#+TITLE: 三命通會-明-萬民英
#+DATE: 2018-05-12 10:18:01
#+SOURCE: github.com/kanripo/KR3g0042 master efe780a4                
欽定四庫全書　　　　　子部七
　三命通會　　　　　　　術數類五(命書相書之/屬)
　　提要
　　　　(臣/)等謹案三命通會十二巻原本不著撰人
　　　　姓名巻首但題育吾山人著明史藝文志有
　　　　萬民育三命會通十二巻與此本卷數相合
　　　　惟以通會作會通為稍異今考世所傳星學
　　　　大成專論五星者為萬民英所撰己著於録
　　　　此本專論子平亦出民英之手藝文志葢因
　　　　育吾山人之號誤以民英為民育又通會二
　　　　字傳寫互倒遂有不同其實即此書也自明
　　　　以来二百餘年談星命者皆以此本為總彚
　　　　㡬於家有其書中間所載仕宦八字往往及
　　　　明季之人葢後来坊刻所攙入亦己非原本
　　　　之舊特以其闡發子平之遺法於官印財禄
　　　　食傷之名義用神之輕重諸神煞所係之吉
　　　　凶皆能採撮羣言得其精要故為術家所恒
　　　　用要有未可遽廢者至其立論多取正官正
　　　　印正財而不知偏官偏印偏財亦能得力知
　　　　食神之能吐秀而不知傷官之亦可出竒是
　　　　則其偏執之見未能圓徹且胎元等論施之
　　　　今日亦多有不驗言命學者但當得其大意
　　　　而變通之可矣若所引珞琭子與今永樂大
　　　　典中所輯完本其文迥殊則其時秘冊僅存
　　　　外間末由窺見遂誤信依託之本固未足以
　　　　為病也乾隆四十四年九月恭校上
　　　　　　　總纂官(臣/)紀昀(臣/)陸錫熊(臣/)孫士毅
　　　　　　　　　　總　校　官(臣/)陸　費　墀
欽定四庫全書
　三命通會卷一
　　　　　　　　　　　　明　萬民英　撰
　　原造化之始
老子曰無名天地之始有名萬物之母有物混成先天
地生列禦寇曰有形生於無形天地之初有太易有太
初有太始有太素太易者未見氣太初者氣之始太始
者形之始太素者質之始氣與形質合而未離曰渾淪
歴紀云未有天地之時混沌如鷄子溟滓始芽鴻濛滋
萌律厯志云太極元氣函三為一易曰易有太極是生
兩儀兩儀生四象四象生八卦八卦定吉凶易疏云太
極謂天地未分之前元氣混而為一蒙泉子曰太初者
理之始也太虛者氣之始也太素者象之始也太乙者
數之始也太極者兼理氣象數之始也由數論言之可
見渾淪未判之先只一氣混合杳冥昏昧而理未嘗不
在其中與道為一是謂太極莊子以道在太極之先所
謂太極乃是指天地人三者氣形己具而未判者之名
而道又别是一懸空底物在太極之先不知道即太極
太極即道以其理之通行者言則曰道以其理之極至
者言則曰太極又何嘗有二邪向非周子啓其祕朱子
闡而明之孰知太極之為理而與氣自不相離也哉所
謂太極者乃陰陽動靜之本體不離於形氣而實無聲
臭不窮於變化而實有凖則故一動一靜互為其根分
陰分陽兩儀立焉儀者物也凡物未始無對而亦未嘗
獨立天以氣覆而依乎地地以形載而附乎天有理斯
有氣陰陽之謂也有氣斯有形天地之謂也天地不生
於天地而生於陰陽陰陽不生於陰陽而生於動靜動
靜不生於動靜而生於太極蓋太極者本然之玅也動
靜者所乘之機也陰陽者所生之本也太極形而上道
也陰陽形而下器也動靜無端陰陽無始此造化所由
立焉
　(栢齋何子曰天陽之動者也果何時動極而靜乎地/陰之靜者也果何時靜極而動乎天不能生地水不)
　(能生火無智愚皆知之乃謂陰陽相生不亦誤乎蓋/天地水火雖渾然不可離實燦然不可亂故陰之與)
　(陽謂之相依則可謂之相生則不可謂之互藏其/宅則可謂之互藏相生則不可此言的有見也)
夫天地未立道本天地天地旣立則太極之理散在萬
事由是而五行生焉五行一陰陽五殊二實無餘分也
陰陽一太極精粗本末無彼此也五行質具於地而氣
行於天以質而語其生之序則水火木金土而水木陽
也火金陰也又統而言之則氣陽而質陰也又錯而言
之則動陽而靜陰也蓋五行之變至不可窮然無適而
非太極之本然也
　(栢齊何子曰五行一陰陽陰陽一太極周子固謂太/極不外乎陰陽陰陽不外乎五行矣自今論之水水)
　(也火火也金木水火土之交變也土地也天安在乎/有地而無天謂造化全可乎若以謂天即太極故朱)
　(子以上天之載釋太極天道流行釋陰陽觀易曰易/有太極是生兩儀兩儀生四象四象生八卦八卦之)
　(中有乾有坤則天地皆太極之分體明矣以天為太/極之全體而地為天之分體豈不誤甚也哉其説似)
　(有理/也)
夫五行之生各一其性四時之行亦有其序春以生之
夏以長之秋以肅之冬以藏之春而夏夏而秋秋而冬
冬而復春而相循無窮葢五行異質四時異氣而皆不
外乎陰陽陰陽異位動靜異時而皆不離乎太極至於
所以為太極者又無聲臭之可言是性之本體然也故
五行各一其性所謂各具一太極也四時自有其序所
謂運用一太極也五行四時週而復始所謂統體一太
極也而性之無所不在又可見矣夫天下無性外之物
而性無不在此無極二五所以混融而無閒所謂玅合
者也無極是理二五是氣真以理言太極無妄之謂也
精以氣言陰陽五行不二之謂也凝者聚也氣聚而成
形也葢性為之主而陰陽五行為之經緯錯綜又各以
類凝聚而成形焉陽而健者成男則父之道也陰而順
者成女則母之道也是人物之始以氣化而生者也氣
聚成形則形交氣感遂以形化而萬物生生變化無窮
矣鮑魯齋曰天地以氣交而生人物觀其所交則氣之
所至可以知其類之所從出矣天氣交乎地於人為男
於物為牡地氣交乎天於人為女於物為牝男女牝牡
又自交而生生化化不窮人物旣生氣隨天地之氣升
降交感人得天地之中氣四方之氣無不感物得天地
之偏氣而亦各隨所感故觀天地之氣交可以知人物
之初生矣觀天地之氣感可以知人物之相生矣朱子
曰乾道成男坤道成女凝體於造化之初二氣交感化
生萬物流行於造化之後此理之常也若姜嫄簡狄之
生稷契則又不可以先後言矣此理之變也張九韶曰
論人物始生於天地肇判之初則由氣化而後有形化
張子所謂天地之氣生之是也論人物始生於結胎受
形之初則由精氣之聚而後有是物朱子所謂陰精陽
氣聚而成物是也由是言之則人也物也氣也形也孰
有出於陰陽之外哉夫命禀於陰陽有生之初非人所
能移莫之為而為非我所能必於是有生而富生而貴
者有生而壽生而夭者有生而貧生而賤者有生而富
貴雙全巍巍人上者有生而貧賤兼有落落人下者有
生而宜壽而反夭閼有生而宜夭而反長年之數者謂
由於所積而然與亦由於所性而然與謂由於所積則
貧可以致富賤可以致貴夭可以致壽古之所謂人能
勝天者也謂由於所性以得乎富貴者終於富貴貧賤
者終於貧賤壽夭者終於壽夭古之所謂命不可移也
夫謂之積則不可專以為命夫謂之性則不可專以為
人將以付之於所積與未知命之所禀富貴壽夭貧賤
何如也將以付之於所性與未有富貴壽夭貧賤可坐
待者而人為似不可缺也或曰命禀有生之初誠哉是
言也何人生天地之中有五行八字相同而富貴貧賤
壽夭之不一其故何也答曰陰陽二氣交感之時受真
精玅合之氣凝結為胎成男成女得天地父母一時氣
候是以禀其清者為智為賢禀其濁者為愚為不肖智
者賢者由是或富或貴或壽必有所得所謂徳足以獲
福也愚者不肖者不能自奮日益昏蔽則貧賤與夭有
不能免所謂下愚不移是也其富貴兩全者原禀清輕
之氣生逢得令之時兼以財官亨通祿馬旺相其運與
限甚吉甚祥縱有少晦不係駁雜其貧賤兼有者原禀
重濁之氣生逢失令之時刑衝駁雜無些順美雖無禍
患侵擾未免蹇滯不前又有富而貧貧而富貴而賤賤
而貴壽而夭夭而壽者又有為賢為智而反貧賤為愚
不肖而反富貴者天地間之人萬有不齊此亦四時五
行偏正得失向背淺深之氣之所致也故當時元氣雖
禀輕清然而生於衰敗之時行休囚之運富者損失財
源貴者剝官退位壽者夭閼不祿其元氣雖禀重濁其
人生中和之令行旺相之運貧不終貧而為富賤不終
賤而為貴夭不終夭而為壽雖然修為在人人定勝天
命禀中和性加積善豈但一身享福已哉而子子孫孫
榮昌利達理宜然也命值偏枯性加積惡非惟自身值
禍已也而子子孫孫落落人下得非報與由前言之雖
係於命亦在於人之積與不積耳易曰積善之家必有
餘慶積不善之家必有餘殃殆此之謂與耕野子曰天
一氣爾氣化生水水中滓濁積而成土水落土出遂成
山川土之剛者成石而金生焉土之柔者生木而火生
焉五行具萬物生而變化無窮矣浚川子曰天地之初
惟有陰陽二氣而己陽則化火陰則化水水之渣滓便
結成地渣滓成地即土也何至天五方言生土水火土
天地之大化金木者三物之所自出金石之質必積久
而後結生之必同於人物謂金之氣生人得乎且天
地之間無非元氣之所為其性其種巳各具太始之先
金有金之種木有木之種人有人之種物有物之種各
各完具不相假借不相凌犯而謂五行逓互相生可乎
今五行家以金生水厥類懸絶不侔厥理顛倒失次不
知木以火為氣以水為滋以土為宅此天然至道而曰
水生木無土將附木於何所水多火滅土絶木且死矣
夫安能生周子惑於五行家之説而謂五氣順布四時
行焉不知日有進退乃成寒暑寒暑分平乃成四時於
五氣之布何與焉其曰春木夏火秋金冬水皆假合之
論土無所歸配於四季不知土之氣在天地内何日不
然何處不有何止流行於季月之晦季月之晦尚有而
孟月之朔即滅其滅也歸於何所其來也孰為命之天
一生水乃緯書之辭而儒者援以入經水火者陰陽始
生之玅物也故一化而為火日是也再化而為水雨露
是也今曰天一生水地二生火戾於造化本然之玅可
乎其折朱子以四時流行之氣論五行天地奇偶之數
論五行太極圖陽變陰合而生水火木金土論五行其
折五行配四時如五行家四時各主其一春止為木則
水火土金之氣孰絶滅之秋止為金則水火土木之氣
孰留停之土惟旺於四季則餘月之氣孰把持而不使之
運又安有今日為木明日為火又明日為土為金為水
乎按王氏之説有理而非達觀之見珞琭子曰以為有
也是從無而立有以為無也天垂象以示文夫天垂日
月五星三垣二十八宿之象觀天王會通其立名分野
是亦人為之耳而義象符合至災祥占卜或屬類某事
或指見某方應於某年月日如探左契雖天道𤣥遠亦
不外人事與五行陰陽家以十干十二支分為五行因
日與天會而為歲月與日會而為月日有三十時有十
二以人生年月日時所得干支立為四柱以推一生吉
凶亦理之自然者也王氏以春屬木而土何在不知五
行旺相死休囚各主其當時不當時用事不用事而言
非為春木旺而土則無十干十二支錯綜為六十甲子
週而復始不假安排即造化之所在也非為今日屬木
明日屬火便非天道之自然不思人立而天從之人感
而天應之即天象立名分野之義天人合一之道也觀
一日有早午晏晚自有溫凉寒熱氣候是金木水火土
備於一日五行之不相離如此謂今日木明日火又何
莫而非天道之自然也耶且朝廷造厯頒之天下其載
一年三百六十五日中間一年之神煞方位每月之天
行徳旺而一日之中又有黑黃吉凶事之宜與不宜人
遵之則福違之則禍是果無理强造而率天下以必從
哉又相人術觀氣色之青黃赤白黑而决禍福應於某
年月日時青則甲乙黃則戊巳赤則丙丁白則庚辛黑
則壬癸一毫不爽察病亦然觀素問可見是干支雖所
以紀日而造化不外是也又人之精神夢寐預兆吉凶
占之者或以意斷或以物象或以字解或以音叶皆人
為之也而吉凶不能外焉是有是人而後有是夢因是
夢而求是人造化且不外而况干支五行自有天地便
有此理因有此理便生是人人與天一也外人以言天
外天以言人皆誣矣若伏羲畫卦仰觀俯察遠稽近取
是得天地人物之理而八卦所由作也今之談陰陽者
雖窮極天地之變探索人物之微彰往察來因著知微
與天地合其徳與日月合其明與四時合其序與鬼神
合其吉凶亦豈能外干支五行而別有造化以盡天地
人物之大哉今王氏知尊易而不信陰陽家説是知有
理而不知有數也理數合一天人一理神而明之存乎
其人焉耳
　　　論五行生成
天高寥廓六氣回旋以成四時地厚幽深五行化生以
成萬物可謂無窮而莫測者也聖人立法以推步者蓋
不能逃其數觀其立數之因亦皆出乎自然故載於經
典同而不異推以達其機窮以通其變皆不離於數内
一曰水二曰火三曰木四曰金五曰土者咸有所自也
水北方子之位也子者陽之初一陽數也故水曰一火
南方午之位也午者陰之初二陰數也故火曰二木居
東方東陽也三者奇之數亦陽也故木曰三金居西方
西陰也四者偶之數亦陰也故金曰四土應西南長夏
五者奇之數亦陽也故土曰五由是論之則數以陰陽
而配者也若攷其深義則水生於一天地未分萬物未
成之初莫不先見於水故靈樞經曰太一者水之尊號
先天地之母後萬物之源以今驗之草木子實未就人
蟲胎卵胎胚皆水也豈不以為一及其水之聚而形質
化莫不備陰陽之氣在中而後成故物之小而味苦者
火之兆也物熟則甘土之味也甘極而反淡淡本也然
人稟父母陰陽生成之化故先生二腎左腎屬水右腎
屬火火曰命門則火之因水而後見故火曰次二蓋草
木子實大小雖異其中皆有兩以相合者與人腎同亦
陰陽之兆是以萬物非陰陽合體則不能化生也旣陰
陽合體然後而春生而秋成故次三曰木次四曰金蓋
水有所屬火有所藏木有所發金有所別莫不皆因土
而後成也故次五曰土木居於東金居於西火居於南
水居於北土居於中央而寄位四維應令四季在人四
支故金木水火皆待土而後成兼其土數五以成之則
水六火七木八金九土常以五之生數不可至十者土
不待十以成是生成之數皆五以合之明大衍之數由
是以立則萬物豈能逃其數哉三陰三陽正化者從本
生數對化者從標成數五運之紀則太過者其數成不
及者其數生各取其數之生成多少以占政令氣化者
復著之述作蓋明諸用也周子曰五行之序以質之所
生而言則水本是陽之濕氣以其初動為陰所陷而不
得遂故水陰勝火本是陰之燥氣以其初動為陽所檢
而不得達故火陽勝蓋生之者微成之者盛生之者形
之始成之者形之終也然各以偏勝言也故雖有形而
未成質以氣升降上不得而制焉木則陽之濕氣浸多
以感於陰而舒故發而為木其質柔其性暖金則陰之
燥氣浸多以感於陽而縮故結而為金其質剛其性寒
土則陰陽之氣各盛相交相摶凝而成質以氣之行而
言則一陰一陽往來相代木火金水土者各就其中而
分老少耳故其序各由少而老土則分旺四季而位居
中者也此五者若參差而造化所以為發育之具實並
行而不相悖蓋質則陰陽交錯凝合而成氣則陰陽兩
端循環不已質曰水火木金蓋以陰陽相間言猶曰東
西南北所謂對待者也氣曰木火金水蓋以陰陽相因
言猶曰東南西北所謂流行者也質雖一定而不易氣
則變化而無窮所謂易也程子曰動靜陰陽之本也五
行之運則參差不齊矣張子曰木曰曲直能旣曲而反
伸也金曰從革一從革而不能自反也水火氣也故炎
上潤下與陰陽升降土不得而制焉木金者土之華實
也其性有水火之雜故木之為物水漬則生火然而不
雜也蓋得土之浮華於水火之交也金之為物得火之
精於火之燥得水之精於水之濡故水火相待而不相
害鑠之反流而不耗蓋得土之精實於水火之際也土
者物之所以成始而成終也地之質也化之終也水火
之所以升降特兼體而不遺者也又曰陽陷於陰為水
陰附於陽為火朱子曰五行之序木為之始水為之終
而土為之中以河圖洛書之數言之則水一木三而土
五皆陽之生數而不可易者也故得以更迭為主而為
五行之綱以徳言之則木為發生之性水為貞靜之體
而土又包育之母故水之包五行也以其流通貫徹而
無不在也木之包五行以其歸根反本而藏於此也若
夫土則水火之所寄金木之所資居中而奠四方一體
而載萬類者也又曰水火清金木濁土又濁邵子曰金
火相守則流木火相得則然從其類也水遇寒則結遇
火則渴從其所勝也
　　　論五行生尅
五行相生相尅其理昭然十干十二支五運六氣歲月
日時皆自此立更相為用在天則為氣寒暑燥濕風在
地則成形金木水火土形氣相感而化生萬物此造化
生成之大紀也原其玅用可謂無窮矣　木主於東應
春木之為言觸也陽氣觸動冒地而生也水流趨東以
生木也木上發而覆下乃自然之質也　火主於南應
夏火之為言化也燬也陽在上陰在下燬然盛而變化
萬物也鑽木取火木所生也然火無正體體本木焉出
以應物盡而復入乃自然之氣也　金主於西應秋金
之為言禁也陰氣始禁止萬物而收斂披沙揀金土所
生也生於土而別於土乃自然之形也　水主於北應
冬水之為言潤也陰氣濡潤任養萬物也水西而東金
所生也水流曲折順下而達乃自然之性也　土主於
中央兼位西南應於長夏土之為言吐也含吐萬物將
生者出將死者歸為萬物家故長於夏末火所生也土
或勝水水乃反土自然之義也五行相尅子皆能為母
復讎也木尅土土之子金反尅木金尅木木之子火反
尅金火尅金金之子水反尅火水尅火火之子土反尅
水土尅水水之子木反尅土互能相生乃其始也互能
相尅乃其終也皆出乎天之性也素問所謂水生木木
復生火是木受竊氣故水怒而尅火即子逢竊氣母乃
力爭與母被鬼傷子來力救其義一也强可攻弱土得
木而達實可勝虛水得土而絶陰可消陽火得水而滅
烈可敵剛金得火而缺堅可制柔木得金而伐故五者
流行而更轉順則相生逆則相尅如是則各各為用以
成其道而己
　　　論支干源流
夫干猶木之幹强而為陽支猶木之枝弱而為陰昔盤
古氏明天地之道達陰陽之變為三才首君以天地旣
分之後先有天而後有地由是氣化而人生焉故天皇
氏一姓十三人繼盤古氏以治是曰天靈澹泊無為而
俗自化始制干支之名以定歲之所在其十干曰閼逢
旃蒙柔兆彊圉著雍屠維上章重光𤣥黓昭陽十二支
曰困敦赤奮若攝提格單閼執徐大荒落敦牂協洽涒
灘作噩閹茂大淵獻蔡邕獨斷曰干幹也其名有十亦
曰十母即今甲乙丙丁戊己庚辛壬癸是也支枝也其
名十有二亦曰十二子即今子丑寅卯辰巳午未申酉
戌亥是也謂之天皇氏者取其天開於子之義也謂之
地皇氏者取其地闢於丑之義也謂之人皇氏者取其
人生於寅之義也故干支之名在天皇時始制而地皇
氏則爰定三辰道分晝夜以三十日為一月而干支始
各有所配人皇氏者主不虛王臣不虛貴政教君臣所
自起飲食男女所自始始得天地陰陽之氣而有子母
之分於是干支始各有所屬焉至於伏羲仰觀象於天
俯觀法於地中觀萬物與人始畫八卦以通神明之徳
以類萬物之情以作甲厯而文字生焉逮及黃帝授河
圖見日月星辰之象於是始有星官之書命大撓探五
行之情占斗綱所建於是始作甲子配五行納音之屬
路史云伏羲命潛龍氏筮之乃迎日推策剛柔建造甲
子以命歲時配天為幹配地為枝枝幹配類以綱維乎
四象故情偽相感而星辰以順則至黃帝命大撓探五
行之情考天書三式以十干十二支衍而成六十取納
音聲而定之為納音即甲子乙丑海中金之類是也風
后釋之以致其用而三命行矣彼術家以黄帝定天干
十字屬河之圖地支十二屬洛之書以鬼谷子算成納
音東方朔解納音象皆不得其源而妄云也浚川王氏
曰昔大撓作甲子名數無有窮已便於紀時偶爾定之
若推考其源必日月初轉之日而後為甲子可也天之
開尚未有地安能有人尚未有人孰從而傳以記之以
為本於十二辰之常而知之耶天地之運如環無端運
周一元磨磑之轉獨不再始乎日周十二時天之運獨
不再子乎一元之上安知其不有一元耶况厯元之度
牛斗之變歲差遠矣後世之厯各自為據以求合時爾
古厯之法隨世亡矣安能算而合之今之言甲乙者必
曰實有木氣主之而今日木明日火後日土不亦誣乎
或曰大撓占斗柄而造甲子必能遠遡天地之始故以
年甲子月甲子日甲子時甲子為厯元不思占斗柄止
可定十二月天地初開闢日月如合璧五星如連珠俱
起於牽牛之初而後可以定夜半之冬至此乃死法故
孟子以為千歲之厯可坐而致以今之厯考之如所云
云則天地之開闢者亦數矣是豈天地之始耶日月初
轉之始耶文字未興天運無稽又安能盡推之也耶按
王説果為有見然古今高人達士稽考天數推察陰陽
以太乙數而推天運吉凶以六壬而推人事吉凶以奇
門而推地方吉凶以年月日時而推人一生吉凶如天
罡淳風一行虛中輩無不奇中抑又何耶若如王氏所
説前皆不足信矣其然豈其然乎
　　　論十干名字之義
天氣始於甲干地氣始於子支者乃聖人究乎陰陽重
輕之用也著名以彰其徳立號以表其事由是干甲相
合然後成紀遠可步於歲而統六十年近可推於日而
明十二時歲運之盈虛氣令之早晏萬物生死由今驗
古或得而知之非特是也將攷其細而知未萌之禍福
究其用而察向往之死生則精微之義可謂大矣哉是
以東方甲乙南方丙丁西方庚辛北方壬癸中央戊巳
五行之位也蓋甲乙其位木得春之令甲乃陽内而陰
尚包之草木始甲而出也乙者陽過中然未得正方尚
乙屈也又云乙軋也萬物皆解莩甲自抽軋而出之丙
丁其位火行夏之令丙乃陽上而陰下陰内而陽外陽
丁其强適能與陰氣相丁又云丙炳也萬物皆炳然著
見而强大戊巳其位土行周四季戊陽土也萬物生而
出之萬物伐而入之己陰土也無所為而得巳者也又
云戊茂也已起也土行四季之末萬物含秀者抑屈而
起也庚辛其位金行秋之令庚乃陰干陽更而續者也
辛乃陽在下陰在上陰干陽極於此庚更故也而辛新
也庚辛皆金金味辛物成而後有味又云萬物肅然更
改秀實新成壬癸其位水行冬之令壬之言任也壬乃
陽生之位壬而為胎萬物懷妊於壬與子同意癸者揆
也天令至此萬物閉藏懷妊於其下揆然萌芽此天之
道也以為日名焉故經曰天有十日日六竟而周甲者
此也蓋天地之數甲丙戊庚壬為陽乙丁己辛癸為陰
五行各一陰一陽故有十日也
　　　論十二支名字之義
夫清陽為天五行彰而十干立濁陰為地八方定而十
二支分運移氣遷歲歲而盈虛應紀上升下降物物而
變化可期所以支干配合共臻玅用矣子者北方至陰
寒水之位而一陽肇生之始故陰極則陽生壬而為胎
子之為子此十一月之辰也至丑陰尚執而紐之又丑
陰也助也謂十二月終始之際以結紐為名焉寅正月
也陽已在上陰己在下人始見之時故律管飛灰以候
之可以述事之始也又寅演也津也謂物之津塗卯日
升之時也又卯茂也言二月陽氣盛而孳茂辰者陽巳
過半三月之時物盡震而長又謂辰言震也己者四月
正陽而無陰也自子至巳陽之位陽於是盡又已起也
物畢盡而起午者陽尚未屈陰始生而為主又云午長
也大也物至五月皆豐滿長大也未六月木已種而成
矣又云未味也物成而有味與辛同意申者七月之辰
申陽所為而巳陰至於申則上下通而人始見白露葉
落乃其候也可以述陰事以成之又云申身也言物體
皆成酉者日入之時乃陽正中八月也又云酉緧也萬
物皆緧縮收斂九月戌陽未旣也然不能事潛藏於戌
戌中乃乾位戌為天門故也又云戌滅也萬物皆衰滅
矣十月亥純陰也又亥劾也言陰氣劾殺萬物此地之
道也故以此名月焉
甲之干乃天之五行以一陰一陽言之子之支乃地之
五行以地之方隅言之故子寅午申為陽卯己酉亥為
陰土居四維王在四季之末土有四辰戌為陽丑未為
陰故其數不同也合而言之十配十二共成六十日復
六六而成歲故經曰天以六六之節以成一歲此之謂
也陳摶曰天干始於甲而終於癸河圖生成之數也地
支起於子而終於亥洛書奇偶之數也陽自復始六變
而乾陽備陰自姤始六變而坤陰成合二六之數而為
十二辰也夫甲丙戊庚壬陽幹也子寅辰午申戌陽枝
也乙丁己辛癸陰幹也丑卯巳未酉亥陰枝也法以陽
幹配陽枝陰幹配陰枝猶木之有幹而有枝自甲子為
首以六甲五子次第推排而盡於癸亥仍以幹枝本數
而計其成數總其成數幹枝若干然後以五數除之遇
其有剩者約之以生五行之音是為六甲納音聖人推
之以入用以分金六十位定布於二十四位以正五行
為各宮之主以六甲大五行為緯察其分金胎養衰死
之氣定其孤虛旺相之卦内有戊巳為龜甲空亡甲乙
為補接之空以是消息陰陽凡立葬乘氣定命納音皆
宗乎此
　　　總論納音
嘗觀筆談論六十甲子納音本六十律旋相為宮法也
一律含五音凡氣始於東方而右行音起於西方而左
行陰陽相錯而生變化所謂氣始於東方者四時始於
木右行傳於火火傳於土土傳於金金傳於水所謂始
於西方者五音始於金左旋傳於火火傳於木木傳於
水水傳於土
　(納音與易納甲同法乾納甲坤納癸始於乾而終於/坤納音始於金金乾也終於土土坤也五行之中惟)
　(有金鑄而為器則音聲彰納音/所以先金白虎通曰鍾兌音也)
納音之法同類娶妻隔八生子(此漢志/語也)律呂相生之法
也甲子金之仲同位娶乙丑隔八下生壬申金之孟壬
申同位娶癸酉隔八上生庚辰金之季庚辰同位娶辛
巳隔八下生戊子火之仲戊子娶己丑生丙申火之孟
丙申娶丁酉生甲辰火之季甲辰娶乙已生壬子木之
仲如是左行至於丁巳中呂之宮五音一終復自甲午
金之仲娶乙未隔八生壬寅一如甲子之法終於癸亥
自子至於巳為陽故自黃鍾至於中呂皆下生自午至
於亥為陰故自林鍾至於應鍾皆上生夫上下生者正
謂天氣下降地氣上升易曰天地交泰義見於此然所
生止三者亦三元之義故經曰三而成天三而成地三
而成人易爻之象取三老子曰一生二二生三三生萬
物蓋有始有中有終畢矣又觀路史云甲乙木丑未土
子水而午火六者無一金而風后配合乃以甲子乙丑
甲午乙未為之金此出乎數者然也數之所合變之所
由出也乾為天坤為地乾坤合而為泰徳為父紅為母
徳紅合而為東干為君支為臣干支合而納音生是故
甲乙為君子丑為臣子丑甲乙合而為金蓋五行之在
天下各有氣性有材位或相濟或相尅若成器未成器
旺中受絶絶中受氣惟相配而取之為不同耳此金數
之所以難同而又有海中沙中之異或曰甲乙以相尅
取甲嫁庚乙嫁辛甲乙遂有金氣故凡木必受金胎陽
生於子水旺之地故甲子乙丑為海中之陽金陰生於
午火旺之地故甲午乙未為沙中之陰金子陽之始午
陰之始以甲加子乙加丑數之至午得庚至未得辛為
陽索陰以甲加午乙加未數至子丑亦得庚辛為陰匹
陽蓋亦旋宮之法夫妻子母相濟相尅相上相下而吉
凶之兆著矣草有莘與藟獨食之殺人合而食之有壽
金錫兩柔合而煉之則剛理固如是又觀六微旨論云
納音者謂子午數至庚丑未數至辛寅申數至戊卯酉
數至己辰戌數至丙巳亥數至丁得七者西方素皇之
氣納音屬金也得三者南方丹天之氣納音屬火也得
九者東方陽九之氣納音屬木也得一者中央總統之
氣納音屬土也得五者北方𤣥極之氣納音屬水也假
如甲子甲午從甲至庚乙丑乙未從乙至辛其數皆七
所以納音屬金丙寅丙申從丙至戊丁卯丁酉從丁至
已其數皆三所以納音屬火戊辰戊戌從戊至丙己巳
己亥從己至丁其數皆九所以納音屬木庚子庚午辛
未辛丑其數皆一所以納音屬土丙子丙午從丙至庚
丁未丁丑從丁至辛其數皆五所以納音屬水納干數
也所以只數其干不數其支如從丙至庚即丙丁戊己
庚是其數五也又如從甲至庚即甲乙丙丁戊己庚其
數七即路史之義又瑞桂堂暇錄則云六十甲子之納
音此以金木水火土之音而明之也一六為水二七為
火三八為木四九為金五十為土盖五行之中惟金木
有自然之音水火土必相假而後成音蓋水假土火假
水土假火故金音四九木音三八水音五十火音一六
土音二七如甲子乙丑其數三十有四四者金之音故
曰金戊辰己巳其數二十有八八者木之音故曰木庚
午辛未其數三十有二二者火也土以火為音故曰土
甲申乙酉其數三十十者土也水以土為音故曰水戊
子己丑其數三十有一一者水也火以水為音故曰火
凡六十甲子皆然蓋兩金兩木相擊自然成音而水必
以土擊火必以水激相勝而成音土必以火陶成器而
後有音亦自然之理也又一説六十甲子納音皆從五
音所生有條不紊端如貫珠蓋甲子為首而五音始於
宮宮土生金故甲子為金而乙丑以陰從陽商金生水
故丙子為水而丁丑從之角木生火故戊子為火徵火
生土故庚子為土羽水生木故壬子為木而己丑辛丑
癸丑各從之至於甲寅則納音起於商商金生水故甲
寅為水角木生火故丙寅為火徵火生土故戊寅為土
羽水生木故庚寅為木宮土生金故壬寅為金而五卯
各從之至甲辰則納音起於角角木生火故甲辰為火
徵火生土故丙辰為土羽水生木故戊辰為木宮土生
金故庚辰為金商金生水故壬辰為水而五已各從之
宮商角皆然惟徵羽不得居首於是甲午復如甲子甲
申如甲寅甲戌如甲辰而五未五酉五亥亦各從其類
又一説大衍之數五十其用四十九先布四十九數却
用太𤣥數甲己子午九乙庚丑未八丙辛寅申七丁壬
卯酉六戊癸辰戌五巳亥單名四以五數除不滿五者
作納音屬水一火二木三金四土五相生取用便是如
餘一水水生木餘二火火生土餘三木木生火餘四金
金生水餘五土土生金假令甲子乙丑四位干支共除
三十四數外有十五數以二五除一十餘剩得五數屬
土土能生金是甲子乙丑金也丙寅丁卯四位干支除
二十六數外有二十三數以四五除二十餘剩三數屬
木木能生火是丙寅丁卯火也餘皆倣此大抵六十甲
子歴也納音律也支干納音之別也此天地自然之數
河圖生數也生者左旋故以中央之土而生西方之金
西方之金而生北方之水北方之水而生東方之木東
方之木而生南方之火南方之火而復生中央之土洛
書尅數也尅者右轉故以中央之土而尅北與西北之
水北與西北之水而尅西與西南之火西與西南之火
而尅南與東南之金南與東南之金而尅東與東北之
木東與東北之木而又尅中央之土無微不通此納音
之所為玅也斷斷乎出自黃帝無疑矣再考太𤣥數如
何以甲己子午為九數蓋萬物者本乎天地運乎四時
春以萬物滋長於艮秋以萬物凋零於坤生發歸藏莫
離於土土者坤艮也易曰艮乃生物之始坤乃成物之
終甲天干之首子地支之首二義之循環一陽之來復
故甲子起於天地之數是也子一陽屬乾父道也甲壬
配之從子數甲至申見壬得九數乾元用九也夫婦配
合故甲巳二干皆得九也丑上加乙至申得八故乙庚
二干皆得八也寅上加丙至申得七故丙辛二干皆得
七也卯上加丁至申得六故丁壬二干皆得六也辰上
加戊至申得五故戊癸二干皆得五也此天干起於乾
也午為一陰屬坤臣道也乙癸配之從午加乙至寅見
癸得九也子為一陽午為一陰夫婦之道故子午二支
皆得九也丑加寅至未得八故丑未二支皆得八也以
寅加甲至寅得七故寅申二支皆得七也以卯加酉至
寅得六故卯酉二支皆得六也以辰加戌至寅得五故
辰戌二支皆得五也以巳加亥至寅得四故巳亥二支
皆得四也數止於九不言十者十則又起一數故凡十
數則曰一十洛書數始於一終於九(闕/)此圖書生尅自
然之數也蓋術根理數無微不通此納音之所為玅也
斷斷乎出自黃帝無疑矣再考太𤣥數如何以甲巳子
午為九數蓋萬物者本乎天地運乎四時春以萬物滋
長於艮秋以萬物凋零於坤生發歸藏莫離於土土者
坤艮也易曰艮乃生物之始坤乃成物之終甲天干之
首子地支之首二義之循環一陽之來復故甲子起於
天地之數是也子一陽屬乾父道也甲壬配之從子數
甲至申見壬得九數乾元用九也夫婦配合故甲已二
干皆得九也丑上加乙至申得八故乙庚二干皆得八
也寅上加丙至申得七故丙辛二干皆得七也卯上加
丁至申得六故丁壬二干皆得六也辰上加戊至申得
五故戊癸二干皆得五也此天干起於乾也午為一陰
屬坤臣道也乙癸配之從午加乙至寅見癸得九也子
為一陽午為一陰夫婦之道故子午二支皆得九也丑
加寅至未得八故丑未二支皆得八也以寅加申至寅
得七故寅申二支皆得七也以卯加酉至寅得六故卯
酉二支皆得六也以辰加戌至寅得五故辰戌二支皆
得五也以巳加亥至寅得四故巳亥二支皆得四也數
止於九不言十者十則又起一矣故凡十數則曰一十
洛書數始於一終於九太𤣥獨從四九數不言一二三
者蓋一生二二生三三生萬物一為天二為地三為人
有天地而後有萬物故曰三元且天干十地支十二起
於九終於四天干地支巳盡自無一二三太𤣥起數皆
理之自然如此不可不知
　　　論納音取象
昔者黃帝將甲子分輕重而配成六十號曰花甲子其
花字誠為奥妙聖人借意而喻之不可著意執泥夫自
子至亥十二宮各有金木水火土之屬始起於子為一
陽終於亥為六陰其五行所屬金木水火土在天為五
星於地為五岳於徳為五常於人為五臟其於命也為
五行是故甲子之屬乃應之於命命則一世之事故甲
子納音象聖人喩之亦如人一世之事也何言乎子丑
二位陰陽始孕人在胞胎物藏荄根未有涯際寅卯二
位陰陽漸闢人漸生長物以拆甲羣葩漸剖如人將有
立身也辰巳二位陰陽氣盛物當華秀如人三十四十
而有立身之地始有進取之象午未二位陰陽彰露物
己成齊人至五十六十富貴貧賤可知凡百興衰可見
申酉二位陰陽肅殺物已收成人已龜縮各得其靜矣
戌亥二位陰陽閉塞物氣歸根人當休息各有歸著詳
此十有二位先後六十甲子可以次第而曉甲子乙丑
何以取象為海中之金蓋氣在包藏有名無形猶人之
在母腹也壬寅癸卯絶地存金氣尚柔弱薄若繒縞故
曰金泊金庚辰辛巳以金居火土之地氣巳發生金尚
在鑛寄形生養之鄉受西方之正色乃曰白鑞金甲午
乙未則氣已成物質自堅實混於沙而別於沙居於火
而煉於火乃曰沙中金也壬申癸酉氣盛物極當施收
斂之功穎脱鋒鋭之刃蓋申酉金之正位干值壬癸金
水淬礪故取象劒鋒而金之功用極矣至戌亥則金氣
藏伏形體巳殘煅煉首飾已成其狀藏之閨閣無所施
為而金之功用畢故曰庚戌辛亥釵釧金壬子癸丑何
以取象桑柘木蓋氣居盤屈形狀未伸居於水地蠶衰
之月桑柘受氣取其時之生也庚寅辛卯則氣已乘陽
得栽培之勢力其為狀也奈居金下凡金與霜素堅木
居下得其旺歲寒後凋取其性之堅也故曰松柏木戊
辰己巳則氣不成量物巳及時枝葉茂盛鬱然成林取
其木之盛也故曰大林木壬午癸未木至午而死至未
而墓故楊柳盛夏葉凋枝幹微弱取其性之柔也故曰
楊柳木庚申辛酉五行屬金而納音屬木以相尅取之
蓋木性辛者唯石榴木申酉氣歸靜肅物漸成實木居
金地其味成辛故曰石榴木觀他木至午而死惟此木
至午而旺取其性之偏也戊戌己亥氣歸藏伏陰陽閉
塞木氣歸根伏乎土中故曰平地木也丙子丁丑何以
取象澗下水蓋氣未通濟高段非水流之所卑濕乃水
就之鄉由地中行故曰澗下水甲寅乙卯氣出陽明水
勢恃源東流滔注其勢浸大故曰大溪水壬辰癸巳勢
極東南氣傍離宮火明勢盛水得歸庫盈科後進乃曰
長流水也丙午丁未氣當升降在高明火位有水沛然
作霖以濟火中之水惟天上乃有故曰天河水甲申乙
酉氣息安靜子母同位出而不窮汲而不竭乃曰井泉
水壬戌癸亥天門之地氣歸閉塞水歷遍而不趨勢歸
乎寧謐之位來之不窮納之不溢乃曰大海水也戊子
己丑何以取象霹靂火蓋氣在一陽形居水位水中之
火非神龍則無故曰霹靂火丙寅丁卯氣漸發輝因薪
而顯陰陽為冶天地為爐乃曰爐中火也甲辰乙巳氣
形盛地勢定高岡傳明繼晦子母相承乃曰覆燈火也
戊午己未氣過陽宮重離相㑹炳靈交光發輝炎上乃
曰天上火也丙申丁酉氣息形藏勢力韜光龜縮兌位
力微體弱明不及遠乃曰山下火也甲戌乙亥謂之山
頭火者山乃藏形頭乃投光内明外暗隱而不顯飛光
投乾歸於休息之中故曰山頭火也庚子辛丑何以取
象壁上土氣居閉塞物尚包藏掩形遮體内外不交故
曰壁上土戊寅己卯氣能成物功以育物發乎根荄壯
乎萼蕊乃曰城頭土也丙辰丁巳氣以承陽發生已過
成齊未來乃曰沙中土也庚午辛未氣當承形物以路
彰有形可質有物可彰乃曰路傍土也戊申己酉氣以
歸息物當收斂龜縮退閑美而無事乃曰大驛土也丙
戌丁亥氣成物府事以美圓陰陽歷遍勢得其閒乃曰
屋上土也余見路傍之土播殖百穀午未之地其盛夏
長養之時乎大驛之土通達四方申酉之地其得朋利
亨之理乎城頭之土取隄防之功王公恃之立國而衞
民也壁上之土明粉飾之用臣庶資之爰居而爰處也
沙中之土土之最潤者也土潤則生故成齊未來而有
用屋上之土土之成功者也成功者靜故止於一定而
不遷蓋居五行之中行負載之令主養育之權三才五
行皆不可失處高下而得位居四季而有功金得之鋒
鋭雄剛火得之光明照耀木得之英華越秀水得之濫
波不泛土得之稼穡愈豐聚之不散必能為山山者高
也散之不聚必能為地地者原也用之無窮生之罔極
土之功用大矣哉又聞日家云甲子乙丑子屬水又為
湖又為水旺之地兼金死於子墓於丑水旺而金死墓
故曰海中金壬申癸酉申酉金之正位兼臨官申帝旺
酉金旣生旺則誠剛矣剛則無踰於劒鋒故曰劒鋒金
庚辰辛巳金養於辰生於巳形質初成未能堅利故曰
白鑞金甲午乙未午為火旺之地火旺則金敗未為火
衰之地火衰則金冠帶敗而方冠帶未能斫伐故曰沙
中金壬寅癸卯寅卯為木旺之地木旺則金羸又金絶
於寅胎於卯金旣無力故曰金泊金庚戌辛亥金至戌
而衰至亥而病金旣衰病則誠柔矣故曰釵釧金丙寅
丁卯寅為三陽卯為四陽火旣得地又得寅卯之木以
生此時天地開爐萬物始生故曰爐中火甲戌乙亥戌
亥為天門火照天門其光至高故曰山頭火戊子己丑
丑屬土子屬水水居正位而納音乃火非神龍則無故
曰霹靂火丙申丁酉申為地戸西為日入之門日至此
而藏光故曰山下火甲辰乙巳辰為食時巳為禺中日
之將中艷陽之勢光於天下故曰覆燈火戊午巳未午
為旺火之地未中之木又復生之火性炎上及逢生地
故曰天上火戊辰己巳辰為原野巳為六陽木至此則
枝榮葉茂以茂盛之木而居原野之間故曰大林木壬
午癸未木死於午墓於未木旣死墓雖得天干壬癸水
生終是柔弱故曰楊柳木庚寅辛卯木臨官寅帝旺卯
木旣生旺則非柔弱之比故曰松柏木戊戌己亥戌為
原野亥為木生之地木生原野則非一根一株之比故
曰平地木壬子癸丑子屬水丑屬金水方生木金則伐
之猶桑柘方生人便以餧蠶故曰桑柘木庚申辛酉申
為七月酉為八月此時木絶惟石榴之木反結實故曰
石榴木庚午辛未未中之木而生午位之旺火火旺則
土於斯而受形土之始生未能育物猶傍路若也戊寅
己卯天干戊己屬土寅為艮山土積而為山故曰城頭
土丙戌丁亥丙丁屬火戌亥為天門火旣炎上則土非
在下而生故曰屋上土庚子辛丑丑雖土家正位而子
則水旺之地土見水則為泥故曰壁上土戊申己酉申
屬坤為地酉屬兌為澤戊己之土加於坤澤之上非它
浮薄之土比故曰大驛土丙辰丁巳土庫辰絶巳而天
干丙丁之火至辰冠帶巳臨官土旣庫絶旺火復與生
之故曰沙中土丙子丁丑水旺於子衰於丑旺而反衰
則不能為江河故曰澗下水甲申乙酉金臨官申帝旺
酉金旣生旺則水由是以生力量未洪故曰井泉水壬
辰癸巳辰為水庫巳為金長生之地金生之水旺已存
以庫水而逢生金則泉源不竭故曰長流水丙午丁未
丙丁屬火午為火旺之地而納音乃水水自火出非銀
漢不能有故曰天河水甲寅乙卯寅為東北維卯為正
東水流正東則其性順而川澗池沼俱合而歸故曰大
溪水壬戌癸亥水冠帶戌臨官亥則力厚兼亥為江非
他水比故曰大海水其説雖鑿與前互相發明可以見
古人取象之義也嘗試論之五行取象皆以對待而分
陰陽即始終而明變化如甲子乙丑對甲午乙未海中
沙中水土之辨陰陽之分也壬寅癸卯對壬申癸酉金
泊劒鋒金木之辨剛柔之別也庚辰辛巳庚戌辛亥白
鑞釵釧乾巽異方形色各盡也壬子癸丑對壬午癸未
桑柘楊柳一曲一柔形質各別也庚寅辛卯對庚申辛
酉松柏石榴一堅一辛性味迥異也戊辰己巳對戊戌
己亥大林平地一盛一衰巽乾殊方也戊子己丑對戊
午己未霹靂天上雷霆揮鞭日月同照也丙寅丁卯對
丙申丁酉爐中山下火盛木焚金旺火滅也甲辰乙巳
對甲戌乙亥覆燈山頭含光畏風投光止艮也庚子辛
丑對庚午辛未壁上路傍形分聚散類別死生也戊寅
己卯對戊申己酉城頭大驛東南西北坤艮正位也丙
辰丁巳對丙戌丁亥沙中屋上乾濕互用變化始終也
圓看方看不外旺相死休囚近取遠取莫逃金木水火
土以干支而分配五行論陰陽而大明終始天成人力
相兼生旺死絶并類嗚呼六十甲子聖人不過借其象
以明其理而五行性情材質形色功用無不曲盡而造
化無餘藴矣易曰立天之道隂與陽日天道也自甲至癸
十日迭運而隂陽之義明立池之道柔與剛辰地道也自子至
亥十二辰更次而剛柔之義顯單出為聲而巳雜比然
後為音故以日辰錯綜納甲以成五音以取六象於是
三才備而五行無餘蘊矣以干為祿定貴賤以支為命
定脩短以納音為身察盛衰人得祿命身俱旺相三才
有氣主快樂長壽若值死絶休囚三才無氣必為塵埃
困窘之命無疑
　　　釋六十甲子性質吉凶
　　甲子金(為寶物喜金木旺地針破字/進神喜福星平頭懸)
　　乙丑金(為頑鑛喜火及南方日時/福星華葢正印)
　　丙寅火(為爐炭喜冬及木啞/福星祿刑平頭聾)
　　丁卯火(為爐煙喜巽地及秋冬/平頭截路懸針)
　　戊辰木(山林山野處不材之木喜水神平頭/祿庫華葢水祿馬庫棒杖伏)
　　己巳木(山頭花草喜春及秋/祿庫八専闕字曲脚)
　　庚午土(路傍乾土喜水及春懸針/福星官貴截路棒杖)
　　辛未土(含萬寶待秋成喜秋及火/華葢懸針破字)
　　壬申金(戈㦸大喜子午卯酉破字懸針/平頭大敗妨害聾啞)
　　癸酉金(金之椎鑿喜木及寅卯/伏神破字聾啞)
　　甲戌火(火所宿處喜春及夏破字棒杖/正印華葢平頭懸針)
　　乙亥火(火之熱氣喜土及夏/天徳曲脚)
　　丙子水(江湖喜木及土聾啞交神飛刃/福星官貴平頭)
　　丁丑水(水之不流清徹處喜金及夏/華葢退神平頭飛刃闕字)
　　戊寅土(堤阜城郭喜木及火/伏神棒杖聾啞)
　　己卯土(破堤敗城喜申酉及火脚懸針/進神短夭九醜闕字曲)
　　庚辰金(錫鑞喜秋及微木頭/華葢大敗棒杖平)
　　辛巳金(金之生者雜沙石喜火及秋針曲脚/天徳福星官貴截路大敗懸)
　　壬午木(楊柳幹節喜春夏頭聾啞懸針/官貴九醜飛刃平)
　　癸未木(楊柳根喜冬及水亦宜春破字/正印華葢短天伏神飛刃)
　　甲申水(甘井喜春及夏頭破字懸針/破祿馬截路平)
　　乙酉水(陰壑水喜東方及南破字聾啞/破祿短夭九醜曲脚)
　　丙戌土(堆阜喜春夏及水啞/天徳華葢平頭聾)
　　丁亥土(平原喜火及木徳合平頭/天乙福星官貴)
　　戊子火(雷也喜水及春夏得土而神/天伏神短夭九醜杖刑飛刃)
　　己丑火(電也喜水及春夏得地而晦/華葢大敗飛刃曲脚闕字)
　　庚寅木(松柏幹節喜秋冬聾啞/破祿馬相刑杖刑)
　　辛卯木(松柏之根喜水土及宜春/破祿交神九醜懸針)
　　壬辰水(龍水喜雷電及春夏退神平頭聾啞/正印天徳水祿馬庫)
　　癸巳水(水之不息流入海喜亥子乃變化/天乙官貴徳合伏馬破字曲脚)
　　甲午金(百煉精金喜水木土懸針/進神徳合平頭破字)
　　乙未金(爐炭餘金喜大火及土/華葢截路曲脚破字)
　　丙申火(白茅野燒喜秋冬及木針/平頭聾啞大敗破字懸)
　　丁酉火(鬼神之靈響火之無形者喜辰戌丑未/天乙喜神平頭破字聾啞大敗)
　　戊戌木(蒿艾之枯者喜火及春夏/華葢大敗八專杖刑截路)
　　己亥木(蒿艾之茅喜水及春夏/闕字曲脚)
　　庚子土(土中空者屋宇也喜木及金/木徳合杖刑)
　　辛丑土(墳墓喜木及火與春/華葢懸針闕字)
　　壬寅金(金之華飾者喜木及微火/截路平頭聾啞)
　　癸卯金(環鈕鈴鐸喜盛火及秋/貴人破字懸針)
　　甲辰火(燈也喜夜及水惡晝懸針/華葢大敗平頭破字)
　　乙巳火(燈光也同上尤喜申酉及秋/正祿馬大敗曲脚闕字)
　　丙午水(月輪喜夜及秋水旺也啞懸針/喜神羊刃交神平頭聾)
　　丁未水(火光也同上神八專平頭破字/華葢羊刃退)
　　戊申土(秋間田地喜申酉及火針/福星伏馬杖刑破字懸)
　　己酉土(秋間禾稼喜申酉及冬脚破字聾啞/進神截路九醜闕字曲)
　　庚戌金(刃劒之餘喜微火及木/華葢杖刑)
　　辛亥金(鐘鼎寶物喜木火及土/正祿馬懸針)
　　壬子木(傷水多之木喜火土及夏/羊刃九醜平頭聾啞)
　　癸丑木(傷水少之木喜金水及秋羊刃/華葢福星八專破字闕字)
　　甲寅水(雨也喜夏及火專平頭破字懸針聾啞/正祿馬福神八)
　　乙卯水(露也喜水及火九醜曲脚懸針/建祿喜神八專)
　　丙辰土(堤岸喜金及木截路平頭聾啞/祿庫正印華葢)
　　丁巳土(土之沮涚喜火及西北/祿庫平頭闕字曲脚)
　　戊午火(日輪夏則人畏冬則人愛忌戊子己丑/甲寅乙卯伏神羊刃九醜棒杖懸針)
　　己未火(日光忌夜亦畏四者曲脚破字/福星華葢羊刃闕字)
　　庚申木(榴花喜夏不宜秋冬字懸針/建祿馬八專杖刑破)
　　辛酉木(榴子喜秋及夏八專懸針聾啞/建祿交神九醜)
　　壬戌水(海也喜春夏及木啞杖刑/華葢退神平頭聾)
　　癸亥水(百川喜金土火截路/伏馬大敗破字)
右件六十甲子盛大者忌變為小弱小弱者欲變為盛
大也耶先貧賤而後富貴則榮華先富貴而後貧賤則
卑辱不可以其先貧賤而不論其富貴亦不可以其先
富貴而不論其貧賤也且生年屬木假令是庚寅辛卯
則木之盛大可知若月日時胎不見他木則以松柏論
萬一上見楊柳木或柘榴木則捨大就小不以松柏論
也假令是壬午癸未生人則木之小弱可知若月日時
胎不見他木則以楊柳論萬一見松柏木或大林木則
棄小論大不可以楊柳論也以至天上火劒鋒金大海
水大驛土生人月日時胎別見他位納音同而小弱者
又如覆燈火金泊金井泉水沙中土生人月日時胎別
見他位納音同而盛大者或引凡而入聖或先重而後
輕皆當從其變者而論之不可拘於一端
甲子從革之金其氣散得戊申土癸巳水相之則吉戊
申乃金臨官之地土者更旺於子必能生成癸巳係金
生於巳水旺於子納音各有所歸又為朝元祿忌丁卯
丁酉戊午之火閻東叟云甲子金為進神禀沈潛虛中
之徳四時皆吉入貴格承旺氣則術業精微主奪魁之
榮
乙丑自庫之金火不能尅葢已藏之金自無尅害衝破
未有不顯榮者獨忌己丑己未之火閻東叟云乙丑為
正印具大福徳秋冬富貴壽考春夏吉中有凶入格則
建功享福帶煞類為凶會玉霄寶鑑云甲子乙丑未成
器金見火則成多見則吉
丙寅赫曦之火無水制之則有燔灼炎烈之患水不可
過獨愛甲寅之水就位濟之又名朝元祿五行要論云
丙寅火含靈明冲粹之氣四時生生之徳入貴格則文
彩發應主魁甲之貴
丁卯伏明之火氣弱宜木生之遇水則凶乙卯乙酉水
最毒五行要論云丁卯沐浴之火含雷動風作之氣水
濟則達土載之則基厚以木資之為文彩以金槖之更
逢夏令則凶暴鬼谷遺文云丙寅丁卯秋冬宜以保持
註云火無西旺火至秋冬勢恐不乆
戊辰兩土下木衆金不能尅蓋土生金有子母之道得
水生之為佳五行要論云戊辰庚寅癸丑三辰挺剛徳
清健之數生於春夏能特立獨奮隨變成功更逢旺氣
則有凌霄聳壑之志惟忌秋生雖懷志節屈而不伸
己巳為近火之木金自此生於我無傷忌見生旺之金
閻東叟云己巳在巽為風動之木根危易拔和之以金
土運歸東南方成材用雖外陽内陰別無輔助則其氣
虛散更為金鬼所尅乃不材之木也珞琭子云己巳戊
辰度乾宮而脱厄註云己巳戊辰舉木之類西方金鬼
旺鄉納音之木至此絶矣斯謂厄會若度乾亥之宮木
得水以長生故脱厄
庚午辛未始生之土木不能尅惟忌水多反傷其氣木
多却有歸蓋木歸未也閻東叟云庚午辛未戊申己酉
皆厚徳之土含容鎮靜和氣融洽福祿優裕入格則多
歷方岳之任有普惠博愛之功
壬申臨官之金利見水土若丙申丙寅戊午之火則為
災害閻東叟云壬申金持天將之威資臨官之氣秋冬
掌生殺之權春夏吉少凶多入格以功名自奮帶煞以
刻剝為能癸酉堅成之金火死於酉見火何傷惟忌丁
酉火就位尅之閻東叟云癸酉自旺之金禀純粹之氣
春夏為性英明秋冬尤貴入格則功業節槩挺持出倫
帶煞則少年剛勁四十之後漸成純徳玉霄寶鑑云壬
申癸酉金旺之位不可復旺旺則傷物不可見火見火
則自傷
甲戌自庫之火不嫌衆水只忌壬戌所謂墓中受尅其
患難逃五行要論云甲戌火為印為庫含至陽藏伏之
氣貴格逢之富貴光大惟忌夏生防吉中有凶
乙亥伏明之火其氣湮鬱而不發藉己亥辛卯己巳壬
午發未木生之則精神旺相癸亥丙午水有之則不吉
閻東叟云乙亥火自絶含明敏貞靜之氣葆光晦跡寂
然無形稟之得數者為玅道高人吉徳君子
丙子流衍之水不忌衆土惟嫌庚子乃旺中逢鬼不祥
莫大焉五行要論云丙子自旺之水陽上陰下精神俱
全稟之者天資曠達識量淵深春夏為濟物之氣多建
利澤之功
丁丑福聚之水最愛金生忌辛未丙辰丙戌相刑破也
五行要論云丁丑乙酉在數為渙弱之水陰盛陽弱稟
之者器識清明多慧少福槖以水木旺氣則陰陽均協
為貴達崇顯之士
戊寅受傷之土最為無力要生旺火以資其氣忌己亥
庚寅辛卯諸色木尅主短折之凶五行要論云戊寅丙
戌此二位乘土徳厚氣一含生火一含宿火是謂陽靈
襲中福慶之辰貴格得之道徳蓋世貴極人臣惟親王
貴公子多於此日生常格得之亦主福壽遐遠始終安
逸
巳卯自死之土抑又甚焉貴得丁卯甲戌乙亥己未之
火由合而來以致其福五行要論云己卯自死土建於
震位風行雷動散為和氣徳自冲虛稟之者類有道行
隨變而適有養生自在之福壽惟不利死絶則為乆假
不歸之徒三命纂局云戊寅巳卯受傷之土不可為木
所損其土無力玉霄寶鑑云戊寅己卯土不宜見水見
水不為財不畏木見木愈堅戊寅承土徳旺氣而含生
火得之主福壽綿遠己卯不宜再見死絶見則凶
庚辰氣聚之金不用火制其器自成火盛反喪其器病
絶火無害若甲辰乙巳火惡不可言亦不能尅衆木蓋
我氣亦聚耳閻東叟云庚辰之金具剛健沈厚之徳稟
聰明疏通之性春夏禍福倚伏秋冬秀穎充實入格則
兼資文武帶煞則好弄兵權
辛巳自生之金精神具足體氣完備炎烈熾化而不亡
忌丙辰乙巳戊午之火蓋金生於巳而不能生敗於午
絶於寅而氣散復見生旺之火烏可當之五行要論云
辛巳金為自生學堂具英明瑰奇之徳秋冬得力十全
春夏七凶三吉入貴格則主學行英偉致身清貴常懷
濟物之心玉霄寶鑑云庚辰辛己未成器金宜見火兼
辛巳是自生巳為火得之者光輝日新
壬午柔和之木枝幹微弱木能生火却忌見火多多則
燼矣雖生旺之金亦不能傷蓋金就我敗得金反貴水
土盛者亦貴惟忌甲午金傷之五行要論云壬午自死
之木木死絶則魂遊而神氣靈秀稟之者挺靜明之徳
抱仁者之勇建立功行可謂靜而有勇延年益壽
癸未自庫之木生旺則佳雖乙丑金不能衝破各歸其
根而不相犯忌庚戌乙未金五行要論云癸未木為正
印挺文明吉會之徳稟之者類抱間世之才享清華之
福玉霄寶鑑云壬午癸未謂之楊柳木者蓋木至午而
死至未而墓故盛夏葉稠得其時則富壽非其時則貧
夭
甲申自生之水其氣流衍宜有所歸亦藉金生不忌衆
土特嫌戊申庚子之土五行要論云甲申水自生含天
真學堂得之入局主智識聰慧妙用無窮
乙酉自敗之水假衆金以相之蓋我氣旣弱藉母以育
忌己酉巳卯戊申庚子辛丑之土則夭折窮賤
丙戌福壯祿厚之土木不能尅忌見生旺之金若遇火
盛則貴不可言
丁亥臨官之土木不能尅嫌金多須得火生救之乃吉
忌己亥辛卯之木五行要論云丁亥庚子二土中含金
數内剛外和稟之者得有定力土下濟之以水火旺氣
能建功立事敢為威果之行
戊子巳丑水中之火又曰神龍之火遇水方貴為六氣
之君火也五行要論云戊子含精神輝光全實之氣作
四時保生之福入貴格則為大人君子器宇含𢎞富貴
終吉
巳丑為天將之火又為天乙本家含威福光厚之氣發
越峻猛貴局乘之為將徳為魁名而建功燭神經云丑
胎養之火其氣漸隆若遇丙寅戊午之火助之可成濟
物之功
庚寅辛卯歲寒之木雪霜無以改其操况金能尅之乎
上有庚辛不假制治自然成材閻東叟云辛卯木自旺
春夏則氣節挺拔建功立事生於秋則狂狷折剉勁氣
不伸
壬辰自庫之水若池沼水積之地忌金來決破若再見
壬辰是謂自刑別辰無咎遇多水土皆喜惟畏壬戌癸
亥丙子之水生旺太過汗漫無歸五行要論云壬辰水
為正印含清明潤沃之徳稟之者含容𢎞大心識如鏡
春夏得之作大福慧秋冬得之類姦詐無徳
癸巳為自絶之水名曰涸流若丙戌丁亥庚子壯厚之
土其涸可待若得三合生旺之金生之則源泉混混盈
科而進也五行要論云癸巳乙卯自絶自死之水乃至
陰退藏真精嗇養凝成貴氣貴局乘之類是妙道君子
夙體常徳有功及物
甲午自敗之金亦曰强悍之金遇火生旺其器乃成忌
丁卯丁酉戊子之火凶五行要論云甲午金為進神魁
氣具剛明之徳秋冬則吉春夏或凶入貴格主科場建
統衆之功非時帶煞則暴戾尅忍寡恩少義燭神經云
甲午金傷强悍或抑之乃沈潛註云沙石金剛礦喜殺
抑之者火革之也鬼谷遺文云甲午愛官鬼李虛中云
甲午金傷强悍壬子木失之柔或壬子得甲午或甲午
得壬子陰陽專位却有炳靈
乙未偏庫之金亦火制而土生之則福壯氣聚忌己未
丙申丁酉之火五行要論云乙未金在數為木庫又為
天將具純仁厚義之徳無往不吉貴格得之是不世之
英傑魁鎮士倫常格得之帶煞衝犯亦作小人中之君
子眉壽人也
丙申自病之火丁酉自死之火其氣極微假木相助其
氣方生忌甲申乙酉甲寅乙卯之水閻東叟云丙申病
火以木為文明之徳以水為曠達之性以土為福慧之
基惟金為暴虐縱有吉辰革為不和之氣五行要論云
丁酉火自死含韜晦寂靜之氣外和内剛貴格乘之類
為有道君子自然之徳行
戊戌土中之木忌重見土若納音土多一生屯蹇金不
能尅蓋金氣至戌而散遇金乃能致福利見水多木盛
而為貴格閻東叟云戊戌之木孤根獨立和之以水火
旺氣則有英明秀實之徳入格則文章進達福祿始終
然乘天將之氣主備歷艱險節操不移方見晚福
己亥自生之木根本繁盛不忌衆金惟嫌辛亥辛巳癸
酉之金若見乙卯丁未水癸未木未有不大貴五行要
論云己亥木自生挺英才秀拔之徳得之於特達處類
皆清貴少達閻東叟云已亥之木得時則清貴非時則
辛苦
庚子厚徳之土能尅衆水不忌他木蓋木至子無氣若
遇壬申之金謂之明位祿其貴必矣
辛丑福聚之土衆木不能尅蓋丑為金庫丑中有金見
木何傷玉霄寶鑑云庚子辛丑土愛木而惡水見木為
官見水不相宜閻東叟云辛丑巳酉之土中含金數厚
徳性剛和而不同上下濟以水火旺氣則威名功烈見
為果敢
壬寅自絶之金癸卯氣散之金若見衆火則喪氣惟水
土朝之則吉五行要論云壬寅癸卯為虛薄之金具仁
柔義剛之徳秋冬剛健無凶凶為吉兆春夏則内凶外
吉吉乃先凶入貴格則志節英明帶煞則凶暴不能終
也三命纂局云癸卯自胎之金若逢丙寅丁卯爐中之
火不為鬼以胎金爐中成器故也
甲辰偏庫之火多火助之吉所謂同氣之求以資其不
足若見戊辰戊戌木生之為貴格忌壬辰壬戌丙午丁
未水最毒五行要論云甲辰為天將之火含敏速峻烈
之氣入貴格則為特達為文魁利秋冬不利於夏
乙巳臨官之火水不能尅葢水絶於巳得水濟之則為
純粹若得二三火助之亦佳五行要論云乙巳火含純
陽巽發之氣光輝充實春冬向吉夏秋向凶
丙午丁未銀漢之水土不能尅天上之水地金不能生
也生旺太過反傷於萬物死絶太多又不能生萬物五
行要論云丙午至崇之水體南方溫厚之氣稟之者類
有道氣虛變穎異有為魁衆出倫丁未具足三才全數
得冲正之氣稟之者主精神氣全性根高玅盡變之道
戊申重阜之土木絶於申不能尅若見金水多助則富
貴尊榮之格也
己酉自敗之土其氣不足藉火以相助之見丁卯丁酉
火則吉切忌死絶畏辛卯辛酉木災蹇夭折
庚戌辛亥堅成之金不可見火恐有所傷若得水土相
之為貴閻東叟云庚戌火墓之金有剛烈自恃之暴秋
冬庶幾沈厚春夏動生悔吝君子執兵刑之權小人恣
獷悍之性辛亥金稟乾健純明中正之氣春秋冬三時
吉夏七吉三凶貴格乘之體仁守義若帶刑殺肆暴貪
功
壬子專位之木癸丑偏庫之木遇死絶則富貴生旺則
貧賤水多則夭折金多土盛為佳五行要論云壬子幽
陰之木陽弱陰盛柔而無立類仁水徳用事惟對以丙
午水則為水木冲粹之徳類入神仙異士標格非常流
也燭神經云壬子之木失於優柔其或揚之仁而高明
註云壬子木在水旺之鄉假子中得微水滋潤而生柔
脆易折則自敗木也揚之者欲得火旺之氣益之使敷
榮則仁勇而高明
甲寅自病之水乙卯自死之水雖然死病土不能尅蓋
支干二木可以制土若見壬寅癸卯之金則為優裕五
行要論云甲寅壬戌二水為伏逆陰勝於陽主姦邪害
物惟濟之以火土損益方成大器
丙辰自庫之土厚且壯喜甲辰火惡戊辰木此土凡木
不能傷蓋丙火也辰為火偏庫土已成器惟嫌戊戌己
亥辛卯戊辰之木五行要論云丙辰土為正印建五福
吉會之徳稟之者類皆亨大有為不貴即富惟犯衝者
多為僧道
丁巳自絶之土又不為絶蓋一土居二火之下在父母
之鄉乘天屬之恩故不為絶木不能尅火多益佳玉霄
寶鑑云丁巳含東南火徳旺數得之者含容福壽
戊午自旺之火己未偏庫之火居離明之方旺相之地
其氣極盛他水無傷忌丙午丁未天上之水閻東叟云
戊午自旺火含離明炎上之氣無情治物動違於衆秋
冬得之濟以水土旺氣則豁達高明福力堅壯春夏乘
之以金木雖騰光迅速命非乆常五行要論云己未衰
火含餘藏寶之氣春夏之月運入沈潛之鄉則明達峻
敏福慶深遠夏得之非和氣也秋得之則先吉後凶
庚申辛酉二木金居木上因金以成器忌再見金致毁
其器若見甲申乙酉水則入格玉霄寶鑑云庚申自絶
木為魂游神變遇此日生者類非凡器常格主賦性穎
異家族不羈入貴格則是英傑之才立不世之功辛酉
失位之木木困金鄉乘之者涉世多艱惟對癸卯金則
剛柔相濟挺拔出羣决取巍科燭神經云魂貴天遊故
庚申之木不嫌於死絶獨坐而守庚申是也註云庚申
自絶木木於五臟屬肝肝藏魂木休絶則魂遊於天故
庚申之木不嫌死絶所以貴於天遊鬼谷遺文云辛酉
期生旺註云辛酉氣絶之木欲生旺以為榮
壬戌偏庫之水癸亥臨官之水名曰大海水蓋支干納
音皆水忌見衆水雖壬辰水庫亦不能當不忌他土死
絶則吉生旺則汎濫而無所歸也玉霄寶鑑云亥子水
之正位壬戌氣伏而不順惟以火土損益之乃成大器
癸亥具純陽之數内體至仁稟之者天資夷曠志氣浩
然發為功業利澤日時帶煞則凶狡之流
又曰丙戌之土為福隆厚火鍾於此故也己未庚辰戊
辰丁丑與此同義己未火也未中有墓木庚辰金也辰
中有墓土戊辰木也辰中有墓水丁丑水也丑中有墓
金皆父母之氣各有所養此五者福壯厚以上有鬼所
傷不為害氣成故也李虛中云丙戌尤異以戌又為土
之本位而尤旺盛
乙巳戊午乃盛炎之火秋冬作徳吉春夏作刑凶若仲
夏暴炎一發旋即歸燥竟焚和而為咎乙巳臨官之火
上有一木生之其氣盛矣戊午自旺之火若生秋冬為
溫燠之氣為濟物之徳若生春夏旺火復得陽位則作
凶生仲夏為暴戾刻忍凶夭之流也
乙卯癸巳丁酉乙亥水火雖死絶却清明而妙佳火死
絶而内明外晦返照回光水死絶而湛然清徹可燭鬚
眉故却清明而妙佳李虛中云四位水火雖死絶却清
明而妙佳觀天乙貴人自可見矣
壬寅之金事君不逆庚申之木為臣不强五行屬五音
宮土者君也商金者臣也角木者民也商太過則臣强
角太過則君弱故五音之中常用四清宮以殺商角庚
申者角木自絶也壬寅者商金自絶也性情得忠順之
道故事君不逆為臣不强所以自紫微鸞臺鳳閣以上
官切忌金木生旺之命如是必不為之為之亦不能久
獨臺諫則可若金木生旺而尅破則不然庚申木乙巳
火土金生而還不生丙午水癸卯金木水死而還不死
土生申而不生於庚申水生申而不生於戊申火生寅
而不生於甲寅金生巳而不生於乙巳木生亥而不生
於辛亥蓋生處而反受制故也得之者夭壽木死卯而
不死於癸卯土死卯而不死於丁卯木死午而不死於
丙午金死子而不死於庚子火死酉而不死於辛酉蓋
死處得生也若得之者長壽
戊子支干旺於北方乃水之位納音屬火乃水中之火
非神龍不能有之丙午支干旺於南方乃火之位納音
屬水乃火中之水非天河不能有之戊子人得丙午或
丙午人得戊子無不貴蓋火中出水水中藏火水火旣
濟精神運動必靈異於人矣李虛中云丙午天上之水
銀漢有之即十二辰之天后也得之者高明豁達穎異
不凡戊子水中之火神龍有之即六氣之君火也得之
者自神而明沈幾先物二氣兼得尤妙絶其餘辛氣凖
此詳之辛丑之土不嫌於木戊戌之木不怕於金何以
辯之丑中金庫木不為鬼戌中有火金反受其殃若戊
戌之木二土在上一木在下埋在二土之内尚未萌芽
不見其形是土盛木弱餘皆倣此
庚寅木丁巳土不嫌金木之鬼金至寅宮雖為鬼而金
絶在寅故不為鬼木至巳宮而已有生金尅木故不為
鬼若庚寅木逢壬申金相衝受尅餘皆倣此
庚午之土乘南方旺火以養其形戊申之土自生庚子
之土自盈不忌木鬼蓋木至午死申絶子敗又自强之
土何傷餘皆倣此
壬申癸酉庚戌辛亥四金氣壯不嫌於鬼戊子之火不
畏其鬼水中霹靂之火神龍有之蓋有水則雷方鳴若
逢丙午丁未天上水則有所忌有相戰之功大凡本命
支干受傷則主六根不足有始無終如丁巳見癸亥壬
子見戊午餘皆倣此
戊午庚申彼我得之超異庚申石榴木夏旺故喜戊午
蓋火官旺而石榴木性得時戊午乃旺極之火喜於申
見天馬相資也其神頭祿者即十干專位祿乃陰陽專
位天地神會也列八卦之真源演五行之成敗剛柔相
推有無合化故壬子之水應北方之坎丙午之火實南
宮之離所以丙午得壬子不為破丁巳得癸亥不為衝
是水火相濟之源有夫婦配合之理坎離為男女精神
之用也壬子得丙午癸亥得丁巳則先後火水有未濟
之象不如丁巳見壬子丙午得癸亥也
庚申辛酉之金應西方之兌甲寅乙卯之木象東方之
震所以甲寅得庚申不為刑乙卯得辛酉不為鬼是木
女金夫之正體明左右之神化也木主魂金主魄二者
左右相間不合若能全合則神之化生以無間也若庚
申得乙卯辛酉得甲寅不為元辰變通之用也
戊辰戊戌之土為魁罡相㑹乾坤厚徳覆載含生不得
以為反吟戊辰戊戌不為衝土得正位干守元㑹也
己丑己未是貴神守忠貞此四真土有萬物始終之道
非大人君子孰能備此徳况神頭祿各有神以主之左
右運動於六合之中盈縮於吉凶之變也
己丑土為天乙貴人己未土為太常福神解百煞之凶
若得之當用為橫財之喜戊辰為勾陳戊戌為天空土
之神多遷改居帥外藩出鎮邊防有不常矣丁巳為螣
蛇之神凶以凶用吉以吉承多熒惑之憂有滑稽之性
丙午為朱雀之神應陽明之體文詞藻麗甲寅為青龍
之神博施濟衆得四方之利乙卯為六合之神主發生
榮華和弱順黨壬子為天后之神主陰騭天徳容美多
權癸亥為𤣥武之神乃陰陽終極有潛伏之氣從下如
流雖有大智非軒昂超達之士順則安平逆則姦宄庚
申為白虎之神利於武而不利於文有抱道孤騫之性
善中嚴外色厲内荏有仁義好幽僻辛酉為太陰之神
懷肅殺之氣有清白之風為文章利口不世之才然更
各以親疎休旺定遇者之情性禍福
　　　甲子乙丑海中金
海中金者寶藏龍宮珠孕蛟室出現雖假於空衝成器
無藉乎火力故東方朔以蛤蚌名之良有理也妙選有
珠藏淵海格以甲子見癸亥是不用火逢空有蚌珠照
月格以甲子見己未是欲合化互貴蓋以海金無形非
空衝則不能出現而乙丑金庫非旺火則不能陶鑄故
也如甲子見戊寅庚午是土生金乙丑見丙寅丁卯是
火制金又天干逢三奇此等格局無有不貴舊説甲子
乙丑俱喜見爐中火丙寅旺火不喜木助丁卯敗火却
宜木助覆燈山下山頭諸火性微不能煉金故宜木助
天上火不能尅金須假凡火再得水濟無衝破為佳霹
火就位相尅性主昏蒙運如再犯大凶見木則無造化
以此金未能成器不能制物故也若月日有火而時遇
木却以財論則吉井泉澗下大溪天河等水無火俱不
宜見海水亦不宜然以妙選論之則為貴格據理甲子
見癸亥逢生趨乾何不可之有路傍屋壁城頭大驛諸
土在日時柱中天元支辰納音俱無火制主賤中年夭
余見亦未然以庚午辛未戊寅巳卯二土造化有情故
也如甲子見庚午坎離相濟見辛未官星帶貴乙丑見
庚午官貴互換甲子見戊寅絶地逢生見己卯天干合
化乙丑見戊寅亦絶地逢生見己卯則歸祿帶財餘土
又當仍分年上祿馬貴人方准沙土埋金誠不宜見有
火亦不吉柱中逢金砂鑞原未成器海中又未成器彼
此無益故無火不宜劒釵已成器金相見有助玅選謂
之脱體化神主貴泊金亦好如甲子見甲子乙丑見乙
丑同類相資柱中喜見一寅見戊寅謂之崑山片玉如
甲子見乙丑謂之干支連珠非得火煉不可即子平金
神格之義也
　　　壬寅癸卯金泊金
金泊金者潤色盃盤增光宮室打薄須藉乎別金描彩
必假乎水力此金甚微非木則無所依木以平地為上
有此不宜見火有火主夭遇太陽為日間之顯二火相
反不宜同見山下山頭有清水助之亦吉惟忌爐火就
位相尅此金體薄不能反源定天限運同論井泉澗下
天河水清日時喜見須月令有木方吉溪流大海水濁
見溪流主漂蕩見大海無木為基主凶殘金遇劒鋒釵
釧可以裝飾有輔成造化之理故喜見砂海白鑞無益
有火濟之亦吉無則終凶城頭壁上二土有靠安身城
頭多主寄人壁上加木則貴再遇燈火輝光照耀主權
貴丙戌土中藏火干支却不宜太炎亦為貴格考玅選
金命而遇戊寅崑山片玉格也癸卯而遇己卯玉兔東
升格也與前海金同
　　　庚辰辛巳白鑞金
白鑞金者崑山片玉洛浦遺珍交棲日月之光凝聚陰
陽之氣形明體潔乃金之正色也此金惟喜火煉須爐
中炎火然庚辰見之若無水濟主貧夭辛巳却以貴論
緣巳是金生之地見丙寅化水逢貴故也山下火生早
主榮貴亦須水助方得井泉大溪俱為貴格庚官在丁
辛官在丙故庚見丁丑官貴俱全辛見丙子不如癸巳
更清不貴即富論中見木逢多無益以此金不能相尅
若柱遇無氣之火却要木生有祿馬貴人方吉見土只
宜磨砌方成器物則吉別土無用金忌海砂為汨沒日
時逢火則榮若見清金加水相助火亦不愛只怕衝刑
玅選有哨風猛虎格以此金日時遇辛巳或乙巳是也
　　　甲午乙未砂中金
砂中金者剛形布地寶質藏砂直敎淘洗為珍必須因
人始貴此金非爐火則不能制但甲午見丙寅寅中火
生寅午合局柱無長生之土則燥更值木助主疾夭丙
午納音雖水而支干純火加逢尤凶山頭山下覆燈三
火旣有木生尅制此金又須清水濟之决主少年榮貴
戊子己丑龍火相逢子午有交媾之玅甲巳有合化之
理主貴雜以凡火則不為奇見水惟宜井泉澗下天河
清淨則吉長溪大流動而不靜並見則金泛不安海水
尤忌見木有何關係火衰却喜生扶更有祿馬貴人互
換朝拱為上如柱無火逢一二木則危若甲午見己巳
是謂採精金於黃磧乃貴格也金生於砂得造化則吉
若更逢砂土反有埋沒之憂路傍大驛亦在所忌有火
庶幾城頭戊寅乙未喜見謂之採精金於青沙乃貴格
也惟丙戌之土中藏火庫乃喜見之金為同類最喜清
氣為上海中白鑞有火制亦得
　　　壬申癸酉劒鋒金
劒鋒金者白帝司權剛由百鍊紅光射於斗牛白刃凝
於霜雪此金造化非水不能生大溪海水日時相逢為
上格井泉澗下有霹靂助或得乙卯之雷方好若無雷
霹亦金白水清格也秋生更吉日時遇長流在壬辰為
寶劒化為青龍癸巳亦得此劒不能通變然癸丑為劒
氣衝斗最吉松柏楊柳亦吉但多聚散大林平地嫌有
土制主勞苦火見神龍陰陽交遇如壬申逢己丑癸酉
逢戊子方為上格遇天上爐中二火無水救則夭諸土
見皆不吉以其埋沒只壁上城頭有磨鋒淬礪之用此
二土則可金喜同類如壬申見壬申癸酉見癸酉有木
制之是謂盤根錯節所以別利器也無木主帶疾海砂
白鑞此三金内乙丑獨吉釵釧成器相見亦宜若柱有
未成之金無加於劒故最忌之見則性蒙猖狂戌則金
混雜時中却宜火勝大抵劒鋒乃金之最利者只宜水
潤不宜火刑如見寅巳三刑全者大凶
　　　庚戌辛亥釵釧金
釵釧金者美容首飾增光膩肌偎紅倚翠之珍枕玉眠
香之寶此金藏之閨閣惟宜靜水井澗溪流見之皆吉
多見則泛海水貧夭天河辛亥見之無妨丙午真火庚
戌所忌以午戌凑成火局有傷此金故也太陽火日生
顯耀覆燈火夜間顯耀故皆宜見但甲辰乙巳與庚戌
辛亥相衝陰陽交見為玅戊子己丑與丙午丁未相持
二火忌疊見之非貧即夭爐中火庚戌最忌辛亥見之
丙辛化水稍吉山下山頭俱不宜見若有水濟亦可柱
中有水此金入於匣中有福貴方吉土見砂中相生相
養更有澗下水助榮華富貴金喜劒鋒則成造化泊金
增光釵釧須假微火濟之除此二金別金無用若命中
只有金水更無夾雜為金白水清在活法推之
　　　戊子己丑霹靂火
霹靂火者一縷毫光九天號令電掣金蛇之勢雲驅鐵
馬之奔此火須資風水雷方為變化若五行得值一件
皆主亨通如日時見大海癸亥為引凡入聖己丑為上
戊子次之見大溪乙卯為雷火變化己丑為吉戊子忌
之辰巳為風運中遇之尤佳天上水名為旣濟主吉遇
之者稟性含靈聰明特異長流無用澗下雖就位相尅
此神火也不忌有風亦顯五行見木辛卯有雷大林有
風平地有天門與此火相資餘木無用土見路傍加巽
則吉砂中丁巳有風己卯有雷得泉助之亦主貴顯劒
金加水海金遇風鑞金逢澗皆吉餘金無用見爐中丁
卯為吉戊子逢丙寅太燥性凶主夭己丑見丙申却得
戊子忌之燈火東南巽地有風最宜戊午己未天上火
日時遇之防刑尅再考玅選有烈風雷雨格即霹靂見
天河是也有天地中分格即戊子見戊午是也有雷霆
得門格即戊子己丑日時遇卯是也三格純戊午與前
説不同
　　　丙寅丁卯爐中火
爐中火者天地為爐陰陽為炭騰光輝於宇宙成陶冶
於乾坤此火炎上喜得木生惟平地之木為上以丙寅
見己亥謂之天乙貴見戊戌謂之歸庫故吉丁卯次之
然丙寅火自生無木庶幾丁卯火自敗若無木則凶且
此火以金為用更得金來方應化機但丁卯無木而更
遇金主勞苦之命夫寅見木多火炎而無水制主夭卯
見三四木不妨如庚寅辛卯就位相生壬午癸未化為
真火寅見之多主凶暴或疾夭若天地元有水制亦主
中壽丁卯無妨此火雖喜得金為財内劒金寅見之稍
可丁卯火旣自敗又到申酉而死絶如何能尅非貧即
夭海中砂鑞諸金須資木生方喜見之釵泊無用見土
須先有金與木却喜土以宿之不至太燥如城頭屋壁
皆成器之土方好見水命中先愛木不然火多喜逢之
天上清水寅命遇之為吉卯中無木則嫌大海丙寅見
壬戌為福庫見癸亥為官星帶合半凶半吉井澗溪流
皆凶有木不在此論火見同類若日月上衰敗則吉霹
靂火本自無益若得木生更日時有海水則宜無木遇
水凶天上火須有屋土遮之燈火巽風又為鼓舞亡神
須兼造化斷如丙寅丁酉己酉丙寅火為無氣不失大
貴如丙寅甲午己巳丙寅則漂泛不安
　　　甲辰乙巳覆燈火
覆燈火者金盞啣光玉臺吐艷照日月不照之處明天
地未明之時此火乃人間夜明之火以木為心以水為
油遇陰則吉遇陽則不利凡日時最忌再見辰巳地支
有衝恐風吹燈滅主夭或以戌亥子丑為陰或以自未
至亥為陰五行見木為根本凡木皆好更得官星祿貴
相扶干頭化水尤吉限運遇相助主大貴水以井泉澗
下為真油長流假油妙選有暗燈添油格即此理也大
海河水則不可以為油遇者主尋常大凡此火見水須
資木不喜長生旺氣水太泛反凶命值泊金照耀最為
清貴亦須水木相資方能顯達砂中釵釧二金皆吉劒
鋒一金謂之燈花拂劒尤吉鑞金不宜五行見土須防
尅破若壁土可以安身屋土可以覆庇日時並見主福
貴砂土有木亦主衣食餘土無用火愛同類却怕風吹
霹靂為龍神變化之火必帶風來此火難存天上爐中
二火相見最凶再考玅選有魁星格指南格以甲辰生
人日時遇午未為是有火土入堂格以此火怕風日時
遇丙戌丁亥屋上土則燈在屋中更得添油尤貴
　　　戊午己未天上火
天上火者溫暖山河輝光宇宙陽徳麗天之照陰精離
海之明戊午為太陽則剛己未為太陰則柔或以為夏
日則剛冬日則溫誣也俱要戌亥為天門卯酉為出入
之門東南為行陸之地則吉此火見木謂之震折要日
時有風與水方得大林木有辰巳松柏石榴有卯酉故
惟此三木主貴午見木多猶可未三四木勞苦之命也
見金且能照耀不能尅濟釵金有戌亥泊金有寅卯主
吉劒金為耀日月之光必主少年登第餘金則殃水宜
澗下須戊午見丁丑己未見丙子陰陽交互方為福貴
柱中更有木滋生富貴雙全大溪有乙卯井泉有己酉
出入得門皆吉天河雨露相濟不以就位尅論戊午見
丁未亦吉丙午則不明火愛燈頭再有別火則燥霹靂
帶雲雨則日月無光故主昏蒙爐中午忌丙寅以午為
剛火纔見丙寅便為火生之地若無清水解救主犯刑
凶死丁卯稍可土見砂中有巽風相假路傍城屋皆吉
柱中更有金木資助尤吉考玅選戊午遇卯巳未遇酉
為日月分秀格而卯以乙卯辛卯為正己卯丁卯次之
酉以乙酉癸酉為正己酉丁酉次之有日出扶桑格即
日分秀再見巳午日時有日輪當表格以戊午生於午
月逢巳午日又以戊午見戊子為坎離正位有月生滄
海格即月分秀而酉得乙癸是也有月照寒潭格是取
壬癸亥子納音屬水為潭然必秋生為貴有月桂芬芳
格是己未生人柱有三四木拱集與桂林一枝同桂林
以少為貴芬芳以多為貴義各有所取也再考凶格中
太陽損明戊午不禁於水溢是嫌水盛太陰薄食己未
豈堪於土多是嫌土重也須如是並叅方盡其理
　　　丙申丁酉山下火
山下火者草間熠燿花裏熒煌寒林綴葉之光隔幔㸃
衣之彩方朔以螢火名之故玅選有螢火照水格遇秋
生則貴為卿監是以此火喜水地支逢亥子或納音水
更遇申酉月是也或以山下之火最喜木與山更得風
來增輝為貴又不以螢火論矣大林木有辰巳為風桑
柘木有癸丑為山松柏平地最吉更得風助主貴若風
多吹散主夭水愛井泉澗下有木相資主爵位崇顯大
海水不宜然有山亦應貴格寅卯為東方木旺火生之
地只甲寅水吉乙卯為震有風見之不佳若無火無山
更加霹火主夭天上水為驟雨此火不宜相見若先得
山水滋助亦無大害命裏有金以清秀為吉無木多逢
以竊氣論之乙丑為山主貴餘金若無尅破遇貴人祿
馬只以財論土見砂中辰巳有風若有木有山加助主
大貴無則虛名火忌太陽霹靂燈頭是巽主光顯大都
五行有火須資木則吉限數喜忌俱依此斷
　　　甲戌乙亥山頭火
山頭火者野焚燎原延燒極目依稀天際斜輝彷彿山
頭落日此乃九月燒荒衰草盡爇之火也大槩宜山木
與風木喜大林松柏以辰巳有風寅卯歸祿更得癸丑
為山上木主貴無山則木無所依火無所見縱有風亦
不光顯餘木無用只以祿馬看水宜澗下名為交泰主
吉井泉清水有木助之亦吉大溪甲戌見甲寅乙亥見
乙卯却真祿俱吉天上須有雨露而火到午未得地再
得清水濟之不至於燥主福不然則夭大海就位相尅
最凶有山逢之稍得日時見金為財須有山木助之則
吉無則凶見土惟砂中有巽能揚此火別土無益大凡
此火無木見土多是下賤之命見火爐中太炎霹火凶
害太陽昏蒙山下戰刑皆所不宜命帶二三火如限數
逢木主禍生不測或夭大都此火大怕刑衝
　　　壬子癸丑桑柘木
桑柘木者繒綵鎡基綺羅根本士民飄飄之袂聖賢楚
楚之衣此木供蠶為弧其用甚大最愛砂土以為根基
又以辰巳為蠶食之地不宜刑衝互破路傍大驛二土
次吉餘土無益水喜天河為雨露之滋長流溪澗井泉
諸水皆可相依亦須先得土為基更加祿貴為妙滄海
水漂泛無定無土主夭見火燈頭最吉亦以辰巳之中
為蠶位故也爐中位居寅卯木之旺地天上霹靂二火
與此木干支有合化之情有坎離交媾之妙俱吉但諸
火不宜疊見以金言之砂中第一劒鋒能修整此木為
次釵泊二金須得土為基如逢衝破又凶木喜庚寅辛
卯為以弱就强以小變大作貴格論縱無砂土亦吉平
地柏榴無土則凶大林乃東南蠶食之位有土資生主
大貴遇楊柳為桑柳成林亦是貴格須生春夏方吉
　　　庚寅辛卯松柏木
松柏木者潑雪凑霜參天覆地風撼笙篁之奏雨餘旌
斾之張此木藏居金下位列正東乃為極旺最喜山為
根基水為滋潤天河雨露之水可以滋潤澗下丁丑屬
山可為根基丙子不如大溪水有乙卯為雷可以發榮
却嫌風霹有損折之凶大海水有山則吉癸亥清淨無
山亦吉若柱有平地得屋土則為已成棟梁無用山水
無此二件乃山間之茂木也須要山水命中有火最忌
爐中就位相生再加風木灰飛煙滅五行無水主夭折
山頭山下太陽覆燈皆不可犯寅人尤忌戊午丙寅以
木不南奔寅午三合火局故也辛卯無害霹火雖可滋
生運加凡火主凶土見路傍似無足貴若無死木其福
還真驛土無山貧夭更加海水尤凶金逢乙丑為印為
山泊金就位自旺主吉劒鋒能削能斲更得壁土相成
松柏相資主貴大林有風楊柳㑹火二木最忌桑柘癸
丑為山可以相助石榴是辛酉金反化死木有造化却
吉玅選有蒼松冬秀格是以此木生人月日時屬三冬
為貴有日合辛卯月值庚寅二格雖取戊午己未生居
夏秋然專論此二木為貴
　　　戊辰己巳大林木
大林木者枝幹撼風柯條撐月聳壑昂霄之徳凌雲蔽
日之功此木生居東南春夏之交長養成林全假艮土
為源癸丑為山三命無破陷最為福厚權貴戊辰為上
己巳次之土遇路傍為負載戊辰見辛未為貴己巳見
庚午為祿主福壁屋二土再得劒金則大林之木取為
棟梁成格最吉無此乃山間茂林之木也此木無論死
活皆欲見土如己人見甲雖云化土然不如辰戌丑未
土局純全為玅若此木已死在山之下見甲戌乙亥燒
之主凶夭燈火就位相生乙巳不如甲辰更吉霹靂太
陽二火皆能長育運中遇之亦吉然二火嫌並見持勝
須有土為根基方可水見天河戊辰見丁未為帶貴雖
無土與山亦主有衣食即靈槎入天河格也生秋冬死
絶方是溪海二水重見主貧夭有山稍得玅選有蒼龍
駕海格是戊辰見癸亥為貴澗下丁丑最吉丙子不如
諸金俱不宜見海中有乙丑為山劒鋒得屋壁為本餘
金無用逢之主夭賤木喜桑柘惟癸丑最妙平地還須
得路傍土謂之平林在野松柏東方生旺之地柱有癸
丑而得松柏為密蔭最佳
　　　壬午癸未楊柳木
楊柳木者隋堤裊娜漢苑輕盈萬縷不蠶之絲千條不
針之帶午未木之死墓壬癸木之滋潤此木根基惟喜
砂土見艮山則依倚搖金遇寅卯則東方得地辛丑有
山庚子不如戊寅雖吉己卯尤勝丙辰丁巳却嫌戌亥
對衝若見大驛有丑為山邊之驛稍可無丑獨見此土
主夭賤路傍就位復值死墓日時遇之主人卑弱屋土
壬午見丁亥丁壬合化則吉丙戌不如水見井泉長流
大溪澗下皆吉中間又分合化之位尤吉丙午丁未丙
丁真火午未亦火此木至午未死墓壬午見之大凶癸
庶幾有别水濟之無害此木午未巳自有火更見別火
恐引起傷壽燈頭乙巳有風木折主凶爐中寅卯本位
木旺反吉霹火如壬午見己丑癸未見戊子陰陽交遇
更有砂土為基主貴若子午丑未對衝則不為吉金見
木無造化釵釧金泊却喜成功海鑞劒砂雖忌見之其
間輕重當以祿貴徳煞參詳見松柏木為脱體化神之
格也主貴桑柘癸丑為山作倚傍成林主吉庚申辛酉
木旣死絶又逢金尅以弱遇小其人必賤玅選有花紅
柳綠格是以此木遇石榴生於春夏不以賤論有楊柳
拖金格是以此木生於三春而時得一金辛亥甲子癸
卯辛巳最妙乃壬癸祿貴之地故也
　　　庚申辛酉石榴木
石榴木者性辛如薑花紅似火數顆枝頭纍纍多子房
内瑩瑩干支純金而納音屬木乃木之變者也可以移
盆内而糚做山故喜成器之土以為根基城頭為上屋
上次之然必陰陽交見則丙辛丁庚互官戊辛巳寅互
印主吉路壁驛砂四土有山助之亦吉若無何用見金
砂中最吉泊金干支水木而納音金榴木干支金而納
音木皆脱去本性而互換歸旺以木旺寅卯金旺申酉
各得其位謂之功侔造化格主大貴海中乙丑為山更
逢水助則吉或壁上城頭亦得劒鋒就位相尅最凶若
先有砂金能制其毒亦不為害水見天河雨露相滋井
泉溪澗清水澆灌大海大泛濫非貧則夭有艮土稍得
太陽霹靂二火雖喜不宜並見爐中寅卯旺位本吉再
加別火則凶若此木生於五月日時止帶一火謂之石
榴噴火主貴桑柘大林楊柳三木皆喜見之見桑柘癸
丑為山見大林戊辰脱體見楊柳花紅柳綠皆主功名
見松柏則强見平地則大若無別物夾雜則綠遶紅圍
亦主富貴如得城土為基水運為助享福優游最為長
久
　　　戊戌己亥平地木
平地木者初生萌蘖始發枝條惟資雨露之功不喜雪
霜之積此乃地上之茂材人間之屋木戊戌為棟己亥
為梁最宜互換見之須以土為基土愛路傍為正格更
逢子午尤貴以子午為天地正柱故也屋壁城頭三土
以此木相資中間有升化尤吉砂驛無用日時見之主
災夭火愛太陽霹靂最為顯耀爐中遇水則福燈頭無
風則固餘火無水則凶此已成之木不宜劒金有木相
資則可泊金增飾光輝又天干合地支旺更有傍土為
基主大貴餘金無用水見天河為潤澤主吉溪海無山
俱凶井泉澗下雖吉内甲申合丁丑為山遇之尤吉木
見大林有風動搖主壽促桑柘癸丑最吉壬子己亥人
見之為貴戊戌人不堪松柏木倚輔平地為棟梁更有
土助主貴大抵此木惡金而喜水土若生三冬時得寅
卯為寒谷回春亦貴論也
　　　庚子辛丑壁上土
壁上土者恃棟依梁興門立戶却暑禦寒之徳遮霜護
雪之功此乃人間壁土非平地何以為靠子午天地正
柱逢之尤為吉慶凡見木皆可為主庚寅辛卯亦是棟
梁只申酉衝破子卯相刑大林有風若無承載之土加
凡火主作事難成貧賤而夭土愛路傍謂之負載屋上
城頭可以護身皆吉見火全無造化太陽霹靂雖云照
耀到底蹇危若命先己見木遇火助鬼焚尅運再逢之
主禍患夭折柱有水救濟稍得水見甲申為最吉乙酉
次之天上雨露亦吉大海漂泛此土何安縱有根基亦
凶諸金惟愛泊金命裏先有木神則貴以其成宮室而
金碧輝煌非朝廷不敢用也劒金傷害餘金無用
　　　戊寅己卯城頭土
城頭土者天京玉壘帝里金城龍盤千里之形虎踞四
維之勢此土有成有未成作兩般論凡遇見路傍為己
成之土不必用火若無路傍為未成之土必須用火大
都城土皆須資木楊柳癸未最佳壬午則忌桑柘癸丑
為上壬子次之庚寅辛卯就位相尅則城崩不寧何以
安人也耶如見木無夾輔只以貴人祿馬論之見水有
山為顯貴甲申丁丑俱吉天河滋助亦吉惟忌霹靂大
海壬戌不忌合化俱以吉推土愛路傍防見諸火大驛
逢山須作貴觀若獨見無根本貧夭孤寒五行見金只
有白鑞怕巽二者相妨餘金無用亦須以貴人祿馬看
之
　　　丙辰丁巳砂中土
砂中土者浪回所積波渚而成龍蛇盤隱之宮陵谷變
遷之地此土清秀惟喜清金養之更得清淨之土主早
貴釵砂劒泊此四金清秀相助如丙人見辛亥為丙丁
入於乾户號曰駕海長虹又有星拱北之論皆貴格也
更得水相涵尤為上吉若無水而時日得天上火照亦
可如丙辰乙未癸酉戊午此命有二金資養却全無水
得太陽火照故貴如丁巳癸卯己未壬申此命二金資
養得天上火照亦貴然戊午太燥己未稍緩壽夭不同
水以井澗清潔為吉若有金以養之貴如此土已得金
養而日時有海水便壞造化癸亥輕清丙人見之限運
逢亦主顯榮餘水無用火喜太陽在格號為朱雀騰空
主貴山頭山下爐中覆燈諸火若無水濟主壽夭木愛
桑柘楊柳以此土能栽二木故也餘木却以祿馬貴人
叅之如日中刑破衝尅之木雖見有何造化不如無為
吉五行最忌土相刑路傍安身有金木資生亦主福慶
大驛往來最不宜見縱有金水亦凶餘土尤不為吉
　　　庚午辛未路傍土
路傍土者大地連途平田萬頃禾稼賴以資生草木由
之暢茂此乃火煖土溫長養萬物之土也故須假水為
先乃灌漑滋潤之論次第尤宜水化為妙更得金來相
助則禾稼成實如庚午見甲申辛未見乙酉為祿若無
衝破主早貴天上水雨露相滋庚午喜見丁未辛未喜
見丙午為官貴祿合之妙澗下庚午見丁丑貴祿交馳
辛未見丙子化水逢生大溪乙卯為雷能發生此土又
乙庚合化故皆主吉長流大海二水以其不能澆灌此
土故最忌之主凶夭火逢霹靂庚午見己丑貴祿交穿
辛未見戊子印貴朝陽皆吉天上火就位相生太燥則
土反不能生物有水潤之始得若獨見主夭爐中火亦
燥亦主妨壽燈頭有屋土方應造化名超凡入聖不然
亦凶見木可以發生然有貴人祿馬則吉刑煞衝破則
凶只有庚寅木此土逢之大好大林不能勝載如逢土
位見丙辰丙戌辛丑辛未皆吉若庚午見辛未辛未見
庚午為二儀貴偶無有不貴釵釧砂中二金可以滋助
清水金水並見大吉若命己見水無金運遇此金亦福
乙丑海金可為山論若得天河清水助之庚人大好玅
選有金馬嘶風格以庚午甲午生人得辛巳時有馬化
龍駒格又以午生人見辰時有哨風猛虎格以庚辛生
人得辛巳乙巳俱以貴論而水火土金似不相拘
　　　戊申巳酉大驛土
大驛土者堂堂大道坦坦平途九州無所不通萬國無
行不至此乃位屬坤方徳乃厚載輪天轉日負海乘山
之土也發生萬物以木為基戊申長生之土徳厚無疆
見三四木皆能滋生己酉自敗之土木多則竊氣大林
合中逢衝主夭别木則吉更以祿貴叅之井泉澗下二
水清貴不燥如戊申見丁丑或乙酉己酉見丙子或甲
申謂之官貴主吉天河丙午而己酉得之丁未而戊申
得之亦為貴祿主福長流戊申見癸巳己酉見壬辰亦
吉多逢則不寧靜大溪乙卯為東震發生之義單見亦
吉海水對穿土不能勝日時遇主夭得山稍輕内戊申
見癸亥戊癸合申亥為地天交泰反吉火見太陽霹靂
謂之聖火最能發生此土如逢水助主顯達其餘凡火
再逢木生之更燥主凶夭五行見土惟路傍最宜屋上
壁上砂中縱先得木亦為冺絶城頭有水稍吉命若有
金清秀吉釵釧得辛亥金泊得壬寅戊申遇之柱中更
加水助乃地天交泰水遶山環大格主貴己酉見庚戌
癸卯稍次砂金造化亦同劒金須候木得用不然無益
　　　丙戌丁亥屋上土
屋上土者埏埴為林水火旣濟蓋蔽雪霜之積震凌風
雨之功此土瓦也非木無以架之故以木為根基平地
為上大林次之餘取天干化木亦吉只怕衝破此已成
之土不宜見火爐中丙寅最凶丁卯稍可太陽霹靂可
取相資山下山頭有木生之則禍燈頭丙戌見乙巳為
上丁卯見甲辰次之謂之火土入堂格若柱中木多亦
不為吉水宜天河井泉澗下皆吉如先得平地木成格
大貴溪流無木多夭若丙戌而得癸巳丁亥而得甲寅
則又別論再看日時所成造化何如大海無山則不宜
見土土見路傍如丙戌得辛未丁亥得庚午陰陽互見
更假木為基主貴壁土亦宜餘則汨沒若缺木而三刑
聚縱是二土亦凶砂土獨丁巳不妨金惟劒鋒釵釧最
吉丁見壬申天干化木地支乾坤清夷丙見辛亥天干
化水地支丙入乾戸皆大貴格若丁亥見庚戌丙戌見
癸酉則不為吉泊金有粉飾之用亦吉餘金無用當以
貴祿叅詳
　　　丙子丁丑澗下水
澗下水者山環細浪雪湧飛湍相連南北之流對峙坎
離之脉此水清澄喜見金養砂中劒鋒二金最宜釵釧
庚戌丁丑不宜以丑戌相刑辛亥見丙子則丙辛化水
尤貴餘金以祿貴叅之取其資生惡其衝破見木一位
不妨二三則主勞苦亦以貴人祿馬叅之命中見土主
人多濁天元若木或化水則主清吉砂中屋上二土其
氣稍清路傍大驛則濁甚矣主財散禍生如辰戌丑未
土局其凶尤甚以水濁土渾故也火見太陽雖炎中間
有旣濟未濟之論霹靂就位相爭最所不宜若二火並
臨無金資助主荒淫有金別論山下山頭亦吉若並臨
時日則嫌命中遇水反成漂蕩見天河為引凡入聖見
大海為福貴朝宗皆吉獨丁丑見壬戌則丑戌相刑丁
壬淫合主風聲不雅大溪性急長流不靜皆不為吉大
抵此水須以金為主而無火土夾雜再得甲寅乙卯之
水則源遠流清真君子人也
　　　甲寅乙卯大溪水
大溪水者驚濤薄岸駭浪浮天光涵萬里之寛碧倒千
山之影最喜有歸有養遇坎則為有歸得金則為有養
所嫌者日月時中有申酉衝動或辰巳風吹主飄流井
泉水淨而止澗下有丑為艮天河沾潤大海朝宗此四
水皆吉長流有風獨不宜見此水以清金為助養惟釵
砂最宜鑞金亦清若有釵金對衝則不宜海中雖無造
化甲子屬坎乙丑為艮乃歸源之地亦吉泊金最微不
能相生豈有超顯之理劒金雖化於大溪却忌卯雷巽
風主性不定五行有土皆為無益屋上城頭壅阻此水
路傍稍可亦不為奇壁上獨辛丑為山大驛惟己酉有
合戊申則衝庚子則刑皆不為吉火見太陽雖假照燿
霹靂尤忌相逢若二火互見主貧單見別論木見此水
徒被漂蕩惟桑柘木壬子有坎癸丑為山為水遶山環
之貴内甲寅人見壬子吉乙卯人見癸丑吉餘木以祿
貴叅之尤忌衝破
　　　壬辰癸巳長流水
長流水者混混無窮滔滔不竭就下必納於東南順流
自歸於辰巳此水喜金生養金要白鑞釵釧以天干有
庚辛真金地支辰巳就位相生戌亥為歸源之地劒鋒
純是金水泊金水木居東皆以吉論海中砂中無取嫌
土蹇涸而土有隄防之用六土之中取庚辛丙丁為吉
戊己無用遇火則相刑而有旣濟之妙内壬辰喜見丁
卯丁酉癸巳喜見戊子戊午以天干合化故也燈頭癸
巳尤喜見甲辰山頭壬辰尤喜遇乙亥化龍歸祿取義
更佳逢木雖漂泛而桑柘癸丑為山楊柳癸未為園年
時得此水圍之為水遶花堤大貴格也松柏石榴天干
有金相生大林平地雖嫌有土而癸巳見戊辰壬辰見
己亥俱吉水為同類澗下則丁壬合化天上則雨露相
資井泉大溪無益海乃衆流所歸而壬辰之龍得癸亥
則龍躍天門春夏秋生為吉或龍潛大海則冬生乃宜
柱中須先得金為妙又壬辰為自印之水再見壬辰則
刑刑則自害見戊戌則衝衝則泛濫主凶癸巳自絶之
水名為涸流若遇丙戌丁亥庚子辛丑之土其涸可待
柱中如得三合生旺之金生之則吉
　　　丙午丁未天河水
天河水者亂灑六野密沛千郊淋淋瀉下銀河細細飛
來碧落此乃天上雨露發生萬物無不賴之銀漢之水
土不能尅故見土不忌而且有滋潤之益天上之水地
金難生故見金難益而亦有涵秀之情生旺太過則為
淫潦反傷於物死絶太多則為旱乾又不能生物要生
三秋得時為貴也水喜長流大海内丙午宜癸巳癸亥
丁未宜壬辰壬戌陰陽互見尤吉大溪乙卯為雷井泉
巳酉為貴俱以吉論火喜霹靂為神龍之火與此水相
濟而倏忽變化雲行雨施豈有不貴爐中火旺大海水
旺如柱中得二火二水上下相濟謂之精神俱足大貴
格也燈頭有風山頭有貴皆以吉論又須以別水濟之
方吉天上就位相尅則忌見之木石榴楊柳俱吉大林
有巽平地有亥亦吉松柏石榴遇丙辛合化亦以吉論
玅選有靈槎入天河格是取死絶無根之木柱無土培
則漂流天河是也土雖不能尅而柱逢庚午辛未就位
相尅土壅水滯或水又冬生則水結池塘必主濁濫餘
土如砂中屋上皆吉城頭大驛無用壁上地支對衝亦
壞造化水金雖不能生獨辛亥釵金却屬乾天水在天
上只此最吉餘金亦取天干有庚辛壬癸者為用甲乙
無益再以祿馬貴人叅之始得玅選又以水生人得庚
子壬子為雲騰雨施生春則旱夏則潦冬則寒獨三秋
最吉遇甲辰乙巳庚辰辛巳柱中有壬為雲有辰為龍
為風雨作霖若生冬月是為霜凝薄露日時喜遇寅卯
溫和之氣可解斯凍俱貴格也
　　　甲申乙酉井泉水
井泉水者寒泉清冽取養不窮八家鑿之以同飲萬民
資之以生活此水生於金而出於木故喜見金為福砂
中有土性與之最宜釵釧清秀次之鑞金與釵金相衝
故不宜再見劒鋒申酉太旺恐有泛濫之災海金無取
乙丑為艮山下出泉亦吉此非木不能出譬之桶論故
見木皆吉如見平地大林須假劒金削之方可取用桑
柘楊柳無用松柏則互換歸祿此其最吉諸火陰陽互
見則吉霹靂名為入聖太陽號為顯照二火相見最吉
但不宜並有則凶諸土路傍砂中最吉屋上有天門生
水之源亦吉城頭壁上與此水則無干涉大驛就位相
尅水為土掩則井渫不食須有木去之方可水喜大海
為引凡入聖天上澗下長流亦不為災大溪甲寅乙卯
為吉如甲申見乙酉乙酉見甲申官星互換最吉如二
水在年時二木在月日謂之水遶花堤乃貴格也
　　　壬戌癸亥大海水
大海水者總納百川汪洋無際包括乾坤之大升沈日
月之光此水原有清濁以兩般分論壬戌有土氣為濁
癸亥干支純水而納音又水故清壬戌人嫌山以土氣
太盛有金清之方吉癸亥最喜見山然後海水之性始
安澗下丁丑為山天河與海上下相通柱中有木為槎
則乘槎入於天河極為上格長流大溪等水畢竟皆歸
於海以海水不擇細流故能成其大也壬辰為龍歸大
海尤吉中間又分陰陽互見干支合化方可井泉則有
所制與海不通故不喜見之諸金獨海中第一以壬戌
癸亥喜見甲子乙丑砂中亦得餘金又當以貴人祿馬
叅之火喜天上與海水相為照耀最吉霹靂己丑為山
戊癸合化柱得木火旺地亦吉山下山頭覆燈諸火不
宜見木惟壬子癸丑壬午癸未俱吉大林有風衝動水
性不安平地厚載則就位相得松柏石榴若無土制則
漂泊無定土愛路傍大驛惟此二土足以振之不泄况
癸亥見戊申為天關地軸大格日時遇此厚土縱有風
雷亦不為害城頭己卯須資艮則吉如逢霹靂則雷火
變化海水洶湧亦主貧寒
六十甲子納音取象其十干有可以為金有不可以為
金者雖因所值之數不同而五行類化類從之妙其理
亦不可不知如甲乙庚辛壬癸此三行者可以為金而
丙丁戊己不與焉庚辛元金固為本家之物壬癸非金
也又胡為金以金水相生之理而水亦可以為金故世
有水碧金明之物甲乙之木其質堅强世有木化為石
者可以例見故此二者可以取象為金與本家之物同
也丙丁屬火燥剛不同戊巳屬土柔剛不同與金相反
自不可以金論戊巳庚辛壬癸此六干者可以為木而
甲乙丙丁不預焉以丙丁元火所以焚木自不可取甲
乙原木胡不取之殊不知五行中金還金水還水火還
火土還土獨木則變以木資火水土之性假合而生脉
絶而枯槁則還水也灼之為火則還火也腐之為土則
還土也故不用木所以脱體而化神也六甲輪環所值
之數五行錯綜所得之理自可以黙識矣凡木皆水所
生其津液即水也故壬癸可以為木庚辛之質其堅與
甲乙同故甲乙可以為金而庚辛可以為木互換交通
其理亦無二也丙丁甲乙壬癸取象為水以壬癸原水
也丙丁其化也甲乙之津液即水也戊己之土所以尅
水庚辛之金所以燥水氣有異也自不可以水論甲乙
丙丁戊己取象為火以丙丁原火也戊巳其化也甲乙
之生燃即火也壬癸之水所以尅火庚辛之金所以燥
火類不同也自不可以火論丙丁戊己庚辛納音屬土
戊巳原土也丙丁之火化而為灰灰即土也庚辛之金
混於土中乃土之精氣所結故皆可以為土若壬癸之
水潤下不凝甲乙之木散上不止自不可以土論究其
取象有輕重有大小有剛柔有氣味有體質有功用各
各不同此又兼地支方隅之位旺相休囚不同而天干
之所值或從本象或從化象或從別象天人交盡其理
生尅互成其義此金所以有海中沙中金泊白鑞劒鋒
釵釧之别而金之象無餘蘊矣餘木火水土可以例見
此納音取象所以為造化之妙也歟或曰五行之中惟
水火不宜太旺旺則不可救藥故丙午丁未配以天河
水以水能制火也戊午己未謂之天上火以戊巳蓋其
上則火不焰也午未在天之中丙丁屬火皆午未旺鄉
故歷代遇此二年皆不靖此以理論而非原取象之義
然亦不可不知再按納音取象出自黃帝故諸術家皆
宗之自徐大升作定真論有婁景以前未知金在海中
之論而元之星士遂有納音空自失天真之説故今之
談命者只論正五行而納音不取焉豈知納音之理取
象之精此正造化之所以為妙凡論人命尤不可不推
究而體察之以盡其微也今陰陽家論先天老五行而
不取洪範五行目為滅蠻經以其顛倒陰陽反易水火
太和周視作陰陽定論乃深闢之西蜀羅青霄作陰陽
辨疑以洪範五行出自八卦斷不可不用又闢周氏之
見為誣噫何前後無定説也耶余見納音五行即洪範
五行之義不可舉一廢一談命者本之以五行為經叅
之以納音為緯庶足以盡命數之理而造化無餘蘊矣
論曰自天地開闢而干支之名即立相傳出自天皇地
皇而錯綜為六十甲子則自伏羲造甲厯始也旣名甲
歷則年月日時皆以六十甲子紀之而天地之始終日
月之運行四時之寒暑陰陽之變化皆不能易三反以
定自黃帝以六十甲子納音取象於是五行各有所屬
而金木水火土之性情形質功用變化悉盡其蘊而易
自在其中矣故以此而測兩儀則天地不能逃以此而
推三光則日月星辰不能變以此而察四時則寒暑不
能易以此而占人事則吉凶禍福壽夭窮通舉不能外
而造化無遁情矣今之儒者但知八卦畫自伏羲文王
重之為六十四周公作爻辭孔子作繫辭以易更四聖
而後成謂之經目五行家為九流其亦不思甚矣豈以
五行家專論生旺而昧正理委天命而棄人事與易道
不合耶嗚呼干支出自上古甲子本之羲皇音象傳自
黃帝是數聖人也豈在文王周公孔子後耶若天地開
闢而干支之名不立則不能錯綜為甲子無六十甲子
則不能錯綜五行何以紀厯成歲而一年有三百六十
日歲有十二月月有三十日日有十二時孰從而明之
孰從而知之而舉世渾渾沌沌如在洪濛之中何以立
兩間叅三才而成世界也耶所以百姓日用而不知終
身由之而不察者是矣易道雖微不過因天地定位山
澤通氣雷風相薄水火不相射取象以畫八卦其理自
不出干支甲子之外而別有所創置也嗚呼干支錯綜
而為六十八卦錯綜而為六十四甲子以數納音以理
取象乃五行之正也而八卦之體已備八卦仰觀俯察
遠取諸物近取諸身為六十四卦三百八十四爻亦一
年之數也而干支之用以行干支本天地以為經八卦
道陰陽以為緯經緯錯綜往來變化而天地之蘊奥鬼
神之情狀人事之吉凶盡在其中而其義微矣世之儒
者又烏可鄙五行為九流哉
　　　論五行
五行者往來乎天地之間而不窮者也是故謂之行北
方陰極而生寒寒生水南方陽極而生熱熱生火東方
陽散以泄而生風風生木西方陰止以收而生燥燥生
金中央陰陽交而生濕濕生土其相生也所以相維其
相尅也所以相制此之謂有倫火為太陽性炎上水為
太陰性潤下木為少陽性騰上而無所止金為少陰性
沈下而有所止土無常性視四時所乘欲使相濟得所
勿令太過弗及夫五行之性各致其用水者其性智火
者其性禮木者其性仁金者其性義惟土主信重厚寛
博無所不容以之水則水附之而行以之木則木托之
而生金不得土則無自出火不得土則無自歸必損實
以為通致虛以為明故五行皆賴土也推其形色則水
黑火赤木青金白土黃此正色也及其變易則不然常
以生旺從正色(當生旺則正氣/全可見正色)死絶從母色(水者木之/母死絶則)
(黑木者火之母死絶則青火者土之母死絶則赤土者/金之母死絕則黃夫五行死絕則氣歸根見母之色凡)
(人遇苦楚而呻吟/母者乃其義也)成形冠帶從妻色(少壯之年及衰老/之際仰妻之時也)
病敗從鬼色(病敗之地是鬼旺之/鄉受尅則氣歸鬼)旺墓從子色(旺為傳/墓為歛)
(藏故色/在於子)其數則水一火二木三金四土五生旺加倍死
絶减半以義推之夫萬物負陰而抱陽冲氣以為和過
與不及皆為乖道故高者抑之使平下者舉之使崇或
益其不及或損其太過所以貴在折衷歸於中道使無
有餘不足之累即財官印食貴人驛馬之微意也行運
亦如之識其微意則於命之説思過半矣
　　　金(喜木象/  空亡)　(土生/煅煉)
　　　　(忌木旺/  水寒)　(火旺/金銷)　(墓敗等火/刑煞尅害)
金以至陰為體中含至陽之精乃能堅剛獨異衆物若
獨陰而不堅冰雪是也遇陽則消矣故金不煉不成器
聚金無火難成脱朴之名金重火輕執事繁難金輕火
重煆煉消亡金極火盛為格最精金火全名鑄印犯丑
字即為損模金火多名乘軒遇死衰反為不利大火煉
金幸功名而退速純金凑水遇富顯以贏餘金能生水
水旺則金沈土能生金金貴則土賤金無水乾枯水重
則沈淪無用金無土死絶土重則埋沒不顯兩金兩火
最上兩金兩木財足一金生三水虛弱難勝一金得三
木頑鈍自損金成則火滅故金未成器欲得見火金已
成器不欲見火金到申酉己丑亦可謂之成也運喜西
北不利南方生於春月餘寒未盡貴乎火氣為榮性柔
體弱欲得厚土輔助水盛增寒難施鋒鋭之勢木旺損
力反招剉鈍之危金來比助扶持最喜比而無火失類
非良夏月之金性尚在柔形未執方尤嫌死絶火多而
却為不厭水盛而滋體呈祥見木而助鬼傷身遇金而
扶持精壯土薄而最為有用土厚而埋沒無光秋月之
金當權得令火來煉煅遂成鍾鼎之材土多培養反為
頑濁之氣見水則精神越秀逢木則琢削施威金助愈
剛剛過必缺氣重愈旺旺極則害冬月之金形寒性冷
木多則難施琢削之功水盛而未免沈潛之患土能制
水金體不寒火來取土子母成功喜比肩聚氣相扶欲
官印溫養為利
　　　木(喜琢削地生扶/  生旺  靣)　(助火成上培/有黨  林)
　　　　(忌空折/  枯槁)　(飄落/自焚)　(空亡/耗泄)　(動搖/濕爛)　(死絶/)
木性騰上而無所止氣重則欲金任使木有金則有惟
高惟歛之德仍愛土重則根蟠深固土少則有枝茂根
危之患木賴水生少則滋潤多則漂流甲戌乙亥木之
源甲寅乙卯木之鄉甲辰乙巳木之生皆活木也甲申
乙酉木受尅甲午乙未木自死甲子乙丑金尅木皆死
木也生木欲火而秀丙丁亦然死木得金而造庚辛必
利生木見金自傷死木得火自焚無風即止其勢亂也
遇水返化其源其勢盡也金木相等格謂斲輪若向秋
生反為傷斧是秋生忌金重也陰木重火舌辨能言生
於春月餘寒猶有喜火溫燠別無盤屈之拘藉水資扶
而有舒暢之美春初不宜水盛陰濃則根損枝枯春末
陽氣煩燥無水則葉摘根乾是以木火二物旣濟方佳
土多而損力土薄則財豐忌逢金重傷殘尅伐一生不
閑設使木旺得金為良終身獲福夏月之木根乾葉燥
盤而且直屈而己伸欲其水盛而成滋潤之力誠不可
少忌其火旺而招焚化之憂故獨為凶喜土在薄不宜
重厚厚則反為災咎惡金在多不可欠缺缺則不能琢
削重重見木徒以成林疊疊逢華終無結果秋月之木
氣漸凄凉形漸凋敗初秋之時火氣未除猶喜水土以
相滋中秋之令果已成實欲得剛金而修削霜降後不
宜水盛水盛則木漂寒露節又喜火炎火炎則木實木
多有多材之美土厚無巳任之才冬月之木盤屈在地
欲土多而培養惡水盛而亡形金縱多不能尅伐火重
見溫燠成功歸根復命之時木病安能輔助惟忌死絶
只宜生旺
　　　水(喜清潔/  火濟)　(寛遠/潤下)　(相生/西北)
　　　　(忌空亡/  枯涸)　(泛濫/死絶)　(尅害等木多/焦燥  土)　(氣寒/)
天傾西北亥為出水之方地陷東南辰為納水之府逆
流到申而作聲故水不西流水之性潤下順則有容順
行十二辰順也主有度量有吉神扶助乃貴格逆則有
聲逆行十二辰逆也入格者主清貴有聲譽忌刑衝則
橫流愛自死自絶則吉水不絶源仗金生而流遠水流
泛濫賴土尅以隄防水火均則合旣濟之美水土混則
有濁源之凶四時皆忌火多則水受渴忌見土重則水
不流忌見金死金死則水囚忌見木旺木旺則水死沈
芝云水命動搖多主濁濫陰人尤忌之口訣云陽水身
弱窮陰水身弱貴生於春月性濫滔淫再逢水助必有
崩堤之勢若加土盛則無泛漲之憂喜金生扶不宜金
盛欲火旣濟不要火多見木而可以施功無土而仍愁
散漫夏月之水執性歸源時當涸際欲得比肩喜金生
而助體忌火旺而太炎木盛則耗盜其氣土旺則尅制
其流秋月之水母旺水相裏瑩表光得金助則能清澄
逢土旺則嫌混濁火多而財盛太過不宜木重而妻榮
中和為利重重見水增其泛濫之憂疊疊逢土始得清
平之意冬月之水司令專權遇火則增煖除寒見土則
形藏歸化金多反曰無義木盛是謂有情土太過尅制
水死水泛漲喜土為堤
　　　火(喜和煖/  高遠)　(生助/土照)　(空亡/水濟)　(炎上/)
　　　　(忌局促/  雜黨)　(急燥/木敗)　(清冷之水重/死水  木)　(木枯/)
炎炎真火位鎮南方故火無不明之理輝光不久全要
伏藏故明無不滅之象火以木為體無木則火不長焰
火以水為用無水則火太酷烈故火多則不實太烈則
傷物木能藏火到寅卯而方生火不利西遇申酉而必
死生居離位果斷有為若居坎宮謹畏守禮金得火和
則能鎔鑄水得火和則成旣濟遇土不明多主蹇塞逢
水旺處决定為榮木死火虛難得永久縱早功名必不
久長春忌見木惡其焚也夏忌見土惡其暗也秋忌見
金金旺難尅制冬忌見水水旺則滅形故春火欲明不
欲炎炎則不實秋火欲藏不欲明明則燥冬火欲生不
欲殺殺則暗生於春月母旺子相勢力並行喜木生扶
不宜過旺旺則火炎欲水旣濟不愁興盛盛則沾恩土
多則蹇塞埋光火盛則傷多爆燥見金可以施功縱重
疊妻財猶遂夏月之火勢力行權逢水制則免自焚之
咎見木助必招夭折之患遇金必作良工得土遂成稼
穡金土雖為美利無水則金燥土焦再加火助太過傾
危秋月之火性息體休得木生則有復明之慶遇水尅
難逃隕滅之災土重而掩息其光金多而損傷其勢火
見火以光輝縱疊見而轉利冬月之火體絕形亡喜木
生而有救遇水尅以為殃欲土制為榮愛火比為利見
金而難任為財無金而不遭妻害天地雖傾水火難滅
　　　土(喜生扶/  疏通)　(堅厚/生金)
　　　　(忌崩頽/  氣寒)　(木重/金重)　(水多/虛淺)　(空亡/)
五行之土散在四維故金木水火依而成象是四時皆
有用所忌者火死酉也水旺子也蓋土賴火印火死則
土囚土喜水財水旺則土虛土得金火方成大器土高
無貴空惹灰塵土聚則滯土散則輕辰戌丑未土之正
位分陰分陽土則不同辰有伏水未有匿木滋養萬物
春夏為功戌有藏火丑有隱金秋火冬金肅殺萬物故
土聚辰未為貴聚戌丑不為貴是土愛辰未而不愛丑
戌也明矣若更五行有氣人命逢之田產無比晚年富
貴悠悠若土太實無水則不和柔無木則不疏通上見
火則焦女命多不生長土旺四季惟戌土困弱戌多為
人好鬭多瞌睡辰未人好食丑人清省丑有艮土有癸
水能潤而膏人命遇此主能卓立生於春月其勢虛弱
喜火生扶惡木太過忌水泛濫欲喜比助得金而制木
為祥金若多仍盜土氣夏月之土其勢燥烈得盛水滋
潤成功忌旺火煅煉焦赤木助火炎生尅無良金生水
泛妻財有益見比肩蹇滯不通如太過又喜木襲秋月
之土子旺母衰金多而耗盜其氣木盛而制伏純良火
重重而不厭水泛泛而非祥得比肩則能助力至霜降
不比無妨冬月之土外寒内溫水旺財豐金多子秀火
盛有榮木多無咎再加土助尤佳惟喜身强足壽
徐大升曰金賴土生土多金埋土賴火生火多土焦火
賴木生木多火熾木賴水生水多木漂水賴金生金多
水濁金能生水水多金沈水能生木木盛水縮木能生
火火多木焚火能生土土多火晦土能生金金多土變
金能尅木木堅金缺木能尅土土重木折土能尅水水
多土流水能尅火火炎水熱火能尅金金多火熄金衰
遇火必見銷鎔火弱逢水必為熄滅水弱逢土必為淤
塞土衰遇木必遭傾陷木弱逢金必為砍折强金得水
方挫其鋒强水得木方泄其勢强木得火方化其頑强
火得土方止其焰强土得金方制其害斯言簡而盡也
　
　
　三命通㑹卷一
欽定四庫全書
　三命通會卷二
　　　　　　　　　　　　明　萬民英　撰
　　論河圖及洪範五行
古者庖羲氏之王天下也則河圖以作八卦故序乾坤
坎離震巽艮兊之名設天地日月風雷山澤之象繫辭
曰天地定位山澤通氣風雷相薄水火不相射八卦相
錯八卦成列而二十四位同行乎其中迨夫以陰陽消
息驗之八卦之變甲夲屬木納卦於乾乾與坤交以坤
之上下二爻交換乾之上下二爻化成坎象甲隨坎化
故屬水也乙夲屬木納卦於坤坤與乾對以乾之中爻
交換坤之中爻化成離象乙受離化故屬火也丙夲屬
火納卦於艮艮與兊對以兌之下爻交換艮之下爻化
成離象丙受離化故屬火也丁夲屬火納卦於兌兌與
艮對以艮之上爻交換兌之上爻化成乾象丁受乾化
故屬金也庚夲屬金納卦於震震與巽對以巽之下爻
交換震之下爻化成坤象庚受坤化故屬土也辛夲屬
金納卦於巽巽與震對以震之上爻交換巽之上爻化
成坎象辛受坎化故屬水也壬夲屬水納卦於離離與
坎對以坎之中爻交換離之中爻化成乾象壬受乾化
夲當屬金納於離火火㷔金銷不能退立而自附於離
火立焉故屬火也癸夲屬水納卦於坎坎與離對以離
之中爻交換坎之中爻化成坤象癸受坤化故屬土也
此八干納卦之變如乾坤上下二爻交者取象於否泰
之義故曰天地定位震艮以上爻交於巽兌巽兌以下
爻交於震艮者取象於咸恒損益之義故曰雷風相薄
山澤通氣離以中爻交於乾坤乾坤以下爻交於坎離
取象於旣濟未濟故曰水火不相射是也八卦有變不
變乾坤夲乎金土而不變者乃陰陽之祖宗衆卦之父
母也退身於休明之地老亢而不變也故坎離震兌位
乎四正金木水火而不變者以子午卯酉四位各專四
旺之地宣布四時之令而氣化行焉故不變也艮巽用
變者艮土易位於坎震東北之界處身於衰丑病寅之
間思於更相代立自然成山而化木也巽夲易位於震
離東南之界立身於衰辰病己之間不能自立反歸於
水辰為墓地並與辰皆水也亥本屬水因金以生乘代金
金立故亥屬金也寅夲屬木因水以生乘代水立故寅
屬水也巳夲屬火因木以生乘震之衰代震之立故己
屬木也申夲屬金水生於申金助水勢故申屬水也辰
戌丑未五方五土之神分爲四季作造化甄陶之主爲
厚載之質夲不可變因土以生木附於土奪土一半爲
水水動土靜辰戌陽之動也故屬水丑未陰之静也故
屬土化氣五行所取之由大率類此蓋天地交而萬物
通上下交而徳業成男女交而志氣同古徃今来未有
不交合而能成其造化者也衰病代謝未有不自繼禪
乘代而能致化機之運者也故洪範大五行所以云乙
丙離壬爲炎火乾亥兌丁從革鄉癸丑坤庚未稼穡震
艮四位曲直装甲子寅申巽辛地辰戌皆同潤下行凡
㸔人命如遇甲乙丁庚辛壬癸干居於乾艮巽坤之鄉
又當以所變者而論之與十干化氣六十納音納甲相
叅互看不可只以河圖正五行論命而曰子平法如此
此世之談命者所以多不准也
　　論天干隂陽生死
或問十干有陰陽剛柔生死之分其說然否荅曰十干
五陽五陰陽者爲剛陰者爲柔易曰分陰分陽迭用柔
剛是也其生死之分如母生子子成而母老死理之自
然賦曰陽生陰死陽死陰生循環逆順變化見矣是也
甲木乃十干之首主宰四時生育萬物在天爲雷爲龍
　在地爲梁爲棟謂之陽木其禄到寅寅爲離上之木
　其根已斷其枝已絶謂之死木死木者剛木也湏仗
　斧斤斵削方成其噐長生於亥亥爲河潭池沼之水
　名曰死水故死木放死水中雖浸年久不能朽壊譬
　如杪椿之木在於水中則能堅固若離水至岸而遇
　癸水癸水者活水也爲天地間雨露日晒雨淋乾濕
　不調遂成枯朽則能生火火旺而木必焚矣故有灰
　飛烟㓕之患且午屬離火火頼木生木爲火母火爲
　木子子旺母衰焉有不終之理故甲木死於午經云
　木不南奔正謂此也又曰甲乃陽剛蠢木原無根葉
　枝荄若成器得用必藉乎金宻藏不壞必頼乎水火
　初得配遂成文明之象使火過多兼遇南方化成灰
　炭反致其害矣葢甲木不以春秋而爲榮悴觸物變
　化亦無定形須看火金水何如又看化合何如不可
　執一論
乙木繼甲之後發育萬物生生不巳在天爲風在地爲
　樹謂之陰木其禄到邜邜爲樹木根深枝茂謂之活
　木活木者柔木也懼陽金斫伐爲患畏秋至木落凋
　零欲潤土而培其根荄利活水而滋其枝葉沽水者
　癸水也卽天之雨露地之泉源潤土者巳土也如耕
　耨之土成稼穡之功巳禄在午午乃六陽消盡一隂
　復生故稻花開於午時乙木生於午地十月建亥亥
　乃純陰司令壬禄到亥當權死水泛濫土薄根虛有
　失培養故乙木死於亥經云水泛木浮正此謂也又
　曰乙乃枝葉䌓華之木大喜陽和煦則發榮不利陰
　冷慘刻則耗枯水多則傾頺其根荄金旺則戕剥其
　生意如身衰火多兼行南方而禍尤深葢活木連根
　之本也豈棟梁之比哉
丙火麗乎中天普照六合在天為日為電在地為爐為
　冶謂之陽火其禄在己巳為爐冶之火謂之死火死
　火者剛火也喜死木發生其熖惡金土掩息其光死
　木者甲木也甲禄在寅寅乃陽木之垣木盛火生隠
　於木石之間非人用之不能生發故五陽皆出乎自
　然而爲先天五陰皆係乎人事而爲後天丙火生於
　寅其理甚明如太陽之火自東而升至西而没且酉
　屬兌兌為澤巳土生金金氣盛掩息丙火之光不能
　顯輝豈無晦乎故丙火生於寅而死於酉經云火無
　西向正此謂也又曰丙火太陽之象上下化光無所
　不照然不以浮水之木為母不能生有熖之火不以
　濕水之土為子陽火所不産也縱遇江湖死水不合
　不衝則波濤弗致衝激焉能為尅火之害其所忌者
　乃䌓華之木浥水不能生火而反能晦火之光如五
　星太陽以木炁為難之義
丁火繼丙之後為萬物之精文明之象在天為列星在
　地為燈火謂之隂火其禄到午乃六陰之首内有乙
　木能生丁火乙為活木丁為活火活火者柔火也丁
　喜乙木而生乃陰生隂也如世人用菜油蔴油為燈
　燭之義夫油乃乙木之脂膏也至於酉時四陰司權
　燈火則能煇煌列星則能燦爛故丁生於酉至於寅
　地三陽當合陽火而生陰火而退如日東升列星隠
　耀燈雖有熖不顯其光故丁生於酉而死於寅也經
　有云火明則㓕正謂此也又曰丁火陰柔要得時遇
　局方能輝光燦爛雖頑鈍之金亦在其所煆煉若失
　時䘮局卽韜光晦跡而烟無存雖㣲𦕈之金亦不能
　制然木燥雖少猶足以發火之機木濕雖多亦難以
　致火之明要看其中强弱不可泥於一偏
戊土洪濛未判抱一守中天地旣分厚載萬物聚於中
　央散於四維在天爲霧在地爲山謂之陽土其禄在
　己巳爲爐冶之火煆煉成器叩之有聲其性剛猛難
　以觸犯喜陽火相生畏陰金盗氣陽火者丙火也丙
　生於寅寅屬艮艮爲山山爲剛土卽戊土也頼丙火
　而生焉至於酉地酉屬兑金耗盗戊土之氣乃金盛
　土虚母衰子旺又金撃石碎豈能延壽故戊土生於
　寅而死於酉經云土虚則崩正此謂也又曰戊土深
　厚其象如城墻要生季月更求支下通根方能振河
　海而不洩若上下帶合則其形堅固無疎漏之虞身
　乘水木虚弱則其勢傾危而有崩頺之患如土失時
　大忌多金漏洩如城墻旣就不可加木疎通喜行東
　南若原旺有印再行此地則火化生身反爲過中之
　禍矣
己土繼戊之後乃天之元氣地之真土清氣上升冲和
　天地濁氣下降聚生萬物謂之陰土天地人三才皆
　不可缺此土如乾坤中一媒妁陰陽失此豈能配偶
　故於四行無不在於四時則寄旺焉乃真土也喜丁
　火而生畏陽火而慘其禄到午午中丁火能生己土
　被乙木盗其栽培之氣至於酉地丁火而生丁火既
　生己土亦能生也至寅用事木火司權煆煉己土遂
　成磁石反失中和之氣豈有不損之理故己土生於
　酉而死於寅經云火燥土裂正此謂也又曰己土廣
　厚其象如田疇不貴多合生扶惟喜刑衝有用此固
　生物之體苟失令淺薄及天時不利不但難施鎡基
　之力亦不能埋劒㦸之金倘再兼行金水旺處則身
　愈弱尤為不利如逄火土生成則稼穡有生生之妙
　矣
庚金掌天地肅殺之權主人間兵革之變在天為風霜
　在地為金鐵謂之陽金其禄到申申乃剛金喜戊土
　而生畏癸水而溺長生於己巳中戊土能生庚金乃
　陽生陽也巳為爐冶之火煆煉庚金遂成鍾鼎之器
　叩之有聲若遇水土沉埋則無聲也所謂金實無聲
　至於子地水旺之鄕金寒水冷子旺母衰亦遭沉溺
　之患豈能復生故庚金生於已而死於子經云金沉
　水底正謂此也又曰庚金頑鈍得火制而成器成器
　之金遇火鄉而反壞夏生無根又行東南之地則鎔
　化不已而終無有成秋生無火更行西北之鄉則澄
　清淬礪而光芒自如若沉於水底則終無出用之期
　金反受傷於水至若用薄鐵而伐茂林非惟不能折
　木而反為木所傷設使土重藏金而無刑衝尅破則
　金終埋没亦無以見其用也
辛金繼庚之後為五金之首八石之元在天為日月乃
　太陰之精在地為金金乃山石之礦謂之陰金其禄
　到酉酉中己土能生辛金乃陰生陰也謂之柔金為
　太陰之精至於中秋金水相停㑹合含光圓融皎潔
　邵子有云八月十五翫蟾光是也長生於子子乃坎
　水之垣坎中一陽屬金外有二陰屬土土能生金子
　隠母胎未顯其體得子水蕩漾淘去浮砂方能出色
　此乃水濟金輝色光明瑩至於巳地巳為爐冶之火
　将辛金煆成死器亦被巳中戊土埋没其形不能變
　化豈得復生故辛金生於子而死於巳也經云土重
　金埋正謂此也又曰辛金濕潤非頑鈍堅剛之物使
　遇火炎煆煉性質反傷安能成其美用只宜水土資
　扶優柔浹洽以潤其體原火太繁喜行西北使去火
　而存金如金太寒亦要丙丁使和金而去冷若坐禄
　通根卽身旺之地縱加厚土亦不能汨没所以非陽
　金比也
壬水喜陽土而為堤岸之助畏陰木而為盗氣之憂在
　天為雲在地為澤謂之陽水其禄在亥亥為池沼存
　留之水謂之死水死水者剛水也頼庚金而生庚禄
　到申能生壬水乃五行轉養之氣至於卯地卯乃花
　菓樹木木旺於卯則能尅土土虚則崩故堤岸崩頺
　而壬水走泄散漫四野流而不返又被陰木盗氣豈
　得存活故壬水生於申而死於卯也經云死水横流
　正謂此也又曰壬水浩蕩有源之水併百川而漫天
　下藉土為之隄防若干支無土必至漂流四溢身衰
　多遇火土反見耗源塞流之吝且壬愛南行以未午
　為胎養之地財禄和煖之鄉長生歸禄莫過申亥盖
　統宗㑹元之府而水得其所歸故也若財多身弱值
　此必能集福身旺財輕遇此反受其災縱強壮少年
　亦不能勝此也
癸水繼壬之後乃天干一週陰陽之氣成於終而反於
　始之漸故其為水清濁以分散諸四方有潤下助土
　之功滋生萬物之徳在天為雨露在地為泉脉謂之
　陰水其禄在子子乃陰極陽生之地辛生庚死之垣
　癸為活水活水者柔水也喜陰金而生畏陽金而滯
　欲陰木行其根則能疎通陰土陰土旣通於地脉則
　能流暢二月建邜為花果樹木木旺土虚癸水方得
　通逹至於申地三陰用事否卦司權天地不交萬物
　不通申中坤土庚金遂成圍堰使癸水不能流暢困
　於池沼無所施設豈再生物故癸水生於邜而死於
　申經云水不西流正謂此也又曰癸水雨露陰澤之
　潤也若根通亥子則盈科集流以成江河柱無坎坤
　失其生旺之夲終為身弱局有財官雖我所用之物
　不可遇之太過如申子辰全則水歸聚一家暗衝寅
　午戌火為用反為上格若明用寅午戌火湏表裏不
　弱得之乃佳或生於深夏得用財官不失其倚之宫
　主大富貴運道再行西北不為太過之嫌
論曰五行長生之埋與萬物亦同且如日之初出時光
明可觀至午離宫光明愈甚月之初出巧若蛾眉至望
光明圓潔若人之生也自少至壮自老至死常理也人
之初生也嬰孩啼笑而已至壮賢愚方辨萬物皆一同
(甲木生亥亥令屬水甲木居焉木旺於春至寅臨官歸/禄甲木得垣至午則死丙火生寅寅令屬木丙火居焉)
(火旺於夏至巳臨官歸禄丙火得垣至酉則死庚金生/巳巳申戊土庚金居焉金旺於秋至申臨官歸禄庚金)
(得垣至子則死壬水生申申令屬金壬水居焉/水旺於冬至亥臨官歸禄壬水得垣至邜則死)戊土生
於寅寅中有火戊土生焉三陽之時土膏以動萬物發
生是戊生於寅也土旺於四季火土有如母子相生所
以戊隨丙臨官歸禄於巳巳臨丁臨官歸禄於午戊土
生於寅巳土生於酉明矣若以戊生申巳生邜何不以
壬戊歸禄於亥癸巳歸禄於子後人妄作擬土歌有戊
巳當絶在巳懐之句以戊生申酉沐浴戌冠帶陰陽間
隔謬□甚矣或曰五行長生有母而後有子歸母成孕
之説也獨土一行分體用厚徳載物居中不用者土之
體也散於四維各旺四季土之用也體生於巳乗父之
之禄用生於申維父母之位故水土生申陰陽家之説
土生於巳醫家之説考五星書申為陰陽宫故水土俱
生申坤位水土原不相離而土隨水源之説亦為有理
四行有一生獨土長生於寅又生於申一物而有兩生
以坤艮土之方位坤屬西南土至此而得朋故曰利亨
壺中子曰坤之厚重積土成功上生於此者然也復言
戊土生寅寄禄於巳者隨母得家之義也是以土無正
位生物多方又何疑矣再考周視作隂陽定論有云乙
木生於午癸水生於卯辛金生於子丁火生於酉以為
陽死隂生不知冬至即子水旺時春分即乙木旺時夏
至即丁火旺時秋分即辛金旺時而坎離巽兊即子午
卯酉之正位位者時之定在時者位之妙用曷嘗逢生
於死絶哉或曰果如所謂則乙木何由生耶假云在亥
亥中止有甲甲木何由生耶假云在卯卯中止有乙試
辨以火土金水之例曰隂陽相為一體孔子曰太極生
兩儀周子曰陽變隂合而生水火木金土朱子曰萬物
各具一太極此三言者皆五行之樞紐即萬物各具一
太極之説則木之為物亦具一太極者可知矣即太極
生兩儀之説則分甲乙而甲為陽之動於先乙為隂之
静於後可知矣即陽變隂合之説則甲之為一變而乙
之為一合然後能生木者又可知矣非謂甲是一木而
乙又别為一木也夫甲乙相須而為一木則甲固不必
旺於卯而卯自不能不為乙以旺於後乙亦不必生於
亥而亥自不能不為甲以生乎其先推而至於丙丁相
須為火戊己相須為土庚辛相須為金壬癸相須為水
豈不了了然哉朱子曰隂氣流行則為陽陽氣凝聚則
為隂非真有二物相對也蔡氏曰東方寅卯木辰土生
於亥南方己午火未土生於寅西方申酉金戌土生於
已北方亥子水丑土生於申又曰金木水火土各有一
隂一陽如甲便是木之陽乙便是木之隂乙以質言甲
以氣言隂主翕凡聚斂成就者乙為之也陽主闢凡發
暢揮散者甲為之也觀此亦見甲不必主乙不必生之
説矣其言足以破前說之偏而有合古人原論十干之
義也再考廣録甲是木之幹乙是木之根丙火之宿丁
火之光戊土之剛己土之柔庚金之質辛金之刄壬水
之源癸水之流是甲乙一木而分隂陽非死木活木岐
而二之也既一木皆同死同生故古人只有四大長生
之説今分隂陽為二所以有陽死隂生陽生隂死之辨
考陳搏甲木乙草丙火丁灰戊土巳砂庚金辛石壬水
癸泉之説是亦分而為二也若不分則官煞食傷印綬
梟神刼財比肩何以一物名而為二而吉凶禍福逈不
同耶看命者當以前説為是
　　論地支
地支之用不比天干動静不同圓方逈異然五行所屬
則一而所處之地不一且如在年則有在年之論在月
則有在月之論在日時則有日時之論其隂陽輕重剛
柔豈可泥於一體今當以月提為主所藏所用要見何
神所耗所嫌要係何物凡四柱之神較量深淺而用
子十二支之魁溪澗江洋之水乃戊土旺地然必過大雪
　之期一陽來復之後方能成旺辛金所生亦必於陽
　囘水煖而後能生也與午相衝與卯相刑與申辰三
　合若申子辰全㑹起水局即成江海發波濤之聲也
丑雖隆冬有氷霜之可怯但天時已轉二陽是以丑中
　己土之煖能生萬物辛金養地豈只深藏見戌則刑
　見未則衝庫地最宜刑衝不為無用見己酉三合㑹
　起金局若人命生於丑月而日時多見水木必側行
　巽離之地而土方不衰耳
寅建於春氣聚三陽有丙火生焉寅刑己巳合申並旺
　而為貴客旺於卯庫於未同類則為一家至午則火
　光輝而有超凡入聖之美見申則寅受衝而有破祿
　傷提之憂若四柱火多則又不可入南方火地語云
　木不南奔是也
卯木仲春氣稟繁華雖用金水不可太過若干頭庚辛
　叠見地支不可見申酉恐有破伐之害地支亥子重
　逢干頭不可見癸壬主有漂流之傷見酉則衝木必
　落葉見亥未則合木必成林若時日歸於金重大運
　更向西行患不禁也
辰建季春為水泥之濕而萬物之根皆賴此培養甲至
　此雖衰而有乙之餘氣壬至此雖墓而有癸之還魂
　見戌為鑰能開庫中之物若三戌重衝破門非吉日
　時多見水木其運更向西北則辰土不能存矣
巳當初夏其火增光是六陽之極也庚金寄生困頓戊
　母戊土歸祿乃隨火孃見申則刑刑中有合翻為無
　害見亥則衝衝而必破便為有傷若運再行東南生
　發之地便成燒天烈熖之勢矣
午月炎火正升入中氣則一隂生也庚至此為無用已
　至此為歸垣見申子則必戰尅見寅戌則越光明運
　行東南正是身強之地若入西北則休囚喪形矣
未當季夏則隂深而火漸衰未中有乙木有丁火是藏
　官藏印不藏財也無亥卯以㑹之則形難變只作火
　土論無丑戌以刑衝之則庫不開難得官印力柱中
　無火怕行金水之運日時多寒偏愛丙丁之鄉盖用
　神之喜忌最當分曉不可毫髪誤也
申宫水土長生之地入已午則逢火煉遂成劍㦸見子
　辰則逢水淬益得光鋒使木多無火金終能勝若土
　重堆埋金却有凶盖申乃頑鈍之金與温柔珠玉不
　同故也
酉建八月金色白水流清若遇日時火多運更愁東去
　若遇日時水旺運亦怕南行柱見水泥應為有用運
　行西北豈是無情然逢己丑三合亦能堅鋭豈可以
　隂金為温柔珠玉而泥論哉
戌乃洪鑪之庫鈍鐵頑金賴以煉成見辰龍則衝出壬
　水而雨露生焉見寅虎則㑹起丙火而文章出焉然
　火命逢之則為入墓寧能免於不傷哉
亥地六隂雨雪載塗土至此而不煖金至此而生寒其
　象若五湖之歸聚其用在三合之有心是故欲識乾
　坤和煖之處即從艮震巽離之地而尋之也　大抵
　五行用法總無真實生死衰旺亦假名耳直向源頭
　明其出處如五陽為剛五隂為柔若失令身衰不遇
　資扶而頻泄氣則剛者失其為剛若得令身强用事
　有助則柔者不失之柔中間又分木火為陽金水為
　隂皆喜生扶資助要以中和為貴
　　十干分配天文
甲木為雷雷者陽氣之嘘也甲木屬陽故取象於雷焉
　稽諸月令仲春之月雷乃發聲甲木旺即其驗也况
　雷奮於地木生於地其理又無不同者邵子云地逢
　雷處見天根陽木之生孰非天根之動為之乎是甲
　木至申而遂絶以雷聲至申而漸收也凡命屬甲日
　主喜值春天或類象或趨乾或遥巳或拱貴俱大吉
　運不喜西方經云木在春生處世安然必夀
乙木為風乙木長生在午敗在巳在午而生者盖乙為
　山林活木至夏來而暢茂詩所謂千章夏木青是也
　其敗巳云何巳乃巽地巽為風木盛風生也風生於
　木而反摧木猶之火生於木而反焚木其取敗也固
　宜所謂乙木為風者木其所自生云爾如人乙日建
　生者在秋令大吉秋令金旺乙木能化能從而盤根
　錯節非利器無所裁成逢亥必死其落葉歸根之時耶
丙為日説卦傳曰離為火為日日與火皆文明之象是
　以丙火為日之名不易焉太陽朝出而夕入陽火寅
　生而酉死而又何異乎萬騏真寳賦以丙日丑時為
　日出地上之格有㫖哉有㫖哉凡六丙生冬夏不如
　春秋春日有晅萬物之功秋陽有燥萬物之用冬則
　隂晦夏則炎蒸宜細推之
丁火為星丙火死而丁火遂從生焉在天之日薄而星
　迴也類如此星象惟入夜故燦爛隂火惟近晦故輝
　煌丁不謂之星而何真寳賦云隂火時亥富貴悠悠
　解者以此為財官印之三竒亦可矣豈知亥在北方
　是為天門又星拱北之説乎凡丁日生人喜遇夜喜
　遇秋如星光之得時也又喜行身弱地如石裏所藏
　屬丁火石雖在水即時取撃亦自有火其丁巳一日
　多尅父兄妻子盖財忌比刼兄屈弟下巳中有戊土
　傷官也
戊土為霞土無専氣依火以生霞無定體借日以現知
　丙火之為日則知戊土之為霞矣是霞者日之餘也
　日盡而霞將滅没火熄則土無生意故謂之霞也大
　撓氏演納音五行象以戊午為天上火意盖如此如
　戊土日主愛四柱帶水則為上格霞水相映而成文彩
　也更喜年月干見癸癸則為雨雨後霞見而覩文明也
巳土為雲巳土生居酉酉兑方也其象為澤先正曰天
　降時雨山川出雲然則雲者山澤之氣也已雖屬土
　以此論之則其謂之雲也亦宜故甲已合而化土其
　氣上升而雲施雲雷交而作雨其澤下究而土潤此
　造化之至妙至妙者與凡身主屬己土貴坐酉貴春
　生貴見印坐亥者不可見乙木雲升天遇風則狼藉
　而不禁也
庚金為月庚乃酉方陽金何以知其配月乎曰五行之
　有庚猶四時之有月也庚不待秋而長生然必秋而
　始盛月不待秋而後有然必秋而益明以色言月固
　白也其色同矣以氣言金生水也潮應月也其氣同
　矣古甲子以庚為上章見其與日平明也經云金沉
　在子見其與月沉波也三日月見庚方見月初生與
　庚同位也故曰庚金為月如人庚日生者四柱有乙
　巳字出謂之月白風清秋為上冬次之春夏無取
辛金為霜八月辛金建禄之地是月也天氣肅白露為
　霜草木黄落而變衰故五行隂木絶在此地若木經
　斧斤之斬伐未有能生焉者也斧斤以時入山林嚴
　霜以時殺草木揆之天道參之人事信乎辛金之為
　霜矣或曰霜常避日丙與辛合何也曰此亦相尅之
　理也火惟尅金故相合而水斯化霜惟避日故相遇
　而氷以消亦為水也是之取耳如辛人坐卯未透乙
　大富坐亥透丙則貴愛冬生
壬水為秋露春亦有露何獨擬之以秋盖春露雨露既
　濡之露秋露霜露既降之露也露一也春主生秋主
　殺功用不同有如此然吾以壬為秋露也盖露屬水
　而壬水生於申水本能生木者水既然在此而生木
　何由於此而絶故知壬之為露秋露也如壬日生秋
　見丁火最顯丁為星河壬為秋露一洗炎蒸象緯昭
　然矣
癸水為春霖癸水生卯月號曰春霖葢隂木得雨而發
　生也然至申則死七八月多乾旱也且卯前一位是
　辰辰龍宫也卯近龍宫而水生龍一奮遂化為雨焉
　卯為雷門雷一震而龍必興焉觀此則癸水其春霖
　矣如癸卯日透出巳字者有雲行雨施之象其人必
　有經濟才也春夏吉秋冬不吉詩曰癸日生逢己巳
　鄉煞星須要木來降雖然名利升髙顯争柰平生夀
　不長
　　十二支分配地理
子為墨池子在正北方屬水色象墨故有墨池之象凡
　命逢子年生者時喜見癸亥謂之水歸大海又謂之
　雙魚逰墨必為文章士矣
午為烽堠午正位於南屬火土其色赤黄名之曰烽堠
　者此也又午為馬𤇺堠乃戎馬兵火之處所也午生
　人時利見辰真龍出則凡馬空矣謂之馬化龍駒
卯為瓊林卯係乙木居位正東於時為仲春萬物生焉
　色若琅玕之青故曰瓊林卯年遇己未時者是為兔
　入月宫之象主大貴
酉為寺鐘酉屬金位近戌亥戌亥者天門也鐘金屬也
　寺鐘敲則聲徹天門又酉居正西寺則西方佛界也
　酉見寅吉謂之鐘鳴谷應
寅為廣谷寅乃艮方艮為山戊土長生於是而廣谷之
　義著矣然寅宫有虎寅生人而時戊辰者謂之虎嘯
　而谷風生威震萬里
申為名都坤為地其體無疆非名都不足以喻之申坤
　也都者帝王所居申宫壬水生又與艮山對是水遶
　山環也凡命愛申年亥時乃地天交㤗
已為大驛大驛者人煙凑集道路通達之地已中有丙
　火戊土是其象也又已前有午馬故曰大驛已生喜
　得辰時蛇化青龍於格為千里龍駒
亥為懸河天河之水奔流不回故曰懸河亥即天門又
　屬水非懸河之象乎亥年建生日時見寅辰二字是
　乃水拱雷門
辰為草澤左傳曰深山大澤龍蛇生焉夫澤水所鍾也
　辰在東方之次為水庫故為草為澤辰逢壬戌癸亥
　即龍歸大海格
戌為燒原戌月在九秋草木盡萎田家焚燒而耕又戌
　屬土是以稱名燒原故戌與辰地皆貴人所不臨也
　戌生逢卯號曰春入燒痕
丑為栁岸丑中有水有土有金岸者土也所以止水也
　故謂栁岸詩曰栁色黄金嫩是也丑人時見己未乃
　月照栁梢極為上格
未為花園花園屬之未不屬之卯何也卯乃木旺自成
　林麓未乃木庫如人築墻垣以䕶百花也以百花言
　未中有雜氣耳未年入雙飛格最妙如辛未見戊戌
　兩干不雜是也
或問十干之所取象有自其配合言之有自其生尅言
之又有自其方位自其時令自其始終言之不同何也
曰予各舉其一隅而為言也善學者類而推之則十干
各有消息盈虚之機各有聲應氣求之妙矣斯道也造
化自然之道豈予一人之私言哉又曰十二支辰戌丑
未居四隅乃對待之體所謂支屬地地能静而不能動
也戊已居中央乃流行之用所謂干屬天天能動而不
能静也故地支四土非加益也以其有專氣耳天干二
土非加損也以其無定位耳使干支無分數之差何以
成變化而行鬼神乎夫天元之數有十予既分配以天
文而地元之數十有二予又分配以地理然則所謂牽
強與殆非也昔者聖人作易於八卦之象逺取諸物近
取諸身重復明之而有所不置干支之理一易書之理
也術家者流語數而違理者多矣予故表而出之賦云
論用神論日主各有所宜取地脈取天元是或一道盖
必兼此妙焉然後為至也不然是亦一得之愚而已又
天元之分配循其序地支則舉其四生四敗四庫之位
而錯綜之者亦有見也學者合前説而觀之思過半矣
醉醒子曰大哉干支生物之始本乎天地萬物宗焉有
隂陽變化之機時候淺深之用故金木水火土無主形
生尅制化理取不一假如死木偏宜活水長濡譬若頑
金最喜洪爐久煉太陽火忌林木為讐梁棟材求斧斤
為友火隔水不能鎔金金沉水豈能尅木活木忌埋根
之鐵死金嫌盖頂之泥甲乙欲成一塊須知穿鑿之功
壬癸能達五湖盖有併流之性樗木不禁利斧珍珠最
怕明爐弱栁喬松時分衰旺寸金丈鐵氣用剛柔隴頭
之土少木難疏爐内之金濕泥反蔽雨露安滋朽木城
墻不産珍金劍㦸功成遇火鄉而反壞城墻積就至木
地而愁傷癸丙春生不雨不晴之象乙丁冬産非寒非
煖之天極鋒抱水之金最鈍雜爐之鐵甲乙遇金強魂
歸西兌庚辛逢火旺氣散南離土燥火炎金無所賴木
浮水泛火不能生九夏鎔金安制堅剛之木三冬濕土
難隄泛濫之波輕塵撮土終非活木之基廢鐵銷金豈
是滋流之本木盛能令金自缺土虚反被水相欺火無
木則終其光木無火則晦其質乙未秋生拉朽摧枯之
易也庚金冬死沉沙墜海豈難乎凝霜之草奚用逢金
出土之金不能勝木火未焰而先烟水既往而猶濕大
抵水寒不流木寒不發土寒不生火寒不烈金寒不鎔
皆非天地之正氣也然萬物初生未成成久則滅其超
凡入聖之機脱死回生之妙不象而成不形而化固用
不如固本花繁豈若根深且如北金戀水而沉形南木
飛灰而脱體東水旺木以枯源西土實金而虚已火因
土晦皆太過五行貴在中和理求之求之勿茍言掬盡
寒潭須見底
　　論地支屬相
或問地支有屬相而天干則無者何也荅曰天干動而
無相地支静而有相盖輕清者天也重濁者地也重濁
之中乃有物焉故子屬䑕丑屬午寅屬虎卯屬兔辰屬
龍已屬蛇午屬馬未屬羊申屬猴酉屬雞戌屬犬亥屬
猪此十二屬相亦有竒偶之分盛衰之用竒者䑕虎龍
馬猴犬一則屬陽六獸之足皆單偶者牛兔蛇羊雞猪
二則屬隂六獸之足皆雙惟蛇無足又何取義盖已在
月乃純陽之月在時乃純陽之時數則偶而時則陽故
用蛇以象之蛇乃隂物不用其足而象已著疑亦諱言
乎隂之意爾况亦有雙頭者可驗十二相即三十六禽
中取其首者擬之自有隂陽之别單雙之分此造化之
所以為妙也或問十二屬相各有所缺者何也荅曰天
傾西北地不滿東南天地尚缺獸體豈全故䑕少光夜
出牛無牙唇吻虎無項和身而轉兔缺唇無雄龍虧耳
角聴蛇無足快行馬怯膽常立不眠羊無瞳死不閉目
猴無脾喜食果物雞無腎淫而無節犬無胃食穢善呼
猪無觔常眠少立此係隂陽不僃之意亦與造化相應
惟人獨㑹其全此其所以貴也王充論衡曰五行之氣
相賊害含血之蟲相勝服寅木也其禽虎戌土也其禽
犬丑未亦土也丑禽牛未禽羊木勝土故犬與牛羊為
虎所服亥水也其禽豕已火也其禽蛇子亦水也其禽
䑕午亦火也其禽馬水勝火故豕食蛇火為水所害故
馬食䑕屎而腹脹然亦有不相勝者午馬也子䑕也酉
雞也卯兔也水勝火䑕何不逐馬金勝木雞何不啄兔
亥豕也未羊也丑牛也土勝水牛羊何不殺豕巳蛇也
申猴也火勝金蛇何不食獼猴獼猴畏䑕者也囓獼猴
者犬也䑕水獼猴金也水不勝金獼猴何故畏䑕戌土
也申猴也土不勝金猴何故畏犬十二辰之禽以氣性
相尅則尤不相應大凡含血之蟲相服至於相啖食者
以齒牙鈍利筋力優劣自相勝服也
　　論人元司事
夫一氣渾淪形質未離孰為隂陽太始既肇裂一為三
倐忽乃分天得之而輕清為陽地得之而重濁為隂人
位乎天地之中稟陽隂沖和之氣故此輕清者為十干
主禄謂之天元重濁者為十二支主身謂之地元天地
各正其位成才於兩間者乃所謂人也故支中所藏者
主命謂之人元名為司事之神以命術言之為月令用
神經云用神不可損傷日主最宜健旺是也如正月建
寅寅中有艮土用事五日丙火長生五日甲木二十日
二月建卯卯中有甲木用事七日乙木二十三日三月
建辰辰中有乙木用事七日壬水墓庫五日戊土一十
八日四月建巳巳中有戊土七日庚金長生五日丙火
一十八日五月建午午中丙火用事七日丁火二十三
日六月建未未中有丁火用事七日甲木墓庫五日巳
土一十八日七月建申申中有坤土用事五日壬水長
生五日庚金二十日八月建酉酉中有庚金用事七日
辛金二十三日九月建戌戌中有辛金用事七日丙火
墓庫五日戊土一十八日十月建亥亥中有戊土五日
甲木長生五日壬水用事二十日十一月建子子中有
壬水用事七日癸水二十三日十二月建丑丑中有癸
水用事七日庚金墓庫五日巳土一十八日此十二支
按十二月各藏五行為人元以配四時則春煖秋凉冬
寒夏熱如環無端終而復始嵗功畢而成一年再考玉
井則以甲丙庚壬各三十五日乙丁辛癸各三十五日
戊己各五十日共計三百六十日
　　正月寅(立春/雨水)已土七日丙火五日甲木十八日
　　二月卯(驚蟄/春分)乙十八日甲九日癸三日
　　三月辰(清明/穀雨)戊十八日乙九日癸三日
　　四月已(立夏/小滿)丙十八日戊七日庚五日
　　五月午(芒種/夏至)丁十八日丙九日乙三日
　　六月未(小暑/大暑)已十八日乙五日丁七日
　　七月申(立秋/處暑)庚十七日已七日戊三日壬三日
　　八月酉(白露/秋分)辛二十日庚七日丁五日
　　九月戌(寒露/霜降)戊十八日辛七日丁五日
　　十月亥(立冬/小雪)壬十八日甲五日戊七日
　　十一月子(大雪/冬至)癸十八日壬五日辛三日
　　十二月丑(小寒/大寒)已十八日癸七日辛五日
醉醒子曰時行物生天道之常一嵗之中雖有進退四
時之内本無輕重故以金木水火分旺四時各得七十
二日土旺四季各有十八日共三百六十日乃成嵗焉
立春之後則用陽木三十六日艮土分野丙戊長生驚
蟄後六日則用隂木三十六日癸水寄生清明後十二
日則用戊土十八日陽水歸庫隂水返魂夏秋冬亦如
此淵源淵海則以立春之後已土餘氣幾日艮土分野
幾日丙戊長生先後各得幾日卯月癸水寄生幾日辰
月陽水歸庫隂水返魂亦各幾日殊不思丑月之用既
足春後又河餘哉分野者聚一方之旺氣長生者歸母
成孕先後者盖有寅而後生丙有丙而後戊生寄生者
徒有虚名乃無實位歸庫者絶其生氣而收藏返魂者
續其死氣而變化此五行生死進退之𤣥機豈可以幾
日為限哉且春之用木秋之用金固一定之理也若雜
揉寓處之神占用幾日則本宫主氣之數未嘗不缺而
虧矣則何以見春木夏火一氣流行各旺七十二日之
數耶以四季配五行之用乃主有納客之數客無勝主之
理但主氣之司權自有初中末三氣之淺深用之者特
宜較量輕重言耳又豈可以三五七日為限哉其説足
以破淵源之誤又支中所藏止以月論年日時不論人
命重提綱厥有㫖哉
　　論四時節氣
立節中氣其春秋有分而不言至夏冬有至而不言分
及夫雨水驚蟄以降二十四氣分屬有名亦必有所以
為名者何言乎四立者四時之節氣也丑之終寅之始
則為節月之半則為中二分者隂陽相半之謂也二至
者至有二義子至已為六陽午至亥為六隂至者介乎
巳午亥子之間也冬至亥隂極故曰子子者止也陽於
此生故亦曰至夏至巳陽極故曰午午者忤也隂於此
生故亦曰至自秋分水始涸冬至水始氷冬至水泉動
大寒水澤腹堅為今之雨水者先是為露為霜為雪皆
水氣凝結以至於寒之極春則暑氣順行而又為暑之
始也況天一生水人物之生皆始於水春屬木木生於
水立春後繼以雨水宜也卦氣正月為㤗天氣下降當
為雨水二月大壯雷在天上當為驚蟄先雨水而後驚
蟄亦宜也驚蟄者萬物出乎震震為雷也清明者萬物
齊乎巽巽為風也巽潔齊而曰清明清明乃潔齊之義
榖雨三月中自雨水後土膏脉動至此又雨則土脈生
物所以滋五榖之種也小滿四月中先儒云小雪後陽
一日生一分積三十日生三十分而成一畫為冬至小
滿後隂生亦然夫四月乾之終謂之滿者姤初六羸豕
孚蹢躅坤初六履霜堅氷至羸豕喻其小蹢躅喻其滿
履霜喻其小堅氷喻其滿易言於一隂既生之後厯言
於一隂方萌之初慮之深防之預也小雪後有大雪此
但有小滿無大滿意可知矣至若三月中榖雨五月中
芒種此二氣獨指榖麥言榖必原其生之始榖種於春
得木之氣殘於秋金尅木也麥必要其成之終麥種於
秋得金之氣成於夏火尅金也六月節小暑六月中大
暑夏至後暑巳盛不當又謂之小殊不知易曰寒往則
暑來暑往則寒來寒暑相推而嵗成焉通上半年之半
皆可謂暑通下半年之半皆可謂寒正月暑之始十二
月寒之終而曰大暑小暑者不過上半年之辭耳六月
中暑之極故謂大然則未至於大則猶為小也七月中
處暑七月暑之終寒之始大火西流暑氣於是乎處矣
處者𨼆也藏伏之義也白露八月節寒露九月節秋本
屬金金色白金氣寒白者露之色寒者露之氣先白而
氣始寒固有漸也九月中霜降露寒始結為霜也立冬
後曰小雪大雪寒氣始於露中於霜終於雪霜之前為
露露由白而始寒霜之後為雪雪由小而至大皆有漸
也至小寒大寒豳風云一之日觱發二之日栗烈觱發
風寒故十一月之餘為小寒栗烈氣寒故十二月之終
為大寒也大抵合而言之上半年主長生曰雨曰雷曰
風皆生之氣下半年主生成曰露曰霜曰雪皆成之氣
下半年言天時不言農時農時莫急於春夏也先儒云
變者化之漸化者變之成立春雨水後寒氣漸變至立
夏則寒盡化為水矣然曰小暑大暑其化固有漸也立
秋處暑後暑氣漸變至立冬則暑氣盡化為寒矣然曰
小寒大寒其化亦有漸也又曰日月運行而四時成以
其有常也故聖人立法以步之隂陽相錯而萬物生以
其無窮也故聖人指物以候之貫六氣終始早晏五運
大小盈虚原之以至理考之以至數而垂示萬古無有
差忒也經曰五日謂之候三候謂之氣六氣謂之時四
時謂之嵗又曰日為陽月為隂行有分紀周有道理日
行一度月行十三度而有竒焉故大小月三百六十五
日而成嵗積氣餘而盈閏矣經云日常於畫夜行天之
一度則一日也共三百六十五日四分之一而周天度
乃成一嵗常五日一候應之故三候成一氣即十五日
也三氣成一節節謂立春春分立夏夏至立秋秋分立
冬冬至此四節也三八二十四氣而分主四時一嵗成
矣春秋言分者以六氣言之則二月半初氣終而交二
之氣八月半四氣盡而交五之氣若以四時之分言之
則隂陽寒暄之氣到此可分之時也晝夜分五十刻亦
隂陽之中分也故經曰分則氣異此之謂也冬夏言至
者以六氣言之則五月半司天之氣至其所在十一月
半在泉之氣至其所在以四時之令言之則隂陽至此
極至之時也夏至日長不過六十刻陽至此而極冬至
日短不過四十刻隂至此而極皆天候之未變故經曰
至則氣同此之謂也天自西而東轉其日月五星循天
從東而西轉故白虎通曰天左旋日月五星右行日月
五星在天為隂故右行猶臣對君也日則晝夜行天之
一度月則晝夜行天之十三度有竒者謂復行一度之
中作十九分分之得七大率月行疾速終以二十七日
月行一周天是將十三度及十九分之七數總之則二
十九日計行天三百八十七度有竒計月行疾之數比
日行遲之數則二十九日日方行天二十九度月已先
行一周天三百六十五度外又行天之二十二度反少
七度而不及日也隂陽家説謂日月之行自有前後遲
速不等固無常凖則有大小月盡之異也本三百六十
五日四分度之一即二十五刻當為一嵗自除嵗外之
餘則有三百六十日又除小月所少之日六日止有三
百五十四日而成一嵗通少十一日二十五刻乃盈閏
為十二月之制則有立首之氣氣乃三候之至月半視
斗建之方乃十二辰之方也閏月之紀則無立氣建方
皆他氣但依厯以八節見之推其所餘乃成閏天度畢
矣故經曰立端於始表正於中推餘於終此之謂也觀
天之杳㝠豈復有度乎乃日月行一日之中指二十八
宿為證而記之曰度故經曰星辰者所以制日月之行
也制謂度也天亦無候以風雨霜露草木之類應期可
驗而測之曰候言候之日亦五運之氣相生而直之即
五日也如環之無端周而復始書曰期三百六旬有六
日以閏月定四時成嵗即其義也
　　論日刻
夫日一晝一夜十二時當均分於一日故上智設銅壺
貯水漏下壺箭箭分百刻以度之雖日月晦明終不能
逃是一日之中有百刻之候也夫六氣通主一嵗則一
氣主六十日八十七刻半乃知交氣之時有早晏也冬
夏日有長短之異則晝夜互相推移而日出入時刻不
同然終於百刻矣其氣交之刻則不能移也甲子之嵗
初之氣始於漏水下一刻終於八十七刻半子正之中
也二之氣復始於八十七刻六分終於七十五刻戌正
四刻也三之氣復始於七十六刻終於六十二刻半酉
正之中也四之氣復始於六十二刻六分終於五十一
刻未正四刻也五之氣復始於五十一刻終於三十七
刻半午正之中也六之氣復始於三十七刻六分終於
二十五刻辰正四刻也此之謂周天之嵗度餘刻交入
乙丑嵗之初氣矣如此而轉至戊辰年初之氣復始於
漏水下一刻則四歳而一小周也故申子辰氣㑹同者
此也已酉丑初之氣俱起於二十六刻寅午戌初之氣
俱起於五十一刻亥卯未初之氣俱起於七十六刻氣
皆起於同刻故謂之三合義由此也以十五小周為一
大周則六十年也三車一覽以申為水之生子為水之
旺辰為水之庫故申子辰三合而不知氣起於同刻乃
天道自然之妙耳
　　論時刻
夫晝夜十二時均分百刻一時有八大刻二小刻大刻
總九十六小刻總二十四小刻六凖大刻一故共為百
刻也上半時之大刻四始曰初初次初一次初二次初
三最後小刻為初四下半時之大刻亦四始曰正初次
正一次正二次正三最後小刻為正四若子時則上半
時在夜半前屬昨日下半時在夜半後屬今日亦猶冬
至得十一月中氣一陽來復為天道之初耳古厯每時
以二小刻為始乃各繼以四大刻然不若今厯之便於
籌䇿也世謂子午卯酉各九刻餘皆八刻非是
冬至日日在箕五度今在箕三度日出辰初一刻日入
　申正四刻後八日躔星紀之次
小寒日日在斗十二度今在斗八度日入酉初二刻後
　六日日出夘正四刻晝四十二刻夜五十八刻
大寒日日在牛四度今在牛初度日入酉初一刻後十
　二日日出夘正二刻後四日躔𤣥枵之次八子女二
　度晝四十三刻夜一十七刻十三後日晝四十四刻
　夜丑十六刻
立春日日在危三度今在女六度後十二日日入酉初
　三刻後十三日日出卯正二刻晝四十五刻夜五十
　五刻
雨水日日在危六度今在尾初度後十二日日入酉初
　三刻十三日日出卯正一刻晝四十七刻夜五十三
　刻後四日躔娵訾之次入亥危十三度晝四十八刻
　夜五十二刻
驚蟄日日在空八度今在危十五度後十二日日入酉
　初四刻十三日日出寅正初刻晝四十九刻夜五十
　一刻
春分日日在壁五度今在室十度後六日日躔降婁之
　次入戌奎三度後十三日日入酉正一刻十四日日
　出夘初三刻晝五十一刻夜四十九刻
清明日日在奎十二度今在壁十度晝五十三刻夜四
　十七刻其日出入皆在春分後
榖雨日日在婁十度今在婁初度本日日出夘二刻後
　八日日躔大梁之次入酉胃四度晝五十五刻夜四
　十五刻
立夏日日在胃十三度今在胃一度日入酉正三刻後
　三日日在夘初一刻晝五十六刻夜四十四刻
小滿日日在畢初度今在昴四度後十日日入酉正四
　刻日出夘初初刻後九日日躔實沈之次入申畢七
　度晝五十八刻夜四十二刻
芒種日日在畢十四度今在畢十一度日出夘初初刻
　入酉正四刻其晝夜本無節
夏至日日在井一度今在觜十一度日出寅正四刻日
　入戌初初刻後八日日躔鶉首之次入未井九度晝
　五十九刻夜四十一刻
小暑日日在井十六度今在井十三度日出夘初初刻
　後八日日出酉正四刻晝五十八刻夜四十二刻
大暑日日在鬼一度今在井二十八度後七日躔鶉火
　之次入午栁四度日出卯初一刻入酉初三刻晝五
　十七刻夜四十三刻
立秋日日在星一度今在栁九度日出夘初一刻入酉
　正四刻晝五十六刻夜四十四刻
處暑日日在張八度今在星七度日出夘初二刻入酉
　正二刻後九日躔鶉尾之次入已張十六度晝五十
　四刻夜四十六刻
白露日日在翼五度今在張十三度日出卯初三刻入
　酉正一刻晝五十二刻夜四十八刻
秋分日日在軫一度今在翼十度日出卯初四刻入酉
　正初刻後十一日日躔夀星之次入辰軫十二度晝
　五十刻夜五十刻
寒露日日在軫十六度今在軫八度日出夘正一刻日
　入酉初三刻晝四十八刻夜五十二刻
霜降日日在角初十度今在角十度五分日出卯正二
　刻日入酉初二刻後十二日日躔大火之次而入夘
　氐三度晝四十六刻夜五十四刻
立冬日日在氐五度今在氐三度日出卯正三刻日入
　酉初一刻晝四十四刻夜五十六刻
小雪日日在房三度今在房一度日出夘正四刻日入
　酉初初刻晝四十二刻夜五十八刻後十一日日躔
　折木之次入寅尾四度
大雪日日在尾八度今在尾四度日出夘初一刻入酉
　初初刻
論曰看命之法以時為低昂時有八刻初正之氣不同
初者其朔氣也正者其中氣也故用時之法每用其正
若癸為子下四刻艮為丑下四刻以其得天干之正氣
焉若初則帶先時之氣未占後時之氣况夜半不分其
日頓差子亥中間厥時難定除初初正四刻餘六刻之
間或隂晴倐忽寒煖逈别人之生時果得其當也耶余
姑就授時厯分之要在智者宻察而詳問之庶無悞矣
　　論太陽躔次太隂納甲及出入㑹合
陳摶曰日陽中之陽人君之象也其徳至剛其體至徤
其行天所以分晝夜别寒暑一日一周天而在天為不
及一度一嵗之積恰與天會故日有三道中道者黄道
也此至東井去極近南至牽牛去極逺東至角西至婁
去極中通中道南道北道為三道也葢極南至於牽牛
則為冬至晝四十刻夜六十刻極北至於東井則為夏
至晝六十刻夜四十刻南北極中則為春秋分晝夜各
五十刻凡行天之分　正月雨水中氣後二日躔亥娵
訾之次其應甲庚丙壬　二月春分中氣後二日躔戍
降婁之次其應艮巽乾坤　三月榖雨中氣後五日躔
酉大梁之次其應乙辛丁癸　四月小滿中氣後六日
躔申實沈之次其應甲庚丙壬　五月夏至中氣後五
日躔未鶉首之次其應坤乾巽艮　六月大暑中氣後
四日躔午鶉火之次其應乙辛丁癸　七月處暑中氣後
五日躔已鶉尾之次其應甲庚丙壬　八月秋分中氣
後八日躔辰夀星之次其應巽艮坤乾　九月霜降中
氣後九日躔卯大火之次其應乙辛丁癸　十月小雪
中氣後七日躔寅折木之次其應甲庚丙壬　十一月
冬至中氣後四日躔丑星紀之次其應艮巽坤乾　十
二月大寒中氣後六日躔子𤣥枵之次其應癸乙丁辛
月陽中之隂后妃之象也其徳至柔而其體至順其行
天所以佐理大陽驗之夜景以為消息月本無光麗日
而有明以不明之體言之則純隂而象坤晦朔之時也
越三十日不及日三十七度强而哉生明始資日之明
而有光因謂之朏陽之初生也昏見於庚震三之象也
越八日不及日九十八度強而資日之半明因謂之弦
乃陽将半也昏見於丁兊三之象也越十五日不及日
一百八十二度半强與對望資日之全明而大圓因謂
之望言三陽具偹也昏見於甲乾三之象也又三日不
及日二百一十九度强而哉生魄與日之望偏而隂魄
始生因謂之魄謂隂復萌也晨見於辛巽三之象也又
五日不及日之二百八十一度强而半晦半資日之明
因謂之下弦謂月生之半也晨見於丙艮三之象也又
六日與日之四百九十分强則不及盡三百六十五度
四分之一而與日交㑹日之明全不能相資復晦而不
明因謂之晦盡没於乙坤三之象也其行天之度一日
之行得三百度十九分度之七在天為不及二十度十
九分度之七在日為不及十三度十九分度之七積二
十九日九百四十分日之四百九十九而與日會於辰
次之所以為一嵗十二會得三百五十四日九百四十
分日之三百四十分而與天會是為一嵗也故月有九
行九行者乃黑道二立冬冬至出黄道北赤道二立夏
夏至出黄道南白道二立秋秋分出黄道西青道二立
春春分出黄道東并黄道共為九行也故立春春分從
青道分在甲度立秋秋分從白道分在庚度立冬冬至
從黒道分在壬度立夏夏至從赤道分在丙度其日月
㑹合之辰三合所照之方是為天徳月徳之星故三月
建辰其三合申子辰日月會於酉出於庚入垣於壬故
天徳月徳在壬六月建未其三合亥卯未日月會於午
出於丙入垣於甲故天徳月徳在甲九月建戌其三合
寅午戌日月會於卯出於甲入垣於丙故天徳月徳在
丙十二月建丑其三合己酉丑日月會於子出於壬入
垣於庚故天徳月徳在庚葢子午日月之終始卯酉日
月之門户出没故其分多而有太隂太陽也凡人命遇
日躔之次四大吉時及天月二徳生謂之聚一月徳秀
多貴顯仁慈再納甲卦氣則富貴悠悠與日月同體矣
余又疑納甲之説易不言及而恭同契言之術數之家
據以為妙理不思月之本體未有虧缺以其受明有時
故名而其圓者未嘗不在也若納甲於卦其八卦分有
隂陽連斷一定不易惡可與之相配以月昏見於庚為
震之象見於丁為兊之象也耶坎離二卦中實中虚驗
之太隂則不類乃以戊巳納焉未免穿鑿考青囊經甲
乙壬癸𨽻於陽而陽中四枝繫焉庚丙丁辛𨽻於隂而
隂中四枝配焉陳摶註云此言納干配支之理聖人所
以入用之道也乾陽體也居於九宫卦陽而數竒也甲
得天三之陽天干陽首乾稱乎父故納干於甲坤隂體
也居於一宫卦隂而數偶也乙得地八之隂天干隂首
坤稱乎母故納干於乙此乾坤父母納干於東以東者
物生之地也故乾坤秉其權焉艮陽穉也居於六宫卦
陽而數竒也丙得天七之陽艮為少男故納干於丙此
坤卦之一變也兊隂穉也居於四宫卦隂而數偶也丁
得地二之隂兊為少女故納干於丁此乾卦之一變也
故少男少女納干於南以南者物化之地也故艮兊司
其化焉震陽長也居於八宫卦陽而數偶也庚得天九
之陽震為長男故納干於庚此乾卦之再變也巽隂長
也居於二宫卦隂而數偶也辛得地四之隂巽為長女
故納干於辛此坤卦之再變也故長男長女納干於西
以西者物成之地也故震巽專其令焉離隂用也居於
三宫卦隂而數竒也壬得天一之陽離為中女故納干
於壬此乾卦之四變也坎陽用也居於七宫卦陽而數
竒也癸得地六之隂坎為中男故納干於癸此坤卦之
四變也故中男中女納干於北以北者物藏之地也故
坎離司其任焉戊巳得天五地十之成數為天地之中
氣故中處而尊居皇極無可配納化成於四氣之季而
致養於坤以坤質土也火金之交也故附麗焉葢其隂
陽以數相從孤旺以卦而定至若地支十有二辰納卦
之法則四行分配而附麗於四正之宫坎以水體申子
辰水之垣也故納坎從水離以火體寅午戌火之垣也
故納離從火兊以金體巳酉丑金之垣也故納兊從金
震以木體亥卯未木之垣也故納震從木此陽支從陽
干隂支從隂干也於是五氣生成八卦翕合聖人者因
其至理而消息之以為妙用使天陽地隂一闢一闔一
造一化生成無方有㡬㣲矣丹經歴術納甲之説無出
老子載營魄抱一能無離乎一章其以日月言者謂日
以其光加於月魄而為之明如人登車而載於其上也
月未望而載魄於西既望則終魄於東其遡於日乎言
月之方生則以日之光加被於魄之西而漸滿其東以
至於望而後圓及既望矣則以日之光終守其魄之東
而漸虧其西以至於晦而後盡葢月遡日以為明未望
則日在其右既望則日在其左故各自其所在而受光
以卦納之似非實論
　　論五行旺相休囚死並寄生十二宫
盛徳乘時曰旺如春木旺旺則生火火乃木之子子乗
父業故火相木用水生生我者父母今子嗣得時登髙
明顯赫之地而生我者當知退矣故水休休者羙之無
極休然無事之義火能尅金金乃木之鬼被火尅制不
能施設故金囚火能生土土為木之財財為隠藏之物
草木發生土散氣塵所以春木尅土則死夏火旺火生
土則土相木生火則木休水尅火則水因火尅金則金
死六月土旺土生金則金相火生土則火休木尅土則
木囚土尅水則水死秋金旺金生水則水相土生金則
土休火尅金則火囚金尅木則木死冬水旺水生木則
木相金生水則金休土尅水則土囚水尅火則火死觀
夏月大旱金石流水土焦六月暑氣增寒氣滅秋月金
勝草木黄落冬月大寒太冷水給氷火氣頓减其旺其
死槩可見矣葢四時之序節滿即謝五行之性功成必
覆故陽極而降隂極而升日中則昃月盈則虧此夭之
常道也人生天地勢積必損財聚必散年少反衰樂極
反悲此人之常情也故一盛一衰或得或失榮枯進退
難逃此理經云人雖靈於萬物命莫逃乎五行斯言盡
矣夫五行寄生十二官長生沐浴冠帶臨官帝旺衰病
死墓絶胎飬循環無端週而復始造物大體與人相似
循環十二宫亦若人世輪迴也三命提要云五行寄生
十二宫一曰受氣又曰絶曰胞以萬物在地中未有其
象如毋腹空未有物也二曰受胎天地氣交氤氲造物
其物在地中萌芽始有其氣如人受父母之氣也三曰
成形萬物在地中成形如人在母腹成形也四曰長生
萬物發生向榮如人始生而向長也五曰沐浴又曰敗
以萬物始生形體柔脆易為所損如人生後三日以沐
浴之㡬至困絶也六曰冠帶萬物漸榮秀如人具衣冠
也七曰臨官萬物既秀實如人之臨官也八曰帝旺萬
物成熟如人之興旺也九曰衰萬物形衰如人之氣衰
也十曰病萬物病如人之病也十一曰死萬物死如人
之死也十二曰墓又曰庫以萬物成功而藏之庫如人
之終而歸墓也歸墓則又受氣胞胎而生凡推造化見
生旺者未必便作吉論見休囚死絶未必便作凶言如
生旺太過宜乎制伏死絶不及宜乎生扶妙在識其通
變古以胎生旺庫為四貴死絶病敗為四忌餘為四平
亦大槩言之
　　論遁月時
夫命以年為本為父月為兄弟僚友日為主為妻為己
身時為子孫為帝座為平生榮辱之主首又曰年為根
月為苗日為花時為實故苗無根不生實無花不結所
以遁月從年遁時從日遁月即甲巳之年正月起丙寅
二月丁卯順行十二月
　　　古歌曰
　　甲巳之年丙作首　　　乙庚之嵗戊為頭
　　丙辛之嵗尋庚上　　　丁壬壬位順行流
　　更有戊癸何處起　　　甲寅之上好追求
遁時如甲子日子時生人即甲巳還加甲便知子時乃
甲子丑時乃乙丑順行十二時
　　　古歌曰
　　甲巳還加甲　乙庚丙作初　丙辛從戊起
　　丁壬庚子居　戊癸何方發　壬子是直途
右起月時之法取天干合數隂陽之配也既取合數自
生化數月則取生時則取尅假如甲巳化土火生上故
月起丙寅水尅土故時起甲子月遁起寅人生於寅之
義東作方興之時也時遁起子天開於子之義一陽方
生之候也究而言之則皆相生而轉循環無端焉葢上
古厯元年甲子月甲子日甲子時甲子甲巳起甲子祖
於此也有甲子則乙丑丙寅順布十二宫陽生陽隂生
隂相間一位同類為夫婦是起月之法不外起時之中
矣
　　論年月日時
凡論人命年月日時排成四柱遁月從年則以年為本
遁時從日則以日為主古法以年看子平以日看本此
如人本木而得夘月以乗之主金而得酉時以乗之謂
之本主乗旺氣如本水而得甲申丙子壬戌癸亥月主
火而得丙寅戊午甲辰乙巳時本木而得己亥辛卯甲
寅庚寅月主金而得辛巳癸酉庚申壬申時謂之本主
還家本木而得癸未月主金而得乙丑時本水而得壬
辰月主火而得甲戌時謂之本主持印四位如此更吉
神往來凶煞迴避謂之本主得位本勝於主者多得祖
䕃主勝於本者當自卓立本主兩强富貴雙全四柱中
更抑揚歸中無太過不及方作好命有一位不及必主
蹇滯然諸家命術皆云好年不如好月好月不如好日
好日不如好時大率以年則統乎一嵗月則該乎三十
而時日為得之獨不知得日時之吉而月不應反為無
用况用神多取諸月是月又可輕乎唐李虚中獨以日
干為主却以年月時合㸔生尅制化旺相休囚取立格
局譬之衡焉年如衡鈎綰起其物月如綱紐提起其物
日如衡身星兩不差錘分輕重分毫加减此發前賢所
未發故今術家宗之然古人論命分三主定三限以年
與月管初主月與日管中主日與時管末主其法與星
歴家分三主同若初主星當生年得力則初主好不得
力則初主蹇滯中末主同三限以生月為初限管二十
五年生日為中限管二十五年生時為末限管五十年
若初限值禄馬貴神不犯空亡截路交退伏神便於初
限進逹中限如初限便當中年成立末限如中限便當
晚年享通是四柱中分三主三限可見當均重也
又曰年為太嵗主人一生禍福如當生太嵗是金是木
要日月時相生相應造化和順則根基牢固一生卓立
成就若支干五行不順反尅衝破為傷本主無夀被形
𢃄煞及生月日時者主損本氣破傷祖業六親冷淡蹇
滯之命也月為運元行運從月建起若日時是本生年
之福宜歸運元生旺處以扶助之故官印貴人禄馬財
星宜在運元生旺處為佳若日時是本生年之禍宜歸
運元剥尅處以潜濟之故土多窒塞宜歸運元疏通處
水多泛濫宜歸運元歸宿處火多暴露宜歸運元晦息
處金木太強宜歸運元沉潜處或運元集生時之福或
運元發福於生時日者三陽之㑹帝皇之象時者近侍
之臣以親帝座而時日有君臣慶會天地徳合或年月
日時四位納音生旺之氣或四位禄馬福貴之氣聚於
時上謂之四位集福於帝座或時倒掲旺氣秀氣散在
諸位而諸位乗吉㑹之氣者謂之帝座發福於四位夫
集福於帝座則以純厚忠信為心發福於四位則以聰
明端直自進若近侍之臣切忌土火金氣太旺不能乆
任水木清竒多是翰林年月發福處不要生時破壊敗
壊處仍要生時觧釋由是論之年月日時均重而時為
尤重人命貴賤夀夭窮通得䘮只在生時之辨時分八
刻有初正末氣不同湏細察之又曰節氣有立春在十
二月末却在十二月生得明年春氣占兩年氣候者謂
之垂帯貴人有二月而得三月節氣却在交氣之時餘
剩中生者謂之無後貴人垂𢃄貴人生主福禄悠長占
氣多也無後貴人生主富貴不乆得氣少也
又定眞論曰四柱以年為祖上則知世代宗𣲖盛衰之
理以月為父母則知親䕃名利有無之類以日為己身
當推其干搜用八字為内外取捨之源干弱則求氣旺
之籍有餘則欲不足之營干同以為兄弟如乙見甲為
兄忌庚重甲以乙為弟忌辛多干尅以為妻財則多干
旺則稱意若干衰財多則禍干與支同損財傷妻男取
尅干為嗣女取干生為子存失皆例以時分野當推貴
賤貧富之區或用年為主則可知萬億富貴相同者如
甲子年生便為本命忌日之戒以月為兄弟如火命生
酉戌亥子月言兄弟不得力之斷或日為妻如在空刑
尅煞之地言尅妻妾之斷或時為子臨死絶傷煞之鄉
言少子之斷又曰傷年不利父傷月不利兄弟亦主初
年艱辛傷日不利己身名折腰煞傷時不利子孫亦無
結果若年生月日時三位謂之上生下主損本氣兼破
祖業時上生日月年謂之下生上主增福徳若上生下
得五行相逄乗生福氣亦作好命看若相乗生禍則不
佳四柱純粹無刑衝破害空亡死絶更有福神互為之
助方為吉命反此則凶
　　論胎元
夫胎者受形之始故易乾知太始以形言也月者成氣
之時故傳曰積日為月以氣言也今談命或不以胎月
為重殊不思胎月是四柱之根苗日時雖為𦂳若不犯
破胎月或乘旺氣禄馬之處則為福尤多或日時之吉
而為胎月所犯則吉亦歸無用是胎月最為樞要玉湖
專論胎數良有以也今人多以法取胎元未審精當且
戊子生甲寅月往往便以一巳為胎葢言乙巳是生月
前十日更不明其中有閏無閏或取日特以生日支干
合者為受胎之時中有不值干支合全者亦取之無據
惟有一法以當生前三百日為十月之氣乃是受胎之
正譬甲子日生便以甲子為受胎之日葢五六計三百
日看其生日在何月中有則閏在其中矣且如戊子生
人甲寅月乙丑日湏於半月前十月或十一月内尋當
生乙丑日乃是三百日之正胎經云胎生元命前人言
如子生得子胎丑生得丑胎此説亦未善且如辛未生
得壬辰月以癸未為胎辛未土受癸未木制為身鬼又
何以謂之胎生元命五行相尅兼胎處六害之地縱使
日時為福亦主獨强自立者歟蘭臺妙選有子歸母腹
格謂金年受胎逢土年生者吉火年生者凶月日時相
生則吉相尅則凶又曰凡人胎數長夀必長胎數短夀
必短常以受胎隔零數為夀限遇徳却於零數增之遇
煞於零數减之受胎不深者不能耐乆廢即易休更看
納音何如若胎時支干納音相生不刑戰者主夀希尹
曰胎月見貴必受福䕃刑衝破害决主艱辛鬼谷子曰
胎中如有禄生在貴豪家或值空亡中貧窮起怨嗟古
詩云時為末主胎為夀盡在末年五十後帝座朝胎生
氣結看取夀年多老耄意葢謂此據胎分經人懐胎二
百七十日而生醫家以十月産者計其血臟乾濕之一
月也况人有多月生者少月生者以何為准多月生者
不但古今可考就余所知者二三人俱是貧家少月生
如杜拯都憲止七個月余與同僚親聞渠説又呉淵頴
先生來宋文憲公濓俱姙七月而生然則貴人受胎定
在三百日又豈可據乎
　　論坐命宫
神無廟無所歸人無室無所棲命無宫無所主故有命
宫之説不然流年星辰為凶為吉以何憑據此法看是
何月生人坐於何時然後方定命坐何宫先将所生之
月從子上起正月亥上二月戌三酉四申五未六午七
巳八辰九夘十寅十一丑十二逆行十二位次将所生
之時加於所生之月順行十二位逢卯即安命宫經云
天輪轉出地輪上卯上分明是命宫是也假令甲子年
三月生人得戌時生却将正月加子二月在亥三月在
戌為止又将戌時加在戌上亥上亥子上子丑上丑寅
上寅卯上卯逄卯便是即命坐卯宫是也仍隨甲子年
起亦如起月之法甲巳之年丙作首乃丁夘宫也次看
三方并本命流干犯何星凶吉推之
　　論大運
夫運者人生之傳舍探命之説先以三元四柱五行生
死格局致合以定根基然後考覈運氣協而從之以定
平生之吉凶也且根基如木運氣如春春無木而不著
木無春而不榮賦以根基淺薄者如蒿萊之㣲春風潜
發亦能敷茂豈能乆耶根基厚壮者如松柏之實不為
嵗寒所變此所謂先論根基後言運氣者歟古人以大
運則一辰十嵗折除以三日為年者何葢一月之終晦
朔周而有三十日一日之終晝夜周而有十二時總十
年之運氣凡三日有三十六時乃見三百六十日為一
嵗之數在一月之中有三百六十時折除節氣算計三
千六百日為一辰之十嵗也人生以百二十嵗為周天
論折除之法必用生者日歴過日時數其節氣之數陽
男隂女大運以生日後未來節氣日時為數順而行之
隂男陽女大運以生日前過去節氣日時為數逆而行
之假如甲子陽男十二月二十四日巳時生是月也二
十九日申時立春陽男數以未來之日自二十四日巳
時至二十五日巳時方是一日之實數至二十九申時
正得五日三時之節氣實歴過六十三日折除過六十
三時折除計六百三十日乃一嵗竒九月之大運起於
丁丑必自十二月生日後實經厯過二十有一之日月
運方移宫是越三嵗九月之内方是甲子十二月生行
一嵗竒九月之大運也今人行運多用約法論以一嵗
竒八月起運便以二嵗殊不明折除實厯之數也
又曰大運者乃八字之表裏也取用當度其淺深成歳
湏較夫多寡然三日而成一歳見有餘人謂之零見不
足人謂之借但知其零借不知其所以零借假如陽命
正月初一日丑時正一刻生至初四日丑時正一刻立
春節乃作一嵗全若春在寅時則多一時乃零一旬若
欠一時乃借一旬又以行運之法論之假如甲子年正
月初一子時正一刻生行運算至乙丑年正月初一日
子時正一刻乃作一嵗内小六個月即進六日在初七
日子時正一刻方作一嵗只要算足十二個月却為本
年有閏四月乃多一月矣當退還本年十二月初七日
子時正一刻交運從此算後十週年方換一運若學者
不知其生刻獨知其生時即以生時扣筭六節之時亦
差不逺
凡行運在干兼用地支之神在支則棄天干之物葢大
運重地支故有行南方南方西方北方之辨損用神者
欲運制之益用神者欲運生之身弱欲運引進旺鄉官
欲運生不欲運傷煞欲運制不欲運助財欲運扶不欲
運刼印欲運旺不欲運衰食欲運生不欲運梟絶更看
四柱强弱何如原有原無原輕原重如木人用金為官
陽男運出未入申隂男運出亥入戍金人用木為財陽
男出丑入寅隂男出巳入辰俱向禄臨馬原有官行官
運發官原有財行財運發財原有災行災運發災更看
當生年時得氣淺㴱四柱得煞深迎運便發得氣淺湏
交過運始發得其中氣運至中則發珞琭子云其為氣
也将來者進成功者退瑩和尚云迎之以臨官帝旺将
來者進背之以休廢死絶成功者退又曰生逢休敗之
地早嵗孤貧老邁徤旺之鄉臨年偃蹇瑩和尚云身須
逐運必假運而資身勢須及時亦假時而成勢又云生
逢旺嵗運湏處於旺鄉晚遇衰年運恰宜於困地壺中
子曰老幼慎勿坐强壮實惟宜趨旺生旺雖吉而未必
吉衰滅雖凶而未必凶逹此者始可論運葢人自生至
老必從㣲以至少壮十嵗之時方當少年惟可行胎養
生沐浴冠𢃄處三十四十當陽强齒壮之時可行旺處
五十六十天癸枯竭只可行衰敗死絶反此者謂之一
生運背三限驅馳直饒晚入旺鄉巳非符叶义云命中
五行衰者運宜盛五行盛者運宜衰衰者復行衰運是
謂不及不及則迍蹇沉滯盛者復行盛運是謂太過過
則擊作成敗要歸於中而已珞琭子云年雖逢於冠帶
尚有餘災運初入於衰鄉猶披尠福王氏註云年運或
初離沐浴暴敗之地順行至冠帯未可便以為福尚有
衰敗之餘災也或自旺地而行初入衰鄉亦不可便以
為福猶披旺鄉之尠福也行運所以有前後五年之説
壺中子曰将徹不徹寕有久否之殃欲交不交尚有㡬
殘之禍葢言運行在衰絶之處将入吉慶之地必於臨
離之時更有重撓運在吉慶之地将入衰絶之處必於
初入之時更有重福又云吉運未到先作福㓙運過去
始為殃乃火未熖而先烟水既徃而猶濕之理當更詳
之又云隂男陽女時觀出入之年隂女陽男更看元辰
之嵗葢言隂男陽女稟氣不順故大運時觀出運入運
之年而有吉凶之變陽男隂女禀氣雖順不以出入之
年為應亦不可遇元辰之厄㑹壺中子云元辰犯運仲
尼困陳蔡之饑是也
又曰凡大運行有益處為吉泰之運亦不能常為福須
候太嵗行年更於生旺和合方可發福若大運至吉鄉
却遇逐年太嵗小運到刑害之鄉亦主細累浮灾但不
為重害也若大運行迍蹇凶禍之地逐年太嵗又見刑
衝小運不和衝擊死絶方主發禍若小運與太嵗到生
旺禄馬貴人一切吉神其年却有小慶過去則否燭神
經云凡推命之禍福須先度量基地厚薄然後定灾福
如命有十分福氣行三四分惡運都不覺凶福力厚故
也若五六分惡運只浮災細果而已至七八分惡運方
有重灾如命有五分福氣行三四分惡運為甚凶若四
五分惡運則須死葢基地不牢故也若大運曽歴過本
命長生處者謂之氣盛之運雖嵗運來衝尅者為禍不
重運氣强故也未經長生而嵗運刑衝尅破則便為灾
葢氣未偹運弱故也若曽過旺相而逢死絶如命不吉
為災亦輕隂陽五行代謝之順道也縱死於此亦須令
疾而終若方經長生厯於敗地其中有刑尅惡煞與命
相符而見者則五行之氣反戰故有㐫惡而終
又曰凡行運長生主有創建作新之事到臨官帝旺主
興盛快樂發福進財生子骨肉之慶到衰病之鄉多退
敗破財疾病等事到死絶鄉主骨肉死䘮自身衰禍鈍
悶百事蹇塞到敗運主落魄懶惰酒色昏迷到胎庫成
形冠𢃄之鄉百事得中安康平易凡行運至夾貴華葢
貴人六合上及乗生旺氣者皆主善慶仍湏察當生根
基十分則應五分生時五分則應十分福與災同凡行
運至臨官帝旺上太嵗持之官員主薦章改秩之喜官
印食神亦然馬旺貴人之地必入叅侍之列葢貴為君
道馬主遷動故也
又曰凡子丑寅卯辰巳四柱陽多人行運至午未申酉
戍亥上乘隂氣而發午未申酉戍亥四柱隂多人行子
丑寅卯辰巳運乗陽氣而發二者隂陽均恊然隂人陽
發者快陽人隂發者遲
又曰凡水命四柱有土至火運本是財運却反為鬼者
以火生土土尅水是財化為鬼轉福成禍四柱有金至
土運是鬼運却反為吉者以土生金金生水是化鬼為
助氣反禍為福又如水命人柱有寅午戍或納音火更
行寅午戍皆為好運若四柱有金有火固是為若行水
運則分擘其福即為不好運四柱多土却行木運名曰
損氣主駁雜雖有救亦多辛苦歇滅餘倣此推
又曰丁丑人行丁未運名曰将凡入聖以假為真不以
退人論四柱有丁丑丁未者不在此限若戊寅人行丁
丑運雖是退神却有濟化為福若庚辰生人或庚辰月
行乙酉運乙酉生人或乙酉月行庚辰運名曰鴛鴦兩
兩主發跡但重叠者不佳乙庚人酉年月日時者大凶
甲申人行丙寅運名曰力停相衝主破財爭競屈伸不
辨丙戌人行辛夘運主鈍滯只宜武人丙子人行壬寅
運壬入丙家破財不吉餘倣此推
又曰凡命有氣象常取生時干神為氣四柱干神為象
如甲時巳時則有土氣乙庚金氣丙辛水氣之類為化
象甲乙丙丁為本象行運至氣象得地處吉不得地處
凶庚辛壬癸乙庚丙辛為金水象運至申酉丑上得地
庚辛戊巳甲巳乙庚為金土象運至申酉辰上得地庚
辛丙丁乙庚戊癸為金火象運至巳午戊上得地庚辛
甲乙乙庚丁壬為金木象運至丑寅卯土得地甲乙壬
癸丁壬丙辛為水木象運至亥子辰上得地丙丁甲乙
戊癸丁壬為火木象運至寅卯未上得地戊巳壬癸甲
巳丙辛為水土象運至辰上得地戊巳丙丁戊癸甲巳
為火土象運至戍上得地戊巳甲乙甲巳丁壬為土木
象運至未上得地戊已庚辛乙庚甲巳為金土象運至
丑上得地看四柱干神得何象如鈍金木水火土亦為
五象若雜而不入象者不發發亦不乆如五鈍象亦有
太過之象仍詳當生月令得地然得看行運得地不得
地而言不可以遇禄馬貴人為得運遇空亡陽刃刼煞
為失運也
又曰凡行運看納音年庚金木水火土是何命人如土
命而行西南方為西南得朋之慶木命而行東方火命
而行南方金命而行西方水命而行北方皆為得地更
看所行之運納音與命相孚同類最為上吉財官次之
若泄氣或受尅重則不吉
又曰古人以甲子丑丑名支干六十甲子用花字是皆
以木喻義若天干地支得時自然開花結子茂盛月令
者天元也命運就月上起譬之樹苗樹之見苗則知其
名月之用神則知其格故謂交運如同换木命有根苗
花實正此意也若出癸入甲譬反汗之人多主不吉古
語云傷寒换陽行運换甲換過是人換不過是鬼假如
甲戍接癸亥是火土接水丑交寅辰交巳未交申戍交
亥東西南北四方轉角謂移根接木更遇換甲格凶者
多死善者亦災老人大忌後生差慢若寅卯辰巳午未
申酉戍亥子丑一氣相連皆非接木之説總遇接甲亦
無大禍假如甲乙傳寅夘運名曰刼財敗財主尅父母
及尅財敗財爭闘之事丙丁巳午運名傷官運主尅子
女訟事囚繫庚辛申酉運七煞官鄉主得名發越太過
則災病惡疾壬癸亥子生氣印綬運主吉慶增産辰戍
丑未戊巳財運主名利皆通此乃死發須隨格局喜忌
推之干旺宜衰運正所謂干弱則求氣旺之藉有餘則
欲不足之營須要通變更兼流年諸神煞推之其驗如
神
　　論小運
夫大運司十年之休咎小運掌一嵗之灾祥是小運者
補大運之不足而立名也古人以男起丙寅女起丙申
者何葢元氣之所孕始於子立於巳子者氣之始巳者
包之始自子推之男左行三十而立於巳女右行積二
十而合之巳巳正陽也隂實從焉是故聖人因是而制
禮参天兩地自然之數配也自己而壬之男十月毓於
寅女十月毓於申申為三隂寅為三陽故年運起焉日
生於甲月生於庚日月東西夫婦之象也甲統於寅庚
通於申是故隂陽之合以正將以順性命之理耳此小
運所以男起丙寅順行女起壬申逆行一定而不可易
也觧者謂男子陽火元氣起戊子三十丁巳十月至丙
寅此木生火女之隂水元氣起庚子二十辛巳十月至
壬申為金生水此其數也白虎通謂男三十筋骨堅强
任為人父女二十肌膚充盛任為人母合為五十應大
衍之數以生萬物陽竒而舒故三終隂偶而促故再終
参天兩地之道此其理也或者以甲子旬如上起甲申
旬男起丙戌女起壬辰甲午旬男起丙申女起壬寅甲
辰旬男起丙午女起壬子甲寅旬男起丙辰女起壬戌
則非聖人原立起年運之義矣今之談命者只以大運
為用殊不知小運亦有𦂳關大運雖吉其小運不通未
可便言吉利如大運雖㓙其小運却吉未可便作凶推
此小運又名行年不可不䆒醉醒子以為男女小運皆
由時生而行之逆順亦以年定如陽命陽年甲子時生
堕地即行乙丑二嵗丙寅一位一年週而復始隂命陽
年逆行亦然嘗試用之屢驗亦要與大運及柱中用神
日主較量吉凶童限未交大運專用此法行死絶煞旺
之宫必有危難先詳八字衰旺喜忌然後以此恭之蔑
不中矣
　　論太嵗
夫太嵗者乃一嵗之主宰諸神之領䄂其説有二如四
柱中生年曰當生太嵗如逐年輪轉曰逰行大歳當生
太嵗乃終身之主其理巳論於前其逐年太嵗逰行十
二宫定一年之禍福為四時之吉凶經云太嵗乃衆煞
之主入命未必為凶如逢戰闘之鄉必主刑於本命葢
太嵗如君也大運如臣也如君臣和悦其年則吉若值
刑戰其年則凶經又云嵗傷日干有禍必輕日犯歳君
災殃必重此又分言嵗君傷日者如庚年尅甲日為偏
官譬君治臣父治子雖有災晦不為大害何則上治其
下順也其情尚未盡絶日犯嵗君如甲日尅戊年為偏
財譬臣弑其君子弑其父深為不利何則下凌其上逆
也其凶决不能免若五行有救四柱有情如甲日尅戊
年四柱元有庚申金或大運中亦有将甲木制伏純粹
不能尅戊土為有救經云戊巳愁逢甲乙干頭湏要庚
辛是也如大運并四柱中有一癸字與戊相合為有情
經云壬以癸妹配戊凶為吉兆是也若二字俱全其年
凶反為吉有一字者㐫半二字俱無㓙莫能觧經云五
行有救其年反必為財四柱無情故論名為尅嵗是也
又有真太嵗征太嵗之説經云生時相逢真太嵗假如
甲子生人又見甲子年謂之真太嵗又名轉趾煞要大
運日主與太嵗相和相順其年則吉若值刑衝破害與
太嵗互相戰尅則凶如癸巳日逢丁亥流年日干支衝
尅太嵗曰征運干支傷衝太嵗亦曰征太嵗干支衝日
干支亦曰征其年則凶災禍未免又如甲子流年又是
甲子運謂之嵗運并臨獨羊刃七煞為凶財官印綬亦
吉經云嵗運并臨災殃立至此指羊刃言也又如甲子
日見甲子太嵗謂之日年相併如君子得之謂之君臣
慶會其年利奏對有靣君之喜若當省士人得之有登
薦仕進之象又要與嵗君帝座和恊方為竒特若是常
俗小人遇之最為不善若生時相和為災稍輕故經云
太嵗當頭立諸神不敢當若無官事擾定主見重䘮此
之謂歟更加以勾林元亡咸池孤害宅墓病死官符䘮
吊白虎羊刃暴敗天厄諸凶煞併臨禍患百出甚者死
假如甲日見戊年太嵗甲又生寅卯亥未年月日時又
重見甲乙字併尅戊年柱中無庚辛巳酉丑金局制木
丙丁火局焚木者太凶如一命戊辰戊午戊戍甲寅羊
刃倒戈遇壬申年四月項生惡瘡頭将墮死又一命乙
乙丑乙亥壬申乙巳運行辛未丙寅年日干之壬尅太
嵗之丙日支之庚申尅太嵗之寅甲又寅刑巳巳刑申
申刑寅行辛未運合太嵗之木局傷官皆不為吉其年
甲午月火旺戰尅故死非命大抵日犯嵗君在五陽干
則重在五隂干則輕若日干是天月徳太嵗是用神則
無咎而反有獲若天衝地擊柱中原有流年再遇亦無
大咎若太嵗尅當生時或時尅太嵗亦主有災却以子
位斷之
　　總論嵗運
夫太嵗者年中天子一嵗諸神煞之尊綂正方位廽送
六氣遷運四時以成嵗功至尊無上若人遇尅衝壓伏
皆為不祥之兆運者恊和二十四氣般運一生休咎扶
持四柱輔弼三元運與流年二者相為表裏乃人命禍
福死生所係嵗用天元運用地支凡行好運而日干傷
流年天元為禍輕若行不好運及脱財官運而日干傷
嵗干為禍重若是巳發之命禍患立至凡行不好運未
可便言衰絶大要知巳發未發其氣數巳過未過言之
行運以生月為運元最怕行運與太嵗衝尅若嵗運衝
月必禍若嵗運與日相對謂之返吟嵗運壓日謂之伏
吟二者不利六親非横破財不為吉兆凡嵗運吉凶當
生天元或支中原無官星天元有正官或原有偏官制
伏太過運遇天元官星亦可發福運支無財而運干是
財亦可發財運支無煞而運干是煞亦足為禍
又曰晦氣者乃不明之象昏昧之道也即甲巳乙庚之
例以合則晦也日干與時干不宜與太嵗天元合合則
名為晦氣又要分日干合太嵗如甲日巳年之例太嵗
合日干如巳日甲年之例甲合巳災重巳合甲災輕嵗
位近者災重逺者災輕如嵗在日前五辰而遇合謂之
太嵗入宅晦氣臨門主災厄神白經日論晦氣日轉時
重更看人元旺則主眷屬眷屬之災死絶併衝主身災
若在地支六合相合謂之鴛鴦合有用主好事相近若
干支俱合主添進人口得吉神同位士人宜見官奏薦
文書之喜若相憎則有離别之苦若有相刑之位更處
休咎主本人災禍若在六害之位主小口有疾或奴婢
走失之恼若在日時宅墓之位主門户不寕及隂人為
撓若有懐姙必産後有不寕之象利生女不利生男生
男母子有一失嵗君與大運合亦同論
又曰大運不宜與太嵗相尅相衝尢忌運尅嵗與日犯
同主破耗䘮事有貴人禄馬觧之稍吉八字有救無虞
經云嵗衝尅運者吉運衝尅嵗者凶格局不吉者死嵗
運相生者吉禄馬貴人相合交互者亦吉詳審細推無
有不驗
　　論進交退伏
閻東叟云以十干為四候十五日為一候十二日為進
神候外三日為交退伏神候故甲子為第一進神則丙
子丁丑戊寅為交退伏神巳卯為第二進神則辛卯壬
辰癸巳為交退伏神甲午為第三進神則丙午丁未戊
申為交退伏神巳酉為第四進神則辛酉壬戍癸亥為
交退伏神值進神則發跡亨快值交神則庶事不諧值
退神則官資降黜值伏神則所作留滯經云進神四座
兼竒特貴煞相扶為福力是也壺中子云順太嵗而行
曰進神逆太嵗而行曰退神逢進神則文章頴鋭遇退
神則智識暗昧廣信集則又以甲乙丙丁子丑寅卯為
進丁丙乙甲卯寅丑子為退若干支俱退者主稱意中
有不稱意者隨之如庚戌得甲寅為進得乙巳為退不
在本旬者慢是只有進退而無交伏恐非是
　　論十干合
夫合者乃和諧之義如陽見陽二陽相競則為尅隂見
隂二隂不足則為尅惟隂見陽陽見隂為合亦如男女
相合而成夫婦之道易曰一隂一陽之謂道偏隂偏陽
之謂疾是也
東方甲乙木畏西方庚辛金尅甲屬陽為兄乙屬隂為
　妹甲兄遂將乙妹嫁金家與庚為妻所以乙與庚合乙
　雖嫁與庚為妻春來木旺金囚不畏金尅乙遂歸本
　家就甲然不免在金家懐胎歸木家産木色青金色
　白是以春來園林木青葉開白花
南方丙丁火畏北方壬癸水尅丙屬陽為兄丁屬隂為
　妹丙兄遂将丁妹嫁水家與壬為妻所以丁與壬合
　丁雖嫁與壬為妻夏來火旺水囚不畏水尅丁遂歸
　火家就丙然不免在水家懐胎歸火家産水色黑火
　色赤小滿後桑椹熟當有赤
中央戊巳土畏東方甲乙木尅戊屬陽為兄巳屬隂為
　妹戊兄遂将巳妹嫁木家與甲為妻所以甲與巳合
　巳雖嫁與甲為妻六月木旺木囚不畏木尅巳遂歸
　土家就戊然不免在甲家懐胎歸戊家産土色黄木
　色青所以六月甜𤓰雖熟肉黄皮青
西方庚辛金畏南方丙丁火尅庚屬陽為兄辛屬隂為
　妹庚兄乃将辛妹嫁火家與丙為妻所以丙與辛合
　辛雖嫁與丙為妻秋來金旺火囚不畏火尅辛乃歸
　金家就庚然不免在火家懐胎歸金家産火赤金白
　秋中棗熟有半赤半白之狀楓葉丹
北方壬癸水畏中央戊巳土尅壬屬陽為兄癸屬隂為
　妹壬兄乃將癸妹嫁土家與戊為妻所以戊與癸合
　癸雖嫁與戊為妻冬來水旺土囚不畏土尅癸遂歸
　水家就壬然不免在戊家懐胎歸壬家産水黑土黄
　嚴冬霜雪草木死而黄出
甲與已何名為中正之合甲陽木也其性仁位處十干
　之首已隂土也鎮靜淳篤有生物之徳故甲巳為中
　正之合帶此合主人尊崇重大寛厚平直如帶煞而
　五行無氣則多嗔好怒性梗不可屈
乙與庚何名為仁義之合乙隂木也其性仁而太柔庚
　陽金也堅强不屈則剛柔相濟仁義兼資故主人果
　敢有守不惑柔侫周旋惟仁進退惟義五行生旺則
　骨秀形清若死絶帶煞則使氣好勇體貌不揚自是
　非人甲巳乙庚之合婦人不忌
丙與辛何名為威制之合丙陽火也煇赫自盛辛隂金
　也尅刃喜煞故丙辛為威制之合主人儀表威肅人
　多畏懼酷毒好賄喜淫若帶煞或五行死絶則寡恩
　少義無情之人婦人得之與天中大耗咸池相併者
　貌羙聲卑三合夭冶而淫
丁與壬何名為淫慝之合壬者純隂之水三光不照丁
　者藏隂之火自昧不明故丁壬為淫慝之合主人眼
　明神嬌多情易動不事髙潔習下無志躭歡嫟色於
　我則吝於彼則貪若五行死絶或帶煞見咸池大耗
　天中自敗有淫汚家風之醜親厚小人侮慢君子貪
　婪妄作必勝而後已婦人淫邪奸慝易挑易誘多招
　玷辱或年髙而嫁少婚或年幼而配老夫或先賤而
　後良或先良而後賤
戊與癸何名為無情之合戊陽土也是老醜之夫癸隂
　水也是婆娑之婦老陽而少隂雖合而無情主人或
　好或醜如戊得癸則嬌媚有神姿美得所男子娶少
　婦婦人嫁羙夫若癸得戊則形容古樸老相俗塵男
　子娶老妻婦人嫁老夫經取戊得癸合少長無情是
　也
或問十干必隔六位一合何也余答曰天地之數各不
過五上五位為生數下五位為成數生數與成數相遇
然後合天一生壬地二生丁天三生甲地四生辛天五
生戊地六成癸天七成丙地八成乙天九成庚地十成
巳天一數見地二數然後合所以必隔六也易曰天數
五地數五五位相得而各有合是也五行要論云天一
生水其於物為精精者一之所生也地二生火其於物
為神神者二之所生也天三生木其於物為魂魂從神
者也地四生金其於物為魄魄從精者也天五生土其
於物為體體者精神魂魄具而後有者也自天一至天
五五行之生數自地六至地十五行之成數以竒生者
成而偶以偶生者成而竒其成之者皆五五天數之中
所以成於物也道立於一成於三變於五而天地之數
具矣其十也偶之而已經云一六同宗二七同道三八
為朋四九為友五十同途闔闢竒偶是也
合者貴平得中而不偏如一甲得一巳各乗生旺是謂
得中而不偏如甲太旺巳太柔兩不相稱是謂太過不
及若一已合兩甲兩甲合一巳是謂隂陽偏枯如婦多
夫少夫多婦少相爭相妬皆亂之道也故曰偏則亂壺
中子云一氣偏枯老為俗物是也天元變化書云天干
合陽得隂合福慢隂得陽合福𦂳故甲得已合為財已
得甲合為官陽干遇隂干合止得干合之福隂干遇陽
干合又得正官合輔為而里福故𦂳慢不同餘干例推
又曰干合更得支合在一旬内如甲戌見巳卯甲辰見
巳酉之類謂之君臣慶㑹在兩旬内如甲子見巳丑甲
午見巳未之類謂之夫妻聚㑹葢世事有本國之君未
嘗有異國之臣所以在一旬内見方曰君臣慶㑹仍要
别其陽為君隂為臣君位致上臣位致下方是反此則
悖世事有本郡之夫却有他郡之妻所以各旬互見謂
之夫妻會聚又名天地得合若見是合又須要和氣貴
神相助方為有用内有衝破受傷合中有刑煞皆為不
吉御製言談云合中帶禄定是公侯合處相傷反為無
補是也
　　論十干化氣
復陽子曰十干合而化者隂陽之配夫婦之道也遇六
合合遁三則化以五子餘數至巳上得合既合遁虎綂
龍龍主陽得司天而成變化者也子者坎之位天一生
水媾精之象胎娠陽中故男子從子左行三十至巳陽
也故三十而娶女子從子右行二十至巳隂也故二十
而嫁此人事合五行之造化詎可過於此期哉
東壬子　至丁巳六數　故丁與壬合　丁壬化木
甲徳綂龍
南戊子　至癸巳六數　故戊與癸合　戊癸化火
丙徳綂龍
西庚子　至乙巳六數　故乙與庚合　乙庚化金
庚徳統龍
中甲子　至己巳六數　故甲與巳合　甲己化土
戊徳統龍
北丙子　至辛巳六數　故丙與辛合　丙辛化水
壬徳統龍
甲巳之嵗戊得綂龍以土司化黅天土氣乙庚之嵗庚
徳綂龍以金司化素天金氣丙辛之嵗壬徳綂龍以水
司化𤣥天水氣丁壬之嵗甲徳綂龍以木司化蒼天木
氣戊癸之嵗丙徳綂龍以火司化升天火氣綂龍天徳
上下臨御以成變化品彚咸亨故丙遇辛得申子辰而
奮發乙遇庚得巳酉丑而掀轟丁遇壬得亥卯未而清
貴戊遇癸得寅午戌而滎顯甲遇巳得辰戌丑未而旺
相是以五運以五宫為正廟我入母宫為福徳我入子
宫為漏泄我入鬼宫為刑傷我入妻宫為財帛子反能
尅制於凶煞仍究然氣制之所以五運造化無窮惟生
尅制化
三車以甲巳年遁起丙寅至戊辰三數數至三則變化
辰為龍亦能變化故甲巳乙庚丙辛丁壬戊癸隨其所
屬天干而得其氣又曰甲巳丙作首丙屬火火生土故
化土餘例推其説不外前理
又曰甲巳化土有二則化一不能化仍還本位之性所
謂一不能生生物必兩此天干一隂一陽如夫婦配合
成偶方能變化成刑隂陽不合安得化機之宣哉是以
有妬化之説如甲巳見乙乙庚見辛丁壬見丙戌癸見
壬丙辛見丁所謂妬花自戀其生遂成一家之好愛戀
親情何能從化故化象須歸一方穏如丁壬化木柱中
見癸並子雖强成木不成眞物是化而不化也
又曰大凡化氣只取日干而言配合之神或年月與時
皆可用但要日辰得旺氣於時若不得月中旺氣只時
上旺氣亦可倘得月中旺氣而時上不乗旺氣則不可
用若月與日時俱得旺氣方為全吉
甲巳化土非辰戌丑未月不化其次午月亦化有戊字
　間之則不化名曰妬合凡辰戍丑未生人柱有巳亥
　為受氣臨官至晚年不吉有官奪官有財奪財夫受
　氣臨官長生第四位也以干為主雙犯則應餘月不
　應又曰甲巳化土切要木為官得亥卯亥未為官戊
　癸氣為福忌見丁壬日時
乙庚化金非巳酉丑月不化其次七月亦化有甲字間
　之則不化名曰妬合凡巳酉丑生人柱有庚申名曰
　受氣臨官晚年不佳又曰乙庚化金切要火為官故
　喜丙丁巳午甲巳為福忌見戊癸日時
丙辛化水非申子辰月不化其次十月亦化柱有丁字
　不化名曰妬合凡申子辰生人見癸亥名曰受氣臨
　官亦主晚年不佳又曰丙辛化水切要土為官得辰
　戌丑未為官乙庚為福忌見甲巳日時
丁壬化木非亥卯未月不化其次正月亦化柱有丙字
　不化名曰妬合亥卯未生人見甲寅名曰受氣臨官
　晚年不佳又曰丁壬化木切要庚辛申酉為官丙辛
　為福忌見乙庚日時
戊癸化火非丙午戍月不化其次四月亦化柱有巳字
　不化名曰妬合凡寅午戍生人見丁巳為受氣臨官
　晚年不佳又曰戊癸化火切要壬癸亥子為官丁壬
　為福忌見丙辛日時
甲巳化土喜戊辰時生四季月其土成象柱中生旺有
　氣為上不可見火見火則虚見木氣則尅壊是甲巳
　日怕丙丁時餘月喜丙
乙庚化金喜庚辰時生申酉月其金成象喜戊土相生
　甲巳為福不喜死敗故此月有乙庚日怕子寅時
丙辛化水喜壬辰時生亥子月其水成象愛庚字相生
　之氣乙庚為福故此月有丙辛日怕卯巳時
丁壬化木喜甲辰時生寅卯月其木成象喜丙辛為福
　故此月有丁壬日怕午申時
戊癸化火喜丙辰時生巳午月其火成象愛甲字相生
　丁壬為福怕卯酉日時若犯戊巳是火見土即暗伏
　不明
又曰丙寅辛夘丙辰辛卯庚申乙酉庚戌乙酉己亥甲
　子丑丑甲子癸巳戊午癸未戊午戊子癸丑戊寅癸
　丑巳酉甲戌巳亥甲戌乙巳庚辰乙卯庚辰壬午丁
　未壬申丁未以上地支相連是同氣也故為正化
有轉角進化干合中見支辰四角相順連如甲辰見己
　巳之類日時遇之成立功名不難
有轉角退化干合中見支辰四角相返連如甲午見己
　巳之類日時遇之功名差晚到好處多退减嵗運逢
　之亦歇滅
有座下自化乃壬午丁亥戊子甲午辛巳癸巳丁禄在
　午壬與丁合壬禄在亥丁與壬合之例壬午丁亥為
　福最深戊子聰明辛巳權謀甲午亦作小亨癸巳貴
　中有酒色之疾
　　逐月横看理化之象
正月節　　　二月節　　　三月節
丁壬化木　　丁壬化木　　丁壬不化
戊癸化火　　戊癸化火　　戊癸化火
乙庚化金　　乙庚化金　　乙庚成形
丙辛不化　　丙辛水氣不化丙辛化水
甲巳不化　　甲巳不化　　甲巳暗秀
寅午戌化火　寅午戌化火　寅午戌化火
亥卯未化木　亥卯未化木　亥卯未化木
申子辰不化　申子辰不化　申子辰化水
巳酉丑破相　巳酉丑純形　巳酉丑成形
辰戌丑未失地辰戌丑未小失辰戌丑未成無信
四月節　　　五月節　　　六月節
丁壬化火　　丁壬化火　　丁壬化木
戊癸化火　　戊癸發貴　　戊癸不化
乙庚金秀　　乙庚無位　　乙庚不化
丙辛化火　　丙辛端正　　丙辛不化
甲巳無位　　甲巳不化　　甲巳不化
寅午戌化火　寅午戌眞火　寅午戌不化
亥卯未不化　亥卯未失地　亥卯未不化
申子辰純形　申子辰化容　申子辰不化
巳酉丑成器　巳酉丑辛苦　己酉丑化金
辰戌丑未貧乏辰戌丑未身賤辰戌丑未化土
七月節　　　八月節　　　九月節
丁壬化木　　丁壬不化　　丁壬化火
戍癸化水　　戊癸衰薄　　戍癸化火
乙庚化金　　乙庚進秀　　乙庚不化
丙辛進秀學堂丙辛就妻　　丙辛不化
甲巳化土　　甲巳不化　　甲甲巳化
寅午戍不化　寅午戍破家　寅午戍化火
亥卯未成形　亥卯未無位　亥卯未不化
申子辰大貴　申子辰清　　申子辰不化
巳酉丑武勇　巳酉丑入化　己酉丑不化
辰戍丑未亦貴辰戍丑未　　辰戍丑未正位
十月節　　　十一月節　　十二月節
丁壬化木　　丁壬化木　　丁壬不化
戊癸為水　　戊癸化水　　戊癸化火
乙庚化木　　乙庚化木　　乙庚化金
丙辛化水　　丙辛化秀　　丙辛不化
甲巳化木　　甲巳化土　　甲巳化土
寅午戍不化　寅午戍不化　寅午戍不化
亥卯未成材　亥卯未化木　亥卯未不化
申子辰化水　申子辰化水　申子辰不化
巳酉丑破象　巳酉丑化金　巳酉丑不化
辰戌丑未不化辰戌丑未不化辰戌丑未化土
　　論支元六合
夫合者和也乃隂陽相和其氣自合子寅辰午申戍六
者為陽丑卯巳未酉亥六者為隂是以一隂一陽和而
謂之合子合丑寅合亥却不子合亥寅合丑夫何故造
物中雖是隂陽為合氣數中要占陽氣為尊子為一陽
丑為二陽一二成三數寅為三陽亥是六隂二六成九
數卯為四陽戍是五隂四五得九數辰為五陽酉為四
隂五四得九數已為六陽申為二隂六三得九數午為
一隂未為二陽一二得三數子丑午未各得三者三生
萬物餘皆得九者乃陽數極也當聞論甲乙者如何子
與丑合皆莫知其故因偏覽羣書以觀大運乃知壬亥
之間日月十二辰交㑹之所凡月之㑹朔日之璧於此位
謂之㑹劣謂之集十二月之辰如𤣥枵星紀之類與之同在
焉一嵗十二㑹太隂太陽隔液坎離之妙此生萬轉圖
而放㑹合得可見也十二月建丑是時𤣥枵同在壬亥
之間以𤣥枵在子之辰此其所以為子丑之合正月建
寅是時娵訾在壬亥之間以娵訾在亥之辰此其所以
為寅亥之合二月建卯此時降婁在壬亥之間降婁戌
故卯與戍合三月建辰此時大梁在壬亥之間大梁酉
故辰與酉合四月建巳是時實沈在壬亥之間實沈申
此巳與申合之數五月建午是時鶉首在壬亥之間鶉
首在未六月建未是時鶉火在壬亥之間鶉火在午此
午與未合之數七月建申是時鶉尾在壬亥之間鶉尾
在巳故巳與申合八月建酉是時夀星在壬亥之間夀
星辰故辰與酉合九月建戍是時大火在壬亥之間大
火卯故卯與戍合十月建亥是時析木在壬亥之間析
木寅故寅與亥合十一月建子是時星紀在壬亥之間
星紀丑故子與丑合得日月㑹同之數則其相合之用
如日月彌漫六合矣人命逢六合造化豈不羙哉觀周
禮春官之屬曰太師樂其所掌之職乃奏黄鍾歌大吕
舞雲門以祭天神黄鍾子大吕丑取其子丑之合以召
天地之和氣也奏太簇歌應鍾舞咸池以祀地祇太簇
寅應鍾亥取其寅亥之合奏無射歌夾鍾舞大武以享
祖先無射戍夾鍾卯取其卯戍之合奏姑洗歌南吕舞
大罄以祀四望姑洗辰南吕酉取其酉辰之合奏夷則
歌仲吕舞大濩以享先妣夷則申仲吕巳葢巳與申合
奏㽔賔歌林鍾舞大夏以祀山川㽔賔午林鍾未葢午
與未合成王周公之制作也因取乎律吕相合然後可
格三才之體其理㣲哉廣録云寅午往來有甲巳土氣
子巳往來有戊癸火氣巳酉往來有丙辛水氣卯申往
來有乙庚金氣亥午往來有丁壬木氣皆在禄上子巳
午亥亦謂之隔六合葢一陽至六陽一隂至六隂更得
天干納音有交涉尢吉夫合有合禄合馬合貴之説珞
琭子云是從無而立有謂見不見之形也從無立有喻
如甲生人以寅為禄不見寅而見亥謂之合禄寅生人
以申為馬不見申而見巳謂之合馬甲戍庚人以丑未
為貴不見丑未而見子午謂之合貴經云明合不如暗
合拱實不如拱虚此之謂也天元變化書云子合丑福
輕丑合子福盛寅合亥福清亥合寅福慢戍合夘福虚
卯合戌福厚辰合酉福弱酉合辰大利午合未福慢未
合午大利巳合申福慢申合巳官氣盛如甲午辛未只
是身旺却命禄弱如乙未壬午雖禄弱粗得又曰男子
忌合絶女人忌合貴
　　論支元三合
考厯家申子辰初之氣俱起於下漏一刻巳酉丑初之
氣俱起於二十六刻寅午戊初之氣俱起於五十一刻
亥卯未初之氣俱起於七十六刻氣皆起於同刻是天
地自然之理也故謂之三合或以三合者如人一身之
運用也精乃天之元氣乃神之本是以精為氣之母神
為氣之子子母互相生精氣神全而不散之為合葢謂
支屬人元故以此論之如申子辰申乃子之母辰乃子
之子申乃水生子乃水旺辰乃水氣生即産旺即成庫
即收有生有成有收萬物得始得終乃自然之理故申
子申為水局若三字缺其一則化不成局不可以三合
化局論葢天地間道理兩則化一隂一陽之謂也三則
化三生萬物之謂也巳酉丑寅午戍亥卯未皆然五行
不言土者四行皆頼土成局萬物皆歸藏於土故也若
辰戌丑未全自作土局論凡命有合要得局為佳假令
丙丁生人見亥卯未印巳酉丑財為得局見寅午戍火
為本局申子辰水為官局辰戍丑未土為傷局又如丙
人見巳酉丑丁人見寅午戍為三位禄格謂丙以巳為
禄丁以午為禄酉丑合巳寅戍合午故也珞琭子云禄
有三㑹又云得一分三前賢不載壺中子云得一分三
折月中之仙桂此之謂也餘倣此例
凡六合三合入命主人形容姿美神氣安定好生惡死
心地平直周旋方便聰慧踈通如相生合者舉事多遂
更有福神來往則福愈厚一生平易多藝多才言和貌
悦不較是非福禍扶持人多見憐如相尅合者難事而
易悦多是定計動多招損更有凶煞相兼横事勾連驚
暴之災不致深咎死絶合者主人有為未嘗遂意威武
不重精神俗陋招人鄙薄志卑氣窄愛小人惡君子習
下自賤一生少得稱懐與建禄合者多横財意外名望
之福正印貴人合得天恩貴人提携之福食神合衣禄
豐餘飲食厚元辰大耗合無禮貌言清行濁厚於賤人
侮慢君子咸池併奸惡私通不良貪汚之行與官符併
多招形獄詞訟旁牽暗昧是非天空併動無成實賤人
欺詒婦人大忌合中帶煞咸池玷行淫聲大耗必致淫
奔中有貴格者自賤而貴也大率合吉神則吉合㓙神
則凶玉井云合者非只泥三合六合如酉字有力或多
見能用寅字亦切又㸔巳宫却被壊了酉中辛寅中丙
方取大凡亦㸔暗干與明干合氣相干取用名為勾引
恩讐又為牽綰得失又為顧盼人我又為呼應前後又
為夫婦有情又為行藏同道
　　論將星華葢(二煞皆三合中取故附於後/)
将星者如将劄中軍也故以三合中位謂之将星華葢
者喻如寳葢天有此星其形如葢常覆乎大帝之座故
以三合底處得庫謂之華葢洞𤣥經云将星處乎中軍
華葢張乎庫土是也凡将星常欲吉星相扶貴煞加臨
乃為吉慶理愚歌云將星若用亡神臨為國棟梁臣言
吉助之為貴更夾貴庫墓純粹而不雜者出将入相之
格也帶華葢正印而不夾庫兩府之格也只帶庫墓而
不帶正印員郎以上既不帶墓又不𢃄正印止有華葢
常調之禄也𢃄華印而正建驛馬名曰節印主旌節之
貴若嵗干庫同庫為兩重福主大貴又曰凡人命得華
葢多主孤寡總貴亦不免孤獨作僧道藝術論壺中子
云華葢為術藝星理愚歌云華葢雖吉亦有妨或為孽
子或孤孀塡房入贅多闕口鑪鉗頂笠披緇黄又云華
葢星辰兄弟寡天上孤髙之宿也生來若在時與胎便
是過房庶出者林開云印墓同華品格清重重臨印即
公卿若還空破臨其位便是幽閒藝術人又云華葢重
重喜休逢破與衝性雖頗聰慧挾術走西東若還臨旺
相定是作三公君子值之應獲福小人生處怕懸針又
曰凡命時坐華葢主平生歇滅壬癸人尤忌之主老年
䘮子日犯尅妻女命時逢一生不産三命云華葢怕金
木壺中子有重金重葢格如庚辰見庚辰辛丑見辛丑
但逢兩金重見華葢更有禄馬秀氣扶持當封爵燭神
經云華蓋為庇䕃清神主人曠逹神清性靈恬淡寡慾
一生不利財物惟與夾貴併則為福清貴特逹
　　論咸池(按此煞須天干納音於地同類方是若只/論寅午戌在卯天干納音或不屬火非是)
　　　　　(此煞亦因三合/而取故附於後)
淮南子曰日出扶桑入於咸池故五行沐浴之地名咸
池是取日入之義萬物暗昧之時寅午戍卯巳酉丑午
申子辰酉亥卯未子即長生第二位沐浴之宫是也一
名敗神一名桃花煞其神主奸邪淫鄙如生旺則羙容
儀躭酒色踈財好歡破散家業惟務貪滛如死絶落魄
不檢言行狡詐逰蕩賭􁏉忘恩失信私濫奸淫靡所不
為與元辰併更臨生旺者多得匪人為妻與貴人建禄
併多因油鹽酒貨得生或因婦人暗昧之財起家平生
有水厄癆瘵之疾累遭遺失暗昧之災此人入命有破
無成非為吉兆婦人尤忌之沈足云咸池忌日時又云
咸池怕水壺中子云沐浴臨年伯夷有首陽之餓又云
見生值沐浴曰祼形行年值沐浴曰窮煞又云五行最
忌沐浴紫虚局云風流淫冶號咸池併集來臨禍應期
酒色相刑三二位更加神煞血光隨詳諸書見咸池非
吉煞日時與水命遇之尢凶
　　論六害
因晝夜隂陽之氣感而六合因六合而生六害因六害
而忌晝夜隂陽之氣六害者十二支凌戰之辰也子未
相害者謂未旺土亥子旺水名勢家相害故子見未則
為害
丑午相害者謂午以旺火凌丑死金名官鬼相害故丑
見午而午更帶丑干之真鬼則為害尢甚
寅巳相害者謂各恃臨官擅能而進相害若干神往来
有鬼者尢甚况刑在其中尢不可不加减災福言之
卯辰相害者謂卯以旺木凌辰死土此以少淩長相害
故辰見卯而卯更帶辰干真鬼則其害尢甚
申亥相害者謂各恃臨官競嫉才能爭進相害故申見
亥亥見申均為害更納音相尅者重
酉戍相害者謂戍以死火害酉旺金此嫉妬相害故酉
人見戍則㓙戍人見酉無災若乙酉人得戊戌乙為真
金戊為真火為害尢甚
又云六六親害損也犯之主六親上有損尅故謂六害
子未直上穿心與衝合恩未結而讐巳生乃曰害如子
生人畏午衝而未却去合午丑畏未衝而午却去合未
寅畏申衝而巳合申卯畏酉衝而辰合酉申畏寅衝而
亥合寅酉畏卯衝而戍合卯所以皆為害也凡人𢃄此
再見羊刃刼煞官符為災尢甚
又曰寅巳亥申值生旺則主神潔貌俊好爭奪喜激作
值死絶則多謀少成强學人做事兀兀趨進不厭入貴
格則有操守善機權入賤格則多詐愛貪鄙吝又云申
亥重得五岳當慎傷殘寅巳兩闗四體必憂廢棄卯辰
午丑如生旺主好勝多怒嚴毅不忍死絶主毒害傷慘
傾覆之事入貴格則主大權司刑典獄入賤格謀生於
不義之地子未生旺死絶皆不利六親骨肉入貴格多
妻妾之累入賤格孤獨無倚戍酉如生旺不容物多剛
戾死絶酷狠憎善妬能入貴格羅忮無辜結搆入訟頗
多奸侫入賤格殘害隂狡性佞不良
凡六害入命大率主妨害孤獨骨肉参商財帛澹泊女
命尢忌兼起命宫㸔之落何宫分逐宫詳斷珞琭子云
六害之徒命有七傷之事金書訣曰六害之人忌日時
老年殘疾苦何依又逢羊刄神相蝕不中鋒鋩虎亦欺
可見命犯六害大忌干支相傷日時上最𦂳身命宫次
之便是貴格貴自貴害自害兩不相掩
　　論三刑
隂符經曰恩生於害害生於恩三刑生於二合亦如六
害生於六合之義如申子辰三合加寅卯辰三位則申
刑寅子刑卯辰見辰自刑寅午戍加巳午未則寅刑巳
午見午自刑戍刑未巳酉丑加申酉戍則巳刑申酉見
酉自刑丑刑戍亥卯未加亥子丑則亥見亥自刑卯寅
子未刑丑合中生刑猶人夫婦相合而反致刑傷造化
人事其理一而已矣經云金剛火强自刑其方木落歸
本水流趨東故巳酉丑金位其刑皆在西方寅午戍火
位其刑皆在南方是金剛火强自刑其方也亥卯未木
位其刑皆在北方亥者木之根言木落歸本者草木至
冬而摇落歸根之謂也申子辰水位其刑皆在東方辰
者水之府言水流趨東必東流逝而不返也子卯一刑
也寅巳申二刑也丑未戍三刑也
或曰三刑之法以數起之皇極中天十為煞數積數至
十則畨空其數天道惡盈滿則覆故數自卯順至子子
逆至卯極十數而為無禮之刑寅逆至巳巳逆至申極
十數而為無恩之刑丑順至戍戍順至未極十數而為
恃勢之刑七則衝十則刑六則合一理之自然也然寅
巳申何以謂之無恩葢寅中有甲木刑巳中戊土戊以
癸水相合為妻則癸水者甲木之母也戊土既為癸水
之夫乃甲之父也彼父而我刑之恩斯忘矣巳中之丙
刑申中之庚申中之庚刑寅中之甲准此同義又云寅
有生火刑巳上生金巳上寄生之土刑申上長生之水
申中生水刑寅中生火不恤所生遥相尅制做曰無恩
生旺主人持重少語寡慾無情多招失義忘恩之撓死
絶則面譽背毁忘恩失義入貴格則慘虐好殺好立功
業入賤格則言行乖越貪吝無厭婦人得之多産血損
胎之災一生不利骨肉性頗亷正
丑戌未何以謂之恃勢葢丑中有旺水丑乃水中之土
戌中有墓火丑恃旺水刑戌中之墓火戌為六甲之尊
未為六癸之卑戌恃六甲之尊刑未六癸之卑未有旺
土復恃勢刑丑中之旺水又云未恃丁火之勢以刑丑
中之金丑恃旺水之勢以刑戌中之火戌恃辛金之勢
以刑未中之木故曰恃勢生旺主人精神意氣雄豪眉
粗靣濶以直交人死絶刑露痩小精神乖佼是非賤佞
樂禍幸災入貴格則公清平正人多畏懼入賤格則多
犯刑書暗昧之災婦人得之妨害孤獨
子卯何以謂之無禮子屬水卯屬木水能生木則子水
為母卯木為子子毋自相刑又卯為日門子為陽之所
生日出於卯子卯角立無欽卑之道不恤所以相生逓
相刑害故曰無禮又云子中獨用癸水癸用戊土為夫
星而敗於卯所以子刑卯卯中獨用乙木乙用庚金為
夫星而死於子所以卯刑子此二家囚夫見刑女命見
之尢為不良故曰無禮生旺主人威肅靣無和氣氣强
性暴太察不容死絶則侮慢忽畧狹劣刻剥少孝弟害
妻子呉越六親入貴格則多掌兵權不利近侍位居不
乆入賤格則悖㓙暴多招刑祸
辰午酉亥何以謂之自刑謂寅申巳亥有寅巳申互相
刑内有亥無刑辰戌丑未有戌丑未互相刑内有辰無
刑子午卯酉有子卯互相刑内有午酉無刑是以此四
位謂之自刑葢無别物相加乃曰自也又云辰者水之
墓滔則盈午者火之旺暴則焚酉者金之位剛則缺亥
者水之生旺則朽各禀已盛太過之氣而自致禍故曰
自刑生旺則沉靜内毒形容劣弱死絶則深毒輕忽察
見淵漁多肢節手足之災入貴格則機變權謀入賤格
則多憂頑愚不情自害帶諸凶煞非令終也婦人主淫
蕩凶折之災
此刑有四等名目而獨曰三刑者取四衝四極四庫各
缺其一則欹而不正三者各自相推不齊用心故云三
刑也三車一覧以寅巳申為恃勢以三宫中各有長生
臨官之勢丑戌未為無恩以三位皆屬土比和為兄弟
其説亦通
凡見刑不可便以凶論須看五行中有無吉辰旺相官
星印綬貴神徳福等物有此諸吉相扶相助刑不為害
而反為用如無諸吉相助更𢃄亡刼天中羊刃等煞以
惡濟惡禍不可言又云三刑怕金鬼谷遺文曰君子不
刑定不發若居仕路多騰逹小人到此必為災不然也
被官鞭撻壺中子云八字無格以扶持九命有刑而馭
雜或作閭巷之輩或為市井之徒詳此論可表君子得
之吉小人得之凶辰午酉亥四字全而得吉神壓之當
為貴為權最嫌者辰見辰午見午酉見酉亥見亥若更
有惡煞相併最為不良沈芝云自刑𢃄煞不為良年月
刑膚定見傷不是獄中憔悴死便因刀劒刃頭亡又云
𢃄辰午酉亥全中年䘮明又云自刑怕火若刑中有制
未可便以此論洞𤣥經曰酉酉惡其太剛火殺其刑者
何憂午午惡其太暴水减其勢者無咎木並生而勢减
(言辰見/辰也)水冷流而溢漲(言亥見/亥也)木落由䘮水流非旺是
也凡命有官星印綬者須用官印来刑則吉若官印被
命刑則凶指迷賦云官刑命喜莫教命返刑官官刑受
刑雖貴非戎即吏一行禪師云甲子己卯有一説正印
鳯池訣丙寅辛巳亦同然三公禄位遷甲子見己卯丙
寅見辛巳是官印刑命為吉
又曰凡命三刑全須分刑得入刑不得入以年為主月
日時為客如主刑客刑得入為貴刑不入即賤若客來
刑主須是刑不入方為貴格刑得入者即賤假令丑刑
戌看是何丑何戌如乙丑刑庚戌是同類相刑不吉刑
丙戌壬戌則相生相刑不以刑論戊戌甲戌是相尅相
刑戊戌刑得入甲戌刑不入更看禍福所生之地如何
如戊戌福聚之地却乙丑来刑則大吉若刑不入福聚
之地不為貴命㸔餘准此推
經云凡命定其無刑先論太嵗葢言人命惡見三刑若
月日時𢃄煞而太嵗不干預者不論故曰先論太嵗
又云以煞止煞多掌兵刑之任葢言太嵗受刑而别刑
若乃制刑太嵗者假令癸巳生人得戊寅日却得庚申
時之類葢癸巳為戊寅所制得庚申木却制戊寅之土
本有刑而却無刑故曰以煞止煞
古歌云三刑之位𢃄三竒天乙兼得在日時刑若等分
干遇徳官居極品定無虧可見三刑要相等更𢃄三竒
貴人天徳為吉
玉井云相刑法聚歛精華非刑不可閉藏用神非刑不
可財官氣實非刑不可生合氣絶非刑不可宜往宜歸
非刑不可或假或真真刑不可刃煞伏藏非刑不可鄙
吝滯留非刑不可又云刑害之具或太過又有支神轉
能刑其刑害之具重者俗而不秀秀而不竒
　(或曰三刑刑上刑下自刑也如子刑卯卯為刑下子/為刑上丑刑戌戌為下刑未為刑上寅刑己巳為刑)
　(下申為刑上/此説更好)
　　論衝擊(對靣相衝之氣謂之一七煞者是也/)
地支取七位為衝猶天干取七位為煞之義如子午對
衝子至午七數甲逄庚為煞甲至庚七數數中六則合
七則過故相衝擊為煞也觀易坤元用六其數有六無
七七乃天地之窮數隂陽之極氣也今書皂字從七木
此葢色至於皂色之極矣不可變矣易曰七日來復勿
逐七日得是也相衝者十二支戰擊之神大槩為凶然
有為福之甚者乃衝處相生如辛巳金見癸亥水之類
主聲望播流髙明出衆科甲崢嶸若衝處相尅如壬申
金見庚寅才之類主人神清貌俊襟韻脱俗軒昂酒落
上視仰靣而行若生旺主人神剛貌肅膽氣壮倜儻敢
為多成敗死絶則寒酸鄙薄刑容乖劣動招凶辱多夭
折若戌丑未未四庫所藏為十干財官印綬等物尤喜
衝激若寅申巳亥全子午卯酉全反成大格不以衝擊
論若同類相衝如甲子見甲午己卯見己酉之類主多
破祖業平生心不閑剛明有斷假令禄髙名重終有一
失
又曰凡遇一七煞命吉則衝發命凶則為禍如禍聚之
地有他位来衝謂之破禍成福如福聚之地逄他位来
衝則破福成禍如犯空亡有不位来衝亦為破禍成福
年月日時值此必作食禄之人若月衝日時時衝年名
仇讐煞主與人無恩多得憎嫌或長病或暴卒帯刼煞
亡神相衝主犯刑若在死絶處主廢病多疾帶貴煞入
局有秀氣科名者多入臺諫終惡疾而死帶元辰空亡
相衝不下賤則貧寒五行枯瘁則賤帶秀氣有虚聲玉
井云相衝法吉象宜来衝我凶象我欲衝他如子午相
衝須取用神為我閒神為他又看用神有氣耶有扶耶
閒神有氣耶有扶耶沈芝云破印破財併破禄破馬少
曽為我福更加破合日時衝疾非手足即頭目破印者
如木人帶癸未内有乙丑金之類破財者如金人以寅
卯為財見申酉之類破禄者如甲禄在寅見申字之類
破馬者如馬在己見亥字之類破合者乃干合被支破
如甲午人見己亥或見己字即破己亥逢子破甲午合
之類詩云相衝還是自相生集来帝座位無刑更得華
葢兼權煞為官清顯綂雄兵又云相衝相去要長生徤
旺之時禄更亨貪(貪/狼)武(武/曲)若更臨時煞為官清貴掌雄
兵又云生旺連綿見吉神更兼一切又為隣看看直入
朝堂去權領兵符助聖明又云四衝生處自貧寒更值
㓙神不足看一種邪心忻作賊父嘗嗔恨子相瞞觀諸
詩見衝破有吉有凶不可槩論
　
　三命通㑹卷二
欽定四庫全書
　三命通㑹卷三
　　　　　　　　　　　　明　萬民英　撰
　　論十干祿(祿前二辰為金轝喻人得/祿須坐車也故附於後)
祿爵祿也當得勢而享乃謂之祿自始分十干十二支
時便以甲乙配同寅卯居東丙丁配同己午居南庚辛
配同申酉居西壬癸配同亥子居北十干就支神為祿
謂祿隨旺行所以甲祿寅乙祿卯庚祿申辛祿酉壬祿
亥癸祿子丙祿己丁祿午戊寄己巳寄午謂己午乃火
旺之鄉子隨母得祿之義内有辰戌丑未辰戌為魁罡
名曰邊鄙惡地祿元不寄丑未乃天乙貴人出入之門
祿元避之所以四宫無祿又曰四季有雜氣為祿不專
故不取
甲祿寅如甲見丙寅甲土尅丙水為財為福星祿戊寅
　火土相生為伏馬祿俱吉庚寅謂之破祿半吉半㓙
　壬寅謂之正祿帶截路空亡必為僧道甲寅謂之長
　生祿大吉
乙祿卯見乙卯謂之喜神旺祿主吉丁卯為截路空亡
　主㐫己卯進神祿辛卯破祿又為交神半吉半㐫癸
　卯帶太乙死祿雖貴終貧
丙祿己見己巳九天庫祿主吉辛巳截路空亡癸巳伏
　貴神祿半吉半㐫乙巳旺馬祿丁巳庫祿俱吉
丁祿午見庚午截路空亡㐫壬午為徳合祿甲午為進
　神祿俱吉丙午喜神祿交羊刃半吉戊午伏羊刃祿
　多㐫
戊祿己見己巳九天庫祿主吉辛巳截路空亡癸巳貴
　神祿戊癸化合有官位重乙巳驛馬同鄉祿丁巳旺
　庫祿俱吉
己祿午見庚午截路空亡壬午死鬼祿俱㐫甲午進神
　合祿顯達之象丙午喜神祿戊午伏神羊刃祿㐫
庚祿申見壬申為大敗祿甲申截路空亡祿俱㐫丙申
　大敗祿多成敗戊申伏馬祿多滯若値福星貴吉庚
　申長生祿大吉
辛祿酉見癸酉伏神祿水火相犯㐫乙酉破祿成敗丁
　酉空亡貴神祿丁木受氣辛水沐浴主姦淫事値喜
　神吉己酉進神祿辛酉正祿俱吉
壬祿亥見丁亥貴神合祿乙亥天徳祿己亥旺祿辛亥
　同馬鄉祿俱大吉獨癸亥大敗祿貧薄
癸祿子見甲子進神祿主登科進達丙子交羊刃祿帶
　福星貴有權戊子伏羊刃合貴祿半吉庚子印祿吉
　壬子正羊刃祿㐫
有生成祿甲乙人得甲寅乙卯之類
有名位祿甲人見丙寅之類
有眞祿甲人見丙或己乙人見己或午之類皆為貴格
有進退眞祿戊辰見丁巳戊午見丁巳　丙辰見癸巳
　丙午見癸巳　癸亥見甲子癸丑見甲子　壬戌見
　癸亥壬子見癸亥　進則平易退則艱難更帶福神
　可作貴命怕重見
有祿値㑹合甲祿寅而得庚戌之類
有食神帶祿壬食甲而得甲寅癸食乙而得乙卯戊食
　庚而得庚申己食辛而得辛酉主吉
有食神合祿甲食丙得丙申丙寅乙食丁得丁未丁卯
　庚食壬得壬辰壬子辛食癸得癸巳癸丑八位俱主
　吉
有祿頭財為絪縟煞甲人見戊寅乙人見己卯之類主
　人富有聲望
有祿頭鬼為赤口煞甲人見庚寅乙人見辛卯之類主
　口舌刑責
有旬中祿甲申見庚寅戊午見丁巳之類主清華要職
有天祿貴神如丁人祿在午遁至午上得丙字而丙貴
　在酉亥得辛酉辛亥則辛貴復見於午之類入格極
　品
有干支合祿如甲祿寅得甲寅己亥乙祿卯得乙卯庚
　戌之類主官職崇重
有互換貴祿庚寅見甲申日時之類
有朝元祿如寅人見甲日時之類或朝於胎中尤貴
有朝元夾合如癸巳見戊辰戊午兩戊與癸合夾己戊
　祿己之類主封爵
有祿入祿堂理愚歌云祿入祿堂須大拜李虛中以甲
　人得甲戌以甲為歲干則甲之本位遁至戌謂之祿
　堂辛壬有二位辛有辛卯辛丑壬有壬寅壬子五行
　無尅諸位相助發福必大
古人云祿前二辰為背祿後二辰為向沈芝取建向近
　合四字為貴建不如向近不如合四字中得兩字者
　貴如甲祿寅以寅為建丑為向卯為近亥為合餘准
　此餘皆一位忌三合六合上見刑見鬼以甲戌言鬼
　在丑上則可畏以丑刑戌在未則不忌以戌刑未以
　乙酉言鬼在己上為害以三合相㑹在辰則減福以
　六合相親
夫建祿者主人肌厚氣實體格不清一生安逸足財利
　生旺自然死絶則氣濁神慢孳孳為生吝嗇猥鄙與
　元辰併因摴蒱得財復因此敗與官符併因官門得
　財或多爭訟與刼煞併好賤技小商不義横財與天
　中併多遺失破財與祿鬼倒食併多因賖貸牙儈得
　財至死不通惟財是念之人
又曰庫者祿之聚如甲乙在未丙丁在戌戊己壬癸在
　辰庚辛在丑如甲乙亥多而得未乃祿厚豐足之人
　合者祿之横如甲祿寅而得亥謂之明合無寅得亥
　謂之暗合雖非見祿亦曰見祿多主儻來之福拱者
　祿之尊如甲祿居寅不見寅而見丑卯在兩傍拱之
　謂之虛拱如甲人見寅又見丑卯在兩傍謂之實拱
　然拱實不若拱虛主大富貴
凡人命帶祿或吉或㐫或貴或賤未可全靠便為吉論
　天乙妙㫖云君不見祿馬貴人無准托考究五行之
　善惡天元羸弱未為災地氣堅牢足懽樂源髓歌云
　祿馬更有多般說自衰自死兼敗絶若無吉煞加助
　時定知破祖多浮劣可見先論五行後看祿馬五行要
　生旺祿馬怕衰絶司馬季主云祿多馬少使主神勞祿
　少馬多能操善負
洞𤣥經曰位生火以圓融之然後隂中陽動而生亥卯未
　木屬也金藏其中矣遇已位生金以槖籥之然後動者
　靜而斂者散己酉丑金屬也水藏其中矣遇亥位生木
　以敷榮之然後斂者散而屈者伸由是水火木金錯綜
　往來因時動靜内外相感互為利用進則與時偕行退
　則與時偕極然則古之强名驛馬者皆此例也是特舉
　其一隅而已茍以三隅反則理歸一揆不必執寅午戌
　申申子辰寅然後為馬凡水中火騰火中水降隂陽交
　泰剛柔變通皆為馬類希尹曰古人謂當行更易變動
　奔衝往來之際惟驛馬為然火局在申水局在寅金局在
　亥木局在己葢五行之氣當其相反處乃始衝激故火馬
　必在水長生處水馬必在火長生處木金亦然此其義也
　徐子平以財為馬亦是因古人之義取尅處而名之耳
燭神經云驛馬生旺主人氣韻凝峻通變趨時平生多聲望
　死絶則為性有頭無尾或是或非一生少成漂泊不定與
　祿同鄉則福力優游與煞相衝併或孤神弔客喪門併者
　離鄉背井之人或為僧道或為商賈帶倒食禄鬼者一生
　慳吝機倖過賤市㕓態與食神衝併者聲譽人也行年遇
　馬與病符同主病驚與甲以寅祿庚壬本非駕禄可以興
　馬有時乎無用可見命之見禄要簡不要繁要禄干不返
　傷本主不犯梟神為佳
又曰凡命帶祿最怕犯衝謂之破祿如甲以寅祿見申
　乙以卯祿見酉則氣散不聚貴人停職剥官衆人衣
　祿不足源髓歌云破印破財併破禄破馬少曽為我
　福是嫌衝也最怕落空謂之閒祿如甲辰旬空寅卯
　却得寅為甲之祿古人云資財聚散祿居空胎裏生
　時怕遇逢貧賤為奴多乞食飄飄身自從西東沈芝
　云禄入空亡何所知虛名虚譽足堪嗤是嫌亡也
大抵命入格合造化亦不専在祿上
　　論金轝
轝者車也金者貴之之義譬之君子居官得祿須坐車
以載之故金轝常居祿前二辰如甲子人祿在寅辰為
金轝是也此煞乃祿命之旌旗三才之節鉞主人性柔
貌愿舉止溫克婦人逢之不富即貴男子得之多妻妾
陰福相扶持生日生時遇之為佳骨肉平生安泰得賢
妻妾子孫茂盛如皇族多帶此煞常格得之身在無氣
中生主作贅紫虛局云祿前二辰號金轝遇此之人福
最殊偏主聰明多富貴一生清泰亦無虞八字金書云
驛馬前辰居二位此名金轝在其中生於此處併行運
到老為官轉自通是又以馬前二辰為金轝若人命官
貴夾擁金轝引從主大貴若金轝見福貴併將星者妙
　　論驛馬(後一辰為攀鞍喻人乘馬/須加鞍也故論馬要攀鞍)
所謂驛馬者乃先天三合數也先天寅七午九戌五合
數二十有一故自子順至申凡二十有一而為火局之
驛馬亥卯未之數四六與八合為十八故自子順至巳
凡十八而為木局之驛馬木火陽局也從子一陽順行
金水陰局也從午一陰逆行申子辰之數七九與五合
為二十有一故自午逆至寅凡二十有一而為水局之
驛馬己酉丑之數四六與八合為十八故自午逆至亥
凡十有八而為金局之驛馬此法之所由立也或以馬
有傳受之氣有代勞之功如人病不能赴待子來接故
病處見子為驛馬又曰驛馬者五行有為待用之氣强
名也陰陽倚伏氣令循環猶今之置郵傳命迎來送往
氣藏如驛氣動如馬寅午戌火屬也水藏其中矣遇申
位生水以發越之然後陽中陰動而化申子辰水屬也
火藏其中矣遇寅官符同主官事驚恐入宅舍主口舌
驚恐但以歲中吉㐫言之
寅午戌生人馬在申而五陽干乘之見甲申截路空日
馬丙申大敗馬戊申福星伏馬庚申逢天關馬壬申大
敗馬(又名劣馬主平生奔走財帛歇滅如壬申甲/申丙申戊申四馬多疾再沈再起招是招非)以上
己酉丑申年月日時發應
申子辰人馬在寅而五陽干乘之見甲寅正祿文星馬
丙寅福星馬戊寅伏馬庚寅破祿馬壬寅截路馬以上
亥卯未寅年月日時發應
己酉丑人馬在亥而五陰干乘之見乙亥天徳馬(又名/劣馬)
以馬中支生干主汨沒無成徒自聰明(又名/絶馬)丁亥天乙
馬(是馬/臨官)已亥旺祿馬(是長/生馬)辛亥正祿馬(又病/馬)癸亥大敗
馬(又臨/官馬)以上申子辰亥年月日時發應
亥卯未人馬在已而五陰干乘之見乙巳正祿馬丁巳
旺氣馬己巳九天祿庫馬辛巳截路馬(一云値貴/人半吉)癸巳
天乙伏馬(一云値/貴人吉)以上寅午戌巳年月日時發應
凡柱中帶馬若不値空亡破敗交退伏神須榮貴互祿
共天乙貴神同其馬位更得諸煞相併官秉大權貴居
廊廟時為上貴日為中貴月為常庶庫馬主少年之喜
旺馬資壯歲之榮生馬老方得遂而官卑任遠矣如木
生亥旺卯庫未餘倣此珞琭子云生馬未必有馬背祿
未必無祿看其旺庫不問背生妙在消息盈虛也
又曰驛馬者三命中發用喜慶之神若人遇之君子常
居榮位小人主豐贍大小運行年至此主得官及遷改
之喜小運及行年合驛馬並主遷官得祿如甲子人驛
馬在寅小運及太歲至亥亥與寅合之類是也
又馬有十二　一曰欵叚謂己酉丑人得壬亥亥卯未
人得丙巳申子辰人得甲寅寅午戌人得戊申　二曰
蹶蹄謂四柱雖帶驛馬而生日値空亡之神　三曰折
足謂胎月帶驛馬而日時帶沐浴者是申子辰全見寅
為馬是三人騎一馬謂之折足若亥卯未全見馬總有
官貴終成下賤若一辰坐者少年雖泰後還窮　四曰
無糧謂生日値馬馬食太歲如甲子人得壬寅日而時
更落在空亡者是　五曰不出㕔廐謂胎月帶馬不見
貴及不見祿堂及入空亡者是　六曰嘶風(缺/)　七曰
趨途謂驛馬雖有祿在空亡　八曰䭾屍十二驛馬惟
䭾屍最㓙見祿即屍甲子旬中己酉丑生人馬在亥乙
丑人丁亥己巳人乙亥癸酉人癸亥乙丑人得亥馬忌
寅月日時己巳人得亥馬忌申月日時癸酉人得亥馬
亦忌寅月日時有一在此名曰䭾屍亦如亥卯未是甲
午旬中乙未人辛巳己亥人己巳癸卯人丁巳乙未人
得巳馬忌寅月日時己亥人得巳馬忌申月日時癸卯
人得巳馬亦忌寅月日時皆䭾屍也餘旬凖此　九曰
食蒭謂驛馬尅其時假令驛馬屬金生時得木此類謂
之食蒭　十曰乘軒謂胎月生日帶祿馬假令甲申人
得庚寅甲寅時及庚寅胎月是　十一曰乘軺謂有天
地得合見太歲生月日時見貴人驛馬假令丁亥生人
四月壬寅日己酉時月坐馬酉係貴人是　十二曰無
轡謂貴神空亡祿在絶鄉者是
以上十二驛馬當以意消息灾福自見欵叚則平生坎
坷止作選人無糧不食天俸不出廐則不歴任所折足
則永失蹶蹄則復起無轡則一生孤寒食蒭則官可六
品嘶風徒有虛聲趨途謾勞求祿乘軺則帶職乘軒則
三公䭾屍則得官即亡
有干支合馬如申子辰馬在寅甲寅見己亥合丙寅見
　辛亥合主官職崇重
有馬頭帶劒謂驛馬上見庚辛或納音見金主名振邊
　疆
有馬驟天庭謂木人得亥而見辛亥又馬上干逢得祿
　如六壬人生居寅午戌之位於甲上遁得戊干戊之
　祿在己巳係天庭復見己得酉合之為是主官居極
　品
有馬後二辰為九地馬主職近王廷
有天馬貴神乃歲中不見驛五虎遁至馬上看得何干
　其干見天乙而天乙所坐之干却復見貴於馬上是
　也貴不下三品
有一木繫雙馬寅午戌多見丙申申子辰多見庚寅己
　酉丑多見己亥亥卯未多見癸巳馬上干尅支主多
　驚險若遇四馬聚於時或年上主封爵
又驛馬下生人月日時支干得御䇿全併尅身者定貴
　馬前一辰為御後一辰為䇿假令甲子金命正月辛
　丑日卯時生以子人馬在寅逢祿又本命子與生日
　丑在馬後為䇿卯時在馬前為御又馬是丙寅火能
　尅甲子金故主貴
有有驛有馬者主位至公侯干為馬支為驛如戊戌人
　馬在申而得庚申支干俱屬金到申臨官戊戌支干
　俱屬土到申長生本命及驛馬支干背馬有氣是有
　驛有馬又如壬午人驛馬在戊申戊土臨申長生本
　命壬水到申亦長生午火到申為衰鄉本命干旺支
　衰是有馬無驛又如丁丑人驛馬在辛亥金臨亥為
　病鄉本命丁火到亥為絶以丑土到亥為臨官本命
　干衰支旺驛馬干亦衰是有驛無馬或以寅午戌見
　庚無申見申無庚之類為有馬無驛有驛無馬亦通
有馬尅身者取驛馬之辰能制生月如寅午戌人馬在
　申申屬金能制寅卯月木假令甲子人在辰戌丑未
　月生是也主官祿易求仕宦無滯少年亨快為官清
　顯常人遇之小富
有馬財庫取驛馬所尅之辰入墓如馬在申申屬金金
　尅木木至未為庫之例主平生遊歴四方廣得資財
有英靈貫馬乃五行眞氣之長生下遇驛馬主持節按
　部之使
有南方離明馬謂未馬己丑馬亥辰馬寅戌馬申辰戌
　丑未係土之位以生處為馬故辰戌丑未人飛在午
　為南方離門之馬遇此者愛子午相衝為飛馬見鞭
　䇿入格主貴
有驛馬清濁甲子得丙寅祿馬同鄉又丙為食神乘長
　生馬丁丑得丁亥為天乙天官乘臨官馬若乘長生
　臨官馬或帶食祿貴氣則遇一當百若乘病絶空亡
　馬更値破敗交退伏神則遇而不遇縱為官粗濁卑
　賤非清要之職
又曰凡看驛馬有四專名位生旺病絶駞寶啣花及倒
食互換不同中間好惡榮辱須於歲運鞭䇿細詳之四
專者如申子辰馬在寅寅逢甲寅申遇庚申巳逢丁巳
亥遇癸亥是也名位者乃馬中逢食神如甲見丙乙見
丁之類馬上得食是也四生者辛巳甲申己亥丙寅納
音自生是也四病乃自死自絶如年納音屬金金絶在
寅是也駞寶者乃甲子見戊寅馬頭帶天財或納音尅
馬為財如食神之類如甲寅人見丙申甲申見丙寅日
時是也啣花者乃納音臨官遇馬如庚申壬子戊辰納
音皆木遇寅馬臨官之地是也又生成馬名位馬與前
論祿同主貴
凡人遇馬喜專旺而嫌空亡駁雜為不達惡死絶而喜
逢食見財為有益商賈多愛駞寶婦女最怕啣花駞寶
則富啣花則淫啣花更忌木人値庚寅乙亥見乙巳丁
卯見丁巳己未見己巳尤重男多淫蕩女多私情運中
遇者同前斷
又曰驛馬最怕干神倒食如乙酉見癸亥為驛馬却被
反食於我所謂乙癸不同科是也鞭策發時看互換如
辰人馬在寅或太歲在申衝動寅即太歲為鞭䇿小運
在申即小運為鞭䇿多主動更看申與寅互換如何如
庚申遇甲寅庚申屬木寅則臨官甲寅屬水申則長生
之類相和則吉相尅則滯如兩互換無氣則空動或失
意有氣即主財四馬朝元好則榮貴惡則破家失業如
為僧道好遊脚小兒老人不利見馬小兒十二歲以前
三歲以上或馬遇小運太歲衝或臨官馬遇多主驚病
顚撲之厄老人五十以上或運與太歲乘之主氣虛腰
痛脚痛之患亦如老人祿遇病多吐食之類少者見之
多發病蓋老少並不堪乘馬以馬在五行中為動躍之
神故也
　　總論祿馬
祿為養命之源馬是扶身之本二者最喜相見且如寅
午戌馬在申甲祿在寅甲干寅上遁見丙申上遁見壬
則以丙為天祿壬為天馬在日時上交互見之謂之天
祿天馬又甲人遁至戌見甲戌謂之活祿甲子人遁見
丙寅謂之活馬又如寅午戌在申而時干得庚亥卯未
在己而時干得丙申子辰在寅而時干得甲巳酉丑在
亥而時干得壬以日支求時干以時干求日支互換得
之謂之祿馬交馳又如甲祿在寅申子辰馬亦在寅却
是甲子甲甲甲辰生而時得丙寅帝座上會祿馬謂之
祿馬同鄉又如祿前馬後如辛巳人得戌日時乙亥人
得辰日時辛祿在酉馬在亥乙祿在卯馬在己不見祿
馬而祿馬藏於其中謂之夾祿夾馬鬼谷遺文曰時居
日祿當得路於青雲五馬交馳可致身於黄閣珞琭子
云背祿逐馬守窮途而恓惶祿馬同鄉不三台而八座
韓􁀙命書有孤孀祿馬之說如甲子見丙寅庚午見壬
申此雖祿馬同鄉殊不知甲子乃一陽乙丑二陽丙寅
三陽純陽無陰也庚午乃一陰辛未二陰壬申三陰純
陰無陽也此二者謂之孤孀祿馬雖同鄉亦不吉理愚
歌曰祿馬飛天無刑尅旺相中生須至貴林開曰馬在
長生須富學祿逢帝旺足錢財若還刺死兼流役是帶
懸針刼煞來又曰祿若臨時馬不來此人只是有錢財
一生耻話招賢士死絶關門誓不開詳諸說見祿馬兼
有又乘生旺為妙
　　論天乙貴人
天乙者乃天上之神在紫微垣閶闔門外與太乙並列
事天皇大帝下遊三辰家在己丑斗牛之次出乎己未
井鬼之舍執玉衡較量天人之事名曰天乙也其神最
尊貴所至之處一切㓙煞隱然而避通𤣥經云先天坤
在北方子位陽貴起先天之坤乃從子上起甲干甲徳
在子甲與己合不取甲徳而取合氣故己為貴人陽貴
順行則乙徳在丑乙與庚合庚以牛為陽貴丙徳在寅
丙與辛合辛以虎丁徳在卯丁與壬合壬以兔辰乃天
羅貴人不臨故戊跳辰徳在己戊與癸合癸以己午與
子對衝名為天空貴人有獨無對故己徳跳午在未己
與甲合甲以羊庚徳在申庚與乙合乙以猴辛徳在酉
辛與丙合丙以雞戌乃地網貴人不臨故壬跳戌徳在
亥壬與丁合丁以猪子乃先天起貴之所貴人不再臨
故癸跳子徳在丑癸與戊合戊以牛如此則甲戊庚牛
羊六辛逢馬虎明矣後天坤在西南申位陰貴起後天
之坤乃從申上起甲干甲徳在申甲與己合己以猴陰
貴逆行則乙徳在未乙與庚合庚以羊丙徳在午丙與
辛合辛以馬丁徳在己丁與壬合壬以蛇辰乃天羅貴
人不臨故戊跳辰徳在卯戊與癸合癸以兔寅與甲對
衝名曰天空貴人有獨無對故己徳跳寅居丑己與甲
合甲以牛庚徳在子庚與乙合乙以鼠辛徳在亥辛與
丙合丙以猪戌乃地網貴人不臨故壬跳戌徳在酉壬
與丁合丁以雞申乃後天起貴之處貴人不再臨故癸
跳申徳在未癸與戊合戊以羊以此推之則甲戊庚貴
人之居丑未而於先後起陰陽者亦明矣然必皆起坤
者貴人家在己丑出乎己未先後俱屬土乃坤卦二五
黄中之合氣干之配支徳氣相合出於自然如此其曰
陽貴陰貴乃冬至用陽夏至用陰非晝夜之說據此說
天乙是十干之秀氣非天上之星也余聞一術者云日
出於寅衆星皆落日沉於申衆星皆出故晝貴起於寅
夜貴起於申數至丑未是天乙之家舍十干見天乙為
貴如甲祿寅以寅加寅順數至丑即為本家故甲貴在
丑乙祿卯以卯加寅數至子見丑故乙貴在子丙祿己
以己加寅數至戌見丑戌為惡弱之地天乙不臨則進
一位故丙貴在亥丁祿午以午加寅數至酉見丑故丁
貴在酉戊寄位於艮故戊亦以寅起與甲同己寄位於
坤以未加寅數至申見丑故己貴在申庚祿申以申加
寅數至未見丑故庚貴在未辛祿酉以酉加寅數至午
見丑故辛貴在午壬祿亥以亥加寅數至辰見丑辰為
惡弱之地天乙不臨則進一位故壬貴在己癸祿子以
子加寅數至卯見丑故癸貴在卯夜貴以申起一如寅
法見未與見丑同是貴分有定位而甲戊庚牛羊之歌
則泥而不通矣此說就以天星論尤為有理今六壬選
擇諸術或分隂陽或分晝夜盖本此二説壺中子云
貴人分治晝夜各自專權以晝生遇晝貴夜生遇夜貴
為得力或以子後為晝午後為夜或以日出為晝日入
為夜皆是臆說不若只以寅申分陰陽冬至後用陽貴
夏至後用陰貴人命一陽生後遇陽貴為得力一陰生
後遇陰貴為得力三車一覽則以甲陽木乘少陽之氣
生乎東方至己而用事畢矣故退藏於未而為貴庚陽
金乘少陰之氣而生乎西至亥而用事畢矣故退藏於
丑而為貴戊陽土沖和中央播於四時甲因之萬物生
庚因之萬物成則生成之理畢矣乙乃陰木已乃陰土
二位無氣失類而無所居必待申子生旺水土滋養充
實補助不足此二者喜見申子而為貴丙丁之火當盛
夏至酷而害萬物性熄於酉藏於亥以西北成齊之氣
而和此二者以酉亥陰氣和而為貴壬癸之水至窮冬
則其性嚴而殺萬物惟嗇於卯潛於己以東南溫燠之
氣而和此二者以己卯陽氣和而為貴辛乃陰金執方
不能自化須假寅午生旺之火剉剛革而成形為貴廣
錄云甲陽木戌陽土庚陽金皆喜土位未者土之正位
丑者土安靜之地所以牛羊為貴細分之甲尤喜未庚
尤喜丑各歸其庫也戊子戊寅戊午喜丑丑者火人胎
養之鄉戊辰戊申戊戌喜未未者木人之庫土人生旺
之位也乙者陰木己者陰土陰土喜生旺陰木愛陽水
所以鼠猴為貴然乙尤喜子子者水之旺鄉已尤喜申
申者坤之正位丙丁屬火火墓在戌壬癸屬水水墓在
辰辰戌魁罡之地貴人不臨故尋寄火貴於酉亥寄水
貴於卯巳皆歸根復命之鄉六辛陰金喜陽火生旺之
地故以馬虎為貴更宜以納音互換推尋須比和則其
貴為福若丙火得酉火至此死焉足貴哉
閻東叟云論天乙貴須就五行喜忌如甲人有戊有庚
得癸未乙丑遇二吉而帶印為上遁見丁丑辛未者次
之乃三陽喜在印庫乙人得戊申庚子生旺之土己人
得甲申丙子生旺之水此陰木陰土喜於財旺丙丁得
丁酉乙亥壬癸得乙卯癸巳此水火不嫌死絶六辛得
丙寅丙午此陰金不嫌鬼勝得二為上得一次之紫虛
局以此為貴人入廟遇者主金紫貴玉霄寶鑑又以五
虎元遁至貴人本位上見所遁之干為入廟不犯空亡
駁雜主清貴
八字金書論貴神又分優劣即前六十甲子吉㓙其歸
要與祿馬同窠不犯交退伏神支干相合為吉𦂳要在
月日時支干相合
林開論天乙相合如甲子見己未無死絶衝破空亡更
有福神助至貴如犯上忌減力又多難無福戊子見己
丑不犯上忌更有福助此為次格有死絶減力有衝破
空亡風塵吏也辛未見庚寅不犯上忌有福助為第三
等死絶減力衝破空亡平生多難卑冗官耳
閻東叟論貴合貴食如甲得己丑己未戊得癸丑癸未
庚得乙丑乙未乙得庚子庚申己得甲子甲申丙得辛
酉辛亥丁得壬寅壬辰如此類謂之貴合甲食丙乙食
丁丙丁貴在酉亥甲得丙寅丙辰乙得丁酉丁亥庚食
壬辛食癸壬癸貴在卯己庚得壬申壬戌辛得癸卯癸
巳如此類謂之貴食有貴合則官多榮顯有貴食則祿
多稱意三者兼之官高祿重
三命提要以天乙在貴神六合上如甲戊庚在子午則
子合丑午合未乙巳在丑巳丙丁在寅辰壬癸在申戌
辛在未亥皆主大福遇兩合以上尤貴
寶鑑有天乙扶身取貴人夾擁太歲如壬寅人得甲寅
日時壬貴在卯甲癸在丑夾擁乎寅丙申人得戊申准
此入貴格别無刑衝主一生少病早年享福常格得之
終身無刑獄之災
有干夾貴神如甲戊庚人得丑未日時上却帶甲戊庚
一字主顯異
指南有夾貴逢六合如壬癸人見辰而得癸酉合丙丁
人見戌而得丁卯合取前後各有天乙貴更祿馬臨身
主大富貴
紫虛局有活祿貴人乃貴人干上轉干支再就生時胎
月如甲逢寅午乙辛丑未丙酉亥丁申子戊癸猴鼠庚
壬兔蛇己卯己日時兼全坐之主大貴如一命戊戌甲
子辛巳丙申是也
有福星貴人如一命壬子癸卯庚戌庚辰壬騎龍背又
貴在卯巳得辰是福星扶貴人也
有貴人擁馬而前視刃主權貴
陳希烈曰干為天乙之將支為貴人之帥假如丑未生
人月日時得甲戊庚是遇正天乙甲子人十二月生是
遇貴神己巳日乙亥時是遇兩天乙合貴人之命觀之
若在太歲本干四貴華蓋上遇天乙者宰輔之命也若
在四平位遇兩天乙亦為侍從清華之命若四忌上遇
兩天乙常調之官也凡貴人命若丑未人甲戊庚中惟
得兩字子申人得乙巳全酉亥人得丙丁全之類更得
太歲干祿為正官正印者其福加倍沈芝云凡生月日
時遇天乙貴人相間四字全者為極貴如酉亥有丙丁
之類說者舉魯公命己亥丙寅乙酉丁丑是相間四字
全予謂時不値忌神所以至宰相若酉月生己祿到酉
為敗忌雖四字全必不至大貴古人皆以貴人主福不
言福力厚薄今各隨位約而分之如甲人遇丑庚人遇
未各在祿庫戊人遇丑未是土支己人遇申是與生旺
同位以上四神生日生時遇之帶正官正印上下合正
天乙本家天乙貴神合者福力加倍乙人遇申絶忌却
有暗合遇子敗忌丙丁遇亥絶忌丁有暗合遇酉死忌
壬癸遇己絶忌癸有暗合遇卯死忌辛人遇午敗忌遇
寅絶忌以上六貴神皆與忌神同位生月日時遇之可
得二三分福力若與驛馬同位及帶正天乙本家祿正
官正印干合有輔助者加倍據此分是貴人忌死絶而
不思丙丁壬癸正以死絶為貴也
燭神經曰天乙貴遇生旺則形貌軒昻性靈頴悟理義
分明不喜雜術純粹大器身蘊道徳衆人欽愛死絶則
執抝自是喜遊近貴與刼煞併則貌厚有威多謀足計
與官符併則文翰飄逸高談雄辯與建祿併則文翰純
實濟惠廣遊君子人也若落天中或與天中合或與天
中連珠當有伶倫之態好謳吟伎藝人也
又曰天乙貴三命中最吉之神若人遇之則榮功名早
達官祿亦易進如三命皆乘旺氣終登將相公侯之位
大小運行年至此亦主遷官進財一切加臨至此皆為
吉兆凡貴人所臨之處大槩喜生旺無衝破道理順不
落空亡天干納音偕和更得祿馬而晝夜不背或年時
互換貴如甲午人見辛丑時丙申見己亥之類或四干
併在一支上見貴如丑未生而得甲戊庚之類或四位
天干通聚貴地支為五行聚貴更遇天月二徳為佳理
愚歌云貴人或落空亡裏祿馬背違如不値寶鑑云貴
人無氣雖有如無林開云貴人死絶為鄙吝煞洞𤣥經
云貴人嗔則㐫來可見命中有貴不可就為吉論要當
細詳
　　論三奇
珞琭子曰奇為貴也奇者異也謂物以貴為奇也乙丙
丁出於貴人干徳配支之妙陽貴甲徳起子則乙徳在
丑丙徳在寅丁徳在卯三干相連而無間陰貴甲徳起
申乙在未丙在午丁在己三間相聯而無間以其隨貴
人在天故曰天上三奇十干惟此為異餘則或間羅網
或間天空或不重臨又不相聯不可以為奇玉霄寶鑑
謂古人以正月為歲之始日出於乙故以乙為日奇老
人星見為瑞見於丁位故以丁為星奇月照夜到丙位
而天下明故以丙為月奇若甲戊庚亦以為天上三奇
以甲戊庚俱臨丑未乃貴人家在斗牛之次出乎井鬼
之舍先後天起貴而三干適臨之與别干不同其理亦
通三車一覽以甲為陽木之魁戊為陽土之君庚為陽
金之精地有此三物為奇謂之地三奇其說則鑿太乙
經以辛壬癸為水奇謂之人間三奇其說無據但辛壬
癸天干連珠謂之三台亦為難得紫虛局又有四奇之
說夫奇奇數也四則偶矣謂之奇可乎三奇要順布不
欲倒亂如乙丙丁甲戊庚天干年月日時順布為吉廣
錄又以乙人丙月丁時是乙生丙丁秀氣下降主平常
若乙時丙日丁年是秀氣上達反為貴似又不論順逆
甲戊庚却以順者為貴逆者福慢亂者不壽氣清則貴
氣濁則富經曰五行各有奇儀須分逆順若日月倒亂
得順三奇亦不謂倒命有三奇要得體得地不欲失時
如乙丙丁夜生甲戊庚晝生得體乙丙丁柱有亥則三
光有所依附甲戊庚柱有申則三物有所憑藉或乙丙
丁得丑寅卯未午巳甲戊庚得丑未全皆為得地三奇
再遇三合如乙丙丁得金木局甲戊庚得水火局又遇
六儀甲子旬戊甲戌旬己甲申旬庚甲午旬辛甲辰旬
壬甲寅旬癸俱吉珞琭子云重犯奇儀蘊藉抱出羣之
器遁甲曰順布三奇逆六儀如命出甲子甲申二旬而
遇甲戊庚是重犯奇儀也
凡命遇三奇主人精神異常襟懷卓越好奇尚大博學
多能帶天乙貴者勲業超羣帶天月二徳者㓙災不犯
帶六儀者才智出類帶三合入局者國家柱石帶官符
刼煞者器識宏遠帶空亡生旺者脫塵離俗富貴不淫
威武不屈値元辰咸池衝破天羅地網者為無用論三
奇太歲不帶而月日時帶者孤獨詩曰順十干神乙丙
丁神童及第播聲名日時祿馬公卿煞換武除文佐聖
明又曰順十干神甲戊庚兼得長生兩府名若然無祿
兼無馬只是財中蓄積人又曰三奇須是重逢貴方是
榮華福壽人只有空奇無貴地貧窮下賤被欺陵又曰
乙丙丁甲戊庚上局相生生復生不是蓬萊三島客也
應金殿玉階行又曰欲識嵓廊官赫奕名仙多誕癸壬
辛三奇玉籍傳消息輕薄時師莫與評　合諸詩觀三
奇喜忌見矣
　　論天月徳
夫徳者利物濟人掩㓙作善之謂也天徳者謂周天有
三百六十五度二十五分半除十二宫分野每宫各占
三十度共計三百六十度外有五度二十五分半散在
十二佐宫甲庚丙壬乙辛丁癸乾坤艮巽謂之神藏煞
沒每宫各得四十四分所以子午卯酉中有甲庚丙壬
(子中有壬卯中有甲/午中有丙酉中有庚)辰戌丑未中有乙辛丁癸(丑中有/癸辰中)
(有乙未中有/丁戌中有辛)寅申己亥中有乾坤艮巽(寅中有艮巳中/有巽申中有坤)
(亥中/有乾)此十二位宫能回㓙作善乃曰天徳也月徳者乃
三合所照之方日月會合之辰申子辰會酉出庚入垣
於壬亥卯未會午出丙入垣於甲寅午戌會卯出甲入
垣於丙巳酉丑會子出壬入垣於庚故壬甲丙庚謂之
月徳而辰未戌丑四月天徳亦同屬焉蓋日月照臨之
宫凡天曜地煞盡可制服故可回㓙作吉壺中子云天
徳陽之徳正月起自乾卦之前一辰亥上順行乃正月
亥二月子三月丑四月寅五月卯六月辰七月巳八月
午九月未十月申十一月酉十二月戌月徳陰之徳正
月起自坤卦之後一辰未上順行乃正月未二月申三
月酉四月戌五月亥六月子七月丑八月寅九月卯十
月辰十一月巳十二月午五星論天月徳本後說而以
前為天月徳貴人干支之分也閻東叟云貴神在位諸
煞伏藏二徳扶持衆㓙解散凡命中帶㓙煞得此二徳
扶化㓙不為甚須要日上見時上不犯尅衝刑破方吉
凡人得之一生安逸不犯刑不逢盜縱遇㓙禍自然消
散與三奇天乙貴同併尤為吉慶或財官印綬食神變
徳各隨所變更加一倍之福入貴格主登科甲得君寵
任或承祖蔭亦得顯達入賤格一生溫飽福壽兩全縱
有蹇滯亦能守分固窮不失為君子女命得之多為貴
人之妻三命鈴云天徳者五行福徳之辰若人遇之主
登台輔之位更有月徳併者尤好縱有㓙煞亦主清顯
子平賦云印綬得同天徳官刑不犯至老無殃是天徳
勝月徳也
考大統厯有天月徳合乃五行相契之辰月徳合如正
月丙與辛合二月甲與己合三月壬與丁合四月庚與
乙合餘照此天徳合如正月丁與壬合二月坤與巽合
三月壬與丁合四月辛與丙合餘照此
有月空如寅午戌月壬亥卯未月庚申子辰月丙巳酉
　丑月甲
有月厭正月戌二月酉三月申四月未五月午六月巳
　七月辰八月卯九月寅十月丑十一月子十二月亥
有月煞寅午戌月丑亥卯未月戌申子辰月未巳酉丑
　月辰
有歲干徳甲己甲乙庚庚丙辛丙丁壬壬戊癸寄戊亦
　取甲庚丙壬為干徳月干徳與歲干徳同
有天赦日春戊寅夏甲午秋戊申冬甲子乃天四時専
　氣生育萬物宥罪赦過如人命聚一月徳秀合空及
　四大吉時生更遇天赦日尤妙
此外又有天喜神春戌夏丑秋辰冬未遇者主歡欣
有旌徳煞如寅午戌丙日時亥卯未甲日時申子辰壬
　日時己酉丑庚日時
有旌鉞煞如寅午戌寅時亥卯未亥時申子辰申時已
　酉丑巳時又寅午戌見辛亥卯未見己申子辰見丁
　巳酉丑見乙亦謂之旌徳經云一神主旌徳五世不
　貧窮内有旌鉞煞將相及三公徳鉞相會不貴即富
又有一種旌鉞煞寅卯辰人見癸酉巳午未人見癸卯
　申酉戌人見戊子亥子丑人見戊午乃四時專主誅
　戮之神庶人主徒配尅本命主惡死
又有一種三公煞寅午戌人壬子巳酉丑人丙午申子
　辰人乙卯亥卯未人辛酉乃坐四方專氣來尅生年
　為五行毒氣庶人犯之主非横惡死若旌鉞更與三
　公煞㑹同一位主殊貴今之談命者論月徳而諸
　煞不論自是偏見因並及之
　　論太極貴(一名科/名星)
太極者太初也始也物造於初為太極成也収也物有
所歸曰極造化始終相保乃曰太極貴也甲乙木先造
乎子坎水助而生後終乎午離火焚而死丙丁火先喜
出乎震卯也後喜藏乎兌酉也庚辛金得寅乃金生乎
艮見亥乃金廟乎乾壬癸水先得申而生後得巳而納
經曰地陷東南四瀆俱流巽位皆有始有終之意戊己
土也喜生乎申得辰戌丑未為正庫理愚歌云四庫全
時為至貴位班上列據權衡人命入格更有福氣貴神
扶豈不為美
有文昌貴甲人蛇口乙猪頭丙狗丁龍戊向猴己午庚
　寅辛未貴六壬卯位癸逢牛
有文譽貴如甲子人見壬戌丙寅祿前祿後一般神必
　作公卿冠世人立性天聰名譽播富貴榮華事業新
有文星貴甲馬乙蛇丙戊猴酉臺丁己亥辛求庚逢戌
　狗壬逢虎十位文星癸兔遊
有天印貴甲子在寅中乙逢亥亦同丁酉戊申位丙戌
　己羊宫庚辛馬蛇足癸卯與壬龍此號天印貴榮達
　受皇封
　　論學堂詞館(魁星科/名附)
夫學堂者如人讀書之在學堂詞館者如今官翰林謂
之詞館取其學業精專文章出類長生乃學堂之正位
如金命見辛巳金長生在巳辛巳納音又屬金是也臨
官乃詞館正位如金命見壬申金臨官在申壬申納音
又屬金是也餘以類推壺中子云文星入命笑班馬之
無才註云乙亥丁巳為文星是取木火長生臨官之義
重木火者發焰紅綠文章之象也或以納音論火包而
不包惟乙亥得之土包而不包惟丁巳得之恐未然閻
東叟謂年月日時有甲乙丙丁分處四位相連不斷青
赤為文章如甲寅乙亥丁酉丙申甲子丙寅甲寅丙寅
之類主文彩異衆玉霄寶鑑則以木金火全赤白成章
如丙寅見己亥辛巳取丙寅火己亥木辛巳金皆坐長
生之地主詞翰秀頴又以申子辰全見丙如丙子人丙
寅月丙辰日丙申時丙為眞水申子辰水之正位干支
全見之有金則貴無金亦主學海波深鬼谷要訣又云
戊己重重兩位帶旺兼元祿如戊子人見戊午戊戌己
未己酉主文章燦爛
諸家說有學堂會祿如金長生已臨官申甲乙人得之
　水土長生申臨官亥丙丁壬癸人得之木長生亥臨
　官寅戊己人得之火長生寅臨官己庚辛人得之又
　名官貴學堂以官貴長生之位為學堂官貴臨官之
　位為詞館也
有學堂會食如甲食丙得丙寅乙食丁得丁巳丙食戊
　得戊申之類兼官印驛馬其福厚遇祿貴奇徳其氣
　清値刑尅衝破其氣濁清則科名巍峩厚則官尊榮
　顯濁則福祿微薄官職卑賤
有生處見尅如甲乙人辛亥丁丙人壬寅戊己人甲申
　庚辛人丁巳謂之官星學堂主登科甲入侍從
有納音見帝旺之位而逢天乙貴處其上如己酉人得
　丙子庚子日時壬午人得辛卯日時之類謂之學堂
　會貴主清貴
凡學堂詞館切不要犯空亡及衝破支干納音不要見
尅方為得用祝勝經云甲辰丙寅學堂不眞或止富蔭
官職卑貧讀書修學空有虛名此言學堂怕落空也三
車云學堂無氣惟利師儒此言學堂要乘旺也理愚歌
云學堂如更朝驛馬位極勲高壓天下此言學堂要有
馬也又云生來祿馬眞學堂若同詞館主文章遇中不
遇人誰會不遇衝尅福祿昌又云文星聚處人中瑞聲
華獨冠英雄輩降生不遇眞學堂才學豈能為拔萃此
言學堂怕衝破受尅也况人命入格合造化又不在學
堂詞館而得
子平云學堂者天地陰陽清秀之氣五行長生之神乃
甲見亥乙見午等例或月時一位見者即是不必兼全
更帶天乙貴如丁日酉時或酉月之類讀書人遇之主
聰明智巧高科文翰更引用得地無尅壓之神及逢徳
秀冠世儒業與命中財帛印食相為表裏經云生氣學
堂冠世文章富貴又云學堂不必專論官星文章不必
專論印綬古人以長生學堂取生氣就學之義不必專
論日干但柱中帶寅申己亥便為有學此四宮聚天地
間至清之氣其中有四驛馬四刼煞皆是生發之意子
午卯酉為四敗其氣濁辰戌丑未為四庫其氣雜且如
月候到寅申巳亥便不寒不熱風氣自然清雅溫和凡
占年月者最有力日干自得長生却不喜在月令如月
令見之運順行便交沐浴如八字不帶學堂到五七歲
却交日干長生運亦有文學雖非通儒却未至全不識
字若八字不見最忌五七歲交敗死二運縱有嚴師也
難訓化命帶二様學堂俱怕自刑尅壞但有刑衝破損
讀書便不成重見雖不妨一衝終不純粹
又曰人命不喜十分財盛財是厚濁之物一見便要貪
好喪人心志柱中若先有官星以抑禀氣之偏亦性情
執古不能通變若財盛而無官星便渾濁不清縱富貴
亦愚古歌云五行生處為學堂陰陽順逆要推詳引旺
有倚文學貴如逢尅壓不為良註云學堂上帶鬼為尅
壓凡有科名命自是五行清粹學堂驛馬生旺於金水
之上三奇華蓋類萃於日時之中或刑衝生旺水火相
生福神聚時天元不戰皆主清譽巍科
又曰甲辰一旬十二位謂之魁星一旬中又取出甲辰
丁未庚戌癸丑四位以甲木旺於東方丁火旺於南方
庚金旺於西方癸水旺於北方取逐方旺氣加於辰戌
丑未之上以為眞魁星凡人命甲辰至癸丑一旬俱在
日時上無不及第兩三位者必中前名又云丁亥辛卯
庚戌為魁星日時遇者多占解省殿魁又四柱内兩見
干合謂之歲首星子生人在子以命建之月謂之歲窠
主詞學豐贍科名顯赫又寅申巳亥四位大愛本年遁
起四位為魁星如癸巳人從寅上遁起甲寅丁巳庚申
癸亥又如丁卯人從寅上遁起壬寅乙巳戊申辛亥是
也餘准此例
凡命金土乘秀氣金木乘秀氣火木乘秀氣水木乘秀
氣皆主科名秀氣者月令中秀氣也大凡支干有氣乘
月令秀氣皆主及第之命古歌曰日旺提綱火明木秀
金白水清重叠土金既濟水火遞互丙丁根苗天乙相
涵金水是也又木春生逢食傷財印兩輕官煞重煞重
身輕逢印綬魁星官煞分明奇亦登科之命及第之年
也壺中子云馬兼財合秦廷獻一鶚之書官共祿迎禹
門透三級之浪註云行年驛馬與見生驛馬衝而不合
又見天財文星之類其人必發合則必不發也遇官與
祿則須成不遇官與祿止發而已又云凡舉人了當年
大要太歲與月建相和作福其餘甲戊庚乙丙丁之類
皆不定只以行年太歲與本生月建參而推之又云須
是大運在官位又太歲帶正印或正天乙或本家祿是
及第之年也
　　論正印
正印者乃五行之正庫金命見乙丑木癸未火甲戌水
土壬辰丙辰是也言談云生逢正印必拜玉堂妙選云
五行入垣官居五府可見得本家正印為貴本主同徳
為上帝座為中胎月為下主人重厚魁梧功名昭著本
家印又得貴格扶之更妙若木得水印火得木印多兼
他權外財若身尅印或印尅身廢而復興若水人得火
印火人帶水印次於本家印然須本主有旺氣方吉若
尅破别無福救助或空亡只作清閒僧道無成舉人若
五行有清氣則絶世高人有煞則貧賤
有貴人夾印如丙丁火命以甲戌為正印却得酉亥夾
　之酉亥乃丙丁貴人壬癸水命以壬辰為正印却得
　卯巳夾之卯巳乃壬癸貴人
有華蓋印如亥卯未得癸未之類
有文章印如戊寅見癸未辛巳見甲戌庚申見乙丑癸
　亥見丙辰乙亥見壬辰乃納音尅身干神復制戊午
　得癸未庚子得乙丑丁酉得壬辰己卯得甲戌辛酉
　得丙辰干神制支神合之類
諸印要逢庫墓若生旺扶助互換祿馬貴人併相合者
至貴之命最忌刑衝破害三合六合上見鬼如甲戌日
得癸酉時則減力水命人得本家印無益得木印損氣
得土印支干有交涉者名官印無交涉者名鬼印
有年時見印名鳯凰啣印如虞尚書癸未甲寅戊午丙
　辰是也
又有福聚印如年月日時胎五位俱無氣衰敗得正印
　偏印俱在此印上或庫或旺雖有煞神至是受制此
　之謂福聚印
有禍聚印如癸巳人帶壬辰印柱多逢水俱墓於辰則
　癸巳受煞以巳為命巳火遇多則本命病此之謂禍
　聚印
有破福成禍印如水人得水印或月日時胎多帶土來
　本家印見鬼盛是謂破福成禍
有帶煞印印中見貴煞如壬子見壬辰丙辰子至辰謂
　之華蓋壬人見辰為貴若印中反尅本命無福神往
　還名帶煞主㓙
有臨空印乃印落空亡支無六合見官貴至賤而無成
　也
有自刑印如庚戌人帶乙丑金人見金印固好丑戌相
　刑以金刑金此類不如無雖有少福亦終賤餘准此
　推
凡論印更得眞五行與納音同氣尤妙但主少安逸不
利六親難為子息
　　論徳秀
夫徳者本月生旺之徳秀者合天地中和之氣五行變
化而成者也又曰徳者陰陽解㐫之神秀者天地清秀
之氣四時當旺之神故寅午戌月丙丁為徳戊癸為秀
申子辰月壬癸戊己為徳丙辛甲己為秀己酉丑月庚
辛為徳乙庚為秀亥卯未月甲乙為徳丁壬為秀凡人
命中得此徳秀無破衝尅壓者賦性聰明溫厚和氣若
遇學堂更帶財官主貴衝尅減力
　　論刼煞亡神
刼者奪也自外奪之之謂刼亡者失也自内失之之謂
亡刼在五行絶處亡在五行臨官俱屬寅申巳亥水絶
在巳申子辰以巳為刼煞巳中戊土刼水也火絶在亥
寅午戌以亥為刼煞亥中壬水刼火也金絶在寅巳酉
丑以寅為刼煞寅中丙火刼金也木絶在申亥卯未以
申為刼煞申中庚金刼木也古歌云刼煞為灾不可當
徒然奔走利名塲須防祖業消亡盡妻子如何得久長
又云四位逢生刼又來當朝振業逞儒魁若兼官貴在
時上鯁直名標御史臺又云刼神包裏遇官星主執兵
權助聖明不怒而威人仰慕須令華夏悉安榮又云刼
煞原來是煞魁身宮命主不須來若為魁局應當死煞
曜臨之不必猜若是無星居此位更於三合細推排天
盤加得㐫星到命似風燈不久摧水生木申子辰以亥
為亡神亥中甲木洩水也火生土寅午戌以巳為亡神
巳中戊土洩火也金生水巳酉丑以申為亡神申中壬
水洩金也木生火亥卯未以寅為亡神寅中丙火洩木
也古歌云亡神七煞禍非輕用盡機關一不成尅子刑
妻無祖業仕人猶恐有虛名又云命宫若也値亡神須
是長生遇貴人時日更兼天地合匪躬蹇蹇作王臣又
云皆言七煞是亡神莫道亡神禍患輕身命若還居此
地貧窮蹇滯過平生㓙星惡曜如臨到大限渾如履薄
冰三合更須明審察煞來夾拱必難行
　　刼煞一十六般(一名/大煞)
吉則聰慧敏給才智過人事不留行胸羅萬象高明爽
迅武徳横財即生旺與貴煞建禄併也
㐫則昏濁邪侈毒害性重宿疾刑徒兵刀折傷執抝内
狠貪奪無情即死絶與惡煞併也若元辰空亡為盜金
神庚辛併好刓刻雕鏃空亡金火併為打鐵屠儈捕獵
籠養之人若刼煞尅身更帶金神羊刃同尅主車馬顚
覆之灾生時得之子孫愚薄
刼煞聚寶(我尅/他也)一名瓊珠刼煞歲尅刼有力與日主和
　諧者主富裕
刼煞宜權(臨官空亡空亡准十日/夜推臨官准十日辰折)一名冠裳刼煞為人
　衣冠齊楚光顯貴人况生旺日辰乎
刼煞嘉謨(身不尅於煞煞/却不得其位)一名紀綱刼煞主强煞弱日
　有他位之貴者動容不妄中禮安常
刼煞奏號(貴人/同到)一名旌旗刼煞刼坐貴人貢助日主者
　凡事變難成易人自欽仰福氣異常
刼煞呈瑞(眞長/生位)一名冕旒刼煞刼煞在長生位有日主
　之財官等祿主貴
刼煞為霖(羅文/貴人)一名鹽梅刼煞時帶此刼煞與歲君干
　支互換見貴更日辰有情名利顯赫
刼煞生上(下生/其上)一名庫堂刼煞時帶此煞自家生旺助
　年者一重最吉仍喜兩頭衝破年時干合支下帶煞
　主破家蕩業更與日家不情宜然
刼煞類爭(火人火/類煞)一名鬭爭刼煞無制無馭則為屠沽
　巫醫有制有馭則為福壽貴格又看日辰吉㓙何如
　増減斷
刼煞造意(我去/生他)一名提孩刼煞歲去生煞猶母生子若
　孤刑來併主喪家尅子或被兒女耗財兼尅竊日主
　無疑
刼煞非良(煞來/尅我)一名貪玩刼煞主非義取財因財害己
　或貪悋遭禍等事為日辰㐫煞者必然為貴氣者庶
　幾
刼煞毁焚(破宅煞/尅歲)一名醫桑刼煞此兼領破宅之神來
　尅歲不獨無屋可居貧當甑釜生塵更兼亡神尅竊
　者無救
刼煞酣慾(合起我/弱他强)一名風流刼煞日時犯有合單合雙
　合不降不尅日辰竟無好意思相援者主酒色破家
　不知廉耻生平酣飲嗜音
刼煞輕盈(煞逢死絶我去/生他又合起)一名管絃刼煞主嬌態美姿
　春風花柳日為活計以日辰不絶福神無援故也
刼煞黨衆(煞雙來/尅歲)一名天牢刼煞縱貴亦夭或軍旅亡
　於他鄉否則為盜干音或又尅竊日辰更入空絶者
　無疑
刼煞暴厲(亡刼雙全又尅/羊刃重重來合)一名刀鎗刼煞主㓙暴惡死
　干音尅竊日主決難免
刼煞空閒(孤寡/同到)一名烟霞刼煞此煞與孤寡刑隔四位
　内犯二者兼死絶之氣尅竊日主非僧則道以水火
　象分之水多為道火多為僧若是俗人孤寒之甚貴
　氣交加者庶幾
　　亡神十六般(一名官符/一名七煞)
吉則峻厲有威謀畧算計見事如神事不露機兵行詭
計始終爭勝言事析辯壯年進用即生旺與貴煞併也
㓙則褊躁性窄顚詐狂妄浮蕩是非酒色風流官府獄
訟疽㾿氣血氣不謙下失勢失下兵刑責難即死絶與
惡煞併也若貴人建祿併專弄筆硯撰飾文詞因公起
家干渉官利或為胥徒併火尅身則語吃無氣多腰足
疾
亡神富藏一名亡神貴驛此乃歲去尅煞亡神受歲之
　尅我勝於彼方是受降或為日主財官貴氣或來生
　助日主主大富貴
亡神長生一名珪玉亡神亡神在長生位兼帶日辰别
　位貴祿飛騰早發
亡神臨官一名軒冕亡神亡神入臨官位却落空亡反
　吉干音又能生日雖主乘軒戴冕之貴亦有二三分
　酒色
亡神鑾輿一名鼎鼐亡神臨時座却見年時互換貴人
　來往干神助日主者貴
亡神自如一名規矩亡神煞居弱地歲入強宫雖不尅
　煞煞却不得其位其煞來降另有日辰貴氣者主賢
　能謙謹中正公勤食祿之人
亡神生本一名父母亡神亡神生歲兼生旺只宜一重
　若有財官等貴係屬日辰者主精神富聚
亡神義門一名羅綺亡神貴人同到日時見此煞干支
　不壞日者有福榮華
亡神錦里一名兒女亡神歲去生他遇孤隔刼煞則㓙
　帶祿貴則吉一重為妙又與日辰相統兼推吉㓙
亡神未降一名停力亡神此乃歲與煞同氣如木人見
　木煞竟無相尅相降日無統攝若欠貴氣只是屠行
　牙儈巫醫丹青之類
亡神妄作一名擄掠亡神此煞下反尅歲竊日之氣主
　非理取財語言狂妄乃巫醫藝術談天說地之人
亡神嘯宅一名溝壑亡神亡神若為破宅煞兼尅竊歲
　與日無情主謀拙計窮生為乞丐死無棺槨
亡神舞羣一名鼓樂亡神其煞不降不尅却有合起之
　神主閙羣叢裏花酒立身若無日家貴氣准上
亡神薄惡一名噴血亡神亡刼俱全年時干合音尅其
　歲必主遭刑不然惡病尅竊日辰無貴氣者定驗
亡神迷溺一名花柳亡神此神單來合煞之氣剛我身
　柔弱定主歌謳花酒度日更引日家㓙煞衣食艱難
　亡於癆夭
亡神乖張一名枷鎻亡神亡神日時有兩重又帶合必
　是刺面彫青徒配胥吏尅竊日主者愈重
有眞亡刼寅午戌人見癸巳癸亥巳酉丑人見丙申丙
　寅申子辰人見丁亥丁巳亥卯未人見壬寅壬申獨
　者主㓙
有刼頭見財如寅午戌人甲干己亥之例己酉丑人乙
　干戊寅之例是刼煞上見干財主蓄積大富吞併不
　顧慘毒害物遇兩重者反主貧寒
有刼頭見鬼如申子辰人甲干辛巳之例亥卯未人乙
　干庚申之例是刼煞見官鬼主無官縱有須因事罷
　難得入侍從庶人多被刼平生聚散
有刼煞相合如甲寅値己亥丙寅値辛亥戊寅値癸亥
　庚寅値乙亥壬寅値丁亥甲申値己巳丙申値辛巳
　戊申値癸巳庚申値乙巳壬申値丁巳十位在日上
　謂之旌旗煞在時上謂之英雄煞主武
有分刼聚刼分刼如甲子人得己巳月己巳時是子一
　刼寄於兩巳而兩巳分受為灾反輕聚刼如甲子人
　得丙子月己巳時是子兩重會刼一已而一巳獨受
　致害反重
又曰刼煞主煞生氣主生若有生氣兩重而刼煞一重
則是生氣強於刼刼煞兩重而生氣一重則是刼強於
生生氣多者從生氣言刼煞多者從刼煞言不可槩論
若四柱逢生交互見之主作臺諫將帥之職亡神准推
大抵二煞全要以身尅煞不要以煞尅身日煞尅妻婦
尅夫時煞尅子
此外有天煞地煞歲煞刑煞天煞在刼煞前二辰地煞
在刼煞前五辰是辰戌丑未也歲煞在刼煞前三辰亦
是寅申巳亥也刑煞在刼煞前七辰與將星同位是子
午卯酉也以上四煞俱主有權不尅身不為灾尅身則
為灾重與亡刼同帶金土為武臣水木為文臣文臣帶
土金為煞者亦主兵權
　　論羊刃(對宫曰飛刃/又曰唐符)
三車云羊言剛也刃者取宰割之義祿過則刃生功成
當退不退則過越其分如羊之在刃言有傷也故羊刃
常居祿前一辰希尹曰陰陽萬物之理皆惡極盛當其
極處火則焦滅水則湧竭金則折缺土則崩裂木則摧
折故既成而未極則為福已極則將反而為㓙極盛之
地十干中正處是也卯者甲之正位為陽木之極辰者
乙之正位為陰木之極午者丙之正位為陽火之極未
者丁之正位為陰火之極酉者庚之正位為陽金之極
戌者辛之正位為陰金之極子者壬之正位為陽水之
極丑者癸之正位為陰水之極當其極處其氣剛烈暴
戾不和所以祿前一辰為羊刃對衝為飛刃既盛而未
極則溫柔和暢故刃後一辰為祿也壺中子云凡人有
祿必賜刃以衛之此其義也一行命書云羊刃重重又
見祿富貴饒金玉洞𤣥經云官印相助福相資是羊刃
帶祿更有官印相資尤作吉論如專羊刃主眼露性急
㓙暴害物親近惡黨生旺稍可死絶尤甚在五行敗者
逢之多患瘰癧或瘴癘金刃之災不論貴賤多冗雜勞
廹少得安逸太乙經云六甲生人逢乙卯丁卯為眞羊
刃若重犯主殘疾官祿失退敗散在晚年餘卯為偏刃
則輕
廣信集有刃頭財如甲人見己卯之類謂之銷鎔煞主
　財帛歇滅常人以屠沽刀鋸等事為業或因被盜而
　致命者
有刃頭鬼如甲人見辛卯之類謂之持刃煞主人不令
　終雖入貴格亦不可測甲乙人見之尤𦂳多腦疽發
　背而終
金書命訣有羊刃相蝕如甲寅虎兔甲戌狗兔之類見
　所蝕年月稍可日時至危若見兩重更値空亡設非
　相蝕亦犯流配至老主不善終
沈芝源髓有朝元羊刃如卯年日時有甲字之類主㓙
　若日干在時上作刃主痕疾不然即子息帶亦主子
　少時干就日支作刃主妻惡死禀性不良不然是軍
　人或帶痕疾年干臨時支作刃多主父母惡死更天
　煞在上決定無疑若胎中羊刃更帶刑年主出不善
　或父母惡死及賊陰人年干就日支作刃主父母惡
　死餘照年月日時分位推之古詩云或時藏刃入於
　胎日刃或朝時上來更若支干相刑尅妻身姙產定
　應災婦人之命若如此敢斷須憂生産厄是相刑羊
　刃為禍最重
又連珠刃如庚戌辛酉戊午己未丙午丁未甲辰乙卯
　壬子癸丑皆㓙象也金𦂳木慢女命犯之定尅夫害
　子不貞潔理愚歌云倒懸羊刃又同行形骸不免塡
　溝壑又云飛刃倒戈終見乖小人得此便為災空亡
　截路同相見此身安得出塵埃又云羊刃更兼倒戈
　必作無頭之鬼是羊刃帶諸惡煞尤㓙
凡人行運最怕羊刃主作事稽遲無士農工商皆厭之
經云運行羊刃財物耗散此之謂也
玉霄寶鑑有攬轡澄清格謂貴人乘馬而前視羊刃猶
　馬頭帶劒之義假令庚午人得乙酉或己酉日時帶
　甲申為入格午馬在申庚祿在申乙巳貴在申庚羊
　刃在酉却乙巳貴人乘甲申為驛馬而前視羊刃故
　曰攬轡澄清此格多為清嚴之官若更有吉類多為
　酷吏能制奸宄子平以甲丙戊庚壬五陽干有刃乙
　丁巳辛癸五陰干無刃惟見傷官與羊刃同禍是指
　陰陽之陽非牛羊之羊其義見後論陽刃格中
　　論空亡(一名天中煞對/空即孤虛煞)
空對實亡對有言神白經云空亡空亡幾多般十干不
到作空看洞𤣥經云遁窮而亡生故以甲旬盡處曰空
亡蓋有是位而無祿曰空有支而無干曰亡如甲子旬
遁至酉而十干足所以無戌亥餘五干例見是為空亡
然空而有實亡而有存所以未可便為㓙論珞琭子論
空亡云五陽令用一陽五陰令用一陰假如甲子丙寅
戊辰庚午壬申則用戌不用亥乙丑丁卯己巳辛未癸
酉則用亥不用戌陽分陽年陰分陰年又說甲子至戊
辰以戌為空亡己巳至癸酉以亥為空亡分上下五年
中間又分甲子至戊辰見壬戌為重見戊戌之類為輕
己巳至癸酉見癸亥為重見乙亥之類為輕如甲子生
甲戌時此時上正見差輕如己巳生癸亥時亦時上内
犯最重指迷賦云祿入空亡必分前後之辰所以表陰
陽之分明輕重之等也八字金書云甲寅旬壬癸落空
亡甲辰旬甲乙甲申旬丙丁甲戌旬庚辛以地支二位
而論天干或謂十惡大敗犯此日生者主貧賤然人命
見空亡而合格者多洞𤣥經云淵淨而倥侗無氣(空亡/多謂)
(淵淨/格)圓機而自立一家(祿馬貴官上見/空亡為九流格)辭有章而賁名
(學堂見/空亡)性無為而湛如(自死自絶/見空亡)美質可愛(貴人多見/空亡則可)
(愛/)功名可珍(華蓋多見空/亡則可珍)優游恬淡無累雕鏤華藻有
功(休囚旺相有吉/神而見空亡)抱越人之才挾敢斷之果(神煞暗指/空亡雖超)
(人無/福)詳此亦有吉處
凡帶此煞生旺則氣度寛大動招虛名長大肥滿多意
外無心之福死絶則一生成敗飄泊但在我有氣之地
則不能為禍大忌支干與天中相合是謂小人得位則
奸詐譎詭靡所不為若為我所尅是謂天中受殃反為
特達之福(如戊午火人見/甲子金之類)其神性無常與官符併則佞
媚多文與刼煞併則狡勇與亡神併則飄蓬與大耗併
顚倒鶻突與建祿併一生破散與咸池六害併多㐫暴
卒惟夾貴華蓋三竒學堂併者大聰明脫俗之士
夫空亡不言太歲見生日旬中空亡極𦂳若太歲與日
互換空亡更不佳以實為空則實可映空以空為空無
所映實故帶互換空亡者災深假令甲子年壬戌日甲
子之正空亡在壬戌其壬戌乃甲寅旬甲寅旬中空復
在子主一生財物耗散大破家宅餘倣此若日時互換
時𦂳日慢若日犯而時却刑害衝破時犯而日却刑害
衝破亦主有福未免坎坷又云天中一煞不可全以㓙
言如柱有惡神惡煞禍聚之地全要空亡解之有空亡
不宜見合合則不能空矣若祿馬財官福聚之氣全怕
空亡散之有空亡却喜見合合則不能空矣若無衝無
合無刑謂眞空亡四孟太毒只作小伎巧術人
又甲子旬水土甲戌旬金甲申旬火土甲午旬火土甲
辰旬木甲寅旬水土為眞空亡乂云響之有聲莫非虛
中也是以大人之命要有虛中之徳空亡自旺有用乃
大聲大應之器月日時三位俱空亡者不害為大貴人
若値兩位雖有官不大
又云凡命値空亡時上見多拗性為事高而虛更遇華
蓋決主少子日上見多庶出或妻妾間離遇偶合則多
淫蕩
古歌云胎裏生逢怕遇空遇空時節自昏蒙饒君十步
有九計不免飄飄西復東(是胎中忌/見空也)
又云建祿臨空虛有名平生向學老無成若逢馬貴來
相救縱得官時又復停(是建祿忌/見空也)
又云甲寅戊午及庚申丑上天中最不仁本分生來當
受祿因逢五鬼遂衰貧以甲寅水見辛丑土為鬼來尅
命戊午見丁丑庚申見乙丑同是空亡忌尅命也
又云六旬後兩號天中見合長生旺不㓙加臨衝尅兼
刑祿官職陞騰位更隆如巳酉丑人丁丑月癸未日戊
午時午未空亡而戊癸之火旺在午反為貴格是火虛
有焰也
又云印綬之星中見空順臨墓庫福重重若還夾貴歸
元位帶煞須為給事中如甲午癸酉丙子壬辰時雖空
却與癸酉作六合又庫墓夾貴所以入格是水空則流
也
經云金空則響火空則明水空則清木空則折土空則
崩此之謂也
又曰人命空亡本不好若運衝刑反為虛煞士人遇之
飛聲走譽如甲申丁丑乙亥甲申行壬午運作當路乙
未乙酉乙丑丁亥行辛巳運作監司大振聲望若壬寅
為空亡壬申同類衝之則不動此為最毒
有截路空亡正如人在途遇水不能前進不可以濟故
　曰截路只以日取時見之如甲己日遁十二時中申
　酉上見壬癸故甲己見申酉乙庚見午未丙辛見辰
　巳丁壬見寅卯戊癸見戌亥此二時上俱遇壬癸為
　水故也此空亡非但命見不吉凡出入求財交易上
　官嫁娶百事皆忌
有四大空亡六甲中甲辰甲戌二旬金木水火土全内
　甲子甲午旬獨無水甲寅甲申旬獨無金此四旬者
　五行不全如甲子甲午旬生人見水甲寅甲申旬生
　人見金謂之正犯如當生年中不犯行運至水金處亦
　謂之犯若帶得主一生蹇滯不問貧賤富貴皆夭折
　三處重遇瞬息為期壺中子云顏回夭折只因四大
　空亡正謂此也
洞微經有五鬼空亡甲已人見己午乙庚寅卯丙辛子
　丑丁壬戌亥戊癸申酉限至斯鄉主貧
有尅害空亡甲乙人見午丙丁申戊己巳庚辛寅壬癸
　酉丑主尅害妻子
有破祖空亡甲乙丙丁同上戊己人見戌庚辛子壬癸
　寅遇者主破祖業須併論之
　　論元辰(屬毛頭星/一名大耗)
元辰者别而不合之名陽前陰後則有所屈屈則於事
無所伸陰前陽後則直而不遂於事暴而不治難與同
事故謂之元辰是以陽男陰女在衝前一位支辰陰男
陽女在衝後一位支辰假如甲子生男與甲午對衝即
乙未為正乙丑生男與乙未對衝即甲午為正餘干午
未半之所以為㐫者當氣衝之地左鼓則風煞在右右
鼓則風煞在左故陰陽男女取衝前衝後不同若歲運
臨之如物當風動摇顚倒不得寧息不有内疾必有外
難雖富貴崇高勢位炎盛大運逢之十年可畏立朝定
當竄逐居家必罹㓙咎縱有吉神扶持不免禍福倚伏
尤忌先吉後㓙臨旺之後欲出未出之際㓙禍尤的生
命逢之主形骸陋朴面有顴骨鼻低口大眼生威角腦
凸臋高手脚強硬聲音沉濁生旺則落魄大度不别是
非不分良善顚倒鶻突死絶則寒酸薄劣形貌猥下語
言渾濁不識羞辱破敗坎坷貪飲好情甘習下流與官
符併多招無辜之撓帶刼煞則不循細行動招危辱窮
賤無耻婦人得之聲雄性濁奸滛私通奴賤鬼魅為憑
不遵禮法一生多災雖生子抝而不孝常術鼠忌羊頭
歌未分男女不足憑也珞琭子以宣父畏其元辰林開
以元辰惡煞為災甚重有互換遇者尤為不吉忽然遇
合又以吉論洞𤣥經云元辰遇合而大亨是也廣信集
取巫伋參政己卯甲申己巳甲戌滕康樞密乙丑壬午
乙丑壬午二命豈不犯元辰李吉甫曰大凡貴命須逢
煞即得君王横升拔林開一偏之見也徐子平云元辰
者命中元有所害之辰如甲見申庚乙見酉辛之類人
生歲月日時原有七煞已為所害之辰歲運復遇謂之
犯元辰為害尤重元無則輕然元辰一煞與亡刼羊刃
空亡同類觀珞琭子消息賦自見雪心賦云元辰水去
亦指神煞之名是古人之說是也
　　論暗金的煞(今選擇家以月取謂之紅/煞日凡百皆㐫出行尤忌)
此三煞乃先天數之四衝也夫子午之數各九卯酉各
六總為三十自子順行極三十而見已是為四仲之正
煞寅申各七己亥各四總二十有二自子順行極二十
二而見酉是為四孟之正煞辰戌各五丑未各八總二
十有六自子順行極二十六數而見丑是為四季之正
煞是起於數者然也凡神煞皆起於數與祿馬同類此
一煞而有三名一曰吟呻二曰破碎三曰白衣子午卯
酉在己寅申巳亥在酉辰戌丑未在丑巳者金生之地
巳中臨官之火金氣臨尅主杖楚刑獄呻吟之災故曰
吟呻酉者金旺之地煞物當時又有辛金相助萬物當
之無不破碎主支離流血之災故曰破碎丑乃金之庫
墓居四季而臨鬼門主妨害喪服哭泣之事故曰白衣
五行中惟金能煞物故總名曰暗金的煞也其神生旺
主人寛量大器決斷有為形容清峻若不夭喪刑傷須
有癩病癱瘓死絶則慘害尅毒形容紅白巧言令色笑
裏藏刀與官符併則横來官災與刼煞併則横來死喪
與白虎羊刃併則流血傷殘與貴人建祿併則稍慢五
行旺相吉神相救入貴格則無害入賤格再値一切㓙
神則愈㓙又曰金生處主大風癱瘓之疾金旺處主水
蠱毒藥之病金墓處主尅子惡死之憂若帶三刑徳貴
主有高官持兵權大抵此煞不吉人命逢之固所不宜
歲逢之亦主孝服哭聲盜賊侵擾口舌破耗小兒犯此
湯火之厄不然身有痕疤破綻之象經云謬戾無過於
刑害有時而吉乖違莫甚於衝破未必皆㓙此之謂也
　　論災煞(一名白虎煞余見申子辰全遇/午方是白虎與災煞微不同)
災煞者其性勇猛常居刼煞之前衝破將星謂之災煞
如申子辰將星在子午却去衝子寅午戌在午子却去
衝己酉丑在酉卯却去衝亥卯未在卯酉却去衝是災
煞也神白經云類水逢星照虛空怕日煙庚辛夏蠋戰木
不引雞眠四柱交加見福少禍連綿此煞主血光横死
在水火防焚溺金木杖刃土墜落瘟疫尅身大㓙若有
福神相助多是武權亦如刼煞之類要見官星印綬生
旺處為佳神白經云災煞畏乎尅生處却為祥正謂此
也
　　論六厄
厄者遭乎難者也常居馬前一辰刼後二辰死而不生
謂之厄申子辰水局水死在卯寅午戌火局火死在酉
亥卯未木局木死在午巳酉丑金局金死在子所以為
厄若有救䕶有扶持逢生旺兼貴氣相助則吉究竟一
生蹇滯壺中子云六厄為剝官之煞李廣不封侯是也
　　論勾絞(一名爪/牙煞)
勾者牽連之義絞者覊絆之名二煞嘗相對衝亦猶亡
刼陽男陰女命前三辰為勾命後三辰為絞陰男陽女
命前三辰為絞命後三辰為勾假令甲子陽命人卯為
勾酉為絞乙丑陰命人辰為絞戌為勾之例古歌云爪
牙煞去命三辰大忌金神羊刃臨夾煞尅身無福救必
遭蛇虎傷其身此煞大忌金神白虎併則㓙牛馬犬畜
等傷亦是不獨虎狼也不尅身與福同宫者不用大抵
此煞凡命遇之身若尅煞多心路計巧主掌刑法之任
或為將帥專行誅戮煞若尅身主非命而終小人逢之
非横災禍行年至此亦主口舌刑獄等事又云値兩位
全者災重一位者輕又云有鬼則災重無鬼則災輕
　　論孤辰寡宿(及隔/角煞)
先賢有云老而無夫曰寡㓜而無父曰孤此其義也辰
謂星辰宿謂星宿指其神也人命犯此星辰則孤寡如
是如亥子丑逐方三位進前一辰見寅為孤退後一辰
見戌為寡又過角為孤退角為寡其餘三方皆依此推
乃陰陽惆悵之義且夫寅為春始辰為春末巳為夏始
未為夏末申為秋始戌為秋末亥為冬始丑為冬末皆
陰陽支離之神四時代謝之方三車云造物中以生我
者為母尅我者為夫我尅者為妻亥子丑屬北方水位
水用金為母金絶於寅是母絶也用火為妻火墓在戌
是妻墓也申酉戌屬西方金位金用火為夫火絶在亥
用木為妻木墓在未巳午未南方火位火用木為母木
絶在申用水為夫水墓在辰寅卯辰屬東方木位木用
水為母水絶在巳用金為夫金墓在丑是取母絶為孤
辰夫墓妻墓為寡宿其義尤切珞琭子云骨肉中道分
離孤寡猶嫌於隔角玉門集云寅申巳亥為角辰戌丑
未為隔進者為陽不利父退者為陰不利母又云在陽
宫妨父在陰宫妨母如寅卯辰人巳為孤丑為寡寅辰
為陽之位丑巳為陰之位男女生命見之雖親生兒女
多不和順王氏云男命生於妻絶之中而逢孤辰平生
難於婚偶女命生於夫絶之位而遇寡宿屢嫁不能偕
老如辛丑人得庚寅寅為丑孤辰丑為寅寡宿寅丑互
為孤寡隔角言丑寅中有艮卦隔乾坤艮巽四猶之角
也
燭神經云凡人命犯孤寡主形孤骨露面無和氣不利
六親生旺稍可死絶尤甚驛馬併放蕩他鄉空亡併㓜
少無倚喪弔併父母相繼而亡一生多逢重喪疉禍骨
肉伶仃單寒不利入貴格贅壻婦家入賤格移流未免
鬼谷遺文云連屬不言孤寡如亥得寅戌寅得丑巳或
支干朝會包裹貴人雖犯孤寡不以孤寡論廣錄云井
欄斜衝是孤辰寡宿更天干帶倒食謂之井欄倒食若
巳午未人再生夏三月是帶兩重孤寡主尅妻害子少
六親不聚財多生女更帶諸㓙煞主不令終珞琭子云
憑陰察其陽禍歲星莫犯於孤辰恃陽鑑以陰災天年
忌逢於寡宿蓋言小運太歲不可犯之陽以孤辰為重
陰以寡宿為重瑩和尚云子午卯酉有死氣辰戌丑未
四墓之鄉人或値之孤中孤也常以寅卯辰居午巳午
未在酉申酉戌逢子亥子丑臨卯此是孤辰隔角辰戌
丑未亦然以寅申巳亥為天地之角今隔此四位故曰
孤辰或以寅日丑時巳日辰時申日未時亥日戌時名
惆悵煞主咨嗟不足雖富貴亦然君子玷責庶人刑徒
不獨孤寡已也若戌日子時丑日卯時辰日午時未日
酉時互換看之君子主癰疽致命庶人血光致死日時
損尅妻子胎年損尅父母名血光煞沈芝又以子人見
亥亥人見子丑人見戌戌人見丑寅人見酉酉人見寅
卯人見申申人見卯辰人見未未人見辰巳人見午午
人見巳各兩位依次數之日時遇着定主孤寡少失六
親年時犯若不過房必尅父母此又一說
　　論天羅地網
羅網之說其義甚明然何以戌亥為天羅辰巳為地網
蓋天傾西北戌亥者六陰之終也地陷東南辰巳者六
陽之終也陰陽終極則暗昧不明如人之在羅網此其
義也壺中子云龍蛇混雜偏不利於辰生猪犬侵凌但
獨嫌於亥字龍為辰蛇為巳辰人得己巳人得辰皆曰
龍蛇混雜男命則不妨惟女命破婚害子薄命抱疾辰
人得巳重巳人得辰輕謂龍生蛇穴者退蛇生龍穴者
進猪為亥犬為戌戌人得亥亥人得戌皆曰猪犬侵凌
女命則不妨惟男命則迍滯齟齬妨祖尅妻戌人得亥
輕亥人得戌重謂犬入猪羣則進猪入犬羣則傷諸書
亦云龍蛇混雜常防婦女憂危猪犬侵凌每慮丈夫厄
難是男怕天羅女怕地網中間又分火命人有天羅水
土命人有地網餘金木二命無之人命帶此多主蹇滯
更加惡煞相併五行無氣必主惡死行運至此亦如之
假如戌年戌月初一日生者犯一年天羅十五日生者
犯十五年天羅若更生時是戌增成三十年天羅或戌
年亥月或亥時戌日交互見之謂之重犯則災不能歇
地網如上說若天羅地網重併為害尤重理愚歌云生
時地結與天盤爭使親闈得久安如甲辰命見甲戌甲
戌命見甲辰只此二辰生人是就羅網中言之也
　　論十惡大敗
十惡者譬律法中人犯十惡重罪在所不赦大敗者譬
兵法中與敵交戰大敗無一生還喻極㐫也六甲旬中
十個日値祿入空亡如甲辰乙巳甲以寅為祿乙以卯
為祿甲辰旬以寅卯為空亡壬申者壬以亥為祿甲子
旬以亥為空亡餘如丙申丁亥庚辰戊戌癸亥辛巳乙
丑等日皆倣此命中犯者當以日上見之為是其餘不
論况犯者未必皆㐫若内有吉神相扶貴氣相輔當為
吉論
元白經曰十惡都來十個辰逐年有煞用區分如庚戌
年見甲辰日辛亥年見乙巳日壬寅年見丙申日癸巳
年見丁亥日甲辰年見戊戌日乙未年見己丑日甲戌
年見庚辰日乙亥年見辛巳日丙寅年見壬申日丁巳
年見癸亥日蓋以年支干衝日支干無祿為忌餘悉無
妨
釋敎𤣥黄經又以甲己年戊辰月戊戌日壬申月癸亥
日乙亥月丙申日丙子月丁亥日乙庚年辛巳月壬申
日甲戌月乙巳日丙辛年壬辰月辛巳日戊戌月庚辰
日己亥月甲辰日戊癸年己未月己丑日丁壬年無如
人命甲己年三月七月十月十一月生恰遇此四日又
分别甲子旬生恰遇壬申甲辰旬生恰遇乙巳在日上
見方是其說尤的
有四廢日春庚申夏壬子秋甲寅冬丙午三厯會同又
　添辛酉癸亥乙卯丁未廢者囚死無用之謂也凡命
　帶此作事不成有始無終
有天地轉日春乙卯辛卯夏丙午戊午秋辛酉癸酉冬
　壬子丙子乃干支納音俱專旺於四時之謂也凡命
　値此日生於四季更本命又到此旺成功不退物過
　則損主夭折𤣥微賦云韓信被誅只傷天地轉煞是
　也如顏子己丑辛未丙午戊子夏生見丙午加以本
　命又到此旺雖亞聖造化太極至庚申年壽止又一
　命丙戌丁酉辛酉己未秋生而遇辛酉雖本命是土
　丑甲年庚戌月壽止大抵造化最喜中和太過不及
　皆不為吉上四日乃過遇死囚謂之不及天地轉日
　乃過遇健旺謂之太過非中和也若柱中不及有生
　扶太過有制抑不在此論
　　論干支諸字雜犯神煞
古人製字各有取義神字之訓為木自斃水土絶於己
故汜字之訓說文以為窮瀆圯字之訓為岸圯及覆火
衰於戌故烕為滅金衰於丑故鈕為鍵閉草核為亥木
根於艮金遇十為針白遇十為皁水遇十為汁之類是
可以不論乎故甲乙十干子丑十二支古人製字必有
深義試以字形言之甲丙丁壬辰字謂之平頭煞若見
三四帶空亡者定為僧道命書云人命犯甲乙丙丁一
路無間主陷害男尅妻女尅夫甲癸未申酉屬破字甲
癸酉必損眼未申患心腹疾更看時入害鄉干神受制
者不虛甲辛卯午申屬懸針五行元無氣不値徳神定
是軍人三命纂局云甲辛三四號懸針眼疾還多嶮厄
臨被刑帶煞須徒配多是為軍刺面人戌庚戌屬杖刑
鋒刃倒戈若帶羊刃蝕神定犯徒流惡死乙己丑巳屬
闕字曲脚煞犯多者必有闕脣穿耳支體不全若無徳
合五行無氣榖帛不充寄食他門命書云己巳乙巳丁
巳人命日遇主尅頭妻李九萬云凡己酉丑三合全天
干帶己字者主脣齒不全之疾一生招人脣吻四柱有
己巳者名曲脚煞帶多主養他人為子不然養於他人
為子丙壬寅酉為聾啞字若犯多者及胎中受害時蝕
於日必患聾啞又酉日戌時生亦主此患及頭面惡瘡
此是時破日也歌曰平頭必是為僧道破字終須失眼
明帶煞懸針須刺面徒流多是杖刑併飢貧不幸逢空
缺相貌兼知不十成惟是相遭聾啞子空亡無氣定來
精若還曲脚多多帶父子須敎兩姓生又壬癸人得酉
字或酉人得壬癸字水從酉為酒遇吉因酒成家㓙則
破家或醉死乙字為披頭若重見者或師巫或倡優併
天乙天徳為高官丙戊二干若在寅卯上名仇讐晦氣
主招謗怨多與人競乙己癸三干全非四肢眼目破傷
則中年後犯刑甲乙庚三干全主失明或少年班瘡損
眼乙癸二干不可同見丑字主富貴少壽丁辛二干不
可同見巳字主傷父母經云乙癸同牛寸陰難保丁辛
二干父母多傷丙辛二干不可見巳丁壬二干不可見
午申名曰類應主平生歇滅乙辛二干不可同未庚壬二
干不可同戌名曰反傷主富貴中夭夀小人刑戮之災經
云乙辛逢未是天牢四位同宮禍患遭庚壬遇戌須徒
配災咎來時不可逃
　　總論諸神煞
神煞古有百二十名其說穿鑿支離造化恐不如是除
羊刃空亡刼煞災煞大煞元辰勾絞咸池破碎羅網衝
擊天空懸針平頭倒戈等煞命中切要者已備論於前
矣兹以諸星家考驗有理復備叙於左
自縊煞　此煞取五行反繫處如戌人己巳人戌辰人
　亥亥人辰寅人未未人寅卯人申申人卯午人丑丑
　人午子人酉酉人子是也大忌相尅天元是墓更有
　天中官符大耗者定㓙
水溺煞　此煞取丙子癸未癸丑上帶咸池金刃羊刃
　蓋丙子納音水又子為水旺之地未為井宿之居丑
　為三河之分更納音尅身決不可免古歌云刼煞尅
　身名顚墜金神羊刃防同位要知自縊最㓙神戌巳
　辰亥併寅未子酉一例為㓙煞卯申丑未依前是大
　忌空亡兼墓鬼官符大耗仍須避丙子癸未併癸丑
　咸池金煞羊刃畏五行更若來尅身一死懸梁一溺
　水
掛劒煞　此煞取己酉丑申四柱純全者是或重帶已
　酉丑亦是更犯官符元辰白虎金神等類五行刑尅
　本命者主㓙暴殺人或反為人所殺詩曰己酉丑申
　金氣全從革局多名掛劒元亡金虎併尅身縱不殺
　人身豈免
天火煞　此煞取寅午戌全而天干有丙丁五位中全
　不見水者是有水則非若年運至火氣生旺處當防
　火災詩曰寅午戌全號天火不見丙丁猶自可五位
　都無一水神生旺臨年災厄火余命寅午戊全月干
　有癸行戊午運戊癸化火甲戌年甲戌月遂遭火災
　(育吾/自記)
天屠煞　此煞除子日午時午日子時外自餘丑日亥
　時亥日丑時寅日戌時戌日寅時卯日酉時酉日卯
　時辰日申時申日辰時巳日未時未日己時依次逐
　兩位數之君子犯者主異疾腸風脚氣小人折損肢
　體重犯者主徒配
天刑煞　此煞取子丑人乙時寅人庚時卯辰人辛時
　巳人壬時午未人癸時申人丙時酉戌人丁時亥人
　戊時取時刑尅本命犯者遭刑有疾
雷霆煞　正七二八子寅方三九四十辰午當五十一
　申六二戌必主雷轟虎咬亡又云正七下加子二八
　在寅方三九居辰上四十午位傷五十一申位六十
　二戌方正月起子順行六陽位此煞人命遇之如逢
　祿貴吉星臨壓則吉好行陰隲為法官掌雷霆行符
　勅水之人或成佛作祖之輩如遇羊刃的煞飛廉等
　會命限必㓙主墮於天眞雷傷虎啗天譴瘟疾或溺
　水囹圄死
吞陷煞　猪犬羊逢虎必傷猴蛇相會樹頭亡犬逢雞
　子遭徒配兔趕蛇歌走遠鄉鼠見犬來須惡死馬牛
　遇虎定相戕兔猴逢犬難廻避龍來龍上水中殃凡
　人若値臨時日三合為災仔細詳(以年支/為主)
官符煞　取太歲前五辰是日時遇之平生多官災更
　併羊刃乃刑徒之命若官符落天中多邪誕不實名
　妄語煞
病符煞　取太歲後一辰是犯者多疾病行年遇之亦
　然
死符煞　取病符對衝是月時日犯之無貴神解救㓙
　惡短折
喪吊煞　一名横關煞取命前二辰為喪門命後二辰
　為弔客其或太歲㐫煞併臨大小運限必主禍古詩
　云五官六死十二病三喪十一弔來臨可見此十二
　宫一太歲歌不惟命犯不吉流年尤㓙若月有羊刃
　來佐㐫煞臨時則横關也古歌云横關惡煞少人知
　月祿㓙神又及時縱有吉星重疉至不遭刑戮也傾
　危(喪門即地雌/弔客即天狗)
宅墓煞　命前五辰為宅命後五辰為墓怕宅墓受歲
　刼等煞來破本命之宅主呻吟
日刑煞　以本生日上數甲子本日干住陽干順數陰
　干逆數若在命官主極刑三合主徒配對宮主外死
流血煞　以本生月起子順數至本年住若在命宮三
　合對宫主癰疽庶人徒配婦人産厄
劒鋒煞　甲子旬劒辰鋒戌甲午旬劒戌鋒辰甲寅
　旬劒午鋒申甲申旬劒子鋒寅甲辰旬劒申鋒午甲
　戌旬劒寅鋒子隨在各宫斷如第五宫露損子第四
　宫損田宅
㦸鋒煞　正月起甲二月乙三月戊四月丙五月丁六
　月己七月庚八月辛九月戊十月壬十一月癸十二
　月己逐月旺干加臨日時帶兩重者㓙更與懸針相
　見主決配傷殘
浮沉煞(血刃/同)從戌上起子逆行至本生年住却從年宫
　數看在何宫只在財帛宫名串錢主富蓄餘皆㓙甲
　乙己庚壬人犯之稍輕丙丁戊辛癸人犯之重在寅
　午戌申未年中此煞多主水厄仍各隨宫分論災如
　在田宅則主破祖餘宫類推
破煞　此煞卯與午丑與辰子與酉未與戌皆相破惟
　寅申巳亥原破却三合故不取犯者主少年災滯財
　產耗散兼身有折傷之災
返本煞　五行無貴氣下尅上為返歌曰五行死絶併
　來時有格如閒福不隨更忌日時尅年主定無官貴
　切須知如甲子金命得戊午日又胎月日時多帶寅
　巳犯者定主孤立或富或貴一旺便尅傷父母尊長
陰陽煞　女屬陰而喜陽命得戊午旺火為正陽男屬
　陽而喜陰命得丙子旺水為正陰是陰陽和暢故男
　得丙子平生多得美婦人女得戊午平生多逢美男
　子日上遇之男得美妻女得美夫大忌元辰咸池同
　宫不論男女皆淫如男得戊午多婦人相愛女得丙
　子多男子挑誘更看有無貴賤消息
淫慾妨害煞　壺中子云老醉秦樓十二直緣重犯八
　專少亡楚甸八千應是疉逢九醜蓋言八專為淫慾
　之煞九醜為妨害之辰八專乃甲寅乙卯己未丁未
　庚申辛酉戊戌癸丑是也日上有不正之妻時上有
　不正之子女人犯者不擇親疎犯多者尤𦂳九醜乃
　壬子壬午戊子戊午己酉己卯乙酉乙卯辛酉辛卯
　是也婦人犯者主產厄男犯多醜不令終
孤鸞寡鵠煞　古歌曰木火逢蛇大不祥金猪何必強
　猖狂土猴木虎夫何在時對孤鸞舞一塲乃乙巳丁
　巳辛亥戊申甲寅又丙午戊午壬子等日男尅妻女
　尅夫
陰陽差錯煞　乃丙子丁丑戊寅辛卯壬辰癸巳丙午
　丁未戊申辛酉壬戌癸亥十二日也女子逢之公姑
　寡合妯娌不足夫家冷退男子逢之主退外家亦與
　妻家是非寡合其煞不論男女月日時兩重或三重
　犯之極重只日家犯之尤重主不得外家力縱有妻
　財亦成虛花久後仍與妻家為仇不相往來
臨官遇刼名桃花煞　主好酒色
返吟遇梟名短壽煞　主傷妻子
桃花紅艶煞　亥卯未在子己酉丑在午寅午戌在卯
　申子辰在酉為桃花煞甲乙逢午丙寅丁未戊子己
　辰庚戌辛酉壬巳癸申為紅艶煞女命最忌之
以上諸煞凡言尅身謂㓙煞下納音尅生年太歲納音
臨身謂㓙煞帶太歲納音於本位也太歲納音為身若
身被尅被臨於死敗絶位便遭不測之災若但在身有
氣處被尅災重被臨則輕惟太歲納音尅煞則吉如人
命已入貴格𦂳要處帶煞有福神助之則名為權柄無
福神助之又煞氣乘旺遞互往還或刑尅本主下賤惡
死又云一切福神所居之位則欲生旺生旺則榮貴一
切煞神所居之位則欲死絶死絶則善終又云凡福神
欲令得旺氣忌有敗之者凡㓙神欲令得衰氣忌有助
之者又云相衝相破三合六合命中有之即求五行相
得何如或禍中生福福中生禍如死絶復生空亡受破
相尅相成則禍中生福反此則福中生禍命書云道途
賤吏豈無驛馬攀鞍市井博徒亦有三奇夾貴子平云
君子格中也犯七煞陽刃小人命内亦有正印官星由
是觀之吉㓙神煞不可拘定輕重較量要在通變大抵
㐫煞所居于神不宜帶真鬼尅傷本身雖見官星尚變
為鬼况是真鬼其為災禍明矣
　　寅申巳亥四宫互換神煞
當年同榜拜丹墀文業雖齊祿不齊生死榮枯千百樣
為緣煞局有高低
　(煞局十二宫中皆有之寅申巳亥為最以亡神刼煞/貴人長生祿馬同位故也人命逢吉神多則吉㐫煞)
　(多則/㐫)
煞中包煞方為貴不在年干在日時帶貴自生方是吉
力停爭戰又非宜
　(煞中包煞是長生帶貴則變煞為生無吉則煞無變/非一煞占二官也不在生年干頭及生年納音全在)
　(日時見煞煞自長生方可作吉如一命庚子壬午辛/巳辛卯癸酉胎子午卯酉蛇頭開口四位全破碎在)
　(巳子人刼煞在己是四位煞聚於辛巳金自長生又/一命乙巳乙酉己未壬申是壬申為亡神聚貴又自)
　(旺為權故皆大貴力停如戊午丙子之類兩邊皆旺/各自為主相對相尅謂之戰不勝者爭故林開曰力)
　(停爭戰寡不敵衆受/降者得福此之謂也)
自生自旺自臨官分散英靈氣不完四弱一強方是福
迭為賓主便分權
　(四柱中只要一位長生專旺方可聚斂精神若年月/生旺日時又生旺謂之分散英靈反主不貴如癸亥)
　(戊午丙子己亥四位各自生旺迭為賓主心性雖巧/只一術士如一命壬寅壬寅庚辰辛巳納音三位金)
　(同長生於時是/聚斂精神故貴)
談命先須挑煞局星辰要看主宫星兩般強弱能分别
禍福何愁斷不靈
煞局不多元百個亡神刼煞皆為禍若逢祿貴及長生
反煞為權聲譽播
如無祿貴是奸頑不忙不急足機關更帶三刑作僧道
難和骨肉必傷殘
長生甲申並己亥辛巳宜堪見丙寅沙漠揚威奸膽破
調羮鼎鼐廟堂人
寅申巳亥喜長生胎元凑足最為榮四方四馬人聲價
紆紫拖朱居帝京
　(甲申己亥辛巳丙寅四位為眞長生如是亡刼更帶/祿馬貴人同到必主揚威沙漠如一命乙酉乙酉乙)
　(酉甲申四水皆生於申三貴又聚/於申自得長生又在旬内故大貴)
煞神和主兩長生富貴榮華莫與京若有貴人兼帶合
定知金殿玉階行
　(神煞自得長生年頭納音又隨神煞同長生在於日/時謂之眞長生又謂之生處逢生如壬寅見辛巳乙)
　(酉見甲申之/類主大貴)
凡是有權須帶煞權星須用煞相扶五行俱善無權煞
即得權星命又孤
　(造物不能兩全所以神煞/無權又不免刑尅多孤)
一座亡神性機密兩座亡神須決脊三座亡神生不生
狴犴不亡終惡疾
　(亡神重於刼煞以太過也如壬子丁/未辛亥己亥兩重亡神決配貧薄)
一重刼煞福胚胎兩重刑法盜資財三重㓙狠人頑惡
生不生兮命惡推
　(刼一重若帶貴或自生旺主發達縱尅我亦無害若/三重死絶無氣必是賊徒主惡死如辛丑丁酉乙未)
　(戊寅犯官司後大發如辛丑戊戌丁亥壬寅/讀書及第改官就祿丁亥合起貴人故也)
有煞方能始煞財我尅他時是福媒煞自受降財自至
不須祿馬貴人來
　(人命有亡刼二煞始能煞財大要我去尅煞為吉煞/來尅我為禍若甲子見己巳福見乙巳貧之類是也)
盡說貴人能壓煞亡刼多時依舊貧自衰竊氣難憑貴
煞㓙貴善又無功
　(如辛亥庚寅甲申丙寅緣亥寅六合合起吞啖亡刼/為㓙故一生修讀竟中風不第若無貴人決然惡死)
　(又己巳壬申甲寅/壬申刺配吏也)
五行不用多神煞刼煞臨官須早發煞自為權三兩重
癆瘵身亡兼骨熱
重逢帝旺亦如然七傷五癆下九泉生刼重重人早死
臨官帝旺尚遲延
　(如辛未辛丑壬申戊申早發而嘔血/癆病甲戌庚午戊辰戊午亦病纒身)
日月逢徳禍必輕煞來尅我也無迍日時亡刼貪杯酌
只喜長生及貴人
　(日時帶亡刼全者主貪酒色成疾只宜/藝術九流月日逢天月徳縱有禍亦輕)
寅申巳亥若逢全長生不遇命難延謀高膽大終遭辱
結果應無莫怨天
　(如韓平原壬申辛亥己巳丙寅如此大貴不免斬首/常人必無結果又禇冲夷翰林命甲申丙寅壬午辛)
　(亥丁巳胎辛/巳年被禍)
刼孤二煞怕同辰隔角雙來便見迍丑合見寅辰見己
戌人逢亥未逢申初年必主家豪富中主賣田刑及身
喪子喪妻還尅父日時鬭凑不由人
　(丑見寅為例謂之刼帶孤辰主刑尅孤貧僧道九流/人庶幾一命癸未庚申丙申己亥中年退散喪身遠)
　(配一命己未壬申又見申時却/有貴人不妨但刑尅父母無子)
刼孤帶貴長生兼便主威權福壽全若不長生逢貴氣
也應白手置莊田
　(如辛丑見丁亥壬寅者為官見戊寅先犯官/司後富緣丁亥是臨官又合貴力重故也)
古老三命分強弱刼煞亡神最㓙惡聚衆攻身大不祥
不貧即夭塡溝壑
　(聚衆乃亡刼同八寡隔角破田破宅大耗懸針等/類如己卯見庚申癸卯見丙申尤甚緣尅主也)
亡神刼煞不宜全莫教得黨尅生年羅紋不戰也㓙惡
生死榮枯在目前
　(如癸酉辛酉壬寅壬寅被/牛觸出骨病五日而後死)
凡是㓙神莫尅年尅年便主禍連綿煞神各自分輕重
我尅他兮煞變權
　(㓙神惡煞宜尅出/吉神貴人宜尅八)
大富大貴憑煞權煞宜居後主宜先單逢亡刼天元秀
定亂安邦作大賢
　(如一命癸酉庚申丙子丙申酉為主在前申為/煞在後庚申煞受制丙申鬼病金旺所以大貴)
最㓙卯酉見寅申卯見申兮煞帶針破宅破田併大耗
離居離祖更孤貧
全見寅申必破家平生造屋愛奢華設居富貴應無久
祖業非官火炬花
　(命宅祿宅不宜同亡刼卯酉生人不宜見寅申謂之/破宅煞若亡刼懸針大耗隔寡在其上見全寅申者)
　(愛造屋費若非官司抄没必主燒毁先富後貧如乙/酉癸未庚寅甲申女命纔嫁夫火燒其屋因訟賣盡)
　(田園而/離祖)
子午生人一例推己亥那堪在日時尅主更嫌他有黨
耗財破產決無疑
　(如戊午癸亥癸巳甲寅又甲寅胎是煞得黨三次投/軍後作丐者戊午癸亥癸巳丁巳一土制二水火復)
　(臨官富足/而孤離祖)
上宫亡刼主刑妻破碎臨官一例推尅後依前婚室女
干生音助歲必低
　(日為上宫時為帝座如見亡刼大敗臨官帝旺皆主/尅妻天干助生納音又生主再婚室女不然或以妾)
　(為/妻)
貴人祿馬上宫加妻必賢能内克家更有食神兼帶合
腰如楊柳面如花
　(上宫見祿馬或貴人食神必主妻賢内/助更兼六合合起主得貌美成家之妻)
亡刼孤寡凑同辰六親尅害必然眞日上逢之妻愚樸
時上逢之子未眞更與三刑同位到若非僧道主孤貧
　(亡刼本孤更値孤寡三刑同位決然難為/六親日上尅妻時上尅子必然妻愚子抝)
凡處公門休帶煞若逢亡刼便遭刑計孛火羅臨四正
千里徒流枉喪身
　(凡處公門不宜見亡刼日時全見必主配死如隔/見有合亦主徒流更火羅計孛守四正者准上文)
祿馬嫌衝宜六合煞神忌合喜刑衝煞神遇合為㓙煞
祿馬刑衝吉反㓙
　(如甲子乙亥己亥己巳是合煞被人殺死如己亥丙/寅甲寅庚午甲寅與己亥為雙合若更尅身則早死)
　(今却不尅五十/二歲坐獄而死)
單逢刼煞或亡神間有咸池及貴神醫卜巫師或牙儈
隨緣度日免孤刑
　(日時單見一位亡刼無貴人生旺而逢/死絶之地主貪杯好色術藝人方可)
回頭破碎煞非佳煞反朝元禍不賖酉丑兩宫攢煞轉
孤尅重重壽不遐
　(酉命人見寅申己亥日時丑命人見辰戌丑未日/時謂之回頭破碎主狹猾命夭受尅者不滿三十)
子午卯酉若逢蛇受氣長生必拜麻煞神死絶相攢聚
宜作屠行賣肉家
　(如一命庚子壬午辛巳辛卯自中庭拜麻而又出/之緣煞氣太重如己卯丁卯乙卯辛巳殺猪屠户)
雙魚雙女主雙生命入寅申孛計侵男女兩途逢朔望
望過一子一為陰
三刑隔角更空亡華蓋重併主過房必是雙生或庶出
不然重拜兩爺娘
　(己為雙女亥為雙魚以蛇有兩頭魚有比目故名命/帶己亥寅申戌立命及火羅計孛坐命華蓋併於空)
　(亡三刑孤隔多是雙生不然/庶出過房或尅害父母兄弟)
雙辰一煞最刑傷干帶同干支帶雙六害併逢亡刼煞
叢林之内禮空王重拜偏生併寄養男當鰥寡女居孀
只為重犯雙辰煞更有平頭一例詳
　(雙辰者干支兩位是也多主孤尅如癸亥癸亥丙申/丙申謂之亡刼雙辰煞是一長老如乙亥丁亥己卯)
　(丁卯是一奴婢如己亥乙/亥丁酉己酉是一過房)
寡宿孤辰不可當犯全送老沒兒郎共活却宜三兩姓
好為僧道守空房
合空合刃合咸池空主聰明刃狠愚合刃羅紋身惡死
官刑茍免主顚痴
　(有大六合小六合大三合小三合華蓋雙合單合内/合外合順合反合合空亡主人奸巧合羊刃更羅紋)
　(重疉互換主惡死如乙酉庚辰庚/辰乙酉非犯法徒刑必破相有疾)
咸池不合也風流合起奸淫老不羞有合更兼來尅我
腸風消渴病為仇
　(咸池主腸風干尅及納音尅主消渴如庚辰己丑/辛巳丁酉一生最淫以己酉丑三合合起桃花也)
干頭帶合力還輕三合應須辨淺深順合也還觀反合
吉㓙禍福要詳明
　(如天干合地支不合為單合戌命人/時日見寅午為反合禍福一般斷)
亡刼不宜眞六合有合還宜有貴人不遇貴人兼尅主
他不殺人人殺身
　(亡刼切不宜合亦不宜尅主如壬戌癸卯己亥己巳/雖不合却有己之陰土尅壬之陽水地支逢衝故主)
　(大㓙又丁己壬申天干地支六合合起巳刑/申酒色破家一女命壬申年見己巳日為娼)
合貴之中更帶官少年平步上雲端合祿干頭兼得祿
三宫釣起福人看
　(如辛未己亥丙午戊戌謂之合貴又謂合官少年請/舉如辛未辛丑甲午丙寅早年入仕緣為丙寅勝也)
貴人尅入最為佳祿馬如斯皆可誇微尅更兼逢六合
管敎富貴享榮華
　(凡貴人祿馬宜尅我謂之尅/入有尅而又帶合斯至妙矣)
　　子午卯酉四宫互換神煞
咸池四位五行中徧野桃花鬭嫩紅男女遇之皆酒色
為其嬌艶弄春風
子午卯酉占中天咸池羊刃煞相連甲庚壬丙人相遇
慷慨風流醉管絃
凡是咸池多性巧更主風流貌比華性急又兼多業藝
是非林裏反成家
咸池一煞號廉貞逢水妖嬈主亂淫沐浴進神仍見貴
必敎傾國與傾城
　(咸池煞乃天之廉貞星也凡命遇之最不宜見水/主好淫如更在沐浴之鄉逢進神傾國傾城貌也)
倒插桃花色更鮮日時月裏反朝年風流倜儻人奸妒
性巧聰明賢不賢
　(如卯人見寅午戌月日時酉人見申子辰月日時反/朝於年謂之倒插桃花主人性巧聰明性急不能容)
　(事多賢淑而/有不賢處也)
錯亂咸池藝術人休囚帶鬼最為眞空亡生旺心偏巧
能武能文罵鬼神
　(咸池主藝術如在旺宫必術藝精奇高秀之/士如空亡帶鬼無氣死絶必村巫或粗工)
羊刃咸池在日時心靈性巧事多知旺宫性急敗宫緩
宿疾風流兼有之
　(如甲戌人見卯謂之咸池羊刃又庚申見酉/庚辰見酉之類主人多學多能未免帶疾)
咸池為性本邪淫申子辰逢癸酉金亥子水人情色重
恐躭花酒病傷心
時日咸池一兩重名為歲煞反招㐫暴亡水火離鄉死
咀咒瘟黄不善終
　(歲煞者即咸池在日時主父惡死屬火主火死屬水/主水死屬土主瘟死屬木主打死屬金主刃死各以)
　(五行/推之)
日上咸池帶旺神陰錯陽差華蓋并妻家惹禍兼裝醜
若不刑離誘外人
　(凡日上咸池更有陰錯陽差華葢破碎/在其上皆主妻不良因妻裝醜受辱)
貴人天上號文星互換年時福氣深四柱羅紋重疉見
重逢生旺侍楓宸
　(天乙貴乃天上至尊星也若年與時上互換見之則/吉更得生旺有氣為上如丙申己亥辛未己亥辛巳)
　(丙申壬午壬寅俱互換見貴前命有氣為宰相後命/無氣為太守又蘓東坡學士丙子辛丑癸亥己卯水)
　(臨官於亥太抵五行第一貴者福氣為官併根互換/貴人第二貴者權煞為官不可拜相第三貴者秀氣)
　(而/已)
貴人六合有陰陽陰貴逢陽喜異常若見羅紋兼有氣
少年天府姓名香
　(羅紋貴人年時互換是也甲見丑為陽貴未為陰/貴如甲寅辛未癸未戊午合起陰貴得女人財力)
進神白虎兼羊刃歲煞懸針破碎同誰識陰陽眞造化
乾坤感應自相通
　(子午卯酉有四個進神四個羊刃四個白虎歲煞/咸池將星兩個懸針破碎乾坤造化各主禍福)
進神不可例言奇中間妙理有誰知進祿貴官方是吉
敗家時日進咸池
　(如辛未見甲子是/進咸池主孤貧)
進針進耗皆無益羊刃咸池尤不吉設逢天乙貴人臨
起倒無成貪酒色
　(如辛未見甲午/是貴而帶懸針)
進神入命本無益翻作耗神尤不吉若逢暴敗與咸池
賣盡田園躭酒色
　(進神懸針羊刃在日上主生/離死别三妻之命在時無子)
進神羊刃必遭官日上屢敎歌鼓盆時上號為埋子煞
三刑同到入軍門不入軍門身惡殞遲早須當運限論
　(進神羊刃更帶懸針暴敗三刑必主因公得罪入於/軍門不然惡死如甲子庚午庚午己卯四十四歲㐫)
　(死/)
白虎胎神氣象豪木人癸酉便聲高更逢羊刃兼飛刃
罵殺時人口似刀
尅本如逢在日時娶妻糊塗又刑妻焦牙爆齒仍多口
方許和鳴福壽齊
　(白虎煞即五行胎神是也如庚/申庚寅之木見癸酉日時之類)
陰錯陽差因孝娶外祖兩重或入贅不然決要尅其妻
或者殘房來作壻
陽差陰錯不風流花燭迎郎不自由不是寒房因孝娶
殘房入舍兩家仇
女人逢者亦依然眞假公姑或續絃否則有刑多寡合
外家零落是前緣
陰錯陽差煞最㓙日時年月莫相逢孛星若也臨高位
自作媒人兩三重
　(如丁亥丁未壬戌癸卯頭妻偏生女半年而死/復娶一妻如丙子庚寅丁丑丙午亦娶三妻)
陰錯陽差理更微桃花帝旺莫相隨惹起官司因婦女
不因外祖便因妻
　(凡錯差會桃花煞在帝旺之位准上文如庚子己丑/辛卯戊子三次招女人官司如辛亥壬辰辛酉壬辰)
　(因女人官司破家如癸亥戊午丙/子己亥因女人起事其驗如此)
日時羊刃貼身隨必主生離死别妻互換懸針攢一處
駝腰狗背免流笞
女子逢之必夭傷投河自縊樹頭亡如逢天月徳來救
免得凌尸死血光
　(日時羊刃主尅妻若來尅身主生離一妻死二妻如/丙午生見甲午之類為貼身年月日之刃聚於時或)
　(三處刃聚於日准上文如丙寅丙申壬午戊申十八/割頸又女命丙寅甲午丁亥庚午為有日煞雖免自)
　(縊凌尸却早生/產死終見血光)
古言羊刃只宜男不怒而威性不忙寛慓剛廉人梗槩
管敎富貴享安康
　(如一命庚戌乙酉乙酉乙酉帶三重旺氣羊刃不併/華蓋咸池懸針之類主有權作從化得局看所以大)
　(貴/)
狼飡鯨飲是如何羊刃重重亡刼多計孛火羅臨四正
只圖醉飽任風波
　(四正子午/卯酉是也)
神煞無多不易論看他攢聚看他分分開禍福皆分散
聚煞攢㓙命不存
　(如甲戌丁卯癸卯丁巳一生富足無子謂之分散不/合太多壽不滿五十如丙寅壬辰丙子甲午謂之攢)
　(㓙聚煞貧/賤早夭)
日中羊刃兼華蓋只利妻先嫁一人卒急寒房方免禍
貌如太美便風聲
　(六己生人見未日若己亥/己卯己未人得之准上文)
煞神最喜落空亡㓙煞空亡大吉昌祿馬貴人還減福
如遇相衝另一詳
空亡生旺必聰明死絶嘍囉語不眞犯盡空亡空裏發
空門藝術九流人
　(空亡遇相衝則不/空宜生旺忌死絶)
貴人祿馬事非虛神煞權高首位居祿馬煞神如得貴
禹門級浪化龍魚
貴人祿馬在身宫不帶空亡不帶衝遇旺逢生多發福
桃花浪裏變魚龍
休囚死絶均無益衝擊空亡皆減力任是侯門將相兒
只可隨緣度終日
　(如丙申己亥辛未己亥是貴人上帶長生又煞在旬/内所以大貴如己亥庚午庚午壬午祿太多而逢死)
　(絶所以/為道人)
年月日時共一旬還同兄弟一家人若兼祿馬同旬内
金榜揚名顯二親
　(五行四柱皆在本旬遇祿馬官貴/則吉遇羊刃破碎則㐫秀而不實)
為人性快是如何生旺臨官馬更多待物接人多慷慨
咸池疎爽更嘍囉
勾絞三刑亡刼併為人狡猾更沉吟日時年月如重見
内蘊機關似海深
　(如甲申生見乙亥辛巳之/類主人奸巧作事多詐)
平頭一路占天干羊刃懸針煞鬭攢相尅相衝無旺氣
披毛帶角畜生看
　(天干一路是平頭煞如丙午丁未之類地支重疉/帶羊刃懸針聚一位傷主命必傷殘不然畜生)
戊庚多者定披毛重疉元辰命不牢計孛火羅如守照
馬羊猪犬數難逃
四柱刑胎父必傷當於母腹便身亡戊庚隔角平頭煞
背指青天壽不長
　(凡四柱刑胎有早尅父不吉凡有隔角/平頭三刑空亡五行無氣多是畜生)
　　辰戌丑未四宫互換神煞
辰戌丑未為四印戊己得之偏主信甲乙若逢鄙且貪
丙丁或遇多貧病庚辛格號母生兒聚煞丑宫多短命
　(戊己屬土遇四印為本宫主信甲乙逢之為財財已/入庫主人貪鄙丙丁得之竊氣不貧則夭庚辛為子)
　(歸母腹或四位不全在死絶之地主/人勾絞使術數或聚煞丑宫多夭折)
天罡大煞占辰宫大吉原來在丑中小吉煞常居未上
河魁在戌定其踪不知四柱四般煞難定浮生吉與㐫
　(人命辰戌丑未全/更有别煞主孤尅)
四柱四衝皆有刃三刑華蓋一般同若逢丑未干頭貴
金谷園中富貴翁
　(辰戌丑未四位華蓋羊刃飛刃墓庫三刑若全/帶如甲辰甲戌辛未己丑之類未有不享福者)
戌重見戌未見未丑重見丑辰見辰時上疉逢華蓋煞
男女空亡寂寞春更有羅火孛與氣若臨身命一般論
華蓋清閒藝術人休囚生旺兩般論文章醫卜兼師術
九流僧道日時眞
　(華蓋喜於自墓及相生乃可享清閒之福否則僧/道九流如庚辰之類不能自墓只可村巫粗藝人)
華蓋咸池兼帶鬼不為巧匠便為師鬼少五行兼有氣
不頂黄冠便着緇
墓庫逢華福壽基六親孤尅似華夷日妻時子分輕重
官不封侯定可知
　(如甲戌甲戌己未甲戌是墓庫逢華蓋主享福眉壽/未免尅父母刑妻子尅我者重合我者輕爲官不至)
　(封/侯)
前言丑位怕逢寅戌人嫌亥未嫌申辰人嫌己為孤刼
祿貴臨兹是福神
　(刼孤二煞更帶長/生逢貴祿尤好)
土旺辰戌并丑未凡命逢之多性執飛刃三刑同位見
性惡性剛兼性急
觀之外貌似溫和怒髪衝冠奈觸何若不刑妻併尅子
因親氣血不調和
　(辰戌丑未屬土所以性執不拘單/逢雙逢但有羊刃飛刃准上文)
羊刃四宫三兩重盲聾瘖瘂或腸風三刑同位來傷主
不配應當不善終
　(既多羊刃又有三刑同來傷/主不但刑妻子且不善終也)
飛刃比和便主權為人公議寡於言剛方正大多欽仰
聲勢肥家遠近傳
　(如帶羊刃不要尅我仍不要他旺在強地他弱則降/我為福他強我弱則禍如甲寅水見辛卯木之類是)
　(也/)
帶來飛刃并三刑㓙狠強梁不可親好殺好欺仍好武
只宜他敗我生成
刑尅重重好過房古言辰戌是魁罡破祖離家方吉利
只宜藝術與牙郎
　(辰為天罡又為地網戌為天魁又為天羅辰戌日時/未有不孤者也中末年只宜守己如相尅只宜藝術)
　(空門/人)
辰能合酉酉衝卯辰卯之中六害生未來合午午衝子
子未之中一般情不是過房隨母嫁或為僧道或孤貧
　(以上名/暗六害)
五行鬼煞看輸嬴鬭戰伏降分重輕他弱我強還得福
鬼強我弱便為㓙鬼多只利術醫卜空裏營謀事事成
鬼占強宫居旺地洛陽花發又殘春
　(鬼煞皆不尅身及占強宫要分戰鬭伏降如鬼多/只宜九流敗宫鬼多身居強位纔發又不如意)
無鬼不能成造化無煞安能身有權只怕鬼多兼煞衆
㐫多吉少便為愆
鬼強不可例言㓙鬼伏他家受制功格曰伏降神内保
恭謙富貴福興隆
　(貴人祿馬主溫和神煞主猛烈命中無鬼不成造/化無煞不成權柄但恐多則分秀氣不為吉也)
他來尅我我居強我占強宫又不妨鬼敗本強身富貴
名高仍且壽延長
母生子廣母當虛母占強宫又不虞母旺子衰分四季
九重城裏任安居
　(如金人見土為母見水為子如庚戌乙酉乙酉乙酉/丙子胎是金生四水母生子廣却喜子衰母旺而不)
　(為害况金生八月是得令之秋煞不得/地而身得地子不能竊母之氣故貴)
母分四季產嬰孩子旺強宫母却衰夏月木人逢火旺
家徒四壁免㓙災
　(凡上生於下乃脫氣不吉如木命逢戊午之類/况是夏月火復得時乃子旺母衰不貧則夭)
隔角三刑尅害多直須離祖號行窠自為自立方奇特
骨肉仍敎内不和
身體髪膚因父母賢哲保身無毁傷進退存亡能覺悟
吉人㐫變作禎祥
　(右十二宫神煞古人所重然必以主本旺相休囚五/行生尅制化本之以財官印食參之以貴人祿馬然)
　(後看神煞輕重較量可也若專論神煞則/誣矣故取應天歌以為三命之一助云)
　　戰鬭伏降刑衝破合
戰鬭為祥力兩停兩邊相制始為榮夫妻相稱仍和順
平步青雲萬里程
要知戰鬭福千鈞四柱相停力不分沙漠宣威聲萬里
詞塲筆陣掃千軍
　(此戰鬭為福格也凡五行不戰則體常為主遇戰鬭/則迭為賓主己巳癸酉庚寅辛巳大林木懼癸酉劒)
　(金日為主主乃庚寅旺木已巳林木依附庚寅自立/為主癸酉勢孤不能敵也又有辛已金為之輔主自)
　(立為主已巳主弱而疾寅強癸酉金剛辛巳又弱強/弱相等兩邊力停我尅者為夫受尅者為妻夫妻剛)
　(柔相濟所以戰鬭/之中反得福也)
五行遇戰主多更相對相衝便鬭爭鬭若不嬴翻作禍
力停須看兩相登
刑衝戰鬭論輸嬴四柱偏頗力不停魚腹有災防溺水
鼠牙莫近恐遭刑
　(此戰鬭為禍格也一命壬午己酉己巳壬申楊木生/秋月白帝司權金得勝之時木極衰弱巳申酉皆金)
　(局况壬申金得土以滋其勢己巳又合起/壬申為禍傷身故三十八歲溺水而死)
上宫刑月月刑年鬼在休囚勢自偏帝座若還仍尅日
遞相關鎻福滔天
　(此伏降為福格也如乙巳甲申乙酉己卯乙酉敗水/生於甲申而尅乙巳之火火却不得其位而水反勝)
　(鬼得其黨謂之鬼嘯却喜巳卯土先破乙酉/水復制甲申互換相制不能為禍反為吉也)
伏降為福下刑年帝座居強獨主權心廣體胖膺百福
子孫榮貴慶雙全
　(如甲子丙寅甲申辛未是土制水水制火火/制金皆反為福必主簪纓累代福壽人也)
鬼來攻我鬼居強我弱之時執力莫當鬼煞兩般俱有氣
不空有合最為殃
鬼逢專旺擅強梁身弱名為我反降若遇空亡應免禍
如無援救命難長
　(此伏降為福格也如一命辛未辛卯辛卯巳亥鬼在/強宫却喜甲申旬金空亡故雖不能富貴亦無災禍)
　(未滿五/十而死)
母被鬼傷子來救子報母寃排左右破其鬼賊衝其刑
破鬼衝刑為福壽
　(此衝破為福格也如戊午癸亥癸巳丁巳癸巳之絶/水歸於癸亥冬月水勝之時而尅戊午無氣之火况)
　(巳為破祿亥為破宅合主貧賤今喜丁巳土就身/尅退癸巳衝破癸亥乃子來救母一生富足人也)
鬼煞來刑要帶衝交相衝破却為功文章獨步誇王粲
富貴雙全比石崇
　(如乙亥乙酉癸巳癸亥衝破其鬼/反為福一生富而好禮名冠鄉閭)
破其祿馬破其庫破了吉神無救助神煞相殘破宅同
作丐人間無限數
墓庫中為祿馬殘更衝命宅一般般如無吉曜居強正
活計猶如一范丹
　(此衝破為禍格也如鬼尅我謂之傷殘吉神格無救/助如戊午癸亥癸巳甲寅又甲寅胎三水歸依癸亥)
　(而尅戊午之火破了祿宅命宅乃溝壑亡/神醫桑刼煞三次投軍後作丐餓而死)
刑煞落空兼有制刑不入身為福會同宫相制主得援
得援附主為祥瑞
　(此制刑為福格也如甲子甲戌甲寅丁卯甲戌鬼落/空亡吞啖寡宿空亡甲寅水尅退丁卯之火不敢傷)
　(甲子之金乃主得/其援反為福也)
制刑得援要空亡不尅身兮福祿昌金玉滿堂人富貴
少年高折桂枝香
　(如庚寅癸未壬戌乙巳甲戌胎甲戌壬戌同宫水火/相争又喜甲戌歸於乙巳不能刑於癸未壬戌勢孤)
　(刑而不入/故主富貴)
戰鬭刑衝為大敵敵得勝時方是吉投身如在鬼賊中
横死家亡刑憲及
　(此惹刑為禍格也如辛酉辛丑癸酉壬子癸酉辛酉/同宫戰鬭刑於本身就家降鬼為鬼所制被人殺死)
惹刑為禍最非良停力同宫盡鬭傷身若就降降鬼賊
難逃家破更身亡
　(力停者一位不能刑二三位刑一位乃眞刑也/如辛酉辛丑巳丑乙丑得己丑之火以救其禍)
十般六合少人知自古神仙不泄機祿馬貴人旬内合
合中添福福無涯
　(此六合為福格也十般六合巳解前如甲寅辛未癸/未戊午此為小六合合起貴人而得陰人之助致富)
　(貴福/壽)
六合為祥一例推合中增損為咸池功名擬向為霖用
不謂雲行雨不施
　(如眞得秀戊戌壬戌壬申癸卯金不能勝而木反勝/合中不喜咸池增損又且尅身咸池雖人聰明畢竟)
　(是減福又壬申傷木柱/無土救是為合中減福)
合來神煞便為㓙神煞如何一様同各煞各宫專禍福
鬼神催使不由人
　(此六合為禍格也如己亥丙寅甲寅辛未甲與己合/寅與亥合合起亡神吞啖孤辰故主枉死於獄平日)
　(喜訟之/過也)
六合為災不可當官符亡刼一般詳迷花戀酒并籠養
好訟終身桎梏亡
　(如庚子丙戌乙酉丁亥合咸池羊刃平日不如/人而好武好籠養歌舞酒色三十一坐獄死)
生旺旺中生福慧旺裏反宜鬼相制得制方為福壽人
一重方可為祥瑞
　(此生旺為福格也如甲寅癸酉壬戌庚子其父為太/平宰相可謂腹中藏貴煞胎裏叫官人是生旺中得)
　(鬼制/是也)
生旺為祥在日時鬼來制御却相宜桃花直透三層浪
桂子高攀第一枝
　(如乙酉乙酉壬辰庚子然庚子土自旺又帶鬼/尅身相制是生旺鬼制之福故主早年登第)
五行生旺不宜多三兩重逢禍必過旺裏若還無制御
𫝊尸癆瘵面閻羅
　(此生旺為禍格也如丁亥辛亥己亥甲子/同官戰鬭非惟貧賤又且癆瘵十六歲死)
長生帝旺見重重變福為災反不中得鬼制他方減禍
縱饒富貴也招㐫
　(如己未辛亥甲午辛未少/年廸功郎出身未敗死亡)
死中得母絶逢生富貴榮華别様新廉簡直溫無燥暴
朱衣元是黑頭人
　(此死絶為福格也如金人見戊寅為絶處逢生見/庚子為死中得母見庚午為敗中有救皆為福矣)
人言死絶最為㐫起死為生福反崇深畧沉機人謹重
康寧福壽足盈豐
　(凡命死中得母絶處逢生敗中/有救主人沉機謹厚而享大福)
死絶那堪鬼更傷鬼居強位豈能當若還祿宅皆衝破
失業亡家死異鄉
　(此死絶為禍格也如己亥庚午庚午壬午非惟/木死於午而祿死於午賣盡田園死於道路)
死絶重重鬼更逢祿宫命宅併刑衝若還四正無吉曜
定主伶仃别祖宗
　(如戊午壬戌癸亥癸亥非惟火絶在亥而且破命宅/祿宅定是離祖人也凡干支戰鬭降伏刑衝破合乃)
　(神煞中之最要/者故併及之)
　
　
　
　
　
　三命通㑹卷三
欽定四庫全書
　三命通㑹卷四
　　　　　　　　　　　　明　萬民英　撰
　　　論十干坐支兼得月時及行運吉㓙
　　甲乙
甲木屬陽乃棟梁之材喜生秋冬遇申子月為吉柱見
庚辛譬斧鑿之論主名利運行申酉辰戌丑未鄉大能
發越見辛官尤妙忌寅午戌合局及透丁火傷官乃辛
苦勞力作事無成之命運逢亦不順若合局丁透柱有
辰戌丑未干上露戊巳再行財運傷官生財却發大福
乙木屬陰為生氣之木遇春生而花葉茂盛亦喜生於
小春之令逢亥卯未申子辰二局更行北運雖透丙丁
庚辛亦不妨所忌寅午戌火巳酉丑金多傷殘再行南
運主夭無疑
　　甲乙貴乎木得宜　　要知金水旺為竒
　　春從南徃秋歸北　　冬夏西行發福基
甲乙日生人身坐巳酉丑申戌金鄉運行宜土金分野
若生寅卯辰不結木局宜時引歸土金分野大貴行運
亦然則官長遠若生巳酉丑申月時引歸亥卯未寅取
貴非此時者乃過與不及却要運行水木局分野否則
貧儒柱中原有財星怕比刼分奪原無財星不畏如木
得金而成器仁者有勇金得木而成材勇者必仁是乃
剛柔相濟陰陽相停運行却喜財官若有木無金則庚
辛虧而義寡有金無火卽勇而無禮則亂金太盛而無
水則枯木太多而無金則繁是金木各不一也偏陰偏
陽難名之命縱遇財官亦不發達
(六甲日/詩曰)建禄於寅是旺鄉(寅上甲木坐禄金絶土死/財官兩背見辛未時取貴)秋
臨傳送鬼刑傷(謂申中甲絶庚/為煞秋生鬼旺)戌中坐禄心懷善(戌中/辛有)
(餘氣戊土正位身坐財官身被/火焚心多懐善見丙寅時貴)辰位藏財性亦良(辰中/戊巳)
(入墓身坐財庫水氣發生/性多善良見丙寅時貴)午喜巳財天有赦(午中巳土/建旺丁火)
(傷官有財無官/夏生為天赦)子雖沐浴日無妨(甲木子上雖沐浴子/中癸禄旺坐生氣印)
(綬冬生/為天赦)有吉為㐫㐫為吉更㸔天時仔細詳
六甲日用辛為正官庚為偏官戊巳為財如年月時中
透出戊巳辛字生三秋四季及金土局財官有用如不
透出三字只生三秋四季及金土局亦作財官論見甲
乙奪財丙丁傷官名利艱難若生春夏及火木局財官
無氣雖得滋助名利亦輕喜行西方四季金土分野向
官臨財之運不喜東南木火傷官敗財之地若四柱庚
辛俱見謂之官煞混雜無去留制伏反主貧賤如只有
庚不見制伏當作鬼論分身鬼强弱定其吉㐫壽夭若
制伏得中作偏官論太過反不為福更㸔日干於所生
月内有力無力有助無助分節氣淺深輕重言之喜行
身旺鬼衰運忌身衰鬼旺運
(六乙日/詩曰)卯宫得地禄榮昌(卯上金絶土死乙木坐禄財/官無氣庚辰時主貴或類作)
(木局主/大貴)未上逢財是正鄉(未上乙木本局有巳/土為財丁火傷官)亥内壬
居不失局(亥上乙木死喜壬旺為生氣印綬/不失木局見丙子壬午甲申時貴)丑臨官庫
從夫吉(丑金局從夫化金為福身坐財官偏印/為丑中有巳土辛金癸水餘氣故也)巳上金
宫有化良(巳為金局須化金為福但身坐正財/男主尅妻女主妨夫見壬水者輕)更㸔天
時併合局吉㐫禍福細推詳
六乙日用戊為正財巳偏財庚為正官辛偏官若年月
時上透出戊巳庚字生三秋四季及金土局財官有用
如不透此三字生三秋四季及金土局亦作財官論見
甲乙奪財丙傷官名利艱難若生春夏及火木局縱有
財官無氣雖得滋助亦輕喜行西方四季金土分野向
官臨財忌行火木之地傷官敗財怕官煞混雜有煞無
制鬼論制太過不及皆不為福更詳日干於所生月内
有無力助分輕重言之運喜忌同上
　　丙丁
丙火屬陽乃太陽之正氣能生萬物喜生春夏月間自
然成就精神百倍更遇天月二徳行東方運大妙雖見
壬癸水不妨惟忌戊土透露减其分數大運歲君相犯
官府刑獄破財䘮服生於秋冬更遇夜時地支再合水
局非僕卽從一生離别孤獨貧夭殘疾
丁火屬陰為凡火可制萬物金銀銅鐡不得丁制不能
成器喜生夜間巳酉丑月令為妙正月逢寅乃天徳印
元更得卯字最好忌壬癸水如日生多尅妻子遇南方
運剥官退職行西北方運貴
　　丙丁日主火為根　　金水二星是福源
　　行運若臨西與北　　縱然富貴不週全
丙丁日自坐申子辰亥水位又引歸金時如生寅午巳
月為水火旣濟大貴夏五月忌三合火局火炎水乾冬
子月忌三合水局水盛火㓕水火相停斯成旣濟大運
宜金水分野却忌過與不及偏陰偏陽苗而不秀若生
申子辰亥月須要寅午戌巳時取貴非此時者行木運
方好否則虚名不貴
(六丙日/詩曰)居寅有秀壽偏長(寅上金絶水死財官俱背丙/火長生獨食神生旺故主有)
(壽見己亥辛/卯辛巳時貴)在午刑衝身亦强(午上火旺之地謂之日/刃喜刑衝破害為午中)
(金敗癸絶財官俱背男妨妻/女妨夫見癸水乙木者輕)申上鬼强通月吉(申中庚/為財壬)
(為煞身坐財官見庚寅/時貴癸巳金神化氣貴)子中禄旺得時昌(子中有辛生/癸旺身坐財)
(官見癸巳/庚寅時貴)辰臨官庫冬生忌(辰上身坐官鄉為壬/癸入墓庚寅時貴)戌傍
財鄉夏不良(戌乃墓地中有辛金餘氣/身傍財鄉夏生財官無氣)消息盈虚𤣥妙
理要精休旺說行藏
六丙日用庚辛為財癸正官壬偏官若年月時中透出
庚辛癸字生秋冬金水局中財官有用如不透此三字
生秋冬金水局中亦作財官論見丙丁奪財巳為傷官
名利艱難若生九夏四季火土局中縱有財官無氣雖
得滋助亦輕喜行西北金水分野向官臨財之運若柱
中壬癸俱見官煞混雜無制反賤如有壬無癸不見制
當作鬼論要分身鬼强弱定其吉㓙壽夭制伏得中作
偏官用太過反不為福更詳日干於所生月内有力無
力有救無救分節氣淺深輕重言之喜行身旺鬼衰之
運忌行身衰鬼旺之鄉
(六丁日/詩曰)酉上臨財學業精(酉上丁火長生學堂貴人/身坐財官見壬寅時貴)亥
中坐貴向官榮(亥上日貴中有壬旺身坐官鄉見/壬寅時貴己巳為金神化氣貴)太衝
無氣財官背(卯上水死金絶/財官俱背無氣)小吉迎祥印綬生(未中有/木餘氣)
(財官雖背/印綬生身)已近火宫身旺相(南方火旺之地財官受制/謂已中丙火奪財戊土奪)
(官故也男妨妻女妨夫/有戊者重甲寅者輕)丑中金庫禄榮豐(丑中庚辛入/墓有癸水餘)
(氣身坐財官/見辛亥時貴)人生吉㓙如何定月氣時中見重輕
六丁日用庚辛為財壬為正官癸為偏官若年月時中
透出庚辛壬字生秋冬金水局中財官有用如不透此
三字生秋冬金水局亦作財官論見丙丁奪財戊傷官
名利艱辛若生九夏四季火土局中縱有財官無氣雖
得滋助亦輕喜行西北及金水分野忌傷官敗財運怕
官煞混雜有煞無制鬼論制太過貧更詳日干於所生
月内有無力助分輕重言之運喜忌同上
　　戊巳
戊土屬陽乃隄岸城墻之土止能拒水不能種養萬物
凡城隄不有刑衝破害人民得安喜甲乙木以煞化印
之地忌行西方運縱發而當破當憂要火生扶嫌水尅
制戊巳重犯名利兩失辛庚叠逢作事進退
已土屬陰為田地山園之土可以種養萬物要刑衝破
害卽耕鑿之論喜生春夏辰巳之鄉乃官印之地更不
値傷官損印發福主為人好置造田園豐盈行東北方
運尤妙更兼亥卯未木决主富貴人物穏厚大寛小急
値辰戌丑未乃背禄逐馬及刼財刑傷破耗訟服不一
　　戊巳日干尋水木　　柱中原有還為福
　　運臨北野及東方　　徳潤身兮富潤屋
戊巳日生坐下亥卯寅位為勾陳得位運行宜水木分
野生亥子月要引辰戌丑未巳午時若生辰戌丑未巳
午月要引亥子時為貴蓋土得木而疏通木頼土而培
養若木重而土少則崩土重而無木乃頑濁無用之土
巳日丑年月西方不吉南方大顯
(六戊日/詩曰)子坐財鄉亦是祥(子中癸旺自坐財郷見乙卯/時貴丁巳時為金神化氣貴)
離南有破却輝光(戊午謂之日刃喜刑衝破害午中無/水木財官俱背然南離火旺生四五)
(月印綬雖破/却有輝光)在於申位財神旺(申上壬生甲/絶有財無官)長生寅宫
禄鬼昌(寅上火生土秀氣鍾毓/甲木當權身坐偏官)辰上兼財居正位(辰中/壬癸)
(入墓乙木有餘/氣自坐財官)戌中依火是專鄉(戌上戊為魁罡財官/俱背柱中不見財官)
(為上喜身旺重叠忌刑衝財官旺若入/别格年月時中見財官喜水木分野運)柱中有用或無
用月令如何要忖量
六戊日除戊戌為魁罡其財官喜忌論於日下其餘戊
子戊午戊申戊寅戊辰五日用壬癸為財乙正官甲偏
官若年月時中透壬癸乙字生春冬水木局中財官有
用不透此三字生春冬及水木局中亦作財官論見戊
巳奪財辛傷官名利艱難若生三秋四季及金土局財
官無氣雖得滋助亦輕喜行東北方水木分野向官臨
財之運忌行四季西方敗財傷官之地若柱透甲乙官
煞混雜無制反賤如無乙有甲無制當作鬼論要分身
鬼强弱定其吉㓙壽夭制伏中和作偏官用太過反不
為福更詳日干於所生月内有力無力有救無救分節
氣淺深輕重言之喜身旺鬼衰運忌身衰鬼旺運
(六巳日/詩曰)酉中財禄兩相背(酉中水敗木/死財官兩背)卯遇偏官要力
停(卯中乙木專權身坐偏官須/巳土司令得地方是力停)巳位豈能虧小信(巳中/水絶)
(木病丙旺財官無氣/印却生身丙寅時貴)亥中終是得髙名(亥中身坐財官/見丙寅時貴)
未臨官庫時通貴(未上有官無財乃有/木無水見丙寅時貴)丑坐財鄉月助
榮(丑上有財無官/見丙寅時貴)中有榮枯千百様臨時消息要分明
六巳日用壬癸為財甲正乙偏官若年月時透壬癸甲
字生春冬水木局財官有氣如不透此三字生春冬水
木局亦作財官論見戊巳奪財庚傷官名利艱難若生
三秋四季及金土局中縱有財官無氣雖得滋助亦輕
喜行東北水木分野忌傷官敗財運怕官煞混雜有煞
無制鬼論制太過貧更詳日干於所生月内有無力助
分輕重言之運喜忌同上
　　庚辛
庚金屬陽乃金銀銅鐡之類禀太陽而成要見丁火制
之方能成器如見丙火遇而不遇喜行東南火木之運
明亮金得制如値寅卯臨於甲乙及巳午未官星印元
得氣之鄉皆是發越惟居西北方為金沉水底是不能
成器
辛金屬陰乃水銀硃砂赤碧珍珠之類秉日精月華秀
氣結成最要金清水秀土氣豐厚地方並西北方運如
行辰戌巳東南運五行四柱不見丁火為妙見則不能
成其器如珠墜爐之喻秀而不實尤恐寅午戌成局煞
旺要身强乃當其旺柱有亥卯未更見丙丁透行午未
運發福巳酉丑成金局為温厚造化行東方運大吉不
宜南
　　庚辛日主號金干　　木火相生福自專
　　年月時中如㑹合　　東西運歩定居官
庚辛日生坐下寅午戌巳火又生寅午戌月要引金土
時貴秋三月及季冬或十一月引木火旺時大貴運行
木火分野忌過與不及偏陽偏陰則苗而不秀若通火
月氣非巳酉丑申時不貴運金土則吉比肩三合成金
局金盛火微喜行木火之運故金非火不能成其器火
無金無以顯其用金火相停方為乘軒衣冕若火太炎
而無土則金必敗有土則為鑄印之象陶鎔革化而成
器大人之命也火多金少金盛火微皆㓙暴之軰
(六庚日/詩曰)居申建旺壽延長(申上日徳自坐建/禄身旺故主壽)寅上雖絶
反主昌(寅中甲丙生旺身坐偏官偏財/胎生元命喜身旺化鬼為官)辰是魁星多榮
勇(庚辰魁罡身坐財鄉謂辰中乙木餘氣柱中不見財/官為上喜重叠身旺忌刑衝財官旺若入别格年月)
(時見財官喜行/火木分野之運)戌為魁宿亦心剛(庚戌魁罡身坐七煞/謂戌中有旺丙不宜)
(重見丙丁為身衰鬼旺五月生則發早退早喜身/旺忌刑衝財官旺若入别格喜行水運忌行火運)午宫
有禄何憂困(午上自坐官印謂午/中丁巳金雖敗何憂)子上無形不是良(子/上)
(木敗火㓕庚死謂金沉水底不見其形/財官無氣喜通身旺月柱見丁火則吉)須㸔天時分貴
賤柱中通變細推詳
六庚日除庚戌庚辰為魁罡財官喜忌論於日下庚申
庚寅庚午庚子四日用甲乙為財丁正官丙偏官若年
月時透甲乙丁字生春夏火木局中財官有用如不透
此三字生春夏火木局亦作財官論見庚辛奪財壬癸
傷官名利艱難如生秋冬金水中財官無氣雖得滋助
亦輕喜行東南木火分野向官臨財之運不喜行西北
金水分野傷官敗財之運若柱有丙丁官煞混雜煞無
制反賤如無丁有丙無制作鬼論要分身鬼强弱定其
吉㓙壽夭制伏得中作偏官論制過反不為福更詳日
干於所生月内有力無力有助無助分節氣淺深輕重
言之喜行身旺鬼衰運忌身衰鬼旺運
(六辛日/詩曰)酉中坐禄最為强(酉中木絶火死財官兩背然/辛建禄最强見戊子丙申時)
(貴/)亥上身臨沐浴鄉(辛金生子亥上/沐浴財生官絶)未位暗丁身尅剥
(未中木為財丁為煞巳為倒食尅剥/傷身喜身旺化鬼為官見丙申時貴)丑中藏癸食榮昌
(丑中有癸為食無火/木財官雖背亦吉)卯臨財地衰無懼(卯上身坐財官/謂木旺生火見)
(戊子/時貴)巳坐金局死不妨(巳上身坐官印謂丙戌建禄在/巳辛雖死地有倚見戊子時貴)
旺相死囚分月氣更㸔有用細推詳
六辛日用甲乙為財丙正官丁偏官柱中年月時透甲
乙丙字生春夏及火木局中財官有用如不透此三字
生春夏及火木局亦作財官論見庚辛為奪財壬傷官
名利艱難若生秋冬及金水局財官無氣雖得滋助亦
輕運喜東南火木分野向官臨財不喜西北金水分野
傷官敗財之運怕官煞混雜有煞無制鬼論制太過不
福更詳日干於所生月内有無力助分輕重言之運喜
忌同上
　　壬癸
壬水屬陽乃甘澤長流之水能滋生草木長養萬物獨
喜春夏生人秋冬値令則無生意若見寅午戌官星得
生助之氣名譽自彰金局生八月名利兩遂水局生三
月為天德主貴地支亥卯未行南方運發財
癸水屬隂乃大海無涯之水不能生長萬物一云雨露
潤澤之水滋助萬物喜春秋間運行巳午戌地發福非
常大忌辰戌丑未運成敗地支亥卯未合傷旺益財無
寅甲亦發名利如見巳土丑未月更帶三刑平常衣禄
初中未濟終末榮發若五行有救身旺運喜財官亦主
貴顯
　　壬癸日生水為主　　根基惟在火與土
　　春秋来徃發財官　　冬夏東行為得所
壬癸日生坐下辰戌丑未巳午為𤣥武當權運行宜火
土分野過與不及偏陰偏陽則貴而不實若生四季巳
午月引亥子時或冬生引辰戌丑未巳午時俱貴非此
時虚名虚利運喜金水分野生助為榮無金則水絶忌
比肩刼財冬十一月三合結局水漲横泛而土崩故水
無土則濫土無水則乾土得水而受潤通氣水得土而
成隄為河二者不可偏倚若更氣運得宜無不貴顯其
刑合拱合等格不在此論
(六壬日/詩曰)寅宫旣濟最為竒(寅上水火旣濟身坐財/食生旺見壬寅時貴)子位
衝刑反是宜(壬子日刃飛天禄馬喜刑衝破害子中/巳絶丙胎財官無氣取午中丁巳故也)申
上逢生多秀麗(申中土敗火病財官俱背却/水長生為學堂主聰明秀麗)辰中建禄
却卑㣲(壬辰魁罡柱中不見財官喜重叠壓伏忌刑衝/無土制禦則泛雖是文秀平生於功名中歇㓕)
(若財官生旺别入他格柱中見/財官忌傷破運喜火土分野運)午為禄馬同鄉斷(壬午/為祿)
(馬同鄉身坐財官為人伶/俐有謀斷見壬寅時貴)戌作財官雙美推(壬戌日德/身作丙戊)
(為財官名𤣥武當權凡/引用分野與辰午同)造化窮通各有異柱中配合要
須知
六壬日除壬辰為魁罡財官喜忌論於日下壬寅壬子
壬申壬午壬戌五日用丙丁為財巳正官戊偏官四柱
透丙丁巳字生九夏四季火土局中財官有用如不透
此三字生九夏火土局亦作財官論見壬癸奪財乙傷
官名利艱難若生春冬及水木局中財官無氣雖得滋
助亦輕喜行南方四季火土分野向官臨財運柱見戊
巳煞官混雜無制反賤如無巳有戊不見制伏作鬼論
要分身鬼强弱定其吉㐫制伏得中作偏官論制過不
福更詳日干於所生月内有無力助分節氣淺深輕重
言之喜行身旺鬼衰運忌行身衰鬼旺運
(六癸日/詩曰)卯為日貴坐學堂(癸卯為日貴坐長生學堂食/神建旺雖財官無氣亦吉)
巳建財官最吉祥(癸巳為日貴身坐財官印生旺謂巳/中丙戊建禄庚金長生得丁巳時貴)
未上鬼傷因質朴(未上身坐偏官偏財/喜身旺化鬼為官)亥中官背却榮
昌(亥中丙戊俱絶財官俱背却喜亥多衝巳中丙戊飛/來就癸為財官禄馬之貴若得癸亥時並衝方合)
酉宫得救方無咎(酉中癸水衰敗財官無/氣要通身旺月為貴)丑位雖衝不
作殃(丑中羊刃有官無財巳土專位/七煞喜衝破刃神不為灾咎)憂不憂兮喜不喜
月間休旺要恭詳
六癸日用丙丁為財戊正官巳偏官若四柱透丙丁戊
字生九夏四季火土局財官有用若無此三字生九夏
四季火土局中亦作財官論見壬癸奪財甲傷官不利
若生春冬水木局中財官無氣喜行南方四季財官之
運怕煞官混雜有煞無制鬼論制太過㓙更詳日干於
月令内有無力助輕重言之運喜忌同上
　　　論十二月支得日干吉㐫
　子月
甲乙日得子月為印綬喜見官露印忌坐天財傷印歲
運喜忌同
丙丁日為官貴隂陽和合喜露財官見三合六合官印
合須考月令中氣身旺喜財官身弱喜印旺忌七煞傷
官歲運傷為福之地丁得之偏官兩陰相攻喜身旺有
合制忌身弱無合露正官及四柱帶多無制伏運喜身
旺合偏官忌身弱
戊巳日為財喜露財身旺忌坐刃透比不遇亥子日生
難為財運喜身旺與財身弱喜旺忌刼
庚辛日為長生財喜坐露財身旺忌無財身弱如四柱
全無財星便不是長生財只是傷官背禄月令須時帶
偏官庚日丙時巳時辛日丁時午時便為有制吉次宜
日時帶諸不見之形貴如年日時三宫皆不遇其命可
知行運身旺喜財身弱喜旺通忌比刼
壬癸日壬為旺癸為建禄只是身强奈名利二者却被
月令銷鎔盡了頗宜時帶偏官貴如壬日戊巳時癸日
己午時是也次宜日時帶諸不見之形貴如年日時三
宫皆不遇其命可知運喜行偏官忌正官
　丑月(交丑未是丑丑初只是癸須是坐了丑丑中方/有己辛小寒上旬上七日癸水餘氣旺或丑日)
　　　(丑時冬春生作水用下八日作辛金用大寒節/皆是巳上正位或夏月四季月作土用秋生作)
　　　(金/用)
甲乙日得丑月為雜氣官貴喜官星透干不透要衝旣
透怕衝運喜行財忌官藏無衝官煞混及傷官官愛多
合身旺喜財官運身弱喜行旺地忌煞傷歲同
丙丁日為雜氣財喜財透干忌羊刃比肩運身旺喜財
身弱喜旺通忌刼財若不遇申酉丑日生難為財
戊巳日為餘氣財月初小寒後七日半生有癸水餘氣
無比肩敗財羊刃亦能發財貴如過期生丑中無利無
害平平日時二宫能帶諸貴格亦可發有餘氣財貴者
喜財露身旺忌財衰身弱運喜忌同
庚辛日為自庫之月只得身强少病多安壽考月令中
更無物可採頗宜時偏官貴及帶日時諸不見之形依
然發福時偏官庚日丙時巳時辛日丁時午時運喜行
合偏官忌正官
壬癸日為雜氣印貴喜透印見官及刑衝忌印伏運宜
行官印之地忌財傷印餘同前論
　寅月(乾坤艮巽四維在地月令在天不管四維纔立/春便有寅有甲不必拘泥於艮時辰論分野則)
　　　(有之餘巳/申亥同此)
甲日得寅建禄乙日旺相月令中無格可取只利得身
旺年久頗宜帶時偏官及日時諸不見之形貴時偏官
者甲日庚時申時乙日辛時酉時如年日時三宫無格
可取終身可知有偏官者喜行合偏官運忌正官
丙丁日為印貴喜坐官露官再露印星忌露財宜行官
印運忌財傷印
戊日為偏官貴兩陽相攻喜身旺忌身弱偏官有合莫
制無合要制運喜身旺合制忌身弱正官及再行煞鄉
巳日為正官貴陰陽和合喜坐露財再露官星三合六
合身旺忌七煞傷官官愛明合身旺喜行財官身弱喜
旺忌七煞偏官
庚辛日為財喜財多露身旺忌坐刃透比身弱不遇寅
卯日難為財運身旺喜財身弱喜旺忌刼同
壬癸日為長生財喜財透干忌伏藏如柱無財透便不
是長生財只是傷官背禄月令頗宜時上偏官壬日戊
時巳時癸日巳時午時須及年日時諸不見之形貴如
三宫皆無格難言好命運身旺喜財身弱喜旺忌身弱
正官
　卯月(交卯末是卯卯初只是甲/須是坐了卯卯中方是乙)
甲日得卯旺相乙日得卯建禄甲乙生卯月諸格無取
只利得身强命長頗宜帶時上偏官及諸不見之形貴
偏官者甲日庚時申時乙日辛時酉時若年日時三宫
無此其命平常原帶偏官喜合忌正官運
丙丁日為印喜露官印二星忌天財運同
戊日為正官喜坐財露官三合六合身旺忌煞傷官愛
多合運身旺喜財官身弱喜旺忌七煞傷官
巳日為偏官喜身旺有合無則要制忌身弱無合及露
正官運喜忌同
庚辛日為財喜透自旺不坐寅卯日難為財忌坐刼露
比運身旺喜財身弱喜旺忌刼比同
壬癸日為長生財喜坐露財如柱無財便不是長生財
只是傷官背禄月令頗宜帶時上偏官如壬日戊時巳
時癸日巳時午時須是帶諸不見之形貴運身旺喜財
身弱喜旺帶偏官者喜合偏官忌刼財正官
　辰月(交辰末是辰辰初只是乙須是坐了辰方有壬/癸水清明上旬七日半乙木餘氣旺或辰日辰)
　　　(時作乙木論下八日作癸水論榖雨節皆是戊/上正位若秋生辰日辰時作水論四季作土用)
甲乙日生辰月為雜氣印喜見官星及印露不露要衝
旣露怕衝忌見財多傷印運喜忌同
丙丁日為雜氣官喜官透不透要衝見財身强發福忌
官伏無衝及煞傷運身强喜財官弱喜旺忌煞傷同
戊巳日為雜氣財喜財露旺不露要衝忌財伏無衝坐
刃比肩不坐亥子辰日難為財運身旺喜財弱喜旺忌
刼同
庚辛日為餘氣財貴清明後七日半有乙木餘氣方可
發如月初生無比刃奪財皆可發過期則辰中無利無
害平平如日時帶諸貴格亦發運有餘氣財身旺喜財
地忌身弱刼地財衰
壬癸日為自庫只是身强少疾月令無貴可取頗宜時
上偏官及日時諸不見之形貴依然發福勿拘月令運
如時偏官者喜行合制忌行正官傷官
　巳月
甲乙日得巳月為財貴不生於巳午日難為財亦名長
生財貴戊土露則財星愈光丙火露則傷神益壯喜身
旺財露忌坐刃露比運身旺喜財身弱喜旺
丙日建禄丁旺相丙子生巳月無可取用為福只是身
旺年長頗宜時帶偏官及日時之貴格又丙丁己月亦
是長生財貴要財露如不露只是傷官背禄月令是長
生財喜行財運帶偏官喜合運忌刼財正官
戊巳日為印亦是建禄何以别之只年月時露丙火為
印丙不露更有壬癸字者只是建禄印綬貴喜露官星
及行官印之地忌傷官印如建禄時宜帶偏官喜自身
强旺運宜合偏官忌正官
庚日為偏官貴印與同宫喜身旺合制有合莫制忌身
弱無合正官運亦同論忌再見偏官全無制多夭獨庚
申日則不然何者巳中有土能生金金旣長生又自坐
禄何夭之有更㸔壬露無丙癸露無丁甲露戊衰乙露
巳病之機何如
辛日為正官辛為天徳喜官再透及財露官愛多合及
三合六合之地忌坐七煞傷官運身强喜財官身弱喜
旺忌七煞傷官
壬日為偏官喜身强偏官有合莫制忌身弱露官運喜
身旺合偏官忌身弱旺官全無制伏多夭
癸日為正官喜露財官三合六合身旺忌七煞傷官官
愛多合運喜身旺及官印之地弱則喜印忌煞
　午月
甲乙日得午月為財貴亦為長生財巳土露則財愈顯
丁火露則傷益壯喜身旺忌刃比運身旺喜財身弱喜
旺忌比刼
丙日旺相丁日建禄丙丁人生五月無可作福只身旺
年長頗宜時帶偏官及日時諸不見之形貴又丙丁生
午月是長生財貴要財露如財不露只是傷官背禄月
令帶偏官者喜行合制運有長生財者喜行財運
戊巳日為印亦為建禄何以别之年月時干露丁為印
喜透官印忌財無印作建禄論
庚日正官星身弱喜旺忌七煞傷官歲運傷為福之地
辛日偏官喜身旺合制有合莫制亦利土出火藏忌身
弱無合及正官運喜身旺合偏官忌正官再見偏官
壬日正官正財喜身旺三合六合忌七煞傷官官愛多
合運身旺喜財官身弱喜旺忌七煞傷官歲運傷為福
之地
癸日為偏官喜身旺偏官有合莫制忌身弱無合正官
運喜忌同
　未月(小暑上旬上七日丁火餘氣旺或未日未時春/生作木用下八日作乙木庫用大暑節皆是巳)
　　　(土正位若夏生作/火秋生作土用)
甲乙日見未為自庫月主身强少病但無一物可用為
福頗宜時偏官及日時帶諸貴格不必拘月令運喜合
偏官忌正官再見偏官
丙丁日雜氣印喜官及印露不露要衝忌印伏無衝與
財運喜官印忌傷官歲運傷為福之地
戊巳日雜氣官貴喜身旺與財及官透不透宜衝官愛
多合忌官伏無衝兼煞混傷官運身旺喜財身弱喜旺
忌七煞傷官運歲傷為福之地
庚辛日雜氣財喜身强財透旺不透要衝忌財伏無衝
羊刃比肩運身旺喜財身弱喜旺忌比刼歲運傷為福
之地
壬癸日為餘氣財如遇小暑七日後生則不為雜氣長
生財貴小暑七日半生有丁餘氣謂之禄馬同鄉無傷
官無奪財頗能發福如過期生未中無物可取主平常
喜官透財露身旺忌七煞傷官運身旺喜財官弱喜旺
忌七煞傷官同
　申月
甲日申月為偏官喜身旺合制忌身弱正官運亦然尤
忌再見七煞
乙日申月為正官喜身旺露官透財三合六合忌七煞
傷官官愛多合運身旺喜財弱喜旺忌刼財
丙丁日為財官丙見壬七煞丁見壬正官喜身旺露財
官忌傷七煞運身旺喜財弱喜旺忌刼財
戊己日為長生財喜財露如柱中無財便不是只是傷
官月令宜時帶偏官及諸貴格月令雖有長生水為財
内有戊土為害運喜行長生財為妙身强喜財弱喜旺
時偏官喜合制運忌正官身弱
庚日為建禄辛為旺相月令别無可取為福只是身强
年長頗宜時帶偏官有合莫制有制莫合運忌正官
壬癸日為印喜露官透印忌財運亦如之
　酉月
甲日酉月為正官喜身旺露官見財三合六合忌七煞
傷官官愛多合運身旺喜財官弱喜旺忌七煞傷官
乙日得酉月為偏官喜身旺有合莫制有制莫合忌身
弱正官運亦如之再忌見七煞運
丙丁日為財喜身旺露財官三合六合忌刑衝破害比
肩刼財運身旺喜財身弱喜旺忌刼奪
戊己日為長生財如柱中不帶財露便不是只是傷官
月令頗宜時帶偏官及諸貴格偏官格喜合制運身旺
喜財身弱喜旺忌刼財
庚日為旺相辛日為建禄月中無物可取只是身旺年
長頗宜時帶偏官及日時諸貴格有偏官喜合或制忌
正官運亦然
壬癸日為印喜露官透印忌財運亦如之
　戌月(寒露上旬上七日辛金餘氣旺或春生戌日戌/時作火論下八日生作丁火用霜䧏節皆是戊)
　　　(上正位或夏生/四季生作土用)
甲乙日戌月為雜氣財喜生旺財透不透要衝忌財伏
無衝比肩羊刃運亦然
丙丁日為自庫月亦主身旺年長戌中無物可取為福
只宜時帶諸貴格為妙運亦然
戊巳日為雜氣印喜正官印透不透要衝忌印伏無衝
有財傷印運忌傷官傷印
庚辛日為雜氣官貴要身旺印全如官透衝則用官貴
印透衝則用印貴不透要衝忌官伏無衝官愛多合運
身旺喜財官身弱喜旺忌七煞傷官
壬癸日為雜氣財要身旺財官雙全為貴財透衝則用
財官透衝則用官不透要衝忌財伏無衝運身旺喜財
身弱喜旺忌刼奪
　亥月
甲乙日得亥月為印喜露官透印為福忌財運亦然
丙日為偏官有合莫制有制莫合喜身旺忌身弱正官
歲運同
丁日為正官喜透財露官身旺忌七煞傷官多合運亦
然
戊巳日為財要財露身旺忌羊刃比肩身弱運亦然
庚辛日為長生之財如柱中全無財露只是傷官背禄
月令頗宜時帶偏官日時諸貴格喜財露自旺忌無財
身弱運亦然
壬癸日壬為建禄癸為旺相福無可取只是身旺年久
頗宜時帶偏官及日時諸貴格如得時偏官運喜行合
偏官忌正官
　　　論五行時地分野吉㓙
按王氏所謂二氣者陰陽也五行者金木水火土也時
者春夏秋冬也地者冀青兖徐揚荆梁雍豫也蓋天有
陰陽行於四時地有五行具於九州正朱子所謂五行
質具於地氣行於天故天有春夏秋冬地有金木水火
皆以時地相為用也今之談命者但知論陰陽五行而
不知兼論方隅與晝夜陰晴所以有年日月時同而貴
賤壽夭逈異便謂五行無據啟世人不信命之疑亦誣
矣嗟夫人生天地莫迯五行九州分疆風氣異宜陰晴
寒暖理難一律人禀天地靈氣以生一時得氣各自不
同所以貴賤壽夭難以八字拘也且以甲乙寅卯屬木
生於兖青為得地春令為得時丙丁己午屬火生於徐
揚為得地夏令為得時戊巳辰戌丑未屬土生於豫州
為得地四季月為得時庚辛申酉屬金生於荆梁為得
地秋冬為得時壬癸亥子屬水生於冀雍為得地冬令
為得時况晝夜陰晴之間有寒有暖陰陽造化之内有
喜有忌生尅制化抑揚輕重妙在識其通變不可執一
論也
　　　論木
正春木令木也晴則花葉敷榮雨則寒其萌蘖正月生
者雖三陽交泰寒氣未除見火則生意藹然富貴無敵
火多泄其元氣徐揚人晝生者疾火土同躔富而且貴
有土無火僅足衣資而已逢金折傷之患得火制之為
福見水不為子母相生蓋初春之木纔有生意見水則
寒反不為吉冀雍生者貧寒男濫而女滛也
二月之木生意暢茂遇土培植為佳火土同行富貴而
壽火盛亦泄其氣蓋花木始含英而眞陽發散故也兖
青人富貴無虞徐揚人美中不足干支有壬癸亥子者
咎也見水生之太過情性流蕩離祖遷居土金水㑹夭
折無疑賤貧而壽逢金伐之旺處遭傷斨其生意豈天
地生物之至仁耶先正有云春木雖旺不宜逢金者此
也
三月之木正條達長茂之時春陽和照萬紫千紅雨水
浸滛根株摇動見土則根深蒂固福壽綿延見火則木
通火明文章秀發逢金伐木荆梁生者㐫徐揚之人富
貴喜火土忌金水運喜東南西北不利夏木病已死午
墓未者蓋南方火盛泄其眞氣故也陰雨則吉亢晴則
忌
四月木未甚衰火未甚旺見㣲火則枝葉茂繁蔭庇發
福値盛水則水神飄蕩男女滛奔見土利就名成火土
同躔干支有壬癸亥子者富貴逢金尅之灾訟不免徐
揚人反吉
五六月之木喜雨水夜生尤竒値此者富貴而壽火盛
無水者貧夭夏令炎威火盛爍石流金木有枯槁之患
徐揚人干火多者有瘋癆熒燎之㓙或水制或夜生或
陰雨天化㓙而為吉矣得土以培其根得水以達其枝
若水土同行非惟富貴且壽考康寧矣見金不能尅木
火旺金柔有子復仇故也若小暑以後土多亦忌蓋衰
木不能尅旺土也兖青生者為財大抵夏木喜水與他
時不類
秋三月之木惟欲晴雨得宜亢旱則物皆枯槁滛雨則
物不収成
初秋之時炎威未退不宜與火同行陰雨生者最妙見
金雖有剥刻之嫌然火氣尚炎金氣未盛不為害也處
暑以後荆梁生者忌之金水同行化㓙為吉逢土培植
利就名成水盛無土冀雍飄蕩無居徐揚人反㓙成吉
八九月之木正凋零之時畫火同躔者貧夭蓋秋陽燥
烈木皆枯落故也或夜生或隂雨或水觧之方吉兖青
人文章富貴見水有漂流之患蓋秋水非滋木之時也
冀雍人尤忌得土栽培根基穏厚見金反吉蓋金司令
則萬物摧落旣無長養以遂其生又未歸根以復其命
所可借者在一金耳茍無金制以成其器則為天地間
一朽木此所以仗斧斤之力斵削成器而為棟梁之用
正所謂斧斤以時入山林材木不可勝用也氣運宜徃
東方南方
冬木正肅殺之時復命歸根㣲有小春生意以見造化
無終窮之理易曰碩果不食者此也生於晴明者最佳
値陰雨則凝氷積雪也
十月之木遇火貴而有壽蓋氷寒土凍仗火以温暖其
根故也火土輔運富貴雙全見金雖無害其根本未免
骨肉参商得水則有滋助之意徐揚人利就名成冀雍
人貧寒孤尅
若子丑月之木喜火融之與土同躔位登台鼎見水㐫
尅蓋冬水令也木寒木也冬木遇水而寒無火温之則
氷凝凍合而生意摧折矣貧賤者壽富貴者夭見金雖
傷不害蓋木任冬令歸根者斧斤無所施凋零者斵削
可成器所以見金而無咎也徐揚兖青生者有隕自夭
荆梁豫人雖忌亦不過枝葉之傷耳其本根則自若也
干支得丁丙相制者却能富貴豈獨免禍而已氣運宜
徃南方冬木喜南奔也東方次之
　　　論火
三春之火其氣温然而始著也晴則借木而明雨則濕
木而晦正月㣲陽之火隠於木中雖有可親可愛之意
但氷霜之氣未消遇木生之則陽氣發揮矣逢金為財
徐揚人富而好禮金木同行官居鼎鼐逢金値水夭折
無疑荆梁冀雍之人尤甚見土盗泄㣲陽浮薄卑賤
二月見木敗處逢生木秀火明文章富貴人也但不宜
有水蓋濕木不生無燄火也榖雨之後生者㣲水無㐫
蓋土司時木主令化㓙而為吉也兖青徐揚生者富貴
何疑土與金正月同論但辰月土差旺耳
夏令之火陽氣之極草木為之焦枯江河為之枯涸晴
則流金爍石眞陽盡泄雨則水濟其威方得中和反應
蔭庇發福四月火勢漸盛逢日争光未能全其忠愛雖
富貴亦主夭亡貧寒者壽而多子孤獨艱辛見金名成
利就逢土有權有謀遇木富而好禮㣲水濟木其貴不
可言也
五六月生者火炎之極得水制之則都將相惟冀雍生
人水不宜盛蓋旺火投於盛水不能不傷故也得土制
木觧則富貴過人矣見土畧洩其盛而有權衡之貴又
好施惠及人但施恩而反怨耳蓋火能生土亦能燥土
故也見木生過反傷青兖徐揚人根基雖富難免夭亡
冀雍荆梁人富而益富遇金為財火爍金流反有破財
蕩家之患水土同行名成利就日戰月刑忠孝有虧㐫
禍孤尅夜生减輕氣運宜徃西北南東大忌
秋初之火炎威未退土傳生氣水不能尅反主貴榮見
木助之徐揚兖青人干支火多者雖富貴而壽不永見
金為財富貴豪侈逢土則息顯達非常
八九月失時之火見木生生之意無窮富貴無敵金木
同躔官居宰輔有金無木主弱敵强不免有争攘之事
冀雍荆梁人因財致禍與土同躔泄其眞元孤刑冷退
得木助之斯為美矣見水㐫夭運喜東南西北忌之
冬月之火人多親之晴霽則明陰雨則㓕故見水為㐫
木生為貴有水無木輕者疾重者夭雖生富厚之家不
免冷退徐揚兖青人得水制之無咎逢土泄之弱中又
弱蹇滯終身小寒之後旺土晦其光明定主昏愚瞽目
見金為財青兖徐揚人主富荆梁冀雍人助難為㓙謂
金之子水也克其母子則乘勢報仇無木觧之有刀兵
獄訟之厄腫痢没溺之㓙干支木盛者减輕大抵冬火
喜木忌水運宜東南西北大忌
　　　論土
土値春時土膏脉起萬物含生木氣發泄前哲所謂病
寅死卯墓辰者良有以也雨則陰凝土濕而萌甲不舒
晴則凍釋陽和而生意發越故春令之土一接陽氣就
能發育萬物
正月之土尚有霜寒遇雨則凍遇水則氷値木則病惟
得火以温之則榮華莫比逢金制木亦名利兩成
二月之土正木盛土崩之時遇木同躔有脾胃腸風痔
漏之灾輕者疾重者夭徐揚人干支有火而値晝晴者
無咎見火同躔位登台鼎見水則㓙冀雍青兖人土渾
水濁終有水湧土潰之危蓋水生旺木而傷土也値此
者貧寒疾夭徐揚豫人干支火者反吉見金以泄土氣
難免灾㐫
三月之土漸有生意蓋土旺季月故也有火温燠則陽
氣發舒而生物茂矣見木非疾則夭徐揚豫人無害水
木同度貧薄無聊冀雍兖青人尤甚見金制木反㓙成
吉運喜南方西方次之
土旺長夏火盛土生之故也陰雨則濕養萬物故見水
為吉亢旱則田疇龜坼故遇火為㐫
孟夏之土炎氣未盛終喜火以助之逢木則疾夭無疑
見水為財徐揚人富足見金遇木則貴逢水則貧
五六月之土見火則燥而萬物焦枯徐揚人干支火盛
者有火焚風血之災輕者危重者死或陰雨或夜生雖
災不甚冀雍人干支有壬癸亥子者富貴非凢見水滋
養萬物主富貴文章見木疏通其性多聰明特達遇金
無用蓋火盛金衰不能制木所以金無用也氣運宜行
西北最忌南方蓋夏土逢火太燥故也
土逢秋令金氣盛旺泄土而氣薄矣晴雨須要得宜
七月之土火氣未除土性尚燥喜水滋之則萬物實矣
若火太盛亦有燥土之嫌得水濟之為妙逢木為灾徐
揚荆梁人無忌
八九月之土見木則不能尅此萬物凋零之時金氣生
旺子復母仇荆梁徐揚人富貴而壽見金泄氣太甚西
北人不免有冷退怯弱之患見火助之文武名高君子
小人皆吉見水為財徐揚豫人富而無敵冀雍荆梁人
水過盛者反主貧薄戌月僅可運喜火土之鄉水木金
方有忌
土於冬也正天地肅殺之時寒亦至矣雖一陽下生土
脉未温値水雪則氷寒土凍見火日則寒谷回春
十月之土惟喜火以温之則土脉陽和而萬物歸根矣
見木則㐫逢金則滯遇水則主孤寒徐揚人干支火多
者可富
子丑之月寒氣之極火日融和功名成就見木最忌見
火觧之為吉見水則陰氣愈甚水寒地凍輕者疾重者
夭見金亦主貧薄歲運南方最佳北方大忌
　　　論金
春日之金木旺火相非金得氣時也絶寅胎養於卯辰
者蓋造化無終極之理也是以春令之金晴明吉陰雨
則滯正宜遇土以生之謂其將絶而有生意耳
正月之金見木為財木神太旺僅足衣資土氣尚寒未
能生助藝術顯名而已火若同躔男女重婚重嫁見火
遇土富貴非常逢水泄之孤寒懦弱
二三月之金見土則生生之意無窮主人富貴而壽逢
水泄其元氣亦主貧薄無情見火則囚金遇鬼貧夭無
疑土生水制為吉見木而有困滯之灾蓋春木盛旺以
㣲弱之金而欲制之是猶以嬰兒而禦强敵其不格也
明矣犯此者必有求榮反辱之虞官訟争攘之事謂其
仁義相刑故也荆梁豫人逢之主富徐揚人干支土多
者貴顯氣運土鄉最吉金鄉次之
夏月火盛金至柔也晴則日爍金流雨則水滋金潤故
夏令之金俱宜見土主人有出將入相之權金馬玉堂
之貴見火則火炎金爍貧夭居多雖富而夭滛賤見木
為財荆梁豫人多主富貴遇水孤寒蓋弱金不能生水
故也若與火土同行則富貴康寧運喜土金木火最忌
秋金肅殺萬物凋零茍縱而不抑則生生之意絶矣晴
則火煆金堅雨則水潤金明故也
七八月之金得令其性剛强仗火以制其威則有玉帶
金魚之貴蓋頑金無火不能成器故也見水泄其旺氣
金白水清多主詞林清貴水火俱無則主夭折見木為
財徐揚人富而且貴遇土則隐彩埋光雖有財而不發
孤者多經云秋金埋土而反旺也逢木而貴徐揚兖青
人見之尤佳九月生者金氣稍退遇火夜生為竒晝生
少利逢木則尅反應骨肉参商見水濟之冀雍人不免
冷退徐揚又何忌焉逢土亦晦兖青人富貴居多豫人
困滯運喜東南西北忌之
冬月天氣嚴肅金伏藏之時也蓋金之生也胎於春生
於夏旺於秋至冬而死者謂其畏寒無生意也晴明則
金清水秀雨雪則水冷金寒所以冬月之金得火融之
然後可以奪其寒氣則富貴非常矣
初冬之金見火則為傷殘徐揚人干支無土日生者貧
夭夜生者孤寒遇土則衣禄豐足見水木俱不利矣
子丑月生者亦喜火以温之徐揚人無火亦喜遇土得
火為貴冀雍人有土無火者孤貧蓋寒土非生金之資
也見水則寒西北人賤貧疾夭徐揚人干支有火土者
福壽康寧也遇木為財主富享閒中之福兖青人則有
妻孥犯分之事蓋衰金不能制木故也荆梁豫人則吉
運喜東南西北最忌
　　　論水
春月之水孰不謂其病寅死卯墓辰為至弱矣殊不知
水為陰氣生申旺子秋冬之時其氣翕聚未散故水常
涸春至陽氣上蒸陰氣下降故雨露旣濡而水生發此
水勢之常耳星家以活水生於卯者良有以也晴則春
水溶溶雨則汪洋泛溢
正月生者水有寒氣見火則氷融凍釋富貴雍容得金
相助徐揚生者最佳逢木無火則水冷木寒未有生意
遇土尅水亦主貧寒土制金生衣資豐贍
二三月之水浩無邊際見土則有隄防晝則富貴夜則
流移生於榖雨後者或主滛邪痺憊之疾蓋土渾水濁
故也見火則水火相刑灾訟不免遇金生水泛溢無情
徐揚人干支得土者無咎見木泄之能施惠及人兖青
人生於二月中旬者木氣正旺盗其元神則生風怯之
疾得金助之無患
夏水失令逢火則乾涸矣所以忌晴而喜雨也初夏之
時水猶泛濫得土止而不流則福氣深厚但不宜與火
同行蓋火盛則土燥而水涸徐揚人干支無金水者疾
夭也逢水利就名成金若生之反主孤尅蓋夏令金衰
母弱不能生子而反傷於母也荆梁豫人値之則吉
五六月之水正能滋助萬物喜土同行生時更値陰雨
者主富貴文章見火則有涸水之嫌輕者疾重者夭得
水濟之㓙中反吉見木亦主富貴豪雄兖青人泄其眞
氣非佳逢金氣弱無力生水不可例以母曜論之反主
孤尅干支有金水者吉運喜金水火鄉最忌
水生秋令正水清秀之時也晴則清澈無瑕雨則潦水
渾濁
七月之水正能滋實萬物不宜與火同行徐揚火多者
貧夭無依金為母曜適當其時子母相生文章清貴土
来同處化禍為祥木若聮行亦當貴顯
八九月之水遇令星則福壽難量金火同躔則功名炬
赫見木終被疏泄不免先成後敗火若同垣恩金失力
雖有治民服衆之徳未免痰疾刑傷見土雖㓙不㓙蓋
秋令金最能化難為福徐揚豫人干支土多者亦困滯
終身運利西北東南失宜
冬月司令之水寒氣嚴凝之時也雨則氷凝晴則凍釋
故冬三月俱喜火以温之則富貴無虞矣見金子母相
生徐揚人金紫玉堂之貴冀雍人水冷金寒雖相生而
反貧薄得火同行為吉逢土金骨肉参商冀雍人頼以
隄防而無泛溢之患也遇木水寒木凍俱無生意貧夭
無疑徐揚人干支火多者富壽木土同垣制煞反吉丑
月生者貴顯運喜南方東方次之
　　　論甲乙
甲乙春生寅卯月喜逢金火是榮名莫將水土推為用
曲直類趨另一評
　(甲乙生正二月其木專旺遇金用金是木要成材定/見金也遇火用火是木火通明之象也水土此二月)
　(休死難為用神若成趨乾曲直類象等格雖無金火/亦可功名用金不宜見火用火不宜見金水用金者)
　(尚宜水印用火最嫌水金相戰且如甲木遇申庚柱/有巳酉丑辛字扶其金旺皆吉如金旣輕遇火而行)
　(火地難以金為用若辛字虚立干支别無金位只是/常人  甲日丙透不遇梟煞更得寅辰二字多兼以)
　(身旺行火地皆主富貴柱不忌丁惟怕丙如有去配/之神亦不執定  四柱無官專用食傷身旺行火地)
　(亦主利名如水火金互相攻戰更無去配乃下命也/獨歩云甲乙生春月庚辛干上逢離宫推富貴坎地)
　(却為㐫/是也)
甲乙夏生四五月庚辛帶水却為宜土神未月連金用
不透傷官貴可知
　(甲乙夏生乃食傷與財為用如火土不露只是金水/運行金水得宜如甲用庚壬有根行東則吉若丙丁)
　(庚辛互露行西不吉專用丙丁不遇金水柱有比肩/行東大發如戊巳透干更無水佐行西雖云向禄以)
　(不吉論乙見壬庚兩露干頭行西富背若是火透行/東發遇火無水反焚其主故甲乙二日在夏宜用比)
　(肩用火土不宜見金水用金水不宜見火土命如庚/申壬午乙卯戊寅  庚辰壬午乙未壬午二  用金)
　(水甲丙辰乙未甲申己巳皆丙寅乙/未  申乙丑二命用火土  吉命也)
甲乙秋生兩様言乙多金貴甲单尊兩干飛臨無射月
(戌/)内有財官要印存
　(甲木秋生不宜金多見印則吉不宜水多多則流乙/不忌金多得印則貴俱忌火土傷官壊印如甲生八)
　(月正官忌丁卯火局運順行不妨貴柱有壬癸子辰/之水雖有火行南亦吉如用土兼官入墓名利難進)
　(入甲生九月宜比肩及亥卯未佐之或得一金一火/  格無破皆為吉論若亥申庚巳酉丑類不遇丙丁)
　(戊己别是一用或趨乾胞胎煞印皆可言吉柱戊巳/透要身旺行旺方可不宜再露火金用金不宜見火)
　(土用火土不宜見金如只用金辛虚露别無地支之/金只是平常  乙日九月戌中原有戊辛丁得遇巳)
　(酉丑庚辛申辰須見壬癸亥子之印方妙丁火配制/無妨如專用戊内無破只以富㫁若金火互相攻戰)
　(及兩干只是火局又行火地乃驅馳不足之命天如/丙申戊戌甲午乙亥狀元尚書是甲趨乾又地  交)
　(㤗未巳亥甲戊乙亥/癸  官給事已運死)
甲乙冬生木本枯若逢金土反宜乎金多成格為官印
用火尤嫌水土敷
　(甲乙冬生本印無金火土則不足持印之羙柱多申/酉庚辛巳丑乃擬煞印官印格作上命論如甲只一)
　(辛乙只一庚干支别無金透藏又不行金地官露無/根虚名虚利如得丙丁戊己食傷兩旺行東南運發)
　(達若壬丙相見丁癸相持皆不吉用壬癸印行丙丁/巳午方梟遇食刑戰不吉用申酉官煞若水太盛亦)
　(不作吉當/細詳之)
甲生春季夏間來丙火干頭作壽胎戊本是財壬是印
運臨酉地雨風摧
　(甲生三月與夏間以丙戊壬為用神行酉地向禄本/吉豈知是壬丙戊敗死之地有此為用運行其中皆)
　(不作吉論如辛亥丁酉/甲辰丙寅是貴命也)
甲生秋月主逢財印綬官星併帶來運轉南方名利顯
傷多只恐子星乖
　(甲日生七八月官煞印綬多又見戊己土財運行南/傷煞之地官貴太過宜行剥削之方乃得中和主進)
　(爵加禄但火金交戰頼財生貴子終有損經云木嗣/併絶於南子息則損縱有别生如癸酉辛酉甲申戊)
　(辰俱己未癸酉甲寅己巳二/命  行南運雖進職無子)
甲申酉月煞官俱莫要猜疑作混㸔干上再逢庚字透
地支煞黨總一般
　(甲申日生八月莫言官煞混柱中辛庚多總作煞論/遇印扶身及制煞皆吉若火多無水盗氣不吉如遇)
　(己酉丑時亦非/金神皆以煞論)
甲生八月禄當時最怕卯丁来破之誰信北行終富貴
運南有水亦能支
　(甲生八月辛官得時柱遇卯丁火局本畏如順行運/經北地其火遇制不能害金不可言卯丁玷之不貴)
　(若原無水破帶病行東南則眞不吉如柱有壬癸子/辰亥水干不遇土行南亦能發達若此月柱無火土)
　(用印再行水地盗盡金氣/亦不為吉勿執官印之名)
甲寅庚透夏春生煞淺身强最有情羊刃如逢時月下
却將高貴反常評
　(甲寅日生春夏柱遇庚金煞淺身强本吉緣春夏庚/金力輕遇乙刃與煞暗合自旺無倚不作吉論若庚)
　(金有根或别有/庚字不在此論)
甲申春月喜重庚壬乙相逢入帝庭無乙只宜名利淺
丙丁玷破作常評
　(甲日春生庚金多遇有乙壬亥丑取貴無乙則减若/遇丙丁重戰金力輕不勝火尅乃不足之命須有印)
　(去配/方可)
甲戌干支三兩重火金却喜格中逢如無金火復行水
此命終須主困窮
　(甲生九月若有兩三重甲戌干頭宜一丙或一庚一/戊得地支申辰可言成人如干支無金火又行水地)
　(則無用倘運得火郷可獲其福/若身弱上火多亦不足之論)
甲日如逢乙亥時庚金透出喜乙妻丙丁若也無相混
歲運申庚名利齊
　(甲日逢乙亥時趨乾格喜柱有庚合乙故忌見丙丁/害庚及泄主之氣歲運遇申庚主功名忌行主死用)
　(敗火焚/之地)
甲生季月乙巳時壬癸推他作印竒火土相逢名利遂
水金運底更多非
　(甲生季月有財官等物時遇乙丑己巳宜見壬癸印/助非金神忌水之論逢土火則發財金水之方不利)
　(别月及癸酉/時忌見壬癸)
甲日無他丑巳時金神格也定非疑赤黄運遇成名利
水木之方又不宜
　(甲日他處别無取用遇乙丑己巳乃金神格宜行/火土運忌入金水方衝拆作不吉論主稱意中亡)
甲生冬月亥午多以亥破午反中和局中更得申庚用
定主功名掇顯科
甲午冬生遇子時格全印綬喜同支莫言死敗為無用
柱有酉辛貴莫疑
　(甲生冬月亥午字多謂之兩門遇貴甲木死午庚金/敗午本塞否之象遇亥子共支甲木生亥乾天庚方)
　(否而反秦如甲午日生子時莫言金/逢死敗得酉金助之皆富貴之命)
甲日冬生水盛期髙明不遇嘆支離歲時如得辛庚見
運入東南夢叶羆
　(甲木冬生本印遇金土則有用若柱得辛庚巳酉丑/有一字或得行西方發達名利如火土多互見則兩)
　(用不專顧此失彼亦不稱情若只見丙丁火戊/己土輕㣲得遇東南之地忽然發蹟忌見金水)
甲在春生乙在秋煞官重叠福優游甲秋春乙如多遇
有印須知亦貴儔
　(甲木春生官煞多要印助之則吉乙木秋生官煞多/遇印亦富貴若甲生秋乙生春官煞少富貴多則不)
　(貴無印尤不利如庚申甲申甲申庚午煞重木死無/印困窮  庚寅庚辰甲申壬申甲日春生煞多有印)
　(富如如丁酉癸卯甲申壬申甲木春生煞純有印貴/    乙酉乙酉乙酉壬午乙木秋生純煞有印貴)
甲乙春逢金火期分行南北利名宜火宜南地金宜北
反此而行兩不時
　(甲乙生正二月金為用神無火戰宜行北地主名利/火為用神無水金重戰宜行南地則可名利如原火)
　(局行南方木被火焚故用金見火入/火方用火見水入水地乃平常之命)
甲乙生炎火土敷西行營利貴難圖行東遇刼成家業
値水西通甲怕枯
　(甲木夏生遇火土露本為用神行西見金乃捨去火/土用金金遇原火交戰亦不能為用乃來而不來去)
　(而不去只是營利之軰莫言見貴禄便擬富貴若行/東則吉原有壬癸水生不足破用如甲日遇火土重)
　(遇水生行南與西俱不為吉/乙日遇官印虚露西地吉)
乙生春月見金强酉丑亥逢大吉昌錯節盤根喜琢削
如行南地反為殃
　(乙木春正旺錯節盤根非金强不成器故宜琢削如/柱有庚辛巳酉丑為官煞混宜丁火制煞歲運見丑)
　(酉亥為吉如生巳月逆行辰卯寅亦/吉若行火木旺地傷去其官不吉)
乙生卯月見金功運行水金去火通申子酉中應許貴
火臨相聚格還空
庚辰辛巳時中遇乙巳逢牛總一同水金運底成功業
木火相逢反落空
　(乙生卯月用金不宜見丙火在干引領支中之火/及木相㑹皆壊格局宜行金水之地去火木則吉)
乙日春冬時遇辰再逢辛巳一般論如行印地分榮貴
只怕丙丁損用神
　(乙日春冬遇庚辰辛巳時只是一用遇壬癸子辰/之印可言富貴混則富若見火多損用乃小人也)
乙日春生用丙丁水金不遇妙南行不宜西北兼歸墓
身旺無梟水地平
　(乙木春生身旺以丙丁為用柱無金水行南地發福/怕逢水金及㑹木入墓若身用旺行北不妨透土不)
　(忌/水)
乙逢辰巳午未時就裏藏眞未易知若得土金皆有用
只恐旺處更無依
　(乙木不拘提綱得辰巳午未時行入金地或入火土/便為有用若入亥卯未地柱原有一二字㑹成木局)
　(全不/吉)
夏生乙木遇壬庚運向西方禄自榮乙丙若無局内見
讀書應許有功名
　(乙生夏月遇庚壬二字行西方擬貴若見丙丁主平/常如庚壬有根行旺金歲運是讀書秀才必中如坐)
　(己丑日得壬癸印/亦吉酉日不堪)
乙日秋生官最强喜逢辛煞反榮昌蛇牛宜見嫌南火
㣲水扶持入廟廊
　(乙日秋官本庚宜見煞則利無煞雖功名未若煞而/易成若官煞互見遇印綬則無嫌孤庚無煞則名利)
　(進退或白身異路之擬今世達官多用煞/故煞勝官若遇丙火及土無印入南不吉)
乙日如逢辛煞多見丁相擊無奈却旺金去火翻為吉
青赤交持名利薄
　(乙日金多見丁火相戰不吉丁丑時不忌原有丁火/再行見丁制伏太過運行去火旺金之方又吉若入)
　(火木㑹旺之地用神雖倚乃虚/名虚利柱中見丙皆不利也)
乙卯坐禄見財官庚辛帶水利名㸔不論何月時辰巳
丑午相逢亦類觀
　(乙日逢丑辰巳午時俱財官煞印食神之竒四時皆/作一用但金水互見乃功名之象若庚被丙傷辛被)
　(丙合無實/用不吉)
乙生己酉丑月中最喜時支一様逢印綬再來年月助
千紅萬紫感春風
　(乙日生巳酉丑月更逢巳酉丑時柱中若得印佐或/行印地皆主富貴古歌云六乙生逢巳酉丑局中切)
　(忌財星守若還行運到南方管取其人夀不久又云/乙木生居酉切勿逢己丑富貴坎離宫貧窮申酉守)
　(如癸卯辛酉乙酉丁丑此命/平常七十三入卯地死二子)
乙生亥月時遇丙年月逢丁作三竒坐丑兼戌引從貴
如專己酉另詳之
　(乙生亥月印綬如乙丑日丙戌時天干三竒地支丑/引戌從作大貴㸔若乙酉則無前引乙巳則衝亥大)
　(减分數此煞印格亦有輕重叅詳水多則喜土制如/孟重侍郎乙亥丁亥乙丑丙戌崔棟御史日干乙酉)
　(不同然官止七品/又無子可例見也)
木生春旺弟嫌兄誰道無情反有情或火或金成一用
不逢金火格多評
　(木春本旺財官俱絶更遇比刼無情如遇一金或一/火為用反頼比肩之功可以論福無金火平常如甲)
　(得庚辛申巳酉丑亥一用宜水又如丙丁火無金水/破比肩旺食反吉趨乾格亦宜比肩又是一用如生)
　(三月别有取用亦頼比肩又乙日遇金局無丙透又/是一用遇丙丁身旺無水又是一用類象一格亦宜)
　(比肩兄弟成則貴衝拆不論此格木生三月亦有金/土之用其甲乙得庚辛官虚露比刼分奪合又無别)
　(金亦無别情不吉古歌云陰木生逢巳酉丑生於子/月貴難成再行金水傷殘害運轉南方還福清  如)
　(丙午癸巳乙亥丙子是丐者辛辛巳庚子乙丑丁卯/是平人丁酉運跌死  壬戌  亥乙亥丙子嫌辛字)
　(卯運不如甲寅丙合辛貴由貢而擢御史無子古歌/曰乙木逢陽遇子多名為聚貴福重峩局中最怕南)
　(離地官煞來/衝無奈何)
木生夏月節枝横此地財傷要刼生暢茂繁華根未盛
刼多用重兩宜情
　(木在夏生火土之時若干頭再見火土最要刼多生/火火生土為財以此比肩多能任莫言比肩多反分)
　(其財也古歌云木逢壬癸水漂流日主無根枉度秋/歲運若行財旺地反㐫為吉佐王侯  如甲寅庚午)
　(乙卯戊寅比乙未壬午甲子/丙寅二命  肩所以皆吉)
　　　論丙丁
丙丁正二印當春壬癸多逢格最嗔不忌浮財宜見化
遇辰月愛子連申
　(丙丁春月以木為印綬水為官煞丁壬合化最宜若/見官只用官見煞只用煞不宜混雜怕水多不能生)
　(火徒有印名或一壬二壬一癸二癸得去配亦不為/害不忌干頭虚金行南俱吉柱原金水多又行北地)
　(更無去配皆不足之論行南稍吉如官煞原淺行北/亦吉若原金遇衝擊提綱伐木壤印則㓙生三月本)
　(是傷官又宜金水之用/如㑹申子全主發達)
丙丁夏月本炎蒸富貴須憑别象稱金水相逢渾有頼
用傷格破作髙僧
　(丙丁夏生丙有炎上倒衝類象等格丁有飛晶拱禄/等格如合不破皆主富貴不成前格或見一壬亥癸)
　(及申子辰全運行西方以富貴論有戊巳為用梟煞/相征行西亦發丁忌行寅戌丙亦嫌墓卯酉亥運吉)
　(亦傷尅不成之困如非格局又無用神及/有用破壞皆主不吉多辟榖休糧之軰也)
丙丁秋月總為財丁可通融丙忌哉甲日怕逢兼怕刃
運行南地細推排
　(丙丁秋生金得時令俱作財論若金水太盛獨丁火/能任丙火怕逢煞官多弱甚無制則傷如丙生七月)
　(遇煞地或透煞官宜見戊己為夀星再行官貴發達/怕逢子辰卯地八月丙死若財多則秀而不實如壬)
　(水得制或卯辰時從化得陽字多行旺地亦可但不/宜甲木併比肩相見九月近冬時一貴不多或辰巳)
　(時是一貴格亦不要官煞多若類炎上格亦貴若遇/庚辛為用四桂不宜見官煞戊己為用不宜見甲乙)
　(壬癸如用壬亥别是一格其中更怕官煞及木土相/戰丁生七月遇官煞及財重宜行南則吉不用木印)
　(若生新秋遇刼重逆行南不吉順則可若無官煞遇/戊土或支遇子辰㑹水行南北皆吉惟忌子午寅運)
　(未有咎遇壬寅時雖作化木論以金地無木情不能/化故也八月棄命就財宜財格己酉丑全為美丁酉)
　(為主不利官星比肩印綬無忌行南亦吉忌寅午子/歲運九月遇煞官或近冬界從化但忌土木如用庚)
　(辛行木地富貴亦忌子運午運用戊己宜行弱地若/水木在内亦為不足大抵丙丁二火丙怕弱丁怕旺)
　(宜細/詳之)
丙丁冬月用當垣從化都宜不帶根官煞當時嫌日旺
無生清用便為恩
　(丙丁冬月水當時官煞旺若從化作上命㸔如丙生/此際遇壬癸干透相連或申子辰㑹柱有辛則化有)
　(戊巳則制皆主功名遇丁傷辛有壬透不妨遇甲是/梟有庚制方去丙生子月財官柱無壬亥及坐申皆)
　(以財官論怕刑衝破壞及分官日弱乃秀而不實其/煞格忌日主休囚死敗之地及煞旺去食拆合拆化)
　(之方丙生丑月有戊己為用宜身旺怕木壞之丑為/財庫如透辛庚不宜見官煞要日主健旺則吉破用)
　(主弱/則㓙)
丙日秋生官煞多無生得化致中和有生無制皆言弱
兩地財名坦復波
　(丙生八月官煞多宜食制合化俱吉怕入子辰卯鄉/如無制合遇梟食縱行旺地不吉如九月近冬遇時)
　(上一位貴格逢梟偏印月有/戊食運入身旺寅辰方吉)
丙申四月戊飛來萬頃田園主富哉最怕梟神同透干
平生辛苦命安排
　(丙申日生四月得透土食神坐禄主富若遇壬煞甲/食如用壬見戊莫言食神制煞四月水涸遇旺戊去)
　(之不吉柱得水局或壬亥一二字方可忌行日弱及/壬丙敗死休囚之地若壬多雖是辰時主旺用旺皆)
　(不作上/命㸔)
丙臨申位遇時辰春夏生人煞最循金水運逢雖阜澤
辰壬酉亥子申分
　(丙申日遇壬辰時申辰㑹煞春夏火旺相不以㐫論/秋冬水旺相火受水制全頼食神制煞主險中求名)
　(發達險中全仗主强辰壬酉亥子申/卯皆主休敗之地吉㓙宜細詳之)
丙生冬月喜逢辛格内土來作吉論時上不妨壬字見
有丁合化俱無嗔
　(丙生冬月喜見辛化宜土制為食乃吉時月煞不以/為害若見丁尅辛時遇壬合則丁不暇害辛各全其)
　(化歲運逢丁尅傷妻子/輕者稍可重者尤甚)
丙坐三支寅午戌月逢火局總皆同格成炎上多名利
土富嫌臨水戰功
　(丙坐寅午戌日及生月又得局全不遇水破即炎上/倒飛類象從旺見土亦吉忌見水類飛失局失垣則)
　(㐫戊如丙寅甲午丙戌乙未富庚/寅  寅丙戌甲午二命合格  貴)
丙巳相逢本是傷官星就見又何妨火時土旺宜金水
時夏惟寅宜另詳
　(丙生季月内有戊巳或透或不透不透從土無中生/有得寅午戌時俱入格土透亦吉不忌官星如遇刃)
　(及照象虎入中堂等格非傷妻則少子官煞重遇則/禍如遇煞以煞論此格最喜比肩如六月丙寅宜另)
　(詳之不宜卯未隨/乙而反傷正用)
丁生十月得寅時化象成都富貴推若再丁來曁辰戌
戊分官貴庻人期
　(丁生亥月遇寅時成正化格富貴若再見丁則分官/見辰則官入墓見戌字戊癸乃拆合傷官遇申酉乃)
　(破木之用此等皆壞格不吉如無此玷/乃大富貴行午巳申酉地吉中主㓙)
丁壬化木卯羊寅無破提綱利禄新官旺且宜身旺地
兔逢兊變虎愁坤
　(丁壬十月官印俱時乃正化其寅卯未偏垣寅忌/行申卯忌行酉未忌行寅餘亦忌戌子午巳運)
丁日秋生格最佳無根有煞兩榮華有根無煞行南域
好似良瓊玷缺瑕
　(丁日陰柔宜弱柱官輕行南不吉若遇上官煞輕行/北大發柱無比印行兩地皆吉若七八月寅時不作)
　(化㸔九月化煞化木宜近冬界及行木地吉忌午申/寅巳秋月柱中用煞透戊巳忌行寅午子運九月用)
　(戊己忌見甲乙若六月界作七月/推更無金水逆行不吉順行則可)
丁卯秋冬煞疊昌休來印綬助身强羙乎亥子嫌重火
火木如來反主傷
　(丁卯一日乃煞印之源能任官煞之多柱多亥子及/運遇之皆吉若比肩印生反不為利行金水大發行)
　(比刼及原有土神子申運㓙亥如髙文薦都/憲丁亥癸卯丁卯庚子柱多  子煞印為貴)
丁生最怕午離間金水無逢名利難運徃兊西成利禄
如行東地半愁顔
　(丁生五月日元自旺若遇金水不成飛晶拱禄戊巳/不透只支土為用行西則土生財官亦堪利禄行東)
　(原無格局而用土土受木尅竟無倚/頼其主自旺只宜入静及營托可也)
丁根石竹水源胎金水鄉來道利開寅午戌方行補弱
官傷職掌庻生灾
　(丁火房日之源太陰之餘也逢酉則明遇寅則滅行/弱陰則明行旺陽則昧今人取火截竹擊石得之如)
　(行弱地反見麗明行旺地不吉惟化格則是木用木/忌行金地如生秋冬忌行午及元地命有土木忌行)
　(申子非化木亦忌寅申夏生忌寅戌春生木用雖午/晦昧原有煞官又為吉論木印忌西所忌之方輕則)
　(非重/則㐫)
丁日蛇提酉丑逢水金運底利名通柱中原有尤為上
寅戌行來起戰鋒
　(丁生四月或丑酉日或得金局行西富貴遇金水土/亦吉兩行俱是有情之地惟寅午戌及子中有戰倘)
　(傷枝葉或非咎也過此又吉申如甲子己巳丁/酉庚戌  癸未丁巳丁巳戊  俱行戊子運㓙)
丁生卯月卯寅提雖化壬兮本木枝木火却當官煞旺
酉申運底動離悲
　(丁生寅卯遇官化及煞乃印之本行北方官煞當其/旺地主功名發財若行申酉雖是財官反傷木印不)
　(吉/)
丁日逢辰時戊申傷官時内有生壬煞星若出干頭上
㑹水相征禍始侵
　(丁生三月傷官如干上見煞地支已有水局若透戊/字及水局全發達行子申酉地傷官見官水土相戰)
　(輕則非灾重則破滅稱意中亡戊如癸未丙/辰丁卯戊申  戊子丙辰丁卯  申合此)
丁巳居蛇弟襲兄寅申月令喜壬庚兩行運用尊榮貴
相擊提綱禍始成
　(丁巳己巳二日丁日申月巳日寅月得壬水透干原/本有刑未全得用神倚頼則成富貴再見此運三刑)
　(全輕則杖配晦駁重則危滅原有煞刃者尤㐫如順/行不遇財官乃屠宰奔趨亦無大咎如享富貴中有)
　(大/險)
丁戊傷官要見財原無偏喜運重來若逢寅戌雖為咎
誰信子申更主灾
　(丁日遇戊傷官喜見庚辛申巳酉丑為財柱無宜行/財地丁生夏月用戊宜行金火方利名至寅戌主旺)
　(一停或尅戰晦滯行子申一戰丁生七月用戊金水/伏中行午戌寅停節子寅運防禍九月不遇甲寅得)
　(戊透清者貴互用者富丑壬中行大吉運遇甲乙亦/可言富貴忌寅午如流年㑹煞㑹傷基之地禍福響)
　(應運長者發久/短者易聚散)
　　　論戊巳
戊巳當春官煞强火金相見主榮昌干支財透無臨刼
運向財鄉田舎郎
　(戊生正月透官煞只以煞論柱得水行南則吉火雖/印亦不宜多多則燥土行火地遇午刃旺甲死是木)
　(遇火盛用亦被焚土燥木虚官煞有名無實若金水/多行此地則吉若金水多無印行北方亦㓙生二月)
　(正官要日干有財行南可功名禄利遇甲則從煞論/柱有財不忌印旺行南吉若偏正印多無財行北亦)
　(吉若財遇印多行午地引領原火火土燥水不能制/盗木之氣羊刃無情雖得富貴未免災咎重則危甚)
　(俱忌刑衝運已生正月乃官再透丙火官印兩行俱/吉忌午戌  及衝提之方遇子丑亥戌時合化遇乙)
　(是煞遇印無水行北亦吉若水金多見再行金水不/吉行南發達生二月是煞最宜透出官煞為美有財)
　(無印順行功名逆行北不吉若印多原無水行北亦/吉大抵宜行木火忌行金水行午戌酉運亦宜有灾)
　(傷福戊生三月遇有壬癸申子柱無煞刼行金水方/發  如遇刼財便發亦尅妻損子反覆見甲寅時是)
　(一格可云富貴却忌壬癸喜見庚金如遇財局兼遇/庚金不見梟大發見煞遇梟不吉  巳生三月最宜)
　(財官全乎一格或是傷官生財及丑亥俱擬富貴用/財亦吉若遇庚辛巳酉丑金不見火木行金水方皆)
　(利禄如時上一位貴格局清者可發科目柱又云戊/巳正月干見金局及透金最不宜見木在  遺患後)
　(行患旺地壞用/用煞不忌見金)
戊巳當時夏日期土焦宜水乃相滋木金得格成其器
印綬輕時怕水瀰
　(戊巳夏生當垣印又生扶土過宜㣲水滋澤其間俱/要金水作用若用印怕財行財鄉不吉且如戊日午)
　(月戊寅日甲寅時戊午時乃木用富貴可言六月木/庫用甲乙須透天干甲寅時功名餘甲則否遇乙亦)
　(不宜混煞清者取貴濁者不利俱宜㣲水不為壞印/如用金四月遇庚辛巳酉丑亥多則可用見壬水或)
　(水局破月丙火行金水地利禄人也若無水更遇甲/丙皆不吉五六月金氣輕伏無可言用須多方取如)
　(六月用在七月近秋作六月推者遇金多順行亦可/言用行遇金水方發財戊生夏若遇偏財時上及金)
　(助之行西方發財若露丁火無財印綬論遇壬癸乙/字及化格富貴怕衝提再入財方巳日四月得庚辛)
　(酉丑申全日支又居酉丑不見甲乙卯未丁字行西/北大發忌入戌寅二運若戌子丑亥時以官印煞印)
　(論行官煞方皆吉五月生遇木行東方可言名利用/金絶木宜水如絶木得金局行入北方亦吉六月遇)
　(官煞行東方可擬富貴西行次之亦怕入旺用金水/近秋則可運宜順行反則不吉大抵戊巳二干用金)
　(水不宜露見火木用火木不宜露見金/水中間又有拱禄拱貴格宜細詳之)
戊巳秋生本泄氣少宜壬癸怕多逢如專金用來青赤
縱有財名亦酌中
　(戊巳秋生本用金水遇火則害用遇木則害身如此/日生遇庚辛壬癸身旺兩行功名人也若遇癸化合)
　(不利水地火地則吉丁乙不忌若全金用惟怕丙甲/不吉如遇丙辰時宜壬透制及有寅字或支隠甲丙)
　(遇庚壬在干屏之行北發達一度入寅午運二仇旺/起不吉若歳月丙居申子辰上雖無壬透子丑辰巳)
　(運干得壬癸庚辛去玷㑹用為財名如無此西行亦/頗可遂意若丙有庚及申露或隠寅無制蹭蹬人也)
　(運入午寅重則危輕則病非尅傷若丙年丁月連見/及丙甲俱見小人如無所忌兩行發達亦忌丙甲歲)
　(運大利辰巳子丑運若歲時遇丁作印綬逢癸丑正/化傷丁則貴如兩癸争合宜行戊地兩戊争合宜行)
　(癸地若辛露怕見乙俱忌財多有官亦嫌丁辛在内/雖不為害迤逓害地不吉若印旺俱入怯瘋之病尅)
　(妻害子若生九月遇甲寅時則是一格宜臨冬首如/庚申時近冬無玷破及火木亦福亦有化印格之擬)
　(巳上七月見卯未日又見甲戌甲子乙丑乙亥時互/見官煞富貴不宜透庚如庚居寅午戌上亦無害此)
　(非正氣官煞惟忌財多若用金水不宜見木生八月/遇丑亥時叠見乙多皆富貴甲戌甲子時亦要煞混)
　(方吉以虚官無實用也若壬申癸酉時則是一用不/宜見木九月生亥卯未遇巳時亦可言吉清者貴遇)
　(合不宜露煞從合亦貴坐煞亦妙惟混不吉若庚申/辛酉等金為用宜見官印亦主利禄受木破者不吉)
　(忌行火木及午寅運如用官煞行戌午運及木用入/墓用金敗印者忌行午寅木火歲運如得時上一煞)
　(身弱不戰尅者許登黄/甲戰争者稱意中亡)
戊巳冬生財利濵柱中金水喜相親水金得局空梟煞
貴比班超富季倫
　(戊巳冬生遇化則是一格不忌官星更怕梟煞若棄/命就財又是一格戊日庚申時無火木遇申子辰無)
　(火木主大富貴若戊申日遇金水或壬癸時亦是化/格不忌乙木如此者大貴畏行衝提折刃若遇甲寅)
　(時作煞論可許功名年月見甲及金相攻不吉遇庚/辛金為用原有丙辰之玷行壬癸子丑辰巳及遇申)
　(酉方亦當稱意一度行寅午戌丙甲重則危輕則費/患尅傷巳日遇子戌丑亥時又一用見卯未忌透金)
　(水若申酉時為用亦可言貴不忌甲忌乙亦忌火木/中行如戊日合得水局棄命就財合禄化火四格無)
　(煞破皆富貴巳日從木亦吉辰己日丑月透金傷官/及用財二格行金水申酉巳  方吉用時上一貴亦)
　(可言/功名)
戊日申時金水生更兼水局禄財成如無梟煞來侵格
職位崇髙莫與京
　(戊日秋冬金水旺局遇庚申時合禄格不遇梟煞之/玷及戊申日主大富貴夏生有水木金制合亦主大)
　(富貴享用/春生難言)
戊干合化在秋冬遇癸逢壬化始通火地財名功業就
最嫌梟煞兩相逢
　(合化格見壬癸為然行火地吉見兩戊亦不妨怕丙/甲巳其丁乙輕無害如丙辰時水多壬觧不甚為忌)
戊日如逢甲寅時却從煞格莫拘疑運宜木火通名利
金水屏干入是非
　(戊日寅時生春夏宜制則貴生秋最怕庚露木衰乃/秀而不實冬陽近木進氣制稍無忌亦不宜多行火)
　(木運功名如傷官合財/格此寅時為戰不吉)
戊申辰子日時同金用壬連水有功辰已丑申為美運
午寅丙甲主貧窮
　(戊日生如坐申子辰及時亦遇天干庚辛透出富貴/運行庚申辛酉子辰丑巳之地可云遂意若行寅午)
　(戌丙甲不/吉甚則死)
戊日秋冬兩様之偏財時見最為竒傷官歲月嫌梟煞
丑亥不如子戌時
　(戊日秋冬宜見偏財為美丑亥二時天財入化格貴/有玷折不及子戌二時偏財為吉忌煞官多與前同)
　(戊巳秋冬遇庚辛透為用行金水方發財支宜申酉/巳丑壬癸申子辰俱吉遇丙時有水制亦吉行金水)
　(地不妨忌梟丙申有根行入子丑辰巳申酉運俱稱/意丙甲午寅運不吉戊巳日如用次則從木論官煞)
　(清行吉乃富貴用金水忌甲丙寅/午戊歲運輕則耗非重則危殆)
巳臨卯位透官星木火重逢事業成順得南方人富貴
水多金重更無情
　(己卯日生卯或寅亥未月遇甲透從火木旺乃白手/成家如遇金水重重渗洋日主金重破木怕行午戌)
　(子運及流年時/主之地不吉)
巳生季月旺身時不遇官煞旺何為命有財官如被刼
運行金水木鄉竒
　(巳生辰戌丑未月不遇官煞空旺不吉若遇財官/之奪秀而不實行木金水地倚運亦發過此仍旧)
巳亥日逢乙亥時豈宜丁火柱中期運行木火尤堪美
金水重逢不是竒
　(巳見重亥丁為巳梟亥中壬水渗洋不利宜入火木/則吉若行金水運争戰不條不化如在秋冬入東南)
　(則發午中一咎/辰丑戌宫一礙)
巳生辰戌旺根荄木破重重芽未衰制運更愁驅煞起
煞鄉無謂就降猜
　(巳生三九遇財官本是一吉若見煞多安身身宫不/弱煞與身和可言富貴清者堪登科甲若行制鄉擊)
　(驅其煞不吉行入煞旺方亦莫以旺煞論若支遇卯/木更入火木則吉行金水不宜忌煞入墓及午戌辰)
　(土燥焚木歲運如逢/輕則傷尅重則危殆)
巳生夏月用辛庚遇水西行事業成酉丑喜連申子吉
如逢木火病非生
　(巳生夏月火藏木泄若得庚辛透壬癸及有申子酉/丑運入金水地發財但見木一位便破格忌午寅戌)
　(運此乃無中生有/之竒行金水吉)
巳日如逢戌子時節當官旺煞何疑丙丁火印來相援
木進何愁金坐支
　(巳日遇甲子甲戌時合化宜卯未日支不謂官煞混/若官旺或兩甲兩巳俱是富貴若被拆合分金無配)
　(及庚申金有根皆不吉若金坐寅午/戌局中有木不忌亦宜丙丁火印)
巳坐卯未逢卯月天干透乙身更衰棄命相從翻富貴
如行旺制便生灾
　(巳卯巳未日更坐卯月又透一煞乃棄命格不宜丁/巳重見若遇制地旺地是非競起不遇所忌發達功)
　(名/)
巳日如逢丑寅時身衰宜印貴無疑行來木火愁金水
四季生人各另推
　(巳日用時煞春不湏印亦同棄論若非春月純陰俱/偏亦不忌梟秋生遇乙多最宜亦要正印冬怕水多)
　(行入火木俱吉如遇丑辰午戌運專㸔歲㑹碍此運/有咎非尅傷為忌身弱煞旺吉若財多更透金水及)
　(用入墓稱/意中亡)
巳日如逢戌子時財官叠見最相宜若生季月多財禄
身旺用衰作别推
　(巳生辰戌丑未月日本旺若叠見甲或財利禄之人/如化土生正月坐卯未更吉怕制合及寅破忌行午)
　(戌辰/丑鄉)　如己丑甲戌己丑甲子二品武職　甲午甲
　戌己巳甲戌富貴清髙　甲午甲戌己巳甲子巨富
　納貴　辛巳壬辰己巳甲戌富貴輕
巳日秋生本用金干頭却喜木森森乙連三四皆為吉
遇甲相成入翰林
　(巳生秋月本金時若不露庚辛為用見一二乙字乃/煞食前煞後遇丙亦吉行火木地富貴若座下未卯)
　(更遇兩甲亦主功名若庚辛巳露甲乙再見/互相攻擊反害忌行木火稍遂金水宜詳之)
勾陳得位號髙强木火雖宜忌火昌四柱若無金作梗
一生名利入嵓廊
　(勾陳為土得位乃逢木之謂如戊寅己卯己未己亥/日更坐亥卯未寅月方是柱有火不怕庚辛遇木火)
　(運主功名若火太/旺焦土焚木不吉)
　　　論庚辛
庚辛春月正逢財最忌干頭比刼來官煞要分嫌混雜
身强用吉乃康哉
　(庚辛生正二月本財遇官煞只宜獨見不宜混雜要/身强用吉為貴  庚生正月財旺煞生透煞只宜煞)
　(不宜再見官星無壬癸戊巳並見日主旺運行吉地/可言功名若身坐子午遇丙透又逢丁位無戊巳壬)
　(癸運行子戌午方為咎若多遇合衝刼財多身弱秀/而不實又怕寅午戌及梟食歲運殃禍速至如庚坐)
　(辰遇丙或丁不㑹火木及刼則吉二月同論二月庚/辰日連庚辰時或庚辰月及間寅字乃是大格否則)
　(乂宜丙丁為官煞遇印之論此日亦有用傷官者須/細詳之若庚生春遇乙乙庚合化另是一論大怕身)
　(輕財多身弱遇刼及水局水多盗氣火局銷鎔驅馳/病弱之軰  辛生正二月或透一丙不宜壬戌癸亥)
　(壬子壬申歲運及柱中傍位再見有丁却不忌壬運/兩行俱吉若官煞互見無去配作混雜論如遇地衝)
　(刼財太重行火地亦可水地不吉兩月不遇火亦是/營利之徒清者㣲名難作貴論若寅午戌時成一妙)
　(也若水多原本是財生煞見水屏火不生皆不為貴/中亦有沽名釣譽者太泄困乏若刼財多入南頗可)
　(帶火則發若無水刼經行亥戌稍可酉申不遂若丙/合辛只一不遇破富貴壬辰時亦有一用其餘被刼)
　(官煞及金破水泛俱作下論運行火木之鄉頗宜再/入金水無望  辛生三月是印格喜木火亦有傷官)
　(格論稍不忌/水餘忌如之)
庚辛夏月兩分評遇煞逢官各有情庚遇亥壬煞喜制
辛逢丙合利名成
　(庚辛夏月兩干不一庚生四月本煞五六月或遇巳/丙及寅午戌皆煞得壬亥癸水制之無官混格局清)
　(者貴次者富混壞减論無制平平五月午多見巳亦/煞皆要亥子壬癸制伏戊巳佐助皆擬富貴無則患)
　(難困乏六月同論論辛生四月乃正官格遇丙合官/遇丁為煞俱作貴  行西北得時用官忌壬亥再行)
　(見攻衝必禍用煞不忌得巳午未時為妙歲運同午/五月煞印在支亦不宜透透則宜制如辛亥日巳)
　(未時亦吉遇壬無害旋入金水之地欠佳原無水行/水亦無害如辛未辛卯辛巳等日遇巳午未時行入)
　(財官方堪甲第魁選有玷减論水六月宜火木宜向/火木運行忌壬水旺地不妨癸  若不遇火木遇水)
　(土刼自旺更行金水官煞混雜太過無制俱不吉運/忌丑酉亥乃官煞投墓輕者非破尅傷重者尤甚)
庚辛秋月太身强卯未逢支乃吉昌庚遇午寅宜見水
辛遭丙衆喜非常
　(庚金七八月遇煞最吉坐寅午戌見官煞宜逢壬癸/及印行南運吉無行南太過不宜九月遇官煞清者)
　(富貴亦宜壬癸水若火局火盛無救行水遂意行午/寅運則災生秋絶無火木氣不吉若用壬癸為引領)
　(無戊已破行水地亦擬財名一辛金七八月遇丙二/三則吉行水地發財若孤立  丙乃小人也如無丙)
　(遇丁則不宜重以煞多則咎如無火氣坐亥卯未得/甲乙木局行南大發午未時可擬貴九月遇丙合不)
　(遇丁乃是一格可云富貴亦忌壬亥如有戊巳救亦/吉若用煞只宜煞怕官混行火旺運生禍有官㑹木)
　(成局行火/木運發達)
庚辛冬月作傷官丁丙無逢金水寒甲乙相連分上下
稱心更要識悲歡
　(庚辛生冬月遇官煞皆擬富貴如庚生亥子遇兩官/兩煞一官一煞俱主利禄飛禄夾丘亦吉如無官煞)
　(宜見財星原無行財官煞運亦美若金水自持更無/格局用神及無木者貧寒辛金一煞清者富貴若丑)
　(亥時乃飛禄如遇丙亦吉若虚露丙亦不濟事如辛/卯辛未日得木局及寅午戌時引火縱無干火行火)
　(木地亦發若梟多無火木隐露行火木不吉丑月乃/印也遇一煞則吉官輕者宜行官旺方若木局行木)
　(火亦主白手成家土重則埋水多則沉宜細詳之兩/干無火木更無格用則不成器其夾丘飛禄怕行官)
　(煞方若巳酉丑局無格遇辰巳/時行水地金地亦作上命論)
庚生四月巳多逢壬癸透干作制功南北兩行皆富貴
却嫌戊甲在其中
　(庚生四月遇巳午多宜見壬亥如遇丁混有癸皆主/功名如透丙或見戊甲及官混無癸破之又無壬亥)
　(減/論)
庚辛七八比肩來格局無成又没財水用北行為利禄
逢財争競一時災
　(此乃用水庚日壬午癸未時辛日壬辰癸巳時外己/丑己亥時皆比肩更無火木以自旺日為用乃逢戊)
　(巳行水地發達若行木及見甲乙柱原比肩/多庚辛無財遇財争奪不可以見財為吉論)
庚金坐午又為提丁巳齊明両可宜干支無丙來雜混
水絶肩多作富推
　(庚午日生五月透丁巳官印俱明發達利名若午多/壬午時亦吉如遇丙煞不利若從煞格宜水制之)
　　如己丑庚午庚午丁丑巨富
庚居子午月逢寅官煞相淆干上評子午運中愁咎起
戊壬若遇暗回明
　(庚子庚午生寅午戌月遇煞在柱混淆更見財多無/水土扶濟乃弱論再行子午則灾若遇壬癸戊己反)
　(為吉論困如辛丑庚寅庚子丙戌身弱行子/亥運顛    癸卯甲寅庚戌丙戌此亦不足)
庚金冬月本元疲壬癸多逢盗日脂丙丁若來庚更暖
逢温都作利名推
　(庚生冬月本弱又遇水多盗氣須得丙丁火照乃可/謂吉如無火見財亦可此言金水傷官宜見官煞可)
　(以成就功名終不/大就以本原疲也)
庚生寒月丙雙存便是功名利禄人行運柱中攻戰闘
却愁稱意没荆榛
　(庚生秋冬逢両丙為夾煞其勢急矣名彰乃煞之用/吉者甚吉㐫者甚㓙若運行擊觸煞起及㑹衝刑之)
　(地其㓙不可/當多不善終)
庚逢寅午巳提綱遇亥同壬利禄昌丙火透干無水制
不堪回首嘆凄凉
　(庚生寅午戌巳月遇壬亥字功名發財若丙透無水/制及無印支離惆悵之人如坐寅午戌忌丙丁丙寅)
　(丙午丙戌歲運輕者/悲傷訟耗重則患難)
庚子秋冬水局全井欄义格理誠淵柱中無火方成貴
青赤交持未是便
　(庚子日乃中堂㑹申辰衝寅午戌中財官干是庚用/地支水局及比肩多方是若格不全金水多則是傷)
　(官如逢丙火煞論母/執此格言遇丙破)
庚日都宜丑亥時癸壬相見亦相宜丙逢亦許居名利
土重財多反壞之
　(庚秋冬遇丑亥時乃一用如遇壬癸透亦吉本是/水用以火為副用且不嫌相見若土重木多不吉)
庚逢壬癸在秋冬有子生財各利名時歲木星相合見
金方發達見梟平
　(庚日秋冬無火用水為導引兼癸水乃傷官生財亦/有夾丘之格壬午丁亥癸未時或庚寅日庚辰時庚)
　(申日壬午時怕行午運此是寅辰日俱忌辰時戊土/入庫及戊歲運不吉動傷枝葉是非顚倒咎禍不測)
　(有子/傷子)
辛未辛卯坐支財最宜丁丙向干来月生寅卯甲乙透
富比陶朱不用猜
　(辛未辛卯坐財喜透丁乙為吉宜寅卯午未亥月如/用丙忌丁壬亥宜火木旺地不宜水金旺鄉秋冬煞)
　(旺根不宜入南寅/午戌妙亥日亦吉)
辛日提綱戌巳寅貴乎丙火擢元神再財庶利官加爵
最怕相逢見亥壬
　(辛日生人巳戌月透丙是一貴格主功名富貴若遇/亥壬壞格雖得巳戊破之格亦不清如逢寅午戌時)
　(又云一吉/怕丁混)
辛金寒月兔猪羊局㑹財成富貴詳無火莫言金水冷
全陰福禄怕梟傷
　(辛生秋冬以卯為尊若局全亥未主發財吉飛禄又/是他格柱丑亥多衝巳為禄馬如全陰化柱中無火)
　(不可以金寒水冷言之但忌無格梟煞此以/辛癸潤澤隂木遇土則黨須行木地則吉)
辛金最喜赤青逢丁乙相逢名利通青赤不加名利改
水金相見落殘紅
　(辛日宜弱喜火木忌金水春夏遇火木兩行皆吉惟/酉地則否若原刼多行財則㓙原財遇比行亥戌運)
　(可入酉亦㓙用丙忌壬亥怕癸屏之成則富貴破則/困滯秋冬原有火木重者入南不吉破丁乙又不吉)
　(五隂之干顛倒而人不知/不宜身旺須中和則可)
辛衰春夏行西可官煞秋冬南地㓙木火畏逢金水破
秋冬要火木重鎔
　(辛日春夏衰甚火木週遭原無水刼行西亦吉若辛/不弱帶刼水行金亦不吉秋冬有火木亦宜入南若)
　(以火木為用/怕金水破)
辛日如逢丙甲壬相生相益又相征東南運底宜名利
西北無成向酉傾
　(辛日見丙甲壬三物乃壬生甲甲生丙又壬/尅丙為征行西北乃歸致之鄉用此如㫁)
辛日東南丁酉時火方名利却相宜金强水旺虧財禄
西北風寒葉自飛
　(辛生春夏丁酉時則是一格行火木方功名發達柱/原刼水又行金水乃虧財禄所謂火木盛早成入西)
　(北惆/悵)
辛日秋生怕煞肥冬生水火喜東離赤青月令嫌行水
無火傷官恨酉西
　(金水傷官宜見官也夏無傷官之名乃官印遇水反/破正官春亦忌之水無益用木生官水則盗氣濕木)
　(則火難明官不能生惟秋冬金水之時乃/云金水傷官喜見官煞亦同論財亦可)
辛日如逢寅午時戌亥卯未亦如之火明木秀財名就
事不偕兮金水依
　(辛日若得寅午戌亥卯未時俱是一吉宜木秀火明/俱吉若金水行入丑辰運銷金絶墓及申酉亥之方)
　(擬其非耗病傷/丁煞重則死)
　　　論壬癸
壬癸春生喜㑹財干支得土亦竒哉無財營獲難成利
木遇金多成㫁荄
　(壬癸生正二月用木喜見比肩及食傷透干不畏官/煞最妙見財切忌金重反壞木用如浮金無害  壬)
　(生正二月遇寅辰午戌干透一甲二甲得全陽寅辰/多清者貴有寅風無雲者富火局亦富南行不忌戊)
　(兼庚透丙甲亦宜得丑亥時為妙若金重忌財輕木/少行西北不吉  二月寅午戌辰日遇戊巳庚辛巳)
　(是一貴格行南北俱吉透甲為用忌見梟遇丙屏之/亦吉  三月有煞印之名官印一格成則富貴若寅)
　(辰午戌日干遇一甲兩甲乃富風雲騎龍虎則貴但/怕申酉衝刑運若刼旺無火土隂陽交混旺金尅木)
　(又無火屏驅馳命也又癸日生正月寅時刑合格忌/庚申巳得亥丑辰時  是一格比肩行南北俱吉忌)
　(官煞財印透行南不吉如秉中和入格両行富貴切/忌金多又遇財官煞印不吉  二月寅時擬貴格不)
　(忌浮土浮金亦不忌庚申或近三月庚字全隂亦可/擬貴若辰巳卯時行吉亦發不甚忌土若金局再入)
　(水金之地不吉亦三月有官煞為用遇辰巳午未時/是一格申酉時  是一格俱忌甲木若無根上多亦)
　(不為害透木亦嫌甲寅時比肩不忌原有官煞忌行/官煞方  此春月俱宜比肩及見火土皆主富貴忌)
　(庚申辛酉㑹金折木若浮金不忌辰月不忌見金正/二月原無比肩有財官多忌行財官運謂之太過傷)
　(妻尅子一度重則/變俱忌申子行)
壬癸生炎論旺賒若逢梟印盛無涯有根壬子方成美
癸水無根作大家
　(壬癸生夏以火土為用不宜比刼夏月水衰官煞旺/但得印綬則成士夫君子食傷為財官之忌惟刑合)
　(從彼論不忌寅上之甲若得已配則吉可壬子壬寅/壬午壬戌日生四五月遇戊庚辛一透  擬貴偏官)
　(偏印貴髙財足正官印次之刼刃財名反覆若甲丙/透不足得已配頗遂怕丙丁丁從化亦吉  五月忌)
　(衝官庚戊透從煞不忌惟壬申日不喜財官丙甲透/成煞印可也  六月傷官一格㑹全者貴富亦宜正)
　(印壬寅壬午壬辰壬戌日遇官印煞印一格清者貴/淆者次壬子㑹傷為合亦可擬貴  癸日四五月若)
　(就財富貴遇申酉辰巳午未丑卯時皆作吉論刼多/不吉全陰大吉化火大富貴煞印亦然  六月有煞)
　(印一格貴如丙辰丁巳時又辛巳二時俱主功名甲/寅時刑合格怕庚申重刑宜亥卯未全富貴忌戊巳)
　(戌用食傷比肩多行東方大發財木用怕金土用宜/金又壬日六月得寅辰午戌日支干透戊己富貴可)
　(擬趨艮亦吉遇丁多反覆/㑹甲宜木火忌徃金行)
壬癸生臨旺九秋功名火土遂情求如無火土猶行北
幾度歡娛幾度愁
　(壬癸生秋乃印其作用要火土火土秋月不時雖多/無害如無火土行北旣在中秋逢生太過乃不足之)
　(流論壬生七月歲月俱寅又得辰戌時得戌申以煞/印  順行富貴子位欠吉行南破印若止一丙孤棲)
　(申子辰上行南無害順行怕寅火八月遇戊字及戊/申時順則貴逆則富亦有原無  遇刼行火亦貴不)
　(忌丙陽九月煞印官印又是一格其地自有煞印若/得全  及遇庚富貴若近冬生更坐辰午寅戌干遇)
　(甲木主大富清者貴若丑亥寅辰時干支遇煞則吉/若遇重木金木交争及刑衝者㓙  癸日七八月遇)
　(庚申時合禄七月遇火火土行北亦吉忌寅丙衝提/㑹火之地見火返南則破若辰巳時土多両行皆吉)
　(返八月遇戊巳丙丁及地支火土行北富貴但子少/  南有子又怕傷印衝提若癸巳日或亥巳日時比)
　(肩多得申酉印行北功名但財不聚怕遇衝提刑地/七八月原無戊土如逢甲及原有甲申行戌寅乃傷)
　(官見官亦言稱意中有純陰成格亦吉若水不相持/陰陽混雜則㓙此両干七八月最宜土火為妙  癸)
　(日九月不妨比肩忌亥日時乃隐甲害戊若土多則/富申庚辛時巳辰午未卯但得一格俱吉若通寅申)
　(縱有利名立見反覆此月入冬/令甲寅時得干從刑合格論)
壬癸時垣比刼逢運歸旺地反成功如逢火土從他格
食木飛刑又不同
　(壬癸生冬令再行旺地飛天禄馬禄從旺則吉怕逢/火土如壬生十月十一月遇比刼多是飛禄格忌官)
　(塡實若水局從旺如全陽得甲丙行東南大發富貴/見丁合化亦吉如遇戊乃煞宜庚辛為印不宜見甲)
　(如用地支宜寅午戌辰俱有火土主功名輕重言之/如巳辰丑亥時一用俱喜行東南方清者貴混者次)
　(此身旺宜任也寅丑月官煞多或遇丙丁宜行酉地/吉偏官偏印及  午戌辰日時食傷之類皆可論吉)
　(東癸水十月全隂乃飛禄亦有乙卯時食傷為用行/  南發福己未時乃煞庚申辛酉時乃合禄飛禄遇)
　(印亦可名利見戊官印巳煞印忌行丙丁官煞多貴/小富宜行土金旺地但子少  十一月亦有飛禄食)
　(木之用乃刑合夾丘等格遇申酉時亦宜己煞清者/貴次者富壬癸混刼主用乏如癸巳癸丑癸亥癸酉)
　(多互卽財官煞印不忌飛玷亦有土多卽煞印非邀/已格両月同論  十二月全陰卽煞非飛禄也先正)
　(所謂無煞方重用有煞用難重如遇官則化見已従/煞亦宜印透為吉怕壬陽混刼金水交争其癸干冬)
　(月甲寅時無印土金透刼亦竒運宜東南方乙卯時/宜火土全隂行東南發達忌庚申辛酉在干丑月無)
　(合禄格申時酉時乃煞/印忌財方有刼小畏)
壬癸秋生比刼多無財財地奈貧何干支有土兼逢火
雨後桃夭春已過
　(此比肩多原無財行財地比肩争財不吉若干支有/火土雖少比刼頼刼蔽印初行貧乏行財地發財但)
　(不久/耳)
壬生巳月戊丙該煞印相逢大用材癸日臨期應擬富
只愁原帶食傷來
　(壬寅壬戌日生於巳月巳中有丙戊庚三偏竒為用/癸日遇此乃三正竒皆富貴之擬忌比刼及甲字)
　(癸日遇乙卯時乃破土甲寅時乃壞土不/吉土多亦不妨大抵吉中生㐫甚則危)
壬生七月印屬申火木相逢便是春無刼有官多吉慶
刼來相伴主薄貧
　(金為水母秋金太旺無土則流故宜見財官為美運/宜順行柱無火土及梟食相持遇南行運則吉行北)
　(不/吉)
壬坐申辰子亥中比全水局甲無功東南北地皆名利
金再相逢又是空
　(壬日坐冬申子辰全日干本旺若得辰時或干支/别透寅甲食神財行東南大發見庚戊争征不吉)
壬日蛇提六獸支内中壬午别為宜餘逢陽土多尊貴
甲木飛來便可疑
　(壬日坐申辰子寅生四月乃富貴得庚辛透更吉若/帶刃逢煞主權要顯職其中有混比財印相持主才)
　(髙不第或異路功名妾多無子壬午一日乃支官也/清者貴俱忌甲木遇甲得巳合庚透不妨若丙甲丁)
　(俱露/不吉)
壬戌壬寅散月生干頭喜透戊和庚煞多尤利風雲㑹
富貴愁逢丙甲申
　(此二日散生柱宜見庚戊透辛亦吉若干支煞多/尤吉怕逢丙與甲黨煞壞印及官星混夏月尤甚)
壬申夏月赤黄時干遇財官不是奇庚戌若來成一妙
豈期丙甲両相依
　(此日夏月不喜財/官多原有根也)
壬騎龍背喜風雲財局之中亦自欣遇甲全陽名利客
戊庚一見要詳分
　(壬騎龍背以辰寅為風雲多者主富貴若寅午戌財/局亦吉柱透甲最妙如遇庚戊乃壞格若戊申時以)
　(煞論當細詳之年如己丑戊辰壬辰庚子甲子年中/舉卽尅父戊辰  煞重二月死是見庚戊壞格  如)
　(壬辰甲辰壬寅庚子大/貴是透甲全寅辰妙)
壬臨午位禄馬同疊見財官富貴翁春喜見金不怕木
如逢子月土成功
　(壬午日丁巳為用春生本忌木害官若遇庚辛巳酉/丑則不忌子月得土多則能制癸子雖衝午丁自若)
　(也若生夏月財官多者皆貴庚癸巳己未壬/午己酉貴  癸巳己未壬午  子丙辰狀元)
癸居金局巳辰時月値卯寅水木滋最喜煞官來入格
平生名利自相宜
　(癸日逢巳酉丑梟印也生春月以木為用亦不相害/遇官煞則為吉辰巳二時乃財官也格中忌破丙丁)
　(二引/用)
癸日如逢巳酉丑時利庚申南地走木火功名比刼嫌
財官入格命少有
　(癸酉癸丑癸巳此三日生遇庚/申時宜火木方行吉怕比肩)
癸日多財春夏間若成棄命福難攀干頭官煞來相混
猶事驅馳不解閒
　(癸日生春夏遇財多乃棄命就財若遇庚辛戊巳又/從煞印之論四者怕相混以財印有相征之忌若戊)
　(巳為用又是他格庚戊又/是一用辛巳又是一用)
癸生春夏食傷提比刼重逢尅子妻如得干支存火土
更行南地禄財齊
　(癸生春以木為用比刼多更無火土藏透乃尅妻子/不堪之命行北尤為不吉若得火土為佐及陽干多)
　(甲透并行南地其子更多/此乃無中生有而人難知)
癸日如逢己未時煞星更怕戊來持如或制盡行財地
不是人間富貴兒
　(癸日未時乃煞見戊要從化又嫌巳妬所以/不宜戊巳俱透須宜制又怕太過秀而不實)
癸亥多肩九月生金水運底最無成若行南地無寅甲
富貴功名㫁可成
　(癸亥日生九月見比肩多行金水地不吉行南方及/火土皆吉惟怕寅甲戊申戊土忌寅申如得南行不)
　(忌再行水地不吉若非亥日遇寅甲有比肩亦吉如/甲寅時近十月作戌月推乃作水論如遇庚申字火)
　(土多不忌亥寅甲行火土旺亦可名利如巳/未時煞不畏寅甲亥戊午時畏甲不畏亥寅)
癸生秋月水金明火土相逢便有情比刼可圖南地禄
赤黄順北有功名
　(秋生比刼多火土少行南有禄雖有財名不實原/見火土多行北不吉  癸亥庚申癸亥乙卯南貴)
癸生秋月印生身丙火相逢亦不嗔有土許成名利客
若逢寅甲䘮青春
　(癸遇丙不嫌破印有土乃吉見己午及戊巳辰戌丑/未俱吉若干支有寅甲遺患雖印格成亦無功名行)
　(運再遇寅甲衝印銷印/變改忽然其㓙不測)
癸居羊兔甲寅時刑合格中最是竒行運只嫌申午地
㑹青枝上利名期
　(癸日寅時乃刑合傷官宜春亥卯未月要木局全則/貴行木局及歲運木秀利名可期午戌亦富貴忌戊)
　(庚申及戌戊重運不吉卯甲子丙寅癸丑甲寅/行申中休致  丙子辛  癸亥甲寅行申休官)
　　　甲坤黄數五(火生土旺納音取用/以下專重)
甲人戊癸本非殊或加從革應相呼四位土支逢一二
禄厚權清出帝都
　(用眞火生眞土有戊無癸以子代之有癸無戊以巳/代之子巳乃土成實之地巳酉丑福元旺水生焉辰)
　(戌丑未四土若逢一二位為成實之格子巳代/戊癸甲人有戊癸合戊子癸巳辰戌丑未最貴)
　　　雲漢秀氣(火中見水/暗金官神)
甲人見火為孤獨水若相逢却至清若見丙來加子午
定向初年達縉紳
　(木見火傷金得水制也丙子丙午乃水中有火火中/有水木人得之乃五行至清之氣木得火多則馳騁)
　(聰明好學勤禮立身孤獨如得旺水主財薄清貴論/曰甲人以金為福火盛則傷金見水則火殆五行要)
　(有制抑則轉禍為福又甲㑹丙子丙午旺水中合起/辛未辛丑本家眞官天乙貴人無中設象乃五行清)
　(華之/氣也)
　　　福禄歸根(火土生官/忌木反元)
甲乙相逢土最精不逢木辱足珠珍辰戌両位如逢火
少歩青雲日益新
　(土能生金為木之官無木傷土福禄自然渾厚辰戌/之位卽其中逢火能生無窮之土土旣渾厚金自然)
　(壯乃無中之有也論曰辰戌乃魁罡之地土旣鍾毓/更得干音火神滋養則氣數明爽子子孫孫相為羽)
　(翼福禄/厚矣)
　　　蔭助清竒(敗金逢旺土/官神益壮)
丁蛇巳酉金偏慕縱逢火盛不為㓙若見甲來加子午
雲路峥嶸早歲通
　(金生在巳却逢丁巳金旺在酉却逢己酉正胎中逢/父母轉見生旺雖有火藏未能奈何蓋本源深厚也)
　(以丁巳巳酉二位土神能化其毒不傷於金然甲子/甲午二金帶一路死敗之氣旣有丁巳己酉壮其本)
　(源故陰陽得中金神之德/挺持可知又何敗之有)
　　　天地有餘(木加火盛/官神銷鑠)
甲辰甲戌皆炎火木作干神本自生重遇木神駢輔翼
虛名雖有不遷升
　(甲屬木加辰戌土納音火是干分帶木卽本位自能/發揚天地有餘之氣不得外加木若木多則又傷辰)
　(戌之土不能為福五行/中如此理尤用消詳)
　　　破散離業(木生/火旺)
甲戌本是火潜藏木發其神轉更忙又値木臨寅午戌
蕩除家業遠離鄉
　(甲戌本是伏藏火要安静却以木發起何益五行當/生卽生當伏卽伏反此為禍况火到戌亥以四時推)
　(之自不可發露所以破財論曰甲戌本木中宿火見/木則火熾若更臨寅午戌宫木得火局則焚傷飛馳)
　(不得歸元所以流/移鄉井事多歇㓕)
　　　夭横無依(禄位/逢火)
甲人寅重莫逢火見火平生多坎坷不然禄馬不陞遷
又恐天年多􁀙􁀙
　(寅為火生之地寅旣重若又見火火更有氣庚辛受/制所以觸事迍邅人皆言甲禄在寅不知一火便能)
　(為/害)
　　　乙四眞金太陰化氣
六乙之人遇丙辛從魁大吉要傳名傳送更加逢太乙
便是中書燮理人
　(乙陰金故生其水母生子為親若遇己酉丑生其子/有丙無辛以酉代之有辛無丙以巳代之為秀實之)
　(氣故貴論曰三位子母俱旺福㑹之慶己酉/以攝丙辛乙遇丙辛合丙辛巳酉丑為貴也)
　　　滋蔭返元
六乙生人正月内蛇窠逢土少年榮若見剛金臨煞位
必主兵權定塞塵
　(乙人正月以戊寅髙阜之土乙庚之氣絶處逢父母/故喜見之丁已乃蛇窠之土金神生處逢父母又乙)
　(人見庚辰乃羊刃煞然而五行/壮旺更加此煞須領兵刑之任)
　　　鬼作截福
六乙怕逢丙丁盛如無救助定成㐫若値五行多水數
陽土相臨主大隆
　(丙丁若盛金神不能發生乙人所以不喜見之若四/柱中見水可以制火要得一位陽神之土扶持如戊)
　(寅戊申之類五行又却還元珞琭子云/當憂不憂頼五行之救助良有以也)
　　　丙水乾龍之數一
六丙生人不見丙巳來同甲格最清大吉若加并太乙
名標金榜世傳名
　(水之類火之屬得木而生焉甲巳土合壮其丙火土/旺金生有甲無巳以未代之有巳無甲以寅代之此)
　(為反陰滋陽之理水加木而清丑為大吉巳為太乙/丑乃金神墓地故生丙水為秀實也寅未代甲巳丙)
　(人有甲己未寅/卯己丑貴也)
　　　福禄還藏
丙人從革火為良又乘已位旺青揚更得炎宫干木火
定知早達佐朝堂
　(丙人喜見巳酉丑金位如無巳酉丑日時中有金神/亦得用得巳乃為眞官之貴巳午二位干逢木乃為)
　(丙人之福火人得從革局乃為尅財生官之象若得/己巳之類則火人禄氣純全更寅午戌三位干頭得)
　(丙甲二字其氣愈見强壮陰陽書所謂火人/得地無水而仕路優游抑有自也有水則損)
　　　禄旺興元
六丙生人火數多更加一木最相和剛明清健多榮禄
金神更壮早巍峩
　(丙本自旺盛一木足矣多為過雖是一木若得地尤/竒絶所以五行之神貴在顯煥清越不可過也丙人)
　(得木助其銳可知須要一位金來助其氣/則生火人官禄基如此豈不早年享福)
　　　中央奪福(亥子見水/被土所破)
丙人見子休逢土福破中央奪將去又加火向辰戌中
决定傷殘終敗露
　(見子則官神得位逢土則水不能勝終被所奪也論/曰魁罡之地土在鍾毓更若火盛如甲辰甲戌之類)
　(土氣强旺水氣/消渴為害甚矣)
　　　截根無蔭(生處/逢鬼)
丙寅為禄火長生甲寅相遇不光榮憂妻害子無兄弟
到老孤貧謾逞能
　(逢鬼於受氣處被抑塞終為害也此為生地見鬼鬼/卽强壮丙火不能舒爽五行獨立宜於順生最嫌逆)
　(制終孤/竭矣)
　　　煙㓕灰飛(火木臨巳午/無水救助)
丙丁巳午皆逢木炎上威風勢猛强更若五行無水制
纔逢稱意必傾亡
　(丙丁巳午皆火之地若逢木則益炎盛須得水制旣/相比和又有官神方是有應若一味炎盛豈能長久)
　　　食神為鬼(干音火/土多)
丙人見戊加申子時人皆謂食神重若見火神有生位
一生孤蹇禄難逢
　(丙人見戊又逢火旺土壮尅丙人之官所以無官土/主於中旺於子午頭帶戊丙人㑹以為食神名譽之)
　(兆土旣成實不必更見火大旺則土强丙/人之官蔑然雖少年見禄終不為久長計)
　　　丁火父木成數三
六丁戊癸本來髙如加巳亥勢雄豪申子辰宫金水壮
位到公侯佩玉袍
　(丁生戊癸為子如萌芽有癸無戊以己代之有戊無/癸以子代之皆為秀實之氣造化之功可貴為己乃)
　(戊癸之源亥乃成實之地為貴子己代戊癸丁生人/有戊癸戊子癸巳申子辰金水清貴逢火土猶為禍)
　(也/)
　　　飛活清秀(水盛/忌土)
丁人愛遇北方水忽見食神再續來局内不逢於土數
木神加䕶至三台
　(丁人見水官神得地又遇金來生官自然顯赫北方/乃亥子正位壬癸旺鄉更逢金生育不絶甲子辛亥)
　(之類是也若無土損其氣清又得木神䕶禄所以基/本牢壮此是財官印之說見水是官宫宜居北方旺)
　(地又得金財以生之木印/以䕶之所以基本牢壮)
　　　禄基成實(子午逢/金怕土)
金加子午多㐫暴若是丁人又喜逢更㸔五行無土數
定扶聖主掌陶鎔
　(金加子午帶死敗故㓙甲子甲午之類是也然丁人/午上見金則是為財子上見金則生官若無土犯分)
　(則氣清禄厚又云在午見金則禄旺/在子見金又生出丁官見土則傷水)
　　　禄氣差遲(壬多不/如亥子)
丁見壬亥未是竒亥子相逢正得時忽被土來争旺位
謾有聲華亦差遲
　(壬不得地遇而不遇雖無壬而得水正位/官神旺處自然壮也水土混雜終是土勝)
　　　破相孤獨
六丁忌見土長生損妻害子强争能縱有虚名難了達
亦憂田宅乏興營
　(六丁人以水為福官也土長生傷官大旺則奪却水/之位有呼無應其格卑下若見尅傷則觸事虧損六)
　(丁人以水土為官鬼水土皆生於申就位為/土所損壬癸無依金生元被害可貧賤矣)
　　　戊火數二
六戊生人逢曲直丁壬相合主清才從革位中兼一二
决須名譽少年魁
　(眞火要亥卯未旺有丁無壬以亥代有壬無丁以未/代本元壯則為福逺戊癸丁壬合貴也眞火愛寅午)
　(戌土壮火炎官有力天數乘三/子生其父己酉丑多逢則貴也)
　　　淵源滋養(金生水神/滋木之官)
六戊生人見水深更逢申子旺生金須知名譽當騰達
少主清華入禁林
　(命已有水主官更得金在申子水之鄉則金又生水/甲乙自然有氣五行要不㫁若有金無水又能害木)
　(水深則木/强故貴)
　　　相為慶㑹(土壮合水/生木官顯)
寅申本是戊人强癸亥當頭貴顯揚但得五行金不入
名清望重佐朝堂
　(戊寅火生處逢土戊申土生故强癸亥水生出甲乙/故竒有金則傷矣寅申土成體地本源旣壮又須借)
　(木神踈爽之更得癸亥就位滋養其神明之德清/健非常若無金神返制五行决恬然無害為福厚)
　　　金火相持
戊人不貴南方火見火須還帶旺金有金無火終成咎
有火無金亦不新
　(戊人不貴南方火者戒其太過盛若無火/則金得勢來侵木無金有火亦無用也)
　　　干鬼為映(甲傷戊元/有金可救)
戊人有甲終無益帶水拖泥不似初若得庚金并水局
縱能財禄亦㣲餘
　(逢甲不如見乙為陰陽和順甲能傷戊若加水甲益/壮終有害也若庚金制之猶庻幾甲陽火之神戊人)
　(得之陰錯陽差若得庚金又復制甲旣又得/水則為戊人財廪之神五行互有得失故也)
　　　巳五數眞土
六巳相逢巳用功乙庚相㑹禄髙封炎上火神加一二
符壓兵權静塞衝
　(巳乃火生旺之地巳人遇寅午戌為造化之功一庚/為土之子生於巳為實有乙無庚以申代之有庚無)
　(乙以卯代之得此方為貴格如寅午戌三宫一位二/位為貴申卯代乙庚庚卯乙申用巳炎上火而清貴)
　(顯達/也)
　　　包成合禄(寅午戌懼/旺水損元)
巳人正月正為魁更於寅午戌相陪局内不逢眞火數
定知文武佐功來
　(丙辛為眞火數巳人見丙寅為食神之魁蓋火生土/又得寅午戌炎上之火氣接濟若無水損禄天元有)
　(滋養榮名厚/利何患無矣)
　　　秀特逢生(金生水旺/滋木旺金)
六巳相加巳是功申子辰位甲須豐更得金神同水化
定知名譽至三公
　(申子辰水之位就中見甲則木乘水旺氣為福基甚/厚金同水地則水益壮旺甲自然發生此五行陰陽)
　(消息不必見其形而黙㑹之可也若只見金而無水/金無所歸便傷甲乙之木惟有水地則自生出水不)
　(必見水深且詳之論曰若見水加亥/卯未上禄元有所養為福無窮矣)
　　　庚四金陽之數(戊癸丑未/火土為貴)
六庚眞數少人知戊癸相逢遇者稀大小吉神逢一二
名播中華福禄輝
　(夫眞白虎數用有子生焉戊癸乃火之眞數為庚金/之眞官有戊無癸以子代之有癸無戊以巳代之方)
　(為秀實之氣戊癸化火能生二吉丑未為大小吉二/吉旣旺能助庚金乃為至貴子巳代戊癸庚金生巳)
　(戊癸之火發/用丑未貴矣)
　　　聲譽逺馳
庚人巳午逢剛木學問過人世所稀但無金神并水屬
少馳聲譽掌樞機
　(火正南方官神得地更逢剛木滋飬無窮所謂本源/深而氣壮若見金神并見水水又生起便制其火雖)
　(得正位終被消爍此有木無金水然後為貴論曰火/加巳午官星得地若使納音帶得木來火聚南方髙)
　(明豁達所憚者水耳稍/無犯分則挺特出羣)
　　　相叅成慶(見土木火/禄元有助)
庚人愛得土來親火數相乘位顯倫春夏季中生月屬
又加木屬主光榮
　(金得土扶禄元有藉更加火臨辰未兩月中其福愈/壮蓋火生三月木墓六月所謂源逺相叅發福有自)
　(其為氣也妙/在適其用耳)
　　　禄鬼孤害
六庚火禄向甲申水數才多不可逢更値金神重叠見
到頭辛苦禄難崇
　(庚人以火為福却遇甲申更有别位見金神則生出/水水有汗漫不絶之状丙丁如此無以發生又何禄)
　(之有終難顯達珞琭子云遇而不遇禄馬/之說要在窮䆒曲盡其理方知禄馬歸着)
　　　六辛天之水數
天數當先號六辛喜逢親子係丁壬天魁合㑹功曹盛
名達朝堂職位清
　(辛數乾天之子天乙生水木數合之乃陰從母生其/子有丁無壬以亥代之有壬無丁以未代之故為秀)
　(實之氣天魁戌功曹寅也亥未代丁壬/有丁壬亥未用寅午戌之勢為貴盛也)
　　　威髙志遠
六辛要得火相親帶水須憑見木神文中却作武中虎
武禄還須静塞塵
　(水能生木木生火展轉相生無有窮盡辛金得火六/氣相親若見水則有損五行若又見木水却隨木化)
　(不傷於火辛人/如此豈不快哉)
　　　先㐫後吉
辛人卯酉値非善又逢水屬主遲矇若見火神當勝位
定知烜赫衆難同
　(辛以丙為官以火為福卯酉乃火死敗之地更加水/損何由得福五行若得火神位寅午戌卽還元如此)
　(則轉禍/為福也)
　　　禄氣退休
辛人火居西北地無木相扶仕禄艱縱得少年膺爵命
亦須衰蹇見休官
　(火居西北無氣之郷又無木來助豈免迍剥火在水/鄉終難顯達得木衛䕶猶且庻㡬稍若闕此終當偃)
　(蹇/)
　　　壬為眞木數三
六壬逢火自然光丙辛交㑹勢堂堂太衝還共登明㑹
必是金門紫綬章
　(壬為陽木數當三用周天火數當其二數二三合五/乃受巳之數為壬之官水數生木乃母生其子有丙)
　(無辛以酉代之有辛無丙以巳代之為秀實之氣太/衝為卯登明為亥乃木乘旺之氣為醖籍巳酉代丙)
　(辛壬人有丙辛丙酉辛巳以/火用於木氣為眞數入格)
　　　相呼集福
六壬巳亥不為官忽逢水數禄須還更値五行多火局
定期髙宦達金鑾
　(己亥為生成之木下殘切土干頭巳土所以不為壬/人之官若五行帶得火數多巳亥之木又隨火化藏)
　(巳官之土却得還元不必更見水蓋/水能生木木能尅土卽為壞官故也)
　　　火竒續貴
六壬丑未兼申子四位如逢火數奇更値五行多土局
少年名位擁旌旗
　(丑未土成實之地申子乃土旺之鄉干音帶得火來/五行中更加土多壬人䄂禄自然顯著豈不早年享)
　(快/)
　　　反㐫成慶
六壬若逢繁剛木須得干音帶火來若是寅宫并午位
必作朝中將相才
　(甲辰甲戌皆干音火木更又庚寅壬午俱來/資助火旺則土盛氣數純全福基自壮矣)
　　　天鬼相交
六壬最怕干頭戊或加辰戌主傷殘不見甲來為救應
定主身中帶不安
　(壬人見戊為干鬼若加魁罡之地則禍患之端五行/若有甲干陽木又能尅戊土卽有所救不然鬼氣太)
　(重壬人/所懼)
　　　癸為眞火數二
六癸生逢曲直加如臨甲巳最為佳更加傳送還為貴
禄仕千鍾福夀遐
　(曲直亥卯未之氣也癸陰火須逢木而生甲巳者土/合火之子數陰從母生其子為成有甲無巳以未代)
　(之有巳無甲以寅代之乃為貴氣傳送者乃甲已生/處甲巳未寅為秀實之氣癸人有甲已旺中帶木氣)
　(為清竒/之格)
　　　互相福應
六癸人生多亥子不逢土數自光榮若得土加寅巳上
不須亥子卽為清
　(亥子乃水㑹之地癸人得之聚成一氣不必見土見/土則水争强反為不好若寅巳上却見土神癸人之)
　(官又不必見亥子見之/則土争雄反為交雜)
　　　天鬼為滯
六癸人逢巳是殃不逢甲數盡乖張莫教丑未乘於火
定知貧賤永無糧
　(癸人以戊為官見己為陰陽失序反為鬼五行中若/得甲木之氣觧救尚可免迍駁若見己丑己未之類)
　(夾攻之癸人/福氣藐然)
　　　滋蔭福元
木逢癸亥正長生蔭益根元必大亨更有金臨西北位
定主清華禄自存
　(木生在亥就其位得癸亥之水滋養生中逢生最為/喜㑹更得西北帶金生出水來木轉壯健源深達遠)
　(禄福/崇峻)
　　　變鬼為官
木人最怕逢壬申若逢癸酉禍增新但得水臨西北地
返作清達顯赫人
　(壬申癸酉乃劒鋒金乘臨官旺地尅木甲乙最怕之/忽若亥子上見水神化藏金毒金雖承天將之利終)
　(不能害木大抵福欲乘/之鬼欲制之然後可觀)
　　　破禍成福
木逢辛亥不長生不逢火制禄難存火神與木俱繁盛
何慮功名事不成
　(木生在亥却於生處逢金謂之生地見鬼得火救之/金不敢用事木乃出焉此謂通變自有輕重五行須)
　(明勝負不可一途取軌火木繁盛金自銷爍雖是辛/亥作禍得火與木繁盛始免金生煞若非辛亥見火)
　(木繁多俱旺/又不便也)
　　　鬼氣臨官
木人怕見火神興無水相臨主禍迎更被金來加局内
一生險難不安寧
　(木人火盛則灰飛烟㓕得氷可制火局不見水/又如從革金局其神銳利甲乙之木窘氣可知)
　　　根源渾厚
火人日月時遭水須逢曲直乙為干若得炎宫金納地
定知食禄是清官
　(火人日月時帶水神則火無發露若亥卯未上干頭/帶陰木水却又來生木木又生火火生不絶火神得)
　(地更若寅午戌上納音見金又却來尅木木神/受制生出火官五行脫體還元乃為髙上之福)
　　　兌宫生鬼
火神敗地莫逢金見水加來愈不禁不見傷殘併夭折
定須受病肺連心
　(火敗地本自衰㣲逢水則金不能為財而與水為鬼/論曰火至敗地見金則生出水來力旣不能勝安得)
　(不傷/殘也)
　　　迍蹇多災
衆火須防水在寅平生迍坎謾勞神資財必竟難充溢
到老身孤背六親
　(火神稍衆於生地却見水如甲寅之類何以堪然火/神旣多須得少木資之則有不窮之象稍多於此終)
　(為害/也)
　　　氣數淳厚
土人土重火炎揚職位清華禄益强火加巳午逢諸土
盛德髙風處處彰
　(土數旣重必藉火扶持為生生不窮之意若更見火/加巳午火旺之地土又强壮設或見水終不能勝火)
　(土得為財/廪之氣矣)
　　　五木成煙
土人藉木為文曲四位之中帶火來重見木神臨巽地
髙甲陞名福慶開
　(土無火不能通爽其氣木無土不能安植其根二者/相須皆不可闕五行中若帶火來又於巳土見木展)
　(轉生育聚成一體氣數/北實火神有所倚藉矣)
　　　救助减福
土人强位逢諸火更加火旺生災禍就中若見水神波
縱免灾殃還坎坷
　(火數旣旺且多併來生一土其氣大叚燥忽/見水返來制火五行雖有救觧終不為吉兆)
　　　基本衰弱
土人若重嫌巳酉區區終是謾勞生水近土傍猶見禍
賣盡田園無地耕
　(巳酉乃土水敗地重重見之則困若相陵終不為福/蓋水能勝於火矣司馬季主曰水逢沐浴如逢土土)
　(到衰鄉水不如土到酉宫眞敗地却/逢癸酉禄盈餘二氣各有勝負爾)
　　　滋蔭成官
金多逢土不為灾切忌金神帶水來木逐火神生旺土
發榮名位足資財
　(只怕生旺被鬼所制金多又自帶旺火/不為害自巳寡弱則尅我者始得志也)
　　　天盗離鄉
金遭乙巳大乖張木數來逢主夭亡便使水多難抑制
定殘骨肉逺離鄉
　(金生處見乙巳火被火截住加以/木來扶火之勢益壮金自銷爍)
　　　源逺流清
水人見木為本利得火相逢㐫害至更無火木見金神
决主少年登顯第
　(金為水本源木得水滋深為利用見火却生火則反/傷於金五行中若無水火但得金氣發露則生出水)
　(禄自然/清徹)
　　　無救成㐫
水人切忌戊申寅截㫁根源主禍頻局内不逢金發露
半生波却受艱辛
　(戊申戊寅乃土成實之地水人生處受制病處見鬼/故曰截㫁根源五行中若見魁罡則鬼氣無以化藏)
　(水神如此/可謂困矣)
　　　長鬼為殃
水人大怕火炎揚寅午相逢轉更忙若見丙加辰戌位
定知夭折見悲傷
　(寅午乃火生旺之地炎熾可知水神如此則竭/矣五行若見魁罡如丙辰丙戌之類轉衰䘮矣)
　
　
　
　
　
　
　
　
　
　
　
　三命通㑹卷四
欽定四庫全書
　三命通㑹卷五
　　　　　　　　　　　　明　萬民英　撰
　　論古人立印食官財名義
徐子平論格局獨以印食官財四者為綱其立名之義云
何葢造化流行天地間不過隂陽五行而已隂陽五行
交相為用不過生尅制化而已今指甲乙為例以日干
論甲乙在五行屬木甲陽而乙隂也如人命得甲乙生
謂之日主屬我生我者壬癸水我生者丙丁火尅我者
庚辛金我尅者戊巳土而十干盡之矣生我者有父母
之義故立名印綬印䕃也綬受也譬父母有恩徳䕃庇
子孫子孫得受其福朝廷設官分職畀以印綬使之掌
管官而無印何所慿據人無父母何所怙恃其理通一
無二故曰印綬我生者有子孫之義故立名食神食者
如虫之食物盖傷之也虫得食物則飽人得食則益被
食則損造化以子成而致養即人子致養父母之道也
故曰食神尅我者我受制於人之義故立名官煞官者
官也煞者害也朝廷以官與人此身屬之公家任其驅
使赴湯蹈火不敢有違至於葢棺而後已是官害之也
凡人夢棺則得官亦是此義故曰官煞我尅者是人受
制於我之義故立名妻財如人成家立産湏得妻室内
助故曰妻財是四者術家立名之大義然生近乎身尅
隔乎位造化喜生惡煞乃自然之理也中間隂陽從類
隂陽配合各有至理存焉生我我生如壬生甲癸生乙
甲食丙乙食丁是隂生隂陽生陽隂食隂陽食陽為隂
陽各從其類故甲喜壬生死木滋死水中則多年不壊
不喜癸生死木被雨水淋漓不踰年則朽甲喜食丙以
丙能制庚煞而甲始得安其身不喜食丁以丁能傷官
而甲不得成其材此其義也尅我我尅如辛尅甲庚尅
乙甲尅己乙尅戊是隂尅陽陽尅隂隂匹陽陽匹隂乃
隂陽配合之理故甲見辛為正官見庚為偏官官喜正
不喜偏掌印佐貳職有不同甲見己為正妻見戊為偏
妻妻貴正不貴偏敵體侍立分則有别此其理也至若
官怕傷被傷則禍財怕刼被刼則分印怕財貪財則壊
食怕梟逢梟則奪其理與人事無二學者明於人事斯
可以言造化矣夫五行展轉生尅皆子為父母復讐之
義故甲乙生丙丁為子甲乙畏庚辛頼丙丁尅制之丙
丁生戊己為子丙丁畏壬癸頼戊己尅制之戊己生庚
辛為子戊己畏甲乙頼庚辛尅制之庚辛生壬癸為子
庚辛畏丙丁頼壬癸尅制之壬癸生甲乙為子壬癸畏
戊己頼甲乙尅制之地支十二其理亦同雖動静不同
方圓有異而生尅一也試言之北方亥子水生東方寅
卯木東方寅卯木生南方巳午火土寄旺於火生西方
申酉金西方申酉金生北方亥子水然亥子間丑一位
而後接寅卯寅卯間辰一位而後接巳午巳午間未一
位而後接申酉申酉間戌一位而後接亥子土立四維
五行均頼故巳酉合丑為金局申子合辰為水局亥卯
合未為木局寅午合戌為火局金生水水生木木生火火
生土土生金相生而無間也丑為金庫生亥子而克寅
卯辰為水庫生寅卯而克巳午未為木庫生巳午而受
金克戌為火庫克申酉而受水制東南主生西北主殺
此天地之大機也且辰戌丑未奠安四維金木水火咸
頼之以生藏易曰成言乎艮終言乎坤此土之功用在
五行為尤大也合干支而總言之甲生亥死午乙生午
死亥就禄於寅卯是甲乙寅卯同也丙生寅死酉丁生
酉死寅就禄於巳午是丙丁巳午同也庚生巳死子辛
生子死巳就禄於申酉是庚辛申酉同也壬生申死卯
癸生卯死申就禄於亥子是壬癸亥子同也戊生寅死
酉巳生酉死寅就禄於巳午與火同位子随母旺之義
而辰戌丑未乃其正位也由是天干地支相合配偶生
克制化旺相休囚其名為印為梟為食為傷為官為煞
為財為刼刑衝破害虚邀暗合而變化無窮矣徐子平
識破此理故只論財官印食分為六格而人命之富貴
貧賤夀夭窮通舉不外是其餘格局不過自此而推之
耳
　　　論正官(喜身旺㸔印綬/  逢官  財)　(食神/)　(以財為引/)
　　　　　　(忌身弱/  泄氣)　(偏官/貪合)　(傷官/入墓)　(刑衝/)
　　　　　　　(一曰正官/二曰禄神)
正官者乃甲見辛乙見庚之例隂陽配合相制有用成
其道也故正官為六格之首止許一位多則不宜正官
先㸔月令然後方㸔其餘以五行之氣惟月令當時為
最况四柱各管年限年管十五失之太早時管五十後
失之太遲故只此月令為正餘格例此甲日生酉月乙
生申巳丙生子丁生亥戊生卯己生寅庚生午辛生寅
巳壬生午未丑癸生辰巳戌月皆為正氣官星更天干
透出如甲見辛酉乙見庚申之例謂之支藏干透餘位
不宜再見又湏日主徤旺得財印兩扶柱中不見傷煞
行運引至官鄉大富大貴命也大忌刑衝破害傷官七
煞貪合㤀官刼財分福為破格如甲生酉月見卯為衝
酉為刑午為破戌為害丙為合乙為刼丁為傷克庚為
混雜湏是官星純一五行和粹方以正官論若見前忌
柱中雖有物去之亦不純粹若官星結局又有財資扶
非行身旺地不發官止一二無財有印身弱無妨若四
柱皆歸背禄宜推嵗運向背財官旺地何如若財官滿
目日主衰弱不能負荷徒勞無用運至財煞旺鄉多染
癆瘵但有七煞行運復遇便是徒流之命又曰甲生酉
月辛金正禄若見丁傷支中無局時引歸衰敗死絶之
地或有制合去之衰絶之火豈能傷其旺禄若時引官
星臨衰敗死絶之位反引丁火歸生旺之鄉或臨煞地
降官失職禍生無疑時為歸息之地吉㐫全在時消息
日主用神太盛宜時以節制之日主用神漸衰宜時以
補助之柱中雖有㐫神時能節制亦不能為禍此㸔命
之要法也又曰甲生丑月内有辛金又值酉時巳是重
犯若天干復透辛多更行西方力不勝任變官為鬼旺
處必傾多致災夭湏有合制方吉若自身乘旺如甲寅
乙卯等日更有印生助官星雖多亦不為害甲生戌月
雖坐火庫若不成局無黨不能為害以辛刃在戌戌中
有旺戊生辛如透庚混雜戌月無氣畧有制合亦不為
慮又云凡用官日干自坐財印終顯如甲子甲辰之類
自坐傷煞終有節病如甲午甲戌甲申之類湏斟酌又
曰取官星不必專泥月令支辰或月干或年日時支干
只一處有不曽損傷皆可取用故經云明干有氣明干
取明干無氣暗中取若明干無氣引歸地支或有助托
運行得地亦不减月内官星之福又曰凡論官星畧見
一位食神坐實便能損局惟月令隠禄見食却為三竒
之貴大要㸔官食虚實何如若官星坐實合神畧虚随
官助貴合神坐實官星漸弱官随合神謂之貪合㤀官
又曰正官格要行印鄉即是逄官㸔印柱中原有印随
官印輕重日干強弱以觀所行之運身弱印輕要補其
印身旺官輕要補其官行傷官運即是背禄行身旺運
即是逐馬珞琭云背禄逐馬守窮途而恓惶行煞運即
是煞来混官行墓運即是官星入墓經云煞官混雜不
貧則夭旺煞投墓住夀難延所以正官格只喜向禄臨
財如此消詳萬無一失三命鈴云凡禄命身三等官各
禀五行率以其性推之如以金為官主職位清峻多掌
刑獄錢糓之任决斷明敏遇行年太嵗在丑為官庫主
喜亦取旺相休囚有氣無氣言之若以木為官主品秩
清髙和俗守慎遇行年太歲在未為官庫以火為官主
官序炎赫為性猛烈用刑慘酷亦主發歇不常遇行年
太嵗在戌為官庫以水為官主職卑位下級陞序進謙
和得衆矜恤孤寡亦有道性遇行年太嵗在辰為官庫
以土為官主官序穏當難侵犯厚重質直法令分明遇
行年太嵗在辰為官庫凡五行之官各随其性則吉若
失其性則主為官不久假令癸丑木命人以土為禄官
木為命官金為身官皆以三命尊卑五行休旺言之禄
命身三等官庫如甲子金甲為禄屬木木被金克故為
禄官金墓丑是為禄官庫也命與身官庫倣此西蜀知
命者云凡人年月日時四干迭相官印足者主貴厯觀
大命遇兩印者頗多如吕吉甫學士壬申己酉丁巳庚
子壬與巳庚與丁為官壬與庚巳與丁為印章子厚相
公丁亥戊子丁未壬寅己卯胎戊與乙壬與巳丁與壬
為官乙與壬戊與丁為印少遇兩官者又湏四貴華葢
上遇正官者大貴此亦一偏之見也又云㸔官星有天
官鄉取月干制嵗干如六甲年正月建丙寅五月庚午
六月辛未庚辛金能制甲木戊癸即相帶而行甲癸人
在午未乙丙人在辰巳丁戊人在寅卯巳庚人在戌亥
辛壬人在申酉若人遇之當食天禄貴處朝倫有地官
鄉取月建制歲干如歲干是甲乙屬木七八月見申屬
金金能制木甲乙人在申酉丙丁人在亥子戊巳人在
寅卯庚辛人在巳午壬癸人在辰戌丑未若人遇之主
早承休䕃官序易陞有真官鄉取命前三辰月干與命
干合如丙子人二月生為命前三辰是辛卯丙與辛合
故丙子二月生人為真官中生之類君子遇之職居近
侍小人遇之亦主富豪如劉行素御史丙子辛卯丙子
辛卯正合此説又云術者以甲見辛為官不知真五行
克納音為真官此最𦂳福神干頭自見官而得合者為
上有諸神来朝者最佳如甲寅生納音水得己亥甲巳
為真土是納音見真五行克也若不見太嵗本干克但
於日月時上見乙庚亦是若止見庚謂之偏官比之全
者减力又不見乙庚止見乙巳乙丑乙酉餘位中多見
申不見申止得三五分力餘倣此又如己酉己卯見丁
壬壬子壬午見乙庚雖納音見真五行克為官柰本干
同受克故不作真官而作真鬼斷之大小運流年逢之
災尤重此亦㸔官星者所當知喜忌篇云五行正官忌
衝刑克破之官繼善篇云登科及第官星臨無破之官
又云有官有印無破作廊廟之才又云名標金榜湏要
身旺逢官身弱遇官得後徒然費力五言云有官要有
印無刑足可誇不為金殿客也作富豪家通明賦云真
官時遇命強早受金紫之封經云官貴太盛纔臨旺處
必傾三命云根元淺薄遇官貴而不榮身弱喜印綬生
身比肩陽刃扶身定真云最貴者官星為命日時得偏
正財為福又云官星如遇刼財雖官非貴秘訣云罷職
休官只為官逄運合又云官星重見只作煞推再至官
鄉災非難免若是太多制之為福指迷賦云日遇真官
貴則時加禄命時日生遇官印湏慿有氣之鄉若遇衝
破空亡此等遇而不遇官印遇鬼官印如無鬼旺鬼衰
詳其勝負官刑命喜莫教命反刑官官印受刑不戎即
吏官印明無暗有比如玉帶重重時日相逄福徳勝坐
十倍有官無印難求清顯之名有印無官發不在迅速
之内淵源賦云正官乃忠信尊重之名治國齊家之號
四柱得天時地利早登科甲而封妻䕃子歲運行官印
之鄉萬鼎千鍾䨇旌五馬若是庸流常招官事之擾如
或女命當膺邑號之封女命如平賤中却貴男命不遇
靠貴而發相心賦云官星愷悌貴氣軒昂抱優渥而仁
慈寛大懐豁逹而聲韻和揚丰姿美而秀麗性格敏而
聰明要訣云正官為人慳吝萬褀賦云官星者榮身之
主掌禄之源逄財則從容顯逹遇刃則偃蹇伶仃喜印
綬以為順意忌偏黨以為傷神所以功名特逹者身強
官旺利禄虧盈者身弱官衰身旺官㣲財名寡合傷官
若重再喜印滋身輕忌曜如強偏愛印綬生制古歌云
正氣官星用月支喜逄財印到年時破害衝空俱不犯
富貴䨇全報爾知(又/)官星不可被刑衝官煞同来吉變
㓙化煞為官方是吉化官為煞禍重重(又/)官星大抵要
身強身弱湏求氣旺方印綬兼行財旺地無衝傷破是
榮昌(又/)生月官星坐禄鄉日辰生旺福無疆有財有印
無傷破年少成名坐玉堂(又/)月逄正禄號真官不犯刑
傷禄最寛日主興隆名利顯運逄財印步金鑾(又/)印多
官多為貴命官旺身衰反為病官多身旺化為財財旺
身衰貧病併(又/)正官大抵要純和四柱無傷掇顯科時
上喜逄財徤旺柱中欣見印生多提綱獨遇為真貴年
位重逄乃太多别處若有煞来混反為辛苦受奔波合
諸説觀正官喜忌見矣
　　天福貴人
謂官星坐處見禄如人有官得禄莫非天福甲生人以
辛為官辛禄在酉是以甲人見酉乙人見申之例甲用
辛官柱有辛酉更得福神助之生旺有氣為佳一名禄
干福神遇者主科名巍峩官職尊崇多掌絲綸文翰之
美
　　天官貴人
謂官星所居之地出本旬遁見如甲人以辛為官星本
旬遁得辛未乙人遁得庚辰丙人遁得癸巳之例十干
官星坐天乙貴人如甲人見辛未丙見癸巳謂之貴人
頭上戴官星更得印綬禄貴全見天元清秀不反傷納
音尤吉有反傷衝克不順無氣則天官惡而吉去矣一
名官貴堂格
　　天元坐禄
經云金若遇火有重權防禦刺史臣(如庚午庚寅庚戌/辛巳辛未等日)
水若遇土入官局可沾侍郎禄(如壬午壬戌癸巳/癸丑癸未等日)木若
遇金主傷衰化煞為權勢若雷(如甲申甲戌乙巳/乙酉乙丑等日)火若
遇水主兵權為將鎮三邉(如丙申丙子丙辰/丁亥丁丑等日)土若遇木
為正禄八座三台福(如戊寅戊辰己卯/己未己亥等日)此即白虎持世
等格要日主與官貴相停偏枯則不成造化大忌刑衝
破害傷損貴氣不成格矣如庚午日坐丁官喜見甲乙
財生官戊巳印生身忌丙煞雜官癸水傷官子衝破午
餘干例推又曰日主自坐官星不大忌衝譬執物在手
無可奪之理主為人伶俐好色機變有謀若只日下一
位行財官運方發若生月帶禄支坐財官生時得地方
為真貴壬午日是禄馬同鄉更逄庚戌時為妙壬自坐
禄有庚辛制甲乙使壬得巳土為官貴如戊辰日辰中
乙木為戊之官春生貴重秋生虚譽無禄古歌曰座下
官星最是竒多因祖䕃見根基若還行徃印鄉去脱却
青衣換紫衣
　　嵗徳正官
取年上干支官為嵗徳喜忌與月令正官同論遇此必
生宦族或䕃襲祖父之職若月居財官分野運向財官
旺地日主徤旺貴無疑矣凡年干遇官福氣最重發達
必早如癸酉庚申丙子丙申年上官星柱中㑹官局歸
禄日下丙克申酉金為財官䨇美二丙身旺十七八運
行戊午雖午衝子申子㑹局衝不能動日主併旺及第
早發古歌云年中正禄是根芽必主生身富貴家運氣
喜逄身旺地財生印助福無涯(又/)年上官星為嵗徳喜
逄財印旺身宫不逄七煞偏官位富貴榮華莫與京
　　時上正官
如甲日酉辛時乙日申庚時例時上官星與月亦同但
力輕㣲發福多在晚年或生賢子要有印助月令通生
旺官氣及見財生或行財官印生旺運方可發福破傷
不中如辛未辛卯庚戌壬午時上正官午戌㑹官局卯
未㑹木局運至丁亥財局三合全生起丁官貴為學士
丙戌運官旺禄位光華雖見丙煞有壬制辛合不損貴
氣古歌云正官有用不湏多多則傷身少則和日旺再
逄生印綬定須平步擢髙科
　　向禄臨官
經云向禄臨官格最稀逄之官早拜丹墀如戊戌己未
乙丑丁丑坐下癸水為印金庫為官生於六月中氣後
土旺生金運行西方乙木向禄貴也
　　官印禄煞俱全
經云官印禄煞俱全八座鈞衡之任如戊申己未壬子
辛亥壬坐子自旺歸禄於亥巳為正官坐未帶刃自旺
戊為七煞坐申自生亥為壬禄秉辛受生為壬正印臨
官居申四者皆旺為最貴造化
　　真官真馬
經云真官真馬合月建兩府官清顯如甲見辛巳乙戊
庚丙辛癸之例又名上下官印又名十様錦主甲科官
居禁地常人亦不至艱辛逐年太嵗𢃄禄在第三位秀
才請舉及第常調改官兩府入相古歌云若人三處遇
食禄定封侯
　　禄馬官印
經云命中禄馬併官印福禄金珠准如戊申辛酉癸丑
丁巳癸坐丑自旺辛坐酉禄旺為印時逄丁巳財官又
是天乙貴人俱各有氣故貴
　　官印禄庫
經云官中見禄庫逄財金玉自天来如甲乙逄乙丑丙
丁逄庚午戊己逄壬辰庚辛見乙未壬癸逄丙戌是也
一命丁丑辛亥癸酉壬戌癸用丙為財戌為財庫用戊
為官戌中戊土正旺財庫生助酉為癸印丑為印庫財
官印俱逄庫旺無衝破為貴
　　相刑遇貴
經云日時相刑得遇貴執法有權勢又云寅刑巳巳刑
申庚辛逄寅是貴人卯刑子子刑卯癸乙䨇䨇富又清
未刑戌戌刑未甲戊逄羊貴自榮不利文官主武權如
劉應節尚書癸未乙卯丙戌戊子子卯刑而得乙癸未
戌刑而得戊所以官歴兵刑縱有文名不居學翰又壬
寅壬辰丙申癸巳丙日癸巳時官星日禄刑入主申合
格
　　三合遇貴
經云三合若是遇貴禄平生多財糓如乙巳乙丑乙巳
辛巳乙為日主用庚為貴天干無庚却己酉丑三合官
局故為三合遇貴又名暗官格
　　月時逄貴
經云月逄貴地禄馬重加少年及第名播京華如甲日
遇酉戌月時乙日遇申庚月時及己酉丑日時同犯者
名重禄要不在休囚之地不逄刑衝傷害方可用
　　五官㑹聚
如甲乙人遇庚辛申酉戌己丑純官四柱原有丙丁火
制伏則吉或日主自旺比刼相助亦吉如無制伏再行
金地禍患不可勝言一名聚鬼又名夭折煞遇鬼有氣
之月君子主貴顯常人夭横無氣君子反夭折常人作
胥吏
　　五行不雜
經云五行不相雜為官必顯達此格以生日為主時支
分野月為根苗年為本身各歸禄馬之地不相刑害如
辛丑辛丑癸巳丁巳癸日為主天干金水相生地支二
丑二巳皆金分野癸日官旺身旺不相刑制為貴
　　金木間隔
經云木若逄金間隔作兩府之官木無金終不成器如
楊博尚書己巳庚午乙卯庚辰乙坐卯自旺生於午得
兩庚間隔成器故貴極品又庚申戊子乙酉甲申乙為
日主無氣取庚為官旺於酉乙庚化金妻從夫化成貴
月令子癸為印申子合局生木運行東南身旺之地制
煞之鄉故貴又云木官不重以木須要金而木適中如
兩木兩金氣相停不偏尤貴
　　水火既濟
經云火若遇水成既濟兵權萬里如辛巳辛丑丙子戊
子丙日臨子坐下正官月時引旺重逄竒儀丙以癸為
官癸以戊為官互換見官丙合辛財生官化為真水戊
子時戊合子中癸化為真火入水火既濟格大貴
　　金火相成
經云金無火制器難成如乙巳辛巳庚午辛巳庚坐午
入火鄉官貴之地喜生四月逄生天干二辛相比地支
己午純火金生火旺兩各有氣故貴又云金鬼無偏以
金湏要火而金相當如兩火兩金各居生旺尤妙
　　生成官星
如甲乙人得辛巳庚申辛酉壬癸人得戊申己亥戊子
之例又名真官湏甲得辛乙得庚自然陽干配隂支隂
支合陽干帝旺為上臨官次之長生為下若再遇驛馬
學堂文星天乙不待歳運自然奮亨反則無益
　　交互官星
如甲申見乙酉丙午見壬子乙卯見戊申庚午見壬子
丁巳見辛亥癸亥見丁巳彼此互見若生旺得氣主貴
顯如范文正公丙午己亥戊子壬子是也
　　虚夹官禄
如甲以辛為官見癸酉為正官禄遇壬申甲戌夹之乙
以庚為官見甲申為正官禄遇癸未乙酉夹之等例遇
者勝帶正官正禄
　　官星六合
如甲子見辛丑丁亥見壬寅之類更在一旬尤妙古歌
云官星六合少人知貴在旬中始是竒生日生時如㸃
入太師太傅佩旌旗如蔡京丁亥壬寅壬辰辛巳是也
　　官下有官
如甲人見辛月丙日癸時之類主官職崇髙名位清峻
(官下/食合)如甲人見辛為官辛食癸丙與辛合在月日時之
類主為官有貼職常人有兼藝
　　真官催官
如己丑得甲寅辛丑得丙寅命前一辰之類為真官不
貴即富如庚辰見乙卯戊子見癸丑自下而上名催官
之類主功名發越
　　官煞㑹墓
如甲乙人見辛丑丙丁人壬辰戊巳人乙未庚辛人丙
戌壬癸人戊辰以官煞居墓地君子主科甲武人戰功
常人藝業出俗
　　三台拱帝座
專論納音如火人得甲寅又得己亥日時甲寅水見甲
巳土乃是真官甲真土復見己亥木又為官甲貴在丑
巳貴在子在六合之間故名如不犯㓙神惡煞衝破則
官入三台有則减落斷之庚寅生見乙亥亦是以上俱
官星分出
　　論偏官(喜身旺/  羊刃)　(印綬/比肩)　(合煞㸔食制刃/􁆩煞  印及)
　　　　　(忌以食為引星/  身弱  財)　(正官/)　(刑衝/)
　　　　　　(入墓偏官/一曰)　(二曰七煞/)
　　　　　　(三曰五鬼星四曰將星/五曰孤極)
偏官者乃甲見庚乙見辛之例猶二男不同處二女不
同居不成配偶故謂之偏以其隔七位而相克戰故
謂之七煞譬小人多㓙暴無忌憚若無禮法控制之不
懲不戒必傷其主故有制謂之偏官無制謂之七煞如
日主徤旺有印綬助化即經云煞見印而顯煞助印生
有財星生扶即經云逄煞㸔財如身強煞弱有財星則
吉身弱煞強有財引鬼盗氣非貧則夭有食神透制即
經云一見制伏却為貴本有陽刃配合即經云煞無刃
不顯逄煞㸔刃是也以上諸制合生化須要無太過不
及是借小人勢力衛䕶君子以成威權乃大權大貴之
命又性格聰明忌日主衰弱七煞重逄三刑六害刼亡
相併魁罡相衝其㓙不可具述若七煞止一而制伏有
二三處喜行煞旺地倘運再遇制伏則盡法無民雖猛
如虎狼亦不能逞其技矣是又不可專言制伏要輕重
得所故經云原有制伏煞出為福原無制伏煞出為禍
此之謂也假如甲見庚及申乙見辛及酉柱中煞旺有
氣宜行東南方運制庚辛無氣方發否則生寅卯月或
自坐長生臨官帝旺更多帶比肩同類相扶則能化鬼
為官化煞為權行運引至印鄉必發富貴倘嵗運再遇
煞地禍不旋踵假令甲寅生人為身旺嵗月見庚申為
煞旺柱中不透火制地支子辰㑹印成局則煞生印印
生身作權貴㸔年干露煞與月令時支不同太嵗乃一
生之主最重如甲見庚年乙見辛年又生申酉丑月柱
中金多大運再行金鄉流年嵗君並見為㓙尤甚若生
寅午戌及木旺之月火制身強金絶不能為害則吉經
云甲逄庚敗凋零枝葉根枯乙遇辛傷消乏本根苗損
炎炎丙火遇壬而黒㷔無光燦燦丁紅見癸而煇光自
㓕戊臨甲位湏防轉福為殃巳坐乙鄉自是禄元有損
庚遭丙戰勢自傾危辛被丁傷克伐為害壬逄戊土蹇
澁難通癸就巳鄉奔波難保干禄生旺可以扶持惟喜
刃来自能合制又云五行遇月支偏官只許地支一位
多則不佳四柱純煞有制定居一品之尊畧見一位正
官官煞混雜反賤四柱煞旺運純身旺為官清貴又云
身煞俱旺無制伏又行煞旺運雖貴不久又云柱中七
煞全彰身弱極貧無夀繼善篇云非夭即貧必是身衰
遇鬼又云身強煞淺假煞為權煞重身輕終身有損獨
歩云格格推詳以煞為重制煞為權何愁損用七煞制
伏旺中取貴元犯鬼輕制却為非通明賦云月中遇煞
命元強黒頭將相又云七煞多根須忌始終克害(財為/七煞)
(之/根)定真云七煞如逄財助其煞愈㓙又云刃為兵器無
煞難存煞為軍令無刃不尊刃煞兩顯威鎮乾坤元理
賦云當權者用煞而不用印又云受職憲䑓之除偏官
得地又云偏官之格喜傷官而怡身強又云食神制煞
逄梟不貧則夭幽𤣥賦云七煞佩印足為烏䑓之論四
言云煞不離印印不離煞煞印相生功名顯逹妙選賦
云煞為武藝印為文華有煞無印欠文彩有印無煞欠
威風絶妙煞印䨇全宜其文武兩備𤣥機賦云身強煞
淺煞運無妨煞重身輕制鄉為福玉匣云七煞咸池楊
貴妃身死於萬馬幽𤣥賦云七煞遇長生之位女招貴
夫絡繹賦云煞臨子位必招悖逆之兒千里馬云七煞
有制亦多兒相心賦云偏官七煞勢壓三公喜酒色而
偏争好鬪受軒昻而扶弱欺強性情如虎急躁如風定
真賦云最㓙者七煞臨身日時逄二徳為祥要訣云偏
官或持劒鋒海外垣服又云以煞化權定顯寒門貴客
古歌云偏官不可例言㓙有制還他衣禄豐干上食神
支帶合兒孫滿眼受褒封(又/)身逄七煞是提綱只為干
衰大受傷正禄交差刑煞入終身不免受㓙殃(又/)七煞
提綱本是愁只因馴服喜無憂平生正直無邪曲職位
當封萬户侯(乂/)月位偏官本煞神有制還居一品尊儼
若自身榮貴晚也須為福及兒孫(又/)月支偏官最忌衝
傷官羊刃喜相逄日干旺相皆為貴制伏無過百事通
(又/)偏官有制化為權英俊文章發少年身旺定登䑓諌
客印助扶官累受宣(又/)若逄七煞化為權武職功名奏
九天威鎮邉彊功葢世貔貅雲擁盡揚鞭(又/)煞神元有
制神傷制伏身強禄位昌如見制伏元有損反將富貴
變災殃(又/)傷官七煞命中嫌制伏調和可作權日弱又
無制伏者兢兢如抱虎而眠(又/)身弱煞強無制神多生
災禍不堪論那堪更入官旺地躭疾遭刑喪此身(又/)偏
官制伏太過時貧儒生業更何疑嵗時若遇財旺地煞
星甦醒發權威(又/)甲乙之煞露庚辛月中水木喜加臨
運行木火興名利水運行来怕火金(又/)丙丁五月重逄
煞木火来臨大有功金水運行身有禍子来衝破最為
㓙(又/)六乙生逄巳酉丑局中却忌財星守忽然行運到
金鄉管取平生夀不久(又/)庚日全逄寅午戌天干透土
始為祥重重火旺聲名顯命裏休囚忌水鄉(又/)六丙生
人亥子多煞星歸印反中和東方行運功名顯運至西
方事轉磨(又/)隂水多逄巳字傷煞星須要水来降縱然
名利能髙顯只恐平生夀不長(又/)土逄卯位三合全不
忌當生金水纒火木旺鄉名利顯再行坤坎禍綿綿(又/)
寅月重逄寅午戌庚辛為主要安排無根有土偏宜火
主旺無根怕火來(又/)乙干提丑支全合煞旺身强格局
髙金水行来名利厚土鄉火地失堅牢(又/)甲乙若逄申
喜印暗相生水旺金也旺官袍必掛身(又/)甲乙生寅月
金多反吉昌不宜重見水火土是衣糧(又/)乙木生居酉
莫逄全己丑富貴坎離宫貧窮坤兊守合諸説觀偏官
喜忌覩矣
　　天元坐煞
謂甲申乙酉等日如乙丑日丑中自坐辛金為煞喜生
春夏乙木健旺煞自有制不喜明見丙丁生秋月彫零
坐下藏鬼豈不為害凡值此等日要日干倚旺再無官
煞復克喜印化煞財旺身旺為福如煞旺有傷官合制
亦貴如無助化再行煞旺運或再見煞克為人必靣目
瘢痕侏儒跛鱉駢指瘤贅奸貪猛暴恃強不憚累犯憲
章克重多夭合格多為武貴若身臨生旺同類印綬助
身有制中和亦主文貴但為人心多性急隂險懐毒僣
偽謀害不近人情
　　時上一位貴
喜忌篇云若乃時逄七煞見之未必為㓙月制干強其
煞反為權印經云時上偏官身要強陽刃衝刑煞敢當
制多要行煞旺運煞多制少必為殃葢時上偏官要干
上透出只一位為妙年月日重見反主辛苦勞碌若身
旺煞制太過喜行煞旺運或三合煞運如無制伏要行
制伏運方發但忌身弱縱得運扶持發福運過依舊不
濟又曰時上偏官不怕衝刃為人性重剛直不屈煞無
根要坐旺宫(如庚申乙/卯之類)有根不宜(財者煞/之根)若一位七煞
却有兩三重制伏縱文過李杜終難顯逹經云偏官時
遇制伏太過乃是貧儒獨歩云時煞無根煞旺最貴時
煞多根煞旺不和通明賦云時上偏官通月氣主旺鷹
揚驚神賦云時上偏官有制晚子英竒獨步云時上一
位貴藏在支中是日主要旺強名利方有氣古歌云時
上偏官喜刃衝身強制伏禄豐隆正官若也来相混身
弱財多主困窮(又/)時上偏官不怕衝喜逄羊刃不為㓙
無衝有制為真貴輔佐山河掌握中(又/)時上偏官一位
強日辰自旺喜非常有財有印多財禄定是天生作棟
梁(又/)時逄七煞是偏官有制身強好命㸔制過喜行煞
旺運三合得地發何難(又/)生逄七煞在時中定作邉臣
立大功制禦帶合無忌破兵權赫奕鎮威風(又/)元無制
伏運須見不怕刑衝多煞攅若是身衰惟煞旺定知此
命是貧寒(又/)時逄七煞本無兒此理人間仔細推底月
時中如有制定知有子貴而遲
　　年上七煞
經云年逄貴氣不用制伏喜日主徤旺羊刃相合柱中
帶財更行財運發福清秀最忌身衰葢七煞乃小人之
象既居祖宗之位如朝廷老臣祖父老僕日主徤旺老
僕則盡力以事㓜主日主衰弱不能與小人為主何肯
盡力事之反成害己之物年干見此必主出身寒㣲四
柱行運有情主寒門生貴子若煞旺身衰衝刑太過必
主貧窮至重者帶孝遭刑又曰嵗煞一位不宜制四柱
重見却宜制日主生旺制伏畧多喜行煞旺地制伏太
過或煞旺身衰官煞混雜嵗運如之碌碌之軰若制伏
不及運至身衰煞旺鄉必生禍患一命戊戌庚申壬午
癸卯戊與癸合卯與戌合壬坐午支財官俱備為貴古
歌云嵗徳壬来見戌年財旺身強禄自然更得運行財
旺地為人聰慧又忠賢(又/)年干七煞莫言㓙制合為權
最有功若得身強無忌破此身多入禁庭中(又/)嵗傷日
干不和同須要干支制伏重煞旺喜行身旺地初年難
免一塲㓙
　　棄命從煞
獨歩云棄命從煞須要㑹煞從財忌煞從煞喜財㑹逄
根氣命損無猜葢言從煞格以煞神太重身無所歸不
得已從之要行煞旺及財鄉四柱無一㸃比肩印綬方
論如遇運扶身旺與煞為敵從煞不專故為禍患經云
棄命從煞論剛柔言棄天干從地支隨五行性情隂干
從地支煞純者多貴以隂柔能從物也陽干從地支煞
純者亦貴但次於隂以陽干不受制也水火金土皆從
惟陽木不能從死木受斧斤反遭其傷故也幽𤣥云身
太弱煞太重聲名遍野元理賦云平生為富且貴皆因
煞重身柔中途或䘮或危只為運扶干旺又曰鬼多無
鬼反不為㓙古歌曰五陽坐日全逄煞棄命相從夀不
堅如是五隂逄此地身衰煞旺吉堪言(又/)西方金位坐
臨柔不怕休来不怕囚鬼煞旺生多發福功名催促上
瀛洲
　　時煞歸庫
乃六乙日見辛丑時六辛日見戊戌時即時上一位貴
以煞坐庫故另立名古詩曰庫内偏官名庫煞刑衝破
害最為竒運行制伏兼身旺便是功名奮發時
　　官藏煞顯
如甲生己酉丑月天干透庚生申月嵗時辛金坐實多
透二者不拘藏見但無氣的便不用如用官不宜行煞
運用煞不宜行官鄉要身旺喜忌篇云煞藏官顯身弱
豈得成名煞顯官藏有制自能顯逹災福與官煞格同
古歌云露煞藏官只論煞露官藏煞只論官身強遇此
多為貴身弱逄之禍百端
　　官煞混雜
人命官煞俱有謂之混雜只取財印為用柱元有財運
行財發大要身強勝任其財方可身弱官煞混多夭貧
身旺有制亦好無制成印局化煞亦可詩曰官煞交加
用命推箇中消息要詳之得時身旺分輕重貴賤分明
辨别知如壬辰丙午丙辰癸巳身煞俱旺官從戊化徳
秀兼備丁亥壬子丁未癸卯丁從壬化亥卯未㑹局水
木清竒甲午己巳辛酉甲午辛日巳丙為官二午丁為
煞喜旺專禄己酉㑹局勝煞雖無制伏初行西方身益
旺故貴觀三命不可以混雜為賤論
　　㑹煞化印
乃支辰㑹合煞局如甲日見申子辰之類最喜柱有印
綬隠顯無傷為妙大運最怕與流年相㑹旺財傷印㓙
危如柱中元有克印之神嵗運更逄財星併克必遭㓙
暴死如甲辰日生子月見申時㑹起庚煞化印貴至一
品運行丁未嵗在庚戌衝起日下辰土聚財壊印煞無
化戌年為事辛亥年受刑詩曰㑹煞為權福最多支辰
合印致中和若逄克印臨年運刑戮傷身可奈何
　　專煞無制
經云身強煞淺假煞為權煞重身輕終身有損煞旺相
柱無制伏日主坐旺引身旺鄉為專七煞當權必當驟
發倘身旺運過嵗運遇刑衝制伏之位平安忌見煞旺
運專煞最怕見刃柱元帶刃嵗運再遇茍非惡疾必主
横死詩曰煞旺無制引身旺為煞專權富貴全身旺運
過煞若旺刑冲破害也平安
　　專禄要制
此格六庚日見巳時庚金長生之地内有丙戊二禄戊
生庚丙為庚煞柱要壬癸制丙當為武帥持權若逄煞
運不吉詩曰專禄庚来就己位也須制伏始為竒武職
當權為帥座忽逄七煞禍来時
　　官煞去㽞並官鬼互變雜論
喜忌篇云煞官混雜類有去官留煞亦有去煞留官葢
言柱中官星七煞交差月上見官時上見煞或月上見
煞時上見官或四柱叠見有物去官留煞者即以偏官
論有物去煞留官者即以正官論凡㸔去留要詳柱中
官煞孰重孰輕天干透者易去月支所藏者難去須傷
官食神去官煞之物衆而有力方纔去得五陽日食神
能去煞又能㽞官五陽日傷官但能去官不能留煞必
湏得羊刃合方成去官㽞煞假如甲日生人甲以辛為
官庚為煞若官重煞輕得丙食一位克去庚金與辛相
合此謂去煞留官有情而貴若煞重官輕得丁火傷官
克去辛金再得乙木羊刃與庚相合此謂去官留煞有
情而貴五隂日食神能去煞却不能留官日主自能留
之五隂日傷官能去官又能留煞假如乙日生人以庚
為官辛為煞若官重煞輕得丁食一位克去辛煞則乙
與庚合此謂去煞留官有情而貴若煞重官輕得丙火
傷官克去庚金来合辛金此謂去官留煞有情而貴元
理賦云去煞留官當論貴去官留煞主威權又曰官星
七煞交差却有合煞為貴此之謂也合煞有二義有合
去合来合来是去官留煞合去是去煞留官假令六甲
生人透辛正官又透庚七煞是官煞交差柱中却有乙
木合庚七煞有丁火克辛官星此是去官留煞假令六
巳生人透出甲正官又透乙七煞是官煞交差柱中却
有庚克甲正官来合乙七煞是去官留煞上是羊刃合
煞此是傷官合煞又如甲以辛酉為官庚申為煞若甲
申日以申為煞又有酉為官縁申乃水長生之地煞化
印生助甲木柱中雖有酉金却有午丁字傷克去官留
煞值此主生平心志巧妙不受福徳不信任他人常勞
役自己又如六庚生人柱透丙煞又透丁官是官煞交
差若柱有壬克丙又来合丁是去煞留官賦云合官星
不為貴合七煞不為㓙葢言合官是柱中閒神合去官
星所以不為貴合煞是柱中閒神與七煞合所以合官
忘貴合煞忘賤若日主干支與官煞合則為合官為貴
合煞為賤書云明煞合去五行和氣春風暗煞合来四
柱刑傷害己是也若不分别日主與閒神何以有合來
合去之辨葢合去之法如年月相合去之不論月時相
合亦去日與年合不可去以日與年為要餘作閒神論
也經曰官煞兩停喜者存之憎者去之葢言柱中正官
七煞兩均相停有物生扶㑹和者其力專宜存而留之
有物破損傷害者其力散宜棄而去之官星有尘扶煞
星有破害則去煞留官反是則去官留煞若兩停俱無
扶合而有破害當斟酌柱中有力一字為用神若是吉
神則以吉論若兩停俱有扶合而無破害即是官煞混
雜反為貧賤又曰年月日時㦯有四位官四位煞當以
明者用之藏者捨之明見官則存其官明見煞則存其
煞宜仔細分别若兩停無輕重察其生助向時者用之
背時無助者棄之去留不清乃為混雜如甲生七月上
旬為煞得令縱有丙火亦不能去又曰去留二格最宜
身旺若身果旺雖無物去煞亦能化煞為官如甲見庚
為煞甲坐寅禄旺甲木自抱火氣制煞不須再見丙丁
如甲生秋令却要丙丁制之柱原無制運到制地方發
又如丙日畏壬丙坐巳午或丙下抱上則壬不能為害
丙化煞為官須行身旺運可又曰地支天干合多亦云
貪合忘官葢言日主天元地支人元與當生嵗月時中
支干明暗重重相合有情貪戀合神雖有官星則財来
盗氣官来尅身反為不利官將不成財將不遂故曰貪
合忘官大抵㓙神有物合去則反㓙為吉吉神有物合
去則反吉為㓙吉㓙神煞㸔局中喜忌何神不可執一
論奥㫖賦云陽日食神暗合官星隂日食神竊侵印綬
觀此則知四柱無官印則喜食神有官印則忌食神又
曰貪合忘煞忘官如六癸生人干頭透出巳字為煞再
透甲字是巳家合神合去巳字不為煞矣此謂貪合忘
煞如庚申甲申甲子乙亥年上庚字傷甲得亥上乙字
合庚去煞奈月令又有申不清二申煞重不能盡合所
以只為吏命又如六壬生人干頭透巳字為官再見甲
透是巳家合神合去巳字不為官星此謂貪合忘官如
辛丑丙申甲戌己巳甲日透出辛字正是官星奈因丙
火合去所以發貴不清訣云壬水相逄陽土時心懐忿
怒起争非忽然癸水来相助合住㓙頑不見威此貪合
忘煞例又云壬逄巳土欲為官驀被青陽起訟端(青陽/甲木)
引誘合將真貴去致令受挫萬千般此貪合忘官例又
曰貪合不但忘官煞忘印忘食亦可憐格中惟有忘煞
貴官煞俱去不成權(又/)去煞留官仔細詳食神厨位要
髙強不逄偏印来傷用財旺生官大吉昌(又/)去煞留官
造化竒個中消息有誰知有情克合多榮貴月桂髙攀
第一枝(又/)官煞相連只是煞官煞各分為混雜食神重
犯作傷官叠見官星又論煞(又/)局中官煞兩頭窺羊刃
重重或助之八字純陽偏印重位髙身顯佐明時精紀
云凡命鬼多而主本却在有氣之地其鬼化官若主本
無氣官有氣即官化鬼季主云旺迅逄鬼鬼化官衰迅
逄官官化鬼如丁於真五行屬木凡丁人見乙與庚為
鬼若丁亥丁卯丁未人見之不為鬼若亥卯未全見三
丁足者尤好葢亥卯未木之正位而又得三丁木盛氣
旺全要庚金尅制之又如丁巳丁酉丁丑人生居金之
正位木弱金強更見乙庚真金即以鬼論又如六丁皆
真木而見乙酉乙亥乙真金也却不為鬼而反為官縁
丁貴在酉亥故也壬寅壬申見乙庚多皆不為鬼取其
與納音皆比和故也辛酉辛丑見甲巳己巳己亥見丁
壬乙巳乙亥見戊癸皆倣此推天元變化書有反鬼作
官如丁未甲辰癸丑癸亥兩鬼反為生氣滋助甲木既
甲木旺則丁亦旺又納音從下生至火既火旺水人得
財盛上下皆有用矣尺壁云凡尅干者不得地干却得
地者多鬼化為官變官為鬼如甲戌納音火見丙辛水
為真官若得丙申辛西或辛未辛丑皆好若得辛卯係
甲羊刃變官為鬼若别有福神救助則為右職無氣胥
吏之輩如壬申人納音是成器之金見火則壊故壬申
人見戊癸者乃變官為鬼又壬屬木木至申為絶鄉木
絶得火則灰飛烟㓕此為尤㓙若癸酉雖是成噐之金
然本干自帶癸之官故不為鬼見戊尤好當消息之
　　論正財(喜身旺㸔印綬以食神引/  逄財  官    食為)
　　　　　(忌身弱/  衝合)　(比肩/)　(羊刃/)　(空絶/)
　　　　　　(一曰財星星/三曰催官)　(二曰天馬星/四曰壯志神)
正財者乃甲見巳乙見戊之例受我克制為我之妻譬
人娶妻妻齎財嫁我我必精神康強而後可享用若衰
㣲不振雖妻財豐厚但能目視終不得用故財要得時
乗旺不偏正混亂不重叠多見自家日主有力皆能發
福若財多身弱柱無印助財少身強柱有比刼太過不
及皆不為福經云傷妻叠叠財輕身旺繼善篇又云財
多身弱反為富屋貧人珞琭云大叚天元羸弱官吉不
及以為榮縱鄧通鑄錢終身不富而餓死是也若月令
得財局身衰逄印資助當作富論如先見印却怕見財
獨步云先財後印反成其福先印後財反成其辱是也
用財不宜明露柱見比刼則宜透出使人共見則不能
奪賦云財宜藏藏則豐厚露則浮蕩是也凡財格喜見
官星顯露别無傷損或更食生印助日主徤旺富貴雙
全如干支見煞亦能享用即逄財㸔煞之義大怕梟奪
則不能生刃刼則不能享庫逄空則不能聚如甲生午
月見壬傷丙卯破乙奪乙生巳月見癸傷丁亥破甲奪
壬生戌月甲子旬戌落空亡之類餘以例推又曰財為
養命之源凡人八字不可無財但不要太多多則不清
若柱原無財而行財運乃有名無實如財多身弱又行
官鄉財旺之地見財盗氣官克身不惟不發禄且禍患
百出又曰財為馬官為禄二者不可缺一實難兩全原
有財星宜行官運原有官星宜行財運行財運生官行
官運發財若柱中元無官星只是財多又行財運亦能
成就名利間有登科者葢財不畏多多則暗生官也須
得身旺方能勝任若無財官多身受其制反不為吉柱
中無官只取有財為福又曰財官與煞用月支者所謂
以支為命日干者所謂以干為禄若月支有財官干頭
不露自足為福若地支無財官干頭明露乃虚詐無實
之命縱行旺運亦不濟事茍月支無而年時日支有亦
可取用月地支坐財官謂之得時日地支坐財官謂之
得位時地支坐財官謂之有成得時為上得位次之有
成又次之兼得一二尤妙年主祖父富貴中年後無用
又云庚辛日生於正月别位有火為煞以克庚辛雖年
月見寅卯亦無祖財一生熬煎遇發財處必成災禍以
木旺生火害日干之金天元羸弱財黨煞生不能為福
又云正財之格主人誠實行事儉約賦性聰明惟有慳
吝若財旺身衰主妻秉男權持家幹蠱又主有好子替
力反得優㳺之樂運行比刼妻妾多危獨步云財旺生
官富而且貴露官藏財無不髙位藏則豐厚露則虚費
衝者宜透實則滋利玉匣云甲乙建逄戊巳路温兩入
中書奥㫖云我去克他為妻財干強則富又曰身弱財
多喜兄弟羊刃為助又云財旺者遇比無妨又云財星
有破費祖風别立他鄉又云妻財明朗喬木相求財星
入墓必定刑妻支下伏財偏房寵妾口訣云財星太過
愚又云大運流年三合財鄉必主紅鸞吉兆𤣥機賦云
財多身弱畏入財鄉又云財多身弱身旺運以為榮身
旺財衰財旺鄉而發福通明賦云財逄印助相如乗駟
馬之車又曰日邉正馬有助有生名揚天下千里馬云
逄財忌煞而有煞十有九貧(謂身弱逄則不宜/見煞旺則不忌)又云財
源被刼父命先傾又云男逄財多身弱妻話偏聼財星
得位因妻致富成家財遇長生田園萬頃財旺生官白
身榮顯元理賦云大貴者用財而不用官又云財臨旺
地人多福又云孤寡者只為財神被刼寳鑑賦云范單
孤貧五行財重林臯九子財旺生官定真篇云財旺生
官少年承澤秘訣云財生身旺兩相停不喜再見比肩
萬金賦云只怕日干元自弱財多生煞趕身衰財多身
弱行財運此處方知下九臺萬祺云正財逢生旺而優
游享福遇刼財則晦滯呻吟官星若見平生惹是招非
七煞若逢處事少成多敗財旺身衰禍深福淺財多身
弱要印扶身身旺財衰怕刼分奪財食入庫者福厚倒
食求財者貧夭詩曰正財喜旺食豐盈日主剛强力可
勝若是財多身自弱平生破敗事無成(又/)正財還與月
官同最怕干支遇破衝嵗運若臨財旺處須教得富勝
陶公(又/)身弱財多力不勝生官化鬼反來侵財多身健
方為貴若是身衰禍更臨(又/)正財切忌刼財神破害刑
衝不可論嵗運那堪逢刃地命延不死也遭迍(又/)財星
得位正當權日主髙强名利全印綬若逢相濟助金珠
滿櫃福綿綿(又/)身旺無官只取財財神衝破却為災身
衰財旺還知夭官盛身强福禄媒(又/)庚辛卯月多逢木
日主無根却怕財離震二方多有破若逢身旺福還來
(又/)財多全仗印扶身喬木家聲有舊名不但妻賢兒子
秀晚年財帛累千金(又/)財多如何不發財只因身弱少
培栽運到比肩身旺地富貴榮華次第來(又/)財多身弱
慢勞神户大家虗反受貧親友交財常怨恨眼前富貴
似浮雲(又/)財多身弱刃剛强身旺之鄉大不祥鳳寡鸞
孤寒夜怨房中妻哭兩三塲(人/)財命相當人必耐一世
安然身康㤗縱使流年有財傷浮災小撓無妨害(又/)財
神忌透只宜藏身旺逢之大吉昌切忌比刼相遇會一
生名利被分張(又/)日主無根財犯重全憑時印助身官
逢生必有興家福破印紛紛總是空(又/)正財無破乃生
官身旺財生禄位寛身弱財多徒費力財輕分奪禍多
端(又/)財多身旺足榮歡身旺財多化作官身衰財多財
累巳是非不競起爭端合諸說觀正財喜忌見矣
　　嵗帶正馬
如甲日午年巳乙日巳年戊喜忌與月干正財同若嵗
帶正馬生辰戊丑未月或夏令月申巳土旺相不犯刑
衝分奪日干乗旺主受祖業豐厚若生寅卯月令柱中
更帶比肩或遇運行傷刼之地必主貧困
　　時帶正馬
如甲日帶巳午時之例無衝刑破刼主招美妻得外來
財物生子榮貴財産豐厚此非父母之財乃身外之財
招來産業宜儉不宜奢
　　財旺生官
繼善篇云富而且貴定因財旺生官蓋財有生官之理
既取財為用不要見官若見官則為財官格矣柱有傷
食雖財厚亦不能生官如戊巳以亥子壬癸為財以寅
卯甲乙為官若生壬子癸亥月四柱不見寅卯甲乙是
為財旺生官如此元命因富致貴或納粟及儀賔之類
若月令財無損尅亦主登科透庚辛則不能生不以此
格論又云辛見甲為正財四柱干支太旺似為有火如
見壬寅别位帶子辰亥即濕木不能生丙火則辛無官
矣又如庚合乙木為財生丁火為官柱見癸卯或年月
日時上有水亦是濕木有財無官陶朱云庚尅乙辛尅
甲而遭刑尅為壬癸水傷官故也十干例推
　　財臨庫墓
經云納粟奏名財庫居生旺之地如辰為土財庫生於
秋旺於冬丑為火財庫生於夏旺於秋未為金財庫生
於冬旺於春戌為水財庫生於春旺於夏假令金以木
為財庫於未辛未日生是臨財庫庚日生未時亦是身
臨財庫生冬月謂之財庫居生地生春月謂之財庫居
旺地主一生財帛豐厚因財致官古歌曰六辛坐未休
嫌弱土透天干反有功身旺何愁金水旺傷提方見夀
元終丁火旺於未辛坐未是謂衰弱辛以卯中乙木為
財庫於未若得四柱天干透土藉印生身變弱為强雖
金生水水生木財庫旺甚吾未能任為福若提綱是卯
行酉運衝提方損夀元辛生坐未天干無土以身弱論
是財庫居生旺亦要身自旺也
　　天元坐財
如庚辰辛卯日春生甲乙木為財喜戊巳印生身壬癸
食生財忌庚辛金刼奪切不可嵗逢官煞即春月金弱
不能勝任反不為福甲午乙未日夏生巳土為財甲辰
日夏生戊土為財丙戌丁丑日秋生辛金為財喜忌俱
與前同惟壬午癸巳二日禄馬同鄉不専以財論
　　論偏財
何謂偏財乃甲見戊乙見巳之例非妻所帶乃衆人之
財也切忌有姊妹兄弟分奪柱無官星禍患百出經曰
偏財好出亦不懼藏唯怕分奪及落空亡有一於此官
將不成財將不住如財弱必待厯旺鄉而榮財盛無往
不利但恐身勢無力不能勝任偏財格主人慷慨不甚
吝財與人有情而多詐若是得地不止財豐亦能旺官
以財盛自生官運行旺相福禄俱臻一遇官鄉便可發
福如柱中原帶官星便作好命看若兄弟輩出縱入官
鄉發福必𣺌偏財月令所帶最重不宜柱中多逢年上
偏財生旺月令柱中通氣主受伯叔祖考産䕃豐隆或
外祖產業恩養大要日主興隆財星生旺運向財旺之
鄉發福若見刑衝破害比刼分奪或財星太衰日主太
弱或財多生煞皆破祖勞碌之命凡月令有財主少年
富貴若生時不得地或有刼敗更運臨㓙地晚年祖財
破盡終身困窮先富後貧若年月本無日時帶財别無
刼敗衝尅則主自家成立中晚之年大發若柱中財多
身弱少年又經休敗之地多事頻併百不如意中末年
後忽臨父母之地或三合可以助我則勃然而興若少
年乗旺老來脫局不唯守窮途而恓惶抑且是非蜂起
以財能利己亦能招謗故也若四柱相生别帶貴格不
值空亡又行旺運三合財星皆是貴命其福禄淺深隨
格輕重言之又曰凡人命有兩位財身弱不妨元用正
財身旺發財元用偏財身旺脫財又云偏正二財喜忌
大同唯有喜官星不喜官星小異有正財不若有偏財
偏財重實其福則厚最怕刼敗比肩在年最重在月稍
次一名孤辰一名逐馬主尅妻害子破財貧薄又防陰
賊小人同類相傷柱中元犯此忌運行財旺之地亦可
發福再行比刼退敗而身死者有之遭官破敗者有之
通明賦云月上偏財無刼無敗富甲人間相心賦云偏
財透露輕財好義愛人趨奉好說是非嗜酒貪花亦係
如此驚神賦云偏財身旺趂求商賈之人奥㫖云偏財
能益算延年千里馬云出現偏財少愛正妻多愛妾古
歌云偏財格遇最難眀日旺却從髙路行一世因財人
謗訕財多身弱惹災生(乂/)偏財非是自己財最怕比肩
同位來刼敗不逢日主健家資當發孟嘗財(又/)偏財元
是衆人財最忌干支兄弟來身强財旺皆為福若帶官
星更妙哉(又/)若是偏財帶正官刼星若露福難干不宜
刼運重來併此處方知禍百端(又/)偏財身旺要官星運
入官鄉發利名姊妹弟兄分奪去功名不遂禍隨生(又/)
偏財財位發他鄉慷慨風流性要强别立家園三兩處
因名因利自家忙(又/)偏財别立在他鄉寵妾嫌妻更尅
傷多慾有情妻妾衆更宜村酒野花香合諸說觀偏財
喜忌可見
　　時上偏財
喜忌篇云時上偏財别宫忌見又云時上偏財怕逢兄
弟如甲日見戊辰或甲戌時之例喜見辛官壬癸生助
忌庚煞乙刼柱中不宜再見戊巳若身太旺運東方寅
卯則失財餘干例推此與時上偏官格相似只要一位
不宜多逢天元透出為妙支内所藏次之柱有官印相
助日主健旺便作好命看大怕年月衝破兄弟輩出則
福氣不全景鑑云偏財時上慷慨浮輕最宜身强財旺
切忌比類相逢主旺兮峥嶸仕路日柔兮縱富决貧通
明賦云時上偏財身主旺白屋公卿古詩云偏財時上
喜干强運入財鄉發禄難兄弟更來相刼奪縱然富貴
也多慳(又/)時上偏財衝最忌兄弟之輩皆為畏喜行身
旺官禄鄉别無透出方為貴(又/)時上偏財不用多支干
須要用搜羅喜逢財旺兼身旺衝破傷官受折磨(又/)時
上偏財一位逢不遭衝破享榮豐比肩刼財還無遇富
貴䨇全比石崇(又/)時上偏財遇刼辰田園破盡苦還貧
傷妻損妾多遭辱食不相資困在陳
　　専財
乃丙日見丙申時甲日見己巳時丙之禄在己丙既坐
申引巳刑出庚金丙日尅之為財巳與申合兩干皆丙
是為専財運行官旺財神不背大發財官忌行傷官刼
財衝刑破禄之運甲日己巳時要身財俱旺生木旺月
喜土多生土旺月喜木多丙日亦然如甲辰戊辰丙申
丙申癸酉庚申丙子丙申二命専財格也古詩云専財
丙日見申時運至官鄉福更竒須登象簡金魚貴福夀
䨇全事事宜
　　棄命從財
獨步云棄命從財須要㑹財若逢根氣命損無猜假如
丁生酉月柱多庚辛日干無氣只得棄命相從運入北
方財官旺地乃為入格南行災古歌云曰干無氣滿盤
財棄命相從是福胎運旺財官皆富貴如逢根助反為
災
　　日坐天財
如戊巳土尅水為財水墓辰是也古歌云年干尅下是
天財尅墓之鄉正庫開財入庫時多糓帛家豪金物積
成堆如畢狀元己巳癸酉庚辰甲申是也
　　偏正財合論
精紀有生成財如甲乙見戊巳土為財申子辰上坐生
　旺庫戊申戊辰戊子支干成合是也凡命入貴格除
　貴外須主大富仍多厯錢糓之任若不入貴格又無
　福神助亦是富豪百姓若自生自旺甲人見戊午己
　亥之例主富餘倣此
有生合財如甲人見戊癸巳人見癸戊庚人見甲巳等
　類主成立富貴
有子母財如木命人見火月土日時之類主平生多見
　喜事
有類財煞寅午戌人見乙庚己酉丑人見丁壬申子辰
　人見戊癸亥卯未人見甲巳一名幽微煞主名利並
　行
有財會煞寅午戌人見辛丑己酉丑人見乙未申子辰
　人見丙戌亥卯未人見戊辰此妻財聚㑹之神遇者
　主富足及有美妻横財却妨妻人毒藥害命
有名位財乃食神中見庫如戊子火人見庚戌戊食庚
　火庫在戌尅金為財逢此者一生受禄
有長生財如甲用戊巳為財見戊申癸用丙丁為財見
　丙寅之例此類多得外財
又曰術者多以甲見戊乙見己類為財不知甲巳見丙
辛丙辛見戊癸等類為真財生居有氣旺相之位主富
盛又納音本干自見真五行如乙亥人月日時中見庚
乙亥納音火乙庚真金干頭自是財也此名天財主富
足優逸若納音反制尅干頭如丁卯火却能制乙庚金
此名鬼財主一生得世財或為豪猾胥吏起家戊寅戊
申得丙辛乙酉乙卯得戊癸准此更帶辰戌丑未主為
藝術大獲世財
又曰禄命身三等財庫如甲子金甲為禄屬木木尅土
故土為禄財土墓在辰是為禄財庫也子為命屬水水
尅火故火為命財火墓在戌是為命財庫也金為身金
尅木故木為身財木墓在未是為身財庫也主財產豐
盈少年辛苦漸老成遂
有嵗制月建如甲乙人在辰戌丑未丙丁人在申酉等
　類若人遇之主職位崇髙印綬顯赫若身衰不能尅
　財如壬寅金見戊辰木丁卯火癸酉金之類不能尅
　制翻成損氣餘倣此推
　　論印綬(喜食神看天月徳官七煞/  逢印  煞  以  為引)
　　　　　(忌刑衝印傷官/  辰戌  怕木)　(死墓印不怕木/丑未)
　　　　　　(一曰正印星二曰魁星/三曰孤極)
印綬者乃五行生我之名如甲乙在亥子月丙丁在寅
卯月之類乃我氣之源為生氣為父母能䕶我官星使
無傷尅譬人生得物相助相養受現成之福豈不為妙
此格主聰明多智慧性慈恵語善良遲訥體貎豐厚能
飲食平生少病不逢凶横但吝財耳為官多為正官受
宣勅不拘文武皆掌印信喜官星以官能生印經云印
賴官生又云有官無印即非真官有印有官方成厚福
是也忌財星以財能破印經云月生日干無天財乃印
綬之名乂云印綬被傷倘若榮華不久又云印綬生月
嵗時忌見財星運入財鄉却宜退身避位是也嵗運同
論印綬不逢損傷多受父母倚䕃資財見成安享富貴
諸命相比當以印綬多者為上月最要日時次之年干
雖重須歸禄月日時方可取用若年露印月日時無亦
不濟事四柱元有官星為妙若印綬少官鬼多或入他
格又不可専言印綬若印綬復遇拱禄専禄歸禄䑕貴
夾貴時貴等格尤為竒特但主少子或無子印綬多者
清孤舊集云印多則清孤不免是也凡印綬喜七煞但
煞不可太多多則傷身原無七煞行運遇之則發原有
七煞行財運或印綬死絶或臨墓地皆㓙經云煞能生
印畏行財鄉破印助鬼决主不祥又云印墓則夀夭難
逃是也凡格喜身旺惟印綬喜身弱若元局帶財傷印
運行比刼身旺亦能發福無則不宜如無官煞財神又
行身旺主平常淵源論印綬如甲日遇子月為正印亥
月為偏印最喜逢天月徳子天徳在巽月徳在壬亥天
徳在乙月徳在甲時要見酉辛正官為妙或申庚七煞
却要見比刼助身合煞為貴畏戊巳財星損印忌丙丁
食傷生財破印乙逢亥子月喜忌與甲同丙日逢卯月
正印天徳在坤月徳在甲寅月偏印天徳在丁月徳在
丙喜見子癸正官或壬亥七煞却要比刼助身合煞畏
申庚酉辛財星損印忌戊巳食傷生財破印丁逢寅卯
月喜忌與丙同戊日逢午月正印天徳在亥月徳在丙
巳月偏印天徳在辛月徳在庚喜逢卯乙正官寅甲七
煞見煞却宜比刼助身合煞忌見壬癸丁財壊申庚辛
食傷生財破印巳生巳午月最忌與戊同庚日生午月
正印天徳在乾月徳在丙巳月偏印天徳在辛月徳在
庚喜見午丁官星巳丙七煞見煞却宜比刼助身合煞
忌甲乙寅卯旺財壊印壬癸傷食午財破印辛生巳午
月喜忌與庚同壬日生酉月正印天徳在寅月徳在庚
申月偏印天徳在癸月徳在壬喜時逢己午正官或巳
戊七煞却宜見比刼助身合煞忌丙丁旺財壊印甲乙
食傷午財破印癸生申酉月喜忌與壬同經云官刑不
犯印綬與天徳同宫又曰素食慈心印綬喜逢於天徳
如孟重都憲乙亥丁亥乙丑丙戌是印綬與天徳同宫
一命甲寅丙寅丙寅丁酉是天徳在丁月徳在丙印綬
在寅一命庚申庚辰庚子壬午是天徳月德俱在壬印
綬在辰是也此格大要生旺最忌死絶如甲乙見亥子
為印見金成其仁義生養印元見土則混雜其格運行
西北官印為福若時引歸卯辰巳地或運行此地財印
歸死絶流年再遇財尅印决入黄泉無疑印綬合格行
大運最忌印綬變合遇地支三合或變為傷局或變成
財局或變成煞局最為不吉賦云金賴土生土厚而金
遭埋沒木從水養水盛而木必漂流火炎土燥則不能
生物(如巳日得/午之類)剛金不能生水(如庚日得/戌之類)旺土見旺火
逢此必主眼疾癰疽熱病糞土不能生金燥金不能生
水絶水不能生木遇此宜詳看不可一概印綬論若水
得金生而逢秋乃水清金白秀麗堪誇一水三金號曰
體全之象火得木生而值春為木秀火明發焰紅緑見
金則傷其木滅火之焰是金木二印多者俱作吉論若
火印多者火燥土烈水印多者水泛木浮土印多者土
重金埋皆不為吉又云甲日子月忌巳巳時怕午衝乙
日亥月忌戊辰時怕巳衝丙日卯月忌辛卯時怕酉衝
寅月忌庚寅時怕申衝丁日寅月忌庚子時怕申衝卯
月忌辛丑時怕酉衝戊日午月忌癸卯時怕子衝巳日
巳月怕壬子壬戌時忌亥衝庚日午月忌己卯乙酉時
怕子衝巳月忌戊寅時怕亥衝辛日巳月忌庚寅甲午
時怕亥衝午月忌辛卯乙未時怕子衝壬日酉月忌丁
未時怕卯衝申月忌丙午時怕寅衝酉月忌丁巳時怕
卯衝以上日干皆喜見比肩疎通忌見食傷銷印生財
犯此物運又臨身印衰鄉財旺之地必然貪財壊印剥
官退職經云印綬財星重見百事難通又云月印純粹
無財星主文章中黄甲又曰身旺印多財運無妨身弱
有印煞運何傷又曰印綬有根喜遇財星印綬無根忌
見財曜官星者印綬之根也印綬有官有財則財生官
官生印印生身身尅財則榮貴故不忌又云印綬有根
逢財則發逢官則顯逢合則晦逢衝則災繼善篇云生
氣印綬利官運畏入財鄉又云月生日干運行不喜財
鄉獨步云印綬無根遇生發福若見多根福亦不足運
限逢財破家失禄又云印綬根輕旺中榮逹印綬根多
旺中不發又曰印綬比肩喜行財鄉印無比肩畏行財
鄉又云印綬逢財比肩不忌天𤣥云身坐休囚不扶不
濟天元無氣却宜中下興隆通眀賦云印綬遇煞吉甫
補六龍之衮又曰財印交錯論其氣稟之輕重倘若財
輕而印氣重捨財取印其貴可知倘若印氣輕而財氣
重捨印取財雖有背禄支干重旺反作資財又云月印
附日無財氣乃黄榜招賢又云文章顯著榮登黄甲姓
名香(文章即/印也)𤣥機云身旺印多喜行財地又云印旺官
生聲名特逹寳鑑云印綬重逢竊比老彭之夀幽㣲賦
云印綬逢生母當賢貴又云㓜嵗離母只為財多印死
又云印綬多而子少息稀幽𤣥賦云印綬衝而財星重
身有車塵之苦寳鑑云四柱印多財露太公八十遇文
王又云印綬逢財身比刼縱有財多福不全藏印露財
身自旺功名榮顯福須完又云印綬財傷母年早䘮又
云貪財壊印喜行比刼之鄉奥㫖云印綬太過不喜再
行身旺地又云印綬被傷失宗業抛離故里絡繹賦云
印臨子位受子之榮千里馬云逢印看官而遇官十有
七貴又云財星破印宜逢比刼之宫又云財印混雜終
為守困骨髓歌云若是逢財來壊印懸梁落水惡中亡
印不逢財身不死如前逐一細推詳身命賦云貴人佩
印定須文武兼資驚神賦云有印無官享見成清髙之
福又云知文能武天徳貴人印綬日主徳貴兼全佩月
支印綬為妙玉匣賦云華葢與文星共㑹管仲為佐覇
良臣造㣲論云印綬逢華尊居翰苑又云印旺官生必
秉鈞衡之任搜髓論云印綬太多身更旺為人刑尅主
貧孤若得官煞財相㑹亦為超邁貴人扶定真篇云印
綬得刼財為貴又云煞化為印早擢髙科要訣云官印
在刑衝之地意亂心忙相心賦云印綬主多智慧豐身
自在心慈開化章云印綬者畏見財星得羊刃刼財必
反為福淵鑑云財多用印運喜比肩之地印守提綱却
要煞神相帮萬祺賦云正印見財則㓙逢官則吉有官
無印縱富貴而傷殘有印無官縱榮華而有失四柱愁
逢死絶三元喜見長生古詩云印綬之星福最殊更有
權煞在何居忽然併守居元位聲振朝廷位不虗(此言/四位)
(集福於印/綬也又云)印綬生居被煞同煞同心膽反粗雄運亨便
有軍中職只恐將來不善終(此言㓙煞與印/綬同位也又云)命逢印綬
福非輕年少從容享見成旺相印多偏福厚受恩承蔭
立功名(又/)月逢印綬喜官星運入官鄉福必清死絶運
臨身不利再行財運百無成(又/)印綬無虧享福全為官
承䕃有田園官膺宣勅盈財谷日用盤餐費萬錢(又/)重
重印綬格清竒更要支中仔細推支上咸池干帶合風
流浪蕩破家兒(又/)印綬重重享見成食神只恐暗相刑
早年若不歸泉路孤苦離鄉宿疾縈(又/)印綬多根不畏
財喜逢比刼福胚胎印星敗破官來救福夀平生命帶
來(又/)印綬不宜身太旺總然無事也平常除非原命多
官煞却有聲名作棟梁(又/)印綬干頭重見比如行運助
必傷身莫言此格無竒妙運入財鄉福禄真(又/)印綬忌
行死絶地最怕財旺落財鄉嵗運月支重臨會却主斯
人定䘮亡(又/)印綬生人旺氣純官煞多遇轉精神印行
死絶並財地無救終為泉下人(又/)丙丁卯月多官煞四
柱無根怕水鄉濕木不生無熖火身榮除是到南方(丙/人)
(用卯月為正印若四柱官煞多則水太旺木雖生於水/而濕木又不能生火故喜南方身旺運如丙人卯月行)
(子運雖為官運反足以壊印觀/此印綬利官運之說不可執泥)木逢壬癸水漂流日主
無根枉度秋嵗運若逢財旺地反㓙為吉遇王侯(如乙/生亥)
(月壬為正印若日主無根又遇水旺之月為漂流之木/元理云水泛木浮者活木此反足為禍必須行財運以)
(土制水乃能為吉觀此印綬/畏入財郷之說又不可執泥)壬癸逢申嫌火破局中有
土貴方知北方水運皆為吉如遇寅衝總不宜(又/)壬癸
逢申本月金支干有土福為真十分火重宜西北外者
休來望子神(壬癸遇申月本為印綬但柱有火神則財/能壊印須柱中有土生印又運行北方水)
(神方能去火全金如遇寅衝申則提綱被傷禍即生矣/若火神不重亦不宜行子以金死於子必十分火重方)
(可此即用金愁水/去病去盡之意)戊巳身衰喜見寅生逢官煞必榮身
如逢火土興名利運至西方怕酉申(又/)辛日丑月為印
綬干癸酉提一般神辛金喜火嫌西北癸水宜金怕火
侵(又/)壬癸生逢七八月財多土厚北方竒無傷無破宜
行水帝旺臨官反不宜(又/)丙丁卯月身星健大怕庚辛
酉丑傷水運漸興木火旺西方行運定災殃(又/)印綬如
逢月内遭定因庇䕃顯英豪多能少病謀須大有印無
官福亦髙上下最宜逢鬼旺中間更忌與財交運臨死
絶身無托即入黄泉不可逃合諸說觀印綬喜忌見矣
　　鬼化為印
經云既濟鬼化為印綬天下登科第一人如乙丑癸未
丙子乙未丙臨子位坐官丙為火神子為水鬼名曰既
濟年月時一丑二未皆為巳土為傷官鬼能銷印柱有
二乙二未木庫結局運逆行至於印綬鬼為化尅故主
大顯
　　陽刃化印
經云戊日午月勿作刃看時嵗火多却為印綬是戊以
午中巳土為刃有丁火生助同嵗時之火化作印綬不
以刃論大忌水財尅制火神變為日刃發福尤重日刃
是自逢刼奪有煞制伏便是合煞為貴無煞制伏見財
必爭如君子逢强盗無財可保其身有財必被其害如
戊寅戊午戊午戊午戊為日主坐午為刃日時皆是午
火當以㓙論却得年支寅中甲木制刃生火寅午又㑹
火局化成印綬柱中全無壬癸水局傷損印綬又喜戊
字比肩多雖嵗運遇財亦分奪疏通不能壊印故大貴
　　時逢生印
如甲日子時取子中癸水為印資助日主其人足智多
謀安享食禄年月上要見辛官生印運行西北官印乃
為貴命若柱逢戊巳土重更有午字衝破運厯東南官
印衰絶百事無成公吏肆市人也
　　胞胎逢印綬
經云胞胎逢印綬禄享千鍾如庚寅辛卯丙申乙酉等
日時月令逢印綬之地主貴經云時日胞胎格月通印
綬逢煞官印運助職位列三公
　　棄印就財
經云棄印就財明偏正印綬忌財此理甚明正印居月
令者决不可見財若居年時月令見財只用財格喜印
生身敵財為福若偏印月令年時見財無妨為棄印就
財捨輕用重如壬生申月丙生寅月坐長生之地年時
得財即身旺喜見財地如此造化必主棄祖基而自創
别業立身
　　論倒食(一名吞啗煞/)　(一名退神/)
倒食即偏印之謂一名吞啖煞食神最忌見之如甲生
丙火為食火能生土為甲之財財旺生金為甲之官食
神生旺財官備矣今甲見壬為倒食者壬旺則尅了丙
火丙被尅去不能生土甲無財矣壬合起丁傷甲之辛
甲無官矣壬尅去丙庚煞得安來傷甲木甲生災矣所
謂用食忌見者此也凡命帶倒食福薄夀夭若有制合
如甲日見壬辰壬戌辰戌中有土制丁合乙日見癸未
癸丑丑未中有巳制癸丙日見甲申丁日見乙巳乙酉
戊日見丙子丙申丙辰己日見丁亥庚日見戊寅戊辰
辛日見己卯己亥壬日見庚午庚戌癸日見辛巳辛未
此等偏印不能為食害有尅制故也柱中身旺財官俱
生可取為福助身陽日逢之能暗合傷官生財隂日逢
之能暗合財星柱中無食只以偏印論又曰凡命有食
遇梟猶尊長之制我不得自由作事進退悔懶有始無
終財源屢成屢敗容貎欹斜身品𤨏小膽怯心虗凡事
無成尅害六親㓜時尅母長大傷妻子賦云倒食者名
為偏印號曰梟神值身旺而財豐福厚遇刑煞則夀夭
身貧財星若見披星帶月不停留煞星若生弛擔息肩
無定日身弱重逢偏印須愁顔子之傷正食若遇梟神
未免韓信之禍始遇者精神慵懶重犯者容貌欹斜萬
祺賦云梟神見官煞多成多敗偏印遇財曜反辱為榮
身旺為貴身弱乃常有傷官而平生豐潤值食神則處
世伶仃元理賦云丁逢卯日遇巳土饕貪之人相心賦
云梟神當權使心機而始勤終怠好學藝而多學少成
奥㫖賦云年時月令有偏印㓙吉未明大運嵗君逢夀
星災殃立至絡繹賦云梟居祖位破祖之基古詩云印
星偏者是梟神柱内最喜見財星身旺遇此方為福身
衰梟旺更無情如丙戌丙申甲戌壬申甲見丙食又見
壬倒食甲生申月受煞制無氣二丙竊氣壬水制丙煞
得施行故無名利(又/)如壬申壬子甲戌丙寅會印歸禄
水精火神之妙木火通明之象(又/)己未壬申甲子丙寅
以煞化印歸禄得秀木火通明水木清竒二命俱大貴
前忌倒食逢制合反貴切不可一見倒食便以㓙論
　　論雜氣(喜身旺/忌壓伏)　(刑衝/)
雜氣者乃辰戌丑未辰中有乙戊癸為水土庫戌中有
辛戊丁為火庫丑中有癸辛巳為金庫未中有丁巳乙
為木庫各隨所藏之氣而言看我日干或為官或為財
或為印官係福身之物財是養命之源印乃資身之本
在人最為切要四庫各藏三件乃天地不正之氣故以
雜言也經云財官印綬全備藏蓄於四季之中是也此
格喜透露衝刑忌壓伏其餘喜忌消詳與前正氣財官
印同假令六甲日生得丑月以丑中辛金為官巳土為
財癸水為印看天干透出何字為福次分節氣淺深何
物當令大槩透財者富透官者貴印綬享父祖見成之
福受宣勅䕃庇之貴如無透出衝刑少許兼身旺為妙
忌身弱衝刑太過則福聚之氣散矣如柱元有破害之
物再不可遇此等運再行則為太過衝壊秀氣反不為
吉元無破害喜衝刑運景鑑云雜氣財官身旺有衝而
發若太過反受孤貧是也又云雜氣財官格要四柱財
星多便為好命若四柱别入他格依他格斷又云雜氣
財官有正官格偏官格正財格偏財格雜氣印綬有正
印格偏印格須分偏正若偏官旺亦要少許制伏則可
若墓庫重叠元無刑衝不透貴氣兼有戊巳壓其上最
難發於少年故曰財官鎻閉少年不發墓中人是也又
曰四庫亦是衰養冠帶之鄉若時上見為時墓格與月
上同論但發較晚如丁亥戊子丙申己丑丙用丑墓為
財庫行未運衝丑庫發財見壬辰為官庫至戌運衝辰
庫發官倘柱中别有戊辰巳丑壓伏庫上則不能發財
發官難作好命看若有衝見合則又不能衝矣又曰月
臨庫地東西南北四隅之氣如未木行東方戌火行南
方辰水行北方丑金行西方臨庫墓運行生旺之地必
發如月臨辰水氣運轉南方不見會合只以土論又曰
古人以五行墓處為倉庫若命中帶倉庫遇太嵗所尅
之五行加之如木人得辛未火人得庚戌土人得壬辰
水人得甲辰金人得癸丑是謂庫中有財其人必豐厚
若命帶墓絶而反值太嵗所畏之五行加之如木人得
乙未火人得壬戌土人得戊辰金人得己丑水人得丙
辰謂之絶處無依其人必迍滯若五行逓相庫墓純粹
而不破又有福神加臨此兩府之格也若破而生旺破
而死絶有福神加臨則減退㫁之若尅破而無福神只
是百姓此庫墓格局不問貴賤只是一生自己榮旺不
利六親仍難得子息
有庫頭鬼乃甲乙人見辛未忌丁巳丙丁人見壬戌忌
　戊寅戊巳人見甲辰忌庚寅庚辛人見丁丑忌癸巳
　壬癸人見戊辰忌甲寅一名軒車煞若犯所忌主車
　破輛馬折足婦人疾厄常人致盗神白經云生日犯
　之得用若遇時不犯忌多主富貴君子早年科甲常
　人藝業出衆
有庫頭財乃甲乙人巳未丙丁人庚戌戊巳人壬辰庚
　辛人乙丑壬癸人丙辰君子多主錢糓之任常人家
　業從容即透出財官論也如金見己丑火木見乙未
　金水見丙辰土土見戊辰木火見壬戌水如此之格
　即墓中逢鬼危疑者甚
獨步云辰戌丑未四土之神天元三用透旺為真又云
財官臨庫不衝不發四柱之干喜行相合玉匣賦云財
庫臨三合之地石崇作萬金之主𤣥機賦云雜氣財官
刑衝則發千里馬云辰戌丑未遇刑衝無人不發通明
賦云主臨官庫財墓開則榮封爵禄閉則慳吝資財搜
髓論云財星入庫主聚財古歌云雜氣財官用月宫天
干透露始為豐財多官旺宜衝破切忌干支壓伏重(又/)
辰戌丑未為四季印綬財官居雜氣干頭透出格為真
只以財多為尊貴(又/)雜氣從來自不純天干透出始為
真身强財旺生官禄運入衝刑聚寳珍(又/)月令提綱不
可衝十衝九命皆為㓙惟有財官逢墓庫運行到此反
成功(又/)旺處生來墓庫絶墓庫發來生旺脫生逢生旺
過非宜墓庫逢㓙終不撥(又/)官曜財星俱不露却宜破
害及衝刑更詳勾引成何局又分上下與中旬(又/)時墓
逢官主發遲喜逢衝尅最為竒鎮壓不來臨貴處官髙
職顯兩相宜(又/)北方壬癸遇河魁南或加臨丑吉時倉
庫豐盈金玉滿優游處世福相隨(又/)若問財官墓庫時
辰戌丑未一同推財官俱要開庫鑰壓住財官未足竒
(又/)要知何物能開庫衝刑破害是鑰匙露得財官方得
用身衰鬼墓甚危疑(又/)少年不發墓中人皆為財官閉
庫門破害故能開鎻鑰壓藏終是受苦辛丁壬本取辰
為墓戊土來傷富作貧乙卯甲寅同救濟財星湧出自
然榮
又曰雜氣財官與印同格中最忌鬼財重但宜我多生
為上雖喜逢他要得中若是財多宜退職如逢官旺福
無窮貪財壊印君須記蝸角蠅頭枉費心(又/)財官雜氣
庫中藏最喜生身入旺鄉煞重身輕宜制伏財多庫實
要衝傷五行有取尋他格四柱無情反有戕嵗運若臨
財旺地聲名日進甚髙强(又/)甲乙生居丑月中無根金
旺不為凶重行金水功名顯火土相逢破本宗(又/)丙丁
丑月藏官煞四季無根忌水鄉運到震離兼有助須當
福禄自髙强(又/)戊巳生逢十二月傷官財格當時發重
行金水格清竒運行火土多周摺(又/)庚辛丑月印綬旺
火土生臨福夀齊壬癸天干會透出却逢戊巳始相宜
(乂/)壬癸居干生丑提提藏官印格中竒順行辰巳興名
利逆走西方壯福基(又/)乙干提丑支金合煞旺身强格
局髙金水行來名利厚水鄉火地失堅牢(又/)丙日多根
丑月逢財官藏在令提中水鄉有旺金鄉吉火土南方
總一空(又/)火日身强丑月中天干壬癸却相逢福輕命
薄皆逆受若顯名髙喜順官(又/)三月干支日土金重行
木火福還深忽逢壬癸無根主身弱財輕禍亦侵(又/)丙
丁日主月逢未金水雖㓙未必㓙木火土鄉須富貴再
來申酉禍重重(又/)九秋戌月藏火土庚辛不忌日無根
格中若有財印出運至東南福禄臻(又/)甲乙逢秋九月
生木衰金旺怕庚辛如行木火興家計金水財鄉禍不
禁(又/)戊日戌生藏火土或行南域或行東不分順逆東
西走大運由申夀必終(又/)財官印綬藏秋生官旺身騰
見卯寅順走北方愁子丑逆行西怕酉和申(又/)偏官偏
印最難明上下相承有利名四庫生時為最美等閒白
屋出公卿(又/)四季財官内伏藏刑衝破害要相當太過
不及皆為禍運入財鄉大吉祥合諸說觀雜氣喜忌無
餘藴矣
　　附論墓運
秘訣云㓜年不宜逢墓庫老年值此却豐隆又云旺官
旺印與旺財入墓有禍傷官食神並身旺遇庫興災又
云旺煞入墓夀筭難延可見凡官印傷官七煞為用神
者俱忌行墓庫之運惟晚年行自庫地則吉賦云老行
墓地晚景悠悠是也
　　論傷官(喜身旺/忌身弱)　(財星/無財)　(印綬/刑衝)　(傷盡/入墓)
　　　　　　(梟印剝官神/一名)　(二名羊刃煞/)
傷官者我生彼之謂乃甲見丁乙見丙之類甲用辛為
官丁火乗旺盗我之氣尅制辛金使不輔甲為貴故名
傷官傷官格務要傷盡方作貴看元有官星傷之則重
經云傷官見官禍患百端是也傷官雖㓙乃我所生自
家之物傷盡則能生財財旺則能生官造化展轉有情
如月令在傷官四柱作合結局皆在傷位無衝無破不
見一㸃官星謂之傷盡又有月支傷官時上傷官四柱
無官星亦謂傷盡更身旺財旺或印旺名標金榜一品
貴人此格主多材藝傲物氣髙心險無忌憚多謀少遂
弄巧成拙常以天下之人不如已而人亦憚之惡之傷
官無財主貧窮葢生財氣者即食神傷官盗財氣者即
七煞官星所以傷官要見財不要見官假如甲生午月
木不南奔身勢太柔豈可再逢金制金能盗土之氣所
以不要見官既無官星而柱却無一㸃財可恃雖聰明
機巧不過虗名虗利經云傷官無財可倚雖巧必貧是
也傷官格用財亦有用印者天𤣥賦云傷官用印宜去
財用財宜去印倘使財印兩全將何發福身旺者用財
身弱者用印用印者須去財方能發福用財者不論印
亦主亨通傷官用印不忌官煞去財方發元犯傷官須
要見財則發傷官最喜行財運印綬身旺次之不喜行
官鄉四柱傷官多而見官者不宜復行傷運一位無妨
又曰傷官格務要傷盡若柱見傷官而官星隠顯傷之
不盡嵗運再見官星官來乘旺再見刑衝破害刃煞尅
身身弱財旺必主徒流死亡五行有救亦殘疾若四柱
無官而遇傷煞重者運入官鄉嵗君又遇若不目疾必
主災破經云傷官叠見正官必為師冕又云四柱傷官
運入官鄉必破又云傷官復行官運不測災來是也又
曰五行傷官惟火人土傷官土人金傷官忌見官星若
金人水水人木木人火不忌葢火以水為官以土為傷
水畏土尅土得水無益土以木為官以金為傷木畏金
尅金得木無益所以火土傷官格忌見官星金以水為
傷以火為官水雖尅火若金寒水冷不得火温難以濟
物况水得火成既濟之功水以木為傷以土為官木雖
尅土若水泛木浮不得土止難以存活况木得土成栽
培之力木以火為傷以金為官火雖尅金若木繁火熄
不得金削脫難以通明况金得火成器物之象所以金
水木傷官格不忌官星故經云傷官火土宜傷盡金水
傷官要見官木火見官官要旺土金官去反成官惟有
水木傷官格財官兩見始為歡是也又曰傷官傷盡亦
有不作福者傷官見官亦有不作禍者如一命丁未丁
未丙午丙午丙日坐午日主自旺有二午二丁二未財
官俱傷雖傷官傷盡奈四柱火氣太旺竊氣又重運行
東南火旺之鄉無一㸃財氣身空旺無倚至貧之人切
不可見傷官傷盡身旺便作好命看又如甲日生人柱
有辛為官又有丁傷官若生秋月官旺雖逢丁火或居
亥子之上或見午伏壬癸之下則丁不能傷官終為有
官爵之命嵗運遇煞官印綬俱吉忌身衰敗運切不可
見傷官格有官星便不作好命㸔又曰人命原有些小
傷官不能損貴氣或運入官鄉官自旺强徤或入印運
制伏傷煞或有財生助或從化入於别格不失為好命
怕再行傷地病而不起者有之否則文書口舌官事破
敗殃禍踵至柱元有財又行財運亦可成就功名利禄
一行官煞地或財衰敗死絶地即失財禄非官訟則喪
服重併又曰四柱傷官惟年干傷官最重謂之福基受
傷終身不可除去若月支更有甚於傷身七煞如甲日
生人以辛為官見丁卯年生寅午戌月是傷官重犯又
有卯為刼刃名背禄逐馬主為人退悔反傷祖䕃運行
官鄉流年再見或煞旺身弱運必禍若月令真正傷官
又見官星如甲日生午月見辛未時午中丁火傷辛乙
日生巳月見庚或甲申時巳中丙火傷庚丙日午月見
戊子癸巳時午中巳土傷癸之例大要日主徤旺再臨
傷官運可發名利日主㣲弱運厯財官鄉禍不可言又
曰傷官如甲日見丁喜壬合癸破乙見丙喜辛合壬破
丙見巳喜甲合乙破丁見戊喜癸合甲破戊見辛喜丙
合丁破巳見庚喜乙合丙破庚見癸喜戊合巳破癸見
甲喜巳合庚破萬祺云傷官元辰無官星又行傷官運
此為竊氣太過即一木叠逢火位名為散氣之文非貧
則夭喜身旺及官鄉傷官見官再剥再滯運入官鄉局
中反吉即傷官傷盡却喜見官星傷官若帶財見印禍
不輕傷官若帶印官煞不為刑傷官多者宜行印即食
多用印傷官少者又行印鄉即梟神奪食傷官若帶印
不宜逢財傷官若帶官不宜行制伏傷官用財不宜行
比刼傷官用印不忌見官煞傷官若見官星重叠莫作
官星論傷官用官在年月必要剝官運在日時不宜被
傷一見被傷禍不可言不可臨墓住夀難延獨歩云傷
官見官為禍百端運限去官必主髙遷又云傷官無官
遇剥則滯運行官鄉局中反貴又云傷官有財子宫有
子傷官無財子宫有死又云傷官之格命中大忌帶印
帶財翻成富貴千里馬云傷官見財者又官髙而財足
又云傷官見官妙入印財之地又云傷官逢財而有子
相心賦云傷官傷盡多藝多能使心機而傲物氣髙多
譎詐而侮人志大顴髙骨峻眼大眉粗定真篇云傷官
若見印綬貴不可言舉善篇云日主傷官嵗入傷官當
破面景鑑云傷官無財而帶刃行奸弄巧通明賦云重
見傷官身必辛勤勞苦又云傷官多而身旺無依定為
僧道藝術之士幽𤣥賦云傷官有財而佩印豈不作一
品之官𤣥機賦云傷官傷盡行官運而無妨寳鑑賦云
日露傷官時露財功名榮顯肅烏臺秘訣云傷官太重
子必有虧又云年帶傷官父母不全月帶傷官兄弟不
完時帶傷官子息凶頑日帶傷官妻妾不賢又云傷官
傷盡論主興隆身旺則吉身弱則凶又云傷官泄氣本
為敗神臨身旺宜財乃吉遇官盛無印則㓙傷官不盡
須防不測之災傷官逢財乃享優游之福七煞同來疾
損須憂身旺無依孤尅難免傷官遇刼聚財如桞絮隨
風傷官無印求利似荷錢擎雨古歌云傷官原是産業
神傷盡真為大貴人若是傷官傷不盡官來乘旺禍非
輕(又/)月令逢官在傷鄉傷輕減力尚無妨若見刑衝併
破害定知為官不久長(又/)傷官傷盡復生財財旺生官
互換來四柱若無官顯露便言富貴莫疑猜(又/)傷官其
志傲王侯好勝塲中强出頭路見不平須忿怒抑强扶
弱不干休(又/)傷官遇者本非宜財有官無是福基時日
月傷官格局運行財旺貴無疑(又/)傷官傷盡始為竒又
恐傷多反不宜此格局中千變化推詳須要用心機(又/)
年上傷官實可嫌重則傷身夀不延傷官傷盡生財貴
財絶逢官禍必連(乂/)年衝月令須離祖日破提綱必損
妻時日暗衝妻子尅無衝四敗一生低(又/)傷官無官最
忌剥運入官鄉反見竒嵗運命中逢印綬誠為富貴定
無疑(又/)傷官不忌比肩逢七煞偏官理亦同若是無官
當忌比如逢身旺却嫌重(又/)庚日全逢寅午戌月逢子
字是提綱如逢金水反作福火土重傷破怎當(又/)日主
無根午上金月通亥子水來侵只宜印綬扶身旺何慮
提綱損用神(又/)癸日無根水月中局中有火反成功當
生不見南離物火土行來數内空(又/)丙丁日主戌中旬
財透天干作用神此格傷官官喜旺只愁身旺反傷身
(又/)傷官傷盡復生財器識剛明實偉哉縱使祖財無分
有等閒玉帛自天來(又/)傷官傷盡最為竒福禄峥嶸亦
夀彌嵗運更行身旺地逢財身旺貴無疑(又/)傷官不盡
又逢官斬絞徒流禍百端月犯父子無全美日犯自己
主傷殘時傷子息多狼狽須知富貴不周全若是傷官
居太嵗必招横禍逢斯年合諸說觀之傷官喜忌盡矣
　　論食神(喜身旺/忌身弱)　(宜行財鄉/比肩)　(逢食㸔財/)
　　　　　　(一名進神/三名夀星)　(二名爵星/)
食神者日干所生順數第三位乃甲食丙乙食丁之例
甲生丙本為泄氣丙生戊為甲偏財偏財是天禄自然
之財不勞巳之心力享見成福禄甲丙有父子之道如
子旺相生起財禄以奉其父母豈不安享又甲見庚為
煞見戊為財其食神丙火能制伏庚煞使不得尅傷甲
木能生戊財使為甲木所用凡命遇財煞之地食神旺
相煞被食制不敢為禍財被食生充裕不竭故食神一
名夀星一名爵星良有以也此格要日主食神俱生旺
無衝破主人財厚食豐福量寛𢎞肌體肥大優游自足
有子息有夀考四柱見財食在嵗月上祖父䕃業豐隆
在日時妻男獲福怕母子俱衰絶兩皆無成故經云食
神宜食生食旺不可食衰食絶又云食神生旺勝似財
官是也又曰食神大忌偏印為倒食主為人有始無終
容貌欹邪身材𤨏小心性局促多慾無成假如甲見丙
為食柱中有壬作甲木偏印尅制丙火不能生戊土不
能制庚金使甲木受制退財豈不窘乎元理賦云食神
制煞逢梟不貧則夭一行云五行休廢遇竒救災禍必
輕四柱消息值平和福徳増重若逢倒食之神决主財
多耗散是也又曰陽日食神暗合官星隂日食神暗合
正印官印不要明顯但得食神純粹主貴而有禄富而
有夀食神只宜一位不宜太多恐竊本元之氣經云一
木叠逢火位名為散氣之文是也食神多者宜行印運
食少者不宜是梟神奪食故食喜旺禄相助月令建禄
最佳時禄次之更逢貴人運行食神生旺之地大發福
禄忌身衰梟旺柱中雖喜見財亦不宜多多則不清不
過一富翁而已食神重見變為傷官令人少子縱有或
帶破抝性又不可入墓即是傷官入墓住夀難延大忌
空亡更有官煞顯露為太醫師巫術數九流之士若食
神逢尅又遇空亡則不貴再行死絶或梟運則因食上
氣上生災翻胃噎食缺衣食忍饑寒而已又曰甲日食
丙柱中無壬癸亥子方好如有水氣丙自受制屈伏於
人巳身不能卓立豈能生物以養其父如無此制又要
生旺向禄如丙生夏月運厯東南火土俱旺其甲用財
必厚若生三春甲旺丙火雖得生不知戊巳氣薄須厯
南方火土俱旺方許發福又如庚以壬為食運厯北方
水旺之地發財必厚東方木旺之鄉發福必𦂳細論之
庚以壬為食長生於申當㫁申地福重暴敗在酉壬水
至酉便不為佳以壬生甲木為庚之財即自生分發身
之財非婚配正妻之財甲至酉地為木困金鄉壬水自
敗木豈能助養其父當斷此運平平行至戌運如干遇
壬甲亦只㫁其半吉半㓙逢戊可㫁其有災見庚可㫁
其㣲福亥運當言其大吉子運癸水傷官傷重泄本身
之氣又庚死於子甲敗於子當㫁生禍身災運至丑庚
金之庫水旺之鄉又有已丑助庚甲冠帶成人之地可
㫁此十年發寅運亦吉卯運有災餘例此推又曰食神
忌梟亦有不畏者如己亥不畏丁倒食丁與壬合化木
而壬禄在亥丙午不畏甲倒食甲與巳合化土而巳禄
在午乙巳不畏癸倒食戊癸化火乙巳亦火癸巳不畏
辛倒食丙辛化水癸貴在己庚為衆陽之首不畏戊倒
食戊陽氣歸源之數見戊作喜神論巳不倒食辛隂氣
初發散之源庚不倒食壬陽氣初發散之源辛有丁不
畏巳倒食為丁養育辛金也况有丁處便有巳土陰陽
干渉得清福之助故六辛人切要丁但從寅遁至辛人
本禄位方知用丁為禄更月是金家巳土火裏長生故
知要火為文貴金無父母借火處有父母之氣故也或
問十干以隔一位為食神何也希尹曰甲巳化土故食
丙辛丙辛化水故食戊癸戊癸化火故食庚乙庚乙化
金故食壬丁壬丁化木故食甲巳化氣相尅而食食神
者十干福禄之會君子得之顯逹豐贍小人得之周旋
給足在福聚之地則官崇禄厚在禍聚之地則職卑命
薄如以甲子論食丙子為福星之貴食丙寅為長生之
禄又為禄馬同鄉食神學堂之貴丙辰為正印丙午為
自刑破命丙申為尅身破禄丙戌為身衰破空亡餘干
例推若遇生旺庫印天乙天官華葢文星學堂官印禄
馬之類為福聚之地遇尅破空亡惡煞刑害休敗死絶
為禍聚之地若有華葢正印雖少増培無學堂驛馬雖
多減半清貴之家驕奢之族以是别之又曰甲乙食丙
丁加寅邜己午之上丙丁食戊巳加辰戌丑未之上戊
巳食庚辛加巳午申酉之上庚辛食壬癸加申酉亥子
之上壬癸食甲乙加亥子寅邜之上謂之食神見生旺
更帶禄馬旺相文為兩制两省武為建節防團無亦主
財帛豐厚食神與禄全見四柱順當為妙指迷賦云食
神一處當用一代於三若遇休閑三重不逮於一食分
三二財如落葉秋風梟遇一重福若朝菌暮落食神若
遇空閑大扺難逃憔悴理愚歌云子返哺時逢子建更
值貴人喜相見建官又在貴人鄉鳳閣鸞臺厯華選返
哺者年月日時皆自下食上見天乙官印吉煞主貴壺
中子云食神嫌倒爭啜爭哺忽併臨之乏漿乏乳有餘
則食前方丈不足則簞食豆羮又云犯倒食在命多被
人撓重叠帶者在㓜兒則言乏乳在老人則言缺食正
食而有餘者富貴爭食而不足者貧賤有餘如甲人得
兩丙三丙不足如柱中兩甲止有一丙之類又曰日主
時干重叠相食者曰吞㗖腦子時日俱食主頭風腦漏
早尅母死後無子送終若吞中逢吞如甲人逢壬日時
又逢庚字主貧死溝壑有干合解則緩獨歩云食神生
旺勝似財官濁之則賤清之則垣重則不足擬作傷官
雜氣無用分詳多端相心賦云食神最能飲食體厚而
好謳歌口訣云食神帶旺賢奥㫖篇云月令值食身徤
旺善飲食姿質豐肥四柱有吉曜相扶堆金積玉聲名
顯著又云食神旺處刼財多更逢偏印尅食神非夀夭
須知乞化幽㣲賦云食神旺相老夀彌髙元理賦云食
居先煞居後功名顯達寳鑑賦云月露食神時露官榮
顯烏臺助國臣秘訣云食神一位勝似財官戊日庚時
不宜火旺三車云食神怕食耗食空最喜食庫食禄心
鏡云夀星合處得其真此說不虗陳一座食神身坐官
三監九卿㸔萬祺賦云食神名為吉曜制煞號稱夀星
干强日旺富貴之士食旺身衰蹭蹬之人逢財旺則食
前方丈遇印綬則甑底生塵見一位者鍾銘鼎鼐二三
者陋巷簟瓢羊刃重臨平生勞碌刑尅相會一世奔波
古歌云食神制煞吉非常財旺妻榮子更强柱中若要
吞㗖煞管教金殿佐君王(又/)食神逢禄號天厨衝尅空
亡官煞無死絶運臨偏印地夀星合處福交孚(又/)食神
食退好烟霞食馬心馳别立家或食貴人併食禄名髙
爵重福無涯(又/)食神印綬不宜逢惟見財官福更隆食
神喜行身旺地逢梟逢比總成空(又/)食神生旺最堪誇
惟行水木土金佳官煞更無來混雜平生衣禄足榮華
(义/)食神居先煞居後衣禄平生福最厚煞近食神却有
殃終日塵寰慢奔走(又/)夀元合起最為竒七煞何憂在
嵗時禁㓙制暴干頭旺此是人間富貴兒(又/)甲人見丙
本盗氣丙去生財號食神心廣體胖衣禄厚若臨偏印
主孤貧(又/)食神有氣勝財官先要他强旺本干若也反
傷來奪食忙忙辛苦禍千般(又/)食神生旺無刑尅命逢
此格勝財官更得身旺逢財地青春年少步金鑾(又/)食
神無損夀綿長庻母逢之不可當若無偏財來救䕶命
如秋草帶冬霜(又/)食神月上號天厨人命逢之富有餘
切忌梟來明減福最嫌衝去暗消除生財化鬼兼無病
制煞為祥信有儲士子如逢利甲第官封要職領天書
合諸說觀食神喜忌盡矣
　　飛天禄馬
喜忌篇云若逢傷官月建如㓙處未必為㓙内有倒禄
飛衝忌官星亦嫌羈絆此格惟有四日庚子壬子辛亥
癸亥生十月十一月冬水純隂柱無財官方用又須月
時或年與日同支方能併衝忌官星顯露禄難飛衝合
神覊絆不能飛衝要柱中有一字合住禄馬方不走了
貴氣喜傷官食神及干文本運假令庚子日庚以丁火
為官在子月生是傷官月建可謂㓙處若子字多衝出
午中丁火則庚日得官星未可便以㓙論柱要有未或
寅戌但得一字合午為妙若有丑覊絆子去貪合不能
衝午中之禄見丁字為官露丙為煞顯午字填實戊吞
㗖則减分數嵗運同壬子日壬以巳土為官要柱中子
字多衝午中巳土則壬日得官星其喜忌與庚子日同
辛亥日辛用丙火為官癸亥日癸用戊土為官俱要四
柱亥字多衝出巳中丙戊則辛癸得官星柱有申或酉
丑但得一作合為妙多則不中有寅覊絆則亥貪合不
能衝巳中之禄見丙戊巳為官星顯露減分數嵗運同
又曰庚子壬子二日不但忌上所犯庚子不喜水太旺
為金沉水泛僧道貧苦之命或坐丑月得酉字合丑運
行西方如意却不貴壬子不宜見財為壬遇丁而太過
必犯淫訛之亂辛癸二日不論支下但見亥字多便能
衝官辛日惟怕巳丙癸日惟怕巳戊餘忌稍輕又曰飛
天無合乃漂流之人有衝多是九流技藝之輩近貴而
已既衝又合若犯前忌亦不入格嵗運逢之甚者遭横
逆辛亥癸亥見之稍輕古歌曰正衝之格是庚壬子去
衝官禄自亨四柱更逢寅戌未三字得一合功名(又/)庚
壬子月號衝官午動丁移巳亦遷填實破刑俱不犯英
名魁譽四方傳(又/)禄馬飛天識者稀庚壬重子貴非疑
柱無覊絆官星現平步青雲到鳳池(又/)辛癸衝官亥日
重巳中丙戊禄來崇更逢酉丑申居命得一合神便貴
榮(又/)日逢辛癸支臨亥酉丑加申合貴人四柱相扶無
戊巳威風千里振英聲(又/)飛天禄馬少人知辛癸亥多
最為宜不見關煞并惹絆少年富貴拜丹墀(又/)庚壬二
日重逢子辛癸年時遇亥多衝起飛天真禄馬無官無
絆定中和(又/)柱嫌丁丙並戊己巳午無踪寅戌明不見
丑寅來覊絆子亥衝官貴禄榮(又/)亥逢辛癸子庚壬禄
馬飛天仔細尋嵗運若逢財旺地須當權職自髙陞(又/)
飛天禄馬最難窮正要庚壬坐子重壬暗午中邀巳禄
庚虚離位就丁功䑕中同伴子難動戊要相牽午共寅
庚忌丁神壬忌巳若無此犯禄豐隆(又/)辛癸生人喜亥
重巳中丙戊得逢衝戊來合癸三元喜丙去伏辛四柱
雄煞刃官空皆畏忌刑衝破害總朦朧若無填實虚有
㑹豪傑英雄逈不同按此格止庚子辛亥是傷官壬子
癸亥則非
　　倒衝禄
傷官月建内有倒衝禄馬格喜忌與飛天同惟時不論
此格止有二日丙午丁巳夏月純陽丙以癸水為官要
柱中午多有力衝出子中癸水則丙日得官星丁以壬
水為官要柱中巳多有力衝出亥中壬水則丁日得官
星更得丑寅或申辰卯未但有一字合住禄馬為妙多
則不中丙午日怕未丁巳日怕申辰等字覊絆則己午
貪合不能衝子亥中之禄柱有亥壬子癸為煞官顯露
則减分數嵗運同又曰丙午丁巳不論合禄只嫌覊絆
年月併衝為上只月上有月内無則不能衝禄取貴日
下無月時有亦可取用但丙午是刃雖貴終㓙一見合
刃便為㓙命若月令亥子官煞合格或透官煞有氣旺
相反取合煞為大貴格不可専以日刃論不可全拘填
實論丁巳日或見辛亥時柱中有己亥不妨格以丁生
四月巳旺亥無氣三月亦取喜行水鄉見火則福只宜
巳火餘火不宜又曰此格有六日丙午丙寅丙戌丁巳
丁未丁卯陽日為倒衝隂日為正衝丙日只有午字却
用三合寅午戌全或三丙字喜印生助忌煞混雜古歌
云丙日無官局午多倒衝禄馬癸官和不逢未字來羈
絆癸子俱無福嵯峩(又/)倒衝貴氣不同倫丙午飛衝子
禄神癸水尅來為貴禄刑傷填實是常人(又/)倒衝禄馬
貴非常丙日多逢午位良七煞不逢并惹絆白衣平歩
入朝堂(又/)丙日重逢午字多莫言羊刃失中和如行火
土翻成貴見子刑衝無奈何(又/)丁日蛇多是倒衝官星
飛起出乾宫柱中不見亥壬字辰不留蛇福貴隆(又/)丁
日衝官己要强亥為壬禄貴人鄉柱中不見辰壬癸嵗
運相扶福禄昌(又/)禄馬倒衝人不知丁逢巳火亥衝宜
柱無官煞併絆者年少榮華富貴竒(又/)丁日多逢巳字
重局中無水貴和同傷官此格宜傷盡見亥刑衝數必
空(又/)此格無官亦自臨倒衝對位禄源深丙宜午盛能
衝子丁用巳多堪倒壬巳既惡辰為覊絆午尤嫌未是
牽擒合神嵗運忽相遇更見填實禍不禁詳諸詩止言
丙午丁巳其餘四日並不論及是則以此二日倒衝為
正
　　天衝食禄
乃甲食丙丙禄在巳乃食神位上就見禄曰天厨禄須
干支全見者方是若有丙無巳有巳無丙則非此不拘
年月時又不専以戊日論所以與合禄不同人命五行
有厨月令上純粹四柱順食主福慧優游更與財庫相
會主享父母財帛居官食禄豐厚
　　福星貴人
乃甲人見丙寅丙子乙人見丁亥丁丑遁得本旬中真
食神主享受自然遇者非貴亦富餘例推前人作甲丙
相邀入虎鄉歌是以年論故有丙寅丙子若以日遁則
非
　　食神同窠
謂甲食丙甲子人見丙子之類十三位即同乃本家物
也得此者不貴即富月不如日日不如時若互換生旺
帶禄貴者大貴如韓魏公戊申庚申庚辰庚辰宋秦檜
庚午己丑乙卯壬午又明王崇古少保乙亥辛巳戊申
庚申是也如倒食本家甲子年見壬子時庚子年見戊
子時亦貴但損子
　　食神帶合
謂甲人見丙有辛合巳人見辛有丙合乙見丁壬庚見
壬丁丙見戊癸辛見癸戊之例主為官有權印
　　専食合禄
喜忌篇云庚申時逢戊日名食神干旺之方嵗月犯甲
丙卯寅此乃遇而不遇戊以庚為食神庚禄在申食神
健旺戊以乙為官庚能虚合卯中乙木為貴氣庚申二
字合乙卯二字要無甲木傷戊土卯字填實寅字衝提
丙字傷庚則庚申方能轉合嵗月若犯甲丙卯寅壊了
貴氣故皆不宜喜秋冬生日旺愛財星印綬怕衝刑破
害與食格同純粹者貴填實減半戊午戊寅二日難作
此格月令若值財官當以財官論經云搢笏垂紳事聖
王専食合禄景鑑云格局合禄戊日申時畏寅卯而失
貴氣逢酉未福禄非輕填實兮官居寂寞純粹兮位至
公卿喜財星而怡印綬怕刑衝七煞官星古歌曰合神
庚申戊日强食神干旺貴非常官星乙戊天元喜六害
刑衝定主傷寅卯敗甲丙戕無衝無破坐朝堂運行丙
戊生災害䘮子刑妻不可當詩曰戊日庚申時上逢要
無官印喜秋冬甲丙卯寅兼四字四營嵗運怕同宫按
此格即天厨食神不必作合禄看王崇古尚書不犯甲
丙寅卯錄於前髙燿尚書甲戌庚午戊辰庚申年雖透
甲月庚制之不犯寅卯丙字皆純粹二命較之髙甲戊
庚三竒為禄馬同鄉又天關地軸乾坤清夷所以官皆
一品而王有邊功享用優裕又張光逺長史與王公止
月癸未不同是食格惟建禄身旺最貴不専秋冬生王
公得之所以功名逺甚然張有學善詩亦美士也
　　紅鸞天印
謂丙食戊而得戊戌辛食癸而得癸丑壬甲辰乙丁未
日時得之主富貴
　　墨池涌泉
謂辛巳得癸巳癸亥如陳朝議辛巳壬辰癸巳癸亥是
也推此類丙寅愛戊寅戊申愛庚申己巳愛辛亥庚午
愛壬申甲戌愛丙寅壬辰愛甲申皆同此格主文貴
　　専印合禄
乃六癸日申時經云暗合愁刑擊明逢怕尅衝正朝丹
闕趨専印合禄宫葢癸日見庚申時庚與戊同宫虚合
巳中戊土癸日得官星庚暗合乙木為癸日之爵星丙
戊同宮為癸之財三竒俱全忌戊巳己午及丙尅庚寅
衝申則减分數歲運同喜行身旺印旺金水之運大發
忌入火鄉格純無壊朝官宰輔之命如胡懋功叅將丁
酉甲辰癸酉庚申是此格也歌曰專印是逄癸日庚申
暗合蛇宫財官隠隠在其中禄運時臨發動(又/)時運庚
申癸日生此為專印合官星官煞不逄無丙火印身食
運顯功名(又/)日干癸水時庚申生在秋冬富貴人大忌
寅來衝貴氣若生春夏惹灾迍按專印合禄雖非食傷
分出與食同格故並論之
　　　論陽刃(前論羊刄煞與此恭㸔/)
陽者陰陽之陽刃者刀刃之刃即禄前一位言旺越其
分故險竊詳甲人見卯卯中有乙木乙為甲弟能刼其
兄之財衝去酉中辛官合其庚妻庚乃甲之七煞刼財
衝官合煞所以至㐫惟甲丙戊庚壬五陽干有刃乙丁
己辛癸五陰干無刃故曰陽刃惟見傷官與陽刃同禍
故乙見丙亦謂之刃以丙傷其庚官合辛煞尅其乙木
陰金尅陰木至毒所以㓙與陽刃同陽刃有三有刼財
刃甲見乙是也不利財官格有䕶禄刃甲見卯是也大
利歸禄格有背禄刃乙丙是也大利去官留煞局喜忌
篇云刼財陽刃切忌時逄歳運併臨災殃立至獨陽刃
以時言重於年月日也假令甲日生人時上見乙卯此
是真刃命中既逄陽刃傷妻破財災殃已胚胎矣流年
歳運再遇羊刄是謂併臨見己酉是衝歳君見亥未戌
是合歳君陽刃㓙煞也太歲㓙神也太歲得吉神相扶
合則吉若陽刃㓙煞來衝合歲君是謂攅㓙聚煞其禍
難免經云陽刃衝合歲君勃然禍至此之謂也中間亦
要詳辨命元淺薄遇此誠然若命旺秉氣深厚或有天
月徳及赦文解救止有浮災亦無大咎或曰柱原有刃
見衝或合歲運再臨衝合大㓙若歲衝合而運不衝合
運衝合而歲不衝合其禍减半論又曰日干無氣時逄
陽刃不為㓙言生日天元臨死絶衰病暴敗之地不通
月氣不能勝任財官若逄陽刃能刼財化煞譬如兄力
弱財重得弟分任則可勝其財而為我用所以不作㓙
論夫身弱見財官固喜陽刃分財合煞若見食傷身弱
脫氣亦喜陽刃扶持若見印綬則非日干無氣矣先言
忌陽刃者身強力能任財故不喜刼奪後言喜陽刃者
身弱力不任財故不忌刼奪義各有取此格與傷官相
似凡命值之主眼大鬚黄性剛心髙無惻隠慈惠之心
有刻剥不恤之意多帶宿疾貪暴不足進退狐疑偏生
庻出離祖過房尅父傷妻或見三刑或自刑魁罡全發
跡邉疆如更無情或臨財旺主㓙若刑害俱全類皆得
地又有救神貴不可言又曰陽刃格大槩不宜財鄉怕
衝起如戊日刃在午忌行子正財運壬日刃在子忌行
午正財運庚日刃在酉忌行卯正財運獨甲日刃在卯
行己午並辰戌丑未財運不妨忌酉運丙日刃在午行
申酉庚辛丑財運不妨忌子運是陽刃所忌之財戊刃
午見子財壬刃子見午財庚刃酉見卯財皆衝之財故
忌之至甲刃卯不忌戊巳己午之財且忌酉官矣丙刃
午不忌庚辛申酉之財且忌子官矣可槩謂忌財乎若
天干生官之財正為用神方且喜之豈可為忌心鏡云
陽刄重重又見財富貴饒金帛此之謂也或曰甲戊庚
見刄逄衝發禍多騐壬丙逄刄見子午衝多無禍以丙
見子壬見午俱為正官反作貴氣論也又曰甲以巳為
妻財四柱却有卯乙巳土受傷不能扶甲故主剥喪妻
子歲運復臨刼刃旺相誠所不免如别位逄庚辛酉申
庚能邀乙為妻即成眷屬不為甲之七煞辛輔甲為貴
能尅破乙煞反㓙為吉經云甲以乙妹妻庚㓙為吉兆
是也餘干例此又曰六甲日逄乙卯㓙辛卯吉甲申丁
卯不為刃申中有庚合卯中乙木為財若有財露亦㓙
丁火傷官乙木奪財歲運併臨災禍不免乙酉日見庚
辰時非刃乙坐庚下酉中辛金制辰中乙木丙子日見
甲午時非刄子中癸水尅午中丁火丁亥日見丁未時
非刄亥中午水合丁庚午日見乙酉時非刃午中丁火
制辛壬午日見庚子時非刃午中巳土制癸辛巳日見
戊戌時非刄己中丙火合辛癸巳日見癸丑時非刄己
中戌土合癸以上諸日遇者不宜見刑衝破害無則以
好命斷之又曰陽刄者天上之㓙星人間之悪煞喜偏
官印綬忌反吟伏吟魁罡三合大率與七煞相似故陽
刃喜見七煞七煞喜見陽刃兩㓙互相制伏猶正官喜
正印善類合善類為福經云煞無刃不顯刃無煞不威
煞刃俱全常人無有更身旺不見傷官為妙若命元有
煞刄歲運又逄或有刃無煞歲運逄煞運之鄉俱發大
禍如命有刃有印無煞歲運逄煞反轉成厚福若柱無
刃煞命合財官歳運復遇刃煞主一歳蹇滯因財争競
兄弟分居離妻去妾若元無刃行刃運雖不妨亦主有
尅妻之事元有刃歳運切不宜再見及傷官財地原帶
傷官財星歳運再逄禍害極重身弱尤㓙又曰日刄止
有三日戊午丙午壬子與陽刃同法經曰赤黄馬獨卧
黒䑕守空房男妨妻女妨夫指此三日也不喜刑衝破
害三㑹六合要有七煞相制再行官印鄉便為好命賦
云日刄大忌衝合喜官煞相制合刑者㓙遇印者吉有
煞無刃施為有勇無威有刄無煞作事濁而不顯無煞
遇煞竊恐禍患相侵有刄遇刄須忌災危相犯刄生身
死其年難作吉推財旺官傷此歲不作㓙㫁又曰戊午
日歲月見火多則以印綬論壬子日月時見子多則以
飛天禄馬論丙午見午多亦以倒衝禄馬論取財官入
格故日刄不為大㓙此格當推提綱若月令合財官印
綬或合他格或從化類當以他格斷不可拘以陽刃又
自刄有三日癸丑丁未巳未因坐下比肩陽刄飛刃有
四日丙子丁丑戊子己丑因坐下衝出陽刃與前日刃
喜忌大同年上陽刄與時上陽刄最重年上主破敗祖
基不受父母産業平生施恩反怨時上主尅妻子晚無
結果四柱再逄手足災疾月上稍輕日上又輕人命月
日干支帶財多日干衰弱時帶陽刄無害月帶七煞時
帶陽刄日主有氣大貴如月帶陽刄時上微帶官星力
不能制亦㓙大率最壞造化既是好命却帶刄刼制按
如法須還他發福後遇歲運併臨或在刑合之位依舊
有禍刄格福自福禍自禍兩不相掩也又曰五陰干見
五陽干為敗財雖不尅妻亦主財帛消耗陰私口舌或
小人相侵歲時見官煞或坐或透皆吉身弱逄之遇敗
財受刑亦吉身弱行官煞財運亦妨若柱中元無官煞
歲運再逄敗地因財争競兄弟分居遇此大吉餘同刄
㫁此格作事敢為無仁義若身太强見此便不為貴僧
道命也又曰男命見敗刼又見傷官必尅妻子女命尅
夫賦云敗財者比肩之曜刼奪之神財多身弱遇之為
竒財弱身旺見之為禍有財遇刼運入財鄉自可成家
無財遇刼縦非財年亦須見破元刼又遇刼運守窮途
而恓惶身旺又加印助必榮華而發福又曰陽見陽陰
見陰為比與陽見陰陰見陽為刼為敗二者禍患如一
如人命比肩重犯馬劣人微謂之破財煞若日主健旺
比肩坐弱必然我旺兄弟衰我得祖居兄弟異處比肩
坐旺我坐衰絶之地却喜比助弟兄榮華已必艱苦妻
財衰薄太歲重逄官亦失脱原有羊刄見比災重原無
比肩大運逄之亦主破財傷妻又曰比肩一煞入格有
根有財神印綬見之為禍無根有傷官七煞見之為福
獨歩云傷官不忌比七煞要相逢無根喜比助身旺却
嫌重又云甲乙寅卯月金多反吉昌不宜重見水火土
得衣糧相心賦云刼財羊刃離祖成家外象謙和尚義
内心狠毒無知有刻剥之意無慈惠之心心鏡云陽刃
重重又見煞大貴登科甲𤣥機云陽刄極喜天官削平
禍亂訣云煞交刃兮掌兵權又云陽刄倘同生氣閫外
持權(生氣即/印綬)身命賦云陽刃持權必作邊庭將帥千里
馬云陽刄偏官有制膺職掌於兵權又云男逢陽刃身
弱遇之為竒又云羊刄七煞出仕馳名又云羊刃入官
煞威鎮邊疆寳鑑賦云陽刄叠逢居陽月名成利就秘
訣云陽刄重重有制伏一生富貴善終身又云陽刄重
逢印綬亷頗有百計之能又云支刃干官時月重逢官
必顯(如甲人逄辛/邜辛卯之類)通眀賦云月刄日刃並時刄兼貴煞
富貴榮身消息賦云小盈大虧恐是刼財之地玉匣賦
云火金陽刃綠珠墜死於髙樓又云陽刃重重三四必
須患疾盲聾三車云陽刄持針雕面賊驚神賦云滿盤
陽刃必定分屍通眀賦云印生兩刃終被刑定真篇云
陽刃若逢印綬縦富而殘疾在身造微論云陽刃逢於
五鬼定要重犯徒流余見犯羊刃煞者多瞽如癸酉戊
午戊寅癸丑丙寅庚寅丙午乙未丁卯癸卯甲子乙亥
三命皆無目古歌曰陽刃在時莫㸔㓙身輕反助却為
中单嫌歲月重相見莫把生時作怒宫(又/)陽刃嫌衝合
歲君流年遇此主災迍三刑七煞如交遇必定閻羅出
引徵(又/)時逢陽刃喜偏官若見財星禍百端歳運相衝
併相合勃然興禍至門闌又陽刄重逢合有傷主人心
性氣髙強刑衝太重多㓙厄有制方能保吉昌(又/)刃逄
七煞慕官鄉惟怕刑衝禄不昌㑹合更逢財旺運預防
災禍致身殃(又/)比肩陽刃格非常要見官星與煞鄉元
辰若無官煞制再行比刼禍難當(又/)刼財傷刃不堪親
四柱無財一世貧出姓歸宗還俗客不然殘疾亦傷身
又日干旺盛於年月身旺專禄財官絶那堪刼刄又相
逢百般機巧翻成拙又日干旺甚無依倚却喜歳運逢
財地元命有財見財發無財見財夀夭折(又/)財星輕弱
刃剛強身旺之鄉大不祥鳳寡鸞孤清夜怨等閒妻尅
兩三雙又氣神元旺日干强四柱無財被尅傷重犯空
亡華盖位緇袍冠冕拜虚皇又刃逢七煞運官鄉破害
刑衝貴異常切忌合逢財旺地必遭災禍反刑傷又日
中陽刃宜逢煞運轉財鄉貴必遷刑害俱全為吉地財
神㑹合是災年(又/)戊巳生逢五月中忽逢陽刃在天宫
金多有水方為貴火重須逢比刼同(又/)春木夏火逢時
旺秋金冬水一般同不宜陽刃天干露歳運相逢事事
㓙又丙丁離巽是刃根運到江湖利名真官旺喜行寅
午戌無官却要申子辰又秋金酉月重生旺除非火煉
噐方成東南行運財名發西北相逢禍便迎(又/)水歸冬
旺本無憂透印藏官利禄周逆順不分還富貴傷刑還
破月提休(又/)水旺乆生亥子宫水多火弱格中重重行
火土財官旺運到西方歩歩㓙(又/)日刃還如羊刃同官
星七煞喜支逢歲君若也無傷刃支上衝刑立武功(又/)
壬子休來見午宮午宮又怕子來衝丙干坐午休重見
㑹合身宮事有㓙(又/)羊刃常居在祿前性剛果毅少慈
憐不宜㑹合防災至若見財星禍必纒有官有煞名顯
逹無衝無破禄榮遷更加刑害魁罡併發跡邉疆掌重
權又離火怕重逢北方喜有功雖然宜見水猶恐對提
衝如一命壬申壬子戊午乙卯自坐陽刃二壬申子財
旺且多子午雖衝申子㑹午不能衝時官星制伏陽刃
只作財官格㸔所以大貴又一命丙戌癸巳戊午丁巳
戊歸禄己午雖羊刃所以䕶禄又印綬化刃故貴
　　　論建禄(此與前論禄同叅/)
建禄者乃甲日寅月乙日卯月五行臨官之位是也甲
用金為官金絶在寅用土為財土病於寅以身旺太過
財官俱不得若别無財官可取再遇刼奪馬既不扶禄
又不養多主貧賤頗宜時帶偏官偏財或食神更㸔年
時上露多者取用若略見財官反爭奪不吉凡命月令
建禄難招祖業必主平生見財不聚却病少夀長行運
再見比肩尅妻妨父損子或官非破財或因妻孥財帛
争奪如八字内外元有財官引旺得地官星有助運臨
官星有氣之地亦貴財星有助運臨財旺之地亦富財
官俱旺乃富貴之命若時逢財庫運至財鄉必主晚年
大富年上財官有助必享祖蔭若四柱元無財官縦運
行財官之地亦止虚花而已命無財官嵗運乂行比肩
一生貧蹇賦云根在苗先實在花後言先有根然後長
苗有花然後結果若當生嵗元無財官雖遇財官吉運
發福不大假如甲日寅月柱中乙卯未字多主無祖財
尅妻一世孤貧作事虚詐為人大模様乙日生卯月柱
有庚辛巳酉丑申及戊巳巳午辰戌等字財官多則貴
壬癸申子辰亥水印成局亦佳更運逢之尤妙若柱不
見財官印食同前㫁丙生巳月嵗時干支水金成局運
歴財官旺地亦主富貴丁生午月金敗水絶財官俱背
順運尅妻逆運尅三妻若柱有巳酉丑庚辛壬癸亥申
子辰運臨財官旺地亦發用煞或印以多為貴若止建
禄亦同前㫁戊日巳月年日時無水主尅妻無祖業子
多不肖柱中多有官則吉如見偏官主尊貴歳月若是
火多及或印綬雖無財官主吉若柱内隠顯壬癸亥申
子辰水局晚子一二有甲寅乙卯亥未木局運至財官
旺地亦發巳生午月以壬水為財五月水囚主無祖業
尅妻子亦不多嵗時透出寅甲為正官五月甲死官必
卑小喜見亥卯未乙身旺見官煞為妙偏財亦美庚日
申月上旬生近木餘氣畧無祖財雖節氣臨水絶之鄉
尚有三四分庫財為福運至丙戌財盡矣若年日時多
帶財好命㸔見丙丁巳午寅戌火局則有官以煞化官
也官小亦不清顯怕壬癸亥子尅官不成辛日酉月無
祖財柱中多見分奪孤貧無妻或尅妻無財若帶木火
生旺又當富貴原無財官又行生地其刼禍尤重或見
辛酉則為専禄更有財官印食之神嵗運再逢尤好逆
運南方則吉順運北方百事無成若辛卯辛未日身自
坐財可許衣禄辛巳日有貴官禄亦輕壬日亥月癸日
子月俱無祖業柱中多見火土主自成立有官如見水
多泛濫無成尅妻貧薄又曰甲日寅月宜壬申時乙日
卯月宜辛巳時丙日巳月宜巳亥時丁日午月宜庚子
時戊日巳月宜甲寅時巳日午月宜乙丑時庚日申月
宜丙戌時辛日酉月宜丁酉時壬日亥月宜戊申時癸
日子月宜巳未時是見煞取貴然亦不可太多嵗運再
逢煞地主夭折如一命丙戌丁酉辛酉乙未月令建禄
又是専禄日主夀止四十八壬寅運壬申年不禄嵗運
衝且㑹傷官煞也建禄用財官傷去丙火故夭獨歩云
月令建禄多無祖屋一見財官自然成福又云建禄生
提月財官喜透天不宜身再旺惟喜茂財元百章歌云
提綱建禄將何取須㸔年時多透露局中六格自分明
莫泥提綱反為悮(又/)癸禄居子生冬月天干最喜透財
官如行火土興財禄水取堤防破貴元明通賦云建禄
坐禄或居禄獨遇財官印綬富貴長年合諸說觀之子
平論建禄與古人論禄其取用逈不同矣余按陽刃比
肩敗財建禄名雖不同實一家同氣之神在地支者曰
刄曰禄在天干者曰比曰刼其取用大畧相同故以建
禄繼陽刄之後建禄舊無格近亦取以月支無可取之
格而天干倘有財官貴氣故取建禄若比刼特發明其
義耳
　
　
　
　
　
　
　
　三命通㑹卷五
欽定四庫全書
　三命通會卷六
　　　　　　　　　　　明　萬民英　　撰
　　井欄斜义
(喜忌/篇云)庚日全逄潤下忌丙丁巳午之方時遇子申其福
减半此格以庚申庚子庚辰三日為主地支三合水局
天干透三庚乃為全逄潤下庚用丁為官以申子辰衝
寅午戌火局庚日得官星為貴丙丁則官煞顯露巳午
則井口塡實時遇丙子為時上偏官甲申為日禄歸時
難成此格所以福氣不全而减半也井欄义即井口也
潤下者水也井中有水所以濟人見午未塡實水為土
雜則無濟人之功若月寅午戌衝壞水火相煎反受其
禍若天干有壬癸字則引申子辰為傷官去寅午戌火
力戊巳字尅傷水局不能衝寅午戌火貴乃减分數歲
運同此格湏柱無一㸃火氣生秋冬為合局見戊辰戊
子亦不妨若庚子再見子時只作飛天禄馬論在辰月
以印綬論在子月以傷官論湏變通消息果合此格主
清竒貴顯但不甚富運喜東方財北方傷忌南方火土
西方平平(賦/云)井欄潤下三庚為妙財印為忻忌離宫午
位喜寅字邀神塡實則榮華富貴帶刄則掌管千軍詳
此説庚以土為印土能塡實井口寅能衝申用神尅傷
何以為貴試思之(詩/曰)庚日全逄申子辰井欄义出世超
羣丙丁寅午全無露定是清朝富貴人(又/)井欄庚日申
子辰庚多局全格始成大怕寅午戍破局丙丁逄著亦
無情(又/)井欄運喜東方地得到財鄉眞富貴丙丁巳午
歳運逄失禄破財湏且畏(又/)申子辰全日遇庚井欄义
格制官星局中無火方為貴破動提綱禍己臨(又/)生遇
三庚喜氣新全逄潤下井欄眞金精怕見寅午戌水秀
偏宜申子辰傷貴縁多壬癸見露官休共丙丁臨運行
大抵東方美一世榮華不受貧
　　壬騎龍背
(喜忌/篇云)陽水叠逄辰位是壬騎龍背之鄉此格以壬日坐
辰壬以丁為財巳為官壬用支辰暗衝戍中丁戊壬日
得財官之貴柱中湏辰多方能衝起再得一寅字合住
財官為妙不宜財官顯露喜行身旺及傷官食神運忌
南方財官之地柱有丁巳午戌只作財官論若壬日坐
寅柱中辰多亦取此格以壬食甲甲合己為壬官甲生
丁為壬財辰能衝戌寅以合之為貴若壬辰日年月時
皆寅午火局財生旺得地財多不清只為富命(又/曰)壬辰
日取辰多暗衝起戌中火土金為財官印三竒若三辰
一寅為衝合貴氣有力若壬辰日年月時皆寅力輕却
用寅中甲木為食生財故主富柱中宜見丑未為貴大
怕巳官戊煞乙傷丁合不入格縱辰多亦减分數忌北
方亥子運(又/曰)壬辰為魁罡日宜身旺怕見財官休否以
運叅詳若柱中全見申子當以潤下格論運戊巳辰戌
又衝歳運併臨吉中反禍此為騎龍走衝不成格也一
命己丑戊辰壬辰庚子甲子舉人戊辰年乙卯月死正
是巳官煞太旺尅壬為㐫(獨歩/云)壬騎龍背見戌無情寅
多則富辰多則榮(景鑑/賦云)壬騎龍背喜寅辰二字相怡忌
戊巳巳午為迍寅多者錢滿粟腐純粹者姓播朝廷(相/心)
(賦/云)壬騎龍背逄丁破慾比申棖(妖祥/賦云)陽水逄辰見戊巳
灾臨難避(千里/馬云)壬日壬時叠寅辰高節承恩登御閣(寶/鑑)
(賦/云)石崇豪富柱中多寅(秘訣/云)壬騎龍背五行偏喜寅辰
(詩/曰)壬辰日誕號騎龍飛出官星在對衝四柱辰多官爵
顯寅多却作富家翁(又/)陽水多逄辰字鄉壬騎龍背貴
非常柱中俱有寅辰字富貴䨇全在廟堂(又/)壬騎龍背
喜非常辰多寅字轉發揚大忌官星來破格灾刑湏見
夀元傷(又/)壬寅不及壬辰日四柱壬辰字要多辰字多
兮官職重寅多可比石崇過(又/)壬騎龍背喜非常陽水
重重遶鄭邦辰向戌中衝秀氣戍來午上到官鄉龍如
叠見封官爵虎若重逄滿庫倉上下三合全水局富貴
䨇全逈異常(鷓鴣/天)陽水叠辰最吉祥柱無戊巳坐朝堂
辰衝戌内財官貴柱有寅合方是强檠玉簡受金章澄
清四海鎭邊疆尊賢容衆修天德烈烈威名徧八方如
孫丕揚都憲壬辰甲辰壬寅庚子是此格也
　　子遥巳禄
(喜忌/篇云)甲子日再遇子時畏庚辛申酉丑午此格以甲子
日甲子時甲以辛為官二子中癸水能遥合巳中戊土
戊來合癸畏子上甲木尅制不敢來合戊與丙同居巳
宫丙戊為父子戊動丙亦動丙却與酉中辛相合來尅
甲木甲日得官星戊方得合癸是謂巳酉丑三合㑹起
官星局年月大怕有午衝子丑絆子不能遥矣(或/曰)甲為
主尅出巳中戊土又用子中癸水尅出巳中丙火戊既
被尅出却與癸合丙被尅出無配來尋酉中辛金相合
而甲日得財官之美(又/曰)此格以二子中癸水遥合巳中
戊土為甲之財丙戊禄同在巳丙是甲之爵星戊是丙
之爵星戊動丙亦動丙見子戊貪合癸妻為印綬丙却
合起辛金為甲之官如人有子繼其後傳其家以成父
道之尊貴喜生壬癸亥子月印旺卯寅月身旺行官旺
鄉必主登科食禄權貴濁富忌見庚辛丙字明露申酉
巳字破格如有制化亦不為害柱有丑午絆衝則减分
數歳運同若生酉丑月只作正官格取虛露庚字亦主
富貴全㸔月令何如或可煞生印㫑若成此格湏忌尤
怕南方運如樊繼祖尚書庚子己卯甲子甲子眞此格
也(經/云)甲子逄合禄終身湏富足(詩/曰)甲子日逄甲子時遥
合官禄貴無疑丑絆子衝官煞顯福不為祥禄亦遲(又/)
甲子重逄甲子時休言官旺不相宜月生日主根元壯
運到金鄉反是竒(又/)甲子日生甲子時驀地逄官孰得
知癸來動戊戊動丙丙合辛生是福基切忌庚辛申酉
字又嫌丑絆午衝之柱中運内遭逄着格局不成福有
虧(又/)子來遥巳細沉吟甲子還將甲子尋癸向巳中邀
戊土丙來酉上合辛金暗忻申酉三六合明怕庚辛二
癸侵丑午不逄高格論登科及第宴瓊林
　　丑遥巳禄
(喜忌/篇云)辛癸日多逄丑地不喜官星歳時逄子巳二宫虛
名虛利此格只有辛丑癸丑二日辛以丙為官癸以戊
為官丙戊禄在巳惟丑能破巳柱中多逄丑地則丙戊
之禄出辛癸遥合得官星忌見子絆未衝巳字塡實不
過虛名虛利而已歳運同論辛丑日宜生秋月癸丑日
宜生冬月柱中金水多方合此局再見申酉得一合住
巳字不致貴氣走出為妙無丙丁巳午辛日之純粹無
戊巳巳午癸日之純粹再無衝絆為人淳厚富貴䨇全
畧見損傷亦主富足若生辰戌丑未月當以雜氣取用
逄卯辰申酉亥時亦不作此格如辛日生丙寅丙午丙
戌月只以官星論如生甲寅以木助火可用財官癸日
土多以官煞論見癸亥時以拱禄論生金旺月以印綬
論生火旺月以財星論如生甲寅月傷官不妨宜行官
星得地及身旺運多貴此格與辛亥癸亥飛天禄馬大
同(經/云)辛癸日合禄平生富有餘(詩/曰)辛日癸日多逄丑名
為遥巳合官星莫言不喜官星旺誰信官來反有成(又/)
辛丑癸丑二日干丑能破巳巳藏官丑字多見方為妙
不宜子字住中間(又/)辛癸無官衆丑遥巳中丙戊禄來
朝支元喜見酉申合入格應湏貴禄饒辛忌丙丁兼巳
午癸嫌戊巳馬蛇梟子來絆丑心眞懶格局如輕福亦
消(又/)丑遥巳格事如何辛癸偏宜丑字多申酉癸逄官
會合䑕蛇愁見福消磨辛人怕與丙丁遇癸日難將戊
巳和前戒不臨八字上也應獨歩占高科
　　刑合得禄
(喜忌/篇云)六癸日時逄寅位歳月怕戊己二方此格以六癸
日為主癸用戊上為官星戊禄巳用時上甲寅刑出巳
中戊土是癸日得官星也喜見財星或印助行財印刑
衝㑹合皆美歳月支干怕見戊巳字官煞顯露則减分
數若歳運塡實或福氣巳過則死柱有戊巳字時中喜
逄空亡若月令在偏正官位即不以時喜忌言矣如癸
亥癸卯癸未坐下木局時逢甲寅柱有戊巳巳午眞正
傷官見官亦不入格歳運逄之有禍此格與飛天禄馬
大同既曰衝官亦宜有合柱得酉丑一字合巳則可惟
不用申以申能衝尅寅故也見亥或午戊字為覊絆巳
字為塡實申庚字為衝尅皆為破尅不貴(又/曰)六癸日亦
可用庚申時刑合已中戊禄為官六巳日亦可用壬申
時刑出寅中甲禄為官六辛日得庚寅時則刑不成辛
雖以丙為官星建禄在巳庚能尅甲寅字被傷不能刑
己辛日不得官星所以不取(舉善/有云)刑合生於正月便作
傷官(又/云)柱中若逄酉丑字遇者英豪名利客(詩/曰)六癸日
生時甲寅假名刑合亦非眞月令若加寅亥位傷官格
内例推尋(又/)但求癸日甲寅時刑出官星貴可知不喜
庚金傷甲木寅申衝破主憂危(又/)癸日無官時甲寅已
中丙戊要寅刑甲能尅戊丙自出癸得財官禄貴成四
柱更兼無戊己方為合格大聲名庚來煞見能傷甲縱
有資財是白丁(又/)刑合格向六癸尋生時喜見甲寅臨
寅來凌已戊應出癸去逄蛇官得任戊己倘逄㐫易致
庚申忽遇禍難禁運流有類舞天局所戒無傷福愈深
如高拱閣老壬申癸丑癸丑甲寅柱中帶申有疾病運
行庚申遇壬申流年罷官幾致大禍以上諸遥合暗刑
飛衝等格淵源十八格柱内元無財官方用凡人命四
柱三元内外無合而有運在平别位虛邀暗拱刑衝破
尅合於别禄以上諸格財也若有刑無合則貴氣不住
不成格矣
　　衝合禄馬
如甲日生人柱無酉辛丑有卯多衝酉巳酉合丑為甲
日正官喜壬癸生助忌酉辛塡實若止一卯字再有刑
合起亦為好命乙日生人柱無申庚却有寅衝申子辰
合拱或已刑出為乙正官喜壬癸生助忌申庚塡實戊
日生人柱無卯乙却有酉衝卯亥未合卯戊得官星喜
壬癸財丙丁印忌見卯乙巳日生人柱無寅甲却有申
衝寅午戍合寅即暗有官星喜財印忌見寅甲丙丁二
日即倒衝禄馬格庚辛壬癸四日即飛天禄馬格以例
推之以上四干衝合皆忌官星明露及受傷月令得官
乘旺為妙衝神遇合不逄覊絆必登清貴將相公侯缺
一則减分數破則近貴衣食甚者貧乏歳運喜忌同(巫/寶)
(經/云)至節者如天干屬木支元屬木人元屬木乃為至節
其為人也富貴不能滛貧賤不能移威武不能屈大丈
夫也葢隂陽匹配譬如六門陽干半斤隂干半斤方成
配偶倘遇偏倚難成造化如清潔貞靜之女定要配中
正賢良之夫乙卯禄旺之木終不合庚午庚寅庚子庚
辰之金此衰敗之金終不能就合乙卯旺木値此奈何
直待運臨申酉金旺之鄉乙木隨時而順如烈女直等
庚申金旺為配也庚午庚寅庚子庚辰不能屈伏此貞
女為之妻也且如乙用庚與申為夫柱無却有子辰二
字則能合起申中之庚為乙官星有此不必再要寅字
去衝有寅更妙柱無子辰乃取衝出甲寅乙卯丙午丁
未戊午巳未庚申辛酉壬子癸亥以上十日本身健旺
衝禄元最𦂳壬辰壬戌戊辰巳丑衝禄則慢其餘干不
用(如明神宗癸亥辛酉癸亥辛酉主本癸亥健旺衝/出已中丙戊禄馬為癸用却得二酉合住為妙)
　　破官
四柱元無財官印綬却有破官之辰如癸卯日破出午
中巳土為官癸酉日破出辰中戌土為官甲午日破出
酉中辛金為官柱中湏得一字三合合住貴氣為妙(元/理)
(賦/云)卯破午午破酉財官䨇美(又/云)年日支無破官之辰月
時支有破官合官之辰主貴如甲寅日無破月逄丙午
時臨巳已此取午破酉中辛官有巳合之又用巳中丙
戌合辛為貴(詩/曰)卯破午未有大官午未破酉一般㸔丑
破巳午不為例子破卯辰用不難
　　飛財
日干同月干日支同時支衝出對宫之財是也得此格
當發財禄忌泄氣㐫如壬申日生時支亦申二申衝出
寅中甲丙為財為用歳運遇子則化成水局如日干是
庚被局泄氣傷官不能生財歳君柱内再逄七煞尅身
必死葢飛財格支辰不可變化他局故也如戊寅巳未
戊寅甲寅三寅一甲七煞六月全無財氣比肩甚旺却
得三寅衝出申中長生之水為財運行西北資財巨萬
　　破財
此格如乙卯日生八字不見財官用卯字破出午未中
己土為財用要寅戌一字暗合財氣為妙忌刼財塡實
但有財位及塡實衝位便破不行矣如庚申辛酉日破
寅卯辰之木為財丙午丁未日破酉戌之金為財壬子
癸丑日破巳午中之火為財此數日本日刄日禄本體
自强故可衝破取財為用其餘日主柔弱豈能破奪横
來財乎合此格者多能横發取不意之財(詩/曰)命裏無財
㸔破財破來財禄似山堆運行官印多多福却怕刑衝
塡實灾(又/)卯破午未取財㸔午未破酉總一般丑破巳
午財來廣酉破辰卯福不難
　　卯未遥巳
此格以辛卯癸卯辛未癸未四日辛癸合巳中丙戊為
官要連見三四位卯字衝酉三四位未字衝丑酉丑暗
合巳中丙戊為辛癸日官星大忌巳字塡實歳運同若
一二位即不用此格只取財官貴食斷之
　　虎午奔巳
此格乃辛癸日見丑寅取寅刑丑合刑合出已中丙戌
為辛癸官星更得一酉字合貴為妙有刑無合禄不能
住柱見申巳即不入格如壬戌辛亥辛丑庚寅甲戌辛
未癸丑甲寅二命合格為貴(詩/曰)辛癸日生歳月時若逄
寅丑便為竒寅刑丑合已中禄此是功名富貴基
　　羊擊猪蛇
此格乃辛未癸未二日以二三未字合起亥字衝出巳
中丙戌為辛癸之官柱有酉丑一字合住貴氣為妙怕
塡實衝刑如甲戌辛未癸未癸丑庚申癸未辛未乙未
二命合格俱貴(詩/曰)羊擊猪蛇格最强日逄辛癸未相當
柱中再遇酉申字合禄無傷入廟堂以上諸格湏柱中
無財官方用有則不取(珞琭/子云)無合有合後學難知得一
分三前賢不載如有寅有戌便有午有申有辰便有子
是得一分三㸔其元辰有此為福為禍义三合全者却
能义出對官物來為福為禍如寅午戌义出子中癸水
申子辰义出午中丁火辛癸日見丑寅刑合出已中丙
戊皆為無合有合學者湏細詳之此命之理所以為㣲
也
　　刑衝帶合
刑者三刑合者六合刑者如砒合者如蜜人止知蜜之
甜美不知内有砒之毒害此格如甲子見巳卯丙子見
辛卯庚申見乙巳之類干合支刑上合下刑人命犯之
多躭酒色重則䘮身破家輕則成疾至老不改如十分
合格亦有權貴大命但不免酒色成疾閨門無德若是
賤薄之命終身花酒昏迷漂蕩無成運行㐫煞尅身多
致䘮生女命尤忌(詩/曰)支刑干合最非宜酒色傷身灾禍
隨縱使為官居鼎鼐也因好色致身危
　　六隂朝陽
(喜忌/篇云)六辛日時逄戊子嫌午位運喜西方此格六辛日
為主辛以丙為官星以癸為夀星喜戊子時以戊合癸
子乃辛之生地戊禄在巳戊來印辛戊乃丙之子丙見
戊印辛丙却生戊合辛為貴辛日得官星也柱中只宜
子字一位多則不中怕午衝丑絆則隂不能朝陽丙巳
塡實運行西方金旺之地故喜東北財傷次之南方死
絶則忌此格只宜生申辰亥卯未酉月若生四季以印
綬論丙午丙寅丙戌月以財官論甲寅乙卯月只以財
論月令為主行運不拘南北身旺為妙若成此格多名
勝於財為人高亢傷妻害子如犯上忌貧薄(又/曰)午一隂
生至亥六隂畢辛金坐亥或生亥月乃為六隂之地時
得子時取子中一陽生乃隂還陽故名辛未辛酉亦是
餘三日則非是金水涵秀為貴(或/云)辛乃隂金丙乃陽火
以辛向丙非朝陽而何六隂云者猶言六辛日也亦通
(繼善/篇云)隂若朝陽切忌丙丁離位(景鑑/云)朝陽喜忌怕丙丁
而嫌離位忌丑字運喜西方若塡實時三塲難進見丙
丁位立案功名不然則輸粟濟衆或者是主辦公文(又/云)
四季秋生無亥字榮華當貴業尤竒(舉善/篇云)朝陽生於季
月可稱印綬(眞實/賦云)六隂朝陽帶印清廟之士(秘訣/云)辛日
子時忌行火地西北行來則吉東南一去憂㐫(古歌/云)辛
逄戊子號朝陽運喜西方禄位昌丑午丙丁無出現腰
金衣紫入朝堂(又/)南地平平最嫌北西方第一次東方
若還子字無相遇貴處朝堂姓字香(又/)辛日生時逄戊
子戊來動丙作辛官六隂金合朝陽格富貴鎡基是不
難子宫只宜得一位若連丑位福還慳丙丁巳午俱無
跡運向西方利不凡(又/)朝陽行運喜西方臨到東方也
吉昌最怕北方多不吉南離衝破主灾殃(又/)朝陽貴格
六辛金戊子居時福轉深子隠貴淵成㑹合戊來動丙
得官神丙丁明現誠為忌巳午重逄亦可憎運歴西方
為第一如轉南離禍必臨(鷓鴣/天)戊子時逄日六辛朝陽
合丙動官星庚辛甲乙相連喜紫綬金章作宰臣寅卯
貴丙丁貧南方不利有傷身中和禀得無偏倚穏坐朝
堂治萬民
　　六乙䑕貴
(喜忌/篇云)隂木獨遇子時為六乙䑕貴之地乙以子申為貴
神獨遇子者用䑕不用猴也乙用庚金為官星得丙子
時以子上丙火遥歸巳中本禄巳來合申申來動子是
謂申子辰三合㑹貴謂申中帶將庚來乙日得官星用
申時則官星顯露所以不取若子字多謂之聚貴尤妙
年月中有午衝丑絆則子不能遥禄申庚為官露酉辛
為煞露被丙傷子反不中矣歳運同此格要月通木局
日下支神皆是木旺之地水印亦可忌見金火若歳運
逄申酉㐫悔東方漸退午運則亡如一命壬寅辛亥乙
未丙子合格若乙丑日絆子乙酉日煞傷則减分數一
子字怕見卯刑丑絆多則不妨透辛字不旺再有丙丁
合尅丙合辛化水運順行不傷貴如己丑丙子乙卯丙
子兩子夾一卯丁巳壬子乙丑丙子兩子夾一丑雖犯
上忌却是交夾貴中生故皆大貴若生夏令只以傷官
論生七八月貧下如得庚申月運北地却以官論生四
季有財庫喜水局傷官食神南運亦吉凡月令見財官
印旺即以財官取用不以午衝子為禍如合䑕貴柱有
未合午畧有損壞富而虛名(相心/賦云)六乙䑕貴遇午衝而
赤貧如洗(眞寶/賦云)䑕貴帶食蚤為藩省薇垣之相(詩/曰)乙木
生臨丙子時要無午破卯刑之四柱不逄申酉丑管教
年少拜丹墀(又/)六乙䑕貴在生時煞官衝破不相宜月
中通得眞三木方可當元利禄竒(又/)乙日生人得子時
名為䑕貴最為竒切嫌午字來衝破辛酉庚申總不宜
(又/)六乙生人時遇子既帶官星復用此庚申辛酉馬牛
欺一位逄之為丐子(㐅/)乙日時逄丙子旬官星不要月
中存乙丙能生扶羊刃丙得刑庚至貴神其格不宜逄
刃午於中亦憚見庚辛若推歳運如其理無破清閒享
福人(西江/月)乙日生逄丙子名為䑕貴幽𤣥無衝無破福
周全印食身旺多顯子多名為聚貴畧逄衝破有愆生
春印地福滔天歳運金鄉尅戰
　　日禄歸時
(喜忌/篇云)日禄歸時沒官星號青雲得路此格有七日甲寅
丁午戊巳己午庚申壬亥癸子日主之禄歸於時位喜
日干坐旺印綬生月透財元傷食天月二德主大富貴
忌刑衝破害空亡死絶及刼財分禄倒食作合官煞尅
制雖可取用亦不純粹歳運同如乙日見己卯時是時
上偏財丙日見癸巳時是官星顯露辛日見丁酉時是
時上偏官不作歸禄格㸔四柱何如若月有官星或天
干透財官只作財官論若時支歸禄年月時支亦有禄
謂之聚福歸禄又謂五行歸禄若日禄歸時時禄歸日
謂之互換禄若年禄歸時時禄歸年如甲申見庚寅乙
酉見辛卯壬午見丁亥癸亥見壬子等𩔖俱主大貴享
福若重見禄位如甲日寅時又生正月財官俱弱只作
建禄㸔若月日天元同而止有時禄謂之分禄便為無
用若各自歸禄却又不妨此格有七法一曰青雲得路
如戊子甲寅乙亥己卯柱中無一㸃官星身旺得局有
印生助雖子刑卯禄不能破局故貴又壬午庾戌壬子
辛亥身旺印助登戊辰進士為刑部郎中作雜氣格論
尤是故丁丑運戊辰科丑刑辰衝故也二曰官星坐禄
如丙申丙申丙申癸巳丙以癸為正官生七月金鄉有
托運行西北官生旺之鄉丙臨申無氣三丙相倚衝寅
長生癸官臨巳用神坐貴得財官䨇美故少年及第中
年拜相三曰歸禄逄二德如辛亥辛卯甲寅丙寅甲專
禄而得丙寅為食㑹禄甲為月德月令辛卯為甲正官
辛逄二月無氣二寅中丙合去二辛止有二寅為甲之
禄月德逄歸禄乃平章輔國英雄四曰歸禄逄印綬如
丁未壬子甲子丙寅二子印旺丁壬化木引至寅時木
旺運逄官煞丙丁制合不能損局故貴又壬寅丙午甲
辰丙寅日禄歸時不逄官煞用丙為食喜生寅旺午午
中巳土為財年干印綬庫旺於日所以承祖䕃受職富
貴成名乂丙戌癸巳戊午丁巳柱無一㸃官星丙丁印
戊日時禄互換午戌已俱是火地印綬生身太旺運行
西方食神傷官之地生財癸與戊合化成火象所以少
年登第官至三品五曰歸禄逄傷官大忌見官如壬辰
乙巳己亥庚午巳坐亥有甲為官得已衝去有乙為煞
得庚合化為眞金傷官用壬為財坐庫歸禄日下運行
南方身旺西方金旺傷官去煞生出財氣有用英靈秀
實之貴也六曰歸禄逄煞如甲申丙寅戊申丁巳戊坐
申自生年干透甲為煞歸禄於寅二申制之戊歸禄時
地無官混雜所以掌握兵權威鎭邊疆七曰歸禄逄財
如己亥丙寅丁丑丙午自坐財庫丙奪財亥中壬制寅
與亥合運逄官煞比肩强旺可以勝任巳土食神歸禄
於時制其官煞運行戌酉申俱財旺地故貴如甲子丙
子戊子丁巳三子為財多而且旺年干透甲為煞逄生
喜日干戊土歸禄於時得地月干火印亦歸禄於時所
以大貴(獨歩/云)日禄歸時青雲得路月令財官遇之吉助
(元理/賦云)歸禄得財而獲福無財歸禄亦湏貧(又/云)日禄歸時
四柱歳運皆不喜官星有刑害其福减半(景鑑/云)見官煞
青雲難遂著刑害驛馬榮身(壺中/子云)頭戴脚踏罕遇甲年
寅時(詩/曰)日主生歸時禄逄無衝無刑不落空官煞不臨
財印旺傷食身健禄千鍾(乂/)六甲生人禄在寅若逄官
曜貴難伸身無健旺忻生印禄有多餘愛食神若遇相
衝災必至忽遭尅破福無因流年大運皆同論富貴尊
崇壓衆人
　　拱禄拱貴
(喜忌/篇云)拱禄拱貴塡實則㐫拱向也夾也禄是臨官之禄
貴是官星之貴或指天乙貴人拱禄有五日五時癸亥
癸丑癸丑癸亥拱子禄丁巳丁未巳未己巳拱午禄戊
辰戊午拱巳禄拱貴有五日五時甲申甲戌拱酉乙未
乙酉拱申是官貴甲寅甲子拱丑戊申戊午拱未辛丑
辛卯拱寅官貴兼天乙貴凡拱格湏日時同干貴禄與
月令通氣運行身旺及貴禄旺地方大好印綬傷官食
神財運亦吉忌刑衝破害羊刃七煞傷了日時拱不住
貴氣大忌塡實空亡譬如器皿空則能容實則無用所
以只宜虚拱完則能盛破則無用所以怕見空亡歳運
同(乂/曰)虛拱之法㸔拱出空中之物端係我家何物或吉
神㐫煞之類如子寅拱丑甲日固得官星有未衝丑則
拱夾不定貴氣走透若無未有辰戌逼廹雖急猶且庶
幾有亥卯則拱氣堅牢缺一則偏枯失序此小方靣格
也又如丑寅巳午拱夾卯辰廣切包顧而卯辰有我貴
氣更以餘干喚醒其内有情者中方靣格也又如拱東
西南北地靣南則己午未自然有火氣東則寅卯辰自
然有木氣大方靣格也若非格局雄壯體叚大器不敢
亂取大疎濶故也(賦/云)禄重位顯定知夾禄之鄉假如癸
丑見癸亥拱子位癸禄生秋冬禄重有氣如戊子見甲
寅亦拱丑貴然戊受甲尅豈能拱之餘以例推(獨歩/云)拱
禄拱貴塡實則㐫提綱有用論之不同(三命/云)夾禄夾貴
必居八座之尊(秘訣/云)干旺而禄貴夾清正官員(景鑑/云)拱
禄拱貴純粹者王侯之倫塡實者虛名虛利無財印不
喜傷害忌官煞乂怕空亡(詩/日)日時䨇拱禄中庭金匱藏
珠格最清至貴至高君子命無憂無慮到公卿(又/)虛拱
貴神兼禄位不逄塡實及空亡衝刑羊刃併七煞破敗
官星不可當(又/)拱禄拱貴格中稀也湏月令㸔支提提
綱有用提綱重月令無神用此竒(又/)所拱之位怕塡實
又怕傷官在月支陽刃重重來破格如無此破貴無疑
　　衝禄
此格如庚禄申柱中無申得庚寅日年月時再有寅字
併衝申為庚之禄甲禄在寅柱中無寅却得甲申日年
月時再有申字併衝寅為甲之禄大忌丙傷庚庚傷甲
塡實禄位則不貴餘例推如己巳丁丑庚寅戊寅辛巳
乙未甲申壬申乙卯甲申辛卯辛卯三命合格貴
　　六壬趨艮
此格乃六壬日見甲寅時合出亥中壬禄即暗禄格(經/云)
明禄不如暗禄是也忌亥字塡實怕衝刑尅破壬寅壬
辰二日為正見寅字多者大富以寅中甲木食神生丙
火長生之財財旺生官故美忌官煞損身申庚傷甲不
能生財為㐫(又/曰)壬日多見寅字用寅中甲木暗邀巳土
為壬官星寅中丙火暗邀辛金為壬印綬怕午合申衝
忌財官塡實喜身旺地歳運同(口訣/云)六壬趨艮逄亥月
必貧(相心/賦云)六壬趨艮智足多仁(眞寶/賦云)六壬趨艮透財印
為竒官煞來侵反為貧窮下賤(詩/曰)六壬趨艮喜非常壬
日寅時是貴鄉大怕刑衝併尅制逄申歳運有灾殃
　　六甲趨乾
此格乃六甲日見亥亥天門之位北極之垣甲木頼之
長生又亥能合出寅中本禄與趨艮同忌寅字塡實巳
字刑衝(又/曰)甲見亥時亥有壬禄為印喜見辛金生印不
喜見財柱有卯合亥即不能合寅中禄矣若身弱遇巳
酉丑局金神太多歳運重見生災(相心/賦云)六甲趨乾主仁
慈剛介心平(眞寶/賦云)六甲趨乾透印綬為佳財星叠見位
列名卿(千里/馬云)壬趨艮甲趨乾清朝吉士(詩/曰)趨乾六甲最
為竒甲日生人得亥時歳運若逄財旺處官灾患難來
尋之詳詩與賦有忌財喜財不同余見透印忌財身旺
喜財
　　財官䨇美
(繼善/篇云)六壬生臨午位號曰禄馬同鄉癸日坐向巳宫乃
是財官䨇美禄即官財即馬二句同一義也壬以丁火
為財馬巳土為官禄俱禄於午癸以丙火為正財戊土
為正官俱禄於巳人命禄馬財官難得兼全况自坐支
下所以為貴喜秋生金旺水生木死不能尅土故為遠
害若見寅卯旺則秀而不實冬生𤣥武當權貴為王侯
如柱有財官更得此二日生尤妙如己丑丁卯壬午癸
卯年月透出丁巳歸禄日下合此大貴(珞琭/子云)禄馬同鄉
不三台而八座(又/云)每見貴人食禄無非禄馬同鄉是也
甲戌乙丑乙巳丙申丁丑戊辰己亥庚寅辛未壬戌癸
未此數日支内自藏財官亦是禄馬同鄉經獨取壬午
癸巳二日以壬癸所坐正財正官餘則或偏或正不純
一故也類推之甲戌乙丑二日喜金土月分富貴但金
氣不可太多恐傷身盗氣若無官貴必發財富丙申丁
丑二日生金木月貴惟忌土重若㑹起土尅官主富己
亥日宜生四季月或有倚托相生為吉庚寅日喜見火
宜生冬至後一陽生火旺之時主貴若得金剛火强鍊
成鋒刃之器秋生逄火尤佳唐太宰丙午庚子壬午丙
午壬日生子月身旺衝起年干丙字二丙同窠却衝去
日庚梟食庚既受衝尅則避丙就本日午上時干丙就
月支子壬是庚之子就時干午變成丙午丙子庚午壬
午皆禄馬同鄉又為水火既濟又名六壬移換故主大
貴大凡大貴命合三二格局取之左右逄源不可以格
多為雜如淵源之説又如甲子丙寅壬戌辛丑壬日坐
戌丁戊為財官奈戍中火方生土遇寅月受病却得辛
丑時丑去害午子又衝午衝害出午中丁巳為壬財官
寅戌又合住午中禄馬火見寅戍得局巳土丑中得位
皆有氣運行南方禄馬旺相此得一個丑字變為三竒
禄馬飛天無合有合故亦大貴如丙午甲午壬戌丙午
壬生五月日干無氣火太旺當以丁壬從火運行西方
官旺之地此化象之美壬干本弱却得三午破出酉中
辛金為印衝起子中羊刃助身勝任財官生平無一日
空閒一官未去一官來運至庚子火死之地庚為梟食
兼水旺傷其倚托火神無氣土流蕩而水衝擊又是塡
實權刃之位所以不利訣曰死處生而旺處脱是也(子/平)
(云/)三竒禄馬同鄉要生時不在休敗之地(古歌/曰)禄馬同
鄉無尅奪財官同處最為榮三台八座眞竒貴尅奪如
强欠利名
　　二德扶身
天月二德乃日月㑹合照臨有何隂昧邪暗敢容其間
故奸盗息惡獸潛神明扶邪鬼遁此天地德秀之氣化
㐫為吉之神人命帶之大為福德更禄馬貴人印綬相
扶或二德就為財官印食合諸貴格再遇三竒五行生
旺無傷尅破壞官榮禄顯一生不遭㐫横若犯傷破作
事無成命不合格貧賤兇惡見此亦有救解(又/曰)天德宜
月將相扶正月丁喜亥將忌見癸傷丁二月坤宜戌將
忌寅破三月壬宜酉將忌戊傷四月辛宜申將忌丁傷
五月乾宜未將忌巳破六月甲宜午將忌庚傷七月癸
宜已將忌己傷八月艮宜辰將忌申破九月丙宜卯將
忌壬傷十月乙宜寅將忌辛傷十一月巽宜丑將忌亥
破十二月庚宜子將忌丙傷月德寅午戌月丙合辛忌
壬傷亥卯未月甲合巳忌庚傷申子辰月壬合丁忌戊
傷巳酉丑月庚合乙忌丙傷若犯此忌不成德合矣二
德以天德為重月德次之變財官印綬則加一倍福力
或日干就是尤吉(秘訣/云)天月二德臨日主一生無險無
虞更遇將星名登相府(鬼谷/云)一德扶持衆㐫解釋男逄
平歩青雲女値福夀俱全(玉鍳/云)卦逄生氣天德合在世
長年(三命/鈴云)天月德者隂陽同類異位之德也凡人遇之
文學超羣仕宦清顯(三車/云)天月二德扶持利官少病(心/鏡)
(云/)天月二德為解救百災不為害(相心/賦云)二德印生作事
施恩布德(幽㣲/賦云)慈祥敏慧天月二德呈祥(奥㫖/賦云)命虧煞
旺要天赦二德呈祥(詩/曰)天德原來大吉昌若逄時日最
為良修文必定登科甲庶俗營謀百事强(又/)人命若還
逄月德百事所求多利益士農工商各相宜兄弟妻兒
無破尅(又/)隂陽二命煞星通化煞為權德在中時日若
逄天月德男當一品女褒封(又/)天月二德喜重逄貴比
汾陽富石崇祖䕃豐肥承福厚不然年少歩蟾宫
　(又太陽躔度衆星居垣入局如正月生每日得子時/二月亥三月戌四月酉五月申六月未七月午八月)
　(巳九月辰十月卯十一月寅十二月丑/得此時生更與日干支有闗渉者最吉)
　　將星扶德
(珞琭/子云)將星扶德天乙加臨主本休囚行藏汨沒(子平/云)月
將德合逄日貴名登八座將星正月從亥上起運行十
二月一月一宫湏照臺厯每月中氣後太陽過宫方為
遇將六壬月將加時正此義也正月功曹二月大衝三
月天罡四月太乙五月勝光六月小吉七月傳送八月
從魁九月河魁十月登明十一月小吉十二月大吉將
星臨於本生日逢德位合貴人本主生旺富貴䨇全本
主休囚未得天時地利虛名虛利飄泊之命將星扶德
如正月雨水後得亥將太陽巳躔娵訾之次又見丙丁
日是也更㑹日干見官貴禄馬相扶合格局主為人廣
學聰明睿智翰苑清臺之貴若柱偏官則典兵刑之權
如余命庚寅日生十二月大寒後太陽在丑宫斗十九
度天月二德在庚屬日主又庚以丑為貴神是將星扶
德天乙加臨庚生丑月雖休不弱年壬午本則旺時丙
戌柱有偏官所以典兵刑為清臺日主休廢害故不大
總兵傅津腰玉掛印與余命同傅西人庚日得地故也
出身武科命信然(詩/曰)將星扶德貴人期名顯京華折桂
枝暗合貴神來拱助八座威嚴命不虛(又/)將星文武兩
皆宜禄重權高足可知不作文官清要職便居帥府擁
旌旗(内余命育/吾自稱)
　　金神
金神者破敗之神即的煞止有三時乃癸酉己巳乙丑
此格六甲日為主見此三時作金神論甲子甲辰二日
為最月令通舍氣成火局方可取用柱中更帶七煞傷
刃眞貴人也若月令不通金氣火局即當以他格論或
財官印綬或變化從類雖忌水亦可若無化而行水鄉
禍不可言(又/曰)威猛者以强暴為能威茍不專人得侮之
然太剛必折不有制之則寛猛剛柔不相濟何以履中
和之道若調攝馴伏致其中和則福禄踵至得此格者
有明敏剛斷之才堅强不屈之志四柱火局運行火鄉
作此格論生亥卯未月行火鄉亦以此格論若生水月
或行水鄉不用生辰月行北方運可作印綬喜官煞陽
刃怕刑衝若逄癸酉時酉為甲之官位不可以金神火
制之説斷之當作正官論財官得地之運發福年月重
見申庚官煞混雜仍以金神論歳運見火必福見水必
禍柱中有火不行火鄉亦難發喜見財行財運亦發六
巳日見此三時亦作金神論運行金水鄉即禍立至財
運乃美火鄉更妙(獨歩/云)甲日金神偏宜火地巳日金神
何勞火制(又/云)六甲生春時犯金神水鄉不發火重名眞
(又/云)甲乙丑月時帶金神月干見煞䨇目不明(經/云)金神遇
火威鎭邊疆(妖祥/賦云)金神喜七煞而忌刑衝(𤣥機/賦云)金神最
宜制伏(秘訣/云)金神喜火旺之鄉若行北方則㐫(相心/賦云)金
神貴格火地竒哉有剛斷明敏之才無刻剥欺瞞之意
(定眞/篇云)金神運到水鄉身屍分拆(詩/曰)癸酉己巳並乙丑三
位金神時怕有火鄉煞刃貴相逄如在水鄉隨刑醜(又/)
癸酉己巳並乙丑時上逄之是福神傲物恃才宜制伏
交逄煞刄貴人眞(又/)六甲生人旺本身時逄酉兊作金
神如逄巳位湏還制酉丑何湏煆煉深(又/)甲干時上見
金神煞刄相臨眞貴人木火旺中財禄發如逄金水必
傷身(又/)金神遇火貴無疑金水灾殃定有之運到火鄉
多發逹官崇家富兩相宜(又/)時遇金神貴氣多如逄羊
刄却中和若行水運貧而疾火制名高爵位峩(又/)金神
癸酉在時叅己巳還同乙丑三四柱水多忌趂北五行
火旺要趨南雖逄羊刃㐫為吉縱欲偏官苦變甘敏斷
剛明無屈節調馴得所有官銜如方逄時兵部尚書壬
午乙巳甲辰己巳甲見己巳金神主事巳午純火制之
得宜運歴南方少年科第西方官煞功名迍蹇北方水
鄉如何貴極一品豈四柱火多甲木少印至北而足之耶
趙鏗縣丞命同辛亥運水旺酒色風狂破蕩田産方楚
人火地趙燕人水地疆域不同故也元丞相某命壬辰
丁未巳丑己巳金神生六月中旬火旺未有木庫偏官
年干透壬丁壬合化眞木助官又喜帶刃運行西方有
戊巳尅水申酉制伏偏官行戊運衝開火庫金神有制
貴至台輔行亥運水旺之地三十七戊辰歳君刑開水
庫金神無制財旺生起官煞為禍死於鴆毒
　　日貴
日貴者自坐天乙是也此格止有四日丁酉丁亥癸巳
癸卯主為人純粹有仁德有姿色不傲物氣高貴氣聚
於日更有財食印相助貴氣為福喜三六合宅墓合行
貴人財旺運發福大忌刑衝破害空亡運行再遇前忌
太歳加㑹更見魁罡定主貧夭若别成格不論日貴湏
分晝夜日生要癸卯丁亥夜生要癸巳丁酉日夜不皆
為得體(經/云)貴人者慈祥愷悌之號德性尊重之名遇財
官印食則吉値煞刃衝刑則㐫運遇魁罡為害不淺(又/云)
貴逄破害刑衝者生來貧賤夀傾危(古歌/曰)生日天干坐
貴支若見魁罡福不齊年逄月禄不為喜日貴重逄竒
又竒(又/)丁日猪鷄癸兎蛇刑衝破害謾咨嗟纔臨㑹合
方成貴終始分之乃是嘉(又/)日德日貴主慈祥財官印
遇福榮昌刑衝煞刄如來見反吉為㐫不可當(又/)癸臨
蛇兎是英竒丁向猪鷄一例推切忌魁罡分晝夜更防
刑害失尊卑運行嘉㑹名湏重命帶空亡禍必隨貴重
尊嚴持厚德或逄前戒㐫無疑
　　日德
此格止有五日甲寅丙辰戊辰庚辰壬戌取甲丙戊庚
壬五陽干甲坐寅得禄丙坐辰官庫庚坐辰財印兩全
壬坐戌三竒俱備寅為三陽之首辰戍為魁罡之地干
支異於别位故名日德也查吉神一百二十五位無日
德或者别有取義余則未曉日德要多二三位併踏同
者方用若只一位還以月令財官印食取之何者得位
得時何者被害失時可用者取之不可用者去之若合
日德主為人性格慈善體貌魁梧有憐貧敬老之心無
毒害尅剥之意逄㐫有救遇難有解不遭非横福必豐
厚(賦/云)日徳心善多穏厚而作事慈祥是也運臨身
旺大是竒絶若旺氣已衰行遇魁罡必死或未及
發福格局既好運至魁罡必生禍患一脱乎此亦
能再發終力㣲此格只一位喜財官日徳重疊不
宜見財官及刑衝破害空亡魁罡㑹合加臨皆為
大忌(詩/曰)壬戌庚辰日徳宫甲寅戊丙要騎龍運逢
身旺心慈善日徳居多福自豐(又/)日徳不喜見魁
罡化成煞曜最難當局中重見須還吉運至魁罡
福不昌(又/)丙辰切忌見壬辰壬戌隄防戊戌臨日
坐庚辰畏丙戌甲寅還且慮庚辰(又/)日徳重重免禍
殃官星且忌見財鄉更無衝破空亡處堪作朝中一
棟梁(又/)日徳有煞喜身强不喜財星官旺鄉為性温
柔更慈善一生福壽喜非常如張燭運同甲申戊辰
戊辰壬戌由學官而腰金衣紫得五品官誥是此格
也一命庚辰已卯戊辰甲寅三位日徳作此格論但
甲寅忌見庚辰運行壬午財鄉之地午中陽刄持權
皆犯日德所忌丁巳年寅巳相刑四月死夀止三十八
平生性重亦不慈善惡疾乆纒再考日德有丙子壬午
辛卯丁酉等日又有乙巳乙酉乙丑等日恐未然
　　魁罡
此格有四日庚辰壬辰戊戌庚戌辰為天罡戌為河魁
乃隂陽絶滅之地故名獨除甲干以居干之首在辰為
青龍在戌為禄堂有吉而無㐫故也此格湏叠化重逄
日位加臨者衆以伏為貴(經/云)魁罡聚衆發福非常主為
人性格聰明文章振發臨事果斷秉權好殺(賦/云)魁罡性
嚴有操持而為人聰敏是也運行身旺發福百端一見
財官禍患立至或帶刑煞尤甚倘日位獨處刑衝尅制
重臨必是小人刑責不巳窮必徹骨運臨財官旺處主
防竒禍若月令見財官印綬日主一位即以財官印食
取用雖㣲有破敗財官印食得位亦無大害湏斟酌提
綱當用者取之不可拘此小節(又/曰)庚戌庚辰二日無官
星若魁罡重叠有情主富高於名但見財則不成局歳
運再見財旺之鄉禍不可測庚辰日生九月雖辰戌相
衝運行南方柱中有火亦可言貴庚戌日生三月縱有
官星印綬亦不用葢庚用戌中火為官庫戊土為印辰
中癸水傷官又泄庚氣不成格矣戊戌日無財不貴不
宜見官若魁罡重叠有情富貴兩全壬辰日怕見財官
大喜印綬刼財與煞歳運同(又/曰)辰是水庫屬天罡戌是
火庫屬地魁辰戌相見為天衝地擊(子平總/論云)身値天罡
地魁衰則徹骨貧寒强則絶倫貴顯(詩/曰)壬辰庚戌與庚
辰戊戌魁罡四座神不見財官刑煞併身行旺地貴無
倫(又/)魁罡四日最為先叠叠相逄掌大權庚戌庚辰怕
官顯戊戌壬辰畏財連(又/)魁罡四柱日多同貴氣朝來
在此中日主獨逄衝尅重財官顯露禍無窮(又/)魁罡重
叠是貴人天元健旺喜臨身財官一見生灾禍刑煞俱
全定苦辛按此格俱用辰戌獨天干少異内庚辰二日
既曰日德又曰魁罡論其格局逈然不同不必拘論如
張時僉事庚午丁亥戊戌丙辰劉大受少卿丁亥癸丑
庚戌戊寅二命魁罡日只取財官印是也
　　福德秀氣
此格專以巳酉丑金局而看所得天干如乙巳乙酉乙
丑三日是乙用金為煞喜印綬喜制伏不宜生六月逄
未以墓上帶旺金能尅木不宜生八月再露其煞運行
印綬官旺鄉便能發福丁巳丁酉丁丑三日是丁用壬
為官喜金旺生水亦不喜生八月以八月火死功名蹭
蹬又不喜生十一月以十一月癸水為煞為夀不耐柱
中喜見財官旺位為貴運行官旺便可發福巳巳巳酉
巳丑三日是巳用甲木為官巳酉丑金局皆傷其官亦
名盗氣何以為吉殊不知金能生水財喜行財運便發
柱中不要見丙丁寅午戌以傷金局及刑衝破害又不
喜生四月火旺秀氣淺薄立身在晚多成敗孤尅癸巳
癸酉癸丑三日是用金神為印見己酉丑金局能生癸
水喜秋冬亦不喜生四月以水絶於巳雖然金生在巳
以金生水亦不能絶得官印運便能發福只嫌火財傷
金(或/曰)此三日與飛天禄馬同如生巳月名為月臨風是
謂塡實貴位亦通辛巳辛酉辛丑三日柱全金局為妙
若見午戌火旺有破反生災咎若通丙火旺為正氣官
星或値寅位為天乙貴人俱吉歳運同(古歌/曰)隂木加臨
酉丑蛇生居六月暗咨嗟為官得禄難長乆縱有文章
不足誇(又/)乙巳乙酉併乙丑八月生人人短夀四柱若
見火傷官降官失職定然有(又/)隂火相臨己酉丑生居
丑月夀難長更兼名利多成敗破敗荒滛不可當(又/)丁
巳丁酉并丁丑八月生人人不乆前程名利兩區區更
忌飲酒及交友(又/)隂土逄蛇鷄與牛名為福德號貔貅
秀氣火來侵尅破湏教名利一時休(又/)巳巳巳酉及巳
丑福德秀氣造化有大怕四柱火相侵縱有功名不長
乆(又/)隂金合局主前程造化清竒大有情四柱火來侵
尅破湏知名利兩無成(又/)西方金氣坐隂柔不怕休時
不怕囚鬼煞生時方發福功名隨歩上瀛洲(又/)癸巳癸
酉月臨風百務遲延作事空名利生成難有望始知人
在五行中(又/)癸巳癸酉及癸丑四月生人人不乆功名
成敗在晚年最忌貪花併飲酒
　　三竒眞貴
(經/云)若遇三竒眞禄馬名聞逹天下日逢禄馬旺興隆一
舉便成名如甲生酉丑未月乙生巳申月柱有壬癸或
亥子財官印兼全為三竒之貴忌傷官七煞刼財刑衝
破害運喜財官印身旺之地凡人遇之主聰明好學神
童狀元有節操有道義三竒分内外天干明露為外地
支暗藏為内外竒主勞而成富貴安處常有未寧之象
以天干常動故也倘月令財官衰敗或運行衰地即為
貧困之命如左鑑郎中巳卯癸酉甲午辛未是天干三
竒但日干衰而財官旺印又弱恐不大貴若内三竒地
支暗㑹財官為眞禄眞馬得天干扶合不逄衝尅月令
通財官生旺之氣如辛生巳月官印俱建禄更得財旺
日主健强貴當一品(經/云)男遇三竒逄生旺定居一品之
尊(如張居正閣老乙酉辛巳辛酉辛卯月令官印建禄/日主坐禄自旺年乙財引歸時卯健禄是日主財官)
(印俱坐禄四月天德在辛辛乙互換歸禄所以少年拜/相位為少師六子父母兄弟俱全子與弟癸酉同中一)
(子翰林前朝閣臣寵任無與為比又譚論尚書庚辰甲/申丁未丙午財官印俱在月令丁未八專又歸禄於時)
(身旺而得三竒平生/以軍功顯貴至一品)　(又/曰)甲生仲秋干支有壬癸戊己
日主乘旺亦主大貴若干支又逄申庚官煞混雜柱得
乙合庚或旺丙尅制亦可取用終不清純若生季夏季
冬空抱才德難以成名甲生丑月丑中有辛為甲正官
有巳正財有癸正印四柱月令三竒有氣故結成局日
主健旺畧帶印生助為帶印聚貴最佳餘以例推(又/曰)財
官食全備亦為三竒所以取食者以甲食丙丙能生巳
為甲之財合辛為甲之官要月令及日時引旺為妙凡
人遇之主權貴縱輕亦財帛豐盛但三竒㑹食只以偏
印為忌(又/曰)三竒宜順逄更一旬内合見最貴如甲子日
見己巳辛未乙丑日見戊寅庚辰丙寅日見辛卯癸巳
丁未日見庚戌壬子戊戌日見巳亥癸卯巳未日見壬
申甲戌庚辰日見乙酉丁亥辛巳日見乙未丙申壬午
日見丁未己酉癸卯日見丙辰戊午以上三竒順逄一
旬内遇為眞禄馬更有印助身主為公侯(又/曰)甲逄酉子
巳乙遇申午亥丙臨子卯申丁喜亥酉寅戊見卯亥午
巳逄寅子己庚遇午及寅辛臨巳並卯壬喜午並酉癸
見巳與申為地三竒又名内三竒財印不可相傷故正
官正印㑹偏財也凡人遇此無衝破帶生旺必然處世
英雄科甲高第官至卿相(又/曰)三竒之貴湏要詳審財官
印爵有何生助有何傷損但有一忌便是竒貴有損逐
類斷其禍福如財星被刼歳運再逄比刼斷此年傷妻
破財或因妻奴官非破耗如官貴明暗有傷歳運再逄
傷損之神斷此年剥官退職印星有損破耗鎡基祖䕃
歳運臨死絶之地再逄破壞之神必見重禍但凡㸔命
要察柱中何者為用神何者為助如官貴為用忌見死
敗破壞若見用神被傷相助者有救雖㐫不死再相助
者亦有阻尅日主乂衰其死必矣(詩/曰)財官印綬號三竒
文將英雄武將威心性忠良綱紀大滿門受䕃定光輝
(又/)財官爵印號三竒三者兼全罕遇之年少科名魁衆
彦功勲葢世夀期頥(又/)印禄飛來就馬騎資財官職兩
相宜旺中更為本元助上格榮華第一竒
　　天元暗禄
此格取庚寅乙巳丙申己亥四日如庚日取丁火為正
官年月時中不見丁則無官矣喜庚自坐寅寅中有長
生火氣庚自尅出為官甲禄在寅木乃火之母母子有
相繼之理歳月時中喜有戊巳滋助天元四柱見乙丁
更佳見丙煞宜得壬癸亥子制之乙巳日坐長生之金
為官戊禄為財柱喜再見庚戊引透要壬癸印生助忌
辛金七煞其巳中原帶丙火旺湏壬癸亥子去其火氣
方美丙申日喜庚辛財癸水官甲乙印忌戊巳傷官己
亥日坐亥中長生甲木為官忌金傷官(經/云)庚逄寅位禄
權歡丙丁逄之夀必端(又/曰)庚遇寅而値丙主旺無危(又/曰)
丙臨申位逄陽水難䕶延年巳入亥宫見隂木終湏損
夀(又/曰)乙入巽宫名為不絶是指此四日也聞淵尚書庚
子甲申庚寅丙戌潘潢尚書丙辰丙申丙申壬辰一都
憲辛巳辛丑巳亥丙寅一副使丁亥壬寅己亥乙亥一
知縣甲子丁卯乙巳丙子數命此日生
　　禄元三㑹
此格如甲日見巳酉丑喜壬癸印生助忌亥卯未衝尅
庚煞丁傷陽干遇之不純柱中有制取偏官可也丙日
見申子辰喜甲乙印忌壬煞巳傷寅午戌衝尅戊日見
亥卯未喜丙丁印忌甲煞辛傷巳酉丑衝尅庚日見寅
午戌喜戊巳印忌丙煞癸傷申子辰衝尅壬日見寅午
戌喜庚辛印忌戊煞乙傷申子辰衝尅此格大要身旺
印滋運行官印身旺之鄉必發富貴(珞琭/子論)禄有三㑹乃
甲見寅而得寅午戌乙見卯而得亥卯未又謂之得一
分三是指臨官之禄
　　禄元互換
此格止有四日戊申丁酉丙子庚子戊申日見乙卯時
戊取卯中乙木為官乙取申中庚金為官互換成其貴
禄柱中喜壬癸為財生助乙木官星運臨官旺鄉便是
貴命忌見甲煞辛傷寅酉衝丁酉見壬寅丙子見癸巳
庚子見丁亥喜忌與前同推如一命癸亥壬戌丙子癸
巳互換禄旺各臨官貴無刑衝破害故貴(乂/)己未辛未
丙子癸巳合格大貴古法論禄元互換如戊午見丁巳
之例是取臨官之禄
　　六壬移換
此格柱中有禄有刃有官有印不就本身者遇衝尅則
變化有天干地支衝尅或年月日衝尅或日時干尅支
衝者當彼此互換為用以天干常動地支靜故地支因
衝尅以動天干也如甲子日見庚午時壬子日見丙午
時便當以庚子日甲午時丙子日壬午時取用論禍福
庚午日見丙子時癸亥日見丁巳時當作丙午丁亥論
惟丁酉遇癸卯却不移換縁丁生於酉癸生於卯各就
天乙貴人貪生故也古以三命先立主用乃虛中之奥
㫖禍福貧賤載在方册無不悉備今人徃徃用之不驗
惟不知前説之理故也如己巳癸酉丁卯癸卯二卯一
酉丁癸相尅此因地支卯酉衝撼動天干一丁夾二癸
之中似難展歩丁乃太歳已之母已見癸尅丁子來救
母反傷癸酉水癸避巳占卯丁却讓癸居卯乃就兒居
酉各逄貴地所以大貴(又/)甲午甲戌戊辰壬子甲戌衝
尅戊辰戊奪壬位居子壬歸辰位為壬騎龍背戊得子
日時俱財官䨇美(又/)丙子丙申庚辰壬午兩丙似乎煞
重喜得壬午時衝尅丙子壬奪丙位居子丙去奪庚居
辰庚避丙却居午上各得官印俱全且七月丙不能尅
壬水為德助庚有力所以合成造化之妙(又/)乙亥戊子
壬午戊申一壬居二戊之中似難存濟喜得子午衝動
戊奪壬居午壬避戊居子各持刄力停不戰變成戊午
戊申拱貴之格(又/)癸亥丁巳甲子庚午地支己亥子午
衝動天干亦動丁居亥癸居巳各逄貴地庚居於子雖
是死地近月令長生却用巳中丙火為偏官有制甲死
午敗子前後無依所以晚年致不測之禍
　　絶地財官
(心鏡/云)禄馬絶處却向財人元尅出來此言命遇財官絶
地運中却得人元尅出主發福(珞琭/子云)支作人元運啇途
而得失是也(詩/曰)絶地財官要得知人元尅出有財期運
中更得支元力此是榮華富貴基
　　子午䨇包
子為帝座午為端門帝王所居之位人命或兩子兩午
或兩午包一子或兩子包一午有水火既濟之道陽生
隂生之機遇者主貴如壬午壬子戊午壬子兩午兩子
壬子癸丑戊午壬子　甲子庚午丙申戊子　戊子戊
午丁未庚子(皆兩子/包午)戊午甲子甲申庚午　甲午壬申
甲子庚午(皆兩午/包子)俱貴命
　　青龍伏形
甲乙木屬東方謂之青龍伏形者伏於金也如甲申甲
戌乙巳乙酉乙丑此五日生坐下財官俱要月令有托
官星得地不見傷官之神金木相停為合象有以乙巳
日時名青龍伏藏主飲酒有失暗損福夀不飲則可(詩/曰)
甲乙如居申酉鄉木逄春旺最為良四柱若逄庫相助
財官䨇美不尋常
　　白虎持勢
庚辛金屬西方謂之白虎持勢者得其勢也如庚午庚
寅庚戌辛巳辛卯辛未此六日生坐下財官印貴要日
主有托受生氣或官旺得時有助不見財官用官必貴
用財必富歳運同有以辛卯日時犯白虎不利勇猛戰
鬭令人多有眼目之疾重犯尤忌之(詩/曰)白虎持世寅卯
强如臨巳午未戌鄉四野遇之多富貴必向皇都作棟
梁
　　朱雀乘風
丙丁火屬南方謂之朱雀乘風亦持勢之義也丙丁喜
居金水之鄉身旺有托富貴如丙子丁亥水火既濟又
合胎元受氣之貴官旺財旺為上丙丁有申子辰水局
亦為既濟(賦/云)火旺得水以成既濟之功湏水火相停不
致偏枯方是丙申丙辰丁酉丁丑得身有托生氣相扶
財官旺相俱吉有以丁未日時名朱雀折足大不利六
畜亡散死傷或患瘡疾有甲乙則有子孫(詩/曰)朱雀乘風
是丙丁如逄金水便崢嶸申子辰鄉多貴逹逄時金殿
玉階行
　　𤣥武當權
壬癸水屬北方謂之𤣥武當權亦持勢之義如壬寅壬
午壬戌壬辰癸巳癸丑癸未俱坐下財官印若身旺有
依托官星通月令生氣為貴大忌水局傷官重併㐫惡
死於不義如遇土局火重宜見金泄氣生助本身為吉
衝破身弱則㐫歳運司有以壬辰日時名𤣥武受戮主
官員被䜛有失小人是非不寧(詩/曰)𤣥武秋生旺北方如
臨已午土神鄉若見艮寅財福厚平生名利兩吉昌(又/)
𤣥武當權要得眞日干壬癸坐財星官星若也居門戸
無破當為大用人
　　勾陳得位
戊巳土屬中央謂之勾陳當位即當權之義如戊寅戊
辰戊子戊申巳卯己亥己未皆坐下財官印若身旺官
得時者貴財得時者富不見傷官刼財為妙忌衝刑煞
旺生灾歳運同(詩/曰)戊巳勾陳在旺鄉寅卯之宫號最强
若是更臨辰卯未亥子相逄大吉昌(又/)日干戊巳坐財
官號曰勾陳得位㸔知有大財分瑞氣命中値此列朝
班
　　胎元財官
(賦/云)五行絶處即是胎元生日逄之名曰受氣此乃陽干
隂干受胎之位非月前三位胎神也甲申乙酉丙子丁
亥戊寅巳亥庚寅辛卯壬午癸未十月生人切不可遽
言身弱遇鬼但有依托便為貴命如甲木以金為官水
為印又有戊土為甲之財遇此日生但要身旺財官有
氣為貴八字雖不入格富貴亦有盈餘九干例推(經/云)胞
胎逄印綬禄享千鍾見胎元日尤以得印生為貴月令
正印最妙(詩/曰)五行絶處是胎元胎裏財官禀氣先不是
月前三位取湏於日下探幽𤣥
　　還魂借氣
五行自死絶而有救遞相還者如木絶在申而遇甲申
金絶在寅而遇戊寅之類最吉有福神次之無則下
　　隂藉陽生
五隂日逄陽長生不可以陽生隂死論乙見午為炭柴
之木無亥不能生如甲申庚午乙亥丙子得亥生丁酉
石精之火無寅不能復明如戊子甲寅丁酉甲辰得寅
生巳卯糞壌之土無申不能生物如辛亥庚子巳卯壬
申得申生辛見子為流沙之金無巳不能生如巳已辛
未辛亥戊子得巳生癸卯脂膏之水無申則為凝結如
壬寅戊申癸卯癸巳得申生(獨歩/云)寅申己亥四生之局
此古人所以只論四長生也若命入格更年通月氣者
大貴大忌官煞混雜貧苦(詩/曰)五隂日誕喜陽生若是年
支福最亨月氣得通湏大貴惟嫌官煞主孤貧
　　生處聚生
(經/云)生處聚生五馬諸侯之貴此格遇印綬生身又引日
長生之地是也柱有官星尤貴大忌尅印之辰如乙卯
丁亥丙寅庚寅木火相生引身生旺之地為貴(詩/曰)生處
聚生福最佳印綬引旺福無涯長生復到長生地五馬
諸侯富貴家
　　伏元貴煞
此格如甲日官在酉見丁酉丁伏辛禄煞在申得丙申
丙伏庚煞財在午未見甲午乙未木伏巳土不敢出見
庚午甲畏庚不能就己財假令甲用辛官見丁酉是官
在傷下見辛巳是官在煞上若火神有托官受制甲即
不得辛官之力矣若生金旺月柱有壬癸制合亦能為
福見丙為食神丙禄在巳丙受水制伏則甲不得食矣
若逄丙旺相則吉見庚為煞庚禄在申若丙申是庚在
丙下受丙尅制不能起而為煞化煞為權作貴取用戊
巳為財柱見甲寅乙卯是財被刼制不得其財湏月令
財通氣生旺方可見甲午財被分奪得兩午自能發見
戊午壬午是父母祖財見庚午是財生煞不吉丙午富
而不貴為燥土不能生金官又被伏故也(詩/曰)伏元貴煞
干支詳休咎之中細分量財官無傷煞不起生來福禄
自非常
　　八專禄旺
八專日見前或又添丙午丁已戊辰戊午己巳乙丑壬
子而無丁未六十甲子獨此干支同類内甲寅乙卯庚
申辛酉四日自專禄旺為正甲乙宜亥卯未寅月成木
局庚申宜巳酉丑申月成金局為秀氣純而不雜主為
人聰明有夀平生少病多好酒色柱有官煞雖身强不
畏但混雜則禄不得專終為有禍八字帶財印食為福
運行專禄旺郷財印食旺之地皆發富貴怕比肩刼財
柱無財食官印多孤或為僧道(經/云)干與支同損財傷妻
(又/云)身旺無倚定為僧為道是也若只一位禄運行身旺
財食印旺之地亦主發貴若併叠三四位禄而無財官
又取衝起對宫財福為用或月時帶官有氣以身旺逄
官尤為貴格忌衝刑散我旺氣縱貴亦多生病如朱文
公庚戌丙戌甲寅庚午專禄得火局為食二庚為煞居
火旺庫木秀得地化煞為權宜成大儒董丞相己巳辛
未乙卯丁亥專禄而得木局全日干聚生旺秀氣運行
東方身旺局全衝起對宫之禄為權所以大貴(又/曰)丁未
己丑戊戌戊辰四日為自執壬子癸丑丙午丁巳四日
為帝旺戊午巳未亦坐帝旺故八專日只取前四日也
詳八專疑只八日照前為是論八專以二十四向取天
干八地支十二加乾坤艮巽獨子午卯酉為專餘則雜
氣不純此其義也
　　干支持旺
甲乙日生亥卯未月時逄寅卯丙丁日生寅午戌月時
逄巳午戊巳日生巳午月時逄辰戌丑未庚辛日生已
酉丑月時逄申酉壬癸日生申子辰月時逄亥子得此
為主本得地歸方就局倚勢自强主人身健一生自要
安居遠害退身避位名輕利薄去塵脱俗人也若甲乙
人在寅卯丙丁人在巳午之類為五行不雜(經/云)五音不
雜無滛慾之性各居禄位故也
　　曲直
甲乙日得亥卯未局柱中湏有亥字帶印為入格若無
亥有卯止是木之本氣却要見金土為貴既無亥字又
無金土則木不秀不實難以言貴如甲寅日有亥時見
丁卯刼財陽刄傷官雖貴不全合格(詩/曰)甲乙日生亥卯
未局全曲直湏榮貴柱中無亥宜土金自是生來享福
地(又/曰)甲乙生人寅卯辰又名仁夀兩堪評亥卯未全嫌
白帝若逄坎位必身榮
　　炎上
丙丁日遇寅午戌局柱中湏有寅字帶印為入格無寅
止是九流近貴之命若火自旺無亥水相濟不貴喜東
北方運忌見辰丑戊巳晦火光明多主眼疾或患風氣
柱有木制成貴忌水金鄉怕衝(詩/曰)丙丁日坐寅午戌火
炎上格從此出無寅無亥不成名忌逄土晦主殘疾
　　從革
庚辛日見己酉丑局湏帶丙丁巳午一二位方成其器
但不可火多如辛巳辛酉辛丑三日不喜五月生被火
所傷宜八月或水土養育食神印綬為吉(詩/曰)白虎但逄
巳酉丑格呼從革名偏厚丙丁巳午少逄之貴氣煉成
官最乆(又/)金居從革貴人欽造化清高福最深四柱火
來相混雜空門藝術謾經綸
　　潤下
壬癸日見申子辰全忌引卯巳死絶之地三刑四衝之
鄉死絶則不流衝刑則横流歳運同或曰水太泛湏柱
有土神一兩位制之得成堤岸既有土怕㑹木為㐫如
有木傷土要金印救解終是一生成敗運喜西方不宜
東南(詩/曰)壬癸日逄申子辰局名潤下最為眞必湏巳午
並辰戌申字當權貴絶倫(又/)天干壬癸喜冬生更値申
辰㑹局成或是全歸亥子丑等閒平歩上青雲
　　稼穡
(賦/云)戊巳忻逄四季乃為稼穡之名是戊巳生逄季月喜
見木為官止得一木為妙木多則土虛主虛詐為破家
不仁之人辰未土聚之地見巳午火即貴亦不宜多多
則土燥不能滋生萬物丑戌之土内懷金氣不宜重見
恐存煞氣不生萬物又不宜見金泄氣不貴秋土不成
器為死土因土内含金冬土不成器為泥土因土内含
水故土只四季也(詩/曰)戊己日生宜四季多防丑戌懷金
氣生來見木或逄熒個中消息眞榮貴(又/)戊己生逄四
月中戊辰丑未要全逄喜行財地嫌官煞運到東方定
有㐫
　　土局潤下
(賦/云)戊巳居於潤下萍梗他鄉此象乃戊申戊子戊辰三
日生於申子辰壬癸水旺之鄉非特貧賤奔波合主四
肢眼目疾或惡瘡膿血而死辰戌丑未運應其餘土虛
逄水局皆漂流之命若目旺之土在水局富貴行火鄉
發逹如戊辰甲子戊申乙卯是土虛逄潤下故主日疾
為軍辛未庚子戊辰壬子土從衆水得土堤防行丙申
丁酉運生財大發交乙未運戊午年破財復得平章之
職不可例戊巳居潤下為㐫
　　金白水清
(賦/云)金白水清此軰宜登科第此象乃庚申辛酉日生秋
月令引到時上遇亥子水鄉以金則白以水則清無刑
衝破害主福厚切忌夏生則不入格春金二三月運行
西北亦可如庚辰庚子癸巳癸酉癸丑等日生秋冬月
令無火傷無土制見金水相停成局亦是(詩/曰)金清水白
主榮貴秀麗文章定出羣更無火土來刑制聲譽掀騰
翰苑人
　　木火交輝
(賦/云)火明木秀生春月以為榮此象乃甲戌甲午甲寅丙
午丙寅丙戌等日生春月或夏月柱無金水傷壞時上
有木火行木火運木日火秀行南方運火日木秀行東
方運主清貴福厚火日火秀行東亦貴如丙辰日生火
旺月行木火運亦可但富而不貴木秀無火則不成局
以木火有通明之象故也如丁巳甲辰甲寅丁卯　甲
午丙寅丁卯丙午　丁巳甲辰乙巳丁亥三命皆木火
光輝清貴之造
　　火金鑄印
(賦/云)金非火不能成器火非金無以顯諸用金火相停有
鑄印之象忌丑字為損模(賦/云)乘軒衣冕金火何多(又/云)金
鬼無偏此之謂也
　　火土夾雜
火見土則暗土宿火則晦故火自火土自土兩不相掩
為妙若火土夾雜主愚濁(經/云)火虛土聚成何用定是塵
埃碌碌人是也如戊申己未丙午乙未　庚戌巳丑丙
辰戊戌　戊戌丁巳己未丙寅三命皆火土夾雜平常
　　青赤時為父子
此象青赤之理父傳子道也今人只知木生火火生土
土生金金生水水生木却不知隂生隂陽生陽陽産隂
為父隂産陽為母丁與壬合生甲巳壬食甲壬乃甲之
母丁乃甲之父生我者母丁食己巳以壬為父丁以巳
為母尅母者水也甲巳再合甲食丙巳食辛日上是甲
三柱中見壬丙辛再合丙食戊辛食癸日上是壬三位
中見甲順食戊癸周而復始青赤時為父子者乙木為
主時見寅午戌也此象主有文章
　　水土敗於酉
此格不利晚景若更水命土命而日主見水土者尤驗
如甲寅癸酉癸未辛酉　癸亥乙丑癸酉辛酉　乙卯
丙寅己巳癸酉　癸酉甲子戊辰辛酉　辛酉甲午戊
子辛酉諸命或為小官而早退閒或止平常而早棄世
水土敗酉不利晚景信然
　　夾庫
(古歌/云)乙巳生人喜見卯(夾/辰)癸酉亥時必發早(夾/戌)庚午逄
申錦綉文(夾/未)丙子寅時多財寶(夾/丑)此格大忌塡實庫位
及刑衝破害空亡歳運喜逄官印之鄉日月同干虛拱
庫位亦好如乙亥巳卯己巳甲子巳日為主臨巳帝座
得己卯月虛拱辰中水庫為財柱無辰字塡實不犯空
亡破害刑衝乃丞相命餘例推
　　墓煞
(古歌/云)墓中逄鬼要知之夾煞持丘骨肉離犯此㐫星無
救助生來福夀少年虧如甲日見庚戌庚辰乙日見辛
丑辛未丙日見壬辰壬戌丁日見癸丑癸未戊日見甲
辰甲戌巳日見乙丑乙未庚日見丙辰丙戌辛日見丁
丑丁未壬日見戊辰戊戌癸日見己丑己未此謂七煞
入墓(珞琭/子云)夾煞持丘親姻哭送如己巳戊辰癸丑丙辰
癸日見戊為官巳為煞戊巳併在辰上又為癸水庫多
主早發早夭(又/曰)癸日生四月時臨戊辰為官星入墓主
早夭仍帶病葢本身無氣癸水與官星俱入墓地逄鬼
(或/云)煞非止七煞乃羊刃亡刼與日時或日月夾藏墓中
皆㐫
　　四位純全
寅申巳亥有五行生氣驛馬學堂是為四生子午卯酉
有五行旺氣乙辛丁癸臨之是為四正辰戌丑未五行
雜氣華葢正印臨之是為四墓(經/云)財官印綬鎭居於寅
申巳亥(眞寶/賦云)子午卯酉八專之象文為一品矻邦砥柱
武則分茅掛印成功(又/云)寅申巳亥位至三公(元理/賦云)子午
卯酉全備酒色昏迷(千里/馬云)四庫全備龍變化逄大海為
九五之尊(寶鑑/賦云)辰戌丑未順行帝王君命無疑(理愚/歌云)四
庫全時為四貴位班上列據權衡(獨歩/云)寅申巳亥四生
之局用物身强遇之發福子午卯酉四敗之局男犯興
衰女犯孤獨此格合者多主大富貴但不免六親刑害
進退連茹以各相衝而無合故也如子午卯酉互換年
月日時子以辰申為眷屬酉以巳丑為同類午以寅戌
為交合卯以亥未為連枝四柱各親其親定主骨肉分
離更帶孤寡刑害尅䧟必重(精紀/云)子午卯酉入格為四
極全備失局為徧野桃花男女犯之雖貴有財不免荒
淫酒色薄德之人(太乙/云)凡物太虛則折如漂風暴雨之
至易盛易衰要以胎代之則為可乆可大之命不然予
見衝犯而早逹致死者多矣(詩/曰)寅申己亥四字連辰戌
丑未亦如是不居大勢掌魁權必定朝中為近侍(乂/)日
德日貴並魁罡四柱純全大吉昌六格局中仍入格這
般造化豈尋常此取四位日德四位魁罡四位日貴無
别干支與四位純全格同論
　　一氣生成(即四位純全如天干同類為天元一氣/如支神一字為地物相同三格併論)
天元一氣乃四壬寅四辛卯四庚辰四己巳四戊午四
丁未四丙申四乙酉四甲戌四癸亥是也四柱干支一
氣中間亦有輕重貴賤湏細别之壬寅辛卯甲戌富貴
䨇全己巳亦貴戊午丁未刃旺性强雖貴亦多㐫險尅
妻不善終庚辰貴而風流名重利輕乙酉多傷殘癸亥
多貧薄丙申生北方亦可取貴歳運如遇刑衝破奪必
生災禍大要推其支内有無財官印食入格有無傷損
天干有無得令上下干支財官印食可化不可化可從
不可從定其輕重貴賤(乂/日)四戊午衝子戊癸化眞火午
合寅戌為印權貴之命四壬寅食神生財又暗合午戌
為財主大富貴四辛卯暗衝酉禄主貴晚年財薄夀不
堅牢四甲戌戌中有財以為貴通四戌皆火土墓氣重
多主孤或㓜失䨇親或至晚年多灾禍若遇酉未時傷
官見官亥時刼刃主貧四庚辰衝戌為官貴以魁罡論
但金盛多兇頑至若四丁未刃旺多㐫惡為軍人却以
四未合亥為寧擊猪貴從賤役至大貴運引合刄見官
之地恐勃然禍至大宜警省但是刃格或帶合皆有此
禍湏預防之四丙申七月火病死財旺生煞為㐫喜四
丙同類助身尅得財聚主富貴或先貧後富四乙酉胎
元之貴男吉女多横亡不夀四癸亥水旺大過喜衝出
巳中丙戊為飛天禄馬但無酉丑一字將已合住主中
貴大忌塡實四己巳主貧困或衝出亥中壬甲為財官
四火為印多貴男㐫女吉(又/曰)四干純一不雜為天元一
氣不可以比肩論湏詳其支神有無生化有無刑尅帶
財官印合格歳運不背必當大貴衝刑尅制亦㐫不可
執定一氣皆以貴言如甲子甲戌甲寅甲子之類又名
鳯凰干格菓正郎壬辰壬子壬寅壬寅壬自絶於寅是
為駁雜故止正郎(又/曰)四支純一不雜為地物相之一名
芝蘭並秀格湏看干元是支福聚禍聚如是福聚合格
多居兩府之貴如甲寅丙寅庚寅戊寅之類又名鳯凰
支格若三子時亥為羣䑕夜逰三酉時寅為羣雞報曉
丑見己未為犀牛望月寅見己巳為猛虎嘯風皆可理
推在人活取(獨歩/云)天元一氣地物相同人命得此位列
三公(詩/曰)天元一氣定尊榮不雜天干一字清非可比肩
爭競論生來富貴至公卿(又/)天元一字水為源生在秋
冬妙莫言大吉土神逄一位少年仕路必高遷(又/)天元
一字土為基四季生時更是竒申酉二支加入局聰明
俊透異常兒(又/)天元一字木為根傳送登明顯福元四
柱官星如得地功名利禄好爭先(又/)天元一字若逄金
時日魁罡福氣深羊刃逄衝并帶貴平生得遇貴人欽
(又/)天元一字火融融大吉功曹時日中衝起財官為發
用平生富貴福興隆竊詳二格天元同者多貴地支同
者間有不貴輕清重濁之分也(又/)四重陽水四重寅離
坎交爭旺氣生運至火鄉加貴顯徃來湏忌對提衝(又/)
人命如逄四卯全干頭辛字又相連身輕福淺猶閒事
只恐當生夀不堅(又/)金龍變化春三月四柱金逄掌大
權不入朝堂為宰相也湏名利鎭雄藩(又/)巳巳全逄命
裏排拘生天禄土生埋人中必顯名尊貴秀奪山川出
類才(又/)陽土重重午字多天干一字得中和名利虛實
平生好見子衝提夀若何(又/)四重丁未命中排暗合隂
生禄刃胎有分東西成富貴無情行到水邊來(又/)丙申
四位命中全身煞相停顯福元不比尋常名利客管教
勢大鎭魁權(又/)隂木生居八月天重重乙酉喜相連不
分左右皆榮貴更有收成在晚天(又/)天干四甲皆逄戌
分奪財官無所益如還行運到南方合此傷官些小吉
(又/)天干四癸立乾宫木水相生作倒衝名利盈盈湏有
旺南方行運數還㐫
　　天干順食(即天干/連珠)地支夾拱(即地支/連茹)兩干不雜
順食如甲見丙丙見戊戊見庚之例夾拱如子寅辰午
之例不雜如甲年戊月甲日戊時之例脱脱丞相壬辰
甲辰丙戌戊戌壬食甲甲食丙丙食戊兩辰兩戌土皆
為食神先辰後戌不倒此為天干順食格也帖干遠太
師甲寅戊辰丙午丙申寅辰夾卯辰午夾巳午申夾未
此為地支夾拱格也葉丞相庚寅戊寅庚寅戊寅此為
兩干不雜格也(口訣/云)順食者食前方丈(元理/云)兩干不雜
利名齊(獨歩/云)八字連珠支神有用造化逄之利名必重
(詩/曰)富貴天干順食竒地支夾拱少人知兩干不雜湏還
貴一世生成造化稀
　　棣萼聮芳
此象如年月干同日時干同兩甲兩乙之類地支亦同
遇寅卯二位尤妙一名二曜珍格又謂鳯凰戀禄若甲
年乙月甲日乙時之類亦是若火年火月木日木時干
支納音相類謂之父子同類又甲申年見甲申時為首
尾公孫同類皆此格也
　　極返格
此象乃官多無官鬼多無鬼財多無財傷官傷盡四柱
全有者是也二位見者非是財多行身旺運亦可發財
官多行身旺運亦可發官煞多行身旺運亦可烜赫或
煞化成印局尤妙若財煞多身弱主孤刑疾夭如何知
府戊寅甲寅戊寅甲寅四柱純煞皆有長生之火為印
運行南方火土旺地以煞化印宜貴此煞多無煞為極
返格也(總歌/云)諸般貴氣雖合格六格大綱難去得更㸔
向背運辰行不可一途而取則
　　聞喜不喜
如六甲生人以庚辛為官戊巳為財生寅卯午亥子月
金絶敗病死不能為官土神春死冬囚不足為財縱遇
八字元有辰戌丑未申酉財官福禄亦薄運行財官旺
地轉吉忽遇比肩或財官衰地有始無終夫日時見財
官聞喜也年月損尅不喜也(經/云)見官背官反為貧賤如
甲戌庚午巳丑丙寅巳用甲為官時逄寅位禄旺本好
不合生午月甲死運行西方傷官之地柱中無財可倚
無官可托得日主健旺為救正為聞喜不喜一僧命也
(詩/曰)甲乙庚辛官禄鄉生逄寅卯不榮昌巽離乾坎月同
論徒有官名不顯彰
　　當憂不憂
如甲日生逄申庚本為七煞當憂若春月身旺金囚歳
月日時見丙丁或寅午火制或有卯乙合去是當憂不
憂也若乙逄秋無氣或見丙在水上却不能制合庚煞
餘例推如丙寅戊戌壬戌癸卯壬見戊七煞當憂得癸
卯時癸合去戊為壬以癸妹妻戊壬以己為官卯為傷
官却喜戌中辛金制之卯與戌合不能傷官九月辛旺
乙衰傷官七煞皆無運行東北尅得財聚寅戌合財局
自然生起官星是不憂也(詩/曰)甲見庚申雖七煞春生逄
合或逄熒化煞為權官貴顯英雄唾手占科名
　　源清流濁
天干用神年月通氣生旺得助日時引日主用神無力
或衰敗死絶之地或早年運吉後運無氣必主晚年孤
窮(賦/云)未主孤寒日時犯衰絶之地(又/云)時衰月秀有始無
終(又/云)月在旺鄉晚年不足(詩/曰)年月生旺日時枯正旺之
間福必殊兒孫老去皆無立中未途中一餓夫
　　源濁流清
年月財官用神敗絶或空亡早年艱苦日時却引財官
用神生旺之地必主中末榮華月令運元主初年得失
日主中年時為結果月令力輕日時引旺故主先貧後
富(詩/曰)源濁流清月令輕出身寒賤早平平日時生旺過
年月晚歳財名福禄盈
　　建禄不富
建禄乃甲生寅月乙生卯月之類月為父母人從父母
生身如人從宅中而出故月令為門戸大運離了月令
故曰出門行限運高低甲生寅月禄旺寅中甲木比肩
先禄旺占財如人財物在父母家内先有大哥收管其
弟不能别求名利外又不遇財禄專用見成有數之物
日漸支消豈能豐富運再遇比刼如人再有弟兄有分
之人筭分家財在前我已過用無財分與必致詞訟爭
奪破財棄妻失子離父之象也故建禄不富如癸亥丁
巳丙寅甲午建禄長生寅午合局愈旺雖有壬癸官煞
巳午戊巳傷尅去了日主太旺無官可倚無財可托所
以貧賤又戊申甲寅甲辰丁卯月令建禄辰為財庫戎
為偏財申為甲煞儘好不合見丁卯時傷官刼財甲以
辛為官被丁傷以戊為財被甲乙奪用申為煞被寅丙
衝尅丙火為食被申壬衝尅財官食俱傷所以貧賤又
丁巳丙午己未戊辰月令建禄日主坐刃刼財太重本
身比肩俱各帶刃行壬寅運戊巳奪壬財印相傷寅巳
相刑寅刑禄元無位己丑年衝起羊刃被刑而死(詩/曰)建
禄生嫌門戸中難招祖業値財豐妻孥破敗重重見却
作長年白髪翁從化若還成别格自然名利兩從容
　　背禄不貧
背禄乃甲乙見丙丁丙丁見戊巳之類官遇休囚又被
傷尅不知食神傷官却能生財運至財鄉必然發逹假
令壬癸生寅卯月戊巳失時又被傷盡正二月木旺火
相暗中有財運至財鄉必發若見甲乙寅卯在壬癸亥
子上濕木不能生㷔非特財薄反自招禍見七煞主灾
滯(經/云)十干背禄歳時喜見財星(又/云)但㸔財命有氣逄背
禄而不貧(又/云)背禄逄財若遇時富豪無相並如壬子壬
子丁未戊申日丁用壬為官有戊傷去喜時支申中庚
金為財十一月金雖死地頼丁壬合化癸水旺氣能
尅未中丁火丁見壬從其夫化木利於水生是南方火
化為東方木受北方水資養所以不貧
　　背禄逐馬
背禄者甲以辛為官為禄甲生春夏金絶則無官矣故
為背禄逐馬者甲以巳土為財為馬被乙及亥卯未刼
奪甲無財矣故為逐馬餘例推如壬子壬子丁未乙巳
丁取壬為官禄壬亥月建禄丁生子月癸旺是煞壬禄
巳過為背向者有禄背者無禄丁取庚為財為馬子月
庚死此為背禄逐馬逄煞運行刼地亦不發福無根元
故也(珞琭/子云)背禄逐馬守窮途而恓惶與此不同解見賦
中
　　夏草遭霜
夏巳炎極至後則一隂發生為暑退寒生之漸金伏水
生之候如甲乙生夏至後十日内遇壬癸亥子為旺印
庚辛申酉為旺官不逄衝刑尅壓必大貴丙丁生夏至
後十日内遇壬癸亥子為官逄生庚辛申酉為財有氣
大忌見傷官土局㐫横夭折葢一隂初生其氣甚㣲故
也此象用丙日生於六月坐下寅午戌火神見壬癸甲
乙為官印戊巳透尅運行官印及身旺鄉大貴忌火敗
地不禄如甲戌庚午乙未丙子生至後十日内用金水
有氣貴為都憲又乙酉癸未丙子癸巳明透官印不逄
傷尅支下己未火旺又禄元互換故主大貴
　　冬逄熱火
冬至氷成水凍盛寒時也至後則一陽發動煖氣初生
有火得用如乙日坐亥卯未支神生於至後見丙丁無
壬癸透尅合象天順帝丁未壬子乙未丙子月上雖透
水丁壬合化只以木論所以貴為天子(又/曰)至後木相火
出若庚辛生人在至後十日逄丙丁為官有氣湏要柱
有寅字為生火之源方成大貴若無丙丁明露日逄庚
午辛巳亦貴大忌申子辰水局傷尅主殘疾盲目丑月
不同若見七煞多死於水壬癸日生於至後十日干見
丙丁承一陽為財有氣戊巳日生於至後十日干見甲
乙承一陽為官有氣見丙丁為印有氣合此局富貴運
喜財印地逄生旺鄉生禍甚者夭亡如庚午戊子庚寅
戊寅庚寅自坐丙煞得子中癸水制之化煞為權乘一
陽之氣為貴又壬辰壬子庚午戊寅庚坐午官印兩全
雖辰子㑹水寅午亦㑹火力停不降故貴(詩/曰)壬癸庚辛
北地寒更居西北亦如然若見丙丁逄至後居官定入
紫㣲垣
　　吉㑹㐫㑹
假甲日生人見子辰全㑹起申庚為甲七煞乃㐫㑹也
柱有丙或乙合制是化煞為權若無湏日主得令方免
生禍生子辰水候化煞為印貴乙日生人見子辰合起
申庚甲日見己丑合起酉辛俱飛天禄吉丙日生人見
卯未㑹出亥壬為七煞柱有戊丁合制其煞為權若無
湏日主得令方免生禍生卯未旺月化煞為印貴丁日
見卯未合起壬水丙日見申辰合起癸水俱飛天禄吉
餘例推竊詳吉㐫㑹如命喜財官印食禄馬貴人値大
小運歳君俱合㑹决主大發富貴謂之吉會如命忌七
煞傷官羊刃亡刼而大小運流年俱合會决主大發㐫
禍謂之㐫㑹非專指三合會起一物言也其理尤長(詩/曰)
吉會㐫㑹要推詳吉㑹相逄最吉昌若是㐫神三合起
破財剥職主灾殃
　　四柱暗帶
(壺中/子云)四柱之中逄暗帶有榮有辱如甲子年丙寅月暗
帶乙丑為正印為貴人為引進神為偏禄元是以有榮
若甲子年壬戌月暗帶癸亥為亡神為正空是以有辱
日時同㸔四柱暗帶切於正帶即憑暗帶以言貴賤吉
㐫若夾煞持墓决主㐫死
　　五行拘聚
五行相尅此理之常内有拘聚此理之妙乃相生法也
然必隂陽太旺方能拘聚如木旺則能拘火火旺則能
拘土土旺則能拘金金旺則能拘水造化展轉相生更
為有情假日干是土生於卯月衰弱干支有水財煞太
重日時但得一未字未中暗藏丁巳則以水拘木以木
拘火以火拘土火土扶身勝任財煞决主大貴餘例推
　　合化成局
合者和也化者變也即甲與巳合之類甲屬木本象遇
巳合則化為土不以木論是化象其理已論於前兹又
總合化成局不成局者提出言之(經/云)天元化氣本來眞
舉世無人㑹發明甲乙人言惟屬木誰知表裡多翻覆
若能辨得眞與偽便是人間瑞甲巳化土見戊辰三元
歸本期為眞乙庚金時見庚辰造化深但看柱中無相
害惡煞亦難侵丙辛水逄見壬辰最為美支辰若不値
天魁此是人世不世才丁壬木甲辰來見獨為福那知
得此是魁星遇者湏教享大名戊癸火後見丙辰為妙
理三元來徃少相妨値者垂紳入朝堂此是天機眞造
化黄金白玉買無價若逄生旺庫扶持富貴功名滿天
下此正化也大槩化氣以日干為主合年月時干皆可
化如天干無而地支遇正禄代之甲不見已而見午巳
禄在午之類亦可化但要成局仍要旺氣聚於時方可
兼得月氣尤妙或日得旺自足以化又有干支自化却
要運行化氣旺鄉不然無用若只得月氣却不可化惟
日有此氣不論財官印食但得生旺之氣成局運行化
氣旺鄉不遇傷尅之地皆是發越喜身自旺或柱有生
氣助旺則化象尤有力大忌相尅重化不成象主貧下
遇衝尅之運亦多禍而致死若干合而不成局則不化
但以本干支取禍福斷之不必論化氣矣(詩/曰)丙辛合化
喜甲辰富貴榮華有福人從革局中逄一二少年平歩
上青雲丙辛四季月中生受化艱難福力輕土數重來
貧且賤飄飄身勢似浮萍丁壬化木喜逄寅藝苑蜚聲
志氣新潤下更歸年月下應知不是等閒人丁壬合化
入金鄉茍禄蠅營空自忙節槩低㣲無足取眼前骨肉
亦參商乙庚金局旺於酉時逄從革更為竒辰戌丑未
如相見此是名門將相兒乙庚最忌火炎陽志氣消磨
事不良寅午相逄為下格隨縁奔走乞衣糧戊癸南方
火㷔高午寅時上逞英豪局中曲直臨年月垂手功名
着錦袍天元戊癸支逄水敗壞門庭事緒多行運更逄
水生旺傷妻尅子受奔波甲巳中天化土神時逄辰巳
脱埃塵局中歳月趨炎上方顯功名富貴人甲己干頭
生逄春平生作事慢勞神百般機巧翻成拙傍人籬落
度朝昏格局清高人罕逄也湏月氣要潛通不通月氣
生時背早歳如何不困窮
　　其一
甲從已合頼土化生遇乙兮妻財暗損逄丁兮衣禄成
空貴顯高門葢得辛金之力家殷大富皆因戊土之功
見癸兮平生發福逄壬兮一世飄蓬月遇庚金家徒四
壁時逄丙火禄享千鍾
　　其二
巳能化甲秀在於寅逄丁兮他人凌辱遇乙兮自己遭
迍陽水重重奔走紅塵之客庚金銳鋭孤寒白屋之人
丙内藏辛必得其貴戊中隠癸不至於貧若要官職遷
榮先湏見癸家殷大富務要逄辛
　　其三
乙從庚化氣禀西方蹇難兮生逄丙地榮華兮長在壬
鄉丁火當權似春花之遇日辛金持世若秋草之逄霜
最喜巳臨滿堂金玉偏宜甲向麻麥盈倉日日勞神葢
為勾陳作亂時時費力只因𤣥武為殃
　　其四
庚從乙化金質爾堅最忌辛金暗損偏嫌丙火相煎遇
丁官兮似蛟龍之得雲雨逄巳卯兮若鵬鶚之在秋天
癸水旺兮田園飄蕩壬水盛兮財禄増遷遇戊相侵兮
不成巨富逄壬助力兮永保長年
　　其五
丙為陽火化水逄辛有福兮戊土在位成名兮乙木臨
身官爵遷榮生逄癸巳家門顯赫長在庚寅强横起於
甲午禍敗發於壬辰屢遇隂火縱富貴能有幾日重逄
巳土雖榮華亦是浮雲
　　其六
辛能化水得丙方成四柱最宜見戊一生最喜逄庚見
巳兮何年發福逄壬兮何日成名癸水旺兮縱困而不
困甲木旺兮雖榮而不榮富貴榮華重重見乙傷殘窮
廹叠叠逄丁
　　其七
丁為隂火喜遇陽壬見丙兮百年安逸逄辛兮一世優
游富貴䨇全喜甲臨於天秤禄逄䨇美欣巳共於金牛
活計消疎皆因戊敗生涯寂寞葢為癸囚乙木重重財
禄决無成就庚金燦燦功名切莫妄求
　　其八
壬從丁化秀在東方遇甲兮多招僕馬逄辛兮廣置田
庒丙火相逄乃英雄之豪傑癸水相㑹為辛苦之經商
佩印乘軒巳臨官位飄蓬落魄戊㑹煞方皓首無成皆
為庚金乘旺青年不遇葢是乙木為殃
　　其九
戊從癸合化火成功見乙兮終能顯逹逄壬兮亦自豐
隆衆男拱持喜丁臨於乙位六親不睦縁甲旺於寅宫
丙火炎炎難尋禄福庚金燦燦易見亨通妻子損兮皆
因已旺謀為拙兮葢為辛雄
　　其十
癸從戊合化火當臨丙内藏辛一世多成多敗甲中隠
已百年勞力勞心倉庫豐肥欣逄丁火田財殷實喜得
庚金官爵揚榮兮連綿見乙資財富貴兮上下逄壬財
源得失兮縁辛金之太旺仕途蹭蹬兮葢已土之相侵
　　返象
夫返者乃絶處逄生之意也且如乙庚化金生於寅月
乃金絶地柱中木重而却化金此則化氣失局故曰返
象玉井又以化中返本倒化之類謂之返如乙庚化金
見亥地多木重非化金而却化木其義一也歳運同斷
或以身弱而遇官煞有官則進有煞則退亦為返象(經/云)
化成造化各居於衰墓絶鄉象成雜局遇合而猶如不
遇其象中性情平生居止頻遷返復無成立心不定謂
身弱而遇官煞其義亦同假如辛未壬辰丙午癸巳丙
用癸為官不合有壬來尅丙辛化水柱中辰巳午未乃
水墓衰絶之地眞返象也又癸丑丙辰丙申辛卯丙與
辛合丙火坐申無氣辛金坐卯衰行辛金旺運夫從妻
丙火旺運妻從夫此命無祖業一生進退無成餘倣此
推
　　照象
夫照者乃火土高明之意也火氣高明土爰稼穡土在
上如霾霧遮空火在下若太陽漏射此乃先晦後明之
象日干屬戊得寅午戌火局或地支午火時干有丙生
其戊土謂之照象柱中不宜見水見水土溶火滅則减
福力又如火居上水居下亦為照象譬如日麗於天水
底有光亦能返照(經/云)四柱無傷直列朝廷之上支中畏
懼亦湏聲譽非貧運到衰鄉必生災咎如戊戌戊午丙
午戊戌丙日以三戊為食火乂旺生四柱無傷午戌亦
能衝子辰之官星又丙戌癸巳戊午丁巳日干戊土支
純巳午戌火局年時丙丁生其戊土柱中雖有一癸亦
化成火又化氣得時得位故皆大貴乂戊戌甲寅丙午
甲午四位無傷甲戌丙寅丙午庚寅照上無破俱宰相
命
　　鬼象
夫鬼者煞也乃干逄煞尅之意也湏明上下干支或鬼
旺身衰或身旺鬼衰如乙木以庚金為官天干化合又
見辛酉七煞則為鬼旺(經/云)巳身臨鬼湏明天地之中象
旺象衰要識榮枯貴賤身衰鬼旺應湏肢體傷殘身旺
鬼衰定作兇徒之命鬼身皆衰男子飄蓬女作尼姑(玉/井)
(云/)身鬼俱强兵法刑名而或濟鬼身盡弱敗破狂蕩以
何疑木氣勝者專用㣲金水氣多者宜憑病土金氣旺
者湏憑衰火火氣强者要假淺水土氣厚者却尋死木
假如本身乘旺而逄鬼象返為貴命旺中有制方為全
福身鬼全彰得刃制主勇暴而貴顯或乘酒以得官位
如癸卯辛酉乙亥辛巳乙木八月無氣二辛煞旺故主
殘疾乂戊辰己亥甲申庚午日坐煞星又値庚時本身
受尅又亥中木旺木死於午此飄流命
　　伏象
夫伏者隠而不顯之意柱中財官印煞不通月氣不曾
透露隠於地支人元之中無形而難明之謂(玉井/云)本身
不通月氣而伏藏我氣於别支之内有援而起者也又
日干不遇生旺死絶氣多却遇官煞太甚尅伏其身亦
為伏也(經/云)官鬼皆全乃遐齡而不遂干中破敗於支内
技藝隨身如戊午甲寅戊寅辛酉戊日被甲寅尅之太
甚本身無氣故為手藝之人(又/)癸丑辛酉甲子己巳甲
木生八月無氣月令官星太旺巳酉丑三合官局雖有
貴而不得享或中乙榜或履任夭折大抵伏藏之氣無
援主孤立貧寒無夀有援則否
　　屬象
夫屬者五行各屬之意即主干臨何方位乃東西南北
之神也如寅卯辰乃東方屬木巳午未南方屬火申酉
戌西方屬金亥子丑北方屬水各專一方之氣(經/云)先分
南北與東西次㸔三合内别認却㸔干神與所屬之地
宜與不宜或為財官或為印食貴人以成貴象此干神
入其地靣氣類相感如橘種江南則為橘移植江北則
為枳各宜所屬之氣豈人之機巧乎寅卯辰木象天干
戊巳土屬木而論巳午未火象天干庚辛金屬火而論
申酉戌金象天干甲乙木屬金而論亥子丑水象天干
丙丁火屬水而論無氣不言有氣則屬如壬子壬子癸
丑癸丑子丑屬北方壬癸分奪二子癸禄日干太旺癸
用火為妻土為子火遇水滅土遇水溶妻子俱衰故為
僧道不然亦主無子(又/)乙酉甲申乙酉乙酉天干甲乙
木屬地支申酉為官劉文莊公都憲(又/)乙酉甲申甲申
甲戌天干甲乙木屬地支申酉戌金為財官之妙以成
貴象
　　類象
夫類者㑹成一家之意也如甲乙得亥卯未㑹成木局
丙丁得寅午戌火局庚辛得巳酉丑金局壬癸得申子
辰水局戊巳得辰戌丑未土局乃五行從其重者為類
或曰如比肩之類五行皆歸純一天干一類本非其象
或類化氣而不成局或類印綬而不成印此皆貧窮淹
蹇出贅過房命也如丙寅戊戌庚戌戊寅二戊生庚類
印綬二寅尅戊為七煞寅午戌火局年干透丙似印非
印煎熬太過倚托别房父母(又/)丁未己酉乙巳乙酉乙
木得己酉丑金局似從金化然無庚不化反為煞主人
性剛多病倚托貧夭(經/云)生而不生過房入贅之人化而
不化蹭蹬淹留之子(又/)庚戌戊寅庚午丙戌金類火濁
而不清(又/)丁丑丙午庚寅丙戌亦金類火貴而不乆(又/)
癸卯乙卯巳卯乙亥(又/)乙亥己卯己卯乙亥巳土類木
(又/)乙巳乙酉乙酉乙酉乙類金不忌鬼多俱為福貴
　　從象
夫從者夫妻相從之意也論引用之氣夫乘旺則婦從
婦乘旺則夫從官煞者夫也財者妻也借夫妻之名以
取人之禍福如乙日生己酉丑申之位是婦從夫庚日
生亥卯未寅之位是夫從婦若遇其從即從其地支專
氣言之若歸其本即從其本言之(玉井/云)但從其有氣或
黨多亦從(又/云)自身無氣從局變象在支三合所屬同也
(經/云)從中有貴有賤從中顯貴得時位列三公從中衰敗
失時孤貧奔走如甲戌丁卯庚申巳卯庚申金自旺生
卯月卯時木極旺是妻乘旺而夫從之主因妻得財或
就妻得財如庚申戊寅己酉丙寅巳日見月時二寅甲
是正官乃夫旺妻從之象雖庚甲欲損寅寅有長生丙
火制之甲用酉中辛金為正官夫星得官甲禄歸寅故
嫁夫貴顯三台之命婦也
(又/曰)無根為從象如乙酉壬午甲申己巳甲木無倚乃能
從土(乂/)庚辰乙酉乙酉庚辰(又/)庚戌乙酉乙酉壬午俱
乙木無依從金而化况庚辰庚戌納音又屬金皆貴命
也(獨步/云)棄命從財須要㑹財棄命從煞須要㑹煞從煞
喜財從財忌煞㑹從根氣命損無猜
　　化象
夫化者隂陽合化之意也乃天地相停五行均配(經/云)化
内成局運轉而成封帝側(又/曰)化象伏而平生碌碌謂干
支相停者化是㸔日時合化不合化(玉井/云)五氣有化象
湏要純一清潔化而或返有貴有賤化而不化或夀或
夭(通𤣥/論云)乙旺庚從庚旺乙從庚日主無氣化有氣方可
用若各無氣不可用如丁壬化木生於春則夫從妻生
生於冬則妻從夫生是謂化也如甲寅己巳甲戌壬申
謂甲巳化土得土局長生在申(又/)甲戌甲寅癸巳戊午
戊癸化火生於寅月臨官於巳旺於午此化氣得時得
位(又/)辛夘戊戌甲寅庚午甲就午中巳土化為眞土故
主福厚富貴餘倣此推(𤣥虛道/人曰)類屬從化格判旺衰照
伏拱遥局分明暗(荆山居/士解云)若甲乙日干見地支寅卯辰
全者為類見亥卯未全者為屬乙日見巳酉丑或申酉
戌之類為從甲日見巳乙日見庚之類為化類屬要身
旺而從化要衰也丙丁日四柱皆火而時支得卯木謂
之木火相照壬癸日四柱皆水而時支得一金謂之金
水相照壬生午月水無根乃棄命以從午中丁火丁與
壬合如夫婦此伏象也此説伏照不同其理無異貴以
上八法乃㸔命定格之大闗鍵湏細推之再考諸家貴
格
　　天地德合(以下指/南正貴)
干為天之清氣支為地之厚載干合者得賢人之心本
乎天者親上支合者得衆人之心本乎地者親下干支
俱合是為天地德合如甲子見己丑戊戌見癸卯之類
時合為上日合次之若年與月相合日與時相合尤為
福𦂳如張舜臣尚書乙卯丁亥戊寅癸亥林見素尚書
辛未丁酉己卯甲戌是也
　　君臣慶㑹
干為君之象支為臣之義干支俱合在一旬之内見之
是謂君臣慶㑹如甲戌見巳卯戊辰見癸酉之類是也
時合為上日合次之若年與月合日與時合為䨇鴛徳
合尤妙以上二格前論合化巳言但未提作格耳(古歌/云)
甲人己巳到甲申乙是庚辰乙酉親丙湏辛卯及丙戌
丁下壬寅丁亥乘戊生癸亥戊寅日辛用丙申辛巳迎
壬逄丁未兼壬午癸注戊午癸未神巳因甲戌來巳卯
此是榮華福夀齡中若更加他格局定主侯王宰相眞
如虞尚書癸未甲寅戊午丙辰蔡學士甲申戊辰巳巳
庚午魏丞相己卯甲戌乙酉庚辰謝源明尚書丁巳己
酉甲申壬申是也
　　一氣為根
謂年月日時胎納音純金純木純水純火純土是也如
甲子癸酉辛巳乙未甲子胎之類(賦/云)一氣為根則刺史
吏部若木人得寅卯辰火人得巳午未金人得申酉戌
水人得亥子丑一氣亦是若遇此格不厭鬼多多則貴
若干支全一氣如甲乙人得丁壬亥卯未全之類尤妙
凌相都憲乙未庚辰壬寅辛亥王一䕫狀元乙巳戊子
丙申丁酉翁萬逹尚書戊午己未癸巳丁巳是也
　　兩干不雜
謂年月日時連占兩干純一而不雜也如甲子乙亥甲
戌乙丑甲乙兩字不亂(又/)丙寅丁酉丙辰丁酉丙丁兩
字不亂之類是也(賦/云)干頭相類銅臭官卑以甲人得乙
乙人得甲謂之偏禄多無科名
　　三合聚集(一名龍鳯/三台格)
謂年月日時胎或干辰帶三位一同或支辰帶三位一
同或納音帶三位一同葢取一生二二生三三生萬物
盈數之義也如三丁一癸三壬一戌三庚一丙之類切
忌建旺太過中又太過惟土金不然如三金得土三土
得火或三戊三庚三辛建旺不碍其支辰如三寅一申
為馬三亥一寅為合之例納音三位如甲子乙丑壬申
則金得地之類方吉
　　五行俱足
謂年月日時胎帶金木水火土或眞氣或納音而三元
有氣又謂之全逄五庫如甲子戊辰丁巳丁未已未胎
之類是也湏是相生不死絶福神遞互乘之方貴如自
死自絶而無救不入格(壺中/子云)五行俱足不論胎乃取當
生眞氣而圓之葢眞氣即當年之主昧者添胎月一辰
納音則誤李廷相尚書辛丑甲午丙申戊戌乙酉胎何
洛文翰林丙申辛丑壬子辛亥壬辰胎是也
　　六位相乘
謂年月日時胎再加年日禄馬或命宫合起十二支神
更天干五位合全十干為貴如甲子丁卯戊寅辛酉戊
午胎巳上安命之類余命壬午癸丑庚寅丙戌甲辰胎
禄馬在申是也(育吾/自記)
　　聚精㑹神
淮南子曰精神者所受於天而形體者所禀於地離為
火坎為水火為日水為月日月運行於天以成四時此
天之精神也水為精火為神精為氣之母氣為神之子
一氣周流而長生不死此人之精神也如人命或干支
或納音二水二火各乘旺得地無他物以雜之相合相
濟則英靈之氣與天同運不但貴顯出人抑且夀命悠
乆李東陽閣老丁卯丁未癸亥己未楊一清閣老甲戌
丙子壬午丁未是也
　　神藏煞沒
謂甲庚丙壬為陽干之吉㑹生於孟月尤佳乙辛丁癸
為隂干之貴德生居季月最好六㐫神至此而潛藏四
惡煞遇兹而伏沒如年月日時四位四干分明不論刑
害衝破皆為吉氣更加禄馬官印尤吉(賦/云)陽竒隂耦最
豪英是也(或/曰)五行墓煞有四寅午戌月煞在丑丑為金
墓故大吉為煞到乾沒亥卯未月煞在戌戌為火墓故
河魁為火煞到坤沒申子辰月煞在未未為木墓故小
吉為木煞到巽沒己酉丑月煞在辰辰為水墓故天罡
為水煞到艮沒人命如生寅午戌月日得丑而時得亥
則煞沒　天乙㐫將有六螣蛇朱雀屬火在亥壬子癸
為墮水投江白虎屬金在巳丙午丁為燒身𤣥武屬水
在坤艮辰戌丑未為折足皆受制尅而勝則是六神藏
也即𤣥武當權等煞
　　禄馬交馳
如寅午戌馬在申而時干得庚亥卯未馬在巳而時干
得丙戊申子辰馬在寅而時干得甲己酉丑馬在亥而
時干得壬如年月日時四位干支互換得之年月不見
而日時互見尤妙忌衝破空亡
　　趕禄欄馬
如甲戌生人甲禄在寅得丁丑以趕之戌馬在申得癸
酉以欄之不必求正禄正馬而禄馬自來此格極貴所
謂禄不趕不發馬不欄不住是也
　　集福發福
即四位集福於帝座帝座發福於四位巳論前年月日
時中王昺侍郎壬子壬子乙酉丁丑吳遠都憲戊寅甲
寅壬寅戊申是也
　　干支䨇連
謂甲午見乙未丙申見丁酉戊戌見巳亥上下相連之
類如甲子見乙丑庚午見辛未甲庚貴丑未乙辛貴子
午一名二儀貴偶此為連珠福神能壓衆煞更加禄馬
十分之命若連珠進退如丙寅見丁卯同氣是為退氣
丁卯見丙寅退一辰却是進乃眞氣也
　　天干連珠
謂年月日時胎得甲乙丙丁戊或巳庚辛壬癸甲合巳
乙合庚丙合辛戊合癸又謂十干連珠格若納音連珠
四位相承自上生下或自下生上亦是有倒垂連珠如
丁末人得丙午時辛丑人得庚子時之類有正印連珠
壬午人得癸未時甲子人得乙丑時之類有懸印連珠
乙亥人得甲戌時癸巳人得壬辰時丁巳人得丙辰時
之類(壺中/子云)一路連珠早擅四方之譽彭僉憲丁卯戊申
巳亥庚午黄華卿甲戌丙子戊午庚申是也
　　地支連茹
謂年月日時胎得子寅辰午申戌地支各間一位或子
丑寅卯辰相連之類(賦/云)㧞茅連茹兮愈堅愈固(又/云)得連
茹者富是干支之别也若天干地支俱連富貴䨇全如
英國公丁巳丙午丁未戊申誠意伯劉瑜庚子戊寅庚
辰壬午是也若年隔二位月隔時日一位如子午卯月
巳日未時之類謂之貴人局主吉
　　五行正印
如甲子生人得乙丑時丙寅生人得甲戌時之類若無
衝破空亡死絶更有福神互為之助五行入庫取為上
格若甲乙未丙丁戌之類年月日時皆有謂五行逄庫
主兩府台輔之貴或落空亡亦吉
　　禄庫逄財
歳干之墓處謂之禄庫禄庫中得帶地財或納音為財
不惟貴而主富如無則職雖顯家貧(經/云)禄庫空虛囊空
職重是也
　　福㑹相迎
此十干所生及所尅如甲生丙尅戊之類乃食神逄財
也不犯他干仍帶貴氣若人胎月日時遇之主衣食豐
足官爵崇高大小運行年至此亦有遷官進財之喜
　　生死相聚
如庚辰辛巳庚午辛巳甲戌乙亥甲子乙亥壬寅癸卯
壬辰癸卯丙申丁酉丙戌丁酉是陽死隂生如甘苦同
受之意所謂庚生於巳辛死於巳甲生於亥乙死於亥
壬死於卯癸生於卯丙死於酉丁生於酉是不相離也
若金則金生木則木生貴賤不相入則否
　　一旬也裹
乃甲子見癸酉甲寅見癸亥之類月日胎俱包年時中
尤妙若四位五位七位包俱同旬二十四統三十六位
大衍虛一中間干支得用與年時財官印食或禄馬貴
人者皆大貴
　　四柱順布
謂時次日日次月月次年先後不亂是也
　　五行一旬
謂年月日時胎共出一旬如甲子丙寅巳己庚午之類
帶生旺六合無破敗則吉又年月日時胎各占一旬謂
之五福集祥亦大格也湏福神遞互相乘無破敗方吉
　　貴人黄樞
謂戊巳二字而帶辰戌丑未全如戊戌巳未巳丑戊辰
或貴集丑位而此日生為入格(古歌/曰)四鎭之宫福自强
更㸔權煞在何方數重貴禄兼生旺不作公侯便作王
如明太祖戊辰壬戌丁丑丁未土居四季辰戌丑未順
隂陽貴全所以為創業天子
　　四衝得位
四衝得位與四位純全㣲不同謂寅申巳亥欲自生或
互換生子午卯酉欲自旺辰戌丑未欲自墓方取如甲
申丙寅辛巳巳亥四位皆自生旺加丁巳胎五行足乂
是詞舘學堂所以封侯如辛卯庚子癸酉戊午乃胎生
元命又為自旺四仲局如乙丑癸未丙辰壬辰甲戌胎
四印秀局五行數足故皆大貴考柱史韓平原壬申辛
亥巳巳丙寅(楊良/講云)申為金位有坤土以厚之金之剛者
莫加焉故取象劒鋒是金不畏他火惟丙寅能制之以
丙寅干支納音俱火而履於木木實生火生生不窮雖
百鍊剛金終被消爍天理之自然也凡人生時主永主
今乃遇之年運丁卯火為沐浴氣㣲而敗灰燼鎔竭自
不能支歳遇丙寅火炎金液外强中乾以剛遇烈赫赫
然天地一爐鞴萬物一槖籥孰可嚮邇然受物也大非
盡其用弗可一陽將萌亶其時乎葢四孟全備二氣交
戰雖以致莫大之福亦以招衝擊之灾吳江丞袁韶登
科有雋才其命辛巳丙申丁亥壬寅亦全四孟天干丁
壬丙辛眞化地支己申亥寅六合於格為鴛鴦德合或
天地德合四柱大分明所以非韓之比喜二化氣俱生
韓自此却不及此講得之或以巳用甲為官丙為印歸
禄時下甲木亥月長生申欲衝刑為受巳刑寅與亥合
申自受刑不能衝寅運至寅卯官星得地貴為經畧一
交丙辰水旺傷印無火制傷官丁卯年遂遭極刑夀止
五十六亦是一説
　　四時乘旺
如春生甲乙日時夏生丙丁日時之類主人心明時全
見者足夀富貴多權
　　三五連合
自上生下隂陽相合兩比干在上一干在下謂之順排
連合一干在上兩比干在下謂倒垂連合順排者甲乙
丙丁戊戊巳庚庚辛壬壬癸甲是也倒垂者癸壬辛庚
巳巳戊丁丁丙乙乙甲癸是也倒垂相連順數為上雜
數比次之不犯他干生旺相乘福禄相助尤勝
　　六合䨇鴛
如戊辰癸亥戊寅甲寅一亥合兩寅為馬(經/云)六合䨇鴛
坐槐庭而布政是也如甲寅丙寅甲寅丙寅名䨇飛蝴
蝶格此格極貴
　　貴氣衝和
如丁亥土人得甲辰丙辰時為隂陽六辰自然清貴更
天干納音稍有和氣富貴極盛
　　引從包承
居年前曰引年後曰從如甲子人以前三辰為引則丙
寅丁卯為引以後三辰為從則壬戌癸亥為從引宜遠
以丁卯為逺從宜近以癸亥為近若甲子生人後得癸
亥前得乙丑丙寅人後得乙丑前得丁卯之類(或/曰)甲子
人以丁卯為引然子卯相刑不若丙寅為食神帶禄馬
若得壬戌時則丁與壬合卯與戌合暗中有合則壬戌
癸亥甲子缺乙丑以待用前引神有丙寅丁卯一甲中
天地氣全前後要㸔納音有無生旺之氣兼諸貴煞助
者大貴年月日時更在一旬中尤妙引從包承拱太歳
則官歴清華刑害衝破則一生困苦如巳酉年癸酉月
戊申日後從壬子時前引引遠從近乃大貴人居朝廷
則多出入有人葢引從動之也乙丑人見甲子為從或
前遇庚午日乘引乙與庚合見巳巳乘引甲與巳合干
支有情餘例推如辛卯人遇壬辰日庚子時此乃從遠
引近不中又壬辰日壬寅時拱卯作丁酉正端門格不
以引從論(賦/云)引從不同前後宜乎審察(賦又/云)官貴引從
位列鴛班或官在前貴在後或貴在前官在後或煞在
前吉在後包承引從尤貴如徐階少師癸亥壬戌癸未
壬子壬戌後從則近壬子前引則遠又天干俱壬癸一
氣互換亥子為禄乃眞引從包承格也又楊愽少傅一
品十二年考滿巳巳庚午乙卯庚辰庚午前引庚辰後
從天干乙庚合化二庚為官引從方為竒特若前後二
支包承本命在中如辛亥人得庚子月戊戌日子在前
為包戌在後為承止為包承亦主清貴福厚怕空亡衝
破如孫慎都憲乙亥丙戌辛丑戊子孟重都憲乙亥丁
亥乙丑丙戌則十二位包乂多一格矣(古歌/曰)年為天子
坐中宫日時相逢兩侍從輔弼貴星湏要識為官氣勢
最英雄(楊少傳引/從未詳)
　　四般生一
(古歌/曰)四般生一一生四便斷公卿更莫疑添减福神隨
厚薄官資仔細定尋推如許運使癸巳癸亥辛亥壬辰
甲寅胎納音一金生四水是也
　　驛馬駝禄
如謝叅政乙卯戊寅巳酉巳巳甲申暗合乙禄在卯遁
得巳卯巳為禄元馬元故曰馬駝禄而暗合官是也
　　鞍馬坐貴
(古歌/曰)玉鐙金鞍坐貴人便知三品定官榮若無的煞加
此格兩府中書居帝京如王駙馬庚寅乙酉辛亥乙未
庚寅見乙未為攀鞍庚貴在未納音又是金號曰貴人
坐金鞍
　　錦衣特賜
(古歌/曰)甲丙庚日遇寅時丙庚壬向巳中推庚壬甲地歸
申坐壬甲丙來亥取之此是衣錦第一局時日無差定
不移如石叅政壬申己酉甲辰丙寅(又/)甲申乙亥丙辰
庚寅是也
　　清貴入堂
(古歌/曰)乙丁辛見馬丁辛癸向雞此是正郎格清華着錦
衣如林安撫己酉乙亥癸丑乙卯即暗合三竒格也(内/夾)
(戌子寅為/官禄財也)
　　循環相生
(古歌/曰)生年遁數逄癸亥生月又遁見甲寅從日推之逄
辛未此般格局有功名如陳右相癸已癸亥甲寅辛未
為入格
　　龍吟虎嘯
(古歌/曰)寅辰二字是龍虎遇此生人福最隆吟嘯風雲成
聚㑹榮華富貴受皇封(又/曰)壬喜逄寅庚喜辰雲龍風虎
越精神干支重叠無衝戰自是清朝食禄人(預知/子云)龍吟
得水戊辰見甲寅虎嘯得木甲寅見戊辰(珞琭/子云)龍吟虎
嘯風雨助其休祥(玉門闗/集云)凡龍吟虎嘯日時遇之大好
日月次之日月年月遇之却於時上遇禄者亦佳但不
犯空亡支干相破便是王狀元戊寅甲寅丁酉甲辰是
也
　　夾貴夾禄
甲人得卯丑乙人得寅辰丙戊人得辰午丁巳人得己
未庚人得未酉辛人得申戌壬人得戌子癸人得亥丑
為夾禄鄉有丁巳庚而得未有丙戊乙而得辰有甲癸
而得丑有辛壬而得戌為夾禄窠二者夾禄窠為上夾
禄鄉次之凡禄最喜於墓謂之庫而又有所藏也忌空
衝然當生遇庫印為福為夀歳逄墓印為灾為㐫丙丁
猪雞以戌為夾貴壬癸蛇兎以辰為夾貴丙午丁未丙
子丁丑納音水以火為財庫壬子癸丑壬午癸未納音
木以土為財庫以上為夾貴印庫火財而得壬辰之水
土財而見戊辰之木謂之庫中逄鬼先成必破又甲戊
庚乙巳丙丁壬癸六辛年月日時順連四干不斷不必
在牛羊䑕猴雞猪馬虎之位但見辰戌二位便為天乙
受福納主學問該愽文章華藻科名巍峩官職清華庫
帶正印而庫墓者為上庫墓而非正印者次之無印者
為下(又/曰)干神一字而支神相應前有貴擁後有馬乘中
有建禄者是夾禄夾貴也假令己未人己巳月己未日
己巳時四巳干神一字不雜巳貴在申故曰前有貴擁
未有馬在巳故曰後有馬乘貴踰三品之命若丁巳丁
未則正夾禄辛卯辛丑則正夾貴當從落斷之(又/曰)禄貴
夾持人少得如戊午人得丙午日時戊禄在巳夾在後
戊貴在未夾在前又如己未年辛未月己未日辛未時
葢巳禄在午在後巳貴在申在前禄與貴人夾扶其身
不湏帶别支神乃為貴命(又/曰)前遮後擁人中仙乃禄馬
夾貴在本命前後是也(理愚/歌曰)凡欲持綱入帝朝貴星不
與賤星交將軍湏是貴煞裹宰相多應禄馬包凡貴人
格湏要五行中無一位駁雜徃來更生旺有氣帶福神
於其上四位貴却不是貴格(占歌/云)好年不如月好月不
如時尊親帝座位前後貴人隨只如陳國相庚寅丙戌
辛卯己丑雖是大敗却得天乙貴更本命太歳為年中
天子前歌云尊親帝座位是也又己丑庚寅辛卯相連
謂之連珠鳯凰雖無科名官居相位又寅帶天德月戌
為太煞同况陳姓屬徴音火在戌合在寅(經/云)本音墓處
天德太煞同主三台八座之榮自餘不夾太歳値禄馬
同入相
　　福神相還
凡禄馬官貴六合華葢金轝文星貴人正印庫食竒德
之類皆謂之福神遞互相還為格若無死絶衝破空亡
有五行旺氣福神助之主為將相如此而又有煞神即
少逹歴重任若有死絶無衝破空亡只在格上㸔之又
湏尊者吉方可干神主本為重凡干神作生旺臨官或
作福神皆是吉位而納音死絶兹為尊吉卑㐫若納音
既死絶更有衝破空亡即不成就不過一簿尉州縣縱
他位有福助之亦不過一多難京朝官耳若空亡衝破
更有三刑六害必是一孤獨貧夭或僧道併無成舉人
更觀五行輕重消息乘生旺氣者特逹之士只消一件
可作大乘生旺之氣湏兩件可也
　　四時攝聚
甲寅丙寅木火攝聚於寅丁巳辛巳金火攝聚於巳庚
申甲申金水攝聚於申壬申戊申水土攝聚於申癸亥
乙亥水木攝聚於亥遇者主清要顯逹若月令不得地
亦福(神白/經云)金水聚於申火木聚於寅水木聚於亥火土
聚於已全在日時徃徃有福若更四時有氣逄生十有
九貴
　　致一凝神
聖人得抱一之眞則無所不逹鬼神含得一之靈則變
化無窮而隂陽之理精神之運歛散抑揚於一者所以
為致一之命乃間世賢輔出羣大貴人也如年月日時
胎五位納音四木一水四金一土之類一見於時或一
金四水土一水四金土一見於年各有旺氣發越一路
是也五位中年胎月俱丑而日上或時上見一寅之類
年胎月時俱是戊巳而日上見一丙之類或天乙天官
文星天德徃來見於四位為福貴之氣獨胎一位無福
貴之氣禄馬官印貴德㑹於帝座三合於日時上帶本
家一位禄馬四位俱乘旺氣獨於時上帶一路死絶之
氣或四位俱帶死絶之氣獨於日或時上帶一路生旺
之氣四位或甲乙或丙丁或庚辛或壬癸而日上或時
上見一眞官諸如此類湏徃來會合歸於一者方成此
格若自生旺一路見福貴自死絶一路見福貴亦是
　　虛中精實
人之年時上下如天地覆載而運日月於太虛之中此
虛中精實之格最為竒妙雖美惡相雜喜憎相半無不
併包而兼容之眞大器遠業之命年與時上下乘生旺
之氣惟日一路帶衰敗死絶之氣或上下乘金玉剛柔
之德惟月日上一路建水火變通之氣或上下俱帶天
乙天官文星禄馬並互換見諸吉神獨日位無禄馬貴
氣或年月時得寅午戌生旺庫三合純全獨日上一位
帶三合衰敗死絶之氣是也入此格者曠世無忌休休
有容富貴不能滛威武不能屈如陳以勤閣老辛未戊
戌丁卯辛亥申時行狀元乙未乙酉甲辰乙亥其説註
蘭臺妙選是此格也
　　功奪造化
年月日胎俱在死絶無氣之鄉而得一時在自生自旺
之地是也假令本命屬金年月日胎俱無氣而得癸酉
屬火而得戊午屬水而得丙子屬土而得庚子屬木而
得辛卯皆納音自旺之地或辛巳丙寅巳亥甲申戊申
皆納音自生之地若大小二運行年太歳只以生時較
量灾福葢不生不旺則不能成人故也
　　功侔造化
本命納音生居無氣之地却得救助而徃來復旺於本
位是也假令辛酉人得癸卯癸卯人得辛酉葢辛酉之
木困於金鄉却得癸卯金復旺於酉而木復旺於卯徃
來互換故為吉會(又/云)辛酉失位之木惟對以癸卯則剛
柔相濟得之者文明俊敏决取巍科如前朝穆宗丁酉
癸卯癸卯辛酉嚴嵩閣老庚子己卯癸卯辛酉是此格
也
　　内陽外隂
如年時納音屬金水日月屬火木金水為隂火木為陽
又年時屬水日月屬木水遶花堤乃外隂内陽俱是又
云不拘内外只要成象為妙
　　鼎足鎡基
鼎足之義謂之三合見三竒三合見一馬合三合見本
干三合帶本家俱以得生旺為貴切忌以金當寅午戌
之類湏旺中損夀三合見三竒乃乙丙丁或甲戊庚在
年月日時而地支三合之類三合見一馬乃申子辰而
得寅馬己酉丑亥馬之類三合見馬合乃寅午戌見巳
合申之類三合見本干乃甲乙人得亥卯未丙丁人得
寅午戌之類三合帶本家如寅午戌火命得丙寅戊午
甲戌帶本家火亥卯未得己亥辛卯癸未帶本家木之
類又三合寅午戌馬在申有申而缺寅亥卯未馬在巳
有已而缺亥申子辰馬在寅有寅而缺申巳酉丑馬在
亥有亥而缺巳名三合馬換頭支也
　　拱揖闕門
闕門乃年對處本命甲子以己巳辛未為拱揖虛午為
闕門本命乙丑以庚午壬申為拱揖虛未為闕門餘皆
倣此考諸書尤重子午餘稍輕以子午為端門帝座故
也陽命見天官合隂命見天官印綬在日時拱揖二位
者如甲以已為天合辛以丙為天官壬為印綬之類或
二天合二天官二印綬夾輔闕門亦貴資以天德天乙
尤貴凡拱二位虛夾一位兩干同類方為眞拱有拱將
拱官拱座拱貴拱印不同不特拱門已也拱將乃月將
拱官乃官星拱座乃時為帝座拱貴乃天乙貴神拱印
乃甲戌乙丑壬辰癸未為本家印只湏不破為貴(林開/云)
坐實不如拱虛明合不如暗會是也拱有七十二格拱
刃拱害拱馬拱學堂拱飛刃拱刼煞拱亡神拱鬼拱旺
拱破拱孤辰拱寡宿拱岩廊拱合拱君臣合凡拱湏詳
煞神輕重分高低言禍福貴賤若甲子見甲寅乙丑見
乙卯丙寅見丙辰丁卯見丁巳戊辰見戊午巳巳見巳
未庚午見庚申辛未見辛酉壬申見壬戌癸酉見癸亥
命前二辰有用必貴無用平常(一名金/章格)
　　龍躍天門
辛亥人得壬辰日時壬辰人得辛亥日時如見丁亥為
正入格天門在西北處乾位得壬辰水正印而六龍在
御見亥所以為福若得丁亥則干神合壬禄在亥入此
格者有潤澤生民濟世功業
　　虎卧龍閣
庚申人得辛卯日時者為正入格白虎家在庚申而辛
卯重重見之則為龍閣故曰虎卧龍閣得此者主貴有
聲譽彈壓名臣
　　雲行雨施
丙午丁未人得戊子巳丑日時戊子己丑人得丙午丁
未日時葢丙午丁未天河水戊子巳丑霹靂火子午居
隂陽之正位今全見之隂陽合乃雨如已入貴格而更
得此主膏澤及民有衝破空亡亦不失為州縣之職
　　清肅憲臺
巳酉丑人皆得乙字者是假令乙丑人得乙酉月乙巳
日得乙酉時為正入格金主刑乙眞金己酉丑金之正
位上下全見之多為臺諫之任若胎月中見驛馬則任
憲司之職
　　風雲慶會
此格一至三日得甲或寅四至六日得乙或卯七至九
日得丙或巳十至十二日得丁或午十三至十五日得
戊或巳十六日至十八日得巳或午十九日至二十一
日得庚或申二十二至二十四日得辛或酉二十五至
二十七得壬或亥二十八至三十日得癸或子湏將三
日一分干十干日内細推㸔甲乙逄寅卯為貴
　　重䕃重官
重䕃者如甲人逄癸又見庚重官者如甲人逄辛又見
丙葢甲以癸為䕃癸以庚為䕃甲以辛為官辛以丙為
官如甲人逄兩辛不用此論
　　包裹旗旌
神煞中刼煞曰旗亡神曰旌二者相見方為旌旗獨有
一位則非包裹者乃貴也且如庚辰丙戌庚午丙子刼
煞在巳亡神在亥庚辰庚午拱巳上刼煞曰包裹旗丙
戌丙子拱亥上亡神曰包裹旌餘格類此若遇旌旗全
官雖卑亦作小監司或為帥者如帶刃身尅煞多斬人
煞尅身必刃來傷死
　　富貴所成
如甲人生亥卯未甲辰得辛亥丙寅己亥甲寅得辛未
丙子己亥
　　眞體守位
如丁人得壬而在寅卯辰亥之中或見丙辛各在旺地
别位無丁是也
　　虛一待用
四主本干相連即跳一字如甲乙丙戊跳丁一字是也
得之者穏歩青雲若四主本支相連而重一字如子子
丑寅乃頭重尾輕主夭折
　　假音得時
如土人生夏季或居申子辰中運四季
　　寶義制伐四事顯朝
尊生卑曰寶卑生尊曰義上尅下曰制下尅上曰伐以
此四者胎月日時上下相生相尅
　　五行不雜九命相養
謂三元各處一方帶本位禄而和及三元各居旺庫而
納音干支相生育也
　　主旺本成會於一方
庚子土得丙戌月丁丑胎庚辰日癸未時之類若無衝
破却會在本氣之方更有禄馬尤妙
　　月官德合暗逄支禄
如丁亥得壬辰壬戌甲人得丑未亥之類
　　用刑者有時守刑者不亂
如寅刑已而生在春制尅有用如癸巳刑戊申而無丁
干者是
人生元命支干四柱應以上諸格雖主本無氣亦主名
聞挺特出羣三元有地而貴四柱遞合而榮三元俱有
用得地必富貴清顯胎月日時交互相合而朝命即是
榮貴清顯之命但忌空亡死絶相衝為破壞若入格命
更得福集帝座湏歴清華之選或有刑破迤遞减退言
之若有天中相衝相刑帶煞多是右職更天中相刑衝
主多停替
　　十干十二年生大貴人例
六甲年(丁/卯)月(乙/未)日(戊/寅)時　　　六乙年(己/卯)月(甲/戌)日(乙/亥)時
六丙年(庚/寅)月(丁/巳)日(丙/午)時　　　六丁年(丙/午)月(壬/辰)日(丁/未)時
六戊年(壬/戌)月(己/丑)日(戊/寅)時　　　六巳年(辛/未)月(己/未)日(丙/寅)時
六庚年(甲/申)月(庚/申)日(辛/巳)時　　　六辛年(丙/申)月(庚/午)日(辛/巳)時
六壬年(辛/亥)月(壬/辰)日(丁/未)時　　　六癸年(丙/辰)月(丙/辰)日(戊/子)時
以上逐年只有一日一時主有大貴人應世建功立業
之命不然出塵神仙常術不能曉也大貴人莫過帝王
考歴代創業之君及明朝諸帝無一合者余嘗謂天下
之大兆民之衆如此年月日時生者豈無其人然未必
皆大貴人要之天生大貴人必有冥數氣運以主之年
月日時多不足憑余紀縉紳與凡民命同者不能悉數
姑就縉紳論如黄懋官侍郎與申价副使命同黄死於
兵禍申死牖下申先黄死官之大小又不論也朱衡與
李庭龍命同朱發科壬辰李發科癸丑朱官至尚書李
止大叅夀又不永其子孫之多寡賢否又不論也萬宷
與饒才命同萬舉進士官至卿貳饒止舉人官至太守
然饒多子而萬則少又萬以謫戌死而饒則否其夀夭
得喪又難論也三河王且齋兄弟同産而功名先後亦
自不同况天下之大九州之廣兆民之衆其八字同者
何限又烏可以例論耶余記小説説一走卒與魯公命
同魯公遇朝廷有大恩寵則此卒受大責罰魯公有小
喜慶則此卒有小譴責其相反有如此者又染家生子
與魯公命同前後差六十年術者以魯公之命証之其
家大喜謂他日必貴自孩童時恣其所為後遂酗酒逰
蕩醉死於水年止十九又記樂善録太學二士人命同
又同發觧過省約就相近逰宦庶彼此得知灾福後一
人任鄂州教授一人任黄州教授未幾黄州者死鄂州
者為治後事祝曰我與公生年月日時同出處同公先
捨我去使我今死已後公七日矣若有靈宜托夢以告
其夜果夢云我生於富貴享用過當故死公生於寒㣲
未得享用故活後鄂官至典郡豈非有所警惕享用不
過之所致乎又吾郡有顔守芳生員與厰民袁大綱命
同顔貧袁富顔多子袁僅二子顔在而袁已死顔讀書
守禮有危疾而能自保竟歳貢出身袁則反是合是數
人觀之豈所生之家不同而各人所習之業又異其保
身慎修克儉長年在吾人自求多福耳若曰我命該富
貴長夀而不修德進學驕恣不法豈命之所以為命也
耶
　
　
　
　
　
　
　
　
　三命通會卷六
欽定四庫全書
　三命通會卷七
　　　　　　　　　　　　明　萬民英　撰
　　　子平説辯
今之談命者動以子平為名子平何所取義以天開於
子子乃水之專位為地支之首五行之元生於天一合
於北方遇平則止遇坎則流此用子之意也又如人世
用秤稱物以平為準稍有重輕則不平焉人生八字為
先天之氣譬則稱也其年為鈎時為權月為提綱日為
銖兩八字以日為主中有財官印食旺相日干亦坐旺
相之地如鈎綰物與權相應其命則富而貴如財官印
食旺相日干乃值於休囚如以鈎綰重物與權自不相
應其秤則不平其命賤而貧如財官印食休囚日干值
於旺相亦若鈎綰輕物與權自不相應其秤自不平其
命亦蹇滯設使三物無氣日主休囚非貧賤則夭亡此
用平之意也(經云/)先天太過後天减之先天不及後天
補之先天後天無太過不及然後為能平焉運限者後
天也且如先天八字日干旺相太過者宜行休衰之運
發泄其氣如日干休囚不及者宜行旺相之運生扶其
氣二者則能發福發財遷運亨通譬醫家補㵼之法耳
若日干旺甚仍行旺運日干太衰又行衰運則皆太過
不及生禍生灾蹇滯不通矣吁運者轉也十年一轉窮
通可知皆由大運之興衰以驗歲君之禍福是故觀貴
賤榮枯者觀於子平可見矣觀子平者觀先後天之論
可見矣按此説子平二字誠為有理但子平係徐君易
之字今之談命者逺宗其法故稱子平考濯纓筆記子
平姓徐名居易子平其字也東海人别號沙滌先生又
稱蓬萊叟隠於太華西棠峰洞子平之法以人所生年
月日時推其禄命無有不中其源葢出於戰國珞琭子
世有元理消息賦一篇謂其所作然觀其文殆後人偽
撰非路琭之本真也珞琭同時有鬼谷子漢有董仲舒
司馬季主東方朔嚴君平三國時有管輅晉有郭璞北
齊有魏定唐有袁天綱僧一行李泌李虛中之徒皆祖
其術泌嘗出逰得管輅書天陽訣又得一行所授銅鈸
要㫖占人吉凶極驗泌以是傳之李虛中推衍以用之
珞琭以年虛中以日其法至是一變五代時有麻衣道
者希夷先生及子平軰子平得虛中之術而損益之專
主五行不主納音至是則其法又一變也子平没後宋
孝宗淳熙有淮甸術士號冲虛子者精於此術當世重
之時有僧道洪者宻受其傳後入錢塘傳布其學世俗
不知其所由來直言子平耳後道洪傳之徐大升今世
所傳如三命淵源定真論等皆其所著以是本書變易
盡矣觀五行精紀蘭䑓妙選三車一覧應天歌等書與
淵源淵海不同葢觀文察變治歴明時皆隨其時而改
革故雖百年之間數術之説亦不能不異矧自大升之
時上距子平已三百餘年其法不知經幾變矣或謂大
升得子平之真傳觀繼善等篇不外明通賦但更易其
詞而元理消息一賦則大升之獨得也今人推命之術
又元人復推子平大升二家之法而演繹為之者顧今
之談命者動稱子平而莫知其原余故解子平二字而
詳辯之
　　　論性情相貌
夫貴賤觀乎八字性情應乎五行善惡仁義禮智信心
之所主喜怒哀樂愛惡欲情之所生東方震位木號青
龍名曰曲直五常主仁其色青其味酸其性直其情和
旺相主有博愛惻隠之心慈祥愷悌之意濟物利人恤
孤念寡直朴清髙行藏慷慨丰姿秀麗骨格修長手足
纎膩口尖髮美面色青白語句軒昻此則木盛多仁之
義休囚主痩長髮少抝性偏心嫉妬不仁此則木衰情
寡之義也死絶則眉眼不正慳吝鄙嗇肌肉乾燥項長
喉結行坐不穏身多欹側遇火色帶赤見土則色帶黄
逢金則色帶白見水則色帶黒其餘四行例見
火屬南方名曰炎上五常主禮其色赤其味苦其性急
其情恭旺相主有辭讓端謹之風恭敬謙和之義威儀
凛烈淳朴尊崇面貌上尖下濶形體頭小脚長印堂窄
而眉濃鼻凖露而耳小精神閃爍語言急速性燥無毒
聰明有為太過則聲焦面赤摇膝好動不及則黄痩尖
楞詭詐妬毒言語妄誕有始無終
土屬中央名曰稼穡五常主信其色黄其味甘其性重
其情厚旺相主言行相顧忠孝至誠好敬神佛不爽期
信背圓腰濶鼻大口方眉清目秀面肥色黄度量寬厚
處事有方太過則執一古朴愚拙不明不及則顔色憂
滯面偏鼻低聲音重濁事理不通狠毒乖戾不得衆情
顛倒失信慳嗇妄為
金屬西方名曰從革五常主義其色白其味辛其性剛
其情烈旺相則英勇豪傑仗義疎財知㢘耻識羞惡骨
肉相應體徤神清面方白淨眉髙眼深鼻直耳紅聲音
清亮剛毅果决太過則好勇無謀貪欲不仁不及則慳
吝貪酷事多挫志有三思少决斷尅薄内毒喜滛好殺
身材痩小
水屬北方名曰潤下五常主智其色黑其味鹹其性聰
明其情良善旺相則機關深逺足智多謀學識過人詭
詐無極面黑光彩語言清和太過則是非好動飄蕩貪
滛不及則人物矮小行事反覆情性不常膽小無畧此
雖五行之喻實與人事相干以上五行情性叅以命中
所遇吉凶神然斷之大抵生旺者主長大死絶者主矮
小若有煞臨不在此限又從煞上斷若有尅則從所尅
之五行斷又槩取日時上納音看有尅無尅并神煞所
臨有氣無氣斷其形狀性情無有不驗
(又曰/)推人性行只在日時上看本五行不論納音命若
入格而逢生旺主天性明白遇物不逆動必應機言語
聲髙豁達大度臨事能斷公平不疑犯難不畏平生不
以財物為吝好施與不私已奢㤗歡樂多情尚義防有
不善終之患若命入貴格而逢死絶者主為性寡合機
深意宻多疑多忌動拘禮節謹顧行止修餙儀貌常自
檢約不妄設施防有隂謀之患若小人之命已入賤局
而逢生旺者主性氣無常不自檢束為事不顧危亡好
鬪爭恃强壓弱親近惡黨不事家業必竟不得善終死
絶則為性滛邪動必巧偽畜縮執抝舉動修飾專㺯言
詞好自矜衒臨事無斷少是多非一生無立宰公要訣
云志髙量逺葢因水處深源篤信守仁祇為土成山岳
仁慈敏厚木成甲乙之方性速辨明火應丙丁之位譽
髙義重因金歸合庚辛處於中者正性不移或盛或衰
性情變易水乘衰敗性昏無頼土力太微蔽執寡用木
歸蹇地太柔而治事無規火數未興小辨而太傷無决
金當淺薄雖義而有始無終是五行得地失地太過不
及皆能為凶也子平賦云美姿貌者木生於春夏之時
無智識者水困於丑未之日性質聰明葢為水象之秀
臨事果决皆因金氣之剛五行氣足體必豐肥四柱無
情性多頑鄙指迷賦云文章明敏兮定須火盛威武剛
烈兮乃是金多木盛則懷惻隠之心水多則抱機巧之
智至土之性最重為貴廣信集云凡命五行生旺者好
事華飾胷中無物亦主好色火命尤𦂳死絶相尅墓者
多好禪道歸根復本也張白先生云自絶五位五般情
金主義自絶則寡義木主仁自絶則不仁水主智自絶
則失智火主禮自絶則無禮土主信自絶則寡信凡五
行如先生旺後死絶則為多鄙壺中子云言詞狡猾誕
時合值六虛六虛住處曰謾語神凡人得之心好撰飾
虛詞重併遇者必狡猾平生妨尅尊親漂流他國作事
多虛聲
　　　論疾病先知五臟六腑所屬干支
(歌曰/)甲膽乙肝丙小腸丁心戊胃已脾鄉庚是大腸辛
屬肺壬係膀胱癸腎藏三焦亦向壬中寄包絡同歸入
癸鄉又曰甲頭乙頂丙肩求丁心戊脇已屬腹庚是臍
輪辛屬股壬脛癸足一身由又曰子屬膀胱水道耳丑
為胞肚及脾鄉寅膽髮脉并兩手夘本十指内肝方辰
土為皮肩胷類已面咽齒下尻肛午火精神司眼目未
土胃腕膈脊梁申金大腸經絡肺酉中精血小腸藏戌
土命門腿踝足亥水為頭及腎囊若依此法推人病岐
伯雷公也播揚又曰午頭己未兩肩均左右二膞是辰
申夘酉雙脇寅戌腿丑亥屬脚子為隂又曰乾首坤腹
坎耳儔震足巽股艮手留兊口離目分八卦凡看疾病
此推求
夫疾病皆因五行不和即人身五臟不和也葢五行通
於五臟六腑通於九竅凡十干受病屬六腑十二支受
病屬五臟丙丁巳午火局南離主病在上壬癸亥子水
局北坎主病在下甲乙寅夘屬震主病在左庚辛申酉
屬兊主病在右戊己辰戌丑未屬坤艮主病在脾胃及
中脘諸風暈掉眼光日昏血不調暢早年落髪䈥青爪
枯屬肝家甲乙寅夘木受虧主病故也諸痛膿血瘡疥
舌苦瘖瘂者屬心家丙丁巳午火受虧主病故也浮腫
脚氣黄腫口臭翻胃脾寒膈熱者屬脾家戊巳辰戌丑
未土受虧主病故也鼻塞酒齄語蹇氣結咳嗽喊者屬
肺家庚辛申酉受虧主病故也白濁白帶霍亂㵼痢疝
氣小腸屬腎家壬癸亥子受虧主病故也
甲乙見庚辛申酉多者内主肝膽驚悸勞瘵手足頑麻
䈥骨疼痛外主頭目眩暈口眼歪斜左癱右瘓跌撲損
傷遇丙丁火多無水相濟則痰喘咯血中風不語皮膚
乾燥内熱口乾女人主血氣欠調有孕者墮胎小兒主
急慢驚風夜啼咳𠻳面色青黯是也
丙丁見壬癸亥子多者内主心氣疼痛顛癎舌强口痛
咽啞急慢驚風語言蹇澁外主潮熱發狂眼暗失眀小
腸疝氣瘡痍膿血小便淋濁婦女主乾血氣經脉不調
小兒主痘疹疥癬面色紅赤是也
戊巳見甲乙寅夘多者内主脾胃不和翻胃隔食氣噎
蠱脹泄㵼黄腫擇揀飲食嘔吐惡心外主右手沉重濕
毒流注胷腹痞塞婦人主飲食不甘吞酸虛弱呵欠困
倦小兒主五疳五軟内熱好唾面色痿黄是也
庚辛見丙丁巳午多者内主膓風痔漏糞後下血痰火
咳𠻳氣喘吐血魍魎失魂虛煩勞症外主皮膚枯燥肺
風鼻赤疽腫發背膿血無力婦女主痰𠻳血産小兒主
膿血痢疾面色黄白是也
壬癸見戊巳辰戌丑未多者内主遺精盗汗夜夢鬼交
白濁虛損寒戰咬牙耳聾睛盲傷寒感冒外主風䖝牙
痛偏墜腎氣腰痛膝痛淋瀝吐㵼怕冷惡寒女人白帶
鬼胎經水不調小兒主耳中生瘡小腸疼痛夜間作炒
面色黧黑是也賦云筋骨疼痛葢因木被金傷眼目暗
昏必是火遭水尅土虛逢木旺之鄉脾傷定論金弱遇
火炎之地血疾無疑又云木逢金尅定主腰脇之灾火
被水傷必主眼目之疾心肺喘滿亦干金火相刑脾胃
損傷葢因土水戰尅攴水干頭有火遭必腹病心懞支
火干頭有水遇則内障睛盲炎上煩焦蒸土曜頭禿眼
昏潤下純濕無土制腎虛耳閉熒惑乗旺臨離巽風中
失音太白堅利合兊坤兵前落魄又云心受病口不能
言肝受病目不能視脾受病口不能食肺受病鼻不能
嗅腎受病耳不能聼各從所主以證虛實金鬼不宜針
刺火鬼切忌艾傷土不用丸木須忌散金為福西地求
醫木來生東方用藥水絶須當針刺藥宜金石回生土
弱欲得火灸尋醫徴姓無厄火鬼煎劑能治水鬼丸散
偏宜噫人病百端理無二焉望聞問切乃醫家之妙用
生尅制化為術士之𤣥微若能叅究根源標本不離斯
法論曰康泰生於和合疾病起於刑傷究五行衰旺之
理推百病表裏之詳内應五臟外屬四肢且如木氣休
囚兩鬂消疎而不髮火臨死絶雙瞳昏暗而無光火中
隠土少水制則心神恍惚木下藏金無水收則腿足損
傷甲乙兊生逢壬癸醉鄉而死丙丁坎育遇庚辛溝港
而亡水盛木浮多生泄痢土重金埋常病氣髙諸風掉
眩乙木旺而辛金衰疼癢瘡瘍丁火盛而癸水弱痞塞
腫滿只因已土太過憤鬱病痿葢為辛金不及耳目聰
明癸水旺寒邪拘縮腎經虛甲乙能傷戊巳無救而缺
唇丙丁善尅庚辛少制而瘖瘂火中有土項生瘰癧之
灾水中有上腹患蠱腫之病用神受制而被刑亡於棒
杖上下逢鬼而無救死作懸梁四柱重衝多凶而他鄉
喪體五行衰敗不足而瘟疫亡身水敗腰駝莫用軒岐
之法金刑龜背安施盧扁之方庚辛氣秀西方見木而
亡於兵刃甲乙敗絶坤南無水而骨飛肉颺辛巳丙申
遇刑臂虛而人生六指己夘戊寅逢敵胃弱而常病瘡
疽乙未甲午逢金人多鱉頭癸夘己丑相刑病生腰膝
甲申乙酉㓜年多病肝經辛夘庚寅晚年勞傷䈥骨丙
火上炎丈夫每忌於身心丁火下濕女人虛癆而血産
金土臨寅夘病肺喘脾寒戊巳值敗火患脾因宿塊庚
辛見火相刑女人須憂白帶丙丁俱向離方婦人切忌
血崩羊刃則砭肱而炙股懸針則刺面以文身日時衰
敗大患難瘳干支刑害小疾不療氣相得而安和氣相
逆而灾殄病症不離於六脉死生難越乎五行細究興
衰萬不失一古歌曰戊巳生時氣不全月時兩處見傷
官必當頭面有虧損膿血之瘡苦少年(又/)日主加臨戊
巳生支辰火局氣薰蒸衝刑尅破當殘疾髪禿那堪眼
不明(又/)丙丁日干五行衰七煞加臨三合來升合日求
衣食缺耳聾殘疾面塵埃(又/)壬癸重重叠叠排時辰設
若見天財縱然頭面無㿀癩定主其人眼目灾(又/)丙丁
火旺疾難防四柱休囚辰巳方木火相生來此地啞中
風疾暗中亡
(又曰/)人之生也受氣於父成形於母五臟和平者無疾
尅戰太過不及者主疾内經云東方實西方虛㵼南方
補北方東方實者木太過也西方虚者金不及也㵼南
方者火太過也補北方者水不及也是以五行太過不
及皆主疾也若水升而火降火降而金清金清而木平
木平而上不及尅五臟各得中和之氣疾病何自生焉
人之四柱内外上下五行和者無疾或相戰尅太過不
及皆為疾也隂陽書金剛火强自刑其方木落歸本水
流趨東所以論三刑刑則殘害言太過而身疾也若只
取不及為疾必有一偏之失凡五行有死絶而成疾者
水死絶多腎氣腰足攻注滑泄便溺不利之疾　火死
絶主膓氣結塞驚悸徤忘精神不安之疾　木死絶虛
風目濇眩暈筋急爪甲枯顇喜怒顛倒擇飲擇食之疾
　金死絶主氣虚喘急咳𠻳皮毛焦燥乾嗇骨節疼痛
涕泪大腸泄痢便血之疾　土死絶主面黄减食隔噻
吐逆肢體怠惰喜卧嗜睡多思足慮耳聾神濁徤㤀少
喜動作之疾
有相尅而成疾者金火相尅生旺則瘍瘡癱瘇死絶則
癆瘵嘔血　土木相尅生旺主疲悶昏眩風麻小腸疾
痛瘇死絶主吐食癥塊疽癖積滯之疾或主中風　金
木相尅生旺主肢足骨節不完眼目之疾死絶主氣虚
精脫癆瘵癱瘓之疾　水土相尅主脾濕泄㵼中滿痰
𠻳不利之疾
有相生而生疾者火木相生生旺則上盛隔壅目赤頭
風死絶則傷寒作狂悶亂疾　火土相生生旺則胃實
死絶則唇焦紅氣熱結大便不利　金水相生生旺則
氣滯死絶則精滑　水木相生生旺則嘔吐胃虚死絶
則精敗傷寒痁瘧　金土相生生旺則多虚無肌肉死
絶腸鳴䖝作
凡水土木相逢於無氣之處主蠱氣腸脹吐逆之疾
凡金水火相逢於無氣之地主痢疾金主大膓水火守
之隂陽不和也
凡水逢土多主翻胃疾土多而無木氣疏之主聾瞶疾
葢腎水不流則為翻胃氣不通則為瞶也
(又曰/)凡論殘疾病症先論日干次詳月令然後通年時
看之傷官主殘疾煞重亦然乾卦在亥亥為天門六辛
生人得此日此時多主盲聾亥屬腎腎通耳丙火遭水
尅也子位坎宫傷官煞重相刑主下部疾寅宫艮土主
脾胃面色痿黄之疾若戊巳生人甲乙為刑旺之煞二
月乙木子夘相刑刑起子中夘木為煞者亦主下部疾
辰屬震此月帶傷官少年主多驚疾葢震者動也輕則
主驚脾胃疾重則主足疾震長男子二月水生木者亦
如此已為巽傷官煞重主婦人血氣不調勞疾午為離
為目傷官煞重主失明頭風之症申屬坤為衆隂傷官
煞重主腰脚䈥骨之疾傷官傷盡者不在此論酉為兊
屬口齒不全之疾戌為火庫主下血痔漏之疾丑未傷
官亦主脾胃傷官煞旺者年年病瘟主用上下戰尅五
行無救助主身體不完頭面殘傷賦云申中無氣遇寅
戰頭目偏斜乙丙有刑遇辛傷每朝發禍炎火盛水而
滅眼目多昏虚土旺水而崩肚腸蠱腫丙中藏土人多
火眼已到震方定主缺唇土受木制乃多脾胃之灾木
被金傷筋骨疼痛之患水土相刑無救助定有失步之
虞金火相刑為鬼煞多應上喘之疾壬癸戊己相扶難
聼音樂丙丁壬癸相隨乍辨青黄時來尅日肢體難完
水若遇刑頭面易損若上下鬼尅都臨死墓土臨甲乙
死於嘔吐之中火局庚辛絶在心氣之病水東腎虚臨
身金北骨癆加體木南風氣為災更看空亡五墓元辰
七煞如遇死絶難保性命
(又曰/)凡一切諸煞亦有主疾者刼煞主小腸又主耳聾
咽喉疾官符主腰脚疾咸池主酒色勞瘵膿血便溺疾
大耗主暗昧或贅疣疾飛㢘名天瞽支干無氣主無目
凡禄主因食致疾須帶煞尅身方是
凡命見真衝氣散或真刑氣散多是廢疾之人甲辰甲
戌乙丑乙未土木交加主癱瘓之疾丙申丁酉金火交
加主血筋所傷戊子已亥水土交加主脾胃之疾庚寅
辛夘金木交加主䈥骨勞𠻳之疾癸巳壬午丙子丁亥
水火交加主頭面目疾
燭(神經曰/)日被時尅莫相對終是艱辛病禍纒金木戰
兮憂病骨水凌火氣眼生煙金水死兮為風癩土多水
少敗丹田土遭木尅脾胃弱火勝金殘血裏眠水深金
重逢水厄遇水定敎落深淵水少火多應受渴火多土
少語狂顛水若深兮火若明水滿火明夀難延金絶切
忌四肢損土多帶火受憂煎木若盛時應蹇塞更須仔
細辨根源
(廣信集云/)凡命禄對衝一辰如坐命宫或疾厄宫主人
手足有缺身體不完六厄亦係名曰互戰辛夘日時名
曰白虎閉目火年必損眼其餘辛與夘字者亦忌之(壺/)
(中子云/)金衰火盛嘔血不爾脫肛水竭土盈病癖忽然
耳瞶(沈芝云/)破碎羊刃招痕疾疾宫六害還非吉日時
累犯旺鬼凌無氣空亡纒病卒(又曰/)月隂滛泆忌相逢
隂命須憂帶下通月水不調縁好事男兒痔漏及腸風
(月隂月煞也即寅/午戌在夘之例)
凡欲推疾病灾厄先看禄命身三等大小運如何若三
命無氣禄馬敗絶但得禄財命財旺相亦不至死若父
病推其子命如子命遇孤辰寡宿䘮門弔客及白衣煞
臨命其父必有不可救之疾夫妻亦准此推
　　　論貧賤凶惡
凡貧賤之命多無貴氣或五行死絶支干閒慢不相干
渉或禄空亡大耗尅身天中臨日或五行死絶又落空
亡或一位上聚諸禄馬生旺却天中臨之或有他位來
刑害至於氣散或福聚處不能獨立被衆位分擘其福
或驛馬尅身或刼多逢尅制或辰戌丑未相尅五行無
氣而不激揚位位逢合或不合不衝上下相異其氣或
干支錯亂隂陽偏枯八字無格扶持九命有刑駁雜或
先逄生旺繼逄死絶或化氣失時本命無氣或假音殃
尅主本倒亂父子乖違以上此等之命俱主貧賤
(又云/)貧賤之命常用建禄食神為救神命中有此二救
雖貧不至困餓雖賤不至奴婢一遇運發却小小稱意
運過仍貧賤也鬼谷遺文有刑聚敗極甲甲得丁己巳
夘己巳之類四柱不收甲子得丙寅丁巳辛亥壬申之
類五形未備甲子得庚子己夘癸夘之類一方前後如
木命人得己丑之類柱得隔角如辛丑得辛夘甲子得
甲戌之類皆主貧賤
凡凶惡之命乃命與五行無氣而又相尅或支干乖戾
刑衝互相凌戰帶煞或真衝刑氣散或官符大耗刑尅
本命五行死絶全然無救或官符尅身兩木相刑衝或
見辰戌魁罡相衝全無貴人驛馬相助或五行死絶相
尅處見天火水溺白虎自縊等惡煞或五行皆旺却位
位相尅氣散或交互見空亡孤寡或歲破白虎羊刃等
煞或見天中大耗刼煞亡神同宫重叠相尅或柱多隔
角帶煞或日時刼亡並煞尅年或懸針倒戈金神七煞
羊刃等煞重重尅本命或刑聚敗極四柱不救或四柱
相刑更臨虚廢之地以上此等之命俱主凶惡
(又曰/)凶惡之命常以貴人三竒華葢夾貴為救神有此
雖見凶神不至加害大忌五行閒慢而無建禄食神三
才刑尅帶煞而無貴氣相禦則其貧賤凶惡也無疑矣
　　　論夀夭
夫修短之數大抵生旺則夀長死絶則夭折譬如根深
者蒂固源濬者流長亦理之自然也凡命月日上逄生
旺時上雖有死氣不妨如月上死絶日時上雖生旺氣
不甚雄葢生承死絶故也月日生旺時上死絶夀不過
四十五歲月日死絶時上生旺死在三十歲前更有凶
煞五行凌犯必為殤子常以月管一歲至三十歲日管
三十一歲至四十五歲時管四十五歲至一百歲或生
旺或死絶逐限詳之夫人氣聚則生氣散則死若氣遇
二運太歲㑹集在死絶衰息之鄉更太歲刑尅與灾限
相應者定死各發在身無氣月日時上
凡命中有生旺多又不犯煞應是少疾病善終死於一
念之間若死絶多帶刑煞重主憔悴苦楚之灾或久淹
歲月難瘳之疾凡旺運中死或禄上死者主稱意中卒
老人行年生旺死於苦楚葢生旺則尫羸淹久少者則
死於善疾命中是亡神大耗重叠死須破屍
凡天千生旺不損尅者夀天干敗死有救助者尤夀天
干敗死相賊者夭天干生旺中有破尅者尤夭
(命鈴云/)凡欲知人夀命長短但以本年納音觀其刑尅
若生月尅命即多夭折命尅生月主夀算延長假令癸
亥水命人四月生即無夀以戊癸之年四月見丁已納
音屬土土能尅水是生月尅命又癸亥人四月生為禄
命絶處故無夀如癸丑木命三月生即有夀以三月建
丙辰納音土木尅土是命尅生月設如凶煞下生亦為
身制煞又癸丑人三月生為禄命庫墓中生多主有夀
但三十歲以前常有患難縁前有絶鄉運後有死病歴
盡衰鄉運到旺處故主晚福
(玉門關集云/)凡夀以生月定之生月居支干納音旺處
及五音相生不逆日時並胎皆得數不相刑尅者主上
夀(玉霄寳鑑云/)人命有夭夀朝元乃納音居死絶之地
而有真五行與納音比合居於生旺之位是也假如乙
酉人納音水已敗若得辛亥丙申則丙申真水復生於
申此類主享眉夀如乙亥人得癸亥戊寅之類亦是
子平以印綬重逄者夀八字停均者夀六格犯增嫌者
不夀余驗人命信然
(珞琭子云/)若乃身旺鬼絶雖破命而長年鬼旺身衰逄
建命而夭夀就中裸形夾煞魄散鄷都所犯有傷魂歸
岱府
(壺中子云/)死絶依前生旺命曰返魂(乃死而復生絶而/復旺於本命之位)
丘墓坐於本命其名絶體(墓處為丘丘處/與本命同一方)
(又云/)夀處傷殘本命必逄三合(如本命金而逄/己酉丑之類)
(壺中子云/)顔囘夭折只因四大空亡(甲子甲午旬命無/水甲申甲寅旬命)
(無金若只見兩重流年/大運遇一重圓之亦是)
(沈芝云/)建命須知夀延長如丑人見子子人見丑之類
如遇滋助無尅多長夀
(李虚中云/)凡命帶長生多者㝎有夀須本家納音旺者
謂之長生見尅制則夭凡禄馬貴人徃來在生旺之地
兼(原本/無字)死絶之氣者雖早發亦早死然須在乘旺之地
方為福餘且徒然若時得力則晚發而夀長(古歌曰/)夀
筭幽𤣥識者稀識時須是泄天機六格内有憎嫌者歲
運逄之總不宜(又曰/)夀星明朗夀元長繼母逢之不可
當寵妾不來相救助命如衰草值秋霜(又曰/)丙臨申位
逢陽水定是天年未可知透出干頭壬癸水其人必定
死無疑如乙酉壬辰丙申癸巳果凶夭
(理愚歌云/)要知天筭得遐長五行生旺最髙强旺鬼尅
身為短命禄財無氣亦為殃
(神白經云/)火忌申酉亥(甲申乙/酉癸亥)金嫌亥子丑(乙亥戊/子己丑)水
土寅夘巳(水忌戊寅己夘丁巳/上忌庚寅辛夘己巳)木怕巳午申(辛巳甲/午壬申)更
若逄隂鬼夀筭永不停艱辛久住世發即禍來尋若人
逢此地不請怨天文謂之人過鬼門氣度蕭關也
(又曰/)鬼限生來有所憂欲知人死向斯求金哥出去休
騎馬火弟歸來莫跨牛木通䑕蛇須逺走水逢雞子也
堪愁土人更切防猪兎難保年光到白頭(即小鬼煞/中鬼關煞)
(又曰/)受氣重重鬼莫臨四柱交加豈可親時兼本命還
相遇富貴之中夀不存
有衝夭煞(歌曰/)生日對時人短命生年對月亦堪傷此
是人間短命法人生值此少年亡(如寅年申月午日子/時又月與時對更被)
(時尅者/是也)生日對時人促夀時日相衝夀不長四大空亡
難保守定知惡死路頭亡(余見時日對衝者多尅妻傷/子不短命惡死亦有促夀者)
(四柱并詳之難以對衝/斷或云衝而不破無害)生日對年須可歎生時對日亦
堪傷那堪生處時同歲二八風流夀不長(如甲寅年丁/酉月戊申日)
(甲寅時不出周歲死/信然對月者亦然)有短命煞(歌曰/)猪䑕無良犬戰牛
雞聲催促夜行彪龍羊蛇兎不相入巳午無人到白頭
(此與妨害中隔宿同例三命鈴作夭年煞/主夀不長多遇䘮禍若身能尅煞則可免)
有急脚煞(歌曰/)甲乙申酉見閻王丙子亥子切須防庚
辛巳午如風燭戊己寅夘亦重傷壬癸辰戌加丑未永
别浮生入鬼鄉(廣信集作天鬼截路空若甲人見申乙/人見酉生時帶着支干皆有者定夭如)
(甲人見庚申之類太歲與大運逢/之多主孝服更與小運并主夭)金人沐浴火木胎土
死水墓四季裁命有限逢為再犯閻王急脚送書來
有截命煞(歌云/)人命歸前次一支子生須與丑為期三
逢必定遭凶死兩見須憂血漬衣(若子生人見丑各/於本命前一辰是)
有推命煞(歌云/)命後一辰不宜見兩重見者渉疑猜三
重在外中年夭五百年前禍必來(若子生人見己亥各/於本命後一辰是)
有五行滿數(歌曰/)五行生處定隂陽日月平分兩位當
(凡月一至十五日為陽/十六日至三十日為隂)六日初生名甲乙(初六日木生/至初十日滿)
丙丁依次火為强(十六日火生/至二十日滿)壬癸水流相註定(二十/六日)
(水生三/十日滿)從兹生死不乖張(假如己亥年九月三十日己/酉丁夘時其日值水滿年是)
(己亥日是己酉其水被/兩土所尅此人夭夀)
有隂陽二極(歌曰/)隂陽二極君知否男女皆從本命數
男逢九位女三雙位位相逢兼順去大小兩運氣全無
到此須知身死處兩運有氣則無妨合致一年災運苦
(男以本命順數至九辰為陽極/女以本命數至六辰為隂極)
(源髓歌云/)木水遇巳金逢寅生火生金傷本身五行命
裏皆防此遇者知非鶴髮人
以上諸説須盡詳之先以五行生旺死絶次以格局有
無損壞然後考諸神煞而以流年太歲恭之蔑不中矣
(或曰/)人之夀夭禀父母父精母血盛衰不同故人之夀
亦異其有生之初受氣之兩盛者當得上中之夀受氣
之偏盛者當得中下之夀受氣之兩衰者能保養僅得
下夀不然多夭折雖然又不可以常理拘泥論也或風
寒暑濕之感於外饑飽勞役之傷乎内豈能一一盡乎
所禀之元氣而終其天年也耶知命君子要在修身以
俟之而已
　　　論女命
或問婦人何利利在夫星夫利其婦必利夫困其婦必
困婦人從夫先觀夫星以定出身之貴賤再㸔子星以
察晚年之榮辱官煞財得地夫利也食神得地子利也
夫利則出身富貴一生享福子利則晚年厚養褒寵誥
封然亦有旺夫者以食生財財生官故耳反是則否女
命以尅我者為夫我生者為子皆要得時乘生旺之氣
若旺氣只聚於時亦可用官為夫不要見煞用煞為夫
不要見官一位為好有兩位官星無煞以雜之四柱純
煞無官以混之俱為良婦更得本身自旺尤佳但旺不
可太過食為子息引歸時逢旺再得二徳扶身乃夫貴
子榮之命不宜身旺重叠暗藏夫神及傷官七煞魁罡
相刑羊刃太重合多有情皆主不美歲運亦然看有八
法八格須細詳之
　　　純
純者一也如純一官星或純一煞星有財有印不值刑
衝不相混雜是也如(一命/)癸巳戊午辛酉丙申本身專
禄旺不從化辛用丙官為夫星五月火旺夫徤丙用癸
為官坐貴見戊為食同歸禄於巳辛金生壬水為子引
入申時長生之地天干癸戊辛丙水火既濟地支巳午
酉申拱夾財庫所以嫁夫為官而食天禄夫榮子貴之
命(又/)癸亥甲寅丙戌甲午丙用癸為夫臨官在亥甲為
印坐寅建禄自身坐庫己土為子歸禄於午居時子息
之位甲木為已土之官四柱純一不雜故主子貴䕃餘
倣此推
　　　和
和者恬靜也如身柔弱獨有一位夫星柱無衝破攻擊
之神禀其中和之氣則為和也如(一命/)壬辰辛亥己夘
己巳己用甲為夫亥乃長生之地得天時地利甲以辛
為官金生於己巳以金為子亦生於已謂之夫得官星
子得長生故主益夫旺子雖自坐夘支為煞有已中庚
制為去煞留官之論女命之貴也(又/)丁丑壬寅丁酉已
酉丁用壬為夫甲為印乃夫之食禄丁酉日貴生已酉
之子壬水得已土為官主夫貴已土得甲為官主子貴
酉中財旺榮夫䕃子之造餘倣此推
　　　清
清者潔淨之稱女命或一官一煞不相混雜謂之清要
夫星得時柱有財生官有印助身無一㸃混濁之氣方
為清貴如(一命/)己未壬申乙未甲申乙以庚為夫庚䘵
到申以丁為子丁旺於未以壬為印壬生於申又坐下
支神為乙木之財財旺則能生官四柱無刑衝破敗(經/)
(云/)財官印綬三般物女命逢之必旺夫故為夫人之命
(又/)甲寅癸酉丙寅戊子丙用癸為夫坐酉自生癸得戊
為官癸禄居子夫得禄者貴丙火得戊土為子坐財逢
煞印主子貴餘倣此推
　　　貴
貴者尊榮之號命中有官星得財氣以相資三竒得其
宗四柱不植鬼病乃女命堯舜也(經云/)無煞女人之命
一貴可作良人(又云/)女命無煞逢二德可兩國之封二
德者非獨天月二德即財為一德官為一德加之印食
愈為貴也如(一命/)甲午丙寅丁未壬寅丁以壬為官壬
食甲為印壬用丙為財壬以亥為禄得壬寅暗合雖夫
星失時喜行西北夫旺之運故主大貴(又/)乙亥丙戌辛
夘癸巳辛用乙為財旺於亥丙為夫星坐庫歸禄己上
癸水為夫之官辛金生癸為子坐已上與夫禄同位又
是貴神又為財官雙美乃得夫子俱貴兩遇褒封餘倣
此推
　　　濁
濁者混也乃五行失位水土互傷其身太旺正夫不顯
偏夫叢雜柱多分别無財官印食為下賤村濁或娼妓
婢妾滛巧之人如(一命/)己亥乙亥癸丑己未癸水生十
月大泛癸以戊為夫不顯時引己未是偏夫嫌丑未皆
有土混雜柱中無財乙木為食神干旺巳土受尅鬼敗
臨身五行失位主先清後濁不能享福(又/)癸未甲寅辛
酉乙未辛酉八專自旺用丙火為夫長生為寅夫旺本
好但辛貪乙未庫中財惹起未中丁火為暗夫兩庫暗
夫重過明夫明暗交集雖有正夫未免暗中偷夫得財
乃濁亂之象餘倣此推
　　　濫
濫者婪也謂柱中明有夫多暗中財旺干支又多帶煞
必因酒色私暗得財此等之命或為奴婢或尅夫再嫁
如(一命/)庚寅丙戌庚申丁亥庚申八專自旺丙火為夫
寅戌㑹局時干又丁愛重火情庚申金暗尅寅亥木為
財亥中壬水為食生財其人雖美貌有福不免濫而得
財(又/)戊子甲寅己未丁夘正月甲木旺夘未㑹局偏正
夫多子上又有旺財已合甲官隂陽匹配故雖聰明秀
麗不免失之於濫况倒揷桃花上坐娣妹不是官星豈
為良婦(又/)己酉丁丑癸丑壬戌柱中明有己夫二丑一
戌三夫暗藏丁為財歸庫於戌與丑相刑二陽得令火
亦進氣是夫多財旺丁壬太過(又/)甲辰癸酉丙子辛夘
丙子日犯隂陽煞主男子挑誘丙以癸為夫辰子㑹水
夫多日時丙辛合子夘刑支刑干合犯荒滛滚浪酒色
昏迷酉中財旺癸夫專坐二命俱妓賣奸得財餘倣此
推
　　　娼
娼者妓也乃身旺夫絶官衰食盛或柱中不見官煞或
有而傷官傷盡或官煞混雜而食神盛旺此必娼妓之
命否則為師尼婢妾尅夫滛奔如(一命/)丁亥庚戌戊辰
庚申戊以甲為夫九月失時無氣又被庚尅絶時引入
申以庚為食建禄在申戊辰魁罡生申太旺亥中壬財
亦旺謂之身旺逢生貪食貪財夫絶而為秀麗娼也(又/)
乙亥丙戌甲子丙寅甲以庚辛為夫九月金衰氣退時
引食神長生木地㑹局甲木歸禄身旺庚金引至寅地
絶而無氣二丙食神太旺傷其金夫謂之自旺食盛衣
食雖好不免風塵娼妓(又/)癸丑庚申戊辰庚申戊用已
夫絶在申戌日得庚申為食神月時重見謂之食旺夫
絶故主為娼凡陽干女命食神多者為娼隂干女命食
神多者為妓餘倣此推
　　　滛
滛者沃也乃本身得地夫星明暗交集謂日干自旺柱
中皆官煞是也在干者為明在支者為暗四柱太過如
一丁見三壬及辰子多之例謂之交集於人無所不納
也如戊辰壬辰壬戌癸亥丙辰癸亥本自得地明有戊
土為正夫暗有辰戌為偏夫(又/)庚戌戊子乙酉甲申乙
以庚為明夫而身坐酉支時又引申為暗夫運行西方
金旺之地二命俱夫星明暗交集滛不可言(又/)癸亥壬
子丁丑壬寅丁火純於衆水之中明暗夫多滛亂無恥
(經曰/)丁遇壬而太過必犯滛訛之亂是也(又/)癸夘甲子
己夘乙亥己用甲為夫甲敗在子夘為暗夫坐於支下
又亥夘多明暗交集正夫不能主張禁制暗夫得勢而
入正夫反廻避也餘倣此推
　　　旺夫傷子
夫女人有旺夫傷子者何此法皆時上推之時為歸宿
之地夫子二星引歸於時夫星生旺子星衰敗是也如
(一命/)丙戌丙申丁巳辛亥丁坐已自旺以壬水為夫時
上乃是夫星臨官之地月支申金乃夫星長生之地以
辛金為財七月金旺二丙相比皆坐夫之財印故主夫
聰秀富貴丁以戊為子息之垣引至時上見亥亥中甲
木能尅戊土乃子星被尅而難得也故主旺夫傷子餘
倣此推
　　　旺子傷夫
有旺子傷夫者何此法專以月時推之謂尅我者為官
為夫有氣得時則夫發福若支干失位不得月氣柱中
又逢衝尅時上又無旺氣而已生之子引至時上逢長
生臨官帝旺之地又無刑尅是旺子傷夫也如(一命/)己
夘甲戌乙夘戊寅乙用庚為夫九月庚金無氣乙用丙
為子丙火長生於寅與戌㑹局皆屬火月令既無金氣
時引絶地又被火尅是傷其夫星旺其子息故曰旺子
傷夫餘倣此推
　　　傷夫尅子
傷夫尅子者乃夫星干支失位生月失時柱中又逢衝
尅時支亦不生扶兼且印綬重逢盗夫之氣尅子之甚
夫子不能旺反絶於時是也如(一命/)丙子庚子乙亥丙
子乙木以庚金為夫星十一月金寒水冷又金死子地
支亥子水盗金氣盡柱無土生助傷官木多故傷其夫
乙木以丙火為子引至子時乃水旺火滅之地雖年時
干二火被羣水相尅夫子皆亡故曰傷夫尅子餘倣此
推
　　　安靜守分
安靜守分者乃夫星有氣日干自旺相停無尅不值刑
衝財食得所者是也如(一命/)癸巳庚申乙夘丁亥乙坐
夘專禄自旺又得時支亥字合局是本身旺也以庚金
為夫七月庚禄到申又得年支巳火為金長生之地是
夫星旺也亥中壬水夫之食神天厨故主夫食天禄此
乃自已夫星兩不相傷各乗旺氣無混雜相侵夫婦偕
和安靜守分格也
　　　横夭少年
夫横夭少年者造化之窮絶格局之變異也有懸梁溺
水血産少亡被人殺死若此者何乃身弱而遇煞重煞
多尅身又帶刑衝破敗之類或命中元有官星受傷行
運復遇官鄉或無官見傷運復臨官之類或帶刃無制
運行合刃之地及亡神刼煞等類此皆横夭類也不獨
女命有之男命亦同如(一命/)丁夘癸丑庚辰丙子庚用
丁為官被癸水子辰傷官叠遇尅之太重水多金沉一
交丁巳運傷官見官又㑹丙煞尅身故有溺水之害(又/)
乙酉戊子丙寅己亥日干丙火長生於寅冬生亥子官
煞太重謂之旺火投於盛水故生産而亡(又/)壬子癸夘
甲戌丁夘月令羊刃時丁夘傷官羊刃子刑戌合柱中
又無夫星財星癸酉年乙丑月己夘日犯姦殺死凡女
命官煞太重羊刃無情非滛濫則凶亡餘倣此推
　　　福夀兩備
夫福夀兩備者造化之中和格局之純粹也有享用一
生永錫難老若此者何乃身坐旺鄉通於月氣支干相
輔更帶財官印綬各得其位不行脫財壞印傷官之局
尤喜食神天厨若身旺而運行財食之鄉此皆福夀兩
備之命也如(一命/)丙午庚子辛酉癸巳辛坐酉支專禄
自旺時癸歸禄於子為食神夀星子星得地辛用丙火
為官丙禄歸於已為夫星得地又十一月生人乃金白
水清之象兼支干上下相輔俱無傷損身不從化故主
為人美貌端正夫子相停福夀兩備也餘倣此推
　　　正偏自處
夫正偏自處者何也乃夫婦相合復遇比肩分爭如一
位夫星有兩位妻星相合謂之爭合若本身自旺彼身
值衰四柱不衝則我正而彼為偏若彼旺我衰四柱衝
我則彼正而我為偏矣葢我身旺有氣則夫從我為正
我身衰而别位旺則夫從别位我反為偏謂之彼旺爭
去我夫我只得為偏或自旺太過柱無夫星者亦為偏
或官煞混雜或傷官太重亦為偏更滛濫如(一命/)壬子
丙午辛酉辛夘辛用丙為夫星我坐酉支專禄自旺雖
時引辛夘之金彼却無力故我為正而彼為偏此為二
女爭夫正偏自處(又/)癸未壬戌癸巳壬子癸用土為夫
癸巳水弱壬子水旺弱不能勝旺被壬水爭去戊土正
夫乃彼勝我衰我只得為偏但壬水重而太泛又帶桃
花不能自處餘倣此推
　　　招嫁不定
夫招嫁不定者何也乃月令中有夫星透干與己相合
己身從伏其夫星却無氣時引夫星或煞星却乘旺地
來尅己身又從伏偏夫故謂之招嫁不定若夫星不旺
或受尅制必嫁夫遲或嫁夫不明或夫不濟事或有外
情如(一命/)癸酉甲子己未乙亥己用甲為夫生於十一
月失時不旺時逢亥字乃甲木長生是夫旺也却不合
又被乙木制巳未未為乙木庫地甲生子月夫坐敗地
不顯時上乙亥亥中又有長生之甲欲甲而又招乙也
此為招嫁不定餘倣此推
論曰凡觀隂命先推夫子興衰欲究榮枯次辨日時輕
重官為夫財為父財旺夫榮食為子印為母印盛子衰
日干不宜太旺月氣務禀中和日主旺相奪夫權而孤
苦月令休囚安本分而持家官星得地夫主榮華傷官
無尅子當貴顯有官而不可見煞有煞而不可逢官設
使官煞混雜為人安得禎祥官星無尅值二德可兩國
之封七煞有制遇三竒為一品之貴喜食神而制煞生
財惡傷官而尅夫盗氣貪財壞印豈是良人用煞逢官
非為節婦孤貧下賤葢因子死休囚富貴崢嶸只為夫
興子旺官太旺公夀難延財重叠婆年早䘮身居旺地
雖富足夫子刑傷日值衰鄉縱貧寒夫子完聚自旺而
巧於婦業日衰而拙於女工貴神一位不富即榮合神
數重非尼即妓貴人乘驛馬决主風塵之美妓官星帶
桃花定為深院之良人食神獨者安和而有子有夀合
貴重者嬌媚而多賤多情桃花不宜倒挿沐浴最忌裸
形犯之者多為侍婢值之者定作師尼四仲全乃酒色
荒滛之女四孟備乃聰明生發之人未丑刑而不忌戌
辰衝處非良大抵夫星要值徤旺己身須禀中和食神
不可刑傷子星要臨生地印綬生身一位則可財神發
福多見無傷財强身弱不能發福身强財弱安得為良
傷官叠遇尅夫星而再嫁之人印綬重逢不死别即生
離之婦刑衝羊刃惡狠無知破害金神血光産難四柱
無夫不偏房定為續室八字空亡非寡鵠决是孤鸞大
槩貴賤觀其夫位榮枯究其財官此為天依乎地地附
乎天故貴者隨夫而貴貧者隨夫而貧前八法以泄其
𤣥機後八格仍明其奥㫖倘有缺誤俟知者擇焉
(又云/)乾道成男坤道成女隂陽剛柔各有其體故女命
以柔為本以剛為刑以清為竒以濁為賤故三竒得位
良人萬里封侯二德歸垣貴子九秋步月一官一貴烏
雲兩鬢擁金冠四煞四空皓月滿懷啼玉筯官行官運
鏡破釵分財入財鄉夫榮子貴衣錦藏珍官星有氣堆
金積玉財庫無傷大抵官多不榮財多不富用正印而
逢梟蘭階夜冷用梟神而遇印玉樹春榮金清水冷日
鎻鸞臺土燥火炎夜寒鴛帳羣隂羣陽清燈自守重官
重印緑鬢孤眠田園廣置食神得位不逢官粟帛盈餘
印綬失時還遇煞傷官不見官星猶為貞潔無食多逢
印綬反作刑傷窮梟見食坐産花枯惡煞混官臨春葉
落逺合勾情背夫尋主衝官破食棄子從人財衰運絶
㓜出娘門身旺印强早刑夫主五煞簮花日夜迎賔送
客三刑帶鬼始終尅子傷夫楊妃貌美禄傍桃花謝女
才髙身乘詞舘華葢臨官情通僧道孤神坐印身受尼
姑胞胎常墮食旺身衰鸞鵠頻分官輕比重娣妹剛强
乃作填房之婦財官死絶當招過繼之兒官臨財地必
榮夫身入財鄉須尅子煞梟破禄連根墮氷肌於水火
比刃遭刑䘮局掩玉骨於塵沙交馳逢驛馬母氏荒凉
差錯對孤神夫家零落五馬六財窮敗比肩之地八官
七煞分離刑害之鄉刑空官煞幾臨嫁而罷濃粧衝尅
印財縱得家難成厚福不若藏財不露明煞無傷重印
行財多財遇印四敗匪佳人之有幸四衝豈良婦而無
嫌水聚旺鄉花街之女金成秀麗桃洞之仙四生馳四
馬背井離鄉三合帶三刑傷夫敗業暗煞逢刑藁砧不
善明官誇馬夫主增榮黄金滿籯一財得所紅顔失配
兩貴無家先比後財自貧至富衝官合食靠子刑夫死
絶胞胎花枯寂寂長生根本𤓰瓞綿綿合貴合財珠盈
金屋破財破印衾冷蘭房吕后名馳天下只縁隂併陽
剛緑珠身墮樓前葢是梟衝煞位秋水通源剔眸立節
冬金坐局斷臂流芳娣妹同宫未適而先抱恨命財有
氣配夫到老無憂
(通明賦云/)女人之命一貴為良食重孤孀貴多滛賤(貴/指)
(官煞言食傷官煞孤尅之星/也官煞叠見滛亂之象也)二徳真貴封贈可知三竒
真良國號自至金木有堅心之淑德水火生亂性之虛
花五行偏喜休囚四柱不宜生旺富貴貧寒全憑夫子
(二德即天月德也女命得之更有財官純粹不雜必受/封贈三竒甲戊庚之類財官印食亦為三竒女命中有)
(此必受國號德者純一不雜之謂金木性純本為女人/之所守水流主滛火炎主暴水火多則亂性為人虚花)
(不純而暴惡矣隂主柔陽主剛女隂/也與男相反故喜休囚而忌生旺)
(繼善篇云/)女人無煞一貴可作良人貴衆合多必是師
尼娼婢傷官尅則食絶孤苦夫徤旺則子秀身榮
(玉振賦云/)隂命印重本絶嗣運行官煞反吉(夫旺子生/此理之常)
女犯傷官須尅配運入財旺亦佳(傷生財財生官所謂/能使無情更有情)
棄命就煞必配名家專禄食神斷受誥命孤鸞最利於
七煞桃花喜帶乎官星(此四格皆主富/貴益夫旺子)官貴太多非偏
房即為舞妓㑹合過盛不媒妁則是尼姑(女命雖不嫌/官貴多則不)
(吉天干地支三合六合帶得多者必為此等之人葢媒/妁聨二姓以成親尼姑受萬人之施捨参之人事章章)
(明/矣)甲木坐申透庚金子都西子丙火坐申時壬水大喬
小喬(言此二日專用煞茍無混雜/其女必有傾國傾城之色矣)
(賦云/)庚寅戊寅(或云/戊申)縱遇破敗猶得己夘癸未休教紅
艶相侵(此四日俱自坐長生臨官之夫如庚得寅戊得/申乃上人之妻已得乙癸得已亦不失為佳婦)
(但五隂日不宜紅艶桃花二煞/五陽遇之縦為不堪亦可養身)官臨墓絶之地老困嬌
娘夫居雜氣之中最宜佳婦(如庚用丁為夫十一月生/辛用丙為夫八月生雖名)
(為夫實則不時縱有貌必然受困所謂紅顔多薄命是/也如癸日生於未月雜氣之中有丁乙已夫星子息財)
(帛全雖居雜/見之不忌)官得令而逢傷反作奴婢煞當權而有制
當為正室　日刃逢煞不偏則尼月傷叠刃非奴則婢
(日刃逢煞如壬子日戊申時之例/月傷叠刃如丁夘月甲辰日之例)傷官奪夫之柄化煞
助夫之資桃花喜共官星紅艶休同煞伴　寒衾少怨
命值孤鸞獨枕早孀日臨寡鵠(柱中絶無官煞值此日/為忌如有官煞等項倚)
(靠雖犯孤鸞隂陽差錯/等日反吉寡鵠即孤鸞)孤鸞若遇夫星必多子女天德
如逢煞化定盛婢奴　一片比肩官地爭夫擬定渾身
泄氣印星望嗣堪求　旺夫傷子乃官令而梟强旺子
傷夫因食時而官絶印重盈盤遇富夫而多得子食清
值令得壯妹必許夫榮(富夫乃官星/帶財之論)印重官輕奪夫權
鳳舞鸞飛坑婢命(孤鸞日乃/旺毒之辰)天月二德無他亂衣錦冠
金羊刃七煞無善降身塵髮垢一逢隂煞非守志必也
無兒兩透陽傷且榮身而不尅壻(五隂日見五隂煞為/凶陽傷官得印重反)
(榮身而/不尅壻)日刃同刃最忌生産食神反破難與留胎(日刃/同刃)
(是逢衝也如丙午庚寅壬子癸夘是年刃與日刃相衝/食神犯破是逢梟也如丙申庚子戊戌丙辰月丁庚食)
(被時丙/尅之)官臨死絶知夫䘮梟遇驅除斷子來　何知夫
得貴孰知子得官食附官而可知官即食而可見(如己/未日)
(辛亥時甲與巳合辛附甲官食/神健旺子貴逢破則子不肖)先後興衰倚夫星之好
惡始終盛替察子運之榮枯(如一命戊日生春甲寅時/偏官乃戊之天睢狀不見)
(財星行至東方又無金制其木其夫無名無利交到午/運夫星正值食得所却是甲木死地故尅之再嫁未申)
(二運財帛馳至大發運至酉又五年至胎始夀/戊上丙火至此俱死七煞見傷官思無倚而亡)
(壺中子云/)登明足艶太乙多滛(亥為入夜之時巳為迎/夜之候女命而得亥多)
(者有姿巳/多者好色)木盛則妖妍水澄則清潔金多夭折火致剛
强土則富厚　負天月二德則霞帔金冠　得祿命身
三財則夫榮子貴(歲干所尅者祿財歲支所尅者命財/納音所尅者身財其三財所屬之五)
(行在命中一財不乏而得/之全者夫必榮子必貴)切嫌者隂刃妨害尊親最忌
者純隂不宜子息(禄後一辰曰隂刃男得之妨妻族親/女得之妨夫族親又命年月日時干)
(支俱屬隂或生五月之後十一月之前者乃隂極而陽/不生是為純隂多無子息葢獨隂不生獨陽不成故也)
骨髓破殃罹内外薦枕星招涉是非(骨髓破即白衣煞/得之者刑及内外)
(二族薦枕星乃冠帶位/得之者一生多涉是非)鴛鴦憚於女未傾國傾城(凡三/支一)
(干鳯凰麒麟鳳沼之格在女命則受為鴛鴦/煞主滛穢命中又見水多主風塵多艶質)官鬼旺於
貴垣鳳冠霞帔花釵與桃花相犯暮雨朝雲貴人共天
喜爭窠穿垣騫牖(命前一辰為花釵煞後一辰為桃花/煞本生上見之全而不偏是為同犯)
(主為娼優得三竒不在此論天乙住處曰貴人旺氣住/處曰喜神本生上帶之而又同宫是為爭窠主為滛奔)
(之妾落空亡/不在此論)
(賦云/)女人無煞一貴何妨喜逢天月德神忌見煞官混
雜貴衆則舞裙歌扇合多則暗約偷期五行健旺不遵
禮法而行冠帶互逢定是風聲之醜廻眸倒挿泛水桃
花沐浴裸形螟蛉重見多為婢妾娼尼少有三貞九烈
雙魚雙女號滛星不宜多犯官星七煞曰夫主忌見重
逢寅申互見性荒唐巳亥相逢心不巳或有傷官之位
不逺嫁定見尅夫重臨梟印之神匪生離終須死别四
柱有官鬼入墓使夫星已入黄泉歲運臨夫絶之宫俾
鴛配分飛異路
(又云/)欲觀女命先看官星官帶煞而貧賤官得令以安
榮傷官太重必妨夫且是為人性重倒食重逢須减福
那堪更犯孤神煞重須從貴室合多定損貞名坐禄乘
轝而穏重逢衝遇馬以輕浮桃花浪滚滛奔之恥不堪
言日禄歸時貴重人欽尤堪羡天月二德以為本命如
逢印綬貴當兩國之封時日羊刃本是剛神不利夫宫
損壞平生之性時犯金神健旺要觀八字之强專食子
榮切忌偏印守閨門而正靜必由隂日得中和代夫壻
以經營此乃陽干支旺甚欣逢正禄怕犯咸池清秀得
長生之輔濁雜值暴敗之歸四柱敗多大忌衝身而逢
合一生忙甚若是非妓即為媒印重與公姑相妬食專
得子息之宜官煞重逢須防滛亂娣妹透出便是爭夫
魁罡有靈變之機日貴得安常之福
(又云/)若觀女命則異乎男富貴者一生官旺純粹者四
柱休囚濁濫者五行衝旺娼滛者官煞交差無官多合
此為不良滿柱煞多不為尅制印綬多而老無子傷官
旺而㓜傷夫四柱不見夫星未為貞潔五行多遇子曜
難免荒滛食神一位逢生旺招子須當拜聖明官煞不
雜遇印扶嫁夫定知登雲路守寒房而清潔金猪木虎
相逢(此二日雖尅/夫而守正)對空帳而孤眠土猴火蛇相遇(此二/日尅)
(夫不/正)財旺生官輔食無傷而夫榮子貴官食禄旺一印
有助而后寵妃褒傷官叠見無財印敗室刑夫官煞重
逢遇三合荒滛無恥合多官重貪滛好色之人官雜氣
衰嗜慾刑夫之妾身旺官囚非師尼而為娼婢食神變
德先貧賤而後榮華
(口訣云/)凡論女命只用月支中財官印三件為竒第一
論印無財損印如得天月二德在日干上者决主此婦
得父母家資財福德廣盛為人溫厚逢凶不凶招名望
之夫生賢貴之子受封之命歲運同論休咎忌財喜官
第二論官亦看何支中所藏一位為竒一忌官多二忌
傷重三忌帶合四忌煞混五忌日主柔弱除此五忌外
畧要些小微財决主此婦生於富貴之家夫富子賢並
無尅剥之患為人精明伶俐尊重有福第三論財取月
支中為要財不宜多只宜一位畧得歲中一位官星此
命招父母力氣得見成金寳之福益夫益子善於持家
除此三格外以下一十五格皆非婦命所宜葢十五格
莫非傷官七煞羊刃建禄衝動遥合多無官星有傷財
印所以不取婦人用官星為夫見傷官為傷夫用生出
為子如甲日生人屬木用丙丁巳午寅戌為子火得時
令便作多子之命言之火臨墓絶之地或臨水局壬癸
相尅方斷無子若火居絶墓之地四柱有衝晚年得嗣
終不為孤又六壬日壬寅時(三命云/)陽干産陽為子産
隂為女隂干産隂為子陽為女寅乃木之分野甲木臨
官之地當生榮貴福夀之兒若木在午未申酉之時火
土分野木墓死絶之地主子息寡少縱有亦多貧疾不
然僧道過房螟蛉之類又乙木生人用庚為夫庚用丁
為官星丁却為乙食神即子星也丁生旺得時即夫之
名分是取食旺相官明朗不但夫榮亦且子貴餘倣此
推
(又云/)女人之命見七煞即為偏夫因㑹正官偏正交集
所以不喜若偏官只一位柱有制伏無滛亂之説但主
欺夫奪權㑹持家性剛若日主健旺或背禄或月時無
所倚或夫星死絶或孤神六害多出家師姑之命不然
寒房守望獨坐哭夫命也如夫墓絶并鬼傷之鄉主重
婚再嫁夫若命强可配却一生不和氣當生離死别官
星顯於生旺之地煞星隠於衰弱死絶亦作清正財禄
之命不以混雜論若煞星多則忌更帶合神官衰食旺
財黨煞非娼妓之流則滛濫之婦
(又云/)女命多有産厄乃食神帶梟而梟神太重又生年
干頭上帶傷官時犯羊刃衝刑尅害更加流年及運衝
合梟刃决主産厄無疑若八字安穏無尅戰刑衝之患
日干健禄煞星受降更逢天月二德一生不犯産厄及
血光之阻逢凶有救
(又云/)凡婦人日主弱比肩旺主婢妾奪權如甲寅己巳
己夘辛未此命日主己坐夘上柔弱無力己巳比肩同
類生四月火上印旺天時比肩得地年上甲為夫星月
上己巳合去日主衰弱無用此婦平生被妾奪權不得
丈夫和氣餘倣此推
(又云/)凡看女命須五行清淡不要生旺不居暴敗不犯
臨官得四柱和氣為佳休囚死絶為上不帶貴人驛馬
旺禄合神為良若犯生旺臨官兼有貴人驛馬旺禄合
神皆為不美犯亡神刼煞三刑六害羊刃飛刃皆為不
善(神白經云/)驛馬遇貴神終竟落風塵合絶莫合貴此
法人難㑹但以日為年此訣聖人傳帶禄入生旺産死
遭人謗帶禄入衰鄉雖禍未為殃
(司馬季主云/)凡推女命貴人一者為良若叢雜合多不
妮即妓(沈芝云/)桃花又帶雙鴛合冗雜貴人真妓才桃
花者臨官上見馬謂之桃花馬臨官上見刼煞謂之桃
花煞又有一般煞乃己酉丑生人見午之例謂之咸池
煞全見謂之遍野桃花煞女命最忌之雙鴛合如一已
見兩甲一乙見二庚一辛見二丙一丁見兩壬一癸見
兩戊之類或是四柱元有甲巳又有乙庚子丑寅亥兩
兩對合謂之雙鴛合女命有之皆不為良若犯桃花煞
更雙鴛煞尤為不美(理愚歌云/)貴人或落空亡裏禄馬
背違如不值假令性識甚聰明男即伶倫女娼妓亦有
生來貴族中滛聲浪迹頗相同須知斯命重所使桃花
三月惹春風(源髓歌云/)滚滚桃花逐水飄月籠華髪色
偏饒多情只為空傷合惆悵佳人魂易銷以上皆論桃
花煞犯者皆為不良若犯三刑六合亡神刼煞孤辰寡
宿皆主䘮夫尅子
凡女命怕臨官帝旺全主夫妻相傷(源髓歌云/)臨官帝
旺未為好再嫁重婚傷亦早若逢相敵作夫妻頭男頭
女當見天若犯羊刃及朝元羊刃皆主産厄(源髓歌曰/)
或時藏刃入於胎日刃或朝時上來更若支干相尅刑
妻身當産姙憂灾此言夫命犯之當主妻有産厄婦人
之命若如此敢斷定憂生産厄更加夘酉二時生若免
墮胎應尅子所謂朝元羊刃者喻如夘年生人見甲日
與甲時之類或辰日而時干見乙皆謂之朝元羊刃餘
倣此推
(又曰/)凡女命以年為翁父胎為婆母月為妯娌日為夫
己身時為子孫女命是子午夘酉日生合嫁子午夘酉
命夫四孟四季日亦同若嫁日干合或支神三合六合
者俱不諧老四柱宜納音上尅下主有殊福不宜下尅
上主欺詐僣越若年之納音尅時之納音不宜子若尅
戰刑破主少子多女若絶中有生旺中有死空亡中有
破五行無情乃吉刑衝無情為上只無情次之日坐年
禄榮神者郡國之封日帶夫禄仍有實庫次之榮神春
甲乙夏丙丁之例若生中有絶死中有旺空亡有合更
犯孤寡元辰者賤
凡女命印若虛庫要實五行恬靜無情不相帶惹為上
等清㢘之格若貴人天月德日上有官主賢淑大忌禄
衰身旺日在冠帶臨官帝旺為不吉一云庫要虛貴要
不落空印有氣則奪夫權庫有氣則蓄夫財不戰爭無
情理則無妬忌奴婢宫有浮沉煞主打死奴婢
凡女命生日在官鬼死墓絶上主尅夫若官鬼落空亡
或日落空亡又生日無氣者主無夫縱有如無帶旺氣
刑煞者尅夫下賤(古歌云/)五行夫位落空亡更值身低
豈有郎不是風塵須婢妾縱有卑夫身亦娼(天壁云/)納
音金命火為夫重重臨寡又臨孤戌亥二官夫死絶徒
然出嫁是塲虛
凡女命生年生日同一位者尅夫嫁同音同年者庶幾
生年生日帶六甲者名曰帶甲主尅夫月共日俱帶者
亦然如甲午年生再遇甲午日十有九尅夫謂之金神
帶甲此例尤𦂳若生日帶旺氣如丙子庚子戊午癸酉
辛夘等日名曰承旺夫不下賤多尅夫若帶十分福德
則是内人五六分則貴官左右三五分則近貴上㳺娼
次則尼妾甚者尅夫滛蕩或曰戊午多貴癸酉辛夘次
之丙子庚子下賤又云戊午癸酉辛夘大美小疵若壬
癸生人見丙子癸亥申子辰人重重見壬癸名曰流水
煞主下賤不貞潔多水而無土主滛多火而無水主滛
犯八專胎月日時主滛亂及虚勞之疾犯九醜多者主
滛蕩及産厄惡死犯沐浴咸池乃酒色神主滛亂犯十
惡大敗主滛惡破家犯桃花刼者主少入娼門老為貧
丐寅午戌生人在冬三月亥時已酉丑生人在春三月
寅時申子辰生人在夏三月巳時亥夘未生人在秋三
月申時(古詩云/)桃花與刼兩相侵不為盗賊犯姦滛忽
然女子遭逢着少入娼門老至貧
凡女命合多更帶貴人是上游官妓不然貴人左右若
生日無氣却坐貴人四柱有天月德或日禄歸時主賤
中生貴子或有因而受封者福在日時故也其始終下
賤多是咸池自敗大耗天中凌尅刑衝氣散自刑帶煞
為性塵賤滛蕩縱有貴格亦有風聲魁罡交衝多狠戾
不順或飄蕩生旺太過中見刼煞往來相衝為性多烈
不睦六親却清貞不滛動招患禍若咸池與大耗同宫
則滛媚讒毒天中與暴敗相承則情性多訛招滛私玷
辱更刑衝必主滛私官事發覺日時上死絶帶煞主貧
困下賤或自營於街市風塵庸劣之婦見無禮刑或天
中印或合墓中大耗者多是媒巫術藥之軰中有建禄
貴人者市㕓牙販狼藉婦人也若生日帶大耗咸池夫
妻外心相撓見官符多適凶暴俗惡之夫棄逐凌辱或
即妨尅於夫一生因夫煩惱生時帶刼煞大耗空亡者
生子少成憂煎為撓或生悖逆之子見咸池多損孕日
時犯勾絞有繫絆意多難産或子掛綆生歲運見大耗
為凶夫子不祥之撓更或尅身往往死矣八數者隂之
終所以大凶若日時犯華葢正印主無夫無子亦有臨
終年尅盡犯刑害空亡衝破飛刃陽刃刼亡破碎大敗
等煞主尅夫害子更以五行加减輕重言之有一生不
産兒女或多損胎亦有不嫁者縱有兒女多不和孝犯
空亡元辰咸池華葢攀鞍乃惡婦人也主尅夫少子多
病妬忌
凡女命帶六箇自刃日時主無夫無子便是十分好命
也須有尅犯羊刃及朝元羊刃多主産厄月經過多之
疾中年後主冷病犯夘酉多主墮胎尅子脇疼血刺四
柱俱陽不生男俱隂不生女時是陽干頭胎多生男是
隂干頭胎多生女是仲主生仲子孟季同帶寅申巳亥
多者主雙生亥字多者雙生男巳字多者雙生女有三
年一胎二年一胎一年一胎者皆以時之納音取水一
火二木三金四土五之數驗仍以日時納音定夫子之
數犯火氣多者主一世不生長五行燥氣同犯返伏吟
時不利子中年縱有晚年必退伏寅日主尅夫惟同歲
者方可免月是伏吟不宜妯娌娣妹胎是伏吟不利骨
肉返吟同此論
凡女命欲得恬和中有貴格更帶祿馬貴人自生自旺
六合者主性巧賢德姿貌殊麗不可傷於太盛恐乏柔
順不可過於死絶則滛媚而性卑茍得五行恬和又𦂳
要福氣聚集於日時上乃佳葢日為夫時為子一切福
神加於日時上須因夫子而貴女人之福在夫與子當
重封貴號早適賢夫若日時二位福力不𦂳乃常命也
如福聚月胎之上只是生於富貴之家終不為夫之福
凡女命最喜金轝六合自旺則福厚而利骨肉見印綬
禄鬼或水火既濟或金水相生姿質美麗自生自旺帶
官符或五行支干不相徃來無情内政清白嚴毅有守
不喜滛雜若禄死絶則儉素不華印綬帶煞則權能任
重六合相生則骨肉茂盛周全和美時上見貴人驛馬
多生賢孝之子孕産無虞日上見之得賢美聰明之夫
一生快樂夫負隂抱陽者為男負陽抱隂者為女是以
男命生則利旺不利衰女命生則利衰不利旺男旺則
福衰則否女衰則福旺則否
(古歌/)財官印綬三般物女命逢之必旺夫不犯煞多無
混雜身强制伏有稱呼
女命傷官福不真無財無印守孤貧局中若見傷官透
必作堂前使喚人
有夫帶合還須正有合無夫定是偏官煞犯重成下格
傷官重合不須言
官帶桃花福夀長桃花帶煞少禎祥合多最忌桃花犯
比刼桃花大不良
女命傷官格内嫌帶財帶印福方堅傷官旺處傷夫主
破了傷官損夀元
飛天禄馬井欄义女命逢之最不佳只好為偏併作妓
有財方可享榮華
眉拖翠栁臉如花禄馬長生貴氣賖紫木太陽臨四正
益夫䕃子㑹持家
　(禄馬㑹於長生或帶墓庫及一重貴所謂/馬上禄馬貴人時子貴夫榮貌必竒是也)
一重亡刼及逢羊天乙同生禄馬鄉色絶過人貞且潔
榮夫益子熾而昌
驛馬多逢無禮刑臨官帝旺更惱人柱中再有咸池遇
此等佳人不要尋
亡刼孤刑寡隔雙平頭華葢一般詳寳香薰被成孤宿
忍對珠簾月半床
　(亡神刼煞孤辰寡宿隔角平頭雙辰華葢/六害三刑所謂切忌五行神煞重是也)
羊刃刼亡休合動合動髙堂雲雨夢合貴合馬合咸池
必定其人假尊重(如庚申己丑丁亥壬寅是也/)
生月那堪合上宫更兼時合衆凶同外容尊重非真實
内亂尤妨不善終(如乙亥甲申己巳乙亥是也/)
命值咸池洗日星為人性巧更多能男人得此多相識
女子逢之犯衆僧
上宫切忌帶廉貞己不淫兮妻必淫設使夫妻皆正大
官事因妻及女人(上宫日干所坐是/)
女子咸池日上加聰明守義不奸邪却愁夫婿多顛倒
賭博呼遊也破家
　(如甲戌乙亥乙夘丁亥有丁亥之旺土制乙夘/之敗水却生大族自己不淫其夫遊蕩破家)
咸池一煞最乖戾尅我生我皆不利比和也是賤星名
好色貪財難致貴
　(如癸酉己未丙午庚寅自貪色妻亦淫/又甲戌癸夘日者夫多學無成淫蕩)
咸池盡道主淫邪須看其中有淺深有制尅他方作福
惺惺不得衆人情
孛與桃花四正臨那堪驛馬更同音巧言令色難和衆
小智奸邪枉用心
亥子重逢不可當公姑妯娌致参商男子丈母應重拜
方免妻家敗一塲
上宫亡刼更刑衝男女逢之一例凶寳月修真非一度
朱絃再續必重逢(如甲子丙寅己巳丁夘再醮/)
羊刃亡刼落上宫尅妻生病最為凶進神若也同來到
死别生離疾似風
孤寡雙辰併隔宿時日逢之刑骨肉假子招郎何足言
仍忌男女遭恥辱(如丁未戊申戊申丙辰其男為盗其/女淫奔)
女人羊刃不宜多合尅羅紋帶倒戈禍起蕭墻流粉黛
華容難避馬嵬坡
　(如丙戌壬辰戊午壬子因訟奔出流落風塵/又戊午己夘癸未戊午是合羊刃竟凶死)
一重羊刃為權柄三兩重來凶最甚荒淫奸妬多為娼
凶暴惡亡仍短命
婦人亡刼最非祥時日逢之性必剛死絶常多兼尅主
合起相生亦禍殃妯娌公姑皆寡合官司内起醜聲揚
年月日時分戰降命宫全帶喜風光男如崔子尋花栁
女似楊妃睡海棠(子午夘酉全帶准上文/)
女人天乙兩三重多貴畨成吉作凶絃管叢中為活計
死絶休囚又不同
一座貴人為好命兩座貴人心不定三座貴人定作娼
晚年或作豪家正
　(如丙子己亥己亥乙亥娼也又丁酉/辛亥巳亥乙亥年過不嫁老而無子)
色因傾國是登明期我桑中太乙星驛馬更兼逢六合
一生不免有淫聲(如乙亥甲申己巳乙亥有色而淫死/三夫又犯服内之奸)
紫木羅陽四正排貴人兼印煞衝開夫榮子貴人端厚
兩國誥封天上來
禄馬咸池夾貴來太陽紫木併三台聰明性巧人和順
卷耳情懷栁絮才
牡丹自古號花王占斷風流艶一方堪笑好花難結子
年年虚度好時光
貴人禄馬定分毫時上逢之産鳳毛卓犖英豪皆異衆
惟岐惟嶷福堅牢
貴人禄馬在生時定主多男有白眉或有乾生來凑足
増光宗祖好男兒
五行恬澹福星臨重厚溫恭必至誠天使嘍囉無半㸃
却交頑福重千斤
滿盤印綬得夫星運向夫行子息生造化夫星無刼奪
興夫旺子兩宜情
　(印綬多主無子運行財官子息反多隂干梟印重亦/莫言無子行洩尅之運亦主子多而秀如癸未癸亥)
　(乙酉癸未此命行南方火土運財食之地以財制梟/食神無損生七子顯達夫妻偕老一命壬午時亦生)
　(五子刑/夫失節)
雜氣格中禄最佳干頭便混也堪誇運行財地無傷刼
嫁得才郎享福遐(甲乙丑月之例俱藏夫星干頭不忌/混雜此以月言也)
壬辰壬戌坐中夫庚戌庚寅亦自殊壬午甲申戊寅日
婦人得此福偏俱
　(此數日坐下夫星只宜一位為福此以日言也/一命庚申己丑庚寅庚辰大富八子夀五十餘)
丙庚子午各分推已土偏於夘未宜乙日更堪己酉丑
癸臨己未亦當時(此數日亦坐下夫星不宜破支獨見/乃吉)
煞星獨印格中清身主清髙富貴成不有官星來混格
號封恭淑重呼名
　(女命煞印最吉如上己夘己未癸丑乙丑乙酉癸未/辛未甲申庚寅戊寅壬戌壬辰丙寅等日不宜再混)
　(夫星/為貴)
五行婦女要身衰若遇剛强灾病來歲運再行身旺地
花前風雨恨相摧(五隂日宜弱强多生灾行建禄/㑹旺地柱無官煞傷夫害子)
孤鸞日犯本無兒一見官星得子竒運遇旺鄉多姊妹
臨風惆悵緑樓時
　(孤鸞日柱中若見官星反得其子隂日更好不可/混以無兒斷之運行身旺及比肩爭奪真孤鸞)
夫星得地子多餘姊妹交加反是虚財旺更逢兒位吉
傷官相見又如初
　(婦人以夫為主夫星得時必多子息若見比肩分/奪反孤無子故又喜財生之再見傷官又作初論)
一位夫星娣妹多傷官歲運便難過縱遇有夫也傷尅
寒衾獨枕柰如何
　(官星只一位是怕比肩分奪况歲運又逢傷官其害/夫也必矣若原是傷官格柱中不見官無害怕行運)
　(見官戰鬪讐/傷尅夫無疑)
格用傷官亦兩猜若逢食旺益夫財財星旺處生官旺
無食無財印喜來
　(傷官得時者無害但怕旺印破用食神為用得時尤/竒却宜見印但不宜印多惟中則吉一命癸未乙夘)
　(庚子庚辰傷官用財/嫁貴夫受封一子)
婦人格局要清和夫氣休囚困苦多運逢財官重旺相
着羅衣錦笑呵呵
　(假如辛日生子酉月干頭虚見丙火雖官無用主巧/而貧再辛壬互見尅夫若得行煞官及財運生起火)
　(木則吉/餘照此)
傷官性重有權輿比刼重逢禮不疎印綬日尋清慎獨
丁壬化合曉詩書(此言傷官性情乖/覺女中丈夫也)
金水相涵秀麗佳比肩也作金水誇丙逢壬制顔如玉
甲逢金尅貌比花
　(金水涵秀故多美貌若壬尅丙甲見金一煞清/獨其貌亦美性情亦静混雜者淫賤貌亦醜)
印綬生身遇煞良傷官財旺坐髙堂如行死絶陽肩墓
獨守空閨哭子䘮
　(煞印相生傷官生財皆為上格若行財煞死/絶陽刃比肩及傷官入墓之地傷夫尅子)
隂陽自旺日平常身健無依未是良運向夫鄉爭競起
改容再醮補填房
桃花紅艶兩交差頻向粧䑓理鬢斜若有官星藏與透
却歸良室福無涯(二煞不吉婦人最忌如見/官星則有倚頼反主有福)
桃花與煞怕同途官見桃花却旺夫金水相逢雖貌美
無官貴室亦多汚
　(官星桃花不害於良人煞星桃花則多為娼婦桃花/之煞雖一而逢官遇煞逈異金水傷官無官煞其志)
　(不/定)
食神獨旺勝諸祥金水傷官得火康受氣不宜逢姐妹
煞星一位便為良
　(一食遇生旺金水見火胞胎無比肩煞/星一位得時比數格婦命遇之皆吉)
官星得禄知夫貴食遇臨官子便賢福位青龍格煞食
驅奴使婢奪夫權
　(如已遇甲夫得寅月甲食丙嗣得已月主夫子俱好/若煞格食格用遇禄神帶青龍福位者主奪夫權聰)
　(明標/致)
食神暗合乙夫來食旺無淆富貴胎透出財星分等第
梟煞合處起疑猜
　(食神不宜財輕又不宜太過清者/第一見官次之梟煞相見不吉)
乙庚夏月正金疲運向西方夫得時丙子不來金水好
東方遇乙貴分之
　(乙以庚為夫夏月金失時行西扶起/為吉見丙傷庚見乙爭合故皆不喜)
辛官金水月夫輕再遇辛壬兩度新運行木火難勝福
不傷自己也傷人
　(辛干以丙為官辛生秋冬遇丙則輕時又見辛壬分/尅則丙愈輕運行火木夫雖得時恐不勝其福未免)
　(傷人/害己)
巳夫秋甲暗傷支乙見干頭兩度期除是東方逢木旺
擊傷金木又交持
　(己秋月遇甲夫支有傷官為害再見乙未去彼從此/乃甲與巳合被乙戰尅不能就官而從煞主兩度成)
　(婚行東方木旺之地有火驅金雖好亦不免傷夫再/嫁或多寡居辛未甲午已未甲戌王妃丙午辛丑己)
　(未甲子子進/士女王妃)
庚夫金水月逢丁壬丙干頭兩見爭富貴春風衾枕冷
傷官支上怕分情
　(庚以丁為官秋冬遇壬金水得時乃前夫被尅又從/丙火若丙戌時其夫入墓子時其夫被傷雖居富貴)
　(終是寡居/子亦少)
甲夫己午及寅宮遇丙合辛被火鎔身旺食神家富足
獨眠孤枕怨春風
　(甲日以辛為夫辛生春夏失時又遇丙火難以吉論/葢婦人以夫為主官既受害雖財食嬴餘不免傷夫)
　(若柱無辛見丙丁/運行見辛亦吉)
丙夫夏癸月藏傷若遇庚辛西地祥木火透干能泄水
夫財雖旺發難長
　(丙干以癸為夫夏月癸水休囚内藏土為傷官如不/透戊巳得辛金佐之運行西吉柱有木火泄竊癸氣)
　(終是不久不見癸用/食神更吉傷見則非)
癸水生於寅夘月合戊經行南地宜只恐干中明見甲
自憐衾枕與誰依
　(癸日生春遇戌為夫行南方及申地不為利害若甲/透及癸分奪便傷夫不見戊但見甲行至戊運亦如)
　(之若原無戌用食神/傷官行火地皆吉)
壬癸如生季月中夏間土旺亦論同不宜寅甲連相見
重犯作傷反無功
　(壬癸生辰戌丑未月及夏中伏夫星得時最吉但不/宜太過若寅甲並見食神重犯作傷官論单見甲或)
　(寅則吉一命庚辰癸未癸酉戊午/嫁富貴俊雅之夫生四子受封)
甲乙秋生夫正時煞官若混細分之舒配去留成格吉
丁丙引强困乂離
　(甲乙用金為夫星庚辛秋令得時若官煞重見分配/去留不相混雜聰明富貴見丁丙重時引强地則又)
　(傷金/為害)
戊己春生木正青煞官多處便為情支干遇合方成吉
㑹水重金又一評
　(戊巳春生有二論已日雖官煞混雜有甲合為貴戊/日宜清乃貴都利煞為用皆怕金水多水渗其土金)
　(多害木行/南運不忌)
庚辛夏月丙丁藏不透干頭便是良只恐煞官交互見
非為不吉也爭强
　(庚辛己未月或寅夘戌月俱有財官不宜丙丁多透/煞官混雜相傷二丙一辛爭合俱為不吉葢金生春)
　(夏巳失之柔再/透則太過故也)
丙丁冬月與秋同獨遇為竒亂則空煞正官清居富貴
不堪混雜日臨凶
　(水冬旺秋相丙丁生秋冬夫星得地官煞皆美見官/只論官見煞只論煞不宜混雜清者富貴亂者濁淫)
財旺生官格最稀財官相遇十分竒夫榮子貴因財旺
貞潔賢良五福宜
　(一命丁丑癸丑己未甲子嫁貴夫三子受封夀不/永一命丁酉癸丑己巳甲子受封生子與上大同)
(總歌/)正氣官星第一格財官兩旺亦同説官星帶合兼
坐禄女命逢之真有福官星桃花是良人帶合兼煞便
不同印綬天德惟最妙日貴財官亦相肖獨煞有制羊
刃同傷官生財亦不凶歸禄逢財准此斷食神生旺尤
堪羡煞化印綬格局純二德扶身貴無倫三竒合局真
造化拱禄拱貴也不怕煞官混雜兼無制此等女人不
堪娶傷官太重又見官貪財破印俱不堪比肩重犯多
爭妬財官遇刼决不富財多身弱亦如然羊刃衝刑尸
不全金神帶刃凶惡斷桃花帶合淫亂看無官見合多
官合倒揷桃花亂閨閣身旺無依夫子傷此等女人大
不祥倒食重犯須减福更犯寡宿主獨宿孤鸞紅艶隂
陽差此等神煞俱不佳若是貴命合官印小小神煞不
為病
(又曰/)擇婦須沉靜細説與君聼夫星要強健日干當柔
順二德坐正財富貴自然來四柱帶休囚增名又增夀
貴人一位正兩三作寵娉金水若相逢必招美麗容四
貴一位煞權家富貴説財官若藏庫衝開無不富寅申
己亥全孤淫腹便便子午並夘酉定是隨人走辰戌兼
丑未婦道必大忌有辰怕見戌有戌怕見辰辰戌若相
見多是淫破人有煞不怕合無煞却怕合合神若是多
非妓亦嘔歌羊刃帶傷官駁雜事多端滿盤却是印損
子必須定天千一字連孤破禍綿綿地支連一字兩度
成婚事此是婦命訣千金莫輕視
　　　論小兒
夫觀小兒之命如種花木之法善培養者則根苗茂盛
花菓興隆不善培養者反是何以言之凡人種花木必
以上栽培其根根實則苗盛必以水澆灌其體體壯則
花茂頼陽火温照其花花實則菓成假金刃修伐其枝
枝清則本固設若土虚根淺水少苖枯日爆花焦風摧
菓落是皆失中和培養之氣其花木安有不枯之理乎
人之八字以年為根月為苗日為花時為菓其理皆然
故推小兒之命要日千有氣月令生扶年上栽根印綬
無傷財官有制七煞得化傷官遇合氣禀中和不值刑
衝破害此則易養長夀之命如煞重身輕財多身弱傷
官叠遇食神重逢日干或旺甚無依或太柔少印氣失
中和柱中有刑衝破害此則難養促夀之命二者類如
栽培之法耳
(又曰/)小兒之命當論時辰為正先看關煞次看格局日
主强財官旺有關無煞日主弱財官少常病易養日千
弱財官多有煞有關難養夫關者何也即偏官為關偏
財為煞專以日干為主取生成之數斷之關者譬如今
之關隘乃險阻之地人至關非明文不敢私渡違者必
致其禍小兒命犯此關則為不利柱中日干强健制伏
純粹印綬無傷如有明文之類通逹順遂易養長夀反
之則否
(又曰/)古往今來只有三命有關最𦂳不應者多五星家
有種關煞猶三命關之説也子平之關只以煞論假如
初生小兒甲日者庚為關柱有戊土黨煞此為關重無
財日主健旺得印生解化者關輕無害甲日見庚為九
歲關丁見癸為六歲關戊見甲為三歲關丙見壬為一
歲關壬見戊為五歲關癸見已為半歲關四柱原有者
為是運及太歲流年遇者則非陽干見陽煞隂干見隂
煞陽忌单年单數隂忌雙年雙數如一六屬水之數壬
屬陽為一數丙人見之為一週半闗癸屬隂為六數丁
人見之為六歲關非特干頭七煞為關中隠者亦𦂳餘
干倣此推之小兒犯關以河洛生成數為斷若夫百日
關鐵蛇關鷄飛關閻王關深水關鬼門關四季關四柱
關将軍箭其説見百中經可考然多不驗故不錄
(又曰/)小兒犯關如甲子壬子戊子三旬生人俱從申上
數起庚子丙子兩旬生人俱從寅上數起假如辛未命
是甲子旬中生人用甲子從申上數起順行一位一辰
至夘上本年辛未此是關也却看命宫在何宫若是兄
弟奴僕遷移相貌四宫為犯關餘宫非在三宫不過三
歲六十二宫依次言之惟第九宫不出三十歲死若行
年太歲大小運衝併决不能免謂之大關
又如辰戌年生關在辰子亥酉年亥午丑未年夘寅年
已年未夘年子看命宫在何宫若煞在三六九十二宫
是死關也六九不過三百日三五週同十二宫更兼惡
煞來臨定凶謂之小關
又一例子夘丑未寅己夘子辰辰巳申午午未丑申寅
酉酉戌未亥亥即三刑也假令子生人夘上起煞其煞
在三六九十二宫主夭
又春丑巳夏辰申秋未亥冬戌寅即孤辰寡宿又正七
月己亥二八月辰戌三九月夘酉四十月寅申五十一
月丑未六十二月子午正月巳七月亥即六衝犯此時
者主難養
又生時納音不可尅年如生年納音屬金忌午時屬火
名曰鬼關犯者多不過三十天金木不可犯己酉時火
不可犯辰申時水土不可犯午戌時名曰三關煞主夭
若生月乘旺氣或鬼自絶無傷元氣亦主中夀若四柱
帶父母四柱一位二位雖犯關不死又有從戌上起正
月逆行至本生月住却向日上起子順行至本生時住
遇辰戌丑未上是關煞又寅申己亥月見子午夘酉時
子午夘酉月見辰戌丑未時辰戌丑未月見寅申己亥
時犯之必應以上諸説亦不盡驗
又有小兒運例陽男隂女寅至夘寅上一歲夘上二歲
辰上三歲隂男陽女申至未申上起一歲未上二歲午
上三歲一年行一位凡接辰巳戌亥年定有灾殃號名
孩兒運
又一法一命二財三疾厄四妻五福順行流數到本年
十五歲若遇凶煞定可憂此星盤中看小兒法也古有
占男女生時之日隂晴貴賤法如金命天隂生主官貴
相昏暗貧賤不問大小風起不長夀有雪雨主心善孝
順木命天隂生大富晴朗有官長夀天昏衣食平微短
命有雪雨身貴孝順水命天隂生心惡倘來衣食明朗
大貴昏暗短命貧賤有風起久後貴人提携火命天隂
生大富晴朗雖富夀夭昏暗有官分不問大小風起有
衣食大雪短命微雪雨年至五十左右有病土命天隂
不過十五死微雨不過三十大富昏暗富貴有官分夀
却夭大風忤逆短命雨雪有外財晴朗富貴久逺
(又曰/)凡小兒生時是辰戌丑未又四柱中多墓主過房
帶午未多者名執抝煞主為性執抝戌多者亦然帶子
亥多主疝氣偏墜是子時者無不應壬子丙子尤𦂳生
時與胎同在辰上者亦然帶火多主少年濃血之灾帶
丁午多有未字者主頭大害瘡癤或疤痕或秃瘡大人
腦疽四孟月上帶金火相尅多瘡癤驚疾金水火相尅
制主剥皮瘡灾金水多主晚語見木主早言五行一位
生三四位㓜失乳犯戊寅戊申癸巳日時主與父母不
相保守帶四孟或四季多者背父生方不尅䧟四孟母
先亡辰戌丑未尅父母(尺壁云/)辰戌尅父丑未尅母犯
巳午多者主十八九前尅父母已午時尤𦂳胎年同位
及胎生元命者主先尅母五行全者主少便清俊伶俐
是夙有靈骨五行自生月至時上以次求生旺少刑衝
者吉主長夀成器人也反是則夭縱使福神多有救少
年當十生九死及至成人亦非上夀葢禀五行生旺則
氣實氣實則夀長五行死絶則氣薄氣薄則短夭
凡月日時枝幹錯亂而重見太歲曰重元星主過房寄
生螟蛉之子初生或食神重叠或偏印太旺皆主無乳
四柱財多主偏生庶出或過房螟蛉或妨尅父母若㓜
年運行財旺之鄉亦如此類帶生旺氣者是嫡母所生
胎元命有氣更年與時支刑尅衝破胎元者母不正帶
四水生船中三金生逆旅或聞鍾皷金革哭聲或有孝
子着白衣婦人相看見三木聞喧呼驚怪或不在正堂
或近園林村庄庭舎見三土生時近塜堤堰積土處或
有土工動作之事三火隣家有䘮禍事或家中有憂恐
離别事若胎元坐生年驛馬主在胎中頻頻動躍生時
有臍帶纏頭時帶刼煞主頂有雙旋或縱頂旋帶亡神
主母有驚恐或家中有訟及難産帶月煞主背父而生
及偏頂帶正印者少驚哭自襁褓無驚恐易養犯五重
羊刃名曰滿盤刃多養不成更時帶刑害者决死女兒
差慢終不免産厄而死生時見官符父有公訟母有驚
恐咸池重合不得親父母養育或非嫡母所生重叠見
空亡主驚顛失墜尅父母生時犯空亡及自死絶者七
歲前羸疾七歲後陡肥胎犯空亡主左眼圓小見前䘮
後弔名曰䘮弔直帳多湯火灾見䘮門弔客初生時有
白懵尿草之性生時見䘮門母氏難産及生則母多疾
病凡俗推小兒正否命見孤辰寡宿多隔房異宅勢不
行氣不轉㓜離父母如戊辰木得庚辰金木為金尅其
勢不行如庚辰金見己巳火金氣轉於十二支則有火
截所以氣不轉餘依此推
胎中帶㢘貞兩位衝一位隂陽不正為庶子或六害相
刑帶煞主過房胎月生時大小墓空刑絶同處不是雙
生異母必是寄姪抱歸日時犯勾絞尅身多主驚弔生
時若逢禄少年乳粗口有角或少時就好酒(古詩曰/)時
逢年害臨華葢四季胎空加六害若非寄養外人家庶
出倚親多此軰如戊寅戊午得戊戌時生時與年同為
華葢之例(又曰/)時入空亡子拗性天元受尅多剛勁或
加辰戌等宫中庶出不然身兩姓如辰戌丑未四時生
空亡中多是庶出又性執拗生産定時(歌云/)子午夘酉
面向天寅申巳亥側身眠辰戌丑未定是覆此是人間
定時仙
或問偶然同産一母所生何以别貴賤榮枯答曰凡一
時有八刻十二分故有淺深前後吉凶不同其有同時
一母所生須分淺深及日時之隂陽如陽日時兄勝隂
日時弟勝淺則占先時之氣深則占後時之氣(古歌云/)
雙生之法有竒門欲驗榮枯視日辰隂日弟強兄必弱
陽時兄貴弟須貧(李九萬云/)凡小兒帶四生多主雙生
(神白經云/)陽命後生者死隂命先生者死不以男女論
又一説一時分方向如木命向東方者受生氣向西方
者受尅氣貴賤夀夭以是别之余聞三河王氏兄弟雙
生弟先中兄後中功名夀夭大率相似而兄竟不如弟
穎州李氏兄弟雙生因差一時故弟登甲科兄止秀才
考其八字日時果如前説
　　　論六親
或問隂陽何所配合為夫婦而成六親(答云/)如甲以乙
為妹配與庚金為妻丙以丁為妹配與壬水為妻戊以
巳配甲庚以辛配丙壬以癸配戊一隂一陽配成夫婦
有夫婦然後有父子有父子然後有兄弟六親者父母
兄弟妻子也六甲娶巳為妻甲已合而生庚辛為子男
取尅干為嗣女取干生為息則巳者庚辛之母庚辛者
己之子也庚娶乙木為妻乙庚合而生丙丁則乙庚者
丙丁之父母庚為父乙為母故謂隂干生我者為母我
尅陽干者為父尅我者為官為子我尅者為財為妻比
和者為兄弟娣妹生我妻隂干為丈母妻尅陽干為丈
人尅我女者為女壻食神為孫其餘六親俱於十千變
化取用且如六甲生人以癸水為母癸為正印如遇已
土正財戊土為父(戊合/癸也)戊是偏財如遇比刼則父有傷
六乙生人亦以癸為母癸是偏印以戊為父戊是正財
甲乙俱以庚辛為子庚金為男在甲則為七煞在乙則
為正官也辛金為女在乙則為七煞在甲則為正官也
巳土為妻戊土為妾謂乙木尅己土也雖云隂見隂不
成配合然隂木尅不得陽土且婦人以隂為正也故云
甲乙俱以己為妻戊為妾如女人則甲遇庚七煞乙遇
庚正官皆夫星也謂庚是陽男為正夫屬陽不可以辛
隂為夫也但陽見陽多無情隂見陽則夫婦和鳴(或云/)
取正財為妻偏才為妾女甲則辛為正夫取隂陽之正
合也甲乙生人俱以甲為兄姊乙為弟妹以丁為婆生
我父者為祖母丁生戊也壬水為公壬與丁合也又以
丁火為丈母生我妻者為我外母丁生巳配與甲作正
妻也壬為丈人壬與丁合也妻之兄弟為妻舅己土為
妻戊土則為妻兄妻舅癸水則是舅之妻為妗也其餘
八干俱以類推女人取用與男不同我生者為子尅我
者為夫生我夫者為姑尅我姑者為公其餘父母兄弟
皆與男同斷但須辨其隂陽耳如甲乙干則以丙為男
丁為女庚為夫辛為夫之兄弟已為姑甲為公也(或曰/)
食神為子傷官為女取隂陽之各生也(經云/)以年為祖
業月為父母兄弟門户日為妻妾已身時為子息須看
四柱之中父母兄弟妻子星居何地論旺相休囚而言
其吉凶如父母星坐長生旺庫禄馬貴人之地則主父
母富貴福夀榮耀如坐空刑尅煞死亡衰敗交併之地
則主父母貧薄破傷刑夭或死於外及不善終若帶刑
帶破害雖居於生旺庫之地主父母有夀而貧賤兄弟
星若生得時得令坐長生庫旺禄馬貴人之地則主兄
富貴榮華成羣如坐刑尅煞刃死絶衰敗之地兄弟不
得力如坐長生旺庫而遇刑衝破害者雖有兄弟而仇
敵及不得力如妻妾星坐生旺庫禄馬貴人之地或有
物以生之主妻妾富貴榮華美貌多才如坐空刑尅煞
羊刃死絶衝敗之地則主妻妾貧薄醜貌刑夭淫亂殘
疾或産亡不得力如坐生旺禄馬之地被刑衝破害妻
雖有夀亦主破相貧薄如禄馬貴人財庫之地帶刑衝
尅煞主妻雖富貴亦夭如子息星坐生旺禄馬貴人官
印之地有物以相生主子息榮華聰明多得送老如坐
禄馬貴人居於死絶之地雖有聰明俊秀不送老也如
居生旺之地被刑衝破害有子主愚頑或殘疾送老如
居死絶又刑衝破害刼財之地不得子之力縱有子主
殘疾破相或不才女命如子居生旺之地主多子如坐
禄馬貴人主子富貴福夀如坐空刑尅煞併衝羊刃死
絶之地主子不得力若妾位居生旺則宜主偏生之子
(賦云/)論其眷屬憂其死絶(三命云/)四柱觀其九族三元
辨其六親是也或問甲乙日主以戊癸為父母四柱干
支並無癸水只戊壬二字顯於干頭或藏於地支則論
何者為父母(答曰/)本經所謂明干有時明干取明干無
時暗中求是也如柱無癸字只有戊字是甲乙之父将
父求其母如無母只将壬為母亦須論戊為父其戊壬
不得係婚配非兒女嫁娶必是服内成親或母多父歲
或失婚而再配也或又問甲日主月支年支是乙木時
支是甲木乙先甲後何為兄何為弟(答曰/)不論先後只
以強為兄弱為弟夫人之生也上父母下妻子中兄弟
其聨屬離合命之為也言命不及六親自是偏見但世
人不達正理以五陽干取為母為妻為女五隂干取為
父為夫為男謬戾甚矣此法教人甲取巳為妻乙亦取
己為妻不當取戊戊乃陽也甲以庚為嗣以戊為父以
癸為母乙亦如之不拘偏正惟辨隂陽陽男隂女理之
大順也(神白經云/)甲人丁為父壬為母乙人戊為父癸
為母餘八干例見是不論陽男隂女只取隂生隂陽生
陽生我者為母與母合干為父夫妻合而後生子陽干
傷官為父正印為母隂干正財為父偏印為母見父則
無父而發見母則無母而發尅年干不利父尅月干不
利母干鬼不利父倒食不利母胎與四柱交併即有異
父母也其説亦通(又曰/)春秋二分前後犯夘酉日時者
主散絶骨肉祖業辛酉日時名白虎臨庭在日尅妻在
時尅子不利骨肉戊申戊寅名六道消虚主不利親族
壬戌日時名天后失行主不利妻孥(廣録云/)凡命生時
辰戌丑未主妨父母帶刼煞亡神元辰羊刃多者亦然
日時犯兩重亡神者尅母若時犯辰戌丑未却不犯惡
煞亦不尅(天元變化書云/)凡命生在父母氣絶弱之位
者必刑尅帶煞多者主離背不必在四季之時(尺璧云/)
凡時犯刼煞羊刃雖非辰戌丑未亦有尅四維母四正
父也(直道歌云/)四季生人背太陽定主父先亡(壺中子/)
(云/)月坐孤虚棣蕚凋悴(尺璧云/)凡己酉丑全帶辛字者
主骨肉在他鄉不得歸葬(鬼谷遺文云/)五墓為葢藏之
地時貴亦妨四孟是孤絶之神帶煞必尅(珞琭子云/)眷
屬同於水火相逢於沐浴之鄉骨肉中道分離孤宿尤
嫌於隔角(古歌云/)隔角分明亥子初日時犯着定應孤
若非父母隔絶早定主偏房外寄居累犯惟宜孤立吉
更将年上來求日妻家不是䘮無人便是自身姓非一
時上子孫少更遲不然不出在親闈月中兄弟應須少
日裏當防幾換妻
　　　妻妾引例章
正財妻偏財妾也且如甲日生用己為正財即為正妻
戊為偏財即為偏妻若日干健旺四柱見己為正妻得
時令遇旺鄉畧帶官星主妻賢明才貌兼全因妻遇貴
歲時中有印臨之主妻有財物嫁資若正財衰偏財旺
顯主有偏妻分縁若己字落䧟或坐死絶之鄉或生春
令日主健旺如甲寅等類主不了尅妻若妻生得旺日
坐衰局或居死墓之地主自淹滯一生着妻妾欺或再
嫁他人若甲申甲戌日生甲寅乙夘月日主大旺雖有
妻以比肩分奪恐不免嫁他人或着他人佔之或妻有
别情餘同此例斷
　　　子息引例章
子嗣者即官星也官星得令八字無傷官衝尅加之日
主自坐旺鄉便子孝送終後代榮昌假甲乙日用金為
嗣金旺則四九之子合數若日主柔弱坐煞官星坐旺
顯之地更帶三刑六害隔角交加或合煞局定主子多
不孝逺離他鄉亡家若日主太旺坐空亡宫命帶傷官
敗財官星無氣定一生孤獨無子送終偏房庶出亦難
若時上七煞太旺或七煞制伏太過皆主難為子如官
煞相混去留不清或招兩般子但透煞者必先招女煞
為偏子或為女也余考士大夫命有子者官多正出煞
多庶出煞重女多官重多子又以干支分子女干支叠
見者子女俱多若時落空亡原是官煞子女亦有二三
傷官俱無帶財印别論印則有女財則有子若傷官成
格如䑕貴刑合之例柱有官煞亦主有子落空則無若
傷官坐煞如丙日見己亥時之類亦有子但不和順若
論生子歲運官煞重則在傷官食神官煞輕則在財年
或官煞年官煞輕食傷重須是偏印正印年官煞重而
財又多須得比刼羊刃或天地合三合六合年分以此
活法叅之蔑不中矣
　　　父母引例章
父以偏財論母以印綬論無傷則少年無妨害假庚日
用甲為父如柱中再見庚字或合巳酉丑金局即傷父
若命帶七煞則不妨如日干健旺甲字在亥夘未寅或
冬令主父母和順或父受官封皆可類推又戊日生者
取丁火為母忌柱中正財太重轉尅印綬如貪財壞印
之説元帶天地之財運行財鄉則尅早只有地財運未
行財鄉則尅遲四柱有正官一位不妨如戊日生四柱
原有二壬皆得地主母有二夫正印為母偏印為繼庶
之母若人命帶父母全一生得祖業分縁又無尅剥之
患
　　　兄弟引例章
兄弟者即刼財比肩甲見乙乙見甲之類如庚日坐寅
午戌之上或臨死墓之鄉却有辛酉自旺之弟帶財得
時主弟自明顯兄不及弟之福如兄弟相和强弱相分
其理則一如不和者乃四柱帶庚丁辛丙之類兄之官
星尅弟之本身如此五行自然不和(本經云/)不仁不義
庚辛與甲乙交差此之謂也餘倣此推
(歌云/)煞官混雜帶三刑更無財曜是偷生我明他暗從
他象父死之時不赴靈庚金化成火相持父亡見血不
須疑比肩三合族人害三刑零落及離妻比肩暗損及
門房兄弟無情被㒺欺如帶比肩成别象兄弟不睦報
君知妻帶三合及坐妻妻從認得是親支坐妻透妻成
别象定主離妻又娶妻多透妻財須怕婦婦歸絶路不
生兒化成别象尅正夫必主欺夫禮義疎身旺食强亦
如此食明旺相慬然殂陽母專位主偏生母來父上受
其驚天時地利生過月七煞兼行頂上偏兒歸煞地母
有疾丙丁雙者頂雙靈日禄歸時須孕夢小兒無乳食
神衝壬子乙酉時偏生丙戌丁壬妻䕶靈背父而生甲
乙夘此時須要記分明
(賦云/)過房入舎年月衝分隨母從夫財空印旺早年父
䘮偏財臨死絶煞宫㓜歲母離印綬逢財多死地比肩
重而兄弟無情羊刃多而妻宫有損官逢死絶之地子
招難得若見傷官太甚兒亦難留如遇衝破提綱定主
離於祖業再見空亡三畨四廢印綬逢生母當賢貴偏
財歸禄父必崢嶸官星臨禄旺之鄉子當榮顯七煞遇
長生之位女招貴夫自身借宫所生多主依人過活妻
星失令半路抛離若乃借宫所生亦是他人義女印綬
旺而子少息希七煞强而女多男少偏財逢敗父主風
流子曜若臨破家蕩産妻入墓不得妻財父臨庫父當
先死比肩逢禄兄弟名髙印綬被尅母親䘮早桃花若
坐煞星妻宫决主淫蕩年衝月者祖基不守日衝時者
妻子難為若見天元刑戰父母不全如遇地支所生凶
中成吉七煞能生正印萱堂暮景精神傷官喜助偏財
椿老百年安逸比肩雖有兄弟比重而父夀難延旺財
可以生官財多而母年不固食神頻見難招繼續之人
羊刃重逢再配持家之婦官鬼盛則昆仲消疎七煞興
則己身不利夫妻偕老皆因財旺身强子女盈眸只為
官興煞盛四柱相生值吉曜三代皆全五行戰尅遇凶
星六親不備若推女命反此恭詳婆是偏財若是傷官
當考夀公為比刼如逢七煞命難延財官興盛必招富
貴之夫食比司權當生賢孝之子印綬能傷子息逢財
反得安康同類干頭為娣妹財上支絶不興夫此則六
親真妙訣五行生尅定榮枯
(又曰/)年逢刃煞㓜年早䘮爹娘時遇刃傷末年却損兒
女衝者無兄弟刑者損六親外衝六親無力内衝夫婦
不協歲月官印財全三代祖先富貴日時煞刃逢梟半
路妻兒虧損男命傷官多損子女命傷官多尅夫傷官
見財而有子七煞有制乃多兒財重刑傷父母鬼旺後
代遷榮刼財重重父早䘮破印太重母先亡歲月財官
旺相公父顯榮日時禄馬相生妻兒賢俊印伏藏而財
秉令庶出姦生正財旺而身失時母年早䘮偏官偏印
偏財叠逢必然偏庶正官正印正財獨遇的是正宗男
旺官子必多女重梟兒必絶月中刼背絶財官父終外
土歲月背逐更衝害公葬他鄉日逢刃時逢梟妻妾産
亡歲值煞月值傷兄弟難有月令傷官多奪長時行神
煞兄弟無男命刼叠外家稀女人煞重親骨絶專禄兼
隂錯外舎伶仃逐馬見陽差公姑真假印旺妨兒女財
重妬公姑歲月叠煞有刑害公姑遭傷日時背逐無救
助妻兒離尅正財偏財復見合雖多妻妾主濫滛偏官
正官更衝害任有丈夫而偷姦旺夫傷子乃食位而受
傷旺子傷夫察官星而䘮絶女命印旺官輕夫權在手
男命財多身弱妻語愜心日下傷官持刃夫必惡亡月
中帶印刑衝母家零落刃健煞剛祖基微薄官强財旺
後代昌榮日逢背禄逐馬多破祖離鄉之客財遇財旺
生官有興家助國之男煞刃月逢有父無母偏官叠見
多生女子少生男偏財復逢少愛正妻多愛妾財源得
地因妻致富成家其妻抑且有為官位臨垣顯已增崇
祖業而男亦須興旺月官印年傷官父優祖劣日財位
時刼財父興子敗比刼重婚必遲官星生兒必早男逢
傷官陽刃逢官煞不可斷其無嗣女命傷官梟印行財
官亦堪决其有子女人食重遇官輕夫衰子旺男命煞
旺逢比刼兄有弟無太過不及兄弟俱無庫位中和同
氣主有煞生旺官敗絶女子盛而男子衰財官旺身主
休夫家興而祖家失女人比刼太多夫有絶妻之義男
子財勝刼重妻懷私慾之心年月印綬相生受現成之
基業日時傷官傷盡發不義之横財年上官星父祖為
官月上官星兄弟必貴男逢比刼定傷妻女入印梟難
嗣子羊刃逢傷官七煞骨肉親友傷情三合六合相和
友善五湖四海
(又曰/)凡推六親男命以年為父胎為母月為兄弟官員
以月為僚友日為己身妻妾時為子孫官員以時為帝
座禍福凡是子午夘酉日生主娶子午夘酉命妻若妻
申子辰生丑生甲巳生者皆不永如尅過頭妻再醮不
在此限亦有屢尅直到娶生日干支不同者方不尅寅
申己亥辰戌丑未生俱同上説凡命四柱内有我尅者
為妻無我尅者名曰局中無妻却看所生日在何地如
在財旺之鄉當有得力之妻更帶貴人禄馬年主妻帶
官嫁夫若在本命時財死墓絶敗處定主尅䧟或一生
鰥居若日禄在時上遇見如六丙日得癸巳時六壬日
得辛亥時之類名名譽煞不惟主富亦主因妻有官若
日帶年之官或年之印主妻奪夫權或禄出妻䕃或妻
權貴之家駙馬郡馬之類日坐命財更在財生旺之鄉
主得妻財又主妻賢明日坐貴人主妻有族望或賢淑
美麗若命帶日刑日帶年衝破年羊刃刼煞六厄元辰
空亡或三四娶或無妻日帶自刃名曰日煞或時羊刃
歸日俱主尅妻日帶破碎煞須主色癆血疾或厄難之
類丑日尤𦂳己酉日差慢日帶年墓日帶正印主尅正
室五行順則吉日帶刑害衝破又帶惡煞或坐浮沉煞
多主妻生離或惡死日在命財死墓絶處主尅妻如金
命人日在午未申上仍以納音論之(古詩云/)納音金命
木為妻午未宫為死葬期更進一辰妻是絶若無傾䧟
也先虧日光華葢主頻頻尅妻大抵四季日多如此(古/)
(詩云/)時逢華葢主身孤有子臨年必定殂日若值時妻
屢尅不娶娼妓即尼姑(寸珠云/)日坐華葢主妻不㢘不
孝日坐驛馬主妻多病慵懶或孤五行相尅亦主尅䧟
辛酉日生尅妻癸巳日生主夫妻有病或酒色荒淫年
日同一位名主本同官主尅妻娶同年妻方免俗謂之
鳯凰池(沈芝云/)兄弟同宫鳯凰池但使人心懷不佳日
時相衝相破相刑六害皆主離婚離嗣男女通用申日
辰時未日亥時寅日戌時丑日巳時皆為井欄斜衝主
難為妻更帶食神名絶房煞主多女少男如甲辰壬午
帶倒食者尤𦂳(古賦云/)井欄斜衝荘子鼓盆而歌正謂
此也日是自刑主妻多病日坐沐浴煞主得美妻多不
㢘凡命以日之納音論妻之數目水一火二木三金四
土五甚者倍之凡人妻位衝辰為娶妻之年罕有與日
三合六合而見妻者更以巧拙言之(賦云/)日凌親年老
婦無恭如乙丑人見辛日乃傷年干癸日乃吞乙干遇
午日是乙之長生多不伏夫葢年為父母日為妻妾更
支神刑衝帶煞故無恭順或助生别干則不然如乙見
辛有壬字辛金生壬水壬水生乙木也(又云/)有前見害
琴瑟不調謂當生已見六害行年大小運又遇謂之有
前見害其年必主夫妻不和(又云/)日支忽在歲前衆笑
怕妻聲醜惡葢日為妻妾支神在太歲前主怕妻或妻
性氣凡是煞臨妻位者主多傷尅若妻家零落乃免(又/)
(云/)隂惆陽悵亥來子上妨夫夾角夾維寅向丑邊尅妻
　(辰戌丑未不為惆悵煞惟隂陽並處然後有之亥人/向子乃隂悵其陽如妻號其夫故言亥來子主妨夫)
　(子人得亥乃陽悵其隂如夫哭其妻子來亥上妨妻/不待言而見也子午夘酉無隔角寡宿煞惟方隅四)
　(處然後有之寅人得丑乃隔角寡宿則不利妻故曰/寅向丑邊尅婦丑人得寅隔角孤辰則不利夫丑向)
　(寅上尅夫故/不待説也)
(又曰/)凡男於妻絶中生者不宜生女生女則䘮妻如甲
子金男以木為妻七月生為妻絶女於夫絶中生者不
宜生男生男即䘮夫如甲子金女以火為夫十月生為
夫絶也餘准此推
　(癸亥丙寅巳巳乙巳庚申等日為皷盆煞畏其/日之旺也與孤鸞大同又云絶宫為皷盆之煞)
金申酉火已午水土亥子木寅夘名望鄉煞惡其命之
强也與建禄無異又亥未戌春巳子辰夏寅夘午冬申
酉丑秋名狼藉煞
　(百忌歴以正月為大敗二月狼藉/三月入敗男敗妻家女敗夫家)
又寅申巳亥生七月子午夘酉生丑月辰戌丑未生夘
月名絶房煞(百忌歴云/)以十二支辰月上呼男害妻兒
父母女傷夫主公姑子位者以妻所生者為之假如木
命人以土為妻土生金為子隂命以所生者為子如木
命人以火為子如子位在旺相之鄉主有聰明忠孝之
子光顯祖宗反之則否欲知子之性情各以五行推之
木命人以金為子主其子性懷亷正剛烈自用火以水
為子性謙和恬淡扶髙接下土以木為子性慈忠孝柔
順謙和宜少不宜老金以火為子性多貪濫中心虚妄
逐利勝己有始無終水以土為子性緩慢凝重耿介老
而有福五行各在有氣之鄉當以是論若在休墓之地
反是男命四柱内無鬼名曰局中無子却看生時在何
地如木命以金為子若局中無子而得申酉巳時者必
有子名曰子承旺氣若金死於子絶於寅則無子也凡
以時之納音推子之數水一火二木三金四土五有氣
承旺則倍數言之無氣背時則减數言之有不依數者
在五十後禍福方定若男命犯局中無子又時不在鬼
生旺之鄉却支干與年合者但只生女得成生子不育
(古詩云/)哭子帶刑死位傍子多復是少年亡忽若干支
並德合只宜養女得成雙(如一命/)癸未癸亥丙辰戊子
是局中無子又在官鬼死絶地却癸與戊合故生女多
子皆不成若見甲子則主有子以日干論丙辰以癸為
子引歸時上建録臨官之地主多子然却無子是以納
音取年上論亦准(又一命/)癸未甲子辛夘癸巳是局中
有子在死地喜時引官鬼長生之地故生數子而少女
(又一命/)庚辰壬午戊寅辛酉白虎臨庭五十六不禄兒
女俱無(尺壁云/)凡命犯亥字多得兒巳字多得女時帶
年衝刑破害刃刼元辰俱尅子時帶年空亡重者絶子
自刃飛刃尅子時坐華葢尅子五十後如見不牢時帶
自刑子多疾病六厄子多厄浮沉煞死㵼痢時坐本音
墓主有夀無子送老但有孫息生日破空亡刑衝食刃
皆主尅頭子納音帶絶氣又時在絶鄉如癸巳壬寅庚
申乙亥丁巳等時是也假令庚申得壬寅時定主絶嗣
凡命見申日亥時巳日寅時互換見者名曰狡害煞主
絶嗣須庶出過房佳(古詩云/)五行狡害最不良夫婦孤
单獨守房死去墳前無子哭求他異姓却相當(鬼谷遺/)
(文云/)若人生時見禄馬往來朝命不犯孤寡亦有子孫
時干尅年干及倒食年干者主生男不順(五行要論云/)
凡大小二運與歲命三合六合者主有孕生男女之慶
陽多生男隂多生女若純陽則極而反隂生女純隂則
極而反陽生男假如甲子命屬陽大小運臨辰位或申
位三合外夾辛巳太歲屬隂則是陽多生男餘准此
　　　定婦人孕生男女
(訣曰/)父母歲數兩頭安受胎之月中心取乾坎艮震為
男兒巽離坤兊總屬女假父母年雙為拆受胎月隻為
单成坎卦定男父母年隻為单受胎月雙為拆成離卦
定女父年上母年下胎月中餘准此推(又一法/)以大衍
之數推之(訣曰/)七七四十九問娘何月有除却母生年
单竒雙是偶竒偶若不常夀命不長久假先下四十九
數於筭盤乃加上其母受胎月數總得若干數若值正
月胎是五十數其母三十一除去止餘一十九數九則
為单单則男若单生女雙生男主夭折(一云/)加除法以
天一地二人三除之看剩數(又云/)除一除二除三除盡
看零數
　
　三命通㑹卷七
欽定四庫全書
　三命通㑹卷八
　　　　　　　　　　　　明　萬民英　撰
　　　六甲日甲子時斷(以下所忌月分與時同斷/)
　　　　六甲日生甲子時　敗中印綬官生至
　　　　月通木氣不尋常　反此而言虚名利
甲日甲子時雖甲敗在子暗有癸水生氣印綬兼有官
　生其印若巳土破印通月氣貴否則秀而不實
甲子日甲子時子遥巳格年月無庚辛申酉丑絆午衝
　離祖自立貴若年月俱寅逢申酉運大富後退財子
　亥卯未年月行西運貴甲辰月亦貴酉月只以正官
　格論大貴己午戌月平常午月甲死子衝尤不吉乙
　卯乙巳月主法死
　(庚子樊繼祖尚書謫戌/己卯)　(戊子行人/己丑)　(戊午進士/丙辰)
　(己未進士/乙亥)　(甲戌解元/丁卯)　(己巳丞相/乙亥)　(甲寅少保/甲戌)
　(丁酉郎中/壬子)　(庚寅郎中/癸未)　(己酉陳大道丙戌進士/丁卯  府尹楚人)
　(戊子通判/辛酉)
　以上俱以日時為主而以人命年月附之其有官衘
　不同者此前代命也下同
甲寅日甲子時拱丑中辛貴年月無庚辛申酉丑未大
　貴再甲寅月孤尅惟僧道可亥子年月四品貴午月
　行東北方運亦貴如酉丑巳等月明有官煞柱但有
　印俱貴卯未身太旺未免刑傷乙巳月受刑丁亥月
　旺中惡死　　　　　　(壬寅尚書/甲辰)　(乙亥侯/丙戌)
　(辛亥少恭/辛丑)　(甲戌府尹/丁丑)　(戊子傳行簡狀元/甲寅)
　(戊子元戎/癸亥)　(己巳御史/丙子)　(壬寅郎中/甲辰)　(庚寅太尉/戊子)
甲辰日甲子時若水位年月水泛木浮主移根換葉申
　月煞星㑹印俱貴子月行水木運亦貴酉月正官大
　貴寅午戌月俱吉乙卯月刑折癸巳月水火中死癸
　亥月凶死
　(壬辰布政/辛亥)　(庚辰布政庚午年卒/戊子)　　(庚子憲副/壬午)
　(壬寅妓/壬寅)
甲午日甲子時時日併衝憂傷妻子月通木氣者顯貴
　純子午年月或亥未酉月俱貴(一云/)髙(一云/)身孤有
　財清貴有名乙巳月破祖夭乙亥月自刑刃死癸亥
　月旺中惡死
　(己未李彌綸學士/庚午)　　　(丙戌張四維閣老/甲午)
　(癸巳許讚尚書入閣/庚申  中州人)　　(戊戌陳蕖尚書楚人/壬戌)
　(甲午張孟男尚書/丁卯  中州人)　　　(己酉明帝天啓/壬申)
　　　　　　　　　　　(丁酉布政/壬子)
甲申日甲子時甲胎逢印印化煞貴鴛鴦重疊子嗣難
　為若東南方運文武職居閒亥卯未辰申丑等月俱
　貴乙卯月夭丁巳月死不全尸
　(己亥憲副/丙子)　(癸酉翰林/甲子學士)　(丙申舉人/庚寅)　(癸亥郡王/乙卯)
　(癸亥李剛丞相/己未)　　　　(甲子學士/乙亥)
　(庚申張我續總督尚書壽/丙戌  八旬外北直人)
甲戌日甲子時拱亥天門㑹同帝闕甲長生地也不可
　以隔角論年月通申巳酉丑金氣大貴戊寅年月主
　聾啞或狼虎傷害見壬則吉乙卯月刑死乙亥月遭
　盗死
　以上六日年月喜忌當通融活㸔(下同/)
　(己巳謝遷閣老/丁丑)　　　　(丁丑王讓侍/壬寅  郎)　(孫侍講/  命同)
　(戊辰少叅/乙丑)　(己酉評事/乙亥)　(戊戌孫錝常少浙人/甲寅)
　(癸卯都督浙人/癸亥)
　　　　(甲干遥禄局/一朝時運至)　　　(白玉出沉泥/自有貴人提)
　　　　甲子相逢甲子連　擬作蟾宫折桂仙
　　　　丑絆併衝官鬼破　功名蹭蹬不周全
甲子時逢甲子就中印綬符同庚申辛酉若相逢丑未
再兼年月拱貴暗藏極顯己午衝破平中果無刑尅與
空衝定主超羣出衆
　　　六甲日乙丑時斷(以下六甲日所忌月/同上時忌並論)
　　　　六甲日生時乙丑　刼財羊刃不宜有
　　　　柱中逢火帶辛金　制伏和平貴亦久
甲日乙丑時辛金為官巳土為財丑中暗巳被明乙刼
　奪乙丑金神若年日時合成火局得制㐲主徳性純
　和而貴無火兇狠如合水局凶惡損家
甲子日乙丑時連珠得合妻賢子貴春月身旺財帛破
　散夏月甲衰金神有制貴秋生近侍之貴丑月最吉
　亥子多凶
　(癸亥元戎/癸亥)　(庚辰尚書/壬午)　(丙子進士/辛丑)　(壬戌舉人/己酉)
　(乙丑富而無子/丁亥)　　　　(己未朱國祚狀元閣老/癸酉  浙人)
甲寅日乙丑時春貧秋貴冬富夏火制金神吉
　(壬申汪集侍郎/己酉)　　　　(戊子侍郎/甲寅)　(乙丑侍郎/壬午)
甲辰日乙丑時主富厚有財通火氣年月貴(一云/)主血
　(癸亥胡栢泉尚書名臣/癸亥)　(丙辰平章/辛丑)
　(丁巳陳邦瞻侍郎/癸丑  江西人)
甲午日乙丑時金神入火局身弱貧夭寅戌㑹火是一
　木疊逢火位不吉若單寅單戌或申酉亥月四五品
　貴
　(乙亥憲副/壬午)　(乙卯郎中/甲申)　(己酉舉人/癸酉)　(丁亥舉人/壬寅)
　(戊戌趙世卿尚書/壬戌一命同刑傷)　　　(壬戌史學遷學院/庚戌  山西人)
甲申日乙丑時帶疾平常子月生南方運貴秋生化煞
　天干透印綬尤貴
　(甲午王一鶚都憲/壬申)　　　(乙酉元戎/戊子)　(乙巳進士/乙酉)
　(丙午巨冦/戊戌)　　　　　　(乙巳陳長祚尚書/丁亥)
甲戌日乙丑時田連阡陌貫朽粟陳但未免先刑寅年
　月父子俱顯子月西方運金紫
　(乙亥陳瑞尚書/乙酉)　　　　(丙戌王宗沐妻夫子五/壬辰  進士)
　(庚寅王三重廵撫/丙戌  江西人)　　　(甲戌楊一清閣老無子/甲戌)
　(丁未周嘉謨冢宰/戊申  楚人)
　　　　(丑為金鎻局/柱逢寅午戌)　　　(無鑰不能通/火制始成功)
　　　　刼財羊刃忌時垣　宫内財官鎻閉門
　　　　辰未相逢為大吉　如無隨意度晨昏
甲日時逢乙丑庫中金玉收藏貴人天乙刼財傷皎月
雲遮光蕩火局南方運貴金神制伏相當木枯水盛且
平常背祖離鄉晚旺
　　　六甲日丙寅時斷
　　　　六甲日生時丙寅　時居日禄坐食神
　　　　旺壬不見無刑破　福壽康寧富貴人
甲日丙寅時甲木寅上健旺丙為食神壽星得地柱無
　壬奪癸尅通火木月氣者貴忌見官星及申衝禄
甲子日丙寅時日禄居時青雲得路年月無庚辛金貴
　通木火氣極貴午月行東北方運五六品貴申月歸
　禄逢煞主大權貴水局平常若年月與日時同大貴
　(一云/)遷徙之命
　(己未韓琦丞相/壬申)　　　　(辛卯都憲/己亥)　(庚申少叅/壬午  富)
　(丙午布政/癸巳)　(甲辰主政/庚午)　(丁巳御史/戊申)　(乙未太守/乙酉)
　(甲寅徐狀/丁卯  元)　(戊子舉人/乙卯)　(庚子御史/己卯)
　(甲子徐一鳴元戎/乙亥  江南人)　　　(庚寅張成内官/丁亥)
　(丁丑謝紹芳舉人御史/壬子  閩人)　(乙亥熊文燦總制/辛巳  以法死)
甲寅日丙寅時年月無己酉辛丑字是歸禄格位至一
　二品純木火帶土富貴雙全六卿之職丙子及亥未
　卯月四五品貴行西南方運最吉亦有酉丑月貴者
　㸔干透及年何如
　(己亥王大用都憲/丁丑)　　　(丁未聶豹尚書講學/壬寅  無子)
　(己未都督/己巳)　(戊寅大恭/丙辰)　(甲寅樞宻/丙寅)
　(癸未張鹵都憲/己未)　　　　(丙寅翁愈祥吏部/壬辰  江南人)
　(甲辰胡雪田進士/癸酉)
甲辰日丙寅時龍虎拱門又龍吟虎嘯主貴或一生近
　貴財源或得或失名利旣濟未濟未寅年月官至六
　卿戌月風憲酉月三品子亥丑月四五品行西方運
　大貴卯巳年月平常(神白經云/)化木主貴
　(庚辰孫忠烈公燧死/戊子  寧王之難)　　(甲申靳貴閣老/丙寅)
　(己卯侍郎/癸酉)　(壬申大恭/己酉)　(辛酉舉人/丁酉)　(癸酉舉人/癸亥)
　(辛巳曹大章丙午癸丑科㑹元榜眼江南人/乙未  一富商命同)
　(戊子莊奇顯丙午癸丑/甲寅  科榜眼閩人)
甲午日丙寅時身居絶地主平若通水月木得滋養吉
　火月壽夭天干比助無妨
　(甲子名將/庚午)　(丙戌元戎/戊戌  凶)　(壬戌王堯日給諫/甲辰)
　(丙午大恭/癸巳)　(己亥進士/丙寅)　(壬子少卿/甲午)　(甲子通判/甲戌)
　(庚戌錢若賡進士太守係獄/戊寅  以子科第得免)　　　　(丁未貧夭/丙午)
　(乙酉瞽目/丙戌)
甲申日丙寅時時日併衝憂傷妻子若年月日同大貴
　己亥二三品辰子年月㑹水以煞化印吉未月財庫
　亦吉
　(丁卯温景葵舉人都憲/辛亥)　(甲申喬宇冡宰/丙寅)
　(壬子進士/壬子)　(戊寅進士/癸亥)　(壬辰太守/丁未)　(丙申樞宻/庚子)
　(丙子黄承昊兩司/丁酉  浙人)　　　(甲子安遠侯/乙亥)
　(庚子呉中行翰林丁丑建言廷杖/庚辰  癸    官八子江南人)　　(丁未太守/甲申)
　(甲寅陸長庚/丁丑    人)　　　　　(己巳錢䇿少卿南人/丙寅)
甲戌日丙寅時年月有土則富有金反復如有金須生
　亥子印月方貴餘月則否(神白經云/)火木化主厚福
　厚福　　　　　　　　　　　　　(己丑内官/丙子)
　(壬辰倚頓財命有氣奈辰戌相虧寅/戊申  申相衝故先富後貧)　(甲戌憲副/丁丑)
　(丁酉林聰尙書/辛亥)　　　　(壬申大恭/壬子)　(戊午富/壬戌)
　(癸酉雙瞽凶死/乙丑)　　　　(甲子瞽一目貧/丙寅)
　(己巳王象恒蘇撫/丙寅  山東人)　　　(庚午袁中道南銓/壬午)
　(癸未申為憲兩司/甲子)　　　(甲戌崔呈秀尙書凶終/辛未)
　　　　(日禄歸時局/刑衝通不遇)　　　(無官始是竒/富貴莫猜疑)
　　　　甲丙相邀入虎鄉　福星坐禄顯文章
　　　　運逢四柱無傷害　早晚陞遷到憲堂
甲子寅時遇丙學文福禄班齊若逢辰戌兩三妻禄主
朝元富貴丁午庚申减福無官惹絆為竒生來貴顯有
人提此命先難後易
　　　六甲日丁卯時斷
　　　　六甲日生時丁卯　傷官羊刃眞當惱
　　　　縱然月氣有扶持　未免為人性不好
甲日丁卯時傷官羊刃甲用辛為官丁字傷之用巳為
　財卯中乙卯刼之主為人兇狠若柱透辛傷官見官
　刑害百端運氣凶險不得善終柱有七煞合刃行財
　官印綬大貴
甲子日丁卯時尅剥慳吝作事進退不免刑傷妻子或
　死他鄉生辰戌丑未月貴卯月凶恭有官煞制亦吉
　(辛未李遷侍郎/戊戌)　　　　(丁酉大叅/庚戌)　(丙寅進士/乙未)
　(壬子進士/癸丑)　(庚戌貧疾夭/辛巳  浙人)
甲寅日丁卯時年月木火相停通明之象貴月令坐丑
　未貴乙亥月文章冠世官至三品干支金水全官印
　雙顯貴(一云/)水火相戰主凶刑
　(庚申屠大山尙書/辛巳)　　　(丙午侍郎/丙申)　(甲子巨富/甲戌)
甲辰日丁卯時財帛滿目生計盈餘妻賢子孝高命論
　之春生太旺無制貧賤殘疾丑酉月貴(一云/)身孤凶
　(壬申解元/癸丑)　(辛卯進士/壬辰)　(丙申憲副/丁酉)　(丁卯知縣/甲辰)
　(戊申貧/甲寅)　　(己卯殘疾/丙寅)
甲午日丁卯時身坐絶地凶刑若生秋冬壽夭春夏富
　貴甲午月大貴運宜東北方　　　　(辛酉舉人/丙申)
　(丙午知州/癸巳)　(癸酉胡正蒙㑹元探花祭酒/乙未  浙人)
　(戊午林春㑹元部郎/乙卯  㤗州人)　　(庚子林烴尚書/丙戌  閩人)
甲申日丁卯時主武職風憲權貴酉月火木運中貴寅
　午年月大貴(一云/)寅卯月總凶
　(癸未元戎/丁巳)　(戊戌劉棟侍郎/甲子)　　　　(乙亥大恭/庚辰)
　(庚午李秋都憲/辛亥)　　　　(壬申進士/甲辰)　(乙卯舉人/乙酉)
　(壬寅尚書/丙午)　(戊午宇文丞相/丙辰)　　　　(庚甲凶死/己卯)
　(甲戌凶死/丙寅)　(甲午王應選探花/辛未  浙人)
甲戌日丁卯時逢亥月有才學貴顯羊刃最壞造化須
　有制合方吉身弱無凶若年月純煞甲木秋生主夭
　折
　(壬午毛鵬都憲損妻尅/庚戌  子壽止四十餘)　(甲子吳情探花/丙寅  壽不永)
　(庚午舉人/甲申)
　　　　(月缺雲隴局/柱中無救助)　　　(人通道不通/財禄少從容)
　　　　甲旬六日逢丁卯　重重疊疊怕衝刑
　　　　運行背禄無官貴　到老窮經不許名
甲日時臨丁卯傷官羊刃相隨甲逢丁火化為灰父母
兄弟難倚祖業田財聚散妻兒總有刑虧運行官煞始
為竒性格或嗔或喜
　　　六甲日戊辰時斷
　　　　六甲日生時戊辰　天財坐庫㑹滋身
　　　　富商巨賈田園盛　月帶辛金名利成
甲日戊辰時天財坐庫時上偏財遇龍守庫主為商賈
　發財田園廣盛八月帶禄財官俱有富貴雙全忌比
　肩羊刃奪財
甲子日戊辰時主移根換葉改姓易宗妻賢子孝作高
　命論未月行北方運貴酉月北方運大貴
　(乙卯童承叙春坊/乙酉)　　　(甲申元戎/丙寅)　(戊子貴戚/丙辰)
　(庚寅太叅/乙酉)　(癸酉耿申/丁巳  丞)　(乙亥亦貴/乙酉)　(甲午内官/庚午)
甲寅日戊辰時龍吟虎嘯格貴純辰中貴純寅康壽亥
　卯未三合財旺身强大貴酉丑申年月亦吉
　(庚申髙簡尚書/丁亥  謫戌)　　　　(乙丑林元甫都憲/癸未  子貴同)
　(丁亥憲長/癸卯)　(乙卯進士/戊子)　(庚辰學憲/乙丑)　(丁卯進士/庚戌)
　(壬申通判/己酉)　(甲午鄭鄤翰林極刑/癸酉  江南人)　　(庚午進士/丙戌)
　(己丑靳光先/丙子  吏部)
甲辰日戊辰時刑衝發財妻重子晚雙親有尅酉月三
　四品貴丑月亦貴地支純辰大貴
　(丙辰潘恩尚書三子進/壬辰  士一云己巳時)　(辛亥太守子貴/戊戌)
　(丙子太守/庚子)　　　　　　(一例貢以侵/欺間軍命同)
　(乙丑郎中壽不永/戊寅)　　　(甲寅郎中/戊辰)　(丙戌節度/庚寅)
　(丙戌文貴/庚戌)　(丙申武貴/辛丑)　(庚午張瑞圖探花入閣/己卯  閩人)
　(壬戌陶望齡㑹元探花/戊申  諭徳浙人)
甲午日戊辰時財多成敗早歳灰心亥子丑卯午未年
　月大貴酉月亦貴　　　(庚辰張臣武狀元/己卯)
　(辛未侍郎/甲午)　(己卯太守/癸酉)　(壬子進士/癸丑)　(己酉舉人/乙亥)
　(辛丑舒應龍尚書/庚子)　　　(己酉鄒徳漙翰林戊戌/壬申  革職江西人)
　(辛酉進士/庚寅)　(乙酉毛惇元榜眼庚申年卒浙人/庚辰)
甲申日戊辰時主孤僧道清髙丑月富貴寅月尤貴
　(丙申進士/辛丑)　(庚寅進士止知縣/己卯)　　　(辛丑平章/甲午)
　(庚子舉人知縣/壬午)
甲戌日戊辰時大富年月扶合亦貴寅亥年月三四品
　貴但時日併衝尅早年身孤中年發福
　(乙亥舉人/丁亥)　(丙戌舉人/甲午)　(癸酉徐縉芳兩淮塩院/丁巳  閩人)
　(癸巳王肇對御史/壬戌  江西人)　　　(乙亥舉人/乙酉)　(壬午/癸丑)
　(丁卯/丙午)　　　(丙申/庚子)　　　(乙卯/癸未)　　　(己未俱大/甲戌  富)
　　　　(倉庫錢龍局/運行官禄地)　　　(財門日日開/福禄自然來)
　　　　時上偏財不用多　干支内外細搜羅
　　　　運通財旺官生至　運拙身衰恐受磨
甲日戊辰時遇柱中要戊相扶財官運氣展良圖喜遇
錢龍守庫辛庚透干貴顯壬癸滋助不枯只怕比刼弟
兄多歳運逢之有禍
　　　六甲日己巳時斷
　　　　六甲日生時己巳　病中財物實難任
　　　　月通火氣方為貴　若是身衰亦不禁
甲日己巳時食旺身衰甲木巳上病雖有暗戊為財丙
　為食不通月氣難任其福甲巳為平頭煞生逢春月
　身旺財衰主骨肉参商平生作事弄巧成拙己巳金
　神有火制伏己酉丑合局行南方運名重禄髙柱不
　見火殘害化氣主兇惡暴亡
甲子日己巳時先貧後富祖業輕微妻勤子拗生寅未
　巳丑年月雖貴防疾申子辰戌大貴(神白經云/)化氣
　主貴
　(癸未岳武/乙卯  穆)　(戊寅布政/己未)　(甲子通判/癸酉)　(癸酉指揮/丁巳)
　(辛未陳熈昌長科/丁酉)　　　(辛未解經邦經畧/丁酉)
甲寅日己巳時時日相刑憂傷妻子生火年月有明斷
　之才掌兵權之職戊子年月承襲父䕃主富
　(庚午進士/壬午)　(辛未縣丞/甲午  富)　(丁卯解經雅吏科/庚戌)
甲辰日己巳時丰姿敦厚一生平安財帛有成巳酉丑
　年月行火金運貴化氣凶論
　(乙巳萬鏜尚書/戊子)　　　　(乙丑吳應宸庻吉士/庚辰  目疾)
　(壬子舉人/丁未)　(壬午方逢時尚書/乙巳)　　　(趙鏗縣丞/命同)
　　(方楚趙冀金神喜/火嫌水此其異也)
甲午日己巳時金神入火鄉大貴酉月行火木運武職
　有權
　(乙丑雷禮尚書/丙戌)　　　　(庚子徐問尚書/庚辰  無子)
　(辛巳太守/甲午)　(壬辰經畧/丁未)　(丙戌丞相/戊戌)
　(壬寅蹇逹都憲/己酉)　　　　(乙未賀鼎進士大恭/庚辰)
甲申日己巳時敦厚聰明善於决斷身孤清貴不免破
　刑
　(壬午陳琳侍郎/癸丑)　　　　(戊寅進士/己卯)　(乙酉貴/壬午)
　(丙辰貴/乙未)
甲戌日己巳時財神貴格名利兩全子戌年月五品以
　上貴
　(己巳劉畿侍郎/己巳  壽不永)　　　　(乙亥憲副/丙戌)
　(丙子曽熈炳舉人/丁酉  南道)
　　　　(食神合禄局/幾翻成又敗)　　　(有志改門庭/破後再逢榮)
　　　　甲巳中央作土神　時逢辰巳脫埃塵
　　　　局中歳運趨炎火　顯遠功名富貴人
甲日時逢己巳火臨土厚無光旱苖得雨葉枝强火局
金神旺相進士有名無實常人改祖畨庄為人性格不
尋常運至晚年氣象
　　　六甲日庚午時斷
　　　　六甲日生時庚午　死處又遭鬼當頭
　　　　丁丙不逢生再弱　忙忙貧苦度春秋
甲日庚午時死地逢鬼甲木死於午午頭見庚為鬼不
　通月氣無救助者帶疾壽促月逢丙寅身旺庚絶則
　吉亦主有始無終若通木氣主方靣通水氣行東方
　運止郎官
甲子日庚午時時日相衝憂傷妻子平常若子午年月
　及寅戌月生行西北方運金紫風憲
　(甲午恭政/壬申)　(中丞/命同)　　　(甲午瞽日/庚午)　(庚午僉憲/戊寅)
　(戊子經厯/甲子)　(癸亥女命子周延儒㑹/丁巳  狀入閣)　(丁卯進士/丙午)
甲寅日庚午時春月有壽夏月傷官傷盡財源進退申
　有權酉反覆冬月傷妻子子未年月煞助印生四品
　(癸巳林應㭿尙書/壬戌)　　　(丁卯呉執卿侍郎/癸丑)
　(庚午通判/戊寅)　(戊寅舉人/戊午)　(癸亥白手巨富上海人/癸亥)
　(甲子舉人早卒/壬申)　　　　(甲申内官/乙卯)　(壬午詹事/庚戌  丞)
甲辰日庚午時田園樂賞寅月行金運風憲(一云/)主血
　發
　(乙酉長史疾夭/乙酉)　　　　(癸亥鄧澄庻吉士/庚申)
甲午日庚午時破祖業發財禄因財不得善終寅午戌
　年月貴
　(辛亥進士/辛丑)　(壬午丞相/庚戌)　(庚寅貴/壬午)　　(丙寅侍制/丁酉)
　(辛卯貴/戊戌)
甲申日庚午時子辰年月㑹印亥卯年月身旺俱貴寅
　戌㑹傷制煞甲得倚托亦貴運喜金水
　(甲戌大恭/丁卯)　(庚寅侍郎/庚辰)　(戊午陳治則吏科/庚申)
甲戌日庚午時生辰戌月敦厚不貴則富丑月行火土
　運金紫風憲寅月清貴
　(己丑唐臯甲戌科狀元/丙寅  江南人)　(戊寅御史/丁巳)　(甲戌舉人/甲戌)
　(壬午舉人/庚戌)　(庚戌大叅/戊寅)　(壬寅進士/甲辰)
　　　　(時日偏官格/柱中無破害)　　　(身强制伏髙/蘭蕙出蓬蒿)
　　　　午時庚申是偏官　制伏相宜不等閒
　　　　身弱煞强無食見　平生謀望主艱難
甲日時逢庚午柱中喜見寅申身强煞淺轉精神父母
鴈行不順妻子早年刑害晚年出衆超羣平生反覆好
翻騰先破後成之命
　　　六甲日辛未時斷
　　　　六甲日生辛未時　官星坐貴最為竒
　　　　月逢金氣須榮貴　財禄相停敢斷之
甲日辛未時時貴逢官甲見辛為官未有天乙貴己為
　財未中巳土得氣若通木氣月有倚托者富通土氣
　月者富貴雙全
甲子日辛未時辰戌丑未及巳酉月土金地方文貴顯
　逹
　(庚申屠冡/丙戌  宰)　(己巳府判/戊辰)　(己丑州判/戊辰)　(庚戌少保/丁亥)
　(戊申馮夢正㑹元/辛酉  侍郎)　　　(癸亥舉人主政/辛酉)
　(壬戌方從哲大學士/己酉)
甲寅日辛未時寅申月貴純酉丑年月大貴(神白經云/)
　金化木主貴
　(乙卯正卿/戊寅)　(乙酉太守/丙戌)　(戊寅侍郎/丁巳)　(辛巳舉人/丙申)
　(乙巳舉人/戊子)　(戊寅王樞宻/庚申)
甲辰日辛未時辰戌丑未月富己酉丑子年月貴
　(丙子進士/戊戌)　(乙未舉人/己酉)　(戊子女命子翁正春狀/戊午  元尚書)
　(庚午舉人/己卯)
甲午日辛未時春吉夏凶秋身弱難任官禄冬貴(一云/)
　高
　(己卯郎中/癸酉)　(癸巳郎中/己未)　(甲辰舉人/戊辰)
甲申日辛未時春吉夏辛苦秋顯逹冬根基别立貴子
　丑月大貴(神白經云/)金化木主貴
　(丙戌王世貞尚書/庚子)　　　(丙申舉人/甲午)
　(丙申林民悅兩司/甲午)
甲戌日辛未時先刑後貴寅卯酉丑年月貴子申年月
　位至貴顯
　(己丑貴/乙亥)　　(己亥黄鳳翔榜眼宗伯/丁丑)
　(己亥進士至侍郎/己巳)
　　　　(財官開庫局/更得貴人助)　　　(遇險免危灾/富貴莫疑猜)
　　　　甲逢辛未是財官　平歩青雲路不難
　　　　不比退毛雞化鳳　得時飛上彩雲端
甲日時逢辛未財官守庫相扶貴人財禄是良圖初苦
末終榮富君子遷官進職常人豐厚充腴刑衝破害柱
中無定得青雲之路
　　　六甲日申時斷
　　　　六甲生時遇壬申　明傷暗鬼坐其身
　　　　柱無丙戊秋冬旺　坎壈飄流無定人
甲日壬申時甲木絶在申申土壬水長生庚金建禄明
　梟暗鬼甲旺化鬼為官猶不免凶暴若生秋庚旺生
　冬壬旺柱無丙戌制伏漂流之象若己午月大吉强
　横透庚作煞論運行北方貴
甲子日壬申時申子辰亥月水泛木漂移根換葉玉堂
　金馬之貴水土運凶
　(庚申憲副/戊寅)　(壬寅小貴/戊申)　(乙卯都督/丙戌)
甲寅日壬申時旺中有失辰戌丑未月勾陳得位寅午
　戌月偏官有制秋月行東南運俱貴
　(丁巳謝源明尚書/己酉)　　　(丁酉尚書/己酉)　(庚午丞相/辛巳)
　(丙午進士/己亥)
甲辰日壬申時寅辰年月文章顯貴透丙戌尤美
　(乙酉丞相/丙子)　(癸未王廷左都/癸亥)　　　　(己巳通判/壬申)
　(癸亥孫承宗探花督師/甲寅  閣部)　(甲戌舉人/戊辰)
甲午日壬申時申子辰月改姓更宗敦厚之命午月貴
　(一云/)髙
　(乙卯光禄/壬午  卿)　(戊戌府判/甲寅)　(甲辰舉人/戊辰)　(壬申丞相/丙午)
甲申日壬申時寅月身煞兩停卯月以刃合煞俱貴子
　辰年月以煞化印己午火月七煞有制俱吉最怕煞
　旺身弱大凶(一云/)離鄉發福
　(庚申進士/戊子)　(己丑評事/丁丑)　(乙巳平章/戊寅)　(庚午丞相/辛巳)
　(丁酉貴/癸卯)　　(庚寅富/庚辰)　　(庚申盗/甲申)　　(丁亥殺/壬子)
　(辛巳曽櫻尙書/庚子)
甲戌日壬申時辰戌丑未月衣錦有成亥月學堂寅月
　建禄俱貴午酉月壽促不然貧賤
　(壬申丞相/辛亥)　(己巳同知遣戍/戊辰)　　　　(己丑大貴/甲戌)
　　　　(夢中得禄局/更有刑空尅)　　　(覺後没思量/平生心事忙)
　　　　甲日時逢喜遇申　偏官偏印怕刑衝
　　　　欲求名利終難定　有救須敎運氣通
甲日時逢壬申倒食暗鬼相侵生逢身旺主昌榮身弱
性情不定鴈侣六親少力謀為自立自成運行吉地顯
聲名運弱平常之命
　　　六甲日酉時斷
　　　　六甲日生時癸酉　暗官明印未希竒
　　　　柱中有火無刑破　元命胎生貴可知
甲日癸酉時胎生元命甲木酉上受胎為甲生氣明癸
　為印暗辛為官有巳土破印不貴酉為金神若柱有
　寅戌通火氣者徳性純厚而貴無火見水兇暴殘疾
甲子日癸酉時春生木旺酉月官純貴若混之以煞或
　煞多柱中全無火氣凶(一云/)先破祖後大富
　(甲午主事/甲子  夭)　(辛巳貴/丙申)　　(甲申賊刑/壬申)　(辛巳通政/庚子)
甲寅日癸酉時春生壽夏反覆秋性不定多凶冬平常
　丑未月貴
　(甲戌憲副/辛未)　(壬申尚書/癸丑)　(癸亥内官/辛酉)
　(庚申凶死官煞雨旺/乙酉  柱無火制)　　(戊辰龔三益解元進士/壬戌  翰林)
甲辰日癸酉時子戌年月有財有官貴
　(丙午丞相/己亥)　(戊申學憲/辛酉)　(戊午知縣/辛酉)
甲午日癸酉時主孤生寅午戌月行東北方郎官
　(庚午舉人/癸未)　(壬寅通判/戊申)　(庚戌太守/戊子)
　(辛丑舉人部郎/辛卯)
甲申日癸酉時平常通火氣月行南運富貴申酉年月
　多夭有水化金毒只作官印論不作金神亦吉但主
　退早
　(癸丑布政/壬戌)　(癸酉太守/壬戌)　(戊申員外/癸亥)　(庚午僉憲/己卯)
　(己亥給諫/戊辰)　(乙未李誌冡宰己未年/丙戌  致仕浙人)　(一命同/巨富)
甲戌日癸酉時子戌年月文章顯貴子午月不貴卽富
　(己未正卿/甲戌)　(辛卯舉人/戊戌)
　　　　(雞化青鸞局/有朝羽翼就)　　　(未遇被鴉欺/四海任翔飛)
　　　　甲日交通癸酉時　金神火局兩相宜
　　　　運行南地無刑破　富貴榮華事事竒
甲日時逢癸酉為人富貴雙全三竒發福屢陞遷上下
相和貴顯君子寒門將相常人置立田園無傷無破是
英賢此命定居臺憲
　　　六甲日戌時斷
　　　　六甲日生時甲戌　木遭火局氣不舒
　　　　為人好善福平常　父母並傷誠可歔
甲日甲戌時甲用丙為食辛為官戌上食神入火局辛
　有餘氣身被火焚為人好善平常衣禄甲以戊為父
　癸為母戌上旺甲傷戊内有暗戊傷癸戊癸受尅難
　為二親
甲子日甲戌時春壽夏暴秋貴冬移根換葉柱見純亥
　夾角雖貴終凶辰戌丑未雜氣財官亦吉(一云/)主聾
　啞頭瘡犬狼虎傷
　(辛亥邵康/辛丑  節)　(丁亥鸞尚約推官無子凶/辛亥  死連累十七命)
　(庚子進士/己卯)　(庚戌鄧廷瓚都憲/甲申  無子)　　　(辛卯舉人/辛卯)
　(乙巳貴/乙酉)　　(乙丑貴/乙酉)　　(辛卯陳有年冡宰/庚寅)
甲寅日甲戌時比肩爭禄木氣遭焚四十後漸不如前
　甲丙申子年月大貴純戌風憲午月行水火運七八
　品貴
　(甲戌給諫/乙亥)　(甲子知縣/乙亥)　(丙子顧大章刑部郎/庚子  死錦衣獄)
　(癸未候/癸亥)　　(癸巳沈節甫/丙辰  侍郎)
甲辰日甲戌時財源穩厚多凶春月金火運官至六品
　(己未大恭/乙亥)　(丙戌貴/庚寅)　　(癸酉小貴/己未)
甲午日甲戌時春生貴人扶持夏背禄逐馬冬印綬吉
　純寅年月近侍貴
　(戊午平章/戊午)　(壬子知縣/壬子)　(辛巳聰明多能破家/己亥  遊走)
甲申日甲戌時夾酉官貴但身孤發亦不久春生木土
　運貴
　(壬申侍郎/癸亥)　(丁酉進士/癸卯)　(辛巳貴/辛卯)　　(甲辰郎中/辛未)
　(甲申縊死/甲戌)　(丙申石可章進士/壬辰)　　　(庚辰舉人/癸未)
　(辛巳陸先祖尚書/辛卯)　　　(辛亥凃宗濬尚書/壬辰)
　(丙寅用如盤學士/辛丑)
甲戌日甲戌時背禄逐馬平常秋生官煞有氣貴辰戌
　丑未月吉卯月凶若丙寅甲午年月三甲食二丙丙
　夏得時居寅長生甲就食見禄主富貴
　(乙酉劉文莊都憲/甲申)　　　(丁酉張欽都憲/戊申)
　(壬申戴靜庵尚書/己酉)　　　(乙巳進士/乙酉)　(乙卯進士/甲申)
　(戊辰舉人/己未)　(甲子貴/甲戌)　　(戊寅莊際昌㑹狀/丁巳)
　(甲戌宗室/甲戌)
　　　　(戌時火墓局/財官俱有背)　　　(心志不相同/官禄運中通)
　　　　時逢甲戌比肩逢　庫有天禄火氣衝
　　　　雞鴨同鳴皆聚散　到頭心志不相同
甲日時通甲戌比肩帶禄相逢天孤倉庫隱其中酉丑
辰支取用無鑰衝刑開破立身多學少成柱金木火旺
水生先暗後明之命
　　　六甲日乙亥時斷
　　　　六甲日生時乙亥　羊刃反傷為禍害
　　　　財官辛戊不相逢　只恐功名不亨㤗
甲日乙亥時甲木亥上長生有旺乙為刃制尅學堂壬
　為倒食亥上建禄甲以金為官戊己為財辛金沐浴
　戊己衰絶不能作福生己酉丑月及見辛柱有戊字
　貴餘雖聰明功名不遂藝術人也
甲子日乙亥時成趨乾格貴如生申月煞旺合刃權貴
　酉月正官柱稍得土助大貴辰己丑未戌月俱吉年
　月純卯刃旺則凶(一云/)得妻財尅妻(一云/)多患眼疾
　財帛平常
　(乙卯丞相/乙酉)　(己巳丞相/乙亥)　(戊辰侯伯/癸亥)　(庚辰侍郎/辛亥)
　(己亥徐縉侍郎/癸酉)　　　　(戊申黄易編修/壬戌)
　(辛酉太守/戊戌)　(己巳知州/丙寅)　(癸亥胡松冢宰/癸亥)
　(戊申劉應秋解元/乙丑  探花祭酒)　　　(癸丑白瑜少卿/乙丑)
　(辛巳舉人/庚子)
甲寅日乙亥時辰戌丑未月富申酉月貴冬平常若寅
　亥月髙貴
　(壬辰樞宻/辛亥)　(庚戌郎中/乙酉)　(癸酉進士/丁巳)　(辛酉知縣/庚寅)
　(丁巳王圖翰林吏部/戊申  侍郎)　　(甲戌滿桂元戎/乙亥  戰死)
　(庚申貴顯/己卯)
甲辰日乙亥時酉月正官最貴辰戌丑未及寅亥年月
　俱吉
　(辛丑丞相/庚寅)　(丁酉憲副/乙巳)　(辛未宋沈尚書/壬辰)
　(丁酉陸深侍郎/己酉)　　　　(乙未通政/己卯)　(壬寅郎中/丙午)
　(辛亥御史/庚子)　(庚戌知縣/丁亥)　(辛亥伯/甲午)　　(乙巳進士/丁亥)
　(戊午洪輔聖行人/丁巳)　　　(乙未申時行狀元入閣/乙酉  江南人)
　(一命同/平常)
甲午日乙亥時卯月羊刃刑併骨肉身弱不得善終春
　生貴為宰輔申子戌午年月行水火運官至六卿
　(丙午王越尚書封/庚子  威寧伯)　　　(丙寅王華狀元尚書或/戊戌  云丙申年生)
　(乙亥御史/壬午)　(己酉太守/己巳)　(己亥舉人/戊辰)　(甲戌舉人/庚午)
　(丙戌舉人憲副/甲午)
甲申日乙亥時亥月學問有成貴為風憲申酉月先貧
　後富子月行水火運金紫辰戌丑未雜氣財官寅月
　建禄俱吉
　(辛卯李時閣老/壬辰)　　　　(癸亥馮天馭尚書/庚申  無子)
　(甲寅進士/辛未)　(癸丑長史/甲寅)　(壬申知縣/庚戌)　(甲戌知縣/丙寅)
　(癸酉舉人/壬戌)　(甲辰丞相/丁丑)　(辛酉逺方依覔/己亥)
甲戌日乙亥時春冬生富土厚地方顯貴夏勞力不聚
　財秋平常
　(壬午劉玉都憲/癸丑)　　　　(癸丑張達給諫/癸亥)
　(乙亥博士/庚辰)　(庚子蔡狀元/戊寅)　　　　　(甲子進士/丙寅)
　(戊戌鄒徳涵僉憲/戊午)　　　(辛酉孫陞榜眼四子科/壬辰  第浙人)
　(癸丑舉人/乙丑)
　　　　(驛馬天廷局/東西須稱意)　　　(財官都右先/南北自然安)
　　　　甲日時逢乙亥强　有官有印不尋常
　　　　時來自有髙人薦　運至財鄉大顯揚
甲日時逢乙亥就中壬水相生時臨帝座紫微宫子嗣
螟蛉得用父母鴈行少力花開結子防風文章顯逹改
門庭運至超羣出衆
　　　六乙日丙子時斷
　　　　六乙日生時丙子　傷官坐貴福不全
　　　　柱中不見官刑破　方是平生貴禄縁
乙日丙子時六乙䑕貴乙用庚為官死於子見丙為傷
　丙暗邀辛化煞為權柱中不見庚辛無丑絆午衝方
　成格貴若有上忌及不通月氣無救助者暴惡貧下
　有疾壽促
乙丑日丙子時身弱平常無午穿衝賢徳溫厚申酉年
　月風憲寅子貴顯忌丙寅己未甲戌己丑等月主凶
　刑惡死
　(己亥陳俊尚書/丙寅)　　　　(癸卯虞守愚侍郎/辛酉)
　(己酉進士/丙寅)　(癸未通政/甲子)　(乙酉郎中/戊寅)　(乙亥州判/戊子)
　(庚子平章/己丑)　(辛丑僉憲/己亥)　(丁丑張鳳翔尚書/丙午)
乙卯日丙子時高辰戌丑未亥年月不見官星貴(一云/)
　凶中逢吉忌丁巳月破祖凶戊申月身不完死己酉
　月惡死
　(己卯侍郎/丙子)　(丁卯侍郎/癸卯)　(丁酉都憲/癸丑)　(丁巳尚書/壬寅)
　(己卯侍郎/己丑)　(乙巳侍郎/癸未)　(壬寅貴戚/癸卯)　(丙戌丞相/戊戌)
　(癸卯太師/甲寅)　(丁巳司業/庚戌)　(甲辰大恭/辛未)　(甲申太守/丙寅)
　(癸巳郎中/甲寅)　(庚午同知/丙戌)　(甲戌陳元暉翰林/丁卯)
　(己丑舉人/丁卯)
乙巳日丙子時吉若己午年月壽促不然身孤勞碌純
　土財旺生官行西運子辰行水火運俱二三品貴申
　月正官酉月偏官卯月建禄俱吉忌甲寅月刑夭乙
　酉月下賤
　(甲寅府尹/壬申)　(甲戌府尹/乙亥)　(己巳侍郎/丙寅)　(戊申丞相/辛酉)
　(丁巳尚書/癸卯)　(戊辰布政/癸亥)　(甲子知縣/丁卯)　(壬申卿監/戊申)
　(壬申舉人海道凶死/己酉)
乙未日丙子時平若子亥年月大貴歳運同忌己未月
　刑傷丙申月身不完死己丑月破祖惡死
　(戊子鄭岳侍即/甲寅)　　　　(甲戌吳霽寰都憲/庚午)
　(戊辰僉憲/甲寅)　(己卯大恭/丙寅)　(甲寅元戎/丁卯)　(戊寅元戎/壬戌)
　(戊子卿/癸亥)
乙酉日丙子時貴身孤反覆起倒月通水氣不見辛午
　亦貴忌戊寅月大凶丁巳月破祖貧己酉月金刃死
　(辛未火恭謫戍/庚子)　　　　(甲戌舉人/丙寅)　(甲申舉人/丙寅)
　(己未大恭/甲戌)　(癸亥周我樵子延儒/甲寅  大學士)
乙亥日丙子時化青赤主福生庚辰年月富貴純亥成
　敗丑月行南運郎官己午西運極貧忌壬辰月刑乙
　酉月破祖髙貴中惡死
　(以上六日喜忌大同但坐/酉巳不成䑕貴别格論之)
　(甲申尚書/庚午)　(丙午苑馬/辛丑  卿)　(丙戌元戎/己亥)　(壬戌御史/辛亥)
　(壬午知縣/壬子)　(乙未張孚敬大學士/戊子)　　(辛亥貧/甲午)
　(丙午丐/癸巳)
　　　　(時逢六貴局/早歳難成就)　　　(先險却無凶/未中財禄豐)
　　　　六乙貴格丙子時　如無衝破始為竒
　　　　不遇庚申己酉丑　定乘軒冕拜丹墀
乙日時臨丙子傷官傷盡榮昌亥卯未月不尋常運至
身健旺相辛庚不見發福午衝丑絆平常如逢刑尅空
一塲此命或衰或旺
　　　六乙日丑時斷(以下六乙日所忌月/分與上同時亦併論)
　　　　六乙日生時丁丑　食神相助遇財官
　　　　月通金氣化為福　不是尋常下賤㸔
乙日丁丑時食㑹財官丁為食庚為官已為財丑中有
　辛金合局巳土得位如有倚托者貴通金氣月化者
　富厚尊重不通月氣平常
乙丑日丁丑時秋生有權主帶疾夏吉冬平春旺貴壽
　(癸丑蕭注兩制/乙丑)　　　　(庚午李允昌解元/丙戌  翰林)
　(戊申舉人/甲子)
乙卯日丁丑時亥月身旺見辛偏官桂有丁制風憲武
　職
　(丁巳進士/甲辰)　(乙未憲副/癸未)
乙巳日丁丑時生亥卯未寅月貴通金氣月有倚托者
　福重
　(甲申布政/甲寅)　(庚寅遊擊倭殺/戊子  無子)　　　　(戊辰大貴/辛酉)
　(甲申舉人/乙亥)　(甲寅顧秉謙大學士/庚午)　　(丙午武狀/辛卯  元)
乙未日丁丑時辰戌丑未月富春壽長秋名利夏貧下
　冬平常申年月武職三品
　(丁酉僉憲/戊申)　(乙丑主事/戊寅  夭)　(辛未進士/己亥)
乙酉日丁丑時若通木氣有倚托者顯貴申丑年月亦
　好寅亥尤佳
　(丙寅尚書/庚寅)　(甲申尚書/乙亥)　(壬子王昺侍郎/戊申)
　(戊寅御史/己未)　(戊辰太守/乙卯)　(甲寅沈自邠翰林/己巳)
　(辛巳㑹魁/戊戌)　(丁丑御史/乙巳)　(丙寅黄光升尚書/庚寅)
　(丙申都督/甲午)
乙亥日丁丑時亥月性急有操持妻賢子孝官至六七
　品午月長生年月透官印大貴
　(庚申吳鵬尚書/壬午)　　　　(丙寅陳汝勵都憲/庚子)
　(乙巳太守/乙亥)　(丙子元戎富/辛丑)
　　　　(時上財官局/刑衝若早遇)　　　(天干透食神/發福定然真)
　　　　倉庫時開乙見丁　食神坐庫禄財親
　　　　無匙不作朝中客　也是清閑有福人
乙日時逢丁丑壽星發逹無疑身居磨蝎莫嫌遲庫内
錢財積聚年時月合發逹空刑妻子難為雙親鴈侣有
盈虧運至牢藏金櫃
　　　六乙日寅時斷
　　　　六乙日生時戊寅　敗財背禄實傷身
　　　　有心無力多成敗　止是平常衣禄人
六乙日戊寅時敗財背禄乙用庚為官寅中有丙傷官
　背禄用戊巳為財寅中甲旺財敗為人作事成敗平
　常通土氣者吉
乙丑日戊寅時髙生子年戌月者富貴辰戌行木火運
　威權
　(丁亥余有丁探花/癸卯  閣老)　　　(辛酉僉憲/癸巳)　(辛丑即中/丁酉)
　(乙巳進士/壬午)　(庚申御史/甲申)　(己未進士/甲戌)
乙卯日戊寅時刑中發福秋生貴酉年遇辰戌丑未月
　富卯月建禄午月印生透官印俱吉
　(丁未歐陽文忠公/戊申)　　　(癸未進士/乙丑)　(癸卯大貴/乙卯)
　(戊寅舉人/庚申)　(庚申貴/壬午)　　(癸卯富/乙卯)　　(丙午元戎/辛卯)
　(丁巳朱國楨詹事/壬寅)
乙巳日戊寅時孤尅平常若年月申庚正官丑辛七煞
　俱貴辰月北方運吉(一云/)中年横發
　(辛丑丘濬閣老/庚子  名臣)　　　　(乙丑恭政/戊寅)　(戊子貴/乙丑)
　(甲戌優人/丁卯)
乙未日戊寅時春生有壽秋貴顯夏平常冬反覆辰戌
　丑未俱吉歳運同
　(癸未憲副/己未)　(庚午小貴/癸未)　(庚午舉人/庚辰)　(己亥例貢/戊辰)
　(壬戌曽可前/丙午  探花)　(戊寅舉人/甲寅)
乙酉日戊寅時春生富夏平秋貴壽促冬吉
　(壬辰西寧侯宋天訓/丁未  凶死)　　(丁卯布政/辛亥)　(癸巳憲副/丁巳)
　(丁卯吉三泉都憲/丁未)　　　(戊午萬表元戎通禪學/辛酉  文雅君子)
　(戊辰親王/乙卯)　(丙子孔貞運榜眼/己亥  入閣)
乙亥日戊寅時春吉夏勞力秋冬貴子丑年月貴至三
　品有起有落壽永(一云/)三十年後身孤發福
　(丙午大恭/辛丑)　(丙午進士/辛卯)　(癸酉李長庚太宰/丁巳)
　(乙巳布政/己丑)
　　　　(虎卧平原局/正當明月出)　　　(行藏恐慮危/光處又雲迷)
　　　　乙日寅時仔細推　為人招是又招非
　　　　運衰更遇空刑尅　勞力勞心無定期
乙日戊寅時遇就中暗損傷財傷官背禄柱中排富貴
妻兒刑害運旺財官發福運行比煞興灾六親骨肉少
和諧自立自成自在
　　　六乙日卯時斷
　　　　六乙日生逢己卯　時居日禄財臨好
　　　　旺通木氣貴無疑　酉土辛重亦可惱
乙日己卯時禄入廟堂乙木逢卯建禄為人秀麗通木
　火者貴見庚辛為傷禄破命患目疾若生己酉丑月
　平常衣禄辰戌丑未吉申月亦吉
乙丑日己卯時高中年大福春生身太旺孤夏貧秋有
　疾冬温厚柱不見辛金吉若辰戌丑未月金紫貴
　(乙丑太守/戊寅)　(庚午進士/庚辰)　(丁亥進士太守/己酉)
　(甲寅進士/甲戌)
乙卯日己卯時高春生旺為僧道富足夏平常不見辛
　金吉秋帶疾冬温厚卯丑年月顯逹高壽
　(庚午林廷選尚書/戊子)　　　(癸未亷憲/戊午)　(壬申進士/癸丑)
　(乙卯萬户/戊子)　(戊子運使/乙卯)　(辛卯進士/庚子)　(丁丑舉人/乙巳)
　(癸丑大富/乙卯)　(壬申尚書/辛亥)　(癸未水死/辛酉)　(戊午僉憲/乙丑)
　(乙酉進士/丁亥)　(癸卯丁賔南尚書/甲寅)　　　(一吏/命同)
乙巳日己卯時春孤貧夏平秋帶疾冬貴午辰年月地
　支一路相連尤吉
　(丁卯太守/甲辰)　(丁亥富壽/丙午)
乙未日己卯時年月不見庚辛金貴秋生㸔地厚薄如
　生壬戌年月三四品貴
　(壬申李兆龍給事/辛亥)　　　(甲午丞相/丁丑)　(辛酉叅政/辛丑)
　(庚辰舉人/丁亥)　(庚申舉人/己丑)　(己卯舉人/壬申)　(壬午舉人/辛亥)
　(辛酉宣尉/乙未)　(辛亥明帝崇禎交丙運/庚寅  失國)
　(丙戌李成梁封伯/丙申  始禍)　　　(甲寅二子進士/庚午)
乙酉日己卯時秀初年破祖中主發財末年孤刑(一云/)
　主死無塟地申丑年月金紫
　(辛卯恭政/辛丑)　(丁巳進士/癸卯)　(癸未舉人/丁巳)　(乙卯通判/己丑)
　(辛未劉之鳯刑部/戊戌  尚書)
乙亥日己卯時生寅巳月不見庚辛日禄歸時格顯逹
　清貴純卯年月高僧羽士戌特逹聰明有財禄
　(甲申都憲/丁卯)　(甲寅進士/丁丑)　(戊子樞宻/甲寅)　(丙申恭議/壬寅)
　　　　(日禄在時局/若無官破害)　　　(青雲折桂枝/名譽四方知)
　　　　日禄居時格不同　食神則馬要相逢
　　　　傷官印運皆為吉　官不逢兮禄自豐
乙日時臨己卯偏財時禄歸迎辛金酉字不相刑虎榜
定標名姓父母六親難靠鴈行各自飛騰文章光耀有
才能無破無衝貴命
　　　六乙日辰時斷
　　　　六乙日生時庚辰　水白金清化象真
　　　　壬從辛酉通官貴　却防目疾減精神
乙日庚辰時妻賢子貴乙合庚化金若通申巳酉丑月
　為人秀麗主貴却防目疾如不見化以壬為印庚為
　官辰土癸水合局乙木有托行東南運貴顯平和
乙丑日庚辰時破祖尅父身弱忌疾通月氣者貴子申
　年月天干透甲戊合三竒大貴
　(甲申喬宇冢宰/戊辰)　　　　(戊申楊慎狀元/甲子)
　(辛巳禮卿/庚寅)　(丁丑太守/癸卯)　(丁丑黄士俊狀元/甲辰  入閣)
　(庚午許獬㑹元編修/丙戌)
乙卯日庚辰時富貴通火土年月大貴(一云/)刑後大發
　(一云/)惡死若年月有救者主刑
　(己巳楊愽尚書甲戌年卒/庚午  子進士山西人)　　　　　(己卯舉人/庚午)
　(乙卯董其昌禮部尚書/戊寅  以善書名)
乙巳日庚辰時作事成敗僧道富貴帶疾常人刑尅妻
　子申子辰卯巳年月貴
　(壬戌僕少/乙巳)　(乙巳太守/丁丑)　(癸酉進士/壬戌)
　(丙戌萬户/癸巳)　(辛亥進士/庚寅)　(己巳劉生和滄州/丁丑  入户部郎)
　(丁丑進士/壬寅)　(庚辰進士/乙酉)
乙未日庚辰時亥卯月身旺己申官旺天干透煞印皆
　貴丑酉純煞柱有火制亦吉戌丑年月四庫全大貴
　(一云/)破祖刑灾身孤
　(乙亥少卿/己卯)　(己未都憲/丁丑)　(丙申李貫給事/辛卯)
　(丁卯唐順之㑹元都憲/辛亥  據星案乙亥日)　(壬申進士/辛亥)　(己亥陶真/乙巳  人)
　(壬辰舉人/己酉)　(癸丑女命子李春芳/甲子  狀元大學士)　　(戊申進士/乙卯)
　(壬申楊漣總憲死/戊申  錦衣獄)
乙酉日庚辰時亥子年月干透戊癸貴寅巳午月官煞
　有制吉純酉化金主厚福
　(己卯丞相/甲戌)　(乙卯丞相/庚辰)　(乙酉侍郎/乙酉)　(甲子御史/丙子)
　(庚午布政/辛未)　(丙申判官/癸巳)　(丙戌贊皇令以失城/癸巳  法死)
　(乙酉舉人/戊子)　(庚辰四柱雙合/乙酉  大貴)
乙亥日庚辰時不貴則富若年月癸戊一化申卯兩旺
　己丑酉㑹金行木土運位至金紫(一云/)發中自刑害
　(丁卯中丞/癸丑)　(乙亥恭政/戊寅)　(丙寅布政/丁酉)　(丙寅舉人/己亥)
　(辛未小貴/庚子)　(癸酉大富/戊午)　(乙巳陳薦尙書/甲申)
　　　　(天地化氣局/運行東與北)　　　(秋生大吉昌/顯要豈尋常)
　　　　乙庚相㑹貴無疑　隂木陽金正合時
　　　　運吉身强無衝破　陞遷自有貴人提
乙日庚辰時正天官守庫乾元青年虎榜姓名傳禀性
温良㳟儉士庻妻賢子貴才人禄位陞遷南離戊癸火
相連富貴之中當險
　　　六乙日辛巳時斷
　　　　六乙日生時辛巳　金木交爭主不仁
　　　　有化月中身旺貴　不通無化恐傷人
乙日辛巳時暗金交爭是非日有若通身旺月有倚托
　化鬼為官行身旺運貴通木氣月行金旺運大貴通
　金氣月行身旺運亦貴
乙丑日辛巳時先雜後純生寅午丙丁年月偏官有制
　作高命㸔巳申酉丑月官煞重叠多帶疾從煞亦吉
　惟身强主兵權有名譽
　(丁巳周􁲦都憲/癸丑  十子)　　　　(乙卯方近沙都憲/己丑)
　(丁卯賀萬祚山東學憲以公正入名/壬子  宦陞福建大恭憲長)　(戊午饒伸/戊午  卿)
　(辛巳盗/戊戌)
乙卯日辛巳時春生身强煞淺大貴夏平常秋官煞旺
　冬印綬旺俱吉秋不如冬
　(甲申賈詠閣老/丙子)　　　　(甲寅史彌逺丞相/丙寅)
　(癸未李箎侍郎/乙卯)　　　　(戊子王篆都憲/己未)
　(癸卯卿/壬戌)　　(己卯恭議/丙寅)　(乙亥進士/丁亥)　(丙申恭政/戊戌)
　(庚子叅政/己丑)　(丙辰郎中/乙酉)
乙巳日辛巳時尅妻妻子俱晚若巳酉丑月木柔金重
　主帶疾不然壽促甲巳子巳年月入偏官格西運風
　憲春月身旺更吉
　(癸酉陸㤗翰林/辛酉)　　　　(癸亥僉憲/乙卯)　(甲子僉憲/己巳)
　(乙巳守備/辛巳)　(甲辰丞相/丙寅)
乙未日辛巳時午月干强武職有名譽亥子印綬吉
　(己亥御史/丙子)　(乙未郎中/癸未)　(庚子太守無子/丙戌)
　(己亥田樂兵部尚書/丙子)　　(甲午成勇南道/丙寅)
　(丙申學憲/癸巳)
乙酉日辛巳時若未月生身坐制伏則吉秋偏官貴酉
　月行南方運貧不然殘疾
　(辛亥張文憲尚書/壬辰)　　　(甲子僉憲/甲戌)　(丁巳兵憲/乙巳)
　(甲寅舉人/丁丑)　(丙午進士/甲午)　(戊申解元同知/壬戌)
　(甲寅武元/癸酉)　(壬寅張漙翰林/乙巳)
乙亥日辛巳時生巳午月偏官有制春干强位居風憲
　秋煞重主殘疾
　(丁酉郡王/丙午)　(丙寅進士/辛卯  夭)　(乙未劉一儒尚書/戊寅)
　(辛卯何起鳳尚書/辛丑)　　　(甲申黎玉田遼撫遇難/癸酉)
　(癸亥舉人/丙辰)
　　　　(時上偏官局/身强逢旺運)　　　(臨危却有亨/離祖貴方成)
　　　　乙巳相傷逢金木　求名求利常反覆
　　　　六親骨肉有如無　印綬運鄉能發福
乙日時逢辛巳柱中鬼旺身衰六親難靠不和諧謀望
有成有敗幾度遇凶則吉信知苦盡甘來運行身旺印
綬懷富貴時人喝綵
　　　六乙日午時斷
　　　　六乙日生時壬午　印綬生身財食聚
　　　　月通水木禄豐盈　不通月氣平常數
乙日壬午時印綬學堂乙木長生在午見壬為印用丁
　為食巳為財午上丁巳建旺若通水月氣者文章秀
　麗不通月氣平常衣禄通運亦好
乙丑日壬午時春夏多富貴秋冬官印或純煞透干尤
　吉
　(庚戌恭政/己丑)　(辛丑進士/丁酉)　(庚申舉人/庚辰)　(辛酉舉人/丙申)
　(戊寅恭將/己未)　(乙丑孫慎行探花/甲申  尚書)
乙卯日壬午時高丑月入雜氣財官申酉月身煞兩停
　俱主顯貴純午酉年月三四品辰戌平常
　(庚午秦檜老賊/己丑)　　　　(戊子少卿/癸亥)　(丁酉都憲/壬子)
　(甲戌直海瑞舉人/丁丑  都憲直臣)　　　(丙辰舉人/壬午)　(庚午舉人/庚辰)
乙巳日壬午時吉春夏富貴秋冬平常
　(丙子都憲己未罷官/壬辰  辛未卒)　　(癸巳孫傳庭總督/丁巳)
　(丁丑張宗衡總督壬午/壬寅  年被)　(甲午舉人/乙亥)　(戊戌進士/辛酉)
乙未日壬午時寅卯身旺亥子印旺丑月財官印三奇
　俱主貴顯申月正官尤吉若庚午丁亥年月食神同
　窠就食見禄富貴
　(丙戌郎中/丙申)　(己亥御史/甲戌)　(甲午通判/丁丑)　(乙丑舉人/甲申)
　(癸亥丞相/乙卯)　(乙亥太守/己丑)　(庚辰貴/壬午)　　(乙亥富/己丑)
　(庚寅知州/戊寅)　(甲午伯/丁卯)
乙酉日壬午時春吉秋夏平常柱純乙酉透庚合化或
　見印助大貴
　(庚戌侍郎/乙酉)　(癸丑太守/丙辰)　(丙辰唐大章中允/辛丑)
　(乙亥進士/庚辰)
乙亥日壬午時春身旺夏福厚秋反覆冬吉慶
　(壬申林俊尚書/癸卯  名臣)　　　　(一丁巳年/貴同)　(戊申恭政/壬戌)
　(辛巳席書尚書/癸巳)　　　　(庚申錢邦彦尚書/壬午)
　(乙酉憲副/壬午)　(癸卯舉人/癸亥)　(癸未方伯/甲寅)　(辛酉部郎/甲午)
　　　　(印綬臨時局/時來身顯逹)　　　(其中遇食神/運拙阻功名)
　　　　乙日生逢壬午時　月通水木貴人欽
　　　　運行官旺無衝破　家業豐隆事稱心
乙日時逢壬午食神印綬同宫無衝無破不相刑信是
聲名響應詞館清秀髙士文章出衆超羣貴人喜見小
人憎中末崢嶸之命
　　　六乙日未時斷
　　　　六乙日生時癸未　入墓之中遇倒傷
　　　　馬劣財微食見尅　一生衣禄主平常
乙日癸未時乙以癸為倒食未中丁火食神巳土偏財
　破癸癸倒未中丁火之食平常衣禄通土氣月則吉
乙丑日癸未時凶刑孤獨年月通土氣吉(一云/)始雜後
　純
　(甲戌進士/丁卯)　(丁未明天啓后/辛亥)
乙卯日癸未時改祖離親就妻為家午未年月貴春尤
　貴
　(乙卯許論尚書/戊寅)　　　　(丙申太師/辛卯)
乙巳日癸未時不貴則富先難後易純午三品貴辰戌
　丑月俱吉
　(戊辰憲副/戊午)　(庚子進士/庚辰)　(癸丑進士/壬戌)
　(丁丑髙儀大學士/庚戌)　　　(一百户/命同)
乙未日癸未時春身旺刑傷秋官煞旺科名有分冬安
　穩夏平常
　(庚辰舉人/己亥)
乙酉日癸未時身坐煞春身旺吉夏身弱煞衰貧秋煞
　旺身能從化貴冬平辰戌丑未月透庚辛行金運貴
　一到刃運退官罷職
　(丙子張來溪/庚寅  都憲)　　　　　(庚寅亷憲/丙戌)　(戊戌進士/庚申)
　(乙卯錢士完/癸未  廵撫)
乙亥日癸未時春木旺刑傷妻子申月官旺貴酉煞旺
　年月有火則吉午未戌年月一二品貴冬生穩厚
　(丙午尚書/戊戌)　(甲申都憲/丁卯)　(庚午卿寺/癸未)　(己亥給事/甲戌)
　　　　(六乙日墓局/四柱無傷尅)　　　(身旺用財官/功名不等閒)
　　　　乙日相逢時癸未　算來離祖不成家
　　　　有刑尅害多成敗　運吉如添錦上花
乙日相逢癸未生逢木墓夭孤鴈行兄弟有如無心性
不常喜怒自立自成事業六親骨肉親疎貴人得合兩
相扶此命先貧後富
　　　六乙日甲申時斷
　　　　六乙日生時甲申　官星得印位生成
　　　　月中通氣無衝破　必定榮華仕路人
乙日甲申時官印生身乙用庚為官壬為印申上庚旺
　壬生身有倚托通金水月運者貴不通身弱官重雖
　貴不永
乙丑日甲申時高純子辰年月行東南運大貴己酉丑
　貴中防凶午未純吉亥卯亦吉餘月平平
　(乙丑太守凶死/丁巳)　　　　(甲午貴/丁丑)　　(乙酉富/乙亥)
　(丙申李自華榜眼/庚寅  司業)　　　(戊申何洛書檢討/辛酉)
乙卯日甲申時化貴月通水氣無傷破者貴不然富
　(甲子侍郎/辛未)　(甲午學憲/丙寅)　(丁卯鄭以偉學士/戊申)
　(庚子給事/己卯)
乙巳日甲申時身强官旺春聰明顯逹官至四品夏身
　心勞碌秋冬眼疾午年月行財運貴(一云/)刑中化貴
　(乙亥同知/癸未)　(癸酉評事/戊午)　(丙寅周道登禮部/甲午  侍郎)
乙未日甲申時生未酉亥月聰俊特逹官至二三品丙
　丁寅午卯酉年月傷食制煞權貴(一云/)旺中有失終
　旺
　(己巳茅瓚狀元/癸酉  侍郎)　　　　(一恩廕/命同)　　(甲子侍郎/辛未)
　(乙未黄應鵬/己卯  都憲)　　　　　(甲午縣尹/癸未)　(甲辰舉人/壬申)
　(己酉進士/甲戌)　(癸丑舉人/甲寅)　(庚申元戎/壬午)　(壬申解元/甲辰)
乙酉日甲申時官煞混雜若柱丁火制煞留官則吉亥
　卯未酉年月武職極品不久行東南方運大貴
　(乙酉尚書/乙酉)　　　　　　(乙巳太守/庚辰)　(辛丑舉人/壬辰)
　(壬申余復狀元/癸丑)　　　　(庚申貴/戊子)　　(庚子貴/乙酉)
　　(此日時遇年月純酉從煞/己丑煞局子辰化印俱吉)
乙亥日甲申時時落空亡主少子秋生官居六卿亥卯
　午未月俱吉(神白經云/)通乙庚之化主厚福
　(戊戌王堯封尚書/庚申  無子)　　　(壬戌尚書/己酉)　(甲申侍郎/丙子)
　(乙亥憲副/庚辰)　(丁酉叅議/丙午)　(庚辰呉守禮巨商/己丑)
　(癸丑進士/癸亥)
　　　　(長生驛馬局/金土運鄉吉)　　　(天福主文章/功名不可量)
　　　　乙日相逢時遇申　長生驛馬内相親
　　　　貴人天乙來相助　釋却褐衣入紫宸
乙日申時逢貴其間髙人見喜小人稱羙有竒希尅破
衝刑减力身旺運逢吉地信知兩旺財官有鞍有馬有
衣冠定主門庭改換
　　　六乙日乙酉時斷
　　　　六乙日生時乙酉　得逢金局火為竒
　　　　用神遇木重重見　鬼絶壽傷反無依
乙日乙酉時身絶鬼旺乙以辛為鬼酉上辛旺乙絶若
　通巳酉丑月化金局者貴如用神坐木身旺不化又
　見於酉不夭必貧
乙丑日乙酉時高生巳酉丑月合金局更行西運大貴
　寅午戌月貧下亥卯未月吉純子年月行南運一二
　品貴寅月火金七品貴申月水木金紫貴
　(庚辰毛澄尚書/乙酉)　　　　(壬子尚書/壬子)　(乙卯進士/丁亥)
　(乙丑進士/辛巳)　(辛丑太守/丁酉)　(甲午呉汝南禮垣/戊辰)
乙卯日乙酉時月通金局者貴未寅年月官至一二品
　(辛酉韓信/丁酉)　(乙酉都統/己酉)　(庚午進士/丙戌  夭)　(戊寅舉人/甲寅)
　(辛酉趙彦兵部尚書/己亥  陜西人)
乙巳日乙酉時春吉夏傷官有制好秋木弱金重夭不
　然有疾冬福厚亦夭
乙未日乙酉時拱貴格無刑破者貴有申填實則非亥
　卯月行西運貴(一云/)旺中有刑
　(癸卯御史/丙辰)　(壬申進士/乙巳)　(乙亥劉康祉㑹魁/庚辰  部郎)
　(庚子舉人部郎/丁亥)
乙酉日乙酉時旺處自刑年月火土重主災若通月氣
　透出印食行火木運大貴地支純酉化成金象但帶
　印綬貴不可言最怕歳運遇官
　(乙亥元世/乙酉  祖)　(乙酉張貴/乙酉  妃)　(一清髙命同/一知縣)
　(庚戌丞相/乙酉)　(甲寅太師/癸酉)　(丁亥尚書/壬子)　(壬戌通政/庚戌)
　(己丑知縣/乙亥)　(戊午舉人/丁巳)　(乙酉貴/甲申)　　(壬子富/壬子)
　(壬申凶死/癸丑)
乙亥日乙酉時春生仁壽格貴寅月行金火運大貴
　(乙亥倫文叙狀元子以訓以諒/甲申  以詵俱貴)　　　(壬申主事/庚戌)
　(丙寅太守/丁酉)　(戊辰恭政/甲寅)　(甲午知縣/庚午)　(甲寅通判/癸酉)
　(辛卯何起鳴侍郎/辛丑)　　　(庚寅封尚書/丁亥)
　(丙寅卿/辛丑)　　(庚戌副使/乙酉)
　　　　(順水行船局/煞降身旺吉)　　　(長江逐日流/財禄任貪求)
　　　　日干是乙時臨酉　假煞為權身旺竒
　　　　身弱遇官徒費力　功名須待運通時
乙日時臨乙酉誕辰乙木無憂其中權貴任求謀無破
功名定有妻子早年尅害財源雨散雲收遷宗　祖免
憂愁中末家資成就
　　　六乙日丙戌時斷
　　　　六乙日生時丙戌　鬼敗臨身有損傷
　　　　若不氣通身旺月　孤貧勞碌苦難當
乙日丙戌時鬼敗臨身乙用庚為官見丙背禄戌中有
　辛餘氣丙丁庫食神制煞若柱透庚傷官見官為禍
　百端年月有寅午丙火合局即一木疊逢火位主人
　傲物氣髙衣禄平常殘疾不然壽促通身旺月氣者
　吉
乙丑日丙戌時春身旺吉夏傷官太重秋勞力辛苦冬
　亥子印綬帶傷官極貴戌月木火運七品貴純戍年
　月天干透庚丙者大貴寅午合全者夭
　(壬申李彬銓部/乙巳)　　　　(癸卯林如楚侍郎/壬戌)
　(己卯凌雲翼尚書/甲戌)　　　(一吏員/命同)
　(丁酉柴經都憲/戊申)　　　　(乙亥孟重都憲/丁亥)
　　(劉大實秦梁命同劉發科戊戌秦丁未孟癸丑劉/官止亞卿秦止布政孟則未定劉豫州秦揚州孟)
　　(雍州分野/不同故也)
乙卯日丙戌時寅卯月行西運六七品貴子月印綬丑
　月雜氣刑出財官俱貴
　(癸卯尚書/甲子)　(乙丑貴/己丑)　　(癸亥進士南道/丁巳)
乙巳日丙戌時吉丑戌未年月風憲六卿亥月行東運
　翰院清貴
　(癸亥侍郎/丁巳)　(丁亥學士/壬寅)　(乙卯進士/丙戌)　(己未進士/乙亥)
　(戊辰貴/丙辰)　　(壬寅巨富/庚戌)　(乙丑巨富/戊寅)
乙未日丙戌時旺處凶卯午未戌年月貴顯
　(己卯王鴻儒尚書/乙亥)　　　(丁卯學憲/庚戌)　(甲午知縣/乙亥)
　(己戌舉人/庚午)
乙酉日丙戌時春身旺冬印旺大貴夏己午秋酉戌俱
　貴亦㸔天干何如丁未甲辰生計辛苦一生遇貴丑
　月刑戌吉
　(丁亥楊五華/壬子  尚書)　　　　　(庚子屠直齋/丙戌  尚書)
　(丙子徐紳都憲問/庚寅  死得生)　　　(丙辰元戎/丁酉)　(乙未進士/戊寅)
　(乙卯林環狀元/辛巳)　　　　(戊戌舉人/戊午)　(戊申貴無/丁巳  子)
　(乙未平凶/丙戌  死)　(己巳諌垣/丙子)　(癸酉進士南部/庚申)
　(庚辰御史/丙戌)
乙亥日丙戌時血疾亥子卯未寅月遇貴發福天干透
　財傷官生財尤吉
　(乙未張孚敬閣老一云/戊子  丙子時)　(癸未進士/戊午)　(庚午皇親/己卯)
　　　　(枯木相逢局/晚年方得地)　　　(逢春葉更生/花發再重榮)
　　　　乙日丙戌時火庫　藏辛遇丑乃吉昌
　　　　若也運逢凶尅害　算來此命且如常
乙日相逢丙戌傷官庫木枝枯不臨辛丑鑰匙無難倚
六親父母鴈侣分飛不睦於人心悲成疎要知發福改
門閭此命後甜先苦
　　　六乙日丁亥時斷
　　　　六乙日生丁亥時　食神印綬亦奇哉
　　　　月氣水土無財貴　切忌傷妻與子灾
乙日丁亥時死處逢生乙木死亥却壬水為生氣印綬
　乙用丁為食亥中丁坐無氣喜甲木生助丁食為福
　如遇金局行水運者防目疾四柱見財或行財運貪
　財壞印主破財戊為財為妻庚為官為子亥上庚絶
　土病妻衰子少
乙丑日丁亥時秀生壬子申未卯月干透財印者才徳
　兼全職在風憲年月干支純金身衰煞旺主凶死
　(壬子彭華閣老/壬子)　　　　(乙未侍郎/己丑)　(庚戌富四/戊子  子)
　(辛巳跌死/庚子)　(己丑毒死/丁丑)　(壬申進士/戊申)　(一知縣/命同)
　(甲寅張泮少卿/丙子  山西人)
乙卯日丁亥時巳酉丑月偏官申月正官俱貴亥月東
　南運風憲未月三合木局大貴
　(己巳丞相/辛未)　(戊申敎論/戊午)　(壬午舉人/甲辰)　(辛卯少卿/戊戌)
　(庚子邢玠南兵部尚書/丙戌  山東人)　(辛卯進士/庚子)
乙巳日丁亥時吉卯月西北運五品貴通月氣南方運
　中貴年月干透丁壬支坐卯酉寅辰者大貴
　(丁酉翟鑾閣老/壬寅)　　　　(丁巳平章/甲辰)　(乙未州牧/己卯)
　(癸酉海瑞舉人南總憲/辛酉  以清直著無子)　(己卯都督/戊辰)　(癸酉舉人/甲子)
乙未日丁亥時貴子亥年月公侯春生行西運郎官酉
　孤貴年月木火主發髙科水土金與日干合化有用
　者俱吉
　(庚戌黄佐翰林/己丑)　　　　(壬寅王文焯/丙午  狀元)
　(癸未李价吏部/乙丑)　　　　(戊午尹相給事/癸亥)
　(庚子張書給事/戊寅)　　　　(乙亥侯伯/丁亥)　(庚子舉人/戊寅)
　(壬申舉人/癸卯)　(壬申内官/壬子)
乙酉日丁亥時月通金局行水運大貴通木氣發逹土
　氣稱意
　(丙申尚書/庚寅)　(丙辰憲副/丁酉)　(癸未進士/己未)　(甲子進士/壬申)
　(癸未舉人/乙卯)　(辛丑先貴後刑/辛卯)　　　　(壬申刑垣/甲辰)
　(庚申楊述中鄖撫/丙戌)　　　(癸巳由選貢南部/癸亥  太守)
乙亥日丁亥時有財自刑寅卯身旺天干透財者富辰
　丑行金火運貴亥子申官印雙清更輔以財大貴
　(丙午尚書/己亥)　(戊子尚書/壬戌)　(庚申張時徹尚書/丙戌)
　(辛亥少卿/庚子)　(乙丑太守/丁亥)　(丙寅舉人/丁酉)　(乙卯富/己卯)
　(乙丑呉元由東昌太守/丁亥  陞副使直諒)　(庚戌富多子尅/戊子  五妻)
　(己亥富/丙寅)
　　　　(時逢印食局/貴人相聚㑹)　　　(功名不可量/富貴坐朝堂)
　　　　時上生逢亥與丁　食神乙木遇長生
　　　　月氣相扶為最貴　身衰無倚是常人
乙日時逢丁亥食神印綬相扶長生得意好無傷榮顯
清名貴遇喜逢丁壬化氣運臨冠帶遷除元機妙法實
難窺丙巳寅申減貴
　　　六丙日戊子時斷
　　　　六丙日生時戊子　財官生旺遇食神
　　　　月氣相扶為最貴　身衰無倚是常人
丙日戊子時官旺財生丙用辛為財癸為官丙合辛戊
　合癸子中癸旺辛生丙火無氣若通火氣月有倚托
　者貴不通貧下通木氣亦吉
丙子日戊子時寅巳卯未月木能生火大貴冬月丙火
　無氣貧夭戌月行火土運五六品貴忌丁巳月夭巳
　酉月破家失土身賤
　(癸卯董玘㑹元侍郎/辛酉)　　(丁未應大猷都憲/丙午)
　(己未御史/丙子)　(辛丑大貴/辛丑)　(壬申中貴/己酉)　(己卯衍聖/癸酉  公)
　(辛巳王廷瞻尚書/戊戌)　　　(丁酉陳于陛南户部/壬寅  尚書五子)
丙寅日戊子時生卯丑月清貴寅戌平常夏月身旺柱
　有水金方吉子月正官大貴忌癸巳月刑癸亥月惡
　死巳酉月大敗
　(壬辰鄒應辰給事/乙巳)　　　(壬申御史/戊申)　(癸卯舉人/甲子)
　(丁酉毛伯知狀元/甲辰)　　　(丙申進士/庚寅)　(辛酉亷憲/乙未)
　(己酉曹學程御史/乙亥  辟赦)　　　(己卯進士/丙子)
丙辰日戊子時丙辰為日印格喜見官星若生戌月身
　旺最宜武貴寅月行金水運中貴甲月三合㑹煞有
　印貴忌己巳月凶死己亥月自刑死癸丑月破祖惡
　死
　(戊辰大恭/癸亥)　(乙酉知縣/甲申)　(癸酉學憲/辛酉)
丙午日戊子時丙午為日刃格要官煞制合生辰戌丑
　未月大富亥卯未寅年月大貴申巳文貴三品武貴
　不永純子為子午雙包貴格忌丁巳月惡死丁亥月
　自刑惡死辛丑月孤獨
　(己丑顔子亞聖/辛未)　　　　(辛未國公/庚寅)　(戊戌尚書/己未)
　(辛酉官生太守/丁酉)　　　　(癸亥進士/乙卯)
丙申日戊子時巳午年月行東北運風憲子月行木火
　運三品丑七品酉亥雖遇貴反賤忌癸巳月中年刑
　乙酉月破敗
　(戊午鄭岳侍郎/甲子)　　　　(戊辰解元/辛酉)　(辛巳舉人/己亥)
　(辛巳舉人/丙申)　(戊子舉人/癸亥)　(丁未御史/庚戌)
　(丁酉一中州人方九功甲子乙丑科侍郎戊子卒/壬子  一浙人鍾化民己卯庚辰科憲副甲午卒)
丙戌日戊子時春生印綬最吉夏身太旺平常秋財旺
　身衰有倚托則貴純酉年月文進之貴忌己亥月死
　不全尸癸丑月貧夭
　(癸未劉白川尚書丁丑/乙卯  年致仕)　(丙辰御史/己亥)　(甲申大恭/丙寅)
　(己丑布政/丙寅)　(丁酉燒死/壬子)
　　　　(食神迎馬局/不犯空衝尅)　　　(財氣旺十全/才名遠近傳)
　　　　活計生涯四季隆　丙逢戊子食官同
　　　　無傷晚歳皆成就　吉處遭凶險處通
丙子時逢戊子官星食福同排午丁未遇且沉埋交通
中年大快父母妻子喜合胸中隱匿文才若逢好運一
時來富貴清閑自在
　　　六丙日己丑時斷(以下六丙日所忌月/分與上同時亦併論)
　　　　六丙日生時己丑　官鬼相傷禄不成
　　　　若見申庚併乙旺　不求財禄過平生
丙日己丑時傷官背禄傲物志髙丙用癸為官丑中有
　癸餘氣被明暗土傷柱透癸為禍若見庚辛傷官生
　財却為福慶(一云/)明出地上格主貴
丙子日己丑時寅亥申辰年月天干透財印食者貴
　(辛亥羅倫狀元/庚寅  名臣)　　　　(戊寅憲副/癸亥)　(戊辰太守/乙未)
丙寅日己丑時平常生乙酉月正財格有乙庚健旺者
　貴己丑年月干透官印者貴(神白經云/)火土象主貴
　有血疾
　(乙巳徐錦都堂/丙戌)　　　　(壬辰憲副/己酉)　(己亥得史/戊辰)
　(乙酉陳謹狀元甲子/己丑  卒於亂軍)　　(丁卯進士/癸丑)　(丙子元戎/丁酉)
　(丙戌進士父兄/癸巳  俱貴)　　　　(戊申駙馬/丙辰)　(庚辰提刑/壬午)
　(丙子林欲楫禮部尚書王加延進士命同林癸卯/己亥  丁未科王甲午戊戌科林閩人王江右人)
　(丙戌大恭/癸巳)
丙辰日乙丑時申亥年月化水則吉不化壽促戌月衝
　庫無人不發寅午身旺成炎上格大貴
　(乙亥侍郎/丙戌)　(甲戌侍郎/癸酉)　(庚寅董傳策侍郎/壬午  凶死)
　(戊申姚淶狀元/戊午  尚書)　　　　(己巳大恭/甲戌)
　(丁酉方浮玉部郎/丁未)　　　(壬寅王宏誨尚書/戊申)
丙午日己丑時春月行火金運官至極品夏平秋富冬
　貴難為妻子午酉年月五六品此月禄生財之驗
　(甲辰布政/甲戌)　(庚午御史/己丑)　(丁丑舉人/戊申)　(壬申進士/癸卯)
丙申日己丑時血疾申月文學儒官成卯貴子辰㑹官
　寅卯㑹印俱吉
　(甲戌解元/丁丑)　(庚子御史/乙酉)　(壬寅趙煥太宰/壬寅)
　(戊寅舉人/丙辰)　(丙子受封/庚寅)
丙戌日己丑時髙武刑後發旺生亥卯月火金運大貴
　辰未四庫全火土成局大富(神白經云/)六丙日見已
　丑時多主血疾
　(乙卯布政/丙戌)　(丁卯余太/癸丑  宰)　(辛未知縣/辛丑)　(戊辰富/己未)
　　　　(時上傷官局/常人離祖吉)　　　(榮華不久長/君子外榮昌)
　　　　丙日財官庫裏藏　戌辰未字顯文章
　　　　身衰若也無匙鑰　求名求利總平常
丙日時逢己丑傷官財庫暗藏運交未戌不尋常破出
財官必旺近貴謀奪刼財算來須有㱔害六親真假少
和諧直斷依時莫怪
　　　六丙日庚寅時斷
　　　　六丙日生時庚寅　學堂生氣助其身
　　　　運中有合通金局　必是榮華富貴人
丙日庚寅時生氣學堂丙寅上長生文章秀氣丙以庚
　辛為財寅上庚絶丙旺若通月氣金局者財旺富貴
　雙全喜西方運不通局者財薄
丙子日庚寅時生子月近貴癸酉月行水木運髙貴火
　木運五品以上貴未申癸午年月身居武職大貴壽
　淺
　(乙卯丞相/戊子)　(丁巳大叅/壬寅)　(己酉恭政/癸酉)　(戊寅憲副/己未)
　(戊子吳時來給事兩上疏言事遭杖幾死/甲子  謫戍數年詔還官至都憲)
　(癸丑州牧/辛卯)　(丁巳楊廷筠/丙午  學院)
丙寅日庚寅時貴不久生酉申年月世裔冷職子丑寅
　未貴顯純寅尤吉
　(癸卯尚書/乙丑)　(癸未侍郎/甲寅)　(庚午解元不禄/乙酉)
　(癸巳解元進士/甲子)　　　　(丁未大貴/壬子)　(甲戌小貴/乙亥)
　(壬辰䕃財/壬子)　(庚辰千户凶死/戊子)
丙辰日庚寅時生寅午戌未年月妻賢子孝富貴雙全
　申子行北運大貴酉丑富一云總高
　(丁未甘為霖尚書/壬子)　　　(辛卯太守/庚子)　(癸卯舉人/戊午)
　(辛丑進士/庚寅)　(辛丑部郎/庚子)　(壬寅僉院/壬寅)
丙午日庚寅時年月無壬癸子未巳字飛天禄馬貴巳
　酉丑申主文學不貴即富未月傷官辰月先貧後富
　亥月行西運貴顯
　(癸卯費宷尚書/丙辰)　　　　(己卯劉思問都憲/丙子)
　(辛丑即中/癸巳)　(丁亥尚書/戊申)　(甲戌宰相/丙寅)　(丁酉侍制/癸丑)
　(癸巳范謙尚書/乙丑)　　　　(己酉元戎/丁丑)
丙申日庚寅時亥卯未申子辰二局官印兩旺大貴巳
　酉丑財局吉寅午戌本局平
　(乙未曽從狀元/甲申)　　　　(庚申尚書/戊子)　(丁亥侍郎/辛亥)
　(己卯樞宻/丁卯)　(己未大叅/壬申)　(戊午大恭/己丑)　(壬戌御史/壬寅)
　(壬辰王鐸禮部尚書/癸卯)　　(甲寅舉人/辛未)
丙戌日庚寅時生亥子月貴顯申酉年月行北方運寅
　午戌行官鬼運俱大貴若運臨死絶即入黄泉無疑
　(戊申尚書/戊午)　(辛亥顧遂侍郎/甲午)　　　　(癸酉布政/壬戌)
　(甲寅朱紈都堂/甲戌  縊死)　　　　(癸亥卿寺/戊午)　(癸亥卿/庚寅)
　(癸丑甲部/丁巳)
　　　　(時上財神局/十年窓下隱)　　　(金生福未量/得志姓名香)
　　　　丙庚相合遇寅時　險難消除福自隨
　　　　運至寒門名將相　時來平歩上雲梯
丙日庚寅時准雙親衰旺離鄉妻兒早害晚榮昌白虎
歸山正旺木有成林松栢生涯廣聚財糧堆金積玉滿
髙堂共羨人言上様
　　　六丙日卯時斷
　　　　六丙日生時辛卯　旺木雙妻為人巧
　　　　不旺化水死鄉中　色慾隨身多愛好
丙日辛卯時敗財逢合丙日卯上沐浴見辛合神若身
　甚旺不得化者只是為人無禮而貪色慾却好如身
　弱化水卯上水死秀而不實為人􁀙巧虚詐惟丙午
　丙寅春月生身旺不化者文貴顯秀
丙子日辛卯時子卯相刑傷妻害子年月同主魁名近
　侍之貴寅午丑戌天干地支俱合者大貴
　(癸丑鄭紀尚書/壬戌)　　　　(丙子憲副/辛卯)　(丙申進士/庚寅)
　(辛酉卿/丙申)
丙寅日辛卯時無祖自立有肢體疾寅卯未子月貴餘
　月平歳運同
　(己未御史/甲戌)　(己未大貴凶死/乙亥)　　　　(乙未太守/丁亥)
　(庚戌舉人/丙戌)　(己巳舉人/丙寅)　(丙辰進士縣令乙未革/壬辰)
　(丙申銓部/辛丑)　(丙申習孔敎翰林/辛卯)
　　(凡此日生年月午戌合局/炎上格論)
丙辰日辛卯時生寅戌月天月二徳高巳月行北方運
　貴酉丑亦貴亥卯未大貴
　(癸亥嵇世臣編修/癸亥)　　　(辛巳常道立中丞/辛丑)
　(癸酉法司/乙丑)
丙午日辛卯時年月中得癸水官星去刃則吉子月傷
　尅妻子寅酉性格剛强不受擊觸三四品貴午戌行
　東南運卯月行西北運俱貴(一云/)旺中有失
　(丁卯王忬侍郎羊刃/丙午  無制凶死)　　(丁酉張狀元五行歸禄/乙巳)
　(丁未進士/己酉)　(戊寅丞相/甲寅)　(甲寅太師/戊辰)　(甲寅祭酒/癸酉)
　(丁酉陳棟㑹元/乙巳    探花)
丙申日辛卯時滯主聰明好酒色身旺不化者貴春吉
　冬行北運富貴雙全己丑年月行東運二品午未三
　品
　(丁未張衮太常卿/丁未)　　　(戊戌恭議/辛酉)　(丙午監丞/辛卯)
　(癸酉進士/甲子)　(癸未少叅/癸亥)　(庚子徐三畏總制尚書/戊寅)
　(甲戌舉人/甲戌)
丙戌日辛卯時傷妻害子身旺不化者貴春聰明好酒
　色冬行西運富貴夏風憲(神白經云/)火木化主福厚
　(乙酉姚曄狀元/丁亥)　　　　(癸丑侍郎/壬戌)　(癸酉進士/甲子)
　(戊辰舉人/辛酉)　(壬辰富壽/壬寅)　(癸巳褚鉄尚書/乙卯)
　(丙寅韓廣大學士/己亥)
　　　　(丙辛化水局/官司妨惹絆)　　　(身弱難為福/常人多反復)
　　　　丙辛化水不相當　有助身强大吉昌
　　　　四柱若逢衝尅破　勞心勞力過時光
丙日時逢辛卯貪財壞印難成財官運歩顯名聲身弱
性情不定父母六親難靠挺身改祖方成鴈行各自望
前程有破如常之命
　　　六丙日壬辰時斷
　　　　六丙日生時壬辰　煞星坐庫火難親
　　　　身强反主為官貴　如弱定為貧夭人
丙日壬辰時水火未濟丙見壬偏官辰上壬水合局火
　死無光若生春夏身旺化鬼為官復行身旺運貴秋
　冬身衰鬼旺更無倚托貧下殘疾
丙子日壬辰時辰戌丑未月偏官有制吉亥卯年月富
　貴寅午行子運子行寅午運俱貴不然僧道(一云/)有
　財招是非
　(丁丑丞相/壬寅)　(癸丑太守/壬戌)　(丙申舉人/庚子)　(庚午小貴/丙戌)
　(丁丑雙瞽/丁亥)　(辛卯阮旭青吏垣/丙申  以賄謫)　　　(庚申御史/戊寅)
　(辛巳楊景辰大學士/庚子)
丙寅日壬辰時身煞兩旺寅卯辰丑未年月大貴巳午
　戌年月亦貴(一云/)雙寃大凶
　(壬寅夏言閣老凶死/丁未  無子)　　(乙卯呉寛狀元/己丑)
　(戊寅解元/己卯)　(壬午侍郎/己酉)　(乙未進士/戊寅)　(庚辰推官/丙戌)
　(己丑舉人/丁卯)　(乙卯巨富/癸未)　(丁未廕即/己酉)
丙辰日壬辰時身孤有財主惡死春生行北運夏東運
　俱貴秋南運官至三品
　(辛巳許天錫諫垣/庚寅)　　　(乙未楊一魁尚書/己丑)
　(丙辰潘潢尚書/丙申)　　　　(甲寅常少/甲戌)　(己巳憲副/乙亥)
　(癸未太守/辛酉)
丙午日壬辰時貴身旺煞　若辰戌丑未月偏官有制
　貴無制平常
　(壬戌光禄/癸卯  卿)　(壬午主事/丁未)　(丙午進士/辛丑)　(壬寅進士/壬寅)
　(甲寅侍郎/癸酉)　(己巳寺丞/丁卯)　(甲寅許宏綱尚書/丙子)
　(辛卯叅將/辛丑)
丙申日壬辰時旺中灾春平夏福秋富冬壽促若申子
　辰木局干透印比助大貴食制煞亦貴嫌煞透無制
　財黨煞强夭死非命
　(己卯石崇雖富敵國/壬申  死於非命)　　(乙酉錢鍾知縣/甲申  死倭難)
　(癸巳倪元璐翰林尚書死/己丑  崇禎之難)　　　　　(戊寅少卿/甲寅)
　(戊子主事/丙辰)　(丙子御史/丙申)　(癸亥河南周王賢/甲子)
　(丁未漂流外死/壬子)
丙戌日壬辰時凶卯未年月運行火土官至三品妻賢
　子孝辰戌丑月平穩寅午子巳年月風憲
　(丙戌汪宏尚書/戊戌)　　　　(癸卯都憲/丁巳)　(庚午御史/戊子)
　(己巳知縣/庚午)　(甲子苑馬/壬申  卿)　(甲申進士/甲戌)　(戊戌舉人/甲子)
　(丙戌御史/乙未)　(己卯御史/丁丑)
　　　　(辰為官庫局/縱然財禄旺)　　　(妻子不周全/離祖免灾纒)
　　　　丙日壬辰怕見申　再逢陽水定灾屯
　　　　柱中若得寅午戌　變凶為吉貴絶倫
丙日壬辰時墓身衰耗鬼當塗鴈行難倚不相扶妻子
何須縁悞君子文章福助常人恩反成疎運行官禄任
謀圖無破不貴即富
　　　六丙日癸巳時斷
　　　　六丙日生時癸巳　日禄歸時又遇官
　　　　不見己寅壬癸月　功名唾手得何難
丙日癸巳時日禄歸時丙火己上見癸為正官坐貴柱
　無壬巳并寅亥衝刑者貴有則否官通水旺丙通木
　旺無有不貴
丙子日癸巳時丙禄在巳癸禄在子互換禄馬歳月無
　壬巳寅亥衝破近侍風憲位至公侯(神白經云/)化火
　主有福不宜飲酒
　(庚寅梁材尚書/乙酉    名臣)　　　　(庚子呉章都憲/丙戌)
　(甲寅閣老/壬申)　(戊子御史/癸亥)　(壬辰進士/庚戌)　(戊午南通/壬戌  政)
　(癸酉進士/癸亥)
丙寅日癸巳時春月干支無水文進綉衣榮妻䕃子卯
　戌申酉年月二三品貴(神白經云/)火化主貴無壽不
　宜飲酒
　(丁卯倪岳尚書/庚戌    名臣)　　　　(癸巳御史/乙丑)　(壬寅中丞/庚戌)
　(辛卯進士/庚寅)
丙辰日癸巳時不利祖宗酉戌寅丑年月魁罡格通身
　旺貴
　(庚申朱笈都憲/癸未)　　　　(戊辰康朗都憲/庚申)
　(庚子進士/丁亥)　(辛未舉人/甲午)　(丁未舉人/戊申)　(壬辰太師/丙午)
　(庚寅進士當年卒/戊子)
丙午日癸巳時丑辰月雜氣財官貴顯寅月丙長生巳
　月丙建禄天干透財印者大貴宜戒酒子官旺酉財
　旺俱吉
　(壬戌林廷機侍郎/己酉)　　　(庚午憲副/己丑)　(丙午太守/庚寅)
　(癸丑國公/丁巳)　(甲辰元帥/己巳)　(辛未舉夭/癸巳)
丙申日癸巳時身坐偏官偏財不貴即富(一云/)陸沉巳
　午未身旺最吉寅卯辰印旺亥子丑官旺俱吉
　(辛酉張鎬都憲/乙未)　　　　(乙巳沈敎都憲/丁亥)
　(丙寅黄宗槩給事/庚寅)　　　(丙子舉人/壬辰)　(乙丑舉人/丙戌)
　(丁未大貴/丙午)　(丙寅小貴不祿/壬辰)　　　　(丁酉進士/戊申)
丙戌日癸巳時卯戌丑未(月/)貴不永寅亥年月風憲嫌
　衝刑宜戒酒
　(己卯王瓊尚書/甲戌)　　　　(丁亥御史/辛亥)　(乙卯進士/癸未)
　(甲午解元/丁卯)　(辛卯舉人/庚子)　(甲申舉人/丙寅)
　　　　(日禄歸時局/時來無淹滯)　　　(逢官禄亦敷/富貴不勞圖)
　　　　丙日時逢癸巳真　號為正貴喜相親
　　　　柱中年月無衝破　必是榮華富貴人
丙日時逢癸巳正官禄馬稀竒算來妻子早難為官禄
衝尅最忌君子文名出衆常人財禄有餘黄金白玉出
沉泥運至時來偏聚
　　　六丙日甲午時斷
　　　　六丙日生時甲午　格入伏晶要見土
　　　　樂逢戊巳最為祥　火炎太過多辛苦
丙日甲午時丙火午上太旺要見已合甲化土火氣伏
　晶明照四方若不見土難享福生辰戌丑未月上伏
　火氣造化得中年月干上再透戊己運行金水貴不
　透通土氣運亦貴通忌刑破
丙子日甲午時春生吉夏無依秋財旺冬官貴少子晚
　成火土運發逹
　(己巳莫狀/壬申  元)　(壬子進士/戊申)　(甲午進士/庚午)　(戊午千户/戊午)
　(辛卯進士/丙申)　(戊辰温應禄探花/己未)
丙寅日甲午時生辰戌丑未月上伏火氣造化得中貴
　午月火太旺凶
　(癸酉馬自强閣老/甲子)　　　(甲辰舉人/庚午)
丙辰日甲午時寅卯印助申酉財旺己午身旺亥子官
　旺俱吉然以火土為重無則福薄未戌辰丑見吉
　(壬辰林廷㭿尚書/丙午)　　　(己卯大恭/丙寅)　(甲戌憲副/癸酉)
　(壬申御史/庚戌)　(乙酉都憲/癸未)　(甲戌舉人/己巳)
丙午日甲午時寅午戌月作倒衝論二三品貴子月南
　運八九品貴寅月南運金紫貴午月東方運近侍貴
　(戊戌宰相/甲寅)　(甲寅大恭/庚午)　(乙丑大恭/壬午)　(甲戌御史/癸酉)
　(癸未舉人/辛酉)　(癸未同知/甲寅)　(壬寅郎中/庚戌)　(戊戌進士/戊午)
丙申日甲午時不見火土氣者福薄行金水運貴
　(己亥進士/甲戌)　(己酉進士/乙亥)　(乙亥大叅/丙戌)　(乙亥解元/甲申)
丙戌日甲午時春生吉夏孤尅秋吉子少寅午戌月富
　貴超羣神仙宰相
　(甲午王錫爵榜眼/癸酉  閣老)　　　(壬子呉黙㑹元/己酉    通政)
　(己丑金麗兼銓部/丁丑)　　　(甲午甲部/丁卯)
　　　　(炎火添柴局/不宜守舊業)　　　(憂中主發禄/離祖反成福)
　　　　丙日午時少水灾　渾如炎火又添柴
　　　　柱中見火無刑破　中末榮華不必猜
丙日時逢甲午柱中刼刃傷官木衰火旺化為灰四季
提綱方貴君子亨通出入常人守祖多灾六親骨肉少
和諧作事有成有敗
　　　六丙日乙未時斷
　　　　六丙日生時乙未　火月生人多富貴
　　　　乙為正印局中逢　不見財星方可慰
丙日乙未時生氣印綬丙見未為印庫若通火氣月貴
　不通柱無財不行財運亦作髙命論見則貪財壞印
　主平常冬生官旺輔印貴顯
丙子日乙未時春印綬穩厚夏平穩秋反復冬貴歳運
　同
　(甲戌尚書/丙寅)　(癸卯太守/乙卯)　(乙丑劉狀/癸未  元)　(丁卯舉人/乙未)
　(辛卯傅宗龍兵部尚書/庚子  凶終)　(乙酉御史雙瞽/己卯)
丙寅日乙未時生卯未月印綬格智惠豐厚難為妻子
　寅巳子辰年月貴
　(庚辰憲副/戊寅)　(辛卯御史/丙寅)　(癸巳陳懿徳庻吉士/甲子)
　(丙申進士中後死/庚子)　　　(壬申元戎/壬子)　(辛丑大恭/乙未)
丙辰日乙未時春吉夏平穩秋勞碌冬貴顯己午月行
　西北運六七品貴
　(丁丑游振徳都憲/丁亥)　　　(甲子主事/己巳)　(甲寅進士/乙亥)
　(庚子恭議/己丑)　(戊午舉人/壬戌)　(甲申楊照元戎陣亡/丁卯)
　(丙午少保/癸巳)　(辛丑太守被奴鴆死/戊戌)　　(己酉侯/癸酉)
丙午日乙未時不貴則富午戌年月職居風憲(一云/)日
　刃逢生旺太過若年月偏黨刑煞重者眼疾申子辰
　官星制刃亥卯未印綬化刃俱吉
　(甲子五品/甲戌)　(乙卯瞽/戊子)　　(丙寅瞽/庚寅)
丙申日乙未時不通火氣不見財星作好命論年月子
　辰㑹官亥卯㑹印俱貴
　(壬午明光宗㤗昌帝/己酉)　　(壬子太守/壬寅)　(甲子苑馬/丙子  卿)
　(丁卯舉人/丙午)　(癸巳舉人/辛酉)　(甲辰王一䕫尚書/丙子)
　(甲寅禮部/乙亥  郎)　(戊午馮琦禮部/乙丑  尚書)
丙戌日乙未時申子辰年月近侍貴寅卯巳年月大貴
　(癸巳顧鼎臣狀元/乙卯  閣老)　　　(丁酉刑人/庚戌)
　　　　(未時正印局/福星臨照處)　　　(遇者貴無疑/金帶紫羅衣)
　　　　未時丙日生無疑　鴈伴隨縁各自飛
　　　　運氣若行東與北　平生衣禄自無虧
丙日時臨乙未運行東北榮華身强財旺莫咨嗟顯貴
髙堂大厦君子封妻䕃子常人定好生涯堆金積玉實
堪誇富貴騎鞍壓馬
　　　六丙日丙申時斷
　　　　六丙日生時丙申　身衰財破比肩分
　　　　暗中鬼旺七煞地　無救何能家道殷
丙日丙申時財旺身衰丙逄庚為財壬為鬼申庚旺壬
　生丙火無氣財須比肩分奪若不通身旺月者貧下
　有倚托救助又通身旺月運再同貴
丙子日丙申時若通火氣及寅卯月再行身旺運吉年
　月純金棄命就財亦以吉論
　(癸酉賈似道奸臣/庚申)　　　(庚子平章/己卯)
　(己丑富/丁丑)　　(己卯貴戚/壬申)
丙寅日丙申時時日對衝憂傷妻子通火氣月行身旺
　運吉亥月手藝(一云/)旺中脫敗死
　(辛卯僉憲/甲午  夭)　(一僉憲/同)　　(癸亥進士/辛酉)
　(庚子田一儁㑹元/辛巳  侍郎)　　　(丁卯戴士衡吏垣/庚戌  謫戍)
　(乙酉武貴/癸未)
丙辰日丙申時寅月行南運貴子三合官局天干透印
　大貴亥生透壬多夭戌未平常
　(壬子張敬脩張居正之子/庚戌  進士革退)
丙午日丙申時主血火厄後大發若巳月生庚辛透露
　財星格武貴
　(乙丑知州/庚辰)　(乙巳舉人/丙戌)
丙申日丙申時髙好色子辰年月東運貴不然殘疾壽
　促亥卯未吉
　(庚辰知縣/乙丑)　(甲辰富貴/戊辰)　(辛酉王衡榜眼/戊戌)
　(乙酉銓部/丙戌)
丙戌日丙申時柱無壬癸亥子酉字填實作拱格論貴
　寅戌巳午身旺無依僧道(一云/)破祖了發火血灾
　(甲戌張師載都憲/庚午)　　　(癸未郎中/甲寅)　(戊寅舉人/乙丑)
　(戊戌貴/庚申)　　(己丑貧/丁丑)　　(乙亥甲部/己卯)
　　　　(官旺長生局/背禄及空衝)　　　(天然富貴屬/奔波財不足)
　　　　二丙相逢時遇申　無刑無破改門庭
　　　　火金銷煉多成敗　有印方能脫俗倫
丙日時逢申位比肩陽火遲疑偏官榮旺是和非就裏
妻財恁遂祖宗盈虧得失雙親鴈侣難依時來鞍馬家
道齊資財虚名薄利
　　　六丙日丁酉時斷
　　　　六丙日生時丁酉　刃生身死為灾咎
　　　　柱中無救定然凶　就財棄命難長壽
丙日丁酉時刃生身死丁為刃辛為財酉上辛旺丙死
　丁火長生就財棄命若無救助不通身旺月刃神不
　見刑衝為人兇狠不明禮義有始無終通月氣或有
　救助為技藝便巧之流癸卯月生者癸能破丁刃為
　官癸水卯上長生卯中有旺乙為印如用神有力又
　行水木運貴顯
丙子日丁酉時春穩夏貴秋平冬吉未申酉亥年月大
　貴有辰㑹子有丑㑹酉俱以貴論
　(庚辰邵寶侍郎/乙酉  名臣)　　　　(癸丑進士/癸亥)　(庚辰進士/丁亥)
　(丙申元戎/庚寅)　(戊戌郎中/丙辰)　(壬辰元戎/癸卯)　(丁丑進士/己酉)
丙寅日丁酉時卯亥未年月干透官煞者貴餘月有藝
　平常
　(丙戌李冲奎給事/辛丑)　　　(癸卯平章/庚申)
丙辰日丁酉時寅午戌巳年月干透煞印者貴申子㑹
　官干透印比者貴如年月火土宜見財則吉
　(壬寅閣老/乙巳)　(庚辰編脩/丙戌)　(丁巳御史/戊申)
　(庚午趙秉忠狀元/己卯)
丙午日丁酉時生巳午戌月僧道命好酉月貴亥子丑
　寅卯辰官印年月大貴
　(甲寅丞相/戊辰)　(丁卯正卿/癸丑)　(丙子呉羽文銓部/丙午)
　(壬戌李狀/辛亥  元)
丙申日丁酉時通木水氣月行水木運貴巳午身旺亥
　子官旺年月兩全者大貴
　(乙巳王一葵狀元/戊子)　　　(庚戌進士/己卯)　(丁丑元戎/丁未)
　(己巳畢自嚴尚書/乙亥)
丙戌日丁酉時月通木氣行水運貴通金氣行火運金
　馬玉堂才名冠世露庚藏戊貧夭
　(丙寅舉人/庚寅)　(甲寅舉人/丙子)
　　　　(炎火銷金局/常人難顯逹)　　　(身衰最可傷/君子也如常)
　　　　丙火遇酉不相當　太陽日沒少輝光
　　　　四柱若兼衝尅破　六親刑害走徬徨
丙日時逢丁酉天元炎火銷金六親相守不安寧阻碍
前程難進日夜思量不足居官猶自憂貧若逢巳月改
門庭子午傍人嗔恨
　　　六丙日戊戌時斷
　　　　六丙日生時戊戌　火局之中遇食神
　　　　月氣火通為福壽　不通逢吉亦常人
丙日戊戌時廟堂食神丙以戊為食神壽星戌上丙火
　入庫戊土專位若通火氣月及東南運福厚有壽不
　通平常
丙子日戊戌時壽永名利不失寅亥卯未印及申酉戌
　巳年月主貴
　(丙寅張憲尚書/庚寅)　　　　(丙申方伯/戊戌)　(癸亥郎中/壬戌)
　(甲辰進士/丁卯)　(乙卯進士/癸未)　(丙戌知縣/庚子)　(丙午進士/戊戌)
　(癸未郎中不壽/甲子)　　　　(丙午太守/戊戌)　(丙辰進士/丙申)
丙寅日戊戌時夏月福壽雙全春木尅土食神被梟寅
　月丙戊俱長生最吉有申庚制甲大貴秋冬火衰貧
　下巳申亥年月風憲極品
　(戊申張賢尚書/壬戌)　　　　(己巳尚書/壬申)　(癸酉太守/甲寅)
　(壬申朱衡尚書李庭龍命同官止大/壬寅  恭丙子年卒荆呉分野不同)　(庚午御史/甲申)
　(丁巳御史/庚戌)　(己巳僉憲/戊辰)
丙辰日戊戌時干月丙火有氣土厚地方五六品貴亥
　月金火運風憲(一云/)破祖孤可為僧道
　(壬申凶死/癸丑)　(癸巳亷憲/乙丑)　(戊申太守/庚申)　(己亥御史/丁丑)
丙午日戊戌時羊刃食神健旺名利驟發亥未辰戊年
　月西方運風憲(一云/)喜中有灾
　(甲寅侍郎/戊辰)　(戊戌侍郎/戊午)　(甲子憲副/辛未)　(丁巳太守/丙午)
　(壬戌進士/癸丑)　(壬申亞魁/辛亥)　(庚子御史/戊子)
丙申日戊戌時亥月東方運貴寅午身旺干透財吉丑
　辰刑衝戌庫發於晚年(一云/)夭貧
　(辛丑李廷相尚書/甲午)　　　(壬申諌垣/辛亥)
丙戌日戊戌時貧若通寅巳午戌火局福壽雙全大貴
　見財亦吉
　(丙午韓邦彦尚書/癸巳)　　　(丁酉進士/乙巳)　(戊寅主事/丁巳)
　(乙酉舉人/戊寅)　(戊戌富/壬戌)　　(壬戌凶/戊申)　　(丙戌進士/辛丑)
　(壬戌僕少/丙午)
　　　　(時上食神局/茶房併酒肆)　　　(樓臺店舍中/幾度立家風)
　　　　丙日戌時財庫開　少年未遇且沉埋
　　　　運通早晚封官爵　設若無官也發財
丙日時逢戊戌就中倉庫兼全重重福禄自天然富貴
妻賢子羡君子文章早立常人財物綿延夭孤父母早
淹連辰戌鑰匙開顯
　　　六丙日己亥時斷
　　　　六丙日生時己亥　亥中壬旺被巳傷
　　　　若通月氣方為貴　寅卯不逢主泛常
丙日己亥時鬼旺身絶丙見己為傷煞壬為正鬼甲為
　倒食亥上有明己旺壬生甲丙火絶氣若通身旺月
　有倚托者化鬼為官主貴終亦兇狠通身旺運亦貴
　身弱無倚托不通月氣柱中透出壬字為禍百端傲
　物氣髙主平常丙屬小膓與心臍多患心血疾
丙子日己亥時秋冬平常未月行水木運干透木火者
　貴子月行東運大貴申亥丑戌年月亦貴
　(辛未張瀚尚書壽/庚子  九十外)　　　(甲子國公/丁丑)　(辛亥方狀/辛丑  元)
　(丙申布政/己亥)　(丁巳學士/丁未)　(丁丑富多子/癸卯)
丙寅日己亥時夏生化鬼為官妻賢子孝不貴則富寅
　卯辰巳申丑年月或午戌㑹局天干更透丙戌字主
　大權貴(神白經云/)納音火木象貴
　(庚辰極品授王爵/庚辰)　　　(一丞相/命同)　　(庚寅太師/庚辰)
　(丙午王以旂尚書/戊戌  總制)　　　(丙子元戎/丁酉)　(丁巳憲副/戊申)
　(癸卯郭持平都憲/乙卯)　　　(癸丑羅珵榜眼/甲子)
　(辛丑祭酒/辛丑)　(一同知/命同)　　(癸巳進士/丙辰)　(癸巳進士/乙丑)
　(辛亥知州/己亥)　(辛未舉人/庚寅)　(己卯舉人/丁卯)　(乙酉知縣/己丑)
　(乙丑臧爾勸/乙酉  侍郎)　　　　　(己酉舉人知州/癸酉)
　(己亥公弟巨富/癸酉)
丙辰日己亥時日徳格寅月生吉辰月為僧道主富平
　人孤尅戌月衝辰巳月衝亥丙旺庫俱吉卯未㑹行
　金水運申子㑹行木火運俱貴(神白經云/)火土化須
　有福只壽夭
　(己巳太守/丙寅)　(壬午州牧/庚戌)　(己巳舉人/壬申)　(甲午經厯/丁丑)
　(丁酉丞相/戊申)
丙午日己亥時武貴寅巳午月生妻重子晚不貴即富
　秋冬名利進退酉午戌大貴
　(甲子李遂侍郎/癸酉)　　　　(戊戌李敬狀元/乙卯)
　(庚子恭政/己卯)　(丁卯諫垣/壬寅)　(辛未僉憲/丁酉)　(丁卯進士/甲辰)
　(乙亥舉人/癸未)　(壬午主事/丁未)　(庚申憲長/丁亥)
丙申日己亥時春夏生移根換葉就妻改福秋冬平常
　酉月行東南運風憲
　(己亥都憲/丙子)　(戊午進士/乙卯)　(甲申太守/乙亥)　(甲午御史/壬申)
　(丁丑部即/壬寅)　(庚子南科/丙戌)　(丙寅憲長/己亥)
丙戌日己亥時寅卯巳午木生火炎妻傷子少聰明富
　貴酉亥子丑平常東運亦貴
　(丙子僉憲/庚寅)　(丙子中丞/甲午)　(癸卯御史/辛酉)　(辛巳進士/辛丑)
　(辛酉舉人/己亥)　(壬午舉人/癸卯)　(己未通政/壬申)　(丁未學憲/丙午)
　(戊子王用汲南刑部尚書/丙辰)
　　　　(天乙扶官局/常人須發福)　　　(清名到處揚/君子作侯王)
　　　　丙日亥時命最高　猶如蘭蕙出蓬蒿
　　　　四柱若兼衝尅破　求名求利却虚勞
丙日時臨己亥若無壬字希竒命中子少兩三妻就裏
喜逢天乙父母鴈侣行遠刑空文福難齊皆因八字有
高低切忌貪財罷職
　　　六丁日庚子時斷
　　　　六丁日生時庚子　身衰鬼旺暗中藏
　　　　月無救助多貧夭　得坐身强又吉昌
丁日庚子時身絶鬼旺丁以庚為財癸為鬼子中有癸
　丁火無氣不能助扶若通身旺月有倚托者貴更行
　身旺運大貴反是貧夭下賤丁屬心心乃血之腑又
　主血病
丁丑日庚子時平通木火氣或行身旺運貴亦有亥子
　年月貴者以丁火隂柔不怕水鄉故也(一云/)先貧後
　吉戊寅月夭辛丑月破祖中年蹇
　(己酉大叅/丙寅)　(一進士/命同)　　(辛亥進士/庚子)　(壬子僉憲/癸卯)
　(庚辰進士/癸未)　(癸未舉人/甲子)　(戊戌女命子韓敬㑹狀/乙丑)
　(癸巳女命夫王錫爵閣/庚申  老子王衡榜眼)　(庚申中丞/戊子)　(丁巳進士/戊申)
丁卯日庚子時貧辰戌丑未偏官有制午月干强春身
　旺俱吉秋冬平常忌癸巳月破祖凶己未月刑傷甲
　申月刺面血光死
　(丙子憲副/庚子)　(丙午御史/乙未)　(癸酉舉人/壬戌)　(辛亥丞相/丁酉)
　(丁亥高文薦都憲陶大臨榜眼命同/癸卯  癸酉年卒呉梁分野不同)　(壬辰僕少/壬寅)
丁巳日庚子時春旺夏强俱貴秋冬平常四季月制伏
　得中吉子辰行西運四五品貴(一云/)横發大旺忌庚
　寅月刑庚申月大破辛酉月破刑
　(戊寅李尚智都憲/壬戌)　　　(壬申太守/辛亥)　(丁丑御史/丁未)
　(甲子狀元/丁丑)　(癸亥甲部/辛酉)
丁未日庚子時辰戌丑未月偏官有制午月干强貴餘
　月有制伏吉戊子文章顯秀忌戊申月夭丙戌月刑
　辛丑月刑凶
　(庚午少叅/壬午)　(己未大叅/癸酉)
丁酉日庚子時辰戌丑未月剛明特逹貴辰巳年月貴
　尊相府忌甲寅月破敗惡死癸巳月離鄉惡死乙酉
　月刑死
　(丁巳大恭/丁未)　(丙子太守/甲午)　(乙卯主事/戊寅)　(戊申進士/癸亥)
　(乙酉郎中/己卯)　(癸亥舉人/庚申)　(壬寅皇親/癸丑)
丁亥日庚子時五十後大旺辰戌丑未月吉寅午年月
　貴忌庚寅月惡死庚申月身不全死辛酉月破敗
　(壬子張狀/癸丑  元)　(鄭村進/士命同)　　(己酉大恭/丙寅)　(庚子大恭/己卯)
　　　　(沙裏淘金局/刑傷多險難)　　　(士庻主平常/君子免灾殃)
　　　　庚子時逢日是丁　火落江湖暗復明
　　　　四柱若兼衝尅破　讀書到老只虚名
丁日時逢庚子日干丁火光輝火胎金絶有盈虧妻妾
不能全羙有尅有刑衝破就中文福難齊相生相救貴
人提此命先難後易
　　　六丁日辛丑時斷(以下六丁日所忌月/分同上時忌無論)
　　　　六丁日生時辛丑　庫中財榖多陳朽
　　　　身無依倚不為㐫　有托妻賢而富厚
丁日辛丑時丑為財庫辛為妻財巳為食神丑旺金局
　暗巳得位丁火無氣若失天時無倚托者就妻而發
　有倚托救助者財食豐足
丁丑日辛丑時申酉月財格財旺生官貴午月傷財身
　旺主官禄純子寅武貴三品水月艱辛勞苦辰月貴
　戚
　(癸卯尚書/戊午)　(乙卯侍郎/己丑)　(戊辰憲副/己未)　(己酉進士/丙寅)
　(丙寅雙瞽/辛丑)　(戊戌禮部郎/壬戌)
丁卯日辛丑時辰巳未年月富貴妻子遲寅卯印助戌
　庫身旺刑丑丁得倚托大貴
　(壬子李三才尚書/癸丑)　　　(丁卯張漢侍即/庚戌)
　(甲申太守/丙子)　(丙辰舉人/癸巳)　(丙寅都司/乙未)
丁巳日辛丑時因隂人致貴巳酉丑申年月財旺生官
　富貴卯月平常行北運亦貴丑月西南運大貴
　(戊午丞相/乙丑)　(乙卯學士/己丑)　(壬戌同知凶死/丁未)
　(丁丑知縣/己酉)　(丁亥舉人/己酉)　(癸酉舉人午月建禄/戊午  透官吉)
　(壬申甲部/己酉)　(甲午内官/丙寅)　(乙巳大恭/戊子)
丁未日辛丑時時日併衝憂傷妻子酉月通水氣吉歳
　運同
　(己卯舉人/甲戌)
丁酉日辛丑時寅卯巳午身旺有托主文名髙貴寵遇
　非常申酉戌財旺從之最吉亥子官旺亦吉
　(乙卯胡濙尚書/辛巳  名臣)　　　　(辛丑黄鎬尚書/丁酉)
　(戊辰郎中/戊午)　(戊寅主事/甲寅)　(丙辰舉人/戊戌)　(丙辰舉人/庚子)
　(甲申王荆公/丙寅)　　　　　(癸亥黄志清庻吉士/壬戌)
　(甲寅熊尚文楚撫/己巳)　　　(甲寅陳懿典翰林目失/辛未  明無子)
丁亥日辛丑時春印綬吉秋生有火氣亦吉夏太旺凶
　冬官煞旺吉未戌月衝開丑庫富
　(庚子進士/戊子)
　　　　(時上庫財局/無傷終富貴)　　　(人生遇有縁/此語不虚傳)
　　　　辛丑遇丁為寳庫　柱無匙鑰難言富
　　　　刑衝運至遇髙人　發跡他鄉名譽著
丁日時逢辛丑偏財庫喜刑衝若還不顯有虚名妻子
宜爾相慶父母鴈行難睦家門換改重新發財發福見
中興必是榮華之命
　　　六丁日壬寅時斷
　　　　六丁日生時壬寅　身去從官化木神
　　　　水木月通成局象　尊榮安富貴無倫
丁日壬寅時身去從官丁壬化木寅上健旺若水局之
　月大貴通木月亦貴如丁未月行東方運好
丁丑日壬寅時化貴生冬月官旺貴春印綬安穩夏吉
　秋平行東運好
　(庚子進士/戊子)　(乙酉學士/壬午)　(丙午鄭汝璧淮撫/庚寅)
　(乙亥萬㳟侍郎/丙戌)　　　　(乙卯富/辛巳)
丁卯日壬寅時貴化吉寅卯年月行金水運大貴亥子
　月行西運貴
　(壬寅王徳明都憲/庚戌)　　　(癸丑憲副/乙卯)　(庚申憲副/壬午)
　(丙辰方正梁魁/辛丑)　　　　(戊辰主事/庚申)　(癸丑同知/戊午)
　(壬申進士/壬子)　(丙寅皇親/庚寅)
丁巳日壬寅時丁死於寅巳無生意又被寅刑有始無
　終若行金水運榮貴寅午年月身旺申子辰官旺亥
　卯未印旺俱可言貴
　(壬子李仁傑編修/壬寅)　　　(丙午進士/戊戌)　(丙戌進士/辛丑)
　(己未主事/丙寅)　(甲申舉人/辛未)　(丁酉太守/丙午)　(辛亥郎中/辛卯)
　(壬辰元戎/壬寅)　(癸巳同/己未)　　(甲申傅朝佑長科/丁卯)
　(癸丑李封君子春芳/乙丑  狀元閣老)　　(庚辰進士郎卒/庚辰)
　(甲午御史/癸酉)
丁未日壬寅時惡死春生印吉夏木火運發福秋富冬
　貴酉戌年月官至三品亥卯寅戌文貴純卯行金水
　運金紫(神白經云/)化木主貴
　(己卯彭澤都憲/壬申)　　　　(丙午元戎/庚子)　(癸己元戎/己未)
　(丙午進士/戊戌)　(癸卯進士/甲寅)　(壬寅僉憲/士子)　(己卯僉憲/甲戌)
　(乙亥丞相/戊子)　(戊辰何狀/癸亥  元)　(乙卯進士/庚辰)
丁酉日壬寅時亥未寅卯申子年月聰明富貴風憲極
　品己午宰相辰月行金水運戌月東方運俱貴(神白/)
　(經云/)木化主貴
　(壬申胡宗憲尚書/辛亥)　　　(乙巳陳則清都憲/甲申)
　(戊申林二山都憲/癸亥)　　　(乙巳憲副/丁亥)　(甲辰進士/庚午)
　(辛未元戎/己亥)　(丙子進士/庚寅)　(癸丑舉人/甲寅)　(己卯聖公/丙子)
　(庚戌趙南星太宰/庚辰)　　　(辛未譚昌言學憲/丙申)
　(丁巳甲部/己酉)
丁亥日壬寅時日貴格配合壬寅官印俱全文章顯逹
　子月大貴化氣凶(神白經云/)化木主貴
　(丙子侍郎/庚寅)　(己卯祖大壽元戎/丁丑  忠臣)　　　(己巳太守/癸酉)
　(癸酉舉人/壬戌)
　　　　(㸃鐵成金局/庻人多發福)　　　(時逢大吉昌/君子利名彰)
　　　　丁壬合化入金鄉　狗禄蝇名空自忙
　　　　節槩衰殘無足取　眼前骨肉亦参商
丁日壬寅時合化局木旺之鄉月支申酉不相逢得志
高人薦用父母鴈行少力外人喜笑春風運逢水木没
金踪貴顯榮逹之命
　　　六丁日癸卯時斷
　　　　六丁日生時癸卯　鬼旺身衰困不禁
　　　　倚托月通方論福　不然貧下苦悲心
丁日癸卯時身衰鬼旺丁以癸為鬼乙為倒食卯上癸
　生乙旺若有倚托救助及身旺月化鬼為官吉柱無
　運通亦吉反此貧下失明血疾妻灾子少
丁丑日癸卯時辰戌丑未月制伏得中午月干强貴申
　丑風憲
　(甲申郎中/庚午)　(壬子進士/癸丑)　(辛丑趙可懷楚撫被/乙未  宗室打死)
　(癸丑伯/己未)　　(辛酉方應祥進士/丙申  兵部郎)
丁卯日癸卯時寅卯月生印綬帶煞不為凶論行官運
　貴顯
　(辛丑楊白泉尚書/癸巳)　　　(庚戌蕭良有㑹元榜眼/丁亥  祭酒)
　(己巳大叅/癸酉)　(乙未太守/戊寅)　(辛巳舉人/庚寅)
　(己酉一庚午科推官歙人/辛未一丙子科學正閩人)
　(戊申江鐸都憲/丙辰)
丁巳日癸卯時丑月生北方運土厚地方吉水秀之地
　二三品貴申酉用財亦吉
　(丙巳郎中/甲申)　(丙戌貴戚/甲午)　(戊戌丞相/癸亥)　(乙酉御醫/辛巳)
　(丁酉進士/癸丑)　(丙午舉革巨富/丙申)
丁未日癸卯時偏官生印春吉夏平秋富冬貧或云丁
　火不怕水冬生亥子煞重身柔大貴丑未行東運貴
　(丁亥丞相/壬子)　(丙戌進士/辛卯)　(丙申韓紹方伯子敬/乙未  㑹狀)
　(丁酉唐龍尚書子汝楫/丁未  狀元)　(庚寅進士/戊寅)
丁酉日癸卯時日時俱坐貴最吉春夏身旺化鬼為官
　秋冬身衰勤苦巳戌月貴純午丑年月干透庚巳清
　貴
　(丙子楊忠烈公繼盛/甲午)　　(乙卯金狀元/丁亥)
　(庚午李春芳狀元/己丑  閣老)　　　(癸丑憲副/丙辰)　(己巳評事/乙亥)
丁亥日癸卯時卯月印綬近侍之貴寅午京官五六品
　(乙亥主事/戊子)　(己未禮部/庚午  郎)
　　　　(夢中蝶化局/運身通旺地)　　　(覺後莫思量/方許利名昌)
　　　　丁丑日逢癸卯生　求名求利且中平
　　　　身衰㺯巧翻成拙　得志須通遇貴人
丁日時臨癸卯身衰無倚平常門中鬼賊耗財糧守祖
須防破蕩父母鴈行少靠妻子不免離鄉運中身旺煞
方降堪許利名榮暢
　　　六丁日甲辰時斷
　　　　六丁日生時甲辰　官星得位印生身
　　　　不通月氣平為福　有倚扶同禄貴人
丁日甲辰時印綬官庫甲為印壬為官辰中甲木印綬
　生身官星合局若通月氣有倚托者貴否則平常春
　生喜北運冬生喜南運吉
丁丑日甲辰時吉亥子月富貴申月東方運午月金水
　運俱貴純寅風憲極品
　(丙申樞宻/庚子)　(甲辰冡宰/壬申)　(癸丑敎諭/辛酉)　(甲寅舉人/丁丑)
　(丁亥舉人/辛亥)　(癸丑舉人/癸亥)
丁卯日甲辰時辰戌丑未月孤尅運通發財丑月南方
　運貴卯月金水運近侍權貴不利建白
　(甲寅進士/辛未)　(庚辰舉人/壬午)　(甲寅舉人/丁丑)　(癸未諌垣/乙卯)
　(戊申同知/乙丑)　(壬戌富/戊申)
丁巳日甲辰時凶刑孤尅春印吉夏秋平常冬官旺純
　戌木火運官居冷職
　(丙午貴戚/壬辰)　(乙未知縣/壬申)　(丙申陳子壯探花/己亥  侍郎)
　(丙戌陳觀陽銓部/癸巳)　　　(癸未進士/乙丑)
丁未日甲辰時丑亥卯未月印綬官貴夏平辰戊貴厚
　酉午金水運大貴
　(甲午王廷相尚書/丙子)　　　(壬午布政/庚戌)　(己未太守/甲戌)
　(辛卯進士/戊戌)　(壬戌檢討/丙午)　(己卯中書法死/丙寅)
　(癸亥喻天性廵撫/甲子)　　　(己巳貴撗亡/壬申)
丁酉日甲辰時平年月不見戌字日主榮貴格春生南
　運貴北運大貴年午月支合局入馬化格尤貴
　(丁未李維楨方伯京山人/辛亥  有文集行於世)　　　　　(乙亥侍郎/庚辰)
　(丁丑太守/壬寅)　(甲申亷憲/己巳)　(丙辰太守/壬辰)　(丁丑同知/壬子)
　(丙辰封官先貧/壬辰)　　　　(丙子縣丞巨富/戊戌)
　(乙丑進士早卒/壬午)
丁亥日甲辰時日貴格官禄得位必當顯逹申辰年月
　大貴午月東北運辰月北方運俱貴(一云/)血疾凶刑
　(丁亥狀元/甲辰)　(壬戌都憲/己酉)　(乙未元戎/戊寅)　(庚申内官/戊子)
　　　　(時中官庫局/若行亨通運)　　　(發福要刑衝/財生官自從)
　　　　丁日時逢官印同　匙開財庫見錢龍
　　　　支干四柱無刑破　運至方稱富貴翁
丁日辰時庫旺其中印綬相生匙鑰戌開喜壬丁文秀
出羣超衆骨肉六親刑尅果成花謝重榮只爭運遲見
錢龍先暗後明之命
　　　六丁日乙巳時斷
　　　　六丁日生時乙巳　傷官暗裏㑹梟神
　　　　東方運地成虚秀　金水之鄉禄貴人
丁日乙巳時丁以壬為官乙為倒食己上壬絶有明乙
　倒食暗戊傷官健旺為人傲物志髙平常若通金水
　月氣貴運通亦貴
丁丑日乙巳時春富夏孤秋吉冬貴
　(癸卯許成名侍郎/癸亥)　　　(甲戌布政/丙寅)　(辛未舉人/甲午)
　(壬辰徐封君以子民式/癸卯  封中丞)　(乙巳李長春禮部尚書/丙戌)
　(己卯刑凶/丁卯)　(壬戌賊/壬寅)
丁卯日乙巳時春印夏旺秋財冬官㸔取用何如俱可
　論吉午未年月文章貴顯行官禄運吉
　(辛未進士/丙申)　(乙酉甲部/乙酉)　(辛未陳以勤閣老/戊戌)
丁巳日乙巳時再生巳月倒衝亥壬為官無水填實破
　格者主四五品貴
　(癸卯編修/丁巳)　(丙子任狀/癸巳  元)　(甲午大恭/丙子)　(甲寅太守/甲戌)
　(戊辰郎中/丁巳)　(辛酉判院/癸巳)　(辛未運使/丙申)　(己巳文貴/癸酉)
　(丁卯武貴/庚戌)
丁未日乙巳時若入倒衝格無衝破貴己亥年月三四
　品貴酉丑合財局富
　(癸酉太守/乙丑)　(丁巳貴/乙巳)　　(癸未女命榮壽/乙卯)
　(丁未女命天啓西宫/乙巳)
丁酉日乙巳時破財倒食若通金水年月行金水運吉
　(辛卯御史/丁酉)　(癸卯大恭/丙辰)　(癸卯大貴/己未)　(丁巳左丞/乙巳)
　(壬戌太守/辛亥)　(戊寅舉人/丙辰)　(辛丑黄洪憲少詹/戊戌)
　(己未汪可受都院/辛未)
丁亥日乙巳時時日併衝憂傷妻子巳酉丑申子辰金
　水二局財官得用以富貴論
　(壬辰王爌侍郎/甲辰)　(丁亥乞丐/甲辰)
　　　　(偏印破財局/運行官禄地)　　　(早年且掩埋/富貴自天來)
　　　　丁日巳時怕虎刑　財官運歩始能通
　　　　好意人情反惡意　先難後易樂從容
丁日時臨乙巳破財倒食難通雙親鴈侣且和平妻子
無嗔無悶君子文學秀氣常人財藝通明壬庚辛癸若
重逢中末財名足用
　　　六丁日丙午時斷
　　　　六丁日生逢丙午　日禄喜居時上遇
　　　　柱中䑕兔癸無傷　少年騰逹青雲路
丁日丙午時青雲得路丁火午上建禄若支無梟破干
　無癸刑禄元純粹主貴如支有子卯干有癸破禄遇
　而不遇
丁丑日丙午時平寅卯戌未年月貴酉丑用財最吉忌
　亥子官煞
　(己亥平章/丙寅)　(戊寅舉人/辛酉)　(庚寅舉人/己丑)
丁卯日丙午時旺中有灾卯字刑破白丁巳月西北運
　貴東南極品有權寅亥武職二品若全子酉大貴
　(戊子侍郎/辛酉)　(一郎中/命同)　　(甲午大恭/丙寅)　(一平章/命同)
　(辛未寺簿/丁酉)　(丁卯劉一燝閣老/壬子)
丁巳日丙午時丁禄午丙禄巳互換禄格柱無寅亥子
　字文章貴顯
　(癸丑盧後屏尚書/丁巳)　　　(庚申進士/壬午)　(丙辰舉人/戊戌)
　(丁亥舉人/乙巳)　(乙卯進士/壬午)　(辛酉金逹㑹元探花/乙未)
　(丙子女命無子受/丁酉  繼子之封)　　　(癸巳進士/乙丑)
丁未日丙午時貴破祖而成年月忌壬癸字甲申月財
　官印三竒辰月官庫亥月官印俱大貴
　(庚辰譚綸尚書丁丑/甲申  年卒)　　(己亥吕柟狀元/己巳)
　(己丑萬户/戊辰)　(辛酉憲副/壬辰)　(乙巳大貴/乙酉)　(己亥解元/丙子)
　(丁亥王孫蕃舉人僉都前任濟寧/庚戌  知州清和士民至今誦之)　　(庚辰公/辛巳)
　(辛丑甲部/壬辰)
丁酉日丙午時平不利子孫亥卯未年月貴巳酉丑平
　寅午戌富
　(丁丑太守/壬子)　(己巳寺丞/庚午)　(癸酉陳所志刑垣/壬戌)
丁亥日丙午時平子月金水運郎官未申酉丑年月俱
　吉(一云/)先破後富
　(壬申張狀/丁未  元)　(辛酉左丞/辛丑)　(癸未陳奇瑜總督/壬戌)
　　　　(馬化麒麟局/不犯刑衝破)　　　(遇者必豐盈/聲名近帝廷)
　　　　午時丁日禄元局　不見官星壓衆曹
　　　　四柱無刑行運吉　青雲有路歩丹霄
丁日時逢丙午互換禄馬光輝功名烜赫世應希習學
文章主貴年月無癸子卯時來文福班齊布衣換得錦
衣歸風送雲程萬里
　　　六丁日丁未時斷
　　　　六丁日生時丁未　火托木局生有氣
　　　　衣禄安穩且如常　運見水兮方得地
丁日丁未時火托木局丁以甲為印綬未為木庫印綬
　之鄉若柱不見財星不行財運月年通亥卯未局有
　倚托者安穩之福
丁丑日丁未時丑未刑衝不得善終年月辰戌四庫全
　貴當極品申未三品法司淡薄清閑(一云/)破祖刑
　(戊辰明太祖考國史戊辰年九月十八丙子日己丑/壬戌  時與傳者不同當以國史為正若丙子己丑)
　　　　(明出地上宜/為大明君也)
　(丙申大恭/丙申)　(戊辰巨富/庚辰)　(己卯蔡國用閣老/庚午)
丁卯日丁未時刑中發寅卯(月/)印綬發財敦厚辰戌申
　午俱吉　　　　　　　(甲午大恭/壬申)
　(甲戌俞林侍郎/戊辰)　　　　(壬申主事/丙午)　(乙酉僉憲/壬午)
　(癸未貲郎凶死/丁巳)　　　　(丁亥陶大臨榜眼吏部/癸卯  侍郎)
丁巳日丁未時拱禄格貴年有子字則午為闕門得拱
　大貴忌空亡填實年月見財官印俱吉財富官印貴
　(戊子費宏狀元/乙卯  閣老)　　　　(壬午御史/戊申)　(壬子進士/己酉)
　(丁卯進士/壬寅)　(辛丑巨富/丁酉)　(癸亥巨商晚貧/己未)
　(丁未廕郎/丁未)
丁未日丁未時八專太旺早尅父母妻子衣禄平常為
　僧道吉柱通金水木并金水運衣禄安穩大貴(一云/)
　凶中晚發大富
　(乙亥楊一清閣老/己丑  無子名臣)　　　(辛亥鄒守益㑹元尚書/辛卯  道學名士)
　(己酉唐文獻狀元侍郎/丁卯)　(丁未羅大紘禮科/辛亥)
　(乙卯馮岳尚書/甲申)　　　　(丁未一進士一生員/丁未)
　(壬午甲部早卒/己酉)　　　　(己亥卿/丁丑)
丁酉日丁未時日貴格若亥卯未寅月生衣禄敦厚寅
　月金水運金紫風憲(一云/)凶夭
　(丙寅知縣/甲午)　(壬寅知縣/丙午)　(壬戌官生/辛亥)　(庚申巨富/乙酉)
　(丁未舉人卒於獄/丁未)
丁亥日丁未時卯月三合印局貴而有壽申財官旺亥
　官旺俱吉夏生丁火有氣儒官但不免孤貧
　(庚戌耿裕尚書/己卯)　　　　(己卯諫垣/乙亥)　(丁丑舉人/戊申)
　　　　(時逢庫木局/運行官旺地)　　　(印綬喜匙開/福禄自天來)
　　　　二丁相遇未時排　險路中年發福來
　　　　運吉貴人相㑹合　安閑衣禄不須猜
丁日時逢丁未其中倉庫沉埋少年難發等時來丑未
相衝通㤗不靠雙親鴈侣花開收果妻財時逢壽足福
重來末遇榮華堪快
　　　六丁日戊申時斷
　　　　六丁日生時戊申　天元背禄敗其身
　　　　月無救助財難發　只是平常衣禄人
丁日戊申時身敗背禄丁以壬為官申上見戊土傷尅
　若年月干透壬見官為禍雖有旺庚為財自敗不能
　制尅不通身旺月者平常喜甲寅年月忌壬子
丁丑日戊申時秀貴未申年月貴行東南運大貴巳月
　西北運六卿之職
　(乙丑光禄/己卯  卿)　(庚戌郎中/戊寅)　(癸巳舉人/丁巳)　(壬辰舉人/辛亥)
丁卯日戊申時春傷官用印秋傷官用財俱吉夏比肩
　冬傷官見官平常四季月吉
　(辛亥歐陽必進尚書/辛丑)　　(庚午大恭/戊寅)　(癸未舉人/丙辰)
丁己日戊申時不貴即富未免刑尅夏生行西北運貴
　秋冬勞苦
　(辛酉謝三洲都憲/己亥)　　　(己酉提刑/戊辰)　(己巳通判/丁丑)
　(乙未舉人/戊寅)　(乙卯富/庚辰)
丁未日戊申時生己午未戌身旺貴顯若亥卯㑹未子
　辰㑹申俱以貴論
　(乙亥内翰/丙戌)　(壬子貴/壬子)　　(癸巳貴/壬辰)
　(丙申黄文煥翰林/辛卯)　　　(戊午黄汝良禮部尚書/乙丑)
丁酉日戊申時寅午戌丑辰未月生傷官傷盡為竒又
　日貴格主登科第運行金水腰金衣紫
　(辛亥明武宗地支亥戌酉申相連無間名透頂貴/戊戌  榮格又辛亥戊申名天闕地軸格  至)
　(壬子大㕘/丙午)　　　　　　(丙午僉憲/乙未)　(癸亥舉人/戊)
　(辛卯主事/甲午)
丁亥日戊申時日時相害憂傷妻子通月氣身旺者貴
　顯年月戊戌丁巳火土太重者目疾
　(癸亥憲副晚年病目/丙辰)　　(己未大恭/辛未)　(壬申御史/庚戌)
　(甲子知縣/丁卯)
　　　　(福禄藝隨局/運行金水鄉)　　　(凶中反化吉/方是發財日)
　　　　丁日戊申時為正　天元氣旺顯文明
　　　　為官雖是甘淡薄　運吉終須家道成
　　　六丁日己酉時斷
　　　　六丁日生時己酉　學堂遇貴格誠稀
　　　　妻子有氣食神旺　無破無刑方是竒
丁日己酉時丁火酉上長生學堂天乙貴人皆兼得之
　丁用己為食辛為財酉上明己暗辛生旺文章秀麗
　如見卯乙衝破者不貴
丁丑日己酉時辰己午未申戌年月貴
　(甲午内翰/戊辰)　(庚戌少恭/庚辰)　(丁酉蔡奕琛侍郎/癸卯)
　(庚子岳封翁三子進士/己丑)
丁卯日己酉時時日併衝憂傷妻子通火氣吉忌乙卯
　字年月有亥未己丑但一字兩合不以衝論
　(丁亥楊令公三位天乙貴併三位煞神居於時所以/丁未  武畧出人百戰百勝)
　(丁巳學士/乙己)　(癸巳知縣/辛酉)
丁巳日己酉時己酉丑年月財旺生官終身富貴亥子
　亦吉
　(辛巳師宗魯侍郎/戊戌)　　　(癸未少恭/癸亥)　(辛亥舉人/辛丑)
　(乙丑富/辛巳)　　(丙寅劉生中翰林/庚子)
丁未日己酉時通火氣貴見卯乙癸字不貴
　(乙酉平章/乙酉)
丁酉日己酉時刑害孤惡通木火月吉
　(甲子憲副/辛未)　(丙戌憲副/庚寅)　(乙巳舉人/丁亥)
　(辛未光禄少卿/丙戌)
丁亥日己酉時蹇滯如戊己丙丁年月居近侍有權卯
　甲乙寅西北運貴　　　　　　　　(乙酉禮部/壬午)
　(乙丑府尹/丙戌)　(戊子吕旻編脩/甲子)　　　　(戊寅進士/丁巳)
　(戊申孫如游閣老/壬戌)　　　(庚午葛寅亮學憲/戊寅)
　　　　(秋月當生局/若無刑尅破)　　　(財星朗朗明/富貴不離身)
　　　　丁日酉時終見貴　偏財食遇禄元歸
　　　　干支生旺凶中吉　衝破財星隱禍機
丁日時臨己酉食神旺相生財清閑福禄自然來一世
為人響快君子寛洪海量常人四海情懷財官雙羙象
中排一路滔滔無碍
　　　六丁日庚戌時斷
　　　　六丁日生時庚戌　墓中逢敗難成福
　　　　若無救助鬼來傷　財帛不聚傷其目
丁日庚戌時墓中逢敗丁以庚辛為財戌中有丙為敗
　不成其福若無救助疊見癸水主傷目
丁丑日庚戌時時日相刑憂傷妻子若寅亥申酉年月
　官至三品午未子辰行金木運亦貴
　(丙子憲副/庚寅)　(壬申御史/甲辰)　(戊寅郎中/辛酉)　(丁未舉人/壬子)
　(甲午一程正誼戊午辛未科知縣丙戌卒方伯/甲戌一虞懷忠丁卯辛未科癸巳年仕至)
　(己丑内官/丁丑)
丁卯日庚戌時生亥未年月三合㑹印貴子月煞印吉
　年月建禄僧道主貴柱無救助見癸旺多患目疾酉
　月無貴純酉戌年月天干透己甲者貴中帶凶
　(乙未憲副/庚辰)　(乙丑憲副/丁亥)　(辛酉郎中/庚子)　(戊申進士/甲子)
　(丁丑谷中虚/丁未  都憲)
丁巳日庚戌時辰巳月金水運風憲癸子壬亥南方運
　極品純未西北運三四品身旺不行財官運平常為
　僧道清髙
　(戊戌主政/乙丑)　(甲申解元/辛未)　(戊辰主事/壬戌)　(戊子進士/辛酉)
　(已丑勞堪閩撫謫戌/丁卯)　　(戊辰侯水死/庚申)
丁未日庚戌時主刑亥卯會印申子辰會官俱主文貴
　午月建禄有子衝凶若年月用土生財主富用財生
　官富貴兩全
　(戊申張治㑹元閣老/辛酉)　　(戊戌丞相/甲子)　(已卯進士/戊辰)
　(辛亥楚書都憲/辛卯)　　　　(癸亥李學詩翰林/癸亥)
　(丁丑舉人/甲辰)　(壬辰舉人/壬寅)　(甲子指揮七子/乙亥)
　(戊辰張電白衣中書官/丙辰  至侍郎䕃二子)　(已巳富/戊辰)
丁酉日庚戌時日貴格近貴曉藝業有機謀酉戌六害
　骨肉無情秋月五六品貴
　(丁巳侍郎/壬寅)　(丙辰太守/戊戌)　(癸卯王應麟/辛酉  蘇撫)
　(丁亥隂武卿尚書/庚戌    星案傳)
丁亥日庚戌時日貴格巳酉丑年月四五品貴寅卯亥
　火金運位至六卿
　(己酉尚書/乙亥)　(丁巳侍郎/癸卯)　(己卯大恭/庚午)　(癸酉進士/甲寅)
　(己丑陳省都憲/庚午)　　　　(戊寅太守/甲寅)　(壬寅主事/己酉)
　(辛丑主事/辛丑)
　　　　(殘花值雨局/運至財官地)　　　(遇者不能通/方知免困窮)
　　　　丁日時逢戌刻真　鎻鑰無匙庫閉門
　　　　父母兄弟難倚靠　立成家計自慇勤
丁日時逢庚戌火金刑害夭孤丑辰不遇鑰匙無庫閉
財能收貯就合托妻隨住六親骨肉消疎晚年發福改
門閭此命後甜先苦
　　　六丁日辛亥時斷
　　　　六丁日生時辛亥　財官雙羙印長生
　　　　若通月氣極高貴　月不通兮名利輕
丁日辛亥時財官雙羙丁用壬為官辛為財甲為印亥
　上有明辛為財暗壬為官生甲為印若通火氣有倚
　托者大貴有全羙之名不通名利乖劣
丁丑日辛亥時秋財旺夏身旺春印旺貴顯冬官煞太
　重恐身弱不能勝任其福
　(丁未進士/庚戌)　(壬戌伯/癸丑)　　(庚子王杲尚書/戊子)
　(丙子洪朝選侍郎卒於/丁酉  獄  星案傳)　(戊子何汝健進士子進/癸亥  士孫進士)
　(丁酉裴應章南吏部尚/丙午  書)
丁卯日辛亥時時上財官印三竒再得年月印助財生
　皆主大貴純子行木火運官可六品巳酉丑月辛財
　得局方有倚旺富貴雙全
　(辛未陳以勤閣老/戊戌)　　　(丁卯趙炳官尚書/癸丑)
　(己卯謝東之尚書/癸酉)　　　(乙丑憲副/辛巳)　(庚辰侍郎/壬子)
　(丁丑王好問尚書/丁未)　　　(丙午/甲午)
丁巳日辛亥時時日相衝憂傷妻子若通火氣秋生行
　東運貴辛月得己亥者破祖顯秀(一云/)濁
　(己丑洪孚仲尚書馬頭帶劒中年/丙寅  財禄不貲末年破盡)
　(辛亥胡周鼒刑垣/甲午)
丁未日辛亥時亥卯未寅辰午年月干透正印正官者
　聰明貴顯行西運極品己丑月風憲
　(壬午殷塘川閣老/甲辰)　　　(丁酉張程翰林/己酉)
　(癸巳張位閣老/乙丑)　　　　(庚子盧象升侍郎/庚辰  以兵敗死)
丁酉日辛亥時貴人捧印貴子月東方運風憲柱有己
　丑㑹財卯未㑹印天干透財官印者大貴
　(辛未郭朴閣老一云/乙未  癸巳月九子)　　(甲申僉憲/丁丑)
　(丁丑饒才太守五子萬來侍郎命同謫戌饒舉人萬/壬子  進士饒貴州人萬江西人)
　(丁亥隂武卿都憲/庚戌    原本傳)　　　(丙辰劉元霖尚書/乙未)
　(丙子曹三陽尚書/戊戌)
丁亥日辛亥時日貴格又三竒全通月氣身旺者貴卯
　未三合印局大貴(又云/)自刑滯
　(乙亥御史/甲戌)　(戊子舉人/甲子)　(癸丑同知/乙丑)　(丙子貴/戊寅)
　(丁丑貴戚或云年月子丑與亥相/壬子  連官煞重惟丁隂柔最吉)　　(戊午解元/庚申)
　(丙辰李宗延少卿/癸巳)　　　(庚戌祝以豳僉憲終養/甲申)
　(乙卯甲部/己丑)
　　　　(鯤化為鵬局/運行官禄地)　　　(聲名自此彰/發逹豈尋常)
　　　　天元丁日亥時當　平歩青雲路正長
　　　　得志退毛雞化鳳　鵬程萬里任翺翔
丁日時臨辛亥天元禄馬同鄉官居進士掛朝裳必是
寒門將相定主妻賢子孝威儀權柄難量驟陞臺省與
京堂因是財官生旺
　　　六戊日壬子時斷
　　　　六戊日生時壬子　月通四季墓中財
　　　　若交身化為真火　水旺運鄉忌目灾
戊日壬子時妻財俱旺戊以壬為妻財子上壬水旺戊
　土無氣生辰戌丑未月不化者獲財若合癸化落水
　旺鄉火不顯其光作事無成虚而不實當患目灾通
　月氣旺者貴
戊子日壬子時財星格寅卯月禄馬朝元顯貴酉亥丑
　年月西北運金紫風憲忌乙卯年刑癸巳月旺中刑
　丙午月旺中受刑
　(丁丑楊巍侍郎/丙午)　　　　(乙亥憲副/己丑)　(丙辰進士/辛卯)
　(壬戌丞相/癸卯)　(甲子元戎/丙子)　(庚午探花/乙酉)　(庚子進士/戊寅)
戊寅日壬子時卯月正官格貴夏乖秋少順丑酉年月
　吉忌己巳月刑己亥月凶刑
　(丁酉/)　　(選侍郎/原本傳)　　　　　　　　(壬寅太守/癸卯)
　(甲午寺丞/乙亥)　(戊戌御史/壬戌)　(癸未劉炌憲長/甲寅)
　(庚申少卿/己卯)　(丁未同知/丁巳)　(甲寅廕郎/丙寅)　(甲午御史/丙子)
戊辰日壬子時春財官旺貴夏乖秋少順冬財旺行西
　南運五六品貴忌庚辰月自刑凶辛巳月截路凶刑
　乙丑月破敗凶
　(壬申劉燾右都/壬寅)　　　　(丙子太守/辛卯)　(己卯遊戎/乙亥)
　(乙巳樞宻/庚辰)　(辛未平章/庚子)　(丁丑進士/乙巳)　(庚午進士/戊寅)
　(戊辰京卿/丙辰)　(丙寅御史/庚子)
戊午日壬子時時日併衝憂傷妻子己午年月風憲寅
　卯亥六卿申月行木火運侯伯忌丙午月身不全癸
　亥自刑夭年月子午不雜丑戌又刑俱主大貴
　(壬子大叅/癸丑)　(戊午大叅/壬子)　(戊戌大叅/癸亥)　(壬戌少卿/壬寅)
　(庚子運同/乙酉)　(壬戌布政/辛亥)
戊申日壬子時高先滯後旺子酉年月時上偏財貴己
　午未戌身有制化用財亦專皆以吉論申酉食傷生
　財天干透甲乙者富貴雙全忌己巳月刑害壬午月
　夭傷癸亥月孤貧
　(辛未梁儲閣老/丙申)　　　　(乙巳都督/乙酉)　(乙酉元戎/乙卯)
　(乙巳太守/甲申)　(戊子太守/辛酉)　(丙午進士/丙申)　(庚午僉憲/丁亥)
　(庚午主政/丙戌)　(己酉貢太/丁卯  守)　(癸亥京堂/甲子)
戊戌日壬子時寅巳午年月去財留印三四品貴(經云/)
　能見義忘利取印捨財是也子酉五品翰林純酉水
　木運玉堂極貴忌戊午月刺靣短夭辛卯月破敗凶
　刑癸丑月受刑庚午月貧瞽
　(壬子曽狀元學士/己酉)　　　(癸亥談石山都憲/甲子)
　(甲寅大叅/戊辰)　(己丑常少/戊辰)　(癸卯銓部/辛酉)　(戊寅進士/癸亥)
　(己亥進士/丙子)　(丁未舉刑/乙巳)
　　　　(財旺生官局/失時居陋室)　　　(才能振四方/得志作侯王)
　　　　戊日喜逢壬子時　身强官旺正相宜
　　　　運行背却休囚地　榮禄奔波任作為
戊日時逢壬子此為財旺生官化為丁丁是漫漫任子
東西走竄木旺運中顯逹文章秀麗多端為人博覽任
追歡富貴資財萬貫
　　　六戊日癸丑時斷(以下六戊日所忌月分/俱同上斷時犯亦同)
　　　　六戊日生時癸丑　却去從妻成配偶
　　　　為人性巧甚聰明　尤好風流嗜花酒
戊日癸丑時戊以癸為妻財丑中有癸餘氣從財癸旺
　若通月氣化為真火為人聰明若通土氣主富貴操
　權夏月行東方運貴顯
戊子日癸丑時戊月生雜氣印綬天干透丙丁字不必
　格局主富貴若年月午酉干透庚乙乙與庚合戊與
　癸合戊食庚庚旺於酉貴於丑癸為財乙為官而印
　根於午日時干支為天地合徳貴禄交加况兼以羅
　文貴遇者主極品
　(庚午王鏊閣老一云/乙酉  甲寅時)　　(癸卯州牧/甲寅)　(乙卯同知/癸未)
戊寅日癸丑時寅巳午未戌月化火吉秋冬平常
　(甲申憲副/乙亥)　(壬戌同知/戊申)　(甲寅僕人/庚午)
戊辰日癸丑時寅巳午未戌月化火得地申子辰財局
　亦吉年月干支純土得四庫全者貴
　(己亥趙燿御史官至/丁卯  冢宰)　　(壬午行人/丙午)
戊午日癸丑時寅戌未午年月聰明特逹威權
　(丙寅林應亮侍郎/乙未)　　　(戊寅元戎/丁巳)　(庚辰元戎/己丑)
　(癸未舉人/丙午)　(庚戌舉人/丙戌)　(丁未京卿/癸卯)
戊申日癸丑時辰戌丑未午月生富貴愛酒色夏東方
　運貴秋冬財旺生官若身衰不夭即貧
　(己丑太守/癸酉)　(庚午唐仕濟總憲/癸未)　　　(庚戌富/癸丑)
　(壬申富/辛亥)
戊戌日癸丑時夏生東方運貴辰戌丑未月富貴操權
　好花酒風流
　(乙卯舉人/庚辰)　(癸未解學龍兵部侍郎投江死/庚申  一生多凶)
　(戊辰貴妃/乙丑)
　　(以上六日喜忌年月通融/活㸔更恭諸命則得矣)
　　　　(化合南離局/柱中無衝破)　　　(財門日日開/福禄自然來)
　　　　丑時戊癸化合櫃　最喜刑衝忌鎻閉
　　　　運行忽遇鑰匙開　興旺家門為活計
戊日時逢癸丑化為炎火生光運行水地不相當運到
東南興旺祖業相離不定從妻置買田庒不然骨肉有
刑傷晚景榮華旺相
　　　六戊日甲寅時斷
　　　　六戊日生時甲寅　病中又被鬼傷身
　　　　月氣若通身旺吉　日干衰弱夭亡人
戊日甲寅時身衰鬼旺寅中甲建禄丙生身如通身旺
　月有倚托有救助化鬼為官主富貴反此貧夭行身
　旺運亦吉
戊子日甲寅時先破後發貴未月生干有制伏貴午月
　無制聰明近貴辰戌丑身旺亥卯煞旺但有印有制
　貴純乙丑年月金紫
　(壬午布政/丁未)　(甲戌主政壽不永/戊辰)　　　(戊戌知縣/丙辰)
　(丙午知縣/辛丑)　(丙申御史/己亥)　(戊寅副使/壬戌)
戊寅日甲寅時身旺骨肉不同居午月刃印帶煞子月
　正財黨煞干透制亥卯未純煞身柔干透刃運行西
　南兵權萬里己丑戌年月身旺敵煞酉丑申制煞皆
　主大貴嫌刼煞尅身則凶
　(庚子尚書/戊子)　(壬子都憲/壬子)　(庚寅尚書/壬午)　(癸卯侍郎/己未)
　(庚戌進士/乙酉)　(辛亥大叅/戊戌)　(辛丑蔡昻侍郎/庚子)
　(乙酉元戎/癸未)　(戊戌麻貴元戎/壬戌)　　　　(甲午舉人/戊辰)
　(丁酉舉人/丙午)　(已亥進士/丁丑)　(甲戌進士/辛未)　(甲午侯/戊辰)
　(己未顧天峻探花/戊辰)
戊辰日甲寅時時上偏官印綬帶煞柱有庚辛制伏者
　貴辰戌丑未身旺亦貴
　(戊子亷憲/丙辰)　(甲辰諫垣/癸酉)　(丙午解元進士/辛丑)
　(庚戌顧憲成解元進士/乙酉)　(壬午陸樹徳都院/庚戌)
　(己巳汪元極司業/庚午)　　　(甲戌賀逢聖榜眼入閣/乙亥)
　(壬子陳道亨侍郎/辛亥)　　　(丙申舉人/庚子)
戊午日甲寅時日羊刃時偏官以刃合煞貴己酉丑月
　刀筆驚人制伏不宜太過寅卯辰巳戌子年月天干
　有制伏俱主大貴(一云/)化貴主賤中貴
　(戊午唐効純己丑科庻/癸亥  吉士本年卒)　(戊戌張元忭狀元/癸亥)
　(辛巳王希烈侍郎/庚子)　　　(辛酉鄒守愚侍郎/庚寅)
　(乙未平章/戊寅)　(丁巳舉人/戊申)　(乙酉武貴/癸未)　(庚辰富/戊午)
　(己卯張綸員外由/庚午  貢有學行)
戊申日甲寅時申酉傷官帶煞土厚地方貴丑卯年月
　去煞留官大貴要行金火運位極人臣
　(乙丑葛守禮左都/己卯      名臣)　　　(辛卯何東序都憲/庚子)
　(戊午韓應龍乙未科狀元/壬戌  丁酉年卒壽夭)　　　　　(辛丑舉人/辛丑)
　(甲寅文貴/庚子)　(甲子武貴/辛未)　(乙亥憲副/辛巳)　(庚寅内官/壬午)
戊戌日甲寅時辰戌丑未月行水木運三品丑未年月
　行金水運富貴雙全申子酉子年月俱貴子孫亦昌
　己午貴傷妻害子
　(庚辰尚書/丙戌)　(辛酉御史/乙未)　(甲戌楊曼秩學士/甲寅)
　(丁未劉勲都憲/丁未)　　　　(乙丑太守/乙未)　(壬辰州牧/癸丑)
　(壬戌進士/癸丑)　(甲戌舉人/丁卯)　(丙辰舉人/甲午)　(丁巳舉人/壬子)
　(戊戌進士憲副/甲寅)　　　　(乙丑萬虞愷尚書/庚辰)
　(丁未東宫貴妃/庚戌)　　　　(丙午部郎/己亥)
　　　　(時上偏官局/無刑衝尅破)　　　(身强喜印連/將相秉雙權)
　　　　寅時戊日自非凡　卓越超羣出世間
　　　　定顯寒門出將相　如逢身弱是艱難
戊日申寅時正身强花木逢春偏官如遇怕刑衝假煞
反為權印煞旺身衰减福難倚鴈侣雙親如行印運福
駢臻定主才名初順
　　　六戊日乙卯時斷
　　　　六戊日生時乙卯　四柱傷官不見好
　　　　辛甲弗逢衝害無　管取功名直到老
戊日乙卯時官强身弱戊用乙為官卯上乙旺戊死若
　無倚托不通月氣身弱化官為鬼縱貴壽夭若通月
　氣身旺有托柱中不見申酉辛庚傷官甲木破命者
　貴顯
戊子日乙卯時時日相刑傷妻害子自成日立年月再
　遇主風憲午酉四正全大貴(神白經云/)火木象主貴
　少壽(一云/)凶刑
　(丙午馬文昇尚書一品九年/丁酉  考滿一代名卿)　　　　(乙巳太守/丁卯)
　(甲辰進士/乙亥)　(丁亥吳可行翰林/壬子)　　　(乙巳憲副/己卯)
戊寅日乙卯時亥子年月妻賢子孝貴卯辰純吉寅巳
　亦吉
　(甲子學士/庚午)　(戊辰郎中/乙卯)　(乙亥進士/戊寅)　(甲辰運使/丁丑)
　(戊戌袁繼咸鄖撫凶/乙丑)　　(戊子呉孔嘉探花/乙丑)
　(癸未舉人/甲寅)　(庚子丁卯科舉人/癸未  壬午被難)
戊辰日乙卯時身孤貴己卯年月身强官旺榮身顯祖
　子孝妻賢(神白經云/)水木象主貴無壽
　(戊辰鄢懋卿尚書兩干不雜/乙卯  黨惡害善謫戍)　　　　(壬戌太守/癸卯)
　(辛未太守/丙申)　(丙辰御史/乙未)　(辛亥進士/丙申)　(壬申員外/庚戌)
　(甲申亷憲/庚午)　(庚辰憲副/乙卯)　(丁未丞相/庚戌)　(戊申丞相/庚申)
　(丙申羅萬化狀元尚書/戊戌)
戊午日乙卯時刃格正官去刃為福子寅卯辰午未申
　亥年月俱主貴顯
　(戊辰趙貞吉閣老剛直/甲子  丙子年四月卒)　(己未周延左都/丙子)
　(丙午御史/丙申)　(壬申大恭/壬子)　(乙卯進士/戊寅)　(丁未貴/丙午)
　(癸亥貴/壬戌)　　(癸酉御史/丁巳)
戊申日乙卯時中年破祖春貴夏近貴秋孤苦冬富貴
　雙全巳月木火運五品上貴
　(壬午丞相/丁未)　(乙亥元戎/辛巳)　(壬寅縣尹/庚戌)　(丁酉寧王/丁未)
戊戌日乙卯時春官旺夏官印雙全貴顯秋平冬貴戌
　丑年月方面三品戌月行東方運孤貧(一云/)出身卑
　微
　(戊子僉憲/壬戌)　(丁己縣尹/己酉)　(丁丑舉人/戊申)　(癸卯提刑/甲子)
　(庚午部郎/癸未)　(乙酉濫獨/戊寅)
　　　　(天禄朝元局/不遇刑衝破)　　　(玉兔到蟾宫/潭龍變化通)
　　　　時上生官坐禄權　戊日逢之不等閒
　　　　身强有托方成貴　制合官星貴亦難
戊日時逢乙卯木衝六合開通金雞玉兔顯光榮合掌
光輝權印乙酉辛傷鴈侣重花結子方成困龍得水喜
騰雲運至超羣出衆
　　　六戊日丙辰時斷
　　　　六戊日生時丙辰　寳藏財庫利於身
　　　　無傷無破何須問　禄馬相扶富貴人
戊日丙辰時官藏財庫戊用壬癸為財乙木為官丙為
　倒食辰上丙火無氣壬癸入庫乙有餘氣若有倚托
　通月氣者貴顯
戊子日丙辰時春生近貴夏辛苦秋權高壽促冬財通
　火土有倚托者貴
　(辛酉天師/丙申)　(辛酉太守/庚子)　(乙亥姜金和探花/甲申  壽不永)
　(庚戌呉道南閣老/戊子)　　　(壬寅汪以時都院/乙巳)
　(丁亥小貴/辛亥)　(癸卯雙瞽/乙丑)
戊寅日丙辰時龍吟虎嘯中年大貴子月北運土厚地
　方官至三品東運風憲丑辰年月四五品貴寅午戌
　年通土氣月行木火運極品
　(丁巳國公/丁未)　(癸酉主政/丙辰)　(癸亥大富/丙辰)
戊辰日丙辰時尅父大發通身旺月行東北運富水木
　月行身旺運貴
　(己巳進士/戊辰)　(一元戎/命同)　　(甲寅林養浩副都/癸酉)
　(乙丑布政/乙酉)　(庚午丞相/甲申)　(庚戌林材京卿/己卯)
　(庚戌汪應蛟尚書/乙酉)
戊午日丙辰時亥卯年月行東北運富貴未丑行西南
　運風憲
　(甲子范瑟編脩/乙亥)　　　　(辛未御史/辛丑)　(辛未富多/丙申  子)
　(庚午州牧/戊寅)　(庚寅元戎/壬午)　(戊午陳所學侍郎/癸亥)
　(己卯富/壬申)　　(己卯富/甲戌)
戊申日丙辰時辰戌丑未月貴不通土氣行土運亦貴
　(庚子劉元震禮部尚書/丙戌  無子)　(戊午蘇茂相浙撫/癸亥)
　(戊寅貢士/乙卯)
戊戌日丙辰時時日併衝憂傷妻子魁罡行東北方運
　主權重發福酉月近貴無福禄亥卯未月以官印論
　貴(一云/)破後大富(又云/)大凶刑
　(甲戌孫交尚書/辛未)　　　　(癸亥李仕安侍郎/辛酉)
　(庚午進士/丁亥)　(癸亥舉人/乙卯)　(戊辰都司/庚申)　(庚戌貴/庚辰)
　(丁丑富/壬子)　　(丙申魯王/辛丑)
　　　　(水庫藏財局/鑰匙如脫鎻)　　　(無衝庫不開/否極泰還來)
　　　　丙辰時逢為倒食　庫有財官鎻閉門
　　　　不遇鑰匙難發逹　誅求勞碌度晨昏
戊日丙辰時正火光坐庫無功財官鎻閉主興隆專等
鑰匙收用卯戌開放乙癸富貴名舉髙崇運行火土不
亨通作事渾如醉夢
　　　六戊日丁巳時斷
　　　　六戊日生時丁巳　印生日禄喜歸時
　　　　財官不見刑衝破　早際風雲㑹遇期
戊日丁巳時印綬遇禄戊禄居巳見丁為印巳上丁火
　帝旺年月支干不宜見財官見官損禄見財損印不
　見官煞不行財官行食傷印運高貴忌刑衝破害
戊子日丁巳時貴子月正財土厚地方顯逹亥丑年月
　官居極品内臣中富貴雙全
　(辛亥楊榮少師名臣/辛丑)　　(甲子進士/丙子)　(乙卯樞宻/壬午)
　(辛亥大富/甲午)　(丙寅銓部/巳亥)
戊寅日丁巳時寅巳相刑憂傷妻子午月東北運風憲
　寅午年月四品
　(壬午侍郎/壬寅)　(戊寅僉憲/丁巳)　(癸酉張邦紀學士/辛酉)
　(己酉徐民式都憲/甲戌)　　　(一舉人知/州命同)　(庚寅舉人/戊寅)
　(丙申連標都憲/甲午)
戊辰日丁巳時己酉丑月性格風流威權重大年月支
　干不見財官青雲得路亥戌行南運五六品貴申行
　北運貴
　(甲子尚書/丙午)　(辛卯侍郎/辛丑)
戊午日丁巳時柱無甲乙卯寅日禄歸時格又戊禄居
　時丁禄居日為互換禄高貴行傷食印運吉有甲乙
　寅卯未字作官印取用亦貴
　(癸酉郭用賔尚書/乙丑)　　(己丑少叅/丁卯)　　(丙戌大恭/癸巳)
　(壬戌貴/己酉)　(丙辰兩司/丙申)　(甲戌凶/己巳)
戊申日丁巳時春夏平秋成敗冬富貴行木金運吉
　(甲戌中丞/丙寅)　(辛卯憲副/庚寅)　(丁酉進士/丁未)　(己丑舉人/丙寅)
　(己未子貴受封/戊辰)　　　　(戊辰子貴巨富/庚申)
　(癸未凶死/丁巳)　(癸卯主事/甲寅)　(壬戌常少/甲辰)　(己酉進士/己巳)
戊戌日丁巳時無衝破年月不見財官不行財官運貴
　寅月作偏官論行未申運貴子月透甲亦貴亥卯未
　雖見財官俱吉葢歸禄格不忌官煞與財以身旺得
　之反為福也
　(丁未林文俊侍郎/癸卯)　　　(癸巳曽同亨尚書/乙卯)
　(乙亥主政/庚辰)　(甲寅進士早卒/癸酉)
　　　　(風雲聚㑹局/年月無傷敗)　　　(不要見官星/功名一路通)
　　　　日干支禄喜歸時　不見財官貴可期
　　　　無破禹門三級浪　佇㸔一躍上天池
戊日時臨丁巳禄元印綬相逢早奪丹桂歩蟾宫合掌
公卿權柄食神傷官運吉財官相遇無功雙親鴈侣不
扶同有破别尋格用
　　　六戊日戊午時斷
　　　　六戊日生時戊午　為人兇狠性多剛
　　　　月中化火居官吉　破害刑衝却是良
戊日戊午時刃神重疊戊以午為刃性狠多剛如見刑
　衝破害刃神受制通月氣者為邊疆武職月中有化
　氣得天時者大貴年月干見甲僧道命年中火旺戊
　土被焚多患脾肺疾若月不通寅午戌亥通運氣者
　亦貴
戊子日戊午時己寅戌月風憲夏不鎔鑄先刑後發旺
　處多官灾破祖
　(庚申張果運使/丙戌)　　　　(丙午解元/辛卯)
戊寅日戊午時戌月三合火局干透癸化得天時地利
　者貴年月申子㑹水寅午㑹火有旣濟之妙辰月亦
　得酉傷官未官印俱吉
　(癸未王子/辛酉)　(中丞/)　　　(戊辰員外/甲寅)　(戊午進士/己未)
　(壬申給諫/壬子)　(一都司/命同)　　(甲子舉人/戊辰)　(癸酉凶死/戊午)
　(庚子李同芳㑹魁/己丑)
戊辰日戊午時拱禄格年月無寅巳甲乙字貴卯申武
　職酉丑亥行南運貴(一云/)刑凶
　(癸卯太守/癸亥)　(丙寅太守/癸巳)　(甲辰御史/癸酉)　(癸酉御史/癸亥)
　(癸未知縣/戊午)　(己卯舉人/丁丑)
戊午日戊午時先刑後發多不善終寅巳午戌年月印
　綬大貴純午武職威權名重鎮藩亥卯未申富貴雙
　全
　(戊申尚書/戊午)　(戊寅丞相/戊午)　(乙巳張潮侍郎/壬午)
　(壬寅亷憲/辛未)　(乙亥進士/癸未)　(壬午大恭/丁未)　(辛卯卿/庚子)
　(壬辰知州/己酉)　(辛卯舉人/庚寅)　(壬子京卿/壬子)　(戊辰凶/戊午)
　(癸未孤貧瞽目/戊午)
戊申日戊午時拱貴格年月逢寅行南運風憲逢午貴
　壽戌文貴有未填實已建禄相連一片者大貴(一云/)
　主法死不然戰亡
　(丁卯沈鍊經厯為權相/庚戌  所害凶死)　(乙巳大恭/甲申)　(丁未貴/癸未)
　(乙亥親王/辛巳)　(壬午富/乙巳)
戊戌日戊午時大凶卯午年月官運貴顯寅印綬帶煞
　變凶為吉
　(甲寅太守/庚午)　(辛巳進士/辛卯)　(己酉舉人/辛未)　(癸丑富/壬戌)
　　　　(石中藏玉局/六親妨不足)　　　(剛斷有施為/妻子早多虧)
　　　　戊逢戊午火離鄉　刃旺身强大顯揚
　　　　運蹇時乖名未就　平常衣禄度時光
戊日時逢戊午比肩財禄遲違妻重子晚任施為發逹
運臨壬癸父母鴈行少利六親冰炭疎暌有衝尅破始
竒特中末之年主貴
　　　六戊日己未時斷
　　　　六戊日生時己未　羊刃偏官不怕衝
　　　　但是為人多性狠　平生衣禄亦無凶
戊日己未時羊刃偏官戊以己為羊刃甲為偏官時上
　明暗二己為刃甲木未中合局若見刑衝破害刃煞
　有制主貴通月旺者平常衣禄二十年父母俱失若
　不通月氣得寅申者貴
戊子日己未時時日相穿憂傷妻子早苦晚好月通土
　氣行財官運貴水木月行身旺運貴
　(丁丑舉人兩司凶終/辛亥)　　(戊子湯道衡都憲/癸亥)
戊寅日己未時先難後易貴人提携不貴即富年月透
　甲制刃地支午未身旺煞刃雙顯主大貴
　(丙午尚書/甲午)　　　　　　(庚子李多見㑹魁吏部/丁亥  主事)
　(己未庻吉士改禮部/丙寅)　　(甲申舉人/丙子)
戊辰日己未時春冬行北運富貴
　(甲子閻璞祭酒性剛/辛未  招禍氣死)　　(庚寅進士/辛巳)　(己卯貴/壬申)
　(戊辰貴/己未)
戊午日己未時羊刃偏官主人機謀壽促不然妻子難
　為重立重成午亥年月金土運貴申酉富
　(乙卯大叅/甲申)　(丙寅林應亮侍郎/乙未)　　　(甲申貴/庚午)
　(乙酉貴/丁亥)
戊申日己未時貴行財官運發福嫌寅衝煞有兇一辛
　卯庚寅果衝煞凶
　(癸亥劉伯躍侍郎/辛酉)　　　(戊午丞相/丁未)
戊戌日己未時春官旺貴夏印安穩秋平冬孤苦戌月
　魁罡格五六品貴須年月申子辰㑹財寅午印綬己
　酉傷官亥卯官煞各成局面方吉
　(壬子王守都憲/甲辰)　　　　(丙寅憲副/庚子)　(己酉進士/己巳)
　(壬寅郎中/丁未)　(壬申主政/戊戌)
　　　　(古鏡重磨局/若行官印處)　　　(昏中又見光/顯逹不尋常)
　　　　未中戊巳土成堆　刑害衝來事亦諧
　　　　先暗後明凶變吉　貴人提携出塵埋
戊日時臨己未六親骨肉成疎喜逢火印暗中扶甲乙
寅卯為主重謝花開結菓䨇親鴈行夭孤自為自立自
圖謀賴有貴人扶助
　　　六戊日庚申時斷
　　　　六戊日生時庚申　干上食神喜相親
　　　　不見卯寅兼甲丙　何憂玉帶不榮身
戊日庚申時戊以庚為食壬癸為財申上庚旺壬生戊
　土有氣無丙火奪食破財再無寅巳刑衝生秋月大
　貴如有丙火甲寅併己為人反覆亦有功名年月干
　止透甲三竒地支㑹局或止寅辰皆貴
戊子日庚申時若生亥子月亦是合禄貴
　(己未丞相/壬申)　(壬申尚書/壬寅)　(辛未太守/戊戌)　(癸巳主政/癸亥)
　(庚午舉人/辛巳)
戊寅日庚申時凶刑後發如生寅月作食禄制煞論貴
　(丙辰進士/辛丑)　(戊子大叅/壬戌)　(壬申太守/辛亥)　(甲戌知縣/丙子)
　(己酉王肯堂翰林纂輯醫書證治凖繩等集無子人/甲戌一舉人知縣向徳相有子王金壇人向上元)
　　(命/同)
戊辰日庚申時専食合禄純寅年月二寅不怕一　衝
　亦貴
　(甲戌高燿尚書/庚午)　　　　(壬寅太守/己酉)　(壬辰太守/丁未)
　(戊戌太師/丙辰)　(己未蜀王/戊辰)　(戊申貴/甲寅)　　(庚寅貴/戊寅)
　(庚午貴/戊子)　　(己酉進士/癸酉)　(辛巳進士/丙申)　(乙酉遼王/壬午)
戊午日庚申時未酉丑年月柱無丙甲卯寅入合禄格
　行西北運貴有甲丙又合神藏煞沒四柱純陽格大
　貴
　(甲戌光禄/丙子  卿)　(戊辰員外/甲子)　(壬午春坊/己酉)　(甲子主政/癸酉)
　(丁酉舉人/辛亥)　(庚申知縣/庚辰)　(辛未畢𢡟康侍郎/癸巳)
戊申日庚申時身禄同窠富貴兩全子辰未酉年月行
　西運入合禄格近上三品年月丑戌吉辰戌傷尅平
　常亥巳年月行東北運一二品貴
　(壬戌胡守中都憲/乙巳  凶死)　　　(壬申伊王發高墻/癸卯)
　(乙亥王崇古尚書/辛巳)　　　(甲寅吕臻狀元/戊辰)
　(己未丞相/癸酉)　(庚申御史/丁亥)　(乙亥長史/癸未)　(壬辰解元/甲辰)
　(丁丑進士/壬子)　(辛巳邵羙布政二子/丙申  進士)
戊戌日庚申時灾瘧内子月亦合禄格文貴三品卯辰
　年月大貴
　(己未侍郎/丙子)　(丁巳廣文/壬寅)　(戊戌韓四維翰林/庚申)
　(壬戌部郎/丙午)　(丁未孝子/癸丑)
　　　　(食神生旺局/仕途宜進用)　　　(麻衣換錦衣/名利自然奇)
　　　　戊日時臨喜見庚　食神合禄主昌榮
　　　　旺中若見刑衝字　活計生涯只許平
戊日庚申時遇支上生旺竒希食神生神顯光輝上下
流通旺氣丙字傷枝損葉甲寅羣鴈行虧若無衝破與
刑尅積玉堆金之貴
　　　六戊日辛酉時斷
　　　　六戊日生時辛酉　傷官暴敗怕時逢
　　　　柱中縱有財星助　有子不成命早終
戊日辛酉時身敗傷官戊以乙為官辛為傷官酉上辛
　金旺戊土沐浴為人性傲行卑年月透乙為禍百端
　如有乙再行官旺運刑害不吉若通生氣月行北運
　不貴即富
戊子日辛酉時己酉丑月傷官傷盡行財旺運武職風
　憲
　(壬午州牧/癸卯)　(癸未廕郎/戊午)
戊寅日辛酉時通土氣月行西北運不貴亦富
　(壬申王西石尚書/壬子)　　　(甲申主政/丙寅)　(戊辰舉人/丁巳)
　(乙卯舉人/戊寅)
戊辰日辛酉時丑未年月干透財主貴若癸巳月詞舘
　學堂居提綱主文學髙科寅申己亥年則時犯狼藉
　煞晚無結果
　(辛巳錢福狀元或云/癸巳  甲寅時)　　(癸未侍郎/乙丑)　(乙亥貴/辛巳)
　(壬午李待問總河尚書/壬子)　(戊戌凶/乙丑)
戊午日辛酉時春夏平常秋傷官傷盡權貴壽促冬難
　為妻子
　(乙未丞相/庚辰)　(丙辰舉人/庚子)　(戊申周孔敎都院/己未)
　(癸亥祁光宗侍郎/乙卯)
戊申日辛酉時戌亥丑子年月權貴
　(丁巳狀元/庚戌)　(辛亥廣文/辛卯)　(乙亥舉人太守/辛巳)
　(壬申唐汝楫狀元/己酉)　　　(癸巳黨惡凶終/辛酉)
戊戌日辛酉時辰戌丑未月貴古人以水土敗在酉所
　以多無結果或功名早退或子息不成觀上六日無
　大官命可見傷官時遇不吉
　(丙午侍郎/辛丑)　(丁未進士/乙巳)　(甲辰進士/甲戌)　(乙巳州牧/庚辰)
　(己巳呉振纓御史/辛未  問死免)　　　(戊子檢校死於途壽三/壬戌  十九)
　(丙申舉人/辛卯)
　　　　(時上傷官局/運行財印地)　　　(晚年主困窮/方始見亨通)
　　　　戊日逢辛號剝官　時上遇之尤堪嫌
　　　　官星若遇生竒禍　尤恐帶疾子不全
戊日時臨辛酉傷官不喜官星財鄉運地始亨通性格
心情不定無破難招祖業鴈侣各自飛騰妻重子晚始
安寧先難後易之命
　　　六戊日戊戌時斷
　　　　六戊日生時壬戌　身居正位見天財
　　　　若生秋月通身旺　萬貫家資不用猜
戊日壬戌時專位逢財戌以壬為財戌上水冠帶春夏
　壬水無氣財帛不旺冬則大旺土虚身弱不能驅駕
　惟秋後戊土堅厚財命有氣富貴
戊子日壬戌時酉申戌月家財滿目辰丑衝刑庫開俱
　吉
　(甲申憲副/甲戊)　(辛卯太傅/壬辰)　(庚辰小貴/己丑)　(辛亥廕郎/壬辰)
戊寅日壬戌時寅午戌辰年月金水運大貴
　(戊午尚書/丙辰)　(戊午進士/乙卯)　(癸亥府判/甲寅)　(丁卯大恭/辛亥)
　(甲申趙志臯探花入閣/戊辰)　(辛亥府丞/辛丑)
戊辰日壬戌時時日併衝憂傷妻子如土厚地方大貴
　卯月火金運中貴寅申戌丑行西南運極貴
　(乙酉御史/戊子)　(甲申運同無子/戊辰)　　　　(辛亥御史/壬辰)
　(壬寅舉人/己酉)
戊午日壬戌時寅午戌月生時歳火多以印綬論未免
　孤尅先難後易不貴即富卯月官星制刃吉
　(己巳太守/癸酉)　(辛亥舉人/辛卯)　(丁丑舉人/癸卯)　(庚寅國公/甲申)
戊申日壬戌時春貴夏平秋富貴冬平常
　(辛卯張璉侍郎/庚寅)　　　　(壬辰舉人/甲辰)
　(己巳岳和聲學憲/己巳)　　　(辛亥太守/壬辰)
戊戌日壬戌時秋富貴夏西運春北運冬南運俱貴辰
　丑月尤吉　　　　　　(庚子主政/甲申)
　(甲子布政/丙子)　(丙寅舉人/庚子)　(癸酉舉人無子貧/乙丑)
　(戊午王紀尚書/辛酉)　　　　(辛丑兇徒磔死/辛卯)
　　　　(棄舊迎新局/比肩如不遇)　　　(偏財時上逢/身旺主亨通)
　　　　壬戌時財庫内埋　要開專等鑰匙來
　　　　運行財官生旺地　富貴榮華不用猜
戊日時逢壬戌柱中卯丑為歡子辰乙貴顯財官出住
髙人相伴開庫填房就舍無衝鴈侣難完先貧後富事
團圓不貴倉箱廣滿
　　　六戊日癸亥時斷
　　　　六戊日生時癸亥　化火無戌戰水鄉
　　　　若見乙庚丁丑無　反為官命不尋常
戊日癸亥時戊合癸化火火絶於亥戰於水鄉不成其
　象為人虚秀多是九流藝術近貴之人主患目疾戊
　以甲為鬼壬癸為財亥上壬旺甲生戊土氣絶財帛
　聚散若年月干頭見乙丁庚旺為三竒之貴通土氣
　月身旺行火木運吉
戊子日癸亥時年月不見戊字破格貴申子年月東南
　運亥卯南運俱貴巳午未旺大貴
　(戊辰李文進都憲/己未)　　　(甲申布政/乙巳)　(癸亥僉憲/甲子)
　(己卯呉狀/庚午  元)
戊寅日癸亥時午未月生化火㑹局高命春官煞混雜
　温飽衣禄酉丑年月三品京堂
　(乙丑張舜臣尚書/丁亥)　　　(甲子憲長/丁丑)　(甲子光禄/庚午  卿)
　(戊辰進士/癸亥)　(辛丑進士/壬辰)　(庚辰進士知縣貪横法/丙戌  死)
　(壬辰封君/癸卯)　(辛卯進士/庚寅)　(辛未駙馬/壬辰)　(壬午御史/甲辰)
　(乙亥貴妃/癸未)
戊辰日癸亥時秀亥子月財官格不貴則富寅卯年月
　貴顯夏生敎職
　(甲寅員外/己巳)　(甲申舉人/甲戌)　(辛丑舉人/乙未)　(戊寅進士/戊午)
　(乙酉滄州戴封君世家/丁亥)　(癸丑劉鋌元戎/己未)
戊午日癸亥時貴寅巳年月土厚水秀地方六七品貴
　卯未辰丑俱吉
　(壬子進士/癸卯)　(癸未舉夭/癸亥)　(癸亥進士/乙丑)　(丙戌憲副/己亥)
戊申日癸亥時子未年月無祖業因妻致富不然移根
　換葉貧而且賤
　(戊辰邢尚簡都憲/丙辰  無子)　　　(壬寅憲副/壬子)　(己未主政/丁丑)
　(戊子尚書/癸亥)　(辛巳郎中/庚子)　(壬寅金學曽閩撫/壬寅)
戊戌日癸亥時寅卯午巳丑戌亥年月天干透乙庚丁
　字清要權貴宜火土運
　(乙酉姚謨尚書子淶/己卯  狀元)　　(辛丑太師/辛丑)　(丙辰主政/庚寅)
　(戊戌布政/癸亥)　(甲子太守無子/甲戌)　　　　(己巳御史/辛未)
　(己巳郎中/己巳)　(戊子駙馬/乙丑)
　　　　(天干化火象/運行遇吉地)　　　(得局定非常/四海姓名香)
　　　　戊癸化火亥時生　落照江湖暗復明
　　　　卯未月生三合吉　移屋換舍必安寧
戊日時臨癸亥天干化火為竒乙庚丁旺喜相宜定主
名聲顯貴四海春風響快六親骨肉刑虧妻賢子孝樂
怡怡無破科名及第
　
　三命通㑹卷八
欽定四庫全書
　三命通會卷九
　　　　　　　　　　　　明　萬民英　撰
　　六已日甲子時斷
　　　六已日生時甲子　明見官星暗有財
　　　倚托若通於月氣　平生衣祿自天來
已日甲子時明官暗財已用甲為官癸為財辛為食子
　為天乙貴子上有明甲暗癸辛長生身若有倚托通
　月氣者富貴若不身旺行土氣運亦好
己丑日甲子時化貴午寅年月夭折通土氣月貴忌甲
　寅月貴中惡死丁未月受刑丁丑月破祖失鄕惡死
　(癸酉太守/丁巳)　(乙巳進士/丁亥)　(乙巳于慎行大學士/丁亥)
　(甲戌何寛尚書/丙子)　　　　(潘春谷少/參命同)　(己丑武貴/甲戌)
　(癸丑刀筆/乙卯)　(辛亥奔覔/辛丑)
己卯日甲子時先破祖後旺或旺中有傷辰戌丑未月
　貴午身旺子聚貴亥官長生俱大貴忌己巳月破敗
　㐫死庚申月血光惡死壬子月刑害死
　(庚寅明朝𢎞治十八年/甲申  賢君丙寅年崩)　(庚子尚書/戊子)　(己酉少保/庚午)
　(癸亥銓部/癸亥)　(甲辰布政/乙亥)
己巳日庚子時辰戌丑未月風憲三品要行水木運西
　運無成南運財官無氣虚名薄利貴而不顯子寅年
　月東南運貴顯(神白經云/)化土主福但不顯忌壬寅
　月受刑乙未月刑傷癸酉月夭
　(乙亥丞相/己卯)　(甲子樞密/己巳)　(癸亥都憲/甲寅)　(癸亥州牧/乙卯)
　(丙寅小貴/辛丑)　(甲午巨富/甲戌)　(庚申沈坤狀元終於獄/戊子      星案傳)
己未日甲子時髙身坐官庫辰戌丑未月吉寅亥月官
　旺文章振發貴顯易成已丑文貴晚成寅卯貧下忌
　甲申月身不完死丙子月孤貧丁丑月刑害
　(庚申舉人/戊寅)　(丁丑廉憲/己酉)
己酉日甲子時寅申午未丑年月文貴風憲午月東北
　運極品忌庚寅年破敗惡死己巳月㐫惡戊戌月孤
　單血死
　(丁卯沈坤狀元傳/壬子    原本)　　　(壬寅府尹/甲辰)　(辛亥侍郎/庚寅)
　(戊午朱之蕃狀元尚書/乙卯)
己亥日甲子時春夏財官生旺吉秋冬四季背祿逐馬
　㐫寅月金火運郎官午月東北運金紫忌壬寅月惡
　死壬申月孤貧遭刑癸酉月破敗
　(壬戌部郎/辛亥)　(己卯舉人/丙寅)　(癸未張道御史無子/癸亥  巨富)
　(丁亥廕郎/壬寅)
　　　(氣衝牛斗局/未遇雞窓客)　　　(愽雅富文章/逢時姓字香)
　　　已日喜逢甲子時　財官雙美貴希奇
　　　一朝得遇風雲會　獨步蟾宫折桂枝
已日時臨甲子化生土厚滋基財官既助顯光輝有似
青龍戯水不遇庚金卯午為人祿至福齊常人發福有
施為君子登科及第
　　六已日乙丑時斷(以下六已日所忌月/分與上同時犯併論)
　　　六已日生時乙丑　煞星受制不為傷
　　　柱中身旺多榮貴　無助生人晝夜忙
巳日乙丑時專財逢鬼丑上有明乙為鬼暗癸為財若
　有倚托通身旺者貴通運亦吉若鬼有助旺不能任
　者衣祿平常
己丑日乙丑時時上偏官居武職都閫還看地方斷之
　卯月金水運六七品貴
　(甲子劉鑰侍郎/乙亥)　　　　(壬午銓部/己巳)　(庚寅太守/己卯)
　(乙巳佛印禪師/壬午)　　　　(戊午公鼐祭酒侍郎/壬戌)
　(丁巳進士/癸卯)　(癸卯女命岳元聲和聲金聲/癸亥  母三子甲科)
己卯日乙丑時子申月行金土運侯伯巳酉丑戌年月
　俱吉
　(乙巳侍郎/乙酉)　(庚辰劉光濟尚書/己卯  無子)　　　(辛丑都憲/戊戌)
　(丙子貴/辛丑)　　(乙亥貴/壬午)　(庚戌孫繼皋狀元尚書/丙戌      星案傳)
　(甲辰禮科/己巳)
己巳日乙丑時寅卯月偏官格無酉戌字文進貴命
　(癸卯蔣狀/乙卯  元)　(丙寅楚王/辛卯)　(甲辰秦耀巡撫謫戍/丙寅)
　(戊申武狀/庚申  元)
己未日乙丑時時日併衝妻生財可也卯午年月金神
　入火鄕西南運貴辰戌四季全大貴干透丁辛純陰
　亦貴
　(丁卯御史/戊申)　(庚午郎中/己卯)　(乙卯進士/丙戌)　(辛卯進士/戊戌)
　(丁未萬世德右都/丁未)　　　(丙戌鄕㐫/辛卯)
己酉日乙丑時卯月偏官辰月財煞貴申酉傷官傷盡
　巳午印綬俱貴丑戌亦貴
　(丙午尹臺尚書/壬辰)　　　　(戊戌崔銑翰林/乙丑)
　(己未名將/辛未)　(庚戌孫繼臯狀元/丙戌  原本傳)
己亥日乙丑時卯月大貴申月水木運風憲方面
　(乙丑通政/庚辰)　(戊寅布政/壬戌)　(辛卯廕郎/癸巳)
　　　(時上偏官局/若還無救助)　　　(身强印旺奇/名利總成虚)
　　　時逢乙丑本身衰　庫有財星内伏埋
　　　不遇鑰匙難顯達　方知出外稱心懷
巳日時臨乙丑庫中耗鬼興灾祖宗産業有盈虧謀望
財去財來戌未刑衝發福無匙來往搬移雙親鴈序事
難依有救末中取貴
　　六巳日丙寅時斷
　　　六巳日生時丙寅　暗官明印旺其身
　　　月通木氣無衝破　貴倚三台八位成
巳日丙寅時官印生旺巳用甲為官丙為印寅上甲旺
　丙生若無破通木局月氣者大貴喜行木火不宜金
　水歲君同
己丑日丙寅時春官旺夏印旺秋既濟冬平辰戌年月
　文貴顯達純丑壽髙戌月木火運五六品貴(神白經/)
　(云/)火土象主貴有血疾
　(甲申丞相/壬申)　(己亥章極都憲/甲戌)　　　　(乙丑進士/壬午)
　(庚辰通判/己丑)
己卯日丙寅時午辰年月文章顯達大貴寅午官至三
　品
　(戊午尚書/丙辰)　(丙子布政/庚午)　(甲辰布政/癸酉)　(甲寅憲副/丙寅)
　(甲申劉詧狀元/丙寅)　　　　(壬辰主政/辛亥)　(戊寅舉人/癸亥)
　(丙辰蕭良譽進士大參/庚子)　(壬寅進士/壬子)　(庚寅兵科/辛巳)
　(甲寅郎中/庚午)
己巳日丙寅時先刑後旺寅月正官格文章顯貴亥子
　水水運貴純戌武職三品年月申亥四生局全大貴
　或不善終
　(己巳魏謙吉都憲/丙子)　　　(壬戌布政/壬戌)　(己亥給諫/丙寅)
　(丁亥舉人/癸亥)
己未日丙寅時生土厚地方貴水木年月行東北運貴
　(一云/)多庶出過房或父不見生
　(壬戌布政/戊申)　(丁卯布政/庚戌)　(甲寅權貴/丙子)　(己巳舉人/庚午)
　(甲子袁狀/丁丑  元)
己酉日丙寅時月通木火局貴木火運亦榮達
　(甲申政布/丁丑)　(甲午廉憲/丙寅)
　(甲午副使/癸酉)
己亥日丙寅時春生官旺貴夏秋平冬財旺吉寅申丑
　巳午辰戌年月貴(神白經云/)火木象貴
　(甲申靳貴閣老/丁丑)　　　　(戊戌熊浹尚書/丁巳)
　(辛巳沈應時侍郎/辛丑)　　　(戊寅丞相/丙辰)　(丙子元戎/丁酉)
　(丙戌參將死於陣/甲午)　　　(丙寅憲副/庚寅)　(己卯卿/乙亥)
　(己丑倪嘉慶進士户郎/乙亥  上元人君子)
　　　(虎標標名局/若無衝破者)　　　(財官内外明/必定作公卿)
　　　巳日丙寅時異常　少年未遇富文章
　　　運行卯地生明月　平步青雲到帝鄕
巳日丙寅時正官星印綬長生學堂三合喜光榮愽覽
文章聰俊年月無衝無破定應金榜題名運行官旺主
亨通上等髙人之命
　　六巳日丁卯時斷
　　　六巳日生時丁卯　支干暗鬼梟虚神
　　　柱中有助方為福　無助難為顯達人
巳日丁卯時己以丁為印乙為鬼卯上明丁暗乙若歲
　月中無救助倚托者虚秀不實有成有敗月中見辛
　制伏身旺者貴運旺亦吉
己丑日丁卯時申子辰武職亥卯未榮貴己酉丑行東
　北運吉
　(己酉進士/乙亥)　(癸酉舉人/甲寅)　(丁巳進士/乙巳)　(己酉舉人/壬申)
　(甲申進士/甲戌)　(庚申理卿/戊子)　(丁卯舉人/甲辰)
己卯日丁卯時己酉年月制伏得宜庚申合煞文進大
　貴子月刑煞遇貴主兵權或法官地支純印或三合
　木局運行寅混官再遇流年衝運㐫死
　(乙巳史道尚書/乙酉)　　　　(庚申呉山尚書剛正/庚辰)
　(癸未進士/甲子)　(壬申進士/庚戌)　(辛巳袁福徵進士/丁酉)
　(丙申宋開春户部郎中平原人余得三/辛卯  命通㑹原本即此公所惠者)
　(乙卯大貴/戊子)
己巳日丁卯時無衝破富貴寅午辰年月刑傷不利亥
　月木火運貴若春生透甲乙者官煞太旺有制化亦
　貴否則㐫夭
　(癸卯路通侍郎/辛酉)　　　　(丙子呂調陽榜眼閣老/辛卯    純謹子進士)
　(戊午揮使/丙辰)　(丙戌舉人/丁酉)
己未日丁卯時不貴則富卯戌亥丑年月吉
　(壬子進士/癸丑)　(癸丑進士/乙卯)
己酉日丁卯時九成十破末年旺年月通身生旺干頭
　有辛癸制伏丁乙者吉
　(丁丑侍郎/己酉)　(己丑憲副/丁夘)　(壬戌賈黙狀元/丁未)
　(丁卯僉事/丙午)　(癸丑太守/乙卯)
己亥日丁卯時秋生偏官有制富貴春壽促夏身旺吉
　冬平常辰戌丑未月貴
　(辛酉通政/辛卯)　(乙丑中丞/甲戌)　(己巳郎中/丁丑)
　　　(偏官偏印局/身强為大吉)　　　(生人性剛强/如弱也平常)
　　　巳日卯時福自摧　求名求利總不宜
　　　身宫但有刑尅字　離鄕別井走東西
巳日時逢丁卯倒食偏官交加酉庚辛破受波渣思想
不能通達父母鴈行難望落花後立根芽圓虧離祖可
成家發跡山林澗下
　　六巳日戊辰時斷
　　　六巳日生時戊辰　其身得位遇財神
　　　田園富貴多誠信　甲乙提綱祿貴人
巳日戊辰時財庫專位巳以壬癸為財辰上入墓巳土
　專位為人誠信富貴若通月氣或甲乙透出是生月
　帶祿大貴辰月身旺不得父母力見甲化土者大富
　冬夏財旺生官富貴西運平常
己丑日戊辰時身孤寅卯月祿旺辰月透甲作化氣看
　貴午富厚寅酉風憲年月子丑透甲行東南運金紫
　近侍怕西北運退職
　(甲午尚寶/乙亥  卿)　(乙丑進士/丙戌)　(庚午舉人/乙酉)　(乙未御史/丙戌)
　(壬辰傅應禎御史諫/癸卯  戊贈少卿)　　(甲午進士/庚午)
己卯日戊辰時卯月風憲水木年月行東北運並同
　(癸木羅瑶都憲/壬戌)　　　　(庚寅御史/乙酉)　(癸酉進士/戊午)
　(丁亥都督/丁未)　(癸未探花/乙卯)　(甲寅貴/丁卯)　　(乙卯富/癸未)
　(戊午善奕/甲子)　(乙卯舉人/丁亥)　(壬寅進士/已酉)
　(戊辰舒𢎞志探花/甲寅)
己巳日戊辰時身孤後發春官貴夏平穏秋㐫暴冬財
　旺歲運同
　(壬戌莊仁春太守與/壬寅  民爭利遭害)　　(戊子髙欽舜兩淮塩院/辛酉  追贜棄市)
　(壬寅李廷機解元㑹元榜眼/辛亥  大學士不受餽)　　　　(戊寅僉事/乙丑)
己未日戊辰時丑月雜氣財官吉寅辰己亥午戌年月
　文章貴顯
　(辛巳丁士美狀元官止/壬辰  侍郎丁丑年卒)　(甲辰副使/丙寅)　(壬申副使/丙午)
　(丁酉通判/壬子)　(戊申貧蹇/己未)　(丙辰僧/辛丑)
巳酉日戊辰時春官旺夏平吉秋暴狠冬財旺
　(丁丑侍郎/癸丑)　(癸巳員外/丁巳)　(丁酉御史/癸卯)　(庚午進士/庚辰)
　(乙酉方逢年壬戌進士閣老/壬午  丙戌年㐫死)　　　　(癸未富納/甲子中書)
己亥日戊辰時丑月雜氣財官貴戌月木水運六七品
　寅午子辰年月大貴
　(甲午周廣都憲/丙寅)　　　　(戊子舉人/甲寅)　(癸巳貢士/甲寅)
　(癸未葉有聲副/乙卯  都)　　　　(壬寅元戎/辛亥)
　　　(翠竹緋桃局/不逢寅尅害)　　　(依稀綠間紅/開庫見錢龍)
　　　辰時巳日不尋常　内有錢龍鎮庫藏
　　　比刼不逢行運吉　定敎富貴廣田庄
巳日戊辰時遇身逢旺庫豐盈果然花謝再重榮丑戌
刑衝財盛壬申財官雙美妻重子晚方成雙親鴈侣事
中平獨立自成之命
　　六巳日己巳時斷
　　　六巳日生時己巳　金神與火兩相和
　　　不通月氣平常看　月氣如通榮甲科
巳日己巳時金火相合己以丙為印巳中有丙建旺己
　巳又為金神坐於火位相合若通火月氣四柱不見
　財星破印不行財運發福非常若不通月氣或在冬
　生虚秀不實不通得南運亦吉
己丑日己巳時辰月西北運貴午未火旺大貴申子戌
　巳亦吉
　(辛丑周啟祥舉人/乙未)　　　(辛卯錦衣㐫死/丁酉)
　(壬辰丞相/丁未)
己卯日己巳時夾辰財庫主大富又卯以己為驛馬二
　已通看謂之坐馬再生午月祿馬俱有尤為貴命亥
　月財臨旺地官遇長生巳月金神遇火皆主大貴
　(己酉李植巡撫/庚午)
　(壬子翁正春狀尚書/癸丑)　(一湖廣吏員/命同)
己巳日己巳時午年月權威赫赫名譽昭昭春月子孝
　妻賢秋冬平常貴而不顯辰戌財印官食申傷官生
　財俱作吉推
　(戊午康太和尚書/壬戌  丁丑年卒)　　　(甲戌林廷玉都憲/戊辰)
　(戊戌通政/庚申)　(庚辰運使/甲辰)　(甲辰進士/壬申)　(癸卯進士/壬戌)
己未日己巳時拱祿格若無羊刃七煞午字填實不犯
　空亡主顯貴亥丑辰申年月行東運文武極品此格
　不如丁巳丁未以丁正祿巳寄祿故也
　(庚午部郎/丁亥)　(庚子舉人/癸木)　(乙酉富/己丑)　　(己巳壽/丙子)
己酉日己巳時夏主金神入火鄕貴顯歲運同前
　(甲寅趙子昻學士/甲戌)　　　(己酉學士/己巳)　(戊午舉人/甲子)
　(乙巳千户/辛巳)
己亥日乙丑時夏生資財滿目行樂軒昻冬平常戌月
　東南運國師金紫寅月亦貴
　(戊戌錢汝京/丁巳  尚書)　　　　　(丁丑副使/甲辰)　(乙卯進士/丙戌)
　(己亥通判/己巳)
　　　(火旺金神局/若生冬月令)　　　(南方運氣佳/財祿定虚花)
　　　巳日重逢己巳時　金神化旺要相宜
　　　南離運步財官顯　寅卯東方遇亦奇
巳日時逢己巳夏生丙火金神不遇戌亥與庚申無破
聲名響應父母一衰一旺刑空事業逡巡要知顯達改
名庭火旺南方之運
　　六巳日午時斷
　　　六巳日生時遇午　祿歸時地主昌榮
　　　柱中怕有官星見　若是伏晶另一評
巳日庚午時日祿歸時巳見庚為傷官乙為正鬼午上
　有明庚合乙傷官合煞主人獨立有成若年月無乙
　而傷官臨於敗地柱有甲丙二字伏晶格不損格局
　無衝破主大貴
己丑日庚午時寅月生貴夏㐫秋暴冬財旺子少(一云/)
　總貴
　(丙子林茂達都堂/壬辰)　　　(庚午楊思忠侍郎/丁亥)
　(庚申僉事/辛巳)　(庚子通判/丁亥)　(丙辰武狀/丁酉  元)
己卯日庚午時巳祿居午年月有甲丙及寅午者大貴
　卯月煞旺庚合權貴
　(丁丑畢鏘尚書江南/乙巳  池州石埭人)　　(一浙江生/員命同)　(甲申主政/乙亥)
　(乙未名將/戊子)　(癸卯太師/乙卯)　(丙寅舉人/庚寅)　(丁酉舉人/丙午)
　(戊申舉人/甲寅)　(丁卯主政/丁未)　(丁未羅朝國南尚書/庚戌)
己巳日庚午時貴寅午戌月金神入火鄕作印綬論貴
　顯辰戌丑未年月侯伯若逢合煞運必不善終酉月
　東南運貴
　(丁卯瞿景淳會元官止侍郎/丁未  一云丙午月)　　　　(乙丑附馬/丙戌)
　(戊子司訓/癸亥)
己未日庚午時背祿傷官六親刑尅無破晚年發旺未
　戌年月貴
　(甲戌通政/辛未)　(辛酉進士/乙未)　(己卯元戎/甲戌)　(丙申參將/丁酉)
　(癸亥太守/己未)　(壬辰舉人/戊申)
己酉日庚午時(原闕/)
　
　(丙申馬士英明末/癸巳  入閣被刑)
己亥日庚午時午戌年月財官祿印大貴寅年午月巨
　富卯月西運貴
　(壬午毛鋼都憲/癸丑)　　　　(壬申丞相/丙午)　(壬辰平章/乙巳)
　(丁卯僉事/甲辰)　(辛未進士/乙未)　(庚午主政/丙戌)　(丙子知縣/甲午)
　　　(日祿歸時局/若逢官惹絆)　　　(青雲定有期/衝破不為奇)
　　　已逢庚午時歸祿　無破無衝能發福
　　　柱中丙甲若相逢　德潤身兮富潤屋
巳日時逢庚午名為背祿傷官衝刑破害禍多端骨肉
六親氷炭甲丙柱中如遇伏晶之格淸閒月中丹桂任
髙攀富貴不須推筭
　　六巳日未時斷
　　　六巳日生時辛未　食神官庫喜相親
　　　木通月氣須言貴　月不通兮富命人
巳日辛未時食神助官已以辛為食甲為官未為官庫
　未上有明辛暗甲若有倚托通月氣貴食神生旺勝
　過財官通木氣月官旺尤貴不通主福通運亦貴
己丑日辛未時不貴即富通土氣月富通木氣月貴(一/)
　(云/)刑㐫
　(丁未舉人/辛亥)　(壬午舉人/癸卯)　(甲寅談相加衘侍郎以/丙寅  冩字出身後刑)
　(辛丑女命/己亥  貴)
己卯日辛未時酉戌亥卯未年月貴行東南運金紫
　(壬子平章/癸卯)　(丁丑丞相/癸卯)　(辛未主政/丙申)　(乙卯舉人/戊子)
己巳日辛未時金神日寅午戌月生貴亥卯辰午行金
　火水木運大貴
　(甲午商輅三元閣老/丁卯        名臣)　　(甲辰極品/戊辰)　(己卯副使/庚午)
　(己夘進士不祿/己巳)　　　　(壬申通判/甲辰)　(丙午舉人/戊戌)
己未日辛未時春夏丑月丰姿特達言語淸辨名髙祿
　重秋冬平常木火運刑害發財(一云/)財中自害
　(乙巳樞密/壬午)　(癸巳副使/丙辰)　(己未富/壬申)　　(庚午進士/丁亥)
己酉日辛未時春反復夏吉秋壽促冬財帛豐厚夘月
　金水運五品以上貴丑月西南運郎官辰戌財印庫
　地俱吉(一云/)㐫刑後旺
　(辛巳蔡克廉尚書/壬辰)　　　(庚戌林見素父贈尚書/戊子)
　(甲寅同知/丙子)
己亥日辛未時春貴夏穏秋貧冬富酉月巳土長生食
　神遇祿享受自然(一云/)貴中㐫失
　(甲子平章/壬申)　(壬申郎中/己酉)
　　　(時庫官星局/運行官旺地)　　　(逢春最吉昌/名姓自然香)
　　　巳日相逢辛未時　燈窓寂寞有誰知
　　　運行財旺兼官旺　名利雙全莫恨遲
巳日時臨辛未食坐官庫要開丑戌刑衝顯官財鎮閉
前程阻碍君子文章福助常人商賈竒魁匙開發福命
中該財去財來常在
　　六巳日申時斷
　　　六巳日生時壬申　損敗天元氣不全
　　　若失天元無倚托　非窮即夭命難延
巳日壬申時水旺土虚己以甲為官壬為財庚背祿申
　上庚旺壬生甲絶巳土氣敗若通四季土氣或通土
　氣運吉若失天時無倚托不通月氣非貧即夭不然
　殘疾末狼狽
己丑日壬申時酉年月天干透印富貴好禮為人慨慷
　辰戌吉亥年乾淸坤夷大格寅申官貴相輔俱吉
　(丙寅丞相/丁酉)　(癸未大參/癸亥)　(壬子進士/乙巳)　(乙酉貴/丙戌)
　(戊申富/丙辰)　　(己丑/壬申)　(富/)
己夘日壬申時辰月雜氣財官早貴亥月南方運五六
　品貴寅申年三二品貴
　(辛亥丞相/庚子)　(辛亥丞相/戊戌)　(辛亥丞相/庚寅)　(壬申少參/壬子)
　(甲寅侍郎/壬申)　(壬子王狀/甲辰  元)　(辛夘布政/丁酉)　(乙丑都憲/己丑)
　(壬寅孫忠烈公子/己酉  如津錦衣)
己巳日壬申時大㐫刑巳酉丑月傷官行財運吉寅午
　戌月金神入火鄕運西南貴申子辰月木火運貴
　(丙午進士/壬辰)　(乙巳御史/丙戌)
己未日壬申時巳月生貫朽粟陳亥子寅月金火運侯
　伯辰亥年月近侍貴
　(癸巳太守/壬戌)　(乙亥進士/辛巳)　(癸未進士/戊午)　(乙未進士/甲申)
　(辛丑進士/辛丑)　(癸丑富三子/乙丑)
己酉日壬申時巳酉丑月傷官傷盡吉寅月㐫暴夘未
　武職子未公侯(一云/)主心狂腎病大貴
　(癸亥俞大猷都督/己未  狡猾)　　　(戊申戴時中都憲/乙丑)
　(庚午都憲/甲申)　(癸亥進士/癸亥)　(庚戌舉人/癸未)
己亥日壬申時夘未三合㑹官干透印大貴戊子月財
　旺生官酉巳土受生干透甲丙俱吉
　　　(鸞鳯棲梧局/如逢刑尅破)　　　(飛騰大不難/勞碌不曾閑)
　　　日干是巳㑹申時　無破無衝最合宜
　　　柱中縱然官不現　也交財旺定根基
壬申時逢巳日就中三合為宜天乙貴人正入提宜用
財官顯貴戊巳辰戌得位文章廣學須知妻賢子孝福
文齊刑破中年不利
　　六巳日酉時斷
　　　六已日生時癸酉　沐浴之鄕水土渾
　　　財食支藏多聚散　身衰失地壽難存
巳日癸酉時水土渾濁已以癸為財辛為食酉上癸病
　辛旺比肩奪財財多聚散更身衰失地主成敗反覆
　不然壽促若通身旺月或運吉
己丑日癸亥時春平夏穏秋傷官傷盡有威權冬富如
　丙寅巳月金神遇火貴丑月金水運郎官透乙大貴
　(庚午逰擊壽五十九/辛巳)　　(乙巳進士/丁亥)
己夘日癸酉時時日相逢夘酉主遷移刑傷又傷官帶
　煞主性兇暴作事遲延生四季月吉
　(丁巳明建文君水土敗酉時/壬子  犯破碎宜失國遊走)　　　　(丁夘副使/癸夘)
己巳日癸酉時己酉丑月傷官傷盡居武職風憲寅夘
　戌月金神入火鄕貴而能言傷貴收心早退以水土
　敗在酉故也
　(癸未副使/甲子)　(己巳貴天/壬申)　(己夘小貴早退/丙寅)
　(庚申富被刼/戊寅)
己未日癸酉時戌亥丑辰年月西方運貴子巳大貴夘
　辰近侍不大
　(戊子楊兆尚書四十四/丁巳  支互換貴全)　(壬辰富/庚戌)　　(己未運使/甲戌)
己酉日癸酉時偏財遇食主崢嶸丑未子午俱吉酉月
　内戚如年月巳酉全犯破碎煞主一生破敗遊走無
　結果
　(癸亥太守/辛酉)　(辛未貴/辛丑)　　(壬子舉人/丙午)　(甲子舉人/丁夘)
己亥日癸酉時通土氣月行木火運貴
　(壬午舉人/癸丑)
　　　(食神生財局/若無犯此字)　　　(刑傷更忌衝/遲早改風門)
　　　巳逢癸水酉時生　食神生旺自從容
　　　身弱更兼衝尅破　此命依筭只中平
巳日時逢癸酉偏財喜遇食神鴈行無倚靠雙親性格
情懷不定財來財去聚散眼前廣見難存花開花謝再
重新此命先逆後順
　　六巳日戌時斷
　　　六巳日生時甲戌　妻從夫化為真土
　　　如通月氣祿源深　反此而言平常取
巳日甲戌時妻從夫化巳合甲木化土成局土神鍾秀
　祿源深厚月中無化取甲為官丙為印戌土甲木成
　形丙火合局通月氣貴不通有刑衝破害者平常巳
　身雖吉父母早失
　(壬辰御史/癸夘)
己丑日甲戌時尅父太旺辰月生土厚居巳午未申臨
　官帝旺吉亥戌寅夘土病死㐫酉辰三四品貴中年
　退閑亥木火運六七品貴
　(甲辰訓導/癸酉)　(丁巳周繼昌府丞/辛亥)　　　(壬戌解元/壬子)
己夘日甲戌時丙丁午戌年月干有庚辛制伏官煞生
　山明水秀地方官至二三品未酉丑月行火土運四
　五品午月東北運大貴子運木火運風憲辰巳有倚
　托者極品
　(壬午王正國侍郎/壬子)　　　(己巳陳益都憲/戊辰)
　(壬午大富/乙巳)　(乙酉太守/丙戌)　(戊辰富五/乙夘  子)　(辛酉大參/庚寅)
　(辛酉部郎/壬辰)
己巳日甲戌時寅午戌月金神入火鄕貴顯亥戌年月
　官居守令極有聲名子月木火運極品
　(甲子員外/癸酉)　(丁丑給諫/壬寅)　(戊申舉人/丙辰)　(丁亥舉人/己酉)
己未日甲戌時尅䧟遭刑寅午年月三四品貴戌月東
　南運五品純辛夘年月刑
　(癸未郎中/壬戌)　(一主政/一舉人)　　　　　　　(戊戌進士/乙丑)
　(壬午封官二子/庚戌  俱貴)
己酉日甲戌時辰丑刑衝財源益進酉戌相害名利中
　平子月巳貴寅月官印行印運貴純乙酉年月頑暴
　(一云/)孤獨離鄕
　(乙丑李克齋尚書/丙戌)　　　(庚寅進士/戊子)　(辛夘舉人/壬辰)
　(甲戌舉人/癸酉)
己亥日甲戌時通土氣月要行木運通水木月要行身
　旺運俱貴
　(丁酉宋景尚書/辛亥)　　　　(乙丑學士/庚辰)　(己未御史/丙子)
　　　(秋葉經霜局/但逢衝尅字)　　　(須臾綠變紅/凋落任西東)
　　　甲巳化土氣藏收　如逢匙鑰福優游
　　　假若逢財財不聚　渾如木葉值深秋
巳日時逢甲戌妻從夫化為佳庫財專待鑰匙開壬申
丑神通泰父母夭孤刑尅鴈行花果難諧若逢時運一
時來家業興隆亨快
　　六巳日亥時斷
　　　六巳日生時乙亥　官藏煞見未為奇
　　　逢金制煞方為吉　身不旺兮㐫可知
巳日乙亥時煞見官藏巳以甲為官乙為鬼亥上有明
　乙暗甲為官煞混雜柱中見辛制乙去煞留官通月
　氣者貴顯亥上水旺土虚漂流失業見財不聚成敗
　進退要身鬼兩停方吉不通月氣通運氣亦吉
己丑日乙亥時己酉丑月制煞留官貴午月身旺亦貴
　子月火運七八品貴夘未透辛制乙大貴
　(辛未嚴訥閣老/己亥)　　　　(丙午秦尚都憲/庚子)
　(壬申侍郎/癸丑)　(己巳司副/庚午)　(己丑吳一琴主事妖死/庚午)
　(癸夘沈應文尚書/乙丑)　　　(一歙縣程監生/命同巨富)
　(乙丑趙標侍郎/己丑)
己夘日乙亥時夘月偏官格煞重身柔作棄命看壬字
　暗逢志氣軒昻柱有制伏行土金運官至三四品丑
　月雜氣辰巳西運金紫亥月水運夭
　(辛巳尚書/癸巳)　(癸未進士/戊午)　(乙酉貧而濫多子不才/丁亥  㐫年不免)
　(壬辰貧苦/辛亥)　(辛巳癈疾/己亥)
己巳日乙亥時寅午戌月金神入火鄕貴巳月西北運
　官至公卿夘午風憲純子亥年月以財黨煞作棄看
　主大兵權
　(丁夘李西涯閣老/丁未)　　　(戊申金幼孜尚書名臣/  己)
　(戊子戚繼光都督名將/癸亥)　(己亥沈懋學狀元/壬申)
　(乙夘進士/己夘)
己未日乙亥時無刑破混雜淸髙富貴文學堪誇
　(己亥崔東洲侍郎/丁夘)　　　(庚戌黄佐翰林/己丑)
　(乙亥蔡白石都憲/丁亥)　　　(丙寅李旻狀元/丁酉)
　(丙辰進士/壬辰)　(癸酉同知/丁巳)　(壬辰廕郎/壬寅)
己酉日乙亥時春夏顯達秋制伏太過貧儒冬財旺午
　巳戌年月六七品貴寅月行金火運四五品貴
　(庚午董芬侍郎/丙戌)　　　　(乙亥參政/辛巳)　(乙夘進士/丙戌)
　(己酉進士/乙亥)　(乙亥部郎/丁亥)　(甲午兵道/乙亥)　(癸酉刑人/乙夘)
己亥日乙亥時年月透辛制貴無制亦主特達戌月風
　憲巳亦貴丑土厚之宫官至三品(一云/)自刑多成敗
　晚富
　(癸丑應檟總制/甲寅    名臣)　　　　(癸丑太守/庚申)　(庚寅都諫/丙戌)
　(乙丑黄穆編修/丁亥)　　　　(甲辰舒芬狀元/戊辰)
　(己夘進士/癸未)
　　(以上六日得此時生者多文/學之士出身髙科官居清要)
　　　(魚入深潭局/無刑空尅破)　　　(得志化鯨鰲/都省把名標)
　　　天元乙亥在時間　驛馬長生不等閒
　　　身旺煞强駢福祿　功名顯達自歡顔
巳日時逢乙亥偏官喜遇正財若逢身旺亦為佳混雜
天元减半行藏進退無定六親鴈侣興衰運行祿馬自
然來富貴淸閒自在
　　六庚日子時斷
　　　六庚日生時丙子　身鬼俱衰退神强
　　　有托榮華無托賤　鬼逢生旺壽難長
庚日丙子時身鬼俱衰弱庚以癸為傷丙為鬼子上庚
　死丙火無氣癸水建旺若身有倚托吉無倚托又行
　身衰鬼旺運飄風夭賤通火氣月要行西運貴身弱
　不然
庚子日丙子時貴年月再子併衝午中丁為官巳為印
　入飛天祿馬格柱無財官填實主貴為僧道一塵不
　染萬法皆成為常人有名有利刑傷妻子(一云/)先貧
　後富忌己巳月破刑貧癸未月孤單己亥月刑
　(丙子喬行簡丞相/丁酉)　　　(丁夘少卿/壬子)　(己夘少卿/丙寅)
　(癸酉郎中/癸亥)　(甲辰進士/丙子)　(癸夘郭子章尚書/甲寅)
　(庚辰進士/癸未)　(己未部郎/丙子)
庚寅日丙子時春生帶財帶煞行金火運金紫夏煞旺
　大貴秋身旺須行南運貴冬身鬼俱弱平常純午年
　月位至公卿壬子食前煞後隨一陽生後丙火有氣
　貴極人臣忌癸酉月破敗㐫辛亥月血光甲子月夭
　(丁夘明成化皇帝/壬子)　　　(丁未霍韜會元尚書/乙巳    名臣)
　(丙午黄冡/甲午  宰)　(壬寅陳狀/乙巳  元)　(己酉何天衢侍郎/辛未)
　(癸亥魏良貴都憲/壬戌)　　　(辛夘副使/癸巳)　(庚午御史/丁亥)
　(丁丑舉人/戊申)　(己未進士/己巳)　(壬戌陳堯侍郎/壬寅)
　(丁夘解元/癸丑)　(壬辰諫坦辛巳四月卒/乙丑)
　(丁酉太傅/壬子)　(庚戌王佐尚書/戊寅)
　(乙未乙夘鄕試甲戌進士守道塩道戌運壬運俱/戊寅  不利)
　(原闕/)
庚辰日丙子時月通木火氣行西運妙忌乙巳月破敗
　刑丁酉月旺中刑㐫己丑月破敗㐫
　(丙戌大參/丙申)　(乙巳會元/辛巳)　(己巳儀部/甲戌)　(己酉知縣/丙子)
　(甲寅二舉人命同一/辛未  三子一無)　　(辛巳林元美子孫五尚書/庚寅)
　(戊辰袁宏道銓部/甲子)
庚午日丙子時貴時日相衝憂傷妻子運喜西南通火
　木月氣風憲三四品秋生丙火無氣難為子息忌己
　巳月破祖㐫己亥月被刼盜㐫癸丑月孤
　(壬子何鰲尚書/癸丑)　　　　(辛未進士/庚子)　(己夘元戎/癸酉)
庚申日丙子時申月生土厚地方貴辰未年月行西運
　金方吉辛巳月㐫刑辛亥月孤夭
　(戊辰國公/己未)　(甲子李本閣老一云/辛木  壬午時)　　(乙丑郎中/丁亥)
　(丙午進士/庚寅)　(戊寅遊戎/庚申)　(壬申解元/壬寅)　(丙申進士/丁酉)
庚戌日丙子時春夏生西南運秋月木火運俱貴忌乙
　巳月㐫破乙亥月官灾多㐫刑己丑月破敗㐫戊戌
　月惡死
　(癸亥文彦愽丞相/乙丑)　　　(癸丑馬西園侍郎/壬戌)
　(乙夘任中/丙戌  丞)　(戊辰進士/戊午)　(丙戌銓部/辛丑)　(乙夘大貴/丁亥)
　(壬辰蕭大亨尚書/甲辰)　　　(辛丑司丞/甲午)
　(丙子黄𢡟官侍郎死於亂軍申价副使命同黄閩/戊戌  人申魏人申先死黄後死申無子黄一子)
　　　(遊魚避網局/運至㐫成吉)　　　(跳躍到天津/時來不受貧)
　　　庚日相逢丙子時　傷官合局不為竒
　　　雙親祖業難成就　燕寢鸞棲別立基
庚日時逢丙子刑官背祿安身雙親尅䧟早艱辛鴈侣
不能和順廢學經商發福田庄後懶先勤家居財帛晚
纔成先暗後明之命
　　六庚日丑時斷(以下六庚日所忌月/分與上同時犯併論)
　　　六庚日生時丁丑　貴地逢官火太輕
　　　木火運通軒冕客　不通獨立只虚名
庚日丁丑時金重火輕庚以丁為官以巳為印丑上丁
　火氣輕巳土正位若通木火氣月官印逢生旺貴不
　通虚名而巳通火土生旺月富不通運遇亦主名聲
庚子日丁丑時春夏貴秋平常冬孤尅
　(庚午兵備/丁亥)　(壬午太守/乙巳)　(丙申主政/辛夘)　(甲寅舉人/甲戌)
　(甲申賀烺侍郎/丙寅)　　　　(壬子周文燭司業/丙午)
　(辛酉進士/丙寅)　(癸丑依覔/癸亥)
庚寅日丁丑時魁元寅夘午未亥月淸秀髙命行午未
　運貴顯通火土年月貴
　(戊午倫以訓會元榜眼/乙丑  官止侍郎)　(乙巳舉人/己丑)　(壬寅元戎/癸丑)
　(戊午常少/壬戌)　(癸丑中己夘舉人/癸亥  壬午遇難)
庚辰日丁丑時丑月富而壽促巳近侍大貴通火旺土
　生月貴不得運遇亦富有名譽
　(戊辰丞相/戊午)　(戊子舉人/癸亥)　(甲午胡汝欽給諫/戊辰)
　(乙酉顧錫疇禮部尚書/乙酉)　(己巳依覔/庚午)
庚午日丁丑時通土月氣貴不亦富有名聲
　(乙丑嚴蒙丞相/戊子)　　　　(庚子大參/戊寅)　(庚寅進士/丁亥)
　(甲午同知/辛未)　(戊戌舉人/丙辰)　(己巳舉人/戊辰)　(己丑富/庚午)
　(壬子楊道賓榜眼侍郎/己酉)　(甲寅張嗣修榜眼謫戍/辛未)
　(壬戌雷轟三十四歲/己酉)　　(庚辰進士/壬午)
庚申日丁丑時丑月金火運極品辰巳午未戌月官印
　兩旺貴申酉身太旺須行木火寅夘財太旺須行金
　水亥子金寒水冷須行火土運貴
　(乙巳尚書/庚辰)　(壬申陳虚窓都憲/己酉)　　　(己巳副使/己巳)
　(己夘御史/丙寅)　(壬午通判/丙午)　(丙午進士/庚子)　(己巳解元/庚午)
　(庚子林春澤進士太守夀一百/丁亥  四歲候官人)
　(戊申御史無子/辛酉)
庚戌日丁丑時春財旺夏官旺秋平淡冬無力(一云/)刑
　四十後發
　(丁巳侍郎/丁未)　(庚申州牧/壬午)　(乙未知縣/戊子)　(己未舉人/戊辰)
　(戊戌舉人/丁巳)　(丁酉解元/癸丑)　(丁酉兵道/丁未)
　(乙酉黄道周詹事假道學庚辰廷杖/己夘  丙戌以領兵被殺)
　　　(氣吐紅蜺局/一朝時運至)　　　(倉門庫户開/福祿自然來)
　　　庚丁相合丑時全　好象明蟾耀碧天
　　　不遇刑尅真稀奇　財官興旺更長年
庚日時逢丁丑正官財庫相隨午未戌月福優餘庚取
時逢金櫃金逢火而成器必然廕子封妻從來歌酒不
相離定主清閒樂意
　　六庚日寅時斷
　　　六庚日生時庚寅　火生金絶福虧人
　　　月通從革或秋降　却作皇家柱石臣
庚日戊寅時火生金絶庚以丙為鬼戊為倒食寅上有
　明戊合癸化火庚金氣絶若不通金旺月無救助者
　夭賤貧下巳月庚長生丙健旺身鬼俱强運行西方
　勇暴武貴申酉丑戌月金火合局化鬼為官更得身
　强運貴
庚子日戊寅時寅午年月登科顯達純申三四品貴丑
　月金火運公卿
　(乙巳吕震尚書/己丑)　　　　(己未極品/癸酉)　(壬午侍郎/壬寅)
　(己丑廉使/戊辰)　(甲寅進士/甲戌)　(庚寅參將問死/丙戌)
　(丙午同知/癸巳)　(乙丑李騰芳少詹/壬午)　　　(丁夘通參/辛亥)
　(戊午國公/乙夘)　(丙戌福王/庚寅)
庚寅日戊寅時月通火局或秋生行身旺運貴庚子月
　自死年見辛酉貧夭殘疾身衰見丙太旺同論
　(甲申尚書/乙亥)　(壬辰大參/己酉)　(壬辰廉使/壬寅)　(壬子進士/庚戌)
　(庚寅進士/己丑)　(己亥守備/丙寅)　(丁夘縣尹/丁未)　(乙酉知州/庚辰)
　(庚寅極品/戊寅)　(己亥御史/丙戌)
庚辰日戊寅時春夏生干透丙丁運行身旺貴
　(丙寅尚書/辛夘)　(壬子進士/壬寅)　(壬戌知州/壬寅)　(戊戌進士/甲寅)
　(丁夘舉人/丁丑)　(壬戌府尹/丁未)　(戊辰進士/甲子)
庚午日戊寅時寅午戌月金衰火旺當帶殘疾純寅反
　主極貴秋金旺多貴但忌時遇亡刼尅身則㐫
　(甲寅祭酒/丙寅)　(庚午大參/戊寅)　(庚申進士/戊寅)　(丁丑僉事/己酉)
　(戊戌廉使/庚申)　(壬午元戎/丙午)　(庚子指揮/己丑)　(丙申富壽/庚寅)
　(辛巳㐫死/丙申)
庚申日戊寅時時日併衝憂傷妻子寅夘辰月火金運
　侯伯春月西南運大貴寅月貴顯不久(一云/)先刑後
　吉
　(庚戌彭韶尚書/丙戌)　　　　(己酉余子俊尚書/戊辰      名臣)
　(癸亥陳狀/壬戌  元)　(丙戌舉人/己亥  富)　(丁丑舉人/癸夘)
庚戌日戊寅時貴戌月雜氣財官印綬貴庚辰年己夘
　月者侯伯
　(辛酉傳伯壽樞密/丙申)　　　(己未中書/丁丑)　(壬申運使/庚戌)
　(丁亥少卿/癸丑)　(壬寅劉堂錦衣/壬寅)　　　　(丁未廕貧/丁未)
　(乙巳陳禹謨侍郎/癸未)　　　(乙酉進士/丙子)
　　　(良工琢玉局/一朝逢巧匠)　　　(未遇在初時/成器貴人提)
　　　庚日寅時甚可誇　無刑尅破顯憂華
　　　運來自有髙人助　時至如添錦上華
庚日戊寅時秀偏印倒食難收少年未遇莫心憂此命
或貧或富時至發財發福運來順水行舟月中金水更
相投無破功名成就
　　六庚日卯時斷
　　　六庚日生時己夘　胎生元命發因妻
　　　柱中有托逢庚旺　財祿豐盈福壽齊
庚日己夘時胎生元命庚金夘上受胎見巳為生氣印
　綬庚以乙為財夘有旺乙因妻發福若柱旺丁生月
　帶祿者貴有倚托者富通生氣財旺者生財旺運者
　俱貴
庚子日己夘時子夘相刑憂傷妻子子年月貴丑未官
　至三品(一云/)破祖失土大貴
　(辛夘太守/庚寅)　(甲午萬􁁊尚書/乙巳)　　　　(一命/同)　(富/)
庚寅日己夘時亥夘月財星格早榮早退午戌三合官
　局干透金水行西北運吉
　(甲申平章/甲戌)　(丁夘運判/癸夘)　(乙亥王錫爵閣老父/丙戌)
　(癸巳女命子中丞/乙丑)
庚辰日己夘時孤年月通木氣及有倚托者貴
　(壬子丞相/癸夘)　(辛酉大參/丙申)　(丙辰解元/庚子)
庚午日己夘時刑破申子辰巳酉丑俱行東南運貴寅
　午戌亥夘未須得西北運為佳
　(乙丑御史/乙酉)　(壬寅監丞/己酉)　(戊辰富/己夘)　　(癸酉武元/乙夘)
庚申日己夘時夘月財星格不貴即富丑巳年月翰林
　清貴官至亞卿(一云/)少貧中年有小灾尅妻少子
　(甲戌丞相/丁夘)　(己夘平章/甲寅)　(甲午都督/戊辰)
庚戌日己夘時少孤母賤中年貴夘酉辰丑月官至公
　卿　　　　　　　　　　(戊申南部/癸亥)
　(壬辰進士/庚戌)　(乙丑運使/癸未)　　(丁酉李戴冡宰無子/乙巳)
　　　(胎星元命局/時來宜進達)　　　(財旺喜身强/中未姓名香)
　　　天元庚巳夘時連　祿見文書富貴全
　　　四柱無刑衝尅破　貴人接引上靑天
庚日時逢己夘財官運氣亨通若無刑衝定褒封有破
中年不順鴈行六親難靠自成家計無窮時來發達顯
功名自有髙人引用
　　六庚日辰時斷
　　　六庚日生時庚辰　金火秋生氣象純
　　　若有魁罡包貴賤　財官喜忌六宫分
庚日庚辰時金水淸白六庚之中庚戌庚辰為魁罡怕
　見財官刑衝不見主為人麄豪暴勇而貴見則禍患
　百出庚子庚寅庚午庚申喜見財官生秋月為人秀
　麗不貴則富若身不化得甲乙丁透出生火木分野
　亦作財官論喜月氣通運者吉
庚子日庚辰時申月生井欄义格柱併運不見丙丁巳
　午寅戌字貴純夘年月位至公侯
　(庚午京卿/己丑)　(庚辰解元/乙酉)　(甲申進士/壬申)　(戊申都督/乙丑)
　(己巳郭希顔諭德庚申年以諫言梟示痛哉/丙寅)
　(一命庚子庚辰祖父皆貴申運申年問軍信頑金要/  火)
　(一命純庚辰年月强盜分屍三柱魁罡獨旺/  柱無火制一片頑金為盜遭㐫宜矣)
　(丁丑遊擊/乙巳)　(癸巳僉事/甲子)
庚寅日庚辰時龍虎拱門年月通火土者貴純庚辰王
　侯不然極㐫若年月遇木火運再行極品
　(庚午王道立編修/辛巳)　　　(己巳都憲/戊辰)　(乙丑僉憲/丙戌)
　(壬戌大富㐫死/壬子)　　　　(己未劉廷柱河間太守被/壬申  奴弑)
　(戊子孫鋌庶吉士/甲寅)　　　(乙亥項鼎鉉庶吉士/丙戌)
　(辛丑憲副/丁酉)
庚辰日庚辰時魁罡年月不見財官並戌字貴衝破者
　富申子年月作井欄义行西南運吉純庚辰庚申或
　乙酉化金通無火氣兇徒小人(一云/)刑
　(乙亥甲戌運衝刃太歲戊辰小運/庚辰  己未五十四歲凌遲死)　　(壬寅進士/丁未)
　(戊寅王鼎都憲/甲寅)　　　　(甲申大尹/乙亥)　(戊子舉人/辛酉)
　(甲戌太守/乙亥)　(丁亥張佳𦙍尚書/戊申)　　　(一御史/司)
　(甲申一元戎/庚午一都司)　　　　　(甲寅武貴陣亡/戊辰)
　(丙申王麟洲少□/甲午)　　　(乙夘統制/庚辰)
庚午日庚辰時自刑金神入火鄕申月行火木運官可
　六品
　(丁巳王嘉賓文選/丁未)　　　(丁丑御史/己酉)　(辛丑太守/乙未)
　(丙子舉人/己亥)　(己夘平章/己巳)
庚申日庚辰時子申年月入井欄义柱運不逢丙丁巳
　午字貴純庚申庚辰行西北東運武職極品
　(戊申郡王/庚申)　(乙巳布政/甲申)　(癸亥府尹/乙丑)　(己夘都諫/庚寅)
　(癸亥員外/庚申)　(癸未尹鳳武狀元/庚申)　　　(己亥中書/辛未)
　(甲寅給事/丙寅)　(壬辰縣尹/壬寅)　(戊寅未清霞道人百二十/乙夘  歲)
　(乙未子黄士俊狀元/庚辰  閣老)　　(戊寅錢龍錫閣老謫戍/甲子)
　(戊午周應秋尚書/庚申)　　　(辛酉進士/癸巳)
庚戌日庚辰時魁罡土厚地方官髙祿重子月西南運
　貴寅辰年月平常
　(丙辰丞相/辛丑)　(乙丑胡璉都憲/己丑)　　　　(癸丑郎中/己未)
　(甲申主政/丁夘)　(己酉作縣應/丁丑朝拿問)　　　　　(癸酉伯/乙夘)
　　　(遠震雷霆局/福星臨到處)　　　(為人有變機/身至鳳凰池)
　　　六庚時辰仔細推　辰中印庫鑰匙開
　　　四柱若有衝刑字　安然福祿自天來
庚日庚辰時正地支三合為魁就中夘戌庫門開無破
紫袍金帶巳午丙丁减福謀為財去財來妻重子晚命
中該富貴清閒自在
　　六庚日巳時斷
　　　六庚日生時辛巳　偏官合刃自身生
　　　為人剛毅妻財損　運到金鄕貴祿亨
庚日辛巳時陽刃偏官庚以辛為刃丙為殺明辛暗丙
　合煞為權通身旺月貴不通無貴壽考
庚子日辛巳時春富夏秋貴冬貧辰戌丑未年月印綬
　行西南運貴
　(己未太守/丁丑)　(丁丑主政/癸夘)　(己未進士/己巳)　(己丑副使/戊辰)
　(甲戌運使/壬申)　(戊戌進士/壬戌)　(甲寅王庭譔探花/戊辰)
　(丙寅劉光復御史以諫挺擊被謫/癸巳  光宗登基起陞光祿寺丞)
庚寅日辛巳時己酉丑月身旺貴煞旺身弱月貧純申
　年月大貴悠久亥月東南運主有權貴
　(庚子侍郎/甲申)　(甲午陳祥都憲/癸酉)　　　　(己酉進士/乙亥)
　(壬辰舉人/辛亥)　(庚辰舉人/己丑)　(癸丑太守/癸亥)　(壬子御史/壬寅)
庚辰日辛巳時終蹇年月不見財髙通木氣行西南運
　未申東北運俱貴(一云/)先無後有
　(壬申汪鏜尚書/壬寅)　　　　(丙午少卿/丁丑)　(庚辰主政/乙亥)
　(辛酉州牧/丙申)　(甲申張學顔尚書/丙子    原本傳)
庚午日辛巳時巳午夘年月進士風憲巳申酉戌行上
　木運侯伯
　(甲子主政/己巳)　(甲申舉人/甲戌)　(辛未主政/戊戌)
　(辛酉邵景堯榜眼/丁酉)　　　(戊辰夀八旬外/壬戌)
庚申日辛巳時刑巳酉丑月特達春夏木火旺財官得
　地吉辰戌丑未印綬行南運貴
　(丙寅陶朱公/己亥)　　　　　(辛未少卿/戊戌)　(癸酉縣尹/乙丑)
　(丁未方伯/壬寅)
庚戌日辛巳時年月遇財吉午未行東南運文職操權
　恐無好終寅申翰林宰輔若行火運亦難善終
　(甲申曹鼐狀元閣老/丙寅  死土木之難)　　(壬戌翁溥尚書/丁未)
　(壬申學士/辛亥)　(辛巳狀元/戊戌)　(戊辰參政/庚申)
　(丁丑楊旦癸丑進士/丙午  辛酉溺死)　　(癸巳主政/乙丑)
　(癸夘女命夫劉勃進士子元震/乙未  元霖俱進士)
　　　(日干生旺局/運行財旺地)　　　(喜内又藏憂/富貴不須求)
　　　庚日相逢時巳生　為人福祿依稀平
　　　刑衝破害柱如有　自立自成免禍驚
庚日時臨辛巳敗財暗鬼偷尋財來財去小人侵祖父
家基難廕外合重行發福兄弟鴈行無音妻遲子晚喜
開心先苦後榮之命
　　六庚日午時斷
　　　六庚日生時壬午　官印福宫聚食神
　　　金土助身須顯貴　月逢火旺命難通
庚日壬午時官印健旺庚以丁為官巳為印壬為食午
　上壬食無氣丁巳祿旺通金土月氣扶身者貴通火
　氣官貴太重反化為鬼庚金柔弱不能作福運氣扶
　身亦貴
庚子日壬午時時日併衝憂傷妻子通金氣貴火氣大
　貴但多憂勞碌
　(癸酉胡韶侍郎/己未)　　　　(庚子周煦都憲/丙戌)
　(甲寅副使/戊辰)　(甲辰進士/庚午)　(己未解元/丙寅)
　(戊子余孟麟榜眼/甲子  祭酒無子)
庚寅日壬午時辰戌丑未巳申酉月身旺俱貴寅午火
　旺運氣再遇壽促不然殘疾
　(己巳趙時春會元都憲/丁夘)　(乙夘主政/己丑)　(甲戌進士/甲戌)
　(戊午狀元/戊午)　(己巳舉人/己巳)　(丙戌羅鳳翔舉人都憲時/丙申  落空亡少子)
　(丁酉沈一貫大學士/甲辰)
庚辰日壬午時食神旺善飲食有操持發即死
　(庚子劉誠意伯地支連/戊寅  茹最妙)　(甲申張學顔尚書/丙子    星案傳)
庚午日壬午時寅午戌月金柔火旺畏縮殘疾亥子午
　月行木火運貴
　(戊子銓部/甲子)　(癸酉寺丞/丁巳)　(己巳太守/庚午)　(丙辰御史/乙未)
　(癸巳指揮/丙辰  富)　(壬寅推官/癸丑)　(己丑太守/丁丑)　(己夘舉人/丁夘)
　(庚寅進士府同/乙酉)　　　　(己酉御史/乙亥)
庚申日壬午時祿馬同鄕最吉如午未年月位至臺閣
　夘辰巳貴戌月行火土運清虚冷職
　(丙午工部/庚子)　(甲子進士/辛未)　(丙戌大參/丁酉)　(乙亥州牧/己夘)
　(壬申州牧/甲辰)　(甲子吕本閣老浙江人/辛未)　(同江寧人命/  平常)
　(庚戌徐兆魁都院/癸未)　　　(辛未孔貞時翰林/丁酉)
　(己酉貧/丙子)　　(庚子㐫/庚辰)
庚戌日壬午時夘月正財吉未月雜氣財官貴辰丑月
　同
　(辛未祝學/辛夘  士)　(辛夘楊俊民尚書/庚子)　　　(乙未大參/癸未)
　(己未進士/丁夘)　(癸丑給事/乙夘)　(庚辰楊旦閣老/甲申)
　(壬申洪承選丁酉解元癸/丁未  丑進士未廷試卒)　　　　　(辛丑甲部/甲午)
　　　(駿馬離羣局/四柱無衝破)　　　(人間將相才/富貴命中該)
　　　壬庚會合時臨午　無破無衝福自來
　　　從此利名皆有望　貴人舉薦上天階
庚日時臨壬午支中官印俱藏貴人祿馬更同鄕禍患
潛消福長尅破刑衝不吉柱中更忌空亡將星天乙主
榮昌中暮家門興旺
　　六庚日未時斷
　　　六庚日生時癸未　官星魁制權星退
　　　柱中見巳不逢丁　却能顯達得官位
庚日癸未時印財庫庚以乙為財未中入庫用丁為官
　巳為印未中己丁却有明癸制之柱有巳制癸不透
　丁字居官顯達若無巳透丁為禍百端通火土運氣
　貴
庚子日癸未時年月無丁透露有巳土制伏癸水者貴
　(己夘鄭王賢誣發髙/庚午  牆復正位)　　(丁酉益王三十六子/己酉)
　(壬子富/戊申)
庚寅日癸未時貴辰戌丑未月髙夏富歲運同巳酉申
　月身旺大貴
　(戊子汪俊尚書/庚申)　　　　(辛巳曽于拱都憲/辛夘)
　(辛酉王士翹都憲/癸巳)　　　(戊子太守/甲子)　(乙亥御史/戊子)
　(癸夘憲副/乙丑)
庚辰日癸未時魁罡日辰中有土制癸年月無丁貴夘
　月金水運七品貴
　(壬午舉人/壬子)
庚午日癸未時貴酉申巳亥年月總領兵戎官至二品
　先虚後實
　(戊戌蔣詔侍郎/甲寅)　　　　(癸酉潘仲驂編修/甲寅  犯法問死)
　(丁酉汪𤣥錫都憲/庚戌)　　　(戊申張鳴崗尚書/甲子)
　(辛丑部郎/戊戌)
庚申日癸未時酉月武貴初年剝權年月寅午戌申子
　辰二局相參貴
　(甲午胡訓尚書/丙子)　　　　(庚辰韓敬會元狀元/庚辰)
　(甲申參將/丙寅)
庚戌日癸未時戌月東方運貴辰月夘年大貴秋生最
　吉夏須西北運方吉
　(辛夘李承勛尚書/壬辰)　　　(辛巳御史/壬辰)
　(辛丑劉以修號九一翰林四川人/丙申  寓福州君子)
　　　(鏡裏觀容局/雲開明月出)　　　(喜中仍帶憂/作事恐綢繆)
　　　庚日未時庫有財　鑰匙開處獨為魁
　　　運至財旺生官地　富貴榮華不用猜
庚日時逢癸未喜逢丑戌榮財傷官背祿庫難開祖業
盈全有碍父母夭孤空尅妻遲子晚和諧運行吉地免
生灾官旺財鄕通泰
　　六庚日申時斷
　　　六庚日生時甲申　歸祿帶財格最純
　　　己丙與寅柱不見　功名富貴自然臻
庚日甲申時日祿居時庚金申上見祿甲為偏財柱中
　不通丙火己寅衝刑主貴有平常歲運同
庚子日甲申時時犯日祿見財星柱無己寅丙富貴雙
　全辰戌丑未土能生金吉寅午戌平常申酉行火木
　運貴寅亥三四品貴夘刑子多㐫
　(庚戌孔子史記述之家語又路/戊子  史載己酉年癸酉月)　　　(丙戌御史/甲午)
　(己未李黙冡宰/己巳)　　　　(丁未彭黯尚書/辛亥)
　(庚午范惟一方伯/己丑)　　　(乙丑洪垣太守/庚辰)
　(戊辰劉存德副使/甲子)　　　(庚午楊以誠御史/辛巳)
　(乙亥張星州牧/戊寅)　　　　(壬子徐生啓鎬滄州人/辛亥)
　(己巳雙生弟舉人/丁丑)
　　(以上諸公皆有道義故俱列名/豈亦同孔子之生而然耶)
庚寅日甲申時寅亥月官至三品
　(丙寅通政/己亥)　(丙戌僉憲/庚子)　(甲子富/丙寅)
庚辰日甲申時日魁罡又歸祿俱不喜財官柱無寅午
　戌丙丁巳字貴
　(庚寅/乙酉)　　　(丁亥太守/壬子)　(戊子通判/辛酉)　(乙巳進士/丙戌)
　(癸巳劉曉卿御史/辛酉  官起倒)
庚午日甲申時貴通身旺月無丙巳寅午丁傷破貴
　(壬子賴學/丙午  士)　(己巳大參/戊長)　(庚午黄甲狀元/丁亥)
　(甲寅舉人/辛未)　(庚午孟時芳少詹/己夘)
庚申日甲申時貴無夘午未戌丙丁字貴子丑月金水
　運文貴余見庚申甲申專祿歸祿堅金非火不能煆
　煉故巳午戌月生者多貴看歸祿有七法勿以為嫌
　財月最吉
　(甲戌呉嘉會侍郎/己巳)　　　(壬午武金都憲/丙午)
　(庚辰憲副/乙酉)　(戊子司業/壬戌)　(戊辰給事/庚申)　(己夘州牧/甲戌)
　(丁丑舉人/癸夘)　(癸未武元/甲申)　(庚寅上郎㐫死/甲申)
　(丁酉石星兵部尚書卒於獄/癸丑  子遣戌東明人)　　　　(一寒儒命/同鎮江人)
庚戌日甲申時寅巳午戌月妻賢子孝貴(神白經云/)金
　水帶印生清顯之福
　(乙丑金尚/戊寅  書)　(乙丑張大/丁亥  參)　(戊午進士/甲寅)　(己未舉人/戊辰)
　(乙夘舉人/丙戌)
　　　(庚日甲申時/運行無破地)　　　(刑衝事未奇/平步上天梯)
　　　日祿居時喜遇申　柱中嫌己丙和寅
　　　時來若遇髙人薦　栁綠桃紅萬里春
庚日申時為主是名財祿相扶生長清閑好詩書禀性
無嗔無怒運拙農商工賈時來職位遷除髙人見喜小
人扶無破靑雲有路
　　六庚日酉時斷
　　　六庚日生時乙酉　金中相會化真金
　　　柱中無火多剛缺　有火相成貴氣榮
庚日乙酉時氣化真金庚以乙為財辛為刃酉上財絶
　刃旺若化真金柱中無火金太剛則缺行火運造化
　抑揚得合中道庚辰日最好年月帶馬三四品貴但
　主子少或不肖
庚子日乙酉時主富月通火氣貴不通平常運通亦稱
　意夘亥年月帥閫(一云/)破祖刑㐫
　(壬申京卿/癸丑)　(己丑監生/庚午)
庚寅日乙酉時刑寅午戌吉申子㐫暴
　(癸巳通政/乙夘)　(甲寅端逢赦都憲/丙寅)　　　(壬辰元戎/己酉)
　(丁丑太守無子/癸丑)　　　　(甲子孫孟太守/丙寅)
　(丁未進士/癸夘)　(己巳舉人/己巳)　(甲申林士章探花尚書/丙子)
庚辰日乙酉時刑寅夘午未年月二品權貴戌亥大貴
　(神白經云/)化金主福厚
　(丁丑進士/辛亥)　(甲子舉人/丙寅)　(乙酉張國彦尚書/戊子)
庚午日乙酉時刑中貴寅午戌亥夘未二局貴巳亦吉
　(壬午太守/丁未)　(丁亥學憲/癸夘)　(丁亥蔡國珍尚書/癸夘)
庚申日乙酉時真刑寅午戌大貴巳酉丑中貴申子辰
　富亥夘未凋零(一云/)財吉
　(丁夘趙司業/丁未)
庚戌日乙酉時刑後發寅午戌官星明朗貴亥夘未富
　或五六品貴巳酉丑刃旺持權主發迹於疆塲武臣
　最宜文臣亦主掌兵權究竟受羊刃之禍
　(乙酉吳兌尚書/辛巳)　　　　(一生員命同/俱浙人)
　(戊申李汝華尚書/乙丑)　　　(乙丑沈㴶閣老/庚辰)
　(庚午進士/庚辰)
　　　(入海求珠局/君子陞官祿)　　　(天性富文章/士庶有財稂)
　　　天元化合酉時生　生月之中見土亨
　　　榮遇財官皆顯達　功名利祿沐恩榮
庚日時逢乙酉就中合化真金財官運步福源生文秀
聰明為甚不遇亥子尅妻貴賤舉失胸襟凡事後吉先
多㐫入品顯達之命
　　六庚日戌時斷
　　　六庚日生時丙戌　金火持爭事不祥
　　　身旺月通印綬吉　不通無救禍難當
庚日丙戌時金火持爭庚以丙為鬼丙火戊土合局金
　無氣若通身旺印夘月有救助者貴反是平常或夭
　賤運通亦吉庚屬大腸若丙丁旺甚主痔漏臟毒膿
　血之灾
庚子日丙戌時春偏官用財吉夏煞旺身衰㐫暴秋身
　煞俱旺巳酉丑月西方運腰金衣紫寅亥子月金絶
　病死多貧賤(一云/)聾啞犬狼傷
　(庚寅吳慎庵侍郎/丙戌)　　　(辛丑侍郎/辛丑)　(癸巳進士/丙辰)
　(壬午舉人/己酉)　(甲辰魏允中解元㑹魁/乙亥)　(甲子常少/丙寅)
庚寅日丙戌時申子辰月偏官有制吉秋生身煞俱旺
　有祿權純午孤貧無倚不然殘疾丑午行西南公卿
　以上貴純寅亦貴
　(乙酉鄒應龍太宰/戊寅)　　　(庚子聞淵銓部五子/甲申)
　(丁未黄宗明侍郎/癸丑)　　　(丙午江汝璧學士/辛丑)
　(乙未鄭繼之冡宰/戊子)　　　(辛夘方孔昭楚撫謫戍/辛夘)
　(壬寅廕郎/己酉)　(丁丑給事/丙午)　(癸巳少卿/乙丑)　(戊寅舉人/丙辰)
　(戊寅李勇總兵背義/乙丑  小人)　　(庚戌太守巨富多子/甲申)
　(丙戌舉人/庚子)　(戊子知縣/戊午)　(庚申貧儒無子/癸未)
　(乙丑瞽一目極貧甲寅/丙戌  㐫死無子)　(庚辰/乙酉)　　　(癸亥㐫死/壬戌)
　(壬午萬育吾少參傅津元戎命同傅雍人萬冀人蓋/癸丑  庚生雍則得地生冀則太寒故傅宦西北為)
　　　　(武臣萬宦東南掌兵憲/萬三子傅一子)
　　　　　(年月不同行運有異/中間懸絶如此)
庚辰日丙戌時時日相衝憂傷妻子月通金水氣貴木
　火氣重者艱辛貧夭或殘疾
　(辛酉何遷侍郎道學/戊戌)　　(壬午御史/癸丑)　(辛酉御史/丙申)
　(辛丑蘇紫溪學憲/辛丑)　　　(甲戌御史/癸酉)　(壬辰進士/戊戌)
庚午日丙戌時申酉亥丑富貴三品巳午未申透出壬
　字艮坎乾方運卿相有壽
　(乙亥呉道直侍郎/丁亥)　　　(壬寅大理/癸丑  卿)　(己亥大貴/癸酉)
　(丙寅次貴/癸巳)　(甲戌享福/丙寅)　(庚午舉人/丙戌)　(壬午進士/壬子)
　(己亥貧夭/丁丑)
庚申日丙戌時戌亥年月東南運貴申月大貴
　(丙戌蔡茂春㑹元/辛丑  官止副使)　　　(丁亥廉使/辛亥)　(己未布政/甲戌)
　(癸巳推官/己丑)　(丙子推官/丁酉)　(甲戌郎中/甲戌)　(甲辰例貢/丙寅)
　(戊申太守/乙夘)　(丙寅㐫死/辛丑)
庚戌日丙戌時辰戌丑未月印綬生助吉申子辰偏官
　有制貴月通金氣不透壬字行北運貴
　(甲辰張甬川尚書/庚午)　　　(甲申林爌尚書/丁夘)
　(癸夘金賁亨憲副道學/甲子  三子俱進士)　(丁未府尹/丙午)　(丁亥都事/癸夘)
　(丙午進士/庚寅)　(癸夘舉人/丙辰)　(庚戌舉人/癸未)　(壬寅方伯/庚戌)
　(壬辰周世選南兵部/壬子      尚書)
　　　(時上偏官局/秋生財鄕旺)　　　(身强最妙哉/福祿自然來)
　　　戌時官庫最為魁　丑戌相刑庫自開
　　　初主中年無顯達　没年晚景稱心懷
庚日時逢丙戌偏官倉庫埋藏就中鬼賊不相當身弱
錢財虚蕩運旺身强發福鴈行骨肉參商妻重子晚免
刑傷老景封侯拜相
　　六庚日亥時斷
　　　六庚日生時丁亥　官星失地自身衰
　　　不通月氣難成福　若見魁罡却妙哉
庚日丁亥時庚以甲為財壬為食丁為官亥上丁火無
　氣壬旺甲生庚金失地難任財食若不通身旺月不
　能成福通月氣有陰土扶身者發財官星有助稍貴
　庚戌庚辰此二日魁罡不宜財官生旺時逢丁亥反
　貴
庚子日丁亥時貴申子辰月傷官勞碌夘月金火運五
　六品貴
　(庚申進士/丁亥)　　　　　　(庚寅知縣/戊子)
　(壬寅顧可學原任參議以修養進身官至尚書/甲辰)
庚寅日丁亥時平初貧中秀末主富旺辰戌年月貴顯
　申酉亥夘巳午年月干透乙巳者大貴
　(庚子髙公韶侍郎/甲申)　　　(辛酉進士/辛夘)　(丙寅富/庚寅)
　(辛巳舉人/癸巳)　(辛巳舉人/辛亥)　(乙巳極貴/甲申)　(壬午進士/庚戌)
　(辛巳舉人/丙申)
庚辰日丁亥時純未顯達己午西北運風憲金紫亥夘
　金紫有權申月建祿最吉
　(丁夘閔煦尚書/辛亥)　　　　(癸酉郎中/丙辰)　(甲辰學士/壬申)
　(戊辰魏忠賢/乙夘)
庚午日丁亥時貴辰戌丑未月土能生金榮顯申亥酉
　月行木火運極品
　(己丑蔣瑶閣老/癸酉)　　　　(己夘陳道基都憲/丁丑)
　(丁丑尚書/戊申)　(戊午布政/癸亥)　(乙夘太守/己夘)　(辛亥太守/庚子)
　(丁丑明經司道/己酉)　　　　(丁夘御史/庚戌)　(壬戌舉人/庚戌)
　(癸巳李喬中丞/壬戌)　　　　(丁未先貴後貧死/丁未)
　(庚子貴/丁亥)　　(辛未貴/辛夘)　　(戊辰貴/戊午)　　(庚申貴/壬午)
庚申日丁亥時秋生南運貴顯北運平常
　(庚辰李纉尚書/己丑)　　　　(丁丑陸完尚書通寧藩謫/癸丑  戌)
　(乙酉佟登元戎/乙酉)　　　　(甲申副將/丙寅)　(己巳大參/壬寅)
　(乙未御史/丙戌)　(壬午貴/壬子)　　(癸夘貴/丙辰)　　(丁未進士/癸丑)
　(甲戌進士/己巳)
庚戌日丁亥時辰巳午月官煞雖混亦主武貴丑月西
　運郎官辰月西北運方面
　(丁未梁劒庵侍郎/丙午)　　　(癸丑布政/丁巳)　(癸丑大參/癸亥)
　(丁丑進士/戊申)　(己巳給事/甲戌)　(辛未員外/壬辰)　(丙申府判/辛夘)
　(甲申舉人/丁丑)　(甲子通判/丙子)
　　　(名遂功成局/若無衝尅破)　　　(麻衣換錦衣/福祿轉加餘)
　　　丁亥時逢庚日排　重重喜色照朱扉
　　　桃紅爛熳日時綻　一陣春風自顯威
庚日時逢丁亥柱中暗合三奇要知子旺并三妻父母
鴈行可美癸巳戊辛不遇文章愽覽多知無衝無破貴
人提終末亨通吉利
　　六辛日子時斷
　　　六辛日生時戊子　印綬學堂坐食神
　　　不見丙丁同午破　必是榮華貴顯人
辛日戊子時六陰朝陽辛金子上長生學堂辛以戊為
　印癸為食時上明戊暗癸柱中不見丙丁午字衝開
　通身旺月大貴犯者不貴不通月氣通運亦貴
辛丑日戊子時丑月雜氣財官貴純丑儒職純辰行西
　運都憲酉月東北運貴忌庚寅月刺面㐫癸未月受
　刑癸丑月破敗孤㐫
　(乙亥孫慎都憲/丙戌)　　　　(癸酉僕卿/乙丑)　(辛丑僉事/戊戌)
辛夘日戊子時春生寅貧夘貴夏清貴秋羊刃無益冬
　富丑月尤吉辰戌未月財官印綬俱吉(神白經云/)金
　火化主貴忌辛夘月父母㐫死辛巳月大破㐫壬申
　月尸不全死
　(丙辰都憲/壬辰)　(庚辰御史/癸未)　(丁丑御史/癸丑)　(辛夘進士/辛夘)
　(乙未舉人推官貧/己夘)　　　(壬子舉人/壬子)　(乙亥舉人/乙夘)
　(丙申舉人/丙申)　(辛酉劉一焜巡撫/庚寅)　　　(己丑侍郎/辛木)
　(丁酉黄熙𦙍現太僕/壬寅  正卿)
辛巳日戊子時寅巳午月正官貴顯亥子傷官子少妻
　多夘戌五品貴(神白經云/)金化象主貴忌丙寅月刑
　平乙巳月先貧丁酉月夭
　(丙寅尚書/戊戌)　(癸丑大參/辛酉)　(丙寅同知/丁酉)　(戊子進士/丁巳)
　(壬午侍郎/庚戌)
　(丁亥王及泉御史以訪異術/壬寅  異人陞侍講)
辛未日戊子時貴寅己午酉年月火木運貴亥子翰苑
　辰戌丑未雜氣財官印俱吉忌庚申月尸不全死壬
　子月孤㓙癸丑月㐫刑死
　(己未彭鳳翰林/戊辰)　　　　(壬申王國光尚書/壬子)
　(甲子羅洪先狀元江右人一松江生員一山東宗室/乙亥                            命俱同)
　(丙申郎中/戊戌)　(乙夘御史/癸未)　(甲戌府尹/庚午)　(癸巳御史/丙辰)
　(甲戌太守㓙死無子/丁丑)　　(壬寅進士/辛亥)　(癸亥學士/丁巳)
　(癸酉太守/甲寅)　(己未孟養浩南都院/丙子)
辛酉日戊子時子酉月生無丙丁火不行南運三四品
　貴傷妻子武職權重(神白經云/)金火化主貴破祖方
　發忌壬寅月㓙死辛巳月大敗祖㓙庚戌月㐫死
　(甲午侍郎/丁夘)　(丙子侍郎/辛夘)　(癸巳元戎/甲寅)　(丁亥副使/乙酉)
　(庚子太守/庚辰)　(甲子進士/癸酉)　(丙寅大參/戊戌)　(戊子王凝侍/乙丑    郎)
　(戊子學憲/辛酉)　(丙戌中丞/辛丑)　(戊寅宋師襄府尹/戊午)
　(乙亥進士本年四月卒/丁亥)　(丁酉侍郎/戊申)　(戊戌貧薄/乙夘)
六辛日見戊子時謂之天庭淸顯氣辛酉辛亥得之最
　髙忌丙寅月死不全尸丙申月失鄕惡死丁酉月失
　亡惡死
辛亥日戊子時不貴則富亥月無官傷官傷盡發福子
　少春夏亥子丑木火運局金紫風憲
　(癸丑尚書/庚申)　(壬午胡杰祭酒/辛亥)　　　　(甲辰進士/丙寅)
　(壬申郎中/癸亥)　(乙酉太守/辛巳)　(丙戌貴/庚子)　　(己丑㐫/丙子)
　(壬戌侯/士子)　　(丁未男女同男遭刑女為娼/丙午)
　　　(寒門生貴局/不犯刑衝破)　　　(福祿自然彰/陞遷到省堂)
　　　天元六辛子時生　春到花開燦爛明
　　　丙巳午丁如破壞　功名難望晚方成
辛日時逢戊子六陰會合朝陽金神印綬顯威光相助
一身榮旺己午逢之减福丙離鴈侣尊堂妻子勤助旺
家庄無破寒門將相
　　六辛日丑時斷(以下六辛日所忌月/分同上時犯併論)
　　　六辛日生時己丑　金土持爭勢不安
　　　年月財官相救助　免交貧困受饑寒
辛日己丑時金土相爭辛以巳為倒食丑上有明巳暗
　辛歲月無財官救助者貧困得財官運亦吉
辛丑日己丑時孤濁滯生申酉月金旺運行火鄕疏通
　刑傷妻子為僧道貴純丑西南運大貴
　(壬午布政/壬寅)　(庚戌副使/辛巳)　(丙午僉事/庚寅)　(戊辰太守/辛酉)
　(辛丑趙狀/辛丑  元)　(戊子縣尹/甲子)　(丙申大參/乙未)　(甲申㐫死/辛未)
辛夘日己丑時寅夘亥未等月財星格南方運貴辰戌
　丑未印綬南方運吉
　(壬辰知縣/癸丑)　(丙辰舉人/丁酉)　(庚寅富貴/丙戊)
辛巳日己丑時丑巳申酉月生金多尅木損傷妻子僧
　道貴寅夘辰月南運貴
　(丁夘明世宗皇帝一/己酉  云戊子時)　　(丙戌代王/戊戌)　(癸酉方伯/甲子)
　(乙夘王邦瑞尚書/癸未)　　　(壬申舉人/乙巳)　(庚辰撿討/戊寅)
　(甲辰封君/乙亥)
辛未日己丑時寅夘木月財星格己午官顯
　(戊寅大參/乙夘)　(辛亥舉人/戊戌)　(辛酉龔用卿狀元/甲午)
辛酉日己丑時破祖己酉丑月金多尅木俊俏有財難
　為妻子寅午月近侍貴
　(丁夘尚書/乙巳)　(癸未王宗沐侍郎/甲寅)　　　(辛巳知縣/丁酉)
　(戊戌知縣/乙丑)　(庚寅進士/甲申)　(癸巳史􁌿少卿死於獄/甲寅)
辛亥日己丑時寅巳午月官星明朗立訃成家夘未財
　局富貴未戌衝吉申子辰年月金水􁁃秀佳酉建祿
　行木火運吉純亥金水􁁃秀貴
　(己亥王敎侍郎/乙亥)　　　　(丁未進士/壬子)　(己酉進士/己巳)
　(戊申舉人/辛酉)　(甲申知縣/辛未)　(辛亥同知/乙未)　(辛丑通政/庚寅)
　　　(倒食逢時上/時乖多險阻)　　　(財官庫内藏/骨肉且參商)
　　　己丑時逢辛日險　財官埋没未為奇
　　　六親骨肉多刑害　年月衝開富貴推
辛日時臨己丑總由倒食淹畱就中金櫃𦂳監收午未
戌開成就甲丙夘寅發福癸壬亥子漂流少年謀望事
難周中末前程自有
　　六辛日寅時斷
　　　六辛日生時庚寅　財旺生官遇貴神
　　　金木局中通月氣　必為榮貴富豪人
辛日庚寅時貴人財官辛以寅為天乙貴丙火為官甲
　木為財寅上丙甲旺若通金木月氣或通運主富貴
　顯達
辛丑日庚寅時春貴夏官旺秋顯達冬吉丑月南運風
　憲或武貴(一云/)發即風疾年月酉申全無火氣貧夭
　(庚辰顧清尚書/戊寅)　　　　(己亥劉天和都堂/辛未)
　(壬戌御史/丁未)　(壬戌正郎/辛亥)　(己夘御史/甲戌)　(己丑郎中/丙寅)
　(丙寅沈演方伯/乙未)　　　　(甲申耿定向南京掌院/乙亥)
　(乙酉貧夭/甲申)
辛夘日庚寅時午未亥子俱貴寅夘申酉六七品貴(一/)
　(云/)父早亡多患風疾
　(癸未元戎/己未)　(乙亥太守/丙戌)　(辛未舉人/己亥)　(丁夘舉人/辛亥)
　(乙酉舉人/甲申)　(丙寅進士/乙未)
辛巳日庚寅時春貴夏官祿行西北運大貴秋身旺冬
　暴狠(一云/)刑後有財
　(壬申太師/丙午)　(戊午丞相/己未)　(庚辰舉人/己夘)
辛未日庚寅時己未丑月名標金標妻賢子孝晚年風
　疾寅夘午戌俱吉
　(甲寅劉狀/甲戌  元)　(甲戌壽/庚午)　　(丁夘富/丙午)　　(戊寅舉人/乙夘)
　(戊午孤貧/丙辰  夭)
辛酉日庚寅時貴春財聚夏官祿成秋身旺亥子丑戌
　午酉等年月俱貴
　(乙亥呉三樂侍郎/己丑)　　　(丙申侍郎/辛夘)　(甲辰進士/丙子)
　(丁酉進士/辛亥)　(辛酉㐫死/庚寅)　(壬寅依覔/庚戌)　(丙辰吏科/戊戌)
　(己亥温純尚書/辛未)　　　　(癸未舉人/己未)
辛亥日庚寅時貴主有暗疾干透丙發午酉寅亥年月
　南方運貴
　(丙子李幼孜尚書/辛夘)　　　(癸酉侍郎/壬戌)　(庚子都憲/己丑)
　(甲子大參/庚午)　(戊寅郎中/辛酉)　(壬辰主政/庚戌)　(壬申舉人/己酉)
　(辛未都司/丁酉)　(戊戌極富/乙夘)　(己亥㐫死/癸酉)
　　　(背暗向明局/財官年月上)　　　(平生志氣髙/蘭蕙出蓬蒿)
　　　六辛之日遇寅時　財旺生官互換推
　　　運拙利名應蹇滯　若行財祿更無虞
辛日庚寅時遇弟兄骨肉生疎雙親祖業靠難成鴛侣
中年迷鏡亥癸坎壬减福丙丁巳午馳名春生冬産貴
人欽中末榮華之命
　　六辛日夘時斷
　　　六辛日生時辛夘　妻子難為遇比肩
　　　秋産冬生貧下格　丙臨寅馬却當權
辛日辛夘時比肩分財辛以乙為財夘上乙旺遇比分
　奪損傷妻子生秋冬財官無氣平常寅巳午月干透
　丙火丙合辛生官貴顯達辛夘懸針煞柱多不吉
辛丑日辛夘時春夏生土厚地方富貴秋尅妻刑子冬
　艱辛寅己午月近侍貴甲戌年月木火運風憲
　(丙申尚書/辛丑)　(壬辰查布政㐫死/庚戌)　　　(甲申御史/丙子)
　(庚申進士/己夘)　(辛丑耿定力南掌院/庚寅)　　(乙丑進士/戊子)
辛夘日辛夘時寅午戌月財官雙美貴顯夘酉申辰年
　月近侍貴見官印財星妙(一云/)先苦中年大發
　(戊午徐閣/乙夘  老)　(癸酉嚴世蕃以恩蔭至侍郎/丙辰  罪大惡極典刑)
　(戊午余元立翰林/乙丑)　　　(己亥鄭紳尚書/丙子)
　(壬子方伯/壬子)　(丁夘進士/己酉)　(辛巳御史戊午年卒/辛丑)
　(甲戌知縣/己巳)　(甲子憲副/壬申)　(己夘憲副/丁夘)　(辛丑憲副/辛丑)
　(丁夘御史/己酉  夭)
辛巳日辛夘時春財旺夏官旺秋身强冬懦弱己酉年
　月行木火運貴戚申月水火運金紫巳月西北運風
　憲
　(己亥廉憲/甲戌)　(辛未辰運戊午年㐫死/丙申)
辛未日辛夘時純未丁年月雖大權貴不善終寅己亥
　純吉
　(癸未趙鳯尚書/丁巳)　　　　(辛酉傅鎮都憲/庚寅)
　(乙亥殷士儋閣老/乙酉)　　　(戊申進士知州/甲子)
　(甲子知州/乙亥)
辛酉日辛夘時出身孤苦中年獲福末年封妻蔭子貴
　巳月官印逢天德貴當一品丑月木火運中貴申酉
　亥年月東南運風憲
　(乙酉張居正閣老十年專政丙子/辛巳  運末壬午年死歲運衝故)　　(戊申布政/戊午)
　(辛夘舉人/丙申)　(丁亥花應期狀元侍郎/辛亥  縊死  星案傳)　(丙子行人/辛丑)
　(甲戌孫嘉績進士職方郎才學俱佳/癸酉  明末官至侍郎)
　(辛亥王國侍郎/辛丑)
辛亥日辛夘時春夏財官雙美貴顯秋冬背祿逐馬勞
　碌反復純亥金水􁁃秀多發髙科辰戌吉丑未无吉
　(辛巳吳桂芳尚書一云/戊戌  庚寅時)　(乙酉汪道崑侍郎有/己丑  文名)
　(乙丑錢四窓御史㐫死/丙戌)　(丁亥范應期狀元侍郎/辛亥  縊死  原本傳)
　(己未御史/壬申)　(辛丑舉人/癸巳)　(戊寅御史/壬戌)　(丙寅御史/丙申)
　　　(羊刃刼財局/財祿中年聚)　　　(時月有盈虧/鴛侣恐傷悲)
　　　六辛遇夘祿分明　比刼逢財事不成
　　　春夏人生財祿旺　秋冬刑害命中平
辛日時逢辛夘二辛分奪妻財鴈行鴛侣少合諧獨立
自成無碍年月財星生旺忻然祿自天來運行比刼事
沈埋火木運中通泰
　　六辛日辰時斷
　　　六辛日生時壬辰　傷官傷盡倍精神
　　　四柱火虚防尅害　九流技藝卜醫人
辛日壬辰時暗金沈水底辛用丙為官壬為傷官辰水
　庫丙辛無氣壬水合局若年月透丙是傷官見官刑
　禍百端為人氣髙誇大秀而不實不通月氣無倚托
　者為人反復成敗為醫卜藝術柱有木火身旺行東
　南運貴
辛丑日壬辰時春顯達夏平常有名利主暴虐酉月行
　東運貴戌未四庫全最貴純未雜氣財印丑未衝開
　主有權貴
　(癸未王繼津侍郎/己未)　　　(癸酉殷正茂尚書/己未)
　(戊申進士/癸亥)　(甲申解元/戊辰)　(壬午劉堯誨尚書/己酉)
辛夘日壬辰時春財旺妻賢子孝夏傷官見官然亦多
　富秋吉冬孤尅多貴
　(壬辰給諫/辛亥)　(丁夘進士/丙午)　(丁夘進士/癸丑)　(乙巳貧生/壬午)
　(壬申何棟如進士仕途起/戊申  倒至南兵部主政)
辛巳日壬辰時春傷官生財夏行藏反復或㐫暴午未
　亦奇秋申酉身旺得火則吉冬亥子傷官傷盡有木
　土為妙貴重輕髙未免刑尅辰戌丑未主武貴
　(乙酉羅欽順狀元/戊子  名臣)　　　(丙午孫應奎尚書/辛丑  剛直)
　(庚午進士/己夘)　　　　　　(丁丑進士/丙丁)　(癸丑錦衣/丙辰)
　(戊辰參戎/辛酉)　(丁巳府尹/丁未)
辛未日壬辰時身孤春生財星格吉夏勞碌秋貴冬傷
　官傷盡為竒
　(庚申禮部尚書/甲申)　　　　(壬申楊廉侍郎/戊申)
　(丙戌王廷聲侍郎/戊戌)　　　(壬午舉/丙午)　　(辛未知縣/庚子)
　(戊子張秩翰林早/乙丑  卒乏嗣)
辛酉日壬辰時春富貴雙全夏好秋身旺貴冬白丁子
　月辛生地學堂主文學年月火濟貴甲戌月三品
　(庚子王九庵尚書/己夘)　　　(丁巳王仲山僉憲/壬子  子進士)
　(丙子太守/癸巳)　(乙酉舉人/辛巳)　(辛巳舉人/癸巳)　(乙酉刑人/乙酉)
　(己酉崔恒謙敗子甲申年/乙亥  以投賊被刑)
辛亥日壬辰時貴春財旺扶身夏吉秋身旺好冬傷官
　傷盡自立自成夘未年月貴
　(丁亥許國大學士/丁未)　　　(戊辰太守/乙夘)　(己酉郎中/癸酉)
　(壬子進士/癸丑)　(丁夘侍郎/丙午)　(癸巳舉人/壬戌)　(戊午舉人/壬戌)
　(甲戌閏汝梅江都人丁酉舉人戊辰進士/庚午  刑部主事篤厚君子)
　(丙寅張居正閣老母/壬辰)
　　　(細水長流局/運行財旺地)　　　(六辛總屬陰/官祿自來臨)
　　　六辛日干時壬辰　鎖閉財官事未能
　　　不通匙鑰兼壓伏　自古難發少年人
辛日壬辰時遇傷官傷盡為奇祖業父母早難為鴈行
分飛無意春夏財官生旺東南方運施為自謀自立作
家資不得親人之力
　　六辛日巳時斷
　　　六辛日生時癸巳　貴氣無傷官印强
　　　月氣有通兼倚托　早年榮貴姓名香
辛日癸巳時官印扶身辛以丙為官戊為印癸為食神
　巳上丙戊健旺癸合化火赤白文章若有倚托通月
　氣者顯達若月不通運通亦貴
辛丑日癸巳時㐫别父母發福春夏吉秋冬㓙暴(一云/)
　化貴戒酒
　(戊戌魁元/癸亥)　(戊辰進士/丁巳)　(丙辰張懋修狀元革/癸巳)
　(辛夘刑人/乙未)
辛夘日癸巳時春夏身弱壽促秋身强勞力辛苦加月
　氣火木三四品貴
　(丙寅郎中/甲申)　(丙午進士/辛夘)　(乙亥郎中/甲申)　(丙辰進士/乙未)
辛巳日癸巳時化貴子午年寅午戌月貴亥夘未清貴
　申子辰無義之人辛巳癸巳兩干不雜寅辰透丙俱
　主極貴丑酉三合亦吉
　(丙子吕純陽/癸巳  神仙)　　　　　(丙辰富弼鄭公名臣/丙寅)
　(辛巳寇凖萊公名臣/癸巳)
　　(考道書吕公生天寶十四年乙未四月十四日巳/時考宋史寇公七月十四日生魏野詩云何時生)
　　(上相明日是中/元星家傳俱誣)
　(壬午太守/壬子)　(甲戌胡朝臣通參沈束甲戌己巳/甲戌  二公俱淹獄)
　(戊午元戎/乙丑)　(癸亥舉人/庚申)　(庚子進士/己夘)
辛未日癸巳時寅午戌月髙命巳酉丑身旺平穩申子
　辰白丁亥夘未淸貴
　(己夘鄒尚/辛未  書)　(丙午太守/丙申)　(甲子張潤錦衣極富多子/乙亥  壽六旬)
　(己未進士/庚午)　(戊戌荒迷失家/己未)
辛酉日癸巳時貴顯酒色重寅夘財旺吉丑三合全富
　貴
　(壬寅太守/癸夘)　(辛巳富貴/辛丑)　(丙寅憲副/乙未)
辛亥日癸巳時時日併衝憂傷妻子春財旺夏吉秋平
　冬㓙暴酉午年月木火運風憲都堂
　(丙戌湛若水尚書道學/己亥)　(癸酉布政/庚申)　(辛巳僉憲/戊戌)
　(己未郎中/壬申)
　　　(辛干時對局/不遇刑衝破)　　　(官印喜相逢/騰身到帝宫)
　　　癸巳時逢辛日干　柱中獨喜顯財官
　　　運行祿馬無刑地　金榜題名步御鑾
辛日時臨癸巳春生財旺鎡基丙丁午年最為奇破尅
刑衝不利壬癸庚申無破功名富貴為的妻賢子孝兩
相宜刑破巳時不利
　　六辛日午時斷
　　　六辛日逢甲午時　暗鬼梟神真可畏
　　　若無倚托反勞生　莫道六辛逢馬貴
辛日甲午時鬼旺身衰辛用丁為鬼巳為倒食甲為財
　甲午木死則神無氣丁巳健旺雖見午為天乙貴平
　生反覆縱通旺氣亦貴不永若生火土月西方運貴
辛丑日甲午時未申年月四柱有刑害雖富壽夭通金
　雖貴不永
　(丙辰布政/甲午)　(壬戌進士/癸丑)　(丁酉一進士同/丁未一官生)
　(壬辰郎中/丁未)
辛夘日甲午時夘月武貴寅戌破祖不然殘夭己午七
　八品貴運同
　(丙午舉人/癸巳)　(庚子周王/甲午)
辛巳日甲午時平寅午戌官旺吉申子辰平常夘戌年
　官印雙全公侯
　(癸酉參政/戊午)　(辛亥縣尹/丙申)　(辛巳楊成尚書/己亥)
　(壬辰㓙死/乙巳)
辛未日甲午時申子辰偏官有制吉丑戌方面未月貴
　(丁未歐陽鐸侍郎/戊申)　　　(甲戌御史/甲戌)　(戊午舉人/甲寅)
　(甲子張居正閣老父/丁丑)　　(壬辰舉人瞽/庚戌)
辛酉日甲午時春財旺夏官貴俱吉秋身强雖富不永
　冬平常
　(甲午薛文清公從祀/己巳  廟廷)　　(乙夘舉人/戊寅)
　(庚戌紀正時以羣飲行封侯令被寺/壬午  僧首謀反棄市)
辛亥日甲午時亥子年月金水􁁃秀文學堪誇辰戌丑
　未雜氣財官貴顯
　(丁亥楊尚/壬子  書)　(癸亥趙文華尚書/己未  嚴嵩黨)
　　　(四意三心局/雖然財祿聚)　　　(謀為事滯疑/擔是乂擔非)
　　　六辛日干時甲午　財神無氣不相當
　　　春生木旺財官運　一路滔滔姓字香
辛日時臨甲午妻財無氣身衰干强火旺為鬼胎火重
金柔煉壞最忌用神傷損金沈海底生灾無刑無破趂
心懷貴重光明廣大
　　六辛日未時斷
　　　六辛日生時乙未　火木相成金不畏
　　　月通金氣與春榮　財旺生官身自貴
辛日乙未時天財入庫辛以乙為財未上入庫巳為倒
　食丁為正鬼未上有暗丁巳被明乙制伏不能為害
　若通巳酉丑月者貴通火行西運通金行南運俱貴
辛丑日乙未時刑亥夘未寅月財旺生官不貴則富辰
　戌丑子俱吉
　(乙未林省吾侍郎/丁亥)　　　(己丑御史/甲戌)　(辛酉學士/戊戌)
　(壬申胡汝霖都憲/丁未)　　　(丁夘進士/壬子)　(壬午舉人/己酉)
　(丁丑舉人/戊申)　(戊辰舉人/庚申)　(庚寅舉人/癸未)　(乙酉諫垣/丙戌)
　(丙寅陳紹儒尚書/庚寅  南海人)　　　(一監生命/同江右人)
辛夘日乙未時亥夘未月財盛生官吉
　(辛未舉人/辛夘)　(己丑李國樑元戎/辛未  以失機死)
辛巳日乙未時月通金火貴運通亦貴
　(甲寅易學/乙酉  憲)　(壬寅大參貪鄙/癸夘)
辛未日乙未時寅夘未年月財旺生官名髙祿重通火
　氣行西通金氣行南俱吉
　(癸未蔣冕閣老/乙夘)　　　　(丙寅布政/丙申)　(丁酉主政/壬寅)
　(甲寅沈儆价滇撫/辛未)　　　(戊子進士/乙夘)
辛酉日乙未時月通火氣行東運貴辰戌丑未最吉亥
　夘貴顯不久秋生身太旺財官無氣㐫夭
　(己巳歐陽紳納指揮陞都司陣亡/甲戌  蔭指揮子進士)　　(己巳官生/戊辰)
　(己未進士/乙亥)
辛亥日乙未時亥夘未月財星格吉秋冬孤獨辰丑近
　侍三品
　(戊辰貴/甲子)　　(己酉解元/丁丑)
　　　(偏財時旺局/丑戌相逢處)　　　(乙未庫中藏/功名翰墨香)
　　　未時辛日庫門開　卓立家成自發財
　　　金木運中身旺吉　幾經險過福重來
辛日時逢乙未庫中透出偏財運行木金忌身衰丑戌
之運通泰經歴初年發福鴛幃抵敵無灾榮華富貴命
中排無破為官清泰
　　六辛日申時斷
　　　辛日生時遇丙申　月通金火轉精神
　　　化成金水逢金地　聚福能為富貴人
辛日丙申時丙辛化水申上長生若月通巳酉丑金氣
　者精神秀麗文章聚福通火氣旺有倚托者貴辛酉
　辛未最妙不成化象申上官星無氣平常衣祿
辛丑日丙申時化貴少年蹇剝中貴顯亥月作化氣看
　吉寅午戊巳未月官星有氣春財旺俱吉
　(辛酉進士/己亥)　(辛酉貴/戊戌)　　(戊辰進士/庚申)　(己亥貴/壬申)
辛夘日丙申時化貴寅巳午未戌酉亥月官星明朗山
　明水秀登科榮貴通土氣亦貴(一云/)少蹇中末好
　(丙申舉人/乙未)　(辛亥太守/戊戌)
辛巳日丙申時見血則福(又云/)貴中失申未年月身厚
　妻重子孝武職三品
　(戊戌侍郎/甲子)　(庚子大參/戊子)　(乙酉元戎/甲申)　(辛亥太守/甲午)
　(丁巳周狀/庚戌  元)　(丁亥巨富/壬寅)　(乙巳進士知州/辛巳)
辛未日丙申時因貴人門下得富春清貴夏平常秋富
　冬大貴壽促(神白經云/)金水乖合又化水主貴
　(己巳陸樹聲會元尚書/丁夘  壽九十七歲)　(壬戌太守/丙午)　(己夘進士/癸酉)
　(甲午舉人/丁丑)
辛酉日丙申時寅巳午未戌月官旺榮貴(神白經云/)水
　化主貴
　(己酉太守/庚午)　(丁酉巨富/己酉)
辛亥日丙申時發福防孤尅帶疾通金氣主人秀麗福
　厚通水氣大貴
　(辛亥侍郎/丙申)　(壬子進士/癸丑)　(甲申學憲/乙亥)　(癸未太守/乙丑)
　(乙未馮銓閣老/己丑)　　　　(壬午薛國觀由外官入/癸夘  閣賜死)
　(庚戌知州/丁亥)
　　　(合化天元局/時來隨貴顯)　　　(冬生福有餘/金榜把名題)
　　　辛日良時遇丙申　天元化合得其真
　　　冬生若也無刑破　貴顯當登要路津
辛日丙申時遇長生祿馬希奇天元化合顯光輝職重
名髙威勢君子文章上立常人榮旺家基生時真定却
無虧運喜西南東地
　　六辛日酉時斷
　　　六辛日生時丁酉　鬼破祿元禍百端
　　　倚托身强方斷吉　月通制伏是偏官
辛日丁酉時火金持爭辛金酉上健旺見丁為正鬼酉
　上丁長生破祿不成其福反復成敗身强通月氣有
　制伏者作偏官論更行身旺運貴通金氣無丁身强
　行南運大貴
辛丑日丁酉時髙平穩酉月木土運方面戌亥子己未
　年月大貴
　(壬子張岳侍郎/庚戌  名臣)　　　　(癸丑進士/癸亥)　(辛巳舉人/辛丑)
　(壬午宗室/乙巳)　(乙未以假印論死/庚辰  狡脫)
辛夘日丁酉時時日併衝月通金氣不透丙丁南方運
　貴
　(甲子王凌侍郎/癸酉)　　　　(戊寅憲副/甲子)　(庚辰進士/乙酉)
　(丙子吳宗達探花閣老/己亥)
辛巳日丁酉時平亥月反復不定午月偏官帶疾顯達
　壽促子月貴戚(一云/)有財有害壽不過三十一
　(甲子僉憲/丙寅)　(辛巳同知/辛夘)　(丁害舒化尚書/壬子)
　(庚辰廕郎謫戍/戊子)　　　　(丙子舉人/戊戌)
辛未日丁酉時不貴則富月通金氣無丙丁字行南運
　貴
　(己酉戴大賓編修考戴公自云庚戌生附於/壬申  朱文公己酉恐非惜不祿)
　(辛丑主政/辛丑)　(己未富/丙子)　　(丙申壽踰百歲/庚子)
辛酉日丁酉時年月通金氣吉丑月西方運風憲寅午
　戌貴
　(甲辰衞承芳尚書/甲戌)　　　(壬戌方伯/丙午)　(庚申進士/己夘)
　(乙夘楊鎬經畧尚書/戊寅)
辛亥日丁酉時貴丑寅夘酉年月近侍金紫
　(丙午婺源人中浙江舉人名胡正隨中北塲舉人名/己亥  正道中南塲舉人名王國昌參革)
　(己亥太守巨富/辛未  無子)
　　　(時上煞生局/身强財祿運)　　　(天元莫見官/貴顯步金鑾)
　　　酉時辛日等同倫　出户相迎喜事新
　　　不遇刑衝空尅破　何愁富貴不加身
辛日時臨丁酉偏官合局相投丙丁重見主淹畱嗣息
女多男少祖業殘花秋暮遊人皎月雲收身强官旺福
優游運至財官大有
　　六辛日戌時斷
　　　六辛日生時戊戌　印綬生身坐祿堂
　　　有托福人難靠祖　不通月氣是平常
辛日戊戌時祿同印堂同居辛以戌為祿堂戌上有明
　戊為印綬以丙丁為官戌上戊上正位丙丁火局若
　有倚托通月氣者難為祖業不通平常
辛丑日戊戌時刑害辰戌丑未印綬行南運大貴寅巳
　正官貴子午夘酉武職風憲
　(壬辰閣老/甲辰)　(壬午布政/庚戌)　(戊辰太守/甲寅)　(辛巳舉人/辛丑)
辛夘日戊戌時刑害饕餮亥夘月木火運五六品貴
　(辛夘襄王/甲午)　(丙子霍冀尚書/辛夘  壽六十)　　　　(丁未布政/辛亥)
　(丁酉太守/丙午)　(庚寅通判/戊子)
辛巳日戊戌時辰戌丑未月印綬文貴少病生土厚分
　野貴戌月行木火運風憲
　(丁丑伯/丁未)　　(乙亥大參/壬午)　(乙丑髙時給事問死/己丑)
　(丁未進士/乙巳)　(庚申舉人/甲申)　(甲寅周應賓禮部侍郎/丁夘)
　(乙未曾朝節探花侍郎/甲申)　(己亥知州/丙子)
辛未日戊戌時兇惡狠暴憂傷妻子寅巳午戌丑月貴
　申子辰亥金水􁁃秀尤貴(一云/)尅父母身旺中年富
　(壬申王國光尚書/壬子)　　　(乙亥少卿/辛巳)　(甲子副使/丁丑)
　(辛未副使兩干不雜/戊戌)　　(申戌御史/丙寅)　(壬午主政/庚戌)
　(辛未舉人/甲戊)　(甲寅舉人/丁丑)　(丁夘㐫死/庚戌)
辛酉日戊戌時㐫刑己酉丑辰戌未年月魁元卿尹之
　命
　(丙子萬士和尚書/己亥  君子)　　　(己巳侍郎/癸酉)　(丙辰御史/庚寅)
　(戊子太守/己未)　(丙寅進士/辛丑)　(戊戌知縣/庚申)　(辛丑舉人/乙未)
　(癸丑少卿/丙辰)　(己夘中庚戌科進士/丙寅  本年卒)
辛亥日戊戌時㐫狠機謀奸猾計較(一云/)㐫後發
　(乙酉進士/戊寅)　(甲申舉人/壬申)　(丁亥㐫死/乙巳)　(戊辰御史/辛酉)
　(辛夘伯/乙未)　　(己丑御史/丙寅)
　　　(官印臨時局/末中時運至)　　　(早年事莫諧/倉庫自然開)
　　　辛日戌時財庫閉　如開須待丑辰來
　　　月年甲丙天干透　富貴榮華不用猜
辛日時臨戊戌五行財祿榮昌柱中辰戌兩相當名曰
鑰匙開藏火水光輝發達空亡鎖閉如常運行財地併
官鄕無破天然福相
　　六辛日亥時斷
　　　六辛日生時己亥　背祿剝官反破傷
　　　如作飛天祿馬貴　失時無合空忙忙
辛日己亥時飛祿合局辛以丙為官亥上有旺壬傷故
　官無氣如再得亥月或亥日以亥衝出己中丙火為
　官星若是辛酉辛丑合局貴其餘辛無合不通月氣
　無倚托貧下有倚托吉
辛丑日巳亥時辰戌丑未及寅夘月生作飛天祿馬貴
　未月金水運金紫方面
　(乙亥林廉使合飛天格/丁亥)　(辛酉喜東南運亦貴/丙申)
　(乙丑兩司/丙戌)　(辛酉進士/戊戌)　(甲辰中庚午科舉人/丁夘  壬子遇難)
辛夘日己亥時寅夘亥未月財旺生官終身有慶己酉
　丁年月貴
　(丁丑郎中/壬寅)　(辛丑張學/己亥  士)　(乙夘舉人/戊子)　(辛夘給諫/丁酉)
　(壬戌進士/壬寅)　(癸夘京卿/辛酉)　(戊申下賤/甲子)
辛巳日己亥時填實巳字不入飛天格作官印論主父
　母竭力扶持而後富貴
　(丁夘明世宗在位四十/己酉  五年丁夘年崩)　(乙丑沈良材侍郎/己丑)
　(癸未諸大受狀元侍郎/甲子  癸酉年卒)　(一孤寒/命同)　　(丁亥知州/壬寅)
　(甲子貴夭/丁夘)
辛未日己亥時貴亥夘未寅月金能尅木為財盛生官
　名利貴顯己午年月富貴秋生透丙亦吉
　(戊寅秦鳴雷狀元/乙夘)　　　(丙午解元/丙申)　(丁酉大參/壬子)
　(癸亥汪道崑父受/乙丑  侍郎封)　　　(癸夘進士/辛酉)　(甲戌解元/己巳)
　(辛丑田闢僉都/戊戌)
辛酉日己亥時辰戌丑未雜氣財官吉純亥衝巳中丙
　火為官貴
　(丁丑舉人/辛亥)　(辛亥舉人/辛丑)　(辛酉鄭綱侍郎/己亥)
　(丙子趙錦尚書/辛夘)　　　　(一髙僧命/同四川人)　(庚子副使/己丑)
　(庚午宋鳳翔解元/庚辰)
辛亥日己亥時年月再亥飛天祿馬三四品貴武職極
　品侯伯寅巳填實則减子辰年月亦吉
　(癸丑御史/乙夘)　(壬辰進士/戊申)　(辛亥進士/癸巳)　(丁亥布政/乙丑)
　(甲子主政/乙亥)　(甲戌郎中/丁丑)　(己丑舉人/己巳)　(甲寅伯/庚午)
　(丙辰學道/庚寅)　(庚辰司訓壽七十/丁亥)
　　　(苓芝出草局/守舊難成就)　　　(親面冬支離/平生自作為)
　　　辛日天干己亥時　梟神背祿主灾虞
　　　無衝發福亦不重　祿馬飛天貴自殊
辛日時臨己亥梟神背祿同宫好如缺月被雲籠壬巳
甲寅無用父母完全术睦殘花結果防風若無尅破與
刑衝飛天祿馬福重
　　六壬日子時斷
　　　六壬日生時庚子　子上明庚暗損傷
　　　火土月中仍主吉　不通兇狠只平常
壬日庚子時刃旺身强壬以庚為倒食癸為羊刃時上
　明庚癸旺若通火土月氣制伏庚癸大貴不通兇狠
　平常通運亦貴
壬子日庚子時辰戌丑未月雜氣財官巳申酉丑印綬
　居土厚分野俱貴寅月金水運近侍金紫午月行西
　運六品子運敗㐫若純壬子羊刃貧㐫(一云/)少年富
　三十五後艱辛末大富忌辛巳月㐫惡死辛亥月大
　㐫甲子月刑
　(己夘司寇/癸酉)　(癸酉侍郎/乙夘)　(癸酉李邦珍都憲/己未)
　(甲戌銓部/乙亥)　(甲申嚴清尚書嘉興人/己巳)　(一平常命/同北直人)
　(甲子張狀/乙亥  元)　(辛夘葉夢熊尚書世襲/庚寅  錦衣)　(一王孫/命同)
　(庚申袁宗道會元/己夘  春坊)　　　(戊午舉人/戊午)　(甲寅舉人/丁夘)
　(辛丑副使/戊戌)
壬寅日庚子時貴而刑辰戌丑未月雜氣財官巳申酉
　月印綬俱貴忌乙巳月受刑丁酉月大破祖惡死乙
　亥月刑
　(乙巳方獻夫閣老/庚辰)　　　(癸酉侍郎/甲寅)　(庚午布政/己丑)
　(壬辰孫丕揚冡宰/甲辰    原本傳)　　　(庚辰宋德成戊午舉人乙/辛巳  亥遇難)
　(乙亥舉人/甲申)
壬辰日庚子時若寅午月生財星旺辰戌丑未官旺俱
　吉純辰透庚壬作壬騎龍背格大貴忌丙辰月夭死
　尸不全丁未月破祖孤辛丑月大破刑
　(庚辰趙丞/庚辰  相)　(乙酉大參/甲申)　(甲戌宋儀望都憲/丙寅)
　(庚戌經魁/戊子)　(己丑舉人甲子中/戊辰  戊辰死)　　　(辛亥富壽/戊戌)
　(壬寅吏目八十九猶健/戊申)　(癸酉工科/壬戌)　(癸酉貧㐫/乙夘)
　(庚子李禎尚書/甲申)　　　　(辛亥進士/乙亥)
壬午日庚子時時日併衝女多男少丑未月行南運富
　貴餘年月觀諸貴命可見忌甲午月自刑多是非癸
　酉月大破失鄕惡死辛亥月惡死
　(辛酉僉憲/甲午)　(丁夘僉憲/己酉)　(戊子元戎/己丑)　(乙夘主政/乙酉)
　(癸夘袁封君子宗道㑹元宏道中道/乙丑  俱進士孫彭年進士)　(丙寅舉人/乙亥)
　(癸丑舉人/壬戌)　(丙申武榜/庚寅)
壬申日庚子時貧刑未月雜氣財官行財旺運貴顯先
　難後易辰會水太旺須行火土運吉丑戌財官印綬
　俱吉春冬平常秋夏吉慶忌乙巳月受刑夭丁酉夭
　乙亥月孤自刑
　(甲辰夏邦謨尚書/丁丑)　　　(壬午侍郎/丁未)　(己亥進士/戊辰)
　(己夘進士/乙亥)　(癸未陳萬言翰林/戊午)
壬戌日庚子時夭丑月金火運辰未財官格俱貴寅酉
　行西北運貴申子辰行東南運極品忌己酉月孤單
　㐫丁亥月㐫刑惡死辛丑月刑
　(壬辰曾省吾尚書/壬子  後削籍)　　　(庚午邢一鳳探花/戊寅)
　(乙丑進士/丙戌)
　　　(舟重沙灘局/幾畨㐫險處)　　　(颺㠶待順風/遇吉又亨通)
　　　天干壬日時庚子　梟日由來遇刼財
　　　運弱妻兒防尅害　運强財祿自天來
壬日時逢庚子刼財倒食流連運行比刼事憂煎財祿
不能通顯鴈侣雙親失意妻兒遲則團圓財官運步福
滔然祖業從新改變
　　六壬日丑時斷
　　　六壬日生時辛丑　下有官星上印綬
　　　如通月氣運西南　官印扶身人清秀
壬日辛丑時官印得位壬以巳為官辛為印丑上金局
　暗巳得位若通月氣為人清秀祿貴安穩不通主性
　僻詭譎
壬子日辛丑時己酉丑月印綬多受父母蔭申月火土
　運近侍有權辰戌丑未有官有印丰資曠達名播天
　涯寅午戌月財破祿印不成局平常亥申年月貴
　(丙辰布政/丙申)　(丁亥給諫/戊申)　(戊子御史/辛丑)　(壬子小貴/辛亥)
　(丁夘舉人/庚戌)　(辛巳富/甲戌)　　(丙戌陳祖苞大參/丙申)
壬寅日辛丑時丑月雜氣印綬髙辰巳煞强無制伏財
　官身弱辛苦
　(癸未給諌/乙丑)　(癸巳進士/己未)　(癸酉知縣/乙丑)　(丙申都閫/辛丑)
　(壬辰孫丕揚冡宰無子/甲辰      星案傳)　(丁酉董裕尚書/乙巳)
壬辰日辛丑時辰戌丑未雜氣財官印綬俱吉春平夏
　財祿秋吉中有㐫冬身旺須行南運方顯
　(辛丑范文正公/辛丑)　　　　(辛丑布政/丙申)
　(丙申潘旦都憲/辛丑)　　　　(戊辰秦鳴夏修撰/丙辰)
　(庚寅鄭洛尚書/丁亥)　　　　(辛未李天寵都憲㐫死/丁酉)
　(辛未耒宗道禮部尚書/戊戌)　(戊戌祝大舟御史謫戍一/丙辰  中書命同)
　(甲子進士/丙寅)　(辛未進士/戊戌)　(戊戌舉人/甲寅)
壬午日辛丑時祿馬同鄕貴夏吉秋財官印全亦貴
　(丙辰憲長/丁酉)　(癸酉僉事/戊午)　(己巳太守/癸酉)　(戊辰給諫/丁巳)
　(乙未劉臺御史効張居/戊寅  正謫戍卒)　(辛亥鄒元標進士劾張居/丁酉  正官至冡宰)
　(己丑魏時春南刑部尚書江右人一無錫生員/丁丑  一四川史命同)
　(癸酉貴戚/庚申)　(壬寅鄧以讃會元探花/辛亥  侍郎)
壬申日辛丑時寅夘亥未年月進士風憲官至二品終
　有起倒辰戌富足申酉享用自然行北運亦貴
　(己未鄭曉尚書愽雅/丙寅)　　(庚寅曹熙學士/丁亥)
　(丁酉附馬/戊申)　(丁未進士/庚戌)　(戊申封官/甲寅)　(甲戌公/壬申)
　(癸亥黄承𤣥巡撫/辛酉)　　　(壬午練國事巡撫謫戍/壬寅)
　(己巳舉人/戊辰)　(丙辰刑人/庚寅)　(丁酉/辛亥)
壬戌日辛丑時辰月衝開財官貴丑戌亦吉柱有乙癸
　夘字平常
　(丙寅何洛樞密/戊戌)　　　　(乙酉侍郎/己丑)　(乙未主政/辛丑)
　(甲子梁封君子夢龍/乙亥  尚書)　　(辛酉伯/癸巳)
　　　(時臨官印局/欲要功名顯)　　　(身弱且如常/財官運步昌)
　　　六壬日干辛丑時　官印相生事事奇
　　　午月更通金土旺　為官淸貴定無移
壬日時臨辛丑財官印綬其中要知開庫鑰匙通戊巳
相逢火重癸夘乙字减福有遇龍虎相衝只爭遲早改
門風富貴承恩拜寵
　　六壬日寅時斷
　　　六壬日生時壬寅　水火相逢既濟論
　　　水木月通財祿貴　不通無救是常人
壬日壬寅時水火既濟壬用丙為財甲為食寅上丙生
　甲旺壬水無氣若通水局有倚托皆貴不通無救福
　薄壬寅日健旺主大富如不通月氣亦貴
壬子日壬寅時純子年月無午衝破入飛天格富貴寅
　夘巳申酉戌亥年月俱貴
　(辛巳方良永尚書/戊戌)　　　(庚寅都憲/乙酉)　(辛酉廉使/辛夘)
　(壬子少卿/丁未)　(己未主政/丙寅)　(乙巳進士/丁亥)　(丁丑知縣/乙巳)
　(丙寅李太/庚子  后)　(丁酉貴戚/壬子)　(庚寅貴戚/戊寅)　(壬子大貴/壬子)
　(癸夘孫鑛㑹元南兵部/丙辰  尚書)　(辛巳納貴/丙申)　(辛丑伯/戊戌)
　(癸巳進士/丁巳)　(庚子舉人/庚辰)
壬寅日壬寅時壬趨艮格土厚地方山明水秀腰金衣
　紫己亥年月武職三品富厚純篤寅年午月行北運
　金紫巳月行西北運貴辰戌丑未亦吉純寅尤吉(一/)
　(云/)中年貴五十後大厄
　(戊午銓曹/丙辰)　(丙申正鄕/丙申)　(壬寅韓都憲一氣生成/壬寅  一巨富命同)
　(壬午進士/戊申)　(癸巳林狀/甲子  元)　(戊辰刺史/丙辰)　(丁夘舉人/甲寅)
　(癸酉張志發淄川人由/甲子  刑部侍郎入閣)　(丙戌大富/乙未)　(壬辰刑人/甲辰)
壬辰日壬寅時純辰壬騎龍背格干頭無丙丁戊巳運
　行比肩大貴純寅大富夘戌月木金運三五品貴午
　月平常
　(戊申方純尚書/癸亥)　　　　(甲戌僉憲/辛未)　(乙丑進士/庚辰)
　(甲子許糓會元侍郎/戊辰  極富)　　(辛巳舉人/辛丑)　(丁未舉人/丁未)
　(甲辰劉楚先禮部尚書/丁丑)　(己夘謝陞閣老/癸酉)
　(己夘程國祥選郎髙品/丁丑)　(癸未林針探花閣老/壬戌)
　(乙夘通判/癸未)
壬午日壬寅時少年多疾厄壬午祿馬同鄕辰寅年月
　二品貴申酉髙尚若通木火才名冠世貴戌月行東
　南運方面極品
　(庚戌盛端明尚書/丙戌)　　　(庚寅丞相/己丑)　(壬申太守/壬子)
　(甲辰胡嚴祭酒/丙寅)　　　　(辛未太守/庚子)　(辛酉御史/甲午)
　(壬寅沈思孝庶吉士/辛亥  侍郎無子)　　(戊辰舉人/辛酉)　(戊戌舉人/壬戌)
　(丁亥㓙死/壬子)
壬申日壬寅時己酉丑月武職三品辛夘戌月亦貴子
　寅大貴(一云/)貧而發亦不久
　(丙申蔡天祐侍郎/甲午)　　　(辛亥郎中/壬寅)　(壬辰進士/壬子)
　(辛夘進士/戊戌)　(乙酉舉人/戊寅)　(戊午韓邦域進士知州甲/甲寅  辰被弑)
壬戌日壬寅時巳月偏官格名標金榜身坐玉堂純子
　三品寅夘行北運風憲又六壬日見壬寅時名白太
　虚貴不久盛而禍生
　(癸亥閔如霖侍郎/辛酉)　　　(甲子京卿/丙子)　(壬寅大參/戊申)
　(壬戌同知/壬子)　(壬申憲副/壬子)　(戊寅易應昌掌院/壬戌)
　(庚戌御史/乙酉)
　　　(壬日壬時局/寅辰重叠見)　　　(無官亦有財/富貴自天來)
　　　六壬逢虎是浮漚　富貴功名莫强求
　　　有印有官為上格　驟然財祿免憂愁
壬日壬寅時遇比肩相遇食神弟兄鴈侣少同羣此是
生時定分坐局運行官地身强祿位超倫身衰刑害禍
相侵衣祿平常之命
　　六壬日夘時斷
　　　六壬日生時癸夘　引歸死地勢難安
　　　刼財煞刃見傷鬼　倚托若無常命看
壬日癸夘時身死刃生壬以癸為刃夘為暗乙而傷官
　鬼夘上癸生乙旺壬死不通身旺月氣無救助及倚
　托者夭賤巳酉丑月印旺無化者性僻孤髙虚詐通
　身旺見金氣行財運貴傷官傷盡行南運亦貴
壬子日癸夘時子夘相刑憂傷妻子貴人提携財帛盈
　餘敦厚之命
　(乙丑副使/癸未)　(丁夘舉人/壬寅)　(丙申盜典刑/辛丑)
壬寅日癸夘時背財敗祿或興或廢子年月貴巳月財
　官雖刑亦貴辰戌丑未官煞制刃俱吉
　(甲子倪岳尚書/己巳  名臣)　　　　(己夘經歴甲子年死/丙寅)
　(丙子解元/戊戌)　(癸巳都督/己未)
壬辰日癸夘時通身旺月見土金破刃行財運貴
　(辛酉田汝成學憲/庚子)　　　(壬申給諫/癸丑)　(乙夘僉事/己夘)
　(甲辰太常卿/丁夘)
壬午日癸夘時壬居午位祿馬同鄕又值夘時貴顯榮
　達己午年月武職風憲(又云/)旺中破
　(癸未唐一麏解元/甲寅  中進士死)　　　(己丑平章/丁夘)　(丙戌敎授/丙申)
　(乙未劉臺御史劾張居止謫戍壬午復官/戊寅  贈少卿一云壬申日辛丑時)
　(己巳吳甡侍郎/丁丑)
壬申日癸夘時亥夘未寅月傷官傷盡妻賢子孝土厚
　貴命純辰醫卜子月水木貴
　(丙午李太后/庚子)　　　　　(戊戌真德秀名儒/壬戌)
　(丙午王象乾兵部尚書/庚寅  五十年宦途)　(甲子周廷侍進士/癸酉)
　(辛丑舉人/辛丑)
壬戌日癸夘時甲癸午酉年月文貴申平常金火運貴
　(丁亥舉人/丁未)　(乙亥舉人/己丑)　(丁亥百户/辛亥)
　　　(刼財傷官局/生來財不聚)　　　(早年事沈埋/用盡復還來)
　　　壬癸相逢見夘貴　刑衝破害不周全
　　　月逢二德兼身旺　改禍為祥樂自然
壬日時臨癸夘敗財背祿相逐平生反復事疑遲水到
東方失位須有貴人救助自身文福難齊祖財骨肉有
盈虧命主晚成先廢
　　六壬日辰時斷
　　　六壬日生時甲辰　壬騎龍背坐食神
　　　柱中有托無刑害　必是榮華富貴人
壬日甲辰時亦為壬騎龍背壬以甲為食神辰上壬水
　合局甲有生氣食神旺相通月氣者富貴福厚冬月
　行夘運不利
壬子日甲辰時純子年月飛天祿馬無破六卿己酉大
　貴亥亦貴
　(壬子尚書/壬子)　(壬寅尚書/壬子)　(甲午進士/己巳)　(丙申舉人/辛丑)
　(丁丑進士/庚戌)　(丁亥舉人/壬寅)　(甲午陳大科右都/辛未)
　(丙辰趙拱極南都/戊戌)
壬寅日甲辰時巳月偏官格不衝不破貴顯午正官貴
　辰夘局全東方少年登科榮貴(又云/)尅䧟極貧
　(丙寅馬森尚書/庚子)　　　　(丁酉太守/丙午)　(乙夘運使/丁亥)
　(甲寅府丞/丙子)　(癸夘元戎/丁巳)　(辛丑舉人/戊戌)　(壬寅富/壬寅)
　(庚寅衷頁吉南兵部/甲申  尚書)　　(乙未劉若宰狀元/甲申)
　(甲辰壽/丙寅)
壬辰日甲辰時辰月生壬騎龍背大貴寅月不貴即富
　戌月雜氣財官衝開辰庫髙命子月斷根損葉成敗
　不定未月金水運貴(一云/)水火灾少孤(又云/)有財自
　刑失
　(壬子曹一鵬庶吉士/甲辰)　　(戊辰齊王/丁巳)　(庚辰楊閣老/丙戌)
　(辛丑進士/庚寅)　(戊寅給諫/辛酉)　(甲辰運使/丁夘)　(庚辰通判/庚辰)
　(壬寅貴/壬子)　　(戊戌進士/戊午)　(丙午一品夫人無子/己亥)
　(丙寅富/庚辰)　　(戊申㓙死/癸亥)
壬午日甲辰時水火灾寅辰年月翰苑宿儒或居祭酒
　純子風憲夘寅富厚辰子儒職(又云/)自刑㐫惡死
　(乙丑進士/庚辰)　(乙丑盛古泉少卿/丁亥  多子)　　　(己未主政/癸酉)
　(丙申解元/壬辰)
壬申日甲辰時水火灾丑寅年月文行武權純子金火
　運方面
　(癸巳周金尚書/丁巳)　　　　(丁巳副使/辛亥)　(辛亥副使/戊戌)
　(乙夘進士/己丑)　(辛未大參/庚子)　(丁酉徐學古副使癸夘運/戊申  辛巳年卒)
　(丁酉甲部/庚戌)　(癸亥舉人/癸亥)　(己巳解元/壬申)
壬戌日甲辰時寅申酉月行南運貴戚亥夘未申子辰
　巳午年月俱吉(一云/)有財孤
　(丙子太守/庚子)　(乙酉太守/甲辰)　(辛亥進士/辛夘)　(戊辰元戎/甲子)
　(丙午王際亨丁丑進士授南和令半/己亥  月内遭失城之變論法得免)
　　　(壬騎龍背局/辰多官祿重)　　　(祿馬自然豐/寅多比古崇)
　　　時遇甲辰壬日干　喜神重疊福多端
　　　時來早晚功名就　運至申辰作顯官
壬日甲辰時好青龍入廟為髙猶如蘭蕙出蓬蒿水木
滋生榮茂時日衝開庫旺自然成就窩巢運行吉地逞
英豪貴顯親人難靠
　　六壬日巳時斷
　　　六壬日生時乙巳　身絶有財不聚財
　　　進神暗鬼來相尅　透己相刑是禍胎
壬日乙巳時財旺身絶壬用丙為財戊為鬼庚為倒食
　己上有乙木為傷官丙戌健旺庚金長生壬水氣絶
　柱有巳官禍患百端傲物誇髙若不通身旺月無救
　助者貧有倚托通旺或行身旺運皆吉
壬子日乙巳時貴但難為妻子性格剛强不受擊觸戌
　年月純煞有制行木金運官至三品
　(甲申布政/甲戌)　(甲戌侍郎/甲戌)　(癸酉進士/乙夘)　(庚午中書/壬午)
　(庚辰劉存業榜眼/戊子)　　　(庚戌知州/乙酉)
壬寅日乙巳時孤髙刑妻尅子如為僧道富貴
　(戊寅副使/壬戌)　(戊寅主簿/甲寅)　(乙巳陳于陛閣老/己丑)
　(壬申王思善辛丑科進士宴/丙午  日工馬破卵而亡)
壬辰日乙巳時春平夏財秋穩實冬無助救主貧苦
　(癸未周孟尚書/辛酉)　　　　(甲寅進士/甲戌)　(甲申舉人/己巳)
　(乙巳同知有壽/戊子)
壬午日乙巳時辰戌月貴亥月金運位至都帥
　(甲辰敖銑祭酒/戊辰)　　　　(癸酉御史/戊午)
壬申日乙巳時身坐長生學堂財帛進退名利驅馳木
　月行北運貴辰戌丑俱吉(又云/)手足折傷自刑死
　(丙辰元帥/庚寅)　(癸未夏漢壽都憲/辛酉)　　　(辛亥尚書/戊戌)
　(甲戌大參/癸酉)　(癸丑副使/乙丑)　(庚午進士/丙戌)　(己亥舉人/戊辰)
壬戌日乙巳時寅年月入日德格貴辰戌丑未貴秋印
　夏財官俱吉春傷冬旺看干透何如亦可取貴
　(乙酉進士/庚辰)　(丙戌知縣/甲午)　(丁未舉人/壬子)　(丙申進士/丁酉)
　(丁酉趙參魯庶吉士謫典史/癸丑  歴陞尚書)
　　　(壬日乙巳局/見之防不足)　　　(柱中莫見官/刑害事多端)
　　　壬日時逢乙巳臨　謀為未遇且沈吟
　　　貴人舉薦財官旺　子嗣鴛幃不一心
壬日時臨乙巳傷官背祿無取雖然天乙貴人扶貴顯
遇而不遇謀望云為反覆生平實事成虛時來發達改
門閭猶似旱苗得雨
　　六壬日午時斷
　　　六壬日生時丙午　聚財之地坐胞胎
　　　月逢金水須富貴　棄命從來是就財
壬日丙午時祿馬三奇壬以己為官丙丁為財午上丁
　巳是祿馬壬水受胎有倚托通金水月氣就財生旺
　主富貴通火氣亦貴
壬子日丙午時公直撑持孤高而貴年月子午字重水
　火既濟極品(一云/)旺中失傷妻子
　(壬辰太守/乙巳)　(丙午大貴/壬子)　(戊戌女命夫子進士/癸亥)
　(己酉舉人/乙亥)
壬寅日丙午時寅午戌月財星格但嫌身弱宜僧道吉
　秋生印綬冬身旺行金火運金紫
　(辛酉侍郎/庚子)　(癸亥解元/乙夘)　(辛未何如寵閣老/辛丑)
　(乙夘同知/乙酉)
壬辰日丙午時寅午戌月財旺大貴
　(戊辰尚書/乙丑)　(己巳舉人/癸酉)　(丙申大參/壬辰)
壬午日丙午時冬日身旺吉夏財多身弱丑日近侍貴
　寅午金土運獨弱從强棄命就財髙命
　(戊辰袁煒會元探花/癸亥  閣老無子)　　(己巳郎中/己巳)　(庚辰僉憲/丁亥)
　(丙午丞相/庚子)　(丁亥太守/壬子)　(乙亥巨富/壬午)
壬申日丙午時通金水月氣貴不通棄命就財主富不
　然極貧下
　(乙亥温如璋都憲/己丑)　　　(癸巳進士/庚申)　(丁亥中書/戊申)
　(丙午富/癸巳)　　(壬戌富/丙午)
壬戌日丙午時寅月三合財局棄命相從富秋身有托
　貴冬亦吉
　(丁酉黄初榜眼/戊申)　　　　(己夘廖逢時都憲/戊辰)
　(戊辰史𢎞詢刺史富/庚申  子貴)　　(辛巳僉憲/庚寅)　(乙亥舉人/己夘)
　　　(祿馬同鄕局/常人能發福)　　　(身强財祿昌/君子坐朝堂)
　　　丙午時生壬日强　時中祿馬不尋常
　　　運行吉地無衝破　早晚陞遷到省堂
壬日時逢丙午亦名祿馬同鄕就中既濟見文章志氣
寛洪海量不過刑衝破害自然財祿盈箱運行財旺及
官鄕定是朝中宰相
　　六壬日未時斷
　　　六壬日生時丁未　夫化妻從格局奇
　　　若是局中通水木　發財發福兩相宜
壬日丁未時夫從妻化壬合丁未上同木局貴若月通
　木局有倚托者發財不通但有資助因妻致富
壬子日丁未時月通木氣貴通金氣富通火土氣富貴
　兩全不通行火土運亦吉
　(壬辰王狀/辛亥  元)　(丁酉節度/壬子)　(丙申刺/丙申)　　(庚寅舉人/壬午)
　(戊子貢士/己丑)
壬寅日丁未時丁壬化木亥夘未寅月貴
　(庚子進士/己丑)　(戊寅知縣/甲寅)
壬辰日丁未時辰月生壬騎龍背局貴顯寅月妻重子
　榮三合水局身旺無倚多貧尅妻
　(癸巳御史/辛丑)　(壬午進士/癸夘)　(甲午刺史/乙亥)
壬午日丁未時春平夏富秋貴冬吉巳午年月位至王
　侯未月東運貴子月正印三奇俱藏貴當極品
　(甲戌楊一淸閣老名臣/丙子  無子)　(乙亥郎中/癸未)　(壬子進士/壬子)
　(庚午富/壬午)　　(壬申㐫/壬寅)　　(戊戌廕郎/乙丑)
壬申日丁未時大富己午年月或透戊巳富貴雙全
　(乙夘監丞/乙酉)
壬戌日丁未時日德封妻蔭子中年又損妻子亥子申
　酉月貴巳午不貴即富辰月夭月德貴
　(己夘劉斯潔尚書/戊辰)　　　(丁丑大參/甲辰)　(丁丑舉人/癸夘)
　(己巳給諫/丙子)　(丙午進士/丙申)　(辛夘貴/丙申)　　(丁夘長史/壬子)
　(丙子舉人/乙亥)
　　　(小往大來局/一朝時運至)　　　(家門漸漸興/名利自然成)
　　　壬日時逢丁未臨　木化成林忌見金
　　　年月若還無破害　必敎富貴福彌深
壬日時臨丁未就中暗合妻財好來丑戌鑰匙開收積
錢財廣大年月尅衝不犯天然衣祿安排鴛幃子息早
年乖中末依然亨泰
　　六壬日申時斷
　　　六壬日生時戊申　長生之地鬼傷身
　　　身强制伏為髙命　反此定知貧薄人
壬日戊申時水土混濁壬以戊為鬼庚為印申上庚金
　健旺壬水長生戊土偏官身鬼俱强為人勇暴若通
　旺月行身旺運有甲木制伏者貴不通聰明不貴再
　行鬼旺運難為顯達
壬子日戊申時羊刃帶煞貴人提携巳午年月近侍有
　權
　(乙夘史際少卿富甲/甲申  江南)　　(丙午副使/戊戌)　(甲戌副使/乙亥)
　(己丑通判/乙亥)　(丁巳大貴/壬子)　(丙申京棍/乙未)
壬寅日戊申時時日相衝身孤為僧道吉如寅午戌或
　純辰年月亦貴
　(丁未元戎/丁未)　(戊寅呉遠都憲/甲寅)　　　　(丙戌同知/庚子)
　(丙辰大參/甲午)　(辛亥中丞/壬辰)　(乙未駙馬/癸未)　(乙夘御史/甲申)
　(乙酉周憲主事由寒儒四十後中有/己夘  好子以八字四衝難看)
壬辰日戊申時戌月生早登科甲官至方面寅夘丑申
　子午等年月極貴武職一品
　(癸丑劉文靖公健/乙夘  名臣)　　　(戊寅曹金侍郎/庚寅)
　(甲戌張松總制/壬申)　　　　(戊戌四十五歲殺死/甲子)
　(己酉張問達冡宰/甲戌)　　　(辛亥部郎/甲午)
壬午日戊申時偏官偏印亥夘未寅月威權子丑月木
　火運翰林淸貴戌月行東南運髙品
　(丙寅張秉壺侍郎/辛丑)　　　(辛未户垣/丙申)
　(辛未林大欽壬辰狀元/庚子  丁酉卒)　(一舉人/命同)
　(丙子元戎問死/庚子)
壬申日戊申時壬水長生居申煞旺身强更生亥夘未
　月偏官有制吉
　(丁亥董堯封都憲/癸丑)　　　(癸夘侍郎/壬戌)　(戊子廉使/丁巳)
　(壬申舉人/丙午)　(壬申貴/甲辰)　　(甲子武元/己巳)
壬戌日戊申時破滯多蹇純酉巨富若不通身旺月行
　煞旺鄕不吉有甲制亦可戊巳土重主瞎疾平常
　(戊午御史/甲子)　(庚辰舉人/壬午)　(庚子成德進士部郎死/庚辰  崇禎之難)
　(癸巳宣國柱庚辰進士當/癸亥  年授科當年謫)
　(己未逆奴/丁夘)
　　　(申時壬日干/大名通虎榜)　　　(身旺不貧寒/險處發財官)
　　　申時壬戌合天元　運去財官福自然
　　　鬼旺身衰無救助　平生勞碌不週全
壬日戊申時顯支干煞旺雙全喜逢辰子兩相連正合
衣錦局面被害刑衝尅戰就中文福艱難運行吉地紫
泥宣富貴妻多子健
　　六壬日酉時斷
　　　六壬日生時己酉　明官暗印有扶持
　　　月通身旺人淸貴　猶恐戀花貪酒巵
壬日己酉時敗處逢生壬水酉土沐浴辛為生氣印綬
　酉上辛金旺用己為官酉上有明巳若通月氣有倚
　托行財官運貴反是平常但犯桃花坐命風流人物
　戀花貪酒
壬子日己酉時春平夏吉秋常冬旺如夘月生好花酒
　(戊子吳阿衡侍郎/甲子)
壬寅日己酉時大富貴喜通水氣行官運貴但好花酒
　風流人物
　(甲辰孫狀元閣老/甲戌)　　　(癸未舉人/乙丑)　(己未舉人/丁丑)
壬辰日己酉時髙月同日壬騎龍背大貴巳月行東北
　運貴
　(丁未舉人/癸亥)　(己未趙堂典膳五子/乙亥  大富)　　(乙未進士/丙戌)
　(丙申吕坤尚書/戊戌)
壬午日己酉時祿馬同鄕先難後易丑寅月行金水運
　武職二品(一云/)破祖㐫
　(戊戌桂萼舉人閣老/壬戌)　　(丙申副使/己亥)　(癸巳貴/己未)
　(辛酉程軌侍郎/庚寅)
壬申日己酉時官印臨門局中無衝破祿馬雙全不貴
　即富戌月生東南方運腰金衣紫
　(壬午魁元/丙午)　(壬甲劉狀/己酉  元)　(甲午陳思育祭酒/己巳)
壬戌日己酉時亥寅子月行財官運貴顯非常純亥文
　貴
　(甲午趙賢尚書/丙寅)　　　　(戊子舉人/丁巳)　(己夘舉人/丙寅)
　　　(官印臨門局/東西須稱意)　　　(無衝福祿全/南北自安然)
　　　天干壬日酉時真　改禍為祥遇貴人
　　　若不為官封品級　晚年享福旺家門
壬日時逢己酉正官印綬無偏榮枯貴賤是因緣人自
生成便見乙癸夘衝破尅駁雜財官减半迍遭富貴不
雙全差了生時難辨
　　六壬日戌時斷
　　　六壬日生時庚戌　身臨財庫却為魔
　　　明庚暗戌相刑尅　財祿生平聚散多
壬日庚戌時梟臨財庫壬以丙丁為財庫於戌庚為倒
　食戊偏官若通火木月氣有倚托者貴不通財帛聚
　散
壬子日庚戌時名利進退庚辛年月貴辰丑刑衝酉月
　破害財庫得用己午財官旺俱吉
　(乙巳太守/庚辰)　(乙酉進士/己丑)　(甲辰指揮/丙子)　(丙申指揮/辛丑)
　(辛丑忘恩負義/庚寅)
壬寅日庚戌時刑妻尅子若春生平夏冬吉辰丑未月
　貴
　(庚戌太守/己丑)　(戊戌布政/甲子)　(戊子沈幾解元進士/壬戌  知州)
壬辰日庚戌時夏月不富則貴春平秋穩冬辛勤勞苦
　或為僧道有財破刑
　(原闕/)
　
壬午日庚戌時祿馬同鄕壬自坐祿有庚辛制甲乙為
　貴辰戌丑未年月吉申月學堂文貴大顯亥子水旺
　透壬主㐫午戌透戊煞旺亦㐫(一云/)名利進退駁雜
　(乙亥張守直尚書/甲申)　　　(丙戌丞相/壬辰)　(戊子侍郎/壬戌)
　(壬辰知縣/辛亥)　(戊子都督/乙丑)　(丁夘白手成家無子/辛亥)
壬申日庚戌時通火木月氣富貴不通行通運亦好丑
　戌年月大貴
　(丙子進士/丁酉)　(丁酉胡頥尚寶丞/戊申)　　　(癸巳進士/甲子)
　(丙戌蔡茂春會元三河縣籍閩縣人/辛丑  一松江生員一江南僧命同)　(戊申元戎/戊午)
壬戌日庚戌時不利妻主被妻妾害反覆成敗純戌貴
　寅丑武職申月長生學堂修文多貴亥月建祿干透
　財官夘月傷官干透財星俱貴未月雜氣財官丑戌
　相刑吉
　(丙戌太守/庚寅)　(戊辰太守/庚申)　(辛未太守/丙申)　(丙戌元戎/己亥)
　(己未尚寳/甲戌)　(戊戌守備/乙夘)　(丙午進士知縣以失城/己亥  棄市)
　　　(淸濁難分局/少年若發福)　　　(運拙等時來/財庫鑰匙開)
　　　壬庚相逢戌時生　庫有財官鎖閉門
　　　究竟無頭多反覆　功名到底似浮雲
壬日時逢庚戌支干倒食難容財官印綬庫内封無鑰
不能取用丑酉辰逢作福更逢丁巳成名但怕尅害過
刑衝駁雜如常之命
　　六壬日亥時斷
　　　六壬日逢辛亥時　印祿相隨最是奇
　　　財官不見無衝破　得路青雲報爾知
壬日辛亥時日祿居時無尅破有倚托柱中不見財官
　富貴顯達行東運大貴若通氣减福南方運不貴巨
　富
壬子日辛亥時主父母不得善終後發不富亥夘年月
　文章進身大貴(又云/)木命貴土命有財
　(丙申何洛文禮部/辛丑  侍郎)　　　(癸巳御史/壬戌)　(庚寅太尉/壬午)
　(癸丑饒景暉南兵/壬戌  部侍郎)　　　(壬子進士/壬子)　(丁夘㓙/壬寅)
　(甲辰貧/丙寅)
壬寅日辛亥時艱難中發未月雜氣財官敦厚中年貴
　五十後終亥月東南運方面
　(己未李幾尚書/丙子)　　　　(乙未凌相都憲/庚寅)
　(己夘大參/辛未)　(己夘御史/甲戌)　(丁酉進士/乙巳)　(乙巳舉人/乙酉)
　(丙戌都司/甲午)　(己夘選郎/乙亥)
壬辰日辛亥時秀貴惡死午月干頭無己土青雲得路
　若有甲合為去官畱煞三四品貴酉月亦貴
　(丁亥蔡魯公/壬寅)　　　　　(一命同十/九歳溺死)
　(己未趙王縊死/乙亥)　　　　(甲申侍郎/乙亥)　(己酉長史/乙亥)
　(丁巳蘇志臯都憲/辛亥)　　　(辛夘太守/辛夘)　(己巳解元/丁夘)
　(癸巳郜光先兵部尚書/乙丑  死後破棺被戮)　(壬寅王學夔尚書壽九十/戊申  三)
　(己夘㐫棍/丁丑)　(甲戌夭/乙亥)　　(己丑即死/乙亥)
壬午日辛亥時平丑月風憲寅月祿馬同鄕行金水運
　方面戌月東北運四五品丑午僧道官命
　(癸巳朱希周狀元尚書/己未)　(丁丑潘晟榜眼尚書入閣/丁未  辭)
　(己未尚書/乙亥)　(丁亥司徒/己丑)　(乙丑僉憲/己丑)　(乙夘舉人/己丑)
　(戊子主事/丙辰)　(壬午給諫/庚戌)　(戊申進士/壬戌)　(己巳進士/甲戌)
　(辛亥鄒元標冡宰/丁酉)　　　(甲申褚太初檢討以富/丙寅  賈禍棄市)
　(庚戌甲部/丙戌)　(壬子京卿/辛亥)　(庚申王佐侍郎/戊子)
壬申日辛亥時貴辰戌丑未雜氣財官吉年月干無己
　土入日祿格酉月申夘年行東北運顯貴
　(壬申劉安峯尚書/丙午)　　　(乙夘御史/辛巳)　(乙丑御史/癸未)
　(丙子陳炌左都掌院/丁酉  江右人)　　(一南京人/平常命同)　(甲子御史/乙亥)
　(己巳給諫/甲戌)　(庚子進士/壬午)　(庚辰主事/己夘)　(辛酉侍郎/丁丑)
　(辛未舉人/壬辰)　(庚戌舉人/己丑)　(丁未楊起元翰林侍郎/庚戌)
壬戌日辛亥時少年富貴亥申巳戌年月一二品貴純
　戌水火運金紫
　(甲午胡錠侍郎/丙寅)　　　　(癸亥黄養蒙侍郎/乙丑)
　(壬子大理/己酉  卿)　(辛酉布政/辛丑)　(丙申周用都憲/戊戌)
　(壬寅韓雍都憲名臣/辛亥)　　(甲申副使/丙子)　(丙寅大參/辛丑)
　(甲寅郎中/乙亥)　(庚午御史/壬午)　(丁巳舉人/丙午)　(己夘參將/丁夘)
　(丁未魏允中閣老/壬辰)
　　　(祿馬交通局/無刑衝尅破)　　　(時來名利全/平地可登仙)
　　　壬辛會遇亥時推　白玉休嫌出見遲
　　　長生祿馬無刑破　抛却麻衣掛紫衣
壬日時臨祿馬又為印綬同鄕水從金木自然强此命
極髙為上癸乙暗合咸福無衝破顯文章積玉堆金滿
屋堂蔭子封妻之象
　　六癸日子時斷
　　　六癸日生時壬子　青雲得路最為奇
　　　若無己土衝尅破　自有功名顯達時
癸日壬子時日祿歸時癸水子上建祿若年月干支無
　戊巳午未字刑衝破害三元有倚托通月氣者文章
　秀麗官職顯達若通木氣月亦貴如柱透己有甲合
　亦貴否則反覆
癸丑日壬子時午寅乙丑己丑年月文職四五品通身
　旺木氣月無戊巳午巳字顯貴未風憲巳午進士忌
　壬寅乙未庚戌月俱刑乙丑月下賤
　(壬戌太守/戊申)　(壬子御史/癸丑)　(庚辰主事/辛巳)　(癸巳進士/庚申)
　(辛夘進士/辛丑)
癸夘日壬子時時日相刑傷妻尅子近貴無己土威權
　若亥己俱全進士烏府年月純寅傷官生財非大貴
　即大富忌甲辰月㐫刑孤丙申月㐫惡死己丑月刑
　(壬寅極品/壬寅)　(一富/命同)　　　(壬寅戴燿尚書/庚戊)
　(壬午舉人/癸丑)　(乙酉南科/戊寅)　(癸亥貧/癸亥)　　(戊午㐫/辛酉)
癸巳日壬子時春夏發財福辰戌丑未不貴終富忌戊
　寅月遭刑戊申月受刑己酉月乞丐
　(丙寅御史/丙申)　(庚寅副使/乙酉)　(戊申湯封君子賓尹會元/庚申  榜眼)
　(癸丑一褚國賢武進人癸酉丙戌科主政/乙丑一魯史餘姚人辛夘甲辰科主政)
　(己未憲副/丁丑)
癸未日壬子時申酉月貴戌亥大富貴寅夘孤辰巳㐫
　忌壬申月身不全㐫庚辰月㐫刑乙丑月失土㐫死
　(癸亥徐階探花閣老/壬戌)　　(乙酉太守/戊子)　(癸未安撫/甲子)
　(甲午序班/丁丑)
癸酉日壬子時行藏進退少子難為妻家忌丙寅月不
　全尸死乙巳月大破㐫死丁酉月自縊死
　(癸酉徐陟大理卿/戊午)　　　(乙酉御史/丙戌)　(辛未舉人/庚子)
　(辛酉三品/庚辰)　(庚辰舉人/辛巳)　(己巳諫垣/甲戌)
　(丁酉徐元泰尚書/壬寅)　　　(壬午髙郵州同以河工棄/戊申  市)
　(甲子明神宗皇后/乙亥  天月德全)
癸亥日壬子時貴亥月生飛天祿馬登科甲第大貴又
　癸禄居子壬禄居亥日時互換三四品貴忌戊寅月
　死不全尸戊申月孤貧己酉月孤苦
　(癸亥老彭身歸冬/甲子  旺故壽)　　　(丁巳張禎閣老/癸夘)
　(乙酉宋日克都憲/庚辰)　　　(甲戌太守/丁丑)　(乙丑舉人/戊子)
　(癸巳貢死/癸亥)
　　　(得祿生財局/時來名利順)　　　(沈潜外處通/富貴顯家風)
　　　日祿歸時局中得　食神喜遇怕刑衝
　　　傷官莫道傷財運　官不加兮財不豐
癸日時臨壬子名為歸祿格同家門白屋也崢嶸𤣥武
當權祿重水淸寶瓶益盛文章博覽多通榮遷來歴紫
薇封甲午寅亥破動
　　六癸日丑時斷(以下六癸日所忌月分/同上斷六癸時併論)
　　　六癸日生時癸丑　支中暗鬼有刑傷
　　　月通身旺防妻損　丑巳遥合貴異常
癸日癸丑時支得隱鬼癸以己為偏官丑中有暗巳得
　位癸以丁為妻丑中丁火無氣若通身旺比肩之月
　防損妻財柱丑寅多以寅刑己丑合己刑合出巳中
　丙戌為財官須干頭無戊己字大貴忌己未夘破格
癸丑日癸丑時丑遥巳中丙戌為財官若生丑寅申子
　酉三合年月主妻賢子孝榮貴特達火土運㐫金水
　運吉(一云/)孤中失土貴
　(癸巳張瓉尚書/壬戌)　　　　(辛丑孫恩侍郎/辛丑)
　(丙申王家屏閣老山西/辛丑  山陰人)　(一寒儒闕/人命同)　(甲午主政/丙寅)
　(壬午宋纒都憲/壬寅)　　　　(辛未大參/己亥)　(癸丑尚書/癸亥)
　(丙戌給諫/辛夘)　(癸酉郎中/癸亥)　(戊寅元戎/戊午)　(壬戌中丞/癸丑)
　(庚申大參/庚辰)　(庚申于仕廉南太僕卿/乙酉)
癸夘日癸丑時日貴格身孤尅主貴丑寅辰年月干支
　無戊巳己午夘字極品
　(丁丑翁大立尚書/甲辰  浙人)　　　(一中州生/員命同)　(甲寅大貴/丙寅)
　(丙子司訓/庚子)　(壬辰伯/己酉)　　(癸夘伯/戊午)　　(己丑刑人/丁丑)
　(乙夘大參/壬午)
癸巳日癸丑時福德秀氣格學問聰明英才特達貴若
　純丑巳年月大貴
　(戊戌王基尚書登州人/甲子)　(戊子知州/甲寅)　(一武生/命同)
　(戊午發貴/癸亥)
癸未日癸丑時子丑寅年月貴中年富夘月行金水運
　極品辰戌四庫全大貴(一云/)先賤卑中年方貴尅父
　母
　(甲戌太傅/辛未)　(乙丑布政/戊子)　(壬戌進士/庚戌)　(戊寅舉人/丙辰)
　(癸亥七子/壬戌)　(丁未進士/壬寅)　(己酉甲部無子戊戌卒/丙寅)
　(庚申進士/甲申)
癸酉日癸丑時福德秀氣格學問淵源行藏進退難為
　妻家(一云/)刑獄貧賤若年月子己干透庚辛是月隱
　三奇年得祿印貴當一品
　(癸丑傅石淵都憲/辛酉)　　　(甲子吏科/丁丑)　(癸夘駕部/乙夘)
　(乙未朱賡閣老/甲申)　　　　(己巳錢象坤閣老/壬申)
　(丙子甲部/癸巳)　(丙申大參/丙申)
癸亥日癸丑時拱祿格怕衝破填實柱無子己午未字
　大貴寅午戌月南方運六七品
　(癸夘柯潜狀元/乙丑)　　　　(庚寅余申狀元/戊子)
　(丁丑樞密/癸丑)　(丁未丞相/癸夘)　(辛未大參/戊戌)　(乙丑御史/己丑)
　(乙丑都憲/甲申)　(己亥成憲檢討/庚午)　　　　(己卯主事/丙寅)
　(庚午進士/壬午)　(乙巳太后/戊寅)　(丁酉進士/乙巳)
　　　(庫藏金櫃局/無匙空鎖閉)　　　(未字見匙開/晚景稱心懷)
　　　陰水重重時庫收　少年難發莫强求
　　　筭來受過中年後　安坐髙堂任白頭
癸日時逢癸丑水流金局盈衝庫逢戌未祿財豐不過
空乏難動無匙少年不顯有匙祿馬和同運來何用苦
勞心發達門庭大慶
　　六癸日寅時斷
　　　六癸日生時甲寅　刃復官祿减精神
　　　柱中無有庚申字　刑合財官是貴人
癸日甲寅時刑合財官癸以丙為財戊為官寅刑出巳
　中丙戊為財官若柱無官煞及刑衝破害損格貴有
　庚申戊巳字無制伏不貴
　(原闕/)
癸丑日甲寅時本貴丑中有辛金减其分數純水年月
　官至一品秋生印綬亦貴辰月行東運貧下純申破
　寅㐫
　(壬申髙拱閣老無子/癸丑  中州人)　　(一生員浙/人命同)　(乙巳大貴/己丑)
　(壬午石茂華侍郎/戊申)　　　(丙子知縣/辛夘)　(庚辰舉人/壬午)
　(己未憲長/甲戌)　(壬午宋纁冡宰/壬寅)
癸夘日甲寅時亥夘木月至貴寅夘年月刑合格侯伯
　寅亥四品寅月西運金紫丑戌辰巳亦貴
　(癸酉蔡清祭酒/己未)　　　　(庚戌學士/癸酉)　(乙亥都督/丙戌)
　(己未曾銑都憲㐫死/丁丑)　　(乙亥副使/戊寅)　(辛夘元戎/庚子)
　(癸丑大參/甲寅)　(癸酉大參/辛酉)　(癸丑運使/辛酉)　(乙亥進士/戊子)
　(庚申貴/戊子)
癸巳日甲寅時平通身旺月大貴忌戊己庚申字歲運
　同　　　　　　　　　(甲子吳嶽尚書/壬申)
　(乙夘楊宜侍郎/丙戌)　　　　(戊寅杜拯侍郎/戊午)
　(癸亥給諫/甲子)　(庚辰御史/丁亥)　(庚辰舉人/乙酉)　(癸酉甲部/甲子)
　(癸丑貧瞽夭上元人/乙丑)　　(甲辰司道屢㐫/乙亥)
癸未日甲寅時主秀實中年貴顯若生己未己巳年月
　武貴
　(甲子廉使/癸酉)　(癸未富/丁巳)　　(壬午銓部/戊申)　(壬午進士/甲辰)
　(辛亥布政/甲午)
癸酉日甲寅時金神格寅午戌月結火局貴顯特達官
　至二三品忌丑年不貴己未亥子年月富壽辰丑干
　透甲丁者㐫(一云/)津梁髙賢
　(辛亥尚書/丁酉)　(甲戌侍郎/甲戌)　(乙未撫翰/甲申)　(戊戌大參/甲寅)
　(癸亥省魁/甲子)　(甲子知縣/甲戌)　(己丑沈位庶吉士壬申年/己巳  溺死)
　(戊申少卿/庚申)　(己巳解元/戊辰)
癸亥日甲寅時子丑未申月進士運行金水風憲夘戌
　年月地支六合貴(又云/)貴中㐫死
　(壬子學士/癸丑)　(乙未節度/癸未)　(甲辰御史/丁夘)　(辛未知縣/庚子)
　(丙申解元/乙未)　(丙戌進士/丙申)　(癸巳貴/壬戌)　　(丁亥貴/癸亥)
　(丙子太監/癸巳)
　　　(日出烟霞局/常人添厚福)　　　(否極泰來亨/君子進前程)
　　　甲寅癸日戊丙開　少年未遇且沈埋
　　　若還四柱無衝破　平步登雲到省臺
癸日寅時尅應支干相合光榮若無壬巳戊庚申必然
財祿豐潤運至皇州顯達文章虎榜標名但逢一字稍
空衝尅子傷妻剝俸
　　六癸日夘時斷
　　　六癸日生乙夘時　長生之地遇食神
　　　若無午酉兼辛巳　福壽雙全祿位人
癸日乙夘時食神干旺癸以乙為學堂食神夘上癸水
　長生乙坐祿柱中無巳破辛奪午酉刑衝通月氣有
　倚托主聰明有壽居官食祿若有巳土不貴春月生
　北運顯達
癸丑日乙夘時辰丑月髙貴(一云/)少賤中年貴
　(乙丑侍郎/己丑)　(甲寅舉人/丁夘)　(壬寅龍宗武少參謫戍/戊申)
　(甲辰縣尹/丙寅)
癸夘日乙夘時艱難生寅夘月傷官格難言富貴未戌
　年月技藝近貴辰丑吉己丑丙子㐫
　(戊午林志學士/庚申)　　　　(癸夘司業/丁巳)　(庚午進士/己丑)
　(甲寅運使/辛未)　(庚辰舉人/庚辰)　(丁夘舉人/甲辰)
　(丙申一品夫人/辛丑)
癸巳日乙夘時財官雙美春傷官夏財旺秋印穩冬平
　常如丑午子亥年月官至三四品乙亥乙酉殘疾
　(丁丑侍讀/己酉)　　　　　　(己酉張嘉善尚書/庚午  即墨人)
　(庚戌丁此吕大參謫戍/壬午)　(丙辰卿/己亥)
癸未日乙夘時寅亥夘未月傷官傷盡剛斷平常辰戌
　申子月貴
　(甲戌閣老/壬申)　(壬辰學憲/辛亥)　(己亥御史/戊辰)　(己酉進士/甲戌)
　(庚申進士/戊子)　(乙丑趙帥尹探花/己丑)
癸酉日乙夘時申子辰月貴寅午戌中亥夘未平己酉
　丑富
　(己夘太守/戊辰)　(癸亥郭應聘尚書/甲申)
癸亥日乙夘時辰巳月風憲
　(庚寅大參/己夘)　(己亥學憲/丁巳)　(乙未進士/庚辰)　(庚子御史/癸未)
　(己丑曹勲會元探花/丙子)　　(丁未侯/庚戌)
　　　(文星食祿局/壬庚如興旺)　　　(聲名到處聞/君子至公卿)
　　　乙癸相逢旺食支　天工造物本無私
　　　運行自有髙人薦　手攀丹桂上雲逵
癸日時逢乙夘貴人食祿之鄕玉堂乙夘位侯王便是
金門將相君子文章播發常人財祿盈箱甲寅辛酉頗
安常富貴榮華大享
　　六癸日辰時斷
　　　六癸日生時丙辰　偏官無氣未為貧
　　　若無木氣通其局　定是清髙福祿人
癸日丙辰時身坐官庫癸用戊巳為官辰上土墓為官
　庫見丙為財辰為水局丙火無氣癸水合局柱無甲
　破官損庫主貴
癸丑日丙辰時平辰戌丑未月財官有氣貴(又云/)財孤
　(丁丑舉人/辛丑)　(乙巳少卿/戊寅)　(丙寅駙馬/壬辰)
癸夘日丙辰時孤獨難為椿萱有財帛貴人欽敬夘亥
　年月日貴格午戌九品至五品寅月行南運風憲
　(戊辰吕光洵尚書/庚申  無子)　　　(戊寅都督無子/甲寅)
　(甲子大參/戊辰)　(辛巳太守/甲午)　(庚辰沈同和丙辰會元因/丁亥  假文革戍)
　(甲戌舉人/丙寅)
癸巳日丙辰時子月生南方山明水秀地方髙貴子未
　年月富厚戌夘近侍未戌申儒官
　(癸亥咸寧侯仇鸞/丙辰  破棺梟示)　　　(乙未尚書/己丑)　(癸夘侯/辛酉)
　(己丑布政/戊辰)　(辛丑御史/辛丑)　(己巳傅夏器會元官郎中/己巳  壽髙)
　(壬子舉人/壬寅)　(丙辰舉人/壬辰)　(癸酉府尹/壬戌)
癸未日丙辰時髙寅夘未月平常辰戌丑月吉巳月財
　官俱旺貴
　(丙辰宫詹/壬辰)　(辛夘同知/壬辰)　(壬寅少參/辛)
　(癸亥憲長多子/壬戌)　(辛夘僉憲/壬辰)　　　　(甲辰舉人/乙亥)
　(己巳熊廷弼經畧侍郎/丙寅)
　(丁未一汪道亨尚書己夘癸未科婺源人/壬子一林學曾少卿壬辰科晉江人)
　(丁酉楚王/戊申)　(壬戌大參/戊申)
癸酉日丙辰時孤貴己酉丑月貴寅夘不吉子午富戌
　月大貴
　(戊申韓文/庚申  公)　(丁亥秦鳳山尚書/庚戌)　　　(丁巳舉人/庚戌)
　(甲寅林瀚尚書/戊辰)　　　　(甲戌例貢/壬申)　(丁丑富/癸丑)
　(辛亥饒位進士/己亥)　　　　(乙丑李柄巡撫/乙酉)
　(辛亥卿/己亥)　　(丁夘夭/壬子)
癸亥日丙辰時柱無甲木破損官庫貴運南
　(丙子樞密/辛夘)　(乙亥武貴多㐫/丁亥)　　　　(丁夘侯/戊申)
　(庚戌發財㐫死/壬午)
　　　(玉出藍田局/鑰匙逢夘戌)　　　(休嫌出現遲/財祿自天隨)
　　　癸日丙辰官庫閉　財星雖透却無氣
　　　官要匙開財要興　柱逢夘戊方為貴
癸日丙辰時遇庫中鎖閉財官要逢夘戊鑰匙開守祖
六親阻碍暗有食神相助空乏虚度資財先貧後富命
中排改祖重興漸快
　　六癸日巳時斷
　　　六癸日生時丁巳　貴地逢財遇暗官
　　　有托就看財祿盛　無依必定福偏殘
癸日丁巳時癸合財官癸用丙為財戊為官庚為印己
　為天乙貴人巳上庚金長生丙戊建祿癸水受胎若
　有倚托通水氣月貴不通水氣平常時逢三奇大抵
　發於晚年
癸丑日丁巳時先貧後富行火水運發達
　(癸酉太守/癸亥)　(辛巳舉人/甲午)　(庚戌少卿/己丑)　(庚戌乙部/甲申)
　(庚寅侯恂户部尚書/戊寅)
癸夘日丁巳時若子月身旺財旺貴顯
　(辛酉僉憲/辛夘)　(庚申中書/丁亥)
癸巳日丁巳時財官雙美子月貴火月富天干透土地
　支午未主大權貴純丑極品(一云/)賤中貴(又云/)貴中
　血光死
　(庚辰劉章尚書/丁亥)　　　　(戊午翁萬達尚書名臣/己未)
　(辛夘許誥學士/辛丑)　　　　(乙丑李迨侍郎/己丑)
　(戊辰府尹/辛酉)　(丙戌鴻臚/甲午  卿)
癸未日丁巳時寅午戌月身財旺顯秋冬祿旺傷殘疾
　(丁夘路可由都憲/辛亥)　　　(甲午陳克宅進士/丁夘)
　(丁酉舉人/戊申)
癸酉日丁巳時先貧後富己酉月官印俱旺亥夘未食
　傷生財貴顯午戌財旺亦吉
　(甲午李傑尚書/己巳)　　　　(辛夘少卿/辛夘)　(辛巳太守/乙未)
　(壬子楊維聰狀元/辛亥)　　　(丙子副將/丁酉)　(庚子憲副/乙酉)
　(辛夘劉瑊榜眼/辛夘)　　　　(辛丑大參/丁酉)
癸亥日丁巳時刑害春夏月生好秋印綬吉冬平常庚
　寅年月武貴
　(辛未大參/戊戌)　(甲子太守/丁夘)　(壬子御史/己酉)　(丁夘舉人/乙巳)
　(乙未王琁都憲/壬午)　　　　(甲午太守/丙子)
　　　(鳳落荆山局/得志遇良工)　　　(石中隱美玉/不貴即富足)
　　　巳時祿馬同爭先　造化無私産大賢
　　　刑衝减半無空尅　運至聲名揚九天
癸日時臨丁巳貴人祿馬同鄕三重蛇馬正朝綱玉殿
金堦來往壬亥申寅减半只愁運落空亡果無衝尅與
刑傷舞拜鳳凰池上
　　六癸日午時斷
　　　六癸日生時戊午　化火臨時帝旺鄕
　　　運喜東南木火地　為官清正祿榮昌
癸日戊午時化氣成火局癸合戊化火午上帝旺合局
　而貫身旺不化癸水地方之氣引到南方癸水無氣
　貴而壽促東方運吉
癸丑日戊午時財厚南運主貴壽促東運吉
　(丁未進士/丙午)　(丁夘舉人/丙午)　(乙亥知縣/丁亥)
癸夘日戊午時申子辰亥月身旺不化平常夘戌月貴
　(丙申顧東階侍郎/乙未)　　　(庚申進士/癸未)　(甲午知縣/壬申)
癸巳日戊午時中年大富若行東運貴顯申未月亦貴
　(甲戌富貴/丙寅)
癸未日戊午時寅午戌化火合局貴顯
　(壬午御史/辛亥)　(癸亥給諫/甲寅)　(壬戌進士/戊申)　(甲午大參/己巳)
　(癸酉官生/癸亥)　(壬申周起元御史/丙午)　　　(丁亥大參/壬寅)
　(己酉進士助敎/庚辰)
癸酉日戊午時主傷妻家財有始無終子年子貴而無
　祿行南運好(又云/)破祖㐫敗
　(丁亥金澤尚書/庚戌)　　　　(庚申林雲同左都御史/戊寅)
　(乙夘左都/辛巳)　(丁巳府尹/壬子)　(己亥知縣/丙子)　(乙酉進士/庚辰)
　(壬寅進士/甲辰)　(己未御史/甲戌)　(丁夘甲部/戊申)
癸亥日戊午時貴未月東方運金月有制俱貴顯
　(戊申極貴/庚申)　(癸亥雙瞽/癸亥)　(癸亥以子封一品/乙夘)
　(乙巳舉革/甲申)　(甲寅進士/甲戌)　(戊寅舉人/戊午)
　　　(將星扶祿局/衝破合平常)　　　(財旺生官祿/奔走財不足)
　　　將星扶祿命髙低　見愛於人是與非
　　　得志退毛雞化鳳　虎卧平坡被兔欺
癸日時逢戊午天元既濟之方化為真火顯威光灾難
消除福長壬會甲寅减半是非成敗難防六親不睦暗
刑傷難得資財富旺
　　六癸日未時斷
　　　六癸日生時癸未　鬼旺身衰福不齊
　　　月氣不通無救助　平常衣祿有相虧
癸日己未時鬼旺身衰癸以己為鬼未上明暗二巳得
　坐專位癸水無氣渾濁不清反復成敗若通月制又
　不通水氣者平常癸屬腎與膀胱為腑患腰膝下部
　之疾或腎經所循脉路生癰癅
癸丑日己未時髙年月俱丑貧薄辰戌丑未土旺主目
　疾貧賤通金木水氣貴午月東北運六七品貴(又云/)
　刑破
　(甲辰元帥/甲戌)　(壬辰舉人/丙午)　(丙子徐閣老命婦/丙申)
癸夘日己未時子己未年月二品己寅字刑六親
　(壬子張經尚書/丁未  㐫終)　　　　(丁巳大參/壬子)　(壬戌進士/庚戌)
癸巳日己未時財官雙美柱無戊土有夘木合局作時
　上偏官有制貴
　(戊寅布政/庚寅)　(戊辰御史/乙夘)　(庚午通判/癸未)　(癸未推官/己未)
　(癸亥徐可求川撫/戊午)
癸未日己未時髙春偏官有制吉夏平常秋冬身旺申
　月行木運顯貴己辰年六卿(又云/)刑傷
　(壬戌葉鏜侍郎/戊申)　　　　(己夘進士/丁夘)
癸酉日己未時寅己申酉丑戌年月貴
　(壬寅毛伯温尚書/丁未)　　　(戊寅舉人/甲寅)
癸亥日己未時貴未月生忠孝雙全官至風憲如煞官
　混雜恐終在外亥年月貴
　(丁夘李東陽閣老/丁未)　　　(丙子進士/乙未)　(庚辰通判/丁亥)
　(癸丑大參/庚申)
　　　(苦盡甘囘局/少年難得遂)　　　(未遇受奔波/離祖可成家)
　　　偏官暗鬼庫中埋　險難驚憂不聚財
　　　丑戌相逢鑰匙吉　旺中發福定無灾
癸日時臨己未庫中耗鬼身衰不逢夘戌鑰匙開鎖閉
不能通泰花落重榮結子雙親鴈侣難諧縱然先貧後
富來棄舊迎新無礙
　　六癸日申時斷
　　　六癸日生時庚申　官星印旺在其支
　　　柱中無巳丙寅巳　自有榮華富貴時
癸日庚申時作專印合祿癸以戊為正官庚為正印申
　上庚旺戊生以申合己中戊丙癸日得財官若有倚
　托柱中無財及破害刑衝官印主貴柱中有財行財
　運反復進退少貴
癸丑日庚申時辰戌丑未年月文章冠世官至三品子
　月坐祿亦吉
　(乙酉丞相/癸未)　(庚子韓淮侍郎/戊子)　　　　(戊申侍郎/甲寅)
　(丙申元戎/乙未)　(庚戌大參/己夘)　(己未大參/甲戌)　(戊戌副/乙丑)
　(壬午員外/庚戌)　(癸酉同知/乙丑)
癸夘日庚申時夘月作合祿格西北運貴金紫申月東
　北運風憲庚辰庚戌年月正官格貴辰月金水運七
　品貴
　(癸丑韓尚/庚申  書)　(甲午盛應期都憲/甲戌)　　　(乙夘指揮/甲申)
癸巳日庚申時貧亦是合祿格未月生問學有成西北
　運貴行東北運亦貴
　(辛酉侍郎/丙申)　(戊子受封/丙子)　(一主簿/命同)
　(甲午舉人/辛未)　(丁酉兩司/丙午)
癸未日庚申時柱有甲寅乙夘巳與甲合乙與庚合妻
　賢子孝榮華在後酉申年月三四品秋生行木火運
　二三品亥夘文進貴
　(乙酉丞相/癸未)　(乙丑少卿/丙戌)　(乙未進士/乙酉)
癸酉日庚申時夘酉戌寅年月貴申酉火木運大貴
　(庚午丞相/乙酉)　(庚戌元戎/戊子)　(庚戌元戎/壬午)　(壬申舉人/壬子)
癸亥日庚申時性平身孤夘未月飽學貴命申亦貴子
　申近侍有權(一云/)少貧好學有才幹
　(丁丑侍郎/壬子)　(癸夘貴/庚申)　　(乙酉貴/乙酉)　　(甲戌評事/丙子)
　(癸未通判/乙丑)
　　　(金烏大陽局/柱中無尅破)　　　(騰空向九霄/名譽鎮皇朝)
　　　癸日庚申仔細推　禹門深處見龍飛
　　　文章得助雄威力　柱合財官世所希
癸日庚申時正印綬齊合官星亥寅申丙巳刑衝離合
立身不定無破黄甲顯姓常人財祿安寧果無刑害與
灾星便是錦雞化鳳
　　六癸日酉時斷
　　　六癸日生時辛酉　自身失地更何有
　　　支中明暗被辛傷　無助利名終不就
癸日辛酉時明暗梟神癸見辛為倒食酉上辛建旺癸
　失地若無倚托救助者遇貴生涯有倚托則吉
癸丑日辛酉時秋月印綬格行官煞運吉冬福祿雙全
　子寅年月干頭無戊巳字貴
　(乙丑侍郎/己丑)　(辛酉馮京狀元/辛夘)　　　　(甲子監丞/丙寅)
　(己亥唐九經進士知縣/壬申)　(丁巳進士/丙午)　(甲申乙部/乙巳)
癸夘日辛酉時日貴格辰戌丑未月貴子夘年月大貴
　己午亦貴(又云/)不利妻子
　(丁酉明穆宗一云丙辰時在位/癸夘  七年三十七歲)　　　(辛酉元戎/庚子)
　(庚子嚴嵩閣老此老無子世蕃其妻姪也晚被大禍/己夘  皆此兒所致惜哉以余論之殊不足惜)
　(壬午仕丘劉封君二子/癸丑  元震元霖)
癸巳日辛酉時孤寅夘年辰戌丑未月貴子午夘酉中
　貴寅申己亥最貴
　(甲申主政/乙亥)　(辛巳馮保太監水敗/己亥  酉時主結果)
癸未日辛酉時春貧夏先難後易秋吉冬貴
　(己亥郎中/丙子)　(甲子學士/己巳)　(甲寅都事夀三十五/癸酉)
　(壬辰主政/己酉)
癸酉日辛酉時申酉月印綬多能守祖破妻家子巳年
　月干透庚辛祿貴印綬俱全貴不可言寅戌腰金午
　亥大貴丑月煞重㐫夭
　(庚子明成祖/辛巳)　　　　　(戊午樞密/庚申)　(壬子布政/辛亥)
　(甲子郎中/乙亥)　(己亥御史/辛未)
癸亥日辛酉時戌月行東南運金紫東北風憲子月建
　祿年遇財官大貴
　(癸亥明神宗享國/辛酉  四十八年)　　　(戊寅倪啟祚/甲子  翰林)
　(壬午副使/壬子)
　　　(鴻鴈失羣局/六親亦少靠)　　　(親族各西東/守祖不成宗)
　　　天元是癸時辛酉　用盡心機度日忙
　　　官印相生逢印合　胸中便富且如常
癸日辛酉時遇倒食偏印難禁柱中無依且安貧財官
月遇亦稱只怕癸水失地不能驅駕奚勝六親骨肉各
西東一生勞苦之命
　　六癸日戌時斷
　　　六癸日生時壬戌　支内正官生財庫
　　　月兼有救貴多成　倚托若無終不富
癸日壬戌時水火既濟癸用丙丁為財戊土為官戊與
　癸合旺為人智謀通月氣有倚托者貴不通平常通
　火土月氣富貴雙全運氣通亦吉
癸丑日壬戌時刑亥月土厚地方上貴辰申年月南方
　運狀元五月南運風憲若春秋生南方運八九品
　(庚午平章/戊寅)　(辛巳僉憲/戊戌)　(庚子焦竑狀元/戊子)
癸夘日壬戌時日貴格寅巳年月干透戊丁財官而旺
　大貴有權夘辰丑午子等年月文貴酉戌金土運五
　六品
　(戊寅于忠肅公謙/丁巳)　　　(壬午僉憲/癸丑)　(壬辰縣尹/壬寅)
　(丁巳舉人/丙午)　(乙夘舉人/壬申)
癸巳日壬戌時財官雙美春平夏秋冬貴辰丑未寅酉
　年月都憲
　(癸酉都憲/甲寅)　(己未陳士賢都憲/丁丑)　　　(辛酉進士/庚子)
　(庚午楊太傅公夫人侍郎公/丁亥  母壬午年終)　　　　(壬申甲部/庚戌)
　(戊辰張以誠狀元丙/乙夘  辰年卒)
癸未日壬戌時刑巳月生三四品子庚年月近侍貴
　(丙寅林廷機尚書/癸巳)　　　(甲寅舉人/庚午)　(丙辰大富/辛丑)
癸酉日壬戌時亥子月才智髙貴妻賢子孝春平常夏
　財官秋印綬俱吉辰丑刑衝戌庫貴富兩全戌月東
　南運武貴
　(癸巳洪承疇閣老/壬戌)　　　(辛夘右方伯/丙申)
　(壬申進士/戊申)　(壬申舉人/丙午)
癸亥日壬戌時春生傷官見官夏財旺秋冬吉名利有
　成戌辰月行亥子運貴子月行西南運金紫
　(辛未何維栢尚書/庚子)　　　(乙亥金立敬學憲/丁亥)
　(甲子御史/丁丑)　(癸夘進士/甲子)　(己夘都閫/丁夘)　(甲辰御史/丙子)
　(癸未甲部/癸亥)
　　　(田䑕船倉局/鑰匙逢辰丑)　　　(運拙且奔波/晚景福財多)
　　　天乙壬癸戌時排　庫内財官等鑰開
　　　不遇刑衝空鎖閉　少年難發更生灾
癸日時逢壬戌就中倉庫盈餘將星天德兩相扶辰戌
鑰匙開助土旺長流水局六親恩處成疎不遇空亡有
增餘中未榮華享福
　　六癸日亥時斷
　　　六癸日生時癸亥　祿馬飛天臨旺神
　　　不見官星兼惹絆　必為貴格異常人
癸日癸亥時祿馬飛天格癸水亥健旺癸用戊為官丙
　為財亥中丙戊俱絶癸無財官却亥去衝出巳中丙
　戊飛來就癸為財官柱無戊巳惹絆及官星破祿若
　見庚辛清白而秀為人智慧貴為方面
癸丑日癸亥時作拱祿格己酉丑生福德秀氣午月平
　常夘酉月行南運金紫風憲但難為壽
　(壬子尚書/癸丑)　(癸夘許成名侍郎/癸亥)　　　(癸未進士/辛酉)
　(癸亥一給諫一都憲/癸亥  命同)　　(癸巳張位大學士/甲寅)
　(辛未舉人/辛丑)
癸夘日癸亥時平日貴格寅夘月傷官論行金水運風
　憲辰戌丑未月官旺純夘三品貴辰戌與夘刑主孤
　貧
　(壬申唐汝揖狀元/戊申)　　　(己丑副使/乙亥)　(甲申進士/丁夘)
　(丁未元戎/壬寅)　(庚午給諫/乙酉)　(乙夘太守/壬辰)　(丙申遊戎/庚寅)
癸巳日癸亥時丑月雜氣印綬貴亥子年月行南運貴
　又祿馬同鄕格己申年月大貴
　(癸巳許讃閣老/庚申)　　　　(癸夘進士/甲寅)　(壬寅舉人/壬寅)
　(甲寅寺丞/辛丑)　(癸夘進士/癸亥)　(庚寅貧俗/癸未)　(己亥乙令/乙亥)
　(甲子侯/丙寅)
癸未日癸亥時身下坐財官辰戌丑未月行東北運貴
　秋月東運七八品貴干透正印正官金紫
　(己巳翰林/庚午)　(庚寅給諫/庚午)　(癸丑通判/庚申)　(丁丑解元/丁未)
　(丙申李汶尚書/戊戌  任邱人)　　　　(一孤貧蘇/州人命同)
　(己巳李橒巡撫/甲戌)
癸酉日癸亥時辰戌丑未月生涯遂意酉月行東北運
　八九品貴申月東方運五品
　(癸丑張嗣修翰林/己未)　　　(庚子尚書/丁亥)　(壬辰萬户/壬子)
　(丙戌學士/丁酉)　(辛未進士/戊戌)　(丙子舉人/丙申)　(癸未舉人/甲寅)
　(甲子舉人/辛未)　(癸夘少參/甲子)　(甲辰舉人/壬申)　(戊午南道/丙辰)
癸亥日癸亥時性聰飄逸中年大富冬月生飛天祿馬
　無戊巳子字填實惹絆貴顯不然孤尅為僧道亦主
　清髙年月辰亥干透辛壬無填實巳字有智量大貴
　夘月金紫己丑亦貴
　(壬辰王守仁尚書封/辛亥  新建伯)　　(乙酉宗臣學憲稱才子壽/己夘  三十六無子)
　(癸丑少參/丁巳)　(己夘參議/己巳)　(丙午太守/庚子)　(癸丑陳狀元/癸亥)
　(丙戌劉時秋僉憲壽不/乙未  永九子)　(丁巳侍郎/辛亥)　(癸酉僕射/甲寅)
　(辛丑縣尹/辛丑)　(己丑周延儒癸丑科會元狀元兩次入/丙子  閣癸未年賜死)
　　　(鶯遷喬木局/鑰匙逢尅破)　　　(背暗向明歸/等待羽毛飛)
　　　陰水重重透海波　少年未遇且蹉跎
　　　困龍得志方能化　不遇時來虎卧坡
癸日時逢癸亥敗財帶祿亨通喜遇秋夏忌春冬戊丙
庚木富盛己亥甲丙反復六親大不和同一身不定好
翻騰先敗後成之命
　以上諸命原本十之六增十之四間有一命而兩載
　者傳聞之誤豈曰無之要在知命者以意消息之可
　也
　
　
　
　
　
　三命通㑹巻九
欽定四庫全書
　三命通㑹卷十
　　　　　　　　　　　　明　萬民英　撰
　　　㸔命口訣
大凡㸔命先㸔月支有無財官方㸔其他月令為命也
月取支神年取天干日取天干流嵗取天干大運取支
神年為本日為主如月有正官及偏官而時又入他格
只以月中取他格無用如月令全無可用方㸔他格(古/)
(歌云/)三宫帶格混難詳不曉憑誰是貴方一任三宫皆
帶格除非只得用提綱是也月令用地支假如官星須
要上下干支透出為妙或干透出支中不透主聰俊忌
年與時衝月支日支自衝不妨大運及嵗君來衝月支
則禍凡正官一位乃君子貴人篤厚純粹剛直亷眀年
時有印尤妙多則反主成敗四位純官仕宦虚名凡七
煞一位聰明伶俐二位三位先清後濁四柱純煞有制
貴無制貧凡財一位務要得時富貴成家為人性燥𦂳
急二位性氣减半三位四位耗氣身衰若身旺甚則可
成立弱則勞苦生受凡印不論一位二位四位都好格
中不宜見財破印大凡行好運日干傷流年嵗君干頭
禍輕行不好運日干傷嵗君干頭禍重若巳發過則死
辰戌丑未各有三分餘氣如行午運至未有三分火氣
行子至丑有三分水氣之例不可全作土論凡陽刃格
嵗運最怕衝合太嵗干合日時干者為晦氣煞日時干
支與流年干支同為轉趾煞如庚申日見庚申或庚寅
太嵗之類輕則逺遷重則毁屋破財凡年月日有吉神
要時引歸生旺之處有凶神要時引歸制伏之鄉若時
上帶吉神或凶神亦要年月日上吉者生之凶者制之
月上有用神得祖宗之力時上有用神得子孫之力反
此則否
凡㸔命以日干用為天元是以干為禄日支月攴用為
地元是以支為命假如壬癸日己未月干支透出財官
是也財官論原有原無地支原有財官天干不露出者
不問若地支無財官只是天干透出雖行好運亦不濟
事㸔流年嵗君只用天元若行運雖重地支亦要㸔運
天元人命柱中或有官星或有偏官有制伏太過而運
干見官煞可發運支無財而運干是財亦可為福運支
無煞而運干是煞亦可為禍人命以當生之月為運元
最怕大運並嵗君來衝為禍以當生官星為禄元最怕
衝壞如丁日生人以壬為官而生亥月亥中有壬是丁
之禄若年與時有巳字則衝壞禄元以當生財星為馬
元最怕刼奪如庚日生人以甲乙木為財而生寅卯月
寅中甲木偏財卯中乙木正財若年時有辛字却有争
奪之患嵗運同論凡年干上有日之官星福氣最厚有
日之七煞終身不可除去官星為禄財星為馬行官星
發官行財星發財二者不可缺一各有所用年月上有
財官必生富貴之家祖父根基少年便行官禄運多是
㓜年拜命早發功名年月無財官日時有之則是自已
成立人命以財官為本柱中但得其一亦可發福若四
柱原無官星不入他格年月日時干支財多又行財旺
運亦能成就功名以財旺自能生官須身旺方許年月
無財官㓜年又行不好運多是出身卑微破祖傷父無
見成之福凡命官煞混雜傷官合神重男子犯之躭迷
酒色女人逢之不媒自嫁
凡㸔命專以日干為主取提綱所用之物為命譬月令
以金木水火土為用但有一件取其節氣先後輕重淺
深成局破衝細加考究曰官曰印曰財曰煞曰食神曰
傷官以此六法消息之逢官㸔財逢煞㸔印逢印㸔官
取四者不偏不倚生剋制化為上遇破害休囚為下運
有生有去為福有助有剥為禍亦有用年日時支合成
格局者然皆以月令為用假令月用金只用金用火只
用火十八格内取六格為重用相生定格合局却用年
日時下以推輕重淺深如逢官用印不怕煞是煞局印
印局身還作上局取之逢印㸔煞但有官煞在命行官
煞鄉亦作貴論月令通官柱中遇財財旺生官乃富貴
柱中見財要入財旺運發福但見一煞則以煞為重不
可用財若行財旺運乃財生煞黨作貧賤言凡格以煞
為重
凡命先㸔干神有無尅制支神有無刑衝干支納音有
無戰鬭降伏如甲以寅為禄而寅上有何干甲以辛為
官而辛得何支干不侵支則天乃尊支不犯干則地乃
卑五行不相賊則人乃順四孟不相害則馬乃能馳若
干侵支犯五行相賊又當分别主本有氣無氣有用無
用有救無救成格不成格則干支錯綜五行變化造化
在其中矣(李淳風云/)五行生旺觀福氣之往還五行死
絶在吉神之救助若五行得地納音相生吉神無助亦
榮五行無氣納音相妨縱有吉神不用
凡命天元喜地元有禄如甲巳喜四季乙庚喜申酉丙
辛喜亥子丁壬喜寅夘戊癸喜己午地元喜天元有合
如子丑喜戊寅喜己邜辰喜庚巳喜辛癸午未喜甲壬
申喜乙酉戌喜丙亥喜丁天元地元皆有一生福氣高
崇皆無名利無成壞天元者三十九嵗以前名利難發
壞地元者四十嵗福不如前若天元秀氣坐禄如癸得
子甲得寅之例不貴即富地元忌天元相尅如子丑怕
己寅怕庚邜辰怕辛巳怕甲壬午未怕乙癸申怕丙酉
戌怕丁亥怕戊更㸔喜忌何如不可執定
凡命取干支與納音同類壬子壬午真木己酉己夘真
土丙子丙午真水戊子戊午真火乙丑乙未庚辰庚戌
真金若乙酉日庚辰時為精金丁巳日丙午時為精火
癸亥日壬子時為精水巳丑日戊辰時為精土甲寅日
丁夘時為精木以上遇者俱主富貴若火人丙日辛時
辛日丙時木人甲日巳時巳日甲時土人戊日癸時癸
日戊時水人壬日丁時丁日壬時金人庚日乙時乙日
庚時雖為五行真貴重犯减福
凡命取五行真氣交互如辛亥金人得丁巳土有丁壬
合真木往來有丙辛合真水往來丁巳土人得癸亥水
有戊癸合真火往來有丁壬合真木往來如戊戌癸亥
丁巳辛亥交互真氣全乃宰相命也戊午火得壬子木
中有丁壬真木戊癸真火丙申火得乙酉水中有丙辛
真水乙庚真金庚寅得己邜土中有甲巳真土乙庚真
金如庚寅巳邜庚寅己夘交互全乃兩府命也
凡命先論化氣考五運篇以甲丙戊庚壬合五陰干為
太過乙丁巳辛癸合五陽干為不及太過不及之間有
權存焉考天元變化書又分晝夜如六甲日生木夜生
化土故六戊人得甲取日生為鬼夜生為官用六乙人
日生用金夜生用木故六巳人見之日生為官夜生為
鬼獨六己六庚不變是以五陽干晝生為本體夜生作
化㸔五陰干夜生為本體晝生作化㸔六般陽命男犯
禄鬼倒食須取夜生反凶作吉呼鬼為官倒食為喜神
却以日生為順六般陰命男犯禄鬼倒食須取日主反
凶作吉餘並同前却以夜生為順女人皆反此求之此
晝夜氣象是陰陽配合剛柔體用也
凡命五行下生上曰助氣主一生自享其福上生下曰
盗氣主一生供人之福上尅下曰順主有威勢而制人
下尅上曰逆主多沉滯而難發死絶尤𦂳生旺差慢四
柱納音鬼多主本當時名曰官星乘旺納音財多主本
無氣名曰財多害身
凡命五行貴陰陽相等如兩金見兩木或兩火兩土兩
水之類各自成象方吉若太過不及如三水一木一水
三木等類俱不為福假令金人三金一木金尅木為財
三金争一木是分擘其福多主財物不遂若一金三火
火多金少煎熬太過主一生不閒又如甲人逢三壬三
巳謂之三吞三偶主不吉若逢兩巳兩庚謂之重偶重
傷視三尤凶不貧即夭餘以例推
凡㸔命傷官見官而早死七煞見財夭亡財逢刼盡死
重財破印凶水盛木流終為外鬼食神逢梟死於牢獄
刼重見財死煞旺掛根休亡神七煞衝刑非徒流亦亡
縲絏傷官羊刃重併雖全體而死血光財星見刃財散
人亡生旺死於庫墓庫墓絶於生旺晚有吉運行凶運
未入死卒何分有凶運來吉運未來發福曷論當究進
氣退氣之由更審己發未發之義將來而速進㓛畢以
先歸一生嵗運皆凶年少早死末旬命星得地老壽彌
髙老怕生旺少嫌死絶羊刃逢生多惡死有根煞旺定
凶終春旺火多宜西北庫是歸期夏熒金旺利東南鬼
鄉夀地四刃星重死在正財之下一官貴淺終於陽刃
之中四柱俱傷人自死金神入水溺為灾羊刃倒戈無
頭之鬼煞星叠刃半體之徒制伏中和煞極全而氣死
生扶太過印更旺而身終傷官入墓死晚局最宜觀陽
生而陰死陰死而陽生煞逢三合太過必傾五行之内
宜細消詳
凡㸔命五行太過不及固不為福中間亦微不同如水
土不嫌死絶以盈天地間皆水土無分四時豈有死絶
之理但辨輕重如㸃水滴衆土之中則乾撮土壅衆水
之中則散當論多寡分重輕也金非土不生木非水不
長故金木欲其生旺怕見死絶如金死則沉木死則灰
與水土不同火藏於木宿於土故不欲旺旺則焚亦不
欲死死則滅惟得其平則佳五行水土均賴凡木金火
之命尤為要也
凡五行取象本象取本象如甲乙丙丁木火象之類化
象取化象如戊癸丁壬亦木火象之類金水象不可見
土謂土雑水混金自不清嵗運遇土亦滯惟金水不雑
生於秋月最貴如明神宗癸亥辛酉癸亥辛酉干支俱
金水不雑水生金月金助水清二水二金成象所謂金
白水清别無夾雜又合兩干不雑所以尊為天子如癸
酉癸亥庚子辛巳金生水月金反泄氣沉於亥子之中
所以不免水厄金土象不可見木謂木尅土則土不能
生金不成象也土積成金土多金少其福厚實金重土
輕福出艱辛金火象不可見水見水則火滅金沉不能
成器金重火輕發遲益壽金輕火重發早退速或主夀
虧金木象不宜見火生木畏金見火成秀死木得金方
成造化金重木輕令人骨痛木重金輕主損錢財或肺
疾相攻惟金木相宜則吉水木象秀而清高不可見夘
巳以水死絶木火象秀而豐富不可見金以木受尅流
年遇之俱災水火象成既濟最妙或未濟亦得不可見
土火多性燥水多眼疾火怕死水怕浴入酉火死水浴
主艱難而死嵗運同此象日時忌之水土象不可見火
土重水輕秀而不實水重土輕却有科名火土象不可
見水火虛土聚不成物若同水流主汨沒如戊子戊午
己丑己未丁巳丁亥丙辰丙戌丙丁與戊己相夾乃火
虛土聚李九萬以戊子己丑戊午己未丙辰丁巳丙戌
丁亥皆火土夾雑之象不可以連珠為貴時上逢壬癸
水土滯火滅平生蹇薄(又云/)火火見土則暗土土見火
則虛土輕火重則燥己夘日見丙寅時是也火輕土重
不明丁酉日見戊申時是也如(韓學士/)戊戌丁巳戊戌
丁巳火土成象又為鳯凰干支格故貴(經云/)金水多清
金土多厚以其相生金火多剛金木多正以其相尅火
土多毒火木多聰火水多昧火金多烈木火文彩木水
清竒木金方直木土毒害水火智慧水木智仁水金秀
麗水土重濁各以五行之性推之
凡命怕同類相破如己未見甲辰甲辰見己丑己丑見
甲戌甲戌見己未凡在四衝之地納音同類逐両位逆
數之寅申己亥子午卯酉亦以此取主平生不足多不
成器(道經云/)井欄互破無藥可醫遇空亡庶㡬嵗運亦
忌之
凡命主本逢嵗運不可遇死地如丙寅火畏乙卯水辛
巳金畏丁酉火甲申水畏己卯土戊申土畏壬午木己
亥木畏甲子金與人生怕死同義主本生死同途則不
忌
凡命最怕鬼尅而窠鬼最毒如丙子水見庚子土丁丑
水見辛丑土之類窠中就位相尅所以最毒有墓中鬼
如壬辰水見丙辰土丙辰土見戊辰木之類有隔壁鬼
如庚子土見癸丑木之類有空亡鬼如甲戌見甲申乙
酉之類皆主為害内墓鬼輕於窠鬼壁鬼輕於墓鬼空
鬼輕於壁鬼若木命人得火月金日時之類有火尅金
金不得傷木是禦鬼也鬼不為害如水命人四柱有火
土土尅水火又生土是助鬼也其鬼尤凶干支通用納
音最𦂳禦鬼則立身於艱難助鬼則骨肉多生乎破鬬
若鬼中有鬼謂之鬼嘯如土命人生木月金日時之類
以木尅土金尅木根基劣弱則凶主本强健不忌如(一/)
(命/)己未乙亥丙寅辛邜逢三合生更遇寅卯為巳入官
鄉丙與辛合大貴奈己隂土逢乙木作鬼又遇辛作乙
木之鬼變寅卯之官作已土鬼在亥卯未三合位通是
鬼尅犯鬼嘯也故主惡死(經曰/)五行切忌下賊上平生
不足事相縈(又曰/)鬼嘯分明格局惡更加刑煞禍不差
縱使以前逢富貴定知日後厭年華
凡㸔命取胎生旺庫為四貴死絶病敗為四忌餘為四
平以太嵗干為主配於五行取四貴四平四忌之位而
分貴賤遇貴多則貴遇賤多則賤四貴之中又分四旺
庫為上胎為次若人命胎月日時遇三貴干皆有輔或
正禄正官正印三公命也帶正天乙如丑未生人月日
時得甲戊庚之類帶本家禄如寅生人月日時帶甲之
類謂之福會或天乙貴合両重者亦三公命也三貴上
帶上下合或一官一印及一正天乙或一位本家禄三
両位貴人合者宰輔命也若日時上遇兩貴而帶上件
者亦然若一位上遇災煞地煞亡刼羊刃等神兼主兵
權司馬節鉞之貴若胎月生月與日時上遇胎庫一貴
却帶正天乙上下合或天乙貴合本家禄正官正印本
家禄但有氣或貴人上亦帶前件禄干者亦宰輔九卿
命也若月在忌神而日遇貴或日在忌神而時遇貴不
害為清華侍從之職若日月俱在貴而時遇忌神此常
調選人也四忌主貧賤亦有輕重死敗絶為重病為輕
五行各三位如寅午戌火丙丁人遇之為貴與四貴三
位同惟闕胎貴一位其主貴之福亦與四貴同陽禄貴
在臨官隂禄貴在帝旺若陽禄遇旺隂禄遇官雖為本
位其福减半若旺而無禄如丙寅得戊午日時更尅本
命又帶刑煞主淫浪愚賤有遇一兩位貴却為凶煞刑
害破得深重亦主無禄(沈芝云/)五行以生旺為君臨官
為相若納音是木月日時遇寅卯両位金遇申酉水遇
亥子火遇己午土遇辰戌丑未皆以貴論
凡㸔命分五行生旺死絶如甲申丙寅己亥辛巳戊申
皆五行自長生不論四時超然得自生之理人命稟之
敏快髙明貴者得之其進以漸富者得之亦將回榮而
得其所以生也丙子戊午辛卯癸酉庚子皆五行自旺
不待四時而能自致其旺福力奮發無與比擬癸未壬
辰丙辰甲戌乙丑皆五行自墓乃歸根復命之時凡庫
之所在必欲物聚之則其庫充如壬辰水欲得衆水交
歸然後為旺更有金往來相生當得重權倘水制火火
制金更天中臨之是為負印不起主貧賤乙卯丁酉壬
午甲子己卯此五行自死者也生則勞死則息其理自
然不有死之地其物無自而歸所謂自死者得其真歸
之理焉凡命遇此頴特高明多慧少福以静默為體而
不利有為以淡薄為事而不利興起惟可學道訪仙超
生死之門也癸巳乙亥庚申壬寅丁巳此五行自絶者
也天之道無可絶焉干支適㑹巳絶則更生凡遇此者
憂喜未定如癸巳絶水得癸酉旺金扶之是謂絶水逢
生尤為吉慶凡命帶上死絶生旺庫墓等不可就以所
帶言之須㸔月令以辨清濁清者有制伏之謂如水病
見土則濁却非土隄防則不能止息旣止息則清之有
漸也濁者無制伏之謂如水多無土則泛濫無歸而水
極生木極則變變則通也盖五行尚其變而不尚其常
貴其隐而不貴其顯死絶有救則為還魂多以貴論生
旺有尅則為散氣反主福淺若夫彼我之相生順則益
本逆則奪氣彼此之相尅順則勢强逆則有傷(經云/)以
小凌大自貽其害以弱勝强自掇其殃一水尅三火是
以弱勝强以隂勝陽雖殃不彰以陽勝隂為害不深兩
陽相梗凶禍旋至兩隂相敵不安其處如乙巳火尅壬
申金是以陰勝陽壬申金尅己巳木是以陽勝隂隂陽
有情故無大害若丁邜見癸酉是二隂相敵戊午見甲
子是兩陽相拒陽剛隂柔必勝而後巳故禍(太乙云/)天
地隂陽變化之機未嘗不以陰召陽陽召隂則天地合
正五行氣融若乃陽從乎陽陰從乎隂則隂陽偏出動
静失序所以禍福兩途也大抵隂陽偏出造化不成五
行如火多金少聚散不得成形火少金多既不能銷鑠
反有煙㓕之患餘例推
凡㸔命先論五行體面局勢然後恭以喜忌好惡旺相
休囚如金人得庚辛或申酉為體面得巳酉丑三合為
局勢喜火制土扶忌金寒水冷生三秋四季為旺相春
夏為休囚餘木火水土以例推之金人遇庚申辛酉為
五離煞若生秋月逢水則化金之毒為金白水清造化
逢火則制金之剛為煆成鋒利之器柱無火無水是謂
頑金主早年酒色瘵痢身死若得戊寅日時剛處逢生
主富而夀木人得土則根荄藉以栽培得水則枝葉賴
以條暢得金斵削便成材也木逢寅邜更在春生最吉
若三合㑹木局全不須春生多主仁夀木逢金制金煆
火伏則剛柔相制若火太多則焚金太多則損土虚則
不能培水泛則不能潤妙在得其中和水人以亥子為
源以寅夘辰巳為納千源自北萬折朝東故水人喜逢
東方則浪息波平水賴土防若生亥子土多則吉既在
東方逢土亦吉不宜土多更有貴人財禄則貴若日時
遇庚申辛酉水忌西流恐夀不髙生於秋冬生旺清澄
壬癸此時而逢亥子主有文學納音更水則水太過柱
無土隄乃少子之斷惟藝術空門則吉更隔角重逢定
主刑尅春月乾渇而涸夏月渾濁而泛柱無水助則不
貴火居寅夘生於春月木秀火明榮華富貴生於夏月
則太炎柱中無水定夭有水早貴生於秋月火死金成
藏光内照時日微逢旺氣則吉盖水火不嫌死絶只宜
恬淡為福生於冬月柱中再得火助則潜消霜雪温煖
山河古人云冬日可愛夏日可畏此之謂也土逢四季
全上貴如納音全土柱中更得寅字為艮山亦貴土能
厚載萬物資生金木水火皆不可缺故此四行咸賴之
也夫論五行之用多則太過少則不及其氣其數有餘
不足皆能致凶抑揚歸中然後為福功成者宜於退藏
將來者貴於榮振五行稟旺謂之成功旺而能止息是
謂退藏五行在冠帶胎養之地其氣虧而未盈是謂將
來故欲子母相生以益其氣則有榮進振發之道如木
非其時衰則梗介死則枯槁金旺太過則動作多凶炎
炎者貴乎熄不熄則有自焚之灾滔滔者貴乎止不止
則有自溺之患火行南陸而化熱盛則焚烈而害物至
酉亥則隂能翕之然後能温煖萬物水行北陸而化寒
盛則嚴冷而殺物至邜巳則陽能闢之然後能滋生萬
物又有生而不生旺而不旺此為凶乃先吉也有死而
不死絶而不絶此為吉乃先凶也如水見戊申土此生
而不生見庚子土旺而不旺遇此多成而反敗因喜而
反憂如水見癸夘金此死而不死見辛巳金此絶而不
絶五行氣盡而得父母之徳以生益之則其氣復生遇
之者危中有福窮而通屈而伸也生旺太過則福中藏
禍死絶太過則福無可托若夫死絶逢生殃變能逃火
土最先金水猶後火絶得土曰睿(火以土為子火絶於/)
(亥而見丁亥是也/)土絶得金死而不亡曰歸魂(土絶于/)
(巳而得丁巳土是也/)金絶得水曰繼體(金絶於寅得壬寅/)
(金是也/)水絶得木魂復天遊(水絶於巳得己巳木是也/)
木絶得火火出木燼灰飛煙㓕故獨為凶蛇馬無膽於
焉足證(木絶於申得丙申火是也/)蛇馬在位己午木厯
巳午而死木於臟屬肝於腑屬膽證木死為凶也(經云/)
身土遇火生而漸利命水得金年乃優長金多須火或
從革以成名木重得金揉曲直而任使水流不止湏土
以擁之火盛無依惟水以濟之五行用得其宜雖相尅
而為福若用失其宜雖相生而為灾
凡五行過多而相忤如禄多則貧馬多則病印多則孤
庫多則閉生旺多無歸宿死絶多無激揚五行不可太
相安不可太純粹貴人馬多升擢常人馬多奔馳破要
傷禍空要空盡所愛者不可毁所畏者不可旺先畏後
愛為福先愛後畏為祸合多不發而媚學堂多則無成
貴人多則巽懦而無立志禄馬太顯不可以貴人論貴
人表裏足不可以常人論四柱俱陽口惡心善四柱俱
陰狠戾沉毒拱要拱馬拱禄拱貴拱福神不要拱刑拱
祸拱嵗拱時隂陽貴在均恊病傷要有尅制
凡命丙辛壬癸見戊戌則戊土當塗刃傷折挫壬子丙
午丙午壬子水木精神陰陽純粹餘位無助亦非常器
加以季秀之氣則曠世無忌大徳有容乃丈夫也夘酉
日出入之地子午陰陽始分之宫遇之者令人往來不
定嵗運亦然己亥為兩極之地地天斡旋寅申為三停
之方郵逓往來如人遇之多不執一丑未遲遲辰戌速
速遇之令人執方性不通變辰戌有氣却能建立大事
丙子人四柱有壬寅是壬入丙家就破不羙庚子見庚
午是五鬼臨門戊寅見甲寅甲尅其戊戊寅随勢尅甲
寅是支干納音上下不和除别有福神方為福力癸酉
見戊寅戊土尅癸水又金氣向絶鄉刼煞元辰居中除
得月令中秀氣方可為用亦久而不佳庚午丁酉互旺
互破乃旺中破也不可全為福力己未辛酉雖得食却
歸死地終久不佳乙丑乙未庚辰庚戌見戊寅大好運
亦然(經云/)如得庚金濟戊寅欲絶不絶成福力乙夘見
戊寅戊寅見乙邜是大好命(丹陽書云/)三奇之際尚有
虛聲死絶之中尤存生旺盖三合三竒不合月分則不
貴如甲戊庚有子午時方貴乙丙丁有寅夘時方貴(天/)
(元變化書云/)乙丙丁正愛酉亥更㸔納音有無交渉(又/)
(云/)凡三竒三合帶月令中秀氣入貴格亦不免庶出過
房作贅(又云/)凡命見三合三竒而本年不帶在四孟生
而得四仲四季月日時四仲四季同論及胎月日互換
干合或六合而本命不帶皆名曰掉太嵗多主離祖孤
立爲人不得力少救助却宜義居假合而立也貴命則
多倚仗而升進凡四柱帶三竒三合者本身若不是過
房庶出將來子孫必有過房庶出随母之子(古詩云/)三
合與三竒清秀更饒肥不爲過房子便是随母兒
凡命前五辰爲宅舎若遇有氣及吉神臨之主有好宅
門閥崇峻子孫華顯假令甲申人宅舎在丑十二月生
得天乙臨宅爲吉若居無氣及凶神臨之主其宅虛耗
破壞不完祖業不守假令庚午人宅舎在亥甲子旬亥
落空亡又遇刼煞臨之爲凶餘准此推命後一辰為破
宅煞若在破宅煞中主無父祖産業或客死他鄉又㸔
宅納音與本命納音相生則吉宅尅身得好宅身尅宅
必破散假令甲子金以己巳木為宅二月生雖係宅旺
合有好宅以身尅宅後當破落戊午火以癸亥水為宅
九月生宅冠帶十月生宅建十一月生宅旺又值宅生
尅身必得好宅若宅尅旺中生者有官則吉無官則凶
凡禄命雖有休旺更占其宅以辨吉凶(沈芝云/)宅怕犯
破如甲子人以己巳是宅如犯亥字其宅受破命元稍
薄太嵗衝年亦須破須是為長方可㫁如丙子人得辛
巳金為宅遇乙亥流年之類是也命好亦更動興作方
應
凡命後五辰爲田園若居有氣之鄉又福神臨之主田
園盈野倉庫充實假令甲子人田園在未六月生土乘
旺氣又逢天乙貴為吉若遇無氣之鄉又凶神臨之主
田園瘠薄倉庫空虛假令戊子人田園在癸未六月生
甲申旬未落空亡餘准此例
(鬼谷遺文云/)馬無害(刑/破)禄無鬼(鬼/尅)食無亡(空/亡)支合無元
(元/辰)干合無厄(六/厄)旺無䘮(䘮/門)衰無弔(弔/客)妻無刃(羊/刃)財無飛
(飛/亷)孟無孤(孤/辰)季無寡(寡/宿)體重須鬼禄重須官夫須尠妻
須倍吉須顯然凶須沉昧支干太和而塞夫婦失時而
凶四柱主本禄馬往來須分建破天乙扶持将徳是衝
更辨尊卑有根而無苗實貧而尚可甘食本氣絶而花
繁縱子成而味拙至若貴神當位諸煞伏藏三元旺相
豈專神煞命中用煞以五行為本如五行得地無貴煞
而亦貴雖有惡煞無害於事若五行不得地縱有吉煞
亦發不久如冬月中花耳
納音者天地之舞數也驛馬學堂居長生之位才能官
職在旺相之鄉文章富貴處印庫之地如逢衰敗則减
三分之一更遇死絶則去十分之半切忌空亡衝尅不
宜刑害吞食故同源相成(順數為上/雜數次之)則天地舞全基本
强壯同類相傷(如丁未刑/丁丑之類)則支神氣散理無復合(管輅/)
(曰/)五行互旺雖衝氣完五行相尅雖合氣散此之謂也
(或問/)人生有始終㓛名富貴有一旦崛起忽然驟興有
始終剥落而中間奮發有半世淹蹇而晚年成就其故
何也(荅曰/)莫非命也其始終富貴乃柱中身主專旺其
所用吉神或官印財食俱各帶禄得令不偏不黨無刑
衝尅害出門行運歩歩皆吉故能成材能振耀紹前人
之基業立當代之功名不招䜛謗不致傷害保其終始
是命運生旺體用俱得故也其一旦崛起忽然驟興繇
柱中所用貴神悉皆得位乘旺又且合格奈日主無力
不能勝任其福所以勞困偃蹇倐逢好運生扶日干得
其强健元命用神方爲我用我因乘之虎嘯風生大發
富貴是偏氣乘和衰以遇旺故迎吉而發前後迥異亦
有日主强旺五行煞純不雜奈根本原無制伏富貴不
成惟待運來制伏煞神化為權柄功名顯達出類超羣
制神力旺發福非常所以驟興繇貧賤而至極品全繇
行運得地方見其興如運不至即常人耳其始終奮發
而中間剥落者乃柱中日主健旺用神亦旺各相力停
為富室朱門之賢子及其長大成立要逢好曜若大運
加臨元命見其財而奪之因其官而傷之臨其印而壞
之逢其食而梟之遭際此運禍不勝言所以盛年見傾
而不發如其惡運一去又逢好運扶持使用神一新譬
如枯苗得雨勃然而興鴻毛遇風飄然而舉不可禦也
若半世淹蹇晚年成就乃四柱身强羊刃比肩又各争
旺惟財官煞神等物虛浮輕少無力而成功名出門行
運又非作福之地所以一生饑寒勞苦剥落直至晚年
頓逢好運補起財官煞神等物假煞為權制伏羊刄或
得權貴而顯揚或起資財而發福當随五行清濁以其
所遇之運别之嗟夫窮通有命富貴在天孔子有是言
也豈人智力所能移易乎哉
(或問/)興亡生死(答曰/)凡人命中有煞為用煞神未制則
爲白屋窮途之人或作豪門卓犖之士要逢制伏運假
煞而興切不可脱制伏運一入財鄉財能黨煞再遇流
年財煞助旺併力為殃身主孤寒尅害輕則傾家徒流
重則刑棄其身煞神併合凶亡可畏如此羊刃同論又
有柱中月令正氣官星為一生富貴惟逢財印則利官
星喜財旺以生之印旺以䕶之故令其人能行仁布徳
緯國經邦權重爵髙後煞神得位嵗煞併臨官化為鬼
䘮身必矣不行煞運或行傷官運又無印綬制之傷官
得地貴禄遭傷䘮妻尅子剥職生灾更遇流年黨他必
致身亡慘惡如有高見明識知進退存亡之機而保其
身者不遭非横亦自己惡疾而終又有柱中所專用神
無官煞氣惟偏正財旺財神當道隐隐興隆積財聚富
但少貴耳再㸔行運何如如逢官禄旺鄉富貴雙全設
有不幸財神脱局羊刃相逢更遇流年衝合羊刃財神
盡傷元命衰絶羊刃生災敗亡必矣生死則以格局論
如印綬見財行財運又兼死絶必入黄泉柱有比肩庶
㡬有解正官見煞及傷官刑衝破害嵗運相併必死正
財偏財見比肩分奪羊刃刼財嵗運衝合必死傷官之
格財旺身弱官煞重見混雜衝刃嵗運又見必死制則
傷殘拱禄拱貴填實又見官煞刼亡衝刃嵗運重見即
死日禄歸時刑衝破害見七煞官星空亡衝刃必死煞
官大忌嵗運相併必死其餘諸格並忌煞及填實嵗運
併臨必死㑹諸凶神惡煞勾絞元辰亡神刼煞弔客墓
病死宫諸煞九死一生財官太多身弱元犯七煞身輕
如丙丁日干年月時庚辛加酉運或庚辛年必死甲乙
日干庚辛月時夾雜年運見庚辛必死若有救則吉無
救定凶五行神煞金多夭折水盛飄流木旺則夭土多
痴呆火多愚頑太過不及作此論一不可拘二須敢㫁
求其生死决定無疑至若五行生死如壬日生在二月
行申運即死生在七月行邜運即死乃遇生怕死既死
怕生造化與人事一也須並㸔之
嘗謂人之生死年月日時俱皆前定姑舉一二如定興
張易金嘉熈二年仲秋以兒婦馬睦閣臨盆乞靈寳泉
寺當境神夢金狗玉雞黄羊青犬次第而至逮生勇九
淮王則戊戌辛酉己未甲戌八字果應淮王雲孫壅七
公相亦占𦙍於江文通祠夢始出疲赤犬再見肥黄狗
在路傍及白馬立平地木左復覩赭猪聫咬犬尾入屋
上土公相自忖度乃丙戌戊戌庚午丁亥年月日時成
化嵗次暮秋朔後夜半甫生子果驗又元文式五師生
大徳丁未嵗正月十七日壬午申時至明洪武己未元
旦夢中得黄羊觸數七十有三至斯際果逝其子式敬
籌六老夢數白兎入内姜沉閨懷及順帝十一年仲春
甲辰昧爽産淑正求二者四柱皆辛邜后人有記云厯
周追憶古人心仰止髙山直到今睆兎兩雙生夢兆四
重辛邜又逢隂又白雞銀䑕應辛酉庚子之祥白雞在
酉值太嵗不起之兆由上數事觀之人之生死信前定
矣哉若尹子常夢巳達午厄寅㓕後見蛇入穴得金墜
馬虎嚙皆符孝介經三叟夢達逵逢乙巳對局至成化
三十一年遇是干支登耋夀四月望日進宜義郎秩孫
幹父亦同前夢後復以正徳四年乙巳仲夏遂陞衛侯
又古人祈夢問子孫於土地神得詩云犬羊父母青龍
子赤馬黄駒與白雞孫虎曾同翁屬肖丙隆一氣應多
齊解者以其伯子生甲辰仲子生丙午叔子生戊午季
子生辛酉長孫生寅曾孫生丙戌推筭皆驗是一家祖
父子孫其生皆前定也又吉人祈祠社廟神示詩云左
龍右虎赤同方只怕炎猴及木羊三十八年生死隔風
雲際㑹總無常其後生死年月日時無不符驗古人謂
飲啄莫非前定况功名乎况生死乎况子孫乎彼不知
命而妄圖者其不為鬼神所笑者㡬希
　　　巫咸撮要
(天元神趣經云/)凡推人命先詳日下興衰變用分局天
地方成造化貴賤明於上下興衰盡在干支四時中妙
理窮通五行内榮枯自稟是以春生甲乙居寅夘豈怕
庚辛夏長丙丁乘己午何愁壬癸庚辛值兊秋生兮離
火難侵壬癸逢乾冬降兮戊巳怎尅土生四季得時而
遇鬼其傷無害設使五行失地而逢尅其灾不愈又若
化格成象須分衰旺相停尤宜配合之中要識往來去
路金絶艮北火沒乾西木落坤南而無形水到巽東而
無位此乃陽干皆死遇合而以類相從妻若潜形但見
局中而可决陰生四正時旺者身貴家榮死絶墓衰類
傷干尤為不足化氣入格不破大顯貴者十有八九化
氣失局有傷論顯榮者百無一二最高最貴者居旺處
三位須要相扶至賤至貧者居衰處四柱難尋造化元
象在地支之中配合在天干之内象成旺用皆生火土
之中四柱無傷直列朝廷之上支中畏懼亦須聲譽非
貧運至衰鄉必主灾咎化成造化各居於衰墓絶鄉象
成雜局遇合猶如不遇夫行旺運妻乃從夫妻運扶持
夫從妻論己身臨鬼須用天地之中象旺象衰要識榮
枯貴賤身衰鬼旺應須肢體傷殘身旺鬼衰定作凶徒
之命鬼身皆衰男必飄蓬女作師尼伏身潜匿自居高
名月氣相傷此乃伏象官鬼皆全遐齡不遂干中破敗
乃有技藝以随身支乃生全難仗六親而獨立五行屬
於其象皆在十二支中先分南北與東西次㸔三合内
别認詳六親者從象而推之審富貴者官禄而兩説有
禄盛者鰥寡孤獨有官鬼者殘疾夭夀身如顯化自身
無氣本性全虧假五行成象平生窘迫豈得祖宗之財
顯福顯盈因犯别房父母從象論引用為氣化象論天
地相停從中有貴有賤化内有富有貧從中貴顯得時
而位列朝中化内成局運轉而成封帝側從象衰而至
老驅驅化象伏而平生碌碌
(又曰/)㸔子平之法專論財官以月上財官為𦂳要發覺
在於日時要消詳於强弱論財官不論格局論格局不
論財官入格者非富即貴不入格者非貧即夭一格二
格非卿即相三格四格財官不純非刑卒多是九流官
怕傷財怕刼印綬見財愈多愈灾傷官見官原有者重
原無者輕重者遷徙輕者刑責年上傷官父母不全月
上傷官兄弟不完日上傷官難爲妻妾時上傷官子孫
無傳嵗月傷官刼財生於貧賤之家或是庶出日時傷
官刼財傷損子孫主無晚福官煞混雜為人好色多淫
作事小巧寒賤有財印者吉無財印者凶刼財敗財心
高下賤為人貪婪正財月令勤儉慳吝柱有刼刃比肩
多者刑父母傷妻妾不聚財商賈須觀落地之財宰相
須㸔得時正禄七煞梟重走遍他鄉之客傷官刼財瞞
心負賴之徒重犯竒儀者貴重犯亡刼者夭七煞宜制
獨立為强鬼中逢官逼迫太甚明煞合去五行和氣春
風暗煞合來四柱刑傷害己煞刃無制女多産厄男犯
刑傷二徳無破女必賢良男多忠孝財官印食定顯慈
祥之徳刼傷比梟難逃寡惡之名衝官無合乃飄流之
徒坐馬落空是落魄之軰月令逢衝過房離祖官印遇
偏庶出孽生干頭滅烈堪嗟伯牛之疾時日衝刑難免
卜商之泣六虛臨於乙亥孟浩然徒有文章三才會於
壬辰石季倫恣情金玉有文無印賈誼屈於長沙有印
無文李斯專於上蔡刑多者為人不義合多者疎背皆
親合多主晦衝多主凶辰多好鬬戌多好訟辰戌魁罡
多凶少吉時日空亡難為妻子背駝驛馬離别鄉土混
雜官煞奔走衣食印綬遭傷名利成敗天厨逢梟食禄
虧盈傷官遇羊刃刼財營食終日區區正官逢七煞剥
傷求生一世忙忙財官招上貴之憐煞傷慮小人之恥
官無衝破爵禄獨顯財少傷刼名利雙全官印在刑囚
之地心亂身忙日時在鬼墓之鄉憂多樂少福不福恐
吉還遭傷成不成是格中帶煞財官兩旺兮主持節鉞
煞刃交顯兮掌握兵權官是扶身之本官在長生須富
學財為養命之源財逢旺處足錢帛財官印綬三吉不
可不逢刼刃傷煞四凶不可不畏印臨天乙受盛世之
封財藏官庫畜希異之寳三竒貴人見生時館學清華
世所稀貴人若逢禄馬來設使金章未為足官貴若逢
財官助重犯竒儀須宰輔不作蓬萊三島客也須金殿
玉階行互禄互馬共羡黑頭公相帶刑帶破終為白面
書生有印無官發不在迅速之内有官無印難求乎榮
顯之名財官帶印積玉堆金偏正逢財倉盈庫滿印綬
錦鞍勒馬官貴玉帶金魚凶莫凶於羊刃禍莫禍於傷
官運逢羊刃刼敗財物耗散羊刃倘同生氣閫外持權
傷官被合妨妻害子傷官帶刃尅爺損娘官藏煞見定
招非横之灾煞沒官明當膺藩輔之柄少樂多憂官星
又帶刼財骨肉分離孤鸞再遇傷煞三刑六害衝擊者
難得峥嶸孤辰隔角重見者多主貧夭享用見成出門
便行財禄一生寂寞行運與命分岐有官而不食禄月
上正官被傷有財而不得享柱内正財分奪禄馬先逢
於生月隂徳榮華若日時再見財官此乃遇而不遇
(又曰/)四象之中隐土而成五行之内干秀為榮亥夘未
滋榮甲乙寅午戌聚福丙丁壬癸喜生潤下庚辛愛見
從革戊巳忻逢四季水潤下兮文學貴顯土稼穡兮富
貴經商春生甲乙抱懷仁徳之心夏遇丙丁胷藏明辨
之才秋金兮性多剛毅冬水兮智足權謀木盛無金雖
仁不成造化火旺木衰縱學難得貴顯水多遇土成堤
岸之功木盛逢金作棟梁之美水火相停成既濟土逢
木旺爲稼穡金火氣均煉出鋒鋩之器五行造化皆因
鬼而成功木敗不仁而妄作金衰寡義亦無恩火㓕無
禮之軰水濁失智之人土遭木尅言常失信金鬼好殺
水盛多淫日旺仍須自立更詳上下吉凶嵗月相扶因
祖而發時日相衝妻子無功衰墓平生孤立生旺一世
崢嶸上下相合而無害往來尅戰乃多憂禄馬時尅日
破縱職位終須退剥日旺時强聚秀無福亦須横發月
為傷害時得官財運自能成立月遇絶傷時對衝門戶
定有三遷年逢衰地㓜嵗艱難月在旺鄉晚年不足時
衰日秀有始無終月弱時强晚年榮顯元氣强旺雖未
達終顯功名基本休囚縱得地難成富貴若夫天元羸
弱命不再甦忽值本主休囚貧寒無地氣旺遭傷雖遇
險終身有救氣敗逢生縱得地一世無成五行失地休
言禄馬同鄉四柱無歸難論財官雙美以日尅者為妻
妻生者為子考其生旺定其死絶時臨旺處必多兒時
在敗鄉必絶嗣男逢兩位之財必須置妾若遇合處逢
禄定挾妻榮財鄉見合立身倚妻陽干上下逢合妻多
易得合中更遇生氣妻妾賢良四柱逓互相親多生喜
慶五行來往相傷皆主不義財失地而岐路經商身旺
甚則九流術業火聚水徳相刑爲僧反覆水逢土旺相
殘為道無終火明木秀㓜年顯達朝廷火炎水涸終身
求財市井金白水清多顯達鬼位逢官主困窮財下見
財富而慳吝羊刃帶煞被刑男子身遭鞭配財盛刑傷
父母鬼旺後代昌榮從化忌從返本平生衰樂無寕丙
辛化水到水鄉位列朝廷丁壬化木臨木位身居宰輔
東金西木不從化一世虛名離壬坎丙得位時平生顯
跡用神敗衰帶禄不能為福禄馬氣旺遇貴合主顯榮
有官無馬而職微有馬無官而身賤四柱生旺雖無官
禄亦長年五行敗衰縱帶禄馬終夭折魁罡相逢衝尅
多遭刑獄建禄無財刑制定為奴婢陽火死於墓絶性
兇頑多為酷吏隂火生於長養人豐厚當為富豪五行
忌沐浴逢傷四柱喜生旺制煞有害而姻親散失遇戰
而疾病纒身木火忌逢申酉灾病呻吟衰金畏遇旺火
苦形悲嘆時臨鬼地無制多貧運至財官無刑必發七
煞羊刃名位大顯正印官星刑衝乃禍壬趨艮位遇之
則發資財變煞為官㓜嵗功名顯達戊日午月火多而
運喜官鄉財官敗地一世貧寒三竒無傷平生富貴日
雖建禄不逢財官主孤貧日禄歸時不遇財印亦難發
時上偏財運至兄弟之位主妻灾時上羊刃嵗遇偏正
之財生凶禍正官月上旺富貴雙全偏官時上逢無情
有禍財歸旺地無破家道興隆印綬生身無傷門閥光
彩有官無印即非真官有印無官反成厚福桃花帶合
風流儒雅之人五湖雲擾餓於首陽之客干刑支合樂
變為憂干合支刑喜中不美若不九流僧道定須重拜
爺娘墓時雜氣逢局鑰始得顯榮羊刃金神遇七煞必
為大貴雙辰夾角偏生庶出之人寡宿孤辰異姓同居
之子壬水騎龍逢辰多少登天府乙木捕䑕遇子多早
歩蟾宫日禄歸時沒官星錦鞍綉轡月生日干無財氣
玉帶金魚六隂朝陽逢季月只作印㸔六壬趨艮逢亥
月當以貧論格局無破無刑名利成就官印有傷有損
爵位虧停妻宫羸弱犯刼財必損其妻兄弟位柔見官
强必傷昆季天元羸弱失時難獲延年日主高强化鬼
當膺厚福日旺無依離祖遷居若不遷居死在外地日
旺無依損財傷妻若不傷妻外家冷落正官被合平生
名利皆虛七煞被合處世反凶為吉煞旺更值身衰衣
食奔走官柔又遇煞擾行藏汨沒財旺身强資財疉積
假如甲辰甲戌落寅亥金帛滿屋丁亥丁夘到酉亥珍
寳盈室六甲日遇庚辛若重多必主災厄六丙身居亥
子無制伏定是貧儒行運得失更當詳察得地失時如
田疇得雨得時失地如輗損塗泥得時者亦能舉躍失
地者難以升遷故火到南方而榮水臨北地而盛土到
東而病木至西而衰金入北而沉旺處生而死處滅死
處生而旺處脱嵗運俱傷日主遇之命必虧危氣運與
神氣傷殘門户與父母俱損運神尅嵗刑訟來臨嵗尅
運神官災競起金主刀刃刑傷水主江河覆溺木則懸
梁自縊虎咬龍嗔火則夜眠壓倒焚死蛇傷土乃墻推
土䧟五行煞重當如此詳
(又曰/)有化而不化之繇聚而不聚之機合而不合之類
秀而不秀之實化而不化損於貴聚而不聚損於財合
而不合損於官秀而不秀損於福又有不化而化之因
不聚而聚之機不合而合之理不秀而秀之用不化而
化者定居權貴不聚而聚者終於富足不合而合者必
遷高職不秀而秀者須享禄位定四時有旺無旺察五
行有氣無氣随物而變物因類而求類五行俱要中和
一物不可偏枯水不勝火兮奔波流蕩火不勝金兮困
苦恓惶三辛見丙兮錢財破散二壬見丁兮家道興隆
有秀而無官者但施巧於技藝見財而無托者惟遂志
於經商甲居從革之方風災困苦金成潤下之局萍梗
他鄉俱旺則從之所使俱衰則變為他物一鬼不能勝
兩宫一禄不能勝兩鬼五行落在本鄉不貴則富四柱
臨於破地非賤則貧生旺為上徳秀為竒身坐學堂文
藝清高之客命臨鬼禍徒流盗賊之人禄内隠刑定操
兵㦸於戎位刑中見尅必主案牘於公門鬼休母旺錢
財奴馬多豐鬼旺母衰父母兄弟分散官印兩全秉旌
旄而居武職淑秀全偹應科甲而入文銓藏暗禄者官
居極品遇真官者禄位非常十干臨死絶病衰賤居塵
土五行在三竒庫墓榮列縉紳兩位鬼鄉逢倒食必為
奴婢一氣有歸遇墓月定主孤貧勾陳得位居辰巳貴
列三台元武當權逢亥子官封一品癸見庚申居右職
辛逢戊子中高科隂水遇秀失地者身為僧道陽火無
歸遇水兮定作凶徒金到火鄉財多聚散旺水入南家
道盈昌庚居三冬水冷金寒得火相扶莫作等閒破禄
則亡氣絶則病時臨鬼位更逢衝傷危不誣臨官復加
衰敗地死絶無疑最貴者官星爲命財得偏正為福最
凶者七煞臨身天赦二徳為祥官星如遇比刼雖官無
貴七煞若逢滋助其煞愈凶三合六合嵗運合而必榮
七官八官月建官而為喜四合四刑刑合當明邪正七
衝八擊衝擊喜得㑹藏夾貴夾邱為暗㑹財庫官庫要
明衝官星在生旺之方逢則何須發見印綬藏孟仲之
下見而不用露形印綬得刼財為貴財元喜傷官為竒
傷官若見印綬貴不可言歸禄若遇食傷福無限妙年
日互有隂陽二刃刑法重犯官煞混逢天月二徳禄位
高遷飛刃伏刃㑹刃多凶傷官剥官見官為禍羊刃若
逢印綬雖貴而殘疾在身七煞無制逢官為禍而夀元
不久三偏三正遇三竒貴居一品之尊四旺四生全四
柱福在衆人之上煞化為印早擢巍科財旺生官少受
貽澤官煞同來要知扶官扶煞偏正相㑹須知合正合
偏歸禄月逢羊刃世事不明金神運到水鄉身屍分拆
暗中藏煞須明月下用神見處無財必受空中禍害羊
刃更兼㑹合千里徒流用財若遇刼奪一生貧窘人生
前定窮達巳分須要識其消長亦當究其始終當詳流
運之源要察行年之位身弱如逢七煞運到制伏必傾
身旺若逢福輕運到衰敗必死太嵗與命不和有灾有
病四柱與嵗相生無禍無殃身弱徒然入格雖發早亡
福輕若遇休囚必然傾夭是以用神不可妄求形迹自
然發見有福則當用彼無時必是用身禍害在於五門
福榮存於運氣福厚人所共同如或傷原終困
(又曰/)絶不能取生下之財衰不能敵旺中之鬼逆制無
情順生可救主無而本有可救一半日時俱逢二徳百
事無凶更值財官定主豪富主本有力鬼可為官本主
無氣官來作鬼刑衝之法仔細推詳有刑出刑入刑吉
刑凶有衝動衝不動衝合衝不合之辨衝衰必定動摇
來合有情方為富貴雜氣藏蓄要定誰先誰後提綱專
用須分氣淺氣深一陽來復木火用而水藏一隂如生
火土盛而金伏將來者進遇之有功成功者退得之何
益月建財官印綬時作分野歸元或補其不足或抑其
太過要造化中和為吉
(又曰/)三元定命先詳四柱有無五行成格次論命運强
弱如身弱財旺須假身强之鄉若身旺禄衰却喜禄生
之地印生為福畏見財鄉煞在柱中煞不宜旺命無財
禄運逢禄馬則災原有傷官再遇官鄉則禍最忌者日
干衝運所喜者運干生於日干也但㸔有情無情合與
不合凶㑹吉㑹消詳且如原有害刃則骨肉殘傷原有
傷煞地支死絶加以運中禄馬俱弱禍不旋踵更以流
嵗抑揚禍福無有不准若逢建禄之地名為禄馬俱絶
壽限難逃内有禄絶而發比肩而耗氣有淺深格有成
壞不可執一推之
　　　玉井奥訣(安東杜謙著/)
凡推究造化之理其法以日為主
　(单提作體要認為主者之端為化氣爲本體入門便/要通變識得主干有本象有化象方可消詳如甲即)
　(本象是木/化象是上)
坐下支神先求其意
　(乃日干坐下首先㸔此地支與月支一位時支一位/年支一位刑衝破害生尅比和何如主干喜忌何物)
　(得來不可視爲/泛常不可顧盻)
月氣淺深何者主權
　(月建之下氣候淺深五行之氣是何干神正當/此日天時之令五日一候之氣一云徳秀有無)
地支至切黨盛爲强
　(地支乃四位支神至切者視天干爲尤切也要㸔何/者為主干之宅舍何者為用神之基業何者力輕何)
　(者力重宅舎即得地之方基業即乘貴之所一㸔其/力勢衝起是何支神二㸔其力勢拱起是何支神三)
　(㸔其力勢刑起是何支神四㸔其力勢合起是何支/神五㸔地支綂攝此法是空中立有者也論地支衝)
　(拱刑合四件極切門庭一法只拿日干作主取用中/間或吉神有刑衝凶煞有拱合其生旺休廢交差不)
　(一難下手脚不如只詳四個地支基址五氣中何物/最重將來品量却能耗散何神能生扶何神能衝合)
　(何神能變化何神然後却㸔日干屬何五氣與其最/重之氣綂攝何如便拿財官等物用神之氣共前五)
　(氣引於時座恭較其物何者輕何者重義理調順爲/祥瑞反則即為乖戾矣如此已立定然後㸔其支氣)
　(各有所喜所忌之端不可不詳五氣謂如木火土金/水五者須要各各記住題目若五氣中何者黨多為)
　(重如支干内外明暗木多則木氣/黨盛矣其喜忌巳論於前五行中)
專執用神切詳喜忌
　(專執一位用神為尊長為權神為號令爲本領為倚/托此非小可執而推之未敢縱求其意外取用神或)
　(財或官或刃或煞或食或貴或印或禄馬等件各類/例取原無定法其用神最忌損犯兼怕分竊不宜太)
　(過與不及如太過之物本不好了或嵗運又來生扶/即是傾覆壞了如木則折水則傾土則崩火則一發)
　(而滅金則折損如不及之物本不好了或嵗運又來/尅竊壞盡此物豈獨有禍用神喜忌至元至妙後篇)
　(别詳務要得/中和爲貴)
氣氣切窮盡理物物至極轉關
　(金木水火土五氣一陰一陽共有十般消息一件件/要㸔衰旺輕重明晦廣狹窮則究理盡處生何神尅)
　(何神刑何神合何神之類被壞之物得生之物主係/何事物物推將去須要有依倚下落至無可奈何處)
　(便是轉闗入何格調極處一轉即是建㓛圓/活恭透却要定見下落斷成器不成器何如)
有氣者急有情者切
　(有氣乃當時也㸔八字内外明暗干支如六月中氣/大暑節土金旺相有氣之類此爲至急餘則否有情)
　(乃合氣也如甲見己丙見辛丁見壬之類中間干支/明暗有合皆取此為最切也一説非特合氣有情吉)
　(神生我尅我亦為有情虛拱貴氣/生我尅我刑我合我亦無異也)
年干綂攝次㸔月時時如權衡分毫加减
　(㸔年干所乘何支與我如何相攝爲切亦要引在有/氣貴地體局方大又㸔用神却係嵗君是何吉凶神)
　(煞若更用神與嵗君和全貴無疑次㸔月時二干之/闗係不可竟作差慢不來扳攪柱中象數變化五氣)
　(真假吉凶神煞俱當引歸時座細分輕重分毫必須/比較  又云太嵗一年之領袖諸神之主宰極有用)
　(處只因徐子平以日爲主專取財官悞了後人多少/錯㑹了義故曰年如稱鈎綰起其物月如稱繫提起)
　(綱紐日如衡身星兩不差時如/稱錘輕重加减其譬可謂切矣)
随合仍𦂳遥合不閒
　(随合如丙午氣壯便知有辛未二字如影随形亦㸔/辛未還是我家恩人却是讐人遥合即是支中所藏)
　(之神與彼所藏之氣合也如申夘子巳亥午/等類盖有其氣類遥合事意自不放間矣)
體製須廣大
　(凡八字要㸔氣象規模體勢豁達天地相停雄健壯/實五氣順尅而有力倒生逆化而有功貴氣往來不)
　(雜必非尋常格調又㸔八字大意體叚過於清則或/寒或薄過於厚則或濁或滯過於華麗則或輕或浮)
　(過於肆逸則或流或蕩過於有情則或濫或淫過於/孤介則獨立不能容物過於剛勇則或暴或燥而無)
　(涵養過於柔懦則或愚或鈍而無作爲過於執實則/拘局而只知有已過於軒豁則圖謀廣而秀不能實)
字面分先後
　(𦂳用字様却逺在後或被别字閑神占先隔了若無/傷犯須得嵗運生扶方爲全美𦂳用字様雖近且先)
　(却有閑神字様逺處在後動摇得切妨碍/用神字様却㸔柱内何者可以勦除去得)
天干專論生尅制化
　(生則相生有生不欲生之理尅則相尅有尅不欲尅/之情制則如水尅火而有土制其煞火能復生之情)
　(化則水本尅火見木能竊其/氣火轉得生之理餘皆倣此)
地支專取刑衝破害
　(刑者如丑日戌時之類則刑其出如巳日寅時之類/則刑其歸惡物宜刑去好物喜刑歸衝者吉象宜衝)
　(凶象貴氣宜衝我家破者大槩破壞其物中間有吉/有凶如邜破午乃乙尅午家已土受破若巳土爲煞)
　(地面有力嵗運一露其害無疑若或不露亦猶抱虎/而眠又㸔酉字有氣無氣可能馭服否又如巳爲貴)
　(氣露而有力有勢則亦因破而來爲福害者六/害之處若帶忌神凶煞來尅來竊真為仇害)
象成一家不執貴氣
　(人八字中全無財官等件貴氣有安然奮發富貴者/何盖以相生之氣自立成象也生意滔滔有不盡之)
　(情高逺堅實如此本象配本如甲乙丙丁之類化象/配化如戊癸丁壬之類木火成象火土成象土金成)
　(象金水成象水木成象及有三象順序者同此法如/火土金象之類又有四象和恊生育者亦然如水木)
　(火土/之類)
根源一氣生物滿盈
　(如金氣正臨天時建旺之序既無尅竊其氣一往據/生其子者水神也水神既顯露於干或泛濫於支物)
　(盛不祥還得㡬多火土能隄防倚賴哉餘倣此/推則造化盈虧之道灼然有憑萬無一失也)
八法關鍵五氣開端
　(八法巳論於前五氣有聚散完缺實虚深淺敵交狹/廣輕重厚薄寒和之不同干支俱有力尅物歸窠精)
　(神强健爲聚喜吉神忌凶煞亦要輔佐吉神衝而無/義刑而不歸爲散宜凶煞忌吉神金木水火土俱全)
　(順序爲氣完五行欠一以待嵗運補足爲氣缺實則/如甲戌見丙寅之類有合有生局於一象滯於一方)
　(柱中若無激揚昂藏之類如此則不過一富翁而已/即有體無用縱貴亦尸位素飡如柱中土氣太重畧)
　(見官來即貴餘倣此虛則如土入酉寅木臨乙巳金/到辰亥水向邜戌火居丑申氣虛而不能確固餘倣)
　(此氣深如木之本象化象近清明節氣淺如木之本/象化象方得雨水節之例氣敵如辛酉見乙夘大概)
　(凶甚若見己未己丑轉有憑藉反吉如無憑依乂㸔/賔主强弱主弱則爲鬼象賔弱則爲財象交如丁巳)
　(見辛亥丙戌見己丑庚辰見癸未之類仍分何者氣/旺而言狹如用神局於一二支神之情狹亦有生旺)
　(引用處其氣却來不得廣則引用處其氣來得生源/處仍有精神通三合之氣或通六合氣輕如木之本)
　(象化象却入金鄉又非天時之類重如木象逢寅邜/乃本象地支之類薄如木象逢自家死絶之地面仍)
　(非天時之類厚如木象逢庫墓長生之地或得天時/或他干來助之類寒如木枯火散金寒水冷土凍天)
　(干休囚地支死絶之類和則有合有生有情有助有/臨官帝旺無休廢死絶或有旺相之神來扶助或當)
　(天時前後有氣滿而盛乃物無倚藉隄防者不久而/傾有氣虧而衰乃根本不實仍未得時氣亦不足又)
　(無生扶此等廢物何可勝言有氣衰而久不得天時/又臨死敗却有暗干相生引歸生旺之鄉有氣旺非)
　(長始則氣𦦨奮發通舒自若終則收歛歸藏去處竟/無依靠易於散漫盛意無源殊乏轉生乘勢無續有)
　(氣嫩易摧方來之氣人皆以爲旺相之象中間若逢/頑厚之氣尅竊者凶不可言有氣過耐逺過去氣候)
　(俱曰休廢又云成功者退殊不知餘氣忽被旺處資/來綰動生意氣返實處愈耐嵗寒餘氣即休廢别化)
　(他象/故也)
造物須原本體
　(東方陽散以洩而生風風生木西方隂止以收而生/燥燥生金南方陽極而生熱熱生火北方陰極而生)
　(寒寒生水中央陰陽交而生濕濕/生土五行體象淵源巳取論於前)
器完由出根基
　(凡成象處是為噐完凡貴氣歸一亦為噐完凡六親/致一我生即子丙辛見木之類是也一説妻生者即)
　(子兩義在活法而取各有理趣生我者爲母合我者/爲妻成其物象相備亦六親所生致一而成者也如)
　(運中成象葢由根基原有來意則成矣謂木火必無/相停各有輕重為木重火輕運上遇火干火支凑完)
　(真象若四枝中原帶火之臨官帝旺長生庫墓等字/方是器完否則不真不實不完不正似是而非矣餘)
　(倣此/義)
法如搜檢各禀吉凶
　(時與日月與年干支八字要縱横來往勾合互相取/用不可有一處分毫照瞭不到如四干乘四支爲各)
　(自占貴占煞或年干乘月支時支取貴或年干取日/支日干取月支月干取年支有貴有煞或嵗月二支)
　(時日二支自取干神貴/氣如此搜檢庶不差悞)
物須提豁方明輕重
　(此一叚須要先㸔四支一一將所藏干氣提豁出來/細推何者黨衆何者力寡何旺何弱何輕何重方明)
　(得用神吉凶道理不去一一提/豁大綱昏蔽難以忖度取舍)
榮而易枯發身暫致顯而不露成物嵗寒
　(凡脆虚浮嫩之氣休廢敗絶之鄉得支干夾扶暫合/而發於一時倘遇嵗運將贊助之神傷壞或抑揚其)
　(無氣則易敗而不長久如物不顯露用神有氣合神/成象相乘一路運中無破則耐久逺縱有嵗君逐年)
　(駁雜乃浮雲蔽日樹影横陰而已故不在/露其干支中隱藏有氣得生反遠大也)
奪胎換骨意出自然捨本逐末原非真義
　(本象如有財官貴神又有别位通氣有化有象有類/引用却清宜乘福地者非勉强而行氣類有感必有)
　(所至也欲化真象如丁壬化木之類萬一妬合争戰/未成者忽至運中却資助本象具體乘其本象財官)
　(等貴則棄其本象之/真逐其未節之氣)
大器鎡基自然遏惡而揚善
　(體局若大本源若重用神若專兼帶貴人徳秀雖有/大耗元辰刃煞等件爲惡反能助威則所謂遏惡而)
　(揚其/善矣)
薄才體局方知害物更傷人
　(嵗與日辰力虚薄不專被吉凶神煞播㺯随氣動盪/精神被其所役自家主張無定多是凶煞象内刃煞)
　(亡刼金刃白虎之類作爲故非徳秀純厚之氣/比也建業立事雖有偶成豈不害物損人也哉)
貴人禄馬交錯勾絞元亡多端
　(貴氣不欲煩雜用財只用財用官只用官如用禄馬/貴人食神印綬之類只宜一件二件貴氣便當輔佐)
　(如用財以官相輔官印相承禄馬兼行之類三件四/件泛濫便不歸聚又云一件貴氣須要貴人徳神以)
　(助方可大顯勾絞刼煞元辰亡神等物若貴氣重則/助身行威惡煞重則肆害酷切一説以此等煞多端)
　(獨宜/消息)
吉神恭天月扶持凶煞入空亡品藻
　(貴神禄馬皆吉神也更遇天月二徳尤吉勾絞元亡/皆凶煞也若入空亡减半互言之吉神亦嫌空亡凶)
　(煞亦要二徳舊註吉神貴氣雖清歸一更無混濁或/入别格因推其妙若無天月二徳天月二合月空天)
　(赦之類贊助亦减分數福力非全空亡以生日係何/旬所屬如甲子旬即戌亥二位是也空亡有三神一)
　(旬内之後所藏干神如甲辰旬甲乙二干是也一旬/後所遁到干神如甲辰旬丙午即庚辛是也一截路)
　(空亡加至愈𦂳如甲巳日申酉時之類凶神宜坐空/吉神怕坐空又云金火宜空木土水忌空又云水亦)
　(喜空又云柱中凶煞交併有徳神者/遇險自散死不致非命日時帶則𦂳)
十全貴氣還㸔倚伏禍星一局凶神要識隠藏福氣
　(貴氣十分完備始終不壞中間寕無一件禍神隠藏/凶煞之神往來繁雜其中却有一件福神隠隠深奥)
　(或虛夾遥合或刑出衝歸亦係切當有意處不可便/作滿盤凶煞㸔只待何運扶起局中福氣則吉扶起)
　(禍星破貴/壞用則凶)
調峻格孤勢窮力盡義理正欲變通
　(究其日干用神搜檢明暗造化吉凶神煞隠顯之處/其體孤峻氣亦未爲窮絶難於取用此等至極轉闗)
　(處自有窮則變變則通之理運迎何者之氣一/路挽回是何生意起發情源亦有無限之義)
氣盈物盈運併嵗衝身主何能恬靜
　(欲觀其大概之義氣象或盈或流察其物理之微既/盛且極便自有不耐久之兆况嵗運抑則頽弱揚則)
　(泛沒更若衝併此身之主豈/能安然恬靜不摇無此理也)
年月日時干支有序君臣賔主體格朝倫
　(月干宜在年干之次時干宜在日干之次若或循環/次第又竒年爲君日爲主月時如賔如臣輔佐貴氣)
　(兼似前法有次朝其綱常輔其倫序正其尊嚴/又云陽欲慎獨陰欲羣随仍察貴煞所加之處)
日主最喜先干日主應嫌次位
　(日主先干如甲日見癸之類此等其益有三一能合/戊財資我一能善於長發我一能化其象生我但巳)
　(往之氣稍慢日主次位如甲見乙之類此等其損有/四一能刼妻財空我一能合煞損我一能化象以泄)
　(我氣一能攔截/前路作刃害我)
支神前氣支神後宫
　(地支迎前之氣多者平生爲人精神磊落如甲子年/或子日見丑寅邜辰已之類是也地支後宫者主作)
　(事悔屯或折挫進退多端如甲子年或/子日見亥戌申未之類是也餘倣此)
獨掉嵗君孤虛日主
　(月日時支干作聯作黨作旺作合或成一象或化一/氣獨太嵗孤另一位似遠似疎必然離祖别宗自立)
　(或偏出螟蛉者有之窮乏孤獨年月時同上日主獨/居孤寡仍自無合無生另立於缺䧟處者非異居同)
　(活則乞養寄/生贅居外立)
黨合雙争妻財兩義
　(柱中如土黨既多天時却係木旺抑揚之道在如何/用不可便作兩讐相競若土不虛加厚木有氣而露)
　(支音兼不刑害衝尅却能培養木秀成林爲用更竒/我合者爲妻我尅者爲財世人但知我尅者總爲妻)
　(財紕繆未善又/還㸔化象如何)
用神一字貴氣重來象欲晶明氣傷懶散
　(柱中有平生獨用一字者謂之不如格字面俱合俱/散各自竟成羣黨去了日下亦另處懸一字無依無)
　(倚故用此字或用字用神一件精神嚴切最妙如食/用官星了又見官星再來復建禄等或用財又見)
　(神貴人皆爲貴氣重叠苗不秀秀不實用神壯健成/象意專力露不虛不背晝夜如土木水晝生金人夜)
　(生柱中如此豈不爲名利特達之士若地支天干與/我竟不相顧用神不合星主孤虛衝刑尅害相背竊)
　(氣更多象無贊助叠見休廢/者無立無成不足道之格也)
我生我尅情能退他尅他生氣自歸
　(凡我生我尅者其義自然退散他來生我尅我二/者皆爲氣入爲支生爲尅入吉神如此第一妙)
生尅來往合主扶持
　(柱中合空或有贊助之神合實或有破壞之神生有/制者尅有扶持者來往進退不一萬一失取分毫之)
　(間便差遠千里却㑹在合主/扶佐何神至切為急事也)
善惡繁難時分衆寡
　(善惡二位俱衆或錯或雜但㸔時座聚衆休旺聚寡/休旺惡衆則為攢凶聚煞善衆則為吉聚福集善寡)
　(力怯福寡庶㡬一云年與時互/見貴人生旺與日和第一妙)
生而復生皆倚托成於何者
　(如丙辛人見戊申運却見庚申嵗轉有倚靠復生之/意有壬水精神自來况丙辛化水故得生倚托成於)
　(何者/此也)
化而又化竟𣺌茫歸於何地
　(如丁壬化木况有寅夘亥未地面又有餘神水木贊/助騰騰頑養之木安可又用水來滋助𣺌茫之氣無)
　(倚却㸔運引或有隄防馭制之道方能/為福若遇轉生處一向汗漫反不立矣)
五象相乘有祥瑞有乖蹇五氣交戰或傷殘或奮發
　(祥瑞如木火火土土金金水水木成象得時謂得天/時得位謂得生旺位或乘建禄等氣得權謂乘財官)
　(貴人等如有權有勢有執事者乖蹇反是三者則坐/下貴氣縱乘貴地地支却又刑衝尅害是也交戰謂)
　(體均力停如一物恃天時一物恃其黨衆或一物得/地或一物得權水火土水交戰之類水火土木相戰)
　(之類傷殘謂用神被尅主干被害或財禄被傷官亦/被尅或一物有黨成化却見尅神來壞如丙辛化水)
　(忽見一土來尅之類奮發物我相安賔主和恊我乘/旺而相犯他得地而相迎我勢强而敵去他有氣而)
　(來/朝)
財官欲真致妙兮須理化氣
　(如丙辛見戊癸為財甲巳為官此為/真造化秀氣不可言餘皆類此推之)
財官有象致精兮要倚局神
　(如丙辛見戊癸為財得火局甲已為官得土/局方就其噐完而且清純無比矣餘例此推)
財官雜氣吉爲庫凶爲墓
　(財官之氣均停有拱更加貴氣於上爲吉爲庫庫中/雜氣有三件若當旺相為貴益我者妙若官化鬼入)
　(墓財神休囚入墓為凶則不為庫若吉神/入庫仍帶休廢來刑且尅我者亦非庫)
善惡衝神尅則入生則通
　(地支貴氣來衝未可便言其吉惡神未可便言其凶/須是支干同尅方為吉凶尅入或一生一尅一和一)
　(制此亦變化通/達在其中矣)
上生下成脫氣可憂子旺母衰三竊一生用神翻喜子
衰母旺
　(上生下謂如干生支支生音一也嵗生月月生日日/生時二也得生者既為子若係閑神三也如木生火)
　(在夏正為子旺母衰餘倣此三竊一生如金生三水/四水母生子廣母既當虛即喜子衰而母在旺鄉為)
　(吉如木生火在亥正/為子衰母旺餘例此)
前呼後應生則繼尅則治
　(此格局一辰一干有體用有本末有呼應難矣生則/繼續而無絶婉轉有情若尅則削朴煅煉既濟隄防)
　(疎通造物之切治也如是局面拘於/生尅小節所以不能洞究元機耳)
左包右丞收則歸散則虛
　(凡一干一支挺立於柱中者類有左右相丞之意有/包羅有歸向有散漫有退脱輕重較量得失加減宜)
　(處當然之義不可務/小棄大捨本逐末)
局神無取閒來一𣲖清冷
　(柱中取其日主財官用神等件或雜或濁或繁或混/或欠勝負或欠制䧏無分優劣忽一閒干非主非用)
　(却來左右逢源能乘一貴氣却取其干係日主之神/何等進神以别其用虛處造象或合官合財等項取)
　(其成局有切用者始雖閒而無用既而閒神時至閒/得成噐際遇有用則天下無棄物之謂况造化乎)
官氣混求妙在各支匹配
　(即重犯竒儀之格一體也謂如官煞混紊一有所配/一有未歸乘者須得嵗運更配其未歸偶者吉或官)
　(煞柱中各尋所合所制則佳有過不及又有消息極/為切事又有兩官一煞兩煞一官皆此類矣如用土)
　(為日主露甲乙為官煞支中有申/酉字或辰巳字此為所合所制也)
交互有意要審扶誰拱夾雖真當防損露
　(交互有意如丙午見壬子各有所賴丙用癸官壬用/丁財已官㸔餘神扶何者為急何者非急拱夾雖真)
　(如乙人遇癸未乙酉二位明見拱夾甲申之真官貴/氣無疑或餘神埋藏火神倘遇嵗運見火見庚或見)
　(填實其位發禍/何可勝言哉)
合起力露莫作等閒脫廢精英轉加時雨
　(天干相合㸔支神吉凶為要支神有力則自然非常/如地支相合㸔所乘之干力力重愈精神也一云上)
　(下俱合有真合煞如己亥見甲寅之類又合煞如甲/子見己丑之類一云煞神忌合喜衝刑破害干神支)
　(神一有閒侵嵗運合者精神百倍一云禄馬宜六合/忌刑破况柱中見合力露不等閒也脱廢精神如我)
　(生我尅之精本散我氣若加時上用神凶則制/馭却轉來生助主本者則有挽回生意之妙矣)
羣分有日主專行日辰務在吉凶之位
　(吉神財元官貴印綬食神日徳月徳日禄貴人徳神/天月徳合天赦月空時禄時象竒寳學堂凶神金神)
　(羊刃七煞空亡六害孤寡隔角三刑冲神死神/死絶勾絞一説在年亡神同上説元辰同上)
類聚有年神領用太嵗參宅吉凶之宫
　(吉神建禄驛馬宅神天醫福徳闕門進神生旺位華/葢三竒凶煞碎煞的煞咸池沐浴亡刼白虎羊刃飛)
　(刃破宅大耗勾絞䘮/弔官符病符死絶)
時座消詳有五理之當然
　(一如時上之亡刼刃煞空亡元辰孤寡死敗金神白/虎等項惡氣貫聚倒歸於日有所刑冲尅犯者不祥)
　(若貴氣聚此則為祥瑞矣者一年月日三項貴氣三/元福禄神引入何者重何  輕分詳端確何者來得)
　(安穏何者不得停住更自家還載得起否或如船車/又如屋宅又云時之有家却於年月日上之處又看)
　(有相依倚呼應否又云時座一位竟作主㫁之端余/見未敢如此亦係辨明吉凶妙理一致體得造化精)
　(切也年月日内有一位與時和者平二位與時和者/小享富貴三位共與時和者大發見成富貴但日𦂳)
　(年淺月緩撮一時有尅破衝害和助勾引空亡死敗/等件最為  要事體如庚寅時取乙亥為用旺相生)
　(扶得氣得地可否以憑藉參考嵗運較其吉凶發廢/之由  一時欲旺相有氣勿使休囚無情又云有初)
　(中末三次之情義如寅時初屬土中屬火末屬木序/一時相衝刑是切𦂳事也載物不牢時座五𦂳之)
　(為至切至要之道盖此日生辰普徧天下衆人所共/大綱造化也惟時之刻分毫不可差忒有惑故為准)
　(則憑據况交換之間刻次日軌本是未時一刻之次/其銅壺漏箭却刻午時之七刻八刻况有山僻村落)
　(夜誕/者乎)
虛辰遁法有三術之妙趣
　(一禄馬貴人等吉刃煞死敗等凶一一俱有定位乃/用五虎遁元住干支能司其官之事極為應驗又云)
　(言太嵗所臨十二宫之善惡遁亦只遁嵗神之干吉/處作福凶處興禍者却用日主取財官等件正要看)
　(嵗日干之二位的係當生所遁何等吉凶神煞所/主亦分輕重如人出身處係何𣲖源流資格也)
用神生時旺之方當防尅制
　(如用水為官忌土到申子辰等處用木為官忌金到/亥夘未等處李虚中所謂傷破用神家宅予獨以為)
　(用神起發之處先被傷/壞即用神無歸着矣)
忌神坐令旺之所反喜刑傷
　(忌神者如用金為財火即忌神惟喜尅制之神加上/為妙却要水來寅午戌巳等處以减忌神發用之基)
　(宅/也)
用神之鬼墓得之爲殃用神之貴情亭亭贊助
　(用神自有鬼墓吉則謂之官庫如帶凶煞來刑尅衝/竊者其用神自忌之日主尤忌之用神自有財官貴)
　(氣非本家之財官也來意順生扶合精/神百倍用神自喜之日主尤宜見之)
墓絶併煞刃來刑禍形惡㑹空赦領財官為體禄集福
加
　(墓絶死敗至不足道若帶有刃煞亡刼勾元等來衝/刑尅竊日主併用神則禍患立侵矣月空天赦二神)
　(至吉善者天月徳天月合四神同㫁各司乃職主事/若又係財官等貴主領者更美其榮耀之福氣駢駢)
　(然廣/集矣)
類有傷官墓神柱中尤惡暗有刼財庫鬼命分至凶
　(傷官自有墓庫如丙人土為傷官遇辰自家墓神若/帶凶煞尅竊刑衝日主併用神至為𦂳切惡氣刼財)
　(之庫墓如丙人戌位兼丁旺於上帶凶/煞前來尅竊刑衝其用神日主至凶)
印綬生鄉宜乎潤澤惡神死地怕作刑傷
　(印綬本為生我之神若值印綬自家生旺之所又見/生合之神轉轉為福自家大義綿綿不絶則可或滿)
　(或溢火出木焚木浮水泛土重金埋火重土虛水流/金沉反有太滿則傾太盛則折之禍矣凶惡之神自)
　(家已在死絶之處於上又乘惡氣尅竊刑衝用神日主/者狼狽若死絶墓敗上宫主為惡來壊者用前註斷)
用神惡沒之所地支豈欲全彰納音生旺之方用神坦
然無忌
　(凡用神之敗絶惡陷等位柱中忌露多是卑賤下格/更帶凶煞之神可乎恐見一二位猶可或嵗運上扶)
　(起惡陷之氣兼㑹煞局者即為沉淪䘮敗悔吝破失/之氣類也甚則死無葬身之地須空亡併煞方㫁凡)
　(命之納音常生常旺四貴之地月神來/上自然喜悦皆無所忌憚恬然自安)
火土之源失中易化塵濛之象
　(若火土不得造化中和之氣者或燥或寒或偏或枯/易於晦物之氣乃滯暗昏濛之象不能煥發遇而不)
　(成者/矣)
死敗之象有黨莫傷生旺之神
　(如死敗之象有黨反來刑衝尅竊生旺之神大不亨/通之兆如水人見夘家之木酉金辰土巳火等神之)
　(類却将日主生旺日主用神生旺/宫主相犯相尅為咎不小宜詳之)
五氣布定東西地理能培能竭
　(亥子水寅夘木巳午火申酉金辰戌丑未土如金到/亥子則氣泄而竭木到亥子受養得培餘倣此推極)
　(為切/事)
一辰聚藏貴煞納音自旺自生
　(如一辰貴聚長生帶煞在日時為生煞同途一云煞/帶貴自長生為有用此為貴帶自生又為煞中藏貴)
　(一云年中干音隨長生同神煞在日時者為真長生/乃聚年月日時之氣乂為一强四弱又云四柱只要)
　(一位長生專其旺/氣為聚歛精神)
空亡消息數端豈止十干缺處
　(此煞最為要𦂳中間輕重真假宜仔細詳審一旬空/亡十日分上下所管如甲子旬中五陽干用戌空為)
　(切五陰干用亥空為切一氣分輕重甲子見壬戌真/空見戊戌輕一云上肩一位太重如甲人見癸乙人)
　(見甲之類即十惡大敗一旬中後禄遇空亡如甲子/旬壬申甲戌旬庚辰之類一五氣落空如甲子旬水)
　(土甲戌旬金甲/申旬火土之類)
官貴抑扶兩立稱停一路鎡基
　(官星為一身之貴氣福源第一切事財神次之若有/一扶一抑兩立其義不分勝負如陰陽氣不升降一)
　(路運中當稱停其配屬强/弱之情以察興廢可也)
煞見官隠以託情官顯煞藏而立義
　(煞見有露神制合均配官隠無印更隠者主外有權/謀操畧内懷奸宄竒計若煞重而無馭官神無情者)
　(反是官顯煞藏内則性惡無情外則義/和謹節大義如此又當格物以消詳之)
忌煞氣專用神情假用神力切忌煞外馳
　(忌煞有生有扶或坐生旺之處及有贊合六神其專/之意不可言也柱中乃見用神虛來生合情假露形)
　(有氣或落天中雖旺亦無地面情假力散故自不若/氣專者若用神贊合有扶有生或力專生旺之位亦)
　(有生助之神有情或有力切要分曉忌神煞神二者/雖在柱中作梗力却自偏嵗運兼有尅竊自然柱中)
　(停住不得氣/散而外馳也)
缺用納音全爲補氣
　(大撓造納音之法隔八有用之具如何竟為棄物缺/氣處仍要納音補借如欠土納音有土則補其不足)
　(休囚/稍慢)
物皆妙意身不能任
　(貴氣或多或重自身無氣豈能勝任如隨其類逐其/化或從其象應其氣不在此論一説身不能任如病)
　(不能食花/不結實)
勢情充悦發旺以時象意空寒幽棲度日
　(八字氣候勢况情思體段如人氣壯氣滿似和煖喜/悦之色少能達時通濟利物發明或嵗運扶持更何)
　(言哉若八字體制孤虛氣象冷落兼帶空亡休/囚者任有智術才勇無所施展嵗月空閒而已)
成功之氣變化歸尊交互之神往來俱貴
　(成功變化如壬水十二月氣本殘廢有木象支干引/化第一妙事交互俱貴如丁巳見辛亥或庚寅己夘)
　(之類地支雖衝不和處二支互/有閒神貴氣來往其餘倣此)
休囚更入空亡時乖事退旺相若兼生合輻凑權行
　(凡休囚之物本不好了更入空亡豈惟生不遇時縱/使乘時事亦退散不濟若五象旺相到空猶可金火)
　(旺入空却好夫旺相之神本自當時若生若合愈/見精神權變福能駢集可行其志去就皆不失序)
氣巳過者欲退藏翻宜墓絶之地物方來者將進取原
喜生旺之宫
　(如三月甲木氣過理合退藏惟宜於墓絶之地乃道/合自然也若臨生旺之鄉反主乖戻方來生旺者如)
　(十二月甲木進氣正月乙木進氣将進/方來宜立生旺之地為禍為福尤切)
休囚有用發越仍遲旺相無情爲惡最速
　(用神雖貴有用生我助我或又臨天月二徳天乙之/類若不臨天時旺相縱有用發越遲遲柱中雖帶旺)
　(相之神與我無意如半吉半凶一至/嵗運只扶其凶煞為禍最為猛速)
進神執權至精至當納音載貴宜尅宜生
　(進神帶貴氣柱中第一妙引煞入内第一凶貴氣柱/中雖吉情若未切納音宜來尅我生我則方為有意)
　(以全其貴之羙若納音不生/尅者空負其貴與我無統也)
旺神衝氣透用凋枯惡煞任權本旬急切
　(如丁未或生夏月得時之際刑出丑中辛癸透在柱/中為用者其福氣薄為禍亦輕惡煞旺相本凶若同)
　(日辰一旬之内禍速至重/也貴神本旬至吉至𦂳)
金神得勢至凶空亡遇衝必發
　(金神本凶若無火鄉所制又被别處扶起或旺相皆/為得勢至暴至剛為凶特甚空亡陷沒無用乃棄物)
　(也遇衝神必然起發即有用/矣如寅空見申之類是也)
刃併元亡金滿局全賴火神旺相凶煞火焚空須憑水
象
　(金乃殺害物命之象滿局金氣兼帶凶煞等神刑尅/者我不殺害他人必被人所刺無火制必驗火若焚)
　(炎之象盛者此等多值火灾况/嵗運符合其氣須藉水象既濟)
木土氣託以待發明尅衝力停未分勝負
　(木非土則不能栽養土非木則不能疎通以待嵗運/扶其不足煥發其氣自然益堅至於潤澤衝尅有勝)
　(有負力停則勝負未分須觀/其氣而消息之方可㫁也)
扶持生助察轉養之神戰鬬衝争觀壞盡之氣
　(生助滔滔者㸔轉養之神何處為體用之基為吉凶/之兆而决之戰鬬衝争觀壞盡之氣即此為閒退無)
　(用之/人也)
陰干取刃欲分明支力當權防暗犯(支力一云貴力/)
　(陰干取刃如丁巳見未辛人見戌為刃之類支力當/權如未係貴神或力重則合午午衝子來犯未又如)
　(未有力重能衝起丑/字中癸巳之物出來)
旺神挺立物莫當前惡煞滿盈干無停處
　(如一位之干有天時至旺之氣卓然柱中擅權餘無/牽綰者其被尅之神何敢現露縱使藏伏亦莫敢執)
　(事也嵗干日干遇滿局煞刃等惡自家/干主竟無住處决主不祥貧夭惡死)
鬼中逢鬼無去就衝而遇衝欠倚憑
　(尅害我者為鬼倘鬼亦遇鬼來相害輾轉傷尅氣極/逼我若更無轉制促死之兆支神被衝干神貴氣便)
　(不安穏奈何衝神又遇衝激我家更無/倚賴之基象不立物亦不成非禍則夭)
併吞重尅皆成禍二激雙衝總不祥
　(如甲見二壬為重吞見二庚為雙尅柱中叠見衝/神或合處有刑有害有尅有破皆不祥之兆也)
五行務要均停偏倚難能濟物四柱全宜匹配興衰恐
不成功
　(停均其説有五一日主用神冲和相濟彼此各有所/賴不偏一損用神之氣者有物以制之不致作楚一)
　(干支上下字様相承得所無過不及一死氣或對活/物黨寡不能勝黨衆一欲變欲化有妬有破欲静欲)
　(安有犯有激者匹配其説有六一衰神有用須運扶/衰者方可一善惡雖能均配㸔運扶何者以别吉凶)
　(一雖有用神一興一衰偏枯不濟一相安相濟所應/所求各有倚賴一旺欲成其物一衰不可成全或干)
　(支各有所配貴氣/者或有所乖劣者)
平生福徳不知化物連綿次位來神要識暗傷攔截
　(支内有巳乙辛丁之類皆言七煞惡之殊不知巳土/生乙金乙金生辛水辛水生丁木續續不絶况明露)
　(乎虛拱處或有甲丙壬庚暗合完氣者大富貴格天/干未來前一位地支未來前一位皆為凶惡不可不)
　(知如乙見丙合辛暗損及有刃類子見丑丑見/寅寅見夘之類有刃有煞咸池比肩惡氣多端)
十干顧真氣相凌七煞犯尅神極切
　(如乙酉見戊戌即戊火傷乙金又六害之墓火發其/旺金之氣餘倣此七煞犯尅如原用乙木行酉運丑)
　(嵗衝損乙木金局本壞其乙木用神兼丑衝其虛未/將所藏之神碎壞倒地也舉此一例餘局細詳  此)
　(段止可言七煞逢衝者不吉/不可論金局壞乙木用神)
八字帶煞刑胎意外須識四印何干乘氣類取其詳
　(胎神所傳消息各有異類今人但總約十箇月之位/故無淺深以致差池一法十箇月左右間其所生日)
　(辰對者是如丙午日在何月節内或十一月或九月/遁而用之若帶刑主早妨父母空陷衝刑四煞最惡)
　(四印古歌云辰戌丑未為四印戊巳得之偏主信甲/乙若逢鄙且貪丙丁或遇多貧病庚辛格號母生兒)
　(聚煞丑宫多短/命壬癸未詳)
五行分布方隅死水生金而異用
　(謂火生寅敗夘旺午金生巳敗午墓丑之類如甲子/人遇巳即為生金生金尅甲絶水生甲及官火竊甲)
　(之類遇夘即為死水生甲旺木同黨敗火耗甲位位/各有所司看其餘局次第扶抑而論之餘干倣推)
一神閒停左右傷官竊本以待時
　(閒停之神在左右者即月時嵗干多是不取用故一/向差慢而至停囚長智養病䘮身或係傷官之神無)
　(氣不係為事忽嵗運助起此等之神耗我之氣傷我/之用半真半假其實則圉圉得勢小人逢寵有權留)
　(此禍根豈/可忽哉)
干神彼此相安方爲禄備地支來往衝激不柰馬馳
　(如甲人禄在寅見壬寅則自家帶截路空亡為僧道/有福庚寅為破禄半吉半凶又如辛禄在酉見癸酉)
　(為火水相犯丁酉為空亡貴丁木受氣辛水沐浴主/奸淫也禄上遁干號為真禄着落何方有用其干見)
　(天乙貴人其貴上之明干復坐貴禄如丁人禄在午/遁至午得丙字丙貴酉亥而逢辛酉辛亥則辛貴復)
　(見於午也入格極品此李虛中為天禄互貴一馬不/喜衝衝則動馬上干神乘貴者吉馬上遁干有情者)
　(吉如丁丑人逢辛亥是要貴處有用馬上干神自帶/凶煞空亡者惡來尅主體及用神者惡或支神激烈)
　(刑衝轉轉其馬/豈得安休耶)
傷盡官星方知用禄衝破禄位始得用官
　(柱内有傷官之神官星明被尅害却有日禄者用禄/却穏當不致兩用不歸一也禄位如被破壞却只用)
　(官星為定體盖貴用一/端最妙多則散了精神)
禄位雖明化氣恐忌驛馬既見日辰又重
　(官星建禄等件既明無破為吉為福必矣若體用成/化却於其位有妬有奪化來不得者為物不成則亦)
　(苗而不秀空貴無官或有福而非財積福厚者驛馬/本理於太嵗宫要來乘用若日宫又有馬出重叠者)
　(反為賤局一説日辰馬併嵗馬雖重馬甚/有用貴氣相安者愈好再見則不中矣)
記取禄賔爲用細觀馬將爲元
　(遁禄上之干名為禄賔如無年禄須㸔遁至禄官干/神為用主禄最切却㸔日辰用為何神也馬將亦如)
　(禄法譬如丁巳嵗丙日馬在亥遁見辛為丙日之妻/主道途方外所娶却分貴禄財官凶煞輕重言之)
用象契合要防妬争貴氣交通切觀分奪
　(用神本與日干作合有情有氣得侣或其明暗中有/比肩一争一妬遇而不遇用神自家之神争妬者一)
　(體㫁法嵗運同凡貴氣專用則可兩處三處分用便/是衆人之物不惟平生多起分争之訟自家財産亦)
　(為比肩所擘彼/重我輕更甚)
財官只倚日辰亡刼須參太嵗
　(日辰只取財官為用最為親切興衰旺絶相生相尅/却與嵗家如何統攝其行藏禍福極驗亡刼二神一)
　(年至重之惡煞也須凖嵗君推參各有進退吉/凶一十六般所致行藏取舎之道已録於前)
貴有等降明輕重富有高低分厚薄
　(察格局體制如勢意猛烈主本雄健貴氣互換往來/凶煞輔佐得所不致氣滿無去就第一義也二用神)
　(至切至清無破無壞格局斤兩相等而順三福神有/情化象得體四本等財官有用運遇扶持不絶五所)
　(喜之物時上與運中扶持所惡之物時上與運中制/馭凶處兼有徳神吉處每有煥發一大富不在財神)
　(之輕重大概亦有貴氣俱全者不過㸔氣厚氣壯但/中間欠清純之象二精神有助閒神頗多日主有倚)
　(印食財神三者至切三禄馬扶身日主受氣胞胎絶/處財宫有用或遇生氣但流逺聚象之氣不廣四庫)
　(財有拱或露則要氣厚得衝得刑財印食神三位一/位有用日辰但拘切自專貴氣散漫詳之各有高下)
　(明矣五帶刑尅或尅我之物係財星/生旺之氣或財神禄馬貴人之氣)
貧賤而壽延富貴而年夭
　(一應用神尅戰無倚又兼休囚無用或臨死絶駁雜/獨身得中和之氣運引而不偏一身臨胞胎死絶受)
　(氣之方不帶福神行運不能害者或空亡破碎元辰/大耗六害鬼墓金神白虎死氣刃煞交併歸局獨有)
　(一印綬或一食神有力行運引而駁雜處不絶者准/前文一福神往來得勢自身旺相嵗運顯揚太滿而)
　(傾者或欠轉生之神或尅我處竟無去就或一空陷/之物刑衝我聚氣之所一本象與化象皆得用神為)
　(福左右逢其源其身却化而不化根本不穏者/一滿局貴氣身弱不任嵗運尅戰日主准上文)
闉實亦由於火土
　(火生土意最良最實氣象自然固聚必是敦厚務/本利名安享處世游優却非駕空建功立業者)
流行俱藉於根源
　(大凡流年運限從容不經風波成敗者盖由根基/元有得力貴氣引行嵗運贊助不壞有所憑藉也)
聰明無非徳秀晦懶總爲休囚
　(徳秀如申子辰月壬癸為徳丙辛為秀帶此多是文/業通達聰明曉事之人餘局例此休囚廢死者天時)
　(也死敗墓絶者五行也如滿局俱帶此等氣數一生/謀望無成退悔藏拙若兼孤氣出俗作林泉人也)
偏氣俱强而鄙俗本源失托則漂流
　(如八字純陰純陽柱中因欠合神財宫等貴用神既/偏且强又能刑出衝飛之物來者皆為偏氣所致雖)
　(豪亦俗非俊秀才噐矣日主象則無黨可就氣則無/貴可乘柱中多係閒神慢煞兼有刑尅衝竊散漫之)
　(氣此等懶散馳/逐多謀少立)
氣如猛烈害物傷人象若純和無操無縱
　(勢當天時之氣勇猛剛强若更帶金神白虎刃煞刑/害之神凶則為强盗刼掠善則屠儈活計終亦殺人)
　(害物恐亦被人殺戮也臨事有㫁機變通利皆由凶/煞之神不滯不塞輔佐用神有以使之然也若柱中)
　(象數純和柔善氣實則無綱常/倫序之能雖有用神亦難也矣)
軒昂呼應原憑刃煞之威齷齪財豐盡帶庫墓之氣
　(有貴氣無刃煞輔佐不獨臨事無威勇作為殊欠相/應合也有此刃煞扶貴必能做事立業果决有㫁有)
　(人名目卑微却發財禄乃庫基中雜氣財/官印綬親厚有益於日主况嵗運扶合)
身强露刃翻宜聚歛營營干合多偏倒亂精神渺渺
　(身强力健柱中暗有財源之意若見刃露本為刼財/但我力既專財神有情反宜刃露盖我能執奪歸歛)
　(其物也此等格調慳吝幹蠱善能聚財若柱中嵗運/有刃旺之地未敢如此議㫁須别詳之干合多偏如)
　(乙見三庚二庚合者豈惟氣不得中亦自偏枯倒亂/縱化得成象亦未成全美不過三姓同居兩姓合活)
　(接李換/桃人也)
獨爲煞布衆辰虛張聲勢一種貴由三處分散英靈
　(煞本不聚若只一位之煞布向諸處力自輕疏不至/謀多遂少有口無心過望大節力小任重一件貴氣)
　(精專為竒若二三處皆有如密雲不/雨秀而不實或空貴無官多學少成)
平頭帶來針刃豈無傷殘勾絞併至亡刼寜惟狡猾
　(平頭乃甲丙丁等字様引懸針羊刃刑害日辰一云/日中帶煞帶華盖主妻先嫁人或殘疾或愚鈍一云)
　(率因事而結婚或有貎必淫如巳人未日或己亥己/夘己未一云日時羊刃爲貼身刃妻有生離死别一)
　(云互換懸針主帶疾及官刑併惡煞自刑立見女人/亦然勾絞二神主狡猾破敗吉則立威若臨亡刼必)
　(凶况不和於/日主者乎)
財居庫地身入衰鄉性能鄙吝氣亦猥慵
　(財神遇庫閑藏既欠刑衝開激况身弱/者此等之人度量慳鄙噐宇少豁達也)
木遇學堂火臨生地文既精華志尤倨傲
　(木火文明之象居生旺之位主文學疏通才能雄健/但木火炎上之氣為人不顧細節不能屈下倨傲驕)
　(忽/)
播徳望之聲名敏智謀之才畧
　(貴氣有助干有力天月徳辰及天乙互換來往主聰/明雅望兼藉空亡刑衝得用准上文煞刃扶貴象有)
　(制伏得中日干可以馭伏准上文又云水帶/貴氣有扶助有隄防才畧機變智謀過人)
財源拘局街頭庫店經營竊氣無憑化外江湖奔走
　(格局不廣噐宇不充但有財源助身一二支伶俐生/扶而局於純粹之噐兼庫神得用宅神有情者准上)
　(文又云食神或印此例同㫁凡泄氣之神汗/漫滔滔之勢逺而有力聚而無依准上文)
江湖泛泛兮風飡雨宿羅網濛濛兮利鎖名韁
　(亥子為江湖若係財官禄馬用神其氣泛溢者多致/道途生計披星帶月其水泛泛其馬刑衝方㫁辰巳)
　(為地網戌亥為天羅全者用神其上失地五氣不能/成象則利名碌碌無成如塵埃所罩昏霧所迷嵗運)
　(併臨仍與日干/尅害者夭亡)
水火動摇是非林裏立身木金和恊義禮門庭發財
　(水火乃人間之動物犯此格多惹是非唇吻凡立身/為事每於閙裡出頭鬬喋之中着脚若吉則有决䇿)
　(之機凶則有不雅之號金木無偏倚氣和得中陰陽/相配相濟者必務本實我若尅彼專當獲道義之財)
　(若交錯無情主被客凌者主不義人損/我無意中之財或被不義事寃屈折辱)
驛馬得我尅他生盡發外邦之禄空亡有物明氣見每
膺無意之名
　(遇馬上之干日主能尅或馬位有物生我者多是逺/方外財發越或出外於邉境得財禄空亡為凶敗之)
　(所若有喜象集來如金火喜空乘/旺爲官貴等神有情者合此格局)
身雖食禄家計貧寒庫有餘財名目卑賤
　(八字體段輕清官神乘貴地支或破其象休廢其財/却又入死絶等處不帶墓庫宅神之貴宅神仍衝破)
　(者准上文貴氣落空亡用神入死敗處仍無生意其/咸池沐浴白虎空亡却有拱䕶柱中惟財庫或財神)
　(專旺輔日主有情/尅助者准上文)
嵗望闕門當近朝堂之職氣衝第宅難依祖業之基
　(太嵗對為闕門有拱入格决主食禄職任皆近於朝/堂要路之處嵗前第五位若是被衝更與日主非貴)
　(氣生扶綂攝者决主祖上基業離破不能居住若乘/官符並亡神主為官㫁沒抄封犯破碎刼刃毁售必)
　(矣/)
二位不宜亡刼拆屋售田四仲若犯咸池貪財美貎
　(嵗前第五位為命宅後第五位為禄宅命宅為第宅/家舎禄宅為田庄邱墓若帶亡刼主平生愛費財造)
　(屋置田却主破壞况與日家刑衝害刼破尅乎子午/夘酉全古謂遍野桃花又名亷貞沐浴又為暴敗桃)
　(花帶此主愛風流藝術性巧情急是非中立身與日/刑衝尅竊方准忌水主淫兼貴煞輕重言之咸池𦂳)
　(沐浴/慢)
馬上空亡每遇異路之財帛天中禄位常招憎號之聲
名
　(馬上遁干得用遇馬上明干助我或作財元或馬坐/財生旺之地却坐空亡有意多外方出入獲外方財)
　(禄或常招别門無心利禄異路言非本等之財也天/中即空亡帶禄若衰敗者准上文加白虎在日𦂳切)
　(或招人傳之惡名况水/火象并咸池桃花乎)
邜酉好遷移門户巳午當感夢生胎
　(犯夘酉字在日時好粧飾堂亭遷改門户帶馬則常/移居止胎時加臨巳午帶年禄和諧其日主者主應)
　(父母得/夢生産)
旺刃不兼餘煞偏好異端亡刼更引他神只圖豪飲
　(旺氣羊刃别無餘煞者剛亷正直武勇愛籠養打捕/起扮社火之類帶學堂官貴别詳亡神刼煞羊刄多)
　(聚更與日不和恊狼飡鯨飲逐/日醉飽一任風波落魄無成矣)
桃花簪主恣風情破碎朝元宜落魄
　(桃花簪主如夘人見寅午戌酉人見申子辰之類又/謂倒揷桃花為人風流倜儻却有賢而不賢也與日)
　(尅竊方准破碎朝元如酉人見寅申巳亥丑人見辰/戌丑未之類亦謂面頭破碎尅竊刑害日辰主狡猾)
　(命夭輕則不/能起發而貧)
官符落在天中語多妄誕空亡却臨天乙性好謳吟
　(官符即亡神也在空亡中與日尅竊天/乙貴人在空亡中與日尅竊各准上文)
纔傷用氣抱怨嗟呼重駕身强妄爲狂蕩
　(用神當生縱無傷動倘若嵗運來尅必須得意中反/成失意故嗟呼生怨矣凡身旺之人即如飲酒醉眩)
　(者欲其無狂不可得也或又遇嵗運重駕氣强自然/所為淫蕩狂妄兼破財産家業胡做胡為柱有馭制)
　(有倚托/别詳)
白虎兼刃罵殺時人華葢自墓享於清福
　(白虎同刃乃白虎與飛刃羊刃同宫與日刑衝尅竊/者如此一云若在日時上尅年者娶妻鶻突不然妻)
　(有異症因服訟促逼結親則可其妻亦愛訟人也華/盖自墓若自生旺又遇嵗運與日和合成局極受清)
　(高之福否則為僧道九流如庚辰不能自墓只是村/巫或為粗魯手作人一云華盖帶墓有氣主福夀但)
　(不至封爵之貴或為僧道名望人/若帶鬼咸池非藝人即村巫也)
禄命二神相激鼓舞作爲貴煞四位相承聚歸取用
　(前法禄命二宅若犯激作刑衝尅害看吉凶之意何/如與日不和應驗如此盖禄命二神實係衝命左鼓)
　(右舞之氣使然也或貴或煞二重三重兼併一辰上/者况柱中四位各有吉凶之神要分聚在何位最多)
　(以較長短寅申巳/亥無長生則凶)
水火之象輕清則文章異術刑衝則道徳禪門
　(水火乃坎離之神有既濟之造化其中氣清則文章/魁衆輕則術業異常空則仙風異質刑則道法鬼符)
　(尅則禪宗空寂野衲宿縁恭究/覺悟專論日辰格象輕重而言)
金土之源氣老則財庫樓臺殘嫩則經商手藝
　(金土之義有以賤生貴之功氣老則成就其物盖宜/於富藏墻垣第宅莊營之壯觀由此而致也或衰氣)
　(殘絶或初新氣嫩若非經/商買賣則手藝工作之人)
華葢墓神天月徳合泉石家風休囚日徳死絶敗生塵
埃庶士
　(華盖墓神天月徳合三件循環於柱中者必有水邉/石上宿縁辦道求仙至意日徳若休廢虚有其徳名)
　(矣况又干音有死敗等位惡氣空/亡來生助者不過碌碌一寒士爾)
十惡大敗若真貴為將賤為冦囚死空亡若聚生者道
衰者僧
　(十惡以道藏經所載為准貴氣相扶清厚入格必掌/兵權若凶煞凑集交併柱中戰害用神身主則凶日)
　(主用神當休廢之時落空亡兼為孤寡六害若臨長/生臨官旺地則爲黄冠若處敗絶墓死之方則為緇)
　(衣/)
魁罡權重却害六親刼寡雖孤喜全三貴
　(辰為天罡戌為天魁最有權威力量但孤尅之氣太/重未免妨害六親刼煞寡宿若帶長生貴人有禄乃)
　(三件之福氣也與日和恊必主/富貴無此三件縱發不久而貧)
吞啖勢繁非偏房定乏乳哺孤寡來併由異姓假合同
居
　(吞啖乃倒食之神倘多有力有勢有權或臨生旺之/鄉太切准上文孤寡六害同併却有印綬食神一有)
　(用者仍見宅神/衝破准上文)
重拜雙生己亥帶支干同類巫醫酒色亡刼犯咸池貴
人
　(命帶己亥二位又有别支别干一類同者有二三位/者如甲見甲子見子必是雙生或重拜父母須是干)
　(支俱有相同方的更刼孤亦然師巫藥術牙儈等輩/仍分輕重高下皆亡神咸池二位主領兼羊刃破碎)
　(墓鬼白虎之類者狂妄詭詐迷花戀酒九流/不才之人若貴人徳神財官生旺者庶㡬)
坎離交㑹老醉秦樓象類清幽㓜登仙府
　(子午上有干神鈎合如壬子戊午之類戊合子癸壬/合午丁或丁合壬癸合戊水火有情至老迷戀清則)
　(風流濁則卑賤五行之氣至清成象况引於幽潔之/地貴神歸一不雜氣純清逺别無死絶等件惡神相)
　(犯准/上文)
論文學業特精英長生徳秀殢酒惜花偏落魄身旺咸
池
　(長生帝旺四貴等處徳秀二神文學才能藝術特達/精專出類㧞萃人也殢酒惜花日干旺於咸池之上)
　(一也本身自旺受沐浴之神尅者二也本/身太旺沐浴更多福氣散漫不聚三也)
妻遇比肩旺奪非是良人財因沐浴强争難辭淫濁
　(妻干或隠或顯而切切遇比肩相近相親其位被占/奪又或比肩乘旺其妻必與外人私通不然娶婢妾)
　(娼妓為婚免此醜五行敗處為沐浴又名桃花咸池/煞一例同㫁其神若來乘勢争財或財立其上被他)
　(神所竊戰者我身兼與用神之/氣不聚不斂精神散漫准上文)
娶婚却因服訟類明六干生子欲别賢愚體有五法
　(日辰丙子丁丑戊寅辛夘壬辰癸巳丙午丁未戊申/辛酉壬戌癸亥犯此日多因孝服官訟二事臨逼結)
　(婚或成親百日内决主一家忽招訟服或主無外家/力舅氏不諧或無外家或兩重父母或無妻財或女)
　(命兩重翁姑半真半假帶合神桃花花燭不明或非/良婦或殘房入舎此六干柱中多者尤𦂳尤濫即陰)
　(錯陽差也帶桃花在帝旺多惹婦人官訟或豪家亦/因妻黨婢妾致争否則兒女官司也别子賢愚五法)
　(一以妻生而尅我者為子男以偏官為子女以正官/為子一云女以我生為子引至時上逢生旺則好仍)
　(以餘神㑹合有情方貴一云我與妻同化者如甲人/以土為子引至時上考究一化氣所生者為子如甲)
　(人以金為子引至時上取用一我之本氣所生者即/子如甲人火為子引至時上詳究一但是偏官正官)
　(有情引至時上化得成象即好子納音長生之氣贊/助妙甚一云如以我生為子類以水一火二木三金)
　(四土五/取之)
惡攢時日輕則子抝妻愚重則空房隻影
　(亡刼孤寡三刑若三煞併而有救者時上子多不孝/日上妻愚拙或不和若重犯力猛無救孤獨貧寒一)
　(生自守/空房)
刃帶墓刑吉而夀彌福厚凶而破㡌單衣
　(羊刃飛刃犯墓刑二位須有華盖始吉及丑未干頭/貴者未有不享福也與日宜和若無華盖帶空亡死)
　(絶孤寒破敗人也/與日不和亦如此)
日犯惡神有助再婚女妻時臨凶煞仍空須招義子
　(日犯年家亡刼大敗破碎臨官帝旺者尅妻却有干/音生助日主必是再娶少年室女或㓜妾為妻若帶)
　(禄貴贊助者貎羙賢能一云若年之禄馬貴食六合/在日不獨妻秀更能掌財時上帶凶煞落空亡必主)
　(無子若生助食神或日去/衝尅者必是螟蛉之子)
時日咸池帶煞父命惡亡休囚大敗臨空妻家無宅
　(咸池在日時為嵗煞主父惡死更加惡煞無疑如金/主刀兵火主火厄水主水厄土主瘟疫木主枷杖以)
　(五象推之一云帶咸池若旺犯華盖破碎及陰錯陽/差因妻醜辱或離異若貴豪之家妻父母兄弟親屬)
　(内亂一云咸池羊刃多算多能亦有宿疾互換在日/時𦂳切日主宅神陷妻之氣兼的煞十惡大敗之日)
　(休廢又落空亡如甲寅旬癸禄居/子為空神主妻家無片瓦根基)
胎神尅竊横亡忌衝局中之字破碎空孤離祖因犯禄
後之神
　(胎神白虎煞也水午金夘之類衝局中字如申子辰/支係水命怕午字之胎神白虎來尅竊日主併用神)
　(主血光横死以五象推之禄後一辰若係/空亡孤寡破碎等煞定主出祖旺相别立)
支隔合衝二方此格多應自縊合兼河井兩位犯者無
不溺亡
　(自縊煞乃戌人巳巳人戌之例若帶金神白虎亡刼/鬼墓空亡官符大耗刃煞領其死絶之地來尅其身)
　(廢其用神犯其太嵗刑其大運准上文丙子旺水癸/未東井癸丑三河帶咸池金神羊刃亡神多主死於)
　(水中一云若帶亡神/起端因花酒惹事)
目瞶耳盲用神䧟切而死敗尅身腰駝足跛福氣衰頽
而刃煞刑主
　(用神被死敗等物尅竊又臨亡刼空亡大耗諸煞尅/竊身者准上文貴氣休囚勾絞空亡大耗無所倚托)
　(死絶之氣出現沉淪旺鄉之吉/刃煞仍刑我日主者准上文)
鬼嘯應知惡夭本虧非止貧寒
　(鬼嘯如甲人遇庚庚遇丙轉轉相尅之類有辛合其/丙方可貪合忘尅如無辛来合不可言甲去生丙本)
　(虧乃兇神作黨尅日家之氣害/年之干所以貧難少亡不夀)
天地具包藏之徳風雷遥激烈之聲
　(申亥二字明有力量酉戌用神得所正合此格一云/申亥不露支神虚夾二位有貴氣者體局不凡夘巳)
　(二位内有貴氣柱中虛拱嵗運對衝空處必能變/化發越一云拱夾穏處又恐刑衝太迫走了貴氣)
拱將拱座并拱印必是貴人顧子顧母尤顧身自非俗
客
　(拱將謂本支三合如子人見申辰之例拱座謂對宫/如子人即午之例拱印謂印綬正位如甲人子丑之)
　(例一説印乃庫也又云印即干庫兼若財官貴氣有/用或財官生旺之鄉皆富貴造化生我者為母我生)
　(者為子兼自身三位俱無損壞往/來顧盻有福益者為有福人也)
三位竒寳用官神流芳英烈四干天乙臨華葢曠世清
高
　(時座三合謂之竒寳若官星居上無破無忌世代不/絶芳名勲業人也古法不獨論嵗日之干乘天乙之)
　(貴為吉月時干有貴人乘者更妙況臨本/命華盖生平不止無凶亦清高竒貴人也)
四面宣明旺相内廷食禄二煞若臨夾拱沙塞揚威
　(青龍元武朱雀勾陳為四面干禄歸元各占方位旺/相如甲乙臨寅夘為青龍丙丁臨巳午為朱雀之類)
　(准上文亡神刼煞二位俱空/閒而却各有拱夾者准上文)
金水文華而㧞萃土金阜富以成高
　(金水二象若清無其餘之氣混濁其源者文采英華/出類之格金土相生若各無偏倚得中和之氣者似)
　(物漸長生意益高如此之象當作富/貴之格或貴氣和恊亦主功名食禄)
榮耀者木火有發源清貴者水木多順序
　(木火易於煥發有來處根源柱中生意或引嵗運故/能扶引而榮耀所以人不知其有根氣但知運上木)
　(火透發也水木清竒若其氣不偏倚順/扶生旺帶貴者必為翰苑清要或臺諫)
登金歩玉貴人頭上帶官星負笈挑簦學堂館中逢驛
馬
　(天乙頭上有官星顯露謂之官星坐貴主貴學堂乃/日主生旺之位學館為官星生旺之方臨官之位亦)
　(同取用遇驛馬在中無甚貴氣者空有才學/無成即入仕途亦多奔走道路落空亡更甚)
翰苑標名定禀乾坤瑞氣薇垣秉政應拱子午端門
　(寅巳二位有力能合亥申乾坤又有三合拱者子辰/能拱申夘未能拱亥若無雜申亥乘其貴氣必為出)
　(羣之造矣子午一位或有正拱或有三合外拱如有/貴氣集上勲業名家人所未及丑亥拱子未巳拱午)
　(為正申辰拱子/寅戌拱午為外)
魁罡纔逢夾貴風憲提刑龍虎得以專職玉堂拜相
　(辰戌二位逢夾貴為風憲提刑者謂有威權振作也/如壬癸逢巳夘拱辰丙丁逢酉亥拱戌是也又明見)
　(魁罡重集貴氣同前㫁辰寅二位若遇正拱外拱有/貴氣吉神聚其上者妙合此格或見寅辰得氣集貴)
　(旺相扶持無衝刑尅害仍/得夘處有吉者同前㫁)
陰陽偏用貴崇奮極品之尊夘酉正門權輔領外藩之
鎮
　(偏陰偏陽其氣多是奮發風飛雷厲貴氣若專旺相/力重驟進極品者多盖偏氣好争挺然不配雄豪力)
　(大偏官易於起發但是退速或非命爾若正官則穏/隨分遷擢無生殺之權夘酉乃日月出入之門户有)
　(貴氣拱夾得用者合此或明見此二/位用神集福有力無破者准上文)
嵗駕禄馬帶財官英雄超邁貴局日時乘徳秀才業峥
嶸
　(凡太嵗禄馬二位宜係日主財官居上豈非英雄超/邁凡貴人局在日時見徳秀二氣者合主文章才業)
　(大噐秀㧞英/傑之人也)
用拙而運扶枯鱗濟水用强而運拙曲港行舟
　(用神力慳或有氣而被尅竊或隠藏而無衝合鈍而/不利運上却引生扶之氣悠然暢意矣用神或有力)
　(或得時或情合若運中阻壞其氣者東碍/西撞不能順駕縱有一時風便其柰何也)
運以支重為基嵗以干重乘氣
　(運之支神太過之物則宜抑之不及之物則宜扶之/須要與當生支神貫穿㸔其本末乖順何如若只詳)
　(用神輕重扶抑者亦未善又論生氣尅氣運支至重/次觀運干戰鬬和諧何似綂何柱中之物有情而言)
　(方吉流年與太嵗干神闗係最𦂳切一年萬神吉凶/之主日尅嵗則災合則晦若有化有情則有好事所)
　(驗灾福遲速仍察運中相攝如何須/兼用嵗支刑衝破害上言無偏則可)
運馳行色用分何弱與何强嵗攝兵權勢持情急而情
重
　(如日為身貴為用二者難以偏廢日主為體貴氣為/用俱欲中和一説用神貴氣如登程行李噐物粮草)
　(等件運即住脚公廨舘宇所泊之所五氣貴煞何者/引彼地理所宜或順以參考其否㤗之兆吉凶二象)
　(運元未萌非嵗則不能激揚其兆惟嵗君最嚴最切/至威至重持握特急勢來則如戰陣鬬敵迅速險大)
　(難以卒然救應議擬也雖鐵闗金鎻其能拒/哉亦有貴氣為凶抑惡揚善乘機凑濟莫測)
禄貴運欲顯揚少壯宜兼旺地凶煞須從沉昧老人更
喜衰鄉
　(一胞胎養沐長生冠帶之地二十嵗宜行臨官帝旺/之運陽氣强盛三四十嵗宜行衰病墓絶之運天癸)
　(枯竭五六十嵗宜行其中合可之義則造化取舎之/道通變為言者也運中少壯合體固宜揚其貴禄凶)
　(神運欲沉淹老者宜行死絶等運仍不/要與日主用神表裡生意者誠為福運)
運氣發源力穏方易成功時干化象求情行當領用
　(行運究考的驗福禍亦是易事當逐官消息審其來/意如運之發源在年月日時上空衝死敗之地縱發)
　(不久發源在穏實住處可耐患難可享富貴福澤悠/逺也行運之法取時干之化象者有體象化象二意)
　(二者得侣有情有類為象成用或行至運中扶持或/旋造成其噐第一妙事乃虛中家傳之秘有此極論)
　(引用餘神之氣最切/宜取用生尅强弱)
蜚黄騰踏運開一路官星豹變興隆年統平生財氣
　(柱中帶官星不若運運統攝官神得意歩歩榮耀八/字中有財不旺雖見無情行運雖至生旺之處仍未)
　(奮發盖氣或死絶或滯塞嵗乃尊嚴之君吉凶神煞/之主流年或領財元或生扶財象或激開財庫或遥)
　(合飛衝生旺之所或拱夾暗包財神禄馬貴人之/宫其財之旺由此嵗君統繫豹變勃然興發也)
運凌身弱而適扶用神運變身强而抑其福氣
　(當生身旺或比肩大繁用神怯弱者宜凌廢其身之/氣適扶我之用神反是則不祥矣當生本體衰弱用)
　(神太過身不勝任又或錯亂不能歸一所喜如是反/是則乖盖當生本末體用相稱運扶身太過或困其)
　(用神亦/不中也)
嵗或運符吉罔凶嵗或運昧善縱惡
　(或當生凶煞力重吉神力輕財官勢況散漫嵗運符/合福神而抑凶氣者有之當生吉神力重凶煞氣薄)
　(嵗運失紀綱制馭之道或至於/縱容惡煞沉昧衆善者有之)
玉井奥訣乃安東杜謙所著其間幽趣妙象數見而用
藏氣類從無立有倒飛暗合得一分三脱胎換骨入聖
超凡誠非易事欲窮其絶處逢生要識其旺而退藏噐
滿必傾物過則損黨盛則隨類氣衰則托情用不用真
假宜辨變不變象類先分故氣禀有厚薄焉有清濁焉
有高卑焉有晦明焉萬緒萬端千變千化氣有生尅究
竟盡燭理外之理物有造化活法極參元中之元誠得
李虚中餘學一𣲖之正傳也世之不得覩是書者多矣
予故表而出之(育吾記/)
　
　
　
　
　
　
　
　
　
　
　
　
　三命通㑹卷十
欽定四庫全書
　三命通㑹卷十一
　　　　　　　　　　　　明　萬民英　撰
　　氣象篇(醉醒子撰/)
今夫立四柱而取五行定一運而關十載清濁純駁萬
有不齊好惡是非理難執一故古之論命研究精微則
由體而該用今之論命拘泥格局遂執假而失真是必
先觀氣象規模乃富貴貧賤之綱領次論用神出處盡
死生窮達之精微不須八字繁華只要五行和氣浪指
三元六甲誰知萬緒千端學者務要鈎𤣥索隠發表歸
根向實尋虛從無取有雖曰命之理微於此思過半矣
然大海從於勺水少陰産於老陽成乃敗之機變乃化
之漸此又所當深察乃若一陽解凍三伏生寒(此註巳/引前冬)
(逢炎熱夏/草遭霜下)
陽剛不中亢則害也剛而能柔吉之道也
　(此象亢陽無制更不包藏陰物而運又行東南則陽/剛失中必主於害用此者孤貧凶暴死於水火之間)
　(乃若五陽生於陰月干支夾合陰柔之物運道又行/陰柔之鄉乃謂吉也用此者雖出寒賤終必榮華)
柔弱偏枯小人之象剛健中正君子之風
　(此象不中之道也四柱中但見陰柔而不入格干支/又不包陽則終日柔懦用此者機心陰毒無所不至)
　(乃若剛健君子之體也中正君子之德也四柱中陽/而藏陰剛柔得制不犯破尅刑衝用此者德行過人)
　(中直葢世故/曰君子之風)
過於寒薄和煖處終難奮發過於燥烈水激處反有凶
灾
　(四柱純陰生於十月空絶五行之根日干又見衰弱/而無强旺之氣縱遇和煖之卿終難發達四柱純火)
　(生於夏至之前火性燥烈歲運中乍遇水激不惟/不能制而反致害矣用此者夭折孤貧多犯刑憲)
過於執實事難顯豁過於清冷思有凄凉
　(執實者用一而不通也假如用官無財用印無煞多/合少成者遇事終無豁達若金水過於清寒不遇和)
　(煖之運如庚辛生於十月柱中純水運又行西/北平生獨食孤眠生涯寂寞人不堪其憂矣)
過於有情志無遠達
　(局中之物不可過於有情若過有情則牽迷不能自/脱外無所見矣如甲木以巳土為妻情固宜有若甲)
　(巳支下又乘子丑内外加合而外無財官印綬動/甲之心則甲常處於巳土之下其志安能遠達哉)
過於用力成亦多難
　(凡柱中得自然之物為妙若用力扶持終不為美且/如用財局中不見必求傷官食神所生如食傷失時)
　(無氣又求比肩轉助或外衝遥合/皆謂過於用力其成就必艱難矣)
過於貴人逢灾自愈過於惡煞遇福難享
　(八字中原多貴人二德扶用財官不有刑破雖居顛/沛之中亦無危矣原多惡煞三刑六衝又與財官反)
　(背縱遇財官之地/将何為享福之基)
五行絶處祿馬扶身四柱竒中比肩分福
　(凡遇絶處不可便指為凶葢凶處亦有福神相扶假/如木絶於申申有壬水為印庚戊為財官皆我所用)
　(之物必能扶身進福只愁有神尅害所用之宮則所/用絶矣如此乃凶言以官為貴以財為竒局中得遇)
　(財官乃為吉矣如見比肩/無憚争官刼財則無全美)
陰陽固有剛柔干支豈無顛倒
　(陽剛陰柔天地之道也顛之倒之/反覆之謂也所以啟下文之端)
雖聘妻不識其夫
　(夫婦既入其宮豈有不識但情隔而不通則不見其/夫矣如乙木用庚金為夫中間丙火隔斷庚被火傷)
　(或坐子午敗死之地使/其妻終不能見其夫也)
本有子不顧其母
　(子之顧母理也情也身有所覊則不得終飬如甲用/丙為子却被辛金合之但戀妻之情而易母之愛矣)
　(故局中雖有丙火不可用也/凡命中議論至此庶㡬無悞)
父無子而不獨子有父而反孤
　(木以火為子息四柱中如無丙丁巳午之位則無子/矣若地支暗畜有火或天干制化得用亦不為無子)
　(木以水為父母若被損尅則不得其所生如甲乙日/生於亥子之年月值四季水被土傷所生之人失矣)
　(豈不/孤哉)
生尚可以再生死不可以復死
　(局中之物原有長生先被尅損歳運復遇生旺之地/身力復强如再生也死者終也凡四柱之物原值死)
　(絶之官後來歲運再遇此地/不為更凶之論葢死無二也)
既死亦非為鬼逢生又不成人
　(木值春生得時乃旺柱中雖遇死絶之宮若運行生/旺之鄉亦不為之死也木值秋生失時乃弱柱中雖)
　(遇生旺之宫若運行衰/絶之地終不為之生也)
子多母病如佃甫田母多子病如臨深淵
　(子者母之所生多則泄母之氣正謂子能令母虚也/若母再加衰病則精力不及决不能以撫其子其佃)
　(甫田之謂歟母無二尊其恩乃全若母氏衆多陰聚/妬生邪謀興矣即五星二母争權姑息太過母失所)
　(愛子何所倚如更臨病死之/宮申生之變必起朝夕也)
不正不衝不偏不合不横不刑不直不破其為衝也啟
六極之岐門其為合也闢萬物之形跡其為刑也變而
改正其為破也敵而有傷是以棘地生金不若藍田種
玉
　(以上四端乃戰尅擊剝之象也内有刑虛鈎遠之用/若倒亂中而取用神為貴為福者不若用財生官用)
　(印得煞自然之妙此子平/之所以專論財印食也歟)
吉神相我功求相吉之神
　(凡人命衰弱或刑傷破害不能成用者必欲吉神扶/佐成我之福又觀相我之神勢力輕重何如若無根)
　(失令或自受傷先用求助相吉之神何如假如甲日/夏生遭火焚化得壬癸亥子相我為救但水先受火)
　(土耗尅不能為我之福必欲求金轉生水旺使水有/顧我之情如此之功不在水而在金矣又如午破子)
　(衝頼未合我而與子穿則為相我之神如未受傷不/能為用必求生助未土之神有力而未土方得成用)
凶物傷身解用傷凶之物
　(人命中若遇凶神尅我身宮必求柱中何物能制傷/我之神則彼自解不暇焉能及我哉如甲木原被金)
　(傷禍所不免得火尅危自遠矣/又如卯被酉衝柱中見午亦然)
五行各得其所者歸聚成福
　(凡五行不可虚名失位但要得令歸/垣方能為貴若歸聚一局妙不可言)
一局皆失其垣者流蕩無依
　(凡日主用神俱要着落之處如四柱中不得通根有/靠又遇空亡死絶沐浴刑衝則終無成立必然流蕩)
　(失所/矣)
大運折除成歲小運逆順由時
　(二註巳引首卷/論大運小運中)
文庫衝而文明盛武庫掩而干戈寧
　(戌為文庫葢火為文明八字中原無財官印綬食神/生氣則無文章所學之機徒得火庫又被關鎖此無)
　(文之人也若暗有傷官或印綬隠而不明者亦主聰/明柱中得辰未丑字衝刑戌庫更入東南運道發火)
　(光明文章必由此而盛也高擢翰苑者子見多矣丑/為武庫葢金為干戈八字中如帶秋氣申酉庚辛為)
　(煞偏官羊刄又見同宫此無懼好戰之人也柱中如/得子巳酉神合局兼行東南木火制其頑金則掩其)
　(武而干戈寜矣壯士於此/棄甲投閒者子嘗見之)
飛龍離天隨雲入淵潛龍在淵隨雲上天
　(龍者辰也天者亥也雲壬也龍得其雲即飛若年見/亥月建辰歲月干頭有壬則龍在天矣若日時水旺)
　(與龍㑹局龍必隨雲入淵葢龍以水為家故上離於/天下潛於水得斯象者文章葢世平生有塞有通功)
　(名雖出於臺閣事業終歸於林泉柱中有巳午二字/者貧薄下流之命也若年見亥時見辰日月㑹水則)
　(龍下潛於淵若干支有刑衝尅破龍不能安要日時/上有壬字龍必隨雲上天矣此象如年無亥用巳反)
　(衝亦吉但出寒賤祖父無依後必有人借力奮發功/名主近侍之貴運行巳酉敗絶之鄉喪家罷職即壬)
　(騎龍/背格)
大林龍出值天河四庫土全居九五
　(大林龍者即戊辰也要四柱之中納音得天河水則/龍飛在天更全四庫則四海俱備所以天下皆沾雨)
　(澤必為九五之大人也明太祖命戊/辰壬戌丁丑丁未此亦有因而言)
長流龍復歸大海五湖水聚掌羣黎
　(長流龍者即壬辰也龍值長流地支得亥名曰龍歸/大海又曰龍躍天門妙在納音得大海水四柱俱帶)
　(水者則五湖之水既備且深龍所益喜要有庚辛以/生之則出入動摇山岳非貴象乎如王陽明封新建)
　(伯壬辰辛亥癸亥癸亥/此亦因陽明而立論)
六合有功權尊六部
　(凡四柱中有刑衝尅害破象本為凶論得神挽合有/力者即反為祥其福高逺年月成用大貴日時成用)
　(者次/之)
三刑得用威鎮三邊
　(刑本不吉得用者富貴聰明無用者孤貧凶夭/何以為得用三刑有氣日主剛强無用反是)
子午端門雙拱岐㠜憑外正
　(子午二位正而不偏故曰端門若得夾拱無破損者/更有力量人必聰明奮立勲業正拱者亥丑拱子巳)
　(未拱午外拱者申辰拱子戌/寅拱午忌空亡尅破為害)
己寅生地十分秀氣合乾坤
　(己寅生有力能合亥申亥乃乾也申乃坤/也若無衝雜申亥乃乘貴氣才調出羣)
天地包藏神得用顯豁胸襟
　(亥為天申為地明有力量如八字中不見二字得左/右之神拱起二字兼有貴氣不落空亡須當顯豁或)
　(以申亥包酉戌㸔係天/干何物以有用為貴)
風雷激烈貴無虧飛揚姓字
　(巳為風門卯為雷門八字中虛拱二位/更有貴人歲運若逢衝起必能發達)
賊地成家賊亂家亡身必喪
　(此法月支五陰者是也若歲日中有神争合為妻月/支陷溺其中欲出而不可得故曰賊地更得歲日之)
　(神自刑無暇合我得時支乘機與月支為合是謂賊/地成家富貴不淺大運去賊則安再見賊亂則凶○)
　(一説撫賊則/安勦賊則凶)
梁材就斵木多金缺用難成
　(木本頼金斵以成器若金被神留合不能來尅其木/却要木與金為隣就彼雕琢可也若木盛金弱則雖)
　(就金亦不能斵而有用假使用木/與金作合彼此兩強乃為貴論)
純陽地户包陰兵權顯赫
　(八字純陽本為偏黨殊不知子寅辰午申戌暗拱丑/卯巳亥未酉之陰二象相濟交感則反全天地之正)
　(氣矣更要四柱無空亡及天干有生意者/極妙此象權施邊塞位至公侯發福非小)
獨虎天門帶木臺閣清高
　(凡歲月得寅一位却要時見天門虎必朝天嘯日柱/中更有卯未合局木盛生風風從於虎豈不偉哉若)
　(使刑衝尅破不得印/綬財官則無用矣)
學堂逢驛馬山斗文章
　(身坐長生位為學堂更得驛馬交馳一衝一合又/得高大氣象帶財煞貴人者最貴文章挺㧞出塵)
日主坐咸池江湖花酒
　(咸池又名桃花煞男女逢之必然淫亂多因花酒流/落江湖若見財官貴德同宫反得標格清竒富貴安)
　(享大忌刑合/只喜空亡)
福滿須防有禍凶多未必無禎
　(大抵用印生身乃為我之福也柱中原有官煞轉生/印旺不遇財傷食神泄氣為貴運行比印旺地生扶)
　(太過福滿處豈無禍生是以君子怕處其盛也局中/原多官煞再行官煞歲運其凶乃甚歴盡艱險後必)
　(有制伏身旺之運否極泰來之象如甲日原被官煞/所困運神再行申酉乃凶甚也順去有亥子印運逆)
　(行有巳午制運乃有救之物豈不為佳此二句言陰/陽消長禍福倚伏天道人事相為流通宜細味之)
馬頭帶箭生於秦而死於楚馬後加鞭朝乎北而暮乎
南
　(此言驛馬在日時之下者必要帶合謂之聨韁聚大/財福幹事過人若馬前見有刑衝謂之帶箭斷韁之)
　(象也若來衝者屬金受尅者屬木其禍尤甚主人他/鄉喪亡凡取用驛馬順則年取其日時逆則時用其)
　(日主馬無隄攔則縱肆而無可遏如後再加刑衝馬/必疾行終無安頓之地主人一生勞碌奔競四方若)
　(刑衝之神遇有三合/六合則不為加鞭矣)
性靈形寢多因濁裏流清貌俊心蒙葢是清中涵濁
　(凡取用神錯亂刑衝未可便言濁而無用當審其中/有暗藏之物如濁中流出一㸃孤清則人雖朴陋多)
　(見性情穎悟機謀異常若用神清竒特立不為混雜/刑傷未可便言清也但中間有暗藏之物與所用之)
　(物有傷其病終不可去故人雖/貌美必然失學無成昏迷酒色)
一將當關羣邪自服
　(將者貴重之神也關者𦂳要之處也邪者妬我之物/也假如甲乙日生於金旺年月皆來尅我得丙透出)
　(月上制煞為權而煞自服矣又如壬癸遇戊巳及支/土亂尅身不能敵𦂳要處却要庚辛為印化煞不敢)
　(為/亂)
衆凶尅主隻力難勝
　(此言煞重身輕孤獨無助者葢無當關/可救之神則不能勝所尅矣决主夭疾)
脱此輩忌見此輩化斯神喜見斯神
　(從化之妙遽不可窮務要用心詳察如甲巳化土脱/木氣而從妻家若見甲乙寅卯未亥皆我比肩則有)
　(原旺之藉豈無戀哉况比刃又能争合我財使甲巳/不能相成反有離間之恨也又如乙庚化金喜見金)
　(旺而妻得倚其夫丁壬化木喜見木旺而女得倚其/母丙辛化水喜要水旺而母得倚其子戊癸化火喜)
　(要火旺而主得倚其財大怕空亡見煞比/肩争妬不成名卿巨公則為孤兒異姓矣)
驛馬無韁南北東西之客
　(無韁馬無合也南北東西無所/不至矣如人命遇此必主飄零)
桃花帶煞娼優隸卒之徒
　(桃花日時上見是也不惟忌刑合有情尤忌/五煞同處凡遇此者不受禮義亷耻之敎也)
母子有終始之靠夫妻得生死相依
　(母子夫妻者專言體用兩端惟在月日為要假如戊/日坐辰生於申月然土以金為子金養於辰少倚母)
　(而自强土生於申老得子而有靠此象甚竒大忌歲/運破而為患假如丙日坐子月用酉金然火以金為)
　(妻辛金生於子適夫家以養其身火至酉亡頼/妻財以活其命此象貴用財官大怕刑衝㪚局)
雙眼無瞳火土熬乾癸水
　(癸木在人屬腎為一身之基兩目之本目關五行惟/瞳屬水水涸腎虛則瞳無所倚若在日干生於火土)
　(月分日時坐土塞源而柱中遇木火耗熬不成從化/者多患目疾若在歲月時中雖得秋氣不行西北大)
　(運遇木火太炎之地恐有喪明之/苦即水稍得通根亦有下元之疾)
大腸有病丙丁尅損庚金
　(庚屬大腸宜臨水土嫌者丙丁寅卯得局無制庚金/雖得掛根又被衝刑尅破兼入木火大運水土衰處)
　(便有/此疾)
土行濕地而傾根伯牛有恨火值炎天而得局顔子無
憂
　(戊土屬脾四柱中不有生旺通根之位生遇陰濕之/時又加水浸土虚運行濕地歲見土尅則脾土受傷)
　(因而有疾火乃文明之象生於九夏三合寅午戌局/火愈發輝少用木資其勢不宜見水拖根遏火之熖)
　(人生得此樂道無憂火行極處/多遇木生反主貧夭至不利也)
水泛木浮死無棺槨火炎土燥生受孤單
　(木從水泛不遇運土隄攔更值死絶之鄉逢衝併煞/是必墮崖落水横害毒亡多不為美土因火燥萬物)
　(不生初運南行廢而無用後來雖遇財官/不能為用以致孤貧奔走無家之命也)
妻多力弱花粉生涯馬弱比多形骸飄泊
　(凡用財為妻最要得時得位日主更喜剛强歲月有/倚陰陽各得其所良配可知若財多㪚亂刑合不齊)
　(日主孤弱不能任用必因妻獲利以養其身也此又/反言財為養命之物用不可無凡遇財旺身强平生)
　(安樂若見財輕比多不足其用終/必飄泊江湖逐財勞苦安享何能)
凡遇凶神交㑹善以少而難成吉曜併臨惡雖多而亦
化道從理悟神自心生熟讀苦求巨微徵矣
　　六神篇
五行妙用難逃一理之中進退存亡要識變通之道正
官佩印不如乘馬
　(夫用官之法大要健旺清高最忌淺薄官旺宜印弱/則宜財此不易之理也今言用印不如用財者乃有)
　(一説假如身旺官輕多見印綬則日主愈强而官愈/弱矣壺中子云官輕不若煞輕所以喜財旺之地生)
　(官尅印表裏方得中/和於此足以發福)
七煞用財豈宜得祿
　(此言煞旺太過日主無依又加用財生煞則日愈弱/而煞愈旺矣當之不能逺之不可只得棄命相從以)
　(免侵凌之患運行財煞旺地不易始從之心一遇歲/運歸祿日主恃强乃與煞戰以寡敵衆其能勝乎凶)
　(可知/矣)
印逢財而罷職財逢印以遷官
　(印乃清高正大之物見財則不能保其名位且如原/用印綬不以官煞為倚者運行印官之地仕路清高)
　(一遇財鄉尅了印綬柱無比肩為救不免罷職投閒/傷重者必死於異鄉水火身旺用財榮華可知再行)
　(財旺之地主不能勝却要印旺流年助我根/本反能進爵遷官不為貪財壞印之論也)
命當夭折食神孑立逢梟
　(七煞傷身原無正印為解獨以食神一位制煞壯年/運道喜行制煞之鄉若遇梟神有力尅我食神柱無)
　(偏財遇敵不免縱/煞傷身為禍滋烈)
運至凶危羊刃重逢破局
　(専言用財無煞者大忌羊刄為禍若歲運重逢羊刄/刼財波局者必有喪家囚獄之苦傷妻尅子之悲水)
　(火兵刄悉/有之矣)
争正官不可無傷
　(官者祿也無人不欲若柱中多見比刃只有一位官/星必然争奪一見有禍不如運至傷官傷盡官星則)
　(比肩無争奪/始可安矣)
歸七煞最嫌有制
　(此亦因比肩之謂也葢四柱多見比肩必然争祿争/財且奪歲運之物為禍如年月透出一位七煞比肩)
　(知畏勢必歸之歲運一遇食神制煞則柱無主張之/神使比肩復亂如初則散財破業横死於茍貪之下)
　(端有/徵矣)
官居煞地難守其官煞在官鄉豈能變煞
　(官為純雅之貴人煞乃奸邪之暴客如官居煞黨其/勢不能獨立必混化而為煞雖官有純雅之風安能)
　(守乎煞乃剛暴之人雖在官星禮義之鄉/終不由禮義而化故不能變煞為官也)
貪財壞印擢高科印分輕重
　(凡命印重煞輕終不為貴要行財旺之運尅太過之/印生不及之煞煞印相停必能超越若印輕逢財乃)
　(為大害宜/消息詳之)
遇比用財纒萬貫比得資扶
　(財乃我用之物得之乃佳柱中有一七煞専權日主/被制則無暇用財若得比刼透露或歲運生扶日主)
　(不致衰弱可以敵煞/而財始為我用矣)
運到旺鄉身反弱
　(此言從財從煞未成之象日主衰弱未肯棄命而從/財煞若大運行遇資扶之地必與財煞争敵敵之不)
　(勝反遭財煞之害愈見弱矣/是必因財搆禍災病累身)
財逢刼處禍猶輕
　(身弱財多當之不能行遇/比刼分財助氣而禍反輕)
財不有傷還忌陰謀之賊
　(柱中用財無比刄刼奪者則無所傷尤忌支庫/中有比刄暗藏或被衝刑則私竊之害不免矣)
煞無明制當尋伏敵之兵
　(煞者頑暴之人也必欲食神明制方可為用如柱中/明無制伏之人不可便以凶言要深求四柱支神如)
　(有食神暗伏或遇刑衝或就三合亦可為/伏敵之兵大運行制煞鄉必主成名進祿)
貴人頭上戴財官門克駟馬
　(此専言歲日互換貴人不遇空亡刼害煞刃同宮者/上戴財官又居正位帶合有根得時進氣乃為貴富)
　(權掌兵刑非常之命玉井云登金歩玉/貴人頭上帶官星是官視財為尤要也)
生旺宫中藏亡刼勇奪三軍
　(八字中如帶亡神刼煞得遇真正長生及年支納音/或得長生臨官帝旺者主武畧出羣有舉鼎㧞山之)
　(勇/也)
為跨馬以亡身因得祿而避位
　(柱中原多比刼無財用歲運逢財日主乃貪其用比/刄必然刼奪重則損命喪家輕則休官罷職原用官)
　(星帶財為貴運行歸祿之鄉乃比肩旺地必然争奪/官正謂遇比肩而争競於此反失俸祿故避位也)
印解兩賢之厄財勾六國之争
　(兩賢者二煞也印者仁也凡用日主不弱兩煞透出/天干并虐日主無食為救縱有亦被梟神所奪者最)
　(凶若能用印化煞使降於我如此不獨富貴出人且/能享福一云兩賢官與煞也若止作煞言重下句衆)
　(煞混行意財者人所共欲之物因兹而搆禍者多矣/若局有刄伏於柱中不遇其財則無争刼倘有財為)
　(用或歲見財惹起比肩混刼/為禍刑耗傷妻在所不免)
衆煞混行一仁可化一煞倡亂獨力可擒
　(煞本待制而後服從若見煞多力不能制制之則必/致叛故不若用印印者仁也以仁化煞使煞自降為)
　(妙喜印旺郷乃益其化不宜再見制伏所謂疾之已/甚亂也獨煞倡亂勢力有限一食制之自可以服况)
　(食神多/制者乎)
印居煞地化之以德煞居印地齊之以刑
　(如甲日主用申為煞尅我無制其凶可知殊不知水/印長生於申自能化煞不使凶暴若干支多財乃成)
　(下格比旺財輕者用之更美如乙木用辛金為煞遇/子栽根恃强尅我雖為我之印乃煞所生之宮若更)
　(辛金透出侵凌日主干無食神為救者得旺午/衝子去生殺之宮則辛無所倚庶免尅身之患)
兄弟破財財得用煞官欺主主須從
　(一局比肩日干専祿柱中不見財官則無所用却要/比肩成黨望空衝破財旺之宮而財方為我之用大)
　(怕填實衝宮留合比肩假如辛酉日遇酉多衝卯遇/卯多破午乃合正用官煞太多日主無力四柱更不)
　(拖根運途又行財煞不如棄命從煞遇煞/旺之鄉必能發福大忌身旺食神之運)
一馬在廐人不敢逐一馬在野人共逐之
　(馬財也乃比肩必争之物若財明透四柱中特立無/遮攔者譬如馬之在廐其分素定比肩不敢争逐大)
　(怕背財運道三合六合之鄉比肩乘機暗竊致禍不/輕若用財不見明露隠於支庫之間乃人所不知之)
　(地比肩競圗竊取雖/深藏固閉難保無患)
財臨生庫破生宫兼奉兩家宗嗣
　(凡命以印為母以財為父財固以印為家印必以財/為主然財貴而印自榮夫敗斯妻無倚所以論人根)
　(基父母必以看財為先若財有長生之宮又見墓庫/局却有神破所生之宫無犯於墓庫者則為螟蛉過)
　(繼之兒棄父隨母之子也葢生乃發蒙之/初庫在收斂之際棄始由終故如此也)
身坐比肩成比局當為㡬度新郎
　(凡命無傷官食神者必然用財為妻妻所屬之宮日/下一位是也却被比肩占了又見三合成局歲月時)
　(中見財必奪柱若無財歲運見亦/為患尅妾傷妻豈止一二而巳)
父母一離一合須知印綬臨財
　(柱中財印乃為父母之神所處不許同宮雖為父母/之名實有尅剝之意豈能免離間之恨哉若印與財)
　(相連一宮而財印皆有着脚生祿/同鄉者終得聚合成家而無間矣)
夫妻隨娶隨傷葢為比肩伏馬
　(凡論財為妻室財逢旺用之年或有生助進氣當得/一妻若財下原伏比肩因被煞神制伏不遂可奪之)
　(機一遇其財又見食神制/煞則縱志奪財妻難久處)
子位子填孤嗟伯道妻宫妻守賢齊孟光
　(子者官煞也子位者生時也時上要財及用官煞生/旺之氣不逢刑害孤虛不失用神時候則有子矣若)
　(官失其令更有傷官食神為妬徑來時上填實反有/伯道之嘆妻者財也妻宫者日支也本宫若見其妻)
　(乃得位矣不逢比刄不遇刑衝不有桃花惡煞仍得/天月二德貴人同處者不惟過道韞之才且有孟光)
　(之德/也)
入庫傷官陰生陽死幇身羊刃喜合嫌衝
　(傷官本有陰陽生死當較其是否凡傷官歸庫歲運/逢之多見喪亡横禍殊不知五陰傷官於此返䰟無)
　(咎刃乃幇身之物大怕身旺逢之得一重煞與刃作/合化為權星若見官與刃衝戰乃成惡煞用者當審)
　(其輕重好/惡何如耳)
權刃復行權刃刀藥亡身財官再遇財官貪汚罷職
　(權煞也刄兵也身旺用此兩端乃兵刑首出之人也/煞旺喜行制鄉刃旺喜行煞地若原煞旺復行煞旺)
　(之鄉立業建功處不免死於刀劍之下刃多再逢羊/刃之地進祿得財處必然終於藥食之間數使然也)
　(財俸也官祿也身强遇此兩端乃名利出羣之士凡/官弱喜行旺鄉財旺喜行印地皆發福成立之時也)
　(若有印逢官則祿過矣財旺逢財則俸/餘矣君子祿過俸餘必見貪汚罷職)
祿到長生原有印清任加官馬行帝旺舊無傷宦途進
爵
　(原用官星衰弱不能稱印綬之榮若官遇長生便見/清竒特立且有顧印之情印乃扶身之本三者之用)
　(既周於此必然進爵原用偏正之財雖得位而失其/時居官亦未顯要必待帝旺臨官歲運財巳足用馬)
　(必健馳舊無比刃傷刼於此/加官進爵立業餘財可徵矣)
財旺身衰逢生即死
　(財旺身衰力不能任意若與之相忘反見所守安然/一遇長生之地即便倚强苟圖財未得而禍隨至矣)
刃强財薄見煞生官
　(兹言用官微眇而財又淺薄葢因羊刃刼財不能生/官則官無倚矣如見一位七煞合刃棄財以甦財病)
　(足以生官官自旺矣學者於此/又不可有見煞混官之嫌也)
兹法𤣥𤣥之妙今頗習而成章少助愚蒙開明萬一
　　憎愛賦
富莫富於純粹貧莫貧於戰争貴莫貴於秀實賤莫賤
於反傷文章錦繡貴馬㑹於學堂襟度宏濶水火合於
情性深謀遠慮徳星居沉靜之宫術業𤣥微帝座守文
章之舘魁罡有靈變之機離坎乃聰明之户貴人祿馬
宜逢刼刃空亡可遠長生招貴人之可愛衰敗遇小人
之憎嫌四宫潰亂兮不仁不義五行相生兮為孝為忠
印祿在刑衝之位心亂身忙日時居鬼庫之中憂多樂
少日干旺而災咎寡財命衰而惆悵多衣食奔波旺處
遭尅利名成敗貴地逢傷平生禍福頼於日時一歲吉
凶憑於氣運福星有氣而變動陞遷歲尅運凶而人離
財㪚大運危而生百禍流年吉以除千殃無絶至絶財
命傾危求生得生名利稱遂三合六合逢之吉重凶輕
七煞四凶遇之禍深福淺職遷官進定因祿㑹之年産
置田增必是合財之地歲君衝壓主凶災大運受傷殊
少吉歲宜生運運喜生身三位相生一年稱遂財官俱
旺應顯達於仕途財食均榮豈淹留於白屋祿入聚生
之地富貴可知馬奔祿旺之鄉榮華可斷欲取交關利
息須要六合相逢時干帶祿朝元定主安然獲福月衰
時旺早歲豐肥本重主輕終身飄蕩慣取市㕓之利必
因旺處逢財忽然顯達成家定是刑中見貴主本當時
得女士以扶持貴祿有情因君子而叶吉南商北旅定
知馬道之通東販西馳必是車運之利日干困弱伯牛
敢怨蒼穹祿馬衰微顔子難迯短命凶莫凶於支刄吉
莫吉於干強馬劣財微男逃女走天羅地網非禍横灾
窮途逢刼危疑必犯自刑絶處逢財妻子應難諧老大
耗小耗多因博戲亡家官符死符必主獄訟時有或再
四柱遇絶三命刑傷難免徒絞之刑終受黔面之苦若
逢五鬼雷傷虎咬無疑更值羣凶惡殃横死定斷女多
淫賤男必猖狂或問人之性情賢愚善惡先推貴煞旺
衰方究機巧靈變心高者魁罡為禍性順者六合為祥
觀幽閒瀟灑之人遇華葢孤虛之宿好恃勢霸道之輩
犯偏官刼刃之權刼刄生鄙吝之慳更出機關之險謀
畧多因於壬癸威猛必本於丙丁甲乙順而仁慈大量
庚辛虧而果斷無剛孤囚遇之無精神破敗逢之多疎
脱刑戰者愚頑靜安者賢俊躁敗者火盛隠忍者金多
金水司令而相生火土逢時而相助不勞心而衣食自
足不費力而家計自成更若德神相扶定是推尊鄉里
貴祿拱位必然臺省揚名其所憂者福不福其所慮
者成不成福不福者吉處遭凶成不成者格局見破
傷其格則傷福破其局則招禍譬若苗逢秋旱而冬
廪空虛花被春霜而夏果無成智謀雖裕措用無成
縱有囘天轉軸之機而無建功立業之遂豈不見酈
生烹鼎范増背疽淵明東歸子美西去孟輿不遇馮
衍空囘買臣負薪而行歌江革苦寒而坐讀葢苗而
不秀者有之秀而不實者有之更值傷敗太過一福
不過蒭蕘縱有百藝多能難免饑寒疾苦困於溝壑命
使其然欲問富貴雙勝何由得之莫大於鎡基莫竒於
秀實達聖達賢者無時不有至富至貴者自古皆然或
生煞局之中文高武顯或居冠帶之下業大才竒若此
𤣥微如何推測先論學堂之内三竒四福次察格局之
外一吉二宜若己未見甲子為祥壬辰見丁巳為瑞壬
子丙午主風光儒雅之人辛酉丙申乃俊秀榮華之士
陰陽全憑純美造化最喜相生難辨者日精月華莫測
者玉堂金匱得之者榮遇之者貴若論賢愚顯晦無非
造化鈞陶假若鳯生於䲭蛇化為龍芳蘭不斷於蓬蒿
枯木猶生於山野少貴老賤初屯後亨葢由大運之衰
旺以致富貴之變更格局純而反雜惆悵殘春運行老
而得時優游晚景是以時有春秋月有圓缺嘗觀貨廕
之子親一喪定無聊復見畊釣之人運一通而殊顯多
年爵祿一旦俱休時運至者與時相遇值生旺者未必
無凶有情者通無情者滯有令者吉有衝者凶官印歲
臨仕途定知進擢食財運遇庶民亦許榮昌或有少依
祖父之榮長借兒孫之貴又有垂髫難苦至老無依葢
因四柱之旺衰所由大運之亨否豈不見枯槁之木縱
逢春而不榮茂盛之標雖經霜而不敗時日更虧年月
定無下稍生時旺氣朝元必有晚福古有琢磨之玉價
值連城世有孤立之人自成家計如烹煉之餘而不損
歲寒之後而不凋消息妙在變通禍福當察衰旺庶㡬
知命君子共評
　　消息賦(珞琭子註/育吾子解)
元一氣兮先天禀清濁兮自然著三才以成象播四氣
以為年
　(此原造化之始三命之所由生也三命以干為祿謂/之天元以支為命謂之人元以納音為身謂之地元)
　(此古人窺見造化所以法天地而體陰陽/配四柱而成八字此珞琭子首言之義也)
以干為祿向背定其貧富以支為命詳逆順以循環
　(干猶木之幹支猶木之校綂言之干陽而支陰也分/言之干支各有陰陽也十干之祿寄十二支中陽道)
　(順行陰道逆轉皆自長生而數遇本音臨官以寓焉/此陽生陰死陰生陽死自然之理也○以干為祿而)
　(推之則有向背如甲祿在寅遇丑則謂之向見卯則/謂之背故祿前一辰曰羊刃祿後一辰曰祿庫經云)
　(向祿則生背祿則死此所謂向背定其貧富者歟○/以支為命而詳之則有逆順如陽男陰女從生月順)
　(行陰男陽女從生月逆行人禀受陰陽逆順之氣在/乎支干之中周而復始徃來循環如寒暑之運四時)
　(而無窮者也故曰以支為命詳逆順以循環○曇瑩/曰干祿推之有向背吉凶究之有淺深背而逆者可)
　(定其貧向而順者以知其富然而不在一途取軌亦/有逢背祿而不貧於是支作人元運商徒而得失男)
　(迎女送否泰交居㑹/吉㑹凶作用定矣)
運行則一辰十歲折除乃三日為年精休旺以為妙窮
通變以為𤣥
　(先言干支則八字定矣行運乃三命之最要者故首/舉其法以示人焉運行則一辰十載折除乃三日為)
　(年此古人立運之法也折除要明實歴之數命有節/氣淺深不同運有就生就節互異中間或休或旺要)
　(與八字符協有喜生旺而惡休敗有宜休敗而嫌生/旺千變萬化非達𤣥通幽消息以盡造化之妙其孰)
　(能與/於斯)
其為氣也將來者進成功者退如蛇在灰如鱔在塵
　(氣五行之氣也播於四時如春則木旺火相土死金/囚水休迎之以臨官帝旺將來者進背之以休廢死)
　(絶成功者退五行之氣循環進退人之行運每居一/辰相者既進旺者則退當權者用之為福不當權者)
　(用之無益若五行氣過則退蛇鱔皆屬火類火至囚/死為土休廢為灰巳中三獸為蛇為鱔為蚓故知蛇)
　(鱔為火至囚死休廢則在塵在灰是土進而火退也/○瑩和尚曰鱔蚓為水土之屬居塵必憂騰蛇乃灰)
　(火之神處灰為樂方以類聚物以羣分順其所欲則/吉乖其所趨則凶即物可以觀造化也人之行運雖)
　(同一宫而氣有進退所處不異而命有生死/見其不可不精休旺窮通變也此説得之)
其為有也是從無而立有其為無也天垂象以示文
　(此正明五行之氣是從無而立有故借天象五星以/明之葢播物之初孰為之有太極之後誰為之無有)
　(出於無無生於有在氣成/象在地成形變化見矣)
其為常也立仁立義其為事也或見或聞
　(五行在天為五星在地為五嶽在人為五臟推而行/之則為五常常有可久之道易曰立天之道曰陰與)
　(陽立地之道曰柔與剛立人之道曰仁與義人之道/非仁與義則不能立也書曰二五事一曰貌二曰言)
　(三曰視四曰聽五曰思五常五事皆五行之變化與/人事相通人之性情去就見聞動靜皆不逃乎此數)
　(或見或聞如金木水火土則見而宫商角徵羽則聞/貌言視聽思則見而肅又哲謀聖則聞葢五行之用)
　(至不可勝窮非圓機明智之/士孰能精察而黙識之哉)
崇為寶也竒為貴也將星扶德天乙加臨木主休囚行
藏汨沒
　(崇者卑之反竒者耦之對物以積而高高之為崇在/五行上生下是也物以無與耦之為竒在五行異而)
　(乃羣是也將星月将也德天月德也天乙貴神也生/年為本生日為主休囚對生旺言人命年月日時四)
　(柱有五行上生下有三竒乙丙丁更帶將星德貴主/本生旺得地所謂吉將交臨而福臻成慶此為至貴)
　(之命賦先言崇竒為寳貴後言主本忌休囚見崇竒/為難遇以主本為切要而諸方神煞則次而言之是)
　(知命以五行為先生旺為上將星德貴又神煞之最/吉者歟○徐曰崇以主本言凡命中掌夀掌財掌災)
　(福之辰亦謂之崇竒以祿馬言凡命中財官印食亦/謂之竒德者日交德辰即六合也如壬寅年庚戌月)
　(癸卯日乙卯時九月將在卯扶其生日五行九月金/土六合卯戌合乙庚合戊癸合如此五行各不居休)
　(敗之地則貴/似非賦義)
至若勾陳得位不虧小信以成仁真武當權知是大才
而分瑞
　(此舉水土以例其餘勾陳為土之將其於常也為信/真武乃水之神其於常也為智信也者足以達於聖)
　(智也者足以撰其道五行之用獨善於兹得位者戊/巳生七月母在子鄉當權者壬癸生七月子居母家)
　(二物同源俱生於申故也徐以戊巳坐臨寅卯並亥/卯未壬癸坐臨午巳及辰戌丑未下冇官印祿馬旺)
　(相庫墓為得位當權似與賦義有背/不若只以土生四季水遇三冬為是)
不仁不義庚辛與甲乙交差或是或非壬癸與丙丁相
畏
　(上言當權得位則不交差不相畏也若甲見庚乙見/辛丙見壬丁見癸猶二女同居兩男並處陰陽不合)
　(不成慶也庚辛主義甲乙主仁以交差故不仁不義/丙丁主禮壬癸主智以相畏故或是或非若庚合於)
　(乙辛合於甲則剛柔相乘仁義兼濟非交差也若丙/見癸官丁合壬祿則陰陽相配水火既濟非相畏也)
　(或以甲申乙酉為不仁庚寅辛卯為不義緣寅申庚/甲之交差卯酉乙辛之暗戰丙與壬則丙非壬是丁)
　(逢癸則癸是丁非子午同然巳亥/一揆凡命遇此一辰始可言之)
故有先賢謙已處俗求仙崇釋則離宫修定歸道乃水
府求𤣥
　(仁義每乖於得失是非常絆於榮枯於是日用不知/曽無休息故有先賢謙已處俗求仙割愛少私寡慾)
　(或崇釋以滅心之火或歸道以益腎之精内守精神/外除幻妄達物我非有明色空究竟者莫非是也)
是知五行通道取用多門理於賢人亂於不肖成於妙
用敗於不能
　(道無乎不在物無乎非道五行變化通乎大道何所/不該其取用不一故謂多門如識者取之以修定仙)
　(者取之則求𤣥自非頓悟之士豈能與此是故賢者/得之能窮理盡性達五行之妙用愚者失之終亦自)
　(昧而無所得能者養之以取福不能者/敗之以取禍易曰苟非其人道不虛行)
見不見之形無時不有抽不抽之緒萬古聨綿
　(見不見之形如十干祿寄十二支有見不見之形存/焉甲祿寅寅為顯見之祿不見寅而見戌以五子元)
　(遁至戌見甲戌戌為甲之祿堂此所謂不見之祿甲/以辛為官辛祿酉甲受金雞酉為明見之官不見酉)
　(而見未以天官遁甲入羊羣未上有辛此所謂不見/之官  抽不抽之緒如陽氣生子旺卯終午陰氣生)
　(午旺酉終子陽生則陰死陰變則陽化子午乃陰陽/化生之始終無極也陰極則陽生陽極則陰生氣自)
　(子午中孚甲抽扎而出出入無疾徃來不窮如絲緒/之聨綿萬古不斷之義○太𤣥云見不見之形抽不)
　(抽之緒則日遷月變暑徃寒來代廢代興更休更旺/一顯一晦一縮一抽綿綿若存無時不有葢陰陽五)
　(行有見不見有抽不抽其理𤣥妙其機發泄無物不/有無時不然自有天地人以來便如此要頓悟何如)
是以河公懼其七煞宣父畏其元辰峨眉闡以三生無
全士庶鬼谷播其九命約以星觀今集諸家之要略其
偏見之能是以未解曲通妙須神悟
　(元辰七煞煞之最凶命禀五行斯患孰逃上古聖賢/如河上公仙之流也文宣王聖之至也猶俱畏二煞)
　(况其他乎於是著書濟世吉凶禍福告在未萌峨眉/仙闡以三生非不精也鬼谷子播其九命非不通也)
　(指陳𤣥言幽奥難測故云約以星觀無全士庶三生/祿命身也九命身命兩宫祿馬二位生年胎月日時)
　(也珞琭子恭集諸家之要旨略其偏見之能獨發心/得之見著為是文大解𤣥義曲通妙機在學者神悟)
　(而變通之/斯為善矣)
臣出自蘭野㓜慕真風入肆無懸壺之妙游衢無化杖
之神息一氣以凝神消五行而通道
　(臣者對君之稱蘭野地名自敘所出㓜慕真風則其/志大矣懸壺化杖乃壺公費長房故事稱前人之至)
　(妙悔在已之無能外絶所欲内無所思息一氣以凝/神消五行而通道故著此賦名消息焉葢造化有消)
　(有息/故云)
乾坤立其牝牡金木定其剛柔晝夜互為君臣青赤時
為父子
　(此消息造化之大規模也乾屬陽為天道君道夫道/坤屬陰為地道臣道婦道乾以動為體曰闢户坤以)
　(靜為體曰闔户乾坤立陰陽牝牡之合兩者交通斯/五行變化在其中矣易首乾坤正此義也仁柔義剛)
　(金木性之所司一陰一陽剛柔相推獨剛而無柔則/不能生變獨柔而無剛則不能生化晝為剛生變以)
　(進夜為柔生化以退積剛柔而成變化積晝夜而成/進退晝為陽以象君夜為陰以象臣晝夜之道其微)
　(有消息其著有盈虛其分有幽明其數有生死一泰/一否一損一益終始之相因新故之相代榮辱之所)
　(至福祿之自來莫不本諸此也五行之神曰帝東方/青帝之父生南方赤帝之子青赤之理父傳子道也)
　(言陰陽五行之中有君臣父子夫婦之/道存焉是造化之大指通乎人倫也歟)
不可一途而取軌不可一理而推之時有冬逢炎熱夏
草遭霜類有陰䑕棲氷神龜宿火
　(此言陰陽五行之道微妙難通隠奥難測不可只一/途取軌一理而推之如冬寒夏熱此理之常時之正)
　(也若冬逢炎熱夏草遭霜則非其時矣非其時而行/其令是可以常理拘乎䑕火龜氷此理之有類之宜)
　(也陰䑕棲氷神龜宿火則非其類矣非其類而居其/所是可以一途論乎常者易究不常者難窮造化豈)
　(易言哉鄒子吹律而寒谷囘春孝婦含寃而六月飛/霜古今紀灾異此類甚多不可謂非陰陽五行之變)
　(也火䑕之毛績而為布氷蠶之脂登而為爼此世之/所知也神異經曰北方有層氷萬里厚百丈有䑕重)
　(萬斤毛長尺餘在中藏焉是陰䑕之棲氷也爾雅曰/一曰神龜十曰火龜郭璞讚云天生神物十朋之龜)
　(或游於火是神龜之宿火也徐子平指冬至一陽生/夏至一陰生為冬逢炎熱夏草遭霜以癸祿在子為)
　(人元丙以癸為官印戊祿在已為人元癸以/戊為官印為陰䑕棲氷神龜宿火恐非賦義)
是以陰陽罕測志物難窮大抵三冬暑少九夏陽多禍
福有若禨祥術士希其八九
　(上文言冬熱夏霜氷䑕火龜非陰陽常理物類相感/故云罕測難窮此反照破上文言時有冬逢炎熱大)
　(抵三冬暑必少也夏草遭霜大抵九夏陽必多矣寒/暑既有其常陰陽可窺其奥禍福當以理推禨祥顯)
　(以類應術士專門論三命五行行年歲運遇旺相得/位之運則泰遇休囚失位之運則否只道其常可希)
　(冀八九中足矣人命行年歲運禍福之應如禨祥之/變異志物之難窮挾術之士十分之中此理亦難希)
　(其八九葢天地無全/功而况於人乎亦通)
或若生逢休敗之地早歲孤窮老遇建旺之鄉臨年偃
蹇若乃初凶後吉以源濁而流清始吉終凶類根甘而
裔苦
　(身雖逐運必假運以資身勢須及時亦假時而乘勢/生逢壯歲運宜處於旺鄉晚遇衰年運恰宜於困地)
　(是乃隨宜消息休旺自如初生歇滅而晚歲興隆者/源濁流清之謂也㓜年建旺而臨老蛉􁀙者裔苦根)
　(甘之謂也其乃較量運氣窮究根源先察根基厚薄/兼明運限始終雖未百發百中亦可希其八九大抵)
　(人命立年為尊其胎月日時資以次之故曰作四柱/之君父為吉凶之主宰而立其年也明運氣之本推)
　(虚實之基而取其月觀安危之兆察苦樂之原而取/其日定貴賤之本決生死之期而取其時辨㓜蔭之)
　(始究未立之前而取其胎月管初主日管中主時管/末主年則總綂之須要終始兼濟前後相應則富貴)
　(兩全財祿雙顯無初吉終凶始凶終吉之異矣然/而不易得也或只中下興隆亦可為成實之命)
觀乎萌兆察以其原根在苗先實從花後
　(談命之説以胎為根以月為苗以日為花以時為實/窮根可以知苗見花然後知實是以聖人觀乎先兆)
　(見乎未萌即察其根源則知其苗裔也徐曰欲知運/内吉凶先看根元勝負根元有貴則運臨貴而必貴)
　(根元有財則運臨財而發財根元/有灾則運臨灾而生灾其説亦通)
胎生元命三獸定其門宗律吕宫商五虎論其成敗
　(禽分三十六位支列一十二辰次而布之一辰三獸/子人䑕蝠鶯丑人牛蟹鱉寅人虎狸豹卯人兎狐貉)
　(辰人龍蛟魚巳人蛇鱔蚓午人馬鹿麋未人羊鷹鴈/申人猴猿猱酉人雞烏雉戌人狗狼豺亥人猪豕㺄)
　(凝神子云象神者即天祿主大富貴不象神者天云/不祿具以形神性氣斷之胎生元命只如甲子生人)
　(生月癸酉胎逢甲子元命是同又如乙丑金人月若/巳卯胎逢庚午以土生金二説並詳其意不遠或曰)
　(以年取月以月取胎觀三處承屬謂之三獸有無吞/啖傷形則可以定宗門之出處陽六為律陰六為吕)
　(五音總於律吕律吕相合分支定干五行合為五音/是故甲巳宫土遁起丙寅乙庚商金遁起戊寅丙辛)
　(羽水遁起庚寅丁壬角木遁起壬寅壬癸徵火遁起/甲寅五音皆自寅起寅為十二月之初二六時之首)
　(也人之成敗吉/凶由此而始)
無合有合後學難知得一分三前賢不載
　(道立於兩成於三變於五而天地之數具其十也耦/之而已無合有合如甲與巳合柱不見已而得午緣)
　(午中有已祿寅與亥合柱不見亥而得壬緣亥上有/壬祿又如寅午戌合柱不見寅而得甲緣寅中有甲)
　(祿得一分三如甲得已為一合得午為二合得亥為/三合此乃得一祿而分三祿與前見不見之形抽不)
　(抽之緒理相貫穿李虛中論支干合全格年月日時/胎五位能合干支全言子則丑在言寅則亥在言甲)
　(則巳在言乙則庚在祿干五位如帶甲乙丙丁戊自/然合起己庚辛壬癸十二支如帶寅卯辰巳午自然)
　(合起未申酉戌亥或於子丑位有祿馬加之則十干/十二支皆合全矣徐曰無合有合即刑合丑子遥巳)
　(等格得一者既見有寅刑巳丑破巳而丙戊被刑破/而出則便分三而行是三合巳酉丑也古歌曰虎生)
　(奔已猪猴走羊擊猪/蛇自然榮此解亦通)
年雖逢於冠帶尚有餘灾運初至於衰鄉猶披尠福
　(年太歲也運大運也年雖逢於冠帶猶披暴敗之餘/灾運雖至於衰鄉猶帶旺官之尠福此行運所以有)
　(前後五年之説/二句互文見義)
大段天元羸弱宫吉不及以為榮中下興隆卦凶不能
成其咎
　(天元十干也干以生旺為榮若衰病死墓絶則天干/羸弱雖所臨官分之吉如得財官將星天乙之類亦)
　(不及以為榮中地支也下納音也中下俱臨五行興/旺之地雖八卦定分為凶亦不能致灾徐曰凡命天)
　(元臨財官之地而生不得時本氣羸弱上下五行休/旺又不相輔雖官遇祿馬之吉亦不及以為榮如庚)
　(辛生於春月别位有火尅金金見寅卯甲乙為財緣/木中旺火害金而金又不得其令雖宫屬財吉而反)
　(發凶禍之例是也中者人元下者支元如丁以壬為/官印中下祿馬建旺成慶雖火臨絶地却乘中下之)
　(貴成鑑曰祿雖絶而建貴陶朱云絶祿亡財不為凶/兆是也或以一吉三生屬九官五鬼絶命屬八卦亦)
　(通/)
若遇尊凶卑吉救療無功尊吉卑凶逢灾自愈祿有三
㑹灾有五期
　(立年為尊其胎月日時資以次之大運為尊其太歲/小運資以次之若遇本命與大運德合於建旺之鄉)
　(其歲運日時凶而不能為咎大運與本命争戰於死/囚之地其歲運日時吉而未足為救故曰云云○祿)
　(有三㑹者長生帝旺庫也其為至吉之地灾有五期/者衰病死敗絶其為至凶之地葢祿對灾言非干祿)
　(之祿當以活看今之學者但舉三合而以金逢巳酉/丑木居亥卯未火得寅午戌水遇申子辰便是祿有)
　(三㑹非也徐言以八字中内外三元有最得力者為/尊即用神也用神不可損傷若有損傷則雖别位之)
　(吉不能救若年月日時内外三元雖有尅戰但不損/於尊者即逢灾自愈也更切消息所損之神主何吉)
　(凶害命則身灾害妻則妻灾害官/則官失其説有理但尊卑字灾通)
凶多吉少類大過之初爻福淺禍深喻同人之九五
　(凶多吉少之命以其休囚無氣故不宜於進用有類/大過初爻其爻辭云初六藉用白茅无咎六陰柔無)
　(過人之才初在下非有為之時可以遯世而避位戒/人以慎之道也夫子曰慎斯術也以徃其无所失矣)
　(正此意也福淺禍深之命以其五行相尅而無氣亦/非謀望進用之宜喻如同人卦中之五爻辭云同人)
　(先號咷而後笑大師克相遇象曰同人之先以/中直也可見直道難行戒人以自克之意也)
聞喜不喜是六甲之虧盈當憂不憂頼五行之救助
　(聞喜以盈為言盈者益也不喜以虧為言虧者損也/損益之道由六甲而推之或以空亡為天地虛脱之)
　(辰六陽命畏於陽宫六陰命畏於陰位歲運行年遇/祿馬貴人而在空亡五行之虧盈相制是聞喜不喜)
　(也○當憂不憂是五行休廢之處逢生如木得甲申/癸巳之例假如戊申人得丁酉暴敗破碎自刑丁酉)
　(死火已化為土子傳母道甲寅人運至申上衝刑反/吟祿馬俱絶為旺金所制遁見壬申是干救神術云)
　(絶處逢父母變灾為福是也余見六甲五行其説圓/活或元命八字有虧有盈有救有助或行運流年有)
　(虧有盈有救有助不可執定虧盈者或吉/或凶之謂也救助者制凶扶吉之謂也)
八孤臨於五墓戌未東行六虛下於空亡自乾南首
　(甲子旬中戌亥為空亡對衝為六虚乃辰巳也戌亥/是乾金之位在西極之北隅迤邐甲戌甲申自乾南)
　(首故寅申巳亥四孤之地辰戌丑未五墓之鄉向戌/未而東行順空亡而逆轉或以八孤者除辰戌丑未)
　(乃五行之墓其餘八音孤虚之辰孤臨於墓如申酉/人孤辰在亥而寡宿居未五行之墓寄於四氣之中)
　(其氣皆隨月建而來行東之戌與未乃火木之墓木/自亥生火從寅起火木之氣皆自寅首之東行而鍾)
　(藏於戌未之墓如乙丑生人以亥為六陰正空亡亥/衝巳為六虚亥為乾天巳為㢲地巳乃南方之首神)
　(故云六虚下於空亡孤既東行虚則西迴二者嘗相/對此總論十二支中神煞之名順逆循環孤虚空亡)
　(五墓為人命/之最要者歟)
天元一氣定侯伯之遷榮支作人元運商徒而得失
　(以干為祿故天元清秀吉將加臨人得之而貴也以/支為命故支元純粹四柱比和人得之而富也此天)
　(地之分干支之别也天元一氣不是一様如今談命/者所指以其象天故云一氣天祿之所司也須祿帶)
　(天德官印貴食五行四柱中兼得生旺氣者至貴○/商賈之徒詳以人元定財物之得失須觀有氣無氣)
　(當究進神退神故下文云財命有氣財絶命衰運/對定而言定則决定運則流轉義各有所取也)
但看財命有氣逢背祿而不貧若也財絶命衰縱建祿
而不富
　(人生以財命為主五行所尅者謂之財有氣謂財與/命皆得寓於五行生旺之地雖四柱背祿使之無官)
　(亦不至貧賤若命與財俱無氣雖得月建坐祿使有/小官亦不能致富貴假如庚寅木尅丙戌土為財土)
　(旺在戌身命二木至東南戌雖背申之庚祿以其財/命有氣故不貧又如甲辰生人得丙寅火以金為財)
　(絶在寅辰土至寅為命鬼兼遇空亡財絶命衰雖月/建坐祿以財命無氣故不富前云以干為祿向背定)
　(其貧富葢指財命兩宫各宜旺地不但八字行運皆/然徐説以財命有氣如甲乙見巳午等月建祿不富)
　(如甲乙生寅卯/等月當並詳之)
若乃身旺鬼絶雖破命而長年鬼旺身衰逢建命而夭
夀
　(破命長年以其本命旺宫逢絶鬼者是也如火在已/宫值水木居寅地逢金土向申鄉遇木金歸亥中逢)
　(火○逢建命而夭夀以其本命衰鄉逢旺鬼是也以/土到寅中見木火歸亥地逢水金在已鄉得火火居)
　(申位逢金俱以納音取之五行之理受制則天制物/則夀舊云建命主長夀破年主夭殤故竹輪經云建)
　(命未必延長破命未必天夀此珞琭子所以消息也/天元論貴人元論富財命論貧富身鬼論夀夭各指)
　(其重者/言之也)
背祿逐馬守窮途而恓惶祿馬同鄉不三台而八座
　(祿者爵祿之謂也馬者車馬之謂也人命重祿馬故/先言之祿馬皆可以致富貴若祿背之而去馬逐之)
　(而㪚二者俱失所以守窮途而恓惶背如陰陽之相/背非所謂向也逐如㪚逐之逐非所謂追也如癸亥)
　(人得正月甲寅癸祿在子寅以背之驛馬在巳寅以/刑之前因刑而逐去其馬後因背而不能及祿馬在)
　(面前祿在背後向前趂馬祿又不來囘住待祿馬又/漸遠此正與趕祿攔馬相反同鄉用日干遁祿時干)
　(遁馬五子元求之則可知假令庚午人得壬辰日丁/未時便以丁壬庚子遁至戊申緣庚祿午馬同在申)
　(上與本命相得尤佳又如甲申人丁丑月巳酉日丙/寅時命生時於帝座上㑹同祿馬兼甲申巳亥丙寅)
　(皆禀五行清旺生氣故應晚年有非常之遇所以位/至三公夀踰七十徐説以祿為官馬為財見傷官為)
　(背祿見比刼為逐馬如甲人生三春九夏天元更帶/丙丁甲乙或亥卯未之例同鄉乃壬午癸巳等日柱)
　(有丁巳丙戊歸祿午/巳之例並當詳之)
官崇位顯定知夾祿之鄉小盈大虧恐是刼財之地
　(夾祿即拱祿如癸丑得癸亥之例刼刼煞如丁丑得/丙寅歲水以尅火為財丙寅乃自生之火可謂小盈)
　(丑人以孤刼在寅丑土受寅木之制為財化鬼斯所/謂大虧也三命以財旺為吉人以有財為福若值劫)
　(地縱祿命有一二吉處亦不免大虧徐論夾祿如癸/丑日癸亥時不可本祿位為歲月所占别位又不可)
　(尅壊天干衝動地支夾貴不住走了貴氣所以福聚/之地不可被傷禍聚之地不可無救五陽干見五陰)
　(為刼財五陰干見五陽為/敗財刼凶於敗其解尤善)
生月帶祿入仕居赫奕之尊重犯竒儀藴藉抱出羣之
器
　(王廷光解生月帶祿以生月為運元帶天祿生旺之/氣而行運者主平生温厚為福最多舉生月而生日)
　(生時可知或四柱五行互相帶祿兼乘生旺之氣為/貴瑩和尚解本命祿元與生月同用日干求之如庚)
　(子人甲申月但得乙庚日便用丙丁推之甲申是也/徐子平解甲乙人秋生丙丁人冬生即正氣官星生)
　(月帶之則父子之氣近為祿相需更生日支内天元/自旺生時不居休敗行年復在祿鄉為生月帶祿余)
　(見以戊日逢乙巳月壬日逢己亥月癸日逢戊子月/干支帶官祿或年日時所坐之支得坐月干以壬寅)
　(日得甲辰月辛酉日得辛巳月之例入仕定居赫奕/之尊○重犯竒儀王廷光解乙丙丁為三竒戊巳庚)
　(辛壬癸為六儀十干用九而遁去其甲者之謂儀如/乙巳生得辛巳月日辛為儀乙為竒乙以辛巳為生)
　(成官又坐官祿長生學堂二巳乃重犯竒儀竒儀者/天地陰陽耦合英秀之氣也瑩和尚則以甲戊庚乙)
　(丙丁法天地二儀李仝則以子加寅順數至年月/見本命余觀遁甲論三竒六儀王廷光之解為是)
　　(此以上論貴命根基此以後/説運中會遇故下文云云)
陰男陽女時觀出入之年陰女陽男更看元辰之歲
　(男女之别男尊女卑陽位本男陰位本女今言陰男/陽女失其序矣既失其序則運有逆順大運出入之)
　(年慮招不測之咎陽男陰女各得其宜大運遷變之/年更看元辰等煞是故吉凶悔吝生乎動者也行運)
　(為三命之最要乎徐子平解此最詳元辰是當生元/有害官印之辰前云出入之年此論元辰之歲其理)
　(無二至於論節氣之淺深財/官之向背皆前人所未發也)
與生地之相逢宜退身而避位凶㑹吉㑹伏吟反吟陰
錯陽差天衝地擊
　(此説運中所遇吉凶禍福生地相逢瑩和尚則以本/年長生中逢鬼旺如金逢乙巳火土遇庚申木火見)
　(甲寅水木逢辛亥金王廷光則以五行有父子相繼/之道父壯則子㓜子强則父衰子父同處子既來矣)
　(父已成功自當告退是知他生我而休子代父位也/易震為長男用事而乾父退居西北亦是此理徐子)
　(平則以庚辛生人運到申酉以火為官祿火至申酉/病死木為財帛木到申酉死絶官財俱無即建祿不)
　(富之説也恐非賦義行年歲運祿馬五處皆在生旺/之地共來扶我元命謂之吉㑹共尅我元命謂之凶)
　(㑹伏吟者大運與元命相對以陰遇陰曰錯以陽過/陽曰差人命有陰陽錯雜人運有陰陽交差元命與)
　(運在東南而遇太歲在西北謂之天衝元命與運在/西北而遇太歲在東南謂之地擊吉㑹凶㑹言運遇)
　(伏吟反吟陰錯陽差天衝地擊其間亦有吉㑹凶㑹/未必皆凶也如甲子金命伏吟庚子土為吉戊子火)
　(為凶反吟戊午火為凶庚午土為吉西北衝東南主/動改出入是内衝外也東南衝西北雖衝而不動是)
　(外衝内也遇此者皆主不寧其間吉凶兩存陰陽錯/差則純陰純陽不生不成所作多竒而不耦或曰天)
　(衝地擊乃天干地支大運與元命相衝擊非專指五/行陰陽絶滅之地也歲運得此更在反伏吟上則其)
　(為凶㑹可知四柱寓/於其上縱貴不夀)
或逢四煞五鬼六害七傷地網天羅三元九宫福臻成
慶禍併危疑扶兮速速抑乃遲遲
　(此皆言行運所遇之神煞也命前四辰曰四煞乃寅/申巳亥四衝之刼煞也命前五辰曰五鬼乃子人見)
　(辰亥人見卯也或指辰戌丑未為四煞五行遇尅為/五鬼六害寅巳之例七傷亡煞等神或以一吉二宜)
　(三生四煞五鬼六害七傷八難九厄皆是三元九宫/内諸神煞之名歲運逢之故多為凶若元命三元九)
　(宫五行生旺為福之臻尚可以成吉慶以五行為神/煞之先也若三元九宫五行四柱在衰敗之地歲運)
　(又值諸凶煞所謂禍併危疑者歟煞扶乃速速成灾/福抑乃遲遲為慶余以二句併兼禍福言扶禍則速)
　(扶福則遲抑福則速抑禍則遲徐説元命犯辰戌丑/未大運又行到其上謂之四煞大運干為鬼制財尅)
　(官運與太歲同謂之五鬼丑未生人柱中元有丑未/更大運在辰戌丑未却遇太歲在子午卯酉者謂之)
　(六害運中逢七煞為之七傷如甲乙人用庚辛為宫/運在南方或逢寅午戌巳與未太歲是也四煞輕五)
　(鬼重六害輕七傷重運逢之輕歲遇之重地綱天羅/戌人不得見亥亥人不得見戌謂之正天羅辰人不)
　(得見巳巳人不得見辰謂之真地網中間又分亥見/戌辰見巳為尤重遇之者災病連綿大凡推運須看)
　(生年太歲與運生尅生尅巳定然/後𠫭諸神煞則吉凶無不驗矣)
歴貴地而待時遇比肩而争競至若人疲馬劣猶託財
旺之鄉
　(孟子云雖有鎡基不如待時若運入貴神之地待時/數符合則有福慶最忌者比肩也如比肩並行之運)
　(必有争競弱者伏强在吉凶神煞升降言之若祿馬/氣衰但得祿財命財旺相亦可扶持或曰比肩争競)
　(如兩庚奪一丁兩丙食一戊分擘其福如此者交相/是非人疲馬劣本命支曰人元兼驛馬皆在五行衰)
　(敗無氣之地其所以不為灾者以財旺如戊午火命/驛馬在申申中金旺火衰是也徐解歴貴地而待時)
　(如壬辰癸巳生人用土為官祿用火為財帛而生月/不居九夏不在四季雖歴貴地猶待四時基本元有)
　(元無也遇比肩而争競如壬辰癸巳更在九夏四季/得其官祿之時大運又在火上分野却遇太歲是壬)
　(癸年亥子丑亦同或為衝刑或為破害主稱意中夭/横人疲者人元疲乏也馬劣者所合之辰馬弱也如)
　(甲午生人運行西方午為人元屬火火到西方死絶/人疲也甲以巳為巳午内有巳土巳到西方亦自衰)
　(敗馬劣也午雖疲乏猶頼西方金旺為財秋/金懷壬癸亦可與巳破鬼生財此説得之)
或乃財旺祿衰建馬何避掩衝歲臨尚不為灾年登故
宜獲福
　(尅者之謂財寓者之謂祿乘者之謂馬馬是扶身之/本祿為養命之源祿乘貴而遷官馬運財而獲福祿)
　(財驛馬兼得之則富貴兩全偏得之則次或天祿雖/衰而身財猶旺兼遇驛馬來乘縱使揜伏衝擊歲運)
　(尚不為灾况後歲運更在五行生旺㑹合豐登之處/故宜獲福之多矣掩者伏吟衝者反吟也假令癸亥)
　(生得乙巳歲遇祿水雖絶在巳而以水人尅火為財/火旺在巳兼巳上乘馬雖巳亥相衝臨於反吟之上)
　(以身旺之財不為灾咎若歲運不相衝臨在三合六/合五行生旺之地又逢財遇馬可謂年歲豐登故宜)
　(獲福者歟徐曰此節與前意同而理異也如丙午人/運至西方雖財旺而祿衰下元建馬為助言酉中有)
　(辛合丙則不畏掩衝此與中下興隆不殊前説財運/掩衝固不為忌此論歲臨運位亦未可便言凶咎太)
　(歲為造化之主百煞之尊來臨壓運多凶少吉若三/元内外五行官印有用亦可以利見大人而成吉㑹)
　(財帛有用亦可以因貴人而發財帛且如生日是壬/午大運是庚午歲是戊午此言歲運並臨亦為吉㑹)
　(次年交辛未其氣不殊官/印財帛有用其獲福宜也)
大吉生逢小吉反夀長年天罡運至天魁寄生續夀
　(丑為大吉未為小吉如癸未日生人行丑運或丁丑/日生人行未運不得謂之反吟皆謂之生氣癸受氣)
　(於巳而成形於未丁受氣於亥而成形於丑故曰生/逢如六壬課發用丁課在未癸在丑亦此意也丑未)
　(為陰陽之中㑹天乙貴神所臨主與本逢之則有長/年之夀辰為天罡戌為天魁如庚戌生人行辰運或)
　(甲辰生人行戌運不得謂之反吟庚受氣於寅而成/形於辰甲受氣於申而成形於戌皆是生氣鬼谷子)
　(云罡中有乙魁裏㐲辛是也前云生逢後云寄生義/不殊也或曰此後八句再明反吟吉凶無固必之義)
　(假令乙丑陰命男在六月生遁見癸未木雖本命生/月相尅合主夭傷却為乙丑納音金尅癸未納音木)
　(反夀長年歌云便將生月用為身却以納音囘作命/身衰尅命短天年命徃尅身長夀命是也假令戊辰)
　(陽命男在三月生計五歲起運順行五十六運至壬/戌納音水來生戊辰木又三月天月德俱在壬寄在)
　(戌上又生木故曰寄生續夀瑩和尚曰以下四節並/用真印始得其詳乙丑金印癸未木印壬辰水印甲)
　(戌火印戊辰土印長生續夀惟寄與反除此五干未/有知其然也緣丑中有乙木未上有癸水癸水生其)
　(乙木増長祿元反夀長年莫非是也戌中有甲辰中/有壬壬水生其甲木續其丙火故曰天罡運至天魁)
　(寄生續夀大要十干/為祿定人修短故也)
從魁抵蒼龍之宿財自天來太衝臨昴胃之鄉人元有
害
　(酉為昴胃之鄉從魁是也卯曰蒼龍之宿太衝是也/支元取財今言天來者緣酉上有辛卯中有乙辛金)
　(制其乙木故云財自天來以其酉金尅其卯水乙木/畏於辛金祿既被傷人元受尅若然酉人遇卯為吉)
　(卯人逢酉為凶位列尊卑剛柔斷矣徐曰蒼龍屬辰/酉生人逢辰是酉中辛金尅辰中乙木為財用支内)
　(天元為財也卯人運至酉金尅木而反相刑支作人/元故曰有害害者是七煞不犯衝刑尅制亦偏陰偏)
　(陽/也)
金祿窮於正首庚重辛輕木人困於金鄉寅深卯淺
　(陰極生陽陽極生陰陰陽自然之理也陽金生於巳/而死於子絶於寅陰金生於子而死於已絶於卯正)
　(死正生之謂重偏生偏死之謂輕次以陽木生亥絶/申陰木生午絶酉陽木申深而酉淺陰木申淺而酉)
　(深葢寅卯指羣木之情庚辛舉衆金之類申是水生/之地木曰困寅是生火之宫金云窮也一云丙辛有)
　(合故辛輕乙庚/有合故卯淺)
妙在識其通變拙説猶神巫瞽昧於調絃難希律吕
　(凡命運吉凶禍福如上所云賦特言其大槩妙在識/其通雙賦辭雖拙而理妙應如神設若不能通變譬)
　(之巫瞽昧於調絃/希律吕之和難矣)
庚辛臨於甲乙君子可以求官北人運在南方貿易獲
其厚利
　(金木有相得之理水火有既濟之道故特舉而言之/曰庚辛臨於甲乙則餘八千可知也北人運在南方)
　(則餘東西可知也言君子見小人則不然言北人須/亥子方為是甲以辛為官乙以庚為官如庚辛之運)
　(歲來臨甲乙之人故曰君子可以求官在小人反以/為鬼也亥子北方之水己午南方之火以水行運至)
　(火我尅之為財所以貿易獲其厚利或謂壬癸之位/其卦屬坎丙丁之位其卦屬離水歸火地運至財鄉)
　(不知壬癸是祿巳牛是命干支不相入如壬癸得丙/丁止可謂之祿財而巳不可以貿易言也談命者須)
　(當分祿/命身)
聞朝歡而夕泣為盛火之炎陽觀禍福之賖遲則多因
於水土
　(此論五行之性明禍福之遲速也火之性暴而多傷/故鑽木而烟飛撃石而光發朝歡旋泣今是昨非由)
　(火傳薪莫知其極也水土為物其性柔和致於禍福/之端得其遲緩之意葢智與信也火木性快易發易)
　(休水土性遲/難成難敗)
金木未能成器聽哀樂以難名似木盛而花䌓狀密雲
而不雨
　(言金者則尚木金得用而木乃成是以剛濟柔也言/木者則尚金木成器而金得著仁者必有勇也若有)
　(金無木勇而無禮則亂有木無金庚辛虧而義寡金/者西方之器也主哀木者東方之物也主樂樂而不)
　(淫者木遇金也哀而不傷者金得木也凡此者皆大/人之命也若明水火之歸中用乎金木之間隔由是)
　(哀樂不能動其心乃外方難名之人若偏陰偏陽似/木盛花繁偏陽之謂伏密雲不雨偏陰之謂見人命)
　(要陰陽兩停則為應格之命故下文云云又曰金不/能成器藉火以陶鎔木未能成功假金以削刻故樂)
　(必以哀為主益必以損為先木盛花繁秀而不實密/雲不雨晦而難明兩在未測之間擬議生矣是故旺)
　(而不可無制衰而不可無/生得處比和復歸純粹)
乘軒衣冕金火何多位劣班卑陰陽不定
　(前論水火以相濟而成慶次論金木而為官鄉是知/水貴升火貴降木要濟柔為剛金要損剛益柔則互)
　(用為慶其間獨有金剛火强不可不知也金至堅之/物非盛火則不能革化火至暴之物非金無以顯諸)
　(用金火兩停方為鑄印之象故賦云乘軒衣冕此君/子之器也須金火兩停者當之若火多金少金多火)
　(輕皆為凶暴之命金旺於西方火旺於南方各恃其/勢則為自刑之刑如此之命雖日時有用終歸於位)
　(劣旺卑而巳是陰陽不能定分故也金陰也火陽也/既陰陽兩偏則貴賤高卑無所定著况有金而無火)
　(有火而無金其為凶徒又可知也或曰人命四柱五/行金火多者不足貴以金剛不能順物火暴而難益)
　(其生為氣不常故君子之道鮮矣庚人得丙辛人得/丁純陰純陽為尅為鬼是為陰陽不定雖有出身亦)
　(位劣班卑不/能大顯亦通)
所以龍吟虎嘯風雨助其休祥火勢將興故先煙而後
熖
　(此為上文五行相尅或未成器合貴不貴此又言相/尅相生之性因以龍虎煙熖為喻若五行各得其所)
　(則如龍行雨降虎嘯風生又如火旺先有其煙後有/其熖或以龍吟虎嘯二句喻人年吉而歲運又吉若)
　(初凶後吉者必不然譬若火之始然先煙而後熖也/葢煙生於火而能欝火煙以有氣未通為義豈非火)
　(外景而内晦煙達而後生不猶人之始凶終吉者哉/徐解龍吟虎嘯當以戊辰甲寅其義甚詳不然但遇)
　(寅與辰相得亦是先煙後熖明陰陽氣/順有次序與其為氣也不殊終非賦義)
每見凶中有吉吉乃先凶吉中有凶凶為吉兆
　(此本上文言吉凶相為倚伏如前論從魁抵蒼龍之/宿財自天來吉也是酉中辛尅辰中乙木為財辰乃)
　(水鄉復能奪辛金之官論財却不缺而失官為凶太/衝臨昴胃之鄉人元有害凶也却木用金為官酉則)
　(不背官祿凶中反吉賦意始於説運次議五行之後/再詳言之又如火人行水運則是七煞凶也或用水)
　(為官吉也水行巳午運南方獲利為財吉也却下有/戊巳七煞凶也如此極多要學人深造變通以根本)
　(取最重者言之曇瑩曰吉凶之相仍禍福之相因陰/陽之常理也世固有吉人凶於吉凶人吉於凶者君)
　(子所不道也亦道其常而巳凶若勝吉吉藴凶中吉/若勝凶凶藏吉内駁雜生於純粹比和出於戰争故)
　(曰吉中有凶/凶為吉兆)
禍自向末言福可以迎推纔入衰鄉論灾宜其逆課男
迎女送否泰交居陰陽二氣逆順折除
　(此言灾福吉凶由於行運禍旬向末如見凶運十年/終滿前交吉運若當生年月氣深或行年太歲扶助)
　(向祿臨財更不須待交運只在此運末便可迎祥而/推之纔入衰鄉人命久歴福地方交背祿財絶之運)
　(然未可便以凶言是論灾於逆課也男迎女送陽男/陰女運順行也一運十年更分前後各五年凡入吉)
　(運得節氣深男迎者前五年發福女送者後五年發/福或曰男詳大運初入之年迎何灾福故云迎女詳)
　(大運将出之年送何灾福故云送男迎女送否泰交/居作一義看迎吉送凶迎凶送吉是否泰交居也陰)
　(男陽女陽男陰女依逆順行運折除即前折除三歲/為年也看新舊運上有何吉凶以運數言曇瑩曰此)
　(論行運各指長生次於衰地如金生於巳而衰於戌/戌上男順行於死囚休廢女逆行於帝旺臨官已上)
　(男順旺於申酉之鄉女逆困於寅卯之地故云禍旬/云云陰陽二氣葢言小運乃年之氣也大運是月之)
　(氣也日干為運月支為氣小運則從生日後交大運/則論其氣而過二氣運行由我命者也故曰陰陽二)
　(氣云/云)
占其金木之内顯於方所分野標其南北之間恐不利
於徃來一旬之内於年中而問干一歲之中求月中而
問日向三避五指方面以窮通審吉量凶述歲中之否
泰
　(此言運行東西南北金木水火之鄉有利不利兼歲/中否泰言也王氏曰木火金水乃四方專一之氣各)
　(擅方所分野如春之辛卯夏之戊午秋之癸酉冬之/丙子四方各抱自旺之氣而不可相犯故五行旺氣)
　(取仲一辰謂之白虎煞如東方之木徃西方逢金南/方之火來北地遇水所謂煞忌四仲物禁失道曰君)
　(曰父不可兩亡以其相尅徃必不利若五行衰絶無/氣逢相衝徃來則反互用為福如乙亥火得癸巳水)
　(火至巳而旺水至亥而旺互換逢旺徃來何傷壬寅/之金為臣不强庚申之木事君不暴獨占一隅奚有)
　(造化葢祿旺貴其自亨患難欲得相救故也一旬之/内於年中而問干以年之干則有以知甲之所寓於)
　(是同旬之生也一歲之中求月中而問日謂一歲之/中則有異者陰陽男女之命也求於月而問日者欲)
　(知節氣日數以定㡬歲為行大運之法也運之行也/宜向三元生氣避五鬼絶路指陳方面窮通陰陽觀)
　(祿馬之向背大運之盛衰由此以審吉凶不出指顧/間能述歲中之否泰或以生氣福德天醫為向三絶)
　(體遊魂五鬼絶命本官為避五徐曰占讀作去聲看/當生歳月所占如木用金為官在陽命男運出未入)
　(申陰命男運出亥入戌是向祿臨財於金木分野之/際如金用木為財陽命男運出丑入寅陰命男運出)
　(巳入辰是向祿臨財在木火方所之中更加太歲月/令氣候扶同言之標對本言又有標准之義則是命)
　(基本也南者向明而徃也北者向北而來也此言運/氣出入動靜或吉或凶不可駁雜或遇交運之年不)
　(可輕舉一旬之内於年中問干是月中求日也一歲/之中求月中問日是年中求月也向三避五是歲中)
　(求吉利方所也凡坐作進退向吉避凶莫大於此矣/一旬十日也年中生日也凡在一月之中一旬之内)
　(將生日天元配合而言則知其日中休祥定立生日/為主也一歲之中取月令以生尅配合而言則知其)
　(月中休咎也且如人生得地須太歲為尊是一歲之/中求生月帶祿或官印原有原無是月而問日乃看)
　(命總/法也)
壬癸乃秋生而冬旺亥子同途甲乙乃夏死而春榮寅
卯一揆
　(此言人命有生旺死絶而行運所值有宜與不宜通/指五行言也庚為衆金之主故居申而生水水歸亥)
　(子冬天而旺壬為聚水之源故居亥而生木水歸寅/卯春天而旺甲為羣木之首故居寅而生火火歸巳)
　(午夏天而旺戊為衆土之尊故居巳而生金金歸申/酉秋天而旺壬癸亥子一類水也水生於申而旺於)
　(子甲乙寅卯一類木也木旺於卯而死於/午故壬癸秋生而冬旺甲乙夏死而春榮)
丙寅丁卯秋天宜以保持己巳戊辰度乾宫而脱厄
　(此指納音言也丙寅丁卯爐中火火之旺也至秋宜/以保持以火至秋而死况他火乎巳巳戊辰大林木)
　(木之盛也度乾宫而脱厄以木至亥而生也况别木/乎又丙寅丁卯舉火之類火既尅金秋天保持者何)
　(也言水生於秋故也巳巳戊辰舉木之類木既生亥/乾宫脱厄者何也言亥有乾金故也明五行休旺之)
　(道造化自然之理或元命/或行運或流歲皆宜慎之)
值病憂病逢生得生旺相崢嶸休囚滅絶論其眷屬憂
其死絶
　(值病憂病以休囚滅絶為言逢生得生以旺相崢嶸/為義值病憂病者五行病中逢鬼是也木值辛巳金)
　(火值甲申水土遇庚寅木金逢乙亥火如此之類休/囚滅絶逢生得生者五行生處逢生是也木臨癸亥)
　(水火得庚寅木水值壬申金金逢丁巳土如此之類/旺相崢嶸或值之於當生或逢之於歲運更看始終)
　(隨宜消息五行生我者父母我生者子孫尅我者官/鬼我尅者妻財比和者兄弟忌在空亡死絶之地憂)
　(居休囚衰敗之鄉隨眷屬所得言之此總論五行生/乎天地之間寓於十二支内有長生沐浴冠帶臨官)
　(帝旺衰病死墓絶胎養/内有四吉四凶四平也)
墓在鬼中危疑者甚足下臨喪面前可見
　(墓在鬼中乃五行墓中逢鬼如金畏巳丑火木防乙/未金水愁丙辰土土忌戊辰木火怕壬戌水如此之)
　(格或行乎歲運主危疑之甚足下臨喪以命前二辰/為喪門如辛亥人見已丑既入墓又臨喪乃足下同)
　(為禍面前可見言其凶速也若太歲諸煞大/小運臨之憂其不測之灾防有外服之象)
憑陰察其陽禍歲星莫犯於孤辰恃陽鑒以陰灾天年
忌逢於寡宿
　(寅卯辰人巳為孤辰丑為寡宿其寅辰為陽之位丑/巳為陰之位故曰憑陰察其陽禍歲星莫犯於孤辰)
　(巳午未人以申為孤辰辰為寡宿未巳為陰之位申/辰為陽之位故曰恃陽鑑以陰灾天年忌逢於寡宿)
　(天年猶小運也歲星猶太歲也陽以孤辰為重陰以/寡宿為重徐曰陰以陽為對陽以陰為耦言陽則未)
　(嘗無陰言陰則未嘗無陽故憑陰可以察陽恃陽可/以鑒陰歲星者太歲也不可在孤辰之上假令寅卯)
　(辰人遇太歲在巳寅人勾絞卯人喪弔辰人謂之控/神煞又謂之邀神煞主阻礙抑塞天年亦太歲不可)
　(在寡宿之上如寅卯辰人遇太歲在丑辰人勾絞卯/人喪弔寅人謂之窺神煞又謂之迫神煞主人窺竊)
　(逼迫䧟害其或三元刑戰歲運不和/是五行祿馬為害之年則為凶尤甚)
先論二氣次課延生父病推其子祿妻灾課以夫年
　(五行相生為父子其為傳受之氣青赤等類是也陰/陽相制為夫妻其為交合之辰支干等類是也假令)
　(金病無疑畏火急求水以救之以金生水為子能尅/火故也又如金之灾者恐值火也且看火之休旺何)
　(如此乃救解二法最為詳要徐曰二氣者陰陽也延/生者命運也先别陰陽次分命運父病二句是明陰)
　(陽進退之象也假令庚辰人十月生庚金病於亥是/父病也庚生壬為子壬祿在亥是子有祿也庚以乙)
　(為妻大運到巳乙木病於巳是妻灾也而庚金復得/延年五行俱如此類如壬癸日生人以庚辛為父行)
　(亥子運金病死亥子主父母灾或丁憂丙丁日生人/以庚辛為妻行寅卯運金絶寅卯主妻灾或喪偶又)
　(如丙寅人大運至戊申火雖病而丙寅為戊申之父/土至申長生子祿既生父承子祿之蔭雖病亦不至)
　(死如丁卯人行運至甲午火尅金為妻金至午而敗/可謂妻灾丁卯火旺於午又逢天祿金火相得陰陽)
　(相合雖五行妻灾以夫年旺而不為凶葢父子天合/夫妻人合是人之至親骨肉也故觀其夫子之命遇)
　(凶神惡煞當刑傷父母妻/子則父病必深妻灾必重)
三宫元吉禍逢可以延推始末皆凶灾忽來而迅速
　(三宫乃祿命身三元長生之宫四柱寓居是宫逢祿/馬貴人五行生旺謂之元吉雖行年歲運逢凶神惡)
　(煞欲為之禍亦遲延而不至於夭折三元五行無氣/加以歲運凶神惡煞來臨是始末皆凶其禍之至迅)
　(速而不可救徐曰前論陰陽始終此説人命吉凶如/命内天元人元支元内外歲月時中值貴祿不居休)
　(敗是根基主本三元元吉或值行年太歲運命乖危/之地然亦可以推禍以遲延也若三元内外雖有祿)
　(馬貴氣却八字中衝刑破害不唯有貴而不貴又終/為凶人之命如遇吉運則防因福生禍遇凶運則灾)
　(忽來而迅速二/解同一義也)
宅墓受煞落梁塵以呻吟喪弔臨人變宫商為薤露
　(命前五辰為宅命後五辰為墓煞刼煞灾煞歲煞也/命前二辰為喪門命後二辰為弔客人人元也古之)
　(善歌者有遶梁之聲善唱者合宫商之曲今易以呻/吟愁嘆變為薤露挽歌則喪弔臨門宅墓受煞故也)
　(其或太歲凶煞臨併大小運限刑衝必致凶禍切宜/預偹或宅墓二位若遇逐年太歲喪門弔客黄旛豹)
　(尾太陰大耗将軍諸惡煞入宅一主呻吟二主忍痛/三主分離四主哭泣此為四聲入宅或云移居避舍)
　(可免此言流歲所遇之/凶煞也人命原有尤重)
干推兩重防灾於元首之間支拆三輕慎禍於股肱之
内下元一氣周居去住之期
　(干推兩重者干為天元以象元首遇德見貴者吉逢/煞值鬼者凶天元兩值受尅如甲子生得庚午月加)
　(以庚午日謂之重者干不勝重尅故也防灾於頭目/胸背之間支拆三輕支猶人之支節主之於命帶三)
　(合六合者吉逢四衝三刑者凶支辰三刑逢傷如辛/酉人得庚寅月丁巳日戊申時謂之輕者刑不至於)
　(本命故也慎禍於腹臟股肱之内或以三合逢傷亦/通下元一氣納音是也其主宰五行逐干支遷變而)
　(成否泰其灾禍不拘元首股肱故云周居去住之期/天干推兩重况三乎支拆三輕况兩乎此干支輕重)
　(之别也或曰此論十干遇大運在本年上值干反尅/太歳干尅名為鬼臨頭患頭而之疾十二支辰若身)
　(命逢生死旺五鬼須有四肢腰脚之疾比於干為輕/也復言氣運陶隠居歌曰甲巳五年乙庚四丙辛三)
　(歲丁壬二戊癸須從一歲推又有納音行運氣相生/福德相尅凶五行恭順皆如意金人遇金犯凶禍木)
　(人見木營求遂水人值水主動摇運順逆氣須還記/假令癸酉男命三月生三月建丙辰便従丙辰起三)
　(歲丁巳土二歲此五年納音是土别無刑尅戊午住/一年巳未住五年此六年納音是火金遇火凶庚申)
　(上四年辛酉三年此七年納音是木自十二至十八/主營求稱遂餘倣此循環數之或一宫住五年或住)
　(一年故云去住之期大運住在旺/鄉設使氣有相制則不能為害)
仁而不仁慮傷伐於戊巳至於寢食侍衛物有鬼物人
有鬼人逢之為灾去之為福
　(甲乙本五常為仁今反言不仁以其尅戊巳凶也如/甲見戊乙見已偏陰偏陽為尅為伐為孤為背則五)
　(行為不仁也若甲見巳乙見戊剛柔相乘兩得其所/未可以不仁言也賦中舉甲乙戊己為例其餘五行)
　(可以例求五行變化與人事相通至於寢食侍衛皆/不外於仁而巳五行我尅之謂財尅我之謂鬼譬之)
　(辛卯人遇丁酉辛祿在酉逢丁為辛之鬼是之謂祿/頭逢鬼物有鬼物命支屬木酉支屬金金來尅木是)
　(之謂人元受尅人有鬼人格局中類此者運逢之則/為灾去之則為福或曰君子晨興暮寢常宜攝衛䕶)
　(持其或食息弗調動過生灾於是合中逢鬼吉内藏/凶雖或人情所為亦被陰陽所宰然也寢食言調養)
　(之至切也侍衛言左右之至近也此二者甚不可輕/忽以物中有鬼物人中有鬼人吉凶之變自近及遠)
　(為速之甚也且如戊見甲為不仁或歲月時中見庚/辛則為仁謂戊食庚庚來制甲或見巳亦為仁謂巳)
　(合甲能侍衛甲也戊逢甲本不仁為/灾有庚巳寢食侍衛是謂去之為福)
就中裸形俠煞魄徃酆都所犯有傷魂歸岱嶺
　(就中是本上文鬼物鬼人言就中所遇極重者五行/沐浴之地謂之裸形如本音沐浴大運逢之者灾水)
　(土人運在酉木人運在子火人運在卯金人運在午/鬼谷子謂之波浪限俠煞者元辰七煞也如人運在)
　(沐浴之上與太歲併者灾或當生歲時原有所犯之/神則魂歸岱嶺魄徃酆都此至凶之名也或云俠煞)
　(拱七煞也裸形見煞尤為不吉午乃辛煞酉乃乙煞/子乃丁煞卯乃巳煞假如辛巳日乙未時是裸形俠)
　(煞餘倣此或以甲子金人得戊午歲金裸形在午加/以戊午旺火夾帶自刑反吟灾煞破甲子之命如此)
　(則所犯/有傷)
或乃行來出入抵犯凶方嫁娶修營路登黄黒
　(行來出入動作施為也嫁娶修營乃動作施為中之/大者吉凶悔吝生乎動故君子慎焉珞琭子既談三)
　(命五行又述出人方所當避四魔五鬼六害七傷八/難九厄為凶方一徳二生為吉方取逐年太歲神煞)
　(看之行黄道為吉黒道為凶也○或曰此論人運氣/自運元而行來出入吉凶之地遇五行相尅相生有)
　(嫁娶修營之理五行我尅之謂妻妻在五行生旺之/地則可娶娶之則為助尅我之謂夫夫在五行生旺)
　(之地則可嫁嫁之則為福言出於夫婦可以成嫁娶/之義也修營者言五行雖有正性兩間有不常之變)
　(是以君子修德營生以待時而巳路登黄黒指運元/月建上行黒道十年順行至除滿上行黄道如運到)
　(黄道凡百皆利運至黒道凡百抑塞凡人修為動作/進退向背莫不本乎陰陽體合運氣吉凶俱不能逃)
灾福在歲年之位内發覺由日時之擊揚五神相尅三
生定命每見貴人食祿無非祿馬之鄉源濁伏吟惆悵
歇宫之地
　(凡説歲中休祥専看日時與太歲生尅刑衝言之生/日為妻生時為子日時與太歲和合及財物有用無)
　(諸壞者依事物而言之如太歲與日時相刑或六合/三合中有元辰七煞者凶亦看類而言之故下文云)
　(云○或曰歲年指太歲行年言凡人命遇流年歲君/凶則為灾吉則為福皆由五行中日時之激揚響應)
　(於歲位五神者五行也三生者三元也凡觀人命須/究根基用三元定宫以五行相配此法以日時祿馬)
　(五子元求之或相生於本命建旺之鄉或駁尅於當/生滅絶之地至若運限加臨必有吉凶之兆凡遇五)
　(行而造化滅絶空亡更逢運限刑衝惡星交併主多/憂少樂必招天殞惆悵呻吟故號歇宫之地或指惆)
　(悵為煞名子人見亥卯人見寅午人見巳酉人見申/指五神為絶體遊魂五鬼絶命本宫三生為生氣天)
　(醫福徳此以上謂出入嫁娶修營之法非三命之説/謂用太歲五行之位内看其灾福亦須擇吉日吉時)
　(乃可用事/其説亦通)
狂横起於勾絞禍敗發於元亡宅墓同處恐少樂而多
憂萬里囘還乃是三歸之地
　(神煞者天地五行精氣也各有所主吉凶談命者先/推五行休旺格局然後恭以神煞觀其事類陽命以)
　(前三辰為勾後三辰為絞陰命以前三辰為絞後三/辰為勾或交臨運限乃招狂横之灾元辰亡神二煞)
　(名更值當生凶煞歲運刑星多因官事勾連無端縈/絆加以宅墓同處於勾絞元亡之上尤凶譬癸亥生)
　(前五辰見戊辰乃水之墓流年歲運若帶煞來同處/其中是宅墓同處也三歸者乃辰戌丑未此云三丘)
　(亦云五墓萬物歸根復命反本還元凡此四辰以應/囘環之象或以三元五行歸宿之地為三歸如甲子)
　(人得亥年為木祿之一歸得申月是水命之二歸巳/運是身金之三歸皆指三元本音長生之位而言雖)
　(身客萬里長途将有迴還之理也徐曰勾絞不可在/元命日時二運之上更或與元辰七煞併者尤凶宅)
　(墓如戊子生遇辛未太歲亦須未子日上有日時或/大運同宫者則重主不利陰人小口家宅此言大運)
　(在十二辰之間順逆囘環在三元本/祿本財終宿之地遇此者優安享福)
四煞之父多生五鬼之男六害之徒命有七傷之事
　(此專論骨肉四煞指刼灾天地言或以辰戌丑未為/四陰煞五鬼乃子人見辰丑見卯寅見寅卯見丑辰)
　(見子巳見亥午見戌未見酉申見申酉見未戌見午/亥見巳是也三元受傷於年養子乃是五鬼之男反)
　(制受尅不和順也六害子穿未等例十二支不順命/值一兩重六害或展轉凶煞併衝如此之人命有七)
　(傷之事决矣七傷乃害六親及本身也或以四煞専/指四刼五行生於四孟生者萬物之父五行尅我為)
　(鬼人所遇生敗旺死絶五變者是也譬之甲申自生/之水為木人刼煞之父而生庚申木為子甲乃庚之)
　(父至申而絶逢庚為鬼加以丁亥因為甲申之六害/如此則命有七傷之事矣七傷亦神煞名觀賦前云)
　(或逢四煞五鬼/六害七傷可見)
眷屬情同水火相逢於沐浴之鄉骨肉中道分離孤宿
尤嫌於隔角
　(此合上文言也沐浴煞長生第二位子午卯酉是也/孤辰寡宿巳論於前隔角寅申巳亥是也有人命逢)
　(沐浴相尅又孤辰寡宿臨於隔角之位如卯日丑時/丑日卯時之例丑者北方之氣卯者東方之神其趣)
　(不同眷屬情同水火言不/相合也分離則又甚矣)
須要明其神煞輕重較量身尅煞而尚輕煞尅身而尤
重
　(五行所司者命也論命必先之以五行四柱格局次/論神煞吉凶可以較量禍福之輕重而巳先論五行)
　(見根基之厚薄分格局之高下二者相叅庶不差悞/神煞上文勾絞元亡孤辰寡宿隔角沐浴宅墓喪弔)
　(伏吟反吟三歸四煞五鬼六害七傷等名是也祿馬/財官印綬食神乃五行生尅正理不可以神煞名之)
　(身指歲干言或以歲干支納音言吉凶神煞或得於/日時之間或逢於歲運之内但以煞尅身而重身尅)
　(煞而輕更要隨五行/四柱格局詳審消息)
至於循環八卦因河洛之遺文畧之定為一端究之翻
成萬緒
　(珞琭子言三命五行不外九宫八卦循環推究便有/許多道理出焉此非臆説乃因河洛遺文而為之也)
　(始出一端易有太極是也終成萬緒變六十四卦三/百八十四爻吉凶悔吝不啻萬緒而已一端萬緒在)
　(學者畧之究之或曰畧之定為一端即元一氣兮先/天也究之翻成萬緒即賦中所説五行三元運氣行)
　(年祿馬貴德諸/吉凶神煞是也)
若值攀鞍踐祿逢之則佩印乘軒馬劣財微遇之則流
而不返
　(數起於一而終於九九者究也究窮數之終而極於/九九者九陽太過窮極生化之數也人貴賤成敗之)
　(理莫不由之於數而巳譬癸酉生壬戌月丁亥日庚/子時坐天祿月日時中納音水土得三陽生旺之成)
　(數陰生命三辰㑹祿馬攀鞍之上斯命也必致身於/貴顯故曰若值云云如乙酉生丁亥月巳卯日丁亥)
　(時命亥月雖乘水馬遇丁亥土尅之為鬼卯日雖坐/天祿以水土俱死於卯而遇身鬼衝破本命所謂祿)
　(馬返以為鬼灾矣祿馬既失必藉身財為資而水以/火財自絶於亥生月日時皆臨三財死絶之地此五)
　(行之窮數也雖有祿馬身財盡為鬼物所奪縱使得/運以數之終窮休敗飄蕩無歸故曰馬劣云云○或)
　(曰馬前一辰為攀鞍馬後一辰為鞭策攀鞍有位與/天元帶合者人得之貴也須要加臨吉將歲運資身)
　(更於旺相之宫始可言福驛馬微劣財命休囚則/塗炭辛勤終無成立此以四柱臨之定主飄蓬)
占除望拜甲午以四八為期口舌文書巳亥慎三十有
二善惡相伴摇動遷移夾煞持丘親姻哭送
　(此論行年大小運由之於數數有竒耦之變吉凶自/此以生也甲午生人三十二小運丁酉金家旺鄉乙)
　(丑太歲本音正庫又逢驛馬入宅天乙加臨故占除/望拜之喜已亥生人三十二小運丁酉在弔客太歲)
　(庚午在死鄉仍為六厄之宫三元受尅故有口舌文/書之患又歲運交宫當須意㑹吉凶相伴禍福交攻)
　(未有不因遷變而興故云善惡相伴摇動遷移則吉/凶悔吝生乎動者也辰戌丑未謂之四煞亦云三丘)
　(之地各以五行五墓假令己巳木命得乙未日生此/是本家三丘又加以羊刃故曰夾煞持坵危疑者甚)
　(自行來出入止夾煞持丘此一節文亦備陰陽地理/三元九宫之例用遊年太歲决其灾福非盡三命之)
　(理兹不/盡述)
兼須詳其操執觀其秉持厚薄論其骨狀成器藉於心
源木氣盛而仁昌庚辛虧而義寡
　(此言雖用五行定命見其貴賤灾福慮有特傑非常/之人似氷䑕火龜難窮罕測之資則三元五行不足)
　(以盡之也兼須詳其操執秉持骨狀心源則視其所/以觀其所由察其所安心術制行兩得之矣相貌德)
　(行互見之矣人焉廋哉人焉廋哉此珞琭子觀人之/法而有合於吾儒之論也麻衣有心無相相逐心生)
　(有相無心心隨相滅亦是此義甲乙木主仁丙丁火/主禮戊己土主信庚辛金主義壬癸木主智木盛則)
　(仁昌金虧則義寡餘皆象事知器占事/知來此以五行配五常定人之器量也)
惡曜加而有喜擬其大器福星臨而禍發以表凶人
　(修之於身其德乃真故曰忠孝仁義德之順也雖臨/諸煞反為權星富貴而驕自貽厥咎故曰悖傲無禮)
　(德之逆焉善不失善報為惡自招殃此珞琭子深戒/之也擬表二字最有味惡曜宜加禍而反有喜非大)
　(器之君子不能也葢器識遠大之人忠孝仁義慎禮/守法禍焉能干故曰擬其福星臨宜喜而反有禍乃)
　(小人恃命而妄作也不忠不孝不仁不義悖逆無禮/禍焉能迯故曰以表語曰凶人凶其吉吉人吉其凶)
　(此之謂也此承上文操執秉持/骨狀心源而言君子小人見矣)
處定求動尅未盡而難遷居安問危可凶中而卜吉
　(此珞琭子敎人求名謀動趨吉避凶之道也天命在/德亦當論尅我尅彼我尅彼則為權彼尅此則為鬼)
　(是尅是財不尅不食處定求動尅未盡而難遷行年/歲運五行來尅本命為官不能遷動宜守靜以待之)
　(不衝不尅則難以發越居安問危可凶中而卜吉者/君子居則觀其象而玩其詞動則觀其變而玩其占)
　(是以自天祐之吉無不利且吉凶禍福之興也非聖/人孰能察於未萌之前哉若能趨吉避凶居安慮危)
　(亦庶乎其/無咎矣)
貴而忘賤灾自奢生迷而不返禍從惑起
　(君子見天命而不敢求福於天小人慢天命而不知/正福於巳貴而忘賤迷而不返不能居安問危而轉)
　(處定求動是以灾自奢生禍從惑起至/於亡身敗家而不悔不亦深可哀哉)
殊常易舊變處為萌福善禍淫吉凶異兆
　(動靜為利害之樞機智慮乃禍福之門户術不可不/慎機不可不察小人不知天命不中常道輕生易物)
　(則禍淫由此而始也君子得時而動失時而守體天/行道畏於輕動則福善由此而生也易曰吉凶悔吝)
　(生乎動者也又曰吉凶者得失之象也積善之家必/有餘慶積不善之家必有餘殃又曰知進退存亡之)
　(道者其唯聖人乎此珞/琭子篇終之大戒也)
至於公明季主尚無識變之文景純仲舒不載比形之
妙
　(管公明司馬季主郭景純董仲舒此四賢者探天人/之奥原性命之理窮陰陽象數知未來吉凶尚無識)
　(變之文不載比形之妙言造化深隠不易度量珞琭/子不言姓氏不知何時人觀其賦中自云出入蘭野)
　(又稱及於郭景純疑六朝時人梁昭明其近之昭明/所居乃蘭陵之野也或以為周靈王太子子晉則誣)
詳其徃聖鑒以前賢或指事以陳謀或約文而切理多
或少剩二義難精今者叅詳得失補綴遺蹤規為心鑑
永掛清臺引列終編千希得一
　(凡論五行離道者非也離世法者非也離人物者亦/非也或約文而切理或指事以陳謀於中神煞交叅)
　(吉凶互體是知五行通道志物難窮流布其間豈云/小補珞琭終於此談言是賦之作詳徃聖之遺文鑒)
　(前賢之得失文博而言約道妙而義深顯仁藏用乃/五行三命之指南也後學者繼此而發明之使聵者)
　(聰瞽者明歴百世而無窮統一性之常在觀其始末/通神合變縦横之諭皆不溺於他術戒諭之言多有)
　(合於至道若珞琭者豈非/圓機之士高尚之流也歟)
　　通𤣥子撰集珞琭子賦註
金逢寅午戌方吉丙戊巳午喜慶德甲乙寅卯是財神
壬癸潤下為傷尅
　(庚用丁官辛用丙官喜丙丁愛寅午戌利巳午未火/旺之地向祿臨官辛巳庚午為貴假如庚申辛酉庚)
　(午辛未庚寅辛卯庚子辛丑庚辰辛巳庚戌辛亥此/十二宫命金家以火為官木為財火到申酉亥子丑)
　(無氣木到申酉戌子丑氣衰是財命無氣貧賤之命/也若生月日時遇旺相坐午巳寅位之地可為貴命)
　(若不遇火則非貴命見壬癸亥子水者為背官背祿/不成慶也得寅午戌全為官神入局天元戊癸全為)
　(化火官局地支巳午全為暗官局更遇木神補助並/為上局柱有壬癸亥申子辰水喜遇戊巳尅水為救)
　(又為印貴見甲乙寅卯亥為財未為財庫無刑害財/庫受實可作發財斷之背祿不逢官印貴地只遇木)
　(旺商徒發/財之命)
壬癸四季巳午榮戊巳榮官財丙丁甲乙曲直皆凶地
庚辛印顯附龍鱗
　(壬癸者真水也喜戊巳辰戌丑未巳午方吉葢壬用/巳官癸用戊官巳午官祿之地四位之土皆歴自旺)
　(之鄉四五月上旬六月中上旬及三月下旬生官有/氣乃能成慶水以土為官位若遇甲乙亥卯未寅木)
　(破其官尅害輕者則官卑名㣲尅害重者不/得其官得庚辛金神旺相可為助救反主貴)
火喜辰申亥子宫壬癸官旺土孤窮戊巳退神甲乙進
金財榮顯祿興隆
　(火見壬癸葢丙用癸官丁用壬官真造化既濟之道/見亥子為正官位丁猪丙䑕為貴神辰申亥子以為)
　(貴逢土為六害無救則貧再逢甲乙/旺相為救庚辛巳酉丑為財祿命也)
土值寅卯未亥局甲乙榮官金破祿庚辛背祿愛丙丁
壬癸辰中長享福
　(戊巳值亥卯未為貴戊尋玉兎巳猪頭為貴命又旺/祿旺官之方遇庚辛巳酉丑辛戌則破祿不貴四月)
　(八月尤重得丙丁為救神且如戊見丙巳見丁未不/能救謂之偏陰偏陽若戊見丁巳見丙方是救神或)
　(生七月八月火死囚無氣不能救見亥子辰為財庫/主發財○少木一宫亦可例見喜巳酉丑申辛庚惡)
　(丙丁炎上火局變壬癸亥子為/印救助戊巳辰戌丑未為財)
賢達之人明此訣愚昧之人迷轉盛
　(凡論命先明天干後論地支并納音為九官三元分/為天地人三才論五行四柱遇一陰一陽之謂道偏)
　(陰偏陽/之謂疾)
戊巳甲乙木格停生旺官貴帝王臨
　(戊巳若逢支干木氣旺相或見己亥癸亥真長生官/星主極品貴生月再旺無刑衝富貴雙全看輕重言)
　(之/)
壬癸戊巳土旺方大材分瑞上格詳
　(壬癸見戊巳辰戌丑未土/巳午月生土旺相為貴)
庚辛冬至一陽生丙丁生氣福如林
　(庚辛生人冬至後一陽生火有煖氣/木漸到旺能生丙丁之火為官為祿)
丙子夏生一陰長亥子壬癸偏官鄉
　(此明木火有功既濟之象如夏氣淺則發/早夏至一陰長水漸旺故官祿生旺也)
六甲生人在寅月建祿不富無差别
　(六甲生人正月建丙寅是生月帶祿為尅妻絶嗣貧/賤之命甲以巳為妻月辛為官星為子皆絶於寅謂)
　(之金絶土囚之地祿馬妻子皆絶不為貴氣若用丙/寅為食神有氣須是甲人見庚申乙人見辛或酉戌)
　(却在七煞旺鬼之地得寅/生火鬼降伏化官為貴)
乙人辛多酉月生鬼旺身衰帶疾侵
　(乙人見辛為干頭見鬼名為七煞乙人見酉身居白/虎無氣之地又遇七煞尅身豈無疾患甲人見庚與)
　(同其人若不/帶疾須夀夭)
詞舘學堂主科名若無官貴定虛名
　(命逢詞舘學堂詞舘是官祿長生之地學堂是本主/長生之地有官貴者有科名作貴命看無官貴則虛)
　(名之人前文有印/甲見癸亥子是也)
魁星若也逢官位定是神童腹隠貴
　(魁星者乃甲辰旬中至癸丑十日是也若遇本命官/星位逢官貴學堂則應神童科譬之癸丑人見戊申)
　(同在甲辰/一旬是也)
臨官逢處人欽敬天馬財庫為貴命
　(命犯臨官人多欽重天馬為妻財論之如甲見巳為/妻為財辰為財庫可作發財顯達命看若妻臨旺相)
　(二運或太歲再遇多主婚姻出入修造之事假如甲/午人已土為妻為馬運到申酉戌午為人元到西方)
　(火絶死之地巳土自敗有金旺土為財祿人元財皆/無氣又如丙午生運至西方丙見癸為官癸水敗西)
　(方是官衰丙以辛為馬為財酉戌有辛金金為丙財/旺辛為馬到酉建馬本畏衝不衝掩藏亦作發財命)
　(斷/之)
命犯貴地得亨通命衰遇旺福不迎
　(命坐貴地行向祿向財運可言榮顯元命逢官貴旺/相運雖凶未必為灾如壬癸生人行巳午未運可發)
　(北人運至南方貿易獲其厚利命遇休囚無官貴運/行貴地不能成慶命旺原有官星在命運併背祿太)
　(歲衝害有官休官行主本長生運亦罷官失職與生/地休囚者如甲乙人見亥葢官病地故言休囚生地)
　(相逢亦言官星病絶主為官之人宜退身避位若二/運太歲併臨喪弔丘墓俠煞主哭聲祼形俠煞自主)
　(嗚/呼)
八孤五墓為僧道破祖飄蓬孤獨人
　(假甲子旬中戌亥為空亡為六虛乾屬亥戍戌南行/三位是未未東行三位是辰辰北行三位是丑丑西)
　(行三位是戌辰戌丑未四位為孤寡五墓多為破祖/孤獨飄蓬之人九流之命三元尅害為孤單命尅害)
　(若輕入舍命如遇真孤神尅妻害子之命通/𤣥子解非珞琭本真乃自撰集與徐子平同)
　　明通賦(東海徐子平撰/易水萬育吾解)
太極判為天地一氣分為陰陽流出五行化生萬物為
人禀命貧富貴賤由之術士知機吉凶禍福定矣
　(此原造/化之始)
凡看命以日干為主綂三元而配合八字干支
　(天有四時造化萬物屋有四柱各立規模命有四柱/注定榮枯論者専以日辰天干為命元之主支為地)
　(元祿支内所藏者為人元夀八字即四柱天干地支/共八字也繼善篇云四柱排定三才次分専以日干)
　(天元配合八/字干支是也)
論運者以月支為首分四時而提起五行消長
　(大運以月支起故月為提綱看月支節氣淺深四時/得何節如春木夏火秋金冬水季土初氣中氣消長)
　(不同所行之運或順或逆或旺或衰與八字或助或/泄或尅或生者本乎此先言日干次言月支舉其所)
　(要者以/示人也)
向官旺以成功入格局而致貴官印財食為吉平定遂
良煞傷梟敗為凶轉用為福
　(五行臨官帝旺在四柱為本宫成功之地入格局則/貴破格局則賤如官印財食本是吉神須無傷尅衝)
　(刑破敗則為平定遂良乃入格也煞傷梟敗本為凶/煞若有制伏去留合化是謂轉用為福亦入格也觀)
　(下取用諸格局其喜忌自可見矣四吉四凶格局之/最重者故首言之賦云日主最宜健旺用神不可損)
　(傷是/也)
全備藏蓄於辰戌丑未長生鎮居於巳亥寅申子午則
成敗相逆卯酉乃出入交互
　(此言十二支包藏十干各有生死成敗出入交互獨/歩云辰戌丑未四庫之局寅申巳亥四生之局子午)
　(卯酉四敗之局喜忌篇云財官印綬全備藏蓄於四/季之中官星財氣長生鎮居於寅申巳亥是也或以)
　(子午為天地之基柱卯酉為日月/之門户是指其地而遺其理也)
支干有不見之形無中取有節氣存有餘之數混處求
分
　(此總言造化之妙支干不見之形節氣有餘之數即/上十二支中所包藏人元乃無中取有混超求分如)
　(遥巳拱夾等格是以天干而取地支之物非無中取/有而何如子初三刻分屬壬水丑初三刻分屬癸水)
　(寅初三刻分屬艮土是節氣藏於一字而各有所主/非混處求分而何賦云無合有合後學難知得一分)
　(三前賢不載繼善篇云見/不見之形無時不有是也)
善惡相交却喜化惡崇善吉凶混雜至怕害吉添凶
　(此下轉言看命之法本上文取有求分而言如甲日/見丙丁背祿為惡為凶見戊巳財星為善為吉而丙)
　(丁化木助財是謂化惡崇善怕乙木尅害財星是謂/害吉添凶觀下文財印交差喜官煞化之官煞混雜)
　(喜印綬化之無印喜財馬資化之無財印喜羊刃合/之或食神傷官制之又如制煞受破煞制不住印化)
　(見財破化為/凶之類皆是)
是故得局朝元非富則貴犯垣破局非天則貧
　(局者三合四雜正局之宫如亥卯未木局辰戌丑未/土局之類甲乙見亥卯未為本局丙丁見亥卯未為)
　(印局戊巳見亥卯未為官局庚辛見亥卯未為財局/壬癸見亥卯未為傷局之類元即本元垣廟如子宫)
　(癸朝元丑未巳土朝元之類凡元垣得之或用為命/元則夀為官印則貴為財則富為背祿生財益富但)
　(得其一無衝刑尅破者功名富貴反之則否犯垣如/子貴忌丑未尅破午衝破卯刑破之類一子二午破)
　(盡一半得半福破局如申子辰忌寅午戌衝破之/類大凶若用星虛成飛天祿馬格反貴餘倣此)
得失均兼進退仍復
　(得朝犯破此造化之有得有失有進有退此得則彼/失强進則弱退中間均兼仍復變化難測非精察詳)
　(辨不能分也如甲朝垣於寅忌申衝破若有二寅一/申二甲一庚亦無害以甲有力而進也又寅被申衝)
　(有亥可救亥字堅盛為福十全亥或受戊尅己衝則/敗若亥字多不怕亦强而進也進退相仍一成一敗)
　(只看歲運助起何/邊為福為禍可知)
神煞相絆輕重較量
　(神煞凡財官印食傷煞刃敗皆是中間喜忌不同愛/憎互異如下諸格所論是也須輕重較量何者當時)
　(而重為用何者失令而輕不用重者留之輕者去之/此與上二句總言其理當如此詳較考珞琭賦須要)
　(明其神煞輕重較量身尅煞而尚輕煞尅身而尤重/是指諸吉凶神煞也徐子平専以官印祿馬貴賤之)
　(别名解之如甲申丙寅乙卯辛巳乙用庚為官辛為/煞庚官在申得寅衝去丙合辛煞乙木生旺故貴甲)
　(寅丁卯癸丑丁巳是身尅煞身弱財旺力不能任其/財官故夭如乙丑辛巳丁巳巳酉身旺財亦旺可任)
　(其財所以止富如甲子辛未乙卯甲申乙日用庚官/以辛為煞庚在申内六月生官旺煞衰此是正官得)
　(位七煞失所又喜身旺變鬼為官故貴辛丑庚寅乙/巳甲申官衰煞盛乙木無力化官為煞一生嗜酒落)
　(魄至乙酉運第五年丙/申歲八月十九日死)
内有雜氣財官相兼偏正兩印同宫祿馬號為内外三
竒
　(此正指神煞相絆乃八字中有財有官有偏正二印/或同宫或異位或包藏或透出相絆難論吉凶要輕)
　(重較量用之故曰内有三竒歌曰寅午戌酉是三竒/兎蛇隨猴不可移巳酉丑中逢子妙馬猴見猪好光)
　(輝辰巳子逢即竒處午亥見寅是貴墀猪來趕兔馬/當歡寅酉見巳喜相宜猪逐馬兒蛇後援水䑕未人)
　(火龜池又曰神祿飛來就馬騎資財官職兩相宜旺/中更得本元助上格榮華第一竒如己丑丁卯壬午)
　(癸卯壬用巳為官丁為財丁巳/歸祿於午是此格也故主大貴)
真官時遇命强早受金紫之封
　(此月令正官格也以下詳言格局如/戊申甲寅巳丑丙寅翁仲益進士)
良馬月乘時健末遷銀青之職
　(此月令正財格也財官二格官當取貴財當取富今/俱以貴言是獨日干取得月内支干之財無所衝尅)
　(者言之其福與正官同詩云日干愛取月支財金玉/家藏看積堆更看天干財馬貴紛紛金帛自天來是)
　(也/)
月印附日無財氣為黄榜招賢
　(此月令正印格也喜忌篇云月生日干無天財乃印/綬之名又云印綬生月歲時忌見財星運入財鄉却)
　(宜退身避職印綬畏財須天干歲時無財方取又月/印難得十全如甲日亥月透出癸字變偏為正方為)
　(十全主招恩寵遇貴又得祖父之財然亦不免先遭/耻辱或偏生以賤至貴以微至富自婢為婦以吏為)
　(官以卒補将皆偏印之所致也偏正俱有又有淺灾/或重拜父母或僧俗相雜或過房寄養或偏生正養)
　(或正生偏養又忌比肩爭寵分恩羊刃多或合去或/印微遇而不遇雖有薦舉亦不能㧞萃超羣賦云印)
　(旺官生必掌鈞/衡之任是也)
日祿歸時沒官星號青雲得路
　(此日歸祿時格也大抵印綬第一最好行傷官食神/財運亦發忌官刑衝羊刃以上真官真財真印真祿)
　(皆十干天地陰陽正氣生尅至理惟月分得之無破/唯經文有破壞者隨輕重言之時得發福較晚然皆)
　(自致可以創業垂綂歸祿一格只喜時上見之若月/支重見名為建祿不富月單見時上却喜財食見官)
　(是别/格論)
月令七煞而煞身俱强當為黒頭宰相
　(此月令七煞格也大抵月令煞要身煞兩强方主大/貴若身强煞淺須財以生煞强身弱須印以助或羊)
　(刃合之皆為貴命若印合與制星相攻身弱必夭不/然殘疾如癸卯乙卯巳巳乙丑○癸卯丁巳壬寅甲)
　(辰○壬寅乙巳庚寅丙子俱身强煞旺有制所以大/貴喜忌篇云五行遇月支偏官歲時中亦宜制伏所)
　(以救賦/之偏也)
時上偏財而財命並旺須出白屋公卿
　(此時上偏財格也只一位為吉見合不為福忌比肩/兄弟争奪刑衝尅破如丙戌戊戌戊子壬子戊尅癸)
　(為正財重有子字壬字為偏財透露又如丁亥戊申/壬申丙午雖年有丁火喜有合制又陰火能奪陽火)
　(權故貴喜忌篇云時上偏財别/宫忌見所以補賦未備之義也)
建祿坐祿或歸祿遇財官印綬富貴長年
　(建祿以月言坐祿以日言歸祿以時言此建祿格本/身健旺故獨遇財則富獨遇官則貴獨遇印則秀以)
　(其干旺又主長命安享福祿若三者兼有亦妙如丁/亥己酉壬午辛亥是日祿歸時午中亦有官星却得)
　(酉月為/印合格)
日刃月刃及時刃逢官煞榮神功名葢世
　(此三刃格要官煞印綬相制化榮神印綬異名有官/煞無印有煞無官俱得有印化煞尤佳只怕覊絆如)
　(有官不可見傷有印不可見財有煞不可見食傷壓/之或制去合去皆不成正格如壬申壬子戊午乙卯)
　(日刃有乙卯制伏丙戌癸巳戊午/丁巳日刃有印綬變化故皆貴)
月令專制七煞身健鷹揚
　(喜忌篇云若乃時逢七煞見之未必為凶月制干强/其煞反為權印即解此義也一云時上偏官通月氣)
　(主旺鷹揚/與此少異)
運元生發三財命强豹變
　(運元月令也三財祿命身也此是日干背祿即傷食/格也喜逢財星如甲日逢己午月須干頭透出戊字)
　(丑戌未日時日主健旺行東方運必然大發財祿白/手成家一云月中正祿㑹財元身强豹變與此少異)
年見正祿正印正財無破必承祖蔭傳芳
　(重在無破有破不以此/論年為祖宗故云云)
日坐真宫真貴真印有成號曰福神治世
　(重在有成有成即無破真即正義若恭之以偏為所/假借非真正也如丙子丁亥辛巳庚午等日為真官)
　(丁酉癸巳癸卯丁亥等日為真貴甲子/乙亥時日為真印柱中無破有助為福)
月内偏財而無敗無煞富出人間
　(此月令偏財格與時上偏財/大同怕比刼相尅七煞泄氣)
日下正馬而有助有生名揚天下
　(乃甲午戊子等日甲戌乙丑等日則偏與日坐/真貴格同論有助是别支財有生是别支食傷)
身淺坐煞運行身旺之鄉發財發福
　(坐煞乃甲申乙酉等日柱中無土為身清行寅卯運/大發財祿此格喜印綬忌正官食神犯之非身清下)
　(等命/也)
獨主臨官運至主貴之地加職加封
　(獨主臨官乃丁巳癸亥等日又遇貴人衝官星為貴/歲運逢巳亥重併者倍加封職或以日遇官星行運)
　(再遇官地/為解亦通)
食神生旺無印綬刑衝乃母食子祿
　(此食神格也如戊辰丁巳壬辰甲辰貴而且夀丁未/丙午甲午丙寅食神化作脱局丁傷辛官飛來不得)
　(故貧/夭)
主本臨官沒官星煞敗為弟襲兄班
　(乃丁巳癸亥日得寅戌月類也無官煞比肩兄弟本/身自旺必得高長之班興家立業何者丁之祿在午)
　(癸之祿在子癸亥為水正旺之鄉乃壬家之祿也丁/巳為火臨官之地乃丙家之祿也得此格者謂丁癸)
　(乃丙壬之弟而巳亥為丙壬之祿位故曰弟就兄班/必因兄有為高兄一班又丙午壬子日亦是純粹尤)
　(貴駁雜者不入格若有兄弟比肩干支駁雜為兄星/填實便為下矣或官星填實兄弟比肩争差身無容)
　(處又作凶斷若官星不實單露/天干雖分星擘祿亦可再成)
倒食本宫臨官旺乃侍臣叨祿之名
　(如庚子見戊子歲月偏印在我本宫之上名倒食乃/我之君父也是偏印所坐與日干同宫臨於官旺之)
　(地則受我命生我福氣侍臣叨祿言近君/之寵也如庚子戊子庚子丙子是此格也)
胎生元命無財星為赤子承恩之寵
　(此庚寅辛卯甲申乙酉等日皆本主天元自坐絶地/為胎生之宫即胞胎格也其生甚微所以喜印綬怕)
　(財尅主少年招受皇恩大槩與印格同論如乙/酉乙酉乙酉甲申是此格也喜忌篇云云同義)
歲月正官七煞混淆人下賤時日獨强專制職重權高
月時七煞正官雜亂病交侵歲運衝開合去官清名顯
猶嫌過制最忌争强
　(喜忌篇云四柱純煞有制定居一品之尊畧見一位/正官官煞混雜反賤類有去官留煞亦有去煞留官)
　(又云四柱煞旺運純身旺為官清貴又云月令雖逢/建祿切忌㑹煞為凶官星七煞交差却有合煞為貴)
　(是也此二格各有所主歲月正官以官為主嫌煞混/之月時七煞以煞為主嫌官亂之時日獨强専制歲)
　(運衝開合去互文見義也過制則七煞不顯争强則/難以去留其理當細詳之如壬子甲辰己卯壬申月)
　(時正官日下卯為七煞得申内庚金合卯中乙木之/煞為貴又如張侍郎八字乙日以庚為正官申内庚)
　(金近七月生庚旺辛衰六月丁火旺為去煞留官故/貴又如丙午丙申甲寅丁卯丙丁雖多不敵月令之)
　(煞又行官旺運身/旺變鬼為官故貴)
天元無氣却宜中下興隆
　(此印綬格也如甲乙生於冬月天元無氣地支有亥/子水生木為興隆之類又如丁亥丁丑等日丁火無)
　(氣又有壬癸來尅亥子得之為黨反能生出甲木為/地支興隆喜土來尅財丑中得之為財亦利之類古)
　(人論中下以日時支言如日干月令無氣若所坐之/支及時得地亦為成實之命若無氣而日時又在衰)
　(敗之鄉則終身偃蹇可知矣喜忌篇云/凡見天元太弱内有弱處復生是也)
年本偏官須忌始終尅害
　(此歲德格也如甲日逢庚申太歲為年上偏官一名/元神一名孤辰其煞最重終身不可除去故主始終)
　(尅害尅害非専指祖父六親本身亦在其中矣如丁/巳丁未辛巳壬辰喜一壬合二丁為制乙卯丙子己)
　(卯丁卯喜丁丙化去三乙皆主貴但尅害終/不能免或云七煞多根切忌始終尅害亦通)
羊刃極喜偏官削平禍亂
　(此羊刃格也大抵羊刃忌財以刃破財財生煞煞尅/身及刑衝三合六合喜煞制伏而煞自制者又作凶)
　(斷/)
金神只宜制伏降肅奸雄
　(此金神格也大抵金神不畏過制只忌破制與失/制歲運同甲已日得此三時惟甲日得之為正)
陽德陰貴旺則榮顯而弱可保名
　(陽徳天月二德及日徳陰貴天乙貴神/及日貴格也弱雖不如强亦可自守)
天罡地魁衰則貧寒而强當絶世
　(即罡魁格也喜强惡/衰忌財官要併踏)
官庫財庫衝開則榮封爵祿塞閉則貧乏貲財
　(此雜氣財官格也如甲見丑為官庫見辰為財庫見/未為本庫見戌為食庫官為上財次之本庫又次之)
　(若庫在年月之中管事太早難發少年喜在日下及/時之中雖晚發不失為富貴造化要見衝刑破害以)
　(開局鑰怕有星閉塞如丁用辰為官庫或戊字僭之/或戊辰壓之是閉塞也如此則丁不能官須柱有甲)
　(戌或歲遇/之方吉)
傷官正官傷盡則獨握權高半殘則必遭蹇難
　(此傷官格也半殘言傷不盡喜忌篇/云四柱傷官運入官鄉必破是也)
日月倒衝官祿無填無絆而祿馬飛來
　(此飛天祿/馬格也)
天地制合煞神不過不失而名利驟發
　(天地制合煞神乃天干地支或是食神制煞或是羊/刃合煞但制合不宜太過如一煞二食二羊刃則過)
　(而失也身煞兩停制合不過煞乃凶神故主驟發/喜忌篇云偏官制伏太過乃是貧儒見不可過也)
惟官印最宜相㑹德政加封
　(此官印格也如甲日得辛為官又有癸為印或地支/有酉子字皆是官印於身二尅一生陰陽配合而又)
　(自相生焉故主為相有王佐之才為將有運籌之智/為守宰著循良之政要本身與官印相等乃極品貴)
　(也否則隨力量/升降輕重言之)
有祿馬極喜同居官能稱職
　(此財官格也如甲日見巳丑巳酉及壬午癸巳等日/之類是祿馬同居與上官印相㑹皆為三竒格也須)
　(要本身力旺或遇時氣可稱此格祿/身强弱不等降下論之身弱難夀)
印綬逢煞則發逢合則晦逢財則灾破合去財亦發
　(此總論印綬喜忌逢煞謂之印頼煞生功名顯達若/遇偏財合去正財尅去皆主灾晦柱中日干健旺或)
　(有比肩破合去財則印煞可以雙收亦王發達但不/清也詩云忽逢甲已加金局丙火尋常便可嗟運行)
　(旺火生身地功名/何處不光華是也)
建祿遇官則貴遇財則富遇印則秀敗財破印尤吉
　(建祿則身旺故用官用印用財皆吉有敗財羊刃比/肩則身太旺皆足以刼我之財分我之官奪我之印)
　(建祿尤喜印與財故見敗財破印則偏枯不成/造化財印俱見混雜不富不秀無成之命也)
官煞兩停喜者存之憎者去之武能去正留偏化官為
煞文能去偏留正化煞為官運逢身旺必加封財印交
差欲其進也忌其退也貴能見義忘利取印捨財富則
見利忘義取財捨印歲遇命强而進爵
　(官煞不可並用財印難以交留故喜憎存棄或去煞/留官或去官留煞欲忌進退或取印捨財或捨財取)
　(印各從其有力而重者用之文武富貴亦推言其類/未必盡然四格皆以身旺命强為主歲運生扶為妙)
　(通融論之身與財旺力停得官煞來亦可化財助印/為福益厚身弱無官煞乘化不惟不勝官煞而財印)
　(交差身制不䕶無/可為倚必定貧賤)
十干背祿喜見財豐敗逢比肩逐馬官煞俱有猶如去
煞留官印助身强必定收功拜職
　(此言傷官格也喜忌篇云十干背祿歲時/喜見財星運至比肩號曰背祿逐馬是也)
五行食神許乘馬盛禍生正印梟神官煞一來誤致反
賢敗德梟神印旺立見破敗傷身
　(此言食神格也此因上文背祿逐馬窮極將官煞而/轉為福故此章言因財致富被官煞助印為禍而反)
　(大壞互文見義不可不詳察之葢食神喜財怕梟官/煞生印則梟愈旺傷喜見印食怕見印故並言之)
戊日午月勿作刃看時歲火多轉為印綬
　(此羊刃與印同官火多則印强故能轉弱從强然刃/助身强又得印助則文理高致可以隠惡而揚善若)
　(有已字透出仍以刃斷印刃俱有其人不免性毒有/好運來成功運退刃來或被財衝起亦凶喜正官制)
　(中為妙如癸亥戊午戊/午戊午此命正合此論)
丙日丑時非為背祿支干金旺反作貲財
　(時當時指月令也丙日生逢丑月丑中巳土傷官背/祿主貧得干支庚辛金氣旺盛土能生金却為財斷)
　(須丙日健或寅午戌火局亦旺可在其財時支是丑/支中巳酉合庚辛透出丙火生旺者亦合此格如丙)
　(日本身自旺單見丑月無庚辛/透露及巳酉丑局真背祿矣)
官坐刃頭終被刑貴壓三刑須執政
　(如甲日見辛卯月及辛卯時官不得令反被卯中丁/火傷尅歲運又見定然遭刑若官煞制伏得道雖以)
　(貴論遇刃年終凶是羊刃最壞造化也貴壓三刑乃/命中犯三刑雖凶若得一個天乙貴人正照生旺得)
　(時反主掌典刑政可専征伐貴人不生旺/者亦可作從政斷是貴神最為吉煞也)
德葢七煞必是安禪之士花迎六合豈非淫蕩之人
　(徳即天月德乃慈善神也七煞乃孤辰煞也徳葢七/煞主人有道徳因道德而生富貴花即桃花煞乃淫)
　(蕩煞也六合乃多情煞也花迎六合主好色歌唱大/非端士又如戊子生人見癸丑之類乃支干交合為)
　(滚泿桃花四柱子午卯酉為遍野/桃花主男不媒而婚女不媒而嫁)
孤寡雙全帶官印當膺住持無則只為道行
　(孤辰寡宿二煞怕雙逢叠見只一位不論帶官印在/上雖為僧道亦貴如無只平常僧道而巳如甲戌戊)
　(辰庚辰丙子○甲戌戊辰庚辰/丁丑○俱是清高長老之命)
控邀隔角逢生旺必過房舍絶則終守鰥孀
　(控神邀神是孤寡煞也假令寅卯辰人見巳辰人謂/之控神煞又謂之邀神煞見丑寅人謂之窺神煞又)
　(謂之迫神煞餘倣此更值歲/運不和三元刑戰為凶尤甚)
吞㗖全排家人消㪚空亡徧見親屬離傷
　(吞㗖空亡二煞乃尅害孤寡之辰也須全排徧見方/如經斷若食遇吞㗖財食貴祿等格見空亡尤為不)
　(吉/)
財印雙傷斷其必無上下官煞俱去知其少失爺娘
　(此二節専/論骨肉)
純耗純刃交差牛羊類斷純陰純陽排尅猪狗徒看
　(大耗羊刃乃神煞之最惡者孤陰孤陽乃干支之不/調者耗刃攢聚交至四柱上主賤之極作牛羊之類)
　(斷之天干皆是一偏地支衝刑破害必是無正性之/人作猪狗之徒論之若驛馬六害華葢刼煞亡神年)
　(月等煞見偏陰偏陽尤凶如甲子庚午甲子庚午甲/用辛為官庚煞透出又不得令甲用巳為財發祿午)
　(月子午對衝財又不成作不仁不義斷之又如甲午/甲戌甲午甲子三甲並見用官官不顯財印俱衝並)
　(無所托當是貪圖無厭不/認六親薄情背禮之人也)
衰受衆梟乃是寄食長工絶逢重食宜作屠行牙儈
　(梟與食相反故並舉之其身嫌衰絶一也衰而逢梟/難作偏印絶而逢食難作夀星故皆不吉寄食長工)
　(因梟難得飽食屠行牙/儈因食雖得飽而賤)
若也純官純煞純馬純財身旺無雜則官居極品
　(凡命以純粹不雜為上偏枯混亂為下且如甲日以/辛為官柱中只有酉辛字是謂純官以庚為煞柱中)
　(只有申庚字是謂純煞以正財為馬柱中只有丑未/巳字以偏財為財柱中只有辰戌戊字謂之純馬純)
　(財值身旺為大富貴格建祿得格出門便是富足日/下次之時下又次之建祿遇正官第一正財次之惟)
　(煞夀不永若羊刃之月純煞第一財格則防横事癸/卯乙卯己巳乙丑此命純煞乃能盡善亦貴為極品)
　(又如甲戌丁卯己巳乙亥官煞混雜頼/甲巳合化為貴因雜化力過不得善終)
全印全衝全制全食命强無破則祿受千鍾
　(全印如甲日見子癸壬亥或正或偏無所駁雜全衝/如地支純亥純巳純子純午之類衝出祿馬或寅申)
　(巳亥子午卯酉辰戌丑未皆是全制如甲日見丁字/或午字傷盡官星虚空生出土來為財全食如甲見)
　(丙柱中純寅之類須得日主生旺正庫臨官月日時/者皆貴人也如己未乙亥丙寅辛卯此全印剝雜又)
　(有辛財尅刑運行身旺則貴顯行身衰則刑䧟如辛/亥己亥辛亥己亥四柱純亥衝出巳中丙戊全衝為)
　(貴/)
日干太旺無依若不為僧固宜為道天元羸弱無輔若
不為技則當為巫
　(此言太過不及皆不為吉也太過則財官死絶所以/主孤不及則財官難任所以主藝見造化貴中和也)
　(若有依有輔則不可以是論喜忌篇云柱中官星太/旺天元羸弱之名日干旺甚無依若不為僧即道是)
　(也/)
身弱有生必發忌財馬以相傷
　(此身弱用印忌財傷印為貪財壞印之説須分財印/輕重言之喜忌篇云日干無氣時逢羊刃不為凶羊)
　(刃所以刼財柱中財多身/弱故羊刄不忌須並論之)
食神逢梟則夭喜財星而生救
　(此食神怕梟要財制梟為用神有救須分財梟/輕重言之印則忌財食則要財義各有所當也)
甲子日逢子時沒庚辛申酉丑午謂之祿馬飛來
　(此子遥巳格也/喜忌篇文義同)
庚(申/)時逢戊日無甲丙卯寅午丁名曰食神明旺
　(此専食合祿格也喜忌篇云庚申時逢戊日名食/神干旺之方月犯甲丙卯寅此乃遇而不遇是也)
庚壬子衝午祿切忌丙丁
　(此正衝祿/馬格也)
辛癸丑合巳宫須嫌子巳
　(此丑遥巳格也喜忌篇云辛癸日多逢丑地/不喜官星歲時逢子巳二宫虚名虚利是也)
丙午丁巳准此最忌刑衝
　(此倒衝祿/馬格也)
壬子癸亥例同亦防填實
　(以上正衝倒衝遥合通融互文見義舉丙丁與巳忌/填實也舉子忌刑衝也如丙子庚寅丙午癸巳○庚)
　(寅壬午丙午戊戌○二命喜寅午戌全如辛酉癸巳/丁巳乙巳○癸卯丁巳丁巳乙巳○二命喜巳字多)
　(不論有合無合皆吉惟忌辰字絆住則不能衝却喜/巳酉丑全是正衝格也喜忌篇云若逢傷官月建如)
　(凶處未必為凶内有正倒祿/飛忌官星亦嫌覊絆是也)
六辛日而無午字得戊子時辛合丙官為貴
　(此六陰朝陽格也如戊辰辛酉辛丑戊子○戊辰辛/酉辛酉戊子○乙丑庚辰辛酉戊子是此格也喜忌)
　(篇云六辛日時逢戊子/嫌午位運喜西方是也)
六癸日而無干土得甲寅時寅刑巳格尤竒
　(此刑合格也此格主性氣剛而見快太察如乙未甲/申癸酉甲寅嫌申中庚傷甲木寅申對衝故雖貴而)
　(減分數利厚名低喜忌篇云六癸日/時逢寅位歲月怕巳戊二方是也)
癸無丙火戊巳庚申時合一巳之財官
　(此専印合祿格/也與専食同看)
壬有子午卯酉正氣柱兼四季之土祿
　(午乙亥丙子此命貴破午破兩亥自刑本身/既在死地又見自刑兩無所依故主貧賤)
陽水叠逢辰位無衝尅壬騎龍背非常
　(此壬騎龍背格也喜忌篇文義同如壬辰甲辰壬辰/壬寅壬用巳為正官丁為正財辰字多衝出戌中官)
　(庫虚合午中財官寅午戌三合火局壬人得之為貴/如壬寅壬寅壬辰壬寅壬人見丙火生在寅巳是財)
　(了又寅字多合起午/戌財官故利勝於名)
庚日全逢潤下忌壬癸巳午之方時遇子申其福減半
　(此井欄乂格也/喜忌篇文義同)
合官合財作公卿防休囚尅害之辱
　(合官如乙日見庚之例合財如甲日見巳之例乃十/干變化之道也賦云化之真者名公巨卿化之假者)
　(孤兒異姓乙庚化金見水地則休囚見火地則尅害/凡帶合或獨旺不肯自就或合中見衝破或一邊破)
　(尅皆合不成或化在休囚死絶之地失誤與合必然/䧟滯不利是化之假也如巳見甲見巳未為得地巳)
　(旺庫也丙見辛見辛卯為失地丙火敗於卯也戊與/癸合見戊午為得地戊癸化火午為火旺之地故也)
　(亦須癸水先得地方合得申若失地不得時則損夀/葢化為貴旺身弱不能勝縦貴亦失又丙與辛合見)
　(辛未陽火氣弱於未多夭折或因色傷柱有壬尅丙/或壬居申上自生對衝寅宫火生之地夭折無疑亦)
　(有貪合忘官如丁日見二三壬字丁獨壬衆一人不/能勝衆乃汙合之士無所卓立豈能成功丁有力僅)
　(得半吉又如甲與巳合甲木無通氣之宫巳土有正/義之位雖合而失其正亦同上論若甲巳兩皆得位)
　(壬日為主既無官煞却得子午卯酉為四正能合出/辰戌丑未為官祿不須四正俱㑹但得四字全為妙)
癸日同上土曜莫侵得之者利害交併官高身病遇之
者刑惠確實職重家貧
　(癸日為主却嫌土祿見子午/卯酉與壬日同吉凶相伴也)
甲曲直丙炎上官高尅妻而不富戊從革庚潤下職重
嗣少而自貧
　(甲見亥卯未曰曲直丙見寅午戌曰炎上戊見巳酉/丑曰從革庚見申子辰曰潤下甲丙見木火局則太)
　(旺能三合义出官局故主官高然有羊刃刼財故尅/戊庚見金水局則脱氣能三合义出官局故主職重)
　(然柱中原無官煞故少子要之/此四格皆偏黨所以福祿不全)
身犯休囚之地併衝官貴何嗟
　(如辛亥日既無官煞身又不旺豈不惆悵不知/亥字多亦能勾出巳中官印為貴故曰何嗟)
自専官旺之支同釣祿子猶貴
　(此即丁巳癸亥丙午壬子等日自坐臨官帝旺/之官支神多能衝出對宫官祿與上文義同)
陰木獨遇子時沒官星乙鎮䑕窠最貴
　(此六乙䑕貴格也喜忌篇文義同如甲寅戊辰乙亥/丙子四柱别無他格動摇丙子亦不動摇安然為貴)
　(經云用神不可動摇是也如甲寅癸酉乙亥丙子月/令偏官傷身頼日下印旺亦不失為衣祿如辛亥甲)
　(貴顯高極經云甲巳木盛於土鄉發揚仁義佐明君/丙辛合丙旺辛生鎮守威權之職乙庚入金局兼木)
　(自旺文仁武義雙全戊癸得火旺更水獨旺禮律智/勇俱備丁壬水火既濟兮魚水和同陰陽干支相合)
　(兮君臣慶會聽鳯鳴於高崗必鷹揚於疆場是也如/甲辰戊辰己巳辛未巳日得甲為正官三月通氣引)
　(於未上兼為正印故主極貴如戊申庚申癸亥戊午/癸生七月印旺天德之地合戊為官引於午時火旺)
　(之地又能資戊土之官/官身俱旺故主大貴)
拱貴拱祿為將相忌刑衝填實之凶
　(此拱貴拱祿格也喜忌篇文義同如丁巳丙午甲寅/甲子拱丑貴壬子丁未丁巳丁未年支子字衝出午)
　(字故大貴癸卯庚申戊辰戊午拱巳祿如辛丑辛丑/甲寅甲子有丑字填實却以辛為正官論巳未戊辰)
　(戊寅戊午官煞多寅字衝申為衝開則拱不/成如壬辰戊申己未己巳是此格也故大貴)
官印暗合天地其貴可知福德隠在支中其德尤萃
　(官印暗合即食神暗合正官偏財暗合正印如甲用/辛官丙盛能暗合辛未為官用癸為印戊旺能暗合)
　(癸丑為印更得地支有子合丑有午合未方是福徳/隠藏福即福星貴德即天月德或指福德秀氣或指)
　(天乙貴人以藏在支中為妙如甲戊庚不見丑未但/得已字即是見巳在丑未宫尤妙柱無卯乙破更生)
　(四季月巳土得令主貴人見喜前程尊顯妻貌及得/妻財又云甲人見丑喜坐羊刃為天乙當職見未夜)
　(生得力為福十全反此一半論四柱帶甲戊庚全得/乙丑為聚貴更加福力若一庚一甲見支神三四丑)
　(未為㑹貴亦加福力若本主與貴人俱生旺只消一/字其福自全喜三合六合忌休囚空破詩曰貴人帝)
　(座見生成官旺之鄉名早成若遇/休囚並破制虚名踪跡遠三公)
五行正貴怕刑衝尅害之神四柱吉神喜官旺生合之
地
　(五行正貴乃正氣官星如甲生酉月之例最怕酉刑/卯衝丁尅戌害傷了貴氣或以貴為貴神如甲見丑)
　(丑中有辛又為甲正官之類柱有卯乙尅壊丑貴喜/巳酉三合乙木尅衝丑不入或有子合丑亦可隔木)
　(之尅如有乙卯子卯相刑不能尅丑未為天乙之貴/四柱吉神乃官印財食竒貴福德等星皆是但得一)
　(星臨長生帝旺臨官正庫三合六合之位無不富貴/詩曰人命生時得一强日時或臨祿馬鄉須看前後)
　(扶助合必然衣錦入中堂喜忌篇云五行正貴忌刑/衝破害之宫四柱干支喜三合六合之地又云地支)
　(天干合多亦云貪合/忘宫二義須並論之)
若也沐浴逢煞魄徃酆都元犯再傷魂歸岳府
　(此因上文刑衝尅害而言怕裸形逢煞以生之者微/而尅之者重命元犯之巳為不吉歲運再犯决死無)
　(疑如元犯官煞去配不清柱無食神可解歲運再見/則死若元犯破印流年再犯則死凡用神有損者皆)
　(是此四句珞/琭子本文)
畏煞逢煞則夭憂關落關即亡
　(此亦因上而申明之也柱中原怕關煞如甲見庚申/為煞歲運再見柱無救解者夭年煞尤重有印則化)
　(有食則制有刃則合身旺則敵若行煞旺運亦夭又/如甲日見辰為陽數極又為鐵蛇關壬見丑庚見戌)
　(丙見未申皆陽關曰重乙見辰癸見丑辛見戌丁見/未申為陰關稍輕四柱犯流年又犯運行休囚主死)
　(或被神煞鬼賊或曰關煞之名甚多非直言七/煞陽關也其詳見前論夀夭及小兒關煞下)
引合關煞悞傷身中下滅絶横夭夀
　(引合關煞如丙火既弱又見辛未丙辛既合丙就辛/官未位乃丙極陽關再被壬來尅即亡或是辛亥煞)
　(地尤𦂳犯之横罹其咎一命丙戌丁酉辛酉乙未壬/申年死是也中下滅絶如壬戌日為坐財又坐煞日)
　(支能有之是則夀若行壬辰運壬癸水聚於辰尅破/戌中火土别無可救即夭此名倒衝命元土旺則水)
　(旺土身自崩壞何暇救之水旺則火滅故云中下/絶滅中下者即地元人元中下之分也餘倣此推)
傷官見官禍患百端逐馬逢馬勞苦千般
　(此言獨犯所忌故不吉傷官見官惟有財星可以解/傷之毒勸官之怒轉禍為祥逐馬逢馬惟有官煞可)
　(以制刃之刼雖勞亦得其財若比肩多他强我/弱雖減耗亦得其財不得均平止三四分之一)
財逢羊刃以多傷印見妻財而不破
　(此亦同上文之義凡命最忌羊刄財格被破印格被/奪官格衝怒只喜七煞制之陰刃力微無妨印見妻)
　(財是貪財壞印之説也歲運又見主破財傷妻或因/妻致訟若原無財星或財星力㣲歲運見之稍輕惟)
　(官煞進生解勸/反得舉薦成名)
食神遇梟無財則夭身弱有財重逢正印亦凶制煞逢
印有衝則誅命强無官單遇七煞尤勝
　(喜忌云柱中七煞全彰身/弱極貧無地是此義也)
三刑對衝横禍生羊刃對合非殃至沐浴從生無家客
休囚見煞不埋人
　(沐浴休囚皆身衰也/從生則泛見煞則傷)
月下刼財主無財喜煞無印而有獲
　(煞能制刃印能化煞化則/不能制刄故喜煞而去印)
暗中破印親壞印喜官無食以加封
　(財能破印官能生印有食則壞官/生財印愈受傷故喜官而去食)
官煞混雜賤患兮兄弟太多分㪚兮喜印無制能文喜
制無印能武制印俱有碌碌難成
　(印能化煞食能制煞有化莫制有制莫化制化太多/則煞無氣反為不吉羊刃全頼煞制或化作印綬如)
　(戊日午月之類是制化/止用其一皆能有成)
祿馬背逐饑寒兮財印相破括囊兮喜官帶煞為權愛
煞帶官為貴官煞單見𤨏𤨏不遂
　(祿馬背逐財印相破須官煞叠見方能制比刼而/生財生印綬而化財單見則力薄弱豈能遂意)
梟印相雜寵辱兮財馬太多盜氣兮喜身旺而為福忌
運弱以生灾
　(偏正二印相雜偏正二財俱有若身弱不能雙成其/生並受其財中間要分偏正強弱若偏印偏財强身)
　(旺運强驟然發福/正印正財亦然)
官祿尅破夭死兮庫墓衝㪚無食兮忌重破而無依喜
比肩而可救
　(官官星祿正祿如甲見辛寅又見庚申及巳與午之/類歲運再見即夭若身旺有比肩亦可作旺論又如)
　(甲以丑為官庫要得未字衝開用未不可見二丑有/丑不可見二未又忌丁丑丁未丁傷辛官之類見癸)
　(未癸丑癸水能制丁火己丑己未巳土能生辛官巳/為甲財癸為甲印丙為甲食支干生旺無破者富貴)
　(稍見衝尅則減分數衝尅太甚反為貧窘以上雜舉/財官印綬食神傷官官煞羊刃比肩梟神相忌相須)
　(相制相合交互言之看所用之神何如日干强弱如/何經云日主最宜健旺用神不可損傷斯言簡而盡)
　(也/)
刼財羊刃切忌時逢歲運併臨灾殃立至
歲衝運則崩運衝嵗則晦
　(此下専論歲運歲者天之所葢運者地之所載歲運/不可兩相衝激重則崩輕則晦命中最要相和則天)
　(地亨泰福祿自臻太歲衝運其禍重運尅太歳則禍/輕考淵源淵海諸説俱以運尅歲為重歲尅運為輕)
　(即日犯歲君之義也驗余命行丁巳運遇癸亥流年/癸傷丁亥衝巳是歲衝運也其年罷官喪母受禍最)
　(慘可以/例觀矣)
陰氣終而陽氣斷未死堪嗟陽數極而陰命追不殂何
待
　(甲見辰丙見未戊見丑庚見戌壬見丑為陽氣極乙/見戌丁見丑巳癸見未辛見辰為陰數終歲運見之)
　(尤凶又云乙辰丁未己丑辛戌亦是陰符來追陽數/先斷若止當生四柱無害最怕生既犯歲運又見立)
　(死又云陰干遇陽極為隂遇陽關陽干遇陰終為陽/遇陰關身弱隻力皆夭身旺得比肩黨助則無害)
五行有救當憂不憂四時逢空聞喜不喜
　(言人命遇歲運之凶以上衝尅氣終數極之類如五/行有救則當憂不憂四時逢空是流年太歲遇吉神)
　(却值空亡則聞喜不喜或曰甲憂庚得乙可救春無/土不怕土為凶不喜土為福之類經云庚辛來傷甲)
　(乙丙丁先見無危又云春無土夏無金秋無木冬無/火是也  以下有論婦人二十句巳引專論婦人門)
　(故不/重錄)
是以陰陽罕測不可一途而推貴賤難分要執兩端而
斷畧究古聖之遺文約以今賢之研詳若遵此法叅悟
鑒命庶無差忒
　(此總結上文諸格之義以上指出諸格俱論前卷諸/格下故不詳註喜忌篇繼善篇是從此賦變化而出)
　(今人但知有此二篇而/不知有此賦故錄之)
　　喜忌篇
四柱排定三才次分專以日上天元配合八字支干有
見不見之形無時不有
神煞相絆輕重較量
若乃時逢七煞見之未必為凶月制干强其煞反為權
　印
財官印綬全備藏蓄於四季之中
官星財氣長生鎮居於寅申巳亥
庚申時逢戊日名食神干旺之方歲月犯甲丙卯寅此
　乃遇而不遇
月生日干無天財乃印綬之名
日祿歸時沒官星號青雲得路
陽水疊逢辰位是壬騎龍背之鄉
陰木獨遇子時為六乙䑕貴之地
庚日全逢潤下忌壬癸巳午之方時遇子申其福減半
若逢傷官月建如凶慶未必為凶
内有正倒祿飛忌官星亦嫌覊絆
六癸日時逢寅位歲月怕戊巳二方
甲子日再逢子時畏庚辛申酉丑午
辛癸日多逢丑地不喜官星歲時逢子巳二宫虛名虚
　利
拱祿拱貴填實則凶
時上偏財别宫忌見
六辛日時逢戊子嫌午位運喜西方
五行遇月支偏官歲時中亦宜制伏
類有去官留煞亦有去煞留官四柱純煞有制定居一
　品之尊畧有一位正官官煞混雜反賤
戊日午月勿作刃看時歲火多却為印綬
月令雖逢建祿切忌㑹煞為凶
官星七煞交差却以合煞為貴
柱中官星太旺天元羸弱之名
日干旺甚無依若不為僧即道
印綬生月歲時忌見財星運入財鄉却宜退身避位
劫財陽刃切忌時逢歲運併臨灾殃立至
十干背祿歲時喜見財星運至比肩號曰背祿逐馬
五行正貴忌衝刑尅破之宫
四柱干支喜三合六合之地
日干無氣時逢陽刃不為凶
官煞兩停喜者存之憎者棄之
地支天干合多亦云貪合忘官
四柱煞旺運純身旺為官清貴
凡見天元大弱内有弱處復生
柱中七煞全彰身旺極貧無夀(一云無救/)
無煞女人之命一貴可作良人
貴衆合多定是師尼娼婢
偏官時遇制伏太過乃是貧儒
四柱傷官運入官鄉必破
五行絶處即是胎元生日逢之名曰受氣
是以陰陽罕測不可一例而推務禀中和之氣神分貴
　賤畧敷古聖之遺書約以今賢之博覽若遵此法叅
　詳鑒命無差無悞
　　繼善篇
人禀天地命屬陰陽生居覆載之中盡在五行之内
欲知貴賤先觀月令乃提綱
次斷吉凶專用日干為主本
三元要成格局
四柱喜見財官
用神不可損傷
日主最宜健旺
年傷日干名為本主不和
歲月時中大怕官煞混雜
取用憑於生月當推究其淺深
發覺在於日時要消詳於强弱
官星正氣忌見刑衝
時上偏財怕逢兄弟
生氣印綬利官運畏入財鄉
七煞偏官喜制伏不宜太過
傷官復行官運不測灾來
陽刃衝合歲君勃然禍至
富而且貴定因財旺生官
非夭即貧必是身衰遇鬼
六壬生臨午位號曰祿馬同鄉
癸日坐向巳宫乃是財官雙美
財多身弱正為富屋貧人
以煞化權定顯寒門貴客
登科甲第官星臨無破之官
納粟奏名財庫居生旺之地
官貴太盛纔臨旺處必傾
印綬被傷倘若榮華不久
有官有印無破作廊廟之材
無印無官有格乃朝廷之用
名題金榜須還身旺逢官
得佐聖君貴在衝官逢合
非格非局見之焉得為竒
身弱遇官得後徒然費力
小人命内亦有正印官星
君子格中也犯七煞羊刃
生平少病日主高强
一世安然財命有氣
官刑不犯印綬與天德同宫
少樂多憂葢緣日主自弱
身强煞淺假煞為權
煞重身輕終身有損
衰則變官為鬼
旺則化鬼為官
月生日干運行不喜財鄉
日主無依却喜運行財地
時歸日祿生平不喜官星
陰若朝陽切忌丙丁離位
太歲乃衆煞之主入命未必為殃若遇戰鬬之鄉必主
　刑於本命
歲傷日干有禍必輕
日犯歲君灾殃必重
五行有救其年反必為財
四柱無情故論名為尅歲
庚辛來傷甲乙丙丁先見無危
丙丁反尅庚辛壬癸遇之不畏
戊巳愁逢甲乙干頭須要庚辛
壬癸慮遭戊巳甲乙臨之有救
壬來尅丙須要戊字當頭
癸去傷丁却喜巳來相助
庚得壬男制丙夭作長年
甲以乙妹妻庚凶為吉兆
天元雖旺若無依倚是常人
日主太柔縱遇財官為寒士
女人無煞帶二德作兩國之封
男命身强遇三竒為一品之貴
甲逢巳而生旺定懷中正之心
丁遇壬而太過必犯淫訛之亂
丙臨申位逢陽水難獲延年(月逢印綬則/安富尊榮)
巳入亥宫見陰木終為損夀(時遇丙寅則/冠帶簪纓)
庚值寅而遇丙主旺無危
乙遇巳而見辛身衰有禍
乙逢庚旺常存仁義之心
丙合辛生鎮掌威權之職
一木叠逢火位名為氣㪚之文
獨水三犯庚辛號曰體全之象
水歸冬旺生平樂自無憂
木在春生處世安然必夀
金弱遇火炎之地血疾無疑
土虛逢木旺之鄉脾傷定論
筋疼骨痛皆因木被金傷
眼暗目昏必是火遭水尅
金逢艮而遇土號曰還魂
水入㢲而見金名為不絶
土臨卯位未中年便欲灰心
金遇火鄉雖少壯必然挫志
金木交争刑戰仁義俱無
水火遞互相傷是非日有
木從水養水盛而木則漂流
金頼土生土厚而金遭埋沒
是以五行不可偏枯務稟中和之氣更能絶慮忘思鑑
　命無差無悞
　三命通㑹卷十一
欽定四庫全書
　三命通㑹卷十二
　　　　　　　　　　　　明　萬民英　撰
　　元理賦(徐大升著/萬育吾解)
元一氣生五行統三才周萬物發乾坤之妙用剖陰陽
之樞機在乎推四方分其貴賤得其中道八字一定榮
枯是以強眀其生尅制化清濁貴賤夀夭賢愚
　(此原造/化之始)
金頼土生土多金埋土頼火生火多土焦火頼木生木
多火熾木頼水生水多木漂水頼金生金多水濁金能
生水水多金沉水能生木木盛水縮木能生火火多木
㷊火能生土土多火晦土能生金金多土變金能尅木木
堅金缺木能尅土土重木折土能尅水水多土流水能
尅火火炎水熱火能尅金金多火熄金衰遇火必見銷
鎔火弱逢水必為熄滅水弱逢土必為淤塞土衰遇木
必遭傾䧟木弱逢金必為砍折
　(以上言太過不及各有其害如/此見五行四柱不可不中和也)
強金得水方挫其鋒強水得木方泄其勢強木得火方
化其頑強火得土方止其熖強土得金方制其害
　(以上言五行尅制要得中和而大/過不及胥失之矣所以照破上文)
理貫人融者妙其幽察其顯也其為體也深能通變究
其元㣲其為用也論其輕重原有原無天理賦來吉㓙
動静人生分定否泰盈虧
　(以上通論干支隂陽生尅制化之中體幽用顯輕重/有無而吉㓙動静否泰盈虧皆自此而生之也妙在)
　(識其通變究其元㣲由顯而/幽斯得其理以下則詳言之)
煞無刃不威刃無煞不顯
　(煞乃尅我刃乃劫我命中之最㓙者肯言煞刃其知/所重者歟賦云刃為兵器無煞難存煞為軍令無刃)
　(不尊刃煞雙顯威鎮乾坤是也徐大昇因見喜忌繼/善二萹不足以盡人之命故復撰此賦所以補其未)
　(備/也)
權刃雙顯均停位至王侯刃煞輕重無制身為胥吏
　(言煞刃相停者極貴不相停者極賤/刃煞停不停而貴賤之相懸如此)
生平富而且貴煞重身柔中途忽死或危運扶干旺
　(既不相停不如從煞能從者必煞重身柔而後可從/不然不能從也既從煞只以煞論不可再遇身旺相)
　(敵敵則反/生禍矣)
處身僧道之首用煞反輕受職臺諫之除偏官得地
　(七煞為權星又為孤星身煞兩強七煞有制身弱從/煞皆貴然多為臺諫之官若身旺煞輕更入清竒必)
　(為僧道/之首矣)
豈知大貴者用財而不用官當權者用煞而不用印印
賴煞生官因財旺
　(用財不用官財生官也用煞不用印煞生印也故云/印頼煞生官因財旺非不用印用官而專用財煞則)
　(官印在其中矣印頼二句/𦂳本上文四句自發眀之)
五行消息元理可知四柱推眀用神可見食居先煞居
後功名兩全酉破卯卯破午財官雙美
　(人之八字全㸔用神如上用煞用刃用財而不用官/用印其理甚元在人消息之耳論煞當要刃無刃要)
　(有制煞強有制皆為貴論煞主名食主利故曰功名/兩全酉破卯卯破午亦食前煞後之意酉以卯為財)
　(午為煞財煞兼有故主財官两美然所/以相破者以其相尅也必四正相破)
享福五行歸禄眉夀八字相停
　(此舉命中最要者言之要歸禄要相停不可死絶/偏黨享福屬歸禄眉夀屬相停義各有所取也)
晦火無光於稼穡盜木多困於丙丁
　(此以下正言不歸禄不相停故不得享福眉夀土掩/火光土賴木疎木本生火火多則反盜氣見不中和)
　(也/)
火虚有熖
　(火怕晦虚則/有𦦨不晦)
金實無聲
　(金要火無火煉則不/成器實何以發聲)
水泛木浮者活木土重金埋者陽金水盛則危火眀則
滅
　(此又細分五行不相停而有隂陽之别見五行不可/太過如水泛則木浮在乙木則怕甲木則否土重金)
　(埋在庚金則畏辛金則否以乙木死於亥甲木生於/亥庚金出土之金所以生巳辛金帶水之金所以生)
　(子水盛則泛濫故危/火明則煨燼故滅)
陽金得煉太過變革奔波隂木歸垣失令終為身弱
　(金實無聲煉過變革歸禄享福失令身弱見要中和/陽金土重則埋怕煉太過是無土也隂木失令則弱)
　(縱是歸垣亦損夀也此夲上文活木/陽金而言又不可無水土生養也)
土厚而掩火無光水盛則漂木無定五行不可太盛八
字須得中和
　(土厚即晦火無光之意水盛即水泛木浮之/意五行二句又所以總結之歸於中和而已)
土止水流全福夀水無土止必傷殘
　(此下言失中和而五行有救亦作吉論無救助/方㓙如水流而有土止則禄夀兩全餘可例見)
木盛多仁土薄寡信水旺居垣須有智金堅主義却能
為金水聰眀而好色水土混雜必多愚
　(此言五行性氣太過中亦各有所盛偏之為害也五/行分四時五常配五行自然之理也或盛或薄或旺)
　(或多或混雜而仁義智信/聰明愚魯亦各從其類耳)
遐齡得於中和夭夀喪於偏枯
　(此又申言人命要禀中和即前眉夀八字停均/之義若太過不及失於偏枯安得遐齡之享哉)
辰戌尅制併衝必犯刑名子卯相刑門户全無禮徳
　(此以下提起地支相衝相刑言之辰戌魁罡併衝必/㓙子卯母子相刑必亂乃衝刑之最重者餘稍輕寅)
　(申巳亥為四生之局縱/犯尅制刑衝亦無大害)
棄印就財明偏正
　(前言大貴者用財不用印財有偏正印亦有偏正正/印見財有禍偏財見印無妨正財不喜見印偏財不)
　(忌見印同/此理也)
棄干從煞論剛柔
　(前言當權者用煞不用印煞有剛柔棄天干而從地/支陽剛陰柔金水土可從木火不可從明可從不可)
　(從之理然後知印/可用不可用也)
傷官無財可倚雖巧必貧食神制煞逢梟不貧則夭
　(傷官食神同類傷官剥官命中最忌有財亦好以傷/生財財生官故也無財則以貧斷食神制煞命中最)
　(怕逢梟以梟奪食煞/無制則兙身故夭)
男多陽刃必重婚女犯傷官須再嫁
　(羊刃逢煞相停固主貴矣多則傷妻男以財為妻刃/則尅制故重婚傷官有財可倚固主貴矣多則傷夫)
　(女以官為夫傷/則尅制故再嫁)
貧賤者皆因官處遭傷孤寡者只為財神被刼
　(官為祿有禄安得貧賤身旺得官㣲復行傷官運謂/之背禄則無官矣安得不貧賤財為妻有妻安得孤)
　(獨財少遇身旺復行劫財運謂之逐馬則無/妻矣宜乎該孤寡財官其人命之最要者歟)
財臨旺地人多福官遇長生命必榮
　(前言食傷生財為旺此則直言財臨旺地如甲用戊/巳為財居巳午之地為旺前言財旺生官此則直言)
　(官遇長生如甲用庚辛為官居巳子之/地為生二者必須身旺方主有福榮貴)
去煞留官方論福去官留煞不為卑
　(人命最怕官煞混雜用官只用官用煞只用煞故有/去留方可言貴如傷官羊刃人命逢之多不吉用之)
　(去官留煞去煞留/官或者亦作福論)
豈知遇正官却終俸禄逢七煞乃有聲名
　(正官七煞君子小人之分也豈君子不如小人正官/雖得純粹七煞一有制伏便發貴有聲若正官純粹)
　(發福悠長豈七煞之比/此舉其偏重者言之)
逢傷官反見夫財命有氣遇梟神而喪子福氣無依
　(女命最怕傷官有則傷夫其理易曉内有傷而反見/夫者乃財命有氣傷官生財財生官星為夫故也女)
　(命以食神為子遇梟奪食雖生子不存女倚子為福/既無子又何有福之可言女命重夫子二星故舉傷)
　(官食神/言之)
天干煞顯無制者賤地支財伏暗生者竒
　(人命以煞為重前專以煞言要刃合要食制要從煞/如不合不制不從天干顯則煞為無情故主貧賤人)
　(命以財為福前專以財言要傷生要酉破要食旺但/財不喜露要藏地支中有暗物以生之則主豐厚故)
　(為竒/特)
三戌衝辰禍不淺
　(魁罡最怕相衝不吉若相停為財官庫不忌如三戌/一辰甲辰日主貪財生禍以地網衝天羅所以忌之)
兩干不雜利名齊
　(兩干難得不雜故主利名兼有然不可一槩言貴或/是財煞或是官印或是煞刃或五行成象更入格局)
　(方作/貴論)
丙子辛卯相刑荒淫滚浪
　(丙辛合子卯刑干合支刑丙辛水象子卯無/禮故主荒淫滚浪言極淫也女命尤忌之)
子午卯酉全備酒色昏迷
　(上重子卯此併論午酉為四敗之局號曰遍野桃/花煞全備者多貴但主酒色昏迷女命尤忌之)
因財致禍貪食種疾姪男為嗣義女為妻
　(上言財要伏藏為竒然財者衆所争故有羊刃劫則/因財致禍見財不可專也上言食神制煞為妙然食)
　(者人所食故有梟神奪則因食生疾見食不可貪也/男以官煞為子如羊刃劫財官煞為彼用是兄弟有)
　(子而我無子故以姪男為嗣以偏正財為妻如柱中/無財正位而寄生别宫是娶他人所養女故主義女)
　(為/妻)
日時相衝卯酉始生必主遷移造化因逢戌亥平生敬
信神祗
　(此又舉地支中卯酉日月門户日時遇之主遷移不/定戌亥為天門日月逢之多敬信神祗或僧道也)
隂尅陰陽尅陽財神有用官無官鬼無鬼太旺傾危
　(人命以財官為重故又舉而言之人皆知正財為用/不知隂能尅隂陽能尅陽偏財勝乎正財造化反為)
　(得用官不可無官多反主無官不吉煞不可有煞多/得從其鬼反不為害要之皆為太旺身衰不能敵傾)
　(危之/道也)
得局失垣平生不遂歸垣得局早歳軒昻
　(得局三合局也歸垣干歸禄也此言人命要生旺成/局勢為福若得局失垣雖天干類象而地支三合却)
　(為日干休囚死絶之地亦平生不遂若得局又歸垣/如五星升殿入垣乃得地得時之謂也决主早歳發)
　(福曲直潤下等/格即得局歸垣)
命遇梟神而與富家營運龍藏亥卯經商利賂絲緍財
官俱敗者死食神逢梟者㓙
　(梟神固可惡小人得之有用謂其與富家營運如甲/用丙火為食丙能生戊土為甲之財壬水却為甲木)
　(梟神受戊驅使丙火以托甲木互換相生為主客之/道故也亦有為商自營運者謂龍藏亥卯寅為青龍)
　(巳為太常亥卯未木局八字用藏亥卯未為用神者/或用財皆主絲緡之利財官為禄馬人最𦂳要若俱)
　(在敗絶之地或行運又到敗絶用神損氣安得不死/食神人之爵星生財制煞命中𦂳要彼梟奪食煞無)
　(所制財無所/生安得不㓙)
丁巳孤鸞命遇聰眀詩女裸形沐浴日犯濁濫荒淫
　(此論女命男亦同孤鸞乃甲寅丁巳戊申辛亥等日/坐四生之地故多聰明祼形沐浴即子午卯酉四敗)
　(之地也月時犯無傷只怕日干自坐如甲子庚午丁/卯癸酉等日身坐桃花煞再遇帶合故主濁濫荒淫)
丁逢卯日遇巳土饕食之人亥乃漿神逢酉金嗜盃之
客
　(丁干坐邜木為梟若遇巳為食故主貪食或因食生/灾亥為登明酉加水為酒酉日生人逢亥必主貪盃)
　(更帶刑衝主/落魄或酒死)
歸禄得財而獲福無財歸禄必須貧
　(歸禄身旺故用財無財而專歸祿無用得傷/官食神生財月吉又怕見官煞竊財之氣)
財印混雜終為受困偏正錯亂必致傷身
　(貪財壞印故忌混雜若先財後印反主成其福不以/此論官煞混雜有去留亦吉若錯亂則傷身為㓙女)
　(命偏正錯亂尤為不吉擇婦者須知之或曰偏/正就指財之偏正印之偏正言但於傷身難通)
太歳忌逢戰鬪羊刃不喜刑衝
　(此論日干與歳君相犯禍福葢日犯歳君以歳為用/神者無咎如六壬日以丙丁為財柱中原有根雖犯)
　(太歳反為吉身旺者㓙弱者無咎日與運俱犯之方/主大㓙五行有救亦减分數最怕天衝地擊當妙察)
　(性情隂陽物元真理且如六乙人逢巳歳運活木尅/活土却有生意財源倍有六甲生人逢戊歳運死木)
　(尅死土則不吉重者䘮身羊刃格不喜歳運刑衝小/人不可犯之如八字既有羊刃多煞制伏行羊刃歳)
　(運亦㓙元有財者更重帶傷衝刑戰鬪主禍出不測/經云羊刃衝合歳君勃然禍至是也戰鬪獨舉太歳)
　(刑衝獨舉羊刃指/其所最重言也)
庚逢丙擾多有不仁癸從戊合少長無情
　(此言人之性情心術金火相刑故有此病且主人剛/暴癸為少隂戊為老陽癸戊雖合化乃無情之合故)
　(以少長言之男命戊日見癸當娶少年/之婦女命癸日見戊必嫁老年之夫)
不從不化淹留仕路之人得化得從顯達功名之士
　(不通月氣時無所歸又犯孤神不從不化也若通月/氣時有所歸則以從化論夫旺從夫化妻旺從妻化)
　(人之行藏豈止一事而立終身無改故從化成格則/富貴備矣先論從化後論財官從以天干從地支如)
　(乙生八月地支重/金則以金論是也)
化行禄旺者生化歸禄絶者死
　(此言得化得從要得禄旺不要死絶葢化成造化行/夲局禄旺如丁壬化木月令春或東南方運為生行)
　(金鄉或時遇申/酉之地為死)
生地相逢壯年不禄時歸敗地老後無終
　(生地相逢是命巳有長生臨官行運復遇之如庚辛/臨官帝旺在申酉用丙丁為官用甲乙為財火至申)
　(酉運則病死是庚辛無官也木至申酉運則死絶是/庚辛無財也財官俱敗用神破傷雖壯年不祿時為)
　(結果人之生時最不可居於五行敗地金敗午木敗/子水土敗於酉火敗卯時為末主若居敗地主晚年)
　(晦滯破/敗無終)
丁坐酉金丙辛遇之絶嗣財臨煞位父死而不歸家
　(丙用壬為子壬敗於酉辛用丙為子丙死於酉時乃/子宫既敗且死豈有嗣乎如有嗣則父必不禄人命)
　(以財為父財煞同宫則難為父如庚辛用甲為父年/月時見甲申坐煞官歳運煞旺主父死他鄉或云煞)
　(劫煞財坐劫煞更/父位推賦義亦通)
八專干支同類煞運煞年多㓙
　(支干同類如甲寅乙卯丙午丁未庚申辛酉壬子癸/丑戊午己未戊戌己丑是也行運會煞必主不祿以)
　(其恃強與煞相争/煞竟尅身故也)
若能詳觀玩覽貴賤萬不失一
　(余見舊註分拆破碎有失賦旨/故畧註於下以明作者之意云)
　　真寳賦(明兵部尚書萬育騏撰/          萬  吾解)
官星帶刃無尅破掌兵刑之大權財印相資没刑衝登
黄閣三公之貴
　(正官格喜羊刃及財印相資有傷官則尅有刑/衝則破無印無刃只有財星資助亦吉歳同)
財官生旺逢印綬拜薇垣憲府之尊三合印財會局全
登五馬諸侯之貴
　(財官生旺格柱有偏正印/再三合印局或財局吉)
傷官逢煞刃兼將相於明時印綬若相扶登龍門於早
歳
　(傷官格身弱喜刃/印相資扶則吉)
傷官得食神重輔麟閣圖魏相之功歳運忌制伏刑衝
再傷官而禍至
　(傷官得食神重叠相扶吉所忌刑衝及制伏太過復/行傷官運不測灾來柱中無官喜行財官運無印喜)
　(行印綬運主/遷官歳運同)
財資七煞威權獨壓萬人印若相扶斷定官居極品
　(七煞格喜財資助又得印化最吉/惟煞故主有權得印故主極品)
月會既同煞刃英名儔漢室之霍光時歳復帶印財髙
位埓中興之鄧禹
　(七煞劫刃同在月令歳時有財有印/最貴義同上文但此又兼刃言也)
煞失時而印無氣更主旺而任常流
　(七煞印綬若不當令司權而日干自旺用神/輕㣲不過清虚冷淡之職歳運行財煞則吉)
印司令而煞相扶再見財而官翰苑
　(印綬格要當時月令日支又得重生氣旺不見刑衝/破害稍得一煞一財為妙太過不宜財印兩停乃常)
　(流也賦又云印綬重/逢官居翰苑是也)
偏財時上見官早歳名標金榜更得食神相輔少年日
近天顔
　(時上偏財格歳月有官星又得食/助准上文忌比刼逢比百無一遂)
福徳見財而隠官居極髙之重任柱運逢印而無土處
至下之孤刑
　(福徳如壬癸日生冬三月之例喜財官資助干支作/合或得火局及辰戌丑未但逢一字為妙若無財官)
　(而逢印綬不行財官而行印綬及北/方之運刑妻尅子孤寡貧賤之命也)
六壬趨艮透財印以為竒官煞相侵反貧窮而下賤
　(六壬日逢壬寅時乃趨艮格也歳月再見寅天干透/丁辛為妙富貴雙全最忌官煞或行運見之六親骨)
　(肉分散貧薄/婢僕之人也)
六甲趨乾喜財印而位重名髙歳運衝刑併煞官而灾
興禍至
　(甲日時逢乙亥乃趨乾格也歳月再見亥又得財星/重遇印綬生身正官自然出現再行財旺之地吉忌)
　(巳字刑衝官煞尅破/甲乙刼奪歳運同)
財宿疊逢得印生少年受福
　(即先財後印反成其福/不可以財壞印為嫌)
倒衝帶印遇財食早歳成名
　(倒衝禄馬格乃丙午丁巳辛亥癸亥等日柱有偏印/又行財食運為貴忌填實官煞不中賦又云倒衝帶)
　(印早歳成名財食兼/資身近丹墀是也)
歳徳扶干喜財星而嫌制伏印星在運會羊刃而掌兵
刑
　(年干七煞為歳徳不宜重見最喜財星及印綬羊刃/不可制伏歳運同如甲申己巳戊子癸亥歳徳無制)
　(有財生煞得用有印化煞助/身有刃合煞扶身故大貴)
二徳配官王陵為漢朝之相
　(如辛日生九月以丙為天月二徳又為正官喜財是/資助忌傷官尅制賦又云平邦國綂六師頼官變為)
　(二徳是也如乙亥丙戌辛丑戊子合格又官變徳居/官無禍財變徳得善中財帛印變徳主受父祖貽慶)
　(無禍日干變/徳則主夲身)
財星徳秀謝安為晉代之公
　(如戊巳以甲乙為官壬癸為財二徳透干為徳秀之/辰無庚辛制伏不被比刼争奪大貴又如乙日以庚)
　(為官生巳酉丑月丙丁用庚辛為財生巳酉丑月之/例賦又云王商扶漢因財官而為徳秀之榮是也或)
　(以徳秀為福徳秀/氣更是財官尤妙)
傷官多而見官頑石産玉原有官而再見灾禍連綿
　(傷官格要柱中重見傷官如有一位正官為貴無官/喜行官運傷官如石正官如玉若有官再行官運則)
　(禍/)
傷官如帶煞刃出將相而入公侯
　(傷官為主柱帶煞刃又得印綬當時得令有相益之/情不被刑衝乃極貴之格賦又云傷官帶刃印全備)
　(掌兵符之/重任是也)
徳秀若助傷官握兵權而伏鈇鉞
　(此又兼徳秀言之/皆以傷官格為主)
地全子午卯酉成大格而文武經邦
　(四仲全看天干何/如須成大格為妙)
柱列巳亥寅申更竒儀而威權震主
　(四孟全㸔天干何/如更得竒儀為妙)
木生卯月時會午而震動離眀運至西南官居極品
　(此木火通/明格也)
食遇印多再刼衝天年必夭
　(此食格/所忌)
柱盛食神運財鄉功名有准
　(一云權臣内使/此食格所喜)
朝陽帶印資馬宿青𤨏黄門柱無財印職居民牧歳運
最嫌填實
　(六隂朝陽格喜印綬財星在歳月之中入格而無財/印則减分數運行財印官居轉運忌衝刑填實賦又)
　(云朝陽帶印清朝達士財星資助非青𤨏之榮/即風紀之任柱無印財多居民牧職守専城)
鼠貴帶食資印曜薇垣藩省柱有官煞貧窮下賤運途
不喜刑衝
　(六乙鼠貴格喜食神重見及/印綬則吉忌官煞衝刑害)
子丑遥合巳宫柱印財而為極寳歳運若無輔佐登卑
秩而坐寒氊
　(子丑遥巳二格要柱有財印必貴無則否運遇財印/亦發賦又云子丑遥合巳宫得財印而為至寳是也)
論道經邦喜財官自禄而自旺
　(如甲日以辛為官得酉建禄已土為財長生在酉之/例入斯象大貴忌刑衝傷官運歳同如呉嶽尚書甲)
　(子癸酉甲辰甲子合格庚/午年卒平生正氣君子)
調元賛化因三竒自旺而自生
　(正官正印正財為三竒日以庚為正官得已字長生/壬為正印生於申戊土正財生於申入斯象大貴如)
　(譚論尚書庚辰甲申丁未丙午財官印俱旺胡宗憲/尚書壬申辛亥丁酉壬寅財官建禄印長生火自生)
　(於酉為貴神之地又化木成/象所以威制四省官居一品)
欄又得印禄之相助官居補衮阿衡火刼兼歳運之不
和反作貧窮而下賤
　(此格柱中有禄神偏正印天干得財印為/妙若見火神刼刃太重歳運不和貧賤)
禄逢財印青年及第登科歳運刑衝官煞逢之不妙
　(歸禄格歳月時中有印有財地支三合為妙/運行財印之地吉忌刑衝破害官煞破格)
金水清沉被傷文章顯達而夀筭難延
　(柱中巳酉丑金局申子辰水局二局全乃曰金白水/清却被天干丙丁戊己混尅則文而不夀賦云金水)
　(清澄被傷顔子/秀而不實是也)
木火衰盛不均功名蹭蹬而夭折無疑
　(甲乙日生柱中丙丁午巳火盛即乙木叠逢火位名/為氣散之文柱無財印灰飛烟滅尅子傷妻或殘疾)
　(功名雖有亦小就而巳得刼刃/幇助壬癸生扶戊巳資益則貴)
雲龍風虎若相從擬作聖朝之大噐
　(雲龍風虎如甲乙生春三月或亥卯未月為青龍之/宿天干要壬癸水謂之雲龍相從或庚申辛酉但得)
　(一字為西方白虎之神愛亥卯未邀合巳字為㢲風/則貴若見填實又無雲雨謂之旱龍有陽而無陰有)
　(君而無臣剛柔不相濟反為中庸不達之士也或以/辰為龍寅為虎壬為雲巳為風局全寅辰巳壬者大)
　(貴/)
飛禄倒衝資印綬必為昭代之名公
　(飛天禄馬倒衝之象喜印綬財忌正官七/煞衝刑填實若行印財及三合之地亦吉)
身雖旺而官禄㣲輕馬氏育菁莪於絳帳
　(如甲寅日用辛為官禄生冬三月或四五月用神既/淺又無財星資助止為師儒之命如生夏而財星資)
　(助富擬陶朱若尅/破制伏火重則否)
格不清而用神休廢蕭曹起刀筆於西秦
　(義同/上)
甲乙若遇乾宫會辰龍而必貴
　(甲乙二字多逢干頭地支見亥一位又得辰字/名羣龍無首吉是剛能變柔入斯象主大貴)
木神如逢壬癸得巳午以為佳
　(甲乙日生人得壬癸印生扶支帶巳午是有火氣水/火既濟龍得飛騰之象雲行雨施之功命值斯象位)
　(近清/光)
庚遇壬癸坐煞印而周瑜位重
　(六庚日生柱中壬癸多身坐七煞印綬者主大貴如/何尚書壬子癸丑庚午丙子余命壬午癸丑庚寅丙)
　(戌俱合/此象)
龜蛇持劒兼金刃而賈復名髙
　(壬癸日生柱中丙火多或寅午戌申子辰二局水/屬龜火屬蛇名龜蛇持劒之象柱無金其劔不出)
庚辛重而時見巳亥虎嘯風生得戊巳以相資官居極
品
　(庚辛日主再見庚辛干歳月時中得一巳為巽風或/得亥亦可喜甲乙亥卯未運行東南權髙禄重行北)
　(方富入西/禍莫測)
一氣相生稱五行之順食位近三台
　(一氣相生即甲生丙丙生戊戊生庚五行順食/更地支互益者大貴或以天元一氣解之則非)
金神帶刃遇火地之炎眀官居内閣
　(金刃格柱中有陽/刃又行火鄉大貴)
時上偏官喜刼刃印財而居歳月
　(時上偏官格歳月時中有財資/印化刃扶身強主風憲之權)
父傳子道兼文武將相而顯朝廷
　(乙日生逢壬午時者是乙屬東方青帝之神午屬南/方火帝之神乙為父時為子得干上壬水反生乙木)
　(是父傳子道之象青赤相投之妙入此格者功髙一/世寵壓千官不宜水盛乙木有泛即前木生卯月時)
　(㑹午而震動離明運至/西南官居極品是也)
傷官透而正官隠運煞印而位重權髙
　(傷官透於歳月時干正官隠於/地支柱内財印七煞全者大貴)
地天交而隂陽感得戊巳而三台八座
　(日時得亥為乾天歳月得申為坤地而干透戊巳是/地在天上有隂陽交感之意内陽外隂健順之象入)
　(此格者/大貴)
木盛金繁得離眀而公忠正直
　(木頼金削繁則金太多要火制/金公忠正直因金木而言也)
金白水清遇長生而聰眀出衆
　(庚辛日生於申子辰月地支坐巳柱/有壬癸無火土夾雜主聰眀有文學)
火明木秀逢土現而早占鰲頭
　(甲乙日生柱中有巳或丙丁寅戌字在春生竒特若/地支有午戌亥卯未各得一字亦是不拘甲乙日生)
水木在春生遇土金而作公侯之貴
　(水見土木見金為官水見金印木見/土財春則木旺水休互相資助故貴)
金逢火煉早年出仕
木得金裁㓜歳成名
　(此言五行/之相濟也)
金多失火嗟性地之兇頑
木盛無金嘆功名之不遂
土重而無木疏通困苦奔波之軰
水盛而無土制伏破家淫蕩之人
火盛而無水濟死而無悔之暴夫
木衰火盛變灰飛功名遲而難迯夭折
金白水清被梟害文章秀而莫永天年
　(此總言五行偏黨/無制化皆為不吉)
金白水清脫梟神而文章益顯
　(與前金白水清遇長/生而聪眀出衆互㸔)
煞官兩露遇二徳而爵位崇髙
　(二徳天月二徳也煞官兩/露疑混得此解之故貴)
財資七煞子儀司將相之髙權
　(柱中財旺生煞煞生印又得長/生之地日干旺格局純大貴)
金神帶煞冠凖擅廟堂之大噐
　(金神重犯歳時月令却/逢七煞大貴忌刑衝)
歳徳逢財煞栽根早登顯仕更加印刃無妬合預擢髙
科
　(與前歳徳扶干喜財星而嫌制伏/印星在運㑹羊刃而掌兵刑義同)
歳徳逢財少年請舉歳徳帶刃早歳成名
　(歳徳為重煞故屢言之請舉少而成名早擢髙科而/登顯仕以年管初年煞主威風故也假如甲日見庚)
　(年為歳徳柱中要戊巳資煞巳酉丑栽/根帶刃喜行卬綬忌正官妬合之辰)
月七煞而時歳食肅憲府風霜之號令
　(食神制煞/理固然也)
月煞印而時傷官受鳳閣龍樓之厚寵
　(月令有煞印歳干支得之為極妙要時/透傷官為印之妻年煞之制故主大貴)
日丙火而時入亥宫麗乎天而文眀四海
　(六丙日時得巳亥亥屬乾為天火在天上無所不照/命有斯象自㓜至老貴顯崇髙掌兵刑之任上佐天)
　(子下順四時外撫四夷所忌刑衝破害有救者/吉賦云陽火時逢亥位文明光照乎四海是也)
干陽熒而時逢己丑出乎地而照耀山川
　(丙日逢巳丑時是日出土上之象順而麗乎天大明/之徳如安國康侯多受大賜命之值此鼎鼐股肱之)
　(任如姚淶狀元戊申戊午丙辰巳丑合格賦/又云六丙時臨巳丑日在地上為極顯是也)
時辛亥而日逢丁乃時三竒而科名早中
　(六丁日見辛亥時辛為偏財亥中甲木正印壬水正/官謂之時上三竒必主少年登科富貴長久賦又云)
　(隂火時亥富/貴悠悠是也)
月建申而歳時遇子為坤坎順而將相可期
　(欲知富貴先觀月令乃提綱月建申屬坤為地年支/子居坎為水地水師卦水不外乎地兵不外乎民得)
　(此象者大貴子時亦/然日支子者則非)
時離歳巽日隂金透甲乙為三台之貴
　(午時生人年支得巳字日得辛金為主金用巽木為/財離火為官名曰内得巽順而外得離眀之象柔進)
　(而上行得中而應乎剛若/巽居月令則非入格大貴)
木秀火眀春秉令入斯象奪榜眼之魁
　(重在春生即前火眀木秀/逢土現而早占鰲頭之義)
食神帶刃結局而位至三公
　(如甲人食丙要火局巳人食辛要/金局但得一字更有刃助大貴)
食神帶刃坐官而勲髙一品
　(日主坐下官星歳月時中又有刃食之現大貴/所嫌者偏印衝刑若行財官二運勃然驟發)
官星帶刃班超萬里封侯歳月得時周勃特然入相
　(正官之格用神要當時柱有刼刃為正官妻財則剛/柔相濟却得財星為貴官星刼刃兩現天干之上尤)
　(貴賦又云官星帶刃貴不可言歳月透露周勃特然/入相是也得時以官星乘旺言帶刃以不拘干支言)
　(透露則直指所重者言之也刃為㓙煞官食帶之皆/作權貴㸔如李邦珍都憲癸酉巳未壬子庚子合格)
財官雙美透財印而居臺省之尊運至比肩更刑衝抱
守株之拙
　(癸巳日坐向四月壬午日坐向午月天干/透財印貴不宜北方運又怕刑衝宜斟酌)
財官生旺天干透露為竒而曵紫拖朱
　(四柱財星旺不必正官透財自生官絶/竒或財官兩透居生旺之地皆主大貴)
財旺生官印刃相扶為妙而三台八座
　(柱中財星旺得令又印劫/扶持大貴再莫行財鄉運)
干食神而時騎禄馬初年題虎榜之榮名
　(庚日見壬午時辛/日見癸巳時是也)
透印綬而格得財官早歳鎮邉隅之重任
　(財官之格要歳/時透印干為妙)
日干健旺而印刃相扶龔勝盡漢家之死節
　(賦又云煞旺而得印刃之扶龔勝死節於西漢是四/柱純煞或官星從煞得印刃透出天干乃忠節之良)
　(臣也前言日干旺而印刃相扶則太過焉得好處當/以後為正考龔勝漢之處士而能死節豈非五行太)
　(過之/傷歟)
官星帶刃而印綬帶煞元齡歩唐代之瀛洲
三公之任在乎煞刃司權各遇長生更得財資極貴
　(如甲用庚為煞乙用辛為煞柱有巳子則煞長生甲/見乙乙見甲為刃柱有亥午為刃長生更得財資煞)
　(印化刃/極貴)
司要樞總戎政因刼帶印以資官
　(月令時上正官要羊刃資之如/甲用辛為官有乙字資官是也)
伸枉抑理寃愆為財生煞而助印
　(四柱七煞重叠又得財官資/助則煞得勢復生乎印矣)
進直言趨金闕因煞刃兩露於天干
　(此是煞格而煞刃並/現歳月時中主言路)
居翰苑而掌絲綸為正官歸禄於四柱
　(歸禄乃正官如丙用癸為官有子字則癸禄居子在/冬三月生妙賦又云掌絲綸之命列玉堂之職因貴)
　(禄而得清/竒是也)
年正印而月正官居國監翰林之任
　(正官喜現於月令之中正印要露於/歳元之上不見衝尅之神准上文)
格清竒而時得令唱鴻臚玉殿之名
　(格局純和不雜用神得令有氣無刑衝破害/大貴之造賦又云格清局正玉殿傳臚是也)
平邦國綂六師賴官星變為天徳
　(解見/前)
理隂陽登宰輔因禄馬又帶長生
　(正財正官俱有長生得刃生食食生財財生官官生/印印生身有周流不息之妙必主大貴賦又云財官)
　(有蒂調和燮理之權有蒂長生是也只財官長生就/貴長生指所居長生之地言不必要刃食相生解)
格局純和而日干自弱覧泉石而好幽棲
　(用神雖得時日主衰不勝却為/林泉晦迹之人遇運扶身亦發)
格局薄弱而用神輕㣲縱資生而無過小職
　(如其所用之神不得時令縱得資益之/字不過小官比前格局純和者不同)
土重而支神厚載畏元武而喜青龍格局茍逢必膺大
貴
　(且如戊巳日柱中又重戊巳字或得一申字在地支/是純柔順之道賦形有定之方徳合無疆坤之大也)
　(值此象大貴忌壬/癸喜甲乙運同)
木盛而土厚逢熒順東方而行坤地柱運順和定顯功
名
　(天干甲乙一氣地支戊巳重叠却得寅午戌一字順/東方木得地也行坤地土得位也如是則木愈盛而)
　(土愈厚矣四/九上下應之)
土多而居坤艮之上則天道下濟而光眀
　(戊巳居於歳月時干地支又有其根得提綱在寅土/為坤為地寅為艮為山止乎内而順乎外謙之義也)
　(山至髙而地至卑乃屈山於/地之下值此象貴顯亨通)
刃逢禄馬三竒得令透財為公侯一品之貴
柱會水火二局露金藏土為龜蛇持劒之形
　(即前龜蛇持劔兼金/刃而賈復名髙之義)
財星變徳而坐煞李靖兼文武全材
　(如丙申日以辛金為正財要在四月中生自坐申中/壬水為煞巳卯以壬水為正財要在申子辰月生為)
　(天月徳之類二者俱變為徳秀又是財星變徳值生/旺無劫奪武則鋤強殄暴文則胙土分茅賦又云財)
　(星變徳登樞要/而任股肱是也)
煞刃得印以相資汲黯作朝廷之耳目
　(煞生卬刃合/煞全者大貴)
傷帶財印兼生旺而持綱持紀
　(傷官用財用印之義/也須財印生旺方妙)
柱均火土逢木氣而為國為民
　(火生土為食傷木為/火印為土官故也)
王曽魁衆士因官印帶食以相扶
葉正占鰲頭賴印星自官而自禄
身旺無財官之輔非技藝而必僧流
女人犯二徳之純受寵章而沾鳳誥
　(余觀此賦不外子平但多重七煞羊刃傷官食神而/財官印綬兼資並取成格合局作黨制化變徳者皆)
　(作大權大貴萬公耳聞目擊故以子平/之法而推廣之萬公其亦識㣲之士耶)
　　金聲玉振賦
受命之不同也有如受形測理之難精也過於測海隂
慘陽舒知盈虚之有數天髙地迥極覆載之無疆或升
之雲漢兮而非有所私或墜之淵泉兮而非有所惡其
氣數定於太初其培覆譬諸草木妙訣不在於多言至
人奚事於強聒且如類屬從化格判旺衰照伏拱遥局
分眀暗
　(見類屬要旺從化要衰照伏二者皆取局於明遥拱/二者乃取局於不見之形故謂之暗巳詳註前㸔命)
　(八法/下)
論用神論日主各有所宜取地脉取天元是或一道
　(此泛舉談造化者之非一端也或曰此/六句是申眀以上八格之意於義亦通)
游心於去留舒配决意於喜忌愛憎
　(此約言造化者之無多術也中間妙理則不能一言/盡如論用神用日干取地脉取天元喜忌愛憎萬有)
　(不同若不去留舒配何以成造化而分貴賤談/性命而决生死所以當游心詳玩决意專察也)
亦有源濁而流清豈無根甜而裔苦
　(如水生於土令其源夲濁運行西北土化金金化水/其流不亦清乎若此者先主㓙後主吉洪範曰稼穡)
　(作甘炎上作苦木生土令行南方根甘裔苦之謂也/雖傷官能生財然水不南奔何以任之或謂此二句)
　(總喻五行命運不專指水火亦通珞琭子有初/㓙後吉始吉終㓙則是譬喻此則直言其理耳)
鴛鴦比翼見江湖必遂平生
　(如丙戌辛丑丁巳壬寅丙辛合丁壬合寅戌合丑巳/合若鴛鴦之比翼聮飛也有壬水在柱而又丙辛化)
　(水是江湖之象可以遂其棲遲之情矣或曰鴛鴦比/翼只取其兩兩相合即徳合雙鴦格也江湖字不必)
　(拘/)
蝴蝶雙飛逢園囿方為得所
　(如辛未戊戌辛未戊戌未為木庫戊戌納音又為平/地木乃園囿之所故合格而貴若無一㸃木氣豈非)
　(虚名虚利/之人乎)
採精金於青沙黄磧别利器於錯節盤根
　(甲午日見已巳時乙未日見戊寅時盖甲午乙未是/是沙中金而戊寅則青沙巳巳乃黄磧也甲乙生卯)
　(月木旺之時柱帶壬申癸酉劔/鋒之金正合此格餘金則非)
我生者豈若生我之為安尅我者曾如我尅者之為顯
　(此言傷官不及印綬用煞不如用財也葢傷官七煞/雖或大貴然多有得其禍者弗若純用財印為享自)
　(然之福也或謂用財似止於富不曰財旺/生官耶故用財者制人用官煞者制於人)
如逢既濟未濟休疑衝併休疑無依
　(如壬子丙午壬子丙午既濟之格也丁卯丙午丙戌/甲午未濟之格也二者俱太貴如令俗眼觀之則前)
　(一命嫌於衝併後一命嫌於無依矣或以未濟以火/在上水在下柱中太旺為解即聚精㑹神之格也)
内有三正三偏不必生扶不必透露
　(六壬生四月巳中戊為偏官丙為偏財長生金為偏/印故謂之三偏癸生巳月則為正官正財正印乃三)
　(正也水雖絕巳金長生則水不終絶是以不必生扶/也翕聚則氣專發散是以不必透露也或以生扶指)
　(財官印言若日干衰/弱則不可不生扶耳)
奔道途而喪生葢因秀氣繁亂坐囹圄以亡命只為比
肩争鬭
　(如一甲三寅一丙三戌一辛三丙禄庫官星太多無/秀氣也如三壬一亥三庚一丑三己一甲秀氣不勝)
　(其分奪也/餘倣此)
刃重官輕業屠沽於市井馬疲印破弄刀筆於公堂
　(官星帶刃夲吉官煞失時而刃用事兹其所以賤也/凡遇此格斷為屠沽無疑如寅午戌馬居申有刑衝)
　(破害則馬疲甲木以壬癸為印無庚辛金生之而有/戊巳破壞乃吏胥之徒也或云馬指財言疲病也財)
　(臨病地謂之馬疲考珞琭子/馬疲註王廷光以前説為是)
三竒再犯戌辰作斵削裁縫之匠
　(地三竒甲戊庚天三竒乙丙丁人三竒辛壬癸干得/三竒地支有辰戌相衝乃貴反為賤之造遇此者可)
　(斷為木匠及裁衣匠矣遇寅辰則不然或戌有/合辰有合各分二局則水火既濟亦不然也)
四柱盡歸禄位享眉夀景福之人
　(如丙寅甲午乙巳巳邜丙禄居巳甲禄居寅乙禄居/卯巳禄居午天干各有所歸此人一生富而且夀即)
　(消息賦享福五行歸禄/眉夀八字均停之意)
木衰火旺復行西天年夭折
　(如甲午日生四五月木不南奔又見/金砍伐夭折固宜行東北運則否)
水冷金寒兼拱北身世浮沉
　(金水傷官只宜/東南運行吉)
甲春乙秋偏宜官煞重叠
　(甲生春木旺賴金斵削方成器乙生秋或化或煞皆/吉是以宜多煞假若甲生秋而重受尅必主大㓙乙)
　(生春而煞/多亦不宜)
丙火卯月難資印綬生扶
　(濕木不生無𦦨火理固然也/乙卯癸卯尤甚丅卯庶幾)
水繁而不制病生於膀胱金繁而不化疾在於喉舌
　(水屬精金屬聲水失隄防而無土制則其人淫水多/太泛也金太堅剛而無火化則其人啞金實無聲也)
財官雙美透露極榮(一云遇印極榮/)火木通眀見土則
貴
　(財官雙美是辰戌丑未月生或壬午癸巳等日固宜/財官透天為妙木火通眀須春生最吉土所以宿火)
　(培木故須/見之方貴)
壬趨艮甲趨乾須以財印助福子遥巳丑遥巳亦以財
印相成
　(以上四格皆頼則印輔佐/而始大貴不宜見官煞)
三竒伏歳支之下少入翰林三竒在時位之間晚歸臺
閣
　(如六甲日主見己丑年者是己丑中辛金癸水己土/為財官印之三竒也如六丁日見辛亥時亥中壬水)
　(為官甲木為印又辛金乃財也遇之豈不居極品乎/夫三竒一也而貴有老少之分以年先而時後年近)
　(而時/逺耳)
官星得令制伏諸㓙貴人扶身解脱百厄
　(此言命中有官星貴神不忌㓙神惡煞葢邪不勝正/也須得令扶身方准賦文若官失令受傷貴散漫生)
　(嗔則/否)
煞刃兩現干頭定受言責之寄一遇刑衝歳運恐蹈不
測之危
　(煞刃為權星/刑衝最忌)
丙臨子申戊當頭而貴擬王謝辛騎羊兎乙透出而富
比陶朱
　(貴以食神生旺言/富以財星禄庫言)
八月官星見子辰合來暗煞
　(假如甲生酉月為正官歳時下有子/辰則會出申金斯為官煞混雜矣)
三春丙火逢猴鼠化作正官
　(丙火辰土本是食神有子申會成水/局非官而何此二句乃不見之形)
金水固聰眀有土反成頑懦
　(土能濁水/埋金故也)
梟食雖貧夭得財忽變亨通
　(食神乃財源又為夀星梟印破之貧夭無疑一經/財地逐去梟神㓙中反吉此等命多依他人取富)
六乙鼠貴愛見食神六隂朝陽何妨肩劫金神帶煞入
烏臺偏官帶刃居憲府
　(金神羊刃皆惡星喜官煞制伏人命得/之為除奸去弊之象故斷居此之職)
戊土叠臨寅宫喜財而不喜印
　(戊寅雖坐煞實長生地也見火勿泥煞印是/火蒸焦上喜財者財生偏官官為有氣耳)
壬水坐下陽土透煞切勿透官
　(水固頼土止/亦惡混雜也)
偏財見官兼食神榮華有凖身主用神或入墓進取無
縁
木火相照胸中萬斛珠璣金水相涵筆下千篇錦綉
　(格見前重舉之以/明其才華之卓越)
三刑失合破相傷軀六害多逢辜恩負義
　(凡三刑若有合則不成刑如人争鬬而有和解之/者不然寜免此患帶六害多者為人必以薄為道)
空亡却損於妻子隔角難為乎兄弟
　(空亡如甲子旬中無戌亥隔角如/丑寅乃隔角方位也日時見者重)
壬騎龍背帶刃者類烏獲孟賁庚坐戌支火多者是邢
侯雍子
　(辰中有龍陽剛之物也更逢羊刃膂力絕人矣經云/辰多好鬪戌為火庫庚日坐之再經火則煆煉太過)
　(其為無情甚矣况其中藏娄金狗此宿乃狡猾之物/經云戌多好訟邢侯雍子在春秋時争鄐田者也)
滿路異香富而好禮
　(年月日時之天干見地支四位貴人者是也如壬申/辛亥己巳丙寅壬以己為貴辛以寅為貴巳以申為)
　(貴丙以亥/為貴也)
一旬和氣樂以忘憂
　(年月日時共出一旬如甲子壬/申巳巳癸酉俱出甲子旬中也)
歸禄愛財星見官則損夀
　(財為養命之源歸禄之格身旺/愛財直忌官星竊財氣故也)
正官得時令有印不如財
　(官印固妙兩全茍無財星/官失其生意印亦何用焉)
從革復出乎三竒血食迄千年而未艾
　(日干庚辛地支巳酉丑或申酉戌全者乃從革之象/庚日干頭再有甲戊辛日干頭再有壬癸其人死當)
　(廟食於百世矣何以言之夫金之為用也剛而其為/質也固剛者義氣之發固者可久之道人之仗義者)
　(生為忠臣死必為明神/矣此理可與達士論之)
曲直兼資乎印綬仁聲播九有以無窮
　(曲直者木象也甲乙日主倘見地支寅卯辰或亥卯/未全者是更逢印綬之相生其人必有仁心仁聞矣)
　(以理推之仁者天地生物之心於時為春於五行為/木是木者有生意之物而仁者實好生之徳更逢印)
　(綬則生生而不息矣得之者澤被羣生/恩沾黎庶故曰仁聲播九有而無窮)
地天泰故斯人挺生雲雷屯則經綸顯設
　(此指上兩格之人其生也既有所自而不虚生其出/也必有所為而不空出也或云地天泰乃戊申見辛)
　(亥雲雷屯乃壬子見乙卯即妙/選地天交泰雷雨迎春二格)
是知術數無窮實則不遺一理言辭難悉吾特舉其一
隅顯㣲闡幽遵彼往哲引伸觸類存乎人也
　　金鼎神秘賦(育吾著/)
人生有命得失頓殊富貴貧賤那能一體紅光滿室五
行都聚於貴鄉佳氣充廬四柱並集於福地先貧後富
生時值禄馬同鄉始吉終㓙日時犯空破之處平生坎
坷基薄與㓙運交雜一世榮華命髙逢好運叠至剛金
遇火方成噐决定超羣旺火得水為既濟必然出衆木
須金而不繁水賴土而不散戊巳見寅卯得位於勾陳
壬癸坐巳午當權於元武貴神入命遇竒儀必是公卿
華葢臨時值孤寡定為僧道玉堂拜相炎炎火秀在離
宫金闕朝元洋洋水徳宅坎位重逢水位斷為雲水之
仙累犯純陽定作空門之子遇長生而聰眀智慧逢死
敗而䝉蠢愚頑父母難靠年月俱䧟空亡妻子易虧日
時併臨孤寡卯酉生逢尅戰敗門户而多灾子午全居
死墓走他鄉而為客子午最嫌巳亥卯酉切忌寅申宅
墓受煞門户多破時落天中子少合逢干頭妻多年中
無氣㓜而散失元基月内逢空門户消索不立日臨絶
位縱妻無恙亦多離時在墓中後嗣有時也不順合地
秀者貴得天時者榮五行無氣者貧四柱有傷者賤隂
陽純一者孤支干刑害者疾用神休囚者難求富貴秀
氣淺薄者多是藝術刑尅互見身旺定作軍徒辰戌相
加有損斷為獄吏金水閒慢落魄清貧之人驛馬衝擊
馳驅紅塵之客魁罡重犯生於屠宰之家酉戌重逢身
作奴僕之下柱中子午雙包尊居垣省命内干支一氣
貴至王侯一片純陽獨尅命不死也傷滿盤印綬俱生
身不貴即富年月併傷父母妻妾難為年時併傷怙恃
繼嗣不保年衝日兮父母旺妻妾難存時衝年兮兒女
旺父母易損破命者少失雙親破月者長尅昆季破日
者一身獨立破時者老無結果破胎者母氏獨當此則
論其大畧尚未及乎精細
先提官貴廻異常流甲戊庚引至丑未貴神有氣乙丙
丁出於酉亥天乙加臨巳逢坎位乙在坤方六辛喜乎
寅午壬癸宜於巳卯此謂暗中得貴更㸔官印弱強甲
逢酉位乙到坤方丙得子宫必顯丁加亥上榮昌戊見
卯而能秀巳臨艮而聲揚庚到離宫得氣辛臨巽位安
然壬投午上既濟癸向巳内財官此為正官正印更㸔
禄馬朝元若無刑衝尅破必作鼎鼐神仙
次論財富養命之源先㸔財命有氣次觀禄馬不貧木
臨四季向禄自然充裕水到午上財旺必定豐隆土逢
潤下金遇曲直火遭金局三合逢禄庫食神五行值天
厨財氣四柱無傷日時得地身旺有氣逢財化作官星
身衰失時財多翻為貧漢若居煞地多是兇徒
人有公吏軍戎商賈藝術四者不同各有所居
公吏之命多帶尅刑東西戰鬪南北衝擊長生處破了
死絶處生起五行錯雜象不純一倒食逢財夾貴逢破
財印相刑引用無氣秀中帶鬼貴氣損傷干支重會提
網懸針此等之命不離公門至若帶官禄而可獲福遇
貴神而可進歩則又有出仕顯達者也
兵卒之命與吏大同局中煞重而干支不等象内貴輕
而主夲破傷甲見卯支丙臨三丁之地辛向亥地壬家
二癸之鄉乙丁逢蛇戊土奔馬此乃懸針羊刃更犯尅
破刑衝又帶福氣㓙中有吉懸針遇吉煞相扶羊刃有
貴神相助由是從行伍而有權禄自兵卒而任總戎然
以煞為重則不可誣焉者也
再㸔商賈其命何慿日時併臨子午三元都值寅申馬
前無轡劫上逢財或偏財身旺復行財運或六合會財
更坐馬鄉壬人運南丙人運北經營買賣之人甲人行
西庚人行東貿遷有無之軰甲乙居坎犯壬癸未免萍
梗他鄉元武遇亥無戊巳諒必龍斷外主至於得利不
得利則專論財之旺不旺而决之也
再看藝術又非商賈命遇徳秀犯刑衝小道可觀時逢學堂見
空亡多能可鄙乙庚化金於坎艮丁壬化木於兑乾辛丙臨乎
四季戊癸居乎一宫此乃秀而不秀化而不成格局破
損禄馬不全原夫秉賦聰眀多因生遇學堂至於成就
淡薄乃是命無根本(無根夲如水人無/金火人無木之類)若四柱不相往
來更五行再無氣象天乙閒漫華葢叠逢不作飄蓬尋
幽之士必為九流藝業之人(天乙閒慢如甲戊庚上半/年以未為貴人不閒下半)
(年以丑為貴人不/閒與六壬反㸔)
再㸔僧道又非藝術五行在無氣之鄉十干臨死墓之
地年月盡逢孤寡日時全見元辰累犯空亡重臨華葢
妻子衰絶身旺無依火盛而身心禪定水多而自在逍
遥若命合貴格而死絶心樂清虚命無貴氣而生旺性
好空門月上五行恬和道行髙潔而教門增重時上五
行安静行果相輔而徒衆數多月上福神得助則善和
法眷而同衣賛美日上刑衝帶煞則求化無縁而行脚
飄流見煞印則當權服衆遇䘮弔則苦行傷身華葢夾
貴與三竒雖云吉煞自死自絶自生旺則無吉助若生
旺太過而兼帶干鬼則名利之心不㤀值尅害太甚而
更遇㓙煞則凡俗之還不免咸池為酒色之星犯之則
躭迷不檢羊刃乃㓙惡之物遇之則財利是圖歳運見
䘮弔伏返在俗人則㓙而僧道則吉元命遇孤寡亡劫
在常人有妨而僧道無害(古歌云/)兩般父母見星孤四
季天上禄也無辰戌丑未加臨著多是道士及僧徒(又/)
(云/)三合生人辰戌時定為僧道不須疑若還華葢併臨
墓囊槖豐隆定紫衣凡論僧道又當以是質之
又有先貧後富先富後貧二者隔别全㸔月日日時生
旺聚福兮晚景榮華月令有氣儲財兮早年富貴若月
吉而引用多輕先富後貧日強而夲根不利先貧後富
生來受䕃年月在財官之鄉末主孤寒日時犯空破之
地年月逢財無氣㓜年窘廹日時遇食有氣老景歡忻
四柱衰㣲平生不遂背禄逐馬一世恓惶若夫干頭財
露支内不藏傷劫實地禄馬虚浮身旺印助一生破敗
不聚財身弱財多外似有餘内不足或四柱原無財官
遇歳運忽然發跡似此之命有名無實
又有抛鄉去井失土離家乃年尅月兮相制伏日衝時
兮在子午四煞若衝身命定應逰走他鄉三限再臨死
絶未免飄泊外處重重鬼害纍纍刑空運拙時乖兮别
閭里而䟦踄程途命蹇日衰兮辭親戚而往來岐路
再論兄弟以及妻子木人春降到寅亥卯昆仲必多若
生西南必少金命秋生臨巳申酉兄弟盈門若逢東地
不靠水居潤下遇乾坎同氣多榮往來辰戌消洒火向
炎上居離巽連枝共美到於酉亥彫零土臨四季伯叔
成行若論得力不得力三元不落空亡四柱不犯孤寡
青龍作子休婚白虎之妻火徳成男莫娶亥子為婦水
生子嗣母忌中央年合日時犯戊癸决主三妻甲逢二
巳到巳午不止兩婦丙逢重辛居酉子多招寵妾庚與
乙合生卯午定有偏房壬逢重丁在巳酉重婚别室陽
合隂盛妻雙立陽合隂衰妻再娶
又有子多榮貴亦有子少愚頑是理何説要當詳論金
居離位逢炎火兒孫滿前火臨坎戸遇順下後代克昌
木逢庚辛到巳申土生甲乙見寅卯水臨四季喜見戊
巳時日生逢無尅制子孫多榮官煞重逢見財生嗣繼
必貴若夫日臨衰墓死敗男女須傷時犯空亡有尅兒
孫必少木為後代忌逢申午之方火若為男休逢酉亥
之地金為子位怕見坎寅水作男宫忌見卯巳土為後
嗣怕臨震東男取尅干為嗣女取干生為子四柱歸於
敗絶五行都在傷官雖有干支暗合也須螟蛉作嗣縱
有偏出實難定姓古有借妻安子其理甚𤣥木兒見鬼
得北方坎女多存水子遇煞頼西方兑妻可養水制火
男借青龍為妳母木損土兒覓朱雀為繼娘五行有損
須借相生四柱雖尅亦多無害若不借母安子豈能後
嗣不乏
至論女命最怕刑夫日生木蛇難成婚配之期已用金
鷄定是失夫之婦土為夫婿寅卯多寡木作婚期離宫
須害再犯孤鸞尤甚更遇八專何説至於為婦清潔生
而不犯貴合若要秉性堅貞長而不逢煞傷丁壬無氣
必犯娼淫戊癸休囚多有濁濫四柱禄合三元純一日
時有合有夫不離私情桃花劫煞五行居墓財祿沐浴
背夫别成暗約隂遇陽干合多不娼即妓比劫分争身
弱匪妾即奴至有五行失位四柱休囚十干上下交戰
運行無氣空亡三元在沐浴之中五行居死墓之地生
為奴婢將誰怨尤
間有命犯倒食而無食能與别人作福偏財遇比而身
旺甘為富家幹僕男子舍居異姓入贅金居金位遇卯
寅木到木鄉逢丑未日時犯月鬼破門丙寅别祖宗入
墓魁罡臨命見華葢一生就妻為活丑未重犯遇寡宿
半世從婦入舍四柱往来有情携手為婚三元重犯隂
合不媒作室陽衰隂旺女招别姓子為男命配成婚休
敗尅滯後㸔相生多招外婿支多尅滯定應知汝波濤
下上無生一户豈能堅守身如顯化自無氣本姓全虧
若是假合别成象孤兒異姓平生窘廹豈能得祖宗之
財若得興豐因托别房父母此只論其大槩尚未得其
精㣲命之理㣲悟在心得若夫疾病死絶貧賤㓙惡歳
運晦顯各有道理已著以前兹不重賦
　　元機賦
太極判為天地一氣分有隂陽日干為主專論財官月
支取格乃分貴賤有格不正者敗無格有用者成有官
莫尋格局有格不喜官星官印財食無破清髙煞傷梟
刃用之最吉善惡相交喜去惡而崇善吉㓙混雜忌害
吉而向㓙有官有煞宜身旺制煞為竒有煞有印畏財
興助煞為禍身強煞淺煞運無妨煞重身輕制鄉為福
身旺印多喜行財地財多身弱畏入財鄉男逢比劫傷
官尅妻害子女犯傷官偏印䘮子刑夫㓜失雙親財星
太重為人孤尅身旺無依年衝月令離祖成家日被提
衝弦斷再續時日對衝傷妻尅子日通月氣得祖安身
是以木歸春長遇庚辛反假為權火居夏生見壬癸能
為福厚土逢辰戌丑未木重成名金生申酉巳丑火鄉
發福水居亥子戊巳難侵身坐休囚平生未濟身旺者
喜行祿馬身弱者忌見財官得時俱為旺論失令更作
衰㸔四柱無根得時為旺日干無氣遇刼為強身弱喜
印主旺宜官甲乙秋生金透露水木火運榮昌丙丁冬
降水汪洋火土木方貴顯戊巳春生西南方有救庚辛
夏長水土運無妨壬癸逢於土旺金木宜榮身弱有印
煞旺無妨身强煞淺用財亦可身强用財宜有煞身弱用
印宜去財傷官身弱無印何所依頼身旺無財將何發福
身旺者用財身弱者用印用財去印用印去財方發彌
福正所謂喜者存之憎者去也財多身弱身旺運以為
榮身旺財衰財旺鄉而發福重犯官星只宜制伏食神
叠至須忌官鄉頑金無火大用不成強木無金清名難
著木多得土財帛厚火熖逢水官爵榮有官有印無破
為榮無印無官有格取貴羊刄不畏偏官金神最宜制
伏雜氣財官刑衝則發官財太盛旺處必傾身太旺喜
見財官主太柔不宜禄馬旺官旺印與旺財入墓有禍
傷官食神併身旺遇庫興灾運貴在於支取歳重向乎
干求印多者行財而發財旺者遇比無妨格清局正富
貴榮華印旺官明聲名特達合官非為貴取合煞莫作
㓙推桃花帶煞喜淫奔華葢重逢多尅剥平生不發八
字休囚一世無權身衰遇鬼身旺則宜泄宜傷身衰則
喜扶喜助務禀中和之氣莫令太過不及若遵此法推
詳禍福驗如影響
　　絡繹賦
恭造化之元機測五行之妙理判人命之得失决一世
之榮枯法則取於日干興衰論乎月支甲乙屬木最喜
春生壬癸屬水偏宜冬旺丙丁火而夏眀庚辛金而秋
鋭戊巳兩干之土要旺四季之期日乃自身須究強弱
年為夲主宜細推詳年干父兮支母日干巳兮支妻月
干兄兮支弟時支女兮干兒後煞尅年父母早喪前煞
尅後子息必虧馬入妻宫必得能家之婦煞臨子位當
招悖逆之兒禄入妻宫食妻之禄印臨子位受子之榮
梟居祖位破祖之基財官月旺得父資財所忌財傷禄
薄最嫌鬼旺身衰食神暗見人物豐肥梟印重生祖財
漂蕩咸池財露主淫奢㓙煞合年防自刃桃花重帶合
神花街栁巷驛馬若逢衝物暮楚朝秦金火交争斷無
禮義印財兩失少損爺娘桃花會禄酒色亡身財旺梟
衰因財䘮命身臨沐浴之年恐遭水厄主入戰鬭之地
必逢火傷財生官者用賄求官財壞印者貪財卸職財
旺生官白身榮顯財生煞黨天折童年獨煞衝破廢閑
人諸煞逢刑兇狠軰天干多煞遇干年須當夭折地支
多鬼遇支年必見㓙灾財生官官生印印生身富貴雙
全傷黨財財黨煞煞尅身㓙窮兩逼酉寅刑害繼傷婚
己卯風雷多性急煞官混逢乃技藝之流財禄坐馬為
經商之客馬落空亡遷居漂泊祿遭衝破離鄉萍梗隂
多利於女人陽盛宜於男子隂盛於陽女主興家陽盛
於隂男當建府純陽男必孤寡純隂女必困窮官貴生
年化㓙煞而名垂萬古胞胎臨日遇印綬而禄享千鐘
一氣為根秀出羣英之表兩干不雜名出衆彦之先木
秀火眀擬作塩梅調鼎客水深土厚當為舟楫巨川才
命元生煞進身旺必主加權臨官歳遇值貴人重宜進
秩傷官最要去官盡制煞無如化煞髙倘若化神弱制
神強施恩有不足之怨化神旺制神衰臨事無决斷之
能有煞無印欠文彩有印無煞少威風煞印兩全文武
兼備衰運發而旺運止旺運發而衰運終此乃春秋代
謝天運循環萬古不易之理也
　　金玉賦
搜尋八字專論財官次究五行須求氣候論財官之向
背重輕察氣候之淺深生死他來尅我為官鬼身旺必
權我去尅他為妻財干強則富年傷日主乃父與子而
不親時尅日辰是子不遵於父命年尅日兮上能凌下
日尅年兮下去犯上若得有物制日干則可化惡為祥
更要本主逢喜神則將變㓙為吉喜神慶會當知資産
豐隆四柱無情定見禍端並作或見本主相衝三刑重
叠歳運欺凌必招横事純粹五行入格臺閣風清身強
七煞逢伏藩垣鎮守無財官而有格局青雲得路無格
局而有財官黄甲成名財官格局俱損不貧寒乃功名
蹭蹬之夫日干月令俱強非困窮必草茅隠逸之士丙
丁坐南離而無制是不遵禮法兇暴之徒壬癸遇戊巳
之相應乃懐徳抱材聰慧之士辛逢乙木於南墓雖富
而不仁丙逢辛金於北鎮縱貧而有徳年月時令有偏
印吉㓙未萌大運歳君逢夀星灾殃立至㓜年失乳食
神遭刑尅之宫壯歳峥嶸財官居純粹之位陽日食神
得地無衝損則暗合官星隂日食神無破虧須契合則
身親印綬偏財能益筭延年羊刃善奪財化鬼財星有
破棄祖風别立他鄉印綬被傷失祖業抛離故里人命
以貴神為福遭尅䧟則㓙禍不祥五行會㓙曜為灾逢
合煞併食神為貴命虧煞旺要天赦二徳呈祥身弱財
豐喜羊刃兄弟為助月令值食神健旺善飲食而姿質
豐盈四柱有吉曜相扶堆金積玉五行無㓙煞侵犯名
顯聲揚寅申己亥叠犯有聰眀生發之心子午卯酉重
逢耽酒色荒淫之志桃花帶煞心意猖狂二徳逢印徳
性慈祥食神多而好貪飲食正官旺而畧沾滋味梟神
興早年夭折爵星旺老夀彌髙要知女命難婚定入背
夫之位欲識男兒早娶定是運合財鄉子尅重重煞没
官衰傷食重傷妻叠叠財輕身旺兄弟多若不如斯定
是刑衝妻妾位暗合財星妻妾衆虚朝財位主妻多財
星入墓必定刑妻支下伏財偏房寵妾妻星眀朗喬木
相求大運流年三合財鄉必主紅鸞吉兆或臨財敗之
官家資凌替傷妻損妾婚配難成妻星夫位在何宫要
求端的官禄天厨居甚位須察根源有格局純粹忽遇
惡物相衝亦主死亡有財禄淺薄或逢歳運旺相亦當
驟發日求升合食神旺處刼財多生來貧夭財食得地
梟印重官弱煞強無制則夭日衰財重黨煞則窮更㸔
歳運何㓙何吉寅申巳亥互依倚不遷徙必出他鄉乾
坤艮巽遇互換好馳騁心無定主柱中若逢華葢遇二
徳乃清貴之人官星七煞或落空亡在九流任虚閒之
職五行尅戰非傷日主不為灾歳運併臨若損用神必
有禍財星入墓少許刑衝必發傷官傷盡或見官星則
㓙有十八格當從善惡推求總係五行各取衰旺消息
身旺何勞印綬干衰不喜財官中和為福偏黨為禍但
見貴神朝拱禄馬飛天遥合虚格不得刑衝逢合皆忌
七煞官星各嫌覊絆填實則㓙忽然運到官鄉當以退
身避職馬疲官破困守窮途禄旺財豐峥嶸仕路如臨
喜處以得禍是三合而隠㓙星或逢㓙處而返祥乃九
宫而露吉曜要知職品髙低當求運神向背清竒則早
歳成名玷缺則晚年得地津路通亨權髙爵顯程途偃
蹇禄薄官卑推尋子位先㸔妻宫死絶者嫡庻難存太
旺者别門求覓子星顯露子息必多刑害嗣宫男女罕
得若問兄弟多寡細簡四柱干支月令雖強更㸔運神
向背死絶刑傷鴈行失序相生慶會棣萼聮榮兄弟身
旺父母有虧財帛宫多母年早䘮若見官鬼出見母反
長年如逢脫氣排連父還有夀壬臨午位癸坐巳宫禀
中和兮祿馬同鄉遇休囚也胎元絶地丙臨申位庚坐
燕寅巳入巽乾乙臨雙女金乘火位甲坐坤宫名曰休
囚最嫌尅制七煞忌逢言䘮魄夀星欣遇曰還魂天命
能施智力難出綱維造化隂功可奪貧寒將盡能令白
屋出公卿奢侈大過還使朱門生餓殍家資將費定生
不肖之兒男婚媾自刑必娶無夀之妻妾四官背禄不
可妄求官將不成財當見費八字無財須要本分越外
若貪必招㓙事噫甘貧養拙非原憲之無才鼓腹吹簫
豈伍員之挫志莫非命也要當順之而已
　　心鏡五七賦
人生富貴皆前定術世須詳論
天上星辰有可加此説更無差
時加月建逢命位正是福原地
夀元合處是其真此説不虚陳
官禄貴馬見台形一舉便成名
　(三干/相連)
日逢貴地見禄馬壯歳登科甲
時日若逢夾禄位為官必清貴
五行時日無相雜為官多顯達
羊刃重重又見煞大貴登科甲
若逢三竒連禄馬名譽揚天下
日坐食支又合干九卿三公㸔
甲子巳巳又一説天地徳合訣
丙子癸巳與前同官職拜三公
木若逢金主不傷兩府坐中堂
火若遇水主將權為將鎮戎邉
金若逢火主大權方靣刺史官
水若逢土入官局宜作侍從職
土若得木為正禄八座三台福
年得月禄不為喜日貴取為主
生逢貴人值孤寡决定為僧也
空亡官禄遇貴人緇衣作髙僧
五行無氣守孤寡必定作行者
空亡刑害又逢囚為僧及裹頭
欲知人命主有權食神旺必全
相刑羊刃並煞傷必主上法塲
的煞若逢盤足坐惡鬼死刑獄
　(日支自坐/為盤足)
夾角相逢共歳星徒流定分眀
六害當權逢刃煞少年多夭折
日逢官鬼見重刑惡死甚堪驚
刃神刼煞兩頭居早歳夢天衢
禄馬俱逢行絶地勞困難逃避
月若逢時與刑衝根基定一空
時遇官星生旺位子孫成行隊
向禄臨財官更吉貴顯有家資
日月純官無財位反主無官貴
卯刑子位子刑卯癸乙相生撓
未來刑丑丑刑戌戌刑未同律
禄馬尅生主發財人元尅出來
　(甲乙見寅卯禄馬皆絶/甲申乙酉不在此論)
得一分三縁何説飛天禄馬格
歳合時日分兩頭切須仔細求
君子若逢利奏對常人主灾晦
心懷悔退縁何事重犯剥官位
柱中有禄運逢財金玉自天來
前言能説貴與賤亦須㸔運限
大凡行運逢禄馬發跡為官也
天月二徳為救神百灾不為㓙
向禄臨財甚希竒貴顯有官資
命中禄馬同貴人福禄進珠珎
貴人君子坐刑煞名成少年發
隂陽貴賤宜消息熟曉在胷臆
日時身命許多般一訣千變㸔
　　造㣲論
兩儀肇闢六甲攸生將三元而作三才建四時而為四
柱干為禄夲定一生職位髙低支作命基布三限夀元
終始年生為根月建為苖日管經營斷中年之休咎時
為結果定晚歳之榮枯先推胎息之由次入變通之道
為官為貴緣上下以咸和多滯多危本根元而相尅是
故格清局正當為臺閣之臣印旺官生必秉鈞衡之任
馬頭帶劔威鎮邉疆印綬逢華尊居翰苑禄雖多而有
害福不為祥煞雖重而無傷㓙不為禍三竒弗遇才髙
難解成名六合正逢家富又能増業空亡親於寡宿孤
獨躘踵長生䧟於空亡貧寒偃蹇桃花若逢帝座因色
亡身咸池更會日宫縁妻致富根元淺薄逢生旺而不
榮本主興隆遇休囚而反吉羊刃臨於五鬼定須重犯
徒流勾絞叠於三刑應是頻遭編配是以登仕途者莫
逢吞㗖爵禄虧停當兵權者勿遇天中身權退失胸襟
澄徹葢因水濟江湖學問淵源本是水居壬癸慈祥愷
悌木乘甲乙之鄉焦燥暴惡火盛丙丁之地名髙禄重
乾金早會庚辛貫朽粟陳鎮土重親戊巳木繁而無金
斵削縱榮而末歳孤窮火炎而無水陶鎔雖發而早年
夭折學若水之浮泛惟慿土以隄防土重而無木疏通
遂歸愚濁金堅而無火鍜鍊終是㓙頑至若金脆火炎
多則損巳木柔金重利則傷身水清不假土多土弱不
禁木盛火強燥而㣲𦕈水既濟以寛和須將匀配為佳
亦以均調為上大顯者貴乎深隠大屈者貴乎卑伸夀
永年髙皆是禄臨帝旺職崇位顯為縁馬㑹官星華葢
逢空偏宜僧道學堂遇貴惟利師儒五行若也蕭索三
命因而低弱日逢空寡其妻多致生離時值空虚其子
縱有不肖絕宫為鼓盆之煞胎宫為白虎之神天空臨
嗣續之官永歳損成家之子運逢吉宿無本主則未足
歡娯限守㓙神有根苗則不須畏懼歳君若臨惡弱一
歳迍邅生時若遇休囚一生愁嘆源清者其流必逺本
濁者所作無成八字超羣不貴即當大富五行駁雜居
安可不慮危休囚者身性卑㣲旺相者名利壯寔先強
後弱必先吉而後㓙始弱終強亦始㓙而終吉乃若初
逢貴吉未可便作貴推中遇㓙強豈可便作㓙兆大抵
文貴要長生之地刑煞宜死絶之宫是以當憂不憂聞
喜不喜詳其本末察其盈虚榮辱窮通不言而喻吉㓙
悔吝可考而知名曰造㣲豈云小補
　　人鑑論
洪濛肇判甲子攸生二十二字之用無窮百萬千人之
命可考日生為主年長為君先論根本虚實次論歳運
強弱森列三才妙在權衡輕重包羅八卦自存規矩方
圓天道尚有盈虧人事豈無反覆或始貧而終富或先
敗而後興當捨短而從長勿取彼而棄此四柱俱嫌一
字大醇亦求小疵詳察其源勿輕以斷官在禄鄉伊尹
負阿衡之位時居貴地傅説興作相之臣生逢貴格入
仕為臺閣之尊重遇鬼局樂道有山林之興是知居官
居貴五行醇而不疵多滯多憂八字雜而又戰根甘裔
苦賈誼屈於長沙源濁流清太公興於渭水禄馬同鄉
而㑹登台鼎煞印重旺而早入科名比肩重遇宜嗟范
子之貧印綬叠逢可比老彭之夀夾官夾貴日時值而
峻宇雕梁劫財奪馬歳時逢而蓬門甕牖嗣位逢尅絶
鵲之巢而鳩之居妻位犯煞傷鸞之孤而鵠之寡運行
背禄昔日富而今日貧命遇旺財昨日悲而今日笑四
柱坐學堂之上回也不愚三元助墓庫之中子之好學
年傷官貴才髙那解成名時值偏官家富又添好子庚
行丙地禱爾于祗壬入戊鄉胡不遄死伯牛有疾縁戰
尅以交差司馬何憂葢比和而無位身中衰弱逢吉運
以為㓙命坐堅實遇禍年而反福煞雖重而多合何傷
日月之眀禄雖顯而有失難際風雲之會遇而不遇庚
辛在壬癸之鄉憂而不憂甲乙行丙丁之地或若生逢
絶敗鄭谷歸耕禄馬病衰馮唐皓首九官旺相難逃邀
我於桑中四柱合和未免題詩於葉上西施貌美自身
多帶長生緑珠墜樓㓙惡又逢七煞孤鸞入命夫哭婦
而婦哭夫烟花絆身女求男而男求女頭目䧟而肢體
相虧財帛耗而田宅有害生時若遇刑衝一生屢空歳
月若臨刼奪百歳孤寒財入財窠不貴即當大富煞居
太歳居安可不慮危乃若官星透露未可便作貴推煞
星下攻曷可便為㓙斷大抵貴禄喜逢於印綬刑煞宜
值於制合是以當憂不憂聞喜不喜考其根而明其實
論其始而究其終是以妻宫有尅少年無早娶之人兒
位逢傷末歳損成家之子平生不吉而夀算椿松財禄
帶多而福姿蒲桞源清者其流必逺本壯者其葉必榮
三命冠羣不至貴即當大富九宫䧟溺怕㓙運又怕㓙
年千條萬緒當求不見之形百𣲖一源貴得彌身之地
詳陳夲末􁄀察盈虧後之君子幸勿忽諸
　　元妙論(一名碧淵賦一名千里馬/)
嘗聞分二氣以定三才播四時而成萬物人命榮枯得
失盡在五行生尅之中富貴榮華不越八字中和之外
先觀節氣之淺深次㸔財官之向背凡人命内難得實
有財官余觀格中只要虛邀禄馬先賢已有成式後學
須要變通太過無尅制者貧賤不及失生扶者刑夭宜
向之而運背决知貧賤宜背之而運向定是困窮喜生
而逢生貴而可取愛尅而受尅吉而堪言木盛逢金斷
作棟梁之任水多遇土妙為堤岸之功火煉秋金鑄出
劔鋒之器木疎季土培成稼穡之禾火炎有水名為既
濟之佳水淺金多號曰體全之象亥卯未逢於甲乙富
貴無疑寅午戌逢於丙丁榮華有准庚辛局全巳酉丑
位重權髙壬癸格得申子辰禄優財足戊巳局全四季
榮冠諸曹更值徳秀三竒名揚四岳木全寅卯辰之方
功名自有金備申酉戌之地富貴無虧水歸亥子丑之
源利名之客火臨巳午未之域顯達之人木旺宜火之
交輝秋闈可試金堅愛水之相涵文學堪誇用火愁水
用木怕金春木重重休為太旺無依夏火炎炎莫作太
燥有􁭘秋金鋭鋭最為奇冬水洋洋專可美生我扶我
為忌尅我制我有功五行有配曰化曰治曰和四柱無
情為亂為傷為禍合中逢戰如大治之遇亂離死地逢
生若極否更以盛世一治一亂柱中滚浪刑衝乍旺乍
衰命裏交横破害劉蕡不第只因文學年衰李廣非侯
葢為人強馬劣欲知平生貴賤當推科甲之星要問職
分髙低細察財官之位求官未就衝傷命貴便登科功
名已成不可覆臨傷以破魁勝官則終身不第官勝印
而唾手成名木相火眀此軰宜登甲第金寒水冷斯人
終是貧寒胎元日主提綱印旺奪魁元聚貴歳苗髙坐
玉堂榮翰苑病乃魁星病去方能成就文為甲首官来
始見升騰元武格而比刼多太乙玉堂真甲第朱雀賦
而食神旺官年四歳擬登科比肩多見官煞印是魁星
合歳衝官及第官煞重遇印傷便是甲宿食年印歳題
名木魁若臨年月旺狀頭解首屬斯人火宿如值歳干
炎甲膀狀元歸此軰數科不第只因財破文書一舉成
名乃是魁星帶甲五行消長皆因鬼以成功四柱興隆
若無病而不貴雖用鬼病為竒終是去之為福更尋三
合禄馬之年須㸔玉堂天乙之歳丙丁生於冬月貴於
戊巳當頭庚辛産在夏間妙乎壬癸得局甲乙秋生貴
宜元武庚辛夏長妙用勾陳丙丁水多嫌北地逢戊巳
反作貴推庚辛火盛怕南方遇戊巳翻為貴斷甲乙秋
生透丙丁莫作傷㸔戊巳夏産露庚辛當為貴論火帶
水多貴行木運土逢木旺榮入火鄉庚逢水重水冷金
寒最喜炎熱戊遇酉多身衰氣脫偏愛熒煌不及要生
扶太過宜剥削青龍全從革之金且貧且賤白虎備潤
下之水曰富曰榮春木多而水淺補衲之僧夏火炎而
金衰簮冠之道勾陳局全潤下奔波之徒朱雀三合元
武困弱之軰金堅火弱行商販賣之人土敗水凝破祖
淹留之客金生秋月土重重貧無寸鐡火長夏天金叠
叠富有千鍾春木專遇水多貧賤之流冬水獨逢金盛
寒弱之軰辰戌丑未遇刑衝無人不發子午卯酉帶刑
合犯者多淫夏金叠火秋水重金太偏黨非貧即賤春
金多火冬水盛金無制伏不天則貧秋木無根從婦福
禄貴崇髙夏金失地配夫榮功名顯達火向春林逢木
旺好去求名土臨季地見金多堪來出仕甲乙夏榮土
星厚功名半喜足田庄丙丁冬盛水源清爵禄全欣榮
錦綉專禄帶食傷權持外閫羊刃入官煞威鎮邉疆拱
禄拱貴夾丘爵禄豐饒倒衝遥合欄义功名顯達壬趨
艮而甲趨乾清名之士辛朝陽而乙鼠貴文學之官局
全風虎良將之材柱備雲龍大人之徳四庫全備龍變
化逢大海為九五之尊三竒局秀鳳騰翔遇天門乃臺
閣之貴旺財官之貴富暗禄馬以榮華入格以貴而推
破局不貴而斷究一理而察百端明片言而通萬類後
學君子勿忽於斯
　　精㣲論
凡㸔人命專論六格逢官㸔財見財而富貴逢煞㸔印
遇印以榮華逢印㸔官而遇官十有七貴逢財忌煞而
有煞十有九貧官喜露露則清髙財要藏藏則豐厚官
煞混雜身弱則貧官煞相停合煞為貴年月官星早年
出仕日時正貴晚歳成名胞胎逢印綬禄享千鍾財氣
逢長生田肥萬頃秋冬官星防刃傷存全元武貴無疑
臘月傷官喜見官破印傷重禍而死財旺生官者乃貴
少而富多傷官見財者又官髙而財足無傷不貴有病
為竒始雖用之為竒終須去之為福理妙於斯何須外
求如火炎水少遇庚辛休作身旺官輕而取或土重木
絕逢壬癸難當官旺身輕而决財輕莫逢刼地印多最
妙財鄉財逢生官因賄取貴煞星制刃刼寳圖名身旺
偏財可取必得横財主健正財被刼頻見妻灾刼財羊
刃入官煞臺閣之臣歸禄衝食逢刃傷廊廟之貴身旺
有煞逢印綬權斷之官主弱逢印見財星尋常之客羊
刃偏官有制膺職掌於兵刑正官正印無傷牧黎庶為
守令財旺稼穡給餉之官飛禄朝陽侍從之職乾坤本
清氣經國之榮子午為尊極黄門之貴癸日癸時兼丑
亥魁名及第入翰林壬日壬時叠寅辰髙爵承恩登御
問日徳見魁罡縱吉遇貧寒之士魁罡值財官任得地
衣禄之人傷官見官妙遇財印之地財星破印貴行比
刼之鄉命重財運逢煞吉而堪言命重煞運逢財㓙而
可决甲乙運入西方身旺功名可許壬癸路經南地主
健財禄堪圖刼煞不宜行旺地食神最妙偏財鄉女命
傷官歸禄得之極吉男造羊刃身弱遇之為竒金神建
禄欄义女命逢之最忌羊刃傷官七煞男子遇之得權
金神入火逢煞刃貴而無疑煞重有印逢食傷榮而有
凖正官正印官居不顯羊刃七煞出仕馳名身旺無依
僧道之軰桃花滚浪娼婢之流金弱火強土木銷鎔之
匠土多水淺行閒針線之工五湖雲擾始榮終辱巳身
貧遍野桃花一世風流多酒色亡神拱煞賊盗之徒秀
氣失時清貧之士印旺身強多嗜酒丁壬妬化犯淫訛
身印俱旺平生少病天月徳助處世無灾食神生旺勝
似財官貴全財煞有棄命就財就煞就官者有餘富貴
無依專旺絕食絕財絕官者無限貧窮身弱棄命要無
根官居宰府干衰身化得其時位近天廷男命類屬從
化照返鬼伏宜細詳之女命純和清貴濁濫娼淫當深
究也
　　驚神論
五行生旺朝中榮貴之人四柱休囚林下清修之客鬼
旺身衰少年難得榮華禄破身刑早歳失其怙恃男少
女多只為隂神太重男多女少定是純陽有托逆尅懸
針雕靣打鐡之軰魁罡煞刃役身軍伍之流官遇亡刼
兼七煞當為武將貴填財印遇二徳得作忠臣財衝禄
破市井屠兒禄旺身強豪門貴客孤辰值華葢道士僧
尼刼煞遇魁罡巫醫術士咸池坐旺帶刃因色亡身驛
馬臨刑帶禄為牙致富命長富貴葢縁天徳遇長生衣
食豐盈乃是財星無尅破日居專禄支神全合貴無疑
支刃干官時月重逢官必顯戊午戊午貴因化刃生身
拱禄拱貴禍為歳来填實財多露顯有敗有成財少暗
藏爛錢朽貫早年無子皆因時日刑身晚後添嬰知縁
時得日貴丙申庚寅甲巳真是貴人甲子巳巳壬辰業
專醫卜日逢刃煞妻必産亡時值孤虚子當不肖子卯
之中逢一癸富且不貧干支刑合帶咸池娼門幇客時
上偏官有制晚子英竒柱中財旺生官早年清選咸池
華葢月時相犯主伶仃弔客䘮門歳運併臨方孝服水
多則泛濫之軰作事無成土多乃愚濁之徒化生須福
馬多則終年奔走禄多則活計難停刑多則終有殘疾
破多則一生苦恨馬多禄少奔馳詭詐之徒財旺身強
良顯忠正之士咸池帶合遇鬼賊家敗人離刼亡煞刃
會傷官兇頑招禍偏財身旺趂求商賈之人六合會財
興販經營之軰拱印拱貴三島玉階金殿客拱禄拱財
萬頃桑田朱履賔有印無官享見成清髙之命金神遇
水乃貧寒帶疾之徒愚痴無知皆因泄氣傷身知武能
文天徳貴人生印風流破蕩印多干弱坐咸池圓頂方
袍孤寡二星臨華葢滿盤羊刃决定分屍時日俱空妻
兒不力干支重犯剰官來痼疾纒身天乙一字遇長生
利名兼享跛足駝腰只為煞神逢曲脚侏儒殘疾葢由
鬼旺日衰柔支旺干衰家穏實支衰干旺外虚花四柱
連珠官印助一品之尊五行連茹財禄享千鍾之富身
若剛強不怕鬼來尅我日干柔弱喜逢比刼相扶身弱
食多則天金神帶火則貴慷慨者偏財刼刃慳吝者正
官正財七煞無制乃為㓙惡之徒傷官咸池定作岐路
之客凡見日干太弱内有弱處復生若見旺相相生亦
有旺中尅破
　　明津先生骨髓歌
欲知五行生死訣容易豈與凡人説五星只在限為慿
子平專以運中决生知富貴問前程死時未審如何截
格局只以用神推用不受傷人不滅運行先布十二宫
㸔於何宫受某節財官印綬與食神當知輕重審分明
官星怕行七煞運偏官尤畏正官臨官煞混行當知審
去煞留官仔細評留官去煞莫逢煞留煞去官官莫逢
官煞受傷人自絕更㸔財格定前程日時偏正問何財
又怕干頭帶煞来煞運重逢人亦夭孰知偏正是為灾
自專偏正皆為福兄弟同分是禍媒運到正財必争競
各宜偏正兩分推有財官運須榮發官運財鄉是福胎
只怕日干元自弱財多生鬼趕身衰財多身弱行財運
此處方知入泉臺官不受傷財不刼夀山髙聳豈能頺
第一難推印綬鄉運行身旺必榮昌官鄉會合逢官職
死地當知是禍殃若是逢財來害印懸梁落水惡中亡
官居在任他鄉死經紀逢之在路傍印不逢財人不死
如前逐一細推詳財官印綬分明説更有食神非易訣
食神有氣勝財官只怕殘傷前後截倒食運遇反傷年
須知早下泉臺歇前格教君説短長後格也來前路截
却分輕重細推詳大怕財官臨死絕傷官命運再逢官
斷是徒流禍百端日貴日徳逢衝戰此命危亡可立㸔
飛天拱禄嫌填實更㸔絆神來犯干若依喜忌篇中斷
格局逢傷作夭㸔後格死生無異兆第一財官為𦂳要
運行若不遇財官既遇財官無長少問夀須知問用神
用神受制定尅身受傷勿以便為禍輕重須教認取真
用神健旺定無慮運若逢傷實蹇迍退職卸官依例斷
亡家敗業損兒孫六親眷屬還遭累禮服親䘮百事臨
何以知其能住夀但宜運上細推尋日干同運如逢煞
逢煞逢刑禍來侵外敵仍還逢内敵其餘宫分外方尋
内逢外敵為灾重外逢内敵禍㣲侵戊巳土須分四季
雜氣中間難又易逐年分定數中分受制受傷隨歳氣
指定吉㐫此運中何年何月殃灾至子運歳逢辰子癸
克應太歳及月位寅運丙申逢年同巳丙一同禍福類
卯運乙木怕相逢巳中戊庚丙雜會午運年上午戊㐫
丑未年中須是畏申宫庚亥莫相逢酉逢辛丑皆為忌
亥運壬甲怕申宫只是八宫包四季四季從頭混八宫
大抵循環如指示不知去處是無窮配合干支同一位
便分輕重定灾㐫運重歳輕宜併論吉㐫歳隨運一同
此是千金不傳秘予因濟世寫遺蹤術人且莫妄輕議
　　搜髓歌
造化先須㸔日主後把提綱分次第四柱專一論財官
身旺財官多富貴若還身旺財官損只是朝求暮討兒
財官旺時日主旺紫袍金帶有何疑財官旺而日主弱
運行身旺最為竒日主旺而財官弱運入財官利名馳
日主坐下有財官月令相逢貴不難總把財官為𦂳要
早年富貴禄髙攀財官㣲薄身太旺太旺無依受孤寒
更有印來比刼助傷妻尅子可立㸔官煞太重身更強
一逢制伏作賢良煞官拱印貴不小烜赫威名定振揚
生居九夏火土多利逢水濟貴中和水火原來要既濟
𬋩教名利鎮山河火熱炎炎如無水運行水鄉亦是美
水勢滔滔若無土運入土鄉真可喜東方木多宜西運
西方金旺愛東行五行相濟成造化人命逢之福不輕
三丘五墓怕見重骨肉參商損六親提綱刑衝尅父母
日時對衝妻子屯比刼傷官若再旺不但傷妻更損兒
縱有一子亦不孝或者乞飬總非宜身旺比肩坐驛馬
兄弟飄蓬好瀟洒八字驛馬紛交馳身榮勞苦東西也
倘得身閒心不定動則風流静則愁若是財星坐驛馬
妻賢無處不悠悠財星入庫主聚財謹守資財不做人
妻兒慳吝善持助只怕暗藏羊刃嗔官煞重重不帶財
妻能内助不和諧公姑不敬全無禮奪却夫權命所排
官星若也逢生旺更得長生旺在時子息聰明多俊秀
兒孫個個着緋衣日主七煞帶梟食妻主虚胎小産多
經脉不調成血疾更㸔行運又如何男子梟食重重見
身弱多應癆病隨女人梟食非為吉産難驚人病亦危
女命官旺兼財旺招得賢夫更好兒若是財官俱受損
傷夫尅子有何疑印綬生身身更旺為人刑尅主貧孤
若得官顯財又顯亦為超邁貴人扶女命若也傷官旺
坐下傷官會罵夫朝暮喃喃口不絕百年終是見刑枯
乙巳庚午與辛未日干帶之最為美再㸔四柱又何如
定主夫賢已亦貴丙丁子丑戊巳春此日生人定不同
甲午甲申共乙酉坐下財官富貴榮丁亥戊子並庚寅
日主逢之福不輕辛卯丙申丁酉位財官内隠顯聲名
己亥甲申見庚戌印綬財官暗裏藏更得丙辰壬戌至
四柱扶印不尋常甲子丙寅與丁卯己巳壬辰癸巳同
若是身同強月令虚名虚利任飄蓬辛亥庚申並巳丑
坐下財官並無有妻宫子女帶虚花東西南北是身家
甲寅戊戌并庚子女尅丈夫男尅子己巳丙午丁未同
重重壬子主孤窮辛酉乙卯與戊午支干同類妻不足
巳未庚申及癸亥月令更旺成禍害日主財官印綬全
月時符合福綿綿干支同類並身旺尅子刑妻破祖田
好將四柱分強弱莫把隂陽只一言此是五行真妙訣
不逢知者莫虚傳
　　四言獨歩
　先天何處　後天何處　要知来處　便知去處
　四柱排定　三才次分　日干為主　配合元辰
　神煞相絆　輕重較量　先觀月令　論格推詳
　以日為主　專論財官　分其貴賤　妙法多端
　獨則易取　亂則難眀　去留舒配　論格要精
　日主髙強　月提得令　用財為物　表實為正
　年根為主　月令為中　日生百刻　時旺時空
　干與支同　損財傷妻　歳運一類　破棄祖基
　月令建禄　不住祖屋　一見財官　自然發福
　用火愁水　用木愁金　輕重論分　禍福能真
　五行生旺　不怕刑囚　東西南北　數盡方休
　寅申己亥　四生之局　用物身強　遇之發福
　辰戌丑未　四庫之神　人元三用　透旺為真
　子午卯酉　四敗之局　男犯興衰　女犯孤獨
　進氣退氣　命物相争　進氣不死　退氣不生
　財官臨庫　不衝不發　四柱支干　喜行相合
　提綱有用　最怕刑衝　衝運則緩　衝用則㐫
　三竒透露　日主專強　寄根有力　福禄榮昌
　十干化神　有影無形　無中生有　福禄難慿
　十惡大敗　格中大忌　若遇財官　反成富貴
　格格推詳　以煞為重　化煞為權　何愁損用
　煞不離印　印不離煞　煞印相生　功名顯達
　官煞重逢　制伏有功　如行帝旺　遇之不兇
　時煞無根　煞旺取貴　時煞多根　煞旺不利
　八月官星　大忌卯丁　卯丁尅破　有情無情
　印綬根輕　旺中顯達　印綬根多　旺中不發
　印綬比肩　喜行財鄉　印綬無比　忌見財傷
　先財後印　反成其福　先印後財　反成其辱
　財官印綬　大忌比肩　傷官七煞　反助為權
　傷官用財　無官有子　傷官無財　子宫有死
　時上偏財　怕逢兄弟　月印逢財　比肩不忌
　傷官見官　格中大忌　不損用神　何愁官至
　拱禄拱貴　填實則兇　提綱有用　論之不同
　月令財官　遇之發福　名禄髙強　比肩奪福
　日禄居時　青雲得路　庚日申時　透財歸禄
　壬騎龍背　見戌無情　寅多則富　辰多則榮
　天元一氣　地物相同　人命得此　位列三公
　八字連珠　支神有用　造化逢之　名利必重
　日徳金神　月逢土旺　雖有輕名　祖業漂蕩
　金神帶煞　身旺為竒　更行火地　名利當時
　甲日金神　偏宜火制　巳日金神　何勞火制
　六甲生春　時犯金神　水鄉不發　土旺名真
　甲乙丑月　時帶金神　月干見煞　雙目不眀
　甲寅重寅　二且刑煞　終身必損　遇火難發
　六甲寅月　透財時節　西北行程　九流藝業
　乙日卯月　金神剛烈　富貴比肩　旺横死絶
　天干二丙　地支全寅　更行生印　死見禍臨
　火旺二寅　透壬坐申　艮禄多厚　見水傷身
　六戌重寅　月令水金　火鄉有救　見土刑身
　巳日月戌　火神無氣　多水多金　眼昏目閉
　年干會火　日時㑹金　巳干用印　官徹名清
　秋金生午　丙火透露　運至南方　血傷泉路
　金旺三秋　二庚火丙　到丑傷情　逢離順境
　庚金生午　辛金生未　透煞兩停　冬生最貴
　辛金月辰　庚金丑庫　逆數清孤　順行豪富
　辛逢卯日　年月見酉　時帶朝陽　為僧道醜
　辛金亥日　月逢臨戌　水運初行　須防目疾
　辛金坐酉　財官用印　順行南方　名利必振
　辛金坐巳　官印用月　順行南方　貴顯榮福
　酉金逢離　透土何慮　無土傷身　夀元不住
　月生四季　日主庚辛　何愁主弱　旺地成名
　辛金逢火　見土成刑　陽金遇火　透土成名
　壬生午位　禄馬同鄉　重重遇火　格局髙強
　壬癸多金　生於酉申　土旺則貴　水旺則貧
　癸向巳宫　財官拘印　運至南方　利名必振
　癸日己亥　煞財透露　地合傷官　有勞無富
　癸日申提　卯亥歳時　年煞月刼　林下孤恓
　癸日干巳　陰煞重逢　無官相混　名利必通
　傷官之格　女人最忌　帶印帶財　反為富貴
　煞多有制　女人必貴　官星重犯　濁濫淫類
　官星桃花　福徳堪誇　煞星桃花　朝刼暮巴
　庚日申時　柱中金局　支無㑹合　傷官刼妻
　癸日寅提　壬日亥日　莫犯提綱　禍福難推
　甲日乾提　見煞喜比　金水栽根　忌寅卯未
　戊巳丑月　比肩透出　叠運入局　忌逢午未
　壬癸坎宫　支逢午戌　干頭比肩　東行為吉
　甲乙震宫　卯多須夭　逆順運行　子申發福
　庚辛巳月　金生火旺　比刼栽根　兩行成象
　丙丁酉月　比肩不忌　火入離宫　比肩一例
　曲直丑月　帶印多金　壬癸丑月　土厚金清
　金神生旺　勝似財官　濁之則賤　清之則垣
(身/弱)陽木無根　生於丑月　水多轉貴　金多則折
　乙木無根　生臨丑月　金多轉貴　火土則折
　丙火無根　子申全見　無制無生　此身貧賤
　六甲坐申　三重見子　運至北方　須防横死
　丙臨申位　陽水大忌　有制身強　旺成名利
　巳入亥宫　怕逢隂木　月逢印生　自然成福
　巳日逢煞　印旺財伏　運轉東南　貴髙財足
　壬寅壬戌　陽土透出　不混官星　福崇顯禄
　隂水無根　火鄉有貴　陽水無根　火鄉即畏
　丁酉隂柔　不愁多水　比肩透露　格中最忌
　戊寅日主　何愁煞旺　露火成名　水來漂蕩
　庚午日主　支火炎炎　見土取貴　見水為嫌
　辛未身弱　卯提取格　癸酉身弱　見財害格
　癸巳無根　火土重見　透財名利　露根則賤
　辛酉八月　未時受生　人命遇此　平生多㐫
(棄/命)甲乙無根　怕逢申酉　煞合逢之　雙目定瞽
　乙木酉月　見水為竒　有根丑絶　無根是宜
　乙木坐酉　庚丁透出　遇庫歸根　孤神得失
　丙火申提　無根從煞　有根南旺　脱根夀促
　陽火無根　水鄉必忌　隂火無根　水鄉必救
　隂火酉月　棄命就財　北行入格　南走為灾
　戊巳亥月　身弱為棄　卯月同推　嫌根刼比
　庚金無根　寅宫火局　南方有貴　須防夀促
　辛巳隂柔　水囚官煞　運限加金　聰眀發達
　壬日戌提　癸干未月　運喜東方　逢衝則絶
　棄命就財　須要㑹財　棄命從煞　須要㑹煞
　從財忌煞　從煞喜財　㑹逢根氣　㑹損無猜
　此法元元　識得神仙　學者實授　千金莫傳
　　五言獨歩
　有病方為貴　　無傷不是竒　　格中如去病
　財禄喜相隨
　寅卯多金丑　　貧富髙低走　　南地怕逢申
　北方休見酉
　建禄生提月　　財官喜透天　　不宜身再旺
　惟喜茂財源
　土厚多逢火　　歸金旺遇秋　　冬天水木泛
　名利總虚浮
　甲乙生居卯　　金多返吉祥　　不宜重見煞
　火地得衣糧
　火忌西方酉　　金沉怕水鄉　　木神休見午
　水到卯宫傷
　土宿休行亥　　臨宫在巳宫　　南方根有旺
　西北莫相逢
　隂日朝陽格　　無根月建辰　　西方還有貴
　干怕火来侵
　乙木生居酉　　莫逢全己丑　　富貴坎離宫
　貧窮坤艮守
　有煞只論煞　　無煞方論用　　只要去煞星
　不怕提綱重
　甲乙若逢申　　煞印暗相生　　木旺金逢旺
　冠袍必掛身
　丙火怕重逢　　北方返有功　　雖然宜見水
　猶恐對提衝
　八月官星旺　　甲逢秋氣深　　財官兼有助
　名利自然亨
　曲直生春月　　庚辛干上逢　　南離推富貴
　坎地却猶㐫
　甲乙生三月　　庚辛戌未存　　丑宫壬癸位
　何慮見無根
　木茂宜金火　　身衰鬼作闗　　時分西與北
　輕重辨東南
　時上胞胎格　　月逢印綬通　　煞官行運助
　職位至三公
　二子不衝午　　二寅不衝申　　二午不衝子
　二申不衝寅
　得一分三格　　財官印綬全　　運中逢尅破
　一命䘮黄泉
　進氣死不死　　退氣生不生　　終年無發旺
　猶忌少年刑
　時上偏財格　　干頭忌比肩　　月生身主旺
　貴氣福重深
　時上一位貴　　藏在支中是　　日主要剛強
　名利方有氣
　運行十載數　　上下五年分　　先㸔流年歳
　深知來往旬
　
　
　
　
　
　
　
　
　
　
　
　
　三命通㑹卷十二
