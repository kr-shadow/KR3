#+TITLE: 證類本草-宋-唐愼微
#+DATE: 2018-05-12 10:17:42
#+SOURCE: github.com/kanripo/KR3e0028 master 131ecf52                
欽定四庫全書　　　　子部五
　證類本草　　　　　　醫家類
　　提要
　　　　(臣/)等謹案證類本草三十卷宋唐慎㣲撰案
　　　　陳振孫書録觧題載此書三十卷多大觀本
　　　　草晁公武讀書志則作証類本草三十二卷
　　　　亦題唐慎㣲撰是宋時已有兩本矣玉海載
　　　　紹興二十七年八月十五日王繼先上校定
　　　　大觀本草三十二卷釋音一卷詔秘書省修
　　　　潤付胄監鏤板行之則南宋且有官本然皆
　　　　未見其原刋今行於世者亦有兩本一為明
　　　　萬厯丁丑翻刻元大徳壬寅宗文書院本前
　　　　有大觀二年仁和縣尉艾晟序稱其書三十
　　　　一卷目録一卷集賢孫公得其本而善之命
　　　　官校正鏤板以廣其傳慎㣲不知何許人傳
　　　　其書者失其邑里族氏故不載焉陳氏所見
　　　　葢此本故題曰大觀本草一為明成化戊子
　　　　翻刻金泰和甲子晦明軒本前有宋政和六
　　　　年提舉醫學曺孝忠序稱欽奉玉音使臣楊
　　　　戬總工刋寫繼又命孝忠校正潤色之其改
　　　　稱政和本草葢由于此實一書也書末又有
　　　　金皇統三年翰林學士宇文虚中跋稱慎㣲
　　　　字審元成都華陽人治病百不失一為士人
　　　　療病不取一錢但以名方秘籙為請以此士
　　　　人尤喜之毎於經史諸書中得一藥名一方
　　　　論必録以告遂集為此書尚書左丞蒲傳正
　　　　欲以執政恩例奏與一官拒而不受又稱元
　　　　祐間虚中為兒童時見慎㣲治其父風毒預
　　　　期某年月日再發緘方以俟臨期服之神驗
　　　　則慎㣲始末虚中述之甚明葢靖康以後内
　　　　府圖籍悉入於金故陳振孫未見此本不知
　　　　慎㣲何許人而晁公武所云三十二卷者殆
　　　　合目録計之亦未見政和所刻也然考趙與
　　　　旹賔退録則稱唐慎㣲蜀州晉原人世為醫
　　　　深於經方元祐間蜀帥李端伯招之居成都
　　　　嘗著証類備急本草三十二卷艾晟序其書
　　　　謂慎㣲不知何許人故為表出蜀州今為崇
　　　　慶府云云所序履貫小異豈虚中兒時見之
　　　　但知其寄籍歟大徳中所刻大觀本作三十
　　　　一卷與艾晟所言合泰和中所刻政和本則
　　　　以第三十一卷移於三十卷之前合為一卷
　　　　已非大觀之舊又有大定己酉麻革序及劉
　　　　祁跋並稱平陽張存恵増入㓂宗奭本草衍
　　　　義則益非慎㣲之舊然考大徳所刻大觀本
　　　　亦增入宗奭衍義與泰和本同葢元代重刻
　　　　又從金本録入也今以二本互校大徳本於
　　　　朱書墨葢(案原本毎條稱墨葢以下為慎㣲/所續其式如今刻工所稱之魚尾)
　　　　較為分明泰和本則多與條例不相應然刋
　　　　刻清整首末序跋完具則泰和本為勝今以
　　　　泰和著録大徳本則附見其名於此不别存
　　　　目焉乾隆　十　年　月恭校上
　　　　　　　總纂官(臣/)紀昀(臣/)陸錫熊(臣/)孫士毅
　　　　　　　　　　總　校　官(臣/)陸　費　墀
重修證類本草序
自古人俞穴鍼石之法不大傳而後世亦鮮有得其妙
者遂專用湯液丸粒理疾至於刳膓剖臆刮骨續筋之
神竒以為别術所得終非神農家事維聖哲審證以制
方因方而見藥故方家言盛行而神農之經不可一朝
而舍也其書大抵源於神農氏自神農氏而下名本草
者固非一家又有所謂唐本蜀本者迄於有宋政和間
天子留意生人乃命宏儒名醫詮定諸家之說為之圖
繪使人驗其草木根莖花實之微與夫玊石金土蟲魚
飛走之狀以辯其藥之真贗而易知為之類例使人别
其物産風氣之殊宜君臣佐使之異用甘辛鹹苦酸之
異味温凉寒熱緩急有毒無毒之不同而易見其書始
大備而加察焉行於中州者舊有解人龐氏本兵煙蕩
析之餘所存無㡬故人罕得恣窺今平陽張君魏卿惜
其寖遂湮墜乃命工刻梓實因龐氏本仍附以冦氏衍
義比之舊本益備而加察焉書成過余屬為序引余謂
人之所甚重者生也衛生之資所甚急者藥也藥之考
訂使無以乙亂丙誤用妄投之失者神農家書也開卷之
際指掌斯見政如止水鑑形洪鐘荅響顧安所逃遯其
形聲哉養老慈㓜之家固當家置一本况業醫者之流
乎然其論者自梁陶𨼆居唐宋以來諸人備矣余言其
贅乎世固有無用之學無益之書余特嘉張君愛物之
周用心之勤能為是大有益之書以暨羣生以圖永久
非若世之市兒販夫僥倖目前規規然専以利為也故
喜聞而樂道之君諱存恵字魏卿歳己酉孟秋朢日貽
溪麻革信之序
政和新修經史證類備用本草序
成周六典列醫師於天官聚毒藥以共醫事蓋雖治道
緒餘仁民愛物之意寓焉聖人有不能後也國朝闡神
農書康濟斯民嘉祐中兩命儒臣圖經補注訓義剖治
亦已詳矣而重熈累洽文物滋盛士之聞見益廣視前
世書猶可緝熈而賡續者蜀人唐慎微近以醫術稱因
本草舊經衍以證類醫方之外旁摭經史至仙經道書
下逮百家之說兼收並録其義明其理博覽之者可以
洞逹臣因侍燕閒親奉玊音以謂此書寔可垂濟廼詔
節使臣楊戩總工刋冩繼又命臣校正而潤色之臣仰
惟睿聖當天慈仁在宥誕振三墳躋民壽域肇設學校
俾革俗弊復詔天下進以竒方善術将為聖濟經以幸
天下萬世臣以匪才叨列是職兢臨淵谷而證類本草
誠為治病之總括又得以釐而正之榮幸深矣謹奉明
詔欽帥官聨朝夕講究刪繁緝紊務底厥理諸有援引
誤謬則㫁以經傳字畫鄙俚則正以字說餘或訛戾殽
互繕録之不當者又復隨筆刋正無慮數千遂完然為
成書凡六十餘萬言請目以政和新修經史證類備用
本草云政和六年九月一日提舉醫學曹孝忠謹序
欽定四庫全書
　證類本草卷一
　　　　　　　　　　　　宋　唐慎微　撰
　序例上(韓保昇云按藥有玉石草木蟲獸而/直云本草者爲諸藥中草類最多也)
　　　　嘉祐補注總敘
舊說本草經神農所作而不經見漢書藝文志亦無錄
焉平帝紀云元始五年舉天下通知方術本草者在所
爲駕一封軺傳遣詣京師樓䕶傅稱䕶少誦醫經本草
方術數十萬言本草之名葢見於此而英公李世勣等
注引班固敘黄帝内外經云本草石之寒温原疾病之
深淺此乃論經方之語而無本草之名惟梁七錄載神
農本草三卷推以為始斯為失矣或疑其間所載生出
郡縣有後漢地名者以爲似張仲景華佗輩所為是又
不然也淮南子云神農嘗百草之滋味一日而七十毒
由是醫方興焉葢上世未著文字師學相傳謂之本草
兩漢以來名醫益衆張機華佗輩始因古學附以新說
通為編述本草繇是見於經錄然舊經才三卷藥止三
百六十五種至梁陶𨼆居又進名醫别録亦三百六十
五種因而注釋分爲七卷唐顯慶中監門衛長史蘇恭
又摭其差謬表請刋定乃命司空英國公李世勣等與
恭叅考得失又增一百一十四種分門部類廣爲二十
卷世謂之唐本草國朝開寶中兩詔醫工劉翰道士馬
志等相與撰集又取醫家甞用有效者一百三十三種
而附益之仍命翰林學士盧多遜李昉王祐扈䝉等重
為刋定乃有詳定重定之目並鏤板摹行由此醫者用
藥遂知適從而僞蜀孟昶亦甞命其學士韓保昇等以
唐本圖經叅比為書稍或增廣世謂之蜀本草今亦傳
行是書自漢迄今甫千嵗其間三經譔著所增藥六百餘
種收採彌廣可謂大備而知醫者猶以為傳行既久後
來講求浸多參校近之所用頗亦漏略宜有纂錄以偹頥
生毆疾之用嘉祐二年八月有詔臣禹錫臣億臣頌臣
洞等再加校正臣等亦既被命遂更研覈竊謂前世醫
工原診用藥隨效輒記遂至增多槩見諸書浩博難究
雖屢加刪定而去取非一或本經已載而所述粗略或
俚俗甞用而大醫未聞嚮非因事詳著則遺㪚多矣乃
請因其疏語更為補注應諸家醫書藥譜所載物品功
用並從採掇惟名近迂僻類乎怪誕則所不取自餘經
史百家雖非方餌之急其間或有叅說藥驗較然可據
者亦麁收載務從該洽以副詔意凡名本草者非一家
今以開寶重定本為正其分布卷類經注雜糅間以朱
墨並從舊例不復釐改凡補注並據諸書所説其意義
與舊文相叅者則從刪削以避重複其舊已著見而意
有未完後書復言亦俱存之欲詳而易曉仍每條並以
朱書其端云臣等謹按其某書云某事其别立條者則
解於其末云見某書凡所引書以唐蜀二本草為先他
書則以所著先後為次第凡書舊名本草者今所引用
但著其所著人名曰某人惟唐蜀本則曰唐本云蜀本
云凡字朱墨之别所謂神農本經者以朱字名醫因神
農舊條而有增補者以墨字間於朱字餘所增者皆别
立條並以墨字凡陶𨼆居所進者謂之名醫别録並以
其注附於末凡顯慶所增者亦注其末曰唐本先附凡
開寶所增者亦注其末曰今附凡今所增補舊經未有
者於逐條後開列云新補凡藥舊分上中下三品今之
新補難於詳辯但以類附見如緑礬次於礬石山薑花
次於豆蔲扶栘次於水楊之類是也凡藥有功用本經
未見而舊注已曾引據今之所增但涉相類更不立條
並附本注之末曰續注如地衣附於垣衣燕覆附於通
草馬藻附於海藻之類是也凡舊注出於陶氏者曰陶
𨼆居云出於顯慶者曰唐本注出於開寶者曰今注其
開寶考據傳記者别曰今按今詳又按皆以朱字别於
其端凡藥名本經已見而功用未備今有所益者亦附
於本注之末凡藥有今世已甞用而諸書未見無所辯
證者如葫蘆巴海帯之類則請從太醫衆論叅議别立
為條曰新定舊藥九百八十三種新補八十二種附於
注者不預焉新定一十七種總新舊一千八十二條皆
隨類粗釋推以十五凡則補注之意可見矣舊者開寶
英公陶氏三序皆有義例所不可去仍載於首篇云
　新舊藥合一千八十二種
　　三百六十種神農本經
　　一百八十二種名醫别録
　　一百一十四種唐本先附
　　一百三十三種今附
　　一百九十四種有名未用
　　八十二種新補
　　一十七種新定
　　　　本草圖經序
昔神農甞百草之滋味以捄萬民之疾苦後世師祖由
是本草之學興焉漢魏以來名醫相繼傳其書者則有
呉普李當之藥録陶𨼆居蘇恭等注解國初兩詔近臣
總領上醫兼集諸家之説則有開寶重定本草其言藥
之良毒性之寒温味之甘苦可謂備且詳矣然而五方
物産風氣異宜名類既多贗僞難别以虺牀當蘼蕪以
薺苨亂人參古人猶且患之况今醫師所用皆出於市
賈市賈所得葢自山野之人隨時採獲無復究其所從
來以此為療欲其中病不亦逺乎昔唐永徽中刪定本
草之外復有圖經相輔而行圖以載其形色經以釋其
同異而明皇御製又有天寶單方藥圖皆所以敘物真
濫使人易知原診處方有所依據二書失傳且久散落
殆盡雖鴻都祕府亦無其本天寶方書但存一卷類例
粗見本末可尋冝乎聖君哲輔留意於蒐輯也先是詔
命儒臣重校神農本草等凡八書光祿卿直祕閣臣禹
錫尚書祠部郎中祕閣校理臣億太常博士集賢校理
臣頌殿中丞臣檢光祿寺丞臣保衡相次被選仍領醫
官秦宗古朱有章等編繹累年既而補注本草成書奏
御又詔天下郡縣圖上所産藥本用永徽故事重命編
述臣禹錫以謂考正羣書資衆見則其功易就論著文
字出異手則其體不一今天下所上繪事十名其解説
物類皆據世醫之所聞見事有詳略言多鄙俚向非專
一整此縁飾以文則前後不倫披尋難曉乃以臣頌向
甞刻意此書於是建言奏請俾專撰述臣頌既被㫖則
裒集衆説類聚詮次粗有條目其間玉石金土之名草
木蟲魚之别有一物而雜出諸郡者有同名而形類全
别者則叅用古今之說互相發明其荄梗之細大華實
之榮落雖與舊説相戾並兼有之崖略不備則稍援舊
注以成文意注又不足乃更旁引經史及方書小説以
條悉其本原若陸英為蒴藋花則據爾雅之訓以言之
諸香本同則用嶺表録異以證之類是也生出郡縣則
以本經為先今時所宜次之若莵絲生於朝鮮今則出
於寃句奚獨生於少室今乃來自三蜀之類是也收採
時月有不同者亦兩存其説若赤箭本經但著採根今
乃并取莖苖之類是也生扵外夷者則據今傳聞或用
書傳所載若玉屑玉泉今人但云玉出於于闐不䆒所
得之因乃用平居誨行程記為質之類是也藥有上中
下品皆用本經為次第其性類相近而人未的識或出
於逺方莫能形似者但扵前條附之若溲疏附於枸杞
琥珀附於茯苓之類是也又古方書所載簡而要者昔
人已述其明驗今世亦常用之及今諸郡醫工所陳經
效之藥皆并載其方用天寶之例也自餘書傳所無今
醫又不能解則不敢以臆説淺見傅會其文故但闕而
不録又有今醫所用而舊經不載者並以類次系於末
卷曰本經外類其間功用尤著與舊名附近者則次於
逐條載之若通脱次於木通石蛇次於石蠏之類是也
總二十卷目録一卷撰次甫就將備親覽㳟惟主上以
至仁厚德函養生類一物失所則為之惻然且謂札瘥
薦臻四時代有救恤之惠無先醫術蚤嵗屢敕近臣讎
校岐黄内經重定鍼艾俞穴或範金揭石或縷板聯編
憫南方蠱惑之妖扵是作慶厯善救方以賜之思下民
資用之闕於是作簡要濟衆方以示之今復廣藥譜之
未備圖地産之所宜物色萬殊指掌斯見將使合和者得
十全之效飲餌者無未達之疑納斯民於壽康召和氣
於穹壤太平之致茲有助焉臣學不該通職預編述仰
奉宸㫖深愧寡聞嘉祐六年九月日朝奉郎太常博士
充集賢校理新差知頴州軍州兼管内勸農及管句開治
溝洫河道事騎都尉借紫臣蘇頌謹上
　　　　開寶重定序
三墳之書神農預其一百藥既辯本草存其録舊經三
卷世所流傳名醫别録互為編纂至梁貞白先生陶景
乃以别録叅其本經朱墨雜書時謂明白而又考彼功
用為之注釋列為七卷南國行焉逮乎有唐别加叅校
增藥餘八百味添注為二十一卷本經漏功則補之陶
氏誤説則證之然而載厯年祀又踰四百朱字墨字無
本得同舊注新注其文互闕非聖主撫大同之運永無
疆之休其何以改而正之哉乃命盡考傳誤刋為定本
類例非允從而革焉至如筆頭灰兎毫也而在草部今
移附兎頭骨之下半天河地漿皆水也亦在草部今移
附土石類之間敗皷皮移附於獸皮胡桐淚改從扵木
類紫鑛亦木也自玉石品而取焉伏翼實禽也由蟲魚
部而移焉橘柚附於果實食鹽附於光鹽生薑乾薑同
歸一説至於雞腸蘩蔞陸英蒴藋以類相似從而附之
仍採陳藏器拾遺李含光音義或討源於别本或傳效
於醫家叅而較之辯其臧否至如突屈白舊説灰類今
是本根天麻根解似赤箭今又全異去非取是時立新
條自餘刋正不可悉數下採衆議定為印板乃以白字
為神農所説墨字為名醫所傳唐附今附各加顯注詳
其解釋審其形性證謬誤而辯之者署為今注考文記
而述之者又為今按義既刋定理亦詳明今以新舊藥
合九百八十三種并目録二十一卷廣頒天下傳而行
焉
　　　　唐本序(禮部郎中/孔志約撰)
葢聞天地之大德曰生運陰陽以播物含靈之所保曰
命資亭育以盡年蟄穴棲巢感物之情葢寡範金揉木
逐欲之道方滋而五味或爽時昧甘辛之節六氣斯沴
易愆寒燠之宜中外交侵形神分戰飲食伺釁成腸胃
之眚風濕候隙搆手足之灾機(當作/㡬)纏膚腠莫知救止
漸固膏肓期於夭折暨炎暉紀物識藥石之功雲瑞名
官窮診候之術草木咸得其性鬼神無所遁情刳麝剸
犀驅洩邪惡飛丹煉石引納清和大庇蒼生普濟黔首
功侔造化恩邁裁成日用不知於今是頼歧和彭緩騰
絶軌於前李華張呉振英聲於後昔秦政煨燔茲經不
預永嘉喪亂斯道尚存梁陶景雅好攝生研精藥術以
為本草經者神農之所作不刋之書也惜其年代浸逺
簡編殘蠧與桐雷衆記頗或蹖駮興言撰緝勒成一家
亦以琱琢經方潤色醫業然而時鍾鼎峙聞見闕於殊
方事非僉議詮釋拘於獨學至如重建平之防巳棄槐
里之半夏秋採榆仁冬收雲實謬梁米之黄白混荆子
之牡蔓異蘩蔞於雞腸合由䟦於鳶尾防葵狼毒妄曰
同根鉤吻黄精引為連類鉛錫莫辯橙柚不分凡此比
例葢亦多矣自時厥後以迄於今雖方技分鑣名醫繼
軌更相祖述罕能釐正乃復採杜衡於及已求忍冬於
絡石捨陟釐而取莂藤退飛亷而用焉薊承疑行妄曾
無有覺疾瘵多殆良深慨歎既而朝議郎行右監門府
長史騎都尉臣蘇恭摭陶氏之乖違辯俗用之純紊遂
表請修定深副聖懷乃詔大尉揚州都督監修國史上
柱國趙國公臣无忌太中大夫行尚藥奉御臣許孝崇
等二十二人與蘇恭詳撰竊以動植形生因方舛性春
秋節變感氣殊功離其本土則質同而效異乖於採摘
乃物是而時非名實既爽寒温多謬用之凡庶其欺已
甚施之君父逆莫大焉於是上稟神規下詢衆議普頒
天下營求藥物羽毛鱗介無逺不臻根莖花實有名咸
萃遂乃詳探祕要博綜方術本經雖闕有驗必書别録
雖存無稽必正考其同異擇其去取鉛翰昭章定羣言
之得失丹青綺燠備庶物之形容撰本草并圖經目録
等凡成五十四卷(臣禹錫等謹按蜀本草序作五十三/卷及唐英公進本草表云勒成本草)
(二十卷目録一卷藥圖二十五卷圖經七卷凡五十三/卷又英公序云撰本草并圖經目録等凡成五十三卷)
(據此三者合作五十三卷又據李含光本草音義云正/經二十卷目録一卷又别立圖二十五卷目録一卷圖)
(經七卷凡五十四卷/二説不同今並注之)庶以網羅今古開滌耳目盡醫方
之妙極拯生靈之性命傳萬祀而無昧懸百王而不朽
　　　　梁陶𨼆居序
𨼆居先生在乎茅山巖嶺之上以吐納餘暇頗遊意方
技覽本草藥性以為盡聖人之心故撰而論之舊説皆
稱神農本經余以為信然昔神農氏之王天下也畫八
卦以通鬼神之情造耕種以省殺生之弊宣藥療疾以
拯夭傷之命此三道者厯衆聖而滋彰文王孔子彖象
繇辭幽賛人天后稷伊尹播厥百穀惠被羣生岐黄彭
扁振揚輔𨗳恩流含氣並嵗踰三千民到於今頼之但
軒轅以前文字未傳如六爻指埀畫象稼穡即事成迹
至於藥性所主當以記識相因不爾何由得聞至於桐
雷乃著在於編簡此書應與素問同類但後人多更修
飾之爾秦皇所焚醫方卜術不預故猶得全録而遭漢
獻遷徙晉懷奔迸文籍焚靡(臣禹錫等謹按/蜀夲作􁁜音糜)千不遺一
今之所存有此四卷(臣禹錫等謹按唐本亦作四卷韓/保昇又云神農本草上中下并序)
(録合四卷今按四字當作三傳冩之誤也何則按梁七/録云神農本草三卷又據今本經陶序後朱書云本草)
(經卷上卷中卷下卷上注云序藥性之源本論病名之/形診卷中云玉石草木三品卷下云蟲獸果菜米食三)
(品即不云三卷外别有序録明如韓保昇所/云又據誤本妄生曲説今當從三卷為正)是其本經
所出郡縣乃後漢時制疑仲景元化等所記又有桐君
採藥録説其花葉形色藥對四卷論其佐使相須魏晉
已來呉普(臣禹錫等謹按蜀本注云普廣/陵人也華佗弟子撰本草一卷)李當之(臣禹/錫等)
(謹按蜀本注云華佗弟子/修神農本經而世少行用)等更復損益或五百九十五
或四百四十一或三百一十九或三品混糅冷熱舛錯
草石不分蟲獸無辯且所主治互有得失醫家不能備
見則識智有淺深今輒苞綜諸經研括煩省以神農本
經三品合三百六十五為主又進名醫别品亦三百六
十五合七百三十種精麄皆取無復遺落分别科條區
畛(音/軫)物類兼注詔(音/明)時用土地所出及仙經道術所須
并此序録合為七卷雖未足追踵前良葢亦一家撰製
吾去世之後可貽諸知音爾
　　　本草經卷上(序藥性之源本論病名之/形診題記品録詳覽施用)
　　　本草經卷中(玉石草/木三品)
　　　本草經卷下(蟲獸果菜米食三/品有名未用三品)
右三卷其中下二卷藥合七百三十種各别有目録並
朱墨雜書并子注今大書分為七卷(唐本注漢書藝文/志有黄帝内外經)
(班固論云經方者本草石之寒温原疾病之深淺乃班/固論經方之語而無本草之名惟梁七録自神農本草)
(三卷陶據此以别録加之為七卷序云三品混糅冷熱/外錯草石不分蟲獸無辯豈使草木同品蟲獸共條披)
(覽既難圖繪非易今以序為一卷例為一卷玉石三品/為三卷草三品為六卷木三品為三卷禽獸為二卷蟲)
(魚為一卷果為一卷菜為一卷米穀為一卷有名未用/為一卷合二十卷其十八卷中藥合八百五十種二百)
(六十一種木經一百八十一種别録一百/一十五種新附一百九十三種有名未用)
上藥一百二十種為君主養命以應天無毒多服久服
不傷人欲輕身益氣不老延年者本上經
中藥一百二十種為臣主養性以應人無毒有毒斟酌
其宜欲遏病補虛羸者本中經
下藥一百二十五種為佐使主治病以應地多毒不可
久服欲除寒熱邪氣破積聚愈疾者本下經
三品合三百六十五種法三百六十五度一度應一日
以成一嵗倍其數合七百三十名也(臣禹錫等謹按本/草例神農本經以)
(朱書名醫别錄以墨書神農本經藥三百六十五種今此/言倍其數合七百三十名是併名醫别錄副品而言也)
(則此一節别録之文也當作墨書矣葢傳冩浸久朱墨/錯亂之所致耳遂令後世覽之者捃摭此類以謂非神)
(農之書乃後人附記/之文者率以此故也)
右本説如此今按上品藥性亦皆能遣疾但其勢力和
厚不為倉卒之效然而嵗月常服必獲大益病既愈矣
命亦兼申天道仁育故云應天一百二十種者當謂寅
夘辰巳之月法萬物生榮時也
中品藥性療病之辭漸深輕身之説稍薄於服之者袪
患當速而延齡為緩人懷性情故云應人一百二十種
者當謂午未申酉之月法萬物成熟時也
下品藥性專主攻擊毒烈之氣傾損中和不可常服疾
愈即止地體收殺故云應地一百三十五種者當謂戌
亥子丑之月法萬物枯藏時也兼以閏之盈數加之凡
合和之體不必偏用之自隨人患參而共行但君臣配
隸依後所説若單服之者所不論爾
藥有君臣佐使以相宣攝合和宜用一君二臣三使五
佐又可一君三臣九佐使也
右本説如此今按用藥猶如立人之制若多君少臣多
臣少佐則氣力不周而檢仙經世俗諸方亦不必皆爾
大抵養命之藥則多君養性之藥則多臣療病之藥則
多佐猶依本性所主而兼復斟酌詳用此者益當為善
又恐上品君中復各有貴賤譬如列國諸侯雖並得稱
制而猶歸宗周臣佐之中亦當如此所以門冬逺志别
有君臣甘草國老大黃將軍明其優劣皆不同秩自非
農岐之徒孰敢詮正正應領略輕重為其分劑也
藥有陰陽配合(臣禹錫等謹按蜀本注云凡天地萬物/皆有陰陽大小各冇色類尋究其理並)
(有法象故毛羽之類皆生於陽而屬於陰鱗介之類皆/生於陰而屬於陽所以空青法木故色青而主肝丹砂)
(法火故色赤而主心雲母法金故色白而主肺雌黄法/土故色黄而主脾磁石法水故色黒而主腎餘皆以此)
(推之例/可知也)子母兄弟(臣禹錫等謹按蜀本注云若榆/皮為母厚朴為子之類是也)根莖
花實草石骨肉有單行者有相須者有相使者有相畏者
有相惡者有相反者有相殺者凡此七情合和視之當用相須
相使者良勿用相惡相反者若有毒宜制可用相畏相殺者不爾
勿用合也(臣禹錫等謹按蜀本注云凡三百六十五種/有單行者七十一種相須者十二種相使者)
(九十種相畏者七十八種相惡者六十種相反者/十八種相殺者三十六種凡此七情合和視之)
右本説如此今按其主療雖同而性理不和更以成患今檢
舊方用藥亦有相惡相反者服之乃不為害或能有制持之
者猶如宼賈輔漢程周佐呉大體既正不得以私情為害雖
爾恐不如不用今仙方甘草丸有防已細辛俗方玉石散用栝
樓乾薑略舉大體如此其餘復有數十條别注在後半夏有
毒用之必須生薑此是取其所畏以相制爾其相須相使者
不必同類猶如和羮調食魚肉葱䜴各有所宜共相宣發也
藥有酸鹹甘苦辛五味又有寒熱温凉四氣及有毒無毒陰
乾暴乾採造時月生熟土地所出真僞陳新並各有法
右本説如此又有分劑秤兩輕重多少皆須甄别若用得其
平與病相會入口必愈身安夀延若冷熱乖衷真假非
類分兩違舛湯丸失度當差反劇以至殞命醫者意也古之
所謂良醫者葢善以意量得其節也諺云俗無良醫枉死者
半拙醫療病不如不療喻如宰夫以鱓(音/善)鼈為蓴羮食之更
足成病豈充饑之可望乎故仲景云如此死者愚醫殺之也
藥性有宜丸者宜散者宜水煮者宜酒漬宜膏煎者亦有一
物兼宜者亦有不可入湯酒者並隨藥性不得違越
右本説如此又按病有宜服丸服散者服湯服酒者服
膏煎者亦兼參用察病之源以為其制也
欲療病先察其源先候病機五臟未虛六腑未竭血脉未亂精神未散
服藥必活若病已成可得半愈病勢已過命将難全
右本説如此按今自非明醫聽聲察色至乎診脉孰能知未病之病乎且
未病之人亦無肯自療故桓侯怠於皮膚之微以致骨髓之痼今非但識
悟之為難亦乃信受之弗易倉公有言曰病不肯服藥一死也信巫不信
醫二死也輕身薄命不能將慎三死也夫病之所由來雖多端而皆闗於邪
邪者不正之因謂非人身之常理風寒暑濕饑飽勞逸皆各是邪非獨鬼氣
疫癘者矣人生氣中如魚在水水濁則魚病氣昏則人病邪氣之傷人最為深
重經絡既受此氣傳入臟腑隨其虚實冷熱結以成病病又相生故流變遂廣
精神者本宅身以為用身既受邪精神亦亂矣則鬼靈斯入鬼力漸強神守
稍弱豈得不致於死乎古人譬之植楊斯理當矣但病亦别有先從鬼神來
者則宜以祈禱祛之雖曰可祛猶因藥療致愈昔李子豫有赤丸之例是
也其藥療無益者是則不可祛晉景公膏盲之例是也大都鬼神之害則多
端疾病之源惟一種盖有輕重者爾真誥中有言曰常不能慎事上者自致
百痾之本而怨咎於神靈乎當風臥濕反責佗人於失覆皆癡人也夫慎
事上者謂舉動之事必皆慎思若飲食恣情隂陽不節最為百痾之本致
使虚損内起風濕外侵所以共成其害如此者豈得闗於神明乎惟當勤於藥術療理爾
若用毒藥療病先起如黍粟病去即止不去倍之不去十之取去為度
右本説如此按今藥中單行一兩種有毒物只如巴豆甘遂之輩不可便令至劑
爾如經所言一物一毒服一丸如細麻二物一毒服二丸如大麻三物一毒服三丸如
胡豆四物一毒服四丸如小豆五物一毒服五丸如大豆六物一毒服六丸如梧子
從此至十皆如梧子以數為丸而毒中又有輕重且如狼毒鈎吻豈同
附子芫花輩邪凡此之類皆須量宜(臣禹錫等謹按唐本舊云三物一/毒服三丸如小豆四物一毒服四)
(丸如大豆五物一毒服五丸如兎屎注云謹按兎屎大於梧子等/差不類今以胡豆替小豆小豆替大豆大豆替兎屎以為折衷)
療寒以熱藥療熱以寒藥飲食不消以吐下藥鬼疰蠱毒以毒
藥癰腫瘡瘤以瘡藥風濕以風濕藥各随其所宜
右本説如此又按藥性一物兼主十餘病者取其偏長為本復
應觀人之虚實補瀉男女老㓜苦藥榮悴鄉壤風俗並各不
同禇澄療寡婦尼僧異乎妻妾此是達其性懷之所致也
病在胸膈以上者先食後服藥病在心腹以下者先服藥而後食
病在四肢血脉者宜空腹而在旦病在骨髓者宜飽滿而在夜
右本説如此按其非但藥性之多方其節適早晩復須條理今
方家所云先食後食盖此義也又有須酒服者飲服者冷服者暖服
者服湯則有疎有數煮湯則有生有熟各有法用並宜審詳爾
夫大病之主有中風傷寒寒熱温瘧中惡霍亂大腹水腫腸澼下痢大小
便不通賁㹠上氣欬逆嘔吐黄疸消渇留飲癖食堅積癥瘕驚邪癲
癎鬼疰喉痺齒痛耳聾目盲金瘡踒(爲臥/切)折癰腫惡瘡痔瘻癭
瘤男子五勞七傷虚乏羸瘦女子帶下崩中血閉隂蝕蟲蛇
蠱毒所傷此大略宗兆其間變動枝葉各宜依端緒以取
之
右本説如此按今藥之所主止説病之一名假令中風
乃有數十種傷寒證候亦有二十餘條更復就中求其
類例大體歸其始終以本性為根宗然後配合證以合
藥爾病之變狀不可一概言之所以醫方千卷猶未盡
其理春秋以前及和緩之書蔑聞而道經略載扁鵲數
法其用藥猶本草家意至漢淳于意及華佗等方今時
有存者亦皆條理藥性惟張仲景一部最為衆方之
祖又悉依本草但其善診脈明氣候以意消息之爾
至於刳腸剖臆刮骨續筋之法乃别術所得非神農
家事自晉代以來有張苖宫泰劉徳史脱靳邵趙
泉李子豫等一代良醫其貴勝阮徳如張茂
先輩逸民皇甫士安及江左葛洪蔡謨商仲
堪諸名人等并研精藥術宋有羊欣元徽胡
洽秦承祖齊有尚書禇澄徐文伯嗣伯羣從兄弟療
病亦十愈其八九凡此諸人各有撰用方觀其指趣
莫非本草者乎或時用别藥亦循其性度非相踰越范汪
方百餘卷及葛洪肘後其中有細碎單行經用者或田舍
試騐之法或殊域異識之術如藕皮散血起自庖人牽
牛逐水近出野老麵店蒜虀乃是下蛇之藥路邊地崧而
為金瘡所祕此葢天地間物莫不為天地間用觸遇則㑹非其主
對矣顔光祿亦云詮三品藥性以本草為主道經仙方服食
斷榖延年却老乃至飛丹鍊石之奇雲騰羽化之妙莫不
以藥道為先用藥之理一同木草但制御之途小異世法猶
如梁肉主於濟命華夷禽獸皆共仰資其為主理即同其
為性靈則異爾大畧所用不多逺至二十餘物或單行數
種便致大益是其服食嵗月深積即本草所云久服之效不
如俗人微覺便止故能臻其所極以致遐齡豈但充體愈疾而
已哉今庸醫處療皆耻看本草或倚約舊方或聞人傳説或遇
其所憶便攬筆疏之俄然戴面以此表竒其畏惡相反故自寡
昧而藥類逺僻分兩參差亦不以為疑脫或偶爾值差則自信
方驗若旬月未瘳則言病源深結了不反求諸已詳思得失虛
搆聲稱多納金帛非惟在顯宜責固將居幽貽譴矣其五經
四部軍國禮服若詳用乖越者猶可矣止於事迹非宜爾至於
湯藥一物有謬便性命及之千乘之君百金之長何不深思戒
慎邪昔許太子侍藥不甞招弑君之惡季孫饋藥仲尼有
未達之辭知其藥性之不可輕信也晉時有一才人欲刋正周易
及諸藥方先與祖訥共論祖云辯釋經典縱有異同不足以
傷風敎至於湯藥小小不達便致壽夭所由則後人受弊
不少何可輕以裁斷祖之此言可為仁識足為龜鏡矣按論語
云人而無恒不可以作巫醫明此二法不可以權飾妄造所
以醫不三世不服其藥九折臂者乃成良醫葢謂學功須深
故也復患今之承籍者多恃衒名價亦不能精心研習實為可
惜虛傳聲美聞風競往自有新學該明而名稱未播貴勝以
為始習多不信用委命虛名諒可惜也京邑諸人皆尚聲譽
不取實事余祖世已來務構方藥本有范汪方一部斟酌
詳用多獲其效内䕶家門傍及親族其有虛心告請者不限貴
賤皆摩踵救之凡所救活數百千人自余投纓宅嶺猶不忘
此日夜翫味常覺欣欣今有撰方三卷并效驗方五卷又
補葛氏肘後方三卷葢欲承嗣善業令諸子姪不敢失墜
可以輔身濟物者也
今按諸藥採造之法既並用見成非能自採不復具論
其事惟合藥須解節度例之如左
按諸藥所生皆的有境界秦漢已前當言列國今郡縣之名
後人所改爾江東已來小小雜藥多出近道氣力性理不及本
邦假令荆益不通則全用厯陽當歸錢塘三建豈得相似所
以療病不及往人亦當縁此也屬藥及此藥雖有去來亦非復
精者且市人不解藥性惟問形飾上黨人參世不復售華陰
細辛棄之如芥且各隨俗相競不能多備諸方故往往遺漏今
之所存二百許種爾衆醫都不識藥惟市人又不辨究但
委採送之家採送之家傳習造作真僞好惡並皆莫測所
以鍾乳醋煮令白細辛水漬使直黄耆蜜蒸為甜當歸酒洒取
潤螵蛸膠著桑枝蜈蚣朱足令赤諸有此等皆非事實俗用
既久轉以成法非復可改末如之何又依方分藥不量剥除只
如逺志牡丹纔不收半地黄門冬三分耗一凡去皮除心之屬
分兩皆不復相應病家惟依此用不知更秤取足又王公貴勝
合藥之日悉付羣下其中好藥貴石無不竊換乃有紫石英
丹砂吞出洗取一片動經十數過賣諸有此例巧僞百端雖復
監檢終不能覺以此療病固難即效如斯並是藥家之盈虛
不得咎醫人之淺拙也
凡採藥時月皆是建寅嵗首則從漢太初後所記也其根物
多以二月八月採者謂春初津潤始萌未衝枝葉勢力淳濃
故也至秋枝葉乾枯津潤歸流於下今即事驗之春寧宜早
秋寧宜晚華實莖葉乃各隨其成熟爾嵗月亦有早晏不
必都依本文也經説陰乾者謂就六甲隂中乾之又依遁甲法
甲子旬陰中在癸酉以藥署酉地也實謂不必然正是不露
日暴於陰影處乾之爾所以有云暴乾故也若辛可兩用益當
為善(今按本草採藥陰乾者皆多惡至如鹿茸經稱陰/乾皆悉爛令壞今火乾易得且良草木根苗陰之)
(皆惡九月以前採者悉宜日/乾十月以後採者陰乾乃好)古秤惟有銖兩而無分名今
則以十黍為一銖六銖為一分四分成一兩十六兩為一斤雖
有子穀秬黍之制從來均之已久正爾依此用之(臣禹錫等謹/按唐本又云)
(但古秤皆複今南秤是也晉秤始後漢末已來分一斤/為二斤一兩為二兩耳金銀絲綿並與藥同無輕重矣)
(古方唯有仲景而已􁂮今秤若用古秤作/湯則水為殊少故知非複秤悉用今者耳)今方家所云等分者
非分兩之分謂諸藥斤兩多少皆同爾先視病之大小輕重所
須乃以意裁之凡此類皆是丸散丸散竟依節度用之湯酒之中無等分也
凡散藥有云刀圭者十分方寸匕之一准如梧桐子大也方寸匕
者作匕正方一寸抄散取不落為度錢五匕者今五銖錢
邊五字者以抄之亦令不落為度一撮者四刀圭也十撮
為一勺十勺為一合以藥升分之者謂藥有虛實輕重
不得用斤兩則以升平之藥升方作上徑一寸下徑六分深入
分内散藥勿按抑之正爾微動令平調爾今人分藥不復用
此凡丸藥有云如細麻者即胡麻也不必扁扁但令較略大小
相稱爾如黍粟亦然以十六黍為一大豆也如大麻子者准三
細麻也如胡豆者即今青班豆是也以二大麻准之如小豆者今
赤小豆也粒有大小以三大麻子准之如大豆者以二
小豆准之如梧子者以二大豆准之一方寸匕散蜜
和得如梧子准十丸為度如弹丸及雞子黄者以十梧
子准之(唐本注云方寸匕散為丸如梧子得十六丸如/弹丸一枚若雞子黄者准四十丸今弹丸同雞)
(子黄此/其不等)
凡湯酒膏藥舊方皆云㕮(方汝/切)咀(子與/切)者謂秤畢擣之
如大豆又使吹去細末此於事殊不允當藥有易碎難
碎多末少末秤兩則不復均平今皆細切之較略令如㕮咀
者乃得無末而又片粒調和也(唐本注云㕮咀正謂商/量斟酌之舊解如此理)
(或然耳臣禹錫等看詳㕮咀即/上文細切之義非商量斟酌也)
凡丸㪚藥亦先切細暴燥乃擣之有各擣者有合擣者
並隨方所言其潤濕藥如天門冬乾地黄輩皆先切暴
獨擣令偏碎更出細擘暴乾若逢陰雨亦以火烘(火工/切)
之旣燥少停冷乃擣之
凡濕藥燥皆大耗當先增分兩須得屑乃秤之為正其
湯酒中不須如此也
凡篩丸藥用重宻絹令細於蜜丸易熟若篩㪚草藥用
輕疎絹於酒中服即不泥其石藥亦用細絹篩令如丸
者
凡篩丸散藥畢皆更合於臼中以杵擣之數百過視其
色理和同為佳也
凡湯酒膏中用諸石皆細擣之如粟米亦可以葛布篩
令調並以新綿别裹内中其雄黄朱砂輩細末如粉
凡煮湯欲微火令小沸其水數依方多少大略二十兩
藥用水一斗煮去四升以此為准然則利湯欲生少水
而多取汁補湯欲熟多水而少取汁好詳視之不得令
水多少用新布兩人以尺木絞之證去垽(魚靳/切)濁紙覆
令宻温湯勿令鐡器中有水氣於熟湯上煮令煖亦好
服湯寧令小沸熱易下冷則嘔湧
凡云分再服三服者要令勢力相及幷視人之强羸病
之輕重以為進退增减之不必悉依方說也
凡漬藥酒皆須細切生絹袋盛之乃入酒密封隨寒暑日數視其濃
烈便可漉出不必待至酒盡也滓可暴燥微𢷬更漬飲之亦可散服
凡建中腎瀝諸補湯滓合兩劑加水煑竭飲之亦敵一劑
新藥貧人可當依此用皆應先暴令燥
凡合膏初以苦酒漬令淹浹不用多汁密覆勿洩云晬(但對/切)時
者周時也從今旦至明旦亦有止一宿者煮膏當三上三下以
洩其熱勢令藥味得出上之使市市沸乃下之使沸静良久乃止
寜欲小小生其中有薤白者以兩頭微焦黄為候有白芷附子者亦令小黄
色為度猪肪皆勿令經水臘月者彌佳絞膏亦以新布絞之若是
可服之膏膏滓亦可酒煮飲之可摩之膏膏滓則宜以
傳病上此葢欲兼盡其藥力故也凡膏中有雄黄硃砂
輩皆别擣細研如麵須絞膏畢乃投中以物疾攪至於
凝强勿使沉聚在下不調也有水銀者於凝膏中研令
消散胡粉亦爾
凡湯酒中用大黄不須細剉作湯者先以水浸令淹浹
宻覆一宿明旦煮湯臨熟乃内湯中又煮兩三沸便絞
出則勢力猛易得快利丸散中用大黄舊皆蒸之今不
須爾
凡湯中用麻黄皆先别煮兩三沸掠去其沫更益水如
本數乃内餘藥不爾令人煩麻黄皆折去節令理通寸
剉之小草瞿麥五分剉之細辛白前三分剉之丸散膏
中則細剉也
凡湯中用完物皆擘破乾棗梔子括摟之類是也用細
核物亦打破山茱茰五味子蕤核决明子之類是也細
花子物正爾完用之旋復花菊花地膚子葵子之類是
也米麥豆輩亦完用之諸蟲先微炙之惟螵蛸當中破
炙之生薑射干皆薄切之芒硝飴糖阿膠皆須絞湯畢
内汁中更上火兩三沸烊盡乃服之
凡用麥門冬皆微潤抽去心杏仁桃仁湯柔撻去皮巴
豆打破剥去皮刮去心不爾令人悶石韋刮去毛辛夷
去毛及心鬼箭削取羽皮藜蘆剔取根微炙枳實去其
瓤亦炙之椒去實於鐺中微熬令汗出則有勢力礬石
於瓦上若鐡物中熬令沸汁盡即止礬石皆以黄土泥
苞使燥燒之半日令熟而解㪚犀角羚羊角皆鎊刮作
屑諸齒骨並炙擣碎之皂莢去皮子炙之
凡湯并丸㪚用天雄附子烏頭烏喙側子皆煻灰中炮
令微圻削去黒皮乃秤之惟薑附湯及膏酒中生用亦
削皮乃秤之直理破作七八片隨其大小但削除外黒
尖處令盡
凡湯酒丸散膏中用半夏皆且完用熱湯洗去上滑以
手挼之皮釋隨剥去更復易湯洗令滑盡不爾㦸人咽
喉舊方云二十許過今六七過便足亦可煮之一兩沸
一易水如此三四過仍按洗畢便暴乾隨其大小破為
細片乃秤之以入湯若膏酒丸散皆須暴燥乃秤之
凡丸㪚用阿膠皆先炙使通體沸起燥乃可擣有不沸
處更炙之
凡丸中用蠟皆烊投少蜜中攪調以和藥若用熟艾先
細擘合諸藥擣令㪚不可篩者别擣内散中和之
凡用蜜皆先火煎掠去其抹令色微黄則丸經久不壞
掠之多少隨蜜精麄
凡丸散用巴豆去皮心膜杏仁桃仁葶藶胡麻諸有膏
􁱀藥皆先熬黄黒别擣令如膏指㩢(莫結/切)視泯泯爾乃
以向成散稍稍下臼中合研令消散仍復都以輕疎絹
篩度之須盡又内臼中依法擣數百杵也湯膏中用亦
有熬之者雖生並擣破之
凡用桂心厚朴杜仲秦皮木蘭之輩皆削去上虛軟甲
錯處取裏有味者秤之茯苓豬苓削除黒皮牡丹巴㦸
天逺志野葛等皆搥破去心紫苑洗去土皆畢乃秤之
薤白葱白除青令盡莽草石南茵芋澤蘭皆取葉及嫩
莖去大枝鬼臼黄連皆除根毛蜀椒去閉口者及目熬
之
凡狼毒枳實橘皮半夏麻黄呉茱茰皆欲得陳久者良
其餘須精新也
凡方云巴豆若干枚者粒有大小當先去心皮乃秤之
以一分准十六枚附子烏頭若干枚者去皮畢以半兩
准一枚枳實若干枚者去穰畢以一分准二枚橘皮一
分准三枚棗有大小三枚准一兩云乾薑一累者以重
一兩為正
凡方云半夏一升者洗畢秤五兩為正蜀椒一升者三
兩為正呉茱茰一升者五兩為正莵絲子一升九兩為
正菴䕡子一升四兩為正蛇牀子一升三兩半為正地膚
子一升四兩為正此其不同也云某子一升者其子各
有虛實輕重不可通以秤准昔取平升為正
凡方云用桂一尺者削去皮畢重半兩為正甘草一尺
者重二兩為正云某草一束者以重三兩為正云一把
者重二兩為正云蜜一斤者有七合豬膏一斤者有一
升二合也
　　　右合藥分劑料理法則
　　　　臣禹鍚等謹按徐之才藥對孫思邈千金方陳
　　　　藏器本草拾遺序例如後
夫衆病積聚皆起於虛也虛生百病積者五臟之所積
聚者六腑之所聚如斯等疾多從舊方不假增損虛而
勞者其弊萬端宜應隨病增减古之為善醫者皆自採
藥審其體性所主取其時節早晚早則藥勢未成晩則
盛勢已欺今之為醫不自採藥且不按節氣早晚又不
知冷熱消息分兩多少徒有療病之名永無必愈之效
此實浮惑聊復審其冷熱記增損之主爾虛勞而頭痛
復熱加枸杞萎蕤虛而欲吐加人參虛而不安亦加人
參虛而多夢紛紜加龍骨虛而多熱加地黄牡蠣地膚
子甘草虛而冷加當歸芎藭乾薑虛而損加鍾乳棘刺
蓯蓉巴㦸天虛而大熱加黄芩天門冬虛而多忘加茯
神逺志虛而驚悸不安加龍齒沙參紫石英小草若冷
則用紫石英小草若客熱即用沙參龍齒不冷不熱皆
用之虛而口乾加麥門冬知母虛而吸吸加胡麻覆盆
子栢子仁虛而多氣兼微欬加五味子大棗虛而身强
腰中不利加磁石杜仲虛而多冷加桂心吳茱茰附子
烏頭虛而勞小便赤加黄芩虛而客熱加地骨皮白水
黄耆(白水/地名)虛而冷用隴西黄耆虛而痰復有氣用生薑
半夏枳實虛而小腸利加桑螵蛸龍骨雞䏶胵虛而小
腸不利加茯苓澤㵼虛而損溺白加厚朴諸藥無有一
一厯而用之但據體性冷熱的相主對聊敘增損之一
隅夫處方者宜准此
凡諸藥子仁皆去皮尖及雙仁者仍切之
凡烏梅皆去核入丸散熬之大棗擘去核
凡用麥糵麴大豆黄卷澤蘭蕪荑殭蠶乾漆蜂房皆微
炒凡湯中用麝香犀角鹿角羚羊角牛黄蒲黄丹砂須
熟末如粉臨服内湯中攪令調和服之
凡茯苓芍藥補藥須白者瀉藥惟赤者
凡石蟹皆以槌極打令碎乃入臼不爾擣不可熟牛膝
石斛等入湯酒拍碎用之
凡莵絲子煖湯淘汰去沙土乾漉暖酒漬經一宿漉出
暴微白擣之不盡者更以酒漬經一宿漉出暴微白
擣之不盡者更以酒漬經三五日乃出更曬微乾擣之
須㬰悉盡極易碎凡斑猫等諸蟲皆去足翅微熬用牡
蠣熬令黄
凡諸湯用酒者皆臨熟下之
凡用銀屑以水銀和成泥
凡用鍾乳等諸石以玉槌水研三日三夜漂鍊務令極
細諸藥有宣通補洩輕重澀滑燥濕此十種者是藥之
大體而本經都不言之後人亦所未述遂令調和湯丸
有昧於此者至如宣可去壅即薑橘之屬是也通可去
滯即通草防己之屬是也補可去弱即人參羊肉之屬
是也洩可去閉即葶藶大黄之屬是也輕可去實即麻
黄葛根之屬是也重可去怯即磁石鐡粉之屬是也澀
可去脫即牡礪龍骨之屬是也滑可去著即冬葵榆皮
之屬是也燥可去濕即桑白皮赤小豆之屬是也濕可
去枯即紫石英白石英之屬是也只如此體皆有所屬
凡用藥者審而詳之則靡所遺失矣
凡五方之氣俱能損人人生其中即隨氣受疾雖習成
其性亦各有所資乃天生萬物以與人亦人窮急以致
物今嶺南多毒足解毒藥之物即金蛇白藥之屬是也
江湖多氣足破氣之物即薑橘呉茱茰之屬是也寒温
不節足療温之藥即柴胡麻黄之屬是也凉氣多風足
理風之藥即防風獨活之屬是也濕氣多痺足主痺之
物即魚鼈螺蜆之屬是也隂氣多血足主血之物即地
錦石血之屬是也嶺氣多瘴足主瘴之物即常山鹽麩
涪醋之屬是也石氣多毒足主毒之物即犀角麝香羚
羊角之屬是也水氣多痢足主痢之物即黄連黄蘗之
屬是也野氣多蠱足主蠱之物即蘘荷茜根之屬是也
沙氣多狐足主短狐之物即鸀鳿鸂䳵之屬是也大略
如此各隨所生中央氣交兼有諸病故醫人之療亦隨
方之能若易地而居即致乖舛矣故古方或多補養或
多導洩或衆味或單行補養即去風導洩即去氣衆味
則貴要單行乃貧下豈前賢之偏有所好或復用不遂
其宜耳
　　　　補注所引書傳
補注本草所引書傳内醫書十六家援據最多今取撰
人名氏及略述義例附於末卷庶使覽之者知所從來
餘非醫家所切不復存此具列如左
開寳新詳定本草(開寶六年詔尚藥奉□劉翰道士馬/志翰林醫官翟煦張素王從藴呉復)
　　(圭王光祐陳昭遇安自良等九人詳校諸本仍取/陳藏噐拾遺諸書相㕘頗有刋正别名及増益品)
　　(自馬志為之注解仍命左司員外郎知制誥扈䝉/翰林學士盧多遜等刋定凡一十卷御製序鏤板)
　　(於國/子監)
開寶重定本草(開寳七年詔以新定本草所釋藥類或/有未允又命劉翰馬志等重詳定頗有)
　　(增損仍命翰林學士李昉知制誥王祐扈䝉等重看/詳凡神農所說以白字别之名醫所傳即以墨字)
　　(并目録共/二十一卷)
唐新修本草(唐司空英國公李勣等奉勅修初陶𨼆居/因神農本經三卷増備為七卷顯慶中監)
　　(門有長史蘇恭表請修定因命太尉趙國公長孫/無忌尚藥奉後許孝宗與恭等二十三人重廣定)
　　(為一十卷今/謂之唐本草)
蜀重廣英公本草(僞蜀翰林學士韓保昇等與諸醫士/取唐本草并圖經相叅校更加刪定)
　　(增補注釋孟昶自為序/凡十卷今謂之蜀本草)
呉氏本草(魏廣陵人呉普撰普華佗弟子修神農本草/成四百四十一種唐經籍志尚存六卷今廣)
　　(内不復有惟諸子書多見引據/其説藥性寒温五味最為詳悉)
藥總訣(梁陶𨼆居撰論夫藥品五味寒熱之性主療疾/病及採畜時月之法凡二卷一本題云藥像口)
　　(訣不著撰人名/氏文字並相類)
藥性論(不著撰人名氏集衆藥品類分其性味君臣主/病之效凡四卷一本題曰陶𨼆居撰然所記藥)
　　(性功狀與本草有相/戾者疑非𨼆居所為)
藥對(北齊尚書令西陽王徐之才撰以衆藥名品君臣/作藥性毒相反及所主疾病分類而記之凡二卷)
　　(舊本草引以為據詳/其言治病用藥最)
食療本草(唐同州刺史孟詵撰張鼎又補其不足者/八十九種并舊為二百二十七條凡三卷)
本草拾遺(唐開元中京兆府三原故尉陳藏器撰以神/農本經雖有陶蘇禍集之説然遺漏尚多)
　　(别為序例一卷拾遺六卷解紛/三卷總曰本草拾遺共十卷)
四聲本草(唐蘭陵處士蕭炳撰取本草藥名每上一字/以四聲相從以便討閲凡五卷前進士王收)
　　(撰/序)
刪繁本草(唐潤州醫博士兼節度隨軍楊損之撰以本/草諸書所載藥類頗繁難於看檢刪去其不)
　　(急并有名未用之類為五/卷不著年代疑開元後人)
本草性事類(京兆醫工杜善方撰不詳何氏人以本草/藥名隨類解釋刪去重復又復以諸藥制)
　　(使畏惡解毒相反相/宜者為一類共一卷)
南海藥譜(不著撰人名氏雜記南方藥所産郡縣及療/疾之驗頗無倫次似唐本人所作凡二卷)
食性本草(僞唐陪戎副尉劍州醫學助教陳士良撰以/古有食醫之官因食養以治百病故取神農)
　　(本經洎陶𨼆居蘇恭孟詵陳藏器諸藥關於飲食/者類之附以已載食醫諸方及五時調養臟腑之)
　　(術集賢殿學士/徐錯為之序)
日華子諸家本草(國初開寳中明人撰不著姓氏但云/日華子人明序集諸家本草近世所)
　　(用藥各以寒温性味華實蟲獸為/類其言近用功狀具悉凡二十卷)
　　　　林樞宻重廣本草圖經序
良醫之不能以無藥愈疾猶良將不能以無兵勝敵也
兵之形易見善用者能以其所以殺者生人藥之性難
窮不善用者返以其所以生者殺人吁可畏哉寒熱温
凉辛甘緩急品類萬殊非一日而七十毒者熟能辯之
彼玉函金匱肘後囊中千金之所傳外臺之所祕其為
方不知其㡬何由是言之則非獨察脈用方之為難而辯
藥最其難者金石之珍草木之怪飛潜動植之廣且衆
也風氣不同南北不通或非中國之所有或人力之所
不可到乃欲真僞無逃於指掌之間則本草圖經二者
何可須臾離也世所𫝊曰神農氏本草三卷梁陶𨼆居
離以為七唐蘇恭李勣之徒又附益為二十卷别圖藥形以
為經其書略備矣開寶中太祖皇帝命盧多遜等考驗
得失增藥尤多號為開寶本草仁宗皇帝嘉祐初又使
劉禹錫林億蘇頌張洞為之補注因唐圖經别為繪畫
復增藥至千有餘種於是収拾遺逸訂正訛謬刋在有司
布之天下其為壽養生人之術無一不具然世之醫者
習故守陋妄意穿鑿操數湯劑幸而數中自謂足以應
無窮之病詰其論説則漠然不知顧本草與圖經殆虛
文耳况偏州下邑雖有願見者何所售之閬中陳氏子
承少好學尤喜於醫該通諸家之説甞患二書傳者不
博而學者不兼有也乃合為一又附以古今論説與己
所見聞列為二十三卷名曰重廣補注神農本草并圖
經書著其説圖見其形一啟帙而两得之不待至乎殊
方絶域山巔水涯而品類萬殊者森在目前譬夫談輿
地者觀於職方閲戰具者之入武庫也承之先世為將
相歐陽子所謂四世六公者承其曾孫少孤奉其母江
淮間閉門蔬食以為養君子稱其孝間有奇疾衆醫􁂚
眙不知所出承徐察其脈曰當投某劑某刻全愈無不然
者然則承之學雖出於圖書而精識超絶茲二者又安
能域之哉鬼臾區岐伯逺矣吾不得而知也其視秦越
人淳于倉公華佗輩為何如識者當能知之元祐七年
四月朔左朝請大夫充天章閣待制知杭州軍州事兼
管内勸農事充兩浙西路兵馬鈐轄兼提舉本路兵馬
巡檢公事上輕車都尉賜紫金魚袋長樂林希序
　　　　雷公炮炙論序
若夫世人使藥豈知自有君臣既辯君臣寧分相制秪
如􁀙毛(今鹽/草也)霑溺立銷斑腫之毒象膽揮黏乃知藥有
情異鮭魚挿樹立便乾枯用狗塗之(以大膽灌之挿/魚處立如故也)却
當榮盛無名(無名異形似玉抑/面又如石灰味别)止楚截指而似去甲毛
聖石開盲明目而如雲離日當歸止血破血頭尾效各
不同(頭止血/尾破血)蕤子熟生足睡不眠立據弊箄淡鹵(常使/者甑)
(中箄能/淡鹽味)如酒霑交(今蜜枳繳枝/又云交加枝)鐡遇神砂如泥似粉石
經鶴糞化作塵飛栨見橘花似髓斷絃折劒遇鸞血而
如初(以鸞血燒作膠粘/折處鐡物未不斷)海竭江枯投㳺波(鷰子/是也)而立泛
令鉛拒火須仗修天(今呼為/補天石)如要形堅豈忘紫背(有紫/背天)
(葵如常食葵菜祇是/背紫面青能堅鉛形)留砒住鼎全賴宗心(别有宗心草/今呼石竹不)
(是食者㯶恐誤其草/出𣢾州生處多蟲獸)雌得芹花(其草名為立起其形如/芍藥花色青可長三尺)
(巳來葉上黄斑色味苦/澁堪用煮雌黄立住火)立便成庾􁤥遇赤鬚(其草名赤/鬚今呼為)
(虎鬚草是用煑/􁤥砂即生火驗)水留金鼎水中生火非猾髓而莫能(海/中)
(有獸名曰猾以髓入在伸中其油沾水水中/火生不可救之用酒噴之即涎勿於屋下收)長齒生牙
賴雄鼠之骨末(其齒若折年多不生者取雄䑕/春骨作末揩折處齒立生如故)髪眉墮
落塗半夏而立生(眉髪墮落者以生半夏莖/煉之取涎塗髪落處立生)目辟眼􁀙
有五花而自正(五加皮是也其葉有雄雌三葉為雄五/葉為雌須使五葉者作米酒浸飲之其)
(目􁀙/者正)脚生内􁀙裩繫菪根(脚有肉􁀙者取莨菪根於/裩帯上繫之感應永不痛)囊
皺旋多夜煎竹木(多小便者夜煎􁩍薢一/件服之永不夜起也)體寒腹大全
賴鸕鷀(若患腹大如鼓米飲調/鸕鷀末服立枯如故也)血泛經過飲調𤓰子(甜/苽)
(子内仁搗作末去/油飲調服之立絶)咳逆數數酒服熟雄(大雄炮過以酒/調一錢匕服立)
(定/也)遍體疹風冷調生側(附子傍生者曰側子/作末冷酒服立差也)腸虛㵼痢
須假草零(搗五倍子作末以/熟水下之立止也)久渴心煩宜投竹瀝除癥
去塊全仗硝􁤥(硝􁤥即􁤥砂硝石二味於乳鉢/中研作粉同鍜了酒服神效也)益食加觴
須煎蘆朴(不食者并飲酒少者煎逆/水蘆根并厚朴二味湯服)强筋健骨須是蓯
鱓(蓯蓉并鱓魚二味作末以黄精汁丸/服之可力倍常十也出乾寜記宰)駐色延年精蒸
神錦(出顔色服黄精自然汁拌細研神錦於栁木甑中/蒸七日了以木蜜丸服顔貌可如㓜女之容色也)
知瘡所在口㸃陰膠(陰膠即是甑中氣垢少許於口中/即知臟腑所起直徹至住處知痛)
(足可/醫也)産後肌浮甘皮酒服(産後䏎浮酒/服甘皮立愈)口瘡舌拆立愈
黄蘇(口瘡舌拆以根黄塗/蘇炙作末含之立差)腦痛欲死鼻投硝末(頭痛者/以硝石)
(作末内鼻/中立止)心痛欲死速覔延胡(以延胡索作㪚/酒服之立愈也)如斯百
種是藥之功某忝遇明時謬看醫理雖尋聖法難可窮
微略陳藥餌之功能豈溺仙人之要術其制藥炮熬煮
炙不能記年月哉欲審元由須看海集某不量短見直
録炮熬煮炙列藥制方分為上中下三卷有三百件名
具陳於後
　凡方云丸如細麻子許者取重四兩鯉魚目比之
　云如大麻子許者取重六兩鯉魚目比之
　云如小豆許者取重八兩鯉魚目比之
　云如大豆許者取重十兩鯉魚目比之
　云如兎蕈(俗六/兎屎)許者取重十二兩鯉魚目比之
　云如梧桐子許者取重十四兩鯉魚目比之
　云如彈子許者取重十六兩鯉魚目比之
　　一十五箇白珠為凖是一彈丸也
　凡方中云以水一鎰至二鎰至十鎰者每鎰秤之重
　　　十二兩為度
　凡云一兩一分一銖者正用今絲綿秤也勿得將四
　　　銖為一分有誤必所損兼傷藥力也
　凡云㪚只作㪚丸只作丸或酒煮或用醋或乳煎一
　　　如法則
　凡方煉蜜每一斤秪煉得十二兩半或一分是數若
　　　火少若火過並用不得也
　凡膏煎中用脂先須煉去革膜了方可用也
　凡修事諸藥物等一一並須專心勿令交雜或先熬
　　　後煮或先煮後熬不得改移一依法則也
　凡修合丸藥用蜜秪用蜜用餳止用餳用糖祗用糖
　　　勿交雜用必宜潟人也
　　　　衍義總序
天地以生成為徳有生所甚重者身也身以安樂為本
安樂所可致者以保養為本世之人必本其本則本必
固本既固疾病何由而生天横何由而至此攝生之道
無逮於此夫草木無知猶假灌溉矧人為萬物之靈豈
不資以保養然保養之義其理萬計約而言之其術有
三一養神二惜氣三隄疾忘情去智恬澹虛無離事全
真内外無寄如是則神不内耗境不外惑真一不雜則
神自寧矣此養神也抱一元之本根固歸精之真氣三
焦定位六賊忘形識界既空大同斯契則氣自定矣此
惜氣也飲食適時温凉合度出處無犯於八邪寤寐不
可以勉强則身自安矣此隄疾也三者甚易行然人自
以謂難行而不肯行如此雖有長生之法人罕專尚遂
至永謝是以疾病交攻大和頓失聖人憫之故假以保
救之術輔以蠲疴之藥俾有識無識咸臻壽域所以國
家編撰聖惠校正素問重定本草别為圖經至于張仲
景傷寒論及千金金匱外臺之類粲然列於書府今復考
拾天下醫生補以名職分隸曹屬普救世人之疾苦茲
葢全聖至徳之君合天地之至仁接物厚生大賚天下
故野無遺逸之藥世無不識之病然本草二部其間撰
著之人或執用己私失於商較致使學者檢據之間不
得無惑今則併考諸家之説叅之實事有未盡厥理者
衍之以臻其理(如東壁土倒流/水冬灰之類)隱避不斷者伸之以見
其情(如水自菊下過而水香/鼹鼠溺精墜地而生子)文簡誤脫者證之以明其
義(如玉泉石/蜜之類)諱避而易名者原之以存其名(如山藥避/宋朝諱及)
(唐避代/宗諱)使是非歸一治療有源檢用之際曉然無惑是
以搜求訪緝者十有餘年採拾衆善􁀙療疾苦和合收
蓄之功率皆周盡矧疾為聖人所謹無常不可以為醫
豈容易言哉宗奭常謂疾病所可憑者醫也醫可據者
方也方可恃者藥也苟知病之虛實方之可否若不能
達藥性之良毒辯方宜之早晚真僞相亂新陳相錯則
曷由去道人陳宿之蠱(唐甄立言仕為太常丞善醫術/有道人心腹懣煩彌一嵗診曰)
(腹有蠱誤食髪而然令餌雄黄一劑少選/吐一蛇如拇指無目燒之有髪氣乃愈)生張果駢潔
之齒(唐張果召見𤣥宗謂髙力士曰吾聞飲董無苦者/奇士也時天寒取以飲果三進頽然曰非佳酒乃)
(寢頃視齒憔縮顧左右取鐡如意擊墮之藏帯中/更出藥傅其斷良久齒已生粲然駢潔帝益神之)此書
之意於是乎作今則編次成書謹依二經類例分門條
析仍衍序例為三卷内有名未用及意義已盡者更不
編入其神農本經名醫别録唐本先附今附新補新定
之目縁本經已著目録内更不聲説依舊作二十卷及
目録一卷目之曰本草衍義若博愛衛生之士志意或
同則更為詮修以稱聖朝好生之徳時政和六年丙申
嵗記
本草之名自黄帝岐伯始其補註總叙言舊說本草經
者神農之所作而不經乎帝紀元始五年舉天下通知方
術本草者所在軺傳遣詣京師此但見本草之名終不
能斷自何代而作又樓䕶傳稱䕶少誦醫經本草方術
數十萬言本草之名葢見扵此是猶不然也世本曰神
農甞百草以和藥濟人然亦不著本草之名皆未臻厥
理甞讀帝王世紀曰黄帝使岐伯甞味草木定本草經
造醫方以療衆疾則知本草之名自黄帝岐伯始其淮
南子之言神農甞百草之滋味一日七十毒亦無本草
之説是知此書乃上古聖賢具生知之智故能辯天下
品物之性味合世人疾病之所宜後之賢智之士從而
和之者又增廣其品至一千八十二名(補注本草稱一千八十二種然/一種有分兩用者有三用者其)
(稱字為名字/於義方允)可謂大備然其間注説不盡或捨理别趣者徃徃多矣
是以衍摭餘義期於必當非足以發明聖賢之意冀有補於闕疑
夫天地既判生萬物者惟五氣爾五氣定位則五味生
五味生則千變萬化至於不可窮已故曰生物者氣也
成之者味也以奇生則成而耦以耦生則成而奇寒氣
堅故其味可用以火熱氣䎡故其味可用以堅風氣散
故其味可用以收燥氣收故其味可用以散土者冲氣
之所生冲氣則無所不和故其味可用以緩氣堅則壯
故苦可以飬氣脈䎡則和故鹹可以養脈骨收則强故
酸可以養骨筋㪚則不攣故辛可以養筋肉緩則不壅
故甘可以養肉堅之而後可以䎡收之而後可以散欲
緩則用甘不欲則弗用用之不可太過太過亦病矣古
之養生治疾者必先通乎此不通乎此而能已人之疾
者葢寡矣
夫安樂之道在能保養者得之况招來和氣之藥少攻
决之藥多不可不察也是知人之生須假保養無犯和
氣以資生命纔失將䕶便致病生苟或處治乖方旋見
顛越防患須在閒日故曰安不忘危存不忘亡此聖人
之預戒也
攝養之道莫若守中守中則無過與不及之害經曰春
夏秋冬四時隂陽生病起於過用葢不適其性而强云
為逐强處即病生五臟受氣葢有常分用之過耗是以
病生善養生者既無過耗之弊又能保守真元何患乎
外邪所中也故善服藥不若善保養不善保養不若善
服藥世有不善保養又不善服藥倉卒病生而歸咎於
神天噫是亦未甞思也可不慎歟
夫未聞道者放逸其心逆於生樂以精神徇智巧以憂
畏徇得失以勞苦徇禮節以身世徇財利四徇不置心
為之疾矣極力勞形躁暴氣逆當風縱酒食嗜辛鹹肝
為之病矣飲食生冷温凉失度久坐久卧大飽大饑脾
為之病矣呼呌過常辯争陪答冐犯寒暄恣食鹹苦肺
為之病矣久坐濕地强力入水縱慾勞形三田漏溢腎
為之病矣五病既作故未老而羸未羸而病病至則重
重則必斃嗚呼是皆弗思而自取之也衛生之士須謹
此五者可致終身無苦經曰不治已病治未病正為此
矣
夫善養生者養内不善養生者養外養外者實外以充
快恱澤貪欲恣情為務殊不知外實則内虛也善養内
者實内使臟腑安和三焦各守其位飲食常適其宜故
莊周曰人之可畏者衽席飲食之間而不知為之戒者
過也若能常如是畏謹疾病何縁而起壽考焉得不長
賢者造形而悟愚者臨病不知誠可畏也
夫柔情難綰而不斷不可不以智慧决也故幃箔不可
不逺斯言至近易其事至難行葢人之智慧淺陋不能
勝其貪欲也故佛書曰諸苦所因貪欲為本若滅貪欲
何所依止是知貪欲不㓕苦亦不滅貪欲滅苦亦滅聖
人言近而指逺不可不思不可不懼善攝生者不勞神
不苦形神形既安禍福何由而致也
夫人之生以氣血為本人之病未有不先傷其氣血者
世有童男室女積想在心思慮過當多致勞損男則神
色先散女則月水先閉何以致然葢愁憂思慮則傷心
心傷則血逆竭血逆竭故神色先散而月水先閉也火
既受病不能榮養其子故不嗜食脾既虛則金氣虧故
發𠻳嗽既作水氣絶故四肢乾木氣不充故多怒鬢髪
焦筋痿俟五臟傳遍故卒不能死然終死矣此一種於
諸勞者最為難治葢起於五臟之中無有已期藥力不
可及也若或自能改易心志用藥扶接如此則可得九
死一生舉此為例其餘諸勞可按脈與證而治之
夫治病有八要八要不審病不能去非病不去無可去之術
也故須審辯八要庶不違誤其一曰虛五虛是也(脈細/皮寒)
(氣少泄利前後飲/食文人此為五虛)二曰實五實是也(脈盛度熱腹脹前/後不通悶瞀此五)
(實/也)三曰冷臟腑受其積冷是也四曰熱臟腑受其積熱
是也五曰邪非臟腑正病也六曰正非外邪所中也七
曰内病不在外也八曰外病不在内也既先審此八要
叅之六脈審度所起之源繼以望聞問切加諸病者豈
有不可治之疾也夫不可治者有六失失於不審失於
不信失於過時失於不擇醫失扵不識病失於不知藥
六失之中有一於此即為難治非止醫家之罪亦病家
之罪也矧又醫不慈仁病者猜鄙二理交馳於病何益
由是言之醫者不可不慈仁不慈仁則招禍病者不可
猜鄙猜鄙則招禍惟賢者洞達物情各就安樂亦治病之説
耳
合藥分劑料理法則中言凡方云用桂一尺者削去皮
畢重半兩為正既言廣而不言狹如何便以半兩為正
且桂即皮也若言削去皮畢即是全無桂也今定長一
尺闊一寸削去皮上麄虛無味者約為半兩然終不見
當日用桂一尺之本意亦前人之失也
序例藥有酸醎甘苦辛五味寒熱温凉四氣今詳之凡
稱氣者即是香臭之氣其寒熱温凉則是藥之性且如鵝
條中云白鵝脂性冷不可言其氣冷也况自有藥性論
其四氣則是香臭臊腥故不可以寒熱温凉配之如蒜
阿魏鮑魚汗韈則其氣臭雞魚鴨蛇則其氣腥腎狐狸
白馬莖裩近隱處人中白則其氣臊沉檀龍麝則其氣
香如此則方可以氣言之其序例中氣字恐後世誤書
當改為性字則於義方允
今人用巴豆皆去油訖生用茲必為本經言生温熟寒
故欲避寒而即温也不知寒不足避當避其大毒矧本
經無全去油之説故陶𨼆居云熬令黄黒然亦大過矣
日華子云炒不如去心膜煮五度換水各煮一沸為佳
其杏仁桃仁葶藶胡麻亦不須熬至黒但慢火炒令赤
黄色斯可矣
凡服藥多少雖有所説一物一毒服一丸如細麻之例
今更合别論縁人氣有虛實年有老少病有新久藥有
多毒少毒更在逐事斟量不可舉此為例但古人凡設
例者皆是假令豈可執以為定法
本草第一序例言犀角羚羊角鹿角一槩末如粉臨服
内湯中然今昔藥法中有生磨者煎取汁者且如丸藥
中用蠟取其能固䕶藥之氣味勢力全備以過闗鬲而
作效也今若投之蜜相和雖易為丸劑然下咽亦易散
化如何得到臟中若其間更有毒藥則便與人作病豈
徒無益而又害之全非用蠟之本意至如桂心於得更
有上虛軟甲錯可削之也凡此之類亦更加詳究
今人用麻黄皆合擣諸藥中張仲景方中皆言去上沫
序例中言先别煮三兩沸掠去其沫更益水如本數乃
内餘藥不爾令人發煩甚得用麻黄之意醫家可持此
説然云折去節令通理寸剉之寸剉之不若碎剉如豆
大為佳藥味易出而無遺力也
陶𨼆居云藥有宣通補洩輕重澀滑燥濕此十種今詳
之惟寒熱二種何獨見遺如寒可去熱大黄朴消之屬
是也如熱可去寒附子桂之屬是也今特補此二種以
盡厥㫖
人之生實隂陽之氣所聚耳若不能調和隂陽
之氣則害其生故寳命全形篇論曰人以天地
之氣生又曰天地合氣命之曰人是以陽化氣
隂成形也夫遊魂為變者陽化氣也精氣為物
者隂成形也隂陽氣和神在其中矣故隂陽應
象大論曰天地之動静神明為之綱紀即知神
明不可以隂陽攝也易所以言隂陽不測之謂神
盖為此矣故曰神不可大用大用即竭形不可大勞
大勞則斃是知精氣神人之大本不可不謹養智者養
其神惜其氣以固其本世有不謹衛生之經者動皆觸
犯既已犯養生之禁須假以外術保救不可坐以待斃
本草之經於是興焉旣知保救之理不可不窮保救之
事衍義於是存焉二者其名雖異其理僅同欲使有知
無知盡臻壽域率至安樂之鄉適是意者求其意而可
矣養心之道未可怱也六欲七情千變萬化出没不定
其言至簡其義無窮而以一心對無窮之事不亦勞乎
心苟不明不為物所病者未之有也故明逹之士遂至
忘心心既忘矣則六欲七情無能為也六欲七情無能
為故内事不生内事不生故外患不能入外患不能入
則本草之用實世之芻狗耳若未能達是意而至是地
則未有不縁六欲七情而起憂患者憂患既作則此書
一日不可闕也愚何人哉必欲斯文絶人之憂患乎
右𨼆居以謂凡篩丸散藥畢皆更合於臼中以杵擣數
百過如此恐乾末煎湯不可擣不若令力士合研為佳
又曰凡湯酒膏中用諸石皆細擣之如粟亦可以葛布
篩令調勻並以綿裹内中其雄黄硃砂輩細末如粉今
詳之凡諸石雖是湯酒中亦須稍細藥力方盡出效亦
速但臨服須澄濾後再上火不爾恐遺藥力不見效湯
酒中尚庶㡬若在服食膏中豈得更如粟也不合如
此立例當在臨時應用詳酌爾又説㕮咀兩字唐本注
謂為商量斟酌非也嘉祐復符陶𨼆居説為細切亦非
也儒家以謂有含味之意如人以齒咀嚙雖破而不塵
但使含味耳張仲景方言㕮咀其義如此
病人有既不洞曉醫藥復自行臆度如此則九死一生
或醫人未識其病或以財勢所迫占奪强治如此之輩
醫家病家不可不察也要在聰明賢達之士掌之則病
無不濟醫無不功世間如此之事甚多故須一一該舉
以隄或然
夫人有貴賤少長病當别論病有新久虚實理當别藥
葢人心如面各各不同惟其心不同臟腑亦異臟腑既
異乃以一藥治衆人之病其可得乎故張仲景曰又有
土地髙下不同物性剛柔飡居亦異是故黄帝興四方
之問岐伯舉四治之能臨病之功宜須兩審如此則依
方合藥一槩而用亦以疎矣且如貴豪之家形樂志苦
者也衣食足則形樂心慮多則志苦岐伯曰病生於脈
形樂則外實志苦則内虛故病生於脈所養既與貧下
異憂樂思慮不同當各逐其人而治之後世醫者直委
此一節閉絶不行所失甚矣嘗有一醫官暑月與貴人
飲貴人曰我昨日飲食所傷今日食减醫曰可餌消化
藥他人當服十丸公當减其半下嚥未久疎逐不已㡬
致斃以此較之虛實相遼不可不察故曰病當别論又
一男子暑月患血痢醫妄以凉藥逆制專用黄連阿膠
木香藥治之此藥始感便治則可今病久腸虛理不可
服踰旬不已㡬致委頓故曰理當别藥如是論之誠在
醫之通變又須經厯則萬無一失引此為例餘可效此
凡用藥必須擇州土所宜者則藥力具用之有據如上
黨人參川屬當歸齊州半夏華州細辛又如東壁土冬月
灰半天河水熱湯漿水之類其物至微其用至廣葢亦
有理若不推究厥理治病徒費其功終亦不能活人聖
賢之意不易盡知然捨理何求哉
凡人少長老其氣血有盛壯衰三等故岐伯曰少火之
氣壯壯火之氣衰葢少火生氣壯火散氣况復衰火不
可不知也故治法亦當分三等其少日服餌之藥於壯
老之時皆須别處之决不可忽也世有不留心於此者
往往不信遂致困危哀哉
今人使理中湯丸倉卒之間多不效者何也是不知仲
景之意為必效藥葢用藥之人有差殊耳如治胷痺心
中痞堅氣結胸滿脅下逆氣搶心理中湯主之人參术乾
薑甘草四物等共一十二兩水八升煮取三升毎服一
升日三服以知為度或作丸須雞子黄大皆奇效今人
以一丸如楊梅許服之病既不去乃曰藥不神非藥之
罪用藥者之罪也今引以為例他可傚此然年髙及素虛
寒人當逐宜减甘草
夫髙醫以蓄藥為能倉卒之間防不可售者所須也若
桑寄生桑螵蛸鹿角膠天靈葢虎膽蟾酥野駝螢蓬虆
空青婆娑石石蠏冬灰蠟宣水松黄之類如此者甚多
不能一一遍舉唐元澹字行冲甞謂狄仁傑曰下之事
上譬富家儲積以自資也脯腊膎胰以供滋膳參术芝
桂以防疾病門下充㫖味者多矣願以小人備一藥可
乎仁傑笑曰公正吾藥籠中物不可一日無也然梁公
因事而言獨譬之以藥則有以見天下萬物之中尤不
可闕者也知斯道者知斯意而已
凡為醫者須略通古今粗守仁義絶馳騖能所之心專
博施救㧞之意如此則心識自明神物來相又何必戚
戚沽名齪齪求利也如或不然則曷以致姜撫沽譽之
慙逋華佗之矜能受戮乎
甞讀唐方技傳有云醫要在視脉唯用一物攻之氣純
而愈速一藥偶得他藥相制弗能專力此難愈之驗也
今詳之病有大小新舊虛實豈可止以一藥攻之若初
受病小則庶㡬若病大多日或虛或實豈得不以他藥
佐使如人用硫黄皆知此物大熱然石性緩倉卒之間
下咽不易便作效故智者又以附子乾薑桂之類相佐
使以發之將併力攻疾庶㡬速效若單用硫黄其可得
乎故知許嗣宗之言未可全信賢者當審度之
夫用藥如用刑刑不可誤誤即干人命用藥亦然一誤
即便隔生死然刑有鞫司鞫成然後議定議定然後書
罪盖人命一死不可復生故須如此詳謹今醫人
纔到病家便以所見用藥若高醫識病知脈藥
又相當如此即應手作效或庸下之流孟浪亂
投湯劑逡巡便致困危如此殺人何太容易世
間此事甚多良由病家不擇醫平日未嘗留心
於醫術也可不懼哉
治婦人雖有别科然亦有不能盡聖人之法者今豪足
之家居奥室之中處帷幔之内復以帛幪手臂既不能
行望色之神又不能殫切脈之巧四者有二闕焉黄帝
有言曰凡治病察其形氣色澤形氣相得謂之可治色
澤以浮謂之易已形氣相失謂之難治色天不澤謂之
難已又曰診病之道觀人勇怯骨肉皮膚能知其情以
為診法若患人脈病不相應既不得見其形醫人止據
脈供藥其可得乎如此言之烏能盡其術也此醫家之
公患世不能革醫者不免盡理質問病家見所問繁還
為醫業不精往往得藥不肯服似此甚多扁鵲見齊侯
之色尚不肯信况其不得見者乎嗚呼可謂難也已又
婦人病温已十二日診之其脈六七至而澁寸稍大尺
稍小發寒熱頰赤口乾不了了耳聾問之病後數日經
水乃行此屬少陽熱入血室也若治不對病則必死乃
按其證與小柴胡湯服之二日又與小柴胡湯加桂枝
乾薑湯一日寒熱遂已又云我臍下急痛又與抵當丸
微利臍下痛痊身漸涼和脈漸勻尚不了了乃復與小
柴胡湯次日云我但胷中熱燥口鼻乾又少與調胃承
氣湯不得利次日又云心下痛又與大䧟胷丸半服利
三行而次日虛煩不寧時妄有所見時復狂言雖知其
尚有燥屎以其極虛不敢攻之遂與竹葉湯去其煩熱
其夜大便自通至曉兩次中有燥屎數枚而狂言虛煩
盡解但咳𠻳唾沫此肺虛也若不治恐乘虛而成肺痿
遂與小柴胡去人參大棗生薑加乾薑五味子湯一日
欬减二日而病悉愈已上皆用張仲景方
有婦人病吐逆大小便不通煩亂四肢冷漸無脈凡一
日半與大承氣湯兩劑至夜半漸得大便通脈漸生翼
日乃安關格之病極難治醫者當審謹也經曰闗則吐
逆格則不得小便如此亦有不得大便者有小兒病虛
滑食略化大便日十餘次四肢柴瘦腹大食訖又饑此
疾正是大腸移熱扵胃善食而瘦又謂之食􁀙者時五
六月間脈洪大按之則絶今六脈既單洪則夏之氣獨
然按之絶則無胃氣也經曰夏脈洪洪多胃氣少曰病
但洪無胃氣曰死夏以胃氣為本治療失於過時後不
逾旬果卒
有人病久𠻳肺虛生寒熱以欵冬花焚三兩芽俟煙出
以筆管吸其烟滿口則嚥之至倦則已凡數日之間五
七作差
有人病瘧月餘日又以藥吐下之氣遂弱疾未愈觀其
病與脈乃夏傷暑秋又傷風乃與柴胡湯一劑安後又
飲食不節寒熱復作此葢前以傷暑今以飲食不慎遂
致吐逆不食脇下牽急而痛寒熱無時病名痰瘧以十
棗湯一服下痰水數升明日又與理中散二錢遂愈
有人苦風痰頭痛顫掉吐逆飲食减醫以為傷冷物遂
以藥温之不愈又以丸藥下之遂厥復與金液丹後譫
言吐逆顫掉不省人狂若見鬼循衣摸床手足冷脈伏
此胃中有結熱故昏瞀不省人以陽氣不能布於外陰
氣不持扵内即顫掉而厥遂與大承氣湯至一劑乃愈
方見仲景後服金鉑丸方見刪繁
有男子年六十一腳腫生瘡忽食猪肉不安醫以藥利
之稍愈時出外中風汗出後頭面暴腫起紫黒色多睡
耳輪上有浮泡小瘡黄汁出乃與小續命湯中加羗活
一倍服之遂愈
有人年五十四素羸多中寒近服兎絲有效小年常服
生硫黄數斤脈左上二部右下二部弦𦂳有力五七年
來病右手足筋急拘攣言語稍遲遂與仲景小續命湯
加薏苡仁一兩以治筋急减黄芩人參芍藥各半以避
中寒杏仁只用一百五枚後云尚覺大冷因盡去人參
芍藥黄芩三物郤加當歸一兩半遂安今人用小續命
湯者比比皆是既不能逐證加减遂至危殆人亦不知
今小續命湯世所須也故舉以為例可不謹哉
夫八節之正氣生活人者也八節之虛邪殺人者也非
正氣則為邪非真實則為虛所謂正氣者春温夏熱秋
凉冬寒此天之氣也若春在經絡夏在肌肉秋在皮膚
冬在骨髓此人之氣也在處為實不在處為虛故曰若
以身之虛逢時之虛邪不正之氣兩虛相感始以皮膚
經絡次傳至臟腑逮於骨髓則藥力難及矣如此則醫
家治病正宜用藥抵截散補防其深固而不可救也又
嘗須保䕶胃氣舉斯為例餘可效此
　
　
　
　
　
　
　
　
　
　
　
　
　證類本草卷一
欽定四庫全書
　證類本草卷二
　　　　　　　　　　　　宋　唐慎㣲　撰
　序例下
謹按諸藥一種雖主數病而性理亦有偏著立方之日
或致疑混復恐單行經用赴急抄撮不必皆得研究今
宜指抄病源所主藥名便可於此處療若欲的尋亦兼
易解其甘苦之味可略有毒無毒易知惟冷熱湏明今
依本經别録注於本條之下其有不宜入湯酒冝入湯
酒者今亦條於後矣(今諸唐本以朱㸃為熱墨㸃為冷/無㸃為平多有差互今於逐藥之)
(下依本經别/録而注焉)
　　　凡墨蓋子下並唐慎微續添
療風通用
　　防風(温/)　　　防己(平/温)　　　秦芁(平微/温)
　　獨活(平微/温)　　芎藭(温/)　　　羗活(平微/温)
　　麻黄(温微/温)
　　　　臣禹錫等謹按蜀本
　　鹿藥(温/)　　　天麻(平/)　　　海桐皮(平/)
　　蛜􁫙(平/)　　　威靈仙(温/)　　藥對
　　楓香(平治疹/痒毒臣)　薏苡仁(微寒主風筋攣/急屈伸不得君)萎蕤(平治中風暴熱/不能轉動者君)
　　巴㦸天(㣲温治風/邪氣君)側子(大熱治濕風/大風拘急使)鼈頭血(治口/澼臣)
　　山茱茰(平治風/氣臣)淡竹瀝及葉(大寒主風/癔疾臣)牛膝(平主風/攣急君)
　　細辛(温主風/攣急君)　昌蒲(温/君)并桂心(大熱吹鼻中/主􁀙瘖君)
　　梁上塵(微寒以小豆大吹/鼻中治中風使)葛根(平主暴/中風臣)　白鮮皮(寒治風不得/屈伸風熱臣)
　　白薇(大寒治暴風身熱四/肢急滿下知人臣)　　菊花(平/)
　　天門冬(平大/寒)　附子(温大/熱)　　杜若(㣲/温)
　　麥門冬(平微/寒)　羚羊角(温微/寒)　犀角(寒微/寒)
　　藁本(温微/寒)　　天雄(温大/温)　　黄蓍(微/温)
　　蒺䔧子(温㣲/寒)　葈(私以/反)耳實(温/)葉(㣲/寒)
　　狗脊(平㣲/温)　　莽草(温/)　　　栢子仁(平/)
　　蔓荆實(㣲寒/㣲温)　當歸(温大/温)　　烏喙(㣲/温)
　　􁩍解(平/)　　　羊躑躅(温/)　　欒荆(温/)
　　辛夷(温/)　　　小夭蓼(温/)　　乾蝎(温/)
　　烏蛇(温/)　　　天南星(温/)　　烏頭(温大/熱)
　　白花蛇(温/)　　酸棗仁(平/)　　䑕黏子(平/)
　　牛黄(平/)　　　枳殻(㣲/寒)　　　牡荆(㣲寒/平)
風眩
　　菊花(平/)　　　飛亷(平/)　　　羊躑躅(温/)
　　虎掌(温㣲/寒)　　杜若(㣲/温)　　　茯神(平/)
　　茯苓(平/)　　　白芷(温/)　　　鴟頭(平/)
　　　　臣禹錫等謹按蜀本
　　伏牛花(平/)　　藥對　　　　芎藭(温/臣)
　　防風(㣲温主頭眩顛/倒大風濕痺臣)人參(㣲温主頭/眩轉君)兎頭骨(平/臣)
　　蔓荆實(㣲/寒)　　薯預(温/平)　　　术(温/)
　　蘼蕪(温/)
頭靣風
　　芎藭(温/)　　　薯預(温/平)　　　天雄(温大/温)
　　山茱萸(平㣲/温)　莽草(温/)　　　辛夷(温/)
　　牡荆實(温/)　　蔓荆實(㣲寒/平温)　藁本(温㣲温/㣲寒)
　　蘼蕪(温/)　　　葈耳(温/)
　　　　臣禹錫等謹按蜀本
　　何首烏(㣲/温)　　藥對　　　　皂莢(温主風/眩使)
　　巴㦸天(㣲温主頭/靣風君)白芷(温主頭/靣風臣)　防風(温治頭靣來/去風氣臣)
　　蜂子(㣲寒/㣲温)　　杜若(㣲/温)　　　葈耳實(温/)葉(㣲/寒)
中風脚弱
　　石斛(平/)　　　石鍾乳(温/)　　殷孽(温/)
　　孔公孽(温/)　　丹參(㣲/寒)　　　五加皮(温㣲/寒)
　　竹瀝(大/寒)　　　大豆(平/)　　　天雄(温大/温)
　　側子(大/熱)
　　　　臣禹錫等謹按藥對
　　木防己(平治攣/急臣)獨活(㣲温主/脚弱君)　松節(温治脚/膝弱君)
　　牛膝(平治痛/痺君)　胡麻(平/)
久風濕痺
　　菖蒲(温/平)　　茵芋(温㣲/温)　　　天雄(温大/温)
　　附子(温大/熱)　　烏頭(温大/熱)　　蜀椒(温大/熱)
　　牛膝(平/)　　　天門冬(平大/寒)　木(温/)
　　丹參(㣲/寒)　　　石龍芮(平/)　　茵蔯蒿(平㣲/寒)
　　細辛(温/)　　　松節(温/)　　　側子(大/熱)
　　松葉(温/)
　　　　臣禹錫等謹按藥對
　　薏苡仁(㣲寒治中風/濕痺筋攣君)羊躑躅(温治/風使)　栢子仁(平治風/濕痺君)
　　獨活(㣲温治風四肢/無力拘急君)天門冬(平大/寒)　葈耳實(温/)葉(㣲/寒)
　　蔓荆實(㣲寒/㣲温)
賊風攣痛
　　茵芋(温㣲/温)　　附子(温大/熱)　　側子(大/熱)
　　麻黄(温㣲/温)　　芎藭(温/)　　　杜仲(平/温)
　　萆薢(平/)　　　狗脊(平㣲/温)　　白鮮皮
　　白及(平㣲/寒)　　葈耳(温/)　　　猪椒(温/)
　　石斛(平/)　　　漢防己(平/温)
暴風瘙痒
　　蛇床子(平/)　　蒴藋(温/)　　　烏喙(㣲/温)
　　蒺䔧子(温㣲/寒)　景天(平/)　　　茺蔚子(㣲温/㣲寒)
　　青葙子(㣲/寒)　　楓香脂(平/)　　藜蘆(寒㣲/寒)
　　　　臣禹錫等謹按蜀本
　　烏蛇(平/)　　　藥對　　　　葶藶子(寒主中/暴風使)
　　枳實(㣲寒主大風在/皮膚中痒君)穀莖(主身癮疹/煑水洗臣)枳殻(㣲/寒)
傷寒
　　麻黄(温㣲/温)　　葛根(平/)　　　杏仁(温/)
　　前胡(㣲/寒)　　　柴胡(平㣲/寒)　　大青(大/寒)
　　龍膽(寒大/寒)　　芍藥(平㣲/寒)　　薫草(平/)
　　升麻(平㣲/寒)　　牡丹(寒㣲/寒)　　虎掌(温㣲/寒)
　　术(温/)　　　　防己(平/温)　　　石膏(㣲寒/大寒)
　　牡蠣(平㣲/寒)　　貝母(平㣲/寒)　　鼈甲(平/)
　　犀角(寒㣲/寒)　　羚羊角(寒㣲/寒)　葱白(平/)
　　生薑(㣲/温)　　　豉(寒/)　　　　人溺(寒/)
　　芒消(大/寒)
　　　　臣禹錫等謹按藥對
　　栝樓(寒主煩熱/渇發黄臣)葱根(寒主頭痛/發表臣)大黄(大寒/使)
　　雄黄(平/君)　　白鮮皮(寒主時病/出汗臣)射干(㣲温治時氣病鼻/寒喉痺隂毒使)
　　茵蔯蒿(平㣲寒主/發黄臣)梔子(大寒/臣)　　青竹筎(㣲寒主/頭痛臣)
　　寒水石(大寒主五/内大熱臣)水牛角(平主温/病使)紫草(寒主骨肉/中痛臣)
　　葈耳(㣲寒/臣)　　虎骨(平主/傷寒)　　知母(寒/)
　　半夏(平生㣲寒/熱温臣)
大熱
　　凝水石(寒大/寒)　石膏(㣲寒/大寒)　　滑石(寒大/寒)
　　黄芩(平大/寒)　　知母(寒/)　　　白鮮皮(寒/)
　　𤣥參(㣲/寒)　　　大黄(寒大/寒)　　沙參(㣲/寒)
　　苦參(寒/)　　　茵蔯蒿(平㣲/寒)　䑕李根皮(㣲/寒)
　　竹瀝(大/寒)　　　梔子(寒大/寒)　　蛇苺(大寒亡/改切)
　　人糞汁(寒/)　　白頸蚯蚓(寒大/寒)芒消(大/寒)
　　　　臣禹錫等謹按藥對
　　梓白皮(寒除/熱使)　地膚子(寒主去皮/膚中熱氣)小麥(㣲寒主膚/中熱使)
　　木蘭皮(寒主身大熱/暴熱靣炮臣)水中萍(寒主暴/熱身痒)理石(寒/君)
　　石膽(寒主肝臓/中熱臣)牛黄(平主小兒熱/癎口不開君)羚羊角(㣲寒主熱/在肌膚臣)
　　垣衣(大寒主/發瘠)　白㣲(大寒/臣)　　　景天(平主身熱小兒/發熱驚氣君)
　　升麻(㣲寒主/熱毒君)　龍齒角(平主小兒/身熱臣)葶藶(寒主身暴熱/利小便使)
　　藍葉實(寒主五心/煩悶君)蜣蜋(寒主狂語/頭發熱使)楝實(寒作湯浴通身/熱主温病使)
　　荆瀝(大寒主胷/中痰熱臣)
勞復
　　䑕屎(㣲/寒)　　　　豉(寒/)　　　　竹瀝(大/寒)
　　人糞汁(寒/)
　　　　臣禹錫等謹按蜀本
　　大黄(大/寒)　　　葱白(平/)　　　犀角(寒/)
　　防已(平/)　　　虎掌　　　　牡蠣(㣲/寒)
　　生薑(㣲/温)　　　芒消(大/寒)　　　鼈甲(平/)
　　柴胡(平㣲/寒)　　麥門冬(平㣲/寒)
温􁳌
　　常山(寒㣲/寒)　　蜀漆(平㣲/温)　　牡蠣(平㣲/寒)
　　鼈甲(平/)　　　麝香(温/)　　　麻黄(温㣲/温)
　　大青(大/寒)　　　防葵(寒/)　　　猪苓(平/)
　　防已(平/温)　　　茵芋(温㣲/温)　　巴豆(温生温/熟寒)
　　白頭翁(温/)　　女青(平/)　　　芫花(温㣲/温)
　　白薇(平大/寒)　　松蘿(平/)
　　　　臣禹錫等謹按蜀本
　　天靈蓋(平/)　　蕘花(寒/)　　　茵蔯蒿(平/)
　　藥對　　　　鼈甲(平/臣)　　　小麥(㣲/寒)
　　羊躑躅(温/便)　　白歛(㣲寒主温/瘧寒熱使)蒴藋根(温/使)
　　當歸(温主瘧/寒熱君)　竹葉(平合常山煑主孩子久瘧極良雞子/黄和常山為丸用竹葉湯下主久瘧)
　　桃仁(平/)　　　烏梅(平/)　　　雄黄(平大/温)
　　菖蒲(温/)　　　莽草(温/)
中惡
　　麝香(温/)　　　雄黄(平寒/大温)　　丹砂(㣲/寒)
　　升麻(平㣲/寒)　　乾薑(温大/熱)　　巴豆(温生温/熟寒)
　　當歸(温大/温)　　芍藥(平㣲/寒)　　呉茱萸(温大/熱)
　　鬼箭(寒/)　　　桃梟(㣲/温)　　　桃皮(平/)
　　桃膠(㣲/温)　　　烏頭(温大/温)　　烏雌雞血(平/)
　　　　臣禹錫等謹按蜀本
　　海桐皮(平/)　　肉豆蔲(温/)　　蓬莪茂(温/)
　　藥對　　　　牛黄(平/君)　　　芎藭(温/臣)
　　苦參(寒/君)　　　梔子(大寒/臣)　　葈耳葉(㣲寒/臣)
　　桔梗(㣲温/臣)　　桃花(平/使)
霍亂
　　人參(㣲寒/㣲温)　　术(温/)　　　　附子(温大/熱)
　　桂心(大/熱)　　　乾薑(温大/熱)　　橘皮(温/)
　　厚朴(温大/温)　　香薷(㣲/温)　　　麕舌(㣲/温)
　　高良薑(大/温)　　木𤓰(温/)
　　　　臣禹錫等謹按蜀本
　　小蒜(温/)　　　雞屎白(㣲/寒)　　藊豆葉
　　雞舌香(㣲/温)　　豆蔲(温/)　　　楠材(㣲/温)
　　蓬莪茂(泹/)　　肉豆蔲(温/)　　海桐皮(平/)
　　藥對　　　　呉茱萸(大熱/臣)　丁香(温/)
轉筋
　　小蒜(温/)　　　木𤓰(温/)　　　橘皮(温/)
　　雞舌香(温/)　　楠材(㣲/温)　　　豆蔲(温/)
　　香薷(㣲/温)　　　杉木(㣲/温)　　　藊豆(㣲/温)
　　生薑(㣲温臣禹錫等謹按本經朱字乾薑温墨字/生薑㣲温若從朱字則是乾薑卽不當言㣲)
　　(温若從微温則是生薑卽當作墨/字然二薑俱不主轉筋難以改正)
轉啘
　　厚朴(温大/温)　　香薷(㣲/温)　　　麕舌(㣲/温)
　　附子(温大/熱)　　小蒜(温/)　　　楠材(㣲/温)
　　高良薑(大/温)　　木𤓰(温/)　　　桂(大/熱)
　　橘皮(温/)　　　雞舌香(㣲/温)
　　　　臣禹錫等謹按蜀本
　　枇杷葉(平/)　　麝香(温/)　　　肉豆蔲(温/)
　　藥對　　　　青竹筎(㣲寒主/啘嘔臣)蘆根(寒生/主啘)
　　通草(平主/啘臣)　　生蘡薁藤汁(寒/)
　　人參(㣲寒/㣲温)　　丁香(温/)　　　术(温/)
大腹水腫
　　大㦸(寒大/寒)　　丼遂(寒大/寒)　　澤漆(㣲/寒)
　　葶藶(寒大/寒)　　芫花(温㣲/温)　　巴豆(温生温/熟寒)
　　猪苓(平/)　　　防已(平/温)　　　澤蘭(㣲/温)
　　桑根白皮(寒/)　商陸(平/)　　　澤㵼(寒/)
　　郁李仁(平/)　　海藻(寒/)　　　昆布(寒/)
　　苦瓠(寒/)　　　小豆　　　　𤓰蔕(寒/)
　　蠡魚(寒/)　　　鯉魚(寒/)　　　大豆(平/)
　　蕘花(寒㣲/寒)　　黄牛溺(寒/)
　　　　臣禹錫等謹按蜀本
　　海松子(小/温)　　藥對　　　　香薷(㣲温主/水腫臣)
　　穀米(㣲寒主逐水/腫利小便臣)通草(平主利/水腫)　麥門冬(㣲寒/臣)
　　椒目(寒主除風/水滿使)栁花(寒主腹/腫使)　雄黄(平/君)
　　白术(温逐風水/結腫君)秦芁(㣲温主下/上水臣)
腸澼下痢
　　赤石脂(大/温)　　龍骨(平㣲/寒)　　牡蠣(平㣲/寒)
　　乾薑(温大/熱)　　黄連(寒㣲/寒)　　黄芩(平大/寒)
　　當歸(温大/温)　　附子(温大/熱)　　禹餘粮(寒/平)
　　藜蘆(寒㣲/寒)　　蘖木(寒/)　　　雲實(温/)
　　礬石(寒/)　　　阿膠(平㣲/温)　　熟艾(㣲/温)
　　陟釐(大/温)　　　石硫黄(温大/熱)　蠟(㣲/温)
　　烏梅(平/)　　　石榴皮(平/)　　枳實(寒㣲/寒)
　　　　臣禹錫等謹按蜀本
　　使君子(温/)　　金櫻子(平/温)　　藥對
　　白石脂(平主水/痢臣)牛角䚡(温治/痢臣)　滑石(寒主澼/下君)
　　地榆(㣲寒止/血痢)　桂心(大熱主/下痢君)　呉茱萸(温大熱主/冷下洩臣)
　　鯽魚頭(温主/下痢)　厚朴(温大温主下/洩腹痛臣)白术(温主胃虚/冷痢君)
　　蜜(平主赤/白痢臣)　　龜甲(平主下/洩臣)　久蜆殻(寒主下/痢使)
　　薤白(温主下赤/白痢臣)白頭翁(温主毒痢/止痛使)猬皮(平主赤/白痢臣)
　　蚺蛇膽(寒主下痢/􁥥蟲使)柏葉(㣲温主/血痢臣)　蒲黄(平主下/血臣)
　　小豆花(平主下/痢使)麴(温主腹脹/積下痢臣)　猪懸蹄(㣲寒主下/漏洩使)
　　雞子(平主/下痢)　　貝子(平主/下血)　　白蘘荷(㣲温主赤/白痢臣)
　　葛榖(平主十年/赤白痢臣)青羊脂(温主下/血臣)蓯蓉(㣲温主赤/白下痢臣)
　　赤白花鼠尾草(㣲寒主赤/白下痢使)　　赤地利(平/)
　　桃花石(温/)
大便不通
　　大黄(寒大/寒)　　巴豆(温生温/熟寒)　石蜜(平㣲/温)
　　麻子(平/)　　　牛膽(大/寒)　　　猪膽(㣲/寒)
　　朴消(寒大/寒)　　芒消(大/寒)　　　大㦸(寒大/寒)
　　㯽榔(温/)　　　牽牛子(寒/)　　郁李仁(平/)
小便淋
　　滑石(寒大/寒)　　冬葵子及根(寒/)白茅根(寒/)
　　瞿麥(寒/)　　　榆皮(平/)　　　石韋(平/)
　　葶藶(寒大/寒)　　蒲黄(平/)　　　麻子(平/)
　　琥珀(平/)　　　石蠶(寒/)　　　蜥蜴(寒/)
　　胡鷰屎(平/)　　衣魚(温/)　　　亂髮(㣲/温)
　　　　臣禹鍚等謹按蜀本
　　淋石(暖/)　　　藥對　　　車前子(寒主/淋)
　　茯苓(平主淋利/小便君)黄芩(大寒主利/小便臣)澤㵼(寒主淋利/焦停水君)
　　敗皷皮(平主利/小便臣)冬𤓰(㣲寒主淋/便不通君)桑螵蛸(平主五法/利小便臣)
　　猪苓(平/)　　　石鷰(寒/)　　　海蛤(平/)
　　木通(平/)　　　貝齒(平/)
小便利
　　牡蠣(平㣲/寒)　　龍骨(平㣲/寒)　　鹿茸(温㣲/温)
　　桑螵蛸(平/)　　漏蘆(寒大/寒)　　土𤓰根(寒/)
　　雞肶胵(㣲/寒)　　雞腸草(㣲/寒)
　　　　臣禹錫等謹按藥對
　　菖蒲(温止小/便利君)　蒟醬(温主尿/不節臣)　山茱萸(平/)
溺血
　　戎塩(寒/)　　　蒲黄(平/)　　　龍骨(平㣲/寒)
　　鹿茸(温㣲/温)　　乾地黄
　　　　臣禹錫等謹按蜀本
　　葱涕(平/)　　　牛膝(平/)　　　車前子(寒/)
　　栢子并葉(平/温)
消渇
　　白石英(㣲/寒)　　石膏(㣲寒/大寒)　　茯神(平/)
　　麥門冬(平大/寒)　黄連(寒㣲/寒)　　知母(寒/)
　　栝樓根(寒/)　　茅根(寒/)　　　枸杞根(大/寒)
　　小麥(㣲/寒)　　　箽竹葉(大/寒)　　土𤓰根(寒/)
　　葛根(平/)　　　李根(大/寒)　　　蘆根(寒/)
　　菰根(大/寒)　　　冬𤓰(㣲/寒)　　　馬乳(冷/)
　　牛乳(㣲/寒)　　　羊乳(温/)　　　桑根白皮(寒/)
　　　　臣禹錫等謹按藥對
　　茯苓(平主口/乾君)　理石(寒主口乾/消熱毒君)蒐絲(平主口/乾消渇)
　　牛膽(大寒主渇利/中膲熱苦)􁁊汁(寒止/渇使)　古屋瓦苔(寒主/消渇)
　　兎骨(平治熱中/消渇臣)猪芩(平主渇/痢使)
黄疸
　　茵蔯蒿(平㣲/寒)　梔子(寒大/寒)　　紫草(寒/)
　　白鮮皮(寒/)　　生䑕(㣲/温)　　　大黄(寒大/寒)
　　猪屎(寒/)　　　𤓰蔕(寒/)　　　栝樓(寒/)
　　秦芁(平/)
　　　　臣禹錫等謹按唐本
　　黄芩(大/寒)　　　牡䑕(㣲/寒)
上氣欬嗽
　　麻黄(温㣲/温)　　杏仁(温/)　　　白前(㣲/温)
　　橘皮(温/)　　　紫菀(温/)　　　桂心(大/熱)
　　款冬花(温/)　　五味子(温/)　　細辛(温/)
　　蜀椒(温大/熱)　　半夏(平生㣲/寒熟温)　生薑(㣲/温)
　　桃仁(平/)　　　紫蘇子(温/)　　射干(平㣲/温)
　　芫花(温㣲/温)　　百部根(㣲/温)　　乾薑(温大/熱)
　　貝母(平㣲/寒)　　皂莢(温/)
　　　　臣禹錫等謹按蜀本
　　蛤蚧(平/)　　　縮沙蜜(温/)　　藥對
　　鍾乳(温主上/氣臣)　獺肝(平主氣/嗽使)　烏頭(大熱主嗽/逆上氣使)
　　藜蘆(㣲寒主/嗽逆使)　鯉魚(平燒末主/氣嗽臣)淡竹葉(大寒主嗽/逆氣上臣)
　　海蛤(平主上/氣臣)　石硫黄(大熱主/氣嗽臣)
嘔吐
　　厚朴(温大/温)　　橘皮(温/)　　　人參(㣲寒/㣲温)
　　半夏(平生㣲/寒熟温)　麥門冬(平㣲/寒)　白芷(温/)
　　生薑(㣲/温)　　　鉛丹(㣲/寒)　　　雞子(微/寒)
　　薤白(温/)　　　甘竹葉(大/寒)
　　　　臣禹錫等謹按蜀本
　　旋復花(温/)　　白豆蔲(大/温)　　藥對
　　附子(大熱主/嘔逆使)　竹筎(㣲寒主/乾嘔臣)
痰飲
　　大黄(寒大/寒)　　甘遂(寒大/寒)　　芒消(大/寒)
　　茯苓(平/)　　　柴胡(平㣲/寒)　　芫花(温㣲/温)
　　前胡(㣲/寒)　　　术(温/)　　　　細辛(温/)
　　旋復花(温/)　　厚朴(温大/温)　　人參(㣲寒/㣲温)
　　枳實(寒㣲/寒)　　橘皮(温/)　　　半夏(平生㣲/寒熟温)
　　生薑(㣲/温)　　　甘竹葉(大/寒)　　蕘花(寒㣲/寒)
　　　　臣禹錫等謹按蜀本
　　威靈仙(温/)　　藥對　　　　射干(㣲温主胷/中結氣使)
　　烏頭(大熱主心中痰/冷不下食使)呉茱萸(大熱主痰冷/腹内諸冷臣)
　　朴消(大寒主痰/滿停結)巴豆(温主痰飲留結冷/利水榖破腸中)髙良薑(大/温)
宿食
　　大黄(寒大/寒)　　巴豆(温生温/熟寒)　朴消(寒大/寒)
　　柴胡(平㣲/寒)　　术(温/)　　　　桔梗(㣲/温)
　　厚朴(温大/温)　　皂莢(温/)　　　麴(温/)
　　蘖(温/)　　　　㯽榔(温/)
腹脹滿
　　麝香(温/)　　　甘草(平/)　　　人參(㣲寒/㣲温)
　　术(温/)　　　　乾薑(温大/熱)　　百合(平/)
　　厚朴(温大/温)　　菴䕡子(㣲寒/㣲温)　枳實(寒㣲/寒)
　　桑根白皮(寒/)　皂莢(温/)　　　大豆黄卷(平/)
　　　　臣禹錫等謹按唐本
　　卷栢(温/)　　　蜀本　　　　蓽澄茄(温/)
　　藥對　　　　忍冬(温主腹/滿君)　射干(㣲温主脅/下滿急使)
　　香葇(㣲温主腹/滿水腫臣)旋復花(温主脅下寒/熱下水臣)
　　訶藜勒　　　草豆蔲
心腹冷痛
　　當歸(温大/温)　　人參(㣲寒/㣲温)　　芍藥(平㣲/寒)
　　桔梗(㣲/温)　　　乾薑(温大/熱)　　桂心(大/熱)
　　蜀椒(温大/熱)　　附子(温大/熱)　　呉茱萸(温大/熱)
　　烏頭(温大/温)　　术(温/)　　　　甘草(平/)
　　礬石(大熱生/温熟熱)
　　　　臣禹錫等謹按蜀本
　　腽肭臍(大/熱)　　肉豆蔲(温/)　　零陵香(平/)
　　胡椒(大/温)　　　紅豆蔲(温/)　　藥對
　　黄芩(大寒/臣)　　戎塩(寒/臣)　　　厚朴(温/臣)
　　萆薢(平/臣)　　　芎藭(温/臣)　　　高良薑(大/寒)
　　蜂子(平㣲/寒)　　蓬莪茂(温/)　　蒜(温/)
腸鳴
　　丹參(㣲/寒)　　　桔梗(㣲/温)　　　海藻(寒/)
　　昆布(寒/)　　　半夏(生㣲寒/熟温)
心下滿急
　　茯苓(平/)　　　枳實(寒㣲/寒)　　半夏(平生㣲/寒熟温)
　　术(温/)　　　　生薑(㣲/温)　　　百合(平/)
　　橘皮(温/)
　　　　臣禹錫等謹按藥對
　　菴䕡子(㣲寒主/心下堅)杏仁(温主心下/急滿臣)石膏(大寒主心/下急臣)
心煩
　　石膏(㣲寒/大寒)　　滑石(寒大/寒)　　杏仁(温/)
　　梔子(寒大/寒)　　茯苓(平/)　　　貝母(平㣲/寒)
　　通草(平/)　　　李根(大/寒)　　　竹瀝(大/寒)
　　烏梅(平/)　　　雞子(㣲/寒)　　　豉(寒/)
　　甘草(平/)　　　知母(寒/)　　　尿(寒/)
　　　　臣禹錫等謹按蜀本
　　膚會(寒/)　　　天竺黄(寒/)　　胡黄連(平/)
　　藥對　　　王不留行(平主心/煩君)石龍芮(平主心/煩君)
　　玉屑(平主胃中/熱心煩君)雞肶胵(㣲寒除熱/主煩熱臣)寒水石(大寒主/煩熱臣)
　　藍汁(寒主煩/熱君)　棟實(寒主大/熱佐使)　廩米(温止煩/熱臣)
　　敗醤(㣲寒主/煩熱臣)　梅核仁(平除煩/熱臣)蒺梨子(㣲寒主/心煩臣)
　　龍齒角(平主小兒/身熱臣)牛黄(平主小兒癎熱/口不開心煩君)酸棗(平主/心煩)
積聚癥瘕
　　空青(寒大/寒)　　朴消(寒大/寒)　　芒消(大寒/)
　　石硫黄(温大/熱)　粉錫(寒/)　　　大黄(寒大/寒)
　　狼毒(平/)　　　巴豆(温生温/熟寒)　附子(温大/熱)
　　烏頭(温大/熱)　　苦參(寒/)　　　柴胡(平㣲/寒)
　　鼈甲(平/)　　　蜈蚣(温/)　　　赭魁(平/)
　　白馬溺(㣲/寒)　　鮀甲(㣲/温)
　　礐石(大熱生温熟熱一本作礬石臣禹錫等謹按礬石/條並無主療積聚癥瘕之文一本作礬石者為非)
　　芫花(温㣲温臣禹錫等謹按唐蜀本作蕘花今據本/經蕘花破積聚癥瘕而芫花非的主當作蕘花)
　　鰡魚(㣲温臣禹錫等謹按唐本蜀本云鮀魚甲㣲温無/此鰡魚一味遍尋本草並無鰡魚上已有鮀甲此)
　　(鰡魚為文悞/不當重出)
　　　　臣禹錫等謹按蜀本
　　續随子(温/)　　京三稜(平/)　　太隂𤣥精(温/)
　　威靈仙(温/)　　藥對　　　　牡蒙(平/)
　　蜀漆(平主癥結/癖氣使)貫衆(㣲寒主腸中/邪氣積氣使)甘遂(寒主散癥/結積聚使)
　　天雄(大熱主破癥/結積聚使)理石(寒主除熱/結破積聚)消石(寒主破積/聚堅結君)
　　猪肚(㣲/温)
鬼疰尸疰
　　雄黄(平寒/大温)　　丹砂(㣲/寒)　　　金牙(平/)
　　野葛(温/)　　　馬目毒公(温㣲/温)女青
　　徐長卿(温/)　　虎骨(平/)　　　狸骨(温/)
　　鸛骨(大寒/)　　獺肝(平/)　　　芫青(㣲/温)
　　白殭蠶(平/)
　　鬼臼(温㣲温臣禹錫等謹按神農本草鬼臼一名馬目/毒公今此療鬼疰尸疰藥雙出二名據本草說為)
　　(重當刪去一條然詳陶隠居注鬼臼條下以鬼臼與/馬目毒公為一物及古方多有兩用處今且並存之)
　　白塩(寒臣禹錫等謹按本經言塩有食塩光明塩緑塩/鹵塩大塩戎塩六條並無白塩之名遍撿諸塩皆)
　　(不主鬼疰尸疰惟食塩主殺鬼蠱邪疰又陶隱居注戎/塩條下迷虜中塩有九種云白塩食塩常食者則白塩)
　　(乃食塩之類而食塩主殺鬼蠱邪疰疑此/白塩乃食塩耳卽當為温又不當為寒也)
　　　　臣禹錫等謹按蜀本
　　天靈蓋(平/)　　腽肭臍(大/熱)　　藥對
　　麝香(温/君)　　　卷柏(温/臣)　　　敗天公(平/臣)
　　蚱蟬(寒/)　　　白鮮皮(寒/)　　牛黄(平/)
　　龍齒(平㣲/寒)　　雷丸(寒㣲/寒)　　安息香(平/)
　　代赭(寒/)
驚邪
　　雄黄(平寒/大温)　　丹砂(㣲/寒)　　　紫石英(温/)
　　茯神(平/)　　　龍齒(平/)　　　龍膽(寒大/寒)
　　防葵(寒/)　　　馬月毒公(温㣲/温)升麻(平㣲/寒)
　　麝香(温/)　　　人參(㣲寒/㣲温)　　沙參(㣲/寒)
　　桔梗(㣲/温)　　　白薇(平大/寒)　　逺志(温/)
　　栢實(平/)　　　鬼箭(寒/)　　　鬼督郵(平/)
　　小草(温/)　　　卷栢(温平/㣲寒)　　紫苑(温/)
　　羚羊角(寒㣲/寒)　鮀甲(㣲/温)　　　丹雄雞(㣲温/㣲寒)
　　犀角(寒㣲/寒)　　羖羊角(温㣲/寒)　　茯苓(平/)
　　蚱蟬(寒/)
　　　　臣禹錫等謹按蜀本
　　縮砂蜜(温/)　　鬼臼
癲癎
　　龍齒角(平/)　　牛黄(平/)　　　　防葵(寒/)
　　牡丹(寒㣲/寒)　　白歛(平㣲/寒)　　　莨菪子(寒/)
　　雷丸(寒㣲/寒)　　鉤藤(㣲/寒)　　　　白殭蠶(平/)
　　蛇牀子(平/)　　蛇蛻(平/)　　　蜣蜋(寒/)
　　白馬目(平/)　　鉛丹(㣲/寒)　　　蚱蟬(寒/)
　　白狗血(温/)　　豚卵(温/)　　　豬牛犬等齒(平/)
　　熊膽(寒/)
　　　　臣禹錫等謹按蜀本
　　膚會(寒/)　　　瑇瑁(寒/)　　　藥對
　　白馬懸蹄(平/臣)　淡竹瀝(大寒/臣)　蛇銜(㣲寒主/寒熱臣)
　　秦皮(㣲寒/大寒)　　頭髪(温/)　　　雞子(平主/發熱)
　　狗糞中骨(平/臣)　露蜂房(平/使)　　　白鮮皮(寒/臣)
　　省甕(平/使)　　　甘遂(寒/使)　　　　升麻(㣲寒/君)
　　大黄(大寒/使)　　銀屑(平/)
喉痺痛
　　升麻(平㣲/寒)　　射干(平㣲/温)　　　杏仁(温/)
　　蒺䔧子(温㣲/寒)　棘針(寒臣禹錫等謹按本經白棘一名棘/針不主喉痺痛棘刺花下疑籐又有)
　　(棗針療喉痺不通按/此棘針字當作棗針)絡石(温㣲/寒)　　百合
　　蓳竹葉(大/寒)　　莽草(温/)　　　　苦竹葉(大/寒)
　　　　臣禹錫等謹按唐本
　　細辛(温/)　　　　藥對　　　　豉(寒治喉閉/不通使)
　　當歸(温切醋熬傅腫上/亦主喉閉不通君)
噎病
　　羚羊角(寒㣲/寒)　　通草(平/)　　　青竹筎(㣲/寒)
　　頭垢(㣲/寒)　　　　蘆根(寒/)　　　牛􁀙(平/)
　　舂杵頭細糠(平/)
　　　　臣禹錫等謹按藥對
　　鸕鷀頭(㣲寒主/噎不通)
鯁
　　　頭骨(温/)　　獺骨(平/)　　　鸕鷀骨(㣲/寒)
齒痛
　　當歸(温大/温)　　獨活(平/)　　　細辛(温/)
　　蜀椒(温大/熱)　　芎藭(温/)　　　附子(温大/熱)
　　莽草(温/)　　　礬石(寒/)　　　蛇牀子(平/)
　　生地黄(大/寒)　　茛菪子(寒/)　　雞舌香(㣲/温)
　　車下李根(寒臣禹錫等謹按本經/車下李根郁李根也)馬懸蹄(平/)
　　雄雀屎(温/)
　　　　臣禹錫等謹按蜀本
　　楓香脂(平/)　　藥對　　　　金釵(火燒針齒/痛卽止)
　　烏頭(大熱/使)　　白頭翁(温/使)　　酒漬枳根(㣲/寒)
口瘡
　　黄連　　　　蘖木(寒/)　　　龍膽(寒大/寒)
　　升麻(平㣲/寒)　　大青(大寒/)　　苦竹葉(大/寒)
　　石蜜(平㣲/温)　　酪(寒/)　　　　酥(㣲/寒)
　　　　臣禹錫等謹按藥對
　　乾地黄(平/)
吐唾血
　　羚羊角(寒㣲/寒)　白膠(平/温)　　　戎鹽(寒/)
　　柏葉(㣲/寒)　　　艾葉(㣲/温)　　　水蘇(㣲/温)
　　生地黄(大/寒)　　大小薊　　　蠐螬(㣲温/㣲寒)
　　飴糖(㣲/温)　　　伏龍肝(㣲/温)　　黄土(平/)
　　　　臣禹錫等謹按蜀本
　　鐺墨　　　　藥對　　　　馬通(㣲温/使)
　　小麥(㣲寒/使)　　麥句薑(寒君天/名精也)牛膝(平治痛/痺君)
鼻衂血
　　礬石(寒/)　　　蒲黄(平/)　　　蝦蟇藍(寒臣禹錫/等謹按本)
　　(經天名精一/名蝦䗫藍)　雞蘇(㣲温臣禹錫等謹按/本經水蘇一名雞蘇)
　　大薊(温/)　　　艾葉(㣲/温)　　　桑耳(平/)
　　竹筎(㣲/寒)　　　蝟皮(平/)　　　溺􁁊(平/)
　　藍(寒/)　　　　狗膽　　　　燒亂髪(㣲/温)
　　　　臣禹錫等謹按藥對
　　熱馬通(㣲温傅頂/止衂使)　　　　　生地黄
鼻􁬼
　　通草(平/)　　　細辛(温/)　　　桂心(大/熱)
　　蕤核(温㣲/寒)　　薫草(平/)　　　𤓰蔕(寒/)
耳聾
　　磁石(寒/)　　　昌蒲(温/平)　　　葱涕(平/)
　　雀腦(平/)　　　白鵝膏(㣲/寒)　　鯉魚腦(温/)
　　絡石(温㣲/寒)　　白頸蚯蚓(寒大/寒)
　　　　臣禹錫等謹按藥對
　　生麻油(㣲寒/温)　烏賊魚骨(㣲温/臣)土𤓰(寒/)
　　烏雞膏(寒/)　　龍腦(㣲/寒)
鼻息肉
　　蔾蘆(寒㣲/寒)　　礬石(寒/)　　　地膽(寒/)
　　通草(平/)　　　白狗膽(平/)
　　　　臣禹錫等謹按藥對
　　細辛(温/君)　　　桂心(大/熱)　　　𤓰蔕(寒/臣)
　　雄黄(平大/温)
目赤熱痛
　　黄通(寒㣲/寒)　　蕤核(温㣲/寒)　　石膽(寒/)
　　空青(寒大/寒)　　曽青(小/寒)　　　决明子(平㣲/寒)
　　蘖木(寒/)　　　梔子(寒大/寒)　　薺子(温/)
　　苦竹葉(大/寒)　　雞子白(㣲/寒)　　鯉魚膽(寒/)
　　田中螺(大/寒)　　車前子(寒/)　　䓆蓂子(㣲/温)
　　　　臣禹錫等謹按藥對
　　細辛(温明/目君)　　銅青(寒主風/爛淚出)　秦皮(㣲寒主目/赤熱淚出)
　　石榴皮(温主目赤/痛淚下使)白薇(大寒主目/赤熱臣)
目膚翳
　　秦皮(㣲寒/大寒)　　細辛(温/)　　　真珠(寒/)
　　貝子(平/)　　　石决明(平/)　　麝香(温/)
　　馬目毒公(温㣲/温)伏翼(平/)　　　青羊膽(平/)
　　蠐螬(㣲温/㣲寒)　　莵絲子(平/)
　　　　臣禹錫等謹按蜀本
　　石蟹(寒/)　　　藥對　　　　丹砂(㣲/寒)
聲音啞
　　菖蒲(温/平)　　　石鍾乳(温/)　　孔公孽(温/)
　　皂角(温/)　　　苦竹葉(大/寒)　　麻油(㣲/寒)
　　　　臣禹錫等謹按藥對
　　通草(平利丸竅/出聲臣)
靣皯皰
　　莵絲子(平/)　　麝香(温/)　　　熊脂(㣲寒/㣲温)
　　女萎(平/)　　　藁本(温㣲/寒)　　木蘭(寒/)
　　梔子(寒大/寒)　　紫草(寒/)　　　白𤓰子(平/寒)
　　　　臣禹錫等謹按藥對
　　蜂子(㣲寒/君)　　白歛(平主/光澤)　　白术(温/君)
　　山茱萸(平/臣)　　冬𤓰子(平/寒)　　白殭蠶(平/)
　　蜀葵花(平/)　　白附子(平/)
髪秃落
　　桑上寄生(平/)　秦椒(温生温/熟寒)　桑根白皮(寒/)
　　麻子(平/)　　　桐葉(寒/)　　　豬膏(㣲/寒)
　　鴈肪(平/)　　　馬鬐膏(平/)　　松葉(温/)
　　棗根　　　　雞肪(臣禹錫等謹按/藥對云雞肪寒)
　　荆子(㣲寒温臣禹錫等謹按本經有蔓荆牡荆此/只言荆子據朱字合是蔓荆子又據唐本云)
　　(味苦辛故定知/非牡荆子矣)
㓕瘢
　　鷹屎白(平/)　　白殭蠶(平/)　　衣魚(温/)
　　白附子(平/)　　蜜陀僧(平/)
金瘡
　　石膽(寒/)　　　薔薇(温㣲/寒)　　地榆(㣲/寒)
　　艾葉(㣲/温)　　　王不留行(平/)　白頭翁(温/)
　　釣樟根(温/)　　石灰(温/)　　　狗頭骨(平/)
　　　　臣禹錫等謹按藥對
　　薤白(温主金瘡止痛/瘡中風水腫臣)車前子(寒止/血)　當歸(温/君)
　　蘆竹籜(寒生金瘡/生肉使)桑灰湯(平/臣)　　蛇銜(㣲寒/臣)
　　葛根(平/臣)　　　水楊花(寒/)　　突厥白(寒/)
踒折
　　生䑕(㣲/温)　　　生龜(平/)　　　生地黄(大/寒)
　　烏雄雞血(平/)　烏雞骨(平/)　　李核仁(平/)
　　　　臣禹錫等謹按蜀本
　　自然銅(平/)　　木鼈子(温/)　　骨碎補(温/)
　　無名異(平/)　　藥對　　　　續㫁(㣲温/臣)
瘀血
　　蒲黄(平/)　　　琥珀(平/)　　　羚羊角(寒㣲/寒)
　　牛膝(平/)　　　大黄(寒大/寒)　　乾地黄(寒/)
　　朴消(寒大/寒)　　紫參(寒㣲/寒)　　桃仁(平/)
　　虎杖(㣲/温)　　　茅根(寒/)　　䗪蟲(寒/)
　　䖟蟲　　　　水蛭(平㣲/寒)　　蜚蠊(寒/)
　　　　臣禹錫等謹按蜀本
　　天南星　　　藥對　　　　鮑魚(温主/踒跌)
　　飴糖(㣲温去/血病臣)　神屋(平主/血)　　菴䕡子(㣲寒主藏血/身中自毒臣)
　　芍藥(㣲寒主/遂賊風)　鹿茸(温主血流/在腹臣)車前子(寒主瘀/血痛)
　　牡丹(㣲寒主除/留血使)射干(㣲温主除留/血老血使)藕汁(寒主/消血)
　　天名精(地菘是/也寒)
火灼
　　柏白皮(㣲/寒)　　生胡麻(平/)　　鹽(寒臣禹錫等謹按/食塩温光明塩平)
　　(緑塩平大塩寒戎塩寒並無主/火灼之文不知此果何塩也)豆醤(寒/)
　　井底泥(寒/)　　醋(温/)　　　　黄芩(平大/寒)
　　牛膝(平/)　　　梔子(寒大/寒)
癰疽
　　絡石(温㣲/温)　　黄蓍(㣲/温)　　　白歛(平㣲/寒)
　　烏喙(㣲/温)　　　通草(平/)　　　敗醤(平㣲/寒)
　　白及(平㣲/寒)　　大黄(寒大/寒)　　半夏(平生㣲/寒熟温)
　　𤣥參(㣲/寒)　　　薔蘼(㣲/寒)　　　鹿角(温㣲/温)
　　蝦蟇(寒/)　　　土蜂子(平/)　　伏龍肝(㣲/温)
　　甘蕉根(大/寒)
　　　　臣禹錫等謹按藥對
　　礪石(火燒於苦酒中焠杵/破醋和貼之卽消)烏賊魚骨(㣲温/臣)鹿茸(温/臣)
　　升麻(㣲寒貼/諸毒君)　赤小豆(平主貼腫/易消臣)側子(大熱主/癰疽)
惡瘡
　　䧺黄(平寒/大温)　　雌黄(平大/寒)　　粉錫(寒/)
　　石硫黄(温大/熱)　礬石(寒/)　　　松脂(温/)
　　蛇床子(平/)　　地榆(㣲/寒)　　　水銀(寒/)
　　蛇銜(㣲/寒)　　　白歛(平㣲/寒)　　漏蘆(寒大/寒)
　　蘖木(寒/)　　　占斯(温/)　　雚菌(平㣲/温)
　　莽草(温/)　　　青葙子(㣲/寒)　白及(平㣲/寒)
　　棟實(寒/)　　　及已(平/)　　狼䟦(寒/)
　　桐葉(寒/)　　　虎骨(平/)　　豬肚(㣲/温)
　　䕡茹(寒㣲/寒)　　藜蘆(寒㣲/寒)　石灰(温/)
　　狸骨(温/)　　　鐡漿(平/)
　　　　臣禹錫等謹按蜀本
　　野駝脂　　　藥對　　　苦參(寒主諸惡/瘡軟瘡君)
　　白石脂(平主疽痔/惡瘡臣)蘩蔞(平主積年/惡瘡臣)藁本(温/臣)
　　菖蒲(温主風/瘙君)　艾葉(㣲温苦酒煎主臣/除癬及下部瘡)槲皮(平/臣)
　　葵根(寒/君)　　　柳華(寒主馬疥惡瘡/煑洗立差使)五加皮(㣲寒主/疽瘡使)
　　梓葉(㣲寒/使)　　苧根(寒主小兒/赤丹使)榖葉(平洗之令/生肉臣)
　　萹竹(平主浸滛/瘡惡瘡臣)天麻(平/臣)　　　孔公孽(温主男女/隂蝕瘡臣)
　　紫草(寒主小兒/面上瘡使)馬鞭草(平主下/部瘡臣)
漆瘡
　　蟹(寒/)　　　　茱萸皮(温大/熱)　苦芺(烏老切/㣲寒)
　　雞子白(㣲/寒)　　䑕查(見杉/材注)　　井中苔萍(大/寒)
　　秫米(㣲/寒)　　　杉材(㣲/温)
　　　臣禹錫等謹按蜀本
　　石蠏(寒/)　　　漆姑葉(㣲/寒)　　藥對
　　芒消(大寒傳/漆瘡君)　黄櫨木(寒/)
癭瘤
　　小麥(㣲/寒)　　　海藻(寒/)　　　昆布(寒/)
　　文蛤(平/)　　　半夏(平生㣲/寒熟温)　貝母(平㣲/寒)
　　通草(平/)　　　松蘿(平/)　　　連翹(平/)
　　白頭翁(温/)　　海蛤(平/)　　　生薑(㣲/温)
　　　　臣禹錫等謹按藥對
　　𤣥參(㣲寒主散頸/下腫核臣)杜蘅(温/臣)
瘻瘡
　　雄黄(平寒/大温)　　礐石(大熱生/温熟熱)　常山(寒㣲/寒)
　　狼毒(平/)　　　側子(大/熱)　　　連翹(平/)
　　昆布(寒/)　　　狸骨(温/)　　　王不留行(平/)
　　班猫(寒/)　　　地膽(寒/)　　　鼈甲(平/)
　　　　臣禹錫等謹按藥對
　　蟾蜍(寒/臣)　　　附子(大熱/使)　　漏蘆(寒主/諸瘻)
　　白礬(寒主瘻惡/瘡瘰􁣲使)雌黄(平主瘻疸/惡瘡臣)車前子
　　蛇銜(㣲寒主/䑕瘻臣)　蝦蟇(寒/)
五痔
　　白桐葉(寒/)　　篇蓄(平/)　　　猬皮(平/)
　　猪懸蹄(平/)　　黄蓍(㣲/温)
　　　　臣禹錫等謹按蜀本
　　五靈脂(温/)　　五倍子(平/)　　藥對
　　龜甲(平主五/痔臣)　赤石脂(大温/君)　蘖木(寒主/腸痔)
　　榧子(平/臣)　　　槐子(寒/君)　　　蛇蛻(平/)
　　臘月鴝鵒(平作屑/主五痔)鼈甲(平主五/痔臣)腐木檽(寒/臣)
　　竹筎(㣲寒/臣)　　葈耳(㣲寒/臣)　　㩂脈(平燒作/散主痔)
　　槐鵝(㣲/温)　　　柏葉(平/)　　　艾葉(㣲/温)
脫肛
　　鼈頭(平/)　　　卷柏(温平/㣲寒)　　鐡精(㣲/温)
　　東壁土(平/)　　蝸牛(寒/)　　　生鐡(㣲/寒)
􁥥
　　青葙子(㣲/寒)　　苦參(寒/)　　　蚺(音/髯)蛇膽(寒/)
　　蝮蛇膽(㣲/寒)　　大蒜(温/)
　　　　臣禹錫等謹按藥對
　　艾葉煎(㣲温/臣)　馬鞭草(平/)
蚘蟲
　　薏苡根(㣲/寒)　　雚菌(平㣲/温)　　乾漆(温/)
　　梀根(㣲/寒)　　　茱萸根(温大/熱)　艾葉(㣲/温)
　　　　臣禹錫等謹按藥對
　　石榴根(平/使)　　㯽榔(温/君)　　　鶴蝨(平/)
　　龍膽(寒大/寒)
寸白
　　㯽榔(温/)　　　蕪荑(平/)　　　貫衆(㣲/寒)
　　狼牙(寒/)　　　雷丸(寒㣲/寒)　　青葙子(㣲/寒)
　　橘皮(温/)　　　茱茰根(温大/熱)　石榴根(平/)
　　榧子(平/)
　　　　臣禹錫等謹按藥對
　　桑根白皮(寒/臣)
虚勞
　　丹砂(㣲/寒)　　　空青(寒大/寒)　　石鍾乳(温/)
　　紫石英(温/)　　白石英(㣲/温)　　磁石(寒/)
　　龍骨(平㣲/寒)　　茯苓(平/)　　　黄蓍(㣲/温)
　　乾地黄(寒/)　　茯神(平/)　　　天門冬(平大/寒)
　　薯蕷(温/平)　　　石斛(平/)　　　沙參(㣲/寒)
　　人參(㣲寒/㣲温)　　𤣥參(㣲/寒)　　　五味子(温/)
　　肉蓯蓉(㣲/温)　　續㫁(㣲/温)　　　澤㵼(寒/)
　　牡丹(寒㣲/寒)　　芍藥(平㣲/寒)　　牡桂(温/)
　　逺志(温/)　　　當歸(温大/温)　　牡蠣(平㣲/寒)
　　五加皮(温㣲/寒)　白棘(寒/)　　　覆盆子(平/)
　　巴㦸天(㣲/温)　　牛膝(平/)　　　杜仲(平/温)
　　柏實(平/)　　　桑螵蛸(平/)　　石龍芮(平/)
　　石南(平/)　　　桑根白皮(寒/)　地膚子(寒/)
　　車前子(寒/)　　麥門冬(平㣲/寒)　乾漆(温/)
　　莵絲子(平/)　　蛇牀子(平/)　　枸杞子(㣲/寒)
　　大棗(平/)　　　枸杞根(大/寒)　　麻子(平/)
　　胡麻(平/)
　　　　臣禹錫等謹按唐本
　　葛根(平/)　　　蜀本　　　　補骨脂(大/温)
　　藥對　　　甘草(平補益臣五臟下氣/長䏎肉制諸藥君)
　　黄雌雞(平主續/絕臣)萎蕤(平補不足除虛/勞容熱頭痛君)
　　甘菊(平補中益/五臟君)紫苑(温主勞/氣臣)　狗脊(平補益/丈夫臣)
　　藕實(平寒補中/養氣君)蜂子(㣲寒補/虚冷君)　蕪菁蘆菔(温益五臟/輕身君)
　　赤石脂(大温主養/心氣君)薔薇(㣲寒主五/臟寒熱君)雲母(平主氣/益精君)
　　枳實(㣲寒主虚/羸少氣君)防葵(寒/君)
隂痿
　　白石英(㣲/温)　　陽起石(㣲/温)　　巴㦸天(㣲/温)
　　肉蓯蓉(㣲/温)　　五味子(温/)　　蛇牀子(平/)
　　地膚子(寒/)　　鐡精(㣲/温)　　　白馬莖(平/)
　　莵絲子(平/)　　原蠶蛾(熱/)　　狗隂莖(平/)
　　雀卵(温/)
　　　　臣禹錫等謹按藥對
　　樗雞(平/使)　　　五加皮(㣲寒主隂/痿下濕使)覆盆子(平能長/隂臣)
　　牛膝(平主隂/濕臣)　石南(平/使)　　　白及(㣲寒主/隂痿使)
　　小豆花(平主隂痿/不起使)山茱萸(平㣲/温)　天雄(温大/温)
隂(闗/)
　　海藻(寒/)　　　鐡精(㣲/温)　　　狸隂莖(温/)
　　狐隂莖(㣲/寒)　　蜘蛛(㣲/寒)　　　蒺藜(温㣲/寒)
　　䑕隂(平/)
　　　　臣禹錫等謹按藥對
　　蝦䗫衣(寒主/隂腫)　地膚子(寒/)　　槐皮(煑汁主/隂腫)
囊濕
　　五加皮(温㣲/寒)　槐枝(作槐/皮)　　蘖木(寒/)
　　虎掌(温㣲/寒)　　菴䕡子(㣲寒/㣲温)　蛇牀子(平/)
　　牡礪(平㣲/寒)
洩精
　　韭子(温/)　　　白龍骨(平微/寒)　鹿茸(温㣲/温)
　　牡礪(平㣲/寒)　　桑螵蛸(平/)　　車前子葉(寒/)
　　澤㵼(寒/)　　　石榴皮(平/)　　麞骨(㣲/温)
　　　　臣禹錫等謹按藥對
　　五味子(温主泄/精臣)棘刺(寒/使)　　　莵絲子(平主精/自出君)
　　薫草(平/臣)　　　石斛(平/君)　　　鍾乳(温/臣)
　　麥門冬(㣲寒/臣)
好眠
　　通草(平/)　　　孔公孽(温/)　　馬頭骨(㣲/寒)
　　牡䑕目(平/)　　茶茗(㣲/寒)　　　沙參(㣲/寒)
不得眠
　　酸棗仁(平/)　　榆葉(平/)　　　細辛(温/)
　　　　臣禹錫等謹按藥對
　　沙參(㣲寒/臣)　　乳香(温/)
腰痛
　　杜仲(平/温)　　　􁩍薢(平/)　　　狗脊(平㣲/温)
　　梅實(平/)　　　鼈甲(平/)　　　五加皮(温㣲/寒)
　　菝葜(平/温)　　　爵牀(寒/)
　　　　臣禹錫等謹按蜀本
　　木鼈子(温/)　　藥對　　　　牡丹(寒㣲/寒使)
　　石斛(平/君)　　　附子(温大/熱使)　　鹿角膠(平/温)
　　牛膝(平/)　　　鹿茸(温㣲/温)　　烏喙(㣲/温)
　　續㫁(㣲/温)
婦人崩中
　　石膽(寒/)　　　禹餘粮(寒/平)　　赤石脂(大/温)
　　牡蠣(平㣲/温)　　龍骨(平㣲/寒)　　蒲黄(平/)
　　白殭蠶(平/)　　牛角䚡(温/)　　烏賊魚骨(㣲/温)
　　紫葳(㣲/寒)　　　桑耳(平/)　　　生地黄(大/寒)
　　蘖木(寒/)　　　白茅根(寒/)　　艾葉(㣲/温)
　　鮀甲(㣲/温)　　　鼈甲(平/)　　　馬蹄(平/)
　　白膠(平/温)　　　丹雄雞(㣲温/㣲寒)　阿膠(平㣲/温)
　　鬼箭(寒/)　　　鹿茸(温㣲/温)　　大小薊根(温/)
　　馬通(㣲/温)　　　伏龍肝(㣲/温)　　乾地黄
　　代赭(寒/)
　　　　臣禹錫等謹按藥對
　　柏葉(㣲温酒漬主吐血/及崩中赤白君)　　　續㫁(温/臣)
　　淡竹筎(㣲寒/臣)　白芷(温止漏下/赤白臣)蝟皮(平/臣)
　　飴糖(㣲温/臣)　　地榆(㣲寒主温/下赤血)
月閉
　　䑕婦(㣲温/㣲寒)　　䗪蟲(寒/)　　　䖟蟲(㣲/寒)
　　水蛭(平㣲/寒)　　蠐螬(㣲温/㣲寒)　　桃仁(平/)
　　狸隂莖(温/)　　土𤓰根(寒/)　　牡丹(寒㣲/寒)
　　牛膝(平/)　　　占斯(温/)　　　虎杖(㣲/温)
　　陽起石(㣲/温)　　桃毛(平/)　　　白堊(温/)
　　銅鏡鼻(平/)
　　　　臣禹錫等謹按藥對
　　白茅根(寒主血/閉臣)大黄(大寒寒治月/候不通使)射干(㣲温/使)
　　卷栢(温/臣)　　　生地黄(大寒/君)　乾漆(温治血/閉臣)
　　鬼箭(寒破陳/血使)　菴䕡子(㣲寒/臣)　朴消(寒大/寒君)
無子
　　紫石英(温/)　　石鍾乳(温/)　　陽起石(㣲/温)
　　紫葳(㣲/寒)　　　桑螵蛸(平/)　　艾葉(㣲/温)
　　秦皮(㣲寒/大寒)　　卷柏(温平/㣲寒)
　　　　臣禹錫等謹按蜀本
　　列當(温/)　　　藥對　　　　覆盆子(平/臣)
　　白膠(温/君)　　　白薇(大寒/臣)
安胎
　　紫葳(㣲/寒)　　　白膠(平/温)　　　桑上寄生(平/)
　　鯉魚(寒/)　　　烏雌雞(温/)　　葱白(平/)
　　阿膠(平㣲/温)
　　　　臣禹錫等謹按唐本
　　生地黄(大/寒)　　蜀本　　　　猪苓(平/)
　　藥對　　　　艾葉(㣲/温)
墮胎
　　雄黄(平大/温)　　雌黄(平大/寒)　　水銀(寒/)
　　粉錫(寒/)　　　朴消(寒大/寒)　　飛生蟲(平/)
　　溲疏(寒㣲/寒)　　大㦸(寒大/寒)　　巴豆(温生温/熟寒)
　　野葛(温/)　　　牛黄(平/)　　　藜蘆(寒㣲/寒)
　　牡丹(寒㣲/寒)　　牛膝(平/)　　　桂心(大/熱)
　　皂莢(温/)　　　䕡茹(寒㣲/寒)　　躑躅(温/)
　　鬼箭(寒/)　　　槐子(寒/)　　　薏苡(㣲/寒)
　　瞿麥(寒/)　　　附子(温大/熱)　　天雄(温大/温)
　　烏頭(温大/熱)　　烏喙(㣲/温)　　　側子(大/熱)
　　蜈蚣(温/)　　　地膽(寒/)　　　班猫(寒/)
　　芫青(㣲/温)　　　亭長(㣲/温)　　　水蛭(平㣲/寒)
　　䖟蟲(㣲/寒)　　　䗪蟲(寒/)　　　螻蛄(寒/)
　　蠐螬(㣲温/㣲寒)　　蝟皮(平/)　　　蜥蝪(寒/)
　　蛇蛻(平/)　　　蟹𤓰(寒/)　　　芒消(大/寒)
　　　　臣禹錫等謹按藥對
　　欓根(大熱/使)　　芮草(温/使)　　　牽牛子(寒/使)
　　半夏(平生㣲/寒熟温)　虎掌(温㣲/寒)　　鬼臼
　　代赭(寒/)　　　蚱蟬(寒/)　　　麝香(温/)
　　桃仁(平/)　　　蕘花(寒㣲/寒)　　狼牙(寒/)
　　生䑕(㣲/温)
難産
　　槐子(寒/)　　　桂心(大/熱)　　　滑石(寒大/寒)
　　貝母(平㣲/寒)　　蒺蔾　　　　皂莢(温/)
　　酸漿(平/寒)　　　蚱蟬　　　　螻蛄(寒/)
　　鼺(力水力/住二切)䑕(㣲/温)　生䑕肝(平/)　　烏雄雞冠血(温/)
　　弓弩弦(平/)　　馬銜(平/)　　　敗醤(平㣲/寒)
　　榆皮(平/)　　　蛇蛻(平/)
　　　　臣禹錫等謹按藥對
　　麻油(㣲寒治産難/胞不出君)澤㵼(寒治胞/不出)　牛膝(平/)
　　陳薑(大/熱)　　　猪脂酒(各隨多少服主/産難衣不出)
　　飛生蟲(平/)　　兔頭(平/)　　　海馬(寒/)
　　伏龍肝(温/)　　冬葵子(寒/)
産後病
　　乾地黄(寒/)　　秦椒(温生温/熱寒)　敗醤(平㣲/寒)
　　澤蘭(㣲/温)　　　地榆(㣲/寒)　　　大豆(平/)
　　　　臣禹錫等謹按藥對
　　大豆紫湯(温治産後中風/惡血不盡痛)　　羖羊角(㣲寒燒灰酒服/主産後煩悶臣)
　　羚羊角(㣲寒主産/後血悶臣)鹿角散(温主墮娠/血不盡臣)小豆散(平主産後血/不盡煩悶臣)
　　三歲陳棗核(平燒灰治産/後腹痛使)　　芍藥(平㣲/寒)
　　當歸(温大/温)　　紅藍花(温/)　　豉(寒/)
下乳汁
　　石鍾乳(温/)　　漏蘆(寒大/寒)　　蠐螬(㣲温/㣲寒)
　　栝樓(寒/)　　　土𤓰根(寒/)　　狗四足(平/)
　　猪四足(小/寒)
　　　　臣禹錫等謹按藥對
　　葵子(寒/)　　　猪􁣎(平/臣)　　　木通(平/)
中蟲
　　桔梗(㣲/温)　　　鬼臼(温㣲/温)　　馬目毒公(温㣲/)
　　犀角(寒㣲/寒)　　班猫(寒/)　　　芫青(㣲/温)
　　葛上亭長(㣲/温)　射罔(大/熱)　　　鬼督郵(平/)
　　白蘘荷(㣲/温)　　　　　　　　藍實(寒/)
　　　　臣禹錫等謹按藥對
　　赭魁(平/使)　　　徐長卿(温/使)　　羖羊角(㣲寒/臣)
　　野葛(温/使)　　　羖羊皮(平/使)　　獺肝(平/使)
　　露蜂房(平/使)　　雄黄(平/君)　　　槲樹皮(平/)
　　　　臣禹錫等謹按序例所載外藥對主療如後
出汗
　　麻黄(温/臣)　　　杏仁(温/臣)　　　棗葉(平/君)
　　葱白(平/臣)　　　石膏(大寒/臣)　　貝母(㣲寒/臣)
　　山茱萸(平/臣)　　葛根(平/臣)　　　乾薑(温大/熱)
　　桂心(大/熱)　　　附子(温大/熱)　　生薑(㣲/温)
　　薄荷(温/)　　　蜀椒(温大/温)　　豉(寒/)
止汗
　　乾薑(温大/熱臣)　　柏實(平/君)　　　麻黄根并故竹扇
　　白术(温/君)　　　粢粉雜豆䜴熬末半夏(平生㣲寒/熟温使)
　　牡蠣(㣲/寒)　　　雜杜仲(平/)　　水服
　　枳實(寒㣲/寒)　　松蘿(平/)
驚悸心氣
　　終石(温㣲寒主大/驚入腹君)人參(㣲寒㣲/温君)　茯苓(平/君)
　　柏實(平/君)　　　沙參(㣲寒/臣)　　龍膽(大寒主驚/傷五内君)
　　羖羊角(㣲寒/臣)　桔梗(㣲温/臣)　　小草(温/君)
　　逺志(温/君)　　　銀屑(平/臣)　　　紫石英(温/君)
肺痿
　　人參(㣲寒㣲温/治肺痿君)天門冬(大寒治/肺氣君)蒺䔧子(㣲寒治/肺痿臣)
　　茯苓(平/君)　　　白石英(㣲温/君)　薏苡仁(㣲寒/臣)
　　麥門冬(㣲温治/肺痿臣)
下氣
　　麻黄(㣲温/温臣)　　杏仁(温冷/利臣)　　厚朴(温大/温臣)
　　橘皮(温/臣)　　　半夏(平生㣲寒/熟温使)白前(㣲温/臣)
　　生薑(㣲温/臣)　　前胡(㣲寒/臣)　　李樹根白皮(大寒/使)
　　蘇子(温/臣)　　　石硫黄(温大/熱臣)　白茅根(寒/臣)
　　蒺䔧子(㣲寒/臣)
蝕膿
　　䕡茹(寒/)　　　䧺黄(平寒/大温)　　桔梗(㣲/温)
　　龍骨(㣲/寒)　　　麝香(温/)　　　白芷(温/)
　　大黄(大/寒)　　　芍藥(平㣲/寒)　　當歸(温大/温)
　　藜蘆(寒/)　　　巴豆(生温/熟寒)　　地榆(㣲/寒)
女人血閉腹痛
　　黄耆(㣲/温)　　　芍藥(平㣲/寒)　　紫參(寒/)
　　桃仁(平/)　　　細辛(温/)　　　紫石英(温/)
　　乾薑(温大/熱)　　桂心(大/熱)　　　茯苓(平/)
女人血氣厯腰痛
　　澤蘭(㣲/温)　　　當歸(温大/温)　　甘草(平/)
　　細辛(温/)　　　柏實(平/)　　　牡丹(寒㣲/寒)
　　牡蠣(㣲/寒)
女人腹堅脹
　　芍藥(平㣲/寒)　　黄苓(大/寒)　　　茯苓(平/)
　　　　解百藥及金石等毒例
蛇虺百蟲毒
　　雄黄　　　　巴豆　　　　麝香
　　丹砂　　　　乾薑
蜈蚣毒
　　桑汁及煮桑根汁
蜘蛛毒
　　藍青　　　麝香
蜂毒
　　蜂房　　　藍青汁
狗毒
　　杏仁　　　礬石　　　　韭根
　　人屎汁
惡氣瘴毒
　　犀角　　　羚羊角　　　雄黄
　　麝香
喉痺腫邪氣惡毒入腹
　　升麻　　　犀角　　　　射干
風腫毒腫
　　沈香　　　木香　　　　薫陸香
　　雞舌香　　　麝香　　　　紫檀香
百藥毒
　　甘草　　　　薺苨　　　　大小豆汁
　　藍汁　　　　藍實
射罔毒
　　藍汁　　　　大小豆汁　　竹瀝
　　大麻子汁　　六畜　　　　貝齒屑
　　葍根屑　　　蚯蚓屎　　　藕芰汁
野葛毒
　　雞子清　　　葛根汁　　　甘草汁
　　鴨頭熱血　　猪膏(若已死口噤者以大竹筒盛/冷水置两脅及臍上暖輒易)
　　(之口須臾開放則内藥藥入/口便活矣用薺苨汁解之)
斑猫芫青毒
　　猪膏　　　　大豆汁　　　戎塩
　　藍汁　　　　塩湯煮猪膏　巴豆
狼毒毒
　　杏仁　　　藍汁　　　　白歛
　　塩汁　　　木占斯
躑躅毒
　　梔子汁
巴豆毒
　　煮黄連汁　大豆汁　　　生藿汁
　　菖蒲屑汁　煮寒水石汁
藜蘆毒
　　雄黄　　　煮葱汁　　　温湯
雄黄毒
　　防已
甘遂毒
　　大豆汁
蜀椒毒
　　葵子汁　　　桂汁　　　豉汁
　　人溺　　　　冷水　　　土漿
　　食蒜　　　　雞毛燒吸煙及水調服
半夏毒
　　生薑汁　　　煮乾薑汁
礐石毒
　　大豆汁　　　白鵝膏
芫花毒
　　防已　　　　防風　　　　甘草
　　桂汁
烏頭天雄附子毒
　　大豆汁　　　逺志　　　　防風
　　棗􁀙　　　　飴糖
茛菪毒
　　薺苨　　　　甘草　　　　犀角
　　蟹汁
馬刀毒
　　清水
大㦸毒
　　菖蒲汁
桔梗毒
　　白粥
杏仁毒
　　藍子汁
諸菌毒
　　掘地作坑以水沃中攪令濁俄頃飲之
防葵毒
　　葵根汁(按防葵本經無毒試用亦無毒今用葵根/汁應是解狼毒浮者爾臣禹錫等謹按蜀)
　　(本云防葵傷火者不可/服令人恍惚故以解之)
野芋毒
　　土漿　　　　人糞汁
雞子毒
　　淳醋
鐡毒
　　磁石
食諸肉馬肝漏脯中毒
　　生韭汁　　　韭根燒末　　燒猪骨末
　　頭垢　　　　燒大屎酒服豉汁亦佳
食金銀毒
　　服水銀數兩卽出　　　　　鴨血
　　雞子汁　　　水淋雞屎汁
食諸魚中毒
　　煮橘皮　　　生蘆葦根汁　大豆汁
　　馬鞭草汁　　燒末鮫魚皮　大黄汁
　　煮朴消汁
食蟹中毒
　　生藕汁　　　煮乾蒜汁
　　冬𤓰汁(一云生紫蘇汁/藕屑及乾蘇汁)
食諸菜毒
　　甘草　　　　貝齒
　　胡粉三種末水和服之
　　小兒溺乳汁服二升佳
飲食中毒心煩滿
　　煮苦參汁飲之令吐出卽止
服石藥中毒
　　白鴨屎汁　　人參汁
服藥過劑悶亂者
　　吞雞子黄　　藍汁　　　　水和胡粉
　　地漿　　　　蘘荷汁　　　粳米粉汁
　　豉汁　　　　乾薑　　　　黄連屑
　　飴糖　　　　水和葛粉飲
　　　　服藥食忌例
有术勿食桃李及雀肉胡荽大蒜青魚鮓等物
有藜蘆勿食狸肉
有巴豆勿食蘆笋羮及野猪肉
有黄連桔梗勿食猪肉
有地黄勿食蕪荑
有半夏菖蒲勿食飴糖及羊肉
有細辛勿食生菜
有甘草勿食菘菜(臣禹錫等謹按唐本并傷寒/論藥對又云勿食海菜等物)
有牡丹勿食生胡荽
有商陸勿食犬肉
有常山勿食生葱生菜
有空青朱砂勿食生血物
有茯苓勿食醋物
有鼈甲勿食莧菜
有天門冬勿食鯉魚
服藥不可多食生胡荽及蒜雜生菜又不可食諸滑物
果實等又不可多食肥猪犬肉油膩肥羮魚膾鯹臊等
物服藥通忌見死尸及産婦汚穢事
　　　　凡藥不宜入湯酒者
　　朱砂(熟入/湯)　　雄黄　　　雲母
　　陽起石(入/酒)　　鍾乳(入/酒)　　銀屑
　　孔公孽(入/酒)　　礐石(入/酒)　　礬石(入/酒)
　　石硫黄(入/酒)　　銅鏡鼻　　白堊
　　胡粉　　　　鉛丹　　　鹵塩(入/酒)
　　石灰(入/酒)　　　藜蘆
　　　　右一十七種石類
　　野葛　　　　狼毒　　　毒公
　　鬼臼　　　　莽草　　　巴豆
　　躑躅　　　　蒴藋(入/酒)　　白莢(入/酒)
　　雚菌　　　　藜蘆　　　䕡茹
　　貫衆(入/酒)　　　狼牙　　　蕪荑
　　雷丸　　　　鳶尾　　　蒺䔧(入/酒)
　　女苑　　　　葈耳　　　紫葳(入/酒)
　　薇銜(入/酒)　　　白及　　　牡蒙
　　飛亷　　　　蛇銜　　　占斯
　　辛夷　　　　石南(入/酒)　　虎掌
　　枳實　　　虎杖(入酒/單浸)　　蘆根
　　羊桃(入/酒)　　麻勃　　　　苦瓠
　　𤓰蔕　　　陟釐　　　　雲實
　　狼䟦(入/酒)　　槐子(入/酒)　　　地膚子
　　青葙子　　蛇牀子(入/酒)　　茺蔚子
　　菥蓂子　　王不留行　　莵絲子
　　　　右四十八種草木類
　　蜂子　　　蜜蠟　　　　白馬莖
　　狗隂莖　　雀卵　　　雞子
　　雄鵲　　　伏翼　　　鼠婦
　　樗雞　　　螢火　　　蠮螉
　　殭蠶　　　蜈蚣　　　蜥蜴
　　斑猫　　　芫菁　　　亭長
　　地膽　　　䖟蟲　　　蜚蠊
　　螻蛅　　　馬刀　　　赭魁
　　蝦蟇　　　蝸牛　　　生鼠
　　生龜(入/酒)　　諸鳥獸(入/酒)
　　蟲魚膏骨髓膽血屎溺
　　　　右二十九種蟲獸類
尋萬物之性皆有離合虎嘯風生龍吟雲起磁石引針
琥珀拾芥漆得蟹而散麻得漆而湧桂得葱而軟樹得
桂而枯戎塩累卵獺膽分盃其氣爽有相闗感多如此
類其理不可得而思之至於諸藥尤能遞為利害先聖
旣明有所說何可不詳而避之時人為方皆多為略若
舊方已有此病亦應改除假如兩種相當就其輕重擇
而除之傷寒赤散吾常不用藜蘆㫁下黄連丸亦去其
乾薑而施之無不效何怱強以相憎苟令共事乎相反
為害深於相惡者謂彼雖惡我我無忿心猶如牛黄惡
龍骨而龍骨得牛黄更良此有以制伏故也相反者則
彼我交讎必不宜合今畫家用雌黄胡粉相近便自黯
妬粉得黄卽黒黄得粉亦變此蓋相反之證也藥理旣
昧所以不效人多輕之今按方處治必恐卒難尋䆒本
草更復抄出其事在此覽略㸔之易可知驗而本經有
直云茱萸門冬者無以辨山呉天麥之異咸宜各題其
條人有亂誤處譬如海蛤之與鮀甲畏惡正同乂有諸
芝使薯蕷薯蕷復使紫芝計無應如此不知何者是非
亦且併記當更廣驗正之又神農本經相使正各一種
兼以藥對參之乃有兩三於事亦無嫌其有云相得共
療其病者既非妨避之禁不復疏出
　　　　玉石上部
　　玉泉(畏欵/冬花)
　　玉屑(惡鹿/角)
　　丹砂(惡磁石/畏鹹水)
　　空青(臣禹錫等謹按藥/性論云畏莵絲子)
　　曽青(畏莵/絲子)
　　石膽(水英為使畏牡桂菌桂芫花辛夷白薇/臣禹錫等謹按藥性論云陸英為使)
　　鍾乳(蛇牀子為使惡牡丹𤣥石牡蒙畏紫石英/蘘草臣禹錫等謹按藥性論云忌羊血)
　　雲母(澤㵼為使畏蛇甲及流水臣禹錫等/謹按藥性論云惡徐長卿忌羊血)
　　消石(火為使惡苦參苦菜畏女苑臣禹錫等謹按/蜀本云大黄為使藥性論云惡曾青畏粥日)
　　(華子云畏/杏仁竹葉)
　　朴消(畏麥/匂薑)
　　芒消(石葦為使/惡麥匂薑)
　　生消(臣禹錫等謹按詳/定本云惡麥匂薑)
　　礬石(甘草為使畏牡礪臣禹錫/等謹按藥性論云畏麻黄)
　　滑石(石葦為使/惡曽青)
　　紫石英(長石為使畏扁青附子/不𣣔駝甲黄連麥向薑)
　　白石英(惡馬目/毒公)
　　五色石脂(臣禹錫等謹按日華/子云畏黄芩大黄)
　　赤石脂(惡大黄畏芫花臣禹錫等/謹按藥性論云惡松脂)
　　青石脂(曽青為使惡/細辛畏蜚蠊)
　　白石脂(鷰糞為使惡松脂畏黄芩臣禹錫等謹按蜀本/云畏黄連甘草飛亷藥性論云惡馬目毒公)
　　太一餘粮(杜仲為使畏鐡/落菖蒲貝母)
　　禹餘粮(臣禹錫等謹按蕭/炳云牡丹為使)
　　　　玉石中部
　　金(臣禹錫等謹按日/華子云畏水銀)
　　水銀(畏磁/石)
　　水銀粉(臣禹錫等謹按陳藏器云/畏磁石石黄忌一切血)
　　生銀(臣禹錫等謹按蜀本云畏黄連甘草飛靡藥性論/云惡馬目毒公日華子云畏石亭脂忌羊血)
　　殷孽(惡防已/畏木)
　　孔公孽(木蘭為使惡細辛臣禹錫/等謹按藥性論云忌羊血)
　　石硫黄(臣禹錫等謹按日華子云石亭/脂曾青為使畏細辛蜚蠊鐡)
　　陽起石(桑螵蛸為使惡澤㵼菌桂雷丸蛇脫皮畏莵絲/子臣禹錫等謹按藥性論云惡石葵忌羊血)
　　石膏(雞子為使惡莽草毒公臣禹錫/等謹按藥性論云惡巴豆畏鐡)
　　凝水石(畏地榆解/巴豆毒)
　　磁石(柴胡為使畏石/脂惡牡丹莽草)
　　𤣥石(惡松脂栢/子仁菌桂)
　　理石(滑石為使/畏麻黄)
　　鐡(臣禹錫等謹按日華/子云畏磁石灰炭)
　　　　玉石下部
　　礐石(得火良棘針為使惡虎掌毒公鶩屎細辛畏水/臣禹錫等謹按藥性論云鉛丹為使忌羊血)
　　青琅玕(得水銀良畏/雞骨殺錫毒)
　　時生礐石(得火良/畏水)
　　代赭(畏天雄臣禹錫等謹按藥性論云鴈/門城土乾薑為使日華子云畏然子)
　　方解石(惡巴/豆)
　　大塩(漏蘆/為使)
　　􁤥砂(臣禹錫等謹按藥性/論云畏漿水忌羊血)
　　　　草藥上部
　　六芝(薯蕷為使得髪良惡/常山畏扁青茵蔯蒿)
　　术(防風地/揄為使)
　　天門冬(垣衣地黄為使畏曽青臣禹錫/等謹按日華子云貝母為使)
　　麥門冬(地黄車前為使惡欵冬苦瓠畏苦參青蘘/臣禹錫等謹按藥性論云惡苦芙畏木耳)
　　女萎萎蕤(畏鹵/鹹)
　　乾地黄(得麥門冬清酒良/惡貝母畏蕪荑)
　　菖蒲(秦艽秦皮為使/惡地膽麻黄)
　　澤㵼(畏海蛤/文蛤)
　　逺志(得茯苓冬葵子龍骨良殺天雄/附子毒畏真珠蜚蠊藜蘆齊蛤)
　　薯蕷(紫芝為使/惡甘遂)
　　石斛(陸英為使惡凝水石/巴豆畏白殭蠶雷丸)
　　菊花(术枸杞根桑根白皮為使臣禹/錫等謹按蜀本云青葙葉為使)
　　甘草(术乾漆苦參為使惡逺志/反甘遂大㦸芫花海藻)
　　人參(茯苓為使惡溲疏反藜蘆臣禹錫等/謹按藥性論云馬蘭為使惡鹵鹹)
　　牛膝(惡螢火龜甲/陸英畏白前)
　　獨活(蠡石/為使)
　　細辛(曽青棗根為使惡狼毒山茱/萸黄蓍畏滑石消石反藜蘆)
　　柴胡(半夏為使惡皂/莢畏女苑藜蘆)
　　菴䕡子(荆子薏苡/仁為使)
　　車前子(臣禹錫等謹按日/華子云常山為使)
　　菥蓂子(得荆子細辛良惡乾薑苦參臣禹/錫等謹按藥性論云苦參為使)
　　龍膽(貫衆為使惡防葵地黄臣禹錫/等謹按日華子云小豆為使)
　　莵絲子(得酒良薯蕷松/脂為使惡雚菌)
　　巴㦸天(覆盆子為使惡/朝生雷丸丹參)
　　蒺䔧子(烏頭/為使)
　　沙參(惡防已/反䔧蘆)
　　防風(惡乾薑䔧蘆白歛芫花殺附子毒/臣禹錫等謹按唐本云畏萆薢)
　　絡石(杜仲牡丹為使惡鐡落菖蒲貝母/臣禹錫等謹按藥性論云惡鐡精)
　　黄連(黄芩龍骨理石為使惡菊花芫花𤣥參白鮮皮畏欵/冬勝烏頭解巴豆毒臣禹錫等謹按蜀本云畏牛膝)
　　丹參(畏鹹水/反蔾蘆)
　　天名精(垣衣為使臣禹錫等謹/按蜀本云地黄為使)
　　决明子(蓍實為使/惡大麻子)
　　芎藭(白芷為使臣禹錫等謹按唐本/云惡黄連日華子云畏黄連)
　　黄耆(惡龜甲臣禹錫等謹/按日華子云惡白鮮)
　　杜若(得辛夷細辛良/惡柴胡前胡)
　　續㫁(地黄為使/惡雷丸)
　　蛇牀子(惡牡丹巴/豆貝母)
　　漏蘆(臣禹錫等謹按日/華子云連翹為使)
　　茜根(畏鼠/姑)
　　飛亷(得烏頭良/惡麻黄)
　　薇銜(得秦/皮良)
　　五味子(蓯蓉為使惡/萎蕤勝烏頭)
　　　　草藥中部
　　當歸(惡䕡茹畏菖/蒲海藻牡蒙)
　　秦芁(菖蒲為使臣禹錫等謹/按藥性論云畏牛乳)
　　黄芩(山茱萸龍骨為使惡葱/實畏丹砂牡丹藥蘆)
　　芍藥(湏丸為使惡石斛芒消畏/消石鼈甲小薊反藥蘆)
　　乾薑(秦椒為使惡黄連黄芩天鼠屎殺半夏莨/菪毒臣禹錫等謹按藥性論云秦芁為使)
　　藁本(惡䕡茹臣禹錫等謹按/藥性論云畏青葙子)
　　麻黄(厚朴為使惡辛荑石韋臣禹/錫等謹按蜀本云白薇為使)
　　葛根(殺野葛巴/豆百藥毒)
　　前胡(半夏為使惡/皂夾畏䔧蘆)
　　貝母(厚朴白薇為使惡桃花畏/秦芁礜石莽草反烏頭)
　　栝樓(拘杞為使惡乾薑畏/牛膝乾漆反烏頭)
　　𤣥參(惡黄蓍乾薑大棗/山茱萸反棃蘆)
　　苦參(𤣥參為使惡貝母漏/蘆莵絲子反藜蘆)
　　石龍芮(大㦸為使畏/蛇蛻呉茱萸)
　　萆薢(薏苡為使畏葵根大/黄柴胡牡蠣前胡)
　　石韋(滑石杏仁為使得菖蒲良臣禹/錫等謹按唐本云射干為使)
　　狗脊(萆薢為使惡敗醤臣禹錫/等謹按蜀本云惡莎草)
　　瞿麥(甘草牡丹為/使惡螵蛸)
　　白芷(當歸為使/惡旋復花)
　　紫苑(款冬為使惡天雄瞿麥雷丸逺志畏/茵蔯臣禹錫等謹按唐本云惡槀本)
　　白鮮皮(惡螵蛸桔梗/茯苓萆薢)
　　白薇(惡黄蓍大黄大㦸乾/薑乾漆大棗山茱萸)
　　紫參(畏辛/荑)
　　淫羊藿(薯蕷/為使)
　　款冬花(杏仁為使得紫苑良惡皂莢消石𤣥参/畏貝母辛荑麻黄黄芩黄連黄蓍青葙)
　　牡丹(畏莵絲子臣禹錫等謹/按唐本云畏貝母大黄)
　　防已(殷孽為使惡細辛/畏萆薢般雄黄毒)
　　木防已(臣禹錫等謹按藥性/論云畏女苑鹵鹹)
　　女苑(畏鹵/鹹)
　　澤蘭(防已/為使)
　　地榆(得髪良惡/麥門冬)
　　海藻(反甘/草)
　　蘹香子(臣禹錫等謹按日/華子云好酒良)
　　　　草藥下部
　　大黄(黄芩/為使)
　　桔梗(節皮為使畏白/及龍膽龍眼)
　　甘遂(𤓰蔕為使惡/逺志反甘草)
　　葶藶(榆皮為使得酒良/惡殭蠶石龍芮)
　　芫花(决明為使/反甘草)
　　澤漆(小豆為使/惡薯蕷)
　　大㦸(反甘草臣禹錫等謹按唐本云畏菖蒲蘆缺惡薯蕷/藥性論云反芫花海藻日華子云小豆為使)
　　鉤吻(半夏為使/惡黄芩)
　　藜蘆(黄連為使反細辛/芍藥  參惡大黄)
　　烏頭烏喙(莽草為使反半夏栝樓具母白歛白及惡蔾/蘆臣禹錫等謹按藥性論云逺志為使忌䜴)
　　天雄(逺志為使/惡腐婢)
　　附子(地膽為使惡蜈蚣畏防風/甘草黄蓍人參烏韭大豆)
　　羊躑躅(臣禹錫等謹按藥性/論云惡諸石灰麫)
　　貫衆(雚菌為使臣禹錫等謹按/藥性論云赤小豆為使)
　　半夏(射干為使惡皂莢畏雄黄生薑乾薑秦皮龜甲反烏/頭臣禹錫等謹按藥性論云忌羊血海藻柴胡為使)
　　蜀漆(栝樓為使惡貫衆臣禹錫等謹按藥/性論云畏槖吾蕭炳云桔梗為使)
　　虎掌(蜀漆為使/畏莽草)
　　狼牙(蕪荑為使惡/棗肌地榆)
　　常山(畏玉扎臣禹錫等謹按藥性論/云忌葱日華子云忌菘菜)
　　白及(紫石英為使惡理石李核仁杏仁/臣禹錫等謹按蜀本云反烏頭)
　　白歛(代赭為使/反烏頭)
　　雚菌(得酒良/畏雞子)
　　白頭翁(臣禹錫等謹按藥性論云豚/實為使日華子云得酒良)
　　䕡茹(甘草為使/惡麥門冬)
　　藎草(畏鼠/婦)
　　夏枯草(土𤓰/為使)
　　烏韭(臣禹錫等謹按日/華子云垣衣為使)
　　牽牛子(臣禹錫等謹按日華子/云得青木香乾薑良)
　　狼毒(大豆為使/惡麥句薑)
　　鬼臼(畏垣/衣)
　　萹蓄(臣禹錫等謹按藥/性論云惡丹石)
　　商陸(臣禹錫等謹按日/華子云得大蒜良)
　　女青(臣禹錫等謹按藥/性論云蛇銜為使)
　　天南星(臣禹錫等謹按日華子/云畏附子乾薑生薑)
　　　　木藥工部
　　茯苓茯神(馬閭為使惡白歛畏牡蒙地榆雄黄秦芁/龜甲臣禹錫等謹按蜀本作馬藺為使)
　　杜仲(惡蛇蛻/𤣥參)
　　柏實(牡蠣桂心𤓰子為使畏/菊花羊蹄諸石麫麴)
　　乾漆(半夏為使/畏雞子)
　　蔓荆子(惡烏頭/石膏)
　　五加皮(逺志為使畏/蛇皮𤣥參)
　　蘖木(惡乾/漆)
　　辛夷(芎藭為使惡五石脂畏菖/蒲蒲黄黄連石膏黄芩)
　　酸棗仁(惡防/已)
　　槐子(景天/為使)
　　牡荆實(防已為使/惡石膏)
　　　　木藥中部
　　厚朴(乾薑為使惡澤/㵼寒水石消石)
　　山茱萸(蓼實為使惡桔/梗防風防已)
　　呉茱萸(蓼實為使惡丹參消/石白堊畏紫石英)
　　秦皮(大㦸為使惡茱萸臣禹錫等/謹按藥性論云惡苦瓠防葵)
　　占斯(解狼/毒毒)
　　梔子(解躑/躅毒)
　　秦椒(惡栝樓防/葵畏雌黄)
　　桑根白皮(續㫁桂心/麻子為使)
　　紫葳(臣禹錫等謹按藥/性論云畏鹵鹹)
　　食茱萸(臣禹錫等謹按藥/性論云畏紫石英)
　　騏驎竭(臣禹錫等謹按日華/子云得蜜佗僧良)
　　　　木藥下部
　　黄環(鳶尾為使惡/茯苓防已)
　　石南(五加皮為使臣禹錫等/謹按藥性論云惡小薊)
　　巴豆(芫花為使惡蘘草畏大/黄黄連藜蘆殺班猫毒)
　　欒華(决明/為使)
　　蜀椒(杏仁為使畏款冬臣禹錫等謹按唐本/云畏槖吾附子防風藥性論云畏雄黄)
　　欒荆子(臣禹錫等謹按藥性論/云惡石膏决明為使)
　　溲疏(漏蘆/為使)
　　皂莢(柏實為使惡麥門冬/畏空青人參苦參)
　　雷丸(荔實厚朴為使惡葛根臣禹錫等/謹按藥性論云蓄根芫花為使)
　　　　獸上部
　　龍骨(得人參牛黄/良畏石膏)
　　龍角(畏黄漆蜀/椒理石)
　　牛黄(人參為使惡龍骨地黄龍膽蜚蠊畏牛膝/臣禹錫等謹按藥性論云惡常山畏乾漆)
　　白膠(得火良畏大黄臣禹錫/等謹按蜀本云惡大黄)
　　阿膠(得火良畏大黄臣禹錫等/謹按藥性論云薯蕷為使)
　　熊膽(臣禹錫等謹按藥性/論云惡防已地黄)
　　　　獸中部
　　犀角(松脂為使惡/雚菌雷丸)
　　羖羊角(莵絲子/為使)
　　鹿茸(麻勃/為使)
　　鹿角(杜仲/為使)
　　　　獸下部
　　麋脂(畏大/黄)
　　伏翼(莧實雲/實為使)
　　天鼠屎(惡白歛/白微)
　　　　蟲魚上部
　　蜜蠟(惡芫花/齊蛤)
　　蜂子(畏黄芩芍藥牡蠣臣禹錫/等謹按蜀本云畏白前)
　　牡蠣(貝母為使得甘草牛膝逺志/蛇牀良惡麻黄呉茱萸辛荑)
　　桑螵蛸(畏旋/復花)
　　海蛤(蜀漆為使畏狗/膽甘遂芫花)
　　龜甲(惡沙參蜚蠊臣禹錫等/謹按藥性論云畏狗膽)
　　鯉魚膽(臣禹錫等謹按藥/性論云蜀漆為使)
　　　　蟲魚中部
　　蝟皮(得酒良畏桔/梗麥門冬)
　　蜥蜴(惡硫黄班/猫蕪荑)
　　露蜂房(惡乾薑丹參黄/芩芍藥牡蠣)
　　白殭蠶(臣禹錫等謹按藥性論云惡/桑螵蛸桔梗茯苓茯神萆薢)
　　䗪蟲(畏皂莢/菖蒲)
　　蜚䖟(臣禹錫等謹按藥/性論云惡麻黄)
　　蠐螬(蜚蠊為使/惡附子)
　　水蛭(臣禹錫等謹按日/華子云畏石灰)
　　鼈甲(惡礬石臣禹錫等謹/按藥性論云惡理石)
　　蟹(殺莨菪/毒漆毒)
　　鮀魚甲(蜀漆為使畏狗/膽甘遂芫花)
　　烏賊魚骨(惡白歛白及臣禹錫等/謹按蜀本云惡附子)
　　　　蟲魚下部
　　蜣蜋(畏羊角/石膏)
　　蛇蛻(畏磁石及酒臣禹錫等/謹按蜀本云酒熬之良)
　　班猫(馬刀為使畏巴豆丹參空青惡膚青/臣禹錫等謹按日華子云惡豆花)
　　地膽(惡甘/草)
　　馬刀(得水良臣禹錫等謹/按唐本云得火良)
　　　　果上部
　　大棗(殺烏/頭毒)
　　蓮花(臣禹錫等謹按日/華子云忌地黄蒜)
　　　　果下部
　　杏仁(得火良惡黄蓍黄芩葛/根解錫胡粉毒畏蘘草)
　　楊梅(臣禹錫等謹按日/華子云忌生葱)
　　　　菜上部
　　冬葵子(黄芩/為使)
　　　　菜中部
　　葱實(解藜蘆毒臣禹錫等謹按藥對/云殺百草毒能消桂化為水)
　　　　米上部
　　麻蕡麻子(畏牡蠣白/㣲惡茯苓)
　　麻花(臣禹錫等謹按藥/性論云䗪蟲為使)
　　　　米中部
　　大豆及黄卷(惡五參龍膽得前胡烏喙/杏仁牡蠣良殺烏頭毒)
　　大麥(蜜為/使)
　　豉(臣禹錫等謹按蜀本并/藥對云殺六畜胎子毒)
　　　　右二百三十一種有相制使其餘皆無(三十四/種續添)
立冬之日菊卷柏先生時為陽起石桑螵蛸凡十物使主
百草之長
立春之日木蘭射干先生為柴胡半夏使主頭痛四十五節
立夏之日蜚蠊先生為人參茯苓使主腹中七節保神守中
夏至之日豕首茱萸先生為牡蠣烏喙使主四肢三十二節
立秋之日白芷防風先生為細辛蜀漆使主胷背二十四節
　　　　右此五條出藥對中義㫖淵深非俗所究雖
　　　　莫可遵用而是主統之本故亦載之
　
　
　證類本草卷二
欽定四庫全書
　證類本草卷三
　　　　　　　　　　　　宋　唐慎㣲　撰
　玉石部上品總七十三種
　　一十八種神農本經
　　三種名醫别録
　　一種唐本先附(注云/唐附)
　　三種今附(皆醫家嘗用有/效注云今附)
　　五種新補
　　五種新分條
　　三種海藥餘
　　三十五種陳藏器餘
　　　凡墨葢子已下並唐慎㣲續證類
　　丹砂　　　　　　　　雲母
　　玉屑　　　　　　　　玉泉
　　石鍾乳　　　　　　　礬石
　　消石　　　　　　　　芒消
　　朴消(甜消/附)　　　　　　𤣥明粉(新/補)
　　馬牙消(新/補)　　　　　　生消(今/附)
　　滑石　　　　　　　　石膽
　　空青　　　　　　　　曽青
　　禹餘糧　　　　　　　太一餘糧
　　白石英　　　　　　　紫石英
　　石色石脂　　　　　　青石脂
　　赤石脂　　　　　　　黄石脂
　　白石脂　　　　　　　黒石脂(已上五種元/附五色石脂)
　　(今新/分條)　　　　　　　　白青
　　緑青　　　　　　　　石中黄子(唐/附)
　　無名異(今/附)　　　　　　菩薩石(新/補)
　　婆娑石(今/附)　　　　　　緑礬(新/補)
　　桞絮礬(新/補)　　　　　　扁青
　　　三種海藥餘
　　車渠　　　　　　　　金線礬
　　波斯礬
　　　三十五種陳藏器餘
　　金漿　　　　　　　　古鏡
　　勞鐵　　　　　　　　神丹
　　鐵繡　　　　　　　　布鍼
　　銅盆　　　　　　　　釘棺下斧聲
　　枷上鐵釘　　　　　　黄銀
　　石黄　　　　　　　　石脾
　　諸金　　　　　　　　水中石子
　　石漆　　　　　　　　燒石
　　石藥　　　　　　　　研朱石搥
　　暈石　　　　　　　　流黄石
　　白師子　　　　　　　𤣥黄石
　　石欄干　　　　　　　玻瓈
　　石髄　　　　　　　　霹靂鍼
　　大石鎮宅　　　　　　金石
　　玉膏　　　　　　　　温石
　　印紙　　　　　　　　煙藥
　　特蓬殺　　　　　　　阿婆趙榮二藥
　　六月河中諸熱砂

丹砂味甘㣲寒無毒主身體五藏百病養精神安魂魄
益氣明目通血脈止煩滿消渴益精神恱澤人面殺精
魅邪惡鬼除中惡腹痛毒氣疥瘻諸瘡乆服通神明不
老輕身神仙能化為汞作末名真朱光色如雲母可析
者良生符陵山谷採無時(惡礠石畏鹹水陶隠居云按/此化為汞及名真朱者即是)
(今朱砂也􁀙醫皆别取武都仇池雄黄夾雌黄者名為/丹砂方家亦往往俱用此為謬矣符陵是涪州接巴郡)
(南今無復採者乃出武陵西川諸蠻夷中皆通屬巴地/故謂之巴砂仙經亦用越砂即出廣州臨漳者此二處)
(並好惟須光明瑩徹為佳如雲母片者謂雲母砂如樗/蒲子紫石英形者謂馬齒砂此二種粗不入藥用但可)
(畫用爾採砂皆鑿坎入數丈許雖同出一郡縣亦有好/惡地有水井勝火井也錬餌之法備載仙方最為長生)
(之寳唐本注云丹砂大畧二種有土砂石砂其土砂復/有塊砂末砂體並重而色黄黒不任畫用療瘡疥亦好)
(但不入心腹之藥爾然可燒之出水銀乃多其石砂便/有十數種最上者光明砂云一顆别生一石龕内大者)
(如雞卵小者如棗栗形似芙蓉破之如雲母光明照澈/在龕中石臺上生得此者帯之辟惡為上其次或出石)
(中或出水内形塊大者如拇指小者如杏仁光明無雜/名馬牙砂一名無重砂入藥及畫俱善俗間亦少有之)
(其有磨崖新井别井水井火井芙蓉石末石堆豆末等/砂形類頗相似入藥及畫當擇去其雜土石便可用矣)
(别有越砂大者如拳小者如雞鵝卵形雖大其雜土石/不如細明凈者經言末之名真朱謬矣豈有一物而以)
(全末為殊名者也今注今出辰州錦州者藥用最良餘/皆次焉陶云出西川非也蠻夷中或當有之臣禹錫等)
(謹按藥性論云丹砂君有大毒鎮心主尸疰抽風日/華子云凉㣲毒潤心肺治瘡疥痂息肉服并塗用)
圖經曰(丹砂生符陵山谷今出辰州宜州階州而辰州/者最勝謂之辰砂生深山石崖間土人採之穴)
(地數十尺始見其苗乃白石耳謂之朱砂牀砂生石上/其塊大者如雞子小者如石榴子狀若芙蓉頭箭鏃連)
(牀者紫黯若鐵色而光明瑩澈碎之嶄巖作牆壁又似/雲母片可析者真辰砂也無石者彌佳過此皆淘土石)
(中得之非生於石牀者陶隠居注謂出武陵西川諸蠻/中今辰州乃武陵故地雖號辰砂而本州境所出殊少)
(往往在蠻界中溪溆錦州得之此地葢陶所謂武陵西/川者是也而後注謂出西川為非是不曉武陵之西川)
(耳宜砂絶有大塊者碎之亦作牆壁但罕有類物狀而/色亦深赤為不及辰砂葢出土石間非白石牀所生也)
(然宜州近地春州融州皆有砂故其水盡赤毎煙霧欝/蒸之氣亦赤黄色土人謂之朱砂氣尤能作瘴癘深為)
(人患也階砂又次都不堪入藥惟可畫色耳凡砂之絶/好者為光明砂其次謂之顆塊其次謂之鹿蔌其下謂)
(之末砂而醫方家惟用光明砂餘並不用採無時謹按/鄭康成注周禮以丹砂石膽雄黄礜石礠石為五毒古)
(人惟以攻創瘍而本經以丹砂為無毒故人多錬治服/食鮮有不為藥患者豈五毒之說勝乎服餌者當以為)
(戒/)
雷公云(凡使宜須細認取諸般尚有百等不可一一論/之有妙硫砂如卷許大或重一鎰有十四面面)
(如鏡若遇隂況天雨即鏡面上有紅漿汁出有梅栢砂/如梅子許大夜有光生照見一室有白庭砂如帝硃子)
(許大面上有小星現有神座砂又有金座砂王坐砂不/經丹竈服之而自延壽命次有白金砂澄水砂隂成砂)
(辰錦砂芙蓉砂鐃面砂箭鏃砂曹未砂土砂金星砂平/面砂神末砂已上不可一一細述也夫修事朱砂先於)
(一靜室内焚香齋沐然後取砂以香水浴過了拭乾即/碎搗之後向鉢中更研三伏時竟取一甆鍋子着研了)
(砂於内用甘草紫貝天葵五方草各剉之著砂上下以/東流水煮亦三伏時勿令水火闕失時候滿去三件草)
(又以東流水淘令浄乾熬又研如粉用小甆瓶子盛又/入青芝草山鬚草半兩葢之下十斤火煅從已至子時)
(方歇候冷再研似粉如要服則入熬蜜丸如細麻子許/大空腹服一丸如要入藥中用則依此法凡煅自然住)
(火五兩硃砂用甘草二兩紫貝天葵一/鎰五方草自然汁一鎰若東流水取足)
外臺秘要(傷寒時氣温疫頭痛壯熱脈盛始得一二日/者取真砂一兩以水一斗煮取一升頓服覆)
(衣被取汗/忌生血物)
又方(辟瘟疫取上等硃砂一兩細研以白蜜和丸如麻/子大常以太嵗日平旦一家大小勿食諸物面向)
(東立各吞三七丸永/無疫疾勿令近齒)
又方(療心腹宿癥及卒得癥取硃砂細研搜飯令硃勻/以雄雞一隻先餓二日後以硃飯飼之著雞於板)
(上收取糞曝燥為末温清酒服方寸匙至五錢日三服/若病困者晝夜可六服一雞少更飼一雞取足服之俟)
(愈即/止)
斗門方(治小兒未滿月驚着似中風欲死者用硃砂/以新汲水濃磨汁塗五心上立差最有神驗)
十全博救(療子死腹中不出用硃砂一兩以水/煮數沸末之然後取酒服之立出)
姚和衆(小兒初生六日温腸胃壯血氣方錬成硃砂如/大豆許細研以蜜一棗大熱調以綿揾取令小)
(兒吮之一/日令盡)
太上八帝𤣥變經(三皇真人煉丹方丹砂一斤色發明/者研末重絹篩之令靡靡以醇酒不)
(見水者沃丹撓之令如封泥狀盛以銅盤中置髙閣上/勿令婦人見曝之身自起居數撓燥復沃之當令如泥)
(若隂兩疾風復藏之無人處天晏出曝之盡酒三斗而/成能長曝之三百日當紫色握之不汚手如著手未乾)
(可丸欲服時沐浴蘭香齊戒七日勿令婦人近藥過傍/丸如麻子大常以平且向日吞三丸服之一月三蟲出)
(服之五六月腹内諸病皆差服之一年/眉髪更黒嵗加一丸服之三年神人至)
張潞云(馬髭鬢大効方以小雌雞一對别處各養餵不/得令食蟲并雜物只與烏油麻一件并與水喫)
(使雞長大放卵時專覷取出先放若卵收取及别處更/放卵絶却收先放者卵細研好硃砂一兩擊破卵巔些)
(些作竅入砂於卵内安置用紙粘損處數重候乾用後/放者卵一齊令雞抱候雞子出為度其藥在卵内自然)
(結實打破取出爛研如粉用蒸餅丸如菉豆大/不計時候酒下五七丸不惟變白亦愈疾矣)
青霞子(丹砂自然不死若以氣衰血散體竭骨枯八石/之功稍能添益若欲長生乆視保命安神須餌)
(丹砂且八石見火悉成灰燼丹砂伏火化為黄銀能重/能輕能神能靈能黒能白能暗能明一觧人擎力難昇)
(舉萬斤遇火輕速上騰/鬼神尋求莫知所在)
太清服錬靈砂法(丹砂外包八石内含金精先禀氣於/甲受氣於丙出胎見壬結魄成庚増)
(光歸成隂陽升降各本其原目如􁫫石五金俱受五/隂神之氣結亦分為五顃之形形質頑器志性沉滯)
寳藏論(硃砂若草伏住火胎包在韛成/汁可㸃銀為金次㸃銅為銀)
别說云(謹按金商州亦見出一種作土氣色㣲黄陜西/河東河北京東京西等路並入藥及盡家亦用)
(長安蜀中研以膠水銀朱作漆器又信州近年出一種/極有大者光芒牆壁畧類宜州所産然皆有砒氣破之)
(多作生砒色入藥用見火恐殺人今浙中/中市肆所貨往往多是用者宜審詳之)
(晟近得武林陳承編次本草圖經本叅對陳於圖經外/又以别說附著於後其言皆可稽據不妄因増入之)
衍義曰(丹砂今人謂之朱砂辰州朱砂多出蠻峒錦州/界狤撩峒老鴉井其井深廣數十丈先聚薪于)
(井滿則縱火焚之其青石壁迸裂處即有小龕龕中自/有白石牀其石如玉牀上乃生丹砂小者如箭鏃大者)
(如芙蓉其光明可鑒研之鮮紅砂洎牀大者重七八兩/至十兩者晃州亦有形如前鏃帯石者得自上中非此)
(之比也此物鎮養心神但宜生使煉服少有不作疾者/亦不减硫黄輩又一醫流服伏火者數粒一旦大熱數)
(夕而斃李善勝嘗錬朱砂為丹經嵗餘沐浴再入鼎誤/遺下一塊其徒丸服之遂發懵冐一夕而斃生朱砂初)
(生兒便可服因火力所變/變遂能殺人可不謹也)

雲母味甘平無毒主身皮死肌中風寒熱如在車船上
除邪氣安五藏益子精明目下氣堅肌續絶補中療五
勞七傷虚損少氣止痢乆服輕身延年恱澤不老耐寒
暑志髙神仙一名雲珠色多赤一名雲華五色具一名
雲英色多青一名雲液色多白一名雲砂色青黄一名
磷石色正白生太山山谷齊廬山及琅邪北定山石間
二月採(澤瀉為之使畏鱗甲及流水陶隠居云按仙經/雲母乃有八種向日視之色青白多黒者名雲)
(母色黄白多青名雲英色青黄多赤名雲珠如水露乍/黄乍白名雲砂黄白皛皛糊料名雲液皎然純白明澈)
(名磷石此六種並好服而各有時月其黯黯純黒有文/班班如鐡者名雲膽色雜黒而强肥者名地涿此二種)
(並不可服錬之有法惟宜精細不爾入腹大害人今虚/勞家丸散用之並只擣篩為細末丸琅邪在彭城東北)
(青州亦有今江東惟用廬山者為勝以砂土養之嵗月/生長今錬之用礬石則柔爛亦便是相畏之効百草上)
(露乃勝東流水亦用五月茅屋溜水臣禹錫等謹按藥/性論云雲母粉君惡徐長卿忌羊血粉有六等白色者)
(上有小毒主下莉腸癖補腎冷楊損之云青赤白黄紫/者並堪服餌惟黒者不任用害人日華子云凡有數種)
(通透輕薄者/者為上也)
圖經曰(雲母生泰山山谷齊廬山及琅邪北定山石間/今兖州雲夢山及江州濠州杭越間亦有之生)
(土石間作片成層可折明滑光白者為上江南生者多/青黒色不堪入藥二月採其片絶有大而瑩潔者今人)
(或以飾燈籠亦古屏扇之遺事也謹按方書用雲母皆/以白澤者為貴惟中山衛叔卿單服法雲母五色具者)
(葢本經所謂一名雲華者是一物中而種類有别耳葛/洪抱补于内篇云雲母有五種而人不能别也當舉以)
(向日看其色詳占視之乃可知正爾於隂地視之不見/其雜色也五色並具而多青者名雲英宜以春服之五)
(色並具而多赤者名雲珠宜以夏服之五色並具而多/白者名雲液宜以秋服之五色並具而多黒者名雲母)
(宜以冬服之但有青黄一色者名雲砂宜以季夏服之/皛皛純白者名磷石四時可服也然則醫方所用正白)
(者乃磷石一種耳古之服五雲之法甚多陶隠居所撰/太清諸石藥變化方言之備矣今道書中有之然修錬)
(節度恐非文字可詳誠不可輕餌也又西南天竺等國/出一種石謂之火齊亦雲母之類也色如紫金離析之)
(如蟬翼積之乃如紗縠重沓/又云瑠璃類也亦堪入藥)
雷公云(凡使色黄黒者厚而頑赤色者經婦人手把者/並不中用須要光瑩如冰色者為上凡修事一)
(斤先用小地膽草紫背天葵生甘草地黄汁各一鎰乾/者細剉濕者取汁了於甆鍋中安雲母并諸藥了下天)
(池水三鎰著火煮七日夜水火勿令失度其雲母自然/成碧玉漿在鍋底却以天池水猛投其中將物攪之浮)
(如蝸延者即去之如此三度淘浄了取沉香一兩擣作/未以天池水煎沉香湯二升已來分為三度再淘雲母)
(漿了日中/曬任用之)
聖惠方(治火瘡敗壊用雲母粉/同生羊髄和如泥塗之)
千金方(治風疹遍身百計治不差者煅雲母粉以清/水調服之看人大小以意酌量與之多少服)
千金翼(治熱風汗出心悶水和雲/母服之不過再服立差)
又方(治帯下温水和服三/方寸匕立見神効差)
又方(治赤白痢積年不差飲調/服方寸匕兩服立見神効)
又方(治金瘡并一切惡瘡/用雲母粉傅之絶妙)
又方(治淋疾温水/和服二錢匕)
經效方(青城山丈人觀主康道豐傳治百病煅製雲母/粉法雲母一斤拆開揉碎入一大瓶内築實上)
(澆水銀一兩封固以十斤頂火煅通赤取出却拌香䓗/紫引翹草二件合擣如泥後以夾絹袋盛於大水盆内)
(摇取粉餘滓未盡再添草藥重擣如前法取粉沉水乾/以小木盤一面於灰上印一淺坑鋪紙傾粉在内直候)
(乾移入火焙焙之取出細研以麪糊丸如梧桐子大遇/有病者服之無不效知成都府辛諌議曽患大風衆醫)
(不效遇此道士進得/此方服之有神驗)
食醫心鏡(治小兒赤白痢及水痢雲母粉半/大兩研作粉煮白粥調空腹食之)
抱朴子(服五雲之法或以桂䓗水玉化之以為水或以/露於鐵器中以元水熬之為水或以消石合於)
(筒中埋之為水或以蜜溲為酪或以秋露漬之百日􁊦/囊挻以為粉或以無巔草摴血合餌之服之一年百病)
(除三年乆服反老為童五年不闕服可役使鬼神入火/不燒入水不濡踐棘而不傷膚與仙人相見他物理之)
(即杇著火即焦而五雲内猛火中經時終不燋埋之永/不腐故能令人長生也服經十年雲氣常覆其上夫服)
(其母以致其子/其理之自然)
明皇雜録(開元中有名醫紀朋者觀人顔色談笑知病/深淺不待診脈帝聞之召於掖庭中看一宫)
(人毎日昃則笑歌啼號若狂疾而足不能履地朋視之/曰此必因食飽而大促力頓仆於地而然乃飲以雲母)
(湯令熟寐覺而失所若問之乃言因太華公主載誕宫/中大陳歌吹某乃主謳懼其聲不能清且長喫㹠蹄羮)
(飽而當筵歌大曲曲罷覺胸中甚熱戲於砌臺/臺上髙而墜下乆而方甦病狂足不能及地)
丹房鏡源(雲母粉制汞伏/丹砂亦可食之)
神仙傳(宫嵩服雲母數百/嵗有童子顔色)
青霞子(雲母乆服/寒暑難侵)
衍義曰(雲母古雖有服錬􁀙今人服者至少謹之至也/市肆多打作花朶以售之今惟合雲母膏治一)
(切癰毒瘡等恵/民局别有法)

玉屑味甘平無毒主除胃中熱喘息煩滿止渴屑如麻
豆服之乆服輕身長年生藍田採無時(惡鹿角陶𨼆居/云此云玉屑亦)
(是以玉為屑非應别一種物也仙經服瑴玉有擣如米/粒乃以苦酒輩消令如泥亦有合為漿者凡服玉皆不)
(得用已成器物及塚中玉璞也好玉出藍田及南陽徐/善亭部界中日南盧容水中外國于闐疎勒諸處皆善)
(仙方名玉為𤣥真潔白如猪膏叩之鳴者是妻也其比/𩔖甚多相似宜精别之所以燕石入笥卞氏長號也唐)
(本注云餌玉當以消作水者為佳屑如麻豆服之取其/精潤蔵府滓穢當完出也又為粉服之者即使人淋壅)
(屑如麻豆其義殊深臣禹錫等謹按抱朴子云玉屑服/之與水餌之俱令人不死所以不及金者令人數數發)
(熱似寒食散狀也若服玉屑者宜十日輙一服雄黄丹/砂各一刀圭散髪洗沐寒水迎風而行則不發熱也日)
(華子云玉潤心肺明/目滋毛髪助聲喉)
圖經曰(玉按本經玉泉生藍田山谷玉屑生藍田陶𨼆/居注云好玉出藍田及南陽徐善亭部界中日)
(南盧容水中外國于闐疎勒諸處皆善今藍田南陽日/南不聞有玉禮器及乗輿服御多是于闐國玉晉金州)
(防禦判官平居誨天福中為鴻臚卿張鄴本二名上一/字犯太祖廟諱上字使于闐判官回作行程記載其國)
(採玉之地云玉河在于闐城外其源出崑山西流一千/三百里至子闐界牛頭山乃疏為三河一曰白玉河在)
(城東三十里二曰綠玉河在城西二十里三曰烏玉河/在綠玉河西七里其源雖一而其玉随地而變故其色)
(不同毎嵗五六月大水暴漲則玉随流而至玉之多寡/由水之大小七八月水退乃可取彼人謂之撈玉其國)
(之法官未採玉禁人輙至河濵者故其國中器用服飾/往往用玉今中國所有多自彼來耳陶𨼆居云玉泉是)
(玉之精華白者質色明皦可消之為水故名玉泉/世人無復的識者惟通呼為玉爾玉屑是以玉為)
(屑非應别是一物仙經服㲄玉有擣如米粒乃以/苦酒輩消令如泥亦有合為漿者蘇恭云泉者玉)
(之泉液也以仙室池中者為上其以法化為玉漿/者功劣於自然泉液也餌玉當以消作水者為佳)
(又屑如麻豆服之取其精潤藏府滓穢當完出若/為粉服之即使人淋壅周禮玉府玉齊則供食玉)
(鄭康成注云玉是陽精之純者食之以禦水氣玉/齊當食玉屑正義云玉屑研之乃可食然則玉泉)
(今固無有玉屑醫方方稀用祥符中元帝嘗令工/人碎玉如米豆粒制作皆如陶蘇之説然亦不聞)
(以供膳餌其云研之乃食如此恐非益人誠不可/輕服也方書中面膏有用玉屑者此恐是研粉之)
(乃可用既非服餌用之亦不害也書傳戰玉之色/曰赤如雞冠黄如蒸栗白如截肪黒如純漆謂之)
(玉符而青玉獨無説焉又其質温潤而澤其聲清越以/長所以為貴也今五色玉青白者常有黒者時有黄赤)
(者絶無雖禮之六器亦不能得其真今儀州出一種石/如蒸栗色彼人謂之栗玉或云亦黄玉之類但少潤澤)
(又聲不清越為不及耳然服玉/食玉惟貴純白它色亦不取焉)
海藥(云按異物志云出崑崙又淮南子云出鍾山又云/藍田出美玉燕口出璧玉味鹹寒無毒主消渴滋)
(養五藏止煩躁宜共金銀麥門冬等同煎服之甚有所/益仙經云服玉如玉化水法在淮南三十六水法中載)
(又别寳經云凡石韞玉但夜将石映燈看之内有紅光/明如初出日便知有玉楚記卞和三獻玉不鑒所以遭)
(刖足後有辨者映燈驗之方知玉/在石内乃為玉璽價可重連城也)
李預(每羨古人食玉之法乃採訪藍田躬住掘得若環/璧雜器形者大小百餘枚稍粗黒皆光潤可玩預)
(乃搥七十枚成屑日食之經年云有効驗而世事寢息/並不禁節又加之以好酒損志及疾篤謂妻子曰服玉)
(當屏居山林排棄嗜慾或當有大神力而吾酒色不絶/自致於死非藥之過也尸體必當有異於人勿使速殯)
(令後人知飡服之驗時七月中旬長安毒熱預停尸四/宿而體色不變其妻常氏以玉珠一枚含之口閉因囑)
(其口都/無穢氣)
寳藏論(玉𤣥真者餌之其命無極令人舉身輕飛不但/地仙而已然其道遲成服一二百斤乃可知也)
(玉可以烏米酒及地榆酒化之為水亦可以䓗漿水消/之為粘亦可餌以為丸可燒為粉服一年已上入水中)
(不/濡)
王莽(遺孔休玉休不受莽曰君面有疵羙玉可以㓕瘢/休猶不受莽曰君嫌其價遂搥碎進休休方受之)
青霞子(玉屑一升也榆草一升稻米一升三物取白露/二升置銅器中煮米熟絞取汁玉屑化為水名)
(曰玉液以藥内桮中美/醴所謂神仙玉漿也)
天寳遺事(唐貴妃含玉嚥/津以解肺渇)
葉天師枕中記(玉屑味甘和無毒屑如麻/豆乆服輕身長夀惡鹿角)
馬鳴先生金丹訣(玉屑常服令/人精神不亂)
丹房鏡源(玉末養/丹砂)
　
　
　
　
　
　
　
　
玉泉味甘平無毒主五藏百病柔筋强骨安魂魄長肌
肉益氣利血脈療婦人帯下十二病除氣􁓝(音/隆)明耳目
乆服耐寒暑不飢渴不老神仙輕身長年人臨死服五
斤死三年色不變一名玉札生藍田山谷採無時(畏款/冬花)
(陶𨼆居云藍田在長安東南舊出美玉此當是玉之精/華白者質色明澈可消之為水故名玉泉今人無復的)
(識者惟通呼為玉爾張華又云服玉用藍田㲄音角玉/白色者此物平常服之則應神仙有人臨死服五斤死)
(經三年其色不變古來發塜見屍如生者其身腹内外/無不大有金玉漢制王公𦵏皆用珠襦玉匣是使不朽)
(故也鍊服之法亦應依仙經服玉法水屑隨宜雖曰性/平而服玉者亦多乃發熱如寒食散狀金玉既天地重)
(寳不比餘石若未深解節度勿輕用之今按别本注云/泉者玉之泉液也以仙室玉池中者為上今仙經三十)
(六水法中化玉為玉漿稱為玉泉服之長年不老然功/劣於自然泉液也一名玉液一名瓊漿臣禹錫等謹按)
(日華子云玉/泉治血塊)
圖經(文具玉/屑條下)
别說云(謹按圖經說儀州栗玉乃黄石之光瑩者凡玉/之所以異於石者以其堅而有理火刄不可傷)
(為别爾今儀州黄石雖彼人强名栗玉乃輕小刀刄便/可彫刻與階州白石同體而異色恐不足繼諸玉類)
衍義曰(玉泉經云生藍田山谷採無時今藍田山谷無/玉泉泉水古今不言採又曰服五斤古今方水)
(不言斤又曰一名玉札如此則不知定是何物諸家所/解更不言泉但為玉立文陶𨼆居雖曰可消之為水故)
(名玉泉誠如是則當言玉水亦不當言玉泉也葢泉具/流布之義别之則無所不通易又曰山下出泉蒙如此)
(則誠非止水終未臻厥理今詳泉字乃是漿字於義方/允漿中既有玉故曰服五斤去古既逺亦文字脫誤也)
(採玉為漿斷無疑焉且如書篇尚多亡逸况本草又在/唐堯之上理亦無恠謂如蛇含本草誤為蛇全唐本注)
(云全字乃是合字陶見誤本改為含尚如此不定後有/鐵漿其義同此又道藏經有金飯玉漿之文唐李商𨼆)
(有瓊漿未飲結成冰之詩是知玉誠可以為漿又荆門/軍界有玉泉寺中有泉與尋常泉水無異亦不能治病)
(寺中日用此水又西洛有萬安山山腹間有寺曰玉泉/嘗兩登是山質玉泉之疑寺僧皆懵不能答寺前有泉)
(一派供寺中用泉實皆青石與諸井水無異若按别本/注玉泉玉之泉液也以仙室玉池中者為上如此則舉)
(世不能得亦漫立此名故知别本所注為不可取又有/燕玉出燕此􁀙柔脆如油和粉色不入藥當附于此)
　
　
　
　
　
　
　
　
石鍾乳味甘温無毒主欬逆上氣明目益精安五臓通
百節利九竅下乳汁益氣補虚損療脚弱疼冷下膲傷
竭强隂乆服延年益夀好顔色不老令人有子不錬服
之令人林一名公乳一名蘆石一名夏石生少室山谷
及太山採無時(蛇牀為之使惡牡丹𤣥石牡䝉畏紫石/英蘘草陶𨼆居云第一出始興而江陵)
(及東境名山石洞亦皆有惟通中輕薄如鵝翎管碎之/如爪甲中無鴈齒光明者為善長挺乃有一二尺者色)
(黄以若酒洗刷則白仙經用之少而俗方所重亦甚貴/唐本注云鍾乳第一始興其次廣連澧朗郴等州者蜼)
(厚而光潤可愛餌之並佳今陜州青溪房州三洞出者/亞於始興自餘非其土地不可輕服多發淋渴止可擣)
(篩白練裹之合諸藥草浸酒服之陶云鍾乳一二尺者/謬說今按别本注云凡乳生於深洞幽穴皆龍蛇潜伏)
(或龍蛇毒氣或洞口隂陽不勻或通風氣鴈齒澁或黄或赤/乳無潤澤或其煎鍊火色不調一煎已後不易水則生)
(火毒即令服人發淋又乳有三種有石乳竹乳茅山之/乳石乳者以其山洞純石以石津相滋隂陽交備蟬翼)
(文成謂為石乳竹乳者以其山洞徧生小竹以竹􁩳相/滋乳如竹狀謂為竹乳茅山之乳者山有土石相雜徧)
(生茅草以茅津相滋為乳乳色稍黒而滑潤石乳性温/竹乳性平茅山之乳㣲寒一種之中有上中下色餘處)
(亦有不可輕信凡乳光澤為好也臣禹錫等謹按吳氏/云鍾乳一名虚中神農辛桐君黄帝醫和甘扁鵲甘無)
(毒生山谷隂處岸下溜汁成如乳若黄白色空中相通/二月三月採隂乾藥性論云鍾乳亦名黄石砂有大毒)
(主泄精寒嗽壯元氣徤益陽事能通聲忌羊血蕭炳云/如蟬翅者上爪甲者次鵝管者下明白薄者可服日華)
(子云補五勞七傷通亮者為上更有蟬翼乳功亦同前/凡將合鎮駐藥須是一氣研七周時㸃末臂上便入肉)
(不見為度慮人歇即将鈴/繫於槌柄上研常鳴為驗)
圖經曰(石鍾乳生少室山谷及泰山今道州江華縣及/連英韶階峽州山中皆有之生嵓穴隂處溜山)
(液而成空中相通長者六七寸如鵝翎管狀碎之如爪/甲中無厲齒光明者善色白㣲紅採無時舊說乳有三)
(種有石鍾乳者其山純石以石津相滋狀如蟬翼為石/乳石乳性温有竹乳者其山多生篁竹以竹津相滋乳)
(如竹狀謂之竹乳竹乳性平有茅山之乳者其山土石/相雜徧生茅草以茅津相滋乳色稍黒而滑潤謂之茅)
(山之乳茅山之乳性㣲寒凡此三種尤難識别而唐李/補闕鍊鍾乳法云取韶州鍾乳無問厚薄但今顔色明)
(淨光澤者即堪入鍊惟黄赤二色不任用桞宗元與崔/連州論鍾乳書云取其色之美而已不必惟上之信是)
(此藥所重惟明白者不必盡如上所說數種也今醫家/但以鵝管中空者為最又本經中品載殷孽云鍾乳根)
(也生趙國山谷又生梁山及南海又云孔公孽殷孽根/也生梁山山谷又云石花石狀並與殷孽同陶𨼆居云)
(凡鍾乳之類有三種同一體從石室上汁溜積乆盤結/者為鍾乳牀即此孔公孽也其以次小巃嵸者為殷孽)
(今人呼為孔公孽殷孽復溜輕好者為鍾乳雖同一類/而療體為異蘇恭云二孽在上牀花在下陶謂公孽為)
(乳牀非也又有石腦云亦鍾乳之類凡此五種今醫家/稀復用之但用鍾乳耳又觀二孽所出州郡不同陶云)
(三種同根而所出各處當是随其土地為勝既云是鍾/乳同生則有孽處皆當有乳今並不聞有之豈用之既)
(寡則採者亦稀乎抑時人不知孽中有乳故不盡採乎/不能盡究也下品又有土隂孽經云生髙山崖上之隂)
(色白如脂陶𨼆居以為鍾乳孔公孽之類蘇恭云即土/乳也出渭州生平地上窟中土人云服之亦同鍾乳而)
(不發熱又云是土之脂液狀如/殷孽故名之今亦不見用者)
雷公云(凡使勿用頭粗厚并尾大者為孔公石不用色/黒及經大火驚過并乆在池上收者曽經藥物)
(制者並不得用須要鮮明薄而有光潤者似鵝翎管子/為上有長五六寸者凡修事法以五香水煮過一伏時)
(然後漉出又别用甘草紫貝天葵汁漬再煮一伏時凡/八兩鍾乳用沉香零陵藿香甘松白茅等各一兩以水)
(先煮過一度了第二度方用甘草等二味各三兩再煮/了漉出拭乾緩火焙之然後入臼杵如粉篩過却入鉢)
(中令有力少壯者三兩人不住研三日夜勿歇然後用/水飛澄了以絹籠之於日中晒令乾又入鉢中研二萬)
(遍後以甆合/子收貯用之)
傷寒類要(治舌癉渴而數飲/用鍾乳石主之)
桞宗元(與崔連州書論石鍾乳直産於石石之精粗疎/密尋尺特異而穴之上下土之薄厚石之髙下)
(不可知則其依而産者固不一性然由其精密而出者/則油然而清炯然而輝其竅滑以夷其肌亷以㣲食之)
(使人榮華温柔其氣宣流生胃通腸夀考康寜其粗疎/而下者則奔突結澀乍大乍小色如枯骨或類死灰奄)
(顇不發叢齒積類重濁頑璞食之使人偃塞壅鬱泄火/生風㦸喉痒肺幽闗不聰心煩喜怒肝舉氣剛不能平)
(和故君子慎取其色之美而不必/唯土之信以求其至精凡為此也)
太清石壁記(鍊鍾乳法太清經云取好細未遺全銀甌/器中瓦一片宻葢甌上勿令泄氣宻之自)
(然化/作水)
丹房鏡源(乳石可/為米匱)
青霞子(補髓/添精)
衍義曰(石鍾乳蕭炳云如蟬翼爪甲者為上如鵝管者/下經既言乳今復不取乳此何義也葢乳取性)
(下不用如㕐齒者謂如烏頭附子不用米角之義同/但明白光潤輕鬆色如錬消石者佳服錬别有法)
　
　
　
　
　
　
　
　
礬石味酸寒無毒主寒熱洩痢白沃隂蝕惡瘡目痛堅
骨齒除固熱在骨髓去鼻中息肉錬餌服之輕身不老
増年岐伯云乆服傷人骨能使鐵為銅一名羽硜(泥結/切)
一名羽澤生河西山谷及隴西武都石門採無時(甘草/為之)
(使惡壯蠣陶𨼆居云今出益州北部西川從河西來色/青白生者名馬齒礬已錬成絶白蜀人又以當渭石名)
(白礬其黄黒者名雞屎礬不入藥惟堪鍍作以合熱銅/投苦酒中塗鉄皆作銅色外雖銅色内質不變仙經單)
(餌之丹方亦用谷中合藥皆先火熬令沸燥以療齒痛/多即壊齒是傷骨之證而云堅骨齒誠為疑也唐本注)
(云礬石有五種青礬白礬黄礬黒礬絳礬然白礬多入/藥用青黒二礬療疳及諸瘡黄礬亦療瘡生肉兼染皮)
(用之其絳礬本來緑色新出窟未見風者正如瑠璃陶/及今人謂之石膽燒之赤色故名絳礬矣出瓜州今注)
(陶云蜀人用白礬當消石誤也臣禹錫等謹按藥性論/云礬石使一名理石畏麻黄有小毒能治鼠漏瘰􁣲療)
(鼻衂治齆鼻生含嚥津治急喉痺日華子云白礬性凉/除風去勞消痰止渴暖水藏治中風失音疥癬和桃上)
(䓤湯浴可/出汗也)
圖經曰(礬石生河西山谷及隴西武都石門今白礬則/晉州慈州無為軍緑礬則隰州温泉縣池州銅)
(陵縣並煎礬處出焉初生皆石也採得碎之煎鍊乃成/礬凡有五種其色各異謂白礬緑礬黄礬黒礬絳礬也)
(白礬則入藥及染人所用者緑礬亦入咽喉口齒藥及/染色黄礬丹竈家所須時亦入藥黒礬惟出西戎亦謂)
(之皂礬染鬚鬢藥或用之絳礬本來緑色亦謂之石膽/燒之赤色故有絳名今亦稀見又有礬精礬蝴蝶皆鍊)
(白礬時侯其極沸盤心有濺溢者如物飛出以鐵匕接/之作蟲形者礬蝴蝶也但成塊光瑩如水晶者礬精也)
(此二種入藥力緊於常礬也又有一種栁紫礬亦出礬/處有之煎鍊而成輕虚如綿絮故以名之今醫家用治)
(痰壅及心肺煩熱甚佳劉禹錫傳信方治氣痢巴石丸之/取白礬一大斤以炭火浄地燒令汁盡則其色如雪謂)
(巴石取一大兩細研治以熟猪肝作丸空腹飲下丸數/隨氣力加减水牛肝更佳如素食人􁀙餅丸之亦通或)
(云白礬中青黒者名巴石又治蛇咬蟩螫燒刀子頭令/赤以白礬置刀上着成汁便熱滴咬處立差此極神驗)
(得力者數十人貞元十三年有兩僧流向南到鄧州俱/為蛇齒令用此法救之傅藥了便差更無他苦又崔氏)
(方冶甲疽或因割甲傷肌或因甲長侵内遂成瘡腫痛/復縁窄靴研損四邊腫焮黄水出浸淫相染五指俱爛)
(漸漸引上脚跌泡漿四邊起如火燒瘡日夜倍増醫方/所不能療者緑礬石五兩形色似朴消而緑色取此一)
(物置於鐵板上聚炭封之囊袋吹令火熾其礬即沸流/出色赤如融金汁乃是真也看弗定汁盡去火待冷取)
(出按為末色似黄丹收之先以鹽湯洗瘡拭乾用散傅/瘡上惟多為佳著藥訖以軟帛緩裹當日即汁斷瘡乾)
(若患痛急即塗少酥令潤每日一遍鹽湯洗濯有膿處/常冼使浄其痂乾處不須近每洗訖傅藥如初但急痛)
(即塗酥五日即覺上痂漸剥起亦依前法傅藥每日即/瘡漸漸剥盡痂落軟處或更生白膿包即擦破傅藥自)
(然總差刑部張侍郎親嬰此病卧經六十日困煩不復/可言京衆醫並經造問皆隨意處方無效驗惟此法得)
(效如神故録之以貽好事者又有皂筴礬亦入藥或云/即緑礬也傳信方治喉痺用之取皂筴礬入好米醋或)
(常用釅醋亦通二物同研嚥之立差如苦喉中偏一傍/痛即側卧就痛處含之勿嚥云此法出於李謩甚竒黄)
(礬入藥見在元亮海上方㓕瘢膏以黄礬石燒冷汁出/胡分炒令黄各八分惟須細研以臘月猪脂和更研如)
(泥先取生布揩令痛即用藥塗五度又取鷹糞白鷰窠/中草燒作灰等分和人乳塗之共􁌷自滅肉平如故)
雷公云(凡使須以甆瓶盛於火中煅令内外通赤用鉗/揭起葢旋安石蜂窠於赤瓶子中澆蜂窠盡為)
(度將鉗夾出放冷敲碎入鉢中研如粉後於屋下掘一/一坑可深五寸却以紙裹留坑中一宿取出再研每修)
(事十兩用石蜂窠六兩盡為度又云凡使要光明如水/精酸鹹澁味全者研如粉於甆瓶中盛其瓶盛得三升)
(已來以六一泥泥於火畔炙之令乾置研了白礬於瓶/内用五方草紫貝天葵二味自然汁各一鎰漸漸添白)
(礬於中下火逼令藥汁乾用葢子并瓶口更以泥泥上/下用火一百斤煅從已至未去火取白礬瓶出放冷敲)
(破取白礬再經大火一煅色如銀自然/伏火味全不失搗細研如輕粉方用之)
聖惠方(治小兒臍中汁出不止并/赤腫用礬燒灰細研傅之)
外臺秘要(療胸中多痰瘀癖頭痛不欲食礬石一兩以/水二升煮取一升内蜜半合頓服須臾未吐)
(當飲少/熱湯)
又方(主目翳及胬肉用礬石最白者内一黍米大於翳/上及日肉上即令涙出綿拭之令惡汁盡其疾)
(日减翳自消薄便差礬石/須真白好者方可使用)
千金方(治小兒舌上瘡飲乳不得以白礬和/雞子置醋中塗兒足底二七即愈)
又方(治鼻中息肉燒礬石末猪脂和綿/裹塞鼻中數日息肉自隨其藥出)
又方(治齒斷間津液血出不止以礬石一兩/燒水三升煮取一升先拭齒乃含之)
千金翼(治隂痒脫方燒礬石一味研為末/每日空心酒調方寸匕服日三)
又方(治脚氣衝心白礬三兩以水一/斗五升煎三五沸浸洗脚良)
肘後方(救卒死而壯熱者礬石半斤水一/斗半煮消以浸脚及踝即得甦也)
又方(目中風腫赤眼方礬石二錢熬和棗/丸如彈丸以摩上下食頃止日三度)
又方(足大指角怱為甲所入肉便刺作瘡不可著履靴/用礬石一物燒汁盡取末著瘡中倉惡肉生好肉)
(細細割去甲角旬日/日即差此方神效)
又方(療猘犬咬人摻礬石末内/瘡中裹之止痛其瘡速愈)
又方(療耳卒腫出膿水方礬石燒末以筆管吹/耳内日三四度或以綿裹塞耳中立差)
又方(療人隂生瘡膿出作臼取髙昌白礬麻仁等分研即/作末用猪脂相和成膏槐白皮作湯洗瘡拭令乾)
(塗膏然後以楸葉貼/其上不過三度差)
又方(患厯齒積乆碎壊欲盡常以/綿裹礬石含嚼之吐汁也)
經驗方(冶大小便不通用白礬細研末令患人仰卧置/礬末於臍中滿以新汲水滴之候患人覺冷透)
(腹内即自然通如為曽炙無臍孔即於元炙盤上用紙/作鐶子籠炙盤髙一指半已來著礬末在内仍依前法)
(用水/滴之)
孫真人食忌(主蝎螫以礬石一兩醋半升/煎之投礬末於醋中浸螫處)
王氏博濟(治驢涎馬汗毒所傷神效白礬飛過黄/丹炒令紫色各等分相衮合調貼患處)
靈苑(治折傷先用止痛湯法搗白礬為末每用一匙匕/沸湯一椀衝了以手帕蘸乗熱熨傷處少時痛止)
(然後排整/筋骨貼藥)
孫用和(治懸癰乗長咽中妨悶白礬一兩燒灰鹽花/一兩右二味細研為散以筯頭㸃藥在上差)
子母秘録(治小兒風疹不止白礬十二分/煖熱酒投化用馬尾揾酒塗之)
姚和衆(治小兒目睛上白膜白礬一分以水四合熟銅/器中煎取半合下少白蜜調之以緜濾過每日)
(三度㸃一/芥子大)
又方(初生小兒産下有皮膜如㨨中膜裹舌或遍舌根/可以指甲刺破令血出燒礬灰細研傅之半菉豆)
(許若不摘/去兒必瘂)
御藥院(治脚膝風濕虚汗少力多疼痛及隂汗燒礬/作灰細研未一匙頭沸湯投之淋洗痛處)
丹房鏡源(紫礬石/可製汞)
異苑(魏武北征踰頓升嶺眈曯見山崗不生百草王粲/曰是古塚此人在世服礬石而石生熱蒸出外草)
(木燋㓕即令發看果得/大墓内有礬石滿瑩)
太平廣記(壁鏡毒人必死/用白礬治之)
簡要濟衆(治牙齒腫痛白礬一兩燒灰大露蜂房一兩/㣲炙為散每用二錢水一中盞煎十餘沸熱)
(煠牙令/吐之)
衍義曰(礬石今坊州礬務以其火燒過石取以煎礬色/惟白不違晉州者皆不可多服損心肺却水故)
(也水化書紙上纔乾水不能濡故知其性却水治涎藥/多須者用此意爾火枯為粉貼嵌甲牙縫中血出如衂)
(者貼之/亦愈)
　
　
　
　
　
　
　
　
消石味苦辛寒大寒無毒主五臟積熱胃脹閉滌去蓄
結飲食推陳致新除邪氣療五臟十二經脈中百二十
疾暴傷寒腹中大熱止煩滿消渇利小便及瘻蝕瘡錬
之如膏乆服輕身天地至神之物能化成十二種石一
名芒消生益州山谷及武都隴西西羌採無時(火為之/使惡苦)
(参苦菜畏女死陶𨼆居云療病亦與朴消相似仙經多/用此消化諸石今無正識别此者頃來尋訪猶云與朴)
(消同山所以朴消名消石朴也如此則非一種物先時有人得/一種物其色理與朴消大同小異朏朏如握鹽雪不氷)
(强燒之紫青煙起仍成灰不停沸如朴消云是真消石/也此又云一名芒消今芒消乃是鍊朴消作之與後皇)
(甫說同並未得覈研其驗須試效當更證記爾化消石/法在三十六水方中隴西蜀秦州在長安西𦍑中今宕)
(昌以此諸山有鹹土處皆有之唐本注云此即芒消是/也朴消一名消石朴今錬粗惡朴消淋取汁煎錬作芒)
(消即是消石本經一名芒消後人更出芒消條謬矣今/注此即地霜也所在山澤冬月地上有霜掃取以水淋)
(汁後乃煎鍊而成葢以能消化諸石故名消石非與朴/消芒消同類而有消名也一名芒消者以其切煎鍊時)
(有細芒而狀若消故有芒消之號與後條芒消全别舊/經陶注引證多端葢不的識之故也今不取焉臣禹錫)
(等謹按爾本云大黄為使按今消石是鍊朴消或地霜/為之狀如釵脚好者長五分已來能化七十二種石為)
(水故名消石吳氏云消石神農苦扁鵲甘藥性論云消/石君惡曽青畏粥味鹹冇小毒主項下瘰􁣲瀉得根出)
(破血一名芒消燒之即成消石矣主破積散堅結一作/苦消甚治腹脹其消石芒消多川原人製作問之詳其)
(理日華子云消石畏杏仁竹葉含之治喉閉真者火上/伏法用栁枝湯煎三周時如湯减少即入熱者伏火即)
(止/也)
圖經(文具朴/消條下)
雷公云(凡使先研如粉以甆瓶子於五斤火中煆令通/赤用雞腸菜栢子仁和作一處分丸如小帝硃)
(子許待瓶子赤時投消石於瓶子内其消石自然伏火/每四兩消石用雞腸菜栢子仁共十五啇帝珠子盡為)
(度/)
聖惠方(治眼赤痛用消石研令極細毎夜臨卧以銅筯/助如黍米大㸃目眥頭至明旦以鹽漿水洗之)
外臺秘要(療惡寒嗇嗇似欲發背或已生瘡腫癮疹起/方消石三兩以暖水一升和令消待冷取故)
(青布揲三重可似赤處方圓/濕布搨之熱即換頻易立差)
靈苑方(治五種淋疾勞淋血淋熱林氣淋石淋及小便/不通至甚者透格散用消石一呐不夾泥土雪)
(白者生研為細末每服二錢諸淋各依湯使如後勞淋/勞倦虚損小便不出小腹急痛葵子末煎湯下通後便)
(須服補虚丸散血淋小便不出時下血疼痛滿急熱淋/小便熱赤色淋瀝不快臍下急痛並用冷水調下氣淋)
(小腹滿急尿後常有餘瀝木通煎湯下石淋莖内痛尿/不能出内引小腹膨脹急痛尿下砂石令人悶絶將藥)
(末先入銚子内隔紙炒至紙燋為度再研令細用温水/調下小便不通小麥湯下卒患諸淋並只以冷水調下)
(並空心先調使藥消散如水即服之更/以湯使送下服諸藥未效者服此立愈)
陳藏器拾遺序(頭疼欲死鼻/内吹消末愈)
兵部手集(服丹石人有熱瘡疼不可忍方用紙環圍腫/處中心填消石令滿匙抄水淋之覺其不熱)
(疼即/止)
寳藏論(消石若草伏而斤兩不折軟/一切金銀銅鐵硬物立軟)
史記淳于意(菑川玉美人懐子而不乳來召意意往飲/以茛菪藥一撮以酒飲之旋乳意復診其)
(脈而脈躁躁者有餘病即飲以/消石一劑出血如豆比五六枚)
衍義曰(消石是再煎鍊時已取訖芒消凝結在下如石/者精英既去但餘滓而已故功力亦緩惟能發)
(煙火唐本注葢以能消化諸石故曰消石煎栁/枝湯煮三周時即伏火湯耗即又添栁枝湯)
　
　
　
　
　
　
　
　
芒消味辛苦大寒主五臟積聚乆熱胃閉除邪氣破留
血腹中痰實結摶通經脈利大小便及月水破五淋推
陳致新生於朴消(石韋為之使惡麥句薑陶𨼆居云按/神農本經無芒消只有消石名芒消)
(爾後名醫别載此說其療與消石正同疑此即是消石/舊出寜州黄白粒大味極辛苦頃來寕州道斷都絶今)
(醫家多用煮鍊作者色全白粒細而味不甚烈此云生/於朴消則作者亦好又皇甫士安解散消石大凡說云)
(無朴消可用消石生山之隂鹽之膽也取石脾與消石/以水煮之一斛得三斗正白如雪以水投中即消故名)
(消石其味苦無毒主消渇熱中止煩滿三月採於赤山/朴消者亦生山之隂有鹽鹹苦之水則朴消生於其陽)
(其味苦無毒其色黄白主療熱膓中飽脹養胃消榖去/邪氣亦得水而消其療與消石小異按如此說是取芒)
(消合煮更成為真消石但不知石脾復是何物本草乃/有石脾石肺人無識者皇甫既是安定人又明醫藥或)
(當詳煉之以朴消作芒消者但以煖湯淋朴消取汁清/澄煮之减半出著木盆中經宿即成狀如白石英皆六)
(道也作之忌雜人臨視今益州人復煉礬石作消石絶/柔白而味猶是礬石爾孔氏解散方又云熬煉消石令)
(沸定汁盡如此消石猶是有汁也今仙家須之能化芒/石乃用於理第一唐本注云晉宋古方多用消石少用)
(芒消近代諸醫但用芒消尠言消石豈古人昧於芒消/也本經云生於朴消朴消一名消石朴消石一名芒消)
(理既明白不合重出之今注此即出於朴消以煖水林/朴消取汁鍊之令减半投於盆中經宿乃有細芒生故)
(謂之芒消也又有英消者其狀若白石英作四五稜白/色瑩澈可愛主療與芒消頗同亦出於朴消其煎煉自)
(别有法亦呼為馬牙消唐注以此為消石同類深為謬/矣臣禹錫等謹按蜀本又一說人若常鍊石而服者至)
(殁塚中生懸石名芒消冷如雪能殺火毒與此不同舊/注說朴消消石芒消等互有得失乃云不合重有芒消)
(條也夫朴消一名消石朴即鍊朴消成消石明矣故有/消石條馬又消石一名芒消即明芒消亦是鍊朴消而)
(成也凡藥雖為一體葢同出而異名修鍊之法既殊主/治之功遂别矣藥性諭云芒消使味鹹有小毒能通女)
(子月閉癥瘕下瘰癧黄疸病主堕胎患溙瘡汁傅之主/時疾壅熱能散惡血陳藏器云石脾芒消消石並出於)
(西戎鹵地鹹水結成/所主亦以類相火)
圖經云(文具朴/消條下)
雷公云(凡使先以水飛過用五重紙滴過去脚於鐺中/乾之方入乳鉢研如粉任用芒消是朴消中煉)
(出形似麥芒/者號曰芒消)
聖惠方(治伐指用芒消/煎湯淋漬之)
千金方(療溙瘡方用湯漬芒消/令濃塗之令乾即易之)
梅師方(治火丹毒水/調芒消塗之)
又方(治一切疹以水/煮芒消塗之)
又方(治傷寒發豌豆瘡未成膿研芒/消用猪膽相和塗瘡上立効)
子母秘録(小兒赤遊行於體上下至心即死/以芒消内湯中取濃汁以拭丹上)
百一方(療闗隔大小便不通脹滿欲死兩三日則殺人/芒消三兩紙裹三四重炭火燒之令内一升湯)
(中盡服當先飲湯一/升已吐出乃服之)
孫真人食忌(主眼有醫取芒消一大兩置銅器中急火/上鍊之放冷後以生絹細羅㸃眼角中毎)
(夜欲卧時/一度㸃妙)
丹房鏡源(芒消伏/雄黄)
衍義曰(芒消經云生於朴消乃是朴消以水淋汁澄清/再經熬鍊减半傾木盆中經宿遂結芒有亷稜)
(者故其性和緩古/今多用以治傷寒)
　
　
　
　
　
　
　
　
朴消味苦辛寒大寒無毒主百病除寒熱邪氣逐六府
積聚結固留癖胃中食飲熱結破留血閉絶停痰痞滿
推陳致新能化七十二種石錬餌服之輕身神仙錬之
白如銀能寒能熱能滑能澀能辛能苦能鹹能酸入地
千嵗不變色青白者佳黄者傷人赤者殺人一名消石
朴生益州山谷有鹹水之陽採無時(畏麥句薑陶𨼆居/云今出益州北部)
(故汶山郡西川蠶陵二縣界生山崖上色多青白亦雜/黒班俗人擇取白軟者以當消石用之當燒令汁沸出)
(狀如礬石也仙經惟云消石能化他石今此亦云能化/石疑必相似可試之唐本注云此物有二種有縱理縵)
(理用之異葢白軟者朴消苖也虚軟少力鍊為消石所/得不多以當消石功力大劣也今注今出益州彼人採)
(之以水淋取汁煎鍊而成朴消也一名消石朴者消即/是本體之名石者乃堅白之號朴者即未化之義也以)
(其芒消英消皆從此出故為消石朴也其英消即今俗/間謂之馬牙消者是也臣禹錫等謹按藥性論云朴消)
(君味芳鹹有小毒能治腹脹大小便不通女子月候不/通日華子云主通泄五藏百病及瘡結治天行熱疾消)
(腫毒及頭痛排膿潤毛髪丸入/飲藥先安於盞内攪熱藥澆服)
圖經曰(朴消生益州山谷有鹹水之陽消石生益州山/谷及武都隴西西𦍑芒消生於朴消今南北皆)
(有之而以西川者為佳舊說三物同種初採得其苗以/水淋取汁煎鍊而成乃朴消也一名消石朴以消石出)
(於其中又鍊朴消或地霜而成堅白如石者乃消石也/一名芒消又取朴消以煖水淋汁鍊之减半投於盆中)
(經宿而有細芒生乃芒消也雖一體異名而修錬之法/既殊則主治之功别矣然本經各載所出疑是二種而)
(今醫方家所用亦不復能究其所來但以未錬成塊㣲/青色者為朴消鍊成盆中上有芒者為芒消亦謂之盆)
(消其芒消底澄凝者為消石朴消力緊芒消次之消石/更緩未知孰為真者又按蘇恭謂晉宋古方多用消石)
(少用芒消近伐諸醫但用芒消尠言消石是不然也張/仲景傷寒方承氣湯陷胸丸之類皆用芒消葛洪肘後)
(方傷寒時氣温病亦多用芒消惟治食鱠胸膈中不化/方用朴消云無朴消者以芒消代皆可用也是晉宋以)
(前通用朴消芒消矣又胡洽方十棗湯用芒消大五飲/丸用消石亦云無消石用芒消是梁隋間通用芒消消)
(石矣以此言之朴消消石為精芒消為粗故陶𨼆居引/皇甫士安鍊消石法云乃是取芒消與石脾合煮成為)
(真消石然石脾無復識者又注礬石云生者名馬齒礬/青白色已鍊成絶白蜀人以當消石是消石當時已為)
(難得其真矣故方書罕用通以相代若然今所用者雖/非真識而其功效既相近亦可通用無疑矣其本經所)
(以各載所出州土者乃方俗治錬之法有精粗故須分/别耳至如芎藭之與蘼蕪大㦸之與澤漆俱是一物本)
(經亦各著州土者葢根與苗土地各有所宜非别是一/物則朴消消石别著所出亦其義也他同此比又有英)
(消者亦出於朴消其状若白石英作四五稜白色瑩澈/可愛功用與芒消頗同但不能下利力差小耳亦謂之)
(馬牙消葢以類得名近世用之最多又金石凌法用馬/牙消芒消朴消消石四種相參次第下之詳此法出於)
(唐世不知當時如何分别也又下冇生消條云生茂州/西山巖石間其形塊大小不常色青白鮮見用者而今)
(醫家又用一種甜消彌更精好或疑是此乃云出於英/消錬治之法未聞又南方醫人論消或小異有著説云)
(本草有朴消消石芒消而無馬牙消諸家所注本草三/種竟無堅决或言芒消消石本是一物不合重出又言)
(煎錬朴消投於盆中經宿乃有細芒既如是自當為馬/牙消又云馬牙消亦名英消自是一物既以芒消為朴)
(消所出不應更有英消今諸消之體各異理亦易明而/何若此之惑也朴消味若而㣲鍼本經言苦名醫别録)
(以為辛葢誤為消石也出蜀郡者瑩白如氷雪内地者/小黒皆蘇脆易碎風吹之則結霜泯泯如粉熬之烊沸)
(亦可鎔鑄以水合甘草猪膽煮之减半投大盆中又下/凝水石屑同漬一宿則凝結如白石英者芒消也掃地)
(霜煎錬而成如解鹽而味辛苦燒之成焰都盡則消石/也能化金石又性畏火而能制諸石使拒火亦天地之)
(神物也牙消則芒消是也又有生消不因煮錬而成亦/出蜀道類朴消而小堅也其論雖辯然與古人所說殊)
(别亦未可全信也張仲景傷寒論療膀胱急小腹滿身/盡黄額上黒及足下熱因作黒癉大便必黒腹臚脹滿)
(如水狀大便溏者女勞得之非水也腹滿者難療消石/礬石散主之消石熬黄礬石燒令汁盡二物等之合裌)
(絹篩大麥粥汁和服方寸匕日三重衣覆取微汗病隨/大小便去小便正黄大便正黒也大麥用無皮者千金)
(方消石用二分礬石用一分劉禹錫傳信方著石旻山/人甘露飯療熱壅涼膈上歐積滯蜀朴消成末每一大)
(斤用蜜冬用十三兩春夏秋用十二兩先擣篩朴消成/末後以白蜜和令勻便入新青竹筒隨小大者一節著)
(藥得半筒已上即止不得令滿却入炊甑中令有藥處/在飯内其虚處出其上不妨甑箄即得候飯熟取出承)
(熱綿濾入一甆鉢中竹箆攪勿停手令至凝即藥成收/入合中如熱月即於冷水中浸鉢然後攪每食後或欲)
(卧時含匙半匙漸漸/咽之如要通轉亦得)
聖惠方(治時氣頭痛不止用朴消二兩/擣羅為散用生油調塗於頂上)
又方(治乳石發動煩悶及諸風熱用朴消錬成者半兩/細研如粉每服以蜜水調下一錢匕日三四服)
外臺秘要(療喉痺神驗朴消一兩/細細含嚥汁頃刻立差)
孫真人食忌(主口瘡取/朴消含之)
簡要濟衆(治小便不通膀胱熱白花散朴消不以多少/研為末每服二錢匕温苗香酒調下無時服)
衍義曰(朴消是初採掃得一煎而成者未經再錬治故/曰朴消其味酸澀所以力堅急而不和可以熟)
(生牛馬皮及治金銀有偽葛洪治食鱠不化取此以蕩/逐之臘月中以新瓦鑵滿注熱水用朴消二升投湯中)
(攪散掛北簷下俟消參出鑵外羽收之以人乳汁調半/錢掃一切風熱毒氣攻注目驗外及發於頭面四支腫)
(痛應手/神驗)
𤣥明粉味辛甘性冷無毒治心熱煩躁并五臟宿滯癥
結明目退膈上虚熱消腫毒此即朴消錬成者(新補見/藥性論)
(并日/華子)
仙經(以朴消製伏為𤣥明粉朴消是太隂/之精華水之子也隂中有陽之藥)
太隂號曰(𤣥明粉内搜衆疾功莫大焉治一切熱毒風/搜冷痃癖氣脹滿五勞七傷骨蒸傳屍頭痛)
(煩熱搜除惡疾五藏秘澁大小腸不通三焦熱淋疰忤/疾欬嗽嘔逆口苦乾澁咽喉閉塞心肝脾肺藏胃積熱)
(驚悸徤忘榮衛不調中酒中膾飲食過度腰膝冷痛手/脚痠乆冷乆熱四肢壅塞背膊拘急眼昏目眩乆視無)
(力腸風痔病血癖不調婦人産後小兒疳氣隂毒傷寒/表裏疫癘等疾並悉治之此藥乆服令人身輕目明駐)
(顔延夀急解/毒藥補益妙)
唐明皇帝(聞說終南山有道士劉𤣥真服食此藥遂詔/而問曰朕聞卿夀約三百嵗服食向藥得住)
(世間充恱如此𤣥真答曰臣按仙經修錬朴消號𤣥明/粉止服此藥遂無病長生其藥無滓性温能除衆疾生)
(餌尚能救急難性命何况修錬長服益精壮氣助陽證/隂不拘丈夫婦人㓜稚襁褓不問四時冷熱即食後冷)
(熱俱治一兩分為十二服但臨時酌量加减似覺壅熱/傷寒頭痛鼻塞四肢不舉飲食不下煩悶氣脹不論晝)
(夜急疾要宣瀉求安即看年紀髙下用藥一分或至半/兩酌量加减用桃花湯下為使最上次用葱湯下如未)
(通宣更以湯一椀或兩椀投之即驗自然調補如常要/㣲暢不秘澁但長服之稍稍得力朝服暮服應不搜刮)
(人五藏怡怡自泰其藥初服之時每日空腹酒飲茶湯/任下三錢匕食後良乆更下三錢匕七日内常㣲瀉利)
(黄黒水涎沫等此是搜淘諸疾根本出去勿用止之七/日後漸覺腹藏暖消食下氣唯忌食苦參或食諸魚藕)
(菜飲食諸毒藥解注用葱白煎湯一茶杭調𤣥明粉兩/錢頓服之其諸毒藥立瀉下若女人身懐六甲長服安)
(胎誕孩子生日無瘡腫疾病長服除故養新氣血日安/如有偶中毒物取地膽一分薺苨犀角各半兩服之立)
(解如長服用大麻湯下為使此藥偏暖水藏女人服補/血脈及治骨蒸五勞驚悸徤忘熱毒風等服之立愈乆)
(人恱澤開闗徤脾輕身延夀駐精神明目諸餘功效不/可具載有傳在太隂經中朴消二斤須是白净者以甆)
(爐一箇疊實却以瓦一片葢爐用十斤炭火一煅爐口/不葢著炭一條候弗定了方葢之復以十五斤炭煅之)
(放冷一伏時提爐出藥以紙攤在地上盆葢之一/伏時日晒取乾入甘草二兩生熟用細搗羅為末)
馬牙消味甘大寒無毒能除五臟積熱伏氣末篩㸃眼
及㸃眼藥中用甚去赤腫障瞖澀淚痛(新補見藥性/論并日華子)
圖經(文已具朴/消條中)
經驗方(治食物過飽不消遂成痞鬲馬牙消一兩碎之/呉茱茰半升陳者煎取茱萸濃汁投消乗熱服)
(良久未轉更進一服立愈/竇羣在常州此方得効)
又方(退醫明目白龍散馬牙消光浄者用厚紙裹令按/實安在懐内著肉處養一百二十日取出研如粉)
(入少龍腦同研細不計年嵗深逺眼内生醫膜漸漸昏/愔逺視不明但瞳人不破散並醫得毎㸃用藥末兩米)
(許㸃/目中)
簡要濟衆(治小兒鵝口細研馬牙消/於舌上摻之日三五度)
姚和衆(治小兒重舌馬牙/消塗舌下日三度)
太清伏煉靈砂法(馬牙消隂極之精能制/伏陽精消化火石之氣)
丹房鏡源(養丹砂/制􁤥砂)
生消味苦大寒無毒主風熱癲癎小兒驚邪瘈瘲風眩
頭痛肺壅耳聾口瘡喉痺咽塞牙領腫痛目赤熱痛多
眵淚生茂州西山巖石間其形塊大小不定色青白採
無時(惡麥句/薑今附)
圖經(文附朴/消條下)

滑石味甘寒大寒無毒主身熱洩澼女子乳難癃(音/隆)閉
利小便蕩胃中積聚寒熱益精氣通九竅六腑津液去
留結止渇令人利中乆服輕身耐飢長年一名液石一
名共石一名脫石一名畨石生赭陽山谷及太山之隂
或掖北白山或卷(羌權/切)山採無時(石韋為之使惡曽青/陶𨼆居云滑石色正)
(白仙經用之以為泥又有冷石小青黄性並令利亦能/熨油汚衣物今出湘州始安郡諸處初取軟如泥乆漸)
(堅强人多以作塜中明器物并散熱人用之不正入方/藥赭陽縣先屬南陽漢哀帝置明本經所注郡縣必是)
(後漢時也掖縣屬青州東萊卷縣屬司州榮陽唐本注/云此石所在皆有嶺南始安出者白如凝脂極軟滑其)
(岀掖縣者理粗質青白黒㸃惟可為器不堪入藥齊州/南山神通寺南谷亦大有色青白不佳至於滑膩猶勝)
(掖縣者臣禹錫等謹按藥性論云滑石臣一名夕冷能/療五淋主難産服其末又云與丹參蜜猪脂為膏入其)
(月即空心酒下彈丸大臨産倍服令滑胎易生除煩熱/心躁偏主石淋陳藏器云按始安及掖縣所出一石形)
(質既異所用又殊陶云不知今北方有之否當陶之時/北方阻絶不知之者曷足怪焉蘇恭引為一物深可嗟)
(訝其始安者軟滑而白是滑石東萊者硬澁而青乃作/器石也南越志云膋石音僚城縣出膋石膋石即滑石)
(也土人以為燒器以烹魚日/華子云滑石治乳癰利津液)
圖經曰(滑石生赭陽山谷及泰山之隂或掖北白山或/卷山今道永萊濠州皆有之此有二種道永州)
(出者白滑如凝脂南越志云膋城縣出膋石膋石即滑/石也土人以為燒器用以烹魚是也萊濠州出者理粗)
(質青有白黒㸃亦謂之斑石一種皆可作器用甚精好/初出軟爛如泥乆漸堅强彼人皆就穴中乗其軟時制)
(作用力殊少不然堅强費功本經所載土地皆是北方/而今醫家所用多是色白者乃自南方來又按雷斆炮)
(炙方滑石有五色當用白色如方解石者其緑色者性/寒有毒不入藥又云凡滑石似冰白青色畫石上有白)
(􁱀文者為真如此説則與今南中來者又皆相類用之/無疑矣然雷斆雖名隋人觀其書乃有言唐以後藥名)
(者或是後人増損之歟或云沂州出一種白滑石甚佳/與本經所云泰山之隂相合然彼土不取為藥故醫人)
(亦鮮知用之今濠州醫人所供青滑石云性㣲寒無毒/主心氣澁滯與本經大同小異又吳録地理志及大康)
(地記云鬰林州布山縣多虺其毒殺人有冷石可以解/之石色赤黒味苦屑之著瘡中并以切齒立蘇一名切)
(齒石今人多用冷石作粉治疿瘡或云即滑石也但味/之甘苦不同耳按古方利小便治淋澁多單使滑石又)
(與石韋同搗末飲服刀圭更駛又主石淋發煩悶取滑/石十二分研粉分兩服以水和攪令散頓服之煩熱定)
(即停後服末/已盡服必差)
雷公云(凡使有多般勿誤使之有白滑石緑滑石烏滑/石冷滑石黄滑石其白滑石如方解石色白於)
(石上畫有白膩文方使得滑石緑者性寒有毒不入藥/中用烏滑石似黳色畫石上有青白膩文入用妙也黄)
(滑石色似金顆顆圓畫石上有青黒色者勿用殺人冷/滑石青蒼色畫石上有白膩文者真也凡使先以刀刮)
(研如粉以牡丹皮同煮一伏時出去牡丹皮/取滑石却用東流水淘過於日中晒乾方用)
聖惠方(冶乳石發動躁熱煩渇不止滑石半兩細研如/粉以水一中盞絞如白飲頓服之未差再服)
又方(治婦人過忍小便致胞轉/滑石末葱湯調下二錢匕)
又方(治膈上煩熱多渇通利九竅滑石二兩搗碎以水/三大盞煎取二盞去滓下粳米二合煮粥温温食)
(之/効)
外臺秘要(療姙娠不得小便滑石/末水和泥臍下二寸)
廣利方(治氣壅關格不通小便淋結臍下積悶兼痛/以滑石八分研如麵以水五六合和攪頓服)
楊氏産乳(療小便不通滑石末一升以車前汁和塗/臍四畔方四寸熱即易之冬月水和亦得)
丹房鏡源(滑石能制雄/雌黄為外匱)
周禮(以滑養竅注云滑石也/凡諸物通利往來似竅)
衍義曰(滑石今謂之畫石以其軟滑可寫畫淋家多用/若暴得吐逆不下食以生細末二錢匕温水服)
(仍急以熱麪/半盞押定)
　
　
　
　
　
　
　
　
石膽味酸辛寒有毒主明目目痛金瘡諸癎痙(臣郢/切)女
子隂蝕痛石淋寒熱崩中下血諸邪毒氣令人有子散
㿂積欬逆上氣及鼠瘻惡瘡錬餌服之不老乆服増夀
神仙能化鐵為銅成金銀一名畢石一名黒石一名碁
石一名銅勒生羌道山谷羌里句青山二月庚子辛丑
日採(水英為之使畏牡桂菌桂羌花辛夷白薇陶隠居/云仙經有用此處俗方甚少此藥殆絶今人時有)
(採者其色青綠狀如瑠璃而有白文易破折梁州信都/無復有俗用乃以青色礬石當去聲之殊無髣髴仙經)
(一名立制石唐本注云此物出銅處有形似曽青兼綠/相間味極酸苦磨鐵作銅色此是真者陶云色似瑠璃)
(此乃絳礬比来亦用綿礬為石膽又以醋揉青礬為之/並偽矣真者出蒲州虞鄉縣東亭谷窟及薛集窟中有)
(塊如雞卵者為真臣禹錫等謹按吳氏云石膽神農酸/小寒李氏大寒桐君辛有毒扁鵲苦無毒藥性論云石)
(膽君有大毒破熱毒陸英為使日華子云味酸澁/無毒治蚛牙鼻内息肉通透清亮蒲州者為上也)
圖經曰(石膽生羌道山谷羌里句青山今惟信州鈆山/縣有之生於銅坑中採得煎鍊而成又有自然)
(者尤為珍貴並深碧色入吐風痰藥用最快二月庚子/辛丑日採蘇恭云真者出蒲州虞鄉縣東亭谷窟及薛)
(集窟中有塊如雞卵者為真今南方醫人多使之又著/其說云石膽最上出蒲州大者如拳小者如桃栗擊之)
(縱横解皆成疊文色青見風久則綠擊破其中亦青也/其次出上饒曲江銅坑間者粒細有亷稜如釵股米粒)
(本草注言偽者以醋採青礬為之今不然但取粗惡石/膽合消石銷溜而成今塊大色淺渾渾無脉理擊之則)
(碎無亷稜者是也亦有挟石者乃削取石/膽牀溜造時投消汁中及凝則相著也)
唐本餘(下血赤白面/黄女子藏寒)
外臺秘要(療齒痛及落盡細研石膽以人乳汁和如膏/擦所痛齒上或乳中日三四度止痛復生齒)
(百日後復故齒生止每/日以新汲水漱令淨)
梅師方(治甲疽以石膽一兩於火上燒令煙/盡碎研末傅瘡上不過四五度立差)
勝金方(治一切毒以膽子礬為末用糯米糊丸如雞頭/實大以朱砂衣常以朱砂養之冷水化一丸立)
(差/)
又方(治口瘡衆療不効膽礬半兩入銀鍋子内火煅通/赤置於地上出火毒一夜細研每取少許傅瘡上)
(吐酸水清涎甚/者一兩上便差)
譚氏小兒方(治初中風癰緩一日内細研膽礬如麵每/使一字許用温醋湯下立吐出涎漸輕)
太清伏煉靈砂法(石膽所出嵩岳蒲州禀/靈石異氣形如琴瑟)
沈存中筆談(信州鈆山有苦泉流以為澗挹其水熬之/則成膽礬烹膽礬即成銅熬膽礬鐵釡乆)
(之亦化/為銅)
　
　
　
　
　
　
　
　
空青味甘酸寒大寒無毒主青盲耳聾明目利九竅通
血脈養精神益肝氣療目赤痛去膚瞖止淚出利水道
下乳汁通闗節破堅積乆服輕身延年不老令人不忘
志高神仙能化銅鐵鈆錫作金生益州山谷及越巂山
有銅處銅精熏則生空青其腹中空三月中旬採亦無
時(陶隠居云越巂屬益州今出銅官者色最鮮深出始/興者弗如益州諸郡無復有恐久不採之故也涼州)
(西平郡有空青山亦甚多今空青但圓實如鐵珠無空/腹者皆鑿土石中取之又以合丹成則化鉛為金矣諸)
(石藥中惟此最貴醫方乃稀用之而多充畫色殊為可/惜唐本注云此物出銅處有乃兼諸青但空青為難得)
(今出蔚州蘭州宣州梓州宣州者最好塊段細時有腹/中空者蔚州蘭州者片塊大色極深無空腹者今注今)
(出饒信等州者亦好臣禹錫等謹按范子計然云空青出/巴郡白青曽青出新淦青色者善藥性論云空青苦畏)
(莵絲子能治頭風鎮肝瞳人破者再得見物蕭炳云腹/中空如楊梅者勝日華子云空青大者如雞子小者如)
(相思子其盲厚如荔枝殻内有漿酸甜能㸃多/年青盲内障翳膜養精氣其殻又可摩翳也)
圖經曰(空青生益州山谷及越巂山有銅處銅精熏則/生空青今信州亦時有之狀若楊梅故别名楊)
(梅青其腹中空破之有漿者絶難得亦有大者如雞子/小者如豆子三月中旬採亦無時古方雖稀用而今治)
(眼瞖障為最要之物又曽青所出與此同山療體頗相/似而色理亦無異但其形纍纍如連珠相綴今極難得)
(又有白青出豫章山谷亦似空青圓如鐵珠色白而腹/不空亦謂之碧青以其研之色碧也亦謂之魚目青以)
(其形似魚目也無空青/時亦可用今不復見之)
千金方(治眼􁀙􁀙不明以空青少/許漬露一宿以水㸃之)
又方(治口喎不正取空青/一豆許含之即效)
肘後方(治卒中風手臂不仁口喎僻取空/青末一□許著口中漸入咽即愈)
衍義曰(空青功長於治眼真宗廟朝嘗詔御藥院須中/空有水者將賜近戚乆而方得其楊梅青治翳)
(極有功中亦或有水者其用與空青同苐有優/劣耳今信州穴山而取世謂之楊梅青極難得)
　
　
　
　
　
　
　
　
曽青味酸小寒無毒主目痛止淚出風痺利闗節通九
竅破癥堅積聚養肝膽除寒熱殺白蟲療頭風腦中寒
止煩渴補不足盛隂氣乆服輕身不老能化金銅生蜀
中山谷及越巂採無時(畏莵絲子陶隠居云此說與空/青同山療體亦相似今銅官更)
(無曽青惟出始興形累累如黄連相綴色理小類空青/甚難得而貴仙經少用之化金之法事同空青唐本注)
(云曽青出薜州鄂州蔚州者/好其次鄂州餘州並不任用)
圖經(文附空/青條下)
雷公云(凡使勿用夾石及銅青若修事二兩要紫背天/葵甘草青芝草三件乾濕各一鎰並細剉放於)
(一甆鍋内將曽青於中以東流水二鎰并諸藥等緩緩/煮之五晝夜勿令水火失時足取出以東流水浴過却)
(入乳鉢中/研如粉用)
丹房鏡源(曽青結汞製丹/砂金氣之所生)
寳藏論(曽青若住火成膏者可/立製汞成銀轉得八石)
青霞子(爽神/氣)
　
　
　
　
　
　
　
　
禹餘糧味甘寒平無毒主欬逆寒熱煩滿下赤白血閉
癥瘕大熱療小腹痛結煩疼錬餌服之不飢輕身延年
一名白餘糧生東海池澤及山島中或池澤中(陶隠居/云今多)
(出束陽形如鵝鴨卵外有殻重疊中有黄細末如蒲黄/無砂者為佳近年茅山鑿地大得之極精好乃有紫華)
(靡靡仙經服食用之南人又呼平澤中有一種藤葉如/菝葜根作塊有節似菝葜而色赤根形似薯蕷謂為禹)
(餘糧言昔禹行山乏食採此以充糧而棄其餘此云白/餘糧也生池澤復有髣髴或疑今石者即是太一也張)
(華云地多蓼者必有餘糧今廬江間便是也適有人於/銅官採空青於石坎大得黄赤色石極似今之餘糧而)
(色過赤好疑此是太一也彼人呼為雌黄試塗物正如/雄黄色爾唐本注云陶云黄赤色石疑是太一既無殻)
(裹末是餘糧疑謂大一殊非的稱臣禹錫等謹按藥性/論云禹餘糧君味鹹主治崩中蕭炳云牡丹為使日華)
(子云治邪氣及骨節疼四肢不仁痔/瘻等疾乆服耐寒暑又名太一餘糧)
圖經曰(禹餘糧生東海池澤及山島中或池澤中今惟/澤潞州有之舊說形如鵝鴨卵外有殻重疊中)
(有黄細末如蒲黄今圖上者全是山石之形都不作卵/狀與舊說小異採無時本經又有太一餘糧謹按陶隠)
(居登真隠訣載長生四鎮丸云太一禹餘糧定六府鎮/五藏注云按本草有太一餘糧禹餘糧兩種治體猶同)
(而今世惟有禹餘糧不復識太一此方所用遂合其二/名莫辨何者的是而後小鎮直云禹餘糧便當用之耳)
(餘糧多出東陽山岸間茅山甚有好者狀如牛黄重重/甲錯其佳處乃紫色泯泯如麵齧之無復碜雖然用之)
(宜細研以水洮取汁澄之勿令有沙土也而蘇恭亦云/太一餘糧與禹餘糧本一物而以精粗為别故一名太)
(一禹餘糧其殻若甆初在殻中未凝結者猶是黄水乆/凝乃有數色式青或白或赤或黄年多漸變紫色自赤)
(及紫俱名太一其諸色通謂之餘糧也今醫家但用餘/糧亦不能如此細分别耳張仲景治傷寒下痢不止心)
(下痞而利在下焦者赤石脂禹餘糧湯主之赤石脂禹/餘糧各一斤並碎之以水六升煮取二升去滓分再服)
(又按張華博物志曰扶海洲上有草焉名曰蒒草其實/食之如大麥從七月稔熟民歛至冬乃訖名自然榖亦)
(曰禹餘糧今藥中有禹餘糧者世傳昔禹治水棄其所/餘食於江中而為藥也然則蒒草與此異物而同名也)
(其云棄之江中而為藥乃/與生海池澤者同種乎)
經驗方(治産後煩躁禹餘糧一枚狀如酸䭑者入地埋/一半四面緊築用炭一秤發預火一斤煅去火)
(三分耗二為度用濕砂土罨一宿方取打去外面一重/只使裏内細研水淘澄五七度將紙襯乾再研數千遍)
(患者用甘草煎湯調/二錢匕只一服立効)
勝金方(治婦人帯下白下即禹餘糧一兩乾薑等分赤/下禹餘糧一兩乾薑半兩右件禹餘糧用醋淬)
(搗研細為末空心/温酒調下二錢匕)
别説云(謹按越州㑹稽山中見出一種甚良彼人/云昔大禹㑹稽於此地餘糧者本為此爾)
太一餘糧味甘平無毒主欬逆上氣㿂􁳑血閉漏下除
邪氣肢節不利大飽絶力身重乆服耐寒暑不飢輕身
飛行千里神仙一名石腦生太山山谷九月採(杜仲為/之使畏)
(貝母昌蒲鐵落陶隠居云今人惟總呼為太一禹餘糧/自專是禹餘糧爾無復識太一者然療體亦相似仙經)
(多用之四鎮丸亦總名太一禹餘糧唐本注云太一餘/糧及禹餘糧一物而以稽粗為名爾其殻若瓷方圓不)
(定初在殻中未凝結者猶是黄水名石中黄子乆凝乃/有數色或青或白或赤或黄年多變赤因赤漸紫自赤)
(及紫俱名太一其諸色通謂餘糧今太山不見採得者/㑹稽王屋澤潞州諸山皆有之臣禹錫等謹按吳氏太)
(一禹餘糧一名禹餘神農岐伯雷公桐君季氏小寒扁/鵲甘無毒生太山上有甲甲中有白白中有黄如雞子)
(黄色九月/採或無時)
圖經(文已具禹/餘糧條下)
陳藏器云(蘇云禹餘糧及太一禹餘糧皆以精粗為名/餘糧中黄子年多變赤從赤入紫俱名太一)
(餘糧雜色者即禹餘糧案蘇恭此談直以紫色為名都/無按據且太一者道之宗源太者大也一者道也大道)
(之師即禹之理化神君禹之師也師常服之故有太一/之名兼服混然張司空云還魂石中黄子鬼物禽獸守)
(之不可妄得即其神物也㑹稽有地名蓼出餘糧土人/掘之以物請買所請有數依數必得不可妄求此猶有)
(神豈非/太一也)
雷公云(凡使勿誤用石中黄并卵石黄此又名石真似/禹餘糧也其石中黄向裏赤黒黄味淡㣲澁卵)
(石黄味酸箇箇如卵内有子一塊不堪用也若誤餌之/令人腸乾太一禹餘糧㸔即如石輕敲便碎可如粉也)
(兼重重如葉子雌黄此能益脾安藏氣凡修事四兩先/用黑豆五合黄精五合水二斗煮取五升置於甆堝中)
(下禹餘糧著火煮漸添汁盡為度其藥氣/自然香如新米搗了又研一萬杵方用)
　
　
　
　
　
　
　
　
白石英味甘辛微温無毒主消渇隂痿不足欬逆胸膈
間乆寒益氣除風濕痺療肺痿下氣利小便補五臟通
日月光乆服輕身長年耐寒熱生華隂山谷及太山大
如指長二三寸六面如削白澈有光其黄端白稜名黄
石英赤端名赤石英青端名青石英黒端名黒石英二
月採亦無時(惡馬目毒公陶隠居云今醫家用新安所/出極細長白澈者夀陽八公山多大者不)
(正用之仙經大小並有用惟須精白無瑕雜者如此說/則大者為佳其四色英今不復用唐本注云白石英所)
(在皆有今澤州虢州洛州山中俱出虢州者大徑三四/寸長五六寸今通以澤州者為勝也臣禹錫等謹按呉)
(氏云白石英神農甘岐伯黄帝雷公扁鵲無毒生太山/形如紫石英白澤長者二三寸採無時又云青石英如)
(白石英青端赤後者是赤石英赤端白後者是赤澤有/光味苦補心氣黄石英黄色如金在端者是黑石英黑)
(澤有光藥性論云白石英君能治肺療吐膿治𠻳逆上/氣黄疸日華子入五色石英平治心腹邪氣女人心腹)
(痛鎮心療胃中冷氣益毛髪恱顔色治驚悸安魂定魄/壯陽道下乳通亮者為上其補益随藏色而治青者治)
(肝赤者治心黄者治皮/膚白者治肺黑者治腎)
圖經曰(白石英生華隂山谷及泰山陶隠居以新安出/者佳蘇恭以澤州者為勝今亦澤州出焉大抵)
(長而白澤明澈有光六面如削者可用長五六寸者彌/佳其黄色如金在端者名黄石英赤端白後者名赤石)
(英青端赤後者名青石英黑澤而有光者名黒石英二/月採亦云無時古人服食惟白石英為重紫石英但入)
(五石欲其黄赤青黑四種本經雖有名而方家都不見/用者故乳石論以鍾乳為乳以白石英為石是六英之)
(貴者惟白石也又曰乳者陽中之隂石者隂中之陽故/陽生十一月後甲子服乳隂生五月後甲子服石然而)
(相反畏惡動則為害不淺故乳石之發方/治雖多而罕有能濟者誠不可輕餌也)
聖惠方(治腹堅脹滿號石水方用白石英十兩搥如大/豆大以甆瓶盛用好酒二㪷浸以泥重封瓶口)
(將馬糞及糠火燒之長令酒小沸從卯至午即住火候/次日煖一中盞飲日可三度如喫酒少随性飲之其白)
(石英可更/一度燒之)
簡要濟衆方(治心藏不安驚悸善忘上鬲風熱化痰安/神白石英一兩朱砂一兩同研為散每服)
(半錢食後夜卧/煎金銀湯調下)
衍義曰(白石英狀如紫石英但差大而六稜白色如水/精紫白二石英當攻疾可暫煮汁用未聞乆服)
(之益張仲景之意只令㕮咀不為細/末者豈無意焉其乆服更宜詳審)
　
　
　
　
　
　
　
　
紫石英味甘辛温無毒主心腹欬逆邪氣補不足女子
風寒在子宫絶孕十年無子療上氣心腹痛寒熱邪氣
結氣補心氣不足定驚悸安魂魄填下膲止消渴除胸
中乆寒散癰腫令人恱澤乆服温中輕身延年生太山
山谷採無時(長石為之使得茯苓人參芍藥共療心中/結氣得天雄昌蒲共療霍亂畏扁青附子)
(不欲鮀甲黄連麥句薑陶隠居云今第一用太山石色/重澈下有根次出雹零山亦好又有南城石無根又有)
(青綿石色亦重黑不明澈又有林邑石腹裏必有一物/如眼吳興石四面纔有紫色無光澤會稽諸暨石形色)
(如榴子先時並雜用今丸散家採擇惟太山最勝餘處/者可作丸酒餌仙經不正用而為俗方所重也臣禹錫)
(等謹按呉氏云紫石英神農扁鵲味甘平季氏太寒雷/公大温岐伯甘無毒生太山或會稽採無時欲令如削)
(紫色達頭如樗蒲者藥性論云紫石英君女人服之有/子主養肺氣治驚癎蝕膿虚而驚悸不安加而用之嶺)
(表録異云隴州山中多紫石英其色淡紫其實瑩澈随/其大小皆五稜兩頭如箭鏃煮水飲之暖而無毒比北)
(中白石英其力倍矣日華子云紫石英治癰腫/毒等醋淬擣為末生薑米醋煎傅之摩亦得)
圖經曰(紫石英生泰山山谷今嶺南及㑹稽山中亦有/之謹按吳普本草云紫石英生泰山及會稽欲)
(令如削紫色達頭如樗蒲者陶隠居云泰山石色重澈/下有根最佳會稽石形色如石榴子最下先時並雜用)
(今惟用泰山石餘處者可作丸酒餌又按嶺表録異云/今隴州山中多紫石英其色淡紫其實瑩澈隨其大小)
(皆五稜兩頭如箭鏃煮水飲之暖而無毒比北中白石/英其力倍矣然則泰山㑹稽嶺南紫石英用之亦乆乳)
(石論無單服紫石英者惟五石散則通用之張文仲有/秘方單服紫石煮水法胡洽及千金方則多雜諸藥同)
(用今方家用者惟治療婦/人及治心病藥時有使者)
聖惠方(補虚勞止驚悸令人能食紫石英五兩打碎如清/尖豆大水淘一遍以水一斗煮取三升去滓澄)
(細細服或煮粥羮之/食亦得服盡更煎)
青霞子(紫石英輕/身充飢)
衍義曰(紫石英明澈如水精其色紫而不勻張仲景治/風熱瘈瘲及驚癎瘈瘲風引湯紫石英白石英)
(寒水石石膏乾薑大黄龍齒牡礪甘草滑石等分混合/㕮咀以水一升煎去三分食後量多少温呷不用滓服)
(之無不/効者)
青石赤石黄石白石黒石脂等味甘平主黄疸洩痢腸
澼膿血隂蝕下血赤白邪氣癰腫疽痔惡瘡頭瘍疥瘙
乆服補髄益氣肥健不飢輕身延年五石脂各随五色
補五臟生南山之陽山谷中(臣禹錫等謹按蜀本云今/義陽山甚有之一本南陽)
(山谷/中也)
青石脂味酸平無毒主養肝膽氣明目療黄疸洩痢腸
澼女子帯下百病及疽痔惡瘡乆服補髓益氣不飢延
年生齊區山及海崖採無時
别說云(謹按唐注云出蘇州餘杭山今不採而蘇州今/乃見貢赤白二種然入藥不甚佳雅延州山中)
(所岀最良揭兩石中取之延州每以蕃寇圍城苦無水/廼撅地深廣三五丈以石脂宻固貯水得經時乆不滲)
(漏宜以/此為良)
　
　
　
　
　
　
　
　
赤石脂味甘酸辛大温無毒主養心氣明目益精療腹
痛洩澼下痢赤白小便利及癰疽瘡痔女子崩中漏下
産難胞衣不出乆服補髄好顔色益智不飢輕身延年
生濟南射陽及太山之隂採無時(惡大黄畏芫花唐本/注云此石濟南太山)
(不聞出者今虢州盧氏縣澤州陵川縣及慈州吕鄉縣/並有色理鮮膩宜州諸山亦有此石石脂中又有石骨)
(似骨如玉堅潤服之力勝鍾乳臣禹錫等謹/按藥性論云赤石脂君惡松脂補五臟虚乏)
圖經曰(赤石脂生濟南射陽及泰山之隂蘇恭云濟南/泰山不聞出者惟虢州盧氏縣澤州陵川縣慈)
(州吕郷縣並有及宜州諸山亦出今出潞州以色理鮮/膩者為勝採無時古人亦有單服食者乳石論載服赤)
(石脂發則心痛飲熱酒不解治之用葱豉綿裹水煮飲/之千金翼論曰治痰飲吐水無時節者其源以冷飲過)
(度遂令脾胃氣羸不能消於飲食飲食入胃則皆變成/冷水反吐不停皆赤石脂散主之赤石脂一斤擣篩服)
(方寸匕酒飲自任稍稍加至三匕服盡一斤則終身不/吐淡水又不下痢補五臟令人肥徤有人淡飲服諸藥)
(不効用此方遂愈其雜諸藥用者則張仲景治傷寒下/痢不止便膿血者桃花湯主之其方用赤石脂一斤一)
(半全用一半末用乾薑一兩粳米半升以水七升煮之/米熟為凖去滓每飲七合内赤石脂末方寸匕服日三)
(愈止後服不爾盡之又有烏頭赤石脂丸主心痛徹背/者烏頭一分附子二分並炮赤石脂乾薑蜀椒各四分)
(五物同杵末以蜜和丸大如梧/子先食服一丸不愈稍増之)
斗門經(治小兒疳瀉用赤石脂杵羅為末如麵以粥/飲調半錢服立差或以京芎等分同服更妙)
衍義曰(赤石脂今四方皆有以舌試之粘著者為佳有/人病大腸寒滑小便精出諸熱藥服及一斗二)
(升未甚効後有人教服赤石脂乾薑各一兩胡椒半兩/同為末醋糊丸如梧桐子大空心及飯前米飲下五七)
(十丸終四/劑遂愈)
黄石脂味苦平無毒主養脾氣安五臟調中大人小兒
洩痢腸澼下膿血去白蟲除黄疸癰疽蟲乆服輕身延
年生嵩髙山色如鶯雛採無時(曾青為之使惡/細辛畏蜚蠊)
唐本餘(畏黄連甘/草蜚蠊)
雷公云(凡使須研如粉用新汲水投於器中攪不住手/了傾作一盆如此飛過三渡澄者去之取飛過)
(者任入藥中使用服之/不問多少不得食卵味)
　
　
　
　
　
　
　
　
白石脂味甘酸平無毒主養肺氣厚腸補骨髄療五臟
驚悸不足心下煩止腹痛下水小腸澼熱溏便膿血女
子崩中漏下赤白沃排癰疽瘡痔乆服安心不飢輕身
長年生泰山之隂採無時(得厚朴并米汁飲止便膿驚/屎為之使惡松脂畏黄芩唐)
(本注云白石脂今出慈州諸山勝於餘處者太山左側/不聞有之臣禹錫等謹按蜀本及蕭炳云畏黄連甘草)
(飛亷藥性論云白石脂一名白/符惡馬目毒公味甘辛澁大腸)
圖經曰(白石脂生太山之隂蘇恭云出慈州諸山泰山/左側不聞有之今惟潞州有馬潞與慈相近此)
(亦應可用古斷下方多用而今瞖家亦稀使採無時五/色石脂舊經同一條並生南山之陽山谷中主治並同)
(後人各分之所出既殊功用亦别用之當依後條然今/惟用赤白二種餘不復識者唐韋宙獨行方治小兒臍)
(中汁出不止兼赤腫以白石脂細末熬温撲臍中日三/良又斗門方治瀉痢用白石脂乾薑二物停搗以百沸)
(湯和麵為稀糊搜勻併手丸如梧子暴乾飲下三/三十丸乆痢不定更加三十丸霍亂煎漿水為使)
子母秘録(治小兒水痢形羸不勝大􁃗藥白石/脂半大兩研如粉和白粥空肚與食)
别說云(謹按唐注云出蘇州餘杭山今不採而蘇州今/乃見貢赤白二種然入藥不甚佳唯延州山中)
(所出最良揭兩石中取之延州每以蕃寇圍城苦無水/廼橛地深廣三五丈以石脂宻固貯水得經時乆不渗)
(漏宜以/此為良)
衍義曰(白石脂有初生未滿月小兒多啼則致臍中血/出以白石脂細末貼之即愈未愈㣲炒過放冷)
(再貼仍不/得剥揭)
黒石脂味鹹平無毒主養腎氣强隂主隂蝕瘡止腸澼
洩痢療口瘡咽痛乆服益氣不飢延年一名石湼一名
石墨出潁川陽城採無時(陶隠居云此五石脂如本經/療體亦相似别録各條所以)
(具載今俗用赤石白石二脂爾仙經亦用白石脂以塗/丹釡好者出呉郡猶與赤石脂同源赤石脂多赤而色)
(好惟可斷下不入五石散用好者亦出武陵建平義陽/今五石散皆用義陽者出􁣦縣界東八十里狀如㹠腦)
(色鮮紅可愛隨採復而生不能斷痢而不用之餘三色/脂有而無正用黒石脂乃可畫用爾唐本注云義陽即)
(申州也所出者名桃花石非五色脂色如桃花乆服肥/人土人亦以療下痢舊出蘇州餘杭山大有今不收採)
(爾臣禹錫等謹按吴氏云五色石脂一名青赤黄白黒/符青符神農甘雷公酸無毒桐君辛無毒季氏小寒生)
(南山或海涯採無時赤符神農雷公甘黄帝扁鵲無毒/季氏小寒或生少室或生太山色綘滑如脂黄符季氏)
(小寒雷公苦或生嵩山色如㹠腦鴈鸚採無時白符一/名隨岐伯雷公酸無毒季氏小寒桐君甘無毒扁鵲辛)
(或生少室天婁山或太山黒符一名石泥桐君甘無毒/生洛西山空地日華子云五色石脂並温無毒畏黄芩)
(大黄治㵼痢血崩帯下吐血衂血并澀精淋瀝安心鎮/五藏除煩療驚悸排膿治瘡癤痔瘻養脾氣壯筋骨補)
(虚損乆服恱色文理/膩綴脣者為上也)
白青味甘酸鹹平無毒主明目利九竅耳聾心下邪氣
令人吐殺諸毒三蟲乆服通神明輕身延年不老可消
為銅劒辟五兵生豫章山谷採無時(陶隠居云此醫方/不復用市人亦無)
(賣者惟仙經三十六水方中時有須處銅劒之法具在/九元子術中唐本注云陶所云今空青圃如鐵珠色白)
(而腹不空者是也研之色白如碧亦謂之碧青不入畫/用無空青時亦用之名魚目青以形似魚目故也今出)
(簡州梓/州者好)
　
　
　
　
　
　
　
　
綠青味酸寒無毒主益氣療鼽(音/求)鼻止洩痢生山之隂
穴中色青白(陶隠居云此即用畫緑色者亦出空青中/相帯挾今畫工呼為碧青而呼空青作緑)
(音正反矣唐本注云緑青即扁青也畫工/呼為石綠其碧青即白青也不入畫用)
圖經曰(綠青今謂之石緑舊不著所出州土但云生山/之隂穴中本經次空青條丄云生益州山谷及)
(越嶲山有銅處此物當是生其山之隂耳今出韶州信/州其色青白即畫工用畫綠色者極有大塊其中青白)
(花文可愛信州人用琢為腰帯環及婦人服飾其入藥/者當用顆塊如乳香不挾石者佳今醫家多用吐風痰)
(其法揀取上色精好者先擣下篩更用水飛過至細乃/再研治之如風痰眩悶取二三錢匕同生龍腦三四豆)
(許研勻以生薄荷汁合酒温調服使偃卧須臾涎自口/角流出乃愈不嘔吐其功速於他藥今人用之比比皆)
(効故以其法附之云又下條云扁青生朱崖山谷及武/都朱提蘇恭云即綠青是也海南來者形塊大如拳其)
(色又青腹中亦時有空者今未見此/色武昌簡州梓州亦有今亦不用)
衍義曰(綠青即石碌是也其石黒綠色者佳大者刻為/物形或作器用又同硐砂作吐風涎藥驗則驗)
(矣亦/損心)
　
　
　
　
　
　
　
　
石中黄子味甘平無毒乆服輕身延年不老此禹餘糧
殻中未成餘糧黄濁水也出餘糧處有之陶云芝品中
有石中黄子非也(唐本先附臣禹錫等謹按日華子云/功同上去殻研用即是殻内未乾凝)
(者/)
圖經曰(石中黄子本經不載所生州土云出禹餘糧處/有之今惟出河中府中條山谷内舊說是餘糧)
(穀中未成餘糧黄濁水今云其石形如麵劑紫黑色石/皮内黄色者謂之中黄兩說小異謹按葛洪抱朴子云)
(石子中黄所在有之近水之山尤多在大石中其石常/潤濕不燥打石石有數十重見之赤黄溶溶如雞子之)
(在殻得者即當飲之不爾便堅凝成石不中服也破一/石中多者有一升少者數合法當正及未堅時飲之即)
(堅凝亦可末服也若然舊說是初破取/者今所用是乆而堅凝者耳採無時)
衍義曰(石中黄子此又字誤也子當作水况當條自言/未成餘糧黄濁水焉得却名之子也若言未乾)
(者亦不得謂之子也子字乃水字無疑又曰太一餘糧/者則是兼石言之者也今醫家用石中黄只石中乾者)
(及細末者即便是若用禹餘糧石即用其殻故本條言/一名石腦須火燒醋淬如此即是石中黄水為一等石)
(中黄為一等太一餘糧為一/糧為一等斷無疑焉)

無名異味甘平主金瘡折傷内損止痛生肌肉出大食
國生於石上狀如黒石炭蕃人以油錬如黳石嚼之如
餳(今附臣禹錫等謹按日/華子云無名異無毒)
圖經曰(無名異出大食國生於石上今廣州山石中及/宜州南入里龍濟山中亦有之黑褐色大者如)
(彈丸小者如墨石子採無時本經云味甘平主金瘡折/傷内損生肌肉今云味鹹寒消腫毒癰疣與本經所說)
(不同疑别是一種又嶺南人云有石無名異絶難得有/草無名異彼人不甚貴重豈本經說者為石而今所有)
(者為草乎用時以醋磨塗傅所苦處又有婆娑石生南/海解一切毒其石綠色無斑㸃有金星磨之成乳汁者)
(為上胡人尤珍貴之以金装飾作指彄帯之每欲食及/食罷輙含吮數四以防毒今人有得指面許塊則價直)
(百金人莫能辨但水磨㳙滴㸃雞冠熱/血當化成水乃真也俗謂之摩娑石)
衍義曰(無名異今圖經曰本經云味甘平治金瘡折傷/生肌肉今云味鹹寒消腫毒癰腫與本經所說)
(不同疑别是一種今詳上文三十六字/未審今云字下即不知是何處云也)
菩薩石平無毒解藥毒蠱毒及金石藥發動作癰疽渴
疾消撲損瘀血止熱狂驚癎通月經解風腫除淋並水
磨服蛇蟲蜂蝎狼犬毒箭等所傷並末傅之良(新補見/日華子)
楊文公談苑(嘉州峨眉山有菩薩石人多採得之色瑩/白若太山狼牙石上饒州水晶之類日光)
(射之有五色/如佛頂圓光)
衍義曰(菩薩石出峨嵋山中如水精明澈日中照出五/色光如峨嵋普賢菩薩圓光因以名之今醫家)
(鮮/用)
　
　
　
　
　
　
　
　
婆娑石主解一切藥毒瘴疫熱悶頭痛生南海胡人採
得之無斑㸃有金星磨成乳汁者為上又有豆斑石雖
亦解毒功力不及復有鄂綠有文理磨鐵成銅色人多
以此為之非真也凡欲驗真者以水磨㸃雞冠熱血當
化成水是也(此即俗謂之摩/娑石也今附)
圖經(文具無名/異條下)
衍義曰(婆娑石今則轉為摩娑石如淡色石緑間㣲有/金星者佳磨之如淡乳汁其味淡又有豆斑石)
(亦如此石但於石上/有黑斑㸃無金星)
綠礬凉無毒治喉痺蚛牙口瘡及惡瘡疥癬釀鯽魚燒
灰和服療腸風瀉血(新補見/日華子)
圖經(文具礬/石條下)
集驗方(治小兒疳氣不可療神效丹緑礬用火煅通赤/取出用酸醋淬過復煆如此三度細研用棗肉)
(和丸如菉豆大温/水下日進兩三服)
栁絮礬冷無毒消痰治渴潤心肺(新補見/日華子)
圖經(文具礬/石條下)
扁(音/褊)青味甘平無毒主目痛明目折跌(音/迭)癰腫金瘡不
瘳(音/抽)破積聚解毒氣利精神去寒熱風痺及丈夫莖中
百病益精乆服輕身不老生朱崖山谷武都朱(音/殊)提(音/時)
採無時(陶隠居云仙經俗方都無用者朱崖郡先屬交/州在南海中晉代省名朱提郡今屬寜州唐本)
(注云此即前條陶謂緑青是也朱崖巴南及林邑扶南/舶上來者形塊大如拳其色又青服中亦時有空者武)
(昌者片塊小而色更佳簡州梓州者形扁作片而色淺/也臣禹錫等謹按吳氏云扁青神農雷公小寒無毒生)
(蜀郡治丈夫内/絶令人有子)
圖經(文具綠/青條下)
　　　三種海藥餘
車渠集韻云生西國是玉石之類形似蜯蛤有文理大
寒無毒主安神鎮宅解諸毒藥及蟲螫以玳瑁一片車
渠等同以人乳磨服極驗也又西域記云重堂殿梁檐
皆以七寳飾之此其一也
金線礬廣州志云生波斯國味鹹酸澁有毒主野雞瘻
痔惡瘡疥癬等疾打破内有金線文者為上多入燒家
用
波斯白礬廣州記云出犬秦國其色白而瑩浄内有棘
針紋味酸澁温無毒主赤白漏下隂蝕洩痢瘡疥解一
切蟲蛇等毒去目赤暴腫齒痛火煉之良惡牡蠣多入
丹竈家功力逾於河西石門者近日文州諸畨往往亦
有可用也
　　　三十五種陳藏器餘
金漿味辛平無毒主長生神仙乆服腸中盡為金色
古鏡味辛無毒主驚癎邪氣小兒諸惡煮取汁和諸藥
煮服之文字彌古者佳爾
勞鐵主賊風燒赤投酒中熱服之勞鐵經用辛苦者鐵是也
神丹味辛温有小毒王萬病有寒温飛金石及諸
藥随寒温共成之長生神仙
鐵繡主惡瘡疥癬和油塗之蜘蛛蟲等咬和蒜磨傅之
此鐵上衣也鏽生鐵上者堪用
布鍼主婦人横産燒令赤内酒中七遍服之可取二七
布鍼一時火燒粗者用縫布大鍼是也
銅盆主熨霍亂可盛灰厚二寸許以炭火安其上令㣲
熱下以衣藉患者腹漸漸熨之腹中通熱差
釘棺下斧聲之時主人身弩肉可候有時專聼其聲聲
發之時便下手速擦二七遍已後自得消平也産婦勿
用
枷上鐵及釘有犯罪者忽遇恩得免枷了取葉釘等後
遇有人官累帯之除得災
黄銀銀注中蘇云作器辟惡瑞物也按瑞物即黄銀載
於圖經銀瓮丹甑非人所為既堪為器明非瑞物今烏
銀辟惡煮之工人以為器物養生者為器以煮藥兼於
庭中髙一丈夜承得醴投别器中飲長年今人作烏銀
以琉黄薫之再宿寫之出即其銀黒矣此是假非真也
石黄雄黄注中蘇云通名黄石按石黄今人敲取精明
者為雄黄外黒者為薫黄主惡瘡殺蟲薫瘡疥蟣虱和
諸藥薫嗽其武都雄黄燒不臭薫黄中者燒則臭以此
分别之蘇云通名未之是也
石脾芒硝注中陶云取石脾為硝石以水煮之一斛得
三斗正白如雪以石投中則消故名消石按石脾芒消
消石並生西戎鹵地鹹水結成所生次類相似
諸金有毒生金有大毒藥人至死生嶺南夷獠洞穴山
中如赤黒碎石金鐵屎之類南人云毒蛇齒脫在石中
又云蛇者石上又鴆屎著石上皆碎取毒處為生金以
此為雌黄有毒雄黄亦有毒生金皆同此類人中金藥
毒者用蛇解之其候法在金蛇條中本經云黄金有毒
悞甚也生金與彼黄金全别也
水中石子無毒主食魚鱠腹中脹滿成瘕痛悶飲食不
下日漸瘦取水中石子數十枚火燒赤投五升水中各
七遍即熱飲之如此三五度當利出瘕也
石漆堪燃燭膏半釭如漆不可食此物水石之精固應
有所主療檢諸方見有說博物志酒泉南山石出水其
如肥肉汁取著器中如凝脂正黒與膏無異彼方人謂
之石漆今檢不見其方深所恨也
燒石令赤投水中内鹽數合主風瘙癮疹及洗之又取
石如鵝卵大猛火燒令赤内醋中十餘度至石碎盡取
屑暴乾和醋塗腫上出北齊書醫人馬嗣明發背及諸
惡腫皆愈此並是尋常石也
石藥味苦寒無毒主折傷内損瘀血止煩悶欲死者酒
消服之南方俚人以傅毒箭鏃及深山大蝮中人速取
病者當頂上十字𠢐之令皮斷出血以藥末瘡上并傅
所傷處其毒必攻上下洩之當出黄汁數升則悶解俚
人重之帯於腰以防毒箭亦主惡瘡熱毒癰腫赤白遊
瘻蝕等瘡北人呼腫名之曰遊並水和傅之出賀州石
上山内似碎石􁤥砂之類土人以竹筒盛之
研朱石槌主姤乳煮令熱熨乳上取二槌更互用之以
巾覆乳上令熱徹内數十遍取差為度也
暈石無毒主石淋磨服之亦燒令赤投酒中服生大海
底如薑石紫褐色極緊似石是鹹水結成之自然有暈
也
流黄香味辛温無毒去惡氣除冷殺蟲似流黄而香吳
時外國傳云流黄香出都昆國在扶南南三千里
南洲異物志云流黄香出南海邊諸國今中國用者從
西戎來
白師子主白虎病向東人呼為厯節風置白師子於病
者前自愈此壓伏之義也白虎鬼古人言如猫在糞堆
中亦云是糞神今時人掃糞莫置門下令人病此療之
法以雞子揩病人痛呪願送著糞堆頭勿反顧
𤣥黄石味甘平温無毒主驚恐身熱邪氣鎮心乆服令
人眼明令人恱澤出淄川北海山谷土石中如赤土代
赭之類又有一名零陵極細研服之如代赭土人用以
當朱呼為赤石恐是代赭之類也人未用之
石欄干味辛平無毒主石淋破血産後惡血磨服亦煮
汁服亦火燒投酒中服生大海底髙尺餘如樹有眼莖
莖上有孔如物㸃之漁人以網罾得之初從水出㣲紅
後漸青
玻瓈味辛寒無毒主驚悸心熱能安心明目去赤眼熨
熱腫此西國之寳也是水玉或云千嵗冰化為之應玉
石之類生土石中未必是冰今水精珠精者極光明置
水中不見珠也熨目除熱淚或云火燧珠向日取得火
石髄味甘温無毒主寒熱中羸瘦無顔色積聚心腹脹
滿食飲不消皮膚枯槁小便數疾癖塊腹内腸鳴下利
腰脚疼冷男子絶陽女子絶産血氣不調令人肥徤能
食合金瘡性擁宜寒瘦人生臨海華葢山石窟土人採
取澄淘如泥作丸如彈子有白有黄彌佳矣
霹靂鍼無毒主大驚失心恍惚不識人并下淋磨服亦
煮服此物伺候震處掘地三尺得之其形非一或言是
人所造納與天曹不知事實今得之亦有似斧刄者亦
有如剉刃者亦有安二孔者一用人間石作也注出雷
州并河東山澤間因雷震後時多似斧色青黒斑文至
硬如玉作枕除魔夢辟不祥名霹靂屑也
大石鎮宅主災異不起宅經取大石鎮宅四隅荆楚嵗
時記十二月暮日掘宅四角各埋一大石為鎮宅又鴻
寳萬異術云埋丸石於宅四隅槌桃核七枚則鬼無能
殃也
金石味甘無毒主乆羸瘦不能食無顔色補腰脚冷令
人徤壯益陽有㬥熱脫髪飛錬服之生五臺山清涼寺
石中金屑作赤褐色
玉膏味甘平無毒(五/石)主延年神仙術家取蟾蜍膏軟玉
如泥以苦酒消之成水此則為膏之法今玉石間水飲
之長生令人體潤以玉投朱草汁中化成醴朱草瑞物
已出金水卷中十洲仙記瀛洲有玉膏泉如酒飲之數
杯輙醉令人長生洲上多有仙家似吳兒雖仙境之事
有可憑者故以引為證也
温石及燒塼主之得熱氣徹腰腹久患下部冷久痢腸腹下白
膿燒塼并温石熨及坐之並差但取堅石燒暖用之非别有温石也
印紙無毒主令婦人斷産無子剪有印處燒灰水服之
一錢匕神效
煙藥味辛温有毒主瘰􁣲五痔瘻癭瘤瘡根惡腫石黄
空青桂心並四兩乾薑一兩為末取鐵片闊五寸燒赤
以藥置鐵上用甆椀以猪脂塗椀底藥飛上待冷即開
如此五度隨瘡孔大小以藥如鼠屎内孔中麪封之三
度根出也無孔者鍼破内之
特蓬殺味辛苦温小毒主飛金石用之煉丹亦須用生
西國似石脂蠣粉之類能透金石鐵無礙下通出
阿婆趙榮二藥有小毒主丁腫惡瘡出根蝕瘜肉肉刺
齊人以白薑石犬屎緋帛棘鍼鈎等合成如墨硬土作
丸又有阿婆趙榮藥功狀相同云石灰和諸蟲及緋帛
棘鍼合成之並出臨淄齊州
六月河中諸熱砂主風濕頑痺不仁筋骨攣縮脚疼冷
風掣癰緩血脈斷絶取乾沙日暴令極熱伏坐其中冷
則更易之取熱徹通汗然後隨病進藥及食忌風冷勞
役
　
　
　
　
　
　
　
　
　
　證類本草卷三
欽定四庫全書
　證類本草卷四
　　　　　　　　　　　　宋　唐慎㣲　撰
　玉石部中品總八十七種(金銀鐵鹽/土等附)
　　一十六種神農本經
　　七種名醫别録
　　七種唐本先附(注云/唐附)
　　八種今附(皆醫家嘗用有/效注云今附)
　　三種新補
　　一種新分條
　　三種圖經餘
　　一種唐慎㣲續添(墨葢子/下是)
　　一種唐本餘
　　四十種陳藏器餘
　　　凡墨葢子已下並唐慎㣲續證類
　　雄黄　　　　　　　　　石硫黄
　　雌黄　　　　　　　　　食鹽(自米部/今移)
　　水銀　　　　　　　　　石膏(玉火/石附)
　　金屑　　　　　　　　　銀屑
　　生銀(今附朱砂/銀續注)　　　　　靈砂
　　水銀粉(新/補)　　　　　　　磁石(磁石毛/續注)
　　𤣥石　　　　　　　　　綠鹽(唐/附)
　　凝水石　　　　　　　　陽起石
　　孔公孽　　　　　　　　殷孽
　　蜜陀僧(唐/附)　　　　　　　鐵精(鐵爇淬鐵水針/砂鍛鑕下鐵屑)
　　(刀刃犂鑱/尖續注)　　　　　　　鐵漿(元附鐵精/下新分條)
　　秤錘(今附鐵杵故/鋸鑰匙續注)　　　　鐵華粉(今/附)
　　生鐵　　　　　　　　　鐵粉(今/附)
　　鐵落　　　　　　　　　鋼鐵
　　鐵　　　　　　　　　　石腦
　　理石　　　　　　　　　珊瑚(唐/附)
　　石蠏(今附浮/石續注)　　　　　　長石
　　馬銜(今/附)　　　　　　　　礪石(新/補)
　　石花(唐/附)　　　　　　　　桃花石(唐/附)
　　光明鹽(唐/附)　　　　　　　石牀(唐/附)
　　膚青　　　　　　　　　馬腦(新/補)
　　太隂𤣥精(今附鹽/精附)　　　　車轄(今/附)
　　石蛇(圖經/餘)　　　　　　　黒羊石(圖經/餘)
　　白羊石　　　　　　　　銀膏(唐本/餘)
　　　四十種陳藏器餘
　　天子耤田三推犂下土　　社壇四角土
　　土地　　　　　　　　　市門土
　　自然灰　　　　　　　　鑄鍾黄土
　　戸垠下土　　　　　　　鑄鏵鉏孔中黄土
　　甆塸中裏白灰　　　　　彈丸土
　　執日取天星上土　　　　太甑中蒸土
　　蚡糞壤堆上土　　　　　塜上土及塼石
　　桑根下土　　　　　　　春牛角上土
　　土蜂窠上細土　　　　　載鹽車牛角上土
　　驢溺泥土　　　　　　　故鞋底下土
　　鼠壤土　　　　　　　　屋内墉下蟲塵土
　　鬼屎　　　　　　　　　寡婦牀頭塵土
　　牀四脚下土　　　　　　瓦甑
　　甘土　　　　　　　　　二月上壬日取土
　　柱下土　　　　　　　　胡鷰窠内土
　　道中熱塵土　　　　　　正月十五日燈盞
　　仰天皮　　　　　　　　蟻穴中出土
　　古塼　　　　　　　　　富家中庭土
　　百舌鳥窠中土　　　　　猪槽上垢及土
　　故茅屋上塵　　　　　　諸土有毒

雄黄味苦甘平寒大温有毒主寒熱䑕瘻惡瘡疽痔死
肌療疥蟲􁥥瘡自痛鼻中息肉及絶筋破骨百節中大
風積聚癖氣中惡腹痛鬼疰殺精物惡鬼邪氣百蟲毒
勝五兵殺諸蛇虺毒解藜蘆毒恱澤人面錬食之輕身
神仙餌服之皆飛入人腦中勝鬼神延年益夀保中不
飢得銅可作金一名黄食石生武都山谷燉煌山之陽
採無時(陶𨼆居云鍊服之法皆在仙經中以銅為金亦/出黄白術中晉末已來氐𦍑中紛擾此物絶不)
(復通人間時有三五兩其價如金合丸皆用石門始興下/石黄之好者爾始以齊初凉州互市㣲有所得將至都)
(余最先見於使人陳典籖處檢獲見十餘片伊輩不識/此是何等見有挾雄黄或謂是丹砂示吾吾乃示諸并)
(又屬覓於是漸漸而來好者作雞冠色不臭而堅實若/黯黒及虚軟者不好也武都氐𦍑是為仇池宕昌亦有)
(與仇池正同而小劣燉煌在凉州西數千里所出者未/嘗得來江東不知當復云何此藥最要無所不入唐本)
(注云出石門名石黄者亦是雄黄而通石黄食石而石/門者最為劣爾宕昌武都者為佳塊方數寸明澈如雞)
(冠或以為枕服之辟惡其青黒堅者不入藥用若火飛/之而療瘡亦無嫌又云惡者名熏音訓黄用熏瘡疥故)
(名之無别熏黄也貞觀年中以宕州新出有得方數尺/者但重脆不可全致之爾臣禹錫等謹按呉氏云雄黄)
(神農苦山隂有丹雄黄生山之陽故曰雄是丹之雄所/以名雄黄也本經云黄水出零陽縣西北連巫山溪出)
(雄黄頗有神異採常以冬月祭祀鑿石深數丈方得故/溪水取名馬抱朴子云雄黄當得武都山所出者純而)
(無雜其赤如雞冠光明曄曄者乃可用耳其但純黄似/雌黄色無光者不任作仙藥可以合理病藥耳藥性論)
(云雄黄金苖也殺百毒又名黄石味辛有大毒能治尸/疰辟百邪鬼魅殺蠱毒人佩之鬼神不能近入山林虎)
(狼伏渉川濟毒物不敢傷蕭炳去雄黄君陳藏器云按/石黄今人敲取中精明者為雄黄外黒者為熏黄主惡)
(瘡殺蠱熏瘡疥蟣蝨及和諸藥熏嗽其武都雄黄燒不/臭熏黄中者燒則臭以此分别之蘇云通名未之是也)
(日華子云雄黄㣲毒治疥癬風邪癲癎嵐障一切蛇蟲/犬獸傷咬乆服不飢通赤亮者為上驗之可以㶸蟲死)
(者為真臭氣少細嚼口/中含湯不激辣者通用)
圖經曰(雄黄生武都山谷燉煌山之陽今階州山中有/之形塊如丹砂明澈不挾石其色如雞冠者為)
(真有青黒色而堅者名熏音訓黄有形色似真而氣臭/者名臭黄並不入服食藥只可療瘡疥耳其臭以醋洗)
(之便可斷氣足以亂真用之尤宜細辨又階州接西戎/界出一種水窟雄黄生於山巖中有水泉流處其石名)
(青煙石白鮮石雄黄出其中其塊大者如胡桃小者如/粟豆上有孔竅其色深紅而㣲紫體極輕虚而功用勝)
(於常雄黄丹竈家尤所貴重或云雄黄金之苖也故南/方近金坑治處時或有之但不及西來者真好耳謹按)
(雄黄治瘡瘍尚矣周禮瘍醫几療痬以五毒攻之鄭康/成注云今醫方有五毒之藥作之合黄堥音武置石膽)
(丹沙雄黄礬石礠石其中燒之三日三夜其煙上著以/雞羽掃取之以注創惡肉破骨則盡出故翰林學士楊)
(億嘗筆記直史館楊萬年少時有瘍生於頰連齒輔車/外腫若覆甌内潰出膿血不輟吐之痛楚難忍療之百)
(方彌年不差人語之依鄭法合燒藥成注之創中少頃/朽骨連兩牙潰出遂愈後便安寧信古方攻病之速也)
(黄堥若今市中所貨有葢瓦合也近世合/丹藥猶用黄瓦􁀙亦名黄堥事出於古也)
雷公云(凡使勿用黒雞黄珀死黄夾膩黄其臭黄真似/雄黄只是臭不堪用時人以醋洗之三兩度便)
(無臭氣勿誤用也次有夾膩黄亦似雄黄其内一重黄/一重石不堪用次有黒雞黄亦似雄黄如烏雞頭上冠)
(也凡使要似鷓鴣鳥肝色為上凡修事先以甘草紫背/天葵地膽碧稜花四件並細剉毎件各五兩雄黄叄兩)
(下東流水入垍堝中煮三伏時漉出搗如粉水飛澄去/黑者㬠乾再研方入藥用其内有刼鐵石是雄黄中有)
(又號赴矢黄能刼/於鐵並不入藥用)
聖惠方(治傷寒狐惑毒蝕下部肛外如􁥥痛痒不止以/雄黄半兩先用瓶子一箇口稍大者内入灰上)
(如装香火將雄黄燒之/候煙出當病處熏之)
外臺秘要(治骨蒸極熱以一兩和小便一升研如粉乃/取黄理石一枚方圓可一尺以炭火燒之三)
(食頃極熱濃雄黄汁於石上恐大熱不可近宜著一片/薄氈置石上令患人脫衣坐石上冷停以衣被圍遶身)
(勿令藥氣泄出/經三五度差)
又方(被毒箭搗為末傅之沸/汁出愈亦療蛇咬毒)
千金方(治婦人始覺有姙養胎轉女/為男以一兩絡囊盛帯之)
又方(治耳聾以雄黄硫黄等/分為末綿裹塞耳中)
又方(卒中鬼撃及刀兵所傷血漏腹中不出煩溝/欲絶雄黄粉酒服一刀圭日三服化血為水)
又方(治癥瘕積聚去三尸益氣延年却老以雄黄二兩/細研為末丸度水飛過却入新净竹筒内盛以蒸)
(餅一塊塞筒口蒸七度用好粉脂一兩為丸如菉豆大/日三服酒下七丸十丸三年後道成益力不飢玉女來)
(侍/)
肘後方(金瘡血内漏以雄黄末如大豆内瘡中又/服五錢匕血皆化為水卒以小便服之)
經驗方(治馬汗入肉雄黄白礬等分更用烏梅三箇槌/碎巴豆一箇合研為細末以半錢匕油調傅患)
(處/)
斗門方(辟魔以一塊/帯頭上妙)
愽濟方(治偏頭疼至靈散雄黄細辛等分研令細毎用/一字已下左邊疼嗅入右鼻右邊疼嗅入左鼻)
(立/効)
續十全方(治纏喉風雄黄一塊新/汲水磨急灌吐下差)
集驗方(治卒魘雄黄搗為末細/篩以管吹入鼻孔中)
傷寒類要(治小腹痛滿不得小便及療天行病/雄黄細研蜜丸如棗核内溺孔中)
又方(殺齒蟲以末/如棗塞牙間)
抱朴子(餌之法或以蒸煮或以酒服或以消石化為水/乃凝之或以猪脂裹蒸之於赤土下或以松脂)
(和之或以三物煉之引之如布白如氷服之皆令人長/生百病除三尸下瘢痕㓕白髪黒墮齒生十年玉女來)
(侍可使鬼神又云玉女常以黄土為誌大如黍米在鼻/上是真玉女無此誌者鬼試人也帯雄黄入山林即不)
(畏蛇若蛇中人以少許末傅之登時愈蛇雖多種唯蝮/蛇及青金蛇中人為至急不治一日即死人不曉治之)
(方術者為二蛇中人即以刀急割瘡肉投地其肉沸如/火炙須臾盡燋而人得活也此蛇七月八月毒盛之時)
(不得囓人其毒不泄乃以/牙刺大竹木即亦燋枯)
太平廣記(劉無名成都人也志希延生謂古方草木之/藥但愈疾得效見火輙為灰燼日不能固豈)
(有延生之力哉乃入霧中山嘗遇人教服雄黄凡三十/餘年一旦有二人赤巾朱服徑詣其室劉問何人對曰)
(我泰山直事追攝子耳不知子以何術我已三日冥期/廹促而無計近子將欲隂符譴責以稽延獲罪故見形)
(相問劉曰余無他術但冥心至道不視聲利靜處幽山/志希度世而已二使曰子之黄光照灼於頂迨髙數尺)
(得非雄黄之功乎今子三尸已去而積功未著大限既/盡將及死期豈可苟免劉聞其語心魂憂迫不知所為)
(二使謂之曰岷峨青城神仙之府可以求真師訪尋要/道我聞鈆汞朱髓可致沖天此非髙真上仙須得修煉)
(之㫖復入青城北崖之下見一洞行數里忽覺平愽殆/非人世遇神仙居其間云青城劉真人劉祈叩再三具)
(述所值鬼使追攝之由願示要道以㧞沉淪賜度生死/之苦真人指一巖室使栖止其中復令齋心七日乃視)
(其陽爐隂鼎柔金煉化水玉之方伏汞鍊鈆成朱髄之/訣孤剛於隂長生皆得此道亦名金液九丹之經丹分)
(三品以鈆為君以汞為臣八石為使黄茅為田君臣相/得運火功全七日為輕氷二七日變紫鋒三七日五彩)
(具内赤土黄狀如䆫廛復運火二年日周六百再經四/時重履長至初則十月離胞胎已成初品即能乾汞成)
(銀凡而服之可以袪疫二年之外服者延年益筭白髪/返黒三年之後服之刀圭散居名山周逰四海為初品)
(地仙服之半劑變化萬端坐在立去駕馭飛龍白日昇/天大都此藥經十六節已為中品便能使人長生藥成)
(之日五金八石黄牙諸物與君臣二藥不相雜亂子曰/功畢名上品還丹謹而藏之勿示非人世有其人視形)
(氣功行合道依而傳之劉受丹訣還霧中山築室修煉/三年乃成開成二年猶駐於蜀自述無名傳以示後人)
(入青城山去/不知所終矣)
太上八帝𤣥經(小丹法相雄黄栢子拘魂制魄方栢子/細篩去滓松脂十斤以松栢子雄黄各)
(二斤色如赤李合藥白中復搗如蒸藥一日如餌/正坐北向平旦頓服五丸百日之後與神人交見)
明皇雜録(有黄門奉使交廣囘周顧謂曰此人腹中有/蛟龍上驚問黄門曰卿有疾否曰臣馳馬大)
(庾嶺時當大熱困且渴遂飲水覺腹中堅痞如石周遂/以消石及雄黄煮服之立吐一物長數寸大如指視之)
(鱗甲具投之水中俄頃長數尺復以苦酒沃之/如故以器覆之明日已生一龍矣上甚訝之)
唐書(甄立言究習方書仕唐為太常丞有道人心腹滿/煩彌二歳立言診曰腹有蠱誤食髪而然令餌雄)
(黄一劑少頃吐一蛇如人小/指惟無目燒之有髪氣乃愈)
寳藏論(雄黄若以草藥伏住者熟鍊成汁胎色不移者/將制諸藥成汁并添得者上可服食中可㸃銅)
(成金下可/變銀成金)
丹房鏡源(雄黄子年/化為黄金)
衍義曰(雄黄非金苖今有金窟處無雄黄金條中言金/之所生處處皆有雄黄豈處處皆得也别法治)
(蛇咬焚之燻蛇逺去又武都者鐫磨成磨形終不免其/臭唐甄立言仕為太常丞有道人病心腹懣煩彌二嵗)
(診曰腹有蠱誤食髪而然令餌雄黄一劑少頃吐一/蛇如拇指無目燒之有髪氣乃愈此殺毒蠱之驗也)

石硫黄味酸温太熱有毒主婦人隂蝕疽痔惡血堅筋
骨除頭秃療心腹積聚邪氣冷癖在脅欬逆上氣脚冷
疼弱無力及鼻衂惡瘡下部􁥥瘡止血殺疥蟲能化金
銀銅鐵竒物生東海牧羊山谷中及太山河西山礬石
液也(陶𨼆居云東海郡屬北徐州而箕山亦有今第一/出扶南林邑色如鵝子初出殻名崑崙黄次出外)
(國從蜀中來色深而煌煌俗方用之療脚弱及痼冷甚/良仙經頗用之所化竒物並是黄白術及合丹法此云)
(礬石液今南方則無礬石恐不必爾臣禹錫等謹按吳/氏云硫黄一名石留黄神農黄帝雷公鹹有毒醫和扁)
(鵲苦無毒或生易陽或河西或五色黄是潘水石液也/燒令有紫焰者八月九月採治婦人血結藥性論云石)
(硫黄君有大毒以黒錫煎湯解之及食宿冷猪肉味甘/太陽之精鬼熖居焉伏鍊數般皆傳於作者能下氣治)
(脚弱腰腎乆冷除冷風頑痺又云生用治疥癬及療寒/熱欬逆鍊服主虚損泄精蕭炳云硫黄臣日華子云石)
(亭脂曽青為使畏細辛飛亷鐵壯陽道治痃癖冷氣補/筋骨勞損風勞氣止嗽上氣及下部痔瘻惡瘡疥癬殺)
(腹藏蟲邪魅等煎餘/甘子汁以禦其毒也)
圖經曰(石硫黄生東海牧羊山谷中及泰山河西山礬/石液也今惟出南海諸蕃嶺外州郡或有而不)
(甚佳以色如鵝子初出殻者為真謂之崑崙黄其赤色/者名石亭能青色者號冬結石半白半黒名神驚石並)
(不堪入藥又有一種土硫黄出廣南及榮州溪澗水中/流出其味辛性熱腥臭主治疥瘡殺蟲毒又可煎鍊成)
(汁以模䥱作器亦如鵝子黄色謹按古方書朱有服餌/硫黄者本經所說功用止於治瘡蝕及積聚冷氣脚弱)
(等而近世遂火鍊治為常服丸散觀其製鍊服食之法/殊無本源非若乳石之有論議節庾故服之其效雖緊)
(而其患更速/可不戒之)
海藥(謹按廣州記云生崑崙日脚下顆塊瑩浄無夾石/者良主風冷虚憊腎冷止氣腿膝虚羸長肌膚益)
(氣力遺精痔漏老人風秘等並宜燒鍊服仙方謂之黄/􁳪砂能壊五全亦能造作金色人能制伏歸本色服而)
(能除萬病如有發動宜以猪肉鴨羮餘甘子湯並觧/之蜀中雅州亦出老膩甚好功力不及舶上來者)
雷公云(凡使勿用青赤色及半白半青半赤半黒者自/有黄色内瑩净似物命者貴也凡用四兩先以)
(龍尾篙自然汁一鎰東流水三鎰紫背天葵汁一鎰粟/遂子莖汁四件合之攪令勻一垍堝用六一泥固濟底)
(下將硫黄碎之入於堝中以前件藥汁漸漸添入火煮/之汁盡為度了再以百部末十兩栁䖵末二斤一簇草)
(二斤細剉之以東流水井藥等同煮硫黄二伏時日滿/去諸藥取出用熟甘草湯洗了入鉢中研二萬匝方用)
聖惠方(治諸瘡弩肉如蛇出數寸用硫黄/一兩細研於肉上薄塗之即便縮)
外臺秘要(千金療小兒聤耳硫黄末/以粉耳中日一夜一差止)
肘後方(女子隂瘡末硫/黄傅之差止)
經驗方(大治元藏氣發乆令腹痛虚瀉諸病大效玉粉/丹生硫黄五兩青鹽一兩已上衮細研以蒸餅)
(為丸如菉豆大每服五丸/熱酒空心服以食壓之)
梅師方(治隂生濕疱瘡取石硫黄/研如粉傅瘡上日三度)
愽濟方(治隂陽二毒傷寒黒龍丹舶上硫黄一兩以栁/木槌研三兩日巴豆一兩和殻記箇數用二升)
(鐺子一口先將硫黄鋪鐺底次用巴豆安硫黄上以米/飲醋半升已來澆之盞子盞合令緊密更以醋紙周囬)
(濟縫勿令透氣縫紙乾更以醋濕之文武火熬常著人/守之候裏面巴豆作聲約可一半為度急將鐺子離火)
(便入白中急待令細再以醋兩茶脚洗鐺中藥入臼旋/入去皮蒸餅擣凡如雞頭大若是隂毒用椒四十九粒)
(葱白三莖水一盞煎至六分帯熱吞下一元陽毒用豆/豉四十九粒葱白二莖水一盞同煎吞下不得嚼破患)
(經五六日方可服之食前喫切在度其病勢可下即與/雖及日數病未傳入或未及其日病先在臓亦不可拘)
(制矣有孕婦人亦許服或吐或瀉為候不可喫熱食或/覺心頭空以温白粥或服調氣湯散補之合時忌婦人)
(猫狗/見)
孫尚藥(治氣虚傷冷暴作水瀉日夜三二十行腹痛不/止夏月路行備急朝真丹硫黄二兩牛角研令)
(極細枯白礬半兩同細研勻水浸蒸餅去水氣了和丸/如梧桐子大朱砂為衣每服十五丸至二十丸温米飲)
(鹽湯/下)
玉函方(玉方平通靈玉粉散治腰膝暖水藏益顔色其/功不可具載硫黄半斤桑柴灰五斗淋取汁煮)
(三伏時以鐵匙抄於火上試之伏火即止候乾以大火/煅之如未伏更煮以伏為度煅了研為散穿地坑一尺)
(二寸投水於中待水清取水和硫末水不得多於垍堝/中煎熬令如膏及用鐵錢一面不著火上以細砂隔紙)
(慢炒出硫黄於紙上堝之自然如玉色光彩射人此號/為玉粉散細研即和以飯丸如麻子大空心每日鹽湯)
(下十丸散服亦鹽湯調兩字極有效驗余鄉人王昭/遂合服之年九十顔貎如童夜視細字力倍常人)
太清服鍊靈砂法(石硫黄本出波斯國南明之境棄純/陽火石之精氣而結成質性通流含)
(其猛毒藥品之中號為將軍功能破邪/歸正返滯還清挺立陽精消隂化魄)
丹房鏡源(石硫黄可乾汞訣曰此硫黄見五/全而黒得水銀而赤又曰黄牙)
青霞子(硫黄/散癖)硫黄水(秦始皇被神女唾之生瘡驚/歸謝之神女出温泉立愈)
衍義曰(石硫黄今人用治下元虚冷元氣將絶乆患寒/泄脾胃虚弱垂命欲盡服之無不効中病當便)
(已不可盡劑世人葢知用而為福不知用亦為禍此物/損益兼行若俱棄而不用當倉卒之間又可闕乎或更)
(以法製拒火而又常服者是亦弗思也在本朝則不言/如此服良但專治婦人不知者往往更以酒服其可得)
(乎或臓中乆冷服之先利如病勢危急可/加丸數服少則不効仍如附子乾薑桂)
　
　
　
　
　
　
　
　
雌黄味辛甘平大寒有毒主惡瘡頭秃痂疥殺毒蟲蝨
身癢邪氣諸毒蝕鼻中息肉下部􁥥瘡身面白駮散皮
膚死肌及恍惚邪氣殺蜂蛇毒錬之乆服輕身増年不
老令人腦滿生武都山谷與雄黄同山生其隂山有金
金精熏則生雌黄採無時(陶隠居云今雌黄出武都仇/池者謂武都仇池黄色小赤)
(扶南林邑者謂崑崙黄色如金而似雲母甲錯畫家所/重依此言既有雌雄之名又同山之隂陽於合藥便當)
(以武都為勝用之既稀又賤於崑崙者仙經無單服法/雌以合丹砂雄黄共飛鍊為丹爾金精是雌黄銅精是)
(空青而服空青反勝於雌黄其義難了臣/禹錫等謹按藥性論云雌黄君不入湯服)
圖經曰(雌黄生武都山谷與雄黄同山其隂山有金金/精熏則生雌黄今出階州以其色如金又似雲)
(母甲錯可析者為佳其夾石及黒如鐵色者不可用或/云一塊重四兩者柝之可得千重此尤竒好也採無時)
雷公云(凡使勿悞用夾石黄黑黄珀熟等雌黄一塊重/四兩按乾寜記云指開拆得千重軟如爛金者)
(上凡修事勿令婦人雞犬新犯淫人有患人不男人非/形人以及刑獄地臭穢已上並忌若犯觸者雌黄黒如)
(鐵不堪用也反損人夀几修事四兩用天碧枝和陽草/粟遂子草各五兩三件乾濕加一倍用甆堝子中煮三)
(伏時了其色如金汁一垜在堝底下用東流水猛投於/中如此淘三度了去水取出拭乾却於臼中搗篩過研)
(如塵可/用之)
聖惠方(治烏癩瘡殺蟲用雌黄研如粉以醋并/雞子黄打令勻塗於瘡上乾即更塗)
又方(治婦人乆冷血氣攻心疼痛不止以葉子黄一兩/細研醋一升煎似稠糊丸如小豆大每服無時醋)
(湯下/五丸)
又方(治乆心痛時發不定多吐清水不下飲食以雌黄/二兩細研好醋二升慢火煎成膏用乾蒸餅丸如)
(梧桐子大每服/七丸薑湯下)
百一方(天行病小腹滿不得小便細末雌黄蜜丸如棗/核大内溺孔中令入半寸亦以竹管柱隂冷痛)
(治之/通)
經驗方(縮小便以顆塊雌黄一兩半研如粉乾薑半兩/切碎入鹽四大錢同炒令乾蒸餅入水為丸如)
(菉豆大毎服十丸至/二十丸空心鹽湯下)
斗門方(治肺勞咳嗽以雌黄一兩入瓦合内不周濟坐/合子於地上用灰焙之周匝令實可厚二寸以)
(炭一斤簇定預以火煅之三分去一退火待冷出研如/麪用糖酥為丸如粟大每日空心杏仁湯下三丸差)
勝金方(治乆嗽暴嗽勞嗽金粟丸葉子雌一兩研細用/紙筋泥囤濟小合子一箇令乾匆令泥厚將藥)
(入合子内水調赤石脂封合子口更以泥封之候乾坐/合子於地上上面以未入窑瓦坯子彈子大擁合之令)
(作一夫子上用炭十斤簇定頂上著火一熨斗籠起令/火從上漸熾候火消三分去一看瓦坯通赤則去火候)
(冷開合子取藥當如鏡面光明紅色入乳鉢内細研湯/浸蒸餅心為丸如粟米大每服二丸五丸甘草水服服)
(後睡良/乆妙)
寳藏論(雌黄伏住火胎色不移鞲鎔/成汁者㸃銀成金㸃銅成銀)
丹房鏡源(黄背隂者雌也純柔者亦可乾永舶上噀血/者上湖南者次青者本性葉子上者可轉硫)
(黄伏粉霜記/之不可悞使)
青霞子(云雌黄辟/邪去惡)
衍義曰(雌黄入藥散稀服石者宜審諦治外功多方七/㸃化術多用亦未聞其終始如何畫工或用之)


食鹽味鹹温無毒主殺鬼蠱邪疰毒氣下部􁥥瘡傷寒
寒熱吐胸中痰癖止心腹卒痛堅肌骨多食傷肺喜欬
(陶𨼆居云五味之中惟此不可闕有東海北海鹽及河/東鹽池梁益鹽井交廣有南海鹽西羌有山鹽胡中有)
(樹鹽而色類不同以河東者為勝東海鹽官鹽白草粒/細北海鹽黄草粗粗以作魚鮓及鹹葅乃言北勝而藏)
(蘭必用鹽官者蜀中鹽小淡廣州鹽鹹苦不知其為療/體復有優劣否西方北方人食不耐鹹而多夀少病好)
(顔色東方南方人食絶欲鹹而少夀多病便是損人則/傷肺之效矣然以浸魚肉則能經乆不敗以沾布帛則)
(易致朽爛所施處各有所宜也今注唐本元在米部今/移臣禹錫等謹按蜀本云多食令人失色膚黒損筋力)
(也藥性論云鹽有小毒能殺一切毒氣鬼疰氣主心痛/中惡或連腰臍者盟如雞子大青布裹燒赤内酒中頓)
(服當吐惡物主小兒卒不尿安鹽於臍中炙之面上五/色瘡鹽湯綿沒楬瘡上日五六度易差又和槐白皮切)
(蒸治脚氣又空心揩齒少時吐水中洗眼夜見小字良/治婦人隂處疼痛者鹽青布裹熨之主鬼疰尸疰下部)
(蝕瘡炒鹽布裹坐熨之兼主火灼瘡陳藏器云按鹽本/功外除風邪吐下惡物殺蟲明目去皮膚風毒調和腑)
(臓消宿物令人壯徤人卒小便不通炒鹽内臍中即下/陶公以為損人斯言不當且五味之中以鹽為主四海)
(之内何處無之惟西南諸夷稍少人皆燒竹及水鹽當/之日華子云暖火嵗及霍亂心痛金瘡明目止風淚邪)
(氣一切蟲傷瘡腫消食滋五味長肉補皮膚通大小便/小兒疝氣并内腎氣以葛袋盛於户口懸之父母用手)
(撚抖盡即/疾當愈)
圖經曰(食鹽舊不著所出州郡陶𨼆居云有東海北海/鹽及河東鹽池梁益有鹽井交廣有南海鹽西)
(羌有山鹽胡中有木鹽而色類不同以河東者為勝河東鹽今解州安/邑兩池所種鹽最為精好是也又有并州兩監末鹽乃刮鹹煎鍊不甚)
(佳其鹹盖下品所著鹵鹹生河東鹽池者謂此也下品又有大鹽生邯/鄲及河東池澤蘇恭云大鹽即河東印鹽人之常食者形粗於末鹽乃)
(似今解鹽也解人取鹽於池傍耕地沃以池水每鹽南/風急則宿皆成鹽滿畦彼人謂之種鹽東海北海南海)
(鹽者今滄密楚秀温台明泉福廣瓊化諸州官塲煮海/海南海鹽者今滄密楚秀温台明泉福廣瓊化諸州官)
(塲煮海水作之以給民食者又謂之澤鹽醫方所謂海/鹽是也其煮鹽之器漢謂之牢盆今或鼓鐵為之或編)
(竹為之上下周以蜃灰廣文深尺平底寘於竈皆謂之/鹽盤南越志所謂織篾為鼎和以牡礪是也然後於海)
(濵掘池為坑上布竹木覆以蓬茅又積沙於其上毎潮/汐種沙鹵鹹淋於坑中水退則以火炬照之鹵氣衝火)
(皆㓕因取海鹵注盤中煎之頃刻而就管子曰齊有渠展/之鹽代葅薪煮海水征積之十月始生至于正月成三)
(萬是也葅薪謂以茅葅燃火也梁益鹽井者今歸州及/四川諸郡皆有鹽井汲其水以煎作鹽如煮海法但以)
(食其方之民耳西羌山鹽胡中木鹽者即下條云光明/鹽生鹽州下品有戍鹽生胡鹽山及西羌北地酒泉福)
(禄城東南角北海青南海赤者是也然𦍑胡之鹽種類/自多陶注又云虜中鹽有九種白鹽食鹽常食煮黒鹽)
(柔鹽赤鹽駮鹽臭鹽馬齒鹽之類今人不能徧識醫家/治眼及補下藥多用靑鹽疑此即戎鹽而本經云北海)
(青南海赤今青鹽從西羌來者形塊方稜明瑩而青黒/色最竒北胡來者作大塊而不光瑩又多孔竅若蜂窠)
(狀色亦淺於西鹽彼人謂之鹽枕入藥差劣北胡又有/一種鹽作片屑如碎白石彼人亦謂之青鹽緘封於匣)
(中與鹽枕並作禮贄不知是何色類又階州出一種石/鹽生山石中不由煎鍊自然成鹽色甚明瑩彼人甚貴)
(之云即光明鹽也醫方所不用故不能盡分别也又通/泰海州並有停户刮鹹煎鹽輸官如并州夫鹽之類以)
(供給江湖極為饒衍其味乃優於并州末鹽也濵州亦/有人尸煎鍊草土鹽其色最粗黑不堪入藥但可嘬馬)
(耳又下有録鹽條云光明鹽􁳪砂青銅屑釀之為塊緑/色真者出焉耆國水中石下取之狀若扁青空青今不)
(聞識此者醫方亦不用唐栁栁州纂救三死治霍亂鹽/湯方云元和十一年十月得乾霍亂上不可吐下不可)
(利出冷汗三大斗辭氣即絶河南房偉傳此湯入口即/吐絶氣復通其法用鹽一大匙熬令黄童子小便一升)
(二物温和服之少頃吐下即愈劉禹錫傳信方著崔中/丞鍊鹽黒丸方鹽一升擣末内粗甆瓶中實築泥頭訖)
(初以煻火燒漸漸加炭火勿令服破候赤徹鹽如水汁/即去火其鹽冷即凝破瓶取之豉一升熬焦桃仁一大)
(兩和麩熬令熟巴豆二大兩去心膜紙中熬令油出須/生熟得所熟即少力生又損人四物各用研𢷬成熟藥)
(秤量蜜和丸如梧子每服三丸皆平旦時服天行時氣/豉汁及茶下並得服後多喫茶汁行藥力心痛酒下入)
(口便止血痢飲下初變水痢後便止鬼瘧茶飲下骨熱/白蜜湯下忌冷漿水合藥乆則丸稍加令大凡服藥後)
(吐痢勿怪服藥二日忌口兩日吐痢苦多即煎黄連汁/服止之平旦服藥至小食時已來不吐痢者或遇殺藥)
(人即更服一兩丸投之其藥冬中合臘月尤佳甆合子/中盛貯以臘紙封之勿令洩氣清河崔能云合得一劑)
(可救百人天行時氣卒急覓諸藥不得又恐過時或敵/在道途或在村落無諸藥可永但將此藥一刀圭即)
(大黄朴消數兩曽試有效宜行於閭里間及所使輩若/小兒女子不可服多被攪作耳唐方又有藥鹽法出於)
(張文仲唐之士/大夫多作之)
食療(蠼螋尿瘡鹽三升水一斗煮取六升以綿浸湯淹/瘡上又治一切氣及脚氣取鹽三升蒸候熱分裹)
(近壁脚踏之令脚心熱又和槐白皮蒸用亦治脚氣夜/夜與之良又以皂筴兩挺鹽半兩同燒令通赤細研夜)
(夜用楷齒一月後有動者齒/及血􁥥齒並差其齒牢固)
聖惠方(治小兒臍風濕以鹽二兩䜴二合相和爛搗捏/作餅子如錢大安新瓦上炙令熱以熨臍上差)
(亦用黄藥/末傅之)
又方(治肝藏氣虚風冷摶於筋徧體轉筋入腹/不可忍熱湯三斗入鹽半斤稍熱漬之効)
外臺秘要(治胸心痰飲傷寒熱病瘴瘧須吐者以鹽末/一大匙以水或煖湯送下須臾則吐吐不快)
(明旦更服/服甚良)
又方(治天行後兩脇脹滿熬鹽熨/之如小便澀亦用熨臍下)
又方(療風身體如蟲行鹽一斗水一石煎减/半澄清温洗浴三四度亦療一切風)
千金方(治齒齗宣露毎旦捻鹽内口中以熱/水含徧齒百徧不過五日齒即牢密)
又方(治逆生以鹽塗兒足底又可急/爪搔之并以鹽摩産婦腹上)
千金翼(凡諸瘡癬初生或始痛痒以/單方救不差嚼鹽塗之妙)
肘後方(治中風但腹中切痛以鹽半斤熬令/水盡著口中飲熱湯二升得吐愈)
又方(齒疼齗間出血極驗以鹽末每夜厚封齒齗上有/汁瀝盡乃卧其汁出時仍叩齒勿住不過十夜疼)
(血止更乆尤佳長/忌猪魚油菜等)
又方(卒得風覺耳中恍恍者急取鹽五/升甑蒸使熱以耳恍之冷復易)
又方(治耳卒疼痛/以鹽蒸熨之)
又方(手足怱生疣目以鹽傅疣/上令舌舐之不過三度)
又方(治金瘡中風煎鹽令熱以匙抄瀝却水熱/瀉瘡上令更著一日許勿住取差大效)
又方(治赤白乆下穀道疼痛不可忍宜服/温湯熬鹽熨之又炙枳實熨之妙)
經驗方(治蚯蚓咬濃作鹽湯浸身數徧差浙西軍將張/詔為此蟲所咬其形如大風眉鬢皆落毎夕蚯)
(蚓鳴于體有僧/教以此方愈)
梅師方(治心腹脹堅痛悶不安雖未吐下欲死以鹽五/合水一升煎令消頓服自吐下食出即定不吐)
(更/服)
又方(治金中經脈傷皮及諸大脈血出多心/血冷則殺人宜炒鹽三撮酒調服之)
又方(治蜈蚣咬人痛衣止嚼鹽沃上及以鹽湯浸/瘡極妙其蜈蚣有赤足者螯人黄足者痛甚)
又方(治熱病下部有􁥥蟲生瘡熬/鹽綿裹熨之不過三度差)
孫真人食忌(主眯眼者以少鹽并/䜴置水視之立出)
又方(主卒喉中生肉以綿裹筋/頭柱鹽揩日六七度易)
又方(主卒中尸遁其狀腹脹氣急衝心或/塊起或牽腰脊者是服鹽湯取吐)
食醫心鏡(鹽主殺鬼蠱氣下部􁥥瘡傷寒寒熱吐胸中/痰癖止心腹卒痛堅肌骨黄帝云食甜𤓰更)
(食鹽成霍亂又主大小膓不通/取鹽和苦酒傅臍中乾即易)
廣利方(治氣林臍下切痛/以鹽和醋調下)
集驗方(主毒箭以鹽貼瘡/上灸鹽三十壯差)
范汪方(主轉筋以鹽一升水/一升半作湯洗漬之)
又方(主目中淚出不得開即刺痛方以鹽如大/豆許内目中習習去鹽以冷水數洗目差)
産寳方(治姙娠心腹痛不可忍以一斤鹽/燒令赤以三指取一撮酒服差)
子母秘録(小兒撮口鹽/䜴臍上灸之)
後魏李孝伯傳(鹽九種各有所宜白鹽主上所自食/黒鹽治腹脹氣滿末之以酒服六銖)
素問(鹽勝血發/渴之證)
丹房鏡源(鹽消作汁/拒火之力)
衍義曰(食鹽素問曰鹹走血故東方食魚鹽之人多黒/色走血之驗故可知矣病𠻳及水者宜全禁之)
(北狄用以淹尸取其不壞也至今如此若中蚯蚓毒當/以鹽洗沃亦宜湯化飲汁其燒剥金銀鎔汁作藥仍須)
(解州池鹽為佳齒縫中多出血常/以鹽湯𠻳即已益齒走血之驗也)

水銀味辛寒有毒主疹瘻痂(音/加)瘍(音/羊)白禿殺皮膚中蝨
墮胎除熱以傅男子隂隂消無氣殺金銀銅錫毒鎔化
還復為丹乆服神仙不死一名汞生符陵平土出於丹
砂(畏慈石陶隱居云今水銀有生熟此云生符陵/平土者是出朱砂腹中亦别出沙地皆青白色)
(最勝出於丹砂者是今燒粗末朱砂所得色小白/濁不及生者甚能消化金銀使成泥人以鍍物是)
(還復為丹事出仙經酒和日暴服之長生燒時飛/著金上灰名汞粉俗呼為水銀灰最能去蝨唐本)
(注云水銀出於朱砂皆因熱氣未聞朱砂腹中/自出之者火燒飛取人皆解法南人蒸取之)
(得水銀雖少而朱砂不損但色少變黑爾今按陳/藏器本草云水銀本功外利水道去熱毒入耳能)
(食腦至盡入肉令百節攣縮到隂絶陽人患瘡疥多以/水銀塗之性滑垂直入肉冝謹之昔北齊徐王療攣躄)
(病以全物火炙熨之水銀得金當出蝕金候金色白者/是也如此數度並差也臣禹錫等謹按廣雅云水銀謂)
(之澒紅董切藥性論云水銀君殺金銅毒妊女也有大/毒朱砂中液也此還丹之元母神仙不死之藥伏錬五)
(金為泥生能墮治主療瘑疥等縁殺蟲日華子云水銀/無毒治天行熱疾催生下死胎治惡瘡除風安神鎮心)
(鎔金燒粉人多患風或大段使作須/飲酒并肥猪肉及服鐵漿可禦其毒)
圖經曰(水銀生符陵平土今出秦州商州道州郡武軍/而秦州乃果自西羌界經云出於丹砂者乃是)
(山石中採粗次朱砂作爐置砂於中下承以水上覆以/盆器外加火煅養則煙飛於上水銀溜於下其色小白)
(濁陶𨼆居云符陵平土者是出朱砂腹中亦别出沙地/皆青白色今不聞有此至於一山自拆裂人採得砂石)
(皆大塊如升斗碎之乃可燒煅故西來水銀極多於南/方者謹按廣雅水銀謂之澒丹竈家乃名汞葢字亦通)
(用耳其鑪葢上灰亦名澒粉是也又飛煉水銀為輕粉/醫家下膈最為要藥服者忌血以其本出於丹砂故也)
雷公云(凡使勿用草中取者并舊朱􁈍中者勿用經别/藥制過者勿用在屍過者半生半死者其水銀)
(若在朱砂中産出者其水銀色微紅收得後用胡蘆收/之免遺失若先以紫背天葵并夜交藤自然汁二味同)
(煮一伏時其毒自退若修十兩用/前二味汁各二鎰和煮足為度)
聖惠方(誤吞金銀鐶子釵子以/半兩吞之再服即出)
經驗後方(治心風秘水銀一兩藕節八箇先研藕節令/細次入水銀同研成砂子丸如雞頭大每服)
(二丸磨刀水/下一二服差)
梅師方(治胎死腹中不出其母氣/絶以水銀二兩吞之立出)
又方(治難産以水銀二兩/先煮之後服立差)
又方(治痔榖道中蟲痒不止以水銀棗膏各二兩同研/相和撚如棗形狀薄綿片裹内下部明日蟲出若)
(痛者如粉三/大分作丸)
漢武帝内傳曰(封君達隴西人初服黄連五十餘年入/烏峯山服水銀百餘年還鄉里如二十)
(者常乗音牛故/號青牛道士)
太清服錬靈砂法(汞禀五陽神之靈精㑹符合為/一體故能輕飛𤣥化感遇萬靈)
丹房鏡源(可以勾金可為涌泉匱/葢藉死水銀之氣也)
衍義曰(水銀入藥雖各有法極須審謹有毒故也婦人/多服絶娠今人治小兒驚熱涎潮往往多用經)
(中無一字及此亦宜詳諦得鈆則凝得硫黄則結併棗/肉研之則散别法煅為膩粉粉霜唾研斃虱筒得之則)
(明灌屍中則令尸後腐以金銀銅鐵置其上則浮得紫/河車則伏唐韓愈云太學博士李干遇信安人方士栁)
(賁能燒水銀為不死藥以鈆滿一鼎按中為空實以水/銀葢封四際燒為丹砂服之下血比四年病益急乃死)
(余不知服食說自何世起殺人不可計而世慕尚之一/至此其惑也在文書所記及耳聞傳者不說念直取目)
(見親與之㳺而以藥敗者六十公以為世誡工部尚書/歸登自說既服水銀得病苦有燒鐵杖自顛貫其下推)
(而為火射竅節以出狂痛號呼乞絶其茵蓆得水銀發/且止唾血十數年以斃殿中御史李虚中疽發其背死)
(刑部尚書李遜謂余曰我為藥誤遂死刑部侍郎李建/一旦無病死工部尚書孟簡邀我於萬州屏人曰我得)
(秘藥不可獨不死今遺子一器可用棗肉為丸服之别/一年而病後冇人至訊之曰前所服藥誤方且下之下)
(則平矣病二嵗卒東川節度御史大夫盧坦溺血肉痛/不可忍乞死金吾將軍李道古以栁責得罪食賁藥五)
(十死海上此可為誡者也蘄不死乃速得死謂之智可/不可也五榖三性鹽醘果蔬人所常御人相厚勉必曰)
(强食今惑者皆曰五榖令人天當務减節臨死乃悔嗚/呼哀也已今有水銀燒成丹砂醫人不曉研為藥衣或)
(入藥中豈不逹/誤可不謹哉)
　
　
　
　
　
　
　
　
石膏味辛甘㣲寒大寒無毒主中風寒熱心下逆氣驚
喘口乾舌焦不能息腹中堅痛除邪鬼産乳金瘡除時
氣頭痛身熱三膲大熱皮膚熱腸胃中隔氣解肌發汗
止消渴煩逆腹脹㬥氣喘息咽熱亦可作浴湯一名細
石細理白澤者良黄者令人淋生齊山山谷及齊盧山
魯䝉山採無時(雞子為之使惡莽草馬目毒公陶𨼆居/云三郡之山即青州徐州也今出錢塘)
(縣皆在地中雨後時時自出取之如棊子白徹最佳彭/城者亦好近道多有而大塊用之不及彼仙經不須此)
(唐本注云石膏方解石大體相似而以未破為異今市/人皆以方解石代石膏未見有真石膏也石膏生於石)
(傍其方解石不因石而生端然獨處大者如升小者若/拳或在土中或生溪水其上皮隨土及水苔色破之方)
(解大者方尺今人以此為石膏療風去熱雖同而解肌/發汗不如真者臣禹錫等謹按藥性論云石膏使惡巴)
(豆畏鐵能治傷寒頭痛如裂壯熱皮如火燥煩渴解肌/出毒汗主通胃中結煩悶心下急煩燥治脣口乾焦和)
(葱煎茶去頭痛蕭炳云石膏臣陳藏器云陶云出錢塘/縣中按錢塘在平地無石膏陶為錯注蘇又注五石脂)
(云五石脂中又有石膏似骨如玉堅潤服之勝鍾乳與/此石膏乃是二物同名耳不可混而用之日華子云治)
(天行熱狂下乳頭風旋心煩燥揩齒益/齒通亮理如雲母者上又名方解石)
圖經曰(石膏生齊山山谷及齊盧山魯蒙山今汾孟號/耀州與元府亦有之生於山石上色至瑩白其)
(黄者不堪此石與方解石絶相類今難得真者用時惟/取未破者以别之其方解石不附石而生端然獨處外)
(皮有土及水苔色破之皆作方稜石膏自然明瑩如玉/此為異也採無時方解石舊出下品本經云生方山陶)
(𨼆居以為長石一名方石療體相似疑是一物蘇恭云/療熱不减石膏若然似可通用但主頭風不及石膏也)
(又今南方醫家著一説云按本草石膏方解石大體相/似但方解石不因石端然獨處又云今市人皆以解方)
(石代石膏未見有真石膏也又陶𨼆居謂石膏皆在地/中雨後時時自出取之皆如棊子此又不附石生也二)
(説相反未知孰是今詳石膏既與方解石肌理形段剛/柔皆同但以附石不附石豈得功力頓異至於雌黄雄)
(黄之類亦有端然獨處者亦有附石而生者不聞别有/名號功力相異也但意今之所用石膏方解者自是方)
(解石石膏乃别是一物爾今石膏中時時有瑩徹可愛/有縱理而不方解者好事者或以為石膏然據本草又)
(名長石又有議者以謂青石間往往有白脈貫徹類肉/之有膏肪者為石膏此又本草所謂理石也然不知石)
(膏定是何物今且依市人用方解石然博物者亦宜堅/考其實也今密州九仙山東南隅地中出一種石青白)
(而脆撃之内有火謂之玉火石彼土醫人常用之云味/甘㣲辛温療傷寒發汗止頭目昏眩痛功與石膏等彼)
(土人或以當石/膏故以附之)
雷公云(凡使勿用方解石方解石雖白不透明其性燥/若石膏出剡州茗山縣義情山其色瑩浄如水)
(精性良善也凡使之先於石臼中搗成粉以密/物羅過生甘草水飛過了水澄令乾重研用之)
外臺秘要(蒸病五曰内蒸所以言内者必外寒内熱把/手附骨而熱也其根在五臟六腑之中必因)
(患後得之骨肉自消食飲無味或皮燥而無光蒸盛之/時四肢漸細足跌腫起石膏十兩研如乳粉法水和服)
(方寸匕日再/以體凉為度)
肘後方(葛氏療小便卒大數非淋令人瘦以石膏/半斤搗碎水一斗煮取五升稍飲五合)
梅師方(治熱油湯火燒瘡痛不可忍/取石膏搗末細研用傅瘡愈)
子母祕録(治乳不下以石膏三兩水二/升煮之二沸三日飲令盡妙)
太上八帝𤣥變經(石膏/發汗)
丹房鏡源(石膏桂州/者可結汞)
别說云(謹按陶說出錢塘山中雨後時時自出今錢塘/人乃鑿山以取之甚多搗為末作齒藥貨用浙)
(人呼為寒水石然入藥最勝他處者今既鑿山石而取/乃是因石而生即石膏也陳藏器謂錢塘縣在平地無)
(石膏乃知陳不/識錢塘明矣)
衍義曰(石膏二書紛辨不决未悉厥理詳本經元無方/解石之說正縁唐本注石膏方解石大體相似)
(因此一說後人遂惑經曰生齊山山谷及齊盧山魯䝉/山採無時即知他處者為非今圖經中又以汾州者編)
(入前後人都不詳經中所言細理白澤者良故知不如/是則非石膏也下有理石條中經云如石膏順理而細)
(又白澤者有是則石膏也無是則非石膏也仍須是經/中所言州土者方可入藥餘皆偏見可略不取仲景白)
(虎湯中服之如神新校正仲景傷寒論後言四月已後/天氣熱時用白虎者是也然四方氣候不齊又嵗中氣)
(運不一方所既異雖其說甚雅當此之時亦宜兩審若/傷寒熱病或大汗後脈洪大口舌燥頭痛大渇不已或)
(著暑熱身痛倦息白/虎湯服之無不効)

金屑味辛平有毒主鎮精神堅骨髄通利五臟除邪毒
氣服之神仙生益州採無時(陶𨼆居云金之所生處處/皆有梁益寧三州多有出)
(水沙中作屑謂之生金辟惡而有毒不鍊服之殺人建/平晉安亦有金砂出石中燒鎔鼓鑄為碢雖被火亦未)
(熟猶須更鍊髙麗扶南及西域外國成器皆鍊熟可服/仙經以醢蜜及猪肪牡荆酒輩鍊餌柔軟服之神仙亦)
(以合水銀作丹砂外醫方都無用者當是慮其有毒故/也仙方名金為木真今注醫家所用皆鍊熟金薄及以)
(水煎金器取汁用之固無毒矣按陳藏器拾遺云嶺南/人云生金是毒蛇屎此有毒常見人取金掘地深丈餘)
(至紛子石石皆一頭黒焦石下有金大者如指小猶麻/豆色如桑黄咬時極軟即是真金夫匠竊而吞者不見)
(有毒其麩金出水沙中氈上淘取或鵝鴨腹中得之即/便打成器物亦不重鍊煎取金汁便堪鎮心此乃藏器)
(傳聞之言全非按據皇朝收復嶺表詢其事於彼人殊/無蛇屎之事入藥當必用熟金恐後人覽藏器之言惑)
(之故此明辨臣禹錫等謹按藥性論云黄金屑金薄亦/同主小兒驚傷五藏風癎失志鎮心安魂魄楊損之云)
(百鍊者堪生者殺人水飲合膏飲之即不録日華子云/金平無毒畏水銀鎮心益五藏添精補髓調利血脈)
圖經曰(金屑生益州銀屑生永昌陶𨼆居注云金之所/生處處皆有梁益寜三州多有出水沙中作屑)
(謂之生金而銀所出處亦與金同但皆生石中耳蘇恭/以為銀之與金生不同處金又出水中陳藏器云生金)
(是毒蛇屎嘗見人取金掘地深丈餘至紛子石石皆一/頭黑焦石下有金大者如指小猶若麻豆色如桑黄咬)
(時極軟即是真金麩金出水沙中氈上淘取或鵝鴨腹/中得之今注以陳說為非是然今饒信南劍登州出金)
(採得金亦多端或有若山石狀者或有若米豆粒者若/此類未經火皆可為生金其銀在鑛中則與銅相雜土)
(人採得之必以鈆再三煎錬方成故不得為生銀也故/下别有生銀條云出饒州樂平諸坑生銀鑛中狀如硬)
(錫文理粗錯自然者真今坑中所得乃在土石中滲溜/成條若絲髪狀土人謂之老翁鬚似此者極難得方書)
(用生銀必得此乃真耳金屑古方不見用者銀屑惟葛/洪治癰腫五石湯用之今人彌不用惟作金銀薄入藥)
(甚便又金石凌紅雪紫雪輩皆取/金銀取汁此亦通用經錬者耳)
海藥云(按廣州記云出大食國彼方出金最多凡是貨/易並使金錢性多寒生者有毒熟者無毒主癲)
(癎風熱上氣咳𠻳傷寒肺損吐血骨蒸勞極渇主利五/臟邪氣補心並入薄為丸散服異志云金生麗水山海)
(經說諸山出金極多不能備録蔡州出𤓰子金雲南山/出顆塊金在山石間採之黔南遂府吉州水中並産麩)
(金又嶺表録此云廣州洽涯縣冇金池彼中居人怱有/養鵝鴨常於屎中見麩金片遂多養收屎淘之日得一)
(兩或半兩因/而至富矣)
淮南子(陽燧見日然而為火許慎記云陽燧金也取金/極無縁者熟摩令熱日中時日下以艾承之則)
(然得/火也)
太清服錬靈砂法(金所禀於中宫隂已之/魄性本剛服之傷損肌)
寳藏論(凡金有二十件雄黄金雌黄金曽青金硫黄金/土中金生鐵金熟鐵金生銅金鍮石金砂子金)
(土碌砂子金金母砂子金白錫金黒鈆金朱砂金已上/十五件惟秪有還丹金水中金𤓰子金青麩金草砂金)
(等五件是真金/餘金並皆是假)
丹房鏡源(楚金出漢江五溪或如𤓰子形雜衆金帯青/色若天生牙亦曰黄牙若制水銀朱砂成器)
(為利術不堪食/内有金氣毒也)
青霞子(金液還丹論金末増/年又黄金破冷除風)
衍義曰(金屑不曰金而更加屑字者是已經磨屑可用/之義如玉漿之義同二經不解屑為未盡葢須)
(烹錬鍜局為薄方可研屑入藥陶𨼆居云凡用銀屑以/水銀和成泥若非銀屑成薄焉能以水銀和成泥也獨)
(不言金屑亦其闕也生金有毒至於殺人仍為難解有/中其毒者惟鷓鴣肉可解若不經鍛屑則不可用顆塊)
(金即穴山或至百十尺見伴金石其石褐色一頭如火/燒黑之狀此定見金也其金色深赤黄麩金即在江沙)
(水中淘汰而得其色淺黄此等皆是生金也得之皆當/銷錬麩金耗折少塊金耗折多入藥當用塊金色既深)
(則金氣足餘更防罨製成及㸃化者如此焉得更有造/化之氣也若本朝張永徳字抱一并州人五代為潞帥)
(淳化二年改并州初寓雌陽有書生鄰居卧病永徳療/之獲愈生一日就永徳求汞五兩即置鼎中煮成中金)
(永徳懇求藥法生曰君當貴吾不吝此慮損君福鍛工/畢升言祥符年嘗在禁中為方士王㨗鍛金以鐵為金)
(凡百餘兩為一餅輻解為八段謂之鴉觜金初自冶中/出色尚黒由是言之如此之類乃是水銀及鐵用藥製)
(成非造化所成功治焉得不差殊如惠民局合紫雪用/金葢假其自然金氣耳然惡錫又東南方金色深西南)
(方金色淡亦土地所宜也入藥故不如/色深者然得餘甘子則體柔亦相盛爾)
　
　
　
　
　
　
　
　
銀屑味辛平有毒主安五藏定心神止驚悸除邪氣久
服輕身長年生永昌採無時(陶𨼆居云銀之所出處亦/與金同但皆是生石中錬)
(餌法亦相似今醫方士鎮心丸用之不可生服爾為屑/當以水銀研令消也永昌本屬益州今屬寜州仙經又)
(有服錬法此當無正主療故不為本草所載古者名金/為黄金銀為白金銅為赤金今銅有生熟錬熟者柔赤)
(而本草並無用今銅青及大錢皆入方用並是主銅應/在下品之例也唐本注云銀之與金生不同處金又兼)
(出水中方家用銀屑當取見成銀薄以水銀消之為泥/合消石及鹽研為粉燒出水銀淘去鹽石為粉極細用)
(之乃佳不得已磨取屑爾且銀所在皆有而以虢州者/為勝此外多錫穢為劣高麗作帖者云非銀鉚所出然)
(色青不如虢州者又有黄銀本經不載俗云為器辟惡/乃為瑞物臣禹錫等謹按藥性論云銀屑君銀薄同主)
(定志去驚癎小兒/癲疾狂走之病)
圖經(文具金/屑條下)
海藥云(謹按南越志云出波斯國有天生藥銀波斯國/用為試藥指鐶大寒無毒主堅筋骨鎮心明目)
(風熱癲疾等並入薄於瓦散服之又燒朱粉甕下多年/沉積有銀號盃鈆銀光軟甚好與波斯銀功力相似秪)
(是難得今時燒煉家毎一斤生鈆只煎得一二銖山海/經云東北樂平郡黨少山出銀甚多黔中生銀體骨硬)
(不堪入藥又按唐頁觀政要云十年有理書御史權萬/紀奏曰宣饒二州諸山極有銀坑採之甚是利益太宗)
(曰朕貴為天子無所乏少何/假取乎是知彼處出銀也)
子母秘録(妊娠卒腰背痛如折銀一/兩水三升煎取二升飲之)
太上八帝𤣥變經(銀屑/益夀)
青霞子(金液還丹論/銀破冷除風)
衍義曰(銀屑金條中已解屑義銀本出於礦須煎錬而/成故名熟銀所以於後别立生銀條也其用與)
(熟銀大同世有術士能以朱砂而成者有鈆汞而成者/有焦銅而成者何復更有造化之氣豈可更入藥既有)
(此類不可不區别其生銀即是不自礦中出而特然自/生者又謂之老翁鬚亦取像而言之耳然銀屑經言有)
(毒生銀經言無毒釋者漏略不言葢生銀已生發於外/無藴鬱之氣故無毒礦銀尚藴蓄於石中鬱結之氣全)
(未敷暢故言/有毒亦惡錫)
　
　
　
　
　
　
　
　
生銀寒無毒主熱狂驚悸發癎恍惚夜卧不安讝(音/詹)語
邪氣鬼祟服之明目鎮心安神定志小兒諸熱丹毒並
以水磨服功勝紫雪出饒州樂平諸坑生銀鑛中狀如
硬錫文理粗錯自然者真(今附臣禹錫等謹按陳藏器/云生銀味辛日華子云冷㣲)
(毒畏石亭脂磁石治小兒衝惡熱毒煩悶並水磨服忌/生血又云朱砂銀冷無毒畏石亭脂磁石鐵延年益色)
(鎮心安神止驚悸辟邪治中惡蠱/毒心熱煎煩憂忘虚劣忌一切血)
圖經(文具金/屑條下)
雷公云(金銀銅鐵器凡使在藥中用時即渾安置於藥/中借氣生藥力而已勿誤入藥中用消人脂也)
千金翼(治身有赤疵常以銀/揩令熱不乆漸漸消)
抱朴子(銀但不及金玉可以地仙也服之法麥漿化之/亦可以朱草酒餌之亦可以龍膏錬之然三服)
(輙大如彈丸者又非/清貧道士所能得也)
太清服錬靈砂法(銀禀西方辛隂之神結精/而為質性戾服之傷肝)
寳藏論(大銀有一十七件真水銀銀白錫銀曽青銀土/碌銀丹陽銀生鐵銀生銅銀硫黄銀砒霜銀雄)
(黄銀雌黄銀鑰石銀惟冇至藥銀山澤銀革砂銀母砂/銀黑鉛銀五件是真外餘則假銀坑内石縫間有生銀)
(迸出如布線土人曰/老翁鬚是正生銀也)
丹房鏡源(銀生洛􁀊盧氏縣褐色石打破内即白生於/鉛坑中形如笋子此有變化之道亦曰自然)
(牙亦曰生鉛又曰自然鉛可為利術/不堪食鉛内銀性有毒可用結砂子)
衍義(文具銀/屑條下)
靈砂味甘性温無毒主五藏百病養神安魂魄益氣明
目通血脈止煩滿益精神殺精魅惡鬼氣乆服通神明
不老輕身神仙令人心靈一名二氣砂水銀一兩硫黄
六銖細研先炒作青砂頭後入水火既濟爐抽之如束
針絞者成就也惡磁石畏鹹水茅亭話(楊子度餌猢猻/靈砂輙㑹人語)
(然可教好事者知之多以靈/砂飼猢猻鸚鵡犬鼠等教之)
青霞子(靈砂若草伏得住火成汁不折可療風冷用/作母砂子匱為銀若把五金折不成汁不堪)
水銀粉味辛冷無毒畏磁石石黄通大腸轉小兒疳并
瘰􁣲殺瘡疥癬蟲及鼻上酒􁀙風瘡燥痒又名汞粉輕
粉峭粉忌一切血(新補見陳藏/器及日華子)
圖經(文具水/銀條下)
經驗方(治小兒喫泥及䑋肚膩粉一分用沙糖搜和丸/如麻子大空心米飲下一丸良乆瀉出泥土差)
孫用和(治虚風不一散膩粉一兩用湯煎五度如麻脚/熳火上焙乾麝香半兩細研如粉毎服一字温)
(水調但是風臨時服半錢/或一錢匕看虚實加减)
又方(治血痢膩粉五錢定粉三錢同研勻用水浸蒸餅/心少許和為丸如菉豆大毎服七丸或十丸艾一)
(枝水一盞煎湯/下艾湯多亦妙)
衍義曰(水銀粉下涎藥并小兒涎潮瘈瘲多用然不可/常服及過多多則其損兼行若兼驚則尤須審)
(謹葢驚為心氣不足不可下下之裏虚驚氣入心/不可治若其人本虚便須禁此一物謹之至也)
　
　
　
　
　
　
　
　
磁石味辛鹹寒無毒主周痺(臣禹錫等謹按蜀本注云/凡痺隨血脈上下不能左)
(右去者/為周痺)風濕肢節中痛不可持物洗洗酸濟除大熱煩
滿及耳聾養腎藏强骨氣益精除煩通闗節消癰腫鼠
瘻頸核喉痛小兒驚癎錬水飲之亦令人有子一名𤣥
石一名處石生太山川谷及慈山山隂有鐵處則生其
陽採無時(柴胡為之使殺鐵毒惡牡丹莽革是黄石脂/陶𨼆居云今南方亦有好者能懸吸針虚連)
(三四為佳殺鐵毒消金仙經丹方黄白術中多用之臣/禹錫等謹按蜀本注云吸鐵虚連十數針乃至一二斤)
(刀器廽轉不落南州異物志云漲海﨑頭水淺而多磁/石外徼人乗舶皆以鐵鐷錮之至此闗以磁石不得過)
(吳氏云磁石一名磁君藥性論云磁石臣味鹹有小毒/能補男子腎虚風虚身强腰中不利加而用之陳藏器)
(云磁石毛味鹹温無毒主補絶傷益陽道止小便白數/治腰脚去瘡瘻長肌膚令人有子宜入酒出相州北山)
(磁石毛鐵之母也取鐵如母之招子焉本經有磁石不/言毛毛石功狀殊也又言磁石寒此彌誤也日華子云)
(磁石味甘澀平治眼昏筋骨羸弱補五勞七傷除煩躁/消腫毒小兒誤吞鐵針等即細末筋肉莫令斷與磁石)
(同下/之)
圖經曰(磁石生泰山山谷及慈山山隂有鐵處則生其/陽今慈州徐州及南海傍山中皆有之慈州者)
(嵗貢最佳能吸鐵虚連十數針或一二斤刀器回轉不/落者尤真採無時其石中有孔孔中黄赤色其上有細)
(毛性温功用更勝謹按南州異物志云漲海崎頭水淺/而多磁石徼外大舟以鐵鐷錮之者至此多不得過以)
(此言之海南所出尤多也按磁石一名𤣥石而此下自/有𤣥石條云生泰山之陽山隂有銅銅者雌鐵者雄主)
(療頗亦相近而寒温銅鐵畏惡乃别蘇㳟以為鐵液也/是磁石中無孔光澤純黒者其功劣於磁石又不能懸)
(針今北蕃以磁石作禮物其塊多光/澤又吸針無力疑是此石醫方罕見)
雷公云(凡使勿誤用𤣥中石并中麻石此石之二真相/似磁石只是吸鐵不得中麻石心有赤皮粗是)
(鐵仙石也誤服之令人有惡瘡不可療夫欲驗者一斤/磁石四面只吸鐵一斤者此名延年沙四面只吸得鐵)
(八兩者號曰續夫石四面只吸得五兩已來者號曰磁/石若夫修事一斤用五花皮一鎰地揄一鎰故綿十)
(五兩三件並細剉以槌於石上碎作二三十塊子將磁/石於甆孔子中下草藥以東流水煮三日夜然後漉出)
(拭乾以布裹之向大石上再槌令細了却入乳/鉢中研細如塵以水沉飛過了又研如粉用之)
聖惠方(治小兒誤吞針用磁石如棗核大/磨令光鑚作竅絲穿令含針自出)
外臺秘要(療丁腫取磁石搗為粉釅/酢和封之立㧞根出差)
錢相公篋中方(療誤吞錢以磁石棗/許大一塊含之立出)
鬼遺方(治金瘡腸出欲入之磁石滑石各三兩/為末以白米飲調方寸匕服日再服)
沈存中筆談(磁石/指南)
丹房鏡源(磁石四兩恊物上者伏丹砂養汞去銅暈軟/硬汞堅頑之物服食不可長乆多服必有大)
(患/)
青霞子(磁石毛治/腎之疾)
衍義曰(磁石毛輕紫石上皹澁可吸連針鐵俗謂之熁之/鐵石養益腎氣補填精髓腎虚耳聾目昏皆用)
(入藥須燒赤醋焠其𤣥石即磁石之黒色者也多滑淨/其治體大同小異不可不分而為二也磨針鋒則能指)
(南然常偏東不全南也其法取新纊中獨縷以半芥子/許蠟綴于針腰無風處垂之則針常指南以針横貫燈)
(心浮水上亦指南然常偏丙位葢丙為大/火庚辛金受其制故如是物理相感爾)
　
　
　
　
　
　
　
　
𤣥石味鹹温無毒主大人小兒驚癎女子絶孕小腹冷
痛少精身重服之令人有子一名𤣥水石一名處石生
太山之陽山隂有銅銅者雌𤣥者雄(惡松脂柏實菌桂/陶𨼆居云本經磁)
(石一名𤣥石别録各一種今按其一名處石既同療體/又相似而寒温銅鐵及畏惡有異俗方既不復用之亦)
(無識其形者不知與磁石相類否唐本注云此孔中黄/也但不能拾針療體如經劣於磁石磁石中有細孔孔)
(中黄赤色初破好者能連十針一斤鐵刀亦被/廻轉其無孔光澤純黑者𤣥石也不能懸針)
圖經(文具磁/石條下)
緑鹽味鹹苦辛平無毒主目赤淚出膚瞖眵暗(唐本注/云以光)
(明鹽􁤥砂赤銅屑瓌之為瑰絲色真者出唐耆國水/中石下取之狀苦扁青空青為眼藥之要  本先附)
圖經(文具食/塩條下)
　海藥(謹按古今録云波斯國在石上生味鹹混主明/目消瞖㸃眼及小兒無辜□氣方家少見用也)
(按舶上將來謂之石緑裝色乆而不變/中國以銅䤃造者不堪入藥色亦不乆)
後魏李孝伯云(赤鹽臭鹽馬齒鹽駁鹽並非食鹽胡鹽/治目痛已上自唐本注此並是緑鹽説)

凝水石味辛甘寒大寒無毒主身熱腹中積聚祁氣皮
中如火燒煩滿水飲之除時氣熱盛五藏伏熱胃中熱
煩滿止渴水腫小腹痺乆服不飢一名白水石一名寒
水石一名凌水石色如雲母可析者良塩之精也生常
山山谷又中水縣及邯鄲(解巴豆毒畏地榆陶𨼆居云/常山即恒山属井州中水縣)
(属河間郡邯鄲即趙郡並屬冀州域此處地皆鹹茵故/云塩精而碎之亦似朴消此石末置水中夏月能為水)
(者佳唐本注此石有兩種有縱理横理色清明者為佳/或云縱理為寒水石横理為凝水石今出同州韓城色)
(青黄理如雲母為良出登城者斜理文色白為劣也臣/禹錫等謹按吳氏云神農辛岐伯醫和扁鵲甘無毒季)
(氏大寒或生邯鄲採無時如雲母色藥性論云寒/水石能壓丹石毒風去心煩渴悶解傷寒復勞)
圖經曰(凝水石即寒水石也生常山山谷又出中水縣/及邯鄲今河東汾隰州及徳順軍亦有之此有)
(兩種冇縱理者冇横理者色清明如雲母可柝投水中/與水同色具水凝動者為佳或曰縱理者為寒水石横)
(理者為凝水石三月採又有一種冷油石全與此柏之/類但投沸油鐺中油即冷者是也此石有毒若誤用)
(令腰以下/不能舉)
　雷公云(凡使先須用生薑自然汁煑汁盡為度/細研成粉用每修十兩用薑汁一鎰)
經騐方(治小兒丹毒皮膚熱赤用寒水石半兩/白土一分搗羅為末用米醋調傅之愈)
集騐方(治風熱心躁口乾狂言渾身壯熱及中諸毒龍/腦甘露丸寒水石半斤燒半日净地坑内盆合)
(四面濕上擁起俟經宿取出入甘草末天竺黄/各二兩龍腦二分糯米膏丸彈子大家水磨下)
傷寒類要(治肉癉其人小便白/以凝水石主之也)
丹房鏡源(凝水石可作油衣可食/制丹砂為匱伏𤣥精)
衍義曰(凝水石又謂之寒水石紋理通徹人或磨刻為/枕以備暑月之用入藥須燒過或市人先入膩)
(粉中以亂真不可不察也陶𨼆居言夏月能/為水者佳如此則舉世不能得似乎失言)

陽起石味鹹㣲温無毒主崩中漏下破子藏中血癥瘕
結氣寒熱腹痛無子隂痿不起補不足療男子莖頭寒
隂下濕痒去臭汗消水腫乆服不肌令人有子一名白
石一名石生一名羊起石雲母根也生齊山山谷及琅
邪或雲山陽起採無時(桑蜾蛸為之使惡澤瀉菌桂雷/丸蛇蛻皮畏莵絲陶隱居)
(云此所出即與雲母同而甚似雲母但厚實耳今用乃/出益州與礬石同處色小黄黑即礬石雲母根未知何)
(者是俗用乃稀仙經亦服之唐本注云此石以白色紋/理似殷孽仍夾帶雲母滋潤者為良故本經一名白石)
(今有用純黑如炭者誤矣雲母條中既云黑者名雲膽/又名地涿服之損人黑陽起石必為惡矣經言生齊山)
(齊山在齊州厯城西北五六里採訪無陽起石陽起石/乃齊山西北六七里盧山出之本經云或雲山雲盧字)
(訛矣今泰山沂州惟有黑者其白者獨出齊州也臣禹/錫等謹按吴氏云陽起石神農扁鵲酸無毒桐君雷公)
(岐伯鹹無毒季氏小寒或生太山楊損之云不入湯藥/性論云陽起石惡石葵忌羊血味甘平主補腎氣精乏)
(腰疼膝冷濕痺能煖女子子宮乆冷冷癥寒瘕止月水/不定蕭炳云陽起石臣南海藥譜陽起石惟太山所出)
(黄者絶佳邢州鵲山出白者亦好日華子云治帶下温/疫冷氣補五勞七傷合藥時燒後水緞用凝白者為上)
圖經曰(陽起石生齊山川谷及琅邪或雲山陽起石今/惟出齊州他處不復有或云邢州鵲山亦有之)
(然不甚好今齊州城西惟一土山石出其中彼人謂之/陽起山其山常有温暖氣雖盛冬大雪徧境獨此山無)
(積白葢石氣熏蒸使然也山惟一宂官中常禁閉至初/冬則州發丁夫遣人監視取之嵗月積乆其宂益深鑱)
(鑿他石得之甚艱以色白肌理瑩明若狼牙者為上亦/有挾他石作塊者不堪每歲採擇上供之餘州中貨之)
(不爾市賈無由得也貨者雖多而精好者亦難得舊説/是雲母根其中猶挾帶雲母今不復見此色古服食方)
(不見用者今補下/藥多使之採無時)
　丹房鏡源(陽起石可/為外匱)
青霞子(陽起治/腎之疾)
衍義曰(陽起石如狼牙者佳其外色不白如薑石其大/塊者亦内白治男子婦人下部虛冷腎氣乏絶)
(子藏乆寒須水飛研用凡石/藥冷熱皆有毒正宜斟酌)
孔公孽味辛温無毒主傷食不化邪結氣惡瘡疽瘻痔
利九竅下乳汁男子隂瘡女子隂蝕及傷食病常欲眠
睡一名通石殷孽根也青黄色生梁山山谷(木蘭為之/使惡細辛)
(陶𨼆居云梁山属溤翊郡此即今鍾乳牀也亦出始興/皆大塊打破之几鍾乳之類三種同一體從石室上汁)
(溜積乆盤結者為鍾乳牀即此孔公孽也其次以小巃/嵸者為殷孽今人呼為孔公孽殷孽復溜輕好者為鍾)
(乳雖一類而療體為異貴賤懸殊此二孽不堪丸散為/人皆擣末酒漬飲之甚療脚弱其前諸療恐冝水煑)
(湯也按今三種同根而所生各處當是隨其土地為勝/爾唐本注云此孽次於鍾乳如牛羊角者中尚孔通故)
(名通石本經誤以為殷孽之根陶依本經以為今人之/誤其實是也臣禹錫等謹按蜀本云凡鍾乳之類有五)
(種一鍾乳二殷孽三孔公孽四石牀五石花雖同一體/而主療冇異此二孽止可酒浸不堪入丸散藥用然甚)
(療脚弱脚氣石花石牀顯在後條吴氏云孔公孽神農/辛歧伯鹹扁鵲酸無毒色青黄藥性論云孔公孽忌羊)
(血味甘冇小毒主治腰冷膝痺毒風男女隂蝕瘡治人/常欲多睡能使喉聲圓亮日華子云孔公孽味耳暖治)
(治結此即/殷孽牀也)
圖經(文具石鍾/乳條下)
　青霞子(孽輕身/充肌)
殷孽味辛温無毒主爛傷瘀血洩痢寒熱䑕瘻癥瘕結
氣脚冷疼弱一名薑石鍾乳根也生趙國山谷又梁山
及南海採無時(惡防己畏术陶𨼆居云趙國属冀州此/即今人所呼孔公孽大如牛羊角長一)
(二尺左右亦出始興唐本注云此即石堂下孔公孽根/也盤結如薑故名薑石俗人乃以孔公孽為之誤兩臣)
(禹錫等謹按口華子云殷孽治/筋骨弱并痔瘻等疾及下乳汁)
圖經(文具石鍾/乳條下)
　
　
　
　
　
　
　
　
蜜陀僧味鹹辛平有小毒主乆痢五痔金瘡面上瘢􁀙
面膏藥用之(唐本注云形似黄龍齒而堅重亦有白色/者作理石文出波斯國一名没多僧並胡)
(言也唐本先附臣禹錫等謹按蜀本注云五庤謂牡痔/酒痔腸痔血痔氣痔日華子云味甘平無毒鎮心補五)
(藏治驚癎嗽/嘔及吐痰等)
圖經曰(蜜陀僧本經不載所出州土注云出波斯國今/嶺南閩中銀銅治處亦有之是銀鈆脚其初採)
(礦時銀銅相雜先以鉛同煎鍊銀隨鈆出又採山木葉一/燒灰閒地作鑪填灰其中謂之灰池置銀鈆於灰上更)
(加火大鍛鈆滲灰下銀住灰上罷火候冷出銀其灰池/感鈆銀氣置之積乆成此物今之用者往往是此未必)
(胡中來也形似黄/龍齒而堅重者佳)
　雷公云(時呼蜜陀僧凡使搗令細於甆堝中安置了/用重紙袋盛栁蚛末焙蜜陀僧堝中次下東)
(流水浸令滿著火煑一伏時/足去栁末紙袋取蜜陀僧用)
聖惠方(治䵟􁤹斑㸃方用蜜陀僧二兩/細研以人乳調塗面每夜用之)
又方(赤白痢所下不多遍數不减用蜜陀僧三兩燒/令黄色研如粉每服醋茶調下一錢匕日三服)
外䑓秘要(令面生光方以蜜陀僧用/乳煎塗面佳兼治療鼻皰)
譚氏小兒方(療豆瘡瘢面黶以蜜陀僧細研/水調夜塗之明旦洗去平復矣)
别説云(今考市中所貨乃是用小甆瓶實鈆丹鍛成者/塊大者尚有小瓶形狀銀治所出最良而罕有)
(貨者外國者未嘗見/之通治口瘡最騐)
衍義曰(蜜陀僧堅重雄/破如金色者佳)
鐡精平㣲温主明目化銅療驚悸定心氣小兒風癎隂
㿉脱肛(陶𨼆居云鐡落是染皂鐡漿生鐵是不破鑐音/柔鎗音錚釡之類鋼鐡是雜錬生鍒作刀䥥者)
(鐡精出鍛竈中如塵紫色輕者為佳亦以摩瑩銅器用/之唐本注云單言鐡者鍒鐡也鐡落是鍛家燒鐡赤沸)
(砧上鍛之皮甲落者夫諸鐡療病並不入丸散皆煑取/漿用之若以漿為鐡落鋼生之汁復謂何等落是鐡皮)
(滋液黑於餘鐡陶謂可以染皂云是鐡漿誤矣又鐡屑/炒使極熱用投酒中飲酒療賊風痓又裹以熨液療胡)
(臭有騐今按陳蔵器本草云凡言鐡療病不入丸散皆/煑漿用之按今針砂鐡精俱堪染皂鐡並入丸散臣禹)
(錫等謹按陳藏器云鐡漿取諸鐡於器中以水浸之經/乆色青沬出即堪染帛成皂兼解諸物毒入腹服之亦)
(鎮心明日主癲癎發熱急黄狂走六畜癲狂人為蛇犬/虎狼毒惡蟲等齧服之毒不入内也又云鐡爇主惡瘡)
(蝕􁥥金瘡毒物傷皮肉止風水不入入水不爛手足􁀙/折瘡根結筋瘰􁣲毒腫染髭髪令永黒並及熱未凝塗)
(之少當乾硬以竹木爇火於刀斧刄上燒之津出如漆/者是也一名刀㷐江東人多用之防水項邊􁣲子以桃)
(核燒熏之又云殺蟲立効又云淬鐡水味辛無毒主小/兒甘毒飲一合此打鐡器時堅鐡槽中水又云針砂性)
(年無毒堪染白為皂及和没食子染鬚至黑飛為粉功/用如鐡粉錬鐡粉中亦别須之針是其真鋼砂堪用人)
(多如雜和之謬也又云銀鑕下鐡屑味辛平無毒主鬼/打鬼疰邪氣水漬攪令沫出澄清去滓及暖飲一二盏)
(又云刀刄味辛平無毒主蛇咬毒入腹者取兩刀於水/中相摩飲其汁又兩刀於耳門上相磨敲作聲主百蟲)
(入耳聞刀聲即自出也日華子云鐡屑治驚邪癲癎小/兒客忤消食及冷氣並煎汁服之也又云黎鑱尖浸水)
(名為鐵精可制朱/砂石亭脂水銀毒)
圖經(文具鐡/條下)
　聖惠方(隂脱鐡精羊脂二味攪令/稠布裹炎熟熨推内之差)
又方(食中有蠱毒令人腹内堅痛面目青黄淋露骨立/病變無常用爐中鐡精細研搗雞肝和為丸如梧)
(桐子大任金前/後酒下五丸)
百一方(産後隂下脱鐡/精粉椎内之)
又方(蛇骨刺人毒痛以鐡精/精如大豆以管吹瘡内)
子母秘録(療隂腫鐡/精粉傅之)
姚和衆(治小兒因痢肛門/脱以鐡精粉療之)
太清服煉靈砂法(云鐡性堅/服之傷肺)
鐡漿鐡法中陶為鐡落是鐡漿蘇云非也按鐡漿取諸
鐡於器中以水浸之經乆色青沫出即堪染皂兼解諸
毒入腹服之鎮心主癲癎發熱急狂走六畜癲狂人
為蛇犬虎狼毒刺惡蟲等嚙服之毒不入内(見陳/藏噐)
圖經(文具鐡/條下)
　外䑓秘要(療漆瘡以鐡漿洗之/隨手差頻為之妙)
梅師方(治時氣病骨中熱生疱/瘡碗豆瘡欽鐡漿差)
秤錘主賊風止産後血瘕腹痛及喉痺熱塞並燒令赤
投酒中及熱飲之時人呼血瘕為兒枕産後即起痛不
可忍無錘用斧(今附臣禹錫等謹按陳藏器云秤錘味/辛温無毒日華子云銅秤錘平治産難)
(并横逆産酒淬服陳蔵器云鐡杵無毒主婦人横産無/杵用斧並燒令赤投酒中飲之自然順生杵擣藥者是)
(也又云故鋸無毒主誤吞竹木入喉咽出入不得者燒/令赤漬酒中及熱飲並得日華子云鑰匙治婦人血噤)
(失音衝惡以生薑醋小便/煎服弱房人煎湯服亦得)
圖經(文具鐡/條下)
　聖惠方(治婦人血瘕痛用古秤錘或大斧或鐡杵/以炭火燒赤内酒中三升已來稍稍飲之)
外䑓秘要(療姙娠卒下血燒秤錘令/赤内酒中沸定出飲之)
千金方(姙娠脹滿及姙娠卒下/血燒令赤投酒中服)
産寳(治胞衣不出燒鐡杵/鐡錢令赤投酒飲之)
鐡華粉味鹹平無毒主安心神堅骨髓強志力除風邪
養血氣延年變白去百病隨所冷熱合和諸藥用棗膏
為丸作鐡華粉法取鋼鍛作葉如笏或團平面磨錯令
光净以塩水灑之於醋甕中隂處埋之一百日鐡上衣
生鐡華成矣刮取更細𢷬篩入乳鉢研如麵和合諸藥
為丸散此鐡之精華功用強於鐡粉也(今附臣禹錫等/謹按日華子云)
(鐡條粉止驚悸虛癎鎮五藏去邪氣強志壯筋骨治徤/忘冷氣心痛痃癖癥結脱肛痔瘻宿食等及傅竹木刺)
(其所造之法與華粉同惟懸於醤瓿上就/潤地及刮取霜時研淘去麄汁鹹味烘乾)
圖經(文具鐡/條下)
　經騐後方(治心虛風邪精神恍惚徤忘以經使鏵鐡/四斤於炭火内燒令通赤投於醋中如此)
(七徧即堪打碎如碁子大以水二斗/浸經二七日每於食後服一小盏)
　
　
　
　
　
　
　
　
生鐡㣲寒主療下部及脱肛(臣禹錫等謹按日華子云/生鐡鍛後漉淘去麄赤汁)
(烘乾用治癎疾鎮心安五藏能黒鬢髪治癬及惡/瘡疥蜘蛛咬蒜摩生油傅並得今注解在鐡精條)
圖經(文具鐡/條下)
　千金方(治耳聲燒鐡令赤投酒中飲之仍以/磁石塞耳中日一易夜去之旦别著)
肘後方(治熊虎所傷毒痛煑/生鐡令有味以洗之)
又方(若被打瘀血在骨節及脇外不去/以鐡一斤酒三升煑取一并服之)
集騐方(治脱肛厯年不愈以生鐡二斤水一/斗煑取五升出鐡以汁洗之日再)
子母秘録(治小兒卒得熛瘡一名爛瘡燒鐡淬水/中二七偏以浴兒三二徧起作螵瘡漿)
鐡粉味鹹平無毒主安心神堅骨髄除百病變白潤肌
膚令人不老體徤能食乆服令人身重肥黑合和諸藥
各有所主其造作粉飛錬有法文多不載人多取雜鐡
作屑飛之令體重真綱則不爾其針砂市人錯鍒鐡為
屑和砂飛為粉賣之飛錬家亦莫辨也(取綱鐡為粉/勝之今附)
圖經(文具鐡/條下)
鐡落味辛甘平無毒主風熱惡瘡瘍疽瘡痂疥氣在皮
膚中除胷膈中熱氣食不下止煩去黑子一名鐡液可
以染皂生牧羊平澤及祊(音/伻)城或析城採無時(臣禹錫/等謹按)
(日華子云鐡液治心驚邪一切毒蛇蟲及蠶漆咬瘡腸/風痔瘻脱肛時疾熱狂并染鬚髪今注解在鐡精條)
圖經(文具鐡/條下)
　
　
　
　
　
　
　
　
鋼鐡味甘無毒主金瘡煩滿熱中胷膈氣塞食不化一
名跳(音/條)鐡(今注解在/鐡精條)
圖經(文具鐡/條下)
　
　
　
　
　
　
　
　
鐡主堅肌耐痛(臣禹錫等謹枝詳定本草云作熱鐡日/華子云鐡味辛平有毒畏磁石灰炭等)
(能制石亭脂毒今/注解在鐡精條)
圖經曰(鐡本經云鐡落出牧羊平澤及祊音伻城或析/城諸鐡不著所出州郡亦當同處耳今江南西)
(蜀有爐冶處皆有之鐡落者鍜家燒鐡赤沸砧上打落/細皮屑俗呼為鐡花是也初錬去鑛用以鑄䥱器物者)
(為生鐡再三蛸拍可以作鍱者為鑐鐡亦謂之熟鐡以/生柔相雜和用以作刀劒鋒刄者為鋼鐡鍛竈中飛出)
(如塵紫色而輕虛可以瑩磨銅器者為鐡精作針家磨/鑢細末謂之針砂取諸鐡於器中水浸之經乆色青沫)
(出可以染皂者為鐡漿以鐡拍作片段置醋槽中樍乆/衣生刮取之為鐡莘粉入火飛錬者為鐡粉作鐡華粉)
(自有法文多不載諸鐡無正入丸散者惟煑汁用之華/粉則研治極細合和諸藥又馬衘秤錘車轄及柞鋸等)
(皆燒以淬酒用之刀斧刄磨水/作藥使俗俗用有效故載之)
别説云(謹按鐡漿即是以生鐡漬水服餌者日取飲旋/入新水日乆鐡上生黄膏則力愈勝令人肌體)
(輕健唐太妃所服者乃此也若以染皂者/為漿其酸苦臭澀安可近况為服食也)
石腦味甘温無毒主風寒虛損腰脚疼痺安五藏益氣
一名石飴餅生名山土石中採無時(陶隠居云此石亦/鍾乳之類形如曽)
(青而白色黑斑軟易破今茅山東及西平山並有鑿土/龕取之俗方不見用仙經有劉君導仙散用之又真誥)
(曰李整採服療風痺虛損而得長生唐本注云隋時有/化公者所服亦名石腦出徐州宋里山初在爛石中入)
(土一丈已下得之大如雞卵或如棗許觸著即散如麵/黄白色土人號為握雪礜石云服之長生與李整相㑹)
(今附下品條中臣禹錫等謹按蜀本云今據下品握/雪礜石主療與此不同蘇妄引握雪礜石注為之)
圖經(文具石鍾/乳條下)
理石味辛甘寒大寒無毒主身熱利胃解煩益精明目
破積聚去三蟲除榮衛中去來大熱結熱解煩毒止消
渴及中風痿痺一名立制石一名肌石如石膏順理而
細生漢中山谷及盧山採無時(滑石為之使惡麻黄陶/𨼆居云漢中属梁州盧)
(山属青州今出寜州俗用亦稀仙經時須亦呼為長理/石石膽一名立制今此又名立制疑必相亂類唐本注)
(云此石夾兩石間如石脈打用之或在土中重疊而生/皮黄赤肉白作針理文全不似石膏漢中人取酒漬服)
(之療廦令人肥悦市人或刮削去皮以代寒水石并以/當礜石並是假偽今盧山亦無此物見出襄州西汎水)
(側/也)
圖經(文具長/石條下)
　丹房鏡源(長理石/可食)
衍義曰(理石如長石但理石如石膏順理而細其/非順理而細者為長石治療亦不相遼)
　
　
　
　
　
　
　
　
珊瑚味甘平無毒主宿血去目中瞖鼻衂末吹鼻中生
南海(唐本注云似玉紅潤中多有孔亦有無孔者又從/波斯國及師子國來唐本先附臣禹錫等謹按日)
(華子云鎮心/止驚明目)
圖經曰(珊瑚生南海注云又從波斯國及師子國來今/廣州亦有云生海底作枝柯状明潤如紅玉中)
(多有孔亦有無孔者枝柯多者更難得採無時謹按海/中經曰取珊瑚先作鐡綱沉水底珊瑚貫中而生歲髙)
(三二尺有枝無葉因絞網出之皆摧折在網中故難得/完好者不知今之取者果爾否漢積翠池中有珊瑚髙)
(一丈二尺一本三柯上有四百六十三條云是南越王/趙佗所獻夜有光景晉石崇家有珊瑚髙六七尺今並)
(不聞有此/髙大者)
陳藏器云(珊瑚生石巖下刺刻之汁流如血以金投之/為丸名金漿以玉投之為玉膸乆服長生)
海藥(按晉列傳云石崇金谷園珊瑚樹皮加苑生藥味/甘平無毒主消宿血氣癎等疾按其主治與金相)
(似/也)
錢相公篋中方(治七八歲小兒眼有麩瞖末堅不可妄/𫝊藥冝無珊瑚散細研如粉每日少少)
(㸃之三/日立愈)
異物志云(出波斯國為人/間至貴之寳也)
衍義曰(珊瑚治瞖目今人用為㸃眼筋有一等細油色/有細縱文可愛又一種如鈆丹色無縱紋為下)
(入藥用紅油色者嘗見一本髙尺許兩枝直上分十餘/岐將至其顛則交合連理仍紅潤有縱紋亦一異也波)
(斯國海中有珊瑚洲海人乗大舶墮鐡網水底珊瑚所/生磐石上白如菌一歲而黄三歲赤枝􁟓交錯髙三四)
(尺鐡發其根繋網舶上絞/而出之失時不取則腐)
　
　
　
　
　
　
　
　
石蠏味鹹寒無毒主青肓目淫膚瞖及丁瞖漆瘡生南
海又云是尋常蠏爾年月深乆水沫相著因化成石每
遇海潮即飄出又一般入洞穴年深者亦然皆細研水
飛過入諸藥相佐用之㸃目良(今附臣禹錫等謹按日/華子云石蠏凉觧一切)
(藥毒并蠱毒催生落胎療血暈消癰治天行熱疾並/熟水磨服也又云浮石平無毒止渴治淋殺野獸毒)
圖經曰(石蟹出南海今嶺南近海州郡皆有之體質石/也而都與蟹相似或云是海蟹多年水沫相著)
(化而為石每海潮風飄出為人所得又一種入洞/穴年深者亦然醋磨傅癰腫亦解金石毒採無時)
衍義曰(石蟹直是今之生蟹更無異處但冇泥與麄石/相着凡用須去其泥并麄石止用蟹磨合他藥)
(㸃目中須水飛又云浮石水飛治目中瞖今皮作家用/之磨皮土垢無出此石石蟹條中云浮石平無毒止渴)
(治淋殺野獸毒/合於此條收入)
　
　
　
　
　
　
　
　
長石味辛苦寒無毒主身熱胃中結氣四肢寒厥利小
便通血脈明目去瞖眇下三蟲殺蠱毒止消渴下氣除
脅肋肺間邪氣乆服不飢一名方石一名土石一名直
石理如馬齒方而潤澤玉色生長子山谷及太山臨淄
採無時(陶隠居云長子縣属上黨郡臨淄縣属青州俗/方及仙經並無用此者唐本注云此石状同石)
(膏而厚大縱理而長文似馬齒今均州遼/坂山有之土人以為理石者是長石也)
國經曰(長石生長子山谷及泰山臨淄今惟潞州有之/文如馬齒方面潤澤玉色此石頗似石膏但厚)
(大縱理而長為别耳採無時謹按本經理石長石二物/二條其味與功効亦别又云理石如石膏順理而細陶)
(隠居云理石亦呼為長理石蘇恭云理石皮黄赤肉白/作斜理不似石膏市人制去皮以代寒水石并當礜石)
(今靈寳丹用長理石為一物醫家相承用者乃似石膏與/今潞州所出長石無異而諸郡無復出理石醫方亦不)
(見單用往往呼長石為長理石又市中所貨/寒水石亦有帶黄赤皮者不知果是理石否)
馬銜無毒主難産小兒癎産婦臨産時手持之亦煑汁
服一盞此馬勒口鐡也本經馬條注中已略言之(今附/臣禹)
(錫等謹按本經難産遍用藥云馬衘平日華子云古舊/鋌者好或作醫工針也今據本經馬條注中都無説馬)
(衘之事不知此經所/言何謂今姑存之云)
圖經(文具鐡/條下)
　聖惠方(治馬病痺喉中深腫連頰壯熱吐氣數者用/馬衘一具水三大盞煎取一盞半分為三服)
礪石無毒主破宿血下石淋除癥結伏鬼物惡氣一名
磨石燒赤熱投酒中飲之即今磨刀石取垽傅蠼螋溺
瘡有效又不欲人蹋之令人患帶下未知所由又有越
砥石極細磨汁滴目除障闇燒赤投酒中破血瘕痛功
状極同名又相近應是礪矣禹貢注云砥細於礪皆磨
石也(新補見/陳藏器)
石花味甘温無毒酒漬服主腰脚風冷與殷孽同一名
乳花(唐本注云三月九月採之乳水滴水水散如雪霜云/者出乳穴堂中唐本先附臣禹錫等謹按日華子)
(云石花治腰膝及壯筋骨助陽/此即洞中石乳滴下凝結者)
圖經(文具石鍾/乳條下)
衍義曰(石花白色圓如覆大馬杓上有百十枝每枝各/槎牙分歧如鹿角上有細文起以指撩之錚錚)
(然有聲此石花也多生海中石上世方難得家中自有/一本後又於大相國宮中見一本然其體甚脆不禁觸)
(撃本條所/注皆非是)
　
　
　
　
　
　
　
　
桃花石味甘温無毒主大腸中冷膿血痢乆服令人肌
熱能食(唐本注云出申州鍾山縣似赤石脂但䑛之不/著舌者為其唐本先附臣禹錫等謹按蜀本云)
(令人肥悦能食南海藥譜云其状亦似紫石/英若桃花其潤目丸而重日之可愛是也)
圖經曰(桃花石本經不載所出州士注云出申州鍾山/縣今信州亦有之形塊似赤石脂紫石英軰其)
(色似桃花光潤而體重以䑛之不著舌者為佳採無時/陶𨼆居解赤石脂云用義陽者状如㹠腦色鮮紅可愛)
(蘇恭以為非是即桃花石也乆服肥人/土人亦以療痢然則功用亦不相逺矣)
衍義曰(桃花石有赤自兩笄有赤地淡白㸃如桃花片/者有淡白地有淡赤㸃如桃花片者人往往鐫)
(磨為器用今/人亦罕服食)
光明塩味鹹甘平無毒主頭面諸風目赤痛多眵(音/蚩)淚
生塩州五原塩池下鑿取之大者如升皆正方光徹一
名石塩(唐本先附臣禹錫等謹按/蜀本注云亦呼為聖石)
圖經(文具食/塩條下)
石牀味甘温無毒酒漬服與殷孽同一名乳牀一名逆
石(唐本注云陶謂孔公孽即乳牀非也二孽在上牀花/在下性體雖同上下有别鍾乳水下凝橨生如笋状)
(漸長乆與上乳相接為柱也出鍾乳堂中採無時唐本/先附臣禹錫等謹按日華子云石筍即是石乳下凝滴)
(長者與石花功/同一名石牀)
膚青味辛鹹平無毒主蠱毒及蛇菜肉諸毒惡瘡不可
乆服令人瘦一名推青一名推石生益州川谷(陶隠居/云俗方)
(及仙經並無用此/者亦相與不復識)馬腦味辛寒無毒主辟惡熨目赤爛
紅色似馬腦亦美石之類重寳也生西國玉石間來中
國㸔皆以為器亦云馬腦珠是馬口中吐出多是胡人
謬言以貴之耳(新補見/陳藏器)
　陳藏器(馬腦出日本國用砑木不/熱為上砑木熱非真也)
衍義曰(馬腦非石非玉自是一類有紅白黑色三種亦/有其紋如纒絲者出西裔者佳彼土人以小者)
(碾為好玩之物大者碾為器今古方入藥絶可用此物/西方甚重故佛經多言之其馬口吐出既知謬言不合)
(編/入)

太隂𤣥精味鹹温無毒主除風冷邪氣濕痺益精氣婦
人痼冷漏下心腹積聚冷氣止頭疼解肌其色青白龜
背者良出解縣(今/附)
圖經曰(太陰𤣥精出解縣今解池及通泰州積塩倉中/亦有之其色青白龜背者佳採無時解池又有)
(塩精味更鹹苦青黑色大者三二寸形似鐡鏵觜三月/四月採亦主除風冷無毒又名泥精盖𤣥精之類也古)
(方不見用者近世補藥及治傷寒多用之其著者治傷/寒三日頭痛壯熱四肢不利正陽丹太隂𤣥精消石硫)
(黄各二兩碙砂一兩四物都細研入甆瓶子中固濟以/火半斤於瓶子周一寸熁之約近半日侯藥青紫色住)
(火待冷取出用臘月雪水拌令勻濕入甆鑵子中屋後/北隂下隂乾又入地埋二七日取出細研以麵糊和為)
(丸如雞頭實大先用熱水浴後以/艾湯研下一丸以衣葢汗出為差)
　唐本餘(近地亦有色赤/青白片大不佳)
沈存中云(大滷之地即/生隂精石)
衍義曰(太隂𤣥精石合他藥塗大風疾别有法隂證傷/寒指甲面色青黑六脈沉細而疾心下脹滿結)
(硬燥渴虚汗不止或時狂言四肢逆冷咽喉不利腹疼/亦須佐他藥兼之圖經本草已冇法惟出解州者良)
車轄無毒主喉痺及喉中熱塞燒令赤投酒中及熱飲
之(今/附)
圖經(文具鐡/條下)
　聖惠方(治姙娠咳嗽以車釭一枚/燒令赤投酒中侯冷飲之)
外䑓秘要(治小兒大便失血出車釭一/枚燒令赤内水中服之差)
　
　
　
　
　
　
　
　
圖經曰(石蛇出南海水傍山石間其形盤屈如蛇也無/首尾内空紅紫色又似車螺不知何物所化大)
(抵與石蠏同類功用亦相近尤能解金吾/毒以左盤者良採無時味鹹性平無毒)
衍義曰(石蛇本經不收始自開寳本草添附其色如古/墻上土盤結如楂梨大中空兩頭巨細一等無)
(葢不收石蠏同類蠏則真蠏/也蛇非真蛇今人用之絶少)
　
　
　
　
　
　
　
　
圖經曰(黒半石生兖州宫山之西味淡性熱解藥毒/春中掘地採之以黒色有墻壁光瑩者為上)
　
　
　
　
　
　
　
　
圖經曰(白羊石生兖州白羊山味淡其性熱用即大熱/生用即凉解衆藥毒春中掘地採之以白瑩者)
(為/良)
　　　一種唐本餘
銀膏味辛大寒主熱風心虛驚癎恍惚狂走膈上熱頭
面熱風衝心上下安神定志鎮心明目利水道治人心
風健忘其法以白錫和銀薄及水銀合成之亦甚補牙
齒缺落又當凝硬如銀合錬有法
　　　四十種陳藏器餘
天子藉田三推犂下土無毒主驚悸癲邪安神定魄強
志入官不懼利見大官宜婚市王者所封五色土亦其
次焉已前主病正爾水服餘皆藏寳
社稷四角土牧宰臨官自取以塗門户主盜不入境今
郡縣皆有社壇也
土地主歛萬物毒人患發背者掘地為孔一頭傍通取
風以穴大小可腫處仰卧穴上令癰入穴孔中噏之作
三五箇覺熱即易仍以物藉他處又人卒患急黄熱盛
欲死者於沙土中掘坎斜埋患人令頭出土上灌之乆
乃出曽試有効當是土能收攝熱也又人患丹石發腫
以腫處於濕地上臥熨之地熱易之
市門土無毒主婦人易産取土臨月帶之又臨月産時
取一錢匕末酒服之又捻為丸小兒於苦瓠中作白龍
乞兒此法崔知悌方文多不録
自然灰主白癜風􁣲瘍重淋取汁和醋先以布揩白癜
風破傅之當為創勿怪能軟瑠璃玉石如泥至易雕刻
及澣衣冷白洗惡瘡疥癬騐於諸灰生海中如黄土南
中異物志云自然灰生南海畔可澣衣石得此灰即爛
可為器今馬腦等形質異者先以此灰埋之令輭然後
雕刻之也
鑄鍾黄土無毒主卒心痛疰忤惡氣置酒中温服之彌
佳也戸垠下土無毒主産後腹痛末一錢匕酒中熱服
之户者門之别名也新注云和雄雀糞煖酒服方寸匕
治吹妳切
鑄鏵鉏孔中黄土主丈夫隂囊濕癢細末摸之亦去隂
汗最佳
甆塸中裏白灰主遊腫醋磨傅之甆器物初燒時相隔
皆以灰為泥然後燒之塸甆也但看裏有即收之
彈丸土無毒主難産末一錢錢熱酒調服之大有功効
也
執日取天星上土和栢葉薫草以塗門戸方一尺盜賊
不來抱朴子亦云有之
大甑中蒸土一兩碩熱坐臥其上取病處熱徹汗徧身
乃隨疾服藥和䑕壤用亦得
蚡䑕壤堆上土苦酒和為泥傅腫極効又云鬼疰氣痛
取土以秫米甘汁捜作餅燒令熱以物裹熨痛處凡蚡
䑕是野田中尖觜䑕也
塜上土及磚石主温疫五月一日取之瓦器中盛埋之
著門外堦下合家不患時氣又正月朝早将物去塜頭
取古磚一口将呪要斷一年無時疫安大門也
桑根下土捜成泥餅𫝊風腫上仍灸三二十壯取熱通
瘡中又人中惡風水肉腫一箇差以土埦灸二百壮當
下黄水即差也
春牛角上土收置戸上今人宜田
土蜂窠上細土主腫毒醋和為泥傅之亦主蜘蛛咬土
蜂者在地土中作窠者是
載塩車牛角上土主惡瘡黄汁出不差漸𦙍者取土封
之即止牛角謂是車邊脂角也好用
驢溺泥土主蜘蛛咬先用醋泔汁洗瘡然後泥傅之黑
驢彌佳浮汁洗之更好
故鞋底下土主人適他方不伏水土刮取末和水服之
不伏水土與諸病有異即其状也
䑕壤土主中風筋骨不隨冷痺骨節疼手足拘急風掣
痛偏枯死肌多收取暴乾用之
屋内壖下蟲塵土治惡瘡乆不差乾傅之亦消調塗之
鬼屎主人馬反花瘡刮取和油塗之生隂濕地如屎亦
如地錢黄白色
寡婦牀頭塵土主人耳上月割瘡和油塗之効也
牀四脚下土主猘犬咬人和成泥傅瘡上灸之一七壯
瘡中得大毛者愈猘犬狂犬也
瓦甑主魘寐不寤覆人面疾打破之覺好魘及無夢取
火燒死者灰著枕中履中即止
甘土無毒主去油垢水和塗之洗膩服如灰及主草葉
諸菌毒熱湯末和之出安西及東京龍門土底澄取之
二月上壬日取土泥屋四角大宜蠶也
柱下土無毒主腹痛暴卒者末服方寸匕
胡鷰窠内土無毒主風瘙瘾疹末以水和傅之又巢中
草主卒溺血燒為灰飲服又主惡刺瘡及浸淫瘡遍身
至心者死亦用之
道中熱塵土主夏中熱暍死取土積死人心其死非為
遇熱赤可以蓼汁灌之
正月十五日燈盞令人有子夫婦共於富家局㑹所盜
之勿令人知之安臥牀下當月有娠
仰天皮無毒主卒心痛中惡取人膏和作丸服之一七
丸人膏者人垢汗也揩取仰天皮者是中庭内停汚水
後乾地皮也取卷起者一名掬天皮亦主人馬反花瘡
和油塗之佳
蟻穴中出土取七枚姤粒和醋搽狐刺瘡
古塼熱燒之主下部乆患白痢膿泄下以物裹上坐之
入秋小腹多冷者亦用此古塼煑汁服之主噦氣又令
患處熨之三五度差又主婦人帶下五色俱治之取黄
塼石燒令㣲赤熱以麵五味和作煎餅七箇安塼上以
黄苽蔞𫝊麵上又以布兩重患冷病人坐上令藥氣入
腹如熏之有蟲出如蠶子不過三五度差
富家中庭土七月丑日取之泥竈令人富勿令人知
百舌鳥窠中土末和釅醋傅蚯蚓及諸惡蟲咬瘡
猪槽上垢及土主難産取一合和麵半升烏豆二十顆
煑取汁服之
故茅屋上塵無毒主老嗽取多年煙火者拂取上塵和
石黄欵冬花婦人月經衣帶為末以水和塗于茅上待
乾内竹筒子中燒一頭以口噏之入咽喉數數咽之無
不差也
諸土有毒怪曰羵羊掘土見之不可觸已出上土部土
有氣觸之令人面黄色上氣身腫掘土處謹之多斷地
脈古人所忌地有仰穴令人移也
　證類本草卷四
欽定四庫全書
　證類本草卷五
　　　　　　　　　　　　宋　唐慎微　撰
　玉石部下品總九十三種(銅錫瓦鹽水/土交等附)
　　一十一種神農本經
　　一十一種名醫别録
　　一十種唐本先附(注云/唐附)
　　八種今附(皆醫家嘗用有/效注云今附)
　　一十一種新補
　　五種新定
　　一種唐慎微續補
　　三十五種陳藏器餘
　　　凡墨葢子已下並唐慎微續證類
　　伏龍肝　　　　　　　　石灰(百草霜/續注)
　　礜石　　　　　　　　　砒霜(今附砒/黄續注)
　　鐺墨(今/附)　　　　　　　　􁤥砂(唐/附)
　　鈆丹　　　　　　　　　鈆(新/補)
　　粉錫　　　　　　　　　東壁土(好土土消土/㯽榔續注)
　　赤銅屑(唐附銅/器續注)　　　　　錫銅鏡鼻(古鑑/續注)
　　銅青(新/補)　　　　　　　　井底砂
　　代赭(赤土/附)　　　　　　　石鷰(唐/附)
　　戎鹽(鹽藥/續注)　　　　　　　大鹽
　　鹵鹹　　　　　　　　　漿水(新補水/漿附)
　　井華水(新/附)　　　　　　　菊花水(新/補)
　　地漿(自草/部移)　　　　　　　臘雪(新/補)
　　泉水(新/補)　　　　　　　　半夫河(自草/部移)
　　熱湯(新補繰絲湯/母猪易附)　　　　白堊(烏恪切/白土也)
　　冬灰　　　　　　　　　青鄉奸(留璃玻/瓈續注)
　　自然銅(今附銗/石附)　　　　　金牙
　　銅鑛石(唐/附)　　　　　　　銅弩牙
　　金星石(新定銀/星石附)　　　　　特生礬石
　　握雪礜石(唐/附)　　　　　　梁上塵
　　土隂孽　　　　　　　　車脂(今/附)
　　釭(音/工)中膏(今/附)　　　　　　鍛竈灰(竈突墨竈中/熱灰續㽵)
　　淋石(今/附)　　　　　　　　方解石
　　礞石(新/定)　　　　　　　　薑石(唐附麄黄石麥砟/石水中圍石等附)
　　井泉石　　　　　　　　蒼石
　　花乳石(新/定)　　　　　　　石蠶(今/附)
　　石腦油(新/定)　　　　　　　白瓷瓦屑(唐/附)
　　烏古瓦(唐/附)　　　　　　　不灰木(今/附)
　　蓬砂(新/補)　　　　　　　　鈆霜(新/補)
　　古文錢(新/補)　　　　　　　蛇黄(元在蟲部/今移唐附)
　　　三十五種陳藏器餘
　　玉井水　　　　　　　　碧海水
　　千里水　　　　　　　　秋露水
　　甘露水　　　　　　　　繁露水
　　六天氣　　　　　　　　梅雨水
　　醴泉　　　　　　　　　甘露蜜
　　冬霜　　　　　　　　　雹
　　温湯　　　　　　　　　夏氷
　　諸方水　　　　　　　　乳宂中水
　　水花　　　　　　　　　赤龍浴水
　　粮甖中水　　　　　　　甑氣水
　　好井水　　　　　　　　正月雨水
　　生熟湯　　　　　　　　屋漏水
　　三家洗椀水　　　　　　蟹膏投漆中化為水
　　猪槽中水　　　　　　　市門衆人溺坑中水
　　鹽膽水　　　　　　　　水氣
　　塜井中水　　　　　　　隂地流泉
　　銅器葢食器上汗　　　　炊湯
　　諸水有毒
伏龍肝味辛微温主婦人崩中吐血止欬逆止血消癰
腫毒氣(陶隠居云此竈中對釡月下黄土也取擣篩合/葫塗癰甚效以竈有神故號為伏龍肝并以迁)
(隠其名爾今人又用廣州鹽城屑以療漏血瘀血亦是/近耳之土兼得火燒之義也臣禹錫等謹按藥性論云)
(伏龍肝單用亦可味鹹無毒末與醋調塗癰腫蕭炳云/釡月中墨一名釡臍下墨陳藏器云竈中土及四交道)
(土合末以服止兒夜啼日華子云伏龍肝熱微毒治鼻/洪腸風帶下血崩泄精尿血催生下胞及及小兒夜啼)
圖經(文具石/灰條下)
　雷公云(凡使勿悞用竈下土其伏龍肝是千年已來/竈額内火氣積自結如赤色石中黄其形貌)
(入稜取得後細斫以滑石水飛過兩遍令乾用熟/絹裹却取子時安於舊額内一伏時重研了用)
聖恵方(治小兒臍瘡久不/差用伏龍肝傅之)
外臺秘要(救急治心痛冷熱伏龍肝末/煮水服方寸匕若冷以酒服)
又方(治癰腫伏龍肝以蒜和作泥/塗用布上貼之如乾則再易)
千金方(治風痱者卒不能語口噤手足不隨而强直方伏/龍肝五升以水八升和攬取汁飲之能盡為善)
又方(治諸腋臭伏龍肝/燒作泥傅之立差)
又方(治鬼魘不悟取伏/龍肝末吹鼻中)
又方(治中風心煩恍惚或腹中痛滿或時絶而復甦者/取釡下土五升搗末以冷水八升和之取汁盡服)
(之口已噤者強開以筒灌/之使得下入便愈甚效)
又方(發背欲死方伏龍肝末以酒調厚/傅其上瘡口乾即易不日平復)
又方(小兒卒重舌釡下/土苦酒和塗舌下)
又方(炙瘡痛腫急擣竈中黄土/水煑令熱淋漬之即良)
千金翼(治狂癲不識人以水服/伏龍肝方寸匕日進三)
肘後方(治諸癰疽發背及乳房釡下土/搗取末藥子中黄和塗之佳)
簡要濟衆(治小兒丹毒從臍中起方伏龍肝是年深竈/下黄土研為末以屋漏水和如糊傅患處乾)
(即再傅以差為度/用新汲水調亦得)
廣利方(治吐血鼻衂不止伏龍肝羊升以/新汲水二升淘取汁和蜜頓服)
傷寒類要(姙娠熱病方以水調伏/龍肝一鷄子許服之)
又方(姙娠遭時疫熱病令子不墮竈下土/水和塗臍乾又塗之以酒調亦妙)
十全愽救花(治子兄腹中其母氣欲絶不出方伏龍肝/三錢匕以水調下其土當兒頭上戴出甚)
(妙/)
子母秘録(小兒赤逰行於身上下至心即死/伏龍肝末和鷄子白塗乾即易)
又方(小兒尿灰瘡伏龍/肝和鷄子白塗之)
産寳(治胞衣不出取竈下土一寸研碎用好醋調令/相得内於臍中續取甘草湯三四合服之出)
賈相公(進過牛經牛糞血者取竈中黄土/二兩酒一升煎侯泠灌之立差)
楊氏産乳(療患時行令胎不損伏龍肝/末和水服塗臍方寸乾即易)
丹房鏡源云(伏龍肝或經十年者竈下掘深一尺下真/片紫甆色者可用伏砂縮賀妙賀者錫也)
衍義曰(伏龍肝婦人血露蠶沙一兩炒伏龍肝半兩阿/膠一兩同為末温酒調空肚服二三錢以知為)
(度本條中有東壁土陳藏器云取其東壁土久乾也今/詳之南壁土亦向陽久乾也何不取葢東壁常先得曉)
(日烘炙日者太陽真火故治瘟瘧或曰何不取午盛之/時南壁土而取日初出東壁土者何也火生之時其氣)
(壯故素問云少火之氣壯及其當午之時則壯火之氣/衰故不取實用此義或曰何以知日者太陽真火以水)
(精珠或必凹銅鑑向日射之以/艾承接其光聚處火出故知之)
　
　
　
　
　
　
　
　
石灰味辛温主疽瘍疥瘙熱氣惡瘡癩疾死肌墮眉殺
痔蟲去黒子息肉療髓骨疽一名惡石一名希灰生中
山川谷(陶隱居云中山屬代郡今近山生石青白色作/竈燒竟以水沃之即熱蒸而解末矣性至烈人)
(以度酒飲之則膓痛下痢療金瘡亦甚良俗名石堊占/今多以構塜用捍水而辟蟲故古塜中水洗諸瘡皆即)
(差唐本注云别録及今人用療金瘡止血大效若五月/五日採蘩蔞葛葉鹿活草槲葉芍藥地黄葉蒼耳葉青)
(蒿葉合石灰搗為團如雞卵暴乾末以療瘡生肌大神/驗今按别本注云燒青石為灰也有兩種風化水化風)
(化為勝臣禹錫等謹按蜀本云有毒墮胎藥性論云石/灰治瘑疥蝕惡肉不入湯服止金瘡血和雞子自敗舷)
(茹甚良日華子云味甘無毒生肌長肉止血并主白癖/􁣲瘍瘢疵等療冷氣婦人粉刺痔瘻痘瘡癭贅疣了又)
(治産後隂不能合濃煎汁熏洗解酒味酸全/不壤治酒毒暖水藏倍勝爐灰又名鍜石)
圖經曰(石灰生中山川谷今所在近山處皆有之此燒/青石為灰也又名石鈹有兩種風化水化風化)
(者取鍛了石置風中自解此為有力水化者以水沃之/則熱蒸而解力差劣古方多用合百草團末治金瘡殊)
(勝今醫家或以臘月黄牛膽取汁搜和却内膽中封之/當風百日研之更勝草葉者又敗船茹灰刮取用亦同)
(又冬灰生方谷川澤浣衣黄灰燒諸蒿藜積聚錬作之/今用灰多雜薪蒸乃不善惟桑薪灰純者入藥絶奇古)
(方以諸灰雜石灰熬煎以㸃疣痣黒子等丹竈亦用之/又鍜鐡竈中灰主堅積古方二車丸用之竈中對釡月)
(下黄土名伏龍肝竈額上墨名百草霜並主消化積滯/令人下食藥中多用之鐺下墨梁上塵並主金瘡屋塵)
(煤治齒齗腫出血東壁土主下部瘡脫肛皆醫家常用/故并見此傷寒黑奴丸用釡底墨竈突墨梁上塵三物)
(同合諸藥葢其/功用亦相近矣)
　雷公云(凡使用醋浸一宿漉出待乾下火煆金腥穢/氣出用瓶盛著宻葢放冷拭上灰令净細研)
(用/)
聖恵方(治螻蛄咬人用/石灰醋和塗之)
又方(治大腸久積虚泠毎因大便脫肛挼不得入/方炒石灰令熱故帛裹坐其上冷即易之)
外臺秘要(元希聲侍郎治卒發疹秘驗方石灰/隨多少和醋漿水調塗隨手即減)
千金方(治眉髪髭落石灰三升右以水拌令勻焰火炒/令焦以絹袋貯使好酒一斗漬之宻封冬十四)
(日春秋七日取服一合常令酒氣/相接服之百日即新髭髪生不落)
又方(治瘻瘡取古塜中/石灰傅厚調塗之)
肘後方(治産後隂道開不閉石灰一斗熬之以水/二斗投灰中適寒温入水中坐須臾更作)
又方(治湯火灼瘡石灰細/篩水和塗之乾即易)
又方(治金刄所傷急以石灰裹之既止痛又速愈無石/灰灰亦可用瘡若深未宜速合者以滑石傅之)
經驗方(治蚯蚓蟲咬其形如大風眉/鬚皆落以石灰水浸身亦良)
梅師方(治産後隂腫下脱腸出玉門不閉取石灰一斗/熬令黄酒水三斗投灰中放冷澄清取一斗三)
(升煖/洗)
又方(治金瘡止血速差方炒石灰和難子白和丸/如彈子大炭火煆赤搗末以傅瘡上立差)
孫用和(治誤吞金銀或錢在腹内不下方石灰一杏核/大硫黄一皂子大同研為末酒調下不計時侯)
(服/)
孫真人食忌(治疥淋石/灰汁洗之)
又方(去靨子取石灰炭上熬令熱插糯/米於灰上侯米化即取米㸃之)
斗門方(治刀斧傷用石灰上/包定痛止血佳差)
又方(治中風口面喎斜向右即於左邊塗之向左即/於右邊塗之侯方正如舊即須以水洗下大妙)
崔氏(治血痢十年方石灰三升熬令黄以/水一斗攬令清澄一服一升日三服)
抱朴子内篇(古大墓中多石灰汁夏月行人有瘡者見/墓中清水用自洗浴瘡自愈於是諸病者)
(聞之悉徃洗之傅有/飲之以治腹内有者)
新唐書(李百藥𫝊百藥勸杜伏威朝京師既至歴陽中/悔欲殺之飲以石灰酒因大利頓欲死既而宿)
(病皆/愈)
丹房鏡源云(石灰伏硫黄去錫上暈/制雄酒􁤥砂可用之)
衍義曰(石灰水調一盞如稠粥揀好糯米粒全者半置/灰中灰外經宿灰中米色變如水精若人手)
(面上有黒黶子及紋刺先微微以針頭撥動置少許如/水精者於其上經半日許黶汁自出剔去藥不用且不)
(得著水三二日愈又取新硬石灰一合以醋炒調如泥/於患偏風牽口喎斜人口唇上不患處一邊塗之立便)
(牽/正)

礜石味辛甘大熱生温熟熱有毒主寒熱䑕瘻蝕瘡死
肌風痺腹中堅癖邪氣除熱眀目下氣除膈中熱止消
渇益肝氣破積聚痼泠腹痛去鼻中息肉久服令人筋
攣火錬百日服一刀圭不錬服則殺人及百獸一名青
分石一名立制石一名固羊石一名白礜石一名太白
石一名澤乳一名食鹽生漢中山谷及少室採無時(得/火)
(良棘針為之使惡馬目毒公鶩屎虎韋細辛畏水陶隱/居云今屬漢亦有而好者出南康南野溪及彭城界中)
(洛陽城南壍常取少室生礜石内水中令水不氷如此/則生亦大熱今以黄土泥苞炭火燒之一日一夕則解)
(碎可用療冷結為良丹方及黄白術多用之此又湘東/新寜及零陵皆有白礜石能柔金唐本注云此石能拒)
(火久燒但解散不可奪其堅今市人乃取潔白細理石/當之燒即為灰非也此藥攻撃積聚痼冷之病為良若)
(以餘物代之療病無效正為此也今漢川武當西遼坂/名礜石谷此即是其真出處少室亦有粒細理不如漢)
(中者也臣禹錫等謹按吳氏云白礜石一名䑕鄉神農/岐伯辛有毒桐君有毒黄帝甘有毒季氏云或生魏興)
(或生少室十二月採山海經云臯塗之山有白石焉名/曰礜可以毒䑕郭注云今礜石若䑕蠶食而肥也説文)
(解字云礜毒石也博物志云鸛伏卵時取礜石周圍遶/卵以助煖氣方術家取鸛巢中礜石為真也藥性論云)
(礜石使鈆丹為之使味甘有小毒主除胷膈間積氣/去冷濕風痺瘙痒皆積年者忌羊血蕭炳云不入湯)
圖經曰(礜石生漢中山谷及少室今潞州亦有焉性大夕/熱置水中令水不氷又堅而拒火燒之燒一日)
(但解散而不奪其堅市人多取潔白石當之燒即為灰/也此藥攻擊積聚痼冷之病為良用之須真者乃佳又)
(有特生礜石生西域張華博物志云鸛伏卵取礜石周/圍遶卵以助煖氣方術家用之取鸛巢中者為真即此)
(特生礜石也然此色難得人多使漢中者外形紫赤内/白如霜中夾有白形狀如齒其塊小於白礜石而肌粒)
(大數倍乃如小豆許白礜石粒細才若粟米耳又有握/雪礜石出徐州西宋里山入土丈餘生於爛土石間色)
(白細軟如麪也又下條蒼石生西域蘇恭云特生礜石/一名蒼礜石而梁州特生亦有青者房陵漢川與白礜)
(石同處亦有青色者多與特生同但不入方用而今醫/家多只用礜石即白礜石也形類相近如此尤宜詳擇)
(之耳右方治寒冷積聚皆用礜石胡治大露宿丸主寒/冷百病方礜石錬乾薑桂心皂莢桔梗各三兩附子二)
(兩六物擣篩蜜丸服如梧子五丸日三漸増以知為度/又有匈奴露宿九硫黄丸並主積聚及飲食不下心腹)
(堅實皆用礜石/近世乃少用者)
　丹房鏡源云(紅皮礜石能/伏丹砂養汞)
衍義曰(礜石并特生礜石博物志及陶隱居皆言此二/石鸛取之以壅卵如此則是一物也隱居又言)
(仙經不云特生則止是前白礜石今補注但隨文解義/不見特生之意葢二條止是一物但以特生不特生為)
(異耳所謂特生者不附著他石為特耳今用者絶少惟/兩字礜石入藥然極須慎用其毒至甚及至論鸛巢中)
(者又却從謬説鸛巢中皆無此石乃曰鸛常入水冷故/取以壅卵如此則鸕鷀鴈鶩之類皆食於水亦自繁息)
(生化復不用此二石其説徃徃取俗土之言未嘗究其石/實而窮其理也嘗官於順安軍親撿鸛巢中無石矧礜)
(焉得處處有之然治久積及病胷腹/冷有功宜須慎用葢其毒不可嘗)
　
　
　
　
　
　
　
　
砒霜味苦酸有毒主諸瘧風痰在胷膈可作吐藥不可
久服能傷人飛錬砒黄而成造作别有法(今附臣禹錫/等謹按日華)
(曰云砒霜煖治婦人血氣衝心痛落胎又砒黄暖亦有/毒畏菉豆冷水醋治瘧疾腎氣帶辟蚤蝨入藥以醋煮)
(殺毒/乃用)
圖經曰(砒霜舊不著所出郡縣今近銅山處亦有之惟/信州者佳其塊甚有大者色如鵞子黄明澈不)
(雜此類本處自是難得之物毎一兩大塊真者人競珎/之市之不啻金價古服食方中亦或用之必得此類乃)
(可入藥其市肆所蓄片如細屑亦夾土石入藥服之/為害不淺誤中解之用冷水研菉豆漿飲之乃無也)
　雷公云(凡使用小甆瓶子盛後入紫背天葵石龍芮/二味三件便下火煅從已至申便用甘草水)
(浸從申至子出拭乾却入瓶盛/於火中煅别研三萬下用之)
聖恵方(治卒中風昏憤若醉痰涎壅盛四肢不收方用/砒霜如菉豆大研以新汲水調下少許用熟水)
(投大吐即愈/若未吐再服)
又方(毒蛇尿草木著人似刺劄便腫痛肉爛若/手脚著之指節墮落研砒霜和膠清塗之)
博濟方(治小兒牙宣常有鮮血不止牙齗臭爛砒黄一/錢麝香半錢同研細先用紙條子以生油塗之)
(後摻末在上少用末剪作小片/紙碁子大看大小用挿爛動處)
孫尚藥(治痁疾信砒二兩别研如粉寒水石三兩别搗/為末右用一生鐵銚子先鋪石末一半後堆砒)
(末在上又以石末葢頭然後取厚盞葢之周圍醋糊紙/條子密封約十重以炭火一斤已來安銑子在上侯紙)
(條子黒取出置冷地上侯冷取開盞子净刮取砒石末/一處入乳鉢内細研以軟粟米飯和丸如梧子更别作)
(小丸子一等以備小兒服以飛過辰砂為衣侯乾入甆/合收毎人服時於發日早臈茶清下一丸一日内不得)
(熱物合時先掃洒一净室中合之不得令婦人猫犬雞/䑕等見收得時亦如然若婦人患則男著在口中男子)
(患亦/然)
靈苑方(治瘰􁣲用信州砒黄細研滴濃墨汁丸如梧桐/子大於銑子内炒令乾後用竹筒子盛要用於)
(所患處灸破或針將藥半丸敲碎貼之/以自然蝕落為度覺藥盡時更貼少許)
青霞子(寳藏論云砒草若草伏住火煅色不變移鎔/成汁添得者㸃銅成銀若只質枯折者不堪)
(用/)
丹房鏡源云(砒霜化/銅乾汞)
别説云(謹按今信州玉山有砒井官中封禁甚嚴生不/夾石者色赤甚如雄黄以泠水磨解熱毒治痰)
(壅甚效近火即殺人圖經所謂不啻金價者此也若今/市人通貨者即取山中夾砂石者燒煙飛作白霜乃碎)
(屑而芒刺其傷火多者塊大而微黄則圖經所謂如鵞/子色明徹者此也古方並不入藥唯見燒煉丹石家用)
(近人多以治瘧然大意本以生者能解熱毒葢瘧本傷/署故用今俗醫乃不究其理即以所燒霜用服之必吐)
(下因此幸有安者遂為定法爾後所損極多不可不慎/也初取飛燒霜時人在上風十餘丈外立下風所近草)
(木皆死又多見以和飯毒䑕若猫犬食死䑕食亦死其/毒過於射罔逺矣可不察之又衡山所出一種力差劣)
(於信州/者云)
衍義曰(砒霜瘧家或用纔過劑則吐㵼兼作須濃研菉/豆汁仍兼冷水飲得石腦油即伏今信州鑿坑)
(井下取之其坑常封鎻坑中有濁渌水先絞水盡然後/下鑿取生砒謂之砒黄其色如牛肉或有淡白路謂石)
(非石謂土非土磨研酒飲治癖積氣有功纔有火更有/毒不可造次服也取砒之法將生砒就置火上以器覆)
(之令砒煙上飛着覆噐遂凝結纍然下垂如乳尖長者/為勝平短者次之圖經言大塊者其大塊者以是下等)
(片如細屑者極下也入藥當/用如乳尖長者直須詳謹)
鐺墨主蠱毒中惡血暈吐血以酒或水細研温服之亦
塗金瘡生肌止血瘡在面慎勿塗之黒入肉如印此鐺
下墨是也(今附臣禹錫等謹按/蜀本云鐺墨無毒)
圖經(文具石/灰條下)
　千金方(臭氣鼻氣壅塞不/通方水服釡墨末)
又方(治舌卒腫如猪胞狀滿口不治須/臾死以釡墨和酒塗舌下立差)
又方(治心痛取鐺墨以熱/小便調下二錢匕)
又方(治逆生以手中指取釡/下墨交畫兒足下順生)
又方(治中惡心痛欲絶用釡下墨半兩/鹽一錢和研以熟水一盞調頓服)
肘後方(治轉筋入腸中欲轉者/釡底墨末和酒服之差)
經驗方(治霍亂取鋦底墨煤少許只半錢已下又於竈/額上取少許以百沸湯一盞投煤其中急攪數)
(十下用椀葢之汗出通口/微喫一兩口吐瀉立止)
　
　
　
　
　
　
　
　
􁤥砂味鹹苦辛温有毒不冝多服主積聚破結血爛胎
止痛下氣療欬嗽宿冷去惡肉生好肌柔金銀可為銲
(音/旱)藥出西戎形如牙消光浄者良驢馬藥亦用(今按陳/藏器本)
(草云􁤥砂主婦人丈夫羸瘦積病血氣不調腸鳴食飲/不消腰脚疼冷痃癖痰飲胸中結氣反胃吐水令人能)
(食肥徤一飛為酸砂二飛為伏翼三飛為定精色如鵞/兒黄和諸補藥為丸服之有暴熱飛錬有法亦能變鐵)
(又按别本注云胡人謂為濃沙其性大熱今云温恐有/誤也唐本先附臣禹錫等謹按藥性論云􁤥砂有大毒)
(畏漿水忌羊血味酸鹹能銷五金八石腐壞人腸胃生/食之化人心為血中者研生菉豆汁飲一二升解之道)
(門中有伏錬法能除冷病大益陽事蕭炳云􁤥砂使生/不宜多服光浄者良今生北庭為上日華子云北庭砂)
(味辛酸暖無毒畏一切酸補水藏煖子宫消冷癖瘀血/宿食不消氣塊痃癖及血崩帶下惡瘡息肉食肉飽脹)
(夜多小便女人血氣心疼丈夫腰胯酸重四肢不任凡/修制用黄丹石灰作櫃鍜赤使用並無毒世人自疑爛)
(肉如人被刀刃所傷以北庭罯/傳定當時生痂亦名狄鹽者)
圖經曰(􁤥砂出西戎今西凉夏國及河東陜西近邊州/郡亦有之然西戎來者顆塊光明大者有如拳)
(重三五兩小者如指面入藥最𦂳邊界出者雜碎如麻/豆粒又夾砂石用之須飛澄去土石訖亦無力彼人謂)
(之氣砂此藥近出唐世而方書著古人單服一味伏火/作丸子亦有兼硫黄馬牙消輩合餌者不知方出何時)
(殊非古法此本攻積聚之物熱而有毒多食腐壊人腸/胃生用又能化人心為血固非平居可餌者而西土人)
(用淹肉炙以當鹽食之無害葢積習之久若魏武噉野/葛不毒之義也又名北庭砂又名狄鹽本經云柔金銀)
(可為銲藥今人作銲藥乃用鵬砂鵬砂出於南海性温/平今醫家治咽喉最為要切其狀甚光瑩亦有極大塊)
(者諸方/亦稀用)
　陳藏器云(有暴熱/損髪)
聖恵方(治懸癰卒腫用􁤥砂半/錢綿裹含嚥津即差)
外臺秘要(救急治魚骨哽在喉中以少/􁤥砂口中咀嚼嚥之立下)
經驗方(􁤥砂丸方􁤥沙不計多少用鑵子内箸􁤥沙上/面更坐鑵子一箇用紙筋白土和上下俱空了)
(窨乾後從辰初時便用蒼耳自在落下葉將來搗羅為/末藥上鋪頭葢底上面鑵子内用水坐著水旋添火燒)
(從鑵子外五寸已來圍遶欲盡更添火移向前鑵子却閒/周廻火盡更旋燒促向前計一伏時為度更不移火)
(雜人及婦人不得見一伏時住取來搗羅為末醋麪糊/為丸如桐子大每服逐日十丸至十五丸温酒或米飲)
(下並無忌若燒喫/三二斤進食無病)
陳巽(治元臟虚泠氣攻臍腹疼痛􁤥砂二兩川烏頭生/去皮臍杵為末取一兩􁤥砂生研用纎霞草末二)
(兩與􁤥砂同研為末用一小砂罐子不固濟慢火燒通赤/熱將拌了者􁤥砂入罐子内不葢口加頂火一秤侯火)
(盡爐寒取出研與烏頭末同研勻湯浸蒸鉼/丸如桐子大毎服三丸熱木香湯醋湯任下)
青霞子(寳藏論􁤥砂若草服伏住火不碎可轉制得諸/石藥并引諸藥可治婦人久泠􁤥砂為五金賊)
(也若石藥并灰霜/伏得者不堪用也)
太清服煉靈砂法(云北庭砂所禀隂石之氣性含陽毒/之精功能消敗去穢益陽其功甚著)
丹房鏡源(云􁤥砂性有大毒或沉泠之疾可服則愈久/服有癰腫出北庭白黄者訣曰為之金賊能)
(制合羣藥藥中之/使自制雄雌黄)
衍義曰(􁤥砂金銀有偽投鎔寫中其偽物盡消散矧人/腹中有久積故可潰腐也合他藥治目中瞖用)
(之須水飛過入甆器中於重湯中煮/其器使自乾殺其毒及去其塵穢)
鈆丹味平微寒主吐逆胃反驚癎癲疾除熱下氣止小
便利除毒熱臍攣金瘡溢血錬化還成九光久服通神
明一名鈆華生於鈆生蜀郡平澤(陶隱居云即今熬鈆/所作黄丹也畫用者)
(俗方亦稀用惟仙經塗丹釡所須云化成九光者當謂/九光丹以為釡爾無别變錬訣唐本注云丹白二粉俱)
(炒錫作今經稱鈆丹陶云熬鈆俱誤矣今注此即今黄/丹也與粉錫二物俱是化鈆為之按李含光音義云黄)
(丹胡粉皆化鈆未聞用錫者故參同契云若胡粉投炭/中色壊為鈆抱朴子内篇云愚人乃不信黄丹及胡粉)
(是化鈆所作今唐注以三物俱炒錫大誤矣臣禹錫等/謹按藥性論云鈆丹君主治驚悸狂走嘔逆消渇煎膏)
(用止痛生肌蕭炳云臣不入湯日華子云黄丹凉無毒/鎮心安神療反胃止吐血及嗽傅金瘡長肉及湯火瘡)
(染鬚可/煎膏)
圖經(文具鈆/錫條下)
　外臺秘要(集驗療逆産方真/丹刀圭塗兒蹠下)
肘後方(客忤中惡之類多於道間門外得之令人心腸/疼痛煩滿氣衝心胷不即治亦害人救之方真)
(丹方寸匕蜜三合和服/之口噤者啟齒灌之)
又方(治傷寒及時氣温病頭痛壯熱脉/盛真丹塗身令遍向火坐令汗出)
又方(蝎螫人黄丹/醋調塗之)
經驗方(碧霞丹治吐逆立效比米黄丹四兩篩過用好/米醋半升同藥入銚内煎令乾却用定火三秤)
(就銚内煅透紅冷取研細為末用粟米飯/丸如桐子大煎酵湯下七丸不嚼只一服)
王氏博濟(治風癎驅風散鈆丹一兩白礬二兩為末用/三角塼相鬬以七尺紙鋪塼上先以丹鋪紙)
(上次以礬鋪丹上然後用紙扭却將十斤栁/木柴燒過為度取出細研每服二錢温酒下)
劉氏(治小兒瘧方黄丹兩錢匕以蜜水/和與服冷即以酒和令服之良)
子母秘錄(治小兒重舌方黄丹如/豆大内管中以安舌下)
治瘧(百草霜黄丹等分細研每服二錢匕/於發日空心米飲調服不過兩服愈)
衍義曰(鈆丹本謂之黄丹化鈆而成别有法唐本注炒/錫作然經稱鈆丹則沙錫之説誤矣亦不為難)
(辦葢錫則色黯鈆則明白白/以此為異治瘧及久積皆用)
　
　
　
　
　
　
　
　
鈆味甘無毒鎮心安神治傷寒毒氣反胃嘔噦蛇蜴所
咬灸熨之(新補見/日華子)
圖經曰(鈆生蜀郡平澤錫生桂陽山谷今有銀坑處皆/有之而臨賀出錫尤盛亦謂之白鑞鈆丹黄丹)
(也粉錫胡粉也二物並是化鈆所作故附於鈆鏡雖銅/而皆用錫雜之乃能明白故鏡鼻附於錫謹按字書為)
(錫為鑞鈆為青金雖相似而入用殊别也又有鈆霜亦/出於鈆其法以鈆雜水銀十五分之一合煉作片置醋)
(瓮中宻封經久成霜亦謂之鈆白霜性極泠入治風痰/及嬰孺驚滯藥今醫家用之尤多凡鑄銅之物多和以)
(錫考工記攻金之工金有六齊是也凡藥用銅鏡鼻古/文錢之類皆以有錫故其用亦近之又鈆灰治瘰􁣲劉)
(禹錫著其法云取鈆三兩鐡器中熬之乆當有脚如黒/灰取此灰和脂塗􁣲了上仍以舊帛貼之數數去帛拭)
(惡汁又貼如此半月亦不痛不破不/作瘡但内消之為水雖流過頂亦差)
　陳藏器(云錫鈆及琅玕銅鏡鼻銅陶云琅玕殺錫毒/按錫有黒有白黒錫寒小毒主癭瘤鬼氣疰)
(毒錯為末和青木香傅風瘡腫惡毒本經雖有條皆以/成丹及粉非専為鈆錫生文也錫為粉化鈆為丹本經)
(云鈆丹錫粉是也蘓云/鈆為丹錫為粉深誤)
經驗方(治發背及諸般癰毒瘡黑鈆一斤甘草三兩徵/炙剉用酒一㪷著空瓶在傍先以甘草置在酒)
(瓶内然後鎔鈆投在酒瓶中却出酒在空瓶内取病出/依前鎔後投如此者九度并甘草去之只留酒令  者)　(鉛/)
(飲醉寢/即愈)
勝金方(烏髭鬢明目牢齒牙黑鈆半斤大鍋内鎔成汁/旋入桑條灰栁木攪入成沙右以熟絹羅為末)
(每日早晨如常揩牙齒後用温水潄在盂子内取用/其水洗眼治諸般眼疾髭黄白者用之皆變黑也)
又方(治金石藥毒用黒鈆一斤以乾鍋中鎔成汁入酒/一升如此十數迴侯酒至半升去鈆頓服之差)
青霞子(寳藏論云黑鈆草伏得成寳可㸃銅為銀并鑄/作鼐養朱砂住得火養水銀住火斷粉霜住火)
太清服煉靈砂法(錫鉛俱稟北方壬癸隂極之精也/性濡滑服之而多隂毒傷人心胃)
丹房鏡源(云鈆鹹鈆者不出銀熟鈆是也嘉州隴陀利/州出鈆精之葉有變形之狀文曰紫背鈆鈆)
(鈆能碎金鋼鑽草節鈆出嘉州打著碎如燒之有硫黄/奥煙者信州鈆盧氏鈆此麄惡用時直須濾過隂平鈆)
(出劒州是鐡之苖鈆黄花投汞中以文武火養自浮面/上掠刮取炒作黄丹色釣脚鈆出雅州山詞溪砂中形)
(如皂子又如蝌蚪子黒色炒鈆丹法鈆一斤土硫黄一/兩消石一兩右先鎔鈆成汁下醋㸃之滚沸時下土硫)
(黄一小塊并續更下消石少許沸定再㸃醋依/前下少許消黄已消沸盡黄亦盡炒為末成丹)
　
　
　
　
　
　
　
　
粉錫味辛寒無毒主伏尸毒螫(音/釋)殺三蟲去癥瘕療疽
瘡墮胎止小便利一名解錫(陶隱居云即今化鈆所作/胡粉也其有金色者療尸)
(蟲彌良而謂之粉錫事與經乖唐本注云鈆丹胡粉實/用錫造陶今言化鈆作之經云粉錫亦為誤矣今注按)
(本經鉛為粉錫然其實鈆粉也故英公序云鈆錫莫辨/者葢謂此也臣禹錫等謹按藥性論云胡粉使又名定)
(粉味甘辛無毒能治積聚又消熱妙止小兒疳痢陳藏/器云胡粉本功外主久痢不差和水及鷄子白服以糞)
(黑為度為其殺蟲而止痢也日華子云光粉/涼無毒治癰腫瘻爛嘔逆療癥瘕小兒疳氣)
圖經(文具鈆/條下)
　外臺秘要(誤吞錢并金銀物以胡粉一兩搗調之分/再服食水銀金如泥吞金銀物在腹中服)
(之令消/洋出之)
千金方(治瘡中水胡粉炭灰白等/分脂和塗孔上水即止)
又方(治諸腋奥胡粉三合以/牛脂和煎令可丸塗之)
肘後方(治篤病新起早勞食飲多致復欲/死方水服胡粉少許傷寒類要同)
又方(治卒從高落下瘀血搶心面青短氣/欲死方胡粉一錢上和水服之即差)
孫真人食忌(治火燒瘡以胡粉/羊髓和塗上封之)
食醫心鏡(治小兒舌上瘡取胡粉末并/猪􁀙骨中髓傅之日三度)
張文仲(治乾濕癬療胡奥若股内隂下常濕且臭或作/瘡但以胡粉一物粉之即差常用大驗肘後方)
(同/)
又方(治寸白䖝熬胡粉令速燥平旦作肉/臛以藥方寸匕内臛中服之有大效)
又方(小兒疳瘡胡粉熬八分猪/脂和塗之差為度油亦得)
子母秘録(小兒夜啼胡粉服水/調三豆大日三服)
又方(小兒腹脹胡粉鹽熬色變以摩腹/上兼治腹皮青若不理須㬰死)
又方(治小兒無辜痢赤白兼成疳胡/粉熟蒸熬令色變以飲服之)
又方(治小兒耳後月蝕/瘡胡粉和土塗上)
丹房鏡源(云胡粉可制硫/黄亦可作外櫃)
衍義曰(粉錫胡粉也又名定/粉止泄痢積聚乆痢)
東壁土主下部瘡脫肛(陶隱居云此屋之東壁上土爾/當取東壁之東邊謂常先見日)
(光刮取用之亦療小兒風臍又可除油汚衣勝石灰滑/石唐本注云此土摩乾濕二癬極有效也臣禹錫等謹)
(按藥性論云東壁土亦可單用性平刮末細篩㸃目中/去翳又東壁上蜆殻細末傅豌豆瘡及主温瘧日華子)
(云東壁土温無毒陳藏器云好土味甘温無毒主洩痢/冷熱赤白腹内熱毒絞結痛下血取入地乾土以水煑)
(三五沸絞去滓適稀稠及煖服一二升又解諸藥毒中/肉毒合口椒毒野菌毒並解之取東壁土用之功亦小)
(同止洩痢霍亂煩悶為要取其向陽壁久乾也張司空/云土三尺以上曰糞三尺以下曰服服之當去上惡物)
(勿令入客水又食牛馬肉及肝中毒者先剉頭髪令寸/長拌好土作溏泥二升合和飲之須臾髪皆貫所食肝)
(出牛馬獨肝中有大毒不可食漢武云文成食馬肝死/又人卒患心痛畫地作五字以撮取中央土水和一升)
(絞服之良也又云土消大寒無毒主傷寒時氣黄疸病/煩熱湯淋取汁頓服之莊子云蛣蜣轉丸是也藏在土)
(中掘地得之正圓如人捻作彌久者佳又云土㯽榔主/惡瘡諸蟲咬及瘰􁣲疥瘻等細研油塗之狀如㯽榔於)
(土穴中及堦除間得之新者猶軟云/蟾蜍尿也蟾食百蟲故特主惡瘡)
圖經(文具石/灰條下)
　外臺秘要(治肛門西出故屋東壁土一升研皂莢三/縫長一尺二寸壁土挹粉肛門頭出處皂)
(莢炙煖更/逓熨之差)
肘後方(服藥過劑及中毒煩悶欲死/刮東壁土以水三升調飲之)
經驗方(治背癰癤以多年煙薰壁土并黄葉二件等搗/羅末用生薑汁拌成膏攤貼之更以茅香湯調)
(下一錢匕/服妙也)
子母秘録(治小兒臍風瘡歴年/不差方東壁土傅之)
衍義(東壁土文具/伏龍肝條下)
赤銅屑以醋和如麥飯袋盛先刺腋下脈去血封之攻
腋臭神効又熬使極熱投酒中服五合日三主賊風反
折又燒赤銅五斤内酒二斗中百徧服同前主賊風甚
驗(今按陳藏器本草云赤銅屑主傷寒能銲人骨及六/畜有損者取細研入酒中服之直入骨損處六畜死)
(後取骨視之猶有銲痕赤銅為佳熟銅不堪唐本先附/臣禹錫等謹按日華子云銅屑味苦平微毒明目治風)
(眼接骨銲齒療女人血氣及心痛又云銅器平治霍/亂轉筋腎堂及臍下疰痛並衣被襯後貯火熨之)
　外臺秘要(治狐臭崔氏方先用清水浄洗又用清酢/漿浄洗訖揩使破取銅屑和和酢熱揩)
又方(赤銅屑以酢和銀器中炒極熱以/布裹熨腋下冷復易差止甚驗)
太清服煉靈砂法(云銅禀東方乙隂之氣結/而成塊性利服之傷腎)
朝野僉載(云定州人崔務墜馬折足醫者令取銅末和/酒服之遂痊平及亡後十餘年改𦵏視其)
(筋骨折處/有銅痕焉)
丹房鏡源(云武昌銅若作/丹打之不裂拆)
錫銅鏡鼻(臣禹錫等謹按月閉通/用藥云錫銅鏡鼻平)主女子血閉癥瘕伏
腸絶孕及伏尸邪氣生桂陽山谷(陶隱居云此物與胡/粉異類而今共條當)
(以其非止成一藥故以附見錫品中也古無純銅作鏡/者皆用錫雜之别録用銅鏡鼻即是今破古銅鏡鼻耳)
(用之當燒令赤内酒中飲之若置醯中出入百過亦可/擣也鈆與鏡本經云生桂陽今則乃出臨賀猶是分桂)
(陽所置鈆與錫相似而入用大異唐本注云臨賀出者/名鈆一名白鑞唯此一處資天下用其錫出銀處皆有)
(之雖相似而入用大異也今按别本注云凡鑄鏡皆用/錫和不爾即不明白故言錫銅鏡鼻今廣陵者為勝臣)
(禹錫等謹按藥性論云銅鏡鼻微寒主治産後餘疹刺/痛三十六候取七枚投醋中熬過呷之赤可入當歸芍)
(藥煎服之藥訣云鏡鼻味酸冷無毒日華子云古鑑平/微毒碎一切邪魅女人鬼交飛尸蠱毒小兒驚癎百蟲)
(入人耳鼻中將就彼敲其蟲即出又/催生及治暴心痛並燒酒淬服之)
圖經(文具鈆/錫條下)
　聖恵方(治小兒卒中客忤用銅照子鼻燒冷/赤著小許酒中淬過少少與兒服之)
銅青平微毒治婦人血氣心痛合金瘡止血明目去膚
赤息肉生銅皆有青青則銅之精華銅器上緑色是此
庭罯者最佳治目時陶洗用(新補見陳藏/器日華子)
　陳藏器(云陶云青銅不入方用按青銅明目去膚赤/合金瘡止血入水不爛令瘡青豆生熟銅皆)
(有青即是銅之精華大者即空緑以次/空青也銅青獨在銅器上緑色者是)
經驗方(治痰涎潮盛卒中不語備急大効碧琳丹生碌/二兩浄洗於乳鉢内研細以水化去石澄清同)
(碌粉慢火熬令乾是取辰日辰時於辰位上修合再研/勻入麝香一分同研以糯米糊和者如彈子大隂乾如)
(卒中者每丸作二服用薄荷酒研下癰緩一切風/用硃砂酒研化下候吐涎出沐青碧色瀉下惡物)
又方(治小兒緑雲丹不計分兩研細如粉用醋麵糊和/丸如雞頭大每有中者纔覺便用薄荷酒磨下一)
(丸須臾便吐其涎如膠令/人以手㧞之候吐罷神驗)
　井底沙至泠主治湯火燒瘡用
千金方(蝎螫人以井底泥/塗傅之温則易之)
肘後方(卧忽不寤勿以火照火照之殺人但痛嚙其踵/及足拇指甲除而多唾其面即活井底泥塗目)
(畢令人垂頭於井/中呼其姓名便起)
又方(治姙娠得時疫病令胎/不傷取井底泥傅心下)

代赭味苦甘寒無毒主鬼疰賊風蠱毒殺精物惡鬼腹
中毒邪氣女子赤沃漏下帶下百病産難胞衣不出墮
胎養血氣除五臟血脈中熱血痺血瘀大人小兒驚氣
入腹及隂痿不起一名須丸(出姑幕者名須丸/出代郡者名代赭)一名血
師生齊國山谷赤紅青色如雞冠有澤染爪甲不渝者
良採無時(畏天雄陶隱居云舊説云是代郡城門土土/江東久絶頃魏國所獻猶是彼間赤土爾非)
(復真物此於俗用乃踈而為仙方之要并與戎鹽鹵鹹/皆是急須唐本注云此石多從代州來云山中採得非)
(城門下土又言齊地山谷今齊州亭山出赤石石其色/有赤紅青者其赤者亦如鷄冠且潤澤土人惟採以丹)
(楹柱而紫色且暗此物與代州出者相似古來用之今/靈州鳴沙縣界河北平地掘深四五尺得者皮土赤滑)
(中紫如雞肝大勝齊代所出者臣禹錫等謹按藥性論/云代赭使雁門城土乾薑為使味甘平主治女子崩中)
(淋瀝不止療生子不落末温服之辟鬼魅蕭炳云代赭/臣日華子云代赭畏附子止吐血鼻衂腸風痔瘻月經)
(不止小兒驚癎疳疾反胃止瀉痢脱精尿血/遺溺金瘡長肉安胎徤脾又治夜多小便)
圖經曰(代赭生齊國山谷今河東京東山中亦有之以/赤紅靑色如鷄冠有澤染爪甲不渝者良古方)
(紫九治小兒用代赭云無真者以左顴牡蠣代使乃知/真者難得今醫家所用多擇取大塊其上文頭有如浮)
(漚丁者為勝謂之丁頭代赭採無時次條又有白堊生/邯鄲山谷即畫家所用者多而且賤一名白善士胡居)
(士云始興小桂縣晉陽鄉有白善俗方稀用今處處皆/有人家往往用以浣衣山海經西山經石䣀音跪之山)
(其隂灌水山焉而北流于愚水其中有流赭以塗牛馬/無病郭璞注云赭赤土也今人以朱塗牛角云以辟惡)
(又云大次之山其陽多堊又北山經天池之山其中多/黄堊人中山經惹聾之山其中有大谷多白黑青黄堊)
(注云言有雜色之堊也然則赭以西/土者為貴堊有五色入藥惟白者耳)
　雷公云(凡使不計多少用臈水細斫盡重重飛過水/面上有赤色如薄雲者去之然後用細茶脚)
(湯煮之一伏時了取出又研一萬匝方入用淨鐡鐺一/口著火得鐺熱底赤即下白蠟一兩於鐺底逡巡間便)
(投新汲水衝之於中沸一二/千度了如此放冷取出使之)
斗門方(治人腸風用血師一兩米醋一升以火燒血師/通赤淬於醋中以淬竭為度搗羅如麪用湯調)
(下一大錢即差如神/矣血師即代赭也)
御藥院(治風疹疼痒不可忍赤土不計/多少研碎空心温酒調下一錢)
丹房鏡源云(代赭出/金色)
别說云(謹按今處州嵗貢數不/啻萬斤其色亦丹鮮)
衍義曰(代赭方土爐火中多用丁頭光澤堅實赤紫色/者佳白堊即白善土京師謂之白土子方寸許)
(切成段鬻於市人得以浣衣今人合王𤓰等分為末湯/㸃二錢服治頭痛赤土今公府用以飾椽柱者水調細)
(末一二錢服/以治風疹)
　
　
　
　
　
　
　
　
石鷰以水煮汁飲之主淋有效婦人難産兩手各把一
枚立驗出零陵(唐本注云因雷則從石穴中出西北百/随兩飛堕者妄也永州祁陽縣)
(一十五里土崗上掘深丈餘取之形似蚶音甘面小堅/重如石也臣禹錫等謹按蜀本注云爾雅云螺小者蜬)
(音含今按陳藏器本草云石鷰主消渇取水牛鼻和煑/飲之自死者鼻不如落崖死者良唐本先附臣禹錫等)
(謹按蕭炳云别有乳洞中食乳有命者亦名石鷰似蝙/蝠口方生氣物也日華子云石鷰凉無毒出南土穴中)
(疑彊似/石者佳)
圖經曰(石鷰出零陵郡今永州祁陽縣江傍沙灘上有/之形似蚶而小其實石也或云生山洞中因雷)
(兩則形出墮於沙上而化為石未審的否今人以/催生令産婦兩生各握一枚須臾子則下採無時)
　食療(云在乳穴石洞中者冬月採之堪食餘月採者/只堪治病不堪食也又治法取石鷰二七枚和)
(五味炒令熟以酒一斗浸三日即每夜卧時飲/一兩盞隨性也甚能補益能喫食令人健力也)
聖恵方(治傷寒小腹脹滿小便不通用石鷰擣羅/為末不計時侯葱白湯調半錢得通為度)
簡要濟衆(治淋疾石鷰子七箇擣如黍米粒大新七桑/根白皮三兩剉如豆粒同拌令圴分作  貼)
(用水一盞煎一貼取七分去/滓每服空心午前各一服)
靈苑方(治久患腸風痔瘻一二十年不差面色虚黄飲/食無味及患臟腑傷損多患泄瀉署月常瀉不)
(止及諸般淋瀝久患消渇婦人月侯湛濁赤白帶下多/年不差應是臟腑諸疾皆主之用石鷰浄洗刷去泥土)
(收之古每日空心噉一枚於堅硬無油甆噐内以温水/磨服之如彈丸大者一箇分三服大小以此為凖晚食)
(更一服若欲作散須先杵羅為末以磁石協去杵頭鐡/屑後更入堅磁鉢内以硬乳搥研細水飛過取白汁如)
(泔乳者澄去水曝乾毎服半錢至一錢清飰飲調下温/水亦得此方偏治久年腸風痔須常服勿令歇服至及)
(一月諸/疾皆愈)
衍義曰(石鷰今人用者如蜆蛤之狀色如土堅重則石/也既無羽翼焉能自石穴中飛出何故只墮沙)
(灘上此説近妄唐本注永州土崗上掘深丈餘取之形/似蚶而小重如石則此自是一物餘説不可取潰虚積)
(藥中/多用)
戎鹽味鹹寒無毒主明目目痛益氣堅肌骨去毒蠱心
腹痛溺血吐血齒舌血出一名胡鹽生胡鹽山及西羌
北地酒泉福禄城東南角北海青南海赤十月採(陶隱/居云)
(今俗中不復見鹵鹹惟魏國所獻鹵鹽即是河東大鹽/形如結氷圖澈味鹹若夏月小潤液鹵中鹽乃有九種)
(白鹽食鹽常食者黒鹽主腹脹氣滿胡鹽主耳聾目痛/柔鹽主馬脊瘡又有赤鹽駮鹽臭鹽馬齒鹽四種並不)
(入食馬齒即大鹽黒鹽疑是鹵鹹柔鹽疑是戎鹽而此/戎鹽又名胡鹽並主眼痛二三相亂今戎鹽虜中甚有)
(從凉州來有其人南使及北部胡客從燉煌來亦得之/自是稀少爾  形作塊片或如鷄鴨卵或如菱米色紫)
(白味不甚鹹口嘗氣臭正如豭鷄子臭者言真又河南/鹽池泥中自有凝鹽如石片打破皆方青黒色善療馬)
(脊瘡又疑此或是鹽雖多種而戎鹽鹵鹹最為要用又/巴東朐䏰縣北岸大有鹽井鹽水自凝生粥子鹽方一)
(二寸中央突張繖形亦有方如石膏博碁者李云戎鹽/味苦臭是海潮水澆山石經久鹽凝著石取之北海者)
(青南海者紫赤又云鹵鹹即是人煑鹽釡底疑强鹽滓/如此二説並未詳唐本注云陶稱鹵鹹疑是黒鹽此是)
(鹹土議如前説其戎鹽即胡鹽沙州名為秃登鹽廓州/名為隂土鹽生河岸山坂之隂土石間塊大小不常堅)
(白似石燒之不鳴虴爾臣禹錫等謹按陳藏器云鹽藥/味鹹無毒主眼赤眥爛風赤細研水和㸃目中又入腹)
(去熱煩痰滿頭痛明目鎮心水研服之又主蚘蛇惡蟲毒/疥癬癰腫瘰癧已前入腹水消服之著瘡正爾  摩  傳)
(生海西南雷羅諸州山谷似芒硝末細入口極冷南人/多取傅瘡腫少有服者恐極泠入腹傷人且宜慎之日)
(華子云戎鹽平助水臟益精氣除五臟癥結心腹積/聚痛瘡疥癬等即西蕃所出食者號戎鹽又名羌鹽)
圖經(文具石/鹽條下)
　陳藏器(云戎鹽/累卵)
丹房鏡源(云戎鹽赤黒二色/累卵乾汞制丹砂)
衍義曰(戎鹽成垜裁之如枕細白味甘鹹亦/功在却血入腎治目中瘀赤澁昏)
大鹽味甘鹹寒無毒主腸胃結熱喘逆胷中病令入吐
生邯鄲及河東池澤(漏蘆為之使唐本注云大鹽即河/東印鹽也人之常食者是形麄於)
(末鹽故以大别之臣禹錫/等謹按蕭炳云大鹽臣)
圖經(文具石/鹽條下)
太平廣記(梁四公子傳􁀙杰曰交河之間平磧中掘/深數尺有末鹽紅紫色鮮味甘食之止痛)
衍義曰(大鹽新者不苦久則鹹苦今解州鹽池所出者/皆成㪷子其形大小不等久亦苦海水煎成者)
(但味和二鹽互有得失入藥及金銀作多用大鹽及解/鹽傍海之人多黒色葢日食魚鹽此走血之驗也齒縫)
(中血鹽湯𠻳之及接藥入/腎北人以鹽淹尸使不腐)
鹵鹹味苦鹹寒無毒主大熱消渇狂煩除邪及下蠱毒
柔肌膚去五臟腸胃留熱結氣心下堅食已嘔逆喘滿
明目目痛生河東鹽池(陶隱居云是煎鹽釡下凝滓唐不釡/本注云鹵鹹既生河東河東鹽)
(煎明非凝滓此是鹼土名鹵鹹今/人􁅳皮用之斯則於鹼地掘取之)
圖經(文具石/鹽條下)
　丹房鏡源(云鹵鹽純制/四黄作銲藥)
漿水味甘酸微温無毒主調中引氣宣和强力通闗開
胃止渇霍亂洩痢消宿食宜作粥薄暮啜之解煩去睡
調理腑臟粟米新熟白花者佳煎令醋止嘔噦白人膚
體如繒帛為其常用故人不齒其功冰漿至冷婦人懐
姙不可食之食譜所忌也(新/補)
　外臺秘要(大妙去黒子方夜以暖漿水洗面以布揩/黒子令赤痛水研白檀香取濃汁以塗之)
(旦又復以漿水洗面/仍以鷹糞粉黒子)
孫真人食忌(手指腫方煎漿水和/少鹽熱漬之冷即易)
又方(食生脯腊過多筋痛悶絶煑細漿水粥以/少鷹糞末攪和頓服三五合鷂子糞亦得)
兵部手集(救人霍亂頗有神效漿水稍醋味者煎/乾薑屑呷之夏月腹肚不調煎呷之差)
産寳(云孕婦令易産酸漿水/和水少許頓服立差)
楊氏産乳(云姙娠不得食漿水/粥令兒骨瘦不成人)
衍義曰(漿水不可同李實/飲令人霍亂吐痢)
井華水味甘平無毒主人九竅大驚出血以水噀面亦
主口臭正朝含之吐棄厠下數度即差又令好顔色和
朱砂服之又堪錬諸藥石投酒醋令不腐洗目膚瞖及
酒後熱痢與諸水有異其功極廣此水井中平旦第一
汲者本經注井苔條中略言之今此重細解也(新/補)
千金方(治心悶汗出不識人新/汲水和蜜飲之甚妙)
又方(欲産時取井花/水半升頓一服)
又方(治馬汗及毛入人瘡腫毒熱痛入腹/害人以泠水浸瘡頓易飲好酒立愈)
又方(井華水服藥/煉藥并用之)
梅師方(治眼睛無故突一二寸者以新/汲水灌漬睛中數易水睛自入)
又方(治卒驚悸九竅血皆溢出以/井花水噀面當止勿使知之)
衍義(井花水文具/半天河條下)
菊花水味甘温無毒除風補衰久服不老令人好顔色
肥健益陽道温中去痼疾出南陽酈縣北潭水其源悉
芳菊生被崖水為菊味盛洪之荆州記云酈縣菊水太
尉胡廣久患風羸常汲飲此水後疾遂瘳此菊甘美廣
後收此菊實播之京師處處傳植抱朴子云南陽酈縣
山中有甘谷所以甘者谷上左右皆生甘菊菊花墮其
中歴世彌久故水味為變其臨此谷中居民皆不穿井
悉食甘谷水食無不壽考故司空王暢太尉劉寛太傅
袁隗皆為南陽太守每到官常使酈縣月送甘谷水四
十斛以為飲食此諸公多患風痺及眩冐皆得愈(新/補)
衍義曰(菊花水本條言南陽酈縣北潭水其源悉芳菊/生被崖水為菊味此説甚怪且菊生於浮土上)
(根深者不過尺百花之中此特淺露水泉莫非深逺而/來况菊根亦無香其花當九月十月間止三兩旬中焉)
(得香入水也若因花而香其無花之月合如何也殊不/詳水自有甘淡鹹苦焉知無有菊味者嘗官於永耀間)
(㳂幹至洪門北山下古石渠中泉水清澈衆官酌而飲/其味與恵山泉水等亦微香世皆未知之烹茶尤相宜)
(由是知泉脈如此非縁浮土上所生/菊能變泉味博識之士宜細詳之)
地漿寒主解毒煩悶(陶隱居云此掘地作坎以水泜其/中攪令濁俄頃取之以解中諸毒)
(山中有毒菌人不識煑食之無不死又楓樹菌食之令/人笑不止惟飲土漿皆差餘藥不能救矣今注唐本元)
(在草部下品之下今移臣禹錫/等謹按日華子云地漿無毒)
　聖恵方(治熱渇心悶服/地漿一盞並妙)
梅師方(食生肉中毒掘地深三尺取土三升/以水五升煎五沸清之一升即愈)
臘雪味甘冷無毒解一切毒治天行時氣温疫小兒熱
癎狂啼大人丹石發動酒後暴熱黄疸仍小温服之藏
淹一切果實良春雪有蟲水亦便敗所以不收之(新補/見陳)
(藏器及/日華子)
别說云(謹按霜治暑月汗漬腋下赤腫及疿瘡以和蚌/粉傅之立差瓦木上以鷄毛羽掃取收甆瓶中)
(時久不壞今/宜附臘雪後)
衍義(臘雪文具半/天河條下)
泉水味甘平無毒主消渇反胃熱痢淋小便便赤澀兼
洗漆瘡射癰腫令散久服却温調中下熱氣利小便並
多飲之又新汳水百一方云患心腹冷病者若男子病
令女人以一杯與飲女子病令男子以一杯與飲又解
合口椒毒又主食魚肉為骨所骾取一杯水合口向水
張口取水氣骾當自下又主人忽被墜損腸出以冷水
噴之令身噤腸自入也又臘日夜令人持椒井傍無與
人語内椒井中服此水去温氣愽物志亦云凡諸飲水
療疾皆取新汲清泉不用停汙濁暖非直無効固亦損
人(新/補)
　沈存中筆談(東阿是濟水所取其井水煑膠謂之阿/膠用攪濁永則清人服之下膈疎痰止)
(吐皆服濟水性趨下清而重/故以治瘀濁及逆上之疾)
半天河微寒主鬼疰狂邪氣惡毒(陶隱居云此竹籬頭/水也及空樹中水皆)
(可飲并洗諸瘡用之今按陳藏器本草云半天河在槐/樹間者主諸風及惡瘡風瘙疥痒亦温取洗瘡今注唐)
(本元在草部今移臣禹錫等謹按藥性論云半天河單/用此竹籬頭水及高樹穴中盛大兩能殺鬼精恍惚妄)
(語勿全知之與飲差日/華子云平無毒主蠱毒)
　外臺秘要(治身體白駮取樹木孔中水洗之搗桂屑/唾和傅駮上曰再白駮者浸淫漸長似癬)
(但無/瘡也)
衍義曰(半天河水一水也然用水之義有數種種各有/理如半天河水在上天澤水也故治心病鬼疰)
(狂邪氣惡毒蠟雪水大寒水也故解一切毒治天行時/氣瘟疫熱癎丹石發酒後暴熱黄疸井華水清冷澄澈)
(水也故通九竅洗目膚瞖及酒後熱痢後世又用東流/水者取其快順疾速通開下南者也倒流水者取其回)
(旋留止上而/不下者也)
熱湯主忤死先以衣三重藉忤死人腹上乃取銅器若
瓦器盛湯著衣上湯冷者去衣大冷者換湯即愈又霍
亂手足轉筋以銅器若瓦器盛湯熨之亦可令蹋器使
脚底熱徹亦可以湯熨之冷則易用醋煑湯更良煑蓼
子及吳茱茰汁亦好以綿絮及破氊角脚以湯淋之貴
在熱徹又繰絲湯無毒主蛔蟲熱取一盞服之此煮繭
汁為其殺蟲故也又燖猪湯無毒主産後血刺心痛欲
死取一盞温服之(新補見抱扑/子陳藏器)
　陳藏器云(凡初覺傷寒三日内但取熱湯飲之侯吐/則止可飲一二升隨吐汗出差重者亦減)
(半又凍瘡不差/者熱湯洗之效)
野人閒話(朱真人靈驗篇有病者患風疾數年不較掘/坑令患者解衣坐於坑内遂以熱湯上淋之)
(良久復以/簟葢之差)
别説云(謹按外臺秘要有作甘爛水法以木盆盛水杓/揚千百下泡起作珠子五六千顆擎取治霍亂)
(及入膀胱治奔䐁藥用殊勝/傷寒論第三卷亦有此法)
衍義曰(熱湯助陽氣行經絡患風泠氣痺人多以湯浸/脚至膝上厚覆使汗出周身然别有藥亦中假)
(湯氣而行也四時暴痢四肢冷臍腹疼深湯中坐浸至/至腹上頻頻作生陽餘藥無速於此虚寒人始坐湯中)
(必戰仍常/令人伺守)
　
　
　
　
　
　
　
　
白堊(鳥恪/切)味苦辛温無毒主女子寒熱癥瘕月閉積聚
隂腫痛漏下無子洩痢不可久服傷五臟令人羸瘦一
名白善生邯鄲山谷採無時(陶隱居云此即今畫用者/甚多而賤俗亦稀仙經不)
(不須臣禹錫等謹按唐本云胡居士言始興小桂縣晉/陽鄉有白善藥性論云白堊使味苦辛主女子血結月)
(候不通能澀腸止痢温暖蕭炳云不入湯日華子云白/善味甘治瀉痢痔瘻洩積女子子宫令男子白藏泠鼻)
(洪吐血本名白/堊入藥燒用)
圖經(文具代/赭條下)
　唐本餘(注云此即今畫工用者甚易得/方中稀用之近代以白瓷為之)
雷公云(凡使勿用色青并底白者光單搗令細三度篩/過了又入鉢中研之然後將鹽湯飛過浪乾毎)
(修事白堊二兩用白鹽一分投於斗水中用銅器物内/沸十餘沸了然後用此沸了水飛過白堊免結澁人腸)
(也/)
衍義(文具代/赫條下)
冬灰味辛微温主黒子去肬(音/尤)息肉疽蝕疥瘙一名藜
灰生方谷川澤(陶隱居云此即今浣衣黄灰爾燒諸蒿/藜積聚錬作之性亦烈又荻灰尤烈欲)
(銷黒誌肬贅取此三種灰和水蒸以㸃之即去不可廣/用爛人皮肉唐本注云桑薪灰最入藥用療黒子肬贅)
(功勝冬灰用煮小豆大下水腫然冬灰本是藜灰餘草/不真又有青蒿灰燒蒿作之拎灰燒木葉作並入染用)
(亦堪蝕惡肉柃灰一作苓字臣禹錫等謹按陳藏器云/桑灰本功外去風血癥瘕塊又主水癊淋取釀汁作食)
(服三五升又取鼈一頭治如食法以桑灰汁煎如泥和/諸癥瘕藥重煎堪丸衆手捻成日服十五丸癥瘕痃癖)
(無不差者其方/文多不具載)
圖經(文具石/灰條下)
衍義曰(冬灰諸家止解灰而不解冬亦其闕也諸灰一/烘而成惟冬灰則經三四月方徹爐灰既曉夕)
(燒灼其力得不全燥烈乎而又體益重今一爇而成者/體輕葢火力劣故不及冬灰耳若右𦂳面少容方中用)
(九燒益母灰葢取此義如或諸方中用桑灰自合依本/法既用冬灰則須爾唐本注云冬灰本是藜灰未知别)
(有何説又湯火灼以餅爐中灰細羅/脂麻油調羽掃不得着水仍避風)
　
　
　
　
　
　
　
　
青琅玕味辛平無毒主身痒火瘡癰傷白禿疥瘙死肌
侵淫在皮膚中煮錬服之起隂氣可化為丹一名石珠
一名青珠生蜀郡平澤採無時(殺錫毒得水銀良雞骨/陶隱居云蜀都賦所稱)
(青珠黄環也黄環乃是草苟取名類而種族為乖琅玕/亦是崑山上樹名又九真經中大丹名也此石今亦無)
(用惟以療手足逆臚音閭化丹之事未的見其術唐本/注云琅玕乃有數種色是瑠璃之類火齊寳也且琅玕)
(五色其以青者入藥為勝今出嶲音髓州以西烏白蠻/中及于開國也臣禹錫等謹按陳藏器云瑠璃主身熱)
(目赤以水浸令冷熨之韻集曰火齊珠也南州異物志/云瑠璃本是石以自然灰理之可為器車磲馬腦並玉)
(石類是西國重寶佛經云七寳者謂金銀瑠璃車磲馬/腦玻瓈貢珠是也或云珊瑚琥珀今馬腦椀上刻鏤為)
(奇工者皆以自然灰又昆吾刀治之自然灰今時以生/皮膠作假者非也日華子云玻璃冷無毒安心止驚悸)
(明目摩/瞖障)
圖經曰(青琅玕生蜀郡平澤蘇恭注云琅玕乃有數種/是瑠璃之類火齊寳也琅玕五色具以青者入)
(藥為勝出嶲音髓州以西烏白蠻中及于闐國也今秘/書中有異魚圖載琅玕青色生海中云海人於海底以)
(網得之初出水紅色久而青黒枝柯似珊瑚而上有不/孔竅如䖝蛀撃之有金石之聲乃與珊瑚相類其説)
(同人莫能的識謹按尚書禹貢雍州厥貢璆琳琅玕爾/雅云西北之美者有崑崙墟之璆琳琅玕焉孔安國郭)
(璞皆以為石之似珠者而山海經云崑崙山有琅玕若/然是石之美者明瑩若珠之色而其狀森植耳大抵古)
(人謂石之美者多謂之珠廣雅謂瑠璃珊瑚皆為珠是/也故本經一名青珠而左太冲蜀都賦云青珠黄環黄)
(環是木然引以相並者亦謂其美如珠而其類實木也/又如上所説皆出西北山中而今圖乃云海底得之葢)
(珎瑰之物山海容俱産焉今/醫方家亦以難得而稀用也)
　唐本餘(味/甘)
衍義曰(青琅玕書曰三危既宅三危西裔之山也厥貢/惟球琳琅玕孔頴達以謂琅玕石似玉新書亦)
(謂三苗西戎西域記云天竺國正出此物陶隱居謂為/木名大丹名既是大丹名則本經豈可更言煑鍊服之)
(又曰可化為丹陶不合逺引非此琅玕也唐本注云是/瑠璃之類且瑠璃火成之物琅玕又非火成經曰生蜀)
(郡平澤安得同類言之其説愈逺且佛經所謂瑠璃/者正如鬼谷珠之類乃火成之物也今人絶不見用)

　
　
　
　
　
　
　
　
自然銅味辛無毒療折傷散血止痛破積聚生邕州山
巖中出銅處於坑中及石間採得方圓不定其色青
黄如銅不從礦錬故號自然銅(今附臣禹錫等謹按日/華子云自然銅凉排膿)
(消瘀血續筋骨治産後血/邪安心止驚悸以酒摩服)
圖經曰(自然銅生邕州山巖中出銅處今信州火山軍/皆有之於銅坑中及石間採之方圓不定其色)
(青黄如銅不從鑛鍊故號自然銅今信州出一種如亂/銅絲狀云在銅鑛中山氣黨蒸自然流出亦若生銀如)
(老翁鬚之類入藥最好火山軍者顆塊如銅而堅重如/石醫家謂之銗石用之力薄採無時今南方醫者説自)
(然銅有兩三體一體大如麻黍或多方解纍纍相綴至/如斗大者色煌煌明爛如黄金䃋石最上一體成塊大)
(小不定亦光明而赤一體如薑鐡矢之類又有如不治/而成者形大小不定皆出銅坑中撃之易碎有黄赤有)
(青黒者鍊之乃成銅也據如此説雖分析頗精而未見/似亂絲者耳又云今市人多以銗石為自然銅燒之皆)
(成青焰如硫黄者是也此亦有三種一種有殻如禹而/餘粮擊破其中光明如鍳色黄類䃋石也一種青黄)
(有牆壁或文如束針一種碎理如團砂者皆光明如銅/色多青白而赤少者燒之皆成煙焰頃刻都盡今醫家)
(多誤以此為自然銅市中所貨往往是此自然/銅用多須鍛此乃畏火不必形色只此可辨也)
　雷公云(石髓鈆即自然銅也凡使勿用方金牙其方/金牙真似石髓鈆若誤餌吐殺人其石髓鉛)
(色似乾銀泥味徼甘如採得先槌碎同甘草湯煑一伏/時至明漉出攤令乾入臼中搗了重篩過以醋浸一宿)
(至明用六一泥泥甆合子約盛得二升已來於文武火/中養三日夜才乾便用葢葢了泥用火煅兩伏時去土)
(抉葢研如粉用若修事/五兩以醋兩鎰為度)
丹房鏡源(云可食之自然銅出信州鉛山縣銀塲銅坑/中深處有銅鑛多年鑛氣結成似馬屁勃色)
(紫重食之若澁是真自然銅今/人只以大磈石為自然銅誤也)
别説云(謹按今辰州川澤中出一種形圓似蛇含大者/如胡桃小者如栗外有皮黒色光潤破之與銗)
(石無别但比銗石不作/臭氣爾入藥用之殊驗)
衍義曰(自然銅有乆飼折翅雁後遂飛去今人打撲損/研極細水飛過同當歸没藥各半錢以酒調頓)
(服仍以手/摩痛處)
　
　
　
　
　
　
　
　
金牙味鹹無毒主鬼疰毒蠱諸疰生蜀郡如金色者良
(陶隱居云今出蜀漢似麄金大如碁子而方又有銅牙/亦相似但外色黒内色小淺不入藥用金牙惟合酒散)
(及五疰丸餘方不甚須此唐本注云金牙離本處入土/水中久皆色黒不可謂之銅牙也此出漢中金牙湍湍)
(兩岸入石間打出者内即金色岸摧入水久者皆黒近/南山溪谷茂州維州亦有勝於漢中者臣禹錫等謹按)
(藥性論云金牙石君治一切風筋骨攣急腰脚不遂燒/浸服之良日華子金牙石味甘平治一切冷風氣暖)
(腰膝補水臟驚悸小兒驚癎/入藥並燒淬去麄汁乃用)
圖經曰(金牙生蜀郡今雍州亦有之本經以如金色者/良而此物出於溪谷在蜀漢江岸石間打出者)
(内即金色岸槯入水年久者多黒葛洪治風毒厥有大/小金牙酒但浸其汁而飲之古方亦有燒淬去毒入藥)
(者孫思邈治風毒及鬼疰南方瘴氣傳尸等各有大小/金牙散之類是也又有銅牙亦相似而外黒色方書少)
(見用者小金牙酒主風疰百痛虚勞濕冷暖不仁不能/行步近人用之多效故著其法云金牙細辛地膚子莽)
(草乾地黄蒴藋根防風附子菌芋續斷蜀椒各四兩獨/活一斤十二物金牙擣末别盛練囊餘皆薄切并金牙)
(共内大絹囊以清酒四斗漬之宻泥器/口四宿酒成温服二合日三漸増之)
衍義曰(金牙今方家絶可用以此故商客無利不販賣/醫者由是委而不用兼所出惟蜀郡有之葢亦)
(不度也/餘如經)
銅鑛石味酸寒有小毒主丁腫惡瘡驢馬眷瘡臭腋石
上水磨取汁塗之其丁腫末之傅瘡上良(今按别本注/云狀如薑石)
(而有銅星鎔取/銅也唐本先附)
銅弩牙主婦人産難血閉月水不通隂陽隔塞(陶隱居/云即今)
(人所用射者爾取燒赤内酒中飲汁得古/者彌勝臣禹錫等謹按日華子云平㣲毒)
　聖恵方(治小兒吞銅鐵錢而哽方燒銅/弩牙赤内水中冷飲其汁立出)
千金方(令易産銅弩牙燒令赤投醋三合服良久頓服/立産悞吞銅鐡而哽者燒銅弩牙令赤内酒中)
(飲之/立愈)

　
　
　
　
　
　
　
　
金星石寒無毒主脾肺壅毒及主肺損吐血嗽血下熱
涎解衆毒今多出濠州又有銀星石主療與金星石大
體相似(新定/)
圖經曰(金星石生并州濠州寒無毒主脾肺壅毒及肺/損出血嗽血下熱涎解衆毒又有一種銀星石)
(體性亦相/倣採無時)
衍義曰(金星石銀星石治大風疾别有法須燒用金星/石於蒼石内外有金色麩片銀星石有銀色麩)
(片又一種深青色堅潤中有金色如麩片/不入藥工人碾為器或婦人首飾餘如經)
特生礜石味甘温有毒主明目利耳腹内絶寒破堅結
及鼠瘻殺百蠱惡獸久服延年一名蒼礜石一名鼠毒
生西域採無時(火鍊之良畏水陶隱居云舊鸛巢中者/最佳鸛常入水冷故取以壅卯令熱今)
(不可得惟用出漢中者其外形紫赤色内白如霜中央/有白形狀如齒者佳大散方云又出荆州新城郡房陵)
(縣縹白色為好用之亦先以黄土包燒之一日亦可内/斧孔中燒之合玉壺諸丸用此仙經不云特生則止是)
(前白礜石爾唐本注云陶所説特生云中如齒白形者/是今出梁州北馬道西戎中亦有之形塊小於白礜石)
(而肌粒大數倍乃如小豆/許白礜石粒細若粟米爾)
圖經(文具礜/石條下)
握雪礜石味甘温無毒主痼冷積聚輕身延年多食令
人熱(唐本注云出徐州西宋里山入土丈餘於爛土石/間黄白色細軟如麫一名化公石一名石腦錬服)
(别有法唐本先附臣禹錫等謹按蜀本注云今按中品/自有石腦一條主治與此甚别應似徐氏卿一名鬼督)
(郵之/類也)
圖經(文具礜/石條下)
　丹房鏡源(掘雪礜石乾永/制永并丹砂)
梁上塵主腹痛噎中惡鼻衂小兒軟瘡(唐本先附臣禹/錫等謹按藥性)
(云梁上塵倣寒日/華子云平無毒)
　雷公云(凡使須去煙火逺高堂/殿上者拂下篩用之)
外臺秘要(治小便不通及胞轉取梁/上塵二指撮以水服之)
又方(治自縊死用梁上塵如大豆各内一筒中/四人各一筒同時極力吹兩耳鼻中即活)
千金方(妬乳梁上塵醋和/塗之亦治隂腫)
又方(治婦人日月未足而欲産取梁上/塵竈突煤二味合方寸匕酒服)
千金翼(凡癰以梁上塵灰葵/莖等分用醋和傅之)
子母秘録(治横生不可出梁上塵/酒服方寸匕亦治倒生)
又方(治小兒頭瘡梁上塵和油取/缾下滓以皂莢湯洗後塗上)
土飲孽味鹹無毒主婦人隂蝕大熱乾痂生高山崖上
之隂色白如脂採無時(陶隱居云此猶似鍾乳孔公孽/之類故亦有孽名但在崖上爾)
(今時有之但不復採用唐本注云此即土乳是也出渭/州鄣縣三交驛西北坡平地上窟中見有六十餘坎昔)
(人採處土人云服之亦同鍾乳而不發熱陶及本經俱/云在崖上此説非也今渭州不復採用今按别本注云)
(此則土脂液也生於土穴狀如殷孽故名土隂孽臣禹/錫等謹按蜀本注云今據本經所載既與陶注同而蘇)
(説獨異恐/蘇亦未是)
車脂主卒心痛中惡氣以温酒調及熱攪服之又主婦
人妬乳乳癰取脂熬令熱塗之亦和熱酒服(今附臣禹/錫等謹按)
(陳藏器云車脂味辛無毒/主鬼氣温酒化令熱服之)
聖恵方(治蝦蟇及蝌蚪蠱得之心腹脹滿口乾思水不/能食悶亂大喘而氣發方用車轄脂半升已來)
(漸漸服之/其蠱即出)
外臺秘要(治䁎耳膿血出取車/轄脂綿裹塞耳中)
千金方(治小兒驚啼車轄脂如小/豆許内口中及臍中差)
别説云(謹按車脂塗衣不可洗滌唯以生/油方可解然後復以蜜湯洗則淨)
釭(音/工)中膏主逆産以膏畫兒脚底即正又主中風發狂
取膏如雞子大以熱醋攪令消服之(今/附)
　千金方(治姙娠婦熱病方取車/轄脂酒服大良隨意服)
又方(治姙娠腹中痛燒車釭/脂末内酒中隨意服之)
梅師方(治諸蟲入耳取車釭/脂塗耳孔中自出)
子母秘録(治産後隂脫燒車釭頭脂内/酒中分温三服亦治咳嗽)
鍛竈灰主癥􁳑堅積去邪惡氣(陶隱居云即今鍛鐡竈/中灰爾兼得鐡力以療)
(暴癥大有效臣禹錫等謹按唐本云貳車丸用之陳藏/器云竈突後黒土無毒主産後胞衣不下末服三指撮)
(煖水及酒服之天未明時取至驗也又云竈中/熱灰和醋熨心腹冷氣痛及血氣絞痛冷即易)
圖經(文具石/灰條下)
　經驗方(治婦人崩中用百草霜二錢狗膽汁/一處拌勻分作兩服以當歸酒調下)
續十全方(治暴瀉痢百草霜/末米飲調下二錢)
杜壬方(治逆生横生瘦胎姙娠産前産後虚損月候不/調崩中百草霜白芷等分末每服二錢童子小)
(便醋各少許調勻更以熱/湯化開服不過二服即差)
治瘡(頭瘡及諸熱瘡先用醋少許和水浄洗去痂再用/温水洗裛乾百草霜細研入膩粉少許生油調塗)
(立/愈)
淋石無毒主石淋此是患石淋人或於溺中出者如小
石水磨服之當得碎石隨溺出(今附臣禹錫等謹按/日華子云淋石暖)
　陳藏器云(溺中出正如小石非他物也候出時收之/淋為用最佳也又主噎病吐食俗云澁飯)
(病者/效)
方解石味苦辛大寒無毒主胷中留熱結氣黄疸通血
脈去蠱毒一名黄石生方山採無時(惡巴豆陶隱居云/按本經長石一名)
(方石療體亦相似疑是此也唐本注云此石性冷療熱/不減石膏也今注此物大體與石膏相似惟不附石而)
(生端然遍處形塊大小不定或在土中或生溪水得/之􁥽破皆方解故以為名今沙州大鳥山出者佳)
圖經(文具石/膏條下)
礞石治食積不消留滯在藏腑宿食癥塊久不差及小
兒食積羸瘦婦人積年食癥攻刺心腹得􁤥砂巴豆大
黄京三稜等良可作丸服用之細研為粉一名青礞石
(新/定)

薑石味鹹寒無毒主熱豌豆瘡丁毒等腫生土石間狀
如薑有五種色白者最良所在有之以爛不磣(揷荏/切)者
好齊州歴城東者良(唐本/先附)
圖經曰(薑石生土石問齊州歴城東者良所在亦有今不/惟出齊州其狀如薑有五種用色白者以爛而)
(磣者好採無時崔氏療丁腫單用白薑石末和雞子清/傳之丁自出乳癰塗之亦善大凡石𩔖多主癰疽北齊)
(馬嗣明醫楊遵彦背瘡取麄理黄石如鵞卵大猛烈火/燒令赤内醶醋中因有屑落醋裏頻燒淬石至盡取屑)
(暴乾擣篩和醋塗之立愈劉禹錫謂之鍊石法用之傅/瘡腫無不愈者世人又傳麥飯石亦治𤼵背瘡麥飯石)
(者麄黄白𩔖麥飯曾作磨磑者尤佳中岳山人吕子良乆/華方云取此石碎如碁子炭火燒赤投米醋中浸之)
(又燒如此十偏鹿角一具連腦骨者二三寸截之炭火/燒令煙出即止白斂末與石末等分鹿角倍之三物同)
(杵篩令精細取三年米醋於鐺中煎如魚眼沸即下前/藥調和令如寒食餳以篦傳於腫上惟留腫頭如指面)
(勿令有藥使熱氣得洩如末有腫膿即當内消苕巳作/頭即撮令小其病乆得此膏直至肌肉爛落出筋骨者)
(即於細布上塗之貼於瘡上乾即易之但中隔不穴者/即無不差其瘡腫時切禁手觸其效極神異此方孫思)
(邈千金月令已有之與此大同小異但此本論説稍備/耳又水中圓石治背上忽腫漸如楪子不識名者以水)
(中圓石一兩椀燒令極熱寫入/清水中沸定後洗腫處立差)
　外臺秘要(救急治乳癰腫如大椀痛甚取白薑石搗/末一二升用雞子白和如餳傅腫上乾易)
(之此方頻/試驗佳)
衍義曰(薑石所在皆有須不見日色/旋取微白者佳治丁腫殊效)
　
　
　
　
　
　
　
　
井泉石大寒無毒主諸熱治眼腫痛解心蔵熱結消去
腫毒及療小兒熱疳雀目青盲得大黄梔子治眼臉腫
得決明菊花療小兒眼疳生瞖膜甚良亦治熱嗽近道
處處有之以出饒陽郡者為勝生田野間地中穿地深
丈餘得之形如土色圓方長短大小不等内實而外則
重重相疊採無時用之當細研為粉不爾使人淋又有
一種如薑石時人多指以為井泉石者非是(新/定)
圖經曰(井泉石生深州城西二十里劇家村地泉内深/一丈許其石如土色圓方長短大小不等内實)
(外圓作層重疊相交其性大寒無毒解心藏熱/結消去腫毒及療小兒熱疳不拘時月採之)
蒼石味甘平有毒主寒熱下氣瘻蝕殺禽獸生西城採
無時(陶隱居云俗中不復用莫識其壯唐本注云特生/礜一名蒼礜石而梁州特生亦有青者今房陵漢)
(川與白礜石同處有色青者並毒殺禽獸與礜石同漢/中人亦取以毒鼠不入方用此石出梁州均州房州與)
(二礜石同處特生蒼石/並生西城在漢川金州)
圖經(文具礜/石條下)
　
　
　
　
　
　
　
　
花乳石主金瘡止血又療産婦血暈惡血出陜華諸郡
色正黄形之大小方圓無定欲服者當以大火燒之金
瘡止血正爾刮末傅之即合仍不作膿潰或名花蘂石
(新/定)
圖經曰(花乳石出陜州閿鄉縣體至堅重色如硫黄形/塊有極大者人用㙇器古方未有用者近世以)
(合硫黄同鍛研末𫝊金瘡其效如神又人倉卒中金/刄不及鍛合但刮石上取細末𫝊之亦效採無時)
别説云(圖經玉石中品有花蘂石/一種主治與此同是一物)
衍義曰(花乳石其色如硫黄本經第五卷中已著今出/陜華間於黄石中間有淡白㸃以此得花之名)
(今惠民局花乳石散者是此物陜人又能鐫為器圖經/第二卷中易其名為花蘂石是却取其色黄也更無花)
(乳之名慮嵗乆為/世所惑故書之)
石蠶無毒主金瘡止血生肌破石淋血結摩服之當下
碎石生海岸石傍狀如蠶其實石也(今附臣禹錫等謹/按藥訣云石蠶味)
(苦熱/有毒)
石腦油主小兒驚風化涎可和諸藥作丸服宜以甆器
貯之不可近金銀器雖至完密直爾透之道家多用俗
方亦不甚須(新/定)
圖經(文具鍾乳/石條下)
衍義曰(右腦油真者難收多滲蝕器物今入藥最少燒/鍊或須也仍常用有油去聲器貯之又研生砒)
(霜入石腦油再研如膏入鐵鍋子内几浄瓦片子蓋定/置火上俟鍋子紅泣盡油出之又再研再入油再上火)
(几如此共兩/次即砒霜㐲)
白甆瓦屑平無毒主婦人帶下白崩止嘔吐破血止血
水摩塗瘡滅瘢定州者良餘皆不如(唐本/先附)
　經驗後方(治鼻衂乆不止定州白甆細搗研/為末每抄一剜耳許入鼻立止)
梅師方(治人面日卒得赤黒丹如疥狀不急治徧身/即死若白丹者方取白甆瓦末猪脂和塗之)
烏古瓦寒無毒以水煮及漬汁飲止消渴取屋上年深
者良(唐本先附臣禹錫等謹按藥性論云烏古瓦亦可/單用煎湯服解人中大熱日華子云冷并止小便)
(煎汁/服之)
　陳藏器(主湯火傷當取上底深者既古且潤三角瓦/子灸牙痛法令三姓童子候星初出時指第)
(一星下火三/角瓦上灸之)
　
　
　
　
　
　
　
　
不灰木大寒主熱疿瘡和棗枼石灰為粉傅身出上黨
如爛木燒之不然石類也(今/附)
圖經曰(不灰木出上黨今澤潞山中皆有之蓋石類也/其色青白如爛木燒之不然以此得名或云滑)
(石之根也出滑石處皆有亦名無灰木採無時今處州/山中出一種松石如松幹而實石也或云松乆化為石)
(人家多取以飾山亭及琢為枕雖/不入藥然與不灰木相類故附之)
　陳蔵器(要燒成灰即斫破以牛乳煮了便燒黄牛/糞燒之成灰中和二年於李宗處見傳)
丹房鏡源(云不灰/木煮汞)

蓬砂味苦辛暖無毒消痰止嗽破癥結喉痺及銲金銀
用或名鵬砂(新補見/日華子)
圖經(文具硐/砂條下)
衍義曰(蓬砂含化嚥津治喉中腫痛膈上痰熱初覺便/治不能成喉痺亦緩取放可也南番者色重褐)
(其味和不效速西戎者其色白/其味燋其功緩亦不堪作銲)
鈆霜冷無毒消痰止驚悸解酒毒療胷膈煩悶中風痰
實止渴(新補見/日華子)
圖經(文具鈆/條下)
　簡要濟衆(治室女月露滯澁心煩恍惚鈆白霜細硏/為末每服一錢温地黄汁一合調下生乾)
(地黄煎汁/調服亦得)
十全博救(治鼻衂方鈆白霜為/末取新汲水調一字)
衍義曰(鈆霜圖經已著其訣治上膈熱/涎塞塗木𤓰失酸味金尅木也)
古文錢平治瞖障眀目療風赤眼鹽滷浸用婦人横逆
産心腹痛月隔五淋燒以醋淬用(新補見/日華子)
圖經(文具鈆/條下)
　陳蔵器云(大錢銀注中陶云不入用按錢青者是大/錢煮汁服主五淋磨入目上盲障膚赤和)
(薏苡根煮服主心腹痛煮比輪錢以新汲水投服之又/主時氣含青錢又主口内熱瘡以二十文燒令赤投酒)
(中服之立差又/主婦人患横産)
衍義曰(古文錢古銅焦赤有毒治目中障瘀腐蝕壞肉/婦人横逆産五淋多用非特為有錫也此説非)
(是今但取景王時大泉五十及寳貨秦半兩漢莢錢大/小五銖吳大泉五百大泉當千宋四銖二銖及梁四柱)
(北齊常平五銖爾後其品常多如此之類方可用少時/常自患暴赤目腫痛數日不能開客有教以生薑一塊)
(洗浄去皮以古青銅錢刮取薑汁就錢稜上㸃初甚苦/熱淚淋面然終無損後有患者教如此㸃往往疑惑信)
(士㸃之無不獲驗一㸃遂愈/更不可再作有瘡者不可用)
　
　
　
　
　
　
　
　
蛇黄主心痛疰忤石淋産難小兒驚癎以水煮研服汁
出嶺南蛇腹中得之圓重如錫黄黑青雜色(今注蛇黄/多赤色冇)
(吐出者野人或得之唐本先附臣禹錫等謹按日華子/云冷無毒鎮心如入藥燒赤三四次□淬飛研用之)
圖經曰(蛇黄出嶺南今越州信州亦有之本經云是蛇/腹中得之圓重如錫黄黒青雜色注云多赤色)
(有吐出者野人或得之今醫家用者大如彈丸堅如石/外黄内黒色一月採云是蛇冬蟄時所含土到春發蟄)
(吐之而去與舊説/不同未知孰是)
　　　三十五種陳藏器餘
玊井水味甘平無毒久服神仙令人體潤毛髪不白出
諸有玊處山谷水泉皆有猶潤於草木何况於人乎夫
人有髪毛如山之草木故山有玊而草木潤身有玊而
毛髪黒異類云崑崙山有一石柱柱上露盤盤上有玉
水溜下土人得一合服之與天地同年又太華山有玊
水人得服之長生玉既重寳水又靈長故能延生之望
今人近山多夀者豈非玉石之津乎故引水為玉證
碧海水味鹹小温有小毒煮浴去風瘙疥癬飲一合吐
下宿食臚脹夜行海中撥之有火星者鹹水色既碧故
云碧海東方朔十洲記云
千里水及東流水味平無毒主病後虚弱湯之萬過煮
藥禁神驗一水皆堪盪滌邪穢煎湯藥禁呪鬼神潢汙
行潦尚可薦羞王公况其靈長者哉蓋取其潔誠也本
經云東流水為雲母所畏煉雲母用之與諸水不同即
其効也
秋露水味甘平無毒在百草頭者愈百疾止消渴令人
身輕不饑肌肉恱澤亦有化雲母成粉朝露未晞時拂
取之栢葉上露主明目百花上露令人好顔色露即一
般所在有異主療不同
甘露水味甘羙無毒食之潤五藏長年不饑神仙縁是
感應天降祐兆人也
繁露水是秋露繁濃時也作盤以收之煎令稠可食之
延年不饑五月五日取露草一百種隂乾燒為灰和井
華水重煉令白醶醋為餅腋下挾之乾即易主腋氣臭
當抽一身間瘡出即以小便洗之續齊諧記云司農鄧
沼八月朝入華山見一童子以五綵囊承取柏葉下露
露皆如珠云赤松先生取以明目今人八月朝朝作露
華明像此也漢武帝時有吉雲國有吉雲草食之不死
日照草木有露著皆五色東方朔得𤣥露青黄二露各
盛五合帝賜羣臣老者皆少病者皆除東方朔曰日初
出處露皆如糖可食漢武帝洞冥記所載今時人煎露
亦如糖久服不飢吕氏春秋云水之羙者有三危之露
為水即味重於水也
六天氣服之令人不饑長年羙顔色人有急難阻絶之
處用之如龜蛇服氣不死陽陵子明經言春食朝露日
欲出時向東氣也秋食飛泉日没時向西氣也冬食沆
瀣北方夜半氣也夏食正陽南方日中氣也并天𤣥地
黄之氣是為六氣亦言平明為朝露日中為正陽日入
為泉飛夜半為沆瀣及天地𤣥黄為六氣皆令人不飢
延年無疾者人有墮穴中穴中有蛇蛇每日作此氣服
之其人既見蛇如此依蛇時節饑時便服又即倣蛇日
日如之經久漸漸有驗即體輕健似能輕舉啓蟄之後
人與蛇一時躍出焉
梅雨水洗瘡疥㓕瘢痕入醬令易熟沾衣便腐澣垢如
灰汁有異佗水江淮已南地氣卑濕五月上旬連下旬
尤甚月令土潤溽暑是五月中氣過此節已後皆須曝
書漢崔寔七夕暴書阮咸焉能免俗蓋此謂也梅沾衣
皆以梅葉湯洗之脫也餘並不脫
醴泉味甘平無毒主心腹痛疰忤鬼氣邪穢之屬並就
泉空腹飲之時代升平則醴泉涌出讀古史大有此水
亦以新汲者佳止熱消渴及反胃腹痛霍亂為上
甘露蜜味甘平無毒主胷膈諸熱明目止渴生巴西絶
域中如餳也
　漢武帝(立金莖作仙人掌承露盤/取雲表之露服食以求仙)
冬霜寒無毒團食者主觧酒熱傷寒鼻塞酒後諸熱面
赤者
雹主醬味不正當時取一二升醬甕中即如本味也
温湯主諸風筋骨攣縮及皮頑痺手足不遂無眉髪疥
癬諸疾在皮膚骨節者入浴浴乾當大虚憊可隨病與
藥及飯食補飬自非有他病人則無冝輕入又云下有
硫黄即令水熱硫黄主諸瘡病水亦宜然水有硫黄臭
故應愈諸風冷為上當其熱處大可燖猪羊
夏冰味甘大寒無毒主去熱煩熱熨人乳石發熱腫暑
夏盛熱食此應與氣候相反便非冝人或恐入腹冷熱
相激却致諸疾也食譜云凡夏用冰正可𨼆映飲食令
氣冷不可打碎食之雖復當時暫快久皆成疾今冰井
西陸朝覿出之頒賜官宰應悉此淮南子亦有作法又
以凝水石為之皆非正冰也
諸方水味甘寒無毒主明目定心去小兒熱煩止渴方
諸大蚌也向月取之得三二合水亦如朝露陽燧向日
方諸向月皆能致水火也周禮明諸承水於月謂之方
諸陳饌明水以為𤣥酒酒水也
乳穴中水味甘温無毒久服肥健人能食體潤不老與
乳同功近乳穴處人取水作食釀酒則大有益也其水
濃者秤重他水煎上有鹽花此真乳液也所為穴中有
魚出魚部中
水花平無毒主渴逺行山無水處和苦栝蔞為丸朝預
服二十丸永無渴亦入殺野獸藥和狼毒皂䔪礬石為
散揩安獸食餘肉中當令不渴渴恐飲水藥觧名水沫
江海中間久沫成乳石故如石水沫猶軟者是也
赤龍浴水小毒主􁳑結氣諸􁳑惡蟲入腹及咬人生瘡
者此澤間小泉赤蛇在中者人或遇之經雨取水服及
人浴蛇有大毒故以為用也
糧甖中水味辛平小毒主鬼氣中惡疰忤心腹痛惡夢
鬼神進一合多飲令人心悶又云洗眼見鬼未試害蚘
蠱其清澄乆逺者佳古塜云文□留餘節𤓰毒潰屍言
此二物不爛餘皆成水北人呼糧甖為食甖也
甑氣水主長毛髪以物於炊飲飯時承取沐頭令髪長
宻黒潤不能多得朝朝梳小兒頭漸漸覺有益好
好井水及土石間新出泉水味甘平無毒主霍亂煩悶
嘔吐腹空轉筋恐入腹及多服之名曰洗腸人皆懼此
嘗試有效不令腹空空則更服如遇力弱身冷則恐藏
胃悉寒寒則不能支持當以意消息兼及當時横量灸
脊骨三五十壯令煖氣徹内補胃氣間不然則危又主
消渴反胃熱痢淋小便赤澁兼洗漆瘡射癰腫令散久
服調中熱氣傷胃利大小便並多飲之令至喉少即消
下
正月雨水夫妻各飲一盃還房當獲時有子神效也
生熟湯味鹹無毒熱鹽投中飲之吐宿食毒惡物之氣
臚脹欲為霍亂者覺腹内不穏即進一二升令吐得盡
便愈亦主痰瘧皆須吐出痰及宿食調中消食又人大
醉及食苽果過度以生熟湯浸身湯皆為酒及苽味博
物志云浸至腰食苽可五十枚至脛頸則無限未試
屋漏水主洗犬咬瘡以水澆屋簷承取用之以水滴簷
下令土濕取土以傅犬咬處瘡上中大有毒誤食必生
惡疾
三家洗椀水主惡瘡久不差者煎令沸以鹽投中洗之
不過三五度立效
蟹膏投漆中化為水仙人用和藥博物志亦載又蚯蚓
破之去泥以鹽塗之化成水大主天行諸熱小兒熱病
癎癲等疾新注云塗丹毒并傅漆瘡效
猪槽中水無毒主諸蠱毒服一盃主蛇咬可浸瘡皆有
效驗者矣
市門衆人溺坑中水無毒主消渇重者取一小盞服之
勿令病人知之三度差
鹽膽水味鹹苦有大毒主䘌蝕疥癬瘻蟲咬馬牛為蟲
蝕毒蟲入肉生子毒六畜飲一合當時死人亦如之並
鹽初熟槽中瀝黒汁也主瘡有血不可傅也
水氣有毒能為風温疼痺水腫面黄腹大初在皮膚脚
手漸至六府令人大小便澁至五藏漸漸加至忽攻心
便死急不旋踵無寛延嵗月既是隂病復宜以隂物生
類諸猪魚螺鱉之屬春夏秋冝瀉冬冝補藥尤宜浸酒
中服之隨隂陽所行者昔馬援南征多載薏苡仁閔叙
留寓常食猪肝葢以為濕疾也江湖間露氣成瘴兩山
夾水中氣瘧一冷一熱相激成病癥此三疾俱是濕為
能與人作寒熱消鑠骨肉南土尤甚若欲醫療須細分
析其大略皆瘴類也人多一槩醫之則不差也
塜井中水有毒人中之者立死欲入塜井者當先試之
法以雞毛投井中毛直而下者無毒毛廻旋而舞似不
下者有毒以熱醋數斗投井穴中則可入矣凡塜井及
竈中從夏至秋毒氣害人從冬至春則無毒氣凡秋露
春水著草水亦能害人冬夏則無人素為物所傷并有
諸瘡觸犯毒露及毒水覺瘡頑不痒痛當中風水所為
身必反張似角弓主之法以鹽豉和麪作椀子葢瘡上
作大艾炷灸一百壯令抽惡水數升舉身覺痒瘡處知
痛差也
隂地流泉二月八月行途之間勿飲之令人夏發瘧瘴
又損脚令軟五月六月勿飲澤中停水食著魚鱉精令
人鱉瘕病也
銅器葢食器上汗滴食中令人發惡瘡内疽食性忌之
也
炊湯經宿洗面令人無顔色洗體令人成癬未經宿者
洗面令人亦然
諸水有毒水府龍宫不可觸犯水中亦有赤脈不可斷
之井水沸不可食之己上並害人東晉温嶠以物照水
為神所怒楚詞云鱗屋貝闕言河伯所居國語云季桓
子穿井獲土缶仲尼曰水之怪魍魎土之怪羵羊水有
脈及沸並見白澤圖
　
　
　
　
　
　
　
　
　
　
　證類本草卷五
欽定四庫全書
　證類本草卷六
　　　　　　　　　　　　宋　唐慎微　撰
　草部上品之上總八十七種
　　三十八種神農本經
　　二種名醫别録
　　一種唐本餘
　　四十六種陳藏器餘
　　　凡墨葢子已下並唐慎微續證類
　　黄精　　　　　　　　菖蒲
　　菊花(苦薏白/菊續注)　　　　　人參
　　天門冬　　　　　　　甘草
　　乾地黄　　　　　　　术
　　莵絲子　　　　　　　牛膝
　　茺蔚子(莖/附)　　　　　　女萎(萎蕤/附)
　　防葵　　　　　　　　茈(柴/字)胡
　　麥門冬　　　　　　　獨活(羗活/附)
　　升麻　　　　　　　　車前子(葉根/等附)
　　木香　　　　　　　　薯蕷(今呼/山藥)
　　薏苡(音/以)仁　　　　　　澤瀉(葉實/等附)
　　逺志(小草/附)　　　　　　龍膽
　　細辛　　　　　　　　石斛
　　巴㦸天　　　　　　　白英
　　白蒿　　　　　　　　赤箭
　　菴(音/淹)䕡(音/閭)子　　　　　菥(音/錫)蓂(音/覓)子
　　蓍實　　　　　　　　赤芝
　　黒芝　　　　　　　　青芝
　　白芝　　　　　　　　黄芝
　　紫芝　　　　　　　　卷柏
　　　一種唐本餘
　　辟虺雷
　　　四十六種陳藏器餘
　　藥王　　　　　　　　兜木香
　　草犀根　　　　　　　薇
　　無風獨摇草　　　　　零餘子
　　百草花　　　　　　　紅蓮花白蓮花
　　旱藕　　　　　　　　羊不喫草
　　萍蓬草根　　　　　　石蘂
　　仙人草　　　　　　　㑹州白藥
　　救窮草　　　　　　　草豉
　　陳思岌　　　　　　　千里及
　　孝文韭　　　　　　　倚待草
　　雞侯菜　　　　　　　桃朱術
　　鐵葛　　　　　　　　伏雞子根
　　陳家白藥　　　　　　龍珠
　　搥胡根　　　　　　　甜藤
　　孟娘菜　　　　　　　吉祥草
　　地衣草　　　　　　　郎耶草
　　地楊梅　　　　　　　茅膏菜
　　鏨菜　　　　　　　　益妳草
　　蜀胡爛　　　　　　　雞脚草
　　難火蘭　　　　　　　蓼蕎
　　石薺寧　　　　　　　藍藤根
　　七仙草　　　　　　　甘家白藥
　　天竺乾薑　　　　　　池徳勒





黄精味甘平無毒主補中益氣除風濕安五藏乆服輕
身延年不饑一名重樓一名莵竹一名雞格一名救窮
一名鹿竹生山谷二月採根隂乾(陶𨼆居云今處處有/二月始生一枝多葉)
(葉狀似竹而短根似萎蕤萎蕤根如荻根及菖蒲概音/既節而平直黄精根如鬼臼黄連大節而不平雖燥並)
(柔軟有脂潤俗方無用此而為仙經所貴根葉華實皆/可餌服酒散隨宜具在斷穀方中黄精葉乃與鈎吻相)
(似惟莖不紫花不黄為異而人多惑之其類乃殊遂致/死生之反亦為竒事唐本注云黄精肥地生者即大如)
(拳薄地生者猶如拇指萎蕤肥根頗類其小者肌理形/色都大相似今以鬼臼黄連為比殊無髣髴又黄精葉)
(似栁及龍膽徐長郷輩而堅其鈎吻蔓生殊非比類今/按别本注今人服用以九蒸九暴為勝而云隂乾者恐)
(為爛壊臣禹錫等謹按抱朴子云一名垂珠服其花勝/其實其實勝其根但花難得得其生花十斛乾之纔可)
(得五六斗耳而服之日可三合非大有役力者不能辨/也服黄精僅十年乃可得其益耳且以斷穀不及术术)
(餌令人肥徤可以負重涉險但不及黄精甘美易食凶/年之時可以與老小代糧人食之謂為米脯也廣雅云)
(黄精龍衘也永嘉記云黄精出崧陽永寜縣藥性論云/黄精君陳藏器云黄精陶云捋鈎吻相似但一善一惡)
(耳按鈎吻即野萬之别名若將野葛比黄精則二物殊精/不相似不知陶公憑何有此說其華偏生不對者為偏)
(功用不如正精蕭炳云黄精寒日華子云補五勞七傷/助筋骨止飢耐寒暑益脾胃潤心肺單服九蒸九暴食)
(之駐顔入/藥生用)
圖經云(黄精舊不載所出州郡但云生山谷今南北皆/有之嵩山茅山者為佳三月生苖髙一二尺以)
(來葉如竹葉而短兩兩相對莖梗柔脆頗似桃枝本黄/末赤四月關細青白花如小豆花狀子白如黍亦有無)
(子者根如嫩生薑黄色二月採根蒸過暴乾用今遇八/月採山中人九蒸九暴作果賣甚甘美而黄黑色江南)
(人説黄精苖葉稍類鈎吻但鈎吻葉頭極尖而根細蘇/恭注云鈎吻蔓生殊非比類恐南北所産之異耳初生)
(苖時人多採為菜茹謂之畢菜味極美採取尤宜辯之/隋羊公服黄精法云黄精是芝草之精也一名萎蕤一)
(名仙人餘粮一名苟格一名菟竹一名垂珠一名馬箭/一名白及二月三月採根入地八九寸為上細切一石)
(以水二石五斗煮去苦味漉出囊中壓取汁澄清再煎/如膏乃止以炒黒豆黄末相和令得所揑作餅子如錢)
(許大初服二枚日益之百日知亦焙乾篩末水服功與/上等抱朴子云服黄精花勝其實花生十斛乾之可得)
(五六斗服之十年乃可得益又博物志云天老謂黄帝/曰太陽之草名黄精餌之可以長生世傳華佗漆葉青)
(黏散云青黏是黄精之正/葉者書傳不載末審的否)
雷公云(凡使勿用鈎吻真似黄精只是葉有毛鈎子二/箇是别認處若誤服害人黄精葉似竹葉凡採)
(的以溪水洗淨後蒸從/己至子刀薄切曝乾用)
食療(餌黄精能老不饑其法可取甆子去底釡上安置/令得所盛黄精令滿宻葢蒸之令氣溜即暴之第)
(一遍蒸之亦如此九蒸九暴凡生用時有一石熟有三/四斗蒸之若生則刺人咽喉暴使乾不爾朽壊其生者)
(若初服只可一寸半漸漸増之十日不食能長服之止/三尺五寸服三百日後盡見鬼神餌必昇天根葉花實)
(皆可食之但相對者/是不對者名偏精)
聖惠方(神仙服黄精成地仙根莖不限多少細剉隂乾/搗末每日凈水調服任意多少一年之周變老)
(為/少)
稽神録(臨川有上人虐所使婢婢乃逃入山中乆之見/野草枝葉可愛即㧞取根食之甚美自是常食)
(乆而遂不饑輕徤夜息大樹下聞草中動以為虎懼而/上樹避之及曉下平地其身歘然凌空而去或自一峯)
(之頂若飛鳥焉數歳其家人採薪見之告具主使捕之/不得一日遇絶壁下以網三面圍之俄而騰上山頂其)
(主異之或曰此婢安有仙骨不過靈藥服食遂以酒饌/五味香羙置往來之路觀其食否果來食食訖遂不能)
(逺去擒之具述其故/指所食之草即黄精)
道藏神仙芝草經(黄精寛中益氣五藏調良肌肉充盛/骨體堅强其力倍多年不老顔色鮮)
(明髪白更黒齒落更生先下三尸蟲上尸好寳貨百日/下中尸好五味六十日下下尸好五色三十日下爛出)
(花實根三等花為/為飛英根為精氣)
博物志(昔皇帝問天老曰天地所生豈有食之令人不/死乎天老曰太陽之草名曰黄精餌之可以長)
(生太隂之草名曰鈎吻不可食之入口立死人/信鈎吻之殺人不信黄精之益夀不亦甚乎)
靈芝瑞草經(靈芝即/黄精也)

　
　
　
　
　
　
　
　
菖蒲味辛温(臣禹錫等謹按乆風濕/痺通用藥云菖蒲平)無毒主風寒濕痺
欬逆上氣開心孔補五藏通九竅明耳目出音聲主耳
聾癰瘡温腸胃止小便利四肢濕痺不得屈伸小兒温
瘧身積熱不解可作浴湯乆服輕身聰耳目不忘不迷
惑延年益心智髙志不老一名昌陽生上洛池澤及蜀
郡嚴道一寸九節者良露根不可用五月十二月採根
隂乾(泰皮泰芁為之使惡地膽麻黄陶𨼆居云上洛郡/屬梁州嚴道縣在蜀郡今乃處處有生石磧上概)
(音既節為好在下濕地大根者名昌陽止主風濕不便/服食此藥甚去蟲升蚤蝨而今都不言之真菖蒲葉有)
(脊一如劍刃四月五月亦作小釐華也東澗溪側又有/名溪蓀者根形氣色極似石上菖蒲而葉正如蒲無眷)
(俗人多呼此為石上菖蒲者謬矣此正主欬逆亦斷蚤/蝨爾不入服御用詩詠多云蘭孫正謂此也臣禹錫等)
(謹按吳氏云菖蒲一名堯韭羅浮山記云山中菖蒲一/寸二十節藥性論云菖蒲君味苦辛無毒治風濕􁟍痺)
(耳鳴頭風淚下鬼氣殺諸蟲治惡瘡疥瘙所生堅風下/小一寸九節者上此菖蒲亦名昌陽日華子云除)
(氣丈夫水藏女人血海冷敗多忘長智除煩悶止小腹/痛霍亂轉筋治客風瘡疥澁小便殺腹藏蟲及蚤蝨耳)
(痛作末炒承熱裏罯甚驗忌飴糖羊/肉石菖蒲出宣州二月八月採取)
圖經曰(菖蒲生上洛池澤及蜀郡嚴道今處處有之而/池州戎州者佳春生青葉長一二尺許其葉中)
(心有脊狀如劔無花實五月十二月採根隂乾今以五/月五日收之其根盤屈有節狀如馬鞭大一根傍引三)
(四根傍根節尤宻一寸九節者佳亦有一寸十二節者/採之初虚軟暴乾方堅實折之中心色微赤嚼之辛香)
(少滓人多植于乾燥砂石上中臘月移之尤易活古方/亦有單服者採得𦂳小似魚鱗者治擇一斤許以水及)
(朮泔浸各一宿又刮去皮切暴乾搗篩以糯米粥和匀/更入熱蜜搜九如梧子大絺葛袋盛置當風處令乾每)
(旦酒飲任下三十丸臨卧更服二十丸久久得效如本/經所説又蜀人用治心腹冷氣搊痛者取一二寸搥碎)
(同呉茱萸煎湯飲之良黔蜀蠻人亦常將隨行卒患心/痛嚼一二寸熱湯或酒送亦效其生蠻谷中者尤佳人)
(家移種者亦堪用但乾後辛香堅實不及蠻人持來者/此即醫方所用石菖蒲也又有水菖蒲生溪澗水澤中)
(甚多葉亦相似但中心無眘採之乾後輕虛多滓殊不/及石菖蒲不堪入藥用但可搗末油調塗疥瘙今藥肆)
(所貨多以兩種/相雜尤難辨也)
雷公云(凡使勿用泥菖夏菖其二件相似如竹根鞭形/黒氣穢味腥不堪用凡使採石上生者根條嫩)
(黄𦂳硬節稠長一寸有九節者是真也採得後用銅刀/刮上黄黒硬節皮一重子用嫩桑枝條相拌蒸出暴乾)
(去桑條/剉用)
千金方(日月未足而欲産者搗菖/蒲根汁一二升灌喉中)
又方(久服聰明益智甲子日取菖蒲一寸九節者隂/乾百日為末服方寸匕日三服耳目聰明不忘)
又方(治産後崩中下血不止菖蒲一兩半剉酒/二盞煎取一盞去滓分三服食前温服)
又方(治好忘久服聰明益智七月七日取菖蒲酒服三/方寸匕飲酒不醉好事者服而驗之不可犯鐡令)
(人吐/遂)
肘後方(扁鵲云中惡與卒死鬼撃亦相類已死者為治/皆㕘用此方搗菖蒲生根絞汁灌之立差尸厥)
(之病卒死脉猶動聽其耳中如㣲語聲股間暖是也示/此方治之又人卧怱不寤勿以火照照之害人但痛齧)
(其踵及足拇指甲除而唾其面即/活又菖蒲末吹鼻中桂末内舌下)
又方(耳聾菖蒲根一寸巴豆一粒去心二物/合搗分作七丸綿裏塞耳日著一丸效)
又方(卒胎動不安或腰痛胎轉搶心/下血不止菖蒲根汁三升服之)
又方(若下血不止菖蒲三兩酒/五升煮取一升分三服)
經驗方(治癰腫發背生菖蒲搗貼若瘡乾/搗末以水調塗之孫用和方同)
子母秘録(治胎動勞熱不安去血手足煩/菖蒲搗取汁服二升分三服)
産書(治産後下血不止菖蒲二兩/以酒二升煮分作兩服止)
夏禹神仙經(菖蒲薄切令日乾者三斤以絹囊盛之𤣥/水一斛清者𤣥水者酒也懸此菖蒲宻封)
(閉一百日出視之如緑菜色以一斗熱黍米内中封十/四日間出飲酒則一切三十六種風有不治者悉效)
漢武帝内傳(武帝上嵩山忽見仙人長可二丈間之曰/吾九嶷山人也聞中嶽有石上菖蒲一寸)
(九節食之長生故/來採之忽然不見)
抱朴子(南山多鹿每一雄遊牝百數至春羸瘦葢遊牝/多也及夏則唯食菖蒲一味却肥當角解之時)
(其茸甚痛獵人逢之其鹿不敢逸走伏而不動獵者先/以䋲繋其茸截取之以其血未散然後斃鹿又韓􁁊服)
(菖蒲十三年身上生毛日視書萬言皆誦之冬/袒不寒又菖蒲須得石上一寸九節紫花尤善)
别説云(謹按今陽羨山中生水石間者其葉逆水而生/根鬚畧無少泥土根葉極𦂳細一寸不啻九節)
(入藥極佳今二浙人家以瓦石器種之旦暮易水則茂/水濁及有泥滓則萎近方多稱用石菖蒲必此類也其)
(池澤所生肥大節踈麄侵恐不可入藥/唯可作果盤葢氣味不烈而和淡爾)
衍義曰(菖蒲世又謂之蘭蓀生水次失水則枯根節宻/著氣未足有人患遍身生熱毒瘡痛而不痒手)
(足尤甚然至頸而止粘着衣被曉夕不得睡痛不可任/有下俾教以菖蒲三斗剉日乾之摏羅為末布蓆上使)
(病瘡人恣卧其間仍以被衣覆之既不粘着衣被又復/得睡不五七日間其瘡如失後自患此瘡亦如此用應)
(手神騐其石菖蒲根絡石而/生若節乃宻入藥須此等)

　
　
　
　
　
　
　
　
菊花味苦甘平無毒主風頭眩腫痛目欲脫淚出皮膚
死肌惡風濕痺療腰痛去來陶陶除􁗀中煩熱安腸胃
利五脉調四肢久服利血氣輕身耐老延年一名節花
一名日精一名女節一名女華一名女莖一名更生一
名周盈一名𫝊延年一名隂成生雍州川澤及田野正
月採根三月採葉五月採莖九月採花十一月採實皆
隂乾(水枸杞根桑根白皮為之使陶隠居云菊有兩種/一種莖紫氣香而味甘葉可作羮食者為真一種)
(青莖而大作蒿艾氣味苦不堪食者名苦薏非真其葉/正相似唯以甘苦别之爾南陽酈縣最多今近道處處)
(有取種之便得又有白菊莖葉都相似唯花白五月取/亦主風眩能令頭不白仙經以菊為妙用但難多得宜)
(常服之爾臣禹錫等謹校爾雅云鞠治蘠注今之秋華/菊藥性論云甘菊花使能治爇頭風旋倒地腦骨疼痛)
(身上諸風令消散陳藏器云苦薏味苦破血婦人腹内/宿血食之又調中止洩花如菊莖似馬蘭生澤畔似菊)
(菊甘而薏苦語曰苦如薏是也又云白菊味苦染髭髪/全黒和巨勝茯苓蜜丸主風眩變白不老益顔色又靈)
(寳方茯苓合為九以成鍊松脂和每服如雞子一丸令/人好顔色不老主頭眩生平澤花紫白五月花抱朴子)
(劉生丹法用白菊花汁和之楊損之云甘者入藥苦者/不任日華子云菊花治四肢遊風利血脉心煩匈膈壅)
(悶并癰毒頭痛作枕明目葉亦明目生熟並可食菊有/兩種花大氣香莖紫者為甘菊花小氣烈莖青小者名)
(野菊味苦然雖如此園蔬内種肥沃後同一/體花上水益色壯陽治一切風並無所忌)
圖經曰(菊花生雍州川澤及田野今處處有之以南陽/菊潭者為佳初春布地生細苖夏茂秋花冬實)
(然菊之種類頗多有紫莖而氣香葉厚至柔嫩可食者/其花微小味甚甘此為真有青莖而大葉細作蒿艾氣)
(味苦者花亦大名苦薏非真也南陽菊亦有兩種白菊/葉大似艾葉莖青根細花白藥黄其黄菊葉似茼蒿花)
(藥都黄然今服餌家多用白者南京又有一種開小花/花瓣下如小珠子謂之珠子菊云入藥亦佳正月採根)
(三月採葉五月採莖九月採花十一月採實皆隂乾用/唐天寳單方圖載白菊云味辛平無毒元生南陽山谷)
(及田野中潁川人呼為回蜂菊汝南名蔡苦蒿上黨及/建安郡順政郡並名羊歡草河内名地薇蒿諸郡皆有)
(其功主丈夫婦人久患頭風眩悶頭髪乾落匈中痰結/每風發即頭旋眼昏暗不覺欲倒者是其候也先炙兩)
(風池各二七壯并服此白菊酒及九永差其法春末夏/初收軟苗隂乾搗末空腹取一方寸七和無灰酒服之)
(日再漸加三方寸七若不欲飲酒者但和羮粥汁服之/亦得秋八月合花收暴乾切取三十斤以生絹囊盛貯)
(三丈㪷酒中經七日服之日三常令酒氣相續/為佳今諸州亦有作菊花酒者其法得於此乎)
食療云(甘菊平其葉正月採可作羮莖五月五日採花/九月九日採並主頭風目眩淚出去煩熱利五)
(藏野生苦/菊不堪用)
聖恵方(治頭風頭旋用九月九日菊花暴乾取家糯米/一斗蒸熟用五兩菊花末搜拌如常醖法多用)
(細麫麴為候酒熟即壓/之去滓每煖一小盞服)
外臺秘要(治酒醉不醒九月九日/真菊花末飲服方寸七)
肘後方(治丁腫垂死菊葉一握搗絞汁一/升入口即活此神驗冬用其根)
食醫心鏡(甘菊主頭風目眩匈中洶洶目淚出風/痺骨肉痛切作羮煮粥并生食並得)
玉函方(王子喬變白増年方甘菊三月上寅日採名曰/玉英六月上寅日採名曰容成九月上寅日採)
(名曰金精十二月上寅日採名曰長生長生者根莖是/也四味並隂乾百日取等分以成日合搗千杵為末酒)
(調下一錢匕以蜜丸如桐子大酒服七九一日三服百/日身輕潤澤服之一年髪白變黒服之二年齒落再生)
(服之三年八十嵗老/人變為童兒神效)
衍義曰(菊花近世有二十餘種惟單葉花小而黄緑葉/色深小而薄應侯而開者是也月令所謂菊有)
(黄花者也又鄧州白菊單葉者亦入藥餘皆/醫經不用專治頭目風熱今多收之作枕)


人參味甘微寒微温無毒主補五藏安精神定魂魄止
驚悸除邪氣明目開心益智療腸胃中冷心痛鼓痛胸
脇逆滿霍亂吐逆調中止消渴通血脉破堅積令人不
忘久服輕身延年一名人銜一名鬼葢一名神草一名
人微一名二精一名血參如人形者有神生上黨山谷
及遼東二月四月八月上旬採根竹刀刮暴乾無令見
風(茯苓為之使惡溲䟽反藜蘆又云馬藺為使惡鹵鹹/陶隱居云上黨郡在冀州西南今魏國所獻即是形)
(長而黄狀如防風多潤實而甘俗用不入服乃重百濟/者形細而堅白氣味薄於上黨次用高麗高麗即是遼)
(東形大而虚軟不及百濟百濟今臣屬高麗高麗所獻/兼有兩種止應擇取之爾實用並不及上黨者其為藥)
(切要亦與甘草同功而易蛀上蚛五唯内器中宻封頭/可經年不壤人參生一莖直  四  相對生花紫色高)
(麗人作人參讚曰三椏五葉背陽向隂欲來求我椵有/樹相尋椵樹葉相似甚大隂廣則多生隂地採作甚)
(法今近山亦有但作之不好唐本注云陶説人參苗乃/是薺苨桔梗不悞高麗讃也今潞州平州澤州易州檀)
(州箕州幽州媯州並出葢以其山連亘相接故皆有之/也今注人參見用多高麗百濟者潞州大行山所出謂)
(之紫團參亦用焉陶云俗用不入非也臣禹錫等謹按/藥性論云人參惡鹵鹹生上黨郡人形者上次出海東)
(新羅國又出渤海主五臟氣不足五勞七傷虚損痰弱/吐逆不下食止霍亂煩悶嘔噦補五藏六腑保中守神)
(又云馬藺為之使消匈中痰主肺萎吐膿及癎疾冷氣/逆上傷寒不下食患人虚而多夢紛紜加而用之蕭炳)
(云人參和細辛宻封經年不壤日華子云殺/金石藥毒調中治氣消食開胃食之無忌)
圖經曰(人參生上黨山谷及遼東今河東諸州及泰山/皆有之又有河北擢場及閩中來者名新羅人)
(參然俱不及上黨者佳其根形狀如防風而潤實春生/苖多於深山中背隂近椵□漆下濕潤處初生小者三)
(四寸許一椏五葉四五年後生兩椏五葉木有花莖莖至/十年後生三椏年深者生四椏各五葉中心生一莖俗)
(名百尺杵三月四月有花細小如粟蘂如絲紫白色秋/後結子或七八枚如大豆生青熟紅自落根如人形者)
(神二月四月八月上旬採根竹刮去土暴乾無令見風/泰山出者葉􁟓青根白殊别江淮出一種上人參葉如)
(匙而小與桔梗相似苗長一二尺葉相對生生五七節/根亦如桔梗而柔味極甘美秋生紫花又帶青色春秋)
(採根不入藥本處人或用之相傳欲試上黨人參者當/使二人同走一與人參含之一不與度走三五里許其)
(不含人參者必大喘含者氣息自如者其人參乃真也/李絳兵部手集方療反胃嘔吐無常粥飲入口却吐困)
(弱無力垂死者以上黨人參二大兩拍破水一大升煮/取四合熱頓服日再兼以人參汁煮粥與噉李直方司)
(勲徐郎中於漢南患反胃兩月餘諸方不差遂與此方/當時便定差後十餘日發入京絳每與名醫持論此藥)
(難可為儔也又雜他藥而其效最著者張仲景治匈痺/心中痞堅留氣結匈匈滿脅下逆氣搶心治中湯主之)
(人參术乾薑甘草各三兩四味以水八升煑取三升每/服一升日三如臍上築者為腎氣動去术加桂四兩吐)
(多者去术加生薑三兩下多者復其术悸者加茯苓二/兩渴者加术至四兩半腹痛者加人參至四兩半寒者)
(加乾薑至四兩半滿者去术加附子一枚服藥後如食/頃飲熱粥一升許微自温勿發掲衣被此方晉宋以後)
(至唐名醫治心腹病者無不用之或作湯或蜜丸或加/減皆奇效胡洽治霍亂謂之温中湯陶隠居百一方云)
(霍亂徐藥乃可難求而治中丸四順厚朴諸湯不可暫/闕常須預合每至秋月常齎自隋唐石泉公土右慶云)
(治中丸以下四方不惟霍亂可醫至于諸病皆療並須/預排此也其三方者治中湯四順湯厚朴湯也四順湯)
(用人參附子炮乾薑甘草各二兩切以水六升煎取二/升半分四服若下不止加龍骨二兩若痛加當歸二兩)
(厚朴湯見/厚朴條)
海藥云(出新羅國所貢之有手脚狀如人形長尺餘以/杉木夾定紅線纒飾之味甘微温主腹腰消食)
(補養藏腑益氣安神止嘔逆平脉下痰止煩燥變酸水/又有沙州參短小不堪採根用時去其蘆頭不去者吐)
(人慎/之)
雷公云(凡使要肥大塊如雞腿并似人形者採得隂乾/去四邊蘆頭并黑者剉入藥中夏中少使發心)
(痃之/患也)
外臺秘要(治蜂蝎螫人方/人參嚼以封之)
千金方(開心肥徤人人參一分猪肪十分酒拌和服一/百日百日滿體髓溢日誦千言肌膚潤澤去熱)
(風/痰)
肘後方(治卒上氣喘急鳴息便欲絶/人參末服方寸匕日五六服)
經驗後方(治大人小兒不進乳食和氣去痰人參四兩/半夏一兩生薑汁熬一宿曝乾為末麫糊為)
(丸如菉豆大每服十/九食後生薑湯吞下)
又方(治狗咬破傷風以人參不計多少桑柴火上/燒令煙絶用盞子合研為末摻在瘡上立效)
勝金方(治吐血以人參一味為末雞子/清投新汲水調下一錢服之)
靈苑方(治咳嗽上氣喘急𠻳血吐血人參好者搗為末/每服三錢匕雞子清調之五更初服便睡去枕)
(仰卧只一服愈年深者冄服忌醒/鹹鮓醬麫等并勿過醉飽將息佳)
衍義曰(人參今之用者皆河北擢場慱易到盡是高麗/所出率盧軟味薄不若潞州上黨者味厚體實)
(用之有據土人得一窠則置於板上以色茸纒繋根頗/纎長不與擢場者相類根下垂有及一尺餘者或十岐)
(者其價與銀/等稍為難得)



天門冬味苦甘平大寒無毒主諸暴風濕偏痺強骨髓
殺三蟲去伏尸保定肺氣去寒熱養肌膚益氣力利小
便冷而能補久服䡖身益氣延年不饑一名顛勒生奉
高山谷二月三月七月八月採根暴乾(垣衣地黄為之/使畏曽青陶𨼆)
(居云奉髙泰山下縣名也今處處有之高地大根味甘/者為好張華博物志云天門冬逆將有逆刺若葉滑者)
(名絺體一名顛棘可以浣縑素白如絨音越紵𩔖金城/人名為浣草擘其根温湯中授之以浣衣勝灰此非門)
(冬相似爾按如此説今人所採皆是有刺者本名顛勒/亦粗相似以浣垢衣則浄桐君藥録又云葉有刺蔓生)
(五月花白十月實黒根連數十枚如此殊相亂而不復/更有門冬恐門冬自一種不即是浣草耶又有百部根)
(亦相𩔖但苖異耳門冬蒸剥去皮食之甚甘美止饑雖/暴乾猶脂潤難搗必須薄切暴於日中或火灸之也俗)
(人呼苗為棘刺煑作飲乃宜人而終非真棘刺爾服天/門冬禁食鯉魚唐本注云此有一種苖有刺而澁者無)
(刺而滑者俱是門冬俗云顛刺浣草者形兒詺音暝之/雖作數名終是一物二根浣垢俱浄門冬浣草互名之)
(也今按陳藏器本草云天門冬陶云百部根亦相𩔖苗/異耳按天門冬根有十餘莖百部多者五六十莖長尖)
(内虚味苦天門冬根圓短實潤味甘不同苗蔓亦别如/陶所説乃是同𩔖今人或以門冬當百部者説不明也)
(臣禹錫等謹按陶雅云蘠蘼□冬注云門冬一名滿冬/□音門抱朴子云或地名門冬或名筵門冬或名巔棘)
(或名滛羊食或名管松其生高地根短味甜氣香者上/其生水側下地者葉細似藴而微黄根長而味多苦氣)
(奥者下亦可服食然善令人下氣為益又遲也服之百/日皆丁壯兼倍駃於术及黄精也杜紫微服之御八十)
(妾有男一百四十嵗入山便可蒸若煮啖之取足以斷/穀若有力可餌之亦作散并搗絞其汁作液以服散禿)
(益藥性論云天門君主肺氣欬逆喘息促急除熱通腎/氣療肺痿生癰吐膿治濕疥止消渴去熱中風宜久服)
(煮食之令人肌體滑澤除身上一切惡氣不潔之疾令/人白浄蜀人使浣衣如玉和地黄為使服之久者頭不)
(白能冷補患人體虚而熱加而用之楊損之云服天門/冬誤食鯉魚中毒浮萍解之日華子云貝母為使鎮心)
(潤五藏益皮膚悦顔色補五勞七傷治肺氣/并嗽消痰風痺熱毒逰風煩悶吐血去心用)
圖經曰(天門冬生奉高山谷今處處有之春生藤蔓天/如釵股高至丈餘葉如茴香極尖細而踈滑有)
(逆刺亦有澁而無刺者其葉如絲杉而細散皆名天門/冬夏生白花亦有黄色者秋結黒子在其根枝傍入伏)
(後無花暗結子其根白或黄紫色大如手指長二三寸/大者為勝頗與百部根相類然圓實而長一二十枚同)
(撮正月二月三月七月八月採根四破之去心先蒸半/暴乾停留久仍濕潤入藥時重炕焙令燥洛中出者葉)
(大幹麄殊不相類嶺南者無花餘無他異謹按天門冬/别名爾雅謂之蘼亡彼切一名□與門同冬山海經云)
(條谷之山其草多芮藥□冬是也抱朴子及神仙服食/方云天門冬一名顛棘在東嶽名淫羊藿在中嶽名天)
(門冬在西嶽名管松在北嶽名無不愈在南嶽名百部/在京師山阜名顛棘雖處處皆有其名不同其實一也)
(在北嶽地出者尤佳欲服之細切隂乾搗下篩酒調三/錢匕日五六進一二百日知可以强筋髓駐顔色與鍊)
(成松脂同蜜丸益善服者不可食鯉魚此方以顛棘為/别名而張茂先以為異類博物志云天門冬莖間有刺)
(而葉滑者曰絺休一名顛棘根以浣縑素令白越人名/為浣草似天門冬而非也凡服此先試浣衣如法者便)
(非天門冬若如所說則有刺而葉滑便不/中服然今所有往往是此類用者須詳之)
雷公云(採得了去土皮一重便劈破去心用栁木甑燒/桞木柴蒸一伏時洒酒令遍更添火蒸出曝去)
(地二尺已來作小架上鋪天門/葉將蒸了天門冬攤令乾用)
食療(補虚勞治肺勞止渴去熱風可去皮心入蜜煑/之食後服之若爆乾入蜜丸尤佳亦用洗面甚)
(佳/)
外臺秘要(治風癲引脇牽痛發作則吐耳如蟬鳴天門/冬去心皮暴乾搗篩酒服方寸匕若人久服)
(亦能/長生)
經驗後方(服天門冬法不計多少去心皮為末每服方/寸匕曰三四服不絶其益人以酒飲之又治)
(癥瘕積聚去三尸輕身益/氣延年耐老百病不侵)
孫真人枕中記(天門冬末服方寸匕日三無間山中人/間恒勿廢久服益若釀酒服之去癥瘕)
(積聚風痰癲狂三蟲伏尸除瘟痺輕/身益氣令人不饑百日還年耐老)
修真秘㫖(神仙服天門冬三十斤細切隂乾搗末每服/三錢酒調下日五六服二百日後怡泰拘急)
(者緩羸劣者强三百日/身輕二年走及奔馬)
道書八帝聖化經(欲不畏寒取天門冬茯苓等分為/末服方寸匕日再服大寒時單衣)
(汗/出)
抱朴子(云杜紫微服天門冬御八九妾/有男一百四十嵗日行三百里)
列仙傳(赤須子食天門冬齒/落更生細髪復出)
神仙傳(甘始者太原人服天門/冬在人間三百餘年)
衍義曰(天門冬麥門冬之類雖曰去心但以水漬漉使/周潤滲入肌俟軟緩緩擘取不可浸出脂液其)
(不知者乃以湯浸一二時柔即柔矣然氣味都盡用之/不效乃曰藥不神其可得乎治肺氣之功為多其味苦)
(但専泄而不專收寒/多人禁服餘如二經)

　
　
　
　
　
　
　
　
甘草(國/老)味甘平無毒主五臟六腑寒熱邪氣堅筋骨長
肌肉倍力金瘡尰(時勇/切)解毒温中下氣煩滿短氣傷藏
欬嗽止渇通經脉利血氣解百藥毒為九土之精安和
七十二種石一千二百種草久服輕身延年一名蜜甘
一名美草一名蜜草一名蕗草生河西川谷積沙山及
上郡二月八月除日採根暴乾十日成(术乾漆苦參為/之使惡逺志反)
(大㦸芫花甘遂海藻四物陶隱居云河西上郡不復通/市今出蜀漢中悉從汶山諸夷中米赤皮斷理看之堅)
(實者是抱罕草最佳抱罕羗地名亦有火炙乾者理多/虚踈又有如鯉魚腸者被刀破不復好青州間亦有不)
(如又有紫甘草細而實之時可用此草最為衆藥之主/經方少不用者猶如香中有沉香也國老帝師之稱)
(雖非君為君所宗是以能安和草石而解諸毒也臣禹/錫等謹按爾雅云蘦大苦注今甘草也蔓延生葉似荷)
(青黄莖赤有節節有枝相當䟽引詩唐風云采苓采苓/首陽之巔是也藥性論云甘草君忌猪肉諸藥衆中為)
(君治七十二種乳石毒解一千二百般草木毒調和使/諸藥有功故號國老之名矣主腹中冷痛治驚癎除腹)
(脹滿補益五藏制諸藥毒養腎氣内傷令人隂痿主婦/人血􁣲腰補虚而多熱加而用之日華子云安魂定魄)
(補五勞七傷一功虚損驚悸煩悶徤忘通九竅/利百脉益精養氣壯筋骨解冷熱入藥炙用)
圖經曰(甘草河西川谷積沙山及上郡今陜西河東州/郡皆有之春生青苗高一二尺葉如槐葉七月)
(開紫花似柰冬結實作角子如畢豆根長者三四尺麄/細不定皮赤土有横梁梁下皆細根也二月八月除日)
(採根暴乾十日成去蘆頭及赤皮今云隂乾用今甘草/有數種以堅實斷理者為佳其輕虚縱理及細韌者不)
(堪惟貨湯家用之謹按爾雅云蘦大苦釋曰蘦一名大/苦郭璞云甘草也蔓延生葉似荷青黄莖赤有節節有)
(枝相當或云蘦似地黄詩唐風云采苓采苓首陽之巔/是也蘦與苓通用首陽之山在河東蒲坂縣乃今甘草)
(所生處相近而先儒所說苗葉與今全别豈種類有不/同者乎張仲景傷寒論有一物甘草湯甘草附子甘草)
(乾姜甘草㵼心等湯諸方用之最多又能解百毒為衆/藥之要孫思邈論云有人中烏頭巴豆毒甘草入腹即)
(定方稱大豆解百藥毒嘗試之不效乃加甘草為甘豆/湯其驗更速又備急方云席辨刺史嘗言嶺南俚人解)
(毒藥並是嘗用物畏人得其法乃言三百頭牛藥或言/三百兩銀藥辯久住彼與之親狎乃得其實凡欲食先)
(取甘草一寸炙熟嚼咽汁若中毒隨即吐出乃用都惏/藤黄藤二物酒煎令温常服毒隨大小溲出都惏藤者)
(出嶺南高三尺餘甚細長所謂三百兩銀藥也又常帶/甘草十數寸隨身以備緩急若經含甘草而食物不吐)
(者非毒也崔元亮海上方治發背秘法李北海云此方/神授極奇秘以甘草三大兩生搗别篩未大麥麫九兩)
(於一大盤中相和攪令勻取上好酥少許别捻入藥令/勻百沸水溲如餅劑方圓大于瘡一分熱傅腫上以油)
(片及故紙隔令通風冷則换之巳成膿水自出未成腫/便内消當患腫著藥時常須喫黄耆粥甚妙又一法甘)
(草一大兩微炙搗碎水一大升浸之器上横一小刀子/置露中經宿平明以物攪令沫出吹服之但是瘡腫發)
(背皆可/服甚效)
雷公云(凡使須去頭尾尖處其頭尾吐人每斤皆長三/寸剉劈破作六七片使甆器中盛用酒浸蒸從)
(巳至午出暴乾細剉使一斤用酥七兩塗/上炙酥盡為度又先炮令内外赤黄用良)
外臺秘要(救急瘦疾甘草三兩炙每旦/以小便煮三四沸頓服之良)
百一方(小兒初生未可與朱蜜取甘草一指節長炙碎/以水二合煑取一合以纒綿㸃兒口中可得一)
(蜆殻止而當快吐匈中惡汁此後待兒饑渴更與之/若兩服並不吐盡一合止得吐惡汁兒智恵無病)
又方(中蠱者煮甘草服之當痰出若平生預服防蠱者/宜熟炙甘草煮服之凡中蠱毒即令内消令吐痰)
(神/驗)
又方(食牛羊肉中毒者煮甘/草汁服之一二升當愈)
經驗方(崔宣州衍傳赤白痢方甘草一尺炙擘破以淡/漿水蘸一三度又以慢火炙之後用生薑去皮)
(半兩二寸以漿水一升/半煎取八合服之立效)
梅師方(治初得痢冷熱赤白及霍亂甘草一兩炙/豆蔲七箇剉以水三升煎取一升分服)
孫真人食忌(主一切傷寒甘草如中指長炙細剉取童子/小便一升和煎取土合空心服日再服之)
廣利方(治肺痿久咳𠻳涕唾多骨節煩悶寒熱甘草十/二分炙搗為末每日取小便三合甘草末一錢)
(匕攬令/散服)
御藥院(治二三日咽痛可與/甘草湯去滓日三服)
今古録驗(治隂下濕痒甘草一尺並切以水五/升煮取三升漬洗之日三五度差)
金匱玉函(菜中有水莨菪葉圓而光有毒誤食之令人/狂亂狀若中風或吐甘草煮汁服之即解)
又方(治誤飲饌中毒者未審中何毒卒急無藥/可解只煎甘草薺苨湯服之入口便活)
又方(治小兒撮口及發噤方用生甘草一分細剉以水一盞煎/至六分去滓温與兒服令吐痰涎後以乳汁㸃兒口中差)
又方(治小兒中蠱欲死甘草半兩剉以水/一盞煎五分去滓作二服當吐蠱出)
又方(治小兒羸廋􁀙􁀙方甘草二兩炙焦杵為/末蜜丸如菉豆大每温水下五丸日二服)
傷寒類要(治傷寒三二日咽痛者與甘草二兩/炙水三升煮取一升半服五合日三)
又方(傷寒脉結代者心悸動方甘草二/兩水三升煮取一半服七合日一)
姚和衆(治小兒尿血甘草五分以水六合煎/取二合去滓一嵗兒一日服令盡)
淮南子(甘草主/生肌肉)
衍義曰(甘草枝葉悉如槐高五六尺但葉端微尖而□/澁似有白毛實作角生如相思角作一本生子)
(如小扁豆齒嚙不破今出河東西界入/藥須微灸不爾亦微涼生則味不加)

乾地黄味甘苦寒無毒主折跌絶筋傷中逐血痺填骨
髓長肌肉作湯除寒熱積聚除痺主男子五勞七傷女
子傷中胞漏下血破惡血溺血利大小腸去胃中宿食
飽力斷絶補五藏内傷不足通血脉益氣力利耳目生
者尤良　生地黄大寒主婦人崩中血不止及産後血
上薄心悶絶傷身胎動下血胎不落墮墜踠折瘀血留
血衂鼻吐血皆擣飲之久服輕身不老一名地髓一名
芐一名芑生咸陽川澤黄土地者佳二月八月採根隂
乾(得麥門冬清酒良惡貝母畏蕪荑陶隱居云咸陽即/長安也生渭城者乃有子實實如小麥淮南上精散)
(用之中間以彭城乾地黄最好次歴陽今用江寜板橋/者為勝作乾者有法搗汁和蒸殊用工意而此直云隂)
(乾色味乃不相似更恐以蒸作為失乎大貴時乃取牛/膝萎㽔作之人不能别仙經亦服食要用其華又善生)
(根亦主耳暴聾重聽乾者黏濕作丸散用須烈日暴之/既燥則斤兩大減一斤纔得十兩散爾用之宜加量也)
(今按陳藏器本草云乾地本經不言生乾及蒸乾方家/所用二物别蒸乾即温補生乾即平宣當依此以用之)
(臣禹錫等謹按爾雅云芐地黄注云一名地髓江東呼/芐音怗藥性論云乾地黄君能補虚損温中下氣通血)
(脉久服變白延年治産後腹痛主吐血不止又云生地/黄忌三白味甘平無毒解諸熱破血通利月水閉絶不)
(利水道擣薄心腹能消瘀血病人虚而多熱加而用之/蕭炳云乾生二種背黒鬚髪良醫日華子云乾地黄助)
(心膽氣安䰟定魄治驚悸勞劣心肺損吐血鼻衂婦人/崩中血運助筋骨長志日乾者平火乾者温功用同前)
(又云生者水浸驗浮者名天黄半浮沉者名人黄沉/者名地黄沉者力佳半沉者次浮者劣煎忌鐡器)
圖經曰(地黄生咸陽川澤黄土地者佳今處處有之以/同州為上二月生葉布地便出似車前葉上有)
(皺文而不光高者及尺餘低者三四寸其華似油麻花/而紅紫色亦有黄花者其實作房如連翹子甚細而沙)
(褐色根如人手指通黄色麄細長短不常二月八月採/根蒸三一日令爛暴乾謂之熟地黄隂乾者是生地黄)
(種之甚易根入土即生一説古稱種地黄宜黄土今不/然大宜肥壤虚地則根大而多汁其法以葦席圓編如)
(車輪徑丈餘以壤土實葦席中為壇壇上又以葦席實/上為一級此下壇徑減一尺如此數級如浮屠也乃以)
(地黄根節多者寸斷之蒔壇上層層令滿逐日以水灌/之令茂盛至春秋分時自上層取之根皆長大而不斷)
(折不被斸傷故也得根暴乾之熟乾地黄最上出同州/光潤而甘美南方不復識但以生地黄草煙薰使乾黒)
(洗之煤盡乃白也今乾之法取肥地黄三二十斤浄洗/更以揀去細根及根節瘦短者亦得二三十斤搗絞取)
(汁投銀銅器中下肥地黄浸漉令浹飯上蒸三四過時/時浸漉轉蒸訖又暴使汁盡其地黄當光黒如漆味甘)
(如飴糖須甆器内收之以其性常喜暴潤也又醫家欲/辨精粗初採得以水浸有浮者名天黄不堪用半沉者)
(名人黄為次其沉者名地黄最佳也神仙方服食地黄/採取根浄洗搗絞汁煎令小稠内白蜜更煎令可丸晨)
(朝酒送三十丸如梧子日三亦入青州棗肉同丸又煎/膏入乾根末丸服又四月採其實隂乾篩末水服七錢)
(其效皆等其花名地髓花延年方有單服二法又治傷/折金瘡為最要之藥肘後方療踠折四肢骨破碎及筋)
(傷蹉跌爛搗生地黄熬之裏所傷處以竹簡編夾之遍/急縛勿令轉動一日一夕可以十易則差崔元亮海上)
(方治一切心痛無問新久以生地黄一味隨人所食多/少擣絞取汁搜麵作䬪飥或冷淘食良久當利出蟲長)
(一尺許頭似壁宫後不復患矣昔有人患此病二年不/差深以為恨臨終戒其家人吾死後當剖去病本果得)
(蟲置於竹節中每所食皆飼之因食地黄䬪飥亦與之/隨即壊爛由此得方劉禹錫傳信方亦紀其事云正元)
(十年通事舍人崔抗女患心痛垂氣絶作地黄冷淘微/食之便吐一物可方一寸已來如蝦蟇狀無目足等)
(似有口葢為此物所食自/此遂愈食泠淘不用著鹽)
雷公云(採生地黄去白皮甆鍋上栁木甑蒸之攤令氣/歇拌酒再蒸又出令乾勿令銅鐡器令人腎消)
(并白髪男損/榮女損衛也)
食療(地黄微寒以少蜜煎或浸食之或煎湯或入酒/飲並妙生則寒主齒痛唾血折傷葉可以羹)
外臺秘要(張文仲治骨蒸方生地黄一升搗取汁三度/搗絞汁盡分再服若利即减之以身體凉為)
(度/)
千金方(治牙齒根欲動脫生地黄細剉綿裏着齒/上咂之漬齒根日三四并嚥之十日大佳)
肘後方(治耳中常鳴生地黄截塞耳數易之以差/為度一云以紙裏微灰火中煨之用良)
百一方(姙娠漏胎生地黄汁一升漬酒/四合煮三五沸服之不止又服)
又方(治􁒩犬咬人搗地黄汁/飲之并塗瘡口百度止)
梅師方(治墮損筋骨蹉跌骨碎破搗生地黄熨/熱喪三日夜數易若血聚以針决之)
又方(治吐血神效方生地黄汁一升二合白/膠香二兩以甆器盛入甑蒸令膠消服)
又方(治乳癰搗生地黄汁傅之/熱即易之無不見效也)
食醫心鏡(主勞瘦骨蒸日晚寒熱咳嗽唾血生地黄汁/三合煮白粥臨熟入地黄汁攪令勻空心食)
(之/)
慱濟方(治一切癰腫未破疼痛令内消以生地黄杵如/泥就腫大小攤於布上糝木香末於中又再攤)
(地黄一重貼於腫/上不過三五度)
孫兆方(治鼻衂及膈上盛熱乾地黄龍/腦薄荷等分為末令水調下)
子母秘録(小兒患蠱毒痢生地黄汁/一升二合分三四服立效)
産寳(妊娠下血如月信通恐胎漏方乾地/黄乾薑等分為末用酒調方寸匕)
抱朴子(楚文子服地黄八年/夜視有光于上車弩)
淮南子(云地黄/主屬骨)
衍義曰(地黄葉如甘露子花如脂麻花但有細斑㸃北/人謂之牛嬭子花莖有微細短白毛經只言乾)
(生二種不言熟者如血虚勞熱産後虚熱老人中虚燥/熱汁地黄者生與生乾常慮太寒如此之類故後世改)
(用熟者蒸曝之法以細碎者洗出研取汁漿麄地黄蒸/出曝乾投汁中浸三二時又曝再蒸如此再過為勝亦)
(不必多此等與乾生二種功治殊别陶但云搗汁/和蒸殊用主意不顯其法不注治療故須悉言耳)



　
　
　
　
　
　
　
　
术味苦甘温無毒主風寒濕痺死肌痙(巨井/切)痘止汗除
熱消食主大風在身面風眩頭痛目淚出消痰水逐皮
間風水結腫除心下急滿及霍亂吐下不止利腰臍間
血益津液暖胃消穀嗜食作煎餌久服輕身延年不饑
一名山薊一名山薑一名山連生鄭山山谷漢中南鄭
二月三月八月九月採根暴乾(防風地榆為之使陶隱/居云鄭山即南鄭也今)
(處處有之蔣山白山茅山者為勝十一月十二月正月/二月採好多脂膏而甘仙經云亦能除惡氣弭灾疹丸)
(散煎餌並有法其苗又可作飲甚香美去水术乃有兩/種白术葉大有毛而作椏根甜而少膏可作丸散用赤)
(术葉細無椏根小苦而多膏可作煎用昔劉㳙子挼取/其精而丸之名守中金丸可以長生東境术大而無氣)
(烈不任用今市人賣者皆以米粉塗令白非自然用時/宜刮去之臣禹錫等謹按吳氏本草云术一名山芥一)
(名天蘇爾雅云术山薊注今术似薊而生山中䟽云生/平地者即名薊生山中者名术抱朴子云术一名山精)
(故神農藥經曰必欲長生常服山精藥性論云白术君/忌桃李雀肉菘菜青魚味甘辛無毒能主大風􁟍痺多)
(年氣痢心腹脹痛破消宿食開胃去痰涎除寒熱止下/泄主面光恱駐顔去䵟治水腫脹滿止嘔逆腹内冷痛)
(吐㵼不止及胃氣虚冷痢日華子云术治一切風疾五/勞七傷冷氣腹脹補腰膝消痰治水氣利小便止反胃)
(嘔逆及筋骨弱軟痃癖氣塊婦人冷癥瘕温疾山嵐瘴/氣除煩長肌用米泔浸一宿入藥如常用又名吃力伽)
(蒼者/去皮)
圖經曰(术生鄭山山谷漢中南鄭今處處有之以嵩山/茅山者為住春生苗青色無椏一名山薊以其)
(葉似薊也莖作蒿幹狀青赤色長三二尺以来夏開花/紫碧色亦似刺薊花或有黄白花者入伏後結子至秋)
(而苗拈根似薑而傍有細根皮黒心黄白色中有膏液/紫色二月三月八月九月採暴乾乾濕並通用今八月)
(採之服食家多單之餌或合白茯苓或合石菖蒲並搗/末旦日水調服晚再進久久餌家又斸取生术去土水)
(浸再三煎如飴糖酒調飲之更善今茅山所製术煎是/此法也陶隱居云昔者劉㳙子挼取其精而丸之名守)
(中金九今傳其法乃是膏煎恐非真耳謹按术有二種/爾雅云术山薊楊枹音孚薊釋曰此辯薊生山中及平)
(地者名也生平地者名薊生山中名术陶注本草云白/术葉大而有毛甜而少膏赤术細苦而多膏是也其生)
(平地而肥大於衆者名楊枹薊今呼之馬薊然則楊枹/即白术也今白术生杭越舒宣州高山岡上葉葉相對)
(上有毛方莖莖端生花淡紫碧紅數色根作椏生二月/三月八月九月採根暴乾以大塊紫花者為勝又名乞)
(力伽儿古方云术者乃/白术也非謂今之术矣)
唐本云(利小便及用苦酒潰/之用拭面䵟黷極效)
聖恵方(治雀目不計時月用蒼术二兩搗羅為散每服/不計時侯以好羊子肝一箇用竹刀子批破摻)
(藥滿貯于内麻䋲纒定以粟米泔一大盞煮熟為度患/人先薰眼藥氣絶即喫之簡要濟衆亦治小兒雀目)
外臺秘要(療忽頭眩暈經久不差四體漸羸食無味好/食黄土术三斤麴三斤搗篩酒和併丸如梧)
(桐子大曝乾飲服二十/丸忌桃李雀蛤日三服)
千金方(治中風口噤不知人术四/兩酒三升煮取一升頓服)
又方(療煩悶白术未/水調服方寸匕)
經驗方(鳥鬚鬢駐顔色壯筋骨明耳目除風氣潤肌膚/久服令人輕徤蒼术不計多少用米泔水浸三)
(兩日逐日換水侯滿日取出刮去黒皮切作片子暴乾/用慢火炒令黄色細搗末每一斤末用蒸過茯荃半斤)
(煉蜜為丸如梧桐子大空心卧時温熱水下十五丸别/用术末六兩甘草末一兩拌和勻作湯㸃之下术丸妙)
(忌桃李雀/蛤及三白)
又方(治内外障眼蒼术四兩米泔浸七日逐日換水後/刮去黒皮細切入青鹽一兩同炒黄色為度去鹽)
(不用木賊二兩以童子小便浸一宿水淘焙乾同搗為/末每日不計時侯但飲食蔬菜内調下一錢匕服甚驗)
梅師方(治心下有水白术三兩澤㵼五兩/剉以水三升煎取一升半分服)
集驗方(治毒氣攻疰足脛久瘡不差白术為細末鹽漿/水洗瘡乾貼二日一換可以負重涉險凶年與)
(老小代粮人不能/别之謂之米脯)
産寳(産後中風寒遍身冷直口噤不識人方/白术四兩以酒三升煎取一升頓服)
荀子注(列仙傳劉涓子齊人隱/於岩山餌术能致風雨)
抱朴子(内篇曰南陽文氐值亂逃壼山中饑困欲死有/一人教之食术遂不饑數十年乃還鄉里顔色)
(更少氣力轉勝故术一名山精神/農藥經曰必欲長生常服山精)
異術(术草者山之精也維隂陽之精/氣服之令人長生絶殻致神仙)
梁庾肩吾(荅陶隱居賚术啟曰味重金漿芳/喻玉液足使坐致延生伏深銘感)
衍義曰(蒼术其長如大小指肥實皮色褐氣味辛烈須/米泔浸洗再换泔浸二日去上麄皮白术麄促)
(色微褐氣味亦微辛苦而不烈古方及本經止言术未/見分其蒼白二種也只縁陶隱居言术有兩種自此人)
(多貴白者今人但貴其難得惟用白者往往將蒼术置/而不用如古方平胃散之類蒼术為最要藥功尤速殊)
(不詳本草元無白术之名近世多用亦宜兩審嵇/康曰聞道人遺言餌术黄精令人久夀亦無白字)
　
　
　
　
　
　
　
　
莵絲子味辛甘平無毒主續絶傷補不足益氣力肥徤
汁去面䵟養肌強隂堅筋骨主莖中寒精自出溺有餘
瀝口苦燥渇寒血為積久服明目輕身延年一名莵蘆
一名莵縷一名唐蒙一名玊女一名赤綱一名莵纍(音/羸)
生朝鮮川澤田野蔓延草木之上色黄而細為赤綱色
淺而大為莵纍九月採實暴乾(得酒良薯蕷松脂為之/使惡藿菌陶隱居云宜)
(丸不宜煮田野墟落中甚多皆浮生藍紵蔴蒿上舊言/下有茯苓上生莬絲今未必爾其莖挼以浴小兒療熱)
(疿音沸用其實須酒漬之一宿仙經俗方並以為補藥/今臣禹錫等謹按吕氏春秋云或謂莬絲無根也其根)
(不属地茯荃是也抱朴子云菟絲之草下有伏兎之根/無此兔則絲不得生於上然實不属也又内篇云莬絲)
(初生之根其形似兔握取割其血以和丹服之立變化/藥性論云莬絲子君能治男子女人虚冷添精益髓去)
(腰疼膝冷久服延年駐恱顔色又主消渇熱中日華子/云補五勞七傷治鬼交泄精尿血潤心肺苗莖似黄麻)
(線無根株多附田中草被蘿死或生一叢如席潤/開花結子不分明如碎黍米粒八月九月已前採)
圖經曰(莵絲子生朝鮮川澤田野今近京亦有之以寃/旬者為勝夏生苗如絲綜蔓延草木之上或云)
(無根假氣而生六七月細實極細如蠶子土黄色九月/收採暴乾得酒良其實有二種色黄而細者名赤綱色)
(淺而大者名莬纍其功用並同謹按爾雅云唐䝉女蘿/莬絲釋曰唐也䝉也女蘿也莬絲也一物四名而本經)
(并以唐蒙為一名又詩云蔦與女蘿毛傳云女蘿莵絲/也陸璣云今合藥莵絲也而本經莵絲無女蘿之别名)
(有松蘿條一名女蘿自是木類寄生松上者亦如莬絲/寄生草上豈二物同名本經脫漏乎又書傳多云莵絲)
(無根其根不属地今觀其苖初生纔若絲遍地不能自/起得地草梗則纒繞隨而上生其根漸絶於地而寄空)
(中信書傳之說不謬矣然云上有莬絲下有茯苓茯苓/抽則莬絲死又云莬絲初生之根其形似莵掘取剖其)
(血以和丹服之今人未見其如此者豈自一類乎仙方/多單服者取實酒浸暴乾再浸又暴令酒盡篩末酒服)
(久而彌佳兼明目具苗/生研汁塗面斑神效)
雷公曰(勿用天碧草子其樣真相似只是天碧草子味/酸澁并粘不入藥用其莬絲子稟中和凝正陽)
(氣受結偏補人衛氣助人筋脉一莖從樹感枝成又從/中春上陽結實其氣大小受七鎰二兩全採得去麄簿)
(殻了用苦酒浸二日漉出用黄精自然汁浸一宿至明/微用火煎至乾入臼中熱燒鐡杵一去三千餘杵成粉)
(用苦酒并黄精自然汁/與莬絲子相對用之)
肘後方(治卒腫滿身面皆洪大莬絲子一升/酒五升浸二三宿每服一升日三服)
又方(治痔發痛如蟲齧莬絲子熬令黄黒/末和雞子黄塗之亦治糓道中赤痛)
又方(治面上粉刺搗莬絲/子絞取汁塗之差)
經驗後方(治大夫腰膝積冷痛或腿麻無力莬絲子洗/秤一兩牛膝一兩同浸於銀器為用過一寸)
(四五日暴乾為末將元浸酒再入少醇酒作/糊搜和為丸如梧桐子大空心酒下二十丸)
又方(固陽丹莬絲子二兩酒浸十日水淘焙乾為末更/入杜仲一兩蜜炙搗用薯蕷末酒煮為糊丸如梧)
(桐子大空心用/酒下五十丸)
子母秘録(治小兒頭瘡及女/人面瘡莬絲湯洗)
産書(治横生莬絲子為末酒調/下一錢匕米飲調下亦得)
修真方(神仙方莬絲子一㪷酒一㪷浸良久漉出暴乾/又浸以酒盡為度每服二錢温酒下日二服後)
(喫三五匙水飰壓之至三十日加至三錢匕服之令/人光澤三年老變為少此藥治腰膝去風久服延年)
衍義曰(莬絲子附叢木中即便蔓延花實無緑葉此為/草中之異其上有莬絲下有茯苓之説未必耳)
(已於茯苓條/中具言之)


牛膝(為/君)味苦酸平無毒主寒濕痿痺四肢拘攣膝痛不
可屈伸逐血氣傷熱火爛墮胎療傷中少氣男子隂消
老人失溺補中續絶填骨髓除腦中痛及腰脊痛婦人
月水不通血結益精利隂氣止髪白久服輕身耐老一
名百倍生河内川谷及臨朐二月八月十月採根隂乾
(惡螢火陸英龜甲畏白前陶隱居云今出近道蔡州者/最長大柔潤其莖有節似牛膝故以為名也乃云有雌)
(雄雄者莖紫色而節大為勝爾唐本注云諸藥八月已/前採者背日乾火乾乃佳不爾絶爛黒黯其十月已後)
(至正月乃可除乾臣禹錫等謹按藥性論云牛膝臣忌/牛肉能治隂痿補腎填精逐惡血流結肋十二經脉病)
(人虚羸加而用之日華子云牛膝治腰膝軟怯冷弱破/癥結排膿止痛産後心腹痛并血暈落死胎壯陽懐州)
(者長白近道/蘇州者色紫)
圖經曰(牛膝生河内川谷及臨朐今江准閩粤闗中亦/有之然不及懐州者為真春生苗莖高二三尺)
(青紫色有節如鶴膝又如牛膝狀以此名之葉尖圓如/匙兩兩相對於節上生花作穂秋結實甚細此有二種)
(莖紫節大者為雄青細者為雌二月八月十月採根隂/乾根極長大而柔潤者佳莖葉亦可單用葛洪治老瘧)
(久不斷者取莖葉一把切以酒三升漬服令微有酒氣/不即斷更作不過三劑止唐崔元亮海上方治瘧用水)
(煮牛膝根未發前服今福州人單用土牛膝根浄/洗切焙乾搗下□酒煎温服云治婦人血塊極效)
雷公云(用使去頭并塵土了用黄精自/然汁浸一宿漉出細剉焙乾用)
聖恵方(治眼卒生珠管牛膝并葉/擣絞取汁日三四度㸃之)
又方(治氣濕痺腰膝痛用牛膝葉一斤切以米三/合於豉汁中相和煮作粥和鹽醬空腹食之)
外臺秘要(治勞瘧積久不斷者長生牛膝一握切以水/六升煮取三升分三服未發前服臨發又一)
(服/)
千金方(治婦人小戸疼痛牛膝五兩酒三/升煮取一升半去滓分作三服)
又方(治風瘙癮疹牛膝末酒服方寸/匕日三并主骨疽癩病及㾦㿔)
肘後方(口中及舌上生瘡爛取牛膝酒/浸含漱之無酒者空含亦佳)
又方(治卒暴癥腹中有如石刺晝夜啼呼牛膝二斤以/酒一斗清宻封熱灰火中温令未出服五合至一)
(升量力/服之)
又方(治齒痛牛膝末/着齒間含之)
又方(凡痢下應先白後赤若先赤後白為腸蠱牛膝三/兩搗碎以酒一升漬經一宿每服飲一兩盃日三)
(服/)
又方(治小便不利莖中痛欲死兼治婦人血結腹堅/痛牛膝一大把并葉不以多少酒煮飲之立愈)
經驗後方(治消渇不止下元虚損牛膝五兩細剉為末/生地黄汁五升浸晝暴夜浸汁盡為度蜜丸)
(梧桐子大空心温酒下三十丸久/服壯筋骨駐顔色黒髪津液自生)
梅師方(治竹木針在肉中不出取/生牛膝莖搗末塗之即出)
又方(治胞衣不出牛膝八兩葵子一/兩以水九升煎取三升分三服)
又方(治金瘡痛所生牛/膝搗傅瘡上立瘥)
孫真人食忌(治牙齒疼痛燒牛/膝根灰置牙齒間)
又方(治卒得惡瘡人不識/者以牛膝根搗傅之)
衍義曰(牛膝今西京作哇種有長三尺者最佳與蓯/蓉酒浸服益腎竹木刺入肉嚼爛罨之即出)
　
　
　
　
　
　
　
　
茺蔚子味辛甘微温微寒無毒主明目益精除水氣療
血逆大熱頭痛心煩久服輕身莖主癮疹(上音癮/下音􁀙)癢可
作浴湯一名益母一名益明一名大札一名貞蔚生海
濵地澤五月採(陶隱居云今處處有葉如苴方莖子形/細長二稜方用亦稀唐本注云擣茺蔚)
(莖傳丁腫服汁使丁腫毒内消又下子死腹中主産後/血脹悶諸雑毒腫丹油等腫取汁如豆滴耳中主兩耳)
(中虺蛇毒傳之良今按陳藏器本草云此草田野間人/呼為鬱臭草木功外苗子入面藥令人光澤亦擣苗傳)
(乳癰惡腫痛者又擣苖絞汁服主浮腫下水兼惡毒腫/又按别本注云其子狀如菥蓂子而稍麄大微有陳氣)
(作煎及擣絞取汁服之下死胎也臣禹鍚等謹按爾雅/釋草注云蕉蓷今茺蔚也葉似荏方莖白華華主節間)
(又名益母䟽引劉歆曰荏臭穢即茺蔚也日華子云治/云治産後血脹苗葉同功乃益母草子也節節生花如)
(雞冠子黒/色九月採)
圖經曰(茺蔚子生海濵池澤今處處有之謹按毛詩云/中國有蓷他回切爾雅云萑音佳蓷郭璞云今)
(茺蔚也葉似荏方莖白華華生節間陸璣云韓詩及三/蒼皆云蓷益母也故曽子見之感恩劉歆亦謂蓷臭穢)
(臭穢即茺蔚也今園圃及田野見者極多形色皆如郭/説而苗葉上節節生花實似雞冠子黒色莖作四方稜)
(五月採又云九月採實醫方中稀見用實者唐天后鍊/益母草澤面法五月五日採根苗具者勿令著土暴乾)
(搗羅以水和之令極熟團之如雞子大再暴仍作一鑪/四傍開竅上下置火安藥中央大火燒一次久即去大)
(火留小火養之勿令絶經一復時出之甆器中斫治篩/再研三日收之使如澡豆法廣濟方療小兒疳痢困垂)
(死者取益母草煮食之取足差止甚佳韋丹治女子因/熱病胎死腹中擣此草并苗令熟以少許煖水和絞取)
(汁頓服良又主難産搗取汁七大合煎半頓服立下無/新者以乾者一大握水七合煎服又名鬰臭草又名若)
(低草亦主馬齒細切/此草和醋炒傅之良)
聖恵方(治婦人勒乳痛成癰益母為末水調/塗乳上一宿自差生搗爛用之亦得)
又方(治産後血不下益母搗絞汁每/服一小盞入酒一合温攪勻服)
外臺秘要(治折傷内損有瘀血每天隂則痛兼治産婦/諸疾神方三月採益母草一名負擔一名夏)
(枯草洗擇令淨於箔上攤暴令水乾别用㧞斷可長五/寸已來勿用刀即置鍋中以水二石以來令草上水深)
(二三寸煎煮候益母爛水三分減二漉出草取五六㪷/汁瀉入盆中澄之半日以来以綿濾取清汁盆中查滓)
(盡棄之其清汁放小釡中慢火煎取一㪷以來如稀餳/每取梨許大煖酒和服之日再服以和羮粥並可如逺)
(行不能稀煎去即更煉可丸得每服之七日内則疼痛/斬瘳七日平復或有産婦惡露不盡及血暈一二服差)
(其藥治風益/心力無忌)
肘後方(治一切産後血病并一切傷損益母草不限多/少用刀切洗浄銀器内鍊成膏甍器内封之並)
(以酒服内/損亦服)
孫真人(治馬咬方益母草/細切和錯炒封之)
食醫心鏡(治小兒疳痢痔疾以益母草/葉煑粥食之取汁飲之亦妙)
簡要濟衆(新生小兒浴法益母草五兩剉水/一斗煎十沸温浴而不生瘡疥)
斗門方(治癤子已破用/益母搗傅最妙)
丹房鏡源(燒益母灰用麫湯溲燒之/徧治面上風刺亦制硫黄)
集驗方(治婦人帶下赤白色益母草花開時/採搗為末每服二錢食前温湯調下)
子母秘録(治産後血暈心氣絶益/母草研絞汁服一盞妙)
又方(治小兒疳益母/草絞汁稍稍服)
衍義曰(茺蔚子葉至初春亦可煑作菜食凌冬不凋悴/唐武后丸燒此灰入𦂳面藥丸燒之義已具冬)
(灰條/下)

女萎萎㽔味甘平無毒主中風暴熱不能動揺跌筋結
肉諸不足心腹結氣虚熱濕毒腰痛莖中寒及目痛􁐭
爛淚出久服去面黒□好顔色潤澤輕身不老一名熒
一名地節一名玉竹一名馬薫生太山山谷及丘陵立
春後採隂乾(畏鹵鹹陶隱居云按本經有女萎無萎㽔/别録無女萎有萎蕤而為用正同疑女萎)
(即萎㽔也惟名異爾今處處有其根似黄精而小異服/食家亦用之今市人别用一種物根形狀如續斷莖味)
(至苦乃言是女青根山荆州今療下痢方多用女萎而/此都無止洩之説疑必非也萎蕤又主理諸石人服石)
(不調和者煑汁飲之唐本注云女萎功用及苗蔓與萎/蕤全别列在中品今本經朱書是女萎能効墨字乃萎)
(蕤之効今以朱書為白字臣禹錫等謹按爾雅云熒萎/萎釋曰藥草也一名熒一名萎萎葉似竹大者名箭竽)
(有節葉狹長而表白裏青根大如指長一二尺可啖藥/性論云萎蕤君主時疾寒熱内補不足去虚勞客熱頭)
(痛不安加而用之良陳藏器云女萎萎蕤二物同傳陶/云同是一物但名異耳下痢方多用女萎而此都無止)
(洩之説疑必非也按女萎蘇又於中品之中出之云主/霍亂洩痢腸鳴正與陶注上品女萎相會如此即二萎)
(功用同矣更非一物蘇乃剰出一條蘇又云女萎與萎/蕤不同其萎蕤一名玉竹為其似竹一名地節為其有)
(節魏志樊阿傳青黏一名黄芝一名地節此即萎蕤極/似偏精本功外主聰明調血氣令人強壯和漆葉為散)
(主五藏益精去三蟲輕身不老變白潤肌膚煖腰脚惟/有熱不可服晉嵇紹有匈中寒疹每酒後苦垂服之得)
(愈草似竹取根花葉隂乾昔華佗入山見仙人所服以/告樊阿服之夀百嵗也蕭炳云萎㽔補中益氣出均州)
(日華子云除煩悶止渇澗心肺補五勞七/傷虚損腰脚疼痛天行熱狂服食無忌)
圖經曰(萎蕤生太山山谷丘陵今滁州舒州及漢中皆/有之葉狹而長表白裏青亦類黄精莖簳強直)
(似竹箭簳有節根黄多鬚大如指長一二尺或云可噉/三月開青花結圓實立春後採根隂乾用之本經與女)
(萎同條云是一物二名又云自是二物苗蔓與功用全/别爾雅謂熒萎萎上於為切下人垂切郭璞注云藥草)
(也亦無女萎之别名疑别是一物且本經中品又别有/女萎條蘇㳟云即此女萎今本經朱書是女萎能効黒)
(字是萎蕤之功觀古方書所用則似差别胡治治時氣/洞下􁥥下有女萎丸治傷寒冷下結腸丸中用女萎治)
(虚勞小黄耆酒云下痢者加女萎詳此數方所用乃似/中品女萎縁其性温主霍亂洩痢故也又主賊風手足)
(枯痺四肢拘攣苗芋酒中用女萎及古今録驗治身體/癧痬斑􁱂女萎膏乃似朱字女萎縁其主中風不能動)
(摇及去皯好色故也又治傷寒七八日不解續命鼈甲湯/治脚弱鼈甲湯並用萎㽔及延年方主風熱項急痛四肢)
(骨肉煩熱萎蕤飲又主虚風熱發即頭熱萎㽔丸乃似此/黒字萎㽔縁其主虚熱濕毒腰痛故也三者主治既别則)
(非一物明矣然陳藏器以為更非二物是不然此乃萎性/平味甘中品女萎味辛性温性味既殊安得為一物又云)
(萎蕤一名地節極似偏精疑即青黏華佗所服漆葉/青黏散是也然世無復能辨者非敢以為信然耳)
雷公云(凡使勿用釣吻并黄精其二物相似萎蕤只是不/同有誤疾人萎㽔節上有毛莖斑葉尖處有小黄)
(㸃採得先用竹刀刮上節皮了洗/浄却以蜜水浸一宿蒸了焙乾用)
外臺秘要(主發熱口乾小便澁/萎蕤五兩煮汁飲之)
楊氏産乳(療久痢脫肛不止取/女萎切一升燒薰之)
　
　
　
　
　
　
　
　
防葵味辛甘苦寒無毒主疝瘕腸洩膀胱熱結溺不下
欬逆温瘧癲癎驚邪注走療五藏虚氣小腹支滿臚脹
口乾除腎邪强志久服堅骨髓益氣輕身中火者不可
服令人恍惚見鬼一名梨葢一名房慈一名爵離一名
農果一名利茹一名方葢生臨淄川谷及嵩髙太山少
室三月三日採根暴乾(陶隱居云北信斷今用建平間/者云本與狼毒同根猶如三建)
(今其形亦相似但置水中不沉爾而狼毒陳久亦不能/沉矣唐本注云此藥上品無毒久服主邪氣驚狂之患)
(其根葉似葵花子根香味似防風故名防葵採依時者/亦能沉水今乃用枯朽狼毒當之極為謬矣此物亦稀)
(有襄陽望楚山東及興州西方有之其興州採得乃勝/南者為鄰蜀土也臣禹錫等謹按藥性論云防葵君有)
(小毒能治疝氣痃癖氣塊膀胱宿水血氣瘤大/如椀悉能消散治鬼瘧主百邪鬼魅精􁁣通氣)
圖經曰(防葵生臨淄川谷及嵩高少窒泰山蘇㳟云襄/陽望楚山東及興州西方有之其興州採得乃)
(勝南者為隣蜀土也今惟出襄陽諸郡不聞有之其葉/似葵每莖三葉一本十數莖中發一簳其端開花如葱)
(花景天輩而色白根似防風香味亦如之依時採者乃/沉水陶隱居云與狼毒同根但置水不沉耳今乃用枮)
(朽狼毒當之極為謬矣三月三日/採六月開花即結實採根為藥)
陳藏器云(按此二物一是上品而陶云防葵與狼毒根/同但置水中不沉爾然此二物善惡不同形)
(質又别陶既為此說後人因而用之防葵將以破堅積/為下品之物與狼毒同功今古因循遂無甄别此殊誤)
(也/)
雷公云(凡使勿誤用狼毒縁真似防葵而驗之有異効/又不同功須審之恐誤疾人其防葵在蔡州沙)
(土中生採得二十口便蚛用之唯輕為妙欲使先須揀/去蚛末用甘草湯浸一宿漉出暴乾用黄精自然汁一)
(二升拌了土器中/母令黄精汁盡)
肘後方(治癲狂疾防葵末温酒服一刀圭/至二三服身潤有小不仁為候)


　
　
　
　
　
　
　
　
茈(柴/字)胡(為/君)味苦平微寒無毒主心腹去腸胃中結氣飲
食積聚寒熱邪氣推陳致新除傷寒心下煩熱諸痰熱
結實匈中邪逆五藏間逰氣大腸停積水脹及濕痺拘
攣亦可作浴湯久服輕身明目益精一名地薫一名山
菜一名茹草葉一名芸蒿辛香可食生洪農川谷及冤
句二月八月採根暴乾(得茯苓桔梗大黄石膏麻子仁/甘草佳以水一㪷煑取四升入)
(硝石三方寸七療傷寒寒熱頭痛心下煩滿半夏為之/使惡皂莢畏女菀藜蘆陶隱居云今出近道狀如前胡)
(而強博物志云芸蒿葉似邪蒿春秋有白蒻音弱長四/五寸香美可食長安及河内並有之此茈胡療傷寒第)
(一用唐本注云茈是古柴字上林賦云苑薑及爾雅云/藐音邈茈草並作茈字且此草根紫色今太常用茈胡)
(是也又以本代系相承呼為茈胡且檢諸本草無名此/者傷寒大小茈胡湯最為痰氣之要若以芸蒿根為之)
(更作茨音大謬矣臣禹錫等論按藥性論云茈胡能治/熱勞骨節煩疼熱氣肩背疼痛宣暢血氣勞乏羸瘦主)
(下氣消食主時疾内外熱不解單煮服良蕭炳云主痰/滿匈脅中痞日華子云味甘補五勞七傷除煩止驚益)
(氣力消痰止嗽潤心肺添精補髓天/行瘟疾熱狂乏絶匈脅氣滿徤忘)
圖經曰(柴胡生洪農山谷及寃句今闗陜江湖間近道/皆有之以銀州者為勝二月生苗甚香莖青紫)
(葉似竹葉稍𦂳亦有似科蒿亦有似麥門冬而短者七/月開黄花生丹州結青子與他處者不類根赤色似前)
(胡而强蘆頭有赤毛如鼠尾獨窠長者好二月八月採/根暴乾張仲景治傷寒有大小柴胡及柴胡加龍骨柴)
(胡加芒硝等湯故後人/治寒熱此為最要之藥)
陳藏器(陶云芸蒿是茈胡主傷寒蘇云紫薑作紫此/草紫色上林賦云茈胡今常有茈胡是也)
雷公曰(凡使莖長軟皮赤黄䯸鬚出在平州平縣即今/銀州銀縣也西畔生處多有白鶴緑鶴於此翔)
(處是柴胡香直上雷間若有過徃聞者皆氣爽几採得/後去麄并頭用銀刀削上赤薄皮少許却以麄布拭了)
(細剉用之勿令犯/火立便無效也)
孫尚藥(治黄疸柴胡一兩去苗甘草一分右都細剉作/一劑以水一椀白茅根一握同煎至七分絞去)
(滓任意時/時服日盡)
别説云(謹按柴胡唯銀夏者最良根如鼠尾長一尺二/尺香味甚佳今雖不見於圖經俗亦不識其真)
(市人多以同華者代之然亦勝於他處/者葢銀夏地多沙同華亦沙苑所出也)
衍義曰(茈胡本經並無一字治勞今人治勞方中鮮有/不用者嗚呼凡此誤世甚多嘗原病勞有一種)
(真藏虚損復受邪熱邪因虚而致勞故曰勞者牢也當/須斟酌用之如經驗方中治勞熱青蒿煎之用茈胡正)
(合宜耳服之無不效熱去即須急已若或無熱得此愈/甚雖至死人亦不怨目撃甚多日華子又謂補五勞七)
(傷藥性論亦謂治勞乏羸瘦若此等病苟無實熱醫者/熱而用之不死何待注釋本草一字亦不可忽葢萬世)
(之後所誤無窮耳苟有明哲之士自何處治中下之學/不肯考究枉致淪没可不謹哉可不戒哉如張仲景治)
(寒熱徃來如瘧狀用/柴胡湯正合其宜)

麥門冬(為/君)味甘平微寒無毒主心腹結氣傷中傷飽胃
絡脉絶羸瘦短氣身重目黄心下支滿虚勞客熱口乾
燥渇止嘔吐愈痿蹷强隂益精消糓調中保神定肺氣
安五藏令人肥健美顔色有子久服輕身不老不饑秦
名羊韭齊名愛韭楚名馬韭越名羊蓍一名禹葭一名
禹餘粮葉如韭冬夏長生生函谷川谷及堤坂肥土石
間久廢處二月三月八月十月採隂乾(地黄車前為之/使惡欵冬苦瓠)
(畏苦參青蘘陶隱居云函谷即秦闗而麥門冬異於羊/韭之名矣處處有之四月採冬月作實如青珠根似穬)
(麥故謂麥門冬以肥大者為好用之湯澤抽去心不爾/令人煩斷穀家為要二門冬潤時並重既燥即輕一斤)
(減四五兩爾今按陳藏器本草云麥門冬本經不言生/者按生者本功外去心熱飲止煩熱消渇身重目黄寒)
(熱體勞止嘔開胃下痰飲乾者入丸散及湯用之功如/本經方家自有分别出江寧小潤出新安大白其大者)
(苗如鹿葱小者如韭葉大小有三四種功用相似其子/圓碧久服輕身明目和車前子乾地黄為九食後服之)
(去温瘴變白明目夜中見光臣禹錫等謹按吳氏云一/名馬韭一名虋音門火冬一名忍冬一名忍陵一名不)
(死藥一名僕壘一名隨脂神農岐伯甘平黄帝桐君雷/公甘無毒季氏甘小温扁鵲無毒生山谷肥地葉如韭)
(肥澤叢生採無時實青黄藥性論云麥門冬使惡苦芖/畏木耳能治熱毒止煩渴上火水面目肢節浮腫下水)
(治肺痿吐濃主泄精療心腹結氣身黒目黄心下苦支/滿虚亂客熱日華子云治五勞□傷安魂定魄止渇肥)
(人時疾熱狂/頭痛止嗽)
圖經曰(麥門冬生函谷川谷及堤坂肥土石間久廢處/今在在有之葉青似沙草長及尺餘四季不凋)
(根黄白而有鬚根在連珠形似穬麥顆故名麥門冬四/月開淡紅花如紅蓼花實碧而圓如珠江南出者葉大)
(者苗如鹿葱小者如韭大小有三四種功用相似或云/吳地者尤勝二月三月八月十月採隂乾亦堪單作煎)
(餌之取新根去心擣熟絞取汁和白蜜銀器中重湯煮/攪不停手候如飴乃成酒化温服之治中益心悦顔色)
(安神益氣令人肥徤其力甚驗又主金石藥發麥門冬/去心六兩人參四兩甘草二兩炙二物下篩蜜丸如梧)
(子大再飲下又崔元亮海上方治消渇丸云偶於野人/處得神驗不可言用上元板橋麥門冬鮮肥者二大兩)
(宣州黄連九節者二大兩去兩頭尖三五節小刀子調/理去皮毛了淨吹去塵更以生布摩拭秤之擣末以肥)
(大苦瓠汁浸麥門冬經宿然後去心即於臼中擣爛即/内黄連末臼中和擣俟丸得即並手丸如梧子食後)
(飲下五十丸日再但服兩日其渇必定苦重者即初服/藥每一服一百五十丸第二日服一百二十丸第三日)
(一百丸第四日八十丸第五日依本服丸若欲合藥先/看天氣晴明其夜方浸藥切須浄處禁婦人雞犬見知)
(如是可每日只服二十五丸服訖覺虚即取白羊頭一/枚浄去毛洗了以水三大斗煮令爛去頭取汁可一斗)
(已來細細服之亦不/著鹽不過三劑平服)
衍義曰(麥門冬根上子也治心肺虚熱并/虚勞客熱亦可取苗作熟水飲)


　
　
　
　
　
　
　
　
獨活味苦甘平微温無毒主風寒所擊金瘡止痛賁豚
癎痓(音/熾)女子疝瘕療諸賊風百節痛風無久新者久服
輕身耐老一名羗活一名羗青一名護羗使者一名胡
王使者一名獨摇草此草得風不摇無風自動生雍州
川谷或隴西南安二月八月採根暴乾(豚實為之使陶/隱居云藥名無)
(豚實恐是蠡實此州郡縣並是羗活羗活形細而多節/軟潤氣息極猛烈出益州北部西川為獨活色微白形)
(虚大為用亦相似而小不如其一莖直上不為風摇故/名獨活至易蛀冝密器藏之唐本注云療風宜用獨活)
(兼水宜用羗活臣禹錫等謹按藥性論云獨活君味苦/辛能治諸中風濕冷奔喘逆氣皮肌苦痒手足攣痛勞)
(損主風毒齒痛又云羗活君味苦辛無毒能治賊風失/音不語多痒血癲手足不遂口面喎斜遍身􁟍痺日華)
(子云羗活治一切風并氣筋骨拳攣四肢羸劣頭旋明/目赤疼及伏梁水氣五勞七傷虚損冷氣骨節痠疼通)
(利五藏獨活即/是羗活母類也)
圖經曰(獨活羗活出雍州川谷或隴西南安今蜀漢出/者佳春生苖葉如青麻六月開花作叢或黄或)
(紫結實時黄葉者是夾石上生葉青者是上脉中生此/草得風不摇無風自動故一名獨摇草二月八月採根)
(暴乾用本經云二物同一類今人以紫色而節密者為/羗活黄色而作塊者為獨活一説按陶隱居云獨活生)
(西川益州北部色微白形虚大用與羗活相似今蜀中/乃有大獨活類桔梗而大氣味亦不與羗活相類用之)
(㣲寒而少效今又有獨活亦自蜀中來形類羗活微黄/而極大收時寸解乾之氣味亦芳烈小類羗活又有槐)
(葉氣者今京下多用之極效驗意此為真者而市人或/擇羗活之大者為獨活殊未為當大抵此物有兩種西)
(蜀者黄色香如蜜隴西者紫色秦隴人呼為山前獨活/古方但用獨活今方既用獨活而又用羗活兹為謬矣)
(篋中方療中風纔覺不問輕重便須吐涎然後次苐治/之吐法用羗活五大兩以水一大斗煎取五升去滓更)
(入好酒半升和之以牛蒡子半升炒下篩令極細以前/湯酒斟酌調服取吐如已昏眩即灌之更不可用下藥)
(及謬針灸但用/補治湯餌自差)
雷公云(採得後細剉拌淫羊藿裛二日/後暴乾去淫羊藿用免煩人心)
千金方(治中風通身冷口噤不知人獨活四/兩好酒一升煎取半升分温再服)
肘後方(治風齒疼頰腫獨/活酒煮熱含之)
經驗後方(治中風不語獨活一兩剉酒二升煎一升大/豆五合炒有聲將藥酒熱投葢良久温服三)
(合未差/再服)
必效方(治産後腹中絞刺痛羗活二兩/酒二升煎取一升去滓為二服)
子母秘録(治中風腹痛或子腸脱/出酒煎羗活取汁服)
小品方(治産後風虚獨活湯主之又白鮮皮湯主之亦/可與獨活合白鮮皮各三兩水三升煮取一升)
(半分二服耐酒者可以酒水/中煮之佳用白鮮亦同法)
又方(治産後中風語澁四肢拘急羗活三兩為末每/服五錢水酒各半盞煎去滓温服經驗方同)
文潞公(治牙風上攻腫痛獨活地黄各三兩末每/服三錢水一盞煎和滓温服卧時再用)


升麻味甘苦平微寒無毒主解百毒殺百精老物殃鬼
辟瘟疫瘴氣邪氣蠱毒入口皆吐出中惡腹痛時氣毒
癘頭痛寒熱風腫諸毒喉痛口瘡久服不夭輕身長年
一名周麻生益州山谷二月八月採根日乾(陶隱居云/舊出寕州)
(者第一形細而黒極堅實舊無蕧有今唯出益州好者/細削皮青緑色謂之雞骨升麻北部間亦有形又虚大)
(黄色建平間亦有形大味薄不堪用人言是落新婦根/不必爾其形自相似氣色非也落新婦亦解毒葉挼)
(作小兒浴湯主驚忤今按别本注云今嵩高出者色青/功用不如蜀者臣禹錫等謹按藥性論云蜀升麻主治)
(小兒驚風癎時氣熱壅閉不通口瘡煩悶療癰腫豌豆/瘡水煎綿沾拭瘡上主百邪鬼魅陳藏器云陶云人言)
(升麻是落新婦根非也相似耳解毒取葉作小兒浴湯/主驚按今人多呼小升麻為落新婦功用同于升麻亦)
(大小有殊日華子云安魂定魄并鬼附/啼泣遊風腫毒口氣疳􁥥又名落新婦)
圖經曰(升麻生益州川谷今蜀漢陜西淮南州郡皆有/之以蜀川者為勝春生苗高三尺以來葉似麻)
(葉並青色四月五月著花花似粟穂白色六月以後結實/黒色根紫如蒿根多鬚二月八月採日暴乾今醫家以)
(治咽喉腫痛口舌生瘡解傷寒頭痛凡腫毒之屬殊效/細剉一兩水一升煎錬取濃汁服之入口即吐出毒氣)
(蜀人多用之楊炎南行方療煙疽湯用升麻又有升麻/膏升麻㧺湯并療諸丹毒等石泉公王方慶嶺南方服)
(乳石補壅法云南方養生治病無過丹沙其方用升麻/末三兩研錬子光明砂一兩二物相合蜜丸如梧子每)
(日食後服三丸又有七物升麻九升麻犀角黄芩朴硝/梔子大黄各二兩䜴二升微熬同搗散蜜九覺四肢大)
(熱大便難即服三十丸取微利為知若四肢/小熱於食上服二十丸非但辟邪兼甚明目)
雷公曰(採得了刀刮上麄皮一重了用黄精自然/汁浸一宿出暴乾細剉蒸了暴乾用之)
聖恵方(治小兒斑瘡及豆瘡心躁眠卧不安用川升麻/一味不計多少細剉水一盞煎去滓取汁以綿)
(霑汁洗拭/瘡盤上)
外臺秘要(比嵗有病天行發斑瘡頭面及身須臾周匝/狀如火燒瘡皆戴白漿隨决隨生不治數日)
(必死治差後盤黯彌嵗方減此惡毒之氣所為以/水煮升麻綿霑洗之苦酒煮彌佳但躁痛難忍也)
千金翼(治産後惡血不盡或經月半嵗升麻三兩清酒/五升煮取二升半分温再服當吐下惡物極良)
肘後方(喉痺升麻剉含/之喉塞亦然)
梅師方(治時行病發瘡升麻五兩以水/蜜二味同煎三沸半服半傅瘡)
姚和衆(小兒尿血蜀升麻五分水五合煎/取一合去滓一嵗兒一日服盡)
　
　
　
　
　
　
　
　
車前子味甘鹹寒無毒主氣癃止痛利水道小便除濕
痺男子傷中女子淋瀝不欲食養肺强隂益精令人有
子明目療赤痛久服輕身耐老
葉及根味甘寒主金瘡止血衂鼻瘀血血瘕下血小便
赤止煩下氣除小蟲一名當道一名芣(音/浮)苢(音/以)一名蝦
蟇衣一名牛遺一名勝舄(音/昔)生真定平澤丘陵阪道中
五月五日採隂乾(陶隱居云人家及路邊甚多其葉搗/取汁服療洩精甚驗子性冷利仙經)
(亦服餌之令人身輕能跳越岸谷不老而長生也韓詩/乃言芣苢是木似李食其實宜子孫此為謬矣唐本注)
(云今出開州者為最臣禹錫等謹按爾雅云苤苢馬舄/馬舄車前注今車前草大葉長穂好生道邊江東呼為)
(蝦蟇衣䟽引陸璣䟽云馬舄一名車前一名當道喜在/牛跡生故曰車前當道也幽州人謂之牛舌可鬻作茹)
(大滑其子治婦人難産藥性論云車前子君味甘平能/去風毒肝中風熱毒風衝眼目赤痛瘴翳腦痛淚出壓)
(丹石毒去心匈煩熱葉主泄精病治尿血能補五藏明/目利小便通五淋蕭炳云車前養肝日華子云常山為)
(使通小便淋澁壯陽/治脫精心煩下氣)
圖經曰(車前子生真定平澤丘陵道路中今江湖淮甸/近京北地處處有之春初生苗葉布地如匙而)
(累年者長及尺餘如鼠尾花甚細青色微赤結實如葶/藶赤黑色五月五日採隂乾今人五月採苗七月八月)
(採實人家園圃中或種之蜀中尤尚北人取根日乾作/紫苑賣之甚誤所用謹按周南詩云采采芣苢爾雅云)
(芣苢馬舄馬舄車前郭璞云今車前草大葉當道長穂/好生道邊江東人呼為蝦蟇衣陸璣云馬舄一名車前)
(一名當道喜在牛跡中生故曰車前當道也幽州人謂/之牛舌草可鬻與煮同作茹大滑其子治婦人難産是)
(也然今人不復有取者其子入藥最多駐景丸用車前/莬絲二物蜜丸食下服古今為奇方其葉今醫家生研)
(水解飲之治/衂血甚善)
雷公曰(凡使須一窠有九葉内有蘂莖可長一尺二寸/者和蘂葉根去土了稱有一鎰者力全可用使)
(葉勿使蘂莖使葉剉/於新瓦上攤乾用之)
聖恵方(治熱痢不止者搗車前葉絞取/汁一盞入蜜一合煎温分二服)
又方(治久患内障眼車前子乾地黄麥門冬等/分為末蜜丸如梧桐子大服屢試有效)
外臺秘要(治隂痒痛車前子以水三/升煮三沸去滓洗痒痛處)
又方(治咯血車前草搗絞/取汁五合空心服之)
百一方(小便不通車前子草一斤水/二升煎取一升半分三服)
又方(治石淋車前子二升以絹囊盛水八/升煮取三升不食盡服之須臾石下)
梅師方(治妊㜊患淋小便澁水道熱不通車前子五兩/葵根切一升二件以水五升煎取一升半分三)
(服/)
子母秘録(治横生不可出車前/子末酒服二錢匕)
治瀉(歐陽文忠公嘗得暴下國醫不得愈夫人云市人/有此藥三文一貼甚效公曰吾輩藏腑與市人不)
(同不可服夫人貰之以國醫藥雜進之一服而愈後公/知之召賣藥者厚遺之問其方久之乃肯傳但用車前)
(子一味為末米飲下二錢又云此藥利水道/而不動氣水道利則清濁分穀藏自止矣)
衍義曰(車前陶隱居云其葉搗取汁服療洩精大誤矣/此藥甘滑利小便走洩精氣陶云主小便赤下)
(氣有人作菜食小/便不禁幾為所誤)

　
　
　
　
　
　
　
　
木香味辛温無毒主邪氣辟毒疫温鬼强志主淋露療
氣劣肌中偏寒主氣不足消毒殺鬼精物温瘧蠱毒行
藥之精久服不夢寤魘寐輕身致神仙一名蜜香生永
昌山谷(陶隱居云此即青木香也永昌不復貢今皆從/外國舶音白上來乃云大秦國以療毒腫消惡)
(氣有驗今皆用合香不入藥用惟制蛇蟲凡用之常能/煮以沭浴大佳爾唐本注云此有一種當以崑崙來者)
(為佳出西胡來者不善葉似羊蹄而長大花如菊花其/實黄黑所在亦有之今按别本注云葉似薯蕷而稍大)
(花紫色功效極多為藥之要用陶云不入藥用非也臣/禹錫等謹按蜀本云今苑中種之花黄苗高三四尺葉)
(長八九寸皺軟而有毛藥性論云木香君治女人血氣/刺心心痛不可忍水酒服之治九種心痛積年泠氣痃)
(癖癥塊脹痛逐諸壅氣上衝煩悶治霍亂吐㵼心腹疞/刺隋書云樊子葢為武威大守車駕西廵將入吐谷渾)
(子葢以彼多瘴氣獻靑木香以禦霧露南州異物志云/青木香出天竺是草根狀如甘草蕭炳云靑木香功用)
(與此同又云嵬崙舶上來形如枯骨者良日華子云治/心腹一切氣止瀉霍亂痢疾安胎健脾消食療羸劣膀)
(胱冷痛嘔/逆反胃)
圖經曰(木香生永昌山谷今惟廣州舶上有來者他無/所出陶隱居云即青木香也根窠大類茄子葉)
(似羊蹄而長大花似菊實黄黑亦有葉如山芋而開紫/花者不拘時月採根芽為藥以其形如枯骨者良江淮)
(間亦有此種名土青木香不堪入藥用偽蜀王昶苑中/亦嘗種之云苗高三四尺葉長八九寸皺軟而有毛開)
(黄花恐亦是土木香種也續傳信方著張仲景青木香/丸主陽衰諸不足用崑崙青木香六路訶子皮各二十)
(兩篩末沙糖和之駙馬都尉鄭某忘其名去沙糖加羚/羊角十二兩白蜜丸如梧子空腹酒下三十丸日再其)
(效甚連然用藥不類古方而云仲景者不知何從而得/之邪雜修養書云正月一日取五木煮湯以浴令人至)
(老鬚髮黑徐鍇注云道家謂青香亦云五木道家多以/此浴當是其義也又古方主癰疽五香湯中亦使青木)
(香靑木香名為/五香信然矣)
海藥(謹按山海經云/生東海崑崙山)
雷公曰(凡使其香是蘆蔓根條左盤旋採得二十九日/方硬如朽骨硬碎其有蘆頭丁盖子色青者是)
(木香/神也)
傷寒類要(天行熱病若發赤黑斑如㽿青木香/二兩水二升煮取一升頓服之効)
孫尚藥(治丈夫婦人小兒痢木香一塊方圓一寸黄連/半兩右件二味用水半升同煎乾去黄連只薄)
(切木香焙乾為末三服第一橘皮湯第二陳米飲第三/甘草湯調下此方李景純傳有一婦人久患痢將死夢)
(中觀音授此/方服之遂愈)
别説云(謹按木香今皆從外國來即青木香也陶説為/得本在草部而圖經所載廣州一種乃是木類)
(又載海州者乃馬兜苓根此山鄉俗名爾治療/冷熱殊不相似此三種自當入一外類别名爾)
衍義曰(木香専泄决匈腹間滯塞冷氣他則次之得橘/皮肉豆蔲生薑相佐使絶佳效尤速又一種嘗)
(自岷州出塞得生青木香持歸西落葉如牛蒡但狹長/莖高三四尺花黄一如金錢其根則青木香也生嚼之)
(極辛香/尤行氣)


薯蕷味甘温平無毒主傷中補虚羸除寒熱邪氣補中
益氣力長肌肉主頭面逰風頭風眼眩下氣止腰痛補
虚勞羸瘦充五藏除煩熱強隂久服耳目聰明輕身不
饑延年一名山芋秦楚名玉延鄭越名土藷(音/除)生嵩高
山谷二月八月採根暴乾(紫芝為之使惡甘遂陶隱居/云今近道處處有之東山南)
(江皆多掘取食之以充粮南康間最大而美服食亦用/之唐本注云薯蕷日乾搗細篩為粉食之大美且愈疾)
(而補此有兩種一者白而且佳一者青黑味亦不美蜀/道者尤良臣禹錫等謹按吳氏云薯蕷一名藷署齊越)
(名山羊一名修脆一名兒草神農甘小温桐君雷公甘/無毒或生臨胊鍾山始生赤莖細蔓五月華白七月實)
(青黄八月熟落根中白皮黄類芋藥性論云薯蕷臣能/補五勞七傷去冷風止腰疼鎮心神安䰟魄開逹心孔)
(多記事補心氣不足患人體虚羸加而用之異苑云薯/蕷野人謂之土藷若欲掘取嘿然則穫唱名便不可得)
(人有植之者隨所種之物而像之也日華子云助五/藏強筋骨長志安神主泄精徤忘乾者功用同前)
圖經曰(薯蕷生嵩高山谷今處處有之以北都四明者/為佳春生苗蔓延籬援莖紫葉青有三尖角似)
(牽牛更厚而光澤夏開細白花大類棗花秋生實於葉/間狀如鈴二月八月採根今人冬春採刮之白色者為)
(上青黑者不堪暴乾用之法取麄根刮去黄皮以水浸/用白礬少許滲水中經宿取浄洗去涎焙乾近都人種)
(之極有思春取宿根頭以黄沙和牛糞作畦種苗生以/竹稍作援援高不得過一二尺夏月頻溉之當年可食)
(極肥美南中有一種生山中根細如指極𦂳實刮磨入/湯煮之作塊不散味更珍美云食之尤益人過於家園)
(種者又江湖閩中出一種根如薑芋之類食之尤益人/大者一枚可重斤餘刮去皮煎煮食之俱美但性冷於)
(北地者耳彼上人單呼為藷音若殊亦曰山藷而山海/經云景山北望少澤其草多藷藇音與薯蕷同郭璞注)
(云根似芋可食今江南人單呼藷音􁀙語或有輕重耳/據此注則薯蕷與藷乃一種南北之産或有不同故其)
(形類差别然字音殊儲不同/葢相傳之訛也一名山芋)
食療(治頭疼利丈夫肋隂力和麵作餺飥則惟動氣為/不能制麵毒也熟煮和蜜或為湯煎或為粉并佳)
(乾之入藥/更妙也)
雷公曰(凡使勿用平田生二三紀内者要經千紀者山/中生皮赤四面有髭生者妙若採得用銅刀削)
(去上赤皮洗/去涎蒸用)
聖恵方(補虚損益顔色用薯蕷於沙盆中細研然後下/於銚中先以􁀙一大匙熬令香次旋添酒一盞)
(煎攪令勻/空心飲之)
食醫心鏡(主下焦虚冷小便數瘦損無力生薯蕷半斤/刮去皮以刀切碎研令細爛於鐺中著酒酒)
(沸下薯蕷不得攪待熟著少鹽/葱白更添酒空腹飲三二盃妙)
衍義曰(山藥按本草上一字犯預英廟諱下一字曰蕷/唐代宗名預故改下一字為藥今人遂呼為山)
(藥如此則盡失當日本名慮嵗久以山藥為别物故書/之此物貴生乾方入藥其法冬月以布裹手用竹刀子)
(刮去皮於簷下風過處盛竹篩中不得見日色一夕乾/五分候全乾收之惟風𦂳則乾速所以用乾之意葢生)
(濕則滑不可入藥熟則/不堪啗亦滯氣餘如經)
　
　
　
　
　
　
　
　
薏(音/意)苡(音/以)仁味甘微寒無毒主筋急拘攣不可屈伸風
濕痺下氣除筋骨邪氣不仁利腸胃消水腫令人能食
久服輕身益氣其根下三蟲一名解蟸一名屋菼(音/毬)一
名起實一名􁁊(音/感)生真定平澤及田野八月採實採根
無時(陶隱居云真定縣屬常山郡近道處處有多生人/家交阯者子最大彼土呼為簳音幹珠馬援大取)
(將還人䜛以為珍珠也實重累者為良用之取中仁今/小兒病蚘蟲取根煮汁糜食之甚香而去蚘蟲大效今)
(按陳藏器本草云薏苡收子蒸令器内暴乾磨取仁炊/作飯及作麫主不饑温氣輕身煮汁飲之主消渇又按)
(别本注云今多用梁漢者氣力劣於真定取青水色者/良臣禹錫等謹按藥性論云能治熱風筋脉攣急能令)
(人食主肺痿肺氣吐膿血欬嗽涕唾上氣若煎服之破/五溪毒腫種於彼取仁甑中蒸使氣饀暴於日中使乾)
(挼之得仁矣孟詵云性/平去乾濕脚氣大驗)
圖經曰(薏苡仁生真定平澤及田野今所在有之春生/苗莖高三四尺葉如黍開紅白花作穂子五月)
(六月結實青白色形如珠子而稍長故呼意珠子小兒/多以線穿如貫珠為戲八月採實採根無時今人通以)
(九月十月採其實中仁古方大抵心肺藥多用之韋丹/治肺癰心匈甲錯著淳苦酒煮薏苡仁令濃微温頓服)
(之肺冇血當吐愈廣濟方治冷氣薏苡仁飯粥法細舂/其仁炊為飯氣味欲勻如麥飯乃佳或煮粥亦好自任)
(無忌根之入藥者葛洪治卒心腹煩滿又匈脅痛者剉/根濃煮汁服三升乃定今人多取葉為飲香益中空膈)
(甚勝雜其多藥用者張仲景治風濕身煩疼日晡劇者/與麻黄杏仁薏苡仁湯麻黄三兩杏仁二十枚甘草薏)
(苡仁各一兩四物以水四升煮取二升分再服又治胃/痺偏緩急者薏苡仁附子散方薏苡仁十五兩大附子)
(十枚炮二物作末/每服方寸匕日三)
陳藏器餘(主消渇煞蚘蟲/根煮服墮胎)
雷公云(凡使勿用􁀙米顆大無味其􁀙米時人呼為粳/􁀙是也若薏苡仁顆小色青味甘咬着粘人齒)
(如用一兩以糯米二兩同熬令糯米熟去糯米/取使君以鹽湯煮過别是一般修制亦得效)
外臺秘要(治牙齒風痛薏苡根四兩水四/升煮取二升含冷易之斷便生)
又方(咽喉卒癰腫吞/薏苡仁二枚)
梅師方(肺疾出膿血取薏苡仁十兩杵破以/水三升煎取一升入酒少許服之)
又方(蛔蟲攻心腹痛薏苡根一斤切水七/升煮取三升先食盡服之蟲死盡出)
食醫心鏡(治筋脉拘攣久風濕痺下氣除骨中邪氣利/腸胃消水腫久服輕身益氣力蕙苡仁一升)
(搗為散每服以水二升煮/兩匙末作粥空心服之)
馬援(後漢馬援傳援在交阯常餌薏苡實用能輕身省/慾以勝瘴氣南方薏苡實大援欲以為種軍還載)
(之一/車)
衍義曰(薏苡仁此李商隱太倉銘中所謂薏苡似珠不/可不虞者也取仁用本經云微寒主筋急拘攣)
(拘攣有兩等素問注中大筋受熱則縮而短縮短故攣/急不伸此是因熱而拘攣也故可用薏苡仁若素問言)
(因寒則筋急者不可更用此也凡用之須倍於他藥此/物力勢和緩須倍加用即見效葢受寒即能使人筋急)
(受熱故使人筋攣若但熱而不曽受寒/亦能使人筋緩受温則又引長無力)

　
　
　
　
　
　
　
　
澤瀉味甘鹹寒無毒主風寒濕痺乳難消水養五藏益
氣力肥徤補虚損五勞除五藏痞滿起隂氣止洩精消
渇淋瀝逐膀胱三膲停水久服耳目聰明不饑延年輕
身面生光能行水上扁鵲云多服病人眼一名水瀉一
名及瀉一名芒芋一名鵠㵼生汝南池澤五月八月採
根隂乾(畏海蛤/□蛤)葉味鹹無毒主大風乳汁不出産難隂
氣久服輕身五月採
實味甘無毒主風痺消渇益腎氣强隂補不足除邪濕
久服面生光令人無子九月採(陶隱居云汝南郡屬豫/州今近道亦有不堪用)
(惟用漢中南鄭青代形大而長尾間必有兩岐為好此/物易朽蠧常須密藏之葉狹長叢生諸淺水中仙經服)
(食斷榖皆用之亦云身輕能步行水上唐本注云今汝/南不復採用惟以涇州華州者為善也臣禹錫等謹按)
(爾雅云蕍蕮䟽云蕍蕮名蕮即藥草澤瀉也藥性論云/澤㵼君味苦能主腎虚精自出治五淋利膀胱熱宣通)
(水道日華子云治五勞七傷主頭旋耳虚鳴筋骨攣縮/通小腸止遺瀝尿血催生難産補女人血海令人有子)
(葉壯水藏下/乳通血脉)
圖經曰(澤㵼生汝南池澤今山東河陜江淮亦有之以/漢中者為佳春生苗多在淺水中葉似牛舌獨)
(莖而長秋時開白花作叢似榖精草五月六月八月採/根隂乾今人秋末採暴乾用此物極易朽蠧常須密藏)
(之漢中出者形大而長尾間有兩岐最佳爾雅謂之蕍/羊朱切一名蕮與舄同私多切素問身熱解墮汗出如)
(浴惡風少氣名曰酒風治之以澤瀉术各十分麋衛五/分合以二指撮為後飯後飯者飯後藥先謂之後飯張)
(仲景治雜病心下有支飲感胃澤瀉湯主之澤瀉五兩/术二兩水二升分温再服治傷寒有大小澤㵼湯五苓)
(散輩皆用澤瀉行利停水為最要深思治支飲亦同用/澤瀉术但煮法小别先以水二升煮二物取一升又以)
(水一升煮澤㵼取五合合此二汁為再服病甚欲眩者/服之必差仙方亦單服澤瀉一物搗篩取末水調日分)
(服六兩百日體/輕久而徤行)
雷公曰(不計多少細剉酒浸一/宿漉出暴乾任用也)
經驗方(常服澤瀉皂莢水煮爛焙乾為末煉蜜為丸如/桐子大空心以温酒下十五丸至二十丸甚妙)
(治腎藏風/主瘡尤良)
衍義曰(澤㵼其功尤長於行水張仲景曰水搐渇煩小/便不利或吐或㵼五苓散主之方用澤㵼故知)
(其用長於行水本經又引扁鵲云多服病人眼誠為行/去其水張仲景八味丸用之者亦不過引接桂附等歸)
(就腎經别無他意凡服澤㵼散人未有不小便多者/小便既多腎氣焉得復實今人止洩精多不敢用)


　
　
　
　
　
　
　
　
逺志(為/君)味苦温無毒主欬逆傷中補不足除邪氣利九
竅益智慧耳目聰明不忘强志倍力利丈夫定心氣止
驚悸益精去心下膈氣皮膚中熱面目黄久服輕身不
老好顔色延年葉名小草主益精補隂氣止虚損夢洩
一名棘菀一名葽繞一名細草生太山及寃句川谷四
月採根葉隂乾(得茯苓冬葵子龍骨良殺天雄附子毒/畏珍珠藜蘆蜚蠊齊蛤陶隱居云按藥)
(名無齊蛤恐是百合寃句縣屬兖州濟隂郡今猶從彭/城北蘭陵來用之可去心取皮今用一斤正得三兩皮)
(爾市者加量之小草狀似麻黄而青逺志亦入仙方藥/用唐本注云藥録下卷有齊蛤即齊蛤元有不得言無)
(今陶云恐是百合非也今注逺志莖葉似大青而小比/之麻黄陶不識爾臣禹錫等謹按爾雅云葽繞棘苑注)
(今逺志也似麻黄赤華葉□而黄其上謂之小草藥性/論云逺志畏蠐螬治心神徤忘安䰟魄令人不迷堅壯)
(陽道主夢邪日華子云主膈氣驚魘長肌肉/肋筋骨婦人血噤失音小兒客忤服無忌)
圖經曰(逺志生泰山及寃句川谷今河陜京西州郡亦/有之根黄色形如蒿根苗名小草似麻黄而青)
(又如華豆葉亦有似大青而小者三月開花白色根長/及一尺四月採根葉隂乾今云曬乾用泗州出者花紅)
(根葉俱大於他處啇州者根又黑色俗傳夷門逺志最/佳古本通用逺志小草今醫但用逺志稀用小草古今)
(録驗及范汪方治匈痺心痛逆氣膈中飲不下小草丸/小草桂心蜀椒去汙乾薑細辛各三兩附子二分炮六)
(物合擣下篩和以蜜丸大如梧子先食米汁下三/丸日三不知稍増以知為度禁猪肉冷水生葱菜)
雷公曰(逺志凡使先須去心若不去心服令人悶悶/去心了用熟甘草湯浸一宿漉出曝乾用之)
肘後方(治人心孔惛塞多忘喜誤丁酉日宻自至市/買逺志著巾角中還為末服之勿令人知)
抱朴子(内篇云陵陽仲子服逺志二十年有/子三十七人開書所視便記而不忘)


龍膽味苦澁大寒無毒主骨間寒熱驚癎邪氣續絶傷
定五藏殺蠱毒除胃中伏熱時氣温熱熱洩下痢去腸
中小蟲益肝膽氣止驚惕久服益智不忘輕身耐老一
名陵游生齊朐山谷及寃句二月八月十一月十二月
採根隂乾(貫衆為之使惡防葵地黄陶隱居云今出近/道吳興為勝狀似牛膝味甚苦故以膽為名)
(今按别本注云葉似龍葵味苦如膽因以為名臣禹錫/等謹按藥性論云龍膽君能主小兒驚癎入心壯熱骨)
(熱癰腫治時疾熱黄口瘡日華子云小豆為使治客/忤疳氣熱病狂語及瘡疥明目止煩益智治健忘)
圖經曰(龍膽生齊朐山谷及寃句今近道亦有之宿根/黄白色下柚根十餘本類牛膝直上生苗高尺)
(餘四月生葉而細莖如小竹枝七月開花如牽牛花作/鈴鐸形青碧色冬後結子苗便枯二月八月十一月十)
(二月採根隂乾俗呼為草龍膽浙中又有山龍膽草味/苦澁取根細剉用生薑自然汁浸一宿去其性焙乾搗)
(水煎一錢匕温服之治四肢疼痛採無時候葉經霜雪/不凋此同類而别種也古方治疸多用之集驗方穀疸)
(丸苦參三兩龍膽一兩二物下篩牛膽和丸先食以麥/飲服之如梧子五丸日三不知稍増剛繁方治勞疸同)
(用此龍膽加至二兩更増梔子仁三七枚三物同篩搗名/丸以猪膽服如前法以飲下之其說云勞疸者因勞為)
(穀疸者因/食而勞也)
雷公云(採得後隂乾欲使時用銅刀切去髭土頭了剉/於甘草湯中浸一宿至明漉出暴乾用勿空腹)
(餌之令人/溺不禁)
聖恵方(治蛔蟲攻心如割吐清水龍膽一兩去頭剉水/二盞煮取一盞去滓隔宿不食平旦時一頓服)
(之即/差)
外臺秘要(治卒下血不止龍膽一虎口以水/五升煮取二升半分為五服差)
肘後方(治卒心痛龍膽四兩酒/三升煮取一升半頓服)

　
　
　
　
　
　
　
　
細辛味辛温無毒主欬逆頭痛腦動百節拘攣風濕痺
痛死肌温中下氣破痰利水道開匈中除喉痺□(音/甕)鼻
風癎癲疾下乳結汗不出血不行安五藏益肝膽通精
氣久服眀目利九竅輕身長年一名小辛生華隂山谷
二月八月採根隂乾(曽青棗根為之使得當歸芍藥白/芷芎藭牡丹藁本甘草共療婦人)
(得决明鯉魚膽青羊肝共療目痛惡狼毒山茱茰黄耆/畏硝石滑石反藜蘆陶隱居云今用東陽臨海者形叚)
(乃好而辛烈不及華隂高麗者用之去其頭節人患口/臭者含之多效最能除痰明目臣禹錫等謹按范子云)
(細辛出華隂色白者善吳氏云細辛一名細辛神農黄/帝雷公桐君辛小温岐伯無毒季氏小寒姤葵葉赤黑)
(一根一葉相連藥性論云細辛臣忌生菜味苦辛治欬/逆上氣惡風風頭手足拘急安五藏六腑添膽氣去皮)
(風濕痒能止眼風淚下明目開匈中滯除齒痛主血閉/婦人血瀝腰痛日華子云治嗽消死肌瘡肉匈中結聚)
(忌狸/肉)
圖經曰(細辛生華山山谷今處處有之然他處所出者/不及華州者真其根細而其味極辛故名之曰)
(細辛二月八月採根隂乾用今人多以杜蘅當之杜蘅/吐人用時須細辯耳杜蘅春初於宿根上生苗葉似馬)
(蹄形狀高三二寸莖如麥藁麄細每窠上有五七葉或/八九葉别無枝蔓又於葉莖間錿内蘆頭上貼地生紫)
(花其花似見不見闇結實如豆大窠内有碎子似天仙/子苗葉俱青經霜即枯其根成空有似節菷密閉細長)
(四五寸微黄白色味辛江淮俗呼為/馬蹄香今人多誤用故此詳述之)
雷公云(凡使一一㨂去雙葉服之害人須去頭土/了用𤓰水浸一宿至明漉出曝乾用之)
聖恵方(治口臭及􁥥齒腫痛細辛/煮取濃汁熱含冷吐差)
外臺秘要(治辛客忤停口不能言/細辛桂心等分内口中)
别説云(謹按細辛非華隂者不得為細辛用若杜蘅之/類自應依本性於用爾又細辛若單用末不可)
(過半錢太多即氣悶塞不通者死雖死無傷近年開中/或用此毒人者聞平凉獄中嘗治此故不可不記非本)
(有毒但以不識多/寡之用因以有此)
衍義曰(細辛用根今惟華州者佳柔韌極細真深紫色/味極辛嚼之習習如椒治頭面風痛不可闕也)
(葉如葵葉赤黒非此則杜蘅也杜蘅葉形如馬蹄下故/俗云馬蹄香葢根似白前又似細辛襄漢間一種細辛)
(極細而直色黄白乃/是鬼督郵不可用)

石斛味甘平無毒主傷中除痺下氣補五藏虚勞羸瘦
强隂益精補内絶不足平胃氣長肌肉逐皮膚邪熱疿
(音/沸)氣脚膝疼冷痺弱久服厚腸胃輕身延年定志除驚
一名林蘭一名禁生一名杜蘭一名石蓫生六安山谷
水傍石上七月八月採莖隂乾(陸英為之使惡凝水石/巴豆畏殭蠶雷丸陶隱)
(居云今用石斛出始興生石上細實桑灰湯沃之色如/金形似蚱音窄蜢音猛髀者為佳近道亦有次宣城間)
(生櫟樹上者名木斛其莖形長大而色淺六安屬廬江/今始安亦出木斛至虚長不入丸散惟可為酒漬煮用)
(爾俗方菆以補虚療脚膝唐本注云作乾石斛先以酒/洗將蒸九成不用灰湯今荆襄及漢中江左又有二種)
(一者似大麥累累相連頭生一葉而性冷一種大如雀/髀名雀髀斛生酒漬服乃言勝乾者亦如麥斛葉在莖)
(端其餘斛如竹節間生葉也臣禹錫等謹按藥性論云/石斛君益氣除熱主治男子腰脚軟弱健陽逐皮肌風)
(痺骨中久冷虚損補腎積精腰痛養腎氣益力日華子/云治虚損劣弱壯筋骨暖水藏輕身益智乎胃氣逐虚)
(邪/)
圖經曰(石斛生六安山谷水傍石上今荆川廣州郡及/温合州亦有之以廣南省為佳多在山谷中五)
(月生苖莖似竹節節節間出碎葉七月開花十月結實/其根細長黄色七月八月採莖以桑灰湯沃之色如金)
(隂乾用或云以酒洗將蒸九成不用灰湯其江南生者/有二種一種似大麥累累相連頭生一葉名麥斛二種)
(大如雀髀名雀髀斛惟生石上者/勝亦有生櫟木者名木斛不堪用)
雷公云(凡使先去頭土了用酒浸一宿漉出於日中曝/乾却用酥蒸從己至酉却徐徐焙乾用石斛鎻)
(涎澁丈夫元氣如斯修/事服滿一鎰永無骨痛)
衍義曰(石斛細若小草長三四寸柔韌析之如肉而實/今人多以木斛渾行醫工亦不能明辨世又謂)
(之金釵石斛葢後人取象而言之然甚不經將木斛折/之中虚如禾草長尺餘但色深黄光澤而已真石斛治)
(胃中虚/熱有功)

巴㦸天味辛甘微温無毒主大風邪氣隂痿不起强筋
骨安五藏補中増志益氣療頭面遊風小腹及隂中相
引痛下氣補五勞益精利男子生巴郡及下邳山谷二
月八月採根隂乾(覆盆子為之使惡朝生雷丸丹參陶/隱居云今亦用建平宜都者壯如牡)
(丹而細外赤内黒用之打去心唐本注云巴㦸天苗俗/方名三蔓草葉似茗經冬不枯根如連珠多者良宿根)
(青色嫩根白紫用之亦同連珠肉厚者為勝臣禹錫等/謹按藥性論云巴㦸天使能治男子夜夢鬼交泄精强)
(隂除頭面中風主下氣大風血癩病人虚損加而用之/日華子云味苦安五藏定心氣除一切風治邪氣療水)
(腫又名不凋草色紫如小/念珠有小孔子堅硬難搗)
圖經曰(巴㦸天生巴郡及下邳山谷今江淮河東州郡/亦有之皆不及蜀川者佳葉似茗經冬不枯俗)
(名三蔓草又名不凋草多生竹林内内地生者葉似麥/門冬而厚大至秋結實二月八月採根隂乾今多焙之)
(有宿根者青色嫩根者白色用之皆同以連珠肉厚者/勝今方家多以紫色為良蜀人云都無紫色者彼方人)
(採得或用黒豆同前欲其色紫此殊失氣味尤冝辨之/一説蜀中又有一種山律根正似巴㦸但色白土人採)
(得以醋水煮之乃紫以雜巴㦸莫能辨也真巴㦸嫩者/亦白乾時亦煮治使紫力劣弱不可用今兩種市中皆)
(是但擊破視之其中紫而鮮潔者偽也真者擊/破其中雖紫又有微白慘如粉色理小暗也)
雷公曰(凡使須用枸杞子湯浸一宿待稍軟漉出却用/酒浸一伏時又漉出用菊花同熬令燋黄去菊)
(花用布拭/令乾用)
衍義曰(巴㦸天本有心乾縮時偶自落或可以抽摘故/中心或空非自有小孔子也今人欲要中間紫)
(色則多偽以大豆汁沃之不可不察外堅難染故先從/中間紫色有人嗜酒日須五七盃後患脚氣甚危或教)
(以巴㦸半兩糯米同炒米微轉色不同米大黄一兩剉/炒同為末熟蜜為丸温水服五七十丸仍禁酒遂愈)
白英味甘寒無毒主寒熱八疸消渇補中益氣久服輕
身延年一名榖菜一名白草生益州山谷春採葉夏採
莖秋採花冬採根(陶隱居云諸方藥不用此乃有蔛音/解菜生水中人蒸食之此乃生山谷)
(當非是又有白草葉作羮飲甚療勞而不用根華益州/乃有苦菜土人専食之皆茺健無病疑或是此唐本注)
(云此鬼目草也蔓生葉似王𤓰小長而五椏實圓若龍/葵子生青熟紫黒煑汁飲解勞東人謂之白草陶云白)
(草似識之而不的辯今按陳藏器本草云白英主煩熱/風疹丹毒瘧瘴寒熱小兒結熱煑汁飲之一名鬼目爾)
(雅云苻鬼目注似葛葉有毛子赤如耳當珠若云子熟/黒誤矣又按别本注云今江東人夏月取其莖葉煮粥)
(極解/熱毒)

白蒿味甘平無毒主五藏邪氣風寒濕痺補中益氣長
毛髪令黒療心懸少食常饑久服輕身耳目聰明不老
(生中山川澤三月採陶隱居云蒿類甚多而俗中不聞/呼白蒿者方藥家既不用皆無復識之所主療既殊佳)
(應更加研訪服食七禽散云白兔食之仙與前菴䕡了/同法爾唐本注云爾繁音煩皤音婆蒿即白蒿也此蒿)
(葉麄於青蒿從初生全枯白於衆蒿欲似細艾者所在/有之也今按别本注云葉似艾葉止有白毛麄澁俗呼)
(為蓬蒿臣禹錫等謹按爾雅云蓬蒿可以為葅故詩箋/云以豆薦繁葅陸璣云几艾白色為皤蒿今白蒿春始)
(生及秋香羮可食生又可蒸一名游胡北海人謂之旁/勃故大戴禮夏小正傳曰繁游胡游胡旁勃也孟詵云)
(白蒿寒春初此蒿前諸草生擣汁去熱黄及心痛其葉/生挼醋淹之為葅甚益人又葉乾為末夏日暴水痢以)
(米飲和一匙空腹服之子主鬼氣末/和酒服之良又燒淋□煎治淋瀝疾)
圖經曰(白蒿蓬蒿也生中山川澤今所在有之春初最/先諸草而生似青蒿而葉麄上有白毛錯澁從)
(初生至枯白於衆蒿□似細艾二月採比爾雅所謂蘩/音煩皤音婆蒿是也䟽云蓬蒿可以為葅故詩箋云以)
(豆薦蘩葅陸璣云凡艾白色為皤蒿今白蒿春始生及/秋香美可生食又可蒸一名游胡北海人謂之旁勃故)
(大戴禮夏小正云蘩游胡游胡旁勃也此草古人以為/苗唐孟詵亦云生挼醋食今人但食蔞蒿不復食此或)
(疑此蒿即萎蒿而孟詵又别著蔞蒿條所説不同明是/二物乃知古今食品之異也今又階州以白蒿為茵陳)
(蒿苗葉亦相似然以入藥恐不可用也按蒿類亦多爾/雅云蘩之醜秋蒿言春時各有種名至秋老成皆通呼)
(為蒿也中品有馬先蒿云生南陽川澤葉如益母草花/紅白八九月有實俗為之虎麻亦名馬新蒿詩小雅所)
(謂匪莪伊蔚是也陸璣云蔚牡蒿牡蒿牡菆愆刄切也/三月始生七月華似胡麻花而紫赤八月為角角似小)
(豆角銳而長一名馬新蒿郭璞注爾雅蔚牡菆謂無子/者而陸云有子二説小異今當用有子者為正下品又)
(有角蒿云葉似白蒿花如瞿麥紅赤可愛子似王不留/行黒色作角七八月採又有茵蔯蒿草蒿下自有條白)
(蒿為新蒿古方治癩疾多用之梅師方云取白艾蒿十/束如升大煮取汁以麴及米一如釀酒法侯熟稍稍飲)
(之但是惡疾偏體面目有瘡者皆可飲之又取馬新蒿/搗末服方寸匕日三如更赤起服之一年都差平復角)
(蒿醫方鮮/有用者)

赤箭味辛温主殺鬼精物蠱毒惡氣消癰腫下支滿疝
(音/山)下血久服益氣力長隂肥徤輕身增年一名離母一
名鬼督郵生陳倉川谷雍州及太山少室三月四月八
月採根暴乾(陶隱居云陳倉屬雍州扶風郡按此草亦/芝類云莖赤如箭簳葉生其端根如人足)
(又云如芋有十二子為衛有風不動無風自摇如此有/亦非俗所見而徐長卿亦名鬼督郵又復有鬼箭莖)
(羽其療並相似而益人乖異恐並非此赤箭唐本注云/此芝類莖似箭簳赤色端有花葉逺看如箭有羽根皮)
(肉汁與天門冬同惟無心脉去根五六寸有十餘子衛/似芋其實似苦楝子核作五六稜中肉如麫日暴則枯)
(萎也得根即生噉音瀯之無乾服法/臣禹錫等謹按藥性論云赤箭無毒)
圖經曰(赤箭生陳倉川谷雍州及泰山少室今江湖間/亦有之然不中藥用其苗獨莖如箭簳葉生其)
(端四月開花簳葉俱赤實似枯苦棟子核作五六稜中/有肉如麫日暴則枯萎其根大類天門冬惟無心脉耳)
(去根五六寸有十餘子為衛似竿三月四月八月採根/暴乾今三月四月採苗七月八月九月採根謹按此草)
(有風不動無風則自摇抱朴子云按仙方中有合離草/一名獨摇一名離母所以謂之合離離母者此草為物)
(下根如芋魁有游子十二枚周環之去大魁數尺雖相/須而實不連但以氣相屬耳如莬絲之草下有茯莬之)
(根無此則絲不得上亦不相屬也然則赤箭之異陶隱/居已云此亦非俗所見莬絲之下有伏莬亦不復聞有)
(見者殆其種類中時有神異者乃如此耳又陶蘇皆云/赤箭是芝類而上有六芝條五芝皆以五色生于五嶽)
(諸方所獻者紫芝生高夏山谷蘇云芝多黄白稀有黒/青者紫芝最多皆五芝類但芝是難得縱獲一二豈得)
(終久服邪今山中雖時復有之而人莫能識其真醫家/絶無用者故州郡亦無圖上葢祥異之物非世常有但)
(附其説於此耳凡採藥時月皆先據本經而後著今土/俗所宜且赤箭本經但云三月四月八月採根不言用)
(苖而今方家乃并用根苗各有收採時月與本經參差/不同難以兼著故但從今法其他藥有相類者亦同此)
(比又按序例云凡採藥其根物多以二月八月採者謂/春初津潤始萌未衝枝葉勢力淳濃故也至秋枝葉津)
(潤歸流於下今即事驗之春寜宜早秋寧宜晚㨿此文/意採根者須晚秋以後初春以前欲其苗梗枯落至今)
(萌芽時氣味正完乃可採耳然其他藥類生長及枯死/有早晚採之自隨其時不必拘以春秋也下文云華實)
(莖葉乃各隨其所熟嵗月亦有早晏不/必都依本文是其義也他亦同于此)
别説云(謹按今醫家見用天麻即是此赤箭根今補注/與圖經所載乃别是一物中品之下又出天麻)
(一目注云出鄆州考今之所出赤箭根苖乃自齊鄆而/來者為上今翰林沈公括最為博識嘗解此一説云古)
(方用天麻者不用赤箭用赤箭者即無天麻方中諸藥/皆同而唯此名或别即是天麻赤箭木為一物並合用)
(根也今中品之下所别出天麻一目乃與此赤箭所説/都不相干即明别是一物爾然中品之下所為天麻者)
(世所未嘗見用今就此赤箭根為天麻則與今所用不/相違然赤箭則言苗用之有自表入裏之功天麻則言)
(根用之有自内逹外之理根則抽苗徑直而上苗則結/子成熟而落返從簳中而下至上而生似此粗可識其)
(外内主/治之理)
衍義曰(赤箭天麻苗也然與天麻治養不同故後人/分之為二經中言八月採根暴乾故知此即)
(苗/也)

菴(音/淹)䕡(音/閭)子味苦微寒微温無毒主五藏瘀血腹中水
氣臚脹留熱風寒温痺身體諸痛療心下堅膈中寒熱
周痺婦人月水不通消食明目久服輕身延年不老駏
(音/巨)驉(音/墟)食之神仙生雍州川谷亦生上黨及道邊十月
採實隂乾(荆實薏苡為之使陶隱居云狀如蒿艾之類/近道處處有仙經亦時用之人家種此辟蛇)
(也臣禹錫等謹按藥性論云菴䕡使味辛苦益氣主男/子隂痿不起治心腹脹滿能消瘀血日華子云治腰脚)
(重痛膀胱疼明目及/骨節煩痛不下食)
圖經曰(菴䕡子生雍州川谷及上黨道邊今江淮亦有/之春生苗葉如艾蒿三二尺七月開花八月間)
(結實十月採實隂乾今人通以九月採江南人家多種/此辟蛇謹按本經久服輕身延年不老而古方書少有)
(服食者惟入諸雜治藥中如胡治療驚邪狸骨丸之類/皆大方中用之孫思邈千金翼韋宙獨行方主踠折瘀)
(血並單用菴䕡一物煮汁服之亦末服今人治打撲損/亦多用此法飲散皆通其效最速服食方不見用者)
廣利方(治諸瘀血不散變成癰搗/生菴䕡蒿取汁一升服之)
　
　
　
　
　
　
　
　
菥(音/錫)蓂(音/覔)子味辛微温無毒主明目目痛淚出除痺補
五藏益精光療心腹腰痛久服輕身不老一名薎菥一
名大蕺一名馬辛一名大薺生咸陽川澤及道傍四月
五月採暴乾(得荆實細辛良惡乾薑苦參陶隱居云今/處處有之人方言是大薺子俗用甚稀唐)
(本注云爾雅云是大薺然驗其味甘而不辛也臣禹鍚/等謹按蜀本云似薺菜而細俗呼為老薺藥性論云菥)
(蓂子苦參為使能治肝家積聚眼目赤腫陳藏器云菥/蓂子本經一名大薺蘇引爾雅為注云大薺按大薺即)
(葶藶非菥蓂也菥蓂大而褊/葶藶細而圓二物殊别也)
圖經曰(菥蓂子生咸陽川澤及道傍今處處有之爾雅/云菥蓂大薺郭璞云似薺細葉俗呼之曰老薺)
(蘇㳟亦云是大薺又云然菥蓂味辛大薺味甘陳藏器/云大薺當是葶藶非菥蓂菥蓂大而扁葶藶細而圓二)
(物殊也而爾雅自有葶藶謂之蕇音典注云實葉皆似/芥一名狗薺大抵二物皆薺類故人多不能細分乃爾)
(致疑也四月五月採暴乾古今眼目方中多用之崔元/亮海上方療眼熱痛淚不止以菥蓂子一物搗篩為末)
(欲卧以銅筯㸃眼中當有熱淚及惡物/出并去努肉可二四十夜㸃之甚佳)

蓍實味苦酸平無毒主益氣充肌膚明目聰慧先知久
服不饑不老輕身生少室山谷八月九月採實日乾(唐/本)
(注云此草所在有之以其莖為筮陶誤用楮實為/之本經云味苦楮實味甘其楮實移在木部也)
圖經曰(蓍實生少室山谷今蔡州上蔡縣白龜祠傍其/生如蒿作叢高五六尺一本一二十莖至多者)
(三五十莖生便條直所以異於衆蒿也秋後有花出于/枝端紅紫色形如菊八月九月採其實日乾入藥今醫)
(家亦稀用其莖為筮以問鬼神知吉凶故聖人贊之謂/之神物史記龜䇿傳曰龜千嵗乃逰於蓮葉之上蓍百)
(莖共一根又其所生獸無虎狼蟲無毒螫徐廣注曰劉/向云龜千嵗而靈蓍百年而一本生百莖又褚先生云)
(蓍生滿百莖者其下必有神龜守之其上常有青雲覆/之傳曰天下和平王道得而蓍莖長丈其叢生滿百莖)
(方今世取蓍者不能中古法度不能得滿百莖丈長者/取八十莖已上蓍長八尺即難得也人民好用卦者取)
(滿六十莖已上長滿六尺者即可用矣今蔡州所上/者皆不言好此然則此𩔖其神物乎故不常有也)
赤芝味苦平主匈中結益心氣補中増慧智不忘久食
輕身不老延年神仙一名丹芝生霍山(陶隱居云南嶽/本是衡山漢武)
(帝始以小霍山代之非/山也此則應生衡山也)
英公云(安心/神)
黒芝味鹹平主􁓝(音/隆)利水道益腎氣通九竅聰察久食
輕身不老延年神仙一名𤣥芝生常山(唐本注五芝經/云皆以五色生)
(於五嶽諸方所獻白芝未必華山黒芝又非常嶽且多/黄白稀有黒青者然紫芝最多非五芝類但芝自難得)
(縱獲一二豈/得終久服耶)
青芝味酸平主明目補肝氣安精魂仁恕久食輕身不
老延年神仙一名龍芝生泰山
英公云(不忘/強志)
白芝味辛平主欬逆上氣益肺氣通利口鼻强志意勇
悍安魄久食輕身不老延年神仙一名玉芝生華山
黄芝味甘平主心腹五邪益脾氣安神忠信和樂久食
輕身不老延年神仙一名金芝生嵩山
紫芝味甘温主耳聾利闗節保神益精氣堅筋骨好顔
色久服輕身不老延年一名本芝生高下山谷六芝皆
無毒六月八月採(薯蕷為之使得髪良得麻子仁白𤓰/子牡桂共益人惡常山畏扁青茵蔯)
(蒿陶隱居云按郡縣無高夏名恐是山名爾此六芝皆/仙草之類俗所稀見族種甚多形色壤異並載芝草圖)
(中今俗所用紫芝此是朽樹木株上所生狀如木檽音/軟名為紫芝葢止療痔而不宜以合諸補丸藥也九得)
(芝草便正爾食之無餘節度故皆不云服法也臣禹錫/等謹按爾雅云茵芝釋曰瑞草名也一嵗三華一名茵)
(一名芝論衡云芝生于土土氣和故芝草三瑞命禮曰/王者仁慈則芝草生是也抱朴子云赤者如珊瑚白者)
(如截肪黒者如澤漆青者如翠羽黄者如紫金而皆光/明洞徹如堅氷也又云木芝者松栢脂淪地千嵗化為)
(茯苓萬嵗其上生小木狀似蓮花名曰木威喜芝夜視/有光持之甚滑燒之不焦帶之辟兵藥性論云紫芝使)
(畏髪味甘平無毒/主能保神益夀)

卷(君免/切)柏味辛甘温平微寒無毒主五藏邪氣女子隂
中寒熱痛癥瘕血閉絶子止欬逆治脫肛散淋結頭中
風眩痿蹷强隂益精久服輕身和顔色令人好容顔一
名萬嵗一名豹足一名求股一名交時生常山山谷石
間五月七月採隂乾(陶隱居云今出近道叢生石土上/細葉似栢卷屈狀如雞足青黄色)
(用之去下近石有沙土處臣禹錫等謹按范子云卷栢/出三輔吳氏云卷栢神農辛平相君雷公目建康記云)
(建康出卷栢藥性論云卷栢君能治月經不通戸疰鬼/疰腹痛去百邪鬼魅日華子云鎮心治邪啼泣除面皯)
(頭風暖水藏生用/破血炙用止血)
圖經曰(卷栢生常山山谷間今闗陜沂兖諸州亦有之/宿根紫色多鬚春生苗似栢葉而細碎拳孿如)
(雞足青黄色高三五寸無花子多生石上五/月七月採隂乾去下近石有沙土處用之)
　　　　一種唐本餘
辟虺雷味苦大寒無毒主解百毒消痰袪大熱療頭痛
辟瘟疫一名辟蛇雷其狀如麄塊蒼术節中有眼
　　　　四十六種陳藏器餘
藥王味甘平無毒解一切毒止鼻衂吐血袪煩躁苗莖
青色葉摘之有汁搗汁飲驗
兠木香燒去惡氣除病疫漢武帝故事西王母降上燒
兠木香末兠木香兠渠國所獻如大豆塗宫門香聞百
里闗中大疫疫死者相枕燒此香疫則止内傳云死者
皆起此則靈香非中國所致摽其功用為衆草之首焉
草犀根味辛平無毒主解諸藥毒領南及睦㜈間如中
毒草此藥及千金藤並解之亦主蠱毒溪毒惡刺虎狼
蟲虺等毒天行瘧瘴寒熱咳嗽痰壅飛尸喉閉瘡腫小
兒寒熱丹毒中惡注忤痢血等並煮汁服之其功用如
犀故名草犀解毒為最生衢㜈洪饒間苗高二三尺獨
莖根細辛研服更良生水中者名水犀也
海藥云(謹按廣州記云生嶺南及海中獨莖對葉而生/如燈臺草若細辛平無毒主解一切毒氣虎狼)
(所傷溪毒野蠱等毒並宜/燒碎服臨死者服之得活)
薇味甘寒無毒久食不饑調中利大小腸生水傍葉似
萍爾雅曰薇垂也三秦記曰夷齊食之三年顔色不異
武王誡之不食而死廣志曰薇葉似萍可食利人也
海藥云(謹按廣州記云生海池澤中爾雅注/云薇水菜主利水道下浮腫潤大腸)
無風獨摇草帶之令夫婦相愛生嶺南頭如彈子尾若
烏尾兩片開合見人自動故曰獨摇草
海藥云(謹按廣志云生嶺南又云生大秦國性温平無/毒主頭面遊風遍身癢煑汁淋蘸陶朱術云五)
(月五日採諸山/野徃徃亦有之)
零餘子味甘温無毒主補虚强腰脚益腎食之不饑曬
乾切用强於薯蕷有數此則是其一也一本云大如雞
子小者如彈丸在葉下生
百草花主百病長生神仙亦煮花汁釀酒服之異類云
鳳剛者漁陽人也常採百花水漬封泥埋之百日煎為
丸卒死者内口中即活胡剛服藥百餘嵗入地肺山列
仙傳云堯時赤松子服之得仙
紅蓮花白蓮花味甘平無毒久服令人好顔色變白却
老生西國胡人將來至中國也
旱藕味甘平無毒主長生不饑黒毛髪生太行如藕
羊不喫草味苦辛温無毒主一切風血補益攻諸病煮
之亦浸酒生蜀川山谷葉細長在諸草中羊不喫者是
萍蓬草根味甘無毒主補虚益氣力久食不饑厚腸胃
生南方池澤大如荇花黄未開前如算袋根如藕饑年
當榖也
石蘂主長年不饑生太山石上如花蘂為丸散服之今
時無復有王隱晉書曰庚褒入林慮山食木實餌石蘂
得長年也
仙人草主小兒酢瘡煮湯浴亦搗傳之酢瘡頭小大硬
小者此瘡或有不因藥而自差者當丹毒入腹必危可
預飲冷藥以防之兼用此草洗瘡亦明目去膚翳挼汁
滴目中生階庭間高二三寸葉細有鴈齒似離鬲草北
地不生也
㑹州白藥主金瘡生膚止血碎末傅瘡上藥如白斂出
㑹州也
救窮草食之可絶榖長生生地肺山大松樹下如竹出
新道書地肺山高六千丈其下有之應可求也
草豉味辛平無毒主惡氣調中益五藏開胃令人能食
生巴西諸國草似韭豉出花中人食之
陳思岌味辛平無毒主解諸藥毒熱毒丹毒癰腫天行
壯熱喉痺蠱毒除風血補益已上並煮服之亦磨傅瘡
上亦浸酒出嶺南一名千金藤一名石黄香今江東又
有千金藤一名鳥虎藤與陳思岌所主頗有異同終非
一物也陳思岌蔓生如小豆根及葉辛香也
千里及味苦平小毒主天下疫氣結黄瘧瘴蠱毒者服
之吐下亦搗傅瘡蠱蛇犬等咬處藤生道傍籬落間有
之葉細厚宣湖間有之
孝文韭味辛温無毒主腹内冷脹滿泄痢腸澼温中補
虚生塞北山谷如韭人多食之能行云昔後魏孝文帝
所種以是為名又有山韭亦如韭生山間主毛髪又有
石蒜生石間又有澤蒜根如小蒜葉如韭生平澤並温
補下氣又滑水源又有諸葛亮韭而長彼人食之是蜀
魏時諸葛亮所種也
倚待草味甘温無毒主血氣虚勞腰膝疼弱風緩羸瘦
無顔色絶傷無子婦人老血浸酒服之逐病極疾故名
倚待生柱州如安山谷葉圓高二三尺八月採取
雞侯菜味辛温無毒久食温中益氣生嶺南顧廣州記
曰雞侯菜似艾二月生冝雞羮故名之
桃朱術取子帶之令婦人為夫所愛生園中細如芹花
紫子作角以鏡向旁敲之則子自發五月五日收之也
鐡葛味甘温無毒主一切風血氣羸弱令人性徤久服
風緩及偏風並正生山南峽中葉似枸杞如葛黒色也
伏雞子根味苦寒無毒主解百藥毒諸熱煩悶急黄天
行黄疽疽瘡瘧瘴中惡寒熱頭痛馬急黄及牛疫並水
磨服生者尤佳亦傅癰腫與陳家白藥同功但霍亂諸
冷不可服耳生四明天台葉圓薄似錢蔓延根作鳥形
者良一名承露仙
陳家白藥味苦寒無毒主解諸藥水研服之入腹　與
毒相攻必吐疑毒未止更服亦去心匈煩熱天行瘟瘴
出蒼梧陳家解藥用之故有陳家之號蔓及根並似土
𤓰緊小者良冬春採取一名吉利菜人亦食之與婆羅
門白藥及赤藥功用並相似葉如錢根如防已出明山
龍珠味苦寒無毒子主丁腫葉變白髪令人不睡李邕
方云主諸熱毒石氣發動調中解煩生道傍子圓赤珠
似龍葵但子熟時赤耳
搥胡根味甘寒無毒主潤五藏止消渇除煩去熱明目
功用如麥門冬生江南川谷䕃地苗如萱草根似天門
冬用去心
甜藤味甘寒無毒去熱煩解毒調中氣令人肥徤又主
剥馬血毒入肉狂犬牛馬熱黄搗絞取汁和米粉作糗
餌食之甜美止洩搗葉汁傅蛇咬瘡生江南山林下蔓
如葛又有小葉尖長氣辛臭搗傅小兒腹除痞滿閃癖
孟娘菜味苦小温無毒主婦人腹中血結羸瘦男子隂
囊濕痒強陽道令人徤行不睡補虚去痔瘻瘰癧癭瘤
作菜生四明諸山冬夏常有葉似升麻方莖山人取之
為菜一名孟母菜一名厄菜
吉祥草味甘温無毒主明目强記補心力生西國胡人
將來也
地衣草味苦平無毒主明目崔知悌方云服之令人目
明地上衣如草生濕處是
郎耶草味苦平無毒主赤白久痢小兒大腹痞滿丹毒
寒熱取根莖服煮之生山澤間三四尺葉作鴈齒如鬼
針苗
地楊梅味辛平無毒主赤白痢取莖子煎服生江東温
濕地四五月有子似楊梅苖如蓑草也
茅膏菜味甘平無毒人赤白久痢煮服之草高一尺生
茅中葉有毛如油膩黏人手子作角中有小子也
鏨菜味辛平無毒主破血産後腹痛煮汁服之亦搗碎
傅丁瘡生江南䕃地似益母方莖對節白花花中甜擣
傅蛇咬瘡生高原如小蒜而長産後作羮食之良
石薺寧味辛温無毒主風冷氣并瘡疥瘙野雞漏下血
煮汁服生山石上紫花細葉高一二尺山人並用之
藍藤根味辛温無毒上氣冷嗽煮服之生新羅國根如
細辛七仙草主杖瘡搗枝葉傅之王山足葉尖細長
甘家白藥味苦大寒小有毒主解諸藥毒與陳家白藥
功用相似人吐毒物疑不穏水研服之即當吐之未盡
又服此二藥性冷與霍亂下痢相反出龔州已南甘家
亦因人為號葉似車前生隂處根形如半夏嶺南多毒
物亦多解物豈天資乎汁飲之如蜜
益妳草味苦平無毒主五野雞病脫肛止血炙令香浸
酒服之生永嘉山谷葉如澤蘭莖赤高二三尺也
蜀胡爛味辛平無毒主冷氣心腹脹補腎除婦人血氣
下痢殺牙齒蟲生安南似蘹香子
雞脚草味苦平無毒主赤白久痢成疳生澤畔赤莖對
葉如百合苗
難火蘭味酸温無毒主冷氣風痺開胃下食去腹脹久
服明目生巴西胡國似莬絲子長少許
蓼蕎味辛温無毒主霍亂腹冷脹滿冷氣攻擊腹内不
調産後血攻匈脇刺痛煮服之亦食其苖如䓗韭也
天竺乾薑味辛温無毒主冷氣寒中宿食不消腹脹下
痢腰背疼痃癖氣塊惡血積聚生婆羅門國似薑小黄
一名胡乾薑
池徳勒味辛温無毒主破冷氣消食生西國草根也胡
國人用之
　
　
　
　
　
　
　
　
　
　證類本草卷六
欽定四庫全書
　證𩔖本草卷七
　　　　　　　　　　　　宋　唐慎微　撰
　草部上品之下總五十三種
　　三十四種神農本經
　　二種名醫别録
　　二種唐本先附(注云/唐附)
　　五種唐本餘
　　一十種陳藏器餘
　　　凡墨葢字已下並唐慎㣲續證𩔖
　　藍實　　　　　　　　　芎藭
　　蘼蕪　　　　　　　　　黄連
　　絡石(地錦扶芳土皷石□薜/荔木蓮常春藤等續注)蒺䔧子
　　黄耆(白水耆赤水/耆木耆續注)　　　　肉蓯蓉(草蓯/蓉附)
　　防風(葉附花/續注)　　　　　　蒲黄
　　香蒲　　　　　　　　　續斷
　　漏蘆　　　　　　　　營實(白薔薇/根續注)
　　天名精　　　　　　　决明子(茳􁁊/續注)
　　丹參　　　　　　　　茜根
　　飛亷　　　　　　　　五味子
　　旋花(續筋/附)　　　　　　蘭草
　　忍冬　　　　　　　　蛇床子
　　地膚子(鴨舌/草附)　　　　　千嵗虆(藤是/也)
　　景天(花/附)　　　　　　　茵蔯蒿
　　杜若　　　　　　　　沙參
　　白兎藿　　　　　　　徐長卿
　　石龍蒭(敗蓆/續注)　　　　　薇衘
　　雲實(花/附)　　　　　　　王不留行
　　鬼督郵(唐/附)　　　　　　白花藤(唐/附)
　　　五種唐本餘
　　留軍待　　　　　　　地不容
　　獨用將軍　　　　　　山胡椒
　　燈籠草
　　　一十種陳藏器餘
　　人肝藤　　　　　　　越王餘筭
　　石蓴　　　　　　　　海根
　　寡婦薦　　　　　　　自經死䋲
　　刺宻　　　　　　　　骨路支
　　長松　　　　　　　　合子草


藍實味苦寒無毒主解諸毒殺蠱蚑(音其小/兒鬼也)疰鬼螫毒
久服頭不白輕身其葉汁殺百藥解狼毒射罔毒其莖
葉可以染青生河内平澤(陶隱居云此即今染䌝音禁/碧所用者至解毒人卒不能)
(得生藍汁乃漬䌝布汁以解之亦善以汁塗五心又止/煩悶尖葉者為勝甚療蜂螫毒唐本注云藍實有三種)
(一種圍徑二寸許厚三四分出嶺南云療毒腫木常名/此草為木藍子如陶所引乃是蓼藍實也其普更切為)
(澱音殿者按經所用乃是蓼藍實也其苗似蓼而味不/辛者此草汁療熱毒諸藍非比目二種藍今並堪染菘)
(藍為澱惟堪染青其蓼藍不堪為澱惟作碧色爾臣禹/錫等謹按蜀本圖經云葉似水蓼花紅白色子若蓼子)
(而大黒色今所在下濕地有人皆種之爾雅云葳馬藍/注今大葉冬藍也䟽今為澱者是也藥性論云藍實君)
(味甘能填骨髓明耳目利五藏調六腑利開節治經絡/中結氣使人健少睡益心力藍汁止心煩躁解蠱毒日)
(華子云吳藍味苦甘冷無毒治天行熱狂丁瘡遊風熱/毒腫毒風疹除煩止渇殺疳解毒藥箭今金瘡血悶蟲)
(蛇傷毒刺鼻洪吐血排膿寒熱頭痛赤眼産後血暈解/金石藥毒解狼毒射罔毒小兒壯熱熱甘陳藏器云蘇)
(云菘藍造澱按澱多是槐藍蓼藍作者入藥勝槐藍澱/寒𫝊熱瘡解諸毒滓傅小兒禿瘡熱腫初作上沫堪染)
(如青黛解毒小兒丹熱和水服之藍有數種蓼藍最堪/入藥甘藍此人食之去熱黄也又云青布味鹹寒主解)
(諸物毒天行煩毒小兒寒熱丹毒並水漬取汁飲燒作/黑灰傅惡瘡經年不差者及炙瘡止血令不中風水和)
(蠟熏惡瘡入水不爛熏嗽殺蟲熏虎狼咬瘡出水毒又/於器中燒令煙出以器口熏人中風水惡露等瘡行下)
(得惡汁知痛痒差又入諸膏藥療丁腫狐刺等惡瘡/又浸汁和生薑煮服止霍亂真者入用假者不中)
圖經曰(藍實生河内平澤今處處有之人家蔬圃中作/畦種蒔三月四月生苗高三二尺許葉似水蓼)
(花紅白色實亦若蓼子而大黑色五月六月採實按藍/有數種有木藍出嶺南不入藥有菘藍可以為澱者亦)
(名馬藍爾雅所謂葴馬藍是也有蓼藍但可染碧而不/堪作澱即醫方所用者也又福州有一種馬藍四時俱)
(有葉類苦益菜土人連根採之焙擣下蓯酒服錢匕治/婦人敗血甚佳又江寜有一種吳藍二三月内生如蒿)
(狀葉青花白性寒去熱解毒止吐血此二種雖不類而/俱有藍名又古方多用呉藍者或恐是此故并附之後)
(漢趙岐作藍賦其序云余就醫偃師道經陳留此境人/皆以種藍染紺為業藍田彌望黍稷不殖至今近京種)
(藍時盛云藍汁治蟲豸傷咬劉禹錫傳信方著其法云/取大藍汁一捥入雄黄麝香二物隨意着多少細研投)
(藍汁中以㸃咬處若是毒者即並細服其汁神異之極/也昔張薦員外在劔南為張延賞判官忽被班蜘蛛咬)
(項上一宿咬處有二道赤色細如箸繞項上從匈前下/至心經兩宿頭面腫疼如數升盌大肚漸腫幾至不救)
(張相素重薦因出家財五百千并薦家財又數百千募/能療者忽一人應召云可治張相初甚不信欲驗其方)
(遂令目前合藥其人云不惜方當療人性命耳遂取大/藍汁一甆盌取蜘蛛投之藍汁良久方出得汁中甚困)
(不能動又别擣藍汁加麘香末更取蜘蛛投之至汁而/死又更取藍汁麝香復加雄黄和之更取一蜘蛛投汁)
(中隨化為水張相及諸人甚異之遂令㸃於蛟處兩日/内悉平愈但咬處作小瘡痂落如舊又中品著青黛條)
(云從胡國來及太原廬陵南康等染澱亦堪/傳熱毒等染瓮上池沫紫碧色者同青黛功)
聖恵方(治時氣熱毒心神煩躁用藍/澱半大匙以新汲水一盞服)
又方(治小兒中蠱下血欲死/擣青藍汁頻服半合)
千金方(治脣上生瘡連年不差以八月藍/葉一片擣取汁洗不過三日差)
又方(治自縊死以藍汁灌之又極湏安定其心徐緩解/慎勿割斷䋲抱取心下猶温者刺鷄冠血滴着口)
(中即活也/男雌女雄)
又方(熊傷人瘡燒青布熏瘡口毒出仍􁁊葛根令濃汁/以洗瘡口十度并搗葛根為散煮葛根汁服方寸)
(匕日五/服差)
又方(治鱉􁁜藍葉一斤擣以水/三升絞取汁服一升日二)
千金翼(治急疳蝕鼻口數日欲死取藍/澱傅之令遍日十度夜四度差)
肘後方(治人身體重小腹急熱上衝匈頭重不能舉眼/中生䁾膝脛拘急欲死取藍一把水五升䑕屎)
(兩頭尖者二七枚􁁊取/二升蠱服之温覆取汙)
葛氏方(新被毒箭擣藍青絞汁飲并傅瘡上如/無藍可漬青布絞汁飲之亦以治瘡中)
又方(中水毒擣藍青汁以少/水和𫝊頭面身上令匝)
又方(服藥過劑煩悶及中毒煩悶欲死擣藍/取汁服數升無藍漬青絹取汁飲亦佳)
又方(食杏仁中毒/藍子汁解之)
梅師方(治虎傷人瘡取青布𦂳捲作纒燒一頭/内竹筒中射瘡口令煙熏入瘡中佳)
又方(治上氣咳嗽呷呀息氣喉中作聲唾䊀以藍實葉/水浸良久擣絞取汁空腹頻服須臾以杏仁研取)
(研取汁煮粥食之一兩日將/息依前法更服吐痰盡方差)
子母秘録(治小兒赤痢擣青/藍汁二升分四服)
又方(治小兒丹藍/澱𫝊熱即易)
廣五行記(永徽中絳州僧病噎不下食告弟子吾死之/後便可開吾匈喉視有何物言終而卒弟子)
(依言而開視匈中得一物形似魚而有兩頭遍體是肉/鱗弟子致器中跳躍不止戯以諸味皆隨化盡時夏中)
(藍盛作澱有一僧以澱致器中此/蟲遂遶器中走須臾化為水矣)
衍義曰(藍實即大藍實也謂之蓼藍非是爾雅所説是/解諸藥等毒不可闕也實與葉兩用注不解實)
(只解藍葉為末盡經所説盡矣藍一本而有數色刮竹/青緑云碧青藍黄豈非青出於藍而青於藍者也生葉)
(汁解藥毒此即大葉藍又非蓼藍也蓼藍/即堪揉汁染翠碧花成長穂細小淺紅色)

芎藭味辛温無毒主中風入腦頭痛寒痺筋攣緩急金
瘡婦人血閉無子除腦中冷動面上遊風去來目淚出
多涕唾忽忽如醉諸寒冷氣心腹堅痛中惡卒急腫痛
脅風痛温中内寒一名胡窮一名香果其葉名蘼蕪生
武功川谷斜谷西嶺三月四月採根暴乾(得細辛療金/瘡止痛得牡)
(蠣療頭風吐逆白芷為之使陶隱居云今惟出歴陽節/大莖細狀如馬衘謂之馬衘芎藭蜀中亦有而細人患)
(齒根血出者含之多差苗名蘼蕪亦入藥别在下説俗/方多用道家時須爾胡居士云武功去長安二百里正)
(長安西與抶風秋道相近科谷是長安西嶺下去長安/一百八十里山連接七百里唐本注云今出泰州其人)
(間種者形塊大重實多脂潤山中採者廋細辛苦辛以/九月十月採為佳今云三月四月虚惡非時也陶不見)
(秦地芎藭故云惟出歴陽歴陽出者今不復用臣禹錫/等謹按蜀本圖云云苗似芹胡荽蛇牀草叢生花白今)
(出秦州者為善九月採根仍佳吳氏云茅窮神農黄帝/岐伯雷公辛無毒扁鵲酸無毒季氏生温熟寒或生胡)
(無桃山隂或太山葉香細青黑文赤如藁本冬夏叢生/五月華赤七月實黒莖端兩葉三月採根有節似馬銜)
(狀藥性論云芎窮臣能治腰脚軟弱半身不遂生胞衣/个出治腹内冷痛日華子云畏黄連治一切風一切氣)
(一切勞損一切血補五勞壯筋骨調衆脉破癥結宿血/養新血長肉鼻洪吐血及溺血痔瘻腦廱發背瘰􁣲癭)
(贅瘡疥及排/膿消瘀血)
圖經曰(芎藭生武功山谷斜谷西嶺蘼蕪芎藭苗也生/雍州川澤及寃勺今闗陜蜀川江東山中多有)
(之而以蜀川者為勝其苗四五月間生葉似芹胡荽蛇/牀輩作叢而莖細淮南子所謂夫亂人者苦芎藭之與)
(藁本蛇床之與蘼蕪是也其葉倍香或蒔於園庭則芬/馨滿徑江東蜀川人採其葉作飲香云可以已泄瀉七)
(八月開白花根堅瘦黄黑色三月四月採暴乾一云九/月十月採為佳三月四月非時也闗中出者俗呼為莖)
(芎並通用惟貴形塊重實作雀腦狀者謂之雀腦芎此/最有力也蘼蕪一名蘄古芹字巨斤切古方單用芎藭)
(含咀以主口齒疾近世或蜜和作/指大丸欲寢服之治風痰殊佳)
聖恵方(治婦人崩中下血晝夜不止以芎藭一兩剉酒/一大盞煎至五分去滓入生地黄汁二合煎三)
(兩沸食前/分二服)
千金方(治崩中晝夜不止芎藭八兩清酒五升/煎取二升半分三服不耐者徐徐進之)
經驗後方(治頭風化痰川芎不計分兩用净水洗浸薄/切片子日乾或焙杵為末煉蜜為丸如小彈)
(子大不拘時茶/酒嚼下一丸)
斗門方(治偏頭疼用京芎/細剉酒浸服之佳)
靈苑方(治婦人經絡住經三箇月驗胎法川芎生為末/空心濃煎艾湯下一匙頭腹内微動者是有胎)
(也/)
續十全方(治胎忽因倒地忽舉動擎重促損腹中不安/及子死腹中以芎藭為末酒服方寸匕湏㬰)
(一二服/立效)
又方(風齒敗口臭/但含芎藭)
御藥院方(真宗賜高公相國去痰清目進飲食生犀丸/川芎十兩𦂳小者粟米泔浸一日換切片子)
(日乾為末作兩料每料入麝腦各一分生犀半兩重湯/煮蜜杵為丸小彈子大茶酒嚼下一丸痰加朱砂半兩)
(隔壅加牛黄一分水飛鐡粉一分頭目昏/眩加細辛一分口眼喎斜炮天南星一分)
春秋注云(麥麵鞠藭/所以禦濕)
簢文帝勸醫文(麥麵鞠藭纔/止河魚之腹)
衍義曰(芎藭今出川中大塊其裹色白不油色嚼之微/辛甘者佳他種不入藥止可為末煎湯沐浴此)
(藥今人所用最多頭面風不可闕也然須以他藥佐之/沈括云予一族子舊服芎藭醫鄭叔熊見之云芎藭不)
(可久服多令人暴死後族子果無疾而卒又朝士張子/通之妻病腦風服芎藭甚久亦一旦暴亡皆目見者此)
(葢單服耳若單服既久則走散真氣既使他/藥佐使又不及服中病便已則烏能至此也)
蘼蕪味辛温無毒主欬逆定驚氣辟邪惡除蠱毒鬼疰
去三蠱久服通神主身中老風頭中久風風眩一名薇
蕪一名茫蘺芎藭苗也生雍州川澤及寃句四月五月
採葉暴乾(陶隱居云今出歴陽處處有之人家多種之/葉似蛇牀而香騷人借以為譬方藥用甚稀)
(唐本注云此有二種一種似芹葉一種如蛇牀香氣相/似用亦不殊爾臣禹錫等謹按爾雅云蘄􁉤蘼蕪注香)
(草葉小如萎狀䟽引/郭云如萎篤之狀)
圖經曰(蘼蕪説文已/具芎藭條下)
廣志曰(蘼蕪香草魏武/帝以藏衣中)
管子曰(五沃之土/生蘼蕪)
郭璞贊曰(蘼蕪香草亂之蛇床/不損其貴自烈以芳)

黄連味苦寒微寒無毒主熱氣目痛眥傷泣出明目腸
澼腹痛下痢婦人隂中腫痛五藏冷熱久下洩澼膿血
止消渇大驚除水利骨調胃厚腸益膽療口瘡久服令
人不忘一名王連生巫陽川谷及蜀郡太山二月八月
採(黄芩龍骨埋石為之使惡菊花芜花𤣥參白鮮畏欵/冬勝烏頭解巴豆毒陶隱居云巫陽在建平今西間)
(者色淺而虚不及東陽新安諸縣最勝臨海諸縣者不/佳用之當布裹挼去毛令如連珠俗方多療下痢及渇)
(道方服食長生唐本注云蜀道者麄大節平味極濃苦/療渇為最江東者節如連珠療痢大善今灃州者更勝)
(今注醫家見用宣州九節堅重相擊有聲者為勝臣禹/錫等謹按蜀本圖經云苗似茶花黄叢生一莖生三葉)
(高尺許冬不凋江左者節高若連珠蜀都者節下不連/珠今秦地及杭州桞州者佳藥性論云黄連臣一名支)
(連惡白殭蠶忌猪肉惡冷水殺小兒疳蟲㸃赤眼昏痛/鎮肝去熱毒蕭炳云今出宣州絶佳東陽亦有歙州處)
(州者次陳藏器云主羸瘦氣急日華子云治五勞上傷/益氣止心腹痛驚悸煩燥潤心肺長肉止血并瘡疥盗)
(汗天行熱疾猪肚蒸/為丸治小兒疳氣)
圖經曰(黄連生巫陽川谷及蜀郡泰山今江湖荆䕫州/郡亦有而以宣城者為勝施黔者次之苖高一)
(尺已來葉似甘菊四月開花黄色六月結實似芹子色/亦黄二月八月採根用生江左者根若連珠其苗經冬)
(不凋葉如小雉尾草正月開花作細穂淡白微黄色六/七月根𦂳始堪採占方以黄連為治痢之最胡治方載)
(丸盞湯主下痢不問冷熟赤白榖滯林息久下悉主之/以黄連長三寸三十枚秤重一兩半龍骨如棊子四枚)
(重四分附子大者一枚乾薑一兩半膠一兩半並切七/以先五合著銅器中去火三寸煎沸便下著生土上沸)
(止又上水五合如此九上九下内諸藥著火上沸輙下/著土上沸止又復九上九下度可得一升頓服即止又)
(香連丸亦主下痢近世盛行其法以宣連青木香分兩/停同擣篩白蜜丸如梧子空腹飲下二三十丸日再如)
(神其久冷人即煨熟大蒜作丸此方本出李絳兵部手/集方嬰孺用之亦効又治目方用黄連多矣而羊肝丸)
(尤奇異取黄連末三四兩白羊子肝一具去膜同於砂/盆内研令極細衆手撚為丸如梧子每食以煖漿水吞)
(一七枚連作五劑差但是諸眼目疾及障翳青肓皆主/之禁食猪肉及冷水劉禹錫云有崔承元者因官治一)
(死罪囚出活之囚後數年以病自致死一旦崔為内障/所苦䘮明逾年半夜歎息獨坐時聞階除間悉滓之聲)
(聲崔問為誰曰是昔所蒙活者囚今故報恩至此遂以/此方告訖而没崔依此合服不數月眼復明因傳此方)
(於世又今醫家洗眼湯以當歸芍藥黄連等分停細切/以雪水或甜水煎濃汁乗熱洗冷即再温洗甚益眼目)
(但是風毒赤目花翳等皆可用之其説云凡眼目之病/皆以血脉凝滯使然故以行血藥合黄連治之血得熱)
(即行故乗熱洗之/用者無不神効)
雷公云(凡使以布拭上肉毛然後用漿水浸二伏時漉/出於桞木火中焙乾用若服此藥得千兩不得)
(食猪肉苦服至三年/不得食猪肉一生也)
外臺秘要(治卒心痛黄連八兩一味咬咀以水七升/煑取五升絞去滓寒温飲五合日三服)
又方(治目卒痒目痛以黄/連乳汁浸㸃眥中止)
千金方(治大熱毒純血痢宣連六兩以水七升煮取三/升半夜露星月下平旦空腹頻服之少卧將息)
肘後方(治眼淚出不止濃/汁漬綿乾拭目)
又方(赤痢熱下久不止黄連末鷄子/白丸飲服十丸三十丸即差)
又方(治卒消渇小便多擣黄連絹/篩蜜和服三十丸治渇延年)
又方(赤白痢下令人下部疼重故名重下出膿血如鷄/子白日夜數十行絞臍痛治之黄連一升酒五升)
(煮取一升半分/再服當止絞痛)
經驗方(治暴赤白痢如鵝鴨肝者痛不忍黄連黄岑各/一兩以水二升煎取一升分三服熱喫冷即凝)
(矣/)
梅師方(傷寒病發踠豆瘡未成膿方黄連/四兩水三升煎取一升去滓分服)
斗門方(治痔疾有頭如鷄冠者用黄連末/傅之即差更加赤小豆末尤良)
簡要濟衆(小兒吐血不止以一兩去鬚擣為散每服一/錢水七分入䜴二十粒同煎至五分去痒温)
(服量兒大/小加減進)
博濟方(治久患脾洩神聖香黄散宣連一兩生薑四兩/一處以慢火炒令薑乾脆色深去薑取連擣末)
(每服二錢重空心臈茶/清下甚者不過二服差)
勝金方(治眼黄連丸宣連不限多少搥碎用新汲水一/大碗浸至六十日後用綿濾過取汁入元椀内)
(却於重湯上熬不住以匙蕩攪侯乾為度即穿地坃子/可深一尺以瓦鋪底將熟艾四兩坐在瓦上以火燃如)
(炙法然後以藥椀覆上四畔封泥開孔令煙出盡即/止取出刮下丸如小豆大每服十丸甜作葉湯下)
又方(治久痢累醫不差黄連一兩為末以雞子白和為/餅炙令如紫肝色杵為末以漿水三升慢火煎成)
(膏白痢加酒半盞同煎每服/半合温半飲調下食前服)
廣利方(治骨節熱積漸黄瘦黄連四分碎切以童子小/便五大合浸經宿微煎三四沸未滓食土分兩)
(服如人行四/五里再服)
杜壬(治氣痢瀉裏急後重神妙方宣連一兩乾薑半兩/各為末每用連二錢薑半錢和勻空心温酒下)
子母秘録(因驚舉重胎動出血取黄連末/酒服方寸匕日三服孫尚藥同)
又方(小兒赤白痢多時體弱不堪宣連濃煎和蜜服/日六七服量其大小每煎三分水減二分類服)
又方(小兒耳後月蝕/瘡末黄連傅之)
又方(小兒鼻下兩道赤者名曰􁥥亦名赤鼻/疳鼻以米泔汁傅黄連末日三四度佳)
姚和衆小兒方(小兒食上取好土濃煎/黄連汁披之日乾與服)
抱朴子(乳汁煎之治/目中百病)
宋王微黄連讚(黄連味苦左右相因斷凉滁暑闡命輕/身縉雲昔御飛蠌上旻不行而至吾聞)
(其/人)
梁江淹黄連頌(黄連上草丹砂之次禦孽辟妖長靈久/視驂龍行天馴馬匝地䳋飛以儀順道)
(則/利)
衍義曰(黄連今人多用治痢葢熱以苦燥之義下俚但/見腸虚滲泄微似有血便即用之更不知止又)
(不顧寒熱多少但以盡劑為度由是多致危困苦氣實/初病熱多血利服之便止仍不必盡劑也或虚而冷則)
(不湏服/條如經)
　
　
　
　
　
　
　
　
絡石味苦温微寒無毒主風熱死肌壅傷口乾舌焦癰
腫不消喉舌腫不通水漿不下大驚入腹除邪氣養腎
主腰髖(音/寛)痛堅筋骨利闗節久服輕身明目潤澤好顔
色不老延年通神一名石鯪(音/陵)一名石蹉一名畧石一
名明石一名領石一名懸石生太山川谷或石山之隂
或髙山巖石上或生人間正月採(杜仲牡丹為之使惡/鐡落畏貝母菖蒲陶)
(隱居云不識此藥仙俗方法都無用者或云是石類既/云或生人間則非石猶如石斛等擊石以為名爾唐本)
(注云此物生隂濕處冬夏常青實黒而圓其莖蔓延繞/樹石側若在石間者葉細厚而圓短繞樹生者葉大而)
(薄人家亦種之俗名耐冬山南人謂之石血療産後血/結大良以其苞絡石木而生故名絡石别録謂之石龍)
(藤主療蝮蛇瘡絞取汁洗之服汁亦去蛇毒心悶刀斧/傷諸瘡封之立差今按陳藏器本草云絡石煑汁服之)
(主一切風變白宜老在石者良在木者隨木有功生山/之隂與薜荔相似更有木蓮石血地錦等十餘種藤並)
(是其類大畧皆主風血暖腰脚變白不衰若呼石血為/絡石殊誤爾石血葉尖一頭赤絡石葉圖正青臣禹錫)
(等謹按蜀木圖經云生木石間凌冬不凋葉似細橘蔓/延木石之隂莖節著處即生根鬚包絡石傍花白子黒)
(今所在有六月七月採莖葉日乾藥性論云絡石君惡/鐡精殺孽毒味甘平主治喉痺陳藏器云地錦味甘温)
(無毒主破老血産後血結婦人瘦損不能飲食腹中有/塊淋瀝不盡赤白帶下天行心悶並煎服之亦浸酒生)
(淮南林下葉如鴨掌藤蔓著地節處有根亦縁樹石冬/月不死山人産後用之一名地噤蘇㳟注曰絡石石血)
(亦此類也又云扶芳藤味苦小温無毒主一切血一切/氣一切冷去百病久服延年變白不老山人取楓樹上)
(者為附楓藤亦如桑上寄生大主風血一名滂藤隋朝/椆禪師作青飲進焬帝以止渇生吳郡採之忌塜墓間)
(者取莖葉細剉煎為煎性冷以酒浸服藤苗小時如絡/石薜荔夤縁樹木三五十年漸大枝葉繁茂葉圍長二)
(三寸厚若石韋生子似蓮房中有細子一年一熟子亦無/入用房破血一名木蓮打破有白汁停久如漆  採取)
(時也又云土鼓藤味苦子味甘温無毒主風血羸老腹/内諸冷血閉彊腰脚變白煑服浸酒服生林薄間作蔓)
(繞草木葉湏尖子熟如珠碧色正圓小兒取藤於地打/作鼓聲李邕名為常春藤日華子云木蓮藤汁傅白癜)
(癧瘍及風惡疥癬又云/常春藤一名龍鱗薜荔)
圖經曰(絡石生泰山川谷或石山之隂或高山巖上或/生人間今在處有之宫寺及人家亭圃山石間)
(種以為飾葉圓如細橘正青冬夏不凋其莖蔓延莖節/著處即生根鬚包絡石山以此得名花白子黒正月採)
(或云六月七月採莖葉日乾以石上生者良其在木上/者隨木性而移薜荔木蓮地錦石血皆其類也薜荔與)
(此極相類但莖葉麄大如藤狀近人用其葉治背癰乾/末服之下利即愈木蓮更大如絡石其實若連房能壯)
(陽道尤勝地錦葉如鴨掌蔓著地上隨節有根亦/縁木石上石血極與絡石相類但葉頭尖而赤耳)
雷公云(凡採得後用麄布措葉上莖蔓上毛了/用熟甘草水浸一伏時出切日乾任用)
外臺秘要(治喉痺咽喉塞喘息不通須臾欲絶神驗以/絡石草二兩水一升煎取一大盞去滓細細)
(喫須臾/即通)
背癰(圖經云薜荔治背癰晟頃寓宜興縣張渚鎮有一/舉人聚村學年七十餘忽一日患發背村中無他)
(醫藥急取薜荔葉爛研絞汁和蜜飲數升以其滓傅瘡/上後以他藥傅貼遂愈醫者云其本葢得薜荔之力乃)
(知圖經所/載不妄)

蒺䔧子味苦辛温微寒無毒主惡血破癥結聚喉喉痺
乳難身體風痒頭痛欬逆傷肺肺痿止煩下氣小兒頭
瘡癰腫隂㿉可作摩粉其葉主風癢可煑以浴久服長
肌肉明目輕身一名旁通一名屈人一名止行一名犲
羽一名升推一名蒺䔧一名茨生馮翊平澤或道傍七
月八月採實暴乾(烏頭為之使陶隱居云多生道上而/葉布地子有刺狀如菱而小長安最)
(饒人行多著木履今軍家乃鑄鐡作之以布敵路亦呼/蒺䔧易云據于蒺䔧言其凶傷詩云墻有茨不可掃也)
(以刺硬徴也方用甚稀耳今按别本注云本經云温别/録云寒此藥性宣通久服不冷而無壅熱則其温也臣)
(禹錫等謹按爾雅云茨蒺䔧注布地蔓生細葉子有三/角刺人藥性論云白蒺䔧子君味甘有小毒治諸風癧)
(瘍破宿血療吐膿主難産去燥熱不入湯用曰華子云/治賁㹠腎氣肺氣匈膈滿催生并墮胎益精療腫毒及)
(水藏冷小便多止遺􁣲泄精溺/血入藥不計丸散並炒去刺用)
圖經曰(蒺䔧子生馮翊平澤或道傍七月八月採實暴/乾又冬採黄白色類軍家鐡蒺䔧比此詩所謂)
(墻有茨者郭璞注爾雅云布地蔓生細葉子有三角刺/人是也又一種白蒺䔧今生同州沙苑牧馬草地最多)
(而近道亦有之緑葉細蔓綿布沙上七月開花黄紫色/如豌豆花而小九月結實作莢子便可採其實味甘而)
(微腥褐緑色與蠶種子相類而差大又與馬藻子酷相/類但馬□子微大不堪入藥湏細辨其今人多用然古)
(方云蒺䔧子皆用有刺者治風明目最良神仙方亦有/單餌蒺䔧云不問黑白但取堅實者舂去刺用兼主痒)
(漏隂汗及婦人發乳帶下葛洪治卒中五/尺擣蒺䔧子蜜丸服如胡豆一枚日三愈)
雷公云(凡使採後净揀擇了蒸從午至酉出日乾於木/曰中春令皮上刺盡用酒拌再蒸從午至酉出)
(日乾/用)
聖恵方(治鼻塞多年不聞香臭水出不止以蒺䔧二握/當道車碾過以水一大盞煑取半盞仰卧先滿)
(口含飯以汁一合灌鼻中不過再灌/之􁀙出一兩箇瘜肉似赤蛹蟲即差)
外臺秘要(治急引腰脊痛擣末蜜和丸/酒服如胡豆大二丸日三服)
又方(補肝散治三十年失明蒺蔾子七月/七日收隂乾擣散食後水服方寸)
又方(治腫蒺䔧子一升熬令黄擣篩以麻油和如泥/炒令燋黑以塗故布上剪如腫大勿開頭揸上)
又方(治蚘蟲攻心如刺吐清汁七月七日採/蒺蔾子隂乾作灰先食服方寸匕日三)
又方(治一切丁腫蒺䔧子一升作灰/以釅酢和封頭上如破塗之佳)
又方(備急小兒蠼螋瘡繞身匝即死以/蒺䔧擣葉傅之無葉用子亦可)
千金方(塗瘡腫蒺䔧蔓洗三寸截之以水五升煑取三/升去滓内銅器中又煑取一升内小器中如稠)
(糖下取傅/瘡腫上)
又方(治遍身風痒生瘡疥以蒺蔾子/苗煑湯洗之立差千金翼同)
梅師方(治難産礙胎在腹中如己見兒并胞衣不出胎/死蒺䔧子貝母各四兩為末米湯下一匙相去)
(四五里不/下再服)
孫真人食忌(治白癜風以白蒺䔧子/生擣為末作湯服之)
神仙秘㫖云(服蒺䔧子一石當七八月熟時收日乾舂/去刺然後杵為末每服二錢新汲水調下)
(日三服勿令中絶斷榖長生服之一年已後冬不寒夏/不熱服之二年老者復少髮白復黒齒落重生三年身)
(輕長/生)
衍義曰(蒺䔧有兩等一等杜蒺䔧即今之道傍布地而/生或生墻上有小黄花結芒刺此正是墻有茨)
(者花收摘隂乾為末每服三二錢飯後以温酒調服治/白癜風又一種白蒺䔧出同州沙苑牧馬處黄紫花作)
(莢結子如羊内腎補腎藥今/人多用風家惟用刺蒺䔧)
　
　
　
　
　
　
　
　
黄耆味甘微温無毒主癰疽久敗瘡排膿止痛大風癩
疾五痔䑕瘻補虚小兒百病婦人子藏風邪氣逐五藏
間惡血補丈夫虚損五勞羸瘦止渇腹痛洩痢益氣利
隂氣生白水者冷補其莖葉療渇及筋攣癰腫疽瘡一
名戴糝一名戴椹一名獨椹一名芰草一名蜀脂一名
百本生蜀郡山谷白水漢中二月十月採隂乾(惡龜甲/陶隱居)
(云第一出隴西叨陽色黄白甜美今亦難得次用黑水/宕昌者色白肌膚麄新者亦甘温補又有蠶陵白水者)
(色理勝蜀中者而冷補又有赤色者可作膏貼用消癰/腫俗方多用道家不湏唐本注云此物葉似羊齒或如)
(蒺䔧獨莖或作叢生今出原州及華原者最良蜀漢不/復採用之臣禹錫等謹按蜀本圖經云葉似羊齒草獨)
(莖枝扶踈紫花根如甘草皮黄肉白長二三尺許今原/州者好宜州寧州亦佳藥性論云黄耆一名王孫治發)
(背内補主虚喘腎衰耳聾療寒熱生隴西者下補五藏/蜀白水赤皮者微寒此治客熱用之蕭炳云出原州華)
(原谷子山花黄日華子云黄耆惡白鮮皮助氣壯筋骨/長肉補血破癥癖瘰癭贅腸風血崩帶下赤白痢及産)
(前後一切病月候不勻消渇痰嗽并治頭風熱毒赤目/等藥中補益呼為羊肉又云白水耆涼無毒排膿治血)
(及煩悶熱毒骨蒸勞功次黄耆赤水耆涼無毒治血退/熱毒餘功用並同上木耆凉無毒治煩排膿力微於黄)
(耆遇闕即/倍用之)
圖經曰(黄耆生蜀郡山谷白水漢中今河東陜西州郡/多有之根長二三尺已來獨莖作葉生枝􁟓云)
(地二三寸其葉扶踈作羊齒狀又如蒺䔧苗七月中開/黄紫花其實作莢子長寸許八月中採根用其皮折之)
(如綿謂之綿黄耆然有數種有白水耆有赤水耆有木/耆功用並同而力不及白水耆木耆短而理横今人多)
(以茵蓿根假作黄耆折皮亦似綿頗能亂真但茵蓿根/堅而脆黄耆至柔韌皮微黄褐色肉中白色此為異爾)
(唐許裔宗初仕陳為新蔡王外兵參軍時值太后感風/不能言脉沈而口噤裔宗曰既不能下藥宜湯氣熏之)
(藥入腠理周時可差乃造黄耆防風湯數斛置於牀下/氣如煙霧其夕便得語藥力薰蒸其効如此因附著之)
(使善醫者知/所取法焉)
雷公云(凡使勿用木耆草真相似只是生時葉短并根/枝先湏去頭上皺皮了蒸半日出後用手擥令)
(細於槐砧/上剉用)
聖恵方(治肺壅得吐以黄耆二兩杵為細末毎服/三錢水一中盞煎至六分温服日三四服)
又方(治緩疽以一兩杵成散不/計時侯温水調下二錢)
外臺秘要(主甲疽瘡腫爛生脚指甲邊赤肉出時差時/發者以黄耆二兩䕡茹三兩苦酒浸一宿以)
(猪脂五合微火上煎取三合絞去/滓以封瘡上日三兩度其肉即消)
肘後方(治酒疸心懙痛足脛滿小便黄飲酒發赤黑黄/班由大醉當風入水所致耆耆二兩木蘭一兩)
(為末酒服方/寸匕日三服)
梅師方(補肺排膿以黄耆六兩剉碎/以水三升煎取一升去滓服)
初虞世(治䧟甲生入肉常有血疼痛黄耆當歸等分/為末貼瘡上若有惡肉更研少硫黄末同貼)
孫用和(治腸風㵼血黄耆黄連等分右為末麵/糊丸如菉豆大每服三十丸米飲下)
席延賞(治虚中有熱欬嗽膿血口舌咽乾又不可服凉/藥好黄耆四兩甘草一兩為末每服三錢如茶)
(㸃羮粥中/亦可服)
别説云(謹按黄耆本出綿上為良故名綿黄耆今圖經/所繪憲水者即綿上地相鄰爾若以謂柔韌如)
(綿即謂之綿黄耆然黄耆本皆/柔靱若偽者但以乾脆為别爾)
衍義曰(防風黄耆世多相須而用唐許嗣嗣本羊晉切/犯廟諱今改為嗣宗為新蔡王外兵參軍王太)
(后病風不能言脉沉難對醫告術窮嗣宗曰餌液不可/進即以黄耆防風煮湯數十斛置牀下氣如煙霧熏之)
(是夕/語)
　
　
　
　
　
　
　
　
肉蓯蓉味甘酸鹹㣲温無毒主五勞七傷補中除莖中
寒熱痛養五藏強隂益精氣多子婦人癥瘕除膀胱邪
氣腰痛止痢久服輕身生河西山谷及代郡鴈門五月
五日採隂乾(陶隱居云代郡鴈門屬并州多馬處便有/言是野馬精落地所生生時似肉以作羊)
(肉羮補虚伐極佳亦可生噉芮芮河南間至多今第一/出隴西形扁廣柔潤多花而味甘次出此國者形短而)
(少花巴東建平間亦有而不佳也唐本注云此注論草/蓯蓉陶未見肉者今未所用亦草蓯蓉刮去花用代肉)
(爾本經有肉蓯蓉功力殊勝比來醫人時有用者臣禹/錫等謹按蜀本圖經云出肅州福禄縣沙中三月四月)
(掘根切取中央好者三四寸䋲穿隂乾八月始好皮如/松子鱗甲根長尺餘其草蓯蓉四月中旬採長五六寸)
(至一尺已來莖圓紫色採取壓令扁日乾原州泰州靈/州皆有之呉氏云肉蓯蓉一名肉松蓉神農黄帝鹹雷)
(公酸季氏小温生河西山隂地長三四寸叢生或代郡/二月至八月採藥性論云肉蓯蓉臣益髓恱顔色延年)
(治女人血崩壯陽日御過倍大補益主赤白下補精敗/面黑勞傷用蓯蓉四兩水煑令爛薄切細研精羊肉分)
(為四度五味以米煮粥空心服之日華子云治男絶陽/不興女絶隂不産潤五藏長肌肉暖腰膝男子泄精尿)
(血遺瀝帶下隂痛據本草云即是野馬精餘瀝結成採/訪人方知子落樹下并土壍上此即非馬交之處陶説)
(誤耳又有花蓯蓉即是/春抽草者力較微耳)
圖經曰(肉蓯蓉生河西山谷及代郡鴈門今陜西州郡/多有之然不及西羗界中來者肉厚而力𦂳舊)
(説是野馬遺瀝落地所生今西人云大木間及土壍垣/中多生此非游牝之所而乃有則知自有種類耳或疑)
(其初生于馬瀝後乃滋殖如茜根生于人血之類是也/皮如松子有鱗甲苗下有一細扁長尺餘三月月採根)
(採時掘取中央好者以䋲穿隂乾至八月乃堪用本經/云五月五日採五月恐已老不堪故多三月採之西人)
(多用作食品噉之刮去鱗甲以酒净洗去黑汁薄切合/山芋羊肉作羮極美好益人食之勝服補藥又有一種)
(􁩍蓯蓉極相類但根豆莖圓紫色比來人多取刮去花/壓令扁以代肉者功力殊劣耳又下品有列當條云生)
(山南巖石上如藕根初生掘取隂乾亦名草蓯蓉性温/補男子疑即是此物今人鮮用故少有辨之者因附見)
(於/此)
陳藏器序云(强筋徤髓蓯蓉鱓魚為末黄精酒/丸服之力可十倍此説出乾寧記)
雷公云(凡使先湏用淸酒浸一宿至明以棕刷刷去沙/土浮甲盡劈破中心去白膜一重如竹絲草樸)
(是此偏隔人心前氣不散令人上氣不出凡使用先/湏酒浸并刷草了乃蒸從午至酉出又用酥炙得所)
衍義曰(肉蓯蓉圖經以謂皮如松子有鱗子字當為殻/於義為允又曰以酒浄洗去黒汁作羮黑汁既)
(去氣味皆盡嫩者方可作/羮老者苦入藥少不效)


防風味甘辛温無毒主大風頭眩痛惡風風邪目肓無
所見風行周身骨節疼痺煩滿脅痛脅風頭面去來四
肢攣急字乳金瘡内痙久服輕身　葉主中風熱汗出
一名銅芸一名茴草一名百枝一名屏風一名簡根一
名百蜚生沙苑川澤及邯鄲琅邪上蔡二月十月採根
暴乾(得澤㵼藁本療風得當歸芍藥陽起石禹餘粮療/婦人子藏風殺附子毒惡乾薑藜蘆白斂莞花陶)
(隱居云郡縣無名沙苑今第一出彭城蘭陵即近琅邪/者鬰州百市亦得之次出襄陽義陽縣界亦可用即近)
(上蔡者惟實而脂潤頭節堅如蚯蚓頭者為好俗用療/風最要道方時用唐本注云今出齊州龍山最善淄州)
(兖州青州者亦佳葉似牡蒿附子苗等别録云之頭者/令人發狂又尾者發痼疾子似胡荽而大調食用之香)
(而療風更優也沙苑在同州南亦出防風輕虚不如東/道者陶云無沙苑誤矣襄陽義陽上蔡元無防風陶乃)
(妄注耳臣禹錫等謹按蜀本圖經云葉似牡蒿白花八/月九月採根藥性論云防風臣花主心腹痛四肢拘急)
(行履不得經脉虚羸主骨節間疼痛段成式酉陽雜爼/云青州防風子可亂華撥日華子云治三十六般風男)
(子一切勞劣補中益神風赤眼止淚及癱瘓通利五藏/闗脉五勞七傷羸損盗汗心煩體重能安神定志勻氣)
(脉/)
圖經曰(防風生沙苑川澤及邯鄲上蔡今京東淮浙州/郡皆有之根上黄色與蜀葵根相類莖葉俱青)
(緑色莖深而葉淡似青蒿而短少初時嫰紫作菜茹極/爽口五月開細白花中心攅聚作大房似蒔蘿花實似)
(胡荽而大二月十月採根暴乾闗中生者三月六月採/然輕虚不及齊州者良又有石防風出河中府根如蒿)
(根而黄葉青花白五月開花六月採根暴乾亦療頭風/眩痛又宋亳問及江東出一種防風其苗初春便生嫩)
(時紅紫色彼人以作菜茹味甚佳然云動風氣本/經云葉主中風熱汗出與此相反恐别是一種耳)
經驗後方(治破傷風防風天南星等分為末每服二/三匙童子小便五升煎至四升服愈即止)
又方(治崩中防風去蘆頭炙赤色為末每服一錢以/麵糊酒調下更以麵糊酒投之此藥累經有効)
衍義(文具黄/耆條下)
　
　
　
　
　
　
　
　
蒲黄味甘平無毒主心腹膀胱寒熱利小便止血消瘀
血久服輕身益氣力延年神仙生河東池澤四月採(陶/隱)
(居云此力蒲釐力之切花上黄粉也伺其有便拂取之/甚療血仙經亦亦用此臣禹錫等謹按藥性論云黄君)
(通經脉止女子崩中不住主痢血止鼻衂治尿血利水/道日華子云蒲黄治撲血悶排膿瘡癤婦人帶下月侯)
(不勻血氣心腹痛姙孕人下血墜胎血暈血癥兒枕急/痛小便不通腸風㵼血逰風腫毒鼻洪吐血下乳止泄)
(精血痢此即是蒲上黄花入藥要破血消腫即生便要/補血止血即炒用蒲黄篩下後有赤滓名為萼炒用甚)
(澁腸止㵼/血及血痢)
圖經曰(蒲黄生河東池澤香蒲蒲黄苗也生南海池澤/今處處冇之而泰州者為良春初生嫩葉未出)
(水時紅白色茸茸然周禮以為葅謂其始生取其中心/大地入如匕柄白色生噉之甘脆以苦酒浸如食笋大)
(美亦可以為鮓今人罕復有食者至夏抽梗於叢葉中/花抱梗端如武士棒杵故俚俗謂蒲搥亦謂之蒲釐花)
(黄即花中蘂屑也細若金粉當其欲開時有便取之市/㕓間亦採以蜜搜作果食貨賣甚益小兒醫家又取其)
(粉下篩後有赤滓謂之蒲/萼入藥以澁腸已洩殊勝)
雷公云(凡使勿用松黄并黄蒿其二件全似只是味跙/及吐人凡欲使蒲黄湏隔三重紙焙令色黄蒸)
(半日却焙令/乾用之妙)
千金方(治重舌舌上生瘡涎出以/蒲黄傅之不過三度差)
又方(治大夫隂下濕痒蒲/黄末傅之三四良)
肘後方(治腸痔每大便帶血水服/蒲黄方七匕日三服良)
葛氏方(忍小便久致胞轉以蒲黄/裏腰腎令頭致地三度通)
又方(若血内漏者蒲黄三/兩水服方寸匕立止)
梅師方(治産後血不下蒲黄三兩/水三升煎取一升頓服)
孫真人食忌(主卒吐血以水/服蒲黄一升)
簡要濟衆(治吐血唾血蒲黄一兩擣為散/每服三錢温酒或冷水調妙)
又方(治小兒吐血不止蒲黄細研每服半錢/用生地黄汁調下量兒大小加減進之)
塞上方(治小兒痔蒲黄末空心/湿酒下方寸匕日三服)
又方(治墜傷撲損瘀血在内煩悶蒲/黄末空心熱酒調下三錢匕服)
子母秘録(治日月未足而欲産者蒲/黄如棗許大以开花水服)
又方(治脫肚腸出蒲黄和/猪脂傅上日三五度)
楊氏産乳(療母勞熱胎動下血手足煩/燥蒲黄根絞汁服一二升)
産寳(治産後下血虚羸迨死蒲黄/二兩水二升煎取八合頓服)
又方(治産後如乳并癰腫蒲黄草熟杵傅腫上日二/度易之并煎葉汁飲之亦佳食之亦得並差)
催生(蒲黄地龍陳橘皮等分地龍洗去土於新瓦上焙/令微黄各為末三處貼之如經日不差各抄一錢)
(匕新汲水調服立産/此常親用之甚妙)
衍義曰(蒲黄處處有即蒲搥中黄粉也今京師謂搥為/蒲棒初得黄細羅取蕚别貯以備他用將蒲黄)
(水調為膏擘為塊人多食之以解心藏虚熱小兒尤嗜/渉月則燥色味皆淡須蜜水和然不可多食令人自利)
(不益極/虚人)
　
　
　
　
　
　
　
　
香蒲味甘平無毒主五藏心下邪氣口中爛臭堅齒明
目聰耳久服輕身耐老一名睢(七余/切)一名醮生南海池
澤(陶隱居云方藥不復用俗人無採彼土人亦不復識/者江南貢青茅一名香茅以供宗廟縮酒或云是薰)
(草又云是􁁊麥此蒲亦相類爾唐本注云此即甘蒲作/薦者春初生用白為葅亦堪蒸食山南名此蒲為香蒲)
(謂昌蒲為臭蒲陶隱居所引青茅乃三脊茅也其鷰麥/薰草香茅野俗皆織都不為類此並非例也蒲黄即此)
(香蒲花/是也)
圖經曰(文具蒲/黄條下)

　
　
　
　
　
　
　
　
續斷味苦辛微温無毒主傷寒補不足金瘡癰傷折跌
續筋骨婦人乳難崩中漏血金瘡血内漏止痛生肌肉
及踠傷惡血腰痛闗節緩急久服益氣力一名龍豆一
名属折一名接骨一名南草一名槐生常山山谷七月
八月採隂乾(地黄為之使惡雷丸陶隱居云按桐君藥/録云續斷生蔓延葉細莖如荏大根本黄)
(白有汁七月八月採根今皆用莖葉節節斷皮黄皺狀/如鷄脚者又呼為桑上寄生恐皆非真時人又有接骨)
(樹高丈餘許葉似蒴音朔又音濯皮主療金瘡有此接/骨名□或是而廣州又有一藤名續斷一名諾藤斷其)
(莖器承其汁飲之療虚損絶傷用沐頭又長髮折枝揷/地即生恐此又相𩔖李云是虎薊與此大乖而虎薊亦)
(自療血爾唐本注云此藥所在山谷皆有今俗用者是/葉似苧而莖方根如大薊黄白色陶注者非也臣禹錫)
(等謹按蜀本圖經云葉似苧莖方兩葉對花紅白色根/如大薊一株有五六枝藥性論云續斷君主絶傷去諸)
(温毒能通宣經脉日華子云助氣調血脉補五勞七傷/破癥絡疼血消腫毒腸風痔瘻乳癰瘰癧撲損婦人産)
(前後一切病面黄虚腫縮小便主泄精/尿血胎漏子宫冷又名大薊山牛蒡)
圖經曰(續斷生常山山谷今陜西河中興元府舒越晉/州亦有之三月已後生苗􁟓四稜似苧麻葉亦)
(類之兩兩相對而生四月開花紅白色似益母花根如/大薊赤黄色七月八月採謹按范汪方云續斷即是馬)
(薊與小薊菜相似但大于小薊耳葉似旁翁菜而小厚/兩邊有刺刺人其花紫色與今越州生者相類而市之)
(貨者亦有數種少能辨其麄良醫人/用之但以節節斷皮黄皺者為真)
雷公云(凡使勿用萆茒根縁真以續斷若誤用服之令/人筋軟採得後横切剉之又去向裹硬筋了用)
(酒浸一伏/時焙乾用)
外臺秘要(治淋取生續斷絞取/汁服之馬薊根是)
子母秘録(治産後心悶手足煩熱猒猒氣欲絶血暈心/頭硬乍寒乍熱増寒忍不禁續斷皮一掘剉)
(以水三升煎取一升分三服温服如人行/三二里再服無所忌此藥□産後垂死)


漏蘆味苦醎寒大寒無毒主皮膚熱惡瘡疽痔濕痺下
乳汁止遺溺熱氣瘡癢如麻豆可作浴湯久服輕身益
氣耳目聰明不老延年一名野蘭生喬山山谷八月採
根隂乾(陶隱居云喬山應是黄帝所𦵏處乃在上郡今/出近道亦有療諸瘻疥此久服甚益人而服食)
(方罕用之今市人皆取苗用之俗中取根名鹿驪力支/切根苦酒摩以療瘡疥唐本注云此藥俗名美蒿根葉)
(似白蒿花黄生莢長似細麻如筋許有四五瓣七月八/月後皆黒異於衆草蒿之類也常用其莖葉及子末見)
(用根其鹿驪山南謂之木藜蘆有毒非漏蘆也今按别/本注云漏蘆莖筯大高四五尺子房似油麻房而小江)
(東人取其苗用勝於根江寜及上黨者佳陶注云根名/鹿驪唐注云山南人名木藜蘆皆非也漏蘆自别爾臣)
(禹錫等謹按蜀本圖經云葉似角蒿今曹兖州下濕地/最多六月七月採莖日乾之黑於衆草藥性論云漏蘆)
(君能治身上熱毒風生惡瘡皮肌瘙痒癮疹陳藏器云/按漏蘆南人用苗北土多用根樹生如茱茰樹高二三)
(尺有毒殺蟲山人洗瘡疥用之日華子云連翹為之治/小兒壯熱通小腸泄精尿血風赤眼乳癰發背瘰癧腸)
(風排膿補血治撲損續筋骨傅金瘡止血長肉通經脉/花苗並同用俗呼為鬼油麻形并氣味似乾牛膝頭上)
(有白/花子)
圖經曰(漏蘆生喬山山谷今京東州郡及秦海州皆有/之舊説莖葉似白蒿有荽花黄生莢端莖若筋)
(大其子作房類油麻房而小七八月後皆黒異於衆草/今諸郡所圖上惟單州者差相類沂州者花葉頗似牡)
(丹秦州者花似單葉寒菊紫色五七枝同一􁟓上海州/者花紫碧如單葉蓮花花萼下及根傍有白茸襄之根)
(黑色如蔓菁而細又類葱本淮甸人呼為老翁花三州/所生花雖别而葉頗相類但泰海州者葉更作鋸齒狀)
(耳一物而殊類若此醫家何所適從當依舊説以單州/出者為勝六月七月採莖苗日乾八月採根隂乾南方)
(用苗北土多用根乂此下有飛亷條云生河内川澤一/名漏盧與苦芙鳥老切相類惟葉下附莖有皮起似箭)
(羽又多刻缺花紫色生平澤又有一種生山岡上葉頗/相以而無䟽缺且多毛莖亦無羽根直下更傍枝生則)
(肉白皮黑中有黒脉日乾則黒如𤣥參經云七月八月/採花隂乾用蘇㳟云用莖葉及療疳蝕殺蟲有驗據此)
(所説與泰州海州所謂漏蘆者花葉及根頗相近然彼/人但謂之漏蘆今醫家罕有用飛亷者既未的識故不)
(復分别但附/其説於下)
雷公云(凡使勿用獨漏縁似漏蘆只是味苦酸誤服令/人吐不止湏細驗夫使漏蘆細剉拌生甘草相)
(對蒸從巳至申/去甘草净揀用)
聖恵方(治小兒無辜疳肚脹或時㵼痢冷熱不調以漏/蘆一兩􁀙為散每服以猪㬳一兩散子一錢匕)
(鹽少許以水煑/熟空心頓服)
外臺秘要(治蛇蟲漏蘆杵以餅/臞和方寸匕服之)
營實味酸温微寒無毒主癰疽惡瘡結肉跌筋敗瘡熱
氣隂蝕不瘳利闗節久服輕身益氣根止洩痢腹痛五
藏客熱除邪逆氣疽癩諸惡瘡金瘡傷撻生肉復肌一
名墻薇一名墻麻一名牛棘一名牛勒一名薔蘼一名
山棘生零陵川谷及蜀郡八月九月採隂乾(陶隱居云/營實即是)
(墻薇子以白花者為良根亦可煑釀酒莖葉亦可煑作/飲臣禹錫等謹按蜀本圖經云即薔薇也莖間多刺蔓)
(生子若杜棠子其花有百葉八出六出或赤或白者今/所在有之葛洪治金創方用薔薇灰末一方寸匕日三)
(服之藥性論云薔薇使味苦子治頭瘡白秃主五藏客/熱日華子云白薔薇梗味苦澁冷無毒治熱毒風癰疽)
(惡瘡牙齒痛治邪氣通血經止赤白痢腸風/瀉血惡瘡疥癬小兒疳蟲肚脹野白者用良)
雷公云(今薔薇也凡採得去根并用麄布拭黄毛了用/刀於塊砧上細剉用漿水拌令濕蒸一宿至明)
(出日/乾用)
外臺秘要(治骾及刺不出薔薇根/末水服方寸匕日三)
又方(治折箭刺入肉膿囊不出堅慘/及鼠僕服十日髓刺皆穿皮出)
又方(治少小睡中遺尿不自覺/以根隨多少剉以酒飲之)
千金方(治口瘡久不差及匈中並生瘡三年已上不差/以根濃煑汁服之稍稍嚥効冬取根夏取莖葉)
(用/之)
又方(治壅熱口中及舌生瘡爛剉根濃/煑汁含救之冬用根皮夏用枝葉)
又方(諸癰腫發背及癰癤已潰爛/疼痛薔薇殻更炙熨之即愈)
又方(治小兒疳痢行數暴多生薔薇根洗/净切以適多少濃煎汁稍稍飲之差)
肘後方(治口瘡以根避風打去土/煮濃汁温含冷易聖恵同)

天名精味甘寒無毒主瘀血血瘕欲死下血止血利小
便除小蟲去痺除匈中結熱止煩渇逐水大吐下久服
輕身耐老一名麥句薑一名蝦蟇藍一名豕首一名天
門精一名玊門精一名彘顱一名蟾蜍蘭一名覲生平
原川澤五月採(垣衣為之使陶隱居云此即今人呼為/豨音喜薟音枚亦名豨首夏月摶汁服)
(之以除熱病味至苦而云甘恐或非是唐本注云鹿活/草是也别録一名天蔓菁南人名為地菘味甘辛故有)
(薑稱狀如藍故名蝦蟇藍香氣似蘭故名蟾蜍蘭主破/血生肌止渇利小便殺三蟲除諸毒腫丁瘡瘻痔金瘡)
(内射身庠癮疹不止者揩之立已其豨簽苦而臭名精/乃辛而香全不相類也臣禹錫等謹按蜀本圖經云地)
(菘也小品方名天蕪菁一名天蔓菁聲並相近夏秋抽/條頗似薄苛花紫白色味辛而香其葉似山南菘米爾)
(雅云茢薽豕首釋曰藥名也一名麥句薑郭云江東豨/首可以煼蠶蛹者三蒼云煼熬也藥性論云麥句薑使)
(味辛治瘡止血及鼻衂不止陳藏器云天名精本經一/名麥句薑蘇云鹿活草也别録云一名天蔓菁南人呼)
(為地菘與蔓菁相似故有此名爾雅云大鞠蘧麥注云/麥句薑蘧麥即今之瞿麥然終非麥句薑爾雅注錯如)
(此陶公注鉤樟條云有一草似狼牙氣辛臭名為地菘/人呼為劉燼草生金瘡言劉燼昔曽用之異苑云青州)
(劉燼宋元嘉中射一麞剖五藏以此草塞之蹶然而起/燼怪而㧞草便倒如此三度燼宻録此草種之主折傷)
(多愈因以名焉既有活鹿之名雅與麞事相/會陶蘇兩説俱是地菘功狀既同定非二物)
圖經曰(天名精生平原川澤今江湖間皆有之夏秋抽/條頗如薄苛花紫白色葉如菘菜而小故南人)
(謂之地菘香氣似蘭故名蟾蜍蘭狀如藍故名蝦蟇藍/其味廿辛故名麥句薑一名豕首爾雅所謂茢音列薽)
(音真豕首是也江東人用此煼音炒蠶蛹/五月採此草既名地菘下品又有地菘條)

　
　
　
　
　
　
　
　
决明子味鹹苦甘平微寒無毒主青肓目淫膚赤白
膜眼赤痛淚出療脣口青久服益精光輕身生龍門川
澤石决明生豫章十月十日採隂乾百日(蓍實為之使/惡大麻子陶)
(隱居云龍門乃在長安北今處處有之如茳芒子形似/馬蹄呼為馬蹄决明用之當擣碎又别有草決明是萋)
(音妻蒿子在下品中也臣禹錫等謹按唐本云石决明/是蜯蛤類形似紫具附見别出在魚獸條中皆主明目)
(故並有决明之名俗方惟以療眼也道術時湏蜀本圖/經云葉似苜蓿而闊大夏花秋生子作角實似馬蹄俗)
(名馬蹄决明今出廣州桂州十月採子隂乾爾雅云薢/茩英茪釋曰藥草決明也郭云葉黄銳赤華實如山茱)
(茰或曰䔖也闗西謂之薢茩藥性論云决明臣利五藏/常可作菜食之又除肝家熱朝朝取一匙挼令净空心)
(吞之百日見夜光陳藏器云茳芒是江籬子芒字音吐/草也似莞生莞邊可為席又與决明葉不類本草决明)
(注又無好事者更詳之陶云决明葉如茳芒按茳芒性/平無毒火炙作飲極香除痰止渇令人不睡調中生道)
(傍葉小於决明隋稠禪師作五色飲以為黄飲進焬帝/嘉之日華子云馬蹄决明肋肝氣益精水調末塗消睡)
(毒協太陽穴治頭痛又貼腦心止/鼻洪作枕勝黑豆治頭風明目也)
圖經曰(决明子生龍門川澤今處處有之人家園圃所/蒔夏初生苗高三四尺許根帶紫色葉似苜蓿)
(而大七月有花黄白色其子作穂如青菉豆而鋭十月/十日採隂乾百日按爾雅薢蓓芵􁁊釋曰藥草芵明也)
(郭璞注云葉黄鋭赤華實如山茱萸關西謂之薢茩與/此種頗不類又有一種馬蹄决明葉如江豆子形似馬)
(蹄故得此菉豆者其石决明/是蜯蛤類當在蟲獸部中)
食療云(平葉主明目利五藏食之甚良子主肝家熱毒/氣風眼赤淚每日取一匙挼去塵埃空腹水吞)
(之百日後夜/見物光也)
外臺秘要(治積年失明不識人决明子二/升杵散食後以粥飲服方寸)
千金方(治肝毒熱取决/明作菜食之)
衍義曰(决明子苗高四五尺春亦為蔬秋深結角其子/生角中如羊腎今湖南北人家園圃所種甚多)
(或在村野或成段種蜀本圖經/言葉似苜蓿而闊大甚為允當)
　
　
　
　
　
　
　
　
丹參味苦微寒無毒主心腹邪氣腸鳴幽幽如走水寒
熱積聚破癥除瘕止煩滿益氣養血去心腹痼疾結氣
腰脊強脚痺除風邪留熱久服利人一名郄蟬草一名
赤參一名木羊乳生栢桐山川谷及太山五月採根暴
乾(畏鹹水反藜蘆陶隱居云此桐栢山是淮水原所出/之山在義陽非江東臨海之桐栢也今近道處處有)
(莖方有毛紫花時人呼為逐馬酒漬飲之療風痺道家/將有用處時人服多眼赤故應性熱今云微寒恐為謬)
(矣唐本注云此藥冬採良夏採虚惡臣禹錫等謹按蜀/本圖經云葉似紫蘇有細毛花紫亦似蘇花根赤大者)
(如指長尺餘一苗數根今所在皆有九月十月採根藥/性論云丹參臣平能治脚弱疼痺主中惡治百邪鬼魅)
(腹痛氣作聲音鳴吼能定精蕭炳云酒浸服之治風軟/脚可逐奔馬故名奔馬草曽用有効日華子云養神定)
(志通利開脉治冷熱勞骨節疼痛四肢不遂排膿止痛/生肌長肉破宿血補新生血安生胎落死胎止血崩帶)
(下調婦人經脉不勻血邪心煩惡瘡疥癬癭/贅腫毒丹毒頭痛赤眼熱温狂悶又名山參)
圖經曰(丹參生桐栢山川谷及泰山今陜西河東州郡/及隨州亦有之二月生苗高一尺許莖􁟓方稜)
(青色葉生相對如薄苛而有毛三月開花紅紫色似蘇/花根赤大如指長一尺餘一苗數根五月採暴乾又云)
(冬月採者良夏/月採者虚惡)
聖恵方(治寒疝小腹及隂中相引痛白汁出欲死以/丹參一兩杵為散每服熱酒調下二錢七佳)
千金方(治落胎身下有血丹參十二兩以酒/五升煮取三升温服一升日三服)
梅師方(治中熱油及火燒除外痛丹參八兩細剉以水/微調取羊脂二斤煎三上三下以傅瘡上肘後)
(方/同)
　
　
　
　
　
　
　
　
茜根味苦寒無毒主寒濕風痺黄疸補中止血内崩下
血膀胱不足踒跌蠱毒久服益精氣輕身可以染絳一
名地血一名茹藘一名茅蒐一名蒨生喬山川谷二月
三月採根暴乾(畏䑕姑陶隱居云此則今染絳茜草也/東間諸處乃有而少不如西多今俗道)
(經方不甚服用此當以其為療少而豐賤故也詩云茹/藘在坂者是臣禹錫等謹按蜀本圖經云染緋草葉似)
(棗葉頭尖下闊莖葉俱澁四五葉對生節間蔓延草水/上根柴赤色今所在有八月採根爾雅云茹藘茅蒐䟽)
(引陸璣云一名地血齊人謂之茜徐州人謂之牛蔓藥/性論云茜根味甘主治六極傷心肺吐血㵼血用之陳)
(藏器云茜根主蠱煑汁服之今之染緋者字亦作蒨周/禮庶民掌除蠱毒以嘉草攻之嘉草蘘荷與茜生蠱為)
(最也日華子云味酸止鼻洪帶下産後血暈乳結月經/不止腸風痔瘻排膿治瘡癤泄精尿血撲損瘀血酒煎)
(服殺蠱毒入/藥剉炒用)
圖經曰(茜根一作蒨生喬山山谷今近處皆有之染緋/草也許慎説文解字以為人血所生葉似棗葉)
(而頭尖下闊三五對生節問其苗蔓延草木上根紫色/陸璣草木䟽云茹藘茅蒐蒨草也齊人謂之茜徐州人)
(謂之牛蔓二月三月採根暴乾今圃人或作畦種蒔故/貨殖傳云巵茜子石亦此千乗之家言地利之厚也醫)
(家用治蠱毒尤勝周禮庶民掌除蠱毒以嘉草攻之干/寳以嘉草為蘘荷陳藏器以為蘘荷與茜主蠱之最也)
雷公云(凡使勿用赤栁草根真似茜根只是味酸澁不/入藥中用若服令人患内障眼速服甘草水解)
(之即毒氣散凡使茜根用銅刀/於槐砧上剉日乾勿犯鐡并鈆)
簡要濟衆(治吐血不定茜草一兩三擣羅為散每服三/錢水一中盞煎至七分放冷食後服之良)
傷寒類要(治心癉心煩心/中熱茜根主之)
又方(治中蠱毒或吐下血如爛肝茜草根蘘荷葉根各/三兩切以水四升煑取二升去滓適寒温頓服即)
(愈/)
飛亷味苦平無毒主骨節熱脛重酸疼頭眩頂重皮間
邪風如蜂蟄針刺魚子細起熱瘡癰疽痔濕痺止風邪
欬嗽下乳汁久服令人身輕益氣明目不老可煑可乾
一名漏蘆一名天薺一名伏猪一名飛輕一名伏兎一
名飛雉一名木禾生河内川澤正月採根七月八月採
花隂乾(得烏頭良惡麻黄陶隱居云處處有極似苦芙/烏老切惟葉下附莖輕有皮起似箭羽葉又多)
(刻缺花紫色俗方殆無用而道家服其枝莖可得長生/又入神枕方今既别有漏蘆則非此别名爾唐本注云)
(此有兩種一是陶證生平澤中者其生山岡上者葉頗/相似而無踈缺且多毛莖亦無羽根直下更無傍枝生)
(則肉白皮黒中有黒脉日乾則黒如𤣥參用葉莖及根/療疳蝕殺蟲與平澤者俱有驗今俗以馬薊以苦芙為)
(漏蘆并非是也臣禹錫等謹按蜀本圖經云葉似苦芙/莖似軟羽紫花子毛白今所在平澤皆有五月六月採)
(日乾藥性論云飛亷使味苦鹹有毒主留血/蕭炳云小兒疳痢為散以漿水下之有効)
雷公云(凡使勿用赤脂蔓與飛亷形狀相似只赤脂蔓/見酒色便如血色可表之凡修事先刮去麄皮)
(了杵用苦酒拌之一夜至/明漉出日乾細杵用之)
千金翼(治疳􁥥食口齒及下部飛亷蒿燒灰擣篩以兩/錢匕箸痛處甚痛忍之若不痛非疳也下部蟲)
(如馬尾大栢纒出無數/十日差二十日平復)

　
　
　
　
　
　
　
　
五味子味酸温無毒主益氣欬逆上氣勞傷羸瘦補不
足強隂益男子精養五藏除熱生隂中肌一名㑹及
一名𤣥及生齊山山谷及代郡八月採實隂乾(蓯蓉為/之使惡)
(萎㽔勝烏頭陶隱居云今第一出高麗多肉而酸甜次/出青州冀州味過酸其核並似猪腎又有建平者少肉)
(核形不相似味苦亦良此藥多膏潤烈日暴之乃可擣/篩道方亦湏用唐本注云五味皮肉甘酸核中辛苦都)
(有鹹味此則五味具也本經云味酸當以木為五行之/先也其葉似杏而大蔓生术上子作房如落葵大如蘡)
(子一出蒲州及藍田山中今注今河中府嵗貢焉臣禹/錫等謹按蜀本圖經云莖赤色蔓生花黄白生青熟紫)
(味甘者佳八月採子日乾爾雅云茱莖蕏注五味也蔓/生子叢在莖頭疏云一名菋一名荎蕏藥性論云五味)
(子君能治中下氣止嘔逆補諸虚勞令人體悦澤除熱/氣病人虚而有氣兼嗽加用之日華子云明目暖水藏)
(治風下氣消食霍亂轉筋痃癖賁㹠冷氣消水/腫反胃心腹氣脹止渇除煩熱解酒毒壯筋骨)
圖經曰(五味子生齊山山谷及代郡今河東陜西州郡/尤多而杭越間亦有春初生苖引赤蔓於高木)
(其長六七尺葉尖圓似杏葉三四月開黄白花類小蓮/花七月成實如豌豆許大生青熟紅紫爾雅云菋荎蕏)
(注云五味也蔓生子叢莖端䟽云一名茱一名荎蕏今/有數種大抵相近而以味甘者為佳八月採隂乾用一)
(説小顆皮皺泡者有白色鹽霜一重其味酸鹹苦辛甘/味全者真也千金月令五月宜服五味湯取五味子一)
(大合以木杵白細擣之置小甆瓶中以沸湯湯/投之入少蜜即宻封頭置火邊良久湯成堪飲)
雷公云(凡小顆皮皺泡者有白撲鹽霜一重其味酸醎/苦辛甘味全者真也凡用以銅刀劈作兩片用)
(蜜浸蒸從巳至申却以/漿水浸一宿焙乾用)
抱朴子(移門子服五味子十六年面色/如玊女入水不霑入火不灼)
衍義曰(五味子今華州之西至秦州皆有之方紅熟時/採得蒸爛研濾汁去子熬成稀膏量酸甘入蜜)
(再上火待蜜熟後冷器中貯作湯肺虚寒人可化作湯/時時服作果可以寄逺本經言温冷食之多致虚熱小)
(兒益甚藥性論以謂除熱氣日華子云謂暖水藏人曰/除煩熱後學至此多惑今既用之治肺虚寒則更不取)
(除煩熱之説補下藥亦/用之入藥生曝不去子)

旋花味甘温無毒主益氣去面皯黒色媚好其根味辛
主腹中寒熱邪氣利小便久服不饑輕身一名筋根花
一名金沸一名美草生豫州平澤五月採隂乾(陶隱居/云東人)
(呼為山薑南人呼為美草根似杜若亦似高良薑腹中/冷痛煑服甚効作丸散服之辟榖止饑近有人從南還)
(遂用此術興人斷榖皆得半年百日不饑不廋但志淺/嗜深不能久服爾其葉似薑花赤色殊辛荑子狀如豆)
(蔲此旋花之名即是其花也今山東甚多唐本注云此/即生平澤旋葍音福是也其根似筋故一名筋根旋徐)
(兖切花陶所證真山薑爾陶復於下旋葍注口中云此/根出河南北國來根似芎藭惟膏中用今復道似高良)
(薑二説自相矛楯且此根味甘山薑味辛都非此類其/旋葍膏療風逐水止用花言根亦無妨然不可以杜若)
(亂之也又將旋葍花名金沸作此别名非也别録云根/主續筋也今按陳藏器本草云旋花本功外取根食之)
(不饑又取根苗擣絞汁服之主丹毒小兒毒熱根生續/筋骨合金瘡陶注誤而唐注是也臣禹錫謹按按蜀本)
(圖經云旋葍花根也蔓生葉似薯蕷而多狹長花紅白/色根無毛節蒸煮堪噉味甘美根名筯根今所在川澤)
(皆有二月八月採根日乾蕭炳云旋徐元切復音伏用/花葍音偪旋徐願友用根今云旋復根即葍旋悞矣)
圖經曰(旋徐願切花生豫州平澤今處處皆有之蘇㳟/云此即平澤所生旋葍音福是也其根似筯故)
(一名筯根别録云根主續筋故南人皆呼為續筋根苗/作叢蔓葉似山芋而狹長花白夏秋生遍田野根無毛)
(節蒸煑堪噉甚甘美五月採花隂乾二月八月採根日/乾花今不見用者下品有旋徐元切復花與此殊别人)
(疑其相近殊無謂也救急方續斷筯法取旋葍草根净/洗去土擣量瘡大小傅之日一二易之乃差止一名肫)
(腸草俗謂皷子花也黔南出一種旋花/麄莖大葉無花不作蔓恐别是一物也)
衍義曰(旋花蔓生今河北京西闗陜田野中甚多最難/鋤艾治之又生世又謂之皷子花言其形肖也)
(四五月開花亦有多葉者其根寸裁置上/下頻灌溉方涉甸苗已生蜀本圖經是矣)
蘭草味辛平無毒主利水道殺蠱毒辟不祥除匈中痰
癖久服益氣輕身不老通神明一名水香生大吳池澤
四月五月採(陶隱居云方藥俗人並不復識用大吳即/應是吳國爾太伯所居故呼大吳今東間)
(有煎澤草名蘭香亦或是此也生濕地李云是今人所/種似都梁香草唐本注云此是蘭澤香草也八月花白)
(人間多種之以飾庭池溪水澗傍往徃亦有陶云不識/义言煎澤草或稱李云都梁香近之終非的識也今按)
(别本注云葉似馬蘭故名蘭草俗呼為驚尾香時人皆/煑水以浴療風故又名香水蘭陶云煎澤草唐注云蘭)
(澤香並非也臣禹錫等謹按蜀本圖經云葉似澤蘭尖/長有岐花紅白色而香生下濕地陳藏器云蘭草與澤)
(蘭二物同名陶公竟不能知蘇亦强有分别按蘭草本/功外主恐氣香澤可作膏塗髪生澤畔葉光潤隂小紫)
(五月六月採隂乾婦人和油澤頭故云蘭澤李云都梁/是也蘇注蘭草云八月花白人多種於庭池此即澤蘭)
(非蘭草也澤蘭葉尖微有毛不光潤方莖紫節初採微/辛乾亦辛入産後補虚用之已别出中品之下蘇乃將)
(澤蘭注於蘭草之中殊誤也廣志云都梁香出淮南亦/名煎澤草盛洪之荆州記曰都梁縣有山山下有水清)
(淺其中生蘭草因名為/都梁亦因山為號也)
衍義曰(蘭草諸家之説異同是曾未的識故無定論葉/不香惟花香今江陵鼎灃州山谷之間頗有山)
(外平田即無多生隂地生於幽谷益可驗矣葉如麥門/冬而闊且靱長及一二尺四時常青花黄中間葉上有)
(細紫㸃有春芳者為春蘭色深秋芳者為秋蘭色淡秋/蘭稍難得二蘭移植小檻中置座右花開時滿色盡香)
(與他花香又别唐白樂天有種蘭不種艾之詩正謂此/蘭矣今未見用者本經蘓注八月花白此即澤蘭也)
忍冬味甘温無毒主寒熱身腫久服輕身長年益壽十
二月採隂乾(陶隱居云今處處皆有似藤生凌冬不凋/故名忍冬人惟取煑汁以釀酒補虚療風)
(仙經少用此既長年益壽甚可常採服凡易得之草而/人多不肯為之更求難得者是貴逺賤近庸人之情乎)
(唐本注云此草藤生繞覆草木上苗莖赤紫色宿者有/薄白皮膜音莫之其嫩莖有毛葉似胡豆亦上下有毛)
(花白藥紫今人或以終石當之非也今按陳藏器本草/云忍冬主熱毒血痢水痢濃煎服之小寒本條云温非)
(也臣禹錫等謹按藥性論云忍冬亦可/單用味辛主治腹脹滿能止氣下澼)
肘後方(飛尸者遊走皮膚穿藏府每發刺痛變作無常/遁尸者附骨入肉攻鑿血脉每發不可得近見)
(屍䘮聞哀哭便作風尸者淫躍四味不知痛之所在每/發昏恍得風雪便作沉尸者纒骨結藏衝心脇每發絞)
(切遇寒冷便作尸注者舉身沉重精神錯雜常覺昏廢/每節氣至則輒致大惡此一條别有治後熨也忍冬堇)
(葉剉數斛煑令濃取汁煎之/服如雞子一枚日二三服)
　
　
　
　
　
　
　
　
蛇床子味苦辛甘平無毒主婦人隂中腫痛男子隂痿
濕癢除痺氣利闗節癲癎惡瘡温中下氣令婦人子藏
熱男子隂強久服輕身好顔色令人有子一名蛇粟一
名蛇米一名虺牀一名思益一名䋲毒一名棗棘一名
墻蘼生臨淄川谷及田野五月採實隂乾(惡牡丹巴豆/貝母陶隱居)
(云近道田野墟落間甚多花葉正似蘼蕪唐本注云爾/雅一名盱音吁臣禹錫等謹按蜀本圖經云似小葉芎)
(藭花白子如黍粒黄白色生下濕地今所在皆有出楊/州襄州者良採子暴乾爾雅云盰虺床注蛇床也一名)
(馬牀藥性論云蛇牀仁君有小毒治男子女人虚濕痺/毒風􁟍痛去男子腰疼治男女隂去風冷大益陽事主)
(大風身痒煎湯浴之差療齒痛及小兒驚癎日華子云/治暴冷煖大夫陽氣助女人隂氣撲損瘀血腰跨疼隂)
(汗濕癬四肢頑痺赤白帶下縮小便凡合藥服食即/挼去皮殻取仁微炒殺毒即不辢作湯洗病則生使)
圖經曰(蛇牀子生臨淄川谷及田野今處處有之而楊/州襄州者勝三月生苗高三二尺葉青碎作叢)
(似蒿枝每枝上有花頭百餘結同一窠似馬芹類四五/月開白花又似散水子黄褐色如黍米至輕虚五月採)
(實隂乾爾雅謂/之肝一名虺牀)
雷公云(凡使須用濃藍汁并百部草根自然汁二味同/浸三伏時漉出日乾却用生地黄汁相拌蒸從)
(午至亥日乾用此藥只令/陽氣盛數號曰鬼考也)
千金方(治産後隂下脱蛇床子絹/袋盛蒸熨之亦治隂户痛)
又方(治小兒癬瘡杵蛇/床末和猪脂塗之)
金匱方(温中坐藥蛇床子散方蛇床子仁為末以白粉/少許和令勻相得如棗大錦裹内之自然温矣)

地膚子味苦寒無毒主膀胱熱利小便補中益精氣去
皮膚中熱氣散惡瘡疝瘕強隂久服耳目聰明輕身耐
老使人潤澤一名地葵一名地麥生荆州平澤及田野
八月十月採實隂乾(陶隱居云今田野間亦多皆取莖/苗為掃菷子微細入補丸散用仙)
(經不甚用唐本注云地膚子田野人名為地麥草葉細/莖赤多出熟田中苗極弱不能勝舉今云堪為掃菷恐)
(人未識之别録云擣□取汁主赤白痢洗目去熱暗雀/肓澁痛苗灰土主痢亦善北人亦名涎衣草臣禹錫等)
(按蜀本圖經云葉細莖莖赤初生薄地花黄白子青色/今所在有藥性論云地膚子君一名益明與陽起石同)
(服主丈夫隂痿不起補氣益力治隂卯㿎疾去熱風可/作湯沐浴日華子云治客熱丹腫又名落菷子色青似)
(一□起/蠶沙矣)
圖經曰(地膚子生荆州平澤及田野今蜀川闗中近地/皆有之初生薄地五六寸根形如蒿莖赤葉青)
(大似荆芥三月開黄白花八月九月採實隂乾用神仙/七精散云地膚子星之精也或曰其苖即獨掃也一名)
(鴨舌草陶隱居謂莖苗可為掃菷者蘇㳟云苗極弱不/能勝舉二説不同而今醫家便以為獨掃是也宻州所)
(上者其説益明云根作叢生每窠有二三千莖莖有赤/有黄七月開黄花其實地膚也至八月而□□成可採)
(正與此地獨掃相𩔖若然恐西北所出者短弱故蘇注/云爾其葉味苦寒無毒主大腸漏㵼止赤白痢和氣澁)
(腸胃解惡瘡毒/三四月五月採)
外臺秘要(治目痛及□忽中傷因有熱/暝者取地膚子白汁注目中)
又方(療手足煩疼地膚草三兩水四/升煑取二升半分三服日一劑)
肘後方(治積年久痛腰痛有時發動六月七月/取地膚子乾末酒服方寸匕日五六服)
子母秘録(治姙娠患淋小便數去少忽熱痛酸索手足/疼煩地膚子十一兩初以水四升煎取二升)
(半分溫/分服)
楊氏産乳(療小便數多或熱痛酸楚手足煩疼地膚/草三兩以水四升煑取二升半分三服)
　
　
　
　
　
　
　
　
千嵗虆(力軌/切)汁味甘平無毒主補五藏益氣續筋骨長
肌肉去諸痺久服輕身不飢耐老通神明一名虆蕪生
太山川谷(陶𨼆居云作藤生樹如葡萄葉如鬼桃蔓延/木上汁白今俗人方藥都不復識用此仙經)
(數處須之而逺近道俗咸不識耳非甚是異物止是未/研訪尋識之爾唐本注云即蘡音纓薁音隩藤汁也此)
(藤有得千嵗者莖大如椀冬惟葉凋莖終不死藤汁味/甘子味甘酸苖似葡萄其莖主嵗於月切逆大善傷寒)
(後嘔噦更良今按陳藏器本草云千嵗虆陶云藤生樹/如葡萄葉如鬼桃蔓延木上汁白人不復識仙方或須)
(唐本注即云蘡薁藤得千嵗者汁甘子酸按蘡薁是山/蒲桃斫斷藤吹氣出一頭如通草以水浸吹取氣滴目)
(中去熱醫赤障更無甘汁本經云汁甘明非蘡薁也千/歲虆似葛蔓葉下白子赤條中有白汁草木疏云一名)
(苣苽連蔓而生子赤可食毛詩云葛虆注云似葛之草/也此藤大者盤薄故云千嵗虆謂萎者深是妄言臣)
(禹錫等謹按蜀本圖經云今處處有取汁用當在夏秋/也日華子云味甘酸上渴悦色年多大者佳莖葉同用)
(又名蘡/薁也)
圖經曰(千歳虆生泰山川谷作藤生蔓延木葉如葡蔔/萄而小四月摘其莖汁白而甘五月開花七月)
(結實八月採子青黒微赤冬惟凋葉此即詩云葛虆者/也蘇㳟謂是蘡薁藤深為謬妄陶隱居陳藏器説最得)
(之/矣)
衍義曰(千嵗虆唐開元末訪隱民姜撫已幾百嵗召至/集賢院言服常春藤使白髪還鬚則長生可致)
(藤生大湖終南往往有之帝遣使多取以賜老臣詔天/下使自求之擢撫銀青光禄大夫號冲和先生又言終)
(南山有旱藕餌之延年狀類葛粉帝取之作湯餅賜大/臣右驍騎將軍甘守誠曰常春者千嵗類也旱藕者牡)
(蒙也方家久不用撫易名以神之民間以酒漬藤飲者/多暴死乃止撫内慙請求藥牢山遂逃去今書之以備)
(世/疑)
　
　
　
　
　
　
　
　
景天味苦酸平無毒主大熱火瘡身熱煩邪惡氣諸蠱
毒痂疕(疋九/切)寒熱風痺諸不足花主女人漏下赤白輕
身明目久服通神不老一名戒火一名火母一名救火
一名據火一名慎火生太山川谷四月四日七月七日
採隂乾(陶隱居云今人皆盆盛養之於屋上云以辟火/葉可療金瘡止血以洗浴小兒去煩熱驚氣廣)
(州城外有一樹云大三四圍呼為慎火樹江東者甚細/小方用亦稀其花入服食衆藥之名此最為麗今按皇)
(朝收復嶺表得廣州醫官問其事曽無慎火成樹者葢/陶之誤爾臣禹錫等謹按蜀本圖經云慎火草葉似馬)
(齒莧而大藥性論云景天君有小毒能治風疹惡痒主/小兒丹毒及治發熱狂赤眼頭痛寒熱華子云景天冷)
(心心煩熱狂赤眼頭痛寒/熱逰風丹腫女人帶下)
圖經曰(景天生泰山山谷今南北皆有之人家多種於/中庭或以盆盛植於屋上云以辟火謂之慎火)
(草春生苗葉似馬齒而大作層而上莖極脆弱夏中開/紅紫碎花秋後枯死亦有宿根者四月四日七月七日)
(採其花并苗葉隂乾攻治瘡毒及嬰孺風疹在皮膚不/出者生取苖葉五大兩和鹽三大兩同研絞取汁以熱)
(手磨塗之日再但是熱/毒丹瘡皆可如性用之)
外臺秘要(治癮疹以慎火草一斤擣絞取/汁傅上熱灸模之再三即差)
千金方(治小兒丹發慎火草生一握擣絞汁以拭/之㯓匕日十遍夜三四遍譚氏小兒方同)
子母秘録(治産後隂下脱慎火草一斤隂/乾酒五升煑取汁分温四服)
又方(治小兒赤逰行於體上下至/心即死擣生景天傅瘡上)
楊氏産乳(療煙火丹發從背起或兩脇及兩足赤如/火景天草真珠末一兩搗和如泥塗之)
又方(療螢火丹從頭起慎/火草搗和苦酒塗之)
衍義曰(景天陶隱居既云今人皆盆盛養之於屋上即/知是草藥又言廣州城外有一株云可三四圍)
(呼為慎火木既曰云即非親見也葢是傳聞亦非誤耳/乃陶之輕聽也然極易種但折生枝置土中頻澆溉旬)
(曰便下根濃研取汁塗火心瘡甚驗/乾為末水調掃游風赤瘇頻熱者)

茵蔯蒿味苦平微寒無毒主風濕寒熱邪氣熱結黄疸
通身發黄小便不利除頭熱去伏瘕久服輕身益氣耐
老面白恱長年白兎食之仙生太山及丘陵坡岸上五
月及立秋採隂乾(陶隱居云今處處有之蓬蒿而葉𦂳/細莖冬不死春又生惟入療黄疸用)
(仙經云白蒿白兎食之仙而今茵蔯乃云此恐是誤爾/今按陳藏器本草云茵蔯本功外通關節去滯熱傷寒)
(用之雖蒿類苗經經冬不死更因舊苖而生故名茵蔯/後加蒿字也今又詳此非菜中茵蔯也臣禹錫等謹按)
(蜀本圖經云葉似青蒿而背白今所在皆有採苗隂乾/藥性論云茵蔯蒿使味苦辛有小毒治眼目通身黄小)
(便赤日華子云石茵蔯味苦凉無毒治天行時疾熱狂/頭痛頭旋風眼疼瘴瘧女子癥瘕并閃損之絶又名茵)
(蔯蒿山茵蔯本出和州/州及南山嶺上皆有)
圖經曰(茵蔯蒿生泰山及丘陵坡岸上今近道皆有之/而不及泰山者佳春初生苗高三五寸似蓬蒿)
(而葉𦂳細無花實秋後葉枯莖􁟓經冬不死至春更因/舊苗而生新葉故名茵蔯蒿五月七月採莖葉隂乾今)
(謂之山茵蔯江寜府又有一種茵蔯大根麄麄黄白色/至夏有花實階州有一種名白蒿亦似青蒿而背白本)
(土皆通入藥用之今南方醫人用山茵蔯乃有數種或/著其説云山茵蔯京下及北地用者如艾高葉細而背)
(白其色亦如艾味苦乾則色黒江南所用莖葉都似家/茵蔯而大高三四尺氣極芬香味甘辛俗又名龍腦薄)
(苛吳中所用乃石香葉也葉至細色黄味辛甚香烈性/温誤作解脾藥服之大令人煩以本草論之但有茵蔯)
(蒿而無山茵蔯本草注云茵蔯蒿葉以蓬蒿而𦂳細今/京下北地用為山茵蔯者是也大體世方用山茵蔯療)
(腦痛解傷寒發汗行肢節滯氣化痰利膈治勞倦最要/詳本草正經惟療黄疸利小便與世方都不應今試取)
(京下所用山茵蔯為解肌發汗藥灼然少効江南山茵/蔯療傷寒腦痛絶勝此見諸醫議論謂家茵蔯亦能解)
(肌下膈去匈中煩方家少用但可研作飯服之本草所/無自出俗方茵蔯蒿復當别是一物主療自異不得為)
(山茵蔯此説亦未可據但以功較之則江南者為勝以/經言之則非本草所出醫方所用且可計較功効本草)
(之義更當/考論爾)
雷公云(凡使湏用葉有八角者採得/隂乾去根細剉用勿令犯火)
千金方(治遍身風痒生瘡疥茵蔯/計多少煑濃汁洗之立差)
食醫心鏡(茵蔯主除大熱黄疸傷寒頭痛風熱/瘴癘利小便切煑羮生食之亦宜人)
衍義曰(茵蔯蒿張仲景治傷寒熱甚發黄者身面悉黄/用之極效又一僧因傷寒後發汗不澈有留熱)
(身面皆黄多熱期年不愈醫作食黄治之治不對病不/去問之食不減尋與此藥服五日病減三分之一十日)
(減三分之二二十日病悉去方用山茵蔯山梔子各三/分秦艽升麻各四錢末之每用三錢水四合煎及一合)
(去滓食後温服以知為度然/此藥以茵蔯蒿為本故書之)
　
　
　
　
　
　
　
　
杜若味辛㣲温無毒主匈中下逆氣温中風入腦户
頭腫痛多涕涙出眩倒目􁞃􁞃(莫郎/切)止痛除口臭氣
乆服益精明目輕身令人不忘一名杜蓮一名白連
一名白芩一名若芝生武陵川澤及寃句二月八月
採根暴乾(得辛莢細辛良惡茈胡前胡陶隱居云今處/處有葉似薑而有文理根似高良薑而細味)
(辛香又絶似旋復根殆欲相亂葉小異爾楚詞云山中/人兮芳杜若此者一名杜蘅今復别有杜蘅不相似唐)
(本注云杜若苗似薕薑主隂也根似高良薑全少辛味/陶所注旋復根即真杜若也臣禹錫等謹按蜀本圖經)
(云苖似山薑花黄赤子赤色大如棘子中似豆蔲今出/硤州嶺南者甚好范子計然云杜蘅杜若出南郡漢中)
(大者/大善)
圖經曰(杜若生武陵川澤及寃句今江湖多有之葉似/薑花赤色相似高良薑而小辛味子如豆蔲一)
(月八月採根暴乾用謹按此草一名杜蘅而中品自有/杜蘅條杜蘅爾雅所謂土鹵者也杜若廣雅所謂楚蘅)
(者也其類自别然古人多相雜引用九歌云采芳洲兮/杜若又離騷云雜杜蘅與芳蕋王逸輩皆不分别但云)
(香草也古方或用而今人/罕便故亦少有識之者)
雷公云(凡使勿用鴨葉草根真相似只是味効不同/凡修事採得後刀刮上黄赤皮了細剉用二)
(三重絹作袋盛隂乾臨使/以蜜浸一夜至明漉出用)
爾雅(一曰杜若土/鹵香草也)

　
　
　
　
　
　
　
　
沙參味苦微寒無毒主血積驚氣除寒熱補中益肺氣
療胃痺心腹痛結熱邪氣頭痛皮間邪熱安五藏補中
久服利人一名知母一名苦心一名志取一名虎鬚一
名白參一名識美一名文希生河内川谷及冤句般陽
續山二月八月採根暴乾(惡防已反藜蘆陶隱居云今/出近道叢生葉似枸杞根白)
(實者佳此沙參并人參是為五參其形不盡相類而主/療頗同故皆有參名又有紫參正名杜蒙在中品唐本)
(注云紫參牡䝉各是一物非異名也今沙參非華州為/善臣禹錫等謹按蜀本圖經云花白色根若葵根藥性)
(論云沙參臣能去皮肌浮風疝氣下墜治常欲眠養肝/氣宣五藏風氣日華子云補虚止驚煩益心肺并一切)
(惡瘡疥癬及身/庠排膿消腫毒)
圖經曰(沙參生河内川谷及冤句般陽續山今出淄齊/潞隨州而江淮荆湖州郡或有之苗長一二尺)
(以來叢生崖壁間葉似枸杞而有义牙七月開紫花根/如葵根筋許大赤黄色中正白實者佳二月八月採根)
(暴乾南土生者葉有細有大花白辦上仍有白粘膠此/為小異舌方亦單用葛洪卒得諸疝小腹及隂中相引)
(痛如絞白汁出欲死者擣/篩末洒服方寸匕立差)
白兎藿味苦平無毒主蛇虺蜂蠆猘狗菜肉蠱毒鬼疰
風疰諸大毒不可入口者皆消除之又去血可末着痛
上立消毒入腹者煑飲之即解一名白葛生交州山谷
(陶隱居云此藥療毒莫之與敵而人不復用殊不不解/都不聞有識之者想當似葛爾湏别廣訪交州人未得)
(委悉唐本注云此草荆襄間山谷大有苖似蘿摩葉圓/厚莖俱有白毛與衆草異蔓生山南俗為之白葛用療)
(毒有效而交廣又有白花藤生葉似女真莖葉俱無毛/花白根似署葛云大療毒而交州用根不用苗則非藿)
(也用葉苗者真矣二物療治並如經説各自一物下條/載白花藤也臣禹錫等謹按蜀本圖經云蔓生葉圓若)
(蓴今襄州北汝州南崗上/有五月六月採苗日乾)
海藥云(主風邪熱極宜煑白兎藿/飲之乾則擣末傅諸毒妙)

徐長卿味辛温無毒主鬼物百精蠱毒疫疾邪惡氣温
瘧久服强悍輕身益氣延年一名鬼督郵生太山山谷
及隴西三月採(陶隱居云鬼督郵之名甚多今俗用徐/長卿者其根正如細辛小短扁扁爾氣)
(亦相似今狗脊散用鬼督郵當取其強悍宜股脚所以/知是徐長卿而非鬼箭赤箭唐本注云此藥葉似枊兩)
(葉相當有光潤所在川澤有之根如細辛微麄長而有/臊苛刀切氣合俗用代鬼督郵非也鬼督郵别有本條)
(在下臣禹錫等謹按蜀本圖經云苗似小麥兩葉相對/三月苗青七月八月著子似蘿摩子而小九月苗黄十)
(月始生下濕川澤之間今/所在有之八月採日乾)
圖經曰(徐長卿生泰山山嵓谷及隴西今淄齊淮泗間/亦有之三月生青苗葉似小桑兩兩相當而有)
(光潤七八月著子似蘿摩而小九月苗黄十月而枯根/黄色似細辛微麄長有臊氣三月四月採一名别仙蹤)
雷公云(凡採得麄杵拌少蜜令遍用/甍器盛蒸三伏時日乾用)
石龍蒭味苦微寒微温無毒主心腹邪氣小便不利淋
閉風濕鬼疰惡毒補内虚不足痞滿身無潤澤出汗除
莖中熱痛殺鬼疰惡毒氣久服補虚羸輕身耳目聰明
延年一名龍鬚一名草續斷一名龍華一名懸莞一名
懸莞一名草毒九節多味者良生梁州山谷濕地五月
七月採莖暴乾(陶隱居云莖青細相連實赤今出近道/水石處似東陽龍鬚以作席者但多節)
(爾唐本注云别録云一名方賔主療蛇蟲及不消食爾/今按别本注云别録云微温今之服用能除熱葢不温)
(也臣禹錫等謹按蜀本圖經云莖如綖叢生俗名龍鬚/草今人以為席者所在有之八月九月採根暴乾陳藏)
(器云按龍鬚作席彌敗有垢者取方寸煑服之/主林乃小便卒不通今出汾州者亦處處有之)
薇銜味苦平微寒無毒主風濕痺厯節痛驚癎吐舌悸
氣賊風鼠瘻癰腫暴瘢逐水療痿蹷久服輕身明目一
名糜銜一名承膏一名承肌一名無心一名無顛生漢
中川澤及寃句邯鄲七月採莖葉隂乾(得秦皮良陶隠/居云俗用亦少)
(唐本注云此草叢生似茺蔚及白頭翁其葉有毛莖赤/療賊風大效南人謂之呉風草一名鹿銜草言鹿有疾)
(銜此草差又自大小一種楚人猶謂大者為大吳風草/小者為小吳風草也今按陳藏器本草云婦人服之絶)
(産臣禹錫等謹按蜀本圖經云葉似/茺蔚叢生有毛黄花之赤根之也)
陳藏器云(一名無心草非草無心者南/人名吳風草方藥不用之)
素問云(黄帝曰有病者身熱解墮汗出如浴惡風少氣/此為何病岐伯曰病名酒風帝曰治之柰何岐)
(伯曰以澤㵼木各十分麋衝/五分合以三指撮為後飯)
　
　
　
　
　
　
　
　
雲實味辛苦温無毒主洩痢腸澼殺蟲蠱毒去邪惡結
氣止痛除寒熱消渇
花主見鬼精物多食令人狂走殺精物下水燒之致鬼
久服輕身通神明益壽一名貟實一名雲英一名天豆
生河間川谷十月採暴乾(陶隱居云今處處有子細如/葶藶子而小黒唐實亦類茛)
(菪燒之致鬼未見其法術唐本注云雲實大如黍及大/麻之等黄黑似豆故名天豆叢生澤傍高五六尺葉如)
(細槐亦如苜蓿枝間微刺俗謂苗為草雲母陶云似葶/藶非也臣禹錫等謹按蜀本圖經云葉似細槐花黄白)
(其莢如大豆實青黄色大若麻子/今所在平澤中有五月六月採實)
圖經曰(雲實生河間川谷高五六尺葉如槐而狹長枝/上有刺苗名臭草又名羊石子草花黄白色實)
(若麻子大黄黒色俗名馬豆十月採暴乾用今三月四/月採苖五月六月採實實過時即枯落治瘧藥中多用)
(之/)
雷公云(凡使採得後麄擣相對拌/渾顆預實蒸一日後出用)

　
　
　
　
　
　
　
　
王不留行味苦甘平無毒主金瘡止血逐痛出刺除風
痺内寒止心煩鼻衂癰疽惡瘡瘻乳婦人難産久服輕
身耐老増壽生太山山谷二月八月採(陶隱居云今處/處有人言是蓼)
(子亦不爾葉似酸漿子似菘子而多人癰瘻方用之臣/禹錫等謹按蜀本圖經云葉似菘藍等花紅白色子榖)
(似酸漿實圓黒似菘子如黍粟今所在有之三月收苗/五月收子曬乾藥性論云王不留行能治風毒通血脉)
(日華子云治發背遊風疹婦人血經不勻及/難産根苗花子並通用又名禁宫花剪金花)
圖經曰(王不留行生泰山山谷今江浙及並河近處皆/有之苗莖俱青高七八寸已來根黄色如薺根)
(葉尖如小匙頭亦有似槐葉者四月開花黄紫色隨莖/而生如松子狀又似猪藍花五月内採苗莖曬乾用俗)
(間亦謂之剪金草河北生者葉圖花紅與此小别張仲/景治金瘡八物王不留行散小瘡粉其中大瘡但服之)
(産婦亦服正元廣利方療/諸風涇有王不留行湯効)
雷公云(凡採得拌渾蒸從巳至未出却下/漿水浸一宿至明出焙乾用之)
梅師方(治竹木針刺在肉中不出疼痛以王/不留行為末熟水調方寸匕即出)
鬼督郵味辛苦平無毒主鬼疰卒忤中惡心腹邪氣百
精毒温瘧疫疾強腰脚益膂力一名獨摇草(唐本注云/苗惟一莖)
(葉生莖端若繖音􁣸根如牛膝而細黒所在有之有必/叢生今人以徐長卿代之非也唐本先附臣禹錫等謹)
(按蜀本云徐長卿赤箭之類亦一名為鬼督郵但主治/不同宜審用也又圖經云莖似細箭簳高二尺已下葉)
(生莖端縱葢根横而不生鬚花生葉/心黄白色二月八月採根所在皆有)
雷公云(凡採並細剉了擣用生甘/草水煑一伏時漉出用也)
白花藤味苦寒無毒主解諸藥菜肉中毒酒漬服之主
虚勞風熱生嶺南交州廣州平澤(唐本注云苗似野葛/而白花根皮厚肉白)
(其骨柔於野葛唐本先附臣禹錫等謹按蜀本圖經云/葉有細毛蔓生花白根似牡丹骨柔皮白而厚味苦用)
(根不用苗/凌冬不凋)
雷公云(凡使勿用菜花藤縁真似白花藤只是味不/同菜花藤酸澁不堪用其白花藤味甘香採)
(得後去根細/剉隂乾用之)
　　　五種唐本餘
留軍待味辛温無毒主肢節風痛筋脉不遂折傷瘀血
五緩攣痛生劒州山谷其葉似楠木而細長採無時
　
　
　
　
　
　
　
　
地不容味苦大寒無毒主解蠱毒止煩熱辟瘴癘利喉
閉及痰毒一名解毒子生山西谷採無時
圖經曰(地不容生戎州味苦大寒無毒蔓生葉青如杏/葉而大厚硬凌冬不凋無花實根黄白色外皮)
(㣲麄楬累累相連如藥實而圓大採無時能解/蠱毒辟瘴氣治咽喉閉塞鄉人亦呼為解毒子)
獨用將軍味辛無毒主治毒腫妳癰解毒破惡血生林
野採無時節節穿葉心生苖其葉似楠並採用
山胡椒味辛大熱無毒主心腹痛中冷破滯所在有之
似胡椒顆粒大如黒豆其色黒俗用有効
燈籠草味苦大寒無毒主上氣咳嗽風熱明目所在月
之八月採枝􁟓高三四尺有花紅色狀若燈籠内有子
紅色可愛根莖花實並入藥使
　　　一十種陳藏器餘
人肝藤主解諸毒藥腫遊風脚手軟痺並研服之亦煑
服之亦傅病上生嶺南葉三椏花紫色一名承露仙又
有伏雞子亦名承露仙葉圓與此名同物異
海藥云(廣志云生嶺南山石間引蔓而生/主蟲毒及手脚不遂等風生研服)
楊氏産乳(療中蠱毒人肝藤以清水磨/一彈丸飲之不過三兩服)
越王餘筭味鹹平無毒主下水破結氣生南海水中如
竹筭子長尺許異苑曰晉安有越王餘筭葉白者似骨
黒者似角云是越王行海作籌有餘棄於水中而生
海藥云(謹按異苑記云昔晉安越王因渡南海將黒/角白骨筭籌所餘棄水中故生此遂名筭味)
(鹹温主水腫浮氣結聚宿滯/不消腹中虚鳴並宜煑服之)
石蓴味甘平無毒下水利小便生南海中水石上南越
志云似紫菜色青臨海異物志曰附石生也
海藥云(主風秘不通五膈氣并小便不利臍下/結氣宜煑汁飲之胡人多用治耳疾)
海根味苦小温無毒主霍亂中惡心腹痛鬼氣注忤飛
尸喉痺蠱毒癰疽惡腫赤白遊胗蛇咬犬毒酒及水磨
服傅之亦佳生㑹稽海畔山谷莖赤葉似馬蓼根似菝
葜而小也海人極用之
海藥云(胡人採得蒸而/用之餘並同)
寡婦薦主小兒吐痢霍亂取二七莖煑飲之
自經死繩主卒發顛狂燒為末服三指撮三年陳蒲煑
服之亦佳
刺蜜味甘無毒主骨熱痰嗽痢暴下血開胃止渇除煩
生交河沙中草頭有刺上有毛毛中生蜜一名草蜜胡
人呌為給㪍羅
骨路支味辛平無毒主上氣浮腫水氣嘔逆婦人崩中
餘血癥瘕殺三蟲生崑崙國苗似淩霄藤根如青木香
安南亦有之
長松味甘温無毒主風血冷氣宿疾温中去風草似松
葉上有脂山人服之生闗内山谷中
合子草有小毒子及葉主蠱毒螫咬擣傅瘡上蔓生岸
傍葉尖花白子中有兩片如合子
　
　
　
　
　
　
　
　
　
　
　
　
　證類本草卷七
欽定四庫全書
　證類本草卷八
　　　　　　　　　　　　宋　唐慎微　撰
　草部中品之上總六十二種
　　三十二種神農本經(白/字)
　　四種名醫别録(墨/字)
　　一種唐本先附(注云/唐附)
　　二種今附(皆醫家嘗用有/効注云今附)
　　一種新分條
　　二十二種陳藏器餘
　　　凡墨葢子已下並唐慎微續證類
　　乾薑　　　　生薑(元附乾薑/下今分條)葈(私以/切)耳實(倉耳/也葉)
　　(附/)　　　　　葛根(汁葉/花附)　　葛粉(今/附)
　　栝樓(實莖/葉附)　　苦參　　　　當歸
　　麻黄　　　　通草(鷰覆子通/脱术續注)芍藥
　　蠡(音/禮)實(馬蘭子是也/花葉子附)　　　　瞿(音/劬)麥(葉續/注)
　　𤣥參　　　　秦艽(音/膠)　　　百合(紅百合/續注)
　　知母　　　　貝母　　　　白芷
　　淫羊藿(仙靈脾/是也)黄芩　　　　狗脊
　　石龍芮　　　茅根(茅花茅針/屋茅續注)紫菀
　　紫草　　　　前胡　　　　敗醬
　　白鮮皮　　　酸漿(根續/注)　　紫參
　　藁本(實/附)　　　石韋(石皮瓦/韋續注)　萆薢
　　杜蘅　　　　白薇　　　　菝(蒲八/切)葜(葉八切/葉續注)
　　大青　　　　女萎(唐/附)　　　石香葇(今/附)
　　二十二種陳藏器餘
　　兠納香　　　風延母　　　耕香
　　大瓠藤水　　筋子根　　　土芋
　　優殿　　　　土落草　　　㹿菜
　　必似勒　　　胡面莽　　　海藴
　　百丈青　　　斫合子　　　獨自草
　　金釵股　　　博落迴　　　毛建草
　　數低　　　　仰盆　　　　離鬲草
　　廅藥
　
　
　
　
　
　
　
　
乾薑味辛温大熱無毒主胸滿欬逆上氣温中止血出
汗逐風濕痺腸澼下痢寒冷腹痛中惡霍亂脹滿風邪
諸毒皮膚間結氣止唾血生者尤良(臣禹錫等謹按唐/本又云治風下氣)
(止血宣諸絡􁀧㣲/汗乆服令眼暗)
圖經(文貝生/薑條下)
　外臺秘要(治瘧不痊乾薑髙良薑等分為末/每服一錢水一中盞煎至七分服)
又方(治卒心痛乾薑為/末米飲調下一錢)
千金方(治􁬼鼻以乾薑/末蜜和塞鼻中)
肘後方(治隂昜病身體重小腹急熱必衝匈膈頭重不/能舉眼中生翳膝脛拘急乾薑四兩末易和温)
(服覆取/汗得解)
又方(治寒痢切乾薑如大豆米飲服六七十枚/日三夜一服痢青色者為寒痢累服得効)
又方(治虎犬咬人乾薑/末以内瘡中立差)
又方(治蝎螫人嚼/乾薑塗之)
王氏博濟方(治瘧乾薑炒令黒色搗為未臨發/時以温酒調三錢服已發再服)
廣利方(治諸蛇毒螫人欲死兼辟蛇乾薑碓黄等分同/研用小絹袋盛繫臂上男左女右蛇聞藥氣逆)
(避人螫/毒傅之)
又方(治鼻衂出血乾薑削/令頭尖㣲煨塞鼻中)
孫真人(治水瀉無度乾薑末/粥飲調一錢服立効)
集驗方(治血痢神妙乾薑急於火内燒黒不令成/灰甆椀合放冷為末每服一錢米飲調下)
又方(治咳𠻳冷氣結脹乾薑為末熱酒/用半錢服兼治頭旋眼眩立效)
傷寒類要(治傷寒婦人得病雖差未滿百日不可與男/交合為隂陽之病必拘急手足拳欲死丈夫)
(病名為隂昜婦人名為陽易速當汗之可愈滿四日不/可療宜令服此藥乾薑四兩為末湯調頓服覆衣被出)
(汗得解手/足伸遂愈)

生薑味辛㣲温主傷寒頭痛鼻塞欬逆上氣止嘔吐乆
服去臭氣通神明生犍為川谷及荆州揚州九月採(秦/芁)
(為之使殺半夏茛菪毒惡黄芩黄連天䑕糞陶𨼆居云/乾薑今惟出臨海章安兩三村解作之蜀漢薑夙美荆)
(州有好薑而並不能作乾者凡作乾薑法水淹三日畢/去皮置流水中六日更去皮然後曬乾置甆􁌊中謂之)
(釀也又云生薑歸五藏去痰下氣止嘔吐除風邪寒熱/久服少志少智傷心氣如此則不可多食長御有病者)
(是所宜爾今人服諸辛辣物惟此最常故論語云不徹/薑食言可常噉但勿過多爾唐本注云薑久服通神明)
(去風邪去痰氣生者尤良經云乆服通神明即可常服/也今云少智少志傷心氣不可多食者謬為此說檢無)
(所據今注陶注生薑别出莱部韭條下今井唐本注移/在本條臣禹鍚等謹按藥性論云乾薑臣味苦辛洽腰)
(腎中疼冷冷氣破血去風通四肢闗節開五臟六腑去/風毒冷痺夜多小便乾者治嗽主温中用秦艽為使主)
(霍亂不止腹痛消脹滿冷痢治血閉病人虛而冷冝加/用之又云生薑使主痰水氣滿下氣生與乾並治嗽療)
(時疾止嘔逆不下食生和半夏主心下急痛若中熱不/能食𢷬汁和蜜服之又汁和杏仁作煎下一切結氣實)
(心匈擁隔冷熱氣神效蕭炳云生薑一名母薑孟詵云/生薑温去痰下氣多食少心智八九月食傷神又冷痢)
(取椒烙之為末共乾薑末等分以醋和麪作小餫飩子/服二七枚先以水煑更稀飲中重煑出停冷吞之以粥)
(飲下空腹日一度作之良謹按止逆散煩悶開胃氣又/薑屑末和酒服之偏風汁作煎下一切結實衝匈膈惡)
(氣神驗陳藏噐云生薑本功外汁解毒藥自餘破血調/中去冷除痰開胃湏熱即去皮要冷即留皮日華子云)
(□薑消痰下氣治轉筋吐㵼五藏冷反胃乾/嘔瘀血撲損止鼻洪解冷熱毒開胃消宿食)
圖經曰(生薑生犍為山谷及荆州揚州今處處有之以/漢州池州者為良苖髙二三尺葉似箭竹葉而)
(長兩兩相對苖青根黄無花實秋採根於長流水洗過/日曬為乾薑漢州乾薑法以水淹薑三日去皮又置流)
(水中六日更刮去皮然後曝之令乾釀於瓮中三日乃/成也近世方有主脾胃虚冷不下食積久羸弱成瘵者)
(以温州白乾薑一物漿水煑令透心潤濕取出焙乾擣/篩陳廪米煑粥飲丸如梧子一服三五十枚湯使任用)
(其效如神又千金方主痰澼以薑附湯治之取生薑八/兩附子生用四兩四破之二物以水五升煑取二升分)
(再服亦主卒風禁猪肉冷水崔元亮集驗方載勑賜薑/茶治痢方以生薑切如麻粒大和好茶一兩椀呷任意)
(便差若是熱痢即留薑皮冷即去皮大妙劉禹錫傳信/方李亞治一切𠻳及上氣者用乾薑湏是合州至好者)
(皂莢炮去皮子取肥大無孔者桂心紫色辛辣者削去/皮三物並别搗下篩了各秤等分多少任意和合後更)
(搗篩一遍錬白蜜和搜又搗一二千杵毎飲服三丸丸/稍加大如梧子不限食之先後𠻳發即服日三五服禁)
(食葱油鹹腥熱麪其效如神劉在淮南與李同幕府李/每與人藥而不出方或譏其吝李乃情話曰凡人患𠻳)
(多進冷藥若見此方用藥熱燥即不肯服故但出藥多/效試之信然李卿換白髪方云刮老生薑皮一人升於)
(鐺中以文武火煎之不得令過沸其鐺惟得多油膩者/尤佳更不須洗刷便以薑皮置鐺中密固濟勿令通氣)
(令一精細人守之地色未分便湏煎之緩緩不得令火/急如其人稍疲即換人看火一復時即成置於甆鉢中)
(極研之李云雖曰一復時若火候勻即至日西藥成矣/使時先以小物㸃取如麻子大先於白鬚下㸃藥訖然)
(後拔之再拔以手指熟撚之令/入肉第四日當有黒者生神效)
　食療(生薑温去痰下氣除壯熱治轉筋心滿去匈中/臰氣通神明又胃氣虚風熱不能食薑汁半鷄)
(子殻生地黄汁少許蜜一匙頭和水三合頓服立差又/皮寒性温作屑末和酒服治偏風又薑汁和杏仁汁煎)
(成膏酒調服或水調下/善下一切結實衝匈膈)
外臺秘要(治霍亂注痢不止轉筋入腹欲死生薑/三兩搗破以酒一升煑三四沸頓服)
又方(乆患咳噫連咳四五十聲者取生薑汁半/合蜜一匙頭煎令熟温服如此三服立效)
又方(治咳噫生薑四兩爛搗入蘭香葉二兩椒末一錢/匕鹽和麪四兩裹作燒餅熟煨空心喫不過兩三)
(度/)
又方(去燥糞生薑削如小指長二/寸鹽塗之内下部中立通)
千金方(治乾噦若手足厥冷冝食生薑此是嘔家聖藥/又治心下痞堅不能食匈中嘔噦生薑八兩細)
(切以水三升煑取一升半夏五合洗去滑以水/五升煑取一升二味合煑取一升半稍稍服之)
义方(冶喉閉并毒氣生薑二斤搗汁好蜜五/合慢火煎令相得每服一合日五服)
又方(治産後穢汚下不盡腹滿生/薑二斤以水煑取汁服即出)
肘後方(治霍亂心腹脹痛煩滿短氣未得吐下生/薑一斤切以水七升煑取二升分作三服)
維驗方(善治狐臭用生薑/汁塗夜下免根本)
梅師方(治霍亂吐下不止欲死生薑五兩牛兒屎/一升切薑以水四升煎取二升分温服)
又方(治腹滿不能服藥煨生薑/綿裏内下部中冷即易之)
孫真人(治小兒咳𠻳用生/薑四兩煎湯沐浴)
孫真人食忌(正月之節食五辛/以辟癘氣一日薑)
又方(八月九月食薑至春/多眼患損夀减筋力)
食醫心鏡(治嘔吐百藥不差生薑一兩切如菉豆大以/醋漿七合於銀器中煎取四合空腹和滓旋)
(呷之又生薑歸五藏理傷寒頭痛去痰下氣通汗除鼻/塞欬逆上氣止嘔吐去骨熱匈膈中臰氣除風邪傷寒)
(調和飲食湯壺居土云薑殺腹内/長蟲久食令人少智慧傷心性)
兵部手集(治反胃羸弱不欲動母薑二斤爛搗/絞取汁作撥粥服作時如葛粉粥法)
楊氏産乳(胎後血上衝心生薑五兩切/以水八升煑三升分三服)
唐崔魏公(鉉夜暴亡有梁新聞之乃詐之日食毒僕日/常好食竹雞多食半夏苗必是半夏毒命生)
(薑捩汁啟齒/而灌之活)
衍義曰(生薑治暴逆氣嚼三兩皂子大下熱定屢服屢/定初得寒熱痰𠻳燒一塊唅嚙之終日間𠻳自)
(愈暴赤眼無瘡者以古銅錢刮净薑上取汁於錢唇㸃/目熱淚出今日㸃来日愈但小兒甚懼不湏疑已試良)
(驗/)
　
　
　
　
　
　
　
　
葈(私以/切)耳實味苦甘温葉味苦辛微寒有小毒主風頭
寒痛風濕周痺四肢拘攣痛惡肉死肌滕痛溪毒久服
益氣耳目聰明強志輕身一名胡􁁊一名地葵一名葹
(音/施)一名常思生安陸川谷及六安田野實熟時採(陶𨼆/居云)
(此是常思菜傖土行切人皆食之以葉覆麥作黄衣者/一名羊負來昔中國無此言從外國逐羊毛中來方用)
(亦甚稀唐本注云蒼耳三月已後七月已前刈日乾為/散夏水服冬酒服主大風癲癎頭風濕痺毒在骨髓日)
(三服丸服二十三十丸散服一二七服滿百日病當出/如癘疥或癢汁出或班駮甲錯皮起後乃皮落肌如癡)
(脂令人省睡除諸毒螫殺疳濕􁥥乆服益氣耳目聰明/輕身強志主腰膝中風毒尤良忌食猪肉米泔亦主猘)
(狗毒今按陳藏器本草云葈耳葉挼安舌下令涎出去/目黄好睡子炒令香搗去利使腹破浸酒去風補益又)
(燒作灰和臘月猪脂封丁腫出毒又氊中子七枚燒作/灰投酒中飲之勿令知主嗜酒葉煑根之主狂狗咬臣)
(禹錫等謹按爾雅云卷耳蒼耳注廣雅云葈耳也亦云/胡葈江東呼為常葈或曰蒼耳形似䑕耳叢生如盤釋)
(曰詩周南云采采菤耳陸機疏云葉青白色似胡荽白/華細莖蔓生可煑為茹滑而少味四月中生子如婦人)
(耳璫幽州人謂之爵耳藥性論云葈耳亦可單用味甘/無毒主肝家熱明目孟詵云蒼耳温主中風傷寒頭痛)
(又丁腫困重生搗蒼耳根葉和小兒尿絞取汁冷服一/升日三度甚驗日華子云治一切風氣填髓暖腰脚治)
(瘰癧疥癬及瘙/痒入藥炒用)
圖經曰(菜耳生安陸川谷及六安田野今處處有之謹/按詩人謂之菤耳爾雅謂之蒼耳廣雅謂之葈)
(耳皆以實得名也陸機疏云葉青白似胡荽白華細莖/蔓生可煑為茹滑而少味四月中生子止如婦人耳璫)
(今或謂之耳璫草鄭康成謂是白胡荽幽州人呼為爵/耳郭璞云形似䑕耳叢生如盤今之所有皆類此但不)
(作蔓生耳或曰此物本生蜀中其實多刺因羊過之毛/中粘来遂至中國故名羊負來俗呼為道人頭實熟皆)
(採之古今方書多單用治丁腫困甚者生搗根葉和小/兒溺絞取汁令服一升日三度燒作灰和臘月猪脂封)
(上須臾拔/出根愈)
　雷公云(凡採得去心取黄精用竹刀細切拌之/同蒸從巳至亥去黄精取出隂乾用)
食療(拔丁腫根脚又治一切風取嫩葉一石切搗和五/升麥蘗團作塊於蒿艾中盛二十日狀成麴取米)
(一斗炊作飲看冷暖入蒼耳麥蘗麴作三大升釀之封/一十四日成熟取此酒空心暖服之神驗封此酒可兩)
(重布不得全密宻則溢/出又不可和馬肉食)
聖惠方(治婦人風瘙癮疹身痒不止用蒼耳花葉/子等分搗羅為末豆淋酒調服二錢即愈)
又方(治産後諸痢神效蒼耳葉搗/絞汁温服半中盛日三四服)
外臺秘要(療熱毒病攻手足腫疼痛/欲脱方取蒼耳汁以漬之)
又方(救急療齒風動痛蒼耳/一握以漿水煑入鹽含)
千金方(當以五月五日午時附地刈取葈耳葉洗曝燥/擣下篩酒若漿水服方寸匕日三夜三作散若)
(吐逆可蜜和為丸凖計一方寸匕數也風輕易治者日/再服若身體有風處皆作粟飢出或如麻豆粒此為風)
(毒出也可以針刺潰去之皆黄汁出乃止五月五日多/取隂乾著大瓮中稍取用之皆能辟惡若欲省病著病)
(者使服之令人無所畏若時氣不和舉家服之若病胃/脹滿心悶發熱即服之并殺三蟲腸痔能進食一周年)
(服之佳七月七九/月九可採用之)
千金翼(治身體手足卒瘨腫擣蒼耳/傅之立效春用心冬用子)
又方(治牙痛以蒼耳子五升水一斗煑取五升熱含/之疼即吐吐後復含不過三劑差莖葉亦得)
又方(治一切丁腫取蒼耳根莖和葉燒作灰以醋泔溊/和如泥塗上乾即易不過十餘度即拔出其根)
又方(治五痔方蒼耳莖葉以五月五日/採乾為末以水服方寸匕立效)
百一方(治卒得惡瘡以蒼耳/桃皮作屑内瘡中佳)
孫真人食忌(蒼耳合猪/肉食害人)
食醫心鏡(除一切風濕痺四肢拘攣蒼耳子三兩/搗末以水一升半煎取七合去滓用)
斗門方(治婦人血風攻腦頭旋悶絶忽死忽倒地不知/人事者用喝起草取其嫩心不限多少陰乾為)
(末以常酒服一大錢不拘時候其功大效/服之多連腦蓋善通頂門今蒼耳是也)
勝金方(治毒蛇并射工沙風等傷眼黒口噤手脚強直/毒攻腹内成塊逡巡不救宜用此方蒼耳嫩葉)
(一握所取汁溫酒和灌/之將滓厚罨所傷處)
楊氏産乳(治誤吞錢葈耳頭一把以水/一升浸水中十餘度飲水愈)

葛根味甘平無毒主消渇身大熱嘔吐諸痺起陰氣解
諸毒療傷寒中風頭痛解肌發表出汗開腠理療金瘡
止痛脅風痛
生根汁大寒療消渇傷寒壯熱
葛榖主下痢十嵗已上
葉主金瘡止血
花主消酒一名雞齊根一名鹿藿一名黄斤生汶山川
谷五月採根曝乾(殺野葛巴豆百藥毒陶𨼆居云即今/之葛根人皆蒸食之當取入土中大)
(者破而日乾之生者搗取汁飲之解温病發熱其花并/小豆花乾未服方寸匕飲酒不知醉南康廬陵間最勝)
(多肉而少筋甘羙但為藥用之不及此間爾五月五日/日中時取葛根為屑療金瘡斷血為要藥亦療瘧及瘡)
(至良唐本注云葛穀即是實爾陶不言之葛雖除毒其/根入土五六寸已上者名葛脰音豆脰頸也服之令人)
(吐以有㣲毒也根本之主猘狗囓并飲其汁良蔓燒為/灰水服方寸匕主喉痺今按陳藏器本草云葛根生者)
(破血合瘡堕胎解酒毒身熱赤酒黄小便赤澀可斷榖/不飢根堪作粉臣禹錫等謹按藥性論云乾葛臣能治)
(天行上氣嘔逆開胃下食主解酒毒止煩渇熬屑治金/瘡治時疾解熱日華子云葛冷治匈膈熱心煩悶熱狂)
(止血痢通小腸排膿破血傅/蛇蟲齧解暑毒箭乾者力同)
圗經曰(葛根生汶山川谷今處處有之江浙尤多春生/苖引藤蔓長一二丈紫色葉頗似揪葉而青七)
(月著花似豌豆花不結實根形如手臂紫黒色五月五/日午時採根曝乾以入土深者為佳今人多以作粉食)
(之甚監人下品有葛粉條即謂此也古方多用根張仲/景治傷寒有葛根及加半夏葛根黄芩黄連湯以其主)
(大熱解肌開腠理故也葛洪治腎古對切腰痛取生根/嚼之嚥其汁多益佳葉主金刄瘡山行傷刺血出卒不)
(可得藥但採葉傅之甚效正元廣利方金創中風痙欲/死者取生根四大兩切以水三升煑取一升去滓分温)
(四服口噤者/灌下即差)
　食療(葛根蒸食之消酒/毒其粉亦甚妙)
聖惠方(治時氣頭痛壯熱用生葛根浄洗搗取汁一大/盞豉一合煎至六分去豉不計時候分作二服)
(汗出即差無汗再服若心熱/加梔子仁十枚同煎去滓服)
又方(治小兒熱渇久不止用葛根半兩細/剉水一中盞煎取六分去滓頻温服)
外臺祕要(治傷筋絶搗葛根汁飲之/葛曰屑熬令黄傅瘡止血)
千金方(酒醉不醒搗葛根/汁飲一二升便醒)
肘後方(治卒乾嘔不息搗葛/根絞取汁服一升差)
又方(治金瘡中風痙欲死搗生葛根一斤吮咀以水一/斗煑取五升去滓取一升服若乾者搗末温酒調)
(三指撮若口噤不開但多服竹/瀝又多服生葛根自愈食亦妙)
又方(服藥失度心中苦煩飲生葛根汁大良無/生者擣乾葛末水服五合亦可煑服之)
又方(食諸菜中毒發狂煩悶吐/下欲死煑葛根汁飲之)
梅師方(治金中經脈傷及諸大脈皆血出多不可止血/冷則殺人用生葛根一斤剉以水九升煎取三)
(升分作/三服)
又方(治虎傷人瘡取生葛根煑濃汁洗瘡/兼搗葛末木服方寸匕日夜五六服)
又方(治傷寒初患二三日頭痛發熱葛根五兩香豉一/升細剉以童子小便六升煎取二升分作三服取)
(汗觸風食/葱豉粥)
又方(治熱毒下血或因喫熱物發動用生葛根/二斤擣取汁一升并藕汁一升相和服)
廣利方(治心熱吐血不止生葛/根汁半大升頻服立差)
傷寒類要(治傷寒有數種庸人不能分别今取一藥兼/治大行病若初覺頭痛内熱脈洪起至二日)
(取葛根四兩水一升内豉一升/煑取半升服搗生根汁尤佳)
又方(治姙娠熱病心悶取葛/根汁二升分作三服)
衍義曰(葛根澧鼎之間冬月取生葛以水中揉出粉澄/成垜先煎湯使沸後擘成塊下湯中良久色如)
(膠其體甚靭以蜜湯中拌食之摖少生薑尤佳大治中/熱酒渇疾多食行小便亦能使人利病酒及渇者得之)
(甚良彼之人又切入煑茶中以待賔但甘而無益又/將生葛根煑熟者作果賣䖍吉州南安軍亦如此賣)
葛粉味甘大寒無毒主壓丹石去煩熱利大小便止渇
小兒熱痞以葛根浸搗汁飲之良(今附臣禹錫等謹按/中品上卷葛根條功)
(用與此/相通)
圖經(文見葛/根條下)
　陳藏器(拾遺云用裛/小兒熱瘡妙)
聖惠方(治中鴆毒氣欲絶者用葛粉三合水三/中盞調飲之如口噤者以物掲開灌之)
又方(治匈中煩熱或渇心燥葛粉四兩先以水浸粟/米半升經宿漉出與葛粉相半令勻煑熟食之)
食醫心鏡(治小兒壯熱嘔吐不住食驚癎方葛粉二大/錢以水二合調令勻瀉向鏭鑼中􁅗側令遍)
(重湯中煑令熟以/糜飲相和食之)

栝樓根味苦寒無毒主消渇身熱煩滿大熱補虚安中
續絶傷除腸胃中痼熱八疸身面黄脣乾口燥短氣通
月水止小便利一名地樓一名果臝一名天𤓰一名澤
姑
實名黄𤓰主匈痺恱澤人面
莖葉療中熱傷暑生洪農川谷及山隂地入上深者良
生鹵地者有毒二月八月採根曝乾三十日成(枸杞為/之使惡)
(乾薑畏牛膝乾漆反烏頭陶隱居云出近道藤生狀如/土𤓰而葉有义毛詩云果臝之實亦施于宇其實今以)
(雜作手膏用根入土六七尺大二三圍者服食亦用之/唐本注云今用根作粉大冝服及虚熱人食之作粉如)
(作葛粉法潔白羙好今出陜州者白實最佳臣禹錫等/謹按爾雅云果臝之實栝樓釋曰果臝之草其實名栝)
(樓郭云今齊人謂之天𤓰日華子云栝樓子味苦冷無/毒補虚勞口乾潤心肺療手面皺吐血腸風瀉血赤白)
(痢並炒用又栝樓根通小腸排膿消腫毒生肌長/肉消撲損瘀血治熱狂時疾乳癰發背痔瘻瘡㾿)
圗經曰(栝樓生洪農山谷及山隂地今所在有之實名/黄𤓰詩所謂果蓏之實是也根亦名白藥皮黄)
(肉白三四月内生苗引藤蔓葉如甜𤓰葉作义有細花/七月開花似葫蘆花淺黄色實在花下大如拳生青至)
(九月熟赤黄色二月八月採根刮去皮曝乾三十日成/其實有正圓者有銃而長者功用皆同其根惟嵗久入)
(土深者佳鹵地生者有毒謹按栝樓主消渇古方亦單/用之孫思邈作粉法深掘大根厚削皮至白處寸切之)
(水浸一日一易水經五日取出爛搗研以絹袋盛之澄/瀘令極細如粉去水服方寸匕日三四服亦可作粉粥)
(乳酪中食之並冝卒患匈痺痛取大實一枚切薤白半/升以白酒七升煑取二升分再服一方加半夏四兩湯)
(洗去滑同煑服更善又唐崔元亮療箭鏃不出搗根傅/瘡日三易自出又療時疾發黄心狂煩熱悶不認人者)
(取大實一枚黄者以新汲水九合浸淘取汁下/蜜半大合朴消八分合攪令消盡分再服便差)
　雷公云(栝樓凡使皮子莖根效各别其栝并樓樣全/别若栝自圎黄皮厚蒂小若樓唯形長赤皮)
(蒂麄是隂人服若修事去上殻皮革膜并油了使根/待構二三圍去皮細搗作煎攪取汁冷飲任用也)
食療(子下乳汁又治癰腫栝樓根苦酒中熬燥搗/篩之苦酒和塗紙上攤貼服金石人宜用)
聖惠方(治熱病頭疼發熱進退方用栝樓一枚大者取/其瓤細剉置甆椀中用熱湯一盞沃之蓋却良)
(乆去滓不計/時侯頓服)
又方(治中風口眼喎斜用栝樓絞取汁和大麥/麪搜作餅炙令熱熨正便止勿令太過)
外臺秘要(治消渇利方生栝樓根三十斤以水一石煑/取一斗半去滓以牛脂五合煎取水盡以煖)
(酒先食服如鷄子/大日三服即妙)
又方(主傷寒汮飲栝樓根一兩以水五升煑取一升分/二服清淡竹瀝一升水二升煑好銀二兩半去銀)
(先與病人飲之然後服/栝樓湯其銀汁湏冷服)
肘後方(治耳卒得風覺耳中㤨㤨栝樓根削令可入耳/以臘月猪脂煎三沸出塞耳毎用三七日即愈)
又方(消渇小便多栝樓根薄切炙取五/兩水五升煑取四升隨意飲之良)
又方(折傷取栝樓根以塗之/重布裹之熱除痛即止)
又方(治二三年聾耳方栝樓根三十根細切之/以水煑用釀酒如常法久久服之甚良)
又方(若腸隨肛出轉久不可收入搗生栝樓汁温/服之以猪肉汁洗手隨挼之令暖自得入)
梅師方(治諸癰背發乳房初起微赤搗/栝樓作末以井華水調勻服)
勝金方(治太陽傷寒栝樓根二兩水五升/煑取一升半分二服小便利即差)
廣利方(治小兒忽發黄面目皮肉並黄生栝樓根搗/取汁二合蜜一大匙二味煖相和分再服)
集驗方(下乳汁栝樓子淘洗控乾炒令香熟瓦上/㩉令白色為末酒調下一匕合靣卧少時)
杜壬(治匈膈痛徹背心腹痞滿氣不得通及治痰𠻳大/栝樓去穰取子熟炒别研和子皮麪糊為丸如梧)
(桐子大米飲/下十五丸)
傷寒類要(治脾癉溺赤出少惕/惕若恐栝樓主之)
母子秘録(治乳腫痛栝樓黄色老大者一枚熟搗以白/酒一斗煑取四升去滓温一升日三服若無)
(大者小者二/枚黄熟為上)
楊氏産乳(治熱遊丹赤腫栝樓末/二大兩釅醋調塗之)
又方(治乳無汁栝樓根燒/灰米飲服方寸匕)
産寳(治産後乳無汁栝樓末井花/水服方寸匕日二服夜流出)
楊文蔚(治痰𠻳利匈膈方栝樓肥實大者割開子净洗/搥破栝皮細切焙乾半夏四十九箇湯洗十遍)
(搥破焙乾搗羅為末用洗栝樓熟水井瓤同熬/成膏研細為丸如梧子大生薑湯下二十丸)
又方(治癰未潰栝樓根赤小/豆等分為末醋調塗)
衍義曰(栝樓實九月十月間取穰以乾葛粉拌焙乾銀/石器中慢火炒熟為末食後夜卧以沸湯㸃一)
(二錢服以肺燥熱渇大腸秘其根與/貝母知母秦艽黄芩之類皆治馬熱)


苦參味苦寒無毒主心腹結氣癥瘕積聚黄疸溺有餘
瀝逐水除癰腫補中明目止淚養肝膽氣安五藏定志
益精利九竅除伏熱腸澼止渇醒酒小便黄赤療惡瘡
下部􁥥平胃氣令人嗜食輕身一名水槐一名苦□(音/識)
一名地槐一名菟槐一名驕槐一名白莖一名虎麻一
名岑莖一名禄白一名陵即生汝南山谷及田野三月
八月十月採根暴乾(𤣥參為之使惡貝母漏蘆菟絲反/黎蘆陶𨼆居云今出近道處處有)
(葉極似槐𣗳故自槐名花黄子作莢根味至苦惡病人/酒漬飲之多差患疥者一兩服亦除蓋能殺蟲唐本注)
(云以十月収其實餌如槐子法久服輕身不老明目有/驗臣禹錫等謹按藥性論云苦參能治熱毒風皮飢煩)
(燥生瘡赤癩眉脫主除大熱嗜唾治腹中冷痛中惡腹/痛除體悶治心腹積聚不入湯用日華子云殺□蟲炒)
(帶煙出為末飯飲下/治腸風瀉血并熱痢)
圗經曰(苦參生汝南山谷及田野今近道處處皆有之/其根黄色長五七寸許兩指麄細三五莖並生)
(苗髙三四尺已來葉碎青色極似槐葉故有水槐名春/生令凋其花黄白七月結實如小豆子河北生者無花)
(子五月六月八月十月採根暴乾用古今方用治瘡疹/最多亦可治癩疾其法用苦參五斤切以好酒三斗漬)
(三十日毎飲一合曰三常服不絶/若覺痺即差取根皮末服之亦良)
　唐本云(治脛酸/療惡蟲)
雷公云(凡使不計多少先湏用糯米濃泔汁浸一宿上/有腥穢氣並在水面上浮並須重重淘過即蒸)
(從巳至申出􁀙/乾細剉用之)
聖惠方(治傷寒四日已嘔吐更宜吐/以苦參末酒下二錢得吐差)
外臺秘要(治天行病四五日結匈滿痛壯熱身體熱苦/參一兩剉以醋二升煑取一升二合盡飲之)
(當吐即愈天行毒病非苦參/醋藥不解及温覆取汗愈)
又方(治小兒身熱苦/參湯浴兒良)
千金方(治狂邪發惡或披頭大呌欲殺人不避水火/苦參以蜜丸如桐子大每服十丸薄荷湯下)
又方(治飲食中毒以苦參三兩酒/二升半煑取一升服取吐愈)
肘後方(治穀疸食勞頭旋心沸鬱不安面發黄由失飢/大食胃氣衝燻所致苦參三兩龍膽一合為末)
(牛膽丸如梧子大生大/麥汁服五丸日三服)
又方(治時氣垂死者苦參一兩吮咀以酒二升半煑取/一升半去滓適寒温盡服之當聞若參吐毒如溶)
(膠便/愈)
又方(治卒心痛苦參三兩苦酒/一升半煑取八合分二服)
梅師方(治飲食中毒魚肉菜等苦參三兩以苦酒一升/煎三五沸去滓服吐出即愈或取煑犀角汁一)
(升亦/佳)
又方(治傷寒四五日頭痛壯熱匈中煩痛苦參五兩/烏梅二十枚細剉以水二升煎取一升分服)
孫真人食忌(治中惡心痛苦參一兩酒一/升半煑取八合乗熱頓服)
勝金方(治時疾熱病狂言心燥苦參不限多少炒黄色/為末每服二錢水一盞煎至八分温服連煎三)
(服有汗無/汗皆差)
集驗方(治毒熱足腫疼欲脫/酒煑苦參以漬之)
傷寒類要(治瘟氣病欲死苦參二兩以水二升/煑取一升頓服之吐則愈或汗愈)
子母秘録(治小腹疼青黒或赤不能喘苦參/一兩醋一升半煎八合分二服)
太倉公(淳于意醫齊中大夫病齲齒灸左手陽明/脈苦參湯日潄三升出入慎風五六日愈)
沈存中筆談(常患腰疼時以病齒用苦參後有太常少/卿舒昭亮用苦參揩齒歲乆亦病腰自後)
(不用苦參/腰疾遂愈)
衍義曰(苦參有朝士苦腰重久坐旅拒十餘歩然後能/行有一將佐謂朝士曰見公日逐以藥揩齒得)
(無用苦參否曰始以病齒用苦參已數年此病由苦參/入齒其氣味傷腎故使人腰重後有太常少卿舒昭亮)
(用苦參揩齒歳久亦病腰自後悉不用腰疾皆愈此皆/方書舊不載者有人病遍身風熱細疹痺痛不可忍連)
(匈頸臍腹及近𨼆皆然涎痰亦多夜不得睡以苦參末/一兩皂角二兩水一升揉濾取汁銀石器熬成膏和苦)
(參末為丸如梧桐子大食後温/水服二十至二十九次日便愈)

當歸味甘辛温大温無毒主欬逆上氣温􁳌寒熱洗(音/癖)
在皮膚中婦人滿下絶子諸惡瘡瘍(音/羊)金瘡煑飲之温
中止痛除客血内塞中風痓汗不出濕痺中惡客氣虚
冷補五藏生肌肉一名乾歸生隴西川谷二月八月採
根隂乾(惡䕡茹畏菖蒲海藻杜蒙陶𨼆居云今隴西四/陽黒水當歸多肉少枝氣香名馬尾當歸稍難)
(得西川北部當歸多根枝而細歴陽所出色白而氣味/薄不相似呼為草當歸闕少時乃用之方家有云真當)
(歸正謂此有好惡故也俗用甚多道方時須爾唐本注/云當歸苗有二種於内一種似大葉芎藭一種似細葉)
(芎藭惟莖葉卑下於芎藭也今出當州宕州翼州松州/宕州最勝細葉者名𧖟頭當歸大葉者名馬尾當歸今)
(用多是馬尾當歸蠶頭者不如此不復用陶稱歴陽者/是𧖟頭當歸也臣禹錫等謹按爾雅云薜山蘄注廣雅)
(曰山蘄當歸也當歸今似蘄而麄大吳氏云當歸神農/黄帝桐君扁鵲甘無毒岐伯雷公辛無毒季氏小温或)
(生羌胡地范子云當歸無枯者善藥性論云當歸性惡/熱麪止嘔逆虛勞寒熱破宿血主女子崩中下腸胃冷)
(𥙷諸不足止痢腹痛單煑飲汁治温瘧主女人澁血腰/痛療齒疼痛不可忍耐人虛冷加而用之日華子云治)
(一切風一切血𥙷一切勞/破惡血養新血及主癥癖)
圖經曰(當歸生隴西川谷今川蜀陜西諸郡及江寧府/滁州皆有之以蜀中者為勝春生南禄葉有三)
(瓣七八月開花似蒔蘿錢紫色根黒黄色二月八月採/根隂乾然苗有二種都𩔖芎藭而葉有大小為異莖梗)
(比芎藭甚卑下根亦二種大葉名馬尾當歸細葉名𧖟/頭當歸大抵以肉厚而不枯者為勝謹按爾雅云薜布)
(革切山蘄古芹字巨斤切郭璞注引廣雅云山蘄當歸/也似蘄而麄大釋曰說文云蘄草也生山中者名薜一)
(名山蘄然則當歸芹類也在平地者/名芹生山中而麄大者名當歸也)
　雷公云(凡使先去塵并頭尖硬處一分已來酒浸一/宿若要破血即使頭一節硬實處若要止痛)
(止血即用尾若一時用不如/不使服食無效單使妙也)
外臺秘要(治頭疼欲裂當歸一兩酒/一升煑取六合飲至再服)
又方(治心痛當歸為/末酒服方寸匕)
肘後方(治小兒多患胎寒好啼晝夜不止因此成癎當/歸末一小豆大以乳汁灌之日夜三四度服差)
葛氏方(治小便出血當歸四兩細剉/酒三升煑取一升頓服之)
梅師方(治胎動下血心腹疼死生不知服此湯活即安/死即下用當歸四兩芎藭九兩細剉以酒三升)
(水四升煎取/三升分服)
子母秘録(治倒産子死腹中搗/當歸末酒服方寸匕)
又方(治小兒臍風瘡久不/差用當歸末傅之)
賈相公(進過牛經牛有尿血病當歸紅花各/半兩為末以酒半升煎候冷灌之差)
支太醫方(治婦人百病諸虚不足當歸四兩地黄二兩/為末蜜和丸如梧子大食前米飲下十五丸)
别說云(謹按當歸自古醫家方論用治婦人産後惡血/上衝倉卒取效無急於此世俗多以謂唯能治)
(血又外臺秘要金匱千金等方皆為人補不足决取立/効之藥氣血昏亂者服之即定此蓋服之能使氣血各)
(有所歸則可以於産後備急於補虛速/効恐聖人立當歸之名必因此出矣)
衍義曰(當歸廣雅云山蘄古芹切當歸也似芹而麄大/說文云蘄草也生山中者名薜音百新書圗經)
(以謂當歸芹類也在平地者名芹生山中麄大者名當/歸若然則今川蜀皆以平地作畦種尤肥好多脂肉不)
(以平地山中為等差但肥潤不枯燥者佳今醫家用此/一種為勝市人又以薄酒酒使肥潤不可不察也藥性)
(論云補女子諸不足/此說盡當歸之用也)

麻黄味苦温微温無毒主中風傷寒頭痛温瘧發表出
汗去邪熱氣止欬逆上氣除寒熱破癥瘕積聚五藏邪
氣緩急風脅痛字乳餘疾止好唾通腠理疎傷寒頭疼
解肌洩邪惡氣消赤黒班毒不可多服令人虚一名卑
相一名龍沙一名卑鹽生晉地及河東立秋採莖陰乾
令青(厚樸為之使惡辛荑石韋陶𨼆居云今出青州彭/城榮陽中牟者為勝色青而多沫蜀中亦有不好)
(用之折除節節止汗故也先煑一兩沸去上沫沬令人/煩其根亦止汗夏月雜粉用之俗用療傷寒解肌第一)
(唐本注云鄭州鹿臺及關中沙苑河傍沙州上太多其/青徐者今不復用同州沙苑最多也今注今用中牟者)
(為勝開封府歲貢焉臣禹錫等謹按藥性論云麻黄君/味甘平能治身上毒風疹痺皮肉不仁主壯熱解肌發)
(汗温瘧治温疫根節能止汗方曰并故竹扇杵末撲之/又牡蠣粉粟粉并根等分末生絹袋盛盜汗出即撲手)
(摩之段成式酉陽雜爼云麻黄莖端開花花小而黄蔟/生子如覆盆子可食日華子云通九竅調血脈開毛孔)
(皮膚逐風破癥癖積聚逐五/藏邪氣退熱禦山嵐瘴氣)
圖經曰(麻黄生晉地及河東今近京多有之以榮陽中/牟者為勝苖春生至夏五月則長及一尺已來)
(稍上有黄花結實如百合瓣而小又似皂莢子味甜㣲/有麻黄氣外紅皮裏仁子黒根紫赤色俗說有雌雄二)
(種一者於二月四月内開花六月内結子雄者無花不/結子至立秋後收採其莖隂乾令青張仲景治傷寒有)
(麻黄湯及大小青龍湯皆用麻黄治肺瘻上氣有射干/麻黄湯厚朴麻黄湯皆大方也古方湯用麻黄皆先煑)
(去沫然後内諸藥今用丸散者皆不然也必效方治天/行一二日者麻黄一大兩去節以水四升煑去沫取二)
(升去滓著末一匙及豉為稀粥取強一升先作熟湯浴/淋頭百餘椀然後服粥厚覆取汁於夜最佳千金方療)
(傷寒雪煎以麻黄十斤去節杏仁四升去兩仁尖皮熬/大黄一斤十三兩金色者先以雪水五碩四斗漬麻黄)
(於東向竈釡中三宿後内大黄攪令調以桑薪煑之得/大黄汁去滓復内釡中又搗杏仁内汁中復煑之可餘)
(六七斗絞去滓置銅器中更以雪水三斗合煎令得二/斗四升藥成丸如彈子有病者以沸白湯五合研一丸)
(入湯中適寒温服之立汗出若不/愈者復服一丸封藥勿令泄也)
　雷公云(凡使去節并沫若不盡服之令人悶用夾刀/剪去節并頭槐砧上用銅刀細剉煎三四十)
(沸竹片掠去上沫/盡漉出熬乾用之)
傷寒類要(張仲景傷寒論云黄疸病以麻黄醇酒湯主/之麻黄一把去節綿裹以羙酒五升煑取半)
(升去滓頻服乂治傷寒表熱發疸冝汗/之則愈冬月用酒春宜用水煑之良)
子母秘録(治産後腹痛及血下不盡麻黄去節杵未酒/服方寸匕一日二三服血下盡即止澤蘭湯)
(服亦/妙)
衍義曰(麻黄出鄭州者佳翦去節半兩以蜜一匙匕同/炒良久以水半升煎後沸去上沫再煎去三分)
(之一不用滓病瘡疱倒饜黒者乗熱盡服之避風同其/瘡復出一法用無灰酒煎但小兒不能飲酒者難服然)
(其效更速以此/知此藥入表也)


通草味辛甘平無毒主去惡蟲除脾胃寒熱通利九竅
血脈關節令人不忘療脾疸常欲眠心煩噦出音聲療
耳聾散癰腫諸結不消及金瘡惡瘡䑕瘻踒折齆(音/甕)鼻
息肉堕胎去三蟲一名附支一名丁翁生石城山谷及
山陽正月採枝陰乾(陶𨼆居云今出近道繞樹藤生汁/白莖有細孔兩頭皆通含一頭吹)
(之則氣出彼頭者良或云即葍音福藤莖唐本注云此/物大者徑三寸毎節有二三枝枝頭有五葉其子長三)
(四寸核黒穰白食之甘美南人謂為鷰􁘙芳服切或名/鳥􁘙今言葍藤葍􁘙聲相近爾臣禹錫等謹按藥性論)
(云木通臣微寒一名王翁萬年主治五淋利小便開關/格治人多睡主水腫浮大除煩熱用根治項下瘤癭孟)
(詵云鳥􁘙子平厚腸胃令人能食下三焦除惡氣和子/食之更好江北人多不識江南人多食又續五藏斷絶)
(氣使語聲足氣通十二經脈其莖名通草食之通利諸/經脈擁不通之氣北人但識通草不委子之功其皮不)
(堪食陳士良云鷰􁘙子寒無毒主胃口熱閉反胃不下/食除三焦客熱此是木通實名桴掞子莖名木通主理)
(風熱淋疾小便數急疼小腹虛滿宜煎湯并葱食之有/效野生日華子云木通安心除煩止渇退熱治健忘明)
(耳目治鼻塞通小腸下水破積聚血塊排膿治瘡癤止/痛催生下胞女人血閉月候不勻天行時疾頭痛目眩)
(羸劣乳結及下乳子名􁘙子七八月採陳藏器云通脫/木無毒花上粉主諸蟲瘡野難病取粉内瘡中生山側)
(葉似萆麻心中有瓤輕白可愛女工取以飾物爾雅云/離南活脫也一本云藥草生江南主蟲病今俗亦名通)
(草/)
圖經曰(通草生石城山谷及山陽今澤潞漢中江淮湖/南州郡亦有之生作藤蔓大如指其莖幹大者)
(徑三寸岳節有二三枝枝頭出五葉頗類石韋又似芍/藥三葉相對夏秋開紫花亦有白花者結實如小木𤓰)
(核黒瓤白食之甘美南人謂之鷰􁘙亦云鳥􁘙正月二/月採枝隂乾用或以為葡萄苗非也今人謂之木通而)
(俗間所謂通草乃通脫木也此木生山側葉如萆麻心/空中有瓤輕白可愛女工取以飾物爾雅云離南活莌)
(音脱釋云離南草也一名活莌山海經又名完脫生江/南髙丈許大葉似荷而肥莖中有瓤正白者是也又名)
(倚商主蟲毒其花上粉主諸蟲瘻惡瘡痔疾取粉内瘡/中正元廣利方療瘰癧及李絳兵部療匈伏氣攻胃因)
(不散方中並用之今京師園圃間亦有種蒔者又按張/氏燕吳行役記揚州大儀甘泉東院兩廊前有通草其)
(形如椿少葉子垂稍際如苦棟與今所說殊别不知是/木通邪通脫邪或别是一種也古方所用通草皆今之)
(木通通脫稀有使者近世醫家多用利小便/南人或以蜜煎作果食之甚羙兼解諸藥毒)
　陳藏器云(本功外子味甘利大小便宣通去煩熱食/之令人心寛止渇下氣江東人呼為畜葍)
(子江西人呼為拏子如算袋穰黄子黒/食之當去其皮蘇云色白乃候葍也)
海藥(云謹按徐表南州記云生廣州山谷味温平主諸/瘻瘡喉嚨痛及喉痺並冝煎服之磨亦得急即含)
(之/)
食療(云煑飲之通婦人血氣濃煎三五盞即便通又除/寒熱不通之氣消䑕瘻金瘡踒折煑汁釀酒妙)
　
　
　
　
　
　
　
　
芍藥味苦酸平㣲寒有小毒主邪氣腹痛除血痺破堅
積寒熱疝瘕止痛利小便益氣通順血脈緩中散惡血
逐賊血去水氣利膀胱大小腸消癰腫時行寒熱中惡
腹痛腰痛一名白木一名餘容一名犁食一名解倉一
名鋋生中岳川谷及丘陵二月八月採根暴乾(須丸為/之使臣)
(禹錫等謹按别本作雷丸惡石斛芒消畏消石鼈甲小/薊反藜蘆陶𨼆居云今出白山蔣山茅山最好白而長)
(大餘處亦有而多赤赤者小利俗方以止痛乃不减當歸/道家亦服食之又煑石用之今按别本注云此有兩種)
(赤者利小便下氣白者止痛散血其花亦有紅白二色/臣禹錫等謹按吳氏云芍藥神農苦桐君甘無毒岐伯)
(鹹季氏小寒雷公酸藥性論云芍藥臣能治肺邪氣腹/中㽲痛血氣積聚通宣藏腑擁氣治邪痛敗血主時疾)
(骨熱強五藏補腎氣治心腹堅脹婦人血閉不通消瘀/血能飿膿日華子云治風補勞主女人一切病并産前)
(後諸疾通月水退熱除煩益氣天行熱疾瘟瘴驚狂婦/人血暈及腸風瀉血痔瘻發背瘡疥頭痛明目目赤努)
(肉赤色者多補氣白者治血此/便是芍藥花根海鹽杭越俱好)
圖經曰(芍藥生中岳川谷及丘陵今處處有之淮南者/勝春生紅芽作叢莖上三枝五葉似牡丹而狹)
(長髙一二尺夏開花有紅白紫數種子似牡丹子而小/秋時採根根亦有赤白二色崔豹古今注云芍藥有二)
(種有草芍藥木芍藥木者花大而色深俗呼為牡丹非/也又云半山問曰將離相别贈以芍藥何也答曰芍藥)
(一名何離故相贈猶相招召贈以文無文無一名當歸/欲忘人之憂則贈以丹棘丹棘一名忘憂使忘憂也欲)
(忘人之忿則贈以青裳青裳一名合歡贈之使忘忿也/張仲景治傷寒湯多用芍藥以其主寒熱利小便故也)
(古人亦有單服食者安期生服錬法云芍藥二種者金/芍藥二者木芍藥救病用金芍藥色白多脂肉木芍藥)
(色紫瘦多脂若取審看勿令差錯若欲服餌採得净刮/去皮以東流水煑百沸出隂乾停三日又於木甑内蒸)
(之上覆以净黄土一日夜熟出隂乾搗末以麥飲或酒/服三錢匕日三滿三百日可以登嶺絶穀不飢正元廣)
(利方治婦女赤白下年月深乆不差者取白芍藥三大/兩并乾薑半大兩細剉熬令黄搗下篩空肚和飲汁服)
(二錢已日再佳又金創血不止而痛/者亦單搗白芍藥末傅上即止良驗)
　唐本註(益好/血)
雷公云(凡採得後於日中牺乾以竹刀刮上麄皮并頭/土中剉之將蜜水拌蒸從巳至未牺乾用之)
經驗後方(治風毒骨髓疼痛芍藥五分虎骨一兩炙為/末夾絹袋盛酒三升漬五日毎服三合日三)
(服/)
博濟方(治五淋赤芍藥一兩㯽榔一箇麪裹煨為/末毎服一錢匕水一盞煎七分空心服)
廣利方(治金瘡血不止痛白芍藥一兩熬令黄杵令/細為散酒或米飲下二錢並得初二服漸加)
初虞世(治咯血衂血白芍藥一兩犀角末一/分為末新水服一錢匕血止為限)
别說云(謹按本經芍藥生丘陵川谷今世所用者多是/人家種植欲其花葉肥大必加糞壤毎歳八九)
(月取其根分削因利以為藥遂暴乾貨賣今淮南真陽/尤多藥家見其肥大而不知香味絶不佳故入藥不可)
(責其効今考用宜依本經所/說川谷丘陵有生者為勝爾)
衍義曰(芍藥全用根其品亦多須用花紅而單葉山中/者為佳芍藥多節根然其根多赤色其味澁若)
(或有色白麄肥者益好餘如經然血虚寒人禁此/一物古人有言曰减芍藥以避中寒誠不可忽)
　
　
　
　
　
　
　
　
蠡(音/禮)實味甘平温無毒主皮膚寒熱胃中熱氣風寒濕
痺堅筋骨令人嗜食止心煩滿利大小便長肌膚肥大
久服輕身花葉去白蟲療喉痺多服令人溏洩一名荔
實一名劇草一名三堅一名豕首生河東川谷五月採
實隂乾(陶𨼆居云方藥不復用俗無識者天名精亦名/豕首也唐本注云此即馬藺子也月令云荔挺)
(出鄭注云荔馬薤也說文云荔似蒲根可為制通俗文/一名馬藺木經一名荔實子療金瘡血内流癰腫等病)
(有効臣禹錫等謹按蜀本云蠡實寒日華子云馬藺治/婦人血氣煩悶産後血暈并經脉有止崩中帶下消一)
(切瘡癤腫毒止鼻洪吐血通小腸消酒毒治黄/病溥宅蟲交殺蕈毒亦可蔬菜食莖葉同用)
圗經曰(蠡實馬藺子也北人音訛呼為馬棟子生河東/川谷今陜西諸郡及鼎澧州亦有之近京尤多)
(葉似薤而長厚三月開紫碧花五月結實作角子如麻/大而赤色有稜根細長通黄色人取以為刷三月採花)
(五月採實並隂乾用謹按顔氏家訓云月令曰荔挺出/鄭康成云荔挺馬薤也易統驗𤣥國云荔挺不出則國)
(多火灾說文云荔似蒲而小根可為刷廣雅云馬薤荔/也蔡邕髙誘皆云荔以挺出然則鄭以荔挺為名誤矣)
(此物河北平澤率生之江東頗多種於堦庭但呼為旱/蒲故不識馬薤講禮者乃以為馬莧且馬莧亦名豚耳)
(俗曰馬齒者是也其花實皆入藥列仙傳冦先生者宋/人也好種荔食其葩實焉今山人亦單服其實云大温)
(益下甚有竒效崔元亮治喉痺腫痛取荔花皮根共十/二分以水一升煑取六合去滓含之細細黙汁差止)
　外臺秘要(治睡死者杵蠡實根一握水/絞取汁稍稍嚥之口噤灌之)
又方(治喉痺咽喉喘息不通須㬰欲絶神驗以根葉/二兩水一升半煑取一盞去滓細細喫立通)
千金方(治申蠱下血如鷄肝出其餘四藏悉壞唯心未/毁或鼻破待死取馬藺根末水服方寸匕隨吐)
(則出極神此苖似葛/蔓緑紫生子似橘子)
肘後方(治面及鼻病酒􁀙以/馬藺子花杵傅之佳)
張文仲(治水痢百病以馬藺子用六月六日麪熬令黄/各等分為末空心米飲服方寸匕如無六月六)
(日麪用常麪或牛/骨灰等分亦得)
又方(治水痢百病以馬藺子乾薑黄連各等分為散熟/煑湯取一合許和二方寸匕入腹即斷冷熱皆治)
(常用神效不得輕/之忌猪肉冷水)
衍義曰(蠡實陶𨼆居云方藥不復用俗無識者本經諸/家所注不相應若果是馬藺則日華子不當更)
(言亦可為蔬菜食蓋馬藺其葉馬牛皆不食為纔出上馬/葉已硬况又無味豈可更堪人食也今不敢以蠡實為)
(藺子更候/博識者)
　
　
　
　
　
　
　
　
瞿(音/劬)麥味苦辛寒無毒主關格諸癃結小便不通出刺
决癰腫明目去瞖破胎墮子下閉血養腎氣逐膀胱邪
逆止霍亂長毛髮一名巨句麥一名大菊一名大蘭生
太山川谷立秋採實隂乾(蓑草牡丹為之使惡螵蛸陶/𨼆居云今出近道一莖生細)
(葉花紅紫赤可愛合子葉刈取之子頗似麥故名瞿麥/此類乃有兩種一種㣲大花邊有义椏未知何者是今)
(市人皆用小者復一種葉廣相似而有毛花晚而甚茂/按經云採實中子至細燥熟便脱盡今市人惟合莖葉)
(用而實正空殻無復子爾臣禹錫等謹按藥性論云瞿/麥臣味甘主五淋日華子云瞿麥催生又名杜母草鷰)
(麥籥麥又云石竹葉治痔瘻并瀉血作湯粥食並得子/治月經不通破血塊排膿葉治小兒蛔蟲痔疾煎湯服)
(丹石藥發并眼目腫痛及腫毒/搗傅治浸淫瘡并婦人隂瘡)
圖經曰(瞿麥生泰山川谷今處處有之苖髙一尺以夾/葉尖小青色根紫黒色形如細蔓菁花紅紫赤)
(色赤似映山紅三月至五月開七月結實作穗子頗似/麥故以名之主秋後合子葉收採隂乾用河陽河中府)
(出者苖可用淮甸出者根細村民取作刷菷爾雅謂之/大菊廣雅謂之茈萎是也古今方通心經利小腸為最)
(要張仲景治小便不利有水氣栝樓瞿麥丸主之枯樓/根二兩大附子一箇茯苓山芋各三兩瞿麥一分五物)
(杵末蜜丸如梧子大一服三丸日三未知/益至七八丸以小便利腹中温為知也)
　雷公云(凡使只用蘂殻不用莖葉若一時使即空心/令人氣咽小便不禁凡欲用先須以堇竹瀝)
(浸一伏時漉/出㬠乾用)
外臺秘要(治骾以瞿麥為/末水服方寸匕)
又方(治石淋取子擣為末酒服/方寸匕日二三日當下石)
千金方(治産經數日不出或子死腹中/母欲死以瞿麥煑濃汁服之)
梅師方(冶竹木刺入肉中不出瞿麥為末水服/方寸匕或煑瞿麥汁飲之日三次愈)
崔氏(治魚臍瘡毒腫燒灰/和油傅於腫上甚佳)
衍義曰(瞿麥八政散用瞿麥今人為至要藥若心經雖/有熱而小腸虚者服之則心熱未退而小腸别)
(作病矣料其意者不過為心輿小腸為傳送故用此入/小腸藥按經瞿麥並不治心熱若心無大熱則當止治)
(其心若或制之不盡須當求其屬/以衰之有八政散者其意如此)

　
　
　
　
　
　
　
　
𤣥參味苦鹹㣲寒無毒主腹中寒熱積聚女子産乳餘
疾補腎氣令人目明主暴中風傷寒身熱支滿狂邪忽
忽不知人瘟瘧洒洒血瘕下寒血除匈中氣下水止煩
渇散頸下核癰腫心腹痛堅癥定五藏久服補虚明目
强隂益精一名重臺一名𤣥臺一名鹿腸一名正馬一
名咸一名端生河間川谷及寃句三月四月採根暴乾
(惡黄耆乾薑大棗山茱茰反藜蘆陶𨼆居云出近道處/處有莖似人參而長大根甚黒亦㣲香道家時用亦以)
(合香唐本注云𤣥參根苗並臭莖亦不似人參陶云道/家亦以合香未見其理也今注詳此藥莖方大髙四五)
(尺紫赤色而有細毛葉如掌大而尖長根生青白乾即/紫黒新者潤膩合香用之俗呼為馥草酒漬飲之療諸)
(毒鼠瘻陶云似人參莖唐本注言根苗並臭蓋未深識/爾臣禹錫等謹按藥性論云𤣥參使一名逐馬味苦能)
(治暴結熱主熱風頭痛傷寒復勞散瘤癭瘰癧日華子/云治頭風熱毒遊風補虚勞損心驚煩燥勞乏骨蒸傳)
(尸邪氣止健/忘消腫毒)
圖經曰(𤣥參生河間及寃句今處處有之二月生苗葉/似脂麻又如槐栁細莖青紫色七月開花青碧)
(色八月結子黒色亦有白花莖方大紫赤色而有細毛/有節若竹者髙五六尺葉如掌大而尖長如鋸齒其根)
(尖長生青白乾即紫黒新者潤膩一根可生五六枝三/月八月九月採暴乾或云蒸過日乾陶𨼆居云道家時)
(用合香今人有傳其法以𤣥參甘松香各杵末均秤分/兩盛以大酒瓶中投白蜜漬令瓶七八分𦂳封繫頭安)
(釡中煑不住火一伏時止火候冷破瓶取出再擣熟如/乾更用熟蜜和甆器盛廕埋地中旋取使入龍腦香亦)
(可以/熏衣)
　雷公云(凡採得後須用蒲草重重相隔八甑蒸兩伏/時後出乾㬠使用時勿令犯銅餌之後噎人)
(喉䘮人目㨂去/蒲草盡了用之)
經驗方(治患勞人燒香法用𤣥參一斤甘松六兩為末/煉蜜一斤和勻入甆缾内封閉地中埋窨十日)
(取出更用灰末六兩更煉蜜六兩和令勻入缾内/封更窨五日取出燒令其鼻中常聞其香疾自愈)
廣利方(治瘰癧經年乆不差生𤣥/參搗碎傅上日二易之)


秦艽(膠/字)味苦辛平㣲温無毒主寒熱邪氣寒濕風痺肢
節痛下水利小便療風無問乆新通身攣急生飛烏山
谷二月八月採根暴乾(菖蒲為之使陶𨼆居云飛烏或/是地名今出甘松龍洞蠶陵長)
(大黄白色為佳根皆作羅文相交中多衝士用之熟破/除去方家多作秦膠字與獨活療風常用道家不須爾)
(唐本注云今出涇州鄜州岐州者良本作札或作糾作/膠正作艽也臣禹錫等謹按藥性論云秦艽解米脂人)
(食穀不充恱畏牛乳㸃服之利大小便差五腫黄病解/酒毒去頭風蕭炳云本經名秦𤓰世人以療酒黄黄疸)
(大效日華子云味苦冷主傳尸骨蒸/治疳及時氣又名秦𤓰羅紋者佳)
圖經曰(秦艽生飛烏山谷今河陜州軍多有之根土黄/色而相交糾長一尺已來麄細不等枝􁟓髙五)
(六寸葉娑娑連莖梗俱青色如萵苣葉六月中開花紫/色似葛花當月結子毎於春秋採根隂乾正元廣利方)
(療黄心煩熱口乾皮肉皆黄以秦艽十二分牛乳一大/升同煑取七合去滓分温再服差此方出於許仁則又)
(崔元亮集驗方凡發背疑似者須便服秦艽牛乳煎當/得快利三五行即差法並同此又治黄方用秦艽一大)
(兩細剉作兩貼子以上好酒一升毎貼半升酒絞取汁/去滓空腹分兩服或利便止就中好酒人易治凡黄有)
(數種傷酒曰酒黄夜食誤食鼠糞亦作黄因勞發黄多/痰涕目有赤筋日益憔悴或面赤惡心者是元亮用之)
(及治人皆得力極效秦/艽須用新好羅文者)
　雷公曰(凡使秦并艽須於脚文處認取左文列為秦/即治疾艽即發脚氣凡用秦先以布拭上黄)
(肉毛盡然後用還元湯/浸一宿至明出日乾用)
聖惠方(治傷寒心神熱燥口乾煩渇用秦艽一兩去苖/細剉以牛乳一大盞煎至六分去滓不計時侯)
(分温/二服)
又方(治小便難腹滿悶不急療之殺人用秦艽一兩去/苗以水一大盞煎取七分去滓毎於食後分為二)
(服/)
孫真人(治黄疸皮膚眼睛如金色小便赤取秦芁五/兩牛乳三升煑取一升去滓内芒消一兩服)

百合味甘平無毒主邪氣腹脹心痛利大小便補中益
氣除浮腫膨脹痞滿寒熱通身疼痛及乳難喉痺止涕
淚一名重箱一名摩羅一名中逢花一名強瞿生荆州
川谷二月八月採根暴乾(陶𨼆居云近道處處有根如/葫蒜數十片相累人亦蒸煑)
(食之乃言初是蚯蚓相纒結變作之俗人皆呼為􁀙仇/仇即瞿也聲之訛爾亦堪服食唐本注云此藥有二種)
(一種細葉花紅白色一種葉大莖長根麄花白宜入藥/用臣禹錫等謹按藥性論云百合使有小毒主百邪鬼)
(魅涕泣不止除心下急滿痛治脚氣熱欬逆吳氏云百/合一名重邁一名中庭生寃朐及荆山日華子云白百)
(合安心定膽益志養五藏治癲邪啼泣狂呌驚悸殺蠱/毒氣脇乳癰發背及諸瘡腫并治産後血狂暈又云紅)
(百合凉無毒治瘡腫及療/驚邪此是紅花者名連珠)
圖經曰(百合生荆州川谷今近道處處有之春生苗髙/數尺􁟓麄如箭四面有葉如雞距又似栁葉青)
(色葉近莖㣲紫莖端碧白四五月開紅白花如石榴觜/而大根如葫蒜重疊生二三十瓣二月八月採根暴乾)
(人亦蒸食之甚益氣又有一種花黄有黒斑細葉葉間/有黒子不堪入藥徐錯歲時廣記二月種百合法宜雞)
(糞或云百合是蚯蚓所化而反好雞糞理不可知也又/百合作麪最益人取根暴乾搗細篩食之如法張仲景)
(治百合病有百合知母湯百合滑石代赭湯百合雞子/湯百合地黄湯凡四方病名百合而用百合治之不識)
(其/義)
　食療(云平主心急黄蒸過蜜和食之作/粉尤佳紅花者名山丹不甚良)
聖惠方(治肺藏壅熱煩悶新百合四兩蜜半/盞和蒸令軟時時含一棗大嚥津)
又方(治傷寒腹中滿痛用百合一兩炒令黄/色搗為散不計時候粥飲調下二錢服)
孫真人食忌(治隂毒傷寒煑百/合濃汁服一升)
勝金方(治耳聾疼痛以乾百合為末/温水調下二錢匕食後服)
衍義曰(百合張仲景用治傷寒壞後百合病須此也莖/髙三尺許葉如大栁葉四向攢枝而上其顛即)
(有淡黄白花四垂向下覆長藥花心有檀色毎一枝顛湏/五六花子紫色圓如梧子生於枝葉間毎葉一子不在)
(花中此又異也根即百合其色白其/形如松子殻四向攢生中間出苖)


　
　
　
　
　
　
　
　
知母味苦寒無毒主消渇熱中除邪氣肢體浮腫下水
補不足益氣療傷寒乆瘧煩熱脅下邪氣膈中惡及風
汗内疸多服令人洩一名蚔(音/岐)母一名連母一名野蓼
一名地參一名水參一名水星一名思母一名蝭(音匙/又音)
(提/)母一名女雷一名女理一名兒草一名鹿列一名韭
逢一名兒踵草一名東根一名水須一名莐藩一名􁓿
(杜含切臣禹錫等謹/按唐本一名昌支)生河内川谷二月八月採根暴乾
(陶𨼆居云今出彭城形似菖蒲而柔潤葉小難死掘出/隨生須枯燥乃止甚療熱結亦主瘧熱煩也臣禹錫等)
(謹按爾雅云􁓿莐藩釋曰知母也一名􁓿一名莐藩郭/云生山上葉如韭范子云提母出三輔黄白者善吳氏)
(云知母神農桐君無毒補不足益氣藥性論云知母君/性平主治心煩燥悶骨熱勞徃來生産後蓐勞腎氣勞)
(憎寒虚損患人虚而口乾加而用之日華子云味苦甘/治熱勞𫝊屍疰病通小腸消痰止𠻳潤心肺補虚乏安)
(心止/驚悸)
圗經曰(知母生河内川谷今瀕河諸郡及解州滁州亦/有之根黄色似菖蒲而柔潤葉至難死掘出隨)
(生湏燥乃止四月開青花如韭花八月結實二月八月/採根暴乾用爾雅謂之􁓿徒南切又謂之莐直林切藩)
(是也肘後方用此一物治溪毒大勝其法連根葉搗作/散服之亦可投水搗絞汁飲一二升夏月出行多取此)
(屑自隨欲入水先取少許投水上流便無/畏兼辟射上亦可和水作湯浴之甚佳)
　雷公云(凡使先於槐砧上細剉焙/乾木臼杵搗勿令犯鐵器)
聖惠方(治姙娠月未足似欲産腹中痛用知母二兩末/為丸如梧桐子大不計時候粥飲下二十丸楊)
(氏産/乳同)

　
　
　
　
　
　
　
　
貝母味辛苦平㣲寒無毒主傷寒煩熱淋瀝邪氣疝瘕
喉痺乳難金瘡風痙療腹中結實心下滿洗洗惡風寒
目眩項直欬𠻳上氣止煩熱渇出汗安五藏利骨髓一
名空草一名藥實一名苦花一名苦菜一名商草一名
勤母生晉地十月採根暴乾(厚樸白薇為之使惡桃花/畏秦艽礜石莽草反烏頭)
(陶𨼆居云今出近道形似聚貝子故名貝母斷榖服之/下飢唐本注云此葉似大蒜四月蒜熟時採良若十月)
(苗枯根亦不佳也出潤州荆州㐮州者最佳江南諸州/亦有味甘苦不辛按爾雅一名莔忙庚切也臣禹錫等)
(謹按爾雅云莔貝母注根如小貝員而白華葉似韭疏/引陸機云其葉如栝樓而細小其子在根不如芋子正)
(白四方連累相著有分解也藥性論云貝母臣㣲寒治/虚熱主難産作末服之兼治胞衣不出取七枚末酒下)
(末㸃眼去膚醫主匈脅逆氣療時疾黄疸與連翹同主/項下瘤癭疾日華子云消痰潤心肺末和沙糖為丸含)
(止𠻳燒灰油/傅人畜惡瘡)
圖經曰(貝母生晉地今河中江陵府郢夀隨鄭蔡潤除/州皆有之根有瓣子黄白色如聚貝子故名貝)
(母二月生苗莖細青色葉亦青似蕎麥葉隨苗出七月/開花碧緑色形如皷子花八月採根曬乾又云四月蒜)
(熟時採之良此有數種鄘詩言采其莔音蝱陸機疏云/貝母也其葉如栝樓而細小其子在根下如芋子正白)
(四方連累相著有分解今近道出者正類此郭璞注爾/雅云白花葉似韭此種罕復見之此藥亦治惡瘡唐人)
(記其事云江左嘗有商人左膊上有瘡稷人面亦無它/苦商人戱滴酒口中其面亦赤色以物食之亦能食食)
(多則覺膊内肉脹起或不食之則二臂痺有善醫者教/其歴試諸藥金石草木之類悉試之無苦至貝母其瘡)
(乃聚眉閉口商人喜曰此藥可治也因以小葦筒毁其/口灌之數日成痂遂愈然不知何疾也謹按本經主金)
(瘡此豈金/瘡之類歟)
　雷公云(凡使先於栁木灰中炮令黄擘破去内口鼻/上有米許大者心一小顆後拌糯米於瓦上)
(同炒待米黄熟然後去米取出其中有獨顆團不作兩/片無皺者號曰母龍精不入藥用若誤服令人筋脈永)
(不收用黄精小/篮中合服立愈)
别說云(謹按貝母能散心匈鬰結之氣殊有功則詩所/謂言采其蝱者是也盖作詩者本以不得忘而)
(言之今用以治心中氣不/快多愁鬱者殊有功信矣)
　
　
　
　
　
　
　
　
白芷味辛温無毒主女人漏下赤白血閉隂腫寒熱風
頭侵目淚出長肌膚潤澤可作面脂療風邪久渇吐嘔
兩脅滿風痛頭眩目痒可作膏藥面脂潤顔色一名芳
香一名白茞一名䖀(許驕/切)一名莞一名苻蘺一名澤芬
一名蒚(音/歴)麻可作浴湯生河東川谷下澤二月八月採
根暴乾(當歸為之使惡旋復花陶𨼆居云今出近道處/處有近下濕地東間甚多葉亦可作浴湯道家)
(以此香浴去尸蟲又用合香也臣禹錫等謹按范子計/然云白芷出齊郡以春取黄澤者善也藥性論云白芷)
(君能治心腹血刺痛除風邪主女人血崩及嘔逆明目/止淚出療婦人瀝血腰痛能蝕膿日華子云治目赤努)
(肉及補胎漏滑落破宿血補新血乳癰發背瘰癧/腸風痔瘻排膿瘡痍疥癬止痛生肌去面上疵瘢)
圖經曰(白芷生河東川谷下澤今所在有之吳地尤多/根長尺餘白色麄細不等枝􁟓去地五寸已上)
(春生葉相對婆娑紫色濶三指許花白㣲黄入伏後結/子立秋後苗枯二月八月採根暴乾以黄澤者為佳楚)
(人謂之藥九歌云辛荑楣弓/藥房王逸住云藥白芷是也)
　雷公云(凡採得後勿用四條作一處生者此名喪公/藤兼勿用馬藺並不入藥中採得後刮削上)
(皮細剉用黄精亦細剉以竹刀切二味等分兩/度蒸透伏時後出於日中㬠乾去黄精用之)
外臺秘要(治丹瘾疹白芷及/根葉煑汁洗之效)
子母秘録(治小兒身熱白芷/煑湯浴兒避風)
衍義曰(白芷􁁊是也出吳地者良經曰能蝕膿今人用/治帶小腸有敗膿淋露不已腥穢殊甚遂至臍)
(腹更増冷痛此蓋為敗膿血所致卒無已期須以此排/膿白芷一兩單葉紅蜀葵根二兩芍藥根白者白礬各)
(半兩礬燒枯别研除為末同以蠟丸如梧子大空肚及/飯前米飲下十丸或十五丸俟膿盡仍别以他藥補之)

淫羊藿味辛寒無毒主隂痿絶傷莖中痛利小便益氣
力強志堅筋骨消瘰癧赤癰下部有瘡洗出蟲丈夫久
服令人無子一名剛前生上郡陽山山谷(薯蕷為之使/陶𨼆居云服)
(此使人好為隂陽西川北部有淫羊一曰百遍合蓋食/藿所致故名淫羊藿唐本注云此草葉形似小豆而圓)
(薄莖細亦堅所在皆有俗名仙靈脾者是也臣禹錫等/謹按蜀本云淫羊藿温注云生處不聞水聲者良藥性)
(論云淫羊藿亦可單用味甘平主堅筋益骨日華子云/仙靈脾紫芝為使得酒良治一切冷風勞氣補腰膝強)
(心力丈夫絶陽不起女人絶隂無子筋骨孿急四肢不/仁老人昏耄中等健忘又名黄速祖千兩金乾雞筋放)
(杖草棄/杖草)
圖經曰(淫羊藿俗名仙靈脾生上郡陽山山谷今江東/陜西泰山漢中湖湘間皆有之葉青似杏葉上)
(有刺莖如粟稈根紫色有鬚四月開花白色亦有紫色/碎小獨頭子五月採葉曬乾湖湘出者葉如小豆枝莖)
(𦂳細經冬不凋根似黄連關中俗呼三/枝九葉草苗髙一二尺許根葉俱堪使)
　雷公云(凡使時呼仙靈脾湏用夾刀夾去葉四畔花/秋盡後細剉用羊脂相對拌炒過待羊脂盡)
(為度毎修事一斤用/羊脂四兩為度也)
聖惠方(治偏風手足不遂皮膚不仁宜服仙靈脾浸酒/方仙靈脾一斤好者細剉以生絹袋盛於不津)
(器中用無灰酒二斤浸之以厚紙重重宻封不通氣春/夏三日秋冬五日後旋開毎日隨性煖飲之常令醺醺)
(不得大醉若酒盡再合服之無/不効驗合時切忌雞犬見之)
經驗方(治瘡子入眼以仙靈脾葳靈仙等分為/末食後米湯下一錢匕小兒半錢匕)
食醫心鏡(益丈夫興陽理腰膝冷淫羊藿/一斤酒一斗浸經二日飲之佳)

黄芩味苦平大寒無毒主諸熱黄疸腸澼洩痢逐水下
血閉惡瘡疸蝕火瘍療痰熱胃中熱小腹絞痛消榖利
小腸女子血閉淋露下血小兒腹痛一名腐腸一名空
腸一名内虚一名黄文一名經芩一名妬婦其子主腸
澼膿血生秭歸川谷及寃句三月三日採根隂乾(得厚/樸黄)
(連止腹痛得五味子牡䝉牡蠣令人有子得黄耆白歛/赤小豆療鼠瘻山茱茰龍骨為之使惡葱實畏丹砂牡)
(丹藜蘆陶𨼆居云秭歸屬建平郡今第一出彭城鬱州/亦有之圓者名子芩為勝破者名宿芩其腹中皆爛故)
(名腐腸惟取深色堅實者為好俗方多用道家不須唐/本注云葉細長兩葉相對作叢生亦有獨莖者今出宜)
(州鄜州涇州者佳兖州者大實亦好名㹠尾芩也臣禹/錫等謹按藥性論云黄芩臣味苦甘能治熱毒骨蒸寒)
(熱徃來腸胃不利破擁氣治五淋令人宣暢去闗節煩/悶解熱渇治熱腹中㽲痛心腹堅脹日華子云下氣主)
(天行熱疾丁瘡排/膿治乳癰發背)
圖經曰(黄芩生秭歸山谷及寃句今川蜀河東陜西近/郡皆有之苗長尺餘莖􁟓麄如筋葉從地四面)
(作叢生類紫草髙一尺許亦有獨莖者葉細長青色兩/兩相對六月開紫花根黄如知母麄細長四五寸二月)
(八月採根暴乾用之吳普本草云黄芩又名印頭一名/内虚二月生赤黄葉兩兩四四相值其莖空中或方圓)
(髙三四尺花紫紅赤五月生實黒根黄二月九月採與/今所有小異張仲景治傷寒心下痞滿瀉心湯四方皆)
(用黄芩以其主諸熱利小腸故也又太陽病下之利不/止有葛根黄芩黄連湯及上姙娠安胎散亦多用黄芩)
(今醫家嘗用有效者因著之又千金方巴郡太守奏加/减三黄丸療男子五勞七傷消渇不生肌肉婦人𢃄下)
(手足寒熱者春三月黄芩四兩大黄三兩黄連四兩夏/三月黄芩六兩大黄一兩黄連七兩秋三月黄芩六兩)
(大黄二兩黄連三兩冬三月黄芩三兩大黄五兩黄連/二兩三物隨時合搗下篩蜜丸大如烏豆米飲服五丸)
(日三不知稍増七丸服一月病愈乆服走及奔馬追頻/有驗食禁猪肉又陶𨼆居云黄芩圓名子芩仲景治雜)
(病方多/用之)
　千金翼(治淋黄芩四兩袋貯之/水五升煑三升分三服)
梅師(治水丹杵黄芩/末水調傅之)


狗脊味苦甘平㣲温無毒主腰背強關機緩急周痺寒
濕膝痛頗利老人療失溺不節男子脚弱腰痛風邪淋
露少氣目闇堅脊利俛仰女子傷中關節重一名百枝
一名強膂一名扶蓋一名扶筋生常山川谷二月八月
採根暴乾(萆薢為之使惡敗醬陶𨼆居云今山野處處/有與菝葜相似而小異其莖葉小肥其節疏)
(其莖大直上有刺葉圓有赤脈根凹烏交切凸徒絶切/蘢從如羊角細強者是唐本注云此藥苗似貫衆根長)
(多歧狀如狗脊骨其肉作青緑色今京下用者是陶引/說乃有刺萆薢非狗脊也今江左俗猶用之臣禹錫等)
(謹按吳氏云狗脊一名狗青一名赤節神農苦桐君黄/帝岐伯雷公扁鵲甘無毒李氏小温如萆薢莖節如竹)
(有刺葉員赤根黄白亦如竹根毛有刺歧伯經云莖無/節葉端員青赤皮白有赤脉藥性論云狗脊味苦辛㣲)
(熱能治男子女人毒風軟脚邪氣/濕痺腎氣虚弱補益男子續筋骨)
圖經曰(狗脊生常山川谷今太行山淄温眉州亦有根/黒色長三四寸兩指許大苗尖細碎青色髙一)
(尺已來無花其莖葉似貫衆而細其根長而多歧似狗/脊骨故以名之其肉青緑春秋採根暴乾用今方亦用)
(金毛/者)
　雷公云(凡使勿用透山藤其根盤大與透山藤一般/只是入頂苦不可餌之凡修事細剉了酒拌)
(蒸從巳至申/出㬠乾用)
　
　
　
　
　
　
　
　
石龍芮味苦平無毒主風寒濕痺心腹邪氣利關節止
煩滿平腎胃氣補隂氣不足失精莖冷久服輕身明目
不老令人皮膚光澤有子一名魯果能一名地椹一名
石能一名彭根一名天豆生太山川澤石邊五月五日
採子二月八月採皮隂乾(大㦸為之使畏蛇蛻皮吳茱/茰陶𨼆居云今出近道子形)
(粗似蛇牀子而扁非真好者人言是蓄菜子爾東山石/上所生其葉芮内短少其子狀如葶藶黄色而味小辛)
(此乃實是也唐本注云今用者俗名水堇音謹苗似附/子實如桑椹故名地椹生下濕地五月熟葉子皆味辛)
(山南者粒大如葵子關中河北者細如葶藶氣力劣於/山南者陶以細者為真未為通論又别録水堇云主毒)
(腫癰癤瘡􁀙蟲齒齲臣禹錫等謹按藥/性論云石龍芮能逐諸風主除心熱燥)
圖經曰(石龍芮生泰山川澤石邊陶𨼆居云近道處處/有之今惟出兖州一叢數莖莖青紫色毎莖三)
(葉其葉芮芮短小多刻缺子如葶藶而色黄五月採子/二月八月採皮隂乾用能逐諸風除心熱燥蘇恭云俗)
(名水堇苗如附子實如桑椹生下濕地此乃水堇非石/龍芮也今兖州所生者正與本經陶說相合為得其真)
(矣/)
　陳藏器(云芮子味辛按蘇别藥録云水堇主毒腫蛇/蟲齒齲且水堇如蘇所注定是石龍芮更非)
(别草爾雅云芨堇草郭注云烏頭苗也蘇又注天雄云/石龍芮葉似堇草故名水堇如此則依蘇所注是水堇)
(附子是堇草水堇/堇草二物同名也)
衍義曰(石龍芮今有兩種水中生者葉光而子圓陸生/者葉有毛而子銳入藥須生水者陸生者又謂)
(之天多取少葉揉繫臂上一夜作大泡如火燒/者是惟陸生者補隂不足莖當冷失精餘如經)

茅根味甘寒無毒主勞傷虚羸補中益氣除瘀血血閉
寒熱利小便下五淋除客熱在腸胃止渇堅筋婦人崩
中久服利人其苗主下水一名蘭根一名茹根一名地
管一名地筋一名兼杜生楚地山谷田野六月採根(陶/𨼆)
(居云此即今白茅菅音姦詩云露彼菅茅其根如渣芹/甜羙服食此斷榖甚良俗方稀用惟療淋及崩中爾唐)
(本注云菅花味甘温無毒主衂血吐血灸瘡臣禹錫等/謹按藥性論云白茅臣能破血主消渇根治五淋煎汁)
(服之陳藏器云茅針味甘平無毒主惡瘡腫未潰者煑/服之服一針一孔二針二孔生挼傅金瘡止血煑服之)
(主鼻衂及暴下血成白花者功用亦同針即茅笋也又/云屋茅主卒吐血細剉三升酒浸煑服一升屋上爛茅)
(和醬汁研傅班瘡蠶嚙瘡一名百足蟲茅屋滴溜水殺/雲母毒日華子云茅針凉通小腸癰毒軟癤不作頭濃)
(煎和酒服花罯刀箭瘡止血并痛根主婦人月經不勻/又云茅根通血脈淋瀝是白花茅根也又云屋四角茅)
(平無毒/止鼻洪)
圖經曰(茅根生楚地山谷田野今處處有之春生苖布/地如針俗間謂之茅針亦可噉甚益小兒夏生)
(白花茸茸然至秋而枯其根至㓗白亦甚甘羙六月採/根用今人取茅針挼以傅金瘡塞鼻洪止暴下血及溺)
(血者殊效劉禹錫傳信方療癰腫有頭使必穴方取茅/錐一莖正爾全煎十數沸服之立潰若兩莖即生兩孔)
(或折斷一枝為二亦生兩穴白茅花亦主金瘡止血又/有菅亦茅類也陸機草木疏云菅似茅而滑無毛根下)
(五寸中有白粉者柔韌冝為索漚之尤善其未漚者名/野菅詩所謂白茅菅弓即此也入藥與茅等其屋苦茅)
(經久者主卒吐血細剉三/升酒浸煑服一升良已)
肘後方(療熱淋取白茅根四升剉之以水一斗/五升煑取五升適冷煖飲之日三服)
又方(諸竹木刺在肉中不出取白茅根/燒末脂膏和塗之亦治因風致腫)

　
　
　
　
　
　
　
　
紫菀味苦辛温無毒主欬逆上氣匈中寒熱結氣去蠱
毒顛蹷安五藏療欬唾膿血止喘悸五勞體虚補不足
小兒驚癎一名紫蒨一名青苑生房陵山谷及真定邯
鄲二月三月採根隂乾(款冬為之使惡天雄瞿麥雷丸/逺志畏茵蔯蒿陶𨼆居云近道)
(處處有生布地花亦紫本有白毛根甚柔細有白者名/白菀不復用唐本注云白菀即女苑也療體與紫菀同)
(無紫菀時亦用白菀陶云不復用或是未悉臣禹錫等/謹按藥性論云紫菀臣味苦平能治尸疰補虚下氣及)
(匈脅逆氣治百邪鬼魅勞氣虚熱日華子云調中及肺/痿吐血消痰止渇潤肌膚添骨髓形似重臺根作節紫)
(色潤軟/者佳)
圖經曰(紫菀生房陵山谷及真定邯鄲今燿成泗夀台/孟州興國軍皆有之三月内布地生苗葉其葉)
(三四相連五月六月内開黄紫白花結黒子本有白毛/根甚柔細二月三月内取根隂乾用又有一種白者名)
(白菀蘇㳟云白菀即安苑也療體並同無紫菀時亦可/通用女菀下自有條今人亦稀用古今傳信方用之最)
(要近醫療乆𠻳不差此方甚佳紫菀去蘆頭欵冬花各/一兩百部半兩三物搗羅為散毎服一錢匕生薑三片)
(烏梅一箇同煎湯調/下食後欲卧各一服)
　唐本餘(治氣喘/隂痿)
雷公云(凡使先去髭有白如練色者號曰羊鬚草自然/不同採得後去頭刮淨用東流水淘洗令浄用)
(蜜浸一宿至明於火上焙/乾用凡修一兩用蜜二分)
千金方(治婦人卒不得小便紫菀末以井花/水服三撮便通小便血服五撮立止)
斗門方(治纆喉風喉閉飲食不通欲死者用返魂草根/一莖浄洗内入喉中待取惡涎出即差神効更)
(以馬牙消津嚥之即絶根本一名/紫菀又南中呼為液牽牛是也)
衍義曰(紫菀用根其根柔細紫色益肺氣經具言之唐/本注言無紫菀時亦用白菀白菀即女苑也今)
(本草無白菀之名蓋/唐修本草時已刪去)

　
　
　
　
　
　
　
　
紫草味苦寒無毒主心腹邪氣五疸補中益氣利九竅
通水道療腹腫脹滿痛以合膏療小兒瘡及面皶(側加/切)
一名紫丹一名紫芺(哀老/反)生碭山山谷及楚地三月採
根隂乾(陶𨼆居云今出襄陽多從南陽新野來彼人種/之即是今染紫者方藥家都不復用博物志云)
(平氏陽山紫草特好魏國以染色殊黒比年東山亦種/色小淺於北者唐本注云紫草所在皆有爾雅云一名)
(藐苖似蘭香莖赤節青花紫白色而實白臣禹錫等謹/按廣雅云紫草一名並䓞藥性論云紫草可單用味甘)
(平能治惡/瘡瘑癬)
圖經曰(紫草生碭山山谷及楚地今處處有之人家園/圃中或種蒔其根所以染紫也爾雅謂之藐廣)
(雅謂之茈䓞苗似蘭香莖赤節青二月有花紫白色秋/實白三月採根隂乾古方稀見使今醫家多用治傷寒)
(時疾發瘡疹不出者以此作藥使其發出韋宙獨行/方治豌豆瘡煑紫草湯飲後人相承用之其効尤速)
　雷公云(凡使須用蠟水蒸之待水乾取去頭并兩畔/髭細剉用毎修事紫草一斤用蠟三兩於鐺)
(中鎔鎔盡便投/蠟水作湯用)
聖惠方(治惡蟲咬人用/紫草油塗之)
又方(治卒小便淋瀝痛用紫草一兩搗羅為散每於食/前以井花水調下二錢匕産寳治淋澁産後同)
經驗後方(治嬰兒童子患疹豆疾用紫草二兩細剉以/百沸湯一大盞泡便以物合定勿令氣漏放)
(如人體温量兒大小服半合至/一合服此瘡雖出亦當輕减)


　
　
　
　
　
　
　
　
前胡味苦㣲寒無毒主療痰滿匈脅中痞心腹結氣風
頭痛去痰實下氣治傷寒寒熱推陳致新明目益精二
月八月採根暴乾(半夏為之使惡皂莢畏藜蘆陶隠居/云前胡似柴胡而柔軟為療殆欲同)
(而本經上品有柴胡而無此晚來醫乃用之亦有畏惡/明畏惡非盡出本經也此近道皆有生下濕地出吳興)
(者為勝臣禹錫等謹按藥性論云前胡使味甘辛能去/熱實下氣主時氣内外俱熱單煑服佳日華子云治一)
(切勞下一切氣止𠻳破癥結開胃下食通五藏主霍亂/轉筋骨節煩悶反胃嘔逆氣喘安胎小兒一切疳氣越)
(衢婺陸等處皆好七/八月採外黒裏白)
圖經曰(前胡舊不著所出州土今陜西梁漢江淮荆襄/州鄉及相州孟州皆有之春生苖青白色似斜)
(蒿初出時有白芽長三四寸味甚香羙又似芸蒿七月/内開白花與葱花相類八月結實根細青紫色二月八)
(月採暴乾今鄜延將來者大與柴胡相似但柴胡赤色/而脆前胡黄而柔軟不同耳一說今諸方所用前胡皆)
(不同京師北地者色黄白枯脆絶無氣味江東乃有三/四種一種類當歸皮斑黒肌黄而脂潤氣味濃烈一種)
(色理黄白似人參而細短香味都㣲又有如草烏頭膚/黒而堅有兩三歧為一本者食之亦㦸人咽喉中破以)
(薑汁漬搗服之甚下膈解痰實然皆非前胡也今最上/者出吳中又夀春生者皆類柴胡而大氣芳烈味亦濃)
(苦療痰下氣最/要都勝諸道者)
　雷公云(凡使勿用野蒿根縁真似前胡只是味粗酸/若誤用令人胃反不受食若是前胡味甘㣲)
(苦凡修事先用刀刮去蒼黒皮并髭泥土/細剉用甜竹瀝浸令潤於日中㬠乾用之)
外臺秘要(治小兒夜啼前胡搗篩蜜丸如小豆日/服一丸熟水下至五六丸以差為度)
　
　
　
　
　
　
　
　
敗醬味苦鹹平㣲寒無毒主暴熱火瘡赤氣疥瘙疸痔
馬􁀙熱氣除癰腫浮腫結熱風痺不足産後疾痛一名
鹿腸一名鹿首一名馬草一名澤敗生江夏川谷八月
採根暴乾(陶𨼆居云出近道葉似稀薟根形似柴胡氣/如敗豆醬故以為名唐本注云此藥不出近)
(道多生崗嶺間葉似水茛及薇銜叢生花黄根紫作陳/醬色其葉殊不似稀薟也臣禹鍚等謹按藥性論云鹿)
(醬臣敗醬是也味辛苦㣲寒治毒風􁟍痺主破多年凝/血能化膿為水及産後諸病止腹痛餘疹煩渇日華子)
(云味酸治赤眼障膜努肉䁎耳血氣心腹痛破癥結産/前後諸疾催生落胞血暈排膿補瘻鼻洪吐血赤白帶)
(下瘡痍疥癬丹毒又/名酸益七八十月採)
圖經曰(敗醬生江夏川谷今江東亦有之多生崗嶺間/葉似水茛及薇銜叢生花黄根紫色似柴胡作)
(陳敗豆醤氣故以為名八月採根暴乾用張仲景治腹/癰腹有膿者薏苡仁附子敗醬湯薏苡仁十分附子二)
(分敗醬五分三物搗為末取方寸匕以/水二升煎取一升頓服之小便當下愈)
　雷公云(凡使收得後便麄杵入甘草葉相拌對/蒸從巳至未出焙乾去甘草葉取用)
楊氏産乳(治蠷螋尿繞腰者/煎敗醬汁塗之差)

白鮮味苦鹹寒無毒主頭風黄疸欬逆淋瀝女子隂中
腫痛濕痺死肌不可屈伸起止行歩療四肢不安時行
腹中大熱飲水欲走大呼小兒驚癎婦人産後餘痛生
上谷川谷及寃句四月五月採根隂乾(惡螵蛸桔梗茯/苓萆薢陶𨼆居)
(云近道處處有以蜀中者為良俗呼為白羊鮮音仙氣/息正似羊羶或名白羶唐本注云此藥葉似茱茰苖髙)
(尺餘根皮白而心實花紫白色根宜二月採若四月五/月採便虚惡也臣禹錫等謹按藥性論云白鮮皮臣治)
(一切熱毒風惡諸症瘡疥癬赤爛眉髪脫脆皮飢急此/熱惡寒主解熱黄酒黄急黄穀黄勞黄等良日華子云)
(通關節利九竅及血脈并一切風痺筋骨弱乏通小腸/水氣天行時疾頭痛眼疼根皮良花功用同上亦可作)
(菜食又名/金雀兒椒)
圖經曰(白觧生上谷川谷及寃句今河中江寧府滁州/潤州亦有之苖髙尺餘莖青葉稍白如槐亦似)
(茱茰四月開花淡紫色似小蜀葵根似蔓菁皮黄白而/心實四月五月採根隂乾用又云宜二月採差晚則虚)
(惡也其氣息都似羊羶故俗呼為白羊鮮又名地羊羶/又名金雀兒椒其苖山人以為菜茹葛洪治鼠瘻已有)
(口膿血出者白鮮皮煑汁服一升當吐鼠子乃/愈李兵部手集方療肺𠻳有白鮮皮湯方甚妙)
　
　
　
　
　
　
　
　
酸漿味酸平寒無毒主熱煩滿定志益氣利水道産難
吞其實立産一名醋漿生荆楚川澤及人家田園中五
月採隂乾(陶𨼆居云處處人家多有葉亦可食子作房/房中有子如梅李大皆黄赤色小兒食之能)
(除熱亦主黄病多效臣禹錫等謹按蜀本云根如葅芹/白色絶苦搗其汁治黄病多效爾雅云葴寒漿注今酸)
(漿草江東人/呼曰苦葴)
圖經曰(酸漿生荆楚川澤及人家田園中今處處有之/苗似水茄而小葉亦可食實作房如囊囊中有)
(子如梅李大皆赤黄色小兒食之尤有益可除熱根似/葅芹色白絶苦搗其汁飲之治黄病多效五月採隂乾)
(爾雅所謂葴音針寒漿郭璞注云今酸漿/草江東人呼為苦葴是也今醫方稀用)
　千金方(治婦人赤白𢃄下三葉酸草/隂乾為末空心酒下三錢匕)
靈苑方(治卒患諸淋遺瀝不止小便赤澁疼痛三葉酸/漿草人家園林亭檻中著地開黄花味酸者是)
(取嫩者净洗研絞自然汁一合酒/一合攪湯煖令空心服之立通)
衍義曰(酸漿今天下皆有之苗如天茄子開小白花結/青殻熟則深紅殻中子大如櫻亦紅色櫻中腹)
(有細子如落蘇之子食之有青草氣此即苦躭/也今圖經又立苦躭條顯然重復本經無苦躭)


紫參味苦辛寒㣲寒無毒主心腹積聚寒熱邪氣通九
竅利大小便療腸胃太熱唾血衂血腸中聚血癰腫諸
瘡止渇益精一名牡䝉一名衆戎一名童腸一名馬行
生河西及寃句山谷三月採根火炙使紫色(畏辛荑陶/𨼆居云今)
(方家皆呼為牡䝉用之亦少唐本注云紫參葉似羊蹄/紫花青穗皮紫黒肉紅白肉淺皮深所在有之牡䝉葉)
(似及已而大根長尺餘皮肉亦紫色根苖並不相似雖/一名牡䝉乃王孫也紫參京上見用者是出蒲州也臣)
(禹錫等謹按吳氏云牡䝉神農黄帝苦季氏小寒生河/西或商山圓聚生根黄赤有文皮黒中紫五月華紫赤)
(實黒大如豆藥性論云紫參味苦能散/瘀血主心腹堅脹治婦人血閉不通)
圖經曰(紫參生河西及寃句山谷今河中解晋齊及淮/蜀州郡皆有之苗長一二尺根淡紫色如地黄)
(狀莖青而細葉亦青似槐葉亦有似羊蹄者五月開花/白色似葱花亦有紅紫而似水葒者根皮紫黒肉紅白)
(色肉淺而皮深三月採根火炙令紫色又云六月採曬/乾用張仲景治痢紫參湯主之紫參半斤甘草二兩以)
(水五升煎紫參取二升内/甘草煎取半升分温三服)

　
　
　
　
　
　
　
　
藁本味辛苦温㣲温㣲寒無毒主婦人疝瘕隂中寒腫
痛腹中急除風頭痛長肌膚恱顔色辟霧露潤澤療風
邪嚲曳金瘡可作沐藥面脂
實主風流四肢一名鬼卿一名地新一名微莖生崇山
山谷正月二月採根暴乾三十日成(惡䕡茹陶𨼆居云/俗中皆用芎藭根)
(鬚其形氣乃相類而桐君藥録說芎藭苖似藁本論説/花實皆不同所生處又異今東山别有藁本形氣甚相)
(似惟長大爾唐本注云藁本莖葉根味與芎藭小别以/其根上苖下似藁根故名藁本今出宕州者佳也臣禹)
(錫等謹按藥性論云藁本臣㣲温畏青葙子能治一百/六十種惡風鬼疰流入腰痛冷能化小便通血去頭風)
(疵皰日華子云治癎疾/并皮膚疵好酒齇粉刺)
圖經曰(藁本生崇山山谷今西川河東州郡及兖州杭/州有之葉似白芷香又似芎藭但芎藭以水芹)
(而大藁本葉細耳根上苗下似禾藁故以名之五月有/白花七八月結子根紫色正月二月採根暴乾三十日)
(成/)
　
　
　
　
　
　
　
　
石韋味苦甘平無毒主勞熱邪氣五癃閉不通利小便
水道止煩下氣通膀胱滿補五勞安五藏去惡風益精
氣一名百䩾(之夜/切)一名石皮用之去黄毛毛射人肺令
人欬不可療生華隂山谷石上不聞水及人聲者良二
月採葉隂乾(滑石臣禹錫等謹按蜀本作絡石杏仁為/之使得菖蒲良陶𨼆居云蔓延石上生葉)
(如皮故名石韋今處處有以不聞水聲及人聲者為良/出建平者葉長大而厚唐本注云此物叢生石傍隂處)
(不蔓延生生古瓦屋上名瓦韋用療淋亦好也臣禹錫/等謹按藥性論云石韋使㣲寒治勞及五淋胞囊結熱)
(不通膀胱熱滿日華子云治/淋瀝遺溺入藥須㣲炙用)
圖經曰(石韋生華隂山谷石上今晉絳滁海福州江寧/府皆有之叢生石上葉如栁皆有毛而斑㸃如)
(皮故以名之以不聞水聲者良二月七月採葉隂乾用/南中醫人炒末冷酒調服療發背甚效石韋一名石皮)
(而福州自有一種石皮三月有花其月採葉煎浴/湯主風又有生古瓦屋上者名瓦韋用治淋亦佳)


萆薢味苦甘平無毒主腰背痛強骨節風寒濕周痺惡
瘡不瘳熱氣傷中恚怒隂痿失溺關節老血老人五緩
一名赤節生真定山谷二月八月採根暴乾(薏苡為之/使畏葵根)
(大黄柴胡牡蠣陶𨼆居云今處處有亦似菝葜而小異/根大不甚有角節色小淺唐本注云此藥有二種莖有)
(刺者根白實無刺者根虚軟内軟者為勝葉似薯蕷蔓/生臣禹錫等謹按藥性論云萆薢能治冷風􁟍痺腰脚)
(不遂手足驚掣主男子暨腰痛久冷是腎間有膀胱宿/水博物志云菝葜與萆薢相亂日華子云治癰緩軟風)
(頭旋癎疾補水藏腎筋骨益精明/目中風失音時人呼為白菝葜)
圖經曰(萆薢生真定山谷今河陜京東荆蜀諸郡有之/根黄白色多節三指許大苗葉俱青作蔓生葉)
(作三义似山芋又似菉豆葉花有黄紅白數種亦有無/花結白子者春秋採根暴乾舊說此藥有一種莖有刺)
(者根白實無刺者根虚軟以軟者為勝今成徳軍新産/者根亦如山芋體硬其苖引蔓葉似蕎麥子三稜不拘)
(時月採其根用利刀切作片子暴乾用之正元廣利方/療丈夫腰脚痺緩急行履不穏者以萆薢三錢四分合)
(杜仲八分𢷬篩毎早温酒和服三錢匕増至/五匕禁食牛肉又有萆薢丸大方功用亦同)
　孫尚藥(治腸風痔漏如聖散萆薢細剉貫衆逐葉擘/下了去土等分搗羅為末毎服二錢温酒調)
(下空心/食前服)
　
　
　
　
　
　
　
　
杜蘅味辛温無毒主風寒欬逆香人衣體生山谷三月
三日採根熟洗暴亁(陶𨼆居云根葉都似細辛惟氣小/異爾處處有之方藥少用惟道家)
(服之令人身衣香山海經云可療癭唐本注云杜蘅葉/似葵形如馬蹄故俗云馬蹄香生山之隂水澤不濕地)
(根似細辛白前等今俗以及已代之謬矣及已獨莖莖/端四葉葉間白花殊無芳氣有毒服之令人吐惟療瘡)
(疥不可亂杜蘅也臣禹錫等謹按爾雅云杜土鹵注杜/蘅也似葵而香山海經云天帝山有草狀如葵其臭如)
(蘼蕪名曰杜蘅可以走馬食之已癭郭璞注云帯之令/人便馬或曰馬得之而健走藥性論云杜蘅使能止氣)
(奔喘促消痰飲破留/血主項間瘤癭之疾)
圖經曰(杜蘅舊不著所出州土今江淮間皆有之苗葉/都似細辛惟香氣小異而根亦麄黄白色葉似)
(馬蹄故名馬蹄香三月三日採根熟洗暴亁謹按山海/經云天帝之山有草狀如葵其臭如蘼蕪名曰杜蘅可)
(以走馬食之已癭郭璞注云𢃄之可以走馮或曰馬得/之而健走爾雅謂之杜又名土鹵然杜若亦名杜蘅或)
(疑是杜若據郭璞注云似葵而香故知是/此杜蘅也今人用作浴湯及衣香甚佳)
衍義曰(杜蘅用根似細辛但根色白葉如馬蹄之下市/者往往亂細辛須如此别之爾雅以謂似葵而)
(香是也將杜蘅與細辛相對便見真偽况細辛惟/出華州者良杜蘅其色黄白拳局而脆乾則作圓)
　
　
　
　
　
　
　
　
白薇味苦鹹平大寒無毒主暴中風身熱肢滿忽忽不
知人狂惑邪氣寒熱酸疼瘟瘧洗洗發作有時療傷中
淋露下水氣利隂氣益精一名白幕一名薇草一名春
草一名骨羙久服利人生平原川谷三月三日採根隂
乾(惡黄蓍大黄大㦸乾薑乾漆山茱茰大棗陶𨼆居云/近道處處有根狀似牛膝而短小爾方家用多療驚)
(邪風疰疰病臣禹錫等謹按藥性論云/白薇臣能治忽忽睡不知人百邪鬼魅)
圖經曰(白薇生平原川谷今陜西諸郡及滁舒潤遼州/亦有之莖葉俱青頗類栁葉六七月開紅花八)
(月結實根黄白色類牛膝而短小三/月三日採根隂乾用今云八月採非)
　雷公云(凡採得後用糯米泔汁浸一宿至明取出/去髭了於槐砧上細剉蒸從巳至申出用)


菝(蒲八/切)葜(棄八/切)味甘平温無毒主腰背寒痛風痺益血
氣止小便利生山野二月八月採根暴乾(陶𨼆居云此/有三種大畧)
(根苗並相類菝葜莖紫短小多細刺小减萆薢而色深/人用作飲唐本注云陶云三種相類非也萆薢有刺者)
(葉粗相類根不相類萆薢細長而白菝葜根作塊結黄赤/色殊非狗脊之流也臣禹錫等謹按日華子云治時疾)
(瘟瘴葉治風腫止痛撲損惡瘡以鹽/塗傅佳又名金剛根又名王𤓰草)
圖經曰(菝葜舊不載所出州土但云生山野今近京及/江浙州郡多有之苖莖成蔓長二三尺有刺其)
(葉如冬青烏藥葉又似菱葉差大秋生黄花結黒子櫻/桃許大其根作塊赤黄色二月八月採根暴乾用江浙)
(間人呼為金剛根浸赤汁以煑粉食云噉之可以辟瘴/其葉以鹽搗傅風腫惡瘡等俗用有效田舎貧家亦取)
(以釀酒治風毒脚/弱痺滿上氣殊佳)
　
　
　
　
　
　
　
　
大青味苦大寒無毒主療時氣頭痛大熱口瘡三四月
採莖隂乾(陶𨼆居云療傷寒方多用此本經又無今出/東境及近道長尺許紫莖除時行熱毒為良)
(唐本注云大青用葉兼莖不獨用莖也臣禹鍚等謹按/藥性論云大青臣味甘能去大熱治温疫寒熱日華子)
(云治熱毒風心煩悶渇疾口乾小兒身熱疾/風疹天行熱疾及金石藥毒兼塗罯腫毒)
圖經曰(大青舊不載所出州土今江東州郡及荆南眉/蜀濠淄諸州皆有之春生青紫莖似石竹苗葉)
(花紅紫色似馬蓼亦似芫花根黄三月四月採莖葉隂/乾用古方治傷寒黄汗黄疸等有大青湯又治傷寒頭)
(身強腰脊痛葛根湯亦用/大青大抵時疾藥多用之)
　
　
　
　
　
　
　
　
女萎味辛温主風寒洒洒霍亂洩痢腸鳴遊氣上下無
常驚癎寒熱百病出汗李氏本草云止下消食(唐本注/云其葉)
(似白歛蔓生花白子細荆襄之間名為女萎亦名蔓楚/止痢有效用苖不用根與萎蕤全别今太常謬以為白)
(頭翁者是也/唐本先附)
圖經(文具萎/蕤條下)
　雷公云(凡採得隂乾去頭并白蘂於槐砧上剉/拌豆淋酒蒸從巳至未出㬗令乾用)
　
　
　
　
　
　
　
　
石香葇味辛香温無毒主調中温胃止霍亂吐瀉心腹
脹滿臍腹痛腸鳴一名石蘇生蜀郡陵榮資簡州及南
中諸處在山巖石縫中生二月八月採苖莖花實俱用
(今/附)
衍義曰(石香葇處處有之不必山巖石縫中但山/中臨水附崖處或有之九月十月尚有花)
　　二十二種陳藏器餘
兠納香味甘温無毒去惡氣温中除暴冷廣志云生剽
國魏畧曰大秦國出兠納香
　海藥(謹按廣志云生西海諸山味辛平無毒主惡瘡/腫瘻止痛生肌並入膏用燒之能辟逺近惡氣)
(帶之夜行壯膽安神與茆香/栁枝合為湯浴小兒則易長)
風延母味苦寒無毒小兒發熱發强驚癎寒熱熱淋解
煩利小便明目主蛇犬毒惡瘡癰腫黄疸並煑服之細
葉蔓生纓繞草木南都賦云風衍蔓延於衡臯是也
　海藥(謹按徐表南州記生南海山野中主三消五淋/下痰小兒赤白毒痢蛇毒癉溪等毒一切瘡腫)
(並宜煎服祇出南/中諸無所出也)
耕香味辛温無毒主臭鬼氣調中生烏滸國南方草木
狀曰耕香莖生細葉
大瓠藤水味甘寒無毒主煩熱止渇潤五藏利小便藤
如瓠斷之水出生安南太康地記曰朱崖儋耳無水處
種用此藤取汁用之
　海藥(臣謹按太原記云生安南朱崖上彼無水淮大/瓠中有天生水味甘冷香羙主解大熱止煩渇)
(潤五藏利水道彼/人造飲饌皆瓠也)
筋子根味苦温無毒主心腹痛不問冷熱逺近惡鬼氣
注刺痛霍亂蠱毒暴下血腹冷不調酒飲磨服生四明
山苖髙尺餘葉圓厚光潤冬不凋根大如指亦名根子
土芋味甘寒小毒解諸藥毒生研水服當吐出惡物盡
便止煑食之甘羙不飢厚人腸胃去熱𠻳蔓如豆根圓
如卵鶗鶗食後彌吐人不可食
優殿味辛温去惡氣温中消食生安南人種為茹南方
草木狀曰合浦有優殿人種之以豆醬汁食芳香好味
土落草味甘温無毒主腹冷疼氣痃癖作煎酒亦𢷬絞
汁温服葉細長生嶺南山谷土人服之
㹿菜(猪/切)孝味辛温無毒主冷氣腹内久寒食飲不消令
人能食字林曰㹿辛菜南人食之去冷氣
必似勒味辛温無毒主冷氣胃閉不消食心腹脹滿生
崑崙似馬藺子
胡面莽味甘温去痃癖及冷氣止腹痛煑之生嶺南葉
如地黄
海藴味鹹寒無毒主癭瘤結氣在喉間下水生大海中
細葉如馬尾似海藻而短也
百丈青味苦寒平無毒主解諸毒物天行瘴瘧疫毒並
煑服亦生搗絞汁生江南林澤藤蔓𦂳硬葉如薯蕷對
生根服令人下痢
斫合子無毒主金瘡生膚止血搗碎傅瘡上葉主目熱
赤挼滴目中云昔漢髙帝戰時用此傅軍士金瘡故云
斫合子籬落間藤蔓生至秋霜子如栁絮一名薰桑一
名鷄腸
獨自草有大毒煎傅箭鏃人中之立死生西南夷中獨
莖生續漢書曰出西夜國人中之輒死今西南夷獠中
猶用此藥傅箭鏃解之法在拾遺石部鹽藥條中
金釵股味辛平小毒解諸藥毒人中毒者煑汁服之亦
生研更烈必大吐下如無毒亦吐去熱痰瘧瘴天行蠱
毒喉閉生嶺南山谷根如細辛三四十莖一名三十根
釵子股嶺南人用之
博落迴有大毒主惡瘡癭根瘤贅瘜肉白癜風蠱毒精
魅溪毒已上瘡瘻者和百丈青雞桑灰等為末傅瘻瘡
蠱毒精魅當有别法生江南山谷莖葉如萆麻莖中空
吹作聲如博落迴折之有黄汁藥人立死不可入口也
毛建草及子味辛温有毒主惡瘡癰腫疼痛未潰煎𢷬
葉傅之不得入瘡令人肉爛主瘧令病者取一握㣲碎
縛臂上男左女右勿令近肉便即成瘡子和薑搗破破
冷氣田野間呼為猴蒜生江東澤畔葉如芥而大上有
毛花黄子如蒺藜又有建有毒生水旁葉似胡芹未間
餘功大相似
數低味甘温無毒主冷風冷氣下宿食不消脹滿生西
蕃北土亦無有似茴香胡人作羮食之
仰盆味辛温有小毒主蠱飛尸喉閉水磨服少許亦磨
傅皮膚惡腫生東陽山谷苗似承露仙根圓如仰盆子
大如鷄卵
離鬲草味辛寒有小毒主瘰癧丹毒小兒無辜寒熱大
腹痞滿痰飲膈上熱生研絞汁服一合當吐出匈膈間
宿物生人家階庭濕處髙三二寸苗葉似羃䍥去瘧為
上江東有之北土無
廅藥味鹹温無毒主折傷内損瘀血生膚止痛主産後
血病治五藏除邪氣補虚損乳及水煑服之亦擣碎傅
傷折處生胡國似乾茅黄赤色
　
　
　
　
　
　
　
　
　
　
　
　證類本草卷八
欽定四庫全書
　證類本草卷九
　　　　　　　　　　　　宋　唐慎微　撰
　草部中品之下總七十八種
　　一十四種神農本經(白/字)
　　一十三種名醫别録(墨/字)
　　一十二種唐本先附(注云/唐附)
　　二十二種今附(皆醫家嘗用有/效注云今附)
　　四種新補
　　二種新定
　　一種新分條
　　一十種陳藏器餘
　　　凡墨蓋子已下並唐慎微續證類
　　艾葉(實續/注)　　惡實(牛蒡葉/續注)　水萍
　　王𤓰　　　　地榆　　　　大小薊
　　海藻(石帆水松石/髪瓦松續注)　　　　　澤蘭
　　昆布(紫菜/續注)　　防己(木防己/續注)　天麻(今/附)
　　阿魏(唐/附)　　　高良薑　　　百部根
　　蘹香子(亦名茴/香唐附)款冬花　　　紅藍花(紅花也/今附)
　　牡丹　　　　京三稜(今附雞𤓰/三稜等附)
　　薑黄(唐附蓮/藥附)　蓽撥(根續注/今附)　蒟(音/蚷)醬(唐/附)
　　蘿摩子(唐/附)　　青黛(今/附)　　　鬱金(唐/附)
　　盧㑹(今/附)　　　馬先蒿　　　延胡索(今/附)
　　肉豆蔲(今/附)　　補骨脂(今/附)　　零陵香(今/附)
　　縮沙蜜(今/附)　　蓬莪茂(旬律切/今附)積雪草(連錢/草附)
　　白前　　　　薺苨　　　　白藥(唐/附)
　　葒草　　　　莎草(根即香附子/也水香稜附)
　　蓽澄茄(今/附)　　胡黄連(今/附)　　船底苔(新/補)
　　紅豆蔲(今/附)　　蒔蘿(今/附)　　　艾蒳香(今/附)
　　甘松香(今/附)　　垣衣(地衣/續注)　　陟釐(音/离)
　　鳬葵(莕菜也/唐附)　女菀　　　　王孫
　　上馬騣(新/定)　　蜀羊泉　　　菟葵(唐/附)
　　蔛草(唐/附)　　　鱧腸(蓮子草/也唐附)　爵牀(今名/香蘇)
　　井中苔萍(藍/附)　茅香花(白茅香花/續注今附)
　　馬蘭(新補山/蘭附)　使君子(今/附)　　乾苔(新/補)
　　百脈根(唐/附)　　白豆蔲(今/附)　　地笋(新/補)
　　海帶(新/定)　　　陀得花(今/附)　　翦草(元附白藥條/下今分條)
　　　一十種陳藏器餘
　　迷迭　　　　故魚網　　　故繳脚布
　　江中採出蘆　虱建草　　　含生草
　　菟肝草　　　石芒　　　　蠶網草
　　問荆
　
　
　
　
　
　
　
　
艾葉味苦微温無毒主灸百病可作煎止下痢吐血下
部􁥥瘡婦人漏血利隂氣生肌肉辟風寒使人有子一
名冰臺一名醫草生田野三月三日採暴乾作煎勿令
見風(陶隠居云擣葉以灸有病亦止傷血汁又殺蚘蟲/苔酒煎葉療癬甚良唐本注云别録云艾生寒熟)
(熱主下血衂血膿血痢水煑及丸散任用臣禹錫等謹/按藥性論云艾葉使能止崩血安胎止腹痛醋煎作煎)
(治癬止赤白痢及五藏痔瀉血煎葉主吐血實主明目/療一切鬼氣初生取作乾菜食之又除鬼氣炒艾作餛)
(飩吞三五枚以飯壓之良長服止冷痢又心腹惡氣取/葉擣汁飲又擣末和乾薑末為丸一服三十丸飯壓日)
(再服治一切冷氣鬼邪毒氣最去惡氣孟詵云艾實與/乾薑為末蜜丸消一切冷氣田野人尤與相當日華子)
(云止霍亂轉筋治心痛鼻洪并帶下及患痢人後分寒/熱急痛和蠟并訶子燒熏神驗艾實煖無毒批陽助水)
(藏腰膝及/暖子宫)
圖經曰(艾葉舊不著所出州土但云生田野今處處有/之以複道者為佳云此種灸百病尤勝初春布)
(地生苖莖類蒿而葉皆白以苖短者為佳三月三日五/月五日採葉暴乾經陳又方可用俗間亦生擣葉取汁)
(飲止心腹惡氣古方亦用熟艾榻金瘡又中風掣痛不/仁不隨並以乾艾斛許揉團之内瓦甑中並下塞諸孔)
(獨留一目以痛處著甑目下燒艾一時乆知矣又治癩/取乾艾隨多少以浸麴釀酒如常法飲之覺痺即差近)
(世亦有單服艾者或用蒸木𤓰丸之或作湯空腹飲之/甚補虚羸然亦有毒其毒發則熱氣衝上狂躁不能禁)
(至攻眼有瘡出血/者誠不可妄服也)
　食療云(乾者并煎者金瘡崩中霍亂止胎漏春初採/為乾餅子入生薑煎服止瀉痢三月三日可)
(採作煎甚治冷若患冷氣取熟艾麪裹作餛飩可大如/彈許又治百惡氣取其子和乾薑搗作末蜜丸如梧子)
(大空心三十丸服以飯三五匙壓之日再服其鬼神速/走出頗消一切冷血田野之人與此方相冝也又産後)
(瀉血不止取乾艾葉半兩灸癭老/生薑半兩濃煎湯一服便止妙)
外臺秘要(治霍亂吐下不止艾一把/水三升煑取一升頓服)
又方(治諸骨哽生艾蒿數升水酒共/一斗煑取四升稍稍飲之良)
肘後方(鬼擊之病得之無漸卒著人如刀刺狀匈脇腹/内㽲刺切痛不可抑按或即吐血鼻中出血下)
(血一名鬼排以熟艾如雞子三/枚水五升煎取二升頓服之)
又方(治卒心痛白熟艾成熟者一升以水三升煑取/一升去滓頓服若為客氣所中者當吐蟲物)
又方(治傷寒及時氣温病頭痛壯熱脈盛乾艾葉/三升以水一斗煑取一升去滓頓服取汁)
又方(治病人齒無色舌上白或喜睡不知痛痒處或下/痢急治下部不曉此者但攻其上不以為意下部)
(生蟲食其肚爛見五藏便死燒艾於/管中熏下部全煙入更入少雄黄良)
葛氏方(治蚘蟲或心如刺口吐清水搗生艾取汁宿勿/食但取肥香脯一方寸片先喫令蟲聞香然後)
(即飲一汁/當下蚘)
又方(姙娠卒胎動不安或但腰痛或胎轉搶心或下血不/止艾葉一雞子大以酒四升煑取二升分為二服良)
經驗方(治喉痺青艾和莖葉一握用醋搗傅/痺上若冬月取乾艾亦得李亞𫝊)
又方(王峽州傳野雞痔病方用槐栁湯洗便以艾灸其/上七壯以知為度王及郎中充西川安撫判官乗)
(騾入洛谷數日而痔病固是大作如胡苽貫於腸頭其/熱如煻煨火至一驛僵仆無計有主郵者云須灸即差)
(及命所使為槐柳湯熱洗苽上因用艾灸三五壯忽覺/一道熱氣盛入腸中因大轉瀉鮮血穢物一時出至楚)
(痛瀉後遂失/胡苽所在)
孫真人(糞後有血濃煎艾/葉生薑汁三合服)
斗門方(治火眼用艾燒令煙起以椀蓋之候煙上椀成煤/取下用温水調化洗火眼即差更入黄連甚妙)
又方(治癲癎用艾於隂囊下糓道/正門當中間随年歲炙之)
勝金方(治中風口喎以葦筒子長五寸一頭刺於耳内/四面以麫宻封塞不透風一頭以艾灸之七壯)
(患右灸左患左/右耳痛亦灸得)
初虞世(治婦人崩中連日不止熟艾雞子大阿膠炒為/末半兩乾薑一錢剉右以水五盞先煑艾薑至)
(二錢半入膠消揚温分/三服空腹服一日盡)
兵部手集(治發背頭未成瘡及諸熱腫以濕紙搨上先/乾處是熱氣衝上欲作瘡子便灸之如先疼)
(痛灸即不痛/即以痛為度)
錢相公篋中方(治誤吞錢取艾蒿一把細剉用/水五升煎取一升頓服便下)
傷寒類要(治婦人姙娠七月若傷寒壯熱赤班變為黒/班溺血用艾葉如雞子大酒三升煑取一升)
(半分為/二服)
又方(􁥥蟲蝕下部以泥作甖以竹筒如指大一頭坐甖/缸中一頭内下部孔中以雞子大艾一團燒之以)
(泥作甖口次之常令艾煙/熏下部強人可益乆良)
子母秘録(胎動上迫心痛取艾葉如雞子大/以頭醋四升煎取二升分温服)
又方(治倒産子死腹中艾葉半/斤酒四升煑取一升服)
又方(小兒黄爛瘡燒/艾葉灰傳上)
荆楚歲時記(端午四民踏百草採艾以為人懸之户上除毒/氣又宗士炳之繇常以端午日雞未鳴時)
(採似人者縟/用炙有驗)
衍義曰(艾葉乾搗篩去青滓取白入石硫黄為硫黄艾灸家/用得米粉少許可擣為末入服食藥入硫黄竒效)
　
　
　
　
　
　
　
　
惡實味辛平主明目補中除風傷根莖療傷寒寒熱汗
出中風面腫消渴熱中逐水久服輕身耐老生魯山平
澤(陶隱居云方藥不復用唐本注云魯山在鄧州東北/其草葉大如芋子殻似栗狀實細長如茺蔚子根主)
(牙齒疼痛勞㿖脚緩弱風毒癰疽欬𠻳傷肺肺壅疝瘕/積血主諸風癥瘕冷氣吞一枚出癰疽頭别録名牛蒡)
(一名鼠黏草今按陳藏器本草云惡實根蒸暴乾不爾/令人欲吐浸酒去風又主惡瘡子名鼠黏上有芒能綴)
(鼠味苦主風毒腫諸瘻根可作茹食之葉亦擣傅杖瘡/不膿辟風臣禹錫等謹按藥性論云牛蒡亦可單用味)
(甘無毒能主面目煩悶四肢不健通十二經脈洗五藏/惡氣可常作菜食之令人身輕子研末投酒中浸三日)
(每日服三二盞任性飲多少除諸風去丹石毒主明目/利腰脚又食前吞二枚熱挼下散諸結節筋骨煩熱毒)
(又根細切如豆麪拌作飲食之消脹壅又莖葉煑汁釀/酒良又取汁夏月多浴去皮間習習如蟲行風洗了愼)
(風少時又能搨一切腫毒/用根葉入少許鹽花擣)
圖經曰(惡實即牛蒡子也生魯山平澤今處處有之葉/如芋而長實似葡萄核而褐色外殻如栗葉小)
(而多刺鼠過之則綴惹不可脫故謂之鼠黏子亦如羊/負來之比根有極大者作菜茹尤益人秋後採子入藥)
(用根葉亦可以擣入少鹽花以搨腫毒又冬月採根蒸/暴之入藥劉禹錫傳信方療暴中風用緊細牛蒡根取)
(時須避風以竹刀或荆刀刮去土用生布拭了擣絞取/汁一大升和灼然好蜜四大合温分為兩服毎服相去)
(五六里初服得汗汗出便差此方行之岳鄂鄴中丞鄭/頃年至潁陽因食一蝢熱肉便中暴風外主盧氏為潁)
(陽尉有此方當時便服得汗隨差神效又篋中方風頭/及手掣痛不可禁者摩膏之主取牛蒡莖葉擣取濃汁)
(一升合無灰酒一升鹽花一匙頭煻火煎令稠成膏以/摩痛處風毒散自止亦主時行頭痛摩時須極力令作)
(熱乃速效冬月無/苗用根代之亦可)
　雷公云(凡使採之净㨂勿令有雜穢然後用酒拌蒸/待上有薄白霜重出却用布拭上然後焙乾)
(别擣如/粉用)
食療云(根作脯食之良熱毒腫擣根及葉封之枚瘡金/瘡取葉貼之永不畏風又癰緩及丹石風毒石)
(熱發毒明耳目利腰膝則取其子末之投酒中浸經三/日毎日飲三兩盞隨性多少欲散支節筋骨煩熱毒則)
(食前取子三十粒熟挼吞之十服後甚良細切根如小/豆大拌麪作飰煑食尤良又皮毛間習習如蟲行煑根)
(汁浴之夏浴愼風却入其子炒/過末之如茶煎三匕通利小便)
聖惠方(治時氣餘熱不退煩躁發渴四肢無力不能/飲食用根擣絞取汁不訃時候服一小盞效)
外臺秘要(治喉痺牛蒡子六分馬藺子八分擣為散毎/空心煖水服方寸匕漸加至一匕半日再服)
經驗方(治風熱閉塞咽喉遍身浮腫以牛蒡子一合/半生半熟杵為末熱酒調下壹錢匕立差)
孫眞人食忌(主天行以生牛蒡根擣取汁五大合空腹/分為兩服服訖取桑葉一大把炙令黄水)
(一升煑取五合去滓蝢/服暖覆取汗無葉用枝)
食醫心鏡(治熱攻心煩躁恍惚以牛蒡根/搗汁一升食後分為三服良)
斗門方(治頭面忽腫熱毒風内攻或手足頭面赤腫觸/著痛用牛蒡子根一名蝙蝠刺洗凈爛研酒煎)
(成膏攤在紙上貼腫處仍/熱酒調下一服腫止痛減)
王氏博濟(治瘡疱將出以牛蒡子炒令熱杵為末每服/一錢入荆芥二穗水一盞同煎至七分放温)
(服如瘡疹己/出更服亦妙)
初虞世(治皮膚風熱遍身生癮疹牛蒡子浮/萍等分以薄荷湯調下二錢日二服)
衍義曰(惡實子是也今謂之牛蒡未去蕚時又謂之鼠/黏子根謂之牛菜疎風壅延垂多咽膈不利微)
(炒同入荆芥穗各一兩甘草炙半兩同為末食後夜卧/湯㸃二錢服當緩取效子在蕚中蕚上有細鈎多至百)
(十謂之芒則誤臭根長一/二尺麄如拇指煑爛為菜)
　
　
　
　
　
　
　
　
水萍味辛酸寒無毒主暴熱身痒下水釀酒長鬚髪注
消渴下氣以沐浴生毛髮久服輕身一名水花一名水
白一名水鮮生雷澤池澤三月採暴乾(陶隱居云此是/水中大萍爾非)
(今浮萍子藥録云五月有花白色即非今溝渠所生者/楚王渡江所得有斯實也唐本注云水萍者有三種大)
(者名蘋水中又有荇菜亦相似而葉圓水上小浮萍主/火瘡今按陳藏器本草云水萍有三種大者曰蘋葉圓)
(闊寸許葉下有一㸃如水沫一名芣菜暴乾與栝樓等/分以人乳為瓦主消渴搗絞取汁飲主蛇咬毒入腹亦)
(可傅熱瘡小萍子是溝渠間者未傅面䵟擣汁服之主/水腫利小便又人中毒取萍子暴乾末酒服方寸匕又)
(為膏長髮本經云水萍應是小者臣禹錫等謹按爾雅/云苹萍其大者蘋注水中浮萍江東謂之藻陸機毛詩)
(義疏云其麄大者謂之蘋小者曰萍季春始生可糝蒸/為茹又可苦酒淹以就酒日華子云治熱毒風熱疾熱)
(狂躁腫毒湯/火瘡風疹)
圖經曰(水萍生雷澤池澤今處處溪澗水中皆有之此/是水中大萍葉圓闊寸許葉下有一㸃如水沫)
(一名芣菜爾雅謂之苹其大者曰蘋是也周南詩云于/以采蘋陸機云海中浮萍麄大者謂之蘋季春始生可)
(糝蒸以為茹又可用苦酒淹以就酒三月採暴乾蘇恭/云此有三種大者曰蘋中者荇菜即下鳬葵是也小者)
(水上浮萍即溝渠間生者是也大蘋今醫方鮮用浮萍/俗醫用治時行熱病亦堪發汗甚有功其方用浮萍草)
(一兩四月十五者麻黄去節根桂心附子炮裂去臍皮/各半兩四物擣細篩每服二錢以水一中盞入生薑半)
(分煎至六分不計時候和滓熱服汗出乃差又治惡疾竒古也/遍身瘡者取水中浮萍濃煑汁漬浴半日多效此方甚)
　聖惠方(治少年面上起細皰挼浮萍/盦之亦可飲少許汁良也)
又方(發背初得毒腫焮熱赤/爛擣和雞子清貼之良)
千金方(治中水毒手足指冷即是或至/膝尉以浮萍日乾服方寸匕差)
千金翼(治小便不利膀胱水氣流滯以浮/萍日乾末服方寸匕日一二服良)
孫眞人食忌(五月取浮萍隂乾燒烟去蚊/子又主消渴以浮萍汁服之)
子母秘録(熱毒浮萍擣/汁傅之令遍)
高供奉(採萍時日歌不在山不在岸採我之時七月半下/選甚雄風與輿風㱔小㣲風都不算豆林酒内)
(三丸韯幞頭/上也出汗)
　
　
　
　
　
　
　
　
王𤓰味苦寒無毒主消渴内痺瘀血月閉寒熱酸疼益
氣愈聾療諸邪氣熱結鼠瘻散癰腫留血婦人帶下不
通下乳汁止小便數不禁逐四肢骨節中水療馬骨刺
人瘡一名土𤓰生魯地平澤田野及人家垣牆間三月
採根隂乾(陶隱居云今土𤓰生籬院間亦有子熟時赤/如彈丸大根今多不預乾臨用時刀掘取不)
(堪入大方正單行小小爾禮記月令云王𤓰生此之謂/也鄭𤣥云菝葜殊為繆矣唐本注云此物蔓生葉似栝)
(樓圓無义缺子如梔子生青熟赤但無稜爾根似葛細/而多糁北間者纍纍相連大如棗皮黄肉白苗子相似)
(根狀不同試療黄疸破血南者大勝也今按陳藏器本/草云王𤓰主蠱毒小兒閃癖痞滿并瘧取根及葉擣絞)
(汁服當吐下宜少進之有小毒故也臣禹錫等謹按爾/雅云鉤葵姑釋曰鉤一名葵姑郭云鉤􁌸也一名王𤓰)
(實如瓝𤓰正赤味苦藥性論云土𤓰根使平一名王𤓰/子主蠱毒治小便數遺不禁日華子云王𤓰子潤心肺)
(治黄病生用肺痿吐血腸風瀉血赤白痢炒用又云土/𤓰根通血脈天行熱疾酒黄病壯熱心煩悶吐痰痰瘧)
(排膿熱勞治撲損消/瘀血破癥癖落胎)
圖經曰(王𤓰生魯地平澤田野及人家垣牆間今處處/有之月令四月王𤓰生即此也葉似栝樓圓無)
(义缺有刺如毛五月開黄花花下結子如彈丸生青熟/赤根似葛細而多糝謂之土𤓰根北間者其實纍纍相)
(連大如棗皮黄肉白苖葉都相似但根狀不同耳三月/採根隂乾均房間人呼為老鵶𤓰亦曰菟𤓰謹按爾雅)
(曰蔩羊善切菟𤓰郭璞注云似土𤓰而土𤓰自謂之葵/與暌同菇與姑同又名鉤菇蓋菟𤓰别是一種也又云)
(芴音物菲亦謂之王𤓰自别是一物詩所謂採葑採菲/者非此土𤓰也大凡物有異類同名甚多不可不辯也)
(葛氏療面上痱瘰子用之仍得光潤皮急以土𤓰根擣/篩漿水勻和入夜光漿水洗而傅藥旦復洗之百日光)
(華射人小兒四歲發黄生擣/絞汁三合與飲不過三飲愈)
　聖惠方(治黒疸多死冝急冶用𤓰根一斤搗絞汁六/合頻服當有黄水隨小便出如未出更服之)
外臺秘要(治蠱土𤓰根大如母指長三寸切/以酒半升漬一宿一服當吐下)
肘後方(治黄疸變成黑疸醫所不能治土𤓰根汁頓服/一小升平旦服食後須病汗當小便出愈不爾)
(再/服)
又方(治小便不通及關格方生土𤓰根擣/取汁以少水解之筒中吹下部取通)
産書(下乳汁土𤓰根為末/酒服一錢一日三)
衍義曰(王𤓰體如栝樓其殻俓寸一種長一寸許上微/圓下尖長七八月間熱紅赤色殻中子如螳螂)
(頭者今人又謂之赤雹子其根即土𤓰根也於細根土/生淡黄根三五相連如大指許根與子兩用紅子同白)
(子皆治/頭風)

地榆味苦甘酸微寒無毒主婦人乳痓痛七傷帶下病
止痛除惡肉止汗療金瘡止膿血諸瘻惡瘡熱瘡消酒
除消渴補絶傷産後内塞可作金瘡膏生桐柏及冤句
山谷二月八月採根暴乾(得髪良惡麥門冬陶隱居云/今近道處處有葉似榆而長)
(初生布地而花子紫黒色如豉故名玉豉二莖長直上/根亦入釀酒道方燒作灰能爛石也乏茗時用葉作飲)
(亦好今按别本注云今人止冷熱痢及疳痢熱極效臣/禹鍚等謹按藥性諭云地榆味苦平能治産後餘瘀疹)
(痛七傷治金瘡止血痢餘膿蕭炳云今方用共樗皮同/□赤白痢日華子云排膿止吐血鼻洪月經不止血崩)
(産前後諸血疾赤白痢并水瀉濃煎止腸風/俱是平原川澤皆有獨莖花紫七八月採)
圖經曰(地榆生桐柏及冤句山谷今處處有之宿根三/月内生苗初生布地莖直高三四尺對分出葉)
(葉似榆少狹細長作鋸齒狀青色七月開花如揕子紫/黒色根外黑裏紅似柳根二月八月採暴乾葉不用山)
(人乏茗時採此葉作飲亦好古斷下方多用之葛氏載/徐平療下血二十年者取地榆鼠尾草各二兩水二升)
(煮半□服不斷水漬屋塵飲一小盃投之不過重作乃/愈小兒疳痢亦單煮汁加飴糖與服便已又毒蛇螫人)
(擣新根取汁餘兼以潰瘡良崔元亮海上方赤白下骨立/者地揄一斤水三升煮取一升半去滓再煎如稠餳絞)
(慮空腹服/三合日再)
　唐本注云(主帶下十二病孔氏音義云一曰多赤二/曰多白三曰月水不通四曰隂蝕五曰子)
(藏堅六曰子門僻七曰合隂陽患痛八曰小腹寒痛九/曰子門閉十曰子宫冷十一曰夢與鬼交十二曰五藏)
(不定用葉作飲/代茶甚解熱)
聖惠方(治婦人漏下赤白不止令人黄瘦虚竭以地榆/三兩細剉米醋一升煮十餘沸去滓食前稍熱)
(服一合亦/治吐血)
千金翼(伐指逆腫單煮地榆/作湯漬之半日愈)
肘後方(療虎犬咬人地榆根末服方/寸匕日一二服傅瘡尤佳)
葛氏(毒蛇螫人擣地榆根/絞取汁飲秉以潰瘡)
梅氏方(治猘犬咬人煮地榆飲之兼末傅瘡上服方寸/匕日三服忌酒若治瘡巳差者擣生韮汁飲之)
(三/升)
齊民要術(地榆汁釀酒/治風痺補腦)
三洞要録(地榆草剉一升稻米一升白玉屑一升三物/取白露汁二升置銅器中煮米熱絞取汁玉)
(屑化為水名曰玉液以藥内/杯美醴中所謂神玉漿也)
衍義曰(地榆性沉寒入下焦熱血痢則可用/若虚寒人及水瀉白痢即未可輕使)
　
　
　
　
　
　
　
　
大小薊根味甘温主養精保血大薊主女子赤白沃安
胎止吐血衂鼻令人肥健五月採(陶隱居云大薊似虎/薊小薊是猫薊葉並)
(多刺相似田野甚多方藥復用是賤之故大薊根甚療/血亦有毒唐本注云大小薊葉欲相似功力有殊並無)
(毒亦非虎猫薊也大薊生山谷根療癰腫小薊生平澤/俱能破血小薊不能消腫也今按陳藏器本草云小薊)
(破宿血止新血暴下血血崩金瘡出血嘔血等絞取汁/温服作煎和糖合金瘡及蜘蛛蛇蝎毒服之亦佳臣禹)
(錫等謹按藥性論云大薊亦可單用味苦平主崩中血/下生取根擣絞汁取半升許多立差日華子云小薊根)
(凉無毒治熱毒風并胷膈煩悶開胃下食退熱補虚損/苗去煩熱生研汁服小薊力㣲只可退熱不似大薊能)
(補養下氣又云大薊葉凉治腸廱腹藏瘀血暈撲損可生研/酒并小便任服惡瘡疥癬鹽研窨傅又名刺薊山牛蒡)
圖經曰(小薊根本經不著所出州土今處處有之俗名/青刺薊苗高尺餘葉多刺心中出花頭如紅藍)
(花而青紫色北人呼為千針草當二月苗初生二三寸/時并根作茹飲之甚美四月採苗九月採根並隂乾入)
(藥亦生擣根絞汁飲以止吐血衂血下血皆驗大薊根/苗與此相似但肥大耳而功力有殊破血之外亦療癰)
(腫小薊專/主血疾)
　陳藏器云(薊門以薊為名/北方者勝也)
食療云(小薊根主養氣取生根葉擣取自然汁服一盞/立佳又取菜煮食之除風熟根主崩中又女子)
(月候傷過擣汁半升服之金瘡血不止挼葉封/之夏月熱煩悶不止擣葉取汁半升服之立差)
聖惠方(治心熱吐血口乾用刺薊葉及/根擣絞取汁每服一小盞頓服)
又方(乳石發動壅熱心悶吐血以生刺薊擣/取汁每服三合入蜜少許攪匀服之)
外臺秘要(治鼻窒塞不通小薊一把水二升煮取一升/去滓分服曾有人隂冷漸漸冷氣入隂囊腫)
(滿恐死夜疼悶不得眠/煮大薊根汁服立差)
梅師方(治卒吐血及瀉鮮血取/小薊葉擣絞取汁温服)
簡要濟衆(治九竅出血以刺薊一握絞取汁以酒半盞調和/頓服之如無清汁只擣乾者為末冷水調三錢匕)
又方(治小兒浸淫瘡疼痛不可忍發寒熱/刺薊末新水調傅瘡上乾即易之)
衍義曰(大小薊皆相似花如髻但大薊高三四尺葉皺/小薊高一尺許葉不破以此為異小薊山野人)
(取為蔬甚適用雖有/微芒亦不能害人)
　
　
　
　
　
　
　
　
海藻味苦鹹寒無毒主癭瘤氣頸下核破散結氣癰腫
癥瘕堅氣腹中上下鳴下十二水腫療皮間積聚暴㿉
留氣熱結利小便一名落首一名藫生東海池澤七月
七日採暴乾(及甘草陶隱居云生海島上黑色如亂髮/而大少許葉大都似藻葉又有石帆狀如)
(柏療石淋又有水松􁀙如松療溪毒今按陳藏器本草/云此物有馬尾者大而有葉者本經及注海藻功狀不)
(分馬尾藻生淺水如短馬尾細黒色用之當浸去鹹大/葉藻生深海中及新羅葉如水藻而大本經云主結氣)
(癭瘤是也爾雅云綸音開似綸組似組正為二藻也海/人取大葉藻正在深海底以䋲繫腰没水下則得旋繫)
(繩上五月已後當有大魚傷人不可取也臣禹錫等謹/按爾雅云藻海藻注藥草也一名海蘿如亂髪生海中)
(藥性論云海藻其味鹹有小毒主辟百邪鬼魅治氣疾/急滿療疝氣下墜疼痛核脹去腹中雷鳴幽幽作聲孟)
(詵云海藻主起男子隂氣常食之消男子㿉疾南方人/多食之傳於北人北人食之倍生諸病更不宜矣陳藏)
(器云馬藻大寒擣傅小兒赤白遊疹火焱熱瘡搗絞汁/服去暴熱熱痢止渴生水上如馬齒相連又云石帆高)
(尺餘根如漆上漸軟作交羅文生海底煮汁服主婦人/血結月閉石淋又云水松葉如松半茸食之生水腫主)
(生海底吳都賦云石帆水松是也日華子云石帆平無装/毒紫色梗大者如筋見風漸硬色如漆多人飾作珊瑚)
圖經曰(海藻生東海池澤今出登萊諸州海中凡水中/皆有藻周南詩云于以採藻于沼于沚是也陸)
(幾云藻水草生水底有二種一種葉如雞蘇莖如筋長/四五尺一種莖如釵股葉如蓬蒿謂之聚藻扶風人謂)
(之藻聚為發聲也二藻皆可食熟挼其腥氣米麪糁蒸/為茹甚佳美荆楊人饑荒以當糓食今謂海藻者乃是)
(海中所生根著水底石上黒色如亂髪而麄大少許葉/類水藻而大謂之大葉藻本經云主癭瘤是也海人以)
(䋲繫腰没水下則得之旋繫䋲上又有一種馬尾藻生/淺水中狀如短馬尾細黒色此主水廕下水用之陶隱)
(居云爾雅所謂綸似綸組似組東海有之今青苔紫菜/皆似綸昆布亦似組恐即是此也而陳藏器乃謂綸組)
(正謂此藻謹按本經海藻一名藫而爾雅謂藫為石衣/又謂􁓿徒南切名海藻與藻同是海藻自有此二名而)
(注釋皆以為藥草謂綸組乃别草若然隱居所云似近石/之藏器之說亦未可的據又注釋以石衣為水若一名)
(髪石髪即陟釐也色類似苔而麄澁為異又云藫葉似/䪥音薤而大生海底且陟釐下自有條味性功用與海)
(藻今别又生江南池澤乃是水中青苔古人用以為紙/亦青黄色今注以為石髪是也然則藫與􁓿皆是海藻)
(之名石髪别是一類無疑也昆布今亦出登萊諸州功/用乃與海藻相近也陶又云凡海中菜皆療癭瘤結氣)
(青苔紫菜輩亦然又有石帆如柏主石淋水松如松帆/主溪毒吳都賦所謂草則石帆水松劉淵林注云石)
(生海嶼石上草類也無葉高尺許其華離樓相貫連死/則浮水中人於海邊得之稀有見其生者水松藥草生)
(水中出南海交趾是也紫菜附石生海上正青取乾之/則紫色南海有之東海又有一種海帶似海藻而麄且)
(長登州人取乾之柔韌可以繫束物醫家用下水速於/海藻昆布之類石髪今人亦乾之作菜以虀臛噉之尤)
(美青苔可以作脯食之皆利人苔之類又有井中苔生/廢井中并井籃皆主熱毒又上有垣衣條云生古垣牆)
(隂蘇恭云即古牆北隂青苔衣也生石上者名昔邪屋/上生者名屋游大抵主療畧同陸龜蒙苔賦云高有瓦)
(松卑有澤葵散巖竇者曰石髪補空田者曰垣衣在屋/曰昔邪在藥曰陟釐是也瓦松生古瓦屋上若松子作)
(層澤葵鳬葵也雖曰異類而皆感瓦石而生故陸推類/而云耳今人罕復用之故但附見於此瓦松即下條作)
(葉荷草也廣志謂之蘭香叚成式云或言構木上多松/栽土木氣洩則生瓦松然亦不必爾今醫家或用作女)
(子行經絡藥陟釐古方治虚冷下痢最要范注治腹中/留飲有海藻丸又有癭酒方用海藻一斤絹袋盛以清)
(酒二斤浸春夏二日秋冬三日一服兩合日三酒盡更/合飲之如前滓暴乾末服方寸匕日三不過兩劑皆差)
(廣濟療氣膀胱急妨冝下氣昆布臛法高麗昆布一斤/白米泔浸一宿洗去鹹味以水一㪷煮令向熱擘長三)
(寸濶四五分仍取葱白一握二寸切斷擘之更煮令昆/布極爛仍下鹽酢豉糝調和一依臛法不得令鹹酸以)
(生薑橘皮椒水等調和冝食梁米粳米/飯海藻亦依此法極下氣大效無所忌)
　海藥云(主宿食不消五膈痰壅水/氣浮腫脢氣責㹠氣並良)
雷公(凡使先須用生烏豆并紫貝天葵和/海藻三件同蒸一伏時候日乾用之)
肘後方(治頷下瘰癧如梅李冝連消之海/藻一斤酒一升潰數日稍稍飲之)
又方(治頸下卒結囊欲成癭海/藻一斤洗去鹹酒浸飲之)

澤蘭味苦甘微温無毒主乳婦内衂中風餘疾大腹水
腫身直四肢浮腫骨節中水金瘡癰腫瘡膿産後金瘡
内塞一名虎蘭一名龍棗一名虎蒲生汝南諸大澤傍
三月三日採隂乾(防己為之使陶隱居云今處處有多/生下濕地葉微香可煎油或生澤傍)
(故名澤蘭亦名都梁香可作浴湯人家多種之而葉小/異今山中又有一種甚相似莖方葉小強不甚香旣云)
(澤蘭又生澤傍故山中者為非而藥家乃採用之唐本/注云澤蘭莖方節紫色葉似蘭草而不香今京下用之)
(者是陶云都梁香乃蘭草爾俗名蘭香煮以洗浴亦生/澤畔人家種之花白紫蕚莖圓殊非澤蘭也陶注蘭草)
(復云名都梁香並不深識也臣禹錫等謹按吳氏云澤/蘭一名水香神農黄帝岐伯桐君酸無毒季氏温生下)
(地水傍葉如蘭二月生香赤節四葉相值枝節間藥性/論云澤蘭使味苦辛主産後腹痛頻産血氣衰冷成勞)
(瘦羸又治通身面目大腫主婦人血瀝腰痛日華子澤/蘭通九竅利關脈養血氣破宿血消癥瘕産前産後百)
(病通小腸長肉生肌消撲損瘀血治鼻洪吐血頭風/目痛婦人勞瘦丈夫面黄四月五月採作纒把子)
圖經曰(澤蘭生汝南諸大澤傍今荆徐隨壽蜀梧州河/中府皆有之根紫黒色如粟根二月生苗高二)
(三尺莖􁟓青紫色作四稜葉生相對和薄荷微香七月/開花帶紫白色蕚通紫色亦似薄荷花三月採苗隂乾)
(荆湖嶺南人家多種之壽州出者無花子此與蘭草大/抵相類但蘭草生水傍葉光潤根小紫五六月盛而澤)
(蘭生水澤中及下濕地葉尖微有毛不光潤方莖紫節/七月八月初採微辛此為異耳今婦人方中最急用也)
(又有一種馬蘭生水澤傍頗似澤蘭而氣臭味辛亦主/破血補金創斷下血陳藏器以為楚詞所喻惡草即是)
(也北人呼為紫菊以其花似菊也又有一種山蘭生山/側似劉寄奴葉無椏不對生花心微黄赤亦能破血皆)
(可/用)
　雷公云(凡使須要别識雄雌其形不同大澤蘭形葉/皆圓根青黄能生而調氣與榮台小澤蘭迥)
(别採得後看葉上班根須尖此藥能破血通久積凡脩/事大小澤蘭須細剉之用絹袋盛懸於屋南畔角上令)
(乾/用)
子母秘録(治小兒蓐瘡爵/澤蘭心封上)
衍義曰(澤蘭按補注云葉似蘭今蘭葉如麥門冬稍闊/而長及一二尺無枝梗殊不與澤蘭相似澤蘭)
(纔出土便分枝梗葉如菊但尖長若取香嗅則稍相類/旣謂之澤蘭又曰生汝南大澤傍則其種本别如蘭之)
(說誤/矣)
昆布味鹹寒無毒主十二種水腫癭瘤聚結氣瘻瘡生
東海(陶隱居云今惟出高麗䋲把索之如卷麻作黄黒/色柔韌可食爾雅云綸音開似綸組似組東海有)
(之今青苔紫菜皆似綸此昆布亦似組恐即是也凡海/中菜皆療癭瘤給氣青苔案菜輩亦然乾苔性熱柔苔)
(甚冷也今按陳藏器本草云昆布主隂㿉含之咽汁生/南海葉如手大如薄葦紫色臣禹錫等謹按藥性論云)
(昆布臣有小毒利水道去面腫治惡瘡鼠瘻陳藏器云/紫菜味甘寒主下熱煩氣多食令人腹痛發氣吐白沫)
(飲少熟醋消之蕭炳云海中/菜有小螺子損人不可多食)
圖經(文具海/藻條下)
　唐本注云(又有石帆狀如柏治石淋/又有水松狀如松治溪毒)
陳藏器云(主頽卯腫煮汁咽之生南海葉如手乾紫赤/色大似簿葦陶云出新羅黄黒色葉柔細陶)
(解昆布乃是馬尾海藻也新注云/如癭氣取末蜜丸含化自消也)
海藥云(謹按異志生東海水中其草順流而生新羅者/黄黒色葉細胡人採得搓之為索隂乾舶上來)
(中國性温主大腹水腫諸/浮氣并癭瘤氣結等良)
雷公云(凡使先弊甑箄同煮去鹹味焙細剉用每修事/一斤用甑箄大小十箇同昆布細剉二味各一)
(處下東流水從已煮/至亥水旋添勿令少)
食療云(下氣久服瘦人無此疾者不可食海島之人愛/食為無好菜只食此物服久病亦不生遂傳說)
(其功於北人北人食之病皆生是水土不冝爾又云紫/菜下熱氣多食脹人若熱氣塞咽喉者汁飲之此是海)
(中之物味猶有毒性凡是/海中菜所以有損人矣)
聖惠方(治癭氣結核㿔㿔腫硬昆布一兩洗去鹹擣為/散每以一錢綿裹於好醋中浸過含嚥津藥味)
(盡再/含之)
外臺秘要(治頷下卒結囊漸大欲成癭以昆布海藻/等分為末蜜丸含如杏核大稍稍嚥汁)
千金翼(治五癭昆布一兩並切/如指大酢漬含嚥津愈)

防己味辛苦平温無毒主風寒温瘧熱氣諸癎除邪利
大小便療水腫風腫去膀胱熱傷寒寒熱邪氣中風手
脚攣急止洩散癰腫惡結諸蝸疥癬蟲瘡通腠理利九
竅一名解離文如車輻理解者良生漢中川谷二月八
月採根隂乾(殷孽為之使殺雄黄毒惡細辛畏萆薢陶/隱居云今出冝都建平大而青白色虚軟)
(者好黯黒氷強者不佳服食亦須之是療風水氣要藥/爾唐本注云防己本出漢中者作車輻解黄實而香其)
(青白虛軟者名本防己都不任用陶謂之佳者蓋未見/漢中者爾臣禹錫等謹按藥性論云漢防己君味苦有)
(小毒能治濕風口面喎斜手足疼散留痰主肺氣𠻳喘/又云木防己使畏女菀鹵其味苦辛能治男子肢節中)
(風毒風不語主散結氣惡腫温瘧風/水腫治膀胱蕭炳云木防己出華州)
圖經曰(防己生漢中川谷今黔中亦有之但漢中出者/破之文作車輻解黄實而香莖梗甚嫩苗葉小)
(類牽味折其莖一頭吹之氣從中貫如木通類它處者/青白虛軟又有香氣皮皺上有丁足子名木防己二月)
(八月採隂乾用木防己雖今不入藥而古方亦通用之/張仲景治傷寒有増减木防己湯及防己地黄五物防)
(己黄蓍六物等湯深師療膈間支滿其人喘滿心下痞/堅面黧黒其脈沉緊得之數十日吐下之乃愈木防己)
(湯主之木防己二兩石膏二枚雞子大碎綿裹桂心二/兩人參四兩四物以水六升煮取二升分再服虚者便)
(愈實者三日復發汗至三日復不愈者冝去石膏加芒/消三合以水六升煮三味取二升去滓内芒消分再服)
(㣲下利則愈禁生葱孫思邈療遺/溺小溲澁亦用三物木防己湯)
　陳藏器云(如陶所注即是木防己用體小同按木漢/二防己即是根苗為名漢主水氣木主風)
(氣宣通作藤著木生/吹氣通一頭如通草)
雷公云(凡使勿使木條以其木條己黄腥皮皺上有丁/足子不堪用夫使防己要心花文黄色者然細)
(剉又剉車前草根相對同蒸半日/後出㬠去車前草根細剉用之)
肘後方(服雄黄中毒防己汁解之防己實焙/乾為末如茶法煎服俗用治脱肛)
初虞世方(治肺痿咯血多痰防己葶藶/等分為末糯米飲調下一錢)
　
　
　
　
　
　
　
　
天麻味辛平無毒主諸風濕痺四肢拘攣小兒風癎驚
氣利腰膝強筋力久服益氣輕身長年生鄆州利州太
山嶗山諸山五月採根暴乾(葉如芍藥而小當中抽一/莖直上如箭簳莖端結實)
(狀若續隨子至葉枯時子黄熟其根連一二十枚猶如/天門冬之類形如黄𤓰亦如蘆菔大小不定彼人多生)
(噉或蒸煮食之今多用鄆州者佳今附臣禹錫等謹按/别注又云主諸毒惡氣支滿寒疝下血今處處有之時)
(人多用焉莖似箭簳赤色故莖名赤箭也藥性論云赤/箭脂一名天麻又名定風草味甘平能治冷氣􁟍痺癱)
(緩不遂語多恍惚多驚失志陳藏器云天麻寒主熱毒/廱腫擣莖葉傅之亦取子作飲去熱氣生平澤似馬鞭)
(草節節生紫花花中有子如青葙子日華子云味甘暖/助陽氣補五勞七傷鬼疰蠱毒通血脈關竅服無忌)
圖經曰(天麻生鄆州利州太山嶗山諸山今京東京西/湖南淮南州郡亦有之春生苗初出若芍藥獨)
(抽一莖直上高三二尺如箭簳狀青赤色故名赤箭脂/莖中空依半以上貼莖微有尖小葉梢頭生成穗開花)
(結子如豆粒大其子至夏不落却透虛入莖中潛生土/内其根形如黄𤓰連生一二十枚大者有重半斤或五)
(六兩其皮黄白色名曰龍皮肉名天麻二月三月五月蒿/八月内採初取得乗潤刮去皮沸湯畧煮過暴乾收之)
(山衡山人或取生者蜜/煎作果食之甚珍妙)
　雷公曰(凡使勿用御風草縁與天麻相似只是葉莖/不同其御風草根莖斑葉皆白有青㸃使御)
(風草根勿使天麻二件若同用即令人有腸結之患修/事天麻十兩用蒺蔾子一鎰緩火熬焦熱後使先安置)
(天麻十兩於瓶中上用火熬過蒺蔾子蓋内外便用三/重紙蓋并繫從已至未時又出蒺蔾子再入熬炒焦前)
(安天麻瓶内用炒過蒺蔾子於中依前蓋又隔一伏時/後出如此七遍瓶盛出後用布拭上氣汗用刀劈焙之)
(細剉單擣然用御風/草修事法亦同天麻)
别說云(謹按赤箭條下所說甚詳今就此考之尤為分/明詳此圖經之狀即赤箭苗之未長大者二說)
(前後自不同則所為紫花者又不知/是何物也若依赤箭條後用之為是)
衍義曰(天麻用根須别藥相佐使然後見其功仍須加/而用之又或蜜漬為果或蒸煮食用天麻者深)
(思之則得矣/苗則赤箭也)
　
　
　
　
　
　
　
　
阿魏味辛平無毒主殺諸小蟲去臭氣破癥積下惡氣
除邪鬼蠱毒生西蕃及崑崙(唐本注云苗葉根莖酷似/白芷擣根汁日煎作餅者)
(為上截根穿暴乾者為次體性極臭而能止臭亦為竒/物也唐本先附臣禹錫等謹按蕭炳云今人日煎蒜白)
(為假者眞者極臭而去臭為竒物今下細蟲極效叚成/式酉陽雜爼云阿魏出伽闍郍國即北天竺也伽闍郍)
(呼為形虞亦出波斯國波斯呼為阿虞載樹長八九尺/皮色青黄三月生葉葉形似鼠耳無花實斷其枝汁出)
(如飴久乃堅凝名阿魏拂林國僧彎所説同摩伽陀僧/提婆言取其汁和米豆屑合成阿魏日華子云阿魏熱)
(治傅屍破癥癖冷氣辟温治瘧兼主霍/亂心腹痛腎氣温瘴禦一切蕈菜毒)
圖經曰(阿魏出西蕃及崑崙今惟廣州有之舊說苗葉/根極似白芷擣根汁日煎作餅者為上截根穿)
(暴乾者為次今廣州出者云是木膏液滴釀結成二說/不同謹按叚成式酉陽雜爼云阿魏本生波斯國呼為)
(阿虞木長八九尺皮色青黄三月生葉似鼠耳無花實/斷其枝汁出如飴久乃堅凝名阿魏或云取其汁和米)
(豆屑合釀而成乃與/今廣州所上相近耳)
　海藥云(謹按廣志云生石崑崙國是木津液如桃膠/狀其色黒者不堪其狀黄散者為上其味辛)
(温善主於風邪鬼注并心腹中冷服餌又雲南長河/中亦有阿魏與舶上來者滋味相似一般又無黄色)
雷公云(凡使多有訛偽其有三驗第一驗將半銖安於/古甆器中一宿至明霑阿魏處白如銀汞無赤)
(色第二驗將一銖置於五味草自然汁中一夜至明如/鮮血色第三驗將一銖安於柚樹上樹立乾便是眞凡)
(使先於静室中所隙粉了於/熱酒器上裛過任入藥用)
千金翼(尸疰惡氣阿/魏治之神效)
别說云(謹按阿魏補注圖經所說合在木部今二浙人/家亦種枝葉香氣皆同而差淡薄但無汁膏爾)

高良薑大温主暴冷胃中冷逆霍亂腹痛(陶隱居云出/高良郡人腹)
(痛不止但嚼食亦效形氣與杜若相似而葉如山薑唐/本注云生嶺南者形大虚軟江左者細緊味亦不甚辛)
(其實一也今相與呼細者為杜若大者為高良薑此非色/也今按陳藏器本草云高良薑味辛温下氣益聲好顔)
(煮作飲服之止痢及霍亂蕭炳别本注云二月三月採/根暴乾味辛苦大熱無毒臣禹錫等謹按藥性論云高)
(良薑使能治腹内久冷胃氣逆嘔吐治風破氣腹冷氣/痛去風冷痺弱療下氣冷逆衝心腹痛吐瀉日華子云)
(治轉筋瀉痢反胃嘔/食解酒毒消宿食)
圖經曰(高良薑舊不載所出州土陶隱居云出高良郡/今嶺南諸州及黔蜀皆有之内郡雖有而不堪)
(入藥春生莖葉如薑苗而大高一二尺許花紅紫色如/山薑二月三月採根暴乾古方亦單用治忽心中惡口)
(吐清水者取根如骰子塊含之嚥津逡巡即差若/臭亦含嚥更加草豆蔲同為末煎湯常飲之佳)
　聖惠方(治霍亂吐痢腹痛等疾高良薑一兩剉以水三/大盞煎取二盞半去滓下粳未二合煮粥食之)
外臺秘要(備急霍亂吐利方火炙高良薑令焦香每用/五兩打破以酒一升煮取一碗頓服亦治腹)
(痛氣/惡)
蘇恭云(凡患脚氣每旦任意飽食午後少食日晩不食/如饑可食豉粥若暝不消欲致霍亂者即以高)
(良薑一兩打碎以水三升煮取一升頓服盡即消待極/饑乃食一橈薄粥其藥唯極飲之良若卒無高良薑毋)
(薑一兩代之以清酒一升煮令極熱/去滓食之雖不及高良薑亦大效矣)
十全方(治心脾痛以高良薑細剉微炒/杵末米飲調下一錢匕立止)

　
　
　
　
　
　
　
　
百部根微温(臣禹錫等謹按/蜀本云微寒)主欬𠻳上氣(陶隱居云山/野處處有根)
(數十相連似天門冬而苦強亦有小毒火炙酒漬飲之/療欬𠻳亦主去蝨煮作湯洗牛犬蝨即去博物志云九)
(眞有一種草似百部但長大爾懸火上令乾夜取四五/寸短切含咽汁勿令人知主暴𠻳甚良名為𠻳藥疑此)
(是百部恐其土肥潤處是以長大爾今按陳藏器本草/云百部根火炙酒浸空腹飲去蟲蠶咬兼疥癬瘡臣禹)
(錫等謹按藥性論云百部使味甘無毒能治肺家熱上/氣欬逆主潤益肺日華子云味苦無毒治疳蚘及傳尸)
(骨蒸勞殺蚘蟲寸白蟯蟲并治一切樹木蛀蟲/盡之亦可殺蝇蠓又名婆婦草一根三十來莖)
圖經曰(百部舊不著所出州土今江湖淮陜齊魯州郡/皆有之春生苖作藤蔓葉大而尖長頗似竹葉)
(面青色而光根下作撮如芋子一撮乃十五六枚黄白/色二月三月八月採暴乾用古今方書治𠻳多用葛洪)
(主卒𠻳以百部根生薑二物各絞汁合煎服一合張文/仲單用百部根酒漬再宿大温服一升日再千金方療)
(三十年𠻳以百部根二十斤擣絞/取汁煎之如飴服方寸匕日三驗)
　唐本云(微寒有/小毒)
雷公云(凡使採得後用竹刀劈破去心皮花作數十條/於簷下懸令風吹待土乾後却用酒浸一宿漉)
(出焙乾細剉用忽一窠自有八十三條/者號曰地仙苖若脩事餌之可千歲也)
外臺秘要(治誤吞錢百部根四兩酒一/升漬一宿温服一升日再服)
續十全方(治暴𠻳百部藤根搗自然汁/和蜜等分沸湯煎成膏嚥之)
抱朴子(百部根理咳/𠻳及殺虱)

蘹(音/懷)香子味辛平無毒主諸瘻霍亂及蛇傷(唐本注云/葉似老胡)
(荽極細莖麄高五六尺叢生今注一名茴香子亦主膀/胱腎間冷氣及育腸氣調中止痛嘔吐唐本先附臣禹)
(錫等謹按藥性論云蘹香亦可單用味苦辛和諸食中/甚香破一切臭氣又卒惡心腹中不安取莖葉煮食之)
(即差川中多食之日華子云得酒良治乾濕脚氣/并腎勞㿗疝氣開胃下食治膀胱痛隂疼入藥炒)
圖經曰(蘹香子亦名茴香本經不載所出今交廣諸蕃/及近郡皆有之入藥多用蕃舶者或云不及近)
(處者有力三月生葉似老胡荽極疎細作叢至五月高/三四尺七月生花頭如傘蓋黄色結實如麥而小青色)
(北人呼為土茴香茴蘹聲近故云耳八九月採實隂乾/今近道人家園圃種之甚多古方療惡毒癰腫或連隂)
(髀間疼痛急攣牽入小腹不可忍一宿則殺人者用茴/香苗葉擣取汁一升服之日三四用其滓以貼腫上冬)
(中根亦可用此外國方永/嘉以來用之起死神效)
　食療云(國人重之云有助陽道用之末得其方法也/生擣莖葉汁一合投熱酒一合服之治卒腎)
(氣衝脇如刀刺痛喘息/不得亦甚理小腸氣)
孫眞人云(治瘴瘧渾身熱連背項/蕤茴香子擣取汁服)
經驗後方(治脾胃進食茴香二兩生薑四兩同擣令勻/淨器内濕紙蓋一宿次以銀石器中文武火)
(炒令黄焦為末酒丸如梧子大/每服十丸至十五丸茶酒下)
食醫心鏡(茴香治霍亂辟熱除口氣/臭煮作羮及生食並得)
衍義曰(蘹香子今人止呼為茴香治膀胱冷氣及瘇痛/亦調和胃氣唐本注似老胡荽北誤矣胡荽葉)
(如蛇牀蘹香徒有葉之名但散如絲髪特異諸/草枝上時有大青蟲形如蠶治小腸氣甚良)


款冬花味辛甘温無毒主欬逆上氣善喘喉痺諸驚癎
寒熱邪氣消渴喘息呼吸一名橐吾一名顆涷一名虎
鬚一名菟奚一名氐冬生常山山谷及上黨水傍十一
月採花隂乾(杏仁為之使得紫苑良惡皂莢消石𤣥參/畏貝母辛夷麻黄黄蓍黄芩黄連青葙陶)
(隱居云第一出河北其形如宿蓴未舒者佳其腹裹有/絲次出高麗百濟其花乃似大菊花次亦出蜀北部宕)
(昌而並不如其冬月在氷下生十二月正月旦取之唐/本注云今出雍州南山溪水及華州山谷澗間葉似葵)
(而大叢生花出根下臣禹錫等謹按爾雅云菟奚顆凍/釋曰藥草也郭云款涷也紫赤花生水中藥性論云款)
(冬花君主療肺氣心促急熱乏勞欬連連不絶涕唾稠/粘治肺痿肺廱吐膿日華子云潤心肺益五藏除煩補)
(勞劣消痰止𠻳肺痿吐血心虚驚悸洗肝/明目及中風等疾十一十二月雪中出花)
圖經曰(款冬花出常山山谷及上黨水傍今關中亦有/之根紫色莖青紫葉似萆薢十二月開黄花青)
(紫蕚去土一二寸初出如菊花蕚通直而肥實無子則/陶隱居所謂出高麗百濟者近此類也又有紅花者葉)
(如荷而斗直大者容一升小者容數合俗呼為蜂斗葉/又名水斗葉則唐注所謂大如葵而叢生者是也十一)
(月採花隂乾或云花生於氷下正月旦採之郭璞注爾/雅顆凍云紫赤花生水中氷水字近疑一有誤而傳咸)
(款冬賦序曰余曽逐禽登于北山于時仲冬之月也氷/凌盈谷積雪被崖顧見款冬􁀙然始敷華豔當是生於)
(水下為正也本經主欬通古今方用之為治𠻳之最崔/知悌療久𠻳熏法每日取款冬花如雞子許少蜜拌花)
(使潤内一升鐵鐺中又用一瓦椀鑽一孔孔内安一小/竹筒筆管亦得其筒稍長作椀鐺相合及挿筒處皆麪)
(埿之勿令漏氣鐺下著炭少時款冬煙自從筒出則口/含筒吸取煙嚥之如胷中少悶須舉頭即將指頭捻筒)
(頭勿使漏煙氣吸煙使盡止凡如是五日一/為之待至六日則飽食羊肉餺飥一頓永差)
　雷公云(凡採得須去向裏裹花蘂殻并向裏實如粟/零殻者并枝葉用以甘草水浸一宿却取款)
(冬花葉相伴裛一夜臨用時/即乾㬠去兩件拌者秪用葉)
衍義曰(款冬花百草中惟此不顧氷雪最先春也世又/謂之鑽凍雖在氷雪之下至時亦生芽春時人)
(或採以代蔬入藥須微見花者良如已芬芳則都無力/也今人又多使如筯頭者恐未有花爾有人病𠻳多日)
(或敎以然款冬花三兩枚於無風處/以筆管吸其烟滿口則嚥之數日效)
　
　
　
　
　
　
　
　
紅藍花味辛温無毒主産後血暈口噤腹内惡血不盡
絞痛胎死腹中並酒煮服亦主蠱毒下血堪作燕脂其
苗生擣碎傅遊腫其子吞數顆主天行瘡子不出其燕
脂主小兒聤耳滴耳中生梁漢及西域一名黄藍博物
志云黄藍張騫所得今倉魏地亦種之(今/附)
圖經曰(紅藍花即紅花也生梁漢及西域今處處有之/人家場圃所種冬而布子於熟地至春生苗夏)
(乃有花下作梂彚多刺花蘂出梂上圃人承露採之採/已復出至盡而罷梂中結實白顆如小豆大其花暴乾)
(以染眞紅及作燕脂主産後血病為勝其實亦同葉頗/似藍故有藍名又名黄藍博物志云張騫所得也張仲)
(景治六十二種風兼腹内血氣刺痛用紅花一大兩分/為四分以酒一大升煎強半頓服之不止再服又一方)
(紅藍子一并擣碎以無灰酒一大升攙合拌了暴令乾/重擣篩蜜丸如桐子大空腹酒下四十丸正元廣利方)
(治女子中風血熱煩渇者以紅藍子五大合微熬擣碎/旦日取半大匙以水一升煎取七合去滓細細嚥之又)
(崔元亮海上方治喉痺壅塞不通者取紅藍花擣絞取/汁一小升服之以差為度如冬月無濕花可浸乾者濃)
(絞取汁如前服之極驗但咽喉塞/服之差亦療婦人産量絶者)
　唐本注云(治口噤不語血結/産後諸疾堪染紅)
外臺秘要(治一切腫方以紅花熟爛擣取汁服之不過/再三服便差服之多少量腫大小而進之)
簡要濟衆(産後血暈心悶氣絶紅花一兩擣為末分作/兩服酒二中盞煎取一盞併服如口噤幹開)
(灌之子母/秘録同)
産寶(療産後中風煩渴紅花子五合微熬研/碎以一匙水一升煎取七合徐徐呷之)
近効方(治血暈絶不識人煩悶者紅花三兩新者佳無/灰酒半升童子小便半升煮取一大盞去滓候)
(冷頓服之新汲/水煮之亦良)
　
　
　
　
　
　
　
　
牡丹味辛苦寒微寒無毒主寒熱中風瘈(音/契)瘲(音/縱)痙驚
癎邪氣除癥堅瘀血留舍腸胃安五藏療癰瘡除時氣
頭痛客熱五勞勞氣頭腰痛風噤癲疾一名鹿韭一名
鼠姑生巴郡山谷及漢中二月八月採根隂乾(畏菟絲/子陶隱)
(居云今東間亦有色赤者為好用之去心按鼠婦亦名/鼠姑而此又同殆非其類恐字誤唐本注云牡丹生漢)
(中劒南所出者苗似羊桃夏生白花秋實圓緑冬實赤/色凌冬不凋根似芍藥肉白皮丹出漢劒南土人謂之)
(牡丹亦名百兩金京下謂之吳牡丹者是眞也今俗用/者異於此别有臊氣也臣禹錫等謹按藥性論牡丹能)
(治冷氣散諸痛治女子經脈不通血瀝腰疼蕭炳云今/出合州者佳白者補赤者利出和州宣州者並良日華)
(子云除邪氣悅色通關腠血脈排膿通月經消撲損瘀/血續筋骨除風痺治胎下胞産後一切女人冷熱血氣)
(此便是牡丹花根巴蜀渝合/州者上海鹽者次服忌蒜)
圖經曰(牡丹生巴郡山谷及漢中今丹延青越滁和州/山中皆有之花有黄紫紅白數色此當是山牡)
(丹其莖便枯燥黒白色二月於梗上生苖葉三月開花/其花葉與人家所種者相似但花止五六葉耳五月結)
(子黒色如雞頭子大根黄白色可五六寸長如筆管大/二月八月採銅刀劈去骨隂乾用此花一名木芍藥近)
(世人多貴重圃人欲其花之説異皆秋冬移接培以壤/土至春盛開其狀百變故其根性殊失本眞藥中不可)
(用此品絶無力也牡丹主血乃去瘀滯正元廣利方療/因傷損血瘀不散者取牡丹皮八分合䖟蟲二十一枚)
(熬過同擣篩每旦温酒和散/方寸匕服血當化為水下)
　雷公云(凡使採得後日乾用銅刀劈破去骨了細剉/如大豆許用清酒持蒸從已至未出日乾用)
外臺秘要(治蠱毒方取牡丹根擣為/末服一錢匕日三服良)
肘後方(下部生瘡已决洞者服/牡丹方寸匕日三服)
衍義曰(牡丹用其根上皮花亦有緋者如西洛潛溪緋/是也今禁苑又有深碧色者惟山中單葉花紅)
(者爲佳家椑子次之若移枝接者不堪用為其花葉既/多發奪根之氣也何以知之今千葉牡丹初春留花稍)
(多來年花枝并葉便瘦多是開不成/市人或以枝梗皮售於人其乖殊甚)


　
　
　
　
　
　
　
　
京三稜味苦平無毒主老癖癥瘕結塊俗傳昔人患癥
癖死遺言令開腹取之得病塊乾硬如石文理有五色
人謂異物竊取削成刀柄後因以刀刈三稜柄消成水
乃知此可療癥癖也黄色體重狀若鯽魚而小又有黒
三稜狀似烏梅而稍大有鬚相連蔓延體輕為療體並
同(今附臣禹錫等謹按日華子云味甘澁采治婦人血/脈不和心腹痛落胎消惡血補勞通月經治氣脹消)
(撲損瘀血産後腹痛血/暈并宿血不下並效)
圖經曰(京三稜舊不著所出地土今河陜江淮淵襄間/皆有之春生苗高三四尺似芰蒲葉皆三稜五)
(六月開花似莎草黄紫色霜降後採根削去皮鬚黄色/微若似如小鯽魚狀體重者佳多生淺水傍或陂澤中)
(其根初生成塊如附子大或有扁者傍生一根又成塊/亦出苗其不出苗只生細根者謂之雞爪三稜又不生)
(細根者謂之黒三稜大小不常其色黒去皮即白河中/府又有石三稜根黄白色形如釵股葉緑色如蒲苗高)
(及尺葉上亦有三稜四月開花白色如紅蓼花五月採/根亦消積氣下品别有草三稜條云生蜀地即維爪三)
(稜也其實一類故附見於此一說三稜生荆楚字當作/荆以著其地本經作京非也今世都不復有三稜所用)
(皆江南緑蒲根也泰州尤多舉世皆用之雖太醫不以/為據蓋流習既乆用根者不識其苗採藥者莫究其用)
(因縁差䝉不復更辯今三稜荆湘江淮水澤之間皆有/葉似莎草極長莖三稜如削大如人指高五六尺莖端)
(開花大體皆如莎草而大生水際及淺水中苗下即魁/其傍有根横貫一根則連數魁魁上發苗採時斷其苗)
(及横根形扁長如鯽魚者三稜也根未將盡一魁未發/苗小圓如烏梅者黒三稜也又根之端鉤屈如爪者為)
(雞爪三稜皆皮黒肌白而至輕三者本一物但力有剛/柔各適其用因其形為名如鳥頭鳥啄雲母雲華之類)
(本非兩物也今人乃妄以鳬茨香附子為之又本草謂/京三稜形如鯽魚黒三稜如烏梅而輕今緑蒲根至堅)
(重刻削而成莫知形體又葉扁莖圓不復有三稜處不/知何縁名三稜也今三稜皆獨傍引二根無直下根其)
(形其體多/亦如鯽魚)
　陳藏器云(本經無傳三稜總有三四種但取根似烏/梅有鬚相連蔓如綖作漆色蜀人織為器)
(一名蓼/者是也)
外臺秘要(治癥瘕及主鼓脹滿以三稜草切一石水五/石煮一石去滓更煎取三斗汁銅器中重釡)
(煎如稠糖即内密器中旦服一匕酒/一盞服之日二每服恒令酒氣相續)
又方(下乳汁取京三稜三箇以水二椀/煎取一椀洗妳取汁為度極妙)
子母秘録(治小兒氣癖取三稜汁作羮粥以米麪為之/與妳母食每日取一棗大與小兒喫亦得作)
(粥與癎熱食之治小兒十歲已下及新生百日無/問癎熱無辜癥癖等皆理之秘妙不可具言大效)

薑黄味辛苦大寒無毒主心腹結積疰忤下氣破血除
風熱消癰腫功力烈於鬱金(唐本注云葉根都似鬱金/花春生於根與苗並出夏)
(花爛無子根有黄青白三色其作之方法與鬱金同爾/西戎人謂之蒁藥其味辛少苦多與鬱金同惟花生異)
(爾唐本先附臣禹錫等謹按陳藏器云薑黄眞者是經/種三年已上老薑能生花花在根際一如蘘荷根節緊)
(硬氣味辛辣種薑處有之終是難得性熱不冷本經云/寒誤也破血下氣西蕃亦有來者與鬱金蒁藥相似如)
(蘇所附即是蒁藥而非薑黄蘇不能分别二物也又云/蒁味苦温主惡氣疰忤心痛血氣結積蘇云薑黄是蒁)
(又云鬰金是胡蒁夫如此則三物無别遞相連名總稱/為蒁功狀則合不殊今蒁味苦色青薑黄味辛温無毒)
(色黄主破血下氣温不寒鬱金味苦寒色赤主馬熱病/三物不同所用各别日華子云薑黄熱無毒治癥瘕血)
(塊癰腫通月經治撲損瘀血消腫毒止暴風痛冷氣/下食海南生者即名蓬莪蒁江南生者即為薑黄)
圖經曰(薑黄舊不載所出州郡今江廣蜀川多有之葉/青緑長一二尺許闊三四寸有斜文如紅蕉葉)
(而小花紅白色至中秋漸凋春未方生其花先生次方/生葉不結實根盤屈黄色類生薑而圓有節或云眞者)
(是經種三年以上老薑能生花花在根際一如蘘荷根節/堅硬氣味辛辣種薑處有乏八月採根片切暴乾蜀人)
(以治氣脹及産後敗血攻心甚驗蠻人生噉云可以袪/邪辟惡謹按鬱金薑黄蒁藥三物相近蘇恭不細辯所)
(說乃如一物陳藏器解紛云蒁味苦色青薑黄味辛温/色黄鬱金味苦寒色赤主馬熱病三物不同所用全别)
(又劉淵林注吳都賦薑彚非一云薑彚大如螺氣猛近/於臭南土人擣之以為虀荾一名亷薑生沙石中薑類)
(也其味大辛而香削皮以黒梅并鹽汁潰之乃成也始/安有之據此亷薑亦是其類而自是一物耳都下近年)
(多種薑往往有薑黄生賣乃是老薑市人買生噉/之云治氣為最醫家治氣藥大方中亦時用之)
　千金翼(瘡癬初生或始痛/痒以薑黄傅之妙)
經驗後方(治心痛薑黄一兩桂穰三/兩為末醋湯下一錢匕)
　
　
　
　
　
　
　
　
蓽撥味辛大温無毒主温中下氣補腰脚殺腥氣消食
除胃冷隂疝痃癖其根名蓽撥沒主五勞七傷隂汗核
腫生波斯國此藥叢生莖葉似蒟醬子緊細味辛烈於
蒟醬(今附臣禹錫等謹按日華子云治霍亂冷氣心痛/血氣陳藏器云畢勃没味辛温無毒主冷氣嘔逆)
(心腹脹滿食不消寒疝核腫婦人内冷無子治腰/腎冷除血氣生波斯國似柴胡黒硬蓽撥根也)
圖經曰(蓽撥出波斯國今嶺南有之多生竹林内正月/發苖作叢高三四尺其莖如筋葉青圓闊二三)
(寸如桑面光而厚三月開花白色在表七月結子如小/指大長二寸已來青黒色類椹子九月收採灰殺暴乾)
(南人愛其辛香或取葉生茹之黄牛乳煎其子治氣痢/神良謹按唐太宗實録云貞觀中上以氣痢乆未痊服)
(它名醫藥不應因詔訪求其方有衛士進乳煎蓽撥法/御用有効劉禹錫亦記其事云後累試年長而虚冷者)
(必/効)
　海藥云(謹按徐表南州記本出南海長一指赤褐色/為上復有蓽撥短小黒味不堪舶上者味辛)
(温又主老冷心痛小瀉虚痢嘔逆醋心産後洩痢與阿/魏和合良亦滋食味得訶子人參桂心乾薑治藏腑虚)
(冷腸鳴洩/痢神效)
陳藏器云(蒟醫注蘇云蓽撥叢生子細味辛烈於蒟醫/按蓽撥温中下氣補腰脚煞腥氣消食除胃)
(冷隂疝痃癖根名蓽撥没主五勞七傷隂汗核/腫已出拾遺生波斯國胡人將來此謂食用之)
唐本注(今人以/調食味)
雷公云(凡使先去挺用頭醋浸一宿焙乾以刀刮/去皮粟子令浄方用免傷人肺令人上氣)
聖惠方(治冷痰飲惡心用蓽撥一兩搗/為末於食前清粥飲調半錢服)
經驗後方(治偏頭疼絶妙蓽撥為末令患者口中含温/水左邊疼令左鼻吸一字右邊疼令右鼻吸)
(一字/效)
衍義曰(蓽撥走腸胃中冷氣嘔吐心腹滿/痛多服走泄眞氣令人腸虚下重)
　
　
　
　
　
　
　
　
蒟(音/短)醬味辛温無毒主下氣温中破痰積生巴蜀(唐本/注云)
(蜀都賦所謂流味於畨禺者蔓生葉似王𤓰而厚大味/辛香實似桑椹皮黒肉白西戎亦時將來細而辛烈或)
(謂二種交州愛州人云蒟醬人家多種蔓生子長大謂/苗為浮留藤取葉合檳榔食之辛而香也又有蓽撥叢)
(生子細味辛烈於蒟醬此當信也/今注渝瀘等州出焉唐本先附)
圖經曰(蒟音短醬生巴蜀今䕫州嶺南皆有之昔漢武/使唐蒙曉諭南越南越食蒙以蒟醬蒙問所從)
(來答曰西北䍧牱江廣數里出畨禺城下武帝感之於/是開䍧牱越郡也劉淵林注蜀都賦云蒟醬縁木而生)
(其子如桑椹熟時正青長二三寸以蜜藏而食之辛香/温調五藏今云蔓生葉似王𤓰而厚大實皮黒肉白其)
(苗為浮留藤取葉合檳榔食之辛而香也兩說大同小/異然則淵林所云乃蜀種如此今說是海南所傳耳今)
(惟貴蓽撥而不尚/蒟醬故鮮有用者)
　海藥云(謹按廣州記云波斯國文實狀若桑椹紫褐/色者為上黒者是老不堪黔中亦有形狀相)
(似滋味一般主咳逆上氣心腹虫痛胃弱虚瀉/霍亂吐逆解酒食味近多黒色少見褐色者也)
雷公云(凡使採得後以刀刮上麄皮使擣用生薑自然/汁拌之蒸一日了出日乾每修事五兩用生薑)
(汁五兩蒸/乾為度)
食療(温散結氣治心腹中冷氣亦名土蓽/撥嶺南蓽撥尤治胃氣疾巴蜀有之)
齊民要術(蒟子下/氣消穀)
蘿摩子味甘辛温無毒主虛勞葉食之功同於子陸機
云一名芄蘭幽州謂之雀瓢(唐本注云按雀瓢是女青/别名葉蓋相似以葉似女)
(青故兼名雀瓢今按陳藏器本草云蘿摩條中白汁主/蜘蛛蠶咬折取汁㸃瘡上此汁爛絲煮食補益按陶注)
(枸杞條云傳腫東人呼為白環藤生籬落間折有白汁/一名雀瓢此注又云雀瓢是女青然女青終非白環二)
(物相似不能分别唐本先附臣禹錫等謹按爾雅云雚/芄蘭釋曰雚一名芄蘭郭璞云雚芄蔓生斷之有白汁)
(可啖如此注則似雚芄一/名蘭或傳寫誤芄衍字)
外臺秘要(治白癜風以蘿摩草白汁/傅上揩令破再傳三渡差)
梅師方(治痰火毒遍身赤種不可忍以蘿摩/草擣絞取汁傅之或擣傅上隨手消)
青黛味鹹寒無毒主解諸藥毒小兒諸熱驚癎發熱人
行頭痛寒熱並水研服之亦摩傅熱瘡惡腫金瘡下血
蛇犬等毒從波斯國來及太原幷廬陵南康等染澱亦
堪傅熱惡腫蛇虺螫毒染瓮上池沫紫碧色者用之同
青黛功(今附臣禹錫等謹按藥性論云青黛君味甘平/能解小兒疳熱消瘦殺蟲陳藏器云青黛幷雞)
(子白大黄傅/瘡癰蛇虺等)
圖經(文具藍/實條下)
　梅師方(治傷寒發豌豆瘡未成膿方以/波斯青黛大棗許冷水研服)
宫氣方(疳痢羸瘦毛焦方歌曰孩兒雜病變成疳不問/強羸女與男恰似春傍多變動還如瘦疾困躭)
(躭又歌曰煩熱毛焦鼻口乾皮膚枯槁四肢癱腹中時/時更下痢青黄赤白一般般眼澁面黄鼻孔赤糓道開)
(張不欲看忽然瀉下成疳淀又却濃涕一團團唇焦嘔/逆不乳哺壯熱曽寒卧不安腹中有病須醫藥何須祈)
(擣信神盤此方便是青/黛散孩兒百病服來安)
初虞世(治諸虫毒所傷青黛雄黄等分/同研為末新汲水調下二錢匕)
太平廣記(青黛殺惡蟲/物化為水)
衍義曰(青黛乃藍為之有一婦人患臍下腹上下連二/隂遍滿生濕瘡狀如馬𤓰瘡他處並無熱痒而)
(痛大小便澁出黄汁食亦减身面㣲腫醫作惡瘡治用/鰻鯏魚松脂黄丹之類藥塗瘡愈熱痛甚治不對故如)
(此問之此人嗜酒貪啗喜魚蟹發風等物急令用温水/洗拭去膏藥㝷以馬齒莧四兩爛研細入青黛一兩再)
(研勻塗傅瘡上即時熱减痛痒皆去仍服八政散日三/服分敗客熱每塗藥得一時久藥性乾燥又再塗新濕)
(藥凡如此三日減三分之一五日減三分之二自此二/十日愈既愈而問曰此瘡何縁至此曰中下焦蓄風熱)
(毒氣若不出當作腸癰内痔仍常須禁酒/及發風物然不能禁酒後果然患内痔)
　
　
　
　
　
　
　
　
鬱金味辛苦寒無毒主血積下氣生肌止血破惡血血
淋尿血金瘡(唐本注云此藥苗似薑黄花白質紅未秋/出莖心無實根黄赤取四畔子根去皮火)
(乾之生蜀地及西戎馬藥用之破血而補胡人謂之馬/蒁嶺南者有實似小豆蔲不堪用唐本先附臣禹錫等)
(謹按藥性論云鬱金軍用亦可治女人宿血氣心/痛冷氣結聚温醋摩服之亦啖馬藥用治脹痛)
圖經曰(鬱金本經不載所出州土蘇恭云生蜀地及西/戎胡人謂之馬蒁今廣南江西州郡亦有之然)
(不及蜀中者佳四月初生苗似薑黄花白質紅未秋出/莖心無實根黄赤取四畔子根去皮火乾之古方稀用)
(今小兒方及馬醫多用之謹按許愼說文解字云鬱芳/草也十葉為貫百二十貫築以煮之為鬱鬱今鬱林郡)
(也木部中品有鬱金香云生大秦國二月三月有花狀/如紅藍其花即香也陳氏云為百草之英既云百草之)
(英乃是草類只與此同名而在木部非也/今人不復用亦無辯之者故但附於此耳)
　經驗方(治水血不定以一兩搗為末葱白一握相和/以水一盞煎至三合去滓温服日須三服)
經驗後方(治風痰鬱金一分莉蘆十分各為末和令匀/毎服一字用温漿水一盞先以少漿水調下)
(餘者水𠻳口都/服便以食壓之)
孫用和(治陽毒入胃下血頻疼痛不可忍鬱金五箇大/者牛黄一皂莢子别細研二末同為散每服用)
(醋漿水一盞同/煎三沸温服)
丹房鏡源云(灰可用/結砂子)
說文曰(芳草也十葉為貫百廾貫築以煮之為鬱从臼/曰缶鬯彡其飾也一曰鬱鬯百艸之華逺方鬱)
(人所貢芳艸合/釀之以降神)
周禮(鬱人凡祭祀/之禆用鬱鬯)
衍義曰(鬱金不香今人將染婦人衣最鮮明然/不耐日炙染成衣則徵有鬰金之氣)
　
　
　
　
　
　
　
　
盧會味苦寒無毒主熱風煩悶胷膈間熱氣明目鎭心
小兒癲癎驚風療五疳殺三蟲及痔病瘡瘻解巴豆毒
一名訥會一名奴㑹俗呼為象膽蓋以其味苦如膽故
也生波斯國似黑餳(今附臣禹錫等謹按藥性論云盧/會亦可單用殺小兒疳蚘主吹鼻)
(殺腦疳藻鼻痒南海藥譜云樹脂也本草不/細委之謂是象膽殊非也兼治小兒諸熱)
圖經曰(盧會出波斯國今惟廣州有來者其木生山野/中滴脂淚而成採之不拘時月俗呼為象膽以)
(其味苦而云耳盧會治濕痒搔之有黄汁者劉禹錫著/其方云余少年曾患癬初在頸項間後延上左耳遂成)
(濕瘡用斑猫狗膽桃根等諸藥徒令蜇蠚其瘡轉盛偶/於楚州賣藥人敎用盧㑹一兩研炙甘草半兩末相和)
(令勻先以温漿水洗癬乃用舊乾帛子拭乾便以二味合/和傅之立乾便差神竒又治􁥥齒崔元亮海上方云取)
(盧㑹四分杵末先以鹽揩齒令/洗浄然後傅少末於上妙也)
　雷公云(凡使勿用雜膽其象膽乾了上有青竹文斑粉/并光膩微微甘勿便和衆藥擣此藥先搗成)
(待衆藥末出然後入藥中此物是胡/人殺得白象取膽乾入漢中是也)
馬先蒿味苦平無毒主寒熱鬼疰中風濕痺女子帶下
病無子一名馬屎蒿生南陽川澤(陶隱居云方云一名/爛石草主惡瘡方藥)
(亦不復用唐本注云此葉大如茺蔚花紅白色實八月/九月熟俗謂之虎麻是也一名馬新蒿所在有之茺蔚)
(苗短小于夏中熟而初生三種極相似也今按别本注/云近道處處有三月八月採莖葉隂乾臣禹錫等謹接)
(爾雅云蔚牡􁁊釋曰蔚即蒿之雄無子者又曰蔚一名/牡􁁊詩蓼莪云匪莪伊蔚陸機云牡蒿也三月始生七)
(月華華似胡麻華而紫赤八月為角角/似小豆角角而長一名馬新蒿是也)
圖經(文具第十一卷/中白蒿條下)
　聖惠方(治大風癩疾骨肉疽敗百節疼酸眉鬢墮落/身上習習痒痛以馬先蒿細剉炒為末每空)
(心及曉食前温/酒調下二錢愈)
外臺秘要(治癩馬先蒿一名馬矢蒿擣末服方/寸匕日三服如更赤起一年都差)
延胡索味辛温無毒主破血産後諸病因血所為者婦
人月經不調服中結塊崩中淋露産後血暈暴血衡上
因損下血或酒摩及煮服生奚國根如半夏色黄(今附/臣禹)
(錫等謹按日華子云除風治氣暖腰/膝破癥癖撲損瘀血落胎及暴腰痛)
　海藥云(生奚國從安東道來味苦甘無毒主腎氣破/産後惡露及兒枕與三稜鼈甲大黄為散能)
(散氣通經絡蛀蟲成末者/使之惟良偏主産後病也)
聖惠方(治産後穢污不盡腹滿方延/胡索末和酒服一錢立止)
又方(治墮落車馬筋骨疼痛不止用延胡索一兩/擣羅為散不計時候以豆淋酒調下二錢匕)
勝金方(治膜外氣及氣塊方延胡索不限多少為/末猪胰一具切作塊子炙熟蘸藥末食之)
産書(治産後心悶手脚煩熱氣力欲絶血暈連心頭/硬及寒熱不禁延胡索熬擣為末酒服一錢匕)
拾遺序云(延胡索止/心痛酒服)
　
　
　
　
　
　
　
　
肉豆蔲味辛温無毒主鬼氣温中治積冷心腹脹痛霍
亂中惡冷疰嘔沫冷氣消食止洩小兒乳霍其形圓小
皮紫堅薄中肉辛辣生胡國胡名迦拘勒(今附臣禹錫/等謹按藥性)
(論云肉豆蔲君味苦辛能主小兒吐逆不下乳腹痛治/宿食不消痰飲日華子云調中下氣止瀉痢開胃消食)
(皮外絡下氣解酒毒/治霍亂味珍力更殊)
圖經曰(肉豆蔲出胡國今惟嶺南人家種之春生苗花/實似豆蔲而圓小皮紫緊薄中肉辛辣六月七)
(月採續傳信方治脾泄氣痢等以豆蔲二顆米醋調麪/裹之置灰中煨令黄焦和麪碾末更以炒了欓子末一)
(兩相和又焦炒陳廪米為末每用二錢匕/煎作飲調前二物三錢匕旦暮各一便差)
　陳藏器云(大舶來即/有中國無)
海藥云(謹按廣志云生秦國及崑崙味辛温無毒主心/腹虫痛脾胃虚冷氣併冷熱虚洩赤白痢等凡)
(痢以白粥飲服佳霍亂/氣併以生薑湯服良)
雷公云(凡使須以糯米作粉使熱湯搜裹豆蔲於煻灰/中炮待米圓子焦黄熟然後出去米其中有子)
(取用勿/令犯銅)
聖惠方(治冷痢腹痛不能食肉豆蔲一兩去皮以醋麪/裹煨令麪熟為度擣為散非時粥飲下一錢匕)
衍義曰(肉豆蔲對草豆蔲言之去殻只用肉肉油色者/佳枯白味薄瘦虚者下等亦善下氣多服則泄)
(氣得中則/和平其氣)
　
　
　
　
　
　
　
　
補骨脂味辛大温無毒主五勞七傷風虛冷骨髓傷敗
腎冷精流及婦人血氣墮胎一名破故紙生廣南諸州
及波斯國樹高三四尺葉小似薄荷其舶上來者最佳
(今附臣禹錫等謹按藥性論云婆固脂一名破故紙味/苦辛能主男子腰疼膝冷囊濕遂諸冷痺頑止小便利)
(腹中冷日華子云興陽事治冷勞明耳目南蕃/者色赤廣南者色緑入藥微炒用又名胡韭子)
圖經曰(補骨脂生廣南諸州及波斯國今嶺外山坂間/多有之不及蕃舶者佳莖高三四尺葉似薄荷)
(花微紫色實如麻子圓扁而黒九月採或云胡韭子也/胡人呼若婆固脂故别名破故紙今人多以胡桃合服)
(此法出於唐鄭相國自叙云予為南海節度年七十有/五越地卑濕傷於内外衆疚俱作陽氣衰絶服乳石補)
(益之藥百端不應元和七年有訶陵國舶主李摩訶知/予病狀遂傳此方并藥予初疑而未服摩訶稽顙固請)
(遂服之經七八日而覺應驗自爾常服其功神驗十年/二月罷郡歸京録方傳之破故紙十兩淨擇去皮洗過)
(擣篩令細用胡桃瓤二十兩湯浸去皮細研如泥即入/前末更以好蜜和攪令勻如飴糖盛於瓷器中且日以)
(煖酒二合調藥一匙服之便以飯壓如不飲人以煖熟/水調亦可服彌久則延年益氣恱心明目補添筋骨但)
(禁食芸臺羊血餘無忌此物本自外蕃隨海舶而來非/中華所有蕃人呼為補骨䲭語訛為破故紙也續傳信)
(方載其事其義/頗詳故并録之)
　海藥云(惡甘/草)
雷公云(凡使性本大燥毒用酒浸一宿後漉出却用/東流水浸三日夜却蒸從巳至申出日乾用)
經驗後方(治腰疼神妙用破故紙/為末温酒下三錢匕)
又方(治男子女人五勞七傷下元久冷烏髭鬢一切風/病四肢疼痛駐顔壯氣補骨脂一斤酒浸一宿放)
(乾却用烏油麻一升和炒令麻子聲絶即播去只取補/骨脂為末醋煮麪糊丸如梧子大早辰温酒鹽湯下二)
(十/丸)

零陵香味甘平無毒主惡氣疰心腹痛滿下氣令體香
和諸香作湯丸用之得酒良生零陵山谷葉如羅勒南
越志名燕草又名薰草即香草也山海經云薰草麻葉
方莖氣如蘼蕪可以止癘即零陵香也(今附臣禹錫等/謹按陳藏器云)
(薰草明目止淚療洩精去邪惡氣傷寒頭疼一名蕙草/生下濕也三月採隂乾脫節者良按薰草即蕙根也葉)
(如麻兩兩相對此即是零陵香也葉/日華子云治血氣腹脹酒煎服莖)
圖經曰(零陵香生零陵山谷今湖嶺諸州皆有之多生/下濕地葉如麻兩兩相對莖方氣如蘼蕪常以)
(七月中旬開花至香古所謂薰草是也或云蕙草亦此/也又云其莖葉謂之蕙其根謂之薰三月採脫節者良)
(今嶺南收之皆作霍竈以火炭焙乾令黄色乃佳江淮/間亦有土生者作香亦可用但不及湖嶺者芬薰耳古)
(方但用薰草而不用零陵香今合香家及面/膏澡豆諸法皆用之都下市肆貨之甚多)
　唐本注(生水山間可和諸香煮/汁飲之亦冝合衣中香)
海藥云(謹按山海經生廣南山谷陳氏云地名零陵故/以地為名味辛温無毒主風邪衝心牙車腫痛)
(虛勞疳􁥥凡是齒痛煎含良得升/麻細辛善不冝多服令人氣喘)
衍義曰(零陵香至枯乾猶香入藥絶可用婦人/浸油飾髪香無以加此即蕙草是也)
　
　
　
　
　
　
　
　
縮沙蜜味辛温無毒主虛勞冷瀉宿食不消赤白洩痢
腹中虛痛下氣生南地苗似亷薑形如白豆蔲其皮緊
厚而皺黄赤色八月採(今附臣禹錫等謹按藥性論云/縮沙蜜君出波斯國味苦辛能)
(主冷氣腹痛止休息氣痢勞損消化水糓温煖脾胃治/冷滑下痢不禁虛羸方曰熬末以羊子肝薄切用末逐)
(片糝丸上焙乾為末入乾薑末飯為丸日二􁎴五十丸/又方炮附子末乾薑厚朴陳橘皮等分為丸日二服四)
(十丸陳藏器云縮沙蜜味酸主上氣欬𠻳奔豚鬼疰驚/癎邪氣似白豆蔲子蒿陽子曰止痢味辛香日華子云)
(治一切氣霍亂轉筋/肚腹病能起酒香味)
圖經曰(縮沙宻生南地今惟嶺南山澤間有之苗莖似/高良薑高三四尺葉青長八九寸闊半寸已來)
(三月四月開花在根下五六月成實五七十枚作一穗/狀似益智皮緊厚而皺如栗文外有刺黄赤色皮間細)
(子一團八漏可四十餘粒如/黍米大微黒色七月八月採)
　海藥云(今按陳氏生西海及西戎諸國味辛平鹹得/訶子鼈甲豆蔲白蕪荑等良多從安東道來)
孫尚藥(治婦人姙娠偶因所觸或墜高傷打致胎動不/安腹中痛不可忍者縮沙不計多少熨斗内盛)
(慢火炒令熱透去皮用仁搗羅為末每服二錢用熱/酒調下須臾覺腹中胎動處極熱即胎已安神效)

蓬莪茂味苦辛温無毒主心腹痛中惡疰忤鬼氣霍亂
冷氣吐酸水解毒食飲不消酒研服之又療婦人血氣
丈夫奔㹠生西戎及廣南諸州(子似乾椹葉似蘘荷茂/在根下並生一好一惡)
(惡者有毒西戎人取之先放羊食羊不食者棄之今附/臣禹錫等謹按陳藏器云一名蓬莪黑色二名蓬黄色)
(三名鬼殺味甘有大毒藥性論云蓬莪茂亦可單用能/治女子血氣心痛破痃癖冷氣以酒醋摩服効日華子)
(云得酒醋良治瘀血氣開胃消食通月經消瘀血止/撲損痛下血及内損惡血等此即是南中薑黄根也)
圖經曰(蓬莪茂生西戎及廣南諸州今江浙或有之三/月生苖在田野中其莖如錢大高二三尺葉青)
(白色長一二尺大五寸已來頗類蘘荷五月有花作穗/黄色頭微紫根如生薑而茂在根下似雞鴨卵大小不)
(常九月採削去麄皮蒸熟暴乾用凡物極堅硬難擣治/用時熱灰火中煨令透熟乗熱入臼中擣之即碎如粉)
(古方不見用者今醫家治積聚諸氣為最要/之藥與京三稜同用之良婦人藥中亦多使)
　雷公云(凡使於砂盆中用醋磨令盡然/後於火畔吸令乾重篩過用)
十全博救方(治小兒氣候止疼蓬莪茂炮候/熱擣為末用一大錢熱酒調下)
孫用和(正元散治氣不接續氣短兼治滑泄及小便數/王丞相服之有驗蓬莪茂一兩金鈴子去核一)
(兩右件為末更入鵬砂一錢煉過研細都/和勻每服二錢鹽湯或温酒調下空心服)
　
　
　
　
　
　
　
　
積雪草味苦寒無毒主大熱惡瘡癰疽浸淫赤熛皮膚
赤身熱生荆州川谷(陶隱居云方藥亦不用想此草當/寒冷爾唐本注云此草葉圓如錢)
(大莖細勁蔓延生溪澗側擣傅熱腫丹毒不入藥用荆/楚人以葉如錢謂為地錢草徐儀藥圓名連錢草生處)
(亦稀今按陳藏器本草云積雪草主暴熱小兒丹毒寒/熱腹内熱結擣絞汁服之又按别本注云今處處有並)
(入藥用生隂濕地八月九月採苗葉隂乾臣禹錫等謹/按藥性論云連錢草亦可單用能治瘰􁣲鼠漏寒熱時)
(節來徃日華子云味苦辛以/鹽挼貼消腫毒并風疹疥癬)
圖經曰(櫝雪草生荆州川谷今處處有之葉圓如錢大/莖細而動蔓延生溪澗之側荆楚人以葉如錢)
(謂為地錢草徐儀藥圖名連錢草八月九月採苗葉隂/乾用叚成式酉陽雜爼云地錢葉圓莖細有蔓一日積)
(雪草一曰連錢草謹按天寶單行方云連錢草味甘平/無毒元生咸陽下濕地亦生臨淄郡濟陽郡池澤中甚)
(香俗間或云圓葉似薄荷江東吳越丹陽郡極多彼人/當充生菜食之河北柳城郡盡呼為海蘇好近水生經)
(冬不死咸落二京亦有或名胡薄荷所在有之單服療/女子小腹痛又云女子忽得小腹中痛月經初來便覺)
(腰中切痛連脊間如刀錐所刺忍不可堪者衆醫不别/謂是鬼疰妄服諸藥終無所益其疾轉増審察前狀相)
(當即用此藥其藥夏五月正放花時即採取暴乾擣簁/為散女子有患前件病者取二方寸匕和好醋二小合)
(攪令勻平旦空腹頓服之每日一服以知為度如女子/先冷者即取前件藥五兩加桃仁二百枚去尖皮熬擣)
(為散以蜜為丸如梧子大毎日空腹以飲及酒/下三十丸日再服以疾愈為度忌麻子蕎麥)
　陳藏器云(東人呼為連錢生陰/處蔓延地葉如錢)
衍義曰(積雪草今南方多有生隂濕地不必荆楚形如/水荇而小面亦光潔微尖為異今人謂之連錢)
(草蓋取象也葉葉各生擣爛貼一切熱/毒癰疽等秋後收之䕃乾為末水調傅)

白前味甘微温(臣禹錫等謹按/蜀本云微寒)無毒主胷脇逆氣欬𠻳
上氣(陶隱居云此藥出近道似細辛而大色白易折主/氣𠻳方多用之唐本注云此藥葉似柳或似芫花)
(苗高尺許生洲渚沙磧之上根白長柃細辛味甘俗以/酒漬服主上氣不生近道俗名石藍又名𠻳藥今用蔓)
(生者味苦非眞也今按别本注云二月八月採根隂乾/根似牛膝白薇臣禹錫等謹按藥性論云白前臣味辛)
(兼主一切氣日華子云治賁/㹠腎氣肺氣煩悶及上氣)
圖經曰(白前舊不載所出州土陶隱居云出近道今蜀/中及淮浙州郡皆有之苗似細辛而大色白易)
(折亦有葉似柳或似芫花苗者並髙尺許生洲渚沙磧之/上根白長而細辛亦似牛膝白薇輩今用蔓生者味苦)
(非眞也二月八月採根暴乾深篩療久欬逆上氣體腫/短氣脹滿晝夜倚立不得卧常作水雞聲者白前湯主)
(之白前二兩紫苑半夏此各三兩大㦸七合切四物以佳/水一斗漬一宿明且煮取三升分三服禁食羊肉餳大)
　唐本云(微寒主上氣衝/喉中呼吸欲絶)
雷公云(凡使先用生甘草水浸一伏時後/漉出去頭鬚了焙乾任入藥中用)
梅師方(治久患㗇呷欬𠻳喉中作聲不得眠/取白前擣為末温酒調二錢上服)
衍義曰(白前保定肺氣治𠻳多用白而長於細辛但麄/而脆不似細辛之柔以温藥相佐使則尤佳餘)
(如/法)

薺苨味甘寒主解百藥毒(陶隱居云根莖都似人參而/葉小異根味甜絶能殺毒以)
(其與毒藥共處而毒皆自然歇不正入方家用也今按/别本注云根似桔梗以無心為異無毒二月八月採根)
(暴乾臣禹錫等謹按爾雅云苨菧苨釋曰苨一名菧苨/郭云薺苨也日華子云薺苨殺蠱毒治蛇蟲咬熱狂温)
(疾罯/毒箭)
圖經曰(薺苨舊不載所出州土今川蜀江浙皆有之春/生苗莖都似人參而葉小異根似桔梗根但無)
(心為異潤州尤多人家收以為果萊或作脯噉味甚甘/美二月八月採根暴乾古方解五石毒多生服薺苨汁)
(良又小品方療蠱取薺苨根/擣末以飲服方寸匕立差)
　食療云(丹石發動取/根食之尤良)
千金翼(封丁腫取生薺苨根汁/一合去滓傅不過三)
食醫心鏡(薺苨主利肺氣和中明目止痛/蒸切作羮粥食之虀葅亦得)
金匱玉凾方(鈎吻葉與芹葉相似誤食之殺人薺苨/八兩水六升煮取三升為兩服解之)
胡野僉載(野猪中毒藥箭/多食此物愈)
别說云(今多以蒸壓偏亂/人參但味淡耳)
衍義曰(薺苨今陜州採為脯别有法甚甘美兼可寄逺/古人以謂薺苨似人參者是此解藥毒甚驗)


　
　
　
　
　
　
　
　
白藥味辛温無毒主金瘡生肌出原州(唐本注云三月/苗生葉似苦荳)
(四月抽赤莖花白根皮黄八月葉落九月枝折採梗日/乾今按别本注云解野葛生金巴豆藥毒刀斧折傷能)
(止血痛乾末傅之唐本先附臣禹錫等謹按藥性論云/白藥亦可單用味苦能治喉中熱寒噎痺不通匈中隘)
(塞咽中常痛腫脹日華子云白藥能消痰止𠻳治渴井/吐血喉閉消腫毒又云剪草凉無毒治惡瘡疥癬風瘙)
(根名/白藥)
圖經曰(白藥出原州今䕫施江西嶺南亦有之三月生/苖似苦荳葉四月而赤莖長似葫蘆蔓六月開)
(白花八月結子亦名苽蔞九月採根以水洗切碎暴乾/名白藥子江西出者葉似烏白子如菉豆至八月其子)
(變成赤色施州人取根并野猪尾二味洗淨去麄皮焙/乾等分停擣簁酒調服錢匕療心氣痛解熱毒甚効乂)
(諸瘡癰腫不散者取生根爛搗傅貼乾則易之無生者/用末水調塗之亦可崔元亮海上方治一切天行取白)
(藥研如麪漿水一大盞空腹頓服之便即卧一食頃候/心頭悶亂或惡心腹内如車鳴㽲刺痛良久當有吐利)
(數行勿怪欲服藥時先令煮漿水粥於升中懸著待/冷若吐利過度即喫冷粥一椀止之不喫即困人)
　經驗後方(治姙娠傷寒護胎以白藥子不拘多少為/末用雞子清調攤於紙花上可椀來大貼)
(在臍下胎存生處/乾即以温水潤之)
衍義曰(白藥今為治馬/肺熱藥有効)
　
　
　
　
　
　
　
　
葒(音/紅)草味鹹微寒無毒主消渴去熱明目益氣一名鴻
䕵(音/纈)如馬蓼而大生水傍五月採實(陶隱居云此類甚/多今生下濕地極)
(似馬蓼甚長大詩稱隰有遊龍注云葒草郭景純云即/籠古也今按别本注云此即水紅也以為湯浸療脚氣)
(臣禹錫等謹按爾雅云紅籠古其大者蘬䟽引陸機云/一名馬蓼葉大而赤白色生水澤中高丈餘郭云俗呼)
(紅草為籠/古語轉耳)
圖經曰(葒草即水紅也舊不著所出州郡云生水傍今/所在下濕地皆有之似蓼而葉大赤白色高丈)
(餘爾雅云紅籠古其大者蘬坵追切鄭詩云隰有遊龍/是也陸機云一名馬蓼本經云似馬蓼而大若然馬蓼)
(自是一種也五月採實今亦稀/用但取根莖作湯去脚氣耳)
　陳藏器(云作湯浸水/氣惡瘡腫佳)
唐本注(云有毛花紅白除惡瘡腫/脚氣煮濃汁漬之多差)
衍義(文具水/蓼條下)

莎草根味甘微寒無毒主隂胷中熱充皮毛久服令人
益氣長鬚眉一名薃(音/號)一名侯莎其實名緹生田野二
月八月採(陶隱居云方藥亦不復用離騷云青莎雜樹/繁草靃音髓靡音美古人為詩多用之而無)
(識者乃有鼠蓑療體異此唐本注云此草根名香附子/一名雀頭香大小氣除胷腹中熱所在有之莖葉都似)
(三稜根若附子周匝多毛交州者最勝大者如棗近/道者如杏仁許荆襄人謂之莎草根合和香用之)
圖經曰(莎草根又名香附子舊不著所出州土但云生田/野今處處有之或云交州者勝大如棗近道者)
(如杏仁許苗莖葉都似三稜根若附子周匝多毛今近/道生者苗葉如薤而瘦根如筯頭大二月八月採謹按)
(天寶單方圖載水香稜功狀與此頗相類但味差不同/其方云水香稜味辛微寒無毒性澁元生博平郡池澤)
(中苗名香稜根名莎結亦名草附子河南及淮南下濕/地即有名水莎隴西謂之地藾根蜀郡名續根草亦名)
(水巴㦸今涪都最饒名三稜草用莖作鞋履所在皆有/單服療肺風又云其藥療丈夫心肺中虚風及客熱膀)
(胱間連脅下時有氣妨皮膚瘙痒癮疹飲食不多日漸/瘦損常有憂愁心忪少氣等並春收苗及花隂乾入冬)
(採根切貯於風凉處有患前病者取苗二十餘斤剉以/水二石五斗煮取一石五斗於浴斛中浸身令汗出五)
(六度浸兼浴其肺中風皮膚痺即止每載四時常用則/癮疹風永差其心中客熱膀胱間連脅下氣妨常日憂)
(愁不樂兼心忪者取根二大斤切熬令香以生絹袋盛/貯於三大斗無厌清酒中浸之春三月浸一日即堪服)
(冬十月後即七日近暖處乃佳每空腹服一盞日夜三/四服之常令酒氣相續以知為度若不飲酒即取根十)
(兩加桂心五兩蕪荑三兩和擣為散以蜜和為丸擣一/千杵丸如梧子大每空腹以酒及薑蜜湯飲汁等下二)
(十丸日再服漸加至/三十丸以差為度)
　雷公云(凡採得後隂乾於石臼中/擣勿令犯鐵用之切忌爾)
衍義曰(莎草其根上如棗核者又謂之香附子亦入印/香中亦能走氣今人多用雖生於莎草根然根)
(上或有或無有薄皺皮紫黒色非多毛也刮/去皮則色白若便以根為之則誤矣其味苦)
　
　
　
　
　
　
　
　
蓽澄茄味辛温無毒主下氣消食皮膚風心腹間氣脹
令人能食療鬼氣能染髪及香身生佛誓國似梧桐子
及蔓荆子微大亦名毗陵茄子(今附臣禹錫等謹按日/華子云治一切氣并霍)
(亂瀉脹腹痛/腎氣膀胱冷)
圖經曰(蓽澄茄生佛誓國今廣州亦有之春夏生葉青/滑可愛結實似梧桐子及蔓荆子微大八月九)
(月採之今醫方脾胃藥中多用又治傷寒欬癔日夜不/定者其方以蓽澄茄三分高良薑三分二物擣羅為散)
(毎服二錢水六分煎十餘沸入/少許醋攪勻和滓如茶熱呷)
　海藥云(謹按廣志云生諸海嫩胡椒也青時就樹採/摘造之有柄麄而蒂圓是也其味辛苦微温)
(無毒主心腹卒痛霍亂吐瀉痰癖/冷氣古方偏用染髪不用治病也)
雷公云(凡使採得後去柄及皺皮再用酒/浸蒸從已至酉出細杵任用也)
　
　
　
　
　
　
　
　
胡黄連味苦平無毒主久痢成疳傷寒欬𠻳温瘧骨熱
理腰腎去隂汗小兒驚癎寒熱不下食霍亂下痢生胡
國似乾楊柳心黒外黄一名割孤露澤(今/附)
圖經曰(胡黄連生胡國今南海及秦隴間亦有之初生/似蘆乾似楊柳枯枝心黒外黄不拘時月收採)
(今小兒藥中多用之又治傷寒勞復身熱大小便赤如/血色者胡黄連一兩山梔子二兩去皮入蜜半兩拌和)
(炒令微焦二味擣羅為末用猪腸汁和丸如梧桐子大/每服用生薑二片烏梅一箇童子小便三合浸半日去)
(滓食後煖小便令温下/十丸臨卧再服甚效)
　唐本云(大寒主骨蒸勞熱補肝膽明目治冷熱洩痢/益顔色厚腸胃治婦人胎蒸虚驚治三消五)
(痔大人五心煩熱出波斯國生海畔陸地八月上旬採/惡菊花𤣥參白蘚皮解巴豆毒服之忌猪肉令人漏精)
(以人乳浸㸃目甚良苗若夏枯草根/頭似鳥觜折之肉似鸜鵒眼者良)
孫尚藥(治小兒盜汗潮熱往來南蕃胡黄連柴胡等分/羅極細煉蜜和丸如雞頭大每服一丸至三丸)
(銀器中用酒少許化開更入水五分/重湯煮三二十沸放温食後和滓服)
别說云(謹按胡黄連折之/塵出如煙者為眞)
船底苔冷無毒治鼻洪吐血淋疾以炙甘草幷豉汁濃
煎湯旋呷又主五淋取一團鴨子大煮服之又水中細
苔主天行病心悶擣絞汁服(新補見孟詵陳/藏器日華子)
　陳藏器云(主五淋取一鴨卵/大塊水煮服之)
聖惠方(治乳石發動小便淋澁不通心神悶亂用船底/青苔如半雞子大以水一大盞煎至五分去滓)
(温服日/三四服)
子母秘要(小兒赤遊行於體上下至心/即死水中苔擣末傅上良)
紅豆蔲味辛温無毒主腸虛水瀉心腹攪痛霍亂嘔吐
酸水解酒毒不宜多服令人舌麄不思飲食云是高良
薑子其苗如蘆葉似薑花作穗嫩葉卷而生微帶紅色
生南海諸谷(今附臣禹錫等謹按藥性論云紅豆蔲亦/可單用味苦辛能治冷氣腹痛消瘴霧氣)
(毒去宿食温腹/腸吐瀉痢疾)
　海藥云(擇嫩者加入鹽櫐櫐作朶不散落須以朱槿/令色深善醒於醉解酒毒此外無諸要使也)
　
　
　
　
　
　
　
　
蒔蘿味辛温無毒主小兒氣脹霍亂嘔逆腹冷食不下
兩肋痞滿生佛誓國如馬芹子辛香亦名慈謀勒(今附/臣禹)
(錫等謹按日華子云健脾開胃氣温腸殺/魚肉毒補水藏及壯筋骨治腎氣)
圖經曰(蒔蘿出佛誓國今嶺南及近道皆有之三月四/月生苗花實大類蛇牀而香辛六月七月採實)
(今人多以和五/味不聞入藥用)
　海藥云(謹按廣州記云生波斯國馬芹子即黒色而/重蒔蘿子即褐色而輕主膈氣消食温胃善)
(滋食味多食無損即不可/與阿魏同合奪其味爾)
艾蒳香味甘温無毒去惡氣殺蟲主腹冷洩痢廣誌曰
出西國似細艾又有松樹皮緑衣亦名艾納可以和合
諸香燒之能聚其煙青白不散而與此不同也(今附臣/禹錫等)
(謹按古樂府詩云行胡從何方列國持何來/氍􁁜􁁜橙五木香迷迭艾蒳與都梁是也)
　陳藏器(云主癬/辟蛇)
海藥云(謹按廣志云生剽國温平主傷寒五洩主心腹/注氣下寸白止腸鳴燒之辟温疫合螫窠浴脚)
(氣甚/良)
　
　
　
　
　
　
　
　
甘松香味甘温無毒主惡氣卒心腹痛滿兼用合諸香
叢生葉細廣誌云甘松香出姑臧(今附臣禹鍚等謹按/日華子云治心腹脹)
(下氣作浴湯/令人身香)
圖經曰(甘松香出姑臧今黔蜀州郡及遼州亦有之叢/生山野葉細如茅草根極繁宻八月採作湯浴)
(令人/體香)
　陳藏器(云叢生葉/細出凉州)
海藥云(謹按廣志云生涼州苗細引蔓而生又陳氏云/生黒皮黔祛風疳齒􁥥野雞痔得白芷附子良)
(合諸香及/裛衣妙也)
垣衣味酸無毒主黄疸心煩欬逆血氣暴熱在腸胃金
瘡内塞久服補中益氣長肌好顔色一名昔邪一名烏
韭一名垣嬴一名天韭一名鼠韭生古垣牆隂或屋上
三月三日採隂乾(陶隱居云方藥不甚用俗中少見有/者離騷亦有昔邪或云即是天蒜爾)
(唐本注云此即古牆北隂青苔衣也其生石上者名昔/邪一名鳥韭江南少牆陶故云少見本經載之屋上者)
(名屋遊在下品形並相似為療畧同别録云主暴風口/噤金瘡酒漬服之效臣禹錫等謹按日華子云垣衣冷)
(又云地衣冷微毒治卒心痛中惡以人垢膩為丸服七/粒此是隂濕地被日曬起苔蘚是也幷生油調傅馬及)
(諸瘡/良)
圖經(文具海/藻條下)
陟釐(音/离)味甘大温無毒主心腹大寒温中消糓強胃氣
止洩痢生江南池澤(陶隱居云此即南人用作紙者方/家惟合斷下藥用之唐本注云此)
(物乃水中苔今取以為紙名苔紙青黄色體澁小品方/云水中麄苔也范東陽方云水中石上生如毛緑色者)
(藥對云河中側梨側梨陟釐聲相近也王子年拾遺云/張華撰博物志上晉武帝嫌繁命削之賜華側理紙萬)
(張子年云陟釐紙也此紙以水苔為之溪人語訛謂之/側理也今按别本注云此即石髪也色類似苔而麄澁)
(為異且水苔性冷陟釐甘温明其陟釐與苔/全異池澤中石上名陟釐浮水中者名苔爾)
圖經(文具海/藻條下)
衍義曰(陟釐令人事治音池為苔脯堪啗京城市中/甚多然治渴疾仍須禁食鹽餘方家亦罕用)
　
　
　
　
　
　
　
　
鳬葵味甘冷無毒主消渴去熱淋利小便生水中即莕
(音/杏)菜也一名接余(唐本注云南人名猪蓴堪食有名未/用條中載也今按别本注云即荇菜)
(也生水中菜似蓴莖澁根極長江南人多食云是猪蓴/全為誤也猪蓴與絲蓴並二種以春夏細長肥滑為絲)
(蓴至冬短為猪蓴亦呼為龜蓴此與鳬葵殊不相似也/南人擣汁服之療寒熱也唐本先附臣禹鍚等謹按日)
(華子云猪蓴解蠱毒毒藥絲蓴已見蓴條解之今據唐/本注云有名未用條中載也而尋有名未用條中即無)
(鳬葵猪蓴蓋經開/寶詳定已刪去也)
圖經曰(鳬葵即莕菜也舊不著所出州土云生水中今/處處池澤皆有之葉似蓴莖澁根甚長花黄色)
(水中極繁盛謹按爾雅莕謂之接余其葉謂之苻郭璞/以為叢生水中葉圓在莖端長短隨水深淺江東人食)
(之詩周南所謂參差荇菜是也陸機云白莖葉紫赤色/正圓徑寸餘浮在水上根在水底大如釵股上青下白)
(鬻其白莖以苦酒浸膮美可以/按酒今人不食醫方亦鮮用)
女菀味辛温無毒主風寒雜症霍亂洩痢腸鳴上下無
常處驚癎寒熱百疾療肺傷欬逆出汗久寒在膀胱支
滿飲酒夜食發病一名白菀一名織女菀一名茒(音/栁)生
漢中川谷或山陽正月二月採隂乾(畏鹵鹹陶隱居云/比來醫方都無復)
(用之市人亦少有便是欲絶别復有白菀似紫菀非此/之别名也唐本注云白菀即女菀更無别者有名未用)
(中浪出一條無紫菀時亦用之功效相似也臣禹錫等/今㨿有名未用中無白菀者蓋唐修本草時刪去爾)
衍義曰(女菀一名白菀或者謂為二物非也唐删去白/菀之條甚合冝陶能言不能指說性狀餘從經)
(中所說甚明/今直取經)
王孫味苦平無毒主五藏邪氣寒濕痺四肢疼酸膝今
痛療百病益氣吳名白功草楚名王孫齊名長孫一名
黄孫一名黄昏一名海孫一名蔓延生海西川谷及汝
南城郭垣下(陶隱居云今方家皆呼名黄昏又云牡蒙/市人亦少識者唐本注云小品述本草牡)
(蒙一名王孫藥對有牡䝉無王孫此則一物明矣又主/金瘡破血生肌肉止痛赤白痢補虛益氣除脚腫發隂)
(陽也臣禹錫等謹按蜀本注云葉似/及已而大根長尺餘皮肉亦紫色)
土馬騣治骨熱敗煩熱毒壅衂鼻所在背隂古牆垣上
有之歲多雨則茂盛世人或便以為垣衣非也垣衣生
垣牆之側此物生垣牆之上北垣衣更長大抵苔之類
也以其所附不同故立名與主療亦異在屋則謂之屋
遊瓦苔在牆垣則謂之垣衣土馬騣在地則謂之地衣
在井則謂之井苔在水中石上則謂之陟釐土馬騣近
世常用而諸書未著故附新定條焉(新/定)
蜀羊泉味苦微寒無毒主頭秃惡瘡熱氣疥瘙痂癬蟲
療齲齒女子隂中内傷皮間實積一名羊泉一名羊飴
生蜀郡川谷(陶隱居云方藥亦不復用彼土人時有採/識者唐本注云此草俗名漆姑葉似菊花)
(紫色子類枹杞子根如逺志無心有糝苗主小兒驚兼/療漆瘡生毛髪所在平澤皆有之今按别本注云今處)
(處有生隂濕地三月/四月採苗葉隂乾之)
菟葵味甘寒無毒主下諸石五淋止虎蛇毒(唐本注云/苗如石龍)
(芮葉光澤花白似梅莖紫色煮汁極滑堪噉爾雅釋草/一名莃所在平澤皆有田間人多識之今按别本注云)
(蛇虎毒諸瘡擣汁飲之及塗瘡能解毒止痛六月七月/採莖葉暴乾唐本先附臣禹錫等謹按爾雅云莃菟葵)
(注顔似葵而小葉狀如藜/有毛汋啖之滑疏汋煮也)
圖經(文具第三十/卷冬葵條下)
衍義曰(莵葵緑葉如黄蜀葵花似抝霜甚雅形如至小/者初聞單葉蜀葵有檀心色如牡丹姚黄葉則)
(蜀葵也唐劉夢得還京云唯/莵葵燕麥動摇春風者是也)
蔛草味甘寒無毒主暴熱喘息小兒丹腫一名蔛榮生
水傍(唐本注云葉圓似澤瀉而小花青白亦堪噉所在/有之今按别本注云江南人用蒸魚食之甚美五)
(月六月採莖葉/暴乾唐本先附)

鱧腸味甘酸平無毒主血痢針灸瘡發洪血不可止者
傅之立已汁塗髪眉生速而繁生下濕地(唐本注云苗/似旋復一名)
(蓮子草所在坑渠間有之今按别本注云二月八月採/隂乾唐本先附臣禹錫等謹按蕭炳云作膏㸃鼻中添)
(腦日華子云排膿止血通小/腸長鬚髪傅一切瘡并蠶瘑)
圖經曰(鱧腸即蓮子草也舊不載所出州郡但云生下/濕地今處處有之南方尤多此有二種一種葉)
(似柳而光澤莖似馬齒莧高一二尺可花細而白其實/若小蓬房蘇恭云苗似旋復者是也一種苖梗枯瘦頗)
(似蓮花而黄色實亦作房而圓南人謂之蓮翹者三種/摘其苗皆有汁出須㬰而黒故多作烏髭髪藥用之俗)
(謂之旱蓮子二月八月採隂乾亦謂之金陵草見孫思/邈千金月令云益髭髪變白為黒金陵草煎方金陵草)
(一秤六月以後収採揀擇無泥土者不用洗須青嫩不/雜黄葉乃堪爛擣研新布絞取汁又以紗絹濾令滓盡)
(内通油器鉢盛之日中煎五日又取生薑一斤絞汁白/蜜一斤合和日中煎以柳木箆攪勿停手令勻調又置)
(日中煎之令如稀餳為藥成矣毎旦日及午後各服一/匙以温酒一盞化下如欲作丸日中再煎令可丸大如)
(梧子依前法酒服三十丸及/時多合製為佳其效甚速)
爵牀味鹹寒無毒主腰脊痛不得著牀俛仰艱難除熱
可作浴湯生漢中川谷及田野(唐本注云此草似香葇/葉長而大或如荏且細)
(生平澤熟田近道傍甚療血脹下氣又主杖瘡汁塗立/差俗名赤眼老母草今按别本注云今人名為香蘓)
井中苔及萍大寒主漆瘡熱瘡水腫井中藍殺野葛巴
豆諸毒(陶隱居云廢井中多生苔萍及磚土間生雜草/菜藍既解毒在井中者彌佳不應復别是一種)
(名井中藍井底泥至冷亦療湯火灼瘡井華水又服錬/法用之臣禹錫等謹按蜀本云井中苔及萍味苦日華)
(子云/無毒)
圖經(文具海/藻條下)

　
　
　
　
　
　
　
　
茅香花味苦温無毒主中惡温胃止嘔吐療心腹冷痛
苗葉可煮作浴湯辟邪氣令人身香生劒南道諸州其
莖葉黒褐色花白即非白茅香也(今附臣禹錫等謹按/陳藏器云茅香味甘)
(平生安南如芽根日華子云白茅香花塞鼻洪傅久/不合炙瘡罯刀箭瘡止血并痛煎湯止吐血鼻衂)
圖經曰(茅香花生劒南道諸州今陜西河東京東州郡/亦有之三月生苗似大麥五月開白花亦有黄)
(花者或有結實者亦有無實者並正月二月採根五月/採花八月採苗其莖葉黒褐色而花白者名曰茅香也)
　陳藏器(白茅香味甘平無毒主惡氣令人身香美煮/服之主腹内冷痛生安南如毛根作浴用之)
海藥云(謹按廣志云生廣南山谷味甘平無毒主小兒/遍身瘡疱以桃葉同煮浴之合諸名香甚竒妙)
(尤勝舶/上來者)
肘後方(治熱淋取白茅根四斤剉之以水一斗/五升煮取五升令冷仍煖飲之日三服)
又方(諸竹木刺在肉中不出取白茅根/燒末脂膏和塗之亦治因風致腫)
衍義曰(茅香花白根如茅但明潔而長皆可作浴/湯同藁本尤佳仍入印香中合香附子用)
馬蘭味辛平無毒主破宿血養新血合金瘡斷血痢蠱
毒解酒疸止鼻衂吐血及諸菌毒生擣傅蛇咬生澤傍
如澤蘭氣臭楚詞以惡草喻惡人北人見其花呼為紫
菊以其花似菊而紫也又山蘭生山側似劉寄奴葉無
椏不對生花心微黄赤亦大破血下俚人多用之(新補/見陳)
(藏器及/日華子)
圖經(文具澤/蘭條下)
　
　
　
　
　
　
　
　
使君子味甘温無毒主小兒五疳小便白濁殺蠱療瀉
痢生眉廣等州形如梔子稜瓣深而兩頭尖亦似訶梨
勒而輕俗傳始因潘州郭使君療小兒多是獨用此物
後來醫家因號為使君子也(今/附)
圖經曰(使君子生交廣等州今嶺南州郡皆有之生山/野中及水岸其葉青如兩指頭長二寸其莖作)
(藤如千指三月生花淡紅色久乃深紅有五瓣七八月/結子如拇指長一寸許大類梔子而有五稜其殻青黒)
(色内有仁白/色二月採實)
衍義曰(使君子紫黒色四稜高瓣深今經中謂之稜瓣/深似令人難解秋末冬初人將入鼎灃其仁味)
(如椰子肉經不言用仁為復用皮今按文味甘/即是用肉然難得仁蓋絶小今醫家或兼用殻)
乾苔味鹹寒(一云/温)主痔殺蟲及霍亂嘔吐不止煮汁服
之又心腹煩悶者冷水研如泥飲之即止又發諸瘡疥
下一切丹石殺諸藥毒不可多食令人痿黄少血色殺
木蠧蟲内木孔中但是海族之流皆下丹石(新補見孟/詵陳藏器)
(日華/子)
百脈根味甘苦微寒無毒主下氣止渴去熱除虛勞補
不足酒浸若水煮丸散兼用之出肅州巴西(唐本注云/葉似苜蓿)
(花黄根如逺志二月八/月採根日乾唐本先附)
　
　
　
　
　
　
　
　
白豆蔲味辛大温無毒主積冷氣止吐逆反胃消榖下
氣出伽古羅國呼為多骨形如芭蕉葉似杜若長八九
尺冬夏不凋花淺黄色子作朶如葡萄其子初出微青
熟則變白七月採(今/附)
圖經曰(白豆蔲出伽古羅國今廣州宜州亦有之不及/蕃舶者佳苗類芭蕉葉似杜若長八九尺而光)
(滑冬夏不凋花淺黄色子作朶如葡萄生青熟白七月/採張文仲治胃氣冷喫食即欲得吐以白豆蔲子三枚)
(擣篩更研細好酒一盞微温調之併飲三兩盞佳又有/治嘔吐白术等六物湯亦用白豆蔲大抵主胃冷即宜)
(服/也)
地笋温無毒利九竅通血脈排膿治血止鼻洪吐血産
後心腹痛一切血痛肥白人産婦可作蔬菜食甚佳即
澤蘭根也(新補出陳藏/器及日華子)
海帶催生治婦人及療風亦可作下水藥出東海水中
石上比海藻更麄柔韌而長今登州人乾之以苴束器
物(新/定)
陀得花味甘温無毒主一切風血浸酒服生西國胡人
將來胡人採此花以釀酒呼為三勒漿(今/附)
　
　
　
　
　
　
　
　
翦草凉無毒治惡瘡疥癬風瘙根名白藥(新分條見/日華子)
圖經曰(翦草生潤州味苦平有毒主諸瘡疥痂/瘻蝕及牛馬諸瘡二月三月採暴乾用)
　陳藏器(翦草味甚苦平無毒主䖝瘡疥癬浸酒/服之生山澤間葉如茗而細江東用之)
治勞療(方云婺台州皆有惟婺州者可用狀如茜草又如/細辛每用一斤浄洗為末入生蜜二斤和為膏)
(以器皿盛之不得犯鐵器九蒸九暴日一蒸暴病人五/更起面東坐不得語令匙抄藥如粥服之每服四兩服)
(已良久用稀粟米飲壓之藥冷服粥飲亦不可太熱或/吐或下皆不妨如久病肺損咯血只二服愈尋常咳𠻳)
(血妄行毎服一匙可也有一貴人忽一日病療其尊人/嘗以此方治之九日而藥成前一夕病者夢人戒令翌)
(日勿亂服藥次日將服之為屋上土墜器中不可服再/合旣成又將服之為籍覆器又不得食又再合未就而)
(夫人卒矣此藥之異如此若/小小血妄行一啜而愈矣)
　　一十種陳藏器餘
迷迭香味辛温無毒主惡氣令人衣香燒之去鬼魏略
云出大秦國廣志云出西海
　海藥云(味平不治疾燒之祛鬼氣合羌活為/丸散夜燒之辟蚊蚋此外别無用矣)
故魚網主鯁以網覆鯁者頸差如煮汁飲之骨當下矣
故繳脚布無毒主天行勞復馬駿風黒汗洗汁飲帶垢
者佳江中採出蘆蘆令夫婦和同用之有法此江中出
波蘆也
虱建草味苦無毒去蟣虱挼取汁沐頭盡死人有誤吞
虱成病者搗絞汁服一小合亦主諸蟲瘡生山足濕地
莖葉似山丹微赤高一二尺又有水竹葉如竹葉而短
小生水中亦云去虱人取水竹葉生食
含生草主婦人難産口中含之立差亦咽其汁葉如卷
栢而大生靺羯國其葉煮之不熱無毒
兔肝草味甘平無毒主金瘡止血生肉解丹石發熱初
生細軟似兔肝一名雞肝奥蘩蔞同名
石芒味甘平無毒主人畜為虎狼等傷恐毒入肉者取莖
雜葛根濃煮服之亦取汁生高山如芒節短江西人呼
為折草六月七月生穗如狄也
蠶苪草味辛平無毒主蠶及諸蟲如蠶類咬人恐毒入
腹煮汁服之生搗傅瘡濕地如蓼大莖赤花白東土亦
有之
問荆味苦平無毒主結氣瘤痛上氣氣急煮服之生伊
洛間洲渚苗似木賊節節相接亦名接續草
　
　
　
　
　
　
　證類本草卷九
欽定四庫全書
　證𩔖本草卷十
　　　　　　　　　　　宋　唐慎㣲　撰
　草部下品之上總六十二種
　　三十種神農本經
　　四種名醫别録
　　三種海藥餘
　　二十五種陳藏器餘
　　　凡墨蓋子已下並唐慎㣲續證𩔖
　　附子　　　　烏頭(射㒺烏/喙附)　天雄
　　側子　　　　半夏　　　　虎掌
　　由䟦　　　　鳶尾　　　　大黄
　　葶藶　　　　桔梗　　　　茛(音/浪)□(音/蕩)子
　　草蒿(音義作/青蒿子)　旋覆花　　　莉蘆
　　鈎吻　　　　射(音/夜)干　　　蛇全(合是/含字)
　　常山　　　　蜀漆　　　　甘遂
　　白歛(赤歛/附)　　青葙子　　　雚(音/桓)菌(音/郡)
　　白及　　　　大㦸　　　　澤漆
　　菌芋　　　　赭(音/者)魁　　　貫衆(花/附)
　　蕘花(音/饒)　　　牙子　　　　及巳
　　羊躑躅
　　　三種海藥餘
　　瓶花　　　　釵子股　　　宜南草
　　　二十五種陳藏噐餘
　　藕車香　　　朝生暮落花　衝洞根
　　井口邊草　　㹠耳草　　　燈花末
　　千金䥶草　　斷鑵草　　　狼把草
　　百草灰　　　産死婦人塜上草
　　孝子衫襟灰　靈牀下鞋履　䖟母草
　　故蓑衣結　　故炊箒　　　天羅勒
　　毛蓼　　　　蛇芮草　　　萬一藤
　　螺壓草　　　繼母草　　　甲煎

附子味辛甘温大熱有大毒主風寒欬逆邪氣温中金
瘡破癥堅積聚血瘕寒濕踒(烏卧/切)躄拘攣膝痛脚疼冷
弱不能行歩腰脊風寒心腹冷痛霍亂轉筯下痢赤白
堅肌骨強隂又墮胎為百藥長生犍為山谷及廣漢冬
月採為附子春採為烏頭(地膽為之使惡蜈蚣畏防風/黑豆甘草黄耆人参烏韭陶)
(隱居云附子以八月上旬採八角者良凡用三建皆熱/灰㣲炮令拆勿過焦惟薑附湯生用之俗方每用附子)
(皆須甘草人参生薑相配者正制其毒故也今按陳蔵/噐本草云附子醋浸削如小指内耳中去聾去皮炮令)
(拆以蜜塗上炙之令蜜入/内含之勿咽其汁主喉痺)
圖經(文具側/子條下)
陳藏器云(附子無八角陶強名之古方名用/八角附子市人所貨亦八角為名)
雷公云(凡使先須細認勿誤用有烏頭烏喙天雄側子/木鼈子烏頭少有莖苖長身烏黒少有傍尖烏)
(喙皮上蒼有大豆許者孕八九箇周圍底䧟黒如烏鐵/宜於文武火中炮令皴拆即劈破用天雄身全矮無尖)
(周匝四面有附孕十一箇皮蒼色即是天雄宜炮皴拆/後去皮尖㡳用不然隂制用並得側子只是附子傍有)
(小顆附子如棗核者是宜生用治風疹神妙木鼈子只/是諸喙附雄烏側中毗􁀙者號曰木鼈子不入藥中用)
(若服令人喪目若附子底平有九角如鐡色一箇箇重/一兩即是氣全堪用夫脩事十兩於文武火中炮令皴)
(拆者去之用刀刮上孕子並去底尖㣲細劈破於屋下/午地上掘一坑可深一尺安於中一宿至明取出焙乾)
(用尖欲炮者灰火勿用雜木火只用栁木最妙若隂制/使即生去尖皮底薄切用東流水並黒豆浸五日夜然)
(後漉出於日中㬠令乾用凡使須隂制去皮/太了毎十兩用生烏頭五兩東流水六升)
聖惠方(治丁瘡腫甚者用附子末醋和/塗之乾即再塗千金翼方同)
外䑓秘要(療偏風半身不遂令癖疰附子一兩生用無/灰酒一升右㕮咀内於酒中經一七日隔日)
(飲之服一/小合差)
千金翼(治大風冷痰癖脹滿諸痺等病用大附子一枚/重半兩者二枚亦得炮之酒漬春冬五日夏秋)
(三日服一合以差為/度日再服無所不治)
又方(治口噤卒不開搗附子末/内管中開口吹喉中差)
百一方(治卒忤停尸不能言口噤不開生/附子末置管中吹内舌下即差)
經驗方(嘔逆翻胃用大附子一箇生薑一/斤細剉煮研如麫糊米飲下之)
經驗後方(治大人乆患口瘡生附子為末醋/麫調男左女右貼脚心日再換)
又方(治熱病吐下水及下利身冷脉㣲發燥不止附子/一枚去皮臍分作八片入鹽一錢水一升煎半升)
(温服/立效)
斗門方(治翻胃用附子一箇最大者坐於塼上四靣着/火漸逼碎入生薑自然汁中又依前火逼乾復)
(淬之約生薑汁可盡半椀許搗羅為/末用粟米飲下一錢不過三服差)
又方(治元藏傷冷及開胃附子炮過去皮尖搗羅為末/以水兩盞入藥二錢鹽葱棗薑同煎取一盞空心)
(服大去漬冷暖下元/肥膓益氣酒食無碍)
簡要濟衆(治脚氣連腿腫滿乆不差方黒附子一箇去/皮臍生用搗為散生薑汁調如膏塗傅腫上)
(藥乾再調塗/之腫消為度)
孫用和(治大㵼霍亂不止附子一枚重七錢炮去皮臍/為末毎服四錢水兩盞鹽半錢煎取一盞温服)
(立/止)
張仲文(療眼暴赤腫碜痛不得開又淚出不止削/附子赤皮末如蠶朶着眥中以定為度)
崔氏方(療耳聾風牙闗急不得開方取八角附子一救/酢漬之三宿令潤㣲削一頭内耳中炙上十四)
(壯令氣通/耳中即差)
孫兆口訣云(若隂盛陽傷寒其人必燥熱而不欲飲水/者是也宜服霹靂散附子一枚燒為灰存)
(性為末蜜水調下為丸服而愈此逼/散寒氣然後熱氣上行而汗出乃愈)
又方(治頭痛附子炮石膏煆等分為/末入腦麝少許茶酒下半錢)
脩真秘㫖(治頭風至驗以附子一箇生去皮臍用菉豆/一合同入銚子内煮豆熱為度去附子服豆)
(即立差毎箇附子可/煮五服後為末服之)



烏頭味辛甘温大熱有大毒主中風惡風洗洗出汗除
寒濕痺欬逆上氣破積聚寒熱消胸上痰冷食不下心
腹冷疾臍間痛肩胛痛不可俛仰目中痛不可久視又
墮胎其汁煎之名射㒺殺禽獸
射㒺味苦有大毒療尸疰癥堅及頭中風痺痛一名奚
毒一名即子一名烏喙(臣禹錫等謹按中蠱通/用藥云射㒺温大毒)
烏喙(音/諱)味辛㣲温有大毒主風濕丈夫腎濕隂嚢痒寒
熱歴節掣引腰痛不能行歩癰腫膿結又墮胎生朗陵
山谷正月二月採隂乾長三寸已上為天雄(莽草為之/使反半夏)
(括樓貝母白斂白及惡藜蘆陶隱居云今採用四月烏/頭與附子同根春時莖初生有腦形似烏烏之頭故謂)
(之烏頭有兩岐共蒂狀如牛角名烏喙喙即烏之口也/亦以八月採搗苲莖取汁日煎為射㒺獵人以傳箭射)
(禽獸中人亦死宜速解之唐本注云烏喙即烏頭異名/也此物同苗或有三岐者然兩岐者少縱大雄附子有)
(兩岐者仍依本名如烏頭兩岐即名烏喙天雄附子者/有兩岐者復云何名之臣禹錫等謹按呉氏云烏頭一)
(名茛一名千秋一名毒公一名果負一名耿子神農雷/公桐君黄帝甘有毒正月始生葉厚莖方中空葉四四)
(相當與蒿相似又云烏喙神農雷公桐君黄帝有毒十/月採形如烏頭有兩岐相合如烏之喙名曰烏喙也所)
(謂惡使盡與烏頭同爾雅云芨堇草注即烏頭也江東/呼為堇音靳崔寔四民月令云三月可採烏頭藥性論)
(云烏頭使逺志為之使忌䜴汁味苦辛大熱有大毒能/治惡風憎寒濕痺逆氣冷痰包心腸腹疼痛痎廦氣塊)
(益陽事中風洗洗惡寒除寒熱主胷中痰滿冷氣不下/食治欬逆上氣治齒痛痛積聚寒主強志又云烏喙使)
(忌䜴汁味苦辛大熱能治男子腎氣衰弱隂汗主療風/温濕邪痛治寒熱癰腫歲月不消者陳蔵噐云射㒺本)
(功外主瘻瘡瘡根結核瘰癧毒腫及蛇咬先取藥塗肉/四畔漸漸近瘡習習療病至骨瘡有熱膿及黄水出塗)
(之若無膿水有生血及新傷肉破即不可塗立殺人亦/如殺走獸傅箭鏃射之十歩倒也日華子云土附子味)
(㢛辛熱有毒生去皮搗瀘汁澄清旋添晒乾取膏名為/射罔獵人將作毒箭使用或中者以甘草藍青小豆葉)
(浮萍冷水薺/苨皆可禦也)
圖經(文具側/子條下)
聖惠方(治風腰脚冷痺疼痛用川烏頭三分去皮臍/生搗羅釅醋調塗於故帛上傅之須臾痛止)
又方(治乆疥癬方用川烏頭七枚生用搗碎/以水三大盞煎至一大盞去痒温洗之)
外䑓秘要(治頭風頭痛臘月烏頭一升炒令/黄末之絹袋盛酒三升浸温服)
千金方(治耳鳴如流水聲耳痒及風聲不治久成聾生/烏頭一味掘得承濕削如棗核大塞耳旦易夜)
(易不三/日愈)
又方(治沙風毒以/射㒺傅之佳)
經驗方(治一切冷氣去風痰定遍身疼痛益元氣強精/力固精益髓令人少病川烏頭一斤用五升許)
(大瓷鉢子盛以童子小便浸逐日添注任令溢出浸二/七日其烏頭通軟揀去爛壊者不用餘以竹刀切破毎)
(箇作四片却用新汲井水淘七遍後浸之毎日換七日/通前浸一十一日取出焙乾其藥潔白搗羅為末酒煑)
(麫糊丸菉豆大毎服十丸空心鹽湯酒/下少粥䬱壓之如冷氣稍盛加數服之)
經驗後方(治痢獨聖丸川烏頭一箇好者柴灰火燒烟/欲盡取出地上盞子合良久細研用酒蠟丸)
(如大麻子毎服三丸赤痢用黄連甘草黒豆煎湯放冷/吞下如白用甘草黒豆煎湯放冷吞下如㵼及肚疼水)
(吞下毎於空心/服之忌熱物)
梅師方(治蛇虺螫人以射/罔塗螫處頻易)
又方(治婦人血風虚冷月後不勻或即脚手心煩熱或/頭面浮腫頑麻川烏頭一斤清油四兩鹽四兩一)
(處鐺内熱令裂如桑椹色為度去皮臍五靈脂四兩合/一處為末入臼中搗令勻後蒸餅丸如梧桐子大空心)
(温酒鹽湯下二十/丸亦治丈夫風疾)
又方(補益元蔵進飲食壯筋骨二虎丸烏頭附子合四/兩釅醋浸三宿取出切作片子穿一小坑以炭火)
(炕令通赤用好醋三升同藥傾入熱坑子内盆合之經/一宿取出去炒土用好青鹽四兩研與前藥同炒令赤)
(黄色杵為末醋麫糊丸如梧桐子大空/心冷酒下十五丸鹽湯亦得婦人亦宜)
又方(療癱緩風手足嚲曳口眼喎斜語言蹇澁履歩不/正神驗烏龍丹川烏頭去皮臍了五靈脂各五兩)
(右為末入龍腦麝香研令細勻滴水丸如彈子大毎服/一丸先以生薑汁研化次煖酒調服之一日兩服空心)
(晚食前服治一人只三十丸服得五七丸/便覺擡得手移得歩十丸可以自梳頭)
勝金方(治蠍螫烏頭末少/許頭醋調𫝊之)
靈苑方(治馬汁入瘡腫痛漸甚宜急療之遲則毒深難/理以生烏頭末傅瘡口良久有黄水出立愈)
初虞世(治䧟甲割甲成瘡連年不差川鳥/頭尖黄蘗等分為末洗了貼藥)
脩真秘訣(治㵼痢三神丸草烏頭三兩一兩生一兩熱/炒一兩燒存性研為末以醋麫糊丸如菉豆)
(大每服五丸空心服㵼用井花水赤痢甘草/湯下白痢乾薑湯下赤白痢生薑甘草湯下)
孫兆口訣(治隂毒傷寒手足逆冷脉息沉細頭疼腰重/兼治隂毒欬逆等疾川烏頭乾薑等分右為)
(麤散炒令轉色放冷再搗為細散毎/一錢水一盞鹽一撮煎取半盞温服)
古今録驗(治癰攻腫若有瘜肉突出者烏頭五枚/以苦酒三升漬三日洗之夜三四度)
楊氏産乳(療耳鳴無晝夜烏頭燒作灰昌蒲/等分為末綿裹塞耳中日再用效)
唐李寶臣(為妓人置堇於液寶/臣飲之即瘖三日死)
唐武后(置堇於食賀/氏食之暴死)
衍義曰(烏頭烏喙天雄附子側子凡五等皆一物也止/依大小長短似像而名之後世補虛寒則須用)
(附子仍取其端平而圓大及半兩以上者其力全不僣/風家即多用天雄亦取其大者以其尖角多熱性不肯)
(就下故取敷散也此用烏頭附子之大畧如此餘/三等則量其材而用之其炮製之法經方以著)
　
　
　
　
　
　
　
　
天雄味辛甘温大温有大毒主大風寒温痺歴節痛拘
攣緩急破積聚邪氣金瘡強筋骨輕身徤行療頭面風
去來疼痛心腹結積闗節重不能行歩除骨間痛長隂
氣強志令人武勇力作不倦又墮胎一名白幕生少室
山谷二月採根隂乾(逺志為之使惡腐婢陶隱居云今/採用八月中旬天雄似附細而長)
(使是長也乃至三四寸許此與烏頭附子三種本並出/建平故謂之三建今宜都佷山最好謂為西建錢塘間)
(者謂為東建氣力小力弱不相似故曰西水猶勝東白/也其用灰殺之時有水強巨兩切者不佳唐本云天雄)
(附子烏頭等並以蜀道綿州龍州出者佳餘處縱有造/得者力弱都不相似江南來者全不堪用陶以三物俱)
(出建平故名之非也按國語寘堇於肉注云烏頭也爾/雅云芨堇草郭璞注云烏頭苗也此物本出蜀漢其本)
(名堇今訛為建遂以建平釋之又石龍芮葉似堇故名/水堇今復為水茛亦作建音此豈復生建平耶檢字書)
(又無茛字甄立言本草音義亦論之天雄附子側子並/同用八月採造其烏頭四月上旬今云二月採恐非時)
(也臣禹錫等謹按淮南子云天雄雄雞志氣益注云取/天雄三枚内雄雞腸中搗生食之令人勇藥性論云天)
(雄君忌䜴汁大熱有大毒乾薑制用之能治風痰冷痺/軟脚毒風能止氣喘促急煞禽蟲毒日華子云治一切)
(風一切氣助陽道暖水藏補腰膝益精明目通九竅利/皮膚調血脉四肢不遂破痃癖癥結排膿止痛續骨消)
(瘀血補冷氣虛損霍亂轉筋背脊僂傴消風痰下胷膈/水發汗止隂汗炮含治喉痺凡丸散炮去皮臍用飲藥)
(即和皮生使甚佳何以便驗又云天雄大長少角刺而/虚烏喙以天雄而附子大短有角平稳而實烏頭次於)
(附子側子小於烏頭連聚生者名為虎掌並是天雄一/裔子母之類力氣乃有殊等即宿根與嫩者耳已上並)
(忌䜴/汁)
圖經(文具側/子條下)
陳藏噐(天雄身全短無尖周匝四面有附子孕十一箇/皮蒼色即是天雄宜炮皴拆後去皮尖底用之)
(不然隂制/用並得)
别説云(謹按此數條説前項悉備但天雄者始種烏頭/而不生諸附子側子之類經年獨生長大者是)
(也蜀人種之忌生此以為不/利如養蠶而為白殭之類也)
　
　
　
　
　
　
　
　
側子味辛大熱有大毒主癰腫風痺歴節腰脚疼冷寒
熱䑕瘻又墮胎(陶隱居云此即附子邊角之大者脱取/之昔時不用比來醫家以療脚氣多驗)
(凡此三建衍中乃是同根而本經分生三處當各有所/宜故也方云少室天雄朗陵烏頭皆稱本土今則無别)
(矣少室山連嵩髙朗陵縣屬豫州汝南郡今在北國唐/本注云側子只是烏頭下共附子天雄同陵小者側子)
(與附子皆非正生謂從烏頭傍出也以小者為側子大/者為附子今稱附子角為側子理必不然若當陽以下)
(江左及山南嵩髙齊魯間附子時復有角如大豆許夔/州已上劍南所出者附子之角曽㣲黍粟持此為用誠)
(亦難充廿來京下皆用細附子有效未甞取角若然方/須八角附子應言八角側子言取角用不近人情也臣)
(禹錫等謹按蜀本注云昔多不用今以療脚氣甚效按/陶云側子即附子邊角之大者削取之蘇云只是烏頭)
(下共附子同生小者為側子大者為附子殊無證㨿但/云附子角小如黍粟難充於用故有此説今據附子邊)
(果有角如大棗核及檳榔已來者刑狀亦自果一顆仍/不小是則烏頭傍出附子附子傍出側子明矣似為烏)
(頭為烏頭兩岐者為烏喙細長乃至三四寸者為天雄/根傍如芋散生者名附子傍連生者名側子五物同出)
(而異名苖髙二尺許葉似石龍苪及艾其花紫赤其實/紫黒今以龍州綿州者為佳作之法以生熟湯浸半日)
(勿令㓕氣出以白灰裛之數易使乾又法以米粥及糟/麫等並不及前法吴氏云側子一名茛神農岐伯有大)
(毒八月採隂乾是附子角之大者畏惡與附子同/藥性論云側子使能治冷風濕痺大風筋骨攣急)
圖經曰(烏頭烏喙生朗陵山谷天雄生少室山谷附子/側子生犍為山谷及廣漢今並出蜀土然四品)
(覩是一種所産其種出於龍州種之法冬至前先將肥/瘦陸田耕五七遍以猪糞糞之然後布種逐月耘耔至)
(次年八月後方成其苗髙三四尺以來莖作四稜葉如/艾花紫碧色作穂實小子黒色如桑椹本只種附子一)
(物至成熟後有此四物收時仍一處造釀方成釀之法/先於六月内蹈造大小麫麴至收採前半月預先用大)
(麥煮成粥後將上件麴造醋候熟淋去糐其醋不用太/酸酸則水解之便將所収附子等去根須於新潔瓮内)
(淹浸七日毎日攪一遍日足撈出以彌踈篩攤之令生/白衣後向慢風日中曬之百十日以透乾為度若猛日)
(曬則皺而皮不附肉其長三二寸者為天雄割削附子/傍尖芽角為側子附子之絶小者亦名為側子元種者)
(毋為烏頭其餘大小者皆為附子以八角者為上如方/藥要用須炮令裂去皮臍使之綿州彰明縣多種之惟)
(赤水一鄉者最佳然収採時月與本經所説不同盖今/時所種如此其内地所出者與此殊别今稀用謹按本)
(經冬採為附子春採為烏頭而廣雅云奚毒附子也一/歳為萴與側同子二歳為烏喙三歳為附子四歳為烏)
(頭五歳為天雄今一年種之便有此五物豈今人種蒔/之法用力倍至故爾繁盛也然雖藥力當緩於歳久者)
(耳崔氏治寒疝心腹脅引痛諸藥不可近者蜜煎烏頭/主之以烏頭五枚大者去芒角及皮四破以白蜜一斤)
(煎令透潤取出焙乾搗篩又以熟蜜丸冷鹽湯吞二十/丸如梧子永除又法用煎烏頭蜜汁以桂枝之湯五合)
(解之飲三合不知加五合其知者如醉以為中病續傳/信方治隂毒傷寒煩躁迷悶不知悟人急者用大附子)
(一箇可半兩者立劈作四片生薑大一塊立劈作三片/如中指長糯米一撮三味以水一升煎取六合去滓如)
(人體温頓服厚衣覆之或汗出或與出候心神定即别/服水解散太白通闗散之類不得  冷水如渇更將滓)
(煎與喫令人多用/有効故詳著之)
雷公云(側子只是附子傍有小夥側子如棗核者是冝/生用治風疹神妙也木鼈子只是諸喙附雄烏)
(側中毗槵者號曰木鱉了不/入藥用若服之令人䘮目)
　
　
　
　
　
　
　
　
半夏味辛平生㣲寒熟温有毒主傷寒寒熱心下堅下
氣喉咽腫痛頭眩胷脹欬逆腸鳴止汗消心腹胷膈痰
熱滿結欬嗽上氣心下急痛堅痞時氣嘔逆消癰腫墮
胎療痿黄恱澤面目生令人吐熟令人下用之湯洗令
滑盡一名守田一名地文一名水玉一名示姑生槐里
川谷五月八月採根暴乾(射干為之使惡皂莢畏雄黄/生薑乾薑秦皮龜甲及烏頭)
(陶隱居云槐里屬扶風今第一出青州呉中亦有以肉/白者為佳不厭陳久用之皆先湯洗十許過令滑盡不)
(爾㦸人咽喉方中有半夏必須生薑者亦以制其毒故/也唐本注云半夏所在皆有生乎澤中者名羊眼半夏)
(圓白為勝然江南者大乃徑寸南人特重之頃來互用/功狀殊異門南人説苖乃是由䟦陶注云虎掌極似半)
(夏注由䟦乃説鳶尾於此注中似説由䟦一事混淆陶/中不識臣禹錫等謹按蜀本云熟可以下痰又圖經云)
(苖一莖端三葉有二根相重上小下大五月採則虚小/八月採則實大採得當以灰裛二日湯洗暴乾之藥性)
(論云半夏使忌羊血海藻飴糖柴胡為之使有大毒湯/淋十遍去涎方盡其毒以生薑等分制而用之能消痰)
(涎開胃建脾止嘔吐去胷中痰滿下肺氣主欬結新生/者擘塗癰腫不消能除瘤瘦氣虚而有痰氣加而用之)
(日華子云味㢛辛治吐食反/胃霍亂轉筋腸腹冷痰瘧)
圖經曰(半夏生槐里川谷今在處有之以齊州者為佳/二月生苖一莖莖端三葉淺緑色頗似竹葉而)
(光江南者似芮藥葉根下相重生上大下小皮黄肉白/五月八月内採根以灰裛二日湯洗暴乾一云五月採)
(者虛小八月採者實大然以圓白陳久者為佳其平澤/生者甚小名羊眼半夏又由䟦紀類半夏而苖髙近一)
(二尺許根如雞卵大多生林下或云即虎掌之小者足/以相亂半夏主胃冷嘔噦方藥之最要張仲景治反胃)
(嘔吐大半夏湯半夏三升人参三兩白蜜一升以水一/斗二升和揚之一百一十遍煮取三升半温服一升日)
(再亦治膈間支飲又主嘔噦榖不得下眩悸半夏加茯/苓湯半夏一升生薑半斤茯苓三兩切以水七升煎取)
(一升半分温服之又主心下悸半夏麻黄丸二物等分/篩末蜜丸大如小豆毎服三丸日三其餘主寒厥赤風)
(四逆嘔吐附子粳米湯及傷寒湯方用半夏一升洗去/滑焙乾搗末小麥麫一升合和以水搜令熟丸如彈丸)
(以水煮令麫熟則藥成初合四五枚日二稍稍増至十/五枚旋煮旋服覺病减欲更重合亦佳禁食餳與羊肉)
雷公云(凡使勿誤用白傍蘂子真似半夏只是咬着㣲/酸不入藥用若修事半夏四兩用搗了白芥子)
(末二兩頭醋六兩二味攪令濁將半夏投中洗三遍/用之半夏上有隟麫若洗不浄令人氣逆服氣怒滿)
聖惠方(治時氣嘔逆不下食用半夏半兩湯浸洗七遍/去滑生薑一兩同剉碎以水一大盞煎至六分)
(去滓分二服不/計時候温服之)
又方(治蠍瘻五孔皆相通半夏/一分為末以水調傅之)
經驗後方(治胃半夏二兩天南星二兩右以為末用水/五升入罎子内與藥攪勻浸一宿去清水焙)
(乾重碾令細毎服水二盞藥末二錢/薑三片同煎至八分温服至五服効)
斗門方(治胷膈壅滯去痰開胃用半夏浄洗焙乾搗羅/為末以生薑自然汁和為餅子用濕紙裹於慢)
(火中煨令香熟水兩盞用餅子一塊如彈丸大入鹽半/錢煎取一盞温服能去胷膈壅逆大壓痰毒及治酒食)
(所傷其/功極驗)
簡要濟衆(治久積冷不下食嘔吐不止冷在胃中半夏/五兩洗過為末毎服三錢白麫一兩以水和)
(搜切作碁子水煮麫熟為/度用生薑醋調和服之)
古今録驗(治喉痺半夏末方寸匕雞子一枚頭開竅子/去内黄白盛淳苦酒令小滿内半夏末着中)
(攪和雞子内以鐶子坐之於炭/上煎藥成置柸中稍暖嚥之)
錢相公箧中方(治蠍螫人取半夏/以水研塗之立止)
深師方(治傷寒病碗不止半夏熟洗/乾末之生薑湯服一錢)
子母秘録(治小兒腹脹半夏少許洗搗末酒和丸如粟/米大毎服二丸生薑湯吞下不差加之日再)
(服又若以火炮之/為末貼臍亦佳)
又方(治五絶一曰自縊二曰墻壁壓三曰溺水四曰魘/魅五曰産乳凡五絶皆以半夏一兩搗篩為末丸)
(如大豆内鼻中愈/心温者一日可治)
産書(治産後暈絶半夏一兩搗為末冷水和丸/如大豆内鼻孔中即愈此是扁鵲法也)
御藥院(治膈壅風痰半夏不計多少酸漿浸一宿温湯/洗五七遍去惡氣日中㬠乾搗為末漿水搜餅)
(子日中乾之再為末毎五兩入生腦子一錢研匀以漿/水濃脚丸雞頭大紗袋盛通風處隂乾毎一丸好茶或)
(薄荷/湯下)
紫靈元君(南嶽大夫内傳治卒死半/夏末如大豆許吹鼻中)
衍義曰(半夏今人惟知去痰不言益脾盖能分水故也/脾惡濕濕則濡而困困則不能治水經曰水勝)
(則㵼一男子夜數如厠或教以生薑一兩碎之半夏湯/洗與大棗各三十枚水一升甆瓶中慢火燒為熟水時)
(時呷數/口便已)

虎掌味苦温㣲寒有大毒主心痛寒熱結氣積聚伏梁
傷筋痿拘緩利水道除隂下濕風眩生漢中山谷及寃
句二月八月採隂乾(蜀漆為之使惡莽草陶隠居云近/道亦有形似半夏但皆大四邊有)
(子如虎掌今用多破之或三四片爾方藥亦不正用也/唐本注云此藥是由䟦宿者其苖一莖莖頭一葉枝了)
(音鴉脥古協切莖根大者如拳小者如雞卵都似扁柿/四畔有圓牙着如虎掌故有此名其䟦是新根猶大於)
(半夏二三倍但四畔無子牙爾陶云虎掌似半夏即由/䟦以由䟦為半夏釋由䟦苗全説鳶尾南人至今猶用)
(由䟦為半夏也臣禹錫等謹按蜀本圖經云其莖端有/八九葉花生莖間根周圍有芋然若獸掌也呉氏云虎)
(掌神農雷公苦無毒岐伯桐君辛有毒立秋九月採之/藥性論云虎掌使味甘不火湯服能治風眩目轉主疝)
(瘕腸痛主傷/寒時疾強隂)
圖經曰(虎掌生漢中山谷及寃句今河北州郡亦有之/初生根如豆大漸長大似半夏而扁累年者其)
(根圓及寸大者如雞卵周匝生圓牙二三枚成五六枚/三四月生苖髙尺餘獨莖上有葉如𤓰五六出分布尖)
(而圓一窠生七八莖時出一莖作穗直上如䑕尾中生/一葉如匙裹莖作房傍開一口上下失中有花㣲青褐)
(色結實如麻子大熟即白色自落布地一子生一窠九/月苗殘取根以湯入器中漬五七日湯冷乃易曰換三)
(四遍洗去涎暴乾用之或再火炮今冀州人菜園中種/之亦呼為天南星江州有一種草葉大如掌面青背紫)
(四畔有芽如虎掌生三四葉為一本冬青治心/痛寒熱積氣不結花實與此名同故附見之)
由䟦主毒腫結熱(陶隱居云本出始興今都下亦種之/狀如烏翣而布地花紫色根似附子)
(苦酒摩塗腫有效不入餘藥唐本注云由䟦根尋陶所/注乃是鳶尾根即鳶頭也由䟦今南人以為半夏類爾)
(乖越非惟不識半夏亦不知由䟦與鳶尾也今按陳藏/器本草云半夏髙一二尺生澤中熟地根如小指正圓)
(所謂羊眼半夏也由䟦苖髙一二尺似苣蒻根如雞卵/生林下所謂由䟦也臣禹錫等謹按蜀本圖經云春抽)
(一莖莖端直八九/葉根圓扁而肉白)
圖經(文具半/夏條下)
　　　右由䟦一種古本所有政和監本脱漏不載今
　　　照依嘉祐監本補之於此
鳶尾味苦平有毒主蠱毒邪氣鬼疰諸毒破癥瘕積聚
去水下三蟲療頭眩殺鬼魅一名烏園生九疑山谷五
月採(陶隱居云方家云是射干苗無鳶尾之名主療亦/異當别一種物方亦有用鳶頭者即應是其根療)
(體相似而本草不顯之唐本注云此草葉似射干而闊/短不抽長莖花紫碧色根似髙良薑皮黄肉白有小毒)
(嚼之㦸人咽喉與射干全别人家亦種所在有之射干/花紅抽莖長根黄有臼今陶云由䟦正説鳶尾根莖臣)
(禹錫等謹按蜀本云此草名鳶尾根名鳶頭亦謂之鳶/根又圖經云葉似射干布地生黒根似髙良薑而節大)
(數介相連今所在皆有/九月十月採根日乾)
圖經(文具射/干條下)
陳藏器云(鳶尾主飛尸游蠱著喉中氣欲絶者以/根削去皮肉喉中摩病處令血出為佳)
　　　右鳶尾一種古本所有政和監本脱漏不載今
　　　照依嘉祐監本補之於此
　
　
　
　
　
　
　
　
大黄(將/軍)味苦寒大寒無毒主下瘀血血閉寒熱破癥瘕
積聚留飲宿食蕩滌腸胃推陳致新通利水榖調中化
食安和五藏平胃下氣除痰實腸間結熱心腹脹滿女
子寒血閉脹小腹痛諸老血留結一名黄良生河西山
谷及隴西二月八月採根火乾(得芍藥黄芩牡蠣細辛/茯苓療驚患怒心下悸)
(氣得消石紫石英桃仁療女子血閉黄芩為之使無所/畏陶隱居云今採益州北部汝山及西山者雖非河西)
(隴西好者猶作紫地錦色味甚苦澁色至濃黒西川隂/乾者勝北部日乾亦有火乾者皮小焦不如而耐蛀堪)
(乆此藥至勁利麤者便不中服最為俗方所種道家時/用以去痰疾非養性所須也將軍之號當取其駿快矣)
(唐本注云大黄性濕潤而易壊蛀火乾乃佳二月八月/日不烈恐不時燥即不堪矣葉子莖並似羊蹄但麤長)
(而厚其根細者亦似宿羊蹄大者乃如椀長二尺作時/燒石使熱横寸截著石上􁶘之一日㣲燥乃䋲穿眼之)
(至乾為佳幽并已北漸細氣力不如蜀中者今出宕州/凉州西羌蜀地皆有其莖味酸堪生啖亦以解熱多食)
(不利人陶稱蜀地者不及隴西誤矣今按陳藏器本草/云大黄用之當分别其力若取和厚深沉能攻病者可)
(用蜀中似牛舌片緊硬者若取瀉洩駿快推陳去熱當/取河西錦紋者凡有蒸有生有熟不得一概用之臣禹)
(錫等謹按蜀本云葉似萞麻根如大芋傍生細根如牛/蒡小者亦似羊蹄又云圖經云髙六七尺莖脆藥性論)
(云蜀大黄使去寒熱忌冷味苦甘消食鍊五藏通女子/經候利水腫能破痰實冷熱結聚宿食利大小腸貼熱)
(毒腫主小兒寒熱時疾煩熱蝕膿破留血日華子云通/宣一切氣調血脉利闗節泄壅滯水氣四肢冷熱不調)
(温瘴熱疾利大小便并傳一切/瘡癤癰毒廓州馬蹄峽中者次)
圖經曰(大黄生河西山谷及隴西今蜀川河東陕西州/郡皆有之以蜀川錦紋者佳其次秦隴來者謂)
(之土蕃大黄正月内生青葉似萞麻大者如扇根如芋/大者如椀長一二尺傍生細根如牛蒡小者亦如芋四)
(月開黄花亦有青紅似蕎麥花者莖青紫色形如竹二/月八日採根去黒皮炙乾江淮出者曰土大黄二月開)
(花結細實又鼎州出一種羊蹄大黄療疥瘙甚效初生/苗葉如羊蹄累年長大即葉似商陸而狹尖四月内於)
(押條上出穗五七莖相合花葉同色結實如蕎麥而輕/小五月熟即黄色亦呼為金蕎麥三月採苖五月收實)
(並隂乾九月採根破之亦有錦紋日乾之亦呼為土大/黄凡收大黄之法蘇公云作時燒石使熱横寸截著石)
(上􁳚之一日㣲燥乃䋲穿眼之至乾今土蕃大黄往往/作横片曽經火􁶘蜀大黄乃作緊片如牛舌形謂之牛)
(舌大黄二者用之皆等本經稱大黄推陳致新其效最/神故古方下積滯多用之張仲景治傷寒用處尤多又)
(有三物偹急丸司空裴秀為散用療心腹諸疾卒暴百/病其方用大黄乾薑巴豆各一兩須精細好者搗篩蜜)
(和更搗一千杵丸如小豆服三丸老小斟量之為散不/及丸也若中惡客杵心腹脹滿卒痛如錐刀刺痛氣急)
(口噤停尸卒死者以煖水苦酒服之若不下捧頭起灌/令下喉須㬰差末知更與三丸腹當鳴轉即吐下便愈)
(若口已噤亦須折齒灌之藥如喉即差崔知弟療小兒/無辜閃癖瘰􁣲或頭乾黄聳或乍痢乍差諸狀多者皆)
(大黄煎主之大黄九兩錦紋新實者若㣲朽即不中用/削去蒼皮乃秤搗篩為散以上好米醋三升和之置銅)
(椀中於大鐺中浮湯上炭火煮之火不用猛又以竹木/箆攪藥候任丸乃停於小瓷器中貯兒年三歳一服七)
(丸如梧子日再服常以下青赤膿為度若不下膿或下/膿少者稍稍如丸下膿若多丸又須減病重者或至七)
(八劑方盡根本大人小兒以意量之此藥惟下膿宿結/不令兒利須禁食毒物食乳者乳母亦同忌法崔元亮)
(海上方治腰脚冷風氣以大黄二三兩切如棊子和少/酥炒令酥盡入藥中切不得令黄焦則無力搗篩為末)
(毎日空服以水三大合入生薑兩片如錢煎十餘沸去/薑取大黄末兩錢别置椀子中以薑湯調之空腹頓服)
(如有餘薑湯徐徐押之令盡當下冷膿及惡物等病即/差止古人用毒藥攻病必随人之虛實而處置非一)
(切而用也姚僧垣初仕梁武帝因發熱欲服大黄僧垣/曰大黄乃是快藥至尊年髙不可輕用帝弗從幾至委)
(頓元帝常有心腹疾諸醫咸謂冝用平藥可漸宣通僧/垣曰脉洪而實此有宿妨非用大黄無差理帝從而遂)
(愈以此言之今醫用一毒藥而攻衆病其偶中病便謂/此方之神竒其差誤乃不言用藥之失如此者衆矣可)
(不戒/哉)
唐本云(葉似箆麻根如大竽傍生細根如牛/蒡圖經云髙六七尺莖脆味酸釀酒)
雷公云(凡使細切内紋如水旋班緊重剉蒸從已至未/㬠乾又灑臈水蒸從未至亥如此蒸七度㬠乾)
(却灑薄蜜水再蒸一伏時其大黄臂/如烏膏様於日中㬠乾用之為妙)
聖惠方(治時氣發豌豆瘡用川大黄半兩㣲炒/以水一大盞煎至七分去滓分為二服)
又方(熱病狂語及諸黄用川大黄五兩剉炒㣲赤搗為/散用臈月雪水五升煎如膏毎服不計時候冷水)
(調下/半匙)
外䑓秘要(療癖方大黄十兩杵篩醋三升和勻白蜜兩/匙煎堪丸如梧桐子大一服三十丸生薑湯)
(吞下利為度/小者减之)
千金方(治産後惡血衝心或胎衣不下腹中血塊等用/錦紋大黄一兩杵羅為末用頭醋半升同熬成)
(膏丸如梧桐子大患者用温醋七分盞/化五丸服之良久下亦治馬墜内損)
千金翼(治婦人血癖痛大黄三兩搗/篩以酒二升煮十沸頓服)
經驗後方(解風熱疎積熱風壅消食化氣導血大解壅/滯大黄四兩牽牛子四兩半生半熟為末煉)
(蜜丸如桐子大毎服茶下一十丸如要㣲/動喫十五丸冬月中最宜服並不搜攪人)
梅師方(治卒外腎偏腫疼痛大黄/末和醋塗之乾即易之)
斗門方(治腰痛用大黄半兩更入生薑半兩同切如小/豆大於鐺内炒黄色投水兩椀至五更初頓服)
(天明取下腰間惡血物用/盆器盛如雞肝様即痛止)
簡要濟衆(治吐血用大黄一兩搗羅為散毎服一錢以/生地黄汁一合水半盞煎三五沸無時服)
廣利方(治骨節熱積漸黄瘦大黄四分以童子小便五/六合煎取四合去滓空腹分為兩服如人行四)
(五里/再服)
傷寒類要(療急黄病大黄麤切二兩水三升半漬一宿/平旦煎絞汁一升半内芒消二兩緩服須㬰)
(當快/利)
和衆(治小兒腦熱常閉目大黄一分麤剉以水三合浸/一宿一歳兒毎日與半合服餘者塗頂上乾即便)
(塗/)
别説云(謹按大黄収採時皆以火燒石􁶘乾欲迷貨賣/更無生者用之不須臾多炮炙少蒸煮之類也)
衍義曰(大黄損益前書已具仲景治心氣不足吐血衂/血㵼心湯用大黄黄芩黄連或曰心氣既不足)
(矣而不用補心湯更㵼心湯何也荅曰若心氣獨不足/則不當須吐衂也此乃邪熱因不足而客之故吐衂以)
(苦泄其熱就以苦補其心盖兩全之/有是證者用之無不效量虚實用藥)

　
　
　
　
　
　
　
　
葶藶味辛苦寒大寒無毒主癥瘕積聚結氣飲食寒熱
破堅逐邪通利水道下膀胱水伏留熱氣皮閒邪水上
出面目浮腫身暴中風熱疿(音/沸)痒利小腹久服令人虚
一名丁歴一名蕇(音/典)蒿一名大室一名大適生藁城平
澤及田野立夏後採實隂乾得酒良(榆皮為之使惡殭/蠶石龍芮陶隱居)
(云出彭城者最勝今近道赤有母則公薺子細黄至苦/用之當熬今按此藥赤療肺壅上氣欬嗽定喘促除胷)
(中痰飲臣禹錫等謹按蜀本云苖似薺苨春末生髙三/二尺花黄角生子黄細五月熟採了暴乾藥性論云葶)
(藶臣味酸有小毒能利小便抽肺氣上喘息急止嗽爾/雅云蕇葶藶注實葉皆似芥一名何齊日華子云利小)
(通水氣/虚腫)
圖經曰(葶藶生藁城平澤及田野今京東陜西河北州/郡皆有之曹州者尤勝初春生苖葉髙六七寸)
(有似齊根白枝莖俱青三月開花㣲黄結角子扁小如/黍粒㣲長黄色立夏後採實暴乾月令孟夏之月靡草)
(死許慎鄭康成注皆云靡草薺葶藶之屬是也至夏則/枯死故此時採之張仲景治肺癰喘不得卧葶藶大棗)
(㵼肺湯主之葶藶炒黄色搗末為丸大如彈丸毎服用/大棗二十枚水三升煎之取二升然後内一彈丸更煎)
(取一升須服之攴飲不得息亦主之崔知悌方療上氣/欬嗽長引氣不得卧或遍體氣腫或單面腫或足腫並)
(主之葶藶子三升㣲火熬搗篩為散以青酒五升漬之/冬七日夏三日初服如撓許大日三夜一冬日二夜二)
(量其氣力取㣲利一二為度如患急困者不得待日滿/亦可以綿細絞即服其葶藶單莖向上葉喘出角角麤)
(且短又有一種苟芥草葉近根下作竒生角細長取時/必須分别前作二種也又篋中方治嗽含膏丸曺州葶)
(藶子一兩紙襯熬令黒知母一兩貝母一兩三物同搗/篩以棗肉半兩别銷沙糖一兩半同入藥中和為丸大)
(如彈丸毎服以新綿裹一丸含之徐徐嚥/津甚者不過三九今醫家亦多用之)
雷公云(凡使勿用赤薲子真相似葶藶子只是味㣲甘/苦葶藶子入即苦凡使以糯米相合於燠上㣲)
(㣲焙待米熟/去米單搗用)
聖惠方(治上氣喘急遍身浮腫用甜葶藶一升隔紙炒/令紫色搗令極細用生絹袋盛以清酒五升浸)
(三日後每服抄一匙用/粥飲調下日三四服)
又方(治支飲久不差大腹水腫喘促不止用甜葶藶三/兩隔紙炒令紫色搗如膏每服丸如彈子大以水)
(一中盞入棗四枚煎/至五分去滓非時服)
外䑓秘要(治食飲不得息葶藶子三兩熬令黄搗為末/以水三升煮大棗三十枚得汁一升内藥中)
(毎服如大棗煎/取七合頓服)
千金方(治腹脹積聚癥瘕葶藶子一升/熬以酒五升浸七日日服三合)
千金翼(治頭風搗葶藶子以/湯淋取汁洗頭止)
經驗方(河東裴氏傳經効治水腫及暴腫葶藶三兩杵/六千下令如溼即下漢防己末四兩取緑頭鴨)
(就藥臼中截頭瀝血於臼中血盡和鴨頭更搗五千下/丸如梧桐子患甚者空腹白湯下十丸稍可者五丸頻)
(服五日止此藥利/小便看効如神)
梅師方(治遍身腫浮小便澁葶藶子二兩大棗二十枚/以水一大升煎取一小升去棗内葶藶於棗汁)
(煎丸如梧子/大米飲下)
又方(治肺壅氣喘急不得卧葶藶子三兩炒大棗三十/枚水三升煮棗取二升又煎取一升去滓併二服)
簡要濟衆(治小兒水氣腹腫兼下痢膿血小便澁葶藶/子半兩㣲炒㨶如埿以棗肉和搗為丸如菉)
(豆大毎服五丸棗湯下空心/午後量兒大小加减服之)
續十全方(治一切毒入腹不可療及馬汗用葶藶子/一兩炒研以水一升浸湯服取下惡血)
崔氏(治水氣葶藶三兩以物盛甑上蒸令熟即搗萬杵/下若丸得如梧桐子不須蜜和一服五丸漸加至)
(七丸以得㣲利即佳不可多服令人不堪美食若氣發/又服之得利氣下定即停此方治水氣無比蕭駙馬患)
(水腫惟服/此得差)
傷寒類要(治腎癉脣乾/以葶藶主之)
子母秘録(治小兒白秃葶藶搗/末以湯洗訖塗上)
姚和衆(治孩兒烟蟲葶藶子一分生為末/用以水三合煎取一合一日服盡)
衍義曰(葶藶用子子之味有甜苦兩等其形則一也經/既言味辛苦即甜者不復更入藥也大概治體)
(皆以行水走泄為用故日久服令人虚蓋取苦泄/之義其理甚明藥性論所説盡矣不當言味酸)

　
　
　
　
　
　
　
　
桔梗味辛苦㣲温有小毒主胷脅痛如刀刺腹滿腸鳴
幽幽驚恐悸氣利五藏腸胃補血氣除寒熱風痺温中
消榖療喉咽痛下蠱毒一名利如一名房圖一名白藥
一名梗草一名薺苨生嵩髙山谷及寃句二八月採根
暴乾(節皮為之使得牡蠣逺志療恚怒得消石石膏療/傷寒畏白及龍眼龍膽陶隱居云近道處處有葉)
(名隱忍二三月生可煮食之桔梗療蠱毒甚驗俗方用/此乃名薺苨今别有薺苨能解藥毒所謂亂人参者便)
(是非此桔梗而葉甚相似但薺苨葉下光明滑澤無毛/為異葉生又不如人参相對者爾唐本注云人参苖似)
(五加闊短莖圓有三四椏椏頭有五葉陶引薺苨亂人/参謬矣且薺苨桔梗又有葉差互者亦有葉三四對者)
(皆一莖直上葉既相亂惟以根有心為别爾臣禹錫等/謹按藥性論云桔梗臣味苦平無毒能治下痢破血積)
(氣消聚痰涎主肺氣氣促嗽逆除腹中冷痛主中惡及/小兒驚癎日華子云下一切氣止霍亂轉筋心腹脹痛)
(補五勞養氣除邪辟温補虚痰破癥瘕養/血排膿補内漏及喉痺㿌毒以白粥解)
圖經曰(桔梗生嵩髙山谷及寃句今在處有之根如小/指大黄白色春生苗莖髙尺餘葉似杏葉而長)
(皆四葉相對而生嫩時亦可煮食之夏開花紫碧色頗/似牽牛子花秋後結子八月採根細剉暴乾用葉名隱)
(忍其根有心無心者乃薺苨也而薺苨亦能解毒二物/頗相亂但薺苨葉下光澤無毛為異門中桔梗根黄頗)
(似蜀葵根莖細青色葉小青色似菊花葉古方亦单用/之古今録驗療卒中蠱下血如雞肝者晝夜出血石餘)
(四藏皆損惟心未毁或鼻破得死者取桔梗搗屑以酒/服方寸匕日三不能下藥以物抝口開灌之心中當煩)
(須㬰自定服七日止當食猪肝脽以補之神良集驗方/療胷中滿而振寒脉數咽燥不渇時時出清唾腥臭日)
(乆吐膿如粳米粥是肺癰治之以桔梗甘草二兩/炙以水二升煮取一升分再服朝暮吐膿血則差)
雷公云(凡使勿用木梗真似桔梗咬之只是腥澁不/堪凡使去頭上尖硬二三分已來并兩畔附)
(枝子於槐砧上細剉用百合水浸一伏時漉出緩火熬/今乾用毎脩事四兩用生百合五分搗作膏投於水中)
(浸/)
聖惠方(治馬喉痺并毒氣壅塞用桔梗二兩去蘆頭剉/以水三大盞煎至一盞去滓不計時分温三服)
又方(姙娠中惡心腹疼痛用桔梗一兩細剉水一/中盞入生姜三片煎至六分去滓非時温服)
外䑓秘要(治卒落忤停尸不能言者燒桔梗二/兩未米飲服仍吞麝香如大豆許佳)
千金方(治喉閉并毒氣桔梗二兩/水三升煎取一升頓服)
又方(鼻衂方桔梗為末水服方/寸匕日四五亦止吐下血)
百一方(若被打撃瘀血在腸内乆不消時/發動者取桔梗末熟米下刀圭)
經驗後方(治骨䐬風牙痛腫桔梗為末棗穰和丸/如皂子大綿裹咬之腫則荆芥湯嗽之)
簡要濟衆(治痰嗽喘急不定桔梗一兩半搗羅為散/用童子小便半升煎取四合去滓温服)
子母秘録(治小兒卒客忤死燒/桔梗末二錢七飲服)
杜壬(治上焦有熱口舌咽中生瘡嗽有膿血桔梗一兩/甘草二兩只為末毎服二錢水一盞煎六分去滓)
(温服食後細呷/之亦治肺壅)
梅師方(治卒蠱毒下血如鵝肝晝夜不絶/藏府敗壊桔梗搗汁服七合佳)
衍義曰(桔梗治肺熱氣奔促嗽逆肺癰排膿陶隱居云/俗方用此乃名薺苨今别有薺苨所謂亂人参)
(者便是非此桔梗也唐本注云陶引薺苨亂人参今詳/之非也陶隱居所言其意止以根言之所以言亂人参)
(唐本注云却以苗/難之乃本注誤矣)
　
　
　
　
　
　
　
　
茛(音/浪)菪(音/蕩)子味苦甘寒有毒主齒痛出蟲肉痺拘急使
人健行見鬼療癲狂風癎顛倒拘攣多食令人狂走乆
服輕身走及奔馬強志益力通神一名横唐一名行唐
生海濵川谷及雍州五月採子(陶隱居云今處處有子/形頗似五味核而極小)
(惟入療癲狂方用尋此乃不可多食過劑爾乆服自無/嫌通神健行足為大益而仙經不見用今方家多作狼)
(蓎今按陳藏器本草云茛菪子痃癖安心定志聰明耳/目除邪逐風變白性温不寒取子洗暴乾隔日空腹水)
(下一指捻勿令子破破即令人發狂亦用小便冷之令/泣小便盡暴乾依前服之臣禹錫等謹按蜀本圖經云)
(葉似王不留行菘藍等莖葉有細毛花白子榖作􁂭子/形實扁細若粟米許青黄色所在皆有六七月採子日)
(乾藥性論云茛菪亦可单用味苦辛㣲熱有大毒生能/㵼人見鬼拾針狂亂熱炒止冷痢主齒痛蚛牙孔子咬)
(之蟲出石灰清煮一伏時掬出去茅暴乾以附子乾姜/陳橘皮桂心厚朴為丸去一切冷氣積年氣痢甚温煖)
(熱發用菉汁解之焦炒碾細末治下部脱肛日華子云/温有毒甘草升麻犀角並能解之燒熏蚛牙及洗隂汗)
圖經曰(茛菪子生海濵川谷及雍州今處處有之苗莖/髙二三尺葉似地黄王不留行紅藍等而三指)
(潤四月開花紫色苗莢莖有白毛五月結實有殻作􁂭/子狀如小石榴房中至細青白色如米粒一名天仙子)
(五月採子隂乾謹按本經云茛菪性寒後人多云大熱/而史記淳于意傳云淄川王美人懐子而不乳意飲以)
(浪藥一撮以酒飲旋乳且不乳豈熱藥所治又古方主/卒癲狂亦多单用茛菪不知果性寒邪小品載治癲狂)
(方取茛菪三升作末酒一升潰數日出搗之以内汁和/絞去滓湯上煎令可丸如小豆三丸日三當覽口面急)
(頭中有蟲行額及手足有赤色處如此並是差候未知/再服取盡裨良又篋中方主腸風茛菪煎取茛菪實一)
(升治之暴乾搗篩生姜半升取汁二物相合銀鍋中更/以無灰酒二升投之上火煎令如稠餳即旋投酒度用)
(酒可及五升以米即止煎令可丸大如梧子毎旦酒飲/通下三丸増至五七丸止若丸時粘手則莵絲粉襯隔)
(煎熬切戒火𦂳則藥焦而失力矣初服㣲熱勿怪/疾甚者服過三日當下利疾去利亦止絶有効)
　雷公云(凡使勿令使蒼冥子其形相似只是服無効/時人多用雜之其蒼冥子色㣲赤若脩事十)
(兩以頭醋一鎰煮盡醋為度却用黄牛乳汁浸一宿至/明看牛乳汁黒即是茛菪子大毒㬠乾别搗重篩用勿)
(誤服衝人心大/煩悶眼生火)
别説云(謹按茛菪之功未見如所説而其毒有/甚煮一二日而芽方生用者冝審之)

草蒿味苦寒無毒主疥瘙痂痒惡瘡殺蝨留熱在骨節
間明目一名青蒿一名方潰生華隂川澤(陶隱居云處/處有之即今)
(青蒿人亦取雜香菜食之唐本注云此蒿生挼傅金瘡/大止血生肉止疼痛良今按陳藏器本草蒿主鬼氣尸)
(疰伏連婦人血氣腹内滿及冷熱乆痢秋冬用子春夏/用苖並搗絞汁服亦暴乾為末小便中服覺冷用酒煮)
(又燒為灰紙八九重淋取汁和石灰去息肉黶子臣禹/錫等謹按蜀本圖經云葉似茵蔯蒿而背不白髙四尺)
(許四月五月採苖日乾江東人呼為􁀙蒿為其息似􁀙/北人呼為青蒿爾雅云蒿葭釋曰蒿一名菣詩小雅云)
(食野之蒿陸璣云青蒿也荆豫之間汝隂皆云菣孫炎/云荆楚之間謂蒿為菣郭云今人呼青蒿香中炙啖者)
(為菣是也日華子云青蒿補中益氣輕身補勞駐顔色/長毛髪髮黒不老兼去蒜髪心痛熱黄生搗汁服并𫝊)
(之㵼痢飯飲調末五錢七燒灰和石灰煎治惡毒瘡并/莖亦用又云子味甘冷無毒明目開胃炒用治勞壯徤)
(人小便浸用治惡瘡癬疥風疹殺蝨煎洗又云臭蒿子/凉無毒治勞下氣開胃止盗汗及邪氣鬼毒又名草蒿)
圖經曰(草蒿即青蒿也生華隂川澤今處處有之春生/苖葉極細嫩時人亦取雜諸香菜食之至夏髙)
(四五尺秋後開細淡黄花花下便結子如粟米大八九/月間採子隂乾根莖子葉並入藥用乾者炙作飲香尤)
(佳青蒿亦名方潰凡使子勿使葉使根勿使莖四者若/同反者成疾得童子小便浸之良治骨蒸熱勞為取古)
(方多单用者葛氏治金刄初錫取生青蒿搗傳上以帛/裹則血止即愈崔元亮海上方療骨蒸鬼氣取童子小)
(便五大斗澄清蒿五斗入九月揀帯子者最好細剉二/物相和内好大釡中以猛火煎取三大斗去滓净洗釡)
(令乾再㵼汁安釡中以㣲火煎可二大斗澄過青蒿即/取猪膽十枚相和煎一大斗半除火待冷以新瓷器盛)
(毎欲服時取甘草二三兩熟炙搗末以煎和搗一/千杵為丸空腹粥飲下二十丸漸増至三十丸止)
　雷公云(凡使唯中為妙到膝即仰到腰即俛使子勿/使葉使根勿使莖四件若同使飜然成痼疾)
(採得葉不計多少用七歳兒童七/箇溺浸七日七夜取漉出㬠乾)
食療(云青蒿寒益氣長髮能輕身捕中不老明目煞風/毒搗𫝊瘡上止血生肉最早春便生色用之白者)
(是自然沓醋淹為葅益人治骨蒸以小便漬兩日一宿/乾末為丸甚去熱勞又鬼氣取子為末酒服之方寸差)
(燒灰淋汁和石灰/煎治惡瘡瘢靨)
百一方(治蜂螫人嚼青/蒿傅瘡上即差)
斗門方(治丈夫婦人勞瘦青蒿細剉水三升童子小便/五升同煎取一升半去滓入器中煎成膏丸如)
(梧桐子大空心既卧/以温酒吞下二十丸)
衍義曰(草蒿今青蒿也在處有之得春最早人剔以為/蔬根赤葉香今人謂之青蒿亦有所别也但一)
(類之中又取其青色者陜西綏銀之間有青蒿叢中之/間時有一兩窠迥然青色土人謂之為香蒿莖葉與常)
(蒿一同但常蒿色淡青此蒿色深青故氣芬芳恐/古人所用以深青者為勝不然諸蒿何嘗不青)
　
　
　
　
　
　
　
　
旋復花味鹹甘温㣲温冷利有小毒主結氣脇下滿驚
悸除水去五藏間寒熱補中下氣消胷上痰結唾如膠
漆心脅痰水膀胱留飲風氣濕痺皮間死肉目中眵(音/嗤)
䁾(音/蔑)利大腸通血脉益色澤一名戴椹一名金沸草一
名盛椹其根主風濕生平澤川谷五月採花日乾二十
日成(陶隱居云出近道下濕地似菊花而大又别有旋/葍根出河南來北國亦有形似芎藭惟合旋葍膏)
(用之餘無所入非此旋復花根也唐本注云旋復根在/中品陶云苗似薑根似髙良薑而細此是山薑證不是)
(旋復根今復道從北國來似芎藭芎藭與髙良薑全無/髣髴爾臣禹錫等謹按蜀本圖經云旋復花葉似水蘇)
(黄花如菊今所在皆有六月至九月採花藥性論云旋/復花使味甘無毒王肋脅氣下寒熱水腫主治膀胱宿)
(水去逐大腹開胃止嘔逆不下食爾雅云獲盗庚注旋/復似菊䟽獲一名盗庚也蕭炳云旋  復用花葍音福)
(旋徐願取用根日華子云無毒明/目治頭風通血脉葉止金瘡血)
圖經曰(旋復花生平澤川谷今所在有之二月已後生/苗多近水傍大似紅藍而無刺長一二尺已來)
(葉如栁莖細六月開花如菊花小銅錢大深黄色上黨/田野人呼為金錢花七八月採花暴乾一十日成今近)
(者人家園圃所蒔金錢花葉並如上説極易繁盛恐即/此旋復也張仲景治傷寒汗下後心下痞堅噫氣不除)
(有七物旋復代赭湯雜治婦人有三物旋復湯胡/治有除痰飲在兩脅脹滿等旋復花丸用之尤多)
　雷公云(凡採得後去裹花蘂殻皮并蔕/子花蘂蒸從已至午㬠乾用)
外䑓秘要(救急續斷筋法取旋復花草根淨洗土/搗量瘡大小𫝊之日一二易以差為度)
又方(破斫筋斷者以旋復根搗汁瀝瘡中仍用滓封瘡/上十五日即斷筋便續此方出蘇景中家療奴用)
(效/)
經驗後方(治中風及壅滯以旋復花洗塵令净搗末煉/蜜為丸如梧桐子大夜卧以茶湯下五丸至)
(七丸/十丸)
梅師方(治金瘡止血搗旋/復花苖𫝊瘡上)
衍義曰(旋復花葉如大菊又如艾蒿七八月有花大如梧/桐子花淡黄緑繁荗圓而覆下亦一異也其香過)
(於菊行痰水去頭目風其味甘苦辛亦起散之藥也其/旋花四月五月有花别一種非此花也第七卷已具之)

藜蘆味辛苦寒㣲寒有毒主蠱毒欬逆洩痢腸澼頭瘍
疥瘙惡瘡殺諸蟲毒去死肌療噦逆喉痺不通鼻中息
肉馬刀爛瘡不入湯一名葱苒一名葱菼(音/毯)一名山葱
生太山山谷三月採根隂乾(黄連為之使及細辛芍藥/五参惡大黄陶隱居云近)
(道處處有根下極似葱而多毛用之止剔取根㣲炙之/臣禹錫等謹按蜀本圖經云葉似欝金秦芁蘘荷等根)
(若龍膽莖下多毛夏生冬凌即今所在山谷皆有八月/採根隂乾吴氏云藜蘆一名葱葵一名豐蘆一名蕙葵)
(神農雷公辛有毒岐伯鹹有毒季氏大寒扁鵲苦有毒/大葉根小相連范子曰藜蘆出河東黄白者善藥性論)
(云藜蘆使有大毒能主上氣去積年/膿血泄痛治惡風瘡疥癬頭秃殺蟲)
圖經曰(藜蘆生泰山山谷今陜西山南東西州郡皆有/之三月生苖葉青似初出□心又似車前莖似)
(葱白青紫色髙五六寸上有黒皮裹莖似㯶皮有花肉/經色根似馬腸根長四五寸許黄白色二月三月採根)
(隂乾此有二種一種水藜蘆莖葉大同只是生在近水/溪澗右上根鬚百餘莖不中入藥今用者名葱白藜蘆)
(根鬚甚少只是三二十莖生髙山者為佳均州土俗亦/呼為鹿葱此藥大吐上膈風涎闇風癎病小兒□齁用)
(錢匕一字則惡吐人又用通頂令人□而古今本草云/療嘔逆其效未詳今萱草亦謂之鹿葱其𩔖全别主療)
(亦不/同耳)
　雷公云(凡採得去頭用糯米泔汁/煮從已至未出㬠乾用之)
聖惠方(治黒痣生於身面上用藜蘆灰五兩水一大碗/淋灰汁於銅噐中盛以重湯煮令如黒膏以針)
(㣲撥破痣處㸃之/良不過三遍神驗)
千金翼(治牙疼内藜蘆末於/牙孔中勿􁀙汁神效)
經驗後方(治中風不語喉中如拽鋸聲口中涎沫取藜/蘆一分大南星一箇去浮皮於臍子上䧟一)
(箇坑子内入陳醋二橡斗平四面用火逼令黄色同一/處搗再研極細用生麫為丸如赤豆大毎服三丸温酒)
(下/)
百一方(治黄疸取藜蘆煮灰中炮之小變色/搗為末水服半錢七小吐不過數服)
斗門方(治疥癬用藜蘆細搗/為末以生油塗𫝊之)
簡要濟衆(治中風不省人事牙闗緊急者藜蘆一兩去/蘆頭濃煎防風湯浴過焙乾碎切炒㣲褐色)
(搗為末毎服半錢温水調下以吐出/風涎為效如人行三里未吐再服)
衍義曰(藜蘆為末細/調治馬疥癬)
鈎吻味辛温大有毒主金瘡乳痓中惡風欬逆上氣水
腫殺鬼疰蠱毒破癥積除脚膝痺痛四肢拘攣惡瘡疥
蟲殺鳥獸一名野葛折之青烟出者名固甚活熱不入
湯生傅(音/附)髙山谷及㑹稽東野(半夏為之使惡黄芩陶/隱居云五苻中亦云鈎)
(吻是野葛言其入口則鈎人喉吻或言吻作挽字牽挽/人腸而絶之覈胡草切事而言乃事兩物野葛是根狀)
(如牡丹所生處亦有毒飛鳥不得集之今人用合膏服/之無嫌鈎吻别是一草葉似黄精而莖紫當心抽花黄)
(色初生既極類黄精故以為殺生之對也或云鈎吻是/毛茛此本及後説参錯不同未詳云何又有物名隂命)
(赤色著木懸其子生山海中最有大毒入口能殺人唐/本注云野葛生桂州以南村墟閭巷間皆有彼人通名)
(鈎吻亦謂苗名鈎吻根名野葛蔓生人或誤食其葉者/皆致死而羊食其苗大肥物有相伏如此若巴豆䑕食)
(則肥也陶云飛鳥不得集之妄矣其野葛以相新採者/皮白骨黄宿根似地骨嫰根如漢防己皮節斷者良正)
(與白花藤根相類不深别者懶亦感之其新取者折之/無塵氣經年已後則有塵起根骨似枸杞有細孔者人)
(折之則塵氣從孔中出令折拘杞根亦然經言折之青/煙起者名涸活為良此亦不達之言也且黄精直生如)
(龍膽澤漆兩葉或四五葉相對鈎吻蔓生葉如柿葉博/物志云鈎吻葉似亮葵并非黄精之類毛茛是有毛石)
(龍芮何千鈎吻臣禹錫等謹按蜀本秦鈎吻主喉痺咽/中塞聲變欬逆氣温中一名除辛生寒石山二八月採)
(謹按釣吻一名野葛者亦如徐長卿赤箭鬼箭等並一/名鬼督郵鬼郵自是一物今鈎吻亦名野葛自有一種)
(明矣且藥有名同而體異者極多非獨此也㨿陶注云/鈎吻葉似黄精而葉紫當心抽花黄色者是蘇云野葛)
(出桂州葉似柿葉人食之即死者當别是一物爾又云/苖名鈎吻根名野葛亦非通論按今市人皆以葉似黄)
(精者為鈎吻按雷公炮炙方云黄精勿令誤用鈎吻吻/葉似黄精而頭尖處有兩毛苦鈎是也吴氏云秦鈎吻)
(一名毒根神農辛雷公有毒殺人生南越山或益州葉/如葛赤莖大如箭根黄正月採葛洪方云鈎吻與食芹)
(相似而生處無他草其莖有毛誤食之殺人嶺表録異/云野葛毒草也俗呼為胡蔓草誤食之則用羊血解之)
陳藏器(云食葉飲冷水即死冷水發其毒也彼人以野/葛飼人勿與冷水至肥大以冷水飲之至死懸)
(尸於樹汁滴地生菌子收之名菌/藥烈於野葛胡蔓葉細長光潤)
　雷公云(凡使勿用地精苗莖與鈎吻同其鈎吻治人/身上惡毒瘡效其地精煞人採得後細剉搗)
(了研絞取自然汁入/膏中用勿誤餌之)
黄帝問天老(曰天地所生豈有食之死者乎天老曰太/隂之精名曰鈎吻不可食之入口則死)
博物志(云鈎吻毒桂心/葱葉沸解之)
　
　
　
　
　
　
　
　
射(音/夜)干味苦平㣲温有毒主欬逆上氣喉痺咽痛不得
消息散結氣腹中邪逆食飲大熱療老血在心脾間欬
唾言語氣臭散胷中熱氣久服令人虚一名烏扇一名
烏蒲一名烏翣一名烏吹一名草薑生南陽川谷田野
三月三日採根隂乾(陶隱居云此即是烏翣根庭䑓多/種之黄色亦療毒腫方多作夜干)
(字今射亦作夜音人言其葉是鳶尾而復有鳶頭此若/相似爾恐非烏翣者即其葉名矣又别有射干相似而)
(花白莖長似射人之執干者故阮公詩云射干臨層城/此不入藥用根亦無塊惟有其質唐本注云射干此説)
(者是其鳶尾葉都似射干而花紫碧色不抽髙莖根似/髙良薑而肉白根即鳶頭陶説由䟦都論此爾臣禹錫)
(等謹按蜀本云射干㣲寒其圖經云髙二三尺黄花黒/實根多鬚皮黄黒内黄赤今所在皆有二月八月採根)
(去皮日乾用之陳藏器云射干鳶尾按此二物相似人/多不分射干總有三物佛經云夜干貂尾此是惡獸似)
(青黄狗食人廓云能縁木又阮公詩云夜干臨層城此/即是樹今之射干殊髙大者本草射干即人間所種馬)
(花草亦名鳯翼葉如鳥翅秋生紅花赤㸃鳶尾亦人間/多種苗低下於射干如鳶尾春夏生紫碧花者是也又)
(注云㨿此猶錯夜干花黄根赤黄色藥性論云射干使/有小毒能治喉痺水漿不入能通女人月閉治疰氣消)
(瘀血日華子云消痰破癥結胷膈滿腹脹氣喘痃癖開/胃下食消腫毒鎮肝明目根潤亦有形似髙良薑大小)
(赤黄色淡硬五/六七八月採)
圖經曰(射音夜干生南陽山谷田野今在處有之人家/庭砌間亦多種植春生苗髙二三尺葉似蠻薑)
(而狹長横張踈如翅羽狀故一名烏翣謂其葉中抽莖/似萱草而彊硬六月開花黄紅色瓣上有細文秋結實)
(作房中子黒色根多鬚皮黄黒肉黄赤三月三日採根/隂乾陶隱居云療毒腫方多作夜干今射亦作夜音又)
(云别有射干相似而花白莖長似射人之執竿者故阮/公詩云射干臨層城是也此不入藥用蘇恭射干此説)
(是鳶尾葉都似射干而花紫碧色不抽髙莖根似髙良/薑而内白根即鳶頭也又按荀子云西方有木焉名曰)
(射干莖長四寸生於髙山之上而臨百仭之淵其莖非/能長也所立者然也楊倞注云當是草而云本誤也今)
(觀射之形其莖根疎長正如長竿狀得名由此耳而陶/以夜音為疑且古字音呼固多相通若漢官僕射主射)
(而亦音夜非有别義也又射干多生山崖之間其莖雖/細小亦類木梗故荀子名木而蘇謂陶説為鳶尾鳶尾)
(花亦不白其白者自是射干之類非鳶尾也鳶尾布地/而生葉扁濶於射干蘇云花紫碧色根如髙良薑者是)
(也本經云生九嶷山谷今在處有大類/蠻薑也五月採一云九月十月採日乾)
　雷公云(凡使先以米泔水浸一宿漉出然後用/□竹葉煮從午至亥漉出日乾用之)
外䑓秘要(治喉痺射干一/片含嚥汁差)
肘後方(治小兒疝發時腫痛如刺用/生射干汁取下亦可丸服之)
衍義曰(射干此乃荀子所説兩方之木名曰射干者也/注復引本草曰不合以射干為木殊不知五行)
(止以水火木金土而言之故儒者以草木皆木也金鈆/者金也糞土皆土也灰火皆火也水池皆水也由是言)
(之即非佛經火宅喻之獸及阮公所云臨層城者之木/况本經亦曰一名草薑故知草無疑今治肺氣喉為佳)
(日華子曰大小似髙/良薑赤黄色此得之)
　
　
　
　
　
　
　
　
蛇合(合是/含字)味苦㣲寒無毒主驚癎寒熱邪氣除熱金瘡
疽痔䑕瘻惡瘡頭瘍療心腹邪氣腹痛濕痺養胎利小
兒一名蛇衘生益州山谷八月採隂乾(陶隱居云即是/蛇衘蛇衘有兩)
(種並生石上當用細葉花者處處有之亦生黄土地不/必皆生石上也唐本注云合字乃是含字陶見誤本冝)
(改為含含衘義同見古本草也今按陳藏器本草云蛇/含主蛇咬種之亦令無蛇今以草内蛇口中縱傷人亦)
(不能有毒矣臣禹錫等謹按蜀本圖經云生石上及下/濕地花黄白人家亦種之五月採苗生藥性論云蛇衘)
(目有毒能治丹疹治小兒寒熱日華子云蛇含能治蛇蟲/蜂蠆所傷又眼赤止血協風疹癰腫莖葉俱用又名威)
(蛇/)
圖經曰(蛇含生益州山谷今近處亦有之生土石土或/下濕地蜀中人家亦種之一莖五葉或七葉此)
(有兩種當用細葉黄色花者為佳八月採服隂乾古經/録驗方治赤疹用蛇衘草搗令極爛𫝊之差赤疹者由)
(冷濕𫝊於肌上甚即為熱乃成赤疹得天熱則劇冷則/减是也古今諸丹毒瘡腫瘡方通用之又下有女青條)
(云蛇䘖根也生朱崖陶隱居蘇㳟皆以為若是蛇衘根/不應獨生朱崖或云是雀瓢即蘿摩之别名或云二物)
(同名以相類故也醫家鮮用/亦稀識别故但附著於此)
　雷公云(凡使勿用有藥尖葉者號竟命草其味别空/只酸澁不入藥若誤服之吐血不止速服知)
(時子解之採得後去根莖只/取葉細切㬠乾勿令犯火)
肘後方(治金瘡亦/搗傅之佳)
又方(治蜈蚣螫人蛇/含草拔傅之)
斗門方(治産後㵼痢用小龍牙根一/握濃煎服之甚效蛇含是也)
抱朴子(云蛇䘖膏連/已斷之指)
晋異苑(云有田父見一蛇被傷又見蛇䘖一草置其瘡/上經日傷蛇乃去田父因取其草以治瘡皆驗)
(遂名曰/蛇䘖草)
常山味苦辛寒㣲寒有毒主傷寒寒熱熱發温瘧鬼毒
胷中痰結吐逆療鬼蠱往來水脹洒洒惡寒䑕瘻一名
互草生益州川谷及漢中八月採根隂乾(畏王扎陶隱/居云出冝都)
(建平細實黄者呼為雞骨常山用最勝唐本注云常山/葉似茗狹長莖圓兩葉相當三月生白花青蕚五月結)
(實青圓三子為房生山谷間髙者不過三四尺臣禹錫/等謹按蜀本圖經云樹髙三四尺根似荆根黄色而破)
(今出金州房州梁州五月六月採葉名蜀漆也藥性論/云常山忌葱味苦有小毒治諸瘧吐痰涎去寒熱用小)
(麥竹葉三味合煮小兒甚良主瘧洒洒寒熱不可進多/令人大吐治項下瘤癭蕭炳云得甘草吐瘧日華子云)
(忌菘/菜)
圖經(文具蜀/漆條下)
　雷公云(凡使春使莖葉夏秋冬用時使酒浸一宿至/明漉出日乾熬搗少用勿令老人久病服之)
(切忌/也)
外䑓秘要(治瘧常山三兩以漿水三升浸經一/宿煎取一升欲發前頓服然後㣲吐)
肘後方(治瘧病常山三兩研末以雞子/白和丸如桐子大毎服三十丸)
衍義曰(常山蜀漆根也/瘧吐痰如雞骨)

　
　
　
　
　
　
　
　
蜀漆味辛平㣲温有毒主瘧及欬逆寒熱腹中癥堅痞
結積聚飛氣蠱毒鬼疰療胷中邪結氣吐出之生江林
山川谷及蜀漢中常山苖也五月採葉隂乾(括樓為之/使惡貫衆)
(陶隱居云是常山苖而所出又異者江林山即益出江/陽山名故是同處爾彼人採仍縈結作丸得時燥者佳)
(唐本注云此草曰㣲蔞則巴東暴使燥色青白堪用若/隂乾便黒爛欝壊矣陶云作乃梌餅非蜀漆也臣禹錫)
(等謹按蜀本圖經云五月採日乾之藥性論云蜀漆使/畏橐吾味苦有小毒常山苖也能主治療鬼瘧多時不)
(差去寒熱瘧治瘟瘧寒熱不可多進令人吐逆主堅癥/下肥氣積聚蕭炳云桔梗為使日華子云蜀漆治癥瘕)
(又名雞尿草鴨尿草李含光/云常山莖也八月九月採之)
圖經曰(蜀漆生江林山川谷及蜀漢常山苖也常山生/益州山谷及漢中蜀漆根也江林山即益州江)
(陽山名是同處耳今京西淮浙湖南州郡亦有之葉似/茗而狹長兩兩相葍莖圓有節三月生紅花青蕚五月)
(結實圓三子為房苗髙者不過三四尺根似荆黄色而/海州出者葉似楸葉八月有花紅白色子碧色似山楝)
(子而小五月採葉八月採根隂乾此二味為治瘧之最/要張仲景蜀漆散用蜀漆雲母龍骨等分杵末患者至)
(發前以漿水和半錢服之温瘧加蜀漆半分臨發時服/一錢七今天台山出一種草名土常山苗葉極甘人用)
(為飲香甘味如蜜又名蜜香草/性亦凉飲之益人非此常山也)
　雷公云(凡採得後和根苖臨用時即去根收莖葉同/拌甘草四兩細剉用拌水令濕同蒸臨時去)
(甘草取蜀漆五兩細剉又摔甘/草水勻又蒸了任用勿食木笋)
衍義曰(蜀漆常山苗也治瘧多吐人其他亦未見所長/此草也慮歳乆人或别有異論故預云餘如經)
　
　
　
　
　
　
　
　
甘遂味苦甘寒大寒有毒主大腹疝瘕腹滿面目浮腫
留飲(音/廕)宿食破癥堅積聚利水榖道下五水散膀胱留
熱皮中痞熱氣腫滿一名甘藁一名陵藁一名陵澤一
名重澤一名主田生中山川谷二月採根隂乾(𤓰蔕為/之使惡)
(逺志反甘草陶隱居云中山在代郡先第一本出泰山/江東比來州京口者大不相似赤皮者勝白皮者都下)
(亦有名草甘遂殊惡盖謂贗音㕍偽之草也唐本注云/所謂草甘遂者乃蚤體也療體全别真甘遂苗似澤漆)
(草甘遂苗一莖六七葉如萞麻鬼白葉生食一升亦能/利大療癰疽蛇毒且直甘遂皆以皮赤肉白作連珠實)
(重者良亦無皮白者皮白者乃是蚤體俗名重䑓也臣/禹錫等謹按藥性論云京甘遂味苦能㵼十二腫水疾)
(能治心腹堅滿下水去痰水主皮肌浮腫日華子云/京西者上汴滄呉者次形似和皮甘草節節切之)
圖經曰(甘遂生中山川谷今陜西江東亦有之或云京/西出者最佳汴滄呉者為次苗似澤漆莖短小)
(而葉有汴根皮赤肉白作連珠又似和皮甘草二月採/根節切之隂乾以實重者為勝又有一種草甘遂苗一)
(莖端六七葉如萞麻鬼白葉用之殊惡生食一升亦不/能下唐注云草甘遂即蚤體也蚤體自有條古方亦单)
(用下水小品療姙娠小腹大滿小便不利氣急已服猪/苓散不差者以甘遂散下方泰山赤皮甘遂二兩𢷬篩)
(以白蜜二兩和丸如大豆粒多覺心下煩得㣲下者日/一服之下後還將猪苓散不得下日再服漸加可至半)
(錢匕以㣲下為度中間散/也猪苓散見猪苓條中)
　雷公云(凡採得後去莖於槐砧上細剉用生甘草湯/小薺芃自然汁二味攪浸三日其水如墨汁)
(更漉出用東流水淘六七次令水清/為度漉出於土噐中熬令脆用之)
肘後方(治卒腫滿身面皆洪大甘遂一分粉之猪腎一/枚分為七臠入甘遂於中以火炙之令熱日一)
(食至四五當覺/腹脇鳴小便利)
楊氏産乳(治腹滿大小便不利氣急甘遂二分為散分/五服熟水下如覺心下煩得㣲利日一服)
衍義曰(甘遂今惟用連珠者然經中不言此/藥專於行水攻火為用入藥須酙酌)
　
　
　
　
　
　
　
　
白斂味苦甘平㣲寒無毒主癰腫疽瘡散結氣止痛除
熱目中赤小兒驚癎瘟瘧女子隂中腫痛下赤白殺火
毒一名白核一名白草一名白根一名崑崙生衡山山
谷二月八月採根暴乾(代赭為之使反烏頭陶隱居云/近道處處有之作藤生根如白)
(芷破片以竹穿之日乾生取根搗𫝊癰腫亦效唐本注/云此根似天門冬一株下有十許根皮赤黒肉白如芍)
(藥殊不似白芷臣禹錫等謹按蜀本圖經云蔓生枝端/有五葉今所在有之藥性論云白斂使殺火毒味苦平)
(有毒惡烏頭能主氣壅腫用赤小豆䒽草為末雞子白/調塗一切腫毒治面上疱瘡子治濕瘧主寒熱結壅熱)
(腫日華子云止驚邪發背瘰癧腸風痔瘻刀/箭瘡撲損濕熱瘧疾血痢湯火瘡生肌止痛)
圖經曰(白歛生衡山山谷今江淮州郡及荆襄懐孟商/齊諸州皆有之二月生苗多在林中作蔓赤莖)
(葉如小桑五月開花七月結實根如雞鴨卵三五枚同/窠皮黒肉白二月八月採根破片暴乾今醫治風金瘡)
(及面藥方多用之豪州有一種赤斂功用/與白斂同花實亦相類但表裏俱赤耳)
聖惠方(治丁瘡以水調/白斂末傅瘡上)
肘後方(治發背白斂/末傅並良)
外䑓秘要(備急治湯火灼爛/用白歛末傅之)
衍義曰(白歛白及古今服餌方少有用者/多見於斂瘡方中二物多相而行)
　
　
　
　
　
　
　
　
青葙子味苦㣲寒無毒主邪氣皮膚中熱風瘙身痒殺
三蟲惡瘡疥蝨痔蝕下部􁥥瘡子名草決明療脣口青
一名草蒿一名姜蒿生平谷道傍三月採莖葉隂乾五
月六月採子(陶隱居云處處有似麥棚花其子甚細後/又有草蒿别本亦作草藁今即主療殊相)
(類形名又相似極多是為凝而實兩種也唐本注云此/草苗髙尺許葉細軟花紫白色實作角子黒而扁光似)
(莧實而大生下濕地四月五月荆襄人名為崑崙草搗/汁单服大療温癘甘􁥥臣禹錫等謹按蜀本圖經云葉)
(細軟長亦為蔓今所在下濕地有藥性論云青葙子一/名草藁味苦平無毒能治肝藏熱毒衝眼赤障青育瞖)
(腫主惡瘡疥瘙治下部蟲􁥥瘡蕭炳云今主理眼有青/葙子丸又有一種花黄名陶珠衍苗相似日華子云治)
(五藏邪氣益腦髓明耳目鎮肝堅/筋骨去風寒濕痺苗止金瘡血)
圖經曰(青葙子生平谷道傍今江淮州郡近道亦有之/二月内生青苗長三四尺葉澗似栁軟莖似蒿)
(青紅色六月七月内生花上紅下白子黒光而扁有似/茛菪根似蒿根而白直下獨莖生根六月八月採子又)
(有一種花黄名陶朱術/苗亦相似恐不堪用之)
雷公云(凡用勿使思蓂子并䑕細子其二件真似青葙/子只是味不同其思蓂子味咀煎之有涎凡用)
(先燒鐵臼杵/单搗用之)
廣利方(治鼻衂出血不止以青/葙子汁三合灌鼻中)
三國志(云魏略初平中有青牛先生常服青葙子年/如五六十者人或識之謂其已百歳有餘耳)
衍義曰(青葙子經中並不言治眼藥性論始言之能治/肝藏熱毒衝眼赤障青育蕭炳亦云理眼日華)
(子云益腦髄明耳目鎮肝今人/多用治眼殊不與經意相當)
雚(音/完)菌(音/郡)味鹹甘平㣲温有小毒主心痛温中去長蟲
白癬(音/蘚)蟯(音/饒)蟲蛇螫毒癥瘕諸蟲疽蝸去蚘蟲寸白惡
瘡一名雚蘆生東海池澤及渤海章武八月採隂乾(得/酒)
(良畏雞子陶隱居云出北來此亦無有形狀似菌云鸛/屎所化生一名鸛菌单末之猪肉臛和食可以遣䖻蟲)
(唐本注云雚菌今出渤海蘆葦澤中鹹鹵地自然有此/菌耳亦非是鸛屎所化生也其菌色白輕虚表裏相似)
(與衆菌不同療䖻蟲有効臣禹錫等謹按蜀本圖經云/今出滄州秋雨以時即有天旱及霖即稀日乾者良藥)
(性論云雚菌味苦能/除腹内冷痛治白秃)
食療(云菌子發五藏風壅經絡動痔病昏多睡背膝四/肢無力又菌子有數般槐樹上生者良野田中者)
(恐有毒殺人/又多發冷氣)
外䑓秘要(治蚘蟲攻心如刺以清汁雚蘆一/兩杵末以羊肉臛和之日頓服佳)
金匱玉凾(云菌仰卷及赤色不可食大/耳青色及仰生者不可食之)
　
　
　
　
　
　
　
　
白及味苦辛平㣲寒無毒主癰腫惡瘡敗疽傷隂死肌
胃中邪氣賊風鬼撃痱(音/肥)緩不收除白癬疥蟲一名甘
根一名連及草生北山川谷又寃句及越山(紫石英為/之使惡理)
(石畏李核杏仁陶隱居云近道處處有之葉似杜若根/形似菱米節間有毛方用亦稀可以作糊唐本注云此)
(物山野人患手足皸音軍折嚼以塗之有效臣禹錫等/謹按蜀本云反烏頭又圖經云葉似初生栟音并撋音)
(吕椶也及藜蘆莖端生一䑓四月開生紫花七月實熟/黄黒色冬凋根似菱三角白色角頭生芽今出中州二)
(月八月採根用呉氏云神農苦黄帝辛季氏大寒雷公/辛無毒莖葉似生薑藜蘆十月華直上紫赤根白連二)
(月八月九月採藥性論云白及使能治結熱不消主隂/下痿治面上䵟炮令人肌滑日華子云味甘辛止驚邪)
(血邪癎疾赤眼癥結發背瘰􁣲腸風痔瘻刀箭/瘡撲損温熱瘧疾血痢湯火瘡生肌止痛風痺)
圖經曰(白及生北山川谷又寃句及越山今江淮河陜/漢黔諸州皆有之生石山上春生苗長一尺許)
(似栟櫚及黎蘆莖端生一䑓葉兩指大青色夏開花紫/七月結實至熟黄黒色至冬葉凋根似菱米有三角白)
(色角端生芽二月七月採根今醫/治金瘡不差及癰疽方中多用之)
經驗方(治鼻衂不止甚者白及為/末津調塗山根上立止)
衍義(白及之具/白歛條下)


大㦸味苦甘寒大寒有小毒主蠱毒十二水腹滿急痛
積聚中風皮膚疼痛吐逆頸腋癰腫頭痛發汗利大小
腸一名卭鉅生常山十二月採根隂乾(反甘草陶隱居/云近道處處皆)
(有至猥賤也臣禹錫等謹按唐本云畏昌蒲蘆􁩍䑕朶/蜀本圖經云苗似甘遂髙大葉有白汁花黄根似細苦)
(参皮黄黒肉黄白五月採苗二月八月採根用爾雅云/用蕎卭鉅注云今本草大㦸也藥性論云大㦸使反芫)
(花海藻毒用昌蒲解之味苦辛有大毒破新陳下惡血/癖塊腹内雷鳴通月水善治瘀血能堕胎孕日華子云)
(小豆為之使惡薯蕷□毒藥/泄天行黄病温瘧破癥結)
圖經曰(大㦸澤漆根也生常山今近道多有之春生紅芽漸/長作叢髙一尺巳來葉似初生楊栁小團三月四月)
(開黄紫花團圓似杏花又似蕪荑根似細苦参皮黄黒/肉黄白色秋冬採根隂乾淮甸出者莖圓髙三四尺花)
(黄葉至心亦如百合苗江南生者葉似芍藥醫家用治/隱疹風及風毒脚腫並煮水熱淋之日再三便愈李降)
(兵部手集方療水病無問年月淺深雖腹脉惡亦主之/大㦸當歸橘皮各一大兩切以水二大升煮取七合頓)
(服利水二三升勿恠至重不過再服便差禁毒/食一年水下後便服水不作此方出張尚客)
雷公云(凡使勿用附生者若服冷洩氣不禁即煎薺苨/子湯解夫採得後於槐砧上細剉與細剉海芋)
(葉拌蒸從已至申/去芉葉晒乾用之)
太上八帝𤣥變經(大㦸/必隅)
　
　
　
　
　
　
　
　
澤漆味苦辛㣲寒無毒主皮膚熱大腹水氣四肢面目
浮腫丈夫隂氣不足利大小腸明目輕身一名漆莖大
㦸苗也生泰山川澤三月三日七月七日採莖葉隂乾
(小豆為之後惡薯蕷陶隱居云此是大㦸苗生時摘葉/有白汁故名澤漆亦能嚙人肉臣禹錫等謹按蜀本圖)
(經云五月採日乾用藥性論云澤漆使治皮肌熱利小/便日華子云冷㣲毒止瘧疾消痰退熱此即大㦸花川)
(澤中有莖梗小有葉花黄/葉似嫩菜四五月採之)
圖經曰(澤漆大㦸苗也生泰山川澤今冀州鼎州明州/及近道有之生時摘葉有白汁出亦能嚙人故)
(以為名然張仲景治肺欬上氣脉沉者澤漆湯主之澤/漆三仅以東流水五斗煮取一斗五升然後用半夏半)
(升紫参生薑白煎各五兩甘草黄芩人参桂心各三兩/八物㕮咀之内澤漆汁中煎取五升毎服五合日三至)
(夜服/盡)
唐本餘(有小毒逐/水主蠱毒)
聖惠方(治十種水氣用澤漆十斤於夏間取莖嫩葉入/水一斗研汁約二斗於銀鍋内慢火熬如稀錫)
(即止瓷噐内収毎日空心温/酒調下一茶匙以愈為度)
　
　
　
　
　
　
　
　
茵芋味苦温㣲温有毒主五藏邪氣心腹寒熱羸瘦如
瘧状發作有時諸闗節風濕痺痛療乆風濕走四肢脚
弱一名莞草一名卑共生泰山川谷三月三日採葉隂
乾(陶隱居云好者出彭城今近道亦有莖葉狀如莽草/而細軟取用之甘連細莖方用甚稀惟以合療風酒)
(散臣禹錫等謹按蜀本圖經云苗髙三四尺葉似石稻/短厚莖赤今出華州雍州四月採莖葉日乾藥性論云)
(茵芋味苦辛有小毒能治五藏寒熱似瘧諸闗節風濕/痺拘急攣痛治男子女人軟脚毒風治濕瘧發作有時)
(日華子云治一切冷風筋骨怯弱羸顫入藥炙/用出自海鹽形似石南楂生葉厚五六七月採)
圖經曰(茵芋出泰山川谷今雍州絳州華州杭州亦有/之春生苗髙三四尺莖赤葉似石榴而短厚又)
(似石南葉四月開細花白五月結實三月四月七月採/葉連細莖隂乾用或云日乾胡洽治中風手足枯痺四)
(肢拘攣茵芋酒主之其方茵芋附子天雄烏頭秦芁女/萎防風防已躑躅石南細辛桂心各一兩凡十二味切)
(以絹袋盛清酒一斗漬之冬七日夏三日春秋/五日藥成初服一合日三漸増之以㣲痺為度)
赭(音/者)魁味甘平無毒主心腹積聚除三蟲生山谷二月
採(陶隱居云狀如小芋子肉白皮黄近道亦有唐本注/云赭魁大者如斗小者如升葉似杜蘅蔓生草木上)
(有小毒陶所説者乃土卯爾不堪藥用梁漢人名為黄/獨蒸食之非赭魁也臣禹錫等謹按蜀本圖經云苗蔓)
(延生葉似蘿摩根若茂英皮紫黒肉黄赤大者輪囷者/如升小者若拳今所在有之㨿本經云無毒而蘇云有)
(小毒又云陶説者梁漢人蒸食之則無毒明矣乃陶説/為是也陳藏噐云按土卯蔓生如芋人以灰汁煮食之)
(不聞有/功也)
　
　
　
　
　
　
　
　
貫衆味苦㣲寒有毒主腹中邪熱氣諸毒殺三蟲去寸
白破癥瘕除頭風止金瘡
花療惡瘡令人洩一名貫節一名貫渠一名百頭一名
虎卷一名扁苻一名伯萍一名藥藻此謂草䲭頭生𤣥
山山谷及寃句少室山二月八月採根隂乾(雚菌為之/使陶隱居)
(云近道亦有葉如人參其根形色毛芒全似者䲭頭故/呼為草䲭頭臣禹錫等謹按爾雅云樂貫衆注葉員鋭)
(莖毛黒布地冬不死一名貫渠廣雅云貫節蜀本云一/名樂音洛藻又圖經云苖似狗脊狀如雉尾根直多枝)
(皮黒肉赤曲者名草䲭頭療頭風用之今所在山谷隂/處有之藥性論云貫衆使主腹熱赤小豆為使殺寸白)
(蟲/)
圖經曰(貫衆生𤣥山山谷及寃句少室山今陜西河東/州邵及荆襄間多有之而少有花者春生苗赤)
(葉大如蕨莖榦三稜葉緑色似小雞卵又名鳯尾草根/紫黒色形如大𤓰下有黒鬚毛又似老䲭爾雅云樂舒)
(若切貫衆郭璞注云葉員銳莖毛黒布地冬不死廣雅/謂之貫節是也三月採根晒乾荆南人取根為末水調)
(服一錢匕止/鼻血有效)
蕘(音/饒)花味苦辛寒㣲寒有毒主傷寒瘟瘧下十二水破
積聚大堅癥瘕蕩滌腸胃中留癖飲食寒熱邪氣利水
道療痰飲欬嗽生咸陽川谷及河南中牟六月採花隂
乾(陶隱居云中牟者平時惟從河上表形似芫花而極/細白色北來隔絶殆不可得唐本注云此藥苗似胡)
(荽莖無刺花細黄色四月五月収與芫花全不相似也/臣禹錫等謹按蜀本圖經云苗髙二尺許生崗原上今)
(所在有之見用雍州者好藥性論云蕘花使治欬/逆上氣喉中腫滿疰氣蠱毒痃癖氣塊下水腫等)
衍義曰(蕘花今京洛間甚多張仲景傷寒論以蕘花治/利者以其行水也水去則利止其意如此然今)
(人用時當以意斟酌不可使過與/不及也仍須有是證者方可用之)
　
　
　
　
　
　
　
　
牙子味苦酸寒有毒主邪氣熱氣疥瘙惡瘍瘡痔去白
蟲一名狼牙一名狼齒一名狼子一名大牙生淮南川
谷及寃句八月採根暴乾中濕腐爛生衣者殺人(蕪荑/為之)
(使惡地榆棗肌陶隱居云近道處處有之其根牙亦似/獸之牙齒也臣禹錫等謹按蜀本圖經云苗似蛇毒而)
(厚大深緑色根萌牙若獸之牙今所在有之二月三月/採牙日乾藥性論云狼牙使味苦能治浮風瘙痒殺寸)
(臼蟲煎汁洗惡瘡日華子云殺/腹藏一切蟲止赤白痢煎服)
圖經曰(牙子即狼牙子生淮南川谷及寃句今江東京/東州郡有之苗似蛇毒而厚大深緑色根黒若)
(獸之齒牙故以名之三月八月採根日乾古方多用治/蛇毒法取獨莖狼牙搗臘月猪脂和以𫝊上立差又楊)
(炎南行方云六月以前用藥以後用根生㕮咀以木葉/裏之煻火炮令熱用熨瘡上今即止張仲景治婦人隂)
(瘡亦单/用之)
聖惠方(治隂瘡洗方用狼牙五兩細/剉水五升煮至三升温洗)
外䑓秘要(范注治寸白蟲方狼牙五兩搗末蜜丸如麻/子大宿不食明旦以漿水下一合服盡差)
又方(治金瘡狼牙草莖葉/熟𢷬𫝊貼之兼止血)
又方(治婦人隂蝕若中爛傷狼牙三兩㕮咀以水四升/煮去滓内苦酒如雞子一杯以綿濡湯瀝患處日)
(四五/即愈)
千金方(治小兒隂瘡濃煮狼牙草洗之又冶射工即/水弩子也以狼牙葉冬取根搗令熟傅之)
及已味苦平有毒主諸惡瘡疥痂痿蝕及牛馬諸瘡(陶/隱)
(居云今人多用以合瘡疥膏甚驗唐本注云此草一莖/莖頭四葉葉隙著白花好生山谷隂虚軟地根似細辛)
(而黒有毒入口使人吐血今以當杜蘅非也疥瘙必須/用之臣禹錫等謹按蜀本圖經云二月採根日乾之藥)
(性論云及巳亦可单用能治瘑疥日華子云/主頭瘡白秃風瘙皮膚痒蟲可煎汁浸并傅)

羊躑躅味辛温有大毒主諸風在皮膚中淫淫痛瘟瘧
惡毒諸痺邪氣鬼疰蠱毒一名玉支生太行山川谷及
淮南山三月採花隂乾(陶隱居云近道諸山皆有之花/苗似鹿葱羊誤食其葉躑躅而)
(死故以為名不可近經唐本注云玉支躑躅一名陶家/梔子注云是躑躅子名玉支非也花亦不似鹿葱正似)
(旋葍花色黄者也今注其苖樹生髙三四尺葉似桃葉/花似山石榴臣禹錫等謹按蜀本圖經云樹生髙二尺)
(葉似桃葉花黄似𤓰花三月四月採花日乾今所在/有之藥性論云羊躑躅惡諸石及麵不入湯服也)
圖經曰(羊躑躅生太行山川谷及淮南山今所在有之/春生苗似鹿葱葉似紅花莖髙三四尺夏開花)
(似陵霄山石榴旋葍輩而正黄色羊誤食其葉則躑躅/而死故以為名三月四月採花隂乾今嶺南蜀道山谷)
(徧生皆深紅色如錦綉然或云此種不入藥古大方多/用躑躅如胡合治時行赤散及治五嗽四滿丸之類及)
(治風諸酒方皆雜用之又治百病風濕等魯正酒中亦/用躑躅花今醫方將脚湯中多用之南方治蠱毒下血)
(有躑躅花/散甚勝)
　　　三種海藥餘
瓶香謹按陳藏噐云生南海山谷草之狀也味寒無毒
主天行時氣鬼魅邪精等並宜燒之又於木煮善洗水
腫浮氣與土薑芥子等煎浴湯風瘧甚驗也
釵子股謹按陳氏云生嶺南及南海諸山毎莖三十根
狀似細辛味苦平無毒主解毒癰疽神驗忠萬州者佳
草莖功力相似以水煎服縁嶺南多毒家家貯之
冝南草謹按廣州記云生廣南山谷有莢長二尺許内
有薄片似紙大小如蟬翼主邪小男女以緋絹袋盛一
牛佩之臂上辟惡止驚此草生南方故作南北字今人
多以男女字非也冝男草者即萱草是
　　　二十五種陳藏噐餘
藒(音/挈)車香味辛温主鬼氣去臭及蟲魚蛀蚛生彭城髙
數尺白花爾雅曰藒車䒗(音/乞)輿郭注云香草也廣志云
黄葉白花也海藥(按廣志云生海南山谷陳氏云生徐/州㣲寒無毒主霍亂辟惡氣薫衣甚)
(好齊民要術云凡諸樹木蛀者/煎此香冷淋之善辟蛀蚛也)
朝生暮落花主惡瘡疽􁥥疥癰蟻瘻等並日乾末和油
塗之生糞穢處頭如筆紫色朝生暮死小兒呼為狗溺
薹又名鬼筆菌從地出者皆主瘡庎牛糞上黒菌尤佳
更有燒作灰地(太宗皇帝御書記其主療甚為精至/謹用書于本草圖經外類萹首云)
百草灰主腋臭及金瘡五月五日採露取之一百種隂
乾燒灰作以井花水為團重燒令白以釃醋和為餅腋
下挾之乾即易當抽一身痛悶瘡出即止以水小便洗
之不過三兩度又主金瘡止血生飢取灰和石灰為團
燒令白刮傅瘡上用産死婦人塜上草主小兒醋瘡取
之勿向顧作浴湯洗之不過三度佳
孝子衫襟灰傅面䵟
䖟母草葉卷如實中有血蟲羽化為䖟便能咬人生塞
北草葉如葵以葉合和桂杵為末傅人馬山行無復䖟
來
故蘘衣結燒為灰和油傅蠼螋溺瘡佳
故炊箒主人面生白駮以月蝕夜和諸藥燒成灰和苦
酒合為泥傅之
天羅勒主溪毒挼碎傅之瘡上天羅勒生江南平地毛
蓼主癰腫疸瘻瘰癧杵碎内瘡中引膿血生飢亦作湯
洗瘡兼濯足治脚氣生山足似烏蓼葉上有毛冬根不
死也
蛇苪草主蛇虺及毒蟲等螫取根葉搗傅咬處當下黄
水生平地葉似苦杖而小節赤髙一二尺種之辟蛇又
一種草莖圓似芋亦傅蛇毒　百一方(東闗有草狀如/芋莖方節赤按)
(傅蛇毒如摘却亦名蛇苪草二草搃能主蛇未知何者/的是又有䑕苪草如昌蒲出山上取根藥鼠立死耳)
萬一藤主蛇咬杵篩以水和如泥傅壅上藤蔓如小豆
生嶺南亦名萬吉
螺黶草主癰腫風疹脚氣腫搗傅之亦煮湯洗腫處藤
生石上似螺黶㣲有赤色背有少毛
經秋雨生菌重䑓名仙人帽大主血
衝洞根味苦平無毒主熱毒蛇大蟲癰瘡等毒功用同
陳家白藥苗蔓不相似嶺南恩州取根隂乾海藥(謹按/廣州)
(記云生嶺南及海隅苗蔓如上𤓰根相似味辛温無毒/主一切毒氣及蛇傷并取其根磨服之應是着諸般毒)
(悉皆/吐出)
井口邊草主小兒夜啼着母卧席下勿令母知
㹠耳草主溪毒射工絞取汁服滓傅瘡上血　百一方
(㹠耳多種未知何是菠菜白葉者亦名㹠耳顔氏家/訓馬莧一名㹠耳馬齒莧也又車前葉圓者亦名㹠)
(耳/)
燈花末傅金瘡止血生肉令瘡黒今燭花落有喜事不
爾得錢之兆也
千金䥶草主蛇蠍蟲咬等毒取草搗傅瘡上生肌止痛
生江南髙二三尺也
斷鑵草主丁療合白牙荲(耻六反羊/啼菜也)菜青苔半夏地骨
皮蜂窠小兒髪緋帛並等分燒作灰五月五日和諸藥
末服一匕下根出也
　
　
　
　
　
　
　
　
狼把草秋穗子並染皂黒人髮令人不老生山道傍圖
經曰(狼把草主療丈夫血痢不療婦人若患積年疳痢/即用其根俗間顃服有效患血痢者取草二斤𢷬)
(絞取汁一小升内白麵半雞子許和之調令匀空腹頓/服之極重者不過三服若無生者但収取苗隂乾搗為)
(散患痢者取散一方寸匕和蜜水半盞服之臣禹錫等/謹按狼把草出近道古方未見其用者雖陳藏噐嘗言)
(其黒人鬚髪令不老/生道傍然未甚詳悉)
繼母草主惡瘡杵傅之生塞北川原有紫碧花花有角
角上有刺蒿之類也亦名繼母藉
甲煎味辛平無毒主甲疽瘡及雜瘡難差者蟲蜂蛇蠍
所螫疼小兒頭瘡吻瘡甘後月蝕瘡並傅之合諸藥及
美果花燒成灰和蠟成口脂所主與甲煎略同三年者
治蟲雜瘡及口旁嚵瘡甲疽等瘡
金瘡小草味甘平無毒主金瘡止血長肌斷鼻中衂血
取葉挼碎傅之又預知石灰杵為丸日乾臨時刮傅亦
煮服斷血瘀及卒下血生江南落野田間下濕地髙一
二寸許如薺葉短春夏間有淺紫花長一粳米也
鬼釵草味苦平無毒主蛇及蜘蛛咬杵碎傅之亦杵絞
汁根生池畔葉有椏方莖子作釵脚着人衣如針北人
呼為鬼針
　
　
　
　
　
　證類本草卷十
欽定四庫全書
　證類本草卷十一
　　　　　　　　　　　　宋　唐慎微　撰
　草部下品之下總一百五種
　　一十八種神農本經
　　一十八種名醫别録
　　二十四種唐本先附(注云/唐附)
　　一十七種今附(皆醫家嘗用有/效注云今附)
　　一十一種新補
　　六種新定
　　一十一種陳藏器餘
　　　凡墨蓋子已下並唐慎微續證類
　　何首烏(今/附)　　商陸(章柳/根也)　　威靈仙(今/附)
　　牽牛子　　　萞(音/萆)麻子(葉附/唐附)蒴藋
　　天南星(今/附)　　羊蹄(酸模/續注)　　菰根
　　萹蓄　　　　狼毒　　　　狶(音/喜)薟(音杴/唐附)
　　馬鞭草　　　苧根　　　　白頭翁
　　甘焦根(芭蕉油/續注)蘆根(葦笋/等附)　　鬼臼
　　角蒿(唐附䕲/蒿續注)　馬兠零(今/附)　　仙茅(今/附)
　　羊桃　　　　鼠尾草　　　女青
　　故麻鞋㡳(唐/附)　劉寄奴草(唐/附)　骨碎補(今/附)
　　連翹　　　　續隨子(今/附)　　敗蒲蓆(編薦索/續注)
　　山豆根(石鼠腸/附今附)三白草(唐/附)　　䕡(音/閭)茹(音/如)
　　蛇苺(音/毎)　　　金星草(新/定)　　葎草(唐/附)
　　鶴蝨(唐/附)　　　地菘(今/附)　　　雀麥(唐/附)
　　甑𢃄灰(唐/附)　　赤地利(唐/附)　　烏韮
　　白附子　　　紫葛(唐/附)　　　獨行根(唐/附)
　　猪膏苺(唐/附)　　鹿霍　　　　蚤(音/早)林(紫何/車也)
　　石長生　　　烏蘝(音/斂)苺(唐/附)　陸英
　　預知子(今/附)　　葫蘆芭(新/定)　　弓弩絃
　　木賊(新/定)　　　藎(音/燼)草　　　蒲公草(唐/附)
　　糓精草(今/附)　　牛扁(音/褊)　　　苦芺(音/襖)
　　昨葉何草(唐/附)　酢漿草(唐/附)　　蒻頭(今/附)
　　夏枯草　　　鷰蓐草(新/補)　　鴨跖草(新/補)
　　山慈菰(新/補)　　􁊼(音/垻)實(唐/附)　　赤車使者(唐/附)
　　狼䟦子　　　屋逰　　　　地錦(新/定)
　　敗舡茹(音/如)　　燈心草(今/附)　　五毒草(新/補)
　　鼠麴草(祈/補)　　列當(今/附)　　　馬勃
　　屐(音/劇)屧(音/變)鼻䋲(唐/附)質汗(今/附)　　　水蓼(唐/附)
　　蕕草(新/補)　　　敗芒箔(新/補)　　狗舌草(唐/附)
　　海金沙(新/定)　　萱草(新/補)　　　格注草(唐/附)
　　雞窠中草(新/補)　雞冠子(新/補)　　地椒(新/定)
　　草三稜(今/附)　　合明草(新/補)　　鹿藥(今/附)
　　敗天公
　　　一十一種陳藏器餘
　　毛茛　　　　䕃命　　　　毒菌
　　草禹餘粮　　鼠蓑草　　　㢘薑
　　草石𧖟　　　漆姑草　　　麂目
　
　
　
　
　
　
　
　
何首烏味苦澀微温無毒主瘰􁣲消癰腫療頭面風瘡
五痔止心痛益血氣黒髭鬢恱顔色乆服長筋骨益精
髓延年不老亦治婦人産後及𢃄下諸疾本出順州南
河縣今嶺外江南諸州皆有蔓紫花黄白葉如薯蕷而
不光生必相對根大如拳有赤白二種赤者雄白者雌
一名野苗一名交藤一名夜合一名地精一名陳知白
春夏採臨用之以苦竹刀切米泔浸經宿暴乾木杵
臼𢷬之忌鐡(今附臣禹鍚等謹按日華子云味甘乆服/令人有子治腹藏宿疾一切冷氣攻腸風)
(此藥有雌雄雄者苗葉黄白雌者赤黄色凡修合藥須/雌雄相合喫有驗其藥本草無名因何首烏見藤夜交)
(便即採食有功因以採/人為名耳又名桃柳藤)
圖經曰(何首烏本出順州南河縣嶺外江南諸州亦有勝/今在處有之以西洛嵩山及南京柘城縣者為)
(春生苗葉葉相對如山芋而不光澤其莖蔓延竹木牆/壁間夏秋開黄白花似葛勒陀結子有稜似蕎麥而細)
(小纔如粟大秋冬取根大者如拳各有五稜瓣似小甜/𤓰此有二種赤者雄白者雌採時乗濕以布帛拭去土)
(後用苦竹刀切米泔浸一宿暴乾忌鐡以木臼杵𢷬之/一云春採根秋採花九蒸九暴乃可服此藥本名交藤)
(因何首烏服而得名何首烏者順州南河縣人祖能嗣/本名田兒生而閹弱年五十八無妻子一日醉卧野中)
(見田中藤兩本異生苗蔓相交乆乃解解合三四田兒/心異之掘根持問郷人無能名者遂暴乾𢷬末酒服七)
(日而思人道百日而舊疾皆愈十年而生數男後改名/能嗣又與子庭服皆夀百六十嵗首烏服藥亦年百三)
(十嵗唐元和七年僧文象遇茅山老人遂傳其事李翔/因著方録云又叙其苗如水藁光澤形如桃竹葉其背)
(偏獨單皆生个相對有雌雄者雌者苗色黄白雄者黄/赤其生相逺夜則苗蔓交或𨼆化不見春末夏中初秋)
(三時候晴明日兼雌雄採之列日暴乾散服酒下良採/時盡其根葉潤以布帛拭去泥土勿損皮密器貯之每)
(月再暴丸服偶日二四六八日是服訖以衣/覆汗出導引尤忌猪羊血其叙頗詳故載之)
　經驗方(何首烏新採者去皮土後用銅竹刀薄切片/上甑如炊飰蒸下用甆石鍋忌鐵旁更别燒)
(一鍋常滿添水候藥甑氣上逐旋以熱水從上淋下勿/令滿溢直候首烏絶無氣味然後取下一匙頭汁白湯)
(亦可此是藥之精英與常不同治骨軟風腰膝疼行履/不得遍身瘙痒首烏大而有花紋者同牛膝剉各一斤)
(以好酒一升浸七宿暴乾於木臼内擣/末蜜丸每日空心食前酒下三五十丸)
又方(治諸處皮裏面痛首烏末薑汁調成膏/痛處以帛子裹之用火炙鞋底熨之妙)
斗門方(治瘰􁣲或破不破以至下胷前者皆治之用九/真藤取其根如雞卯大洗生嚼常服又取葉𢷬)
(覆瘡上數服即止其藥乆服黒髪延年或取其頭獲之/九數者服之乃仙矣其葉如杏其根亦類􁣲子用之如)
(神又堪為利術伏沙子自有/法一名何首烏又名赤葛)
王氏博濟(治疥癬滿身作瘡不可治者何首烏艾等分/以水煎令濃於盆内洗之甚能解痛生肌肉)
何首烏傳(昔何首烏者順州南河縣人祖名能嗣父名/延秀能嗣常慕道術隨師在山因醉夜卧山)
(野忽見有藤二株相去三尺餘苗蔓相交乆而方解解/了又交驚訝其異至旦遂掘其根歸問諸人無識者後)
(有山老忽來示之荅曰子既無嗣其藤乃異此恐是神/仙之藥何不服之遂杵為末空心酒服一錢服數月似)
(強健因此常服又加二錢服之經年舊疾皆痊髪烏容/少數年之内即有子名延秀秀生首烏首烏之名因此)
(而得生數子年百餘嵗髪黒有李安期者與首烏郷里/親善竊得方服其夀至長遂叙其事何首烏味甘生温)
(無毒茯苓為使治五痔腰膝之病冷氣心痛積年勞瘐/痰癖風虛敗劣長筋力益精髓壯氣駐顔黒髪延年婦)
(人惡血痿黄産後諸疾赤白𢃄下毒氣入腹乆痢不止/其功不可具述一名野苗二名交藤三名夜合四名地)
(精五名首烏本出䖍州江南諸道皆有之苗葉有光澤/又如桃李葉惟苗赤根逺不過三尺春秋可採日乾去)
(皮為末酒下最良有疾即用茯苓湯下為使常杵末新/甕器盛服之忌猪肉血無鱗魚觸藥無力此藥形大如)
(拳連珠其中有形鳥獸山岳之状珍也掘得去皮生喫得/味甘甜休粮讃曰神効助道著在仙書雌雄相交夜合)
(晝踈服之去穀日居月諸返老還少變安病軀有緑者/遇傳之勿泄最尔自如明州刺史李逺傳録經驗何首)
(烏所出順州南河縣韶州潮州㤙州賀州廣州四會縣/潘州已上出處為上邕州晋興縣桂州康州春州勤州)
(髙州循州已上所出次之其仙草五十年者如拳大號一/山奴服之一年髭鬢青黒一百年如椀大號山哥服之)
(年顔色紅恱一百五十年如盆大號山伯服之一年齒/落重生二百年如斗栲栳大號山翁服之一年顔如童)
(子行及奔馬三百年如三斗栲栳大號山/精服之一年延齡純陽之體乆服成地仙)
衍義曰(何首烏兼黑髭鬢與蘿蔔相惡/令人髭鬢早白治腸風熱多用)

商陸味辛酸平有毒主水脹疝瘕痺熨除癰腫殺鬼精
物療匈中邪氣水腫痿痺腹滿洪直䟽五藏散水氣如
人形者有神一名葛根一名夜呼生咸陽川谷(陶𨼆居/云近道)
(處處有方家不甚乾用療水腫切生根雜生鯉魚煑作湯/道家乃散用及煎釀皆能去尸蟲見鬼神其實亦入神)
(藥花名蕩花尤良唐本注云此有赤白二種白者入藥/用赤者見鬼神甚有毒但貼腫外用若服之傷人乃至)
(痢血不已而死也今注商陸一名白昌一名當陸臣禹/錫等謹按蜀本圖經云葉大如牛舌而厚脆有赤花者)
(根赤白花者根白今所在有之二月八月採根日乾爾/雅云遂薚馬尾注廣雅曰馬尾商陸本草云别名薚今)
(闗西亦呼為薚江東呼為當陸釋文云如人形者有神/藥性論云當陸使忌犬肉味甘有大毒能瀉十種水)
(病喉痺不通薄切醋熬喉腫處外傅之差日華子云白/章陸味苦冷得大蒜良通大小腸㵼蠱毒墮胎恊腫毒)
(傅惡瘡赤/者有毒)
圖經曰(商陸俗名章柳根生咸陽山谷今處處有之多/生於人家園圃中春生苗髙三四尺葉青如牛)
(舌而長莖青赤至柔脆夏秋開紅紫花作朶根如蘆菔/而長八月九月内採根暴乾其用歸表舌方術家多用)
(之亦可單服五月五日採根竹􁐡盛掛屋東北角隂乾百日/擣篩井華水調服云神仙所秘法喉中卒被毒氣攻痛)
(者切根炙令熱隔布熨之冷輙易立愈其花主人心惛/塞多忘喜誤取花隂乾百日擣末日暮水服方寸匕卧)
(思念所欲事即扵眼中自覺爾雅謂之遂薚廣雅謂之/馬尾易謂之莧陸皆謂此商陸也然有赤白二種花赤)
(者根赤花白者根白赤者不入藥服食用白者又一種/名赤葛苗葉絶相𩔖不可用服之傷筋消腎須細辨之)
　雷公云(凡使勿用赤葛縁相似其赤葛花莖有消筋/腎之毒故勿餌章陸花白年多後仙人採之)
(用作脯可下酒也每修事先以銅刀刮去上皮了薄切/以東流水浸兩宿然後漉出架甑蒸以豆葉一重了與)
(章陸一重如斯蒸從午至亥出仍去豆葉/暴乾了細剉用若無豆葉只用豆代之)
外臺秘要(治水氣商陸根白者去皮切如小豆許一大/盞以水三升煑取一升已上爛即取粟米一)
(大盞煑成粥仍空心服若一日兩度服即/恐利多每日服一頓即微利不得雜食)
又方(治瘰􁣲喉痺卒攻痛擣生章陸根捻作餅/子置瘰􁣲上以艾炷扵藥上炙三四壮)
千金髄(治水氣浮腫白商陸六兩取汁半合和/酒半升看大小相度與服當利下水差)
又方(卒暴癥腫中有物如石痛刺啼呼若不治百日死/多取商陸根擣汁或蒸之以布藉腹上安藥勿覆)
(冷復易晝/夜勿息)
經驗方(治水疾樟柳根去麄皮薄切暴乾為末用黄顙/魚三頭大蒜三瓣菉豆一合以水一大碗同煮)
(豆爛為度将豆任意先吃了却以汁/調藥末一錢七其水化為清氣消)
梅師方(治水腫不能服藥商陸一升羊肉六兩以水一斗煑取/六升去滓和肉葱䜴作臛如常法食之商陸白者妙)
孫真人食忌(主一切熱毒腫章陸根/和鹽少許𫝊之日再易)
又方(主瘡中毒切章陸根多/熱布裹熨之冷即易)
斗門方(治脚軟用章柳根細切如小豆大煑令熟更入菉豆同/爛煑為飯每日如此修事服餌以差為度其功最妙)
張文仲(治石癰堅如石不作膿者生章/陸根擣擦之燥即易取軟為度)


威靈仙味苦温無毒主諸風宣通五藏去腹内冷滯心
膈痰水乆積癥瘕痃癖氣塊膀胱宿膿惡水腰膝冷疼
及療折傷一名能消乆服之無温疫瘧出商州上洛山
及華山并平澤不聞水聲者良生先於衆草莖方數葉
相對花淺紫根生稠密嵗乆益繁冬月丙丁戊巳日採
忌茗(今附臣禹鍚等謹按蜀本云九月末/至十一月採隂乾餘月並不堪採)
圖經曰(威靈仙出商州上洛山及華山并平澤今陜西/州軍等及河東河北京東江湖州郡或有之初)
(生比衆草最先莖使如釵股四稜葉似柳葉作層每層/六七葉如車輪有六層至七層者七月内生花淺紫或)
(碧白色作穗似莆臺子亦有似菊花頭者實青根稠宻/多鬚似穀每年似朽敗九月採根隂乾仍以丙丁戊巳)
(日採以不聞水聲者佳唐正元中嵩陽子周君巢作威/靈仙傳云先時商州有人重病足不履地者數十年良)
(醫殫技莫能療所親置之道傍以求救者遇一新羅僧/見之告曰此疾一藥可活但不知此土有否因為之入)
(山求索果得乃威靈仙也使服之數日能歩履其後山/人鄧思齊知之遂傳其事崔元亮海上方著其法云採)
(得隂乾月餘擣篩温清酒和二錢匕空腹服之如人本其/性殺藥可加及六錢匕利過兩行則减之病除乃停服)
(性甚善不觸諸藥但惡茶及/麪湯以甘草梔子代飲可也)
　唐本云(腰腎脚膝積聚腸内諸冷病積年不差者服/之無不立效出商州洛陽縣九月末至十二)
(月採隂乾餘月並不堪採毎年傍引年/年深轉荗根苗漸多經數年亦折敗)
千金方(治腰脚痛威靈仙為末空心温/酒調下錢匕逐日以微利為度)
經驗方(治大腸乆冷威靈仙蜜丸桐子大於/一更内生薑湯下十丸至二十丸)
又方(治腰脚威靈仙一斤洗乾好酒浸七日為/末麵糊丸桐子大以浸藥酒下二十丸)
集驗方(治腎蔵風壅積腰膝沉重威靈仙末蜜和丸桐/子大初服温酒下八十丸平明微利惡物如青)
(囊疹即是風毒積滯也如未利夜再服一百丸取下/後喫粥藥補之一月仍常服温補藥孫兆放枚丸同)
崔氏海上集(威靈仙去衆風通十二經脉此藥朝服暮/效疎宣五蔵冷膿宿水變病㣲利不㵼入)
(服此四肢輕健手足温暖並得清涼時商州有人患重/足不履地經十年不差忽遇新羅僧見云此疾有藥可)
(理遂入山求之遣服數日平復後留此藥名而去此藥/治丈夫婦人中風不語手足不隨口眼喎邪筋骨節風)
(胎風頭風暗風心風風狂人傷寒頭痛鼻清涕服經二/度傷寒即止頭旋目眩白癜風極治大風皮膚風痒大)
(毒又熱毒風瘡深治勞疾連腰骨節風遶腕風言語澁/滯痰積宣通五藏腹内宿滯心頭痰水膀胱宿膿口中)
(涎水好喫茶滓手足頑痺冷熱氣壅腰膝疼痛乆立不/得浮氣瘴氣憎寒壯熱頭痛充甚攻耳成膿而聾乂衝)
(眼赤大小腸秘服此立通飲食即佳黄疸黒疸面無顔/色瘰􁣲遍項産後秘澁㮣腰痛曽經損墜心痛注氣膈)
(氣冷氣攻衝腎藏風壅腹肚脹滿頭面浮腫注毒脾肺/氣痰熱欬𠻳氣急坐卧不安疥癬等瘡婦人月水不來)
(動經多日血氣衝心隂汗盜汗鵶臭穢甚氣息不堪勤/服威靈仙更用熱湯盡日頻洗朝以苦唾調藥塗身上)
(内外每日一次塗之當得平愈核子無章令毋含藥灌/之痔疾秘澁氣痢絞結並皆治之威靈仙一味洗焙為)
(末以好酒和令微温入在竹筒内牢塞口九蒸九暴如/乾添酒洒之以白蜜和為丸如桐子大每服二十至三)
(十丸湯/酒下)
衍義曰(威靈仙治腸風根性快/多服䟽人五藏真氣)
　
　
　
　
　
　
　
　
牽牛子味苦寒有毒主下氣療脚滿水腫除風毒利小
便(陶隠居云作藤生花状如藊豆黄色子作小房實黒色/形如楝子核比来服之以療脚滿氣急得小便利無)
(不差此藥始出田野人牽牛易藥故以名之又有一種/草葉上有三白㸃俗因以名三白草其根以療脚下氣)
(亦甚有驗唐本注云此花似旋葍花作碧色又不黄不/似藊豆其三白草有三黒㸃非白也古人秘之隠黒為)
(白爾雅不見但聞而傳之謂實白㸃今注此藥蔓生花/如鼓子花而稍大作碧色子有黄殻作小房實黒稍類)
(蕎麥比来服之以療脚腫滿氣急利水道無不差者臣/禹鍚等謹按蜀本圖經云苗蔓生花碧色子若喬麥三)
(稜黒色九月已後収子所在有之藥性論云牽牛子腫/使味甘有小毒能治痎癖氣塊利大小便除水氣虚)
(落胎日華子云味苦㿌得青木香乾薑良/取腰痛下冷膿㵼蠱毒藥并一切氣壅滯)
圖經曰(牽牛子舊不著所出州土今處處有之二月種/子三月生苗作藤蔓遶籬牆髙者或三二丈其)
(葉青有三尖角七月生花微紅帯碧色似鼔子花而大/八月結實外有白皮裹作毬毎毬内有子四五枚如蕎)
(麥大有三稜有黒白二種九月後収之又名金鈴段成/式酉陽雜爼云盆甑草即牽牛子也秋節後斷之状如)
(盆甑其中子似龜/蔓如山芋即此也)
　雷公云(草金零牽牛子是也凡使其藥秘末即有實/冬収之凡用㬠乾却入水中淘浮者去之取)
(沉者㬠乾拌酒蒸從已至/未㬠乾臨用舂去黒皮用)
食療(云多食稍冷和山/茱萸服之去水病)
聖惠方(治水氣遍身浮腫氣促坐卧不得用牽牛子二握/兩微炒擣細末烏牛尿浸一宿平旦入葱白一)
(煎十餘沸去滓空心分/為二服水從小便中下)
肘後方(治風毒脚氣若脛已滿捻之沒指者取牽牛子/擣蜜丸如小豆大毎服五丸生薑湯下取令小)
(便利亦/可止)
斗門方(治風氣所攻藏府積滯用牽牛子以童子小便/浸一宿後長流水上洗半日却用生絹袋盛掛)
(於當風處令好乾毎日鹽湯下三十粒極/能搜風亦善消虚腫久服令人體清爽)
王氏愽濟(治三焦氣不順􁗀膈壅塞頭昏目眩涕唾痰/涎精神不爽利膈丸牽牛子四兩半生半熟)
(不蛀皂荚塗酥炙二兩為末生薑自然汁/煑糊丸如桐子大毎服二十丸荆芥湯下)
又方(治産前滑胎牽牛子一兩赤土少許研令/細毎覺轉痛頻煎白榆皮湯調下一錢匕)
又方(治男子婦人五般積氣成聚熟牽牛一斤生𢷬未/八両餘滓於新瓦上炒令香熟放冷再摘取四両)
(熟末十二両拌令匀煉蜜和丸如桐子大患積氣至重/者三五十丸煎陳橘皮生薑湯下臨臥空心服之如一)
(更至三更已来藥行時効應未動再與二十丸投之轉/下積聚之物常服十丸至十五丸行氣甚妙小兒十五)
(已下至七嵗已上服五丸至/七丸年及五十已上不請服)
簡要濟衆(治大便澁不通牽牛子半生半熟𢷬為散每/服二錢煎薑湯調下如未通再服改以熱茶)
(調下量虚實無/時候加減服)
衍義曰(牽牛子諸家之說紛紛不一陶隠居尤甚言花/狀如藊豆殊不相當花朶如䜴子花但碧色日)
(出開日西合今注又謂其中子類蕎麥亦非也蓋直如/木猴梨子但黒色可微炒𢷬取其中粉一両别以麵炒)
(去皮尖者桃仁末半兩以熟蜜和丸如梧桐子温水服/三二十丸治大腸風秘壅熱結澁不可乆服亦行脾腎)
(氣故/也)

萞(音/萆)麻子味甘辛平有小毒主水癥水研二十枚服之
吐惡沫加至三十枚三日一服差則止又主風虚寒熱
身體瘡癢浮腫尸疰惡氣笮取油塗之
葉主脚氣風腫不仁𢷬蒸傅之(曺本注云此人間所種/者葉似大䐂葉而甚大)
(其子如蜱音卑又名萆麻今胡中来者莖赤樹髙丈餘/子大如皂莢核用之益良油塗葉炙熱熨顖音信上止)
(衂尤驗也唐本先附臣禹鍚等謹按蜀本圖經云樹生/葉似大麻大數倍子殻有刺實大於巴豆青黄色班夏)
(用莖葉秋收子冬採根日乾胡中来者莖子更倍大所/在有之又云葉似葎草而厚大莖赤有節如甘蔗日華)
(子云治水脹腹滿細研水服壮人可五粒催生傅/産人手足心産後速拭去瘡痍疥癩亦可研傳)
圖經曰(萞麻子舊不著所出州郡今在處有之夏生苗/葉似葎草而厚大莖赤有節如甘蔗髙丈許秋)
(生細花隨便結實殻上有刺實類巴豆青黄班褐形如/牛蜱故名夏採莖葉秋採實冬採根日乾胡中来者莖)
(子更大崔元亮海上方治難産反胞衣不下取萞麻子/七枚研如膏塗脚心底子及衣纔下便速洗去不爾腸)
(出即用此膏塗/頂腸當自入)
　雷公云(凡使匆用黒天赤利子縁在地蔞上生是類/両頭尖有毒藥中不用其萆麻子形似巴豆)
(節節有黄黒斑㸃凡使先須和皮/用鹽湯煑半日去皮取子研過用)
外臺秘要(治半身不遂失音不語取萆麻子油一升酒/一斗銅鉢盛油著酒中一日煑之令酒油熟)
(服/之)
又方(治水氣取萆麻子去皮研令熱水解得三/合清旦一頓服之盡日中當下青黄水)
千金方(治嶺南脚氣從足至膝脛腫滿連骨疼/者萆麻子葉切蒸薄裏二三易即消)
肘後方(治一切毒腫疼痛不可/忍者擣萆麻子傅之差)
又方(産難取萆麻子二枚両/手各把一枚須臾立下)
經驗後方(治風疾鼻榻萆麻不拘多少去皮拍為一片/用黄連等分搥碎二件用水一處浸七宿後)
(空心日午卧時只用浸者水吞下一片水盡旋添勿令/乾服両月後喫大蒜猪肉試驗如不發動便是效也若)
(發動時依前法再服直候不發效/如只腿脹用針出毒物累有神)
修真秘㫖(治小兒丹瘤萞麻子五箇去皮/研入麪一匙水調塗之甚效)
杜壬(治厲風手指攣曲節間痛不可忍漸至漸落方萆/麻一両去皮黄連一両剉如豆以小瓶子入水一)
(升同浸春夏三日秋冬五日後取萆麻子一枚擘破面/東以浸藥水平旦時一服漸加至四五枚微利不妨瓶)
(中水少更添忌動/風食累用得效)
又方(治咽中瘡腫萆麻子一枚去皮朴硝一/錢同研新汲水作一服連進二三服效)
初虞世(治湯火傷神妙萆麻子蛤粉等分末/研膏湯損用油調塗火瘡用水調塗)
衍義曰(萞麻子作朶生從下旋旋開花而上從下結子/宛如牛身之蜱取子炒熟去皮爛嚼臨睡服三)
(二枚漸加至十數/枚治瘰􁣲必效)
蒴藋味酸温有毒主風瘙癮疹身痒濕痺可作浴湯一
名蓳草一名芨生田野春夏採葉秋冬採莖根(今附陶/隠居云)
(田野墟村中甚多絶療風痺痒痛多用薄洗不堪入服/亦有酒漬根梢飲之者唐本注云此陸英也剰出此條)
(爾雅云芨蓳草郭注云烏頭苗也檢三蓳别名又無此/者蜀人謂烏頭苗為蓳草陶引此條不知所出處藥對)
(及古方無蒴藋惟言陸英也今注蒴藋條唐本編在狼/䟦子之後而與陸英條注觧並云剩出一條今詳陸英)
(味苦寒無毒蒴藋味酸温有毒既此不同難謂一種蓋/其類爾今但移附陸英之下臣禹鍚等謹按日華子云)
(味苦涼有毒治瘑㿗風/痺並煎湯浸并葉用)
圖經(文具陸/英條下)
　雷公云(凡使之春用隔年花藥夏用根秋冬並揔用/作煎只取根用銅刀細切於柳木臼中擣取)
(自然汁緩緩於鍋子/中煎如稀餳任用也)
外臺秘要(治卒暴癥腹中有物堅如石痛欲死取蒴藋/根一小束洗瀝去水細孹以酒二升清三宿)
(煖温服五合至一升日三若欲速得服於熱灰中温令/藥味出服之此方無毒已愈十六人神驗藥盡腹作服)
(之/)
又方(治腰痛方蒴藋葉火燎厚鋪牀上趂熱卧眠於上/冷復易之冬月取根舂碎熬及熱凖前用并治風)
(温濕冷痺及産婦患傷/冷腰痛不得動亦用)
又方(治下部閉不通取蒴藋根一把擣汁水和/絞去滓強人服一升數用之并治脚氣)
千金方(治嶺南脚氣從足至膝脛腫骨疼者蒴藋根碎/和酒醋共三分根一分合蒸熟風裹腫上一二)
(日即消亦/治不仁)
又方(治頭風取蒴藋根二/升酒二升煑服之)
梅師方(治水腫坐卧不得頭面身體悉腫取蒴藋根刮/去皮𢷬汁一合和酒一合煖空心服當微吐利)
又方(治一切疹用煑蒴藋湯和/少酒塗無不差姚氏方同)
孫真人食忌(主卒脚腫漸上以蒴藋莖葉埋/熱灰中令熱傅腫上差即易)
斗門方(治瘧疾用蒴藋一大握炙令黄/色以水濃煎一盞欲發前服)
張文仲(治手足怱生疣日蒴藋赤子/按使壊疣目上令赤塗之差)
又方(治熊傷人瘡蒴藋一大把剉碎以水/一升漬須臾取汁飲餘滓以封裹瘡)
子母秘録(治小兒赤逰行於身上下/至心即死蒴藋煎汁洗之)
衍義曰(蒴藋與陸英既性味及出産處不同治療又别/自是二物断無疑焉况蒴藋花白子初青如菉)
(豆顆毎朶如盞面大又平生有一二百子十/月方熟紅豈得言剰出此條孟浪之甚也)

天南星味苦辛有毒主中風除痰麻痺下氣破堅積消
癰腫利胷膈散血墮胎生平澤處處有之葉似蒻葉根
如芋二月八月採之(今附臣禹錫等謹按陳藏器云天/南星主金瘡傷折瘀血取根碎傳)
(傷處生安東山谷葉如荷獨莖用根最良口華子云味/辛烈平畏附子乾薑生薑著撲損瘀血主蛇蟲咬疥癬)
(惡瘡入藥炮用/又名鬼蒟蒻)
圖經曰(天南星本經不載所出州土云生平澤今處處/有之二月生苗似荷梗莖髙一尺以上葉如蒟)
(蒻両枝相抱五月開花似蛇頭黄色土月結子作穂似/石榴子紅色根似芋而圓二月八月採根亦與蒟蒻根)
(相𩔖人多悞採莖班花紫是蒟蒻一說天南星如本草/所說即虎掌也小者名由跋後人採用乃别立一名爾)
(今天南星大者四邉皆有子採時盡削去之又陳藏器/云半夏髙一二尺由䟦髙一二寸此正誤相反言也今)
(由䟦苗髙一二尺莖似蒟蒻而無班根如雞卯半夏髙/一二寸亦有盈尺者根如小指正圓也江南呉中又有)
(白蒟蒻亦曰鬼芋根都似天南星生下平澤極多皆雜/採以為天南星了不可辨市中所収往往是也但天南)
(星小柔膩肌細炮之易裂差可辨爾古方多用虎掌不/言天南星天南星近出唐世中風痰毒方中多用之續)
(傳信方治風痛用天南星躑躅花並生時同擣羅作餅/子甑上蒸四五遍以稀葛囊盛之候要即取倍擣為末)
(蒸餅丸如梧桐子温酒下三丸腰脚/骨痛空心服手臂痛食後服大良)
　經驗方(治急中風目瞑牙噤無門下藥者用此末子/以中指□末揩齒三二十揩大牙左右其口)
(自開始得下藥名開闗㪚天南星摀為末白龍腦二件/各等分研自五月五日午時合患者只一字至半錢)
又方(治小兒走馬疳蝕透損骨及小攻蝕必效方天南星/三箇當心作坑子安雄黄一塊在内用麵裹燒候)
(雄黄作汁以盞子合定出火毒去/麵研為末入麝香少許拂瘡驗)
又方(治婦人一切風吹頭目痛天南星一箇掘地坑子/火燒令赤安於坑中以醋一盞以盞蓋之不令透)
(氣候冷取出為末每服一/字以酒調下重者半錢七)
又方(治驚風墜涎天南星一箇重一両換酒浸七伏時/取出於新瓦上周迴炭火炙令乾裂置於濕地去)
(火毒用甆器合盛之冷𢷬末用朱砂一分研同拌/毎服半錢荆芥湯調下毎日空心午時進一二服)
勝金方(治吐血天南星一両剉如豆大以爐灰汁浸一愈/宿取出洗净焙乾𢷬末用酒磨自然銅下一錢)
十全博救方(治欬嗽天南星一箇大者炮令裂為末毎/服一大錢水一盞生薑三片煎至五分温)
(服空心日午臨/卧時各一服)
集效方(治吐㵼不止或取轉多四肢發厥虚風不省人/事服此四肢漸暖神識便省回陽散天南星為)
(末每服三錢入京棗三枚/同煎八分温服未省再服)
初虞世(治破傷風入瘡強直防風天南/星等分為末以醋調作靨貼上)
譚氏方(治小兒牙闗不開天南星一箇煨熱紙裹斜角/末要透氣於細處剪雞頭大一竅子透氣於鼻)
(孔中牙/闗立開)
　
　
　
　
　
　
　
　
羊蹄味苦寒無毒主頭秃疥瘙除熱女子隂蝕浸淫疸
痔蟲一名東方宿一名連蟲陸一名鬼目一名蓄生陳
留川澤(陶隠居云令人呼名秃菜即使蓄音之訛詩云/言採其蓄又一種極相似而味醋呼為酸摸根)
(亦療疥也唐本注云實味苦澁平無毒主赤白雜痢根/味辛苦有小毒萬畢方云療蠱毒今山野平澤處處有)
(之臣禹錫等謹按蜀本圖經云生下濕地髙者三四尺/葉狭長莖節間紫赤花青白色子三稜夏中即枯又有)
(一種莖葉俱細節間生子若茺蔚子療痢乃佳今所在/有之日華子云羊蹄根治癬殺一切蟲腫毒醋摩貼葉)
(治小兒疳蟲殺胡夷魚鮭魚擅胡魚毒亦可作菜食陳/藏噐云酸摸葉酸羙小兒折食其英根主暴熱腹脹生)
(𢷬絞汁服當下痢殺皮膚小蟲葉似羊蹄是山大黄一/名當藥爾雅云須􁀙蕪注云似羊蹄而細味酸可食日)
(華子云酸摸味酸凉無毒治小兒/壯熱生山崗狀似羊蹄葉而小黄)
圖經曰(羊蹄秃菜也生陳留川澤今所在有之生下濕地/春生苗髙三四尺葉狹長頗似萵苣而色深莖)
(節間紫赤花青白成穂子三稜有若茺蔚夏中即枯根/似牛蒡而堅實今人生採根醋摩塗癬速效亦煎作丸)
(服之甚可以新採羊蹄根不限多少𢷬研絞取汁一大/升白蜜半斤同熬如稠餳煎更用防風末六両搜和令)
(可丸大如梧子用栝樓甘草酒下三二十丸日二三次/佳謹按詩小雅言采其蓫陸璣云蓫今人謂之羊蹄似)
(蘆菔而莖赤可取為茹滑而美也多啖令人下氣幽州/人謂之蓫字或作蓄並耻六切乂有一種極相類而葉)
(黄味酢名酸摸爾雅所謂須薞音孫蕪郭璞云/薞似羊蹄葉細味酢可食一名蓚音修是也)
　食療(主痒不/冝多食)
聖惠方(治􁣲瘍風用羊蹄菜根於生鐡上以好醋磨旋/旋刮取塗扵患上未差更入硫黄少許同磨塗)
(之/)
又方(治大便卒澁結不通用羊蹄根一両剉/水一大盞煎取六分去滓温温頓服)
外臺秘要(治疥方𢷬羊蹄根和猪/脂塗上或著鹽少許佳)
千金方(喉痺卒不語羊蹄獨根者勿見風日及婦人雞/犬以三年醋研和如泥生布拭喉令赤𫝊之)
千金翼(治漏瘤瘡濕癬痒浸淫日廣痒不可忍搔之黄/水出差後復發取羊蹄净去上細切𢷬以大酢)
(和净洗傅上一時間以冷水洗/之日一傅差若為末傅之妙)
斗門方(治腸風痔㵼血羊蹄根葉/爛蒸一碗来食之立差)
簡要濟衆(治癬瘡久不差羊蹄根𢷬絞取汁用調膩粉/少許如膏塗傅癬上三五遍即差如乾即脂)
(調和/傅之)
衍義曰(羊蹄經不言根圖經加根字處處有葉如菜中/菠薐但無岐而色差青白葉厚花與子亦相似)
(葉可方擦䃋石器根取汁塗疥癬子謂之金蕎麥燒煉/者用以制鉛汞又剉根研絞汁取三二匙水半盞煎一)
(二拂温温空肚服/治産後風邪殊驗)
　
　
　
　
　
　
　
　
菰根大寒主腸胃痼熱消渇止小便利(陶隠居云菰根/亦如蘆根冷利)
(復甚也今按别本注云菰蔣草也江南人呼為茭草秣/馬甚肥味甘無毒臣禹錫等謹按蜀本圖經云生水中)
(葉似蔗荻乆根盤厚夏月生苗細堪噉名菰菜三年已/上心中生臺如藕白軟中有黒脉堪噉名菰首也爾雅)
(云出隧蘧蔬釋曰菌類也一名出隧一名蘧蔬廣雅云/朝生形如鬼蓋郭云似土菌生菰草中今江東啖之甜)
(滑者氈氍㲣者說文云菰蔣也張揖云氍㲣毛席取其/音同孟詵云菰菜利五藏邪氣酒皶面赤白癩歷瘍日)
(赤等效然滑中不可多食熱毒風氣卒心痛可鹽醋煮/食之又云茭首寒主心􁗀中浮熱風食之發冷氣滋人)
(齒傷陽道令下焦冷滑不食甚好陳藏器云菰菜味甘/無毒去煩熱止渇除目黄利大小便止熱痢雜鯽魚為)
(羮聞胃口解酒毒生江東池澤菰葑上如菌葑是菰根/嵗乆浮在水上者主火燒瘡燒為灰和雞子白塗之吕)
(氏春秋曰菜之美者越路之菌是也晉張翰見秋風起/思之又云菰首生菰蒋草心至秋如小兒臂故云菰首)
(煑食之止渇甘冷雜蜜食之發痼疾無别功更有一種/小者孹肉如墨名烏鬱人亦食之止小兒水利日華子)
(云茭首微毒多食發氣并弱陽/葉利五藏食巴豆人不可食)
圖經曰(菰根舊不著所出州土今江湖陂澤中皆有之/即江南人呼為茭草者生水中葉如蒲葦輩刈)
(以秣馬甚肥春亦生笋甜美堪噉即菰菜也又謂之茭/白其嵗乆者中心生白臺如小兒臂謂之菰手今人作)
(菰首非是爾雅所謂蘧蔬注云似土菌生菰草中正謂/此也故南方人至今謂菌為菰亦縁此義也其臺中有)
(墨者謂之茭鬱其根亦如蘆根冷利更甚二浙下澤處/菰草最多其根相結而生乆則并土浮扵水上彼人謂)
(之菰葑刈去其葉便可耕蒔其苗有莖梗者謂之菰蒋/草至秋結實乃彫胡米也古人以為美饌今饑嵗人猶)
(採以當粮西京雜記云漢太液池邉皆是彫胡紫蘀緑/節蒲叢之類菰之有米者長安人謂為彫胡葭蘆之米)
(解葉者紫籜菰之有首者謂之緑節是也然則彫胡諸/米今皆不貴大扺菰之種類皆極冷不可過飡甚不益)
(人惟服金石/人相冝耳)
　陳藏器云(茭首主心胷中浮熱動氣不中食之發/冷滋牙齒傷陽道令下焦冷不食為妙)
食療云(若丹石熱發和鯽魚煑作/羮食之三両頓即便差耳)
外䑓秘要(治湯火所灼末成瘡取菰蔣/根燒取灰用雞子黄和封之)
廣濟方(治毒蛇嚙方菰蒋草根灰/取以封之其草似鷰尾是)
子母秘録(小兒風瘡乆不差燒/菰蒋節末以傅上)
衍義曰(菰根蒲類四時取根𢷬絞汁用河朔邉人止以/此苗飼馬曰菰蔣及作薦花如葦結青子細若)
(青麻黄長㡬寸彼人収之合粟為粥食之甚濟饑此杜/甫所謂願作冷秋菰者是也為其皆生水中及岸際多)
(食令/人利)
　
　
　
　
　
　
　
　
萹(音/褊)蓄味苦平無毒主浸淫疥瘙疽痔殺三蟲療女子
隂蝕生東萊山谷五月採隂乾(陶隠居云處處有布地/生花節間白葉細緑人)
(亦呼為萹竹煑汁與小兒飲療蚘蟲有驗臣禹錫等謹/按蜀本圖經云葉如竹莖有節細如釵股生下濕地今)
(所在有二月八月採苗日乾爾雅云竹萹蓄釋云李巡/云一物二名也孫炎引詩衛風云菉竹猗猗郭云似小)
(蔾赤莖節好生道傍可食又殺蟲陶注本草謂之萹竹/是也藥性論云萹竹使味甘煑汁與小兒服主蚘蟲等)
(咬心心痛面青口中沫出臨死者取十斤細剉以水一/石煎去滓成煎如飴空心服蟲自下皆盡止主患痔疾)
(者常取葉𢷬汁服效治熱黄取汁頓服一升多年者再/服之根一握洗去土𢷬汁服之一升效丹石毒發衝目)
(腫痛又傳/熱腫惡)
圖經曰(萹蓄亦名萹竹出東萊山谷今在處有之春中/布地生道傍苗似瞿麥葉細緑如竹赤莖如釵)
(股莭間花出甚細微青黄色根如蒿根四月五月採苗/隂乾謹按爾雅云竹萹蓄郭璞注云似小棃赤莖節好)
(生道傍可食又殺蟲衛詩緑竹猗猗說者曰緑王芻也/竹萹竹也即謂此篇蓄也方書亦單用治蟲葛洪小兒)
(蚘方煑汁令/濃飲之即差)
　食療云(蚘蟲心痛面青口中沫出臨水取葉十斤細/切以水三石三斗煑如餳去滓通寒温空心)
(服一升蟲即下至重者再服仍通宿勿食来日平明服/之患治常取萹竹葉煑汁澄清常用以作飯又患熱黄)
(五痔𢷬汁頓服一升重者再服丹石發衝眼目腫痛取/根一握洗𢷬以少水絞取汁服之若熱腫處𢷬根莖傅)
(之/)
外臺秘要(治痔發疼痛擣萹竹萹服一升/一兩服立差若未差再服效)
千金翼(治外痔擣萹竹絞取汁搜麵/作餺飥空心喫日三度常喫)
肘後方(惡瘡連痂痒痛擣/萹竹封痂落即差)
良醫心鏡(治小兒蟯蟲攻下部痒取萹竹葉一握切以/水一升煎取五合去滓空腹飲之蟲即下用)
(其汁煑/粥亦佳)
又方(治霍亂吐痢不止萹竹䜴汁/中以五味調和煑羮食之佳)
楊氏産乳(治蟲状如蝸牛食下部痒取萹竹一把水二/升煑熟五嵗兒空腹服三五合隔宿食明早)
(服之/尤佳)
　
　
　
　
　
　
　
　
狼毒味辛平有大毒主欬逆上氣破積聚飲食寒熱水
氣脅下積癖惡瘡鼠瘻疸蝕鬼精蠱毒殺飛鳥走獸一
名續毒生秦亭山谷及奉髙二月八月採根隂乾陳而
沈水者良(大豆為之使惡麥句薑陶隠居云秦亭在隴西/亦出宕昌乃言止有數畝地生蝮蛇食其根故)
(為難得亦用大山者今用出漢中及建平云與防葵同/根類但置水中沉者便是狼毒浮者則是防葵俗用稀)
(亦難得是療腹内要藥爾唐本注云此物與防葵都不/同類生處又别狼毒今出秦州成州秦亭故在二州之)
(界其太山漢中亦不聞有且秦隴寒地元無蝮蛇復云/數畝地生蝮蛇食其根謬矣今按别本注云與麻黄橘)
(皮呉茱萸半夏枳實為六陳也乂按狼毒葉似商陸反/大黄莖葉上有毛根皮黄肉白以實重者為良輕者力)
(劣秦亭在隴西奉髙乃泰山下縣亦出宕昌及漢中建/平舊經陶云與防葵同根以置水中浮者即是防葵沉)
(者即是狼毒春夏採者輕虚得水乃浮爾按此與防葵/全别生處不同故不可将為比類臣禹錫等謹按蜀本)
(圖經云根似𤣥參浮虚者為劣也藥性論云/狼毒使味苦辛有毒治痰飲癥瘕亦殺鼠)
圖經曰(狼毒生秦亭山谷及奉髙今陕西州郡及遼石/州亦有之苗葉似商陸及大黄莖葉上有毛四)
(月開花八月結實根皮黄肉白二月八月採隂乾以陳/而沉水者良葛洪治心腹相連常脹痛者用狼毒二両)
(附子半両𢷬篩蜜丸如桐子大一日服一丸二日二丸/三日三丸再一丸至六日又三丸自一至三常服即差)
(千金療惡疾以狼毒秦芁分両等/𢷬末酒服方寸匕日二常服之差)
　聖惠方(治乾癰積年生痂搔之黄水出/每逢隂雨即痒用狼毒末塗之)
集效方(治藏腑内一切蟲病川狼毒杵末毎服一大錢/用錫一皂了入沙糖少許以水同化臨卧空腹)
(服之服時先喫微緊食藥/一服来日早取下蟲效)
　
　
　
　
　
　
　
　
狶(音/喜)薟(音/杴)味苦寒有小毒主熱䘌煩滿不能食生𢷬汁
服三四合多則令人吐(唐本注云葉似酸漿而狭長花/黄白色一名火薟田野皆識之)
(今按别本注云三月四月採苗葉暴乾唐本先附臣禹/錫等謹按蜀本圖經云髙二尺許子青黄夏採葉用所)
(在下濕/地有之)
圖經曰(狶薟俗呼火杴草本經不著所出州郡今處處/有之春生苗葉似芥菜而狭長文麄莖髙二三)
(尺秋初有花如菊秋末結實頗似鶴蝨夏採葉暴乾用/近世多有單服者云甚益元氣蜀人服之法五月五日)
(六月六日九月九日採其葉去根莖花實净洗暴乾入/甑中層層洒酒與蜜蒸之又暴如此九過則已氣味極)
(香美熬𢷬篩蜜丸服之云治肝腎風氣四肢麻痺骨間/疼腰膝無力者亦能行大腸氣諸州所說皆云性寒有)
(小毒與本經意同惟文州髙郵軍云性熱無毒服之補/虚安五藏生毛髪兼主風温瘡肌肉頑痺婦人乆冷尤)
(宜服用之去麄莖留枝葉花實蒸暴雨說不同豈單用/葉乃寒而有毒并枝花實則熱而無毒乎抑繫土地所)
(産而/然邪)
　成訥云(江陵府節度使進狶薟丸方臣有弟訮年三/十一中風牀枕五年冇醫不差有道人鍾針)
(者因覩此患曰可餌狶薟丸必愈其藥多生沃壤髙三/尺許節葉相對其葉當夏五月已来収毎去地五寸剪)
(刈以温水洗泥土摘其葉及枝頭凡九蒸九暴不必大/燥但取蒸為度仍熬搗為末丸如桐子大空心温酒或)
(米飲下二三十丸服之二千丸所患忽加不得憂慮是/藥攻之力服至四千丸必得復故五千丸當復丁壯臣)
(依法修合與訮服果如其言鍾針又言此藥與本草所/述功效相異盖出處盛在江東彼土人呼猪為狶呼臭)
(為薟氣縁此藥如猪薟氣故以為名但經蒸暴薟氣自/泯毎當服復須喫飯三五匙壓之五月五日採者佳奉)
(宣付醫/院詳録)
張詠云(知益州進狶薟丸表臣因換龍興觀掘得一碑/内說修養氣術并藥方二件依方差人訪問採)
(覔其草頗有異金稜銀線素根紫荄對節而生蜀號火/杴莖葉頗同蒼耳誰知至賤之中乃有殊常之效臣自)
(喫至百服眼目輕明即至千服鬚鬢烏黒筋力校徤效/驗多端臣本州有都門衙羅宇一曽因中風墜馬失音)
(不語臣與十服其病立痊又和尚智嚴年七十怱患徧/風口眼喎邪時時吐涎臣與十服亦便得差今合一百)
(劑差職員/史元奏進)
　
　
　
　
　
　
　
　
馬鞭草主下部䘌瘡(陶隠居云村墟陌甚多莖似細辛/花紫色葉微似蓬蒿也唐本注云)
(苗似狼牙及茺蔚抽三四穗紫花似車前穗類鞭鞘故/名馬鞭都不似蓬蒿也今按陳藏器本草云馬鞭草主)
(癥癖血瘕乆瘧破血作煎如糖酒服若云似馬鞭鞘亦/未近之其節生紫花如馬鞭節臣禹鍚等謹按蜀本云)
(味苦微寒無毒又圖經云生濕地花白色抽三四穂以/上八月採苗日乾所在皆有之藥性論云馬鞭草亦可)
(單用味苦有毒生𢷬水煎去滓成煎如飴空心酒服一/匕主破腹中惡血皆下殺蟲良日華子云味辛凉無毒)
(通月經治婦人血氣肚脹月候/不匀似益母草莖圖并葉用)
圖經曰(馬鞭草舊不載所出州土今衡山廬山江淮州/郡皆有之春生苗似狼牙亦類益母而莖圖髙)
(三二尺抽三四穗子七月八月採苗葉日乾用味甘苦/微寒有小毒或云子亦通用古方多用之葛氏治卒大)
(腹水病用馬鞭草鼠尾草各十斤水一石煑取五斗去/滓再煎令稠厚以粉和丸一服二三大豆許加四五豆)
(神/良)
　聖惠方(治白癩用馬鞭草不限多少為末毎/服食前用荆芥薄荷湯調下一錢匕)
又方(治婦人月水滯澁不快通結成瘕塊肋脹大欲死/用焉鞭草根苗五斤剉細水五斗煎至一斗去滓)
(别於浄噐中熬成膏毎/食前温酒調下半匙)
外臺秘要(治蠼螋尿馬鞭草爛𢷬/以封之乾復更易差)
千金方(食魚鱠及牛肉在匈膈不化必成癥瘕𢷬/馬鞭草汁飲之一升生薑水亦得即消)
又方(治喉痺躁腫連頰吐氣數者名馬喉痺馬/鞭草一握勿見風截去両頭擣取汁服之)
集驗方(治男子隂腫大如升核痛人/所不能治者擣馬鞭草塗之)
　
　
　
　
　
　
　
　
苧根寒主小兒赤丹其漬苧汁療渇(陶隠居云即今續/苧爾又有山苧亦)
(相似可入用也唐本注云别録云根安胎貼熱丹毒腫/有效漚苧汁主消渇也今按陳藏器本草云苧破血漬)
(苧與産婦温服之将苧麻與産婦枕之止血暈産後腹/痛以苧安腹上則止蠶咬人毒入肉取苧汁飲之今以)
(苧近蠶種則蠶不生也臣禹錫等謹按蜀本注云苗髙/丈已来南人剥其皮為布二月八月採江左山南皆有)
(之藥性論云苧麻根使味甘平主懐姙安胎日華子云/味甘滑冷無毒治心膈熱漏胎下血産前後心煩悶天)
(行熱疾大渇大狂服金石/藥人心熱罯毒箭蛇蟲咬)
圖經曰(苧根舊不載所出州土今閩蜀江淅多有之其/皮可以績布苗髙七八尺葉如楮葉面青背白)
(有短毛夏秋間著細穂青花其根黄白而輕虚二月八/月採乂有一種山苧亦相似謹按陸璣草木䟽云苧一)
(科數十莖宿根在地中至春自生不須栽種荆楊間嵗/三刈官令諸園種之嵗再刈便剥去其皮以竹刮其表)
(厚處自脫得裹如筯煑之用緝今江浙閩中尚復如此/孕婦胎損方所須又主白丹濃煑水浴之日三四差韋)
(宙療癰疽發背初覺未成膿者以苧根/葉熟擣傅上日夜數易之腫消則差矣)
　聖惠方(治姙娠胎動欲墮腹痛不可忍者用苧根二/兩剉銀五両酒一盞水一大盞同煎去滓不)
(不訃時候分/温作二服)
外臺秘要(備急治白丹苧根三斤小豆四升以/水二三斗煑以浴三四遍浸洗妙)
肘後方(丹者惡毒之瘡五色無常苧根/三升水三斗煑浴毎日塗之)
又方(胎動不安取苧根如足大指者一尺/哎咀以水五升煑取三升去滓服)
斗門方(治五種淋用苧麻根兩莖打碎以水/一椀半煎取半椀煑服即通大妙)
梅師方(治諸癰疽發背或發乳房初起微赤不/急治之即死速消方𢷬苧根傅之數易)
又方(治姙娠忽下黄汁如膠或如小豆汁苧根切二升/去黒皮以銀一斤水九升煎取四升毎服入酒半)
(升或一升煎藥取/一升分作二服)
衍義曰(苧根如蕁麻花如白楊而長成/穂生每一朶凡數十穂青白色)

白頭翁味苦温有小毒主治温瘧狂昜(音/羊)寒熱癥瘕積
聚癭氣逐血止痛療金瘡鼻衂一名野丈人一名胡王
使者一名奈何草生髙山山谷及田野四月採(陶隠居/云處處)
(有近根處有白茸狀似人白頭故以為名方用亦療毒/痢唐本注云其葉似芍藥而大抽一莖莖頭一花紫色)
(似木槿花實大者如雞子白毛寸餘皆披下以纛頭正/似白頭老翁故名焉今言近根有白茸陶似不識大常)
(所貯蔓生者乃是女萎其白頭翁根甚療毒痢似續断/而扁今按别本注云今處處有其苗有風則静無風而)
(摇與赤箭獨活同也又今驗此草叢生狀如白薇而柔/細稍長葉生莖頭如杏葉上有細白毛近根者有白茸)
(舊經陶注則未述其莖葉唐注又云葉似芍藥實大如/雞子白毛寸餘此皆誤矣臣禹鍚等謹按蜀本圖經云)
(有細毛不滑澤花蘂黄今所在有之二月採花四月採/實八月採根皆日乾藥性論云白頭翁使味甘苦有小)
(毒止腹痛及赤毒痢治齒痛主項下瘤􁣲又云胡王使/者味苦有毒主百骨節痛豚實為使日華子云得酒良)
(治一切風氣及暖腰膝明目/消贅子功用同上莖葉同用)
圖經曰(白頭翁生蒿山山谷今近京州郡皆有之正月/苗作叢狀如白薇而柔細稍長葉生莖端上有)
(細白毛而不滑澤近根有白茸正似白頭老翁故名焉/根紫色深如蔓菁二月三月開紫花黄蘂五月六月結)
(實其苗有風則静無風而摇與赤前獨活同七月八月/採根隂乾用今俗醫用合補下藥服之大驗亦衝人)
　外臺秘要(治隂痢白頭翁根生者不限多少擣之隨/偏腫處以𫝊之一宿當作瘡二十日愈)
肘後方(小兒禿取白頭翁根𢷬傅/一宿或作瘡二十日愈)
衍義曰(白頭翁生河南洛陽界其新安土山中性温止/腹痛煖腰膝唐本注及藥性論甚詳陶隠居失)
(於不審宜其排叱也新安縣界兼山野中屢嘗見之正/如唐本注所說至今本處山中人賣白頭翁丸言服之)
(夀考又失古/人命名之意)

甘蕉根大寒主癰腫結熱(陶𨼆居云本出廣州今都下/東間並有根葉無異惟子不)
(堪食爾根擣傅熱腫甚良又有五葉苺生人籬援間作/藤俗人呼為籠􁩍取其根擣傅癰癤亦効唐本注云五)
(葉即烏薟草也其甘蕉根味甘寒無毒擣汁服主産後/血脹悶傅腫去熱毒亦効嶺南者子大味甘冷不益人)
(北間但有花汁無實今注此藥本出廣州然有數種其/子性冷子益人故不備載按此花葉與芭蕉相似而極)
(大子形圓長及生青熟黄南人皆食之而多動氣疾其/根擣傅熱腫尤良臣禹錫等謹按蜀本圖經云俗為芭)
(蕉多生江南葉長丈許闊二尺餘莖虚軟根可生用不/入方藥藥性論云甘蕉君擣傳一切癰腫上乾即更上)
(無不差者日華子云生芭蕉根治天行熱狂煩悶消渇/患癰毒并金石發熱悶口乾人並絞汁服及梳頭長益)
(髪腫毒逰風風疹頭痛并研罯傅又云芭蕉油令/無毒治頭風熱并女人髪落止煩渇及湯火瘡)
圖經曰(甘蕉根舊不著所出州郡陶𨼆居云本出廣州/江東並有根葉無異惟子不堪食今出二廣閩)
(中川蜀者有花閩廣者實極羙可取他處雖多而作花/亦少近嵗都下往往種之甚盛皆芭蕉也蕉𩔖亦多此)
(云甘蕉乃是有子者葉大扺與芭蕉相類但其卷心中/抽􁟓作花初生大蕚如倒垂菡萏有十數層層皆作瓣)
(漸大則花出瓣中極繁盛紅者如火炬謂之紅蕉白者/如蠟色謂之水蕉其花大𩔖象牙故謂之牙蕉其實亦)
(有青黄之别品𩔖亦多食之大甘美亦可暴乾寄逺北/人得之以為珍果閩人灰揑其皮令鍚滑績以為布如)
(古之鍚衰焉其根極冷𢷬汁以傅腫毒蓐婦血妨亦可/飲之又芭蕉根性亦相𩔖俚醫以治時疾狂熟及消渇)
(金石𤼵動躁熱並可飲其汁又芭蕉油治暗風癎病凡/暈悶欲絶者飲之得吐便差極有竒効取之用竹筒挿)
(皮中如/取漆法)
　食療(主黄疸子生食大寒止渇潤肺發冷病蒸熟暴/之令口開春取仁食之甘寒通血脉和骨髓)
百一方(發背欲死芭/蕉擣根塗之)
子母秘録(治小兒赤遊行扵上下至心/即死搗芭蕉根汁煎塗之)
衍義曰(芭蕉三年已上即有花自心中出一莖止一花/全如蓮花葉亦相似但其色微黄緑從下脫葉)
(花心但向上生常如蓮様然未嘗見其花心剖面視之/亦無蘂悉是葉但花頭常下垂每一朶自中夏開直至)
(中秋後方盡凡三葉開則三葉脫落北地惜其種人/故少用縷其苗為布取汁婦人塗髪令黒餘說如經)
　
　
　
　
　
　
　
　
蘆根味甘寒主消渇客熱止小便利(陶隠居云當掘取/甘辛者其露出及)
(浮水中者並不堪用也唐本注云此草根療嘔逆不下/食胃中熱傷寒患者彌良其花名蓬蕽音農水煑汁服)
(主霍亂大善用有驗也臣禹鍚等謹按藥性論云蘆根/使無毒能解大熱開胷治噎噦不止日華子云治寒熱)
(時疾煩悶懐孕人/心熱并㵼痢人渇)
圖經曰(蘆根舊不載所出州土今在處有之生下濕陂/澤中其状都似竹而葉抱莖生無枝花白作穂)
(若芽花根亦若竹根而節踈二月八月日乾用之當掘/取小㡳甘辛者其露出其浮水中者並不堪用謹按爾)
(雅謂蘆根為葭華郭璞云蘆葦也葦即蘆之成者謂䈴/為薕與亷同薕似􁀆音桓而細長髙數尺江東人呼為)
(薕藡與荻同音謂菼他敢切為薍五患切亂似葦而小/中實江東呼為烏蓲音丘又或謂之荻荻至秋堅成即)
(謂之􁀆其華皆名苕徒周切其萌笋皆名虇音綣若然/所謂蘆葦通一物也所謂薕今作蒹者是也所謂菼人)
(以當薪爨者是也今人罕能别蒹菼與蘆葦又北人以/葦與蘆為二物水傍下濕所生者皆名葦其細不及指)
(人家池圃所植者為蘆其簳差大深碧色者謂之碧蘆/亦難得然則本草所用蘆今北地謂葦者皆可通用也)
(古方多單用葛洪療嘔噦切根水煑頓服一升必效方/以童子小便煑服不過三升差其蓬茸主卒得霍亂氣)
(息危急者取一把煑濃汁頓服二升差兼主魚蟹中毒/毒服之尤佳其笋味小苦堪食法如竹笋但極冷耳)
　唐本(餘生下濕地莖葉似竹花若荻/花二月八月採根日乾用之)
雷公云(凡使須要逆水蘆其根逆水生并黄泡肥厚/者味甘採得後去節鬚并土赤黄了細剉用)
聖惠方(治食馬肉中毒痒痛蘆根五兩切/以水八升煑取二升分為三服)
千金方(治乾嘔噦若手足厥冷/蘆根三斤濃煑汁飲之)
肘後方(食鱸魚肝鯸鮧魚中毒剉/蘆根煑汁一二升飲之)
梅師方(食狗肉不消心下堅或腹脹口/乾怱發熱妄語煑蘆根飲之)
金匱玉函方(治五噎心膈氣帯煩悶吐逆不下食蘆根/五兩剉以水三大盞煑取二盞去滓不計)
(時温/服)

鬼臼味辛温微温有毒主殺蠱毒鬼疰精物辟惡氣不
詳逐邪解百毒療欬嗽喉結風邪煩惑失魄妄見去目
中膚翳殺大毒不入湯一名爵犀一名馬目毒公一名
九臼一名天臼一名解毒生九真山谷及寃句二月八
月採根(畏垣衣陶隠居曰鬼臼如射干白而味甘温有/毒主風邪鬼疰蠱毒九臼相連有毛者良一名)
(九臼生山谷八月採隂乾又似鈞吻今馬目毒公如黄/精根白處似馬眼而柔潤鬼臼似射干木輩有兩種出)
(錢塘近道者味甘上有叢毛最勝出㑹稽呉興者乃大/味苦無叢毛不如略乃相似而乖異毒公今方家多用)
(鬼臼少用毒公不知此那復頓爾乖越也唐本注云此/藥生深山巖石之隂葉如萞麻重樓輩生一莖葉端一)
(葉亦有兩岐者年長一莖莖枮為一臼假令生来二十/年則有二十臼豈惟九臼耶根肉皮鬚並似射干今俗)
(用皆是射干及江南别迭一物非真者今荆州當陽縣/硖州逺安縣襄州荆山縣山中並有之極難得也臣禹)
(鍚等謹按蜀本圖經云花生莖間赤色今出硖州襄州/深山二月八月採根日乾用之藥性論云鬼臼使味苦)
(能主尸疰􁀙􁀙勞疾傳/尸瘦疾主辟邪氣逐鬼)
圖經曰(鬼臼生九真山谷反寃句今江寧府滁舒商齊/枕襄峡州荆門軍亦有之多生深山巖石之隂)
(葉似萞麻重樓輩初生一莖端一葉亦有兩岐者年長/一莖莖枯為一臼二十年則二十臼也花生莖間赤色)
(二月開後結實根肉皮鬚並似射干俗用皆是射干當/細别之七月八月採根暴乾用古方治五尸鬼疰百毒)
(惡氣方用之一說鬼臼生深山隂地葉六出或五出如/鴈掌莖端一葉如繳盖旦時東向及暮則西傾盖隨日)
(出没也花紅紫如荔枝正在葉下常為葉所蔽未常見/日一年生一葉既枮則為一臼及八九年則八九臼矣)
(然一年一臼生而一臼腐盖陳新相易也故俗人名曰/害母草如芋魁烏頭輩亦然新苗生則舊苗死前年之)
(魁腐矣而本草注謂全似射干今射干體狀雖相似然/臼形淺薄大異鬼臼鬼臼如八九天南星側比相疊而)
(色理正如射干要者當使人/求苗採之市中不復有也)
角蒿味辛苦平有小毒主甘濕􁥥諸惡瘡有蟲者(唐本/注云)
(葉似白蒿花如瞿麥紅赤可愛子似王不留行黒色作/角七月八月採唐本先附臣禹錫等謹按蜀本圖經云)
(葉似蛇牀青蒿等子角似蔓菁實黒細秋熟所在皆有/之陳藏器云䕲蒿味辛温無毒主破血下氣煑食之似)
(小薊生髙崗宿根先扵百草一名莪蒿爾雅云莪蘿注/􁁊蒿也釋曰詩小雅云菁菁者莪陸機云莪蒿也一名)
(蘿蒿生澤田漸洳處葉似邪蒿而細科生三/月中莖可食又可蒸香美味頗似蔞蒿是也)
　雷公云(凡使勿用紅蒿并邪蒿二味真似角蒿只/是上香角短採得並扵槐砧上細剉用之)
外臺秘要(凡齒斷宣露多是疳角蒿取灰夜塗/斷上使戒油􁱀沙糖乾棗切忌之)
千金方(治口中瘡乆不差入胷中並生瘡角/蒿灰塗之一宿効口中若有汁吐之)
宫氣方(治小兒口瘡角/蒿灰貼瘡妙)
衍義曰(角蒿莖葉如青蒿開淡紅紫花花大約徑三四/分花罷結角子長二寸許微彎苗契角治口齒)
(絶/勝)

馬兠鈴味苦寒無毒主肺熱欬嗽痰結喘促血痔瘻瘡
生闗中藤繞樹而生子狀如鈴作四五瓣(令附臣禹鍚/等謹按藥性)
(論云馬兠鈴平能主肺氣上急坐息不得主欬逆連連/不可日華子云治痔瘻瘡以藥扵鉼中燒熏病處入藥)
(炙用是土青木香獨行/根子越州七八月採)
圖經曰(馬兠鈴生闗中今河東河北江淮䕫浙州郡亦/有之春生苗如藤蔓葉如山芋葉六月開黄紫)
(花頗類枸杞花七月結實棗許大如鈴作四五瓣其根/名雲南根似木香小指大赤黄色亦名土青木香七月)
(八月採實暴乾主肺病三/月採根治氣下膈止刺痛)
　雷公云(凡使採得後去葉并蔓了用生絹袋盛扵東/屋角畔懸令乾了劈作片取向裏子去革膜)
(並令净用子勿令去/革膜不盡用之并皮)
聖惠方(治五種蠱毒用兠鈴根三兩為末分為三貼以/水一盞煎五分去滓頓服當吐蠱出未快再服)
(以快/為度)
又方(草蠱術在西凉更西方及嶺南人若行此毒入人/咽刺痛欲死者用兠鈴苗一兩為末以温水調下)
(一錢匕即消/化蠱出效)
外臺秘要(崔氏蛇蠱食飲中得之咽中如有物嚥不下/吐不出悶心熱服兠鈴即吐出人服麝香一)
(錢匕即/吐蠱毒)
簡要濟衆(治肺氣喘𠻳兠鈴二兩只用裏面子去殻酥/半兩入椀内拌和匀慢火炒乾甘草一兩炙)
(二味為末毎服一錢水一盞煎六/分温呷或以藥末含嚥津亦得)
衍義曰(馬兠鈴蔓生附木而上葉脫時鈴尚垂之其状/如馬項鈴故得名然熟時則自拆拆開有子全)
(者採/得時)

仙茅味辛温有毒主心腹冷氣不能食腰脚風冷攣痺
不能行丈夫虚勞老人失溺無子益陽道乆服通神強
記助筋骨益肌膚長精神明目一名獨茅根一名茅𤓰
子一名婆羅門參仙茅傳云十斤乳石不及一斤仙茅
表其功力爾生西域及大庾嶺亦云忌鐡及牛乳二月
八月採根(今附臣禹錫等謹按日華子云治一切風氣/延年益夀補五勞七傷開胃下氣益房事彭)
(祖單服法以米泔浸去/赤汁出毒後無妨損)
圖經曰(仙茅生西域及大庾嶺今蜀川江湖兩浙諸州/亦有之葉青如茅而軟復稍闊面有縱理又似)
(椶櫊至冬盡枮春初乃生三月有花如梔子黄不結實/其根獨莖而直傍有短細根相附肉黄白外皮稍麄褐)
(色二月八月採根暴乾用衡山出者花碧五月結黒子/謹按續傳信方叙仙茅云主五勞七傷明目益筋力宣)
(而復補本西域道人所傳開元元年婆羅門僧進此藥/明皇服之有効當時禁方不傳天寳之亂方書流散上)
(都不空三藏始得此方傳與李勉司徒路嗣恭尚書齊/杭給事張建封僕射服之皆得力路公乆服金石無効)
(其得此藥其益百倍齊給事守縉雲日少氣力風疹繼/作服之遂愈八九月時採得竹刀子刮去黒皮切如豆)
(粒米泔浸兩宿隂乾𢷬篩熟蜜丸如梧子每旦空肚酒/飲任使下二十丸禁食牛乳及黒牛肉大減藥力也續)
(傳信方偽唐筠州刺史王顔所著皆因國書編録/其方當時盛行故今江南但呼此藥為婆羅門參)
　海藥(云生西域麄細有筋或如筆管有節文理其黄/色多涎梵云呼為阿輸乾陁味甘微温有小毒)
(主風補暖腰脚清安五藏強筋骨消食乆服輕身益顔/色自武城来蜀中諸州皆有葉似茅故名曰仙茅味)
(辛平宣而復補無大毒有小熱有小毒主丈夫七傷明/耳目益筋力填骨髓益陽不倦用時竹刀切糯米泔浸)
雷公云(凡採得後用清水洗令浄刮上皮扵槐砧上用/銅刀切豆許大却用生稀布袋盛於烏豆水中)
(浸一宿取出用酒濕拌了蒸從巳/至亥取出暴乾勿犯鐡班人鬚鬢)
羊桃味苦寒有毒主熛熱身暴赤色風水積聚惡瘍除
小兒熱去五藏五水大腹利小便益氣可作浴湯一名
鬼桃一名羊腸一名萇楚一名御弋一名銚(音/姚)弋生山
林川谷及生田野二月採隂乾(陶隠居云山野多有甚/似家桃又非山桃子小)
(細苦不堪噉花甚赤詩云隰有萇楚者即此也方藥亦/不復用唐本注云此物多生溝渠隍壍之間人取煑以)
(洗風癢及諸瘡腫極效劒南人名細子根也臣禹鍚等/謹按蜀本圖經云生平澤中葉花似桃子細如棗核苗)
(長弱即蔓生不能為樹今處處有多生溪澗今人呼為/細子根似牡丹療腫爾雅云萇楚銚弋郭云今羊桃也)
(釋云葉似桃花白子如小麥亦似桃陸機云葉長而狹/華紫赤色其枚塟弱過一尺引蔓于草上今人以為汲)
(灌重而善沒不如楊柳也近下根刀/切其皮著熱灰中脫之可韜筆管也)
　陳藏器(云味甘無毒主風熱羸老浸酒服之生蜀/川谷中草髙一尺葉長小亦云羊桃根也)
肘後方(治傷寒毒攻手足痛煑羊/桃汁漬之雜少鹽䜴尤好)
　
　
　
　
　
　
　
　
鼠尾草味苦微寒無毒主鼠瘻寒熱下痢膿血不止白
花者主白下赤花者主赤下一名葝(音/勍)一名陵翹生平
澤中四月採葉七月採花隂乾(陶隠居云田野甚多人/採作滋染皂又用療下)
(瘻當濃煑取汁令可丸服之今人亦用作飲臣禹鍚等/謹按蜀本圖經云所在下濕地有之葉如蒿莖端夏生)
(四五穗穗若車前有赤白二種花七月採苗日乾用之/爾雅云葝鼠尾釋曰可以染皂草也一名鼠尾陳藏器)
(云鼠尾草平主諸痢煑汁服亦末服紫/花莖葉堪染皂一名烏草又名水青也)
圖經曰(鼠尾草舊不載所出州土云生平澤中今所在/有之惟黔中人採為藥苗如蒿夏生莖端作四)
(五穗穗若車前花有赤白二色爾雅謂葝鼠尾云可以/染皂草也四月採葉七月採花隂乾古治痢多用之姚)
(氏云濃煑汁如薄餄飲五合日/三赤下用赤花白下用白花差)
　聖惠方(治久赤白痢不差羸瘦用鼠尾草𢷬為/末毎服一錢不計時候以粥飲調下)
女青味辛平有毒主蠱毒逐邪惡氣殺鬼温瘧辟不祥
一名雀瓢虵銜根也生朱崖八月採隂乾(陶隠居云若/是蛇銜根不)
(應獨生朱崖俗用是草葉别是一物未詳孰是術云𢃄/此屑一兩則疫癘不犯彌宜識真者唐本注云此草即)
(雀瓢也葉似蘿摩兩葉相對子似瓢形大如棗許故名/雀瓢根似白薇生平澤莖葉並臭其蛇銜根都非其類)
(又别録去葉嫩時似蘿摩圖端大莖實黒莖葉汁黄白/亦與前說相似若是蛇銜根何得苗生益州根在朱崖)
(相去萬里餘也别録云雀瓢白汁主蟲蛇毒即女青苗/汁也臣禹鍚等謹按藥性論云女青使味苦無毒能治)
(温瘧寒熱/蛇銜為便)
圖經(文具蛇/銜條下)
　肘後方(辟瘟病正月上寅日𢷬女青末/三角絳囊盛繫前帳中大吉)
子母秘録(治小兒卒腹皮青黒赤不能喘息即急用此/方并治吐痢卒死用女青末内口中酒服亦)
(治大/人)
紫靈南君(南岳夫人内傳治卒死𢷬女青屑一/錢安喉中以水或酒送下立活也)
故麻鞋底水煑汁服之解紫石英發毒又主霍亂吐下
不止及解食牛馬肉毒腹脹吐痢不止者(今按陳藏器/本草云故麻)
(鞋底主消渇煮汁服之鞋網繩如棗大婦人内衣有血/者手大鈎頭棘針二七枚三物並燒作灰以猪脂調傅)
(狐刺瘡出蟲唐本先附臣禹鍚等謹按陳藏器云/破草鞋和人亂髪燒作灰醋和傅小兒熱毒逰腫)
　陳藏器(云取麻鞋尖頭二七為灰嵗朝井華水服之/人主遺溺又故麻鞋底燒令赤投酒煑粟榖)
(汁中服之主/霍亂轉筋)
外臺秘要(近效尿牀取麻鞋網𢃄及鼻根等唯不用/㡳須七量以水七升煑取二升分再服之)
又方(治蜈蚣螫人麻鞋履/底炙以揩之即差)
千金方(肛脫出以炙麻履底令人頻按永差又故麻鞋/底鼈頭各一枚燒鱉頭𢷬為末傅肛門将履底)
(按入即/不出也)
經驗方(治鼻塞燒麻鞋灰吹鼻中立/通一名千里馬麻鞋名也)
廣利方(治鼻衂血鞋􁀙作/灰吹鼻孔中立效)
　
　
　
　
　
　
　
　
劉寄奴草味苦温主破血下脹多服令人痢生江南(唐/本)
(注云莖似艾蒿長三四尺葉似蘭革尖長子似稗而細/一莖上有數穗葉互生今按别本注云昔人将此草療)
(金瘡止血為要藥産後餘疾下血止痛極効唐本先附/臣禹錫等謹按蜀本圖經云葉似菊髙四五尺花白實)
(黄白作穗蒿之類也今出越州夏収苗日乾之日華子/云劉寄奴無毒治心腹痛下氣水脹血氣通婦人經脈)
(癥結止霍亂水㵼又名/劉寄奴六七八月採)
圖經曰(劉寄奴草生江南今河中府孟州漢中亦有之/春生苖莖似艾蒿上有四稜髙三二尺已来葉)
(青似柳四月開碎小黄白花形如瓦松七月結實似黍/而細一莖上有數穗互生根淡紫色似萵苣六月七月)
(採苗花子/通用也)
　雷公云(採得後去莖葉只用實凡使先以布拭上薄/殻皮全净拌酒蒸從巳至申出暴乾用之)
經驗方(治湯火瘡至妙劉寄奴𢷬末先以糯米漿雞翎/掃湯著處後摻藥末在上並不痛亦無痕大凡)
(湯著處先用鹽末摻之䕶/肉不壊然後藥末傅之)


骨碎補味苦温無毒主破血止血補傷折生江南根著
樹石上有毛葉如菴䕡江西人呼為胡孫薑一名石菴
䕡一名骨碎布(今附臣禹鍚等謹按蜀本藥性論云骨/碎補使能主骨中毒氣風血疼痛五勞)
(六極石手不収上熱下冷悉能主之陳藏器云骨碎補/似石韋而一根餘葉主扵木嶺南䖍吉亦有本名猴薑)
(開元皇帝以其主傷折補骨碎故作此名耳日華子云/猴薑平治惡瘡蝕爛肉殺蟲是樹上寄生草似薑細長)
圖經曰(骨碎補生江南今淮浙陕西夔路州郡亦有之/根生大木或石上多在背隂處引根成條上有)
(黄毛及短葉附之又有大葉成枝面青緑色青黄㸃背/青白色有赤紫㸃春生葉至冬乾黄無花實惟根入藥)
(採無時削去毛用之本名胡孫薑唐明皇以其主折傷/有竒效故作此名蜀人治閃折筯骨傷損取根𢷬汁煑)
(黄米粥和之裏傷處良又用治耳聾削作細條火/炮乘熱塞耳亦入婦人血氣藥用又名石毛薑)
　雷公云(凡使採得後先用銅刀刮去上黄赤毛盡便/細切用蜜拌令潤架柳甑蒸一日後出暴乾)
(用又乾寧記云去毛細切後用生蜜拌蒸從己至亥凖/前暴乾𢷬末用炮猪腎空心喫治耳鳴亦能止諸雜痛)
靈死方(治虚氣攻牙齒痛血出牙斷痒痛骨碎補二兩/細剉炒令黒色杵末依常盥潄後揩齒根下良)
(乆吐出臨卧用/後唾嚥之無妨)
衍義曰(骨碎補苗不似薑薑苗如葦稍此物苗毎一大/葉兩邊小葉槎牙兩相對葉長有尖瓣餘如經)


　
　
　
　
　
　
　
　
連翹味苦平無毒主寒熱鼠瘻瘰􁣲癰腫惡瘡癭瘤結
熱蠱毒去白蟲一名異翹一名蘭華一名折根一名軹
一名三㢘生太山山谷八月採隂乾(陶隠居云處處有/今用莖連花實也)
(唐本注云此物有兩種大翹小翹大翹葉狭如水蘇花/黄可愛生下濕地著子似椿實之未開者作房翹出衆)
(草其小翹生崗原之上葉花實皆似大翹而小細山南/人並用之今京下惟用大翹子不用莖花也臣禹錫等)
(謹按蜀本云連翹微寒圖經云苗髙三四尺今所在下/濕地有採實日乾用之爾雅云連異翹釋曰連一名異)
(翹郭云一名連苕又名連草藥性論云連翹使一名旱/連子主通利五淋小便不通除心家客熱日華子云通)
(小腸排膿治瘡癤止痛通月經所在有獨莖稍/開三四黄花結子内有房瓣子五月六月採)
圖經曰(連翹生泰山山谷今近京及河中江寧府澤潤/淄兖鼎岳利州南康軍皆有之有大翹小翹二)
(種生下濕地或山崗上葉青苗而狭長如榆葉水蘇輩/莖赤色髙三四尺許花黄可愛秋結實似蓮作房翹出)
(衆草以此得名根黄如蒿根八月採房隂乾其小翹生/崗原之上葉花實皆似大翹而細南方生者葉狭而小)
(莖短纔髙一二尺花亦黄實房黄黒内含黒子如粟粒/亦名旱連草南人用花葉中品鱧朋亦名旱連人或以)
(此當旱連非也爾雅謂之連一名異翹一名連苕又名/連草今南方醫家說云連翹盖有兩種一種似椿實之)
(未開者殻小堅而外完無附蕚剖之則中解氣甚芬馥/其實纔乾振之皆落不著莖也一種乃如菡蓞殻柔外)
(有跗蕚抱之無解脈亦無香氣乾之雖乆著莖不脫此/甚相異也今如菡蓞者江南下澤間極多如椿實者乃)
(自蜀中来用之亦勝江南者㩀本草言則/蜀中来者為甚然未見其莖葉如何也)
　集驗方(洗痔以連翹煎湯洗訖又/上飛録礬入麝香貼之)
衍義曰(連翹亦不至翹出衆草下濕地亦無太山山谷/間甚多今止用其子拆之其間片片相比如翹)
(應以此得名爾治心經/客熱最勝尤宜小兒)
　
　
　
　
　
　
　
　
續隨子味辛温有毒主婦人血氣月閉癥瘕痃癖瘀血
血蠱毒鬼疰心腹痛冷氣脹滿利大小腸除痰飲積聚
下惡滯物莖中白汁剥人面皮去䵟􁤹生蜀郡及處處
有之苗如大㦸一名拒冬一名千金子(今附臣禹鍚等/謹按蜀本云積)
(聚痰飲不下食嘔逆及腹内諸疾研碎酒服之不過三切/顆當下惡物日華子云宣一切宿滯治肺氣水氣傅一)
(惡瘡疥癬單方日服十粒㵼多以酸漿水并薄醋/粥喫即止一名萻薩豆千兩金葉汁傅白癈面皯)
圖經曰(續隨子生蜀郡及處處有之今南中多有北土/差少苗如大㦸初生一莖莖端生葉葉中復出)
(數莖相續花亦類大㦸自葉中抽􁁊而生實青有殻人/家園亭多種以為飾秋種冬長春秀夏實故又名拒冬)
(實入藥採無時下水最速然有毒損人不可過多崔元/亮海上方治蛇咬腫毒悶欲死用重臺六分續隨子七)
(顆去皮二物𢷬篩為散酒服方寸匕兼唾和少許/傅咬處立差莖中白汁剥人面去䵟􁤹甚效)
　斗門方(治水氣用聫歩一兩去殻研以紙裹用物壓/出油重研末分作七服毎治一人只用一服)
(丈夫生餅子酒下婦人荆芥湯下凡五更服之至晚自/止後以厚朴湯補之頻喫益善仍不用喫鹽醋一百日)
(差聮歩續/隨子是也)
敗蒲席平主筋溢惡瘡(陶隠居云燒之蒲席惟船家用/狀如蒲帆爾人家所用席皆是)
(莞音逭草而薦多是蒲方家有用也唐本注云席薦一/也皆人卧之以得人氣為佳也青齊間人謂蒲薦為蒲)
(席亦曰蒲盖音合謂藁作者為薦爾山南江左機上織/者為席席下重厚者為薦如經所說當以人卧乆者為)
(佳不論薦席也臣禹錫等謹按藥性論云敗蒲席亦可/單用主破血從髙墜下損瘀在腹刺痛此蒲合臥破敗)
(者良取以蒲黄赤芍藥當歸大黄朴消煎服血當下陳藏/器云編薦索主霍亂轉筋燒作黒灰服二指撮酒服佳)
　聖惠方(治霍亂轉筋垂死敗蒲席一握/細切漿一盞煑汁温温頓服)
外臺秘要(治墜下瘀血在腹肚/取敗蒲灰二錢酒服)
千金方(五色丹俗名遊腫若犯多致死不/可輕之蒲席燒灰和雞子白塗之)
勝金方(治婦人血奔以舊敗席/燒灰酒調下二錢匕)

山豆根味甘寒無毒主解諸藥毒止痛消瘡脛毒人及
馬急黄𤼵熱欬嗽殺小蟲生劒南山谷蔓如豆(今/附)
圖經曰(山豆根生劒南山谷今廣西亦有以忠萬州者/佳苗蔓如豆根以此為名葉青經冬不凋八月)
(採根用今人寸截含以解咽喉腫痛極妙廣南者如小/槐髙尺餘石䑕食其根故嶺南人捕石鼠破取其腸胃)
(暴乾解毒/攻熱甚效)
　經驗方(備急治一切疾患山豆根方右用山人豆根/不拘多少依下項治療一名解毒二名黄結)
(三名中藥患蠱毒宻遺人和水研已禁聲服少許不止再/服患痜瘡以水研傅瘡上患喉痛含一片細嚥津患五)
(種痔水研服患齒痛含一片於痛處患麩豆等瘡水研/服少許患頭風搗末油調塗之患赤白痢搗末蜜丸空)
(心煎水下二十丸三服自止患腹脹滿喘悶搗末少許/煎水調一盞差患瘡癬搗末臘月指脂調塗之患頭上)
(白屑搗末油浸塗如是孩兒即乳汁調半錢患中宿冷/蟲寸白蟲每朝空心熱酒調三錢其蟲自出患五般急)
(黄空心以水調二錢患蠱氣酒下二錢患霍亂橘皮湯/下三錢患熱腫水研濃汁塗乾即更塗女人患血氣腹)
(腫以末三錢熱酒下空心服之卒患腹痛水研半盞入/口差蜘蛛咬唾和塗之狗咬蚍蜉瘡蛇咬並水研傅之)
三白草味甘辛寒有小毒主水腫脚氣利大小便消痰
破癖除積聚消丁腫生池澤畔(唐本注云葉如水葒亦/似蕺又似□□葉上有)
(三黒㸃髙尺許根如芹根黄白色而麄大今按陳藏器/本草云三白草𢷬絞汁服令人吐逆除胷膈熱疾亦主)
(瘧及小兒痞蒲按此草初生無白入夏葉端半白如粉/農人候之蒔田三葉白草便秀故謂之三白若云三黒)
(㸃古人秘之據此即為未識妄為之注爾其葉如薯蕷/亦不似水葒唐本先附臣禹錫等謹按蜀本圖經云出)
(襄州二月八/月採根用之)
　
　
　
　
　
　
　
　
䕡(音/閭)茹(音/如)味辛酸寒微寒有小毒主蝕惡肉敗瘡死肌
殺疥蟲排膿惡血除大風熱氣善忘不樂去熱痺破癥
瘕除息肉一名屈据一名離婁生代郡川谷五月採根
隂乾黒頭者良(甘草為之使惡麥門冬陶隠居云今第/一出髙麗色黄初斷時汁出凝黒如漆)
(故云漆頭次出近道名草䕡茹色白皆燒鐡爍頭令黒/以當漆頭非真也葉似大㦸花黄二月便生根亦療瘡)
(臣禹錫等謹按蜀本圖經云葉有/汁根如蘿蔔皮黄肉白所在有之)
圖經曰(䕡茹生代郡川谷今河陽淄齊州亦有之二月/生苗葉似大㦸而花黄色根如蘿蔔皮赤黄肉)
(白初斷時汁出凝黒如漆三月開淺紅花亦淡黄色不/著子陶隠居謂出髙麗者此近之也四月五月採根隂)
(乾漆頭者良又有一種草䕡茹色白採者燒鐡爍頭令黒/以當漆頭非真也然古方有用兩種者姚僧垣治癰疽)
(生臭惡肉以白䕡茹散傅之看肉盡便停但傅諸膏藥/若不生肉又傅黄耆散惡肉仍不盡者可以黍頭赤皮)
(䕡茹為散用半錢匕和白䕡茹散三/錢合傅之差使赤白皆可用也)
　聖惠方(治綏疽用蔄茹一兩𢷬為散/不計時候温水調下二錢匕)
傷寒類要(治傷寒毒攻咽喉腫真䕡茹爪甲/大内口中嚼汁嚥當微覺為佳候)
素問注云(䕡茹主/散惡血)
衍義曰(䕡茹治疥馬疥尤善/服食方用者至少)
蛇苺(音/苺)汁大寒主胷腹大熱不止(陶隠居云田野亦多/子赤色極似苺而不)
(堪服人亦無服此為藥者療溪毒射工傷寒大熱甚良/臣禹鍚等謹按蜀本圖經云生下濕處莖端三葉花黄)
(子亦若覆盆子根似敗醤二月八月採根四月五月収/子所在有之日華子云味甘酸冷有毒通月經㶸瘡腫)
(傅蛇/蟲咬)
　食療云(主胷胃熱氣有蛇殘不得食主孩/子口噤以汁含口中死亦再活)
用後方(治毒攻手足腫痛蛇苺汁服三合/日三水漬烏梅令濃納崖蜜飲之)
傷寒類要(治天行熱盛口中生瘡飲蛇苺自然/汁𢷬絞一斗煎取五升稍稍飲之)
衍義曰(蛇苺今田野道傍處處有之附地生葉如覆盆/子但光潔而小微有縐紋花黄比蒺蔾花差大)
(春末夏初結紅子/如荔枝色餘如經)

金星草味苦寒無毒主癰疽瘡毒大解硫黄及丹石毒
發背癰腫結核用葉和根酒煎服之先服石藥悉下又
可作末冷水服及塗發背瘡腫上殊效根碎之浸油塗
頭大生毛髪西南州郡多有之而以戎州者為上喜生
隂中石上净處及竹箐中不見日處或大木下或古屋
上此草惟單生一葉色青長一二尺至冬大寒葉背生
黄星㸃子兩行相對如金色因得金星之名其根盤屈
如竹根而細折之有筋如猪馬騣凌冬不凋無花實五
月和根採之風乾用(新/定)
圖經曰(金星草生闗陜川蜀及潭婺諸州皆有又名金/釧草味苦性寒無毒葉青多生背隂石上净處)
(或竹箐中少日色處或生大木下及背隂多年瓦屋上/初出深緑色葉長一二尺至深冬背上生黄星㸃子兩)
(兩相對色如金因以為名無花實凌冬葉不凋其根盤/屈如竹根而細折之有筋如猪髪五月和根採之風乾)
(觧硫黄及丹石毒冶發背癰腫結核用葉半斤和根剉/以酒五升銀器中煎取二升五更初頓服丹石毒悉下)
(又𢷬末冷水服方寸匕及塗發背瘡上亦效彼人用之/往往皆驗根又主生毛髪搥碎浸油塗頭良南人多用)
(此草末以水一升煎取半更入酒半升再煎數沸温服/取下毒黒汁未下再服但是瘡腫皆可服之然性至冷)
(服後下痢須補治乃/平復老年不可輙服)
　經驗方(治五毒發背金星草和根净洗慢火焙乾枰/四兩入生甘草一錢𢷬末分作四服每服用)
(酒一升已来煎三二沸後更以冷酒三二升相/和入缾器内封却時時飲服忌生泠油膩毒物)
衍義曰(金星草丹石毒發於背及一切癰腫毎以根葉/一分用酒一大盞煎汁服不惟下所服石藥兼)
(毒去瘡愈如不欲酒将末一/二錢新汲水調服以知為度)
　
　
　
　
　
　
　
　
葎草味甘苦寒無毒主五淋利小便止水痢除瘧虚熱
渇煑汁及生汁服之生故墟道傍(唐本注云葉似单麻/而小薄蔓生有細刺)
(俗名葛葎蔓古方亦時用之今按别本注云云水苺草/四月五月採莖葉暴乾唐本先附臣禹錫等謹按蜀本)
(圖經云蔓生葉似大麻花黄白子若大麻子/俗名葛勒蔓夏採葉用所在墟野處多有之)
圖經曰(葎草舊不著所出州土云生故墟道傍今處處/有之葉如萞麻而小薄蔓生有細刺花黄白子)
(亦類麻子四月五月採莖葉暴乾用俗名葛葎蔓又名/葛勒蔓唐韋宙獨行方主癩遍體皆瘡者用葎草一檐)
(以水二石煑取一石以漬瘡不過三作乃愈而本經亦/闕主疥功用又韋丹主膏淋搗生汁三升酢二合相和)
(空腹頓服當溺如白汁又主乆痢成疳取乾蔓/𢷬篩量多少管吹榖道中不過三四差已若神)
衍義曰(葎草葛勒蔓也治傷寒汗後/虚熱剉研取生汁飲一合愈)

鶴虱味苦平有小毒主蚘蟯用之為散以肥肉臛汁服
方寸匕亦丸散中用生西戎(唐本注云子似蓬蒿子而/細合葉莖用之胡名鵠虱)
(今按别本注云心痛以淡醋和半匕服之立差出波斯/者為□今上黨亦有力勢薄於波斯者唐本先附臣禹)
(錫等謹按日華子云凉無毒/殺五藏蟲止瘧及傅惡瘡上)
圖經曰(鶴虱生西戎今江淮衡湘間皆有之春生苗葉/皺似紫蘇大而尖長不光莖髙一尺許七月生)
(黄白花似菊八月結實子極尖細乾即黄黒色採無時/南人呼其葉為火杴謹按稀薟音杴即火杴也雖花)
(實相類而别是一物不可雜用也殺蟲方中此為最要/古今録驗療蚘咬心痛取鶴蝨十兩擣篩蜜和丸如梧)
(子以蜜湯空腹吞四十丸日増至五十丸忌酒肉韋雲/患心痛十年不差於雜方内見合服便愈李絳兵部手)
(集方治小兒蚘蟲嚙心腹痛亦單用鶴蝨細研以肥/猪肉汁下五嵗一服二分蟲出便止餘以意増減)
　外臺秘要(延年治蛔蟲吐水心痛鶴蝨三兩/為末蜜丸平旦漿水服二十丸)
千金方(治蟲咬心痛鶴虱一兩為/末空心温醋下蟲當出)
沈存中筆談(地松即天名/精鶴虱是實)
地菘味鹹主金瘡止血解惡蟲蛇螫毒挼以傅之生人
家及路傍隂處所在有之髙二三寸葉似菘葉而小(今/附)
(臣禹鍚等謹按本經草部上品天名精唐注云南人名/為地菘又尋所主功状與此正同及據陳藏器解分合)
(陶蘇二說亦以天名精為地菘則今此條不當重出雖/陳藏器拾遺别立地菘條此乃藏器自成一書務多條)
(目爾解紛拾遺亦自差互後人即不當仍其謬而重/有新附也今補注立例無所刋削故且存而注之)
　陳藏器(似天門冬/苗出江南)
外臺秘要(治惡瘡𢷬地菘汁/服之日三四服差)
聖惠方(治風毒瘰􁣲赤腫地菘/𢷬傅瘰􁣲上乾易之)
雀麥味甘平無毒主女人産不出煑汁飲之一名蘥一
名鷰麥生故墟野林下葉似麥(今注苗似小麥而弱實/似穬麥而細生嶺南在)
(處亦有唐/本先附)
　外臺秘要(治齒􁥥并蟲積年不差從少至老方雀麥/一名牡栳草俗名牛星草一味苦瓠葉三)
(十枚浄洗取草剪長二寸廣一寸厚五分以瓠葉作五/裹子以三年酢漬之至日中以兩裹火中炮令熱内口)
(中齒外邊熨之冷更易取銅器貯水水中解裹洗之即/有蟲長三分老者黄色少者白色多即三二十枚少即)
(一二十枚此/一方甚妙)
子母秘録(姙娠胎死腹中若胞衣不下上搶/心雀麥一把水五升煑二升汁服)
衍義曰(雀麥今謂之鷰麥其苗與麥同但穗細長而/疎唐劉夢得所謂莬葵鷰麥動摇春風者也)
甑帶灰主腹脹痛脫肛煑汁服主胃反小便失禁不通
及淋中惡尸疰金瘡刃不出(今按别本注云江南以蒲/為甑帶取乆用者燒灰入)
(藥味辛温無毒甑帶乆被蒸氣故能散氣通氣以灰封/金瘡上血止痛出刃唐本先附臣禹鍚等謹按蜀本云)
(取用乆敗/爛者也)
　外臺秘要(治眯目水服/灰一錢匕)
又方(小兒大便失血甑帶/灰塗乳上與飲之差)
肘後方(治草芒沙石眯目不出方/甑帶灰調水飲之即出)
子母秘録(治小兒夜啼/甑帶懸户上)
又方(治小兒臍風瘡乆不/差燒甑帶灰傅上)
　
　
　
　
　
　
　
　
赤地利味苦平無毒主赤白冷熱諸痢斷血破血帶下
赤白生肌肉所在山谷有之(唐本注云葉似蘿摩蔓生/根皮赤黒肉黄赤二月八)
(月採根日乾唐本先附臣禹錫等謹按蜀本圖經云/蔓生繞草木上花子皆青色根若菝葜皮紫赤色也)
圖經曰(赤地利舊不載所出州土云所在山谷有之今/惟出華山春夏生苗作蔓繞草木上莖赤葉青)
(似蕎麥葉七月開白花亦如蕎麥根若菝葜皮黒肉黄/赤八月内採根晒乾用亦名山蕎麥此下又有赤車使)
(者條云似香葇蘭香葉莖赤根紫赤色生溪谷之隂出者/襄州八月九月採根日乾古方治大風濕痺等赤車使)
(酒主之今人稀用赤根/冇識之者因附見於此)
　雷公云(凡採得後細剉用藍葉并根並剉唯赤地利/細剉了用生絹袋盛同蒸一伏時去藍暴乾)
(用/)
聖惠方(治火燒瘡滅瘢方用赤地/利二兩𢷬末生油調塗之)
外臺秘要(治小兒面及身上生瘡如/火燒赤地利𢷬末敷之良)
烏韮味甘寒無毒主皮膚往来寒熱利小腸膀胱氣療
黄疸金瘡内塞補中益氣好顔色生山谷石上(陶隠居/云垣衣)
(亦名烏韮而為療則非是此種類也唐本注云此物即/石衣也亦曰石苔又名石髮生巖石隂不見日處與卷)
(栢相類也今按陳藏器本草去烏韮燒灰沐髪令黒生/大石及木間隂處青翠茸茸者似苔而非苔也臣禹錫)
(等謹按日華子云石衣澁冷有毒垣衣為使燒灰沐頭/長髪此即是隂濕處山石上苔長者可四五寸又名烏)
(韮/)
　蘇云(石苔/非也)
白附子主心痛血痺面上百病行藥勢生蜀郡三月採
(陶隠居云此物乃言出芮芮乆絶俗無復真者今人乃/作之獻用唐本注云此物本出髙麗今出涼州已西形)
(似天雄本經出蜀郡今不復有涼州者生沙中獨莖似/鼠尾草葉生穗間臣禹錫等謹按蜀本云味甘辛温又)
(圖經云葉細周匝生於穗間出砂碃下濕地日華子云/無毒止中風失音一切冷風氣面皯瘢疵入藥炮用新)
(羅出/者佳)
　海藥云(按南州記云生東海又新羅國苗與附子相/似大温有小毒主治疥癬風瘡頭面痕隂囊)
(下濕腿無力諸風冷/氣入面脂皆好也)

紫葛味甘苦寒無毒主癰腫惡瘡取根皮𢷬為末醋和
封之生山谷中不入方用(唐本注云苗似蔔萄根紫色/大者徑二三寸苗長丈許唐)
(本先附臣禹錫等謹按蜀本圖經云蔓生葉似蘡薁根/皮肉俱紫色所在山谷有之今出台州二月八月採根)
(皮日乾日華子云味苦滑冷主癰緩攣急并熱/毒風通小腸紫葛有二種此即是藤生者)
圖經曰(紫葛舊不載所出州土云生山谷今惟江寧府/台州有之春生冬枯似葡萄而紫色長丈許大)
(者徑二三寸葉似蘡薁根皮俱/紫色三月四月採根皮日乾)
　經效方(治産後血氣衝心煩渇紫葛三兩/以水二升煎取一升去滓呷之)
又方(治金瘡生肌破血補損用紫葛二兩細剉以順流/水三大盞煎取一盞半去滓食前分温三服酒煎)
(亦/妙)
獨行根味辛苦冷有毒主鬼疰積聚諸毒熱腫蛇毒水
摩為泥封之日三四立差水煑一二兩取汁服吐蠱毒
(唐本注云蔓生葉似蘿摩其子如桃李枯則頭四開懸/草木上其根扁長尺許作葛根氣亦似漢防己生古隄)
(城傍山南名為土青木香療丁腫大效一名兠零根今/按别本注云不可多服吐痢不止唐本先附臣禹錫等)
(謹按蜀本圖經云蔓生葉似蘿摩而圓且澁花青白色/子名馬兠零十月已後頭開四系若囊中實似榆莢二)
(月八月採根日乾所在平澤草木/叢林中有日華子云無毒治血氣)
衍義曰(獨行根苗蔓生子則馬兠鈴也根扁其噢稍/似葛根細𢷬水調傅丁腫後有馬兠鈴條)
豬膏苺(音/毎)味辛苦平無毒主金瘡止痛斷血生肉除諸
惡瘡消浮腫𢷬封之湯漬散傅並良(唐本注云葉似蒼/耳莖圓有毛生下)
(濕地所在皆有一名虎膏一名狗膏生平澤今按别本/注云又療虎及狗咬瘡至良唐本先附臣禹錫等謹按)
(蜀本圖經云葉似蒼耳兩枝相對莖葉俱冇毛黄白色/五月六月採苗日乾之陳藏器云豬膏草有小毒主乆)
(瘧痰癊生𢷬絞汁服得吐出痰亦碎傅蜘蛛咬/蟲蠶咬蠼螋溺瘡似荏葉有毛蘇云無毒誤耳)
鹿藿味苦平無毒主蠱毒女子腰腹痛不樂腸癰瘰􁣲
瘍氣生汶山山谷(陶隠居云方藥不復用人亦罕識葛/根之苗也一名鹿藿唐本注云此草)
(所在有之苗似豌豆有蔓而長大人取以為菜亦微有/豆氣名為鹿豆也臣禹錫等謹按蜀本圖經云山人謂)
(之鹿豆亦堪生噉今所在有五月六月採苗日乾之爾/雅云蔨鹿藿其實莥釋曰蔨一名鹿霍其實名莥郭云)
(鹿豆也葉似大豆/根黄而香蔓延生)
　梁簡文帝勸醫文(鹿藿止救/頭痛之疴)
　
　
　
　
　
　
　
　
蚤(音/早)休味苦微寒有毒主驚癎摇頭弄舌熱氣在腹中
癲疾癰瘡隂蝕下三蟲去蛇毒一名蚩休生山陽川谷
及寃句(唐本注云今謂重樓者是也一名重䑓南人名/草甘遂苗似王孫鬼臼等有二三層根如肥大)
(昌蒲細肌脆白醋摩療癰腫傳蛇毒有效臣禹錫等謹/按蜀本圖經云葉似鬼臼牡䝉輩年乆者二三重根似)
(紫參皮黄肉白五月採根日乾用之日華子云重䑓根/冷無毒治胎風搐手足能吐㵼瘰􁣲根如尺二蜈蚣又)
(加肥紫昌蒲又/名蚤休螫休也)
圖經曰(蚤休即紫河車也俗呼重樓金線生山陽川谷/及寃句今河中河陽華鳳文州及江淮間亦有)
(之苗葉似王孫鬼臼等作二三層六月開黄紫花蘂赤/黄色上有金絲垂下秋結紅子根似肥薑皮赤肉白四)
(月五月採/根日乾用)
衍義曰(蚤休無旁枝止一莖挺生髙尺餘顛有四五葉/葉有岐似虎杖中心又起莖亦如是生葉惟根)
(入藥/用)
石長生味鹹苦微寒有毒主寒熱惡瘡大熱辟鬼氣不
祥下三蟲一名丹草生咸陽山谷(陶隠居云俗中雖時/有採者方藥亦不復)
(用近道亦有是細細草葉花紫色爾南中多生石巖下/葉似蕨而細如龍鬚草大黒如光漆髙尺餘不與餘草)
(雜也唐本注云今市人用􁘉音零筋草為之葉似青葙云/莖細勁紫色今太常用者是也臣禹錫等謹按藥性論)
(石長生皮臣亦云石長生也味酸魅/有小毒治疥癬逐諸風治百邪鬼)
　唐本餘(下三蟲謂長蟲赤蟲蟯蟲也苗/髙尺許用莖葉五月六月採)
烏蘞(音/斂)苺味酸苦寒無毒主風毒熱腫遊丹蛇傷𢷬傅
并飲汁(唐本注云蔓生葉似白蘞生平澤今按别本注/云四月五月採隂乾唐本先附臣禹錫等謹按)
(蜀本云或生人家籬墻間俗呼為籠草取根𢷬以傅癰/腫多效又圖經云蔓生莖端五葉花青白色俗呼為五)
(葉苺所在有之夏採苗用之陳藏器云五葉/有五椏子黒一名烏蘝草即烏蘞苺是也)
　陶云(五葉苺生人家籬墻間/𢷬傅瘡腫蛇蟲咬處)
　
　
　
　
　
　
　
　
陸英味苦寒主骨間諸痺四肢拘攣疼酸膝寒痛隂痿
短氣不足脚腫生熊耳川谷及寃句立秋採(唐本注云/此即蒴藋)
(是也後人不識浪出蒴藋條此葉似芹及接骨花亦一/類故芹名水英此名陸英接骨樹名木英此三英也花)
(葉並相似臣禹錫等謹按藥性論云陸英一名蒴藋味/苦辛有小毒能将風毒脚氣上衝心煩悶絶主水氣虚)
(腫風瘙皮肌惡痒煎取/湯入少酒可浴之妙)
圖經曰(陸英生熊耳川谷反寃句蒴藋不載所出州土/但云生田野今所在有之春抽苗莖有節節間)
(生枝葉大似水芹及接骨春夏採葉秋冬採根莖或云/即陸英也本經别立一條陶隠居亦以為一物蘇恭云)
(藥對及古方無蒴藋惟言陸英明非别物今注以性味/不同疑非一種謂其類耳然亦不能細别再詳陸英條)
(不言所用蒴藋條云用葉根莖蓋一物而所用别故性/味不同何以明之蘇恭云此葉似芹及接骨花亦一類)
(故芹名水英此名陸英接骨名木英此三英花葉並相/似又按爾雅云華荂音敷也華荂榮也木謂之華草謂)
(之榮不榮而實者謂之秀榮而不實者謂之英然則此/物既有英名當是其花耳故本經云陸英立秋採立秋)
(正是其花時也又葛氏方有用蒴藋者有用蒴藋根者/有用葉者三用名别正與經載三時所採者相㑹謂陸)
(英為花/無疑也)
　
　
　
　
　
　
　
　
預知子味苦寒無毒殺蟲療蠱治諸毒傳云取二枚綴
衣領上遇蠱毒物則聞其有聲當便知之有皮殻其實
如皂莢子去皮研服之有效(今附臣禹錫等謹按日華/云盍合子温治一切風補)
(五勞七傷其功不可備述并治痃癖氣塊天行温疾消/宿食止煩悶利小便催生解毒藥中惡失音髪落傅一)
(切蛇蟲蠶咬雙仁者可帶單方服治一切病毎日取仁/二七粒患者服不過三千粒永差又名仙沼子聖知子)
(預知子/聖先子)
圖經曰(預知子舊不載所出州土今淮蜀漢黔壁諸州/有之作蔓生依大木上葉緑有三角面深背淺)
(七月八月有實作房初生青至熟深紅色每房有子五/七枚如皂莢子斑褐色光潤如飛蛾舊說取二枚綴衣)
(領上遇蠱毒物則側側有聲當便知之故有此名今蜀/人極貴重云亦難得採無時其根味苦性極冷其效愈)
(扵子山民目為聖無憂冬月採隂乾石臼内/𢷬末篩凡中蠱毒則水煎三錢匕温服立巳)
　
　
　
　
　
　
　
　
葫蘆巴主元臟虚冷氣得附子硫黄治腎虚冷腹脅脹
滿面色青黒得蘹香子桃仁治膀胱氣甚效出廣州并
黔州春生苗夏結子子作細莢至秋採今人多用嶺南
者(新定今據廣州所供圖盡収附草部下品之末而或/者云葫蘆巴蕃蘿蔔子也當附蘆菔之次此世俗相)
(傳之謬未知審的不可依據至如舊說蘇合香附子屎/豈可附于獸部又補骨脂徐表南州記云是韮子也亦)
(不附于菜部今之/所附亦其比也)
圖經曰(葫蘆巴生廣州或云種出海南諸蕃蓋其國蘆/菔子也舶客将種蒔於嶺外亦生然不及蕃中)
(來者真好春生苖夏結子作莢至秋採之今醫方治元/藏虚冷氣為最要然本經不著唐以前方亦不見者蓋)
(是出甚近也與附子茴香硫黄/桃仁尤相宜兼治膀胱冷氣)
衍義曰(葫蘆巴本經云得蘹香子桃仁治膀胱氣甚效/嘗合椎桃仁麩炒各等分半以酒糊丸半為散)
(每服五七十丸空心食前鹽酒下散以熱米/飲調下與丸子相間空心服日各一二服)
弓弩弦主難産胞不出(陶隠居云産難取弓弩弦以縛/腰及燒弩牙令赤内酒中飲之)
(皆取發放快速之義也臣禹錫等謹/按藥性論云弓弩弦微寒藥對云平)
　聖恵方(耳中有物不可出用弓弩弦長三寸打散一/頭塗好膠拄著耳中物處停之令相著徐徐)
(引出但取䓤管鬭於耳/門内噏之即出為妙)
千金方(治婦人始覺有孕要轉女為男取/弓弩絃一枚縫袋盛帶婦人左臂)
續十全方(弓弩絃燒灰為末用/酒服二錢匕主易生)
産寳論(云滑胎易産弓弩/弦縛心下立差)
房屋經(憂姙娠欲得男女覺有孕未滿月以弓弩絃為/𢃄縛腰中滿三月解却轉女為男宫中秘法不)
(傳/出)
　
　
　
　
　
　
　
　
木賊味甘微苦無毒主目疾退翳膜又消積塊益肝膽
眀目療腸風止痢及婦人月水不斷得牛角䚡麝香治
休息痢歴乆不差得禹餘粮當歸芎藭療崩中赤白得
槐鵝桑耳腸風下血服之效又與槐子枳實相宜主痔
疾出血出秦隴華成諸郡近水地苗長尺許叢生毎根
一􁁊無花葉寸寸有節色青凌冬不凋四月採用之(新/定)
圖經曰(木賊生秦隴同華間味微苦無毒主明目療風/止痢所生山谷近水地有之獨莖苗如箭苛無)
(葉長一二尺青色經冬不枯寸寸冇節採無時今醫用/之最多甚治腸痔多年不差下血不止方木賊枳殻各)
(二兩乾薑一兩大黄一分四味並剉一處於銚子内炒/黒色存三分性𢷬羅温粟米飲調食前服一錢匕甚效)
　廣利方(治㵼血不止木賊十二分切以水一升入合/煎取八合去滓空心温分二服如人行五里)
(再/服)
衍義曰(木賊細剉微微炒𢷬為末沸湯㸃二錢/食前服治小腸膀胱氣緩緩服必效)
藎(音/燼)草味苦平無毒主乆欬上氣喘逆乆寒驚悸痂疥
白秃瘍氣殺皮膚小蟲可以染黄作金色生青衣川谷
九月十月採(畏鼠婦陶隠居云青衣在益州西唐本注/云此草葉似竹而細薄莖亦圓小生平澤)
(溪澗之側荆襄人煑以染黄色極鮮好洗瘡有效俗名/菉蓐草爾雅云所謂王芻者也臣禹錫等謹按爾雅疏)
(云菉鹿蓐也今呼鴟脚莎詩衛風云瞻彼淇澳/菉竹猗猗是也藥性論云藎草使治一切惡瘡)
　
　
　
　
　
　
　
　
蒲公草味甘平無毒主婦人乳癰腫水煑汁飲之及封
之立消一名搆耨草(唐本注云葉似苦苣花黄斷有白謹/汁人皆噉之唐本先附臣禹錫等)
(按蜀本圖經云花如菊而大莖葉斷之俱有/白汁堪生食生平澤田園中四月五月採之)
圖經曰(蒲公草舊不著所出州土今處處平澤田園中/皆有之春初生苗葉如苦苣有細刺中心抽一)
(莖莖端出二花色黄如金錢斷其莖有白汁出人亦噉/之俗呼為蒲公草語訛為僕公罌是也水煑汁以療婦)
(人乳癰又𢷬以傅瘡皆佳又治惡刺及狐尿刺摘取根/莖白汁塗之惟多塗立差止此方出孫思邈千金方其)
(序云余以貞觀五年七月十五日夜以左手中指背觸/著庭木至曉遂患痛不可忍經十日痛日深瘡日髙大)
(色如熟小豆色嘗聞長者之論有此方遂依治之手下/則愈痛亦除瘡亦即差未十日而平復楊炎南行方亦)
(著其/效云)
　梅師方(治産後不自乳兒畜積乳汁結作癰/取蒲公草𢷬傅腫上日三四度易之)
衍義曰(蒲公草今地丁也四時常有花花罷飛絮絮中/有子落處即生所以寺院間亦有者盖因風而)
(来/也)

榖精草味辛温無毒主療喉痺齒風痛及諸瘡疥飼馬
主蟲顙毛焦等病二月三月於榖田中採之一名戴星
草花白而小圓似星故有此名爾(今附臣禹錫等謹按/日華子云涼餧飼馬)
(肥二三升於田中生白/花者結水銀成沙子)
圖經曰(榖精草舊不載所出州土今處處有之春生於/榖田中葉莖俱青根花並白色二月三月内採)
(花用一名戴星草以其葉細花白而小圓似星故以名/爾又有一種莖梗差長有節根微赤出秦隴間古方稀)
(用今口齒/藥多使之)
　陳藏器(云味甘平亦入馬/藥用之白花細葉)
集驗方(治偏正頭痛榖精草一兩為末用白/麪調攤紙花子上貼痛處乾又換)
　
　
　
　
　
　
　
　
牛扁(音/褊)味苦微寒無毒主身皮瘡熱氣可作浴湯殺牛
蝨小蟲又療牛病生桂陽川谷(陶隠居云今人不復識/此牛疫代代不無用之)
(既要牛醫家應用而亦無知者唐本注云此藥似三堇/石龍芮等根如秦芁而細生平澤下濕地田野人名為)
(牛扁療牛虱甚效太常貯名扁特或名扁毒臣禹錫等/謹按蜀本圖經云葉似石龍芮附子等今出寕州二月)
(八月採/根日乾)
圖經曰(牛扁出桂陽川谷今潞州寧州亦有之葉似三/堇石龍芮等根如秦芁而細多生平澤下濕地)
(二月八月採以日乾今亦稀用按本經云殺牛蝨小蟲/蘇恭注云太常貯名扁特今潞州止一種名便特六月)
(有花八月結實採其根𢷬末油調殺蟣蝨根苗主療大/都相似疑此即是牛扁但扁便不同豈聲近而字訛乎)
(今以/附之)
苦芺(音/􁀙)微寒主面目通身漆瘡(陶隠居云處處有之傖/士莖切人取莖生食之)
(五月五日採暴乾燒作灰以療金瘡甚驗唐本注今人/以為漏蘆非也臣禹錫等謹按蜀本圖經有云子若猫)
(薊莖圓無刺五月採苗堪生噉所在下濕地有之藥性/論云苦芺草亦可單用味苦無毒日華子云冷治丹毒)
　食療云(苦芺微寒生食治漆瘡五月五日採暴/乾作灰傅面目通身漆瘡不堪多食爾)
　
　
　
　
　
　
　
　
酢漿草味酸寒無毒主惡瘡瘑瘻𢷬傅之殺諸小蟲生
道傍(唐本注云葉如細蓱叢生莖頭有三葉一名醋母/草一名鳩酸草今按别本注云生隂濕處俗為小)
(酸茅食之解熱渇四月五月採隂乾唐本先附臣禹錫/等謹按蜀本圖經云葉似水萍兩葉並大葉同枝端黄)
(色實黒生下濕/地夏採葉用之)
圖經曰(酢漿草俗呼為酸漿舊不載所出州土云生道/傍今南中下濕地及人家園圃中多有之北地)
(亦或有生者葉如水萍叢生莖端有三葉葉間生細黄/花實黒夏月採葉用初生嫩時小兒多食之南人用揩)
(鍮石噐令/白如銀)
昨葉何草味酸平無毒主口中乾痛水榖血痢止血生
上黨屋上如蓬初生一名瓦松夏採日乾(唐本注云葉/似蓬髙尺餘)
(逺望如松裁生年乆瓦屋上今按别本注云今處處有/皆入藥用生眉髪膏為要爾唐本先附臣禹錫等謹按)
(圖經云六月七/月採苗日乾之)
　聖惠方(治頭風白屑用瓦松暴乾燒/灰淋汁熱洗頭不過六七度)
　
　
　
　
　
　
　
　
蒻(音/弱)頭味辛寒有毒主癰腫風毒摩傅腫上𢷬碎以灰
汁煑成餅五味調和為茹食性冷主消渇生㦸人喉出
血生呉蜀葉似由䟦半夏根大如椀生隂地雨滴葉下
生子一名蒟蒻又有斑杖苗相似至秋有花直出生赤
子其根傅癰腫毒甚好根如蒻頭毒猛不堪食(今附臣/禹錫等)
(謹按日華子云斑杖者虎杖/之别名即前條虎杖是也)
圖經(文具天南/星條下)
　
　
　
　
　
　
　
　
夏枯草味苦辛寒無毒主寒熱瘰􁣲鼠瘘頭瘡破癥散
癭結氣脚腫濕痺輕身一名夕句一名乃東一名燕面
生蜀郡川谷四月採(土𤓰為之使唐本注云此草生平/澤葉似旋復首春即生四月穗出)
(其花紫白似丹參花/五月梗枯處處有之)
圖經曰(夏枯草生蜀郡川谷今河東淮浙州郡亦有之/冬至後生葉似旋復三月四月開花作穂紫白)
(色似丹參花結子亦作/穗至五月枯四月採)
　簡要濟衆(治肝虚目睛疼冷涙不止筋脉痛及眼羞/明怕日補肝散夏枯草半兩香附子一兩)
(共為末毎服一錢入/茶調下無時候服)
衍義曰(夏枯草今又謂之鬱臭自秋便生經冬不瘁春初/開白花中夏結子遂枯古方凡燒灰合緊面藥)
(生嫩時作菜食之須浸漏/洗淘去苦水治瘰􁣲鼠)
鷰蓐草無毒主眠中遺溺不覺燒令黒研水進方寸匕
亦主噦氣此鷰窠中草也(新補見陳藏/噐日華子)
　千金方(治婦人無故尿血胡鷰窠中草/燒末用酒服半錢亦治丈夫)
孫真人食忌(主卒患腰惡瘡若先發於心已有汁者以/胡鷰窠末和水塗之治不可遲徧身即害)
(人/死)
鴨跖草味苦寒無毒主寒熱瘴瘧痰飲丁腫肉癥澁滯
小兒丹毒發熱狂癎大腹痞滿身面氣腫熱痢蛇犬咬
癰疽等毒和赤小豆煑下水氣濕痺利小便生江東淮
南平地葉如竹髙一二尺花深碧有角如鳥觜北人呼
為鷄舌草亦名鼻斫草呉人呼為跖跖斫聲相近也一
名碧竹子花好為色(新補見陳藏/器日華子)
山慈菰根有小毒主癰腫瘡瘘瘰􁣲結核等醋摩傅之
亦剥人面皮除皯䵴生山中濕地一名金燈花葉似車
前根如慈菰零陵間又有團慈菰根似小蒜所主與此
畧同(新補見陳藏/器及日華子)
　經驗方(貼瘡腫以山慈菰一名鹿蹄草取莖葉/𢷬為膏入蜜貼瘡口上候清血出效)
　
　
　
　
　
　
　
　
苘(音/項)實味苦平無毒主赤白冷熱痢散服飲之吞一枚
破癰腫(唐本注云一作䔛字人取皮為索者也今按别/本注云今人作布及索䔛麻也實似大麻子熱)
(結癰腫無頭吞之則為頭易穴九月十月採實隂乾唐/本先附臣禹錫等謹按蜀本圖經云樹生髙四尺葉似)
(苧花黄實殻如蜀葵子/黒古方用根八月採實)
圖經曰(苘實舊不載所出州土今處處有之北人種以/績布及打繩索苗髙四五尺或六七尺葉似苧)
(而薄花黄實帶殻如蜀葵中子黒色/九月十月採實隂乾用古方亦用根)
　楊氏産乳(治赤白痢䔛麻子一兩炒令香熟/為末以蜜漿下一錢不過再服)
赤車使者味辛苦温有毒主風冷邪疰蠱毒癥瘕五藏
積氣(唐本注云苗似香葇蘭香葉莖赤根紫赤色生溪/谷之隂出襄州八月九月採根日乾唐本先附臣)
(禹錫等謹按蜀本圖經云根紫如舊根生荆州襄州山/谷二月八月採藥性論云赤車使者有小毒能治惡風)
(冷氣服之恱澤/皮肌好顔色)
圖經(文具赤地/利條下)
　雷公云(赤車使者元名小錦枝凡使並麄𢷬用七嵗/童子小便拌了蒸令乾更晒毎修事五兩用)
(小兒溺一/溢為度)
狼􁀙子有小毒主惡瘡蝸疥殺蟲魚(陶隠居云出交廣/形扁扁爾𢷬以雜)
(米投水中魚無大小皆浮出而死人用苦酒摩療疥/亦效唐本注云此今京下呼黄環子為之亦謂度)
(各一名就葛陶云出交廣今交廣送入太常正是黄/環子非餘物爾今按别本注云味苦寒藤生花紫色)
屋遊味甘寒主浮熱在皮膚往来寒熱利小腸膀胱氣
生屋上隂處八月九月採(陶隠居云此瓦屋上青苔衣/剥取煑服之今按别本注云)
(無毒主小兒癎熱時氣煩悶止渇臣禹錫等/謹按蜀本圗經云古瓦屋北隂青苔衣也)
　
　
　
　
　
　
　
　
地錦草味辛無毒主通流血脈亦可用治氣生近道田
野出滁州者尤良莖葉細弱蔓延于地莖赤葉青紫色
夏中茂盛六月開紅花結細實取苗子用之絡石注有
地錦是藤蔓之類雖與此名同而其類全别(新/定)
圖經曰(地錦草生滁州及近道田野中味辛無毒主通/流血脈亦治氣其苗葉細弱作蔓遍地莖赤葉)
(青赤中夏茂盛八月開紅花細實今醫家取苗子用之/本經絡石條注中有地錦與此同名而别是一類也)
　經驗方(治藏毒赤白地錦草採得後洗/暴乾為末米飲下一錢立效)
敗舩茹(音/如)平主婦人崩中吐痢血不止(陶隠居云此是/大䡢歩興切䐥)
(他盍切刮竹茹以程直萌切漏/處者取乾煑之亦燒作屑服之)
　千金方(治婦人遺尿不知出時舩/故茹為末酒調服三錢)
子母秘録(治無故遺血溺船中故竹茹/乾末酒服三錢匕日三服)
燈心草味甘寒無毒根及苗主五淋生煑服之生江南
澤地叢生莖圓細而長直人将為席敗席煑服更良(今/附)
　經驗方(治小兒夜啼用燈心/燒灰塗乳上與喫)
勝金方(治破傷多用燈心草爛嚼/和唾貼之用帛裹血立止)
又方(治小蟲蟻入耳挑不出/者以燈心浸油鈎出蟲)
衍義曰(燈心草陕西亦有蒸熟乾則拆取中心穰然燈/者是謂之熟草又有不蒸但生乾剥取者為生)
(草入藥宜/用生草)
五毒草味酸平無毒根主癰疽惡瘡毒腫赤白遊疹蠱
蠶蛇犬咬並醋摩傅瘡上亦𢷬莖葉傅之恐毒入腹亦
煑服之生江東平地花葉如蕎麥根緊硬似狗脊一名
五蕺一名蛇㒺又别有蠶罔草如苧麻與蕺同名也(新補/見陳)
(藏/噐)
鼠麴草味甘平無毒調中益氣止洩除痰壓時氣去熱
𠻳雜米粉作糗食之甜美生平崗熟地髙尺餘葉有白
毛黄花荆楚嵗時記云三月三日取鼠麴汁蜜和為粉
謂之龍舌䉽以壓時氣山南人呼為香茅取花雜櫸皮
染褐至破猶鮮江西人呼為鼠耳草(新補見陳藏/器日華子)
列當味甘温無毒主男子五勞七傷補腰腎令人有子
去風血煑及浸酒服之生山南巖石上如藕根初生掘
取隂乾亦名栗當一名草蓯蓉(今/附)
圖經(文具肉蓯/蓉條下)
　食醫心鏡(主興陽事栗當二斤一名列當𢷬/篩畢以酒一斗浸經宿遂性飲之)
馬勃味辛平無毒主惡瘡馬疥一名馬屁生園中乆腐
處(陶隠居云俗人呼為馬□勃紫色虚軟状如狗肺彈/之粉出傅諸瘡用之甚良也臣禹錫等謹按蜀本圖)
(經云此馬屁菌也虚軟如紫䋈彈之/紫塵出生濕地及腐木上夏秋採之)
衍義曰(馬勃此唐韓退之所謂牛溲馬勃俱収並蓄者/也有大如斗者小亦如升杓去膜以蜜揉拌少)
(以水調呷治/喉閉咽痛)
屐(音/劇)屧(音/燮)鼻繩灰水服主噎哽心痛胷滿(今按别本注/云屐屧江南)
(有之北人不識以桐木為屐及屧也用蒲為莫用麻穿/其鼻也乆著脚者堪入藥用唐本先附臣禹錫等謹按)
(蜀本圖經云取著經乆/逺欲爛斷者水服之良)
質汗味甘温無毒主金瘡傷折瘀血内損補筋肉消惡
血下血氣婦人産後諸血結腹痛内冷不下食並酒消
服之亦傅病處出西蕃如凝血蕃人煎甘草松淚檉乳
地黄并熱血成之(今/附)
　陳藏噐(云蕃人試藥取兒斷一足以藥内/口中以足蹋之當時能走者至良)
水蓼主蛇毒𢷬傅之絞汁服止蛇毒入内心悶水煑漬
捋脚消氣腫(唐本注云葉似蓼莖赤味辛生下濕水傍/今按别本注云生於淺水澤中故名水蓼)
(其葉大於家蓼水按食之勝於蓼子唐本先附/臣禹錫等謹按日華子云水蓼味辛冷無毒)
　集驗方(治脚痛成瘡先剉水蓼煑湯令/温熱得所頻頻淋洗瘡乾日安)
衍義曰(水葒子不拘多少㣲炒一半餘一半生用同為/末好酒調二錢日三服食後夜卧各一服治瘰)
(􁣲破者亦治又水蓼大率與水紅相似但枝低/耳今造酒取以水浸汁和麵作麴亦假其辛味)
蕕草味甘大寒無毒主濕痺消水氣合赤小豆煑食之
勿與鹽主脚氣頑痺虚腫小腹急小便赤澁𢷬葉傅毒
腫又絞取汁服之主消渇生水田中似結縷葉長馬食
之爾雅云蕕蔓于注云生水中江東人呼為莤證俗云
蕕水草也(新補見/陳藏噐)
衍義曰(蕕草爾雅曰酋音猶蔓于左傳亦曰/一薰一蕕十年尚猶有臭者是此草)
敗芒箔無毒主産婦血滿腹脹痛血渇惡露不盡月閉
止好血下惡血去鬼氣疰痛癥結酒煑服之亦燒為末
酒下彌乆著煙者佳今東人作箔多草為之爾雅云芒
似茅皮可為索(新補見/陳藏噐)
狗舌草味苦寒有小毒主蠱疥瘙瘡殺小蟲(唐本注云/葉似車前)
(無文理抽莖花黄白細叢生渠壍濕地今按别本注云/疥瘙風瘡並皆有蟲為末和塗之即差四月五月採莖)
(暴乾唐/本先附)
　
　
　
　
　
　
　
　
海金沙主通利小腸得梔子馬牙消蓬沙共療傷寒熱
狂出黔中郡七月収採生作小株才髙一二尺收時全
科於日中暴之令小乾紙襯以杖擊之有細沙落紙上
旋収之且暴且擊以沙盡為度用之或丸或散(新/定)
圖經曰(海金沙生黔中山谷湖南亦有初生作小株髙/一二尺七月採得日中暴令乾以紙襯擊取其)
(沙落紙上旋暴旋擊沙盡乃止主通利小腸亦入傷寒/狂熱藥今醫治小便不通臍下滿悶方海金沙一兩臘)
(面茶半兩二味𢷬研令細毎服三錢煎/生薑甘草湯調下服無時未通再服)
　
　
　
　
　
　
　
　
萱草根凉無毒治沙淋下水氣疰酒疸黄色通身者取
根𢷬絞汁服亦取嫩苗煑食之又主小便赤澁身體煩
熱一名鹿葱花名宜男風土記云懐姙婦人佩其花生
男也(新補見陳藏/噐日華子)
圖經曰(萱草俗謂之鹿葱處處田野有之味甘而無毒/主安五藏利心志令人好歡樂無憂輕身眀目)
(五月採花八月採根用今人多採其/嫩苗及花跗作葅云利胷膈甚佳)
　嵇康養生論云(合歡蠲忿/萱草忘憂)
衍義曰(萱草根洗浄研汁一大盞生薑汁/半盞相合時時細呷治大熱衂血)
格注草味辛苦温有大毒主蠱疰諸毒疼痛等生齊魯
山澤(唐本注云葉似蕨根紫色若紫草根一株有二十/許二月八月採根五月六月採苗日乾唐本先附)
　唐本餘(注云圖經出齊/州兖州山谷間)
雞窠中草主小兒白秃瘡和白頭翁花燒灰臘月猪脂
傅之瘡先以酸泔洗然後塗之又主小兒夜啼安席下
勿令母知(新補見陳藏/噐日華子)
　千金方(治産後遺尿故雞窠中草/燒作末酒下一錢即差)
雞冠子涼無毒止腸風㵼血赤白痢婦人崩中帶下入
藥炒用(新補見陳藏/噐日華子)
地椒味辛温有小毒主淋煠腫痛可作殺蛀蠱藥出上
黨郡其苗覆地蔓生莖葉甚細花作小朶色紫白因舊
莖而生(新/定)
草三稜根味甘平温無毒療産後惡血通月水血結墮
胎破積聚癥瘕止痛利氣一名雞爪三稜生蜀地二月
八月採(今/附)
合明草味甘寒無毒主暴熱淋小便赤澁小兒瘈病明
目下水止血痢𢷬絞汁服生下濕地葉如四出花向夜
即葉合(新補見陳藏/噐日華子)
鹿藥味甘温無毒主風血去諸冷益老起陽浸酒服之
生姑臧已西苗根並似黄精根鹿好食(今/附)
敗天公平主鬼疰精魅(陶隠居云此人所戴竹笠之/敗者也取上竹燒酒服之)
　　　一十一種陳藏噐餘
毛茛釣吻注陶云鈎吻或是毛茛蘇云毛莨是有毛石
龍芮也百一方云菜中有水茛葉圓而光有毒生水旁
蟹多食之蘇云又注似水茛無毛其毛莨似龍芮而有
毒也
䕃命鈎吻注陶云有一物名隂命赤色著木懸其子生
海中有毒又云海薑生海中赤色状如龍芮亦大毒應
是此也今無的識之者
毒菌地漿注陶云山中多有毒菌地漿解之地生者為
菌木生者為檽江東人呼為蕈爾雅云中􁁜菌注云地
蕈子也或云地雞亦云麞頭夜中光者有毒煑不熟者
有毒煑訖照人無影者有毒有惡蟲鳥從下過者有毒
欲爛無蟲者有毒冬春無毒及秋夏有毒者為蛇過也
草禹餘粮注陶公云南人又呼平澤中一藤如菝葜為
餘粮言禹採此當粮根如盞連綴半在土上皮如茯苓
肉赤味澁人取以當榖不飢調中止洩健行不睡云昔
禹㑹諸侯棄粮於地化為此草故名餘粮今多生海畔
山谷
鼠蓑草莎草注陶云别有鼠蓑草治體異此有名無用
條有蓑草味苦寒主温瘧寒熱酸斯利氣生淮南山谷
即此也
㢘薑杜若注陶云若似㢘按亷薑熱主胃中冷吐水不
下食似薑生嶺南劒南人多食之
草石蠶蟲石蠶注陶云今俗用草根黒色按草石蠶生
髙山石上根如箸上有毛節如蠶葉似卷柏山人取浸
酒除風破血主溪毒煑食之本經從蟲部出復有蟲石
蠶已出拾遺
漆姑草杉木注淘云葉細細多生石間按漆姑草如鼠
跡大生堦墀間隂處氣辛烈主漆瘡挼研傅之熱更易
亦主溪毒瘡蘇云此蜀羊泉羊泉是大草非細者乃同
名耳
麂目荳蔲注陶云麂目小冷按麂目云出嶺南如麂目
食之發冷痰餘别無功
梨豆蚺虵注陶云虵膽如梨豆生江南蔓如葛子如皂
莢子作狸首文故名棃豆爾雅云慮渉子人炒食之一
名虎渉别無功
諸草有毒𤓰兩蔕兩鼻害人𤓰瓠正苦有毒簷溜滴著
菜有毒堇黄花害人芹赤葉害人菰首蜜食下痢生葱
不得雜白犬肉食之令人九竅流血食戎葵并鳥肉令
人面無顔色食葵發狂犬咬食葫葱青魚令人腹生蟲
薤不得和牛肉食成癥瘕痼疾婦人姙娠食乾薑令胎
肉消生葱和雞子食變𠻳蓼虀食生食令氣奪之令隂
痿九月食霜下𤓰血必冬發三月不得食陳葅夏熱病
發惡瘡瓠牛踐苖子即苦
　
　
　
　
　
　
　
　
　
　
　
　
　
　
　證類本草卷十一
欽定四庫全書
　證類本草卷十二
　　　　　　　　　　　　宋　唐慎微　撰
　本草上品總七十二種
　　一十九種神農本經
　　六種名醫别録
　　一種唐本先附(註云/唐附)
　　二種今附(皆醫家嘗用有/効註云今附)
　　一種新補
　　一種新定
　　七種新分條
　　一種唐慎微續補(墨蓋子/下是)
　　八種海藥餘
　　二十六種陳藏器餘
　　　凡墨蓋子已下並唐慎微續證類
　　桂　　　　　牡桂　　　　菌桂
　　松脂(實葉根節等附松黄松/脂唐注五粒松續注)　槐實(枝皮根/等附)
　　槐膠(新/定)　　　槐花(新/補)　　　枸杞(葉上蟲/窠續注)
　　栢實(葉皮側/栢等附)　茯苓(茯神/附)　　琥珀
　　瑿(元附琥珀下/今新分條)榆皮(花/附)　　　酸棗
　　蘖木(根/附)　　　楮實(葉皮莖白汁等/附榖紙續注)
　　乾漆(生漆/附)　　五加皮　　　牡荆實
　　蔓荆實　　　辛夷　　　　桑上寄生
　　杜仲　　　　楓香脂(皮附/唐附)　女貞實(枸骨冬/青續注)
　　木蘭　　　　蕤核　　　　丁香(今附母丁/香續注)
　　沉香　　　　薰陸香　　　鷄舌香
　　藿香　　　　詹糖香　　　檀香
　　乳香(已上七種元附沉/香下今各分條)　　　蘇合香(獅子屎/續注)
　　金櫻子(今附自草/部今移)　　　　　降真香
　　　八種海藥餘
　　藤黄　　　　返魂香　　　海紅豆
　　落鴈木　　　䔋木　　　　柵木皮
　　無名木皮　　奴會木
　　　二十六種陳藏器餘
　　乾陀木皮　　含水藤中水　臯蘆葉
　　蜜香　　　　阿勒勃　　　鼠藤
　　浮爛囉勒　　靈夀木皮　　綟木
　　斑珠藤　　　阿月渾子　　不彫木
　　曼逰藤　　　龍手藤　　　放杖木
　　石松　　　　牛妳藤　　　震燒木
　　木麻　　　　帝休　　　　河邊木
　　檀桓　　　　木蜜　　　　朗榆皮
　　那耆悉　　　黄屑


桂味甘辛大熱有小毒主温中利肝肺氣心腹寒熱冷
疾霍亂轉筋頭痛腰痛出汗止煩止唾欬𠻳鼻齆能墮
胎堅骨節通血脈理疏不足宣導百藥無所畏乆服神
仙不老生桂陽二月八月十月採皮隂亁(得人参麥門/冬甘草大黄)
(黄芩調中益氣淂柴胡紫石英亁地黄療吐逆陶隱居/云按本經惟有菌牡二桂而桂用體大同小異今俗用)
(便有三種以半卷多脂者单名桂入藥最多所用悉與/前説相應仙經乃並有三桂常服食以葱涕合和雲母)
(葵化為水者正是此種爾今出廣州者好湘州始興桂/陽縣即是小桂亦冇而不如廣州者交州桂州者形段)
(小多脂肉亦好經云桂葉如柏葉澤黒皮黄心赤齊武/帝時湘州送樹以植芳林苑中今東山有桂皮氣粗相)
(類而葉殊鼻亦能凌冬恐或是牡桂時人多呼丹桂正/謂皮赤爾北方今重此毎食輙須之蓋禮所云薑桂以)
(為芬芳唐本注菌桂葉似柿葉中有縱文三道表裏無/毛而光澤牡桂葉長尺許陶云小桂或言其葉小者陶)
(引經云似柏葉騐之殊不相類不知此言從何所出今/按桂冇二種惟皮稍不同若菌桂老皮堅板無肉全不)
(堪用其小枝薄卷及二三重者或名菌桂或名筒桂其/牡桂嫩枝皮名為肉桂亦云桂枝其老者名木桂亦名)
(大桂得人参等良本是菌桂剩出单桂條陶為深誤也/今按陳藏器本草云菌桂牡桂桂心已上三色並同是)
(一物按桂林桂嶺因桂為名今之所生不離此郡從嶺/以南際海盡有桂樹惟栁象州最多味既辛烈皮又厚)
(堅土人所採厚者必嫩薄者必老以老薄者為一色以/厚嫩者為一色嫩既辛香兼又筒卷者必味淡自然板)
(薄板薄者即牡桂也以老大而名焉筒桂者即箘桂也/以嫩而易卷古方有筒桂字似菌字後人誤而書之習)
(而成俗至於書傳亦復因循桂心即是削除皮上甲錯/取其近裏辛而有味臣禹錫等謹按蜀本注云按此冇)
(三種菌桂葉似柿葉牡桂葉似枇杷葉此乃云葉如柏/葉蘇以桂葉無似栢葉者乃云陶為深誤剩出此條今)
(㨿陶注云菌桂正圓如竹三重者良牡桂皮薄色黄多/脂肉氣如木蘭味亦辛此桂則是半卷多脂者此云仙)
(經有三桂以葱涕合和雲母蒸化為水服之此則有三/種明矣陶又云齊武帝時湘州得樹以植芳林苑中陶)
(隐居雖是梁武帝時人實生自宋孝武建元三年厯齊/為諸王侍讀故得見此樹而言也蘇恭但只有知二種)
(亦不能細尋事跡而云陶為深誤何臆斷之甚也抱朴/子云桂可以竹瀝合餌之亦可以龜腦和服之藥性論)
(云桂心君亦名紫桂殺草木毒忌生葱味苦辛無毒主/治九種心痛殺三蟲主破血通利月閉治軟脚痺不仁)
(治胞衣不下除欬逆結氣擁痺止腹内冷氣痛不可忍/主下痢治鼻息肉白華子云桂心治一切風氣補五勞)
(七傷通九竅利關節益精明目暖腰膝破痃癖/㿂瘕消瘀血治風痺骨節攣縮續筋骨生肌肉)
圖經曰(菌桂生交阯山谷牡桂生南海山谷桂生桂陽/舊經載此三種之異性味功用亦别而爾雅但)
(言梫木桂一種郭璞云南人呼桂厚皮者為木桂蘇恭/以謂牡桂即木桂及单名桂者是也今嶺表所出則有)
(筒桂肉桂桂心官桂板桂之名而醫家用之罕有分别/者舊説菌桂正圓如竹有二三重者則今所謂筒桂也)
(筒菌字近或傳寫之誤耳或云即肉桂也牡桂皮薄色/黄少脂肉氣如木蘭味亦相類削去皮名桂心今所謂)
(官桂疑是此也桂是半卷多脂者今所謂板桂疑是此/也今觀賔宜韶欽諸州所圈上者種類亦各不同然皆)
(題曰桂無復别名参考舊注謂菌桂葉似柿葉中有三/道文肌理緊薄如竹大枝小枝皮俱是筒與今賔州所)
(出者相類牡桂葉狹於菌桂而長數倍其嫩枝皮半卷/多紫與今宜州韶州相類彼上人謂其皮為木蘭皮肉)
(為桂心此又有黄紫兩色益可騐也桂葉如栢葉而澤/黒皮黄心赤今欽州所出者葉宻而細亦恐是其類但)
(不作栢葉形為疑耳皮厚者名木桂即板桂是也蘇恭/以牡桂與单名桂為一物亦未可據其木俱髙三四丈)
(多生深山蠻洞中人家園圃亦有種者移植扵嶺北則/氣味殊少辛辣固不堪入藥也三月四月生花全類茱)
(茰九月結實今人多以装綴花果作筵具其葉甚香可/用作飲香尤佳二月八月採皮九月採花並隂亁不可)
(近火中品又有天竺桂云生西胡國功用似桂不過烈/今亦稀有故但附於此張仲景治傷寒用桂枝湯甲乙)
(經治隂受病發痺内熨方用醇酒二十斗蜀椒一斗乾/薑一斗桂一斗凡四物㕮咀著清酒中綿絮一斤細白)
(布四丈皆并内酒中置馬矢煴中善封塗勿使泄氣五/日五夜出而綿絮暴亁復漬之以盡其汁毎漬必脺其)
(日乃出布綿乾之并用滓與絮復布為中其布長六七/尺為六七中即用之生桑炭炙中以熨寒痺所刺之處)
(令熱入至於病所寒復炙巾以熨之三十徧而止汗出/炙巾以拭身亦三十遍而止起布内無見風每刺必熨)
(如此病已矣此所謂内熨也又治躄筋急亦以白酒和/桂塗之續傳信方造桂漿法夏月飲之觧煩渇益氣消)
(痰桂末一大两白蜜一升以水二斗先煎取一斗待冷/入新瓷瓶中後下二物攪二三百轉令匀先以油单一)
(重覆上加紙七重以䋲封之每日去紙一重七日開之/藥成氣香味美格韻絶髙今人亦多作故并著其法)
　雷公云(凡使勿薄者要紫色厚者去上麄皮取心中/味辛者使毎斤大厚紫桂只取得五兩取有)
(味厚處生用如末用即用重宻熟絹并紙裹勿令犯風/其州土只有桂草元無桂心用桂草煮丹陽木皮遂成)
(桂心凡使即/单𢷬用之)
聖惠方(治風頭痛毎欲天隂雨風先發者用桂心/一兩為末以酒調如膏用傅項上并額角)
又方(治九種心痛妨悶用桂心一分為末以/酒一大盞煎至半盞去滓稍熱服立効)
又方(治寒疝心痛四肢逆冷全不欲食用桂心一兩/去皮𢷬羅為㪚不計時候熱酒調下一錢匕)
又方(治産後惡血衝心痛氣悶欲絶用桂心三兩𢷬羅/為㪚狗膽汁和丸如櫻桃大不訃時候用熱酒磨)
(下二/丸)
外臺秘要(療小兒睡中遺尿不自覺桂木雄雞一/肝等分𢷬丸服如小豆大温水下日二)
千金方(治中風面目相引偏僻牙車急舌不可轉桂心/以酒煮取汁故布蘸㯓病上正即止左喎㩉左)
(右喎㩉左/常用大效)
又方(大治失音末桂/著舌下斬嚥汁)
又方(治卒中惡心痛桂心八分㕮咀/以水四升煮取一升分二服)
肘後方(治卒心痛桂心八両㕮咀/水四升煮取一升分三服)
又方(治心腹俱脹痛短氣欲死或已絶桂二両切以水/一升二合煮取八合去滓頓服無桂用亁薑亦得)
又方(治中風四肢逆冷吐清水宛轉啼呼者取二両/㕮咀以水三升煮取二升去滓適寒温盡服)
又方(治反腰有血痛𢷬桂篩三升/許以苦酒和塗痛上乾復塗)
葛氏方(治卒吐血桂屑方寸匕晝夜含二十/許服亦療下血大神騐千金方同)
又方(治産後腹中瘕痛末桂温酒/服方寸匕日三子母秘録同)
孫真人食忌(治中風失音方桂一尺以/水三升煎取一升服取汗)
又方(治唾血取桂心𢷬作/末以水下方寸匕)
梅師方(蜀椒閉口者有毒誤食之便氣欲絶或下白沫/身體冷急煎桂汁服之多飲冷水一二升忽食)
(飲吐漿煎濃/䜴汁服之)
又方(治卒外腎偏腫疼痛方桂/心末和水調方寸匕塗之)
又方(治産後血泄不禁止餘血彌痛兼塊桂/心乾薑等分為末空心酒調服方寸匕)
斗門方(治中風失音用桂心一両去其麄皮近人身體/懐之至両時辰許為末分為三服毎服用水二)
(盞煎取一盞服之/差大妙聖惠方同)
姚和衆方(治小兒臍腫取桂心炙/令熱熨之日可四五度)
抱朴子云(桂可以合葱涕蒸作水亦可以竹􁐍合餌之/亦可以龜腦和而服之七年能步行水上長)
(生不死又云趙他子服桂二十年/足下毛生日行五百里力舉千斤)
衍義曰(桂大熱素問云辛甘發㪚為陽故漢張仲景桂/枝湯治傷寒表虚皆須此藥是專用辛甘之意)
(也本草第一又云療寒以熱藥故知三種之桂不取菌/桂牡桂者蓋此二種性亡温而已不可以治風寒之病)
(獨有一字桂本經言甘辛大熱此正合素問辛甘發散/為陽之説尤知菌牡二桂不及也然本經止言桂仲景)
(又言桂枝者蓋亦取其枝上皮其木身麄厚處亦不中/用諸家之説但各執已見終無證據今又謂之官桂不)
(知縁何而立名慮後世為别物故書之又/有桂心此則諸桂之心不若一字桂也)
牡桂味辛温無毒主上氣欬逆結氣喉痺吐吸心痛脅
風脅痛温筋通脈止煩出汗利關節補中益氣乆服通
神輕身不老生南海山谷(陶隐居云南海郡即是廣州/今俗用牡桂状似桂而扁廣)
(殊薄皮色黄指肉甚少氣如木蕳味亦類桂不知當是/别樹為復猶是桂生有老宿者爾亦所未究唐本注云)
(爾雅云梫音寝木桂古方亦用木桂或云牡桂即今木/桂及单名桂者是也此桂花子與菌桂同惟葉倍長大)
(小枝皮俱名牡桂然大枝皮肉理麄虚如木肉少味薄/不及小枝皮肉多半卷中必皺起味辛美一名肉桂一)
(名桂枝一名桂心出融州桂州交州甚良臣禹錫等謹/按蜀本圖經云葉狹長於菌桂葉一二倍其嫩枝皮半)
(卷多紫肉中皺起肌理虚軟謂之桂枝又名肉桂削去/上皮名曰桂心藥中以此為善其厚皮者名曰木桂二)
(月八月採皮日亁之爾雅疏云梫一名木桂郭云今南/人呼桂厚皮者名木桂桂樹葉似枇杷而大白華華而)
(不著子叢生巖嶺枝葉冬夏常青間無雜木本草謂/之牡桂是也藥性論云牡桂君味甘辛能去冷風疼)
(痛/)
圖經(文具桂/條下)
　經騐後方(治大人小兒喫雜菓子多腹脹氣急方取/肉桂碾末飯丸如菉豆大小兒熟水下五)
(丸大人十丸/未痊再服)
菌桂味辛温無毒主百病養精神和顔色為諸藥先聘
通便乆服輕身不老面生光華媚好常如童子生交阯
桂林山谷巖崖間無骨正圓如竹立秋採(陶隠居云交/阯屬交州桂)
(林屬廣州而蜀都賦云菌桂臨崖俗中不見正圓如/竹者惟嫩枝破卷成圓猶依桂用非真菌桂也仙經)
(乃有用菌桂云三重者良則明非今桂矣必當别是/一物應更研訪唐本注云菌者竹名古方用筒桂者)
(是故云三重者良其筒桂亦有二三重卷者葉似柿/葉中三道文肌理緊薄如竹大枝小枝皮俱是菌然)
(大枝皮不能重卷味極淡薄不入藥用今惟出韶州/臣禹錫等謹按蜀本圖經云葉似柿葉而尖梜光净)
(花白蕊黄四月開五月結實樹皮青黄薄卷若筒亦/名筒桂厚硬味薄者名板桂又不入藥用三月七月)
(採皮/曰乾)
圖經(文具桂/條下)
　列仙傳(范蠡好食桂飲水討藥人世世見之又曰/桂父象林人常服桂皮葉以龜腦和服之)
韓終采藥詩(闇河之桂實大如栗/得而食之後天而老)
别説云(謹按諸家所説桂之異同幾不可用考今交廣/商人所販及醫家見用唯陳藏噐一説最近然)
(筒厚實氣味重者宜入治藏及下焦藥輕薄者宜入治/頭目發㪚藥故本經以菌桂飬精神以牡桂利關節仲)
(景傷寒論發汗用桂枝桂枝者枝條非身榦也取其輕/薄而能發㪚今又有一種栁桂乃桂之嫩小枝條也尤)
(宜入治上/焦藥用也)
　
　
　
　
　
　
　
　
松脂味苦甘温無毒主疽惡瘡頭瘍白禿疥瘙風氣安
五藏除熱胃中伏熱咽乾消渇及風痺死肌錬之令白
其赤者主惡痺乆服輕身不老延年一名松膏一名松
肪生太山山谷六月採
松實味苦温無毒主風痺寒氣虚羸少氣補不足九月
採隂乾
松葉味苦温主風濕瘡生毛髮安五藏守中不饑延年
(臣禹錫等謹按日/華子云松葉無毒)
松節温主百節乆風風虚脚痺疼痛
松根白皮主辟榖不饑(陶隠居云採鍊松脂法並在服/食方中以桑灰汁或酒煑軟挼)
(内寒水中數十過白滑則可用其有自流出者乃勝扵/鑿樹及煑用膏也其實不可多得惟葉止是斷穀所宜)
(細切如粟以水及麵飲服之亦有隂乾𢷬為屑丸服者/人患惡病服此無不差比来苦脚弱人醸松節酒亦皆)
(愈松栢皆有脂潤又凌冬不彫理為佳物但人多輕急/近易之耳唐本注云松花名松黄拂取似蒲黄正爾酒)
(服身輕療病云勝皮葉及脂其子味甚甘經直云味苦/非也松取枝燒其上下承取汁名􁥄音詣主馬牛瘡疥)
(佳樹皮緑衣名艾蒳合和諸香燒之其烟團聚青白可/愛也臣禹錫等謹按藥性論松脂使味甘平殺蟲用之)
(主耳聾牙有蛀孔少許咬之不落蟲自死能貼諸瘡膿/血煎膏生肌止痛抽風蕭炳云又有五葉者一叢五葉)
(如釵名五粒松道家服食絶粒子如巴豆新羅徃徃進/之日華子云松脂潤心肺下氣除邪煎膏治瘻爛排膿)
(又云松葉暖無毒炙罯凍瘡風濕瘡佳又云松節無毒/治脚軟骨節風又云松根白皮味苦温無毒補五勞益)
(氣/)
圖經云(松脂生泰山山谷今處處有之其用以通明如/薰陸香顆者為勝道人服餌或合茯苓松栢實)
(菊花作丸皆先鍊治其法用大釡加水置甑用白茅藉/甑底又加黄砂於茅上厚寸許可矣然後布松栢于上)
(炊以桑薪湯減即添熱水常令滿候松脂盡入釡中乃/出之投於冷水既疑又蒸如此三過其白如玉然後入)
(藥亦可单服其實及根白皮古亦有服食法但今松實/多作菓品餘不聞堪入藥其花上黄粉名松黄山人及)
(時拂取作湯㸃之甚佳但不堪停久故鮮用寄逺燒其/枝上下承取汁􁰄名松􁥄音詣主牛馬瘡皮上緑衣名)
(艾蒳香用合諸香燒之其烟不㪚方書言松為五粒字/當讀為鬛音之誤也言毎五鬛為一葉或有兩鬛七鬛)
(者松嵗久則實繁中原雖有然不及塞上者佳好也中/品有墨條不載所出州郡然亦出於松故附見於此)
聖惠方(絶榖昇仙不食法取松實𢷬為膏酒調下三錢/日三則不饑渇飲水勿食他物百日身輕日行)
(五百/里)
又方(服松葉令人不老身生緑毛輕身益氣乆服不已/絶榖不肌渇松葉不以多少細切更研每日食前)
(以酒調下二錢亦可粥汁/服之初服稍難乆自便矣)
又方(治牙齗厯蟲齒根暗黒/用松節燒灰揩之神効)
又方(治一切瘻煉成松脂末填/瘡孔令滿日三四度用之)
又方(神仙餌松實用七月取松實過時即落難収去木/皮𢷬如膏每服如鷄子大日三服服及百日身輕)
(三百日日行五百里絶穀乆服昇仙/渇即飲水亦可以鍊了松脂同服之)
外臺秘要(集騐療齲齒取松脂鋭如錐絍齲孔/内須臾齲蟲縁松脂出梅師方同)
又方(治惡風疾松脂煉投冷水中二十徧蜜丸服二兩/饑即服之日三鼻柱斷離者二百日差斷塩及房)
(室/)
又方(療􁣲節諸風百節酸痛不可忍松脂三十斤煉五/十徧不能五十徧亦可二十徧用以煉酥三升温)
(和松脂三升熟攪令極稠旦空腹以酒服方寸匕日/三數食麪粥為佳慎血腥生冷酢物果子一百日差)
又方(松節酒主􁣲節風四肢疼痛如觧落松脂二/十斤酒五斗漬三匕日服一合日五六服)
千金方(治脚氣十二風痺不能行服更生散數劑及衆/療不得力服此一劑更能行逺不過兩劑松葉)
(酒松葉六十斤細剉㕮咀以水四石煮取四斗九升以/醸五斗米如常法别煑松葉汁以漬米并饙飯泥釀封)
(頭七日發澄飲之取/醉得此酒力者甚衆)
又方(治􁣲節風松葉𢷬取一升以酒/三升浸七日服一合日三服)
又方(治口喎青松葉一斤𢷬令汁出清洒一升浸一/宿近火一宿初服半升漸至一升頭面汗即止)
又方(治三年中風不軟者松葉一斤細切之/以酒一斗煑取三升頓服汗出立差)
千金翼(治蟲食齒根齒黒者以松木灰/揩之末雄黄塗齗上百日神効)
梅師方(治耳久聾松脂三兩煉巴豆一兩相和熟𢷬可/丸通過以薄綿裹内耳孔中塞之日一度易)
孫尙藥(治脚轉筋疼痛攣急者松節一兩細剉如米粒/乳香一錢右件藥用銀石器内慢火炒令焦只)
(㽞一二分性出火毒研細每服一錢至/二錢熱木𤓰酒調下應是筋病皆治之)
兵部手集(療刺入肉悶疼百理不差方松脂流出如細/乳頭香者傅瘡上以帛裹三五日當有根出)
(不痛不痒/不覺自落)
鬼遺方(治疥癬松膠香研細約酌入少輕粉衮令勻凡疥/癬上先用油塗了錯末一日便亁頑者三兩度)
傷寒類要(治天行辟瘟方切松葉如米/酒服方寸匕日三辟五年瘟)
抱朴子(趙瞿病癩􁣲年醫不差家乃賫粮棄送於山穴/中瞿自怨不幸悲嘆涕泣經月有仙人經穴見)
(之哀之具問其詳瞿知其異人也叩頭自陳乞命于是/仙人取囊中藥賜之教其服百餘日瘡愈顔色悦肌膚)
(潤仙人再過視之瞿謝活命之恩乞遺其方仙人曰此/是松脂彼中極多汝可鍊服之長服身轉輕力百倍登)
(危渉險終日不困年百嵗齒不堕/髪不白夜卧常見有光大如鏡)
列仙傳(偓佺好食松實能飛行健走及馬以/松子遺堯堯不能服松者樠松也)
野人閒話(伏虎尊師萹煉松脂法十斤松脂五度以水/煮過令苦味盡取得後每一斤煉了松脂入)
(四兩茯苓末每晨水下一刀圭即/終年不食而復延齡身輕清爽)
衍義曰(松黄一如蒲黄但其味差淡治産後壮熱頭痛/頬赤口乾唇焦多煩燥渇昏悶不爽松花川芎)
(當歸石膏蒲黄五物等同為末每服二錢水二合紅花/二撮同煎七分去滓粥後温温細呷松子多海東水今)
(關右亦有但細小味薄/與栢子仁同治虚秘)
　
　
　
　
　
　
　
　
槐實味苦酸鹹寒無毒主五内邪氣熱止涎唾補絶傷
五痔火瘡婦人乳瘕子藏急痛以七月七日取之𢷬取
汁銅器盛之日煎令可作丸大如鼠屎内竅中三易乃
愈又墮胎乆服明目益氣頭不白延年
枝主洗瘡及隂囊下濕痒
皮主爛瘡
根主喉痺寒熱生河南平澤可作神燭(景天為之使陶/隠居云槐子以)
(相連多者為好十月已日採之新盆盛合泥百日皮爛/為水核如大豆服之令腦滿髮不白而長生今處處有)
(此云七月取其子未堅故𢷬絞取汁唐本注云别録云/八月斷槐大枝使生嫩蘖煮汁醸酒療大風瘻痺甚効)
(槐耳味苦辛平無毒主五痔心痛婦人隂中瘡痛槐樹/菌也當取堅如桑耳者枝炮熨止蝎毒臣禹錫等謹按)
(爾雅云櫰槐大葉而黒守宫槐葉晝聶宵炕釋曰櫰槐/一也大葉而黒名櫰不爾即名槐又曰槐葉畫合夜開)
(者别名守宫槐聶合也炕張也藥性論云槐子臣主治/大熱難産皮煑汁淋隂囊墜腫氣痛又云槐白皮味苦)
(無毒能主治口齒風疳􁥥血以煎漿水煑含之又煎淋/浴男子隂疝卵腫陳藏器云槐實本功外殺蟲去風合)
(房折取隂乾煮服味一如茶明目除熱淚頭腦心胷間/熱風煩悶風眩欲倒心頭吐涎如醉瀁瀁如船車上者)
(花堪染黄子上房七月収之染皂木為灰長毛髮日華/子云槐子治丈夫女人隂瘡濕痒催生吞七粒又云槐)
(皮平治中風皮膚不仁喉痺浸洗五痔並一切惡瘡/婦人産門痒痛及湯火瘡煎膏止痛長肉消癰腫)
圖經曰(槐實生河南平澤今處處有之其木有極髙大/者謹按爾雅槐有數種葉大而黒者名櫰槐晝)
(合夜開者名守宫槐葉細而青緑者但謂之槐其功用/不言有别四月五月開花六月七月結實七月七日採)
(嫩實𢷬取汁作煎十月採老實入藥皮根採無時今醫/家用槐者最多春採嫩枝煆為黒灰以揩齒去蚛燒青)
(枝取瀝以塗癬取花之陳久者篩末飲服以治下血折/取嫩房角作湯以當茗主頭風明目補腦煮白皮汁以)
(治口齒及下血水吞黒子以變白髮木上耳取末服方/寸匕治大便血及五痔脫肛等皆常用有殊效者葛洪)
(著扁鵲明目使髮不落方十月上巳日取槐子去皮内/新瓷中封口三七日初服一枚再二枚至十日十枚還)
(從一枚始大良劉禹錫傳信方著硤州王及郎中槐湯/炙痔法以槐枝濃煎湯先洗痔便以艾炙其上七壮以)
(知為度及早充西川安撫使判官乗騾入駱谷及宿有/痔疾因此大作其状如胡𤓰貫於膓頭熱如煻灰火至)
(驛僵仆主郵吏云此病某曽患来須灸即差乃命所使/作槐湯洗熱𤓰上令用艾灸至三五壮怱覺一道熱氣)
(入膓中因大轉瀉先血後穢一時至/痛楚瀉後遂失胡𤓰所在登騾而馳)
　雷公云(凡採得後去單子升五子者只取兩子三子/者凡使用銅鎚槌之令破用烏牛乳浸一宿)
(蒸過/用)
食療(主邪氣産難絶傷春初嫩葉/亦可食主瘾疹牙齒諸風疼)
外臺秘要(療蛔蟲心痛取槐樹上木耳燒灰末如棗許/正發和水服若不止飲熱水一升蛔蟲出)
千金方(療胎赤眼取槐木枝如馬鞭大長二尺作二段/齊頭用油一匙置銅鉢中且使童子一人以其)
(木研之至瞑止令仰卧/以塗向眼眥日三度差)
又方(療痔七月七日採槐子熟𢷬絞取汁肉銅器中盛/宅中髙門上曝之二十日已上煎成取糞大内穀)
(榖道中日二亦/主瘻百種瘡)
又方(古方明目黑髪槐子於牛膽中漬隂乾百日食後/吞一枚十日身輕三十日白髪黒百日内通神)
又方(治九種心痛當太嵗上取新生槐枝一/握去两頭水三大升煎取一升頓服)
又方(治鼻氣窒塞以水五升煑槐葉/取三升下葱䜴調和再煎飲)
千金翼(治蠼螋瘡槐白皮醋浸/半日洗之及諸惡瘡)
肘後方(治内瘻用槐白皮𢷬丸/綿裹内下部中得効)
又方(療膓痔毎大便常下血槐樹上/木耳取末飲服方寸匕日三服)
百一方(治中風身直不得屈伸反覆者取槐皮黄白者/切之以酒或水六升煮取二升去滓適寒温稍)
(稍服/之)
經騐方(治野鷄痔用槐栁枝煎湯/洗痔上便以火灸之七壮)
又方(治下血槐花荆芥穗等/分為末酒調下一錢匕)
梅師方(治崩中或赤白不問年月逺近/取槐枝燒灰食前酒下方寸匕)
又方(治痔有蟲咬穀道痒或下膿血多取槐白皮濃煮/汁安盆坐湯之虚其穀道令臾煖良乆欲大便當)
(蟲出不過三度即愈/如用末綿裹内下部)
食醫心鏡(治野鷄痔下血膓風明目方嫩槐葉一斤/蒸如造炙法取葉碾作末如茶法煎呷之)
廣利方(治姙娠難産令易方/水吞槐子七枚即出)
廣濟方(療牙齒疼痛取槐樹白皮一握切以駱一升/煮去滓用塩少許適寒温含之日二易之)
必効方(療隂瘡及濕痒槐樹北面不見日處一大握水/二升煮取一升洗之三五徧冷復煖苦涉逺恐)
(衝風即以米/粉粉之即効)
張文仲(療腸痔方槐樹上耳𢷬末末飲服方寸匕日三/又槐白皮一搪剉以水煮令濃脫衣入水中坐)
(冷更易不過/三用蟲出止)
傷寒類要(大熱心悶者槐子/燒末酒服方寸匕)
子母秘録(日月米足而欲産者槐樹/東枝令孕婦手把即易産)
産寳(療崩中不止不問年月逺近方槐/耳燒作灰為止以酒服方寸匕)
太清草木方(槐者虚星之精以十月上已日/採子服之去百病長生通神)
衍義曰(槐實止言實今當分為二實本出夾中若𢷬夾/作煎者當言夾也夾中子大如豆堅而紫色者)
(實也今本條不析出夾與夾中/子蓋其用各别皆疏𨗳風熱)
槐膠主一切風化涎治肝藏風筋脈抽掣及急風口噤
或四肢不収頑痺或毒風周身如蟲行或破傷風口眼
偏斜腰脊强硬任作湯㪚丸煎雜諸藥用之亦可水煮
和諸藥為丸及作湯下藥(新/定)
槐花味苦平無毒治五痔心痛眼赤殺腹藏蟲及熱治
皮膚風并腸風瀉血赤白痢並炒服葉平無毒煎湯治
小兒驚癎壮熱疥癬及丁腫皮莖同用(新補見/日華子)
圖經(文具槐/實條下)
　簡要濟衆(治婦人漏下血不絶槐花鵝不以多/少燒作灰細研食前温酒服二錢匕)
衍義曰(槐花今染家亦用収時折其未開花煮一沸出/之釡中有所澄下稠黄滓渗漉為餅染色更鮮)
(明治膓風熱瀉血/甚佳不可過劑日)
　
　
　
　
　
　
　
　
枸杞味苦寒根大寒子微寒無毒主五内邪氣熱中消
渇周痺風濕下胷脅氣客熱頭痛補内傷大勞嘘吸堅
筋骨强隂利大小膓乆服堅筋骨輕身不老耐寒暑一
名杞根一名地骨一名枸忌一名地輔一名羊乳一名
却暑一名仙人杖一名西王母杖生常山平澤及諸丘
陵阪岸冬採根春夏採葉秋採莖實隂亁(陶隠居云今/出堂邑而石)
(頭烽火樓下最多其葉可作羮味小苦俗諺云去家千/里勿食蘿摩枸杞此言其補益精氣强盛隂道也蘿摩)
(一名苦丸葉厚大作藤生摘之有白乳汁人家多種之/可生噉亦蒸煮食也枸杞根實為服食家用其説甚美)
(仙人之杖逺有㫖乎臣禹錫等謹按爾雅疏云杞一名/枸檵郭曰有枸杞也詩四牡云集于苞杞陸機云一名)
(苦杞一名地骨春生作羮茹微苦其莖似苺子秋熟正/赤莖葉及子服之輕身益氣爾抱朴子云家柴一名托)
(盧或名天精或名却老或名地骨藥性論云枸杞曰子/葉同説味甘平能補益精諸不足易顔色變白明日安)
(神令人長夀葉和羊肉作羮益人甚除風明目若渇可/煮作飲代茶飲之白色無刺者良與乳酪相惡發熱諸)
(毒煩悶可單煮汁觧之能消熱麪毒又根皮細剉麪拌/熟煮吞之主治腎家風良又益精氣法取葉上蟲窠子)
(暴亁為末入乾地黄中為丸益陽事主患眼風障赤膜/昏痛取葉搗汁注以中妙日華子云地仙苗除煩益志)
(補五勞七傷壮心氣去皮膚骨節/間風消熱毒散瘡腫即枸杞也)
圖經曰(枸杞生常山平澤及丘陵阪岸今處處有之春/生苗葉如石榴葉而軟薄堪食俗呼為甜菜其)
(莖幹髙三五尺作叢六月七月生小紅紫花随便結紅/實形微長如棗核其根名地骨春夏採葉秋採莖實冬)
(採根謹按爾雅云杞枸檵郭璞云今枸杞也詩小雅四/牡云集于苞杞陸機疏云一名苦杞一名地骨春生作)
(羮茹微苦其莖似苺子秋熟正赤莖葉及子服之輕身/益氣淮南枕中記著西河女子服枸杞法正月上寅採)
(根二月上夘治服之三月上辰採莖四月上已治服之/五月上午採葉六月上未治服之七月上申採花八月)
(上酉治服之九月上戌採子十月上亥治服之十一月/上子採根十二月上丑治服之又有并花實根莖葉作)
(煎及卑笮子汁煎膏服之其功並等今人相傳謂枸杞/與枸棘二種相類其實形長而枝無刺者真枸杞也圓)
(而有刺者枸棘也枸大不堪入藥而下品溲音搜疏條/注李當之云子似枸杞冬月熟色赤味甘苦蘇菾云形)
(似空疏木髙大許白皮其子七月八月熟似枸杞子味/甘而兩兩相並今注云雖相似然溲疏有刺枸杞無刺)
(以此為别是二物相似而二物又有刺溲疏亦有巨骨/之名如枸杞謂之地骨當亦相類用之宜細辨耳或云)
(溲疏以髙大為别是不然也今枸杞極有髙大者其入/藥乃神良世傳蓬萊縣南丘村多枸杞髙者一二丈其)
(根蟠結甚固故其鄉人多夀考亦飲食其水土之品使/然耳潤州州寺大井旁生枸杞亦嵗乆故上人目為枸)
(杞井云飲其水甚益人溲疏生熊耳川谷及田野丘墟/地四月採古今方書觧見用者當亦難别耳又按枸杞)
(一名仙人杖而陳藏器拾遺别有兩種仙人杖一種是/枯死竹竿之色黒者一種是菜類并此為三物而同一)
(名也陳子昻觀玉萹云余從補闕喬公北征夏四月次/于張掖河洲草木無他異惟有仙人杖徃徃叢生予昔)
(嘗餌之此役也息意滋味成人有薦嘉蔬者此物存焉/因為喬公唱言其功時東莱王仲烈亦同旅聞之喜而)
(甘心食之旬有五日行人有自謂知藥者謂喬公曰此/白棘也仲烈遂疑日吾亦怪其味甘喬公信是言乃譏)
(予予因作觀玊萹按此仙人杖作菜茹者葉似苦苣白/棘不類何因相似而致疑如此或曰喬公所謂白棘當)
(是枸棘枸棘是枸杞之有刺者而木經無白棘之别名/又其味苦仙人杖味甘設疑為枸棘枸棘亦非甘物乃)
(知草木之類多而難識使人惑疑似之言以真為偽/失青黄甘苦之别而至于是宜乎子昻論著之詳也)
　雷公云(凡使根掘得後使東流水浸以物刷上土子/然後待乾破去心用熟甘草湯浸一宿然後)
(焙乾用其根若似物命形状者上/春食葉夏食子秋冬食根并子也)
食療(寒無毒葉及子並堅筋能老除風補益筋骨能益/人去虚勞根主去骨熱消渇葉和羊肉作羮尤善)
(益人代茶法煮汁飲之益陽事能去眼中風痒赤膜𢷬/葉汁㸃之良又取洗去泥和麪拌作飲煮熟吞之去腎)
(氣尤良又/益精氣)
聖惠方(枸杞子酒主補虚長肌肉益顔色肥健人能去/勞熱用生枸杞子五升好酒二斗研榒勿碎浸)
(七日漉去滓飲之初以三合為/始後即任性飲之外臺秘要同)
千金方(治齒疼煮枸/杞汁含之)
又方(治肝虚或當風眼淚等新病方枸杞子取肥者二/升𢷬破内絹袋置礶中以酒一升浸訖蜜封勿泄)
(氣三七日每日/飲之任性勿醉)
又方(治虚勞客熱用枸杞根末/調服有固疾人不淂喫)
肘後方(治大赫瘡此患急宜防毒/氣入心腹飲枸杞汁至差)
又方(療目熱生膚赤白眼𢷬/枸杞子汁洗日五七度)
又方(犬食馬肉生狂方忽鼻頭燥眼赤不食避人藏深/皆欲發狂便宜枸杞子汁煮粥飼之即不狂若不)
(肯食糜以塩塗其鼻/既䑛之則欲食矣)
經騐方(金髄煎枸杞子不計多少逐日旋採摘紅熟者/去嫩蒂子揀令㓗净便以無灰酒於净器浸之)
(須是瓮用酒浸以兩月為限用蠟紙封閉𦂳蜜無令透/氣候日數足漉出於新竹器内盛貯旋於沙盆中研令)
(爛細然汶以細布濾過候研濾皆畢去滓不用即并前/漬藥酒及濾過藥汁攪勻量銀鍋内多少升斗作畨次)
(慢火熬成膏切須不住手用物攪恐粘底不勻候稀稠/得所待冷用净瓶器盛之勿令泄氣每早辰温酒下二)
(大匙頭夜卧服之百日中身/輕氣壮積年不廢可以羽化)
經騐後方(治五勞七傷庶事衰弱枸杞葉半斤切粳米/二合以䜴汁中相和煑作粥以五味末葱白)
(等調和/食之)
又方(變白輕身枸杞子二升十月壬癸日採採時面東/𢷬生地黄汁三升以好酒二升扵甆瓶内浸二十)
(一日了開封添地黄汁同浸攪之却以紙三重封其頭/了更浸候至立春前三十日開瓶空心煖飲一盃至立)
(春後髭鬢却黒勿食蕪㳿/葱服之耐老輕身無比)
孫真人偹急方(治滿齒口有血枸杞和根苖煎湯/食後喫又治骨䐬風經騐後方同)
兵部手集(療眼暴赤痛神効/枸杞汁㸃眼立騐)
沈存中方(陕西枸杞長一二丈具圍數寸無刺根皮如/厚朴甘美異于諸處生子如櫻桃全少核暴)
(乾如餅極/爛有味)
外臺秘要(療眼暴天行腫痒痛地骨皮三斤水三斗煮/取三升絞去滓更内塩一兩煎取二升傅目)
(或加乾/薑二兩)
治疽(凡患癱疽惡瘡出膿血不止者取地骨皮不拘多/少净洗先刮上面簏皮㽞之再刮取細白穣取麄)
(皮同地骨皮一處煎湯淋洗病令膿血净以細穣貼之立/効有一朝士腹腎間病疽經嵗不差又燒灰傅貼之初)
(淋洗出血一二升其家人輩懼欲止病者曰疽似少寛/更林之再用五升許血漸淡遂止以細穣貼之次日結)
(痂遂/愈)
别説云(枸棘亦非甘物今按諸文所説名極多故使人/疑然此物用甚衆花小而紅紫色採時七月上)
(申日圖經所説實形長而枝無刺者真枸杞也此别是/一種類必多根而致疑又有根去上浮麄皮一重近白)
(者一重色微紫極薄/隂乾治金瘡有神騐)
衍義曰(枸杞當用梗地地骨當用根皮枸杞子當用其/紅實是一物有三用其皮寒根大寒子微寒亦)
(三等此正是孟子所謂性由杞栁之杞後人徒勞分别/又謂之枸棘此强生名耳凡杞未有無棘者雖大至有)
(成架然亦有棘但此物小則多刺大則少刺還如酸棗/及棘其實皆一也今人多用其子直為補腎藥是曽未)
(考䆒經意當更量/其虚實冷熱用之)

栢實味甘平無毒主驚悸安五藏益氣除風濕痺療恍
愡虚損吸吸厯節腰中重痛益血止汗乆服令人潤澤
美色耳目聰明不饑不老輕身延年生太山山谷栢葉
尤良　栢葉味苦微温無毒主吐血衂血痢血崩中赤
白輕身益氣令人耐寒暑去濕痺生肌四時各依方面
採隂亁　栢白皮主火灼爛瘡長毛髮(牡蠣及桂𤓰子/為之使畏菊花)
(羊蹄諸石及麪麴陶隠居云栢葉實亦為服餌所重服/餌别有法栢處處有當以太山為佳並忌取塜墓上者)
(雖四時俱有秋夏為好其脂亦入用此云惡麯人有以/醸酒無妨恐酒米相和異单用也唐本注云栢枝節煮)
(以醸酒主風痺厯節風燒取􁥄療瘑疥及癩瘡良今子/仁惟出陕州宜州為勝太山無復採者臣禹錫等謹按)
(蜀本圖經云此用偏葉者今所在皆有八月収子葉餘/採無時藥性論云栢子仁君惡菊花畏羊蹄草味甘辛)
(能治腰腎中冷膀胱冷膿宿水興陽道益夀去頭風治/百邪鬼魅主小兒驚癎又云側栢葉君與酒相宜止尿)
(血味苦辛性澁能治冷風厯節疼痛日華子云栢子仁/治風潤皮膚此是側栢子入藥微妙用又云栢葉炙罯)
(凍瘡燒取汁塗頭黒潤/潤鬢髮又云白皮無毒)
圖經曰(栢實生泰山山谷今處處有之而乾州者最佳/三月開花九月結子候成熟収採蒸暴乾春礧)
(取熟仁子用其葉名側栢宻州出者尤佳雖與他栢相/類而其葉皆側向而生功効殊别採無時張仲景方療)
(吐血不止者栢葉湯煮之青栢葉一把乾薑三斤阿膠/一挺炙三味以水二升煮一升去滓别絞馬通汁一升)
(相和合煎取一升綿濾一服盡之山東醫工亦多用側/栢然云性寒止痛其方採葉入白中濕𢷬令極爛如泥)
(冷水調作膏以治大人及小兒湯湯火燒塗傅扵傷處/用帛子繫定三兩日瘡當歛仍滅瘢又取葉焙乾為末)
(與川黄連二味同煎為汁服之以療男子婦人小兒大/腹下黑血茶脚色或膿血如定色所謂蟲痢者治之有)
(殊效又能殺五藏蟲道家多作栢葉湯常㸃益人古栢/葉尤辛今益州諸葛孔明廟中有大栢木相傳是蜀世)
(所植故人多採収以作/藥其味甘香扵常栢也)
　雷公云(凡使先以酒浸一宿至明漉出㬠乾却用黄/精自然汁於日中煎手不住攪若天乆隂即)
(扵鐺中著水用瓶器盛栢子仁著火緩緩煮成/煎為度每煎三両栢子仁用酒五兩浸乾為度)
又云(凡使勿用花栢葉并叢栢葉有子圓葉其有子圓/葉成片如大片雲母葉葉皆側葉上有微赤毛若)
(花栢葉其樹濃葉成孕無子叢栢葉其樹緑色不入藥/中用若修事一斤先揀去兩畔并心枝了用濡泔浸七)
(日後漉出用酒拌蒸一伏時却用黄精自然汁浸了焙/乾又浸又焙待黄精汁乾盡然後用之如修事一斤用)
(黄精自然/汁十二兩)
聖惠方(治時氣瘴疫用社中西南栢樹東南枝暴乾𢷬/羅為末以水調下一錢匕日三四服肘後方同)
又方(治大風疾令眉鬢再生用側栢葉九蒸九曝𢷬羅/為末煉蜜為丸如梧桐大日三服夜一服熟水下)
(五丸十丸/百日即生)
又方(治憂恚嘔血煩滿少氣胸中疼痛用栢葉/𢷬羅為㪚不計時候以粥飲調下二錢七)
又方(小兒躽啼驚癎腹滿不乳食大便青/白色用栢子仁末温水調下二錢)
經騐後方(治霍亂轉筋先以煖物裹脚然/後以栢樹木細剉煮湯淋之)
又方(小兒洞下痢/煮栢葉服之)
梅師方(治中熱油及火燒瘡以栢白/皮猪脂煎塗瘡上鬼遺方同)
孫真人食忌(生髮方取側柏葉隂/乾作末和油塗之)
孫真人枕中記(採松柏注甞以三月四月採新生松葉/可長二四寸許並花蕊取隂乾細𢷬為)
(末其栢葉取深山巖谷中採當年新生可長三二寸者/隂乾細𢷬為末用白蜜丸如小豆大常以月一十五日)
(日未出時燒香東向手持藥八十一丸以酒下服一年/延十年命服二年延二十年命欲淂長肌肉加大麻巨)
(勝欲心力壮健者加茯苓人參此藥除百病益元氣添/五藏六腑清明耳目强壮不衰老延年益夀神騐用七)
(月七日露水丸之更佳服時乃呪曰神仙真藥體合自/然服藥入腹天地同年呪訖服藥斷諸雜肉五辛最切)
(忌慎/之)
姚氏方(治鼠瘻腫核痛未成膿以栢葉傅著/腫上熬塩著腫上熨令熱氣下即消)
抱朴子(漢成帝時獵者於終南山見一人無衣服身皆/生黒毛跳坑越澗如飛乃宻伺其所在合圍取)
(得乃是一婦人問之言我是秦之宫人關東賊至秦王/出降驚走入山饑無所食泊欲餓死有一老公教我吃)
(松栢葉實初時苦澀後稍便喫遂不復饑冬不/寒夏不熱此女是秦人至成帝時三百餘載也)
列仙傳(赤松子好食栢/實齒落更生)
别説云(謹按陶隠居説栢忌取塜墓上者今云出乾州/者最佳則乾州栢葉茂大者皆是乾陵所出他)
(處皆無大者但取其州土所宜子實氣味豐美可也乾/陵之栢異于他處其木未有無文理者而其文多為菩)
(薩雲氣人物鳥獸状極分明可觀有盜得一株徑尺者/可直萬錢關陕人家多以為貴宜其子實最佳也又以)
(其枝節燒油膏傅惡瘡乆不差有蟲者牛馬畜/産有瘡疥名為重病以傅之三五次無不愈也)
衍義曰(栢取㶆以療馬瘑疥今未見用松㶆者老人虚/秘栢子仁大蔴子仁松子仁等分同研溶白蠟)
(丸桐子大以少黄丹湯服二三十丸食前嘗官陕西每/登髙望之雖千萬株皆二西指蓋此木為至堅之木不)
(畏霜雪得木之正氣他木不逮也/所以受金之正氣所制故西向之)

茯苓味甘平無毒主胷脅逆氣憂恚驚邪恐悸心下結
痛寒熱煩滿欬逆口焦舌乾利小便止消渇好睡大腹
淋􁐍膈中痰水水腫淋結開胸腑調藏氣伐腎邪長隂
益氣力保神守中乆服安魄養神不饑延年一名茯菟
其有抱根者名茯神　茯神平主辟不祥療風眩風虚
五勞口乾止驚悸多恚怒善忘開心益智安魂魄養精
神生太山山谷大松下二月八日採隂乾(馬間為之使/得甘草防風)
(芍藥紫石英麥門冬共療五藏惡白歛畏牡䝉地榆雄/黄秦艽龜甲陶𨼆居云按藥無馬間或是馬莖聲相近)
(故也今出鬱州彼土人乃假研松作之形多小虚赤不/佳自然成者大如三四升器外皮黒細皺内堅白形如)
(鳥獸龜鼈者良作丸㪚者皆先煮之兩三沸乃切暴乾/白色者𥙷赤色者利俗用甚多仙經服食亦為至要云)
(其通神而致靈和魂而煉魄明竅而益肌厚膓而開心/調中而理胃上品仙藥也善能斷穀不肌為藥無巧蛀)
(嘗掘地得昔人所埋一塊計應三十許年而色理無異/明其真全不朽矣其有銜松根對度者為茯神是其次)
(茯苓後結一塊也仙方惟云茯苓而無茯神為療既同/用之亦應無嫌唐本注云李氏本草云馬刀為茯苓使)
(無名馬間者間字草書似刀子寫人不識訛為間爾陶/不悟云是馬莖謬矣今太山亦有茯苓白實而理小而)
(不復採用第一出華山形極麄大雍州南山亦有不如/華山者今注馬間當是馬蘭二注皆恐非也臣禹錫等)
(謹按蜀本圖經云生枯松𣗳下形塊無定以似人龜鳥/形者佳今所在有大松處皆有惟華山最大范子云茯)
(苓出嵩髙三輔淮南子云下有茯苓上有菟絲注云茯/苓千嵗松脂也菟絲生其上而無根一名女蘿也術云)
(茯苓者松脂入地千嵗為/茯苓望松樹赤者下有之)
(誌云茯神松汁所作勝茯苓或白松根茯苓貫著之生/朱提漢陽縣藥性論云茯苓臣忌米醋能開胃止嘔逆)
(善安心神主肺痿痰壅治小兒驚癎療心腹脹滿婦人/熱淋赤者破結氣又云茯神君朱甘無毒主驚癎安神)
(定志補勞之主心下急痡堅滿人虚而小腸不利加而/用之其心名黄松節偏治中偏風口面喎斜毒風筋攣)
(不語心神驚掣虚而健忘日華子云茯苓補五勞/七傷安胎暖腰膝悶心益智止健忘忌醋及酸物)
圖經曰(茯苓生泰山山谷今泰華嵩山皆有之出大松/下附根而生無苗葉花實作塊如拳在土底大)
(者至數斤似人形龜形者佳皮黒肉有赤白二種或云/是多年松脂流入土中變成或云假松氣于本根上生)
(今柬人採之法山中古松乆為人斬伐者其枯折槎枿/枝葉不復上生者謂之茯苓撥見之即於四面丈餘地)
(内以鉄頭錐刺地如有茯苓則錐岡不可校於是掘土/取之其撥大者茯苓亦大皆自作塊不附著根上其抱)
(根而輕虚者為茯神然則假氣而生者其説勝矣二月/八月採者良皆隂乾史記龜䇿傳云茯靈在菟絲之下)
(状如飛鳥之形新雨己天清静無風以夜捐或作燒菟/絲去之即簼燭此地簼音溝籠也蓋然大而籠罩其上)
(也火滅即記其處以新布四丈環置之明乃掘取入地/四尺至七尺得矣此類今固不聞有之神仙方多单餌)
(之其法取白茯苓五斤去黒皮𢷬篩以熟絹囊盛于三/斗米下蒸之米熱即止暴乾又蒸如此三過乃取牛乳)
(二斗和合著銅器中微火煮如膏収之毎食以竹刀割/取随徃任飽服之則不饑如欲食先煮葵菜汁飲之任)
(食無礙又茯苓蘇法云取白茯苓三十斤山之陽者甘/美山之隂美味苦去皮薄切暴乾蒸之以湯淋去苦味)
(淋之不止其汁當甜乃暴乾篩末用酒三石蜜三升相/和内末其中并置大瓮攪之百匝封之勿洩氣冬五十)
(日夏二十五日蘇自浮出酒上掠取之其味極甘美以/作餅大如手掌空室中隂乾色赤如棗饑時食一枚酒)
(送之終日不須食自飽此名神仙度世之法又服食法/以合白菊花或合桂心或合末丸散自任皆可常服補)
(益殊勝或云茯苓中有赤筋最能損目若乆服者當先/杵末水中飛澄熟挼去盡赤滓方可服若合他藥則不)
(須爾凡藥有茯苓皆忌米醋舊説琥珀是千年茯苓所/化一名江珠張茂先云今益州永昌出琥珀而無茯苓)
(又云燒蜂窠所作三説張皆不能辨按南蠻地志云林/邑多琥珀云是松脂所化又云楓脂為之彼人亦不復)
(知地中有琥珀則傍無草木入土淺者五尺深者或八/九尺大者如斛削去皮初如桃膠乆乃堅凝其方人以)
(為枕然古今相傳是/松類故附於茯苓耳)
　雷公云(凡採淂後去皮心神了𢷬令細扵水盆中攪/令濁浮者去之是茯苓筋若誤服之令人眼)
(中童子并黒睛㸃/小兼盲目甚記之)
聖惠方(治面皯皰及産婦黒皰如雀/卵色用白茯苓末蜜和傅之)
肘後方(姚氏療䵟茯苓末白蜜/和塗上滿七日即愈)
經騐後方(養老延年服茯苓方華山挺子茯苓研削如/棗許大令四方有角安於新甆瓶内以好酒)
(浸以一重紙封其頭後一百日開其色當如餳糖可日/食一塊百日後肌體潤澤服一年後可夜視物乆乆食)
(之腸化為筋可延/年耐老面若童顔)
孫真人枕中記(茯苓乆服百日百病除二百日夜晝不/眠二年後役使鬼神四年後玊女来侍)
抱朴子(任子季服茯苓十八年玉女從之能/隠能彰不食榖炙瘢滅面生光玉澤)
宋玉微(茯苓讚皓苓下居䑣紛上薈中状鷄鳬具客龜/蔡神侔少司保延幼艾終志不移柔紅可佩)
神仙服茯苓法(白茯苓去皮酒浸十五日漉出/為㪚毎服三錢水調下日三)
衍義曰(茯苓乃樵斫訖多年松根之氣所生此蓋根之/氣味噎鬱未絶故為是物然亦由土地所宜與)
(不宜其津氣盛者方發泄於外結為茯苓故不抱根而/成物既離其本體則有茯之義茯神者其根但有津氣)
(而不甚盛故止能伏結於本根既不離其本故曰茯神/此物行水之功多益心脾不可闕也或日松既樵矣而)
(根尚能生物乎荅曰如馬屁菌五芝木耳石耳之類皆/生於枯木石糞土之上精英未淪安得不為物也其上)
(有菟絲下有茯苓/之説甚為輊信)
琥珀味甘平無毒主安五藏定魂魄殺精魅邪鬼消瘀
血通五淋生永昌(陶隠居云舊説云是松脂淪入地千/年所化今燒之亦作松氣俗有琥珀)
(中有一蜂形色如生愽物志又云燒蜂窠所作恐非實/此或當蜂為松脂所粘因墜地淪没爾亦有煮卵鷄子)
(及青魚枕作者並非眞惟以拾芥為騐俗中多𢃄之辟/惡刮屑服療瘀血至騐仙經無正用惟曲晨丹所須以)
(赤者為勝今並從外國来而出茯苓處永無不知出琥/珀處復有茯苓與否今按陳藏器本草云琥珀止血生)
(肌合金瘡和大黄鼈甲作散子酒下方寸匕下惡血婦/人腹内血盡即止宋髙祖時寕州貢琥珀枕碎以賜軍)
(士傳金瘡漢書云出罽賔國初如桃膠凝乃成焉臣禹/錫等謹按蜀本注云又據一説楓脂入地千年變為琥)
(珀乃知非因燒蜂窠成也蜂窠既燒安有蜂形在其間/不獨自松脂變也松脂獨變安有楓脂所成者覈其事)
(而言則琥珀之為物乃是木脂入地千年者所化也但/餘木不及楓松有脂而多經年嵗故不自其下掘得也)
(藥性論云琥珀君治百邪産後血瘀痛日華子/云療蠱毒壮心明目摩瞖止心痛癲邪破結癥)
圖經曰(文具茯/苓條下)
　海藥(是海松木中津液初若桃膠後乃凝結温主止/血生肌鎮心明目破癥瘕氣塊産後血暈悶絶)
(兒枕痛等並宜餌此方琥珀一兩鼈甲一兩京三稜一/兩延胡索半兩没藥半兩大黄六銖熬𢷬為散空心酒)
(服三錢七日再服校量神騐莫及産後即減大黄凡騐/真假于手心熟磨吸得芥為真復有南珀不及舶上来)
(者/)
雷公云(凡用紅松脂石珀水珀花珀物象珀瑿珀琥珀/紅松脂如琥珀只是濁太脆文横水珀多無紅)
(色如淺黄多麄皮皺石珀如石重色黄不堪用花珀文/似新馬尾松心文一路赤一路黄物象珀具内自有物)
(命動此使有神妙瑿珀其珀是衆珀之長故號曰瑿珀/琥珀如血色熟扵布上拭吸得芥子者真也夫入藥中)
(用水調則栢子未安扵甆鍋子中安琥珀扵未中/了下火煮從已至申别有異光别𢷬如粉重篩用)
外臺秘要(治魚骾骨横喉中六七日不出琥珀硃一物/貫串着䋲推令前入至骾所又復推以牽引)
(出矣若水晶珠亦得更/無堅物磨令滑用之)
又方(療從髙墜下若為重物所損傷淂瘀血刮琥珀/屑酒服方寸匕取蒲黄二三匕服日四五服差)
鬼遺方(治金瘡弓弩箭中悶絶無所識琥珀/研如粉以童子小便調一錢三服差)
通典(南蠻海南林邑國秦象郡林邑縣多出琥珀松脂/淪入地下及傍不生草木深八九尺大如斛削去)
(皮成馬初如桃膠凝/成乃堅復光彩甚麗)
别説云(謹按諸家所説茯苓琥珀雖小有異同皆云松/脂入地所化但今産茯苓處未嘗有琥珀採茯)
(苓時當尋大松摧折或因斫伐而根瘢不朽斫之津潤/如生者則附近掘取之蓋松木折不再抽芽其根不死)
(津液下流故生茯苓茯神因用治心腎通津液也若琥/珀即是松樹枝節榮盛時為炎日所灼流脂出樹身外)
(口漸厚大因堕土中其津潤嵗久乃為土所滲泄而光/瑩之體獨存今可拾芥尚有粘性故其中有蚊蟲之類)
(此未入土時所粘着者二物皆自松出而所禀各異茯/苓生成於隂者也琥珀生於陽而成於隂故皆治榮而)
(安心利水也觀下條松脂/所圍之形則可悉其理矣)
衍義曰(琥珀今西戎亦有之其色差淡而明澈南方者/色深而重濁彼土人多碾為物形若謂千年茯)
(苓所化則其間有沾著蜾嬴蜂蟻宛然完具者是極不/然也地理誌云林邑多琥珀實松脂所化耳此説為勝)
(但土地有所宜不宜故有能化有不能化者張茂先又/為燒蜂窠所作不知得扵何處以手摩熱可以拾芥餘)
(如/經)
瑿(烏兮/切)味甘平無毒古来相傳云松脂千年為茯苓又
千年為琥珀又千年為瑿然二物燒之皆有松氣為用
與琥珀同補心安神破血尤善状似𤣥玉而輕出西戎
来而有茯苓處見無此物今西州南三百里磧中得者
大則方尺黒潤而輕燒之腥臭髙昌人名為木瑿謂𤣥
玊為石瑿洪州土石間得者燒作松氣破血生肌與琥
珀同見風坼破不堪為器量此二種及琥珀或非松脂
所為也有此差舛今畧論也(新見/唐本)
陳藏器(蘓於琥珀注後出瑿功状按瑿本功/外小兒𢃄之辟惡磨滴目瞖赤障等)
太平廣記(梁四公子傳曰交河之間平磧中掘深一丈/下有瑿珀黒逾純漆或大如車輪末服之攻)
(婦人小膓/癥瘕諸疾)
　
　
　
　
　
　
　
　
榆皮味甘平無毒主大小便不通利水道除邪氣腸胃
邪熱氣消腫性滑利乆服輕身不饑其實尤良療小兒
頭瘡痂疕花主小兒癎小便不利傷熱一名零榆生潁
川山谷二月採皮取白暴乾八月採實並勿令中濕濕
則傷人(陶隠居云此即今榆樹剥取皮刮除上赤皮亦/可臨時用之性至滑利初生莢仁以作糜根令)
(人多睡嵇公所謂榆令人瞑也㫁穀乃屑其皮并檀皮/服之即令人不饑唐本注云榆三月實熟尋即落矣今)
(稱八月採實恐本經誤也今按陳藏器本草云榆荚主/婦人𢃄下和牛肉作羮食之四月収實作醤似蕪荑殺)
(蟲以陳者良嫩葉作羮食之壓丹石消水腫江東有刺/榆無大榆皮入用不滑刺榆秋實故陶錯誤也臣禹錫)
(等謹按爾雅疏云榆之類有十種葉皆相似皮及木理/異爾而刺榆有針刺如柘其葉如榆􁋢為蔬美滑于白)
(榆詩云山有樞是也藥性論云榆白皮滑能主利五淋/治不眠療齁取白皮隂乾後焙杵為末毎日朝夜用水)
(五合末二錢煎如膠服差孟誅云生皮主暴患赤腫以/皮三兩𢷬和三年醋滓封之日六七易亦治女人妬乳)
(腫服丹石人採葉生服一兩頓佳子醤食能助肺殺諸/蟲下氣令人能食消心腹間惡氣卒心痛食之良日華)
(子云榆白皮通/經脈延傅癬)
圖經曰(榆皮生潁川山谷今處處有之三月生莢仁古/人採以為糜羮今無復食者惟用陳老實作醤)
(耳然榆之類有十數種葉皆相似但皮及木理有異耳/白榆先生葉却著莢皮白色剥之刮去上麄皺中極滑)
(白即爾雅所謂榆白粉也此皮入藥令孕婦滑胎方多/用之小兒白秃髮不生𢷬末苦酒調塗之刺榆有針刺)
(如柘則古人所茹者云美扵白榆爾雅所謂樞荎詩唐/風云山有樞是也二月採皮取白暴乾四月採實並勿)
(令中濕榆皮荒嵗農人/食之以當粮不損人)
　食療(生榆皮利小便主石淋又取葉煮食之時復食/一頓尤良髙昌人多𢷬白皮為末和菜葅食之)
(甚美令人能食仙家長服服丹石人亦食之取利關節/故也又榆仁可作醤食之亦甚香美有少辛味能助肺)
(氣殺諸蟲下氣令人能食又心腹間惡氣内消之塵者/尤良又塗諸瘡癬妙又卒患冷氣心痛食之差并主小)
(兒癎小/便不利)
外臺秘要(治渇小便利非淋方榆皮二片去黒皮/以水一㪷煮取五升一服三合日三服)
千金方(五色丹俗名油腫若犯多致死不可/輕之以榆白皮末和鷄子白傅之)
千金髓(火灼爛瘡榆白/皮熟嚼封之差)
偹急方(療身體暴腫滿榆皮𢷬屑随/多少雜米作粥食小便利)
子母秘録(療姙娠胎死腹中或母病欲/下胎榆白皮煑汁服二升)
又方(小兒白秃瘡𢷬榆白皮/末醋和塗之蟲當出)
楊氏産乳(療身體及頭悉生瘡取榆白皮炒令黄搗為/㪚以好苦酒和塗上又以綿裹覆上蟲出即)
(差/)
嵇叔夜(養生論云/榆令人瞑)
别説云(謹按榆白皮焙乾為末婦人姙娠臨月旦三服/方寸匕令産極易産下兒身尚皆塗之信其騐)
(也又濕搗治如糊用粘瓦石極有力京/東西北人以石為確觜毎用此以膠之)
衍義曰(榆皮今初春先生荚者是去上皺澁乾枯者将/中間嫩處剉乾磑為粉當歉嵗農将以代食葉)
(青嫩時收貯亦用以為羮茹嘉祐/年過豐沛人缺食鄉民多食此)
　
　
　
　
　
　
　
　
酸棗味酸平無毒主心腹寒熱邪結氣聚四肢酸疼濕
痺煩心不得眠臍上下痛血轉乆洩虚汗煩渇補中益
肝氣堅筋骨助隂氣令人肥健乆服安五藏輕身延年
生河東川澤八月採實隂乾四十日成(惡防已陶隠居/云今出東山間)
(云即是山棗樹子似武昌棗而味極酸東人噉之以醒/睡與此療不得眠正反矣唐本注云此即樲音貳棗實)
(也樹大如大棗實無常形但大棗中味酸者是本經惟/用實療不得眠不言用仁今方用其仁補中益氣自補)
(中益肝已下此為酸棗仁之功能又於下品白棘條中/復云用其實今醫以棘實為酸棗大誤今注陶云醒睡)
(而經云療不得眠蓋其子肉味酸食之使不思睡核中/仁服之療不得眠正如麻黄發汗根節止汗也此乃棘)
(實更非他物若謂是大棗味酸者今非也酸棗小而圓/其核中仁微扁大棗仁大而長不類也臣禹錫等謹按)
(蜀本圖經云今河東及滑州以其木為車軸及匙筯等/木甚細理而硬所在有之八月採實曝乾藥性論云酸)
(棗仁主筋骨風炒末作湯服之陳藏器云按酸棗既是/棗中之酸更無佗異此即真棗何復名酸既云其酸又)
(云其小今棗中酸者未必即小小者未必即酸雖欲為/棗生文展轉未離扵棗若道棗中酸者棗條無令睡之)
(功道棗子不酸今人有衆呼之目棗棘一也酸甜兩焉/縱令以棗當之終其非也嵩陽子曰余家于滑臺今酸)
(棗縣即滑之屬邑也其地名酸棗焉其樹髙數丈徑團/一二尺木理極細堅而且重其樹皮亦細文似蛇鱗其)
(棗圓小而味酸其核微圓其仁稍長色赤如丹此醫之/所重居人不易得今市之賣者皆棘子為之又云山棗)
(樹如棘子如生棗裹有􁪛如骨其肉酸滑好食山人以/當果五代史後唐刋石藥騐云酸棗仁睡多生便不得)
(睡炒熟日華子云酸/棗仁治臍下滿痛)
圖經曰(酸棗生河東川澤今近京及西北州郡皆有之/野生多在坡坂及城壘間似棗木而皮細其木)
(心赤色莖葉俱青花似棗花八月結實紫紅色似棗而/圓小味酸當月採實取􁪛中仁隂乾四十日成爾雅辨)
(棗之種類曰實小而酸曰樲棗孟子曰養其樲棘趙岐/注所謂酸棗是也一説惟酸棗縣出者為真其木髙數)
(丈徑圍一二尺木理極細堅而且重邑人用為車軸及/匕筯其皮亦細文似蛇鱗其核仁稍長而色赤如丹亦)
(不易得今市之貨者皆棘實耳用之尤宜詳辨也本經/主煩心不得眠今醫家兩用之睡多生使不得睡炒熟)
(生熟便爾頓異而胡洽治振悸不淂眠有酸棗仁湯酸/棗仁二升茯苓白术人參甘草各二兩生薑六兩六物)
(切以水八升煮取三升分四服深師主虚不得眠煩不/可寕有酸棗仁湯酸棗仁二升蝭母乾薑茯苓芎窮各)
(二兩甘草一兩灸並切以水一斗先煮棗减二升後内/五物煮取三升分服一方更加桂一兩二湯酸棗並生)
(用療不得眠豈便/以煮湯為熟乎)
　雷公云(酸棗仁凡使採得後㬠乾取葉重拌/酸棗仁蒸半日了去尖皮了任研用)
食療(酸棗平主寒熱結氣/安五藏療不得眠)
聖惠方(治膽虚睡卧不安心多驚悸用酸棗仁一兩炒/令香熟𢷬細為㪚毎服二錢竹葉湯調下不計)
(時候/服)
又方(治夜不眠睡用酸棗仁半兩炒黄研末以酒三合/浸汁先以粳米三合煮作粥臨熟下棗仁汁更煮)
(三五沸空/心食之)
又方(治骨蒸勞心煩不得眠卧用酸棗仁一兩水二大/盞半研絞取汁下米二合煑粥候熟下地黄汁一)
(合更漸煮過不/計時候食之)
外臺秘要(療齒蟲腐爛棘鍼二百枚即是棗樹棘朽落/地者以水二升煎取一升含之日四五度即)
(差/)
又方(療刺在人肉中不出酸棗仁/核燒末水服之立便得出)
簡要濟衆(治膽風毒氣虚實不調昏沉睡多酸棗仁一/兩生用金挺臈荼二兩以生薑汁塗炙令微)
(燋𢷬羅為㪚毎服二錢水/七分煎六分無時温服)
衍義曰(酸棗微熱經不言用仁仍療不得眠天下皆有/之但以土産宜與不宜嵩陽子曰酸棗縣即滑)
(之属邑其木髙數丈味酸醫之所重今市人賣者皆棘/子此説未盡殊不知小則為棘大則為酸棗平地則易)
(長居崖塹則難生故棘多生崖塹上乆不樵則成幹人/方呼為酸棗更不言棘徒以世人之意如此在物則曷)
(若是也其實一本以其不甚為世所須及礙塞行路故/成大木者少多為人樵去然此物繞及三尺便開花結)
(子但窠小者氣味薄木大者氣味厚又有此别今陕西/臨潼山野所出者亦好亦土地所宜也並可取仁後有)
(白棘條乃是酸棗未長大時枝上刺也及至長成其刺/亦少實亦大故棗取大木刺取小窠也亦不必强分别)
(爾/)

蘗木(黄蘗/也三)味苦寒無毒主五藏腸胃中結熱黄疸腸痔
止洩痢女子漏下赤白隂陽蝕瘡療驚氣在皮間肌膚
熱赤起目熱赤痛口瘡乆服通神　根一名檀桓主心
腹百病安魂魄不饑渇乆服輕身延年通神生漢中山
谷及永昌(惡乾漆陶隠居云今出邵陵者輕薄色深為/勝出東山者厚而色淺其根於道家入术芝)
(品今人不知取服之又有一種小樹状如石榴其皮黄/而苦俗呼為子蘗亦主目癢又榴種小樹多刺皮亦黄)
(亦主口瘡唐本注云子蘗二名山石一子似女貞皮白/不黄亦名小蘗所在有今云皮黄恐謬矣按今俗用子)
(蘗皆多刺小樹名刺蘗非小蘗也今按陳藏器本草云/蘗皮主熱瘡皰起蟲瘡痢下血殺蛀蟲煎服主消渇臣)
(禹錫等謹按蜀本圖經云黄蘗樹髙數丈葉似吳茱茰/亦如紫椿皮黄其根如松下茯苓今所在有本出房商)
(合等州山谷皮緊厚二三分鮮黄者上二月五月採皮/日乾藥性論云黄蘗使平主男子隂痿治下血如鷄鴨)
(肝片及男子莖上瘡屑末𫝊之日華子云安心除勞治/骨蒸洗肝明目多淚口乾心熱殺疳蟲治蚘心痛疥癬)
(蜜炙治鼻洪膓風瀉血後分/急熱腫痛身皮力微次于根)
圖經曰(蘗木黄蘗也生漢中山谷及永昌今處處有之/以蜀中者為佳木髙數丈葉類茱茰及椿根葉)
(經冬不凋皮外白裏深黄色根如松下茯苓作結塊五/月六月採皮去皺麄暴乾用其根名檀桓淮南萬畢術)
(曰蘗令面悅取蘗三寸上𤓰三枚大棗七枚和膏湯洗/面乃塗藥四五日光澤矣唐韋宙獨行方治卒消渇小)
(便多黄蘗一斤水一升煮三五沸渇即飲之恣意飲數/日便止别有一種多刺而小細葉若名刺蘗不入藥用)
(又下品有小蘗條木如石榴皮黄子赤如/梅杞两頭尖人剉以染黄今醫家亦稀用)
　雷公曰(凡使用刀削上麄皮了用生蜜水浸半日漉/出㬠乾用蜜塗文武火炙令蜜盡為度凡修)
(事五兩用/蜜三兩)
外臺秘要(口中及舌生瘡/爛剉黄蘗含之)
千金方(活小兒重舌以黄蘗/苦竹􁐍浸􁐍㸃舌上)
肘後方(咽喉卒腫食飲不通黄蘗𢷬傅/腫上冷復易之用苦酒和未佳)
又方(傷寒時氣温病毒攻手足腫疼痛欲㫁亦治毒攻/隂腫細剉黄蘗五斤以水三升煮漬之傷寒類要)
(同/)
葛氏方(男子隂瘡損爛水煮/黄蘗和白蜜塗之)
又方(卒喉痺取黄蘗片切含之又黄蘗一斤/㕮咀酒一斗煮二沸去滓恣飲便愈)
又方(食自死六畜肉中毒黄蘗/末服方寸匕未觧再服之)
經騐方(治嘔血黄蘗好者以蜜塗之乾杵為/末用麥門冬熱水調下一錢匕立差)
梅師方(治癰疽發背或發乳房初起微赤不急/治之即殺人𢷬黄蘗末和雞子白塗之)
簡要濟衆(治吐血熱極方黄蘗二兩塗蜜於慢火/上炙燋𢷬末毎服二錢温糯米飲調下)
十全慱救(治小兒熱瀉用黄蘗削皮後焙杵為末用/薄米飲為丸如粟大毎服十丸米飲下)
深師方(療傷寒熱病口瘡黄蘗皮削去上麄皮取裏好/處薄削以崖蜜漬之一宿唯欲令濃含其汁良)
(乆吐更含若胷中熱有瘡時/飲三五合尤佳聖惠方同)
子母秘要録(小兒臍瘡不合/黄蘗末塗之)
衍義曰(蘗木今用皮以蜜勻炙與青黛各一分同為末/入生龍腦一字研勻治心脾熱舌類生瘡當糝)
(瘡上有涎即吐又張仲景蘗/皮湯無不騐傷寒論中已著)

楮實味甘寒無毒主隂痿水腫益氣充肌膚明目乆服
不饑不老輕身生少室山一名榖實所在有之八月九
月採實日乾四十日成
葉味甘無毒主小兒身熱食不生肌可作浴湯又主惡
瘡生肉
樹皮主逐水利小便
莖主癮疹痒單煮洗浴
皮間白汁療癬(陶隠居云此即今榖音構樹也仙方採/𢷬取汁和丹用亦乾服使人通神見鬼)
(南人呼穀紙亦為楮紙武陵人作榖皮衣又甚堅好爾/臣禹錫等謹按蜀本圖經云樹有二種取有子葉似葡)
(萄者佳八月採實所在皆識也蘗性論穀木皮亦可單/用味甘平無毒能治水腫氣滿葉乾炒末搜麪作䬪飥)
(食之主水痢段成式酉陽雜爼云構穀田乆廢必生構/葉有瓣曰楮無曰構日華子云楮實壮筋骨助陽氣)
(補虚勞助腰膝益顔色皮斑者是楮皮白者是榖又云/楮葉凉無毒治刺風身痒此是斑穀樹又云穀樹汁傅)
(蛇蟲蜂犬咬能合朱砂/為團名曰五金膠漆)
圖經曰(楮實生少室山今所在有之此有二種一種皮/有斑花文謂之斑榖今人用為冠者一種皮無)
(花枝葉大相類但取其葉似葡萄葉作瓣而有子者為/佳其實初夏生如弹丸青緑色至六七月漸深紅色乃)
(成熟八月九月採水浸去皮穣取中子曰乾仙方單服/其實正赤時収取中子隂乾篵末水服二錢匕益乆乃)
(佳俗謂之穀一説穀田乆廢必生構葉有瓣曰楮無曰/構詩小雅云爰有樹檀其下惟榖陸機疏云幽州謂之)
(榖桑或日楮桑荆揚交廣謂之榖江南人績其皮以為/布又𢷬以為紙長數丈光澤甚好又食其嫩芽以當菜)
(茹主四肢風痺赤白痢下其葉主鼻洪小品云鼻衂數/升不斷者取楮葉𢷬取汁飲三升不止再一飲神良乆)
(衂亦差紙亦入藥見劉禹錫傳信方治女子月經不絶/来無時者取案紙三十張燒灰以清酒半升和調服之)
(頓定如冬月即煖酒服蓐中血暈服之立騐已斃者去/板齒灌之經一日亦活今楮紙用之最慱或用其灰止)
(金創出血甚効楮布不見有之醫方但貴楮實餘亦稀/用俚俗或取其木枝中白汁塗癬甚効楊炎南行方治)
(瘴痢無問老少日夜百餘度者取乾楮葉三兩熬𢷬為/末煎烏梅湯服方寸七日再服取羊肉裹末内榖道痢)
(出即/止)
　雷公云(凡使採得後用水浸三日将物攪旋投水浮/者去之然後曬乾却用酒浸一伏時了便蒸)
(從巳至亥出/焙令乾用)
聖惠方(治癬濕痒用楮葉半/斤細切𢷬爛傅癬上)
外臺秘要(近効天行後兩脅脹滿臍下/如水腫以榖枝汁随意服愈)
又方(有人虚肥積年氣上如水病面腫脚不腫榖楮/葉八兩以水一斗煮取六升去滓内未煮粥喫)
又方(㸃眼瞖取楮白皮暴乾合作一䋲子如釵股大燒/作灰待冷細研如麪毎㸃于腎上日三五度漸消)
又方(頭風白屑如麩糠方竪截楮/木作枕六十日一易新者)
肘後方(治卒風不得語剉榖枝葉酒/煮熟皮中沫出随多少飲之)
又方(治少小鼻衂小勞輙出楮樹葉取汁飲/三升不止四五飲良此方乆衂亦差)
經騐後方(煉穀子煎法取穀子五升六月六日採以水/一石煮取五升去滓微火煎如餳即堪用)
廣利方(治蝎螫人痛不止亏/榖樹白汁塗之立差)
子母秘録(小兒赤白痢渇及淂水喫又嘔逆方炙構葉/令香黄以飲漿半升浸構葉使水緑色然後)
(去葉以木𤓰一箇切内葉汁中煮/三二沸去木𤓰使煖細細服渇停)
抱朴子(楮實赤者服之老者成少令人夜應徹視見鬼/神道士梁頓年七十乃服之更少壮到百四十)
(嵗能夜出/行及走馬)
楊堯輔(説患人耽睡𢷬/花穀葉服騐)
修真秘㫖(服構實者輙/為骨軟疾)
丹房鏡源(構汁□/藥炒子)
　
　
　
　
　
　
　
　
乾漆味辛温無毒有毒主絶傷補中續筋骨填髄腦安
五藏五緩六急風寒濕痺療欬𠻳消瘀血痞結腰痛女
子疝瘕利小腸去諸蟲
生漆去長蟲乆服輕身耐老生漢中川谷夏至後採乾
之(半夏為之使畏雞子今又忌油脂陶隠居云今梁州/漆最勝益州亦有廣州漆性急易燥其諸處漆桶上)
(盖裹自然有乾者状如蜂房孔孔隔者為佳生漆毒烈/人以鷄子和服之去蟲猶有齧腸胃者皆  人乃致死)
(外氣亦能使身肉瘡腫自别有療法仙方用蟹消之為/水鍊服長生臣禹錫等謹按蜀本注云按漆性並急凡)
(耳時須荏油解破淳者難者可重重别制誠之上等清/漆色黑如瑿若鐡石者好黄嫩若蜂窠者不佳圖經云)
(樹髙二丈餘皮白葉似椿㮙皮似槐花子若牛李木心/黄六月七月刻取滋汁出金州者最善也藥性論云乾)
(漆臣味辛醎能殺三蟲主女人經脈不通日華子云治/傳屍勞除風入藥須𢷬碎炒熟不爾損人腸胃若是濕)
(漆煎乾更好或毒發飲鐡漿并/黄櫨汁及甘豆湯喫蟹並可剉)
圖經云(乾漆生漆出漢中川谷今蜀漢金峡㐮歙州皆/有之木髙二三丈皮白葉似椿花似槐子若牛)
(李木心黄六月七月以竹筒釘入木中取之崔豹古今/注曰以剛斧砍其皮開以竹管承之汁滴則成漆是也)
(乾漆舊云用漆桶中自然乾者状如蜂房孔孔隔者今/多用筒子内乾者以黒如瑿堅若鐡石為佳漆葉中藥)
(見華陀傳彭城樊阿少師事佗求服食法陀以漆葉青/青黏散方云服之去二蟲利五藏輕身益氣使人頭不)
(白阿從其言年五百餘嵗漆葉所在皆有之黏生豐沛/彭城及朝歌一名地節一名黄芝主理五臟益精氣本)
(出于迷人入山者見仙人服之以告陀陀以為佳語阿/阿秘之近者人見阿之壽而氣力强盛怪之以問所服)
(食阿因醉亂誤説人服多騐其後無復有人識青黏或/云即黄精之正葉者神仙方乃有单服淳漆法傳扵世)
(云/)
　外臺秘要(療蛔蟲心痛惡心吐水乾漆熬/𢷬蜜和丸服十五丸日再服)
經騐方(治婦人不曽生長血氣藏腑疼痛不可忍及治/丈夫元氣小腸氣撮痛者並宜服二聖丸乾漆)
(一兩為末濕漆一兩先将濕漆入銚子内熬如一食飯/間已来住火與乾漆末一處拌和丸如半皂子大毎服)
(一丸温酒吞下無時如元氣小腸膀胱氣痛牙関緊急/但幹開牙關温酒化一丸灌下必安怕漆人不可服)
簡要濟衆(治九種心痛及腹脅積聚滯氣筒子乾漆二/兩𢷬碎炒烟出細研醋煮麺糊和丸梧桐子)
(大毎服五丸至七丸熱/酒下醋湯亦得無時服)
杜壬(治小兒胃寒蟲上諸證危惡與癎相似乾漆𢷬炒/烟盡白蕪夷等分為細末米飲調下一字至一錢)
席延賔(治女人經血不行及諸癥瘕等病室女病瘕丸/乾漆一兩為麄末炒令烟盡牛膝末一兩以生)
(地黄汁一升入銀器中熬俟可丸丸如梧子大/毎服一丸加至三五丸酒飲下以通利為度)
抱朴子(内篇淳漆不枯者服之通神長生法或以大蟹/投其中或以雲母水或以玊水合之服丸蟲悉)
(下惡血從鼻出一/年六甲行厨至也)
淮南子(漆見蟹/而不乾)
衍義曰(乾漆苦濕漆藥中未見用凡用者皆乾漆耳其/濕者在燥熱及霜冷時則難乾得隂濕雖寒月)
(亦易乾亦物之性也若霑漬人以油治之凡騐漆惟稀/者以物蘸起細而不斷㫁而急収使又塗扵乾竹上䕃)
(之速乾者並/佳餘如經)

五加皮味辛苦温微寒無毒主心腹疝氣腹痛益氣療
躄小兒不能行疽瘡隂蝕男子隂痿囊下濕小便餘瀝
女人隂痒及腰脊痛兩脚疼痺風弱五緩虚羸補中益
精堅筋骨强志意久服輕身耐老一名犲漆一名犲節
五葉者良生漢中及寃句五月七月採莖十月採根隂
乾(逺志為之使畏蛇皮𤣥參陶隠居云今近道處處有/東國彌多四葉者亦好煮根莖酿酒主益人通家用)
(此作灰亦以煮石與地榆並有秘法臣禹錫等謹按蜀/本圖經云樹生小叢赤蔓莖間有刺五葉生枝端根若)
(荆根皮黄黒肉白骨硬今所在有之藥性論云五加皮/有小毒能破逐惡風血四肢不遂賊風傷人軟脚䐴公)
(對切腰主多年瘀血在皮肌治痺濕内不足主虚羸小/兒三嵗不能行用此便行走日華子云明目下氣治中)
(風骨節攣急捕五勞七傷/葉治皮膚風可作蔬菜食)
圖經曰(五加皮生漢中及寃句今江淮湖南州郡皆有/之春生苗莖葉俱青作叢赤莖又似藤蔓髙三)
(五尺上有黒刺葉生五釵作簇者良四葉二葉者最多/為次毎二葉下生一刺三四月開白花結細青子至六)
(月漸黒色根若荆根皮黄黒内白骨堅硬五月七月採/莖十月採根隂乾用蘄州人呼為木骨一説今所用)
(乃有數種京師北地者侯并類秦皮黄蘗輩枝直如板/而色白絶無氣味療風痛頗效餘不入用吴中乃剥野)
(椿根為五加皮柔韌而無味殊為乖失今江淮間所生/乃為真者類地骨輕脱芬香是也其苗莖有刺類薇薇)
(長者至丈餘葉五出如桃花香氣如橄㰖春時結實如/豆粒而扁春青得霜乃紫黒吳中亦多俗名為追風使)
(亦曰刺通剥取酒漬以療風乃不知其為五加皮也江/淮吴中徃徃以為藩籬正似薔薇金櫻輩一如上所説)
(但北間多不可用此種耳亦可/以釀酒飲之治風痺四肢攣急)
陳藏器序(五加皮花者治眼臃/人𢷬末酒調服行正)
雷公曰(今五加皮其樹木是白楸樹其上有葉如蒲葉者其葉/三花是雄五葉花是雌剥皮陰乾陽人使陰陰人使陽)
外臺秘要(治服諸藥石後或熱噤多向冷地卧又不得/食諸熱麪酒等方五加皮二两以水四升煑)
(取二升半候石發之/時便服未定更服)
楊氏産乳(療竈丹從两脚赤如火燒五加葉根燒/作灰五两取煆鐵家槽中水和塗之)
東華真人煑石經(舜常登蒼梧山曰厥金玊之香草朕/用偃息正道此乃五加也又異名曰)
(金鹽昔西域真人王屋山人王常言何以得長久何不/食石蓄金鹽母何以得長壽何不食石用玉豉玉豉者)
(即地榆也玉加地榆皆是煑石而餌得長生之藥也昔/尹公度聞孟綽子董士固共相與言曰寜得一把五加)
(不用金玊滿車寜得一/觔地榆安用明月寳珠)
魯定公(母單服五加酒以致不死臨隠去佯託死時人/自莫之悟耳張子聲楊建始王叔才于世彦等)
(皆服此酒而房室不絶得壽三百年有子二十人世世/有得服五加酒散而獲延年不死者不可勝計或只為)
(散以代湯茶而餌之驗亦然也大王君謂五加云盖天有/五車之星精也金應五湖人應五徳位應五方物應五)
(車故青精入莖則有東方之液白氣入節則有西方之/津赤氣入華則有南方之光𤣥精入根則有北方之􁏩)
(黄煙入皮則有戊戊之靈五神鎮生相/轉育成用之者真仙服之者友嬰也)
　
　
　
　
　
　
　
　
牡荆實味苦温無毒主除骨間寒熱通利胃氣止欬逆
下氣生河間南陽寃句山谷或平夀都鄉髙岸上及田
野中八月九月採實陰乾(得木栢實青蒩共療頭風防/風為之使惡石膏陶隐居云)
(河間寃句平夀並在北南陽在西論蔓荆即應是今作/杖棰之荆而復非見其子殊細正如小麻子色青黄荆)
(子實小大如此也牡荆子及出北方如烏豆大正圓黑/仙術多用牡荆今人都無識之者李當之藥録乃注溲)
(疏下云溲疏一名陽攎一名牡荆一名空疏皮白中空/時有節子似枸杞子赤色味甘苦冬月熟俗仍無識者)
(當此實是真非人籬域陽攎也按如此説溲疏主療與/牡荆都不同其形類乖異恐乖實理而仙方用牡荆云)
(能通神見鬼非惟其實乃枝葉並好又云有荆樹必枝/枝相對此是牡荆有不對者即非牡荆既為牡荆不應)
(有子如此並莫詳虚實須臾博訪乃詳之爾唐本注云/此即作棰杖荆是也實細黄色莖勁作樹不為蔓生故)
(稱之為牡非無實之謂也按漢書郊祀志以牡荆莖為/幡竿此則明蔓不堪為竿今所在皆有此荆既非本經)
(所載按今生處乃是蔓荆將以附此條後陶為誤矣别/録云荆葉味苦平無毒主久痢霍亂轉筋血淋下部瘡)
(溼䘌薄脚主脚氣腫滿其根味甘苦平無毒水煑服主/心風頭風肢體諸風解肌發汗有青赤二種以青者為)
(佳出類聚方今人相承多以牡荆為蔓荆此極誤也今/按陳藏器本草云荆木取莖截於火上燒以物承取瀝)
(飲之去心悶煩熱頭風旋目眩心頭瀁瀁欲吐卒/失音小兒心熱驚癎止消渴除痰唾令人不睡)
圖經曰(牡荆生河間南陽寃句山谷或平夀都鄉髙岸/上及田野中今眉州蜀州及近京亦有之此即)
(作箠杖者俗名黄荆是也枝莖堅勁作科不為蔓生故/稱牡葉如篳麻更踈瘦花紅作穂實細而黄如麻子大)
(或云即小荆也八月九月採實陰乾此有青赤二種以/青者為佳謹按陶隠居登真隠訣云荆木之華葉通神)
(見鬼精注云尋荆有三種直云荆木即是今可作箠杖/者葉香亦有花子子不入藥方衡則用牡荆牡荆子入)
(藥北方人畧無識其木者六甲陰符説一名羊櫨一名/空疏理白而中虚㫁植即生今羊櫨斫植亦生而花實)
(微細藥家所用者天監三年上將合神仙飯奉勅論牡/荆白荆花白多子子麄大厯厯踈生不過三两莖多不)
(能圓或褊或異或多似竹節葉與餘荆不殊蜂多採牡/荆牡荆汁冷而甜餘荆被燒則煙火氣苦牡荆體慢汁)
(實煙火不入其中主治心風第一于時即逺近尋覔遂/不值猶用荆葉今之所有者云崔元亮集驗方治腰脚)
(蒸法取荆葉不限多少蒸令熟熱置於瓮中其下著火/温之以病人置於葉中剰著葉盖須臾當汗出藥中旋)
(旋喫飰稍倦即止便以綿衣盖避風仍進葱豉酒及豆/酒並得以差為度又取此荆莖條截於火上燒之两頭)
(以器承取瀝汁飲之主心悶煩熱頭風旋目眩心中瀁/瀁欲吐卒失音小兒心熱驚癎止消渴除痰令人不睡)
聖惠方(治溼瘑瘡方用荆/枝燒瀝塗之効)
外臺秘要(頭風頭痛取荆瀝不/限多少服集驗方同)
千金方(療九竅出血方荆葉/搗取汁酒和服二合)
又方(治心虚驚悸不定羸瘦方荆瀝二升以火煎/至一升六合分服四合日三夜一集騐方同)
千金翼(治喉腫瘡方取/荆瀝稍稍嚥之)
肘後方(治日卒痛燒荆/木出黄汁傅之)
又方(姚氏下赤白痢五六年者燒大/荆如臂取瀝服五六合即得差)
又方(蛇毒荆葉袋/盛薄瘡腫上)
深師方(療瘡方荆木燒/取汁傅之差)
姚和衆(小兒通耳方取蟲食荆子中/白粉和油滴耳中日再之)
　
　
　
　
　
　
　
　
蔓荆實味苦辛微寒平温無毒主筋骨間寒熱濕痺拘
攣明目堅齒利九竅去白蟲長蟲主風頭痛腦鳴目淚
出益氣乆服輕身耐老令人光澤脂緻(音/雉)小荆實亦等
(惡鳥頭石膏陶隠居云小荆即應是牡荆牡荆子大扵/蔓荆子而反呼為小荆恐或以樹形為言復不知蔓荆)
(樹若髙大爾唐本注云小荆實今人呼為牡荆子者是/也其蔓荆子大故呼牡荆子為小荆實亦等者言其功)
(用與蔓荆同也蔓荆苗蔓生故名蔓荆生水濵葉似杏/葉而細莖長丈餘花紅白色今人誤以小荆為蔓荆遂)
(将蔓荆子為牡荆子也臣禹錫等謹按蜀本注云今據/陶匪惟不别蔓荆亦不知牡荆爾以理非之即蔓生者)
(為蔓荆作樹生者為牡荆蔓生者大如梧子樹生者細/如麻子則牡荆為小荆明矣圖經云蔓荆蔓生水濵苗)
(莖蔓延春因舊枝而生小葉五月葉成如杏葉六月有/花淺紅色蕊黄九月有實黒斑大如梧子而虚經冬則)
(葉凋藥性論云蔓荆子臣治賊風能長髭髪日華子云/利關節治赤眼癎疾注云海塩亦有大如豌豆蒂有小)
(輕軟蓋子六/七八月採)
圖經曰(蔓荆實舊不載所出州土今近京及秦隴明越/州多有之苗莖髙四尺對節生枝初春因舊枝)
(而生葉類小棟至夏盛茂有花作穗淺紅色蕊黄白色/花下有青蕚至秋結實斑黒如梧子許大而輕虚八月)
(九月採一説作蔓生故名/蔓荆而今所有並非蔓也)
　唐本注(長鬚/髮)
雷公云(凡使去蔕子下白膜一重用酒浸/一伏時後蒸從己至未出㬠乾用)
衍義曰(蔓荆實諸家所觧蔓荆牡荆紛糺不一經既言/蔓制明知是蔓生即非髙木也既言牡荆則自)
(是木上生者况漢書郊祀志所言以牡荆莖為幡竿故/知蔓荆即子大者是又何疑焉後條有欒荆此即便是)
(牡荆也子青色如茱茰不合更立欒荆條故文中云本/草不載亦無别名但有欒花功用又别㫁無疑焉注中)
(妄稱石荆當之/其説轉見穿鑿)
　
　
　
　
　
　
　
　
辛夷味辛温無毒主五藏身體寒熱風頭腦痛面䵟温
中解肌利九竅通鼻塞涕出治面腫引齒痛眩冒身兀
兀如在車船之上者生鬚髮去白蟲乆服下氣輕身明
目増年耐老可作膏藥用之去心及外毛毛射人肺令
人欬一名辛矧一名侯桃一名房木生漢中川谷九月
採實暴乾(芎藭為之使惡五石脂畏昌蒲蒲黄黄連石/膏黄環陶隠居云今出丹陽近道形如桃子)
(小時氣辛香即離騷所呼辛夷者唐本注云此是樹花/未開時收之正月二月好採今見用者是其九月採實)
(者恐誤其樹大連合抱髙數仭葉大扵柿葉所在皆有/實臭不任藥也方云去毛用其心然難得而滋人面此)
(用花開者易得而且香也今按陳藏器本草云辛夷今/時所用者是未發花時如小桃子有毛未坼時取之所)
(云用花開者及在二月此殊誤爾此花江南地暖正月/開北地寒二月開初發如□北人呼為木筆其花最早)
(南人呼為迎春臣禹錫謹按蜀本本圖經云樹髙數仭/葉似柿葉而狭長正月二月花似著毛小桃色白而蒂)
(紫花落而無子夏杪復著花如小筆又有一種三月花/開四月花落子赤似相思子花葉與無子者同取花欲)
(開者勝所在山谷皆有此二種今羌中有樹髙三四丈/花葉一如圖經所説但樹身經二尺許去根三尺以上)
(便有枝柯繁茂可曖正月二月花開紫白色花落復生/葉至夏初還生花如小筆經秋厯冬葉花漸大如有毛)
(小桃至来年正月二月始開初是與元府進来其樹纔/可三四尺有花無子謂之木筆花樹種經二十餘載方)
(結實以此推之即是年嵗淺者無子非有二種也其花/開早晚應各随其土風爾藥性論云辛夷臣能治面生)
(䵟皰面脂用主光澤日華子云通關脈明日治頭/痛㬝寒體噤瘙痒入藥微炙已開者劣謝者不佳)
圖經曰(辛夷生漢中川谷今處處有之人家園庭亦多/種植木髙數丈葉似柿葉長正月二月生花似)
(著毛小桃子色白𢃄紫花落無子至夏復開花初出如/筆故北人呼為木筆花又有一種枝葉並相類但嵗一)
(開花四月花落時有子如相思子或云都是一種經一/二十年老者方結實耳其花開早晩亦随南北節氣寒)
(温九月採實暴乾用或云用花/藻縮者良已開者劣謝者不佳)
　雷公云(凡用之去麄皮拭上赤肉毛了即以芭蕉水/浸一宿漉出用漿水煮從己至未出焙乾用)
(若治眼目中患即一/時去皮用向裏實者)
屈平九歌(乘赤豹兮從文貍辛夷車兮結桂旗注辛夷/香草也言山鬼出入乘赤豹從神貍結桂與)
(辛夷以為車旗/言有香潔也)
衍義曰(辛夷先花後葉即木筆花也最先春以其花未/開時其花苞有毛光長如筆故取象曰木筆有)
(紅紫二本一本如桃花色者一本紫者今入藥/當用紫色者仍須未開時收取入藥當去毛苞)
　
　
　
　
　
　
　
　
桑上寄生味苦甘平無毒主腰痛小兒背强(巨兩/切)癰腫
安胎充肌膚堅髮齒長鬚眉主金瘡去痺女子崩中内
傷不足産後餘疾下乳汁其實明目輕身通神一名寄
消一名寓木一名宛童一名蔦(音鳥又/音吊)生𢎞農川谷桑
樹上三月三日採莖葉隂乾(陶隠居云桑上者名桑上/寄生爾詩人云施音異扵)
(松上方家亦有用楊上楓上者則各随其樹名之形類/猶是一般但根津所因處為異法生樹枝間寄根在皮)
(節之内葉圓青赤厚澤易折傍自生枝節冬夏生四月/花白五月實赤大如小豆今處處皆有以出彭城為勝)
(俗呼為續㫁用之按本經續㫁别在上品藥主療不同/豈只是一物市人混雜無識者服食方是桑檽與此又)
(不同唐本注云此多生槲櫸栁水楊楓等樹上子黄大/如小棗子惟虢州有桑上者子汁甚黏核大似小豆葉)
(無隂陽如細栁葉而厚晚莖麄短江南人相承用為續/㫁殊不相關且寄生實九月始熟而黄今稱五月實赤)
(大如小豆蓋陶未見也臣禹錫等謹按蜀本注云按諸/樹多有寄生莖葉並相似云是鳥鳥食一物子糞落樹)
(上感氣而生葉如桷而厚軟莖如槐而肥脆今處處有/方家惟須桑上者然非自採即難以别可㫁莖而視之)
(以色深黄者為騐圖經葉似龍膽而厚闊莖短似雞脚/作樹形三月四月花黄赤色六月七月結子黄緑色如)
(小豆以汁稠粘者良也藥性論云桑寄生臣能令胎牢/固主懐姙漏血不止日華子云助筋骨益血脈探人多)
(在櫸樹上収呼為桑寄生在桑上者極少縱有形與櫸/樹上者亦不同次即楓樹上力同攑樹上者黄色七月)
(八月/採)
圖經曰(寄桑生出𢎞農山谷桑上今處處有之云是鳥/烏食物子落枝節問感氣而生葉似橘而厚軟)
(莖似槐枝而肥脆三四月生花黄白色六月七月結實/黄色如小豆大三月三日採莖葉隂乾凡槲攑栁水楊)
(楓等上皆有寄生惟桑上者堪用然殊難辨别醫家非/自採不敢用或云㫁其莖而視之其色深黄並實中有)
(汁稠粘者為真謹按爾雅寓木宛童郭璞云寄生一名/蔦詩頍弁云蔦與女蘿陸機疏云葉似當盧子如覆盆)
(赤黒甜美而中品有松蘿條即女蘿也詩所謂蔦與女/蘿施于松上是也舊云生熊耳川谷松上五月採隂乾)
(古方入吐膈藥今醫家鮮/用亦不復採之但附于此)
　雷公曰(凡使在樹上自然生獨枝樹是也採得後用/銅刀和根枝莖細剉隂乾了任用勿令見火)
衍義曰(桑寄生新舊書云今處處有之從官南北實處/處難得豈嵗嵗窠斫摘踐之苦而不能生邪抑)
(方宜不同也若以為鳥食物子落枝節間感氣而生則/麥當生麥穀當生穀不當但生此一物也又有扵桑骨)
(細枝上生者如何得子落枝節間由是言之自是感造/化之氣同是一物古人當耳惟取桑上者寔假其氣耳)
(又云今醫家觧州此極誤矣今醫家非不用也第以難/得真桑上者嘗得真桑寄生下嚥必騐如神向承乏吴)
(山有求藥扵諸邑者乃遍令人搜箇卒不可得遂以實/告甚不樂蓋不敢以偽藥罔人鄰邑有人偽以佗木寄)
(生送之服之逾/月而死哀哉)
　
　
　
　
　
　
　
　
杜仲味辛甘平温無毒主腰脊痛補中益精氣堅筋骨
强志除隂下痒濕小便餘瀝脚中酸疼不欲踐地乆服
輕身耐老一名思仙一名思仲一名木綿生上虞山谷
及上黨漢中二月五月六月九月採皮(惡蛇蜕皮𤣥參/陶隠居云上虞)
(上虞在豫州虞虢之虞非㑹稽山虞縣也今用出建平/宜都者状如厚朴折之多白絲為佳用之薄削去上皮)
(横理切令絲㫁也臣禹錫等謹按蜀本圖經云生深山/大谷樹髙數丈葉似辛夷折其皮多白綿者好今所在)
(大山皆有藥性論云杜仲味苦能治腎冷□公對切腰/痛也腰病人虚而身强有風也腰不利加而用之日華)
(子云暖治腎勞腰/脊攣入藥炙用)
圖經曰(杜皆生上虞山谷及上黨漢中今出商州成州/峡州近處大山中亦有之木髙數丈葉如辛夷)
(亦類柘其皮類厚朴折之内有白絲相連二月五月六/月九月採皮用江南人謂之檰初生葉嫩時採食主風)
(毒脚氣及乆積風冷腸痔下血亦宜乾末作湯謂之檰/芽花實苦澁亦堪入藥末作履亦主益脚篋中方主腰)
(痛補腎湯杜仲一大斤五味子半大升二物切分十四/劑毎夜取一劑以水一大升浸至五更煎三分或一濾)
(取汁以羊腎三四枚切下之再煮三五沸如作羮法空/腹頓服用塩酢和之亦淂此亦見崔元亮海上方但崔)
(方不用五/味子耳)
　雷公云(凡使先須削去麄皮用酥蜜和作一兩炙之/盡為度炙乾了細剉用凡修事一斤酥二兩)
(蜜三兩二味相/和令一處用也)
聖惠方(治卒患腰脚疼痛補腎杜仲一兩去麄皮炙微/黄剉以水二大盞煎至一盞去滓用羊腎二對)
(細切去脂膜入藥中煮次入薤白七莖/塩花椒薑醋等如作羮喫空腹食之)
肘後方(腰背痛杜仲一斤切酒/二升漬十日服三合)
勝金方(治婦人胎藏不安并産後諸疾宜服杜仲丸瓦/上乾扵木白中𢷬為末煮棗為丸如弹子大毎)
(服一丸爛嚼/以糯米飲下)
　
　
　
　
　
　
　
　
楓香脂味辛苦平無毒主癮疹風痒浮腫齒痛一名白
膠香其樹皮味辛平有小毒主水腫下水氣煮汁用之
所在大山皆有(唐本注云樹髙大葉三角商洛之間多/有五月斫樹為坎十一月採脂唐本先)
(附臣禹錫等謹案蜀本楓香爵皮其三條主治稍異注云/按王茂廣軒轅本紀云黄帝殺蚩尤扵黎山之丘擲其)
(械扵大荒之中宋山之上其械化為楓木之林爾雅楓/欇欇似白楊而有岐其脂入地千年為琥珀圖經云樹)
(髙大木肌理便葉三角而香草木疏云説文云相木厚/葉弱枝善搖一名欇欇郭云葉圓而岐有脂今之楓香)
(是也南方草木状曰楓香樹子大如鴨卵二月花發乃/連著實八九月熟暴乾可燒惟九貞郡有之陳藏器云)
(楓皮本功外性澁能止水痢蘇云下水腫水腫非澁藥/所療蘇為誤爾又云有毒轉明冇謬水煎止下痢為最)
(日華子云楓皮止霍亂/刺風冷風煎湯浴之)
圖經曰(楓香脂舊不載所出州郡云所在大山皆有今/南方及闕陕多有之似白楊甚髙大葉圓而作)
(岐有三角而香二月有花白色乃連著實大如鴨卵八/月九月熟暴乾可燒南方草木状曰楓實惟九真有之)
(用之有神乃難得之物其脂為白膠香五月斫為坎十/一月採之其皮性澁止水痢水煎飲之爾雅謂楓為攝)
(攝言天風則鳴攝攝也説文觧字云楓木厚葉弱枝善/摇漢宮殿中多植之至霜後葉丹可愛故騷人多稱之)
(任昉述異記曰南中有楓子鬼楓木之老者為人形亦/呼為靈楓蓋瘤癭也至今越中有得之者以雕刻鬼神)
(可致靈異下沈香條有楓香云療/風癮疹癢毒與此相類即一物也)
　簡要濟衆(治吐血不止白膠香不以多少細/研為散毎服二錢新汲水調下)
陶隠居云(楓樹上菌食之令人/笑不止以地漿解之)
通興南蠻記(楓脂謂之琥珀在地上傍不生草木深忽/八九尺大如斛削去皮成焉初如排膠成)
(乃/堅)
宋齊丘化書(云老楓化/為羽人)
衍義曰(楓香與松脂皆可亂乳香尤宜區别楓香微黄/白色燒之尤見真偽兼能治風癮疹痒毒水煎)
(熱渫/洗)
　
　
　
　
　
　
　
　
女貞實味苦甘平無毒主補中安五藏飬精神除百疾
乆服肥徤輕身不老生武陵川谷立冬採(陶隠居云葉/茂盛凌冬不)
(凋皮青肉白與秦皮為表裏其樹以冬生而可愛諸處/時有仙經亦服食之俗方不復用市人亦無識者唐本)
(注云女貞葉似枸骨及冬青樹等其實九月熟黒似牛/李子陶云與秦皮為表裏誤矣然秦皮葉細冬枯女貞)
(葉大冬茂殊非類也臣禹錫等謹按蜀本圖經云樹髙/數丈花細青白色採實日乾今山南江南皆有之陳藏)
(器云女貞似枸骨按枸骨樹如杜仲皮堪浸酒補腰脚/令健枝葉燒灰淋取汁塗白癡風亦可作稠煎傅之木)
(肌白似骨故云枸骨詩義疏云木杞其樹似栗一名枸/骨理白滑其子為木䖟子可合藥木䖟在葉中卷葉如)
(子羽化為䖟非木子又云冬青其葉堪染緋子浸酒去/風血補益木肌白有丈作衆齒笏冬月青翠故名冬青)
(江東人呼為凍生李邕又云出五臺山葉似椿子赤如/郁李微酸性熱與此亦小有異同當是兩種冬青日華)
(子云冬青皮凉無/毒去血補益肌膚)
圖經曰(女貞實生武陵川谷今處處有之山海經云泰/山多真木是此木也其葉似枸骨及冬青木極)
(茂盛凌冬不凋花細青白色九月而實成似牛李子立/冬採實暴乾其皮可以浸酒或云即今冬青木也而冬)
(青木肌理白文如象齒道家取以為簡其實亦浸酒去/風補血其葉燒灰面膏塗之治癉瘃殊效兼滅瘢疵又)
(李邕云五臺山冬青葉似椿子如郁李微酸性熱與此/小有同異當是别有一種耳又嶺南有一種女真花極)
(繁茂而深紅色與此殊異不聞中藥品也狗骨木多生/江浙間木體白似骨故以名南人取以旋作合器甚佳)
(詩小雅云南山有狗陸機云山木其状如獹一名狗骨/理白可為函板者是此也皮亦堪浸酒補腰膝燒其枝)
(禁為灰淋汁塗白癜/風亦可作煎傅之)

　
　
　
　
　
　
　
　
木蘭味苦寒無毒主身大熱在皮膚中去面熱赤皰酒
皶惡風癲疾隂下痒濕明耳目療中風傷寒及癰疽水
腫去臭氣一名林蘭一名杜蘭皮似桂而香生零陵山
谷及泰山十二月採皮隂乾(陶𨼆居云零陵諸處皆有/状如楠𣗳皮甚薄而味辛)
(香今益州有皮厚狀如厚朴而氣味為勝今東人皆以/山桂皮當之亦相類道家用合香亦好唐本注云木蘭)
(似菌桂葉其葉氣味辛香不及桂也臣禹錫等謹按蜀/本云經云𣗳髙數仭葉似菌桂葉有三道縱文皮如板)
(桂有縱横文今所在有/三月四月採皮隂乾)
圖經曰(木蘭生零陵山谷及泰山今湖嶺蜀川諸州皆/有之木髙數丈葉似□桂葉亦有三道縱文皮)
(如板桂有縱横文香味劣扵桂此與桂枝全别而韶州/所生乃云與桂同是一種取外皮為木蘭中肉為桂心)
(蓋是桂中之一種耳十一月十二月採隂乾用任昉述/異記云木蘭川在潯陽江中多木蘭又七里州中有魯)
(班刻木蘭舟至今在州中/今詩家云木蘭舟出于此)
　外臺秘要(療面上鈹皯皯黯方木蘭皮一斤細切以/三年酢漿漬之日日出于日中晒搗末漿)
(水服方寸/匕日二)
子母秘録(療小兒重舌木蘭皮一尺廣四寸削/去麄皮用醋一升漬取汁注重舌上)
　
　
　
　
　
　
　
　
蕤核味甘温微寒無毒主心腹邪結氣明目目赤痛傷
淚出目腫眥爛􁬼鼻破心下結痰痞氣乆服輕身益氣
不饑生函谷川谷及巴西(陶隠居云今從北方来云出/彭城間形如烏豆大圓而扁)
(有文理状似胡桃桃核今人皆合殻用為分兩此乃應/破取人秤之醫方椎以療眼仙䋏以合守中丸也臣禹)
(錫等謹按蜀本圖經云樹生葉細似狗杞而狭長花白/子附莖生紫赤色大如五味子莖多細刺六月熟今出)
(雍州五月六月採日乾藥性論/云蕤人使一名曰堪能治鼻衂)
圖經曰(蕤核生函谷川谷及巴西今河東亦有之其木/髙五七尺莖間有刺葉細似枸杞而尖長花白)
(子紅紫色附枝莖而生類五味子六月成熟五月六月/採實去核殻隂乾古今方惟用治眼劉禹錫傳信方所)
(著法最竒云眼風痒或生翳或赤眥一切皆主之宣州/黄連𢷬篩末蕤核仁去皮碾為膏縁此性稍濕末不得)
(故耳與黄連等分和合取無蚛病乾棗二枚割頭少許/留之去却核以二物滿填于中却取所割下棗頭依前)
(合定以少綿裹之惟薄綿為佳以大茶撓量水半椀于/銀器中文武火煎取一雞子以来以綿濾待冷㸃眼萬)
(萬不失前後試騐數十人皆應/今醫家亦多用得效故附也)
　雷公云(凡使光湯浸去皮尖擘作兩片用芒硝木通/草二味和蕤仁同水煮一伏時後瀝出去諸)
(般藥取蕤仁研成膏任加减入藥中使/毎修事四兩用芒硝一兩木通草七兩)
陳藏器(蕤子生熟/足睡不眠)
　
　
　
　
　
　
　
　
丁香味辛温無毒主温脾胃止霍亂擁脹風毒諸腫齒
疳䘌能發諸香其根療風熱毒腫生交廣南蕃二月八
月採(今注按廣州送丁香圖樹髙丈餘葉似櫟葉花圓/細黄色凌冬不凋醫家所用惟用根子如釘長三)
(四分紫色中有麄大如山茱茰者俗呼為母丁香可入/心腹之藥爾以舊本丁香根注中有不入心腹之用六)
(字恐其根必是有毒故云不入心腹也又按陳藏器本/草云丁香扵其母丁香主變白以生薑汁研㧞去白鬚)
(塗孔中即異常黒也今附臣禹錫等謹按蜀本注云母/丁香擊之則順理而析兩向療嘔逆甚騐藥性論云丁)
(香臣能主冷氣腹痛日華子云治口氣反胃鬼疰蠱毒/及療腎氣賁㹠氣隂痛壮陽暖腰膝治冷氣殺酒毒消)
(痃癖除/冷勞)
圖經曰(丁香出交廣南蕃今惟廣州有之木類桂髙丈/餘葉似櫟凌冬不凋花圓細黄色其子出枝蕊)
(上如釘子長三四分紫色其中有麄大如山茱茰者謂/之母丁香二八月採子及根又云盛冬生花子至次年)
(春採/之)
　海藥(按山海經云生東海及崑崙國二月三月花開/紫白色至七月方始成實大者如巴豆謂之母)
(丁香小者實謂之丁香主風疳􁥥骨􁢇勞臭治氣烏髭/髮殺蟲療五痔辟惡去邪治妳頭花止五色毒痢正氣)
(止心腹痛樹皮/亦能治齒痛)
雷公云(凡使有雄雌雄顆小雌顆大似檈棗核方中多/使雌力大膏煎中用雌若欲使雄須去丁蓋乳)
(子發人/背癰也)
聖惠方(治桑蠍蜇人用丁/香末蜜調塗之)
千金方(治乾霍亂不吐不下方丁香十四枚末/以沸湯一升和之頓服不差更作服)
梅師方(治乳頭裂破搗/丁香末傅之)
又方(治妬乳乳癰取丁香/𢷬末水調方寸匕服)
又方(治崩中晝夜不止取丁香二兩以/酒二升取半分服外臺秘要方同)
簡要濟衆(治傷寒咳噫不止及噦逆不定丁香一兩乾湯/柿蔕一兩焙乾擣羅為散毎服一錢煎人參)
(下無/時服)
衍義曰(丁香日華子云治口氣此正是御史所含之香/治胃寒及脾胃冷氣不和有大者名母丁香氣)
(味尤佳為末縫紗囊如小指實/末内陰中主隂冷病中病便已)

沉香微温療風水毒腫去惡氣(陶隠居云此香合香家/要用不主入藥惟療惡)
(核毒腫道方頗自用處唐本注云沉香青桂鷄骨馬蹄/煎香等同是一樹葉似橘葉花白子似㯽榔大如桑椹)
(紫色而味辛樹皮青色木似櫸桞臣禹錫等謹按陳藏/器云沉香枝葉並似椿蘇云如橘恐未是也其枝節不)
(朽最緊實者為沉香浮者為煎香以次形如鷄骨者為/鷄骨香如馬蹄者為馬蹄香細枝未爛緊實者為青桂)
(香其馬蹄鷄骨只是煎香蘇乃重云深覺煩長並堪熏/衣去臭餘無别功又杜衡葉一名馬蹄香即非此者與)
(前香别也南越志云交州有蜜香樹欲取先斷其根經/年後外皮朽爛木心與節堅厚沉水者為沉香浮水面)
(平者為鷄骨最粗者為棧香日華子云沉香味辛熱無/毒調中補五藏益精壯陽暖腰膝去邪氣止轉筋吐瀉)
(冷氣破癥癖冷風麻痺骨節不/任濕風皮膚痒心腹痛氣痢)
圖經曰(沉香青桂香鷄骨香馬蹄香棧香同是一本舊/不著所出州土今惟海南諸國及交廣崖州有)
(之其木類椿櫸多節葉似橘花白子似㯽榔大如桑椹/紫色而味辛交州人謂之蜜香欲取之先斷其積年老)
(木根經年其外皮幹俱朽爛其木心與枝節不壞者即/香也細枝緊實未爛者為青桂堅黒而沉水為沉香半)
(浮半沉與水面平者為鷄骨最粗者為棧香又云棧香/中形如鷄骨者為鷄骨香形如馬蹄者為馬蹄香然今)
(人有得沉香竒好者徃徃亦作鷄骨形不必獨是棧香/也其又粗不堪藥用者為生結黄熟香其實一種有精)
(粗之異耳並採無時嶺表録異云廣管羅州多棧香如/柜桞其花白而繁皮堪作紙名為香皮紙灰白色有文)
(如魚子䏼其理慢而弱沾水即爛不及楮紙亦無香氣/又云與沉香鷄骨黄熟雖同是一木而根幹枝節各有)
(分别者是也然此香之竒異最多品故相丁謂在海南/作天香傳言之盡矣云四香凡四十二狀皆出於一本)
(木體如白楊葉如冬青而小又叙所出之地云竇化高/雷中國出香之地也北海南者優劣不侔甚矣旣所禀)
(不同復售者多而取者連是以黄熟不待其稍成棧沉/不待似是盖趨利戕賊之深也非同瓊管黎人非時不)
(妄翦伐故木無天扎之患得必異香皆其事也又薰陸/香形似白膠出天竺單于二國南方草木状如薰陸出)
(大秦國其木生於海邊沙上盛夏木膠出沙上夷人取/得賣與賈客乳香亦其類也廣誌云南波斯國松木脂)
(有紫赤如櫻桃者名乳香蓋薰陸之類也今人無復别/薰陸者通謂乳香為薰陸耳治腎氣補腰膝霍亂吐下)
(衝惡中邪氣五疰治血止痛等藥及膏煎多用之然至/枯難研用時以繒袋掛於牕隙間良久取研之乃不粘)
(又鷄舌香出崑崙及交愛以南枝葉及皮並似栗花如/梅花子似棗核此雄者也雄者著花不實採花釀之以)
(成香按諸書傳或云是沉香木花或云草花蔓生實熟/貫之其說無定今醫家又一說云按三者故事尚書郎)
(口含鷄舎香以其奏事荅對欲使氣芬芳也而方家用/鷄舌香療口臭者亦縁此義耳今人皆於乳香中時時)
(得木實似棗核者以為鷄舌香堅頑枯燥絶無氣味燒/亦無香不知縁何得香名無復有芬芳也又葛稚川百)
(一方有治暴氣刺心切痛者研鷄舌香酒服當差今治/氣藥借鷄舌香名方者至多亦以鷄舌香善療氣也或)
(取以療氣及口臭則甚乖疎又何謂也其言有採花釀/成香者今不復見果有此香海商亦當見之不應都絶)
(京下老醫或有謂鷄舌香與丁香同種花實叢生其中/心最大者為鷄舌香擊破有觧理如鷄舌此乃是母丁)
(香療口臭最良治氣亦效蓋出陳氏拾遺亦未知的否/千金療瘡癰連翹五香湯方用丁香一方用鷄舌香以)
(此似近之抱扑子云以鷄舌黄連乳汁煎注之諸有百/疹之在目愈而更加精明倍常又有詹糖香出交廣以)
(南木似橘煎枝葉以為香徃徃以其皮及蠧屑和之難/得淳好者唐方多用今亦稀見又下蘇合香條云生中)
(䑓川谷蘇恭云此香從西域及崑崙來紫色與真紫檀/相似而堅實極芬香其香如石燒之灰白者好今不復)
(見此等廣南雖有此而類蘇木無香氣藥中但用如膏/油者極芬烈耳陶隠居以為是獅子矢亦是指此膏油)
(者言之耳然獅子矢今内帑亦有之其臭極甚燒之可/以辟邪惡固知非此也梁書云天竺出蘇合香是諸香)
(汁煎之非自然一物也又云大秦國採得蘇合香先煎/其汁以為香膏乃賣其滓與諸人是以展轉來達中國)
(者不大香也然則廣南貨者其經煎鍊之餘乎今用膏/油乃其合治成者耳或云獅子矢亦是西國草木皮汁)
(所為胡人欲貴重之故飾其名耳又有檀香木如檀生/南海消風熱腫毒主心腹痛霍亂中惡鬼氣殺蟲有數)
(種黄白紫之異今人盛用之真紫檀舊在下品亦主風/毒蘇恭云出崑崙盤盤國雖不生中華人間徧有之檀)
(木生江淮及河朔山中其木作斧柯者亦檀香類但不/香耳至夏有不生者忽然葉開當有大水農人候之以)
(測水旱號為水檀又有一種葉亦相類髙五六尺生高/原地四月開花正紫亦名檀根如葛極生瘡疥殺蟲有)
(小毒/也)
　海藥(沉香按正經生南海山谷味苦温無毒主心腹/痛霍亂中惡邪鬼疰清人神並宜酒煮服之諸)
(瘡腫宜入膏甲當以水試乃知子細没者為沉香浮者/為檀似鷄骨為鷄骨香似馬蹄者為馬蹄香似牛頭者)
(為牛頭香枝條細實者為青桂粗重者為棧/香已上七件並同一樹梵云波津亦此香也)
雷公云(沉香凡使須要不枯者如觜角硬重沉於水下/為上也半沉者次也夫入丸散中用須候衆藥)
(出即入拌/和用之)
通典(海南林邑國秦象郡林邑縣出沉香沉木土人斷/之積以嵗年朽爛而心節獨在置水中則沉故名)
(曰沉香次不沉者曰棧香海南北嵩國出好棧香藿香/及硫黄其霍香樹生千歲根本甚大伐之四五年木皆)
(朽散唯中節堅貞芬/香獨存取以為香)
楊文公談苑(嶺南雷州及海外瓊崖山中多香樹山中/夷民斫採賣與人其一樹出香三等曰沉)
(香棧香黄熟香沉棧皆二品曰熟結生結熟結者樹自/枯爛而得之生結者伐仆之久爛脫而剔取黄熟其破)
(者為黄散香夷民以/香樹為槽以飼鷄狗)
别說云(謹按沉香種類極多除掌氏補注及圖經所載/多件外又有如龍鱗麻葉竹葉之類不啻一二)
(十品要之可入藥者為沉而其中無空心者可用若雖/沉水而有空心則是鷄骨也謂中空而有朽路若鷄骨)
(中血眼而/軟嫩也)
衍義曰(沉香木嶺南諸郡悉有之旁海諸州尤多交榦/連枝崗嶺相接千里不絶葉如冬青大者合數)
(人抱木性虛柔山民或以構茅廬或為橋梁或為飯甑/尤佳有香者百無一二蓋木得水方結多在折枝枯榦)
(中或為沉或為煎或為黄熟自枯死者謂之水盤香今/南恩高竇等州惟産生結香蓋山民入山見香木之曲)
(榦斜枝必以刀斫成坎經年得雨水所漬遂結香復以/鋸取之刮去白木其香結為斑㸃遂名鷓鴣斑燔之極)
(清烈沉之良者惟在瓊崖等州俗謂之角沉黄沉乃枯/木中得者宜入藥用依木皮而結者謂之青桂氣尤清)
(在土中歲久不待刓剔而成者謂之龍鱗亦有削之自/卷咀之柔韌者謂之黄蠟沉尤難得也然經中止言療)
(風水毒腫去惡氣餘更無治療今醫家用以保和衛氣/為上品藥須極細為佳今人故多與烏藥磨服走散滯)
(氣獨行則勢弱與他藥相佐當緩取放有益無損餘藥/不可方也薰陸香木葉類棠梨南印度界阿吒釐國出)
(今謂之西香南畨者更佳此即今人謂之乳香/為其垂滴如乳鎔塌在地者謂之塌香皆一也)
薫陸香微温療風水毒腫去惡氣伏尸(陶隠居云此合/香家要用不正)
(入藥唐本注云形似白膠出天竺單于國臣禹錫等謹/按南方草木状云出大秦在海邊自有大樹生扵沙中)
(盛夏樹膠流出沙上夷人採取之賣與賈人/注南方異物志同其異者惟云状如桃膠)
圖經(文具沈/香條下)
　唐本(薰陸香微温去惡氣惡瘡出天竺國及耶鄲似/松脂黄白色天竺者多白耶鄲者夹緑色香不)
(甚/)
梅師方(治齒蟲痛不可忍嚼/薰陸香咽其汁立差)
鷄舌香微温療風水毒腫去惡氣療霍亂心痛(陶隠居/云此皆)
(合香家要用不正入藥唐本注云雞舌樹葉及皮並似/栗花如梅花子似棗核此雄樹也不入香用其雄樹雖)
(花不實採花釀之以成香出崑崙及交愛以南臣禹錫/等謹按藥性論云鷄舌香使味辛無毒入吹鼻散子中)
(用殺腦疳入諸香中令人身香齊民要/術云俗人以其似丁子故為丁子香)
圖經(文具沈/香條下)
　外臺秘要(療齲齒方煮雞/舌香汁含之差)
又方(療脣舌忽生瘡鷄舌/香末以綿裹含之差)
抱朴子(雞舌香黄連乳汁煎治目中之病應劭/漢官侍中年老口臭帝賜鷄舌香含之)
沈存中筆談(子集靈苑方論雞舌香以為丁香母蓋出/陳氏拾遺今細考之尚未然按齊民要術)
(云鷄舌香世以其似丁子故一名丁子香即今丁香是/也日華子云雞舌香治口氣所以三省故事郎官日含)
(鷄舌香欲其奏事對荅其氣芬芳此正謂丁香治口氣/至今方書為然又古方五香連翹湯用鷄舌香千金五)
(香連翹湯無雞舌香却有丁香此最為明騐新補本草/又出丁香一條蓋不曽深考也今世所用雞舌香乃乳)
(香中得之大如山茱茰剉開中如/柿核略無氣味用以治疾殊乖謬)
　
　
　
　
　
　
　
　
藿香微温療風水毒腫去惡氣療霍亂心痛(臣禹錫等/謹按南州)
(異物志云藿香出海邊國形去都梁可著衣服中南方香/草木状云味辛榛生吏民自種之五六月採暴之乃芬)
(出交阯九眞諸國/日華子云味辛)
圗經曰(藿香舊附五香條不著所出州土今嶺南郡多/有之人家亦多種植二月生苗莖梗甚宻作叢)
(葉似桑而小薄六月七月採之暴乾乃芬香須黄色然/後可収又金樓子及俞益期錢皆云扶南國人言衆香)
(共是一木根便是梅檀節是沉水花是鷄舌葉是藿香/膠是薰陸詳本經所以與沉香等共條蓋義出于此然)
(義出于此然今南中所有乃是草類南方草木状云霍/香榛生吏民自種之正相符合也范曄和香方云零藿)
(虚燥古人乃以合薰香本經注霍亂心痛/故近世醫方治脾胃吐逆為最要之藥)
　别說云(謹按藿香圖經云二月生苗舊雖附五香條/中今詳枝梗殊非木類恐當移入草部爾又)
(雞舌香補注引藥性論及齊民要術圖經引三省故事/及千金皆謂是母丁香又引地朴子用入眼方則其說)
(自相矛盾苦藥性論謂入香中令人身香及為丁子香/則可以禹母丁香若抱朴子為可入眼則丁香恐非冝)
(入眼苦含香者則丁香含之口中熱臭不可近蓋嘗試/之若以乳香中所揀者含之雖無舌味却得口中無臭)
(以其無味故有諸淡利九竅之理諸方多用治小兒驚/癎亦欲達九竅也又下條丁香注所說用丁香白當用)
(母者然未知其果否也又薰陸乳香圖經有云今人無/復别者今按西出天竺單丁南出波斯等國西来者色)
(黄白南来者色赤紫圖經稱木生海邊沙上盛夏木膠/出則是日久相重疊者不成乳頭雜以土石其成乳者)
(是薰陸之乳頭也今松脂/楓脂中亦皆如是者多矣)
詹糖香微温療風水毒腫去惡氣伏尸(陶隠居云此香/皆合香家要用)
(不正入藥惟療惡核毒腫詹糖出晉安岑州上真淳者/難得多以其皮及蠧虫屎雜之惟軟者為佳餘香無臭)
(偽而有精麄爾唐本注云詹糖樹似橘煎枝為香似沙/糖而黑出交廣以南云詹糖香治惡瘡去惡氣生晉安)
圖經(文具沉/香條下)
檀香(陶隠居云白檀消熱腫臣禹錫等謹按陳藏器云/主心腹霍亂中惡鬼氣殺蟲白檀樹如擅出海南)
(日華子云檀香熱無毒治痛霍亂腎氣/腹痛濃煎服水磨傅外腎并腰腎痛處)
圖經(文具沉/香條下)
乳香微温療風水毒腫去惡氣療風癮疹痒毒(日華子/云味辛)
(熱微毒下氣益精補腰膝治腎氣止霍亂衝惡中邪氣/心腹痛疰氣煎膏止痛長肉入丸散微炒殺毒得不粘)
(陳藏噐云蓋薰陸之類也其性温療耳聾中風口噤婦/人血氣能發酒理風冷止大腸洩澼療諸瘡令内消)
圖經(文具沉/香條下)
　海藥云(乳頭香謹按廣志云生南海是波斯松樹脂/也紫赤如櫻桃者為上仙方多用辟榖兼療)
(耳聾中風口噤不語善治婦人/血氣能發粉酒紅透明者為上)
簡要濟衆(催生方乳香一分黄明者細研為末取母/猪血和冷匀丸梧桐子大每服五丸酒下)
博濟方(治子死腹中黄明乳香以端午日午時或嵗除/夜収猪心血相和研為丸如雞頭大以紅絹袋)
(盛掛扵門上如患/者令酒磨下一丸)
又方(治急慢驚風乳香半兩甘遂半兩同研細/毎服半錢用乳香湯調下或小便調妙)
靈苑方(治甲疽胬肉裹甲膿血疼痛不差凡此疾須剔香末/去肉中甲不治亦愈或已成瘡不差用此法乳)
(膽􁦝燒研等分/傅之肉消愈)
沈存中(乳香即薰陸香也如乳頭/者為乳香塌地者為塌香)
丹房鏡原(乳香/亞銅)
　降真香出黔南伴和諸雜香燒烟直上天召鶴得盤
旋於上(海藥云徐表南州記云生南海山又云生大秦/國味温平無毒主天行時氣宅舍怪異並燒悉)
(騐又按仙傳云燒之或引薦降醮星辰燒此香甚為第/一度籙燒之功力極騐小兒𢃄之能辟邪惡之氣也)
蘇合香味甘温無毒主辟惡殺鬼精物温􁳌蠱毒癎痓
去三蟲除邪令人無夣魘乆服通神明輕身長年生中
臺川谷(陶隠居俗傳云是獅子屎外國説不爾今皆從/西域来眞者雖别亦不復入藥惟供合好香爾)
(唐本注云此香從西域及崑崙来紫赤色與紫真檀相/似堅實極芬香惟重如石燒之灰白者好云是獅子屎)
(此是胡人誑言陶不悟之猶以為疑也臣禹錫等謹按/梁書云中天竺國出蘇合蘇合是諸香汁煎之非自然)
(一物也又云大秦人採蘇合先煎其汁以為香膏乃賣/其滓與諸人是以展轉来達中國不大香也陳藏器云)
(按獅子屎赤黒色燒之去鬼氣服之破宿血殺蟲蘇合/香色黄白二物相似而不同人云獅子屎是西國草木)
(皮汁所為胡人将来/欲人貴之飾其名爾)
圖經(文具沈/香條下)
　唐本餘(除鬼/魅)

　
　
　
　
　
　
　
　
金櫻子味酸澁平温無毒療脾洩下痢止小便利澁精
氣久服令人耐老輕身方術多用云是今之刺梨子形
似榅桲而小色黄有刺花白在處有之(臣禹錫等謹按/蜀本云術多用)
(言是今之刺榆子形如榅桲而小今醫家用之甚騐雷/公炮灸論云林檎向裏子名金櫻子與此同名而已醫)
(方中亦用林檎子者日華子云金櫻花平止冷熱痢殺/寸白蚘蟲等和鐵粉研拔白髪傅之再出黒者亦可染)
(髮又云金櫻束行根平無毒治寸白蟲剉二兩入糯米/三十粒水二升煎五合空心服須㬰瀉下神騐又云皮)
(平無毒炒止瀉/血及崩中𢃄下)
圖經曰(金櫻子舊不載所出州土云在處有之今南中/州郡多有而以江西劔南嶺外者為勝叢生郊)
(野中大類薔薇有刺四月開白花夏秋結實亦有刺黄/赤色形似小石榴十一月十二月採江南蜀中人熬作)
(煎酒服云補治有殊效宜州所供云本草謂之營實其/注稱白花者善即此也今按諸郡所述與營實殊别也)
(洪州昌州皆能煮其子作煎寄至都下服食/家用和雞頭實作水陸丹益氣補真甚佳)
　孫真人食忌(金櫻子煎經霜後以竹夹子摘取扵大/木臼中轉杵却刺勿損之擘為兩片去)
(其子以水淘洗過闌𢷬入大鍋以水煎不得絶火煎約/水耗半取出澄濾過仍熏煎似稀錫毎服取一匙用煖)
(酒一盞調服其/功不可具載)
沈存中(金櫻子止遺泄取其温且澁世之用者待紅熟/取汁熬膏大誤也紅熟則失却本性今取半黄)
(時採/用妙)
衍義曰(金櫻子經九月十月熟/時採不爾復令人利)
　　　八種海藥餘
藤黄謹按廣志云出鄂岳等州諸山崖其樹名海藤花
有蕊散落石上彼人收之謂沙黄就樹採者輕妙謂之
臈草酸澁有毒主蚛牙蛀齒㸃之便落據今所呼銅黄
謬矣蓋以銅藤語訛也按此與石類採無異也畵家及
丹竈家並時用之
返魂香謹按漢書云漢武帝時西國進返魂香武王内
傳云聚窟洞中上有返魂香採其根於釜中以水煮候
成汁方去滓重火錬之如漆候凝則香成也西國便云
其香名有六帝曰六名何一名返魂一名驚精一名廻
生一名震壇一名人馬精一名節死香燒之一豆許凡
有疫死者聞香再活故曰返魂香也
海紅豆謹按徐表南州記云生南海人家園圃中大樹
而生葉圓有英微寒有小毒主人黒皮䵟􁤹花癬頭面
遊風宜入面藥及藻豆近右蜀中種亦成也
　
　
　
　
　
　
　
　
落鴈木謹按徐表南州記云生南海山野中藤蔓而生
四面如刀削代州鴈門亦有藤蘿髙丈餘鴈過皆綴其
中故曰落鴈木又云鴈㘅至代州鴈門皆放落而生以
此為名蜀中雅州亦出味平温無毒主風痛傷折脚氣
腫腹滿虛脹以粉木同煑汁蘸洗並立效又主婦人隂
瘡浮疱以椿木同煮之妙也
圖經曰(落鴈木生雅州味甘性平無毒治産後血氣痛/并折傷内損等疾其苗作蔓纒遶大木苗葉形)
(色大都似茶無花實彼/上人四月採苗入藥用)
䔋木謹按蜀記云生南中八郡樹髙數十餘丈闊四五
圍葉似飛鳥翼皮中亦有麵彼人作餅食之廣志云作
飯餌之輕滑美好白勝桄榔麵味平温無毒主補虛冷
消食彼人呼為䔋麵也
柵木皮謹按廣志云生廣南山野郊漢爾雅注云柵木
如桑樹味苦温無毒主霍亂吐瀉小兒吐乳暖胃正氣
並宜煎服無名木皮謹按徐表南州記云生廣南山谷
大温無毒主隂腎痿弱囊下濕癢並宜煎取其汁小浴
極妙也其實號無名子波斯家呼為阿月渾状若榛子
味辛無毒主腰冷隂腎虛弱房中術使用者衆得木香
山茱茰良也
奴㑹木謹按拾遺云生西國諸戎大小如苦藥子味辛
平無毒主治小兒無辜疳冷虛渇脱肛骨立瘦損脾胃
不磨劉五娘方用為煎治孩子瘦損也
　　　二十六種陳藏器餘
乾陀木皮味平無毒主破宿血婦人血閉腹内血塊酒
煎服之生安南皮厚堪染者葉如櫻桃
　海藥云(按西域記云生西國彼人用染僧褐故名乾/陀褐色也樹大皮厚味平温主癥瘕氣塊温)
(腹暖胃止嘔/逆並良也)
含水藤中水味甘平無毒主止渇潤五藏山行無水處
㫁之淂水可飲清美去濕痺煩熱生嶺南葉似狗蹄煮
汁服之主天行時氣𢷬葉傅中水爛瘡皮皸劉欣期交
州記亦載之也
　海藥云(謹按交州記云生嶺南及諸海山谷状若葛/葉似枸杞多在路行人乏水處便喫此藤故)
(以為名主煩渇心躁天行疫/氣瘴癘丹石發動亦宜服之)
臯蘆葉味苦平作飲止渇除痰不睡利水明目出南海
諸山葉似茗而大南人取作當茗極重之廣州記曰新
平縣出臯蘆臯蘆茗之别名也葉大而澁又南越志曰
龍川縣出臯蘆葉似茗味苦澁土人為飲南海謂之過
羅或曰物羅皆夷語也
　海藥云(謹按廣州記云出新平縣状若茶樹闊大無/毒主煩渴熱悶下痰通小膓淋止頭痛彼人)
(用代茶故人重/之如蜀地茶也)
蜜香味辛温無毒主臭除鬼氣生交州大樹節如沉香
異物志云蜜香蟲名又云樹生千嵗斫仆之四五嵗乃
徃㸔已腐敗惟中節堅貞是也樹如椿按法華經注云
木蜜香蜜也樹形似槐而香伐之五六年乃取其香
圖經(文具沉/香條下)
　海藥云(謹按内典云状若槐樹異物志云其葉如椿/交州記云樹似沉香無異主辟惡去邪鬼尸)
(注心氣生南海諸山中/種之五六年便有香也)
阿勒勃味苦大寒無毒主心膈間熱風心黄骨蒸寒熱
殺三蟲生佛逝國似皂莢圓長味甜好喫一名婆羅門
皂莢也
　海藥云(按異域記云主熱病及下痰殺蟲通經/絡子療小兒疳氣凡用先炙令黄用)
鼠藤味甘温無毒主丈夫五勞七傷腰脚痛冷隂痿小
便數白益陽道除風氣補衰老好顔色取根及莖細剉
濃煮服之訖取微汗亦浸酒如藥酒法性極温服訖稍
令人悶無苦生南海海畔山谷作藤遶樹莖葉滑净似
枸杞花白有節心虛苖頭有毛南人皆識其藤有鼠咬
痕者良但須嚼嚥其汁騐也
　海藥云(謹按廣州記云生南海山谷藤蔓而生鼠愛/食此故曰鼠藤咬處即人用入藥彼人食之)
(如喫甘蔗味甘美主腰脚風冷大補水藏好顔/色長筋骨並剉濃煎服之亦取汁浸酒更妙)
浮爛囉勒味酸平無毒主一切風氣開胃補心除冷痺
和調藏腑生康國似厚朴也
靈夀木根皮味苦平止水作杖令人延年益夀生劔南
山谷圓長皮紫漢書孔光年老賜靈杖顔注曰木似竹
有節長不過八九尺圍可三四寸自然有合杖之制不
須削理也
綟木味甘温無毒主風血羸瘦補腰脚益陽道宜浸酒
生林漢山谷木文側故曰綟木
斑珠藤味甘温無毒主風血羸瘦婦人諸疾浸酒服之
生山谷中不凋子如珠而斑冬取之
阿月渾子味辛温澁無毒主諸痢去冷氣令人肥徤生
西國諸蕃云與胡榛子同樹一歳榛子二歲渾子也
不彫木味苦温無毒主調中補衰治腰脚去風氣却老
變白生太白山巖谷樹髙二三尺葉似槐莖赤有毛如
棠梨
曼逰藤味甘温無毒乆服長生延年去乆嗽出犍為牙
門山谷如寄生著大樹春華色紫葉如栁張司空云蜀
人謂之沉蘤藤亦治癬
龍手藤味甘温無毒主偏風口喎手足癱緩補虚益陽
去冷氣風痺斟酌多少以醇酒浸近火令温空心服之
取汗出安荔浦山石上向陽者葉如龍手因以為名採
之無時也
放杖木味甘温無毒主一切風血理腰脚輕身變白不
老浸酒服之生温括睦婺山中樹如木天蓼老人服之
一月放杖故以為名也
石松味苦辛温無毒主人乆患風痺脚膝疼冷皮膚不
仁氣力衰弱乆服好顔色變白不老浸酒良生天台山
石上如松髙一二尺也
牛妳藤味甘温無毒主荒年食之令人不饑取藤中粉
食之如薥根令人髮落牛好食之生深山大如樹
震燒木主火驚失心煮服之又取掛門户間大厭火災
此霹靂木也
木麻味甘無毒主養血婦人月閉風氣羸瘦癥瘕久服令人
有子生江南山谷林澤葉似胡麻相對山人取以用釀酒也
帝休主不愁𢃄之愁自銷矣生少室嵩髙山
山海經曰少室山有木名帝休其枝五衢黄花黑實服之不
愁今嵩山應有此木人未識固可求之亦如萱草之忘憂也
河邊木令飲酒不醉五月五日取七寸投酒中二徧飲之
必能飲也
檀桓味苦寒無毒主長生神仙去萬病末為㪚飲服方
寸匕盡一枝有騐此百嵗蘖之根如天門冬長三四尺
别在一旁以小根綴之一名檀桓芝靈寳方亦云
才蜜味甘平無毒止渇除煩潤五藏利大小便去膈上
熱功用如蜜樹生南方枝葉俱可噉亦煎食如飴今人
呼白石木蜜子名枳椇味甜本經云木蜜非此中汁如
蜜也崔豹古今注云木蜜生南方合體甜軟可噉味如
蜜老枝煎取倍甜止渇也
朗榆皮味甘寒無毒主下熱淋利水道令人睡生山中
如榆皮有滑汁秋生莢如北榆陶公只見榆作注謂南
土無榆也
那耆悉味苦寒無毒主結熱濕黄大小便澁赤􁁜毒諸熱
明目取汁洗目主赤爛熱障生西南諸國一名龍花也
黄屑味苦寒無毒主心腹痛霍亂破血酒煎服之主酒
疸目黄及野雞病熱痢下血水煮服之從西南来者
作屑染黄用之樹如檀
　
　
　
　
　
　證類本草卷十二
欽定四庫全書
　證類本草卷十三
　　　　　　　　　　　　　宋　唐慎㣲　撰
　木部中品總九十二種
　　一十七種神農本經
　　三種名醫别録
　　一十一種唐本先附(注云/唐附)
　　一十四種今附(皆醫家常用有/效注云今附)
　　二種新補
　　四十五種陳藏器餘
　　　凡墨葢子已下並唐慎㣲續證類
　　桑根白皮(葉耳五木耳附桑椹/桑灰唐注蕈菌續注)竹葉(根汁實瀝皮茹/笋附竹黄續注)
　　吳茱茰(根附葉并梂/子根續注)檳榔　　　梔子(山梔子/續注)
　　紫鉚(音/礦)　　　騏驎竭(唐附自玉/石部今移)龍腦香(唐附相思/子續注)
　　食茱茰(唐附皮/續注)　蕪荑　　　　枳殻(今/附)
　　枳實　　　　　厚朴　　　　茗苦􁎊(唐/附)
　　秦皮　　　　　秦椒　　　　山茱茰(胡􁁊子/續注)
　　紫葳(凌霄花也莖葉/等附根續注)胡桐淚(唐附自草/部今移)墨(今/附)
　　棘刺花(實葉/針附)　　猪苓　　　　白棘
　　烏藥(今/附)　　　　沒藥(今/附)　　　龍眼
　　安悉香(唐/附)　　　仙人杖(新補草仙/人杖附)　松蘿
　　毗梨勒(唐/附)　　　菴摩勒(唐/附)　　鬱金香(今/附)
　　衛矛(鬼箭/也)　　　海桐皮(今/附)　　大腹(今/附)
　　紫藤(今/附)　　　　合歡　　　　虎杖(自草部/今移)
　　五倍子(今附自草/部今移)伏牛花(今附自草/部今移)天竺黄(今/附)
　　蜜蒙花(今附自草/部今移)天竺桂(今/附)　　　折傷木(唐/附)
　　桑花(新/補)　　　椋子木(唐/附)　　　每始王木(唐/附)
　　　四十五種陳藏器餘
　　必栗香　　　櫚木　　　　研藥
　　黄龍眼　　　箭􁟓　　　　元慈勒
　　都咸子　　　鑿孔中木　　櫟木皮
　　省藤　　　　松楊木　　　楊廬耳
　　故甑蔽　　　梫木　　　　象豆
　　地主　　　　腐木　　　　石刺木
　　柟木　　　　息王藤　　　角落木
　　鴆鳥漿　　　紫珠　　　　牛領藤
　　枕材　　　　鬼膊藤　　　木㦸
　　奴柘　　　　温藤　　　　鬼齒
　　鐵槌柄　　　古櫬板　　　慈母
　　飯籮　　　　白馬骨　　　紫衣
　　梳笓　　　　倒掛藤　　　故木砧
　　古厠木　　　桃㭾　　　　梭頭
　　救月杖　　　地龍藤　　　火槽頭

桑根白皮味皆寒無毒主傷中五勞六極羸瘦崩中脈
絶補虚益氣去肺中水氣唾血熱渴水腫腹滿臚脹利
水道去寸白可以縫金瘡採無時出土上者殺人
(續斷桂心麻/子為之使)
葉主除寒熱出汗汁解蜈蚣毒
桑耳味甘有毒黒者主女子漏下赤白汁血病癥瘕積
聚隂痛隂陽寒熱無子療月水不調其黄熟陳白者止
乆洩益氣不饑其金色者治癖飲積聚腹痛金瘡一名
桑菌一名木麥(蜀本麥作/浚詮荀切)
五木耳名糯(音/軟)益氣不饑輕身强志生犍為山谷六月
多雨時採即暴乾(陶隠居云東行桑根乃易得而江邊/多出土不可輕信桑耳斷穀方云木)
(糯又呼為桑土寄生此云五木耳而不顯四者是何木/按老桑樹生桑耳有黄者赤白者又多雨時亦生軟濕)
(者人採以作葅皆無復藥用唐本注云楮耳人常食槐/耳用療痔榆栁桑耳此為五耳軟者並堪噉桑椹味甘)
(寒無毒單食主消渴葉味苦甘寒有少毒水煎取濃汁/除脚氣水腫利大小腸灰味辛寒有小毒蒸淋取汁為)
(煎與冬灰等同滅誌疵黒子蝕惡肉煮小豆大下水脹/傳金瘡止血生肌也今按陳藏器本草云桑葉汁主霍)
(亂腹痛吐下冬月用乾者濃煮服之研取白汁合金瘡/又主小兒吻瘡細剉大釡中煎取如赤糖去老風及宿)
(血葉椏者名雞桑最堪入用椹利五藏開節通血氣乆/服不饑多收暴乾𢷬末蜜和為丸每日服六十丸變白)
(不老取黒椹一斤和科斗子一斤瓶盛封閉懸屋東頭/一百日盡化為黒泥染白鬢如漆又取二十枚和胡桃)
(脂研如泥拔去白髪㸃孔中即生黒者臣禹錫等謹按/藥性論云桑白皮使平能治肺氣喘滿水氣浮腫主傷)
(絶利水道消水氣虛勞客熱頭痛内補不足桑耳使一/名桑臣又名桑黄味甘辛無毒能治女子崩中帶下月)
(閉血凝産後血凝男子痃癖兼療伏血下赤血又云木/耳亦可單用乎孟詵云寒無毒利五藏宣腸胃氣擁毒)
(氣不可多食惟益服丹石人熱發和葱鼓作羹蕭炳云/桑葉炙煮飲止霍亂孟詵云桑根白皮煮汁飲利五藏)
(又入散用下一切風氣水氣又云桑葉炙煎飲之止渴/一如茶法又云桑皮煮汁可染褐色乆不落紫燒灰淋)
(汁入錬五金家用日華子云桑白皮温調中下氣益五/藏消痰止渴利大小腸開胃下食殺腹藏蟲止霍亂吐)
(瀉此即出桑根皮又云家桑東行根暖無毒研汁治小/兒天弔驚癎客忤及傅鵞口瘡大驗又云家桑葉暖無)
(毒利五藏通關節下氣煎服除風痛出汁并撲損瘀血/並蒸後署蛇蟲蜈蚣咬鹽挼傅上春葉未開枝可作煎)
(酒服治一切風又云桑耳温㣲毒止腸風瀉血婦人心/腹痛藥性論云蕈耳亦可單用乎古槐桑樹上者良能)
(治風破血益力其餘樹上多動風氣發痼疾令人肋下/急損經絡背膊悶又煮漿粥安槐木上草覆之即生蕈)
(次柘木者良孟詵云菌子寒發五藏風擁經脈動疾病/令人昬昬多朏背膊四肢無力又菌子有數般槐樹上)
(生者良野田中者恐有毒殺人/又多發冷氣令腹中㣲㣲痛)
圖經曰(桑根白皮本經不著所出州土今處處有之採/無時不可用出土上者用東行根益佳或云木)
(白皮亦可用初採得以銅刀剥去上麄皮取其裏白切/焙乾其皮中青涎勿使刮去藥力都在其上惡鐵及鉛)
(不可近之桑葉以夏秋再生者為上霜後採之煮湯淋/渫手足去風痺殊勝桑耳一名桑黄有黄熟陳白者又)
(有金色者皆可用辟切酒煎主帶下其實椹有白黒一/種暴乾皆主變白髪皮主白蘚花亦名桑花狀似地錢)
(刀削取炒乾以止衂吐血等其柴燒灰淋汁醫家亦多/用之桑上蠧蟲主暴心痛金瘡肉生不足皮中白汁主)
(小兒口瘡傅之便愈又以塗金刃所傷燥痛須臾血止/更剥白皮嚢之令汁得入瘡中良冬月用根皮皆驗白)
(皮作線以縫金創腸出者更以熱雞血塗之唐安金藏/剖腹用此法便愈桑條作煎見近效方云桑煎療水氣)
(脚氣肺氣雞腫兼風氣桑條二兩用大秤七兩一物細/切如豆以水一大升煎取三大合如欲得多造準此増)
(加先熬令香然後煎毎服肚空時喫或茶湯或羹粥毎/服半大升亦無禁忌也本方云桑枝平不冷不熱可以)
(常服療徧體風痒乾燥脚氣風氣四肢拘攣上氣眼暈/肺氣𠻳消食利小便久服輕身聰明耳目令人光澤兼)
(療口乾仙經云一切仙藥不得桑煎不服出抱朴子本/方桑枝一小升細切熬令香以水三大升煎取二大升)
(一日服盡無問食前後此服只依前方也桑葉可常服/神仙服食方以四月桑茂盛時採葉又十月霜後三分)
(二分已落時一分在者名神仙葉即採取與前葉同隂/乾𢷬末丸散任服或煎以代茶飲又採椹暴乾和蜜食)
(之並令人聰明安魂鎮神又炙葉令㣲乾和桑衣煎服/治痢亦主金創及諸損傷上血方書稱桑之功最神在)
(人資用尤多爾雅云桑瓣有葚與椹同梔郭璞云辨半/也一半有葚半無名曰梔又云女桑桋桑俗間呼桑木)
(之小而條長者為女桑又山桑木椹弓弩檿/桑絲中琴瑟皆林之美者也他木鮮及焉)
雷公云(凡使十年已上向東畔嫩根採得後銅刃剥上/青黄薄皮一重只取第二重白嫩青涎者於槐)
(砧上用銅刀剉了焙令乾勿使皮上/涎落涎是藥力此藥惡鐵并鈆也)
聖惠方(治大風頭面髭髪脱落以桑柴灰熱湯淋取汁/洗頭面以大豆水研取漿鮮澤灰味彌佳次用)
(熱水入菉豆麪濯之取淨不過十/度良三日一沐頭一日一洗面)
外臺秘要(治偏風及一切風桑枝剉一大升用今年新/嫩枝以水一大斗煎取二大升夏用井中沈)
(恐酸壞每日服一盞空心服盡又煎服終/身不患徧風若預防風能服一大升佳)
又方(脈極寒髪鬢墮落令髪潤生桑白皮二升以/水淹浸煮五六沸去滓洗沐鬢髪自不落)
又方(五痔以桑耳作羹空心下飰飽食之日三食之待/孔卒痛如鳥啄取大小豆各一升合搗作兩嚢蒸)
(之及熱更互/坐之即差)
千金方(治口瘡白漫漫取桑樹汁/先以髪栻口次以汁傅之)
又方(八月九月中刺手足犯惡露腫多殺人以桑枝三/條内煻灰中炮令極熱破斷以頭柱瘡口上令熱)
(盡即易之盡二條則瘡自爛仍取韮白傅瘡/上以布帛急裹之若有腫者更作用薤白佳)
肘後方(治人少小鼻衂小勞輙出桑耳無多少熬令焦/擣末每衂發輙以杏仁大塞鼻數度即可斷深)
(師方/同)
葛氏方(卒小便多消渴入地三尺取桑根剥去白皮炙/令黄黒剉以水煮之令濃隨意飲之亦可内少)
(米勿/入鹽)
又方(産後下血不止炙/桑白皮煮水飲之)
又方(血露不絶鋸截桑根取屑/五指撮取醇酒服之日三)
又方(因瘡而腫者皆因中水及中風寒所作其腫入腹/則殺人多以桑灰淋汁漬冷復易取愈梅師方同)
又方(飲食中蠱毒令人腹内堅痛面黄青淋露骨立病/變無常取桑木心剉得一斛著釡中以水淹之令)
(上有三斗水煮取二斗澄取清㣲火兼/得五升宿勿食早服五合則吐蠱毒出)
梅師方(治水腫坐卧不得頭面身體悉腫取東引花桑/枝燒灰淋汁煮赤小豆空心食令飽饑即食盡)
(不得/喫飲)
又方(治金瘡止痛取桑/柴灰研傅瘡上佳)
經驗方(治欬𠻳甚者或有吐血殷鮮桑根白皮一斤米/泔浸三宿净刮上黄皮剉細入糯米四兩焙乾)
(一處𢷬為末毎服/米飲調下一兩錢)
又方(治青盲此一法當依而用之視物如鷹鶻有此効/正月八二月八三月六四月六五月五六月二七)
(月七八月二十五九月十二十月十二十一月二十六/十二月晦每遇上件神日用桑柴灰一合以煎湯沃之)
(於甆器中澄令極清以藥汁稍熱洗之如覺冷即重湯/煮令得所不住手洗遇上件日不得不洗縁此神日本)
(法/也)
經驗後方(治肺毒瘡如大風疾緑雲散以桑葉好者净/洗過熟蒸一宿候日乾為末水調二錢匕服)
又方(墜馬拗損以桑根白皮五斤為末水一升煎成/膏傅於損處便止已後亦無宿血終不發動)
廣利方(治瀉血不止桑耳一大兩熬令黒以水一大/升三合煎取六大合去滓空心分温三服)
又方(治蛇咬瘡桑樹/白皮汁傅之差)
又方(治金瘡取新桑白皮燒灰/和馬糞塗瘡上數易之)
勝金方(治小兒渴用桑葉不拘多少用生蜜逐葉上傅/過將線繫葉蒂上綳隂乾細切用水煎汁服之)
(差/)
錢相公篋中方(治蜈蚣及蜘蛛毒取/桑白皮汁傅之効)
子母秘録(治落胎下血不止以桑木中蝎/蟲燒末酒服方寸匕日二服)
又方(小兒重舌桑白皮/煮汁塗乳飲之)
又方(小兒鵞口桑白皮/汁和胡粉傅之)
楊氏産乳(凡子不得與桑椹/子食令兒心寒)
宫氣方(治小兒舌上生瘡如粥皮/桑白皮汁傅之三兩度差)
仙方(桑椹熟時取之日乾為末蜜和丸桐/子大空心酒服四十丸長服之良)
史記(桑樹根旁行出地者名為伏蛇治心痛一絶本/經云桑根出土者殺人此用治心痛冝更研訪)
毛詩(泮水篇云食我/桑椹懷我好音)
氓詩(無食桑葚注葚桑實/也食過則醉傷其性)
丹房鏡源(桑灰/結汞)
衍義曰(桑根白皮條中言桑之用稍備然獨遺烏椹桑/之精英盡在於此採摘㣲研以布濾去滓石器)
(中熬成稀膏量多少入蜜再熬成稠膏貯甆器中每抄/一二錢食後夜卧以沸湯㸃服治服金石發熱渇生精)
(神及小腸/熱性㣲凉)

　
　
　
　
　
　
　
　
竹葉䈽(音/謹)竹葉味苦平大寒無毒主欬逆上氣溢筋急
惡瘍殺小蟲除煩熱風痙喉痺嘔吐
根作湯益氣止渴補虚下氣消毒汁主風痓
實通神明輕身益氣生益州
淡竹葉味辛平大寒主胷中痰熱欬逆上氣
瀝大寒療暴中風風痺胷中大熱止煩悶
皮筎㣲寒主嘔啘温氣寒熱吐血崩中溢筋
苦竹葉及瀝療口瘡目痛明目利九竅
竹笋(蜀本作/諸笋)味甘無毒主消渴利水道益氣可久食
(陶隠居云竹類甚多此前一條云是䈽竹次用淡苦爾/又一種薄殻者名甘竹葉取勝又冇實中竹篁竹並以)
(笋為佳於藥無用凡最竹瀝惟用淡苦䈽竹爾竹實出/藍田江東乃冇花而無實而竹米班班有實狀如小麥)
(堪可為飯今按陳藏器本草云苦竹笋主不睡去面目/并舌上熱黄消渴明目解酒毒除熱氣徤人諸笋皆發)
(冷血及氣淡竹根煮取汁主丹石發熱渴除煩熱臣禹/錫等謹按藥性論云淡竹葉味甘無毒主吐血熱毒風)
(厭丹石毒止消渴竹燒瀝治卒中風失音不語苦者治/眼赤又云青竹筎使味甘能止肺痿唾血鼻衂治五痔)
(曰華子云淡竹并根味甘冷無毒消痰治熱狂煩悶中/風失音不語壯熱頭痛頭風并懷姙人頭蔙倒地止驚)
(悸温疫迷悶小兒驚癎天弔莖葉同用又云苦竹味苦/冷無毒治不睡止消渴解酒毒除煩熱發汗治中風失)
(音作瀝功用與淡竹同孟詵云笋寒主逆氣除煩熱動/氣發冷癥不可多食越有蘆及箭笋新者稍可食陳者)
(不可食其淡竹及中毋笋雖美然發背悶脚氣又云慈/竹瀝療熱風和食飲服之良蜀本圖經云竹節間黄白)
(者味甘名竹黄尤/制石藥毒發熱)
圖經曰(䈽竹淡竹苦竹本經並不載所出州土今處處/有之竹之類甚多而入藥者惟此三種人多不)
(能盡别謹按竹譜䈽字音斤其竹堅而促節體圓而質/勁皮白如霜大者宜刺舩細者可為笛苦竹有白有紫)
(甘竹似篁而茂即淡竹也然今之刺舩者多用桂竹作/笛者有一種亦不名䈽竹苦竹亦有二種一種出江西)
(及閩中本極麄大笋味殊苦不可噉一種出江浙近地/亦時有肉厚而葉長闊笋微有苦味俗呼甜苦笋食品)
(所最貴者亦不聞入藥用淡竹肉薄節間冇粉南人以/燒竹瀝者醫家只用此一品與竹譜所説大同而小異)
(也竹實今不復/用亦稀有之)
陳藏器序(乆渴心煩/服竹瀝)
食療(淡竹上甘竹次主欬逆消渴痰飲喉痺鬼疰惡氣/殺小蟲除煩熱苦竹葉主口瘡目熱瘖亞苦竹筎)
(土下熱壅苦竹根細剉一斤水五升煮取汁一升分三/服大下心肺五藏熱毒氣苦笋不發痰淡竹瀝大寒主)
(中風大熱煩悶勞傷淡竹筎主噎膈鼻衂竹實通/神明輕身益氣䈽淡苦甘外餘皆不堪不冝人)
外臺秘要(療凡脱折折骨諸瘡腫者慎不可當風及多/自扇若中風則發痓口噤殺人若已中風覺)
(頸項强身中急速者急服此方竹瀝飲二三升若已口/噤以物强發内之忌冷飲食及酒竹瀝卒煩難得可合)
(十許束併澆中央/承取投之可活)
千金方(凡飲酒頭痛以竹筎三兩水五升煮取三升去/滓令冷内破雞子三枚攪調更煮三沸飲之)
又方(治齒斷間津夜血出不止苦/竹筎四兩以醋漬一宿含之)
又方(治齒間血出以竹葉濃煮/與鹽少許寒温得所含之)
又方(齒血不止刮生竹皮醋漬之令其人解衣乃别令/一人含噀其背上三過并取茗草濃煮汁適寒温)
(含潄/之差)
又方(治時氣五六日心神煩燥不解用竹/瀝半盞新水半盞相和令匀非時服)
肘後方(治霍亂轉筋心腹脹痛濃煮竹/葉湯五六升令灼已轉筋處)
又方(傷寒五六日已上者作青竹瀝/小煎分減數數飲之厚覆取汗)
又方(卒失聲聲噎不出/濃煮苦竹葉服之)
又方(小兒身中惡瘡煮/取竹汁日澡洗)
葛氏方(卒消渴小便多作/竹瀝恣飲數日愈)
孫真人食忌(卒得惡瘡不識者燒/苦竹葉和雞子黄傅)
梅師方(治産後身或强直口噤面青手/足强反張飲竹瀝一二升醒)
又方(主姙娠恒若煩悶此名子煩竹瀝湯茯苓三兩竹/瀝一升水四升合竹瀝煎取三升分三服不差重)
(作亦時時/服竹瀝)
又方(治目赤皆痛如刺不得開肝實熱所致或生障瞖/苦竹瀝五合黄連二分綿裹入竹瀝肉浸一宿以)
(㸃日中數度/令熱淚出)
食醫心鏡(理心煩悶益氣力止渴苦笋熟煮任性食之/又苦竹笋主消渴利水道下氣理風熱脚氣)
(取蒸煮食之又䈽竹笋主消渴風/熱益氣力發氣脹蒸煮炒任食)
簡要濟衆(頭瘡大笋竹葉燒為灰量瘡大/小用灰調生油傅入少膩粉佳)
兵部手集(治發背頭未成瘡及諸熱腫痛以青竹筒角/之及掘地作坑貯水卧以腫處就坑子上角)
(之如菉豆大戢戢然/出不止遍匝腰肋)
又方(治瘡慈竹笋􁁊/灰油和塗之妙)
又方(治中風口噤服/淡竹瀝一升)
又方(治湯火灼爛竹中/蟲蚛末𫝊之良)
又方(小兒口噤體熱者竹瀝一合煖之分三四服兒新/生慎不可逆加鍼灸忍痛動其五脈因之成癎是)
(以田舎小兒任其自/然皆無此疾可審之)
又方(治小兒大人欬逆短氣匈中吸吸欬出涕唾𠻳出/臭濃涕粘淡竹瀝一合服日三五服大人一升)
廣利方(治金瘡中風口噤欲死竹/瀝半大升㣲㣲煖服之)
姚氏方(卒齒痛取苦竹燒一頭/一頭得汁多揩齒上差)
傷寒類要(治交接勞復卵腫腹中絞痛便欲死刮竹皮/升以水三升煮五沸絞去滓頓服梅師方同)
子母秘録(治胎動取甘/竹根取汁服)
又方(安胎取/瀝服之)
又方(治姙娠八月九月若墮樹或牛馬驚傷得心痛青/竹筎五兩切以酉一升煎取五合頓服不差再服)
(之/)
又方(小兒頭瘡耳上生瘡竹葉燒末和/猪脂塗上又以雞子白傅之亦妙)
又方(小兒癎刮青竹筎三兩醋三升煎一升/去滓服一合兼治小兒口噤體熱病)
産書(治姙娠悞有失墜忽推築著疼痛新青竹筎/二合以好酒一升煮筎三五沸分作三度服)
産寳(治姙娠因夫所動困絶/以竹瀝飲一升立愈)
又方(治産後血氣暴虚汗出淡竹/瀝三合㣲煖服之須臾再服)
楊氏産乳(療瘡疥燒竹葉為末以雞子白/和之塗上不過三四次立差)
又方(姙娠苦煩此子煩故也竹/瀝不限多少細細服之)
又方(療胎動安胎方甜竹/根煮取濃汁飲之)
姚和衆(小孩夜後狂語竹瀝每一/嵗兒連夜二合服令盡之)
李畋該聞集(云爆竹辟妖氣鄰人有仲叟家為山􁀙所/崇擲瓦石開户牖不自安叟求禱之以佛)
(經報謝而妖崇彌盛畋謂其叟曰翁旦夜於庭落中若/除夕爆竹數十竿叟然其言爆竹至曉寂然安帖遂止)
别説云(謹按舊稱竹實鸞鳯所食今近道竹間時見開/花小白如棗花亦結實如小麥子無氣味而澁)
(江浙人號為竹米以為荒年之兆及其竹即死信非鸞/鳯之所食也近有江南餘千人來言彼有竹實大如雞)
(子竹葉層層包裹味甘勝蜜食之令人心膈清涼生深/竹林茂盛蒙密處頓因得之但口乆汁枯乾而味尚存)
(爾因知鸞鳯之/食必非常物也)
衍義曰(竹葉凡諸竹與笋性皆㣲寒故知葉其用一致/本經不言笋及苦取瀝作油亦不必强擇也張)
(仲景竹葉湯用淡竹笋難化不益脾鄰家一小兒方二/嵗偶失照管壯熱喘麄不食多睡仰頭呻吟㣲嘔逆瞑)
(目多驚凡三五日醫作慢驚治之治不對病不愈忽然/其母誤將有巴豆食藥作驚藥化五丸如麻子大嚾之)
(良久大吐有物噎於喉中乳媪以指摘出之約長三寸/麄如小指乃三日前臨揩曝者乾箭笋是夜諸證皆定)
(次日但以和氣藥調治遂安其難化也如此經日問而/知之者謂之工小兒不能問故為難治醫者當審慎也)

吳茱茰味辛温大熱有小毒主温中下氣止痛欬逆寒
熱除濕血痺逐風邪開腠理去痰冷腹内絞痛諸冷實
不消中惡心腹痛逆氣利五藏
根殺三蟲根白皮殺蟯蟲治喉痺欬逆止洩注食不消
女子經産餘血療白癬一名藙生上谷川及寃句九月
九日採隂乾(參實為之使惡丹參消石白堊畏紫石英/陶隠居云禮記名藙而俗中呼為藙音殺)
(子當是不識藙字似藙字仍以相傳其根南行東行者/為勝道家去三尸方亦用之唐本注云爾雅釋木云􁂶)
(榝醜梂陸氏草木疏云􁂶榝属亦有榝名陶誤也臣禹/錫等謹按藥性論吳茱茰味苦辛大熱有毒能主心腹)
(疾積冷心下結氣疰心痛治霍亂轉筋胃中冷氣吐瀉/腹痛不可勝忍者可愈療遍身􁁜痺冷食不消利大腸)
(澁氣削皮能療􁁜瘡主中惡腹中剥痛下痢不禁治寸/白蟲博雅云柷榝欓越􁂶茱茰也柷音考孟詵云茱茰)
(主心痛下氣除嘔逆藏冷又皮止齒痛又患風瘙痒痛/者取茱茰一升清酒五升和煮取一升半去滓以汁煖)
(洗中賊風口偏不能語者取茱茰一升清酒一升和煮/四五沸冷服之半升目三服得少汗差謹按殺鬼疰氣)
(又開目者不堪食又魚骨在人腹中刺痛煮一盞汁服/之止又骨在肉中不出者嚼封之骨當爛出脚氣衝心)
(可和生薑汁飲之甚良日華子云連脾通闗節治霍亂/瀉痢消痰破癥癖逐風治腹痛腎氣脚氣水腫下産後)
(餘血又云茱茰葉熱無毒治霍亂下氣止心腹痛冷氣/内外腎釣痛鹽研罯神驗乾即又浸復罯霍亂脚轉筋)
(和艾以醋暢拌罯妙也陳藏器云梂子根濃煮浸痔有/驗燒末服亦主痔病又爾雅云櫟實梂也其子房生為)
(梂又赤𤓰草一名羊梂一名鼠查梂此乃/名同耳梂似小柤而赤人食之生髙原)
圖經曰(吳茱茰生上谷川谷及寃句今處處冇之江浙/蜀漢尤多木髙丈餘皮青緑色葉似椿而闊厚)
(紫色三月開花紅紫色七月八月結實似椒子嫩時㣲/黄至成熟則深紫九月九日採隂乾風土記曰俗尚九)
(月九日謂為上九茱茰到此日氣烈熟色赤可折其房/以挿頭云辟惡氣禦冬又續齊諧記曰汝南桓景隨費)
(長房學長房謂曰九月九日汝家有灾厄冝令急去家/各作絳嚢盛茱茰以繫臂上登髙飲菊花酒此禍可消)
(景如言舉家登髙山夕還見雞犬牛羊一時暴死長房/聞之曰此代之矣故甘人每至此日登髙飲酒戴茱茰)
(囊由此耳世傳茱茰氣好上言其衝膈不可為服食之/藥也張仲景治嘔而胷滿者茱茰湯主之吳茱茰一升)
(棗二十枚生薑一大兩人參一兩以水五升煎取二升/毎服十合日三乾嘔吐涎沫而頭痛者亦主之又其南)
(行枝主大小便卒闗格不通取之斷度如手第二指中/節含之立下出姚僧垣方根亦入藥用刪繁方療脾勞)
(熱有白蟲在脾中為病令人好嘔者取東行茱茰根大/者一尺大麻子八升橘皮二兩凡三物㕮咀以酒一升)
(浸一宿㣲火上薄煖之三下絞去滓平旦空腹服一升/取盡蟲便下出或死或半爛或下黄汁凡作藥法禁聲)
(勿語道作藥/蟲便下驗)
雷公云(凡使先去葉核并雜物子用大盆一口使鹽水/洗一百轉自然無涎日乾任入丸散中用修事)
(十兩用鹽二兩研作末投東流水四斗中分作一百度/洗别有大効若用醋煮即先沸醋三十餘沸後入茱茰)
(待醋盡晒乾每用十/兩使醋一溢為度)
食療(㣲温主痢止瀉厚腸/胃肥徤人不宜多食)
聖惠方(治隂毒傷寒四肢逆冷宜熨以茱茰一升酒和/匀濕絹袋二隻盛蒸令極熱熨脚心候氣通暢)
(匀暖即停/熨累用驗)
外臺秘要(集驗熨癥法茱茰三升碎之以酒利煮熟布/裹熨癥上冷更炒更畨用之癥移走逐熨之)
(候消乃/止也)
又方(治癕疽發背及發乳房茱茰/一升𢷬之以苦酒和帖癕上)
又方(隂下濕痒茱茰一升水三/升煮三沸去滓洗痒差)
千金方(治寸白蟲茱茰根洗去土四兩切以水酒各一/升漬一宿平旦分再服凡茱茰皆用細根東北)
(隂者良若稍大如指/已上者皆不任用)
又方(治心腹内外痛茱茰一升酒/三升煎取半升空心頓服之)
千金翼(産後虚羸盜汗時嗇嗇惡寒茱茰/一雞子大以酒三升浸半日煮服)
又方(主大人小兒風疹茱茰一升/酒五升煮取一升帛染找之)
又方(主頭風沐頭茱茰二升水五升/煮取三升以綿藥拭髪根良)
肘後方(治中風不能語䜴茱茰各一升/水五升煮取二升稍稍服之)
又方(治腸痔大便常血下部痒痛如蟲咬者掘地作坑/燒令赤酒沃中𢷬茱茰二升内中乘熟抜開小孔)
(以下部榻上令乃下/不過三四度即差)
孫真人備急方(赤痢臍下痛茱茰一/合黒豆湯吞之効)
經驗方(治脾元氣發歇痛不可忍者茱茰一兩桃仁一/兩和炒令茱茰焦黒後去茱茰取桃仁去皮尖)
(研細葱白三莖煨熟/以酒浸温分三服)
經驗後方(補水氣藥赤茱茰二兩米醋煮爛細研為/膏丸如梧桐子大椒湯下七丸空心服)
兵部手集(治醋心每醋氣上攻如釅醋茱茰一合水三/盞煎七分頓服縱濃亦須强服近有人心如)
(蜇破服此方後/二十年不發)
又方(治中風腹痛或子腸脱出茱茰三/升酒五升煎取二升分温三服)
又方(小兒火灼瘡一名瘭漿瘡一/名火爛瘡用酒煎茱茰拭上)
楊氏産乳(療中惡心痛吳茱茰五合/以酒三升煮三沸分三服)
衍義曰(吳茱茰須深湯中浸去苦烈汁凡六七過始可/用今文與注及注中藥法皆不言亦漏落也此)
(物下氣最速腸/虚人服之愈甚)

檳榔味辛温無毒主消榖逐水除痰癖殺三蟲伏尸療
寸白生南海(陶隠居云此有三四種出交州形小而味/甘廣州以南者形大而味澁核亦有大者)
(名猪檳榔竹藥皆用之又小者南人名蒳子俗人呼為/檳榔孫亦可食唐本注云檳榔生者極大停數日便爛)
(今人比來者皆先灰汁煮熟仍火熏使乾始堪停久其/中仁主腹脹生𢷬末服利水榖道傅瘡生肌肉止痛燒)
(為灰主口吻白瘡生交州愛州及崑崙臣禹錫等謹按/藥性論云白檳榔君味甘大寒能主宣利五藏六腑擁)
(滯破堅滿氣下水腫治心痛風血積聚廣志云水實白/檳榔樹無枝略如柱其顛生穟而秀生棘針重疊其下)
(彼方珍之以為口實陳藏器云蒳子小檳榔也生收火/乾中無仁者功劣於檳榔顧徴廣州記云檳榔形小而)
(耎細蒳子土人呼為檳榔孫日華子云檳榔味澁除一/切風下一切氣通闗節利丸竅補五勞七傷建䐾調中)
(除煩破癥結下五膈氣南海藥譜/云檳榔仁赤者味苦殺蟲兼哺)
圖經曰(檳榔生南海今嶺外州郡皆有之大如桄榔而/髙五七丈正直無枝皮似青桐節如桂竹葉生)
(木巔大如楯頭又似芭蕉葉其實作房從葉中出傍有/刺若棘針重疊其下一房數百實如雞子狀皆有皮殻)
(肉滿殻中正白味苦澁得扶留藤與瓦屋子灰同咀嚼/之則柔滑而甘美嶺南人噉之以當果實其俗云南方)
(地温不食此無以袪瘴癘其實春生至夏乃熟然其肉/極易爛欲收之皆先以灰汁煮熟仍火焙熏乾始堪停)
(乆此有三四種有小而味甘者名山檳榔有大而味澁/核亦大者名猪檳榔最小者名蒳子其功用不説有别)
(又云尖長而有紫文者名檳圓而矮者名榔檳力小榔/力大今醫家不復細分但取作雞心狀存坐正穏心不)
(虚破之作錦文者為佳其大腹所出與檳榔相似但莖/葉根榦小異并皮收之謂之大腹檳榔或云檳榔難得)
(真者今賈人貨/者多大腹也)
海藥(謹按廣志云生東海諸國樹莖葉根􁟓與大腹小/異且又云如椶櫚也葉茜似芭蕉狀陶𢎞景云向)
(陽曰檳榔向隂曰大腹味澁温無毒主賁㹠諸氣五膈/氣風冷氣宿食不消脚氣論云以沙牛尿一盞磨一枚)
(空心煖服治肺氣壅毒水腫浮氣秦醫云檳榔二/枚一生一熟𢷬末酒煎服之善治膀胱諸氣也)
食療(多食發熱南人生食閩中名橄/欖子所來比者煮熱熏乾將來)
雷公云(凡使取好存坐穏心堅文如流水碎破内文如/錦文者妙半白半黒并心虚者不入藥用凡使)
(須别檳與榔頭圓身形矮毗者是榔身形尖紫文麄者/是檳檳力小榔力大欲使先以刀刮去底細切勿經火)
(恐無力効若熟/使不如不用)
聖惠方(治口吻生白瘡用一/枚燒灰細研傅之妙)
又方(治胎動腰痛搶心或有血下用一兩為/末非時水煮葱白濃汁調下一錢匕)
外臺秘要(若脚氣非冷非熱老人弱人脹滿者檳榔仁/為末以檳榔榖汁或茶飲或䜴汁中調服方)
(寸七/甚利)
經驗方(治金瘡白檳榔黄連/少許為末傅之即差)
梅師方(治醋心檳榔四兩橘皮一兩細/𢷬為散空心生蜜湯下方寸匕)
孫真人食忌(治嘔吐以白檳榔一顆􁀙橘皮/一分炙為末水一盞煎半盞服)
斗門方(治腰重痛用檳榔/為末酒下一錢)
又方(治本藏氣以雞心檳榔小便濃磨/半箇服或用熱酒調一錢匕効)
簡要濟衆(治諸蠱在藏腑乆不差檳榔半兩炮𢷬為末/每服一錢至二錢葱蜜煎湯調下空心服)
又方(治脚氣衝心白檳榔一箇雞心大者為末用童子/小便生薑汁温酒共半盞調只作一服無時服)
廣利方(治脚氣衝心致悶亂不識人白檳榔十二分為/末分二服空心暖小便五大合調服日再服)
御藥院(治痰涎檳榔為/末白湯㸃一錢)
齊民要術(檳榔下氣及宿食/白蟲消除痰飲)
衍義曰(檳榔方書所説甚詳今人又取尖長者入/藥言真快鋭速効屢嘗試之果如其説)

　
　
　
　
　
　
　
　
梔子味苦寒大寒無毒主五内邪氣胃中熱氣面赤酒
炮皶鼻白癩赤癩瘡瘍療目熱赤痛胷心大小腸大熱
心中煩悶胃中熱氣一名木丹一名越桃生南陽川谷
九月採實暴乾(陶𨼆居云解玉支毒處處有亦兩三種/小異以七稜者為良經霜乃取之今皆)
(入染用於藥甚稀玉支即羊鄭躅也臣禹錫等謹按藥/性論云山梔子殺□蟲毒去熱毒風利五淋主中惡通)
(小便解五種黄病明目治時疾/除熱及消渴口乾目赤腫病)
圖經曰(梔子生南陽川谷今南方及西蜀州郡皆有之/木髙七八尺葉似李而厚硬又似樗蒲子二三)
(月生白花花皆六出甚芬香俗説即西域詹匐也夏秋/結實如訶子狀生青熟黄中仁深紅九月採實暴乾南)
(方人競種以售利貨殖傳云巵茜千石亦比千乘之家/言獲利之傳也此亦有兩三種入藥者山梔子方書所)
(謂越桃也皮薄而圓小刻房七稜至九稜者為佳其大/而長者乃作染色又謂之伏尸梔子不堪入藥用張仲)
(景傷寒論及古今諸名醫治發黄皆用梔子茵蔯香豉/廿草等四物作湯飲又治大病起勞復皆用梔子鼠矢)
(等湯並小利而愈其方極多不可悉載梔子亦療血痢/挾毒熱下者葛洪方以十四枚去皮𢷬蜜丸服如梧子)
(三九日二大効又治霍亂轉筋燒梔子三枚末服立愈/時行重病後勞發水煮十枚飲汁温卧徹汗乃愈挾食)
(加力黄别煮汁臨熟/内之合飲㣲利遂差)
雷公曰(凡使勿用顆大者號曰伏尸梔子無力須要如/雀腦并鬚長有九路赤色者上凡使先去皮鬚)
(了取仁以甘草水浸一宿漉/出焙乾𢷬篩如赤金末用)
食療(主瘖啞紫癜風/黄疸積熱心躁)
又方(治下鮮血梔子仁燒灰水和一/錢匕服之量其大小多少服之)
千金方(治火瘡未起梔子仁灰麻油和封厚/乃佳已成瘡燒白糖灰粉之燥即差)
肘後方(治霍亂心腹脹痛煩滿短氣未得吐下/若轉筋燒梔子二七枚研末熟水調服)
梅師方(治火丹毒𢷬/和水調傅之)
又方(治熱毒下血或因食物發動以三/十枚擘水二升煎取一升去滓服)
又方(治熱病新差早起及多食後發以十枚水三升煎/取一升去滓温服卧令㣲汗若食不消加大黄三)
(兩/)
又方(治傷寒差後交接發動因欲死眼不開不/能語梔子三十枚水三升煎取一升服)
又方(治狂犬咬梔子皮燒末石硫黄等分/同研為末傅瘡上日三二傅之差)
博濟方(治冷熱氣不和不思飲食或腹痛㽲刺山梔子/川烏頭等分生𢷬為末以酒和丸如梧子大毎)
(服十五丸生薑湯下如小腹/氣痛將葱酒再下二十丸)
兵部手集(治頭痛不可忍是多風痰所致/梔子末和蜜濃傅舌上吐即止)
勝金方(治婦人臨産痢不限多少燒灰細末/空心熟水調一匙頭甚者不過五服)
孫尚藥(冶傷寒下痢後更煩按之心下䎡者虚煩也梔/子十四枚擘豉四合右二味以水四升煎梔子)
(取二升半内豉更煎取二升去滓分再服得/吐餘勿服嘔有癰膿者不可服嘔膿盡乃愈)
古今録驗(秦王散胃疸食多/喜飲梔子實主之)
丹房鏡源(梔子/柔金)
衍義曰(梔子仲景治發汗吐下後虚煩不得眠若劇者/必反覆顛倒心中懊憹梔子䜴湯治之虚故不)
(用大黄有寒毒故也梔子雖寒無毒治胃中熱氣既亡/血亡津液腑藏無潤養内生虚熱非此物不可去張仲)
(景傷寒論已著又治心經留熱小便赤澁去皮山梔子/火炮大黄連翹甘草炙等分末之水煎三二錢匕服之)
(無不/效)
　
　
　
　
　
　
　
　
紫􁫫(音/礦)騏驎竭味甘鹹平有小毒主五藏邪氣帶下止
痛破積血金瘡生肉與騏驎竭二物大同小異(唐本注/云紫色)
(如膠作赤麖音京皮及寳鈿用為服色亦以膠寳物云/蟻於海畔樹藤皮中謂之紫􁫫樹名渴廩騏驎竭樹名)
(渴留喻如蜂造蜜研取用之吳録謂之赤膠者今按别/本注云紫􁫫騏驎竭二物同條功効全别紫􁫫色赤而)
(黑其葉大如盤􁫫從葉上出騏驎竭色黄而赤味鹹平/無毒主心腹卒痛止金瘡血生肌肉除邪葉如櫻桃三)
(角成竭從木中出如松脂唐本先附玉石部今移臣禹/錫等謹按日華子云紫􁫫無毒治驢馬鎔漏可完補又)
(云騏驎竭暖無毒得蜜陀僧良治一切惡瘡疥/癬乆不合者𫝊此藥性急亦不可多使却引膿)
圖經曰(騏驎竭舊不載所生州土今出南蕃諸國及廣/州木髙數丈婆娑可愛葉似櫻桃而有三角其)
(脂液從木中流出滴下如膠飴狀乆而堅漩乃成竭赤/作血色故亦謂之血竭採無時其味鹹而氣腥者是海)
(母血不可用真竭㣲鹹而甘作梔子氣味舊説與紫􁫫/大都相類而别是一物功力亦殊今按段成式酉陽雜)
(俎云紫􁫫出真蠟國國人呼為勒佉亦出波斯國木髙/丈許枝􁟓繁鬰葉似橘柚冬不凋落三月花開不結子)
(毎有霧露㣲雨霑濡其枝條則為紫􁫫波斯國使人呼/及沙利兩人説如此而真蠟國使人言是蟻運土上於)
(木端作窠蟻壤為霧露所霑即化為紫􁫫又交州地志/亦云本州嵗貢紫􁫫出於蟻壤乃知與血竭雖俱出於)
(木而非一物明矣今醫方/亦罕用惟染家所須耳)
海藥(紫􁫫謹按廣州記云生南海山谷其樹紫赤色是/木中津液成也治濕痒瘡疥冝入膏用又可造胡)
(臙脂餘滓則玉作家使也又騏驎竭謹按南越志云是/紫􁫫樹之脂也其味甘温無毒主打傷折損一切疼痛)
(補虚及血氣攪刺内傷血聚並宜酒服/欲驗真偽但嚼之不爛如蠟者上也)
雷公云(騏驎竭凡使勿用海母血真似騏驎竭只是味/鹹并腥氣其騏驎竭味㣲鹹甘似梔子氣是也)
(欲使先研作粉重篩過臨使安於丸散或/膏中任使用勿與衆藥同𢷬化作飛塵也)
聖惠方(産後血暈不知人及狂語麟竭一/兩細研為末非時温酒調二錢七)
廣利方(治金瘡血不止兼痛/麟竭未傅之立止)
賈相牛經(牛馬有漏蹄以紫礦少許和/猪脂内入漏處燒鐵箆烙之)
酉陽雜俎(紫􁫫樹出真臘國使衝都尉沙門陀沙尼抜/陁言蟻運土於樹下作窠蟻壤得雨露結而)
(成紫礦崑崙/者善波斯次)
太清伏煉靈砂法(騏驎竭出於西胡稟於熒惑之氣生/於湯石之隂結而成質紫􁫫形若爛)
(石其功亦能添益/陽精消隂滯氣)
衍義曰(紫􁫫如糖霜結於樹枝上累累然紫黒色研破/則紅今人用造綿􁚂􁚃邇來亦難得餘如經)
　
　
　
　
　
　
　
　
龍腦香及膏香味辛苦㣲寒一云温平無毒主心腹邪
氣風濕積聚耳聾明目去目赤膚翳出婆律國形似白
松脂作杉木氣明浄者善乆經風日或如雀屎者不佳
云合糯(一作/粳)米炭相思子貯之則不耗膏主耳聾(唐本/注云)
(樹形似杉木言婆律膏是樹根下清脂龍腦是根中乾/脂子似豆蔻皮有錯甲香似龍腦味辛尤下惡氣消食)
(散脹滿香人口舊云出婆律國藥以國為名即杉脂也/江南有杉木未經試或方土無脂猶甘蕉無實唐本先)
(附臣禹錫等謹按段成式酉陽雜俎云龍腦香樹出婆/利國呼為箇不婆律亦出波斯國樹髙八丈大可六七)
(圍葉圓而背白無花實其樹有肥有瘦瘦者出龍腦香/肥者出婆律膏香在木心中波斯斷其樹剪取之其膏)
(於樹端流出斫樹作坎而承之入藥用有别法南海藥/譜云龍腦油性温味苦本出佛誓國此油從樹斫取摩)
(一切風陳藏器云相思子平有小毒通九竅治心腹氣/令人香止熱悶頭痛風痰殺腹藏及皮膚内一切蟲又)
(主蠱毒取二七枚末服當吐出生/嶺南樹髙丈餘子赤黒間者佳)
圖經曰(龍腦香出婆律國今惟南海畨舶賈客貨之相/傳云其木髙七八丈大可六七圍如積年杉木)
(狀傍生枝葉正圓而背白結實如豆蔲皮有甲錯香即/木中脂似白松脂作杉木氣膏乃根下精液耳亦謂之)
(婆律膏段成式酉陽雜俎説此木有肥瘦瘦者出龍腦/香其香在木心波斯斷其木剪取之肥者出婆律膏其)
(膏於木端流出斫木作坎而承之兩説大同而小異亦/云南海山中亦有此木唐天寳中交阯貢龍腦皆如蟬)
(蠶之形彼人云老根節方有之然極難得時禁中呼為/瑞龍腦帶之衣衿香聞十餘步外是後不聞有此今海)
(南龍腦多用火煏成片其中亦容雜偽/入藥惟貴生者狀若梅花瓣甚佳也)
海藥(謹按陶𢎞景云生西海律國是波律樹中脂也如/白膠香狀味苦辛㣲温無毒主内外障眼三蟲治)
(五痔明目鎮心秘精又有蒼龍腦主風瘡䵟􁤹入膏煎/良用㸃眼則有傷名醫别録云婦人難産取龍腦研末)
(少許以新汲水調眼立差又唐太宗時/西海律國真龍腦香楚知波處出耳)
經驗方(治急中風目暝牙噤無門下藥者以中指㸃散/子揩齒三二十揩大牙左右其口自開始得下)
(藥龍腦天南星等分為末乳鉢内研自五月五/日午時合出者鬼用一字至半錢名開闗散)
經驗後方(治時疾發豌豆瘡及赤瘡子未透心煩狂躁/氣喘妄語或見鬼神龍腦二錢細研旋滴猪)
(心血和丸如雞頭肉大每服一丸紫草湯下少/時心神便定得睡瘡復發透依常將息取安)
衍義曰(龍腦條中與圖經所説各未盡此物大通利闗/膈熱塞其清香為白藥之先大人小兒風涎閉)
(壅及暴得驚熱甚濟用然非常服之藥獨行則勢弱佐/使則有功於茶亦相宜多則掩茶氣味萬物中香無出)
(其右者西方株羅短吒國在南印度境有羯布羅香榦/如松株葉異濕時無香採乾之後折之中有香狀類雲)
(母色如氷雪此龍腦/香也葢西方亦有)
　
　
　
　
　
　
　
　
食茱茰味辛苦大熱無毒功用與吳茱茰同少為劣爾
療水氣用之乃佳(唐本注云皮薄開口者是雖名為食/茱茰而不堪多噉之也今按顆粒大)
(經乆色黄黒乃是食茱茰顆粒𦂳小乆色青緑即是吳/茱茰今按陳藏器本草云食茱茰殺鬼魅及惡蟲毒起)
(陽殺牙齒蟲痛唐本先附臣禹錫等謹按藥性論云食/茱茰畏紫石英治冷痺腰脚軟弱通身刺痛腸風痔疾)
(殺腸中三蟲去虚冷陳藏器云樹皮殺牙齒蟲止痛本/經已有吳茱茰云是口拆者目茱茰南其總有以吳地)
(為好所以有吳之名兩處俱堪入食若充藥用要取吳/者止可言漢之與吳豈得云食與不食其口拆者是日)
(乾口不拆者是隂乾本經云吳茱茰又云生宛/朐宛朐既非吳地以此為食者耳蘇重專一條)
圖經曰(食茱茰舊不載所出州土云功用與吳茱茰同/或云即茱茰中顆粒大經乆色黄黒堪噉者是)
(今南北皆有之其木亦甚髙大有長及百尺者枝莖青/黄上有小白㸃葉正類油麻花黄蜀人呼其子為艾子)
(葢禮記所謂藙者藙艾聲訛故云耳宜入食羮中能/發辛香然不可多食多食衝眼兼又脱髪採無時)
食療(温主心腹冷氣痛中惡除飲逆去藏腑冷能温中/甚良又齒痛酒兼含之又殺鬼毒中賊風口偏不)
(語者取子一升美豉三升以好酒五升和煮四五沸冷/服半升日三四服得汗便差又皮肉痒痛酒二升水五)
(升茱茰子半升煎取三升去滓㣲煖洗之立止又魚骨/在腹中刺痛煮汁一盞服之其骨軟出又脚氣衝心和)
(生薑煮汁飲之又魚骨刺入肉不出者𢷬封/之其骨自爛而出又閉目者名欓子不堪食)
孫真人食忌(云六月七月勿食/傷人氣發瘡痍)
勝金方(治蛇咬毒茱茰一兩為末/冷水調分為三服立差)
　
　
　
　
　
　
　
　
蕪荑味辛平無毒主五内邪氣散皮膚骨節中淫淫温
行毒去三蟲化食逐寸白散腸中嗢嗢喘息一名無姑
一名□(音/殿)䕋(音/唐)生晉山川谷三月採實隂乾(陶𨼆居云/今惟出髙)
(麗狀如榆羹氣臭如犱音信彼人皆以作醬食之性殺/虫置物中亦辟蛀但患其臭唐本注云爾雅云蕪荑一)
(名蔱蘠今名□䕋字之誤也今延州同州者最好今注/蕪荑河東河西處處有之况經云生晉山川谷而陶以)
(為惟出髙麗葢是不知其元也臣禹錫等謹按爾雅蜀/本云無姑其實夷延無姑姑榆也生山中葉圓而厚剥)
(取皮合漬之其味辛香所謂蕪荑藥性論云蕪荑使味/苦辛能主積冷氣心腹□痛除肌膚節中風淫淫如蟲)
(行孟詵云主五藏皮膚肢節邪氣又熱瘡𢷬和猪脂塗/差又和白蜜治濕癬和沙牛酪療一切瘡陳者良可少)
(食之傷多發熱心痛為辛故也秋天食之尤宜人長食/治五痔諸病不生日華子云治腸風痔瘻惡瘡疥癬)
圖經曰(蕪荑生晉山川谷今近道亦有之大抵榆類而/差小其實亦早成比榆乃大氣臭如犱爾雅釋)
(木云無姑其實夷郭璞云無姑姑榆也生山中葉圓而/厚剥取皮合漬之其味辛香所謂蕪荑也又釋草云□)
(荑蔱蘠注云一名白蕢而與本經一名□音殿䕋音唐/相近蘇恭云蔱蘠□䕋字之誤也然莁荑草類蕪荑乃)
(木也明是二物或氣類之相近歟三月採實隂乾殺蟲/方中多用之今人又多取作屑以芼五味其用陳者良)
(人収藏之多以鹽漬則失氣味此等不堪入藥但可作/食品耳秋後尤宜食之續傳信方治久患脾胃氣泄不)
(止蕪荑五兩𢷬末以飯丸毎日空心午飯前各用陳米/飲下三十丸增至四十丸乆服去三尸益神駐顔云得)
(之章鐐/曽得力)
陳藏器(作醬食之主五雞病除瘡癬/其氣膻者良此山榆仁也)
海藥(謹按廣州記云生大秦國是波斯蕪荑也味辛溫/無毒治冷痢心氣殺蟲止痛又婦人子宫風虚孩)
(子疳瀉得訶/子豆蔲良)
食療(散腹中氣痛又和馬酪可治癬作醬甚香/美功尤勝於榆仁陳者良又殺中惡蟲毒)
外臺秘要(治膀胱氣急宜下氣蕪莄𢷬和食鹽末二物/等分以綿裹如棗大内下部或下水惡汁并)
(下氣/佳)
千金方(主脾胃有蟲食二即痛面黄無色疼痛無時必効/以石州蕪荑仁  兩和麪炒令黄色為末非時米)
(飲調二/錢匕差)
衍義曰(蕪荑有大小兩種小蕪荑即榆莢也揉取仁醖/為醬味尤辛入藥當用大蕪荑别有種然小蕪)
(荑醖造多假以外物相和不可不擇去/也治大腸寒滑及多冷氣不可闕也)
　
　
　
　
　
　
　
　
枳殻味苦酸㣲寒無毒主風痒麻痺通利闗節勞氣欬
𠻳背膊悶倦散留結胸膈痰滯逐水消脹滿大腸風安
胃止風痛生商州川谷九月十月採隂乾(用當去瓤核/乃佳此與枳)
(實主療稍别故特出此條今附臣禹錫等謹按藥性論/云枳殻使味苦辛洽遍身風疹肒中如麻豆惡痒主腸)
(風痔痰心腹結氣兩脅脹虚闗膈擁塞根浸酒煎含治/齒痛消痰有氣加而用之日華子云徤脾開胃調五藏)
(下氣止嘔逆消痰治反胃霍亂瀉痢消食破癥結痃癖/五膈氣除風明目及肺氣水腫利大小腸皮膚痒痔腫)
(可炙熨入藥浸/軟剉炒令熟)
圖經(文具枳/實條下)
陳藏器(云根皮主野雞病末服方寸匕本經採實用九/月十月不如七月八月既厚且辛書曰江南為)
(橘江北為枳今江南俱有枳橘江北/冇枳無橘此自别種非干變易也)
雷公云(凡使勿使枳實縁性効不同若使枳殻取辛苦/腥并有隟油能消一切㿏要陳久年深者為主)
(用時先去瓤以麩炒過待麩燋黒遂/出用布拭上燋黒然後單𢷬如粉用)
千金方(主口癖眼急風枳茹刮取上青為末欲至瓤上/者得茹五升㣲火灼去濕氣以酒三升漬㣲火)
(煖令得藥味/遂性飲之)
肘後方(治中風身直不得屈伸反覆者刮枳樹皮一升/酒三升漬一宿服五合至一升酒盡再作良)
食醫心鏡(治水氣皮膚痒及明目枳殻/一兩柞末如茶法煎呷之)
經驗後方(治風疹痒不止以枳殻三兩麩炒㣲黄去瓤/為末毎服二錢非時水一中盞煎至六分去)
(滓/服)
梅師方(治一切疹以水煮枳殻/為煎塗之乾即又塗之)
博濟方(治逺年日近腸風下血不止枳殻燒成黒灰存/性羊胿炭為末枳殻末五錢脛末五錢和勻用)
(濃米飲一中盞調下空心服五更初/一服如人行五里再服當日見効)
必効方(熨痔痔頭出或痛不可忍枳殻於煻灰/中煨熟㣲熨盡七枚立定發即熨之)
杜壬方(瘦胎散昔胡陽公主難産方士進枳殻四兩甘/草二兩為末每服空心大錢匕如茶㸃服自五)
(月後一日一服至臨月不惟易/産仍無胎中惡病忌登髙側)
衍義曰(枳殻文其/枳實條下)
　
　
　
　
　
　
　
　
枳實味苦酸寒㣲寒無毒主大風在皮膚中如麻豆苦
痒除寒熱結止痢長肌肉利五藏益氣輕身除胸脅痰
癖逐停水破結實消脹滿心下急痞痛逆氣脅風痛安
胃氣止溏洩明目生河内川澤九月十月採隂乾(陶𨼆/居云)
(今處處有採破令乾用之除中核㣲炙令香亦如橘皮/以陳者為良枳樹莖及皮療水脹暴風骨節疼急枳實)
(俗方多用道家不須唐本注云枳實日乾乃得隂便濕/瀾也用當去核及中瓤乃佳今或用枳殻乃爾若稱枳)
(實須合核瓤用者殊不然也今按陳藏器本草云枳實/根皮主痔末服方寸匕本經採實用九月十月不如七)
(月八月既厚且辛舊云江南為橘江北為枳今江南俱/有橘枳江北有枳無橘此自是種别非闗變也臣禹錫)
(等謹按藥性論云枳實臣味苦辛觧傷寒結胸入陷胸/湯用主上氣喘欬腎内傷冷隂痿而有氣加而用之)
圖經曰(枳實生河内川澤枳殻生商州川谷今京西江/湖州郡皆有之以商州者為佳如橘而小髙亦)
(五七尺葉如棖多刺春生白花至秋成實九月十月採/隂乾舊説七月八月採者為實九月十月採者為殻今)
(醫家多以皮厚而小者為枳實完大者為殻皆以飜肚/如盆口唇狀須陳乆者為勝近道所出者俗呼臭橘不)
(堪用張仲景治心下堅大如盤水飲所作枳實术湯煮/之枳實七枚术二兩以水一斗煎取三升分三服腹中)
(軟即稍減之又胸痺心中痞堅留氣結胸胸滿脅下逆/氣搶心枳實薤白桂湯主之陳枳實四枚厚朴四兩薤)
(白半斤切栝樓一枚桂一兩以水五升先煎枳實厚朴/取二升去滓内餘藥於湯中煎三兩沸分温三服當愈)
(只有橘皮枳實湯桂生薑枳實湯皆主胸痺心痛葛洪/治卒胸痺痛單用枳實一物搗末服方寸匕日三夜一)
(其根皮治大便下血末服之亦可煮汁常飲又治卒中/急風身直不得屈伸反覆者刮取枳木皮屑謂之枳筎)
(一升酒一升漬一宿/服五合至盡再作良)
外臺秘要(塗風疹取枳實以醋漬令濕火/炙令熱適寒温用熨上即消)
千金方(治胸痺氣壅滿心膈不利枳實二兩麩炒㣲/黄為末非時以清粥飲調下二錢聖惠方同)
又方(治積痢脱肛枳實石上磨令滑鑚著柄/蜜塗火炙令煖更易熨肛取縮即止)
經驗方(治腸風下血枳實半斤麩炒去瓤綿黄芪半斤/洗剉為末米飲非時下二錢匕若難服以糊為)
(丸湯下三/五十丸効)
集驗方(治五痔不以年月日乆新枳實為末/煉蜜丸如桐子大空心飲下二十丸)
濟衆方(治傷寒後卒胸膈閉痛枳實一味剉麩/炒黄為末服二錢米飲調下一日二服)
廣利方(治小兒乆痢淋瀝水榖不調枳實六分𢷬末以/飲汁調二錢匕二嵗服一錢子母秘録方同)
子母秘録(治婦人隂腫堅痛用半斤碎/炒令熟故帛裏熨冷即易之)
衍義曰(枳實枳殼一物也小則其性酷而速大則其性/詳而緩故張仲景治傷寒倉卒之病承氣湯中)
(用枳實此其意也皆取其疎通决泄破結實之義他/方但導敗風壅之氣可常服者故用枳殻其意如此)

厚朴味苦温大温無毒主中風傷寒頭痛寒熱驚悸氣
血痺死肌去三蟲温中益氣消痰下氣療霍亂及腹痛
脹滿胃中冷逆胸中嘔不止洩痢淋露除驚去留熱心
煩滿厚腸胃一名厚皮一名赤朴其樹名榛其子名逐
折療䑕瘻明目益氣生交阯寃句三九十月採皮隂乾
(乾薑為之使惡澤瀉寒水石消石陶𨼆居云今出建平/宜都極厚肉紫色為好殻薄而白者不如用之削去上)
(外麄皮俗方多用道家不須也今注出梓州龍州者最/佳臣禹錫等謹按吳氏云厚朴神農岐伯雷公苦無毒)
(季氏小温日華子厚朴出洪農藥性論云厚朴臣忌豆/食之者動氣味苦辛大熱能主療積年冷氣腹内雷鳴)
(虚吼宿食不消除痰飲去結水破宿血消化水穀止痛/大温胃氣嘔吐酸水主心腹滿病人虚而尿白日華子)
(云徤脾主反胃霍亂轉筋冷熱氣瀉膀胱泄五藏一切/氣婦人産前産後腹藏不安調闗節殺腹藏蟲除驚去)
(煩悶明耳目入藥去麄皮薑/汁炙或薑汁炒用又名烈朴)
圖經曰(厚朴出交阯寃句今京西陜西江淮湖南蜀川/山谷中往往有之而以梓州龍州者為上木髙)
(三四丈徑一二尺春生葉如栁葉四季不凋紅花而青/實皮極鱗皴而厚紫也多潤者佳薄而白者不堪三月)
(九月十月採皮隂乾廣雅謂之重皮方書或作厚皮張/仲景治雜病厚朴三物湯主腹脹脈數厚朴半斤枳實)
(五枚以水一斗二升煎二物取五升内大黄四兩再煎/取三升温服一升腹中轉動更服不動勿服又厚朴七)
(物湯主腹痛脹滿厚朴半斤廿草大黄各三兩棗十枚/大枳實五枚桂二兩生薑五兩以水一斗煎取四升去)
(滓溫服八合日三嘔者加半夏五合下痢者去大黄寒/多者加生薑至半斤陶𨼆居治霍亂厚朴湯厚朴四兩)
(炙桂心二兩枳實五枚生薑三兩四物切以水六升煎/取二升分三服唐石泉公王方慶廣南方云此方不惟)
(霍亂可醫至於諸病皆療並須預排北也/此方與治中湯等並行其方見人參條中)
雷公曰(凡使要用紫色味辛為好或丸散便去麄皮用/醋炙過每修一斤用酥四兩炙了細剉用若湯)
(飲中使用自然薑汁/八兩炙一升為度)
聖惠方(治霍亂製之以薑汁火上炙令香/為末非時新水調下二錢匕佳)
又方(治痰壅嘔逆心胸滿悶不下飲食用一兩塗/生薑汁炙令黄為末非時粥飲調下二錢匕)
梅師方(治水穀痢乆不差厚朴三兩黄連/三兩剉水三升煎取一升空心服)
斗門方(治男子女人乆患氣脹心悶飲食不得因食不/調冷熱相繋致令心腹脹滿厚朴火上炙令乾)
(又蘸薑汁炙直待焦黑為度𢷬篩如麪以陳米/飲調下二錢七日二服良亦治反胃止瀉甚妙)
子母秘録(治月水不通厚朴三兩炙水三升煎/取一升為一服空心不過三四劑差)
衍義曰(厚朴今西京伊陽縣及商州亦有但薄而色淡/不如梓州者厚而紫色有油味苦不以薑製則)
(棘人喉香平胃散中用最調中至今此藥盛/行既能温調胃氣又能走冷氣為世所須也)
　
　
　
　
　
　
　
　
茗苦􁎊茗味甘苦㣲寒無毒主瘻瘡利小便去痰熱渴
令人少睡春採之
苦􁎊主下氣消宿食作飲加茱茰葱薑等良(唐本注云/爾雅釋木)
(云樌苦􁎊注樹小似梔子冬生葉可煮作羮飲今呼早/採者為茶晚取者為茗一名荈蜀人名之苦茶生山南)
(漢中山谷今按陳藏器本草云茗苦􁎊寒破熱氣除瘴/氣利大小腸食之宜熱冷即聚痰􁎊是茗嫩葉𢷬成餅)
(並得火良乆食令人瘦去/人脂使不睡唐本先附)
圖經曰(茗苦􁎊舊不注所出州郡今閩浙蜀荆江湖淮/南山中皆有之爾雅所謂檟苦􁎊郭璞云木小)
(似梔子冬生葉可煮作羮飲今呼早採者為茶晚採者/為茗一名荈蜀人謂之苦茶是也今通謂之茶茶茶聲)
(近故呼之春中始生嫩葉蒸焙去苦水末之乃可飲與/古所食殊不同也茶經曰茶老南方佳木長一尺二尺)
(至數十尺其巴川峽山有兩人合抱者伐而掇之木如/𤓰蘆葉如梔子花如白薔薇實如栟橺蒂如丁香根如)
(胡桃其名一曰茶二曰檟三曰蔎音設四曰茗五曰荈/又曰茶之别者有枳殻芽栒杷芽枇杷芽皆治風疾又)
(有皂莢芽槐芽栁芽乃上春摘其芽和茶作之故今南/人輸官茶往往雜以衆葉惟茅蘆竹箬之類不可入自)
(餘山中草木芽葉皆可和合椿柿尤竒真茶性極冷惟/雅州䝉山出者温而主疾茶譜云蒙山有五頂頂有茶)
(園其中頂曰上清峯昔有僧人病冷且乆遇一老父謂/曰蒙之中頂茶當以春分之先後多搆人力俟雷之發)
(聲併手採摘三日而止若獲一兩以本處水煎服即能/袪宿疾二兩當眼前無疾三兩固以筋骨四兩即為地)
(仙矣其僧如説獲一兩餘服未盡而疾差其四頂茶園/採摘不廢惟中峯草木繁宻雲霧蔽虧鷙獸時出故人)
(跡不到矣近嵗稍貴此品製作亦精於他處其性以不/甚冷大都飲茶少則醒神思過多則致疾病故唐母景)
(茶飲序云釋滯消壅一日之利暫/佳瘠氣侵精終身之累斯大是也)
食療(云茗葉利大腸去熱解痰煮取汁用煮粥良又茶/主下氣除好腫消宿食當日成者良蒸𢷬經宿用)
(陳故者即動風發氣市人有/用槐栁初生嫩芽葉雜之)
外臺秘要(治卒頭痛如破非中冷非中風其病是胸膈/有痰厥氣上衝所致名為救頭痛吐之即差)
(單著茗作飲二三升適冷煖飲一二升須臾吐吐畢又/飲能如此數過劇者須吐噡汁乃止不損人待渴即差)
食醫心鏡(主赤白痢及熱毒痢好茶一斤炙𢷬末濃煎/一二盞喫差如久患痢亦宜服又主氣壅暨)
(腰痛轉動不得煎茶/五合投醋二合頓服)
經驗方(治隂嚢上瘡用蠟面茶為末/先以廿草煎水洗後用貼妙)
兵部手集(治心痛不可忍十年五年者/煎湖州茶以頭醋和服之良)
勝金方(治􁀙螋尿人成瘡初如糝粟漸大如豆更大如/火烙漿疱疼痛至甚速用草茶并蠟茶俱可以)
(生油調傅止其/痛藥至立止妙)
别説云(謹按唐本注引爾雅云葉可作羮恐非此也其/嫩者是今之茶芽經年者又老鞭二者安可作)
(羮是知恐非此圖經今閩浙蜀荆江湖淮南山中皆有/之然則性類各異近世蔡㐮蜜學所述極備閩中唯建)
(州北苑數處産此性味獨與諸方畧不同今亦獨名臘/茶研治作餅日得火愈良其他者或為芽葉或為末收)
(貯㣲若見火便更不可乆收其色味皆敗唯鼎州一種/芽茶其性味畧類建州今京師及河北京西等處磨為)
(末亦冒蠟茶名者是也近人以建茶治傷暑合醋治泄/瀉甚效則餘者皆可北用信之其不同者多矣今建州)
(上供品第/備見茶經)
衍義曰(茗苦􁎊今茶也其文有陸羽茶經丁謂北苑茶/録毛文錫茶譜蔡宗顔茶山節對其説甚詳然)
(古人謂其芽為雀舌麥顆言其至嫩也又有新芽一發/便長寸餘㣲麄如針惟芽長為上品其根榦水土力皆)
(有餘故也如雀舌麥顆又下品前人未盡識誤為品題/唐人有言曰釋滯消壅一日之利暫佳斯言甚當飲茶)
(者宜原其始終又晉温嶠上表貢茶千斤茗三百斤郭/璞云早採為茶晚採為茗茗或曰荈尺兖切葉老者也)

秦皮味苦㣲寒大寒無毒主風寒濕痺洗洗寒氣除熱
目中青瞖白膜療男子少精婦人帶下小兒癎身熱可
作洗目湯乆服頭不白輕身皮膚光澤肥大有子一名
岑皮一名石檀生廬江川谷及冤句二月八月採皮隂
乾(大㦸為之使惡吳茱萸陶𨼆居云俗云是樊槻音規/皮而水漬以和墨書色不脱㣲青且亦殊薄恐不必)
(爾俗方惟以療目道家亦有用處唐本注云此樹似檀/葉細皮有白㸃而不麄錯取皮水漬便碧色書紙有背)
(青色者是俗見味苦名為苦樹亦用皮療眼有效以葉/似檀故名石檀也臣禹錫等謹按藥性論云秦白皮平)
(惡苦瓠防葵主明日去肝中久熱兩目赤腫疼痛風淚/不止治小兒身熱作湯浴差皮一升水煎澄清冷洗赤)
(眼極效日華子云洗肝益精明目小/兒熱驚皮膚風痺退熱一名盆桂)
圖經曰(秦皮生廬江川谷及冤句今陜西州郡及河陽/亦有之其木大都似檀枝榦皆青緑色葉如匙)
(頭許大而不光並無花實根似槐根二月八月採皮隂/乾其皮有白㸃而不麄錯俗呼為自□木取皮漬水便)
(碧色書紙㸔之/青色此為真也)
外臺秘要(治赤眼及睛上瘡秦皮一兩清水一升於白/椀中浸春夏一食特以上㸔碧色出即以筯)
(頭纒綿仰卧㸃所患眼仍光從大背中滿眼著㣲痛不/畏良乆三五飰間即側卧􁐍却熱汁每日十度已上著)
(不過兩/日差)
又方(治眼因赤差後瞖暈秦皮一兩切水/一升五合煮取七合澄清用漬目中)
淮南子(梣木色青翳而羸痛蝸脘此皆治目之/藥也注梣苦厯木水浸皮青用先服効)
沈存中(秦皮治天蛇毒似癩而非癩也天蛇即草間□/花□蛛是也人被其螫仍為露水所濡乃成此)
(疾遂煮汁一/斗飲之差)

秦椒味辛溫生溫熱寒有毒主風邪氣温中除寒痺堅
齒髪明目療喉痺吐逆疝瘕去老血産後餘疾腹痛出
汗利五藏乆服輕身好顔色耐老増年通神生太山川
谷及秦嶺上或琅琊八月九月採實(惡栝樓防葵畏雌/黄陶𨼆居云今從)
(西來形似椒而大色黄黑味亦頗有椒氣或呼為大椒/又云即今樛居蛇切樹而樛子是猪椒恐謬唐本注云)
(秦椒樹華及莖子都似蜀椒但味短實細藍田南秦嶺/間大有也臣禹錫等謹按范子計然云蜀椒出武都赤)
(色者善秦椒出大水隴西細者善藥性論云秦椒君味/苦辛能治惡風遍身四肢㿏痺口齒浮腫揺動主女人)
(月閉不通治産後惡血痢多年痢主生髪療腹中冷痛/孟詵云秦椒温滅瘢長毛去血若齒痛醋煎含之又損)
(瘡中風者以麪作□納灰中燒之使熱斷使口開封其/瘡上冷即易之又法去閉口者水洗麪拌煮作粥空腹)
(吞之以飰壓之重者/可再服以差為度)
圖經曰(秦椒生泰山川谷及秦嶺上或琅邪今秦鳯及/明越金商州皆有之初秋生花秋未結實九月)
(十月採陶𨼆居云似椒而大色黄黑或呼大椒蘇恭云/葉及莖子都似蜀椒但實細味短爾雅云檓大椒郭璞)
(云椒叢生生實大者名為檓詩唐風云椒聊且陸璣疏/云椒似茱萸有針刺莖葉堅而滑蜀人作茶吳人作茗)
(皆合煮其葉以為香今成臯諸山謂之竹葉椒其木亦/如蜀椒少毒熱不中合藥可著飲食中又用蒸雞豚最)
(佳東海諸島上亦有椒枝葉皆相似子長而不圓甚香/其味似橘皮島上□鹿食其葉其肉自然作椒橘香而)
(今南北所生一種椒其實大於蜀椒與陶及郭陸之説/正相合當以實大者為秦椒其云蜀吳作茶茗皆煮其)
(葉今不復如此葢古人所食與今異者多矣故苦􁎊與/茶同條云作飲加茱茰葱薑等良是也相傳椒可以來)
(水銀又云椒氣好下言餌之益/下不上衝也服食藥當用蜀椒)
肘後方(手足心風腫椒益末/等分醋和傅之良)
傷寒類要(治膏癉其人飲少小便多方秦椒一分/出汗𤓰蒂二分未水服方寸匕日二服)
續十全方(治蟲入耳椒末一錢醋半盞/浸良久少少灌耳蟲自耳出)
衍義曰(秦椒此秦地所實者故言秦椒大率椒株皆相/似秦椒但葉差大椒粒亦大而絞低不若蜀椒)
(以絞髙為異也然秦地/亦有蜀種椒如此區别)

山茱茰味酸平㣲温無毒主心下邪氣寒熱温中逐寒
濕痺去三蟲腸胃風邪寒熱疝瘕頭風風氣去來鼻塞
目黄耳聾面皰温中下氣出汗强隂益精安五藏通九
竅止小便利乆服輕身明目强力長年一名蜀棗一名
雞足一名□(音/妓)實生漢中山谷及琅邪寃句東海承縣
九月十月採實隂乾(蓼實為之使惡桔梗防風防己陶/𨼆居云出近道諸山中大樹子初)
(熟未乾赤色如胡􁁊子亦可噉既乾皮甚薄當以合核/為用爾臣禹錫等謹按藥性論云山茱茰使味鹹辛大)
(熱治腦骨痛止月水不定補腎氣興陽道堅長隂莖添/精髓療耳鳴除面上瘡主能發汗止老人尿不節日華)
(子云暖腰膝助水藏除一切風逐一切氣破癥結治酒/􁁜陳藏器云胡􁁊子熟赤酢澁小兒食之當果子止水)
(痢生平林間樹髙丈餘葉隂白冬不凋冬花春熟最早/諸果莖及葉煮汁飼狗主瘑又有一種大相似冬凋春)
(實夏熟人呼為木半夏無别功根平無/毒根皮煎湯洗惡瘡疥并犬馬瘑瘡)
圖經曰(山茱茰生漢中山谷及琅邪寃句東海承縣今/海州亦冇之木髙丈餘葉似榆花白子初熟未)
(乾赤色似胡􁁊子有核亦可噉既乾皮甚薄九月十月/採實隂乾吳晉云一名鼠矢葉如梅有刺毛二月花如)
(杏四月實如酸棗赤五月採實與此小異也舊説當合/核為用而雷斆炮炙論云子一斤去核取肉皮用只秤)
(成四兩半其核八稜者名雀/兒蘇别是一物不可用也)
雷公云(凡使勿用雀兒蘇真似山茱茰只是核八稜不/入藥用使山茱茰須去内核每修事去核了一)
(斤取肉皮用只秤成四兩已來緩火/熬之方用能壯元氣風精核能滑精)
衍義曰(山茱茰與吳茱茰甚不相類山茱茰色紅大如/枸杞子吳茱茰如川椒初結子時其大小亦不)
(過椒色正青得名則一治療又不同未審當日何縁如/此命名然山茱茰補益腎藏無一不宜經與注所説備)
(矣/)
　
　
　
　
　
　
　
　
紫葳(音/威)味酸㣲寒無毒主婦人産乳餘疾崩中癥瘕血
閉寒熱羸瘦養胎　莖葉味苦無毒主痿蹷益氣一名
陵苕一名茇華生西海川谷及山陽(陶𨼆居云李云是/瞿麥根今方用至)
(少博物志云郝梅行覔杏華草於太行山北得紫葳華/必當竒異今瞿麥華乃可愛而處處有不應乃在太行)
(山且有樹其莖葉恐亦非瞿麥根詩有苕之華郭云用/凌霄亦恐非也唐本注云此即凌霄花也及莖葉俱)
(按爾雅釋草云苕一名陵苕黄花蔈必曜切白華苃郭/云一名陵時又名凌霄本經云一名陵苕苃華即用花)
(不用根也山中亦有白花者按瞿麥花紅無黄白者且/紫葳瞿麥皆本經所載若用瞿麥根為紫葳何得復用)
(莖葉體性既與瞿麥乖異生處亦不相闗郭云凌霄此/為貞説也臣禹錫等謹按藥性論云紫葳臣一名女葳)
(畏鹵鹹味甘主熱風風癎大小便不利腸中結實止産/後奔血不定淋瀝安胎日華子云根治熱風身痒遊風)
(風疹治瘀血帶下花葉功用同又云凌霄花治/酒齇熱毒風刺風婦人血膈遊風崩中帶下)
圖經曰(紫葳凌霄花也生西海川谷及山陽今處處皆/有多生山中人家園圃亦或種蒔初作藤蔓生)
(依大木崴乆延引至巔而有花其花荑赤夏中乃盛陶/𨼆居云詩有苕之華郭云陵霄又蘇恭引爾雅釋草云)
(苕陵苕郭云又名陵霄按今爾雅注苕一名陵時本草/云而無陵霄之説豈古今所傳書有異同邪又據陸機)
(及孔頴達疏義亦云苕一名陵時陵時乃是鼠尾草之/别名郭又謂苕為陵時本草云今紫葳無陵時之名而)
(鼠尾草冇之乃知陶蘇所引是以陵時作陵霄耳又陵/霄非是草類益可明其誤矣今醫家多採其花乾之入)
(婦人血崩風毒藥又治少女血熱風毒四肢皮膚生􁂠疹/并行經脈方陵霄花不以多少𢷬羅為散每服二錢温)
(酒調下食/前服甚故)
斗門方(治暴耳聾陵霄葉爛/杵自然汁灌耳内差)
衍義曰(紫葳今蔓延而生謂之為草又有木身謂之為/木又須物而上然榦不逐冬斃亦得未之多也)
(故分人木部為至當唐白樂大詩有木名陵霄擢秀非/孤徱由是益知非草也本經又云莖葉味苦是與瞿麥)
(别一種甚明唐本注云且紫葳瞿麥皆本經所載若用/瞿麥根為紫葳何得復用莖葉此説盡矣然其花赭黄)
(色本條雖不言其花又却言莖/葉味苦則紫葳為花故可知矣)
　
　
　
　
　
　
　
　
胡桐淚味鹹苦大寒無毒主大毒熱心腹煩滿水和服
之取吐又主牛馬急黄黑汗水研三二兩灌之立差又
為金銀銲藥出肅州以西平澤及山谷中形似黄礬而
堅實有夾爛木者云是胡桐樹滋淪入上石鹼(音/減)鹵地
作之其樹髙大皮葉似白楊青桐桑輩故名胡桐木堪
器用又名胡桐律律淚聲訛也西域傳云胡桐似桑而
曲(唐本先附草部今移臣禹錫等謹按蜀本圖經云涼/州以西有之初生似栁大則似桑桐之間津下入地)
(與土石相染狀如薑石極鹹苦得水便消若礬石消石/類也冬採之日華子云治風蚛牙齒痛有二般木律不)
(中入藥用石律形如小石片子黄土色者/為上即中入齒藥用兼殺火毒并麪毒)
圖經曰(胡桐淚出肅州以西平澤及山谷中今西蕃亦/有商人貨之者相傳其木甚髙大皮似白楊青)
(桐輩其葉初生似栁漸大則似桑桐輩其津液淪入地/中與大石相著冬月採得之狀如黄礬薑石味極鹹若)
(得水便消如消石也古方稀用今治口齒家為最要之/物一名胡桐律律淚聲近也然有一種水律極相類不)
(堪用/也)
海藥(謹按嶺表記云出波斯國是胡桐樹脂也名胡桐/淚又有石淚在石上採也主風疳􁥥齒牙疼痛骨)
(槽風勞能軟一切物多服/令人非也作律字非也)
通典(西戎樓國多出檉栁胡桐白草白草牛馬所嗜也/胡桐亦似蟲食其樹而津下流出者俗名為胡桐)
(淚可以桿金銀/俗訛呼淚為律)
墨味辛無毒止血生肌膚合金瘡主産後血運崩中卒
下血醋摩服之亦主眯目物芒入目摩㸃瞳子上又止
血痢及小兒客忤𢷬篩和水温服之好墨入藥麄者不
堪(今附臣禹錫等謹/按陳藏器云墨温)
外臺秘要(治天行毒病衂鼻是熱毒血下數升者取好/墨末之雞子白丸如梧子用生地黄汁下一)
(二十丸如人/行五里再服)
千金方(治物落眼中不出好墨/清水研鋼筋㸃之即出)
肘後方(客忤者中惡之類也多於道間門外得之令人/心腹絞痛脹滿氣衝心胸不即治亦殺人𢷬墨)
(水和服/一錢匕)
又方(崩中漏下清黄赤白使人/無子好墨末一錢匕服)
又方(難産墨一寸末/水服之立産)
又方(治赤白痢薑墨瓦乾薑好墨各五兩篩以醋漿和/丸桐子大服三十丸加至四五十丸米飲下日夜)
(可六七服如無醋漿以醋入水解之令其味如醋漿/和之七十病痢垂死服之愈徐云但嚼書墨二丸差)
又方(治墮胎胞衣不出腹中腹中疼痛牽引腰脊/痛用好墨細研每服非時温酒調下二錢匕)
梅師方(治鼻衂出血多眩冒欲死/濃研香墨㸃入鼻孔中)
子母秘録(治産後血暈心悶氣絶以/丈夫小便濃研墨服一升)
又方(姙娠胎死腹中若胞衣不/下上衝心墨二寸末酒服)
衍義曰(墨松之煙也世冇以粟草灰偽為者不可用須/松煙墨方可入藥然惟逺煙為佳今髙麗國每)
(貢墨於中國不知用何物合和不宜入藥此葢未達阿/不盿嘗之義又治大小血好墨細末二錢以白湯化)
(膠清調稀稠得所頓服熱多者尤相宜又鄜延界内有/石油燃之煙甚濃其煤可為墨黒光如漆松煙不及其)
(識文曰延川石液者是/不可入藥當附于此)
棘刺花味苦平無毒主金瘡内漏冬至後百一十日採
之　實主明目心腹痿痺除熱利小便生道傍四月採
一名䓆蓂一名馬朐一名刺原又有棗針療腰痛喉痺
不通(陶隠居云此一條又相違越恐假言多是然復道/其花一名䓆蓂此恐别是一物不闗棗針也今俗)
(人皆用天門冬苗吾亦不許門冬苖乃是好作飲益人/正自不可當棘刺爾唐本注云棘有赤白二種亦猶諸)
(棘色類非一後條用花斯不是怪以江南無棘李云用/棘針天門冬苗一名㒹棘南人復代棘針陶不許今用)
(棘當用白者為佳花即棘花定無别物然刺有兩種有/鈎者有直者補益宜用直者療病宜用鈎者又云棘在)
(棗部南人昧於棗棘之别所以同用棘條中也臣禹錫/等謹按蜀本注云棘有赤白二種切韻曰棘小棗也田)
(野間多有之叢髙三二/尺花葉莖實俱似棗也)
圖經(文具白/棘條下)
聖惠方(治小兒一切疳用刺針爪/蔕等分末吹入鼻中日三)

猪苓味甘苦平無毒主痎(音/皆)瘧解毒蠱疰不祥利水道
乆服輕身耐老一名假猪屎生衡山山谷及濟隂寃句
二月八月採隂乾(陶隠居云是楓樹苓其皮去黒作塊/似猪屎故以名之肉白而實者佳用)
(之削去黒皮乃利之臣禹錫等謹按吳氏云猪苓神農/甘雷公苦無毒司馬彪注莊子云豕槖一名苓根似猪)
(矢治渴藥性論云猪苓臣㣲熱解傷/寒温疫大熱發汗主腫脹滿腹急痛)
圖經曰(猪苓生衡山山谷及濟隂寃句今蜀州眉州亦/有之舊説是楓木苓今則不必楓根下乃冇生)
(土底皮黒作塊似猪糞故以名之又名地烏桃二月八/月採隂乾削去皮肉白而實者佳莊子謂之豕槖司馬)
(彪注云一名苓根似猪矢治渴張仲景治傷寒諸病在/藏加渴者猪苓湯主之猪苓茯苓澤瀉滑石阿膠各一)
(兩以水四升煮四物取二升内膠毎服七合日三嘔而/思水者亦主之又治消渴脈浮小便不利㣲熱者猪苓)
(散發其汗病欲飲水而復吐之為水逆冬時寒𠻳如瘧/狀亦與猪苓散此即五苓散也猪苓木茯苓各三分澤)
(瀉五分桂三分細搗篩末服方寸匕日三多飲煖水汗/出即愈利水道諸湯劑無若此駛今人皆用之又黄疸)
(病及狐惑病並猪苓散主之猪苓茯苓术等分杵末每/服方寸匕與水調下今施州有一種刺猪苓蔓生春夏)
(採根削皮焙乾彼土人用傳/瘡毒殊效云味甘性涼無毒)
唐本餘(去邪/氣)
雷公云(凡採得用銅刀削上麄皮一重薄切下東流水/浸一夜至明漉出細切以升麻葉對蒸一日出)
(去升麻葉令/浄晒乾用)
外臺秘要(治姙娠患子淋猪苓五兩一味末以白湯三/合服方寸匕漸至二七日三夜二盡劑不差)
(宜轉/用之)
又方(治小兒大便不通猪苓一兩以水/少許煮雞屎白一錢調服立差)
子母秘録(治姙娠從脚上至腹腫小便不利㣲渴引/飲猪苓五兩末以熟水服方寸匕日三服)
楊氏産乳(療通體遍身腫小便不利猪苓五兩搗/篩煎水三合調服方寸匕加至二匕)
衍義曰(猪苓行水之功多乆服必損腎氣/昏人日果欲乆服者更宜詳審)
　
　
　
　
　
　
　
　
白棘味辛寒無毒主心腹痛癰腫漬膿上痛决刺結療
丈夫虛損隂痿精自出補腎氣益精髓一名棘鍼一名
棘刺生雍州川谷(陶隠居云李云此是酸棗棘針今人/用天門冬苗代之非是真也唐本注)
(云白棘莖白如粉子葉與赤棘/同棘中時復有之亦為難得也)
圖經曰(白棘棘鍼也生雍州棘刺花生道傍今近京皆/有之棘小棗也叢髙三四尺花葉莖實都似棗)
(而有赤白二種蘇恭云白棘莖白如粉子葉與赤棘同/赤棘中時復有之亦為難得耳然有鈎直三種直者宜)
(入補藥鈎者入癰腫藥鍼採無時花冬至後百四十日/採實四月採又棗針療喉痺不通藥中亦用陳子昻觀)
(玉篇云在張掖郡時有人以仙人杖為白棘同旋皆信/之二物都不相類不知何故疑惑若此其説見枸杞條)
外臺秘要(治齒蟲腐棘針二百枚以/水三升煮取一升含之)
又方(治尿血棘刺三升水五/升煮取二升分三服)
千金方(治諸惡腫失治有膿燒棘/針作灰末服之經宿頭出)
又方(蟲食齒根肉黒燒腐棘取瀝/傅之十遍雄黄末傅之即愈)
子母秘録(小兒驚風口噤乳不下/白棘燒末水服一錢匕)
又方(癰疽痔漏瘡及小兒丹水/煮棘根汁洗之出千金)
衍義曰(白棘一名棘鍼一名棘刺按經如此甚明諸家/之意强生疑惑今略不取求其經而可矣其白)
(棘乃是取其肥盛紫色枝丄冇皺薄白膜先剥起者故/曰白棘取白之意不過如此其棘刺花乃是棘上所開)
(花也餘無他義今人燒/枝取油塗垢髪使垢解)


烏藥味辛温無毒主中惡心腹痛蠱毒疰忤鬼氣宿食
不消天行疫瘴膀胱腎間冷氣攻衝背膂婦人血氣小
兒腹中諸蟲其葉及根嫰時採作茶片炙碾煎服能補
中益氣偏止小便滑數生嶺南邕容州及江南樹生似
茶髙丈餘一葉三椏葉青陰白根色黒褐作車轂形狀
似山芍藥根又似烏樟根自餘直根者不堪一名旁其
八月採根(今附臣禹錫等謹按日華子云治一切氣除/一切冷霍亂及反胃吐食瀉痢癰癤疥癩并)
(解冷熱其功不可悉載/猫犬百病並可摩服)
圖經曰(烏藥生嶺南邕容州及江南今台州雷州衡州/亦有之以天台者為勝木似茶檟髙五七尺葉)
(㣲圓而尖作三椏面青背白五月開細花黄白色六月/結實如山芍藥而有極麤大者又似釣樟根然根有二)
(種嶺南者黒褐色而堅硬天台者白而虚軟並八月採/根以作車轂形如連珠狀者佳或云天台出者香白可)
(愛而不及海/南者力大)
斗門方(治陰毒傷寒烏藥子一合炒令黒煙起投於水/中煎取三五沸服一大盞候汗出囘陽立差)
别説云(謹按本草圖經及世稱以天台者為勝今比之/衡州洪州者其香味唯天台者為劣入藥功効)
(亦不及但肉色頗赤而差細/小爾用者宜廣求而比試之)
衍義曰(烏藥和來氣少走泄多但不甚鋼猛與/沉香同磨作湯㸃治胷腹冷氣甚穏當)
　
　
　
　
　
　
　
　
沒藥味苦平無毒主破血止痛療金瘡杖瘡諸惡瘡痔
漏卒下血目中瞖暈痛膚赤生波斯國似安息香其塊
大小不定黒色(今附臣禹錫等謹按藥性論云沒藥單/用亦得味苦辛能主打撲損心腹血滯)
(搗折踒跌筋骨疼痛金刃所損痛不可忍皆以/酒投飲之良日華子云破癥結宿血消腫毒)
圖經曰(沒藥生波斯國今海南諸國及廣州或有之木/之根株皆如橄㰖葉青而密嵗久者則有膏)
(液流病在施下凝結成塊或大或小亦類安息香採無/時今方多用治婦人内傷痛楚又治向暈及臍腹㽲刺)
(者沒藥一物研經温酒調一錢便止又治厯節諸風骨/節疼痛晝夜不可忍者沒藥半兩研虎脛骨三兩塗酥)
(炙黄色先搗羅為散與沒藥同研/令細温酒調二錢日二服大佳)
海藥(謹按徐表南州記生波斯國是彼處松脂也狀如/神香赤黒色味苦辛温無毒主折傷馬墜推陳置)
(新能生好血凡服皆須研爛以熱酒調服近効墮胎心/腹俱痛及野雞漏痔産後血氣痛並宜丸散中服爾)
衍義曰(沒藥大㮣通滯血打撲損疼痛皆以酒化服血/滯則氣壅淤氣壅淤則經絡滿急經絡滿急故)
(痛且腫凡打撲著肌肉須腫脹者/經絡傷氣血不行壅淤故如是)

龍眼味甘平無毒主五藏邪氣安志厭食除蟲去毒久
服强魂聰明輕身不老通神明一名益智其大者似檳
榔生南海山谷(陶隠居云廣州别有龍眼似荔枝而小/非益智恐彼人别名今者為益智爾食)
(之並利人唐本注云益智似連翹子頭未開者味甘辛/殊不似檳榔其苖葉花根與豆無别惟子小爾龍眼一)
(名益智而益智非龍眼也其龍眼樹似荔枝葉若林檎/花白色子如檳榔有鱗甲大如雀卵味甘酸也今注按)
(此樹髙二丈餘枝葉凌冬不凋花白色七月始熟一名/惡荔枝大者形似檳榔而小有鱗甲其肉薄於荔枝而)
(甘美堪食本經云一名益智者葢甘味歸脾而能益智/非今益智子爾臣禹錫等謹按蜀本龍眼除蠱毒去三)
(蟲/)
圖經曰(龍眼生南海山谷今閩廣蜀道出荔枝處皆有/之木髙二丈許似荔枝而葉㣲小凌冬不凋春)
(末夏初生細白花七月而實成殻青黄色文作鱗甲形/圓如彈丸核若無患而不堅肉白有漿甚甘美其實極)
(繁每枝常三二十枚荔枝纔過龍眼即熟故南人目為/荔枝奴一名益智以其味甘歸脾而能益智耳下品自)
(有益智子非此物也東觀漢記云南海舊獻龍眼荔枝/十里一置五里一候奔馳險阻道路為患孝和時汝南)
(唐羌為臨武長縣接南海上書言狀帝下詔大官勿復/受獻由是而止其為世所貴重久矣今人亦甚珍之暴)
(乾寄逺北中以為/佳果亞於荔枝)
衍義曰(龍眼經曰一名益智今專為果未見入藥補注/不言神農本草編入木部中品果部中復不曽)
(收入今除為果之外别無龍眼若謂為益智子則專調/諸氣今為果者復不能也矧自有益智條逺不相當故)
(知木部龍眼即便是今為果者按今/注云甘味歸脾而能益智此説甚當)
安息香味辛苦平無毒主心腹惡氣鬼疰出西戎似松
脂黄黒色為塊新者亦柔韌(音刃唐本先附臣禹錫等/謹按蕭炳云燒之去鬼來)
(神段成式酉陽雜俎云安息香樹出波斯國波斯呼為/辟邪樹長三丈皮色黄黒葉有四角經寒不凋二月開)
(花黄色花心㣲碧不結實刻其樹皮其膠如脂名安息/香六七月堅凝乃取之燒之通神辟衆惡日華子治邪)
(氣魍魎鬼胎血邪辟蠱毒腎氣霍亂/風痛治婦人血噤并産後血暈)
海藥(謹按廣州記云生南海波斯國樹中脂也狀若桃/膠以秋月採之又方云婦人夜夢鬼交以臭黄合)
(為丸燒薰丹穴永斷又主/男子遺精煖腎辟惡氣)
仙人杖味鹹平(一云/冷)無毒主噦氣嘔逆辟痁小兒吐乳
大人吐食並水煮服小兒驚癎及夜啼安身伴睡良又
主痔病燒為末服方寸匕此是笋欲成竹時立死者色
黒如漆五六月收之苦桂竹多生此(又别一種仙人杖/味甘小温無毒久)
(服長生堅筋骨令人不老作茹食之去痰癖除風冷生/劒南平澤葉似苦苣叢生陳子昻觀玉篇序云夏四月)
(次于張掖河洲草木無他異者皆仙人杖往往叢生予/家世代服食者昔嘗啖之及此行也息意滋味戌人有)
(薦嘉蔬者此物存焉豈非將欲扶/吾夀也新補見陳藏器日華子)
圖經曰(文具枸/杞條下)
松羅味苦甘平無毒主頣怒邪氣止虚汗頭風女子陰
寒腫痛療痰熱温瘧可為吐湯利水道一名女蘿生熊
耳山川谷松樹上五月採隂乾(陶隠居云東山甚多生/雜樹上而以松上者為)
(真毛詩云蔦音鳥與女蘿施於松上蔦是寄生以桑上/者為真不用松上者此或有異同爾今詳經云松蘿當)
(用松上者臣禹錫等謹按藥性論云松蘿使味苦辛㣲/熱能治寒熱能吐胷中客痰涎去頭癢主項上瘤癭日)
(華子云令/人得眠)
圖經(文具桑寄/生條下)
毗梨勒味苦寒無毒功用與菴摩勒同出西域及嶺南
交愛等州戎人謂之三果(唐本注云樹似胡桃子形亦/似胡桃核似訶梨勒而圓短)
(無稜用亦同法唐本先附臣禹錫等謹按藥性論云毗/梨勒便能温暖腸腹兼去一切冷氣蕃中人以此作漿)
(甚熱能染鬚髪變黒色/日華子云下氣止瀉痢)
海藥(謹按唐志云生南海諸國樹不與訶梨子相似即/圓而毗也味苦滯澁㣲温無毒主烏髭髪燒灰乾)
(血/效)
　
　
　
　
　
　
　
　
菴(音/諳)摩勒味苦甘寒無毒主風虚熱氣一名餘甘生嶺
南交廣愛等州(唐本注云樹葉細似合歡花黄子似李/柰青黄色核圓作六七稜其中人亦入)
(藥用今按陳藏器本草云菴摩勒主補益强氣力合鐵/粉用一斤變白不者取子壓取汁和油塗頭生髪去風)
(痒初塗髪脱後生如漆人食其子/先苦後甘故曰餘甘唐本先附)
圖經曰(菴摩勒餘甘子也生嶺南交廣愛等州今二廣/諸郡及西川蠻界山谷中皆有之木髙一二丈)
(枝條甚軟葉青細宻朝開暮斂如夜合而葉㣲小春生/冬凋三月有花著條而生如粟粒㣲黄隨即結實作莢)
(每條三兩子至冬而熟如李子狀青白色連核作五六/瓣乾即并核皆裂其俗亦作果子噉之初覺味苦良久)
(更甘故/以名也)
海藥(生西國大小如枳橘子狀梵云菴摩勒果是也味/苦酸甘㣲寒無毒主丹石傷肺上氣欬嗽久服輕)
(身延年長生凡服乳/石之人常宜服也)
衍義曰(菴摩勒餘甘子也解金石毒為末作湯㸃服佛/經中所謂菴摩勒果者是此葢西度亦有之)
鬱金香味苦温無毒主蠱野諸毒心氣鬼疰鵶鶻等臭
陳氏云其香十二葉為百草之英按魏略云生秦國二
月三月有花狀如紅藍四月五月採花即香也(今附臣/禹錫等)
(謹按陳藏器云鬱金香平入諸香藥用之説文鬱香芳/草也十二葉為貫將以煑之用為鬯為百草之英合而)
(釀酒以降神也以此言之/則草也不當附於木部)
陳藏器云(味苦平無毒主一切臭除心腹間惡氣鬼疰/入諸香藥用之生大秦國花如紅藍花即是)
(香/也)
　
　
　
　
　
　
　
　
衛矛味苦寒無毒主女子崩中下血腹滿汗出除邪殺
鬼毒蠱疰中惡腹痛去白蟲消皮膚風毒腫令陰中解
一名鬼箭生霍山山谷八月採陰乾(陶隠居云山野處/處有其莖有三羽)
(狀如箭羽俗皆呼為鬼箭而為用甚稀用之削取皮羽/今注醫家用鬼箭療婦人血氣大效臣禹錫等謹按藥)
(性論云鬼箭使一名衛矛有小毒能破陳血能落胎主/中惡腰腹痛及百邪鬼魅日華子云鬼箭羽味甘澁通)
(月經破癥結止血崩帶下殺/腹藏蟲及産後血咬肚痛)
圖經曰(衛矛鬼箭也出霍山山谷今江淮州郡或有之/三月以後生莖苗長四五尺許其幹有三羽狀)
(如箭翎葉亦似山茶青色八月十一月十二月採條莖/陰乾其木亦名狗骨崔氏方療惡疰在心痛不可忍有)
(鬼箭月湯集驗方療卒暴心痛或中惡/氣毒痛大黄湯亦用鬼箭皆大方也)
雷公云(凡使勿用石苑根頭真似鬼箭只是上葉不同/味各别採得後只使箭頭用拭上赤毛用酥緩)
(炒過用之每修事一兩/川酥一分炒酥盡為度)
外臺秘要(治乳無汁鬼箭五兩水六升煑取四升一服/八合日三亦可作灰水服方寸匕日三大効)
衍義曰(衛矛所在山谷皆有之然未嘗於平陸地見也/葉絶少其莖黄其色若檗皮三面如鋒刃人家)
(多蟠之遺崇方/家用之亦妙)
　
　
　
　
　
　
　
　
海桐皮味苦平無毒主霍亂中惡赤白久痢除甘􁥥疥
癬牙齒蟲痛並煑服及含之水浸洗目除膚赤堪作繩
索入水不爛出南海已南山谷似梓(一作/桐)白皮(今附臣/禹錫等)
(謹按日華子云温治血脈/麻痺疼痛及目赤煎洗)
圖經曰(海桐皮出南海已南山谷今雷州及近海州郡/亦有之葉如手大作三花尖皮若梓白皮而堅)
(韌可作繩入水不爛不拘時月採之古方多用浸酒治/風蹷南唐筠州刺史王紹顔撰續傳信方著其法云昔)
(年予在姑熟之日得腰膝痛不可忍醫以腎藏風毒攻/刺諸藥莫療因覽傳信方備有此驗立修製一劑便減)
(五分步履便輕故録之耳海桐皮二兩牛膝芎藭羌活/地骨皮五加皮各一兩甘草半兩薏苡仁二兩生地黄)
(十兩八物浄洗焙乾細剉生地黄以蘆刀子切用綿一/兩都包裹入無灰酒二㪷浸冬二七日夏一七日候熟)
(空心食後日午晚卧時時一盞長/令醺醺合時不用添減禁毒食)
海藥(謹按廣志云生南海山谷中似桐皮黄白色故以/名之味苦温無毒主腰脚不遂頑瘇腿膝之痛霍)
(亂赤白瀉痢/血痢疥癬)
大腹㣲温無毒主冷熱氣攻心腹大腸壅毒痰膈醋心
並以薑鹽同煎入疎氣藥良所出與檳榔相似莖葉根
􁟓小異生南海諸國(今附臣禹錫等謹按日華子云下/一切氣止霍亂通大小腸建脾開)
(胃調/下)
圖經(文具檳/榔條下)
孫真人云(檳榔皮鳩鳥多栖此樹上宜先/酒洗仍以大豆汁洗方可用)
紫藤味甘㣲温有小毒作煎如糖下水良花接碎拭酒
醋白腐壞子作角其中人熬令香著酒中令不敗酒敗
者用之亦正四月生紫花可愛人亦種之江東呼為招
豆藤皮著樹從心重重有皮(今/附)
陳藏器云(主水癊病京都人/亦種之以飾庭池)
　
　
　
　
　
　
　
　
合歡味甘平無毒主安五藏利心志令人歡樂無憂久
服輕身明目得所欲生益州山谷(陶𨼆居云按嵇康養/生論云合歡蠲忿萱)
(草忘憂也詩人又有萱草者即今鹿葱而不入藥用至/於合歡俗間少識之者當以其非療病之功稍見輕略)
(遂致永謝猶如長生之法人罕毁尚亦為遺棄唐本注/云此樹生葉似皂莢槐等極細五月花發紅白色所謂)
(山澗中有之今東西京第宅山池間亦有種者名曰合/歡或曰合昏秋實作莢子極薄細爾今按陳藏器本草)
(云合歡皮殺蟲擣為末和鐺下墨生油調塗蝎蛛咬瘡/及葉並去垢葉至暮即合故云合昏也臣禹錫等謹按)
(蜀本音義云樹似梧桐枝弱葉紫互相交結每一風來/輒似相解了不相牽堦樹之皆庭使人下忿日華子云)
(夜合皮殺蟲煎膏消臃腫并療/臃骨葉可洗夜垢又名合歡樹)
圖經曰(合歡夜合也生益州山谷今近京雍洛間皆有/之人家多植於庭除間木似梧桐枝甚柔弱葉)
(似皂莢樹葉極細而紫宻互相交結毎一風來輒似相/解了不相牽引其葉至暮而合故又名合昏五月花發)
(細白色瓣上若緑茸然至秋而實作莢子似薄細採皮/及葉用不拘時月崔豹古今注曰欲蠲人之憂則贈以)
(丹棘丹棘一名忘憂欲蠲人之忿則贈以青裳青裳合/歡也故嵇康種之舍前是也韋螢名行方胷心甲錯是)
(為肺癰黄昏湯治取夜合皮掌/大一校水三升煑取半分再服)
子母秘録(小兒撮口病夜合花/枝濃煑汁拭口并洗)
又方(打榼損疼痛夜合花/末酒調服二錢匕妙)
衍義曰(合歡花其色如今之醮暈線七半白下半肉紅/散垂如絲為花之異其緑葉至夜則合又謂之)
(夜合花陳藏器日華子皆曰皮/殺蟲又曰續筋骨經中不言)

　
　
　
　
　
　
　
　
虎杖根㣲温主通利月水破留血癥結(陶𨼆居云田野/甚多此狀如大)
(馬蓼莖斑而葉圓極主暴瘕酒漬根服之也今按陳藏/器本草云虎杖主風在骨節間及血瘀煑汁作酒服之)
(葉𢷬傅蛇咬一名苦杖莖上有赤㸃者是臣禹錫等謹/按蜀本圖經云生下濕地作樹髙丈餘其莖赤根黄二)
(月八月採根日乾所在有之爾雅云􁀙虎杖注云似紅/草而麤大有細刺可以染赤藥性論云虎杖使一名大)
(蟲杖也味甘平無毒主治大熱煩躁止渇利小便壓一/切熱毒暑月和甘草煎色如琥珀可愛堪著嘗之甘美)
(瓶置井中令冷徹如冰白甆器及銀器中盛似茶啜之/時人呼為令飲子又且等於茗能破女子經脈不通𢷬)
(以酒浸常服有孕人勿服破血日華子云治産後惡血/不下心腹脹滿排膿主瘡癤癰毒婦人血暈撲損瘀血)
(破風毒結氣又云/酸杖又名斑杖)
圖經曰(虎杖一名苦杖舊不載所出州郡今處處有之/三月生苗莖如竹笋狀上有赤斑㸃初生便分)
(枝丫葉似小杏葉七月開花九月結實南中出若無花/根皮黒色破開即黄似栁根亦有髙杖餘者爾雅云􁀙)
(虎杖郭撲云似葒草而麤大有細刺可以染赤是也二/月三月採根暴乾河東人燒根灰貼諸惡瘡浙中醫工)
(取根洗去皴皮剉焙𢷬篩蜜丸如赤豆陳米飲下治腸/痔下血甚佳俗間以甘草同煎為飲色如琥珀可愛瓶)
(盛置井中令冷徹如氷極解/暑毒其汁染米作糜餻益美)
雷公云(凡使勿用天藍并斑補根其二味根形味相似/用之有誤採得後細剉却用上虎杖葉宿一夜)
(出洒/乾用)
外臺秘要(治卒暴癥腹中有物硬如石痛刺晝夜若不/治之百日内死取虎杖根勿令影臨水上可)
(得石餘許洗乾𢷬作末稌米五升炊飯内攪之好酒五/㪷潰封候藥消飯浮可飲二升半勿食鮭魚鹽癥當出)
(亦可但取其一㪷乾擣酒漬飲之從/少起日三亦佳此治癥乃勝諸大藥)
肘後方(治時疫傷寒毒攻手足腫疼痛欲斷方用虎杖/根剉水煑適寒温以漬手足令踝上有水尺許)
(止之傷寒/類要同)
集驗方(治五淋苦杖不計多少為末每/服二錢用飰飲下不拘時候)
衍義曰(虎杖根㣲苦經不言味此草藥也蜀本圖經言/作木髙丈餘此全非虎杖人率皆似寒菊然花)
(葉莖蘂差大為異仍莖葉有淡黒斑自六七月漸漸開/花至九月中方已花片四出其色如桃花差大外㣲深)
(陜西山麓水次甚多今天下暑月多煎根汁為飲不得/甘草則不堪飲藥性論云和甘草煎嘗之甘美其味甘)
(即是甘草之味非虎杖/也論其攻治則甚當矣)
　
　
　
　
　
　
　
　
五倍子味苦酸平無毒療齒宣疳􁥥肺藏風毒流溢皮
膚作風濕癬瘡瘙痒膿水五痔下血不止小兒面鼻疳
瘡一名文蛤在處有其子色青大者如拳内多蟲一名
百蟲倉
圖經曰(五倍子舊不著所出州土云在處有之今以蜀/中者為勝生膚木葉上七月結實無花其木青)
(黄色其實青至熟而黄大者如拳内/多蟲九月採子暴乾生津液最佳)
陳藏器序云(五倍子治腸虚/泄痢熟湯服)
博濟方(治風毒上攻眼腫痒澁痛不可忍者或上下臉/皆赤爛浮瞖瘀肉侵睛神効驅風散五倍子一)
(兩蔓荆子一兩半同杵末毎服二錢水二盞銅石器内/煎及一盞澄滓熱淋洗留滓一服又依前煎淋洗大能)
(明眼目/去澁痒)
經驗後方(治小兒吐不定五倍子二箇一生一熟甘草/一握用濕紙裹炮過同𢷬末毎服米泔調下)
(半錢/立差)
丹房鏡源(五倍子/佐鈆)
衍義曰(五倍子今染家亦用口/瘡以末摻之便可飲食)
　
　
　
　
　
　
　
　
伏牛花味苦甘平無毒療久風濕痺四肢拘攣骨肉疼
痛作湯主風眩頭痛五痔下血一名隔虎刺花花黄色
生蜀地所在皆有三月採
圖經曰(伏牛花生蜀地所在皆有今惟益蜀近郡有之/多生川澤中葉青細似黄蘗葉而不光莖赤有)
(刺花淡黄色作穗似杏/花而小三月採陰乾)
天竺黄味甘寒無毒主小兒驚風天弔鎮心明目去諸
風熱療金瘡止血滋養五藏一名竹膏人多燒諸骨及
葛粉等雜之按臨海誌云生天竺國今諸竹内往往得
之(今附臣禹錫等謹按日華子云平治中風痰壅卒失/音不語小兒客忤及痢痰此是南海邊竹内塵沙結)
(成者/耳)
衍義曰(天竹黄自是竹内所生如黄土著竹成片/涼心經去風熱作小兒藥尤宜和緩故也)
　
　
　
　
　
　
　
　
蜜䝉花味甘平㣲寒無毒主青盲膚瞖赤澁多眵淚消
目中赤脈小兒麩豆及疳氣攻眼生益州川谷樹髙丈
餘葉似冬青葉而厚背色白有細毛二月三月採花
圖經曰(蜜蒙花生益州川谷今蜀中州郡皆有之木髙/丈餘葉似冬青葉而厚背白色有細毛又似橘)
(葉花㣲紫色二月三月採花暴乾用/此木類而在草部不知何至於此)
雷公云(凡使先揀令浄用酒浸一宿漉出候乾却拌蜜/令潤蒸從卯至酉出日乾如此拌蒸三度又却)
(日乾用每修事一兩用酒八兩漫待色/變用蜜半兩蒸為度此元名水錦花)
衍義曰(蜜䝉花利州路甚多葉冬亦不凋然不似冬青/蓋柔而不光潔不深緑花細碎數十房成一朶)
(冬生春開此木也/今居草部恐未盡)
天竺桂味辛温無毒主腹内諸冷血氣脹功用似桂皮
薄不過烈生西胡國(今/附)
圖經(文具桂/條下)
海藥(謹按廣州記云生南海山谷補暖腰脚破産後/惡血治血痢腸風功力與桂心同方家少用)
衍義曰(天竺桂與牡菌/桂同但薄而已)
折傷木味甘鹹平無毒主傷折筋骨疼痛散血補血産
後血悶止痛酒水煮濃汁飲之生資州山谷(唐本注云/藤生繞樹)
(上葉似菌草葉而光厚八月/九月採莖日乾唐本先附)
桑花暖無毒徤脾澁腸止鼻洪吐血腸風崩中帶下此
不是桑椹花即是桑樹上白癬如地錢花樣刀削取入
藥㣲炒使(新補見/日華子)
圖經(文具桑根/白皮條下)
椋(音/良)子木味甘鹹平無毒主折傷破惡血養好血安胎
止痛生肉(唐本注云葉似柿兩葉相當子細圓如牛李/子生青熟黒其木堅重煮汁赤色爾雅云椋)
(即來是也郭注云椋材中車輞/八月九月採本日乾唐本先附)
每始王木味苦平無毒主傷折跌筋骨生肌破血止痛
酒水煮濃汁飲之生資州山谷(唐本注云藤生繞樹木/上生葉似蘿摩葉三月)
(八月採唐/本先附)
　　　四十五種陳藏器餘
必栗香味辛温無毒主鬼氣煮服之并燒為香殺蟲魚
葉搗碎置上流魚悉暴鰓一名化木香詹香也葉如椿
生髙山堪為書軸白魚不損書也
海藥(主鬼疰心氣除一切惡/氣葉落水中魚當暴死)
櫚木味辛温無毒主破血血塊冷嗽並煮汁及熱服出
安南及南海人作牀几似紫檀而色赤為枕令人頭痛
為熱故也
海藥(謹按廣志云生安南及南海山谷胡人用為牀坐/性堅好主産後惡露衝心癥瘕結氣赤白漏下並)
(剉煎/服之)
研藥味苦温無毒主霍亂下痢中惡腹内不調者服之
出南海諸州根如烏藥圓小樹生也
海藥(葉如椒主赤白痢蠱/毒中惡並剉煎服之)
黄龍眼味苦温無毒主解金藥銀藥毒以水研取半合
空心少少服經二十許日差出嶺南狀如龍眼黄色也
海藥(功力勝解/毒子也)
箭􁟓及鏃主婦人産後腹中痒安所卧蓆下勿令婦人
知
元慈勒味甘無毒主心病流血合金瘡去腹内惡血血
痢下血婦人帶下明目去障瞖風淚努肉生波斯國似
龍腦香
海藥(慈勒樹中脂也味甘平消瞖/破血止痢腹中惡血今少有)
都咸子及皮葉味甘平無毒主渇潤肺去煩除痰火乾
作飲服之生南方樹如李徐表南州記云都咸樹子大
如指取子及皮作飲極香美
海藥(謹按徐表南州記云生廣南山谷味甘平無毒主/煩躁心悶痰鬲傷寒清涕欬逆上氣宜煎服子食)
(之香大小/如半夏)
鑿孔中木主難産取入鐵裹者燒末酒服下産也
櫟木皮味苦平無毒根皮主惡瘡中風犯毒露者取煎
汁洗瘡當令膿血盡止亦治痢南北總有作柴亦云櫪
音同也
千金方(治諸瘡中風致腫以根皮三十斤剉以水三斛/濃煮服盡一把漬瘡當出膿血日日為之差上)
省藤味苦平無毒主􁀙蟲煮汁服之又主齒痛打碎口
中合之又取和米煮粥飼狗去瘑生南地深山皮赤如
脂堪縳物片片自解也
松楊木皮味苦平無毒主水痢不問冷熱取皮濃煎令
黒服一升生江南林落間大樹葉如梨江西人呼為涼
木松楊縣以此樹為名也
楊廬耳平無毒主老血結塊破血止血煮服之楊廬木
上耳也出南山
故甑蔽無毒主石淋燒灰末服三指撮用水下之又主
盜汗書云止鹹味
聖惠方(治膀胱虚熱下砂石歮痛利水道/燒灰研食前温酒調下一錢匕)
梫木味苦平無毒破産後血煮服之葉搗辟封蛇咬亦
洗瘡癬樹如石榴葉細髙丈餘四月開花白如雪生江
東林筤間
象豆味甘平無毒主五野雞病蠱毒飛尸喉痺取子中
人碎為粉㣲熬水服一二匕亦和大豆藻面去䵟生嶺
南山林作藤著樹如通草藤三年一熟角如弓袋子若
雞卵皮紫色剖中人用之一名榼子一名合子主野雞
病為上
地主平無毒主鬼氣心痛酒煮服一合此土中古木腐
爛者也
腐木主蜈蚣咬末和醋傅之亦漬取汁傅咬處良
石刺木根皮味苦平無毒主破血因産血不盡結瘕者
煮汁服此木上寄生破血神驗不可得生南方林筤間
江西人呼為靳刺亦種為籬院樹似棘而大枝上有逆
鈎也
柟木枝葉味苦温無毒主霍亂煎汁服之木髙大葉如
桑出南方山中郭注爾雅云柟(汝占/切)大木葉如桑也
息王藤味苦温無毒主産後腹痛血露不盡濃煮汁服
之生嶺南山谷冬月不凋
角落木皮味苦温無毒主赤白痢皮煮汁服之生江西
山谷似茱萸獨莖也
鴆鳥漿味甘温無毒主風血羸老山人浸酒用解諸毒
故曰鴆鳥漿生江南林木下髙一二尺葉陰紫色冬不
凋有赤子如珠
紫珠味苦寒無毒解諸毒物癰疸喉痺飛尸蠱毒毒腫
下瘻蛇虺蟲螫狂犬毒並煮汁服亦煮汁洗瘡腫除血
長膚一名紫荆樹似黄荆葉小無椏非田氏之荆也至
秋子熟正紫圓如小珠生江東林澤間
牛領藤味甘温無毒主腹内冷腰膝疼弱小便白數陽
道乏煮汁浸酒服之生嶺南髙山形褊如牛領取之陰
乾也
枕林味辛小温無毒主欬嗽痰飲積聚脹滿鬼氣注忤
煮汁服之亦可作浴湯浸脚氣及小兒瘡疥生南海山
谷作􁖬船次於樟木無藥處用之也
鬼膊藤味苦温無毒主癰腫搗莖葉傅之藤堪浸酒去
風血生江南林澗中葉如梨子如柤子山人亦名鬼薄
者也
木㦸味辛温無毒主痃癖氣在藏府生山中葉如梔子
也
奴柘味苦小温無毒主老血瘕男子痃癖閃痞取刺和
三稜草馬鞭草作煎如稠糖病在心食後在臍空心服
當下惡物生江南山野似柘節有刺冬不凋
温籐味甘温無毒主風血積冷浸酒服之生江南山谷
不凋著樹生也
鬼齒無毒主中惡注忤心腹痛此腐竹根先入地者煮
服之亦名鬼針為其賊惡𨼆其名爾
鐵槌柄無毒主鬼打及彊鬼排突人致惡者和桃奴鬼
箭等丸服之
古櫬板無毒主鬼氣注忤中惡心腹痛背急氣喘惡夢
悸常為鬼神所崇撓者水及酒和東引桃枝煎服當得
吐下古塚中棺木也彌古者佳杉材最良千嵗者通神
作琴底爾雅注云杉生江南作棺埋之不腐
慈母無毒取枝葉炙黄香作飯下氣止渇令人不睡主
小兒痰痞生山林間葉如櫻桃而小樹髙丈餘山人並
識之
飯蘿燒作灰無毒主時行病後食勞取方寸匕服南方
人謂筐也又籃耳燒作灰末傅狗咬瘡籃竹器也
白馬骨無毒主惡瘡和黄連細辛白調牛膝雞桑皮黄
荆等燒為末淋汁取治瘰􁣲惡瘡蝕息肉白癜風以物
揩破塗之又單取莖葉煮汁服之止水痢生江東似石
榴而短小對節
紫衣味苦無毒主黄疸暴熱目黄沈重下水癊亦止熱
痢煮服之作灰淋取汁沐頭長髪此古木錦花也石瓦
皆有之堪染褐下水廣濟方云長髪也
梳笓無毒主蝨病者汁服蝨病是活蝨入腹為病如癥
瘕者又梳笓垢主小兒惡氣霍亂水和飲之
倒掛藤味苦無毒主一切老血及産後諸疾結痛血上
欲死煮汁服生深山如懸鉤有逆刺倒掛於樹葉尖而
長也
故木砧一名百味無毒主人病後食勞復取發當時來
參病人行止脚下土如錢許男病左女病右和砧上垢
及鼠頭一枚無即以鼠屎三七煮服之神効又卒心腹
痛取砧上垢著人鞋履底悉穿又㭢几上屑燒傅吻上
嚵瘡
古厠木主鬼魅傅尸温疫魍魎神等取木以太嵗所在
日時當户燒薫之又薫之杖瘡冷風不入以木於瘡上
薫之厠籌主難産及霍亂身冷轉筋於牀下燒取熱氣
徹上亦主中惡鬼氣此物雖㣲其功可録
桃㭾無毒主卒心腹痛鬼疰破血惡氣脹滿煮服之三
載者良桃性去惡㭾更辟邪桃符與桃㭾同功也
梭頭主失音不語吃病者刺手心令痛即語男左女右
救月杖主月蝕瘡及月割耳燒為灰油和傅之杖即月
蝕時救月繫物木也人亦取月桂子碎傅耳後月蝕耳
瘡今江東諸處每至四五月後晦多於衢路間得之大
如狸豆破之辛香古老相傳是月中下也山桂猶堪為
藥况月桂乎正應不的識其功耳今江東處處有不知
北地何意獨無為當非月路耶月感之矣餘杭靈𨼆寺
僧云種得一株近代詩人多所論述漢武洞㝠記云有
逺飛雞朝往夕還常銜桂實歸於南土所以北方無南
方月路所以有也
地龍藤味苦無毒主風血羸老腹内及腰脚諸冷食不
作肌膚浸酒服之生天目山蟠屈如龍故號地龍藤遶
樹木生似龍所生與此頗同小有異耳吳中亦有也
火槽頭主蠍螫横井上立愈上立炭主金瘡刮取傅瘡
上止血生肉帶之辟邪惡鬼帶火内水底取得水銀著
出
　
　證類本草卷十三
欽定四庫全書
　證類本草卷十四
　　　　　　　　　　　　宋　唐慎㣲　撰
　木部下品總九十九種
　　一十八種神農本經(白/字)
　　七種名醫别録(墨/字)
　　二十一種唐本先附(注云/唐附)
　　二十七種今附(皆醫家嘗用有/效注云今附)
　　九種新補
　　一種新定
　　二十六種陳蔵器餘
　　　凡墨盖子已下並唐慎㣲續證類
　　巴豆　　　　蜀椒(目葉崖/椒續注)　皂莢(鬼皂莢/續注)
　　訶梨勒(隨風子/附唐附)栁華(葉實子/汁附)　陳實(即金鈴子也/根附皮續注)
　　椿木葉(樗木附唐附/樗白皮續注)　　　　郁李仁(根/附)
　　莽草　　　　無食子(唐/附)　　黄藥根(今/附)
　　雷九　　　　槲(音/斛)若(唐附/皮附)　白楊皮(唐/附)
　　桄榔子(今/附)　　蘓方木(唐/附)　　櫸樹皮(葉山櫸/續注)
　　桐葉(花梧桐皮/油續注)胡椒(唐/附)　　　釣樟根皮(樟材/續注)
　　千金藤(今/附)　　南燭枝葉(今/附)　無患子(今/附)
　　梓白皮(葉/附)　　橡實(唐附櫟樹/皮續注)石南(實/附)
　　木天蓼(唐附子/續注)黄環　　　　益智子(今/附)
　　溲(音/搜)疏(音/疎)　　鼠李　　　　椰子皮(今附/漿附)
　　枳(音/止)梖(音矩/唐附)　小天蓼(今/附)　　小蘗(唐/附)
　　荚蒾(唐/附)　　　紫荆木(今/附)　　紫真檀
　　烏臼子(唐附子/續汁)南藤(今/附)　　　鹽麩子(樹白皮根/白皮今附)
　　(葉上毬/子續汁)　　　杉材(杉菌/附)　　接骨木(唐/附)
　　楓栁皮(唐/附)　　赤爪(側絞/切)木(唐/附)樺木皮(今/附)
　　榼藤子(今/附)　　榧實　　　　欒荆(唐附子/續注)
　　扶栘木(新/補)　　木鼈子(今/附)　　藥實根
　　鈎藤　　　　欒華　　　　蔓椒
　　感藤(新/補)　　　赤檉木(今附即三/春栁是也)突厥白(今/附)
　　賣子木(唐/附)　　婆羅得(今/附)　　甘露藤(新/補)
　　大空(唐/附)　　　椿莢(新/定)　　　水楊葉(唐/附)
　　楊櫨木(唐/附)　　欓子(新/補)　　　楠材
　　柘木(新/補)　　　柞木皮(新/補)　　黄櫨(新/補)
　　㯶櫚(皮附/新補)　　木槿(新/補)　　　莞花(本在草/部今移)
　　　二十六種陳蔵器餘
　　栟櫚木　　　楸木皮　　　没離梨
　　柯樹皮　　　敗扇　　　　總根
　　橉木灰　　　􁀙桐皮　　　竹肉
　　桃竹笋　　　甖子桐子　　馬瘍木
　　木細辛　　　百家筯　　　樳木皮
　　刀鞘　　　　芺樹　　　　丹桎木皮
　　結殺　　　　杓　　　　　車家雞棲木
　　檀　　　　　石荆　　　　木黎蘆
　　𤓰蘆　　　　諸木有毒
　
　
　
　
　
　
　
　
巴豆味辛温生温熟寒有大毒主傷寒温瘧寒熱破癥
􁳑結聚堅積留飲痰癖大腹水脹蕩練五藏六腑開通
閉塞利滑榖道去惡肉除鬼毒蠱疰邪物殺蟲魚療女
子月閉爛胎金瘡膿血不利丈夫陰殺班猫毒可練餌
之益血脈令人色好變化與鬼神通一名巴椒生巴郡
川谷八月採陰乾用之去心皮(芫花為之使惡蓑草畏/大黄黄連菰蘆陶隠居)
(云出巴郡似大豆最能瀉人新者佳用之皆去心皮乃/秤又熬令黄黑别擣如膏乃和丸散爾道方亦有練餌)
(法服之乃言神仙人吞一枚便欲死而鼠食之三年重/三十斤物性乃有相耐如此爾唐本注云樹髙丈餘葉)
(似櫻桃葉頭㣲赤十二月葉漸凋至四月落盡五月葉/漸生七月花八月結實九月成十月採其子三枚共蒂)
(各有殻裹出眉州嘉州者良今按陳藏器本草云巴豆/主癥癖痃氣痞滿腹内積聚冷氣血塊宿食不消痰飲)
(吐水取青黒大者每日空腹服一枚去殻勿令白膜破/乃作兩片并四邊不得有損缺吞之以飲壓令下少間)
(腹内熱如火痢出惡物踓痢不虛若乆服亦不痢白膜/破者棄之生南方樹大如圍極髙不啻一丈也臣禹錫)
(等謹按藥性論云巴豆使中其毒用黄連汁大豆汁解/之忌蘆笋醬豉冷水得火良殺班猫蛇虺毒能主破心)
(腹積聚結氣治十種水腫痿痺大腹能落胎日華子云/通宣一切病泄壅滯除風補勞建脾開骨消痰破血排)
(膿消腫毒殺腹蔵蟲治惡瘡息肉及疥癩丁腫凡/合丸散炒不如去心膜煮五度換水各煮一沸)
圖經曰(巴豆出巴郡川谷今嘉眉戎州皆有之木髙一/二丈葉如櫻桃而厚大初生青後漸黄赤至十)
(二月葉漸凋二月復漸生至四月舊葉落盡新葉齊生/即花發成穗㣲黄色五六月結實作房生青至八月熟)
(而黄類白豆䓻漸漸自落即收之一房有三瓣一瓣有/實一粒一房共實三粒也戎州出者殻上有縦文隠起)
(如線一道至兩三道彼土人呼為/金線巴豆最為上等它處亦稀有)
　雷公云(凡使巴之與豆及剛子須在子細認勿誤用/殺人巴顆小𦂳實色黄豆即顆有三稜色黑)
(若剛子顆小似棗核兩頭尖巴與豆即用剛子勿使凡/修事巴豆敲碎以麻油并酒等可煮巴豆了研膏後用)
(每修事一兩以酒麻/油各七合盡為度)
聖恵方(治中風口喎巴豆七枚去皮爛研喎左塗右手/心喎右塗左手心仍以煖水一盞安向手心須)
(臾即便正洗去藥/并頻油掣中指)
又方(治牙疼用巴豆一粒煨至黄熟去殻用蒜一瓣切/一頭作盖剜去中心可安巴豆在内以盖子合之)
(用綿裹隨患處/左右塞耳中)
外臺秘要(文仲方主療腹大動揺水聲皮膚黑名曰水/蠱巴豆丸十枚去心皮熬令黄杏仁六十枚)
(去皮尖令黄二味擣丸如小豆/大水下一丸以利為度勿飲酒)
千金方(主大人小兒風瘙瘾疹心迷悶方巴豆二/兩槌破以水七升煮取二升以帛染拭之)
又方(治寒癖宿食乆飲不消大便炒巴豆仁一升清酒/五升煮三日三夜研令大熟合酒㣲火煎之丸如)
(胡豆大每服一丸水/下欲吐者服二丸)
又方(治喉痺已死有餘氣者巴豆/去皮針線穿嚥入喉中牽出)
千金翼(治小兒身腫并手足腫兼瘾疹巴豆五十枚去/皮心以水二升煎取一升用綿于湯中隨手拭)
(之/)
經騐方(鄭獬侍御傳治氣痢巴豆一兩去皮心熬細研/取熟猪肝和丸空心米飲下量力加减服之牛)
(肝尤佳如食素/人以蒸餅丸服)
又方(治耳卒聾巴豆一粒蠟裹/針刺令通透用塞耳中)
又方(治箭鏃入骨不可拔取巴豆㣲熬與蜣蜋同研塗/所傷處斯須痛定㣲痒忍之待極痒不可忍便撼)
(動箭鏃即㧞之立出夏侯鄲云初在潤州得方箭鏃出/後速以生肌膏傅之説者云兼治瘡鄲得方後至洪州)
(旅舍主人妻患背瘡呻/吟鄲遽用此方試之愈)
勝金(治喉閉纒喉風巴豆兩粒紙緊角可通得入鼻用/刀子切㫁兩頭殻子將針穿作孔子内鼻中乆即)
(差/)
千金方(治疥瘡巴豆十粒大炮過黄色去皮膜右順手/研如麵入酥少許膩粉少許同研勻爪破以竹)
(箆子㸃藥不得落眼裏及外腎/如熏灸着外腎以黄丹塗甚妙)
初廣方(治藥毒秘効巴豆去皮不出油馬牙消/等分合研成膏冷水化一彈子許服差)
賈相公(治過牛經牛有卒疫動頭打肋者以巴豆兩/箇去皮𢷬末生油三兩炎漿水半升灌之差)

蜀椒味辛温大熱有毒主邪氣欬逆温中逐骨節皮膚
死肌寒濕痺痛下氣除六腑寒冷傷寒温瘧大風汗不
出心腹留飲宿食腸澼下痢洩精女子字乳餘疾散風
邪瘕結水腫黄疸鬼疰蠱毒殺蟲魚毒乆服之頭不白
輕身増年開腠理通血脈堅齒髪調闗節耐寒暑可作
膏藥多食令人乏氣口閉者殺人一名巴椒一名蓎(音/唐)
□(音/毅)生武都川谷及巴郡八月採實陰乾(杏仁為之使/畏欵冬陶隠)
(居云出蜀都北郡人家種之皮肉厚腹裏白氣味濃江/陽晉原及建平間亦有而細赤辛而不香力勢不如巴)
(郡巴椒有毒不可服而此為一名恐不爾又有秦椒黑/色在中品中凡用椒皆火微熬之令汁出謂為汗椒令)
(有勢力椒目冷别入藥用不得相雜唐本注云椒目味/苦寒無毒主水腹脹滿利小便今椒出金州西域者最)
(善臣禹錫等謹按爾雅疏云檓者大椒之别名郭云今/椒樹業生實大者名為檓詩唐風云椒聊且陸機云椒)
(樹似茱萸有針刺葉堅而滑蜀人作茶呉人作茗皆合/煮其葉以為香今成臯諸山間有椒謂之竹葉椒其樹)
(亦如蜀椒少毒熱不中合藥也可著飲食中又用蒸雞/豚最佳香東海諸島上亦有椒樹枝葉皆相似子長不)
(圓甚香其味似橘皮島上獐鹿食此椒葉其肉自然作/椒橋香藥性論云蜀椒使畏雄黄又名巴椒有小毒能)
(治冷風頑頭風下淚腰脚不遂虚損留結破血下諸石/水能治嗽主腹内冷而痛除齒痛又云椒目使治十二)
(種水氣味苦辛有小毒主和巴豆昌蒲松脂以蠟溶為/筒子内耳中抽腎氣虚耳中如風水鳴或如打鍾磬之)
(聲卒暴聾一日一易最神騐日華子云漢椒破癥結開/胃治天行時氣瘟疾産後宿血治心腹氣壯陽療陰汗)
(暖腰膝縮小便椒目主膀胱急又云椒葉熱無毒治賁/㹠伏梁氣及内外腎釣并霍亂轉筋和芡及葱研以醋)
(湯拌罯/並得)
圖經曰(蜀椒生武都川谷及巴郡今歸峽及蜀川陜洛/間人家多作園圃種之髙四五尺似茱萸而小)
(有針刺葉堅而滑可煮飲食甚辛香四月結子無花但/生于葉間如小豆顆而圓皮紫赤色八月棌實焙乾此)
(椒江淮及北土皆有之莖實都相類但不及蜀中者皮/肉厚腹裏白氣味濃烈耳服食方單服椒紅補下宜用)
(蜀椒也韋宙獨行方治諸瘡中風者生蜀椒一升取少/麵合溲裹椒勿令漏氣分作兩裹扵煻灰火中燒熟及)
(熱出之刺頭作孔當瘡上罯著使椒氣射入瘡中冷則/易之須臾瘡中出水及遍體出汗即差施州又有一種)
(崖彼土人四季採皮入藥云味辛性熱無毒主肺氣有/上喘兼欬嗽并野薑簁末酒服錢匕甚効忌塩下又)
(蔓椒條云生雲中川谷及丘冡間採莖根煮釀酒陶隠/居云俗呼為樛似椒􁁊音黨小不香耳今亦無復分别)
(或云即金椒是也􁁊子出閩中江東其木似樗莖間有/刺子辛辣如椒主逰蠱飛尸及腹冷南人淹蔵以作果)
(品或以寄逺呉越春秋云越以甘蜜丸欓矣/與黨同報呉增封之禮然則􁁊之相贈尚)
　雷公云(一名南椒凡使須去目及閉口者不用其椒/子先須酒拌令濕蒸徙巳至午放冷密盖除)
(向下火四畔無氣後取出便/入甆器中盛勿冷傷風用也)
食療(云温粒大者主上氣咳嗽乆風濕痺又患齒痛醋/煎含之又傷損成瘡中風以麵拌作餛飩灰中炮)
(之使熟㫁開口封其瘡上冷易熱者三五度易之下治/傷損成弓風又去乆患口瘡去閉口者以水洗之以麪)
(拌煮作洸空心吞之三五匙飯壓之再服差又椒温辛/有毒主風邪腹痛痺寒温中去齒痛堅齒髪明目止嘔)
(逆㓕瘢生毛髪出汗下氣通神去老益血利五蔵治生/産後諸疾下乳汁乆服令人氣喘至十月勿食及閉口)
(者大忌子細黑者/是秦椒白色也)
聖恵方(治因熱取凉睡有蛇入口中抛不出用刀/破蛇尾内生椒三二粒裹著須臾即出)
外臺秘要(治瘡腫生椒末麪釡下/土末之以大醋和傅之)
千金方(有人陰冷漸漸冷氣入陰囊腫滿恐死日夜疼/悶不得眠取生椒擇之令浄以布帛裹著丸囊)
(令厚半寸須臾熱氣大/通日再易之取消差)
肘後方(治金瘡中風蜀椒量瘡口大小用麪作餛飩煻/火中炮令熟開一孔當瘡上掩之引風出可作)
(數枚以差/替換之妙)
又方(蛇毒以閉口椒/并葉擣傅之止)
孫真人(云十月勿食椒食之/損氣傷心令人多忘)
又方(治心腹俱痛以布裹椒薄/注上火熨令椒汗出良)
斗門方(治腹内虚冷乆服駐顔用生椒擇去不拆者除/其黒子用四十粒以漿水浸經一宿盡令口合)
(空心新汲水下去積年冷煖蔵腑乆服/則能駐顔黑髪明目令人思飲食妙)
勝金方(治好食生茶用椒末不限多少/以糊丸如梧子大茶下十丸)
深師方(治手足皴裂椒四合水煮之去滓漬之半食/頃出令燥須臾復浸乾塗羊猪髓腦極妙)
姚和衆(治小兒水瀉妳疳椒一分去目為/末酥調之少少傅腦上日可三度)
譚氏(治小兒水瀉椒紅散及人年五十已上患瀉用椒/二兩醋二升煮醋盡慢火焙乾為末甆器貯之每)
(服二錢匕酒/或米飲下之)
又方(治漆瘡漢椒/湯洗之即愈)
援神契(椒薑禦瘟/補益聦明)
衍義曰(蜀椒須微炒使出汗又須去附紅黄殻去殻之/後再㣲炒乗熱入竹筒中以杵舂之播取紅如)
(末盡更播更舂以盡為度凡用椒須如此其中子謂之/椒目洽盜汗有功將目㣲炒擣為極細末用半錢匕以)
(生猪上脣煎湯一合調臨睡服無/不效盖椒目能行水又治水蠱)

皂莢味辛鹹温有小毒主風痺死肌邪氣風頭淚出利
九竅殺精物療腹脹滿消榖除欬嗽囊結婦人胞不落
明目益精可為沐藥不入湯生雍州川谷及魯鄒縣如
猪牙者良九月十月採莢陰乾(栢實為之使惡麥門冬/畏空青人參苦參陶隠)
(居云今處處有長尺二者良俗人見其皆有蟲孔而未/嘗見蟲形皆言不可近令人惡病殊不爾其蟲状如草)
(菜上青蟲莢㣲欲黑便出所以難見爾但取青莢生者/看自知之唐本注云此物有三種猪牙皂莢最下其形)
(曲淚薄惡全無滋潤洗垢不去其有二寸者麄大長虚/而無淚若長六七寸圓厚節促直者皮薄多肉味濃大)
(好臣禹錫等謹按藥性論云皂莢使主破堅癥腹中痛/能墮胎又曰將皂莢于酒中取盡其精于火内煎之成)
(膏塗帛貼一切腫毒兼能止疼痛陳蔵器云鬼皂莢作/浴湯去風瘡疥癬挼葉去衣垢沐髪長頭生江南澤畔)
(如皂莢髙一二尺日華子云皂莢通闗節除頭風消痰/飲勞蟲治骨蒸開胃及中風口禁入藥去皮子以酥炙)
(用/)
圖經曰(皂莢出雍州川谷及魯鄒縣今所在有之以懐/孟州者為勝木極有髙大者此有三種本經云)
(形如猪牙者良陶注云長尺二者良唐注云長六寸圓/厚節促直者皮薄多肉味濃大好今醫家作疏風氣丸)
(煎多用長皂莢治齒及取積藥多用猪牙皂莢所用雖/殊大抵性味不相逺九月十月採莢陰乾用張仲景治)
(雜病方欬逆上氣唾濁但坐不得卧皂角丸主之皂莢/杵末一物以蜜丸大如梧子以棗膏和湯服一丸日三)
(夜一服崔元亮海上方療腹脹滿欲瘐病者猪牙皂莢/相續量長一尺㣲火煨去皮子搗篩蜜丸大如梧子欲)
(服藥先喫煮羊肉兩臠呷汁三兩口後以肉汁下藥十/丸以快利為度覺得力更服以利凊水即停差後一月)
(已來不得食肉及諸油膩又治熱勞以皂莢長一尺續/成者亦可須無孔成實者以土酥一大兩㣲㣲塗于火)
(上緩炙之不得令酥下待酥盡即搗篩蜜丸如梧子大/每日空腹飲下十五丸漸增至二十丸重者不過兩劑)
(差其初生嫩葉芽以為𬞞茹更益人核中白肉亦入治/肺藥又炮核取中黄心嚼餌之治膈痰吞酸又米醋熬)
(嫩刺針作濃煎以/傅瘡癬有竒效)
　雷公云(凡使須要赤膩肥并不蚛者然用新汲水浸/一宿了用銅刀削上麄皮用酥反覆炙酥盡)
(為度然出槌之去子擣篩皂莢一兩酥二分子收得揀/取圓滿堅硬不蛀者用瓶盛下水於火畔煮待泡熟剥)
(去硬皮一重了取向裏白嫩肉兩片去黄其黄/消人腎氣將白兩片用銅刀細切于日中乾用)
聖恵方(治時氣三日頭痛煩熱用皂角燒作灰為末非/時新汲水一中盞生薑汁蜜各少許和二錢服)
(之先用暖水淋浴後/服藥須臾汗出愈)
外臺秘要(治卒中風口喎以皂角五兩去皮為末以三/年大醋和右喎塗左左喎塗右乾更傅之差)
又方(齲齒方𢷬皂角去皮/炙為末塗齒上吐之)
又方(溺死一宿者尚沾擣皂角紙/裹内下部須臾出水即活)
千金方(􁬼鼻炙皂角末如小/豆以竹管吹入鼻中)
又方(鬼魘不悟皂莢/末刀圭起死人)
又方(難産吞皂角/子二枚立差)
肘後方(卒腫滿身面洪用皂角剥炙令黄剉三升酒/一斗漬合器煮令沸服一升日三服頻作)
又方(小兒身上惡瘡先以皂角水洗/拭乾以少油麻擣爛傅燋即差)
經騐方(治食氣遍身黄腫氣喘食不得心胷滿悶不蛀/皂角去皮及子塗好醋炙令焦為末一錢匕巴)
(豆七枚去油膜二件以淡醋及研好墨為丸如麻子大/每服三丸食後陳橘皮湯下日三服隔一日增一丸以)
(利為度如常/服消酒食)
梅師方(治霍亂轉筋皂莢末丸如/小豆入鼻中得嚏便差)
又方(治卒外腎偏疼皂莢和/皮為末水調傅之良)
孫真人(治咳嗽皂莢燒研碎/二錢匕䜴湯下之)
又方(治大小便不通關格不利燒/皂莢細研粥飲下三錢立通)
又方(傷寒無問陰陽神騐方以皂角一挺肥者燒令/赤為末以水五合和頓服陰陽傷寒以酒和服)
又方(治腰脚不覆地取子一千一百箇浄洗令乾少酥/熬令香為末蜜丸如梧子大空心以蒺藜子酸棗)
(子湯下/三十丸)
又方(治卒死以/末吹鼻中)
又方(治誤食物落鼻中及入/眼不出吹皂角取嚏)
又方(人好魘以/末吹鼻中)
斗門方(治卒頭痛以皂角末/吹入鼻中令嚏則止)
簡要濟衆(治中風口噤不開涎潮吐方用皂角一挺去皮/塗猪脂炙令黄色為末每服一錢匕非時温)
(酒服如氣實脈盛調二錢匕如牙闗不開/用白梅揩齒口開即灌藥以吐出風涎差)
博濟方(治皂莢水并惡水入口内熱痛不止以皂莢子/燒存性一分沙糖半兩先殺研皂子令細續入)
(沙糖匀和/如膏含之)
十全方(治牙疼用猪牙皂角鹽/等分燒為末揩疼處良)
靈苑方(治急喉閉逡巡不救方以皂莢去皮子生半兩/為末每服少許以筯頭㸃腫處更以醋調藥末)
(厚傅項下須臾便/破少血出即愈)
孫尚藥(治卒中風昏昏若醉形體惛悶四肢不收或倒/或不倒或口角似利㣲有涎出斯須不治便為)
(大病故傷人也此證風涎潮于上膈痺氣不通冝用救/急稀涎散猪牙皂角四挺須是肥實不蚛削去黑皮晉)
(礬一兩光明通瑩者二味同搗羅為細末再研為散如有/患者可服半錢重者三字匕温水調灌下不大嘔生只)
(是㣲㣲涎稀冷出或一升二升當候惺惺次緩而調/治不可使人頓吐之恐過傷人命累經効不能盡述)
感應神仙傳(崔言者職𨽻左親騎軍一旦得疾雙眼昏/咫尺不辨人物眉髪自落鼻梁崩倒肌膚)
(有瘡如癬皆為惡疾勢不可救因為洋州駱谷子歸寨/使遇一道流自谷中出不言名姓授其方曰皂角刺一)
(二斤為灰蒸乆晒研為末食上濃煎大黄湯調一錢匕/服一旬鬢髪再生肌膚悦潤愈眼目倍常明得此方後)
(却入山不知所之又鐵堪以斷金銀雖/百十年不壞以槌皂莢則一夕破碎)
衍義曰(皂莢其子炒春去赤皮仍將骨浸軟煮熟以糖/漬之可食甚疏導五臓風熱擇其莢不蚛肥者)
(㣲炙為末一兩入生白礬末半兩膩粉半兩風涎潮塞/氣不通水調灌一二錢但過咽則須吐涎凡用白礬者)
(分隔下涎也又暑中濕熱時或/乆雨合蒼木燒碎瘟疫邪濕氣)
　
　
　
　
　
　
　
　
訶梨勒味苦温無毒主冷氣心腹脹滿下食生交愛州
(唐本注云樹似木梡音患花白子形以梔子青黄色皮/肉相著水摩或散服之唐本先附臣禹錫等謹按蕭炳)
(云訶梨勒苦酸下宿物止膓癖乆洩赤白痢波斯舶上/來者六路黑色肉厚者良藥性論云訶梨勒使亦可單)
(用味苦甘能通利津液主破胷膈結氣止水道黑髭髪/日華子云消痰下氣除煩治水調中止瀉痢霍亂賁㹠)
(腎氣肺氣喘急消食開胃腸風瀉血崩中帶下五膈氣/懐孕未足月人漏胎及胎動欲生脹悶氣喘并患痢人)
(後分急痛并産後陰痛和蠟/燒熏及熱煎湯重通手暢洗)
圖經曰(訶梨勒生交愛州今嶺南皆有而廣州最盛株/似木梡花白子似梔子青黄色皮肉相著七月)
(八月實熟時採六路者佳嶺南異物志云廣州法性寺/佛殿前有四五十株子極小而味不澁皆是六路每嵗)
(州貢只以此寺者寺有古井木根蘸水水味不鹹每子/熟時有佳客至則院僧煎湯以延之其法用新摘訶子)
(五枚甘草一寸皆碎破汲木下井水同煎色若新茶今/其寺謂之乾明舊木猶有六七株古井亦在南海風俗)
(尚貴此湯然煎之下不必盡如昔時之法也訶梨勒主痢/本經不載張仲景治氣痢以訶梨勒十枚麪裹煻灰火)
(中煨之令麪黄熟去核細研為末和粥飲頓服又長服/方訶梨勒陳橘皮厚朴各三大兩擣篩蜜丸大如梧子)
(毎服二十丸至三十丸唐劉禹錫傳信方云子曽苦赤/白下諸藥服遍乆不差轉為白膿令狐將軍傳此法用)
(阿梨勒三枚上好者兩枚炮取皮一枚生取皮同末之/以沸漿水一兩合服之淡水亦得若空水痢加一錢匕)
(廿草末若㣲有膿血加二匕若血多加三匕皆効又取/其核入白蜜研注目中治風赤澁痛甚良其子未熟時)
(風飄墮者謂之隨風子暴乾收之彼人尤珍貴/益小者益佳治痰𠻳咽喉不利含三數枚殊勝)
　海藥云(按徐表南州記云生南海諸國味酸澁温無/毒主五鬲氣結心腹虚痛赤白諸痢及嘔吐)
(咳嗽並宜使皮其主嗽肉炙治眼澁痛方家使陸路訶/梨勒即六棱湯也按波斯將訶梨勒大腹等舶上用防)
(不虞或遇大魚放涎滑水中數里不通舶也遂乃煮此/洗其涎滑尋化為水可量治氣功力者乎大腹訶子性)
(燋者是近鐺不故中國種不生故梵云/訶梨恒雞謂唐言天堂未並只此也)
　雷公云(凡使勿用毗梨勒罨梨勒榔精勒雜路勒若/訶梨勒文只有六路或多或少並是雜路勒)
(毗梨勒箇箇毗雜路勒皆圓露文或八路至十三路號/曰榔精勒多澁不入用凡修事先扵酒内浸然後蒸一)
(伏時其訶梨勒以刀/削路細剉焙乾用之)
外臺秘要(治一切風痰風霍亂食不消大便澁訶/梨三枚搗取皮和酒頓服三五度良)
又方(治風熱衝項熱悶訶梨三枚以大者/芒硝同于醋中攪令消摩傅熱處)
經騐方(治嗽氣嗽乆者亦主之生訶梨一枚含之嚥汁/差後口爽不知食味却煎㯽榔湯一椀服之立)
(便有味此知連州/銀庫官成密方)
廣濟方(治嘔逆不能食訶梨勒皮二兩去核熬為末/蜜和丸如梧桐子大空心服二十丸日三服)
孫真人(治常患氣以訶梨三枚濕紙裹煨紙乾/剥去核細嚼以生乳一升下之日三服)
又方(治一切氣宿食不消訶梨/一枚入夜含之至明嚼嚥)
集騐方(蜀沙門傳水痢以訶梨勒三顆麪裹炮赤去麪/取訶梨勒皮搗為末飯和為丸米飲空腹下三)
(七丸已百/人見効)
子母秘録(治小兒霍亂訶梨一枚末沸/湯研一半頓服未差再服)
食醫心鏡(下氣消食并茶青色訶梨一枚打碎為末銀/器中水一大升煎三兩沸後下訶梨更煎三)
(五沸便如麴塵/色著少鹽服)
廣異記(云髙仙芝大食得訶梨勒長五寸初置抹肚中/便覺腹中痛因大利十餘行初為訶梨為崇待)
(欲弃之後問大食長老云此物人帶一切病消利/者出惡物耳仙芝甚保天寳末被誅遂失所在)
金光眀經(流水長者子除病品云/熱病下藥服訶梨勒)
衍義曰(訶梨勒氣虚人亦宜緩緩煨熟少服/此物雖澁腸而又泄氣置其味苦澁)

栁華味苦寒無毒主風水黄疸面熱黑痂疥惡瘡金瘡
一名栁絮
葉主馬疥痂瘡取煎煮以洗馬疥立愈又療心腹内血
止痛實主潰癰逐膿血
子汁療渇生琅邪川澤(陶隠居云栁即今水楊栁也花/熟隨風狀如飛雪陳元方以為)
(譬當用其未舒時了亦隨花飛正應水漬汁爾栁花亦/宜貼炙瘡皮葉療漆瘡唐本注云栁與水楊全不相似)
(水楊葉圓闊而赤枝條短硬栁葉狹長青緑枝條長軟/此論用栁不載水楊水楊亦有療能本草不録樹枝及)
(木中蟲屑枝皮味苦寒無毒主痰熱淋可為吐湯煮洗/風腫癢酒煮含主齒痛木中蟲屑可為浴湯主風瘙癢)
(瘾疹大効此人間栁樹是也陶云木楊非也臣禹錫等/謹按藥性論云苦栁華使主止血治濕痺四肢攣急膝)
(痛陳蔵器云栁絮本經以絮為花花即初發時黄蘂子/為飛絮以絮為花其誤甚矣江東人通名楊栁北人都)
(不言楊楊樹葉短栁樹枝長日華子云葉治天行熱病/丁瘡𫝊尸骨蒸勞傷火瘡毒入腹熱悶服金石藥人發)
(大熱悶并下水氣煎膏續筋骨長肉/止痛牙痛煎含枝煎汁可消食也)
圖經曰(栁華葉實生琅邪川澤今處處有之俗所謂楊/栁者也本經以絮為花陳蔵器云華即初發黄)
(蘂也子乃飛絮也採無時其枝皮及根亦入藥葛洪治/癰疽腫毒妬乳等多用之韋宙獨行方主丁瘡及反花)
(瘡並煎栁枝葉作膏塗之今人作浴湯膏藥齒牙藥亦/用其枝為最要之藥按楊栁異類今人謂栁為楊栁非)
(也説文楊蒲栁也栁小楊也其類非一蒲栁其枝勁韌/可為箭笴左傳所謂董澤之蒲又謂之雚符即上條水)
(楊是也今河北沙地多生此又生水傍葉麄而白木理/㣲赤白杞栁鄭詩云無伐我樹杞陸璣云杞栁也其木)
(人以為車轂衛國淇水傍魯國汶水傍純生杞也又孟/子云告子曰以人性為仁義猶以杞栁為桮棬是也今)
(人取其細條火逼令柔韌屈作箱篋河朔尤多又下有/赤檉木生河西沙地皮赤葉細即是今所謂檉栁者又)
(名春栁爾雅曰檉河栁郭璞云今河傍赤莖小楊陸璣/詩䟽云皮正赤如絳一名雨師枝葉似松是也其木中)
(脂一名檉乳醫方/稀用故附扵此)
　陳蔵器(云絮主止血治小兒一/日五日寒熱煎栁枝浴)
外臺秘要(治黄疸栁枝以水一斗/煮取濃汁半升服令盡)
肘後方(治乳癰二三百種痛不差但堅紫色者/用煎栁根皮法云熬令温熨腫一宿愈)
又方(湯火灼成瘡栁皮/燒灰以粉塗之)
又方(取栁白皮細切以/猪脂煎取汁傅之)
孫真人(治牙齒疼栁枝一握細剉入/少鹽花漿水煎含之甚妙)
集騐方(治腫栁枝如脚指大長三尺二十枚水煮/令極熱以故布裹腫處取湯熱洗之即差)
子母秘録(小兒丹煩栁葉一斤水一斗煮取/三升去滓榻洗赤處日七八度)
斗門方(治耳痛有膿不出及癰已結聚栁根/細切熟搥封之以帛掩燥即易之)
又方(治耳卒風毒腫起用栁蠧樹上蟲糞以水/化取清水調白礬少許滴入耳中甚妙)
又方(治卒風毒腫氣急痛以栁白皮一斤剉以酒/煮令熱帛裹熨腫上令再煮易之甚妙也)
古今録騐(治齒痛以楊栁白皮卷如指許大含/嚼之以汁漬痛齒根數過即差也)
又方(治牙齒風齲以栁枝剉一升大豆一升合炒豆炮/盡子甆器盛之清酒二升漬之經三日含之頻吐)
丹方鏡源(云栁膠/結砂子)
别説云(謹按絮貼灸瘡良飛入池沼于隂暗處為浮萍/嘗以器盛水置絮其中數日覆之即成又多積)
(可以桿作氊以代羊毛極柔軟/冝與小兒卧益佳以性凉也)
衍義曰(栁華經曰味苦即是初生有黄蘂者也及其華/乾絮方出又謂之栁絮收之貼灸瘡及為茵褥)
(絮之下連小黒子因風而起得水濕處便生如地丁之/類多不因積植于人家庭院中自然生出盖亦如栁絮)
(兼子而飛陳蔵器之説是然古人以絮為花陶隠居亦/曰花隨風狀如飛雪誤矣經中有實及子汁諸家不解)
(今人亦不見用註釋氏謂栁為尼俱律陀木其子極細/如人妄因極小妄果至大是知小黒子得因風而起)

　
　
　
　
　
　
　
　
楝實味苦寒有小毒主温疾傷寒大熱煩狂殺三蟲疥
瘍利小便水道
根㣲寒療蚘蟲利大腸生荆山山谷(陶隠居云處處有/俗人五月五日皆)
(取葉佩之云辟惡其根以苦酒摩塗疥甚良煮汁作糜/食之去蚘蟲唐本注云此有兩種有雄有雌雄者根赤)
(無子有毒服之多使人吐不能止時有至死者雌者根/白有子微毒用當取雌者臣禹錫等謹按藥性論云棟)
(實亦可單用主人中大熱狂失心躁悶作湯浴不入湯/服日華子云棟皮苦㣲毒治遊風熱毒風疹惡瘡疥癩)
(小兒壯熱並煎湯浸洗服食須是生子者雌樹皮一兩/可入五十粒糯米煎煮殺毒瀉多以冷粥止不瀉者以)
(以熱葱粥發無子雄樹能/吐瀉殺人不可以誤服)
圖經曰(楝實即金鈴子也生荆山山谷今處處有之以/蜀川者為佳木髙丈餘葉密如槐而長三四月)
(開花紅紫色芬香滿庭間實如彈丸生青熟黄十二月/採實其根採無時此種有雌雄雄者根赤無子有大毒)
(雌者根白有子㣲毒當用雌者俗間謂之苦楝子韋宙/獨行方主蟯蟲攻心如刺口吐清水取根剉水煮令濃)
(赤黄色以汁合米煮作糜隔宿勿食來旦後/一七為始少時復食一匕半糜便下蟯騐)
　雷公云(凡採得後㬠乾酒拌浸令濕蒸待上皮軟剥/去皮取肉去核勿單用其核碎搥用漿水煮)
(一伏時了用如使肉即不使核使核/即不使肉又花落子謂之石茱萸)
外臺秘要方(治長蟲楝實淳苦酒中漬宿以/綿裹塞榖道中三寸許日易之)
千金方(治小兒蚘蟲楝木皮削上蒼/皮以水煮汁飲量大小進)
又方(蠗螋瘡棟樹枝皮/燒灰和猪膏傅之)
又方(治小兒禿瘡/及諸惡瘡)
肘後方(治瘻若著口裏東行楝根細剉/水煑濃汁含之數口吐勿嚥)
經騐方(小兒殺蟲定疼痛抵聖散以苦楝二兩白蕪荑/半兩為末水一盞末一錢煎取二分放令待發)
(時服/之)
又方(治臓毒下血以苦楝子炒令黄為末/蜜丸米飲下十丸至二十丸甚妙)
又方(治丈夫本臓氣傷膀胱連小腸等氣金鈴子一百/箇湯温浸過去皮巴豆二百箇搥㣲破麩二升同)
(于銅鐺内炒金鈴子赤熟為度放冷取出去核為末/每服三錢非時熱酒醋湯調並得其麩巴豆不用也)
斗門方(治蛔蟲咬心用苦楝/皮煎一大盞服下)
又方(治五種蟲以楝皮去其蒼者/焙乾為末米飲下二錢匕)
又方(治癮疹楝/皮濃煎浴)
荆楚嵗時記(云風俗通/解豸食楝)
又云(蛟龍/畏楝)

椿木葉味苦有毒主洗瘡疥風疽水煑葉汁用之
皮主甘􁥥
樗木根葉尤良(唐本注云二樹形相似樗木踈椿木實/為别也今按陳蔵器本草云樗木味苦)
(有小毒皮主赤白乆痢口鼻中疳蟲去疥􁥥主鬼注傳/尸蟲毒下血根皮去鬼氣取一握細切以童兒小便二)
(升豉一合宿浸絞取汁煎一沸三五日一度服葉似椿/北人呼為山椿江東人呼為虎目葉脱處有痕如白樗)
(散木也唐本先附臣禹錫等謹按藥性論云樗白皮使/味苦㣲熱無毒能治赤白痢腸滑痔疾瀉血不住蕭炳)
(云樗皮主疳痢得地榆同療之根皮尤良俗呼為虎眼/樹本經椿木殊不相似孟銑云椿温動風熏十二經脈)
(五臓六腑多食令人神昏血氣㣲又女子血崩及産後/血不止月信來多可取東引細根一大握洗之以水一)
(大升煮分再服便㫁亦止赤帶下又椿俗名猪椿療小/兒疳痢可多煮汁後灌之又取白皮一握倉粳米五十)
(粒葱白一握甘草三寸炙豉兩合以水一升煮取半升/頓服之小兒以意服之核葉與皮功用皆同日華子云)
(樗皮温無毒止瀉及腸風/能縮小便入藥蜜炙用)
圖經曰(椿木樗木舊並不載所出州土今南北皆有之/二木形幹大抵相𩔖但椿木實而葉香可噉樗)
(本踈而氣臭膳夫亦能熬去其氣北人呼樗為山椿江/東人呼為鬼目葉脱處有痕如樗蒲子又如眼目故得)
(此名其本最為無用莊子所謂吾有大木人謂之樗其/本擁腫不中䋲墨小枝曲拳不□䂓矩立于途匠者不)
(顧是也並採無時爾雅云栲山樗郭璞注云栲似樗色/小白生山中因名亦𩔖􁈍也俗語云櫄樗栲􁈍相似如)
(一詩唐風云山有栲陸機疏云山樗與田樗無異葉似/差狹耳呉人以其葉為茗許慎以栲讀為□今人言栲)
(失其聲耳然則樗類之别種也樗根煮汁主下血及小/兒疳痢亦取白皮和倉秔米葱白甘草䜴同煎飲服血)
(痢便㫁唐劉禹錫著樗根餫飩法云毎至立秋前後即/患痢或是水榖痢兼腰疼等取樗根一大兩𢷬節以好)
(麵捻作餫飩子如皂莢子大清水煮/毎日空腹服十枚並無禁忌神良)
　食療(云主疳殺蛔蟲又名臭楮若和猪/肉熱麵頻食則中滿盖壅經脈也)
雷公云(椿木根凡使根不近西頭者上及不用莖葉/只用根採出拌生葱蒸半日出生葱細剉用)
(袋盛掛屋南畔陰/乾用偏利溺澁也)
肘後方(治小兒頭生白禿髪不生出/椿楸桃葉心取汁傅之大効)
經騐方(治藏毒赤白痢香椿浄洗刷剥/取皮日乾為末飲下一錢立効)
子母秘録(治小兒疳椿白皮日乾二兩為末淘粟米去/泔研濃汁糊和九如梧子大十嵗三四丸量)
(數加減一丸内竹筒中吹入/鼻中三度差服丸以飲下)
楊氏産乳(療疳痢因重樗白皮搗麵拌作小顆子日晒/少時又拌凡三過水煮至熟加鹽醋酒亦得)
(頻服多少/量兒大小)
又方(近効療乆痢及疳痢楝樗白根皮不限多少常取/土際不用見狗及風細切𢷬如泥取麪捻作餛飩)
(子如小棗大勿令破熱煮吞七枚重者/不過七服皆空肚忌油膩熱麵毒物)
又方(疳痢曉夜無度者取樗根濃汁一雞子殼許和粟/米泔水一雞子許灌下部再度即差其騐如神小)
(孩減用/之甚妙)
衍義曰(椿本葉椿樗皆臭但一種有花結子一種無花/不實世以無花不實木身大其榦端直者為椿)
(椿用木葉其有花而莢木身小榦多迃矮者為樗樗用/根葉莢故曰未見椿上有莢者惟樗木上有又有樗雞)
(故知古人命名且不言椿雞而言樗雞者以顯有雞者/為樗無雞者為椿其義甚明用椿木葉樗木根葉莢者)
(冝依此推窮洛陽一女子年四十六七躭飲無度多食/魚蠏攝理之方蔑如也後以飲啖過常蓄毒在臓日液)
(二三十謁大便與膿血雜下大腸連肛門痛不堪任醫/以止血痢藥不効又以腸風藥則益甚盖腸風則有血)
(而無膿凡如此已半年餘氣血漸弱食漸減肌肉漸瘦/稍服熱藥則腹愈痛血愈下服稍凉藥即泄注氣羸粥)
(食愈減服温平藥則病不知如此將朞嵗醫告術窮垂/命待盡或有人教服人參散病家亦不敢主當謾與服)
(之纔一服知二服減三服膿血皆定自此不拾服其疾/遂愈後問其方云治大腸風虚飲酒過度挾熱下痢膿)
(血疼痛多日不差樗根白皮一兩人參一兩為末每用/二錢匕空心以温酒調服如下飲酒以温米飲代忌油)
(膩熱麵青菜菓子/甜物雞猪魚蒜等)

郁李仁味酸平無毒主大腹水腫面目四肢浮腫利小
便水道
根主齒齗腫齲(丘禹/切)齒堅齒去白蟲一名爵李一名車下
李一名棣生髙山川谷及丘陵上五月六月採根(陶隠/居云)
(山野處處有子熱赤色亦可噉之臣禹錫等謹按蜀本云/甚甘香有少澁味也又圖經云樹髙五六尺葉花及樹)
(並似大李惟子小若櫻桃甘酸爾雅䟽云常棣一名棣/郭云今山中有棣樹子如櫻桃可食詩小雅云常棣之)
(華陸機云許慎曰白棣樹也如李而小如櫻桃正白今/官園種之又有赤棣樹亦似白棣葉如刺榆葉而㣲圓)
(子正赤如郁李而小五月始熟闗西天水隴西多有之/藥性論云郁李仁臣味苦辛能治腸中結氣闗格不通)
(根治齒痛宣結氣破結聚日華子云郁李仁通泄五藏/膀胱急痛宣腰膝冷膿消宿食下氣又云根凉無毒治)
(小兒熱發作湯浴/風䖵牙濃煎含之)
圖經曰(郁李仁本經不載所出州土但云生髙山川谷/及丘陵上今處處有之本髙五六尺枝條葉花)
(皆若李惟子小若櫻桃赤色而味甘酸核隨子熟六月/採根并實取核中仁用陸機本草䟽云唐棣即奥李也)
(一名雀梅亦曰車下李所在山中皆有其華或白或赤/六月中成實如李子可食今近京人家園圃植一種枝)
(莖作長條花極繁密而多葉亦謂之郁李不堪入藥用/韋宙獨行方療脚氣浮腫心腹滿大小便不通氣急喘)
(息者以郁李仁十二分擣碎水研取汁薏苡仁𢷬碎如/粟米取三合以汁煑米作粥空腹飡之佳必効方療癖)
(取車下李仁㣲湯退去皮及並仁者與乾麪相拌𢷬之/為餅如猶乾和淡水如常搜麵作餅大小一如病人掌)
(為二餅㣲炙使黄勿令至熟空腹食一枚當快利如不/利更食一枚或飲熱粥汁以痢為度若至午後痢不止)
(即以醋飯止之利後當虚病未盡者量力一二日更進/一服以病盡為限小兒亦以意量之不得食酪及牛馬)
(肉等無不効但病重者李仁與麪相半輕者以意/減之病減之後服者亦任量力累試神  騐)
　雷公云(凡採得先湯浸然削上尖去皮令净/用生蜜浸一宿漉出陰乾研如膏用)
食療(云氣結者酒服仁四十九粒更/瀉尤良又破癖氣能下四肢水)
外䑓秘要(張文仲齲齒以郁李根白皮切/水煑汁含之冷即易吐出蟲)
姚和衆(治小兒多熱不痊後熟湯研/郁李仁如杏酪一日服二合)
又方(治卒心痛郁李仁三七枚爛嚼以新汲水下之/餃温湯尤妙須臾痛止却煎薄塩湯熱下之)
楊氏産乳(療身體腫滿水氣急卧不得郁李仁一大合/𢷬為末和麥麵搜作餅子與喫入口即大便)
(通利氣/便差)
衍義曰(郁李仁其子如御李子至紅熟堪啗㣲澁其仁/湯去皮研極爛入生龍腦㸃赤目陜西甚多根)
(煎湯淋/風蚛牙)

莽草味辛苦温有毒主風頭癰腫乳癰疝瘕除結氣疥
瘙殺蟲魚療喉痺不通乳難頭風癢可用沐勿令入眼
一名葞一名春草生上山谷及寃句五月採葉陰乾(陶/隠)
(居云今東間處處皆有葉青新烈者良人用𢷬以和米/内水中魚吞即死浮出人取食之無妨莽草字亦作䒽)
(音罔字今俗呼為䒽草也臣禹錫等謹按爾雅云葞春/草釋曰藥草也今俗呼為䒽草郭云一名芒草者所見)
(本異也藥性論云䒽草臣能治風疽疝氣腫墜凝血治/瘰癧除濕風不入湯服主頭瘡白秃殺蟲與白斂赤小)
(豆為末雞子白調加糊協毒腫乾即更易上日華子云/治皮膚麻痺並濃煎湯淋風蚛牙痛喉痺亦濃煎汁含)
(後浄/𠻳口)
圖經曰(莽草亦曰䒽草出上谷及寃句今南中州郡及/蜀川皆有之木若石南而葉稀無花實五月七)
(月採葉陰乾一説藤生繞木石間古方治風毒痺厥諸/酒皆用䒽草今醫家取其葉煎湯熱含少須間吐之以)
(治牙齒風蚛甚効此木也而爾雅釋草云葞春草釋曰/藥草莽草也郭璞云一名芒草䒽音近故爾然謂之草)
(者乃蔓生/者是也)
　唐本餘(治難/産)
　雷公云(凡使採得後便取葉細剉又生甘草水蓼二/味並細剉之用生稀絹袋盛毒木葉扵甑中)
(上甘草水蓼同蒸一日去諸生二件/取出晒乾用之勿用尖有㝈  者)
聖恵方(治牙齒蚛孔疼痛及有蟲用䒽草為末綿裏内/蚛孔中或于痛處咬之低頭吐津勿嚥之疼痛)
(便/定)
又方(治瘰癧發腫而堅結成核用䒽草一兩為末/雞子白和傅扵帛上貼之日二易之便差)
肘後方(治癰瘡未潰䒽草末雞子白塗紙厚貼上燥復/易得痛良又風嚙疼頭腫用五兩水一斗煮取)
(五升熱含潄/吐之一日盡)
梅師方(治嚙腫痛䒽草郁李仁各四兩水/六升煎取二升去滓熱含冷吐)
周禮(翦氏掌除蠧物以/䒽草熏之則死)
衍義曰(莽草今人呼為䒽草濃煎湯淋渫皮膚麻痺本/經一名春草諸家皆謂為草今居木部圖經亦)
(然今世所用者皆木葉也如石南枝梗乾則縐楺之其/嗅如椒爾雅釋草云葞春草釋曰今莽草也與本經合)
(今當具言之石南條中陶隠居注/云似䒽草凌冬不凋誠木無疑)
無食子味苦温無毒主赤白痢腸滑生肌肉出西戎(唐/本)
(注云生沙磧間樹似檉今注一名没石子出波斯國主/小兒疳䘌能黒髭髪治陰瘡陰汗温中和氣唐本先附)
(臣禹錫等謹按藥性論云無食子使治大人小兒大腹/冷滑痢不禁段成式酉陽雜俎云無石子出波斯國波)
(斯呼為摩賊樹髙六七丈圍八九尺葉似桃而長三月/開花白色心㣲紅子圓如彈丸初青熟乃黄白蟲蝕成)
(孔者入藥用其樹半年生蕪食子一年生䟦屢/大如指長三寸上有顆中仁如粟黄可噉之)
　海藥(謹按徐表南荆記云波斯國大小如藥子味温/平無毒主腸虚冷痢益血生精鳥髭髪和氣安)
(神治陰毒痿燒灰用張仲景使治陰汗取燒灰先以㣲/温浴了即以帛㣲裹後傅灰囊上甚良波斯毎食以代)
(果畨胡呼為没食子今/人呼墨食子轉謬矣)
　雷公云(墨石子凡用勿令犯銀鐵并波火驚者顆小/文細上無杴米者炒用漿水于砂盆中或硬)
(者石上研令盡却焙乾研/了用勿𢷬能為烏犀色)
千金方(治急疳蝕口鼻者没石/子為末吹下部即差)
子母秘録(治産後痢没石子一箇燒為末和/酒服方寸匕冷即酒服熱即飲下)
宫氣方(治小兒乆痢不差沒石子二箇/切熬令黄色研作餛飩食之)
衍義曰(無石子今人/合他藥染髭)


黄藥根味苦平無毒主諸惡腫瘡瘻喉痺蛇犬咬毒取
根研服之亦含亦塗藤生髙三四尺根及莖似小桑生
嶺南(今附臣禹錫等謹按日華/子云黄藥凉治馬一切疾)
圖經曰(黄藥根生嶺南今䕫峽州郡及明越秦隴州山/中亦有之以忠萬州者為勝藤生髙三四尺根)
(及莖似小桑十月採根秦州出者謂之紅藥子葉似蕎/麥枝梗赤色七月開白花其根初採濕時紅赤色暴乾)
(即黄開州興元府又産一種苦藥子大抵與黄藥相𩔖/主五蔵邪氣治肺壓熱除煩躁亦入馬藥用春採根暴)
(乾又下有藥實根條云生蜀中山谷蘇□云即藥子也/用其核仁本經誤載根字疑即黄藥之寳然云生葉似)
(杏花紅白色子肉味酸此為不同今亦稀用故附於此/孫思邈千金月令療忽生癭疾一二年者以萬州黄藥)
(子半斤須堅重者為上如輕虚即是佗州者力慢須用/一倍取無灰酒一斗投藥其中固濟瓶口以糠火燒一)
(復時停騰待酒冷即開患者時時飲一盞不令絶酒氣/經二五日後常須把鏡自照覺銷即停飲不爾便令人)
(項細也劉禹錫傳信方亦著其効云得之邕州從事張/岧岧目擊有効復已試其騐如神其方並同有小異處)
(惟燒酒候香氣出外燒頭有津出即/止不待一宿火仍不得大益酒有灰)
　經驗方(治各血黄藥漢防已各一兩為末每服一/錢匕水一盞小麥二十粒同煎食後温服)
斗門方(治癭氣用黄藥子一斤浸洗浄酒一斗浸之毎/日早晚常服一盞忌一切毒物及不得喜怒但)
(以線子逐日/度癭知其効)
簡要濟衆(治鼻衂不止黄藥子為末毎服二錢匕煎薄/膠湯下良乆以新汲水調麪末一匙頭服之)
衍義曰(黄藥亦治馬/心肺熱有功)
雷丸味苦鹹寒㣲寒有小毒主殺三蟲逐毒氣胃中熱
利丈夫不利女子作摩膏除小兒百病逐邪氣惡風汗
出除皮中熱結積蟲毒白蟲寸白自出不止乆服令人
陰痿一名雷矢一名雷實赤者殺人生石城山谷及漢
中土中八月採根暴乾(劦實厚朴為之使惡葛根陶隠/居云今出建平冝都間累累相)
(連如丸本經云利丈夫别録云乆服陰痿于事相反唐/本注云雷丸竹之苓也無有苗蔓皆零無相連者今出)
(房附金州今注此物性寒本經云利丈夫不利女子别/録云乆服令陰痿者于事相反按此則疏利男子元氣)
(不疏利女子蔵氣其義顯矣臣禹錫等謹按苑子云雷/矢出漢中色白者善呉氏云雷丸神農苦黄帝岐伯桐)
(君甘有毒扁鵲甘無毒季氏大寒藥性論云雷丸君惡/葛根味苦有小毒能逐風芫花為使主癲癎狂走殺蚘)
(蟲日華子云/入藥炮用)
　雷公云(凡使用甘草水浸一宿了銅刀刮上黒皮破/作四五片又用甘草湯浸一宿後蒸從己至)
(未出日乾却以酒拌如/前從己至未蒸日乾用)
經驗前方(下寸白蟲雷丸一味水浸軟去皮切焙乾為/末凡有疾者五更初先食炙肉少許便以一)
(錢匕藥稀粥調半錢服之服時/須向陽及上半月日蟲乃下)
　
　
　
　
　
　
　
　
槲(音/斛)若味甘苦平無毒主痔止血療血痢止渇取脈炙
用之皮味苦水煎濃汁除蠱及瘻俗用甚效(唐本先附/臣禹錫等)
(謹按藥性論云斛皮亦可單用主治惡瘡煎湯/洗之良日華子云槲皮味澁能吐瘰癧澁五藏)
圖經曰(槲若本經不載所出州土今處處山林多有之/木髙丈餘若即葉也與櫟相類亦有斗但小不)
(中用耳不拘時採其葉并皮用葛洪洗諸敗爛瘡乳瘡/並用此皮切三斗水一斗煮五升春夏冷用秋冬温用)
(洗瘡洗畢乃傅諸膏謂之赤龍皮湯又治毒攻下部生/瘡者槲皮合櫸煮汁如飴糖以導之千金翼方療蟲毒)
(以槲木比陰白皮一大握長五寸以水/三升煮取一升空腹分服即吐蟲出也)
　聖恵方(治冷淋小腸下痢莖中急痛用斛葉擣末每/服三錢水一盞葱白七寸煎六分去滓食前)
(温/服)
又方(治螻蛄瘻用斛葉燒灰細研以泔别浸/斛葉取洗瘡拭之内少許灰扵瘡中)
孫真人(備急方孩子淋疾斛葉三片/煎湯服一雞子小便當時下)
簡要濟衆(治吐血斛葉不拘多少擣末每服/一錢水一盞煎取五七分和滓服)
又方(若鼻中外查瘤膿血斛葉灰先以泔/清煑榆葉取汁洗拭乾内灰瘡中良)
子母秘録(治小兒及大人赤白痢新斛皮一斤去黑皮/細切以水一斗煎取五升去滓更煎如膏和)
(酒服/立愈)
衍義曰(槲若亦有斗但不及櫟木雖堅而不堪充材葉/㣲炙炒槐花減槲葉之半同為水米飲調服治)
(初得腸風及血痔熱多者尤/佳亦堪為炭但不及櫟木)
　
　
　
　
　
　
　
　
白楊樹皮味苦無毒主毒風脚氣腫四肢緩弱不隨毒氣逰
易(音/翼)在皮膚中痰癖等酒漬服之(取葉圓大蔕小無風/自動者今按陳藏器)
(本草云白楊去風痺宿血折傷血瀝在骨肉間痛不可/忍及皮膚風瘙腫雜五木為湯將浸損處北土極多人)
(種墟墓間樹大皮白或云葉無風自動此是栘音移楊治/非白楊也唐本先附臣禹錫等謹按日華子云味酸冷)
(撲損瘀血並須酒服煎膏可續筋骨/非尋常楊栁并松楊樹葉如梨者是)
圖經曰(白楊舊不載所出州土今處處有之北土尤多/人種于墟墓間株大葉圓如梨皮白木似楊故)
(名白楊採其皮無時此下又有水楊條經云葉圓潤而/赤枝條短梗多生水岸傍其形如楊栁相似以生水岸)
(故名水楊爾雅所謂旄凙栁其云生水傍形如楊栁即/今蒲栁是也楊栁之類亦多崔豹古今注曰白楊葉圓)
(青楊葉長栁葉尤長細栘時題切楊圓葉弱蔕㣲風則/大揺一名髙飛一曰獨揺蒲栁生水邊葉似青楊亦曰)
(蒲楊亦曰栘栁亦曰蒲栘焉水楊即蒲楊也枝莖勁韌/膏刃作矢用又有赤楊霜降葉赤材理亦赤也然今人)
(鮮能分别之餘並見栁華條必効方療腹滿癖結如石/積年不損者取白楊木東南枝去蒼皮䕶風細剉五升)
(熬令黄以酒五升淋訖即以絹袋盛滓/還内酒中密封再宿每服一合日三)
　雷公云(凡使以銅刀刮麄皮蒸從已至/未出用布袋盛于屋東掛乾用)
外臺秘要(治口吻瘡以楊枝於/鐵上燒作灰脂𫝊之)
千金方(治姙娠下痢白楊皮一斤/水一斗煑取二升分三服)
梅師方(治牙疼白楊/皮醋煎含之)
孫真人(主口瘡以白楊枝/漿水煎和鹽含之)
衍義曰(白楊陜西甚多永耀間居人修盖多此木也然易生/根斫木時碎札入土即下根故易以種植非止墟墓)
(間于人家舎前後及夾道徃徃植之土地所宜爾風過至葉/如大雨聲葉便故如是又謂無風自動則無此事嘗官永耀)
(間熟見之但風微時當風逕者其葉孤絶處則徃徃獨揺以/其蒂細長葉重大微風雖過故徃來卒無已時勢使然也其)
(葉面青光背白木身微白/故曰白楊非如粉之白)
　
　
　
　
　
　
　
　
桄(音/光)榔(音/郎)子味苦平無毒主宿血其木似栟櫚堅硬研
其内有麵大者數斛食之不饑其皮堪作綆生嶺南山
谷(今/附)
圖經曰(桄榔生嶺南山谷今二廣州郡皆有之人家亦/植扵庭除問其木似栟橺而堅硬研其間有麵)
(大者至數石食之不飢其皮至柔堅韌可以作綆其子/作穗生木端不拘時月採之嶺表録異云桄榔木枝葉)
(並茂與棗㯽榔等小異然葉下有鬚如麄馬㞑廣人採/之以織巾子其鬚尤宜鹹水浸漬即麄脹而韌故人以)
(此縛舶不用釘線木性如竹紫黑色有文理工人解之/以制博弈局又其木剛作鑊鋤利如鐵中石更利惟中)
(蕉㭨致/敗耳)
　陳蔵器云(華陽國志云郡少榖取桄榔麵以牛酪食/之臨海志曰桄榔木作鑊鋤利如鐵中石)
(更利惟中蕉根破之物之相伏如此其中有似米粉中/作餅餌食之得飽有欀木皮中亦有白粉如白米乾擣)
(之水淋屑者可作麵餅吳都賦云文欀楨橿是也又有/莎木麵温補乆服不飢長生嶺南山谷大者四五圍麵)
(數斛主人取次為餅蜀志曰莎朩髙大生山膚嶺南中/八郡志曰莎木皮出麵大者百斛色黄鳩人部落食之)
(廣志曰樹多枝葉如鳥翼其麵色百樹收/麵不過一斛𢷬篩如麵則不磨屑為飯)
海藥云(謹按嶺表録云生廣南山谷樹身皮葉與蕃棗/㯽榔等小異然葉下有髪如麄馬尾廣人用織)
(巾子木皮内有麵食之極有補益虚羸乏損腰/脚無力乆服輕身辟榖録異云桄榔盖以此也)
蘇方木味甘鹹平無毒主破血産後血脹悶欲死者水
煑苦酒煑五兩取濃汁服之効(唐本注云此木用染色/者出南海崑崙來交州)
(愛州亦有樹似菴按葉若榆葉而無澁抽條長丈許花/黄子生青熟黑今  陳蔵器本草云蘓方寒主霍亂嘔)
(逆及人常嘔吐用水煎服之破血當以酒煑為良唐本/先附臣禹錫等謹按日華子云治婦人血氣心腹痛月)
(候不調及蓐勞排膿止痛消癰撲損瘀/血女人失音血噤赤白痢并後分急痛)
　雷公云(凡使去上麄皮并節了若有中心文横如紫/角者號曰木中尊色其質倍常百等須細剉)
(了重擣拌細條梅枝蒸/從巳至甲出陰乾用)
肘後方(治血暈蘓方三兩細剉水五升煮取二升/分再服差若無蘓方取緋衣煮汁服亦得)
海藥云(謹按徐表南海記生海畔葉似絳木若女楨味/平無毒主虛勞血癖氣壅滯産後惡露不安怯)
(起衝心腹中攪痛及經絡不通男女中風口噤不語宜/依法細研用頭香細末方寸十酒煎蘓方去滓調服立)
(吐惡/物差)
櫸樹皮大寒主時行頭痛熱結在腸胃(陶隠居云山中/處處有皮似檀)
(槐葉如櫟槲人亦多識用之削取裏皮去上甲煎服之/夏日作飲去熱唐本注云此樹所在皆有多生溪澗水)
(側葉似樗而狹長樹大者連抱高數仞皮極麄厚殊不/似檀俗人取煑汁以療水及㫁痢取嫩葉授貼火爛瘡)
(有効臣禹錫等謹按日華子云櫸樹皮味苦無毒下水/氣止熱痢安胎主姙娠人腹痛又云葉冷無毒治腫爛)
(惡瘡鹽擣罯又云山櫸樹皮平無毒/治熱毒風脇腫毒鄉人採葉為甜茶)
　雷公云(凡使勿用三四年者無力用三十年以來者/心空其樹只有半邊向西生者是斧剥下去)
(上麄皮細剉蒸從己至未出焙乾用櫸牛凡採得用/銅刀取作兩片去兩翅用紙袋盛扵舍東掛待乾用)
肘後方(治毒氣攻手足腫疼以樹皮和槲皮合/煮汁如飴糖以樺皮檂煮汁絞飲之)
衍義曰(櫸木皮今人呼為櫸柳然葉謂柳非柳謂槐非/槐木最大者高五六十尺合二三人抱胡南北)
(甚多然亦下材也不堪為器/用嫰皮取以縁拷栳與箕脣)

桐葉味苦寒無毒主惡蝕瘡著隂皮主五痔殺三蟲療
賁㹠氣病　花主傅猪瘡飼猪肥大三倍生桐柏山谷
(陶隱居云桐樹有四種青桐葉皮青似梧而無子梧桐/色白葉似青桐而有子子肥亦可食白桐與崗桐無異)
(惟有花子爾花二月舒黄紫色禮云桐始華者也崗桐/無子是作琴瑟者今此云花便應是白桐白桐堪作琴)
(琴一名椅桐人家多植之唐本註云占本草桐花飼猪/肥大二倍今云傅瘡恐誤矣豈有故破傷猪傅桐花者)
(臣禹錫等謹按爾雅疏云櫬一名梧郭云今梧桐詩大/雅云梧桐生矣于彼朝陽是也又曰桐木一名榮郭云)
(即梧桐與櫬梧木也藥性論云白桐皮能洽五淋沐髪/去頭風生髪滋潤日華子云桐油冷㣲毒傅惡瘡疥及)
(宣水腫塗鼠/咬處能辟䑕)
圖經曰(桐生桐柏山谷今處處有之其類有四種舊注/云青桐枝葉俱青而無子梧桐皮白葉青而有)
(子子肥羙可食白桐有華與子其華二月舒黄紫色一/名椅桐又名黄桐則藥中所用華葉者是也崗桐似白)
(桐惟無子即是作琴瑟者陸機苹木疏云白桐宜為琴/瑟雲南䍧牱人績以為布似毛布是作琴瑟冝崗桐白)
(桐二種也又曰梓實桐皮曰椅今人云梧桐也爾雅謂/之櫬又謂之榮是白桐梧桐二種俱有椅名也或曰梧)
(桐以知日月正閏生十二葉一邊有六葉從下數一葉/為一月至上十二葉有閏十三葉小餘者視之則知閏)
(何月也故曰梧桐不生則九州異或云今南人作油者/乃崗桐也此桐亦有子頗大於梧子耳江南有赬桐秋)
(開紅花無實有紫桐花如百合實堪糖煑以噉嶺南有/刺桐葉如梧桐花側敷如掌枝幹有刺花色深紅生金)
(瘡止血殊劾又梧桐白皮亦主痔□繁方療腸中生痔/肛門邊有核者猪□蹄青龍五生膏中用之其膏傅瘡)
(并酒/服之)
　子母秘録(治廱瘡疸痔瘻惡瘡/小兒丹用皮水煎傅)
衍義曰(桐葉經注不指定是何桐致難執用今具四種/桐名有治療條其状列于後一種白桐可斲琴)
(者葉三􁀙開白花亦不結子藥性論云皮能治五淋沐/髪去頭風生髪一種荏桐早春先開淡紅花狀如皷子)
(花成筒子子或作桐油日華子云桐油冷㣲毒一種梧/桐四月開淡黄小花一如棗花枝頭出絲墮地成油霑)
(漬衣覆五六月結桐子今人收炒作果動風氣此是月/令清明之日桐始華者一種崗桐無花不中作琴體重)
胡椒味辛大温無毒主下氣温中去痰除藏腑中風冷
生西戎形如鼠李子調食用之味甚辛辣(唐本先附臣/禹錫等謹按)
(日華子云調五藏止霍亂心腹冷痛壯/腎氣及主冷痢殺一切魚肉鼈蕈毒)
　海藥云(謹按徐表南州記生南海諸國去胃口氣虚/冷宿食不消霍亂氣逆心腹卒痛冷氣上衝)
(和氣不宜多服損肺一云向/隂者澄茄向陽者胡椒也)
雷公云(凡使只用内無皺殻者用力大漢椒使殻胡/椒使子每脩揀了於石槽中碾碎成粉用)
食療云(治五蔵風冷冷氣心腹痛用清水酒/服之佳亦冝湯服若冷氣吞三七枚)
孫真人(治霍亂以胡椒三/四十粒以飲吞之)
段成式酉陽雜爼(云胡椒出摩伽陁國呼為昧履攴其/苗蔓生莖極柔弱長寸半有細條與)
(葉齊條上結子兩兩相對葉晨開暮合合則裹其子于/葉中形似漢椒至辛辣六月採今作胡盤肉食皆用之)
衍義曰(胡椒去胃中寒痰吐水食已即吐甚驗過劑/則走氣大腸寒滑亦用須各以他藥佐之)
釣樟(音/章)根皮主金瘡止血(陶隱居云出桂陽郡陵諸處/亦呼作鳥樟方家少用而俗)
(人多識此刮根皮屑以療金瘡㫁血易合甚騐又有一/草似狼牙氣辛臭名地菘人呼為劉㦎音獲草五月五)
(日採乾作屑亦主療金瘡言劉㦎昔採用之爾唐本注/云釣樟生郴州山谷樹髙丈餘葉似柟音南葉而尖長)
(背有赤毛若枇把葉八月九月採根皮日乾也臣禹錫/等謹按蕭炳云俗人取莖葉置門上辟天行時疾别録)
(云似烏藥取根摩服治霍亂日華子云温無毒治賁㹠/脚氣水腫煎服并將皮煎湯洗瘡痍風瘙疥癬陳藏器)
(云樟林味辛温無毒主惡氣中惡心服痛鬼注霍亂腹/脹宿食不消常吐酸臭水酒煑服之無藥處用之江東)
(􁖬舩多是樟木研取乳用之彌辛烈者佳亦作浴湯治/脚氣除疥癬風痒作履除脚氣縣名豫章因木為名也)
千金藤主一切血毒諸氣霍亂中惡天行虚勞瘧瘴痰
嗽不利癰腫蛇犬毒藥石發癲癎悉主之生北地者根
大如指色黑似漆生南土者黄赤如細辛(今/附)
　陳蔵器(有數種南北名模不同大畧主痍相似或是/皆近于藤主一切毒氣其中霍亂中惡天行)
(虚勞瘴瘧痰嗽不利腫疽大毒藥石發癲雜疹悉主之/生北地者根大如指色似漆生南土者黄赤如細辛舒)
(廬間有一種藤似木蓼又有鳥虎藤遶樹冬青亦名千/金藤又江西山林間有草生葉頭有癭子似鶴膝葉如)
(栁亦名千金藤似荷葉只錢許大亦呼為千金藤一名/古藤主痢及小兒大腹千金者以貴為名豈俱一物亦)
(狀異而功名同南北所用若取的穪未知熱/是其中有草今並入木部草部亦重載也)
海藥(云謹按南州記云生嶺南山野陳氏云呼為石黄/香味苦平無毒主天行時氣治蠱野諸毒癰腫發)
(背並宜煎服浸/酒治風輕身也)
　
　
　
　
　
　
　
　
南燭枝葉味苦平無毒止泄除睡强筋益氣力乆服輕
身長年令人不饑變白去老取莖葉擣碎漬汁浸粳米
九浸九蒸九暴米粒緊小正黑如瑿珠袋盛之可通逺
方日進一合不饑益顔色堅筋骨能行取汁炊飯名烏
飯亦名烏草亦名牛筋言食之徤如牛筋也色赤名文
燭生髙山經冬不凋(今附臣禹錫等謹按日華子云烏/飯草並腸胃擣洗浸蒸晒乾服又)
(名南/燭也)
圖經曰(南燭本經不載所出州土云生髙山今惟江東/州郡有之株髙三五尺葉類苦棟而小陵冬不)
(凋冬生紅子作穂人家多植庭除間俗謂之南天燭不/拘時採其枝葉用亦謂之南燭草木謹按陶隠居登真)
(隠訣載太極真人青精乾石䭀飯法䭀音迅䭀之為言/飱也謂以酒宻藥草為飱搜而暴之也亦作􁀙凡内外)
(諸書並無此字惟施于今飯之名耳云其種是木而似/草故號南燭草木一名猴藥一名男續一名後草一名)
(惟那木一名草木之王生嵩髙少室抱犢雞頭山江左/呉越至多土人名之曰猴菽或曰染菽粗與真名相彷)
(彿也此木至難長初生三四年狀若菘菜之屬亦頗似/梔子二三十年乃成大株故曰木而似草也凡有八名)
(各從其邦域所稱而正號是南燭也其子如茱萸九月/熟酸可食葉不相對似茗而圓厚味小酢冬夏常青)
(枝莖㣲紫大者亦髙四五丈面甚肥脆易摧折也作飯/法以生白粳米二斛五㪷更舂治淅取一斛二㪷木葉)
(五斤燥者用三斤亦可雜莖皮益嘉煑取汁極令清冷/以潚米釋坎之潚郎溲字也今課其時月從四月生新)
(新葉至八月末色皆深九月至二月用宿葉色皆淺可/隨時進退其斤兩寜小多合採軟枝莖皮扵石臼中擣)
(碎假令四五月中作可用十許斤熟舂以斛二斗湯漬/染得一斛以九斗淹斛一斗米北來止爾用水漬一二)
(宿不必隨湯煑漬米令上可走蝃周時乃漉而炊之初/米正作紅色既得蒸便如紺若一過汁漬不得好色亦)
(可淘去更以新汁漬之泗濩皆用此汁當令飯作正青/色乃止向所餘汁一斗以共三過洒飯預作髙格暴令)
(乾當三過蒸暴每一燥輙以清汁搜令浥浥耳日可服/二升勿復血食亦以填胃補髓消滅三蟲上元寳經曰)
(子服草木之王氣與神通子食青燭之津命不復殞此/之謂也今茅山道士亦作此飯或以寄逺重蒸過食之)
(甚香甘也孫思邈千金月令南燭煎益髭髪及容顔兼/補暖方三月三日採葉并蘂子入大浄瓶中乾盛以童)
(子小便浸滿瓶固濟其口置閒處經一周年取開每/日一兩次温酒服之每服一盞調煎一匙極有効驗)
　聖恵方(治一切風疾若能乆服輕身明日黒髭駐顔/用南燭樹春夏取枝葉秋冬取根皮揀擇細)
(剉五斤水五斗慢火煎取二斗去滓别于浄鍋中/慢火煎如稀錫以甆瓶盛温酒下一匙日三服)
又方(治小兒誤吞銅鐵物在咽喉内不下/用南燭根燒細研熟水調一錢下之)
無患子皮有小毒主澣垢去面䵟喉痺研内喉中立開
又主飛尸子中人燒令香辟惡氣其子如漆珠生山谷
大樹一名噤婁一名桓(今附臣禹錫等謹按段成式酉/陽雜俎云昔有神巫曰瑶㲘)
(能符劾百鬼閉鬼以無患木撃殺之世人競取此/木為器用却鬼因曰無患日華子云無患子皮平)
　陳蔵器云(有小毒主澣垢去面皯喉閉飛尸研内喉/中立開子中人燒令香辟邪惡氣子黒如)
(漆珠子深山大樹一名噤婁一名桓桓患字聲訛也博/物志云桓葉似栁子核堅正黒可作香纓用辟惡氣浣)
(垢古今注云程稚問木曰無患何也答曰昔有神巫曰/瑶㲘能符劾百鬼得鬼則以此木為棒棒殺之世人相)
(以為器用厭鬼故曰無患也纂文云無患名噤/婁實好去垢今僧家貫之為念珠紅底為也)
纂文(無患木名也實可以去垢核黑如瑿問櫨木曰無/患何也答曰昔有神筮曰無患此木能作符劾百)
(鬼則以此木為棒殺之世人相傳以此木為/衆鬼所惡競取為器用以厭鬼故號無患)
衍義曰(無患子今釋子取以為念珠出佛經惟取/紫紅色小者佳今入藥絶少西洛亦有之)
　
　
　
　
　
　
　
　
梓白皮味苦寒無毒主熱去三蟲療目中疾　葉擣傅
猪瘡飼猪肥大三倍生河内山谷(陶隠居云此即梓樹/之皮梓亦有三種當)
(用拌素不腐者葉療手脚火爛療桐葉及此以肥猪之/法未見應在商丘子養猪經中唐本注云此二樹花葉)
(取以飼並能肥大且易養今見李氏本草博物志但云/飼猪使肥今云傅猪瘡並訛矣别録云皮主吐逆胃反)
(去三蟲小兒熱瘡身頭熱煩蝕瘡湯浴之并封傅嫩葉/主爛瘡臣禹錫等謹按爾雅云椅梓釋曰别二名也郭)
(云即楸詩鄘風云椅桐梓漆陸機云梓者楸之疏理白/色而生子者為梓梓實桐皮曰椅則大同而小别也蕭)
(炳云樹似桐而葉小花紫日華子云煎湯洗小兒壮熱/一切瘡疥皮膚瘙痒梓樹皮有數種惟楸梓佳餘即不)
(堪/)
圖經曰(梓白皮生河内山谷今近道皆有之木似桐而/葉小花紫爾雅云椅梓郭璞注云即楸也詩鄘)
(風云椅桐梓漆陸機云梓者楸之疏理白色而生子者/為梓梓實桐皮曰椅大同而小别也又一種䑕梓一名)
(楰亦楸之属也江東人謂之虎梓詩小雅云北山有楰/陸機云其枝葉木理如楸山楸之異者今人謂之苦楸)
(是也鼠李二名䑕梓或云即此也然鼠花之實都不相/類恐别一物而名同也梓之入藥當用有子者為使楸)
(梓官寺及人家園亭多植之崔元亮集騐方療毒腫不/問硬軟取楸葉十重薄腫上即以舊帛裹之日三易當)
(重重有毒氣為水流在葉中如冬月取乾葉鹽水浸良/乆用之或取根皮剉爛擣傅之皆効又療上氣欬𠻳腹)
(滿痿頓者楸葉三斗以水三斗煑三十沸去滓煎堪丸/如棗大以竹筒内下部中立愈篋中方楸葉一味為煎)
(療瘰癧瘻瘡神方秋分前後平旦令人持囊袋枝上旋/摘葉内袋中枰取十五斤水一石净釜中煎取三斗又)
(别換鍋煎取七八升又換鍋煎取二升即成煎内不津/器中凡患者先取麻油半合蠟一分酥一栗子許同消)
(如面脂又取杏仁七粒生薑少許同研令細米分二錢/同入膏中攪令勻先塗瘡上經二日米乃拭却即以箆)
(子勻塗楸煎滿瘡上仍用軟帛裹却二日一度拭却更/上新藥不遇五六上已作頭便生肌平復未發者即内)
(消差後須將慎半年已求採葉及煎/合時禁孝子婦女僧人雞犬見之)
　
　
　
　
　
　
　
　
橡實味苦㣲温無毒主下痢厚腸肥徤人其殻為散
及煑汁服亦主痢并堪染用一名杼斗槲櫟皆有斗以
櫟為勝所在山谷中皆有(唐本先附臣禹鍚等謹按爾/雅云栩杼釋曰栩一名杼郭)
(云柞樹詩唐風云集于枹栩陸機云今柞櫟也徐州人/謂櫟為杼或謂為栩其子為皂或言皂斗其殻為汁可)
(以染皂今京洛及河内言杼斗謂櫟為杼五方通語也/曰華子云櫟樹皮平無毒治水痢消瘰癧除惡瘡橡斗)
(子澁腸止瀉煑食可止饑禦歉嵗殻止腸風崩/中𢃄下冷熱瀉痢并染鬚髪入藥並摶炒焦用)
圖經曰(橡實櫟木子也本經不載所出州土云所在山/谷皆冇今亦然木高二三丈三四月開黄花八)
(九月結實其實為皂斗槲櫟皆有斗而以櫟為勝不拘/時採其皮并實用爾雅云櫟其實梂釋曰櫟似樗之木)
(也梂盛實之房也其實橡也有梂彚自裹詩秦風云山/有苞櫟陸機云秦人謂柞櫟為櫟又唐風云集于枹栩)
(陸機云今柞櫟也徐州人謂櫟為杼或謂之栩今京洛/及河内謂櫟亦為杼五方通語也然則柞櫟也杼也栩)
(也皆橡櫟/之通名也)
　雷公云(凡使去麄皮一重取橡實蒸/從巳至未出剉作五片用之)
食療(云主止痢/不宜多食)
孫真人(枕中記云橡子非果非榖而最益人服食未能/㫁榖啖之尤佳無氣而受氣無味而受味消食)
(止痢令人/强徤不極)
衍義曰(橡實櫟木子也葉如栗葉在處有但堅而不堪/充材亦木之性也山中以椿人為粮然澁腸木)
(善為炭也木皆不及其殻堪染皂若曽經兩水者其色/淡不若不經兩水者槲亦有殻但少而不及櫟木所實)
(者/)
　
　
　
　
　
　
　
　
石南味辛苦平有毒主養腎氣内傷隂衰利筋骨皮毛
療脚弱五藏邪氣除熱女子不可乆服令思男
實殺蠱毒破積聚逐風痺一名鬼目生華隂山谷二月
四月採葉八月採實隂乾(五加皮為之使陶隱居云今/廬江及東間皆有之葉狀如)
(枇杷葉方用亦稀唐本注云葉似䒽草凌冬不凋以葉/細者為良闗中者好為療風邪丸散之要其江山已南)
(者長大如枇杷葉無氣味殊不任用今醫家不復用實/臣禹錫等謹按蜀本云終南斜谷近石處甚饒今土人)
(多以瓦韋為石韋以石韋為石南不可不審之日華子/云石南臣主除熱惡小薊無毒能添腎氣治胸膈煩悶)
(實殺蟲能逐諸風雖/能養腎内令人隂痿)
圖經曰(石南生華隂山谷今南北皆有之生于石上林/極有高大者江湖間出者葉如枇杷葉有小刺)
(凌東不凋春生白花成蔟秋結細紅實闗隴間出者葉/似莽草青黄色背有紫㸃兩多則併生長及二三寸根)
(横細紫色無花實葉至茂宻南北人多移以植亭宇間/隂翳可愛不透曰氣入藥以䦗中葉細者良二月四月)
(採葉四月採實隂乾魏王花木記曰南方石南木取皮/中作魚羮和之尤羙今不聞用之下有楠村條其木頗)
(似石南而更高大葉差小其/材中梁柱醫方亦稀用之)
衍義曰(石南葉狀如枇杷葉之小者但背無毛光而不/鈹正二月間開花冬有二葉為花苞苞既開中)
(有十五餘花大小如椿花甚細碎每一苞約彈許大成/一毬一花六葉一朶有七八毬淡白緑色葉末㣲淡赤)
(色花既開蘂滿花但見葉不見花花纔罷去年緑葉盡/脱落漸生新葉治腎衰脚弱最相宜但京洛河北河東)
(山東顧少人以此故少用湖南北江東西/二浙甚多故多用南實今醫家絶不用)
　
　
　
　
　
　
　
　
木天蓼味辛温有小毒主癥結積聚風勞虛冷生山谷
中(唐本注云作藤蔓葉似柘花白子如棗許無定形中/瓤似茄子味辛噉之以當薑蓼其苗藤切以酒浸服)
(或以釀酒去風冷癥癖大効所在皆有今出安州申州/今按陳藏器本草云木天蓼今時所用出鳯州樹高如)
(冬青不凋出深山人云多服損人以其逐風損氣故也/不當以藤天蓼為注既云本蓼豈更藤生自有藤蓼爾)
(唐本先附臣禹錫等謹按藥性論云天蓼子使味苦辛/㣲熱無毒能治中賊風口面喎斜主冷痃癖氣塊女子)
(虚/勞)
圖經曰(木天蓼味辛温有小毒主癥結積聚風勞虚冷/生山谷中木高二三丈三月四月開花似柘花)
(五月採子作毬形似梔其毬子可藏作果橄之亦治諸/冷氣蘓公云作藤蔓生者自是藤天蓼也又有一種小)
(天蓼生天目山四明山木如梔子冬不凋然則/天蓼有三種雖其狀不同而體療甚相似也)
聖惠方(治風立有竒効用木天蓼一片去皮細剉以生/絹袋盛好酒二斗浸之春夏一七日秋冬二七)
(日後間每空心日午初夜各温飲一盞/老㓜臨時加减若長服日只每朝一盞)
黄環味苦平有毒主蟲毒鬼疰鬼魅邪氣在藏中除欬
逆寒熱一名就葛一名大就生蜀郡山谷三月採根隂
乾(鳶尾為之使惡茯苓防己陶隱居云似防己亦作車/輻理觧蜀都賦云青珠黄環者或云是大戟花定非)
(也用甚挿市人尠有識者唐本注云此物襄陽巴西人/謂之就葛作藤生根亦葛𩔖所云似防己作車輻觧者)
(近之人取葛根誤得食之吐痢不止用土漿觧乃差此/眞黄環也餘處亦稀惟㐮陽大有本經用根今云大㦸)
(花非也其子作角生似皂莢花實與葛同時矣今園庭/種之大者莖徑六七寸所在有之謂其子名狼䟦子今)
(太常科劍南來者乃雞屎葛根非也臣禹鍚等謹按藥/性論云黄環使惡乾薑大寒有小毒治上氣急寒熱及)
(百/邪)
　
　
　
　
　
　
　
　
益智子味辛温無毒主遺精虚漏小便餘瀝益氣安神
補不足安三焦調諸氣夜多小便者取二十四枚碎入
塩同煎服有竒驗按山海經云生崑崙國(今附臣禹錫/等謹按陳藏)
(器云止嘔噦廣志云葉似蘘荷長丈餘其根上有小枝/高八九尺無葉蕚子叢生大如棗中辦黒皮白核小者)
(名益智含之攝/涎穢出交阯)
圖經曰(益智子生崑崙國今嶺南州郡徃徃有之葉似/蘘荷長丈餘其根傍生小枝高七八寸無葉花)
(蕚作穗生其上如棗許大皮白中仁黒仁細者佳含之/攝涎唾採無時盧循為廣州刺史遺劉裕益智粽裕答)
(以續命湯/是此也)
齊民要術(云益智子/攝涎穢)
顧㣲(廣州記云益智葉如蘘荷莖如竹箭子從心出一/枝有十子子肉白滑四破去之或外皮蜜煑為粽)
(味/辛)
溲(音/㮴)疏(音/踈)味辛苦寒㣲寒無毒主身皮膚中熱除邪氣
止氣溺通利水道除胃中熱下氣可作洛湯一名巨骨
生熊耳川谷及田野故丘墟地四月採(漏蘆為之使陶/隱居云李云溲)
(疏一名楊櫨一名牡荆一名空疏皮白中空時時有節/子似枸杞子冬月熟色赤味甘苦近代乃無識者此實)
(眞也非人籬援之楊櫨也李當之此説於論牡荆乃不/為大乖而濫引溲疏恐斯誤矣又云溲䟽與空疏亦不)
(同掘耳疑應作熊耳熊耳山名都無掘耳之號唐本注/云溲疏形似空疎樹高丈許白皮其子八九月熟色赤)
(似枸杞子味苦必兩兩相並與空疏不同空疏一名楊/櫨子為莢不似溲疏今注溲疏枸杞雖則相似然溲疏)
(有刺枸杞無刺以此為别爾臣/禹錫等謹按藥性論云溲疏使)
圖經(文具枸/杞條下)
　
　
　
　
　
　
　
　
鼠李主寒熱瘰癧
其皮味苦微寒無毒主除身皮熱毒一名牛
李一名鼠梓一名椑(音/卑)生田野採無時(唐本注/云此藥)
(一名趙李一名皂李一名烏槎樹皮主諸瘡寒/熱毒痺子主牛馬六畜瘡中蟲或生擣傅之或)
(和脂塗皆效子味甘採取日乾九蒸酒浸服三/合日再能下血及碎肉除疝瘕積冷氣大良皮)
(子俱有小毒臣禹錫等謹按日華子/云味苦凉微毒治水腫皮主風痺)
圖經曰(鼠李即烏巢子也本經不載所出州土但云生/田野今蜀川多有之枝葉如李子實若五味子)
(色䃜黑其汁紫色味甘苦實熟時採日乾九蒸酒浸服/能下血其皮採無時一名牛李劉禹錫傳信方主大人)
(口中疳瘡并發背萬不失一用山李子根亦名牛李子/􁁊薇根野外者佳各細切五升以水五大斗煎至半日)
(已來汁濃即於銀銅器中盛之重湯煎至一二升看稍/稠即於甆瓶子中盛少少温含咽之必差忌醬醋油膩)
(熱麵大約不宜食肉如患發背重湯煎令極稠和如膏/以帛塗之瘡上神効襄州軍事柳岸妻竇氏患口疳十)
(五年齒盡落斷亦㫁壊/不可近用此方遂差)
　食療云(㣲寒主腹脹滿其根有毒煑濃汁含之治䘌/齒并疳蟲蝕人脊骨者可煑濃汁灌之良其)
(肉主脹滿殻脹和麺作餅子空心食之少時/當㵼其煑根汁亦空心服一盞治脊骨疳)
衍義曰(鼠李即牛李子也木高七八尺葉如李但狹而/不澤子扵條十四邊生熟則紫黒色生則青葉)
(至秋則子落尚在枝是處皆有故經不言所出/處今闗陜及湖南江南北甚多木皮與子兩用)
　
　
　
　
　
　
　
　
椰子皮味苦平無毒止血療鼻衂吐逆霍亂煑汁服之
殻中肉益氣去風
漿服之主消渇塗頭益髪今黒生安南樹如椶櫚子殻
可為器交州記曰椰子中有漿飲之得醉(今附臣禹錫/等謹按日華)
(子云皮入/藥炙用)
圖經曰(椰子出安南今嶺南州郡皆有之木似桄榔無/枝條高數丈葉在本末如束蒲實大如瓠垂於)
(枝間如桂物實外有麄皮如椶包次有殻圓而且堅裏/有膚至白如猪肋厚半寸許味亦似胡桃膚裏有漿四)
(五合如乳飲之冷而氛醺人多取殻為器甚佳不拘時/月採其根皮用南人取其肉糖飴漬之寄至北中作果)
(味甚/佳也)
　陳藏器(理水廣志白汁有餘清/如水羙如蜜可食之)
海藥云(謹按交州記云生南海狀若海椶實名椰子大/如椀許大外有麄皮如大腹子豆䓻之類内有)
(漿似酒飲之不醉主消渇吐血水腹去風熱雲南者亦/好武侯討雲南時並令將士剪除椰樹不令小邦有此)
(異物多食/動氣也)
衍義曰(椰子開之有汁如乳極甘香自别是一種氣味/中又有一塊瓤形如𤓰蔞上有細龍起亦白色)
(但㣲虚紋若婦人裙褶其味亦如其汁又着殻一重白/肉剮取之皆可與瓠糖煎為果汁色如白酒其味如瓤)
(然謂之酒者好事者當日强名之取其殻為酒器如酒/中有毒則酒沸起今人皆漆其裏則全失用椰子之意)
枳(音/止)椇(音/矩)味甘平無毒主頭風小腹拘急一名木蜜其
木皮温無毒主五痔和五藏以木為屋屋中酒則味薄
此亦竒物(唐本注云其樹徑尺木名白石葉如桑柘其/子作房似珊瑚核在其端人皆食之唐本先)
(附臣禹錫等謹按蜀本云字或單作拘音矩云木/名出蜀近酒能薄酒味江南人呼謂之木蜜也)
　食療云(多食發烟蟲昔有南人修舍用此悞/有一片落在酒甕中其酒化為水味)
荆楚嵗時記云(詩有椇羞廣雅枳椇實如珊瑚十一月/採是白石木子中山多有之塩荷裹一)
(冬儲備又/以辟蟲毒)
小天蓼味甘温無毒主一切風虚羸冷手足疼痺無論
老㓜輕重浸酒及煑汁服之十許曰覺皮膚間風出如
蟲行生天目山四明山樹如梔子冬不凋野獸食之更
有木天蓼出山南大樹今市人貨之云乆服促夀當是
其逐風損氣故也本經有木天蓼即是此也蘓注云藤
生子辛與木又異應是復有藤天蓼江淮南山間有木
天蓼作藤著樹葉如梨光而薄子如棗辛甘大主風血
羸痺腰脚疼冷取皮釀酒即是蘓引為天蓼注者夫如
是則有三天蓼俱能逐風其中優劣小者最為勝(今/附)
圖經(文具木天/蓼條下)
小蘗味苦大寒無毒主口瘡疳䘌殺諸蟲去心腹中熱
氣一名山石榴(唐本注云其樹枝葉與石榴無别但花/異子組黒圓如生李子爾生山石間所)
(在皆有襄陽峴山東者為良陶於蘗木附見二種其一/是此陶云皮黄其樹乃皮白今太常所貯乃葉多刺者)
(名白刺蘗非小蘗也今注陳藏器本草云凡是蘗木皆/皮黄今既不黄而自然非蘗小蘗如石榴皮黄子赤如)
(枸杞子兩頭尖人剉枝以染黄若云子/黑而圓恐是别物非小蘗也唐本先附)
圖經(文其蘗/木條下)
莢蒾(音/迷)味甘苦平無毒主三蟲下氣消榖(唐本注云葉/似木槿皮似)
(榆作小樹其子如溲䟽兩兩相並四四相對而色赤味/甘煑樹枝汁和作粥甚羙以飼小兒殺蚘蟲不入方用)
(陸機草木疏名撃迷一名畀先蓋檀榆之類也所在山/谷有之今按陳藏器本草云莢蒾主六畜瘡中蛆煑汁)
(作粥灌之蛆立出皮堪為索/生北土山林間唐本先附)
　
　
　
　
　
　
　
　
紫荆木味苦平無毒主破宿血下五淋濃煑服之今人
多於庭院間種者花豔可愛(今附臣禹錫等謹按陳藏/器云紫珠寒主觧諸毒物)
(癰疽疾痺飛尸蠱毒腫下瘻蛇虺蟲蠶狂犬等毒並煑/汁服亦煑汁洗瘡腫除血長膚一名紫荆樹似黄荆葉)
(小無椏非田氏之荆也至秋子熟正紫圓如小株生江/東林澤間有之日華子云紫荆木通小膓波梗同用花)
(功用/亦同)
圖經曰(紫荆舊不載所生州郡今處處有之人多于庭/院間種植木似黄荆葉小無椏花深紫可愛或)
(云田氏之荆也至秋子熟如小/珠名紫珠江東林澤間尤多)
衍義曰(紫荆木春開紫花甚細碎共作朶生出無常處/或生于木身之上或附根上之下直出花花罷)
(葉出光紫㣲圓/園圃間多植之)
紫真檀味鹹㣲寒主惡毒風毒(陶隱居云俗人摩以塗/風毒諸腫亦効然不及)
(青木香又主金瘡止血亦療淋用之唐本注云此物出/崑崙盤盤國也雖不生中華人間遍有之也臣禹錫等)
(謹按日華子云/紫真檀無毒)
　陳藏器云(檀樹如檀出海南本功外心/腹痛霍亂中惡鬼氣殺蟲)
外䑓秘要(止血止痛至妙凡裹縛瘡用故/布帛不寛不急如繋衣𢃄即如)
千金方(治一切腫以紫檀細/碎末醋和傅腫上)
梅師方(治金瘡止血急刮/眞紫檀末傅之)
烏臼木根皮味苦㣲温有毒主暴水癥結積聚生山南
平澤(唐本注云樹高數仭葉似梨杏花黄白子黑色今/按陳藏器本草云烏臼葉好染皂子多取壓為油)
(塗頭令黒變白為燈極明服一合令人下痢去隂下水/唐本先附臣禹錫等謹按日華子云烏臼根皮凉治頭)
(風通大小便以慢火炙令脂汁盡黄乾後用又云/子凉無毒壓汁梳頭可染髪炒作湯下水氣)
　斗門方(治大便不通用烏臼木方停一寸來劈破以/水煎取小半盞服之立通不用多喫其功神)
(聖兼能/取水)
衍義曰(烏臼葉如小杏葉但㣲薄而緑色差淡子八九/月熟初青後黒分為三瓣取子出油然燈及染)
(髪/)
　
　
　
　
　
　
　
　
南藤味辛温無毒主風血補衰老起陽强腰脚除痺變
白逐冷氣排風邪亦煑汁服亦浸酒冬月用之生依南
樹故號南藤莖如馬鞭有節紫褐色一名丁公藤生南
山山谷(南史觧叔謙雁門人母有疾夜於庭中稽顙祈/告聞空中云得丁公藤即差訪醫及本草皆無)
(至宜都山中見一翁伐木云是丁公藤療疾乃拜泣/求得之及漬酒法受畢失翁所在母疾遂愈今附)
圖經曰(南藤即丁公藤也生南山山谷今出泉州荣川如/生依南木故云南藤苖如馬鞭有節紫褐色葉)
(杏葉而尖採無時此下又有千金藤云生北地又/者根大如指色黑似膝生南土者黄赤如細辛)
(有榼藤子生廣南山林間林如通草藤三年方熟/紫黑色一名象豆今醫家並稀用故但附于其類)
　陳藏器云(氣味辛烈亦磨服之變白不/老出藍田八月採日乾用)
塩麩子味酸㣲寒無毒除痰飲瘴瘧喉中熱結喉痺止
渇觧酒毒黄疸飛尸蠱毒天行寒熱痰嗽變白生毛髪
取子乾𢷬為末食之嶺南人將以防瘴
樹白皮主破血止血蠱毒血痢殺蚘蠱并煎服之
根白皮主酒疸𢷬碎米泔浸一宿平旦空服温服一二
升葉如椿生呉蜀山谷子秋熟為穗粒如小豆上有塩
似雪食之酸鹹止渇一名叛奴塩(今附臣禹錫等謹按/陳藏器云子主頭風)
(白屑効日華子云塩麩葉上毬子/治中蠱毒毒藥消酒毒根用并同)
　陳藏器云(蜀人為之酸桶愽物志云酸桶七月出穗/蜀人謂之主音穗上有塩著可為羮亦謂)
(之酢桶矣呉人/謂之為塩也)

杉材㣲温無毒主療漆瘡(陶隠居云削作片煑以洗漆/瘡無不即差又有鼠查生去)
(地高尺餘許煑以洗漆多差又有漆姑葉細細多生石/邊亦療漆瘡其雞子及蟹並是舊方唐本注云杉材木)
(水煑汁浸捋脚氣腫滿服之療心腹脹痛去惡氣其鼠/查漆姑有别功列出下品臣禹錫等謹按日華日云味)
(辛治風毒賁㹠霍亂止氣並煎湯/服并淋洗須是油杉及臭者良)
圖經曰(杉材舊不載所出州土今南中深山中多有之/木類松而勁直葉附枝生若刺針爾雅云被音)
(披煔與杉同郭璞注云煔似松生江南可以為船及棺/材作柱埋之不腐也乂人家常用作桶板甚耐水醫師)
(取其節煑汁浸捋脚氣殊効唐栁栁州纂救三死方云/元和十二年二月得脚氣夜半痞絶脅有塊大如石且)
(死因大寒不知人三曰家人號哭滎陽鄭洵羙傳杉木/湯服半食頃大下三下氣通塊散杉木節一大升橘葉)
(切大升北地無葉可以皮代之大腹㯽榔七枚合子碎/之童子小便三大升共煑取一大升半分兩服差一服)
(得快利即停後服已前三死眞死矣會有教者皆得不/死恐他人不幸有類余病故傳焉又杉菌出冝州生積)
(年杉木上若菌狀味苦性㣲温/主心脾氣疼及暴心痛採無時)
斗門方(治霍亂用黄杉木劈開作片/一握以水濃煎一盞服之差)
衍義曰(杉其幹端直大抵如松冬不凋但葉潤成枝廬山有/萬杉寺即此杉也作屑煑汁浸浣脚氣腫滿今處)
(處有/之)
　
　
　
　
　
　
　
　
接骨木味甘苦平無毒主折傷續筋骨除風癢齲齒可
作浴湯(唐本注云葉如陸英花亦相似但作樹高一二名/丈許木輕虚無心斫枝挿便生人家亦種之一)
(木蒴藋所在皆有之唐本先附臣禹鍚等謹按陳藏器/云接骨木有小毒根皮主痰飲下水腫及痰瘧煑服之)
(當前下及吐不可多服葉主瘧小兒服三葉大人服/七葉並生𢷬絞汗服得吐為度本經云無毒誤也)
圖經曰(接骨木舊不著所出州土今近京皆有之木高/一二丈許花葉都類陸英水芹輩故一名木蒴)
(藋其木輕虚無心斫枝挿土便生人家亦種之葉主瘧/研絞其汁飲之得吐乃差大人七葉小兒三葉不可過)
(多也又上有枳椇條云其木徑尺木名白石葉如桑柘/其子作房似珊瑚核在其端人多食之即詩小雅所謂)
(南山有枸是也陸機云枸枝枸也木似白楊所在山中/皆有枝枸不直噉之其羙如飴八九月熟謂之木蜜木)
(從南方來能敗酒若以為/屋柱則一屋之酒皆薄)
　産書云(治産後心悶手脚煩熱氣力欲絶血暈連心/頭梗及寒熱不禁接骨木破之如算子一握)
(以水一升煎取半升分温兩服或小便數惡血不止/服之即差此木煑之三徧其力一般此是起死人方)
楓(音/風)栁皮味辛大熱有毒主風齲齒痛出原州(唐本注/云葉似)
(槐莖赤根黄子六月熟緑色而/細剥取莖皮用之唐本先附)
　陳藏器云(性澁止水痢蘓云下水腫腫非澁藥所治/有殊蘓為誤矣又云有毒轉明其謬水煎)
(止痢/為最)
梅師方(治中熱逰及火燒除外痛以柳白/皮燒為末傅之兼治炙瘡亦同妙)
斗門方(治白虎風所患不以積年乆治無効痛不可忍/者用腦麝不限多少細剉焙乾浸酒常服以醉)
(為度即差今之寄生楓樹上者方/堪用其葉亦可制砒霜斯尤妙矣)
赤爪(劍鮫/切)木味苦寒無毒主水痢風頭身癢生平陸所
在有之
實味酸冷無毒汁服主水痢沐頭及洗身上瘡癢一名
羊梂一名鼠查(唐本注云小樹生高五六尺葉似香葇/子似虎掌爪木如小林擒赤色出山南)
(申安随等州/唐本先附)
　陳藏器云(陶注於松條中鼠查一名羊梂即赤爪也/煑汁洗漆瘡効爾雅云櫟其實梂有梂草)
(自裹其子房生為梂又爪木一名羊梂一名鼠查/梂此乃名同耳梂似小查面赤人食之生高原)
樺木皮味苦平無毒主諸黄疸濃煑汁飲之良堪為燭
者木似山桃取脂燒辟鬼(今附臣禹錫等謹按陳藏器/云晉中書令王珉傷寒身驗)
(方中作㯸字濃煑汁冷飲主傷寒/時行熱毒瘡特良今之豌豆瘡也)
　靈苑方(治乳痛癰初發腫痛結硬欲破膿令之服差/以齒牙眞樺皮無灰酒服方寸匕服之卧及)
(覺已/差)
衍義曰(樺木皮燒為黒灰合他藥治肺風毒/及取皮上有紫黒花勻者裹鞍弓鐙)
榼藤子味澁甘平無毒主蠱毒五痔喉痺及小兒脱肛
血痢並燒灰服㵼血宜服一枚以刀剜内瓤熬研為散
空腹熱酒調二錢不過三服必効又宜入澡豆善除䵟
􁤹其殻用貯丹藥經載不壊按廣州記云生廣南山林
間樹如通草藤也三年方始熟紫黒色一名象豆(今附/臣禹)
(錫等謹按日華子云/治飛尸入藥炙用)
圖經(文具南/藤條下)
衍義曰(榼藤子紫黒色㣲光大一二寸圓褊治五痔有/功燒成黒灰㣲存性米飲調服人多剔去肉作)
(藥瓢垂/腰間)
榧(音/匪)實味甘無毒主五痔去三蟲蠱毒鬼疰生永昌(陶/隱)
(居云今出東陽諸郡食其子療寸白蟲唐本注云此物/是蟲部中被子也爾雅云被杉也其樹大連抱高數仭)
(葉似杉其木如柏作松理肌細軟堪為器用也今注被/子與此殊類既未知所用退入有名無用臣禹錫等謹)
(按孟詵云平多食一二升佳不發病令/人能食消榖助筋骨行榮衞明目輕身)
　食療云(治寸白蟲日食七顆十/日滿其蟲皆化為水)
外䑓秘要(治白蟲榧子一百枚去皮只然啖之能食/盡佳不然啖五十枚亦得經宿蟲消下)
衍義曰(榧實大如橄欖殻色紫褐而脆其中子有一重/麄黒衣其仁黄白色嚼乆漸甘羙五痔人常如)
(果食之愈過/多則滑膓)
　
　
　
　
　
　
　
　
欒荆味辛苦温有小毒主大風頭面手足諸風癲癎狂
痙濕痺寒冷疼痛俗方大用之而本草不載亦無别名
但有欒花功用又别非此花也(唐本注云按其莖葉都/不似石南乾亦反卷經)
(冬不死葉上有細黑㸃者真也今雍州所用者是而洛/州乃用石荆當之非也唐本先附臣禹錫等謹按藥性)
(論云欒荆子君惡石膏味甘辛㣲熱無毒能治/四肢不遂主通血脈眀目益精光決明為使)
圖經曰(欒荆舊不著所出州郡今生東海及淄州汾州/性温味若有小毒苗葉主大風頭面手足諸風)
(癲狂痙痺冷病蘓㳟云莖葉都似石南乾亦自反經冬/不凋葉上有細黒㸃者真也今諸郡所生者枝莖白葉)
(小圓而青色頗似棆葉而長冬夏不枯六月開花花有/紫白一種子似大麻四月採苗葉八月採子與柏油同)
(熬塗駝畜瘡疥或淋渫/藥中用之亦名頑荆)
圖經曰(欒荆即前所謂牡荆也不合更立此條/况本經元无欒荆已具蔓荆實條中)
扶栘木皮味苦平有小毒去風血脚氣疼痺踠損瘀血
痛不可忍取白皮火炙酒浸服之和五木皮煑作湯捋
脚氣疼腫殺瘃(陟玉/切)蟲風瘙燒作灰置酒中令味正經
時不敗生江南山谷樹大十數圍無風葉動華反而後
合詩云棠棣之華偏其反而鄭注云棠棣栘也亦名栘
楊崔豹云栘楊圓葉弱蒂微風大揺(新補見/陳藏器)
　
　
　
　
　
　
　
　
木鼈子味甘温無毒主折傷消結腫惡瘡生肌止腰痛
除粉刺䵟􁤹婦人乳癰肛門腫痛藤生葉有五花狀如
署預葉青色面光花黄其子似栝樓而極大生青熟紅
肉上有刺其核似鼈故以為名出朗州及南中七八月
採之(今附臣禹錫等謹按日/華子云醋摩消酒毒)
圖經云(木鼈子出朗州及南中今湖廣諸州及杭越全/岳州亦有之春生苖作蔓葉有五花狀如山芋)
(青色面光四月生黄花六月結實似栝樓而極大生青/熟紅肉上有刺其核似鼈故以為名每一實其核三四)
(十枚八月九月採嶺南人取/嫩實及苗葉作茹蒸食之)
　孫用和(治痔方以木鼈子三枚去皮杵碎砂盆内研/如泥以百沸湯一大碗以上入盆器内坐上)
(薫之至通手即洗/一日不過三二次)
衍義曰(木鼈子蔓生嵗一枯狀如薯蕷實如大栝樓熟/則紅黄色㣲有刺不能刺人今荆南之南皆有)
(之九月十月熟實中之子曰木鼈子但根不死春旋生/苗其子一頭尖者為雄凡植時須雌雄相合麻縷纒定)
(及其生也則去/其雄者方結實)
藥實根味辛温無毒主邪氣諸痺疼酸續絶傷補骨髓
一名連木生蜀郡山谷採無時(唐本注云此藥子也當/今盛用胡名那定出通)
(州渝州本經用根恐誤載根字子味辛平無毒主破血/止痢消腫除蠱疰蛇毒樹生葉有香花紅白色子肉味)
(酸其用/其核仁)
圖經(文具黄/藥條下)
　
　
　
　
　
　
　
　
鈎藤㣲寒無毒主小兒寒熱十二驚癎(陶隠居云出建/平亦作弔藤字)
(惟療小兒不入餘方唐本注云出梁州葉細長莖間有/刺若釣鈎者是臣禹鍚等謹按蜀本云味苦藥性論云)
(釣藤臣味甘平能主小兒驚啼瘈/瘲熱擁日華子云治客忤胎風)
圖經曰(釣藤本經不載所出州土蘓㳟云出梁州今亦/興元府有之葉細莖長節間有刺若釣鈎三月)
(採字或作弔葛洪治小兒方多用之其赤湯治卒得癎/用弔藤甘草炙各二分水五合煑取二合服如小棗大)
(日五夜三大良又廣齊及崔氏方/療小兒驚有諸湯飲皆用弔藤皮)
衍義曰(釣藤中空二經不言之長八九尺或一二丈者/湖南北江南江西山中皆有小人有以穴隙間)
(致酒瓮中盗取酒以氣吹之酒/既出涓涓不㫁專治小兒驚熱)
　
　
　
　
　
　
　
　
欒華味苦寒無毒主目痛淚出傷眥消目腫生漢中川
谷五月採(決明為之使唐本注云此樹葉似木槿而薄/細花黄似槐而小長大子殻似酸漿其中有)
(實如熟踠豆圓黒堅硬堪為數珠者是也五月六月花/可收南人取合黄連作煎療目赤爛大効花以染黄色)
(甚鮮/好)
圖經曰(欒華生漢中川谷今南方及都下園圃中或有/之葉以木槿而薄細花黄似槐而稍長大子殻)
(似酸漿其中有實如熟踠豆圓黒堅硬為數珠者五月/採其花亦可染黄南人取以合黄連作煎療目赤爛甚)
(効/)
衍義曰(欒華今長安山中亦有其子即謂之木/欒子攜至京都為數珠未見其入藥)
蔓椒味苦温無毒主風寒濕痺厯節疼除四肢厥氣膝
痛一名家椒一名豬椒一名彘椒一名狗椒生雲中川
谷及丘冢間採莖根煑釀酒(陶隠居云山野處處有俗/呼為樛似椒􁁊音黨小不)
(香爾一名狶椒可/以蒸病出汗也)
圖經曰(文具蜀/椒條下)
　食療(主賊風/攣急)
感藤味甘平無毒調中益氣主五臟通血氣解諸熱止
渇除煩悶治腎釣氣如木防己生江南山谷如雞卵大
研藤㫁吹氣出一頭其汁甘美如蜜葉生研傅蛇蟲咬
瘡一名甘藤甘感聲近又名甜藤也(新補見陳蔵/器日華子)
赤檉木無毒主剥驢馬血入肉毒取以火炙用熨之亦
可煑汁浸之其木中脂一名檉乳入合質汗用之生河
西沙地皮赤色葉細(今附臣禹錫等謹按爾雅疏云檉/一名河栁郭云今河傍赤莖小楊)
(陸機云生水傍皮正赤如絳一名雨/師枝葉似松日華子云赤檉木温)
圖經(文具栁/華條下)
衍義曰(赤檉木人謂之三春栁以其一年三秀也花肉/紅色成細穗河西者戎人取滑枝為鞭京師亦)
(甚/多)
突厥白味苦主金瘡生肉止血補腰續筋出突厥國色
白如灰乃云石灰共諸藥合成之夷人以合金瘡中國
用之(今醫家見用經效者潞州出焉其根黄白色狀似/茯苓而虚軟苗髙三四尺春夏葉如薄荷花似牽)
(牛而紫上有白稜二月/八月採根暴乾今附)
　
　
　
　
　
　
　
　
賣子木味甘㣲鹹平無毒主折傷血内溜續絶補骨髓
止痛安胎生山谷中(唐本注云其葉似柿出劒南邛州/唐本先附臣禹錫等謹按今渠州)
(嵗貢作/買子木)
圖經曰(賣子木本經不載所出州土注云出劒南邛州/今惟渠州有之每嵗土貢謂之買子木殊髙五)
(七尺木徑寸許春生嫩枝條葉尖長一二寸俱青緑色/枝稍淡紫色四五月開碎花百十枝圍簇作大朶焦)
(紅色隨花便生子如椒目在花瓣中黑而光/潔每株花裁三五大朶耳五月採其枝葉用)
　雷公云(凡採得後簏擣用酥炒令酥盡為/度然入用每一兩用酥二分為度)
婆羅得味辛温無毒主冷氣塊温中補腰腎破痃癖可
染髭髪令黑樹如栁子如萆(音/卑)麻生西國(今/附)
　海藥云(謹按徐氏云生西海波斯國/似中華栁樹也方家多用)
甘露藤味甘温無毒主風血氣諸病乆服調中温補令
人肥徤好顔色止消渇潤五藏除腹内諸冷生嶺南藤
蔓如筯一名肥藤人服之得肥也(已上二種新補見/陳藏器日華子)
大空味辛苦平有小毒主三蟲殺蟣蝨生山谷中取根
皮作末油和塗蟣蝨皆死(唐本注云根皮赤葉似楮小/圓厚作小樹抽條髙六七尺)
(出襄州山谷所在亦有秦/隴人名為獨空唐本先附)
椿莢主大便下血今近道處處有之夏中生莢樗之有
花者無莢有莢者無花常生臭樗上未見椿上有莢者
然世俗不辨椿樗之異故俗中名此為椿莢其實樗莢
耳(新/定)
衍義(文具椿/木條下)
　
　
　
　
　
　
　
　
水楊葉嫩枝味苦平無毒主乆痢赤白𢷬和水絞取汁
服一升日二大效(今注水楊葉圓濶而赤枝條短硬多/生水岸傍樹與楊栁相似既生水岸)
(故名水揚也/唐本先附)
圖經(文具白/楊條下)
楊櫨木味苦寒有毒主疽瘻惡瘡水煑葉汁洗瘡立差
生籬垣間一名空䟽所在皆有(唐本/先附)
欓子味辛辣如椒主逰蠱飛尸著喉口者刺破以子揩
之令血出當下涎沫煑汁服之去暴冷腹痛食不消殺
腥物木髙大莖有刺(新補見/陳蔵器)
圖經(文具蜀/椒條下)
楠材㣲温主霍亂吐下不止(陶隠居云削作片煑服之/窮無他藥用此臣禹錫等)
(謹按日華子云味/辛熱㣲毒治轉筋)
衍義曰(補林今江南等路造船場皆此木也縁木/性堅而善居水乆則多中空為白蟻所穴)
柘木味甘温無毒主補虚損取白皮及東行根白皮煑
汁釀酒主風虚耳聾勞損虚羸瘦腰腎冷夢與人交接
洩精者取汁服之無刺者良木主婦人崩中血結及主
瘧疾兼堪染黄(新補見陳蔵/器日華子)
衍義曰(柘木裏有紋亦可旋為器葉銅蠶曰柘蠶葉梗/然不及桑葉東行根及皮煑汁釀酒治風虚耳)
(聾有驗/餘如經)
柞木皮味苦平無毒治黄疸病皮燒末服方寸匕生南
方葉細今之作梳者是(新補見陳蔵/器日華子)
黄櫨味苦寒無毒除煩熱解酒疸目黄煑服之亦洗湯
火漆瘡及赤眼堪染黄生商洛山谷葉圓木黄川界甚
有之(新補見陳蔵/器日華子)
　楊氏産乳(治漆瘡煎黄櫨/木汁洗之最良)
　
　
　
　
　
　
　
　
㯶櫚子平無毒澁腸止瀉痢腸風崩中帶下及養血
皮平無毒止鼻洪吐血破癥治崩中帶下腸風赤白痢
入藥燒灰用不可絶過(新補見陳蔵/器日華子)
圖經曰(㯶櫚亦曰栟櫚出嶺南及西川江南亦有之木/髙一二大傍無枝條葉大而圓岐生枝端有皮)
(相重被扵四傍每皮一匝為一節二旬一採轉復生上/六七月生黄白花八九月結實作房如魚子黑色九月)
(十月採其皮木用山海經曰石/脆一作翠之山其木多㯶是也)
衍義曰(㯶櫚木今人旋為器皮燒為黒灰治婦人血露/及吐血仍佐之他藥每嵗剮取㯶皮不爾束死)
(花如魚子/熟淹為果)
木槿平無毒止腸風瀉血又主痢後熱渇作飲服之令
人得睡入藥炒用取汁度絲使得易絡
花涼無毒治腸風瀉血并赤白痢炒用作湯代茶喫治
風(新補見陳蔵/器日華子)
衍義曰(木槿如小葵花淡紅色五葉成一花朝開暮斂/花與枝兩用湖南北人家多種植為籬障餘如)
(經/)

　
　
　
　
　
　
　
　
芫花味辛苦温㣲温有小毒主欬逆上氣喉鳴喘咽腫
短氣蟲毒鬼瘧疝瘕癰腫殺蟲魚消胷中痰水喜(音/戯)唾
水腫五水在五臓皮膚及腰痛下寒毒肉毒乆服令人
虚一名去水一名毒魚一名杜芫其根名蜀桑根療疥
瘡可用毒魚生淮源川谷三月日採花陰乾(決明為之/使反甘草)
(陶𨼆居云近道處處有用之㣲熬不可近眼臣禹錫等/謹按蜀本圖經云苗髙二三尺葉似白煎及栁葉根皮)
(黄似桑根正月二月花發紫碧色葉未生時收日乾三/月即葉生花落不堪用也藥性論云芫花使有大毒能)
(治心腹脹滿去水氣利五臓寒痰涕唾如膠者主通利/血脈治惡瘡風痺濕一切毒風四肢攣急不能行步能)
(瀉水腫脹滿日華子云療𠻳瘴瘧所在有/小樹子在陂澗傍三月中盛花淺紫色)
圖經曰(芫花生淮源川谷今在處有之宿根舊根莖紫/長一二尺根入土深三五寸白色似榆根春生)
(苗葉小而尖似楊栁枝葉二月開紫花頗似紫荆而作細/穂又似藤花而細三月三日採陰乾其花須未成蘂蔕)
(小未生葉時收之葉生花落即不堪用呉普本草云芫/花一名敗華一名兒草一名黄大㦸二月生葉加厚則)
(黒華有紫赤白者三月實落盡葉乃生是也而今絳州/出者花黄謂之黄芫花漢大倉公淳于意治臨淄女子)
(薄吾蟯音饒疫蟯疫為滿腹大上膚莖麄褚之戚戚然/意飲以芫花一撮即出蟯可數升病遂愈張仲景治太)
(陽中風吐下嘔逆者可攻十棗湯主之芫花熬甘遂大/㦸三物等分停各篩末取大棗十枚水一升半煑取入)
(合去滓内諸藥彊人一錢匕羸人半匕温服之不下明/旦更加半匕下後糜粥自養病懸飲者亦主之胡洽治)
(水腫及支飲澼飲加大黄甘草并前五物各一兩棗十/枚同煑如法一方又加芒消一兩湯成下之又千金方)
(凝雪湯療天行毒病七八日熱積聚胷中煩亂欲死起/人死㩉方取芫花一斤以水三升煑取一升半漬故布)
(薄胷上不過再三薄熱則除當温四肢䕶厥逆也呉普/又云芫花根一名赤芫根神農辛雷公苦有毒生邯鄲)
(八月九月採陰乾乆服令人洩古方亦入藥用古今録/驗療暴中冷傷寒鼻塞喘𠻳喉中瘂塞失音聲者取芫)
(花一虎口切暴乾令病人以薦自縈就裏春芫花根令/飛揚入其七孔中當眼淚出口鼻皆羅䓶畢畢耳勿注)
(令芫根盡則止/病少扵此差)
　經驗方(治痔瘻有頭方用芫花入土根不限多少以/浄水冼却入木臼擣用少許水絞取汁扵銀)
(銅器内慢火煎成膏將絲線扵膏内度過繋痔繋時㣲/痛候心躁落時以紙撚子入膏藥扵竅内永除根本未)
(落不得/使水)
三國志(魏初平中有青牛先生常服芫花年如/五六十人或親識之謂其已百餘嵗矣)
　　　二十六種陳蔵器餘
栟櫚木皮味苦澁平無毒燒作灰主破血止血初生子
黄白色作房如魚子有小毒破血但㦸人喉未可輕服
皮作䋲入土千嵗不爛昔有人開塚得之索已生根此
木類嶺南有虎散桄榔冬葉蒲葵椰子㯽榔多羅等皆
相似各有所用栟櫚一名椶櫚即今川中椶櫚
　海藥云(謹按徐表南州記云生嶺南山谷平温主金/瘡疥癬生肌止血並冝燒灰使用其實黄白)
(色有大毒不/堪服食也)
楸木皮味苦小寒無毒主吐逆殺三蟲及膚蟲煎膏粘
傅惡瘡疸癰腫疳野雞病除膿血生肌膚長筋骨葉擣
傅瘡腫亦煑湯洗膿血冬取乾葉湯揉用之范汪方諸
腫癰潰及内有刺不出者取楸葉十重貼之生山谷間
亦植園林以為材用與梓樹本同末異若栢葉之有松
身蘓敬以二木為一誤也其分析在解紛條中矣
圖經(文具梓白/皮條下)
　海藥云(㣲温主消食澁腸下氣及/上氣咳𠻳並宜入面藥)
聖恵方(治頭極痒不痛出瘡用楸葉/不限多少少搗絞汁塗之)
又方(治炙瘡多時不差痒痛出黄水用楸/葉頭根皮搗羅為末傅瘡上即差)
外臺秘要(療癰腫煩困生楸葉十重貼之布帛裹緩急/得所日三易止痛消腫食膿血良無比勝扵)
(衆藥冬以先椒乾者臨時鹽湯沃潤用之又主患癰破/下膿訖著瓮藥塞瘡孔瘡痛煩悶困極方楸葉十重去)
(瓮藥下粘之以布帛裹緩急得所日再三易之痛悶即/止此法大良無比勝扵衆法主癰疸潰後及凍瘡有刺)
(不出甚良冬無楸葉當早收之臨時以鹽湯/沃之令擇日亦佳薄削楸白皮用之亦得)
又方(療口吻瘡楸枝皮/白濕貼上數易)
千金翼(治小兒頭髪不生取/楸葉中心搗絞塗之)
肘後方(治瘻煎楸枝作煎浄/洗瘡子孔中大効)
子母秘録(治小兒頭上瘡髪不生楸葉/搗汁塗瘡上髪即生兼白禿)
没離梨味辛平無毒主上氣下食生西南諸國以毘梨
勒上自毛少許也
　海藥云(微温消食澁腸下氣及/上氣咳𠻳並宜入面藥)
柯樹皮味辛平有小毒主大腹水病取白皮作煎令可
丸如梧桐子大平旦三丸須臾又一丸一名木奴南人
用作大船者
　海藥云(謹按廣志云生廣南山谷臨海志云是木奴/樹主乳氣採皮以水煑去滓復煉候凝結丸)
(得為度每朝空心飲下三丸浮氣水腫/並從小便出故波斯家用為船舫也)
敗扇主蚊子新造屋柱下四隅埋之蚊永不入燒為末
和粉粉身上主汗彌敗者佳
樬根(去王/切)一作棇味辛平小毒主水癊取根白皮煑汁
服之一盞當下水如病已困取根擣碎坐其取氣水自
下又能爛人牙齒齒有蟲者取片子許大内孔中當自
爛落生以南山谷髙丈許直上無枝莖上有刺山人折
取頭茹食之亦治冷氣一名吻頭
橉木灰(良刄/切)味甘温小毒主卒心腹癥瘕堅滿痃癖燒
為白灰淋取汁以釀酒酒熟漸從半合温服増至一二
盞即愈此灰入染家用生江南深山大樹樹有數種取
葉厚大白花者入藥自餘用染灰一名橝(音/潭)灰本經汗
扵病者牀下灰之勿令病人知也
􁀙桐皮(而郢/切)味甘温無毒主爛絲葉擣封蛇蟲蜘蛛咬
皮為末服之亦主蠶咬毒入肉者雞犬食欲死煑汁灌之
絲爛即差樹似青桐葉有椏生山谷人取皮以漚絲也
竹肉味鹹温有大毒主殺三蟲毒邪氣破老血灰汁煑
三度煉訖然後依常菜茹食之煉不熟者㦸人喉出血
手爪盡脱生苦竹枝上如雞子似肉臠應别有功人未
盡識之一名竹實也
桃竹笋味苦有小毒主六畜瘡中蛆搗碎内之蛆盡出
亦如皂李葉能殺蛆蟲南人謂之黄笋灰汁煑可食不
爾㦸人喉其竹叢生醜類非一張鼎食療云慈竹夏月
逢雨滴汁著地生芽似鹿角色白取洗之和薑醤食之
主一切赤白痢極騐
甖子桐子有大毒壓為油毒鼠主死摩疥癬蟲瘡毒
腫一名虎子桐似梧桐生山中
馬瘍木根皮有小毒主惡瘡疥癬有蟲者為末和
油塗之出江南山谷樹如櫪也
木細辛味苦温有毒主腹内結積聚瘕大便不利推陳去惡破冷氣
末可輕服令人利下至困生終南山冬月不凋苖如大㦸根似細辛
百家筯主狂狗咬乞取煎汁飲之又燒筯頭為灰傅吻
上鷰口瘡
樳木皮葉煑洗蛇咬亦可作屑傅之樳木木也出江南
也
刀鞘無毒主鬼打卒得取二三寸燒末服水下之此是
長刀鞘也腰刀彌佳
芺樹(音/夭)有大毒主風痺偏枯筋骨攣縮癱􁁜皮膚不仁
疼冷等取枝葉擣碎大甑中蒸令熱鋪著牀上展卧其
中冷更易骨節間風盡出當得大汗補藥及羔粥食之
慎風冷勞復生江南深山葉長厚冬月不凋山人總識
也
丹桎木皮主癧瘍風取一握去上黑打碎煎如糖塗風
上桎木似杉木生江南深山
結殺味香主頭風去白屑生髪入膏藥用之生西國樹
花胡人將香油傅頭也杓打人身上結筋二下筋散矣
車家雞棲木無毒主失音不語雜方云作灰服一升立効也
檀秦皮注蘇云檀似秦皮按檀樹取其皮和榆皮
食之可㫁榖爾雅云檀苦茶其葉堪為飲樹體細堪作
斧柯至夏有不生者忽然葉間當有大水農人候之以
測水旱號為水檀又有一種葉如檀髙五六尺生髙原
花四月開色正紫亦名檀根如葛極主瘡疥殺蟲有小
毒也爾雅無檀苦茶唯言檟苦茶郭注樹小似梔子冬
生葉可煑作羔今早採者為茶晩採者為茗一名菽蜀
人呼茗為苦茶前面已有茗苦茶又引爾雅疑此誤矣
石荆欒荆注蘓云用當欒荆非也按石荆似荆而小生
水傍作灰汁沐頭生髪廣濟方云一名水荆主長髪是
也
木黎蘆漏蘆注陶云漏蘆一名鹿驪生山南人用苖北
人用根功在本經木黎蘆有毒非漏蘆樹生如茱茰樹
髙二尺有毒殺蟲山人以瘡疥用之
𤓰蘆苦菜注陶云又有𤓰蘆木似茗取葉煎飲通夜不
寐按此木一名臯蘆而葉大似茗味苦澁南人煑為飲
止渇明目除煩不睡消痰和水當茗用之廣州記曰新
平縣出臯蘆葉大而澁南越志云龍川縣有臯蘆葉似
茗土人謂之過羅
諸木有毒合口椒有毒椒白色有毒木耳惡蛇蟲從下
過有毒生楓木上者令人笑不止採歸色變者有毒夜
中視光有毒欲爛不生蟲者有毒並生擣冬𤓰蔓主之
也
　
　
　
　
　
　
　證類本草卷十四
欽定四庫全書
　證𩔖本草卷十五
　　　　　　　　　　　宋　唐慎㣲　撰
　人部總二十五種
　　一種神農本經(白/字)
　　四種名醫别錄(墨/字)
　　一種今附(醫家嘗見有/效注云今附)
　　八種新分條
　　一種唐慎㣲續補(墨蓋子/下是)
　　一十種陳藏器餘
　　　凡墨蓋子已下並唐慎㣲續證𩔖
　　髪髲　　　　亂髪　　　　人乳汁
　　頭垢　　　　人牙齒(齒垽續注元附天/靈蓋條下今分條)
　　耳塞(元附天靈蓋/條下今分條)　　　　　人屎(東向厠圊溺/坑中青泥附)
　　人溺　　　溺白垽　　　婦人月水
　　浣禈汁　　人精
　　懐姙婦人爪甲(已上六種並元附/人屎條下今分條)
　　天靈蓋(今/附)　　人髭
　　　一十種陳藏器餘
　　人血　　　　人肉　　　　人胞
　　婦人褌襠　　人膽　　　　男子隂毛
　　死人枕　　　夫衣帶　　　衣中故絮
　　新生小兒臍中屎
髮髲(音/被)味苦温小寒無毒主五瘵闗格不通利小便水
道療小兒癎大人痓仍自還神化合雞子黄煎之消為
水療小兒驚熱(陶隱居云李云是童男髮神化之事未/見别方今俗中嫗母為小兒作雞子煎)
(用髮雜熬良乆得汁與兒服去痰熱療百病而用髮皆/取其父梳頭亂者爾不知此髮髲審是何物且髲字書)
(記所無或作蒜音人今呼班髮為蒜髪書家亦呼亂髮/為鬈恐髲即舜音也童男之理未或全明唐本注云此)
(髪髲根也年乆者用之神効即髪字誤矣既有亂髪及/頭垢則闕髲明矣又頭垢功劣於髮髲猶去病用陳乆)
(者梳及船茹敗夫翁蒲席皆此例甄立言作總音總亦無/髮也字書無髲字但有髮鬈鬈髪美貎作丘槯  有聲)
(質則髲為真者也臣禹錫等謹按蜀本云本經云仍自/還神化李云神化之事未見别方按異苑云人髮變為)
(鱓魚神化之異應此者也日華子云髪温止血悶血暈/金瘡傷風血痢入藥燒灰勿令絶過煎膏長肉消瘀血)
(也/)
　陳藏器云(生人髪掛菓樹上烏鳥不敢來食其實又/人逃走取其髪於緯車上却轉之則迷亂)
(不知所/適矣)
雷公云(凡使之是男子年可二十已來無疾患顔貎紅/白於頂心剪下者髪是凡於丸散膏中先用苦)
(參水浸二宿漉出入瓶子以/火服之令通赤放冷研用)
肘後方(治石淋燒灰/水服之良)
傷寒類要(治黄取燒灰水/服一寸七日三)
衍義曰(髮髲與亂髪自是兩等髪髲味苦即陳舊經年/嵗者如橘皮皆橘也而取其陳者狼毒麻黄吳)
(茱茰半夏枳實之類皆須陳者謂之六陳入藥更良敗/蒲亦然此用髲之義耳今人又謂之頭髲其亂髮條中)
(自無用髲之義此二義甚明亦不必如此過為搜索右/以亂髮如雞子大無油器中熬燋黑就研為末以好酒)
(一盞沃之何首烏末二錢同匀攪候温嚾之下/咽過一二刻再嚾治破傷風及沐髪中風極效)
亂髪㣲温主欬嗽五淋大小便不通小兒驚癎止血鼻
衂燒之吹内立已(陶隱居云此常人頭髮爾與髪髲療/體相似唐本注云亂髪灰療轉胞小)
(便不通赤白痢哽噎鼻衂癰腫狐尿刺尸疰丁腫脊疸/雜瘡古方用之也臣禹錫等謹按藥性論云亂髪使味)
(苦能消瘀血闗/格不通利水道)
　外臺秘要(治霍亂煩噪燒亂髮如雞子大/塩湯三升和服之下止再服)
千金方(小兒驚啼燒亂/髮灰酒調服之)
又方(治無故遺血亂髪及爪/甲燒灰酒服方寸匕)
肘後方(治黄疸燒亂髪灰水調/服一錢匕日三服秘方)
又方(女勞疸身目皆黄發熱惡寒小腹滿急小便難内/大熱大勞交按後入水所致亂髮如雞子大猪脂)
(半斤煎合/盡分二服)
經驗方(孫真人催胎衣不下亂/髪頭髲結撩喉口中)
又方(孩子熱瘡亂髮一團梨許大雞子黄煑熟二物相/和於銚子内炭火上熬初甚乾少頃髮燋遂有液)
(出旋取置一甆盞中以液盡為度取此液傅熱瘡上即/以苦參粉粉之予在朗州生子在蓐中便有熱瘡出於)
(臋腿間初以他藥傅無益加劇蔓延半身狀候至重盡/夜啼號不乳不睡予閲本草見髪髲云合雞子黄煎之)
(消為水治小兒驚癎熱注云今俗中嫗母為小兒作雞/子煎用髮雜熬良乆得汁令小兒服去痰熱治百病凡)
(用髮皆取梳頭亂者又檢雞子云治火/瘡因而用之果驗已後用之無不差矣)
梅師方(治鼻中出血眩冒欲死燒亂髮細/研水服方寸匕須臾更吹鼻中)
斗門方(治汁血用頭髮灰一/字吹入鼻中即止)
簡要濟衆(治小兒重舌欲死以亂髮灰細/研以半錢傅舌下日不住用之)
姚氏(治食中誤吞髮繞喉不出取已/頭亂髮燒作灰服一錢匕水調)
又方(治大小便不通燒亂髮末三指/撮投半升水中一服孫真人同)
子母秘録(治尸疰燒亂髮如雞/子大為末水服之差)
又方(治小兒鷰口兩角生瘡/燒亂髮和猪脂塗之)
又方(治小兒斑瘡豌豆瘡/髪灰飲汁服三錢匕)
産書(治大小便利血灰研/如粉飲下方寸匕)
服氣精義方(劉君安曰欲髮不/脫梳頭滿千遍)
蘇學士云(亂髮露蜂房蛇蛻皮各燒灰每味取一錢匕/酒調服治瘡口乆不合神驗燒灰須畧存性)
老唐云(取自已亂頭髮洗淨乾每一兩入椒五十粒泥/封固入爐大火一煆如黒糟細研酒服一錢匕)
(鬚髮/長黒)
衍義(文具髮/髲條下)
人乳汁主補五藏令人肥白悅澤(陶隠居云張倉常服/人乳故年百歳餘肥)
(白如瓠唐本注云别録云首生男乳療目赤痛多淚觧/獨肝牛肉毒今豉濃汁服之神效又取和雀屎去目赤)
(努肉臣禹錫等謹按蜀本云人乳味甘平無毒日華子/云人乳冷益氣治瘦悴悅皮膚潤毛髮㸃眼止淚并療)
(赤目使之/明潤也)
　聖惠方(治卒中風不語舌根強硬陳醤五合三年者/妙人乳汁五合二件相和研以生布故取汁)
(不計時候少少/與服良乆當語)
千金方(治月經不通飲/人乳汁三合)
金匱方(噉蛇牛肉殺人何以知之噉蛇者毛髪向後/順者是也食之欲死飲人乳汁一升立愈)
衍義曰(人乳汁治目之功多何也人心生血肝藏血肝/受血則能視蓋水入於經則其血乃成又曰上)
(則為乳汁下則為月水故知乳汁則血也用以㸃眼豈/有不相宜者血為隂故其性冷藏寒人如乳餅酪之類)
(不可多食雖曰牛羊乳然亦不出乎隂陽造化爾西戎/更以馳馬乳為酥酪老人患口瘡不能食欲人熱乳良)
頭垢主淋閉不通(陶隱居云術云頭垢浮針以肥膩故/爾今當用悅澤人者其垢可丸又主)
(噎亦療勞傷臣禹錫等謹按藥性論云頭垢治噎酸漿/水煎膏用之立愈日華子云温治中蠱毒及蕈毒米飲)
(或酒化下並/得以吐為度)
　外臺秘要(傷寒病欲令不勞復頭垢燒/水丸如梧桐子大飲服一丸)
千金方(治百邪鬼魅水服頭垢一小豆大故膩頭/巾無毒天行勞復渇浸取汁煖服一升)
又方(主食自死鳥獸肝中毒取故頭巾垢一錢匕熱湯/中煖服之三年頭􁐑主卒心痛沸湯取汁飲以頭)
(􁐑於閑處捥覆之同時/開愈頭􁐑即縛髻帛也)
肘後方(大咬人重發瘡以頭垢少/許内瘡中以熱牛屎傅之)
葛稚川(胎􁁊脣以/頭垢傳之)
梅師方(治馬肝殺人取頭/垢一分熟水調下)
錢相公篋中方(治蜈蚣咬人以頭垢膩/和苦參末酒調傅之)
劉涓子(治竹木刺有肉中不/出以頭垢塗之即出)
傷寒類要(傷寒天行病後勞復含/頭垢如棗核大一丸)
服氣精義云(劉君安燒已髪合頭垢等分合服如/大豆許三丸名曰還精令頭不白)
人牙齒平除勞治瘧蠱毒氣入藥燒用(齒垽温和黒蝨/研塗出箭頭并)
(悪刺破/癰腫)
　葛稚川(治乳癰取人牙齒燒/灰細研酥調貼癰上)
李世勣(治箭頭不出及惡刺以/齒垽和黒蝨研塗之)
耳塞温治顛狂鬼神及嗜酒又名腦膏泥丸脂(已上二/種新分)
(條見日/華子)
人屎寒主療時行大熱狂走觧諸毒宜用絶乾者𢷬末
沸湯沃服之
東向圊(音/青)厠溺坑中青泥療喉痺消癰腫若已有膿即
潰(陶隠居云交廣俚黯人用焦銅為箭鏃射人纔傷皮/便死惟飲糞汁即差而射猪狗不死以其食糞故也)
(時行大熱飲糞汁亦愈今近城寺别塞空甖口内糞倉/中積年得汁甚黒而苦名為黄龍湯療温病垂死皆差)
(唐本注云人屎主諸毒卒惡熱黄悶欲死者新者最效/湏與水和服之其乾者燒之奎絶水漬飲汁名破棺湯)
(主傷寒熱毒水漬飲彌善破丁腫開以新者封之一日/根爛臣禹錫等謹按日華子云糞清冷臘月截淡竹去)
(青皮浸滲取汁治天行熱狂熱疾中毒并惡/瘡蕈毒取汁服浸皂莢甘惡治天行熱疾)
　外臺秘要(治小兒隂瘡/燒灰傅之差)
又方(治骨蒸熱非其人莫浪傅取屎乾者燒令外黒内/水中澄清每旦服一小升薄晩小便服一小升以)
(差為度既常服新作大坑燒三升夜以水/三升清之稍稍减服小便用童子者佳)
千金方(治産後隂下脫人屎炒令/赤以酒服方寸匕日三)
又方(治山中樹木菌/毒以糞汁服之)
又方(治蛇咬以屎厚傅/上後帛裹之即消)
又方(治人癲狂不識人/燒屎灰以酒服之)
又方(治鬼䑛頭取兒糞/臘月猪脂和傅)
肘後方(治發背欲死燒屎作灰醋/和如泥傅腫處乾即易良)
斗門方(治熱病及時疾心躁狂亂奔走状似癲癎言語/不定人不得汗及時疾不知人事者以人中黄)
(不限多少入大鑵内以泥固濟大火煆半日去火候冷/取出於地上以盆蓋之又半日許細研如麪新汲水調)
(下三錢或未/退再作差)
姚氏方(毒箭有三種交廣夷州用燋銅作箭鏃嶺北諸/處以蛇毒螫物汁著筒中漬箭鏃此二種纔傷)
(皮便洪膿沸爛而死若中之便飲屎汁并以傅之亦可/療惟此最妙又一種用射芮以塗箭鏃人中之亦困若)
(著實處不死近腹亦宜急/療今葛氏方是茴射者耳)
又方(食鬱肉漏脯此並有毒/燒屎灰酒服方寸匕)
傷寒類要(治天行病六七日熱盛心煩/狂見鬼者絞人屎汁飲數合)
又方(治温病勞復及食勞/燒屎灰酒服方寸匕)
博物志(楓樹上生菌人食即令人/笑不止飲土漿屎汁愈)
衍義曰(人屎用乾陳者為味於隂地浄黄土中作五大/寸小坑将末二兩匙於坑中以新汲水調勻良)
(乆俟澄清與時行大熱狂渇須水人飲之愈今世俗謂/之地清然飲之勿極意恐過多耳又治一切癰癖熱毒)
(瘇膿血未潰疼痛不任用乾未麝香各半錢同研細/抄一豆大津唾貼瘡心醋麪錢子貼定膿潰出去藥)
人溺療寒熱頭疼温氣童男者尤良(陶隠居云若人初/得頭痛直飲人尿)
(數升亦多愈合葱豉作湯彌佳唐本注云屎主卒血攻/心裌打内有療血煎服之一服一升又主癥積滿腹諸)
(諸藥不差者服之皆下血片塊二十日即出也亦主乆/嗽上氣失聲尿坑中竹本主小兒齒不生正旦刮塗之)
(即生日華子云小便凉止勞渇嗽潤心肺療血悶熱狂/撲損瘀血運絶及困乏揩洒皮膚治皸裂能潤澤人蛇)
(犬等咬以熱尿淋患處難産及胞衣不下即取一升用/薑葱各一分煎三兩沸乗熱飲便下吐血鼻洪和生薑)
(一分絞汁并壮健丈夫小便一升乗熱頓飲差令按陳/藏器本草云溺寒主明目益聲潤飢膚利大腸推陳致)
(新去欬嗽肺痿鬼氣痓病彌乆停臭者佳恐冷當以熱/物和温服乆臭溺浸蜘蛛咬於夫甕中坐浸仍取烏雞)
(屎炒浸酒服不爾恐毒入口中涎/及唾取平明未語者塗癬疥良)
　楊氏産乳(療傷胎血結心腹痛取/童子小便日服三升差)
衍義曰(人溺須童子者産後温一盃飲壓下敗血悪物/有飲過七日者過多恐乆逺血藏寒今人發帶)
(病人亦不覺氣血虚無熱者尤不宜/多服此亦性寒故治熱勞方中亦用)
溺白垽(魚靳/切)療鼻衂湯火灼瘡(唐本注云溺白垽燒研/末主賢脣瘡臣禹錫等)
(謹按日華子云人中白凉治傳尸熱勞肺痿/心隔熱鼻洪吐血羸瘦渇疾是積尿垽入藥)
　經驗方(治血汗鼻衂五七日不住立效以人中白不/限多少刮在新瓦上用火逼乾研入麝香少)
(許用/酒下)
又方(秋石還元丹大補暖悅色進食益下元乆服去百/疾強骨髄補精血開心益志煉人中白方男子小)
(便十石更多不妨先置大鍋竈一副扵空室内鍋上用/深瓦甑接鍋口令髙用紙䈥杵石灰泥却甑縫并鍋口)
(勿令通風候乾下小便只可於鍋中及七八分已來竈/下用焰火煑專令人看之若涌出即添冷小便柴小勿)
(令涌出候乾細研入好合子内如法固濟入炭爐中煆/之旋取三二兩再研如粉煑棗瓤為丸如菉豆大每服)
(六七丸漸至十五丸空心温酒鹽湯下乆服臍下常如/火暖諸般冷疾皆愈乆年冷勞虛憊甚者服之皆壮盛)
(其藥未常近火收或時復/養火三五日功效大也)
婦人月水觧毒箭并女勞復(新補見/陶隠居)
　陳藏器云(經衣主驚瘡血涌出取衣熱炙熨之又燒/末傅虎狼傷瘡燒末酒服方寸匕日三主)
(箭鏃/入腹)
梅師方(治丈夫熱病差後交接復發忽卵縮入腸腸中/絞痛欲死燒女人月經赤衣為灰熟水調方寸)
(匕/服)
又方(治剥馬被骨刺破毒欲/死以月水傅瘡口立效)
孫真人(治霍亂困篤取童女月經衣/和血燒灰和酒服方寸匕)
又方(治聚血兼箭鏃在胷喉/燒婦人月經衣酒服)
又方(治馬血入瘡中以/婦人月經血塗之)
扁鵲云(治隂陽易傷寒燒婦人/月經衣熟水服方寸匕)
博物志(交州夷人以焦銅為鏃毒藥於鏃鋒上中/人即沸爛須臾骨壊以月水屎汁觧之)
浣禈(音/昆)汁觧毒箭并女勞復亦善扶南國舊有竒術能
令斫不入惟以月水塗刀便死此是汚穢壞神氣也
人合藥所以忌觸之此既一種物故從屎溺之例(新補/見陶)
(隠/居)
人精和鷹屎亦㓕瘢(新補見/陶隠居)
　千金方(去面上靨人精和鷹屎白/𫝊之一日愈白宻亦得)
肘後方(治瘤人精一合半合亦得青竹筒盛火上燒/炮之以器承取汁宻置器中數𫝊瘤上良)
又方(治湯火灼令不通又速愈瑕㾗以/人精和鷹屎日日𫝊上痕自落)
孫真人(治金瘡血出不/止以精塗之)
懐姙婦人𤓰甲取細末置目中去瞖障(新補見陳藏器/臣禹錫等謹按)
(日華子云手/爪甲平催生)
　葛稚川(治忍小便胞轉自/取爪甲燒灰水服)
又方(治婦人淋自取𤓰甲/燒灰水服亦治尿血)
衍義曰(人指甲治鼻衂細細刮取俟血稍定去淤血於/所衂鼻中搐之立愈獨不可備則衆人取之甚)
(善衂藥并法最多或效或不效/故須博採以備道途田野中州)
天靈蓋味鹹平無毒主傳尸尸疰鬼氣伏連乆瘴勞瘧
寒熱無時者此死人頂骨十字觧者燒令黒細研白飲
和服亦合諸藥為散用之方家婉其名爾(今附臣禹錫/等謹按日華)
(子云天靈蓋治肺痿乏力羸瘦/骨蒸勞及盜汗等入藥酥炙用)
　陳藏器云(彌腐爛者入用有一片如三指闊此骨是/天生天賜蓋押一身之骨未合即未有只)
(有顧門取得後用煻灰火罨一夜待腥穢氣出盡却用/童兒溺於甍鍋子中煑一伏時滿漉出扵屋下掘一坑)
(可深一尺置天靈蓋於中一伏時其/藥魄歸神妙陽人使隂隂人使陽)
外䑓秘要(治犬咬衆治不差毒攻人煩亂喚已作犬/聲者燒灰為末以水服方寸匕可立止)
梅師方(諸犬咬瘡不差吐白沫者為毒入心咡喚似/犬聲以髑髏骨燒灰研以東流水調方寸匕)
别說云(謹按天靈蓋神農本經人部惟髪髲一物外餘/皆出後世醫家或禁術之流竒怪之論殊非仁)
(人之用心世稱孫思邈有大功於世以殺命治命尚有/隂責况於是也近數見醫家用以治傳尸病未有一効)
(者信本經不用未為害也殘忍傷神又不急於取効苟/有可易仁者冝盡心焉苟不以是說為然决為庸人之)
(所惑亂設云非此不可是不得已則冝以/年深塵泥所漬朽者為良以其絶屍氣也)
　人髭唐李勣嘗疾醫侯之云得鬚灰服之方止太宗
遂自剪髭燒灰賜服之復令𫝊癰瘡立愈故白樂
天云剪鬚燒藥賜功臣
仁宗皇帝賜吕夷簡古人有語髭可治疾今朕剪髭與
之合藥表朕意
　　　一十種陳藏器餘
人血主羸病人皮肉乾枯身上麩片起又狂犬咬寒熱
欲發者並刺熱血飲之
人肉治瘵疾
人胞主血氣羸瘦婦人勞損面䵟皮黒腹内諸病漸瘦
悴者以五味和之如䭔􁀙(音甲/餅也)法與食之勿令知婦人
胞衣變成水味辛無毒主小兒丹毒諸熱毒發寒熱不
歇狂言妄語頭上無辜髪立虚痞等此人産後時衣埋
地下七八年化為水清澄如真水南方人以甘草升麻
和諸藥鑵盛埋之三五年後撥去取為藥主天行熱病
立效
　梅師方(治草蠱其状入咽刺痛欲死者取胞衣一具/切曝乾為末熟水調一錢匕最療蛇蠱蜣蜋)
(草毒/等)
婦人裩襠主隂易病當隂上割取燒灰服方寸匕童女
裩益佳若女患隂易即須男子裩也隂易病者人患時
行病起後合隂陽便即相著甚於本病其候小便赤澁
寒熱甚者是服此便通利不爾灸隂二七壮又婦人裩
主胞衣不出覆井口立下取本婦人者即佳
人膽主鬼氣尸疰伏連
男子隂毛主蛇咬口含二十條嚥其汁蛇毒不入腹内
死人枕及蓆患疣拭之二七遍令爛去疣嘗有嫗人患
滯冷積年不差徐嗣伯為侯曰此尸疰也當以死人枕
煑服之乃愈於是往古塜中取枕枕已一邊腐缺嫗服
之即差張景年十五嵗患腹脹面黄衆藥不能治以問
徐嗣伯嗣伯曰此石蚘耳極難療當取死人枕煑服之
得大蚘䖝頭堅如石者五六升病即差沈僧翼患眼痛
又多見鬼物嗣伯曰邪氣入肝可覓死人枕煑服之竟
可埋枕於故處如其言又愈王晏問曰三病不同皆用
死人枕而俱差何也答曰尸疰者鬼氣也伏而未起故
令人沉滯得死人枕治之魂氣飛越不復附體故尸疰
自差石蚘者醫療既癖蚘䖝轉堅世間藥不能遣所以
須鬼物馳之然後乃散故令煑死人枕服夫邪氣入肝
故使眼痛而見魍魉須邪物以鈎之故用死人枕之氣
因不去之故令埋於塜間也
夫衣帶主難産臨時取五寸燒為末酒下裩帶最佳
孫真人(治金瘡未愈而交接血出不止取與/交婦人衣帶二寸燒研末水服之)
衣中故綿絮主卒下血及驚瘡出血不止取一握煑汁
温服之新綿一兩燒為黒末酒下主五野雞病
新生小兒臍中屎主悪瘡食瘜肉除面印字盡候初生
取胎中屎也初生臍主瘧燒為灰飲下之
　證類本草卷十五
欽定四庫全書
　證類本草卷十六
　　　　　　　　　　　　宋　唐慎㣲　撰
　獸部上品總二十種
　　六種神農本經(白/字)
　　四種名醫别録(墨/字)
　　三種唐本先附(注云/唐附)
　　一種今附(醫家嘗用有/効注云今附)
　　一種新補
　　五種陳藏器餘
　　　凡墨蓋子已下並唐慎㣲續證類
　　龍骨(白龍骨齒角吉/第紫稍花等附)　　　　麝香
　　牛黄　　　　熊脂(膽/附)　　　象牙(齒睛等附今/附象膽續注)
　　白膠　　　　阿膠　　　　羊乳
　　牛乳　　　　酥　　　　　酪(唐/附)
　　醍醐(唐/附)　　　馬乳　　　　乳腐(新/補)
　　底野迦(唐/附)
　　　五種陳藏器餘
　　蔡苴机　　　猪朽骨　　　烏氊
　　海獺　　　　土撥䑕
　
　
　
　
　
　
　
　
龍骨味甘平㣲寒無毒主心腹鬼疰精物老魅欬逆洩
痢膿血女子漏下癥瘕堅結小兒熱氣驚癎療心腹煩
滿四肢痿枯汗出夜卧自驚恚怒伏氣在心下不得喘
息腸癰内疽隂蝕止汗縮小便溺血飬精神定魂魄安
五藏
白龍骨療夢寐洩精小便洩精(臣禹錫等謹按洩精通/用藥云白龍骨平㣲寒)
齒主小兒大人驚癎癲疾狂走心下結氣不能喘息諸
痙殺精物小兒五驚十二癎身熱不可近大人骨間寒
熱又殺蠱毒(得人參牛黄良畏石膏臣禹錫等謹/按驚邪通用藥及藥對云龍齒平)
角主驚癎瘈(天曳/切)瘲(子用/切)身熱如火腹中堅及熱洩乆
腹輕身通神明延年生晉地川谷及太山巖水岸土穴
中死龍處採無時(畏乾漆蜀椒理石陶隠居云今多出/梁益間巴中亦有骨欲得脊腦作白)
(地錦文䑛之著舌者良齒小強猶有齒形角強而實又/有龍腦肥軟亦断痢云皆是龍蛻非實死也比來巴中)
(數得龍胞吾自親見形體具存云療産後餘疾正當末/服之唐本注云龍骨今並出晉地生硬者不好五色具)
(者良其青黄赤白黒亦應隨色與腑藏相㑹如五芝五/石英五石脂等軰而本經不論莫知所以臣禹錫等謹)
(按藥對云龍角平吳氏云龍骨色青白者善又云齒神/農季氏大寒藥性論云龍骨君忌魚有小毒逐邪氣安)
(心神止冷痢及下膿血女子崩中帶下止夢泄精夜夢/鬼交治尿血虚而多夢紛紜加而用之又云龍齒君鎮)
(心安䰟魄齒角俱主小兒大熱日華子云龍骨徤脾澀/膓胃止寫痢渇疾懐孕漏胎腸風下血崩中帶下鼻洪)
(吐血止汗又云龍齒澀凉/治煩悶癲癎熱狂辟鬼魅)
圖經曰(龍骨并齒角出晉地川谷及泰山巖水岸土穴/中死龍處今河東州郡多有之或云是龍蛻實)
(非死骨得脊腦作白地錦文䑛之著舌者良齒小強猶/有齒形角強而實採無時李肇國史補云春水時至魚)
(登龍門蛻其骨甚多人採以為藥而有五色者本經云/出晉地龍門又是晉地豈令所謂龍骨者乃此魚之骨)
(乎或云骨有雄雌細文而廣者是雌麄文而狹者是雄/凡入藥五色具者尤佳黄白色者次黒色者下皆不得)
(經落不净處則不堪用骨齒醫家常用角亦稀使惟深/師五邪凡用龍角又云無角用齒千金方治心有兼用)
(龍齒龍角者韋丹療心熱風癎取爛龍角濃研取汁食/上服二大合日再然則龍角有爛者此物大抵世所稀)
(有孫光憲北夢𤨏言云石晉時鎮州接邢䑓界嘗鬬殺/一龍鄉豪有曹寛者見之取其雙角角前有一物如藍)
(色文如亂錦人莫之識曹寛未經年為宼所殺鎮帥俄/亦被誅又云海上人言龍每生二卵一為吉弔多與鹿)
(㳺或於水邊遺瀝值流槎則粘著木枝如蒲搥状其色/㣲青黄復似灰色號紫稍花坐湯多用之延齡至實方)
(治聾無問年月者取吉吊脂每日㸃半杏仁許入耳中/便差云此物福建州甚為難得其脂須琉璃瓶子盛更)
(以樟木合重貯之不爾則透氣失之矣又篋中方女經/積年不通必治之用龍胎瓦松景天三物各少許都以)
(水兩盞煎取一盞去滓分温二服少頃腹中轉動便下/龍胎古今方不見用者人亦鮮識本方注云此物出蜀)
(中山間大類乾魚鱗投藥煎時甚腥臊方家稀所聞見/雖並非要藥然昔人曽用世當有識者因附於此以示)
(廣記/耳)
雷公云(剡州生者倉州太原者上其骨細文廣者是雌/骨麄文狹者是雄骨五色者上白色者中黒色)
(者次黄色者稍得經落不净之處不用婦人採得者不/用夫使先以香草煎湯浴過兩度𢷬研如粉用絹袋子)
(盛粉末了以鷰子一隻擘破腹去腸安骨末袋於鷰腹/内懸於井面上一宿至明去鷰子并袋子取骨粉重研)
(萬下其効神妙但是丈夫腹空心益/腎藥中安置圖龍骨氣入腎藏中也)
聖惠方(治小兒臍瘡乆不差用/龍骨燒灰細研𫝊之)
外䑓秘要(療傷寒已八九日至十餘日太煩渇熱盛而/三焦有瘡䘌者多下或張口吐舌呵吁目爛)
(口鼻生瘡吟語不識人除熱毒止痢龍骨半斤碎以水/一斗煑取四升沉之井底令冷服五合漸漸進之恣意)
(飲尤宜/者少)
千金方(婦人無故尿血龍骨一兩/以酒調方寸匕空心日三)
又方(治好志乆服聦明益智龍骨逺志等分/右三味為末食後酒服方寸匕日三服)
肘後方(治熱病不觧而下痢欲死龍骨半斤𢷬研/水一斗煑取五升候極冷稍飲得汗即愈)
又方(治老瘧末龍骨方寸匕先發一時酒一升/半煑取三沸及熱盡服温覆取汗即効)
又方(若乆下痢經時不止者此成休息龍骨四兩如小/豆大碎以水五升煑取二升半令冷分為五服)
(又以米飲和/丸服十丸)
經騐方(暖精氣益元陽白龍骨逺志等分為末煉蜜/為丸如桐子大空心卧時冷水下三十丸)
梅師方(治失精暫睡即泄白龍骨四分韭子五/合右件為散子空心酒調方寸匕服)
又方(治熱病後下痢膿血不止不能/食白龍骨末米飲調方寸匕服)
又方(治鼻衂出血多敗胃欲死龍骨/研細吹入鼻取虫凡衂者並吹)
廣利方(治鼻中衂血及咯吐血不止五色龍/骨作末吹入紅豆許於鼻中立止)
又方(治心熱風癎爛龍角濃煎/汁食上服一合日冄服)
姚和衆(治小兒因痢脫肛/白龍骨粉撲之)
姚氏方(治小便出血末龍骨二方寸/匕水調温服之日二服差)
楊文公談苑(澤州山中多龍骨盖龍蛻於土/中崖崩多得之體骨頭角皆全)
衍義曰(龍骨諸家之說紛然不一旣不能指定俱是臆/度西京潁陽縣民家忽崖壤得龍骨一副皮體)
(頭角悉具不知其蛻也其斃也若謂蛻斃則是有形之/物而又生不可得見死方可見謂其化也則其形獨不)
(能化然西/域記中)
　
　
　
　
　
　
　
　
麝香味辛温無毒主辟惡氣殺鬼精物温瘧蠱毒癎痓
去三蟲療諸凶邪鬼氣中惡心腹暴痛脹急痞滿風毒
婦人産難堕胎去面䵴(音/孕)目中膚翳乆服除邪不夢寤
魘寐通神仙生中䑓川谷及益州雍州山中春分取之
生者益良(陶隱居云麝形似麞常食栢葉又噉蛇五月/得香往往有蛇皮骨故麝香療蛇毒今以蛇)
(蛻皮裹麝香彌香則是相使也其香正在麝隂莖前皮/内别有膜裹之今出隨郡義陽晉熈諸蠻中者亞之出)
(益州者形扁仍以皮膜裹之一子真香分揉汝救切作/三四子刮取血膜雜以餘物大都亦有精麄破看一片)
(毛共在裏中者為勝彼人以為誌若於諸羌夷中得者/多真好燒當門沸良乆即好今惟得活者自看取之必)
(當全真爾生香人云是精溺凝作之殊不爾麝夏日食/蛇蟲多至寒香滿人春患急痛自以脚剔音楊出之著)
(屎溺中覆之皆有常處人有遇得乃至一斗五升也用/此香乃勝殺取者帶麝非但香亦辟惡以真者一子置)
(頸間枕之辟惡夢及尸疰鬼氣臣禹錫等謹按抱朴子/云辟蛇法入山以麝香丸著足爪中皆有効又麝香及)
(野猪皆啖蛇故以厭之藥性論云麝香以禁食大蒜味/苦辛除百邪魅鬼疰心痛小兒驚癎客忤鎮心安神以)
(當門子一粒丹砂相似細研熟水灌下止小便利能蝕/一切癰瘡膿入十香丸令入百毛九竅皆香療鬼疰腹)
(痛段成式酉陽雜俎云水麝臍中惟水􁣲一滴於斗水/中用麗衣至敗其香不歇每取以針刺之捻以真雄黄)
(則合香氣倍於肉麝天寳初虞人獲詔養之日華子云/辟邪氣殺鬼毒蠱氣瘧疾催生堕胎殺藏府蟲制蛇蠶)
(咬沙蝨溪瘴毒吐風痰内/子宫暖水藏止冷帶疾)
圖經曰(麝香出中䑓山谷及益州雍州山中今陕西益/利河東諸路山中皆有之而秦州文州諸蠻中)
(尤多形似麞而小其香正在隂前皮内别有膜裹之春/分取之生者益良此物極難得真蠻人採以一子香刮)
(取皮膜雜内餘物裹以四足膝皮共作五子而土人買/得又復分糅一為二三其偽可知惟生得之乃當全真)
(耳蘄光山中或時亦有然其香絶小一子纔若彈丸往/往是真香蓋彼人不甚能作偽耳一說香有三種第一)
(生香麝子夏食蛇蟲多至寒則香滿入春急痛目以爪/剔出之落處逺近草木皆焦黄此極難得今人帶真香)
(過困中𤓰果皆不實此其驗也其次臍香乃捕得殺取/者又其次心結香麝被大獸捕逐驚畏失心狂走巔墜)
(崖谷而斃人有得之破心見血流出作塊者是也此香/乾燥不可用又有一種水麝其香更竒好臍中皆水瀝)
(一滴於斗水中用灌衣其衣至斃而香不歇唐天寳初/虞人常獲一水麝詔養於囿中每取以針刺其臍捻以)
(真雄黄則其創復合其香氣倍於肉麝/近嵗不復聞有之爾雅謂麝為麝父)
雷公云(凡使多有偽者不如不用其香有三等一者名/遺香是麝于臍閉滿其麝自於石上用蹄尖彈)
(臍落處一里草木不生並焦黄人若收得此香價與明/珠同也二名□香採得甚堪用三名心結香被大獸驚)
(心破了因兹狂走雜諸羣中遂亂投水被人收得擘破/見心流在脾上結作一人乾血塊可隔山澗早聞之香)
(是香中之次也凡使麝香並用子/日聞之不用若細研篩用之也)
食療(作末服之􁀙諸毒熱煞蛇毒除驚怖恍惚蠻人常/食似麞肉而腥氣蠻人云食之不畏蛇毒故也臍)
(中有香除百病治一切悪/氣疰病研了以水服之)
經驗後方(治瘧麝香少許研墨/書額上去邪辟魔)
又方(冶䑕咬人麝香封/上用帛子繋之)
廣利方(治中惡客忤垂死麝香一錢/重研和醋二合服之即差)
又方(治小兒客忤須強欲死麝香/少許細研乳汁調塗口中)
又方(治蠶咬人麝香細/研蜜調塗之差)
又方(治小兒驚啼發歇不定用真好麝香研細/每服清水調下一字日二服量兒大小服)
續十全方(令易産麝香一錢/研水調之服立差)
楊氏産乳(療中水氣已服藥末平除冝單服麝香/如大豆三枚細研妳汁調分為四五服)
楊文公談苑(公常言商汝山多羣麝所遺糞常就一處/雖逺逐食必還走之不敢遺跡他所慮為)
(人獲人反以是求得必掩羣而取之麝絶變其臍每為/人所逐勢急即投巖舉介剔裂其香就縶而死猶拱四)
(足保其臍李商隱詩云投巖/麝退香許渾云尋麝採生香)
狐剛子粉圖云(将麝香一臍安於枕合/中枕之亦能除邪辟惡)
衍義曰(麝每糞時須聚於一所人見其所聚糞及有遺/麝氣逐為人獲亦物之一病爾此獵人云餘如)
(經/)

牛黄味苦平有小毒主驚癎寒熱熱盛狂痓除邪逐鬼
療小兒百病諸癎熱口不開大人狂癲又堕胎乆服輕
身増年令人不忘生晉地平澤於牛得之即隂乾百日
使時燥無令見日月光(人參為之使得牡丹菖蒲利耳/目惡龍骨地黄龍膽蜚蠊畏牛)
(膝陶隠居云舊云神牛出入鳴吼者有之伺其出角上/以盆水承而吐之即堕落水中今人多皆就膽中得之)
(多出梁益一子如雞子黄大相重疊藥中之貴莫復過/此一子及三二分好者直五六千至一萬唐夲注云牛)
(黄今出萊州宻州淄州青州舊州戎州牛有黄者必多/吼喚喝迫而得之謂之生黄最佳黄有三種散黄粒如)
(麻豆慢黄若雞卵中黄糊在肝膽圓黄為塊形有大小/並在肝膽中多生於􁀙  時牛其吳牛未聞有黄也臣)
(禹錫等謹按藥性論云牛黄君惡常山畏乾漆味甘能/辟邪魅安魂定魄小兒夜啼主卒中惡吳氏云牛黄無)
(毒牛出入呻者有之夜光走角中牛死入膽中如雞子/黄日華子云牛黄凉療中風失音口噤驚悸天行時疾)
(健忘/虚乏)
圖經曰(牛黄出晉地平澤令出登萊州它處或有不甚/佳丸牛有黄者毛皮光澤眼如血色時復鳴吼)
(又好照水人以盆水承之伺其吐出乃喝迫即堕落水/中既得之隂乾百日一子如雞子黄大其重疊可掲折)
(輕虚而氣香者佳然此物多偽今人試之皆揩摩手甲/上以透甲黄者為真又云此有四種喝迫而得者名生)
(黄其殺死而在角中得者名角中黄心中剥得者名心/黄初在心中如漿汁取得便投水中霑水乃硬如碎蒺)
(䔧或皂莢子是也肝膽中得之者名肝黄大抵皆不及/喝迫得者最勝凡牛之入藥者水牛􁀙牛黄牛取乳及)
(造酥酪醍醐等然性亦不同水牛乳凉􁀙牛乳温其肉/皆寒也其自死者皆不可食其酥以合諸膏摩風腫踠)
(趺血瘀則牛酥為強醍醐尤佳又有底野迦是西戎人/用諸膽和合作之状似乆壊丸藥赤黒色今南海或有)
(之又中品有牛角䚡用水牛黄牛乆在糞土中爛白者/主赤白下燒灰末服之沙牛角䚡主下閉血瘀女子帶)
(下並燒灰酒服崔元亮海上方治□痺腫塞欲死者取/沙牛角燒刮取灰細篩和酒服棗許大水調亦得又小)
(兒飲乳不快覺似喉痺者亦取此灰塗乳上嚥下即差/黄牛膽以丸藥令方臘日取其汁和天南星末却内皮)
(中置當風處踰月取以合凉風丸殊有竒効黄犍牛烏/牯牛溺並主水腫利小便楊炎南行方療脚氣小腹脹)
(小便澁取烏牯牛溺一升一日分服腹消乃止下水腫/取黄犍牛溺一飲三升不覺更加服老小减半亦可牛)
(屎燒灰傅炙瘡不差者口中涎主反胃老牛涎沫主噎/口中齝  草絞汁主噦自餘齒髄心肝腎食之皆有益)
(方書鮮用又馬乳驢乳羊乳大抵功用相近而驢馬乳/冷利羊乳温補馬乳作酪彌佳耳又下條敗鼓皮主蠱)
(毒古方亦單用燒灰服之並牛/之類用之者稀故但附於其末)
雷公云(凡使有四件第一是生神黄賺得者次有角黄/是取之者又有心黄是病死後識者剥之擘破)
(取心其黄在心中如濃黄醤汁採得便投於水中黄霑/水復便如碎蒺䔧子許如豆者硬如帝珠子次有肝黄)
(其牛身上光眼如血色多翫弄好照水自有夜光恐瞿/人或有人别採之可有神妙之事凡用須先單𢷬細研)
(如塵却絹裹又用黄犍牛皮裹安於井而/上去水三四尺已來一宿至明方取用之)
聖惠方(初生兒至七日口噤以牛黄少許細研淡/竹瀝調下一字灌之更以猪乳㸃口中差)
又方(治小兒腹痛夜啼用牛黄如小豆/大乳汁化服又臍下書田字差)
廣利方(治孩子驚癎不知迷悶嚼舌仰/目牛黄一大豆研和蜜水服之)
姚和衆(治小孩初生三日去驚邪辟惡氣牛黄一大豆/許細研以赤蜜酸棗許熟研以綿蘸之令兒吮)
(之一日/令盡)
衍義曰(牛黄亦有駱駞黄皆西戎所出也駱駞黄極易/得醫家當審别考而用之為其形相亂也黄牛)
(黄輕鬆自然㣲香以此為異蓋/又有犛音狸牛黄堅而不香)
　
　
　
　
　
　
　
　
熊脂味甘㣲寒㣲温無毒主風痺不仁筋急五藏腹中
積聚寒熱羸瘦頭瘍白秃面皯皰食飲吐嘔乆服強志
不肌輕身長年生雍州山谷十一月取(陶隱居云此脂/即是熊白是背)
(上膏寒月則有夏月則無其腹中肪及身中膏煎取可/作藥而不中噉今東西諸山縣皆有之自是非易得物)
(爾痐疾不可食熊肉令終身不除愈唐本注云熊膽味/苦寒無毒療時氣熱盛變為黄疸署月乆痢疳䘌心痛)
(注忤腦療諸聾血療小兒客忤脂長髪令黒恱澤人面/酒鍊服之差風痺凡言膏者皆脂消已後之名背上不)
(得言膏左傳義云膏盲者乃是鬲盲文誤有此名陶言/背膏同於舊説也臣禹錫等謹按藥性論云熊膽臣惡)
(防己地黄主小兒五疳殺蟲治惡瘡又云熊脂君能治/面上䵟􁤹及治瘡日華子云無白凉無毒治風補虚損)
(殺勞蟲脂強心腦髄去白秃風屑療頭旋并髪落掌食/可禦風寒此是八珍之數膽治疳瘡耳鼻瘡及諸疳疾)
圖經曰(熊脂并膽出雍州山谷今雍洛河東及懐衞山/中皆有之熊形類犬豕而性輕㨗好攀縁上髙)
(木見人則顛倒自投地而下冬多入穴而藏蟄始春而/出脂謂之熊白十一月取之須其背上者寒月則有夏)
(月則無其腹中肪及它處脂煎鍊亦可作藥而不中噉/膽隂乾用然亦多為欲試之取票顆許滴水中一道若)
(線不散者為真其足蹯為食珍之真古人最重之然胹/之難熟多食之令人耐寒腦髄作油摩頭可去白屑有)
(痼疾者不可食熊令人終/身不愈熊惡塩食之則死)
雷公云(凡收得後煉過就器中安生椒每一斤熊脂入/生椒十四箇煉了去脂革并椒入瓶中收任用)
食療(熊脂㣲寒甘滑冬中凝白時取之作生無以偕也/脂入枝白髪膏中用極良脂與猪脂相和燃燈烟)
(入人目中令失光明縁熊脂烟損人眼光肉平味甘無/毒主風痺筋骨不仁若腹中有積聚寒熱者食熊肉永)
(不除差其骨煑湯浴之主歴節風亦主小兒客忤膽寒/主時氣盛熱疳䘌小兒驚癎十月勿食傷神小兒驚癎)
(瘈瘲熊膽兩大豆許和乳汁/及竹瀝服並得去心中涎良)
聖惠方(治小兒疳瘡蟲蝕鼻用熊膽半分湯化調塗於/鼻中熊掌得酒醋水三件煑熟即腹大如皮毬)
(食之耐/風寒)
外䑓秘要(療蜎心痛熊膽如/大豆和水服大効)
又方(五十年痔不差塗熊膽取/差乃止神効一切方不及)
千金翼(療髪黄熊脂塗髪梳之散頭入牀底伏/地一食頃即出便盡黒不過一升脂驗)
食醫心鏡(療脚氣風痺不仁五緩筋急熊肉半斤於䜴/汁中和薑椒葱白塩醬作腌腊空腹食之)
又方(主中風心肺風熱手足不随及風痺不仁筋脉五/緩恍惚煩燥熊肉一斤切如常法調和作腌腊空)
(腹食/之)
斗門方(治水弩射人用熊膽塗之更/以雄黄同用酒磨服之即愈)
楊氏産乳(療白秃瘡及髪中/生癬取熊白傅之)
抱朴子(熊夀五百嵗/能化為狐狸)
　
　
　
　
　
　
　
　
象牙無毒主諸鐡及雜物入肉刮取屑細研和水傅瘡
上及雜物刺等立出　齒主癎病屑為末炙令黄飲下
　肉味淡不堪噉多食令人體重主秃瘡作灰和油塗
之　睛主目疾和乳滴目中
胷前小横骨令人能浮水作灰酒服之身有百獸肉皆
自有分段惟鼻是其本肉餘並雜肉(今附臣禹錫等謹/按日華子云象牙)
(平治小便不通生煎服之小便多燒灰飲下膽明目及/治疳蹄底似犀可作帶南海藥譜云象膽以清水和塗)
(瘡腫上並差又口臭每夜和水研少許綿裹貼齒/根上每夜含之平明煖水洗口如此三五度差)
圖經曰(象牙舊不著所出州郡爾雅云南方之羙者有/梁山之犀象焉今多出交阯潮循州亦有之彼)
(人捕得爭食其肉云肥堪作炙或曰象有十二種肉配/十二辰属惟鼻是其肉又膽不附肝随月在諸肉間淳)
(化中上苑一馴象斃太宗命取膽不獲使問徐鉉鉉曰/當在前左足既而剖足果得又問其故鉉曰象膽随四)
(時今其斃在春故知左足也世傳荆蠻山中亦有野象/盖左氏傳所謂楚師燧象以奔吳軍是其事也然楚粤)
(之象皆青惟西竺弗林大食諸國乃多白象樊綽雲南/記平居誨于闐行程記皆言其事象牙主諸物刺人肉)
(刮取屑細研和水傅瘡上刺立出因中刺則水調飲/之舊牙梳屑尤佳齒及肉目睛等醫方亦或有用者)
陳藏器云(肉味鹹酸不堪噉膽主目疾/和乳滴目中序云家膽擇粘)
海藥(謹按内典云象出西國有二牙者味寒主風癎熱/骨蒸勞諸瘡等並皆宜生屑入藥琥珀竹膏真珠)
(犀角牛黄等良西域重之用飾牀坐中國貴之以為笏/崑崙諸國有象生於山谷每遇觧牙人不可取崑崙以)
(白木前為牙而用易之酉陽雜爼云生文/理必國富又云龍興象六十嵗骨方足)
肘後方(治箭并針折在肉中細刮/象牙屑以水和傅上即出)
簡要濟衆(主小兒誤為諸骨及魚骨刺入肉不出水煑/白梅肉爛研後調象牙末厚𫝊骨刺處自軟)
太平廣記(安南有象能知人曲直有鬬訟者行立而齅/之有理者則遇無理者以鼻卷之鄭空數丈)
(以牙接而刺之以水洗牙飲之愈疾象膽随四時在四/腿春在前左夏在前右如龜定體鼻端有爪可拈針肉)
(有十二般惟鼻是本肉胷前小骨灰之酒服可令人能/浮水出没食其肉令人體重古訓云象孕五嵗始産)
衍義曰(象牙取口两邊各出一牙下垂夾鼻者非/口内食齒齒别入藥今為象笏者是牙也)
白膠味甘平温無毒主傷中勞絶腰痛羸瘦補中益氣
婦人血閉無子止痛安胎療吐血下血崩中不止四肢
酸疼多汗淋露折(音/舌)跌(音/迭)傷損乆服輕身延年一名鹿
角膠生雲中煑鹿角作之(得火良畏大黄陶隱居云今/人少復煑作惟合角弓猶言)
(用此膠爾方藥用亦稀道家時須之作白膠法先以米/潘汁漬七日令軟然後煑煎之如作阿膠爾又一法即)
(細剉角與一片乾牛皮角即消爛矣不爾相毆百年無/一熟也唐本注云麋角鹿角但煑濃汁重煎即為膠矣)
(何至使爛也求爛亦不難當是未見煑膠謬為此説也/臣禹錫等謹按藥性論云白膠又名黄明膠能主男子)
(腎藏氣氣衰虚勞損婦人服之令有/子能安胎去冷治漏下赤白主吐血)
圖經(文具阿/膠條下)
食療(傅腫四邉中心留一孔子其腫即頭自開也治咳/嗽不差者黄明膠炙令半焦為末每服一錢匕人)
(參末二錢匕用薄鼓湯二盞八分葱少許入銚子煎一/兩沸後傾入盞遇咳嗽時呷三五口後依前温暖却准)
(前咳嗽時喫之也又止吐血咯血黄明膠一兩切作小/片子炙令黄新綿一兩燒作灰細研每服一錢匕新米)
(飲調下不計年嵗深/逺並宜食後卧時服)
外䑓秘要(療虚勞尿精乾膠三两/炙𢷬末酒二升和温服)
又方(治凡腫已潰未潰者以膠一片水漬令軟納納然/腫之大小貼當頭上開孔若已潰還合者膿當被)
(膠急嘬之膿背出盡未/有膿者腫當自消矣)
又方(療尿血膠三兩炙以水二/升煑取一升四合分再服)
又方(補虚勞益髄長肌恱顔色令人肥徤鹿/角膠炙𢷬為末以酒服方寸匕日三服)
千金方(治耳中有物不可出以麻䋲剪令頭散傅好/膠著耳中物上粘之令相著徐徐引之令出)
肘後方(姙娠卒下血以酒煑/膠二两消盡頓服)
斗門方(治肺破出血怱嗽血不止者用海犀膏一大片/於火上炙令焦黄色後以酥塗之又炙再塗令)
(通透可碾為末用湯化三大錢匕/放冷服之即血止水膠是也大驗)
又方(治湯火瘡用水煎膠令/稀稠得所待冷塗瘡)
譚氏小兒方(療小兒面上瘡豆子瘢法黄明膠慢火炙/為末温酒調服一錢已出者服之無瘢未)
(出服之瀉下又治小兒火燒瘡/㓕瘢㾗黄明膠小雞翎掃之)
　
　
　
　
　
　
　
　
阿膠味甘平㣲温無毒主心腹内崩勞極洒洒(音/蘚)如瘧
状腰腹痛四肢酸疼女子下血安胎丈夫小腹痛虚勞
羸瘦隂氣不足脚酸不能乆立飬肝氣乆服輕身益氣
一名傅致膠生東平郡煑牛皮作之出東阿(畏大黄得/大良陶隱)
(居云出東阿故日阿膠也今東都下亦能作之用皮亦/有老少膠則有清濁凡三種清薄者盡用厚而清者名)
(為盆覆膠作藥用之皆火炙凡散須極燥入湯㣲炙爾/濁黒者可膠物不入藥用用一片鹿角即成膠不爾不)
(成也今按陳藏器本草云阿井水煎成膠人間用者多/非真也凡膠俱能療風止洩補虛驢皮膠主風為最臣)
(禹錫等謹按藥性論云阿膠君主/堅筋骨益氣止痢薯藾為之使)
圖經曰(阿膠出東平郡煑牛皮作之出東阿故名阿膠/今鄲州皆能作之以阿縣城北井水作煑為真)
(造之阿井水煎烏驢皮如常煎膠法其井官禁真膠極/難得都下貨者甚多恐非真尋方書所說所以勝諸膠)
(者大抵以驢皮得阿井水乃佳耳廣濟方療灘緩風及/諸風手脚不遂腰脚無力者驢皮膠炙令㣲起先煑葱)
(豉粥二升别貯又以水二升煑香豉二合去滓内膠更/煑大七沸膠烊如餳頓服之及煖喫煎葱豉粥任意多)
(少如冷喫令人嘔逆頓服三四劑即止禁如藥法又膠/之止洩得蠟黄連尤佳續傳信方著張仲景調氣方云)
(治赤白痢無問逺近小腹病痛不可忍出入無常下重/痛悶每發面青手足俱變者黄連一两去毛好膠手許)
(大碎蠟如彈子大三味以水一大升先煎膠令散次下/蠟又煎令散即下黄連未攪相和分為三服惟須熱喫)
(冷即難喫神妙此膠功用皆謂今之阿膠也故陳藏器/云諸膠皆能療風止洩補虚而驢皮膠主風為最又今)
(時方家用黄明膠多是牛皮本經阿膠亦用牛皮是二/皮亦通用然今牛皮膠制作不甚精但以膠物者不堪)
(藥用之當以鹿角所煎者而鹿角膠本經自謂之白膠/云出雲中今處處皆得其法可以作之但功倍勞於牛)
(膠故鮮有真者非/自製造恐多偽耳)
雷公云(凡使先於猪脂内浸一宿至明出/於桞木火上炙待泡了即碾用)
聖惠方(治姙娠尿血用阿膠炒令黄燥為/散每食前以粥飲調下二錢匕)
梅師方(姙娠無故卒下血不止取阿膠三两炙𢷬末酒/一升半煎令消一服愈又一方以阿膠二两擣)
(末生地黄半斤𢷬取汁以/清酒三升絞汁分三服)
楊氏産乳(療姙娠血痢阿膠二两以/酒一升半煑取一升頓服)
宋王㣲(桃飴賛云/阿膠續氣)
羊乳温補寒冷虚乏(陶隱居云牛乳羊乳實為補潤故/北人皆多肥徤唐本注云北人肥)
(徤不噉鹹腥才士使然何闗飲乳陶以未達故屢有此/言臣禹錫等謹按藥性論云羊乳臣味甘無毒潤心肺)
(治消渇孟詵云羊乳治卒心痛可温服之日/華子云羊乳利大腸含療口瘡小兒驚癎疾)
陳藏器(補虚小兒含之主口/瘡不堪入藥為其羶)
食療(補肺腎氣如小腸亦主消渇治虚勞益精氣合脂/作羮食補腎虚亦主女子與男子中風蚰蜒入耳)
(以羊乳灌耳中即成水又主小兒口/中爛瘡取􁀶羊□乳含五六日差)
外䑓秘要(主小兒噦羊乳一升煎/减半分五服牛乳亦得)
千金方(小兒舌腫羊/乳汁飲之差)
又方(主乾嘔取羊乳/一盃空心飲之)
千金翼(漆瘡羊/乳傅之)
經驗方(治蜘蛛咬遍身生絲羊乳一件飲之貞元十年/崔真外從質云目擊有人被蜘蛛咬腹大如孕)
(婦其家棄之乞食於道有僧/遇之教飲羊乳末幾日而平)
牛乳㣲寒補虚羸止渇(陶隱居云􁀙牛為佳不用新飲/者唐本注云水牛乳造石蜜須)
(之言作酪濃厚味勝􁀙牛􁀙牛乳性平生飲令人痢熟/飲令人口乾㣲似温也臣禹錫等謹按蜀本云牛乳味)
(甘無毒孟詵云牛乳寒患熱風人宜服之日/華子云黄牛乳髄冷潤皮膚飬心肺觧熱毒)
圖經(文具牛/黄條下)
陳藏器(黄牛乳生服利人下熱氣冷補潤膚止渇和酥一/煎三五沸食之去冷氣痃癖羸瘦凡服乳必煑)
(二沸停冷啜之熱食即壅不欲頓服欲得漸消與酸物/相反令人腹中結癥凡以乳及溺屎去病黒牛勝黄牛)
食療(患冷氣人不宜服之烏牛乳/駱寒主熱毒止渇除胷中熱)
聖惠方(主小兒煩熱噦方以牛乳二合薑汁一合銀器/中慢火煎過五六沸一歳兒飲半合量兒大小)
(加减/服之)
孫真人(合生魚/食作瘕)
食醫心鏡(主消渇口乾牛/乳㣲寒補虛羸)
廣利方(消渇心脾中熱下焦虛冷小便多漸/羸瘦生牛羊乳渇即飲之三四合)
太平廣記(貞觀中太宗苦於氣痢衆醫不効詔問殿庭/左右有能治其疾者當重賞之有術士進以)
(乳汁煎華撥/服之立差)
酥(音/蘇)㣲寒補五藏利大腸主口瘡(陶隠居云酥出外國/亦從益州來本是牛)
(羊乳所為作之自有法佛經稱乳成酪酪成酥成醍醐/醍醐色黄白作餅甚甘肥亦時至江南唐本注云酥􁁊)
(有酪作之其性猶與酪異今通言功是陶之未達然酥/  牛酥羊酥而牛酥勝羊酥其犛  牛復優於牛家也)
(臣禹錫等謹按蜀本云酥味甘孟詵云寒主胷中熱補/五藏利膓胃日華子云牛酥凉益心肺止渇嗽潤毛髪)
(除肺痿心/熱并吐血)
圖經(文具牛/黄條下)
陳藏器(酥堪合諸膏摩/風腫踠趺血痰)
食療(寒除胷中熱補五藏利腸胃水牛酥功/同寒與羊酪同功羊酥真者勝牛酥)
聖惠方(主蜂螫人以/酥𫝊之愈)
又方(主惡蟲咬以/酥和塩傅之)
酪味甘酸寒無毒主熱毒止渇觧散發利除胷中虚熱
身面上熱瘡肌瘡(唐本注云按牛羊馬水牛乳並爾言/驢乳尤冷不堪作酪也臣禹錫等謹)
(按日華子云牛酪冷止/煩渇熱悶心膈熱痛)
圖經(文具牛/黄條下)
食療(寒主熱毒止渇除胃中/熱患冷人勿食羊乳酪)
千金翼(療丹瘾疹方酪和塩/熱煑以摩之手下消)
孫真人食忌(患痢人/不可食)
廣利方(療蚰蜒入耳以牛酪灌耳中須臾蟲/出入腹即飲酪二升自消為黄水)
陳藏器(濕酪止渇味酸寒無毒主馬黒汗和水/灌之差為度乾酪強於濕酪牛者為上)
醍醐味甘平無毒主風邪痺氣通潤骨髄可為摩藥性
冷利功優於酥生酥中(唐本注云此酥之精液也好酥/一石有三四升醍醐熟抨  耕)
(鍊貯器中待凝穿中至底便津出得之陶云黄白為餅/此乃未達之言唐本先附臣禹錫等謹按蜀本云一説)
(在酥中盛冬不凝盛夏不融者是也日華子/云醍醐止驚悸心熱顛疼明目傅腦頂心)
圖經(文具牛/黄條下)
陳藏器(性滑以物盛之皆透惟雞/子殻及葫瓢盛之不出)
雷公云(是酪之漿凡用以綿重濾過/於銅器中沸三两沸了用)
食療(平主風邪通潤骨髄性/冷利乃酥之本精液也)
聖惠方(治中風煩熱皮膚瘙痒用醍/醐四两每服酒調下半匙)
食醫心鏡(治一切肺病咳𠻳膿血不止好酥五斤/鎔三遍停取凝當出醍醐服一合差)
又方(主補虚去風濕痺醍醐二大两/燧酒一杯和醍醐一匙服之)
衍義曰(醍醐作酪時上一重凝者為酪而駱面上其色/如油者為醍醐熬之即出不可多得極甘羙雖)
(如此取之用處亦少/惟潤食瘡痂最相宜)
馬乳止渇(陶隐居云今人不甚服當縁難得也唐本注/云馬乳與驢乳性同冷利止渇療熱馬乳作)
(酪惟應酷冷江南之馬乳今俱合是冷委言之驢乳療/㣲熱黄小兒中熱驚熱服之亦利胡言馬酪性温飲之)
(消肉多以物類自相制伏不拘冷熱也臣禹錫等謹按/蜀本云馬乳味甘又消渇通用藥云馬乳冷蘂性論云)
(馬乳/無毒)
陳藏器(味甘治熱/性冷利)
孫真人(合生魚食/則作􁳑)
食醫心鏡(馬乳飲/之止渇)
乳腐㣲寒潤五藏利大小便益十三經脈㣲動氣細切
如豆麵拌醋漿水煑二十餘沸治赤白痢小兒患服之
彌佳(新補見孟/詵及蕭炳)
疷野迦味辛苦平無毒主百病中惡客忤邪氣心腹積
聚出西戎(唐本注云彼人云用諸膽作之状似乆壊丸/藥赤黒色胡人時将至此甚珍貴試用有效)
(唐本/先附)
　　　五種陳藏器餘
蔡苴机屎主蛇虺毒兩頭麋屎也出永昌郡取屎以傅
瘡愽物志云蔡余義獸似鹿兩頭其胎中屎四時取之
未知今有此物否蔡苴机余義也范曄後漢書云雲陽
縣有神鹿兩頭能食毒草華陽國志曰此鹿出雲陽南
郡熊舎山即此余義也
諸朽骨主骨蒸多取净洗刮却土氣於釡中煑之取桃
栁枝各五十煑枯棘鍼三斗煑減半去滓以酢漿水和之
煑三五沸将出令患者散髮正坐以湯從頂淋之准熱為
佳若心悶可進少冷飰當大汗去惡氣汗乾可粉身食
䜴粥羸者少與又東牆腐骨醋磨塗痕得滅及除癧
瘍風瘡癬白爛東牆牆之東最向陽也
烏氊無毒主火燒生瘡令不著風水止血除賊風燒
為灰酒下二錢匕主産後血下不止久臥吸人脂血令
人無顔色上氣
海獺味鹹無毒主人食魚中毒魚骨傷人痛不可
忍及鯁不下者取皮煑汁服之海人亦食其肉似
獺大如犬脚下有皮如人胼拇毛著水不濡海中
魚獺海牛海馬海驢等皮毛在陸地皆候風潮
猶能毛起博物志有此説也
土撥鼠味甘平無毒主野雞瘻瘡肥美煑食
之宜人生西蕃山澤穴土為窠形如獺夷人掘
取食之魏略曰大秦國出辟毒鼠近似此也
　證類本草卷十六
欽定四庫全書
　證類本草卷十七
　　　　　　　　　　　宋　唐愼㣲　撰
　獸部中品總一十七種
　　七種神農本經
　　五種名醫别録
　　一種唐本先附(注云/唐附)
　　四種陳藏噐餘
　　　凡墨蓋子已下並唐慎㣲續證類
　　白馬莖(眼蹄齒心肺肉/骨屎溺等附)鹿茸(骨角髄腎/肉等附)牛角䚡(髓膽心肝腎/齒肉屎溺附)
　　羖羊角(髄膽肝心腎/齒内骨屎附)狗隂莖(膽心腦齒骨/蹄血肉等附)羚羊角
　　犀角　　　　虎骨(膏𤓰肉/等附)　兎頭骨(腦肝肉/等附)
　　狸骨(肉隂巠/等附)　麞骨(肉髓/等附)　　豹肉(貃/附)
　　筆頭灰(唐附自草/部今移)
　　　四種陳藏噐餘
　　犢子臍屎　　靈猫　　　震肉
　　􁘟􁁊
白馬莖味鹹甘平無毒主傷中脈絶隂不起強志益氣
長肌肉肥健生子小兒驚癎隂乾百日(臣禹錫等謹按/藥性論云白馬)
(莖使味鹹能主男子隂痿堅長房中術偏要孟詵云白/馬莖益丈夫隂氣隂乾者末和蓯蓉蜜丸空心酒下四)
(十丸日再/百日見效)
眼主驚癎腹滿瘧疾當殺用之(臣禹錫等謹按驚癎/通用藥云馬眼平)
懸蹄主驚邪瘈瘲乳難辟惡氣鬼毒蠱疰不詳止衂血
内漏齲齒生雲中平澤(臣禹錫等謹按藥對及齒痛通/用藥云馬懸蹄平孟詵云懸蹄)
(主驚/癎)
白馬蹄療婦人瘻下白崩　赤馬蹄療婦人赤崩(臣禹/錫等)
(謹按崩中通用藥云馬蹄甲平藥訣云馬/蹄味甘熱無毒孟詵云赤馬蹄能辟温瘧)
齒主小兒驚癎(臣禹錫謹按日華子/云馬齒水磨治驚癎)　鬐頭膏主生髪
(臣禹錫等謹按髪秃落/通用藥云馬鬐膏平)鬐毛主女子崩中赤白
心主喜忘(臣禹錫等謹按孟詵/云患痢人不得食)
肺主寒熱小兒莖痿(臣禹錫等今詳莖痿非/小兒之疾二字必誤)
肉味辛苦冷主熱下氣長筋强腰脊壯健强志輕身不
飢(臣禹錫等謹按孟詵云肉有小毒不與倉米同食必/卒得惡十有九死不與薑同食生氣𠻳其肉多著浸)
(洗方煑得爛熟兼去血盡始可煑炙肥者亦然不爾毒/不出陳氏良云馬肉有大毒日華子云此肉只堪煑餘)
(食難消不可多食食後以酒投之皆須好清水搦洗三/五徧即可煑食之懐娠婦人及患痢人並不可食忌蒼)
(耳生薑又鬃燒灰/止血並傅惡瘡)
脯療寒熱痿痺
屎名馬通㣲温主婦人崩中止渇及吐下血鼻衂金創
止血(臣禹錫等謹按孟詵云患丁腫中風疼痛者煼驢/馬糞熨人瘡滿五十徧極效男子患未可及心差)
(後合隂陽垂至死取白馬糞五升絞取汁/好噐中盛停一宿一服三合日夜二服)
頭骨主喜眠令人不睡(臣禹錫等謹按好眠通用藥云/馬頭骨㣲寒日華子云頭骨治)
(多睡作枕枕之燒/灰傅頭耳瘡佳)
溺味辛㣲寒主消渇破癥堅積聚男子伏梁積疝婦人
瘕疾銅噐承飲之(陶隱居云東行白馬蹄下土作方術/知女人外情馬色類甚多以純白者)
(為良其口眼蹄皆白俗中時有兩三爾小小用不必爾/馬肝及鞍下肉舊言殺人食駿馬肉不飲酒亦殺人白)
(馬青蹄亦不可食禮云馬黒脊而斑臂亦不可食馬骨/傷人有毒人體有瘡馬汗馬氣馬毛亦並能為害唐本)
(注云别録云馬毛主小兒驚癎白馬眼主小兒鬾母帶/之屎中粟主金創小兒客忤寒熱不能食絆繩主小兒)
(癎並洗之今按陳藏噐本草云馬肉及血有小毒食之/當飲美酒即解婦人懷姙不得食馬驢為其十二月)
(胎騾又不産馬頭骨扵水上流浸之則無水蜝音其又/埋安午地令宜蠶凡收白馬莖當以逰牝時力勢正强)
(者生取得為良馬牙燒作灰唾和緋帛貼丁腫上根出/屎絞取汁主傷寒時疾服之當吐下亦主産後諸血氣)
(及時行病起合隂陽垂死者並温服之用馬屎及溺當/以白者最良臣禹錫等謹按唐本注云諸筋肉非十二)
(月採者並亦火乾之孟詵云惡刺瘡取黒馬尿/熱漬當愈數洗之日華子云尿洗頭瘡白秃)
圖經(文具羖羊/角條下)
雷公云(要馬無病嫩身如銀春收者最妙臨用以銅刀/劈破作七片将生羊血拌蒸半日出㬠乾以麄)
(布拭上皮並乾羊血了細剉用也又/馬自死肉不可食五月勿食傷神)
食療(白馬黒頭食令人癲白馬自死食之害人肉冷有/小毒主腸中熱除下氣長筋骨赤馬蹄辟温又食)
(諸馬肉心悶飲清酒即觧濁酒即加又刺瘡取黒駁馬/尿熱浸當蟲出患杖瘡並打損瘡中風疼痛者少馬騾)
(濕糞分取半替換熱熨之冷則易之滿五十過極效又/小兒患頭瘡燒馬骨作灰和醋傅亦治身上瘡白秃瘡)
(以駁馬不乏者尿數數煖洗之十遍差又白馬脂五兩/封瘡上稍稍封之白秃者髪即生又馬汗入人瘡毒氣)
(攻作膿心懣欲絶者燒粟檊草作灰濃淋作濃灰汁熱/煑蘸瘡扵灰汁中須㬰白沫出盡即差白沫者是毒氣)
(也此方嶺南新有人曽得力凡生馬血入人肉中多只/三兩日便腫連心則死有人剥馬被骨傷手指血入肉)
(中一夜致死又臆􁀙次驢􁀙也蹄無夜眠者勿食又黒/脊而斑不可食患瘡疥人切不可食加増雞差赤馬皮)
(臨産鋪之令産/母坐上催生)
聖惠方(治頭赤秃用白馬蹄燒灰/末以臘月猪脂和傅之)
外臺秘要(剥馬被骨刺破中毒欲死取剥馬腹中糞/及屎洗以糞傅之大驗絞糞汁飲之效)
又方(治毒熱攻手足腫疼痛/欲脫水煑馬糞汁漬之)
又方(治小兒夜啼不已馬/骨末傅乳上飲止)
千金方(小兒卒客忤取馬屎三升燒令煙/絶以酒三升煑三沸去滓浴兒)
又方(治肉癓思肉不已食訖復思白馬/尿三升空心飲當吐肉不出即死)
又方(治齒齲切白馬懸蹄/塞之不過三度差)
肘後方(若病人齒無色舌上白或喜睡眠憒不知痛痒/處或下痢可急治下部不曉此者但攻其上不)
(以下為意下部生蟲蟲食其肛門爛見五藏便死/燒馬蹄作灰末猪脂和傅綿上導下部日數度差)
又方(辟温疫馬蹄屑二兩/縫囊帶之男左女右)
又方(背瘡大驗取白馬齒燒作灰先以針刺瘡頭開即/以灰封以濕麵周腫處後以釅醋洗去灰根出)
又方(治齒痛馬夜眼如米大内孔中或綿/裹著蟲孔中内之即差永斷根源)
又方(治人嗜眠喜睡馬頭膏燒灰/末水服方寸匕日三夜一)
梅師方(治吐血不止燒白馬糞/研以水絞取汁服一升)
又方(馬咬人或刺破瘡及馬汗入瘡毒痛取/馬糞燒灰為末研傅瘡及馬尿洗瘡佳)
食醫心鏡(治馬癎動發無時筋脈不收周痺肌肉不仁/野馬肉一斤細切扵豉汁中煑著五味葱白)
(調和作腌腊食之作/羮粥及白煑喫妙)
簡要濟衆(治小兒中馬毒客忤取馬尾扵兒前/燒令兒咽煙氣每日燒之差為度)
集驗方(治天行䘌瘡燒蹄灰用/以猪脂和傅日五六)
兵部手集(多年惡瘡不差或痛痒生釁爛研馬糞并齒/傅上不過三兩遍良武相在蜀自脛有瘡痒)
(不可忍得/此方便差)
又方(治豌豆瘡馬肉爛/煑汁洗乾脯亦得)
劉涓子(治被打腹中瘀血白馬蹄燒煙盡取灰末酒服方/十匕日三夜一亦治婦人血病塞上廣利方同)
又方(馬病疥不可/食生寸白蟲)
子母秘録(産後寒熱心悶極脹及百病馬/通絞取汁一盞以酒和服之差)
産寳(療乳腫以馬/溺塗之立愈)
巢氏病源(白馬尿治鱉/瘕出搜神記)
禮記(馬黒脊而斑/臂漏不可食)
前漢(轅固與黄生争論扵上前上曰食肉毋食馬/肝未為不知味也注馬肝有毒食之殺人)
秦穆公(亡善馬歧下蜀共得食之吏欲法之公曰君子無/以畜害人吾聞食善馬肉不飲酒傷人皆賜酒)
漢志(文成食馬肝而死又韋莊/又𤣥集序云食馬留肝)
丹房鏡源(馬脂柔五金糞/養一切藥力)

鹿茸味甘酸温㣲温無毒主漏下惡血寒熱驚癎益氣
强志生齒不老療虚勞洒洒如瘧羸瘦四肢酸疼腰脊
痛小便利洩精溺血破留血在腹散石淋癰腫骨中熱
疽癢(臣禹錫等謹按藥性論云鹿茸君味苦辛主補男/子腰腎虚冷脚膝無力夜夢鬼交精溢自出女人)
　(崩中漏血炙末空心温酒服方寸匕又主赤白帶下入/散用孟詵云鹿茸主益氣不可以鼻嗅其茸中有小白)
(蟲視之不見入人鼻必為蟲顙藥不及也日華子云鹿/茸補虚羸壯筋骨破瘀血殺鬼精安胎下氣酥炙入用)
骨安胎下氣殺鬼精物不可近隂令痿乆服耐老四月
五月解角時取隂乾使時燥(麻勃為之使唐本注云鹿/茸夏収隂乾百不収一縱)
(得二乾臭不佳用破之火乾大好臣禹錫/等謹按藥性論云鹿骨味甘微熱無毒)
角味鹹無毒主惡瘡癰腫逐邪惡氣留血在隂中除小
腹血急痛腰脊痛折傷惡血益與氣七月採(杜仲為之使臣/禹錫等謹按癰)
(疽通用藥云鹿角温微温孟詵云角錯為屑白蜜五升/淹之微火熬令小變暴乾更擣篩服之令人輕身益氣)
(强骨髓補絶傷乂婦人夢與鬼交者鹿角末三指一撮/和清酒服卽出鬼精又女子胞中餘血不盡欲死者以)
(清酒和鹿角灰服方寸匕日三夜一甚效又小兒以煑/小豆汁和鹿角灰安重舌下日三度日華子云角療患)
(瘡癰腫熱毒等醋磨傅脕精尿血夜夢鬼交/並治之水磨服小兒重舌鵝口瘡炙熨之)髓味甘温
主丈夫女子傷中絶脈筋急痛欬逆以酒服之良(臣禹/錫等)
(謹按藥性論云鹿髓無毒日華子云髓治筋骨弱/嘔吐地黄汁煎作膏填骨髓蜜煑壮陽令有子)　腎
平主補腎氣(臣禹錫等謹按日華子云腎補中/安五藏壯陽氣作酒及煑粥服)　肉温
補中強五藏益氣力生者療口僻割薄之(陶隠居云野/肉之中麞鹿)
(可食生則不氊腥又非辰属八卦無主而兼能温補於/人即生死無尤故道家許聽為脯過其餘肉雖牛羊雞)
(犬補益充肌膚於亡䰟皆為愆責並不足取凡肉脯炙/之不動及見水而動及暴之不燥並殺人又茅屋漏脯)
(藏脯蜜器中名為鬱脯並不可食唐本注云頭主消渇/煎之可作膠服之彌善筋主勞損續絶骨主虛勞可為)
(酒主風補虚髄脂主癰腫死肌温中四肢不隨風頭通/腠理一云不可近隂角主猫鬼中惡心腹疰痛血主狂)
(犬傷鼻衂折傷隂痿補虚止腰痛齒生留血氣鼠瘻心/腹痛不可近丈夫隂臣禹錫等謹按孟詵云鹿頭肉主)
(消渇夜夢見物又蹄肉主脚膝疼痛肉主補中益氣力/又生肉主中風口偏不正以生椒自𢷬傅之専看正即)
(速除之九月已後正月已前堪食之也日華子云肉無/毒補益氣筋五藏生肉貼偏風左患右貼右患左貼頭)
(肉治煩懑多夢蹄治脚膝痠乂血治/肺痿吐血及崩中帶下和酒服之良)
圖經曰(鹿茸并角本經不載所出州土今有山林處皆/有之四月角欲生時取其茸隂乾以形如小紫)
(茄子者為上或云茄子茸太嫩血氣尤未具不若分岐/如馬鞍形者有力茸不可齅其氣能傷人鼻七月採角)
(鹿年嵗乆者其角堅好煑以為膠入藥彌佳今醫家多/貴麋茸麋角力緊於鹿本經自有麋脂角條在下品鹿)
(髓可作酒唐方多有其法近世有服鹿血酒云於射生血/者因採捕入山失道數日飢渇將委頓惟獲一生鹿刺)
(數升飲之飢渇頓除及歸遂覺血氣充盛異常人有效/其服餌刺鹿顯角間血酒和飲之更佳其肉白九月以)
(後五月以前宜食之佗/月不可食其腦入面膏)
雷公云(凡使先以天靈盖作末然後鋸解鹿茸作片子/以好羊脂拌天靈盖末塗之於鹿茸上慢火炙)
(之令内外黄脆了用鹿皮一片裹之安室上一宿其藥/魂歸也至明則以慢火焙之令脆方擣作末用之每五)
(兩鹿茸用羊脂二兩炙盡為度又制法用黄精自然汁/浸兩日夜了漉出焙令乾細擣用免渇人也鹿角使之)
(勝如麋角其角要黄色緊重尖好者縁此鹿食靈草所/以異其衆鹿其麋角頂根上有黄色毛若金線兼傍生)
(小尖也色蒼白者上注乾寧記云其鹿與遊龍相戲乃/生此異爾採得角了須全戴者並長三寸鋸解之以物)
(盛於急水中浸之一百日滿出用刀削去麄皮一重了/以物拭水垢令净然後用醶醋煑七日旋旋添醋勿令)
(火歇戌時不用著火只從子時至戌時也日足其角白/色軟如粉即細擣作粉却以無灰酒煑其膠隂乾削了)
(重研節過用毎修事十兩/以灰酒一鎰煎乾為度)
食療云(謹按肉九月後正月前食之則補虚羸瘦弱利/五藏調血脈自外皆不食發冷痛角主癰疽瘡)
(腫除惡血若腰脊痛折傷多取鹿角併截取尖錯為屑/以白蜜淹浸之微火熬令小變色曝乾擣篩令細以酒)
(服之輕身益力强骨髓補陽道角燒飛為丹服之至妙/但於瓷器中寸截用沈裹大火燒之一日如玉粉亦可)
(炙令黄末細羅酒服之益人若欲作膠者細破寸截以/饋水浸七日令軟方煑也骨温主安胎下氣殺鬼精可)
(用浸酒凡是鹿/白臆者不可食)
聖惠方(治腎氣虚損耳聾用鹿腎一對去脂膜切於䜴/升中入粳米二合和煑粥入五味之法調和空)
(腹食之作羹/及酒並得)
外臺秘要(療骾取鹿筋漬之索緊令大如彈丸持筋/端吞之候至骾處徐徐引之骾著筋出)
又方(治消腎小便數鹿角一具炙令燋𢷬/篩酒服方寸匕漸漸加至一匕半)
又方(治蠼螋尿瘡燒鹿角/未以苦酒調塗之)
千金方(治小兒瘧用生鹿角細末/先發時便以乳調一字服)
又方(治竹木刺入肉皮中不出燒鹿角/末以水和塗立出乆者不過一夕)
百一方(若男女喜夢與鬼交通致恍惚者方截/鹿角屑三指撮日二服酒下食療同)
又方(丹者惡毒之瘡五色無/常燒鹿角和猪脂傅之)
又方(胎死得效方鹿角屑二三方/寸匕煑葱䜴湯和服之立出)
又方(主諸風脚膝疼痛不可踐地鹿蹄四隻燖洗如法/熟煮了取肉於豉汁中著五味煑熟空腹食之)
又方(主腎藏虚冷腰脊痛如錐刺不能動揺鹿角屑二/大兩熬令微黄𢷬末空腹煖酒一盃投鹿角末方)
(寸匕服之/日三両服)
梅師方(治人面日卒得赤黒丹如疥状不急/治徧身即死燒鹿角末猪膏和塗之)
又方(治卒腰痛暫轉不得鹿角一枚長五寸酒/二升燒鹿角令赤内酒中浸一宿飲之)
又方(治發乳房初起微赤不急治之即殺人/鹿角以水磨濁汁塗腫上赤即隨手消)
孫真人食忌(鹿肉解藥毒不可乆/食蓋常食解毒草也)
斗門方(治骨骾用鹿角為/末含津嚥下妙)
續千金方(治腰膝疼痛傷敗鹿茸不限多少塗/酥炙紫色為末温酒調下一錢匕)
古今録驗(療妖魅猫鬼病人不肯言鬼方鹿角/屑擣散以水服方寸匕即言實也)
又方(治小兒噦鹿角粉大豆末等/分相和乳調塗妳上飲兒)
兵部手集(療妬乳硬欲結膿令消取鹿角於石上磨取白汁/塗乾又塗不得手近并以人朔却黄水百許即散)
深師方(療五癭取鹿厭以家酒漬炙乾内酒/中更令香含嚥汁味盡更易十具愈)
又方(治馬鞍瘡鹿角/灰酢和塗之)
子母秘録(療煩悶腹痛血不盡鹿角燒末豉汁/服方寸匕日二服漸加至三錢匕)
楊氏産乳(療腰痛鹿角屑熬令黄赤/研酒服方寸匕日五六服)
産寳(治姙娠卒腰痛方以鹿角截五寸燒令爛赤内酒/一大升中浸之冷又燒赤又浸如此數過細研空)
(心酒調鹿角/末方寸匕服)
姚和衆(治小兒重舌鹿角末/細篩塗舌下日三度)
抱朴子云(鹿夀千嵗五/百嵗變白)
壺居士(鹿性多驚烈多别良草恒食名物諸草不食處/必山崗産婦下澤饗神用其肉者以其性别清)
(净故也凡餌藥之人乆食鹿肉服藥必不得力所以鹿/恒食解毒草能制諸藥耳名草者葛花菜鹿葱白藥苗)
(白蒿水芹廿草齊頭蒿山蒼/耳薺苨又五月勿食鹿傷神)
衍義曰(鹿茸他獸肉多屬十二辰及八卦昔黄帝立子/丑等為十二辰以名日人以名獸配十二辰属)
(故麞鹿肉為肉中第一者避十二辰也味亦勝他肉三/祀皆以鹿腊其義如此茸最難得不破及不出却血者)
(蓋其力盡在血中獵時多有損傷故也茸上毛先薄以/酥塗勻於烈燄中急灼之若不先以酥塗恐火焰傷茸)
(俟毛浄微炙入藥今人亦能將麻茸偽為之不可不察/也頭亦可釀酒然湏作漿時稍益葱椒角為膠别有法)
(按月令冬至一陽生麋角解夏至一隂生鹿角解各遂/隂陽分各如此解落今人用麋鹿茸作一種殆疎矣凡)
(麋鹿自生至堅完無兩月之乆大者二十餘斤其堅如/石計一晝夜須生數兩凡骨之類成長無速於此雖草)
(木至易生亦無能及之豈可與凡骨血為比麋茸利補/陽鹿茸利補隂凡用茸無須大嫩唯長四五寸茸端如)
(瑪瑙紅者最佳須/佐以他藥則有功)
牛角䚡下閉血瘀血疼痛女人帶下血燔之味苦無毒
(臣禹錫等謹按蜀本云沙牛角䚡味苦温無毒主下閉/瘀血女子帶下下血燒以為灰煖酒服之藥性論云黄)
(牛角䚡灰臣味苦甘無毒性澀能止婦/人血崩不止赤白帶下止冷痢瀉血)
水牛角療時氣寒熱頭痛(臣禹錫等謹按藥對云水牛/角平藥決云水牛角味苦冷)
(無/毒)
髓補中填骨髓乆服增年髓味甘温無毒主安五藏平
三焦温骨髓補中續絶益氣止洩痢消渴以酒服之(臣/禹)
(錫等謹按孟詵云黒牛髓和地/黄汁白蜜等分作煎服治瘦病)
膽可丸藥膽味苦大寒除心腹熱渇利口焦燥益目精
(陶隠居云此本書牛角䚡髓其膽本經附出牛黄條中/此以類相従耳非上品之藥今㧞出隨例在此不闗件)
(數猶是黑書别品之限也臣禹錫等謹按藥性論云青/牛膽君無毒主消渇利大小腸臘月牯牛膽中盛黒豆)
(一百粒後一百日開取食後夜間吞二/七枚鎮肝明目黒豆盛浸不計多少)　心主虚忘
肝主明目　腎主補腎氣益精　齒主小兒牛癎　肉
味甘平無毒主消渇止啘洩安中益氣養脾胃自死者
不良　屎寒主水腫惡氣用塗門户著壁者燔之主鼠
瘻惡瘡(臣禹錫等謹按孟詵云烏牛糞為上又小兒夜/啼取乾牛糞如手大安卧席下勿令母知子母)
(俱/吉)
黄犍牛烏牯牛溺主水腫腹脹脚滿利小便(陶隠居云/此牛亦􁀙)
(牛為勝青牛最良水牛為可充食爾自死謂疫死肉多/毒青牛腸不可共犬肉犬血食之令人成病也唐本注)
(云别録云牛鼻中木卷療小兒癎草卷燒之為屑主小/兒鼻下瘡耳中垢主蛇傷惡蛓毒臍中毛主小兒乆不)
(行白牛懸蹄主婦人崩中漏赤白屎主霍亂屎中大豆/主小兒癎婦人産難時牛莖主婦人漏下赤白無子烏)
(牛膽主明目及疳取以釀槐子服之彌佳腦主消渇風/眩齒主小兒驚癎屎主消渇黄疸水腫脚氣小便不通)
(也今按陳藏器本草去牛肉平消水腫除濕氣補虚令/人强筋骨壮健鼻和石驚煮汁服主消渇肝和腹内百)
(業作生薑醋食之生熱氣水氣丹毒壓丹石發熱解酒/勞五藏主人五藏黄牛肉小温補益兩脚獨肝者有大)
(毒食之利血至死北人牛瘦多以蛇従鼻灌之則為獨/肝也水牛則無之已前二色牛肉自死者發痼疾痃癖)
(令人成疰病落崖死者良黄牛乳生服利人下熱氣冷/補潤肌止渇和蒜煎三五沸食之主冷氣痃癖羸瘦凡)
(服乳必煮一二沸停冷啜之熱食則壅不欲頓服欲得/漸消與酸物相反令人腹中結癥凡以乳及溺屎去病)
(者黑牛强於黄牛酥堪合諸膏摩風腫踠跌血瘀􁀙􁀙/更佳性滑以物盛之皆透惟雞子殼及葫蘆盛之不出)
(屎熱灰傳炙瘡不差者水牛黄牛角䚡及在糞土中爛/白者燒為黑灰未服主赤白痢口中涎主反胃又取老)
(牛涎沫如棗核大置水中服之終身不噎口中齕出之/反草絞取汁服止噦本經不言黄牛烏牛水牛但言牛)
(牛有數種南人以水牛為牛北人以黄牛烏牛為牛牛/種既殊入用亦别也臣禹錫等謹按大腹痛腫通用藥)
(云黄牛溺寒蜀本云黄犍牛溺味苦辛㣲温無毒孟詵/云牛者稼穡之資不多屠殺自死者血脈已絶骨髓已)
(竭不堪食黄牛發藥動病黑牛尤不可食黑牛屎反屎/只入藥又頭蹄下熱風患冷人不可食其肝醋煮食之)
(治瘦日華子云水牛肉冷㣲毒角煎治熱毒風并壮熱/角䚡燒燋治腸風瀉血痢崩中帶下水瀉涎止反胃嘔)
(吐治噎要取即以水洗口後鹽塗之則重土出黄牛肉/温徼毒益腰脚大都食之發藥毒動病不如水牛也惟)
(酥乳佳骨髓温無毒治吐血鼻洪崩/中帶下腸風瀉血并水瀉燒灰用)
圖經(文具第十六卷/中牛黄條下)
食療(云肚主消渇風眩補五藏以醋煮食之肝治痢腎/主補腎髓安五藏平三焦溫中乆服增年以酒送)
(之和地黄汁白蜜作煎服之治瘦病恐是牛脂也糞主/霍亂煮飲之良婦人無乳汁取牛鼻作羮空心食之不)
(過三兩日有汁下無限若中年壮盛者食之良又宰之/尚不堪食非論自死者其牛肉取三片爛切将啖解槽)
(咬人惡馬只兩啖後頗甚馴衰苦三五頓/後其馬獰鈍不堪騎十二月勿食傷神)
外臺秘要(大病後不足病虚勞補虚取七歳已下五嵗/已上黄牛乳一升水四升煎取一升如人飢)
(稍稍飲不得多/十日服不住佳)
又方(必效治上吐下利者為濕霍亂黄牛屎半升水一/升煮三兩沸和牛屎濾過取汁服半升則止牛子)
(屎亦/得)
又方(治乆患氣脹烏牛尿空心温/服一升日一服氣散則止)
千金方(鼻中生瘡黒牛/耳垢傅之良)
又方(治痔臘月牛脾一具熱食之/盞差勿與鹽醤未差再作)
又方(主喉痺燒牛角/末酒服方寸匕)
又方(五色丹名油腫若犯多致死/不可輕之以屎傅之乾即易)
千金翼(主瘕痺及主鼓脹滿黑牛尿一升微火煎如稠/糖空心飲服一大棗許當轉病出隔日更服之)
又方(治甘蟲蝕鼻生瘡取/烏牛耳中垢傅之良)
肘後方(治傷寒時氣毒氣手足腫疼痛欲/斷牛肉裹腫處止外臺秘要同)
又方(風毒脚氣若脛已滿捻之沒指但勤飲烏㹀牛溺/二三升使小便利漸漸當以銅器取新者為佳純)
(黄者亦/可用)
又方(癰腫未成膿取牛/耳中垢封之愈)
又方(治鼠瘻腫核痛若已有瘡口/膿血出者以熱屎傅之日三)
經騐方(痔漏張用方犍牛兒膽蝟膽各一箇用膩粉五/十文麝香二十文将蝟膽汁膩粉麝香和勻入)
(牛膽内懸於簷前四十丸日熟旋取為丸如大麥用紙/樵送入瘡内後追出惡物是騐瘡口漸合生麵葢瘡内)
(一遍出/惡物)
經騐後方(治冷痢沙角胎燒/灰粥飲調下兩錢)
梅師方(治卒隂腎痛燒牛屎/末和酒傅之乾即易)
又方(治霍亂吐痢不止心煩四肢逆泠黄牛屎一/升以水二升煎取一升以綿濾過去滓頓服)
又方(治水腫小便澀黄牛屎飲一升日至/夜小便澁利差小者従少起勿食鹽)
孫真人云(主癰發數處取牛糞燒作灰/以鷄子白和敷之乾即易)
食醫心鏡(主水浮氣腫腹肚脹滿小便澁少水牛蹄一/隻泡洗去毛如食法隔夜煮令爛熟取汁作)
(羮蹄切空心飽食又主水氣大腹浮腫小便澁少水牛/尾滌洗去毛細切作腤􁀙極熟喫之煮食不住又牛肉)
(一斤熟蒸似薑腊空心食水牛皮爛煮熱蒸切於䜴汁/中食之又烏犍牛尿丰升空心飲之利小便又牛盛熱)
(時卒死其腦/食之生腸癰)
集騐方(治淋取牛耳中毛/燒取半錢水服差)
孫用和方(治赤白帶下牛角䚡燒令煙斷附子以鹽水/浸泡七度去皮右件等分𢷬羅為末每空心)
(酒下二/錢匕)
兵部手集(治水病初得危急烏/牛尿每服一合差)
塞上方(主鼠嬭痔牛角䚡燒作/灰末空心酒服方寸匕)
姚氏方(卒得淋取牛尾燒/灰水服半錢差)
又方(湯火燒灼瘡單傅濕/屎立痛止常日用良)
又方(治毒蛇螫人牛/耳垢傅之佳)
子母秘録(治血氣逆心煩悶滿心痛/燒水牛角末酒服方寸匕)
又方(小兒白秃瘡頭上瘡團/團白色以牛尿傅之)
産書(主難産牛糞中火豆一枚擘作兩片一片/書父一片書子却合以少水吞之立産)
耳珠先生(固牙齒法良殺牛齒三十枚内齊瓶中煆令含/通赤取細研為末水一盞末二錢匕煎令熱)
(浸牙齒冷即吐却水堅/牢或有損動者末揩之)
禮記(牛夜鳴則/庮不可食)
丹房鏡源(云牛屎/抽銅暈)
衍義曰(牛角䚡此則黄牛角䚡用尖燒為黑灰微存性/治婦人血崩大便血及治痢又白水牛鼻乾濕)
(皆可用治偏風口喎斜以火炙/熱於不患處一邊熨之漸正)
　
　
　
　
　
　
　
　
羖羊角味鹹苦温微寒無毒主青盲明目殺疥蟲止寒
洩辟惡鬼虎狼止驚悸療百節中結氣風頭痛及蠱毒
吐血婦人産後餘痛燒之殺鬼魅辟虎狼乆服安心益
氣輕身生河西川谷取無時勿使中濕濕即有毒(莬絲/為之)
(使唐本注云此羊角以青羝為佳餘不入藥用也臣禹/錫等謹按藥性論云羖羊角使治産後惡血煩悶燒灰)
(酒服之又主輕身治小兒驚癎又曰青羊角亦大/寒日華子云牯羊角退熱治山瘴溪毒燒之去蛇)
羊髓味甘温無毒主男女傷中隂氣不足利血脈益經
氣以酒服之　青羊膽主青盲明目(唐本注云羊膽療/疳濕時行熱熛瘡)
(和醋服之良臣禹錫等謹按目醫通用藥云青羊膽平/藥性論云青羊肝服之明目膽㸃眼中主赤障白膜風)
(淚主解/蠱毒)
羊肺補肺主欬𠻳(唐本注云羊肺療渴止小/便數并小豆葉煮食之良)
羊心止憂恚膈氣(臣禹錫等謹按日華/子云心有孔者殺人)
羊腎補腎氣益精髓(唐本注羊腎合脂為羮療勞痢禹/甚效蒜虀食之一升療癥瘕臣)
(錫等謹按日華子云腎補虚耳聾隂/弱壮陽益胃止小便治虚損盜汗)　羊齒主小兒羊
癎寒熱三月三日取　羊肉味甘大熱無毒主緩中字
乳餘疾及頭腦大風汗出虚勞寒冷補中益氣安心止
驚(唐本注云羊肉熱病差後食之發熱殺人臣禹錫等/謹按孟詵云羊肉温主風眩瘦病小兒驚癎丈夫五)
(勞七傷藏氣虚寒河西羊最佳河東羊亦好縱驅至南/方筋力自勞損安能補益人肚主補胃小便數以肥肚)
(作羮食三五度差又云羊肉患天行及瘧人食令發熱/困董致死日華子云羊肉治腦風并大風開胃肥健頭)
(涼治骨蒸腦熱頭眩明目小/兒驚癎脂治逰風并黒䵟)
羊骨熱主虚勞寒中羸瘦　羊屎燔之主小兒洩痢腸
鳴驚癎(陶隠居云羖羊角方藥不甚用其餘皆入湯煎/羊有三四種最以青色者為勝次則烏羊其䍲)
(羺羊及􁁊中無角羊正可噉食之為藥不及都下者其/乳髓則肥好也羊肝不可合猪肉及梅子小豆食之傷)
(人心大病人唐本注云羊屎煮湯下灌療大人小兒腹/中諸疾疳濕大小便不通燒之熏鼻主中惡心腹刺痛)
(熏瘡療諸瘡中毒痔瘻等骨蒸彌良羊肝性冷療肝風/虚熱目赤闇無所見生食子肝七枚神效羊頭療風眩)
(瘦疾小兒驚癎骨療同羊血主女人中風血虚悶産後/血暈悶欲絶者生飲一升即活今按陳藏器本草云羊)
(乳補虚與小兒含之主口瘡不堪充藥為其膻故羊五/藏補人五藏用主明目薄切暴乾為末和決明子蓼子)
(並炒香擣篩為丸每日服之去盲取皮作臛食之去風/屎燒灰沐髪長黑和雞肪塗頭生髪臣禹錫等謹按孟)
(詵云羊毛醋煮裹脚治轉筋角灰主鬼氣下/血日華子云牯羊糞燒灰理聾耳并罯刺)
圖經曰(羖羊角出河西川谷今河東陜西及近都州郡/皆有之此謂青羝羊也餘羊則不堪取無時勿)
(使中濕濕則有毒羊齒骨及五藏皆溫平而主疾雅肉/性大熱時疾初愈百日内不可食食之當復發及令人)
(骨蒸也羊屎方書多用近人取以内鯽魚腹中瓦缶固/濟燒灰以塗髭髪今易生而黑甚效乳療蜘蛛咬徧身)
(生絲者生飲之即愈劉禹錫傳信方載其效云貞元十/一年余至奚吏部宅坐客有雀員外因話及此崔云目)
(摰有人為蜘蛛咬腹大如有姙徧身生絲其家棄之乞/食於道有僧教喫羊乳未㡬而疾平胃主虚羸張文仲)
(有主乆病瘦羸不生肌肉水氣在脇下不能飲食四肢/煩熱者羊胃湯方羊胃一枚术一升並切以水二斗煮)
(取九升一服一升日三三日盡更作兩劑乃差肉多入/湯濟胡合羊肉湯療寒勞不足産後及身腹中有激痛)
(方當歸四兩生薑五兩羊肉一觔三味水一斗二升煮/肉取七升去肉内諸藥煮取三升一服七合日三夜一)
(又有大羊肉湯療婦人産後大虚心腹絞痛厥逆氣息/乏少皆今醫家通用者又有青羊脂丸主疰病相易者)
(皆大方也羊之種類亦多而羖羊亦有褐色黑白色者/毛長尺餘亦謂之羖䍽羊北人引大羊以此羊為羣首)
(又孟詵云河西羊最佳河東羊亦好縱有驅至南方筋/力自勞損安能補人然今南方亦有數種羊惟淮南州)
(郡或有佳者可亞大羊江浙羊都少味而發疾閩廣山/中出一種野羊彼人謂之羚羊其皮厚硬不堪多食肉)
(頗肥軟益人兼主冷勞山嵐瘧痢婦人赤白下然此羊/多噉石香薷故腸藏頗熱亦不宜多食也謹按本經云)
(羊肉甘而素問云羊肉苦兩說不同葢本經以滋味言/而素問以物生解羊性既熱熱則歸火故配於苦麥與)
(杏薤性亦熱並同配於苦也又下條有白馬隂莖眼蹄/白馬懸蹄赤馬蹄齒鬐頭膏鬐毛心肺肉脯頭骨屎溺)
(及牡狗隂莖膽心腦齒四蹄白狗血肉屎中骨本經並/有治惟白馬莖服懸蹄用出雲中平澤者餘無所出州)
(土今醫方多用馬通即馬屎也及狗/膽其餘亦稀使故但附見於此下)
食療(角主驚邪明目辟鬼安心益氣燒角作灰治鬼氣/并漏下惡血羊肉姙娠人勿多食頭肉平主緩中)
(汗出虚勞安心止驚宿有冷病人勿多食主熱風眩疫/疾小兒癎兼補胃虚損及丈夫五勞骨熱熱病後宜食)
(羊頭肉肚主補胃病虚損小便數止虚汗肝性冷治肝/風虚熱目赤暗痛熱病後失明者以青羊肝或子肝薄)
(切水浸傅之極效生子肝吞之尤妙主目失明取羖羊/肝一觔去脂膜薄切以未著水新瓦盆一口揩令浄鋪)
(肝於盆中置於炭火上煿令脂汁盡候極乾取決明子/半升蓼子一合炒令香為末和肝杵之為末以白蜜漿)
(下方寸匕食後服之日三加至三匕止不過三劑目極/明一年服之妙夜見文字并諸物其􁀶羊即骨厯羊是)
(也常患眼痛澁不能視物及羞日光并燈火光不得者/取熟羊頭眼睛中白餗子二枚於細石上粘棗汁研之)
(取如小麻子大安眼睛主仰卧日二夜二不過三四度/差羊心補心肺從三月至五月其中有蟲如馬尾長長)
(二三寸已來頁割去之不去令人痢又取皮去毛煮羮/補虚勞煮作臛食去一切風治脚中虚風羊骨熱主治)
(虚勞患宿熱人勿食髓酒服之補血主女人風血虚悶/頭中髓發風若和酒服則迷人心便成中風也羊屎黒)
(人毛錢主箭鏃不出糞和􁀙膏傅毛髪落三宿生白羊/黑頭者勿食之令人患腸痛一角羊不可食六月勿食)
(羊傷神謹按南方羊都不與鹽食之多在山中喫野草/或食毒草若此羊一二年間亦不可食食必病生爾為)
(其來南地食毒草故也若南地人食之即不愛也今将/北羊於南地養三年之後猶不中食何況於南羊能)
(堪食乎葢土/地各然也)
聖恵方(治風心煩恍惚腹中痛或時悶絶而復甦用羖/羊角屑微炒傅羅為散不計時候温酒調下)
又方(治硫黄怱發氣悶/用羊血服一合效)
外臺秘要(脊肉療傷寒手足疼欲脱取犀屎煮汁以灌/之若止亦療時疾隂囊及莖熱腫亦可煮黄)
(蘗等洗之並/除傷寒之疾)
又方(治小兒疳羊膽二箇和/漿水灌下部猪膽亦得)
又方(救急治六行後嘔逆不下食食入即出取/羊肝如食法作生淡食不過三度即止)
又方(療氣瘻方羊厭一具去脂含汁/盡去之日一具七日含便差止)
千金方(療屎牀方羊肚盛水令滿繫兩/頭熟煮開取水頓服之即差)
又方(治目赤及醫羊眼睛/暴乾為末傅兩目)
又方(療目􁪷􁪷青羊肝肉銅器内煮以麵餅覆面上/上鑚兩孔如人眼止以目向上熏之不過兩度)
又方(治小兒口中涎出/取白羊屎内口中)
又方(治髪不生以羊屎灰淋取汁洗/之二日一洗下過十度即生)
又方(治被打頭青腫帖/新羊肉於腫上)
又方(辟蛇治蛇到燒羖羊角/令有煙出虵即去矣)
又方(治木刺入肉中不出痛取乾羊/屎燒灰和猪脂調塗不覺自出)
又方(治卒驚悸九竅血皆溢出/取新屠羊血熱飲二升差)
肘後方(治白秃以羊肉如作脯法矣令/香及熱以搨上不過三四日差)
又方(治眼暗熱病後失明以羊/膽傅之旦暮時各一傅之)
又方(治誤吞釘并箭金針錢等物多食肥羊肉肥/脂諸般肥肉等自裹之必得出外臺秘要同)
又方(療而目身辛得赤班或痒或㿋子腫起不即治之/日甚煞人羖羊角燒為灰研令極細以雞子清和)
又方(療面多皯􁤹如雀卵色以羖羊膽一枚/酒二升合煮三沸以塗拭之日三度差)
經騐後方(治五勞七傷陽氣衰弱腰無力羊腎蓯蓉羮/法羊腎一對去脂膜細切肉蓯蓉一兩酒浸)
(一宿刮去皺皮細切相和作羹葱白/五味等如常法事治空腹食之)
梅師方(治産後餘血攻心或下血不止心悶面青/身冷氣欲絶新羊血一盞飲之三兩服妙)
又方(目暗黄昏不見物者以青/羊肝切淡醋食之煮亦佳)
孫真人食忌(羊蹄筋膜中珠子食之/今人癲羊一角者害人)
食醫心鏡(主風眩羸瘦小兒驚癎丈夫五勞手足無力/羊頭一枚蟳洗如法蒸令熱切以五味調和)
(食之又主腎勞傷精竭炮羊腎一雙去脂細切於豉汁/中以五味未糅如常法作羮食作粥亦得又治産後大)
(虚羸瘦無力腹肝痛冷氣不調又腦中風汗自出白羊/肉一觔切如常法調和腌醋食之又治風胎瘦病五勞)
(七傷虚驚悸白羊頭一枚燖如食法煮令及熟切於豉/汁中五味調和食之又治脾胃氣冷食入口即吐出羊)
(肉半觔去脂膜切作生以蒜虀五辣醤醋空腹食又主/下焦虚冷小便數瘦兼無力羊肺一具細切内少羊肉)
(作羮食之煮粥亦得又上下焦虚冷脚膝無力陽事不/行補益羊腎一箇熟煮和半大兩鍊成乳粉空腹食之)
(甚有效又益腎氣强陽道白羊肉半觔去脂膜切作生/以蒜虀食之三日一度甚妙又主腎□虚冷腰有轉動)
(不得羊脊骨一具嫩者搥碎爛煮和蒜虀空腹食之兼/飲酒少許妙又理日熱赤痛如隔紗縠看物不分明宜)
(補肝氣益睛青羊肝一具細起薄切以水洗漉出瀝乾/以五味醤醋食之又理風眩瘦疾及小兒驚癎兼丈夫)
(五勞七傷羊頭一枚治如食法/煮令熟作鱠以五辣醬醋食之)
兵部手集(療無故嘔逆酸水不止或吐三五口食後如/此方羊屎十顆好酒兩合煎取一合頓服即)
(愈如未定更服看大小加/減服之六七歲即五顆)
子母秘録(療産後寒熱心悶極脹百病羖羊/角燒末酒服方寸匕未産再服)
姚和衆(治小兒食土方候市人合時買市中羊肉一觔/以繩繫之令人著地拽至家以水洗炒炙依料)
(與兒喫如未喫/食即煮汁餵)
禮記(羊泠毛而毳/羶不可食)
周成王(人獻四/角羊)
丹房鏡源(羊脂柔銀軟銅羖/羊角縮賀賀錫也)
衍義曰(羖羊角出陜西河東謂之羖䍽羊尤狠健毛最/長而厚此羊可入藥如要食不如無角白大羊)
(本草不言者亦有所遺爾又同華之間有卧沙細肋其羊/有角似羖羊但低小供饌在諸羊之上張仲景治寒疝)
(用生薑羊肉湯服之無不騐又一婦人産當寒月寒氣/入産門臍下脹滿手不敢犯此寒疝也醫将治之以抵)
(當湯謂其有瘀血嘗教之曰非其治也/可服張仲景羊肉湯少減水二服遂愈)
牡狗隂莖味鹹平無毒主傷中隂痿不起令强熱大生
子除女子帶下十二疾一名狗精六月上伏取隂乾百
日(臣禹錫等謹按日華子云/大隂治絶陽及婦人隂瘻)
膽主明目痂瘍惡瘡(臣禹錫等按鼻衂血通用藥云狗/膽平藥性論云狗膽亦可單用味)
(苦有小毒主鼻瘡鼻中息肉孟詵云膽去腸中膿水又/白犬膽和通草桂為丸服令人隠形青犬尤妙日華子)
(云膽主撲損/瘀血刀箭瘡)
心主憂恚氣除邪(臣禹錫等謹按日華子云心治狂犬/咬除邪氣風痺療鼻衂及下部瘡)
腦主頭風痺下部䘌瘡鼻中息肉
齒主癲癎寒熱卒風疿伏日取之(臣禹錫等謹按癲癎/通用藥云狗齒平日)
(華子云齒理小/兒客忤燒入用)　頭骨主金瘡止血(臣禹錫等謹按金/瘡通用藥云狗頭)
(骨平蜀本云餘骨主補虚小兒驚癎止下痢藥性論云/狗頭骨使燒灰為未治乆痢勞痢和乾薑茛菪焦炒見)
(煙為丸白飲空心下十丸極效日華/子云頭骨燒灰用亦壮陽黄者佳)　四脚蹄煮飲之
下乳汁(臣禹錫等謹按下乳汁/通用藥云狗四足平)
白狗血味鹹無毒主癲疾發作(臣禹錫等謹按癲癎通/用藥及藥對云白狗血)
(温日華子云/血補安五藏)　肉味鹹酸温主安藏補絶傷輕身益氣
(臣禹錫等謹按孟詵云犬血益陽事補血脈厚腸胃實/下焦填精髓不可灸食恐成消渇但和五味煮空腹食)
(之不與蒜同食必頓損人若去血則力少不益人瘦者/多是病不堪食日華子云犬肉暖無毒補胃氣壯陽暖)
(腰膝補虚/勞益氣力)
屎中骨主寒熱小兒驚癎(陶隠居云白狗烏狗入樂用/白狗骨燒屑療諸瘡瘻及妬)
(乳癰腫黄狗肉大補虚不及牡者牡者父也又呼為大/言脚上别有一懸蹄者是也白狗血合白雞肉白鵝肝)
(白羊肉烏雞肉蒲子羮等皆病人不可食犬春月目赤/鼻燥欲狂猘者不宜食唐本注云别録云狗骨灰主下)
(痢生肌傅馬瘡鳥狗血主産難横生血上搶心者下頷/骨主小兒諸癎隂夘主婦人十二疾為灰服之毛主産)
(難白狗屎主丁瘡水絞汁服主諸毒不可入口者今按/陳藏器本草狗正黄色者肉温補虚腰腎起陽道骨煎)
(為粥熱補令婦人有子乳汁主青盲取白犬生子目未/開時乳汁注目中療十年盲狗子目開即差膽塗惡瘡)
(腎主婦人産後腎勞如瘧者婦人體熱用猪腎體冷即/用犬腎肝心主狂犬咬以傅瘡上屎主瘭疽徹骨痒者)
(當燒竹灰塗瘡勿令病者知又屎和臘月猪脂傅瘻瘡/又傅溪毒丁腫出根頓下毛主小兒夜啼綘袋盛擊著)
(兒兩于狗肝主脚氣攻心作生薑醋進之當洩先洩勿/服之臣禹錫等謹按藥對云屎中骨平日華子云犬黄)
(者大補益餘色微補古言薯蕷涼而能補大肉暖/而不補雖有此言服終有益然奈穢甚不食者衆)
圖經(文具羖羊/角條下)
唐本餘(牡狗隂莖並同白狗血主女人生子不出内酒/中服之主下痢卒風疿伏日取之主補虚小兒)
(驚癎止/下痢)
食療(牡狗隂莖補髓肉温主五藏補七傷五勞填骨髓/大補益氣力空腹食之黄色牡者上白黑色者次)
(女人姙娠勿食又上伏日採膽以酒調服之明目去眼/中膿水又主惡瘡痂痒以膽汁傅之止膽傅惡瘡能破)
(血中有傷因損者熱酒調半箇服瘀血盡下又大傷人/杵生杏仁封之差比來去血食之却不益人也肥者血)
(亦香美即何要去血去血之後都無效矣犬自/死舌不出者食之害人九月勿食犬肉傷神)
聖恵方(治眼痒急赤澁用/犬膽汁注目中)
又方(治附骨疸及魚眼瘡/用狗頭骨燒煙熏之)
又方(治婦人赤白帶下乆不止用狗頭骨燒灰為/細散每日空心及食前温酒調下一錢匕)
外臺秘要(療食魚肉等成癥結在腹并諸毒氣方狗糞/五升燒未之綿裹酒五升漬再宿取清分十)
(服日再已後日一服使盡/隨所食癥結即便出矣)
又方(療腰痛取黄狗皮炙裹腰痛處取/煖徹為度頻即差也徐伯玉方同)
又方(治馬軗瘡狗牙灰酢和傅之乂五/月五日取牡狗糞燒灰數傅之良)
又方(治發背神騐牡狗白糞半升覺欲作腫時以煖水/升絞取汁分再服仍以滓傅上每日再為之差止)
千金翼方(治産後煩悶不能食白犬骨/一味燒研以水服方寸匕)
葛氏方(治乆下痢經時不止者此成休息療之取犬/骨炙令黄焦𢷬飲服方寸匕日三服即愈)
又方(治小兒卒得癎刺取白犬/血二升許含之塗身上)
又方(療猘大咬人乃殺所咬/犬取腦傅之後不復發)
百一方(鬼擊之病得之無漸卒著如刀刺状胸脅腹内/絞急切痛不可即按或即吐血䶊血下血一名)
(鬼排斷白犬頭取/熱血一升飲之)
又方(卒得瘑瘡常對在兩/脚塗白犬血立愈)
經騐方(治血氣搊撮不可忍者黑狗膽一箇半乾半濕/割開以箆子排丸如菉豆大蛤粉滚過毎服五)
(丸燒生鉞淬酒/下其痛立止)
經騐後方(治婦人産後血不定奔四肢并違墮/狗頭骨灰以酒調下二錢匕甚效)
梅師方(食鬱肉漏脯中毒燒犬屎/木酒服方寸匕聖恵方同)
又方(治熱泄湯火燒瘡痛不可忍取狗毛/細剪以烊膠和毛傅之至瘡落漸差)
食醫心鏡(治脾胃冷弱腸中積冷脹滿刺痛肥狗肉半/斤以米鹽豉等煮粥頻喫一兩頓又方下痢)
(臍下切痛狗肝一具洗細切未一升稀調煮粥空腹㸃/三兩合蒜喫椒葱鹽醬佳性著之又治浮腫小便澀少)
(精肥狗肉五斤熟蒸空腹服之又主氣水鼓脹浮腫/狗肉一斤細切和米煮粥空腹喫作羹臛喫亦佳)
子母秘録(療小兒桃李骾狗骨/頭煮湯摩頭上差)
揚氏産乳(姙娠不得食狗/肉令兒無聲)
魏志(河内太守劉勲女病左膝瘡痒草駝視之以繩繫/犬後足不得行斷大腹取膽向瘡口須臾有蟲若)
(蛇從瘡上出/長三尺病愈)
丹房鏡源(白狗糞/煮錫)
　
　
　
　
　
　
　
　
羚羊角味鹹苦寒㣲寒無毒主明目益氣起陰去惡血
注下辟蠱毒惡鬼不祥安心氣常不魘寐療傷寒時氣
寒熱熱在肌膚温風注毒伏在骨間除邪氣驚夢狂越
僻謬及食噎不通久服强筋骨輕身起陰益氣利丈夫
生石城山川谷及華陰山採無時(陶隠居云今出建平/冝都諸蠻中及西域)
(多兩角一角者為勝角甚多節蹙蹙圓繞别有山羊角/極長惟一邊有節節亦疎大不入藥用爾雅名羱羊而)
(羌夷云只此名羚羊角甚能陟峻短角者乃是山羊爾/亦未詳其正唐本注云爾雅云羚大羊羊如牛大其角)
(堪為鞍橋一名羱羊俗名山羊或名野羊善鬬至死又/有山驢大如鹿皮堪靴用有兩角角大小如山羊角前)
(言其一邊有蹙文又踈慢者是此也陶不識謂山羊誤/矣二種並不入藥而俗人亦用山驢角者今用細如人)
(指長四五寸蹙文細者南山商析間大有今出梁州陜/州洋州亦貢之今按陳藏噐本草云羚羊角主溪毒及)
(驚悸煩悶臥不安心胷間惡氣毒瘰􁣲肉主蛇咬惡瘡/山羊山驢羚羊三種相似醫工所用但信市人遂令湯)
(丸或致乖舛且羚羊角有神夜宿以角掛樹不著地但/取角彎中深鋭緊小猶有掛痕者即是真慢無痕者非)
(作此分别餘無佗異真角耳邊聴之集集鳴者良陶云/一角者謬也臣禹錫等謹按藥性論云羚羊角味甘)
(能治一切熱毒風攻注中惡毒風卒死昏亂不識人散/産後血衝心煩悶燒末酒服之主小兒驚癎治山瘴能)
(散惡血燒灰治噎塞不通孟詵云麢羊北人多食南人/食之免為蛇蟲所傷和五味子炒之投酒中經宿飲之)
(治筋骨急强中風又角主中風筋孿附骨疼痛生摩和/水塗腫上及惡瘡良又卒熱悶屑作末研和少蜜服亦)
(治熱毒痢/及血痢)
圖經曰(羚羊角出石城山谷及華陰山今秦隴龍蜀金/商州山口皆有之戎人多捕得來貨其形似羊)
(也青而大其角長一二尺有節如人手指握痕又至堅/勁今入藥者皆用此角謹按爾雅云麢與羚同太羊羱)
(音元如羊郭璞注云麢似羊而大角圓鋭好在山崖間/羱似吳羊而大角角橢出西方許慎注説文解字云麢)
(大羊而細角陶隠居以角多節蹙蹙圓繞者為羚羊而/角極長惟一邊有節亦疎大者為山羊山羊即爾雅)
(所謂羱羊也唐注以口邊有蹙文又踈慢者為山驢角/云時人亦用之又以細如人指長四五寸蹙文細者為)
(堪用陳藏器云羚羊夜宿以角掛木不著地但取角彎/中深鋭𦂳小猶有掛痕者是觀今市貨者與爾雅所謂)
(羱羊陶注所謂山羊唐注所謂山驢大都相似令人相/承用之以為羱羊其細角長四五寸如人指多節蹙蹙)
(圓繞者其間往往彎中有磨角成痕處京師極多詳本/草及諸家所出此乃是真羱羊而世多不用不知其所)
(以然者何也又陳藏器謂真角耳邊聴之集集鳴者良/今牛羊諸角但殺之者聴之皆有聲不必専羚角也自)
(死角則/無聲矣)
　雷公(凡所用亦有神羊角其神羊角長有二十四節/内有天生木胎此角有神力可抵千牛之力也)
(凡修事之時勿令單用不復有驗須要不拆元對以繩/縳之将鐡錯子錯之旋旋取用勿令犯風錯未盡處須)
(三重紙裹恐力散也錯得了即單𢷬盡背風頭重篩過/然入藥中用之若更研萬匝了用之更妙免刮人膓也)
食療(傷寒熱毒下血末服/之即差又療疝氣)
外臺秘要(治噎羚羊角屑不拘多少自在末之/飲服方寸匕亦可以角摩噎上良)
千金方(療産後心悶不識人汗出羚羊角燒/末以東流水服方寸匕未差再服)
肘後方(血氣逆心煩滿燒羚羊角/若水羊角末水服方寸匕)
子母秘録(治胷脇痛及腹痛熱滿燒/羚羊角末水服方寸匕)
又方(治小兒洞下痢羊角中/骨燒末飲服方寸匕)
産寳(令易産羚羊角一枚刮/尖為末以酒調方寸匕)
衍義曰(羚羊角今皆取有掛痕者陳藏噐取耳邊聴之/集集鳴者良亦强出此説未嘗遍試也今将他)
(角附耳皆集集有聲不如有掛痕一/説盡矣然多偽為之不可不察也)
　
　
　
　
　
　
　
　
犀角味苦酸鹹寒㣲寒無毒主百毒蠱疰邪鬼瘴氣殺
鈎吻鴆羽蛇毒除邪氣迷惑魘寐療傷寒温疫頭痛寒
熱諸毒氣久服輕身駿健生永昌山谷及益州(松脂為/之使惡)
(雚菌雷丸陶隠居云今出武陵交州寜州諸逺山犀有/二角以額上者為勝又有通天犀角上有一白縷直上)
(至端此至神驗或云是水犀角出水中漢書所云駭雞/犀者以置米中雞皆驚駭不敢啄又置屋中鳥鳥不敢)
(集屋上又云通天犀者夜露不濡以此知之凡犀見成/物皆被蒸煮不堪入藥惟生者為佳雖是犀片亦是已)
(經煮炙況用屑乎又有㹀犀其角甚長文理亦似犀不/堪藥用唐本注云㹀是雌犀文理細膩斑白分明俗謂)
(斑犀服用為上然充藥不如雄犀也今按陳藏器本草/云犀肉主諸蠱蛇獸咬毒功用劣於角本經有通天犀)
(且犀無水陸二種並以精麤言之通天者腦上角千嵗/者長且鋭白星徹端能出氣通天則能通神可破水駭)
(雞故曰通天抱朴子曰通天犀有白理如線者以盛米/雞即駭矣其真者刻為魚銜入水水開三尺其鼻角一)
(名奴角一名食角臣禹錫等謹按陳藏器云爾雅云兕/似牛一角犀似豕三角復云多似象復如象三角陶據)
(爾雅而言不知三角之誤也又曰雌者是兕而形不同/未知的實藥性論云牯犀角君味甘有小毒能辟邪精)
(鬼魅中惡毒氣鎮心神解大熱散風毒能治發背癰疽/瘡腫化膿作水主療時疾熱如火煩悶毒入心中狂言)
(妄語日華子云犀角味甘辛治心煩止驚安五藏補虚/勞退熱消痰解山瘴炎毒鎮肝明目治中風失音熱毒)
(風時氣/發狂)
圖經曰(犀角出永昌山谷及益州今出南海者為上黔/蜀者次之犀似牛猪首大腹痺脚脚有三蹄色)
(黒好食棘其皮毎一孔皆生三毛頂一角或云兩角或/云三角謹按郭璞爾雅注云犀三角一在頂上一在額)
(上一在鼻上鼻上者即食角也小而不橢音墮亦有一/角者嶺表録異曰犀有二角一在額上為兕犀一在鼻)
(上為胡帽犀牯犀亦有二角皆為毛犀而今人多傳一/角之説此數種俱有粟文以文之麄細為貴賤角之貴)
(者有通天花文犀有此角必自惡其影常飲濁水不欲/照見也其文理絶好者則有百物之形或云犀之通天)
(者是其病理不可知也文有倒挿者有正挿者有腰鼓/挿者其倒挿者一半已下通正挿者一半已上通腰鼓)
(挿者中斷不通其類極多足為奇異故波斯呼象牙為/白暗犀角為黒暗言難識别也犀中最大者墮羅犀一)
(㧣有重七八斤者云是牯犀額角其花多作撒豆斑色/深者堪帶胯斑散而色淺者但可作器皿耳或曰兕是)
(犀之雌者未知的否凡犀入藥者有黒白二種以黒者/為勝其角尖又勝方書多言生犀相承謂未經水火中)
(過者是或謂不然盖犀有捕得殺而取者為上犀有得/其蜕角者為退犀亦猶用鹿角法耳唐相段文昌門下)
(醫人吳士臯因職於南海見舵主言海人取犀牛之法/先于山路多植木如猪羊棧其犀以前脚直常依木而)
(息多年栢木爛犀忽倚之即木折犀倒久不能起因格/殺而取其角又云犀每自退角必培土埋之海人知處)
(即替作木寓角而易之再三不離其處時復有得者若/直取之則犀去於别山退藏不可尋也未知今之取犀)
(角果如/此否)
　海藥(謹按異物志云山東海水中其牛樂聞絲竹彼/人動樂牛則出來以此採之有鼻角頂角鼻角)
(為上大寒無毒主風毒攻心罷氉熱悶擁毒赤痢小兒/麩豆風熱驚癎並宜用之凡犀屑了以紙裹於懐中良)
(久合諸色藥物絶為易𢷬又按通天犀胎時見天上物/命過並形於角上故云通天犀也欲驗於月下以水盆)
(映則知通天矣正經云是山犀少見水犀五溪記云山/犀者食於竹木小便即竟日不盡夷獠家以弓矢而採)
(故曰黔犀又劉孝標言犀墮角/里人以假角易之未委虚實)
雷公曰(凡使勿用奴犀㹀犀病水犀㝈子犀下角犀淺/水犀無潤犀要使烏黒肌麄皺圻裂光潤者上)
(凡修治之時錯其屑入臼中𢷬令細再入鉢中研萬匝/方入藥中用之婦人有姙勿服能消胎氣凡修治一切)
(角大忌/鹽也)
食療(此只是山犀牛未曽見人得水犀取其角此兩種/者功亦同也其生角寒可燒成灰治赤痢研為末)
(和水服之又主卒中惡心痛諸飲食中毒及藥毒熱毒/筋骨中風心風煩悶皆差又以水磨取汁與小兒服治)
(驚熱鼻上角尤佳肉㣲温味甘無毒主瘴氣百毒蠱疰/邪鬼食之入山林不迷失其路除客熱頭痛及五痔諸)
(血痢若食過多令人煩即取/麝香少許和水服之即散也)
聖恵方(治雉肉作臛食之吐下用生犀/角末方寸匕新汲水調下即差)
外臺秘要(服藥過劑及中毒煩悶欲/死燒犀角末水服方寸匕)
千金方(有蠼螋蟲尿人影著處便令人體病瘡其状如/粟粒累累一聚渗痛身中怱有處燥痛如芒刺)
(赤如刺蟲所螫後細瘡㿔作藂如茱萸子状也四畔赤/中央有白膿如黍粟赤令人皮急舉身惡寒壮熱極者)
(連起竟腰脇胷也治之/法初得磨犀角塗之止)
肘後方(臥忽不寤若火照之則殺人但痛嚙其踵又足/拇指甲際而多唾其面即活犀角枕佳或以青)
(木香内枕/中并帶)
廣利方(治孩子驚癎不知人迷悶嚼舌仰目者/犀角末半錢匕水二大合服之立效)
抱朴子(鄭君言但習閉氣至千息久久則能居水中一/日許得真通天犀角三寸以上者刻為魚銜之)
(入水水常為開方三尺可得氣息水中又通天犀赤理/如綖自本徹末以角盛米著地羣雞不敢啄而輙驚故)
(南人名為駭雞犀是故有蟲毒之鄉於他家飲食/即以角攪之白沫竦起即為有毒無沫即無毒也)
朝野僉載(鴆食水處有犀牛不濯角其水/物食之必死為鴆食蛇之故也)
晉温嶠(過牛渚磯水深不可測世云其下多怪物嶠遂/燃犀角而照之須臾見水族覆火奇形異状或)
(乗馬車著赤衣者嶠其夜夢人謂己曰與君/幽明自别何意相照也意甚惡之未旬而卒)
太平廣記(通天犀謂之駭雞犀以角煮毒/藥為湯皆生白沫無復毒勢)
李司封(宗易嘗言石駙馬保吉知陳州其州廨一皆新/之毎毁舊屋則坐于下風塵自分去人皆驚怪)
(之葢其新服/帶辟塵犀也)
歸田録(人氣/粉犀)
衍義曰(犀角凡入藥須烏色末經湯水浸煮者故曰生/犀川犀及南犀紋皆細烏犀尚有顯紋者露黄)
(犀紋絶少皆不及西畨所出紋髙雨脚顯也物像黄外/黒者為正透物像黒外黄者為倒透葢以烏為正以形)
(象肖物者為貴既曰通犀又須紋頭顯黄黒分明透不/脱有雨脚滑潤者為第一鹿取茸犀取尖其精鋭之力)
(盡在是矣犀角尖磨服為佳/若在湯散則屑之西番者佳)
　
　
　
　
　
　
　
　
虎骨主除邪惡氣殺鬼疰毒止驚悸主惡瘡鼠瘻頭骨
尤良(臣禹錫等謹按鬼疰尸疰及惡瘡通用藥并藥對/云虎骨平藥性論云虎骨臣殺犬咬毒味辛㣲熱)
(無毒治筋骨毒風孿急屈伸不得走疰/疼痛主尸疰腹痛治温瘧療傷寒温氣)　膏主狗嚙瘡
爪辟惡魅　肉主惡心欲嘔益氣力(陶隠居云俗方熱/食虎肉壊人齒信)
(自如此虎頭作枕辟惡魘以置戸上辟鬼鼻懸户上令/生男骨雜朱畫符療邪鬚療齒痛爪以懸小兒臂辟惡)
(鬼唐本注云别録云屎主惡瘡其眼睛主癲其屎中骨/為屑主火瘡牙主丈夫陰瘡及疸瘻鼻主癲疾小兒驚)
(癎今按陳藏器本草云虎威令人有威帶之臨官佳無/官為人所憎威有骨如乙字長一寸在脅兩傍破肉取)
(之尾端亦有不如脅者膽主小兒驚癎肉及皮主瘧骨/煮汁浴小兒去瘡疥鬼疰驚癎屎主鬼氣眼光主驚邪)
(辟惡鎮心凡虎夜視以一目放光一目看物獵人候而/射之弩箭纔及目光隨墮地得之者如白石是也臣禹)
(錫等謹按孟詵云肉食之入山虎見有畏辟三十六種/精魅又眼睛主瘧病辟惡小兒熱驚悸膽主小兒疳痢)
(驚神不安研水服之骨煮湯浴去骨節風毒膏内下部/治五痔下血日華子云肉味酸平無毒治瘧又睛鎮心)
(及小兒驚啼/疳氣客忤)
圖經曰(虎骨并睛爪本經不蛓所出州土今有山林虎/皆有之骨用頭及脛色黄者佳睛亦多偽須自)
(獲者乃真𤓰并指骨毛存之以繫小兒臂上辟惡鬼兩/脅間及尾端皆有威如乙字長一二寸許此數物皆用)
(雄虎者勝凡鹿虎之類多是藥箭射殺者不可入藥葢/藥毒浸漬骨血間猶能傷人也李絳兵部手集方有虎)
(骨酒法治臂脛痛不計深淺皆效用虎脛骨二大兩麄/𢷬熬黄羚羊角一大兩屑新芍藥二大兩切細三物以)
(無灰酒浸之春夏七日秋冬倍日毎旦空腹飲一杯冬/中速要服即以銀器物盛火爐中煖養之三兩日即可)
(服也又崔元亮海上方治腰脚不隨取虎腰脊骨一具/細剉訖又以斧於石上更搥碎又取前兩脚全骨如前)
(細搥之兩件並於鐵牀上以文炭火勻炙飜轉候待脂/出甚則投濃美無灰酒中密封春夏一七日秋冬二七)
(日毎日空腹隨飲性多則多飲性少則少飲未飯前三/度温飲之大户以酒六七斗止小户二斗止患十年已)
(上者不過三劑七年以下者一劑必差忌如藥法又一/方虎脛骨五六寸已來净刮去肉膜等塗酥炙令極黄)
(熟細𢷬絹袋子盛以酒一斗置袋子於甆瓶中然/後以糖火㣲煎至七日後任情喫之當㣲利便差)
　雷公云(虎睛凡使須知採人問其源有雌有雄有老/有嫩有殺得者惟有中毒自死者勿使却有)
(傷人之患夫用虎睛先於生羊血中浸一宿漉出/㣲㣲火上焙之乾𢷬成粉候衆藥出取合用之)
食療(又主腰膝急疼煮作湯浴之或和醋浸亦良主筋/骨風急痛脛骨尤妙又小兒初生取骨煎湯浴其)
(孩子長大無病又和通草煮汁空腹服半外覆葢卧少/時汗即出治筋骨節急痛切忌熱食損齒小兒齒生未)
(足不可與食恐齒不/生又正月勿食虎肉)
聖恵方(治厯節風百節疼痛不可忍用虎頭骨一具塗/酥炙黄搥碎絹袋盛用清酒二斗浸五宿隨性)
(多少煖/飲之妙)
外臺秘要(療骾取虎骨為/末水服方寸匕)
又方(療肛門凸出方燒虎骨末/水服方寸匕日三服良)
千金翼(療熛疽著手足肩背累累如米起色白刮之汁/出愈而復發虎屎白者以馬屎和之暴乾燒灰)
(粉/之)
經驗後方(白虎風走注疼痛兩膝熱腫虎脛骨塗酥炙/黑附子炮裂去皮臍各一兩為末每服温酒)
(調一二錢/匕日再服)
又方(治小兒驚癎掣瘲以虎晴細研/水調灌之良大小加减服之)
梅師方(治猘犬咬人發狂如犬刮虎牙/虎頭骨末酒服方寸匕服之差)
勝金方(治大腸痔漏并脱肛以虎脛骨兩節蜜二兩炙/合赤𢷬末蒸餅丸如桐子大每服凌晨温酒下)
(二十丸隔夜先和/大腸後方服此藥)
集驗方(療月蝕瘡虎頭骨一兩𢷬碎同/猪脂一斤熬以骨黄取塗瘡上)
張文仲(治痢久下經時不愈者此名休息取大蟲/骨炙令黄焦𢷬末飲服方寸匕日三即愈)
又方(療卒魘以虎頭骨/為枕葛稚川方同)
子母秘録(小兒辟惡氣以水煮/虎骨湯浴兒數數作)
楊氏産乳(療小兒驚癎以虎睛一豆/許火炙為末水和服之)
又方(療秃瘡取/虎膏塗之)
姚和衆(治小兒夜啼取大蟲眼睛一/隻為散以竹瀝調少許與喫)
又方(小兒頭瘡不差大蟲脂消/令凝毎日三四度塗之)
抱朴子(虎夀千歲五百/歲毛色變白)
衍義曰(虎骨頭脛與脊骨入藥肉㣲鹹陳藏器所注乙/骨之事及射之目光墮地如白石之説必得之)
(於人終不免其所誣也人或問曰風從虎何也風木也/虎金也木受金制焉得不從故虎嘯則風生自然之道)
(也所以治風攣急屈神不得走疾/癲疰驚癎骨節風毒等乃此義爾)
　
　
　
　
　
　
　
　
兎頭骨平無毒主頭眩痛癲疾(臣禹鍚等謹按日華子/云頭骨和毛髓燒為丸)
(催生落胎并産/後餘血不下)　骨主熱中消渇(臣禹鍚等謹按藥性/論云兎頭味甘日華)
(子云兎骨治瘡/疥刺風鬼疰)　腦主凍瘡　肝主目暗(臣禹錫等謹/按孟詵云肝)
(主明日和决明子作九服之又主丹石人上衝眼暗不/見物可生食之一如服羊子肝法日華子云肝明目補)
(勞治頭/旋眼疼)
肉味辛平無毒主補中益氣(陶隠居云兎肉為羮亦益/人姙娠不可食令子屑缺)
(真肉不可合白雞肉食之面發黄合獺肉食之令人病/遁尸唐本注云兎皮毛合燒為灰酒服主産難後衣不)
(出及餘血搶心脹欲死者極驗頭皮主鬼疰毒氣在皮/中針刺者又云主鼠瘻膏主耳聾今按陳藏器本草云)
(兎寒平主熱氣濕痺毛燒灰主炙瘡不差骨主久疥醋/摩傅之肉久食弱陽令人色痿與薑同食令人心痛頭)
(主雞産燒灰末酒下兎竅有五六穴子從口出今懐姙/忌食其肉者非為缺脣亦縁口出臣禹錫等謹按藥性)
(論云臘月肉作醤食去小兒豌豆瘡臘毛煎湯洗豌豆/瘡及毛傅良孟詵云八月止十一月可食服丹石人相)
(宜大都損陽事絶血脈日華子/云肉治渇健脾生喫壓丹毒)
圖經曰(兎舊不著所出州土今處處有之為食品之上/味兔竅乃有六七穴子從口出故姙娠者禁食)
(之頭骨主頭眩痛癲疾腦主凍瘡肝主目闇肉補中益/氣然性冷多食損元氣不可合雞肉食之髓及膏並主)
(耳聾毛煎湯洗豌豆瘡毛燒灰主炙瘡久不差皮毛及/頭並燒灰酒服主難産衣不出必效方療天行嘔吐不)
(下食取臘月兎頭并皮毛燒令烟盡擘破作黒灰𢷬羅/之以飲汁服方寸匕則下食不差更服燒之勿令火耗)
(頻用皆效無比崔元亮海上方療消渇羸瘦小便不禁/兎骨和大麥苗煮汁服極效又一方用兎一隻剥去皮)
(𤓰五藏等以水一斗半煎使爛骨肉相離漉出骨肉斟/酌五升汁便澄濾令冷渇即服之極重者不過三兎又)
(下有筆頭灰主小便不通及數而難淋瀝陰/腫中惡脱肛筆並取年久者燒灰水服之)
　食療(兎頭骨並同肉味酸謹按入月至十月其肉酒/炙喫與丹石人甚相宜注以性冷故也大都絶)
(人血脈損房事令人痿黄肉不宜與薑橘同食之令人/卒患心痛不可治也又兎死而眼合者食之殺人二月)
(食之傷神又兎與/生薑同食成霍亂)
聖恵方(手足皹裂成瘡/兎腦髓生塗之)
外臺秘要(必效療婦人帶下取兎皮燒令煙/絶𢷬為末酒服方寸匕以差為度)
肘後方(療大人小兒卒得月蝕瘡於月望夕取兎差/屎及内蝦蟇腹中合燒為灰末以傅瘡上)
百一方(火燒已破方取兎腹下白毛燒膠/以塗毛上貼瘡立差待毛落即差)
經驗方(催生丹丸頭一箇臘月内取頭中髓塗於净紙/上令風吹乾通明乳香二兩碎入前乾兎髓同)
(研来日是臘今日先研俟夜星宿下安挿孑上時果香/茶同一處排定須是潔净齋戒焚香望北帝張告云大)
(道弟子某修合救世上難生婦人藥願降威靈佑助此/藥速令生産禱告再拜用紙帖同露之更燒香至來日)
(日未出時以猪肉和丸如雞頭大用紙袋盛貯透風懸/毎服一丸醋湯下良久未産更用冷酒下一丸即産此)
(神仙方/絶驗)
梅師方(兎肉合乾薑拌/食之令人霍亂)
食醫心鏡(消渇飲水不知足兎頭骨/一具以水煮取汁飲之)
博濟方(治産前滑胎臘月兎頭腦髓一箇㰙於紙上令/勻候乾剪作符子於面上書生字一箇覺母腹)
(痛時用母釵子股上夾定燈熖/上燒灰盞盛煎丁香酒調下)
勝金方(治發腦發背及癰疽熱節惡瘡等臘月兎頭細/剉入瓶内密封惟久愈佳塗帛上厚封之熱痛)
(傅之如水/頻換差)
集驗方(治痔疾下血疼痛不止以玩月砂不限多少漫/火熬令黄色為末毎二錢入乳香半錢空心温)
(酒調下日三四服差/砂即兎子糞是也)
子母秘録(療産後陰下脱/燒兎頭末傅之)
抱朴子(兎夀千嵗五百嵗毛色變白又云兎血之/和女丹服之有神女二人來侍可役使)
禮記(食兔/去凥)
沈存中(契丹北境有跳兎形皆兎但前足寸餘後足幾/尺行即用後足跳一躍數尺止則蹶然仆地生)
(於契丹慶州之地子使虜日捕得數兎/特歸爾雅所謂蹶兎亦曰蛩蛩巨驉也)
衍義曰(兎有白毛者全得金之氣也入藥尤功餘兎至/秋深時則可食金氣全也纔至春夏其味變取)
(四脚肘後毛為逐食飼鵾鷹至次日却吐出其意欲腹/中逐盡脂肥使飢急捕逐速爾然作醤必使五味既患)
(豌豆瘡又食此則發/毒太甚恐斑爛損人)
　
　
　
　
　
　
　
　
狸骨味甘温無毒主風疰尸疰鬼疰毒氣在皮中淫躍
如針刺者心腹痛走無常處及鼠瘻惡瘡頭骨尤良(臣/禹)
(錫等謹按藥性論云狸骨臣亦可單用頭骨炒末治噎/病不通食飲孟詵云骨主痔病作羮臛食之不與酒同)
(食其頭燒作灰和消服二錢匕主痔又食野鳥肉中毒/燒骨灰服之差炙骨和麝香雄黄為丸服治痔及瘻瘡)
(糞燒灰主鬼瘧日華子云骨治逰風/惡瘡頭骨最妙糞燒灰主寒熱瘡疾)
肉療諸疰(臣禹錫等謹按蜀本云肉療鼠瘻日華子云/狸肉治逰風等病又狸頭燒灰酒服治一切)
(風/)
陰莖主月水不通男子陰㿗燒之以東流水服之(陶隠/居云)
(狸類甚多今此用虎狸無用猫者猫狸亦好其骨至難/别自取方可信又有狸色黄而臭肉亦主䑕瘻及狸肉)
(作羮如常食法並佳唐本注云狸屎灰主寒熱鬼瘧發/無期度者極驗家狸亦好一名猫也今按陳藏器本草)
(云風狸溺主諸色風人取養之食果子以籠之溺如乳/甚難得似兎而短在髙樹候風而吹至彼樹出邕州已)
(南/)
圖經曰(狸骨皮肉本經不載所出州土今處處有之其/類甚多以虎斑文者堪用猫斑者不佳皆當用)
(頭骨華佗方有狸骨散治尸疰肉主痔可作羮臛食之/南方有一種香狸人以作鱠生若北地狐生法其氣甚)
(香㣲有麝氣邕州已南又有一種風狸似兎而短多棲/息髙木候風而吹過他木其溺主風然甚難取人久養)
(之始/可得)
　食療(尸疰腹痛痔瘻炙之令香末酒服二錢十服後/見驗頭骨最妙治尸疰邪氣燒為灰酒服二錢)
(亦主食野鳥肉物中毒腫也再服之即/差五月收者糞極神妙正月勿食傷神)
聖恵方(治瘰癧腫硬痛疼時乆不差用狸頭蹄骨等並/塗酥炙令黄𢷬羅為㪚每日空心粥飲調下一)
(錢/匕)
外臺秘要(治痔發疼痛狸肉作羮食之良作/脯食之不過三頓差此肉甚妙)
肘後方(治鼠瘻腫核痛若已有瘡口膿血出者/取猫一物理作羮如食法空心進之)
食醫心鏡(治蝎螫人痛不止以猫/兒屎塗螫處併二即差)
子母秘録(療小兒鬼舐方狸屎燒灰和/臘月猪脂塗上千金方同)
淮南方(狸頭治䑕瘻䑕/􁁊人瘡狸愈之)
禮記(食狸去/正脊)
衍義曰(狸骨形類猫其紋有二一如連錢者一如虎紋/者此二色狸皆可入藥其肉味與狐不相逺江)
(西一種牛尾狸其尾如牛人多糟食未聞入藥孟詵云/骨理痔病作羮臛食之然則骨如何作羮臛音郝肉美)
(也炙骨和麝香雄黄為/丸服治痔及瘻瘡甚效)
　
　
　
　
　
　
　
　
麞骨㣲温主虚損洩精(臣禹錫等謹按藥性/論云麞骨味甘無毒)　肉温補
益五藏(臣禹錫等謹按蜀木云麞肉味甘孟詵云肉亦/同麞釀酒道家名為白脯惟麞鹿是也餘者不)
(入又其中往往得香栗子大不能全香亦治惡病其肉/八月止十一月食之勝羊肉自十二月止七月食動氣)
(也又若瘦惡者食發痼疾/也日華子云麞肉無毒)　髓益氣力悅澤人面(陶隠/居云)
(白肉是麞言白膽易驚怖也又呼為麕言麕肉不可合/鵠肉食成癥痼也今按陳藏器本草云麕主人心麄豪)
(取心肝暴乾為末酒服具便即小膽若小心食之則得/怯不知所為道家名白脯者麕鹿是也臣禹錫等謹按)
(日華子云骨補虚損益精髓悦/顔色臍下有香治一切虚損)
圖經曰(麞骨及肉本經不載所出州土今陂澤淺草中/多有之亦呼為麕麞之類甚多麕其總名也有)
(有牙者有無牙者用之皆同然其牙不能噬齧崔豹古/今注曰麞有牙而不能噬鹿有角而不能觸是也其肉)
(自八月已後至十一月以前食之勝羊肉十二月至七/月食之動氣道家以麞鹿肉差為白脯言其無禁忌也)
(唐方有麞骨酒及麞髓煎/並補下其腦亦入面膏)
　食療(道家用供養星辰者盖為/不管十二屬不是腥膩也)
　外臺秘要(主瘤病麞鹿二種肉剖如厚脯炙令熱搨/淹可四久四易痛攪出膿便俞不除更炙)
(新肉用/之良)
　子母秘録(主乳無汁麞肉臍/食勿令婦人知)
　
　
　
　
　
　
　
　
豹肉味酸平無毒主安五藏補絶傷輕身益氣久服利
人(陶隠居云豹至稀有為用亦鮮惟尾可貴唐本注云/隂陽神豹尾及車駕鹵簿豹尾名可尊重真豹尾有)
(何可貴未審陶據奚理今按陳藏器本草云豹主鬼魅/神邪取鼻和狐鼻煮服之亦主狐魅也臣禹錫等謹按)
(孟詵云肉食之令人志性麄多時消即定久食令人耐/寒暑脂可合生髪膏朝塗暮生頭骨燒灰淋汁去白屑)
(日華子云肉㣲毒壮筋/骨强土氣令人猛健)
圖經曰(豹肉本經不載所出州土今河洛唐郢間或有/之頭骨燒灰沐頭去風屑脂可合生髪藥朝塗)
(而暮生謹按豹有數種有赤豹詩云赤豹黄羆陸機疏/云尾赤而文黒謂之赤豹有𤣥豹山海經云幽都之山)
(有𤣥虎𤣥豹有白豹爾雅云貘音與豹同白豹郭璞注/云似熊小頭痺脚黒白駿能䑛食銅鐡及竹骨節强直)
(中實少髓皮辟濕人寝其皮可以驅温癘或曰豹白色/者别名貘唐世多畫貘作屏白居易有贊序之不知入)
(藥果用何類古今醫方鮮有用者今黔蜀中時有貘象/鼻犀目牛尾虎足土人鼎釡多為所食頗為山居之患)
(亦捕以為藥其齒骨極堅以刀斧推鍛鐡皆碎落/火亦不能燒人得之詐為佛牙佛骨以誑俚俗)
食療(補益人食令人强筯骨志性麄疎食之即覺也少/時消即定久食之終令人意氣麄豪惟令筋健能)
(耐寒暑正月/食之傷神)
衍義曰(豹肉毛赤黄其紋黒如錢而中空比比相次此/獸猛㨗遇虎故能安五藏補絶傷輕身又有土)
(豹毛更無紋色亦不赤其形亦小此各自有種非/能變為虎也聖人假喻而已恐醫家未喻故書之)
筆頭灰年久者主小便不通小便數難陰腫中惡脱肛
淋瀝燒灰水服之(唐本先附自􁩍部今移臣禹錫等謹/按藥性論云筆頭灰㣲寒亦可單用)
(燒灰治男子交婚之夕莖痿取/灰酒服之良其筆是使乏者)
圖經(文具兎頭/骨條下)
外臺秘要(若小便不通數而㣲腫方取陳/久筆頭一枚燒為灰和水服之)
勝金方(催産治難産聖妙寸金散方敗筆頭一枚燒為/灰細研為末研生藕汁一盞調下立産若産母)
(虚弱及素有冷疾者恐藕冷動/氣即於銀器内重湯煖過後服)
范汪方(治喉中腫痛不得飲食燒/筆頭灰漿飲下方寸匕)
　　　四種陳藏器餘
犢子臍屎主卒九竅中出血燒末服之方寸匕新生未
食草者預取之黄犢為上　姚氏方(人有九竅四肢指/岐間血出乃暴驚)
(所為取新生犢子未食草者臍屎暴乾燒末水/服方寸匕日四五頓差人云口鼻出血亦良)
靈猫陰味辛温無毒主中惡鬼氣飛尸蠱毒心腹卒痛
狂邪鬼神如麝用之功似麝生南海山谷如狸自為牝
牡亦云蛉狸異物志云靈狸一體自為陰陽刳其水道
連囊以酒灑陰乾其氣如麝若雜真香罕有别者用之
亦如麝焉
震肉無毒主小兒夜驚大人因驚失心亦作脯與食之
此畜為天雷所霹靂者是
􁁊􁁊亦作􁘟(同扶/沸反)無毒飲其血令人見鬼也亦堪染緋
髪可為頭髪出西南夷如猴宋孝建中獠子以西波尸
地髙城郡安西縣主簿韋文禮進雌雄二頭宋帝曰吾
聞􁁊􁁊能負千鈞若既力如此何能致之彼土人丁鑾
進曰􁁊􁁊見人喜笑則上脣掩其目人以釘釘著額任
其奔馳候死而取之髪極長可為頭髪血堪染􁀙其毛
一似獼猴人面紅赤色作人言馬聲(或作/鳥字)善知生死飲
其血使人見鬼帝聞而欣然命工圖之亦比山海經爾
雅云狒狒如人被髪迅走人亦曰梟羊彼俗亦謂之山
都郭景純有讚(文繁/不載)脯帶脂者薄割火上炙熱於人肉
傅癬上蟲當入脯中候其少頃掲却須臾更三五度差
　
　
　
　
　
　
　
　
　
　
　證類本草卷十七
欽定四庫全書
　證類本草卷十八
　　　　　　　　　　　　宋　唐慎微　撰
　獸部下品總二十一種
　　四種神農本經
　　四種名醫别録
　　四種唐本先附(注云/唐附)
　　三種今附(皆醫家嘗用有/效注云今附)
　　一種唐慎微續添(墨葢于/下是)
　　五種陳蔵器餘
　　　凡墨葢子以下並唐慎微續證類
　　豚卵(蹄足心腎膽/齒膏肉等附)麋脂(角附麋肉麋/骨麋茸續注)驢屎(屎乳軸垢等附唐/附肉脂皮續注)
　　狐陰莖(五藏腸/屎等附)獺肝(肉/附)　　　猯膏(貛貉肉胞/等附唐附)
　　鼹(音/偃)鼠　　　鼺(音/羸)鼠　　　野猪黄(唐/附)
　　豺皮(狼附/唐附)　　腽肭臍(今附腽肭/獸續注)麂(頭骨附/今附)
　　野駝脂(今/附)　　獼猴(續/添)　　　敗皷皮(自草部/今移)
　　六畜毛蹄甲
　　　五種陳蔵器餘
　　諸血　　　果然肉　　　狨獸
　　狼筋　　　諸肉有毒
　
　
　
　
　
　
　
　
豚卵味甘温無毒主驚癎癲疾鬼疰蠱毒除寒熱賁豚
五癃邪氣攣縮一名豚顛陰乾蔵之勿令敗
懸蹄主五痔伏熱在腸腸癰内蝕(臣禹錫等謹按五痔/通用藥云猪懸蹄平)
(藥對云/微寒)
猪四足小寒主傷撻諸敗瘡下乳汁
心主驚邪憂恚(臣禹錫等謹按日華子/云心治驚癎血癖邪氣)
腎冷和理腎氣通利膀胱(臣禹錫等謹按孟銑云腎主/人腎虚不可久食日華子云)
(腎補水蔵暖腰膝補膀胱治/耳聾雖補腎又令人少子)
膽主傷寒熱渇(臣禹錫等謹按大便不/通通用藥云猪膽微寒)
肚主補中益氣止渇利(臣禹錫等謹按惡瘡通用藥云/猪肚微温孟詵云肚主暴痢虚)
(弱日華子云肚補虚損殺勞蟲止痢釀黄糯/米蒸𢷬為丸甚治勞氣并小兒疳􁀙黄瘦病)
齒主小兒驚癎五月五日取(臣禹錫等謹按驚癎通用/藥云猪齒平日華子云齒)
(治小兒驚癎燒/灰服并治蛇咬)
鬐膏生髪(臣禹錫等謹按髪秃落/通用藥云猪鬐膏微寒)
肪膏主煎諸膏藥解斑猫芫青毒
貑猪肉味酸冷療狂病
凡猪肉味苦主閉血脈弱筋骨虚人肌不可久食病人
金瘡者尤甚
猪屎(臣禹錫等謹按黄疸/通用藥云猪屎寒)
主寒熱黄疸濕痺(陶隠居云猪為用最多惟肉不宜食/人有多食皆能暴肥此葢虚肥故也)
(其脂能悦皮膚作手膏不􁀙裂肪膏煎藥無不用之勿/令水中臘月者歴年不壞頸下膏謂之負革肪入道家)
(用其屎汁療温毒熱食其肉飲酒不可卧秫稻穰中又/白猪白蹄雜青者不可食之猪膏又忌烏梅唐本注云)
(别録云猪耳中垢主蛇傷猪腦主風眩腦鳴及凍瘡血/主賁豚暴氣中風頭眩淋瀝乳汁主小兒驚癎病乳頭)
(亦主小兒驚癎及鬼毒去來寒熱五癃五蔵主小兒驚/癎發汗十二月上亥日取肪脂内新瓦器中埋亥地百)
(日主癰疸名膒音甌同脂方家用之又一升脂著雞子/白十四枚更良今按陳蔵器本草云猪肉寒主壓丹石)
(解熱宜肥熱人食之殺藥動風肝主脚氣空心切作生/以薑醋進之當微洩若先痢即勿服膽主濕􁥥病下膿)
(血不止乾嘔羸瘦多睡面黄者取膽和生薑汁釅醋半/合灌下部手急捻令醋氣上至咽喉乃放手當下五色)
(惡物乃蟲子又主瘦病􁷜嗽取膽和小便生薑橘皮訶/梨勒桃皮煮服又主大便不通取猪羊膽以葦筒著膽)
(縛一頭内下部入三寸灌之入腹立下又主小兒頭瘡/取膽汁傅之猪􁜖音夷主肺痿欬嗽和棗肉浸酒服之)
(亦能主痃癖羸瘦又堪合膏練繒帛臘月猪脂殺蟲久/留不敗猪黄主金瘡血痢野猪脂酒服下乳汁可乳五)
(兒齒灰主蛇咬臣禹錫等謹按孟詵云犬猪頭主補虚/乏氣力去驚癎五痔下丹石又腸主虚渇小便數補下)
(焦虚竭又云東行母猪糞一升宿浸去滓頓服治毒黄/熱病日華子云猪涼微毒肉療水銀風并掘土土坑内)
(惡氣久食令人虚肥動風氣又不可同牛肉煮食令人/生寸白蟲又脂治皮膚風殺蟲傅惡瘡又腸止小便補)
(下焦生血療賁㹠氣及海外瘴氣又乳治小兒驚癎病/及大人猪雞癎病糞治天行熱病黄疸蠱毒東行牝猪)
(者為良窠内有草治小兒夜啼安席下/勿令母知大凡野猪肉食勝圈豢者)
圗經曰(豚卵本經不載所出州土云一名豚顛陰乾蔵/之勿令敗謹按揚雄方言云豬燕朝鮮之間謂)
(之豵闗東西謂之彘或謂之豕南楚謂之稀音喜其子/謂之豯音奚吳揚之間謂之豬子其實一種也今云豚)
(卵當是豬子也豬之屬為用最多惟肉不宜食食之多/暴肥葢風虚所致也心熱主血不足補虚劣不可多食)
(能耗心氣又不與吳茱萸合食肺微寒能補肺得大麻/子良不與白花菜合食令人氣滯發霍亂肝温主冷洩)
(久滑赤白乳婦赤白下方用子肝一葉薄批之揾著煨/熟訶子木中微火炙又揾炙盡半兩木止空腹細嚼陳)
(米飲送下亦主冷勞腹蔵虚者脾主脾胃虚熱以陳橘/皮紅生薑人参葱白切拍之合陳米水煮如羮去橘皮)
(空腹食之腎補虚升氣消積滯冬月不可食損人真氣/兼發虚壅肚主骨蒸熱勞血脈不行補羸助氣四季宜)
(食張仲景有猪肚黄連丸是也骨髓寒主撲損惡瘡懸/蹄主痔腸癰内蝕四蹄主行婦人乳汁滑肌膚去寒熱)
(廣濟方載其法云婦人乳無汁者以猪蹄四枚治如食/法以水二斗煮取一斗去蹄土爪根通草漏蘆各三兩)
(以汁煮取六升去滓内葱白䜴如常著少米煮作稀葱/䜴粥食之食了或身體微熱熱有少汗出佳乳未下更)
(三兩劑大驗肪膏主諸惡瘡利血脈解風熱潤肺入膏/藥宜臘月亥日取之腸蔵主大小腸風熱宜食之􁜖寒)
(主肺氣乾脹喘急潤五蔵去皴皰㸃䵳并肪膏並殺斑/猫地膽亭長等毒然男子多食之損陽崔元亮海上方)
(著猪􁜖酒療冷痢久不差方云此是脾氣不足暴令入/脾舌上生瘡飲食無味縦喫食下還吐小腹雷鳴時時)
(心悶乾皮細起膝脛酸疼兩耳絶聲四肢沉重漸瘦劣/重成鬼氣及婦人血氣不通逆飯憂煩常行無力四肢)
(不舉闕天痃癖兩肋虚脹變為水氣服之皆效驗此法/出於傳屍方取猪􁜖一具細切與青蒿葉相和以無灰)
(酒一大升微火温之乘熱内猪􁜖中和蒿葉相共煖使/消盡又取桂心一小兩别𢷬為末内酒中每日平旦空)
(腹取一小盞服之午時夜間各再一服甚驗忌熱麫油/膩等食膽大寒主骨熱勞極傷寒及渇疾小兒五疳殺)
(蟲齒主小兒驚癎燒灰服之屎主寒熱黄疸濕痺今人/取端午日南行猪零合太一丹是也燖猪湯解諸毒蟲)
(魘凡猪骨細少筯多膏大者有重百餘斤食物至寡故/人畜養之甚易生息爾雅曰彘五尺為􁋲郭璞注云尸)
(子曰大豕為􁋲今漁陽呼猪大者為􁋲是也又下野猪/黄條主金瘡又云大寒有毒一名豪猪髪間有豪如箭)
(能射人陕洛江東諸山中並有之肉亦甘美/多膏皆不可多食發風氣利大腸令人虚羸)
　食療(肉味苦㣲寒壓丹石療熱閉血脈虚人動風不/可久食令人少子精發宿􁪰主療人腎虚肉發)
(痰若患瘧疾人切忌食必再發又云江猪平肉酸多食/令人體重令補人作脯多皆不識但食少有腥氣又舌)
(和五味煮取汁飲能健脾/補不足之氣令人能食)
聖恵方(治蛇入口并入土孔中割母/猪尾頭瀝血入口中即出)
又方(治少陰病下痢咽痛胷滿心煩猪膚一斤以水一/斗煮取五升去滓加白蜜一升粉五合熬香和匀)
(相得温/分六服)
外臺秘要(療毒熱病攻手足腫疼痛欲/脱方猪膏和羊屎塗之亦佳)
又方(療盲猪膽一枚微火上煎之可/丸如黍米大内眼中食頃良)
又方(治瞖如重者取猪膽白皮曝乾合作小䋲子如麄/釵股大小燒作灰待冷便以灰㸃瞖上不過三五)
(度即/差)
千金方(治被打頭青腫炙猪/肉熱搨之又貼猪肝)
千金翼(老人令面光澤方大猪蹄一具洗淨理如食法/煮漿如膠夜以塗面曉以漿水洗面皮急矣)
又方(治髪薄不生先以酢泔清淨洗秃處以生布揩令/大熱臘月猪脂細研入生鐵煮沸三二度傅之徧)
(生/)
又方(治漏方以臘月猪脂紙/取内瘡孔中日五夜三)
又方(治手足皴裂血出疼痛若冬月冒涉凍凌面目手/足瘃壊汲熱疼痛皆治取猪腦髓著熱酒中以洗)
(之/差)
肘後方(治毒攻手足腫疼痛欲㫁猪蹄一/具合葱煮去滓内少許鹽以漬之)
又方(治卒腫病身面皆洪大生猪肝一具/細切頓食之勿與言乃可用苦酒炒)
又方(疸病有五有黄疸穀疸酒疸黒疸女勞疸黄汗身/體四肢微腫胷滿不得汗汗出如黄蘗汁色大汗)
(出卒入水所致猪脂一斤令温/熱盡服之日三當下下則稍愈)
又方(葛氏疥瘡猪/膏煎芫花塗)
又方(若女子陰中苦痒搔之痛間取猪/肝炙熱内陰中當有蟲著肝出)
又方(療手足皴裂面出血痛/方以酒挼猪胰洗并服)
又方(小便不通猪膽大如雞子者内/熱酒中服姚云亦療大便不通)
又方(胞衣不出腹滿則/殺人但多服脂佳)
又方(小兒頭生白秃髪不生/臘月猪屎燒末傅之)
經驗方(療男子水蔵虚􁁄遺精盗汗往往夜夢鬼交取/豶猪腎一枚以刀開去筋膜入附子末一錢外)
(以濕紙裹煨熟空心頓熱服之便/飲酒一盞多亦為妙三五服)
經驗後方(定喘化涎猪蹄甲四十九箇淨洗控乾每箇/指甲内半夏白礬各一字入罐子内封閉勿)
(令煙出火煅通赤去火細研入麝香一錢匕/人有上喘咳嗽用糯米飲下小兒半錢至妙)
又方(陰痿羸瘦精髓虚弱四肢少力猪腎一對去脂膜/切枸杞葉半斤用䜴汁一大盞半相和煮作羮入)
(鹽椒葱空/腹食之)
梅師方(蜈蚣入耳以猪脂肉/炙令香掩耳自出)
又方(蟻子入耳以猪羊脂/炙令香安耳孔自出)
又方(治産後虚勞骨節疼痛汗出不止取/猪腎造晞臛以葱䜴米如法食之)
又方(治癰諸疸發背或發乳房初起微赤不急治之即/殺人母猪蹄兩隻通草六分以綿裹和煮作羮食)
(之/)
又方(治熱病有􁥥上下蝕人猪膽一枚苦酒/合同煎三兩沸滿口飲之蟲立死即愈)
孫真人食忌(云不可常食猪肉白猪白蹄者不可食/也又云臘月肪脂殺蟲可煎膏用之)
食醫心鏡(主脾胃氣虚食即汗出猪肝一斤薄起於瓦/上爆令熟乾𢷬篩為末煮白粥布絞取汁和)
(衆手丸如梧桐子大空心飲下五十丸日五服又主脾/胃氣冷喫食嘔逆下赤白痢如麫糊腰臍切痛猪腎一)
(對研著胡椒橘皮鹽醤椒末等搜麫似常法作餛餘熟/煮空腹喫兩椀立差又主消渇日夜飲水數斗小便數)
(瘦弱猪肚一枚淨洗以水五升煮令爛熟取二升已來/去肚著少䜴渇即飲之肉亦可喫又和鹽着五味煮粥)
(食之佳又主水氣脹滿浮腫猪肝一具煮作羮任意下/飯又主上氣咳嗽胷膈妨滿氣喘猪肉細切作䭔子於)
(猪脂中煎食之又猪肪脂四兩煮百沸以來切和醤醋/食之又治一切肺病咳嗽膿血不止猪胰一具削薄竹)
(筒盛於糖火中炮令極熟食上喫之又理腫従足始轉/上入腹猪肝一具細切先布綟更以醋洗蒜虀食之如)
(食不盡三兩頓食亦可也又理浮腫脹滿不下食心悶/猪肝一具洗切作臠着葱白䜴薑椒熟炙食之又以熟)
(水煮單喫亦得又煮猪膂一雙切作生以蒜虀食之又/理産後中風血氣驚邪憂悸氣逆猪心一枚切於䜴汁)
(中煮五味糁調和食之又治小兒驚癎發動無時猪乳/汁三合以綿纒浸令兒吮之雖多尤佳又理肝蔵壅熱)
(目赤碜痛兼眀目補肝氣用猪肝一具細起薄切以水/淘漉出漉乾即以五味醤醋食之又理狂病經久不差)
(或歌或笑行走不休發動無時用猳猪肉一斤煮令熟/細切作膾和醤醋食之或羮粥妙任性服之又補虚氣)
(乏去驚癎豆牙猪頭一枚治如食法/煮令極熟停冷作膾以五辣醋食之)
范注(療鼠瘻瘰癧取臘/月猪膏調塗之)
傷寒類要(療小兒寒熱及熱氣中人猪後蹄/燒灰末以乳汁調一撮服之效)
又方(療男子女人黄疸病醫不愈耳目悉黄食飲不消/胃中脹熱生黄衣葢胃中有乾屎使病爾用煎猪)
(脂一小升温熱頓服之/日三燥屎下去乃愈)
千金髓(治胎孕九箇月将産消息用猪肚一箇依常法/着葱五味煮熟食之食不盡再食不與别人食)
子母秘録(療吹妳惡寒壮熱猪肪脂以/冷水浸榻之熱即易立效)
姚和衆(小兒初生猪膽一枚以水七升煎/取四升澄清浴兒令永無瘡疥)
譚氏小兒方(療腕豆瘡取肉爛煮/取汁洗之乾脯亦得)
禮記云(豕望視而交睫腥不/可食又云食豚去腦)
麋脂味辛温無毒主癰腫惡瘡死肌寒風濕痺四肢拘
緩不收風頭腫氣通腠理柔皮膚不可近陰令痿一名
官脂(畏大黄臣禹錫等謹按孟詵云麋肉益氣補中治/腰脚不與雉肉同食謹按肉多無功用所食亦㣲)
(補五蔵不定氣多食令人弱房發汁氣骨除虚勞/至效可煮骨作汁釀酒飲之令人肥白美顔色)
角味甘無毒主痺止血益氣力生南山山谷及淮海邉
十月取(陶隠居云今海陵間最多千百為羣多牝少牡/人言一牡輒交十餘牝交畢即死其髓墮土中)
(經年人得之方好名曰遁脂酒服至良尋麋性乃爾壯/健不應痿人陰一方言不可近隂令陰不痿此乃有理)
(麋肉不可令取反生菓梅李菓實食之皆病人其角刮/取屑熬香酒服之大益人事出彭祖傅中唐本注云麋)
(茸服之功力勝鹿茸煮為膠赤勝白膠言逰牝畢即死/者此亦虚傳遍詢山澤人不聞逰牝因致死者臣禹錫)
(等謹按孟詵云其角補虚勞填髓理角法可五寸截之/中破炙令黄香後末和酒空腹服三錢匕若卒心痛一)
(服立差常服之令人赤白如花益陽道不知何因與肉/功不同爾亦可煎作膠與鹿角膠同功茸甚勝鹿茸仙)
(方甚重又丈夫冷氣及風筋骨疼痛作粉長服又於漿/水中研為泥塗面令不皺光華可愛又常俗人以皮作)
(靴熏脚氣陳士良云麋大熱日華子云角添精補髓益/血氣暖鹿脂悦色壮陽療風氣偏治丈夫勝鹿角按月)
(令麋角屬陰夏至角解葢一陰生/也治腰膝不仁補一切血病也)
圖經(文具第十七/卷鹿茸條下)
　肘後方(葛氏療年少氣盛面/皮炮瘡塗麋脂即差)
經驗方(治老人骨髓虚竭補益麋茸煎麋茸五兩去毛/塗酥炙微黄為末以清酒二升於銀鍋中慢火)
(熬成膏盛甆器中每服半/匙温水調下空心食前服)
何君謨(云按禮記月令仲夏鹿角解仲冬麋角解日華/子謂麋角夏至解誤矣疏曰據熊氏云鹿是山)
(獸夏至得陰氣而解角麋是澤獸故冬至得陽氣而解/角今以麋為陰獸情淫而逰澤冬至陰方退故解角従)
(陰退之象鹿是陽獸情淫而逰山/夏至得陰而解角従陽退之象)
沈存中筆談(麋茸利補陽鹿茸利補陰壮骨血堅陽道/强骨髓茄茸太嫰長數寸破之如朽木端)
(如瑪瑙紅/玉者最善)
青麋(大鹿也不如/麋似麞有毒)
驢屎熬之主慰風腫瘻瘡屎汁主心腹卒痛諸疰忤屎
主癥癖胃反吐不止齒痛水毒
牝驢屎主燥水
䭸驢屎主濕水一服五合良燥水者書體成字濕水者
不成字
乳主小兒熱急黄等多服使痢(臣禹錫等謹按蜀本云/味甘性冷利療消渇驢)
(色類多以烏者為勝蕭炳云驢乳主熱黄小兒熱/驚邪赤痢日華子云乳治小兒癎客忤天弔風疾)
尾下軸垢主瘧水洗取汁和麫如彈丸二枚作燒餅瘧
未發前食一枚至發時食一枚療瘧無久新發無期者
(今按陳蔵器本草云驢黒者溺及乳並主蜘蛛咬以物/盛浸之瘡亦取驢溺處臭泥傅之亦佳蚰蜒入耳取驢)
(乳灌耳中當消成水唐本先附臣禹錫等謹按孟詵云/肉主風狂憂愁不樂能安心氣又頭燖去毛煮汁以漬)
(麴醖酒去大風又生脂和生椒熟𢷬綿裹塞耳中治積/年耳聾狂癲不能語不識人者和酒服三升良皮覆患)
(瘧人良又和毛煎令作膠治一切風毒骨節痛呻吟不/止者消和酒服良又骨煮作湯浴漬身治歴節風又煮)
(頭汁令服三二升治多年消渇無不差者又脂和烏梅/為丸治多年瘧未發時服三十丸又頭中一切風以毛)
(一斤炒令黄投一斗酒中漬三日空心細細飲使醉以/覆卧取汗明日更依前服忌陳倉米麥麫等日華子云)
(驢肉涼無毒解心煩上風狂釀酒治一切風脂傅惡瘡/疥及風腫頭汁洗頭風風癲皮煎膠食治一切風并鼻)
(洪吐血膓風血/痢及崩中帶下)
　食療云(卒心痛絞結連腰臍者/取驢乳三升熱服之差)
外臺秘要(治反胃昔㓜年經患此疾每服食餅及羮粥/等須㬰吐出貞觀中許奉御兄弟及柴蒋等)
(家時稱名醫奉勅令治罄竭所患竟不能療漸羸憊候/絶朝多忽有一衛士云服驢小便極驗日服二合後食)
(唯吐一半晡時又服二合人定時食粥吐即便定迄至/今日午時奏知之大内中五六人患反胃同服一時俱)
(差此藥稍有毒服時不可過多盛取尿及熱服/二合病深七日以來服之良後來療人並差)
又方(㫁酒用驢駒衣/燒灰酒服之)
千金方(治眼中瘜肉驢脂石鹽和勻/注兩背頭日夜三一月差)
又方(治身體手足腫/以脂和鹽傅之)
經騐方(治飲酒過度欲至穿腸驢蹄硬處削下者以水/濃煮汁冷飲之襄州散将樂小蠻得此方效)
又方(蠍螫以驢耳垢傅/之差崔給事傅)
食醫心鏡(主中風頭眩心肺浮熱手足無力筋骨煩疼/言語似澁一身動摇烏驢頭一枚燖洗如法)
(蒸令極熟細切更於䜴汁内煮著五味調㸃少酥食又/主中風手足不隨骨節煩疼心躁口面喎斜取烏驢皮)
(一頓燖洗如法蒸令極熟切於䜴汁中著五味和調煮/空心食之又主風狂憂愁不樂能安心氣驢肉一斤切)
(於䜴汁内煮五味和腌/醋食之作臠及煮並得)
簡要濟衆(治小兒解□不合驢蹄不計多少燒灰/研以生油和傅於頭骨縫上以差為度)
廣利方(治心熱風癎黒驢乳食/上煖服三大合日再服)
傷寒類要(治黄白藥不差煮驢頭熟以/薑虀噉之并隨多少飲汁)
衍義曰(驢肉食之動風脂肥尤甚屢試屢驗日華子以/為止風狂治一切風未可憑也煎膠用皮者取)
(其發散皮膚之外也仍須烏者用烏之意如用烏雞子/烏蛇烏鵶之類其性俱治風然更取其水色葢以制其)
(熱則生/風之義)
　
　
　
　
　
　
　
　
狐陰莖味甘有毒主女子絶産陰痒小兒陰頽卵腫
五蔵及腸味苦微寒有毒主蠱毒寒熱小兒驚癎
雄狐屎燒之辟惡在木石上者是(陶隠居云江東無狐/皆出北方及益州間)
(形似狸而黄亦善能為魅唐本注云狐肉及腸作臛食/之主疥瘡久不差者腸主牛疫燒灰和水灌之乃勝狐)
(鼻尖似小狗惟大尾全不似狸臣禹錫等謹按陰潰通/用藥云狐陰莖微寒孟詵云狐補虚煮炙食之又主五)
(蔵邪氣患蠱毒寒熱宜多服之日華子云狐暖無毒相/虚勞治惡瘡疥隨蔵而補頭尾灰治牛疫以水飲心肝)
(生服治狐魅雄/狐尾燒辟惡)
圖經曰(狐舊不著所出州郡陶隠居注云江東無狐皆/出北方及益州今江南亦時有京洛尤多形似)
(黄狗鼻尖尾大北土作鱠生食之甚暖去風補虚勞陰/莖及五蔵皆入藥肝燒灰以治風今人作狐肝㪚用之)
(膽主暴亡續傳信方云臘月收雄狐膽若有人卒暴亡/未移時者温水㣲研灌入喉即活常須預備救人移時)
(即治無及矣雄狐屎燒之辟惡在木石上者是也崔元/亮海上方治五種心痛云肝心痛則顔色蒼蒼如死灰)
(状而喘息大用野狐糞二升燒灰薑黄三兩𢷬研為末/空腹酒下方寸匕日再服甚效狐之類猯音湍似犬而)
(矮尖喙黒足褐色與貛貉三種而大抵相類頭足小别/郭璞注爾雅云猯一名貛乃是一物然方書説其形差)
(别也貒肉主虚勞行風氣利蔵腑殺蟲膏主上氣欬逆/脂主尸疰胞主吐蠱毒貛肉主小兒疳瘦噉之殺蚘蟲)
(貉肉主元蔵虚劣及女/子虚憊方書亦稀用之)
　唐本餘(雄狐糞燒之去瘟疫病狐鼻尖似狗而黄長/惟尾大善為魅雄狐糞在竹木間石上尖頭)
(堅者/是也)
食療(肉温有小毒主瘡疥補虚損及女子陰痒絶産小/兒㿉卵腫煮炙任食之良五蔵邪氣服之便差空)
(心服之佳腸肚微寒患瘡疥久不差作羮臛食之小兒/驚癎及大人見鬼亦作羮臛食之良其狐魅状候或义)
(手有禮見人或於静處獨語或裸形見人或祗揖無度/或多語或緊含口义手坐禮度過常尿屎亂放此之謂)
(也如馬疫亦同灌鼻/中便差頭燒辟邪)
聖恵方(治惡刺用狐唇/杵和鹽封之)
千金方(惡刺取狐屎灰臘/月膏和封孔上)
又方(治一切惡瘻中冷瘜肉用正月狐糞不/限多少乾末食前新汲水下一錢匕)
食醫心鏡(治驚癎神情恍惚語言錯謬歌笑無度兼五/蔵積冷蠱毒寒熱狐肉一片及五蔵治如食)
(法䜴汁中煮五味和作羮或作粥炙/食並得京中以羊骨汁鯽魚替䜴汁)
衍義曰(狐今用肝治風皮兼毛用為裘者是也此獸多/疑極審聴人智出之以多疑審聴而捕取捕者)
(多用/置)
　
　
　
　
　
　
　
　
獺肝味甘有毒主鬼疰蠱毒却魚鯁止久嗽燒服之(臣/禹)
(錫等謹按藥性論云獺肝君味鹹㣲熱無毒能治上氣/咳嗽勞損疾尸疰瘻病其骨治嘔噦不止藥對云獺肝)
(平孟詵云獺肝主疰病相染一門悉患者以肝一具火/炙末以水和方寸匕服之日再服謹按服之下水脹但)
(熱毒風虚脹服之即差若是冷氣虚脹食益虚腫甚也/只治熱不治冷不可一槩爾日華子云獺肝治虚勞并)
(𫝊尸/勞疾)
肉療疫氣温病及牛馬時行病煮屎灌之亦良(陶隠居/云獺有)
(兩種有獱音賔獺形大頭如馬身似蝙蝠不入藥用此/當取以魚祭天者其骨亦療食魚骨鯁有牛馬家可取)
(屎収之多出溪岸邊其肉不可與兎肉雜食唐本註云/别録云獺四足主手足皹裂今按陳藏器本草云獺主)
(魚骨鯁不可出者取足於項下爬之亦煮汁食皮毛主/水癊病者作褥及履屧著之并煮汁服屎主魚臍瘡研)
(傅之亦主驢馬蠱顙細研灌鼻中臣禹錫等謹/按日華子云獺肉平無毒治水氣脹滿熱毒風)
圗經曰(獺舊不著所出州土今江湖間多有之北土人/亦馴養以為玩廣雅一名水狗然有兩種有獱)
(音賔獱或作猵音頻獺形大頭如馬身似蝙蝠淮南子/云養池魚者不畜獱獺許慎注云猵獺類是也入藥當)
(以取魚祭天者其肉性寒主骨蒸熱勞血脈不行營衛/虚滿及女子經絡不通血熱大小腸秘澁然消陽氣不)
(益男子宜少食五蔵及肉皆寒惟肝温主傳尸勞極四/肢寒瘧虚汗客熱亦主産勞諸畜肝皆葉數定惟此肝)
(一月一葉十二月十二葉其間又有退葉用之須見形/乃可驗不爾多偽也張仲景有治冷勞獺肝丸方又主)
(鬼疰一門相染者取肝一具火炙之水服方寸匕日再/崔氏治九十種蠱疰及傳尸骨蒸伏連殗殜諸鬼毒癘)
(疫等獺肝丸二方俱妙腎主益男子足主魚骨鯁項下/爬亦煮汁飲之皮毛主水癊病屎主魚臍瘡膽主眼醫)
(黒花飛蠅上下視物/不明亦入㸃藥中)
　食療(患咳嗽者燒為灰酒服之肉性寒無毒煮汁治/疫及牛馬疫皆煮汁停冷灌之又若患寒熱毒)
(風水虚脹可即取水獺一頭剝去皮和五蔵骨頭/尾等炙令乾杵末水下方寸匕日二服十日差)
外臺秘要(治魚骨鯁含/水獺骨即下)
千金翼(治鬼魅水服獺/肝末日三服差)
經驗後方(治折傷水獺一個用罐子内以泥固濟放乾/燒灰細末以黄米煮粥於傷處𫝊以水獺一)
(錢末粥上糁便用帛/子裹緊立止疼痛)
肘後方(尸疰鬼疰病者葛洪云是五尸之一疰又挾諸/鬼邪為害其病變動乃有三十六種至九十九)
(種大畧使人寒熱淋瀝沈沈黙黙然不的知其所苦而/無處不惡累年積月漸就頓滯以至於死死後傳以傍)
(人乃至滅門覺如此候者便宜急治獺肝一具陰/乾杵末水服方寸匕日三未差再作姚云神效)
又方(治腸痔大便常有血/燒獺肝服一錢匕)
又方(療牛疫疾獺尿二/升湯淋取汁灌之)
古今録驗(療重下下赤者取獺赤糞下白者取白糞燒/末清旦空腹以飲服一小杯三旦飲之愈)
子母秘録(易産令母/帶獺皮)
酉陽雜爼(云吳孫和寵鄧夫人嘗醉舞如意誤傷鄧頰/血流啼呌彌苦命吳太醫合藥曰得白獺髓)
(雜玉與琥珀屑當滅此痕和以百金購得白/獺合膏琥珀太多及差不減左頰赤㸃如痣)
衍義曰(獺四足俱短頭與身尾皆褊毛色若故紫帛大/者身與尾長三尺餘食魚居水中出水亦不死)
(亦能休於大木上世謂之水獺嘗縻置大水甕中於其/間旋轉如風水謂之成旋壠起四面髙中心凹下觀者)
(駭目皮西戎将以飾毳服領袖問之云垢不着如風霾/醫目即就袖口飾目中即出人毛端果不着塵亦一異)
(也又本草序例言獺膽分盃嘗試之不驗惟塗於盞唇/但使酒稍髙于盞面分盃之事亦古今傳誤言也不可)
(不正之肝/用之有驗)
猯(音/湍)肉胞膏味甘平無毒主上氣乏氣欬逆酒和三合
服之日二又主馬肺病蟲顙等病
肉主久水脹不差垂死者作羮臛食之下水大效
胞乾之湯摩如雞卵許空腹服吐諸蠱毒(今按陳蔵器/本草云猯脂)
(主𫝊尸鬼氣疰忤銷於酒中服之亦殺馬漏脊蟲瘡服/丹石人食之良一名貛㹠極肥也唐本先附臣禹錫等)
(謹按孟詵云猯主服丹石勞熱患赤白痢多時不差者/可煮肉經宿露中明日空腹和醤食之一頓即差又瘦)
(人可和五味煮食令人長脂肉肥白曽服/丹石可時時服之丹石惡發熱服之妙)
　食療(肉平味酸骨主上氣咳嗽炙末/酒和三合服之日二其嗽必差)
聖恵方(治十種水不差垂死用猯肉半斤切粳/米三合水二升葱椒薑䜴作粥食之)
食醫心鏡(主肺痿上氣氣急煎成/猯猪膏一合煖酒和服)
衍義曰(猯肥矮毛微灰色頭連脊毛一道黒觜尖黒尾/短悶蒸食之極美貉形如小狐毛黄褐色野獸)
(中猯肉最甘/美仍益瘦人)
　
　
　
　
　
　
　
　
鼹(音/偃)鼠味鹹無毒主癰疽諸瘻蝕惡瘡陰􁥥爛瘡在土
中行五月取令乾燔之(陶隠居云俗中一名隠鼠一名/鼢抶粉切䑕形如鼠大而無尾)
(黒色長鼻甚强常穿耕地中行討掘即得今諸山林中/有獸大如水牛形似猪灰赤色下脚似象胷前尾上皆)
(白有力而鈍亦名鼹鼠人長取食之肉亦似牛肉多以/作脯其膏亦云主瘻乃云此是鼠玉其精溺一滴落地)
(輙成一鼠穀有鼠灾年則多出恐非虚爾今按陳藏器/本草云鼹鼠肉主風久食主瘡疥痔瘻膏堪摩諸惡瘡)
(本經所説即是小於鼠在地中行者陶亦云形如鼠尾/黒常穿耕地中討掘即得如經所言乃是今之鼢鼠小)
(口尖者其鼹鼠是獸非鼠之儔大如牛前脚短皮入鞦/轡用荘子云飲河滿腹者又隠鼠陰穿地而行見日月)
(光則死於深山林木下土中有之生大瘻瘡陶又云此/是鼠王其溺精一滴成一鼠灾年則多是處皆有又能)
(土中行今博訪山人無精溺成鼠事亦不能土中行此/是人妄説陶聞而記爾既小鼢鼠亦是鼹鼠即是有二)
(鼹鼠物異名同爾臣禹錫等謹按蜀本云行土中又五/六月取燔之必是鼢鼠非鼹鼠也又其皮作腰帶鞓其)
(形既大豈可行於土中并得而燔也盖一名/隠鼠隠鼹相近而誤之耳陳士良云鼹鼠寒)
圖經曰(鼹音偃鼠舊不著所出州土云在土中行者今/處處田壠間多有之一名鼢抶粉切鼠爾雅鼠)
(鼢䑕是其一郭璞云地中行者化為鴽者皆為此也其/形類鼠而肥多膏色黒口鼻尖大常穿地行旱歲則為)
(田害肉性寒主風熱久積血脈不行結成瘡疽食之可/消去小兒食之亦殺蚘蟲獸類中亦有一種名鼹鼠似)
(牛而鼠首足黒色大者千斤多伏於水又能堰水放沫/出滄州及胡中彼人取其肉食之皮可作鞦轡用是二)
(物一名也又蟲魚部載牡䑕云㣲温療踒折而近世醫/方用其肉主骨蒸勞極四肢羸瘦殺蟲亦主小兒疳瘦)
(去其骨以酒熬入藥脂主湯火瘡臘日取活䑕以酒煎/為膏療湯火瘡㓕瘢疵極良糞主傷寒勞復張仲景傷)
(寒論及古今名方多用之陶/隠居云其屎兩頭尖尖耳)
衍義曰(鼹䑕鼢鼠也其毛色如鼠今京畿田中甚多脚/絶短但能行尾長寸許目極小項尤短兼易掘)
(取或安竹弓射之用以飼鷹陶不合更引今諸山林中/大如水牛形似諸灰赤色者也設使是䑕則孰能見其)
(溺精成䑕也陶如此輕信但真醇之士不以無/稽之言為妄矣今經云在土中行則鼢䑕無疑)
　
　
　
　
　
　
　
　
鼺(音/羸)鼠主墮胎令産易生山都平谷(陶隠居云鼺是鼯/鼠一名飛生状如)
(蝙蝠大如鴟鳶毛紫色闇夜行飛生人取其皮毛以與/産婦持之令兒易生又有水馬生海中是魚鰕類状如)
(馬形亦主易産今按陳藏器本草云陶云有水馬生海/中主産按水馬婦人臨産帶之不爾臨時燒水飲服亦)
(可手持之出南海形如馬長五六寸蝦類也南州異物/志云婦人難産割裂而出者手掘此蟲如羊之産也生)
(物中羊産最易臣禹錫等謹/按難産通用藥云鼺鼠微温)
圖經曰(鼺音羸鼠出山都平谷即飛生鳥也今湖嶺間/山中多有之状如蝙蝠大如䲭鳶毛紫色闇夜)
(行飛生南人見之多以為怪捕取其皮毛以與産婦臨/蓐持之令兒易生此但云執之而小品方乃入服藥其)
(方取飛生一枚槐子故弩箭羽各十四枚合𢷬丸桐子/大以酒服二丸令易産也又有一種水馬生南海中頭)
(如馬形長五六寸蝦類也陳藏器云婦人将産帶之不/爾臨時燒末飲服亦可手持之異魚圖云漁人布網罟)
(此魚多絓網上收之暴乾以雌雄各/一為對主難産及血氣藥亦用之)
衍義曰(鼺鼠經中不言性味惟是於難産通用藥中云/鼺鼠㣲温毛赤黑色長尾人捕得取皮為煖㡌)
(但向下飛則可亦不能致逺今開西山中甚有毛極密/人謂之飛生者是也注中又引水馬首如馬身如蝦背)
(傴僂身有竹節紋長/一二寸今謂之海馬)
野猪黄味辛甘平無毒主金瘡止血生肉療癲癎水研
如棗核日二服效(唐本先附臣禹錫等謹按孟詵云野/猪主補肌膚令人虚肥膽中有黄研)
(如水服之治疰病其肉尚勝諸猪雌者肉美其冬月在/林中食橡子肉色赤補五藏風氣其膏練令精細以一)
(匙和一盞酒服日三服令婦人多乳服十日可供三四/孩子齒作灰服主蛇毒膽治惡熱氣日華子云野猪主)
(腸風㵼血炙食不過十頓膽中黄治鬼疰癎疾及惡毒/風小兒疳氣客忤天弔脂悅色并除風腫毒瘡癢癬臘)
(月陳者佳外腎和皮燒作灰不用絶過為/末飲下治崩中帶下并腸風㵼血及血痢)
　食療(三嵗膽中有黄和水服之主鬼疰癎病又其肉/主癲癎補肌膚令人虚肥雌者肉美肉色赤者)
(補人五藏不發風虚氣也其肉勝家猪也又膽治惡熱/毒邪氣内不發病減藥力與家猪不同脂主婦人無乳)
(者服之即乳下本來無乳者/服之亦有青蹄者不可食)
食醫心經(主久痔野雞下血不止肛邊痛猪肉/二觔切著五味炙空心食作羮亦得)
衍義曰(野猪黄在膽中治小兒諸癎疾京西界野猪甚/多形如家猪但腹小脚長毛色褐作羣行獵人)
(惟噉射最後者射中前奔者則羣猪散走傷人肉色赤/如馬肉其味甘肉復軟微動風黄不常有間得之世亦)
(少用食之/尚勝家猪)
豺皮性熱主冷痺脚氣熟之以纒病上即差(唐本先附/臣禹錫等)
(謹按孟詵云主疳痢腹中請瘡煮汁飲之或燒灰和酒/服之其灰傅􁥥齒瘡肉酸不可食消人脂肉損人神情)
(日華子云有毒炙裹/軟脚骨食之能瘦人)
　食療(云寒頭骨燒灰和酒灌解槽/牛馬便馴良即更附又也)
聖恵方(治噎病用狼喉結曝乾研/末入半錢於飯内食之妙)
外臺秘要(云治瘰􁏣狼/屎灰傅上)
子母秘要(小兒夜啼狼屎中骨燒灰/作末服如黍米許即定)
抱朴子(云狼夀八百歳滿三/百嵗則善變人形)
　
　
　
　
　
　
　
　
腽肭臍味鹹無毒主鬼氣尸疰夢與鬼交鬼魅狐魅心
腹痛中惡邪氣宿血結塊痃癖羸瘦等骨訥獸似狐而
大長尾生西戎(今附臣禹錫等謹按藥性論云腽肭臍/君大熱此是新羅國海内狗外腎也連)
(而取之主治男子宿癥氣塊積冷勞氣羸瘦腎精衰損/多也成腎勞瘦悴日華子云腽肭獸主補中益氣腎暖)
(腰膝助陽氣破癥結療驚/狂癎疾及心腹疼破宿血)
圖經曰(腽肭臍出西戎今東海傍亦有之云是新羅國/海狗腎舊説是骨訥獸似狐而大長尾其皮上)
(自有肉黄毛二莖共一次今滄洲所圖乃是魚類而豕/首兩足其臍紅紫色上有紫斑㸃全不相類醫家亦兼)
(用此云欲驗其真取置睡犬傍其犬忽驚跳若狂者為/佳兼耐収蓄置宻器中常濕潤如新採無時異魚圖云)
(試腽肭臍者於臘月衝風處/置盂水浸之不涷者為真也)
　陳蔵器云(如爛骨從西蕃來骨肭獸似狐而大長尾/臍似麝香黄赤色生突厥國胡人呼為阿)
　(慈勃/他你)
海藥(謹按臨海志云出東海水中狀若鹿形頭似㣘長/尾每遇日出即浮在水中崑崙家以弓矢而採之)
(取其外腎陰乾百日其味甘香美大温無毒主五勞七/傷陰痿少力腎氣衰弱虚損背膊勞悶面黒精冷最良)
(凡入諸藥先於銀噐中酒煎後方合和/諸藥不然以好酒浸炙入藥用亦得)
雷公云(凡使先須細認其偽者多其海中有獸號曰水/烏龍海人採得煞之取腎將入諸處在藥中修)
(合恐有誤其物自殊有一對其有兩重薄皮裹丸噐肉/核皮上自有肉黄毛三莖共一穴年年癊濕常如新兼)
(將於睡著犬躡足置於犬頭其犬驀驚如狂即是真也/若用須酒浸一日後以紙裹微微火上炙令香細剉單)
(𢷬用/也)
衍義曰(腽肭臍今出登萊州藥性論以謂是海内狗外/腎日華子又謂之獸今觀其狀非狗非獸亦非)
(魚也但前即似獸尾即魚其身有短宻淡青白毛腹脇/下全白仍相間於淡青白毛上有深青黑㸃久則色復)
(淡皮厚且韌如牛皮邊將多取以餙鞍韀其臍治臍腹/積冷精衰脾腎勞極有功不待别試也似狐長尾之説)
(盖今人/多不識)
　
　
　
　
　
　
　
　
麂(音/紀)味甘平無毒主五痔病□出以薑醋進之大有效
又云多食能動人痼疾(臣禹錫等謹按日華子云麂/涼有毒能墮胎及發瘡􁷗疥)
頭骨為灰飲下主飛尸生東南山谷(今/附)
圖經曰(麂音几出東南山谷今有山林處皆有而均房/湘漢間尤多實麞類也謹按爾雅□與几同大)
(麕旄毛狗足釋曰麕亦麞也旄毛㺜音猱長毛也大麞/毛長狗足者名□南人往往食其肉然堅韌不及麞味)
(美多食之則動痼疾其皮作履舄勝於衆皮頭亦入藥/用採無時又有一種類□而更大名麖音京不堪藥用)
(山海經曰女凡之山/其獸多麖□是此)
　拾遺云(味辛主野鷄病□出作生以薑酢進食之大/有效又云多食能動人痼疾頭骨為灰飲下)
(之主飛尸/生東南)
衍義曰(麂獐之屬又小於獐但口兩邊有長牙好鬬則/用其牙皮為第一無出其右者然多牙傷痕四)
(方皆有山深處則頗/多其聲如擊破鈸)
　
　
　
　
　
　
　
　
野駝脂無毒主頑痺風瘙惡瘡毒腫死肌筋皮攣縮踠
損筋骨火炙摩之取熱氣入肉又以和米粉作煎餅食
之療痔勿令病人知脂在兩峯内生塞北河西家駝為
用亦可(今附臣禹錫等謹按日華子云駱駝温治風下/氣壯筋力潤皮膚脂療一切風病頑痺皮膚急)
(及惡瘡腫毒漏爛並/和藥傅之野者彌良)
圖經曰(野駝出塞北河西今惟西北蕃界有之此中盡/人家畜養生息者入藥不及野駝耳其脂在兩)
(峯肉間其性温治風下氣壯力潤皮膚人亦鮮食之又/六畜毛蹄甲主鬼蠱毒寒熱驚癎癲痓狂走駱駝毛尤)
(良陶隠居云六畜謂馬牛羊猪狗雞也騾驢亦其類毛/蹄各出其身之品類中所主療不必盡同此矣蘇恭云)
(駱駝毛蹄甲主婦/人赤白下最善)
　外臺秘要(治痔取駱駝頷下毛燒作灰/取半鷄子大以酒和服之)
丹房鏡源(云駝脂/可柔金)
衍義曰(野駝生西北界等處家生者峯蹄最精人多煮/熟糟啖糞為亁末搐鼻中治鼻衂此西畨多用)
(嘗進築於/彼屢見之)
獼猴味酸平無毒肉主諸風勞釀酒彌佳頭角主瘴
瘧作湯治小兒則辟驚鬼魅寒熱手主小兒驚癎口噤
屎主蜘蛛咬肉為脯主久瘧皮主馬疫氣此物數種者
都名禺屬取色黄尾長面赤者是人家養者肉及屎並
不主病為其食息雜違其本真也(唐慎微/續添)
聖恵方(治鬼瘧進退不定用猢猻頭骨一枚燒/灰末空心温酒調一錢匕臨發再服)
抱朴子(云獼猴夀八百歳即變為猨猨夀五/百歳變為􁊲􁊲夀一千歳變為蟾蜍)
敗鼓皮平主中蠱毒(陶隠居云此用穿敗者燒作屑水/和服之病人即喚蠱主姓名仍往)
(令其呼取蠱便差白蘘/荷亦然自革部今移)
圖經(文具牛/黄條下)
　外臺秘要(云治蠱取敗鼓皮廣五寸長一尺薔薇根/五寸如足拇指大本元云莨菪根剉以水)
(一升酒三升煮取二升/服之當下蠱蟲即愈)
肘後方(治中蠱毒諸方人有行蠱毒以病人者若中之/當服藥如知蠱主姓便呼取以去也凡訴法中)
(蠱狀令人心腹切痛如有物咬或吐下血不即治之蝕/人五藏盡即死矣欲知是蠱當令病人吐水沈者是浮)
(者非亦有以蟲蛇合作蠱藥著飲食中使人得瘕病此/一種一年死治之各自有藥江南山間人有此不可不)
(信/之)
梅師方(治卒中蠱毒下血如鵝肝晝夜不絶蔵腑壞敗/待死知蠱姓名方破鼓皮燒灰服自呼名治之)
(即去又欲知蠱毒主姓名取敗皷皮少許/燒末飲服病人須臾自當呼蠱主姓名)
楊氏産乳(療中蠱毒取敗鼓皮燒作末酒服方寸匕須/㬰當呼蠱姓名令本蠱主呼取蠱名即差聖)
(恵方亦治小/兒五種蠱毒)
衍義曰(敗鼓皮黄牛皮為勝今不言是何皮盖亦以驢/馬皮為之者唐韓退之所謂牛溲馬勃敗鼓之)
(皮俱収並蓄待用無遺者今用處亦/少丸好煎膠專用牛皮始可入藥)
六畜毛蹄甲味鹹平有毒主鬼疰蠱毒寒熱驚癎癲痓
狂走駱駝毛尤良(陶隠居云六蓄謂馬牛羊猪狗鷄也/騾驢亦其類駱駝方家並少用目馬)
(牛羊鷄猪狗毛蹄亦以各出其身之品類中所主療不/必同此矣唐本注云駱駝毛蹄甲主婦人赤白帶下最)
(善/)
圖經(文具野駝/脂條下)
　五種陳藏器餘
諸血味甘平主補人身血不足或因患血枯皮上膚起
面無顔色者皆不足也並生飲之又解諸藥毒菌毒止
渇除丹毒去煩熱食筋令人多力
果然肉味鹹無毒主瘧瘴寒熱煮食之亦坐其皮為褥
似猴人面毛如蒼鴨肋邉堪作褥南州異物志云交州有
果然獸其名自呼如猿白質黑文尾長過其頭鼻孔向
天雨以尾塞鼻孔毛温而細爾雅蜼仰鼻而長尾郭注
與此相似也
狨獸無毒主五野雞病取其脂傅瘡亦食其血肉亦坐
其皮積久野鷄病皆差也似猴而大毛長黄赤色生山
南山谷中人將其皮作鞍褥
狼筋如織絡袋子似筋膠所作大小如鴨卵人有犯盜
者熏之當脚攣縮因之獲賊也或云是狼䏶下筋又云
蟲所作未知孰是狼大如狗蒼色鳴聲諸孔皆涕
諸肉有毒獸歧尾殺人鹿豹文殺人羊心有孔殺人馬
蹄夜目五月已後食之殺人犬懸蹄肉有毒殺人不可
食米甕中肉殺人漏沽脯殺人肉中有星如米殺人
羊脯三月已後有蟲如馬尾有毒殺人脯曝不燥火燒
不動入腹不銷久置黍米瓮中令人氣閉白馬鞍下肉
食之損人五蔵馬及鹿膳白不可食乳酪及大酢和食
令人為血痢驢馬兎肉姙娠不可食乳酪煎魚鱠𤓰和
食立患霍亂豬牛肉和食令人患寸白蟲諸肉煮熟不
歛水食之成瘕食兎肉食乾薑令人霍亂市得野中脯
多有射罔毒食諸肉過度還飲肉汁即消食腦立銷
　
　
　
　
　
　
　證類本草卷十八
欽定四庫全書
　證類本草卷十九
　　　　　　　　　　　　宋　唐慎微　撰
　禽部三品總五十六種
　　五種神農本經
　　一十種名醫别録
　　二種唐本先附(注云/唐附)
　　一十三種新補
　　二十六種陳藏器餘
　　　凡墨蓋子已下並唐慎微續證類
　(禽/上)丹雄雞(白雄雞烏雄雞黒/雌雞黄雌雞等附)　　白鵝膏(毛肉等附/蒼鵝續注)
　　鶩肪(白鴨/屎附)　　鷓鴣(唐/附)　　　鴈肪
　(禽/中)雀卵(腦頭血/屎等附)　鷰屎(石鷰/續注)　　伏翼(即蝙蝠是也/自蟲魚部今)
　　(移/)　　　　　天鼠屎　　　鷹屎白
　　雉肉
　(禽/下)孔雀　　　　鴟(尺脂/切)頭　　鸂鷘(新/補)
　　斑䳡(新/補)　　　白鶴(新/補)　　　烏鴉(新/補)
　　練雀(新/補)　　　鴝鵒(唐/附)　　　雄鵲
　　鸕鷀屎(頭/附)　　鸛骨　　　　白鴿(新/補)
　　百勞(新/補)　　　鶉(新/補)　　　　啄木鳥(新/補)
　　慈鴉(新/補)　　　鶻嘲(新/補)　　　鵜鶘(新/補)
　　鴛鴦(新/補)
　　　二十六種陳藏器餘
　　鷸蝟　　　　鷃蟬　　　　陽鳥
　　鳯凰臺　　　鸀鳿　　　　巧婦鳥
　　英雞　　　　魚狗　　　　駝鳥矢
　　鵁鶄　　　　蒿雀　　　　鶡雞
　　山茵子　　　百舌鳥　　　黄褐侯
　　鷩雉　　　　鳥目無毒　　鸊􁀙膏
　　布榖脚腦骨　蚊母鳥　　　杜䳌
　　鴞目　　　　鉤鵅　　　　姑獲
　　鬼車　　　　諸鳥有毒
　三十種神農本經等
　
　
　
　
　
　
　
(禽/上)丹雄雞味甘微温微寒無毒主女人崩中漏下赤白
沃補虚温中止血久傷乏瘡通神殺毒辟不祥(臣禹錫/等謹按)
(孟詵云土患白虎可鋪飯於患處使雞食之良乆取熱/使伏於患人牀下其肝入補腎方中用冠血和天雄四)
(分性心二分大陽枌四分丸服之益陽氣日華子/云朱雄雞冠血療白瘚風糞治白虎風并傅風痛)
頭主殺鬼東門上者尤良
白雄雞肉味酸㣲温主下氣療狂邪安五藏傷中消渴
(臣禹錫等謹按日華子云白雄/雞調中除邪利小便去丹毒)
烏雄雞肉㣲温主補中止痛　膽㣲寒主療目不明肌
瘡(臣禹錫等謹按孟詵云烏雄雞主心痛除心腹惡氣/又虚弱人取一隻治如食法五味汁和肉一器中封)
(日重湯中煑之使骨肉相去即食之甚補益仍須空腹/飽食之肉須爛生即反損亦可五味淹經宿炙食之分)
(作兩頓又刺在肉中不出者取尾二上枚燒作灰以男/子乳汁和卦瘡刺當出又目涙出不止者以三年冠血)
(傅目睛上日三度日華子云温無毒止肚痛除風濕/痺補虚嬴安胎治折傷并癰疽生署竹木刺不出者)
　心主五邪
　血主踒折骨痛及痿痺(臣禹錫等謹按痿折通/用藥云烏雄雞血平)
　肪主耳聾(臣禹錫等謹按/藥對云雞肪寒)
腸主遺溺小便數不禁　肝及左翅毛主起隂
冠血主乳難　肘胵裹黄皮㣲寒主洩利小便利遺溺
除熱止煩(臣禹錫等謹按月華子云諸雞肶胵平無毒止/伳精并尿血崩中帶下腸風寫痢此即是肫)
(内黄/皮)
尿白微寒主消渴傷寒寒熱破石淋及轉筋利小便止遺
溺滅瘢㾗
黒雌雞主風寒濕痺五緩六急安胎　血無毒主中惡
腹痛及踒折骨痛乳難(臣禹錫等謹按藥性論云黑雌/雞味甘安胎通用藥云烏雌雞)
(温中惡通用藥云烏雌雞血平孟銑云産後血不止以/雞子三枚醋半升好酒二升煎取一升分為四服如人)
(行三二里㣲煖進之又新産婦可取一隻理如食法和/五味炒熟香即投二升酒中封口經宿取飲之令人肥)
(白又和烏油麻二升熬令黄香末之入裹酒盡極效日/華子云烏雌雞温無毒安心定志除邪辟惡氣治血邪)
(破心中宿血及治癰疽排濃補新血補産後虚嬴益色/助氣膽治肱用耳瘑瘡日三𫝊腸治遺尿并小便多糞)
(治中風失音痰逆消渴破石淋利小腸餘􁣲𫝊瘡痍滅/瘢㾗炒服治小兒客忤蠱毒翼治小兒夜啼安席下勿)
(令母知窠中草治頭瘡白秃/和白頭翁草燒灰猪脂傅)
　翮羽主下血閑
黄雌雞味酸甘平主傷中消渇小便數不禁腸澼洩利
補益五藏續絶傷療勞益氣(臣禹錫等謹按日華/子云黄雌雞温無毒)
肋骨主小兒羸瘦食不生肌(臣禹錫等謹按孟詵云黄/雌雞主腹中水癖水瘇以)
(一隻理如食法和赤小豆一升同煑候豆爛即出食之其/汁日二夜一毎服四合補丈夫陽氣治泠氣瘦著牀者)
(漸漸食之良又先患骨熱者不可食之雞子動風氣不/可多食又先粉諸石為末和飯與雞食之後取雞食之)
(甚補益又子醋煑熟空腹食之治久赤白痢又人熱毒/發可取二顆雞子白和蜜一合服之差月華子云黄雌)
(雞止勞劣添髓補精助陽/氣暖小腸止泄精補水氣)
雞子主除熱火瘡癎痙可作虎魄神物(臣禹錫等謹按/藥對云雞子平)
卵白㣲寒療目熱赤痛除心下伏熱止煩滿欬逆小兒
下洩婦人産難胞衣不出□漬之一宿療黄疸破大煩
熱　卵中白皮主久欬結氣得麻黄紫菀和服之立也
雞白􁒡肥脂生朝鮮平澤(陶隠居云雞比例甚多又云/作虎魄用欲煆卵黄白混雜)
(煑作之亦極相似惟不拾芥爾又煑白合銀口含須臾/色如金雞又不可合葫蒜及李子食之烏雞肉不可合)
(犬肝犬腎食之小兒食雞肉好生蚘蟲又雞不可合芥/葉蒸食之朝鮮乃在𤣥兎樂浪不應總是雞所出今去)
(白􁒡不知是何物别恐一種爾唐本注云白雞距及腦/主産難燒灰酒服之腦主小兒驚癎今注雞入藥用蓋)
(取朝鮮者良又按陳藏器本草云雞主馬咬瘡及剥驢/馬傷手熱雞血及熱侵之黄雌雞温補益陽白雞寒利)
(小便去丹毒風屎白雄雞三年者能為鬼神所使烏雄/雞殺鬼物卵白觧熱煩屎炒服之主蟲咬毒黄脚雞主)
(白虎病布飯病處將雞米食飯亦可抱雞來壓之雄雞/脅血塗白瘢風􁣲瘍風雞子益氣多食令人有聲一枚)
(以濁水攪之兩拂合水服之主産後痢和蠟作煎餅與/小兒食之止痢取二枚破著器中以白粉和如稀粥頓)
(服之主婦人胎動腰臍下血又取一枚打開取白釅醋/如白之半攪調吞之主産後血開不下人取卵三枚醋)
(半升酒二升攪和煑取二升分四服主産後血下不止/又白虎病取雞子揩病處咒願送糞堆頭不過三度差)
(白虎是糞神愛喫雞子雞屎和黑豆炒浸酒主賊風風/痺破血臣禹錫等謹按蜀本注云凡雞子及卵白等以)
(黄雌産者良雞膽心肝腸肪䏶脛及糞等以烏雄為良/頭以丹雄為良翮以烏雄為良藥性論云雞子液味甘)
(㣲寒無毒能治目赤痛黄和常山末為丸竹葉煎湯下/治久瘡不差治漆瘡塗之醋煑治産後虚及痢主小兒)
(發熱煎服空痢除煩熱鍊之主嘔逆屎血破石淋利小/便日華子云雞子鎮心安五藏止驚安胎治懷姙天行)
(熱疾狂走男子隂囊濕痒及開聲喉卵醋煑治久痢和/光粉炒乾止小兒疳痢及婦人隂瘡和豆淋酒服治賊)
(風麻痺醋浸令壊𫝊疪皯作酒止産後血暈并暖水藏/縮小便止耳鳴和蠟炒治疳痢耳鳴及耳聾黄炒取油)
(和粉傅頭瘡/殻研摩障腎)
圖經曰(諸雞本經云雞白蠧肥脂出朝鮮平澤陶隠居/云朝鮮不應總是雞所出而云白蠧不知何物)
(恐别是一種耳開寶注便謂雞入藥用葢取朝鮮者良/今處處人家畜養甚多不聞自朝鮮來也雞之類最多)
(丹雄雞白雄雞烏雄雌雞頭血冠腸肝膽肶胵裏黄脂/肪羽翮肋骨卵黄白屎白等並入藥古今方書用之尤)
(多其肉雖有小毒而補虚羸最要故食治方寸多用之/素問心腹滿旦食則不能暮食名為鼓脹治之以雞矢)
(醴一劑知二劑已注云今本草雞矢利小便㣲寒並不/治鼓脹今方制法當取用處湯漬服之耳又張仲景治)
(轉筋為病其人臂脚直脉上下行微弦轉筋入腹雞屎/白散主之取雞屎白為末量方寸匕以水六合和温服)
(差雞子入藥最多而髪煎方特竒劉禹鍚傳信方云亂/髪雞子膏主孩子熱瘡雞子五枚去白取黄亂髪如雞)
(子許大二味相和於鐵銚子中炭火熬初甚乾少須即/髪焦遂有液出旋取置一甆椀中以液盡為度取塗熱)
(瘡上即以苦参末粉之項在武陵生子蓐内便有熱瘡/發於臀腿間初塗以諸藥及他藥無益日加劇蔓延半)
(身状猴至重晝夜啼號不乳不睡因閱本草至髪髲本/經云合雞子黄煎之消為水療小兒驚熱下痢注云俗)
(中嫗母為小兒作雞子煎用髪雜熬良久得汁與小兒/服去痰熱主百病用髪皆取久梳頭亂者又檢雞子本)
(經云療火瘡因是用之果如神立效其殻亦主傷寒勞/復見深師方取雞子空殻碎之熬令黄黒擣篩熱湯和)
(一合服之温/卧取汗出愈)
　食療(云治大人及小兒發熱可取卵三顆白蜜一合/相和服之立差卵並不得和蒜食令人短氣又)
(胞衣不出生吞雞子清一枚治目赤痛除心下伏熱煩/滿咳逆動心氣不宜多食烏雌雞温味酸無毒主除風)
(寒濕痺治反胃安胎及腹痛踒折骨疼乳癰月蝕瘡遶香/耳根以烏雌雞膽汁𫝊之日三以烏油麻一升熬之令)
(未和酒服之即飽熱能食雞具五色者食之致狂肉和/魚肉汁食之成心瘕六指𤣥雞白頭家雞及雞死足爪)
(不伸者食並害人雞子和葱食之氣短雞子白共鱉同/食損人雞子共獺肉同食成遁尸注藥不能治雞兎同)
(食成洩痢小兒五歳已不/未斷乳者勿與雞肉食)
雷公云(雞子凡急切要用勿便敲損恐得二十一日滿/在内成形空打損後無用若要用先於温湯中)
(試之若動是成形也若不動即敲損取清/者用黄即去之内有自潰者亦不用也)
聖惠方(主蛐蟮咬人/以雞屎傅之)
外臺秘要(主天行嘔逆不下食食即出以雞卵一枚煑/三五拂出以水浸之外熱内熟則吞之良)
千金方(鼠瘻以卵一枚米下蒸半日取出黄熬令黑/先拭瘡上汁令乾以藥内瘡孔中三度即差)
又方(小兒驚啼燒雞/屎白米飲下)
又方(治小兒瘑燒雞胵中黄皮/為末乳服之男雄女雌)
肘後方(治心痛以卵一箇打破頭醋/二合和攪令勻燒過頓服)
又方(肝風虚轉筋入腹以屎白/乾末熱酒調下一錢匕服)
又方(自縊死定安心神徐緩解之慎勿割䋲斷抱取心/下猶温者刺雞冠血滴口中即活男雌女雄又方)
(以雞屎白如棗大酒半/盞和灌之及鼻中佳)
又方(□卒死或先病或常居寢卧奄忽而絶皆是中惡/割雄雞冠取血塗其面乾後復塗并以灰營死人)
(一/周)
又方(卒得嗽烏雞一枚治如食法以好酒漬之半日出/雞服酒一云苦酒一斗煑白雞取三升分三服食)
(雞莫與/鹽食良)
又方(治卒得浸淫瘡轉有汁多起於心不早/治之續身周市則殺人以冠血傅之差)
葛氏方(治卒乾嘔不見破卵/夫白吞黄數枚差)
又方(蚰蜒入耳小雞一隻去毛足/以油煎令黄筯穿作孔枕之)
又方(卒腹痛下赤白痢數日不絶以卵一枚取出黄/去白内胡粉令滿殻燒成屑以酒服一錢)
又方(治小便不通卵黄/一枚服之不過三)
又方(卒腹痛安胎烏雞肝一具切過酒/五合服令盡姚云肝勿令入水中)
又方(中風寒痙直口噤不知人屎白一升/熬令黄極熱以酒三升和攪去滓服)
又方(被壓作墮墜舟舩車轢馬踏牛觸胷腹破䧟四肢/摧折氣悶欲死以烏雞一隻合毛杵一千二百杵)
(好苦酒三升相和得所以新布搨病上取藥塗布以乾/易覺寒根欲吐不可輙去藥須臾復上一雞少則再作)
又方(馬咬人瘡有毒腫疼痛以冠血著/瘡中三下馭馬用雌牝馬用雄)
又方(狐屎刺棘人腫痛/欲死破雞搨之差)
又方(食諸菜中毒發狂悶吐下欲/死屎末燒研水服方寸匕)
經驗方(治小兒疳痢肚脹方用雞子一箇打破眼子如/豆大内芭豆一粒去皮膩粉一錢用五十重紙)
(裹於飯甑上蒸三度放冷打破取雞子肉同芭粉一時/研入少麝添麺糊丸如米粒大食後夜卧温湯下二丸)
(至三/丸)
經驗後方(主婦人産後口乾舌縮渴不止打雞/子一箇水一盞衝之槃葢少時服)
又方(治齒痛不可怱取雞屎白/燒未綿裹安痛處咬立差)
又方(治諸癰不消已成膿懼針不得欲令速決取白/雞翅下第一毛兩邊各一莖燒灰研水調服之)
又方(治因瘡中風腰瘠反張牙闗口噤四肢强直雞屎/白一升大豆五升和炒令變色桑熱以酒沃之㣲)
(煑令豆味出量性飲之/覆身出汗慎勿觸風)
又方(治蜈蚣咬人痛不止燒雞屎酒/和服之佳又取雞屎和醋服之)
孫真人(家雞和水雞食作遁尸又云/如小兒未斷乳食雞生蜖䖝)
又方(卒中五尸道尸其杖腹脹氣急衝心或磥塊踊起/或牽腰脊者以卵一枚取白吞之困者摇頓令下)
(又云雞朱辛補肺主/漆瘡雞子黄傅之)
食醫心鏡(主脾胃氣虚腸滑下痢以炙雞散黄雌雞一/隻治如食法以炭炙之搥了以鹽醋刷之又)
(炙令極熱熟乾燥空腹食之又云主赤白痢食不下肥/雌雞一隻治如常法細研為臛作麺餛飩空心食之又)
(云主消渇傷中小便數黄雌雞一隻治如常煑令熟去/雞停冷渇即飲之肉亦可食若和米及鹽豉作粥及以)
(五味作羮並得又云主小便數虚令雞腸一具治如常/炒作臛煖酒和飲之又云主風寒濕痺五緩六急烏雞)
(一隻治如食法煑令極熟調作羮食之又云理狂邪癲/癎不欲眠卧自賢自智驕倨妄行不佅安五藏下氣白)
(雄雞一隻煑令熟五味調和作羮粥/食之又云勿食暴雞肉殺人發痘)
續十全方(主子死腹中不出雄雞糞二十一枚/水二升煎取五合下米作粥食即出)
勝金方(主百䖝入耳不出以雞/冠血滴入耳内即出)
集驗方(主鱉癥及心腹宿徵及卒得癥以白雌雞屎無/多少小便和之於器中火上熬令燥未服方寸)
(匕多服不限度以/膏熬飯飼彌佳)
又方(治遺屎取雄雞腸燒/末三指撮朝服暮愈)
又方(治尿床雞肶胵一具/并腸服之男雌女雄)
又方(治湯火燒瘡熟雞子一十箇取黄炒取油入/十文膩粉攪勻用雞翎掃瘡上永除瘢㾗)
古今録驗(主瘇大如斗取雞翎毛其毛一孔生兩毛者/佳方瘇取左翅右取右翅雙腫取兩邉翅並)
(並燒灰/研飲服)
又方(治絗蟲攻心臍如刺口吐清水雞子一枚開/頭去黄以好漆内殻中合和仰頭吞之蟲出)
又方(治莖中林石取屎白日中半乾熬/令香末以路漿飯飲服方寸)
兵部手集(主蛇蝎蜘蛛毒卵輕敲/一小孔合咬處立差)
廣濟方(主咽喉塞鼻中瘡出及乾嘔頭痛食不下生雞/子一顆開頭取白去黄著米酢拌窘火頓沸起)
(擎下沸定更頓三度成就/熱飲酢盡不過一二差)
錢相公篋中方(主蜈蚣蜘蛛毒/以雞冠血傅之)
子母秘録(主姙娠得時疾令胎不傷以雞/子七枚内井中令極冷破吞之)
又方(治小兒下血雌/雞翅下血服之)
又方(治小兒心腹胷脇煩滿欲死/燒雞子殻末酒服方寸)
又方(小兒頭身諸瘡燒卵/殻研和猪脂傅之)
又方(兒頭上瘡及白秃髪不生汁出者雞子/七箇去白皮於銅器中熬和油傅之)
又方(姙娠下血不止名曰漏胎/雞肝細剉以酒一升和服)
産寳(産後小便不禁以屎燒/作灰空心酒服方寸匕)
又方(治妬乳及癰腫雞屎末服方寸匕須/更三服愈梅師亦治乳頭頗裂方同)
楊氏産乳(姙娠不得食雞子乾鯉魚合食則令兒患瘡/姙娠不得雞肉與糯米合食令兒多寸白)
譚氏方(小兒卒驚似有痛處而不知疾狀/取雄雞冠血臨兒口上滴少許差)
又方(小兒急丹㣧不止以雞/子白和赤小豆末傅之)
治痢(生雞子一箇連紙一幅烏梅十箇有肉者取雞子/白攤徧連紙日乾榻作四重包撮烏梅安熨斗中)
(用白炭大燒煙欲盡取出以盞椀葢覆候冷研令極細入/水銀粉少許和勻如大人患分為二服小兒分三服不)
(拘赤白痢空心井花水調服如/覺藏府㣲有踈利更不須再服)
千金方(療頭風臘月烏雞屎一升炒令黄末之絹袋/盛酒三升漬温服之多少任性常令醺酣)
衍義曰(丹雄雞今言赤雞者是也葢以毛色言之巽為/雞為風雞鳴於五更者日將至巽位感動其氣)
(而鳴也體有風人故不可食經所著其用甚偹産後血/暈身痙直帶眼口角與目外眵向上牽急不知人取子)
(一枚去殻分清以荆莽末二錢調服遂安仍依次調治/若無他疾則不須治甚敏捷烏雞子尤善經注皆不言)
(雞發風今體有風人食之無不發作/為雞為巽信可驗失食雞者當審慎)
白鵝膏主耳卒聾以灌之(臣禹錫等謹按千金通/用藥云白鵝膏㣲寒)
毛主射工水毒　肉平利五藏(陶隱居云東川多溪毒/養鵝以辟之毛羽亦佳)
(中射工毒者飲血又以塗身鵝未必食射工葢以威相/制爾乃言鵝不食生蟲今鵝子亦噉蚯蚓輩唐本注鵝)
(毛主小兒驚癎極者又燒灰主噎今按陳藏器本草云/鵝主消渇取煑鵝汁飲之臣禹錫等謹按陳藏器云蒼)
(鵝食蟲白鵝不食蟲主射工當以蒼者良主渇以白者/勝孟詵云脂可合面脂肉性泠不可多食令人易霍亂)
(與服丹石人相宜亦發痼疾日華子云蒼鵝冷有毒發/瘡膿糞可傳蛇蟲咬毒舍中養能辟蟲蛇白鵝凉無毒)
(觧五藏熱止渇脂爛皮膚尾罌治聤耳及聾内之亦療/手足皴子補中益氣不可多食尾燒灰酒服下治噎)
　食療(卵温補五藏亦補/中益氣多發痼疾)
肘後方(誤吞鐶若指彄燒鵝/羽數枝末飲服之)
子母秘録(小兒鵝口不乳者/白鵝矢汁灌口中)
鶩(音/牧)肪味甘無毒主風虚寒熱(臣禹錫等謹按陳/士良云鶩肪大寒)
衍義曰(鶩肪陶隠居云鶩即是鴨然有家鴨有野鴨陳/藏器本草曰尸子云野鴨為鳬家鴨為鶩蜀本)
(注云爾雅云野鳬鶩注云鴨也如此則鳬鶩皆是鴨也/又云本經用鶩肺即家鴨也如此所說各不同其義不)
(定又按唐王勃滕王閤記云落霞與孤鶩齊飛則明知/鶩為野鴨也勃唐之名儒必有所據故知鶩為野鴨明)
(矣/)
白鴨屎名通主殺石藥毒解結縳散蓄熱
肉補虚除熱和藏腑利水道(陶隠居云鶩即是鴨鴨有/家有野又本經云鴈肪一)
(名鶩肪其療小異此說則專是家鴨爾黄雌鴨為補最/勝鴨卵不可合鼃肉食之凡鳥自死口不閉者皆不可)
(食食之殺人唐本注云别録云鴨肪主水腫血主觧諸/毒肉主小兒驚癎頭主水腫通利小便古方療水用鴨)
(頭丸今按陳藏器本草云尸子云野鴨為鳬家鴨為鶩/不能飛翔如庶人守耕稼而已臣禹錫等謹按蜀本注)
(云爾雅云野鳬鶩注云鴨也本經用鶩肪即家鴨也野/鴨與家鴨有相似者有全别者甚小小者名刀鴨味最)
(重食之補虚孟詵云野鴨主補中益氣消食九月已後/即中食全勝家者雖寒不動氣消十二種蟲平胃氣調)
(中經身又身上諸小熱瘡多年不可者但多食之即差/又云白鴨肉補虚消毒熱利水道及小兒熱驚癎頭生)
(瘡腫又和葱豉作汁飲之去卒煩熱又糞主熱毒毒痢/又取和雞子白封熱腫毒止消又黒鴨滑中發泠痢下)
(脚氣不可食之子微寒少食之亦發氣令背膊悶日華/子云野鴨凉無毒補虚助力和胃氣消食治熱毒風及)
(惡瘡􁷗殺腹藏一切蟲九月後立春前採大補益病人/不可與木耳胡桃豉同食家鴨泠微毒補虚消熱毒利)
(小腸止驚癎觧丹毒止痢緑頭者佳頭治水腫煑服糞/治熱毒瘡升腫毒以雞子調傅内消卵治心腹胷隔熱)
(多食發/泠疾)
　食療(項中熱血觧野葛毒飲之差卵小兒食之脚軟/不行䖍倒鹽淹食之即宜人屎可搨蚯蚓咬瘡)
外䑓秘要(觧金銀銅鐡毒/取鴨屎汁觧之)
百一方(卒大腹水病取青雄鴨以水五升/煑取一升飲盡厚蓋之取汁佳)
又方(石藥過劑者白鴨屎/末和水調服之差)
食醫心鏡(治子種水病不差爵死青頭鴨一隻治如食/法細切和米并五味煑令極熟作粥空腹食)
(之又云主水氣脹滿浮腫小便澁少白鴨一食去毛腸/湯洗饋飯半升以飯薑椒釀鴨腹中縫定如法蒸候熟)
(食/之)
孫真人(蛐蟮咬以屎傅瘡又云/鴨肉合鱉食之害人)
　
　
　
　
　
　
　
　
鷓鴣味甘温無毒主嶺南野葛菌毒生金毒及温瘴久
欲死不可差者合毛熬酒漬之生𢷬取汁服最良生江
南形似母雞鳴云鈎輈格磔者是(唐本注云有鳥相似/不為此鳴者則非也)
(臣禹鍚等謹按孟詵云鷓鴣能補五藏益心力聰明此/鳥出南方不可與竹笋同食令人小腹脹自死者不可)
(食一言此鳥天地之神毎月取一隻饗至尊所以自死/者不可食也日華子云微毒療蠱氣瘴疾欲死者酒服)
(之/)
圖經曰(鷓鴣出江南今江西閩廣蜀䕫州郡皆有之形/似母雞臆前有白圓㸃背間有紫赤毛彼人亦)
(呼為越雉又謂之隨陽之鳥南越志云鷓鴣雖東西徊翅/然開翅之始必先南翥崔豹古今注云其名自呼此不)
(然也其鳴若云鈎輈格磔者是矣亦有一種鳥酷相類/但不作此鳥不可食之彼土人食鷓鴣云主野葛生金)
(蛇菌等毒不可與竹笋同食自死者亦禁/食之其脂膏手可以已癉瘃令不龜裂)
衍義曰(鷓鴣鄭谷所謂相呼相應湘天闊者南方/專充庖然治瘴及菌毒甚効餘悉如經)
鴈肪味甘平無毒主風攣拘急偏枯氣不通利久服長
毛髪鬚眉益氣不飢輕身耐老一名鶩肪生江南池澤
取無時(陶隠居云詩云大曰鴻小曰鴈今鴈類亦有大/小皆同一形又别有野鵝大於鴈猶似家蒼鵝)
(謂之駕今鵝鴈肪自不多食其肉應亦好鶩作木音云/是野鴨  此一名鶩肪則鴈鶩皆相類爾此前又有鴨)
(事注在前鴈乃住江湖夏應産伏皆佳比恐鴈門比人/不食此鳥故也中原亦重之爾雖採無時以冬月為好)
(唐本注云鴈喉下白毛療小兒癎有效夫鴈為陽鳥冬/則南翔夏則北徂時當春夏則孳  育於比豈謂北人)
(下食之乎然鴈與鷰相反鷰來則鴈往鷰往則鴈來故/禮云秋候鴈來春𤣥鳥至臣禹鍚等謹按呉氏云鴈肪)
(神農岐伯雷公甘無毒殺諸石藥毒孟詵云通膏可合/生髪膏仍治耳聾者灰和泔洗頭長髮日華子云涼無)
(毒治風麻痺久服助氣壯筋骨和豆黄作丸補/勞瘦肥白人其毛自落者小兒帶之療驚癎)
　梅師方(治炙瘡腫痛取鴈屎/白人措相和研傅瘡)
孫真人(六月七月勿/食鴈傷神)
食醫心鏡(主風攣拘急偏枯血氣不通利鴈肪四兩煉/慮過每日空心煖酒一盃肪一匙頭飲之)
衍義曰(鴈肪人多不食者謂其知隂陽之升降分長少/之行序世或謂之天厭亦道家之一説爾食之)
(則治諸風唐本注曰鴈為陽鳥其義未盡兹葢得中和/之氣熱則即北寒則即南以就和氣所以為禮幣者一)
(以取其信/二取其和)
　
　
　
　
　
　
　
　
(禽/中)雀卵味酸温無毒主下氣男子隂痿不起强之令熱
多精有子　腦主耳聾(臣禹錫等謹按耳聾/通用藥云雀腦良)
頭血主雀肩
雄雀屎(臣禹錫等謹按齒痛/通用藥云雄雀屎温)療目痛決癰癤女子帶下
溺不利除疝瘕五月取之良(陶隠居云雀性利隂陽故/卵亦然術云雀卵和天雄)
(丸服之令莖大不衰人患黄昏間目無所見為之雀盲/其頭血療之雄雀屎兩頭尖者是也亦療齲齒雀肉不)
(可合李子食之亦忌合醬食之姙娠人尤禁之唐本注/云列録云雀屎和男首生乳如薄泥㸃目中弩肉赤脉)
(貫腫子上者即消神效以蜜和為丸飲服主癥瘕久痼/冷病或和少乾薑服之大肥悅人今按陳藏器本草云)
(雀肉起陽道食之令人有子多月者良臘月收雀屎俗腹/乎為青丹主痃癖諸塊伏梁和乾薑桂心艾等為丸入)
(能爛痃癖患癰苦不潰以一枚傳之立決又急黄欲死/以兩枚細研水温服之臣禹錫等謹按孟詵云其肉十)
(月以後正月已前食之續五藏不足氣助隂道益精髓/不可停息糞和天雄乾薑為丸令隂强腦塗東瘡日華)
(子云雀煖無毒壮陽益氣煖腰膝縮小便治血/崩帶下糞頭尖及成梃者雄右掩左者亦是)
圖經曰(雀舊不著所出州土今處處有之其肉大温食/之益陽冬月者良卵及腦頭血皆入藥雄雀屎)
(臘月收之俗呼為青丹頭尖者為雄屎素問云􁗀脇支/滿者妨於食病至則先聞臊臭出清液先垂血四肢清)
(目眩時時前後血病名血枯得之年少時有所大脫血/若醉入房中氣竭肝傷故月事衰少不來洽之以鳥鰂)
(骨藘茹一物并合之丸以雀卵大如小豆以五丸為後/飯飲鰂魚汁以利腸中及傷肝也飯後藥先謂之後飯)
(按古本草烏鰂魚骨藘茹等並不治血枯然經法用之/是攻其所生所起耳今人亦取雀肉以蛇床子熬膏和)
(合衆藥丸服補下有效謂之驛馬丸此法起於唐世云/明皇服之又下有鷰屎條陶隠居云有胡越二種入藥)
(用胡燕也胡洽治疰青羊脂丸中用之其窠亦入藥崔/元亮海海方治濕瘑取胡鷰窠最寛大者惟用其抱子)
(處餘處不用擣為末以漿水煎耳草入少許鹽成湯用/洗瘡洗訖拭乾便以窠末貼其上三兩徧便愈若患惡)
(刺以醋和窠末如泥/褁之三兩日易便差)
　食療(卵白和天雄末兎絲子末為丸空心酒下五丸/主男子隂痿不起女子帶下便溺不利除疝瘕)
(決癰腫續/玉藏經)
雷公云(雀蘇凡使勿用雀兒糞其雀兒口黄末經淫者/糞是蘇若底坐尖在上即白雌兩頭圓者是雄)
(隂人使雄陽人使雌凡採之先去兩畔有附子生者勿/用然後鉢内搗如粉煎甘草湯浸一宿傾上清甘草水)
(盡焙/任用)
外臺秘要(療齒齼痛有蟲取雄雀糞以/綿裹塞齒孔内日一二易之)
又方(治咽喉閉塞口禁用雄雀糞/細研毎服温水調灌半錢匕)
肘後方(療目熱生膚赤白膜取雀屎細/直者以人乳和傅上自消爛盡)
梅師方(治諸癰不消已成膿懼針不得破令速決取/雀屎塗頭上即易之雄雀屎佳堅者為雌)
簡要濟衆(婦人吹妳獨勝散白丁香半兩擣羅/為散毎服一錢匕温酒調下無時服)
廣利方(姙娠食雀肉飲酒令子心淫亂又云/姙娠食雀肉及豆醬令子面多䵟)
子母秘録(治小兒中風口噤乳不下雀屎/白水丸如麻子大服二丸即愈)
又方(治小兒凍瘡用雀/兒腦髓塗之立差)
衍義曰(雀卵孟詵云肉十月已後正月已前食之此葢/取其隂陽靜定未決泄之義卵亦取苐一畨者)
鷰屎味辛平有毒主蠱毒鬼疰逐不祥邪氣破五癃利
小便生高山平谷(陶隠居云鷰有兩種有胡有越紫胷/輕小者是越鷰不入藥用胷班黑聲)
(大者是胡鷰俗呼胡鷰為夏候其作窠喜長人言有容/一疋絹者令家富窠亦入藥用與屎同多以作湯洗浴)
(療小兒驚邪也窠户有北向及尾倔求力切色白者皆/是數百歳鷰食之延年丸鷰肉不可食令人入水為咬)
(所吞亦不宜殺之唐本注云别録云胡鷰卵主水浮腫/肉出痔蟲越鷰屎亦療痔殺蟲去目瞽也今按陳藏器)
(本草云鷰屎有毒主瘧取方寸匕令患者發日平旦和/酒一升攪調病人兩手捧捥當鼻下承取氣慎勿入口)
(毒人又主蠱毒取屎三合熬令香獨頭蒜十枚去皮和/𢷬為丸服三丸如梧桐子蠱當隨痢下而出臣禹錫等)
(謹按孟詵云石鷰在乳穴石洞中者冬月採之堪食餘/者不中只可治病食如常法都二十枚投酒一升中漬)
(之三日後取飲毎服一二盞隨性多少甚益氣力日華/子云石鷰援無毒壯陽暖腰膝添精補髓益氣潤皮膚)
(縮小便禦風寒/嵐瘴温疫氣)
圖經(文具雀/卵條下)
　外䑓秘要(治蠼螋尿瘡繞身痛即死以/鷰巢中土猪脂苦酒和服之)
肘後方(治卒大腹水病取胡/鷰卵中黄頓吞十枚)
葛氏方(卒得浸淫瘡有汁多發於心不早療周/匝身則殺人胡鷰窠中土水和傅之)
又方(若石淋者取鷰屎末以泠水服/五錢匕早服至食時當尿石水)
賈相公牛經(牛有非時喫著雜蟲腹脹滿取鷰/屎一合以水漿二升相合灌之效)
　
　
　
　
　
　
　
　
伏翼味鹹平無毒主目瞑(音/㝠)痒痛療淋利水道明目夜
視有精光久服令人熹樂媚好無憂一名蝙蝠生太山
川谷及人家屋間立夏後採隂乾(莧實雲實為之使陶/隠居云伏翼目及膽)
(術家用為洞視法自非白色倒懸者亦不可服之也唐/本注云伏翼以其晝伏有翼爾李氏本草云即天鼠也)
(又云西平山中别有天鼠十一月十二月取主女人生/子餘疾帶下病無子方言一名仙鼠在山孔中食諸乳)
(食精汁皆千歳頭上有冠淳白大如鳩鵲食之令人肥/徤長年其大如鶉未白者皆已百歳而並倒懸其石孔)
(中屎皆白如大鼠屎下條人鼠屎當用此也其屎灰酒/服方寸匕主子死腹中其腦主女子面靤服之令人不)
(忘也今按陳藏器本草云伏翼主蚊子五月五日取倒/懸者晒乾和桂薰陸香為末燒之蚊子去取其血滴目)
(令人不睡夜中見物自蟲魚部今移臣禹錫等謹按藥/性論云伏翼㣲熱有毒服用治五淋日華子云蝙蝠久)
(服解愁糞名夜明/砂炒服治瘰􁣲)
圖經曰(伏翼蝙蝠也出泰山川谷及人家屋間立夏後/採隂乾用天鼠屎即伏翼屎也出合浦山谷十)
(月十一月取蘇㳟引方言伏翼一名仙鼠故知一物又/云仙鼠在山孔中食諸乳石精汁皆千歳頭上有冠淳)
(白大如鳩鵲其大如鶉未白者皆已百歳而並倒懸其/石乳中此仙經所謂肉芝者也其屎皆白如大鼠屎入)
(藥當用此然今蝙蝠多生古屋中白而大者葢稀有屎/亦有白色者料其出乳石處山中生者當應如此耳續)
(傳信方療馬撲損不可忍者仙鼠屎三兩枚細研以熱/酒一升投之取其清酒服之立可止痛更三兩服便差)
　雷公曰(凡使要重一斤者方採之毎修事先拭去肉/上毛去爪腸即留翅并肉脚及嘴然後用酒)
(浸一宿灑出取黄精自然汁自之炙令乾方用/毎修事重一斤一箇用黄精  然汁五兩為度)
聖惠方(治小兒生十餘月後母又有姙令兒精神不爽/身體萎瘁名為鬾病用伏翼燒為灰細研以粥)
(飲調下半錢日四五服効若/炙令香熟嚼之哺兒亦効)
百一方(治久咳嗽上氣十年二十年諸藥治不/差方蝙蝠除翅足繞令燋末飲服之)
鬼遺方(治金瘡出血内瘻蝙蝠二枚燒烟盡未以水/調服方寸匕令一日服盡當下如水血消也)
抱朴子(十嵗蝙蝠色白如雪集則倒懸葢腦/重也得而隂乾末服令人夀千歳也)
衍義曰(伏翼屎合疳藥白日亦能飛但畏鷙鳥不敢/出此物善服氣故能夀冬月不食亦可騐矣)
天鼠屎味辛寒無毒主面癰腫皮膚洗洗時痛腹中血
氣破寒熱積聚除驚悸去面黑皯一名鼠法一名石肝
生合浦山谷十月十二月取(惡白飲白薇陶隠居云方/家不復用俗不識也唐本)
(注云季氏本草云即伏翼屎也伏翼條中不用屎是此/明矣方言名仙鼠伏翼條已論也今注一名夜明沙)
　簡要濟衆(治五瘧方夜明沙擣為散毎/服二大錢用泠茶調下立差)
家傳驗方(一歳至兩嵗小兒無辜夜明沙熬𢷬為散/任意拌飯并喫食與喫二歳號乾無辜)
鷹屎白主傷撻滅瘢(陶隠居云止單用白亦不能減癥/復應合諸藥殭蠶衣魚之属以為)
(膏也唐本注云鷹屎灰酒服方寸匕主惡酒勿使飲人/知今按陳藏器本草云鷹肉食之主邪魅野狐魅觜及)
(爪主五痔狐魅燒為末服之臣禹錫等謹按滅瘢通用/藥云鷹屎白平藥性論云鷹屎性微寒有小毒主中惡)
(又頭燒灰和米飲服之治五痔又眼睛和乳汁/研之夜三注眼中三日見碧霄中物忌烟熏)
　外䑓秘要(主食哽鴈鷹屎燒末服/方寸匕虎狼□屎亦得)
衍義曰(鷹屎白兼他藥用之作潰虚積藥治小兒妳痺/黄鷹糞白一錢蜜拖僧一兩舶上硫黄一分丁)
(香二十一箇右為末每服一字三歳已上半錢用乳汁/或白麺湯調下並不轉瀉一復時取下青黑物後服補)
(藥􁀙石溜皮半兩炙黑色伊祁一分水香一分麝香半/錢同為末每服一字温薄酒調下併喫二服凡小兒脇)
(下硬如有物乃是癖氣俗謂之妳脾只服温脾/化積氣丸子藥不可取轉無不愈也取之多失)
　
　
　
　
　
　
　
　
雉肉味酸㣲寒無毒主補中益氣力止洩痢除蟻瘻(陶/隠)
(居云雉雞非辰屬而正是离禽丙午日不可食者明王/於火也唐本注云雉温主諸瘻瘡臣禹錫等謹按孟詵)
(云山雞主五藏氣喘不得息者食之發五痔和蕎麥麺/食之生肥蟲卵不與葱同食之寸白蟲又野雞久食令)
(人瘦又九月至十一月食之稍有補佗月即發五痔及/諸瘡疥不與胡桃同食菌子木耳同食發五痔立下血)
(日華子云雉雞平㣲毒有有/疾人不宜食秋冬益春夏毒)
圖經曰(雉本經不載所出州土今南北皆有之多取以/充者廚周禮庖人共六禽雉是其一亦食品之)
(貴然有小毒不宜常食九月以後至十一月以前食之/即有補它月列發五痔及諸瘡疥又不可以胡桃菌蕈)
(木耳之類同食亦發痔疾立下血須禁之爾雅所載雉/名尤衆今人鮮能盡識江雉伊洛間有一種尾長而小)
(者為山雞人多畜之奬中則所謂翟山雉者也江南又/有一種白而背有細黑文名曰鵬亦堪畜養彼人食其)
(肉亦雉之類也/其餘不復用之)
　食療(云不與胡桃同食即令人發頭風如在舩草内/兼發心痛亦不與豉同食自死足爪不神食之)
(殺/人)
食醫心鏡(主消渴飲水無度小便多口乾渇雉一隻細/切和鹽豉作羮食又云主脾胃氣虚下痢日)
(夜不止腸浸不下食野雞一隻如食法細研著橘皮椒/葱鹽醤調和作餛飩熱煑空心食之又云治消渇舌焦)
(口乾小便數野雞一隻以五味煑令極熟取二升半已/來去肉取汁渇飲之肉亦可食又云治産後下痢腰腹)
(痛野雞一隻/作餛飩食之)
衍義曰(雉其飛若矢以往而墮故今人取其尾置船車/上意欲如此快速也漢吕太后名雉髙祖字之)
(曰野雞其實即雞屬也/食之所損多所益少)
(禽/下)孔雀屎㣲寒主女子帶下小便不利(陶隠居云出廣/益諸州方家不)
(見用唐本注云孔雀交廣有劒南元無臣禹錫等謹按/陳藏器云孔雀味鹹無毒日華子云孔雀凉微毒觧藥)
(毒蠱毒血治毒藥生飲凉糞/治崩中帶下及可𫝊惡瘡)
衍義曰(孔雀尾不可入/目昏翳人眼)
鴟(天脂/切)頭味鹹平無毒主頭風眩顛倒癎疾(陶隠居云/即俗人呼)
(為老鴉者一名鳶又有鳴鶚並相似而大雖不限雌/雄恐雄者當勝今鴟頭酒用之當微炙不用囊蟲者)
　食療(云頭燒灰主頭風目眩以/欲服之肉食之治癲癎疾)
千金方(治癲癎瘈瘲飛䲭頭三枚鉉丹一斤右二末/末之蜜丸先食後三九日三瘈者稍加之)
鸂鶒味甘平無毒治驚邪食之主短狐可養亦辟之今
短狐處多有鸂鷘五色尾有毛如舩柂小於鴨臨海異
物志曰鸂鷘水鳥食短狐在山澤中無復毒氣也又杜
䑓卿淮賦云鸂鷘尋邪而逐害是也(新/補)
斑䳡味甘平無毒主明目多食其肉益氣助隂陽一名
斑鳩范方有斑䳡丸是處有之春分則化為黄楬侯秋
分則化為斑䳡又有青䳡平無毒安五藏助氣虚損排
膿治血并一切瘡􁷗癰瘻又名黄楬侯鳥(新/補)
衍義曰(斑䳡斑鳩也嘗養之數年並不見春秋分化有病/有斑者有無斑者有灰色者有小者有大者久)
(病虚損人食之補氣雖/有此數色其用即一也)
白鶴味鹹平無毒血主益氣力補勞乏去風益肺肫中
砂石子摩服治蠱毒邪今鶴有𤣥有黄有白有蒼取其
白者為上佗者次之穆天子傳云天子至巨蒐二氏獻
白鶴之血以奉天子注云血益人氣力(新/補)
　
　
　
　
　
　
　
　
烏鴉平無毒治瘦欬嗽骨蒸勞臘月瓦缻泥煨燒為灰
飲下治小兒癎及鬼魅目睛注目中通治目
　圖經(𤣥具雄/鵲條下)
　聖惠方(治土蜂瘻以鴉頭/燒灰細研傅之)
練鵲味耳温平無毒益氣治風疾冬春開取細剉炒令
香袋盛於酒中浸每朝取酒温服之似鸜鵒小黑褐色
食槐子者佳
􁀙鵒肉味甘平無毒主五痔止血炙食或為散飲服之
(唐本注云鳥以鵙而有㥽者是今按陳藏器本草云􁀙/鵒主吃取炙食之小兒不過一枚差也臘月得者主者)
(來唐本先附臣禹鍚等謹按日華子云治嗽及乞/意下氣炙食之作如可通靈眼睛和乳㸃眼甚明)
　陳藏器(云目睛和乳汁研滴目瞳子能見雲外之物/五月五日取子去古端能效人言又可使取)
(火/)
食療(寒主五痔止血又食法臘日採之五味炙之治老/嗽或作羮食之亦得或𢷬為散白蜜和丸並得治)
(上件病取臘月臘日得者良/有効非臘日得者不堪用)
　
　
　
　
　
　
　
　
雄鵲肉味甘寒無毒主石淋消結熱可燒作灰以抆中
􁀙解者是雄也(陶隠居云五月五日鵲腦入術家用一/名飛駮鳥鳥之雌雄難别舊云其翼左)
(覆右是雄右覆左是雌又燒毛作屑内水中沈者是雄/浮者是雌今云投石恐止是鵲也餘鳥未必爾今按陳)
(藏器本草云雄鵲子下石淋燒作灰淋取汁飲之石即/下臣禹錫等謹按日華子云雄鵲涼主消渇疾巢多年)
(者療癲狂鬼魅及蠱毒等燒之/仍乎祟物名號亦傳癉瘡良)
圖經曰(雄鵲舊不著所出州土今在處有之肉主風大/小腸澁四肢煩熱胷膈痰結婦人不可食經云)
(燒作灰以石投中散觧者是雄也陶隠居云鳥之雌雄/難别舊云其翼左覆右是雄右覆左是雌又燒毛作屑)
(内水沈者是雄浮者是雌今云投石恐止是鵲如此餘/鳥未必爾鵲一名飛駁鳥又烏鴉今人多用而本經本)
(著古方有用其翅羽者葛洪肘後方療從髙墮下淤血/棖心面青短氣者以鳥翅羽七枚得石翅最良燒末酒)
(服之當吐血便愈近世方家多用烏鴉之全者以治急/風其法臘月捕取翅羽觜足全者泥出固濟大火燒鍜)
(入藥烏犀/丸中服之)
　
　
　
　
　
　
　
　
鸕鷀屎一名蜀水花去面黑䵟黶誌　頭㣲寒主鯁及
噎燒服之(陶隠居云溪谷間甚多見之當自取其屎擇/用白處市賣不可信骨亦主魚鯁此鳥不卵)
(生口吐其鶵獨為一異臣禹鍚等謹按陳藏器云鸕鷀/本功外主昜産臨時令産婦執之此鳥胎生仍從口出)
(如兎吐兒二物産同其療一亦云其類有二種頭細身/長頂上白者名魚蚊杜䑓卿淮賦云鸕鷀吐鶵於八九)
(鵁鶄銜翼而抵昻藥性論云蜀水花亦可收用鸕鷀鳥/糞是有毒能去面上䵟靤日華子云令㣲毒療面瘢疳)
(及湯火瘡㾗和/脂油調傅丁瘡)
圖經曰(鸕鷀屎本經不載所出州土今永鄉皆有之此/鳥胎生從口中吐鶵如兎子類故杜䑓鄉淮賦)
(云鸕鷀吐鶵於八九鵁鶄銜翼而低昻是也産婦臨蓐/令執之則易生其屎多在山石上紫色如花就石上刮)
(取用之南人用治小兒疳蚘乾碾為末炙猪肉㸃與噉/有竒功本經名蜀水花而唐靣膏方有使鸕鷀屎又使)
(蜀水花者安得一物而兩用未知其的别有一種似/鷀而頭細背長項上有白白者名白鮫不堪藥用)
　聖惠方(治鼻面酒□皰用鸕鷀糞一合/研以臘月猪脂和每夜傅之)
外䑓秘要(治魚骨鯁口/稱鸕鷀則下)
又方(治斷酒鸕鷀糞/灰水服方寸匕)
孫真人(治噎欲發時銜鸕鷀/觜遂下外䑓秘要同)
衍義曰(鸕鷀陶隠居云此鳥不卵生口吐其鶵今人謂/之术老鵶巢於大木羣集宿處有常久則木枯)
(以其糞毒也懐姙者不敢食為其口吐其鶵陳藏器復/云使易産臨時令産婦執之與陶相戻嘗官於澧州公)
(宇後有大木一株其上有三四十巢日夕觀之既能交/合兼有卵殻布地其色碧豈得鶵吐口中是全未考尋)
(可見當日聴/人之誤言也)
鸛骨味甘無毒主鬼蠱諸疰毒五尸心腹疾(陶隠居云/鸛亦有兩)
(種似鵠而巢樹者為白鸛黑色曲頸者為烏鸛今宜用/白者今按陳藏器本草云鸛脚骨及觜主喉痺飛尸蛇)
(􁡠交及小兒閃廦大腹痞滿並煑汁服之亦燒為黒灰/飲服有小毒殺樹木花人毛髪沭湯中少許髪盡脫亦)
(更不生人探巢取鸛子六十里旱能羣飛激雲雲散雨/歇其巢中以泥為池含水滿中中養魚及蛇以哺其子)
(臣禹錫等謹按藥性論云鶴骨大寒亦可單用治/尸疰鬼疰腹痛炙令黄末空心煖酒服方寸匕)
衍義曰(鸛頭無丹項無烏帶身如鶴者是兼不善唳但/以啄相擊而鳴作池養魚蛇以哺子之事豈可)
(垂示後世此禽多在樓殿吻上作窠日夕/人觀之故知其未審耳礬石條中亦著)
白鴿味鹹平無毒肉主解諸藥毒及人馬久患疥
屎主馬疥(一云/犬疥)鳩類也鴿鳩類翔集屋間人患疥食之
立愈馬患疥入宗尾者取屎炒令黄𢷬為末和草飼之
又云鵓鴿暖無毒調精益氣治惡瘡疥并風瘙解一切
藥毒病者食之雖益人縁恐食多減藥力白瘢癧瘍風
炒酒服傳驢馬疥瘡亦河(新/補)
　聖惠方(主頭極痒不痛生瘡用白鴿屎五合以好/醋和如稀膏煑二兩弗日二二上𫝊之)
又方(治白秃以糞擣細羅為散先/以醋米汁洗了傅之立差)
外䑓秘要(救急治蠱以白鴿毛/糞燒灰以飲和服之)
食醫心鏡(治消渇飲水不知足白花鴿隻隻/切作小臠以土蘇煎含之燕汁)
衍義曰(白鴿其毛羽色於禽中品苐最多野鴿糞一兩/炒微燋麝香别研呉白术各一分赤芍藥青木)
(香各半兩柴胡三分延胡索一兩炒赤色去薄皮七物/同為末温無火酒空心調一錢服治帶下排膿候膿盡)
(即止後服仍以/他藥補血藏)
百勞平有毒毛主小兒繼病繼病母有娠乳兒兒有病
如瘧痢他日亦相繼腹大或差或發他人相近亦能相
繼北人未識此病懐姙者取毛帶之又取其蹋枝鞭小
兒令速語鄭禮注云鵙博勞也(新/補)
　楚詞云(左見弓鳴鵙/言其鳴惡也)
白澤圖云(屋間開/不祥)
月令云(鵙始鳴鄭/云博勞也)
鶉補五藏益中續氣實筋骨耐寒温消結熱小豆和生
薑煑食之止洩痢酥煎偏令人下焦肥與豬肉同食之
令人生小黑子又不可和菌子食之令人發痔四月已
前未堪食是蝦蟆化為也(新/補)
　楊文公談苑(至道二年夏秋間京師鬻鶉者積於市/門皆以大車載而入鶉纔直一文是時)
(雨雨水絶無蛙聲人柱得於水次者半為鶉半為蛙列/子天瑞篇曰蛙變為鶉張偡住云事見墨子斯不謬矣)
(又田鼠亦為鶉蓋/物之變非一揆也)
月令云(田鼠化為鴽素/問云鴽鶉也)
衍義曰(鶉有雌雄從卵生何言化也其説甚容易嘗於/田野屢得其卵初生謂之羅鶉至初秋謂之早)
(秋中秋已後謂之白唐然一物四名當悉書/之小兒患疳及下痢五色旦日食之有效)
啄木鳥平無毒生痔瘻及牙齒疳􁥥蚛牙燒為末内牙
齒孔中不過三數此烏有大有小有褐有斑褐者是雌
斑者是雄穿木食􁒡爾雅云鴷斵木荆楚歳時記云野
人以五月五日得啄木貨之主齒痛古今異傳云本雷
公採藥吏化為此鳥淮南子云斲木愈齲信㦲又有青
黑者黑者頭上有紅毛生山中土人呼為小啄木大如
鵲(新/補)
　姚大夫(治瘻有頭出膿水不止以啄/木一隻燒灰酒下二錢匕)
深師方(治蛀牙有孔疼處以啄本/鳥舌尖綿裹於痛處咬之)
慈鴉味酸平無毒補勞治瘦助氣止欬嗽骨蒸羸弱者
和五味淹炙食之良慈鴉似烏而小多羣飛作鴉鴉聲
者是北土極多不作膻臭也今謂之寒鴉(新/補)
　食療(主瘦病􁷜嗽骨蒸者可和五味淹炙食之良其/大鴉不中食肉澁只能治病不宜常食也以目)
(睛汁注眼中則夜見神鬼又神通目法中亦/要周此物又北帝攝鬼録中亦用慈鴉卵)
鶻嘲味鹹平無毒助氣益脾胃主頭風目眩煑炙食之
頓盡一枚至驗今江東俚人呼頭風為瘇頭先從兩項
邉筋起直土入頭目眩頭悶者是大都此疾是下俚所
患其鳥南北總有似鵲尾短黄色在深林間飛翔不逺
北人名鸜鷜爾雅云鳴鳩似鵲鶻鵃似鵲尾短多聲東
京賦云鶻嘲春鳴或呼為骨鵰(新/補)
鵜鴣觜味鹹平無毒主赤白久痢成疳者燒為黒末服
一方寸匕鳥大如蒼鵝頥下有皮袋容二升物展縮由
袋中盛水以養魚一名逃河身是水沫惟胷前有兩塊
肉如拳云昔為人竊肉入河化為此鳥今猶有肉因名
逃河詩云維鵜在梁不濡其味鄭云鵜鴣味喙也言愛
其觜(新/補)
鴛鴦味鹹平小毒肉主諸瘻疥癬病以酒浸炙令熱傅
瘡上冷更易食其肉令人患大風(新/補)
　食療(其肉主瘻瘡以清洒炙食之食之則令人美麗/又主夫婦不和作羮􁁺私與食之即立相憐愛)
(也/)
食醫心鏡(主五痔瘻瘡鴛鴦一隻治如食法煑令/極熱細細切以五味醋食之羮亦妙)
荆楚記(云莭木鳥主/齒痛鴦是也)
　　　二十六種陳藏器餘
鷸蝟注蘇云如蚌鷸按鷸如鶉觜長色蒼在泥塗間作
鷸鷸聲人取食之如鶉無别餘功蘇恭云如蚌鷸之相
持也新注云取用補虚甚暖村民云田雞所化亦鵪鶉
同類也鷃蟬注陶云雀鷃蜩范按鷃是小鳥如鶉之類
一名鴽鄭注禮記以鷃為鴽又云鴽鷄母也莊子云赤
鷃人食之無别功用也
陽鳥鸛注陶云陽烏是鸛按二物殊不似陽烏身黑頸
長白殊小鸛觜主惡蟲咬作瘡者燒為末酒下亦名陽
鴉出建州鳯凰䑓咏辛平無毒主勞損積血利血脉安
神異志云驚邪癲癎雞癎發熱狂走水磨服之此鳯凰
脚下物如白石也鳯凰靈鳥時或來儀侯其棲止處掘
土二三尺取之狀如圓石白似卵然鳯鳥非梧桐不棲
非竹實不食不知棲息那復近地得䑓入土正是物有
自然之理不可識者今有鳯處未必有竹有竹處未必
有鳯恐是諸國麟鳯洲有之如漢時所貢續絃膠即煎
鳯髓所造有亦曷足怪乎今雞亦有白䑓如卵硬中有
白無黄云是牡雞所生名為父公䑓本經雞曰槖橐字
似䑓後人寫之誤耳書記云諸天國食鳯卵如此土人
食雞卵也
鸀鳿鳥主溪毒砂虱术弩射工蟈短狐蝦鬚等病將鳥
來病人邉則能唼人身訖以物承之當有砂石出也其
砂即是含沙射人砂是此蟲之箭也亦可燒屎及毛作
灰服之亦可籠以近人令鳥氣相吸山中水毒處即生
此鳥當為食毒蟲所致已前數病大畧相似俱是山水
間蟲含沙射影亦有無水處患者防之發夜卧常以手
摩身體覺辣痛處熟視當有赤㸃如鍼頭急捻之以芋
葉入肉刮却視有細沙石以蒜封瘡頭上不爾少即寒
熱瘡漸深也其蝦鬚瘡桂嶺獨多著者十活一二唯有
早覺者當用芋草及大芋甘蔗等葉屈角入肉鈎之深
盡根蒜封可差須臾即根入至骨其根拔出如蝦鬚瘡
號蝦鬚瘡有如丁腫最惡者人幽隠處自餘六病或如
瘧及天行初著寒熱亦有瘡出者亦有無瘡者要當出
得砂石遲緩易療不比蝦鬚鸀鳿鳥如鴨而大眼赤觜
斑好生山溪中
巧婦鳥主婦人巧吞其卵小於雀在林籔間為窠窠如
小囊袋亦取其窠燒女人多以燻手令巧爾雅云桃蟲
䳡注云桃雀也俗呼為巧婦鳥也
英雞味甘温無毒主益陽道補虚損令人肥徤恱澤能
食不患泠常有實氣而不發也出澤州有石英處常食
碎石英體熱無毛飛翔不逺人食之取其英之功也如
雉尾短腹下毛赤腸中常有碎石瑛凡鳥食之石入腸
必致消爛終不出今人以末石瑛飼雞取其卵而食則
不如英雞
魚狗味鹹平無毒主鯁及魚骨入肉不可出痛甚者燒
令黑為末頓服之煑取汁飲亦佳今之翠鳥也有大小
小者名魚狗大者名翠取其尾為飾亦有斑白者俱能
水上取魚故曰魚狗爾雅云竭天狗注曰小鳥青似翠
食魚江東呼為魚狗穴土為窠
駝鳥矢無毒主人中鐡刀入肉食之立銷鳥如駝生西
夷好食鐡永徽中吐火羅獻鳥髙七尺如駝鼓翅行能
食鐡也
鵁鶄水鳥人家養之厭火灾似鴨緑衣馴擾不去出南
方池澤爾雅云鳽(䲺音/堅也)鵁鶄畜之厭火災愽物志云鵁
鶄巢於髙樹生子穴中銜其母翅飛下
蒿雀味甘温無毒食之益陽道取其腦塗凍瘡手足不
皸似雀青黑在蒿間塞外彌多食之美於諸雀塞北突
厥雀如雀身赤從北來當有賊下邊人候之食其肉極
熱補益人也
鶡雞味甘無毒食肉令人勇徤出上黨魏武帝賦云鶡
雞掹氣其闘終無負期於必死今人以歇(曷渴/二音)為冠像
此也
山菌子味甘平無毒主野雞病殺蟲煑炙食之生江東
山林間如小雞無尾
百舌鳥主蟲咬炙食之亦主小兒久不語又取其窠及
糞塗蟲咬處今之鶯一名反舌也
黄褐侯味甘平無毒主蟻瘻惡瘡五味淹炙食之極美
如鳩作緑褐色聲如小兒吹竿
鷩雉主火災天竺法真登羅山䟽云山海經曰鷩雉養
之穰火災如雉五色
鳥目無毒生吞之令人見諸魅或以目睛研注目中夜
見鬼也肉及卵食之令人昬忘毛把之卵然未必昬為
其臭羶
鸊(拘歴/反)􁀙(天黎/反)膏主耳聾滴耳中又主刀劒令不肅以
膏塗之水鳥也如鳩鴨脚連尾不能陸行常在水中人
至即沉或擊之便起爾雅注云膏主堪瑩劒續英華詩
云馬銜首蓿葉劒瑩鸊􁀙膏是也
布榖脚腦骨令人夫妻相愛五月五日收帶之各一男
左女右云置水中自能相隨又江東呼為郭公北人云
撥榖一名穫榖似鷂長尾爾雅云鳲鳩注云今之布榖
也牝牡飛鳴以翼相拂禮記云鳴鳩拂其羽鄭注云飛
且翼相擊
蚊母鳥翅主作扇蚊即去矣鳥大如鷄黑色生南方池
澤茹慮中其聲如人嘔吐毎口中吐出蚊一二升爾雅
云鷏蚊母注云常說常吐蚊蚊雖是惡水中蟲羽化所
生然亦有蚊母吐之猶如塞北有蚊母草嶺南有蟲母
草江東有蚊母鳥此三物異類而同功也
杜鵑初鳴先聞者主離别學其聲令人吐血於厠溷上
聞者不祥猒之法當為狗聲以應之俗作此說按荆楚
歳時記亦云有此言乃復古今相㑹鳥小似鷂鳴呼不
已蜀王本記云杜宇為望帝淫其臣鼈靈妻乃亡去蜀
人謂之望帝異苑云杜鵑先鳴者則人不敢學其聲有
人山行見一羣聊學之嘔血便殞楚詞云鶗鴂鳴而草
木不芳人云口出血聲始止故有嘔血之事也
鴞目無毒吞之令人夜中人物又食其肉主鼠瘻古人
重其炙固當肥美内則云鵲鴞眸其一名梟一名􁡕呉
人呼為􁁜魂惡鳥鳥也賈誼云鵩似鴞其實一物入室
主人當去此鳥盛午不見物夜則飛行常入人家捕鼠
周禮哲蔟氏掌覆妖鳥之巢注云惡鳴之鳥若鴞􁡕也
鉤鵒入城城空入宅宅空怪鳥也常在一處則無若聞
其聲如笑者宜速去之鳥似䲰有角夜飛晝伏爾雅云
鵅鵋欺注云江東人呼謂之鉤鵅(音/革)北土有訓胡二物
相似抑亦有其類訓胡聲呼其名兩目如猫兒大於鴝
鵒乃云作笑聲當有人死又有􁡕鶹亦是其類微小而
黄夜能入人家拾人手𤓰知人吉㐫張司空云􁡕鶹夜
鳴人剪爪棄露地鳥拾之知吉㐫鳴則有殃五行書云
除手爪埋之户内恐此鳥得之也爾雅云鵅鵋欺人獲
之者於嗉中猶有爪甲荘子云䲻鴞夜撮蚤察毫釐畫
則瞑目不見岳言殊性也
姑獲能收人䰟魄今人一云乳母鳥言産婦死變化作
之能取人之子以為己子胷前有兩乳𤣥中記云姑獲
一名天帝少女一名隠飛一名夜行逰女好取人小兒
養之有小子之家則血㸃其衣以為誌今時人小兒衣
不欲夜露者為此也時人亦名鬼鳥荆楚歳時記云姑
獲一名鉤星衣毛為鳥脫毛為女左傳云鳥鳴于毫杜
注云譆譆(音/希)是也周禮庭氏以救日之弓救月之矢射
之即此鳥也
鬼車晦暝則飛鳴能入人室收人䰟氣一名鬼鳥此鳥
昔有十首一首為大所噬今猶餘九首其一常下血滴
人家則㐫夜聞其飛鳴則捩狗耳猶言其畏狗也亦名
九頭鳥荆楚歳時記云姑獲夜鳴聞則捩耳乃非姑獲
也鬼車鳥耳二鳥相似故有此同白澤圖云蒼鶊昔孔
子與子夏所見故歌之其圖九首
諸鳥有毒凢鳥自死目不閉者勿食鴨目白者殺人鳥
三足四距殺人鳥六指不可食鳥死足不伸不可食白
鳥𤣥首𤣥鳥白首不可卵有八字不可食婦人姙娠食
雀腦令子雀目凡鳥飛投人其口中必有物拔毛放之
吉也
　證類本草卷十九
欽定四庫全書
　證類本草卷二十
　　　　　　　　　　　　宋　唐慎微　撰
　蟲魚部上品總五十種
　　一十種神農本經
　　六種名醫别録
　　一種唐本先附(注云/唐附)
　　二種今附(皆醫家嘗用有/效注云今附)
　　八種食療餘
　　二十三種陳藏器餘
　　　凡墨蓋子已下並唐慎微續證類
　　石蜜　　　　蜂子(大黄蜂/土蜂附)　蜜蠟(白蠟/附)
　　牡蠣　　　　龜甲　　　　秦龜(蟕􁎃/續注)
　　真珠(今/附)　　　瑇瑁(􁘥鼊附/今附)　桑螵蛸
　　石決明　　　海蛤　　　　□蛤
　　魁蛤　　　　蠡(音/禮)魚　　　鮧(音/夷)魚
　　鯽魚(唐/附)　　　鱓(音/善)魚　　　鮑魚
　　鯉魚膽(肉骨/齒附)
　　　　八種食療餘
　　時魚　　　　黄頼魚　　　比目魚
　　鱭魚　　　　鯸鮧魚　　　鯮魚
　　黄魚　　　　魴魚
　　　　二十三種陳藏噐餘
　　鱘魚　　　　鱁鮧魚　　　文鷂魚
　　牛魚　　　　海㹠魚　　　杜父魚
　　海鷂魚　　　鮠魚　　　　鞘魚
　　鱣魚　　　　石鮅魚　　　魚鮓
　　魚脂　　　　鱠　　　　　昌侯魚
　　鯇魚　　　　䲅魚　　　　魚虎
　　䱋魚　　　　鯢魚　　　　諸魚有毒
　　水龜　　　　瘧龜
　
　
　
　
　
　
　
　
(上/品)石蜜味甘平無毒微温主心腹邪氣諸驚癎痓安五
藏諸不足益氣補中止痛解毒除衆病和百藥養脾氣
除心煩食飲不下止腸澼肌中疼痛口瘡明耳目乆服
强志輕身不饑不老延年神仙一名石飴生武都山谷
河源山谷及諸山石中色白如膏者良(陶隠居云石蜜/即崖蜜也髙山)
(巖石間作之色青赤味小酸食之心煩其蜂黒色以䖟/又木蜜呼為食蜜懸樹枝作之色青白樹空及人家養)
(作之者亦白而濃厚味羙凡蜂作蜜皆取人小便以釀/諸花乃得和熟狀似作飴須蘗也又冇土蜜於土中作)
(之色青白味酸今出晋安檀崖者多上蜜云最勝出東/陽臨海諸䖍多木蜜出於潜懐安諸縣多崖蜜亦有雜)
(木及人家養者例皆被添殆無淳者必須親自看取之/乃無雜爾且又多被煎煮其江南向西諸蜜皆是木蜜)
(添雜最多不可為藥用道家丸餌莫不須之仙方亦單/鍊服之致長生不老也唐本注云上蜜出氏𦍑中並勝)
(前說者陶以未見故以南土為證爾今京下白蜜如凝/酥甘羙耐久全不用江南者說者今自有以水牛乳煎)
(沙糖作者亦名石蜜此既蜂作宜去石字後條蠟蜜宜/單稱爾今按陳藏噐本草云蜜主牙齒疳􁥥脣口瘡日)
(膚赤障殺蟲臣禹錫等謹按陳藏噐云按尋常蜜亦有/木中作者亦有土中作者北方地燥多在土中南方地)
(濕多在木中各隨土地所有而生其蜜一也崖蜜别是/一蜂如陶所說出南方巖嶺間生懸崖上蜂大如䖟房)
(著巖窟以長竿刺令蜜出承取之多者至三四石味醶/色緑入藥用勝於凡蜜蘓㳟是荆淮間人池無崖險下)
(知之者應未傳聞今云石蜜正是巖蜜也宜改為巖字/甘蔗石蜜别出本經張司空云逺方山郡幽僻處出蜜)
(所著巉巖石壁非攀縁所及惟於山頂藍轝自懸桂下/遂得採取蜂去餘蠟著石烏雀羣飛來啄之盡至春蜂)
(歸如故大亦占䕶其處宣州有黄連蜜色黄味苦主目/熱蜂銜黄連花作之西京有䔧花蜜色白如疑脂亦䔧)
(花作之各逐所出藥性論云白蜜君治卒心痛及赤白/痢水作蜜醤頓服一椀止又生薑汁蜜各一合水和頓)
(服之有常服面四花紅神仙方/中甚貴治口瘡浸大青葉含之)
圖經曰(蜜本經作石蜜蘓㳟云當去石字生武都山谷/河源山谷及諸山中今川蜀江南嶺南皆有之)
(蠟白蠟生武都山谷出於蜜房木石間今處處有之而/宣飲唐鄧伊洛間尤多石蜜即崖蜜也其蜂黒色似䖟)
(作房於巖崖髙峻處或石窟中人不可到但以長竿刺/令蜜出以物承之多者至三四石味醶色緑入藥勝於)
(它蜜張司空云逺方山郡幽僻處出蜜所著絶巖石壁/非攀縁所及惟於山頂藍轝自垂掛下遂得採取蜂去)
(餘蠟著石鳥有如雀羣飛來啄之殆盡至春蜂歸如舊/人亦占䕶其處謂之蜜塞其鳥謂之靈雀其蜜即今之)
(石蜜也食蜜有兩種一種在山林木上作房一種人家/作窠檻收養之其蜂甚小而微黄蜜皆濃厚而味羙又)
(近世宣州有黄連蜜色黄味小苦雍洛間有䔧花蜜如/凝脂毫州太清宫有檜花蜜色小赤南京柘城縣有何)
(首烏蜜色更赤並以蜂採其花作之各隨其花色而性/之温凉亦相近也蠟蜜脾底也初時香嫩重煮治乃成)
(藥家應用白蠟更須煎鍊水中凡十数過即白古人荒/歳多食蠟以度饑欲敢當合大棗咀嚼即易爛也劉禹)
(錫傳信方云甘少府治脚轉筋兼暴風通身水冷如攤/緩者取蠟半斤以舊帛絁絹並得約開五六寸㸔所患)
(大小加減闊狹先銷蠟塗於帛上㸔冷熱但不過燒人/便承熱纒脚仍須當脚心便着襪裹脚待冷即便易之)
(亦治心躁驚悸如覺/是風毒兼裹兩手心)
　食療(微温主心腹邪氣諸驚癎補五藏不足氣益中/止痛解毒能除衆病和百藥脾氣除心煩悶不)
(不能飲食洽心肚痛面刺腹痛及赤白痢則生搗地黄/汁和蜜一大匙服即下又長服之面如花色仙方中甚)
(貴此物若覺熱四肢不和即服蜜漿一椀甚良又能止/腸□除口瘡明耳目乆服不飢又㸃目中熱膜家養白)
(蜜為上木蜜欠之崖蜜更次又治癩可取白蜜一斤生/薑二斤搗取汁先秤銅鐺令知斤両即下蜜於鐺中消)
(之又秤知斤兩下薑汁於蜜中微火煎令薑汁盡秤蜜/斤兩在即休藥已成矣患三十年癩者平旦服棗許大)
(一丸一日三服酒飲任下忌生冷醋骨臭/物功用甚多世人衆委不能一一具之)
雷公云(凡煉蜜一斤只得十二兩半或一/分是數若火少火過並用不得)
外䑓秘要(比嵗有病天行班發瘡頭面及身須臾周匝/狀如火瘡皆戴白漿隨決隨生不即療數日)
(必死差後瘡瘢黯一嵗方滅此惡毒之氣世人云建武/中南陽擊虜仍呼為虜瘡諸醫參詳療之方取好蜜通)
(摩瘡上以蜜煎/升麻數數拭之)
又方(隂頭生瘡以蜜/煎甘草塗之差)
肘後方(丹者惡毒之瘡五色無/常蜜和乾薑未𫝊之)
葛氏方(目生珠管以蜜塗目中仰/卧半日乃可洗之生蜜佳)
又方(食諸魚骨骾雜物骾以好/蜜匕抄稍稍服之令下)
又方(誤吞錢煉服/二升即出矣)
又方(湯火灼已成瘡白蜜塗之/以竹中白膜貼上日三度)
梅師方(治年少髪白㧞去白髪以白蜜塗毛孔中即生/黑者髪不生取梧桐子搗汁塗上必生黑者)
又方(肛門主肺肺熱即肛塞腫緒生瘡白蜜一升猪膽/一枚相和微火煎令可丸丸長三寸作挺塗油内)
(下部卧令後/重須史通泄)
又方(治中熱油燒外/痛以白蜜塗之)
孫真人食忌云(七月勿食生蜜若/食則暴下發霍亂)
又方(治面䵟取白蜜和茯苓/未塗之七日便差矣)
食醫心鏡(主意不下食取崖蜜含/微微嚥下廣利方同)
傷寒類要(陽明病自汗者若小便自利此為津液内竭/雖爾不可攻之當須自欲大使宜蜜煎導以)
(通之取蜜七合於銅噐中微火煎可丸捻作二/挺如指許大得冷以内榖道中須臾必通矣)
産書(治産後渇蜜不計多少/煉過熟水温調服即差)
衍義曰(石蜜嘉祐木草石蜜收蟲魚部中又見果部新/書取蘓恭說直将石字不用石蜜既目有本條)
(煎鍊亦自有法令人謂之乳糖則蟲部石蜜自是差誤/不當更言崖蜜也本經以謂白如膏者良山是知石蜜)
(字乃白蜜子無疑去古既逺亦文字傳寫之誤故今人/尚言白沙蜜蓋經乆則陳白而沙新收者惟稀而黄次)
(條蜜蠟故須别立目蓋是蜜之房攻治亦則至如真蠟/又囦于蜜蠟之下此又誤矣本是續上文叙蜜蠟之用)
(及注所出州士不當更分之為二何者白蠟本條中蓋/不言性味止是言其色白爾既有黄白二色今止言白)
(蠟是取蠟之精英者其黄蠟直置而不言黄則蠟陳白/則蠟新亦是蜜取陳蠟取新也唐注云除蜜字為佳今)
(詳之蜜字不可除除之即不顯蠟自何處來山蜜多石/中或古木中有經二二年或一得而取之氣味醇厚人)
(家窠檻中蓄養者則一嵗春秋二取之取之既數則蜜/居房中日少氣味不足所以不逮陳白者日月足也雖)
(收之纔過夏亦醶攘若龕於井中近水處則免湯火/傷塗之痛止仍持崖白相和雖無毒多食亦生諸風)

蜂子味甘平微寒無毒主風頭除蠱毒𥙷腑臟傷中心
腹痛大人小兒腹中五蟲口吐出者面目黄乆服今人
光澤好顔色不老輕身益氣
大黄蜂子王心腹眼滿痛乾嘔輕身益氣
土蜂子主癰腫嗌(音益/喉也)痛一名蜚零生武都山谷(畏黄芩芍/藥牡蠣陶)
(𨼆居云前直云蜂子即應是蜜蜂子也取其未成頭足/時炒食之又酒漬以傅面今面恱白黄蜂則人家屋上)
(者及􁋶音侯□蜂也今按陳藏噐本草云蜂子主丹毒/風疹腹内□熱大小便澀去浮血婦人帶下下乳汁血)
(即蜜房中白如蛹者其穴居者名土蜂最大螫人至死/其子亦大白功用同蜜蜂子也臣禹錫等謹按陳藏器)
(云按土蜂赤黑色燒未油和傅蜘蛛咬瘡此物能食蜘/蛛亦取其相伏也日華子云𣗳蜂土蜂蜜蜂凉有毒利)
(大小便治婦人帶下病等又有食之者須/以冬瓜及苦蕒生薑紫蘇以制其毒也)
圖經曰(蜂本經有蜂子黄蜂土蜂而土蜂下云生武都/山谷今處處皆有之蜂子即蜜蜂子也在蜜脾)
(中如蛹而白色大黄蜂子即人家屋上作房及大木間/􁋶音侯􁉣音婁蜂子也嶺南人亦饌食之蜂並黄色此)
(蜜蜂更大土蜂子即穴土居者其蜂最大螫人或至死/凡用蜂子並取頭足未成者佳謹按嶺表録異載宣歙)
(人取蜂子法大蜂結房於山林間大如巨鍾其中數百/層土人採時須以草衣蔽體以捍其毒螫復以煙火熏)
(散蜂毋乃敢攀縁崖木斷其蔕一房蜂子或五六斗至/一石以塩炒暴乾寄入京洛以為方物然房中蜂子三)
(分之一翅足已成則不堪用詳此本上作房蓋􁋶􁉣𩔖/也而今宣城蜂子乃拙地取之似土蜂也故郭璞注爾)
(雅土􁒅云今江東呼大􁒅在地中作房者為土􁒅啖其/子即馬􁒅荆巴間呼為蟺音憚又注木􁒅云似土􁒅而)
(小在木上作房江東人亦呼木􁒅人食其子然則二蜂/子皆可食乆矣大抵蜂類皆同科其性效不相逺矣)
禮記曰(嚼鷃蜩范注云/蜩蟬也范蜂也)
蜜蠟味甘微温無毒主下痢膿血補中續絶傷金瘡益
氣不飢耐老
白蠟療乆洩澼後重見白膿補絶傷利小兒乆服輕身
不饑生武都山谷生於蜜房木石間(惡芫花齊蛤陶𨼆/居云此蜜皆先以)
(此為蜜蹠音隻煎蜜亦得之初時極香軟人更煮煉或/加少醋酒便黄赤以作燭色為好今藥家皆應用白蠟)
(但取削之於夏月日暴百日許自然白卒用之亦可烊/内水中十餘過亦白俗方惟以合療下丸而仙經斷榖)
(最為要用今人但嚼食方寸者亦一日不饑也唐本注/云除蜜為佳蜜已見食蜜條中也臣禹鍚等謹按藥性)
(論云白蠟使味甘平無毒主姙孕婦人胎動漏下血不/絶欲死以蠟如鷄子大煎消三五沸羙酒半升投之服)
(之差主白髪鑷去消蠟㸃孔中即生黒者和松脂杏仁/棗肉茯苓等分合成食後服五十丸便不饑功用甚多)
(又云主下/痢膿血)
圖經(文其石/蜜條下)
　葛氏方(治犬咬人重發療之/火炙蠟灌入瘡中)
又方(治狐尿刺人腫痛用熱蠟着瘡/中又烟熏之令汁出即便愈)
千金翼(療伐指以蠟相膠相/和火炙籠伐指即差)
經驗方(湖南押衙顧思退傳頭風掣疼蠟二可塩半斤/相和鏭羅中熔令相入揑作一兠鍪  合腦大)
(小搭頭至/頭痛立此)
集驗方(治雀目如神黄蠟不以多噐内熔成汁取出入/蛤粉相和得所成毬每用以刀子切下二錢以)
(猪肝二兩批開摻藥在内麻繩扎定水一碗同入銚子/内煮熱取出乗熱熏眼至温令并肝食之日二以平安)
(為/度)
姚和衆(治小兒脚凍如有/瘡即濃煎蠟塗之)
衍䕏(文具石/蜜條下)
　
　
　
　
　
　
　
　
牡蠣味鹹平微寒無毒主傷寒寒熱温瘧洒洒驚恚怒
氣除拘緩鼠瘻女子帶下赤白除留熱在闗節榮衛虗
熱去來不定煩滿止汗心痛氣結止渇除老血澀大小
腸止大小便療洩精喉痺欬嗽心脅下痞熱乆服强骨
節殺邪鬼延年一名蠣蛤一名牡蛤主東海池澤採無
時(貝母為之使得甘草牛膝逺志蛇牀良惡麻黄吳茱/萸辛荑陶𨼆居云是百嵗鵬所化以十一月採為好)
(去肉二百日成今出東海永嘉晉安皆好通家方以左/顧者是雄故名牡蠣右顧則牡蠣爾生著石皆以口在)
(上舉以腹向南視之口邪向東則是或云以尖頭為左/顧者未詳熟是例以大者為好又出廣州南海亦如此)
(但多右顧不用爾丹方以泥釡皆除其甲口止取朏朏/如粉處爾俗用亦如之後海人皆以泥煮鹽釡耐水尺)
(而不破漏今按陳藏器本草云牡蠣擣為粉粉身主大/人小兒盜汗和麻黄根蛇牀子乾薑為粉去隂汗肉煮)
(食主虗損婦人血氣調中解丹毒肉於薑醋中生食之/主丹毒酒後煩熱止渇天生萬物皆有牡牡惟蠣是鹹)
(水結成塊然不動隂陽之道何從而生經言牡者應是/維者臣禹錫等謹按蜀本云又有􁀙音樗蠣形短不入)
(藥用圖經云海中蚌屬以牡者良今萊州昌陽縣海中/多有二月三月採之藥性論云牡蠣君主治女子崩中)
(止盜汗除風熱止痛治温瘧又和杜仲服止盜汗未蜜/丸服三十丸令人面光白永不值時氣主鬼交精出病)
(人虗而多熱如用之并地黄小草孟詵云牡蠣火上炙/令沸去殻食之甚羙令人細肌膚羙顔色又藥家北來)
(取左顧者若食之即不㨂左右也可長服之海族之中/惟此物最貴北人不識不能表其味爾段成式酉陽雜)
(爼云牡蠣言/牡非謂雄也)
圖經曰(牡蠣生東海池澤今海傍皆有之而喃海閩中/及通泰間尤多此物附石而生磈蠝相連如房)
(故名蠣房讀如何房之房一名蠔山晉安人呼為蠔莆/初生海邊才拳石四面斬長有一二丈者嶄巖如似山)
(海一房内有蠔肉一塊肉之大小隨房所生大房如馬/蹄小者如人指面毎潮來則諸房皆開有小蟲入則合)
(之以充腹海人取之皆鑿房以烈火逼開之挑取其肉/而其殻左顧者雄右顧者則牡蠣耳或曰以尖頭為左)
(顧大紙以大者為貴十一月採左顧者入藥南人以其/肉當食品其味尤羙好更有益兼令人細肌膚羙顔色)
(海族之最/可貴者也)
　海藥云(按廣州記云出南海水中主男子遺精虗勞/乏損補腎正氣止盜汗去煩熱治傷熱疾能)
(補養安神治孩子驚癎久服身輕用之炙/令微黄色熟後研令極細人丸散中用)
雷公云(冇石牡蠣石魚蠣真海牡□石牡蠣者頭邊背/大小甲沙石真似牡蠣只是圓如龜殻海牡蠣)
(使得只是丈夫不得服令人無髭真牡蠣火煆曰炮并/用醫試之隨手提起可認真是萬年珀號曰醫用之妙)
(凡修事先用二十箇東流水鹽一兩煮一時後/後入火中燒令通赤然後入鉢中研如粉色也)
肘後方(大病差後小勞便鼻衂牡蠣十分石膏五分搗/未酒服方寸匕日三四亦可蜜丸如梧子大服)
(之/)
經驗方(治一切渇大牡蠣不計多少於臘日端午日黄/泥裹煆通赤放冷取出為末用活鯽魚煎湯調)
(下一錢七小兒服/半錢匕只兩服差)
又方(治一切丈夫婦人瘰癧經効牡蠣用炭一秤煆通/赤取出於濕地上用紙襯出火毒一宿取四𤣥參)
(參三兩都搗羅為未以麺糊丸如梧桐子早晩食/後臨卧各三十丸酒服藥將服盡癧子亦除根本)
又方(除盜汗及隂汗牡蠣/為未有汗處粉之)
勝金方(治甲疽弩肉裹甲膿血疼痛不差牡蠣頭厚處/生研為末毎服二錢研椒花酒調下如雍盛已)
(潰者以末傅之仍更/服藥並一日三服)
初虞世(治瘰癧發頸項破未破甚効如神牡蠣四兩甘/草二兩為末毎服一大錢食後臈茶同㸃日二)
又方(治水癩偏大上下不定疼痛牡蠣不限多少鹽泥/固濟炭三斤煆令火盡冷取二兩乾薑一兩炮又)
(為細末用冷水調/所塗病處小便大)
集驗方(治癰一切腫未成膿㧞毒牡蠣/白者為細末水調塗乾更塗)
傷寒類要(療體疽日䀽深嗜/卧牡蠣澤寫主之)
衍義曰(牡蠣須燒為粉用兼以麻黄根等分同搗研為/極細末粉盗汗及隂汁本方使生者則自從本)
(方左顧經中本不言止從陶隠居說其酉陽雜爼已言/牡蠣言牡非為雄也且如牡丹豈可更有牡丹也今則)
(合於地人面向午位以牡蠣頂向子視之口口在/左者為左顧此物本無目如此烏得更有顧􁀙也)
龜甲味鹹甘平有毒主漏下赤白破癥瘕痎(音/皆)瘧五痔
隂蝕濕痺四肢重弱小兒𩕄(音/信)不合頭瘡難燥女子隂
瘡及驚恚氣心腹痛不可久立骨中寒熱傷勞復或肌
肌體寒熱欲死以作湯良乆服輕身不饑益氣資智亦
使人能食一名神屋生南海池澤及湖水中採無時勿
令中濕中濕即有毒(惡沙參蜚蠊陶𨼆居云此用水中/神龜長一尺二寸者為善厭可以)
(供卜殻可以充藥亦入仙方用之當炙生龜溺甚療久/嗽亦斷瘧肉作羮臛大補而多神靈不可輕殺書家載)
(之甚多此不具說也唐本注云龜取以釀酒主大風緩/急四服拘攣或乆癱緩不收攝皆差臣禹鍚等謹按蜀)
(本注圖經云江河湖水龜也湖州江州交州者皆骨白/而厚色分明並堪卜其入藥者得便堪用今所在皆有)
(肉亦堪醸酒也肅炳云殻主風脚弱炙之末酒服藥性/論云龜甲畏狗膽無毒燒灰治小兒炙瘡不燥骨帶入)
(山令人不迷血治脫肚灰亦治脫肛日蕐子云卜龜小/者腹不可十鑚遍者名敗龜治血麻痺入藥酥炙用又)
(名敗/將)
圖經(文具奉/龜條下)
　食療云(温味酸主除温瘴氣風瘴身腫踒折又骨帶/入山林中令人不迷路其食之法一如鼇法)
(者也其中黒色者常敢蛇不中食之其殻示不堪用其/甲能生女人漏下赤白崩中小兒𩕄不合破癥瘕㾬瘧)
(療五痔隂蝕濕癉女子隂隠瘡及骨節中寒熱煮汁浴/漬之良又已前都用水中龜不用敢蛇龜五月五日取)
(頭乾末服之亦令人長逺入山不迷又方十/師處鑚子者塗酥炙細羅酒下二錢療風疾)
肘後方(治卒得咳嗽生龜三枚治如食法去膓以水五/升煮取三升以漬麴釀米四升如常法熟飲二)
(升令盡此/則永斷)
經驗方(治産後産前痢敗龜一枚用/米醋炙搗為末米飲調下)
孫真人云(治小兒龜背以龜/尿摩匈背上差)
孫真人食忌(十二月勿食龜肉損/命不可輙食殺人)
子母秘録(令子易産燒龜甲/末酒服方寸)
抱樸子(云千嵗靈龜五色具焉其雄額上兩骨起似角/以羊血浴之乃則取其甲炙搗服方寸匕日三)
(盡一/具)
衍義(文具秦/龜條下)
　
　
　
　
　
　
　
　
秦龜味苦無毒主除濕痺氣身重四肢關節不可動摇
生山之隂土中二月八月取(陶隠居云此即山中龜不/入水者形大小無定方藥)
(不甚用龜類雖多入藥正有兩種爾又有鴦龜小狹長/尾乃言療蛇毒以其食蛇故也用以十則吉凶正反帶)
(秦龜前臑乃到切骨令人入山不迷廣州有蟕子夷切/蠵以規切其血甚療俚人毒箭傷唐本注􁘧龜腹折見)
(蛇則呷而食之荆楚之間謂之呷蛇龜也秦龜即蟕蠵/是更無别也今按陳藏噐本草云龜溺主耳聾滴耳中)
(差臣禹錫等謹按蜀本圖經云今江南嶺南並有冬月/藏土中春夏秋即逰溪谷今據爾雅攝龜即小龜也腹)
(卜曲折能自開閉好食蛇江東呼為陵龜即夾蛇龜也/又靈龜出唐陵郡大甲可以卜似􁀙喟即蟕蠵龜也一)
(名靈蠵能鳴今言秦龜即蟕蠵非為通論且陶注蟕蠵/但療箭毒則與本注云治不同又陶注秦龜即山中龜)
(不入水者而云秦龜應以地名為别故也陳藏噐云蘓/云秦龜即是蟕蠵按蟕蠵生海水中生山隂者非蟕蠵)
(矣今秦龜是山中大龜如碑下者食草根竹根深山谷/有之卜人取以占山澤漢書十朋有山龜即是此也掲)
(取甲亦如蟕蠵堪節噐物陳士良云􁘧龜腹下横折秦/父呼蟕蠵山龜是也肉寒有毒主筋脉凡僕損便取血)
(作酒食肉生研厚塗立效日華子蟕蠵平微毒治中刀/箭悶絶刺血飲便差皮甲名鼊皮治血疾若無生血煎)
(汁代之亦可寳装餙物又云夾蛇龜小黒中/心折者無用不可良物可摶罯傳蛇毒矣)
圖經曰(秦龜山中龜不可水者是也生山之隂土中或/云秦以地稱云生山之隂者是秦地山隂也今)
(處處有之龜甲水中神龜也生南海池澤及湖水中今/江湖間並皆有之山中龜其形大小無定大者冇如碑)
(趺食草根竹萌冬月藏土中至春而出逰山谷中今市/肆間人或畜養為玩至冬而埋土穴中然藥中稀用卜)
(人亦取以占山澤掲取其甲亦堪餙器物爾雅所謂山/龜者豈是此歟水中龜其骨白而厚色至分明所以供)
(卜人及入藥用以長一尺二寸為善爾推亦有水龜又/一種􁘧龜小狹長尾腹下有横折見蛇則呷而食之江)
(東人謂之陵龜即爾雅所謂小龜也亦入藥用能療蛇/毒又一種蟕子夷切蠵以䂓切大甲可以卜即爾雅所)
(謂靈龜也陶蘓以此為秦龜按嶺表録異云蟕蠵俗謂/之兹夷蓋山龜之大者人立背上可負而行潮循問甚)
(多郷人取殻以生得全者為貴初用木捵出其肉龜被/楚毒鳴孔如牛聲動山谷工人以其甲通明黄色者煮)
(拍陷瑇瑁為噐今所謂龜筒者是也㨿此乃别是一種/山龜未必是此秦龜池其入藥亦以生脫者為上凡龜)
(之類甚多而時人空復遍識蓋近世貨幣所不用而知/卜術者亦稀惟醫方時用龜甲故爾弗貴矣方書中又)
(多用敗龜取鑚灼之多者一名漏天機一說入藥須用/神龜神龜底殻當心前有一處四方透明如琥珀色者)
(是矣其頭方殻圓脚短者為陽龜形長頭尖脚長者為/隂龜隂尺用陽陽人用隂今醫家亦不復如此分别也)
(又藥中用龜尿最難得孫光憲北夢𤨏言載其說云道/上陳釗言龜之性妬而與蛇交或雌蛇至有相趂闘噬)
(力小者或至斃採時取雄龜於瓷盌中或小盤中置之/於後以鑑照龜既見鑑中影往往淫發而失尿急以物)
(收取又以紙注火上熁熱以㸃其/尻亦致失尿然不及鑑照之駃也)
　陳藏器(蟕蠵秦龜注陶云廣州有蟕蠵其血主俚人/毒箭按蟕蠵人被毒箭傷煩悶欲死者剖取)
(血傳處傷此是燋銅及螯汁毒南人多/養用之似龜生海邊有甲文堪為物􁀙)
海藥云(謹按正經云生在廣州山谷其殻味帶苦治婦/人赤白漏下破積癰頑風冷痺闗節氣壅或經)
(卜者更妙凡用炙/令黄然後入藥中)
抱樸子(蠳龜敢蛇南人皆帶蠳龜之尾以辟蛇/蛇中人刮此物以𫝊之其瘡亦使愈)
衍義曰(秦龜即生於秦者秦地山中多老龜極大而夀/龜用即生止秦地有四方皆有之但取秦地所)
(出大者為勝今河北獨流鈎䑓甚多取龜筒治療亦入/衆藥止此二種各逐本􁀙以其靈於物方家故用以補)
(心然甚/有驗)
　
　
　
　
　
　
　
　
　
真珠寒無毒主手足皮膚逆臚鎮心綿裹塞耳主聾傳
面今人潤澤好顔色粉㸃目中主膚翳障膜(今附臣禹/錫等謹按)
(藥性論云真珠君治眼中㬾障白膜七寳散用磨翳障/亦能墜痰日蕐子云真珠子安心明月駐顔色也)
圖經曰(真珠本經不載所出州土今出㢘州北海亦有/之生於珠牡谷謂之朱母珠牡蚌類也按嶺表)
(録異亷州邉海中有洲島島上有大池謂之珠地海嵗/刺史親監珠戸人池採者蚌割取珠以充貢地雖在海)
(上而人疑其底與海通池水乃淡此不可測也土人採/小蚌肉作脯食之徃徃得細珠如米者乃知此也之蚌)
(隨大小皆有珠矣而今取珠牡云得之海傍不必是珠/池中也其北海珠蚌種類小別人取其肉或有得珠者)
(但不常有其珠亦不甚光瑩藥中不堪用又蜂属中有/一種似江珧者其腹亦有珠皆不及南海者竒而旦多)
(而旦多入藥須用新/完未經鑚綴者為佳)
　海藥云(謹按正經云生南海石決明産出也主明目/除面黒止洩合知母療須熱消渇以左纆根)
(治兒子麩豆瘡入眼蜀中西路女𤓰亦出真珠是蜯蛤/産光白甚好不及舶上彩濯次穿須得金剛鑚也為藥)
(須久研如扮麵方堪服/餌研之不細傷人藏腑)
雷公云(須取新净者以絹袋盛之然後用地榆五花皮/五方草三味各四兩細剉了又以牡礪約重四)
(五斤已來先置於平底鐺中以物四向搘令隠然後著/真味於上子方下剉了三件藥籠之以漿水煮三日夜)
(勿令火歇日滿出之用甘草湯淘之令净後於曰中搗/令細以絹羅重重節過却更研二萬下了用凡使要不)
(傷破及鑚透/者方可用也)
外䑓秘要(療子死腹中方真珠二/兩為末酒調服盡立出)
千金方(治兒胞衣不出苦/酒服真珠末一兩)
又方(難産取真珠末一/兩和酒服之立出)
肘後方(卒忤停尸不能言真珠末以鷄冠/血和丸小豆大以三四粒内口中)
又方(王鎮安魂魄珠蜜方煉真珠如大豆以蜜一/蜆殻和一服與二豆許日二大宜小兒矣)
抱樸子(真珠徑寸已上可服服之可以長乆酪漿漬之/皆化如水銀亦可以浮石水蜂窠鮆化包形蛇)
(黄合之可以引長三四/尺丸服之絶殻得長生)
衍義曰(真珠小兒驚熱藥中多用河北塘濼中亦有圍/及寸者色多微紅珠毎與㢘州珠毎不相類但)
(清水急流處其色光白水濁/及不流處其色暗餘如經)
　
　
　
　
　
　
　
　
瑇瑁寒無毒主解嶺南百藥毒俚人刺其血飲以解諸
藥毒大如帽似龜甲中有文生嶺南海畔山水間(今附/臣禹)
(錫等謹按陳士良云瑇瑁身似龜首觜如鸚鵡肉平主/諸風毒行氣血去匈膈中風疾鎮心脾逐邪熱利大小)
(腸通婦人經脉甲殻亦似肉同療心風邪解/煩熱日蕐子云破藏結消癰毒止驚癎等疾)
圖經曰(瑇瑁生嶺南山水間今亦出廣南蓋龜類也惟/氣背甲皆有紅㸃斑文其大者有如盤入藥須)
(生者乃靈帶之亦可以辟蠱毒凡遇飲食有毒則必自/摇動死者則不能神矣昔唐嗣薛王之鎮南海海人有)
(獻生瑇瑁者王令掲取丨㸃一小片繫於左臂毆以辟/毒瑇瑁甚被楚毒復養於使宅後池伺其掲處復生還)
(連送舊處並無傷矣今人多用稚龜筒作噐皿皆取之/又經煮拍生者殊不易得項有自嶺表罷官得生瑇瑁)
(畜養且乆擕以北歸北人多有識者又有一種􁘥鼊亦/瑇瑁之類也其形如笠四足縵胡無指其甲有黒珠文)
(采亦好但薄而色淺不任作噐惟堪/貼飾耳今人謂之鼊皮不入藥用)
　陳藏器云(大如扇似龜甲/有文餘並同)
楊氏産乳(療中蠱毒生玳瑁以水/磨如濃飲服一盞即解)
衍義曰(瑇瑁治心經風熱生者入藥蓋性味全也既入/湯火中即不堪用為噐物者是矣與生熟犀其)
(義/同)
　
　
　
　
　
　
　
　
桑螵蛸味鹹甘平無毒主傷中疝瘕隂痿益精生子女
子血閉腰痛通五淋利小便水道又療男子虗損五藏
氣㣲夢寐失精遺溺乆服益氣養神一名蝕肬(音/尤)生桑
枝上螳蜋子也二月三月採蒸之當火炙不爾令人洩
(得龍骨療洩精畏旋覆花陶隠居云俗乎螳蜋為䖨音/石蜋逢樹便産以桑上者為好是兼得桑皮之津氣市)
(人恐非真皆令合枝斷取之爾偽者亦以膠著桑枝之/上也臣禹錫事謹按蜀本圖經云此物多在小桑樹上)
(叢荆棘間並螳蜋卵也三月四月中一枝出小螳蜋數/百枚以熱漿水浸之一伏時焙乾於桞木灰中炮令黄)
(色用之藥性論云桑螵蛸日畏戴椹主男子腎衰漏精/精自出患虗冷者能止之止小便利火炮令熱空心食)
(之虗而小便/利加而用之)
圖經云(桑螵蛸螳蜋子也本經不載所出州土今在處/有之螳蜋逢木便産一枚出子百數多在小木)
(荆棘間桑上者兼得桑皮之津氣故以為佳而市之貨/者多非真須連枝折之為驗然偽者亦能以膠著桑枝)
(上人藥不宜也三月四月採蒸過收之亦火炙不爾則/令人洩一法採得便以熱漿水浸一伏時焙乾更於桞)
(木灰中炮令黄用之爾雅云莫貈户各切螳蜋蛑郭璞/云螳蜋有斧蟲江東呼為石蜋又云不過蟷丁郎切蠰)
(息詳功蟷蠰螳蜋别名也其子蜱音椑蛸音蓆一名􁕽/普莫切蟭音焦蟷蜋邜也古今方漏精及主風藥中多)
(用/之)
　雷公云(凡使勿用諸雜樹上生者螺螺不入藥中用/凡採覓須桑樹東畔枝上者採得去核子用)
(沸漿水浸淘七遍令水遍沸於甆鍋/中熬令乾用勿亂別修事却無効也)
經驗方(治底耳方用桑螵蛸一箇慢火炙及八分熟存/性細研入麝香一字為末摻在耳内毎用半字)
(如神如效有膿先用綿包子/撚去次後摻藥末入在耳内)
産書(治姙娠小便數不禁桑螵蛸十二枚搗/為散分作兩服米飲下楊氏産乳同)
又方(療小便不通及胞轉桑螵蛸/搗末米飲服方寸匕日三)
衍義曰(桑螵蛸自採者真市中所售者恐不得盡皆桑/上者蜀本圖經浸炮之法不若略蒸過為佳隣)
(家有一男子小便日數十次如稠米泔色亦白心神恍/惚瘦瘁食减以女勞得之今服此桑螵蛸散末終一劑)
(而愈安神魂定心志徤忘小便數補心氣桑螵蛸逺志/菖蒲龍骨人參茯苓當歸龜甲醋炙已上各一兩為末)
(夜卧人參湯調下二錢如無桑上者即用餘者仍須以/炙桑白皮佐之量多少可也蓋桑白皮行水意以接桑)
(螵蛸就腎輕用桑螵蛸之意如此然治男女虗損益/精隂痿夢失精遺溺疝瘕小便白濁腎衰不可闕也)
　
　
　
　
　
　
　
　
石決明味鹹平無毒主目障瞖痛青音久服益精輕身
生南海(陶𨼆居云是紫具定小異亦難得又云是鰒歩/角切魚甲附石生大者如手明耀五色内亦含)
(珠人今皆水漬紫貝以熨眼頗能明此一種本亦附見/在決明條甲既是異類今為副品也唐本注云此物是)
(鰒魚甲也附石生狀女蛤惟一片無對七孔者良今俗/用者紫貝全别非此類也今注石決明生廣州海畔殻)
(大者如手小者如三兩指其肉南人皆噉之亦取其殻/以水漬洗眼七孔九孔者良卜孔巳士者不佳謂是紫)
(貝及鰒魚甲並誤矣臣禹錫等謹按蜀本云石决寒明/又注云鰒魚主欬嗽敢之明日又圖經云今出萊州即)
(墨縣南海内三月四月採之日蕐子云石/決明涼明目殻磨障瞖亦名九孔螺也)
圖經曰(石決明生南海今嶺南州郡及萊州皆有之舊/說或以為紫貝或以為鰒魚甲按紫貝即今人)
(砑螺古人用以為貨幣者殊非此類鰒魚王莾所食者/一邊著石光明可愛自是一種與决明相近耳決明殻)
(大如手小者三兩指海人亦取其肉亦取其/漬水洗眼七孔九孔良十孔者不佳採無時)
　海藥云(主青肓内障煨肺風熱骨蒸勞極並良凡用/先以麵裹熱  然後磨去其外黒處并麄皮)
(了瀾搗之細羅於乳鉢/中再研如麵方堪用也)
雷公云(足使即是真珠母也先去上麄皮用鹽并東流/水於大甆噐中煮一伏時了鹿出拭乾搗為末)
(研如粉却入鍋子中再用五花皮地榆阿膠三件更用/東流水於甆噐中如此淘之三度待乾再研一萬匝方)
(入藥中用凡修事五兩以鹽半分取則第一度煮用地/榆五花皮阿膠各十兩服之十兩永不得食山桃令人)
(䘮目/也)
勝金方(治小腸五淋石決明去麄皮甲搗研細右件藥/如有軟􁀙物淋即添朽木細末熟水調下二錢)
(七/服)
衍義曰(石決明經云味鹹即是肉也人採肉以供􁀙及/乾致都下北人遂為珍味肉殻兩可用方家宜)
(審用之然皆治目殻研水飛/㸃磨外障瞖登萊州甚多)
　
　
　
　
　
　
　
　
海蛤味若鹹平無毒主欬逆上氣喘息煩滿匈痛寒熱
療隂痿一名魁蛤生東海(蜀漆為之使畏狗膽甘遂芫/花唐本注云此物以細如巨)
(勝潤澤光净者好有麄如半杏仁者不入藥用亦謂為/㹠耳蛤麄惡不堪也今按别本注云鴈腹中出者極光)
(潤王十二水滿急痛利膀光大小腸麄者如半片都李/仁不任用亦名㹠耳臣禹錫等謹按蜀本圖經云今萊)
(州即墨縣南海沙湍中四月五月採淘沙取之當以半/天河煮五十刻然以枸杞子汁和䈽竹筒盛蒸一伏時)
(勿用㳺波蟲骨似海蛤而面上無花悮食之令人狂疾/用醋蜜觧之即愈吳氏云蛤神農苦岐伯甘扁鵲鹹大)
(節頭有文文如磨齒採無時蕭兩云止消渇潤五藏治/服丹石人有瘡藥性論云海蚧亦曰海蛤臣亦名紫薇)
(味鹹有小毒治水氣浮腫下小便治欶逆上氣主治項/下瘤癭日蕐子云治嘔逆隂痿匈脅脹急腰痛五痔婦)
(人崩中帶下病此即鮮蛤子鴈食後糞中出有文彩者/者為文蛤無文彩者為海蛤郷人乆多將海岸邊爛蛤)
(殻被風濤打磨/瑩滑者偽作之)
圖經曰(海蛤文蛤並生東海今登萊滄州皆有之陶隠/居以細如巨勝潤澤光净者為海蛤云經鴈食)
(之從糞中出過數多故有光澤也以大而有紫斑文者/為文蛤陳藏噐以為海蛤是海中闌殻久為風波濤洗)
(自然圓净此有大小而久逺者為佳不必鴈腹中出也/文蛤是未爛時殻猶有文理者此乃新舊不同正一物)
(而二名也然海蛤難得真爛乆者海人多以它蛤殻經/風濤摩盪瑩滑者偽作之殊無力又有一種㳺波骨極)
(類海蛤但少瑩澤誤食之令人狂胘用醋蜜觧之則愈/本經海蛤一名魁蛤又别有魁蛤條云形正圓兩頭空)
(表有文乃别是一種也按說文曰千嵗鷰化為海蛤魁/蛤即是伏翼所化故一名伏老並採無時張仲景傷寒)
(論曰病在陽應以汗觧反以令水灌之若水灌之其熱/被却不得去彌更益煩皮上粟起意欲术反不渇者文)
(蛤散主之女蛤五􁀙一味搗師以沸湯和一/方寸匕服湯用五合此方醫家多用殊效)
　雷公云(凡使物用逰波蕈骨其蟲骨真似海蛤只是無/面上尤其蟲骨誤餌之今人狂走擬投水時)
(人為之犯鬼心狂並不是縁曽誤餌此蟲骨若服看只/以醋觧之立差凡修事一兩於漿水中煮一伏時後却)
(以地骨皮栢葉二味又煮一伏時後出於東流水中淘/三遍拭乾細搗研如粉然後用凡一兩用地骨皮二兩)
(並細剉以東流/水淘取用之)
衍義曰(海蛤文蛤陳藏噐所說是今海中無鴈豈有食/蛤糞出若蛤殻中有肉時尚可食肉既無焉得)
(更有糞中過數多者為有皆無亷稜乃有是說殊不知/風浪日夕淘汰故如是治傷寒汗不溜搐却海蛤川鳥)
(頭各一兩川山甲二兩為末酒糊和丸大一寸許担𥚹/置所患足心下擘葱白盖藥以帛纒定於暖室中取熱)
(水浸脚至膝上久則水温又添熱水候遍身/汗出為度凡一二日一次浸脚以知為度)
文蛤味鹹平無毒主惡瘡蝕五痔欬逆胷痺腰痛脅急
䑕瘻大孔出血崩中漏下生東海表有文取無時(陶隠/居云)
(海蛤至滑澤云從鴈屎中得之二三十過方為良今人/多取相摝令磨蕩似之爾文蛤大小而有紫斑此既異)
(類而同條若别之則數多今以為附見而在副品限也/凡有四物如此唐本注云文蛤大者圓三寸小者圓五)
(六分若今婦人以置燕脂者殊非海蛤之類也夫天地/間物無非天地間用豈限其數為正副耶今按陳藏噐)
(本草云海蛤主水癊取二両先研三日漢防己棗肉杏/仁二兩葶藶子六兩熬研成脂為丸一服十丸利下水)
(臣禹錫等謹按蜀本圖經云背上有斑文者今出莱州/掖縣南海中三月中旬採蕭炳云出蜜州陳藏器云按)
(海蛤是海中爛殻久在泥沙風波淘灑自然圓净有大/有小者乆逺為佳亦非一一從鴈腹中出也文蛤是未)
(爛時殻猶有文者此乃新舊為名二物元同一類假如/鴈食蛤殻豈擇文與不文蘓恭此言殊為達至如爛蜆)
(蜯殻亦有所主與生不同陶云副品正其宜矣說文曰/千嵗鷰化為海蛤一名伏老一名伏翼今亦生子滋)
(長/也)
圖經(文具海/蛤條下)
　千金翼(治急疳蝕口鼻數日盡欲死/燒文蛤灰獵月脂和塗之)
衍義(文具海/蛤條下)
魁蛤味甘平無毒主痿痺洩痢便膿血一名魁陸一名
活東生東海正圓兩頭空表有文取無時(陶𨼆居云形/似紡軠音絍)
(小狹長外有縱横文理云是老蝙蝠化為用之至少而/本經海蛤一名魁蛤與此為異也臣禹錫等謹按蜀本)
(圖經云形圓長似大腹檳/榔兩頭有孔今出英州)
圖經(文具海/蛤條下)
　食療(寒潤五藏治消渇開關節服丹石人/食之使人免有瘡腫及熱毒所生也)
　
　
　
　
　
　
　
　
蠡(音/禮)魚味甘寒無毒主濕痺面目浮腫下大水療五痔
有瘡者不可食令人瘢(音/盤)白一名鮦(音/銅)魚生九江池澤
取無時(陶隠居云今皆作鱧字舊言是公蠣蛇所變然/亦有相生者至難死猶有蛇性合小豆白煮以)
(療腫滿甚效唐本注云別録云腸父肝主乆敗瘡中蟲/諸魚灰並主哽噎也臣禹錫等謹按孟詵云鱧魚下大)
(小便擁塞氣又作鱠與脚氣風氣人食之效又以大者/洗去泥開肚以胡椒末半兩切大蒜三兩顆内魚腹中)
(縫合并和小豆一升煮之臨熟下蘿蔔三五顆如指大/切䓤一握煮熟空腹服之并豆等强飽盡食之至夜即)
(洩氣無限三五日更一頓下一切惡氣又十二月作醤/良也日蕐子云鱧魚腸以五味炙貼痔瘻及䖵骭良乆)
(蟲出即去之諸魚/中惟此膽甘可食)
圖經曰(蠡通作鱧字魚生九江池澤今處處有之陶隠/居云為公蠣蛇所變至難死猶有蛇性謹按爾)
(雅鱧鯇郭璞注云鱧鮦音同也釋者曰鱧鯇也詩小雅/云魚麗于罶魴鱧毛傳云鱧鯇也正義云諸本或作鱧)
(䱰音重也陸璣謂鯇即鱧魚也似鱧狹而厚今京東人/猶乎䱰魚其實一類也據上所說則似今俗間所謂黒)
(鱧魚者亦至難死形近蛇類浙中人多食之然本經著/鱧魚主濕痺下水而黒鱧魚主婦人姙娠千金方有安)
(胎單用黒鱧魚湯方而本經不言有此功用恐是漏落/耳肝腸亦入藥諸魚膽苦惟此膽味甘可食為異也又)
(下鮑魚條據陶蘓之說乃似今漢沔間所作淡乾魚味/辛而臭者蘓又引李當之本草亦言胷中濕者良其以)
(暴魚不以鹽外雖乾而魚肥故中濕也中濕則彌臭矣/一說鮑魚自是一種形似小鱅魚生海中氣最臭秦始)
(皇取置車中者是也此說雖辨亦無的㨿/素問治血枯雀夘丸飲鮑魚汁以利腸中)
　外臺秘要(療患腸痔毎大便常有血鱧魚鱠薑/虀食之佳任性多少差忌冷毒物)
又方(療痔鱧魚腸三具炙令香以綿裹内穀道/中一食頃蟲當出魚腸數易之盡三枚差)
食醫心鏡(治十種水氣病不差垂死鱧魚一頭重一/斤已上右熟取汁和冬苽葱白作羮食之)
又方(治野鷄病下血不止腸疼痛鱧/魚一頭如食法作鱠蒜虀食之)
靈苑方(治急喉閉逡巡不枚者蠡魚膽臘月收隂乾為/末毎服少許㸃患處藥至即差病深則水調灌)
(之/)
衍義曰(蠡魚今人謂之黒鯉魚道家以謂頭有星為壓/世有知之者徃徃不敢食又發故疾亦須忌爾)
(今用之療病亦/止取其一端耳)

鮧(音夷又/音題)魚味甘無毒主百病(陶𨼆居云此是鯷音題/也今人皆呼慈音即是)
(鮎乃兼切魚作臛食之云補又有□魚相似而大又有/鮠五回切魚亦相似黄而羙益人其合鹿肉及赤目赤)
(鬚無鰓者食之並殺人又有人魚似鯷而有四足聲如/小兒食之療瘕疾其膏燃之不消耗始皇驪山塜中用)
(之謂之人膏也荆州臨沮青谿至多此魚唐本注云鮧/魚一名鮎魚一名鯷魚主水浮腫利小便也臣禹錫等)
(謹按蜀本圖經云有三種口腹俱大者名鱯音䕶背青/而口小者名鮎口小背黄腹白者名鮠名河㹠三魚並)
(堪為臛羙而且補/陳士良云鮧魚暖)
圖經曰(鮧音夷又音題魚舊不著所出州上今江浙多/有之大首方口背青黒無鱗多涎其類有三陶)
(隠云即鯷音題魚也鯷即鮎乃兼切魚也又有鱯音䕶/魚相似而大鮠五回切魚亦相似色黄而羙三種形性)
(皆相類而小不同也鮎亦名鰋詩小雅云魚麗于罶鰋/鱧傳云鰋鮕也爾雅釋魚鰋鮎郭璞注云今鰋額白魚)
(鮎别名鯷江東通呼鮎為鮧是也今江浙多食之不可/與牛肝合食令人患風多噎涎主三消取生魚涎溲黄)
(連作丸飯後烏梅煎飲下五七丸渇便頓減鱯四季不/可食又不可與野猪肉合食令人吐瀉鮠秦人呼為䲚)
(魚能動痼疾不可與野鷄野猪肉合食令人患/癩此三魚大抵寒而有毒非食品之佳味也)
　食療(鮎魚鱯大約相似主諸補益無鱗白/毒勿多食赤目赤鬚者並殺人也)
千金翼(治刺傷中毒水/燒魚目灰塗之)
衍義曰(鮧魚形少類獺有四足腹重墜如嚢身㣲紫色/嘗剖之中有三小蠏又有四五小石塊如指靣)
(許小魚五七枚然無鱗與/鮎鮠相類今末見用者)
　
　
　
　
　
　
　
　
鯽魚主諸瘡燒以醤汁和塗之或取猪脂煎用又主腸
癰諸頭灰(臣禹錫等謹按/藥對云頭温)主小兒頭瘡口瘡重舌目瞖
一名鮒(音/父)魚合蓴作羮主胃弱不下食作鱠主久赤白
痢(唐本先附臣禹錫等謹按蜀本云鯽魚味甘温止下/痢多食亦不宜人又注云形亦似鯉色黒而體促肚)
(大而脊隆所在池澤皆有之孟詵云鯽魚平胃氣調中/益五藏和蓴作羮食良又鯽魚與䲙其状頗同味則有)
(殊䲙是節化鯽是稷米化之其腹上尚有米色寛大者/是鯽背髙腹狹小者是䲙其功不及鯽魚子謂中益肝)
(氣爾日華子云鯽魚平無毒温中下氣補不足作鱠療/腸水榖不調及赤白痢燒灰以傳惡瘡良又醸白礬燒)
(灰治腸風血痢頭燒灰療嗽/又云子不宜與猪肉同食)
圖經曰(鯽魚本經不載所出州土今所在池澤皆有之/似鯉魚色黒而體促肚大而脊夆亦有大者至)
(重二三斤性温無毒諸魚中最可食或云稷米所化故/其腹尚有米色又有一種背髙腹狹小者名䲙魚功用)
(亦與鯽同但力差劣耳又黔州/有一種重脣石鯽魚亦其類也)
　陳藏器云(頭主欬嗽燒為末服之肉主虗羸五味/熟煮食之鱠亦主赤白痢及五野鷄病)
食療(食之平胃氣調中益五藏和蓴作羮良作鱠食之/斷暴下痢和蒜食之有少熱和薑醤食之有少冷)
(又夏月熱痢可食之多益冬月中則不治也骨燒為灰/𫝊􁥥瘡上三五度差謹按其子調中益肝氣凡魚生子)
(皆粘在草上及土中寒冬月水過後亦不傷壊毎到五/月三伏時雨中便化為魚食鯽魚不得食沙糖令人成)
(疳蟲丹石熱毒發者取茭首/和鯽魚作羮食一兩頓即差)
聖惠方(治小兒腦疳鼻痒毛髪作徳靣黄羸瘦益/腦用鯽魚膽滴於鼻中連三五日甚效)
外臺秘要(治患腸痔大便常有血食鯽魚/羮及隨意任作鮑食孫真人同)
千金方魝(小兒頭無髪燒鯽/魚未醤沭和𫝊之)
梅師方(鯽魚又可/合猪肝食)
孫真人(治牙齒疼取鯽魚内􁁊花於/肚中燒作灰末傅之即差)
又方(三惡核腫不散取/鮮鯽魚杵傅之)
又方(主脚氣及上氣取鯽魚一/又長者作鱠食一兩蝢差)
食醫心□(治脾胃氣冷不能下食虗弱無力鶻突羮鯽/魚半斤細切起作鱠沸䜴汁熱投之者胡)
(乾薑蒔蘿橘史/等末空心食之)
集驗方(熱病差後百日食五辛者/必目暗鯽魚作􁀙熏之)
子母秘録(治小兒面上忽生瘡黄水出鯽/魚頭燒末和醤清汁傅日易之)
又方(小兒舟鯽魚肉細切五合小豆搗/屑二合和更符如泥和水傅之)
楊氏産方(療姙娠時行傷寒鯽魚一頭燒作灰/酒服方寸匕汗出差傷寒類要同)
又方(中風寒熱腹中絞痛以乾鯽魚一頭燒/作末三指撮以苦酒服之温覆取汗良)
衍義曰(鯽魚開其腹内/藥燒之治齒)
鱓(音/善)魚味甘大温無毒主補中益血療瀋(小/審)脣五月五
日取頭骨燒之止痢(陶隠居云鱓是荇芩根化作之又/云人髪所化今其腹中自有子不)
(必蓋之是變化也性熱作􁁺食之亦補而時行病起食/之多復又喜令人霍亂凡此水族魚鰕之類甚多其有)
(名者已注在前條物皆可化而甚損人故不入藥用又/有食之反能致病者今悉注如後說凡魚頭有白色如)
(連珠至脊上者腹中無膽者頭中無鰓者並殺人魚汁/不可合鸕鷀肉食之􁀙魚不可合合猴雉肉食之音秋)
(鱓不可合白犬血食鯉魚子不可合猪肝食之鯽魚之/亦爾青魚鮓不可合生胡荽及生葵并麥醤食之鰕無)
(鬚及腹下通黒及煮之反白皆不可食生鰕繪不可合/鷄肉食之亦損人又有鯆音脯魮音紕亦益人尾有毒)
(療齒痛又有䱀烏郎切䰲乙八切魚至能醒酒鯸音侯/鮧魚有毒不可食唐本注云别録云乾鱓頭主消渇食)
(不消去冷氣除痞疹其絆魚繩主竹木屑入目不出穿/鮑魚繩亦主眯目去刺煮汁洗之大良也今按陳藏器)
(本草云鱓魚主濕痺氣補虗損婦人産後淋瀝血氣不/調羸瘦止血除腹中冷氣腸鳴也臣禹錫等謹按蜀本)
(圖經云似鰻鱺魚而細長亦似蛇而無鱗有青黄二色/生水岸泥窟中所在皆有之孟詵云鱓魚補五藏逺十)
(二風邪患惡氣人常作􁁺空腹飽食便以衣蓋身少頃/當汗出如白膠汗從腰脚中出候汗盡煖五木湯浴須)
(慎風一日更三五/日一服并治濕風)
　陳藏器云(血主癬及瘻斷取血塗之夏月於淺术中/作窟如蛇冬蟄夏出冝臛食之證俗音鱓)
(魚音善字或作鱓諸書皆以鱣為鱓本經以鱣為鼉仍足/魚字殊為誤也風土記云鱓魚夏出冬蟄亦以氣養和)
(實時莭也顔氏家訓云後漢書鸛雀銜三鱓魚音善多/假借作鱣魏武四時食制鱓鱣魚大如五斗軀長一丈)
(即鱣魚也若如此長大鸛雀不能勝一况三頭乎是鱓/魚誤矣今宜作鱓字作䑏當重煮之不可以桑薪煮之)
(亦蛇/類也)
聖惠方(治婦人乳結硬疼用鱓魚皮/燒灰末空心煖酒調二錢服)
衍義曰(鱓魚腹下黄世謂之黄鱓此尤動風氣多食令/人霍亂屢見之向在師鄰舍一郎官因食黄鱓)
(遂致霍亂吐利㡬至委蝢又有白鱓稍麄大色白二者/皆亡鱗大者長尺餘其形類蛇但不能陸行然皆動風)
(江陵府西有湖曰西湖毎嵗夏秋泹河水漲即湖水滿/溢冬即復涸土人於乾土下撅得之毎及二三尺則有)
(徃來鱓行之路中有泥/水水涸又下水至復出)
鮑魚味辛臭温無毒主墜墮骽(吐猥/切)蹷(音/厥)踠折瘀血血
痺在四肢不散女子崩中血不止勿令中鹹(陶隠居云/所謂鮑魚)
(之肆言其臭也俗人乎為䱒音裛魚字似鮑又言鹽䱒/之以成故也作藥當用少鹽臭者不知正何種魚爾乃)
(言穿貴名亦入藥方家自少用之今此鮑魚乃是鱅也/鱅魚長尺許合完淡乾之而都無臭氣要自療漏血不)
(如何者是真唐本注云此說云味辛又言勿令中鹹居/是鰔居憶切魚非鮑魚也魚去腸肚繩穿淡暴使乾故)
(辛而不鹹李當之本草亦言匈中濕者良鮑魚肥者胷/中便濕又云穿貫繩者彌更不惑鮑魚破開鹽裛不暴)
(味鹹不辛又完淹令濕非獨胷中且鰎魚亦臭與鮑别/鮑鰎二魚雜魚並用鮑似屍臭以無鹽也鰎臭差㣲有)
(鹽也鰎魚沔州復州作之餘處皆不識爾本注今考其/實上四須乾淡勿令中鹹入别方藥用則以鹽裛之爾)
(臣禹錫等謹按蜀本圖經注云十月後取魚去腸繩穿/淡乾之几魚皆堪食不的取一色也㨿陶注作藥當用)
(少鹽不知止何種魚爾又經本注云勿令中鹹是知入/藥當以鹽繩成之有鹽則中鹹而不臭鹽少則味辛而)
(臭矣古人云與不善人居如入鮑魚之肆謂惡人之行/如鮑魚之臭也考其實則今荆楚淡魚頗臭而㣲辛方)
(家亦少用舊云沔州復州作之餘皆不出審陶注及圖/經與本經即所在皆可作之也又㨿鮧魚有口小背黄)
(腹白者為鮑魚而療治與鮧魚同補益主百病/今圖經既不的取一色可淡乾此之為是也)
圖經(文具蠡/魚條下)
　子母秘録(姙娠中風寒熱腹中絞痛不可針灸/乾魚一枚澆末酒服方寸匕取汁)
　
　
　
　
　
　
　
　
鯉魚膽味苦寒無毒主目熱赤痛青育明目久服强㥂
益志氣
肉味甘主欬逆上氣黄疸止渇生者主水腫脚滿下氣
(臣禹錫等謹按大腹水腫通用藥云/鯉魚寒藥對云平陳上良云無毒)
骨主女子帶下赤白
齒主石淋生九江池澤取無時(陶隠居云鯉魚最為之/主形既可愛又能神變)
(乃至飛越山湖所以琴髙乗之山上水中有鯉不可食/又鯉鮓不可合小豆藿食之其子合猪肝食亦能害人)
(爾唐本注云鯉魚骨主隂蝕哽不出血主小兒丹腫及/瘡皮主癮疹腦主諸癎腸主小兒肌瘡今按陳藏器本)
(草云鯉魚肉主安胎胎動懐姙身腫煮為湯食之破冷/氣痃癖氣塊槐横闗伏梁作繪以濃蒜虀食之膽主耳)
(聾滴耳中目為灰研傳刺瘡中風水疼腫汁出即愈諸/魚目並得臣禹錫等謹按藥性論云鯉魚膽亦可單用)
(味大苦㸃眼治赤腫㬾痛小兒熱腫塗之蜀漆為使魚/燒灰末治欬欶糯米煮粥孟詵云鯉魚白煮食之療水)
(腫脚滿下氣腹有宿瘕不可食又修可去脊上兩筋及/黑血毒故也又大行病後不可食再發即死其在沙石)
(中者毒多在腦中不得食頭日蕐子云鯉魚凉有毒肉/治欬嗽療脚氣破冷氣􁁜癖懐姙人胎不安用絹裹鱗)
(和魚羮熟後去鱗食之驗脂治小兒癎疾驚忤膽治障/㬾等腦髄治暴聾煮粥服良諸溪澗中者頭内有毒不)
(計大小並三/十六鱗也)
圖經曰(鯉魚生九江池澤今處處有之即赤鯉魚也箕/脊中鱗一道每鱗上皆有小黒㸃從頭數至尾)
(無大小皆三十六鱗古語云五尺之鯉與一寸之鯉大/小雖秣而鱗之數等是也又崔豹古今注釋鯉魚有三)
(種兖州人謂赤鯉為𤣥駒謂白鯉為鯉白驥黄為黄雉/蓋諸魚中此為最佳又能神變故多貴之今人食品中)
(以為上味其膽肉骨齒皆入藥古今方書並用之胡洽/治中風脚弱短氣腹滿有鯉魚湯方最勝脂血目睛腦)
(髓亦單使治疾惟子不可與肝同食又齒主石淋古今/録驗著其方云鯉魚齒一升篩末以三嵗苦酒和分三)
(服宿不食日服一分日中服一分暮服一分差赤鯉魚/鱗亦入藥唐方多用治産婦腹痛燒灰酒調服之兼治)
(血氣雜諸/藥用之)
　陳藏器云(鯉魚從脊當中數至尾無大小/皆有三十六鱗亦其成數也)
食療(膽主除目中赤及熱毒痛㸃之良肉白煮食之療/水腫脚滿下氣腹中有宿瘕不可食害人服天門)
(冬人亦不可刲在肉中中風水腫痛者燒鯉魚眼睛作/灰内瘡中汁出即可謹按魚血主小兒丹毒塗之即差)
(魚鱗燒灰絶研酒下方寸破産婦滯血脂主癎食之良/腸主小兒腹中瘡鯉魚鮓不得和豆藿葉食之成瘦其)
(不得合猪肝食之凡修理可去脊去兩筋及黒血毒故/也炙鯉魚切忌烟不得令燻着眼損人眼光三兩日内)
(必見驗也又天行病後不可食再發即死/其在砂石中者有毒多在腦中不得食頭)
聖惠方(治水氣利小便除浮腫用鯉魚一/頭重一斤者治如食治修事食之)
外臺秘要(古今録療魚骾骨模喉中六七日不出取鯉/魚鱗皮合燒作屑以水服之則出末出更服)
又方(療水病腫鯉魚一頭極大者去頭尾及骨唯取肉/以水二斗赤小豆一大升和魚肉煮可取二升已)
(上汁生亦絞去滓頓服盡始不能盡分為/二服後服温令暖服訖當下利利盡即差)
又方(療瘻鯉魚腸切作五叚火上炙之洗瘡栻乾以腸/封之冷則易自暮至旦乾止覺痒開看蟲出差)
又方(凡腫已潰未潰者燒鯉魚作灰/酢和塗之一切腫上以差為度)
又方(療卒淋鯉魚齒燒/灰酒服方寸匕)
千金方(治暴痢小鯉魚一枚燒為末/米飲服之大人小兒俱服得)
又方(小兒咽腫喉痺以鯉魚膽二七/枚和竈底土以塗咽喉立差)
肘後方(療雀目鯉魚膽及/腦傅之燥痛即明)
食醫心鏡(主上氣欬嗽胷隔妨滿氣喘鯉魚一/頭切作繪以薑醋食之蒜虀亦得)
又方(主肺欬嗽氣喘促鯉魚一頭重四兩去/鱗紙裹火炮去刺研煮粥空腹喫之)
子母秘録(療姙娠傷寒鯉魚一頭燒末屑/服方寸匕令汗出兼洽乳無汁)
産書(下乳汁燒鯉魚一頭研/為末酒調下一錢匕)
禮記(食魚去乙魚目旁有骨名/乙如象乙字食之令人骾)
衍義曰(鯉魚至隂之物也其鱗故三十六隂極則陽復/所以嗉問曰魚熱中王叔和曰熱即生風食之)
(所以多發風熱諸家所觧並不言日蕐子云鯉魚涼今/不取直取  問為正萬一風家更使食魚則是貽禍無)
(窮/矣)
　　　八種食療餘
時魚平補虚勞稍發􁁜痼
黄頼魚一名䱀䰲醒酒亦無鱗不益人也
比目魚平補虗益氣力多食稍動氣
鱗魚發疥不可多食
鯸鮧魚有毒不可食之其肝毒煞人縁腹中無膽頭中
無顋故知害人若此毒及鱸魚毒者便剉蘆根煮汁飲
觧之又此魚行水之次或自觸著物即月怒氣脹浮於
水上為鵶鶵所食
　孫真人食忌(䱦鮧魚勿/食肝殺人)
鯮魚平補五藏益筋骨和脾胃多食冝人作鮓尤佳曝
乾煑香羙不毒亦不發病
黄魚平有毒發諸氣病不可多食亦發瘡動風不宜和
蕎麥同食令人失音
魴魚調胃氣利五藏和芥子醤食之助肺氣去胃家風
消榖不化者作鱠食助脾氣令人能食患疳痢者不得
食作羮臛食宜人其功與鯽魚同
　　　二十三種陳藏器餘
鱘魚味甘平無毒主益氣補虗令人肥徤生江中背如
龍長一二丈鼻上肉脯名鹿頭一名鹿肉補虗下氣子
如小豆食之肥羙殺腹内小蟲
食療(有毒主血淋可煮汁飲之其味雖羙而發諸藥毒/鮓世人雖重尤不益人服丹石人不可食令人少)
(氣發一切瘡疥動風氣不與乾笋同食發癱緩風小兒/不與食結癥瘕及軟大人乆食令人卒痛并使人卒患)
(腰/痛)
鱁鯷(上逐/下題)魚白主竹木入肉經乆不出者取白傅瘡上
四邊肉爛即出刺一名鰾(毗𦕈/切)
　海藥云(謹按廣州記云生南海無毒主/月蝕瘡隂痿瘡並燒灰用)
經驗方(治嘔血鰾長入寸闊二寸炙令黄刮二錢/已來用甘蔗節三十五箇取自然汁調下)
文鰩魚(餘招/反)無毒婦人臨月帶之令易産亦可臨時燒
為黒末酒下一錢匕出南海大者長許有趐與尾齊一
名飛魚羣飛水上海人候之當有大風吳都賦云文鰩
夜飛而觸網是也
魚無毒主六畜疾疫作乾䀯搗為末以水灌之即鼻中
黄涕出亦可置病牛處令其氣相熏生東海頭如牛也
海㹠魚味鹹無毒肉主飛尸蠱毒瘴瘧作脯食之一如
水牛肉味小腥耳皮中肪摩惡瘡疥癬痔瘻大馬瘑疥
殺蟲生大海中候風潮出形如㹠鼻中聲腦上有孔噴
水直上百數為羣人先取得其子繋著水中母自來就
而取之其子如蠡魚子數萬為群常隨母而行亦有江
㹠状如㹠鼻中為聲出沒水上海中舟人候之知大風
雨又中有曲脂堪摩病及摴博即明照讀書及作即闇
俗言嬾婦化為此也
杜父魚主小兒差頽差頽核大小也取魚擘開口咬之
七下生溪澗背有刺大頭闊口長二三寸色黒斑如吹
砂而短也
海鷂魚齒無毒主瘴瘧燒令黒味服二錢匕魚似鷂有
肉翅能飛上石頭一名石蠣一名邵陽魚齒如石版生
東海
鮠魚一作魤(並音五禾反錜/屬又五回反)味甘平無毒不腥主膀胱
水下開胃作鱠白如雪隋朝吳都進鮠魚乾鱠取快日
曝乾缾盛臨食以布褁水浸良久灑去水如初鱠無異
魚生海中大如石首
圖經(文具鮧/魚條下)
鮹魚味甘平無毒主五野鷄痔下血瘀血在腹似馬鞭
尾有两歧如鞭鞘故名之出江湖
鱣魚肝無毒主惡瘡疥癬勿以鹽炙食郭注爾雅云鱣
魚長二三丈顔氏家訓曰鱣魚純灰色無文古書云有
多用鱣魚字為鱓既長二三丈則非鱓魚明矣本經又
以鱓為鼉此誤􁀙矣今明鱑魚體有三行甲上龍門化
為龍也
石鮅(音/邲)魚味甘平有小毒主瘡疥癬出南海方山澗中
長一寸背裏腹下赤南人取之作鮓
魚鮓味甘平無毒主癬和桞葉搗碎熱炙傅之又主馬
瘑瘡取酸臭者和糝及屋上塵傳之瘑似疥而大凡鮓
皆發瘡疥可合殺蟲瘡藥用之
魚脂主牛疥狗瘑瘡塗之立愈脂是和灰泥船者腥臭
為佳又主癥取銅器盛二升作大火炷脂上燃之令煖
癥於癥上熨之以紙籍腹上晝夜勿息火良
鱠味甘温蒜虀食之温補去冷氣濕痺除膀胱水喉中
氣結心下酸水腹内伏梁冷痃結癖疝氣補腰脚起陽
道鯽魚鱠主腸澼水榖不調下利小兒大人丹毒風眩
鯉魚鱠主冷氣氣塊結在心腹並宜蒜虀進之魚鱠以
菰菜為羮吳人謂之金羮玉鱠開胃口利大小腸食鱠
不欲近夜食不銷魚飲冷水腹内為蟲時行病起食鱠
令人胃弱又不可同乳酪食之令人霍亂凡羮以蔓菁
煮之蔓菁去魚腥又萬物腦能銷毒所以飡鱠食魚頭
羮
昌侯魚味甘平無毒腹中子有毒令人痢下食其肉肥
徤益氣力生南海如鯽魚身正圓無硬骨作炙食之至
羙一名昌䑕也
鯇魚無毒主喉閉飛尸取膽和暖水攪服之鯇(音/患)似鯉
生江湖間内喉中飛尸上此膽至苦
䲅魚肝及子有大毒入口爛舌入腹爛腸肉小毒人亦
食之煮之不可近鐺當以物懸之一名鶘夷魚以物觸
之即嗔腹如氣毬亦名嗔魚腹白背有赤道如印魚目
得合與諸魚不同江海中並有之海中者大毒江中者
次之人欲收其肝子毒人則當反被其噬為此人皆不
録唯有㒈攬木及魚茗木觧之次用蘆根烏蓲草根汁
觧之此物毒疾非藥所及橄欖魚茗已出木部
魚虎有毒背上刺著人如蛇咬皮如猬有刺頭如虎也
生南海亦有變為虎者
䱋魚(音拱/鯤子)鰍魚(鰌同/音)䑕尾魚地青魚地青鯆魮魚(魮鯆/普毗)
(反音/毗)邵陽魚尾刺人者有大毒三刺中之者死二刺者
困一刺者可以救候人溺處釘之令人隂腫痛㧞去即
愈海人被其刺毒煮魚簄竹及海獺皮觧之已上魚並
生南海惣有肉翅尾長二尺刺在尾中逢物以尾撥之
食其肉而去其刺其鯆魮魚已在本經䱉魚注中
鯢魚鰻鱺注陶云鰻鱺能上樹蘓云鯢魚能上樹非鰻
鱺也按鯢魚一名主鯆在山溪中似鮎有四脚長尾能
上樹天旱則含水上山葉覆身鳥來飲水因而取之伊
洛間亦有聲如小兒啼故曰鯢魚一名鱯魚一名人魚
膏燃燭不㓕秦始皇塜中用之陶注鮎魚條云人魚即
鯢魚也
諸魚有毒者魚目有睫殺人目得開合殺人逆鰓殺乆
腦中白連珠殺人無鰓殺人二目不同殺人連鱗者殺
人白鬐殺人腹下丹字殺人魚􁀙大者有毒之殺人
水龜無毒主難産婦戴之亦可臨時燒末酒下出南海
如龜長二三尺兩目在側傍
瘧龜無毒主老瘧發無時者亦名㾬瘧下俚人呼為妖
瘧燒作灰飲服一二錢匕當㣲利取頭燒服彌佳亦候
發時煮為沸湯坐中浸身亦懸安病人卧處生髙山石
下身偏頭大觜如鶚鳥亦呼為鶚龜
　
　
　
　
　
　
　
　
　
　證類本草卷二十
欽定四庫全書
　證類本草卷二十一
　　　　　　　　　　　宋　唐慎㣲　撰
　蟲部中品總五十六種
　　一十六種神農本經
　　三種名醫别録
　　二種唐本先附(注云/唐附)
　　二種新補
　　一種新定
　　二種唐慎㣲續添(壘葢子/下是)
　　二種海藥餘
　　二十一種陳藏餘
　　　凡墨葢子已下並唐慎㣲續證類
　　蝟皮　　　　露蜂房(土烽房/續注)鼈甲(肉/附)
　　蟹(蝤蛑蟛/螖等附)　　蚱(音笮又/音側)蟬(蟬蜕/續注)蟬花(續/添)
　　蠐螬　　　　烏賊魚骨(肉/附)　原蠶(蠶蛹子/續注)
　　蠶退(新/定)　　　縁桑螺(續/添)　　白殭蠶(蠶蛹子/續注)
　　鰻(音/謾)鱺(音/棃)魚(鰌魚海/鰻續注)鮀(音/駝)魚甲(肉附黿/續注)樗(丑如/切)雞
　　蛞蝓(上闇/下俞)　　蝸牛　　　　石龍子
　　木䖟　　　　􁁊䖟　　　　蜚蠊(音/亷)
　　庶(音/柘)蟲　　　鮫魚皮(唐/附)　　白魚(今/附)
　　􁀙(居衛/切)魚(今/附)　青魚(眼頭膽/附今附)　河㹠(今/附)
　　石首魚(今/附)　　嘉魚(今/附)　　　鯔魚(今/附)
　　紫貝(唐/附)　　　鱸魚(新/補)　　　鱟(新/補)
　　　二種海藥餘
　　郎君子　　　海蠶
　　　二十一種陳藏器餘
　　黿　　　　　海馬　　　　齊蛤
　　柘蟲屎　　　蚱蜢　　　　寄居蟲
　　䖦蟱　　　　負蠜　　　　蠼螋
　　蟲蟲　　　　土蟲　　　　鱅魚
　　子脂　　　　砂桵子　　　􁀙蟲
　　䘀螽　　　　灰藥　　　　吉丁蟲
　　腆顆蟲　　　􁁜鼠　　　　諸蟲有毒
　
　
　
　
　
　
　
　
(中/品)蝟皮味苦平無毒主五痔隂蝕下血赤白五色血汁
不止隂腫痛引腰背酒煮殺之又療腹痛疝積亦燒為
灰酒服之楚山川谷田野取無時勿使中濕(得酒良畏/桔梗麥門)
(冬陶隠居云田野中時有此獸人犯近便藏頭足毛刺/人不可得捉能跳入虎耳中而不見鵠便自仰腹受啄)
(物有相制不可思議爾其腊烊鐵注中内少水銀則柔/如鈆錫矣唐本注云蝟極獰鈍大者如小㹠小者猶𤓰)
(人或惡鵲聲故反腹令啄欲掩取之猶蚌鷸音沣爾虎/耳下受雞夘見去地三尺蝟何能跳之而入野俗鄙説)
(遂為邪記深可怪也今按陳藏器本草云蝟脂土耳聾/可注耳中皮及肉主反胃炙黄食之骨食之令人瘦諸)
(節漸縮小肉食之主瘻臣禹錫等謹按蜀本注云勿用/山枳鼠皮正相似但山枳毛端有兩岐為别又有虎鼠)
(皮亦相類但以未酸為别又有山槌皮類兎皮頗相似/其色㯮其味甚苦亦不堪用圖經云狀如猯㹠脚短刺)
(尾長寸餘蒼白色取去肉火乾良也藥性論云蝟皮臣/味甘有小毒主腸風寫血痔病有頭多年不差者炙末)
(白飲下方寸匕燒末次主鼻衂甚解一切藥力孟詵云/蝟食之肥下焦理胃氣其脂可煮五金八石皮燒灰酒)
(服治胃逆又煮汁服止反胃又可五味淹炙食之不得/食骨令人瘦小日華子云開胃氣止血汗肚脹痛疝氣)
(脂治腸風瀉血作猪/蹄者妙鼠脚者次)
圖經曰(蝟皮主楚山川谷田野今在處山林中皆有之/狀類端㹠脚短多刺尾長寸餘人􁀙近便藏頭)
(足外皆刺不可嚮爾惟見鵲則反腹受啄或云惡鵲聲/故欲掩取之猶蚌􁏑音韋也此類亦多惟蒼白色脚似)
(猪蹄者佳鼠脚者次其毛端有兩岐者名山枳鼠肉味/酸者名虎鼠味苦而皮褐色類兎皮者名山槌凡此皆)
(不堪用尤宜細識耳採無時勿使中濕肉與/脂皆中用惟骨不可食誤食之則令人瘦劣)
食療(云蝟肉可食以五味汁淹炙食之良不得食其骨/也其骨能瘦人使人縮小也謹按主下焦弱理胃)
(氣令人能食其皮可燒灰和酒服及炙令黄煮汁飲之/主胃逆細剉炒令黒入丸中治腸風鼠妳痔效主腸風)
(痔瘻可煮五金八石與桔梗麥門冬反惡又有一種村/人謂之豪猪取其肚燒乾和肚屎用之擣末細羅每朝)
(空心温酒調二錢七有患水病鼔脹者服此豪猪肚一/箇便消差此猪多食苦参不理冷脹只理熱風水脹形)
(狀様似/蝟鼠)
聖惠方(治鼻衂塞鼻散用蝟皮一大/枚燒末研用半錢綿裹塞鼻)
外臺秘要(治五痔蝟皮方三指大切熏黄如棗大熟艾/右三味穿地作坑調和取便熏之取口中熏)
(黄煙氣出為佳火氣稍盡即停三日将息更熏之三度之/永差勿犯風羮臛将補慎忌雞猪魚生冷二十日後補)
千金翼(治蠱毒下血蝟皮燒末/水服方寸匕當吐蠱毒)
肘後方(治腸痔大便血/燒蝟皮傅之)
簡要濟衆(治腸痔下部如蟲齧蝟/皮燒末生油和傅之注)
子母秘録(小兒卒驚啼狀如物刺燒蝟皮/三寸為末乳頭飲兒飲服亦得)
丹房鏡源(云蝟皮脂/伏雄黄)
衍義曰(蝟皮取乾皮兼刺用刺作刷治紕帛絶佳此物/兼治胃逆開胃氣有功從蟲從胃有理焉膽治)
(鷹食病世有養者去而復來夕亦不去當縮身藏足之/時人溺之即開合穿山甲等分燒存性治痔入肉豆蔲)
(一半未之空用熱米飲調一錢服隱居所説跳/入虎耳及仰腹受啄之事唐本注見臏亦當然)
　
　
　
　
　
　
　
　
露蜂房味苦鹹平有毒主驚癎瘈瘲寒熱邪氣癲疾晁
精蠱毒腸痒火熬之良又療蜂毒毒腫一名蜂腸一名
百穿一名蜂􁀙(音/窠)生䍧牱山谷七月七日採隂乾(惡乾/薑丹)
(参黄芩芍藥牡蠣陶隱居云此蜂房多在樹腹中及地/中今此曰露蜂常用人家屋間及樹枝間包裹老乃逺)
(舉䍧牱未解所以唐本注云此蜂房用樹上懸得風露/者其蜂黄黑色長寸許蠆馬牛人乃至欲死者用此皆)
(有效非人家屋下小小蜂房也别録云亂髪蛇皮三味/合燒灰酒服方寸匕日二主諸惡疽附骨癰根在藏腑)
(厯節腫出疔腫惡脉諸毒皆差又水煮露蜂房一服五/合汁下亂石熱毒壅悶服之小便中即下石未大效灰)
(之酒服主隂痿水煮洗狐尿刺瘡服之瘡上氣亦白痢/遺尿失禁也臣禹錫等謹按蜀本圖經云樹上大黄蜂)
(窠也大者如甕小者如桶今所在有十一月十二月採/藥性論云土蜂房亦可單用不入服食能治臃腫不消)
(用醋水調塗乾即便易日華子云露蜂房㣲毒治/牙齒疼痢疾乳癰蜂可惡瘡即前洗入藥並炙用)
圖經曰(露蜂房生牂牁山谷今處處山林中皆有之此/木上大黄蜂窠也大者如甕小者如桶其蜂黒)
(色長寸許螫牛馬及人乃至欲死者用此尤效人家屋/間亦往往有之但小而力慢不堪用不若山林中得風)
(露氣者佳古今方書治牙湯多用之七月七日採又云/十一月十二月採者佳亦解蠱毒又主乳石發動頭痛)
(煩熱口乾便旋赤少者取十二分炙以水二升煮取八/合分温再服當利小便諸惡毒隨便出又療熱病從毒)
(隨便出又療熱病後毒氣衝目用半大兩水二升同煎/一升重濾洗目三四過又瘰􁏣成瘻作孔者取二枚炙)
(末臘月猪脂/和塗孔上差)
雷公云(凡使其窠有四件一名革蜂窠二名石蜂窠三/名獨蜂窠四名草蜂窠是也大者一丈二丈圍)
(在大樹膽者内窠小膈六百二十箇圍大者有一千二/百四十箇蜂其裏㹨木蒂是七姑木計盖是牛糞浗隔)
(是葉蘃石蜂窠只在人家屋上大小如拳色蒼黒内有/青色蜂二十一箇不然只有十四箇其葢是石垢䊀處)
(是七姑木汁隔是竹蚛欠有獨蜂窠大小只如鵝卵大/皮厚蒼黄色是小蜂肉并蜂翅盛向裹有一箇蜂大如)
(小石燕子許人馬苦遭螫著立亡凡使革蜂窠先須以/鵠豆枕等同拌蒸從已至未出去鵶豆枕了㬠乾用之)
千金方(蜂螫人用蜂房末猪膏和傅之/楊氏産乳蜂房前湯洗亦得)
又方(崩中漏下青黄赤白使人無子/蜂房未三指撮酒服之大神效)
又方(卒癎蜂房大者一枚水三升煮/令濃赤以浴小兒日三四佳)
外臺秘要(治眼翳煮蜂房細辛/各等分含之即差)
肘後方(治鼻中外查瘤膿水血出蜂三/房火炙燋末酒服方寸匕日)
又方(治風瘻房一枚炙令黄赤色為末/海用一錢臘月猪脂勻調𫝊瘡上)
經驗方(觧藥毒上攻如聖散蜂房甘草等分用麩炒令/黄色去麩為末水二椀煎至八分一椀令温臨)
(卧頓服明目/取下惡物)
梅師方(治風癮疹方以水煮蜂房取二/升入芒消傅上日五度即差)
食醫心鏡(小兒喉痺腫痛蜂房燒/灰以乳汁和一錢匕服)
簡要濟衆(治婦人乳癰汁不出内結成膿腫名妬乳方/蜂房燒灰研每服二錢水一中盞煎至六分)
(去滓/温服)
又方(小兒重舌蜂房燒灰細研酒和/為膏傅兒舌下日三四次用之)
勝金方(治小兒欬嗽蜂房二兩净洗去蜂糞及/泥土以快火燒為灰每服一字飯飲下)
廣利方(治頭痛煩熱口乾小便赤少蜂房十二分炙水/二升煎取八合為二服當利小便諸惡石毒隨)
(小便/出)
又方(治熱病後毒氣衝目痛蜂房半兩水二升/煮取一升重瀘洗目日三四度治赤白瞖)
集驗方(治風氣客於皮膚瘙痒一已蜂房炙過/蟬蛻等分為末酒調一錢七日三二服)
子母秘録(小兒赤白痢蜂/房燒末飲服)
又方(小兒大小便不通蜂房/燒末灰服三錢日再服)
又方(小兒臍風濕腫乆/不差燒末𫝊之)
衍義曰(露蜂房有兩種一種小而其色淡黄窠長六七/寸至一尺者闊二三寸如宻脾下埀一邊是房)
(多在叢木欝翳之中世謂之牛舌蜂又一種或在髙木/上或屋之下外作固如三四㪷許小者亦一二㪷有窠)
(如瓠之狀由此得名蜂色赤黄其形大於諸蜂世謂之/元本音犯聖祖諱今改為元瓠蜂蜀本圖經言十一月)
(十二月採者應避生息之時種/也今人用露蜂房兼用此兩)
　
　
　
　
　
　
　
　
鼈甲味鹹平無毒主心腹癥瘕堅積寒熱去痞息肉隂
蝕痔惡肉療瘟瘧血瘕腰痛小兒脅下堅
肉味甘主傷中益氣補不足生丹陽池澤取無時(悪礬/石陶)
(隱居云生取甲剔去肉為好不用煮脱者今看有連厭/及乾巖便好若上有甲兩邊骨出已被煮也用之當炙)
(夏月剉鼈以赤莧包置濕地則變化生鼈人有褁鼈甲/屑經五月皆能變成鼈子此其肉亦不足食多作癥瘕)
(其目䧟者及合鷄子食之殺人不可合莧菜食之其厭/下有如王字形者亦不可食唐本注云鼈頭燒為灰主)
(小兒諸疾又主産後隂脫下墜尸㾏心腹痛今按陳藏/器本草云鼈主熱氣濕痺腹中激熱細擘五味煮食之)
(當㣲洩膏脱人毛髪㧞去塗孔中即不生若欲重生之/以白犬汁塗捘處當出黑毛也頷下有軟膏如龜形食)
(之令人患水病臣禹錫等謹按蜀本云以緑色仍重七/兩已上者置醋五升於中緩火逼之令盡然後去裙擣)
(入藥性論云鼈甲使惡理石能主宿食癥塊痃癖氣冷/瘕勞瘦下氣除骨熱骨節間勞熱結實擁塞治婦人漏)
(下五色羸瘦者但燒甲令黄色未清酒服之方寸匕日/二服又方訶梨勒皮乾薑未等分為丸空心下三十九)
(再服治癥癖病又治痃癖氣可醋炙黄末牛乳一合散/匙調可朝朝服之又和琥珀大黄作散酒服二錢七少)
(時悪血即下若婦人小腸中血下盡即休服又白頭血/塗脱肛孟詵云鼈主婦人漏下羸瘦中春食之美夏月)
(有少腥氣其甲岳州昌江者為上赤足不可食殺人日/華子云鼈益氣調中婦人帶下治血瘕腰痛鼈甲去血)
(氣破癥結悪血隨胎消瘡腫并撲/損瘀血瘧疾腸癰頭燒灰療脱肛)
圖經曰(鼈生丹陽池澤今處處有之以岳州沅江其甲/有如助者為勝取無時仍生取中剔去肉為好)
(不用煮脱者但㸔有連厭及乾巖便真若上兩邊骨出/是已被煮也古今治瘕瘕虚勞方中用之最多婦人漏)
(下五色羸瘦者燒甲令黄色篩末酒服方寸匕日二人/合訶梨勒皮乾薑三物等分為丸空腹二十丸治癖最)
(良又醋炙令黄擣末以牛乳一合調一匙朝日服之主/痃氣其肉食之亦益人補虚去血熱但不可乆食則損)
(人以其性冷耳當匈前有軟骨謂之醜食當去之不可/以莧菜同食令生鼈瘕乆則難治又其類足不能縮及)
(獨目者並大毒不可食食之殺人其頭燒灰主脱肛南/人養魚池中多畜鼈云令魚不隨霧起鼈之類二足者)
(為能奴來切大寒而有毒主折傷止痛化血生擣其肉/及血傳之道家云可辟諸厭穢死氣畫像亦能止之無)
(裙而頭足不縮者名納食之令人昏塞誤中其毒以黄/耆呉藍煎湯服之立解其殻亦主傳尸勞及女子經閉)
(其最大者為黿江中或有闊一二丈者南人亦捕而食/之云其肉有五色而白多夘大如鷄鴨子一産一二百)
(枚人亦掘取以塩淹可食其肉亦主五藏邪氣婦人血/熱又不有鮀音駝甲條云生南海池澤今江湖極多即)
(鼉也形似守宫陵鯉輩而長一二丈背尾俱有鱗甲善/攻碕岸夜則鳴吼舟人甚畏之南人食其肉云色白如)
(鷄但發冷氣痼疾其皮亦中冐皷皮及骨燒灰研末米/飲服主腸風痔疾甚者入紅鷄冠花末白礬灰末和之)
(空腹服便差今醫方/鮮有用􁁊鮀甲者)
雷公曰(凡使要録色九肋多裙重七兩者為上治氣破/塊消癥定心藥中用之每箇鼈甲以大一泥固)
(濟缻子底了乾於大火以物搘於中與頭醋下火煎之/盡三升醋為度仍去裙并肋骨了方炙乾然入藥中用)
(又治勞去熱藥中用依前泥用童子小便煮晝夜盡小/便一斗二升為度後去裙留骨扵石上搥石曰中擣成)
(粉了以鷄肶皮褁之取東流水三兩斗盆/盛閣於盆上一宿至明任用力有萬倍也)
聖惠方(治乆患勞瘧瘴等方用鼈甲二兩塗酥炙/令黄去裙為末臨􁁊時温酒調下二錢匕)
又方(治小兒尸㾏勞瘦或時寒熱方用鼈/頭一枚燒灰杵末新汲水下半錢匕)
千金方(姙娠勿食鼈/肉令子項短)
又方(治脱肛厯年不愈死鼈頭一枚燒/令塗絶杵末以𫝊肛上手按挼之)
千金翼(治丈夫隂頭癰師所不能醫鼈甲一/枚燒令未之以鷄子白和傅之良)
肘後方(治驚病新起早勞食飲多致/復欲死燒鼈甲服方寸匕)
又方(治老癰炙鼈甲杵末服方寸匕/致時令三服盡用火炙無不斷)
又方(卒腰痛不得俛仰鼈甲/一枚搗末服方寸匕)
又方(治人心孔昬塞多上喜説/丙午日取鼈甲着衣帶上)
又方(石淋者取鼈甲杵未以酒服/方寸匕日二三下石子差)
梅師方(鼈日凹䧟者/煞人不可食)
又方(難産取鼈甲燒灰/服方寸匕立出)
孫真人(鼈腹下㡳五字食之作/瘕鼈肉合芥子作悪疾)
傷寒類要(治潘脣緊方鼈甲及/頭燒灰作末以傅之)
子母秘録(治小兒癎鼈甲炙令黄擣為末取/一錢乳服亦可蜜丸如小豆大服)
楊氏産乳(療上氣急滿坐卧不得方鼈甲一大兩炙令/黄細楊氏散取燈心一握水二升煎取五合)
(食前服二錢上食/後蜜水服一錢匕)
姚和衆(小兒因痢脫肛鼈頭/甲燒灰未取粉撲之)
左傳云(三足謂之能/不可食也)
衍義曰(鼈甲九助者佳煮熟者不姑生得者仍以陳醋/炙黄色用經中不言治勞惟蜀本藥性論治勞)
(瘦除骨熱後人遂用之然甚有據亦不/可過刖頭血塗􁀙肛又燒頭灰亦治)

　
　
　
　
　
　
　
　
蟹味鹹寒有毒主匈中邪氣熱結痛喎僻面腫敗漆燒
之致鼠解結散血愈漆瘡養筋益氣
𤓰主破胞墮胎生伊洛池澤諸水中取無時(殺莨苔毒/漆毒陶隱)
(居云蟹類甚多蝤音遒䗋音謀擁劔彭螖音越皆是並/不入藥惟蟹最多有用仙方以化漆為水服之長生以)
(黒犬血灌之三日燒之諸鼠畢至未被霜甚自毒云食/水良音建所為人中之不即療多死目相句者亦殺人)
(服冬𤓰汁紫蘇汁及大黄丸皆得差海邊又有彭蜞擁/劔似彭螖而大似蟹而小不可食蔡謨初渡江不識而)
(取之幾死嘆曰讀爾雅不熟為勸學者所誤今按陳藏/器本草云蟹脚中髓及腦并殻中黄並能續斷絶䈥骨)
(取碎之微熬内瘡中筋即連也八月腹内有芒食之無/毒其芒是稻芒長寸許向東輪海神開腹中猶有海水)
(本經云伊洛水中者石蟹叚不同其黄𫝊之疽瘡無不/差者臣禹錫等謹按陳藏器云蝤䗋主小唲閃痞煮食)
(之大者長尺餘兩螯至强八月能與虎閫虎不如也隨/大潮退殻一退一長類劔一名桀歩一螯極小以大者)
(閫小者食别無功彭蜞有小毒膏主濕癬疽瘡不差者/塗之食其肉能冷人吐下至困蔡謨渡江誤食者彭螖)
(如小蟹無毛海人食之别無功孟詵云蟹主散諸熱治/胃氣哩經麻消食八月輸芒後食好未輸時為長未成)
(就醋食之利胑節去五藏中煩悶氣其物雖形狀悪食/甚宜人日華子云螃蠏凉微毒治産後肚痛血不下並)
(酒服筋骨折傷生擣炒罯良脚𤓰破宿血虐止産後血/閉吐痛酒及醋湯服良又云蝤蛑冷無觧熱氣治小兒)
(痞/氣)
圖經曰(蟹生他洛池澤諸水中今准海京東河北陂澤/中多有之伊洛乃反難得也𤓰足二螯大者箱)
(角兩出足節屈曲行則旁横今人以為食品之佳味獨/螯獨目及兩日相向者皆有大毒不可食其黄能化漆)
(為水故塗漆瘡用之黄并肉熬末以肉金瘡中筋斷亦/可續黄并螯燒煙可以集鼠於庭𤓰入藥最多胡洽療)
(孕婦僵仆胎轉上搶心困篤有蟹𤓰湯之類是也經云/取無時俗傳蟹八月一日取稻芒兩枚長一二寸許東)
(行輸送其長故今南方捕得蟹差早則有銜稻芒者此/後方可食之以前時長未成就其毒尤猛也蟹之類甚)
(多六足者名蛫音跪四足者名比皆有大毒不可食誤/食之急以豉汁可蟹闊殻而多黄者名􁀙生南海中其)
(螯最銳斷物如芟劉焉食之行風氣扁而最大後足闊/者為蛸蛑嶺南人謂之撥棹子以後脚形如棹也一名)
(蟳隨潮退殻一退一長其大者如升小者如盞揲兩螯/無手所以異於蟹其力至彊能與虎闘往往虎不能勝)
(主小兒閃癖煮與食之良一螯大一螯小者名擁劔又/名桀步常以大螯閫小螯食物一名執火以其螯赤故)
(也其最小者名彭螖音滑骨人語訛為彭栽爾雅云螖/蠌音澤小者勞力方切廓璞云即彭螖也似蟹而小其)
(膏可以塗癬食之令人吐下至困彭蜞/亦其類也蔡謨渡江誤食者者是此也)
食療(云蟹足斑目赤不可食殺人又堪治胃氣消食又/八月前毎箇蟹腹内有稻榖一顆用輸海神符輸)
(芒後過八月方食即好經霜更美未經霜時有毒又塩/淹之作􁀙有氣未和酢食之利肢節去五藏中煩悶氣)
(其物雖惡形容食之/甚益人𤓰能墮胎)
百一方(疥瘡杵蟹/傳之亦效)
又方(金瘡方續筋多取蟹黄及/腦并足中肉熬末内瘡中)
孫真人(十二月勿/食蟹傷神)
簡要濟衆(小兒觧顱不合生蟹足骨半兩焙乾白歛/半兩為末用乳汁和貼骨縫上以差為度)
楊氏産乳(姙娠人不得食螃/蟹令兒横生也)
苟卿云(蟹六跪而二螯非蛇鱔之穴無所寄托凡食鱔/毒可食蟹觧之繕畏蟹鮮類也類聚相觧其効)
(速於/他耳)
沈存中筆談(闗中無螃蟹土人惡其形狀以為􁃆物秦/州人家收得一乾蟹有病羸者則借去懸)
(門上徃往遂差不但/人不識鬼亦不識)
衍義曰(蠏伊洛絶少今多自京師來京師亦自河北置/之今河北㳂邊滄羸州等處所出甚多徐州亦)
(有但不及河北者小兒解臚以螯并白及爛擣塗顋上/臚合此物極動風體有風疾人不可食屢見其事河北)
(人取之當八九月觧浪之時直於塘濼岸上伺其出水/而拾之又夜則以燈火照捕治得之時黄與白滿殻凡)
(收藏十數日不當亦不食此物毎至夏未秋/初則如蟬蜕解  日名蠏之意必取此義)
　
　
　
　
　
　
　
　
蚱(音笮又/音側)蟬味鹹甘寒無毒主小兒驚癎夜啼癲病寒熱驚悸
婦人乳難胞衣不出又墮胎生楊桞上五月採蒸乾之勿令蠹
(陶隱居云蚱字音作字笮即是瘂鳥下切蟬瘂雌蟬也不能鳴者/蟬類甚多莊子云蟪蛄不知春秋則是人四月五月小紫青色者)
(而離騷云蟪蛄鳴兮啾啾嵗暮兮不自聊此乃寒螿爾九月十月/中鳴甚悽急又二月中便鳴者名䗿音寗母似寒螿而小七月八)
(月鳴者名蛁音彫㙩音遼色青今此生楊栁樹上是詩云鳴蜩嚖/嚖者形大而黑傴僂丈夫蟲是掇此昔人噉之故禮有雀鷃音晏)
(蜩范范有冠蟬有緌亦謂此蜩此蜩復五月便鳴俗云能蛻也/五月不鳴嬰兒多灾今以畏人二畏日炙乾其殻而不)
(至時寒則墜地小兒蓄之雖數日亦不須食古人以謂/飲風露信有之葢不食而弱亦可見矣西川有蟬花乃)
(是蟬在殻中文出而化為雚自湏中出又殻治/日昏翳又水前殻汁治小兒出瘡疹不快甚良)
　
　
　
　
　
　
　
　
蟬花味甘寒無毒主小兒天吊驚癎瘈瘲夜啼心悸所
在皆有七月採生苦竹林者良花出土上
圖經(文具蚱/蟬條下)
雷公云(凡使要白花全者收得後於屋下東角懸乾去/甲土後用槳水煮一日至夜焙乾碾細用之)
衍義(蟬花文具/蚌蟬條下)
　
　
　
　
　
　
　
　
蠐螬味鹹微温微寒有毒主惡血瘀痺氣破折血在脅
下堅滿痛月閉目中淫膚青堅白膜療吐血在匈腹不
去及破骨踒折血結金瘡内塞産後中寒下乳汁一名
蟦(扶文/切)蠐一名􁁊(音/肥)齊一名㪍齊生河内平澤及人家
積糞草中取無時反行者良(蜚蠊為之使悪附子陶隱/居云大者如足大指以背)
(行乃駃於脚雜猪蹄作􁁊與乳母不能别之詩云領如/蝤蠐今此别之名以蠐字在下恐此云蠐螬倒爾唐本)
(注去此蟲有在糞聚或在腐本中其在腐樹中者内外/潔白上糞中者皮黄内黒黯形色既異土木又殊當以)
(木中者為勝採雖無時亦宜取冬月為佳按爾雅一名/蝎音曷一名蛣􁉄一名蝤蠐今按陳藏器本草云蠐螬)
(主赤白遊疹以物發疹破碎蠐螬取引塗之臣禹錫等/謹按蜀本注云今據爾雅蟦蠐螬注云在糞土中經亦)
(云一名蟦蠐又云生積糞草中則此外恐非也今諸朽/樹中蠧蟲俗通謂之蝎莫知其主療惟桑樹中者近方)
(用之治眼得効又爾雅蝎蛣􁉄又蝎桑􁒡注云即蛣􁉄/也又據有名未用存用未識部蟲類中有桑􁒡一條云)
(味甘無毒土心綦痛金瘡内生不足即此是也蘇云當/以木中者為勝今獨謂其不然者謂生出既殊主療亦)
(别雖有毒無毒易見而相使惡難知又竭不共號蠐螬/蟦不兼名蛣􁉄凡以處療當自審之也藥性論云蠐螬)
(臣汁主滴目中去醫障主血止痛日華子云蠐螬蟲治/匈下堅滿障瞖瘀腹治風疹桑栁樹内収者佳餘處即)
(不中糞土中/者可傅惡瘡)
圖經曰(蠐螬主河内平潬及人家積糞草中今處處有/之大者有如足大指以背行反馱於脚採無時)
(反行者良此爾雅所謂蟦蠐螬郭璞云在糞土中者是/也而諸朽木中􁒡蟲形亦相似但潔白於糞土中者即)
(爾雅所云蝤蠐蝎又云蝎蛣􁉄又云蝎桑蟲郭云在木/中錐通名蝎所在異者是此也蘇恭以謂入藥當用木)
(中者乃與本經云生積糞草中相矣有名未用中自有/桑蟲即蛣􁉄也與此主療殊别今醫家與蓐婦下乳藥)
(用之乃是掘糞土中者其効殊速乃知蘇説未可據也/張仲景治雜病方大􁁊蟲丸中用蠐螬以其主脅下堅)
(滿也續傳信方治喉痺取蟲/汁㸃在喉中下即喉開也)
陳藏器(本經云生糞土中陶云能背行者蘇云在腐本/中栁木中者皮白糞中者為勝按蠐螬居糞土)
(中身短足長背有毛筋但從水入秋蛻為蟬飛空飲露/能寫髙潔蝎在朽木中食木心穿如錐刀一名􁒡身長)
(足短口黒無毛節慢至春羽化為天牛兩狀如水牛色/黒背有白㸃上下縁木飛騰不遥二蟲出處既殊形質)
(又别蘇乃混其狀惣名蠐螬異乎蔡謨彭蜞幾為所誤/蘇敬此注乃千慮一失矣爾雅云蟦蠐蝤蝎郭注云蠐)
(螬在糞上中蝎在木中桑􁒡是也餙通名蝎所在異也/又云嚙桑注云似蝎牛長角有白㸃喜嚙桑樹作孔也)
雷公云(凡使桑樹栢樹中者妙凡収後隂乾乾後與糯/同炒待米燋黒為度然後去米取之去口畔并)
(身上肉毛并黒塵了之/作三四截碾成粉用)
外臺秘要(刪繁丹走皮中浸淫名/人丹方取蠐螬未傳之)
千金方(治稻麥芒入眼取蠐螬以新布覆目上持/蠐螬從布上摩之其芒出着布上良也)
百一方(諸竹木刺在肉中不出/蠐螬碎之𫝊刺上立出)
子母秘録(治癰疽痔漏惡瘡及/小兒丹末蠐螬傅上)
治口瘡(截頭筯飜/過拭瘡效)
衍義曰(蠐螬此蟲諸腐木根下有之搆木津甘故根下/多有此蟲未身未有完者亦有生於糞土中者)
(雖肥大但腹中黒不若木中者雖瘦/而稍白生研水絞汁濾清飲下嬭)
　
　
　
　
　
　
　
　
烏賊魚骨味鹹㣲温無毒主女子漏下赤白經汁血閉
隂蝕腫痛寒熱癥瘕無子驚氣入腹腹痛環臍隂中寒
腫令人有子又止瘡多膿汁不燥
肉味酸平主益氣强志生東海池澤取無時(惡白歛白/及附子陶)
(隱居云此是􁀙音剥烏所化作今其口脚其存猶相似/爾用其骨亦炙之其魚腹中有墨今作好墨用之唐本)
(注云此魚骨療牛馬月中障瞖亦療人目中瞖用之良/也今按陳藏器本草云烏賊魚骨主小兒痢下細研為)
(末飲下之亦主婦人血瘕殺小蟲并水中蟲投骨於井/中蟲死腹中墨主血刺心痛醋摩服之海人云昔秦王)
(東逰棄筭袋於海化為此魚其形一如筭袋兩帶極長/墨猶在腹也臣禹錫等謹按蜀本圖經云􁆛烏所化也)
(今目口尚在背上骨厚三四分今出越州蘇恭引音義/云無􁀙字計是鵯字乃以爾雅中鴨鶋一名雅鳥小而)
(多羣腹下白者為之圖經又云背上骨厚三四分則非/小鳥也今據爾雅中自有鵅烏􁀙是水鳥似鶂短頸腹)
(翅紫白背上緑色名字既與圖經相符則􁆛烏所化明/矣藥性論云烏賊魚骨使有小毒止婦人漏血主耳聾)
(孟詵云烏賊骨主目中一切浮瞖細研和宻㸃之又骨/未治眼中熱涙日華子烏烏賊魚通月經骨療血崩殺)
(蟲心痛甚者炒其黑醋調服也又名䌫魚鬚/脚悉在服前風波稍急即以鬚䊀石為䌫)
圖經曰(烏賊魚出東海池澤今近海州郡皆有之云是/􁀙音剥烏所化今其口脚猶存頗相似故名烏)
(魝能吸波噀墨以溷水所以自衞使水匿不能為人所/害又云性嗜烏海暴水上有飛烏過謂其已死便啄其)
(腹則卷取而食之以此得名言為烏之賊害也形若革/囊口在腹下八足聚生口傍只一骨厚三四分似小舟)
(輕虚而白又有兩鬚如帶可以自䌫故别名䌫魚南越/志云烏賊有可遇風便□前一鬚下可而住矴亦䌫之)
(義也腹中血及膽正如墨中以書也世謂烏賊懷墨而/知禮故俗謂是海若白事小吏其肉食之益人取無時)
(其無骨者名柔魚又更有章舉石距二物與此相類/而差大味更珍好食品所貴重然不入藥用故畧焉)
食療云(骨主小兒大人下痢炙令黄去皮細研成粉粥/中調服之良其骨能銷目中一切浮瞖細研和)
(蜜㸃之妙又㸃馬眼熱涙甚良乆食之主絶/嗣無子益精其魚腹中有墨一片堪用盡字)
雷公云(凡使勿用沙魚骨縁真相似只是上文横不入/藥中用凡使要上文順渾用血鹵作水浸并煮)
(一伏時了濓出於屋下握一地坑可盛得前件鳥賊魚/骨多少先燒坈子去炭灰子盛藥一宿至明取出用之)
(其効/倍多)
聖惠方(治傷寒熱毒氣攻眼生赤白腎用烏賊魚骨一/兩不用大皮杵未入龍腦少許令細日三四度)
(取少許/㸃之)
外臺秘要(治􁣲瘍風及三年酢磨烏賊/魚骨先布磨肉赤即𫝊之)
千金方(治婦大水户嫁痛烏賦骨/燒末酒下方寸匕日三服)
又方(治丈夫隂頭癰師不能/治烏賊骨未粉傅之良)
經驗方(治􁁜眼烏賊魚骨牡蠣並等分為末粗丸如皂/子大每服用猪子肝具藥一丸清米泔内煮肝)
(熟為度和肝食用煮/用泔水下三兩服)
子母秘録(治小兒重舌燒烏魚骨骨/和雞子黄傅之侯及舌上)
南越記(烏賊魚自浮於水上烏見以為死往啄之/乃卷取入水故謂烏賊今鴉烏化為之也)
素問云(烏賊魚主/女子血枯)
丹房鏡源(烏賊魚/骨淡塩)
衍義曰(烏賊魚乾置四方人炙食之又取骨鑲為鉏研/細水科登下比去水日乾之熟蜜和得所㸃目)
(中翳緩/取效)
　
　
　
　
　
　
　
　
原蠶蛾雄者有小毒主益精氣强隂道交接不倦亦止
精(臣禹錫等謹接隂痿通用藥云原/蠶蛾熱蜀本云原蠶蛾味鹹温)
屎温無毒主腸鳴熱中消渇風痺癮疹(陶隠居云原蠶/是重養者俗呼)
(為魏蠶道家用其蛾止精其弱繭入術用屎名蠶沙多/入諸方用不但熨風而已也今按陳藏器本草云原蠶)
(屎一名蠶沙浄収取曬乾炒今黄袋盛浸酒去風緩諸/節不隨皮膚頑痺腹内宿冷冷血瘀血腰脚疼冷炒令)
(熱袋盛熨之主偏風筋骨癱緩手足不隨其腰脚軟皮/膚頑痺臣禹錫等謹按日華子云晚蠶蛾壯陽事止泄)
(精血血暖水藏又蠶蛾平治暴風金瘡凍瘡湯火瘡并/減瘡瘢入藥炒用又云蠶布䋋治沿吐血鼻洪腸風瀉)
(血崩中帶下赤白痢傳疔腫瘡入藥鳴/燒用又云蠶沙治風痺頑疾不仁腸)
圖經曰(原蠶蛾本經不載所出州土今東南州郡多養/此蠶處皆有之此是重養者俗呼為晚蠶北人)
(不甚復養惡其損桑而周禮禁原蠶者鄭康成注云為/其傷馬傷馬亦是其一事耳淮南子曰原蠶一嵗再登)
(非不利也然王法禁之者為其殘桑是也人既稀養市/中貨者亦多早蛾不可用也至於用蠶沙蠶退亦湏用)
(晚出者惟白殭蠶不著早晚但用白而調直者凡用蠶/並須食桑蠶不用食柘者蠶蛾益陽方中多用之今方)
(治小兒撮口及發禁者取二枚炙黄研未蜜和塗口脣/内便差蠶沙蠶退並入治風及婦人藥中用蠶退醫家)
(多用初出蠶殻在紙上者一效/説蠶眠時所退皮用之更有)
聖惠方(治風瘙癮疹遍身痒成瘡用蠶沙一升水二斗/煮取一斗二升去滓温熱得所以洗之宜避風)
千金方(治婦人始覺姙娠轉女為男法取/原蠶屎一枚井花水服之日三服)
斗門方(治渇疾用晚蠶沙焙乾為/末冷水下二錢不過數服)
勝金方(治刀斧傷止血生肌天蛾散晚蠶蛾為末撡/勻絹褁之隨手瘡合血止一切金瘡亦治)
簡要濟衆(小兒撮口及發噤方晚蛾二枚/炙令黄為末蜜和𫝊兒口唇内)
子母秘録(云倒産難生原蠶/子燒末飲服三錢)
小兒宫氣方(治小兒口瘡及風疳瘡等/晚蠶蛾細研貼瘡上妙)
衍義曰(原蠶蛾有原復敏速之義此則第二畨蛾也白/殭蠶條中已具屎飼牛代糓又以三升醇酒拌)
(蠶屎五㪷用甑蒸熱於暖室中鋪於油單上令患風冷/氣閉及近感癱風人就所患一邊卧看温熱厚葢覆汗)
(出為度若虚人須常在左右防大熱昏冐/仍令頭面在外不得壅覆未全愈間再作)
蠶退主血風病益婦人一名馬鳴退近世醫家多用蠶
退紙而東方諸醫用欲老眠起所蛻皮雖二者之用各
殊然東人所用者為正用之當微炒用諸藥可作丸散
服(新/定)
集驗方(治纒喉風其喉痺牙宣牙癰口瘡并小兒走馬/疳蠶退紙不計多少燒成灰存性右煉蜜和丸)
(如鷄頭大含化燕津牙宣癰揩齦土口瘡乾/𫝊患處小兒走馬疳入□香少許貼患處佳)
百一方(凡狂發欲走或自髙貴稱神皆應備諸火炙乃/得水差耳若或悲泣呻吟者此為邪􁁑以蠶紙)
(作灰酒水任下/差療風癲也)
衍義曰(蠶退治婦人血風此則眠起時所蛻皮是也其/蠶退紙謂之蠶連亦燒灰用之治婦人血露)
縁桑􁀙主人患脫肛燒末和豬膏傅之脫肛立縮此螺
金似蝸牛黄小雨後好縁桑葉
范注(脫肛縁桑樹螺燒之以猪脂/和傅之立縮亦可末𫝊之)
　
　
　
　
　
　
　
　
白殭蠶味鹹辛平無毒主小兒驚癎夜啼去三蟲滅黒
䵟令人面色好男子隂瘍(音/亦)病女子崩中赤白産後餘
痛滅諸瘡瘢痕生頴川平澤四月取自死者勿令中濕
濕有毒不可用(陶隱居云人家養蠶時有合箔皆殭者/即暴燥都不壞今見小白色似有塩度)
(者為好末以塗馬齒即不能食草以桑葉拭去還食此/明蠶即馬類也唐本注云别録云未之封疔腫根當自)
(出極效此白殭死蠶皆白色陶云似有塩度此誤矣臣/禹錫等謹按蜀本圖經云有殭死白色者再生一生俱)
(用今所在有之藥性論云白殭蠶惡桑螵蛸桔梗茯苓/茯神草薢有小毒治口噤發汁主婦人崩中下血不止)
(與衣中白魚鷹屎白等分治瘡滅瘢日華子云殭蠶治/中風失音并一切風疾小兒客忤男子隂痒痛女子帶)
(下入藥除綿絲并子盡匀炒用又去蠶蛹/子食治風及勞瘦又研傳蠶瘑悪瘡等)
圖經曰(白殭蠶生潁川平澤今所在養蠶處皆有之用/自殭死白色而條直者為佳四月取勿令中濕)
(濕則有毒不可用用時仍去綿絲及子炒過今醫家用/治中風急喉痺欲死者擣篩細末生薑自然汁調灌之)
(下喉立愈又合衣魚鷹屎白等/分為末面膏和塗瘡瘢疵便滅)
雷公云(凡使先湏以糯米泔浸一日待蚕桑涎出如蝸/牛涎浮於水面上然漉出微火焙乾以布浄拭)
(蠶上黄肉毛并黒口甲/了單搗篩如粉用也)
外臺秘要(治瘰癧白殭蠶為散水/服五分分日三十日差)
千金方(治大風半身不遂蠶沙兩碩熟蒸作直袋三隻/各受七斗熱盛一袋著患處如冷即取餘袋一)
(依前法數數换一日不禁差又湏羊肚釃粳米/䓗白薑豉椒等爛煮熱喫日食一枚十日即止)
肘後方(治背瘡彌驗以針挑四畔白殭/蠶為散水和𫝊之即㧞出根)
經驗後方(下妳藥白殭蠶未兩錢酒調下少頃以脂/麻茶一錢熱援之梳頭數十遍妳汁如泉)
斗門方(治卒頭痛白殭蠶碾為未去/絲以熟水下二錢匕立差)
愽濟方(治喉閉如聖散子白殭蠶天南星刮皮等分並/生為末毎服一字以生薑汁下如咽喉大叚開)
(不得即以小竹筒子擘口灌之涎出後用大/薑一塊畧炙過含之小可只𫝊脣上立差)
勝金方(治風痰白殭蠶土箇直者細研/以薑汁一茶脚温水調灌之)
又方(治風痒忽生痔頭腫痛又忽自消發歇不定者是/也白殭蠶二兩洗剉令微為未烏梅肉為丸如梧)
(桐子大毎服薑蜜湯/下五丸空心服之)
楊氏産乳(療野火丹從背上兩脇起用殭/蠶二七枚和慎火草搗塗之)
聖惠方(治風遍身癮疹疼痛成瘡用白殭蠶/焙令黄色細研為未用酒服之立差)
又方(主偏正頭疼并夾腦風連兩太陽穴疼痛/以白殭蠶細研為未用䓗茶調服方寸匕)
小兒宫氣方(主小兒口瘡通白者及風疳瘡蝕透者以/白殭蠶炒令黄色拭去蠶上黄肉毛為未)
(用蜜和𫝊/之立效)
又方(治小兒撮口乆發禁者以白殭蠶一枚/為末用蜜和𫝊於小兒脣口内即差)
斗門方(主黒䵟令人面色好用白殭蠶并黒牽牛細/辛等分為末如澡豆用之乆俗小兒胎穢良)
又方(治刀斧所傷及一切金瘡以白殭蠶不/以多小炒令黄色細研為未𫝊之立愈)
又方(治中風急喉痺欲死者用白殭蠶以火焙乾令/黄色擣篩為末用生薑自然汁調灌喉中効)
千金方(治婦人崩中下血不止以衣中白魚殭/蠶等分為未以井花水服之日三服差)
又方(主中風失音并一切風疾及小兒客忤男子隂痒/痛女子帶下以白殭蠶七枚為未用酒調方寸匕)
(立/効)
衍義曰(白殭蠶然蠶有兩三畨惟頭畨殭蠶最佳大而/無蛆治小兒驚風白殭蠶蝎稍等分天雄尖附)
(子尖共一錢微炮過為細末毎服一字或半錢以生薑/温水調灌之其蠶蛾則第二畨者以其敏於生育)
　
　
　
　
　
　
　
　
鰻(音/謾)鱺(音/黎)魚味甘有毒主五痔瘡瘻殺諸蟲(陶隱居云/能縁樹食)
(蕂花形似鱓取作臛食之炙以熏諸木竹辟蛀蟲膏療/諸瘻瘡又有緧音秋亦相似而短也唐本注云此膏又)
(療耳中有蟲痛者鰻魚有四脚能縁樹陶云鰻鱺便是/謬證也臣禹錫等謹按孟詵云殺諸蟲毒乾末空腹食)
(之三五度差又熏下部痔蟲盡死患諸瘡瘻及癧瘍風/長食之甚驗腰腎問濕風痺常如水洗者可取五味米)
(煮空腹食之甚補益濕脚氣人服之良又諸草石藥毒/食之諸毒不能為害五色者其功最勝兼女人帶下百)
(病一切風五色者出飲州頭似蝮虵背有五色文者是/也陳士良云鰻鱺魚寒陳藏器云鰌魚短小常在泥中)
(主狗及牛瘦取一二枚以筩從口及鼻生灌之立肥也/日華子云海鰻平有毒治皮膚悪瘡疥疳􁥥痔瘻又名)
(兹鰻鱺狗魚又云鰻魚平微毒治勞補不足殺傳尸㾏/氣殺蟲毒悪瘡暖腰膝起陽療婦人産户瘡蟲痒)
圖經曰(鰻音謾鱺音黎魚本經不載所出州上今在處/有之似鱓而腹大青黄色云是蛟蜃之類善攻)
(碕岸使輙頽阤近江河居人酷畏之此魚雖有毒而能/補五藏虚損乆病罷療人可和五味以米煮食之患諸)
(瘡痔漏其有風者長食歙州出一種背有五色文其功/最勝出海中者名海鰻相類而大功用亦同海人又名)
(慈鰻又名/猧狗魚)
食療(云煞蟲毒乾燒炙之今香食之三五度即差長服/尤良又壓諸草石藥毒不能損傷人又五色者其)
(功最勝也又療婦人帶下百病一切風療如蟲行其江/海中難得五色者出歙州溪澤潭中頭似蝮蛇背有五)
(色文者是也又燒之熏氊中斷炷蟲置其骨於箱衣中/㫁白魚諸諸蟲咬衣服又燒之熏舍屋免竹木生蛀妕)
聖惠方(治諸蟲心痛多吐四肢不和冷氣上攻心腹滿/悶用鰻纚魚淡炙令熟令患人三五度食之)
又方(治蚊蟲以鰻鱺魚乾者於/室燒之即蚊子化為水矣)
又方(治骨蒸勞瘦及腸風下蟲以魚二斤治如食法/切作援子入鐇内以酒二盞煮入塩醋中食之)
外臺秘要(必効治㾓心痛取鰻鱺魚淡炙令熟/與患人食之一二枚水差飽食彌佳)
經驗方(治悪瘡用蛇魚骨杵末入諸色膏/藥中相和合𫝊上紙花子貼之)
食醫心鏡(主五痔瘻瘡殺蟲方鰻鱺魚一頭治如/食法切作片炙著椒塩醬調和食之)
集驗方(治頸項及面上白駮浸淫漸長有似癬但無瘡/可治鰻鱺魚脂傅之先拭剥上刮使燥痛後以)
(魚脂傅之一度便/愈甚者不過三度)
稽神録(有人多得勞疾相因染死者數人取病者於棺/中釘之弃於水永絶傳染之病流之於江金山)
(有人異之引岸開視之見一女子猶活因取置/漁舍多得鰻鱺魚食之病愈遂為漁人之妻)
衍義曰(鰻鱺魚生剖煞乾取少許火上徴炙俟油出塗/白剥風以指擦之即時色轉凡如此五七次用)
(即愈仍先於白/處微微擦動)
鮀(音/駝)魚甲味辛微温有毒主心腹癥瘕伏堅積聚寒熱
女子崩中下血五色小腹隂中相引痛瘡疥
涕泣時驚腰中重痛小兒氣癃眥潰
肉主小氣吸吸足不立地生南海池澤取無時(蜀膝為/之使畏)
(狗膽芫花甘遂陶隱居云鮀即今鼉甲也用之當炙皮/可以貫鼓肉至有益於物難死沸湯沃口入腹良乆乃)
(剥爾黿肉亦補之如鼉法此等老者多能變化為邪魅/自非急勿食之今按陳藏器本草云主悪瘡腹内癥瘕)
(甲更佳炙浸酒服之口内涎有毒也臣禹錫等謹按蜀/本圖經云生湖畔土窟中形似守宫而大長丈餘背尾)
(俱有鱗甲今江南諸州皆有之藥性論云鼉甲臣味甘/平有小毒主百邪鬼魅治婦人帶下除腹内血積聚伏)
(堅相引結痛孟詵云鼉療驚恐及小腹氣疼日華子云/鼉治鹵疳􁥥宣百蟲毒消百藥毒績又云黿甲臣平無)
(毒主五藏邪氣殺百蟲毒消百藥毒續人筋骨又脂塗/鐵燒之便明淮南王方術内用之陳藏器云黿甲功用)
(同鼈甲炙燒浸酒主瘰􁣲殺風瘻瘡風頑疥瘙/肉主濕氣邪氣諸蠱張晨云膏摩風及悪瘡)
圖經(𤣥食鼈/甲條下)
陳藏器(按鮀魚合作鼉字本經作鮀魚之别名已出本/經今以鼉為鮀非也宜政為鼉字肉至美食之)
(主悪瘡腹内癥瘕甲炙浸酒服之口内涎有毒長一丈/者能吐氣成霧致兩力至猛能攻陷江岸性嗜睡但目)
(用形如龍大長者自齒其尾極難死聲甚可畏人於穴/中掘之百人掘亦湏百人牽一人掘亦湏一人牽不然)
(終不可出梁周興銅常食其肉後為鼉所賣便/為悪瘡此物靈强不可食既是龍類宜去其魚)
肘後方(治五尺鼉肝一具熟炙/切食盡亦用蒜虀食之)
　
　
　
　
　
　
　
　
樗(丑如/切)雞味苦平有小毒主心腹邪氣隂痿益精强志
生子好色補中輕身又療腰痛下氣强隂多精不可近
目生河内川谷樗樹上七月採暴乾(陶隱居云形似寒/螿而小今出梁州)
(方用至稀惟合大麝香丸用之樗樹似漆而臭今以此/樹上為好亦加芫菁亭長必以芫葛上為良矣唐本注)
(云此物有二種以五色具者為雄良青黒質白班/者是雌不入藥用今出岐州河内無此物也)
圖經曰(樗鷄生河内川谷樗木上今近都皆有之形似/寒螿而小七月採暴乾謹按爾雅云􁀙音翰天)
(鷄郭璞注云小蟲黑身赤頭一名莎鷄又曰樗鷄李廵/曰一名酸鷄廣雅謂之樗鳩蘇恭云五色具者為雄良)
(青黒質白班者是雌不入藥然今所謂莎鷄者亦生樗/木上六月後出飛而振羽索索作聲人或畜之樊中但)
(頭方腹大翅羽外青内紅而身不黒頭不赤此殊不類/葢别一種而同名也今在樗木上者人呼為紅娘子頭)
(翅皆赤乃如舊説然不名樗鷄疑即是此葢古今之/稱不同耳古今大麝香丸用之近人少用故亦鮮别)
衍義曰(樗鷄東西京斧尤多形類蠶蚳但頭㣲黒翅翅/兩重外一重灰色下一重深紅五色皆具腹大)
(比即樗鷄也今人又/用之行瘀血血閉)
　
　
　
　
　
　
　
　
蛞(音/闊)蝓(音/俞)味鹹寒無毒主賊風喎􁀙(乖/)僻軼(音/益)筋及脱
肛驚癎攣縮一名陵蠡一名土蝸一名附生太山池澤
及隂地沙石垣下八月取(陶隱居云蛞蝓無殻不應有/蝸名其附蝸者復名蝸牛生)
(池澤沙石則應是今山蝸或當言其頭形類猶似蝸牛/蟲者俗名蝸牛者作𤓰字則蝸字亦音𤓰莊子所云戰)
(於蝸角也蛞蝓八三十六禽悢又是四種角蟲之類熒/穴室星之精矣方家殆無復用乎唐本注云三十六禽)
(亥上有三豕揄豪猪亦名蒿猪毛如蝟簪摇而射人其/肚合屎乾燒為灰主黄疸猪之類也陶謂蝓誤極大矣)
(又三海經云貐彘身上面音如嬰兒食之獸爾雅云稧/烏八切偷類􁋯音樞迅走食人並非蛞蝓也蛞蝓乃無)
(殻蝸蠡他臣禹錫等謹按蜀本注云此即蝸牛也而新/附自有蝸牛一條雖數字不同而主療與此無别是後)
(人誤剩出之亦如别録草部已有鷄腸而新附又有蘩/蔞在菜部按爾雅云附羸蟾蝓注云蝸牛也而玉篇蝓)
(字下注亦云蟾蝓蝸牛也此則一物明矣形似小螺白/色生池澤草樹間頭有四角行則出驚之則縮首尾俱)
(能藏入殻中而蘇注云無殻蝸牛非也今據本經一名/陵蠡又有土蝸之名且蝸蠡者皆羸殻之屬也陶云若)
(無殻則不合有蝸名是也又據今下濕處有一/種蟲大於蝸牛無殻而有角云是蝸牛之老者)
圖經曰(蛞音闊蝓音俞生泰山池澤及隂地沙石垣下/蝸牛本經不載所出州上今並處處有之陶隱)
(居注云蝸牛形如蛞蝓但皆負殻耳則莊子所謂戰於/蝸角是也又云俗名蝸牛者作𤓰字形故蝸字亦音𤓰)
(本經蛞蝓一名附蝸蛞蝸無殻不應有蝸名或以其頭/形類猶似蝸牛故以名之或云都是一物有二名如鷄)
(腸蘩蔞之比謹按郭璞注爾雅附羸䗂蝓蝸牛也字書/解蝓字亦云䗂蝓蝸牛也如此是一物明矣然今下濕)
(處有種大於蝸牛亦有角而無殻相傳云是蝸牛之老/者若然本一物而乆蛻殻者為異耳並八月採方書蝸)
(牛涎主消渇崔元亮海上方著其法云取蝸牛十四枚/以水三合浸之瓷甌中以器覆之一宿其蟲自㳂噐上)
(取水飲不過三劑乙凡用蝸牛以形圓而大者為勝乆/雨晴竹林池沼間多有出者其城墻隂處有一種扁而)
(小者無力不堪用蝸牛入嬰孺藥為最勝其殻亦堪用/韋丹主一切疳取舊死殻七枚皮薄色黄白者直浄洗)
(不得小有塵滓漉乾内酥於殻中以甆盞盛之紙糊盞/面置飲飯上蒸之下饋時即坐甑中裝飯又蒸飯熟即)
(已取出細研如水淀漸/漸與契令一日盡為度)
衍義曰(蛞蝓蝸牛二物矣蛞蝓其身肉止一跂蝸牛音/上别有肉以負殻行顯然切矣若為一物經中)
(馬得分為二條也其治療亦大同小異故知别類又謂/蛞蝓是蝸牛之老者甚無謂蛞蝓有二角蝸牛四角兼)
(背有附殻肉豈/得為一物也)
蝸牛味鹹寒主賊風喎僻踠跌大腸下脫肛筋急及驚
癎(陶隱居云蝸牛字是力戈反而俗呼為𤓰牛生山中/及人家頭形如蛞蝓但背負殻爾前以汁説之海邊)
(又一種止租似火炙鼓便走出食之益顔色名為寄居/方家既不復用人無取者表詳何者的是也今注蝸牛)
(條唐本編在田中螺之後今詳陶隱居云形似蛞蝓而/背負殻唐本注云蛞蝓乃無殻蝸􁁊即二種當近似一)
(物主療頗同今稜附蛞蝓之下臣禹錫等謹按藥性論/云蝸牛亦可單用一名蠡牛有小毒能治大腸脱肛生)
(研取服止消渇日華子云冷有毒治/驚癎等入藥炒用此即負殻蜒蚰也)
圖經(文具蛞/蝓條下)
聖恵方(治齒􁥥并有蟲用蝸牛殻二/十枚燒灰細研每用揩齒艮)
又方(治蜈蚣咬方用蝸牛/胯取汁滴入咬處)
又方(治大腸乆積虚冷每因大便脫肛收不/得用蝸牛一兩燒灰猪脂和傅之立縮)
集驗方(治發背以蝸牛二百箇活者以一升浄瓶入蝸/牛用新汲水一盞浸瓶中封繫自晚至明取出)
(蝸牛故之其水如涎將真蛤粉不以多少旋調傅/以鷄翎掃之瘡上日可十餘度其熱痛止瘡便愈)
小兒宫氣方(治小兒一切疳疾取蝸牛殻七箇净洗不/得有塵土今乾何酥蜜中甆合盛却用紙)
(糊於飯瓶内蒸之下饋即安之至飯/熟取出細研漸漸喫一日食盡之)
衍義(文具蛞/蝓條下)
　
　
　
　
　
　
　
　
石龍子味鹹寒有小毒主五癃邪結氣破石淋下血利
小便水道一名蚚(音/錫)蜴(音/亦)一名山龍子一名守宫一名
石蜴生平陽川谷及荆山石間五月取著石上令乾(惡/硫)
(黄斑猫蕪荑陶隠居云其類有四種一大形純黄色為/蛇醫母亦名蛇舅母不入藥次似蛇醫小形長尾見人)
(不動名龍子次有小形而五色尾青碧可愛名斷蝪並/不螫人一種喜縁籬壁名蝘音􁀙蜓音電形小而黒乃)
(言螫人必死而未常聞中人按東方朔云是非守宫則/蜥蝪如此蝘蜓名守宫矣以朱飼之滿三斤殺乾未以)
(塗女子有交接事便􁀙不爾如赤誌故謂守宫今此一/名守官猶如野葛鬼白之義也殊難分别唐本注云此)
(言四種者蛇研生山谷頭大尾短小青黄或白斑者蝘/蜓似蛇師不生山谷在人家屋壁間荆楚其江淮人名)
(蝘蜓河濟之間名守宫亦名榮螈音元又名􁋰虎以其/常在屋壁故名守宫亦名壁宫未必如術飼朱㸃婦人)
(也此皆假釋爾其名龍子及五色者並名蜥蝪以五色/者為蜼而良色不備者為雌劣爾形背細長尾與身相)
(類似蛇著四足去足便直蛇形也蛇醫則不然按爾雅/亦互言之並非真説又云朱飼滿三斤殊為謬矣臣禹)
(錫等謹按蜀本圖經云長者一尺今出山南襄州安/州申州以三月四月八月九月採去腹中物火乾之)
圖經曰(石龍子生平陽川谷及荆山山澤間今處處有/之一名蜥音錫蝪音亦謹按爾雅云蟠螈蜥蝪)
(蜥蝪蝘蜓蝘蜓守宮也疏釋曰詩小雅正月云胡為虺/蝪蝪為此也四者一物形狀相類而四名也字林云蠑)
(類蛇醫也説文云在草曰蜥蜴在壁曰蝘蜓方言云秦/晋西夏謂之守宫或謂之蠦音盧􁀙音㕓或謂之刺易)
(南陽人呼蝘蜓其在澤中者謂之易蜥楚謂之蛇醫或/謂之螈蠑又東方朔云非守宫即蜥蝪按此諸文即是)
(在草澤中者名蠑螈蜥蝪在壁者名蝘蜓守守宫也然/則入藥當用草澤者以五色具者為雄而良色不具者)
(為雌力劣耳五月/取著石上令乾)
衍義曰(石龍子蜥蜴也今人􁀙呼為蝪蜥大者長七八/寸身有金碧色仁廟朝有一蜥蝪在右掖門西)
(濬溝廟中此真是蜥蝪也鄭狀元有詩有樵者於澗下/行見一蜥蝪自石鏬中出飲水訖而入良乆凡百十次)
(尚不已樵者疑不免飜石視之有米雹一二升樵人訝/而去行方三五里大雨至良乆風雹暴作今之州縣依)
(法用此祈兩經云治五癃/破石淋利水道亦此義乎)
　
　
　
　
　
　
　
　
木䖟(音/萌)味苦平有毒主目赤痛皆傷涙出瘀血血閉寒
熱酸􁀙(音/西)無子一名魂常生漢中川澤五月取(陶隱居/云此䖟)
(不攻血狀似䖟而小近道草中不見有市人亦少有賣/者方家所用惟是蜚䖟也唐本生云䖟有數種並能敢)
(血商淅音昔已南江嶺間大有木䖟長大緑色殆如次/蟬匝牛馬或至頓僕蜚䖟狀如宻蜂黄黑色今俗用多)
(以此也又一種小䖟多鹿䖟大如蠅齧牛馬亦猛市人/採賣之三種體以療血為本餘療雖小有異同用之不)
(為嫌何有木䖟而不敢血木䖟倍大蜚䖟陶云似䖟而/小者未識之矣臣禹錫等謹按陳蔵器云木䖟陶云此)
(䖟不噉血似䖟而小鮮云江嶺已南有木䖟長大緑一/作靘色者何有䖟而不敢血陶誤耳按木䖟從木葉中)
(出卷葉如子形圓著葉上破中初出如白蛆漸大羽化/拆破便飛即能嚙物塞北亦有嶺南極多如古度花成)
(蟻耳本經既出本䖟又出蜚䖟明知木䖟是葉内之䖟/飛䖟是已飛之蟲飛是羽化亦猶在蛹如蠶之與蛾爾)
(既是一物不合二出應/功用不同俊人異法爾)
圖經云(木䖟生漢中川澤蜚䖟生江夏川谷今並處處/有之而襄漢近地尤多蝱有數皆能啗牛馬血)
(木蝱是大而緑色幾若蜩蟬蜚蝱狀如密蜂黄色醫方/所用蝱蟲即此也又有一種小蝱名鹿蝱大如蠅匝牛)
(馬亦猛三種大抵同體俱能治血而方家相承只用蝱/蝱它不復用並王月採腹有血者良人伺其噉囓牛馬)
(時腹紅者掩取乾之用入藥須云翅足也淮南子曰蝱/散積血㫁木愈齲邱主切此以類推之者也然今本草)
(不著㫁木之治/病亦漏脫耳)
肘後方(葛氏云虵螫人九竅皆血出方取蝱蟲/初食牛馬血腹滿者三上枚燒服之)
楊氏産乳(療母困篤恐不濟大胎方蝱蟲/十枚右擣為末酒服之即耳)
衍義曰(木蝱大小有三種蜚蝱今人多用之大如蜜蜂/腹凹𥚹微黄緑色雄覇州順安軍㳂塘濼界河)
(甚多以其惟食牛馬/等血故治瘀血血閉)
蜚䖟味苦微寒有毒主逐瘀破下血積堅痞癓瘕寒熱
通利血脉及九竅女子月水不通積聚除賊血在匈腹
五蔵者及喉痺結塞生江夏川谷五月取腹有血者良
(陶隱居云此即今敢牛馬血者伺其腹滿掩取乾之方/家皆呼為蝱蟲矣唐本注云三蝱俱食牛馬非獨此也)
(但得即堪用何假血充然始掩取如以義水應如養鷹/饑則為用若俟其胞何能除疾爾臣禹錫等謹按藥性)
(論云䖟蟲使一名蜚䖟惡麻黄日華子云破/竅結消積膿堕胎入丸散除去翅足妙用)
圖經(文具本/䖟條下)
衍義(文具木/䖟條下)
䖟蠊(音/亷)味鹹寒有毒主血瘀癥堅寒熱破積聚喉咽閉
内寒無子通利血脉生晉陽川澤及人家屋間立秋採
(陶隱居云形亦似䗪蟲而輕小能飛本在草中八月九/月知寒多入人家屋裏迯爾有兩三種以作亷薑氣者)
(為真南人亦噉之唐本注云此蟲味辛辣而臭漢中人/食之言下氣名曰石薑一名盧蜰音肥一名負盤别録)
(云形似火蛾腹下赤二月八月採此即南人謂之滑蟲/者也臣禹錫等謹按蜀士圖經云金州房州等山人敢)
(之謂之石薑多在林樹問百十為聚/爾雅云蜚蠦蜰注云蜰即負盤臭蟲)
圖經(文具木/䖟條下)
　
　
　
　
　
　
　
　
䗪(音/柘)蟲味鹹寒有毒主心腹寒熱洗洗血積癥瘕破堅
下血閉生子大良一名地鼈一名土鼈生河東川澤及
沙中人家牆壁下土中濕處十月暴乾(畏皂莢昌蒲陶/隱居云形扁扁)
(如鼈故名土鼈而有甲不能飛小有臭氣今人家亦有/之唐本注云此物好生䑕壤土中及屋壁下狀似䑕婦)
(而大者寸餘形小似鼈無甲但有鱗也臣禹錫等謹按/藥性論云䗪蟲使畏屋逰味苦鹹治月水不通破留血)
(積/聚)
圖經曰(䗪蟲生河東川澤及涉中人家牆壁下上中濕/處狀似䑕婦而太者寸餘形扁如鼈但有而無)
(甲故一名土鼈今小兒多捕以負物為戯十月取乾暴/張仲景治雜病方乆乆度積結有大黄䗪蟲丸又大鼈)
(甲丸中并治婦人藥並用䗪蟲/以其有破堅下積血之功也)
衍義曰(䗪蟲今人謂之簸箕蟲為其像形也乳脉不/行研一枚水半合慮清服勿使服藥人知)

鮫魚皮主蠱氣蠱疰方用之即裝刀靶(音/覇)䱜(音/鵲)魚皮也
(唐本注云出南海形似鼈無脚而有尾今按陳蔵器本/草云一名沙魚一名鰒魚皮主食魚中毒燒未服之唐)
(本先附臣禹錫等謹按蜀本圖經云圓廣尺餘尾/長尺許惟無足背皮麤錯日筆子云鮫魚平無毒)
圖經曰(鮫魚皮舊不著所出州土蘇恭云出南海形似/鼈無脚而有尾山海經云鮫沙魚其皮可以餙)
(劎是也今南人但謂之沙魚然有二種其最大而長啄/如鉛者謂之湖沙性善而肉美小而皮麤者曰白沙肉)
(疆而有小毒二種彼人皆鹽為條脯其皮刮治去沙翦/為鱠皆食品之美者食之益人然皆不煩鼈盖其種類)
(之别耳胡洽治五戸鬼疰百毒惡氣等鮫魚皮散主鮫/鮫魚皮炙朱砂雄黄金牙椒天雄細辛鬼白射香乾薑)
(雞舌香桂心莽草各一兩貝母半兩蜈蚣炙蝪唽炙各/二枚凡十六物治下篩温清酒服半錢匕日三漸増至)
(五分匕亦可帶之中用蜈蚣/蝪蟖皆此品類中故並載之)
陳藏器(云皮主食魚中毒燒末腹之鰒魚皮是裝刀靶/者正是沙魚也石决明又名鰒魚甲一邊著石)
(光明可愛此蟲族非魚類乃是同名耳沙魚一名鮫魚/子随母行驚即從口入母腹也其魚狀兒非一皮上有)
(沙堪措木/如木賊也)
食療云(平補五蔵作鱠食之亞於鯽魚作鮓鯖食之並/同又如有大患喉閉取膽汁和白礬灰丸之如)
(豆顆綿裹内喉中良乆吐惡/涎沫即喉龍開臘月取之)
海藥(謹按名醫别録云生南海味甘鹹無毒/主心氣鬼疰蠱毒吐血皮上有真味班)
衍義曰(鮫魚沙魚皮一等形稍異/今人取皮餙數劎餘如經)
白魚味甘平無毒主胃氣開胃下食去水氣令人肥徤
大者六七尺色白頭昂生江湖中(今附臣禹錫等謹按/曲註云白魚主肝家)
(不是氣不堪多食泥人心雖不發病終養􁥥所食新者/好乆食令人心腹諸病可煑炙於䓤醋中一兩沸食猶)
(少調五蔵氣理經脉日華子云助血脉補肝明目患/瘡癤人不可食甚發濃炙瘡不發作鱠食之良)
食療(云不和豉作羔一兩頓而已新鮮者好食若經宿/者不堪食令人腹冷生諸疾或奄或糟蔵猶可食)
(又可炙了於苦醋中重煑食之調五蔵助牌氣能稍食/理十二經絡舒展不相及氣時人好作餅炙食之猶少)
(動氣乆亦/不損人也)
鱖(居衛/切)魚味甘平無毒主腹内惡血益氣力令人肥徤
去腹内小蟲背有黒㸃味尤重昔仙人劉凴常食石桂
魚今此魚猶有桂名恐是此也生江溪間(今附臣禹錫/等謹案日華)
(子云微毒益氣治膓風/蕩血又名鱖豚水豚)
食療(云平補勞益/脾胃稍有毒)
勝金方(治小兒大人一切骨鯁或竹木簽刺喉中不下/方於臘月中取鱖魚膽懸北簷下令乾每有魚)
(鯁即取一皂子許以酒煎化温温呷若得逆便吐骨即/随頑延出若未吐更喫温酒但以吐為妙酒即隨性量)
(力也苦更未出煎一塊子無不出者此藥應是鯁在蔵/腑中日乆痛黄瘐甚者服之皆出若卒求鱖魚不得蠡)
(魚鋎魚􁀙魚俱可/臘月收之甚佳)
　
　
　
　
　
　
　
　
青魚味甘平無毒肉主脚氣濕痺作鮓與服古人相反
眼睛主能夜視
頭中枕蒸取乾代琥珀用之摩服主心腹痛
膽主目暗滴汁目中并塗惡瘡生於江湖之間(今附臣/禹錫等)
(謹按圖經云療卒氣研服止腹痛可白煑喫治脚氣弱/日華子云作鯖字平微毒治脚軟煩懣益氣力枕用錯)
(摩治水氣血氣心痛不可葵/蒜食之服木人亦勿噉也)
圖經曰(青魚生江湖問今亦出南方北地或時有之似/鯉鯇而背正青色南人多以作鮓古作績字所)
(謂五侯鯖鮓是也頭中枕蒸令氣通暴乾狀如琥珀云/可以代琥珀非也荆楚問取此魚枕煑拍作器皿甚佳)
(膽與目睛並藥用取無時古今方書多用其膽/滴汁目中主目昬暗又可塗惡瘡餘亦稀用)
食療(云主脚氣煩悶又和韭白煑食之治脚氣脚弱煩/悶益心力也又頭中有枕取之蒸令氣通曝乾狀)
(如琥珀此物療卒心痛平水氣以水研服之良又/膽眼睛益人眼取沐注目中主日□亦塗熱瘡良)
海藥(云清魚南方人以/為酒器梳箆也)
孫真人(云治喉閇及嗗哽方以臘月取青魚謄隂乾如/患此及着骨哽即以膽少許口中含嚥津即便)
(愈/)
河㹠(音/屯)味甘温無毒主補虚去濕氣理腰脚去痔疾殺
蟲江河淮皆有(今附臣禹錫等謹按日華子云河㹠有/毒又云胡夷魚凉有毒煑和秃菜食良)
(毒以蘆根及橄欖等觧之肝有/大毒又名猧魚規魚吹肚魚也)
陳藏器(云如鯰魚口灾/一名魨魚也)
衍義曰(河㹠經言無毒此魚實有大毒味雖珍然脩治/不如法食之殺人不可不慎矣厚徃者不食亦)
(好蘇子美河犹於此時貴不數魚叚此即詩家鄙諷之/言未足全信也然此物多怒觸之則怒氣滿腹翻浮水)
(上漁人枕以物撩之遂為/人獲橄欖并蘆根汁解一)
石首魚味甘無毒頭中有石如碁子主下石淋磨石服
之亦燒為灰末服和蓴菜作羹開胃益氣候乾食之名
為􁁊(音/想)炙食之上消𤓰成水亦主卒腹脹食不消暴下
痢初出水能鳴夜視有光又野鴨頭中有石云是此魚
所化生東海(今困臣禹錫等謹按陳士良云石首魚平/日華子云取惱中枕燒為末飲下治淋也)
食療(作乾􁁊消宿食主/中惡不堪鮮食)
嘉魚味甘温無毒食之令人肥徤恱澤此乳穴中小魚
常食乳水所以益人能乆食之力强於乳方似英雞功
用同乳(今/付)
陳蔵器(吴都賦云嘉魚出於丙穴李善注云丙穴出日/今則不然丙者向陽穴也陽穴名生此魚魚復)
(何能擇丙日耶此注誤矣新注云治腎虚消渇及勞捐/羸瘦皆煑食之又抱樸子云鶴知夜半鷰知戊巳豈魚)
(不知丙/日也)
食療云(㣲温常於崖石下孔中喫乳石沫/甚有益微有毒其味甚珍美也)
鯔魚味甘平無毒主開胃通利五蔵乆食令人肥徤此
魚食泥與百藥無忌似鯉身圓頭扁骨軟生江海淺水
中(今/附)
　
　
　
　
　
　
　
　
紫貝明目去熱毒(唐本注云形似貝圓大二三十出東/海及南海上紫色而骨白唐本先附)
(臣禹錫等謹陳士/良云紫貝平無毒)
圖經云(紫貝木經木載所出州州蘇恭注云出東海及/南海上今南海上多有之即呀螺也形似貝而)
(圓大二三寸膽振夷黎採以為貨市比人惟畫家用砑/物謹按郭璞注爾文謂以白為質黄為文㸃今紫貝則)
(以紫為質黒為文㸃也貝之類極多古人以為實貨而/此貝貝尤為世所貴重漢文帝時南越王獻紫貝五百)
(是地後世以多見賤而藥中亦稀使之又車螯之紫者/海人亦謂之紫貝車螯近世癰疽方中多用其殻燒鍜)
(為灰傅瘡南海北海皆有之採無時人亦食其肉云味/鹹平無毒似蛤蜊而肉堅硬不及亦可觧酒毒比中者)
(殻麄不/堪用也)
衍義曰(紫貝大二三寸背上深紫有㸃但/黒本經以此燒存惟入㸃眼藥)
鱸魚平補五蔵益筋骨和腸胃治水氣多食宜人作鮓
猶良又暴乾甚香美雖有小毒不致發病一云多食發
痃癖及瘡腫不可與乳酪同食
食療云(平主安胎補/中作鱠尢佳)
衍義曰(鱸魚益肝腎補五蔵和腸胃食之/宜人不甚發病冝然張幹思之也)
鱟平微毒治痔殺蟲多食發喇并瘡癬殻八香發衆香
氣尾燒焦治腸風瀉血并崩中帶下及産後痢脂燒集
兒(已上二種新補/見孟詵日華子)
陳蔵器(味辛無毒主五野雞病殺蟲發欶殻發衆香尾/灰㫁産後痢膏燒熱䑕矣生南海大小皆牝牡)
(相隨牡無目得牡始行牡去牡死以骨及尾尾長二尺/燒為薰灰米飲下大主産後痢先服生地黄宻等煎訖)
(然後服尾/無本㫁也)
　　　二種海藥餘
郎君子謹按異志云生南海有雄雌青碧色狀似杏仁
欲騐真假先於口内含令熱然後放醋中雄雌相趂逡
巡便合即下其卵如栗粒狀真也主婦人難産手把便
生極有驗也乃是人間難得之物
海蠶沙謹按南州記云生南海山石間其蠶形大如拇
指沙甚白如玉粉狀毎有節味鹹大温無毒主虚勞冷
氣諸風不遂乆服令人光澤補虚羸輕生延年不老難
得真者多只被人以水瘦葛粉石灰以梳齒隱成此即
非也縱服無益反損人慎服之
　　　二十一種陳藏器餘
黿鱓魚注陶云黿肉補此老者能變化為魅按黿甲功
用同鼈甲􁀙浸酒主瘰癧煞蟲逐風惡瘡瘻風頑疥瘙
肉主濕氣諸邪氣蟲消百藥毒張鼎云膏塗鐡摩之使
明膏摩風及惡瘡子如雞卵正圓煑之白不凝今時人
謂蔵卵為黿子似此非為木石機也至難死剔其肉盡
頭猶咬物可以張鵝鳥
食療云(微温主五蔵邪氣煞百蟲蠱毒消百藥毒續/筋又膏塗鐡摩之便明淮南街術方有用處)
海馬謹按異志云生西海大小如守宫蟲形若馬形其
色黄褐性温平無毒主婦人難産帶之於身神騐
圖經曰(生南海頭如馬形蝦類也婦人將産帶之或燒/木飲服一可手持之異魚圖云牧之暴乾以雌)
(雄為對主難/産及血氣)
齊蛤逺志注陶云逺志畏齊蛤蘇云藥録下卷有蛤而
不言功狀注云云蠟畏齊蛤按齊蛤如蛤兩頭尖小生
海水中無别功用海人食之
柘蟲屎詹糖注陶云詹糖偽者以柘蟲屎為之按即今
之柘木蟲在木間食木注為屎其屎破血不香詹糖燒
之香也既不相似不堪為類
蚱蜢石蟹注陶云石蟹如蚱蜢形長小兩股如石蟹在
草頭能飛䘀螽之類無别功與蚯蚓交在土中得之堪
為媚藥入拾遺記
寄居蟲蝸牛注陶云海邊大有似蝸牛火炙殻便走出
食之葢顔色按寄居在間而非螺也候螺蛤開當自出
食螺蛤欲合已還殻中亦名寄生無别功用海族多被
其寄又南海一種似蜘蛛入螺殻中負殻而走一名辟
亦呼寄居無别功用也
䖦(音/拙)蟱鼅􁁊注陶云懸網狀如魚罾者亦名䖦蟱按䖦
撫在孔穴中及草木稠密處作網如蠶絲為幕絲者就
中開一門出入形叚小似鼅􁁊而斑小主疔腫出根作
膏塗之陶云罾綢此正鼅􁁊而非為䖦蟱此物族類非
一也
負蠜葵注蘇云戎人重薫渠猶巴人重負蠜按飛亷一
名負盤蜀人食之辛辣也已出本經左傳云蜚不為灾
杜注云蜚負蠜也如蝗蟲又夜行一名負盤即􁁊盤蟲
也名字及蟲相似終非一物也
蠼螋雞腸注陶云雞腸草主蠼螋溺按蠼螋能溺人影
令發瘡如熱沸而大繞腰匝不可療蟲如小蜈蚣色青
黒長足山蠼螋溺毒更猛諸方中大有主法其蟲無能
惟扁豆葉傳即差
蠱蟲敗皷皮注陶云服敗皷皮即喚蠱主姓名按古人
愚質造蠱圖富皆取百蟲甕中盛經年間開之必有一
蟲盡食諸蟲即此名為蠱能隱形似鬼神與人作禍然
終是蟲鬼咬人至死者或從人諸覈中出信候取之曝
乾有患蠱人燒為灰灰服少許立愈亦是其類自相伏
耳新注云凡蠱蟲療蠱是知蠱名即可治之如蛇蠱用
蜈蚣蠱蟲蜈蚣蠱用蝦蟇蠱蟲蝦蟇蠱病復用蛇蠱蟲
是牙相能伏者可取治之
土蟲蚰蜓並馬陸注陶云今有一細黄蟲狀如蜈蚣俗
呼為土蟲按土蟲無足如一條衣帶長四五寸身扁似
韭葉背上有黄黒襇頭如鏟子行處有白蜒生濕地有
毒雞喫即死陶云如蜈蚣者正是蚰蜒非土蟲也蘇云
馬陸如蚰蜒按蚰蜒色正黄不斑大者如釵股其足無
數正是陶呼為土蟲者此蟲好脂油香能入耳及諸竅
中以驢乳灌之化為水蘇云似馬陸誤也
鏞魚鮑魚注陶云魚是臭者按鏞魚嶺南人作鮑魚劉
元紹云其臭如屍正與陶云相背海人食之所謂海上
有逐臭之失也其魚以格額目旁有骨名乙禮云魚去
乙鄭云東海鰫魚也秖食之别無功用也
予脂有毒主風腫癰毒癮疹赤瘙瘑疥痔瘻皮膚頑痺
踠跌折傷肉損瘀血以脂塗上炙手及熱摩之即透生
嶺南蛇頭鼈身廣州記云予蛇頭鱉身亦水宿亦樹棲
俗謂之子膏主蛭刺以銅及瓦器盛之浸出唯雞卵盛
之不漏摩理毒腫大騐其透物甚於醍醐也
砂挼子有毒殺飛禽走獸合射罔用之人亦生取置枕
令夫妻相好生砂石中作旋孔有蟲子如大豆背有刺
能倒行一名倒行狗子性好睡亦呼為睡蟲是處有之
􁀙蟲汁大寒主日膚赤熱痛取大者净洗㫁之令汁滴
目中三十年膚赤亦至
䘀螽蚯蚓二物異類同穴為雄雌令人相愛五月五日
收取夫妻帶之䘀螽如蝗蟲東人呼為舴艋有毒黒斑
者候交時取之
灰藥令人美好相愛出嶺南陶家如青灰被人以竹筒
盛之云是蟯(蟯音蛔/蟲也)所作以灰栻物皆可喜損小兒雞
犬等不置家中未知此事虚實
吉丁蟲功用同前人取帶之甲蟲背正緑有翅在甲下
出嶺南賔澄州也
腆顆蟲(一作/顒)功用同前人取帶之似􁁜盤褐色身扁出
嶺南人重之也
鼷䑕有毒食人及牛馬等皮膚成瘡至死不覺此蟲極
細不可卒見爾雅云有蟲毒食人至盡不知左傳曰食
郊牛角者也博物志云食人死膚令人患惡瘡多是此
蟲食主之法當以狸膏摩之及食狸肉凡正月食䑕殘
多為䑕瘻小孔下血者是此病也
諸蟲有毒不可食者鱉目白殺人腹下有十字及五字
不可食頷下有骨如鱉不利人蝦煑白食之腹中生蟲
蟹腹下有毛兩目相向腹中有骨不利人鱉肉共雞肉
食成瘕病也
　
　
　證類本草卷二十一
欽定四庫全書
　證類本草卷二十二
　　　　　　　　　　　宋　唐慎㣲　撰
　蟲部下品總八十一種
　　一十八種神農本經
　　一十二種名醫别録
　　二種唐本先附(注云/唐附)
　　八種新分條
　　三十六種陳藏器餘
　　　凡墨葢子已下並唐慎微續證類
　　蝦(音/遐)蟇(音/麻)　　牡鼠(肉糞/附)　　馬刀
　　蛤蜊(音/梨)　　　蜆(音/顯)　　　　􁖊(呼咸進音/切一虫進)
　　蚌蛤　　　　車螯　　　　蚶
　　蟶　　　　　淡菜(已上八種元附馬/刀條下今新分條)
　　蝦　　　　　蚺蛇膽(膏/附)　　蛇蛻
　　蜘蛛　　　　腹蛇膽(肉/附)　　白頸蚯蚓
　　􁐦(音/壹)螉(烏紅/切)　葛上亭長　　蜈蚣
　　蛤蚧(今/附)　　　水蛭(音/質)　　　斑猫
　　田中螺　　　貝子　　　　石蠶
　　雀甕　　　　白花蛇(今/附)　　烏蛇
　　金蛇(銀蛇金星魚/等附今附)蜣蜋　　　五靈脂(今/附)
　　蝎(今/附)　　　　螻(音/婁)蛄(骨/姑)　　馬陸
　　鼃(音/蛙)　　　　鯪鯉甲(今人呼/穿山甲)芫菁
　　地膽　　　　珂(唐/附)　　　　蜻蛉
　　鼠婦(濕生/蟲也)　　螢火　　　　甲香(唐/附)
　　衣魚
　　三十六種陳藏器餘
　　海螺　　　　海月　　　　青蚨
　　豉蟲　　　　烏爛死蠶　　繭鹵汁
　　壁錢　　　　針線袋　　　故錦灰
　　故緋帛　　　赦日線　　　苟印
　　溪鬼蟲　　　赤翅蜂　　　獨脚蜂
　　蜡(音/蛇)　　　　盤蝥蟲　　　􁀙蟷
　　山蛩蟲　　　溪狗　　　　水黽
　　飛生蟲　　　蘆中蟲　　　蓼螺
　　蛇婆　　　　朱鼈　　　　擔羅
　　青腰蟲　　　虱　　　　　苟枸上蟲
　　大紅蝦鮓　　木蠹　　　　留師蜜
　　藍蛇頭　　　兩頭蛇　　　活師
　
　
　
　
　
　
　
　
(下/品)蝦(音/遐)蟇(音/麻)味辛寒有毒主邪氣破癥堅血癰腫隂瘡
服之不患熱病療隂蝕疽癘(音/頼)惡瘡猘犬傷瘡能合玉
一名蟾(十占/切)蜍(常余/切)一名􁊵(音/秋)一名去甫一名苦蠪(音/龍)
(又音/籠)生江湖池澤五月五日取隂乾東行者良(陶隱居/云此是)
(腹大皮上多痱藏罪切磊來罪切者其皮汁甚有毒犬/齒之口背腫人得温病㿀出困者生食一兩枚無不差)
(者五月五日取東行者五枚反縳著蜜室中閉之明旦/視自解者取為術用能使人縳亦自解燒灰傳瘡立驗)
(其肪塗玉則刻之如蠟故云能合玉石但肪不可多得/取肥者剉煎膏以塗玉亦軟滑易截古玉器有竒特非)
(雕琢人功者多是昆吾刀及蝦蟇肪所刻也唐本注云/别録云腦主明目療青肓也臣禹錫等謹按蜀本圖經)
(云今所在池澤皆有取日乾及天乾之一法刳去皮𤓰/酒侵一宿又用黄精自然汁浸一宿塗酥炙乾用之蕭)
(炳云腹下有丹書八字者以足畫地真蟾蜍也藥注論/云蝦蟇亦可單用主辟百邪鬼㓂塗癰腫及治熱結腫)
(又云蟾蜍臣能殺疳蟲治鼠漏惡瘡端午日取眉脂以/朱砂麝香為丸如麻子大小孩子麻瘦者空心一丸如)
(腦并以􁀙汁調滴鼻中燒灰傅一切有蟲惡痒滋□瘡/陳藏器云蝦蟇蟾蜍二物各别陶将蟾蜍功狀注蝦蟇)
(條中遂使混然採取無别今藥家所賣亦似蟾蜍當蝦/蟇且蝦蟇背有黒㸃身小能跳接百蟲解作哩呷聲在)
(陂澤問舉動極急本經書功即是此也蟾蜍身大背黒/無㸃多痱磊不能跳不解作聲行動遲緩在人家濕處)
(本功丹主温病身㿀者取一枚生擣絞取汁服之亦燒/末服主狂犬咬發在欲死作鱠食之頻食數蝢知主惡)
(瘡謂之土檳榔出下濕地處往往有之術家以肪軟王/及五月五日收取即是此也又有情蛙鼃蛤螻蟈長肱)
(石榜蠼子之類或在水田中或在溝渠俱未見别功故/不具載周禮掌蟈氏去鼃黽焚牡菊灰洒之則死牡菊)
(無花菊也本經云蝦蟇一名蟾蜍誤矣日華子云蝦蟇/令無毒治犬咬及熱狂貼惡瘡解煩熱色班者是又云)
(蟾京㣲毒破癰結治疳氣小兒面黄癖氣灰油調傅惡/瘡入藥並炙用又名蟾蜍眉酥治蚛牙和牛酥摩傅腰)
(眼並隂囊治腰腎冷並助陽氣以呉茱茰苗汁調/妙糞傅惡瘡丁腫雜蟲咬油調傅瘰􁣲痔瘻瘡)
圖經曰(蝦蟇生江湖今處處有之腹大形小皮上多黒/班㸃能跳接百蟲食之時作呷呷聲在陂澤間)
(舉動極急五月五日取隂乾東行者良本經云一名蟾/蜍以為一物似非的也謹按爾雅鼃起㨿切􁊵蟾蜍郭)
(璞注云似蝦蟇居陸地又科斗注云蝦蟇子也是非一/物明矣且蟾蜍形大背上多痱行極遲緩不能跳躍亦)
(不解鳴多在人家下濕處其腹下有丹書八字者真蟾/蜍也陶隱居所謂能解犬毒及濕病班生生食之並用)
(蟾蜍也本經云主邪氣破堅血之類皆用蝦蟇二物雖/一類而功用小别亦當分别而用之治聞記云蝦蟇大)
(者名田父能養食蛇蛇行田父逐之蛇不得去田父銜/其尾乆之蛇死尾後數寸皮不損肉已盡也世傅蛇敢)
(鼃今乃云田父食蛇其説頗怪當是别有一種如此耳/韋宙獨行方治蠶咬取田父脊背上白汁和蟻子灰塗)
(之差蟾蜍矢謂之土檳榔下濕處往徃有之亦主惡瘡/眉酥主蚛及小兒疳瘦藥所須又有一種大而黄色多)
(在山石中藏蟄能吞氣飲風露不食雜蟲謂之山哈山/中人亦食之此圭小兒勞瘦及耳疾等最良)
雷公云(有多般勿誤用有黒虎有䖲黄有朐􁀙有螻蟈/有蟾其形各别其蝦蟇皮上腹下有班㸃脚短)
(即不鳴􁀙黒虎身小黒嘴脚小班䖲黄班色前脚大後/腿小有尾子四條黄􁀙遍身黄色腹下有臍帶長五七)
(分已來所往立處帶下有自然計出螻蟈即夜鳴腰細/口大皮蒼黒色蟾即黄班頭有肉角凡使蝦蟇先去皮)
(并賜及𤓰子隂乾然後塗酥炙令乾每修事一箇用牛/酥一分盡為度若使黒虎即和頭尾皮𤓰並隂乾酒浸)
(三日漉出/焙乾用)
聖惠方(治風邪蝦蟇燒灰朱砂等分每服/一錢水調下日三四服甚有神驗)
又方(治腹蛇螫方用生蝦/蟇一枚爛杵碎傅之)
外臺秘要(治卒狂言鬼語燒蝦蟇/杵末酒服方寸匕日三)
又方(治小兒初得月蝕瘡五月/蝦蟇燒杵末猪膏和傅之)
又方(治小兒患風臍及臍瘡乆不差者/燒蝦蟇杵末傅之日三四度差)
又方(蟲已食下部肛盡腸穿者取長股蝦蟇青背者一/枚鷄骨一分燒為灰合吹下部令深入又云數用)
(大/驗)
又方(治癬瘡方取蟾蜍燒/灰末以猪脂和𫝊之)
孫真人(腸頭梃出以皮一/片瓶肉燒熏挺處)
梅師方(治疳􁥥無問去處皆治之以蝦蟇/燒灰好醋和傅日三五度傅之差)
子母秘録(小兒洞洩下痢燒蝦/蟇未飲調方寸匕服)
又方(治小兒口瘡五月五日蝦蟇炙析/未傅瘡上即差無治小兒蓐瘡)
南此史(張暢弟收甞為猘犬所傷醫云冝食蝦蟇/膾收甚難之暢含笑先甞收因此乃食)
衍義曰(蝦蟇多在人家渠塹下大腹品類中最大者是/遇隂雨或昏夜即出食取眉間有白汁謂之蟾)
(酥以油單裏眉裂之酥出單上入藥用有人病齒縫中/血出以紙絍子蘸乾蟾酥少許於血出處按之立止世)
(有大收三足枯蟾以罔衆但以水/沃半日盡見其偽葢本無三足者)
牡鼠微温無毒療踒折續筋骨擣傅之三日一易四足
及尾主婦人隨胎易出(臣禹錫等謹按藥/誤云牡鼠味甘)肉熱無毒主
小兒哺露大腹炙食之　糞微寒無毒主小兒癎疾大
腹時行勞復(陶隱居云牡鼠父鼠也其屎兩尖專療苦/復鼠目主明月夜見書術家用之臘月鼠)
(燒之辟惡氣膏煎之亦療諸瘡膽主目脂但纔死膽便/消故不可得之臣禹錫等謹按孟詵云牡鼠主小鼠癎)
(疾腹大貪食者可以黄泥裏燒之細㨂去骨取肉和五/味汁作羮與食之勿令食著骨甚瘦人又取臘月新死)
(者一枚油一大升煎之使爛絞去滓重煎成膏塗凍瘡/及折破瘡日華子云鼠凉無毒治小兒驚癎疾以油煎)
(令消入臘𫝊湯火瘡生擣署折傷筋骨雄鼠糞頭尖硬/者是治癎疾明目䓤豉煎服治勞復足燒食催生)
圖經(文已附鼹/鼠條下)
陳藏器序(雄鼠脊骨未長齒/多年不生者效)
外臺秘要(治勞復方用鼠屎頭尖者二十枚/豉五合水二升煮取一升頸服)
又方(治鼻中外查瘤膿血出者正月取/鼠頭燒作灰以臘月猪膏傅瘡上)
千金方(治鼠瘻以新鼠屎一百粒已來收置/宻語中五六十日杵碎即傅瘡孔)
又方(治癰瘡中冷瘡口不合用鼠皮/一枚燒為灰細研封瘡口上)
又方(治室女月水不通用鼠屎一兩/燒灰研空心温酒調下半錢)
又方(醫針人而針折在/肉中以鼠腦塗之)
肘後方(耳卒聾取鼠膽内耳中不過三愈有人云側卧/瀝一膽盡須臾膽汁從下邊出初出益聾半日)
(須㬰乃差治/三十年老聾)
又方(治人目澁喜睡取鼠目一枚燒作屑魚膏/和注目眥則不眠兼取兩目縫囊盛帶之)
又方(箭鏑及針刀刃在咽喉􁗀膈諸/隱處不出方杵鼠肝及腦傅之)
又方(蛇骨刺人毒痛/方燒死鼠傅之)
又方(治項强身中急者取活鼠破/其腹去五藏就熱傅之即差)
經驗方(靈鼠膏以大雄鼠一枚渾用清油一斤熳火煎/鼠燋於水上試油不散即以綿濾去滓澄清重)
(銚子令浄再以熳火煎上件油次下黄丹五兩炒令色/變用栁木箆子不住手攪令勾再於水上試滴候凝即)
(下黄䗶一兩又熬帶黒色方成膏然後貯於甆合而凉/器中候硬合地上出火毒三兩日傅貼瘡腫去痛)
梅師方(治食馬肝有毒殺人者以雄/鼠屎三七枚和水研飲服之)
又方(治從髙墜下傷損筋骨疼痛叫喚不得瘀血著在/内以鼠屎燒末以猪脂和傅痛上急裏不過半日)
(痛/止)
又方(臘月鼠向正旦朝所/居處埋之辟温疫)
又方(治湯决燒瘡痛不可忍取鼠一頭油中浸煎之候/鼠燋爛盡成膏研之仍以綿裏絞去滓待竛傅之)
(日三度/止痛)
又方(治因瘡中風晉春反張牙闗口噤四肢强直/鼠一頭和尾燒作灰細研以臘月猪􁀙傅之)
又方(治狂犬咬人取鼠屎/二升燒末研傅瘡上)
又方(馬咬人踏破作瘡腫毒熱痛方鼠屎二十枚/馬鞘五寸故者相和燒為末以猪脂和傅之)
食醫心鏡(主水鼓石水腹脹身腫肥鼠一枚剥皮/細切煮粥空心契之頰食三兩度差)
斗門方(治打傷瘡用老鼠一箇自死臘月者和腸肚劈/剉油半斤煎令燋黒用鑵收之使時以雞翎惹)
(油傅於瘡上/即乾立差)
姚和衆(治小兒癰瘕煮老/鼠肉汁煮粥與食)
子母秘録(令子易産取鼠燒末以井/花水服方寸匕日三服)
又方(治乳無汁死鼠一頭燒作末/以酒服方寸匕勿令婦人知)
又方(治姙娠子死腹中雄鼠屎一七枚以水三升/煮取一升去□取汁以作粥食之胎即下)
楊氏産乳(療小兒齒不生取雌鼠糞三七枚一/日一枚栻齒令生雌糞用兩頭圓者)
又方(治眼目晚不見/物取鼠膽㸃之)
産書(下乳汁以鼠作/臛勿令知與食)
深師方(治鐵棘竹木諸刺在肉中刺不/出以鼠腦搗如膏厚塗即出)
　
　
　
　
　
　
　
　
馬刀味辛㣲寒有毒主漏下赤白寒熱破石淋殺禽獸
賊鼠除五藏間熱肌中鼠􁁜(篇剥/切)止煩滿補中去厥痺
利機闗用之當錬得水爛人腸又云得水良一名馬蛤
生江湖池澤及東海取無時(陶隱居云生江漢中長六/七寸漢間人名為單音善)
(姥音母亦食具肉内似蜯今人多不識之大都似今蝏/音亭䗒諸幸切而非方用至少凡此類不可多食而不)
(正入藥惟蛉鋓煮之醒酒蜆殻陳乆者止痢車􁁊音敖/蚶火甘乆蠣􁖊乎咸切䗯音進之属亦可為食無損益)
(不見所主雉入大水變為蜃蜃者腎云是大蛤乃是蜯/爾煮食諸蜊蝸與菜皆不利人也臣禹錫等謹按蜀本)
(圖經云生江湖中細長小/蚌也長三四寸闗五六分)
圖經曰(馬刀生江湖池澤及東海今處處有之蝏䗒亦/謂之蚌蚌與蜯同之類也長三四寸闊五六分)
(以來頭小銳多沙沈中江漢間人名為單姥亦食其肉/大類蚌方書䤭用蚌蛤之類最多蚌肉壓丹石毒殻為)
(粉以傅癰腫又可制石庭脂爛殻研飲主翻胃及胃中/痰蛤蜊主老癖能為寒熱者蜆殻陳乆者止痢蚶補中)
(益陽所謂丸屋是也􁖊䗯似蛉而長扁殻主痔煙主胷/中邪熱與丹石人相宜炎菜補五藏益陽漸江謂之殻)
(菜此皆於人者餘類實繁藥/品所不取不可悉數也)
衍義曰(馬刀京師謂之􁠥岸春夏人多食然發風痰性/微冷又順安軍界河中亦出􁖊大抵與馬刀相)
(類肉頗澹人作鮓以寄隣左又不能致逺亦發/風洗等皆不可多食今蛤粉皆此等衆蛤灰也)
蛤蜊(音/梨)冷無毒潤五藏止消渇開胃解酒毒主老癖能
為寒熱者及婦人血塊主食之此物性雖冷乃與丹石
相反服丹石人食之令腹結痛(新見陳蔵/器日華子)
圖經(文具馬/刀條下)
初虞世(療湯火傷神妙蛤蜊殻灰火/燒研為末油調塗之集驗同)
蜆(音/顯)冷無毒治時氣開胃壓丹石藥及疔瘡下濕氣下
乳糟煮服良生浸取汁洗疔瘡多食發嗽并冷氣消腎
陳殻治隂瘡止痢蜆肉寒去暴熱明目利小便下熱氣
脚氣濕毒觧酒毒目黄浸取汁服主消渇爛殻温燒為
白灰飲下主反胃吐食除心胷痰水殻陳乆療胃反及
失精(新見唐本注陳/藏器日華子)
圖經(文具馬/刀條下)
陳藏器(小於蛤黒色生水泥中使/風雨能以殻為翅飛也)
聖惠方(洽卒欬嗽不止用白蜆殻不計多少博研/極細每服米飲調下一錢匕日三四服妙)
􁖊䗯殻燒作末服之主痔病(新見陳/藏器)
圖經(文具馬/少條下)
陳藏器(􁖊呼咸切䗯音進一名生進有毛似蛤長扁殻/燒作未服之主野鷄病人食其肉無功用也)
　
　
　
　
　
　
　
　
蚌冷無毒明目止消渇除煩解熱毒補婦人虚勞下血
并痔瘻血崩帶下壓丹石藥毒以黄連末内之取汁㸃
赤眼并暗良爛殻粉飲下治反胃痰飲此即是實裝大
者又云蚌粉冷無毒治疳痢并嘔逆癰腫醋調傅兼能
制石亭脂(新見日/華子)
圖經(文具馬/刀條下)
陳藏器(據陶云大蛤乃蜯按蜯寒煮之主婦人勞損下/血明目除濕止渇老蚌含味殻堪為粉爛殻為)
(粉飲下主皮胃心􁗀間痰飲生/江溪渠瀆間陶云大蛤誤耳)
食療云(蜯大寒主大熱解酒毒/止渇去眼赤動冷熱氣)
丹房鏡源(蜯粉制/硫黄)
車螯冷無毒治酒毒消渇酒渇并壅腫殻治瘡㾿腫毒
燒二度各以醋鍜擣為末又甘草等分酒服以醋調傅
腫上妙車螯是大蛤一名蜄能吐氣為樓臺海中春夏
間依約島溆常有此氣(新見陳藏/器日華子)
食療(車螯蝤蝥類並/不可多食之)
蚶温主心腹冷氣腰脊冷風利五藏建胃令人能食每
食了以飯壓之不爾令人口乾又云温中消食起陽時
最重出海中殻如瓦屋又云無毒益血色殻燒以米醋
三度淬後埋令壞醋膏丸治一切血氣冷氣癥癖(新見/陳藏)
(器蕭兩孟/詵日華子)
圖經(文見馬/刀條下)
蟶味甘温無毒補虚主冷利煮食之主婦人産後虚損
生海泥中長二三寸大如指兩頭開主胷中邪熱煩悶
氣與服丹石人相宜天行病後不可食切忌之(新見陳/藏器蕭)
(炳孟/詵)
圖經(收具馬/刀條下)
淡菜温補五藏理腰脚氣益陽事能消食除腹中冷氣
消痃癖氣亦可燒令汁沸出食之多食令頭悶目閽可
微利即止北人多不識雖形狀不典而甚益人又云温
無毒補虚勞損産後血結腹内冷痛治癥瘕腰痛潤毛
髪崩中帶下燒一頓令飽大效又名殻菜常時頻燒食
即苦不宜人與少米先煮熟後除肉内兩邊鏁及毛了
再入蘿蔔或紫蘇或冬𤓰及同煮即更妙(新見孟詵/日華子)
圖經(文具馬/刀條下)
陳藏器(東海夫人味甘温無毒主虚羸勞損因産瘦瘠/血氣結積腹冷陽鳴下痢腰疼帶下疝瘕乆服)
(令人髮脱取内作臛宜人發石令腸結生南海似珠母/一頭失中銜少毛海人亦名淡菜新注云一名殻菜大)
(甘美南人好食治虚勞傷憊精血少者及吐血婦/人帶下漏下丈夫乆痢並煮食之任意出江湖)
蝦無鬚及煮色白者不可食謹按小者生水田及溝渠
中有小毒小兒患赤白遊腫擣碎傅之鮓内者甚有毒
爾(新見/孟詵)
陳藏器(食主五野鷄病小兒患赤白遊􁁜擣辟傳之煮/則色正赤小兒及鷄狗食之脚屈不行江湖中)
(者積大煮之色白陶云白者煞人非也海中有大者已/出拾遺條中以熱飯盛宻噐中作鮮食之毒人至死)
食療云(平動風/發瘡疥)
　
　
　
　
　
　
　
　
蚺(音/髯)蛇膽味甘苦寒有小毒主心腹慝痛下部慝瘡目
腫痛　膏平有小毒主皮膚風毒婦人産後腹痛餘(陶/隱)
(居云此蛇出晉安大者三二圍在地行住不舉頭者非/真形多相似彼土人以此别之膏膽又相亂也真膏纍)
(纍如梨豆子相著他蛇膏皆大如梅李子真膽狹長通/黒皮膜極蓴低之甜苦摩以注水即沈而不散其偽者)
(並不爾此物至難得真真膏多所入藥用亦云能療伯/牛疾唐本注云比膽剔取如米粟著淨水中浮游水上)
(迴旋行走者為真多著亦即不沈其少著逕沈者諸膽/血並爾陶所説真偽正反今出桂廣已南髙賀等州大)
(有将肉為膾以為珍朱難死似鼉稍截食之其形似鱧/魚頭若鼉頭尾圓無鱗或言鱧魚變為之也臣禹錫等)
(謹按蜀本圖經云出交廣二州嶺南諸州人者徑尺長/丈許若蛇而麄短藥性論云蚺蛇膽臣渡南食此膾瘴)
(毒不假世人皆知之膽主下部蟲殺小兒五㾇五詵云/蚺蛇膏主皮肉間毒氣肉作膾食之除疳瘡小兒腦熱)
(水漬班鼻中齒根宣露和麝香未𫝊之其膽難識多将/諸膽代之可細切於水中走者真也又猪及大蟲膽亦)
(走遲於此膽陳藏器云蚺蛇本功外膽主破血止血痢/蠱毒下血小兒熱丹口瘡疳痢肉□飛尸遊蠱喉中有)
(吞吐不得出者作膾食之其膾著醋能巻人筋以芒草/為筋不然終不可脫難死開肋邊取膽放之猶能生二)
(五年平復也叚成式酉陽雜爼云蚺蛇長十丈甞吞鹿/鹿消盡乃遶樹出骨養瘡時肪腴甚美或以婦人衣投)
(之則蟠而不起其膽上旬/近頭中旬在心下旬近尾)
圖經曰(蚺蛇膽本經不載所出州土陶隱居云出晉安/蘇恭云出桂廣以南髙賀等州今嶺南州郡有)
(之此蛇極大彼土人多食其肉取其膽及膏為藥嶺表/録異云雷州有養蛇戸每嵗五月五日即蟾舁蚺蛇入)
(官以取膽每一蛇皆兩人擔舁致大籃籠中藉以軟草/屈盤其中將取之則出置地上用檥柺十數飜轉蛇腹)
(旋復按之使不得轉側約分寸於腹間剖出肝膽膽狀/若鴨子大切取之復内肝腹中以線縫合創口蛇亦復)
(活舁歸放於川澤其膽暴乾以充土真或云蛇被取膽/它日見捕者則逺逺側身露腹瘡明已無膽以此自脫)
(或云此蛇至難死剖膽復能活三年未知的否耳此物/極多偽欲試之剔取如粟米許著浄水上浮游水上囘)
(施行走者為真其徑沈者諸膽血也試之不可多亦沉/矣膏之真者累累如梨豆子他蛇膏皆大如梅李子此)
(為别也下條又有蝮蛇膽其蛇黄黒色黄領尖口毒最/烈取其膽以為藥主慝瘡肉醸作酒以治大風及諸惡)
(風瘡瘡瘻瘰癧皮膚頑痺等然今人不復用此法此蛇/多在人家屋間吞鼠子及雀雛見其腹大破取鼠乾之)
(療鼠瘻陳藏器説蛇中此蛇獨胎産形短鼻反錦反錦/文其毒最猛著手斷手著足斷足不爾合身麋潰矣蝮)
(蛇至七八月毒盛時常自嚙木以洩其毒其木即死又/吐口中沫於草木上著人身成瘡名日蛇漠卒難療治)
(所圭與衆蛇同方又下蛇蛻條云生荆州川谷及田野/五月五日十五日取之良今南中於木石上及人家屋)
(栱間多有之古今方書用之最多或云蛇蛻無時但著/不淨物則脫矣古今治蛇毒方甚多葛洪張文仲并言)
(其形狀文仲云蝮蛇形乃不長頭扁口尖頭班身赤文/班亦有青黒色者人犯之頭足貼著是也東間諸山甚)
(多草行不可不慎之又有一種狀如蝮而短有四脚能/跳來齧人東人名為千嵗蝮人或中之从死然其齧人)
(已即跳上木作聲其聲云斫木斫木者不可救也若云/愽叔愽叔者猶可急療之其療之方細辛雄黄等分末)
(以肉瘡中旦三四易之諸蛇之虎傷亦主之又以桂栝/樓末著管中宻塞之帶行中毒急傅之緩乃不教葛氏)
(云青蝰蛇縁色喜縁木及竹上大者不過四五尺色與/竹木一種其尾三四寸色異者名熇尾蛇最毒中之急)
(炙瘡中三五狀毒則不行又用雄黄乾薑末以射岡和/之傅瘡又辟衆蛇方云辟蛇之藥雖多惟以武多雄黄)
(為上帶一塊古稍五兩者於肘間則莫敢犯他人中者/便磨以療之又帶五帖黄丸以其辯有蜈蚣故也其方)
(至今傅之亦可單燒蜈/蚣末愽著瘡上皆驗)
海藥云(謹按徐表南州記云生嶺南正經云出晉安及/髙賀州彼人畜養而食之膽大寒毒主小兒驚)
(癎男子下部􁥥欲認辯真假但割膽㸔内細/如粟米水中浮走者是真也沈而散者非也)
食療(膽主􁥥瘡瘻目腫痛疳􁥥肉主温疫氣可作繪食/之如無此疾及四月勿食之膏主皮膚間毒氣小)
(兒疳荆以膽讙/鼻中及下部)
聖惠方(治小兒急疳瘡用蚺/蛇膽細研水調傅之)
楊氏産乳(療温利乆不斷體瘦昬多睡坐則閉目食不/下蚺蛇膽大如豆二枚者通草汁研膽以意)
(多少飲之并塗/五心并下部)
又方(療齒疳蚺蛇/膽未傅之)
顧含(養嫂失明含甞藥視膳不符不食嫂目疾須用蚺/蛇蟾含計盡求不得有一童子以一含授含含開)
(乃蚺蛇蟾也童子出門化/為青鳥而去嫂曰遂差)
朝野僉載(泉州盧元歛患大風卬鼻未倒五月五日取/蚺蛇膽欲進或云肉可治風遂一截蛇肉食)
(之三五日頭覺/漸可百日平復)
蛇蛻(音/税)味鹹甘平無毒主小兒百二十種驚癎瘈(尺曵/切)
瘲(子用/切)癲疾寒熱腸痔蟲毒蛇癎弄舌摇頭大人五邪
言語僻越惡瘡嘔欬明目火□之良一名龍子衣一名
蛇符一名龍子皮一名龍子單衣一名弓皮生荆州川
谷及田野五月五日十五日取之良(畏之石及酒陶隱/居云草中不甚見)
(虺蝮蛻惟有長者多是赤􁡞力建切黄􁀙輩其皮不可/復識今往往得爾皆須完全石上者彌佳燒之甚療諸)
(惡療也今按陳藏器本草云蛇蛻主瘧取正發日以蛻/皮塞病人而月􁀙發又以手持少許并服一合塩醋計)
(令吐也臣禹錫等謹按藥性論云蛇蛻皮臣有毒能主/百鬼魅兼治喉痺日華子云治蟲毒辟惡止嘔逆治小)
(兒驚悸容忤催生癧瘍白/□風煎汁傅入藥並炙用)
圖經(文具蚺/蛇條下)
雷公(凡使勿用青黄蒼色者要用白如銀色者凡欲使/先於屋下以地掘一坑可深一尺二寸安蛇皮於)
(中一宿至印時出用醋/浸時於火上炙乾用之)
食療(蛇蛻皮主去邪明目治小兒一百二十種驚/癎寒熱腸痔蠱毒諸􁥥惡瘡安胎熱用之)
聖惠方(治台駮用燒末/醋調傅上生)
又方(治小兒重肟重齡/腫痛燒末傅之効)
外臺秘要(治身體白駇以皮熟摩之/數有遍訖弃皮於草中)
千金方(治諸腫失治有膿燒蛇蛻/皮水和封腫上即蟲出)
又方(治醫脣以燒灰/先栻之𫝊上)
又方(日月未足而欲産以金蛇蛻/一條欲痛時絹袋盛遶腰)
又方(治惡瘡十年不差似癲者燒/全者一條為末猪脂和𫝊上)
肘後方(小兒初生月蝕瘡及惡/瘡燒未和猪脂𫝊上)
食醫心鏡(小兒喉痒腫痛燒末/以乳汁服一錢匕)
千金愽救(治横生難産方蛇皮一條解子内塩泥固濟/存性燒為黒灰每服二錢用掄白皮湯調服)
(立/下)
得効方(五痔肚脫以死蜿一枚指大者濕用掘地/作坑燒蛇取有孔板隨坑坐上蟲盡出也)
孫真人(主蛇露瘡用蛇蛻/燒末和水調傅上)
杜壬方(治纒喉風咽中如束氣不通蛇蛻炙黄以/當歸等分為末温酒調一錢匕得吐愈)
姚和衆(云小兒重舌燋炙研未日/三傅舌下一度著一豆許)
子母秘録(治小兒吐血燒蛇/蛻末以乳汁調服)
又方(治小兒頭面身上生諸/瘡燒末和猪脂傅上)
産書(治産不順手足先見者蛇蛻皮燒作灰研面/東酒服一錢匕更以藥末傅手足即順也)
楊氏産乳(療兒吹著妳疼腫欲作急療方蛇蛻一尺七/寸燒令黒細研以好酒一盞㣲温頓服未甚)
(較更/服)
初虞世(治䧟甲生入肉常有血疼痛蛇皮一條燒存性/雄黄一彈子同研以温䊢水洗瘡針破貼藥)
衍義曰(蛇蛻從口□退出眼精亦退今合/眼藥多用取此義也入藥洗淨)
　
　
　
　
　
　
　
　
蜘蛛㣲寒主大人小兒㿉七月七日取其􁀙療喜(音/戲)忘
(陶隱居云蜘蛛類十種爾雅止載七八種爾今此用懸/􁀙狀如魚罾者亦名䖦章恱切無音謀蜂及蜈蚣螫人)
(取置肉上則能吸毒又以斷瘧及乾嘔霍亂術家取其/網著衣領中辟忘有赤班者俗名絡所婦亦入方術用)
(之其餘雜種並不入藥詩云蠨蛸在户正謂此也唐本/注云别録云療小兒大腹丁奚三年不能行者又主蛇)
(毒温瘧霍亂止嘔逆劔南山東為此蟲嚙瘡中出絡屢/有死者其網纒贅之銳切虎七日消爛有驗矣臣禹錫)
(等謹按日華子云班蜘蛛冷無毒治瘧疾丁腫網七又/朝取食令人巧去能忘又云壁錢蟲平無毒治小兒吐)
(逆止鼻洪并瘡滴汁博鼻中及瘡/上并博瘻瘡是壁上作繭蜘蛛也)
圖經曰(蜘蛛舊不作生出州郡合處處有之其類極多蝥/爾雅云次蟗音秋鼅鼄音與知誅字同䵹鼄鼄)
(郭璞云江東呼蝃音蝃蝥者又云土鼅鼄右地布網者/草鼅鼄絡蟇草上者蠨音蕭哨音鞘長琦小鼅鼄長脚)
(者俗呼為喜子陶隱居云當用懸酒狀如魚罾者亦名/拙䗨則爾雅所為鼄蝥郭璞所謂蝃蝥者是也古方主)
(蛇蜂蜈蚣毒及小兒大腹丁奚贅􁁜今人蛇齒者塗其/汁小兒腹疳者燒熟敢之贅􁁜者取其網終纒之蜂及)
(蜈蚣毒者生置痛處令吸其毒皆有驗然此蟲中人先/慘惟飲羊乳汁可制其毒出劉禹錫傅信方云張仲景)
(治雜病方療隂狐疝氣偏有大小時時上下者蜘蛛散/主之蜘蛛十四枚熬焦桂半兩二物為散每服八分一)
(七日再宻/丸亦通)
雷公(凡使勿用五色者兼大身上有刺毛生者并薄小/者已上並不堪用凡欲用要在屋西面有網身小)
(􁐽大腹内有蒼黄膿者真也凡用/去頭足了研如膏投入藥中用)
聖惠方(治瘰癧無問有頭無頭用大蜘蛛五枚/晒乾細研酥調如麺脂日兩度胁之)
外臺秘要(崔氏治痥目以蜘蛛/網絲選纒之自落)
千金方(中風口喎僻取蜘蛛子摩具偏急頰/上候視止即止亦可向火摩之)
又方(治音瘡彌驗方取户邉蜘蛛杵以醋和先桃四􁀙/令血出根稍露用藥傅乾即易旦至夜棱根出大)
(有神/効)
又方(治鼠瘻腫板痛若已有瘡口出/膿水者燒蜘蛛二七枚傅良)
又方(治人心孔昏塞多忘喜誤七月十日取/蜘蛛網著領中勿令人知則永不忘也)
又方(卒脫肛燒蜘/蛛肚傅肛上)
經驗方(孫真人備急治齒牙有孔/蜘蛛殻一枚綿裹按其内)
廣利方(治蝎螫人研蜘/蛛沐𫝊之差)
乘閑方(治瀉多時脫肛疼痛黒聖散大蜘蛛一箇瓠葉/重裹線紥定合子内燒令黒色存性取出細研)
(入黄丹少許同研凡有上仲疾先用白礬葱椒湯洗浴/拭乾後將藥末揚在軟處帛上將手掌按托入收之妙)
譚氏方(繫指并贅瘤方以花蜘蛛網上大網絲/於黄丹中養之繫指與瘤夜至旦自下)
孫真人(蜈蚣咬取蜘蛛一枚咬處安當自/飲毒蜘蛛死痛未止更著生者)
産寳方(治産後欬逆經三五口不止欲/死方煎壁鏡窠三五箇呷差)
衍義曰(蜘蛛品亦多皆有毒經不言用是何種今人多/用人家簷角籬頭陋巷之間空中作圓網大腹)
(深灰色者遺尿/㸔人作瘡癬)
蝮蛇膽味苦㣲寒有毒主􁥥瘡有肉醸作酒療癩疾諸
瘻心腹痛下結氣除蠱毒其腹中吞鼠有小毒療鼠瘻
(陶隱居云蝮蛇黄黒色黄領尖口毒最烈虺形短而扁/毒不異於􁡠中人不即療多死蛇類甚衆惟此二種及)
(青蛙為猛療之並别有方蛇皆有足五月五日取燒地/令熱以酒沃之置中足出術家所用赤連黄頷多在人)
(家屋間吞鼠子雀雛見腹中大者破取乾之唐本注云/蛇屎療痔瘻器中養取之皮灰療丁腫惡瘡骨疽蛻皮)
(主身痒瘑疥癬等蝮虵作也色鼻反口又良身短頭尾/相似大毒一名􁡠蛇無二種也山南漢沔間足有之臣)
(禹錫等謹按蜀本圖經云形麄短黄黒如土色白經鼻/反者山南金州房州均州皆有之陳藏器云蝮蛇按蛇)
(既衆多入用非一本經雖載未能分析其蝮蛇形短鼻/反錦文亦有與地同色者著足斷足著手斷手不爾合)
(身糜潰其蝮蛇七八月毒盛時嚙樹以泄其氣樹便死/又吐口中延沫於草木上著人便身腫成瘡卒難主療)
(名曰蛇漠瘡蝮所主略與虺同衆蛇之中此獨胎産本/功外宣城間山人取一枚活著器中以醇酒一斗投之)
(埋於馬溺處周年已後開取酒味猶存蛇已消化有患/大風及諸惡風惡瘡瘰癧皮膚頑痺半身枯死皮膚手)
(足藏府間重疾並主之不過服一升已來當覺舉身習鼠主/習服訖服佗藥不復得力亦有小毒不可頓服腹中死)
(鼠瘻脂磨著物皆透又生癩取一枚及佗蛇亦得燒坐/上當有赤蟲如馬尾出仍取蛇肉塞鼻中主赤痢取骨)
(燒為黒未飲下三錢七雜蛇亦得藥性論云蝮蛇/膽君治下部蟲殺蟲良蛇主治五痔賜風瀉血)
圖經(文具蚺蛇/膽條下)
食療(主諸􁥥内療癩諸瘻下結氣除/蠱毒如無此疾者即不假食也)
肘後方(治白癩大蝮蛇一條勿令傷以酒漬之大者一/斗小者五升以糠火温令稍熱取蛇一寸許以)
(臘月猪脂/和𫝊上)
梅師方(治臂䏙痛取死蛇一條以水/煮取濃汁浸重痛冷易之)
　
　
　
　
　
　
　
　
白頸蚯蚓味鹹寒大寒無毒主蛇瘕去三蟲伏尸鬼疰
蠱毒殺長蟲仍自化作水療傷寒伏熱狂謬大腹黄疸
一名土龍生平土三月取隂乾(陶隱居白頸是其老者/爾取破去土塩之日暴)
(須㬰成水道術多用之温病大熱狂言飲其汁皆差與/龍湯療同也其屎呼為蚓螻音婁食細土無沙石入合)
(丹泥釡用苦服此乾蚓應熬作屑去□蟲甚有駿也唐/本注云别録云塩露為汁療耳聾塩消切同蚯蚓其屎)
(封狂犬傷毒出犬毛神効臣禹錫等謹按蜀本注又云/觧射網毒藥性論云蚯蚓亦可單用有小毒乾者熬末)
(用之主毒傷毒一名地龍子日華子云蚯蚓治中風并/癎路行人踏殺者入藥燒用其屎治蛇犬咬并熱瘡並)
(塩研𫝊小兒隂囊忽虚熱腫痛/以生甘草汁調輕輕塗之)
圖經曰(白頸蚯蚓生平土今處處平澤臯壞地中皆有/有白頸是老者耳三月採隂乾一云須破去土)
(塩之日乾因脚病藥中用此果得竒効病既愈服之不/輟至二十餘日而覺蹂憤亂但欲飲水不已遂至委頓)
(凡攻病用毒藥已愈當便罷服也其/矢呼為蚓螻并塩傅瘡可去熱毒)
陳藏器(蚯蚓糞土療赤白乆熱痢取無沙者末一升炒/令煙盡水沃取半大升濾過麄滓空肚服之)
雷公(凡使收得後用糯米水浸一宿至明漉出以無灰/酒浸一日至夜漉出焙令乾後細切取蜀椒并糯)
(米及切了蚯蚓二件同熬之待糯米熟去米椒了/揀净用之凡修事二兩使米一分椒一分為凖)
聖惠方(治風赤眼以地龍十條炙乾為/末夜卧以冷茶調下三錢匕)
又方(治蚰蜒入耳地龍一條内䓤葉中/化水滴耳中其軸蜒亦化為水)
又方(治一切丹毒流腫用/地龍屎水和𫝊之)
又方(治代指用蚯蚓/杵為泥傅之)
又方(治小兒吐乳用田中地龍糞一兩研末空/心以粥飲調下半錢七不過二三服効)
外臺秘要(治火丹取曲蟮/糞水和泥傅之)
千金方(治齒斷宣露蚯蚓屎水和為泥火燒令極/赤研之如粉臈月猪脂和傅上日三永差)
千金翼(治裂齒痛取死/曲蟮末𫝊之止)
斗門方(治小便不通用蚯蚓杵以冷水濾過濃服半椀/立通兼大解熱疾不知人事欲死者服之立効)
勝金方(治耳聾立効以乾地龍入/塩貯在䓤尾内為水㸃之)
子母秘録(小兒耳後月蝕瘡燒/蚯蚓屎合豬脂傅之)
譚氏小兒(治蜘蛛咬遍身瘡子以葱一枚去尖頭作孔/將蚯蚓入葱葉中緊揑兩頭勿洩氣頻摇動)
(即化為水/㸃咬處差)
孫真人(小兒患瞶耳出膿永成瘡汚方以/蚯蚓糞碾末𫝊之兼吹耳中立効)
百一方(治交接勞復隂卵腫或緒入腹腹絞/痛或便絶蚯蚓數條絞取汁服之良)
又方(治中蠱毒或吐下血若爛肝取蚯蚓十四枚以/藥酒三升潰之蚓死但服其汁已死者皆可活)
衍義曰(白頸蚯蚓自死者良然亦應候而鳴此物有毒/昔有病腹大夜聞蚯蚓鳴於身有人教用塩水)
(浸之而愈崇寧末年龍州丘土署月中在倅㕔前跣立/㕔下為蚯蚓所中遂不救後數日又有人被其毒博識)
(者教以先飲用塩湯一盃次以塩湯漫足乃愈今入藥/當去上子㣲炙若治腎藏風下㾏病不可闕也仍湏塩)
(湯送王荆公所謂藁壤太俱有/味可能蚯蚓獨清㢘者也)
　
　
　
　
　
　
　
　
􁐦(音/壹)螉(烏紅/切)味辛平無毒主乆聾欬逆毒氣出刺出汗
療鼻窒(陟栗/切)其土房主癰腫風頭一名土蜂生熊耳川
谷及牂牁或人屋間(陶隱居云此類甚多雖名土蜂不/就土中為窟謂摙力展切作房爾)
(今一種黑色腰甚細銜泥於人室及器物邊作房如併/竹管者是也其生子如粟米大置中乃捕取草上青蜘)
(蛛十餘救滿中仍塞口以􁀙其子大為糧也其一種入/蘆竹管中者亦取草上青蟲一名蜾蠃詩人云螟蛉有)
(子蜾蠃負之言細腰物無雌皆取青蟲教祝音呪便變/成己子斯人謬矣造詩者乃可不詳未審大子何為因)
(其僻邪聖人有闕多皆類此唐本注云土蜂土中為窠/大如烏蜂不傷人非􁐦螉不入土中為窠雖一名一蜂)
(非􁐦螉也今按李含光音義云呪變成子近亦數有見/者非虚言也臣禹錫等謹按蜀本注云按爾雅果蠃蒲)
(盧注云即細腰蜂也俗呼為􁐦螉詩云螟蛉之子蜾蠃/負之注曰螟蛉桑蟲也蜾蠃蒲盧也言蒲盧負持桑蟲)
(以成其子乃知􁐦螉即蒲盧也蒲盧即細腰蜂也據此/不獨負持桑蟲以佗蟲入穴銜泥封之數日則成蜂飛)
(去陶云是先生子如粟在穴然捕佗蟲以為之食今人/有候其封穴了壞而看之果見有卵如粟在死蟲之上)
(則如陶説矣而詩人以為喻者葢知其大而不知其細/也陶又説此蜂黒色腰甚細能摙泥在屋壁間作房如)
(並竹管者是也亦有入竹管中器物間作宂者但以泥/封其穴口而已圖經云摙泥作窠或雙或隻得處便作)
(不拘土石竹木間今所在皆有之日華子云/􁐦螉有毒治嘔逆生研罯竹木刺入藥炒用)
圖經曰(􁐦螉生熊耳川谷及牂牁或人家屋間今處處/有之黒色而細腰雖一名土蜂而不在土中作)
(穴但摙土於人家壁間或器物傍作房如此竹管者是/謹按郭璞注爾雅果嬴蒲盧云即細腰蜂也俗呼為􁐦)
(螉又詩小雅云螟蛉有子蜾蠃負之注螟蛉桑蟲也蜾/蠃蒲盧也言蒲盧取蟲蟲之子負持而去嫗養之以成)
(其子又楊雄法言云螟蛉之子殪而逢果蠃祝之曰類/我類我注云蜾蠃遇螟蛉而受化乆乃變成蜂爾據諸)
(經皆言此蜂取佗蟲而化為己子陶隱居乃謂生子如/粟米大在其房中乃捕取草蟲以擬其子大為粮耳又)
(人壞其房而㸔之果見有卵如粟在死蟲之上皆如陶/之説又叚成式云書齋中多􁐦螉好作窠於書卷或在)
(筆管中祝聲可聼有時開卷視之悉是小蜘蛛大如蠅/虎旋以泥隔之乃知不獨負桑蟲也數説不同人或疑)
(之然物類變化固不可度蚱蟬生於轉丸衣魚生於𤓰/子□生於蚆蛤生於雀白􁀙之相視負螽之相應其類)
(非一若桑蟲蜘蛛之變為蜂不為異矣如陶所説卵如/粟者朱必非祝蟲而成之也朱齊丘所謂螉螉之蟲孕)
(螟蛉之子傳其恃交其精混其氣和其神通物大小/俱得其真蠢動無定撌萬物無定形斯言得之矣)
陳藏器云(土蜂螉螉注蘇云土蜂土中為窠犬始鳥蜂/按土蜂赤黑色燒未油和傳鼄鼄咬瘡此物)
(能食鼄鼄亦/取其相伏也)
聖惠方(治小兒霍亂吐瀉方用螉螉窠/㣲炙為末以乳汁調下一字止)
衍義曰(􁐦螉諸家所論備矣然終不敢捨詩之意嘗析/窠而視之果有了如半粟米大其色白而微黄)
(所負蟲亦在其中乃青菜蟲却在子下不與蟲相着又/非葉蟲及草上青蟲應是諸皆可也陶隱居所説近之)
(矣人取此房研細/醋調塗蜂蠆)
葛上亭長珠辛㣲温有毒主蠱毒鬼疰破淋結積聚墮
胎七月取暴乾(陶隱居云葛花時取之身黒而頭赤喻/如人著𤣥衣赤􁀙故名亭長此一蟲五)
(變為療皆相似二月三月在芫花上即乎芫月四月五/月在王不留行上即呼王不留行蟲六月七月在葛花)
(上即呼為葛上亭長八月在豆花上即呼班猫九月十/月欲還地螫即呼為地膽此是偽地膽爾為療猶同其)
(類亭見腹中有卵白如米粒主療諸淋結也唐本注云/今僉本草及古今諸方未見用王不留行蟲者若爾此)
(四蟲專在一處今地膽出豳音邵州芫青寧州亭長出/雍州班猫所在皆有四蟲出四處其蟲可一嵗周遊四)
(州乎王芫青班猫形叚相似亭長地膽兒狀大殊豳州/地膽三月至十月草萊上菜非地中取陶之所言恐浱)
(證之爾臣禹錫等謹按蜀本圖經云五月六月葛葉上/採取之形似芫青而蒼黒色凡用班猫芫青亭長之類)
(當以糯米同炒看米色黄黒即出去頭足及/翅脚以亂髪裏懸屋棟上一宿然後入藥用)
圖經(文附芫/青條下)
　
　
　
　
　
　
　
　
蜈蚣味辛温有毒主鬼疰蠱毒噉諸蛇蟲魚毒殺鬼物
老精温瘧去三蟲療心腹寒熱結聚墮胎去惡血生大
呉川谷江南赤頭足者良(陶隱居云今赤足者多出京/口長山髙麗山茅山亦甚有)
(腐爛積草處得之勿令傷暴乾之黄足者甚多而不堪/用人多火炙令赤以常之非真也一名郎蛆莊周云蝍)
(蛆甘帶誰南子云騰蛇游霧而殆於蝍蛆其性能制蛇/忽見大蛇便縁而改其腦蜈蚣亦嚙人以桑汁曰塩塗)
(之即愈唐本注云山東人呼蜘蛛一名螂蛆亦能制蛇/語莊周云蝍蛆甘帶誰南云騰蛇殆於蝍蛆並言蜈蚣)
(矣臣禹錫等謹按蜀本圖經云生山南欲土石間人家/屋壁中亦有形似馬陸扁身長黒豆足赤者良今出安)
(㐮鄧隨唐等州七月八月採日華子/云蜈蚣治□癖邪魁蛇毒入藥炙用)
圖經曰(蜈蚣生呉中川谷及江南今江浙山南唐鄧間/皆有之多在土石及人家屋壁間以頭足赤者)
(為勝七八月取之黄足者最多人以大炙今赤以當之/不堪用也其性能制蛇忽見大蛇便縁而敢其腦陶隱)
(居及蘇恭皆以為莊子稱蝍蛆甘帶淮南子云騰蛇殆/見蝍蛆並言蝍蛆是此蜈蚣也而郭璞注爾雅蒺䔧蝍)
(蛆云似蝗而大腹長角乃又似别種下有馬陸條亦與/蜈蚣相類長三四寸班色其死側卧狀如刀環故一名)
(刀環蟲書傳云百足之蟲至死不彊此蟲是多寸寸斷/之亦便寸行是也胡治治尸疰惡氣諸方皆用蜈蚣今)
(醫治初生兒口噤不開不収乳者用赤足蜈蚣去/足炙末以猪乳二合調半錢分三四服温灌之)
雷公云(凡使勿用千足蟲真似足是頭上有白肉面并/觜尖若誤用并把著腥臭氣入頂致死去使蜈)
(蚣先以蜈蚣木末不然用枊蚛末於土器中炒令/木末焦黒後去木末了用竹刀刮去足甲了用)
千金方(大治射工水弩毒以蜈蚣大者一/枚炙為未和苦酒𫝊之亦治口禁)
子母秘録(治小兒出口病但着舌上有瘡知粟米大是/也以蜈蚣汁刮破指甲研𫝊兩頭肉差如無)
(生者乾/者亦得)
抱樸子(云未蜈蚣/以治蛇瘡)
衍義曰(蜈蚣背光黒緑色足赤腹下黄有中其毒者以/鳥雞屎水稠調塗咬處効大蒜塗之亦効復能)
(治丹毒唐蜈蚣一條乾者白礬皂子大雷丸一箇百步/二錢秤同為未醋調塗之又畏蛞蝓不敢過所行之路)
(觸其身則蜈蚣死人奻取以/治蜈蚣毒桑汁白塩亦効)
　
　
　
　
　
　
　
　
蛤蚧味鹹平有小毒主乆肺勞傳尸殺鬼物邪氣療欬
嗽下淋瀝通水道生嶺南山谷及城墻或大樹間身長
四五寸尾與身等形如太守宫一雄一雌常自呼其名
曰蛤蚧最護惜其尾或見人欲取之多自嚙斷其尾人
即不取之凡採之者須存其尾則用之力全故也方言
曰桂林之中守宫能鳴者謂蛤蚧葢相似也(今附臣禹/錫等謹按)
(嶺表録異云蛤蚧首如蝦蟆背有細鱗如蠶子上黄色/身頭尾長多巢於榕樹中端州子墻内有巢於㕔署城)
(樓間者旦暮則鳴自呼蛤蚧或云鳴一聲是一年俚人/採之鬻於市為藥能治肺疾醫人云藥刀在尾尾不具)
(者無功日華子云無毒治肺氣止嗽并通月經下石淋/及治血人名蛤蚧解合藥去頭足洗去鱗鬛内不净以)
(酥炙/用良)
圖經曰(蛤蚧生嶺南山谷及城墻或大木間今嶺外亦/有之首苦蝦䘄背有細鱗如蠶子色黄如土長)
(四五寸尾與身等葢守宫蝘蛢之類也故楊雄方言云/桂林之中守宫能鳴者俗為之蛤蚧言其鳴自乎其名)
(也藥力全在尾人捕之則自囓斷其尾因得釋去巢宂/多依榕木亦有在古尾城樓間者人欲得其首完者乃)
(以長柄兩爾股籖义如粘馥等狀伺於榕木間以义刺/之皆一股中腦一股著尾故不能齒也行常一雄一雄)
(相隨入藥亦須兩用之或/云陽人用雌隂人用雄)
海藥云(謹按廣州記云生廣南水中有雌雄狀若小鼠/夜即居於榕樹上投一獲二嶺外録云有如蝦)
(䗫背有細鱗身短尾長旦暮自鳴蛤蚧俚人採之割腹/以竹開張𦢊乾鬻於市力在尾尾不全者無効彼人用)
(療折傷近日西路亦出其狀雖小滋力一般無毒主肺/折上氣咯血咳𠻳並宜丸散中使凡用炙黄熟擣口含)
(少許奔走令人不/喘者是其真也)
雷公云(凡使湏認雄雌若雄為蛤皮麄口大身小尾麄/雌為蚧口尖身大尾小男服雌女服雄凡修事)
(服之去甲上尾上并腹上肉毛毒在眼如斯修事了用/酒浸才乾用紙兩重於火上緩隔焙紙炙待兩重紙乾)
(燋透後去紙取蛤蚧於甕器中盛於東舍角/畔懸一宿取用力可十焙勿傷尾効在尾也)
衍義曰(蛤蚧補肺虚勞𠻳有功治乆𠻳不愈肺問積虛/熱乆則成瘡故𠻳也膿血曉乆不止喉中氣塞)
(胷鬲噎痛蛤蚧阿膠生尸角鹿角膠羚羊角二兩除膠/外皆為屑次入膠分四服每服用河水三升於銀石器)
(中慢火煮至半升濾去滓臨卧㣲温細細呷其滓候服/盡再搥都作一服以水三升前至半升如前服若病人)
(乆虚不喜水當遞減水張刑部子/鼻病極田樞宻况送此方遂愈)
　
　
　
　
　
　
　
　
水蛭(音/質)味鹹苦平㣲寒有毒主逐惡血瘀血月閉破血
瘕積聚無子利水道又墮胎一名蚑一名至掌生雷澤
池澤五月六月採暴乾(陶隱居云蚑音蜞今復有數種/此用焉蜞得齧人腹中有血者)
(仍乾為佳山蚑及諸小者皆不用楚王食寒葅所得而/吞之果能去結積雖曰隂祐亦是物性兼然唐本注云)
(此物有草蛭水蛭大者長尺名馬蛭一名馬棋並能咂/牛馬人血今俗多取水中小者用之大効不必要須食)
(人血滿腹者其草蛭在深山草上人行即傳著脛服不/覺遂於肉中産育亦大為害山人自有療法也臣禹錫)
(等謹按蜀本云採得之當用􁁊竹筒盛待乾又米泔浸/一宿後暴乾以冬猪脂煎令焦黄然後用之勿誤採石)
(蛭用石泥二蛭頭尖腰麄色赤不入藥誤食之則令人/眼中如生埋漸致枯損今用水中小者耳陳藏器云水)
(蛭本功外人患赤白遊疹及癰腫毒取十餘枚令䧟一/作􁀙病處取皮皺肉白無不差也冬月無蛭蟲地中掘)
(取暖水中養之令動先洗去人皮鹹以竹筒盛蛭綴之/湏更便咬血滿自脱更用飢者崔知悌令兩京無處預)
(養之以防緩急收乾蛭當展其身令長腹中有子者去/之此物難死雖加火炙亦如魚子煙熏三年得水猶活)
(以為楚王之病也藥性論云水蛭使主破女子月候不/通欲成血勞㿂塊能治血積聚日華子云畏石灰破㿂)
(結然極難修制須細剉後用㣲火炒/令色黄乃熟不爾入腹生子為害)
圖經曰(水蛭生雷澤池今近處河池中多有之一名蜞/此有數種生水中者名水蛭亦名馬蟥生山中)
(者名石蛭生草中者名草蛭生泥中者名泥蛭並皆著/人及牛馬股脛間囓咂其血甚者入肉中産育為害亦)
(大水蛭有長尺者用之當以小者為住六月採暴乾一/云採得當以䈽竹筒盛之待乾又用米泔浸經宿然後)
(出之暴已又用冬月猪脂煎令黄乃堪用乾蛭當展令/長腹中有子者去之古法有用水蛭㗖瘡者緩急所須)
(亦不可得雀知悌令預収養之以備用此物極難死加/火炙經年得水猶可活也石蛭等並頭尖腹麄不堪入)
(藥誤用之則令人目中生煙/不已漸致枯損不可不辦也)
經驗方(治折傷用水蛭新瓦上焙乾為細末熱酒調下/二錢食頃痛可更一服痛止便將折骨藥封以)
(物夾定直/候至較)
初虞世(治從髙墜下及打擊内傷神効麝香水蛭各一/兩剉碎炒令煙出二件研為末酒調一錢當下)
(畜血未止再/服其効如神)
衍義曰(水蛭陳藏器日華子所説備矣大者京師乆謂/之馬鼈腹黄者謂之馬黄畏塩然治傷折有功)
(經與注背不言修製宜子細/不可忽也今人用者皆炒)
　
　
　
　
　
　
　
　
斑猫味辛寒有毒主寒熱鬼疰蠱毒風瘻疥癬惡瘡疽
蝕死肌破石癃血積傷人肌墮胎一名龍尾生河東川
谷八月取隂乾(馬刀為之使畏巴豆丹參空青惡膚青/陶隱居云豆花時取之甲上黄黒班色)
(如巴豆大者是也臣禹錫等謹按蜀本圖經云七月八/月大豆葉上甲蟲長五六八八黄班文烏腹者今所在)
(有之呉氏云斑猫一名班蚝音刺一名龍蚝一名班菌/一名腃髪一名盤蛩一名晏青神農辛岐伯鹹桐君有)
(毒扁鵲甘有大毒生河内川谷或水石藥性論云班猫/使一名龍苗有大毒能治瘰癧通水道日華子云惡豆)
(花療淋疾傳惡瘡瘻爛入藥/除翼足熟炒用生即吐瀉人)
圖經曰(斑猫生河東川谷入處處有之七月八月大豆/盛時此蟲多在葉上長五六分甲上黄黒文烏)
(腹尖喙如巴豆大就業上枝之隂乾古方書多有用人/此其字或作斑蠡亦斑蚝入藥不可令生生即吐瀉)
外臺秘要(救急治疔腫方斑猫二枚捻破以/針劃瘡上作米字封之即根乃出)
又方(治乾癬積年生痂搔之黄水出每逢隂兩/即痒用斑猫半兩㣲炒為未蜜調傅之)
經驗方(大治大人小兒瘰癧内消方班猫一兩去翅足/用粟米一升同斑猫炒令米燋黄去來不用細)
(研入乾薄荷末四兩同研令匀以烏鷄子清丸如菉豆/大空心臘茶下一丸加至五丸却每日減一也減至一)
(丸後每日/服五丸)
肘後方(治沙虱毒斑猫二枚一枚未服之/枚燒令煙絶研末以傅瘡中立差)
廣利方(治瘰癧經乆下不差斑猫一枚去翅足㣲炙以漿/水一盞空腹合之用蜜水下重者不過七枚差)
又方(姙娠或已不活欲下胎/􁁊䘮滿未服一救即下)
衍義曰(班猫須糯米中炒米黄為度姙身人不可服為/能潰人肉治淋藥多用極苦人充宜斟酌下條)
(芫青其用與此不/相逺故附於此)
田中螺汁大寒主目熱赤痛止渇(陶隱居云生水田中/及湖濱岸側形圓大)
(如梨橘者人亦煮食之煮汁亦療熱腥酒止渇患根痛/取真珠并黄蓮内其中艮乆計出取以注目中多差唐)
(本注云别録云殻療尸疰心腹痛又主失精水潰飲汁/止瀉今按陳藏器本草云田中螺煮食之利大小便去)
(腹中結熱目下黄脚氣衝上小腹急硬小便赤澀脚手/浮腫生浸取汁飲之止眉渇碎其肉傳熱療爛殻燒為)
(灰未服主反胃臣禹錫等謹按蜀本圖經云生水田中/大如桃李狀類蝸牛而尖長青黄色夏秋採之藥注論)
(云田螺計亦可單用土治胎熱目赤腫痛取大者七枚/洗净新汲水養去檵比重換水一升浸沈仍旋取於乾)
(浄器中著小塩花於口上承取自出者用㸃目逐箇如/此用了却放之日華子云田螺冷無毒治手足腫及熱)
(瘡生研/汁𫝊之)
陳藏器云(在水田中圓大者是小小泥有稜名䗁螺亦/止渇不能下水食之當先米泔浸去泥此物)
(至難死有誤泥在壁中三十年猶活能㐲氣飲露唯生/穿散而出即死爛殻燒為灰未服主反胃胃冷去卒心)
(痛/)
食療云(大寒汁飲療熱腥酒/壓丹石不可常食)
聖惠方(治連月飲酒咽喉爛舌上生瘡水中/螺蚌肉䓤䜴椒薑煮飲汁三兩盞差)
食醫心鏡(主消渇飲水日夜不止口乾小便數田中螺/五升水一斗漫經宿渇即飲之每日一􁁜易)
(水換生/螺為妙)
又方(云以水三升煮取汁/渇即飲之螺即任契)
　
　
　
　
　
　
　
　
貝子味鹹平有毒主目瞖鬼疰蠱毒腹痛下血五癃利
水道除寒熱温疰解肌散結熱燒用之良一名貝齒生
東海池澤(陶隱居云此是今小小貝子人以餙軍容服/物者乃出南海燒作細屑未以吹眼中療瞖)
(良又貞馬珂擣末亦療育瞖臣禹錫等謹蜀本圖經云/蝸類也形若魚齒潔者良藥性論去貝子使能破五淋)
(利小便治傷寒狂熱日華子云貝齒凉/治瞖障并鬼毒鬼氣下血又名白貝)
圖經曰(貝子生東海池澤今南海亦有之貝類之最小/者又若蝸狀而交州記曰大貝出日南如酒柸)
(小貝貝齒也善治毒俱有紫色是也潔白如魚齒故一/名貝齒古人用以餙軍容服物今稀用但穿之與小兒)
(韯􁁊頭家以餙繿帶盡家亦或使砑物採無/時珂亦似此而大黄黒色其骨白可以餙馬)
海藥云(雲南極多用為錢貨易主水氣浮腫/及孫子疳蝕吐乳並燒過入藥中用)
雷公云(凡使勿用花蟲殻其二味相似只是用之無効/凡使先苦酒與宻相對秤二味相和了將貝齒)
(於酒宻中蒸取出却於/清酒中䛬令净研用)
聖惠方(治射罔在諸肉中有毒及漏脯毒用貝子/未水調半錢服効或食麺臛毒亦同用)
千金方(㸃小兒黒花眼瞖澁痛用貝齒一兩/燒作灰研如麺入少龍腦㸃之妙)
又方(去目瞖貝子十救燒灰細篩取一胡豆大著瞖土分/卧如炊一石米乆乃滅瘜肉者加真珠與貝子等)
孫真人(治食物中毒取貝/子一枚含自吐)
衍義曰(其子今謂之具齒亦如紫貝但長寸餘故曰具/子色㣲白有深紫黑者治目中瞖燒用北人用)
(之氊㡌上為餙及綴/衣或祚躁酸下埀)
　
　
　
　
　
　
　
　
石蠶味鹹寒有毒主五癃破石淋墮胎　肉解結氣利
水道除熱一名沙蝨生江漢池澤(陶隱居云李云江左/無識此者謂為草根)
(其實類蟲形如老蠶生附石傖助庾切人得而食之珠/鹹而㣲辛李之所言有理但江漢非傖地爾大都應是)
(生氣物猶如海中蠣蛤輩附石生不動亦皆活物也今/俗用草根黒色多角節亦似蠶恐未是實方家不用沙)
(蝨自是東間水中細蟲人入水浴萻人畧不可見痛如/針刺桃亦得之今此名或同爾非其所稱也唐本注云)
(石蠶形是蠶細小有角節青黒色生江漢側石穴中岐/隴間亦有北人不多用採者遂絶爾今隴州採送之臣)
(禹錫等謹按蜀本注李云江左無識此者謂是草根生/附石間其實如老蠶如此則合在草部矣今既在蟲部)
(又一名沙蝨則是沙石間所生者一種蟲也陶云猶如/蠣蛤輩附石而生近之矣蘇亦未識而云似蠶有節青)
(黒生江漢石穴中此則半似説蠶半似草更云不採遂/絶妄亦甚也按此蟲所在水石間有之取以為鈎餌者)
(是也今馬湖石門出此最多彼人好敢/之云鹹㣲辛李蘇二説殆不足憑也)
圖經曰(石蠶生江漢池澤舊注或以為草根生石上似/蠶者或以為生氣物猶如海中蠣蚙軰又本經)
(云一名沙蝨沙蝨自是水中細蟲都無定論蜀本草注/云此蟲所在水石間有之人取以為䬲餌馬湖石門出)
(取最多彼人亦好敢之云味鹹小辛今此類川廣中多/有之草根之似蠶者亦名石蠶出福州及信州山石上)
(四時當有其苗青亦有節三月採根焙乾主走注/風散血止痛其節亦堪單用擣節取未酒温服之)
衍義曰(石蠶謂之為草則繆矣經言肉解結氣注中更/辯不定此物在處有附生水中石上作絲蠒如)
(釵股長寸許以蔽其身色如泥蠶在其中此所以謂之/石蠶也今方家用者絶稀此亦水中蟲耳山可中多)
　
　
　
　
　
　
　
　
雀甕味甘平無毒主小兒驚癎寒熱結氣蠱毒鬼疰一
名躁舍生漢中採蒸之生樹枝間蛅(音/髯)蟖(音/斯)房也八月
取(陶隱居云俗為蚝蟲其背毛亦螫人生卵形如雞子/大如已豆今方家亦不用此蚝一作載王吏切爾唐)
(本注云此物紫白間斑狀似俥磲文可可受大者如雀/卵在樹間似螵蛸蟲也臣禹錫等謹按蜀本注云雀好)
(食之俗謂之雀兒飯瓮陳藏器云雀癰本功外主小兒/撮口病先□小兒口傍令見血以癰碎取汁塗之亦生)
(擣鼠婦并雀癰汁塗小兒多患此病漸漸以撮不得飲/乳者是凡産育時開諸物口不令閉相厭之也打破絞)
(取汁與平常小兒飲之今無疾本經云蛅蟖房蘇云蚝/蟲卵也甘蚝蟲身扁背上有刺大小如蠶安有卵如雀)
(卵哉蘇為深誤耳雀癰一名雀甕為其形似甕而名之/癰甕聲近耳其蟲好在果樹上背有五色襇毛刺人有)
(毒飲老者口中吐白汁凝聚漸硬正如雀卵子在其中/作蛹以甕為繭羽化而出作蛾放子如蠶子於葉間豈)
(有蚝蟲卵如雀卵大也毒/日華子云蛓毛蟲窠有)
圖經曰(雀甕蛅蟖房也生漢中木枝上今處處有之蛅/蟖蚝七更切蟲也亦曰蛓與蛇同毛蟲好在石)
(榴木上似蠶而短背上有五色斑刺螫人有毒欲老者/口吐白汁凝□漸堅硬正如雀卵故名之一名雀癰癰)
(聲近耳其子在甕中作蛹如蠶之在繭也乆而作蛾出/枝間葉上放子如蠶子復為蟲舊注以甕為蟲卵非也)
(一曰雀好食其甕中子故俗間呼為雀兒飯甕又名刺/剛子人名天漿子八月採蒸之今醫家治小兒慢驚方)
(以天槳子有蟲者白殭蠶乾􁀙三物㣲炒各三枚擣篩/為末煎麻黄湯調服一字日三隨兒大小加減之大有)
(効/)
衍義曰(雀瓮多在棘枝上故又名棘剛/子研其問虫出嚾小兒治驚癎)
　
　
　
　
　
　
　
　
白花蛇味甘鹹温有毒主中風温痺不仁筋脉拘急口
面喎斜半身不遂骨節疼痛大風疥癩及暴風瘙痒脚
弱不能乆立一名褰鼻蛇白花者良生南地及蜀郡諸
山中九月十月採捕之火乾(今附臣禹錫等謹按藥性/論云白花蛇君主治肺風)
(鼻塞身生白癩風癧/瘍斑㸃及浮風癮修)
圖經曰(白花蛇生南地及蜀郡諸山中今黔中及蘄州/鄧川皆有之其文作方勝白花喜螫人足㸃人)
(有被螫者立斷之補養既愈或作木脚續之亦不妨行/九月十月採補之火乾治風速於諸蛇然有大毒頭尾)
(各一尺充甚不可用只用中斷乾者以酒浸去皮骨炙/過收之不復蛇壞其骨湏逺棄之不然刺傷人與生者)
(合同此蛇入人室屋中忽作爛𤓰氣者便不嚮湏速辟/懸之黔人有治疥癬遍體諸藥不能及者生取此蛇中)
(劑火為一大貯令通紅漏醋令熱氣蒸便畫蛇於上以/盆復宿昔如此三過去骨取肉芼以五味令過與病者)
(頼取之瞑眩一晝女乃醒瘡疕隨皮便/退其人便愈用乾蛇亦以眼不䧟為真)
雷公云(凡使即云治風元何以風縁地性竄即令引藥/至於有風治處因定号之為使凡一切蛇湏認)
(取雄雌及州土有蘄州烏地只重三分至一兩者妙也/頭尾全眼不合如活者頭上有逆毛二寸一路可長半)
(分已來頭尾相剰使之入藥彼處若得此様蛇多留供/進重二兩三分者不居别處也乾寜記云此蛇不食生)
(命只吸蘆花氣并南風并居蘆枝上最難採又不傷害/人也又有重十兩至一鎰者其蛇身烏光頭圓尾尖邏)
(眼目赤光用之中也地腹下有白腸帶子一條可長一/寸已來即是雄也採得去之頭兼皮骨帶子了二寸許)
(剉之以苦酒浸之一宿至明漉出向枊木炭火焙之令/乾却以酥炙之酥盡為度炙乾後於屋下已地上症一)
(􁀙可深一尺已來安蛇於中一宿至明再炙令乾侄用/凡修事一切蛇並去膽幷上皮了乾濕湏酒煮過用之)
孫真人(云四月勿食/蛇肉害人)
太平廣記(趙延積云遭惡蛇所螫處貼皮/便於其上炙之引去毒氣即止)
衍義曰(白花蛇諸蛇鼻向下獨此蛇鼻向上背有方勝/花叙以此得名用之去頭尾換酒浸三日棄酒)
(不用火炙仍盡去皮骨/此物毒甚不可不防也)
　
　
　
　
　
　
　
　
烏蛇無毒主諸風瘙癮疹疥癬皮膚不仁頑痺諸風用
之炙入丸散浸酒合膏背有三稜色黒如漆性善不噬
物江東有黒稍蛇能纒物至死亦如其類生商洛山(今/附)
(臣禹錫等謹按藥性論云烏蛇君味甘平有小/毒能治熱毒風皮䏎生瘡眉髭脫落瘑痒疥等)
圖經曰(烏蛇生商洛山今蘄州黄州山中有之背有三/稜色黒如漆性至善不筮物多右蘆叢中臭其)
(花氣亦乘南風而吸最難採捕多於蘆枝上得之至枯/死而眼不䧟福之重三分至二兩者為上麄大者轉重)
(力弥滅也又頭有逆毛二寸一路可長半分以來頭尾/相對用之入神此極難得也作偽者用他地生熏之至)
(黒亦能亂但眼/不光為異耳)
聖惠方(治面上瘡及㸃易容方用烏蛇二/兩燒灰末以臘月猪脂調𫝊之)
千金方(治耳聾以綿裹蛇/膏塞耳中神効)
朝野僉載(商州有人患夫風家人惡之山中為起芧屋/有烏蛇墜酒罌中病人不知飲酒漸差罌底)
(尚有蛇骨方/知其由也)
衍義曰(烏蛇尾細能穿小銅錢一百文者佳有身長一/文餘者蛇類中此蛇入藥取多甞於順安軍塘)
(藥堤上見一烏蛇長一文餘有鼠狼嚙蛇頭曵之而去/是亦相畏仗爾市者多偽以佗燻色貨之不可不蔡也)
(烏蛇脊髙世謂/之劔脊烏俏)
　
　
　
　
　
　
　
　
金蛇無毒觧生金毒人中金藥毒者取蛇四寸炙令黄
煮汁飲頻服之以差為度大如中指長尺許常澄木飲
露身作金色照日有光亦有銀蛇觧銀藥毒人中金毒
候之法合瞑取銀口中含至曉銀變為金色者是也令
人肉作雞脚裂生賓澄州(今附臣禹錫等謹按陳/藏器云金蛇味鹹平)
圖經曰(金蛇出賓澄州大如中指長尺許常木飲露體作/金色照日有光及能解金毒亦有銀蛇解銀毒今)
(不見有捕得者而信州上饒縣靈山鄉出一種蛇酷似此彼人/呼為金星地繕冬收補之亦能解銀毒止瀉洩及邪熱)
衍義曰(金蛇今方書/往往不見用)
　
　
　
　
　
　
　
　
蜣蜋味鹹寒有毒主小兒驚癎瘈瘲腹脹寒熱大人癲
疾狂易(音/羊)手足端寒肢滿賁豚一名蛣(音/詰)蜣(音/羌)火熬之
良生長沙池澤五月五日取蒸藏之臨用當炙勿置水
中令人吐(畏羊角石膏陶隱居莊子云蛣蜣之智在於/轉丸其喜入人糞中取屎丸而却推之俗)
(名為推當取大者其類有三四種以鼻頭扁者為真唐/本注云别録云擣為丸塞下部引痔蟲出盡永差臣禹)
(錫等謹按蜀本圖經云此類多種取鼻髙目㭍者名胡/蜣蜋今所在皆有之藥性論云蜣蜋使主治小兒疳蟲)
(蝕日華子云能墮胎治疰□和乾薑傳惡瘡/出葥頭其糞窒痔瘻出蟲入藥去足炒用)
圖經曰(蜣蜋生長沙池澤今處處有之其類極多取其/大者又鼻髙目深者名胡蜣蜋用之最佳五月)
(五日取蒸而藏臨用當炙勿置水中令人吐小兒疳蟲/方多用之蜣蜋心主疔瘡而本經不著唐劉禹錫纂栁)
(州救三死方云元和十一年得疔瘡凡十四日日益篤/善藥傅之皆莫能知長藥實方伯教用蜣蜋心一夕而)
(百苦皆已明年正月食羊肉文大作再用亦如神驗其/法一味貼瘡半日許可再易血盡根出遂愈蜣蜋心腹)
(下度取之其肉稍白是也所以云食羊肉又大作者葢/出葛洪肘後方又主箭鏃入骨不可㧞者徼熬巳豆與)
(蜣蜋並研匀塗所傷處斯須痛定必㣲痒且忍之待極/痒不可忍便撼動箭鏃㧞之立出此方傳於夏侯鄆鄆)
(初為閬州録事參軍有人額上有箭㾗間之云隨馬侍/中征田悦中射馬侍中與此藥立可㧞鏃出後以生肌)
(膏藥𫝊之遂無苦因并方獲之云諸瘡亦可療鄆得方/後至洪州逆旅主人妻患瘡呻吟方極以此藥試之立)
(愈又主沙塵入眼不可出者取生蜣蜋一/枚手持其背遂於眼上影之沙塵自出)
陳藏器(治蜂瘻燒死蜣/蜋末和錯𫝊之)
聖惠方(治一切惡瘡及沙虱水弩惡疽並皆治之用/蜣蜋十枚端午日收乾者佳杵末油調傅之)
外臺秘要(治癧瘍風取塗中死蜣蜋杵/爛之當揩令熱封之一宿差)
子母祕録(治小兒重舌燒蜣/蜋未和唾𫝊舌上)
又方(小兒大人怱得惡瘡末辨識/者取蜣蜋杵絞取汁𫝊其上)
劉涓子(治鼠瘻死蜣蜋燒作未苦酒和/傅之數過即愈先以塩湯洗)
又方(治附骨癰蜣蜋七枚/和大麥爛搗封之)
肘後方(若大赫瘡已炙之以蜣蜋乾者末之/和塩水傅四畔周囘如韮葉開俠)
衍義曰(蜣蜋大小二種一種大者為胡蜣蜋身黒光腹/翼下有小黄子附母而飛行晝不行夜方飛出)
(至人家庭户中見燈光則來一種小者身黒暗晝方飛/出夜不飛今當用胡蜣蜋其小者研三上抆以水雚牛)
(牛馬治脹結絶佳/孤遇而必盡食之)
　
　
　
　
　
　
　
　
五靈脂味甘温無毒主療心腹冷氣小兒五疳辟疫治
腸風通利氣脉女子月閉出北地此是寒號蟲糞也(今/附)
(臣禹錫等今據寒號蟲四足禽部/有肉翅不能逺飛所以不入)
圖經曰(五靈脂出北地今惟河東州郡有之云是寒號/蟲糞色黒如鐵採無時然多夾沙石絶難修治)
(若用之先以酒研飛鍊令去沙石乃佳詰傷冷積聚及/小兒女子方中多用之令醫治産婦血暈昏迷上衝悶)
(絶不知人事者五靈脂二兩一半炒熟一半生用擣羅/為散每服一錢熟熟水調不如口禁者以物幹開口㩲)
(之人喉邦愈謂之獨勝散又治血崩不止五靈脂十兩/擣羅為末以水五大盞煎至二盞去滓澄清再煎為膏)
(入神温未二兩合和丸如米子大毎服一/十丸  酒下空心服便止諸方用之極多)
經驗方(治丈夫婦人吐逆連日不止粥食湯藥不能下/者可以應用此得効摩丸五靈脂不夾土石揀)
(精好者不計多少擣羅為末研狗膽汁和為丸如鷄頭/大每服一丸煎熱生薑酒摩令極細更以少生薑酒化)
(以湯湯藥令極熱湏是先做下粥温熱得所左手與患/人藥喫不得救口右手急將粥與患人喫不令太多)
經効方(治婦人心痛血氣刺不可忍失笑散五靈脂浄/好者蒲黄等分為未每服二錢用好醋一杓熬)
(成膏再入本一盞同/煎至七分熱服立効)
又方(治婦人經血不止五靈脂末炒令過熟出盡煙氣/毎服大兩錢用當婦兩片酒一中盞與藥末同煎)
(至六分去滓熱/服連三九服効)
衍義曰(五靈脂行經血有功不能生血甞有人病眼中/翳徃來不定如此乃是血所病也葢心生血肝)
(藏血肝受血則能視日病不治血為背理此物入肝最/速一法五靈脂二兩沒藥一兩乳香半兩川烏頭一兩)
(半炮去皮同為末滴水丸如彈子大毎用一丸生薑温/酒磨服治風冷氣血閉手足身體疼痛冷麻又有人被)
(毒蛇咬良乆之間已昏因有老僧以酒調藥二錢嚾之/遂􁀙及以藥滓塗咬處良乆復嚾二錢其苦皆去問之)
(乃五靈脂二兩雄黄半兩同為未正此耳後有中/毒者用之無不驗此藥雖不堪貴然亦多有偽者)
　
　
　
　
　
　
　
　
蠍味甘辛有毒療諸風癮疹及中傷半身不遂口眼喎
斜語澀手足抽掣形緊小者良(出青州者良今附臣禹/錫等謹按蜀本云蠍緊)
(小者名蛜􁫙叚成式酉陽陽雜爼云鼠負蟲行者多化/為蠍蠍子多負於背甞見一蠍負十餘子子色猶白才)
(如稻粒開州古倉有蠍形如錢螫人必死江南舊無蠍/開元初□有主簿竹筒盛過江至今江南往往有之俗)
(呼為主簿蟲蠍常為蝸所食先以跡規之不/復去蠍前謂之螫後謂之蠆日華子云蠍半)
圖經曰(蠍舊不著所出州上注云出青州者良今京東/東西河陜州郡皆有之採無時用之欲緊小者)
(今人捕得皆大逼乾死收之方書謂之蛜􁫙陶隱居集/驗方云蠍有雌雄雄者螫人痛止在處雌者痛牽諸處)
(若是雄者用井泥𫝊之温則易雌者當用瓦屋溝下泥/傳之或不值天雨泥可汲新水從屋上游下取泥用又)
(可畫地作十字取上土水服五分匕又云曽經螫毒痛/苦不可忍諸法療不効有人令以冷水漬土亦漬手抑)
(不痛水㣲暖復痛即易冷水餘處不可用冷水浸則以/故布搨之小暖則易之皆驗又有况禁法令人刅能用)
(之有應古今治中風抽掣手足及小兒驚槒方多用蠍/篋中方治小兒風癎取蠍五枚以大石榴割頭去子作)
(瓮子様肉蠍其中以頭葢之紙筋和黄泥封裹以㣲火/炙乾旋加火燒令通赤良乆去火待冷去泥取中焦黒)
(者細研乳汁調半錢七灌之便定/兒梢大則以防風昜調末服之)
經驗方(治小兒驚風用蠍一箇不去頭尾薄荷四葉裹/合火上炙令薄令薄燋同􁀙為未作四服湯下)
(大人風涎/只一服)
杜壬方(治耳聾因腎虚所致十年内一服愈妙至小者/四十九枚生薑如蠍大四十九片二物調器内)
(炒至生薑乾量度為末都作一服初夜温酒下至二/更盡盡量飲酒至畔不妨次日耳中如笙篁即劾)
衍義曰(蝎大人小兒通用治小兒驚風不可闕也有用/全者有只用稍者稍力充功今青州山中石下)
(捕得慢大逼或烈日中煞蝎渇熱時乃與青泥食之既/滿腹以火逼殺之故甚色多赤欲其體重而售之故也)
(醫家用之皆悉去壬如蠆人還能禁止之自甞被其/毒兄長禁而上及令故蜇終不痛翰林禁科具矣)
　
　
　
　
　
　
　
　
螻(音/婁)蛄(音/姑)味鹹寒無毒主産難出肉中刺潰癰腫下哽
噎解毒除惡瘡一名蟪蛄一名天螻一名􁉺(音/斛)生東城
平澤夜出者良夏至取暴乾(陶隱居云以自出者其自/腰以前甚泣主止大小便)
(從腰以後甚利主下大小便若正㧞刺多用其腦此物/頗協神鬼昔人獄中得其蟪力者今人夜忍見出多打)
(殺之言為鬼所便也臣禹錫等謹按蜀本注云爾雅曰/螫尺螻是也圖經云夏至取今所在有之爾雅疏云一)
(名碩鼠夏小正三月云􁂔則鳴是也日華用/子云冷有毒治惡瘡水腫頭面腫入藥炒)
圖經曰(螻蛄生東城平澤今處處有之穴地糞壤中而/生夜則出求食人夜行忽見多打殺之言其為)
(鬼所使也夏至後取暴乾以夜出者良其自腰以前甚/澁主止大小便或云止小便自腰以後甚利主下大小)
(便若出㧞刺多用其腦此一名􁉺爾雅云殻天螻夏小/小正扁云三月􁉺則鳴是也廣雅云一名碩鼠易晋如)
(碩鼠孔頴逹正義云有五能而不能成技之蟲也又引/蔡邕勸學篇云碩鼠五能不成一技術注云能飛不能)
(過屋縁不能窮木能游不能度谷能穴不能掩身能走/不能免人荀子云梧鼠五技而窮並為此螻蛄也而魏)
(詩碩鼠刺重歛傳注皆謂大鼠則爾雅所謂碩鼠闗西/呼為鼩音瞿鼠者陸機云今河東有大鼠能人立交見)
(兩脚於頸上跳舞善鳴食人禾苗人逐則走木空中亦/有五枝或謂之雀鼠其形大然則螻蛄與此鼠二物而)
(同名碩鼠者也螻蛄有技而窮此鼠枝不窮故不同耳/螻蛄又名梧鼠本經未見也今方家治石淋導水用螻)
(蛄七枝塩二兩同於新瓦上鋪葢焙/乾研未温酒調一錢七服之即愈)
聖惠方(治十種水病腫滿喘促不得卧以螻蛄五枚/乾為末食前湯調半錢匕至一錢小便通効)
外臺祕要(治鯁螻蛄腦一物吞亦/治刺不出𫝊之刺即出)
孫真人(治箭鏇在咽喉􁗀鬲及針刺不出以/螻蛄擣取汁滴上三五度箭頭自出)
衍義曰(螻蛄此蟲當立夏後至夜則鳴月令謂之螻蟈鳴/者是矣其聲如蚯蚓此乃是五技而無一長者)
馬陸味辛温有毒主腹中大堅癥破積聚息肉惡瘡白
秃療寒熱痞結脅下滿一名百足一名馬軸生𤣥莬川
谷(陶隱居云李云此蟲形長五六寸狀如大蛩夏月登/樹鳴冬則蟄今人呼為飛蚿音𤣥蟲也蛩不必是馬)
(陸爾今有一細黄蟲狀如蜈蚣而甚長俗名土蟲雞食/之醉悶亦至死書云百足之蟲至死不僵居艮切此蟲)
(足甚多寸寸斷便寸行或欲相似方家既不復用市人/亦無取者未詳何者的是唐本注云此蟲大如細筆管)
(長三四寸斑色一如軸蜒㐮陽人名為馬蚿亦呼馬軸/亦名刀環蟲以其死側狀如力環也有人自毒服一枚)
(便死/也)
雷公(凡使収得後糠頭炒令糠頭焦黒取馬/陸出用竹刮足去頭了研成未用之)
衍義曰(馬陸即令百節蟲也身如槎節有細蹙絞起紫/色光潤百足死則側卧如環長二三寸尤者麄)
(如小指西京上陽宫及内/城甎墻中甚多入藥至鮮)
　
　
　
　
　
　
　
　
鼃(音/蛙)味甘寒無　主小兒赤氣肌瘡臍傷止痛氣不足
一名長股生水中取無時(陶隱居云凡蜂蟻鼃蟬其類/最多大而青脊者俗名土鴨)
(其鳴甚壯又一種黑色南人名為蛤子食之至美又一/種小形善鳴喚名鼃子此則是也臣禹錫等謹按蜀本)
(注云蝦蟇屬也居陸地青眷善鳴聲作鼃者是日華子/云青鼃性冷治小兒熱瘡皆黄路者名金線􁀙尸㾏病)
(蟲去勞劣觧熱/毒身青線者是)
圖經曰(鼃本經不載所出州土云生水中令處處有之/似蝦蟇而背青緑色俗謂之青蛙亦有背作黄)
(文者人謂之金線鼃陶隠居云蜂蟻蟬其類最多大腹/而脊青者俗名上鴨其鳴甚壯即爾雅所謂在水日黽)
(者是也黑色者南人哈子食之至美即今所謂之蛤亦/名水雞是也閩蜀浙東人以為珍饌彼人云食之鋪虚)
(捐尤宜産婦即此也小形善鳴喚者名鼃子即藥中所/用鼃是也其餘螻蟈長肱蠷子之類非藥中所須不復)
(悉載/也)
衍義曰(鼃其色青腹細觜尖復脚長故善躍大其聲則/曰雖小其聲則曰蛤月令所謂雀入大水化為)
(蛤者也唐韓退之詩一夜青蛙啼/到曉者是此食之性平解勞熱)
　
　
　
　
　
　
　
　
鯪鯉甲㣲寒主五邪驚啼悲傷燒之作灰以酒或水和
方寸匕療蟻瘻(陶隱居云其形似鼃而短小又以鯉魚/有四足能陸能水出岸開鱗甲伏如死)
(令蟻入中忽開而入水開甲蟻背浮出於是食之故主/蟻瘻方用亦稀惟療瘡癩及諸疰痊爾臣禹錫等謹按)
(蜀本圖經云生深大山谷中金房均等州皆有之藥性/論云鯪鯉甲使有大毒治山瘴瘧惡瘡燒傅之日華子)
(云凉有毒治小兒驚邪婦人/鬼魅悲泣及痔漏惡瘡疥癬)
圖經曰(鱗鯉甲舊不著所出州郡今湖嶺及金商均房/間深山大谷中皆有之似鼉而短小色黑又似)
(鯉魚而有四足能陸能水日中出痒開鱗甲如死令蟻/入中蟻滿夜閉而入水蟻皆浮出因接而食之故主蟻)
(瘻為最亦主惡瘡疥癩燒其甲末傅之楊炎南行方主/山瘴瘧有鱗鯉甲湯今人謂之穿山甲近醫亦用燒灰)
(與少肉豆䓻末米飲調服療腸痔疾又治吹􁀙疼痛不/可忍用穿山甲炙黄木通各一兩自然銅半兩生用三)
(味擣羅為散每服二錢/温酒調下不計時侯)
外臺秘要(肘後治蟻入耳燒鱗鯉/甲末以水調灌之即出)
千金翼(治蟻漏取鯪鯉甲二/七枚末猪膏和傅之)
簡要濟衆(治産後血氣上衝心成血暈穿山甲一兩重/子小便浸一宿取出慢火炙令黄為末每服)
(一二錢用少許熱/酒調下非時服之)
衍義曰(鯪鯉角穴山而居亦能水燒一兩存性肉荳蔲/仁三箇同為末米飲調二錢服治氣痔膿血甚)
(者加蝟皮一兩燒入/中病即已不必盡劑)
　
　
　
　
　
　
　
　
芫青味辛㣲温有毒主蠱毒風疰鬼疰墮胎三月取暴
乾(陶隱居云芫花時取之青黒色亦療鼠瘻臣禹錫等/謹按蜀本圖經云形大小如班猫純清緑色今出寧)
(州/也)
圖經曰(芫青本經不載所出州土今處處有之其形頗/與班猫相類但純青緑色背上一道黄文尖啄)
(三四月芫花發時乃生多就花上採之暴乾凡用斑猫/芫菁亭長之類須以糯米同炒㸔米色黄黒即為熟便)
(出之去頭足及翅翼更以亂髪裹之桂屋東榮一宿然/後用之則去毒矣舊説斑猫芫青葛上亭長地膽皆一)
(類而隨時變古方皆用之深師療淋用亭長説之最詳/云取葛上亭長折斷腹腹中有白子如小米二分分取)
(著白板子上隂燥二三日藥成若有人患十年淋服三/枚八九年以還服二枚服時以水著小柸中水如棗許)
(内藥盞中𤓰甲研當扁扁見於水中仰頭乃令人寫著/咽喉中勿令近牙齒間藥雖㣲小下喉自覺當至下焦)
(淋所頃藥大作煩急不可堪者飲乾麥飰汁則葉勢止/也若有乾麥飯但水亦可耳老小服三分之一當下淋)
(疾如膿血連連爾石去者或如指頭或青或黄男女服/之皆愈此蟲四月五月六月為葛上亭長七月為斑猫)
(九月十月為地膽隨時變耳亭長時頭當赤身黒若藥/不快淋不下以意節度更増服之今醫家多只用斑猫)
(芫青而亭長地膽稀有使者人亦/少採捕既不得其詳故不備載)
雷公云(芫蜻斑猫亭長赤頭等四件其樣各不同所居/所食所効各不同其芫蜻觜尖背上有一畫黄)
(斑猫背上一畫黄一畫黒觜尖處一小㸃赤在豆葉上/居食豆葉汁亭長形黑黄在蔓葉上居食蔓膠汁赤頭)
(額上有大紅一㸃身黒用各有處凡修事芫蜻斑猫亭/長赤頭並用糯米小麻子相拌同炒待米黄黒出去麻)
(子等去兩翅足并頭用血餘裹/懸於東墻角上一夜至明取用)
地膽味辛寒有毒主鬼疰寒熱鼠瘻惡瘡死肌破癥瘕
墮胎蝕瘡中惡肉鼻中息肉散結氣石淋去子服一刀
圭即下一名蚖青一名青蛀(烏媧/切)生汶山川谷八月取
(惡甘草陶隱居云真者出梁州狀如大馬蟻有翼偽者/即斑猫所化狀如大豆大都療體畧同必不能得真爾)
(此亦可用故有蚖青之名蚖字乃異恐是相承誤矣唐/本注云形如大馬蟻者今見出邠州者是也狀如大豆)
(者未見也臣禹錫等謹按蜀本圖經云二月三月八月/九月草菜上取之形倍黒色芫青所化也藥性論云地)
(地膽能宣出瘰癧根從齆/小便出上亦土之治鼻)
圖經(文具芫/菁條下)
珂味鹹平無毒主目中翳斷血生肌貝類也大如鰒皮
黄黒而骨白以為餙生南海採無時(唐本/先附)
海藥(謹按名醫别録云生南海白如蜯主消㬾/膜及筋弩肉並刮㸃之此外無諸要用也)
雷公云(要冬採得色白膩者并有白旋水文勿令見火/立無用處夫用以銅刀刮作末子細研用重絹)
(羅篩過後研千餘下用/此物不入婦人藥中用)
　
　
　
　
　
　
　
　
蜻(音/青)蛉(音/零)㣲寒强隂止精(陶隱居云此有五六種今用/青色大眼者一名諸乘俗)
(呼胡梨道家用以止精眼可化為青珠其餘黄細及黑/者不入藥用一名蜻蜒臣禹錫等謹按蜀本注云蜻蜓)
(六足四翼好飛溪梨側日華子云蜻蜓凉/無毒壯陽肢水藏入藥去翼足炒用良)
圖經曰(蜻蛉舊不載所出州郡今所在水際有之此有/數種當用青色大眼者為良其餘黄赤及黒色)
(者不入用俗間正名蜻蜓而/不甚湏也道家則多用之)
衍義曰(蜻蛉其中一種最大京師名為馬大頭者是身/縁色雌者腰間一遭碧色用則當用雄者陶隱)
(居以謂青色大眼一類之中元無青者眼一類皆大此/物生化於水中故多飛水上唐杜甫云㸃水蜻蜓欵欵)
(飛/)
　
　
　
　
　
　
　
　
鼠婦味酸温㣲寒無毒主氣癃不得小便婦人月閉血
瘕癎痓寒熱利水道一名負蟠(音/煩)一名􁍞(音/伊)蝛(音/威)一名
蜲蜲生魏郡平谷及人家地土五月五日取(陶隱居云/一名鼠負)
(言鼠多在坟中皆則負之今作婦字似乎乖理又一名/鼠姑臣禹錫等謹按蜀本注云爾雅云蟠鼠負是也多)
(甕器底及土坎中常惹著背故名之也俗亦謂之鼠䊀/猶如□耳名羊負來也日華子云鼠婦蟲有毒通小便)
(能墮/胎)
圖經曰(鼠婦生魏郡平谷及人家地上今處處有之多/在下濕處瓮器底及土坎中常惹著鼠背故名)
(鼠負今作婦字謬耳爾雅云蟠鼠負郭璞云瓮器底蟲/又云􁍞烕委黍詩東山云􁍞威在室鄭箋云此物家無)
(人則生然本經亦有此名是今人所謂濕生蟲者也五/月五日取古方有用者張仲景主乆瘧大鼈甲丸中使)
(之以其主/寒熱也)
千金方(治産後小便不利鼠婦七枚/一味熬為屑作一服酒調下)
衍義曰(鼠婦此濕生蟲也多足其色如蚓背有横絞蹙/起大者長三四分在處有之甎□及下濕處多)
(用處/絶少)
螢火味辛㣲温無毒主眀目小兒火瘡傷熱氣蠱毒鬼
疰通神精一名夜光一名放光一名熠(以入/切)燿(以灼/切)一
名即炤(音/照)生階地池澤七月七日取隂乾(陶隱云此是/腐草及爛竹)
(根所化初猶未如蟲腹下已有光數日便變而能飛方/術家捕取内酒中令死乃乾之俗藥用之亦稀臣禹錫)
(等謹按蜀本注云爾雅云螢火即炤注曰夜飛復下有/火按此蟲是枋草所化也吕氏春秋云腐草化為螢是)
(也藥性論云螢火/亦可單用治青育)
衍義曰(螢常在大署前後飛出是得大火之氣而化故/如此明照也今人用者少月令雖曰腐草所化)
(然非隂濕/處終無)
　
　
　
　
　
　
　
　
甲香味鹹平無毒主心腹滿痛氣急止痢下淋生南海
(唐本注云蠡大如小拳青黄色長四寸寸取黶燒/灰用之南人亦煮其肉敢亦無損益也唐本先附)
圖經曰(甲香生南海今嶺外閩中近海州郡及明州皆/有之海蠡音螺之掩也南州異物志曰甲香大)
(者如甌面前一邊直欃長數寸闡殻岨峿有刺其掩雜/衆香燒之使益芳襡燒則臭一名流螺之中流最厚味)
(是也其蠡大如小拳青黄色長四五寸人亦敢其肉今/醫家稀用但合香家所湏用時先以酒煮去醒及涎云)
(可聚香使不散也傳信方載其法云每甲香一斤以泔/一斗半於鐺中以㣲煻犬煮經一復時即換新泔經三)
(換即漉出衆手刮去香上惡物訖用白蜜三合水一斗/又煻火煮一復時水乾又以蜜三合水一斗同煮都三)
(復時以香爛止炭火熱燒地灑清酒令閏鋪香於其上/以新瓷瓶葢合蜜埿一復時待香冷硬即白中用木杵)
(擣令爛以沉香三兩麝香一分和合畧擣令相亂入甲/香成以甆瓶貯之更能埋之經乆方燒尤佳凡燒此香)
(湏用大火爐多著熱灰及則炭至合飜時又湏換火猛/燒令盡訖去之爐傍著火煖水即香不散甲香湏用合)
(州小者佳此法出臣劉兖奉禮也凡蠡之類亦多絶有/大者珠蠡瑩潔如珠鸚鵡蠡形似鸚鵡頭並堪酒盃者)
(檢尾蠡如抑狀擇軰所吹/者□不入藥故不悉録)
海藥云(和氣清神主腸風瘻痔陳氏云主甲疸瘻瘡蛇/蝎蜂螫疥癬頭瘡嚵瘡甲前口脂用也廣州記)
(云南入常食若龜鱉之類又有小/甲香苦螺子狀取其蔕而修成也)
雷公云(凡使須用生茅香皂角二味煮半日却/漉出於石臼中擣用馬尾篩篩過用之)
經驗方(甲香修製法不限多少先用黄土泥水煮一日/以温水浴過穴用米泔或灰汁煮一日依前浴)
(過後用蜜酒煮一日/又浴過煿乾任用)
衍義曰(申香善能管香煙與/沉檀龍麝用之堪佳)
　
　
　
　
　
　
　
　
衣魚味鹹温無毒主婦人疝瘕小便不利小兒中風項
强(臣兩/切)背起摩之又療淋墮胎塗滅瘢一名白魚一名
蟫(音/談)生咸陽平澤(陶隱居云衣中乃有而不可常得多/在書中亦可用小兒淋閉以摩臍及)
(小腹即溺通也臣禹錫等謹按蜀/本論云衣中白魚使自毒利小便)
圖經曰(衣魚生咸陽平澤今處處有之衣中乃少而多/在書巻中爾雅所謂蟫潭尋二音白魚郭璞云)
(衣書中蟲一名蛃音丙魚是也叚成式云補闕張周見/壁上𤓰子化為白魚因知列子朽𤓰為魚之言不虚也)
(古方主小兒淋閉取以摩臍及小腹溺即通又合鷹屎/殭蠶同𫝊瘡瘢即滅今人謂之壁魚俗𫝊壁魚入道經)
(凾中因蠹食神仙字則身有五色人能得而吞之可致/神仙唐張湯之少子惑其説乃多書神仙字碎剪置瓶)
(中取壁魚投之冀其蠹/食不能得遂致心疾)
千金方(治少石草落目中眛不出/白魚以乳汁和注目中)
外臺祕要(主眼翳白魚未/注少許於翳上)
孫真人(卒患偏風口喎語歮取白魚摩耳/下喎向左摩石向右摩左正即止)
子母秘録(治婦人無故遺血溺衣/中白魚三十箇内隂中)
食醫心鏡(小兒中客忤書中白魚/十枚傳乳頭飲之差)
衍義曰(衣魚多在故書中乆不動帛中或有之不若故/紙中多也身有厚粉手撫之則落亦齒毳衣用)
(處亦少其形稍似魚其尾/又分二歧世用以滅瘢㾗)
　　　三十六種陳藏器餘
海螺百一方治目痛累年或三四十年方取生螺一枚
洗之内燥螺口開以黄連一枚内螺口中令其螺飲黄
黄連汁以綿注汁著眥中
孫真人(合菜食/治心痛)
海月味辛平無毒主消渇下氣令人能食利五藏調中
生薑醬食之銷腹中宿物令易飢止小便南海水沫所
化煮時猶變為水似半月故以名之海蛤類也
食療云(平主消痰辟邪鬼毒以生椒醤調和食之良能/消諸食使人易飢又其物是水沬化之煮時猶)
(是水入腹中之後便令人不小便故知益人也又有魚/食之人亦不見所損此㸔之將是有益耳亦名以下)
青􁀙味辛温無毒主補中益陽道去冷氣令人悦澤生
南海狀如蟬其子著水取以塗錢皆歸本處一名蟱蝸
廣雅云青蚨也搜神記曰南方有蟲名􁀙蠋如蟬大辛
美可食其子如蠶種取其子歸則母飛來雖濳取必知
處殺其母塗錢子塗貫用錢則自還淮南子萬畢云青
蚨一名魚伯以母血塗八十一錢以子血塗八十一錢
置子用母置母用子皆自還也
海藥(謹按異志云生南海諸山雄雌常處不相捨生祕/精縮小便青金色相似人採得以法木之用塗錢)
(以貨易晝用夜歸亦/是人問難得之物也)
豉蟲有毒殺禽獸蝕息肉傅惡瘡
百一方(豉蟲圭射工取一枚致口中便愈已死者亦/起蟲有毒應不可吞云以白梅皮裹含之)
烏爛死蠶有小毒蝕瘡有根者亦主外野鷄病並傅瘡
上在族上烏臭者白死蠶主白遊赤死蠶主赤遊並塗
之遊一名疹也
繭鹵汁主百蟲入肉慝蝕瘙疥及牛馬蟲瘡山蜍山蛭
入肉蚊孑諸蟲咬毒塩繭甕下收之以竹筒盛鹵浸瘡
山行亦可預帶一筩取一蛭置中兼特一片乾海荅則
辟諸蛭蘇恭注本經蛭條云山人自有療法豈非此乎
亦可為湯浴小兒去瘡疥此汗是繭中蛹汁故能殺蟲
非為鹵鹹也
壁錢無毒主鼻衂及金瘡下血不止捺取蟲汁㸃瘡上
及鼻中亦療外野雞病下血其蟲上錢幕主小兒嘔吐
逆耳二十煮汁飲之蟲似蜘蛛作白幕如錢在闇壁間
此土人呼為壁繭
針線袋主婦人産後腸中痒不可忍以袋安所卧褥下
無令知之
故錦燒作灰主小兒口中熱瘡研灰為末傅口瘡上煮
汁服療蠱毒嶺南有食錦蠱屈如指環食故緋帛錦如
蠶之食葉故緋帛主惡瘡丁腫毒腫諸瘡有根者作膏
用如手大取露蜂房彎頭棘刺爛草節二七亂髪燒為
末空腹服飲下方寸匕大主毒腫緋帛亦入諸膏主丁
腫用為上又主兒初生臍未落時腫痛水出燒為末細
研傅之又五色帛主盗汗拭訖棄五道頭
赦日線主人在牢獄日經赦得出候赦日扵所被囚枷
上合取將為囚縫衣令犯罪經恩也
苟印一名苟斗取膏滴耳中令左右耳徹出潮州似虵
有四足大主聾也
溪鬼蟲取其角帶之主溪毒射工出有溪毒處山林間
大如鷄子似􁀙蜣頭有一角長寸餘角上有四岐黑甲
下有翅能飛六月七月取之
百一方(射工蟲口邊有角/人得帶之暗溪毒)
用禮(壺涿氏掌除水蟲以炮土之鼓歐之以禁石投之/注云投使驚去也今人過山溪先以石投水蟲當)
(當先去不/著人也)
張司空云(江南有射工蟲甲蟲類/也口邉有弩以氣射人)
𤣥中記云(水孤蟲也長四寸其色黒背上有甲其口有/角向前如弩以氣射入江淮問謂之短狐射)
(工通為溪病此既其/蟲故能相壓伏也)
赤翅蜂有小毒主蜘蛛咬及丁腫疽病瘡燒令黒和油
塗之亦取蜂窠土酢和為泥傅蜘蛛咬處當得絲出嶺
南如土蜂翅赤頭黒穿土為窠食蜘蛛大如螃㙰遥知
蜂來皆狼猉藏隱蜂以預知其處相食如此者無遺也
獨脚蜂所用同前似小蜂黒色一足連樹根不得去不
能動摇五月採取出嶺南又有獨脚蟻功用同蜂亦連
樹根不能動摇出嶺南
蜡(音/宅)味鹹無毒主生氣及婦人勞損積血帶下小兒風
疾丹毒湯火煠出以薑酢進之海人亦為常味一名水
母一名樗蒲魚生東海如血䘓大者如床小者如斗無
腹胃眼目以蝦為目蝦動蛇沈故曰水母目蝦如駏驉
之與􁁊􁁊相假矣(蛇除/駕勿)
盤蝥蟲(蝥牟/二音)有小毒主傳尸鬼疰如行蟲而小亦未可
輕用也
􁀙(音/窒)蟷(音/當)有毒主一切丁腫附骨疽蝕等瘡宿肉贅瘤
燒為末和臘月猪脂傅之亦可諸藥為膏主丁腫出根
似蜘蛛宂土為窠爾雅云蛈(音/迭)蝪(音/蕩)郭璞云螲蟷也穴
上有葢覆穴口今呼為顛蟷蟲河北人呼為蛈蟷音姪
螗是處有之雀知悌方云主丁腫為上
山蛩蟲有大毒主人嗜酒不已取一節燒成灰水下服
之訖便不喜聞酒氣過一節則毒人至死此用療嗜酒
人也亦主蠶白殭死取蟲燒作灰粉之以燒令黒𫝊瘡
烏班色長二三寸生林間如百足而大更有大者如指
名馬陸能登木羣吟已見本經
溪狗有小毒主溪毒及遊蠱燒末服一二錢七似蝦蟇
生南方溪石間尾三四寸
水黽有毒令人不渇殺雞犬長寸許四脚羣游水上水
涸即飛亦名水馬非海中主産難之水馬也
飛生蟲無毒令人易産取角臨時熱之亦得可燒末服
少許蟲如齧髪頭上有角
蘆中蟲無毒主小兒飲乳後吐逆不入腹亦出破蘆節
申取蟲二枚煮汁飲之蟲如小蠶小兒嘔逆與哯乳不
同宜細詳之哯乳乳飽後哯出者是
􁒨螺無毒主飛中遊蠱生食以薑醋進之彌佳生永嘉
海中味辛辣如􁒨故名􁒨螺
蛇婆味鹹平無毒主赤白毒痢蠱毒下血五野雞病惡
瘡生東海一如蛇常在水中浮遊炙食亦燒末服一二
錢七
朱鼈帶之主刀刃不傷亦云今人有媚生南海山水中
大如錢腹下赤如血云在水中著水馬脚皆令仆倒耳
擔羅味甘平無毒主熱氣消食雜昆布為羮主結氣生
新羅蛤之類羅人食之
青腰蟲有大毒著皮肉腫起殺癬蟲食惡瘡瘜肉剥人
面皮除印字印骨者亦盡蟲如中蟻大赤色腰中青黒
似狗猲一尾尖有短翅能飛春夏時有
虱主腦裂人大熱發頭熱者令腦縫裂開取黒虱三五
百擣碎傅之及主丁腫以十枝置瘡上以荻箔繩作炷
炙虱上即根出反脚指間有肉刺瘡以黒虱𫝊根出也
太平廣記(出西陽雜爼人將死虱離身或云取病虱於/床前可以卜病之將死虱行向病者皆死)
苟杞上蟲味鹹温無毒主益陽道令人悦澤有子作繭
子為蝻時取之曝乾炙令黄和乾地黄為丸服之大起
陽益精其蟲如蠶食苟杞葉
大紅蝦鮓味甘平小毒王飛尸􁀙蟲口中甘􁥥風瘙身
癢頭瘡牙齒去疥癬塗山蜍蚊子入人肉初食瘡發後
而愈生臨海㑹稽大者長一尺鬚可為簪虞嘯父荅晋
帝云時尚温未及以貢即㑹稽所出也盛蜜器及熱飰
作鮓毒人至死崔豹云􁁜海間有蜚蟲如蜻蛉名紺繙
七月羣飛闇天夷人食之云是蝦化為之又杜臺卿淮
賦云蝗化為短入水為蜃
木蠧味辛平小毒主血瘀勞積月閉不調腰脊痛有損
血及心腹間痰桃木中有者殺鬼去邪氣桂中者辛美
可噉去冷氣一如蠐螬長足短生腐木中穿木如錐刀
至春羽化一名蝎爾雅云□結􁉄注云木蠧也蘇恭證
云蠐螬深誤也
留師蜜味甘寒主牙齒􁥥用口中瘡含之蜂如小指大
正黒色嚙竹為窠蜜如稠糖酸甜好食方言云留師竹
蜂也
藍蛇頭大毒尾良當中有約從約斷之用頭合毒藥藥
人至死嶺南人名為藍解之法以尾作脯食之即愈藍
蛇如蝮有約出蒼梧語縣頭毒尾良也
兩頭蛇見之令人不吉大如指一頭無目無口二頭俱
能行出㑹稽人云是越王弩弦昔孫叔敖埋之恐後人
見之將必死也人見蛇足亦云不佳蛇以桑薪燒之則
足出見無可怪也
活師主火飈熱瘡及疥瘡並擣碎𫝊之取青胡桃子上
皮和為泥染髭髪一染不變胡桃條中有法即蝦蟇兒
生水中有尾和鮽(音/余)魚漸大脚生尾脱卵主眀目山海
經云活師科斗蟲也
　
　證類本草巻二十二
欽定四庫全書
　證類本草卷二十三
　　　　　　　　　　　　宋　唐慎微　撰
　果部三品總五十三種
　　九種神農本經
　　一十五種名醫别録
　　二種唐本先附(注云/唐附)
　　一十四種今附(皆醫家嘗用有/效注云今附)
　　一十三種陳藏器餘
　　　凡墨蓋子已下並唐慎微續證類
　(上/品)豆蔲(豆蔲花山薑/花枸櫞續注)　　　　藕實莖(石蓮子附荷/鼻花葉續注)
　　橘柚(自木部今移/核筋膜續注)　　　　大棗(生棗及/葉附)
　　仲思棗(今附苦/棗續注)　　　　　葡萄
　　栗軌　　　　　　　　　蓬蘽(力軌/切)
　　覆盆子(苺子/續注)　　　　　　芰(音/枝)實(菱角/也)
　　橙子(今/附)　　　　　　　　櫻桃
　　雞頭實
　(中/品)梅實(葉根核/仁續注)　　　　　　木𤓰(榠橿/續注)
　　杮(蒂續/注)　　　　　　　　芋(葉續/注)
　　烏芋(茨菰鳬/茨續注)　　　　　　枇杷葉(子續/注)
　　茘枝子(今/附)　　　　　　　乳柑子(今/附)
　　石蜜(乳糖也/唐附)　　　　　　甘蔗(音/柘)
　　沙糖(唐/附)　　　　　　　　椑(音/卑)杮(今/附)
　(下/品)桃核仁(花梟毛􁒡皮/葉膠實附)　　　杏核仁(花實/附)
　　安石榴(根殻/附)　　　　　　梨(鹿梨/附)
　　林檎(今/附)　　　　　　　　李核仁(根實/附)
　　楊梅(今/附)　　　　　　　　胡桃(今/附)
　　獼猴桃(今/附)　　　　　　　海松子(今/附)
　　奈　　　　　　　　　　菴羅果(今/附)
　　橄欖(音覽核中/仁附今附)　　　　　榅桲(今/附)
　　榛子(今/附)
　　　一十三種陳藏器餘
　　靈牀上果子　　　　　無漏子
　　都角子　　　　　　　文林郎子
　　木威子　　　　　　　摩厨子
　　懸鈎　　　　　　　　鈎栗
　　石都念子　　　　　　君遷子
　　韶子　　　　　　　　棎子
　　諸果有毒

(上/品)豆蔲味辛温無毒主温中心腹痛嘔吐去口臭氣生
南海(陶隱居云味辛烈者為好甚香可常含之其五和/糝素感切中物皆宜乆亷薑温中下氣益智熱枸)
(音矩櫞音㳂温甘蕉麂音几目並小冷爾唐本注云豆/蔲苗似山薑花黄白苗根及子赤似杜若枸櫞性冷陶)
(云温誤爾今注此草豆蔲也下氣止霍亂臣禹錫等謹/按蜀本圖經云苗似杜若春花在□端如芙蓉四房生)
(於莖下白色花開即黄根似髙良薑實若龍眼而無鱗/甲中如石榴子莖葉子皆味辛而香十月收今苑中亦)
(種之藥性論云草豆蔲可單用能主一切冷氣陳藏器/云山薑味辛温去惡氣温中中惡霍亂心腹冷痛功用)
(如薑南人食之根及苗並如薑而大作樟木臭又有㺐/子薑黄色𦂳辛辣破血氣殊强此薑又云枸櫞生嶺南)
(大葉甘橘屬也子大如盞味辛酸性温皮去氣除心頭/痰水無别功日華子云豆蔲花熱無毒下氣止嘔逆除)
(霍亂調中補胃氣消酒毒又云山薑/花暖無毒調中下氣消食殺酒毒)
圖經曰(豆蔲即草豆蔲也生南海今嶺南皆有之苗似/蘆葉似山薑杜若軰根似髙良薑花作穗嫩葉)
(卷之而生初如芙蓉穗頭深紅色葉漸展花漸出而色/漸淡亦有黄白色者南人多採以當果實尤貴其嫩者)
(并穗入鹽同淹治疊疊作朶不散落又以木槿花同浸/欲其色紅耳其作實者若龍眼子而鋭皮無鱗甲中子)
(若石榴瓣候熟採之暴乾根苗微作樟木氣其山薑花/莖葉皆薑也但根不堪食亦與豆蔲花相似而微小耳)
(花生葉間作穗如麥粒嫩紅色南人取其木大開者謂/之含胎花以鹽水淹藏入甜糟中經冬如琥珀色香辛)
(可愛用其鱠醋最相宜也又以鹽殺治暴乾者/煎湯服之極能除冷氣止霍亂消酒食毒甚佳)
　雷公云(几使須去蒂并向裏子後取皮用茱萸同於/鍋内緩炒待茱萸微黄黒即去茱萸取草豆)
(蔲皮及子/杵用之)
千金方(治心腹脹滿短氣以草豆蔲一兩/去皮為末以木𤓰生薑湯下半錢)
海藥云(豆蔲生交趾其根似益智皮殻小厚核如石榴/辛且香蒳草樹也葉如芄蘭而小三月採其葉)
(細破隂乾之味/近苦而有甘)
衍義曰(豆蔲草豆蔲也氣味極辛微香此是對肉豆蔲/而名之若作果則味不和不知前人之意編入)
(果部有何意義性温而調散冷氣力甚速花性熱淹置/京師然味不甚美微苦必為能消酒毒故為果花乾則)
(色淡/紫)
　
　
　
　
　
　
　
　
藕實莖味甘平寒無毒主補中養神益氣力除百疾乆
服輕身耐老不飢延年一名水芝丹一名蓮生汝南池
澤八月採(陶隱居云此即今蓮子八月九月取堅黒者/乾擣破之花及根並入神仙用今云莖恐即)
(是根不爾不應言甘也宋帝時太官作血䘓音勘庖人/削藕皮誤落血中遂皆散不凝醫乃用藕療血多効也)
(唐本注云别録云藕主熱渴散血生肌乆服令人心歡/臣禹錫等謹按蜀本圖經云此生水中葉名荷圓徑尺)
(餘爾雅云荷芙蕖其莖茄其葉蕸其本蔤其華菡蓞其/實蓮其根藕其中的的中薏是也爾雅釋曰芙蕖其總)
(名也别名芙蓉江東人呼荷菡蓞蓮葉也的蓮實也薏/中心也郭云蔤莖下白蒻在泥中者今江東人呼荷華)
(為芙蓉北方人便以藕為荷亦以蓮為荷蜀人以藕為/茄或用其母為華名或用根子為母葉號此皆名相錯)
(習俗傳誤失其正體也陸璣疏曰蓮青皮裏白子為的/的中有青為薏味甚苦故里語云苦如薏是也藥性論)
(云藕汁亦單用味甘能消瘀血不散節擣汁主吐血不/止口鼻並皆治之孟詵云藕生食之主霍亂後虚渴煩)
(悶不能食其産後忌生冷物惟藕不同生冷為能破血/故也又蒸食甚補五藏實下膲與蜜同食令人腹藏肥)
(不生諸蟲亦可休粮仙家有貯石蓮子及乾藕經千年/者食之至妙矣又云蓮子性寒主五藏不足傷中氣絶)
(利益十二經脈血氣生食微動氣蒸食之良又熟去心/為末蠟蜜和丸日服三十丸令人不飢此方仙家用爾)
(又雁腹中者空腹食十枚身輕能登髙涉逺雁食糞於/田野中經年尚生又或於山巖之中止息不逢隂雨經)
(乆不壞又諸鳥猿猴不食藏之石室内有得三百餘年/者逢此食永不老矣其房荷葉皆破血陳藏器云藕實)
(蓮也本功外食之宜蒸生則脹人腹中薏令人吐食當/去之經秋正黒者名石蓮入水必沈惟煎鹽鹵能浮之)
(石蓮山海間經百年不壞取得食之令髪黒不老藕本/功外消食止洩除煩解酒毒壓食及病後熱渴又云荷)
(鼻味苦平無毒主安胎去惡血留好血血痢煑服之即/荷葉蔕也又葉及房主血脹腹痛産後胎衣不下酒煑)
(服之又主食野菌毒水煑服之鄭𤣥云芙蕖之莖曰荷/的中薏食之令人霍亂陳士良云蓮子心生取為末以)
(米飲調下二錢療血渴疾産後渴疾服之立愈日華子/云藕温止霍亂開胃消食除煩止悶口乾渴疾止怒令)
(人喜破産後血悶生研服亦不妨擣罯金瘡并傷折止/暴痛蒸煑食大開胃節冷解熱毒消瘀血産後血悶合)
(地黄生研汁熱酒并小便服並得又云蓮子温并石蓮/益氣止渴助心止痢治腰痛治泄精安心多食令人喜)
(又名蓮的蓮子心止霍亂又云蓮花暖無毒鎮心輕身/益色駐顔入香甚妙忌地黄蒜又云荷葉止渴落胞殺)
(簟毒并産後口乾心肺/燥煩悶入藥炙用之)
圖經曰(藕實莖生汝南池澤今處處有之生水中其葉/名荷謹按爾雅及陸璣疏謂荷為芙蕖江東呼)
(荷其莖茄其葉蕸加蕸二音或作葭其本蔤士筆切莖/下白蒻音若在泥中者其華未發為菡蓞已發為芙蓉)
(其實蓮蓮謂房也其根藕幽州人謂之光旁至深益大/如人臂其中的蓮中子謂青皮白子也中有青長二分)
(為薏中心苦者是也凡此數物今人皆以中藥藕生食/其莖主霍亂後虚渴煩悶不能食及解酒食毒花鎮心)
(益顔色入香尤佳荷葉止渴殺蕈毒今婦人藥多有用/荷葉者葉中蔕謂之荷鼻主安胎去惡血留好血實主)
(益氣其的至秋來皮黒而沈水者謂之石蓮陸璣云可/磨為豉如米飯輕身益氣令人强徤醫人炒末以止痢)
(治腰痛又治噦逆以實仁六枚炒赤黄色研末冷熱水/半盞和服便止惟苦薏不可食能令霍亂大抵功用主)
(血多效乃因宋太官作血䘓庖人削藕皮誤/落血中遂散不凝自此醫家方用主血也)
　聖惠方(治時氣煩渴用生藕汁一中盞/入生蜜一合令匀分為二服)
又方(治食蟹中毒以生藕汁或/煑乾蒜汁或冬𤓰汁並佳)
又方(治撲打墜損惡血攻心悶亂疼痛以火乾荷葉五/斤燒令煙盡細研食前以童子熱小便一小盞調)
(三錢匕/日三服)
又方(益耳目補中聰明强志蓮實半兩去皮心細研先/煑令熟次以粳米三合作粥候熟入蓮實攪勻食)
(之/)
千金方(治墜馬積血心腹唾血無數/乾藕根末酒服方寸匕日三)
肘後方(今易産蓮華一葉/書人字吞之立産)
經驗後方(主吐血咯血以荷葉焙/乾為末米湯下二錢匕)
梅師方(治産後餘血不盡奔上衝心煩/悶腹痛以生藕汁二升飲之)
孫真人(蓮子不去心/食成霍亂)
食醫心鏡(藕實味甘平無毒主補中養神益氣力除百/病乆服令人歡心止渴去熱輕身耐老不飢)
(延年其根止熱渴破留血/生肌乆服令人悦澤矣)
救急方(治産後血不盡疼悶心痛荷葉/熬令香為末煎水下方寸匕)
集驗方(治漆瘡取蓮葉乾者一斤水一/斗煑取五升洗瘡上日再差)
詩疏(的五月中生蓮脆至秋來皮黒的成可食可摩/以為飯如粟飯輕身養氣令人强徤又可為粥)
唐書(姜撫言服常春藤使白髪還鬚則長生可致藤生/太湖最良終南往往有之不及也帝遣使者至太)
(湖多取以賜中朝老臣又言終南山有旱藕餌之延年/狀類葛粉帝作湯餅賜大臣右驍衛將軍甘守誠能詩)
(藥石曰常春者千歳藟也旱藕牡/蒙也方家乆不用撫易名以神之)
太清諸草木方(七月七日採蓮花七分八月八日採根/八分九月九日採實九分隂乾擣篩服)
(方寸匕令/人不老)
華山記(華山頂有池生千/葉蓮花服之羽化)
衍義曰(藕實就蓬中乾者為石蓮子取其肉於砂盆中/乾擦去浮上赤色留青心為末少入龍腦為湯)
(㸃寧心志清神然亦有粉紅千葉白千葉者皆不實如/此是有四等也其根惟白蓮為佳今禁中又生碧蓮亦)
(一瑞/也)

橘柚味辛温無毒主胷中瘕熱逆氣利水穀下氣止嘔
欬除膀胱留熱停水五淋利小便主脾不能消穀氣衝
胷中吐逆霍亂止洩去寸白乆服去臭下氣通神輕身
長年一名橘皮生南山川谷生江南十月採(陶隱居云/此是説其)
(皮之功爾以東橘為好西江亦有而不如其皮小冷療/氣乃言勝橘北人亦用之並以陳者為良其肉味甘酸)
(食之多痰恐非益也今此雖用皮既是果𩔖所以猶冝/相從柚子皮乃可服而不復入藥用此應亦下氣唐本)
(注云柚皮厚味甘不如橘皮味辛而苦其肉亦如橘有/甘有酸酸者名胡甘今俗人或謂橙為柚非也按吕氏)
(春秋云果之美者有雲夢之柚郭璞云柚似橙而大於/橘孔安國云小曰橘大曰柚皆為甘也今注自木部今)
(移臣禹錫等謹按藥性論云橘皮臣味苦辛能治胷膈/間氣開胃主氣痢消痰涎治上氣欬嗽陳藏器云橘柚)
(本功外中實冷酸者聚痰甜者潤肺皮堪入藥子非宜/人其類有朱柑乳柑黄柑石柑沙柑橘𩔖有朱橘乳橘)
(塌橘山橘黄淡子此輩皮皆去氣調中實總堪食就中/以乳柑為上本經合入果部宜加實字入水部非也嶺)
(南有柚大如冬𤓰孟詵云橘止泄痢食之下食開胃膈/痰實結氣下氣不如皮穰不可多食止氣性雖温止渴)
(又乾皮一斤擣為末蜜為丸毎食前酒下三十丸治下/□冷氣又取陳皮一斤和杏仁五兩去皮尖熬加少蜜)
(為丸毎日食前飲下三十丸下腹臟間虚冷氣脚氣衝/心心下結硬悉主之日華子云橘味甘酸止消渴開胃)
(除胷中膈氣又云皮暖消痰止𠻳破□瘕痃癖又云核/治腰痛膀胱氣腎冷炒去殻酒服良橘囊上筋膜治渴)
(及吐酒炒煎湯飲甚驗也又云柚子無毒治姙孕人喫/食少并口淡去胃中惡氣消食去腸胃氣解酒毒治飲)
(酒人/口氣)
圖經曰(橘柚生南山川谷及江南今江浙荆襄湖嶺皆/有之木髙一二丈葉與枳無辨刺出於莖間夏)
(初生白花六月七月而成實至冬而黄熟乃可噉舊説/小者為橘大者為柚又云柚似橙而實酢大於橘孔安)
(國注尚書厥包橘柚郭璞注爾雅柚條皆如此説又閩/中嶺外江南皆有柚北橘黄白色而大襄唐間柚色青)
(黄而實小皆味酢皮厚不堪入藥今醫方乃用黄橘青/橘兩物不言柚豈青橘是柚之類乎然黄橘味辛青橘)
(味苦本經二物通云味辛又云一名橘皮又云十月採/都是今黄橘也而今之青橘似黄橘而小與舊説大小)
(苦辛不類則别是一種耳收之並去肉暴乾黄橘以陳/乆者入藥良古今方書用之最多亦有單服者取陳皮)
(擣末蜜和丸食前酒吞三十丸梧子大主下焦積冷亦/可并杏子仁合丸治腸間虚冷脚氣衝心心下結硬者)
(悉主之而青橘主氣滯下食破積結及膈氣方用之與/黄橘全别凡橘核皆治腰及膀胱腎氣炒去皮酒服之)
(良肉不宜多食令人痰滯又乳柑橙子性皆冷並其類/也多食亦不宜人今人但取其核作塗面藥餘亦稀用)
(故不悉載又有一種枸音矩亦音鉤櫞音㳂如小𤓰狀/皮若橙而光澤可愛肉甚厚切如蘿蔔雖味短而香氛)
(大勝柑橘之類置衣笥中則數日香不歇古作五和糝/素感切所用陶隱居云性温宜人今閩廣江西皆有彼)
(人但謂之香櫞子或/將至都下亦貴之)
　雷公曰(凡使勿用抽皮皺子皮其二件用不得凡修/事須去白膜一重細剉用鯉魚皮裹一宿至)
(明出用其橘皮/年深者最妙)
肘後方(治卒失聲聲咽不出橘皮五兩/水三升煑取一升去滓蝢服)
又方(治食魚中毒濃/煑橘皮飲汁)
經驗後方(治膈下冷氣及酒食飽滿常服青橘皮四兩/鹽一兩分作四分一分無用湯浸青橘皮一)
(宿漉出去穰又用鹽三分一處拌和勻候良乆銚子内/炒微焦為末毎服一錢半茶末半錢水一盞煎至七分)
(候温常服不用入/茶沸湯㸃亦妙)
又方(治婦人産後氣逆以青橘皮/為末葱白童子小便煎服之)
食醫心鏡云(主胷中大熱下氣消痰化食橘皮/半兩微熬作末如茶法煎呷之)
又方(治卒食噎以陳皮一兩湯浸去穰焙/為末以水一大盞煎取半盞熱服)
又方(治吹奶不痒不痛腫硬如石以青橘皮一/兩湯浸去穰焙為末非時温酒下神驗)
孫尚藥方(治諸吃噫橘皮二兩湯浸去瓤剉以水二升/煎之五合通熱頓服更加枳殻一兩去瓤炒)
(同煎之/服效)
集驗方(治腰痛不可忍橘子人炒研為末毎服/一錢酒一盞煎至七分和滓空心服)
列子(吳楚有大木名櫾碧樹而冬生實/丹而味酸食皮汁止憒厥之疾)
尚書注(小曰橘大曰柚揚州/者為善故錫貢也)
衍義曰(橘柚自是兩種故曰一名橘皮是元無柚字也/豈有兩等之物而治療無一字别者即知柚一)
(字為誤後人不深求其意謂柚字所惑妄生分别亦以/過矣且青橘與黄橘治療尚别矧柚為别種也郭璞云)
(柚似橙而大於橘此即是識橘柚者也今若不如此言/之恐後世亦以柚皮為橘皮是貽無窮之患矣去古既)
(逺後之賢者亦可以意逆之耳橘惟用皮與核皮天下/甚所須也仍湯浸去穰餘如經與注核皮二者須早收)
(為佳有人患氣嗽將期或教以橘皮生薑焙乾神麴等/分為末丸桐子大食後夜卧米飲服三五十丸兼舊患)
(膀胱縁服此偕愈然亦取其陳皮入藥此六陳中一陳/也腎疰腰痛膀胱氣痛微炒核去殻為末酒調服愈)
　
　
　
　
　
　
　
　
大棗味甘平無毒主心腹邪氣安中養脾助十二經平
胃氣通九竅補少氣少津液身中不足大驚四肢重和
百藥補中益氣强力除煩悶療心下懸腸癖乆服輕身
長年不飢神仙一名乾棗一名美棗一名良棗八月採
暴乾
三歳陳核中仁燔(音/煩)之味苦主腹痛邪氣
生棗味甘辛多食令人多寒熱羸瘦者不可食
葉覆麻黄能令出汗生河東平澤(殺烏頭毒陶隱居云/舊云河東猗氏縣棗)
(特異今青州出者形大核細多膏甚甜鬱州𤣥市亦得/之而鬱州者亦好小不及爾江東臨沂金城棗形大而)
(虚少脂好者亦可用南棗大惡殆不堪噉道家方藥以/棗為佳餌其皮利肉補虚所以合湯皆擘之也唐本注)
(云别録云棗葉散服使人瘦乆即嘔吐揩熱疿瘡良臣/禹錫等謹按孟詵云乾棗温主補虚液强志三年陳者)
(核中仁生惡氣卒疰忤又療耳聾鼻塞不聞音聲香臭/者取大棗十五枚去皮核草麻子三百顆去皮二味和)
(擣綿裹塞耳鼻日一度易二十餘日聞聲及香臭先治/耳後治鼻不可並塞之又方巴豆十粒去殻生用松脂)
(同擣綿裹塞耳又云洗心腹邪氣和百藥毒通九竅補/不足氣生者食之過多令人腹脹蒸煑食補腸胃肥中)
(益氣第一青州次蒲州者好諸處不堪入藥小兒患秋/痢與蟲棗食良日華子云乾棗潤心肺止嗽補五藏治)
(虚勞損除腸胃癖氣和光粉燒治疳痢牙齒有病人切/忌啖之凡棗亦不宜合生葱食又云棗葉温無毒治小)
(兒壯熱煎湯浴和葛粉/裛疿子佳及治熱瘤也)
圖經曰(大棗乾棗也生棗並生河東今近北州郡皆有/而青晉絳州者特佳江南出者堅燥少脂謹按)
(棗之類最多郭璞注爾雅棗壺棗云今江東呼棗大而/鋭上者為壺壺猶瓠也邊腰棗云子細腰今謂之鹿盧)
(棗櫅子兮切白棗云即今棗子白乃熟樲酸棗云木小/實酢者遵羊棗云實小而圓紫黒色今俗呼之為羊矢)
(棗洗大棗云今河東猗氏縣出大棗子如雞卵蹶泄苦/棗云子味苦者晢無實棗云不著子者還味稔而審切)
(棗云還味短味也而酸棗自見别條其餘種煩非一今/園圃皆種蒔之亦不能盡别其名又其極美者則有水)
(菱棗御棗之類皆不堪入藥蓋肌實輕虚暴服之則枯/敗惟青州之種特佳雖晉絳大實亦不及青州者之肉)
(厚也並八月採暴乾南郡人煑而後暴及乾皮簿而皺/味更甘於它棗謂之天蒸棗然不堪入藥又有仲思棗)
(大而長有一二寸者正紫色細文小核味甘重北齊時/有仙人仲思得之因以為名隋大業中信都郡嘗獻數)
(顆近世稀復有之又廣州有一種波斯棗木無旁枝直/聳三四丈至巔四向共生十餘枝葉如㯶櫚彼土亦呼)
(為海㯶本三五年一著子都類北棗但差小耳舶商亦/有攜本國生者至南海與此地人食之云味極甘似此)
(中天蒸棗之類然其核全别兩頭不尖雙卷而圓如/小塊紫礦種之不生疑亦蒸熟者近亦少有將來者)
　食療云(棗和桂心白𤓰仁松樹皮為丸乆服香身并/衣亦香軟棗温多食動風發冷風并欬嗽)
聖惠方(令髪易長東行棗根三尺横安甑/上蒸之兩頭汗出收之傅髪即長)
又方(治傷中筋脈急上氣欬嗽用棗二十枚去核以酢/四兩微火煎入棗肉中泣盡酥常含一枚微微嚥)
(之/)
外臺祕要(痔發疼痛肥大棗一枚剥去皮取水銀掌/中以唾研令極熟傅棗瓤上内下部差)
肘後方(主下部蟲痒蒸大棗取膏以水銀和捻長/三寸以綿裹宿内下部中明日蟲皆出)
梅師(治姙娠四五月忽腹絞痛以棗/十四枚燒令焦為末以小便服)
孫真人(云脾病/宜食)
又方(生棗食之令人/氣滿脹作寒熱)
服氣精義云(常含棗核受氣令口行津/液佳令人受氣生津液)
何晏九州論曰(安平好棗中山好栗魏郡/好杏河内好稻真定好梨)
吳氏本草(棗主調中益脾氣令/人好顔色美志氣)
神異經曰(北方荒中有棗林焉其高五丈敷張枝條一/里餘子長六七寸圍過其長熟赤如朱乾之)
(不縮氣味甘潤殊於常棗/食之可以安軀益氣力)
衍義曰(大棗今先青州次晉州此二等可熬暴入藥益/脾胃為佳餘止可充食用又云御棗甘美輕脆)
(後衆棗熟以其甘故多主蟲今人所謂撲落酥者是又/有牙棗先衆棗熟亦甘美但微酸尖長此二等止堪㗖)
(不堪收暴今人將乾棗去核於鐺鍋中微火緩逼乾為/末量多少入生薑末為湯㸃服調和胃氣又將煑棗肉)
(和治脾胃丸藥尤佳又青州棗去/皮核焙乾為棗直達都下為竒果)
仲思棗味甘温無毒主補虚益氣潤五藏去痰嗽冷氣
乆服令人肥健好顔色神仙不飢形如大棗長一二寸
正紫色細文小核味甘重北齊時有仙人仲思得此棗
因以為名隋大業中信都郡獻數顆又有千年棗生波
斯國亦稍温補非此之儔也(今附臣禹錫等謹按爾雅/云棗壺棗邊要棗櫅白棗)
(樲酸棗楊徹齊棗遵羊棗洗大棗煑填棗蹶泄苦棗晢/無實棗還味稔棗釋曰壺棗者棗形似壺也郭云今江)
(東呼棗大而鋭上者為壺壺猶瓠也邊大而腰細者名/邊要棗郭云子細腰今謂之鹿盧棗棗子白熟者名櫅)
(樹小而實酢者名樲棗遵一名羊棗郭云實小而圓紫/黒色今俗呼之為羊矢棗洗最大之棗名也郭云今河)
(東猗氏縣出大棗子如雞卵蹶泄者味苦之棗名也晢/者無實之棗名也還味者短味也収煑並未詳陳士良)
(云苦棗大寒無毒棗中苦者是也人多不食主傷寒熱/伏在臟腑狂蕩煩滿大小便秘澀取肉煑研為蜜丸藥)
(佳今處/處有之)
　
　
　
　
　
　
　
　
葡萄味甘平無毒主筋骨濕痺益氣倍力强志令人肥
健耐飢忍風寒乆食輕身不老延年可作酒逐水利小
便生隴西五原燉煌山谷(陶隱居云魏國使人多齎來/狀如五味子而甘美可作酒)
(云用其藤汁殊美好北國人多肥健耐寒蓋食斯乎不/植淮南亦如橘之變於河北矣人説即此間蘡於乘切)
(薁於六切恐如彼之枳類橘耶唐本注云蘡薁與葡萄/相似然蘡薁是千歳蔂葡萄作酒法總收取子汁釀之)
(自成酒蘡薁山葡萄並堪為酒陶云用藤汁為酒謬矣/臣禹錫等謹按蜀本圖經云蔓生苗葉似蘡薁而大子)
(有紫白二色又有似馬乳者又有圓者皆以其形為名/又有無核者七月八月熟子釀為酒及漿别有法謹按)
(蘡薁是山葡萄亦堪為酒孟詵云葡萄不問土地但收/之釀酒皆得美好或曰子不堪多食令人卒煩悶眼闇)
(根濃煑汁細細飲之止嘔噦及霍亂後惡心姙孕人子/止衝心飲之即下其胎安藥性論云葡萄君味甘酸除)
(腸間水氣調下治淋通小便段成式酉陽雜俎/云葡萄有黄白黒三種成熟之時子實逼側也)
圖經曰(葡萄生隴西五原燉煌山谷今河東及近京州/郡皆有之苗作藤蔓而極長大盛者一二本綿)
(被山谷間花極細而黄白色其實有紫白二色而形之/圓鋭亦二種又有無核者皆七月八月熟取其汁可以)
(釀酒謹按史記云大宛以葡萄為酒富人藏酒萬餘石/乆者十數歳不敗張騫使西域得其種而還種之中國)
(始有蓋北果之最珍者魏文帝詔羣臣説葡萄云醉酒/宿醒掩露而食甘而不飴酸而不酢冷而不寒味長汁)
(多除煩解悁他方之果寧有匹之者今太原尚作此酒/或寄至都下猶作葡萄香根苖中空相通圃人將慎之)
(欲得厚利暮溉其根而晨朝水浸子中矣故俗呼其苗/為木通逐水利小腸尤佳今醫家多暴收其實以治時)
(氣發瘡疹不出者研酒飲之甚效江/東出一種實細而味酸謂之蘡薁子)
衍義曰(葡萄先朝西夏持師子来獻使人兼齎葡萄遺/州郡比中國者皆相似最難乾不乾不可收仍)
(酸澌不可食李白所謂胡人歳獻葡萄酒者是此瘡疱/不出食之盡出多食皆昏人眼波斯國所出大者如雞)
(卵/)
　
　
　
　
　
　
　
　
栗味鹹温無毒主益氣厚腸胃補腎氣令人耐飢生山
隂九月採(陶隱居云今㑹稽最豐諸暨音既栗形大皮/厚不美剡時冉切及始豐皮薄而甜相傳有)
(人患脚弱往栗樹下食數升便能起行此是補腎之義/然應生噉之若餌服故宜蒸暴之唐本注云栗作粉勝)
(於菱芡音儉嚼生者塗瘡上療筋骨斷音段碎疼痛腫/瘀血有效其皮名扶擣為散蜜和塗内令急縮毛殻療)
(火丹療毒腫實飼孩兒令齒不生樹白皮水煑汁主溪/毒臣禹錫等謹按蜀本圖經云樹髙二三丈葉似櫟花)
(青黄色似胡桃花實犬者如拳小如桃李又有板栗佳/栗二樹皆大又有茅栗似板栗而細其樹雖小然葉與)
(諸栗不殊惟春生夏花秋實冬枯今所在有之孟詵云/栗子生食治腰脚蒸炒食之令氣擁患風水氣不宜食)
(又樹皮主癉瘡毒謹按宜日中暴乾食即下氣補益不/爾猶有木氣不補益就中吳栗大無味不如北栗也其)
(上薄皮研和蜜塗面展皺又殻煑汁飲之止反胃消渴/今所食生栗可於熱灰火中煨令汗出食之良不得通)
(熱熱則擁氣生即發氣故火煨殺其木氣耳陳士良云/栗有數種其性一類三類一毬其中者栗榍也理筋骨)
(風痛日華子云栗榍生食破冷痃癖日生喫七箇又生/嚼罯可出箭頭亦罯惡刺并傅瘰癧腫毒痛樹皮煎汁)
(治沙蝨溪毒/殻煑治瀉血)
圖經曰(栗舊不著所出州土但云生山隂今處處有之/而兖州宣州者最勝木極類櫟花青黄色似胡)
(桃花實有房彚若拳中子三五小者若桃李中子惟一/二將熟則罅拆子出凡栗之種類亦多詩云樹之莘音)
(榛栗陸璣疏云栗五方皆有之周秦吳揚特饒吳越被/城表裏皆栗惟濮陽及范陽栗甜美而且味長他方者)
(悉不及也倭韓國諸島上栗大如雞子亦短味不美桂/陽有莘而叢生實大如杏子中仁皮子形色與栗無異)
(也但差小耳又有奥栗皆與栗同子圓而細或云即莘/也今此色惟江湖有之又有茅栗佳栗其實更小而木)
(與栗不殊但春生夏花秋實冬枯為異耳栗房當心一/子謂之栗楔治血尢效今衡山合活血丹用之果中栗)
(最有益治腰脚宜生食之仍畧暴乾去其木氣惟患風/水氣不宜食以其味鹹故也殻煑汁飲止反胃及消渴)
(木皮主瘡毒/醫家多用)
　外臺祕要(治小兒疳瘡/栗子嚼傅之)
肘後方(丹者惡毒之瘡五色無常治/之及栗皮有刺者洗之佳)
又方(治熊虎爪甲所/傷嚼栗傅之)
經驗後方(治腎虚腰脚無力生栗袋盛懸乾/毎日平明喫十餘顆次喫猪腎粥)
孫真人云(栗味鹹腎/病宜食)
勝金方(治馬汗入肉血瘡/用栗肉嚼傅之)
衍義曰(栗欲乾莫如曝欲生收莫如潤沙中藏至春末/夏初尚如初收摘小兒不可多食生者難化熟)
(即滯氣膈食生蟲往往致小兒病人亦不知所謂補腎/氣者以其味鹹又滯其氣爾湖北路有一種栗頂起末)
(尖謂之旋栗圖經引詩言/莘音榛栗者謂其象形也)
　
　
　
　
　
　
　
　
蓬蘽(力軌/切)味酸鹹平無毒主安五藏益精氣長隂令堅
强志倍力有子又療暴中風身熱大驚乆服輕身不老
一名覆盆一名陵蘽一名隂蘽生荆山平澤及寃句(陶/隱)
(居云李云即是人所食苺音茂爾今注是覆盆苗莖也/陶言蓬蘽是根名乃昌容所服以易顔者蓋根苗相近)
(爾李云苺也按切韻苺是覆盆草也又蘽者藤也今據/蓬蘽之名明其藤蔓也唐本注云蓬蘽覆盆一物異名)
(本謂實而非根此亦誤矣亦如蜀漆與常山異條芎藭/與蘼蕪各用今此附入果部者蓋其子是覆盆也臣禹)
(錫等謹按陳士良云諸家本草皆説是覆盆子根今觀/採取之家按草本類所説自有蓬蘽似蠶苺子紅色其)
(葉似野薔薇有刺食之酸甘/恐諸家不識誤説是覆盆也)
圖經曰(蓬蘽覆盆苗莖也生荆山平澤及寃句覆盆子/舊不著所出州土今並處處有之而秦吳地尤)
(多苗短不過尺莖葉皆有刺花白子赤黄如半彈丸大/而下有莖承如杮蔕狀小兒多食其實五月採其苗葉)
(採無時江南人謂之苺然其地所生差晚三月始有苗/八九月花開十月而實成功用則同古方多用亦笮其)
(子取汁合膏塗髪不白按葉絞汁滴目中去膚赤有蟲/出如絲線便效昌容服之以易顔其法四五月候甘實)
(成採之暴乾擣篩水服三錢匕安五藏益精强志倍力/輕體不老乆乆益佳崔元亮海上方著此三名一名西)
(國草一名畢㮙伽一名覆盆子治眼暗不見物冷淚漫/流不止及青盲天行目暗等取西國草日暴乾擣令極)
(爛薄綿裹之以飲男乳汁中浸如人行八九里乆用/㸃目中即仰卧不過三四日視物如少年禁酒油麵)
　陳藏器云(變白不老佛説云蘇蜜那花㸃燈正言此/花也笮取汁合成膏塗髪不白食其子令)
(人好顔色葉挼絞取汁汁滴目中去膚赤有蟲出如絲/線其類有三種四月熟甘美如覆盆子者是也餘不堪)
(入藥今人取茅/苺當覆盆誤矣)
唐本餘(耐寒濕/好顔色)
衍義曰(蓬蘽非覆盆也自别是一種雖枯敗而枝梗不/散今人不見用此即賈山策中所言者是此也)
覆盆子味甘平無毒主益氣輕身令髪不白五月採(陶/隱)
(居云蓬蘽是根名方家不用乃昌容所服以易顔者也/覆盆是實名李云是苺子乃似覆盆之形而以津汁為)
(味其核微細藥中用覆盆子小異此未詳孰是唐本注/云覆盆蓬蘽一物異名本謂實非根也李云苺子近之)
(矣其根不入藥用然生處不同沃地則子大而甘瘠地/則子細而酸此乃子有甘酸根無酸味陶景以根酸子)
(甘將根入果重出子條味為孟浪今注蓬蘽乃覆盆之/苗也覆盆乃蓬蘽之子也陶注唐注皆非今用覆盆子)
(補虚續絶强隂健陽悦澤肌膚安和藏腑温中益力療/勞損風虚補肝明目臣禹錫等謹按蜀本注李云是蓬)
(蘽子也陶云蓬蘽子津味與覆盆子小異而云味審乃/慎之至也蘇云覆盆蓬蘽一物也而云剰出此條者亦)
(非也今據蓬蘽即苺也按切韻苺音荗其子覆盆也又/按蘽者藤也今此云覆盆子則不言其蔓藤也前曰蓬)
(蘽則不言其子實也猶如芎藭與蘼蕪異條附子與烏/頭殊用藥性論云覆盆子臣微熱味甘辛能主男子腎)
(精虚竭女子食之有子主隂痿能令堅長孟詵云覆盆/子味酸五月於麥田中得之良採得及烈日晒乾免爛)
(不堪江東亦有名懸鈎子大小形異氣味功力同北土/即無懸鈎南地無覆盆是土地有前後生非兩種物耳)
(陳藏器云笮取汁合成膏塗髪不白食其子令人好顔/色葉挼絞取汁滴目中去膚赤有蟲出如絲線陳士良)
(云蓬蘽似蠶苺大覆盆小其苗各别日華子云苺子安/五藏益顔色養精氣長髪强志療中風身熱及驚又有)
(樹苺即是/覆盆子)
圖經(文具蓬/蘽條下)
　雷公曰(凡使用東流水淘去黄葉并皮蔕盡子用酒/蒸一宿以東流水淘兩遍又晒乾方用為妙)
(也/)
衍義曰(覆盆子長條四五月紅熟秦州甚多永興華州/亦有及時山中人採來賣其味酸甘外如荔枝)
(櫻桃許大軟紅可愛失採則就枝生蛆益腎藏小便服/之當覆其溺器如此取名食之多熱收時五大分熟便)
(可採烈日曝仍須薄綿蒙之今人取汁作煎為果仍少/加蜜或熬為稀湯㸃服治肺虚寒採時着水則不堪煎)
　
　
　
　
　
　
　
　
芰(音/支)實味甘平無毒主安中補五臟不飢輕身一名菱
(音陵陶隱居云廬江間最多皆取火燔以為米充粮今/多蒸暴蜜和餌之斷穀長生水族中又有菰音孤首性)
(冷恐非上品被霜後食之令隂不强又不可雜白蜜食/令生蟲也唐本注云芰作粉極白潤宜人臣禹錫等謹)
(按蜀本圖經云生水中葉浮水上其花黄白色實有二/種一四角一兩角孟詵云菱實仙家蒸作粉蜜和食之)
(可休粮水族之中此物最不能治病又云令人臟冷損/陽氣痿莖可少食多食令人腹脹滿者可煖酒和薑飲)
(一兩盞/即消矣)
圖經曰(芰菱實也舊不著所出州土今處處有之葉浮/水上花黄白色花落而實生漸向水中乃熟實)
(有二種一種四角一種兩角兩角中又有嫩皮而紫色/者謂之浮菱食之尤美江淮及山東人曝其實人以為)
(米可以當粮道家蒸作粉蜜漬食之以斷穀水/果中此物最治病解丹石毒然性冷不可多食)
　食療(神仙家用發冷氣人含吳茱/茰嚥其津液消其腹脹矣)
周禮疏(屈到嗜芰/即菱角也)
衍義曰(芰今世俗謂之菱角所在有煑熟取仁食之代/粮不益脾又有水菱亦芰也但大而脆可生食)
(和合治療未聞其用有人食生/芰多則痢乆難化是亦性冷)
橙子皮味苦辛温作醬醋香美散腸胃惡氣消食去胃
中浮風氣其瓤味酸去惡心不可多食傷肝氣又以瓤
洗去酸汁細切和鹽蜜煎成膏食之去胃中浮風其樹
亦似橘樹而葉大其形圓大於橘而香皮厚而皺八月
熟(今附臣禹錫等謹按陳士良云橙子暖無毒行風氣/發虚熱療癭氣發瘰癧殺魚蟲毒不與猪肉同食發)
(頭旋/惡心)
圖經(文具橘/柚條下)
　食療(温去惡心胃風取其皮和鹽貯之/又瓤去惡氣和鹽蜜細細食之)
衍義曰(橙子皮今人止為果或取皮合湯待/賓未見入藥宿酒未醒食之速醒)
　
　
　
　
　
　
　
　
櫻桃味甘主調中益脾氣令人好顔色美志(陶隱居云/此即今朱)
(櫻味甘酸可食而所主又與前櫻桃相似恐醫家濫載/之未必是今者爾又胡頺子凌冬不彫子亦應益人或)
(云寒熱病不可食唐本注云葉擣傅蛇毒絞葉汁服防/蛇毒内攻臣禹錫等謹按孟詵云櫻桃熱益氣多食無)
(損又云此名櫻非桃也不可多食令人發闇風東行根/療寸白蚘蟲陳士良云櫻桃平無毒日華子云櫻桃微)
(毒多食/令人吐)
圖經曰(櫻桃舊不著所出州土今處處有之而洛中南/都者最勝其實熟時深紅色者謂之朱櫻正黄)
(明者謂之蠟櫻極大者有若彈丸核細而肉厚甚難得/也食之調中益氣美顔色雖多無損但發虚熱耳惟有)
(間風人不可噉噉之立發其葉可擣傅蛇毒亦絞汁服/東行根亦殺白寸蚘蟲其木多隂最先百果而熟故古)
(多貴之謹按唐傳引吳晉本草曰櫻桃一名朱茱一名/麥甘酣今本草無此名乃知有脱漏多矣又爾雅云楔)
(吉黠切荆桃郭璞云今之櫻桃而/孟詵以為櫻非桃類未知何據)
　食療(云温多食有所損令人好顔色美志此名櫻桃/俗名李桃亦名柰桃者是也甚補中益氣主水)
(穀痢止泄精東/引根治蚘蟲)
司馬相如賦(山朱櫻即/櫻桃也)
禮記(謂之/含桃)
爾雅(謂之/荆桃)
衍義曰(櫻桃孟詵以為櫻非桃類然非桃類蓋以其形/肖桃故曰櫻桃又何疑焉謂如木猴梨胡桃之)
(類亦取其形相似爾古謂之唅桃可薦宗廟禮云先薦/寢廟者是此唐王維詩云纔是寢園春薦後非干御苑)
(鳥銜殘小兒食之纔過多無不作熱此果在三月末四/月初間熟得正陽之氣先諸果熟性故熱今西洛一種)
(紫櫻至熟時正紫色皮裏間有細碎黄㸃/此最珍也今亦上供朝廷藥中不甚須)
　
　
　
　
　
　
　
　
雞頭實味甘平無毒主濕痺腰脊膝痛補中除暴疾益
精氣强志令耳目聰明乆服輕身不飢耐老神倍一名
雁喙實一名芡(音/儉)生雷澤池澤八月採(陶隱居云此即/今蒍音葦子形)
(上花似雞冠故名雞頭仙方取此并蓮實合餌能令小/兒不長正爾食之亦當益人唐本注云此實去皮作粉)
(與菱音陵粉相似益人勝菱臣禹錫等謹按蜀本圖經/云此生水中葉大如荷皺而有刺花子若拳大形似雞)
(頭實若石榴皮青黒肉白如菱米也孟詵云雞頭作粉/食之甚妙是長生之藥與小兒食不能長大故駐年耳)
(生食動風冷氣蒸之於烈日晒之其皮即開亦可舂作/粉陳士良云此種雖生於水面有軟根名䓈菜主小腹)
(結氣痛宜食日華子云雞頭/開胃助氣根可作蔬菜食)
圖經曰(雞頭實生雷池今處處有之生水澤中葉大如/荷皺而有刺俗謂之雞頭盤花下結實其形類)
(雞頭故以名之其莖􁁊之嫰者名蘤􁁊人採以為菜茹/八月採實服餌家取其實并中子擣爛暴乾再擣下篩)
(熬金櫻子煎和丸服之云補下益/人謂之水陸丹經傳謂其子為芡)
　經驗後方(治益精氣强志意聰明耳目以雞頭實三/合煑令熟去殻研如膏入粳米一合煑粥)
(空心/服之)
淮南子云(雞頭已瘻頸疾/幽人謂之雁頭)
莊子(徐無鬼篇有雞雍疏云雞/雍雞頭草也服之延年)
周禮(加籩之實/菱芡栗脯)
衍義曰(雞頭實今天下皆有之河北㳂溏其居人採得/春去皮搗仁為粉蒸摶作餅可以代粮食多不)
(益脾胃氣/兼難消化)
　
　
　
　
　
　
　
　
(中/品)梅實味酸平無毒主下氣除熱煩滿安心肢體痛偏
枯不仁死肌去青黒誌惡疾止下痢好唾口乾生漢中
川谷五月採火乾(陶隱居云此亦是今烏梅也用當去/核微熬之傷寒煩熱水漬飲汁生梅)
(子及白梅亦應相似今人多用白梅和藥以㸃誌蝕惡/肉也服黄精人云禁食梅實唐本注云别録云梅根療)
(風痺出土者殺人梅實利筋脈去痺臣禹鍚等謹按藥/性論云梅核仁亦可單用味酸無毒能除煩熱蕭炳云)
(今人多用煙熏為烏梅孟詵云烏梅多食損齒又刺在/肉中嚼白梅封之刺即出又大便不通氣奔欲死以烏)
(梅十顆置湯中須臾桵去核杵為丸如棗大内下部少/時即通謹按擘破水漬以少蜜相和止渴霍亂心腹不)
(安及痢赤治瘧方多用之陳藏器云梅實本功外止渴/令人膈上熱烏梅去痰主瘧瘴止渴調中除冷熱痢止)
(吐逆梅葉搗碎湯洗衣易脱也嵩陽子云清水揉梅葉/洗蕉葛衣經夏不脆余試之驗日華子云梅子暖止渴)
(多啖傷骨蝕脾胃令人發熱根葉煎濃湯治休息痢并/霍亂又云白梅暖無毒治刀箭止血研傅之又云烏梅)
(暖無毒除勞治骨蒸去煩悶澀腸止痢消酒毒治偏枯/皮膚麻痺去黒㸃令人得睡又入建茶乾薑為丸止休)
(息痢大/驗也)
圖經曰(梅實生漢中川谷今襄漢川蜀江湖淮嶺皆有/之其生實酸而損齒傷骨發虚熱不宜多食之)
(服黄精人尤不相宜其葉煑濃汁服之已休息痢根主/風痺出土者不可用五月採其黄實火熏乾作烏梅主)
(傷寒煩熱及霍亂躁渴虚勞瘦羸産婦氣痢等方中多/用之南方療勞瘧劣弱者用烏梅十四枚豆豉二合桃)
(柳枝各一虎口握甘草三寸長生薑一塊以童子小便/二升煎七合温服其餘藥使用之尤多又以鹽殺為白)
(梅亦入除痰藥中用又下有楊梅條亦生江南嶺南其/木若茘枝而葉細隂厚其實生青熟紅肉在核上無皮)
(殻南人淹藏以為果寄至北方/甚多今醫方鮮用故附於此)
　聖惠方(主傷寒下部生􁥥瘡用烏梅肉三兩炒令燥/杵為末煉蜜丸如梧桐子大以石榴根皮煎)
(湯食前/服十丸)
又方(治痰厥頭痛以十箇取肉鹽二錢酒一中/盞合煎至七分去滓非時温服吐即佳)
又方(治痢下積乆不差腸垢已出以二十箇水一/盞煎取六分去滓食前分為二服肘後方同)
又方(治瘡中新胬肉出杵肉以蜜和捻作/餅子如錢許大厚以貼瘡差為度)
外臺祕要(治下部蟲齧杵梅桃葉一斛蒸之/令極熱内小器中大布上坐蟲死)
肘後方(治心腹俱脹痛短氣欲死或已絶烏梅二七枚/水五升煑一沸内大錢二七枚煑取二升半强)
(人可頓服羸人/可分之再服)
又方(治傷寒以三十枚去核以豉一升/苦酒三升煑取一升半去滓服)
又方(治手指忽腫痛名為伐指以烏梅/仁杵苦酒和以指漬之須臾差)
葛氏(治赤白痢下部疼重以二十枚/打碎水二升煑取一升頓服)
又方(治折傷以五斤去核飴五升/合煑稍稍食之漸漸自消)
經驗方(治馬汗入肉用烏梅和核爛杵為末以頭醋和/為膏先將瘡口以針刺破但出淡血有紅血出)
(用帛拭乾以膏/傅上以帛繫定)
梅師(治傷寒四五日頭痛壯熱胷中煩痛烏梅/十四箇鹽五合水一升煎取一半服吐之)
簡要濟衆(治消渴止煩悶以烏梅肉二兩微炒為末毎/服二錢水二盞煎取一盞去滓入豉二百粒)
(煎至半盞去/滓臨卧時服)
鬼遺方(治一切瘡肉出以烏梅燒為/灰杵末傳上惡肉立盡極妙)
吳氏本草(梅核明目/益氣不飢)
毛詩疏云(梅暴乾為脂羮臛虀/中又含可以香口)
魏文帝(與軍士失道大渴而無水遂下令/曰前有梅林結子甘酸可以止渴)
衍義曰(梅實食梅則津液泄水生木也津液泄故傷齒/腎属水外為齒故也王叔和曰膀胱腎合為津)
(慶此語雖鄙然理存焉燻之為/烏梅曝乾藏宻器中為白梅)
　
　
　
　
　
　
　
　
木𤓰實味酸温無毒主濕痺邪氣霍亂大吐下轉筋不
止其枝亦可煑用(陶隱居云山隂蘭亭尤多彼人以為/良果最療轉筋如轉筋時但呼其名)
(及書上作木𤓰字皆愈亦不可解俗人柱木𤓰杖云利/筋脛又有榠音㝠櫨音摣大而黄可進酒去痰又樝子)
(澀斷痢禮云樝梨曰攢之鄭公不識樝乃云是梨之不/臧者然古亦以樝為果今則不入例爾臣禹錫等謹按)
(蜀本注其樹枝狀如柰花作房生子形似栝樓火乾甚/香爾雅云楙木𤓰注云實如小𤓰酢可食然多食亦不)
(益人又爾雅云樝似梨而酢澀陳藏器云木𤓰本功外/下冷氣强筋骨消食止水痢後渴不止作飲服之又脚)
(氣衝心取一顆去子煎服之嫩者更佳又止嘔逆心膈/痰唾又云按榠樝一名蠻樝本功外食之去惡心其氣)
(辛香置衣箱中殺蟲魚食之止心中酸水水痢樝子本/功外食之去惡心酸咽止酒痰黄水小於榅桲而相似)
(北土無之中都有鄭注禮云樝梨之不臧者為無功也/孟詵云木𤓰謹按枝葉煑之飲亦治霍亂不可多食損)
(齒及骨又臍下絞痛木𤓰一兩片桑葉七片大棗三枚/碎之以水二升煑取半升頓服之差又云樝子平損齒)
(及筋不可食亦主霍亂轉筋煑汁食之與木𤓰功稍等/餘無有益人處江外常為果食日華子云木𤓰止吐㵼)
(賁㹠及脚氣水腫冷熱痢心腹痛療渇嘔逆痰唾等根/治脚氣又云榠樝平無毒消痰解酒毒及治咽酸煨食)
(止痢浸油梳頭/治髪赤并白)
圖經曰(木𤓰舊不著所出州土陶隱居云山隂蘭亭尤/多今處處有之而宣城者為佳其木狀若柰花)
(生於春末而深紅色其實大者如𤓰小者如拳爾雅謂/之楙郭璞云實如小𤓰酢可食不可多亦不益人宣州)
(人種蒔尤謹遍滿山谷始實成則鏃紙花薄其上夜露/日暴漸而變紅花文如生本州以充上貢焉又有一種)
(榠樝木葉花實酷類木𤓰陶云大而黄可進酒去痰者/是也欲辨之看蔕間别有重蔕如乳者為木𤓰無此者)
(為榠樝也木𤓰大枝可作杖策之云利筋脈根葉煑湯/淋足脛可以已蹷又截其木乾之作桶以濯足尤益道)
(家以榠樝生壓汁合和甘松/𤣥參末作濕香云甚爽神)
　雷公云(凡使勿誤用和圓子蔓子土伏子其色様外/形真似木𤓰只氣味効并向裏子各不同若)
(木𤓰皮薄微赤黄香甘酸不澀調榮衛助穀氣向裏子/頭尖一面方是真木𤓰若和圓子色微黄蔕間麤子小)
(圓味澁微鹹傷人氣蔓子顆小亦似木𤓰味絶澁不堪/用土伏子似木𤓰味絶澁子如大様油麻又苦澁不堪)
(用若餌之令人目澁目赤多赤筋痛凡使木𤓰勿令犯/鐵用銅刀削去硬皮并子薄切於日中㬠却用黄牛乳)
(汁拌蒸從巳至未其木𤓰如膏/煎却於日中薄攤晒乾用也)
食療(云主嘔啘風氣又吐後轉筋煑汁飲之甚良脚膝/筋急痛煑木𤓰令爛研作漿粥樣用裹痛處冷即)
(易一宿三五度熱裹便差煑/木𤓰時入一半酒同煑之)
毛詩(投我以木𤓰報之以瓊琚注/云木𤓰楙木也可食之木)
衍義曰(木𤓰得木之正故入筋以鈆霜塗之則失錯味/受金之制故如是今人多取西京大木𤓰為佳)
(其味和羮至熟止青白色入藥絶有功勝宣州者味淡/此物入肝故益筋與血病腰腎脚膝無力此物不可闕)
(也/)
　
　
　
　
　
　
　
　
杮味甘寒無毒主通鼻耳氣腸澼不足(陶隱居云杮有/數種云今烏杮)
(火熏者性熱斷下又療狗齧瘡火煏皮逼切者亦好日/乾者性冷麤心杮尤不可多食令人腹痛生杮彌冷又)
(有椑音卑色青惟堪生噉性冷復甚於杮散石熱家噉/之亦無嫌不入藥用唐本注云别録云火杮主殺毒療)
(金療火瘡生肉止痛軟熟杮解酒熱毒止口乾壓胃間/熱臣禹錫等謹按孟詵云杮寒主補虚勞不足謹按乾)
(杮厚腸胃澁中健脾胃氣消宿血又紅杮補氣續經脈/氣又醋杮澁下焦健脾胃氣消宿血作餅及餻與小兒)
(食治秋痢又研杮先煑粥欲熟即下柿更一兩沸與小/兒飽食并奶母喫亦良又乾肺二斤酥一斤蜜半升先)
(和酥蜜鐺中消之下柿煎十數沸不津器貯之毎日空/腹服三五枚療男子女人脾虚腹肚薄食不消化面上)
(黒㸃乆服甚良陳藏器云杮本功外日乾者温補多食/去面皯除腹中宿血剡縣火乾者名烏杮人服藥口苦)
(及欲吐逆食少許立止蔕煑服之止噦氣黄柿和米粉/作糗蒸與小兒食之止下痢飲酒食紅柿令人心痛直)
(至死亦令易醉陶云解酒毒失矣日華子云柿冷潤心/肺止渴澁腸療肺痿心熱嗽消痰開胃亦治吐血又云)
(乾柿平潤聲喉殺蟲/火杮性暖功用同前)
圖經曰(杮舊不著所出州土今南北皆有之柿之種亦/多黄柿生近京州郡紅杮南北通有朱柿出華)
(山似紅杮而皮薄更甘珍椑音卑杮出宣歙荆襄閩廣/諸州但可生噉不堪乾諸柿食之皆美而益人椑杮更)
(壓丹石毒耳其乾柿火乾者謂之烏杮出宣州越州性/甚温人服藥口苦欲逆食少許當止兼可斷下日乾者)
(為白柿入藥微冷又黄杮可和米粉作糗小兒食之止/痢又以酥蜜煎乾柿食之主脾虚薄食柿蔕煑飲亦止)
(噦木皮主下血不止暴乾更焙篩末米飲和二錢匕服/之不以上衝下脱兩服可止又有一種小柿謂之軟棗)
(俚俗暴乾貨之謂之牛奶柿至冷不可多食几食杮不/可與蟹同令人腹痛大㵼其枯葉至滑澤古人取以臨)
(書俗傳杮有七絶一壽二多隂三無鳥巢四/無蟲蠧五霜葉可翫六嘉實七落葉肥大)
　聖惠方(治耳聾鼻塞以乾杮三枚細切粳/米三合豉少許煑粥空心食之)
産寳(治産後或患欬逆氣亂心煩乾/柿一箇碎之以水十分煑熱呷)
衍義曰(柿有著蓋柿於蔕下别生一重又牛心肺如牛/之心蒸餅杮如今之市買蒸餅華州有一等朱)
(杮北諸品中最小深紅色又一種塔杮亦大於諸杮性/皆凉不至大寒食之引痰極甘故如是去皮掛大木株)
(上使風日中自乾食之多動風火乾者味不佳生則澁/以温水養之需澁去可食逮至自然紅爛澁亦自去乾)
(則性/平)
　
　
　
　
　
　
　
　
芋味辛平有毒主寛腸胃充肌膚滑中一名土芝(陶隱/居云)
(錢塘最多生則有毒薟音杴不可食性滑下石服餌家/所忌種芋三年不採成梠音吕芋又别有野芋名老芋)
(形葉相似如一根並殺人人不識而食之垂死者佗人/以土漿及糞汁與飲之得活矣唐本注云芋有六種有)
(青芋紫芋真芋白芋連禪芋野芋其青芋細長毒多初/煑要須灰汁易水煑熟乃堪食爾白芋真芋連禪芋紫)
(芋毒少並正爾蒸煑噉之又宜冷噉療熱止渴其真白/連禪三芋兼肉作羮大佳蹲䲭之饒蓋謂此也野芋大)
(毒不堪噉也臣禹錫等謹按孟詵云芋白色者無味紫/色者破氣煑汁飲之止渴十月後曬乾收之冬月食不)
(發病佗時月不可食又和鯽魚鱧魚作曤良乆食令人/虚勞無力又煑汁洗膩衣白如玉亦可浴去身上浮風)
(慎風半日陳藏器云芋本功外食之令人肥白小者極/滑吞之開胃及腸閉産後煑食之破血飲其汁止血渴)
(芋有八九種功用相似野芋生溪潤非人所種者根葉/相類耳取根醋摩傅蟲瘡疥癬入口毒人又有天荷亦)
(相似而大也日華子云芋冷破宿血去死肌其中有數/種有芽芋紫芋園圃中種者可食餘者有大毒不可容)
(易食薑芋辛辣以生薑煑又換水煑方可食和魚煑甚/下氣調中補虚葉裹開了廱瘡毒止痛又云芋葉冷無)
(毒除煩止㵼療姙孕心煩迷悶胎動不安/又鹽研傅蛇蟲咬并癰腫毒及罯傅毒箭)
圖經曰(芋本經不著所出州土陶隱居注云錢塘最多/今處處有之閩蜀淮甸尤殖此種類亦多大抵)
(性效相近蜀川出者形圓而大狀若蹲䲭謂之芋魁彼/人蒔之最盛可以當粮食而度饑年左思三都賦所謂)
(徇蹲䲭之沃則以為濟世陽丸是也江西閩中出者形/長而大葉皆相類其細者如卵生於大魁傍食之尤美)
(不可過多乃有損也凡食芋並須圉圃蒔者其野芋有/大毒不可輒食食則殺人惟土漿及糞汁解之説文解)
(字云齊人謂芋為梠陶云種芋三年不採成莒二音相/近蓋南北之呼不同耳古人亦單用作藥唐韋宙獨行)
(方療癖氣取生芋子一斤壓破酒/五升漬二七日空腹一枚神良)
　唐本云(多食動宿冷其葉如荷葉而長根類於薯蕷/而圓圖經云其類雖多葉蓋相似葉大如扇)
(廣尺餘白芋毒微青芋多子真芋連禪芋紫芋並毒少/而根俱不堪生噉蒸煑冷噉大治煩熱止渴今畿縣徧)
(有諸山南江左惟有/青白紫三芋而已)
食療(煑汁浴之去身上浮/氣浴了慎風半日許)
史記(蜀車氏云汶山之下沃野有蹲/䲭至死不飢注蹲䲭大芋也)
沈存中筆談(處士劉湯隱居王屋山嘗於齋中見一大/蜂屑于蛛蝄蛛縛之為蜂所螫墜地俄頃)
(蛛鼓腹欲烈徐徐行入草嚙芋梗微破以瘡就嚙處磨/之良乆腹漸消輕躁如故自後人有為蜂螫者挼芋梗)
(傅之/則愈)
衍義曰(芋所在有之江浙二川者最大而長京洛者差/圓小而惟東西京者佳他處味不及也當心出)
(苗者為芋頭四邊附芋頭而生者為芋子八九月已後/可食至時掘出置十數日却以好土勻埋至春猶好生)
(則辛而延多食滯氣困脾唐杜甫詩曰園/收芋栗末全貧者是此以粳擦蜂螫處愈)
　
　
　
　
　
　
　
　
烏芋味苦甘微寒無毒主消渴痺熱温中益氣一名藉
姑一名水萍二月生葉如芋三月三日採根暴乾(陶隱/居云)
(今藉姑生水田中葉有椏烏牙切狀如澤㵼不正似芋/其根黄似芋子而小煑之亦可噉疑其有烏者根極相)
(似細而美葉乖異狀如莧草呼為􁖌茨恐此也唐本注/云此草一名槎牙一名茨菰音孤主百毒産後血悶攻)
(心欲死産難衣不出擣汁服一升生水中葉似錍音兮/切箭鏃澤㵼之類也千金方云下石淋臣禹錫等謹按)
(孟詵云茨菰不可多食吳人常食之令人患脚又發脚/氣癱緩風損齒令人失顔色皮肉乾燥卒食之令人嘔)
(水又云􁖌茨冷下丹石消風毒除胷中實熱氣可作粉/食明耳目止渴消疸黄若先有冷氣不可食令人腹脹)
(氣滿小兒秋食臍下當痛日華子云􁖌茨無毒消風毒/除胷胃熱治黄疸開胃下食服金石藥人食之良又云)
(茨菰冷有毒葉研傅蛇蟲咬多食發虚熱及腸風痔瘻/崩中帶下瘡癤煑以生薑禦之佳懐孕人不可食又名)
(鷰尾草及/烏芋矣)
圖經曰(烏芋今􁖌茨也舊不著所出州土苗似龍鬚而/細正青色根黒如指大皮厚有毛又有一種皮)
(薄無毛者亦同田中人並食之亦以作粉食之厚人腸/胃不飢服丹石人尤宜蓋其能解毒耳爾雅謂之芍)
衍義曰(烏芋今人謂之葧臍皮厚色黒肉破白者謂之/猪葧臍皮薄澤色淡紫肉軟者謂之羊葧臍正)
(二月人採食之此二等藥/罕用荒歳人多採以充粮)
　
　
　
　
　
　
　
　
枇杷葉味苦平無毒主卒啘不止下氣(陶隱居云其葉/不暇煑但嚼食)
(亦差人以作飲則小冷唐本注云用葉須火炙布拭去/毛不爾射人肺令欬不已又主欬逆不下食今注實味)
(甘寒無毒多食發痰熱臣禹錫等謹按蜀本圖經云樹/髙丈餘葉大如驢耳背有黄毛子毬生如小季黄色味)
(甘酸核大如小栗皮肉薄冬花春實四月五月熱淩冬/不凋生江南山南今處處有孟詵云枇杷温利五臟乆)
(食亦發熱黄子食之潤肺熱上膲若和熱炙肉及熱麵/食之令人患熱毒黄病藥性論云枇杷葉使味甘能主)
(胃氣冷嘔噦不止日華子云枇杷子平無毒治肺氣潤/五臟下氣止吐逆并渴疾又云葉療婦人産後口乾)
圖經曰(枇杷葉舊不著所出州郡今襄漢吳蜀閩嶺皆/有之木高丈餘葉作驢耳形皆有毛其本隂密)
(婆娑可愛四時不彫盛冬開白花至三四月而成實故/謝瞻枇杷賦云禀金秋之青條抱東陽之和氣肇寒葩)
(之結霜成炎果乎纎露是也其實作毬如黄梅皮肉甚/薄味甘中核如小栗四月採葉暴乾治肺氣主渇疾用)
(時須火炙布拭去上黄毛去之難盡當用粟稈作刷刷/之乃盡人以作飲則小冷其木白皮止吐逆不下食)
　雷公云(凡使採得後秤濕者一葉重一兩乾者三葉/重一兩者是氣足堪用使麤布拭上毛令盡)
(用甘草湯洗一遍却用綿再拭令乾/毎一兩以酥一分炙之酥盡為度)
食療(卒嘔啘不止不欲食又煑汁飲之/止渴偏理肺及肺風瘡胷面上瘡)
孫真人(咳嗽以葉去/毛煎湯服之)
衍義曰(枇杷葉江東西湖南北二川皆有之以其形如/枇杷故名之治肺熱𠻳有功花白最先春也子)
(大如彈丸四五月熟色若黄杏微有毛肉薄性亦平與/葉不同有婦人患肺熱乆嗽身如炙肌瘦將成肺癆以)
(枇杷葉木通欵冬花紫菀杏仁桑白皮各等分大黄減/半各如常製治訖同為末蜜丸如櫻桃大食後夜卧各)
(含化一丸未/終一劑而愈)
　
　
　
　
　
　
　
　
茘枝子味甘平無毒止渴益人顔色生嶺南及巴中其
樹髙一二丈葉青隂淩冬不凋形如松子大殻朱若紅
羅紋肉青白若水精甘美如蜜四五月熟百鳥食之皆
肥矣(今/附)
圖經曰(茘枝子生嶺南及巴中今泉福漳嘉蜀渝涪州/興化軍及二廣州郡皆有之其品閩中第一蜀)
(川次之嶺南為下扶南記云此木以茘枝為名者以其/結實時枝弱而蔕牢不可摘取以刀斧劙音利取其枝)
(故以為名耳其木髙二三丈自徑尺至於合抱頗類桂/木冬青之屬葉蓬蓬然四時榮茂不凋其木性至堅勁)
(工人取其根作節音槽及彈棊局木之大者子至百斛/其花青白狀若冠之蕤纓實如松花之初生者殻若羅)
(文初青漸紅肉淡白如肪玉味甘而多汁五六月盛熟/時彼方皆燕㑹其下以賞之賓主極量取噉雖多亦不)
(傷人少過度則飲蜜漿一盃便解茘枝始傳於漢世初/惟出嶺南後出蜀中蜀都賦所云旁挺龍目側生茘枝)
(是也蜀中之品在唐尤盛白居易圖序論之詳矣今閩/中四郡所出特竒而種類僅至三十餘品肌肉甚厚甘)
(香瑩白非廣蜀之比也福唐歳貢白暴茘枝并蜜煎茘/枝肉俱為上方之珍果白暴須佳實乃堪其市貨者多)
(用雜色茘枝乆鹽梅暴之成而皮深紅味亦少酸殊失/本真凡經暴皆可經歳好者寄至都下及關陜河外諸)
(處味猶不歇百果流布之盛皆不及此又有焦核茘枝/味更甜美或云是木生背陽結實不完就者白暴之尤)
(佳又有緑色蠟色皆其品之竒者本土亦自難得其蜀/嶺茘枝初生亦小酢肉薄不堪暴花及根亦入藥崔元)
(亮海上方治喉痺腫痛以茘枝花并根共十/二分以水三升煑去滓含細細嚥之差止)
　陳藏器(味酸子如卵廣州記云茘枝精者子如雞卵/大殻朱肉白核如雞舌香廣記曰茘枝冬青)
(實如雞子核黄黒似熟蓮子實白/如肪脂甘而多汁美極益人也)
海藥云(謹按廣州記云生嶺南及波斯國樹似青木香/味甘酸主煩渴頭重心躁背膊勞悶並宜食之)
(嘉州已下渝州並有其實熱甘美茘枝熟人未採則百/蟲不敢近人才採之烏鳥蝙蝠之類無不殘傷故採茘)
(枝者日中而衆採之茘枝子一日色變二日味變三日/色味俱變古詩云色味不踰三日變員安字茘枝詩云)
(香味三日變今瀘渝/人食之多則發熱瘡)
食療(微温食之通神益智健/氣及顔色多食則發熱)
衍義曰(茘枝藥品中今未見惟崔元亮方中收之果實/中為上品多食亦令人發虚熱此物喜雙實尤)
(可愛本朝有蔡君謨茘枝譜其説甚詳唐杜牧詩云乙/騎紅塵妃子笑無人知是茘枝來此是川蜀茘枝亦可)
(生置之長安也以核慢火中燒存性為/末新酒調一枚末服治心痛及小腸氣)
乳柑子味甘大寒主利腸胃中熱毒解丹石止暴渴利
小便多食令人脾冷發痼癖大腸洩又有沙柑青柑山
柑體性相類惟山柑皮療咽喉痛效餘者皮不堪用其
樹若橘樹其形似橘而圓大皮色生青熟黄赤未經霜
時尤酸霜後甚甜故名柑子生嶺南及江南(今附臣禹/錫等謹按)
(蕭炳云出西戎者佳日華子云冷無毒皮/炙作湯可解酒毒及酒渴多食發隂汗)
圖經(文具橘/柚條下)
　陳藏器(産後肌浮柑/皮為末酒下)
聖惠方(治酒毒或醉昬悶煩渴要易醒方取柑皮二兩/焙乾為末以三錢匕水一中盞煎三五沸入鹽)
(如茶法/服妙)
食療(寒堪食之其皮不任藥用食/多令人肺燥冷中發痃癖)
經驗方(獨醒錫柑子皮去瓤不計多/少焙乾為末入鹽㸃半錢)
衍義曰(乳柑子今人多作橘皮售於人不河不擇也柑/皮不甚苦橘皮極苦至熟亦苦若以皮緊慢分)
(别橘與柑又縁方宜各不同亦互有緊慢/者脾腎冷人食其肉多致藏寒或洩利)
石蜜(乳糖/也)味甘寒無毒主心腹熱脹口乾渴性冷利出
益州及西戎煎煉沙糖為之可作餅塊黄白色(唐本注/云用水)
(牛乳米粉和煎乃得成塊西戎來者佳江左亦有殆勝/蜀者云用牛乳汁和沙糖煎之並作餅堅重今注此石)
(蜜其實乳糖也前卷已有石蜜之名故注此條為乳糖/唐本先附臣禹錫等謹按孟詵云石蜜治目中熱膜明)
(目蜀中波斯者良東吳亦有並不如兩處者此皆煎甘/蔗汁及生乳汁則易細白耳和棗肉及苣蕂末丸毎食)
(後含一兩丸潤/肺氣助五藏津)
圖經(文具甘/蔗條下)
衍義曰(石蜜川浙最佳其味厚其他次之煎鍊成入銅/錫噐達京都至夏月及乆隂雨多自消化土人)
(先以竹葉及紙裹外用石夾埋之仍不得見風遂免今/人謂乳糖其作餅黄白色者今人又謂之捻糖易消化)
(入藥/至少)
　
　
　
　
　
　
　
　
甘蔗(音/柘)味甘平無毒主下氣和中助脾氣利大腸(陶隱/居云)
(今出江東為勝廬陵亦有好者廣州一種數年生皆如/大竹長丈餘取汁以為沙糖甚益人又有荻蔗節疎而)
(細亦可噉也今按别本注云蔗有兩種赤色名崑崙蔗/白色名荻蔗出蜀及嶺南為勝並煎為沙糖今江東甚)
(多而劣於蜀者亦甚甘美時用煎為稀沙糖也今㑹稽/作乳糖殆勝於蜀去煩止渴解酒毒臣禹錫等謹按蜀)
(本圖經云葉似荻高丈許有竹荻三蔗竹蔗莖麤出江/南荻蔗莖細出江北霜下後收莖笮其汁為沙糖錬沙)
(糖和牛乳為石蜜並好日華子云冷利大小腸下氣痢/補脾消痰止渴除心煩熱作沙糖潤心肺殺蟲解酒毒)
(臘月窖糞坑中患天行/熱狂人絞汁服甚良也)
圖經曰(甘蔗舊不著所出州土陶隱居云今江東者為/勝廬陵亦有好者廣州一種數年生者如大竹)
(長丈餘今江浙閩廣蜀川所生大者亦髙丈許葉有二/種一種似荻節疎而細短謂之荻蔗一種似竹粗長笮)
(其汁以為沙糖皆用竹蔗泉福吉廣州多作之錬沙糖/和牛乳為石蜜即乳糖也惟蜀川作之荻蔗但堪噉或)
(云亦可煎稀糖商人販貨至/都下者荻蔗多而竹蔗少也)
　食療(主補氣兼下氣不/可共酒食發痰)
外臺祕要(主發熱口乾小便澀取甘蔗去皮盡/令喫之咽汁若口痛搗取汁服之)
肘後方(主卒乾嘔不息甘蔗汁温令熱服半/升日三又以生薑汁一升服並差)
梅師方(主胃及朝食暮吐暮食朝吐旋旋吐者以甘/蔗汁七升生薑汁一升二味相和分為三服)
食醫心鏡(理正氣止煩渇和中補脾利人腸/解酒毒削甘蔗去皮食後喫之)
張協都蔗賦云(挫斯蔗而療渇/若漱醴而含蜜)
衍義曰(甘蔗今川廣湖南北二浙江東西皆有自八九/月已堪食收至三四月方酸壞石蜜沙糖霜皆)
(自北出惟川/浙者為勝)
沙糖味甘寒無毒功體與石蜜同而冷利過之笮(音/詐)甘
蔗汁煎作蜀地西戎江東並有之(唐本先附臣禹錫等/謹按孟詵云沙糖多)
(食令人心痛不與鯽魚同食成疳蟲又不與葵同食生/流澼又不與笋同食使笋不消成癥身重不能行履耳)
圖經(文具甘/蔗條下)
　食療云(主心熱口乾多食生長蟲消肌/肉損齒發疳􁥥不可長食之)
子母祕録(治腹𦂳白糖以酒二/升煑服不過再差)
衍義曰(沙糖又次石蜜蔗汁清故費煎錬致紫黒色治/心肺大腸熱兼噉駞馬今醫家治暴熱多以此)
(物為先導小兒多食則損齒土制水/也及生蟯蟲祼蟲属土故名甘遂生)
椑(音/卑)柿味甘寒無毒主壓石藥發熱利水解酒熱乆食
令人寒中去胃中熱生江淮南似柿而青黒閒居賦云
梁侯烏椑之柿是也(今附臣禹錫等謹按日華子云椑/柿止渇潤心肺除腹臟冷熱作漆)
(甚妙不宜與蟹同食/令人腹疼并大㵼矣)
圖經(文具柿/條下)
　
　
　
　
　
　
　
　
(下/品)桃核仁味苦甘平無毒主瘀血血閉瘕邪氣殺小蟲
止欬逆上氣消心下堅除卒暴擊血破癥瘕通月水止
痛七月採取仁隂乾
桃花殺疰惡鬼令人好顔色味苦平無毒主除水氣破
石淋利大小便下三蟲悅澤人面三月三日採隂乾
桃梟味苦㣲温主殺百鬼精物療中惡腹痛殺精魅五
毒不祥一名桃奴一名梟景是實著樹不落實中者正
月採之
桃毛主下血􁳑寒熱積聚無子帶下諸疾破堅閉刮取
毛用之(臣禹錫等謹按本經月/閉通用藥云桃毛平)
桃蠧殺鬼邪惡不祥食桃樹蟲也
莖白皮味苦辛無毒除邪鬼中惡腹痛去胃中熱
葉味苦辛平無毒主除尸蟲出瘡中蟲
膠鍊之主保中不飢忍風寒
實味酸多令人有熱生太山川谷(陶隠居云今處處有/京口者亦好當取解)
(核種之為佳又有小桃其仁不堪用桃仁作酪乃言冷/桃膠入仙家用三月三日採花亦供丹方所須方言服)
(三樹桃花盡則面色如桃花仁亦無試之者服水人云/禁食桃也唐本注云桃膠味苦平無毒主下石淋破血)
(中惡疰忤花主下惡氣消腫滿利大小腸臣禹錫等謹/按藥性論云桃仁使桃符主中惡孟銑云桃仁温殺三)
(䖝止心痛又女人隂中生瘡如蟲齩疼痛者可生𢷬葉/綿裹内隂中日三四易差又三月三日採花曬亁杵末)
(以水服二錢匕小兒半錢治心腹痛又秃瘡收未開花/隂乾與桑椹赤者等分作末以猪脂和先取灰汁洗去)
(瘡痂即塗藥又云桃能發丹石不可食之生者尤損人/又白毛主惡鬼邪氣膠亦然又桃符及奴主精魅邪氣)
(符煮汁飲之奴者丸散服之桃仁每夜嚼一顆和蜜塗/手面良日華子云桃熱㣲毒益色多食令人生熱樹)
(上自乾者治肺氣腰痛除鬼精邪氣破血治心痛酒磨/暖服之又云桃葉暖治惡氣小兒寒熱客忤桃毛療崩)
(中破癖氣桃蠧食/之肥恱人顔色也)
圖經曰(桃核仁并花實等生泰山今處處皆有之京東/陕西出者尤大而美大都佳果多是圃人以他)
(木接根上栽之遂至肥羙殊失本性此等藥中不可用/之當以一生者為佳七月採核破之取仁陰乾今都下)
(市賈多取炒貨之云食之亦益人然亦多雜接實之核/為不堪也千金方桃仁煎療婦人産後百病諸氣取桃)
(仁一千二百枚去雙仁尖皮熬𢷬令極細以清酒一斗/半研如麥粥法以極細為佳内小項瓷瓶中宻以麪封)
(之内湯中煮一復時藥成温酒和服一匙日再其花三/月三日採隂乾太清卉木方云酒漬桃花飲之除百疾)
(益顔色崔元亮海上方治面上瘡黄水出并眼瘡二月/五日收取桃花不計多少細末之食後以水半盞調服)
(方寸匕日三甚良其實已乾著水上經冬不落者名桃/梟正月採之以中實者良胡洽治中惡毒氣蠱疰有桃)
(奴湯是此也其實上毛刮取之以治女子崩中食桃木/䖝名桃蠧食之恱人顔色莖白皮中惡方用之葉多用)
(作湯導藥標嫰者名桃心尤勝張文仲治天行有支太/醫桃葉湯熏身法水一石煮桃葉取七㪷以為鋪席自)
(圍衣被葢上安桃湯于牀簀下乘熱自熏停少時當雨/汗汗遍去湯待歇速粉之并炙大椎則愈陳廩丘蒸法)
(經云連發汗汗不出者死可蒸之如中風法以問張苗/苗曾有疲極汗出卧單簟中冷但苦寒倦四日凡八過)
(發汗汗不出燒地桃葉蒸之則得大汗被中傅粉極燥/便差後用此發汗得出蒸發者燒地良乆掃除去火可)
(以水小洒取蠶沙若桃葉栢葉糖及麥麩皆可趣用易/得者牛馬糞亦可用但臭耳取桃葉欲落時可益收亁)
(之以此等物著火處令厚二三寸布席上坐温覆用此/出汗若過熱當審細之息大熱者重席汗出周身便止)
(温粉粉之勿令過此法舊云出阮河南也桃皮亦主病/集驗肺熱悶不止胸中喘急悸寒熱往來欲死不堪服)
(藥泄胸中喘氣用桃皮芫花各一升二物以水四升煮/取一升五合去滓以故布手中内汁中薄胸温四肢不)
(盈數刻即歇又必効方生蠱毒用火㦸桃白皮東引者/以大火烘之斑猫去足翅熬三物等分𢷬篩為散以冷)
(水服半方寸匕其毒即出不出更一服蠱並出此李饒/州法云奇效若以酒中得則以酒服以食中得以飲服)
(之桃膠入服食藥仙方著其法取膠二十斤絹袋盛濼/木灰汁一石中煮三五沸并袋出掛髙處候亁再煮如)
(此三度土暴乾篩末蜜和空腹酒下梧桐子大二十丸/乆服當仙去又主石淋古今錄驗著其方云服桃木膠)
(如棗大夏以冷水三合冬以湯三合和為一服日三/當下石石盡即止其實亦可可多食善令人熱發)
　雷公云(凡使須撣去皮渾用白术烏豆二味和桃仁/同于垍堝子中煮一伏時後漉出用手擘作)
(兩片其心黄如金色任用之花勿使千葉者能使人鼻/衂不止目黄凡用揀令淨以絹袋盛于簷下懸令亁去)
(塵了用鬼髑髏勿使乾桃子其鬼髑髏只是十葉桃花結/子在樹上不落者亁然于十一月内採得可為神妙凡)
(修事以酒拌蒸從巳至未/焙以銅刀切焙取肉用)
聖惠方(補心虛治健忘令耳目聰明用戊子/日取東引桃枝二寸枕之千金翼同)
又方(治伏梁氣在心下結聚不散用桃/奴三兩為末空心温酒調二錢匕)
又方(治小兒中蠱毒令腹内堅痛面目青黄淋露骨立病/變無常方以樹樹寄生二兩末如茶㸃服日四五服)
外臺秘要(治霍亂腹痛吐痢取桃葉三升切以/水五升煮取一升三合分温二服)
又方(治虚熱渴桃膠/如彈丸含之佳)
又方(治骨蒸桃仁一百二十枚去皮雙仁留尖杵和為/丸平旦井花水頓服令盡服訖量性飲酒令醉仍)
(須喫水能多最精隔日又/服一劑百日不得食肉)
又方(治偏風半身不遂及癖疰方桃仁一千七百枚去/雙仁尖皮以好酒一斗三升浸經二十一日出日)
(乾杵令細作丸每服二/十丸還将桃酒服之)
又方(治三蟲絞葉/取汁一升飲)
又方(酒漬桃花飲之除百病好/容色又桃仁服之長生)
千金方(治風項强不得顧視穿地作坑燒令通赤以水/洒之令冷内生桃葉鋪其席下卧之今項在藥)
(上以衣著項邊令氣上/蒸病人汗出良乆差)
又方(治喉閉煮桃皮/汁三升服之)
又方(治産後遍身如果粒熱如火者以/桃仁研臘月猪脂調傅上日易)
又方(治少小聤耳桃仁/熟末以榖裹塞耳)
又方(人有食桃病時已晚無復校就桃/樹開得梟桃澆服之暫吐病即愈)
千金翼(延年去風令光潤桃仁五合去皮用粳米飯漿/研之令細以漿水杵取汁令桃仁盡即休㣲温)
(用洗面/極妙)
又方(以五月五日取東向桃枝日未出時/作三寸朩人著衣帶中令人不忘)
肘後方(尸生鬼注病者葛云即是五尸之一注又挟諸/鬼邪為祟其病變動及有二十六種至九十九)
(種大畧使人寒淋瀝沈沈黙黙不的知其所苦而無處/不惡累年積月漸就頓滯以至于死死後復傳傍人乃)
(至滅門覺如此病者便宜急治桃仁五十枚碎研以水/煮取四升一服盡當吐吐病不盡三兩日不吐再服也)
又方(卒心痛東引桃枝一把切以/酒一升煎取半升頓服大効)
又方(治卒心痛桃仁七枚去皮尖熟研/水一合頦服良亦可治三十年患)
又方(治卒得咳嗽桃仁三升去皮杵著器中密封之蒸一次日乾/絹袋盛以内二斗酒中六七日可飲四五合稍増至一升)
葛氏(卒中瘑瘡瘑瘡常對在兩脚/杵桃葉以苦酒和傅皮亦得)
又方(治小兒卵□杵桃仁傳/之亦治婦人隂腫瘙痒)
又方(治痬痔大腸常血杵桃葉一斛蒸之/内小口器中以下部榻上坐蟲自出)
又方(治胎下血不出取桃樹上乾不落桃子燒作/灰和水服差又産後隂腫痛燒桃仁傅之)
又方(下部瘡已决洞者桃皮葉杵水漬/令濃去滓著盆中漬之有蟲出)
梅師方(治諸蟲入耳取桃/葉熱挼塞兩耳出)
又方(治熱病後下部生瘡濃煮桃白皮如稀餳/内少許熊膽研以綿蘸藥内下部瘡上)
又方(治狂狗咬人取桃白皮一/握水三升煎取一升服)
孫真人(桃味辛肺病宜食又桃味/酸無毒多食令人有熱)
又方(主大小腸並不通桃葉取/汁和服半斤冬用桃樹皮)
又方(主卒患瘰􁣲子不痛方/取樹皮貼上炙二七壯)
又方(主卒得惡瘡不識者/取桃皮作屑内瘡中)
又方(凡人好魘桃仁熬去皮/尖三七枚以小便下之)
又方(備急鬼疰心痛桃仁/一合爛研煎湯喫)
食醫心鏡(主上氣咳嗽胸隔痞滿氣喘桃仁三兩去皮/尖以水一升研取汁和粳米二合煮粥食之)
又方(主傳尸鬼氣咳嗽痃癖注氣血氣不通日斬消瘦/桃仁壹兩去皮尖杵碎以水一升半煮著米煮粥)
(粥空心/食之)
又方(凡風勞毒腫疼攣痛或牽引小腹及腰痛桃仁一/升去皮尖者熬令黒煙出熱研𢷬如脂膏以酒三)
(升攪令相和一服/取汗不過三差)
傷寒類要(治黄疸身眼皆如金色不可使婦人雞犬見以/取東引桃根切細如筋若釵股以下者一握)
(水一大升煎取一小升適温空腹頓服後三五日其黄/離離如薄雲散惟服最後差百日方平復身黄散後可)
(時時飲一盞清酒則眼中易散不飲則散遲/則散遲忌食熱麪猪魚等徐之才家秘方)
又方(治天行􁥥下部瘡濃煎桃枝如之/糖以通下部中若口中生瘡含)
又方(治温病令不相染方桃/樹蟲矢末水服方寸匕)
又方(凡天時疫癘者常以東/行桃枝細剉煑浴佳)
又方(小兒傷寒若得時氣桃葉三兩杵和水五升煮十/沸取汁日五六遍淋之後燒雄鼠糞二枚服妙)
子母秘録(治隂腫桃/仁擣傅之)
又方(小兒瘡初起膘漿似火瘡/名爛瘡杵桃仁面脂傅上)
又方(小兒濕癬桃樹青/皮為末和醋傅上)
崔氏(主鬼疰心腹痛不可忍取東引桃枝削去蒼皮取白/皮一握水二升煮取半升服令盡差如未定再服)
修真秘㫖(食桃訖入水浴/令人成淋病)
抱撲子(桃膠以桑灰漬之服百病愈又服之/身輕有光明在晦夜之地四月斷縠)
荆楚嵗時記(謝道通登羅浮山見數童子以朱書桃板貼/户上道通還以紙寫之貼户上鬼見畏之)
宋王㣲(桃飴越地通天液首化玉體/貌定仙人知暍日胡不廕年)
宋齊丘化書(李接桃而本/强者其實毛)
周禮(戎右掌戎車之兵革使詔贊王鼔傳王命于陳中會/同充革車盟則以玉敦辟盟遂役之贊牛耳桃茢注)
(鬼所畏也茢苕/菷所以掃不祥)
毛詩(園有桃其實之殽今深/山大谷之民熟以為飯)
典術曰(桃者五木之精也今之作桃/符著門上厭邪氣此仙木也)
家語(孔子侍坐于哀公賜之桃與黍焉哀公曰請用孔子/先黍而後食桃左右皆掩口而笑公曰黍者所以雪)
(桃非為/食之也)
東京賦云(度朔作梗守以曹鬰壘神荼副焉對操索葦/注上古有神荼與鬰壘兄弟二人桃樹下閲)
(百鬼無道理者縳以葦索而飼虎今人/作桃符板云左神荼右鬰壘者以此)
治瘧(用桃仁一百箇去皮尖于乳鉢中細研成膏不得/犯生水候成膏入黄丹三錢丸如梧桐子大每服)
(三丸當發日面北用温酒吞下如不飲酒井/花水亦得五月五日午時合忌雞犬婦人見)
衍義曰(桃核仁桃品亦得京畿有油桃光小于衆桃不/益脾有小㸃斑而光如塗油山中一種正是月)
(令中桃始華者但多子少不堪啗惟堪取仁唐文選謂/山桃發紅蕚者是矣又太原有僉桃色深黄西京有崑)
(崙桃肉深紫紅色此二種尤甘又餅子桃如今之者走/餅子如此數種入藥惟以山中自生者為正葢取其)
(泄為用不取肥好者如傷寒八九日間發熱如狂大解/小腹滿痛有瘀血用桃仁三十箇湯去皮尖麩炒赤色)
(别研䗪虫三十枚去翅水蛭二十枚各炒川大黄一兩/同為末與桃仁同搗令勻煉蜜丸如小豆大每服二十)
(丸桃仁湯下利下瘀血/惡物便愈未差再服)
　
　
　
　
　
　
　
　
杏核仁味甘苦溫冷利有毒主欬逆上氣雷鳴喉痺下
氣産乳金瘡寒心賁豚驚癎心下煩熱風氣去來時行
頭痛解肌消心下急殺狗毒五月採之其兩仁者殺人
可以毒狗
花味苦無毒主補不足女子傷中寒熱痺厥逆
實味酸不可多食傷筋骨生晉山川谷(得大良惡黄芩/黄耆葛根解錫)
(毒畏蘘草陶隠居云處處有藥中多用之湯浸去尖皮/熬令黄臣禹錫等謹按藥性論云杏仁能治腹痺不通)
(發汁主温病治心下氣滿痛除心腹煩悶療肺氣咳𠻳/上氣喘促入天門冬煎潤心肺可和酪作湯益潤身氣)
(宿即動冷氣孟詵云杏熱面皯者取仁去皮擣和鷄子/白夜卧塗面明早以煖清酒洗之大患卒瘂取杏仁三)
(分去皮尖熬别杵桂一分和如泥取李核大綿裹含細/細咽之日五夜三謹按心腹中結伏氣杏仁稱皮桂心)
(訶梨勒皮為丸空心服三十丸無忌又燒令煙盡研如/泥綿裹内女子隂中瘡蠱疽陳藏器云杏仁本功外殺)
(蟲燒令煙未盡細研如脂粉裹内􁥥齒孔中亦主産門/中蟲瘡癢不可忍者去仁及諸畜瘡中風取仁去皮熬)
(令亦和桂末研如泥綿裹如指大含之利喉咽去喉痺/痰唾嗽嗽喉中熱結生瘡杏酪濃煎如膏服之閏五藏)
(去痰𠻳生熟喫俱得丰生半熟殺人/日華子云杏熟有毒不可多食傷神)
圖經曰(杏核仁生晉川山谷今處處有之其實亦數種/黄而圓者名金杏相傳云種出濟南郡之分流)
(山彼人謂之漢帝杏今近都多種之熟最早其扁而青/黄者名木杏味酢不及金杏杏子入藥今以東來者為)
(勝仍用家園種者也杏不堪入藥五月採破核去雙仁/者古方有單服杏仁修治如法自朝蒸之至午而止便)
(以慢火㣲烘至七日乃收貯之每旦腹空時不約多少/任意取之積乆不止駐顔延年云是夏姬法然杏仁能)
(使人血溢少悞之必出血不已或至委頓故近人少有/服者又有杏酥法去風虚除百病擣爛杏仁三石以好)
(酒二石研濾取汁一石五斗入白蜜一斗五升攪匀封/於新瓮中勿洩氣三十日看酒上酥出即掠取内甆器)
(中貯之取其酒滓團如梨大置空屋中作格安之候成/飴脯狀旦服一枚以前酒下其酒任性飲之杏花乾之)
(亦入藥杏枝主墮傷取一握水一大升煑半下酒三合/分再服大枚其實不可多食傷神損筋骨劉禹錫傳信)
(方治𠻳補肺丸杏仁二大升山者不中揀却雙仁及陳/歇以童子小便一斗㓎之春夏七日秋冬二七日并皮)
(尖於砂盆子中研細濾取汁煑令魚眼沸候軟如麪糊/即成仍特以栁枝攪勿令著底後即以馬尾羅或麄布)
(下之口暴通丸即丸服之時食前後總須服三十丸五/十丸任意茶酒下忌白水粥只是為米泔耳自初沒至)
(成常以紙葢之以畏塵土也知無馬/尾羅即以麄布袋下之如取棗穰法)
　雷公云(凡使須以沸湯浸少時去皮膜去尖擘作兩/片用白大石并烏豆杏仁二件於鍋子中下)
(東流水煑從巳至午其杏仁色褐黄則去尖然用每脩/一斤用白大石一斤烏頭三合水旋添勿令闕免反血)
(為妙/也)
食療云(主熱風頭痛又燒令煙盡去皮以亂髪裹之咬/於所患齒下其痛便止熏諸蟲出并去風便差)
(重者不/過三度)
外臺秘要(治偏風半身不遂兼失音不語生吞杏仁七/枚不去皮尖日起從一七漸加至七七枚七)
(七日周而復始食後即以竹瀝/下之任意多少日料一升取盡)
又方(治耳聾以杏仁七枚去皮拍碎為三分以綿襄於/中著顆鹽如小豆許以器盛於飯甑中蒸之候飯)
(熟出裹令患人側卧和綿捻一裹以/油法滿入耳中乆又以一裹依前法)
千金方(治􁷜𠻳旦夕加重増寒壯熱少喜多嗔忽進退/面色不潤積漸少食狀若肺脈强緊浮者杏仁)
(半斤去皮尖入於瓶内童子小便二斗浸七日了漉出/去小便以煖水淘過於沙盆内研成泥别入甆瓶中以)
(小便三升煎之如膏量其輕重食上/熟水下一錢匕婦人室女服之更妙)
又方(主卒中風頭面腫/杵杏仁如膏傅之)
又方(治一切風虚常患頭痛欲破者杏仁去皮尖乾暴/為末水九升研濾如作粥法緩火煎令如麻腐)
(起取和羮粥酒内一匙服之每食前不限多少服七日/後大汗出慎風冷猪魚雞蒜大酢一劑後諸風減差春)
(夏恐酢少作服之秋九月後/煎之此法神妙可深秘之)
又方(治鼻中生瘡杵杏/仁乳汁和傅之)
又方(治頭面風眼瞤鼻塞眼暗冷泪杏仁三升/為末水煑四五沸洗頭冷汗盡三度差)
又方(治破傷風腫厚傅/杏仁膏燃燭遙炙)
又方(治疳蟲蝕鼻生瘡燒/杏核壓取油𫝊之)
又方(治喉痺杏仁熬熟杵丸如彈子/含嚥其汁為末帛裹含之亦得)
又方(治痔榖道痛取杏/仁熬重杵膏傅之)
又方(治小兒大人欬逆七氣杏仁三升去皮尖炒令黄/杵如膏蜜一升分為三分内杏仁杵令得所更内)
(一分杵如膏又内一分/杵熟止先食含之嚥汁)
又方(治諸牙齗疼杏仁一百枚去皮兩仁以鹽方寸匕/水一升煑令沫出含之未盡吐却更含之三度差)
肘後方(治穀道赤痛熬杏/仁杵作膏𫝊之良)
又方(箭鏑及諸刀刄在喉咽胷隔/諸隠處不出杵杏仁傅之)
梅師方(治食狗肉不消心下堅或服口乾怱發熱妄語/方杏仁一升去皮水三升煎沸去滓取汁為三)
(服下肉/為度)
又方(主耳中汁出或痛有濃水熬杏仁令赤黑為末傅/綿裏内耳中日三四度易之或亂髪裹塞之亦妙)
又方(狗咬去皮尖杵傅之/之研汁飲亦佳矣)
孫真人方(欲好聲杏仁一升熬去皮煎酥一兩蜜少/許為丸如梧桐子大空心米湯下十五丸)
又方(杏味苦心/病宜服)
又方(杏核仁傷筋損神其仁作湯如/白酥不解食之令氣壅身熱)
食醫心鏡(主氣喘促浮腫小浸澀杏仁一兩去尖/皮熬研和米煑粥極熟空心喫二合)
又方(主五痔下血不止去尖皮及雙仁水三升研/濾取汁煎減半投米煑粥停冷空心食之)
又方(能下氣主嗽除風去野雞病杏仁一兩去皮尖雙/仁搥碎水二升研濾取汁於鐺中煎以杓攪勿住)
(手候三分減二冷呷之/不熟及熱呷即令人吐)
勝金方(治乆患肺氣喘息至効杏仁去皮尖二兩量子/小便浸一日一換夏月一日三四換浸半月取)
(焙乾爛硏令極細每服一棗大尊荷一葉蜜一雞頭大/水一中盞同煎取七分食後温服甚者不過三劑差水)
(不發動/忌腥物)
廣利方(治眼中生弩肉用生杏仁七枚去皮細嚼吐於/掌中及熱以綿裹筋頭將㸃弩肉上不過四五)
(度/差)
子母秘録(治小兒臍赤用杏仁杵如/脂内體中相和傅臍腫上)
必効方(治金瘡中風角弓反張以杏仁碎之蒸/令濕絞取䐗服一小升兼以瘡上摩効)
又方(治狐尿刺螫痛杏仁細研煑一/兩沸承熱以浸螫處數數易之)
塞上方(治墜馬撲損瘀血在内煩悶取東引杏枝三兩/細剉微熬好酒二升煎十餘沸去滓分為二服)
(空心如人行/三四里再服)
傷寒類要(治溫病食勞以杏仁五兩酢/二升煎取一升服之取汗差)
産寳方(治卒不得小便杏仁二七枚/去皮尖炒黄米飲服之差)
潞公藥準(治咽喉滓痛失音不語杏仁桂心各一兩同/研匀用半熟蜜和如櫻桃大新綿裹非時含)
(此嚥津/大効)
修真秘㫖云(杏不用多食/令人目盲)
又方(服杏仁者往往二三年或/瀉或臍中出物皆不可治)
左慈秘訣(杏金丹本出渾皇子亦名草金丹方服之壽/二千二百年不死只是以杏仁成丹輕重如)
(金軟而可食因此立名從三皇後有得法者服之無有/不得刀奚仲吕望彭祖皆煉之彭祖日寧可見此方不)
(用封王寧可見此藥不用封侯老子曰草金丹是衆仙/秘要服皆得力只為作之者難世俗之人皆不信有神)
(騐將聖人妄説作之者不肯精心潔淨浪有惡物觸犯/藥即不成徒勞損廢又其益矣其造不得盲聾瘖啞犬)
(病及惡心人女子小人知見丹亦不成丹成無忌只是/夏姬服之壽年七百乃仙去煉草金丹法從寅月修杏)
(樹人罕到者良又以寅月钁斸樹下地開圖陽氣通暢/至二月草生以鋤除草恐損地力至三月離樹五步作)
(畦龍淘成擬引天之暴雨以須逺栽棘遍欄勿使人跡/畜獸殘踏只亢旱即泉源水洒潤其樹下初春有霜雪)
(即樹下燒火以救之恐損花苞蕚至五月杏熟收取當/月旬内自落者去核取仁六斗以熱湯退皮去雙仁取)
(南流石三石和研取汁兩石八斗去滓并小美者亦得/取新鐵釡受三石已来作竈須具五嶽三台形用硃砂)
(圖畫之其竈通四脚去地五寸著燎不得絶稠恐下灰/不得其釡用酥三斤以糠火及炭然釡少少磨二斤酥)
(盡即内汁釡中釡上安盆盆上鑽孔用筝絃懸車轄至/釡底其孔以紙纒塞勿冷泄氣初著糠火并乾牛糞火)
(一日三勤車轄以衮其汁五日有露液生十日白霜起/又二日白霜盡即有花出若見此候即知丹霜成開盆)
(用炭火炙乾以雄雞拂掃取以棗肉和為九如梧桐子/大釡中獨角成者為上其釡口次也丹滓亦能治泠疾)
(服丹法如人喫一斗酒醉即喫五升喫一升者只喫半/升下藥取滿日空心煖酒服三丸至七日宿疾除愈聲)
(喑盲攣跛疝氣野雞癭氣風癎痃氣瘡腫萬病皆除愈/頭白却黒齒落更生張先即云二兩為一劑一劑延八)
(十年兩劑延二百四十年三劑通靈不死若為天仙一/萬年永忌房室若為地仙五千年三年忌房室若為室)
(仙一千五百年百日忌房室陳居士上表十月已後泥/壚造為雷息之特亦不用車馬轟闐聲何以十月造天)
(雷二月起八月息初造丹時祭五嶽神仙地祇亦取童/子看火候二十四氣五星五行隂陽十二時取此氣候)
(用火丹乃成矣聖所服皆致長生乆壽世人不能常/服或言此藥無效若精心確志必就神仙長年矣)
衍義曰(杏核仁大傷人量所傷大小爛嚼沃破處以帛/繋定至差無苦又湯去皮研一二以水一升半)
(浸復絞取稠汁又生蜜四兩甘草一莖約一錢銀石器/中漫火熬成稀膏甆器盛食後夜卧入少酥沸湯㸃一)
(匙匕服治肺燥喘熱大腸秘潤澤五藏如無上證更入/鹽㸃尤佳杏實本經別無治療日華子言多食傷神有)
(數種皆熱小兒尤不可食多至瘡癰及上膈熱煞蓄為/乾果其深赭色核大而𥚹者為金杏此等須接其他皆)
(不逮也如山杏輩只可收仁人有白杏/至熟色青白或㣲黄其味甘淡而不酸)
　
　
　
　
　
　
　
　
安石榴味甘酸無毒主咽燥渇損人肺不可多食酸實
殻療下痢止漏精東行根療蚘蟲寸白(陶隠居云石榴/以花亦可愛故)
(人多植之尤為外國所重入藥維根殻而已其味有甜/酸藥家用酸者子為服食者所忌臣禹錫等謹按蜀本)
(圖經云子味甘酸其酸者尤能止痢藥性論云石榴皮/使味酸無毒能治筋骨風腰脚不遂行歩攣急疼痛主)
(澁腸止赤白下痢一方取汁主目淚下治渇精根青者/入染鬚方用陳藏器云石榴本功外東引根及皮主蚘)
(蟲煎服子止渇花葉乾之為末和鐵丹服之一年變毛/髪色黒如漆鐵丹飛鐵為丹亦鐵粉之屬是也孟詵云)
(石榴溫多食損齒令黒皮炙令黄杵末以棗肉為丸空/腹三丸日二服治赤白痢腹痛者取醋者一枚并子擣)
(汁頓服段成式酉陽雜爼云石/榴甜者謂之天漿能理乳石毒)
圖經曰(安石榴舊云著所出州土或云本生西域陸機/與弟雲書云張騫為漢使外國十八年得塗林)
(安石榴是也今處處有之一名丹若廣雅謂之若榴木/不甚髙大枝柯附幹自地便生作叢種極易息折其條)
(盤上中便生花有黄赤二色實亦有甘酢二種甘者可/食酢者入藥多食其實則損人肺東行根幷殻入殺蟲)
(及染鬚髪口齒等藥其花百葉者主心熱吐血及衂血/等乾之作末吹鼻中立差崔元亮海上方療金瘡刀斧)
(傷破血流以石灰一升石榴花半斤擣末取少許傅上/擦少時血斷便差又治寸白蟲取醋石榴根切一升東)
(南引者良水一升三合煑取入藥去滓著少米作稀粥/空腹食之即蟲下又一種山石榴形頗相類而絶小不)
(作房生青齋間甚多不入藥但/蜜漬以當果或寄京下甚美)
　雷公云(凡使皮葉根勿令犯鐵若使石榴殻不計乾/濕先用漿水浸一宿至明漉出其水如墨汁)
(若使枝根葉並用漿/水浸一宿方可用)
肘後方(治赤白痢下水榖宿食不消者為寒/可療酸石榴皮燒赤為末服方寸匕)
百一方(治丁腫以針刺四畔用榴末着瘡上以麫圍四/畔炙以痛為度内末傅上急裹經宿連根自出)
經驗方(治腸滑久痢神妙無比以石榴一箇劈破炭火/簇燒令煙盡急取出不令作白灰用甆瓶葢一)
(宿出火毒為末用醋石榴一瓣/水一盞煎湯服二錢瀉亦治)
孫真人云(食之/損肺)
又方(治耳聾法以八九月取石榴一開上作孔如毬子/大留􁁊子内米醋滿石榴中却以􁁊子葢子然後)
(溲麵裹却石榴無令醋出糠灰火中燒麪熟藥成入少/黒李子仙沼子末取水滴㸃耳内不得輙轉腦中痛勿)
(驚如此三夜又㸃/刷耳依前法佳)
又方(糞前有血令人靣色黄石/榴皮杵末茄子枝湯下)
斗門方(治女子血脈不通用根東生者取一握炙乾/濃煎一大盞服之差婦人赤白帶下同治)
廣利方(治吐血衂血以百葉石/榴花作末吹在鼻中差)
十全方(治寸白蟲以醋石榴東引根一握淨洗細剉用/水三升煎取半碗已下去滓五更初溫服淨至)
(明取下蟲一大團永/絶根本一日喫粥補)
古今録驗(治冷熱不調或下帶水或赤白青黄者酸石/榴子五枚合效舂絞取二升汁每服五合至)
(二升盡即斷小兒/以意服之二三合)
衍義曰(安石榴有酸淡兩種旋開單葉花旋結實實中/子紅孫枝甚多秋後經雨則自圻裂道家謂之)
(三尸酒云三尸得此果則醉河隂縣最多又有一種子/白瑩澈如水晶者味亦甘謂之水晶石榴惟酸石榴皮)
(合斷下藥仍須者木所結及收之陳乆者佳㣲炙為末/以燒粟米飯為丸梧桐子大食前熱米飲下三十至五)
(十丸以知為度如寒消/加附子赤石脂各一倍)
　
　
　
　
　
　
　
　
梨味甘㣲酸寒多食令人寒中金瘡乳婦尤不可食(陶/隠)
(居云梨種復殊多病皆冷利俗人以為快果不入藥用/食之多損人也唐本注云梨削貼湯火瘡不煉止痛易)
(産只主熱𠻳止渇葉主霍亂吐痢不止煑汁服之今按/别本注云梨有數種其消梨味甘寒無毒主客熱中風)
(不語人療傷寒熟發解石熱氣驚邪嗽消渇利大小便/又有青梨茅梨等並不任用又有桑梨惟堪蜜煑食主)
(口乾生食不益人冷中不可多食臣禹錫等謹按孟詵/云梨除客熱止心煩不可多食又卒欬𠻳以一顆刺作)
(五十孔每孔内以椒一粒以麪裹於熱火灰中煨令熟/出停冷去椒食之又方去核内酥蜜麪裹燒令熱食之)
(又取梨肉内酥中煎停冷食之又擣汁一升酥一兩蜜/一兩地黄汁一升緩火煎細細含咽凡治嗽皆須待冷)
(喘息定後方食熱食之反傷奚令嗽更極不可救如此/者可作羊肉湯餅飽食之便卧少時又胷中痞寒熱結)
(者可多食好生梨即通卒閤風失音不語者生擣汁一/合頓服之日再服止日華子云梨冷無毒消風療欬嗽)
(氣喘熱狂又除賊風胷/中熱結作漿吐風痰)
圖經曰(梨舊不著所出州上今處處皆有而種類殊别/醫家相承用乳梨鵝梨乳梨出宣城皮厚而肉)
(實其味極長鵝梨出近京州郡及北都皮薄而漿多味/差短於乳梨其香則過之欬𠻳熱風痰實藥多用之其)
(餘水梨消梨紫煤梨赤梨甘棠禦兒梨之類甚多俱不/聞入藥也梨葉亦主霍亂吐下煑汁服亦可作煎治不)
(徐王效驗方主小兒腹痛大汗出名白寒疝濃煑梨葉/七合以意消息可作三四服飲之大良崔元亮海上方)
(療嗽單驗方取好梨去核擣汁一茶碗着椒四十粒煎/一沸去滓即内黒餳一大兩消訖細細含嚥立定又治)
(卒患赤目弩肉坐卧痛者取好梨一顆擣絞取汁黄連/三枝碎之以綿裹漬令色變仰卧注目中又有紫花梨)
(療心熱唐武宗有此疾百醫不效青城山邢道人以此/梨絞汁而進帝疾遂愈後復求之苦無此梨常山忽有)
(一株因緘實以進帝多食之解煩躁殊效嵗乆木枯不/復有種者今人不得而用之又江寧府信州出一種小)
(梨名鹿梨葉如茶根如小指大彼處人取其皮治瘡癬/及疥癩云甚效八月採近處亦有但採其實作乾不聞)
(入/藥)
　食療云(金瘡及産婦/不可食大忌)
聖惠方(治小兒心藏風熱昏懵躁悶不能食用梨三枚/切以水二升煑取汁一升去滓入粳米一合煑)
(粥食/之)
梅師方(治霍亂心痛利無汗方取梨葉枝一大握水/一升煎取一升服又云正月二月勿食梨)
錢相公(療蠼螋尿瘡黄水出/嚼梨汁傅之乾即易)
又方(小兒寒疝腹痛大汗出濃煑梨葉汁七/合頓服以意消息可作三四度飲之)
又方(治中木毒取梨葉一把/熟杵以酒一盞攪服之)
北夢鎻言(有一朝士見梁奉御診之曰風疾已深請速/歸去朝士復見鄜州馬醫趙鄂者復診之言)
(疾危與梁所說同矣曰只有一法請官人試喫消梨不/限多少咀齕不及絞汁而飲倒家旬日唯喫消梨頓爽)
(矣/)
莊子(譬猶櫨梨橘柚耶其/味相反而皆可於口)
魏文詔曰(真定郡梨甘若蜜脆/若蓤可以解煩渇)
衍義曰(梨多食則動脾少則不及病用梨之意須當/斟酌惟病酒煩渇人甚之甚佳終不能却疾)
　
　
　
　
　
　
　
　
林檎味酸甘溫不可多食發熱澀氣令人好睡發冷痰
生瘡癤脈閉不行其樹似柰樹其形圓如柰六月七月
熟今在處有之(今附臣禹錫等謹按孟詵云林檎主止/消渇陳士良云此有三種大長者為柰)
(圓者林檎夏熟小者味澀為梣秋熟日華/子云林檎無毒下氣治霍亂肚痛消痰)
圖經曰(林檎舊不著所出州土今在處有之或謂之來/禽木似柰實比柰差圓六七月熟亦有甘酢二)
(種甘者早熟而味肥美酢者差晩須熟爛乃堪噉病消/渇者宜食之亦不可多反令人心中主冷痰今俗問醫)
(人亦乾之入治傷/寒藥謂之林檎散)
食療云(溫主穀痢洩精東行根治白蟲蚘蟲消渇好□/不可多食又林檎味苦澀平無毒食之閉百脉)
食醫心鏡(治水痢以十枚半熟者以水一/升煎取一分和林檎空心食)
子母秘録(治小兒痢林檎構子杵取/汁服以意多與服之差)
又方(小兒閃癖頭髪堅黄瘰􁣲羸瘦杵林/檎末以和醋傅上癖和移處就傅之)
　
　
　
　
　
　
　
　
李核仁味苦平無毒主僵仆躋瘀血骨痛
根皮大寒主消渴止心煩逆奔氣
實味苦除痼熱調中(陶隠居云李類又多京口有麥李/麥秀時熟小而甜肥核不入藥今)
(此用姑熟所出南居李解核如杏子者為佳凡實熟食/之皆好不可合雀肉食又不可臨氷上噉之李皮水煎)
(含之療齒痛佳今按别本注云李類甚多有緑李黄李/紫李生李水李並堪食味極甘美其中仁不入藥用有)
(野李味苦名郁李子核仁入藥用之臣禹錫等謹按爾/雅云休無實李座接慮李駁赤李釋曰李之無實者名)
(休郭云一名趙李座接慮李郭云今之麥李與麥同熟/因名云李之子赤者名駁藥性論云李核仁臣治女子)
(小腹腫滿主踒折骨疼肉傷利小腸下水氣除腫滿又/云李根皮使若李者入用味鹹治脚下氣主熱毒煩躁)
(根煑汁主消渇孟詵云李主女人卒赤白下取李樹東/面皮去皺皮炙令黄香以水三升煑汁去滓服之日再)
(驗謹按生子亦去骨節間勞熱不可多食臨水食令人/發痰瘧又牛李有毒煑汁使濃含之治􁥥齒脊骨有痺)
(蟲可後灌此汁更空腹服一盞其子中仁主豉脹研和/麫作餅子空腹食之少頃當寫矣日華子李溫無毒益)
(氣多食令人虚熱人云李樹根涼無毒主赤白痢/濃煎服苦平無毒治小兒壯熱痁疾驚癎作浴湯)
圖經曰(李核仁舊不著所出州上今處處有之李之類/甚多見爾雅者有休無實李李之無實者一名)
(趙李李座祖和切接慮李即今之麥李細實有溝道與/麥同熟故名之駁赤李其子赤者是也又有青李緑李)
(赤李房陵李朱仲李馬汗李黄李散見書傳美其味之/可食陶隠居云皆不入藥用用姑熟所出南居李解核)
(如杏子者為佳今不復識此醫家但用核若杏子形者/根皮亦入藥用崔元亮海上方治面䵟黒子取李核中)
(仁去皮細研以雞子白和如稀餳塗至晚每以/沃漿洗之後塗胡粉不過五六日有效慎風)
　孫真人(肝病/宜食)
食醫心鏡(李味酸無毒主除固熱調中黄帝/云李不可和蜜食食之損五藏)
衍義曰(李核仁其窠大者髙及丈今醫家少用實合漿/水食令人霍亂澁氣而然今畿内小窑鎮一種)
(最佳堪入貢又有御李子如櫻桃許大紅黄色先諸李/熟此李品甚多然天下皆有之所以比賢士大夫盛徳)
(及天下者如桃李無處不芬芳也别本注云有野李味/苦名郁李子核仁入藥止自是郁李仁別是一種在木)
(部中第十四/卷非野李也)
楊梅味酸溫無毒主去痰止嘔噦消食下酒乾作屑臨
飲酒時服方寸匕止吐酒多食令人發熱其樹若荔枝
樹而葉細隂青其形似水楊子而生青熟紅肉在核上
無皮殻生江南嶺南山谷四月五月採(今附臣禹錫等/謹按孟詵云楊)
(梅和五藏能滌腸胃除煩憤惡氣切不可多食甚能捐/齒反筋亦能治痢燒灰服之日華子云楊梅熱㣲毒療)
(嘔逆吐酒皮根煎湯/洗惡瘡疥癬忌生葱)
圖經(文具梅/實條下)
　陳藏器(止渇張司空云地瘴無/不生楊梅者信然矣)
食療(溫和五藏腹胃除煩憤惡氣去痰實亦不可乆食/損齒及筋也甚能斷下痢又燒為灰亦斷下痢甚)
(酸美小有勝白梅又白梅未乾者常含一枚嚥其液亦/通利五藏下少氣若多食之損人筋骨其酸醋之物自)
(是土使然若南方人北居杏亦不食比地人南住梅/乃噉多豈不是地氣鬰蒸令人煩憤好食斯物也)
經驗後方(主一切傷損不可者瘡止血生肌無瘢痕絶/妙和鹽核杵之如泥成挺子竹筒中收遇破)
(即填小可即傅之/此藥之功神聖)
宋齊丘化書(梅接杏而本/强者其實甘)
　
　
　
　
　
　
　
　
胡桃味甘平無毒食之令人肥徤潤肌黒髪取瓤燒令
黒末斷煙和松脂研傅瘰􁣲瘡又和胡粉為泥拔白鬚
髪以内孔中其毛皆黒多食利小便能脫人眉動風故
也去五痔外青皮染髭及帛皆黒其樹皮止水痢可染
褐仙方取青皮壓油和詹糖香塗毛髪色如漆生北土
云張騫從西域將來其木舂斫皮中出水承取沐頭至
黒(今附臣禹錫等謹按孟詵云胡桃不可多食動痰飲/除風令人能食不得併漸漸食之通經脈潤血脈黒)
(鬢髪又服法初日一顆五日加一顆至二十顆止之常/服骨肉細膩光潤能養一切老痔疾日華子云潤肌肉)
(益髪食酸齒/齗細嚼解之)
圖經曰(胡桃生北上今陕洛間多有之大株厚葉多隂/實亦有房秋冬熟時採之性熱不可多食補下)
(方亦用之取肉合破故紙擣篩蜜丸朝服梧桐子大三/十丸又療壓樸損傷擣肉和酒溫頓服便差崔元亮海)
(上方療石淋便中有石子者胡桃肉二斤細米煑漿粥/一升相和頓服即差實上青皮染髪及帛皆黒其木皮)
(中水舂斫取沐頭至黒此果本出羌胡漢張騫使西域/還始得其種植之秦中後漸生東土故曰陳倉胡桃薄)
(皮多肌隂平胡桃大而皮肥急搯則碎江表亦嘗有之/梁沈約集有謝賜樂逰園胡桃啓乃其事也今京東亦)
(有其種而實不/佳南方則無)
　孫真人(食動疾/吐水)
梅師方(治火燒瘡取胡桃穰燒/令黒杵如脂傅瘡上)
衍義曰(胡桃發風陕洛之間甚多外有青皮包之胡桃/乃核也核中穰為胡桃肉須如此説用時須以)
(湯剥去肉上薄皮過夏至則不堪食有人患酒楂風鼻/上赤將橘子核㣲炒為末每用一錢匕研胡桃肉一箇)
(同以溫酒調/服以知為度)
獮猴桃味酸甘寒無毒止暴渇解煩熱冷脾胃動洩辟
壓丹石下石淋熱壅反胃者取汁和生薑汁服之一名
藤梨一名木子一名獼猴梨生山谷藤生著樹葉圓有
毛其形似雞卵大其皮褐色經霜始甘美可食枝葉殺
蟲煑汁飼狗療瘑也(今/附)
　陳藏器(味鹹溫無毒主骨節風癱緩不随長年變白/野雞肉痔病調中下氣皮中作紙藤中汁至)
(滑下石淋主胃開取/汁和生薑汁服之佳)
食療(候熟收之取瓤和蜜煎作煎去人/煩熱乆食亦得令人冷能止消渇)
衍義曰(獼猴桃今永興軍南山甚多食之解實熱過多/則令人藏毒洩十月爛熟色淡縁生則甚酸子)
(繁細其色如芥子枝條柔弱髙二三丈多附木/而生淺山傍道則有存者深山則多為猴所食)
海松子味甘小溫無毒主骨節風頭眩去死肌變白散
水氣潤五藏不飢生新羅如小栗三角其中仁香美東
夷食之當果與中土松子不同(今附臣禹錫等謹按日/華子云松子逐風痺寒)
(氣虚羸少氣補不足潤皮膚/肥五藏東人以代麻腐食用)
　海藥云(去皮食之甚香美與雲南松子不同雲南松/子似巴豆其味不厚多食發熱毒松子味甘)
(美大溫無毒主諸風溫腸胃乆服輕身延年不老味與/卑占國偏桃仁相似其偏桃仁用與北桃仁無異是也)
柰味苦寒多食令人臚(音/閭)脹病人尤甚(陶隠居云江南/乃有而北國最)
(豐皆作脯不宜人有林檎相似而小亦恐非益人也今/注有小毒主耐飢益心氣臣禹錫等謹按孟詵云柰主)
(補中應諸不足氣和脾卒患食後氣不通生擣汁/服之日華子云柰冷無毒治飽食多肺壅氣服)
圖經(文具林/檎條下)
　食醫心鏡(柰子味苦寒澁無毒主/忍飢益心氣多食虚脹)
菴羅果味甘溫食之止渇動風氣天行病後及飽食後
俱不可食之又不可同大蒜辛物食令人患黄病樹生
狀若林檎而極大(今附臣禹錫等謹按陳士良云㣲寒/無毒主婦人經脈不通丈夫營衛中)
(血脈不行乆食令人不肌葉/似茶葉可以作湯療渇疾)
衍義曰(菴羅果西􁆍甚多亦梨之類也其狀亦梨先諸/梨熟七夕前後已堪㗖色黄如鵝梨纔熟便鬆)
(軟入藥/絶希用)
　
　
　
　
　
　
　
　
橄(音/敢)欖(音/覽)味酸甘溫無毒止消酒療鯸(音/侯)鮐(音/怡)毒人悞
食此魚肝迷悶者可煑汁服之必解其木作檝撥著魚
皆浮出故知物有相畏如此也
核中仁研傅唇吻燥痛其樹似木槵子樹而髙端直其
形似生訶子無稜瓣生嶺南八月九月採又有一種名
次斯橄欖色類亦相似其形核作二瓣可以蜜漬食之
生邕州(今附臣禹錫等謹按孟詵云橄欖主鯸鮐毒汁/服之中此魚肝子毒人立死惟此木能解生嶺)
(南山谷樹大數圍實長寸許其子先生者向下後生者/漸髙八月熟蜜藏極甜日華子云橄欖開胃下氣止瀉)
圖經曰(橄欖生嶺南今閩廣諸郡皆有之木似朩槵而/髙且端直可愛秋晚實成南人尤重之咀嚼之)
(滿口香乆不歇生噉及煑飲並解諸毒人誤食鯸鮐肝/至迷悶者飲其汁主差山野中生者子繁而木峻不可)
(梯縁但刻其根下方寸許内鹽於中一夕子皆落木亦/無損其枝節間有脂膏如桃膠南人採得并其皮葉煎)
(之如黒餳謂之欖糖用膠船著水益乾牢於膠漆邕州/又有一種波斯橄欖與此無異但其核作三瓣可蜜漬)
(食/之)
皆陳藏器云(樹大圓實長寸許南方人以為果生實味/酸南州異物志曰橄欖子縁海浦嶼間生)
(實大如軸頭皆反垂向下實先生者向下後生者漸/髙南方草木狀曰橄欖子大如棗八月熟生交趾)
海藥(謹按異物志云生南海浦嶼間如髙丈餘其實如/棗二月有花生至八月乃熟甚香橄欖木髙大難)
(採以鹽擦木身/則其實自落)
衍義曰(橄欖味澁食乆則/甘嚼汁嚥治魚鯁)
　
　
　
　
　
　
　
　
榲桲味甘甘㣲溫無毒主溫中下氣消食除心間醋水
去臭辟衣魚生北土似樝子而小(今附臣禹錫等謹按/陳土良云發毒熱秘)
(大小腸聚胷中痰壅不宜多食/澁血脈日華子云除煩渇治氣)
圖經曰(榲桲舊不著所出州土今□陕有之沙苑出者/更佳其實大扺類樝但膚慢而多毛味尤甘治)
(胷膈中積食去醋水下氣止渇欲卧噉一兩枚而寢生/熟皆宜樝子處處有之孟州特多亦主霍亂轉筋並煑)
(汁飲之可敵木𤓰常食之亦去心間醋痰皮擣可傅/瘡上黄水實初無時其氣芬馥人將致衣笥中亦香)
　陳藏器云(樹如林檎/花白緑色)
衍義曰(榲桲食之須凈去上浮毛不爾損人肺花亦香/白色果中惟此多生蟲少有不蚛者圖經言欲)
(卧敢一兩枚而□如/此恐太多痞塞胃腕)
榛子味甘平無毒主益氣力寛肌胃令人不肌健行生
遼東山谷樹髙丈許子如小栗軍行食之當粮中土亦
有鄭注禮云榛似栗而小關中鄜坊甚多(今附臣禹錫/等謹按日華)
(子云新羅榛子肥白仁/止飢調中開胃甚驗)
圖經(文其栗/條下)
　　　　一十三種陳藏器餘
靈牀上果子主人夜卧讝語食之差也
無漏子味甘溫無毒主溫中益氣除痰𠻳補虚損好顔
色令人肥健生波斯國如棗一云波斯棗
　海藥(樹若栗木其實如橡子有三角消/食止欬嗽虚羸恱人乆服無損也)
都角子味酸澁平無毒乆食益氣止洩生南方樹髙丈
餘子如卵徐表南州記云都角樹二月花花蓮著實也
　海藥云(謹按徐表南州記云生廣南山谷二月開花/至夏末結實如卵主益氣安神遺洩痔溫腸)
(乆服無/所損也)
文林郎味甘無毒主水痢去煩熱子如李或如林檎生
渤海間人食之云其樹從河中浮來拾得人身是文林
郎因以此為名也
　海藥云(又南山亦出彼人呼榲桲是味酸香㣲溫無/毒主水瀉服虚煩熱並宜生食散酒氣也)
木威子味酸平無毒主心中惡水水氣生嶺南山谷
樹葉似(闕/)子如橄欖而堅亦似棗也
摩厨子味甘香平無毒主益氣潤五藏乆服令人肥健
生西域及南海子如𤓰可為茹異物志云木有摩厨生
自斯調厥汁肥潤其澤如膏馨香異常可以煎熬彼州
之人仰以為儲斯調國名也
　食療云(謹按異物志云生西域二月開花四月五月/結實如𤓰許益氣安神飬血生肌乆服健人)
(也/)
懸鈎根皮味苦平無毒主子死腹中不下破血殺蟲毒
卒下血婦人赤帶下乆患痢不問赤白膿血腹痛並濃
煑服之子如梅酸美人食之醒酒止渇除痰唾去酒毒
莖上有刺如鈎生江淮林澤取莖燒為末服之亦主喉
中塞也
鈎栗味甘平主不飢厚腸胃令人肥健子似栗而圓小
生江南山谷樹大數圉冬月不凋一名巢鈎子又有雀
子小圓黒味甘乆食不飢生髙山子小圓黒又有櫧(音/諸)
子小於橡子味苦澀止洩痢破血食之不飢令健行木
皮葉煑取汁與産婦飲之止血皮樹如栗冬月不凋生
江南子能除惡血止渇也
石都念子味酸小溫無毒主痰嗽噦氣生嶺南樹髙丈餘
葉如白楊花如蜀葵正赤子如小棗蜜漬為粉甘美益
人隋朝植於西苑也
君遷子味甘平無毒主止渇去煩熱令人潤澤生海南
樹髙丈餘子中有汁如乳汁吳都賦云平仲君遷
　海藥云(謹按劉斯交州記云其實中有乳汁甜美香/好㣲寒無毒主消渇煩熱鎮心乆服輕身亦)
(得恱人/顔色也)
韶子味甘溫無毒主暴痢心腹冷生嶺南子如栗皮肉
核如荔枝廣志云韶葉似栗有刺斫皮内白脂如豬味
甘酸亦云核如荔枝也
探子味甘澁平無毒生食主水痢熟者和蜜食之去𠻳
子似梨生江南吳都賦云棎榴禦霜是也
諸果有毒桃杏仁雙有毒五月食未成核果令人發癰
節及寒熱又秋夏果落地為惡蟲縁食之令人患九漏
桃花食之令人患淋李仁不可和雞子食之患内結不
消
　
　
　
　
　
　
　
　
　
　證類本草卷二十三
欽定四庫全書
　證類本草卷二十四
　　　　　　　　　　　　宋　唐慎㣲　撰
　米榖部上品總七種
　　三種神農本草
　　二種名醫别錄
　　一種新補
　　一種新分條
　　　凡墨蓋子已下並唐慎㣲續證類
　　胡麻(葉/附)　　　　　　　　青蘘(音/蘘)
　　麻蕡(音墳/子附)　　　　　　　胡麻油(元附胡麻/條下今分)
　　白麻油(新/補)　　　　　　　灰藋(自草部/今移)
　
　
　
　
　
　
　
　
胡麻味甘平無毒主傷中虚羸補五内益氣力長肌肉
填髓腦堅筋骨療金瘡止痛及傷寒温瘧大吐後虚熱
羸困乆服輕身不老明耳目耐飢渴延年以作油㣲寒
利大腸胞衣不落生者摩瘡腫生秃髪一名巨勝一名
狗蝨一名方莖一名鴻藏葉名青蘘生上黨川澤(陶隠/居云)
(八穀之中惟此為良淳黒者名巨勝巨者大也是為木/勝木生大宛故名胡麻又莖方名巨勝莖圓名胡麻服)
(食家常九蒸九暴熬𢷬餌之斷榖長生充飢雖易得俗/中學者猶不能常服而况餘藥耶蒸不熟令人髪落其)
(性與茯苓相宜俗方用之甚少時以合湯丸耳唐本注/云此麻以角作八稜者為巨勝四稜者名胡麻都以烏)
(者良白者劣耳生嚼塗小兒頭瘡及浸淫惡瘡大効臣/禹錫等謹按吳氏云胡麻一名方莖神農雷公甘平無)
(毒秋採青蘘一名夢神抱朴子云巨勝一名胡麻餌食/之不老耐風濕廣雅云狗蝨巨勝藤苰胡麻也藥性論)
(云葉𢷬汁沐浴甚良又牛傷熱𢷬汁灌之立差又患崩/中血凝疰者生取一升𢷬内熱湯中絞取半升立愈巨)
(勝者仙經所重白蜜一升子一升合之名曰靜神丸常/服之治肺氣潤五臟其功至多亦能休糧填人骨髓甚)
(有益于男子患人虚而吸吸加胡麻用陳藏噐云花隂/乾漬取汁溲麪至韌易滑陳士良云胡麻人生嚼塗小)
(頭瘡亦療婦人隂瘡初食利大小腸乆食即否去陳畱耐寒/新日華子云胡麻補中益氣養五臟治勞氣産後羸困)
(暑止心驚子利大小腸催生落胞逐風温氣逰風頭風/補肺氣潤五臟填精髓細研塗髪長頭白蜜蒸為丸服)
(治百病葉作湯沐潤/毛髪滑皮膚益血色)
圖經曰(胡麻巨勝也生上黨川澤青蘘音箱巨勝苗也/生中原川谷今並處處有之皆園圃所種稀復)
(野生苗梗如麻而葉園銳光澤嫰時可作蔬道家多食/之謹按廣雅云狗蝨巨勝也藤苰胡麻也陶隠居云其)
(莖方者名巨勝圓者名胡麻蘇恭云其實作角八稜者/名巨勝六稜四稜者名胡麻如此巨勝胡麻為二物矣)
(或云本生胡中形體類麻故名胡麻又八榖之中最為食/大勝故多巨勝如此似一物二名也然則仙方乃有服)
(胡麻巨勝二法功用小别疑本一物而種之有二如天雄/附子之類故葛稚川亦云胡麻中有一葉兩荚者為巨)
(勝是也食其實當九蒸暴熬擣之可以斷榖又以白蜜合/丸曰靜神丸服之益肺潤五藏壓取油主天行熱秘腸)
(結服一合則快利花隂乾漬汁溲麪至粘而滑葉可沐/頭令髪長一説今人用胡麻葉如荏而狭尖莖方髙四)
(五尺黄花生子成房如胡麻角而小嫰葉可食甚甘滑/利大腸皮亦可作布類大麻色黄而脆俗亦謂之黄麻)
(其實黒色如韭子而粒細味苦如膽杵末略無膏油又/世人或以為胡麻乃是今之油麻以其本出大宛而謂)
(之胡麻也皆以烏者良白者劣本草注服胡麻油須生/笮者其蒸炒作者正可食及燃耳不入藥用又序例謂)
(細麻即胡麻也形扁扁爾其方莖者名巨勝其說各異/然胡麻今服食家最為要藥乃爾差誤豈復得效也)
　新注云(胡麻白大豆棗三物同九蒸九暴作團食令人/不飢延年斷榖又合蒼耳子為散服之治風癩)
雷公云(凡使有四件八稜者兩頭尖色紫黑者又呼胡/麻並是誤也其巨勝有七稜色赤味澁酸是真)
(又呼烏油麻作巨勝亦誤若修事一斤先以水淘浮者/去之沈者漉出令亁以酒拌蒸從巳至亥出攤晒亁于)
(臼中春令麄皮一重盡拌小豆相對同炒小豆熟/即出去小豆用之上有薄皮去留用力在彼殻也)
食療(潤五藏主火灼山田種為四稜土地有/異功力同休糧人重之填骨髓補虚氣)
聖惠方(治五藏虚損羸瘦益氣力堅筋骨巨勝蒸暴各/九遍每取二合用湯浸布裹挼去皮再研水濾)
(取汁煎飲和粳/米煮粥食之)
外臺秘要(治手脚酸疼兼㣲腫烏麻五升熬/碎之酒一升浸一宿隨多少飲之)
又方(沸湯所淋火燒爛瘡杵/生胡麻如泥厚封之)
千金方(常服明目洞視胡麻一石蒸/之三十遍末酒服每日一升)
又方(治腰脚疼痛胡麻一升新者熬令香杵篩日服一小/升計服一斗即永差酒飲羮汁蜜湯皆可服之佳)
又方(治白髪還黒烏麻九蒸/暴末之以棗膏丸服之)
肘後方(治隂痒生瘡/嚼胡麻傅之)
又方(治齒痛胡麻五升水一升煮取五升含漱吐之/莖葉皆可用之姚云神良不過二劑腫痛即愈)
經驗後方(治暑毒救生散新胡麻一升㣲炒令色黒取/出攤冷碾末新汲水調三錢又或丸如彈子)
(新水化下凡着熱外不得/以冷物逼外得冷即死)
梅師方(治蚰蜒入耳胡麻杵/碎以袋盛之為枕)
孫真人(胡麻三升去黄黒者㣲熬令香杵為末下白蜜/三升和調煎杵三百杵如梧桐子大丸旦服三)
(十丸腸化為筋年若/過四十已上服之効)
修真秘㫖(神仙服胡麻法服之能除一切痼病至一年/面光澤不飢三年水火不能害行及奔馬乆)
(服長生上黨者尤佳胡麻三升淨淘入甑蒸令氣遍出/日亁以水淘去沬却蒸如此九度以湯脫去皮簸令淨)
(炒令香杵為末蜜丸如彈子大每/温酒化下十丸忌毒魚生菜等)
丹房鏡源云(巨勝煮/丹砂)
梁簡文帝勸醫文(胡麻止救頭痛今人云灰滌菜者恐/未是蓋今之藜也又韓保云灰滌菜)
(愈謬/矣)
神仙傳(魯支生篇魯女生服胡麻餌朮絶榖八十/餘年甚少壮一日行三百里走及麞鹿)
本事詩云(胡麻好種無人種正是歸特君不歸俗傳云/胡麻夫婦同種即生而茂熟故詩句不取他)
(物惟以胡/麻為興也)
續齊諧記(漢明帝永平十五年有劉晨阮肇二人入/天台山採藥迷失道路忽逢一溪過之)
(過過二女以劉阮姓名呼之如舊識耳曰郎等來何晚/耶遂邀之過家設胡麻飯以延之故唐詩有云御羮和)
(石髓香飯/進胡麻)
衍義曰(胡麻諸家之説参差不一是今脂麻更無他義/蓋其種出于大宛故言胡麻今胡地所出者皆)
(肥大其紋鵲其色紫黒故如此區别取油亦多故詩云/松下飯胡僧此乃是所食之榖無疑與白油麻為一等)
(如川大黄當歸川升麻上黨人參齊州半夏之類不可/與他土者更為二物蓋特以其地之所宜立名也是知)
(胡麻與白油麻為一物嘗官于順安軍雄霸州之間備/見之又二條皆言無毒治療大同今之用白麻油世不)
(可一日闕也然亦不/至於大寒宜兩審之)
青蘘(音/箱)味甘寒無毒主五藏邪氣風寒濕痺益氣補腦
髓堅筋骨乆服耳目聰明不飢不老增夀巨勝苗也生
中原川谷(陶隠居云胡麻葉也甚肥滑亦可以沐頭但/不知云何服之仙方並無用此法正當陰亁)
(𢷬為丸散爾既服其食故不復假苗五符巨勝丸方亦/云葉名青蘘本經在草部上品中既堪噉今從胡麻條)
(下/)
圖經曰(文具胡/麻條下)
　食療(生杵汁沐頭髪良牛/傷熱亦灌之立愈)
衍義曰(青蘘音箱即油麻葉也陶隠居云亦曰胡麻葉/也胡地脂麻鵲色子頗大日華子云葉作湯沐)
(潤毛髪胡是今人所取胡麻葉以湯浸之良乆涎出湯/遂稠黄色婦人用之梳髪由是言之胡麻與白油麻今)
(之所謂脂麻者是矣/青蘘即其葉無疑)
　
　
　
　
　
　
　
　
麻蕡(音/墳)味辛平有毒主五勞七傷利五藏下血寒氣破
積止痺散膿多食令見鬼狂走乆服通神明輕身一名
麻勃此麻花上勃勃者七月七日採良
麻子味甘平無毒主補中益氣中風汗出逐水利小便
破積血復血脈乳婦産後餘疾長髪可為沐藥乆服肥
健不老神仙九月採入土者損人生太山川谷(畏牡蠣/白薇惡)
(茯苓陶隠居云麻蕡即牡麻牡麻則無實今人作布及/履用之麻勃方藥亦少用術家合人參服令逆知未來)
(事其子中人合丸藥并釀酒大善然而其性滑利麻根/汁及煮服之亦主瘀血石淋唐本注云蕡即麻實非花)
(也爾雅云蕡枲實禮云苴麻之有蕡者注云有子之麻/為苴皆謂子爾陶以一名麻勃謂勃勃然如花者即以)
(為花重出子條誤矣既以麻蕡為米之上品今用花為/之花豈堪食乎根主産難衣不出破血壅脹帶下崩中)
(不止者以水煮服之効漚麻汁主消渴擣葉水絞取汁下/服五合主蚘蟲擣傅蠍毒効今按陳藏器本草云麻子)
(氣利小便去風痺皮頑炒令香𢷬碎小便浸取汁服婦/人倒産吞二七枚即正麻子去風令人心歡壓為油可)
(以油物早春種為春麻子小而有毒晚春種為秋麻子/入藥佳臣禹錫等謹按爾雅云黂枲實釋曰枲麻也黂)
(麻子也儀禮注苴麻之盛子者也一名荸一名麻母藥/性論云麻花白麻是也味苦㣲熱無毒方用能治一百)
(一十種惡風黒色遍身苦痒逐諸風惡血主女人經候/不通䗪蠱為使又葉沐髪長潤青麻湯淋瘀血又主下)
(血不止麻青根一十七枚洗去土以水五升煮取三升/冷分六服又云大麻人使治大腸風熱結澁及熱淋又)
(子二升大豆一升熬令香𢷬末蜜丸日二服令不歛耐/老益氣子五升研同葉一握𢷬相和浸三日去滓沐髪)
(令白髪不生補下瞧主治渴又子一升水二升煮四五/沸去滓冷服半升日一服差陳士良云大麻人主肺藏)
(潤五藏利大小便疎風氣不宜多食損血脉滑精氣痿/陽氣婦人多食發帶疾日華子云大麻補虚勞逐一切)
(風氣長肌肉益毛髪去皮膚頑痺下/水氣及下乳止消渴催生治横逆産)
圖經曰(麻黂麻子生泰山川谷今處處有皆田圃所蒋/續其皮以為布者麻蕡一名麻勃麻上花勃勃)
(者七月七日採蔴九月採入土者不用陶隠居以麻蕡/為牡麻牡麻則無實蘇恭以為蕡即實非花也又引爾)
(雅蕡枲實及禮云苴麻之有蕡者皆謂蕡為子也謂陶/重出子條為誤按本經麻蕡主七傷利五藏多食令人)
(狂走觀古今方書用麻子所治亦爾又麻花非所食之/物如蘇之論似當矣然朱字云麻蕡味辛麻子味甘此)
(又似二物疑本草與爾雅禮記有稱謂不同者耳又古/方亦有用麻花者云味苦主諸風及女經不利以䗪蟲)
(為使然則蕡也子也花也其三物乎其葉與桐葉合𢷬/浸水沐髪令長潤青皮淋湯濯瘀血根煮汁冷服主下)
(血不止今用麻人極難去殻醫家多以水浸經三兩日/令殻破暴亁新瓦上擂取白用農家種麻法擇其子之)
(有斑文者謂之雌麻云用此則結實繁它子則不然葛/洪主消渴以秋麻子一升水三升煮三四沸飲汁不過)
(五升便差唐韋宙獨行方主踠折骨痛不可忍用大麻/根及葉𢷬取汁一升飲之非時即煮亁麻汁服亦同亦)
(主撾打瘀血心腹滿氣短皆效箧中方單服大麻人酒/治骨髓風毒疼痛不可運動者取大麻人水中浸取沈)
(者一大升漉出暴亁于銀噐中旋旋炒直須慢火待香/熟調匀即入木臼中令兩人更互𢷬一二熬令及萬杵)
(看極細如白粉即止平分為十貼每用一貼取家釀無/灰酒一大瓷湯碗以砂盆栁木槌子㸃酒研磨粉旋濾)
(取白酒直令磨粉盡餘殻即去之都合酒一處煎取一/半待冷熱得所空腹頓服日服一貼藥盡全差輕者止)
(於四五帖則見効大抵甚者不出十貼必失所苦耳其/效不可勝紀雜他物而用者張仲景治脾約大便秘小)
(便數麻子丸麻子二升芍藥半斤厚朴一尺大黄枳實/各一斤杏仁一升六物熬𢷬篩蜜丸大如梧桐子以漿)
(水飲下十丸食後服之日三不知益/加之唐方七宣麻仁丸亦此類也)
　唐本餘(主五勞麻子寒/肥健人不老)
食療云(㣲寒治大小便不通髪落破血不飢能寒取汁/煮粥去五藏風潤肺治闗節不通髪落通血脉)
(治氣青葉甚長髪研麻子汁沐髪即生長麻子一升白/羊脂七兩蠟五兩白蜜一合和杵蒸食之不飢洞神經)
(又取大麻日中服子末三升東行茱茰根剉八升漬之/平旦服之二升至夜虫下要見鬼者取生麻子昌蒲鬼)
(臼等分杵為彈子大每朝向/日服一丸服滿百日即見鬼)
聖惠方(治生眉毛用七月烏麻花隂乾/為末生烏麻油浸每夜傅之)
又方(主姙娠心痛煩悶用麻子一合研/水一盞煎取六分去滓非時温服)
外臺秘要(治瘰癧七月七日出時収麻花五月五/日收葉二件作炷子于癧上炙百壮佳)
又方(治虚勞下焦虚熱骨節煩疼肌肉急小便不利大/便數少吸吸口燥少氣淋石熱大麻仁五合研水)
(二升煮去半分/服四五劑差)
又方(治嘔麻仁三兩杵熬以水研取汁/着少鹽喫立効李諫議嘗用極妙)
千金方(治髪落不生令長麻子一升/熬黑壓油以𫝊頭長髪妙)
又方(治風癲及百病麻仁四升水六升猛火煑令牙生去滓煎取七升旦愈/空心服或發或不發或多言語勿怪  但人摩手足須定凡進三劑)
又方(主産後血不去麻子五升酒一升漬一宿明旦去滓温服一升先/食不差夜再服一升不吐不下不得與男子通一月将養如初)
肘後方(葛氏大便不通研/麻子相和為粥食)
又方(治淋下血麻根十枚水五升/煮取二升一服血止神驗)
又方(大渇日飲數㪷小便赤澁者麻子一升水三升/煮三四沸取汁飲之無限日期過九升麻子愈)
又方(卒被毒箭麻仁/數升杵飲汁差)
食醫心鏡(治風水腹大臍腰重痛不可轉動冬麻子半升碎水研濾/取汁米二合以麻子汁煮作稀粥著葱椒薑䜴空心食之)
又方(主五淋小便赤少莖中疼痛冬麻子一升杵研濾取/汁二升和米三合煮粥著葱椒及熟煮空心服之)
又方(主姙娠損動後腹痛冬麻子一升杵碎/熬以水二升煮取汁熱沸分為三四度)
新續十全方(令易産大麻根三莖水一升煎取/半升頓服立産衣不下服之亦下)
子母秘録(産後穢汚不盡腹滿麻子三兩酒五/升煮取二升分温二服當下惡物)
又方(治小兒赤白痢多體弱不堪大困重者麻子三/合妙令香熟末服一錢匕蜜漿水和服立効)
又方(治小兒疳瘡嚼麻/子傅之日六七度)
周禮典枲職疏(枲麻也案喪服傳云牡麻者枲麻也則枲是/雄麻對苴是麻之有蕡者也毛詩九月菽苴)
(疏云謂採麻/實以供羮食)
詩云(桃之夭夭有蕡其實蕡即實也麻蕡則/知麻實也非花也麻亦花而後有實也)
龍魚河圖曰(嵗暮夕四更中取二七豆子二七麻子家人/頭少許髪合麻子豆著井中祝勅并吏其家)
(竟年不遭傷/寒辟五温鬼)
衍義曰(大麻子海東來者最勝大如蓮實出毛羅搗其/次出上郡北地大如豆南地者子小去殻法取)
(麻子帛包之沸湯中浸湯冷出之垂井中一夜勿令著/水次日日中暴乾就新瓦上按上殻簸揚取仁粒粒皆)
(完張仲景麻仁丸/是用此大麻子)
胡麻油㣲寒利大腸胞衣不落生者摩瘡腫生秃髪
(陶隠居云胡麻油生笮者若蒸炒正可供作食及燃/爾不入藥用也藥性論云胡麻生油塗頭生毛髪陳)
(藏噐云胡麻油大寒主天行熱秘腸内結熱服一/合取利為度食油損聲令體重生油殺蟲摩惡瘡)
圖經曰(文具胡/麻條下)
　食療云(主瘖瘂塗/之生毛髪)
野人閒話(昇遐篇以麻油傅兩足/繒帛裹之可日行萬里)
　
　
　
　
　
　
　
　
白油麻大寒無毒治虚勞滑腸胃行風氣通血脉去頭
浮風潤肌食後生噉一合終身不輟與乳母食其孩子
永不病生若客熱可作飲汁服之停乆者發霍亂又生
嚼傅小兒頭上諸瘡良乆食抽人肌肉生則寒炒則熱
又葉搗和漿水絞去滓沐髪去風潤髪其油冷常食所
用也無毒發冷疾滑骨髓發藏腑渴困脾藏殺五黄下
三膲熱毒氣通大小腸治蛔心痛傅一切瘡疥癬殺一
切蟲取油一合雞子兩顆芒消一兩攪服之少時即瀉治
熱毒甚良治飲食物須逐日熬熟用經宿即動氣有牙
齒并脾胃疾人切不可喫陳者煎膏生肌長肉止痛消
癰腫補皮裂(新補見孟詵及陳藏/器陳士良日華子)
圖經曰(油麻本經舊不著條然古醫方多用之無毒滑/腸胃行風氣乆食消人肌肉生則寒炒熟則熱)
(仙方蒸以辟穀壓笮為油大寒發冷疾滑精髓發臟渴/令人脾困然治癰疽熱病近効方婆羅門僧療大風疾)
(并壓丹石熱毒熱風手脚不遂用消石一大兩生烏麻/油二大升合内鐺中以土墼蓋口以紙泥固濟勿令氣)
(出細進火煎之其藥未熟時氣腥候香氣發即熟更以/生油麻油二大升和合又㣲火煎之以意斟量得所即)
(内不津器中服法患大風者以大為使在室中重作小/紙條屋子外燃火令患人在紙屋中發汗日服一大合)
(病人力壮日二服服之三七日頭面疱瘡皆滅若服諸/丹石藥熱發不得食熱物著厚衣臥厚床者即兩人共)
(服一劑服法同前不用火為使忌氣二七日若丹石發/即不用此法但取一匙内口中待消嚥汁熱除忌如藥)
(法劉禹錫傳信方蚰蜒入耳以油麻油作煎餅枕卧須/臾蚰蜒自出面差李元淳尚書在河陽日蚰蜒入耳無)
(計可為半月後腦中洪洪有聲腦悶不可徹至以頭自/撃門柱奏疾状危極因發御糖如厚蜜者徤中湯多用)
(之其凝强及牽白者不入藥今酒麴糖用蘖猶同是米/麥而為中土之異糖當以和潤為優酒以醺亂為劣也)
(臣禹錫等謹按蜀本圖經云飴即軟糖也北人謂之餳/粳米粟米大麻白术黄精枳音止椇音矩子等並堪作)
(之惟以糯米作者入藥孟銑云餳糖補虚止渇徤脾胃/氣去留血補中白者以蔓菁汁頓服之日華子云益氣)
(力消痰止嗽/并潤五藏)
　食療(主吐血徤脾凝强者為良主打損瘀血熬令/焦和酒服之能下惡血又傷寒大毒嗽于蔓)
(菁薤汁中煮/一沸頓服之)
外臺秘要(誤吞錢取飴糖一斤漸/漸盡食之鐶及釵便出)
肘後方(魚骨哽在喉中衆治不能去飴糖丸/如雞子黄大吞之不出大作丸用妙)
衍義曰(飴糖即餳是也多食動脾氣今醫家用以和藥/糯與粟米作者佳餘不堪用蜀黍米亦可造不)
(思食人用食之亦使脾胃氣和唐/白樂天詩一拚膠牙錫者是此)
灰藋味甘平無毒主惡瘡蟲蠶蜘蛛等咬𢷬碎和油傅
之亦可煮食亦作浴湯去疥癬風瘙燒為灰口含及内
齒孔中殺齒􁥥甘瘡取灰三四度淋取汁蝕息肉除白
癜風黑子面䵟著肉作瘡子炊為飯香滑殺三蟲生熟
地葉心有白粉似藜而藜心赤莖大堪杖亦殺蟲人食
為藥不如藋藋也(新補見/陳藏噐)
　雷公(金鎖天時呼為灰藋是金鎖葉撲蔓翠上往往/有金星堪用也若白青色是忌女莖不入用也)
(若使金鎖大葉莖髙至二尺五寸妙也若長若短不中/使凡用勿令犯水先去根日亁用布拭上肉毛令盡細)
(剉焙亁/用之)
　證類本草卷二十四
欽定四庫全書
　證類本草卷二十五
　　　　　　　　　　　　宋　唐慎㣲　撰
　米榖部中品總二十三種
　　二種神農本經
　　一十六種名醫别録
　　一種今附(皆醫家嘗用有/效注云今附)
　　三種新補
　　一種新分條
　　　凡墨蓋子以下並唐慎㣲續證類
　　生大豆(先附大豆黄卷條/下今分條櫓豆附)　赤小豆
　　大豆黄卷　　　　　　　酒(甜糟社壇餘/胙酒續注)
　　粟米(粉泔糗/績注)　　　　　　秫米
　　粳米　　　　　　　　　青梁米
　　黍米　　　　　　　　　丹黍米(秬黍/續注)
　　白梁米　　　　　　　　黄梁米
　　蘖米　　　　　　　　舂杵頭穅(自萆部/今移)
　　小麥(麪麩麥/苗續注)　　　　　大麥(麩續/注)
　　麴(新/補)　　　　　　　　穬麥
　　蕎麥(新/補)　　　　　　　藊(音/扁)豆(葉/附)
　　豉　　　　　　　　　菉豆(今/附)
　　白豆(新/補)
　
　
　
　
　
　
　
　
生大豆味甘平塗癰腫煑汁飲殺鬼毒止痛逐水脹除
胃中熱痺傷中淋露下瘀血散五藏結積内寒殺烏頭
毒乆服令人身重炒為屑味甘主胃中熱去腫除痺消
榖止腹脹生大山平澤九月採(惡五參龍膽得前胡烏/果杏仁牡蠣良今按陳)
(藏器本草云大豆炒令黒煙末斷及熱投酒中主風痺/癱緩口噤産後諸風食罷生服半兩去心胷煩熱熱風)
(恍惚明目鎮心温補乆服好顔色變白去風不忘煑食/寒下熱氣腫壓丹石煩熱汁解諸藥毒消腫大豆炒食)
(極熱煑食之及作豉極冷黄卷及醬平牛食温馬食冷/一體之中用之數變臣禹錫等謹按蜀本注云煑食之)
(主温毒水腫陳藏器云穭音吕豆味甘温無毒炒令黒/及熱投酒中漸漸飲之去賊風風痺婦人産後冷血堪)
(作醬生田野小黒爾雅云戎菽一名驢豆一名䝁豆孟/詵云大豆寒和飯擣塗一切毒腫療男女隂腫以綿裹)
(内之殺諸藥毒謹按煑飲服之去一切毒氣除胃中熱/痺腸中淋露下淋血散五藏結積内寒和桑紫灰汁煑)
(之下水鼓腹脹其豆黄主濕痺膝痛五藏不足氣胃氣/結積益氣潤肌膚末之收成煉猪膏為丸服之能肥健)
(人又卒失音生大豆一升青竹筭子四十九枚長四寸/闊一分和水煑熟日夜二服差又每食後淨磨拭吞雞)
(子大令人長生初服時似身重一年已後便覺身輕又/益陽道日華子云黒豆調中下氣通闗脉制金石藥毒)
(治牛馬/温毒)
圖經曰(大豆黄卷及生大豆生泰山平澤今處處有之/黄卷是以生豆為蘖待其芽出便暴乾取用方)
(書名黄卷皮今蓐婦藥中用之大豆有黑白二種黒者/入藥白者不用其緊小者為雄豆入藥尤佳豆性本平)
(而修治之便有數等之效煑其汁甚涼可以壓丹石毒/及解諸藥毒作腐則寒而動氣炒食則熱投酒主風作)
(豉極冷黄卷及醬皆平牛食之温馬食之涼一體而用/别大抵宜作藥使耳殺烏頭毒尤勝仙方修製黄末可)
(以辟穀度饑嵗然多食令人體重乆則如故矣古方有/紫湯破血去風除氣防熱産後兩日尤宜服之烏豆五)
(升選擇令淨清酒一斗半炒豆令煙向絶投於酒中看酒/赤紫色乃去豆量性服之可日夜三盞如中風口噤即)
(如雞屎白二升和熬投酒中神驗江南人作豆豉自有/一種刀豆甚佳古今方書用豉治病最多葛洪肘後方)
(云療傷寒有數種庸人不能分别令取一藥兼療若初/覺頭痛肉熱脉洪起一二日便作此加減葱豉湯葱白)
(一虎口豉一升綿裹以水三升煑取一升頓服取汗若/不汗更作加葛根三兩水五升煑取二升分再服必得)
(汗即差不汗更作加麻黄三兩去節諸名醫方皆用此/更有加減法甚多今江南人凡得時氣必先用此湯服)
(之往往/便差)
　唐本云(煑食之主温毒水腫復/有白大豆不入藥用也)
食療云(㣲寒主中風脚弱産後諸疾若和甘草煑湯飲/之去一切熱毒氣善治風毒脚氣煑食之主心)
(痛筋攣膝痛脹滿殺烏頭附子毒大豆黄屑忌猪肉小/兒不得與炒豆食之若食了忽食猪肉必壅氣致死半)
(有八九十嵗/已上不畏)
千金方(治頭項强不得顧視蒸大豆/一升令變色内囊中枕之)
又方(治喉痺卒不語/煑大豆汁含之)
又方(從髙墜下頭破腦出血中風口噤豆一升熬去腥/勿使大熟杵末蒸之氣遍令甑下盆中以酒一升)
(淋之温服一升覆/取汗傅膏瘡上)
又方(中惡大豆二七枚雞/子黄酒半升和頓服)
又方(治身腫浮烏豆一升水五升煮取三升汁去滓/内酒五升更取三升分温三服不差再合服之)
又方(治頭風頭痛大豆三升炒令無聲先以盛一斗二/升瓶一隻盛九升清酒乗豆熱即投於酒中密泥)
(封之七日/温服之)
又方(治口喎大豆麪三升炒令焦/酒三升淋取汁頓服日一服)
又方(令髪鬢烏黒醋煑大豆/黒者去豆煎令稠傅髪)
又方(被打頭青腫/豆黄末傅之)
肘後方(治卒風不得語煑豆煎汁/如飴含之亦濃煑飲之佳)
又方(治腸痛如打豆半升熬令焦/酒一升煑之合沸熟取醉)
又方(從早夜連時不得眠暮以新布火炙以熨目并蒸/大豆更番囊盛枕枕冷後更易熱終夜常枕熱豆)
(即立愈/證如前)
又方(治涓渇得効取烏豆置牛/膽中隂乾百日吞之即差)
又方(治腰脅卒痛背痛大豆二升/酒三升煑取二升頓服佳)
又方(礬石中毒豆/汁解之良)
又方(隂痒汗出嚼生/大豆黄傅之佳)
經驗方(治小兒大人多年牙齒不生用黑豆三十粒牛/糞火内燒令煙盡細研入麝香少許一處研匀)
(先以針挑不生齒處令血出用/末少許揩不得見風忌酸鹹物)
又方(治秋夏之交露坐夜乆腹中痞如羣石在腹方大/豆半升生薑八分水二升煎取一升已來頓服差)
又方(治赤痢臍下痛黒豆茱茰/子二件剉摩吞嚥之宜良)
又方(治破傷風神効黒豆四十箇硃砂二十/文同研為末以酒半盞已上調一字下)
食醫心鏡(治風毒攻心煩躁恍惚大豆半升淨/淘以水二升煑取七合去滓食後服)
又方(大豆末理胃中熱去身腫除痺消殼/止脹大豆一升熬令熱杵末飲服之)
又方(主姙娠腰中痛大豆一升以酒/三升煑取七合去滓空心服之)
又方(治産後風虚五緩六急手足頑痺頭旋眼眩血氣/不調大豆一升炒令熟熱投三升酒中密封隨性)
(飲/之)
廣利方(治脚氣衝心煩悶亂不識人大豆一升水三升/濃煑取汁頓服半升如未定可更服半升即定)
又方(治蛇咬方取黒豆葉/剉杵傅之日三易良)
傷寒類要(辟温病以新布盛大豆一斗/内井中一宿出服七粒佳)
子母秘録(主産後中風困篤或背强口噤或但煩熱苦/渴或身頭皆重或身痒極嘔逆直視此皆虚)
(熱中風大豆三升熬令極熟候無聲器盛以酒五升沃/之熱投可得二升盡服之温覆令少汗出身潤即愈産)
(後得依常稍服之以/防風氣又消結血)
又方(治小兒斑瘡豌豆瘡熟/煑大豆取汁服之佳)
又方(治小兒湯火瘡水煑大/豆汁塗上易差無斑)
又方(治小兒尿灰瘡黒/豆皮熟嚼傅之)
楊氏産乳(療有孕月數未足子死腹中不出母欲悶絶/取大豆三升以醋煑濃汁三升頓服立出)
産書(治産後猶覺有餘血水氣者宜服豆淋酒黒豆/五升熬之令煙絶出於甆器中以酒一升沃之)
又方(治胞衣不下以大豆大半升/醇酒三升煑取折半分三服)
博物志云(左元亮荒年法擇大豆麄細調匀必生熟挼/之令有光煖氣徹豆則内先下食一日以冷)
(水頓服訖其魚肉菜菓不得復經口渇即飲水慎/不可煖飲初小困十數月後體力壯健不復思食)
抱朴内篇云(相國張公文蔚莊在東都栢坡莊内有䑕/狼穴養四子為蛇所吞鼠狼雄雌情切乃)
(於穴外坌土恰容蛇頭俟其出穴果入所坌處出頭度/其回轉不及當腰咬斷而劈蛇腹㘅出四子尚有氣置)
(於穴外㘅豆葉/嚼而傅之皆活)
衍義曰(生大豆有緑褐黒三種亦有大小兩等其大者/出江浙湖南北黒小者生他處今用小者力更)
(佳炒熟以棗肉同搗之為麨代糧又治産後百病血熱/并中風疾痱止痛背强口噤但煩熱瘈瘲若渇身背腫)
(劇嘔逆大豆五升急水淘淨無灰酒一斗熬豆令㣲煙/出傾入酒瓶中沃之經一日已上服酒一升取差為度)
(如素不飲酒即量多少服若口噤即加獨活半斤㣲㣲/搥破同沃仍増酒至一斗二升暑月旋作恐酸壊又可)
(作為脯/食之)
　
　
　
　
　
　
　
　
赤小豆味甘酸平無毒主下水排癰腫膿血寒熱熱中
消渴止洩利小便吐逆卒澼下脹滿(陶隱居云大小豆/共條猶如葱薤義)
(也以大豆為蘖牙生便乾之名為黄卷用之亦熬服食/所須煑大豆主温毒水腫味效復有白大豆不入藥小)
(豆性逐津液乆服令人枯燥矣唐本注云别録云業名/藿止小便數去煩熱今按陳藏器本草云赤小豆和桑)
(根白皮煑食之主温氣痺腫小豆和通草煑食之當下/氣無限名脫氣丸驢食脚輕人食體重臣禹錫等謹按)
(蜀本注云病酒熱飲汁即愈藥性論云赤小豆使味甘/能消熱毒癰腫散惡血不盡煩滿治水腫皮肌脹滿將)
(薄塗癰腫上主小兒急黄爛瘡取汁令洗之不過三度/差能令人美食末與雞子白調塗熱毒癰腫差通氣健)
(脾胃陳士良云赤小豆㣲寒縮氣行風抽肌肉乆食瘦/人堅筋骨療水氣解小麥熱毒日華子云赤豆粉治煩)
(解熱毒排膿補血脉解油/衣粘綴甚妙葉食之明目)
圖經曰(赤小豆舊與大豆同條蘇恭分之今江淮間尤/多種蒔主水氣脚氣方最急用其法用此豆五)
(合葫一頭生薑一分並碎破商陸根一條切同水煑豆/爛湯成適寒温去葫等細嚼豆空腹食之旋旋啜汁令)
(盡腫立消便止韋宙獨行方療水腫從脚起入腹則殺/人亦用赤小豆一斗煑令極爛取汁四五升温漬膝以)
(下若已入腹但服小豆勿雜食亦愈李絳兵部手集方/亦著此法云曽得効昔有人患脚氣用此豆作袋置足)
(下朝夕展轉踐踏之其疾逐愈亦主丹毒小品方以赤/小豆末和雞子白如泥塗之塗之不已逐手即消也其)
(遍體者亦遍塗如上法又諸腫毒欲作癰疸者/以水和塗便可消散毒氣今人往往用之有効)
　食療云(和鯉魚爛煑食之甚治脚氣及大腹水腫別/有諸治具在魚條中散氣去闗節煩熱令人)
(心孔開止小便數菉亦者並可食暴/痢後氣滿不能食煑一頓服之即愈)
千金方(主産後不能食煩滿方小豆三/七枚燒作屑篩冷水頓服之佳)
肘後方(辟溫病取小豆新布囊盛之置井中/三日出舉家服男十枚女二十枚)
又方(治腸痔大便常血小豆一升苦酒五升煑豆熟出/乾復内法酒中候酒盡止未酒服方寸匕日三度)
又方(舌上忽出血如簪孔小豆一/升杵碎水三升和攪取汁飲)
又方(産後心悶目不開生赤小豆杵/末東流水服方寸匕不差更服)
梅師方(治熱毒下血或因食熱物發動/以赤小豆杵末水調下方寸匕)
又方(治婦人乳腫不得消小豆莽/草等分為末苦酒和傅之佳)
孫真人云(赤白豆合魚鮓食之成消渴/小豆醬合魚鮓食之成口瘡)
食醫心鏡(理脚腫滿轉上入腹殺人豆一升水五升/煑令極熟去豆適寒温㓎脚冷即重煖之)
又方(主小便數小豆葉一斤於䜴汁/中煑調和作羮食之煑粥亦佳)
廣利方(治小兒火丹熱如火遶腰即損人救急/杵赤小豆末和雞子白傅之乾即易)
必効方(治水榖痢小豆一合/和蠟三兩頓服愈)
又方(治卒下血小豆一升擣/碎水三升絞汁飲之)
小品(治痘初作以小豆/末醋傅之亦消)
産寳(治難産方赤小豆生吞七/枚出若是女二七枚佳)
産書云(下乳汁煑赤小/豆取汁飲即下)
修真秘㫖云(理淋方椎赤小豆三合慢火炒熟為末煅/葱一莖細剉煖酒調二錢匕服男子女人)
(熱淋血/淋並療)
衍義曰(赤小豆食之行小便乆則虚人令人黒瘦枯/燥闗西河北京東西多食之花治宿酒渇病)
大豆黄卷味甘平無毒主濕痺筋攣膝痛五藏胃氣結
積益氣止毒去黒皯潤澤皮毛
圖經曰(文具生大/豆條下)
　唐本注云(以大豆為芽蘖生便乾/之名為黄卷用亦服食)
食療云(卷糵長五分者/破婦人惡血良)
食醫心鏡(理乆風濕痺筋攣膝痛除五藏胃氣結聚益/氣上毒去黒志面䵟潤皮毛宜取大豆黄卷)
(一升熬令香為末/空心暖酒下一匙)
酒味苦甘辛大熱有毒主行藥勢殺百邪惡毒氣(陶隱/居云)
(大寒凝海惟酒不冰以其性熱獨冠羣物藥家多有以/行其勢人飲之使體弊神惽是其有毒故也昔三人晨)
(行觸霧一人健一人病一人死健者飲酒病者食粥死/者空腹此酒勢辟惡勝於作食唐本注云酒有葡萄秫)
(黍秔粟麴蜜等作酒醴以麴為而葡萄蜜等獨不用麴/飲葡萄酒能消痰破癖諸酒醇醨不同惟米酒入藥用)
(臣禹錫等謹按陳藏器云酒本功外殺百邪去惡氣通/血脉厚腸胃潤皮膚徹石氣消憂發怒宣言暢意書曰)
(若作酒醴爾惟麴糵蘇恭乃廣引葡萄蜜等為之此乃/以偽亂真味非酒本稱至於入藥更亦不堪凡好酒欲)
(熟皆能候風潮而轉此是合隂陽矣又云諸米酒有毒/酒漿照人無影不可飲酒不可合乳飲之令人氣結白)
(酒食牛肉令腹内生蟲酒後不得卧黍稷食猪肉令人/患大風凡酒忌諸甜物又云甜糟味鹹温無毒主温中)
(冷氣消食殺腥去草菜毒藏物不敗糅物能軟潤皮膚/調腑藏三嵗已下有酒以物承之堪磨風瘙止嘔噦及)
(煎煑魚菜取臘月酒糟以黄衣和粥成之孟詵云酒味/苦主百邪毒行百藥當酒卧以扇扇或中惡風乆飲傷)
(神損壽謹按中惡疰忤熱煖薑酒一椀服即止又通脉/養脾氣扶肝陶隱居云大寒凝海惟酒不冰量其熱性)
(故也乆服之厚腸胃化筋初服之時甚動氣痢與百藥/相宜秪服丹砂人飲之即頭痛吐熱又服丹石人胷背)
(急悶熱者可以大豆一升熬令汗出簸去灰塵投二升/酒中乆時頓服之少頃即汗出差朝朝服之甚去一切)
(風婦人産後諸風亦可服之又熬雞屎如豆淋酒法件/名曰紫酒卒不語口偏者服之甚效昔有人常服春酒)
(令人肥白矣陳士良云凡服食丹砂北庭石亭脂鐘乳/石諸礜石生薑並不可長乆以酒下遂引石藥氣入四)
(肢滯血化為癰疽日華子云酒通血脉厚腸胃除風及/下氣又云社壇餘胙酒治孩兒語遲以少許喫吐酒噴)
(屋四角辟蚊子又云糟罯撲損瘀血浸洗凍瘡及𫝊蛇/蜂叮毒又云糟下酒暖開胃下食暖水藏温腸胃消宿)
(食禦風寒殺一切/蔬菜毒多食㣲毒)
　食療云(紫酒治角弓風薑酒主偏風中惡桑椹酒補/五藏明耳目葱豉酒解煩熱補虚勞蜜酒療)
(風疹地黄牛膝虎骨仙靈脾通草大豆牛蒡枸杞等皆/可和釀作酒在别方蒲桃子釀酒益氣調中耐飢强志)
(取藤汁釀酒亦佳/狗肉汁釀酒大補)
外臺秘要(治水下或不下則滿溢下之則虚竭虚竭還/腹十無一活以桑椹并心皮兩物細剉重煑)
(煎取四斗以釀米四/升釀酒一服一升)
又方(治痔下部齧方掘地作小坑燒今赤酒沃中杵吳/茱茰三升内中極熱板覆開小孔子以下部坐上)
(冷乃下不/過三度良)
又方(治牛馬六畜水穀度病/酒和麝香少許灌之)
千金方(斷酒方以酒七升著瓶中硃砂半兩細研著酒/中緊閉塞瓶口安猪圈中任猪搖動經七日頓)
(飲/之)
又方(正月一日酒五升/淋碓頭杵下取飲)
又方(治耳聾酒三升漬牡荆子一升碎之/浸七日去滓任性飲盡三十年聾差)
肘後方(鬼擊之病得之無漸卒著人如刀刺狀胷脇腹/内病結切痛不可抑按或吐血鼻血出或下血)
(一名鬼打以淳/酒吹兩鼻内)
又方(中風體角弓反張四肢不隨煩亂欲死清酒五升/雞屎白一升杵末合和之搗千遍乃飲大人服一)
(升日三少/小五合差)
又方(人體上先有瘡因乗馬馬汗馬毛入瘡中或為馬/氣所蒸皆致腫痛煩熱入腹則殺人多飲醇酒以)
(醉即/愈)
經騐後方(孫真人催産以鐵器燒/赤淬酒喫便令分解)
梅師方(治虎傷人瘡但飲酒/常令大醉當吐毛出)
又方(治産後有血心煩腹痛清酒一升/生地黄汁和煎二十沸分三服)
孫真人(空腹飲酒醉/必患嘔逆)
又方(治風癬煖酒以蜜中/攪之飲一杯即差)
又方(治腰膝疼痛乆不已糟底/酒摩腰脚及痛處筋攣處)
廣利方(治蛇咬瘡煖酒淋/洗瘡上日三易)
兵部手集(治蜘咮遍身成瘡取上好春酒飲醉使人飜/不得一向叫恐酒毒腐人須㬰蟲於肉中小)
(如米/自出)
傷寒類要(天行病毒攻手足疼痛欲斷作坑令深三尺/大小容足燒令中熱以酒灌坑中著屐踞坑)
(上衣壅勿/令泄氣)
衍義曰(酒吕氏春秋曰儀狄造酒戰國䇿曰帝女儀狄/造酒進之於禹然本草中已著酒名信非儀狄)
(明矣又讀素問首言以妄為常以酒為醬如此則酒自/黄帝始非儀狄也古方用酒有醇酒春酒社壇餘胙酒)
(糟下酒白酒清酒好酒美酒葡萄酒秫黍酒秔酒蜜酒/有灰酒新熟無灰酒地黄酒今有糯酒煑酒小豆􁁜酒)
(香藥􁁜酒鹿頭酒羔兒等酒今江浙湖南北又以糯米/粉入衆藥和合為麴曰餅子酒至於官務中亦用四洩)
(酒更别中國不可取以為法今醫家所用酒正宜斟酌/但飲家惟取其味不顧入藥如何爾然乆之未見不作)
(疾者蓋此物損益兼行可不慎歟漢賜丞相上樽酒糯/為上稷為中粟為下者今入藥佐使專以糯米用清水)
(白麪麴所造為正古人造麴未見入諸藥合和者如此/則功力和厚皆勝餘酒今人又以麥糵造者蓋止是醴)
(爾非酒也書曰若作酒醴爾為麴糵酒則須用麴醴/故用糵蓋酒與醴其氣味甚相遼治療豈不殊也)
粟米味鹹㣲寒無毒主養腎氣去胃脾中熱益氣陳者
味苦主胃熱消渴利小便(陶隱居云江東所種及西間/皆是其粒細於梁米熟舂令)
(白亦以當白梁呼為白梁粟陳者謂經三五年者或呼/為粢用粢米以作粉尤解煩悶服食家亦將食之唐本)
(注云粟類多種而並細於諸粱北土常食與粱有别陶/云當白粱又云或呼為粢粢則是稷稷乃穄音祭之異)
(名也其米泔汁主霍亂卒熱心煩渇飲數升立差臭泔/止消渇尤良米麥麨味甘苦寒無毒主寒中除熱渴解)
(煩消石氣蒸米麥熬磨作之一名糗也臣禹錫等謹按/孟詵云粟米陳者止痢甚壓丹石熱顆粒小者是今人)
(間多不識耳其粱米粒麄大隨色别之南方多畬田種/之極易舂粒細香羙少虚怯秪為灰中種之又不鋤治)
(故也得北田種之若不鋤之即草翳死若鋤之即難春/都由土地使然耳但取好地肥瘦得所由熟犁又細鋤)
(即得滑實陳藏器云粉解諸毒主卒得鬼打水攪服之/亦主熱腹痛鼻衂並水煑服之秔粟總堪為粉粟强浸)
(米至敗者損人又云泔主霍亂新研米清水和濾取汁/服亦主轉筋入腹胃冷者不宜多食酸泔洗皮膚瘡疥)
(服主五野雞病及消渴下□酸者殺蟲及惡瘡和臭樗/皮煎服主疳痢樗皮一名武目樹又云糗一名􁁜昌少)
(切味酸寒和水服之解煩熱止洩實大腸壓石熱止渴/河東人以麥為之麄者為乾糗糧東人以粳米為之炒)
(乾磨成也陳士良云粳粟米五榖熱/中最硬得漿水即易化解小麥虚)
圖經曰(文具青粱/米條下)
　千金方(治反胃食即吐擣粟米作粉和水丸如梧桐/子大七枚爛煑内醋中細吞之得下便已麪)
(亦得/用之)
食醫心鏡(主脾胃氣弱食不消化嘔逆反胃湯飲不下/粟米半升杵如粉水和丸如梧子煑令熟㸃)
(少鹽空心/和汁吞下)
又方(主消渴口乾粟/米炊飯食之良)
又方(主胃中熱消渴利小/便以陳粟米炊飯食)
兵部手集(治孩子赤丹不/止研粟米傅之)
姚和衆(小孩初生七日助穀神以導達腸胃研粟/米煑粥飲厚薄如乳每日研與半粟殻)
子母秘録(治小兒重舌/用粟哺之)
産寳方(粢米粉熬令黒以雞子白和如泥以塗/帛上貼之帛作穴以洩癱毒氣易之効)
博物志云(鴈食足重/不能飛)
丹房鏡源云(禾草灰/抽錫暈)
衍義曰(粟米利小便/故益脾胃)
秫米味甘㣲寒止寒熱利大腸療漆瘡(陶隱居云此人/以作酒及煑糖)
(者肥軟易消方藥不正用惟嚼以塗漆及釀諸藥膠唐/本注云此米功用是酒􁊽也今大都呼粟糯為秫稻秫)
(為糯矣北土亦多以粟秫釀酒而汁少於黍米粟秫應/有别功但本草不載凡黍稷粟􁊽秔糯此三榖之秈音)
(仙秫也臣禹錫等謹按顔師古刋謬正俗云今之所謂/秫米者似黍米而粒小者耳亦堪作酒孟詵云秫米其)
(性平能殺瘡疥毒熱擁五藏氣動風不可常食北人往/往有種者代米作酒耳又生擣和雞子白傅毒腫良根)
(煑作湯洗風又米一石麴三斗和地黄一斤茵蔯蒿一/斤炙令黄一依釀酒法服之治筋骨攣急日華子云無)
(毒犬咬凍/瘡並嚼傅)
圖經(文具黍/米條下)
　聖惠方(治食鴨肉成病胷滿面赤不/下食用秫米汁服一中盞)
肘後方(卒得浸淫瘡有汁多發於心不早治周/身則殺人熬􁊽米令黄黒杵以傅之)
梅師方(治姙娠忽下黄水如膠或如小豆汁秫米黄/耆各一兩細剉以水七升煎取三升分服)
食醫心鏡(主寒熱利大腸治漆/瘡秫米飯食之良)
衍義曰(秫米初擣出淡黄白色經乆色如糯用作/酒者是此米亦不堪為飯最粘故宜酒)
粳米味甘苦平無毒主益氣止煩止洩(陶隱居云此即/人常所食米但)
(有白赤小大異族四五種猶同一類也前陳廩米亦是/此種以廩軍人故曰廪爾唐本注云傳稱食廩為禄廩)
(倉也前陳倉米曰廪字誤作廩即廩軍米也若廩軍新/米亦為陳乎臣禹錫等謹按蜀本云斷下痢和胃氣長)
(肌肉温中孟詵云粳米平主益氣止煩洩其赤則粒大/而香不禁水停其黄緑即實中又水漬有味益人都大)
(新熟者動氣經再年者亦發病江南貯倉人皆多收火/稻其火稻宜人温中益氣補下元燒之去芒春舂米食)
(之即不發病耳又云倉粳米炊作乾飯食之止痢又補/中益氣堅筋通血脉起陽道北人炊之甕中水浸令酸)
(食之煖五藏六腑氣乆陳者蒸作飯和醋封毒腫立差/又研服之去卒心痛曰粳米汁主心痛止渇斷熱毒痢)
(若常食乾飯令人熱中脣口乾不可和食耳食之令人/卒心痛即急燒倉米灰和蜜漿服之不爾即死不可與)
(馬肉同食之發痼疾日華/子云補中壯筋骨補腸胃)
圖經(文具稻/米條下)
　食療(云淮泗之間米多京都襄州土粳米/亦香堅實又諸處雖多但充飢而已)
外臺秘要(蛟龍子生在芹菜上食之入腹變成龍子須/慎之錫粳米杏仁乳餅煑粥食之三升日三)
(服吐出蛟龍子有兩頭開皇元年/賈橋有人吐出蛟龍大驗無所忌)
肘後方(若遇荒年穀貴無盡以充糧應須藥濟命者粳/米一升酒三升漬之出暴乾之又漬酒次出稍)
(食地消飲辟三十日/足一斗三升辟周年)
又方(小兒新生三日應開腸胃助穀神辟米濃作汁飲/如乳酪與兒大豆許數合飲之頻與三豆許二七)
(日可與哺慎不得取次/與雜藥紅雪少少得也)
食醫心鏡(止煩斷下利平胃氣溫中/長肌粳米飯及粥食之)
衍義曰(粳米白晩米為第一早熟米不及也平和五藏/補益胃氣其功莫逮然稍生則復不益脾過熟)
(則/佳)
　
　
　
　
　
　
　
　
青粱米味甘㣲寒無毒主胃痺熱中消渴止洩痢利小
便益氣補中輕身長年(陶隱居云凡云粱米皆是粟類/惟其牙頭色異為分别爾青粱)
(出此今江東少有汜音泛勝之書云粱是秫粟今俗用/則不爾唐本注云青粱殻穗有毛粒青米亦㣲青而細)
(於黄白粱也榖粒似青稞而少麄夏月食之極為清涼/但以味知色惡不如黄白粱故人少種之此榖早熟而)
(收少也作餳清白勝餘米臣禹餳等謹按孟詵云青粱/米以純苦酒一斗漬之三日出百蒸百暴好裹藏之逺)
(行一飡十日不飢重飡四百九十日不飢又方以米一/斗赤石脂二斤合以水漬之令足相淹置於暖處一三)
(日去清白衣擣為丸如李大日服三丸不飢謹按靈寳/五符經中白鮮米九蒸九暴作辟榖糧此文用青粱米)
(未見有别用處其米㣲寒常作飯食之温於黄白米體/性相似日華子云健脾治洩精醋拌百蒸百暴可作糗)
(糧/)
圖經曰(粱米有青粱黄粱白粱皆粟類也舊不著所出/州土陶隱居云青粱出北方黄粱出青冀州白)
(粱處處皆有蘇恭云黄粱出蜀漢商浙間亦種之今惟/京東西河陕間種蒔皆白粱耳青黄乃稀有青梁殻穗)
(有毛粒青米亦㣲青而細於黄白米也黄粱穗大毛長/殻米俱麄於白粱而收子少不耐水旱襄陽有竹根者)
(是也白粱穗亦大毛多而長榖麄扁長不似粟圓也大/抵人多種粟而少種粱以其損地力而收獲少而諸梁)
(食之比他穀最益脾胃性亦相似耳粟米比粱乃細而/圓種類亦多功用則無别矣其泔汁及米粉皆入藥近)
(世作英粉乃用粟米浸累日令敗/研澄取之今人用去疿瘡尤佳)
　外臺秘要(主消渴煑/汁飲之差)
食醫心鏡(主胃脾熱中除渴止痢利小便益氣/力補中輕身長年以粱米炊飯食之)
衍義曰(青黄白粱米此三種食之不及黄粱青白二種/性皆微涼獨黄粱性甘平豈非得土之中和氣)
(多邪今黄白二種西洛間農家多種為飯尤佳餘用則/不相宜然其粒尖小於他穀收實少故農種者亦稀白)
(色者/味淡)
黍米味甘温無毒主益氣補中多熱令人煩(陶隱居云/黍北間及)
(江北皆種此其苗如蘆而異於粟粒亦大粟而多是秫/今人又呼秫粟為黍非也北人作黍飯方藥釀黍米酒)
(則皆用秫黍也又有穄米與黍米相似而粒殊大食不/宜人言發宿病唐本注云黍有數種已備注前條今此)
(通論丹黒黍米耳亦不似蘆雖似粟而非粟也穄即稷/也其擇後條臣禹錫等謹按孟詵云黍米性寒患鼈瘕)
(者以新熟赤黍米淘取泔汁生服一升不過三兩度愈/謹按性寒有少毒不堪乆服昬五藏令人好睡仙家重)
(此作酒最勝餘糧又燒為灰和油塗杖瘡不作瘢止痛/不得與小兒食之令不能行若與小猫犬食之其脚便)
(踻曲行不正緩/人筋骨絶血脈)
　食療云(合葵菜食之成痼疾於黍米中雜乾脯通食/禁云牛肉不得和黍米白酒食之必生寸白)
(蟲/)
千金方(治人六畜天行時氣病豌豆瘡方濃煑黍穰汁/洗之一莖是穄穰則不差瘡若黒者杵蒜封之)
(亦可煑乾/芸臺洗之)
又方(小兒鵝口不能飲/乳以黍米汁𫝊之)
又方(姙娠尿血黍穰莖/燒灰酒服方寸匕)
肘後方(食苦瓠中毒煑黍穰/汁解之飲數升止)
又方(治湯火所灼未成瘡黍米女貞等/分各熬令焦杵下以雞子白傅之)
經驗方(治四十年心痛不差黍/米淘汁温服隨多少)
孫真人(黍米肺之榖也肺/病宜食生益氣)
又方(黍米合葵/食之成癎)
食醫心鏡(益氣安中補不足宜脈不可乆/食多熱令人煩悶白黍飯食之)
　
　
　
　
　
　
　
　
丹黍米味苦㣲温無毒主欬逆霍亂止洩除熱止煩渴
(陶隱居云此即赤黍米也亦出北間江東時有種而非/土所宜多入神藥用又黒黍名秬共釀酒祭祀用之臣)
(禹錫等謹按爾雅云秬黒黍秷一稃二米釋曰按詩生/民云誕降嘉種維秬維秠李巡云黒黍一名秬黍秬即)
(墨黍之大名也秠是黒黍中一稃有二米者别名為秠/若然秬秠皆黒黍矣而春官鬯人注云釀秬為酒秬如)
(黒黍一秠二米言如者以黒黍一米者多秬為正二米/則秬中之異故言如以明秬有二等則一米者亦可為)
(汁又云秠即皮其稃亦皮也秠稃古今語之異耳漢和/帝時任城縣生黒黍或三四實實二米得黍三斛八㪷)
(是也日華子云赤黍米温下氣止欬嗽/除煩止渴退熱不可合蜜并葵同食)
圖經曰(丹黍米舊不載所出州土陶隱居云出北間江/東亦時有種而非土所宜今京東西河陜間皆)
(種之然有二種米粘者為秫可以釀酒不粘者為黍可/食如稻之有粳糯耳謹按爾雅云虋赤苗秬黒黍秠一)
(稃二米釋者引生民詩云誕降嘉種維秬維秠維糜與/虋同維芑虋即嘉榖赤苗者李巡云秬即黒黍之大者)
(名也秠是黒黍中一稃有二米者别名為秠若然秬秠/皆黒黍矣周禮鬯人注亦以一秠二米者為秬一米者)
(為黒黍後漢和帝時任城縣生黒黍或三四實實二米/得三斛八斗是也古之定律以上黨黒牡秬黍之中者)
(累之以生律度量衡後之人取此黍定之終不能協律/一説秬黍之中者乃一稃二米之黍也此黍得天地中)
(和之氣乃生蓋不常有有則一穗皆同二米米粒皆匀/無大小得此然後可以定䭚律古今所以不能協聲律)
(者以無此黍也他黍則不然地有腴瘠嵗有凶穰則米/之大小不常何由知其中者此説為信然矣今上黨民)
(間或值豐嵗往往得二米者皆如此説但稀闊而得之/故不以充貢耳此人謂秫為黄米亦謂之黄糯釀酒比)
(糯稻差/劣也)
　食醫心鏡(主除煩熱主泄痢并/渴丹黍米飯食之)
傷寒類要(傷寒後男子隂昜米三兩煑薄飲/酒和飲之發汗出愈隨人加減)
子母秘録(小兒鵝口不乳/丹黍米汁傅之)
衍義曰(丹黍米黍皮赤其米黄惟可為糜/不堪為飯粘着難解然亦動風)
白梁米味甘㣲寒無毒主除熱益氣(陶隱居云今處處/有襄陽竹根者最)
(佳所以夏月作粟飡亦以除熱唐本注云白粱穗大多/毛且長諸粱都相似而白粱榖麄扁長不似粟圓也米)
(亦白而大食之香美為黄粱之亞矣陶云竹根竹根乃黄/粱非白粱也然粱雖粟類細論則别謂作粟飡殊乖的)
(稱也臣禹錫等謹按孟詵云白粱米患胃虚并嘔吐食/及水者用米汁二合生薑汁一合服之性㣲寒除胷膈)
(中客熱移五藏氣續筋骨此/北人長食者是亦堪作粉)
圖經(文具青粱/米條下)
　千金方(主霍亂不吐白粱米五合/水一升和之頓服如粥食)
肘後方(手足怱發疣取粱粉鐵鐺熬令赤以/塗之以衆人唾和塗上厚一寸即消)
食醫心鏡(冶虚熱益氣和中止煩/滿以白粱米炊飯食之)
衍義(文已具青/粱米條下)
黄粱米味甘平無毒主益氣和中止洩(陶隱居云黄粱/出青冀州此間)
(不見有爾唐本注云黄粱出蜀漢商浙間亦種之穗大/毛長穀米俱麄於白粱而收子少不耐水旱食之香美)
(逾於諸粱人號為竹根黄而淘注白粱云襄陽竹根者/是此乃黄粱非白粱也臣禹錫等謹按日華子云去客)
(風治/頑痺)
圖經(文具青粱/米條下)
　外臺秘要(小兒面身生瘡如火燒以一/升末蜜水和傅之差為度)
又方(治霍亂煩燥以黄粱米粉半升水一/升半和絞如白飲頓服糯米亦得)
肘後方(治霍亂吐下後大渴多飲則殺人黄粱米/五升水一斗煑取三升清澄稍稍飲之)
食醫心鏡(主益氣和中止洩痢去當風卧/濕遇冷所中等病以作飲食之)
兵部手集(治孩子赤丹不止土共/黄米粉雞子白和傅之)
衍義(文已具青/粱米條下)
糵米味苦無毒主寒中下氣除熱(陶隱居云此是以米/為糵爾非别米名也)
(米其米脂傅面亦使皮膚悦澤為熱不及麥漿也唐本/注云糵者生不以理之名也皆當以可生之物為之陶)
(稱以米為糵其米豈更能生乎止當取糵中之米耳按/食經稱用稻糵稻即穬榖之名明非米作臣禹錫等謹)
(按日華子云糵米溫能除煩消/宿食開胃又名黄子可作為醋)
　唐本餘(取半生/者作之)
衍義曰(糵米此則粟糵也今榖神散/中用之性又溫於大麥糵)
舂杵頭細糠主卒噎(陶隱居云食卒噎不下刮取含之/即去亦是舂擣義爾天下事理多)
(有相影會如此也自􁩍部今移臣禹/錫等謹按日華子云平治噎煎湯呷)
　聖惠方(治膈氣咽喉噎塞飲食不下用碓觜上/細糠蜜丸如彈子大非時含一丸嚥津)
子母秘録(令易産以糠燒/末服方寸匕)
丹房鏡源(糠火力/倍常)
莊子云(瞽者愛其子不免以/糠枕枕之以損其目)
衍義(文已附陳/廩米條下)
　
　
　
　
　
　
　
　
小麥味甘㣲寒無毒主除熱止躁渇咽乾利小便養肝
氣主漏血唾血以作麴溫消榖止痢以作麪溫不能消
熱止煩(陶隠居云小麥合湯皆完用之熱家療也作麪/則溫明穬麥亦當如此今服食家噉麪不及大)
(穬麥猶勝於米爾唐本注云小麥湯用不許皮坼云圻/則溫明麪不能消熱止煩之小麥麪止痢中胃主小兒)
(癎消食痔又有女麴黄蒸女麴完小麥為之一名䴷音/桓子黄蒸磨小麥為之一名黄衣並消食止洩痢下胎)
(破冷血也今按陳藏器本草云小麥秋種夏熟受四時/氣足自然兼有寒温麪熱麩冷宜其然也河渭已西白)
(麥麪凉以其春種闕二時氣使之然也臣禹錫等謹按/蜀本云以作麨㣲寒主消渇止煩以作麴止痢養胃主)
(小兒癎消食痔蕭炳云麥醤和鯉魚食之令人口瘡藥/性論云小麥臣有小毒能殺腸中蚘蟲熬末服陳藏器)
(云麩味甘寒無毒和麪作麪止洩利調中去熱徤人蒸/熱袋盛熨人馬冷失腰脚和醋蒸抱所傷折處止痛散)
(血人作麪第三磨者凉為近麩也小麥皮寒肉熱又云/麥苗味辛寒無毒主酒癖目黄消酒毒暴熱麥苗上黒)
(黴名黒奴主熱煩解丹石天行熱毒又云麪味甘溫補/虚實人膚體厚腸胃强氣力除擁熱小動風氣又云女)
(麴一名䴷子按䴷子與黄蒸不殊黄蒸溫補消諸生物/北人以小麥南人以秔米皆六七月作之蘓又云磨破)
(之又當完作之亦呼為黄衣塵緑者佳孟詵云小麥平/服之止渇又作麪有熱毒多是陳裛之色作粉補中益)
(氣和五藏調脉又炒粉一合和服斷下痢又性主傷折/和醋蒸之裹所傷處便定重者再蒸裹之甚良日華子)
(云麪飬氣補不足助五藏乆食實人又云麥黄暖溫中/下氣消食除煩麩涼治時疾熱瘡湯火瘡爛撲損傷折)
(瘀血醋炒貼罯麥苗凉除煩悶解時疾狂熱消酒毒退/胷膈熱患黄疸大絞汁服并利小腸作虀喫甚益顔色)
圖經曰(麥有大麥小麥穬麥蕎麥舊不若所出州土蘇/云大麥出關中今南北之人皆能種蒔屑之作)
(麪平胃主渇消食水漬之生芽為糵化宿食破冷氣主/心腹脹滿今醫方用之最多穬麥有二種一種類小麥)
(一種類大麥皆比大小麥差大凡麥秋種冬長春秀夏/實其四時中和之氣故為五榖之貴大小麥地暖處亦)
(可春種之至夏便收然比秋種者四氣不足故有毒小/麥性寒作麪則溫而有毒作麴則平胃止痢其皮為麩)
(性復寒調中去熱亦猶大豆作醤䜴性便不同也蕎麥/實腸胃益氣力人不宜多食亦能動風氣令人昏眩也)
(藥品不/甚用之)
　食療云(平養肝氣汁飲服之甚人云麪有熱毒者為/多是陳黦之色又為磨中石末在内所以有)
(毒但杵食之即良又宜作粉食之/補中益氣和五藏調經絡續氣脉)
聖惠方(治煩熱少睡多渇用/小麥作飯水淘食之)
又方(主婦人乳臃不消右用白麪半斤炒/令黄色用醋煑為糊塗於乳匕即消)
外臺秘要(治痢色白不消者為寒下方好麪炒右一味/擣節煑米粥内麪方寸匕又云此療瀉百行)
(師不/救者)
千金方(治黄疸取小麥苗杵絞取汁飲六/七合晝夜三四飲之三四日便愈)
又方(治火瘡熬麪入梔子仁未和油傅/已成瘡者篩白糖灰粉之或摻差)
肘後方(主食過飽煩悶但欲卧而腹脹熬□令㣲香/杵服方寸匕以大麥生麪佳無麪以糵亦得)
又方(一切傷折寒食蒸餅不/限多少末酒服之驗)
經驗方(治鼻衂以冷水調/麵漿服之立差)
又方(治吹妳以水調麪煑如糊欲熟即投無灰酒一盞/共攪之極熱令如稀粥可飲即熱喫仍令人徐徐)
(枝之藥/行即差)
梅師方(治頭上皮虚腫薄如蒸餅状/如襄水以口嚼麪傅之差)
孫真人(麥心之穀也心病宜食主/除熱止渇利小便養心氣)
又方(治酒黄取小麥三升杵/和少水取汁服五合)
又方(治黄疸皮膚眼睛如金色小/便赤取小麥杵取汁服一合)
食醫心鏡(主消渇口乾小麥用/炊作飯及煑粥食之)
兵部手集(治嘔噦麪醋和作彈丸二三十箇以沸湯煑/别盛漿水二㪷已來彈丸湯内漉出於漿中)
(令外熱氣稍减乘熱吞三兩箇其噦定即不用吞/餘者加至七八丸尚未定晩後飰前再作吞之)
鬼遺方(治金瘡腹腸出不能内之小麥五升水九升煑/取四升去滓綿濾使極冷令人含噀之瘡腸漸)
(漸入冷噀其背不宜多人見不欲傍人語又不須令病人/知腸不即入取病人卧席四角合病人舉搖稍須臾便腸)
(自入十日中食不飽數食/須使少勿使驚即殺人)
别説云(謹按小麥即今人所磨為麪日常食者八九月/種夏至前熟一種春種作麪不及經年者良大)
(麥今以粒皮似稻者為之作飰滑飼馬良穬麥今以似/小麥而大粒色青黄作麪脆食之多脹人京東西河北)
(近京又呼為黄顆關中又有一種青顆北近道者粒㣲/小色㣲青專以飼馬未見入藥用然大麥穬麥二種其)
(名差互今之穬麥與小麥相似而差大宜謂之大麥今/之大麥不與小麥相似而其皮礦脆宜謂之穬麥用此)
(恐傳記因俗而差/之爾不可不審也)
衍義曰(小麥暴淋煎湯飲為麪作糊入藥水調治人中/暑馬病肺卒熱亦以水調灌愈生嚼成筋可以)
(粘禽/蟲)
大麥味鹹溫㣲寒無毒主消渴除熱益氣調中又云令
人多熱為五榖長(蜜為之使陶隠居云今稞麥一名麰/音牟麥似穬麥惟皮薄爾唐本注云)
(大麥出關中即青稞麥是形似小麥而大皮厚故謂大/麥味不似穬麥也大麥麪平胃主渇消食療服臣禹錫)
(等謹按藥性論云大麥糵使味甘無毒能消化宿食破/冷氣去心腹脹滿孟詵云大麥乆食之頭髪不白和針)
(沙沒石子等染髪黒色暴食之亦稍似脚弱為下氣及/腰腎故乆服甚宜人熟即益人帶生即冷損人陳土良)
(云大麥補虚劣壮血脉益顔色實五藏化榖食乆飲令/人肥白滑肌膚為麪勝小麥無躁熱又云糵㣲暖乆食)
(消腎不可多食日華子云麥糵溫中下氣開/胃止霍亂除煩消痰破癥結能催生落胎)
圖經(文具小/麥條下)
　陳藏器云(不動風氣調中止泄令人肥健大麥穬麥/本經前後兩出蘇云青稞麥是大麥本經)
(有條粳一稃二米亦如大穬兩麥蘓云稻是榖之通名/則穬是麥之皮號麥之穬猶米之興稻本經於米麥條)
(中重出皮殻兩件者但為有殻之與無殻也蘇云大麥/是青稞穬麥如大麥如此則與米注不同自相矛楯愚)
(謂大麥是麥米穬麥是麥榖與青稞種子不同青稞似/大麥天生皮肉相離秦隴已西種之令人将當本麥米)
(糶之不/能分也)
聖惠方(治姙娠欲去胎以麥糵三兩水/一盞半煎至一盞分溫三服)
外臺秘要(治姙娠得病去胎方麥糵一/升和蜜一升服之即下神驗)
孫真人(麥芒入目煑/大麥汁洗之)
兵部手集(治産後腹中皷脹不通轉氣急坐卧不安供/奉輔大初與崔家方以麥糵米一合和酒服)
(食良乆通轉崔/郎中云祌驗)
傷寒類要(治諸黄杵/苗汁服之)
又方(蠼螋尿瘡嚼大麥/以傅之曰三上)
衍義曰(大麥性平涼有人患纒喉風食不能下將此麪/作稀糊令嚥之既滑膩容易下嚥以助胃氣此)
(恤下之主作麨以/賜臣下作糵造餳)
麴味甘大暖療藏腑中風氣調中下氣開胃消宿食主
霍亂心膈氣痰逆除煩破癥結及補虚去冷氣除腸胃
中塞不下食令人有顔色六月作者良陳乆者入藥用
之當炒令香六畜食米脹欲死者煑麴汁灌之立消落
胎并下鬼胎又神麴使無毒能化水穀宿食癥氣健脾
暖胃(新補見陳藏器孟詵/蕭炳陳士良日華子)
　雷公云(麴凡使擣作未後掘地坑深二尺用/物裹内坑中至一宿明出焙乾用)
千金方(治産後運絶麴末水服/方寸匕不差更服即差)
又方(治小腹堅大如盤胷中滿能食/而不消麴末服方寸匕日三)
肘後方(治赤白痢下水榖食不消以麴/熬粟米粥飯方寸匕日四五止)
又方(姙娠卒胎動不安或腰痛胎轉搶心下血/不止生麴半餅碎末水和絞取汁服二升)
古今録驗(治狐刺取麴末和獨頭蒜杵/如帽簮頭内瘡孔中蟲出愈)
子母秘録(姙娠胎動上廹心痛如折以/生麴半餠碎水和絞取汁服)
傷寒類要(治傷寒飲食勞復以/麴一餅煑取汁飲之)
楊氏産乳(療胎上迫心痛兼下血取/麵半餅搗碎水和絞取汁)
梁簡文帝(勸醫文麥麴止/河魚之腹疾)
賈相公(進醫牛經牛生衣不下取六月/六麴末三合酒一升灌便下)
蜀本云(溫消榖止痢平胃/主小兒癎消食痔)
穬麥味甘㣲寒無毒主輕身除熱乆服令人多力健行
以作糵溫消食和中(陶隠居云此是今馬所食者性乃/熱而云微寒恐是作屑與合殻異)
(也服食家並食大穬二麥令人輕徤唐本注云穬麥性/寒陶云性熱非也復云作屑與合殻異此皆江東少有)
(故斟酌言之臣禹錫等謹按蕭炳云穬麥補中不動風/氣先患冷氣人即不相當大麥之類西川人種食之山)
(東河北人正月種之名春穬形狀與大麥相似孟詵云/穬麥主輕身補中不動痰日華子云作餅食不動氣若)
(暴食時間似動/氣多食即益人)
圖經(文具小/麥條下)
蕎麥味甘平寒無毒腸胃益氣力乆食動風令人頭胘
和猪肉食之患熱風脫人眉鬚雖動諸病猶挫丹石能
鍊五藏滓穢續精食作飯與丹石人食之良其飯法可
蒸使氣餾於烈日中暴令口開使春取人作飯葉作茹
食之下氣利耳目多食即㣲洩燒其穰作灰淋洗六畜
瘡并驢馬躁蹄(新補見陳藏器孟詵/蕭炳陳士良日華子)
圖經(文具小/麥條下)
　孫真人(蕎麥合猪羊/肉食成風癩)
兵部手集(孩子赤丹不止蕎/麥麪醋和傅之差)
又方(治小兒油丹赤腫蕎/麥麪醋和傅之良)
楊氏産乳(瘡熱油赤腫取蕎/麥麪醋和塗之)
丹房鏡源(蕎麥灰/煑粉霜)
　
　
　
　
　
　
　
　
藊(音/扁)豆味甘㣲温主和中下氣
葉主霍亂吐下不止(陶隱居云人家種之於籬捋其莢/蒸食甚美無正用取其豆者葉乃)
(單行用之患寒熱病者不可食唐本注云此北人名鵲/豆以其黒而白間故也臣禹錫等謹按孟詵云藊豆療)
(霍亂吐痢不止末和醋服之下氣又吐痢後轉筋生擣/葉一把以少酢浸汁服之立差其豆如菉豆餅食亦可)
(藥性論云白藊豆亦可單用主解一切草木毒生嚼及/煎湯服取效日華子云平無毒補五藏葉傅蛇蟲咬)
圖經曰(藊豆舊不著所出州土今處處有之人家多種/於籬籓間蔓延而上大葉細花花有紫白二色)
(莢生花下其實亦有黒白二種白者溫而黒者小冷入/藥當用白者主行風氣女子帶下兼殺一切草木及酒)
(毒亦解河㹠毒花亦主女子赤白下乾末采飲和服葉/主吐痢後轉筋生擣研以少酢浸取汁飲之立止黒色)
(者亦名鵲豆以其黑間/而有白道如鵲羽耳)
　食療云(㣲寒主嘔逆乆食頭不白患冷氣人勿食/其葉治瘕和醋煑理轉筋葉汁醋服効)
衍義曰(藊豆有黒白鵲三等皆於豆/脊有白路白者治霍亂筋轉)
豉味苦寒無毒主傷寒頭痛寒熱瘴氣惡毒煩躁滿悶
虚勞喘吸兩脚疼冷又殺六畜胎子諸毒(陶隱居云豉食/中之常用春夏)
(大氣不和蒸炒以酒漬服之至佳依康伯法先以醋酒/溲蒸暴燥以麻油和又蒸暴之凡三過乃末椒薑屑合)
(和以進食勝今作油豉也患脚人常將其酒浸以滓傅/脚皆差好者出襄陽錢塘香美而濃取中心者彌善臣)
(禹錫等謹按藥性論云豆䜴得醯良殺六畜毒味苦甘/主下血痢如刺者豉一升水漬纔令相淹煎一兩沸絞)
(汁頓服不差可再服又傷寒暴痢腹痛者豉一升薤白/一握切以水三升先煑薤内豉更煑湯色黒去豉分為)
(二服不差再服熬末能止汗主除煩躁治時疾熱病發/汗又治隂莖上瘡痛爛豉一分蚯蚓濕泥二分水研和)
(塗上乾易禁食熱酒菜蒜又寒熱風胷中瘡生者可擣/為丸服良陳藏器云蒲州豉味鹹無毒主解煩熱熱毒)
(寒熱虚勞調中發汗通闗節殺腥氣傷寒鼻塞作法與/諸豉不同其味烈陜州又有豉汁經年不敗大除煩熱)
(入藥並不如今之豉心為其無鹽故也孟詵云豉能治/乆盜汗患者以一升㣲炒令香清酒三升漬滿三日取)
(汁冷暖任人服之不差更作三兩劑即止日/華子云治中毒藥蠱氣瘧疾骨蒸并治犬咬)
圖經(文具大豆/黄卷條下)
　食療云(陜府豉汁甚勝於常豉以大豆為黄蒸每一/㪷加鹽四升椒四兩春三日夏兩日冬五日)
(即成半熟加生薑五兩既潔且精勝/埋於馬糞中黄蒸以好豉心代之)
聖惠方(治口舌生瘡胷膈疼痛用/焦豉細末含一宿便差)
外臺秘要(治蟲刺螫人方好豉心以足為限但覺刺即/熟嚼豉以傅之少頃見豉中毛即差不見又)
(嚼傅之晝夜勿/絶見毛為度)
千金方(治酒病豉葱白各半升/水二升煑取一升頓服)
又方(治喉痺卒不語煑豉汁一升服/覆取汗亦可末桂著舌下漸咽)
又方(治被歐傷瘀血聚腹滿䜴一升/水三升煑三沸分服不差再作)
又方(四肢骨破及筋傷蹉跌以水二升/豉三升漬之攪取汁飲止心悶)
又方(蠼螋尿瘡/杵豉傅之)
又方(治發背癰腫已潰未潰方香豉三升少與水和熟/擣成泥可腫處作餅子厚三分已上有孔勿覆孔)
(上布豉餅以艾烈其上炙之使温温而熱勿令著肉如/熱痛即急易之患當減快得分穗一日兩度炙之如先)
(有瘡孔中/汁出即差)
肘後方(中緩風四肢不收者豉二升水九升煑取/二升分為三服日二作亦可酒漬飲之)
葛氏方(治重下此即赤白痢也熬䜴令小焦擣服一合/日三無此又豉熬令焦水一升淋取汁令服冷)
(則酒淋日/一服愈)
又方(舌上出血如針孔取豉三升水/三升煑之沸去滓服一升日三)
梅師方(治傷寒汗出不解已三四日胷中悶吐方䜴/一升鹽一合水四升煎取一升半分服當吐)
又方(辟温疫法熬豉和/白术浸酒常服之)
又方(治傷寒服藥搶心煩熱以豉一升梔子/十四枚剉水三升煎取一升分三服)
孫真人(治頭風痛以豉湯/洗頭避風即差)
食醫心鏡(主風毒脚膝攣急骨節痛豉心五升九蒸九/暴以酒一㪷取浸經宿空心隨性緩飲之)
又方(小兒寒熱惡氣中人以濕豉為丸如雞子大以摩/腮上及手足心六七遍又摩心臍上旋旋摩之了)
(破豉丸看有細/毛弃道中即差)
勝金方(治小兒頭上生惡瘡以黄泥聚䜴煨熟/冷後取出豆豉為末以蓴菜油傅之差)
王氏博濟(治藏毒下血不止用豉大蒜等分一處杵匀/九如梧子大每服鹽湯下二十丸血痢亦治)
簡要濟衆(主傷寒後毒氣攻手足及身體虚腫豉酒方/豉五合㣲炒以酒一升半同煎五七沸任性)
(稍熱/服之)
姚和衆(治小兒丹毒破作瘡黄水出焦/炒豉令煙絶為末油調傅之)
傷寒類要(治傷寒熱病後攻目生翳者/燒豉二七枚末以管吹之)
子母秘録(華他安胎豉/汁服之妙)
又方(治隋胎血下盡煩滿豉一升水/三升三沸煑末鹿角服方寸匕)
楊氏産乳(療惡瘡熬豉為末/傅之不過三四次)
茆亭客話(蝦蟇小者有毒主人小便秘澁臍下重疼痛/至死者以生豉一合投新汲水半椀浸令水)
(濃頓飲/之愈)
菉豆味甘寒無毒主丹毒煩熱風疹藥石發動熱氣奔
㹠生研絞汁服亦煑食消腫下氣壓熱解石用之勿去
皮令人小壅當是皮寒肉平圓小緑者佳又有稙(音/陟)豆
苗子相似主霍亂吐下取葉𢷬絞汁和少醋温服子亦
下氣(今附臣禹錫等謹按孟詵云菉豆平調食法依􁀙/炙食之佳謹按補益和五藏安精神助十二經脉)
(此最為良今人食皆撻去皮即有少擁氣若愈病功在/皮故不可去又研汁煑飲服之治消渴又去浮風益氣)
(力潤皮肉可常食之日華子云菉豆冷益氣/除熱毒風厚腸胃作枕明目治頭風頭痛)
白豆平無毒補五藏益中助十二經脉調中暖腸胃葉
利五藏下氣嫰者可作菜食生食之亦佳可常食(新補/見孟)
(詵及日/華子)
　孫真人食忌(白豆味鹹腎之穀/腎病宜食煞鬼氣)
　
　
　證類本草卷二十五
欽定四庫全書
　證類本草卷二十六
　　　　　　　　　　　　宋　唐慎㣲　撰
　米榖下品總一十八種
　　一種神農本經
　　五種名醫别錄
　　一種今附(皆醫家嘗用有/效注云今附)
　　一十一種陳藏器餘
　　　凡墨蓋子已下並唐慎㣲續證類
　　醋　　　　　　　　　稻米(稻穏稻/稈續注)
　　稷米(彫胡烏/米續注)　　　　　腐婢
　　醤　　　　　　　　　陳廩米
　　甖子栗(今/附)
　　一十一種陳藏噐餘
　　師草實　　　　　　　　寒食飯
　　□米　　　　　　　　　狼尾草
　　胡豆子　　　　　　　東廧
　　麥苗　　　　　　　　糟筍中酒
　　社酒　　　　　　　　蓬草子
　　寒食麥仁粥
醋味酸温無毒主消癰腫散水氣殺邪毒(陶隠居云醋/酒為用無所)
(不入逾乆逾良亦謂之醯以有苦味俗呼為苦酒丹家/又加餘物謂為華池左味但不可多食之損人肌藏唐)
(本注云醋有數種此言米醋苦蜜醋麥醋麯醋桃醋葡/蔔大棗蘡薁音燠等諸雜果醋及糟糠等醋㑹意者亦)
(極酸烈止可噉之不可入藥也臣禹錫等謹按陳藏噐/云醋破血運除癥塊堅積消食殺惡毒破結氣心中酸)
(水痰飲多食損筋骨然藥中用之當取二三年米酢良/蘇云葡萄大棗皆堪作醋猶不入藥况于果乎孟詵云)
(醋多食損人胃消諸毒氣能治婦人産後血氣運取美/清醋熱煎稍稍含之即愈又人口有瘡以黄蘗皮醋漬)
(含之即愈又牛馬疫病和灌之服諸藥不可多食不可/蛤肉同食相反又江外人多為米醋北人多為糟醋發)
(諸藥不可同食研青禾香服之止卒心痛血氣等又大/黄塗腫米醋飛丹用之日華子云醋治産後婦人并傷)
(損及金瘡血運下氣除煩破癥結治婦人心痛血氣藥/力殺一切魚肉菜毒又云米醋功用同醋多食不益男)
(子損人/顔色)
　食療(治痃癖醋煎大黄生者甚劾用米醋佳小麥醋/不及糟多妨忌大麥醋㣲寒餘如小麥也氣滯)
(風壅手臂脚膝痛炒醋糟裹之/三兩易當差食多損腰肌藏)
外臺秘要(治轉筋取故綿以釀醋浸甑中蒸及/熱用裹病人脚冷更易勿停差止)
又方(治風毒腫白虎病以三年釅醋五升熱煎三五沸/切葱白二三升煮一沸許漉出布帛熱裹當病上)
(熨之差/為度)
又方(􁣲瘍風醋磨/硫黄傅之止)
又方(主狐臭以三年釅/醋和石灰傅之)
千金方(治耳聾以醇醋微火炙/附子削令尖塞耳効)
又方(治鼻血出不止以醋/和胡粉半棗許服)
又方(治舌腫以醋和釡底墨厚傅舌上下脱皮/更傅須臾即消若洗決出血汁竟知彌佳)
又方(蠼螋尿以醋/和粉傅之)
又方(治霍亂心腹脹痛煩滿短氣未得吐下/飲好若酒三升小老羸者可飲一二升)
又方(治身體手足卒腫大/醋和蚯蚓屎傅之)
又方(治單服硫黄發為癰以醋和/䜴研如膏傅癰上燥則易之)
肘後方(治癰已有膿當壞以苦酒和雀/屎傅癰頭上如小豆大即穿)
又方(齒痛潄方大醋一升煮枸杞/白皮一升取半升含之即差)
又方(治面多䵟黯或似雀卵色者苦/酒煮术常以拭面即漸漸除之)
經驗後方(治汗不溜瘦却腰脚并耳聾米醋浸荆三稜/夏浸四日冬浸六日杵為末醋調下三錢)
食醫心鏡(醋主消癰腫散水氣殺邪氣扁鵲/云多食醋損人骨能理諸藥毒熱)
又方(治蠍螫人以醋/磨附子傅之)
錢相公篋中方(治百節蚰蜒并蟻入耳/以苦醋注之起行即出)
又方(治蜈蚣蛛蜘毒以/醋磨生鐵傅之)
北夢鎖言(云有少年眼中常見一鏡子趙卿詐之曰來/晨以魚鱠奉候及期延于闑内從容乆飢候)
(客退方得攀接俄而臺上施一甌芥醋更無他味少年/飢甚聞芥醋香輕啜之逡巡再啜遂覺胸中豁然眼花)
(不見卿云君喫魚鱠太多疥/醋不快故權誑而愈其疾也)
又云(孫光憲家婢抱小兒不覺落/炭火上便以醋泥傅之無㾗)
子母秘錄(治姙娠月未足胎死不出醋煮大豆服三升/死兒立便分解如末下再服又云醋二升格)
(口灌/之)
丹房鏡源(米醋煮四黄花諸藥丹砂膽礬/味蜀本醋酒有數種此米醋也)
衍義曰(醋米糟為之乞鄰者是此物然有米醋麥醋棗/醋米醋最釅入藥多用穀氣全也故勝糟醋産)
(婦房中常得醋氣則為佳酸益血也磨雄黄塗蜂躉亦/取其收而不散也今人食酸則齒軟謂其水生木水氣)
(弱木氣盛故如是造靴皮須得此而/紋皺故知其性收斂不負酸收之説)
　
　
　
　
　
　
　
　
稻米味苦主温中令人多熱大便堅(陶隠居云道家方/藥有俱用稻米粳)
(米此則兩物矣云稻米白如霜又江東無此皆通呼粳/為稻爾不知其色類復云何也唐本注云稻者䊯榖通)
(名爾雅云稌音渡稻也粇者不糯之稱一曰秈氾勝之/曰粇稻秫稻三月種粇稻四月種秫稻即並稻也今陶)
(為二事深不可解也今按李含光音義云按字書解粳/字云稻也解稻字云稻屬也不粘解粢音慈字稻餅也)
(明稻米作粢盖糯米耳其細穅白如雪粒大小似秔米/曰體性粘滯為異然今通呼粇糯榖為稻所以惑之新)
(舊注殆是臆説今此稻米即糯米也又檢粇糯二字同/音盖古人當分别二米為殊爾臣禹錫等謹按爾雅云)
(稌稻釋曰别二名也郭云今沛國呼稌詩周頌云豐年/多黍多稌禮記内則云牛宜梌豳風七月云十月穫稻)
(是一物也説文云沛國謂稻為糯秔稌屬也字林云糯/粘稻也秔稻不粘者然秔糯甚相類粘不粘為異耳依)
(説文稻即糯也江東呼􁋣乃亂切顔師古刋謬正俗云/本草所謂稻米者今之􁋣米耳陶以糯為秫不知稻是)
(􁋣故説之不曉許氏説文解字曰秫稷之粘者稻稌也/沛國謂稻為稌又急就篇云稻黍秫稷左太冲蜀都賦)
(云粳稻漠漠益知稻即稬共粳並出矣然後以稻是有/芒之榖故于後或通呼粳􁋣總謂之稻孔子曰食夫稻)
(周官有稻人之職漢置稻田使者此並指屬稻稬之一/色所以後人混稬不知稻本是稬耳陳藏噐云糯米性)
(㣲寒姙身與雜肉食之不利子作糜食一斗主消渴乆/食之令人身軟黍米及糯飼小猫犬令脚屈不能行緩)
(人筋故也又云稻穰主黄病身作金色煮汁浸之又稻/榖芒炒令黄細研作末酒服之孟詵云糯米寒使人多)
(睡發風動氣不可多食又霍亂後吐逆不止清水研一/碗飲之即止陳士良云糯米能行榮衛中血乆食發心)
(悸又癰疽癤癤中痛不可合酒共食醉難醒解芫菁毒/蕭炳云糯米擁諸經絡氣使四肢不收發風昬昬主痔)
(疾駱駝脂作煎餅服之空腹與服勿令病人知日華子/云糯米凉無毒補中益氣止霍亂服一合以水研服煮)
(粥稻穩治蠱毒濃煎汁服/稻稈治黄病通身煮汁服)
圖經曰(稻米有秔與糯同稻有糯稻舊不載所出州土/今有水田處皆能種之秔糯既通為稻而本經)
(以秔為粳米糯為稻米者謹按爾雅云稌音度稻釋曰/别二名也郭璞云沛國呼稌詩頌云多黍多稌禮記内)
(則云牛宜稌豳詩云十月穫稻是一物也説文解字云/沛國謂稻為糯秔稌屬也字林云糯粘稻也秔稻不粘)
(者今人呼之者如字林所説也本經稱號者如説文所/説也前條有陳廩米即秔米以廩軍人者是也入藥最)
(多稻稈灰亦主病見劉禹錫傳信方云湖南李從事治/馬墜撲損用稻稈燒灰用新熱酒未壓者和糟入鹽和)
(合淋前灰取汁以淋痛處立差直至背損亦可淋用好/漕淋灰亦得不必新壓酒也糯米性寒作酒則熱糟乃)
(温平亦如大豆與/䜴醤不同之類耳)
　唐本云(無/毒)
外臺秘要(治渴方糯米二升淘取泔飲液則定若不渴/不須一方渴者服當飽研糯米取白汁恣飲)
(之以差/為度)
梅師方(治霍亂心悸熱心煩渴以糯米水清/研之冷熟水混取米泔汁任意飲之)
孫真人(糯米味甘脾之榖脾/病宜食益氣止泄)
食醫心鏡(糯米飯食之主温中/令人多熱利大便)
簡要濟衆(治鼻衂不止服藥不應獨聖散糯米/㣲炒黄為末每服二錢新汲水調下)
靈苑方(治金瘡水毒及竹木簽刺癰疽熱毒等糯三升/㨂去粳米入甆盆内於端午前四十九日以冷)
(水浸之一日兩度換水輕以手淘轉運去水勿令攬碎/浸至端午日取出隂乾生絹袋盛掛通風處旋取少許)
(炒令燋黒碾為末冷水調如膏藥隨大小裹之瘡口外/以絹帛包定更不惡動直候瘡愈若金瘡悞犯生水磨)
(口作膿紅腫漸甚者急以藥膏裹定一二食乆其腫處/已消更不作膿直至瘡合若癰疽毒瘡初發纔覺焮腫)
(赤熱急以藥膏貼之明日揭看腫毒一夜便消喉閉及/咽喉腫痛吒腮並用藥貼項下及腫處亁即換之常令)
(濕為妙惟金瘡及水毒/不可換恐傷動瘡口)
傷寒類要(治天行熱病手腫欲脱/者以稻穰灰汁漬之佳)
楊氏産乳(療霍亂心煩悶亂渴不止糯米三合以水/五升細研和蜜一合研濾取汁分兩服)
博物志(馬食榖足/重不行)
衍義曰(稻米今造酒者是此水田米皆謂之稻前既言/粳米即此稻米乃糯稻無疑温故可以為酒酒)
(為陽故多熱又令人大便堅非糯稻孰能與于/此西域記大竺國土溽熱稻嵗四熟亦可驗矣)
　
　
　
　
　
　
　
　
稷米味甘無毒主益氣補不足(陶隠居云稷米亦不識/書多云黍與稷相似又)
(有稌音渡亦不知是何米詩云黍稷稻梁禾麻菽麥此/即八榖也俗人莫能證辨如此榖稼尚弗能明而况芝)
(英乎按氾勝之種植書有黍即如前説無稷有稻猶是/粳穀梁是秫禾即是粟董仲舒云禾是粟苗麻是胡麻)
(枲是大麻菽是大豆大豆有兩種小豆小名荅丁合切/有三四種麥有大小穬穬即宿麥亦謂種麥如此諸榖)
(之限也菰米一名彫胡可作餅又漢中有一種名枲梁/粒如粟而皮黒亦可食釀為酒甚消玉又有烏禾生野)
(中如薭歩賣切荒年代糧而殺蟲煮以沃地螻蚓皆死/薭亦可食凡此之類復有數種耳唐本注云吕氏春秋)
(云飯之美者有陽山之穄髙誘曰闗西謂之麋糞州謂/之䵖廣雅云䵖穄也禮記云祭宗廟稷曰明粢穆)
(天子傳云赤烏之人獻穄百載音在説文云稷□榖長/田正也自商以來周弃主之此官名非榖號也又按先)
(儒以為粟類或言粟之上者爾雅云粢稷也傳云粢盛/解云黍稷為粢氾勝之種植書又不言稷陶云八榖者)
(黍稷稻粢木麻菽麥俗人尚不能辨况芝英乎即有稷/米明非粟也本草有稷不載穄稷即稷也今楚人謂之)
(稷闗中謂之糜呼其米為黄米與黍為仙秫故其苗與/黍同類陶引詩云稷恐與黍相似斯並得之矣儒家但)
(説其義而不知其實也尋鄭𤣥注禮王𤓰云是菝葜謂/租為梨之不臧者周官瘍人主祝藥云祝當為注義如)
(附著此尺有所短耳臣禹錫等謹按陳藏噐云彫胡是/菰蔣草米古今所貴彫胡性冷止渴内則云魚宜菰枲)
(梁按枲梁亦梁之類消玉未聞按縻穄一物性冷塞北/最多廣雅云穄也如黍黒色稗有二種一黄白一紫黑)
(其紫黑者芑有毛北人呼為烏禾又云五榖燒作灰爇/主惡瘡疥癬蟲瘻疽螫毒塗之和松脂雄黄燒灰更良)
(作法如甲煎為之孟詵云稷益諸不足山東多食服丹/石人發熱食之熱消也發三十六種冷病氣八榖之中)
(最為下苗黍乃作酒此乃作飯用之殊途不與匏子同/食令冷病發發即黍釀汁飲之即差日華子云稷米冷)
(治熱壓丹石毒多食發冷氣能/解苦匏毒不可與川附子同服)
圖經云(稷米今所謂穄米也舊不著所出州土今出粟/米處皆能種之書傳皆稱稷為五榖之長五榖)
(不可遍祭故祀其長以配社吕氏春秋云飯之美者有/陽山之穄髙誘云闗西謂之糜冀州謂之䵖皆一)
(物也廣雅解云如黍黒色稗有二種一黄白一紫黑其/紫黒者其芑有毛北人呼為烏禾是也今人不甚珍此)
(惟祀事則用之農家種之以/備他榖之不熟則為粮耳)
　食療(黍之莖穗人家用作提拂以将掃地食苦匏毒/煮汁飲之即止又破提拂煮取汁浴之去浮腫)
(又和小豆煮服/之最下小便)
外臺秘要(治脚氣衝心悶洗脚漬脚湯以糜穰一石内/釜中多煮取濃汁去滓内椒目一升更煎十)
(餘沸漬脚三兩度/如冷温漬洗差)
食醫心鏡(益氣力安中補不足利/冐宜脾稷米飯食之良)
曹子建(七啟芳菰精稗注云菰稗草/名其實如細米可以為飯)
衍義曰(稷米今謂之穄米先謂米熟又其香可愛故取/以供祭祀然發故疾只堪為飯不粘着其味淡)
　
　
　
　
　
　
　
　
腐婢味辛平無毒主㾬(音/皆)瘧寒熱邪氣洩痢隂不起止
消渴病酒頭痛生漢中即小豆花也七月採隂
乾(陶隱居云花用異實故其類不得同品方家都不用/之今自可依其所主以為療也但未解何故有腐婢)
(之名本經不云是小豆花後醫顯之耳未知審是否今/海邊有小樹状似梔子莖條多曲氣作腐臭土人呼為)
(腐婢用療瘧有劾亦酒漬皮療心腹恐此當是真若爾/此條應在木部下品卷中唐本注云腐婢山南相承以)
(為葛花本經云小豆花陶復稱海邊小樹未知孰是然/葛花消酒大勝豆花葛根亦能消酒小豆全無此効校)
(量葛豆二花葛為真也今按别本注云小豆花亦有腐/氣經云痛酒頭痛即明其療同矣葛根條中見其花并)
(小豆花乾未服方寸匕飲多不如醉唐註證葛花是腐/婢非也陶云海邊有小樹土人呼為腐婢其如經稱小)
(豆花是腐婢二家所説證據並非臣禹錫等謹按藥性論/云赤小豆花名腐婢能消酒毒明目散氣滿不能食煮一)
(頓服之又下水氣并/治小兒丹毒熱腫)
圖經云(腐婢小豆花也生漢中今處處有之陶𨼆居以/為海邊有小木状似梔子氣作臭腐土人呼為)
(腐婢疑是此蘇恭云山南相承呼為葛花是也今注云/小豆花乃有腐氣按夲經云主病酒頭痛海邊小木自)
(主瘧及心腹痛葛花不言主酒病注云并小豆花末服/方寸匕飲酒不知醉然則三物皆有腐婢名是異類同)
(名耳本經此類甚多也一/説赤小豆花亦主酒病)
　外臺秘要(治渴小便利復非淋小/豆藿一把搗取汁頓服)
食醫心鏡(主㾬瘧寒熱邪氣泄痢隂氣不足止渴及病酒/頭痛以小豆花于䜴中煮五味調和作羮食之)
别說云(謹按腐婢今既收在此乃是小豆花設有别物/同名自從所説不必多辨外臺小豆治失血尤)
(多功用/殊勝)
醬味鹹酸冷利主除熱止煩滿殺百藥熱湯及火毒(陶/隠)
(居云醬多以豆作純麥者少今此當是豆者亦以乆乆/者彌好又有魚醤肉醬皆呼為醢不入藥用唐本注云)
(又有榆仁醤亦辛美利大小便蕪荑醤大美殺三䖝雖/有少臭亦辛好也臣禹錫等謹按日華子云醤無毒殺)
(一切魚肉菜蔬蕈毒/并治蛇蟲蜂躉等毒)
　食療(主火毒殺百䖝發小兒無辜小麥醬不如豆又/榆仁醤亦辛美殺諸䖝利大小便心腹惡氣不)
(宜多食又蕪荑醤功力强于榆仁醤多食落髪/□雄兎及鱧魚醤皆不可多食為陳乆故也)
聖惠方(治飛蛾入耳醤汁灌入耳/即出又撃銅噐于耳傍)
千金方(治指掣痛以醤清和/蜜任多少温傅之愈)
肘後方(湯火燒灼未成/瘡豆醤汁傅之)
楊氏産乳(姙娘不得豆醤合雀/肉食之令兒面黒)
衍義曰(醤聖人以謂不得即不食意欲五味/和五藏悅而受之此亦安樂之一端)
陳廩米味鹹酸温無毒主下氣除煩渴調胃止洩(陶隠/居云)
(此今乆入倉陳赤者湯中多用之以作醋勝于新粳米/也臣禹錫等謹按陳士良云陳倉米平胃口止洩瀉)
(煖脾去憊氣宜作湯食日華/子云陳倉米補五藏澁腸胃)
　陳藏器云(和馬肉食之發痼疾凡熱食即熱冷食即/冷假以火氣也體自温平吳人以粟為良)
(漢地以粳為善亦猶吳紵鄭縞盖貴逺/賤近之義焉確論其功粟居前也)
食療(炊作亁飯食之止痢補中益氣堅筋骨通血脉起/陽道又毒腫惡瘡乆陳者蒸作飰和酢封腫上立)
(差卒心痛研取汁服之北人炊之于氣/甆中水浸令酸食之煖五藏六腑之)
食醫心鏡(除煩熱下氣調胃/止泄痢作飯食之)
衍義曰(陳廩米今經與諸家注説皆不言是秔米為復/是粟米然秔粟二米陳者性皆冷頻食之令人)
(自利與經所説稍戾煎煮亦無膏膩入藥者今人多用/新粟米至如春杵頭細糠又復不言新陳秔粟然皆不)
(及新稻粟二糠陳/則氣味已腐敗)
　
　
　
　
　
　
　
　
甖子粟味甘平無毒主丹石發動不下食和竹瀝煮作
粥食之極美一名象榖一名米囊一名御米花紅白色
似髇(音/哮)箭頭中有米亦名囊子(今附臣禹錫等謹按陳藏/噐云甖子粟嵩陽子曰)
(其花四葉有/淺紅暈子也)
圖經曰(甖子粟舊不著所出州土今處處有之人家/園庭中多蒔以為飾花有紅白二種㣲腥氣)
(其實作瓶子似髇音哮箭頭中有米極細種之甚難/圃人隔年糞地九月布子渉冬至春始生苗極繁茂)
(矣不爾種之多不出出亦不茂俟其缾焦黄則採之/主行風氣驅逐邪熱治反胃胸中疾滯及丹石發動)
(亦可合竹瀝作粥大良然性寒利大小腸不宜多食/食過度則動膀胱氣耳南唐食醫方療反胃不下飲)
(食甖粟粥法白甖粟米二合人參末三大錢生山芋五/十長細切研三物以水一升二合煮取六合入生薑汁)
(及鹽花少許攪勻分二服不計/早晚食之亦不妨别服湯丸)
衍義曰(甖子粟其花亦有多葉者其子一甖數千萬粒/大小如葶藶子其色白隔年種則佳研子以水)
(煎仍加蜜為甖粟/湯服石人甚宜飲)
　　　一十一種陳藏器餘
師草食味甘平無毒主不飢輕身出東海洲島似大麥
秋熟一名禹餘糧非石之餘糧也
　海藥(其實如毬子八月收之彼常食之物主補虚羸/乏損温腸胃止嘔逆乆食健人一名然穀中國)
(人未曾/見也)
寒食飯主滅瘢㾗有舊瘢及雜瘡並細研傅之飯灰主
病後食療
　外臺秘要(治蛟龍瘕寒食餳二升每服五合一/日三服遂吐出蛟龍有兩頭及尾也)
□米味甘寒無毒主利腸胃益氣力乆食不飢去熱益
人可為飯生水田中苗子似小麥而小四月熟爾雅云
守田似燕麥可食一名守氣也
狼尾草子作黍食之令人不飢似茅作穗生澤地廣志
云可作黍爾雅云孟狼尾今人呼為狼茅子蒯草子亦
堪食如秔米苗似茅
胡豆子味甘無毒主消渴勿與鹽煮食之苗似豆生野
田間米中往往有之
東廧味甘平無毒益氣輕身乆服不飢堅筋骨能步行
生河西苗似蓬子似葵可為飯魏書曰東廧生焉九月
十月熟黄志曰東廧之子似葵青色并凉間有之河西
人語貸我東廧償爾田梁廧(疾羊/切)
麥苗味辛寒無毒主蠱煮取汁細絹濾服之穏(與本/切)即
芒粃也
糟筍中酒味鹹平無毒主噦氣嘔逆小兒乳和少牛乳
飲之亦可單服少許磨癧瘍風此糟筍節中水也
社酒噴屋四壁去蚊子内小兒口中令速語此祭祀社
餘者酒也
蓬草子作飯食之無異粇米儉年食之也
寒食麥人粥有小毒主咳嗽下熱氣調中和杏仁作之
佳也
千金方(治蛟龍病寒食强餳開皇六年有人正月食芹/得之其病發似癎面色青黄服寒食强餳二年)
(日三吐出蛟龍/有兩頭可驗)
　
　
　
　
　
　
　
　
　
　
　
　
　證類本草卷二十六
欽定四庫全書
　證類本草卷二十七
　　　　　　　　　　　　宋　唐慎微　撰
　菜部上品總三十種
　　五種神農本經
　　七種名醫别録
　　二種唐本先附(注云/唐附)
　　二種今附(皆醫家嘗用有/効注云今附)
　　一十種新補
　　一種新定
　　三種陳藏器餘
　　　凡墨葢子已下並唐慎微續證類
　　冬葵子(根葉/附)　　　　　　莧實
　　胡荽(子附/新補)　　　　　　　邪蒿(新/補)
　　同蒿(新/補)　　　　　　　　羅勒(新/補)
　　石胡荽(新/補)　　　　　　　蕪菁(即蔓/菁也)
　　瓜蔕(花附莖/續注)　　　　　　白冬𤓰
　　白瓜子　　　　　　　　甜𤓰(葉附/新補)
　　胡瓜葉(亦呼黄瓜/實附新補)　　　　越瓜(今/附)
　　白芥(子附/今附)　　　　　　　芥
　　萊菔(即蘿葡/也唐附)　　　　　　菘(紫花菘/續註)
　　苦菜(苦□/續注)　　　　　　　荏子(葉/附)
　　黄蜀葵花(新/定)　　　　　　蜀葵(花附/新補)
　　龍葵(唐/附)　　　　　　　　苦耽(新/補)
　　苦苣(新/補)　　　　　　　　苜蓿
　　薺
　　　三種陳藏器餘
　　蕨　　　　　　　　　　翹揺
　　甘藍
　
　
　
　
　
　
　
　
冬葵子味甘寒無毒主五臓六腑寒熱羸瘦五淋利小
便療婦人乳難内閉乆服堅骨長肌肉輕身延年生少
室山十二月採之(黄芩為/之使)
葵根味甘寒無毒主惡瘡療淋利小便解蜀椒毒
葉為百菜主其心傷人(陶隠居云以秋種葵覆餋經冬/至春作子謂之冬葵多入藥用)
(至滑利能下石春葵子亦滑不堪餘藥用根故是常葵/爾葉尤冷利不可多食術家取此葵子㣲炒令熚音畢)
(灹音咤散著濕地遍踏之朝種暮生逺不過宿又云取/羊角馬蹄燒作灰散著於濕地遍踏之即生羅勒俗呼)
(為西王母採食之益人生菜中又有胡荽芸臺白苣邪/蒿並不可多食大都服藥通忌生菜爾佛家齋忌食薰)
(渠不的知是何菜多言今芸薹僧其臭矣唐本註云羅/勒北人謂之蘭香避石勒諱故也又薰渠者婆羅門云)
(阿魏是言此草苗根似白芷取根汁暴之如膠或截根/日乾並極臭西國持呪人禁食之常食中用之云去臭)
(氣戎人重此猶俗中貴胡椒巴人重負蠜音樊等非芸/臺也臣禹錫等謹按藥性論云冬葵子沉滑平能治五)
(淋主妳腫能下乳汁根治惡瘡小兒吞錢不出煑飲之/即出神妙若患天行病後食之頓喪明又葉燒灰及槝)
(乾葉末治金瘡煑汁能滑小腸單煑汁主治時行黄病/孟詵云葵冷主疳瘡生身面上汁黄者可取根作灰和)
(猪脂塗之其性冷若熱食之令人熱悶甚動風氣乆服/丹石人時喫一頓佳也冬月葵葅汁服丹石人發動舌)
(乾欬𠻳每食後飲一盞便卧少時其子患瘡者吞一粒合/便作頭女人産時可煮頓服之佳若生時困悶以子一)
(水二升煑取半斤去滓頓服之少時便産日華子云/冬葵乆服堅筋骨秋葵即是種早者俗呼為葵菜)
圖經曰(冬葵子生少室山今處處有之其子是秋種葵/覆養經冬至春作子者謂之冬葵子古方入藥)
(用最多苗葉作菜茹更甘美大扺性滑利能宣導積壅/服丹石人尤相宜煑汁單飲亦佳仍利小腸孕婦臨産)
(煑葉食之則胎滑易産暴乾葉及燒灰同作末主金瘡/根主惡瘡小兒吞錢煑汁飲之立出凡葵有數種有蜀)
(葵爾雅所謂菺古田切戎葵者是也郭璞云似葵華如/槿華戎蜀葢其所自出因以名之花有五色白者主痎)
(瘧及邪熱隂乾未服之午目取花挼手亦去瘧黄者主/瘡癰乾末水調塗之立愈小花者名錦葵功用更强黄)
(葵子主淋澀又令婦人易産又有終葵大莖小葉紫黄/色吳人呼為繁露即下品落葵爾雅所謂終葵繁露者)
(是也一名豕露俗呼曰胡燕脂子可婦人塗面及作口/脂又有莵葵似葵而葉小狀若藜有毛汋而啖之甚滑)
(爾雅所謂莃莵葵是也亦名天葵葉/主淋澀熱結皆有功效故并載之)
　唐本注(此即常食者葵根也左傳能衛其足/者是也據此有數種多不入藥用)
食療(主患腫未得頭破者三日後取葵子一百粒吞之/當日瘡頭開又凡有難産若生未得者取一合擣)
(破以水二升煑取一升已下只可半升去滓頓服之則/小便與兒便出切須在意勿上厠昔有人如此立撲兒)
(入厠中又細剉以水煎服一盞食之能滑小腸女人産/時煑一頓食令兒易生天行病後食一頓便失明吞錢)
(不出煑汁冷飲之即出無蒜勿食四季月食生葵令飲/食不消化發宿疾又霜葵生食動五種留飲黄葵尤忌)
聖惠方(小兒發斑散惡毒氣用生葵/萊葉絞取汁少少與服之)
外臺秘要(天行斑瘡須臾遍身皆戴白漿此惡毒氣永/徽四年此瘡自西域東流于海内但煮葵菜)
(葉以蒜虀/啖之則止)
又方(治消渇利葵根五大斤切以水五升/煑取二升宿不食平旦一服三升)
又方(治口吻瘡掘經平/葵根燒灰傅之)
千金方(小兒死腹中葵于末酒服方寸匕若口/禁不開格口灌之藥下即活肘後方同)
又方(治姙娠卒下血葵子一升水/五升煑取二升分三服差)
又方(姙娠患淋葵子一升水三升煑取二/升分為二服無葵子用葵根一把)
肘後方(大便不通十日至一月葵子三升水/四升煑取一升去滓服不差更作)
又方(治卒關格大小便不通文滿欲死葵子二升水四/升煑取一升頓服内猪脂如雞子一丸則彌佳)
經驗後方(治一切癰腫無頭以葵菜子一粒新汲水吞/下須臾即破如要兩處破服兩粒要破處逐)
(往如/之騐)
孫真人食忌(葵能充脾氣又霜葵多食/吐水葵合鯉魚食害人矣)
必効方(治諸瘻先以泔清溫洗以綿拭水取葵菜㣲火/煖貼之瘡引膿不過二三百葉膿盡即肉生忌)
(諸雜魚蒜/房室等)
子母秘録(小兒蓐瘡燒/葵根末傅之)
産寳(治妬乳及癰葵莖及子/為末酒服方寸匕愈)
産書(治倒生手足冷口噤以葵子炒/令黄搗末酒服二錢匕則順)
衍義曰(冬葵子葵菜子也四方皆有苗性滑利不益人/患癰癤毒熱内攻未出膿者水吞三五枚遂作)
(竅濃/出)

　
　
　
　
　
　
　
　
莧實味甘寒大寒無毒主青盲白醫明目除邪利大小
便去寒熱殺蚘蟲乆服益氣力不飢輕身一名馬莧一
名莫實細莧亦同生淮陽川澤及田中葉如藍十一月
採(陶隠居云李云即莧菜也今馬莧别一種布地生實/至㣲細俗呼為馬齒莧亦可食小酸恐非今莧實其)
(莧實當是白莧所以云細莧亦同葉如藍也細莧即是/糠莧食之乃勝而並冷利被霜乃熟故云十一月採又)
(有赤莧莖純紫能療赤下而不勝食藥方用莧菜甚稀/斷榖方中時用之唐本註云赤莧一名䕚音匱今莧實)
(一名莫實疑莫字誤矣赤莧味辛寒無毒主赤痢又主/射工沙蝨此是赤葉莧也馬莧一名馬齒草味辛溫無)
(毒主諸腫瘻疣目搗揩之飲汁主反胃諸淋金瘡血流/破血癥癖小兒尤良用汁洗緊辱面炮馬汁射工毒塗)
(之差今案陳藏器本草云忌與鼈同食今以鼈細剉和/莧於近水濕處置之則變為生鼈紫莧殺蟲毒臣禹錫)
(等謹案蜀本注云圖經説有赤莧白莧人莧馬莧紫莧/五色莧凡六種惟人莧白莧實入藥用按人莧小白莧)
(大馬莧如馬齒赤莧味辛俱别有功紫及五色二莧不/入藥孟詵云莧補氣除熱其子明目九月霜後採之葉)
(亦動氣令人煩悶冷中損腹目/華子云莧菜通丸竅子益精)
圖經曰(莧寶生淮陽川澤及田中今處處有之即人莧/也經云細莧亦同葉如藍是也謹按莧有六種)
(有人莧赤莧白莧紫莧馬莧五色莧馬莧即馬齒莧也/自見後條大葉者人白二莧俱大寒亦謂之糠莧亦謂)
(之胡莧亦謂之細莧其實一也但人莧小而白莧大耳/其子霜後方熟實細而黒主瞖目黒花肝風客熱等紫)
(莧莖葉通紫吳人用染菜瓜者諸莧中此無毒不寒兼/主氣痢赤莧亦謂之花莧莖葉深赤爾雅所謂蕢赤莧)
(是也根莖亦可糟藏食之甚美然性㣲寒故主血痢五/色莧今亦稀有細莧俗謂之野莧猪好食之又名猪莧)
(集驗方治衆蛇螫人取紫莧搗絞汁飲一升滓以水和/塗瘡上又射王毒中人令寒熱發瘡偏在一處有異於)
(常者取赤莧合莖葉擣/絞汁飲一升日再差)
　陳藏器云(陶以馬齒與莧同類蘓亦與莧條出馬/齒功用按此二物厥類既殊合從别忌)
食療(葉食動氣令人煩悶冷中損腹不可與鼈肉同食/生鼈瘼又取鼈甲如豆片大者以莧菜封裏之置)
(於土坑内上以土葢之一宿盡變成鼈兒也又五月五/日採莧菜和馬齒莧為末等分調與姙娠服之易産)
衍義曰(莧實大燥亦稀苗人謂之人莧人多食之莖/白而葉紅黄二色者謂之紅人莧可淹菜用)
胡荽味辛溫(一云/㣲寒)微毒消榖治五藏補不足利人小腸
通小腹氣拔四肢熱止頭痛療沙疹豌豆瘡不出作酒
歕之立出通心竅乆食令人多忘發腋臭脚氣根發痼
疾
子主小兒秃瘡油煎傅之亦主蠱五痔及食肉中毒下
血煑冷取汁服並州人呼為香荽入藥炒用
　陳藏器(胡妥防風注蘓云防風子似胡妥味辛溫消/榖乆食令人多忘發腋臭根發痼疾子主小)
(兒秃瘡油煎傅之亦止蠱毒五野雞病及食肉中毒/下血煑令子頓服汁石勒諱胡并汾人呼為香妥也)
食療(平利五臓補筋脉主消榖能食若食多則令人多/忘又食著諸毒食吐下血不止頓痞黄者取呼胡)
(荽子一升煑食腹破取汁停冷服半升一日一夜二服/即止又狐臭䘌齒病人不可食病更加久冷人食之脚)
(弱患氣彌不得食又不得與邪蒿同食食之令人汁臭/難産不得久食此是薰菜捐人精神秋冬𢷬子醋煮熨)
(陽頭出甚効可和生菜食/治腸風熱餅裹食甚良)
外臺秘要(主齒疼胡菜子五升應是胡荽/子也以水五升煮取一升含之)
經騐後方(治小兒胗豆欲令速出宜用胡荽二三兩切以/酒二大盞煎令沸沃胡荽便以物合定不令洩)
(氣候冷去滓微微從項已/下噴一身令遍除面下噴)
孫真人(食之令人多忘發痼疾/胡臭䘌齒口氣臭金瘡)
兵部手集(治孩子赤丹不止以/汁傅之差譚氏方同)
必効方(治蠱毒神騐以根絞汁半升和酒服之立下又治熱/氣結滯經年數發以半斤五月五日採隂乾水七升)
(煑取一升半去滓分服末差更服春/夏葉秋冬莖根並用亦可預備之)
子母秘録(治肛帶出切一升/燒以煙薰肛即入)
邪蒿味辛温平無毒似青蒿細軟主胸膈中臭爛惡
邪氣利腸胃通血脈續不足氣生食微通風氣作羮
食良不與胡荽同食令人汗臭氣
　食醫心鏡(治五藏邪氣厭榖者治脾胃腸澼大渇/熱中暴疾惡瘡以煑令熟和醤醋食之)
同蒿平主安心氣養脾胃消水飲又動風氣熏人
心令人氣滿不可多食
羅勒味辛温微毒調中消食去惡氣消水氣宜生
食又療齒根爛瘡為灰用甚良不可過多食壅闗節
澀榮衛令血脈不行又動風發脚氣患啘取汁服半
合定冬月用乾者煑之子主目瞖及物入目三五顆
致目中少頃當濕脹與物俱出又療風赤眵淚根主
小兒黄爛瘡燒灰傅之佳北人呼為蘭香為石勒
諱也(此有三種一種堪作生菜一種葉/大二十歩内聞香一種似紫蘇葉)
　陶隱居(術家取羊角馬蹄燒作灰撒於濕地遍踏/之即生羅勒俗呼為西王母菜食之益人)
外臺秘要(治面上滅瘢方木蘭香一斤以三嵗米錯/浸令没百日出暴乾為末以傅之用醋漿)
(漬百日出日乾/末服方寸匕)
石胡荽寒無毒通鼻氣利九竅吐風痰不任食亦
去瞖熟挼内鼻中瞖目落俗名鵝不食草(已上五/種新補)
(見孟詵陳藏器蕭/炳陳士良日華子)
　
　
　
　
　
　
　
　
蕪菁及蘆菔味苦溫無毒主利五藏輕身益氣可長食
之蕪菁子主明目(陶隠居云蘆菔是今溫菘其根可食/葉不中噉蕪菁根乃細於溫菘而葉)
(似菘好食西川惟種此而其子與溫菘甚相似小細爾/俗方無用服食家亦煉餌之而不云蘆菔子恐不用也)
(俗人蒸其根及作葅皆好但小薰臭爾又有􁷞根細而/過辛不宜服之唐本注云蕪菁北人又名蔓菁根葉及)
(子乃是菘類與蘆菔全别至於體用亦殊今言蕪菁子/似蘆菔或謂蘆菔葉不堪食兼言小黄體是江表不産)
(二物斟酌注釋故喪其真爾其蔓菁子療黄疸利小便/水煑二升取濃汁服主㿂􁳑積聚少飲汁主霍亂心腹)
(脹末服主目腤其蘆菔别顯後條今按陳藏器本草云/蕪菁主急黄黄疸及内黄腹結不通搗為末水絞汁服)
(當得嚏鼻中出黄水及下痢仙經云長服可㫁榖長生/和油傅蜘蛛咬恐毒入肉亦搗為末酒服蔓菁園中無)
(蜘蛛是其相畏也為油入面膏令人去黑㸃今并汾河/朔間燒食其根呼為蕪根猶是蕪菁之號蕪菁南北之)
(通稱也塞北種者名九英蔓菁根大并將為軍粮菘菜/南土所種多是也臣禹錫等謹按爾雅云須薞蕪釋曰)
(詩谷風云采葑采菲毛云葑須也先儒即以須葑蓯當/之孫炎云須一名風蓯郭注云薞蕪似羊蹄葉細味酢)
(可食禮坊記註云葑蔓菁也陳宋之間謂之葑陸璣云/葑蕪菁幽州人謂之芥方言云蘴蕘蕪菁也陳楚謂之)
(蘴薺魯謂之蕘開西謂之蕪菁趙魏之部謂之大芥豐/葑音同然則葑也須也蕪菁也蔓菁也薞蕪也蕘也芥)
(也七者一物也孟詵云蔓菁消食下氣其子九蒸九暴/擣為粉服之長生壓油塗頭能變蒜髪又研子入面脂)
(極去皺又擣子水和服治熱黄結實不通少頓當瀉一/切惡物沙石草髪並出又利小便又女子妬乳腫取其)
(根生擣後和鹽醋漿水煑取汁洗之五六度差又擣和/雞子白封之亦妙蕭炳云蔓菁子别入丸藥用令人肥)
(徤尤宜婦人劉禹錫嘉話録云諸葛亮所止令兵士獨/種蔓菁者取其纔出甲可生啖一也葉舒可煑食二也)
(乆居則隨以滋長三也棄不令惜四也廽則易尋而採/五也冬有根可斸而食六也比諸蔬屬其利不亦慱矣)
(三蜀之人今呼蔓菁為諸葛菜江陵亦然日華子/云蔓菁梗短葉大連地上生濶葉紅色者是蔓菁)
圖經曰(蕪菁及蘆菔舊不著所出州上今南北皆通有/之蕪菁即蔓菁也蘆菔即下菜菔音蔔今俗呼)
(蘿葍是也此二菜北土種之尤多蕪菁四時常有春食/苗夏食心亦謂之臺子秋食莖冬實根河朔尤多種亦)
(可以備飢嵗菜中之最有益者惟此耳常食之通中益/氣令人肥徤嘉話録云諸葛亮所止令兵士獨種蔓菁)
(者取其纔出甲可生啖一也葉舒可煑食二也乆居則/隨以滋長三也棄不令惜四也回即易尋而採之五也)
(冬有根可斸食六也比諸蔬屬其利不亦博乎劉禹錫/曰信矣三蜀江陵之人今呼蔓菁為諸葛菜是也其實)
(夏秋熟時採之仙方亦單服用水煑三過令苦味盡暴/乾搗簁水服二錢匕日三乆增服可以辟榖又治發黄)
(下小腸藥用之又主青盲崔元亮海上方云但□子不/壞者療十得九愈蔓菁子六升一物蒸之㸔氣遍合甑)
(下以釡中熱湯淋之乃暴令乾還淋如是三遍即取杵/篩為末食上清酒服二寸匕日再塗而膏亦有用者又)
(療乳癰痛寒熱者取蔓菁根並葉淨擇去土不用水洗/以鹽搗傅乳上熱即換不過三五易之即差冬月無葉)
(但空用根亦可切須避風耳南人取北種種之初年相/類至二三載則變為菘矣菜菔南用亦同然力猛更出)
(其右㫁下方亦用其根燒熟入藥尤能製麪毒昔有婆/羅門僧東來見食麥麪者云此大熱何以食之又見食)
(中有蘆菔云頼有此以解其性自此相傳食麪必啖蘆/菔兄人飲食過度飽宜生嚼之佳子研水服吐風涎甚)
(效此有大小二種大者肉堅宜蒸食小者白而脆宜生/啖爾雅所謂葖蘆肥郭璞云紫花菘也俗呼溫菘似蕪)
(菁大根一名葖俗呼雹突然則紫花菘溫菘皆南人所/呼也吳人呼楚菘廣南人呼秦菘河朔蘆菔極有大者)
(其說舊矣而江南有國時有得安州洪州信陽者甚大/重至五六斤或近一□亦一時種蒔之力也又今醫以)
(治痟渇其方出了子蘿蔔三枚淨洗薄切暴乾一味搗/羅為㪚每服二錢煎猪肉湯澄清調下食後臨卧日三)
(服漸增至/三錢差)
　食療(温下氣治黄疽利小便根主消/渇治熱毒氣腫食令人氣脹滿)
聖惠方(治風疹入腹身體强舌乾躁硬用蔓/菁子三兩為末每服溫酒下一錢匕)
外臺秘要(治心腹脹蔓青子一大合揀淨擣熟研水一/升更和研濾取汁可得一盞頓服之少頃自)
(得轉利或亦自吐腹/中自寛或得汗愈)
又方(隂黄汗染衣涕唾黄取蔓菁子擣末平旦以井花/水服一匙日再加至兩匙以知為度每夜小便重)
(浸少許帛子各書記日色漸/退白則差不過服五升已來)
又方(輕身益氣明目蕪菁子一升水九升煑令汁/盡日乾如此三度搗末水服方寸匕日三)
又方(治□疸着手足肩背累累如米起色自刮之/汁出復發熱蕪菁子熟搗帛裏傅之爛止)
千金方(治頭禿蕪菁子味/酢和傅之日三)
又方(治血䵟面斑取子爛/研入常用面脂中良)
又方(常服明目洞視肥腸蕪菁子三升以苦酒三升煑/令熟日乾末下篩以井花水服方寸匕加至三七)
(日三無/所忌)
肘後方(治豌豆瘡蔓菁根搗汁挑/瘡破傅在上三食頃根出)
又方(犬咬人重發治/之服蔓菁汁佳)
葛氏方(卒腫毒起急痛蕪菁根大者削去上皮熟擣苦/酒和如泥煑三沸急攪之出傅腫帛裹上日再)
(三/易)
經驗後方(治虚勞眼暗採三月蔓菁花隂乾為末以井/花水每空心調下二錢匕乆服長生可夜讀)
(書/)
孫真人食忌(治黄疸皮膚眼睹如金色小便赤生/蔓菁子未熟水調下方寸匕日三)
又方(主一切熱腫毒取生蔓菁根一握/鹽花入少許和擣傅腫上日三易)
集療(男子隂腫如斗大核痛人所/不能治者蕪菁根擣傅之)
兵部手集(治妳癰疼痛寒熱傅救十餘人方蔓菁根葉/凈擇去土不用洗以鹽擣傅乳上熱即換不)
(過二五度冬無葉/即用根切須避風)
傷寒類要(神仙教子法立春後有庚子日溫蕪菁/汁合家大小並服不限多少可埋時疾)
又方(急黄服蔓菁子油一盞頓服之臨時無油則蔓菁/子杵汁水和之服亦得候顔色黄或精神急用之)
(有/効)
子母秘録(治姙娠小便不利蕪菁子末水/服方寸匕日二楊氏産乳同)
抱朴子(大醋煑蕪菁子令熟日乾為末井花水/服方寸匕日三盡一斗能夜視有所見)
荆楚嵗時記(採經霜者乾之詩云/我有㫖蓄可以禦冬)
衍義曰(蕪菁蘆菔二菜也蘆菔即蘿蔔也蕪菁今世俗/謂之蔓菁夏則枯當此之時蔬圃中復種之謂)
(之雞毛菜食心正在春時諸菜之中有益無損於世有/功採擷之餘收子為油根過食動氣河東太原所出極)
(大他處不及也又出吐谷渾後於菜菔條中爾雅釋但/名蘿菔今謂之蘿蔔是也則蕪菁條中不合更言及蘆)
(菔二字顯見重/復從爾雅為正)
　
　
　
　
　
　
　
　
𤓰蔕味苦寒有毒主大水身面四肢浮腫下水殺蠱毒
欬逆上氣及食諸果病在胷腹中皆吐下之去鼻中息
肉療黄疸花主心痛欬逆生嵩髙平澤七月七日採隂
乾(陶隠居云𤓰蔕多用早青蔕此云七月採便是甜𤓰/蔕也人亦有用熟𤓰蔕者取吐乃無異此止於論其)
(蔕所主爾今𤓰例皆冷利早青者尤甚熟𤓰乃有數種/除瓢食之不害人若覺多即入水自清便即消永嘉有)
(寒瓜甚大今每取藏經年食之亦有再熟𤓰又有越𤓰/人作葅食之亦冷並非藥用爾今按甜𤓰有青白二種)
(入藥當用青𤓰蔕前條白瓜子唐注云甘𤓰子主腹内/結聚破潰膿血最為腸胃脾内壅要藥正是此甜𤓰子)
(之功前條便以白𤓰子為甘𤓰子非也臣禹錫等謹按/藥性論云𤓰蔕使莖主鼻中息内齆鼻和小豆丁香吹)
(鼻治黄日華子云無毒/治腦塞熱齆眼昬吐痰)
圖經曰(瓜蔕即甜瓜蔕也生嵩髙平澤今處處有之亦/園圃所蒔舊說瓜有青白二種入藥當用青𤓰)
(蔕七月採隂乾方書所用多入吹鼻及吐膈散中莖亦/主鼻中息肉齆鼻等亦主無髪搗汁塗之即生花主心)
(痛欬逆肉主煩渇除熟多食則動痼疾又有越𤓰色正/白生越中胡𤓰黄色亦謂之黄𤓰别無功用食之亦不)
(益人故/可略之)
　雷公(凡使勿用白𤓰蔕要採取青緑色𤓰待𤓰氣足/其𤓰蔕自然落在蔓莖上採得未用時使榔榔)
(葉裹於東墻有風處掛令吹乾用爪子凡使勿用𤓰子/實恐誤菜得後便於日中曝令内外乾便杵用其尾篩)
(篩過成粉末了用其藥不出油其劾力短若要出油/生杵作膏用二重紙裏用重物覆壓之取無油用)
食療(𤓰蔕主身面四肢浮腫殺蠱去鼻中瘜肉隂黄黄/疸及暴急黄取𤓰蔕丁香各七枚小豆七粒為末)
(吹黑豆許於鼻中少時黄水出差其子熟補中宜人𤓰/有毒止渇益氣除煩熱利小便通三焦壅塞氣多食令)
(人隂下濕痒生瘡動宿冷病㿂癖人不可食之若食之/飽脹入水自消多食令人惙惙虚弱脚手無力葉生擣)
(汁生髪又補中打損折傷末酒服去瘀血治小兒疳龍/魚河圖云𤓰有兩鼻者殺人沉水者殺人食多腹脹可)
(食鹽花/成水)
聖惠方(治時氣三日外忽覺心滿堅硬脚手心熱變黄/不治殺人以𤓰蔕七枚杵末如大豆許吹兩鼻)
(中令黄水出殘末水調服/之得吐黄水一二升差)
又方(治鼻中瘜肉陳𤓰蔕一分為末/羊脂和少許傅瘜肉上日三)
經驗方(治遍身如金色𤓰蔕四十九箇須是六月六日/收者丁香四十九箇用甘鍋子燒煙盡為度細)
(研為末小兒用半字吹鼻内及揩/牙大人只用一字吹鼻内立差)
經驗後方(治大人兒兒乆患風癎纏喉風􁷜𠻳遍身風/疹急中涎潮等此藥不大吐逆只出涎水小)
(兒服一字𤓰蔕不限多少細碾為末壯年一字十五已/下者怯半字早晨井花水下一食頃含沙糖一塊良乆)
(延如水出年深涎盡有一塊如涎布水上如鑑矣涎盡/食粥一兩日如吐多困食即嚥麝香湯一盞即止矣麝)
(細研溫水調下昔天平尚書/覺昬眩即服之取涎有効)
傷寒類要(治急黄心上堅硬渇欲得水喫氣息喘麄眼/黄但有一候相當則以𤓰蔕二小合熬赤小)
(豆二合為末煖漿水五合服方寸匕一吹乆當吐不吐/再服五分匕亦減之若吹鼻中兩三黑豆許黄水出歇)
又方(治黄疸目黄不除瓜丁散𤓰丁細末如大/豆許内鼻中令病人深吸取鼻中黄水出)
衍義曰(𤓰蔕此即甜𤓰蔕也去𤓰皮用蔕約半寸許暴/極乾不限多少為細末量疾每用一二錢七膩)
(枌一錢匕以水半合同調匀灌之治風涎暴作氣塞倒/卧服之良乆涎自出或覺有涎用諸藥行化不下但如)
(此服涎即出或服藥良乆涎未出唅沙糖一塊下/下咽即涎出此物甚不損人全勝石碌􁳪砂輩)
白冬瓜味甘㣲寒主除小腹水脹利小便止渇(陶隠居/云被霜)
(後合取置經年破取核水洗燥乃檑取仁用之冬𤓰性/冷利解毒消渇止煩悶直搗絞汁服之今注此物經霜)
(後皮上白如粉塗故云白冬𤓰也前條即冬𤓰子之功/此乃説皮肉之效爾陶注為子仁非也臣禹錫等謹按)
(藥性論云冬瓜練亦可單用味甘平汁止煩躁熱練壓/丹石毒止熱渇利小腸能除消渇差五淋孟詵云冬𤓰)
(益氣耐老除胷心滿去頭面熱熱者食之佳冷者食之/瘦人日華子云冬𤓰冷無毒除煩治胷膈熱消熱毒癰)
(□切摩疿子甚良葉殺蜂可修事蜂兒幷㶸腫毒又蜂/丁藤燒灰可出繡㸃黯洗黑䵟并洗瘡疥濕穰亦可潄)
(練白/鰜)
　食療(益氣能老除心胷滿取𤓰子七升下同白𤓰條/壓丹石又取𤓰一顆和栢葉與猪肉食之一冬)
(更不要與諸物食自然不飢長三四倍矣又煑食之練/五藏為下氣故也欲得瘦輕徤者則可長食之若要肥)
(則勿食孟詵説肺熱有渇取濮𤓰去/皮每食後嚼喫三二兩五七度良)
千金方(治小兒渇利單方/擣冬𤓰汁飲之)
肘後方(發背欲死方取冬𤓰截去頭合瘡上𤓰當爛截/去更合之𤓰未盡瘡已斂小矣即用膏養之)
小品方(食魚中毒冬/𤓰汁最驗)
孫真人(九月勿食被霜𤓰食/之令人成反胃病)
古今録驗(治傷寒後痢日乆津液枯竭四肢浮腫口乾/冬𤓰一枚黄上泥厚裹五寸煨令爛熟去上)
(絞汁/服之)
兵部手集(治水病初得危急冬𤓰不/限多少有喫神効無比)
子母秘録(小兒生一月至五箇月乍/寒乍熱炮冬𤓰絞汁服)
楊氏産乳(療渇不止燒冬𤓰絞取/汁細細飲之盡更作)
丹房鏡源(冬𤓰蔓灰煑汞/及丹砂淬銅錫)
衍義曰(白冬𤓰一二斗許大冬月收為菜壓去汁蜜煎/代果患發背及一切癰疽削一大塊置瘡上熱)
(則易之分㪚/熱毒氣甚良)
　
　
　
　
　
　
　
　
白瓜子味甘平寒無毒主令人悦澤好顔色益氣不飢
乆服輕身耐老主除煩滿不樂乆服寒中可作面脂令
面恱澤一名水芝一名白𤓰(側紋/切)子生嵩髙平澤冬𤓰
仁也八月採(唐本注云經云冬𤓰仁也八月採芝已下/為冬𤓰仁說非謂冬𤓰别名據經及下條)
(𤓰蔕並生嵩髙平澤此即一物但以甘字似白字後人/誤以為白也若其不是甘𤓰何因一名白𤓰此即甘𤓰)
(無疑且朱書論白瓜之效陸書説冬𤓰之功功異條同/陶為深誤按廣雅一名地芝地芝與甘𤓰全别墨書宜)
(附冬𤓰料下𤓰蔕與甘𤓰其條别録云甘𤓰子主腹内/結聚破噴膿血最為腸胃脾内壅要藥本草以為冬𤓰)
(但用蔕不云子也今腸癰湯内用之俗人或用冬𤓰子/也又按諸本草云瓜子或云甘𤓰子今此本誤作白字)
(當改從甘也今按此即冬𤓰子也唐注稱是甘𤓰子謂/甘字似白字後人誤以為白此之所言何孟浪之甚耶)
(旦本經云主令人悦澤别録云可作面脂令人悦澤而/又面脂方中多用冬𤓰仁不見用甘𤓰子按此即是冬)
(𤓰子明矣故陶於後條主中云取核水洗燥乃檑取仁/用之但此物與甘𤓰全别其甘𤓰有青白二種子色皆)
(黄主療與白𤓰子有益而冬𤓰皮雖青經霜亦有白衣/其中子白白𤓰子之號因斯而得况陶隠居以别録白)
(冬𤓰附於白𤓰子之下白𤓰子更不加注足明一物而/不能顯辨爾别録𤓰字側絞切今以讀作𤓰字唐注謬)
(誤都不可慿臣禹錫等謹按蜀本注蘓云是甘𤓰子也/圖經云别有胡𤓰黄赤無味今據此兩說俱不可憑矣)
(本經云即冬𤓰仁也蘓注葢以冬𤓰色青乃云是甘𤓰/者且甘𤓰自冇青白二種只合云白甘𤓰也今據本經)
(云白𤓰子即冬𤓰仁無疑也按冬𤓰雖色青而其中子/甚白謂如白𤓰子者猶如蠱部有白龍骨焉人但看骨)
(之白而不知龍之色矣若以甘𤓰子為之則甘𤓰青白/二種其子並黄色而千金面藥方只用冬𤓰仁信蘓注)
(為妄圖經難慿矣孟詵云取冬𤓰仁七升以絹袋盛之/投三沸湯中須臾出暴乾如此三度止又與清苦酒漬)
(經一宿瀑乾為末日服之方寸匕令人肥恱明目延年/不老又取子三五升退去皮擣為丸空腹服三十丸令)
(人白淨如玉日華子云冬𤓰/仁去皮膚風利黑㸃潤飢膚)
圖經曰(白𤓰子即冬𤓰仁也生嵩髙平澤今處處有之/皆園圃所蒔其實生苗蔓下大者如斗而更長)
(皮厚而有毛初生正青緑經霜則白如塗粉其中肉及/子亦白故謂之白𤓰人家多藏蓄彌年作菜果入藥須)
(霜後合取置之經年破出核洗燥乃檑取仁用之亦堪/單作服餌又有末作湯飲又作面藥並令人顔色光澤)
(宗□荆楚嵗時記云七月採𤓰犀以為面脂犀辨也瓤/亦堪作澡豆其肉主三消渇疾解積熱利大小腸壓丹)
(石毒廣雅一名地芝是也皮可作/丸服亦入面脂中切用與上等)
　外臺秘要(補肝散治男子五勞七傷眀目白𤓰子七/升絹袋盛絞沸湯中三遍訖以酢五升漬)
(一宿暴乾搗末篩酒服/方寸匕日三乆服差)
孫真人(治多年損傷不差熬/𤓰子末溫酒服之)
衍義曰(白𤓰子實冬𤓰仁/也服食中亦稀用)
甜𤓰寒有毒止渴除煩熱多食令人隂下濕痒生瘡動
宿冷病發虚實破腹又令人惙惙弱脚手無力少食即
止渇利小便通三瞧間擁塞氣兼主口鼻瘡(臣禹錫等/謹按日華)
(子云/無毒)
葉治人無髪擣汁塗之即生
圖經(文具𤓰/蔕條下)
　陳藏器序云(甘𤓰子止月經太過/為末去油水調服)
千金方(治口臭杵乾甜𤓰子作末蜜和丸每旦/洗淬潄含一丸如棗核大亦用傅齒)
孫真人食忌(患脚氣人勿食甜𤓰其患永不除又五月/甜𤓰沉水者殺人又多食發黄疸病動冷)
(疾令人虚羸解藥/力兩蔕者殺人)
食醫心鏡(治熱去煩渇甜𤓰去皮食/後喫之煑皮作羮亦佳)
衍義曰(甜𤓰暑月服之永不中暑氣多食未有不下利/者貧人多食至深秋作痢為難治為其消損陽)
(氣故也亦可以如/白甜𤓰煎漬收)
胡𤓰葉味苦平小毒主小兒閃癖一嵗服一葉已上斟
酌與之生挼絞汁服得吐下根擣傅胡刺毒腫其實味
甘寒有毒不可多食動寒熱多瘧病積瘀熱發疰氣令
人虚熱上逆少氣發百病及瘡疥損隂血脈氣發脚氣
天行後不可食小兒切忌滑中生疳蟲不與醋同食北
人亦呼為黄𤓰為石勒諱因而不改(已上二種新𥙷見/千金方及孟詵陳)
(藏器日/華子)
圖經(文具𤓰/蔕條下)
　千金髓(水病肚脹至四肢腫胡𤓰一箇破作兩片不/出子以醋煑一半水煑一半俱爛空心頓服)
(須臾/下水)
孫真人(主蛇咬取胡𤓰/傅之數易良)
越𤓰味甘寒利腸胃止煩渇不可多食動氣發諸瘡令
人虚弱不能行不益小兒天行病後不可食又不得與
牛乳酪及鮓同飡及空心食令人心痛(今附臣禹錫等/謹按陳藏器云)
(越𤓰仁者色正白越人當果食之利小便云煩熱解酒/毒宣洩熱氣小者糟藏之為灰傅口吻瘡及隂莖熱瘡)
圖經(文具𤓰/蔕條下)
　食療(小兒夏月不可與食又發諸瘡令人虚弱呤中/常令人臍下為癥痛不止又天行病後不可食)
食醫心鏡(越𤓰鮮乆食益腸胃和/飯作鮓并虀葅之並得)
白芥味辛溫無毒主冷氣色白甚辛美從西戎來子主
射工及疰氣上氣發汗胷膈痰冷面黄生河東(今附臣禹/錫等謹按)
(陳藏器云白芥生太原如芥而葉白為茹食之甚美日/華子云白芥能安五藏功用與芥頗同子燒及服可辟)
(邪/魅)
圖經(文具芥/條下)
　陳藏器云(主冷氣子主上氣發汗胷膈痰/冷面目黄赤亦入鎮宅用之)
外臺秘要(治氣小芥子一升搗碎以絹袋盛好酒/二升浸七日空心溫服三合日二服)
千金方(白反胃吐食上氣小芥子/用研為末酒服方寸匕)
又方(三種射工即水弩子以芥子杵令/熟苦酒和厚傅上半日痛即便止)
又方(治遊腫諸癰以芥子末猪/膽和如泥傅上日三易之)
肘後方(治中風卒不得語以苦酒煑芥子傅/頸三周以帛苞之一日一夕乃差)
　
　
　
　
　
　
　
　
芥味辛温無毒歸鼻主除腎邪氣利九竅明耳目安中
乆食温中(陶隠居云似菘而有毛味辣好作葅亦生食/其子可藏冬𤓰又有莨音郎以作葅甚辣快)
(唐本注云此芥有三種葉大麤者葉堪食子入藥用熨/惡注至良葉小子細者葉不堪食其子但堪為虀爾又)
(有白芥子麤大白色如白梁米甚辛羙從戎中來别録/云子主射工及㾏氣發無常處丸服之或擣為末醋和)
(塗之隨手有驗臣禹錫等謹按蜀本圖經云一種葉大/子白且麤名曰胡芥敢之及藥用最佳而人間未多用)
(之孟詵云芥煑食之亦動氣生食發丹石不可多食日/華子云除邪氣止□嗽止氣冷氣疾子治風毒腫及麻)
(痺酣研傅之撲損瘀血腰痛腎冷和/生薑研㣲暖塗貼心痛酒醋服之)
圖經曰(芥舊不著所出州上今處處有之似菘而有毛/味極辛辣此所謂青芥也芥之種亦多有紫芥)
(莖葉純紫多作虀者食之最美有白芥子麄大色白如/梁米此入藥者最佳舊云從西戎者又云生河東今近)
(處亦有其餘南芥胡芥花芥石芥之類皆菜茹之美者/非藥品所須不獲悉録大抵南土多芥亦如菘類相傳)
(嶺南無蕪菁有人擕種至彼種之皆變作芥言地氣暖/使然耳續傳信方主腹冷夜起以白芥子一升炒熟物)
(令焦細研以湯浸蒸餅丸如/赤小豆薑湯吞七丸甚効)
　食療(主欬递下氣明目去頭面風大葉者良煑食之/動氣猶勝諸菜生食發丹石其子㣲熬研之作)
(醬香美有辛氣能通利五藏其葉/不可多食又細葉有毛者殺人)
聖惠方(治走注風毒疼痛用小芥/子末和雞子白調傅之)
又方(婦人中風口噤舌本縮用芥子一升細研/以醋三升煎取一升用傅頷頰下立効)
外臺秘要(治聾芥子擣碎以人/乳調和綿裏塞耳差)
孫真人(芥菜合兎肉/食之成惡瘡)
廣濟方(治瘻有五種不過此方取芥子擣碎/以水及蜜和滓傅喉上下乾易之)
子母秘録(小兒緊唇擣馬芥子汁令先揩脣/血出傅之日七遍馬芥即刺芥也)
左傳(季氏與郈氏鬬雞季氏金其距郡/氏芥其羽注云施芥於羽令辛)
衍義曰(芥似蕪菁葉上紋皺起色尤深緑為異子與苗/皆辛子尤甚多食動風一品紫芥與此無異紫)
(色可愛人多食之然亦動風又白/芥子比諸芥稍大其色白入藥用)
　
　
　
　
　
　
　
　
萊菔(音/匐)根味辛甘溫無毒散服及炮煑服食大下氣消
榖去痰癖肥健人生擣汁服主消渇試大有驗(唐本注/云陶謂)
(溫菘是也其嫰葉為生菜食之大葉熟敢消食和中根/效在蕪菁之右今注俗呼為蘿蔔唐本先附臣禹錫等)
(謹按蜀本圖經云名蘆蔔生江北秦□最多爾雅云葖/蘆萉釋曰紫花菘也俗呼薀菘似蕪菁大根一名葖俗)
(呼雹葖一名蘆菔今謂之蘿蔔是也蕭炳云蘿蔔根消/食利關節理顔色練五藏惡氣制麵毒凡人飲食過度)
(生嚼嚥之便消研如泥制麵作餺飥佳飽食亦不發熱/亦主肺𠻳吐血酥煎食下氣孟詵云蘿蔔性冷利五藏)
(輕身根服之食人白淨飢細日華子云蘿蔔平能消痰/止欬治肺痿吐血溫中補不足治勞瘦欬嗽和羊肉鯤)
(魚煑食之子水研服吐風痰醋/研消腫毒不可以地黄同食)
圖經(文具蕪/菁條下)
食醫心鏡(治消渇口乾蘿蔔絞/汁一升飲之則定)
又方(主積年上氣咳𠻳多痰喘促唾膿/血以子一合研煎湯食上服之)
又方(下氣消榖去痰癖肥徤作/羮食之生絞汁服理煩渇)
簡要濟衆(治消渇獨勝散出子了蘿蔔三枚淨洗薄切/日乾為末每服二錢煎猪肉汁澄清調下食)
(後并夜卧/日三服)
勝金方(治風痰以蘿葡子為末溫水調一匙頭良乆吐/出涎沫如是攤緩風以此吐後用緊疎藥服踈)
(後服和/氣散差)
又方(治肺疾咳嗽以子半升淘澤洗焙乾於銚子/内炒令黄熟為末以沙糖丸如彈綿裹含之)
洞微志(蘿葡解/麪毒)
楊文公談苑(江東居民嵗課種藝初年種芋三十畆計/省米三十斛次年種蘿匐三十畆計益米)
(三十斛可和蘿蔔消食也爾雅葖蘆萉郭璞注萉為菔/蕪菁屬紫花大根俗呼雹羹更始敗掖庭中宫女數百)
(人幽閉殿門内掘庭中蘆/菔根食之今蘿蔔是也)
偏頭疼(用生蘿蔔汁一蜆殻仰卧注之鼻左痛/注左右痛注右左右俱注亦得神效)
衍義曰(萊菔根即前條所謂蘆菔今人止謂之蘿蔔河/北甚多登萊亦好服地黄何首烏人食之則令)
(人髭髪白世皆言草木中惟此下氣速者為其辛也不/然如生薑芥子又辛也何止能散而已萊菔辛而又甘)
(故能散緩而又下氣速也/散氣用生薑下氣用萊菔)
　
　
　
　
　
　
　
　
菘(音/嵩)味甘温無毒主通利腸胃除胷中煩解酒渴(陶隱/居云)
(菜中有菘最為常食性和利人無餘逆忤今人多食如/似小冷而又耐霜雪其子可作油傅頭長髪塗刀劍令)
(不鏥音秀其有數種猶是一類正論其美與不美爾服/藥有甘草而食菘即令病不除唐本注云菘菜不生北)
(土有人將子北種初一年半為蕪菁二年菘種都絶將/蕪菁子南種亦二年都變土地所宜頭有此例其子亦)
(隨色變但麤細無異爾菘子黒蔓菁子紫赤大小相似/惟蘆菔子黄赤色大數倍復不圓也其菘有三種有牛)
(肚菘葉最大厚味甘紫菘葉薄細味少苦白菘似蔓菁/也臣禹錫等謹按陳藏器云去魚腥動氣發病薑能制)
(其毒葉大多毛者是蕭炳云北人居南方不勝土地之/宜遂病足尤宜忌菘菜又云消食下氣治瘴氣止熱氣)
(𠻳冬汁尢佳日華子云涼微毒多食發皮膚風瘙痒梗/長葉瘦髙者為菘葉闊厚短肥而痺及梗細者為蕪菁)
(菜也陳士良云紫花菘平無毒行風氣去邪熱氣花可/以糟下酒藏甚美爾雅云苞葖菜吳人呼楚菘廣南人)
(呼秦菘此菘薹/不毒宜食之)
圖經曰(菘舊不載所出州土今南北皆有之與蕪菁相/類梗長葉不光者為蕪菁梗短葉闊厚而肥痺)
(者為菘舊説菘不生北土人有將子北土種之初一年/半為蕪菁二年菘種都絶猶南人之種蕪菁而今京都)
(種菘都類南種但肥厚差不及耳揚州以種菘葉圓而/大或若箑噉之無滓絶勝他土者此所謂白菘也又有)
(牛肚菘葉最大厚味甘疑今揚州菘近之紫菘葉薄細/味小苦北土無有菘北蕪菁有小毒不宜多食然能殺)
(魚腥最相宜也多食過/度惟生薑可解其性)
　食療(温治消渇又發諸風冷有熱人食之亦不發病/即明其性冷本草云温未解又消食亦少下氣)
(九英菘出河西葉及大根亦麤長和羊肉甚美常食之/都不見發病其冬月作葅煑作羮食之能消宿食下氣)
(治𠻳諸家商略性冷非温恐誤也又北無/菘菜南無蕪菁其蔓菁子細菜子麤也)
聖惠方(治酒醉不醒用菘菜子二合/細研井花水一盞調為二服)
食醫心鏡(主通利腸胃除胷中煩熱解酒渴菘菜/二斤煑作羮啜之止渴用作葅食亦得)
傷寒類要(辟温病菘菜如粟米酒服/方寸匕日三辟五年温)
又方(治發背杵地菘汁一/升日再服以差止)
子母祕録(主小兒赤游行於上下/至心即死杵菘菜傅上)
衍義曰(菘菜張仲景傷寒論凡用甘草皆禁菘菜者是/此菘菜也葉如蕪菁緑色差淡其味微苦葉嫰)
(稍闊不益中虚/人食之覺冷)
苦菜味苦寒無毒主五藏邪氣厭(於協切/伏也)穀胃痺腸癖
渴熱中疾惡瘡乆服安心益氣聰察少卧輕身耐老耐
飢寒髙氣不老一名荼草一名選一名游冬生益州川
谷山陵道傍凌冬不死三月三日採隂乾(陶隱居云疑/此即是今茗)
(茗一名荼又令人不眠亦凌冬不凋而嫌其止生益州/益州乃有苦菜正是苦􁁊音式爾上卷上品白英下已)
(注之桐君録云苦菜三月生扶疎六月華從葉出莖直/黄八月實黒實落根復生冬不枯今茗極似此西陽武)
(昌及廬江晉熙皆好東人正作青茗茗皆有浡飲之宜/人凡所飲物有茗及木葉天門冬苗并菝葜皆益人餘)
(物並冷利又巴東間别有真荼火煏作卷煮為飲亦令/人不眠恐或是此俗中多煑檀葉及大皂李作茶飲並)
(冷又南方有𤓰蘆木亦似茗苦澀取其葉作屑煑飲汁/即通夜不睡煑鹽人惟資此飲而交廣最所重客來先)
(設乃加以香芼音耄輩唐本注云苦菜詩云誰謂荼苦/又云堇荼如飴皆苦菜異名也陶謂之茗茗乃木類殊)
(非菜流茗春採為苦荼音遲遐反非途音也按爾雅釋/草云荼苦菜釋木云檟苦荼二物全别不得為例又顔)
(氏家訓按易通卦驗𤣥圖曰苦菜生於寒秋經冬厯春/得夏乃成一名游冬葉似苦苣而細斷之有白汁花黄)
(似菊此則與桐君略同今所在有之苦􁁊乃龍葵爾俗/亦名苦菜非荼也臣禹錫等謹按蜀本圖經云春花夏)
(實至秋復生花而不實經冬不凋陳藏器云苦􁁊味苦/寒有小毒擣葉傅小兒閃癖煑汁服去暴熱目黄秘塞)
(葉極似龍葵但龍葵子無殻苦􁁊子有殻蘇云是龍葵/誤也人亦呼為小苦耽崔豹古今注云苦􁁊一名􁁊子)
(有實形如皮/弁子圓如珠)
　月令(王𤓰生/苦菜秀)
衍義曰(苦菜四方皆有在北道則冬方彫斃生南方則/冬夏常青此月令小滿節後所謂苦菜秀者是)
(此葉如苦苣更狹其緑色差淡折之白乳汁出常常㸃/瘢子自落味苦花與野菊似春夏秋皆旋開花去中熱)
(安心/神)
荏子味辛温無毒主欬逆下氣温中補體
葉主調中去臭氣九月採隂乾(陶隱居云荏狀如蘇髙/大白色不甚香其子研)
(之雜米作糜甚肥美下氣補益東人呼為䔡音魚以其/似蘓字但除禾邊故也笮其子作油月煎之即今油帛)
(及和漆所用者服食斷榖亦用之名為重油唐本注云/别録荏葉人常生食其子故不及蘇也今按陳藏器本)
(草云荏葉擣傅蟲咬及男子隂腫江東以荏子為油北/土以大麻為油此二油俱堪油物若其和漆荏者為强)
(爾臣禹錫等謹按孟詵云荏子其葉性温用時擣之治/男子隂腫生擣和醋封之女人綿裹内三四易蕭炳云)
(又有大荏形似野荏髙大葉大小荏一倍不堪食人收/其子以充油絹帛與大麻子同其小荏子欲熟人採其)
(角食之甚香美大荏葉不堪食日華子云荏調氣潤心/肺長肌膚益顔色消宿食止上氣欬嗽去狐臭傅蛇咬)
(子下氣止𠻳/補中填精髓)
　食療(主欬逆下氣其葉杵之治男子隂腫謹按子壓/作油用亦少破氣多食發心悶温補中益氣通)
(血脈填精髓可蒸令熟烈日乾之當口開/舂取米食之亦可休粮生食止渴潤肺)
梅師方(治虺中人以荏葉爛/杵猪脂和薄傅上)
　
　
　
　
　
　
　
　
黄蜀葵花治小便淋及催生又主諸惡瘡膿水乆不差
者作末傅之即愈近道處處有之春色苗葉與蜀葵頗
相似葉尖狹多刻缺夏末開花淺黄色六七月採之隂
乾用(新/定)
圖經(文具冬/葵條下)
　經驗後方(治臨産催産以黄蜀葵子焙乾為末井華/水下三錢匕如無子以根葉細切煎汁令)
(濃滑待/冷服)
衍義曰(黄蜀葵花與蜀葵别種非為蜀葵中黄者也葉/心下有紫檀色摘之剔為數處就日乾之不爾)
(即浥爛瘡家為要藥子臨産時取四/十九粒研爛用温水調服良乆産)
　
　
　
　
　
　
　
　
蜀葵味甘寒無毒乆食鈍人性靈根及莖並主客熱利
小便散膿血惡汁葉燒為末傅金瘡煑食主丹石發熱
結擣碎傅火瘡又葉灸煑與小兒食治熱毒下痢及大
人丹痢擣汁服亦可恐腹痛即煖飲之
花冷無毒治小兒風疹子冷無毒治淋澀通小腸催生
落胎療水腫治一切瘡疥并瘢疵土靨花有五色白者
療痎瘧去邪氣隂乾末食之小花者名錦葵一名茙葵
功用更强(爾雅云􁁊戎葵釋曰􁁊一名戎葵郭曰蜀葵/也似葵華如槿花戎蜀蓋其所自也因以名)
(之新補見陳/藏器日華子)
圖經(文具冬/葵條下)
　聖惠方(治婦人白帶下臍腹冷痛面色痿黄日漸虚/困以白葵花一兩隂乾為末空心温酒下二)
(錢匕如赤帶/下用赤花)
千金方(治横生倒産末葵/花酒服方寸匕)
經驗後方(治癰毒無頭杵/蜀葵末傅之)
孫真人(食之狗咬瘡不差/又能鈍人情性)
衍義曰(蜀葵四時取紅單葉者根䕃/乾治帶下排膿血惡物極驗)
　
　
　
　
　
　
　
　
龍葵味苦寒無毒食之解勞少睡去虚熱腫其子療丁
腫所在有之(唐本注云即關河間謂之苦菜者葉圓花/白子若牛李子生青熟黒但堪煑食不任)
(生噉唐本先附臣禹錫等謹按藥性論云龍葵臣能明/目輕身子甚良其赤珠者名龍珠服之變白令黒耐老)
(若能生食得苦者不食佗菜十日後則有靈異/不與葱薤同噉孟詵云其味苦皆挼去汁食之)
圖經曰(龍葵舊云所在有之今近處亦稀惟北方有之/北人謂之苦葵葉圓似排風而無毛花白實若)
(牛李子生青熟黒亦似排風子但堪煑食不任生噉其/實赤者名赤珠服之變白令黒不與葱薤同食根亦入)
(藥用今醫以治發背癰疸成瘡者其方龍葵根一兩剉/麝香一分研先擣龍葵根羅為末入麝香研令匀塗於)
(瘡上/甚善)
　食療(主丁腫患火丹瘡/和土杵傅之尤良)
經驗方(治癰無頭擣/龍葵傅之)
食醫心鏡(主解勞少睡去熱腫龍葵/菜煑作羮粥食之並得)
苦耽苗子味苦寒小毒主傳尸伏連鬼氣疰忤邪氣腹
内熱結目黄不下食大小便澀骨熱􁷜嗽多睡勞乏嘔
逆痰壅痃癖痞滿小兒無辜􁏣子寒熱大腹殺蟲落胎
去蠱毒並煑汁服亦生擣絞汁服亦研傅小兒閃癖生
故墟垣壍間髙二三尺子作角如撮口袋中有子如珠
熟則赤色人有骨蒸多服之關中人謂之洛神珠一名
王母珠一名皮弁草又有一種小者名苦􁁊(新/補)
苦苣味苦平(一云/寒)除面目及舌下黄强力不睡折取莖
中白汁傅丁腫出根又取汁滴癰上立潰碎莖葉傅蛇
咬根主赤白痢及骨蒸並煑服之今人種為菜生食之
乆食輕身少睡調十二經脈利五藏霍亂後胃氣逆煩
生擣汁飲之雖冷甚益人不可同血食(一本/作蜜)食作痔疾
苦苣即野苣也野生者又名𥚹苣今人家常食為白苣
江外嶺南吳人無白苣嘗植野苣以供厨饌(新/補)
衍義曰(苦苣擣汁傅丁瘡殊驗青苗/隂乾以備冬月為末水調傅)
苜蓿味苦平無毒主安中利人可乆食(陶隱居云長安/中乃有苜蓿園)
(北人甚重此江南人不甚食之以無味故也外國復别/有苜蓿草以療目非此類也唐本注云苜蓿莖葉平根)
(寒主熱病煩滿目黄赤小便黄酒疸擣取汁服一升令/人吐利即愈臣禹錫等謹按孟詵云患疸黄人取根生)
(擣絞汁服之良又利五藏輕身洗去脾胃間邪氣諸惡/熱毒少食好多食當冷氣入筋中即瘦人亦能輕身健)
(人更無諸益日華子云凉去腹/藏邪氣脾胃間熱氣通小腸)
　食療(彼處人採根作土黄耆也又安中/利五藏煑和醬食之作羮亦得)
衍義曰(苜蓿唐李白詩云天馬常㗸苜蓿花是此陜西/甚多飼牛馬嫰時人兼食之微甘淡不可多食)
(利大小腸有宿/根刈訖又生)
薺味甘温無毒主利肝氣和中其實主明目目痛(陶隱/居云)
(薺類又多此是今人可食者葉作葅羮亦佳詩云誰謂/荼苦其甘如薺是也臣禹錫等謹按藥性論云薺子味)
(甘平患氣人食之動冷疾主青盲病不見物補五藏不/足其根葉燒灰能治赤白痢極效孟詵云薺子入治眼)
(方中用不與麵同食令人背悶服丹石人不可食陳士/良云實亦呼菥蓂子主壅去風毒邪氣明目去障翳解)
(熱毒乆食視物鮮明四月八日收實良其花將/置席下辟蟲日華子云薺菜利五藏根療目疼)
　聖惠方(治暴赤眼疼痛淚澁/薺菜根汁㸃目中)
　　　三種陳藏器餘
蕨葉似老蕨根如紫草按蕨味甘寒滑去暴熱利水道
令人睡弱陽小兒食之脚弱不行生山間人作茹食之
四皓食之而壽夷齊食蕨而夭固非良物搜神記曰郗
鑒鎮丹徒二月出獵有甲士折一枝食之覺心中淡淡
成疾後吐一小蛇懸屋前漸乾成蕨遂明此物不可生
食之也
　食療(寒補五藏不足氣壅經絡筋骨間毒氣令人脚/弱不能行消陽事令眼暗鼻中塞髪落不可食)
(又冷氣人食/之多腹脹)
毛詩(陟彼南山言采其蕨又曰/言采其薇是蕨薇俱可食)
伯夷叔齊(採薇而食恐蕨非薇也今永/道江居民多以醋淹而食之)
翹搖味辛平無毒主破血止血生肌亦充生菜食之又
主五種黄病絞汁服之生平澤紫花蔓生如勞豆詩義
疏云苕饒幽州人謂之翹饒爾雅云柱天搖車也
　食療(療五種黄病生擣汁服一升日二差甚益人利/五藏明耳目去熱風令人輕健長食不厭煑熟)
(喫佳若生喫/令人吐水)
甘藍平補骨髓利五藏六腑利關節通經絡中結氣明
耳目健人少睡益心力壯筋骨此者是西土藍闊葉可
食治黄毒者作葅經宿漬色黄和鹽食之去心下結伏
氣
　食醫心鏡(甘藍菜作虀/葅煑食並得)
壺居士(隴西多種食之漢地/少有多食令人少睡)
　
　
　
　
　
　
　
　
　
　證類本草卷二十七
欽定四庫全書
　證類本草卷二十八
　　　　　　　　　　　　宋　唐慎㣲　撰
　菜部中品總一十三種
　　五種神農本經
　　五種名醫别録
　　二種唐本先附(注云/唐附)
　　一種唐慎㣲續補(墨蓋子/下是)
　　　凡墨蓋子已下並唐慎㣲續證類
　　蓼實(馬蓼附水蓼/赤蓼續注)　　　葱實(白根/汁附)
　　韭(子根/附)　　　　　　　薤
　　菾(音/甜)菜　　　　　　　假蘇(荆芥/也)
　　白蘘荷　　　　　　　蘇(紫蘇/也)
　　水蘇　　　　　　　　香薷
　　薄荷(唐附胡菝/蕳續注)　　　　秦荻梨(唐附五辛/菜續注)
　　醍醐菜
　
　
　
　
　
　
　
　
蓼實味辛温無毒主明目温中耐風寒下水氣面目浮
腫癰瘍葉歸舌除大小腸邪氣利中益志○馬蓼去腸
中蛭蟲輕身生雷澤川澤(陶隱居云此類又多人所食/有二種一是紫蓼相似而紫)
(色名香蓼亦相似而香並不甚辛而好食一是青蓼人/家常有其葉有圓者尖者以圓者為勝所用即是此乾)
(之以釀酒主風冷大良為蓼生下濕地莖班葉大有黑/㸃亦有兩三種其最大者名蘢薣音鼔即是葒草已在)
(上卷中品唐本注云爾雅云葒一名蘢薣大者名蘬丘/軌切則最大者不名蘢薣陶誤呼之又有水蓼葉大似)
(馬蓼而味辛主被蛇傷擣傅之絞取汁服小蛇毒入腹/心悶者又水煑漬脚捋之消脚氣腫生下濕水傍今按)
(陳藏器本草云蓼主痃癖每日取一握煑服之人霍亂/轉筋多取煑湯及熱将脚葉擣傅狐刺瘡亦主小兒頭)
(瘡又云蓼蕺俱弱陽人為蝸牛蟲所咬毒徧身者以蓼/子浸之立差不可近隂令弱也諸蓼並冬死惟香蓼宿)
(根重生人為生菜最能入腰脚也臣禹錫等謹按蜀本/圖經云蓼類甚多有紫蓼赤蓼青蓼馬蓼水蓼香蓼木)
(蓼等其類有七種紫赤二蓼葉小狹面厚青香二蓼葉/亦相似而俱薄馬水二蓼葉俱闊大上有黒㸃木蓼一)
(名天蓼蔓生葉似柘葉諸蓼花背紅白子皆赤黒木蓼/花黄白子皮青滑爾雅云薔虞蓼釋曰薔一名虞蓼即)
(蓼之生水澤者也周頌良耜云以薅荼蓼毛傳曰蓼水/草是也藥性論云蓼實使歸鼻除腎氣兼能去􁣲瘍葉)
(主邪氣又云食之多發心痛令人寒熱損骨髓小兒頭/瘡擣末和白蜜又和雞子白塗上蟲出不作瘢若霍亂)
(轉筋取子一把香䜴一升先切葉以水三升煑取二升/内豉汁中更煑取一升半分三服又與大麥麪相宜孟)
(詵云蓼子多食令人吐水亦通五藏擁氣損陽氣日華/子云水蓼性冷無毒蛇咬擣傅根莖並用又云赤蓼暖)
(暴脚軟人燒灰淋汁浸/持以蒸桑葉罯立愈)
圖經曰(蓼實生雷澤川澤今在處有之蓼類甚多有紫/蓼赤蓼一名紅蓼青蓼香蓼馬蓼水蓼木蓼等)
(凡七種紫赤二種葉俱小狹而厚青香二種葉亦相似白/而俱薄馬水二種葉俱闊大上有黒㸃此六種花皆黄)
(子皆青黒木蓼一名天蓼亦有大小二種蔓生葉似柘/葉花黄白子皮青滑陶隱居以青蓼入藥然其蓼但堪)
(食又以馬蓼為葒草已見上條餘亦無用蘇恭以水蓼/亦入藥水煑將脚者多生水澤中周頌所謂以薅大羔)
(切茶蓼爾雅所謂薔虞蓼是也又三茅君傳有作白蓼/醬方白蓼藥譜無聞疑即青蓼也或云紅蓼亦可作醬)
　聖惠方(治肝虚轉筋用赤蓼莖葉切三合水一/盞酒三合煎至四合去滓温分二服)
又方(治熱􁚌心悶用濃煑蓼汁/一大盞分為二服飲之)
外臺秘要(治夏月􁚌死取濃/煑汁三升灌之)
經驗方(治脚痛成瘡先剉水蓼煑湯令温/熱得所頻頻淋洗候瘡乾自安)
孫真人食忌(二月勿食水蓼食之傷腎合魚/鱠食之則令人隂冷疼氣欲絶)
斗門方(治血氣攻心痛不可忍以/蓼根細剉酒浸服之差)
古今録驗(治霍亂轉筋取蓼一手把去兩頭/以水二升半煑取一升半頓服之)
文選(習蓼蟲之忘辛是/知物莫辛於蓼也)
衍義曰(蓼實即神農本經第十一卷中水蓼之子也彼/言蓼則用莖此言實即用子故此復論子之功)
(故分為二條春初以葫蘆盛水浸濕髙掛於火上晝夜/使煖遂生紅芽取以為蔬以備五辛盤又一種水紅與)
(此相類但苗莖髙及丈取子㣲炒碾為細末/薄酒調二三錢服治瘰􁣲乆則効効則已)

葱實味辛温無毒主明目補中不足其莖葱白平可作
湯主傷寒寒熱出汗中風面目腫傷寒骨肉痛喉痺不
通安胎歸目除肝邪氣安中利五藏益目睛殺百藥毒
○葱根主傷寒頭痛○葱汁平温主溺血解藜蘆毒(唐/本)
(注云葱有數種山葱曰茖葱療病以胡葱主諸惡蛓七/吏切狐尿刺毒山溪中沙蝨射工等毒煑汁浸或擣傅)
(大效亦兼小蒜茱茰輩不獨用也其人間食葱又有二/種有凍葱即經冬不死分莖栽蒔而無子也又有漢葱)
(冬即葉枯食用入藥凍葱最善氣味亦佳臣禹錫等謹/按蜀本圖經云葱有冬葱漢葱胡葱茖葱凡四種冬葱)
(夏衰冬盛莖葉俱軟美山南江左有之漢葱冬枯其莖/實硬而味薄胡葱莖葉麄短根若金䔲能療腫毒茖葱)
(生於山谷不入藥用爾雅云茖山葱釋曰説文云葱生/山中者名茖細莖大葉者是也孟詵云葱温根主瘡中)
(有水風腫疼痛者冬葱最善宜冬月食不宜多虚人患/氣者多食發氣上腫人五藏閉絶虚人胃開骨節出汗)
(故温爾日華子云葱治天行時疾頭痛熱狂通大小腸/霍亂轉筋及賁豚氣脚氣心腹痛目眩及止心迷悶取)
(其莖葉用鹽研罯蛇蟲傷并金瘡氷風□腫煨砑罯傳/中射工溪毒鹽研罯𫝊子温中補不足益精明目根殺)
(一切魚肉毒不/可以蜜同食)
圖經曰(葱實本經不載所出州土今處處有之葱有數/種入藥用山葱胡葱食品用凍葱漢葱山葱生)
(山中細莖大葉食之香美於常葱一名茖古百切葱爾/雅所謂茖山葱是也胡葱類食葱而根莖皆細白又云)
(莖葉微短如金燈者是也舊别有條云生蜀郡山谷似/大蒜而小形圓皮赤稍長而䬽凍葱冬夏常有但分莖)
(栽蒔而無子氣味最佳亦入藥用一名冬葱又有一種/樓葱亦冬葱類也江南人呼龍角葱言其苗有八角故)
(云爾淮楚間多種之漢葱莖實硬而味薄冬即葉枯凡/葱皆能殺魚肉毒食品所不可闕也唐韋宙獨行方主)
(水病兩足腫者剉葱葉及莖煑令爛漬之日三五作乃/佳煨葱治打撲損見劉禹錫傳信方云得於崔給事取)
(葱新折者便入煻灰火煨承熱剥皮擘開其間有涕便/將罯損處仍多煨取續續易熱者崔云頃在澤潞與李)
(抱真作判官李相方以毬杖按毬子其軍將以杖相格/便乗勢不能止因傷李相拇指并爪甲擘裂遽索金瘡)
(藥裹之强坐頻索酒喫至數盞已過量而面色愈青忍/痛不止有軍吏言此方遂用之三易而色却赤斯須云)
(已不痛凡十數度用熱葱并涕纒裹其指遂畢席笑語/又葱花亦入藥見崔元亮海上方治脾心痛痛則腹脹)
(如錐刀刺者吳茱茰一升葱花一升以水/一大升八合煎七合去滓分三服立效)
　食療(葉温白平主傷寒壯熱出汗中風面目浮腫骨/節頭疼損髪鬢葱白及鬚平通氣主傷寒頭痛)
(又治瘡中有風水腫疼取青葉乾薑黄蘗相和煑作湯/浸洗之立愈冬月食不宜多只可和五味用之上衝人)
(五藏閉絶虚人患氣者多食發氣為通和關節出汗之/故也少食則得可作湯飲不得多食恐挍氣上衝人五)
(藏悶絶切不得與蜜相和食之/促人氣殺人又止血衂利小便)
外臺秘要(治腸痔大便常血取葱白三/五斤煑作湯盆中坐立差)
又方(治大小腸不通擣葱/白以酢和封小腹上)
又方(治急氣淋隂腎腫泥葱/半斤煨過爛擣貼臍上)
千金方(治中惡葱心黄良/刺鼻孔中血出)
肘後方(腦骨破及骨折葱白細/研和蜜厚封損處立差)
經驗方(治小便淋澁或有血以赤根樓葱近/根截一寸許安臍中上以艾炙七壮)
梅師方(治胎動不安以銀/器煑葱白羮服之)
又方(治警金瘡出血不止取葱炙/令熱挼取汁傅瘡上即血止)
又方(治霍亂後煩躁卧不安稳葱白二十莖/大棗二十枚以水三升煎取二升分服)
孫真人食忌(正月勿多食生葱食之發面/上遊風若燒葱和蜜食殺人)
食醫心鏡(主赤白痢以葱一握細/切和米煑粥空心食之)
又方(理眼暗補不足葱實大半升為末每度取一匙頭/水二升煑取一升半濾取滓葺米煑粥食良乆食)
(之又擣葱實丸蜜和如梧子大食後飲/汁服一二十丸日二三服亦甚明目)
又方(主傷寒寒熱骨節碎痛出汗治中風面目浮腫喉/咽不通安胎歸目除肝藏邪氣安中利五藏益目)
(睛殺百藥葉作羮/粥煠作虀食之良)
勝金方(治鼻衂血以葱白一握擣裂汁/投酒少許抄三兩滴入鼻内差)
兵部手集(治蜘蛛齒徧身成瘡青葱葉一莖去小尖頭/作孔以蚯蚓一條入葱葉中緊揑兩頭勿)
(令通氣但揺動即化/為水㸃咬處即差)
杜壬(治喉中瘡腫葱鬚隂乾為末蒲州膽礬一/錢葱末二錢研匀一字入竹管中吹病處)
傷寒類要(治婦人姙娠七月若傷寒壯熱赤斑變為黒/斑溺血以葱一把水二升煑令熱服之取汁)
(食葱/令盡)
楊氏産乳(主胎動五六箇月困篤難較者葱白/一大握水三升煎取一升去滓頓服)
又方(主胎動腰痛搶心或下血取/葱白不限多少濃煑汁飲之)
三洞要録(神仙消金玉漿法葱者菜之伯雖臭而有用/消金王錫石也又以冬至日取葫蘆盛葱汁)
(根莖埋於庭中到夏至發之盡為水以漬金玉銀青石/各三分日消矣曝令乾如飴可作粮乆服神仙亦曰金)
(漿/也)
衍義曰(葱實葱初生名葱針至夏則有花於秋月植作/高溝隴旋壅起以備冬用白葱葱其實一也又)
(有龍角葱每莖上出岐如角皮赤者名樓葱可煎湯㳿/下部子皆辛色黑有皺紋作三瓣此物大抵以發散為)
(功多食/昏人神)
　
　
　
　
　
　
　
　
韭味辛㣲酸温無毒歸心安五藏除胃中熱利病人可
久食○子主夢泄精溺白○根主養髪(陶隱居云韭子/入棘刺諸丸主)
(漏精用根入生髮膏用葉以煑鮓魚鮓斷卒下痢多驗/但此菜殊辛臭蜼煑食之便出猶竒薰灼不知葱薤熟)
(即無氣最是養性所忌也今按陳藏器本草云韭温中/下氣補虚調和藏腑令人能食益陽止洩白膿腹冷痛)
(並煑食之葉及根生擣絞汁服解藥毒療狂狗咬人欲/發者亦殺諸蛇虺蝎惡蟲毒取根擣和醬汁灌馬鼻蟲)
(顙又擣根汁多服主胷痺骨痛不可觸者俗云韭葉是/草鍤乳言其宜人信然也臣禹錫等謹按爾雅云藿山)
(韭釋曰説文云菜名一種而乆者故謂之韭山中生者/名藿韓詩云六月食鬰及薁是也孟詵云熱病後十日)
(不可食熱韭食之即發困又胷痺心中急痛如錐刺不/得俛仰白汗出或痛徹背上不治或至死可取生韭或)
(根五斤洗擣汁灌少許即吐胷中惡血蕭炳云韭子合/龍骨服甚補中小兒初生與韭根汁灌之即吐出惡水)
(令無病日華子云韭熱下氣補虚和腑藏益陽止泄精/尿血暖腰膝除心腹痼冷胷中痺冷痃癖氣及腹痛等)
(食之肥白人中風失音研汁服心脾骨痛甚生研服蛇/犬咬并惡瘡擣傅多食昏神暗目酒後尤忌不可與蜜)
(同食又云子暖腰膝治/鬼交甚效入藥炒用)
圖經曰(韭舊不著所出州土今處處有之謹按許慎説/文解字云菜名一種而乆者故謂之韭故圃人)
(種蒔一嵗而三四割之其根不傷至冬壅培之先春而/復生信乎一種而乆者也在菜中此物最温而益人宜)
(常食之易稽覽圖云政道得則隂物變為陽鄭康成注/云若葱變為韭是也然則葱冷而韭温可驗矣又有一)
(種山韭形性亦相類但根白葉如燈心苗爾雅所謂藿/羊六切山韭韓詩云六月食鬰及薁皆謂此也山中往)
(往有之而人多不識耳韭子得桑螵蛸龍骨主漏精葛/洪孫思邈皆有方崔元亮海上方治腰脚韭子一升揀)
(擇蒸兩炊已來暴乾簸去黒皮炒令黄擣成粉安息香/二大兩水煑一二百沸訖緩火炒令赤色二物相和擣)
(為丸如乾入蜜亦得每日空服以酒下三十丸/以來訖以飯三五匙壓之大佳根亦入藥用)
　陳藏器(注云取子生吞三十粒空心鹽/湯下止夢泄精及溺白大效)
食療(亦可作葅空心食之甚驗此物煠熟以鹽醋空心/喫一煠可十頓已上甚治胷膈咽氣利胷膈甚驗)
(初生孩子可搗根汁灌之即吐出胷中惡血永無諸病/五月勿食韭若值時饉之年可與米同地種之一畝可)
(供十/口食)
聖惠方(治虚勞腎損夢中泄精用韭子二/兩㣲炒為散食前酒下二錢匕)
外臺秘要(治虚勞尿精新韭子二升十月霜後採好酒/八合漬一宿明但日色好童子向南擣一萬)
(杵平旦温酒服方寸/匕日再服立差佳)
千金方(治百蟲入耳擣韭/汁灌耳中即差)
又方(治喉腫不下食以韭一/把擣熬傅之冷即易之)
肘後方(卧忽不寤勿以火照之殺人但痛嚙拇指甲際/而唾其面則活取韭擣汁吹鼻孔冬月用韭根)
(取汁灌/於口中)
又方(卒上氣鳴息便欲絶/擣韭絞汁飲一升愈)
又方(男女夢與人交精便泄出此内虚邪/氣感發熬韭子搗末酒漬稍稍服)
經驗方(治五般瘡癬以韭根炒有性旋/擣末以猪脂油調傅之三度差)
食醫心鏡(止水穀痢作羮/粥煠炒任食之)
又方(韭能充/肝氣)
又云(正月之節食五辛以/辟厲氣蒜葱韭薤薑)
又方(卒中惡擣韭/汁灌鼻中)
斗門方(治漆咬用韭葉研/傅之食醫心鏡同)
子母秘録(治小兒患黄擣韭根汁/滴兒鼻中如大豆許)
又方(治小兒腹脹韭根擣/汁和猪脂煎服一合)
又方(卒刺手水腫擣韭及藍/置上以火炙熱徹即差)
黄帝云(霜韭凍不可生食動宿飲令人必吐水/出五月勿食損人嗞味令人乏氣力)
秦運副云(有人消渴引飲無度或令食韭苗其渴遂止/法要日喫三五兩或炒或作羮無入鹽極効)
(但喫得十斤即佳過/清明勿喫入醬無妨)
衍義曰(韭春食則香夏食則臭多食則昏神子止精滑/甚良未出糞土為韭黄最不益人食之即滯氣)
(蓋唅噎鬰結之氣故如是孔子曰/不時不食正為此輩花食之動風)
　
　
　
　
　
　
　
　
薤味辛苦温無毒主金瘡瘡敗輕身不飢耐老歸於骨
菜芝也除寒熱去水氣温中散結利病人諸瘡中風寒
水腫以塗之生魯山平澤(陶隱居云葱薤異物而今共/條本經既無韭以其同類故)
(也今亦取為副品種數方家多用葱白及葉中涕名葱/苒音冉無復用實者葱亦有寒熱白冷青熱傷寒湯不)
(得令有青也熊消桂為水亦化五石仙方所用薤又温/袖仙方及服食家皆須之偏入諸膏用不可生噉葷辛)
(為忌唐本注云薤乃是韭類葉不似葱今云同類不識/所以然薤有赤白二種白者補而美赤者主金瘡及風)
(苦而無味今别顯條於此也今按陳藏器本草云薤調/中主久痢不差腹内常惡者但多煑食之赤痢取薤致)
(黄蘖煑服之差臣禹錫等謹按蜀本圖經云形似韭而/無實山薤一名勤莖葉相似體性亦同葉皆冬枮春秋)
(分蒔爾雅云􁓺山䪥釋曰説文云䪥葉也生山中者名/􁓺又云䪥鴻薈釋曰䪥一名鴻薈孟詵云薤療諸瘡中)
(風水腫生擣熱塗上或煑之白色者最好雖有辛不葷/五藏學道人長服之可通伸安魂魄益氣續筋力日華)
(子云輕身耐寒調中補不足食之能止乆痢冷瀉肥健/人生食引涕唾不可與牛肉同食令人作㣲瘕四月不)
(可食/也)
圖經曰(薤生魯山平澤今處處有之似韭而葉闊多白/無實人家種者有赤白二種赤者療瘡生肌白)
(者冷補皆春分蒔之至冬而葉枯爾雅云䪥與薤同鴻/薈鳥外切又云􁓺目盈切山䪥山䪥莖葉亦與家薤相)
(類而根長葉差大莖若鹿葱體性亦與家薤同然今少/用薤雖辛而不葷五藏故道家長餌之兼補虚最宜人)
(凡用葱薤皆去青留白云白冷而青熱也故斷赤下方/取薤白同黄蘗煑服之言其性冷而解毒也唐韋宙獨)
(行方主霍亂乾嘔不息取薤一虎口以水三升煑取半/頓服不過三作即已又卒得胷痛差而復發者取薤根)
(五斤擣絞汁/飲之立止)
食療(輕身耐老療金瘡生肌肉生擣薤白以火封之更/以火就炙令熱氣徹瘡中乾則易之白色者最好)
(雖有辛氣不葷人五藏又發熱病不宜多食三月勿食/生者又治寒熱去水氣温中散結氣可作羮又治女人)
(赤白帶下學道人長服之可通神安魂魄/益氣續筋力骨骾在咽不去者食之即下)
肘後方(救死或先病或常居寢卧奄息/而絶皆是中惡以薤汁鼻中灌)
又方(手指赤隨月生死以生薤一把/苦酒中煮沸熟出以傅之即愈)
葛氏方(治疥瘡煮薤葉洗亦/佳擣如泥傅之亦得)
又方(諸魚骨骾小嚼薤白令柔以䋲繫/中吞薤到骾處引之骾即隨出)
又方(悮吞釵取薤白曝令萎黄煮使/熟勿切食一大束釵即隨出)
又方(若已中水及惡露風寒腫痛杵/薤以傅上炙熱搨瘡上便愈)
又方(虎犬咬人杵汁傅/又飲一升日三差)
又方(食鬰肉脯此並有/毒杵汁服二三升)
梅師方(有傷手足而犯惡露殺人不可治以薤白爛擣/以帛囊之著煻火使薤白極熱去白以薤傅瘡)
(以帛急裹之冷即易亦可搗作餅子/以艾炙之使熱氣入瘡中水下差)
又方(炙瘡腫痛薤白切一升猪脂一斤細切以/苦酒浸經宿㣲火煎三上三下去滓傅上)
食醫心鏡(主赤白痢下薤白一/握切煮作粥食之)
又方(治諸瘡敗能生肌輕身不飢耐老宜心歸骨菜芝/也除寒熱去氣温中散結氣利病人諸瘡中風寒)
(水腫生杵傅之骾骨在咽煮食佳作羮粥食之煠作虀/葅炒食並得黄帝云薤不可共牛肉食之成瘕疾冬月)
(勿食生薤/多涕唾)
范汪(治目中風腫痛取薤白截仍以膚/上令遍膜皆差頭卒痛者止之)
又方(産後諸痢宜煮薤白食之惟多益好用肥羊肉/去脂作炙食之或以羊腎脂炒虀白食尤佳)
楊氏産乳(療疳痢薤白二握生擣如泥以粳米粉二物/蜜調相和捏作餅炙取熟與喫不過三兩服)
衍義曰(薤葉如金燈葉差狹而更光故古人言薤露者/以其光滑難竚之義千金治肺氣喘急用薤白)
(亦取其滑泄也與蜜同/擣塗湯火傷其効甚速)
菾(音/甜)菜味甘苦大寒主時行壯熱解風熱毒(陶隱居云/即今以作)
(鮓蒸者菾作甜音亦作忝時行熱病初得便擣汁皆飲/得除差唐本注云此菜似升麻苗南人蒸缹音缶食之)
(大香美今按别本注云夏月以其菜研作粥解熱又止/熱毒痢搏𫝊炙瘡上痛易差又按陳藏器本草云菾菜)
(擣絞汁服之主冷熱痢又止血生肌人及禽獸有傷折/傅之立愈又收取子以醋浸之揩面令潤澤有光臣禹)
(錫等謹按蜀本圖經云髙三四尺莖若蒴藋有細稜夏/盛冬枯孟詵云菾菜又擣汁與時疾人服差子煮半生)
(擣取汁含治小兒熱陳士良云菾菜葉似紫菊而大花/白食之宜婦人日華子云甜菜冷無毒炙作熟水飲開)
(胃通/心膈)

假蘇味辛温無毒主寒熱鼠瘻瘰癧生瘡破結聚氣下
瘀血除濕痺一名鼠蓂一名薑芥生漢中川澤(陶隱居/云方藥)
(亦不復用唐本注云此藥即菜中荆芥是也薑荆聲訛/耳先居草部中今分别之録在菜部也今按陳藏器本)
(草云荆芥去邪除勞渴出汗除冷風煑汁服之擣和醋/傅丁腫臣禹錫等謹按蜀本注引吴氏本草云名荆芥)
(葉似落藜而細蜀中生噉之藥性論云荆芥可單用治/惡風賊風口面喎邪遍身□痺心虚忘事益力添精主)
(辟邪毒氣除勞乆食動渴疾治丁腫取一握切以水五/升煮取二升冷分二服主通利血脉傳送五藏不足氣)
(能發汗除冷風又擣末和醋封毒腫孟詵云荆芥多食/熏人五藏神陳士良云荆芥主血勞風氣壅滿背脊疼)
(痛虚汗理丈夫脚氣筋骨煩疼及隂陽毒傷寒頭痛頭/旋目眩手足筋急本草呼為假蘇假蘇又别按假蘇葉)
(銳圓多野生以香氣似蘇故呼為蘇日華子云荆芥利/五藏消食下氣醒酒作菜生熟食并煎茶治頭風并出)
(汗豉汁煎/治暴傷寒)
圖經曰(假蘇荆芥也生漢中川澤今處處有之葉似落/藜而細初生香辛可噉人取作生菜古方稀用)
(近世醫家治頭風虚勞瘡疥婦人血風等為要藥並取/花實成穗者暴乾入藥亦多單用効甚速又以一物治)
(産後血暈築心眼倒風縮欲死者取乾荆芥穗擣篩每/用末二錢匕童子小便一酒盞調熱服立效口噤者挑)
(齒閉者灌鼻中皆效近世名醫用之無不如神云醫官/陳巽處江左人謂假蘇荆芥實兩物假蘇葉銳圓多野)
(生以香氣似蘇故名之蘇恭以本經一名薑芥薑荆聲/近便為荆芥非也又有胡荆芥俗呼新羅荆芥石荆芥)
(體性相近/入藥亦同)
　陳藏器(一名薑芥即今之荆芥是也薑荆語訛耳按/張鼎食療云荆芥一名析蓂本經既有荆芥)
(又有析蓂如此二種定非一物析蓂是大薺大薺是葶/藶子陶蘇大誤與假蘇又不同張鼎亦誤爾荆芥本功)
(外去邪除勞渴主丁腫出汗除風冷煮汁服之杵和/酢傅丁腫新注云産後中風身强直取末酒和服差)
食療(性温辟邪氣除勞傳送五藏不足氣助脾胃多食/熏五藏神通利血脉發汗動渇疾又杵為末醋和)
(封風毒腫上患丁腫荆芥一把/水五升煮取三升冷分二服)
經驗方(産後中風眼反折四肢搐搦下藥可立待應效/如聖散荆芥穗子為末酒服二錢匕效集驗方)
(同/)
經驗後方(治一切風口眼偏斜青荆芥一斤青薄荷一/斤一處砂盆内研生絹絞汁於瓷器内看厚)
(薄煎成膏餘滓三分去一分漉滓不用將二分滓日乾/為末以膏和為丸如梧桐子大每服二十丸早至暮可)
(三服忌/動風物)
孫真人(荆芥動/渴疾)
　
　
　
　
　
　
　
　
白襄荷㣲温主中蠱及瘧(陶隱居云今人乃呼赤者為/蘘荷白者為覆葅葉同一種)
(爾於人食之赤者為勝藥用白者中蠱者服其汁并卧/其葉即呼蠱主姓名亦主溪毒沙蝨輩多食損藥勢又)
(不利脚人家種白蘘荷亦云辟蛇唐本注云根主諸惡/瘡殺蠱毒根心主稻麥芒入日中不出者以汁注目中)
(即出臣禹錫等謹按蜀本圖經云葉似初生甘焦根似/薑牙其葉冬枯藥性論云白蘘荷亦可單用味辛有小)
(毒/)
圖經曰(白蘘荷舊不著所出州土今荆襄江湖間多種/之北地亦有春初生葉似甘蕉根似薑而肥其)
(根堪為葅其性好隂在木下生者尤美潘岳閒居賦云/蘘荷依隂時藿向陽是也宗□荆楚嵗時記曰仲冬以)
(鹽藏蘘荷以備冬儲又以防蠱史遊急就篇云蘘荷冬/日藏其来逺矣干寳搜神記云其外姊夫蒋士先得疾)
(下血言中蠱家人密以蘘荷置其席下忽大笑曰蠱我/者張小也乃收小小走自此解蠱藥多用之周禮蔗氏)
(以嘉草除蠱毒宗□以謂嘉草即蘘荷是也陳藏器云/蘘荷茜根為主蠱之最然有赤白二種白者入藥昔人)
(呼為覆葅赤者堪噉及作梅果多/用之古方亦乾末水服主喉痺)
　雷公云(凡使勿用革牛草真相似其革牛草腥澁凡/使自蘘荷以銅刀刮上麄皮一重了細切入)
(砂盆中研如膏只收取自然汁煉作煎却/於辛盆器中攤令冷如乾膠煎刮取研用)
聖惠方(治風冷失聲咽喉不利以蘘荷根二兩研絞取/汁酒一大盞相和令勻不計時候温服半錢肘)
(後方/同)
外臺秘要(喉中及口舌生瘡爛酒漬/蘘荷根半日含潄其汁差)
肘後方(治傷寒時氣温病頭痛壯熱脈盛可取/生蘘荷根葉合搗絞汁服三四升已)
又方(治卒吐血亦治蠱毒及痔血婦人患腰痛/向東者蘘荷根一把搗絞汁三升服之)
經騐方(治月信滯蘘荷根細切/煎取二升空心酒調服)
梅師方(治卒中蠱毒下血如雞肝晝夜不絶藏腑敗壞/待死葉密安病人席下亦自説之勿令病人知)
(覺令病者自/呼蠱姓名)
又方(治喉中似物吞吐不出腹脹羸/瘦取白蘘荷根絞汁服蠱立出)
荆楚嵗時記(蔣士先得疾下血言蠱密以根布席下忽/自笑曰蟲食我者張小也乃收小小走)
衍義曰(白蘘荷八九月間淹貯之以備/冬月作蔬果治療秖用白者)

蘇味辛温主下氣除寒中其子尤良(陶隱居云葉下紫/色而氣甚香其無)
(紫色不香似荏者多野蘇不堪用其子主下氣與橘皮/相宜同療今注今俗呼為紫蘇臣禹錫等謹按爾雅云)
(蘇桂荏釋曰蘇荏類之草也以其味辛類荏故因名桂/荏也藥性論云紫蘇子無毒主上氣欬逆治冷氣及腰)
(脚中濕風結氣將子研汁煑粥良長服令人肥白身香/和髙良薑橘皮等分蜜丸空心下十丸下一切宿冷氣)
(及脚濕風葉可生食與一切魚肉作羮良孟詵云紫蘇/除寒熱治冷氣日華子云紫蘇補中益氣治心腹脹滿)
(止霍亂轉筋開胃下食并一切冷氣止脚氣通大小腸/子主調中益五藏下氣止霍亂嘔吐反胃補虚勞肥健)
(人利大小便破㿂結消五/膈止𠻳潤心肺消痰氣)
圖經曰(蘇紫蘇也舊不著所出州土今處處有之葉下/紫色而氣甚香夏採莖葉秋採實其莖并葉通)
(心經益脾胃煑飲尤勝與橘皮相宜氣方中多用之實/主上氣欬逆研汁煑粥尤佳長食之令人肥健若欲宣)
(通風毒則單用莖去節大良謹按爾雅謂蘇為桂荏蓋/以其味辛而形類荏乃名之然而蘇有數種有水蘇白)
(蘇魚蘇山魚蘇皆是荏類水蘇别條見下白蘇方莖圖/葉不紫亦甚香實亦入藥魚蘇似茵蔯大葉而香吳人)
(以煑魚者一名魚􁁊生山石間者名山魚蘇主休息痢/大小溲頻數乾末术飲調服之效又蘇主雞瘕本經不)
(著南齊褚澄善醫為吳郡太守百姓李道念以公事到/郡澄見謂曰汝有重病答曰舊有冷病至今五年衆醫)
(不差澄為診曰汝病非冷非熱當是食白瀹雞子過多/所致令取蘇一升煑服仍吐一物如升涎裹之能動開)
(看是雞鶵羽翅爪距具足能行走澄曰此未盡更服所/餘藥又吐得如向者雞十三頭而病都差當時稱妙一)
(説乃是用/蒜煑服之)
　雷公云(凡使勿用薄荷根莖真似紫蘇莖但葉不同/薄荷莖性燥紫蘇莖和凡使刀刮上青薄皮)
(剉用/也)
聖惠方(治風順氣利腸以紫蘇子一升㣲炒杵以生/絹袋盛内於三斗漬酒中浸三宿少少飲之)
又方(治脚氣及風寒濕痺四肢攣急脚踵不可踐地用/紫蘇二兩杵碎水二升研取汁以蘇子汁煑粳米)
(二合作粥和葱/豉椒薑食之)
外臺秘要(治夢失精以子一升熬杵/為末酒服方寸匕日再服)
斗門方(治失血紫蘇不限多少於大鍋内水煎令乾後/去滓熬膏以赤豆炒熟杵為末調煎為丸如梧)
(子大酒下三十丸/至五十丸常服差)
金匱方(治食蟹中毒紫蘇煑汁飲之三升以/子汁飲之亦治凡蟹未經霜者多毒)
丹房鏡源(紫蘇油柔硃/金潤入石)
衍義曰(蘇此紫蘇也背面皆紫者佳其味㣲辛甘能散/其氣香令人朝暮湯其汁飲為無益醫家以謂)
(芳草致豪貴之疾者此有一焉脾胃寒人/飲之多泄滑往往人不覺子治肺氣喘急)
　
　
　
　
　
　
　
　
水蘇味辛㣲温無毒主下氣殺榖除飲食辟口臭去毒
辟惡氣久服通神明輕身耐老主吐血衂血血崩一名
雞蘇一名勞祖一名芥蒩(音/祖)一名芥苴(七余/切)生九真池
澤七月採(陶隱居云方藥不用俗中莫識九真遼逺亦/無能訪之唐本注云此蘇生下濕水側苗似)
(旋復兩葉相當大香馥青濟河間人名為水蘇江左名/為薺薴吳㑹謂之雞蘇主吐血衂血下氣消穀大效而)
(陶更於菜部出雞蘇誤矣今以雞蘇之二名復中吐血/衂血血崩六字也臣禹錫等謹按蜀本圖經云葉似白)
(薇葉相當花生節間紫白色味辛而香六月採莖葉日/乾陳藏器云薺薴葉上有毛稍長氣臭除蟻瘻按碎傅)
(之亦主冷氣洩痢可為生菜除胄間酸水孟詵云雞蘇/一名水蘇熟擣生葉緜裹塞耳療聾又頭風目眩者以)
(清酒煑汁一升服産後中風服之彌佳可燒作灰汁及/以煑汁洗頭令髪香白眉不生又收訖釀酒及漬酒常)
(服之佳日華子云雞蘇暖治肺瘻崩中帶下血痢/頭風目眩産後中風及血不止又名臭蘇青白蘇)
圖經曰(九蘇生九真池澤今處處有之多生水岸傍苗/似旋復兩葉相當大香馥青齊間呼為水蘇江)
(左名為薺薴吳㑹謂之雞蘇南人多以作菜主諸氣疾/及脚腫江北甚多而人不取食又江左人謂雞蘇水蘇)
(是兩種陳藏器謂薺薴自是一物非水蘇水蘇葉有鴈/齒香薷氣辛薺薴葉上有毛稍長氣臭主冷氣洩痢可)
(為生菜除胃間酸水亦可擣傅蟻螻亦有石上生者名/石薺薴紫花細葉髙一二尺味辛温無毒主風血冷氣)
(并瘡疥痔漏下血並煑/汁服山中人多用之)
　梅師方(治吐血及下血并婦人漏/下雞蘇莖葉煎取汁飲之)
又方(治鼻衂血不止生鷄蘇五合香豉二/合合杵研搓如棗核大内鼻中止)
又方(卒漏血欲死/煑一升服之)
衍義曰(水蘇氣味與紫蘇不同辛而不和然一如/蘇但面不紫及周圍搓牙如鴈齒香少)
　
　
　
　
　
　
　
　
香薷(音/柔)味辛㣲温主霍亂腹痛吐下散水腫(陶隱居云/家家有此)
(惟葉生食十月中取乾之霍亂煑飲無不差作煎除水/腫尤良臣禹錫等謹按蕭炳云今新定新安有石上者)
(彼人名石香葇細而辛更絶住孟詵云香葇温又云香/戎去熱風生菜中食不可多食卒轉筋可煑汁頓服半)
(升止又乾末止鼻衂以水服之日華/子云無毒下氣除煩熱療嘔逆冷氣)
圖經曰(香薷音柔舊不著所出州土陶隱居云家家有/之今所在皆種但北土差少似白蘇而葉更細)
(十月中採乾之一作香葇俗呼香葺霍亂轉筋煑飲服/之無不差者若四肢煩冷汗出而渴者加蓼子同切煑)
(飲胡洽治水病洪腫香葇煎取乾香葇五十斤一物剉/内釡中以水淹之水出香葇上一寸煑使氣力都盡清)
(澄之嚴火煎令可丸一服五丸如梧子日漸増之以小/便利好夀春及新安有彼間又有一種石上生者莖葉)
(更細而辛香彌甚用之尤佳彼人謂之石香薷本經出/草部中品云生蜀郡陵榮資簡州及南中諸山岩石縫)
(中生二月八月採苗莖花實俱亦主調中/温胃霍亂吐瀉今人罕用之故但附於此)
　雷公(云凡採得去根留葉細剉曝乾勿令犯/火服至十兩一生不得食白山桃也)
外臺秘要(治水病洪腫氣脹不消食乾香薷五十斤焙/用濕者亦得細剉内釡中水浸之出香薷上)
(數寸煑使氣盡去滓清澄之漸㣲火煎令可丸/服五丸如梧子大日三稍加之以小便利為度)
千金方(治口臭香薷一把以水一/斗煑取三升稍稍含之)
肘後方(舌上忽出血如饡孔者/香薷汁服一升日三服)
食醫心鏡(主心煩去熱取煎湯作/羮煑粥及生食並得)
子母秘録(小兒白秃髪不生汁出慘痛濃煑/陳香薷汁少許脂和胡粉傅之)
衍義曰(香薷生山野荆湖南北二川皆有兩京作圃種/暑月亦作蔬菜治霍亂不可闕也用之無不效)
(葉如茵蔯花茸紫在一邊成穗凡四五十/房為一穗如荆芥穗别是一種香餘如經)

薄荷味辛苦温無毒主賊風傷寒發汗惡氣心腹脹滿
霍亂宿食不消下氣煮汁服亦堪生食人家種之飲汁
發汗大解勞乏(唐本注云莖葉似荏而尖長根經冬不/死又有蔓生者功用相似唐本先附臣)
(禹錫等謹按藥性論云薄荷使能去憤氣發毒汗破血/止痢通利闗節尤與薤作葅相宜新病差人勿食令人)
(虚汗不止陳士良云吳菝􁁊能引諸藥入榮衛療隂陽/毒傷寒頭痛四季宜食又云胡菝􁁊主風氣壅併攻胷)
(膈作茶服之立效俗呼為新羅菝􁁊日華子云治中風/失音吐痰除賊風療心腹脹下氣消宿食及頭風等)
圖經曰(薄荷舊不著所出州土而今處處皆有之莖葉/似荏而尖長經冬根不死夏秋採莖葉暴乾古)
(方稀用或與薤作虀食近世醫家治傷風頭腦風通闗/格及小兒風涎為要切之藥故人園庭間多蒔蒔之又)
(有胡薄荷與此相類但味少甘為别生江浙間彼人多/以作茶飲之俗呼新羅薄荷近京僧寺亦或植一二本)
(者天寳方名連錢草者是石薄荷生江南山石上葉㣲/小至冬而紫色此一種不聞有别功用凡新大病差人)
(不可食薄荷以其能發汗/恐虚人耳字書作瓊􁁊)
　食療(平解勞與薤相宜發汗通利/闗節杵汁服去心藏風熱)
外臺秘要(治蜂螫挼/貼之差)
經驗方(治水入耳以/汁㸃立效)
食醫心鏡(煎豉湯湲酒和飲/煎茶生食之並宜)
衍義曰(薄荷世謂之南薄荷為有一種龍腦薄荷故言/南以别之小兒驚風壯熱須此引藥猫食之即)
(醉物相感爾治骨蒸熱勞/用其汁與衆藥熬為膏)
秦荻梨味辛温無毒主心腹冷脹下氣消食人所噉者
生下濕地所在有之(唐本先附臣禹錫等謹按孟詵云/秦荻梨於生菜中最香美甚血氣)
(又末之和酒服療卒心痛悒悒塞滿氣又子末和大醋/封腫氣日三易陳藏器云五辛菜味辛温嵗朝食之助)
(發五藏氣常食温中去惡氣消食下氣荆楚/嵗時記亦作此説熱病後不可食之損目)
　食醫心鏡(秦荻梨取和醬醋食之理心腹/冷脹下氣消食空腹食之最佳)
醍醐菜
雷公云(凡使勿用諸件草形似牛皮蔓搯之有乳汁出/香甜入頂採得用苦竹刀細切入砂盆中研如)
(膏用生稀絹裹/挼取汁出暖飲)
千金方(治傷中崩絶赤醍醐杵汁/拌酒煎沸空心服一盞)
又方(治月水不利以葉絞/汁和酒煎服一盞)
　
　
　
　
　證類本草卷二十八
欽定四庫全書
　證類本草卷二十九
　　　　　　　　　　　　宋　唐慎微　撰
　菜部下品總二十二種
　　二種神農本經
　　七種名醫别録
　　三種唐本先附(注云/唐附)
　　四種今附(皆醫家嘗用有/效注云今附)
　　五種新補
　　一種新分條
　　　凡墨蓋子已下並唐慎微續證類
　　苦瓠(瓠子/續注)　　　　　　胡(大蒜/也)
　　蒜(小蒜/也)　　　　　　　胡葱(今/附)
　　蓴(石蓴絲/蓴續注)　　　　　　水斳(音/芹)
　　馬齒莧(今/附)　　　　　　茄子(今附/根附)
　　蘩蔞　　　　　　　　雞腸草(自草部/今移)
　　白苣(萵苣附元附苦/苣條下今分條)　　落葵
　　堇(唐/附)　　　　　　　　蕺
　　馬芹子(唐/附)　　　　　　芸薹(唐/附)
　　雍菜(新/補)　　　　　　　菠薐(新/補)
　　苦蕒(新/補)　　　　　　　鹿角菜(新/補)
　　莙薘(新/補)　　　　　　　東風菜(今/附)
苦瓠味苦寒有毒主大水面目四肢浮腫下水令人吐
生晉地川澤(陶隱居云瓠與冬𤓰氣類同輩而有上下/之殊當是為其苦爾今瓠自忽有苦者如)
(膽不可食非别生一種也又有瓠􁉣音婁亦是瓠類小/者名瓢食之乃勝瓠凡此等皆利水道所以在夏月食)
(之大理不及冬𤓰也唐本注云瓠與冬𤓰瓠􁉣全非類/例今此論性都是苦瓠􁉣爾陶謂瓠中苦者大誤矣瓠)
(中苦者不入藥用冬𤓰自依前説瓠􁉣與瓠又須辨之/此三物苗葉相似而實形有異瓠味皆甜時有苦者面)
(似越𤓰長者尺餘頭尾相似其瓠􁉣形狀大小非一瓠/夏中便熟秋末並枯瓠􁉣夏末始實秋中方熟取其為)
(器經霜乃堪瓠與甜瓠􁉣體性相類但味甘冷通利水/道止渴消熱無毒多食令人吐苦瓠􁉣為療一如經説)
(然瓠苦者不堪噉無所主療不入方用而甘瓠􁉣與瓠/子噉之俱勝冬𤓰陶言不及乃是未悉此等元肖各别)
(非甘者變而為苦也其苦瓠瓤味苦冷有毒主水腫石/淋吐呀嗽囊結疰蠱痰飲或服之過分令人吐利不止)
(者宜以黍穰灰汁解之又煑汁漬隂療小便不通也今/按陳藏器本草云苦瓠煎取汁滴鼻中出黄水去傷寒)
(鼻塞黄疸又取一枚開口以水煑中攪取汁滴鼻中主/急黄又取朱砂合煑令熱解間慰小兒閃癖臣禹錫等)
(謹按蜀本云云陶云瓠小者名瓢按切韻瓢注云瓠也/又語云吾豈匏𤓰也哉是則此為𤓰匏之瓠也今據𤓰)
(匏之瓠非但不能療病亦少見有用者謹按瓠固匏也/但瓠字合作匏蓋音同字異爾且兒似瓠可為飲器有)
(甘苦三種甘者大苦者小則陶云小者名瓠是也今人/似苦瓠療水腫甚效亦能令人吐此又與上説正同爾)
(案此論云苦瓠瓤使治水浮腫面目肢節腫脹下利水/氣疾孟詵云瓠冷主消渴惡瘡又患脚氣及虚脹冷氣)
(人不可食之尤甚又壓熱服丹石人方可食餘人不可/多食日華子云瓠無毒又云微毒除煩止渴治心熱利)
(小腸潤心服治/石淋吐把蟲)
　聖惠方(治齲齒疼痢用苦莖半升水五升煑取三升/去滓含嗽乆之莖葉亦可用不過三劑差)
又方(治鼠瘻用瓠花/曝乾為末傅之)
外臺秘要(治卒患腫滿又有人患脚跌腫漸上至膝足/不可踐地主大水頭面及身大腫脹滿苦瓠)
(白瓤實捻如大豆粒以麵裹煑一夜空心服七枚至十/當出水一斗二日水自出不吐大瘦乃差二年内已口)
(味也苦瓠須好者無靨翳細/理研淨者不爾有毒不用)
千金方(治眼暗取七月七日收取瓤白絞取汁一合以/酢一升古錢七文和清微火煎之減半以沫内)
(眼背中/神驗)
肘後方(療中蠱毒吐血或下血甘如爛肝者苦瓠一枚/水二升煑取一升服立吐即愈又方用苦酒一)
(升煑令消/服神驗)
孫真人(甜瓠患腰脚腫氣及/虚種者食之永不差)
傷寒類要(治黄疸苦胡蘆瓤如大棗許大以童子小便/二合浸之三兩食頃取兩酸棗許分内兩鼻)
(中病人深吸氣/及黄水出良)
又方(治黄疸以瓠子白瓤子熬令黄擣為末毎服半/錢匕日一服漸自愈用瓠􁉣有吐者當詳之)
丹房鏡源(苦瓠/煑汞)
　
　
　
　
　
　
　
　
葫(蒜/也)味辛温有毒主散癰腫􁥥瘡除風邪殺毒氣獨子
者亦佳歸五藏乆食傷人損目明五月五日採(陶隱居/云今人)
(謂葫為大蒜謂蒜為小蒜以其氣類相似也性最熏臭/不可食俗人作虀以敢鱠肉損性伐命莫此之甚此物)
(惟生食不中煑以合青魚鮓食令人發黄取其條上子/初種之成獨子葫明年則復其本也唐本注云此物煑)
(為羹臛極俊美熏氣亦微下氣消穀除風破冷足為饌/中之俊而注云不中煑自當是未經試爾今按陳藏器)
(本草云大蒜去水惡瘴氣除風濕破冷氣爛痃癖伏邪/惡宣通温補無以加之初食不利目多食却明乆食令)
(人血清使毛髪白療瘡癬生食去蛇蟲溪蠱等毒昔患/痃癖者嘗夢人教毎日食三顆大蒜初時依夢遂至瞑)
(眩口中吐逆下部如火後有人教令取數片合皮截却/兩頭吞之名為内灸依此大效又魚骨鯁不出以蒜内)
(鼻中即出獨顆者殺鬼去痛入用最良臣禹錫等謹按/蜀本圖經云大蒜今出梁州者最美而少辛大者徑二)
(寸涇陽者皮赤甚辣其餘並相似也孟詵云蒜乆服損/眼傷肝治蛇咬瘡取蒜去皮一升擣以小便一升煑三)
(四沸通人即入漬損處從夕至暮初被咬未腫速嚼蒜/封之六七易又蒜一升去皮以乳二升煑使用空腹頓)
(服之隨後飯壓之明日依前進服下一切冷毒風氣又/獨頭者一枚和雄黄杏仁研為丸空腹飲下三丸靜坐)
(少時患鬼氣者當毛出即差日華子云蒜健脾治腎氣/止霍亂轉筋腹痛除邪辟温去蠱毒療勞瘧冷風痃癖)
(温疫氣傳風怕冷痛蛇蟲傷惡瘡疥溪/毒沙蝨並擣貼之熟醋浸之經年者良)
圖經曰(葫大蒜也舊不著所出州土今處處有之人家/園圃所蒔也毎頭六七瓣初種一瓣當年便成)
(獨子葫至明年則復其本矣然其花中有實亦葫瓣狀/而極小亦可種之五月五日採謹按本經云主散癰腫)
(李絳兵部手集方療毒瘡腫號呌卧不得人不别者取/獨頭蒜兩顆細擣以麻油和厚傅瘡上乾即易之項年)
(盧垣侍郎任東畿尉肩上瘡作連心痛悶用此便差後/李僕射患腦癰乆不差盧與此方便愈絳得此方傳救)
(數人無不神效葛洪肘後方灸背腫令消法云取獨顆/蒜横截厚一分安腫頭上炷艾如梧桐子灸蒜上百壯)
(不覺消數數灸惟多為善勿令大熱若覺痛即擎起蒜/蒜焦更換用新者勿令損皮肉如有體幹不須灸洪嘗)
(苦小腹下患一大腫灸之亦差毎用灸人無不立效又/今江寧府紫極宫刻石記其法云但是發背及癰疽惡)
(瘡腫核等皆灸之其法與此略同其小别者乃云初覺/皮肉開有異知是必作瘡者切大蒜如銅錢厚片皮腫)
(處灸之不計壮數其人被苦初覺痛者以痛定為準初/不覺痛者灸至極痛而止前後用此法救人無不應者)
(若是疣贅之類亦如此灸之便成痂自脱其效如神乃/知方書之載無空言但愚人不能以意詳之故不得盡)
(應/耳)
　食療(除風/殺蟲)
外臺秘要(治牙齒疼痛獨頭蒜煨之乗熱截/用頭以熨痛上轉易之亦主蟲痛)
又方(關格脹滿大小便不通獨頭蒜/燒熟去皮綿裹納下部氣立通)
又方(治金瘡中風角弓反張取蒜一大升破去心無灰/酒四升煑令極爛并滓服一大升已來須臾得汗)
(則/差)
千金方(治暴痢擣蒜/兩足下貼之)
又方(治血出逆心煩悶心痛/生蒜搗汁服二升則差)
葛氏方(丹者惡毒之瘡五色無常又發/足踝者擣蒜厚傅之乾即易之)
梅師方(若腹滿不能服藥導之方取獨頭蒜/煨令熟去皮綿裹内下部中冷即易)
又方(治蜈蚣咬人痛不止/獨頭蒜摩螫處痛止)
又方(治射工毒以獨頭蒜切之厚三分已/來貼瘡上灸之蒜上令熱氣射入差)
又方(治蛇虺螫人以獨頭蒜/酸草擣絞𫝊所咬處)
孫真人食忌(正月之節食五辛以辟厲/氣一曰蒜又食多白髪早)
食醫心鏡(蒜虀著鹽醬擣食之蒜苗作羮煑食並得主/下氣温中消穀黄帝云合青魚鮓食之令人)
(腹内生瘡腹中腫又成疝疲多食生蒜傷肝氣令/人面無顔色四八月勿食生蒜傷人神損膽氣)
簡要濟衆(治鼻血不止服藥不應宜用蒜一枚去皮細/灰如泥攤一餅子如錢大厚一豆許左鼻血)
(出貼左脚心右鼻血出貼右脚心如兩鼻血/出即貼兩脚下立差血止急以温水洗脚也)
子母祕録(治産後中風角弓反張不語大蒜三十/瓣以水三升煑取一升抝口灌之差)
又方(小兒白秃瘡凡頭上團團然/白色以蒜揩白處早朝使之)
後魏(李道念禇澄視之曰公有重病答曰舊有冷痰今/五年矣澄診之曰非冷非熱當時食白瀹雞子過)
(多令取蒜一頭煑之服藥乃吐一物如升涎唾裹之開/看乃雞鶵趐羽足頭具全澄曰未盡更服藥再吐十三)
(頭又花佗行道見車載一人病咽塞食不下呻吟佗曰/餅店家蒜虀並酢三升飲之當自痊果吐大蛇一枚而)
(愈/)
衍義曰(葫大蒜也其氣極暈然置臭肉中掩臭氣中暑/毒人爛嚼三兩瓣以温小送之下嚥即知仍禁)
(飲冷水又患暴下血以葫五七枚去梗皮量多少入豆/䜴擣為膏可丸即丸梧子大以米飲下五六十丸無不)
(愈者又鼻衂爛研一顆塗兩足心下纔止便拭去又將/紫皮者横切作片子厚一分初患瘡發於背脇間未辨)
(癰疽者若陽滯於隂即為癰隂滯於陽即為疽癰即皮/光赤疽即皮肉絞起不澤並以葫片覆之用艾灸如已)
(痛灸至不痛如不痛灸至痛初覺即便灸無不效者仍/審度止於中心貼葫灸之世人往往不晤此瘡初見其)
(瘡小不肯/灸惜哉)
　
　
　
　
　
　
　
　
蒜(小蒜/也)味辛温有小毒歸脾腎主霍亂腹中不安消穀
理胃温中除邪痺毒氣五月五日採之(陶隱居云小蒜/生葉時可煑和)
(食至五月葉枯取根名薍音亂子正爾噉之亦甚熏臭/味辛性熱主中冷霍亂煑飲之亦主溪毒食之損人切)
(不可長食唐本注云此蒜與胡葱相得主惡蛓毒山溪/中沙蝨水毒大效山人俚獠時用之也臣禹錫等謹按)
(蜀本圖經云小蒜野生小者一名薍一名蒚苗葉根子/似葫而細數倍也爾雅云蒚山蒜釋曰説文云葷菜也)
(一云菜之美者雲夢之葷菜生山中者名蒚孟詵云小/蒜亦主諸蠱毒丁腫甚良不可常食日華子云小蒜熱)
(有毒下氣止霍亂吐㵼消宿食治/蠱毒傅蛇蟲沙蝨瘡三月不可食)
圖經曰(蒜小蒜也舊不著所出州土今處處有之生田/野中根苗皆如葫而極細小者是也五月五日)
(採謹按爾雅蒚力的切山蒜釋曰説文云蒜葷菜也一/云菜之美者雲夢之葷生山中者名蒚今本經謂大蒜)
(為葫小蒜為蒜而爾雅説文所謂蒜葷菜者乃今大蒜/也蒚乃今小蒜也書傳載物之别名不同如此用藥不)
(可不審也古方多用小蒜治霍亂煑汁飲之南齊禇澄/用蒜治李道念雞瘕便差江南又有一種山蒜似大蒜)
(臭山人以治積塊及婦人血瘕以苦醋摩服多效又有/一種以大蒜而多瓣有葷氣彼人謂之莜子主脚氣宜)
(煑與蓐婦飲之/易産江北則無)
　食療(主霍亂消榖治胃温中除邪氣五月五日採/者上又去諸蟲毒丁腫毒瘡甚良不可常食)
肘後方(治霍亂心腹脹滿氣不得吐下小蒜/一升㕮咀以水三升煑取一升頓服)
又方(毒蛇螫人杵小蒜/飲汁以滓傅瘡上)
葛氏方(水毒中人一名中溪一名中濕一名水病似射/工而無物以小蒜三升㕮咀於湯中莫令大熱)
(熱即無力捩去滓適寒温以/浴若身體發赤斑文者無異)
食醫心鏡(主霍亂腹中不安消穀理胃氣温/中除邪痺毒氣歸脾腎煎湯服之)
兵部手集(治心痛不可忍十年五年者隨手效以小蒜/釅醋煑頓服之取飽不用著鹽絳外家人患)
(心痛十餘年諸藥/不差服此更不發)
又方(蚰蜒入耳小蒜汁理/一切蟲入耳皆同)
治􁳌(用蒜不拘多少研極爛和黄丹少許以聚為度丸/如雞頭大候乾毎服一丸新汲水下面東服至妙)
廣韻(張騫使大宛/食之損目)
黄帝(不可乆食損人心力食/小蒜啖生魚令人奪氣)
衍義曰(蒜小蒜也又謂之蒿苗如葱針根白大者如烏/芋子兼根煑食之又謂之宅蒜華佗用蒜虀是)
(此/物)
胡葱味辛温中消穀下氣殺蟲乆食傷神損性令人多
忘損目明尤發痼疾患胡臭人不可食令轉甚其狀似
大蒜而小形圓皮赤稍長而鋭生蜀郡山谷五月六月
採(今/附)
圖經(文具葱/實條下)
　雷公云(凡使採得依文碎擘用緑梅子相對拌蒸一/伏時去緑梅子於砂盆中研如膏新瓦器中)
(搥日/乾用)
食療(胡葱平主消穀能食乆食之令人多忘根發痼疾/又食著諸毒肉吐血不止痿黄悴者取子一升洗)
(煑使破取汁停冷服半升日一服夜一服血定止又患/胡臭􁥥齒人不可食轉極甚謹按利五藏不足氣亦傷)
(絶血脈氣多食損/神此是熏物耳)
孫真人(四月勿食胡葱/令人氣喘多驚)
蓴味甘寒無毒主消渴熱痺(陶隱居云蓴性寒又云冷/補下氣雜鱧魚作羮亦逐)
(水而性滑服食家不可多最唐本注云蓴乆食大宜人/合鮒魚為羮食之主胃氣弱不下食者至效又宜老人)
(此應在上品中三四月至七八月通名絲蓴味甜體軟/霜降已後至十二月名塊蓴味苦體澀取以為羮猶勝)
(雜菜今按陳藏器本草云按此温病起食者多死為體/滑脾不能磨常食發氣令關節急嗜睡若稱上品主脚)
(氣脚氣論中令人食之此誤極深也常所居近湖湖中/有蓴及藕年中疫既飢人取蓴食之疫病差者亦死至)
(秋大旱人多血痢湖中水竭掘藕食之闔境無他蓴藕之/功於斯見矣臣禹錫等謹按蜀本圖經云生水中葉似)
(鳬葵浮水上採莖堪噉花黄白子紫色三月至八月莖/細如鐵股黄赤色短長隨水深淺而名為絲蓴九月十)
(月漸麤硬十一月萌在泥中麤短名塊蓴體苦澀惟取/汁味爾孟詵云蓴菜和鮒魚作羮下氣止嘔多食發痔)
(雖冷而補熱食之亦擁氣不下甚損人胃及齒不可多/食令人顔色惡又不宜和醋食之令人骨痿少食補大)
(小腸虚氣乆食損毛髪陳藏器云蓴雖水草性熱擁又/云石蓴味甘平無毒下水利小便生南海石上南越志)
(云似紫菜色青臨海異物志云附石生是也日華子云/絲蓴治熱疸厚腸胃安下焦補大小腸虚氣逐水解百)
(藥毒并/蠱氣)
　晉書(張翰毎臨秋風思/鱸魚蓴羮以下氣)
水斳(音/芹)味甘平無毒主女子赤沃止血養精保血脈益
氣令人肥健嗜食一名水英生南海池澤(陶隱居云論/斳主療合是)
(上品未解何意乃在下其二月三月作英時可作葅及/熟爚音藥食之又有􁀙音􁀙芹可為生菜亦可生噉俗)
(中皆作芹字唐本注云芹花味苦主脈溢今按别本注/云即芹菜也芹有兩種白芹取根白色赤芹取莖葉並)
(堪作葅及生菜味經云平其性大寒無毒又按陳藏器/本草云水芹莖葉擣絞取汁去小兒暴熱大人酒後熱)
(毒鼻塞身熱利大小腸莖葉根並寒子温辛臣禹錫等/謹按蜀本圖經云生水中葉似芎藭花白色而無實根)
(亦白色爾雅云芹楚葵注今水中芹菜孟詵云水芹寒/養神益力殺藥毒置酒醬中香美又和醋食之損齒生)
(黒滑地名曰水芹食之不如髙田者宜人餘田中皆諸/蟲子在其葉下視之不見食之與人為患高田者名白)
(芹日華子云治煩/渴療崩中帶下)
　陳藏器云(渣芹平主女子赤白沃止血養精神保血/脈益氣嗜飲食利人口齒去頭中熱風和)
(醋食之亦能滋人/患鼈疾不可食)
食療(云寒養神益力令/人肥健殺石藥毒)
聖惠方(三月八月勿食芹菜恐病蛟龍􁀙發則/似癲面色青苗小腹脹狀如懷姙也)
食醫心鏡(芹菜主益筋力去伏熱治五種黄病女子白/沃漏下止血養精保血脈嗜食作虀葅及煑)
(食並/得)
金匱方(春秋二時龍帶精入芹菜中人遇食之為病發/時手青肚滿痛不可忍作蛟龍病服硬糖三二)
(升日二度吐出如/蜥蜴三二便差)
子母祕録(主小兒霍亂吐痢芹葉細切/煑熟汁飲任性多少得止)
　
　
　
　
　
　
　
　
馬齒莧主目盲白翳利大小便去寒熱殺諸蟲止渴破
癥結癰瘡服之長年不白和梳垢封丁腫又燒為灰和
多年醋滓先灸丁腫以封之即根出生擣絞汁服當利
下惡物去白蟲煎為膏塗白秃又主三十六腫風結瘡
以一釡煑澄清内蠟三兩重煎成膏塗瘡上亦服之
子明目仙經用之(今附臣禹錫等謹按蜀本云馬莧味/酸寒無毒主諸腫瘻疣自屍脚隂腫)
(胃反諸淋金瘡内流破血癖癥瘕汁洗去緊脣面皰解/射工馬汗毒一名馬齒莧宜小兒食之又注云此有二)
(種葉大者不堪用葉小者節葉間有水銀每十斤有八/兩至十兩已來至難燥當以槐木槌碎之向日東作架)
(曬之三兩日即乾如隔年矣其莖無效不入藥用大抵/此草能肥腸令人不思食孟詵云馬齒莧又主馬毒瘡)
(以水煑冷服一升并塗瘡上濕癬白秃以馬齒膏和灰/塗效治疳痢及一切風傅杖瘡良及煑一椀和鹽醋等)
(空腹食之少時/當出盡白蟲矣)
圖經曰(馬齒莧舊不著所出州土今處處有之雖名莧/類而苗葉與人莧輩都不相似又名五行草以)
(其葉青梗赤花黄根白子黒色此有二種葉大者不堪/用葉小者為勝云其即葉間有水銀每乾之十斤中得)
(水銀八兩至十兩者然至難燥當以木槌擣碎向日東/作架暴之三兩日即乾如經年矣入藥則去莖節大抵)
(能肥腸令人不思食耳古方治赤白下多用之崔元亮/海上方著其法云不問老稚孕婦悉可服取馬齒莧擣)
(絞汁三大合和雞子白一枚先温令熱乃下莧汁微温/取蝢飲之不過再作則愈又治溪毒絞汁一升漸以傅)
(瘡上佳又療多年惡瘡百方不差或痛焮走不已者並/爛擣馬齒傅上不過三兩遍此方出於武元衡相國武)
(在西川自苦脛瘡焮痒不可堪百醫無效及到京城呼/供奉石蒙等數人療治無益有㕔吏上此方用之便差)
(李絳紀/其事云)
　陳藏器云(破痃癖止消渴又主馬惡瘡蟲/此物至難死燥了致之地猶活)
雷公云(凡使勿用葉大者不是/馬齒草其内亦無水銀)
食療(延年益壽明目患濕癬白秃取馬齒膏塗之若燒/灰傅之亦良作膏主三十六種風可取馬齒一碩)
(水可二碩蠟三兩煎之成膏亦治疳痢/一切風又可細切煑粥止痢治腹痛)
聖惠方(治馬咬人毒入心/馬齒莧湯食之差)
又方(治反花瘡用一斤燒作/灰細研猪脂調傅之)
外臺祕要(治癧馬齒菜隂乾燒灰臘月猪脂/和以煖泔漬洗瘡拭乾傅之日三)
千金方(治諸腋臭馬齒草杵以蜜和作團紙裹之以泥/泥紙上厚半寸日乾以火燒熟破取更以少許)
(蜜和仍令熱先以生布揩之以藥夾腋下/令極痛乆忍然後以手巾勒兩臂即差)
又方(治小兒臍瘡久不/差者燒菜末傅之)
肘後方(療豌豆瘡馬齒草燒灰傅瘡上/根須臾逐藥出若不出更𫝊良)
食醫心鏡(理脚氣頭面浮腫心腹脹滿小便澁/少馬齒草和以粳米醬汁煑食之)
又方(主氣不調/作粥食之)
又方(小兒血痢取生馬齒莧絞汁二/大合和蜜一匙匕空心飲之)
又方(主青盲白翳除邪氣利大小腸去寒熱馬齒莧實/一大升擣為末毎一匙煑葱豉粥和攪食之煑粥)
(及著米糝五/味作羮亦得)
廣利方(治小兒火丹熱如火遶腰/即損杵馬齒菜傅之日二)
靈苑方(治五毒蟲毛螫赤痛不/止馬齒莧熟杵傅之)
産寳(産後血痢小便不通臍腹痛生馬齒/菜杵汁三合煎一服下蜜一合攪服)
丹房鏡源(馬齒灰煑丹砂結/末五色莧煑砂子)
衍義曰(馬齒莧人多食之然性/寒滑青黛條中已著)
　
　
　
　
　
　
　
　
茄子味甘寒乆冷人不可多食損人動氣發瘡及痼疾
一名落蘇處處有之
根及枯莖葉主凍脚瘡可煑作湯漬之良
苦茄樹小有刺其子以醋摩療癰腫根亦作浴湯生嶺
南(今附臣禹錫等謹按孟詵云落蘇平主寒熱五藏勞/不可多食熟者少食無畏又醋摩之傅腫毒陳藏器)
(云茄子味甘平無毒今人種而食者名落蘇嶺南野生/者名苦茄足刺子亦主瘴日華子云茄子治温疾傳尸)
(勞/氣)
圖經曰(茄子舊不著所出州土云處處有之今亦然段/成式云茄者連莖之名字當草過反今呼苦茄)
(未知所自耳茄之類有數種紫茄黄茄南此通有之青/水茄白茄惟北土多有入藥多用黄茄其餘惟可作菜)
(茄耳又有一種苦茄小株有刺亦入藥江南有一腫藤/茄作蔓生皮薄似葫蘆亦不聞中藥江南方有療大風)
(熱痰取大黄老茄子不計多少以新瓶盛貯埋之土中/經一年盡化為水取出入苦參末同丸如梧子食已及)
(欲卧時酒下三十粒甚效又治墜撲内損散敗血止痛/及惡瘡發背等重陽日收取茄子百枚去蔕四破切之)
(消石十二兩碎擣以不津瓶器大小約可盛納茄子者/於器中先鋪茄子一重乃下消石一重覆之如此令盡)
(然後以紙三數重密密封之安置淨處上即以新塼壓/覆不犯地氣至正月後取出去紙兩裹日中暴之逐日)
(如此至二三月度已爛即開瓶傾出濾去滓别入新器/中以薄綿蓋頭又暴直至成膏乃可用内温酒半匙)
(空腹飲之日再惡血散則痛止血愈矣諸瘡腫以先酒/飲半匙又用膏於瘡口四面塗之當覺冷如氷雪瘡乾)
(便差其有根本在膚腠者亦可内消若膏乆乾硬即以/飯飲化動塗之又治腰脚風血積冷筋急拘攣疼痛者)
(取茄子五十斤細切淨洗訖以水五斗煑取濃汁濾去/滓更入小鐺器中煎至一升以來即入生栗粉同煎令)
(稀稠得所取出搜和更入研子麝香硃砂粉同丸如梧/子每旦日用秫米酒送三十丸近暮再服一月乃差男)
(子女人通/用皆驗)
　陳藏器云(平無毒醋摩傅臍腫莖葉枯者煑洗凍瘡/今人種食之一名落蘇又嶺南有野生者)
(名苦茄足/刺亦主瘴)
食療(云平主寒熱五藏勞不可多食動氣亦發痼疾熟/者少食之無畏患冷人不可食又根主凍脚瘡煑)
(湯浸/之)
勝金方(治搕撲損肌膚青腫方茄子留花種通黄極大/者切作片如一指厚新瓦上焙乾為末欲卧酒)
(調二錢匕一夜/消盡無痕跡也)
靈苑方(治腸風下血經霜茄連蒂燒存性/為末每日空心服用温酒錢七)
衍義曰(茄子新羅國出一種淡光微紫色蔕長味甘今/其種已遍中國蔬圃中惟此無益並無所治止)
(能損人今人雖有處治之法然終與本經相失圃人又/植於暖處厚加糞壤遂於小滿前後求貴價以售既不)
(以時損人益多不/時不食胡可忽也)
　
　
　
　
　
　
　
　
蘩蔞味酸平無毒主積年惡瘡不愈五月五日日中採
乾用之(陶隱居云此菜人以作羮五月五日採暴乾燒/作屑療雜瘡有效亦雜百草取之不必止此一)
(種爾唐本注云蘩蔞即是雞腸也俱非正經所出而二/處説異多生濕地坑厠之側流俗通謂雞腸雅士總名)
(蘩蔞爾雅物重名者並云一物兩名今按陳藏器本草/云蘩蔞主破血産婦者食之及下乳汁産後腹中有塊)
(痛以酒炒絞取汁温服又取暴乾為末醋煑為丸空腹/服三十丸下惡血臣禹錫等謹按蜀本圖經云葉青花)
(白採苗入藥藥性論云蘩蔞亦可單用味苦主治産後/血塊炒熱和童子小便服良服惡血盡出治惡瘡有神)
(效之/功)
圖經曰(蘩蔞音縷即雞腸草也舊不著所出州土今南/中多生於田野間近京下濕地亦或有之葉似)
(荇菜而小夏秋間生小白黄花其莖梗作蔓斷之有絲/縷又細而中空似雞腸因得此名也本經作兩條而蘇)
(㳟以為一物二名謹按爾雅蔜五髙切􁫔􁓾與縷同釋/曰蔜一名􁫔􁓾一名蘩􁓾一名雞腸草實一物也今南)
(北所生或肥瘠不同又其名多人不盡見者往往疑為/二物也又葛氏治卒淋方云用雞腸及蘩􁓾若莬絲並)
(可單煑飲如此又似各是一物也其用大概主血故婦/人宜食之五月五日採隂乾用今口齒方燒灰以揩齒)
(宣露然燒灰減力不若乾作末有益矣范王/治淋用蘩􁓾滿兩手水煑飲之亦可常飲)
　食療(不用令人長食之恐血盡或云/薠蔞即藤也又恐白軟草是)
外臺祕要(治淋取蘩蔞草滿/兩手握水煑服之)
雞腸草主毒腫止小便利(陶隱居云人家園庭亦有此/草小兒取莖汁以將蜘蛛網)
(至黏可掇蟬療蠼螋溺也唐本注云此草即蘩蔞是也/剰出此條宜除之今按雞腸草元在草部下品唐注以)
(為剰出一條詳此主療相似其一物乎今移附蘩蔞之/下臣禹錫等謹按蜀本云雞腸草平無毒小便通用藥)
(云雞腸草微寒爾雅云蔜􁫔蔞釋曰蔜一名􁫔􁓾一名/雞腸草藥性論云雞腸草亦可單用味苦洗手足不爛)
(主遺尿治蠼螋尿瘡生挼傅三四度孟詵云雞腸草温/作灰和鹽療一切瘡及風丹偏身如棗大痒痛者擣封)
(上日五六易之亦可生食煑作菜食之益人去脂膏毒/氣又燒傅疳䘌亦療小兒赤白痢可取汁一合和蜜服)
(之甚/良)
圖經(文具蘩/蔞條下)
　食療(温作菜食之益人治一切惡/瘡擣汁傅之五月五日者驗)
肘後方(治發背欲死/雞腸草傅良)
食醫心鏡(主小便利以一斤於䜴汁中/煑調和作羮食之作粥亦得)
博物志(蠼螋蟲溺人影亦隨所/著作瘡以汁傅之效)
白苣味苦寒(一云/平)主補筋骨利五藏開胷膈擁氣通經
脈止脾氣令人齒白聰明少睡可常食之患冷氣人食
即腹冷不至苦損人産後不可食令人寒中小腸痛陳
藏器云白苣如萵苣葉有白毛萵苣冷微毒紫色者入
燒鍊藥用餘功同白苣(新補見孟詵/陳藏器蕭炳)
聖惠方(治腎黄用萵苣子一合細研水/大一盞煎至五分去滓非時服)
外臺祕要(魚臍瘡其頭白似腫痛不可忍方先以針/刺瘡上及四畔作孔以白苣汁滴孔中差)
肘後方(治沙蝨毒傅/萵苣菜汁差)
孫真人(白苣不可共/飴食生䖝)
丹房鏡源(萵苣用硫黄種/結沙子制硃砂)
落葵味酸寒無毒主滑中散熱實主悦澤人面一名天
葵一名繁露(陶隱居云又名承露人家多種之葉惟可/􁫻音征鮓性冷滑人食之為狗所嚙作瘡)
(者終身不差其子紫色女人以漬粉傅面為假色少入/藥今注一名藤葵俗呼為胡臙脂臣禹錫等謹按蜀本)
(圖經云蔓生葉圓厚如杏葉子似五味子生青熟黒所/在有之孟詵云其子悦澤人面藥中可用之取蒸暴乾)
(和白蜜塗面/鮮華立見)
　食療(其子令人面鮮華可愛取蒸烈日中曝乾按去/皮取仁細研和白蜜傅之甚驗食此菜後被狗)
(咬即瘡/不差)
堇汁味甘寒無毒主馬毒瘡擣汁洗之并服之堇菜也
出小品方萬畢方云除蛇蝎毒及癰腫(唐本注此菜野/生非圃所種俗)
(謂之堇菜葉似栁花紫色唐本先附臣禹錫等謹按爾/雅云齧苦堇注今堇葵也葉似栁子如米汋食之滑疏)
(云齧一名苦堇可食之菜也内則云堇荁枌榆是也本/草云味甘此苦者古人語則猶甘草謂之大苦也孟詵)
(云堇乆食除心煩熱令人身重解墮又令人多睡只可/一兩頓而已又擣傅熱腫良又赦鬼毒生取汁半升服)
(即吐/出)
　食療(堇菜味苦主寒熱鼠瘻瘰癧生瘡結核聚氣下/瘀血葉主霍亂與香茂同功蛇咬生杵傅之毒)
(即出矣又乾末和油煎成/摩結核上三五度便差)
丹房鏡源(堇灰制硃/砂硫黄)
　
　
　
　
　
　
　
　
蕺(音/戢)味辛微温主蠷(音/劬)螋(音/搜)溺瘡多食令人氣喘(陶隱/居云)
(俗傳言食蕺不利人脚恐由閉氣故也今小兒食之便/覺脚痛唐本注云此物葉似蕎􁁊肥地亦能蔓生莖紫)
(赤色多生濕地山谷隂處山南江左人好生食之關中/謂之葅菜臣禹錫等謹按蜀本圖經云莖葉俱紫赤英)
(有臭氣孟詵云蕺菜温小兒食之三歳不行乆食之發/虚弱損陽氣消精髓不可食日華子云蕺菜有毒淡竹)
(筒内煨傅/惡瘡白秃)
圖經曰(蕺菜味辛微温主蠷螋溺瘡山谷隂處濕地有/之作蔓生莖紫赤色葉如蕎􁁊而肥山南江左)
(人好生食之然不宜多食令人氣喘發虚弱損陽氣消/精髓素有脚弱病尤忌之一啖令人終身不愈關中謂)
(之葅菜者是也古/今方家亦鮮用之)
　經驗方(主背瘡熱腫取汁蓋之至瘡上/開孔以歇熱毒冷即易之差)
馬芹子味甘辛温無毒主心腹脹滿下氣消食調味用
之香似橘皮而無苦味(唐本注云生水澤傍苗似鬼鍼/菾菜等花青白色子黄黒色似)
(防風子唐本先附臣禹錫等謹按蜀本圖經云花若芹/花子如防風子而扁大爾雅云菱牛蘄釋曰似芹可食)
(菜也而葉似鋭一名茭一名牛蘄一名馬蘄子入藥用/孟詵云和醬食諸味食根及葉不堪食卒心痛子作末)
(醋服日華子云馬芹不時可食/子治卒心氣痛炒食令人得睡)
芸臺味辛温無毒主風游丹腫乳癰(唐本注云别録云/春食之能發膝痼)
(疾此人間所噉菜也今按别本注云破癥瘕結血今俗/方病人得喫芸臺是宜血病也又按陳藏器本草云芸)
(臺破血産婦者食之子壓取油傅頭令頭髪長黒又煑/食主腰脚痺擣葉傅赤游疹乆食弱陽唐本先附臣禹)
(錫等謹按孟説云若先患腰脚不可多食必加極又極/損陽氣發瘡口齒痛又能生腹中諸瘀道家所忌日華)
(子云芸臺涼治産後此風/及瘀血胡臭人不可食)
衍義曰(芸臺不甚香經冬根不死/辟蠧於諸菜中亦不甚佳)
雍菜味甘平無毒主解野葛毒煑食之亦生擣服之嶺
南種之蔓生花白堪為菜云南人先食雍菜後食野葛
二物相伏自然無苦又取汁滴野葛苗當時菸死其相
殺如此張司空云魏武帝噉野葛至一尺應是先食此
菜也
菠薐冷微毒利五藏通腸胃熱解酒毒服丹石人食之
佳北人食肉麵即平南人食魚鱉水未即冷不可多食
冷大小腸乆食令人脚弱不能行發腰痛不與蛆魚同
食發霍亂吐㵼(劉禹錫嘉話録云菠薐本西國中有自/彼將其子來如苜蓿葡萄因張騫而至)
(也本是頗陵國將來/語訛爾時多不知也)
苦蕒冷無毒治面目黄强力止困傅蛇䖝咬又汁傅丁
腫即根出蠶蛾出時切不可取拗令蛾子青爛蠶婦亦
忌食野苦蕒五六囘拗後味甘滑於家苦蕒甚佳
鹿角菜大寒微毒下熱風氣療小兒骨蒸熱勞丈
夫不可乆食發痼疾損經絡血氣令人脚冷痺損腰腎
少顔色服丹石人食之下石力也出海州登萊沂密州
並有生海中又能解麵熱
莙薘平微毒補中下氣理脾氣去頭風利五藏冷氣不
可多食動氣先患腹冷食必破腹莖灰淋汁洗衣白如
玉色(已上五種新補見孟詵/陳藏器陳士良日華子)
東風菜味甘寒無毒主風毒壅熱頭疼目眩肝熱眼赤
亦堪入羮臛煑食甚美生嶺南平澤莖髙三二尺葉似
杏葉而長極厚軟上有細毛先春而生故有東風之號
(今/附)
　
　
　
　
　
　
　
　
　
　
　
　證類本草卷二十九
欽定四庫全書
　證類本草卷三十
　　　　　　　　　　　　宋　唐慎微　撰
　本草圖經本經外草類總七十五種
　　水英　　　　　　　　麗春草
　　坐拏草　　　　　　　紫堇
　　杏葉草　　　　　　　水甘草
　　地柏　　　　　　　　紫背龍牙
　　攀倒甑　　　　　　　佛甲草
　　百乳草　　　　　　　撮石合草
　　石莧　　　　　　　　百兩金
　　小青　　　　　　　　曲節草
　　獨脚仙　　　　　　　露筋草
　　紅茂草　　　　　　　見腫消
　　半天回　　　　　　　剪刀草
　　龍牙草　　　　　　　苦芥子
　　野蘭根　　　　　　　都管草
　　小兒羣　　　　　　　菩薩草
　　仙人掌　　　　　　　千里光
　　九牛草　　　　　　　刺虎
　　無心草　　　　　　　紫背金盤
　　石逍遥　　　　　　　胡堇草
　　生𤓰草　　　　　　　建水草
　　紫袍　　　　　　　　老鴉眼睛草
　　天花粉　　　　　　　瓊田草
　　石垂　　　　　　　　紫金牛
　　雞項草　　　　　　　拳參
　　根子　　　　　　　　杏參
　　赤孫施　　　　　　　田母草
　　繊線草　　　　　　　天夀根
　　百藥祖　　　　　　　黄寮即
　　催風使　　　　　　　陰地厥
　　千里急　　　　　　　　地芙蓉
　　黄花子　　　　　　　　布里草
　　香麻　　　　　　　　　半邉山
　　火灰母草　　　　　　　亞麻子
　　田麻　　　　　　　　　鴆鳥威
　　茒質汗　　　　　　　　地蜈蚣
　　地茄子　　　　　　　　水麻
　　金燈　　　　　　　　　石蒜
　　蕁麻　　　　　　　　　山薑
　　馬腸根
　本草圗經本經外木蔓類二十五種
　　大木皮　　　　　　　　崖椶
　　鵞抱　　　　　　　　　雞翁藤
　　紫金藤　　　　　　　　獨用藤
　　𤓰藤　　　　　　　　　金稜藤
　　野猪尾　　　　　　　　烈節
　　杜莖山　　　　　　　血藤
　　土紅山　　　　　　　百稜藤
　　祁婆藤　　　　　　　含春藤
　　清風藤　　　　　　　七星草
　　石南藤　　　　　　　石合草
　　馬節脚　　　　　　　芥心草
　　棠毬子　　　　　　　醋林子
　　天仙藤
　有名未用總一百九十四種
　　　二十六種玉石類
　　青玉　　　　　　　　白玉髓
　　玉英　　　　　　　　璧玉
　　合玉石　　　　　　　紫石華
　　白石華　　　　　　　黒石華
　　黄石華　　　　　　　厲石華
　　石肺　　　　　　　　石肝
　　石脾　　　　　　　　　石腎
　　封石　　　　　　　　　陵石
　　碧石青　　　　　　　　遂石
　　白肌石　　　　　　　　龍石膏
　　五羽石　　　　　　　　石流青
　　石流赤　　　　　　　　石耆
　　紫加石　　　　　　　　終石
　　　一百二十三種草木類
　　玉伯　　　　　　　　　文石
　　曼諸　　　　　　　　　山慈石
　　石濡　　　　　　　　　石芸
　　石劇　　　　　　　　　路石
　　曠石　　　　　　　　　敗石
　　越砥(音/㫖)　　　　　　　　金莖
　　夏臺　　　　　　　　　柴紫
　　鬼目　　　　　　　　　鬼盖
　　馬顛　　　　　　　　馬唐
　　馬逢　　　　　　　　牛舌
　　羊乳　　　　　　　　羊實
　　犀洛　　　　　　　　鹿良
　　莬棗　　　　　　　　雀梅
　　雀翹　　　　　　　　雞涅
　　相鳥　　　　　　　　䑕耳
　　蛇舌　　　　　　　　龍常草
　　離樓草　　　　　　　神護草
　　黄護草　　　　　　　吴唐草
　　天雄草　　　　　　　雀醫草
　　木甘草　　　　　　　益決草
　　九熟草　　　　　　　兊草
　　酸草　　　　　　　　異草
　　灌草　　　　　　　　䒻(音/起)草
　　莘草　　　　　　　　勒草
　　□草華　　　　　　　呉葵華
　　封華　　　　　　　　􁀙(他典/切)華
　　排華　　　　　　　　節華
　　徐李　　　　　　　　新雉木
　　合新木　　　　　　　俳蒲木
　　遂陽木　　　　　　　學木核
　　木核(華子/根附)　　　　　　栒(音/荀)核
　　荻皮　　　　　　　　桑莖實
　　滿隂實　　　　　　　可聚實
　　讓實　　　　　　　　蕙實
　　青雌　　　　　　　　白背
　　白女腸(赤女/腸附)　　　　　白扇根
　　白給　　　　　　　　白并
　　白辛　　　　　　　　白昌
　　赤舉　　　　　　　　赤涅
　　黄秫　　　　　　　　徐黄
　　黄白支　　　　　　　紫藍
　　紫給　　　　　　　　天蓼
　　地朕　　　　　　　　地芩
　　地筋　　　　　　　　地耳
　　土齒　　　　　　　　燕齒
　　酸惡　　　　　　　　酸赭
　　巴棘　　　　　　　　巴朱
　　蜀格　　　　　　　　纍根
　　苗根　　　　　　　　参果根
　　黄辨　　　　　　　　良逹
　　對廬　　　　　　　　糞藍
　　委(音/威)蛇(音/貽)　　　　　　麻伯
　　王明　　　　　　　　類鼻
　　師絲　　　　　　　　逐折
　　并苦　　　　　　　　父陛根
　　索干　　　　　　　　荆莖
　　鬼□(音/麗)　　　　　　　竹付
　　祕惡　　　　　　　　唐夷
　　知杖　　　　　　　　坔(音/地)松
　　河煎　　　　　　　　區余
　　三葉　　　　　　　　五母麻
　　疥柏腹　　　　　　　常吏之生
　　救赦人者　　　　　　丁公寄
　　城裏赤柱　　　　　　城東腐木
　　芥　　　　　　　　載
　　慶　　　　　　　　腂(户瓦/切)
　　　一十五種蟲類
　　雄黄蟲　　　　　　天社蟲
　　桑蠹蟲　　　　　　石蠹蟲
　　行夜　　　　　　　蝸籬
　　麋魚　　　　　　　丹戩
　　扁前　　　　　　　蚖類
　　蜚厲　　　　　　　　梗雞
　　益符　　　　　　　　地防
　　黄蟲
　　　唐本退二十種(六種神農本經一/十四種名醫别録)
　　薰草　　　　　　　　姑合
　　别􁁊　　　　　　　　牡嵩
　　石下長卿　　　　　　麕(俱倫/切)舌
　　練石草　　　　　　　戈共
　　蕈(音/譚)草　　　　　　　五色符
　　蘘(音/襄)草　　　　　　　□根
　　䑕姑　　　　　　　　舩虹
　　屈草　　　　　　　　赤赫
　　淮木　　　　　　　　占斯
　　嬰(音/櫻)桃　　　　　　　鴆(直隂/切)鳥毛
　　　今新退(一/一)種(神農/本經)
　　彼子
　
　
　
　
　
　
　
　
圖經曰(水英味苦性寒無毒元生永陽池澤及河海邉/臨汝人呼為牛葒草河比信都人名水節河内)
(連内黄呼為水棘劍南遂寜等郡名龍移草蜀郡人採/其花合面藥淮南諸郡名海荏領南亦有土地尤宜莖)
(葉肥大名海精木亦名魚津草所在皆有單服之療膝/痛等其方云水英主丈夫婦人無故兩脚腫滿連膝脛)
(中痛屈伸急強者名骨風其疾不宜針刺及炙亦不宜/服藥惟單煑此藥浸之不經五日即差數用神驗其藥)
(春取苗夏採莖葉及花秋冬用根患前病者每日取五/六斤以水一石煑取三斗及熱浸脚兼淋膝上日夜三)
(四頻日用之以差為度若腫甚者即於前方加生椒目/三升加水二大斗依前煑取汁将淋瘡腫隨湯消即摩)
(粉避風乃良忌油膩/蒜生菜猪魚内等)
　
　
　
　
　
　
　
　
圖經曰(麗春草味甘微温無毒出檀嵎山川谷檀嵎山/在髙宻界河南淮陽郡潁川及譙郡汝南郡等)
(並呼為龍羊草河北近山鄴郡汲郡名蘘蘭艾上黨紫/團山亦有名定參草亦名仙女蒿今所在有甚瘵癊黄)
(人莫能知唐天寳中因潁川郡楊正進名醫嘗用有效/單服之主療黄疸等其方云麗春草療因時患傷熱變)
(成癊黄遍身旺熱小便黄赤眼如金色面又青黒心頭/氣痛遶心如刺頭旋欲倒兼脇下有瘕氣及黄疸等經)
(用有驗其藥春三月採花陰乾有前病者取花一升禱/為散每平明空腹取二方寸匕和生麻油一盞頓服之)
(日惟一服隔五日再進以知為度其根療黄疸患黄疸/者𢷬根取汁一盞空腹頓服之腹訖須㬰即利三兩行)
(其疾立已一劑不能全愈隔七日更/一劑永差忌酒麵猪魚肉粉酪等)
　
　
　
　
　
　
　
　
圖經曰(坐拏草生江西及滁州六月開紫花結實採其/苗為藥上人用治打撲所傷兼壯筋骨治風痺)
(江西北甚易得後因人用之有効今頗/貴重神醫普救治風方中已有用者)
　
　
　
　
　
　
　
　
圖經曰(紫堇味酸微温無毒元生江南吴興郡淮南名/楚葵宜春郡名蜀堇豫章郡名苔菜晉陵郡名)
(水萄菜惟出江淮南單服之療大小人脫肛等其方云/紫堇草主大小人脫肛每天冷及喫冷食即暴痢不止)
(肛則下脫久療不差者春間收紫堇花二斤暴乾𢷬為/散加礠毛末七兩相和研令細塗肛上内既入内了即)
(使人噀冷水於面上即及入腸中每日一塗藥噀面不/過六七度即差又以熱酒半升和散一方寸寸空腹服)
(之日再漸加至二方寸匕以差為度若五嵗已下小兒/即以半杏子許散和酒令服之亦佳忌生冷陳倉米等)
　
　
　
　
　
　
　
　
圖經曰(杏葉草生常州味酸無毒主腸痔下血久不差/者一名金盞草蔓生籬下葉葉相對秋後有子)
(如雞頭實其中變生一小蟲/子脫而能行中夏採花用)
　
　
　
　
　
　
　
　
圖經曰(水非草生筠州味甘無毒治小兒風熱舟毒瘡/與甘草同煎飲服春生苗莖青色葉如楊栁多)
(生水際無花十月八月採/彼土人多單服不入衆樂)
　
　
　
　
　
　
　
　
圖經曰(地柏土蜀中山谷河中府亦有之根黄狀如絲/莖細上有黄㸃子無花葉三月生長四五寸許)
(四月採暴乾用蜀中九月藥市多有貨之主藏毒下血/神速其方與黄耆等分末之米飲服二錢蜀人甚神此)
(方謀有/放也)
　
　
　
　
　
　
　
　
圖經曰(紫背龍牙生蜀中味辛甘無毒彼土山野人云/解一切蛇祟甚妙兼治咽喉中痛含燕之便放)
(其藥冬夏長/生採無時)
　
　
　
　
　
　
　
　
圖經曰(攀倒甑生宜州郊野味苦性寒主解利風壅熱/盛煩渇汗燥春夏採葉研𢷬冷水浸絞汁服之)
(甚效其莖葉如薄荷一/名接骨草一名斑秋莖)
　
　
　
　
　
　
　
　
圖經曰(佛甲草生筠州味甘寒微毒爛研如膏以貼湯/火瘡毒多附石向陽而生有似馬齒莧細小而)
(長有花黄色不結實四季/皆有採無時彼土人多用)
　
　
　
　
　
　
　
　
圖經曰(百乳草生河中府秦州劍州根黄白色形如瓦/松莖葉俱青有如松葉無花三月生苗四月長)
(及五六寸許四時採其根晒乾用下乳/亦通順血脈調氣甚佳亦謂之百藥草)
　
　
　
　
　
　
　
　
圖經曰(撮石合草生眉州米田中苗莖髙二尺以來葉/似穀葉十二月萌芽生苗一月有花不結實其)
(苗味甘無毒二月採之/彼土人用療金瘡甚佳)
　
　
　
　
　
　
　
　
圖經曰(石莧生筠州多附河岸沙石上生味辛苦有小/毒春生苗葉莖青髙一尺已來葉如水栁而短)
(八月九月採彼土人與甘/草同服齁䶎及吐風延)
　
　
　
　
　
　
　
　
圖經曰(百兩金生戎州雲安軍河中府味苦性平無毒/葉似荔枝初生背面俱青結花實後背紫面青)
(苗髙二三尺有幹如木陵冬不周初及開花青碧色結/實如豆大生青熱赤根入藥採無時用之搥去心治壅)
(熱咽喉種痛含一寸許燕津河中出者根赤色如蔓菁/莖細青色四月間開黄花似星宿花五月採根長及一)
(寸曬乾用/治風延)
　
　
　
　
　
　
　
　
圖經曰(小青生福州三月生花當月採葉彼/土人以其葉生𢷬碎治癰瘡甚效)
　
　
　
　
　
　
　
　
圖經曰(曲節草生筠州味甘平無毒苗發背瘡消癰腫/拔毒四月生苗莖方色青有節七月八月著花)
(似薄荷結子無用葉似劉寄奴而青軟一名蛇籃一名末/綠豆青一名六月冷五月六月採莖葉陰乾與甘草作)
(米汁/調服)
　
　
　
　
　
　
　
　
圖經曰(獨脚仙生福州山林傍陰泉處多有之春生苗/至秋冬而葉落其葉圓上青下紫其脚長三四)
(寸夏採根葉連梗焙乾為末/治婦人血塊酒煎半錢服之)
　
　
　
　
　
　
　
　
圖經曰(露筋草生施州株髙三尺已來春生苗隨即開/花結子四時不凋其子碧綠色味辛澁性凉無)
(毒不拘時採其根洗净焙乾𢷬羅為末/用白礬水調貼蜘蛛并蜈蚣咬傷瘡)
　
　
　
　
　
　
　
　
圖經曰(紅茂草生施州又名地没藥又名長生草四季/枝葉繁盛故有長生之名大凉味苦春採根葉)
(焙乾𢷬羅為末冷/水調貼癰疽瘡腫)
　
　
　
　
　
　
　
　
圖經曰(見腫消生筠州味酸澁有微毒治狗咬瘡消癰/腫春生苗葉莖紫色髙一二尺葉似桑而光面)
(青紫赤色採無時土人/多以生苗葉爛𢷬貼瘡)
　
　
　
　
　
　
　
　
圖經曰(半天回生施州春生苗髙二尺已來赤斑色至/冬苗葉皆枯其根味苦澀性温無毒土人夏月)
(採之與雞翁藤野蘭根崖椶等四味洗浄去麄皮焙乾/等分𢷬羅為末温酒服二錢錢療婦人血氣并五勞七)
(傷婦人服忌羊血雞魚/濕麵丈夫服無所忌之)
　
　
　
　
　
　
　
　
圖經曰(剪刀草生江湖及京東近水河溝沙磧中味甘/微苦寒無毒葉如剪刀形莖􁟓似嫩蒲又似三)
(稜苗甚軟其色深青綠每叢十餘莖内抽出一兩莖莖/分枝開小白花四瓣蘂深黄色根大者如杏小者如杏)
(核色白而瑩滑五月六月七月採葉正月二月採根一/名慈菰一名白地栗一名河鳬茨土人爛𢷬其莖葉如)
(泥塗𫝊諸惡瘡腫及小兒遊瘤丹毒以冷水調此草膏/化如糊以雞羽掃上腫便消退其效殊佳根煑熟味甚)
(甘甜時人作果子常食無毒福州别有一/種小異三月生花四時採根葉亦治癰腫)
　
　
　
　
　
　
　
　
圖經曰(龍牙草生施州株髙二尺已來春夏有苗葉至/秋冬而枯其根味辛澁温無毒春夏採之洗浄)
(揀擇去蘆頭焙乾不計分兩𢷬羅為末/用米飲調服一錢治赤白痢無所忌)
　
　
　
　
　
　
　
　
圖經曰(苦芥子生秦州苗長一尺已來枝葉青色如栁/開白花似榆莢其子黒色味苦大寒無毒明眼)
(目治血/風煩燥)
　
　
　
　
　
　
　
　
圖經曰(野蘭根出施州叢生髙二尺已來四時有葉無/花其根味微苦性温無毒採無時彼土人取此)
(半天回雞翁藤崖㯶等四味洗净去麄皮焙乾等分𢷬/羅為末温酒調服二錢錢療婦人血氣並五勞七傷婦)
(人服之忌雞魚濕麵/羊血丈夫無所忌)
　
　
　
　
　
　
　
　
圖經曰(都管草生施州及冝州田野味苦辢性寒主風/癰腫毒赤疣以醋摩其根塗之亦治咽喉腫痛)
(切片含之立愈其根似𦍑活頭嵗長一節髙三尺許葉/似土當歸冇重臺生二月八月採根陰乾施州生者作)
(蔓又名香毬蔓長丈餘赤色秋結紅實四/時皆有採其根枝煎湯淋洗去風毒瘡腫)
　
　
　
　
　
　
　
　
圖經曰(小兒羣生施州叢髙一尺已來春夏生苗葉無/花至冬而枯其根味辛性凉無毒採無時其土)
(人取此并左纒草二味洗净焙乾等分𢷬羅為末每/服一錢温酒調下療淋疾無忌左纒草乃旋花根也)
　
　
　
　
　
　
　
　
圖經曰(菩薩草生江浙州郡近京亦有之味苦無毒中/諸藥食毒者酒研服之又治諸蟲蛇傷飲其汁)
(及研𫝊之良亦名尺二主婦人姙娠咳嗽𢷬篩蜜丸服/之立效此草凌冬不凋秋中有花直出赤子似蒻頭冬)
(月採/根用)
　
　
　
　
　
　
　
　
圖經曰(仙人掌草生合州筠州味微苦而澁無毒多於/石壁上貼壁而生如人掌故以名之葉細而長)
(春生至冬猶青無時採彼土人與甘/草浸酒服治腸痔痢血不入衆藥使)
　
　
　
　
　
　
　
　
圖經曰(紫背金盤草生施州苗髙一尺已來葉背紫無/花根味辛澁性熱無毒採無時土人單用此物)
(洗浄去麄皮焙乾𢷬羅温酒調服半錢七婦人/血氣能消胎氣孕婦不可服忌雞魚濕麵羊血)
　
　
　
　
　
　
　
　
圖經曰(石逍遥草生常州味苦微寒無毒療癰痪諸風/手足不遂其草冬夏常有無花實生亦不多採)
(無時俗用搗為末煉蜜丸如梧桐子大酒服二十粒/日二服百日差久服益血輕身初服微有頭疼無害)
　
　
　
　
　
　
　
　
圖經曰(胡堇草生蜜州東武山田中味辛􁇨無毒主五/臟榮衛肌肉皮膚中瘀血止疼痛散血絞汁塗)
(金瘡枝葉似小堇菜花紫色似翹軺花一枝七葉花出/三兩莖春採苗依時搗篩與松枝乳香花桑柴炭亂髪)
(灰同熬如彈丸大如有打撲損筋骨折傷及惡/癰癤腫破以熱酒摩一彈丸服之其疼痛立止)
　
　
　
　
　
　
　
　
圖經曰(無心草生商州及秦州性温無毒主積血逐氣/塊益筋節補虚損潤顔色療辟洩腹痛三月開)
(花五月採實六七月/採根苗陰乾用之)
　
　
　
　
　
　
　
　
圖經曰(千里光生筠州淺山及路傍味苦甘寒無毒葉/似菊葉而長枝􁟓圓而青背有毛春生苗秋生)
(莖葉有花黄色不結實花無用彼土人多/與甘草煑作飲服退熱明目不入衆藥用)
　
　
　
　
　
　
　
　
圖經曰(九牛草生筠州山崗上味微苦有小毒解風勞/治身體痛二月生苗獨莖髙一尺葉似艾葉圓)
(而長背有白毛面青五月採/與甘草同煎服不入衆藥用)
　
　
　
　
　
　
　
　
圖經曰(刺虎生睦州味甘其葉凌冬不凋採無時彼上/人以其根葉枝􁟓細剉焙乾搗羅為末煖酒調)
(服一錢匕理一/切腫痛風疾)
　
　
　
　
　
　
　
　
圖經曰(生𤓰菜生資州平田陰畦間味甘微寒無毒治/走疰攻頭面四肢及陽毒傷寒壮熱頭痛心神)
(煩躁利胷膈俗用搗自然汁飲之及生搗貼腫毒苗長/三四寸作叢住葉青圓似白莧菜春生莖葉夏開紫白)
(花結黒細實其味作生/𤓰氣故以為名花實)
　
　
　
　
　
　
　
　
圖經曰(建水草生福州其枯葉似桑四時常有彼/土人取其葉焙乾碾末煖酒服治走疰風)
　
　
　
　
　
　
　
　
圖經曰(紫袍生信州春深發生葉如苦益菜至五月/生花如金錢紫色彼方醫人用治咽喉口齒)
　
　
　
　
　
　
　
　
圖經曰(老鵶眼睛草生江湖間味甘性温無毒治風補/益男子元氣婦人敗血七月採子其葉入醋細)
(研治小兒火熖丹消赤腫其根與木通胡荽煎湯服通/利小便葉如茄子葉故名天茄子或云即漆姑草也漆)
(姑即蜀羊泉已見本/經人亦不能决識之)
　
　
　
　
　
　
　
　
圖經曰(天花粉生明州味苦寒毒主消渇身熱煩滿大/熱補氣安神續絶傷除腸中固熱入疸身面黄)
(唇乾口燥短氣通月水止小/便利十一月十二月採根用)
　
　
　
　
　
　
　
　
圖經曰(瓊田草生福州春生苖葉無花三月採根/葉焙乾土人用治風生搗羅蜜丸服之)
　
　
　
　
　
　
　
　
圖經曰(石垂生福州山中三月有花四月採子/焙乾生搗羅蜜丸彼人用治蠱毒甚佳)
　
　
　
　
　
　
　
　
圖經曰(紫金牛生福州味辛葉如茶上綠下紫實圓紅/如丹朱根微紫色八月採去心暴乾頗似巴㦸)
(主時疾膈氣/去風痰用之)
　
　
　
　
　
　
　
　
圖經曰(雞項草生福州葉如紅花葉上有刺青色亦名/千針草根似小蘿蔔枝條直上三四月苗上生)
(紫花八月葉凋十月採根洗/焙乾碾羅為散服治下血)
　
　
　
　
　
　
　
　
圖經曰(拳參生淄州田野葉如羊蹄根似海鰕/黒色五月採彼土人搗末淋􁀙腫氣)
　
　
　
　
　
　
　
　
圖經曰(根子生威州山中味苦辛温主心中結塊久積/氣攻臍下根入藥用採無時其苗葉花實並不)
(入/藥)
　
　
　
　
　
　
　
　
圖經曰(杏參生淄州田野主腹臟風壅上氣欬𠻳根/似小菜根五月内採苗葉彼土人多用之)
　
　
　
　
　
　
　
　
圖經曰(赤孫施生福州葉如浮萍草治婦人血結不通/四時常有採無時毎用一手搦浄洗細研煖酒)
(調服/之)
　
　
　
　
　
　
　
　
圖經曰(田母草生臨江軍性凉無花實二月採/根用主煩熱及小兒風熱用之尤効)
　
　
　
　
　
　
　
　
圖經曰(鐵線生饒州味微苦無毒三月採根/陰乾彼土人用療風消腫毒有効)
　
　
　
　
　
　
　
　
圖經曰(天夀根出台州毎嵗土貢其性凉/甚治胷膈煩熱彼土人常用有効)
　
　
　
　
　
　
　
　
圖經曰(百藥祖生天台山中苗葉冬夏常夀/彼土人冬採其葉入藥治風有効)
　
　
　
　
　
　
　
　
圖經曰(黄寮郎生天台山中苗葉冬夏常/青彼土人採其根入藥治風有効)
　
　
　
　
　
　
　
　
圖經曰(催風使生天台山中苗葉冬夏常青/彼土人秋採其葉入藥用治風有効)
　
　
　
　
　
　
　
　
圖經曰(陰地厥生鄧州順陽縣内鄉山谷味甘苦微寒/無毒主療腫毒風熱葉似青蒿莖青紫色花作)
(小穗微黄根似細/辛七月採根苗用)
　
　
　
　
　
　
　
　
圖經曰(千里急生天台山中春生苗秋有花彼/土人并其花葉採入藥用治眼有効)
　
　
　
　
　
　
　
　
圖經曰(地芙蓉生鼎州味辛平無毒花/主惡瘡葉以傅貼腫毒九月採)
　
　
　
　
　
　
　
　
圖經曰(黄花了生信州春生青葉至三月而有花似辢/菜花黄色至秋中結實採無時療咽喉口齒)
　
　
　
　
　
　
　
　
圖經曰(布里草生南㤙州原野中味苦寒有小毒治皮/膚瘡疥莖髙三四尺葉似李而大至夏不花而)
(實食之令人瀉不拘時採根割取/皮焙乾為末油和塗瘡疥殺蟲)
　
　
　
　
　
　
　
　
圖經曰(香麻生福州四季常有苗葉而無花不拘/時月採之彼土人以煎作浴湯去風甚佳)
　
　
　
　
　
　
　
　
圖經曰(半邉山生宜州溪澗味微苦辛性寒主風熱上/壅喉咽腫痛及項上風壅以酒摩服二月八月)
(九月採根其根壯似白术而軟葉似苦/蕒厚而光一名水若蕒一名謝婆菜)
　
　
　
　
　
　
　
　
圖經曰(火炭母草生南恩州原野中味酸平無毒去皮/膚風熱流注骨節癰腫疼痛莖赤而柔似細蓼)
(葉端失近根方夏有白花秋實如菽青黒色味甘可食/不拘時採葉搗爛於瓦器中以䀋酒炒傅腫痛處經宿)
(一/易)
　
　
　
　
　
　
　
　
圖經曰(亞麻子出兖州威勝軍味甘微温無毒苗葉俱/青花白色八月上旬採其實用又名鵶麻治大)
(風/疾)
　
　
　
　
　
　
　
　
圖經曰(田麻生信州田野及溝澗傍春夏生青葉七月/八月中生小莢子冬三月採葉療癰癤腫毒)
　
　
　
　
　
　
　
　
圖經曰(鴆鳥威生信州山野中春生青藥至九月而有/花如蓬蒿萊花淡黄色不結實療癰癤腫毒採)
(無/時)
　
　
　
　
　
　
　
　
圖經曰(茒質汗生信州葉青花白七月/採彼土人以治風腫行血有効)
　
　
　
　
　
　
　
　
圖經曰(地蜈蚣出江寜州村落間郷/人云水摩塗腫毒醫方鮮用)
　
　
　
　
　
　
　
　
圖經曰(地茄子生商州味微辛温有小毒主中風痰涎/麻痺下熱毒氣破堅積利膈消癰腫瘡癤散血)
(墮胎三月開花結子/五月六月採陰乾用)
　
　
　
　
　
　
　
　
圖經曰(文具石/蒜條下)
　
　
　
　
　
　
　
　
圖經曰(文附石/蒜條下)
　
　
　
　
　
　
　
　
圖經曰(水麻生鼎州味辛温有小毒其根名石蒜主傳/貼腫毒九月採又名金燈花其根亦名石蒜或)
(云即此/類也)
　
　
　
　
　
　
　
　
圖經曰(蕁麻生江寜府山野中村民云療蛇/毒然有大毒人誤服之吐利不止)
　
　
　
　
　
　
　
　
圖經曰(山薑生衛州味辛平有小毒去皮間風熱可作/淋煓湯又主暴冷及胃中逆冷霍亂腹痛開紫)
(花不結子八/月採根用)
　
　
　
　
　
　
　
　
圖經曰(馬腸根生秦州味苦辛寒有毒主蟲除風五月/六月採根用其葉似桑性熱三月採以療瘡疥)
　
　
　
　
　
　
　
　
圖經曰(大木皮生施州其髙下大小不定四時有葉無/花其皮味苦澀性温無毒採無時彼土人與苦)
(桃皮櫻桃皮三味各去麄皮净洗焙乾䓁分搗/羅酒調服一錢療一切熱毒氣服食無忌)
　
　
　
　
　
　
　
　
圖經曰(崖椶生施州石崖上味甘辛性温無毒苗髙一/尺已來四季有葉無花彼土醫人採根與半天)
(逥雞翁藤野蘭根等四味浄洗焙乾去麄皮等分搗羅/温酒調服二錢匕療婦人血氣并五勞七傷婦人服忌)
(雞魚濕麵丈/夫服無所忌)
　
　
　
　
　
　
　
　
圖經曰(鵞抱生宜州山洞中味苦性寒主風熱上壅咽/喉腫痛及解蠻箭藥毒篩末以酒調服之有效)
(亦消風熱結毒赤腫用酒摩塗之立愈此種多生山林/中附石而生作蔓似大豆根形似菜菔大者如三升器)
(小者如拳二月八/月採根切片陰乾)
　
　
　
　
　
　
　
　
圖經曰(雞翁藤出施州其苗蔓延大木有葉無花味辛/性温無毒採無時彼土人與半天逥野蘭根崖)
(㯶四味浄洗去麄皮焙乾等分搗羅為末毎服二錢用/温酒調下療婦人血氣幷五勞七傷婦人服忌雞魚濕)
(麵羊血丈/夫無忌)
　
　
　
　
　
　
　
　
圖經曰(紫金藤生福州山中春初單生葉青色至冬凋/落其藤似枯條採其皮晒乾為末治丈夫腎氣)
　
　
　
　
　
　
　
　
圖經曰(獨用藤生施州四時有葉無花葉上有倒刺其/皮味苦辛性熱無毒採無時彼土人取此并小)
(赤藥頭二味洗浄焙乾各等分搗/羅為末温酒調一錢療心氣痛)
　
　
　
　
　
　
　
　
圖經曰(𤓰藤生施州四時有葉無花其皮味甘性凉無/毒採無時與刺猪零二味洗浄去麄皮焙乾等)
(分搗羅用甘草水調/貼治諸熱毒惡瘡)
　
　
　
　
　
　
　
　
圖經曰(金稜藤生施州四時有葉無花其皮味辛性温/無毒採無時與續筋馬接脚三味洗浄去麄皮)
(焙乾等分搗羅温酒調服二/錢匕治筋骨疼痛無所忌)
　
　
　
　
　
　
　
　
圖經曰(野猪尾生施州其苗纒木作藤生四時有菜無/花味苦澀性凉無毒採無時彼上人取此并百)
(藥頭二味洗浄去麄皮焙乾等分𢷬羅為/末温酒調下一錢療心氣痛解熱毒)
　
　
　
　
　
　
　
　
圖經曰(烈節生榮州多在休箐中生味辛温無毒主肢/節風冷筋脈急痛春生蔓苗莖葉俱似丁公藤)
(而纎細無花實九月採/莖暴乾以作浴湯佳)
　
　
　
　
　
　
　
　
圖經曰(杜莖山生宜州味苦性寒主温瘴寒熱發歇不/定煩渇頭疼心燥取其葉搗爛以新酒浸絞汁)
(服之吐出惡涎甚效其苗髙四五尺葉似/苦蕒菜秋有花紫色實如枸杞子大而白)
　
　
　
　
　
　
　
　
圖經曰(血藤生信州葉如蔢蘭葉根如大􁀙指其/色黄五月採攻血治氣塊彼土人用之)
　
　
　
　
　
　
　
　
圖紅曰(土紅山生福州及南恩州山野中味甘苦微寒/無毒主骨節疼痛治勞熱瘴瘧大者髙七八尺)
(葉似枇杷而小無毛秋生白花如粟粒不實用其葉搗/爛酒浸服之採無時福州生者作細藤似芙蓉葉其葉)
(上青下白根如葛頭薄切用米泔浸一宿更用清水浸/一宿取出炒令黄色搗末毎服一錢水一盞生薑一小)
(片同煎服治/勞瘴甚佳)
　
　
　
　
　
　
　
　
圖經曰(百稜藤生天台春生苗蔓延木上無花葉/冬採皮入藥治盜汗彼土人用之有效)
　
　
　
　
　
　
　
　
圖經曰(祁婆藤生天台山中其苗蔓延木上四/時常有彼土人採其葉入藥治風有效)
　
　
　
　
　
　
　
　
圖經曰(含春藤生台州其苗蔓延木上冬夏/常青彼土人採其葉入藥治風有效)
　
　
　
　
　
　
　
　
圖經曰(清風藤生天台山中其苗蔓延木上四/時常有彼土人採其葉入藥治風有效)
　
　
　
　
　
　
　
　
圖經曰(七星草生江州山谷石上味微酸葉如栁而長/作藤蔓延長二三尺其葉取硬背上有黄㸃如)
(七星採無時入/鳥髭髪藥用之)
　
　
　
　
　
　
　
　
圖經曰(石南藤生天台山中其苗蔓延木上四/時不凋彼土人採其葉入藥治腰痛)
　
　
　
　
　
　
　
　
圖經曰(石合草生施州其苗纒木作藤四時有葉無花/其葉味甘性凉無毒採無時焙乾搗羅為末温)
(水調貼治一切惡/瘡腫及歛瘡口)
　
　
　
　
　
　
　
　
圖經曰(馬節脚生施州作林大小不常四時有葉無花/其皮味甘性温無毒採無時彼土人取比并續)
(筋金稜藤三味洗浄去麄皮焙乾等分搗羅為末/温酒調服一錢治筋骨疼痛續筋即葍旋根也)
　
　
　
　
　
　
　
　
圖經曰(芥心草生淄州初生似臘謨草引蔓白色根/黄色四月採苗藥彼土人搗末治瘡疥甚效)
　
　
　
　
　
　
　
　
圖經曰(棠毬子生滁州三月開白花随便結實其味酸/而澁採無時彼土人用治痢疾及腰疼皆效他)
(處亦有而/不入藥用)
　
　
　
　
　
　
　
　
圖經曰(醋林子出卭州山野林箐中其木髙丈餘枝條/紫茂三月開花色白四出九月十月結子纍纍)
(數十枚成孕生青熟赤畧類櫻桃而蔕短味酸性温無/毒善療􁀙蛟心痛及痔瘺下血并久痢不差尤治小兒)
(疳􁀙蛟心腹脹滿黄瘦下寸白蟲單搗為末酒調一錢/匕服之甚效又土人多以䀋醋收藏以充果子食之生)
(津液醒酒止渇不可多食令人口舌麄折及熟採之陰/乾和核同用其葉味酸夷僚人採得入䀋和魚鱠食之)
(勝用/醋也)
　
　
　
　
　
　
　
　
圖經曰(天仙藤生江淮及浙東山中味苦温微毒解風/勞得麻黄則治傷寒發汗與大黄同服墮胎氣)
(春生苗蔓延作藤葉似葛藥圓而小有毛白色四/時不凋根有鬚夏月採取根苗南人用之最多)
　有名未用總一百九十四種
　　　二十六種玉石類
青玉味甘平無毒主婦人無子輕身不老長年一名榖
玉生藍田(陶隠居云張華云合玉漿用榖玉正縹白色/不夾石者大如升小如雞子取穴中者非今)
(作噐物玉也出襄鄉縣售穴中黄/初中詔征南將軍夏侯尚求之)
白玉髄味甘平無毒主婦人無子不老延年生藍田玉
石間玉英味甘主風瘙皮膚痒一名石鏡明白可作鏡
生山竅十二月採
璧玉味甘無毒主明目益氣使人多精生子
合玉石味甘無毒主益氣療消渴輕身辟榖生常山中
丘如彘肪
紫石華味甘平無毒主渴去小腸熱一名茈石華生中
牛山隂採無時
白石華味辛無毒主痺消渴膀胱熱生液北鄉北邑山
採無時
黒石華味甘無毒主隂痿消渴去熱療月水不利生弗
其勞山隂石間採無時
黄石華味甘無毒主隂痿消渴膈中熱去百毒生液北
山黄色採無時
厲石華味甘無毒主益氣養神止渴除熱强隂生江南
如石花採無時
石肺味辛無毒主癘欬寒乆痿益氣明目生水中状如
肺黒澤有赤文出水即乾(陶隠居云今浮石亦療欬/似肺而不黒澤恐非是)
石肝味酸無毒主身痒令人色美生常山色如肝
石脾味甘無毒主胃寒熱益氣令人有子一名胃石一
名膏石一名消石生隠蕃山谷石間黒如大豆有赤文
色微黄而輕薄如碁子採無時
石腎味鹹無毒主洩痢色如白珠
封石味甘無毒主消渴熱中女子疽蝕生常山及少室
採無時
陵石味甘無毒主益氣耐寒輕身長年生華山其形薄
澤
碧石青味甘無毒主明目益精去白瘲(音/廯)延年
遂石味甘無毒主消渴傷中益氣生太山隂採無時
白肌石味辛無毒主强筯骨止渴不飢隂熱不足一名
肌石一名洞石生廣焦國卷(音/權)山青石間龍石膏無毒
主消渴益夀生杜陵如鐡脂中黄
五羽石主輕身長年一名金黄生海水中蓬葭山上倉
中黄如金
石流青味酸無毒主療洩益肝氣明目輕身長年生武
都山石間青白色
石流赤味苦無毒主婦人帶下止血輕身長年理如石
耆生山石間(陶隠居云芝品中有石/流丹又有石中黄子)
石耆味甘無毒主欬逆氣生石間色赤如鐡脂四月採
紫佳石味酸主痺血氣一名赤英一名石血赤無毒生
邯鄲山如爵茈二月採(陶隠居云三十六/水方呼為紫賀石)
終石味辛無毒主隂痿痺小便難益精氣生陵隂採無
時
　　　一百三十二種草木類
玉伯味酸温無毒主輕身益氣止渴一名玉遂生石上
如松髙五六寸紫花用莖葉(臣禹錫䓁謹按陳藏器云/今之石松生石上髙一二)
(尺山人取根莖漫酒去風血除風/瘙宜老伯應是栢字傳寫有誤)
文石味甘主寒熱心煩一名黍石生東郡山澤中水下
五色有汁潤澤
曼諸石味甘主益五藏氣輕身長年一名隂精六月七
月出石上青黄色夜有光
山慈石味苦平無毒主女子帶下一名爰茈生山之陽
正月生葉如藜蘆莖有衣石濡主明目益精氣今人不
飢渴輕身長年一名石芥(臣禹鍚䓁謹按陳藏器云生/石之隂如屋遊垣衣之類得)
(兩即展故名石需早春青翠端開四/葉山人名石芥生令月目不飢渴)
石芸味甘無毒主目痛淋露寒熱溢血一名螫烈一名
顧啄三月五月採莖葉隂亁(臣禹錫䓁謹按爾雅云茢/勃茢郭注云一名石芸)
石劇味甘無毒主渴消中
路石味甘酸無毒主心腹止汗生肌酒痂益氣耐寒實
骨髄一名陵石生草石上天雨獨乾日出獨濡花黄莖
赤黒三嵗一實赤如麻子五月十月採莖葉隂乾
曠石味甘平無毒主益氣養神除熱止渴生江南如石
草
敗石味苦無毒主渴痺
越砥(音/㫖)味甘無毒主目育止痛除熱瘙(陶隠居云今細/礪石出臨平者)
(臣禹錫䓁謹按蜀本主云今據/此在草本類中恐非細礪石也)
金莖味苦平無毒主金瘡内漏一名葉金草生澤中髙
處
夏䑓味甘主百疾濟絶氣(陶隠居云此藥乃爾神/竒而不復識用可恨也)
㭍紫味苦主小腹痛利小腹破積聚長肌肉乆服輕身
長年生冤句二月七月採
鬼目味酸平無毒主明目一名來甘實赤如五味十月
採(陶隠居云俗人今呼白草子亦為鬼目此乃相似也/臣禹錫䓁謹按陳藏器一名排風一名白幕爾雅云)
(符鬼目注云葉似/葛子如耳鐺赤色)
鬼盖味甘平無毒主小兒寒熱癎一名地葢生垣墻下
叢生赤早生暮死(陶隠居云一名朝生欵是今鬼繖也/臣禹錫䓁謹按陳藏器云鬼葢名為)
(鬼屋如菌生隂濕處葢黒莖赤和醋傳腫毒馬脊腫人/惡瘡杜正倫云鬼繖夏日得雨聚生糞堆見日消黒此)
(物有/小毒)
馬顛味甘有毒療浮腫不可多食
馬唐味甘寒主調中明耳目一名羊痳一名羊粟生下
濕地莖有節生根五月採(臣禹鍚䓁謹按陳藏器云生/南中廢稻田中節節有根著)
(土如結縷草堪銅馬云馬食如糖故曰馬/糖煎取汁明目潤肺爾雅云馬糖馬飯也)
馬逄味辛無毒主癬蟲
牛舌實味鹹温無毒主輕身益氣一名彖尸生水中澤
傍實大葉長尺五月採(臣禹錫䓁謹按陳藏器云今東/土人呼田水中大葉如牛耳亦)
(呼為牛/耳菜)
羊乳味甘温無毒主頭眩痛益氣長肌肉一名地黄三
月採立夏後毋死(臣禹錫䓁謹按陳藏器云羊乳根似/薺苨而圓大小如拳上有角節部之)
(有白汁人取根當薺苨三/月採苖竹蔓折有白汁)
羊實味苦寒主頭秃惡瘡疥瘙痂㿅(音/癬)生蜀郡
犀洛味甘無毒主癃一名星洛一名況洛
鹿良味鹹臭主小兒驚癎貫豚痸瘲大人痓五月採
莵棗味酸無毒主輕身益氣生丹陽陵地髙尺許實如
棗
雀梅味酸寒有毒主蝕惡瘡一名千雀生海水石谷間
(陶隠居云葉與/實俱如麥李)
雀翹味鹹主益氣明目一名去毋一名更生生藍中葉
細黄莖赤有刺四月實兑(音/銳)黄中黒五月採隂亁
雞涅味甘平無毒主明目中寒風諸不足水腫邪氣補
中止洩痢療女子白沃一名隂洛生雞山採無時
相烏味苦主隂痿一名烏葵如蘭香赤莖生山陽五月
十五日採隂亁
䑕耳味酸無毒主痺寒寒熱止欬一名無心生田中下
地厚葉肥莖
蛇舌味酸平無毒主除留血驚氣蛇癎生大水之陽四
月採花八月採根
龍常草味鹹温無毒主輕身益隂氣療痺寒濕生河水
傍如龍蒭冬夏生
離樓草味鹹平無毒主益氣力多子輕身長年生常山
七月八月採實
神䕶草可使獨守叱咄人寇盗不敢入門生常山北八
月採(陶隠居云此一竒草/計彼人猶應識用之)
黄䕶草無毒主痺益氣令人嗜食生隴西
吴唐草味甘平無毒主輕身益氣長年生故稻田中日
夜有光草中有膏
天雄草味甘温無毒主益氣隂痿生山澤中状如蘭實
如大豆赤色
雀醫草味苦無毒主輕身益氣洗浴爛瘡療風水一名
白氣春生秋花白冬實黒
本甘草主療癰腫盛熱煮洗之生木間三月生大葉如
蛇状四相值但折枝種之便生五月花白實核赤三月
三日採
益決草味辛温無毒主欬肺傷生山隂根如細辛
九􁋑草味甘温無毒主出汗止洩療悶一名鳥粟一名
雀粟生人家庭中葉如棗一嵗九熟七月採(陶隠居云/今不見有)
(此/)
兊草味酸平無毒主輕身益氣長年生蔓草木上葉黄
有毛冬生
酸草主輕身延年生名山醴泉上隂居莖有五葉青澤
根赤黄可以消玉一名醜草(陶隠居云李云是今酸箕/布地生者今處處有然恐)
(非/也)
異草味甘無毒主痿痺寒熱去黒子生籬木上葉如葵
莖傍有角汁白
灌草葉主癰腫一名䑕肝葉滑清白
䒻(音/起)草味辛無毒主傷金瘡
莘草味甘無毒主盛傷痺腫生山澤如蒲黄葉如芥
勒草味甘無毒主瘀血止精益盛氣一名黒草生山谷
如栝樓(陶隠居云疑此猶是薰草兩字/皆相似一誤爾而栝樓為殊矣)
英草華味辛平無毒主痺氣强隂療面勞疸解煩堅筯
骨療風頭可作沐藥生蔓木上一名鹿英九月採隂亁
吴葵華味鹹無毒主理心氣不足
封華味甘有毒主疥瘡養肌去惡肉夏至日採
㥏(他典/切)華味甘無毒主上氣解煩堅筋骨
排華味苦主水氣去赤蟲令人好色不可乆服春生乃
採(臣禹錫䓁謹按陳藏器云排音斐樹似杉子如㯽楖/食之肥美主痔殺蟲春華並與本經相㑹本經蟲部)
(云彼子蘓注云彼字合從木爾雅云彼一名/排陶復扵果部重出排此即是其華也)
節華味苦無毒主傷中痿痺溢腫皮主脾中客熱氣一
名山節一名逹節一名通漆十月採暴亁
徐李主益氣輕身長年生太山隂如李小形實青色無
核熟採食之
新雉木味苦香温無毒主風眩痛可作沐藥七月採隂
亁實如桃
合新木味辛平無毒解心煩止瘡痛生遼東
俳蒲木味甘平無毒主少氣止煩生陵谷葉如奈實赤
三核
遂陽木味甘無毒主益氣生山中如白楊葉三月實十
月熟赤可食
學木核味甘寒無毒主脅下留飲胃氣不平除熱如蕤
核五月採隂亁
木核療腸澼○華療不足○子療傷中○根療心腹逆
氣止渴十月採
栒(音/苟)核味苦療水身面癰腫五月採
荻皮味苦止消渴去白蟲益氣生江南如松葉有别刺
實赤黄十月採
桑莖實味酸温無毒主孕乳餘疾輕身益氣一名草王
葉如荏方莖大葉生園中十月採
滿隂實味酸平無毒主益氣除熱止渴利小便輕身長
年生深山谷及園中莖如芥葉小實如櫻桃七月成
可聚實味甘温無毒主輕身益氣明目一名長夀生山
野道中穗如麥葉如艾五月採
讓實味酸主喉痺止洩痢十月採隂亁
蕙實味辛主明目補中○根莖中涕療傷寒熱出汗中
風面腫消淐熱中逐水生魯山平澤(臣禹鍚䓁謹按陳/藏器云五月收味)
(辛香明目正氣/是蘭蕙之蕙)
青雌味苦主惡瘡秃敗瘡火氣殺三蟲一名蟲損一名
孟推生方山山谷
白背味苦平無毒主寒熱洗浴疥惡瘡生山陵根似紫
葳葉如燕盧採無時
白女腸味辛温無毒主洩痢腸澼療心痛破疝瘕生深
山谷中葉如藍實赤赤女腸亦同
白扇根味苦寒無毒主瘧皮膚寒熱出汗令人變
白給味辛平無毒主伏蟲白㿅(音/廯)腫痛生山谷如藜蘆
根白相連九月採
白并味苦無毒主肺欬上氣行五藏令百病不起一名
玉簫一名箭悍葉如小竹根黄皮白生山陵三月四月
採根暴亁
白辛味辛有毒主寒熱一名脫尾一名羊草生楚山三
月採根白而香
白菖味甘無毒主食諸蟲一名水昌一名水宿一名莖
蒲十月採(臣禹錫䓁謹按陳藏器云白昌即今之溪係/也一名昌陽生水畔人亦呼為昌蒲與石上)
(菖蒲都别大而臭者是一名/水菖蒲根色玉白去蚤蟲)
赤舉味甘無毒主腹痛一名羊餄一名陵渴生山隂二
月花兌(音/銳)蔓草上五月實黒中有核三月三日採葉隂
亁
赤涅味甘無毒主疰崩中止血益氣生蜀郡山石隂地
濕處採無時
黄秫味苦無毒主心煩止汗出生如桐根
徐黄味辛平無毒主心腹積瘕莖主惡瘡生澤中大莖
細葉香如藁本
黄白支生山陵三月四月採根暴亁
紫藍味鹹無毒主食肉得毒能消除之
紫給味鹹主毒風頭洩注一名野葵生髙陵下地三月
三日採根根如烏頭
天蓼味辛有毒主惡瘡去痺氣一名石龍生水中(臣禹/錫䓁)
(謹按陳藏器云即今之水/葒一名遊龍亦名大蓼)
地朕味苦平無毒主心氣女子隂疝血結一名承夜一
名夜光三月採(臣禹錫䓁謹按陳藏器云地朕一名地/錦一名地噤葉光净露下有光蔓生節)
(節著/地)
地芩味苦無毒主小兒癎除邪養胎風痺洗洗寒熱目
中青醫女子帶下生腐木積草處如朝生天雨生葢黄
白色四月採之
地筋味甘平無毒主益氣止渴除熱在腹臍利筋一名
管根一名土筋生澤中根有毛三月生四月實白三月
三日採根(陶隠居云猶是白茅而小異也臣禹錫䓁謹/按陳藏器云地筋如地黄根葉並相似而細)
(多毛生平澤功用亦/同地黄李邕方用之)
地耳味甘無毒主明目益氣令人有子生丘陵如碧石
青
土齒味甘平無毒主輕身益氣長年生山陵地中状如
馬牙
燕齒主小兒癎寒熱五月五日採
酸惡主惡瘡去白蟲生水傍状如澤㵼
酸赭味酸主内漏止血不足生昌陽山採無時
巴棘味苦有毒主惡疥瘡出蟲一名女木生髙地葉白
有刺根連數十枚
巴朱味甘無毒主寒止血帶下生雒陽
蜀格味苦平無毒主寒熱痿痺女子帶下癰腫生山陽
如雚菌有刺
纍根主緩筋令不痛(臣禹錫䓁謹按陳藏器云苖如豆/爾雅云攝虎纍注云江東呼虆為)
(藤似葛而虚大今武豆也莢/有毛一名巨荒千嵗虆是也)
苖根味鹹平無毒主痺及熱中傷跌折生山隂谷中蔓
草木上莖有刺實如椒(臣禹錫䓁謹按陳藏器云茜字/從西與苗字相似人冩誤為苗)
(此即/茜也)
参果根味苦有毒主䑕瘻一名百連一名烏蓼一名䑕
莖一名鹿蒲生百餘根根有衣裹莖三月三日採根
黄辯味甘平無毒主心腹疝瘕口瘡臍傷一名經辯
良逹主齒痛止渴輕身生山隂莖蔓延大如葵子滑小
對廬味苦寒無毒主疥諸瘡乆不瘳生死肌除大熱煑
洗之八月採似菴䕡
糞藍味苦主身痒瘡白秃漆瘡洗之生房陵
委(音/威)蛇(音/貽)味甘平無毒主消渴少氣令人耐寒生人家
園中大枝長鬚多葉而兩兩相值子如芥子
麻伯味酸無毒主益氣出汗一名君莒一名衍草一名
道止一名自死生平陵如蘭葉黒厚白裏莖實赤黒九
月採根
王明味苦主身熱邪氣小兒身熱以浴之生山谷一名
王草
類鼻味酸温無毒主痿痺一名類重生田中髙地葉如
天名精美根五月採(臣禹鍚䓁謹按蜀/本云可煑以洗病)
師系味甘無毒主癰腫惡瘡煑洗之一名臣堯一名臣
骨一名鬼芭生平澤八月採
逐折殺䑕益氣明目一名百合厚實生木間莖黄七月
實黒如大豆(陶隠居又云杜/仲子亦名逐折)
并苦主欬逆上氣益肺氣安五藏一名□(音/或)薫一名玉
荆三月採隂亁
父陛根味辛有毒以熨癰腫膚脹一名膏魚一名梓藻
索干味苦無毒主易耳一名馬耳
荆莖療灼爛八月十月採隂亁(臣禹錫䓁謹按陳藏器/云即今之荆想也煑汁)
(堪染其光灼瘡/法熱焱瘡有効)
鬼□(音/麗)生石上挼(奴和/切)之日柔為沐
竹付味甘無毒主止除血
秘惡味酸無毒主療肝邪氣一名杜逄
唐夷味苦無毒主療踒折
知权味甘無毒療疝
坔(音/地)松味辛無毒主眩痺
河前味酸主結氣癰在喉頸者生海中八月九月採
區余味辛無毒主心腹熱瘙(臣禹鍚䓁謹/按蜀本作􁓝)
三葉味辛主寒熱蛇蜂螫人一名起莫(臣禹錫䓁謹按/蜀本一名赴魚)
一名三石一名當田生田中莖小黒白髙三尺根黒三
月採隂亁
五母麻味苦有毒主痿痺不便下痢一名鹿麻一名歸
澤麻一名天麻一名若一草(臣禹錫䓁謹按/蜀本無一字)生田野五
月採
疥拍腹味辛温無毒主輕身療痺五月採隂亁
常吏之生(臣禹鍚䓁謹按蜀/本云常更之生)味苦平無毒主明目實有
刺大如稻粱
救赦人者味甘有毒主疝痺通氣諸不足生人家宫室
五月十月採暴亁
丁公寄味甘主金瘡痛延年一名丁父生石間蔓延木
上葉細大枝赤莖毋大如磧黄有汁七月七日採(臣禹/鍚䓁)
(謹按陳藏器云丁/公寄即丁公藤也)
城裏赤柱味辛平療婦人漏血白沃隂蝕濕痺邪氣補
中益氣生晉平陽
城東腐木味鹹温主心腹痛止洩便濃血(臣禹鍚䓁謹/按陳藏器云)
(城東腐木即今之城東古木在土中一名地至主心腹/痛鬼氣城東者猶取東墻之土也杜正倫方云古城任)
(木煑湯服至難/産此即其類也)
芥味苦寒無毒主消渴止血婦人除痺一名梨葉如大
青
載味酸無毒主諸惡氣
慶味苦無毒主欬𠻳
腂(户瓦/切)味甘無毒主益氣延年生山谷中白順理十月採
　　　一十五種蟲類
雄黄蟲主明目辟兵不祥益氣力状如􁐦螉
天社蟲味甘無毒主絶孕益氣如蜂大腰食草木葉三月採
桑蠹蟲味甘無毒主心暴痛金瘡肉主不足(臣禹錫䓁/謹按陳藏)
(器云桑蠹去氣排蠹辟鬼皆随/所出而各有功又主小兒乳霍)
桑蠹蟲主石□小便不利生石中(臣禹鍚䓁謹按陳藏/器云伊洛間水底石)
(下有蟲如蠶解放絲連綴小石如繭春/夏羽化作小蛾水上飛一名石下新)
行夜療腹痛寒熱利血一名負盤(陶隠居云今小兒呼/氣􁀙盤或日□􁁊音)
(煩蟲者也臣禹鍚䓁謹按陳藏器云􁁊盤蟲一名負盤/蟲一名夜行蜚􁀙又名負盤雖則相似絲非一物戎人)
(食之味及辛辣氣盤蟲有短翅/飛不逺好夜中行觸之氣出也)
蝸籬味甘無毒主燭館明目生江夏(臣禹鍚䓁謹按陳/藏器云一名􁀙螺)
(小於田螺上有稜生溪水中/寒亦主明白下水亦呼為螺)
麋魚味甘無毒主疳止血
丹戩味辛主心腹積血一名飛龍生蜀都如䑕負青股
蜚頭赤七月七日採
扁前味甘有毒主䑕瘻□利水道生山陵如牛䖟翼赤
五月八月採
蚖類療痺内漏一名蚖短土色而文
蜚厲主婦人寒熱
梗鷄味甘無毒療痺
益符療閉一名無舌
地防令人不飢不渴生黄陵如濡居土中
黄蟲味苦療寒熱生地上赤頭長足有角羣居七月七
日採
　　　唐本退二十種(六種神農本經一/十四種名醫别録)
薫草味甘平無毒主明目止淚療洩精去臭惡氣傷寒
頭痛止氣腰痛一名蕙草生下濕地三月採隂亁脫節
者良(陶隠居云俗人呼鷰草状如茅而香者為薰草人/家頗種之藥録云葉如麻兩兩相對山海經云薰)
(草麻葉而方莖赤花而黒實氣如蘼蕪可以已厲今市/人皆用鷰草此則非今詩書家多用蕙諸而竟不知是)
(何草尚其名而迷其實皆此類也臣禹鍚䓁謹按藥性/論云薰草亦可單用味苦無毒能治鼻中息肉鼻齆主)
(泄精陳藏器云薰即蕙根/此即是零陵香一名蕪草)
姑活味甘温無毒主大風邪氣濕痺寒痛乆服輕身益
夀耐老一名冬葵子生河東(陶隠居云方藥赤無用此/者乃有固活丸即是野葛)
(一名爾此又名冬葵子非葵□之冬葵子/療體□異唐太注云别録一名雞精也)
别􁁊味苦微温無毒主風寒濕痺身重四肢疼酸寒歴
節痛一名别枝一名别騎一名鼈􁁊生藍田川谷二月
八月採(陶隠居云方家時有/用處今俗亦絶爾)
牡蒿味苦温無毒主充肌膚益氣令人暴肥不可乆服
血脉滿盛生田野五月八月採(陶隠居云方藥不復用/謹本注云齊頭蒿也所)
(在有之葉似防/風細薄無光澤)
石下長卿味鹹平有毒主鬼疰精物邪惡氣殺百精蠱
毒老魅注昜亡走啼哭悲傷恍惚一名徐長卿生隴西
池澤山谷(陶隠居云此又名徐長卿恐是誤爾/方家無用此處俗中皆不復識也)
麕(俱倫/切)舌味辛微温無毒主霍亂腹痛吐逆心煩生水
中五月採(陶隠居云生小小水中今人五/月五日採亁以療霍亂良也)
練石草味苦寒無毒主五􁓝破石淋膀胱中結氣利水
道小便生南陽川澤(陶隠居云一名爛石/草又云即馬矢蒿)
戈共味苦寒無毒主驚氣傷寒腹痛羸瘦皮中有邪氣
手足寒無色生益州山谷(惡主禮/蜚􁀙)
蕈(音/譚)草味鹹平無毒主養心氣除心温温辛痛浸淫身
熱可作䀋生淮南平澤七月採(礬石為之使臣禹鍚䓁/謹按藥性論云蕈草亦)
(可單用味苦無毒主遍生/風瘡壮熱理石為之使)
五色符味苦微温主欬逆五藏邪氣調中益氣明目殺
蝨青符白符赤符黒符黄符各随色補其藏白符一名
女木生巴郡山谷(陶隠居云方藥皆不復用今人並無/識者臣禹鍚䓁謹按吴氏云五色名)
(脂一名青赤/黄白黒符)
蘘(音/襄)草味甘苦寒無毒主温瘧寒熱酸嘶邪氣辟不祥
生淮南山谷
翹根味甘寒平有小毒主下熱氣益隂精令人面恱好
明目乆服輕身耐老以作蒸飲酒病人生嵩髙平澤二
月八月採(陶隠居云方藥不/復用常無識者)
䑕姑味苦平寒無毒主欬逆上氣寒熱䑕瘻惡瘡邪氣
一名􁀙(音/雪)生丹水(陶隠居云今人不識此䑕姑/乃牡丹又名䑕姑㒺知孰是)
舩虹味酸無毒主下氣止煩滿可作浴湯藥色黄生蜀
郡立秋取(陶隠居云方藥不/用俗人無識者)
屈草味苦微寒無毒主胷脅下痛邪氣腸間寒熱隂痺
乆服輕身益氣耐老生漢中川澤五月採(陶隠居云方/藥不復用俗)
(無識/者)
赤赫味苦寒有毒主痂瘍惡敗瘡除三蟲邪氣生益州
川谷二月八月採
淮木味苦平無毒主乆欬上氣傷中虚羸補中益氣女
子隂蝕漏下赤白沃一名百嵗城中木生晉陽平澤(陶/隠)
(居云方藥/亦不復用)
占斯味苦温無毒主邪氣濕痺寒熱疸瘡除水堅積血
癥月閉無子小兒躄不能行諸惡瘡癰腫止腹痛令女
人有子一名炭皮生太山山谷採無時(陶隠居云解狼/毒李云是樟樹)
(上寄生樹大銜枝在肌肉今人皆以胡桃皮當之非是/真也按桐君錄云生上洛是木皮状如厚朴色似桂白)
(其理一縱一横今市人皆削乃是厚朴而無正縱横理/不知此復是何物莫測真假何者為是也臣禹鍚䓁謹)
(按藥性論木占斯巨味辛平無毒能治血癥通/利小水主脾熱茱萸為之使主先手足水䦨瘡)
嬰桃味辛平無毒主止洩腸避除熱調中益脾氣令人好
色美志一名牛桃一名英豆實大如麥多毛四月採隂
亁(陶隠居云此非今果實櫻桃形乃相似而/實乖異山間乃時有方藥亦不復用爾)
鴆(直䕃/切)鳥毛有大毒入五藏爛殺人其口主殺蝮蛇毒
一名䲰(音/運)日生南海(陶隠居云此乃是兩種鴆鳥状如/孔雀五色雜斑髙大黒頸赤喙出)
(廣深山中䲰日鳥状如黒愴鷄其共禁大朽樹令反覔/蛇吞之作聲似云同力故江東人呼為同力鳥並取蛇)
(人誤食其肉立即死鴆鳥羽不可近人而並療蛇毒帶/鴆喙亦辟蛇昔時皆用鴆毛為毒酒故名鴆酒頃来不)
(復尔又云有物赤色状如龍名海薑生海中亦大有毒/甚於鴆羽也唐本注云此鳥商州以南江嶺間大有人)
(皆諳識其肉腥有毒亦不堪噉云羽畫酒殺人此是浪/證按玉篇引郭璞云鴆鳥大如鵰長頸赤喙食蛇又説)
(文廣雅淮南子皆一名運日䲰運同也問交廣人並云/䲰日一名鴆鳥一名同力䲰日鳥外更無如孔雀者陶)
(云如孔雀者/交廣人誑也)
　　　今新退一種
彼子味甘温有毒主腹中邪氣去三蟲蛇螫蠱毒鬼疰
伏尺生永昌山谷(陶隠居云方家從來無用此者古今/諸醫及藥家子不復識又一名羆子)
(不知其形何類也唐本注云此彼字當木傍作皮柀仍/音披木實也誤入蠱部爾雅云柀一名杉葉似杉木如)
(栢肌軟子名榧子陶扵木部出之此條宜在果部中也有/今注陶隠居不識唐本注以為榧實今傍木部下品自)
(榧實一條而披子又在蟲魚部中雖同出永昌而主療/稍别古今未辨兩注不明今移入於此卷末以俟識者)
　
　
　
　
　
　
　
　
　證類本草卷三十
