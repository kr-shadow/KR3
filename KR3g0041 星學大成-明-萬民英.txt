#+TITLE: 星學大成-明-萬民英
#+DATE: 2018-05-12 10:18:00
#+SOURCE: github.com/kanripo/KR3g0041 master 6626e6d7                
欽定四庫全書　　　　　子部七
　星學大成　　　　　　　術數類五(命書相書之/屬)
　　提要
　　　　(臣/)等謹案星學大成三十卷明萬民英撰民
　　　　英字育吾大寧都司人嘉靖庚戌進士厯官
　　　　河南道監察御史出為福建布政司右參議
　　　　是編取舊時星學家言以次編排間加註釋
　　　　論斷其一曰星曜圖例其二曰觀星節要宫
　　　　度主用十二位論其三曰諸家限例琴堂虚
　　　　實其四曰耶律秘訣其五至七曰仙城望斗三
　　　　辰通載其八曰總龜紫府珍藏星經雜著
　　　　其九曰碧玉真經鄧史􁲞拗其十曰光矞淵
　　　　微星曜格局其於星家古法纎鉅不遺可稱
　　　　大備自來言術數者惟章世純所云其法有
　　　　驗有不驗騐者人之智計所及不騐者天之
　　　　㣲妙斯存其言最為允當而術家必欲事事
　　　　皆騐故多出其途以測之途愈多而愈不能
　　　　中其尤難信者無過於喬廟一説其説以火
　　　　土二星相反而相成晝火參軫及箕壁無咎
　　　　乃大告夜土角斗及井奎降福亦如之不知
　　　　五行之理惟主生尅如季土坐於凋零之木
　　　　本自借其疏通旺火臨於瀺灂之流亦轉樂
　　　　其滋益若乃冬火坐水鄉春土居木位豈可
　　　　目為喬廟而定其吉乎且土雖盛而木巳被
　　　　其沈埋火即熾而水己虞其枯涸有利於此
　　　　即不利於彼是皆好竒求騐而不計五行生
　　　　尅之故者民英於此類大抵沿襲舊聞未能
　　　　駁正其謬且今之五星躔度嵗差既異於古
　　　　亦難必其盡合然其鳩集衆説多術家不傳
　　　　之本實為五星之大全與子平之三命通㑹
　　　　並行不悖後來言果老術者參互考證要必
　　　　於是取資焉明史藝文志及黄虞稷千頃堂
　　　　書目皆以此書為陸位撰而别出萬民英三
　　　　命㑹通十二卷今檢此本卷首自序及凡例
　　　　確為民英所撰藝文志葢沿黄氏之誤故仍
　　　　以民英之名著錄焉乾隆四十六年五月恭
　　　　校上
　　　　　　　總纂官(臣/)紀昀(臣/)陸錫熊(臣/)孫士毅
　　　　　　　　　　總　校　官(臣/)陸　費　墀
星學大成原序
昔者聖人明於天之道而察於民之故爰命司天首創
璣衡以齊七政而厯法始具其大要不外欽若昊天敬
授人時而已其流為推歩占候至禆竈甘唐臯石輩相
接踵候星氣察禨祥以修人事而禄命之説未之聞也
惟唐初吕博士一敘言始及之則又深疑而不敢信五
季宋元其説寖盛縉紳學士往往信以為然故蘇子瞻
有退之命在尾箕余命亦在磨蝎之語夫以天象之高
天道之幽逺一星辰變異皆足以兆妖祥而基理亂近
則歲月逺至數十年外無有不騐况人禀天地五行之
氣以生其初誕之時羣曜變於上而會逢其適人事協
於下而感與天通亦理數自然之符也且如宋德隆盛
五星聚奎諸賢輩出而文章世道遂為丕變星家之説
不亦有明徴哉葢嘗論之天之化也運諸氣而貞夫理
氣有純駁而理則無二命也者合理與氣言之也孔子
作春秋紀災異而事應不書天道命不言雖言不著葢
皆欲人以理御氣居易以俟命而已余非知天者然星
命之説亦留心考究頗得要領旨趣病世之專門者不
達天人之故妄言禍福以惑世人乃取三辰通載五星
總龜望斗殿駕耶律喬抝虚實等書及家所藏不傳之
秘刪其繁複訂其訛繆或己有所見而古人未發或舊
有所解而今則非是分别次第考究註釋纂為全書共
若干巻名曰星學大成以廣厥𫝊以助我聖天子欽天
授時之政是則余之志也或者謂是書之行將使君子
恃命而怠於為善小人恃命而敢於肆惡母乃不可歟
嗚呼易以道隂陽是卜筮之書也聖人作之以教人趨
吉避凶而一言以蔽之曰天下之動貞夫一者也若曰
吉者吾趨之非趨夫吉趨夫所以獲吉之理視履考祥
之類是也凶者吾避之非避夫凶避夫所以致凶之故
復即命渝安貞之類是也由是則吉而非求也由是則
凶而有所不避也六十四卦三百八十四爻無非此理
葢聖人幽贊神明開物成務之精意余之心亦若是也
而胡不可哉是書之行使知命之士觀之遇富貴則曰
命也吾不可以倖致遇貧賤則曰命也吾不可以茍免
行法以俟夭壽不貳將齊得喪一死生其為教不既多
乎若恃命之將通而㝠行徑趨見命之將否而徼倖茍
免是則桎梏而死立乎巖墻之下者雖聖賢亦末如之
何矣豈予之所知哉豈予之所知哉是為序嘉靖肆拾
貳年歲次癸亥十月朔日易水萬民英謹序
星曜凡例前引
星命之説頭緒多端如推論星曜有廟樂垣殿遲留伏
逆變不變之不同取用神煞有天干地支吉凶善惡用
不用之互異遡流窮源顧名思義莫不有一定之理存
焉看星者不先明諸星曜神煞所以然之理而欲通貫
諸經斷人命吉凶禍福是猶瞽者舍其杖而問途將貿
貿焉莫知所之矣今觀星家諸書不能兼綜條貫明示
後人或露其易而隱其微或傳其名而昧其實或載其
一而遺其二識者病焉余取臺厯諸星圖神煞及諸家
之所散見凡有關於是者推求理之所以然總定為凡
例三卷上卷定吉凶雜曜中卷定觀星節要下卷論位
次強弱諸家限例間多附以巳意别為或問雖未能盡
天地古今星煞象數之精其於歴代觀星三命之法亦
庶幾根極而有要云易水育吾子識
欽定四庫全書
　星學大成卷一
　　　　　　　　　　　　明　萬民英　撰
　　星曜吉凶圖例
　右周天都計三百六十五度二十分五十秒分布十
　二宫惟子午兩宫每宫計三十度四十三分八十秒
　其餘十宫每宫計三十度四十三分七十九秒歲必
　三百六十五日零三時而交春是合周天之度月必
　三十日零五時二刻而交節是合一宫之度


　
　
　
　
　
　
　
　
　凡常氣晨昏定刻自秋分至春分皆在卯酉自清明
　至白露皆在寅戌　太陽出入定刻自小寒至芒種
　小暑至大雪皆在卯酉惟冬至出辰入申夏至出寅
　入戌氣候有盈虚愆忒而成月令太陽有出入長短
　而成歲功固仰觀俯察所當知亦出作入息所必考
　也

　　(夫星辰之入垣局如仕宦之在廟堂上/格之命須得星歸垣局則官職顯要歴)
　
　
　
　
　
　
　
　
　
　
　
　
　
　　(三台八座翰林之榮命格雖高而星不/入局則雖有禄位終為中品下品之貴)



　
　
　
　
　
　
　
　
天盤之法順數天左旋也人之立命在十二宫有不同
而以天盤之卯加之則同經云天盤轉出地盤上卯上
分明是命宫是也耶律十二宫發明望斗經東升西没
新註其説已詳矣時學不知此圖只以子宫為例而槩
以十二宫者有之又有知其卯位自加寅辰疊加已丑
三位加子午四正加亥未五位加申戌六位加酉對衝
加亦但得其迹而未知其所以也
　
　
　
　
　
　
　
　
地盤之法逆數日月右轉也地盤不動故十二宫立命
同此一通關也經云縱漏關横漏關是已時學但知子
關卯丑關寅辰關亥巳關戌午關酉未關申而不知其
以一卯關子逆數之則通關所以然之理不待説而自
明矣
　
　
　
　
　
　
　
　
人盤之法重虚實者以其四柱欲與天星相聨續琴堂
之所重者此也假如壬申丁未戊戌甲寅生人則星盤
中未申戌寅填實宜歲令身命官福居之戌卯辰子空
虚宜難星忌曜居之若吉空則凶凶空則吉吉實則吉
凶實則凶也餘倣此推
　　定十二宫神二十八宿分野所屬
　　　　角亢秤宫辰屬鄭　氐房心卯蝎宋遊
　　　　尾箕人馬燕寅位　斗牛磨蝎丑吳流
　　　　女虚危瓶齊子地　室壁雙魚亥衛州
　　　　奎婁白羊魯國戌　胃昴畢酉趙金牛
　　　　觜參隂陽申晉地　井鬼巨蟹未秦州
　　　　柳星張周獅子午　翼軫雙女楚已頭
　　定十二宫次舍
　　　　析木原來本在寅　大火在卯壽星辰
　　　　鶉尾在已鶉火午　鶉首在未實沈申
　　　　大梁居酉降婁戌　娵訾在亥定其真
　　　　𤣥枵在子星紀丑　十二宫中仔細尋
　　定十一曜周天行度之數
木星大約一年一宫十二年一周天卯年卯上起故名
　之曰歲
火星大約兩月一宫二年一周天
土星大約一年一宿二十八年一周天
金水星一月一宫不離太陽前後一年一周天
炁曜二十九年一周天
孛曜九年一周天　羅計十八年一周天
　　約太陽行度法歌　我朝立法多在虚一度立春
　　立春虚四度　雨水危十求　驚蟄室九度
　　春分壁六遊　清明奎十一　榖雨婁九留
　　立夏胃十一　小滿昴十收　芒種畢十四
　　夏至井一頭　小暑井十八　大暑井初秋
　　立秋柳十二　處暑張十週　白露翼五度
　　秋分排軫遊　寒露軫十八　霜降角十二
　　立冬氐五度　小雪房五時　大雪尾火九
　　冬至箕六依　小寒斗十三　大寒牛五遲
　　約太隂行度法歌
　　　　欲識太隂行度時　正月之節起於危
　　　　一日出行十三度　五日兩宫次第移
　　　　二奎三胃四從畢　五井六柳張居七
　　　　八月翼宿以為初　龍角季秋任遊歴
　　　　十月房宿作元辰　建子箕星細尋覓
　　　　丑月牽牛切要知　周天之度無差忒
　　　　此是太隂行度方　人命身宫從此得
　　約二十八宿度數歌
　　十八正相室　三五居東壁　十七半奎闌
　　十三婁不覓　胃言十四半　十一昴全算
　　二八畢躔加　半觜河邊燦　參九在其方
　　三十遇井郎　一増雙是鬼　二七柳花芳
　　七星夜還走　張翼各十九　軫宿十八半
　　十三角當首　亢九日光輝　十六氐相宜
　　房心各五度　十七尾南飛　箕輝照十方
　　二十四斗郎　牽牛七夕過　十一半女娘
　　虚星無十度　危星十六當
　　約二十八宿過宫度數歌
　　　　氐一過卯尾三寅　斗三度兮丑中陳
　　　　女至一度方過子　危十二度亥中陳
　　　　奎一入戌胃三酉　畢六度兮移過申
　　　　井八過未柳三午　張十四巳軫九辰
　　　　以上度數特其槩耳其詳具於三辰通載
　　定十二月寅時訣歌
　　　　正九五更二㸃徹　二八五更四㸃歇
　　　　三七平光是寅時　四六日出寅無别
　　　　五月日高三丈地　十月十二四更二
　　　　仲冬纔到四更初　便是寅時為君記
　　定太陽出沒法歌
　　　　正九出乙入庚方　二八出兎入鷄腸
　　　　三七發甲入辛地　四六生寅入犬藏
　　　　五月生艮歸乾上　仲冬出巽没坤方
　　　　惟有十與十二月　出辰入申仔細詳

　(十干變曜所以然之理無可稽考余故作此圖以發/明之甲乙丙丁戊己庚辛壬癸專配火孛木金土月)
　(水炁計羅而太陽不與者葢十曜皆由陽君所授分/配十干而化為禄一定之序也以下凡化福者皆其)
　(食神化䕃者皆其偏財化貴者皆其六合化刑者皆/其七煞化囚者皆其梟印化暗者五陽干皆是陽刄)
　(五隂干皆是傷官化耗者五陽干皆是傷官五隂干/皆是正財化印者五陽干皆是正官五隂干皆是正)
　(印化權者五陽干皆是正印五隂干皆是比肩夫傷/官陽刃俱為之耗正官正印俱為之印此理固然而)
　(五隂干以正財為耗以比肩為權何也葢五隂柔順/能濟五行之剛而不能尅五行之剛今見所尅用力)
　(有損故謂之耗五隂雖有印綬相生隂柔不能主事/故賴陽干比助而後有力故謂之權此天地自然之)
　(道隂陽不易之/理也豈易知哉)
　　十干變曜所屬
凡當年之變為天元禄者即其星之管官禄也變為暗
者屬相貌變為福者屬財帛福德遷移變為耗者屬兄
弟變為䕃者屬妻妾變為貴者屬男女變為刑者屬奴
僕變為䕃者屬田宅變為囚者屬疾厄變為權者屬命
宫此又變曜之所屬也故名為管庫星云
　　論天元禄主星與官禄並詳
凡祿主星一宜在七強宫二喜照命三要順行四要廟
旺五要在當生年納音長生臨官帝旺宫以上並得用
主大富貴如在五弱宫或入四煞位更行留逆故為福
不純主人淹滯雖不在五弱臨在七強亦初中年不得
發福矣
　　詩曰禄主當生入命宫　田財旺氣大亨通
　　　　官星更在高強位　年少聲名達聖聰
　　天福星與福德財帛遷移同推
凡福財星宜照福德為上身命次之男女宫見之為上
吉緣此宫與福德相對故為上喜在廟旺兼行順段為
福如在陷弱宫及伏逆留段為福淺更宜消詳身命根
本方可以輕重斷之大凡在財帛在七強與身命主同
宫主大富或有惡星同宫更行留逆主人一生財帛成
敗聚散不常
　　詩曰身宫及命福星臨　廟旺高強享福深
　　　　若遇陷宫并惡曜　榮華消鑠禍難禁
　　天印星與田宅並詳
此星喜居田宅宫及七強入廟生旺之地主多業產如
留逆無氣更在閒極陷地俱不得祖業主多破敗田宅
宫别有吉星臨照亦自能成立如田宅地更是忌星相
犯加以命弱失陷一生並無田宅
　　詩曰生來須有皇恩命　官禄高強位䕃星
　　　　若遇科名科甲貴　因兹食祿播王庭
　　天貴星與男女並詳
此星同男女之象居七強順行樂廟旺宫及當生年貴
人馬上更無惡曜刑尅主生貴子如在遷移奴僕兄弟
宫主過房或在七強被惡曜刑破多主傷尅或四煞得
用多男無女男女宫星弱主子不得力男女宫星強主
一子力二者強子孫衆多
　　詩曰身遇高強及印權　命宫三合更相聨
　　　　貴多刑少居官禄　職位榮華祿更遷
　　天䕃星與妻妾同推
此星妻宫星喜入生旺得妻財入死絶主多病順行則
吉逆行則凶七強宫見之相宜五弱宫不利妻星居遷
移主外婚在奴僕不宜正婚居四正宫主有妻財惡星
不犯主夫妻偕老或與惡星同躔妻宫又犯空又妻宫
主星闘必再婚相尅
　　詩曰䕃星逢著有操持　須是高強廟旺時
　　　　福祿印權并貴㑹　官榮極品耀天墀
　　天權星與命宫同
天權照命及身若入廟順行主得貴人扶持更與太陽
福禄星同必大權貴
　　詩曰權星遇貴在高強　縱有刑囚亦不妨
　　　　更遇命宫高格局　定須祿位作朝郎
　　天囚星與疾厄同
此星怕入七強生旺及在逆段或照命或臨身並不相
宜若是紫炁木星為囚星然其性本善不可便以囚忌
為嫌但戊癸人見之減力終不為禍　恰齋云囚星大
槩不可拘泥如汪安撫丙戌生火星對照命宫葛樞相
壬申生水星守命宫二公曾未見其為囚也
　　詩曰天囚若在四刑星　膿血傷殘命夭終
　　　　若是壽星臨照著　也須為福不為凶
　　天刑星與奴僕同
此星在閑極宫無惡星相犯奴僕皆得力或在七強及
得地主僕從奸狡更有凶惡加宫小人無故相侵犯凌
辱此星宜弱不宜強宜順不宜逆若是命主星又不妨
無自刑之理故也
　　詩曰天刑若陷最為惡　身命田宅怕逢著
　　　　限臨必主身不全　黥面文身方免却
　　天耗星與兄弟同
此星耗財之星故以兄弟當之忌在田財二宫别宫無
甚害
　　詩曰天耗之星不可逢　生來財帛化為空
　　　　若臨貴地并權禄　尚自區區待限通
　　天暗星與相貌同
此星最忌在官宫及官魁文星身命逢之皆無發達
　　詩曰富貴因何福不榮　只縁命内暗傷星
　　　　高強皆是為凶惡　入陷孤高患自輕
　　變曜歌訣
禄暗福耗䕃貴刑印囚權　火孛木金土月水炁計羅
六吉夾四凶毎三吉夾二凶也
　(假如甲生人欲推何星化貴則念至貴是第六字又/念火孛至月是第六字便知月化貴也若乙生人欲)
　(推何星化福則火不要念只念孛起至金止/又念禄起至福止便知金化福也餘依此推)
　　七政旺宫星度歌
七政各得居強所君看分明乘旺處日據白羊十九間
月入金牛第三度土在天秤二十一火居磨蝎四與七
水居女上三五中金占雙魚必當室不離七與十三前
據此求之始為的木經巨蟹初入鬼此生所舉多如意
但於旺處逢一星斷然莫作常人視
　(論七政旺宫太陽躔婁宿八度是戌宫十九度也太/陽躔胃宿六度是酉宫三度土躔亢宿六度是辰宫)
　(二十一度也火躔斗十八度并二十一度是丑宫四/度與七度也水躔翼八度并十度是巳宫三度與五)
　(度也金在室七度并十三度屬亥/宫木在鬼初度并十三度屬未宫)
　　論廟旺尅忌歌
星辰本宫為廟堂生我之宫為樂鄉我生之宫為旺度
福與禍兮堪審詳星尅其宫名入制其星若忌號刑傷
本元星主居其位貧乏之徒可較量
　(此宫度者號樂旺廟要與太歲相攝若處刑尅之中/雖樂旺廟而無用若處帝旺駕勲朝垣入局之上者)
　(更不以刑尅為忌雖在樂旺廟而汨/没凶敗休囚衝驀之宫亦不可用也)
　　星辰妙度歌　又為貴格　辛待制
太陽東出度經房腰下須懸金印黄玉兎始生心宿度
桓圭衮冕侍君王鎮星若也度躔氐旌表門閭衣錦衣
熒惑正行心宿度高牙大纛擁旌旗首曜一星氐宿度
上將封侯十萬户尾星房宿最為佳沙漠揚威兼宰輔
辰星偏好度經箕丹桂高攀第一枝熒惑之星躔尾宿
禹門一跳過天池彗星寅位必躔箕侍宸獻納古今稀
金星若躔箕宿度功葢諸侯披錦衣太隂最喜度牽牛
極品功勲世罕儔歲星宿躔南斗㑹論功列爵豈能酬
火星行度經南斗間世英雄真國寳太白次度到牽牛
朱紫分明應不朽土宿若也居南斗富貴榮華兼壽考
天乙如臨南斗方尺璧寸珠未為寳鎮星好度女星居
柱石功成鎮帝都日宿正躔虚宿度官居輔弼掌鈞樞
太隂好處最宜危男必封侯女后妃天尾度危偏福厚
保安皇祚不傾危熒惑歲星居廟室勲臣永鎮昇平日
水星度壁福偏濃突出千羣推第一熒惑當生樂廟婁
官高職重位分茅計曜若躔奎宿度開邊拓土烈難侔
木到奎星須列爵文章錦繡佐王侯太陽旺度奎最便
閫外英聲衣錦裘那頡廟宫星度胃佩玉鳴珂朝紫陛
太陽遇昴福偏多超羣必作人間瑞計都又喜經躔胃
秉鉞分符除僭偽羅㬋若還到昴鄉樊噲霍光真此類
炁星最喜躔在觜極品官勲世罕如木孛到參非失位
貴持節鉞更無疑火星觜宿福偏洪龍躍天池氣概雄
水宿正行參宿度貴居廊廟至三公太隂本廟居秦鬼
累世緋衣居顯位金宿經躔於鬼度決定為官服朱紫
攙搶東井福偏饒邊塞藩垣任可倚木星最好東井宫
官既居高福又隆孛宿若躔於柳度榮昌富貴福無窮
羅㬋本廟最宜張出將英聲閫外揚土宿若躔於柳度
虹蜺膽氣錦肝腸君日周天廟在星功齊傅説與阿衡
水曜正行星宿度經邦論道佐昇平太隂又喜張星度
官入中書聲望騰火宿最好來躔翼位助邦家權要職
水星到軫是真垣委任股肱扶玉厯太白金星若躔亢
輔佐當朝神聖王木星廟度經龍角為官必定佐岩廊
首曜一星度龍角六印一時都掌握天乙來歸角亢方
萬里台星光爍爍
　　星曜喜宫歌
欲識星辰躔廟宫土丑羅寅火卯中金在辰宫計在巳
水羅午地好相逢孛星惟向未中取紫炁申宫總一同
日月戌方云入廟計都木亥盡亨通　更有諸星乘旺
方水瓶火丑孛寅當土羅計在卯中旺辰位土宿再榮
昌水日巳宫金到午木居未上紫乾揚太隂在酉天尾
戌金木之星亥上藏　又㸔諸星入樂鄉但尋宫主在
何方土星子丑金辰酉未屬太隂午太陽火星卯戌水
巳申木星躔到亥兼寅羅㬋午上計都子紫來戌上孛
逢辰　十二宫中有喜星日寅月亥水辰清土居午上
木居未火申羅戌便昌榮　更識星辰所好局但尋次
舍星何屬太隂太陽與土星子午卯酉為垣局木星辰
戌及丑未水火寅申及巳亥羅計卯酉福猶奢孛紫寅
申邦國㤗　再識星躔廟樂儔日躔奎宿月躔牛水星
土亢金胃上火星木氐喜渉游角躔羅宿婁躔計月孛
東井南日炁星行此地產公侯列爵功名題史記
　　星曜怒宫歌
火燒牛角水漂羊土埋雙女命尋常木打寶瓶須粉碎
金騎人馬實恓惶三限之星俱值此終身貧苦走他鄉
忽然落陷為灾淺若占強宫見禍殃或在第五并第七
刑妻害子細推詳假令命在金牛宫歲星當占寶瓶中
第一吉星推木德反遭鞭打性強凶又如命在天秤安
便㸔巨蟹甚星辰第一凶星推月孛當生守占反為官
吉星為禍凶為福但從宫分測根源星居怒地最堪憂
地產姦邪起簒謀木怕𤣥枵金怕卯戌婁遭水被漂流
土嫌巳上無飱食火到大梁盡焚灸日居朔日遇羅㬋
月在計都同望夕日月二星最忌蝕大抵五星皆惡逆
五星留逆最不祥善惡五星皆少力金星不喜躔尾宿
榮華太過終受辱土星到軫不為良害義傷廉遭法戮
歲星不欲經行女罔法奸邪難制禦火星度昴禍偏多
子告父愆臣反主水星最怒奎戌度日月相同非曰怒
忽然日月不相同不忠不孝天不䕶羅與日同當朔月
簒亂人主興大蘖計都同月在望時速取誅鉏及癰結
計都月孛最凶星二者相逢惡怒名紫炁從來同吉慶
羅㬋只恐蝕交征大槩廟星皆曰福稍遇凶星皆主辱
最𦂳五星明變段廟順俱全享天祿前法星分廟怒宫
須知星度在何中廟星在分生賢哲怒在何宫產禍凶
　　論禄勲
祿者天元祿甲火乙孛丙屬木丁是金星戊土求己是
太隂庚是水辛炁壬計癸羅㬋是也勲者甲在寅乙在
卯丙戊在巳丁巳在午庚在申辛在酉壬在亥癸在子
星入垣廟即為崇
　　論玉堂
玉堂者天乙貴人也
　　晝貴人詩
　　　　甲戊庚兮是牛鄉　乙己䑕兮丙猪方
　　　　丁猪壬癸居蛇位　穴辛逢馬貴為陽
　　夜貴人詩
　　　　甲戊庚兮居羊地　乙己在猴丙丁雞
　　　　辛遇虎穴壬癸兎　此是夜中貴人梯
　(按此晝夜貴人依臺厯推載其通書所載隂陽貴人/乃是冬至後用陽貴夏至後用隂貴其法以陽貴出)
　(於先天之坤順數隂貴出于後天之坤逆數天干之/德未足為貴而干德之合氣乃貴爾雲間儲先生曰)
　(至靜而能制羣動至尊而能鎮虚浮以其有坤黄中/通理乃為貴人之徳三車一覽五行精紀論貴又不)
　(同/)
　　詩曰天乙貴人衆所欽　命宫全帶福彌深
　　　　蜚聲騰實人爭慕　博雅該通貫古今
　　　　女命休須帶貴人　空亡驛馬不堪聞
　　　　五行更忌逢生旺　偏愛休囚死絶神
　　論文星詩
　　　　甲羅乙計丙戊金　丁火己炁庚木星
　　　　辛人見土壬逢日　癸人見月定昌榮
　(文星者五行相濟而成文也甲見羅則通明乙見計/己見炁則疏通丙見金則陶鎔丁見火則光明戊見)
　(金辛見上則秀氣壬見日癸見月則暉光庚見木則/斵削此皆相濟而成文獨不以水孛為文者以其無)
　(質/也)
　　論魁星詩
　　　　甲用太隂乙太陽　丙羅丁計戊炎方
　　　　己金庚水辛逢孛　壬炁癸水號魁光
　(魁者隂陽和合相生而成魁獨/不以土為魁者以土愚濁也)
　　論文昌
　　　　甲乙巳午報君知　丙戊申宫丁巳鷄
　　　　庚猪辛戌壬逢虎　癸人見兎入雲梯
　(文昌星者乃天干生地支所藏之人元也甲生丙在/巳乙生丁在午丙生戊戊生庚在申丁生己己生辛)
　(在酉庚生壬在亥壬生甲在寅癸生乙在卯獨辛不/以生而以戌為文昌戌在辛之方位以其有從魁河)
　(魁夾之也子丑辰未不與者何也葢文/昌欲顯而不欲隱子丑地下辰未庫也)
　　定科名星
　　　　甲乙生人木向榮　丙丁火宿實通亨
　　　　戊巳土星壬癸水　庚辛金宿定科名
　　　　科名十干配天元　廟旺之時第一仙
　　　　若居陷沒及留逆　發薦連連不步蟾
　(此上謂之十干科名星若在七強順段旺廟則名/位高也若在五弱及留逆段雖中科甲名次低也)
　　定科甲星
　　　　科甲文星對命宫　逆留弱惡必難逢
　　　　廟旺七強行順段　狀元高第必登龍
　(假令人馬宫為命與隂陽宫相對即以水星為科甲/星在七強順段入廟必主高甲在五弱留逆雖貴甲)
　(第必/低)
　　論官星
　　　　甲炁乙水是官星　丙羅丁計戊孛成
　　　　己火庚金辛見木　壬隂癸土定功名
　(官星者乃十干官星之禄星琴堂謂對禄是也甲以/辛為官辛以炁為祿則甲人用炁為官星十干皆以)
　(此例獨陽君不與者/以其官君之所授也)
　　論印星
　　　　甲木乙日丙是熒　丁月戊土己羅辰
　　　　庚金辛計壬逢水　癸人見孛是印星
　(印星者五行相符合而為印甲以木丙以火戊土庚/金壬水是也五隂干取日月羅計孛亦以相生而相)
　(類然十一曜獨炁不與者以/其善柔而非羅計孛之比焉)
　　論催官星
　　　　甲金乙水丙日宣　丁羅戊木見為歡
　　　　己炁庚孛辛土宿　壬月癸計是催官
　(催官之星主遷官進職也大扺此星與祿主相為催/尅如甲人以火為祿而見金則催乙人以孛為祿而)
　(見水則催丙人以木為禄而見日則催丁人以金為/禄而見羅則催是也十一曜獨火不與者以其有太)
　(陽在/焉)
　　論祿神
　　　　甲兼木孛乙水星　丙計丁羅戊土居
　　　　己火庚金辛紫炁　壬日癸月是祿神
　(禄神者正祿神遇之主食正祿俸十一曜/俱全而甲獨兼木孛者以其陽干之首也)
　　論喜神
　　　　甲羅乙計丙炁星　丁水戊月是喜神
　　　　己土庚金辛見水　壬孛癸火最堪親
　(人命月逆行喜神逆祿十曜司祿而順布喜神隨月/以逆承故祿之序火孛木金土月水炁計羅而喜神)
　(之序羅計炁水月/土金木孛火是也)
　　論天厨
　　　　甲乙巳午丙在子　丁戊己午己申儲
　　　　庚落寅中辛尋午　壬厨居酉癸居猪
　(天厨祿名食神祿指南云假如甲生人逢巳甲食/丙丙祿在巳乙生人逢午乙食丁丁祿居午是也)
　　歌云天厨一祿少人知　識時須是泄天機
　　　　若在命宫為福𦂳　福德遷移又次之
　　　　男人遇此多財旺　交入中年好爵縻
　　　　女命逢之主封號　此是天上麒麟兒
　　　　八宫宫主號天厨　宫主星高強最殊
　　　　更得吉星同在命　管取潭潭府中居
　　　　此星陷了人無壽　若在高強意自如
　　　　男兒坐命遭逢此　真是人間大丈夫
　　論天嗣
　　　　甲月乙水丙炁餘　丁計戊羅己火居
　　　　庚孛辛木壬金宿　癸人見土是天嗣
　(六合為夫婦有夫婦而後有男女人之父母凡祿之/餘者孰不與其子故甲人祿是火己人祿是月甲人)
　(以妻之祿月與子名之曰天嗣故欲/推天嗣者即其變曜中化貴者是也)
　　論歲殿
只㸔他命天元干神宫主是且如丙辰生人從辰上起
甲數至午見丙便是歲殿也餘倣此須是福主權財命
主身主星官星科甲科名居其上方曰登殿第一要身
命臨之次則福祿主臨之入此格局皆貴命也若殿中
無星有身命二主日月福祿主星祿馬官魁拱之尤主
大貴茍被飛星遷其上兼囚煞加臨則曰客曜臨朝飛
星破殿不為福也如有主星處其上又為煞星客曜混
雜刑尅縱主功名富貴不惟艱辛亦難久享夫歲殿者
乃天上太歲之尊人命十干之首言曜臨之疇非富貴
凶曜臨之必皆貧賤殿者猶天子之御殿也有金馬玉
堂之邃龍池鳯陛之高警蹕森列威儀整肅非榮華顯
達之士莫能至其上也
　　詩曰主星入殿福非常　客曜加囚必主殃
　　　　福祿官魁如不陷　拖青紆紫列朝堂
　　論歲駕
只看他命支神宫主是也若是子年生子宫便是駕主
星居其上則曰臨駕第一要身命主第二要日月宫第
三要福星祿主大貴如駕上無星得身命日月福祿主
官魁祿馬拱之亦主富貴若飛星遷其上則曰客曜臨
朝飛星破駕乃為灾凶縱有主星臨之復為飛星雜處
囚煞加臨雖見祿亦為磨難夫駕者乃太歲之位歲君
所臨之地茍非富貴榮華之人孰能居其上而享其福也
　　詩曰客曜臨朝第一凶　飛星破祿亦皆同
　　　　若還囚煞加身命　假使為官是䕃封
　　論地爵五言
鼠猴元是土猪羊火裏生馬牛均下水逢兎炁孤神虎
蛇皆屬木鷄犬便逢金龍人惟見孛為爵必官清
　(爵者地元爵也自年支中出也遇之進爵除拜/最要官福身命為之又喜在高強惡居陷地)
　　論紅鸞天喜
紅鸞子年加卯逆數天喜子年加酉逆數此星主夫妻
喜事若限坐其上主有喜事動二者每毎相對子紅鸞
則午是天喜卯紅鸞則酉是天喜也
　　論天德月德
天德子年加酉順數月德子年加巳順數天月德二星
乃是三合若坐命主男女大貴又名壓煞星吉
　　論解神
解神一年有二乃天解地解是也天解每從辰上起子
年挨宫順輪值本年歲君即是地解以子丑年在未寅
卯年在申辰巳年在酉午未年在戌申酉年在亥戌亥
年在午只居六隂之地不到陽宫此二神能解一切凶
能興一切善化凶作吉之曜也
　　論赦文　以上俱依臺厯吉神次序
赦文乃命之父母星假如土為命主飛坐巳土失地以
火為命母在戌而戌為赦文得火飛來生我者是也以
金生水土生金木生火水生木為例
　　唐符祿前八位是國印祿前九位是(二星守照/身命為奇)
　　論福星貴人歌
甲丙相邀入虎鄉更逢鼠穴最高強戊猴己未丁宜亥
乙癸逢牛福祿昌庚趂馬頭辛到巳壬騎龍背喜非常
此為有福文星貴遇者應須被寵光
　　詩云福星之貴與天官　時日如逢一様㸔
　　　　更遇祿神同守占　高攀月桂又何難
　　論官星貴人歌
甲愛金鷄乙愛猴丁猪丙䑕巳寅頭戊尋玉兎庚壬馬
辛癸逢蛇官未休此為六甲官星貴士人談笑取公侯
如甲以辛為官辛祿在酉是也
　　詩云十干官貴妙難言　更遇文星太極神
　　　　少壯榮華登仕位　安邦鎮國展經綸
　　論天德貴人歌
正丁二坤宫三壬四辛同五乾六甲上七癸八寅同九
丙十居乙子巽丑庚中
　　詩云天德元來大吉昌　若臨時日最為良
　　　　修文必定登科甲　庶俗經營事事強
　　　　天德貴人罕遇之　若臨限運最為奇
　　　　成家立業皆緣此　富貴之中細細推
　　論月德貴人
寅午戌月德在丙申子辰月德在壬亥卯未月德在甲
巳酉丑月德在庚
　(其法從寅上起丙甲壬/庚逐月順數周而復始)
　　詩云人命若還逢月德　百事所為多利益
　　　　士農工賈各相宜　兄弟妻兒無破尅
　　　　天月二德若重逢　貴比汾陽富石崇
　　　　生下足知承祖䕃　不然年少歩蟾宫
　　論月合
寅午戌月在辛申子辰月在丁亥卯未月在己巳酉丑
月在乙從寅上起辛巳丁乙逐位順數周而復始
　　詩云命裏若還逢月合　須是當生無駁雜
　　　　更兼官貴兩加臨　名姓定教題鴈塔
　　論月空
寅午戌月在壬申子辰月在丙亥卯未月在庚巳酉丑
月在甲從寅上起壬庚丙甲逐位順數周而復始
　　　　月空之人亦罕逢　那堪官貴在其中
　　　　金鱗豈是池中物　不日天書下九重
　
　
　星學大成卷一
欽定四庫全書
　星學大成卷二
　　　　　　　　　　　　明　萬民英　撰
　　星曜圖例
　　論干神妙用
世人論命止論十二支而於甲庚丙壬乙辛丁癸乾坤
艮巽皆不言(餘度於十二宫中為/神藏煞没天徳也)星盤之中且不知此
十干安知其中之妙理獨不聞隂陽家之說乎凡為人
立宅架造移吉避凶其有出東作西不曰出甲作庚則
曰出乙作辛何嘗云出卯作酉出寅作申至於三隅方
道皆然葢支神乃神煞所居而干神乃天徳月徳月合
月空嵗徳所㑹避凶而趨吉也予於星盤上亥子隔界
之中著一壬字子丑隔界著一癸字十二宫各有一干
一支相比而去而毎宫之中度數有狹闊之不同吾亦
因闊狹而分焉且如子之一宫有三十一度半危六乃
壬之半女至八度為癸之半丑宫二十七度太則牛金
始二度為癸之半斗至十度乃艮之半寅宫二十八度
半箕六度乃艮之半尾至九度乃甲之半卯宫二十九
度半心初乃甲之半至氐七乃乙之半辰宫三十度太
亢三乃乙之半軫至十六乃巽之半巳宫三十度前後
各八度軫一乃巽之半翼四乃丙之半午宫三十度前
後各七度半張一乃丙之半栁十一乃丁之半未宫二
十七度半鬼一丁之半井十五坤之半申宫二十八度
井二乃坤之半畢十三乃庚之半酉宫二十七度半畢
初乃庚之半胃十一乃辛之半戌宫三十二度前後各八
度婁七辛之半奎九乾之半亥宫三十二度半壁二属
乾之半室四屬壬之半以此所屬而觀命者命宫命主
二位俱臨干神之位數皆富貴之人亦必本命為嵗徳
月徳月空月合卦氣六合有用之地其人資性亦了了
不至蠢弱其三台八座與州長官富家大室白手成立
之人往往臨之所以秉陽徳之剛明絶隂柔之晦惡若
地支神亦聞有富貴之人而必星度十分合格此干神
貴者最多不可不察也
　　歌曰
十二支神隂徳居十二干神陽徳管止論支神不論干
算得命来只一半二徳月空與月合干神十二位中居
身命主曜俱臨此不貴當為富丈夫月徳無如嵗徳髙
隂陽等對待如何丙壬庚甲强於戊論命觀星細揣摩
甲加心尾丙加張畢得庚臨危北方更有戊坤培井木
命身臨此最為强劍鋒大煞本干神凶吉於中亦細明
四仲月前金位毒名為真劍剉人身假如不死得人身
十箇之中九箇刑帶角披毛真畜類多因坐處上刀砧
乙辛丁巳癸隂干若比陽干貴裏難尚論支神此為吉
於中分晰吉凶看癸水女牛生與尅乙臨氐亢尅其躔
丁居栁鬼尅生半胃土生辛巳産乾乾坤艮巽四維髙
乾巳坤辛戊位牢此位劍鋒多半吉巽淵艮土得功勞
嵗駕從来號吉神殿勲籍貴與齊名干神一位人多忽
㑹者星翁第一人十干之位本純陽君子居之大吉昌
女子小人居則亢可為鰥寡孤獨傷卦氣從来止論干
支神卦氣亦湏看往来身命詳交互不是公侯也品官
年值支神煞最凶尊神嵗駕獨臨方惟旁干神凶不射
不然禄馬貴人鄉
　(假如未年生命在未乃嵗駕也若偏傍於丁坤土坐/則無煞也所謂甲庚丙壬乙辛丁癸乾坤艮巽神藏)
　(煞没者此也/故為天徳)
　　又歌曰
嵗君對位亦凶神帝座衝干曰一星(乃太/嵗也)人命莫當一
星正偏干庶可免其刑太嵗支干有真合甲人合己乙
人庚若人身命兩臨此早得妻財琴瑟鳴午辰酉亥四
年生又向支神安命身此上若無刑囚位六親骨肉必
罹迍嵗刑之位既加詳子午宫神互换方寅巳申宫叅
錯見更明丑戌未相妨六害之年看互換此宫安命亦
妨親六親不尅身尅命亦主重妻異子人四廢干神人
皆惡誰知神旺徳之光星盤位不嫌斯廢喜在陽神干
位方空亡二位曰凶神安命其中亦損身宜向干傍非
正位其凶可怕是支神十干官星宜細詳葢以五隂配
五陽隂人見合為官貴尅我我尅有雙傷
　　論進神
甲子甲午己卯己酉只此四位是也
　　論三竒詩曰
天上三竒甲戊庚地下三竒乙丙丁若人命值三竒貴
三元及第冠羣英太乙妙㫖云乙丙丁甲戊庚命局相
成生復生不作蓬莱三島客也應金殿玉堦行
　　論夾禄
壬癸生人見辰是丙丁生人見戌是得此二位主貴
　　論拱禄交禄暗禄
拱禄者戊辰生人見丙午丙午生人見戊辰丁巳生人
見己未己未生人見丁巳前後相拱只此四位是其他
不係交禄者甲申生人見庚寅庚寅生人見甲申如此
類是暗禄者甲生人逢亥是亥能合寅乙生人逢戌是
戌能合卯他倣此
　　　詩云暗禄仍湏仔細㸔　甲人須向亥中安
　　　　　乙人禄戌尤相喜　入格才髙作狀元
　　　　　夾禄拱貴并交禄　命裏重逢金滿屋
　　　　　食前方丈與諸侯　富貴是人之所欲
　　論飛騰禄
如甲申甲子甲辰生人見寅是葢禄馬俱在寅庚寅庚
午庚戌生人見申是葢禄馬俱在申命得此者主大貴
也
　　　詩云命中若遇諸般禄　徳潤身與富潤屋
　　　　　不惟日享五侯筵　一食萬錢尤未足
　　論禄馬食神
甲申甲子甲辰生人見丙寅庚寅庚午庚戌生人見壬
申只此六位主大顯貴
　　論連珠食神
甲食丙丙食戊戊食庚庚食壬年月日時胎相順自上
食下是也
　　歌曰
時人欲識食神名甲人食丙乙人丁丙食戊兮丁食已
已食卒上戊食庚庚壬辛癸偏相喜壬甲癸乙最光榮
若遇食神騎禄馬必居豪富顯功名不食空亡陽刃煞
不食休囚并死絶食生食旺食貴神食印食財别優劣
有能推究得其真禄食天厨無休歇
　　論學堂
凡身宫主星是學堂星假令太隂星在人馬宫是身宫
也即木為宫主星看木星在何方若在四正七强宫并
順旺入廟主文章之士若在留逆段五弱宫不㑹文章
雖然登第必出他人之力
　　　詩云身宫宫主為學堂　怕六十二八宫當
　　　　　若到此處皆為䧟　雖有文章夀不長
　　　　　身宫宫主為學堂　留逆怕逢三惡方
　　　　　廟旺更兼行順段　七强宫裏錦肝腸
　(又云納音生處為學堂金人見巳辛巳為正木人見/亥己亥為正水人見申甲申為正土人見申戊申為)
　(正火人見寅/丙寅為正)
　　論學館
甲乙生人屬木得寅庚寅為正丙丁生人屬火得巳乙
巳為正戊巳生人屬土得申戊申為正庚辛生人屬金
得申壬申為正壬癸生人屬水得亥癸亥為正
　　論官貴學堂學館
甲乙生人見巳是學堂申是學館葢甲乙用庚辛為官
星庚辛屬金金生巳臨官申丙丁生人見申是學堂亥
是學館葢丙丁用壬癸為官星壬癸屬水水生申臨官
亥之類
　　論正印
金命逢乙丑水命逢壬辰木命逢癸未火命逢甲戌土
命逢丙辰謂五行正印空則為僧道旺則為貴人也若
丙丁人得甲戌壬癸人得丙辰又謂之夾貴印
(水生人得正/印吉中有凶)
　　　詩云正印分明格局清　士人唾手取功名
　　　　　更兼華葢臨身命　晝錦還鄉示顯榮
　　論官貴六合印
庚子得乙丑戊午得癸未丁酉得壬辰己夘得甲戌辛
酉得丙辰是
　　論五命財庫
金命木財未為庫木命土財辰為庫水命火財戌為庫
火命金財丑為庫土命水財辰為庫
　　論外財
只取長生宫是如甲用戊巳為財見戊申是也癸用丙
丁為財見丙寅是也此類多得外財
　　定驛馬十二位
　　　驛馬
　　　　　五行驛馬最超羣　更遇生官禄貴神
　　　　　君子成名加爵位　庶人營運足珠珍
　　　　　病絶驛馬值空亡　士庶營謀半吉昌
　　　　　更有工商并技藝　徒勞心力走忙忙
　　　六害
　　　　　馬前六害不堪名　月上逢之損弟兄
　　　　　父母胎中先見尅　日時妻子更防刑
　　　　　六害湏憂損六親　只宜僧道可安身
　　　　　又逢沐浴兼陽刃　百世空為一世人
　　　　　馬前一辰名六害　命若逢之多破敗
　　　　　除非奴隸定生涯　四體不完始安泰
　　　華葢
　　　　　華葢聰明號吉星　大宜執卷主科名
　　　　　更逢天徳同官印　位至公卿佐聖明
　　　　　生逢華葢主文章　藝術偏多智慮長
　　　　　女命縱然多色慾　也湏榮貴坐髙堂
　　　　　華葢空亡僧道同　更兼陽刃在其中
　　　　　縱饒手藝多能解　百事終無一事通
　　　刼煞
　　　　　刼煞為災不可當　徒然奔走利名塲
　　　　　湏防祖業消亡盡　妻子如何得乆長
　　　　　四位逢生刼又来　當朝振業逞儒魁
　　　　　若兼官貴居時上　鯁直名標御史臺
　　　　　刼神包褁遇官星　主執兵權助聖明
　　　　　不怒而威人仰慕　須令華夏悉安榮
　　　災煞
　　　　　災煞身多主禍殃　更逢陽沐細推詳
　　　　　若臨日月并時上　兄弟妻兒定夭亡
　　　　　災煞當加帝旺方　更兼禄貴此中藏
　　　　　變災為福誰知得　一舉成名入廟堂
　　　天煞
　　　　　天煞難招父命長　纒綿宿疾不離床
　　　　　除非祖業先磨滅　難免此身䧟禍殃
　　　　　天煞加臨冠帶鄉　不愁衣著不愁糧
　　　　　身閒命吉無災咎　枝葉偏多福禄昌
　　　地煞
　　　　　地煞難招母命長　須知前後喚人娘
　　　　　若然在舍應愁悶　南北衣資始大强
　　　　　地煞如逢貴禄鄉　若能脩學富文章
　　　　　不然營運多財寳　立業成家事事昌
　　　年煞
　　　　　年煞原来最是凶　不招祖業走西東
　　　　　重重婚娶無男女　外族湏教破一重
　　　　　生逢年煞臨時日　帝旺重加福禄强
　　　　　君子脩文應富學　小人謀運足衣糧
　　　月煞
　　　　　月煞之神半吉凶　弟兄男女有無中
　　　　　師巫僧道閒過日　却主前程命運通
　　　　　月煞加逢自墓臨　聰明智慧衆人欽
　　　　　農商工賈并僧道　營運豐盈各稱心
　　　亡神(一名天官符乂/為大煞破軍)
　　　　　亡神七煞禍非輕　用盡機心一不成
　　　　　尅子刑妻無祖業　士人猶恐有虚名
　　　　　命宫若也值亡神　須是長生遇貴人
　　　　　時日更兼天地合　匪躬蹇蹇作王臣
　　　將星
　　　　　將星文武兩俱宜　禄重權髙足可知
　　　　　不做宰臣清要職　便居帥府擁旌旗
　　　　　將星財寳永無窮　家活生涯事事通
　　　　　天乙更来天徳上　少年平步上天宫
　　　　　將星一位最為良　時日相同命必昌
　　　　　官職崇髙宜世賞　安邦定國鎮邊疆
　　　攀鞍
　　　　　攀鞍在命最為竒　年少登科世所稀
　　　　　更得官星加冠帶　晚年定有貴男兒
　　　　　命中帶馬用攀鞍　華葢前當四柱安
　　　　　管取飛黄騰踏去　狀元及第又何難
　　定納音長生十二位
　　　長生
　　　　　長生管取命長榮　時日重臨主性靈
　　　　　更得吉神相㑹遇　少年及第入王庭
　　　　　長生若也得相逢　生下須招祖業隆
　　　　　父母妻兒無尅䧟　安然享福保初終
　　　沐浴
　　　　　沐浴凶神切忌之　多成多敗少人知
　　　　　男人值此應孤獨　女命逢之定别離
　　　　　沐浴喜堪禄位逢　更兼引從在其中
　　　　　讀書必定登科甲　莫把諸神例説凶
　　　　　桃花沐浴不堪聞　伯叔姑姨也合婚
　　　　　日月時胎如犯此　定知無禮亂人倫
　　　　　女命若還逢沐浴　破敗兩三家不足
　　　　　父母離鄉夀不長　頭男頭女須防哭
　　　冠帶
　　　　　命逢冠帶少人知　初主貧寒中主宜
　　　　　更得貴人加本位　功名成遂又何疑
　　　　　人命若還逢冠帶　兄弟妻孥無䧟害
　　　　　因何接祖紹箕裘　只為胎中有華葢
　　　臨官帝旺
　　　　　臨官帝旺最為竒　禄貴同宫仔細推
　　　　　若不狀元登上第　直須黄甲脫麻衣
　　　衰病死
　　　　　納音衰病死重逢　成敗之中見吉凶
　　　　　若得吉神来救助　變災為福始亨通
　　　墓庫
　　　　　墓庫元来是塟神　一為正印細推論
　　　　　相生相順無相尅　富貴之中次第分
　　　　　人命若還逢墓庫　積穀拘財難計數
　　　　　慳貪不使一文錢　至老人呼守錢虜
　　　胞絶
　　　　　絶中逢旺少人知　却去當生命裏推
　　　　　反本還原宜細辯　忽然迍否莫猜疑
　　　　　胞神一位名為絶　尅䧟妻奴家道劣
　　　　　不惟朝暮走忙忙　羊食狼貪無以别
　　　胎養
　　　　　胎養湏宜細審詳　半凶半吉兩相當
　　　　　貴神相㑹應為福　惡死重重見禍殃
　　　　　或云胎養小長生　人命惟逢自積靈
　　　　　若也脩文應稱遂　不然營運亦光亨
　　論納音定子息歌
長生之位中旬半沐浴一雙保吉康冠帶臨官三子位
旺中五子自成行衰中二子病中一死中至老沒兒郎
除非養取他人子入墓之時難保雙受氣為絶一箇子
胎中頭女有孤娘養中三子只留二男女宫中仔細詳
　(取納音尅我者是也如金命人用火為子孫火生寅/寅上起長生看男女宫在何方順數依此斷之即知)
　(吉凶也假如火命人男女宫在午從寅上起長生至/午是帝旺旺中五子自成行則主有五子之位也依)
　(此而推萬無一失又如木命人男女宫在申取納音/尅我者為子孫金尅木金生巳從巳上起長生至申)
　(是臨官冠帶臨官三子位則主有三子之位餘皆倣/此乂云取我生者為兒孫如金命人金生水用水為)
　(兒孫水生申從申上起長生看男女宫在何方如在/酉上則主一雙男女以上一則取納音尅我者為子)
　(孫一則取我生者為子孫俱要/數至男女宫斷之皆為有理)
　　定禄元宫歌
人生各有禄元宫惟此宫中號最雄但把日時從日數
數從逆主本年終更㸔宫内何星曜宫主髙時星復廟
更加金木作宫星本禄重加官必妙儻然䧟弱帶凶囚
反福成凶皆惡兆推尋此地若精時貧富自然心下曉
　(禄元一宫人所罕知若求此宫只將太陽推過宫定/凖然後生時從太陽宫逆數至本年住即為禄元之)
　(地夫此宫者要本家之禄或官禄或坐本命若遇吉/星無不享福如其坐䧟弱而遇惡星或與囚煞同行)
　(或遇計羅成黨斷/主刑傷尅破也)
　　定禄元宫度(與前說/不同)
甲禄寅(木星在/箕八)　乙禄夘(火星在/房五)　丙禄巳(水星在/軫八)
戊禄巳(水星在/翼十)　丁禄午(太陽在/張十)　己禄午(太陽在/星四)
庚禄申(水星在/井二)　辛祿酉(金星在/昴九)　壬禄亥(水星在/壁二)
癸禄子(土星在/危五)
　　　定禄馬宫
　　　　　慶賀相逢第一尊　禄馬同宫身命欣
　　　　　從来此説為真貴　管取榮華謁帝君
　　　　　禄馬宫中皆有度　度中分秒宜窮數
　　　　　若得来臨身命中　發禄榮身居帝輔
　(凡身命坐禄馬謂之慶賀不/值凶星有吉曜榮華無比)
　　　定驛馬宫度(又名貴元/又名馬元)
　　　申馬寅(本星在尾十/五度火為驛)　子馬寅(木星在箕五/度火為驛)
　　　辰馬寅(木星在斗四/度火為驛)　寅馬申(金星在觜一/度水為驛)
　　　午馬申(金星在參五/度水為驛)　戌馬申(金星在畢十/四度水為驛)
　　　亥馬巳(火星在翼八/度木為驛)　卯馬巳(火星在軫二/度木為驛)
　　　未馬巳(火星在軫十/四度木為驛)　巳馬亥(水星在室九/度計為驛)
　　　酉馬亥(水星在壁三/度計為驛)　丑馬亥(水星在奎一/度計為驛)
　　論天馬地驛
其法以驛馬宫天元禄主為是如申子辰馬居寅則遁
甲禄在寅甲以火為天元禄故火為天馬甲木為地驛
也寅午戌馬居申遁庚禄在申庚以水為天元禄則水
為天馬庚金為地驛己酉丑馬居亥遁壬禄在亥壬以
計為天元禄則計為天馬壬水為地驛亥卯未馬在巳
遁丙戊禄在己丙以木為天元禄戊以土為天元禄則
木土為天馬丙火戊土為地驛自本主星天馬宫泊定
隔宫逆數零年順數數起一年一宫若逢到馬臨官分
即有喜事遷轉若土計火孛混之乃雜馬臨官三十年
纔逢恐不純論此也
　(三車一覽云驛郵亭也馬有代勞之功病處見子是/也如申子辰水局生於申病於寅而得木為子以代)
　(其勞故曰驛馬按此説則寅午戌病於申必取土而/不取金其說未融余為之說曰驛馬之論乃病處而)
　(見財非病處而見子如申子辰水局至寅而病得丙/火為財為馬以代其勞寅午戌火局至申而病得庚)
　(金為財為馬以代其勞巳酉丑金局至亥而病得甲/木為財為馬以代其勞亥夘未木局至巳而病得戊)
　(土為財為馬以代其勞古人亦以官為禄以財為馬/未聞以子為馬也寅申巳亥為四衝故衝處置驛驛)
　(中有馬亦取/長生之義也)
　　定卦氣
卦氣者六十花甲俱納於八卦之中也如甲壬生人卦
氣在乾乙癸生人卦氣在坤六庚生人卦氣在震六辛
生人卦氣在巽六丙生人卦氣在艮六丁生人卦氣在
兊六戊生人卦氣在坎六巳生人卦氣在離凢星盤身
命官福坐於卦氣之上無不富貴是卦氣耶律之最重
者又攷範圖河洛中天大定諸數悉皆以此為正禄其
可忽諸
　　論三方主星立例歌
七政隂陽各有取品量以配三方主晝生只在日上求
夜則須從月中取當知月火金為隂日木土向陽類尋
夜宜隂主晝陽主不背端能為福深隂如逢晝陽逢夜
難説終身禍不侵西天之法重乎此最要其星在髙位
各得其宜乗旺行必主生来居富貴七曜更臨身命宫
超騰必作人間瑞
　(論三方主星立例及明其大畧晝生就日夜生就月/各於其所在宫取之日木土主陽月火金主隂晝夜)
　(不背則/為福)
金木從来是善星所臨非主亦非榮三方却怕逢火土
的有無情惡曜名夜見隂宫方烜赫晝生陽位始光明
　(論金木水火土惟不是三方/方主星其禍福不同如此)
　　定三元星
亥夘未為命宫者　木為天元印　火為地元禄
　　土為人元夀
寅午戌為命宫者　火為天元印　土為地元禄
　　金為人元夀
申子辰為命宫者　水為天元印　木為地元禄
　　火為人元夀
己酉丑為命宫者　金為天元印　水為地元祿
　　木為人元夀
　　論天元印星歌
從古賢愚皆有命世人徒自苦經營天元順廟居强位
早嵗須登富貴名印星守順七强宫旺廟之中甲第雄
復與地元同廟位不為卿監必三公辰戌丑未宫名䧟
天印星分入此宫為人雖貴無官品定有迍災及不終
　　　詩曰大抵天元號印星　此星宜順冠羣英
　　　　　忽然留逆仍居䧟　難望朝中顯大名
　　論地元禄星歌
主禄當星仔細看七强四正有多般生時旺廟兼行順以此須
知作省官禄星不背又三方如在髙强官禄昌武品定知為大
使文資應也至員郎三合位中逢此星此星不弱最相親同
躔若使逢留逆到得郎官須退身禄星雖好印星滯縱有官
資禄不深印禄二星皆得力此人必得四方欽禄印其宫占七
强亦有科名禄又昌若見夀元當弱位縱能榮貴命危亡
　　　詩曰品位髙低看地元　生時沈陷禄多邅
　　　　　如逢廟旺兼强位　不是文僚即武權
　　論人元夀星歌
夀元星正在東西順段之時命絶竒仍向命中逢旺樂
天年應與嶽山齊人元陷在五弱宫不出初年命必終
若向陷宫逢正度縱教延逺四旬中人元主夀細推詳
相尅逢之命豈長更在忌星兼伏逆兩旬之内見危亡
夀星居命䧟禄元縱有年長且没官又值天乙不得力
一生落魄主孤寒印禄二星盡居强獨有人元守弱方
雖有科名及禄位柰何年夭且非常
　　　詩曰人元曜得旺宫居　更在髙强夀不疎
　　　　　便見忌星臨在命　也應年及七旬餘
　　論三魁
魁星有三惟正魁頗驗若人行年星限遇之必占甲科
身命臨之進取必魁多士
　　　正魁例甲用太隂乙太陽是也
　　　小魁例
　　　　　甲羅乙紫丙金星　干屬丁兮火上尋
　　　　　戊水己計庚水宿　辛土壬陽癸太隂
　　　三元都魁例
　　　　　甲庚乙孛丙木方　丁計戊巳水邊藏
　　　　　庚與辛遊火位上　壬癸那堪紫炁當
　　論四元歌四元乃仁元夀元禄元馬元是也
馬星為貴禄為禄仁元干配的無疑夀元惟向納音取
要在强宫與限隨仁夀二元如得用竝是名家極富兒
限星更得入垣局此人終與聖賢齊四元三限滿三用
不犯凶星忌曜傍滿在强宫明健處定須執政入朝堂
上貴之人限星全先要仁元與夀元得入正限及身命
貴禄兩元又相連或在四正髙强處清華富貴定兩全
文星明健當台輔武星髙貴主重權或被惡星臨照破
也為給諌立朝端金為兵兮火為武水為文兮土為輔
四星俱在髙强宫文武兼資佐明主
　(夀元星最忌晝火夜土馬元又為貴元論馬元如申/子辰馬在寅寅屬木即木星是也禄元者如甲生人)
　(禄在寅寅属木即木星是也仁元者以甲乙生人屬/木即木星是也此謂之木星得三用夀元者如甲子)
　(生人納音是金即金星是也須㸔仁夀二元為先貴/禄為次此四元要在七强宫及四正順段廟旺好樂)
　(之地㑹限為上守限宫主及命為次/最嫌在五弱宫及留逆死絶之地)
　　論九事
九事者四元星與三限星并時命兩星是也若在四正
七强宫主大貴
九事全兮順五行自然享福得遐齡九事若雜福不至
萬般智慮一無成生時九事得五六終身只可為中福
欲明九事本元例四元三限時命備此為九事歸垣局
不知垣局也為非
　　論八煞宫歌
八煞宫中最要窮時人只謂八宫中見聞未叩天機處
難定浮生吉與凶此宫理致最竒妙禍福吉凶皆有兆
吉星臨此福非常惡曜到時災不小若知窮算此宫中
兩句幽深務通曉子午隂陽辰戌稱寅申二位寳瓶宫
數年退數從逆取尋取生年何位終宫主又髙星又吉
何愁福禄不豐崇福官身命宜居此權宿加臨禄位隆
囚忌儻然相尅戰為官必定少年終
　(凡八煞一宫號為最髙者此宫所主貧富貴賤無不/應驗自臺諌吳秘正而下罕得此訣往往傳聞之誤)
　(夫八煞一宫甲子甲午旬隂陽宫起甲寅甲申旬寶/瓶宫起甲辰甲戌旬天秤宫起對宫逆數至本生年)
　(止即是八煞宫有吉星臨之合主大權身命居此何/愁福禄不豐隆縱使福禄兩宫俱無星照終還顯赫)
　(若囚忌相尅戰雖/為官亦主少亡)
　
　
　
　
　
　
　
　
　　論天厨福局歌
天厨福局實難逢年時次日順天輪身命逢之皆吉慶
局星照命亦光明善星守局皆為福空局亦為足食人
限逢局上福立發布衣換作錦衣榮
　(論以生年或同時併在天命宫有善星守照主貴或/身命分作年時二局亦緊若無星守照或官禄二星)
　(俱䧟只主衣/食富足之命)
　　論天堂貴局歌
貴人自有天堂局尋取生時命所屬若居四正及身命
助限由来貴無並武星髙照主將材文星為限主儒魁
日月分明㑹金水三星得地乃三台
　(凡人本生時及命宫所屬之星是也如子時即水星/夘上為命即木星若人生時與命所屬同是其星来)
　(助限得力即/天堂局也)
　　論天禄貴局
當生年禄上為命宫其次身坐禄宫無不貴顯
　　論䄄褥局
法以五命庫墓中坐命如火庫戌金庫丑是也
　　論䕃叙局
水命申金命已火命寅木命亥土命辰戌丑未
　　論䕃堂局
法取四生坐命天干生處及納音生處是經名聲價權
道局
　　論䕃助局
法取旺宫坐命為之最怕夜土晝火
　　論垣局
太㣲垣午
紫㣲垣　木與炁同在角婁為紫㣲舍人
天市垣　火在夘　金在寅午戌主魁甲
角道垣　孛星在軫室　巳與亥宫
太常垣　土星在斗丑宫　金星在亢　主提轉専城
　之任
文昌局　火星在亥夘未宫
榮名局　如寅夘生人屬木在命宫是他倣此
天堂局　火星在夘
榮顯局　水星在星虚之宿
　　歌曰
凡立功名主重權須要坐限命入垣星滿三用居本位
㑹命見限福仍堅火為天市居天蝎土是太常守磨蝎
金星天秤亦太常榮顯水星在南方火星占入紫㣲垣
紫木辰宫為限元木星三用正臨亥營室角道主兵權
或然兩用兼為限俊譽英雄發少年
　(金為太常垣在亢宿土在斗宿火限在天蝎水限在/星與虚木限在軫與室凡此五星若不是限但身命)
　(宫亦得木與紫同在婁角為滿用亦須仁元入垣為/𦂳凡入垣皆須滿三用方為正垣惟木星兩用便是)
　(垣也星又云木星三用為中台局水星三用號榮名/局金  三用號文昌局紫炁見木土金居命位號紫)
　(微舍人局星甚貴乎有用也三用則大貴兩用則貴/有用則不賤若無用則其星之弱而䧟也可知巳此)
　(誠造化之所係且如六甲人以木為財為福又用以/為禄此星在命誠不可揜如六戊人以木為囚為煞)
　(若命值此則平生福淺而禍深豈木星獨私於六甲/人而憎於六戊人耶由所遇非所用耳如孛在乙人)
　(則為禄主在丁人則為囚此其所遇無/用有用之理甚明後學所宜深辯也)
　　論嵗徳朝垣歌
天上一星為嵗秀地下一星名嵗徳嵗秀嵗徳俱朝垣
天地位中相對禄大凡共值此宫星一品加官必崇格
日月能為此二星弱冠之年榮白屋
　(嵗徳朝垣假令夘生人先定天上太嵗宫主為嵗星/星乃天蝎宫卯是後加地下安命宫主為徳星二星)
　(同宫及衝對崇勲之宮也天地二盤更以臨駕登殿/入局崇勲此乃丞相一品極髙之命其宫星不犯退)
　(留伏逆為妙如若犯弱退留伏逆為次/更凶惡之宫者雖位崇勲而為難也)
　　論入局
只看他貴元局是也如乙巳䑕猴之類者主星居其上
則曰入局要晝夜不相背星辰不相反則曰天乙吉神
若相背相反則曰天官凶位便看三方主星不要相尅
戰如尅戰則減福更不係主星居其上則曰閒神入局
凶夫局者天地精英之所萃乾坤秀氣之所鍾人命主
星臨之無有不貴
　　　詩曰貴局元来喜主星　閒神破局不為榮
　　　　　福禄官魁臨吉位　定知攝職至公卿
　　論升殿歌要㑹玉堂也
第一躔星妙獅子次看寳瓶虚日䑕第三宫日昴金牛
第四蝎宫房日兎危月燕兒在子尋晝太陽兮夜太隂
午宫之上有張宿酉畢對宫卯日心
　(須與日月為三元與太嵗相攝太嵗者乃酉為金牛/夘為天蝎或乙巳生人寳瓶壬癸天蝎丙丁金牛六)
　(辛獅子以日為入殿也與太嵗相干又要是三元主/如不是三元主則無用既得日月為三元主而入殿)
　(者更不以五星為/用乃上品之位)
　　論臨駕
一星作三四主者號受權臨駕如為二主星號選職臨
駕為一主則無用嵗駕怕空也
　　論登籍歌
帝座加命第一竒崇勲臨夘亦相宜崇勲在位第三貴
太嵗守勲可憑依宫星似此號登籍天地宫中自合儀
勲嵗宫中言貴禄限行到此世間稀
　(此宫度者甲子以寳瓶為第一座若加天命第一竒/也人馬寅宫為崇勲加命為貴若寳瓶子加寅人馬)
　(寅加子巨蟹加丑磨蝎加未此是天地合儀星處其/中名曰登籍第一限主乃一品二品之禄第二運主)
　(乃次也第三宫主則為不明之祿如此論合儀/之星者定三元而後用不係三元不可用也)
　　論崇勲
只看他禄宫主是也如甲禄寅乙禄夘有主居其上則
曰崇勲遇於駕殿亦為臨駕登殿若是飛星臨之則曰
飛星破禄凶夫勲者功也崇者髙也窮則詩書事業達
則號令文章功名所在萬世不冺載之於竹帛簡冊之
中無非有功有勲者也
　　歌曰
竊聞逺禄最相干星入崇勲不等閒更得馬乗天相禄
男命邅馬必貴女命值馬必貧寅多相逢名為活馬田
財相見成敗有之病絶死逢徒然無用六害相㑹奔馳
勞碌玉堂者天乙貴人不臨辰戌日時衝而不足命主
㑹而有情貴在丑未衝却無妨禄主臨而不貴人命值
而未宜卦氣臨命則名利顯赫慷慨聰明嵗破逢身則
先敗後成破蕩難支運限逢而財敗六合濟而孤貧倘
㑹天中不祥尤甚田財身遇必主破財陽刃者凶敗也
怕在命官四柱又忌加見刼亡若㑹三刑如虎添翼君
子逢之有權好殺亦難善終小人值之逢凶好逞多主
横死女命逢之主産厄男命遇此見是非亡刼者亡為
官符刼為大煞亡神值命㑹勲印玉馬而反吉獨守命
宫則駁雜凶頑而狂蕩倘加陽刃難保善終六害相逢
其凶莫比刼煞在命宜於生鄉忌臨衰地身命限主不
可逢加驀為悖逆之象衝為白虎之神在命有貴則吉
運行到此有日月傾倒之災更加惡神其凶非小驀到
身命近君不乆末後尢乖飛㢘者凶神身命遇而必招
凶惡汨没者淫神身命限主不可居更㑹其禄好酒破
家在位加官進爵不為難登籍之星多智慧平生早達
動人心成名金榜全忠孝天下聞名冠古今主星臨駕
受强謨主性多機與衆殊非只言官主庫藏他年財榖
有盈餘
　　論特進歌
人馬雙魚木守春火居天蝎白羊神秋金天秤金牛上
雙女隂陽冬水神四季主星登此進先行日月有其明
因斯宫度闗非漏細取三元分等倫
　(此宫度者乃主星先進晝生在太陽之前夜生在太/隂之前在此宫者故曰廟進如在駕勲故曰特進如)
　(在宫分樂旺廟兼與太嵗相攝者則曰入進特進則/一品二品之貴廟進則為第二入進難言其位縱有)
　(而嵗晚方發如位隔者或前進隔日月兩位者名漏/闗處日月之後者名曰末後既進要係三元主星然)
　(後觀其度/數用之)
　　論近帝座
假令天蝎卯宫為帝座若二三主居天秤號曰近帝座
一二三品之貴
　　論受職星
取本宫對宫上逆數至太嵗是如戊申人自地盤寅上
逆數甲至太嵗上得庚以水受職星也受職星臨本生
太嵗宜為貴人
　　論食邑星歌
文武尊榮食邑星住命宫主取元情午屬太陽未屬月
申巳水宿辰酉金卯戌火星寅亥木子丑遇土来天福
廟順須封萬户侯怒逆難為榮上爵
　　論漏闗歌
推命先須覓漏闗四方三位不相攀一如申子逢辰月
年上星辰善惡間
　(星坐之處即照六陽宫每宫星連對照三合漏闗六/位也漏闗者不在對照三合之内如申子辰為三合)
　(巳亥為四方則午戌為/漏闗常在前後二宫)
　　論衝殿歌
嵗後一辰為衝殿(乃隂/刃也)駕後一宫名驀越大凢人命防
衝越致禍為災不可測駕前宫度嵗後辰更恐其星行
退逆衝勲衝嵗亦為凶太嵗支干刑又尅三元主落在
其中干禄求榮終大隔
　(本命太嵗後一辰為衝殿駕後一/位為驀殿帝座前一辰為近駕)
　　論救䧟宫歌
相奴兄疾名為䧟䧟了星辰禄不昌更有一般消息好
若䧟嵗時必無妨
　　論管辰星歌
人生自有管辰星禍福災祥自此明本日生人推本宿
宿中算取甚星臨福星到此皆為福禄宿臨之禄自興
身命躔之均得力值囚凶忌定邅刑
　(凡人之生各有管辰星以主生人禍福如本生月初/一日屬亢星十四日則屬奎星看取奎星有何曜而)
　(斷人禍福貧富夀夭未嘗不自此而基之凡起管辰/先置積日以一十七萬一千三百單九算去之餘者)
　(又以二十八算去之不滿者/從角宿輪起即知管辰星)
　
　
　星學大成卷二
欽定四庫全書
　星學大成卷三
　　　　　　　　　　　　明　萬民英　撰
　　星曜例歌
　　論十二宫管庫星歌
人命推排十二宫宫星為主實難通今人只論元来曜
誰把宫神主宿窮此宿從来為管庫主人禍福吉和凶
精窮主星歸何地善惡推来得度中得時不論居䧟弱
失時何問在髙强伏逆順留居段局廟旺喜怒細推詳
逐宫推算從頭始著意躔教首尾終此説精㣲難説盡
心機徹處透天工
　(夫人命中推排十二宫者皆有實局自命而推次則/財帛以至相貌配為十二宫又分為七强五弱凡宫)
　(分有主星如寅木則屬木之類如此星者為主星今/之論星第以十二宫主為重此法亦西天之精神然)
　(較之十二宫管庫主星則又驗前宫主也凡欲求十/二宫之禍福但推詳其管庫星在何宫分得地失時)
　(以别强弱/庶乎論定)
　　論得地失時星歌
十二宫中有强弱七强五弱例難窮命宫官禄最髙位
福徳妻宫次强宗近强男女并田宅第九遷移合照宫
五弱疾宫并相貌兄弟奴僕八宫中强宫愛見吉星照
弱處星辰無福功古人雖有推詳例理致未為長乆通
洞天宫法窮其妙失地逢時廟旺中不問强弱宿星地
只將好廟論窮通得地不問居强弱失時休誇强最雄
䧟處得時猶享福强宫失位總成空那堪髙處重居廟
作福興財分外豐倘還䧟弱加時失一分凶作十分凶
　(星辰之要貴在得時懼在失時得時則享福失時則/䧟害休咎吉凶轉移甚易官之强弱固不必執定)
　　論得地不得地
夫十二宫者各有分野而星辰類有好樂之宫論五星
者先論其廟與不廟强與不强則無不應驗且如木星
在寅亥為樂廟好之宫凡得地為福深不得地為福淺
得地為禍亦輕不得地為禍亦重若用福星得地照臨
其福百倍假令為福而不得地亦猶當生年不用之以為
福也若其用為然星失地則其煞誠不可解得地則未
必不轉煞而為福矣其得地如此不得地如彼君子不
得不講究乎是
　　論强弱前後
凡論五星善惡之混照者湏辯其强弱先後之理也劉
少白問曰何謂强弱先後曰强者譬大國弱者譬小國
小固不可以敵大弱固不可以敵强在智者深究之則
吉凶可見
　(前後入宫之前後也或强而後入或弱而先/入當以强弱論若强先弱後當以前後論)
　　論留順伏逆
凡論五星不過金木水火土之五宿五者運而無息故
有留順伏逆之推移劉少白問曰何謂留順伏逆曰五
星者臣下也太陽者君象也臣當敬其君之威而不敢
犯使其近太陽則伏對太陽則逆三合見太陽則留如
順而有用則十分之福可以輕重而詳斷之也如光芒
不見不能為福亦不能為禍
　(留順伏逆與强弱先後並㸔如前進而留後進而順/則後者反在前矣如强者伏弱者逆則强亦不能作)
　(福而弱者/反興禍矣)
　　論吉凶星歌
火羅計孛四凶神炁水金陽本吉星當究生時善惡用
莫専自古吉凶名吉星為惡災非淺禍曜為祥福自興
不論用時徒泥迹貧窮富貴又難明
　(善輪星者無疑其善惡之名當究其善惡之用夫名/者乃炁金水火孛羅也夫用者乃福權財禄囚煞忌)
　(刑也用之為福禄則福禄居髙用之為囚煞則囚煞/必有若徇其名不究其用則是無造化耳且夫火孛)
　(羅計四星之最惡然亦能為福星權曜亦能為禄主/財元如是則不純乎惡也炁金水木四星之最善然)
　(亦能為煞曜刑星亦能為囚星疾宿如是亦不純乎/善也天機造化實轉移乎是烏可泥其名而不究其)
　(用/乎)
　　論休囚歌
水土卯星居其鄉三元主落定為殃木居午未宫刑戰
身命逢之不可當火星戌上無星管運行衝破卒他鄉
金向丑邊為正局學人須要細推詳
　　論汨没歌(水絶己木絶/申之説也)
申子辰居雙女邊亥卯未兮申上還寅午戌怕雙魚位
己酉丑来人馬安四季相加災又𦂳運臨其上定為寃
三元宫内無刑戰神煞臨排第一篇
　定乾濕沈没宫　一説巳午為乾宫　亥子為濕宫
　更是　丑亥未為濕宫　寅卯酉辰為乾宫　卯為
　沈宫　酉為没宫
　　論五行沈泄法歌(通於/子平)
火見水而死金沈怕水鄉土逢火化烈木見水生芳金
消逢火地木火過須妨水見火而戰火金而刃傷土見
火生處土反脱火光木見土而種水土尅難當金生存
土位水見水而愴土見金而泄木懼金捐黄水清金越
秀金逢木鈍鋼火生懼木地土見木虚亡欲慕淵源法
其理要精詳
　　定天空
太嵗前一位是也如天地諸般煞星逢之皆不能為禍
若有用之星逢之皆無力不能為福身命二星逢之必
是有藝業之人頗聰明只是多學少成大槩處事必少
恩義若陽刃與的煞夾之多不吉其流年嵗駕前一位亦
能空其吉凶之星
　　定驀越
駕後一位是也如駕在前此位乃是趕駕有驀越之象
凡諸有用之星逢之皆减一半之力若煞星逢之或化
直難與身星並見陽刃的煞又来凡行限見之或太嵗
流年填之多主惡死衝之必見官事災晦
　　定天厄
天空對位是也不宜諸煞交入此宫且此宫極忌同於
八厄若男女犯之定主厄難
　　定血刃
以子年加戌逆數一年一位至本生年是此星主有血
光行限犯之惡死然必陽刃劍鋒聚㑹或天星羅孛交
戰而後為災
　　定勾絞
勾以子年加卯逐年順數絞以子年加酉逐年順數二
煞未始不相對主刑囚然必加三刑或流年白虎官符
太嵗衝動方以此斷
　　定喪門白虎吊客病符
此四煞當年太嵗之所布假如子年一太嵗在子三喪
門在寅九白虎在申十一吊客在戌十二病符在亥喪
門吊客主孝服哭泣白虎病符主官非病破若有赦文
天解天徳月徳解救無妨
　　定天哭披頭
天哭以子年加午逆數披頭以子年加辰逆數此二煞
與喪吊並主有喪服若更值惡星到而太嵗亦到其上
則孝服不可免
　　定飛符暴敗
飛符以子年加辰順數暴敗以子年加未順數此二煞
主横災官事惟天月二徳解神可以救免然暴敗最怕
身命相值飛符忌日時同到
　　定天狗
天狗在駕後二辰五位值之主多生少養若火孛交攻
子星落䧟方以無嗣續斷之
　　定刃鋒
刃者子年子位是丑年丑位是十二位皆依此推鋒者
子年癸丑年戊寅甲卯乙辰已巳丙午丁未巳申庚酉
辛戌戊亥壬是大抵取比肩祿旺亦陽刃之意也此煞
身命值之更加陽刃主惡死限值之尤甚若身命髙强
反成威福經云馬頭帶劍威鎮邊疆言此煞利在馬前
也耶律云女人切忌刃鋒辰言此煞女人最忌也
　　定伏尸卷舌欄干貫索四刑星宫度歌
四正宫中取四刑命低限弱怕刑星子年起子尋戌亥
破家凶惡出其星伏尸卷舌為膿血命限臨之依此說
欄干貫索主傷殘隨限尋之仔細看四刑宫中更多惡
暗曜囚星莫並逢那更若来宫度内必然破敗主刑徒
兩主不宜相㑹遇不須更坐命身宫一切加臨皆剥煞
伏尸度内亦多凶
　(若四位之中有用之星反能制福/無用之宿兼為忌煞必然䧟凶)
伏尸星辰最為凶惡曜併之真可畏若能吉星同位中
福祿榮昌有職位欄干之曜最凶辰惡曜臨之必見刑
若有吉星同位坐富貴榮華百年春貫索星辰不可當
更兼惡宿最為殃三方四正吉星入福夀榮華職祿昌
卷舌凶星逢吉曜或朝或㑹最為宜三方四正星辰旺
富貴榮華百嵗期
　
　
　
　
　　論沐死墓絶四煞宫度歌(生年納/音算也)
古法當求四煞度最忌沐浴死絶墓身宫躔此定多殃
限若逢之招死禍或然更有吉星来度近猶能成吉䕶
火羅計孛若相侵早知趕入黄泉路
　木生人　絶參二　墓柳四　死星五　沐危九
　金生人　絶尾十七　墓牛三　死危一　沐星四
　水生人　絶翼十九　墓氐一　死氐十六　沐胃十四
　土生人　絶軫一　墓軫十八　死心一　沐畢四
　火生人　絶璧三　墓婁一　死昴二　沐房一
　　論産星
其法申子辰年金巳酉丑年水寅午戌年木亥卯未年
火此煞男主血光女主生産若與惡星交則主禍厄
　　論血支
其例丑寅土子卯木辰亥火巳戌金午酉水未日申月即
星盤所屬而移一位也此煞犯之男血光女産厄
　　論血忌
其例丑寅土子日夘月辰亥木巳戌水午酉火未申金
此煞犯之其凶禍與血支同
　　論擎天遊奕
擎天屬火遊奕屬水數以六十花甲隔節布於十宫起
於子終於夘而丑寅不與未申飛變者以河漢始於丑
寅終於未申故擎天屬火不入故也其煞男怕擎天女
怕遊奕皆主刑尅
　　定空亡
陽謂之空隂謂之亡陽年空陽隂年空隂
　　歌曰
空亡為害最愁人才智英雄悞一身只可為僧并藝術
堆金積玉也須貧金空則鳴火空發水空日夜流不歇
不惟財寳積如山官爵重重無斷絶
　　直難星歌
正二太陽三四隂五六火星君休説七八水孛更為殃
九十木炁為難絶十一十二是金星此是神仙真口訣
一説十一十二土星是也
　(直難者難星直月也雖日月金木善星以為難直則/反吉為凶假如丑宫命正二月夜生則太陽為直難)
　(寅宫命晝生則太隂為直/難更化刑囚其凶必矣)
　　陽刃煞
此煞在天為紫暗星在地為陽刃命吉則吉命凶則凶
　　　詩云陽刃之煞最為凶　那堪五鬼在其中
　　　　　刑妻害子渾閒事　配遞徒流不善終
　　　　　禄前一位為陽刃　日月逢之也不明
　　　　　更怕禄星居其上　一生成敗主多傾
　　　　　陽刃雖為凶惡神　只宜君子掌權人
　　　　　五行若更逢生旺　定有兵機作帥臣
　　論的煞一名破碎煞
夫金乃太白之星將軍之象子午夘酉的在巳寅申巳
亥的在酉辰戌丑未的在丑秉煞最重如人命犯更坐
在惡限乂逢凶星被火土忌星孛計奴星守照主星沈
沒多主惡死不然貧窮帶疾徒配之人若身命逢星辰
或入體格或吉星飛起在命為福用之星主為官顯耀
重權
　　　詩云人命若逢破碎煞　破財恰似湯澆雪
　　　　　行年運限更加臨　官事連綿無休歇
　　飛㢘煞一名大煞歌
大煞子人先是猴丑鷄寅犬問来由夘蛇辰午巳逢未
午虎未兎申龍頭酉猪戌䑕難迴避循環亥上却逢牛
　(此煞逢吉則主威權逢凶則主横死指南云凡煞不/可執一而論如入格命視刑煞若將帥於兵卒指麾)
　(喝咄惟命是從故用刑煞為之驅使不入格命若常/人遇兵卒則為䧟害故忌刑煞如畏兵卒此理甚明)
　　亡神刼煞一云亡神謂七煞
亡為官符刼為大煞此二煞相對俱在寅申巳亥吉凶
歌斷在前
　　大耗煞歌
鼠忌羊頭上牛嗔馬不耕虎憎鷄嘴短兎怨猴不平龍
嫌猪面黒蛇驚犬吠聲有人犯此煞財食散伶仃
　(大抵煞謂之耗謂之刼惟怕/田財二位學者當消詳之)
　　穿心六害歌
穿心六害禍非輕尅䧟爺娘及弟兄若然雙親無損害
自身妻子切須刑
　　三刑歌
三刑身體忌傷殘不測官災大不祥妻子亦須防尅破
為官必定死他鄉
　(三刑寅刑巳巳刑申申/刑寅轉轉相刑是也)
　　吞㗖煞歌
猪犬羊逢虎必傷猴蛇相㑹樹頭亡鷄逢犬子遭徒配
兎趕蛇身走逺鄉䑕見犬来當惡死馬牛逢虎定相傷
兎猴逢犬難迴避龍米未上水中央凡人若值凶時日
三合為災仔細詳
　(此煞乃以二十八宿而論大禽吞小禽也/人命時日值之更加三合主骨肉刑併)
　　流霞煞歌
甲鷄乙犬丙羊加丁是猴精戊見蛇巳馬庚龍辛逐虎
壬猪癸虎是流霞
　(此煞人命犯之男主/他鄉死女主産後亡)
　　返伏吟
年頭為伏吟對宫為返吟忌行運到此主刑䧟六親書
云伏吟返吟泣涕零零
　　孤辰寡宿歌
寅卯辰人怕巳丑巳午未人畏申辰申酉戌人嫌亥未
亥子丑人寅戌嗔若人值此多孤寡刑害兼須損六親
男遇孤辰須切忌女逢寡宿獨眠瞋
　　歌斷
孤辰切忌男妨婦寡宿須教女害夫兄弟亦當離别去
爺娘骨肉不同居
孤辰寡宿好為僧若居庶俗必伶仃更被穿心来守破
不然帶疾主雙盲
　　論黄幡豹尾
申子辰年則辰是黄幡而戌是豹尾巳酉丑年則丑是
黄幡而未是豹尾寅午戌戌是亥夘未未是此煞是太
嵗墓人命犯之主孤寡損六畜及疾病官災退財有救
解無妨
　　紅艷煞歌
多情多慾少人知六丙逢寅辛見鷄癸臨申上丁見未
眉開眼笑樂嬉嬉甲乙午申庚見戌世間只是衆人妻
戊巳怕辰壬怕子禄馬相逢作路妓任是富豪官宦女
花前月下㑹偷期
　　隂錯陽差歌
陽差隂錯是如何辛夘壬辰癸巳多丙午丁未戊申位
辛酉壬戌癸亥過丙子丁丑戊寅日十二宫中子細歌
好風流處不風流花燭迎郎不自由不是寒房因孝娶
殘房入舍兩家仇女人逢者亦依然真假公姑或續絃
否則有刑多寡合外家零落是前縁
　　呻吟煞一名孤鸞煞歌
木火蛇無婿(木火蛇丁/巳乙巳是)金猪木虎傷(辛亥甲/寅是)赤黄馬獨
卧(丙午戊/午是)黒䑕土猴孀(壬子戊/申是)
　　總論駕前神煞歌
一太嵗劍鋒伏尸寄二太陽天空仍可畏三喪門内外
孝事至四太隂貫索勾絞具五官符杖責難迴避六死
符月徳同行位七嵗破月空欄干是八龍徳暴敗天厄
至九白虎飛㢘同此據十天徳福星卷舌係十一弔客
天狗吠十二病符順行位
　　總論駕後神煞歌一年一宫逆行
子年紅鸞卯為首天喜對宫在於酉血刃浮沈及解神
戌上分明牢掣肘天哭還從午上尋披頭更向辰宫究
流年諸煞與諸凶逆認地支人罕有此是神仙不肯留
術人依此長相守
　　地煞賦總斷
凡論嵗殿以登殿為本論嵗駕以登駕為先身命主俱
登臨顯達無比日月主若拱夾富貴非常殿駕無星而
無得禄主加臨而更竒惟怕客曜臨朝(餘奴/是也)飛星破殿
(闕/)　囚煞加臨而不美主當刑煞以須防勲者天禄也
欲全而不破忌空衝為要㑹玉馬為竒(玉堂/驛馬)衝則四柱
相衝破則飛星破禄禄主臨曰崇勲宜居官福命宫值
曰全吉忌見刼空禄逢帝座足有錢財貴值垣城堪稱
文雅子午相逢名為活禄辰戌丑未禄馬不臨如合通
闗吉無不利馬者扶身之寳也欲生而不病喜逢勲玉
忌在空亡馬遇垣城須當富命則酒色皆好遇吉則轉
禍為祥空亡者煞滅也陽為空而隂為亡陽忌陽而隂
忌隂煞者滅也滅者絶也命與日時值之暴亡必見忌
木火之位宜金水之宫不宜居坎而宜居離諸煞逢空
化凶為吉的煞相㑹成敗不無四柱逢空不欲再見空
亡不亡尤為庶㡬二位全見名利難成刑害者凶惡也
三刑守害遇六害而凶惡難逃六害命逢遇三刑而同
惡相濟刑居五福極主官髙害㑹的亡孤貧破敗斯為
禍福之凖繩誠乃加盤之妙法
　　百煞經
夫觀命者未論禄馬貴人先論胎息神煞夫煞人之成
器能掌君子之重權能發庶人之財禄煞之一字千變
萬化煞多無貴即勇猛暴亡煞絶無貴即卑微孤獨君
子帶煞權貴福禄之任庶人帶煞挺立鄉黨之間女
人帶煞子夫刑傷之患煞無欄處定是傷身閉門帶煞
反受災殃年上帶煞自損其身月上帶煞必損父兄日
上帶煞夫妻必喪時上帶煞子女先亡若見四位無刑
害須知夭折守空房陽刃之煞怕逢金刼煞最忌火加
臨的煞須知頭粉碎亡神最忌水深臨六害重見六親
損隔角逢之主孤貧孤神日上逢隔角未申戌亥丑寅
辰巳其妻到底定生離桃花咸池来深處春花照水定
生淫若是仕宦人家女不用媒人自求親大耗之煞怕
逢空家財渾似雪和湯六甲空亡怕齊逢金神之煞主
重喪六親不足而自嘆年年常為仵作郎呻吟之煞怕
金神白虎逢之定不仁日時帶著損妻子定於中途斷
絃聲命帶孤神寡宿星看經念佛作道人少年娶室妻
子分至老定是作孤身一七之煞是亡神為人性躁有
英聲衝入本身人凶暴衝出之時有功名勾絞之煞疊
三刑逢之為人編配身春申酉夏亥子秋寅夘冬巳午
亡神之煞五鬼臨限行見孛水亡身幼年當忌火湯厄
為人作事百無成長生之位主聰俊發達英雄財禄亨
華葢之煞為僧道學堂逢貴為儒名桃花帶貴多淫慾
常思月下戀風情命坐刼煞十五年爺娘不損是夙縁
若見雙親無刑害自身帶疾病相連命坐陽刃忌血星
限行見煞定損身命中帶煞難迴避惡曜臨之禍不輕
雙頭合煞十有九死兩頭合刃百有九傷合煞翻身三旬内
患合煞回身傷刑而已合煞逢衝事事省半煞合逢刃定
主夭折煞星逢貴能伏諸煞天月二徳加臨日上一徳當權衆
凶皆散吉曜加臨災反為祥煞去逢空煞去逢旺而凶煞去逢
絶而亡女忌血蠱男忌光官符怕火喪門怕水男怕擎
天女怕遊奕男愛紅鸞女愛天喜喪門加於白虎主有
孝服之事官符臨於刼煞必生口舌之嘆須要見行吉
星之地忌在刼煞之上嫌於拱臨之中限行臨於惡曜
一年反背而已吉星臨於運限門庭多生喜色日時莫
逢太嵗不死一年多迍少年限行祿馬為人愈康愈徤
少年限行死絶必生迍邅之憂老者限行生旺必是孤
身之漢損尅成家之子老来限行庫墓必擅鄉尊之福
又有優游之樂能察經中之句敢斷命限祥災判吉判
凶知生死明如日月寳鏡臺
運限起例
支中人元
　　　子中單癸水　丑巳癸辛當　寅中甲丙戊
　　　卯獨乙為良　辰中乙癸戊　巳丙戊庚藏
　　　午中丁及巳　未乙丁巳鄉　申隠庚壬位
　　　酉字只辛强　戌上辛丁戊　亥為壬甲方
年上起月　正月建寅以年干加天干從寅起
　　　　　甲巳之年丙作首　乙庚之嵗戊為頭
　　　　　丙辛之嵗從庚上　丁壬壬位順行流
　　　　　更有戊癸何方起　甲寅之上可推求
日上起時　子丑寅夘辰巳午未申酉戌亥
　　　甲巳還加甲　乙庚丙作初　丙辛從戊子
　　　戊癸尋壬子　丁壬庚子居
起立命
　看太陽在何宫以生時加太陽宫起順數如太陽在
　子即從子上起生時挨丑順數至夘便是立命宫又
　看太陽躔第㡬度以量天尺對立命躔何宿第㡬度
起大運
　陽男隂女順行隂男陽女逆行俱從本生月起順行
　者數未来節氣逆行者數已往節氣皆以三日為一
　嵗少一日者借一日多一日者减一日只論立春驚
　蟄清明立夏芒種小暑立秋白露寒露立冬大雪小
　寒論節不論氣
醉醒子曰觀夫大運者乃八字之表裏也取用當度其
　淺深成嵗須較夫多寡然三日而成一嵗見有餘人
　謂之零見不足人謂之借但知其零借不知其所以
　零借假如陽命正月初一日丑時正一刻生至初四
　日丑時正一刻立春節乃作一嵗全若立春在寅時
　則多一時乃零一旬也若欠一時乃借一旬也又以
　行運之法論之假如甲子年正月初一日子時正一
　刻生行運算至乙丑年正月初一日子時正一刻乃
　作一嵗内小六箇月即進六日在初七日子時正一
　刻方作一嵗只要算足十二月却為本年有閏四月
　乃多一月矣當退還本年十二月初七日子正一刻
　交運從此算後十週年方换一運倣此永無差悞若
　學者不知其生刻獨知其生時即以生時扣算交節
　之時亦不差逺凡行運在干兼用地支之神在支則
　棄天干之物其間理妙自宜詳玩
起小運
　凡小運不論隂陽二命男一嵗起丙寅順行女一嵗
　起壬申逆行一宫或與大運相合相生或臨禄馬貴
　人之鄉其年即有喜慶或與大運相衝相刑或交併
　更臨反伏吟及煞方其年即主破財悲泣死亡孝服
　男怕衝女怕併又云君子不刑不發不併不達大抵
　大運如天將太嵗如人君二者相得相和然後隨事
　所至逢善則吉逢刑則凶所逢者當生年有則吉凶
　重當生年無則吉凶輕乆困而運通未必通乆通而
　運困未必困賦云寅午雖逢於冠帶尚有餘災行運
　初至於衰鄉猶披勘福五行衰者運宜旺五行旺者
　運宜衰仔細推詳萬無一失
醉醒子曰小運者補大運之不足而立名也古人以男
　起丙寅女起壬申為從三陽三隂之象以是定逐年
　禍福鮮有左驗予嘗見一秘書以為男女小運皆由
　時生而行之逆順亦以年定如陽命陽年甲子時生
　墮地即行乙丑二嵗丙寅一位一年週而復始隂命
　隂年逆行亦然嘗試用之屢驗亦要與大運及柱内
　用神日主較量吉凶及童限未交大運専用此法行
　死絶煞旺之宫必有厄難先詳八字衰旺喜忌然後
　以此㕘詳蔑不中矣
起大限(琴堂洞/㣲皆同)
　命宫十五為例以太陽正處為中度遇交宫隨宫交
　三度起一嵗如立命在子女二女三女四共三度起
　十一嵗女五女六女七共三度起十二嵗女八女九
　女十起十三嵗後照此順推
　如八月十四日太陽在已翼十度照量天尺本行下
　推即十三嵗出童限入寅二十三卯三十三辰四十
　八巳五十七午六十四未七十五申之例
　凡行限遇生我之星定福尅我之星定禍若生星守
　限更限主飛去又逢生謂之體用俱生若限主飛在
　别宫受尅謂之體重用輕主是限中有吉有凶若限
　主受尅得重則雖發而難出此限矣若有救亦無害
　也
起小限
　從命宫起逆轉如亥生人立命在丑就丑上數亥子
　年在子丑年在亥寅年在戌夘年在酉辰年在申巳
　年在未午年在午未年在巳申年在辰酉年在卯戌
　年在寅之例以宫分言則一命宫二財帛三兄弟四
　田宅五男女六奴僕七妻妾八疾厄九遷移十官禄
　十一福徳十二相貌逆數右轉以限度言則一命宫
　二相貌三福徳四官禄五遷移六疾厄七妻妾八奴
　僕九男女十田宅十一兄弟十二財帛順數左旋宫
　分次第不可亂也
　小限者是流年生日後交過宫其吉其凶一依大限
　斷之若在財帛遇吉發財遇凶破財兄弟等上禍福
　一一依宫斷之無有不驗須㕘原守及流年兩斷乃
　可
小限宫中起生月名為月限訣凡一年休咎在小限一
　宫内若十二月吉凶則散居十二宫如小限在申值
　恩星官福田財等吉宿臨之是年發福若值煞難凶
　星其年必災
月限亦然如正月看申宫二月未三月午四月巳依宫
　逐月逆週十二宫
　從小限行到太隂所泊之宫起生月逆數遇凶吉斷
　之假如午生人午上安命戌年小限在寅三月生其
　月在寅四月丑五月子次第逐月移宫謂之月限輪
　流十二宫週而復始行一宫遇吉凶斷之假如戊子
　年丑宫安命流土為太嵗流木為喪門病符流水為
　的刼流金為官符月限十宫逐月出入見木炁則此
　月有災事見火羅則此月有喜事發財以當生流年
　一體論之見木則病或孝服見流金則官事見流水
　則費財口舌不寧餘倣此
日宿者直日之宿也
　月限又將日宿兼推須以太隂為主月是流年太隂
　即人之身也行度甚速兩日半過一宫故日月之災
　福繫焉以之加命看當生流年㑹何吉凶星隨遇而
　斷
　如命坐巳未申三宫以月水為主喜金水月木畏火
　羅土計却看流月行宫遇何日宿
　若日宿遇亢牛婁鬼金度乃生命之宿遷官近貴得
　財遇斗奎井角木度乃尅難之星解災獲福遇參箕
　軫壁水度乃本行之星室家和好事業安平遇心危
　畢張月度亦本行之星朋友康寧内外親睦遇女氐
　栁胃土度災病口舌官符是非若二限䧟弱身命主
　星逢刑遇煞禍病死傷遇尾翼觜室火度是非瘡熱
　驚恐啾唧若二限䧟弱與女氐栁胃土難度同斷
　若辰酉安命以金為主流月喜逢胃栁女氐之日宿
　忌尾室翼觜之宿餘倣此推仍將原守流年十二曜
　利害之星㕘看
流年吉凶星
　照身命十二宫各有日數如命坐未宫喜金忌土流
　金入子午九日好入丑未八日喜入寅申七日稱意
　入卯酉六日遂美入辰戌五日好入巳亥四日財喜
　土為忌入子午九日災餘倣此
　　　甲巳子午九　乙庚丑未八　丙辛庚申七
　　　丁壬卯酉六　戊癸辰戌五　巳亥得數四
　　　　　已上即先天數
十二神煞
　一太嵗劍鋒伏尸寄二太陽天空仍可畏三喪門内
　外孝事至四太隂貫索勾絞具(又曰/天醫)五官符杖責難
　迴避六死符月徳同行位七嵗破月空欄干是八龍
　徳暴敗天厄至九白虎飛㢘衝此㨿十天徳福星卷
　舌係十一吊客天狗吠十二病符順行位
流年十二變曜
子年變曜
　流土太嵗太陽天空　　流木喪門病符亡神驛
　流火太隂吊狗勾神　　流金天喜天徳官符披
　流水月徳刼虎㢘的　　流陽天哭
　流隂天厄
丑年變曜
　流土太嵗病的　　　　木太陽鸞驛空吊劫
　　火天徳披喪　　　　金太隂天解虎㢘的
　　水天喜厄哭官　　　陽月徳死符
　　隂地解嵗破
寅年變曜
　流木太嵗披劫　　　　火太陽天空虎㢘
　　金哭喪暴的　　　　水太隂驛解勾破血刃
　　陽官符　　　　　　隂天喜月徳死符
　　土鸞吊病
夘年變曜
　流火太嵗哭暴　　　　金太陽天空
　　水月徳地解喪㢘的劫　陽天喜太隂勾
　　隂天解官符　　　　木白虎病符
　　土天徳鸞披吊
辰年變曜
　流金太嵗月徳地解死符　水太陽喜空官符
　　陽天解喪㢘　　　　隂太隂勾
　　火嵗破病符　　　　木鸞驛厄哭吊
　　土虎披絞
巳年變曜
　流水太嵗天解太隂　　陽太陽天空
　　隂喪㢘　　　　　　金天喜地解病官的
　　火鸞月徳吊死　　　木天徳驛披破劫
　　土厄虎哭
午年變曜
　流陽太嵗　　　　　　隂太陽天空
　　水驛爵喪病的　　　金太隂鸞吊天解
　　火天喜天徳地解官披　木月徳死虎㢘刼
　　土破哭厄
未年變曜
　流隂太嵗　　　　　　水太陽驛鸞空吊刼
　　金天徳披喪　　　　火太隂解神虎㢘
　　木天喜官哭厄　　　土月徳死的
　　陽病符
申年變曜
　流水太嵗天徳披刼　　金太陽空虎㢘的
　　火天馬哭喪厄　　　木太隂解神驛勾
　　土天喜月徳官死　　陽吊
　　隂鸞病
酉年變曜
　流金太嵗爵哭厄　　　火太陽天空
　　木驛地解月徳喪㢘死刼　土天喜解神太隂勾官
　　水虎病的　　　　　陽鸞天徳絞
　　隂披吊
戌年變曜
　流火太嵗死符　　　　木太陽天空飛符刼
　　土太隂喪㢘血刃勾的　金爵破病
　　水厄哭吊驛亡　　　陽虎披
　　隂絞
亥年變曜
　流木太嵗勾　　　　　土太陽天空喪㢘
　　火太隂喜病官　　　金鸞月徳死的
　　水驛天徳披絞刼　　陽地解厄
　　隂虎哭
　以上變曜或化為煞或化吉宿並從冬至日為始假
　如今年丙戌子為喪門寅官符午白虎申吊客酉病
　符戌太嵗即乙酉年十一月冬至日始變丙戌年星
　煞則流土為喪門流木為官符流水為吊客流陽為
　白虎流火為太嵗若丙戌年冬至又變為丁亥年煞
　星
　如酉年流金為太嵗龍徳天厄流火為太陽嵗破流
　木為喪門死符月徳刼煞流土為太隂官符流水為
　白虎亡神病符流陽為天徳流隂為吊客之類
　此變曜斷法先以命宫為主隨以各宫所屬主星飛
　出在何宫與原守流嵗星辰生尅制化衝照拱合相
　㕘看
　如戊子年丑宫安命者則流土為太嵗流木為喪門
　病符流水為的刼白虎煞流火為太隂吊客
　如以丑安命上為主見木炁則災見火羅喜事財名
　流木疾病孝服流水破財是非不寧將當生與流年
　兼推
　
　
　
　
　
　
　
　
　
　
　
　
　星學大成卷三
欽定四庫全書
　星學大成卷四
　　　　　　　　　　　　明　萬民英　撰
　觀星節要
　　星盤或問
育吾子方裒集刪定諸家星命之說以廣厥傳忽有客
坐而問曰五星麗於天者也凡民麗於地者也天地邈
不相及胡術家者流以五星而推人祿命其說亦有理
與余應之曰天地不外隂陽隂陽不外五行人不能外
五行以生五星乃五行之精凝結成象天垂以示人者
也人之生也禀天地之精英萃隂陽之造化天星運於
上而適恊厥期人命鍾於下而感與天通是故長庚入
夣而太白生歲德下臨而曼倩降郎官應宿庶民惟星
以五星而推人禄命其理至著其道至微但術者未盡
知耳客曰星命之說固云有理然所以推星與命者則
吾未之喻也敢問何以先排十二宫一命宫二財帛三
兄弟四田宅五男女六奴僕七妻妾八疾厄九遷移十
官禄十一福德十二相貌其立名次序無乃牽强也與
答曰人之生也以身命為主故命宫為第一財為養命
之源故次二分我之財者獨兄弟故次三田宅所以安
命藏財而居兄弟故次四既有財帛兄弟田宅而男女
所以承田與財者也故次五奴僕所以輔男女故次六
妻妾敵體與命宫對衝故次七夫自命宫而至妻宫其
敘自不可亂疾厄人命之所不能無者故次八遷移人
之所不能免者故次九官禄天之所予係於命而最要
故次十福德人之所享係於天而難得故次十一相貌
所以成身故次十二自疾厄而至相貌其敘却乃倒言
何也十二宫之中命與妻相對相貌福德官禄出天上
故列在身前財帛兄弟田宅隱地下故敘在身後遷移
疾厄妻妾限數最𦂳皆太陽過午而行促有相貌而後
見福德有福德而後居官禄有官禄而後厯遷移有遷
移而後見疾厄自相貌而至於疾厄皆日月之喜升而
惡沉有財帛而後見兄弟有兄弟而後分田宅有田宅而
後歸男女有男女而後居奴僕自財帛而至奴僕皆日月
之右轉而分布人之所以為人不過如此故十二宫之名
足以盡人之一生也男女身命所生遷移父子所專兄
弟和樂妻奴雍睦人之福德此二者最難財與官禄相
連奴僕所以服官而營財也貌為疾厄所苦田宅所以
安身而養疾也故皆三合此十二宫流行之敘對代之
體錯綜之用有如此子殆未之思乎客曰星盤十二宫
既聞命矣然何以午未屬天子丑屬地亥寅屬木卯戌
屬火辰酉屬金巳申屬水與五行地支十二之理不同
又何說與余曰五行以寅卯為木巳午為火申酉為金
亥子為水辰戌丑未為土乃地支十二維也午與未合
居於上而屬乾故以為天子與丑合居於下而屬坤故
以為地上天下地一定之體也亥與寅合屬春故以為
木卯與戌合屬夏故以為火辰與酉合屬秋故以為金
巳與申合屬冬故以為水春夏秋冬四時之序也日月
麗天水金輔之故喜金水土石麗地木火生之故喜木
火此雖與地支十二維分布不同而其道理則相貫也
客又曰人一日之生不啻億萬何以從太陽為命太隂
為身遂據此斷吉凶禍福僕未深信敢問其故何也余
曰善哉問我明告子天形如卵而左旋日月代明而右
轉天體日週東方常抽惟其東抽是以西沉一沉一抽
無停留也太陽之升出在東方太隂之没入在西鄊一
升一没無差忒也人之出乎胎中即天轉乎地上若是
卯時而尘天日俱出東廂惟卯時以後天體無形以日
為準故因日而數至卯即卯地而出蒼穹太隂日之配
身之所自出也故以太陽立命太隂安身身命人之所
最重者故先求此二宫天體度數各有對度是以日月
同其好惡身命同其禍福東出父命西没孃身東出太
陽西没太隂東出亢金西没婁金東出井木西没斗木
故琴堂有身命一般般之說葢為此也客又問曰人之
身命同乎天地得夫子之教已喻其理但加關之說樓
上架樓而禍福却以為準又何理與願盡洩天機以教
僕請授業於門焉余曰前言巳盡子猶未深悟乎夫天
開於子地闢於丑人生寅出卯千竅萬妙不出一卯天
盤之加順天左旋十二宫地盤之關因日右轉十二宫
洞微飛數遍周天皆左旋陽九小限逐日月皆右轉曰
加曰關惟卯互換地盤卯酉定地不易天盤卯酉房昴
是的前言人之生也因天體之出卯也天運不息不能
昴卯故隨所生而值所宿皆謂之卯酉也吾人之卯酉
以天日之卯酉為準故以卯加命宫此之謂三才合一
道理故吉凶禍福可得而判也星之源流吾已畧註望
斗三盤之法詳著卷首子取而觀之予何言哉客又曰
星家源流其理既同然何以有準於古而差於今驗於
今而謬於古其故又何僕也惑敢問余曰此天道自然
之運也天之運也積氣日月五星積氣之光曜者也其
循行次舍七十年而差一度天道且然而况於人乎世
有升降國有隆汚皆囿於天道自然之運人乃積氣中
之動物身之用舍道之行藏又囿於國家一時之運此
古今人命之所以不同而星家準與不準之辯咸在此
矣客恍然而悟醒然而得再拜而退閱數日請見作而言
曰今夫天日陽精忌火月隂精忌土五行獨以火土為
惡為日月所畏以金水木為善為日月所喜今夫人凡
水凡木凡金凡火凡土為命主皆日為身主皆月忌有
五行之不齊皆火土喜有五行之不一皆金水木此亦
是否乎余黙然不答客退不敢復言或又有問曰諸星
家俱以太隂為身琴堂雖有身命一般般之說乃是命
宫所喜身亦喜之如命度屬金喜土太隂傍土亦不為
忌謂之安身傍母今夫子答客乃不以太隂為身而以
身為太隂所自出不知指何者為身也答曰命者父之
所鍾身者母之所生星家既以太陽數至卯為命獨不
以太隂數至酉為身葢未悟耳夫十二宫命宫與妻宫
正對合為夫婦有夫婦然後人生焉是身命乃夫婦所
出觀立命則立身可知矣東升是命西没是身可見當
以命對宫之度為身不可直指太隂為身此身命所以
為一般般而好惡禍福同也此余獨得之妙因子問而
盡發之
　　括蒼季宗舒琴堂五星總斷
士君子凡欲看命先看身命二主落在何宫専以空實
强弱夾拱衝驀八字定其人品出處高下次以福禄恩
官田財六主定其貧富貴賤真假輕重然後次以金木
水火土炁羅計孛日月十一曜天德月德并的刃刼煞
三煞白虎華葢六害等守命安身以分其為君子小人
奸直麄細之性行却以大小二限太歲流旬直難填實
逢空有無貼襯之類以斷其發達衰遲好惡生死大要
十二宫所主𦂳切處吉星坐實勝居强位凶星落空勝
居弱宫明實不如暗實原空不若流空有實不如有夾
有夾不如有拱空其位莫若空其星實其主莫若空其
煞貴人禄馬殿駕此五者明浄純粹喜天恩拱福不喜
拱煞黨惡日月官福田財此六者喜互換飛出坐實不
喜雜煞散漫無情用星不可被傷身星不宜落䧟天煞
地煞切忌拱福拱官駕前駕後尤怕逢刃逢的身命逢
官無實拱祿秩難高福官坐實值身空發施不出身官
值好既能貴而臨事俱能福恩兩高縱遇險而依還不
險如身命二主并限主值流旬一齊空却須看限宫拱
夾之有無直難天地二煞夾身者有空亡限行其上亦
防凶死但遲一歩爾大抵恩能取信恩一䧟而信令不
行福能保官福一空而官居不久福嫌身弱田忌財空
身弱福强似病人而挑重擔田高財䧟如浪子而逞風
流忽然福忽然灾多是殺恩守命暫時貧暫時富定縁
直難傷財論尅父母在古說則無此理而今以生害之
理推之如計犯月夜生人必先尅父羅犯日晝生人必
先尅母此乃隂陽相峙子午流注之理或是日月同宫
謂之日月合朔日生人必先尅母夜生人必先尅父或
日月衝照謂之日月對望日生尅母夜生尅父葢取其
有光無光之義也日生人太陽落隂宫則父先亡夜生
人太隂落陽宫則母多先死隂陽反背之義也至於夫
妻男女俱有成法兹不復論但琴堂星法其𤣥妙只在
空實二字其禍福只在夾拱二字貴賤真假須看四柱
上四箇實字俱有吉曜得用之星守之三方左右夾拱
有力福星恩官田財各得其實當決定作真富貴命斷
之或四柱上實地只有二處守吉星則看其所守者是
何宫主如是田財之主則其人可富或身星限星强則
此命必是自家成立發達或日月田財命主都守實則
斷其人必多祖業承䕃有餘生平不受勞碌如命主守
官禄或坐天月二德貴人禄馬有實字拱夾者則知其
為文獻衣冠故家之裔有德守成之士也或身命同文
魁星坐文昌長生實地者須分晝夜日月司天之法看
之則知其人有學有識極聰明多才多藝之士也或身
命守的刃刼煞白虎六害之宫或的刃六害咸池之類
夾之則知其人為奸麄小人市井尋常之徒也或天月
二德貴人禄馬雜的刃刼煞白虎六害之類守夾身命
二主者則知其人界乎君子小人之間也或天馬守實
地馬逢空身命二主與之同宫者則知其人乃幫閑隨
時附勢之徒也或身命與金炁孛同守天空或入兄弟
宫者則多浮蕩江湖醫卜賣活之軰無疑或身命主坐
奴僕貴人禄馬衝夾此則多在公府皁𨽻之類其他可
依此例活法斷之不可具述也如病人欲問其目下生
死或凡人行限問其壽夭應在何年月日者其要只把
各年太歲逐宫輪轉看其宫分原有何吉凶星守之或
太歲帶的刃禄馬貴人之類值年填之以分其灾福如
太歲帶刃填起煞星衝我命宫并大小二限者斷其人
是何年月日灾病破財或是官禄主星在限上被其當
頭衝填其煞入官禄之宫又有直難的刃重見被太歲
填實則知其人此年必因官事囚禁破耗勞苦大不稱
心有官則剥官停俸次年有恩星填實救之則可解脫
或太歲填煞入福德財帛田宅者則止破財營運不能
有利門户疊見繁擾却無他重災其餘妻子奴僕之宫
並依此例推之如身命二主逢空大限主星又落空亡
後限主星又不如先者流年太歲一連趕起的刃三箇
地煞到命到限其年小限主星又作煞論者并其月令
透出黨三煞又有直難坐實則善病而亡若太嵗一般
趕煞到身亦未即死大凡欲逐流年看星必須以流年
太嵗論之葢太嵗能吊起三方之星如大嵗在申則能
吊起子辰二宫其三宫所得力之星一時皆動是名吊
起之法其太嵗所守之位有星並皆填起其吉凶動靜
皆由此而應如士大夫功名之人問動靜則以催官天
禄天馬之類太嵗吊起之法依正經所載一一斷之萬
不失一大槩煞星乃小人之象偏喜合不喜衝故太嵗
三合吊之有吉則能成吉衝宫之衝有凶則能成凶所
謂小人女子合則喜衝則怒也天理人事一而二二而
一也其實皆可以理推其𤣥微以形像求其彷彿夫吉
凶消長得失存亡之道固不可以預知然果能依此求
之雖不中不遠矣然易有言曰君子修之吉小人悖之
凶則天理本具於人心修身之道或可消非於無妄迎
福禄於大有者必灼然矣
　　括蒼二十字例
恩　恩者如水生木木生火之類
煞　煞者如水尅火火尅金之類
制　制者如甲子旬中無戌亥空亡之類
化　化者如命主財帛田宅主福德官禄身主并天元
　　禄主是也凡此六主一元命限見之皆不作煞斷
　　此即所謂化也其餘主星惟金星無餘炁計羅孛
　　除化天元禄不作煞斷外餘皆一例作煞論之
氣　盛衰消長隨時變易之義五星論氣當隨氣運變
　　遷而觀之也
體　靜也謂如四柱中有八箇干支乃無形不動之定
　　位分布於十二宫以填實地戴五星日月四餘以
　　行原守流年衝合焉是則所謂體也
用　動也謂如十一曜皆動物行度有遲留伏逆躔於
　　十二宫分隨其躔處以論所屬并大小二限定吉
　　凶焉此則所謂用也
星　天星日月金木水火土孛羅炁計天禄天馬催官
　　文魁之類
曜　地曜駕殿天月二德并陽刃刼的禄馬驀越天空
　　白虎華葢六害長生臨官帝旺咸池之類
原　原守謂生下之時天星地曜所躔之宫
流　流年謂各年太嵗流星三煞流旬空亡之類
强　七强宫謂命宫財帛田宅福德官禄所屬之宫是
　　也男女妻妾皆是强宫
弱　五弱宫謂兄弟奴僕遷移疾厄相貎所屬是也
空　謂當生四柱旬中之空亡是也流年旬中空處依
　　上斷之
實　謂四支中所有四字於十二宫中填於本位是也
拱　謂三方拱向如申子辰亥卯未之類要四柱有字
　　為實拱也大凡看有用之星極喜拱處是名真富
　　貴惟煞星的刃若有拱極禍
夾　謂左右夾起如子寅二位實能夾丑宫之類與拱
　　同斷
衝　衝謂對宫有實字即能衝起本宫也凡空者若有
　　對宫一實字衝之禍福之星皆起本宫如有實字
　　不怕衝若本宫原守落空須得一實字衝之纔實
　　凡煞星落空不喜衝有用之星落空則喜衝起惟
　　原守嵗駕一字衝之不問本空實與不實並衝得
　　落空禍福皆不能准流年嵗駕若至各宫除有用
　　之星逢空喜他衝起若煞星逢空不喜他衝起或
　　流駕輪還填起各宫若值有用之星是名太嵗有
　　情則一年凡事稱意喜美進益若填煞難的刃之
　　星是名太嵗填煞則一年災敗或值福空限空并
　　身命恩星皆逢空流年復惡則多死亡
合　即上文拱者是也
貼　貼襯謂命宫身星官福田財等主星飛起别宫或
　　值四柱空亡及流旬空却本不為吉緣他宫主星
　　雖空我命限二宫支上又有字填起是名貼襯有
　　力雖危無咎若貼襯無力一空却死矣此法有驗
　　看星凡例八條
一看命宫有星無星并主星飛出何宫得令不得令母
　星尅制化伏身星傍母傍鬼
二看天元禄主官福田財如何
三看禄勲卦氣驛馬天馬地驛貴人在年月日時否
四看刼亡的刃桃花冠帶紅喜有碍無得
五看滿盤空亡四柱虛實
六看大小二限流年神煞十二宫神比和生尅如何
七看直難小兒最𦂳
八看四柱天干俱化吉凶若福禄權貴印守命大貴限
　逢亦發又看納音生尅上壽夭
　　看星節要八十一條
一看五星之法先排太陽以生時加在太陽度上逆數
　至卯則知安命在何宿何度方為端的須是以度主
　為要宫主次之葢宫主者州郡也度主者縣令也由
　縣而州其宫主必要逢生得令不要尅制不為太陽
　所伏及三方四正無星相尅方好更看度主又坐高
　强又坐禄馬長生嵗駕又逢生旺得時為妙
一立命既定更看是晝生夜生晝生人不要火金月孛
　羅照命夜生人不要日木土炁計照命名曰五殘星
　皆主貧賤不然則多憂少樂生平成敗碌碌到老無
　不切中
一立身在何度何宫晝生人看命度主夜生人看身度
　主如上弦望前望後及下弦生者看身度主為𦂳亦
　如命度之法
一須先看福德宫為𦂳葢人生處世以福為最有福則
　有妻子立名利致富貴福德既虧前數者未見其可
　得也福德者人生一世之主若見福居禄禄居福身
　主命主入福又有日月照福德權貴䕃映之星入福
　德金水夾月居福德皆是有福之人為人性必端厚
　量必寛洪仁慈處世無刻薄之患有福有壽可以定
　人性情毎試果驗若見土計坐福德者必寡言語其
　性沉重若見福德宫有刑囚耗星居其上者必是刻
　薄之人凶悍之徒大寛小急不仁不義之流心多好
　殺言不忠信詭譎欺詐奸謀機巧未見其為福如福
　德宫無好星又看三合對照有何星守照如三合對
　照守照俱無星亦未可便言其吉凶更看財帛宫如
　何
一財帛宫亦人生受用大端也或福禄守財帛日月照
　財帛田財互垣命身二主臨財財帛又逢生旺得令
　得時是乃有禄之人斯人既是有財則可以養妻子
　致奴僕既有財則有名若財主失經刑囚暗耗照財
　帛是無用之人如財帛不好未可便言其吉凶又去
　看田宅宫何如
一田宅之位亦人生受用之源如田宅主星不起或有
　福徳照田宅日月照田宅身命坐田宅亦看作有財
　名望之人既有田宅則妻子皆自田宅而出人之一
　生福徳田宅財帛三宫既無吉星便不可以為福只
　是尋常碌碌成敗命斷
一看生平行限如何如人一生命好身吉若行限不好
　却不作發福論之葢命好不如限好如身命好行限
　又好方是好命葢命為魂身為魄限為血氣三者須
　要相扶譬如人之一身血氣稍滯則血不流故為寒
　熱相攻瘡毒並作風邪客氣得以侵之若血氣和暢
　其身既壯安得有病也
一行限須要向明不背方吉何謂向明夜生人見火金
　月當限日生人見日木土水炁當限皆謂向明發福
　可期如日生人不曽見日木土星又皆獨見火金月
　照限行限又經行的煞刼煞陽刃三煞空亡之上未
　可以發跡許之
一凡大小限以生日後交神煞禄貴以冬至日後交命
　宫行度九嵗以前在童限至十嵗上本生度起行
一看命須要看得令為𦂳如春木夏火秋金冬水土則
　寄旺四季為令令者如臣禀君令宣其教化生民休
　戚係焉以令主之不背則赫然號令從所曕仰立春
　木為令主發生則萬木萃於春為人亦清麗煥彩然
　木既主令金不可尅木乃掌時月之星金當藏刃土
　則培木只怕金土參差是為逆亂伐上禍由斯發主
　為凶厄夏月火陽當空水縱泛濫豈敢侵月令之火
　金廢則沮於爍石流金之勢何所用焉亦當廢棄故
　夏金多行南方若金火日用事必有酒色之疾大抵
　當廢之星主事為人志大謀踈虛空無實愚而好自
　用平生怏然易於退失只怕金水相合與火爭勢為
　反逆之曜以此用事主凶惡而不得其死秋金用事
　大火西流本自棄置萬木黄落當廢之時惟金司權
　逆金為禍若水火相合既不受令又有陸梁安得不
　凶冬水沍隂必藉火為順流温助之宿土為隄防之
　星皆無傷用事之時却水木無相生之理相合氷凍
　若水星夜見以之用事其人必孤寒大抵令星春時
　必借土為栽培之宿冬月火土自為相生相養亦與
　水而濡沐者雖星廢不當時却畢竟相為表裏皆吉
　只有火金月不可相見必不能相順見之禍發令星
　從陽順則吉為賛助恊翊之星逆則凶為䟦扈飛揚
　之宿所以順者或引陽或從陽逺在十度不為尅奪
　所謂逆者侵陽用事令星最要得日君行事居有氣
　之位與命不相反方為令自出稍為尅奪則是聽令
　於人令星司奪當之必死令星司福用之必祥五星
　犯殿傷宿即尅奪之星也主為人行所不為之事亦
　受人所不受之禍萬萬必中
一太嵗最為𦂳要大凡人命要主星臨駕與太嵗相關
　攝則富貴嵗君不收録則無用之人又忌煞星破駕
　凡人命身與福德為重有禄無福禄將安享有命無
　身命將安保
一凡煞星不要逢時要失時如春水逢金冬水逢土之
　類煞星失時主星有氣凡火為煞不宜晝生人土為
　煞不宜夜生人木為煞防春金為煞防秋水為煞防
　冬火防夏皆得時失時之妙論
一金星若在太陽之宫名曰映進若作命主在太陽之
　前為特進各名曰金星映日又曰金星當權皆主權
　貴太陽之前只喜身度主命度主及金星在前者皆
　作吉論若太陽之前或是刑囚暗耗名曰誤進十進
　不吉命主及金星在太陽之後者名曰後進其福減
　半
一諸星並行有先有後大凡煞星則欲其前行主星則
　欲其後至且如水火二星同行水能尅火則以水為
　煞星如水星在前行則不能尅火如火在前水在後
　其煞逼身最為利害不可不審諸星皆然經云煞前
　主後當膺藩輔之權煞後主前必有徒流之患
　　詩曰身命二星若無尅　須交金向木前行
　　　　水火二星不相尅　更饒水向火前行
　　　　土月二星無相食　最宜月向土前行
　　　　土之行遲月行疾　不分前後極難言
一諸星退行有退而有力者有退而無力者且如退而
　有力火金二星同行金在前火在後而退行此煞星
　不敢進前以尅其金是退而有情如或金星退遇火
　順行是退而逢其煞也五曜皆然亦有退而升殿退
　而入垣退而逢生皆為有情又作吉論或退而坐煞
　退而逢煞或退惡弱之宫皆為無力可作凶論
一遲留伏逆五星中𦂳要學者不可不明遲則順度留
　則不行伏則不見逆則退行有用之星順行為福遲
　留伏逆進退减力經曰順則優游逆則退縮留則拘
　繫抑欝伏則韜晦無光如命午太陽忌木炁同躔木
　前日後退之為禍日前木後退之為福留者用星留
　於實地為福久遠煞星留於實地為禍不休若留於
　虛地禍福皆無伏者用星伏則無力忌星伏則無灾
　逆者退行也有退為福有退為禍以理推之
　　詩曰五星遇日須當伏　三合逢陽必定留
　　　　若是對宫為逆度　不逢陽處是為遲
一羅計截斷半天星有吉有凶或截斷諸星在左而限
　行右名曰反背行限不遇諸星故也又有升沉之不
　同或日生而諸曜當天截在辰巳午未申位而有星
　行限從酉戌亥子丑寅位而無星者為不得體又有
　夜生截斷在戌亥子丑寅位而有星行限從辰巳午
　未申位而無星者皆為升沉之不同並不合格
一羅計截斷半天星斗有跳出一星在外者當専論在
　外一星禍福如跳出一星為福主禄文命主身主或
　官魁權貴星夜火夜月晝木晝土皆為得格主人必
　有富貴名利之事如跳出一星刑囚暗耗或奴僕主
　陽刃刼煞的煞主星晝生而火漏出夜生而土漏出
　在外者皆不合格主人貧賤勞役奔波勞碌度世無
　成不為吉論
一截斷不要太陽跳出如太陽格在外名曰孤君孤遁
　君而無輔極為不好葢太陽乃人君之象必諸星輔
　佐而行或左右皆為吉論若太陽孤立主其人不得
　人之力雖親輔人人多遠之平生勞苦
一諸星聚㑹有吉㑹有凶㑹吉㑹者為命主身度主官
　魁福禄或化權貴䕃印皆為吉㑹雖是火羅計孛亦
　無害如不為前項等星而為的刼陽刃等主或化刑
　囚暗耗皆為凶㑹不可不察
一身命主坐奴僕有凶有吉貴人之命多有身命主入
　奴僕而貴者亦有入奴僕而賤者如奴僕宫主原是
　貴人禄馬長生帝旺籍駕殿勲垣卦之地皆不可以
　奴僕論皆是大貴之命如奴僕宫主原是刼的亡刃
　死絶暴敗之鄉而身命限主居其上皆是奔波勞役
　無成之人方可以奴僕言之
一太陽孤立照妻宫皆主夫妻年紀不等不然妨尅重
　婚
一太隂正照妻宫皆主妻妾無貎不然亦非正禮而婚
　緣太隂虧盈之不常也
一夜生人太陽獨照男女宫無星以輔之其人主無子
　晝生而見太隂在男女宫無星以輔之亦無子夜生
　人惟有水輔日在男女宫反主有子
一妻宫不論妻妾宫主星假如甲子年丙寅月寅亥木
　垣木為兄弟乙巳日巳乃水垣為妻妾水得地逢生
　坐實則妻賢貎美内助榮夫或坐籍駕禄馬貴人則
　因妻致富或水星坐空脫之地逢煞星同行皆不好
　妻或無妻
一男女宫不論男女宫主只以時論之如丙戌時卯戌
　火垣火星逢生坐實禄馬貴人之地者皆主得貴子
　火若虛脫或逢煞主無子送終必有損破否則破蕩
　之子也
一看命須是四正為𦂳或日月照四正或金木照四正
　福德照四正及用星居四正之地皆貴乃有受用之
　人亦有火羅計孛守四强及化得好者皆為合格如
　是刑囚暗耗等星居於四正宫中而逢相尅之曜皆
　主破敗
一看諸星皆如看命之法亦看三合亦看正照方斷吉
　凶大抵論三合四餘輕五星重對照四餘重五星輕
　葢四餘乃横衝直突之曜也
一看帶疾先看命度身度受尅與不受尅及起處坐煞
　與不坐煞更看疾厄宫中何星坐其上如疾厄宫有
　火羅計孛刑囚暗耗諸凶星併㑹其上者皆主重疾
　如疾厄宫無星而三方對照有凶惡之星夾照者主
　帶疾
一命主度主起坐刼的亡刃主人尅害父母骨肉不全
　或出祖破祖過房自立方免
一遊行坐驛馬主人過房出祖坐長生馬者有四方之
　志
一身命主起遷移入兄弟奴僕宫者皆主出祖過房偏
　生庶出也試之驗
一十干坐命如六甲生人不要立命在金宿度上名曰
　鬼尅皆主不安勞役只喜坐生星坐水宿名曰父母
　之上坐土宿名曰財帛之上坐火宿名曰脫局之上
　當以意㑹消息得時得令為好餘倣此
一男女宫有土羅火計孛暗耗刑囚照者其人多子女
　一年一産及至老來皆不得力如鷄抱鴨相似不然
　忤逆之男多出在外亦同無子
一命坐禄坐貴坐長生坐庫坐駕坐殿坐夾貴窠坐禄
　馬樞坐生旺鄉皆主富貴不然亦主衣禄盈饒天𤣥
　賦云禄馬貴人持世立身須主清高咸池凶煞臨身
　出處必然微賤是也
一命坐刼的亡刃暴敗空亡死絶三煞飛亷煞者皆主
　人性不好心險行怪狠暴不仁成敗勞苦
一夾命要日月夾命福禄夾命官魁夾命印貴夾命三
　合拱之者亦吉或命度主身度主起在别處而夾拱
　之者不露人見皆大貴
一刼的亡刃之宫或凶星夾拱其凶暴不可言亦主死
　于非命然無官符不成煞刃無歲破不成刼的無病
　符不成疾厄此乃五行真生煞
一官禄不要星尅其宫名曰官鬼且如官禄在寅地却
　不要金星入内亦不要三合四正宫值之皆主其人
　健訟不然遭官事亦無食禄之分
一官禄福德二宫最要吉星臨如日月居官禄福徳或
　福禄居官福水日金月各居官禄行限遇之皆發福
　如官福二宫無星有吊起或吉曜居其上者亦吉又
　看對照三合之宫以斷休咎富貴之人未嘗官福二
　宫無星如二宫原無本星官主又惡吊起對照又無
　星辰照臨一生虛花無成
一婦人不要太陽坐命及照命如身弱皆主欺夫奪權
　性有男子志氣
一婦人田宅宫如刑囚暗耗坐其宫幷有惡煞坐其上
　者皆主破耗外家零落兄弟無情婦人最重田宅財
　帛之宫
一婦人坐驛馬又帶水孛照身立命或在五弱之宫皆
　主淫奔其餘與男子一體同斷
一看命惡弱之星則要其居䧟弱明顯得用之星則欲
　其居高强
一看八煞之宫非但主人疾厄亦主一生權柄之地若
　權星印星福星禄星居之皆主人有權
一貴人之命多是䧟弱有不可觀者其中有一星得用
　坐煞得時及官禄有吊起吉星暗加其位者皆貴不
　然三方有吉星交照官宫又不然有吉星交照八煞
　之宫
一金星不要坐陽刃刼的煞之上葢金星主煞遇則煞
　氣騰輝為煞最重
一太乙抱蟾常人若見月與孛同行謂之太乙抱蟾非
　也須是上弦及望既望下弦在未上見之又生於戌
　亥子丑之時方謂之太乙抱蟾如非上弦下弦及望
　前望後名曰太乙抱鬼如在辰亥戌子丑之宫又是
　下弦既晦之後遇之者名曰抱死鬼却不為福如他
　宫遇之皆非抱蟾
一看命只可求其主星命度命主身度身主看强弱禍
　福不必諸星一一高强一一得地故經云一星得地
　終為貴顯吉人又云使一星背而莫究其非縱羣曜
　吉而莫能為福譬如五七員官員在任不必員員識
　而其中有一員得力則羣從州縣莫不刮目觀星當
　以理推其次看限主行限須要限主高强得地受生
　吉星交㑹方為好限發達不然皆為不福
一凡有用之星辰要在高强大抵小人命多是有用者
　居於䧟弱無用者處於高强
　　歌曰相生須用他生我　相尅還須我尅他
　　　　他尅我時為禍大　我生他時福消磨
　有用為我無用為他
一論命必言身論身必言命二者出於一體且如立命
　子丑土為命主木炁為難火羅為恩月為身主亦以
　月為土之用星並不可使月與木炁同宫亦不可木
　炁合時與月亦不可使土月二星躔於四木度及泊
　於木宫此二星倘逢木炁又躔木度木宫便見有禍
　無福如土月二星躔於火度泊於火羅便以吉斷切
　不可以身命二主異用父母兄弟妻子田財限主並
　可依此
一官禄福徳二宫主人中年成敗生死富貴貧賤於此
　實為利害有中年一落千丈有中年奮發馳騁有中
　年衣紫腰金有中年孤苦伶仃福德且干係妻子兩
　宫如吉星守照於福德照妻照子不但官中光景亦
　許佳兒佳婦如凶星守照不但初年蹭蹬亦早傷子
　刑妻官禄干係田財二宫如吉星守照許其田財若
　凶星守照一生决無福矣更所忌者羅㬋守官禄少
　年逞訟權豪若為用恩二星又許有用不問是何命
　並依此斷
一晝生人則要太陽在卯辰巳午未上方應晝生為朝
　陽向明之格如日生人太陽坐申酉戌亥子丑之上
　皆非合局夜生人則要太隂照命行限亦要火羅月
　金孛當限方為得體
一余論五星毎毎推究太隂躔度次舍斷禍福吉凶貧
　賤富貴十有九中葢人命以太陽為主身宫以太隂
　為主主本既危何所根蒂故凡日生人當推太陽夜生
　人當推太隂如日生太陽逢惡曜夜生太隂逢凶曜
　無不貧賤夭折日生吉宿逢陽夜生吉星釣月無不
　功名富貴然猶當論其在十五度中與不在度中也
一木羅㑹舍在寅上為㑹吉葢木喜於寅羅樂于寅二
　星相得為㑹舍則吉其他處不可以㑹舍言
一火炁為職權在卯寅上方為合格葢火入廟於卯生
　於寅寅又炁星之垣卯為炁旺之地二星相生故為
　職權不以晝夜為忌他宫減半
一命坐弱宫主星又微行限又微一見好星在前却不
　能勝其任而命即亡葢素貧賤而行乎貧賤雖有富
　貴不能享也
一命坐高强主又高强行限又好一見凶惡之星在前
　而不能進葢素富貴行乎富貴雖有貧賤不能處而
　亡也
一人命合主有疾而少年未見乃是未曾遇煞星尅星
　行限故不發也一行煞地又見煞星高强决是重疾
　廢疾有中年患目患風者由此
一日生人自少至老一見太隂在前謂之陽極隂生决
　主人死
一夜生人一生見行太隂又行隂星之限至老一見太
　陽在前謂之隂極陽生决主人亡又如命躔房日度
　行限至張月度必死葢有月光而無日光也又如躔
　心月度行限至星日度必死葢有日光而無月光也
　然須看有無惡星當關方可以此斷之
一太隂逐月隨日而右轉化金木水火土太隂屬水則
　不喜土月同躔如太隂屬木則不喜金月同躔皆主
　疾厄妨尅如更在亡煞刼刃空亡之鄉决主其人亂
　說言語不實
一男女坐亡神及主星起坐亡神桃花帶馬者而又有
　炁孛金水照之皆主其人慷慨風流歌唱風月女人
　值之决主為娼
一定人心性先以守照論守照如無以對照論對照又
　無以三合論或四宫無星以福徳宫論之
一命好星辰俱善柔而不能作大事業又要一凶星以
　助其權大凡吉星多凶星少則以吉論凶星多吉星
　少則以凶論貴人之命非權煞不能治世
一人命多有生時不定以子為亥以亥為子以初為末
　以末為初故其言禍福不准須加減定其災難受制
　受尅方能定其死生故經云一不可拘二當敢斷妙
　在識其通變如是禍福不應未可據言休咎村居之
　人不近譙樓標牌更皷之下亦有晦㝠風雨氣侯不
　齊難以定時故筭禍福不應况古今聖賢立法未有
　不驗在意消詳以定之
一有人命不好而享用者不當有妻子有妻子者何以
　言之或有父母在倚恃父母福䕃故安享受用父母
　一殁便破敗不當有妻子而不能受妻子之奉至于
　死亡而後已一有妻子在前而命中無妻子未至終
　身妻子俱亡零丁半世孤寡至老皆初年限路稍强
　因主其一時之榮及至末年限路一弱氣運不佳皆
　非所有
一有人命身好初年行限不佳未免奔波辛苦無成人
　皆以貧賤視之一旦行限好平地發跡立名利故舜
　起側微傅說起于版築不可不察
一人命皆要日月明㓗方為吉論葢天地以日月為主
　若日月明淨方始貴顯故經云貴人日月要分明日
　月不明非貴人
一炁孛羅計乃四凶之星化凶並皆要獨行則主重權
一福禄權貴亦要單行方為顯貴
一原守之星固好乂恐流年之星為患如限主乂惡又
　弱流年凶星重則亦能死人不可不察若限主健只
　是流年為禍必侯凶星出去方好故經云原守雖然
　無咎流年又怕為災原守雖醇尤勝膏梁之有味流
　年為患譬猶潢潦之無根是也
一行限有迎有送人多送煞之年皆能死亡若是逢煞
　不好迎送又不好决死無疑若迎送不好非有好吉
　星不能救其活亦十死一生也
一行限須要限元得援故經云得援高强失援孤弱限
　主失援莫不卑微
一壽之修短不可以限度定止從難星若難俱受制全
　主高壽且如立命在辰金星為主火羅二星為難火
　被水尅羅被孛尅各各受制莫能為毒的許高壽縱
　使限到難度亦不為害如或被火尅羅無制未可斷
　其高壽必二難俱受制方可斷壽之高也
一財庫五星中各有庫如壬子生人木為庫在未未上
　有好星主財盛如無星主管耗星凶星居之反破財
　庫若平生不聚財乃田宅財帛坐馬多摇動
一得妻財假如戌命妻在辰宫或身主起於妻位若有
　土計與火同宫三合生金主得妻財如無土計不以
　論如身命在妻有火計相生主進妻財亦有因妻失
　財者如未命妻宫在丑土為妻星月若在酉土在巳
　或三合加合相㑹必因妻失財亦不和合
一婦人有破父母家者如命坐酉金為主有火羅居申
　必破父母家出外行限遇火羅必破夫家内則父母
　外則夫家
一妻妾有權者如寅亥命木為主妻乃水星或水化權
　行限遇之必有權之妻孛為權星主有權之妾辰宫
　命火為妻羅為妾羅强火弱妻無權妾有權
一老得少妻土孛同行得少妻計孛同行得少夫
一立命安身在女心畢柳及身命二主泊貴人咸池遷
　移官宫又逢炁孛土星合作九流百技之人也富貴
　豪家之人亦主高壽
一多口舌人如甲乙生炁為口舌丙丁生羅為口舌戊
　已生計為口舌壬癸生孛為口舌庚辛人金是如人
　命或對頭三合守命見之多口舌亦主口嘴不中
一凡行限遇難星須論金木水火土分别緩急輕重如
　以火為難望見生災以水為難過去為禍以金為難
　對度方凶以土為難則緩而遲以木為難則急而輕
　葢火未然而先烟水既流而後濕金正遇而後能傷
　人土之性緩水之性柔故也其為災禍凶難亦以五
　行類推如以内言之火則心血燥熱痰痢等症水則
　腎胱冷濕白濁遺精等症金則腸癰痔漏等症土則
　脾胃噎塞等症木則肝膽風眩等症以外言之水則
　溺火則焚金則刃土則壓木則撲之類又須看三方
　四正加關通無救解或有救而力不能又命主低微
　故以此斷余屢試有驗
　　竇陶氏十問
竇陶氏能推占天文人事要其吉凶休咎不出十二宫
　之外葢天道遠人道邇一貫之理外天求人非理外
　人求天非道也請試其一二方知天道不遠矣
　　或問太嵗尊神互相管攝如何
竇陶氏答曰太嵗宫神各有管屬尅我者禍生我者福
最怕當頭犯之不足男命犯之受他制伏女命犯之並
無養育馬若當頭退晦反覆禄若當頭波波碌碌貴若
當頭受人凌辱夫妻犯之多見反目老人犯之至老奔
逐小兒逢之多見災毒嵗為尊貴怕入奴僕若來尅我
必遭刑戮
　右此専怕當頭正是利害須占命中有相管攝方有
　是說
　　或問坐命行限遇空亡如何
答曰立身立命空亡中坐福不見福禍不見禍馬遇空
亡奔波到老禄入空亡終身僧道妻入空亡一妻難保
奴入空亡自㸑自掃貴入空亡少離襁褓財落空亡財
帛自耗日落空亡少年必破官落空亡徒有負抱若有
煞神救援則可
　右此空亡隂怕陽空陽怕隂空前後最驗也
　　或問五星發用十二宫神生旺如何
答曰馬遇長生多動刀兵男空奔波女必淫顛沐浴在
命處事流連命逢冠帶妾奪妻權臨官在命發在少年
男命喜之女命不然帝旺守命難結夫緣衰病死絶女
德必賢處於墓地能顯財田男命逢此晦昧萬千若遇
胎神罵鬼怨天男亦如此胡語亂傳小兒逢養端的還
魂
　右十二宫禍福應之如響須於安命處所裁酌
　　或問二十八宿立命何度善惡
答曰鬼有二度號曰天眼男命係之多見凶狠不是權
豪便是反叛心月為狐五度有半女命逢之必淫必亂
且是精靈多招離悶亢金為龍井木為犴命立其中敢
言敢斷箕風畢雨倐忽聚散男女立命多有病患可以
詳觀不可例斷
　　或問水命怕土子上土旺水亦旺何以斷之
答曰子宫安命以土為主水來受制其水可取若行夏
令當云以火土必得時於水何補若行秋令得金為母
金能生水有水無土冬水得時水勝土負
　　或問卯為火垣又為木局何以辯别
答曰若行夏令有火無木若行春令有木無火冬令得
時返為木黨三方有水凑成木局
　　或問人之父母兄弟妻子㕘酌孤寡
答曰十二宫中寡宿孤神若逢太陽先䘮其父若犯太
隂先䘮其母日火月土則又有準左右逢此必無親情
兄弟宫見必無弟兄妻宫見之一世單身奴僕見之一
世艱辛逢禄逢貴出家道人逢刼逢的終身山林
　右人命不可犯孤神寡宿位諸般煞上有凶則可畏
　　或問既分十二宫坐命隔界何以斷之
答曰十二宫中皆屬宫神既有子丑合論癸壬既言戌
亥乂有乾辛既論申酉合論坤庚雖言午未亦有丙丁
曰乙曰巽以配巳辰曰甲曰艮以𨽻卯寅隔界之處要
看分明若以主論辯其重輕純言其度取用不真
　　或問小兒關煞何以取之
答曰前後有煞命在其中三方拱夾亦是煞門原守如
是更有加盤若無救援十死九難更有一件為小兒關
春命在酉夏命子看秋嫌卯位冬怕午安此上安命乃
為災難
　右此關小兒關煞細推有理但忌三嵗
　　或問官貴之命何以見之
答曰官貴之命有官有印官印相生方有權柄印强官
弱掌財之命官强印弱虛名不正金水清高只是受䕃
木炁高强正科必定羅孛高强只膺武品前後試之無
不有應
　右生我者印尅我者官
　　或問七政四餘守命何如
答曰計都守命愚而自用羅㬋守命色心最重孤炁守
命難與人共木星守命性執且迷孛星守命為人慳吝
金星守命義重財輕水星守命詞唱輕清火星守命性
急兇狠土星守命貪酷而淫太隂守命為人不佞太陽
守命快性便行日月合朔晦而不明
　右如明字者吉如反日月字者凶
　　再將十二宫辯問為証
　　詩曰十二宫中帶煞神　煞神排布甚分明
　　　　須知月建有强弱　反凶作吉各位均
　　願聞
　假如子上安命以土為主或見木炁為凶或見木炁
　不夭何以斷之
若生夏令母星是火火羅乗旺必能生我母星占强安
能為禍若生春令木炁高强無金與羅必定相傷身逢
水孛實有不良若生秋月金星得時土亦不厚木炁有
虧倘有災殃不至深危若生冬令水土俱旺木炁彫零
土星堅壯小兒遇此所以保養中年行限財物亦昌若
遇火羅福壽愈長
　假如丑上安命以土為主何以斷之
丑宫所論與子無異春夏秋冬皆如其理只論官星太
白得地趕退餘奴無有不是便看隂陽斷其終始又怕
寅亥身逢土計
　假如寅宫安命或見金炁有傷或見金炁無傷何以
　斷之
若生春令有木無金若生秋令有金無木三方暗加土
計是煞夏令炎炎子母相生秋令見炁炁反為榮冬令
見金煞星躔身若見太陽反煞為榮金水高强必主富
貴孛炁高强刑尅有畏遇月虛名品官不正可以詳觀
不可例斷
　假如亥宫與寅宫叅酌以何辯别
若論亥宫寅宫頗同限逢金炁皆斷為凶又怕火尅戰
尅重重夜計與炁十死九生三方吉曜返本還元
　假如卯上安命或見水孛而天或見水孛不夭何斷
若逢夏令火星乗旺水孛相攻本身堅壯若逢秋令母
星黨子縱有吉星不破即死更逢春令母星有力縱遇
凶神不能損失忽在冬天水土俱强生子潔浄安能有
傷須分晝夜子細推詳
　假如安命戌宫與卯宫何强何弱
戌宫火庫本是强宫水孛相攻秋令甚凶若見日月木
炁相同更遇旺神福更昌隆餘月遇鬼與卯宫通攅聚
衆煞反榮受傷亦當一發發成便亡
　假如辰上安命或見火羅而夭或見火羅不死何斷
辰垣以金度有軫角雖忌火羅亦分强弱軫度水局計
孛為殃角道屬木見火必亡亢金堅剛秋不忌火剗度
忌羅四時皆禍若逢夏令火爍亢金灰飛煙㓕角木不
禁若逢春令角度平穏若逢冬令軫度無損雖遇火羅
皆不危困依此辯别吉凶有準
　假如酉宫安命與辰宫何以分别
酉為西垣太白本地若逢秋令火羅不忌若逢夏令見
火不利春冬平平水孛泄氣四季土旺金神所喜限行
官禄恩鄉得意齊地貴人稱遂無比辰宫官禄與酉不
同太隂為主夜生則榮加盤俱換須要研窮
　假如巳宫安命或見土而死或見土不死何斷
若逢夏令當云以火土必得時安能尅我若逢秋令得
金為母土能生金金能生水若遇春令得木為鬼尅戰
餘奴不能尅水若逢冬令土旺水旺不能相傷本身皆
壯若逢四季水無所望子細推詳依經勿忘
　假如申上安命與巳宫何以分别
申宫水局巳宫一般四季如前十分細觀
　假如午未上安命屬日月若見衆星何以斷之
午未二宫乃屬日月羅計朔望遇此為蝕若非朔望為
我奴僕反凶為吉甚是獲福若遇紫炁刑傷孤獨若不
傷財重重白服四餘作黨傷官敗禄
　
　
　
　
　
　
　
　
　
　
　
　
　
　
　星學大成卷四
欽定四庫全書
　星學大成卷五
　　　　　　　　　　　　明　萬民英　撰
　宫度主用
　　二十八宿所屬宫度詩
　角　角木之度本居辰春則木兮秋則金
　　　　不怕金星為惡曜　限中只怕火羅侵
　亢　　從來亢宿屬金垣　四季元來受氣全
　　　　最怕火羅為忌賊　同臨煞地夭天年
　　　　(若遇水土/能為福)
　氐　　四季氐宫作土看　餘時只把火相叅
　　　　不怕木炁為凶曜　水孛同躔主命難
　　　　(夏令只把火相兼/辰戌丑未月作土)
　房　　房日元是火宫神　最嫌水孛損其身
　　　　命限忽然逢木炁　資財積聚福昌榮
　心　　心度元來屬卯宫　晝生亦與火相同
　　　　夜間是月君須記　子細推詳斷吉凶
　　　　(心度本是火之餘/上弦下弦倚月推)
　尾　　尾四度兮皆屬火　入到寅宫作木推
　　　　木怕金宿火怕水　彼此分明更問誰
　　　　(水土相逢能為福/炁金若遇禍相依)
　箕　　箕初是木餘是水　土計同行為煞鬼
　　　　春間便把木叅詳　不可一例言生死
　斗　　斗四寅兮是真木　丑宫木土兩相闗
　　　　餘時四季皆言土　惟有春生作木看
　　　　(斗四至十春木推/餘時及牛全作土)
　牛　　牛星原不是真星　躔在丑宫變土星
　　　　却喜火羅來尅我　限逢木炁定傷身
　女　　從來女度皆言土　升殿歸垣喜北方
　　　　若遇火羅多發福　如臨木炁定招殃
　虛　　虛躔是土報君知　水炁相逢定失尸
　　　　若遇火羅能發福　祝君細認莫遲疑
　危　　危初五度土一般　十二度後太隂看
　　　　若生四季皆言土　晝夜叅詳莫道難
　　　　(四季之晝以土/論夜生月論)
　室　　室十八度皆屬水　土星亦合能為福
　　　　火羅若遇破資財　限值炁金是真煞
　壁　　此曜必是壁水㺄　土計同行限﨑嶇
　　　　火羅作黨六親尅　夫損妻兮妻損夫
　奎　　奎二亥宫真木星　戌宫木火兩相尋
　　　　縱遇春生為木論　限行水孛亦災侵
　婁　　婁宫戌上正宫神　不是金星是火星
　　　　不怕火羅來尅我　但嫌水孛損其身
　胃　　胃四度分皆屬土　酉宫金土亦分明
　　　　若生四季皆言土　秋旺餘時只看金
　昴　　昴為金宿莫胡傳　土計相逢五福全
　　　　只怕火羅為惡煞　不居貧難夭天年
　畢　　畢六度兮酉晝金　夜月不類同申宫
　　　　水孛原來一般看　上計相逢一例凶
　觜　　觜半度兮位在申　宫中是水火無晶
　　　　祝君只把水為主　忌曜惟嫌土計侵
　參　　參躔是水在隂陽　金星若㑹福禄昌
　　　　金水主躔為上吉　限逢土計定遭殃
　井　　井九度兮皆屬木　未宫木月最難明
　　　　春看木兮夜看月　晝生木月一齊言
　　　　(合干音論之木星秉春月之令晝生合從木/用不可言太隂也其他時節以太隂為主春)
　　　　(夜亦作/太隂)
　鬼　　鬼宿元來屬太隂　不分晝夜月當明
　　　　最好金水來助月　惟嫌土計恐傷身
　　　　(秋冬時節與金之/干者安可棄乎金)
　柳　　柳度分躔午未宫　兩宫土論總相同
　　　　惟有午宫嫌木炁　未宫木炁半言凶
　星　　星日馬宫居正殿　不分晝夜屬陽精
　　　　火羅作黨六親尅　木炁相逢是難星
　張　　張月鹿兮居午垣　晝陽夜月兩般專
　　　　若居隔界在雙女　一例都言是月躔
　翼　　雙女垣中翼火蛇　水為主宰是君家
　　　　不嫌水孛怕土計　金曜相逢實可誇
　軫　　軫宿分躔巳與辰　二星皆是水之精
　　　　只怕土計為凶曜　若遇金星福更隆
　　右二十八宿度主定人命當論宫當論度又以月
　　令推論
　　十二宫取用歌
　子　　子宫安命誠為土　其取用者卯上火
　　　　火為命母又為官　又以羅㬋為次母
　　　　母星强健福堅牢　若在䧟宫何所補
　　　　最嫌木炁在高强　化作刑囚傷本主
　丑　　丑宫亦是土之宫　取用瓶中又不同
　　　　火羅固是為吾母　先以金星定吉凶
　　　　金强金弱觀輕重　生在秋冬更有功
　　　　誰知寅亥關造化　木炁臨之主困窮
　寅　　寅宫真是臨官木　純以水星為官禄
　　　　水星强健福堅牢　太乙亦能為我福
　　　　亥宫設有惡星臨　限到辰宫當夭促
　　　　此葢丑卯最相關　若論天盤當反覆
　卯　　卯宫乃是火根源　命母當為木炁論
　　　　獨有此宫無福徳　官星却是太陽尊
　　　　多以木炁為功用　水孛相逢不可言
　　　　此星若在申巳上　一生破尅没安存
　辰　　惟有辰宫觀日月　便將官福分明說
　　　　土計雖然是母星　最怕單行逢水孛
　　　　熒羅作黨旺離方　到此貧窮諸事拙
　　　　亥卯二宫逢土計　資財豐足無消折
　巳　　巳宫安命何處觀　水為宫主水為官
　　　　便看太隂何處泊　最於福德有相關
　　　　卯戌兩宫逢土計　多災多難轉艱難
　　　　若有單金在雙女　逢生入局一般看
　午　　午宫偏愛逢金水　金水正是為官福
　　　　水白金清兩得經　申酉逢之多富足
　　　　宫神四正互相加　最怕當年逢木炁
　　　　此宫獨坐帝君尊　火羅計孛何所畏
　未　　未宫端的屬太隂　此宫最喜火與金
　　　　木羅孛炁亦堪處　土計凶神不可侵
　　　　單火獨羅皆有用　夜生最喜戌宫臨
　　　　生於白晝無光彩　縱禍於人亦稍輕
　申　　申宫隂陽分水局　此宫最喜火與木
　　　　土計分明是我仇　戌亥兩宫為官福
　　　　丑卯兩宫相脉絡　更無疾厄無奴僕
　　　　金為母宿若高强　一世優游無不足
　酉　　酉宫取號是金牛　四正相加最隱幽
　　　　土計母星好明健　一生享福最優游
　　　　水清又是田財主　設在高强富可求
　　　　縱有火羅為我擾　齊子之地亦無憂
　戌　　戌宫安命火之庫　木炁母星喜相遇
　　　　水孛此宫相臨著　少年夭折多災苦
　　　　卯巳兩宫相關係　最喜當年官福地
　　　　土木炁逢福又輕　單行獨旺誠堪取
　亥　　亥宫為木號雙魚　却於辰上黙喜扶
　　　　若還金炁相同角　不能夭折定焦枯
　　　　卯未兩宫真三合　又與寅上著功夫
　　　　此宫若有水孛照　富可經營貴可圖
　　十二宫主用變吟歌
　子　　水土元來旺到子　水土如何可兼取
　　　　危月乃知水之精　虛日乃是土為主
　　　　雖然如此分輕重　當看歲君何黨與
　　　　若是火土為納音　此宫端的純乎土
　丑　　丑宫本以土為垣　亦以金神論本源
　　　　丑宫雖則屬土局　金星是庫又是官
　　　　土金兩般俱要論　此宫最怕太陽臨
　寅　　寅宫屬木局屬火　火土如多屬木行
　　　　木炁設如居午戌　此宫變局反為熒
　卯　　卯宫端的火之垣　水孛臨垣又為木
　　　　木炁臨之是火垣　三合水孛為木局
　辰　　若論辰宫是水金　更將水土相聯續
　　　　一輕一重多難明　更看歲君何所屬
　巳　　巳宫本以水為垣　亦以金神論本源
　　　　酉丑二宫逢計土　定為金局更何言
　　　　如無土計真為水　餘宿閒神不必論
　　　　更值歲星為土宿　一生飄泊不安存
　午　　午宫論日未論月　却與他宫大相别
　　　　此宫純看輔弼星　相生化氣不可說
　未　　午宫當以金水言　未宫火金不可缺
　　　　歲星縱健不能傷　却當於此分優劣
　申　　申宫葢得水之真　若論臨官又是金
　　　　土計縱强終減力　歲星是木禍尤輕
　　　　木為官主火為福　誰將木火作閒神
　　　　設如太歲真為水　却忌當年土計侵
　酉　　酉宫金旺為金位　最怕熒星為太歲
　　　　若遇羅㬋照限宫　羅中有計何足畏
　戌　　戌宫見水定生災　子丑逢熒定為貴
　　　　歲星屬土更為竒　最喜此星逢四季
　　　　戌垣端的逢熒惑　此火尤存戌庫位
　亥　　亥乃木垣真屬木　木星又在亥中安
　　　　若還大限經遊處　便作當生木主看
　　　　惟此四宫無反覆　閒神限宿不須看
　　十二宫各度喜忌說
子宫虛日不論晝夜生以土論所喜者火羅若單行為
　福重雙行為福輕所忌者孛炁危月初度至十二度
　日生以土論所忌者水孛所喜者金月火夜生發福
　女土初二度至十一度以土論所喜者火羅為恩所
　忌者木炁為仇
丑宫斗木四度至九度木正垣忌火羅金十度至二十
　二度以土論喜火忌羅木炁為仇三方合煞主夭折
　牛三度至七度忌木炁
寅宫尾火三度至十七度以木論忌火羅金如行限見
　之亦主小災若見水孛土計主發福箕水二度至九
　度以水論忌土喜金水月孛
卯宫氐土二度至十度以土論忌木炁孛喜火羅發福
　十度至十六度火垣忌水孛主夭折亦忌羅喜木炁
　發福房日火正垣喜木炁忌水孛金羅主夭折星月
　初度至六度以火論喜金木忌土計夜生以太隂論
　忌土計喜金水火月發福尾火初度至二度以火論
　喜木炁發福忌水孛夭折
辰宫軫水十度至十六度以金論忌火羅喜土計發福
　角木三度至十二度以木論忌火羅凶亢金垣喜土
　計忌火羅夭折氐土初度至一度以土論喜火羅忌
　木炁
巳宫張月十五度至十九度以太隂論忌土計喜金水
　月發福翼火水正垣忌土計喜金水月忌火孛羅軫
　水二度至九度以水論喜金月忌土計孛羅
午宫柳土四度至十三度以土論忌木炁喜火羅金星
　日日正垣喜金水忌木炁凶張月初度至十四度日
　生以太陽論喜水金月忌木炁夜生喜火金月忌土
　計夜生逢木炁金月大發福
未宫井木九度至十五度以木論忌金羅土計十六度
　至三十度以太隂論喜金水月忌土計主夭折鬼金
　月正垣喜金水月忌土計主夭折柳土初度至三度
　以土論喜火羅金忌木炁
申宫畢月以太隂論忌土計金月主發福觜火以水論
　忌土計喜金月水發福參水喜金忌土計孛主夭折
　井木二度至八度以木論忌土計夭折
酉宫胃土初度至十三度以土論忌木炁喜火羅金㑹
　命母主發福十二度至十五度以金論木炁土計發
　福火羅孛主夭折畢月初度至六度半太隂論半以
　金論忌火土計凶喜月水旺發福
戌宫奎木二度至八度以木論喜土計水忌金羅凶夭
　折九度至十六度以火論喜木發福忌水孛凶婁金
　火垣喜三方木炁發福忌水孛主夭折
亥宫危月十三度至十八度太隂論喜火月金水主早
　年發福忌土計為煞室火木正垣所喜者水孛所忌
　者火羅金主夭折土計為仇璧初度至九度木論喜
　水孛忌土計火羅金凶奎木初度至一度以木論喜
　水孛為福忌金羅凶
陳都憲十二宫安命論(理精/)
　　子宫安命論
　女二度直至虛日六度帝旺之貴土也危一至危五
　度乃海涯之土危六至十二夜生人以太隂論為海
　濱初出之月晝生人以土論不以危月論
　詳宫主屬土最喜太隂在南方巳午未謂之安身傍
　母與火羅同行則吉遇木炁水孛為鬼黨其煞皆主
　不祥女土虛土忌木炁水孛出門行斗木度三方有
　三合拱照斗四便夭葢斗度乃煞限見水孛為鬼助
　煞權如寅午戌上三方有火羅相引至尾火虎度亦
　還一發危土六度内外見木炁水孛不夭大難臨身
　復見計前迎必䘮乃是奴星犯主煞難相逢見金水
　孛火徐徐而發見金生子禦鬼為福最大見火為恩
　限中如遇木炁要見火羅煞生印化無不發福危四
　至危十二太隂之議此以危月燕而言見金水火羅
　皆吉危八至危十三亦太隂忌見木炁土計行卯限
　見土計前迎木炁引出者無不夭矣
　　丑宫安命論
　斗四度至斗九度至十三度以木論東方寅卯辰遇
　見水孛印生身限三方拱照主少年發福行限至辰
　入亢金度又見三方土計金合照便斷一險限中稍
　見水孛天盤加出主有一病免死而已如春令木逢
　生旺再加三度木論又見水孛生我者無往不利子
　細推究出見炁土金則夭矣見炁乃曰奴星犯主見
　土星為鬼生煞權斗十四度至二十四度以土論之
　甲乙生人又以木論此以宫主言之限行火羅卯辰
　限係官福之宫三方合照亦主善發木炁稍輕煞乃
　居丑金鄉木不得地有制尅我無力無妨出限見計
　奴前迎禍必慘矣五星中最忌奴星犯主若木計同
　行亦不可解狂奴之星犯主也牛一至牛七全以土
　論最喜羅月相逢居於子午之宫子細推之大造初
　行寅限見火羅二十以上在寅宫行尾火虎度發而
　大富羅月在子三十六入辰限官禄之鄉亦能發福
　限至南方巳午之地愈見福厚土至南方乃為父母
　之邦只怕孛炁鬼生煞計炁不受傷只於過宫之時
　子細推究女一度亦以土論
　　寅宫安命論
　尾三至尾六七度以尾火虎論便看安身立命太隂
　吊起木炁謂之安身傍母便享祖業如行辰巳限單
　見木炁當途恩用之星或三方外拱便發再見水孛
　以助木炁煞又生印發福非小加增田産大怕安身
　近水孛謂之安身傍鬼必無祖業見金水孛號曰鬼
　生其煞相引過關斷夭無疑尾八度至末度以木而
　論丙丁生人亦以火論此斷宫主而安身與水孛相
　逢謂之安身傍母必享祖業根本壯厚臨官之木次
　看木起何宫如是寅申巳亥四正之宫豈是尋常斷
　作吉論二十五六後行辰限遇見水局或有水孛於
　申子辰三方拱照平平而發如巳宫遇孛水單行巳
　乃水鄉為水在水故吉若遇金星相扶助是曰煞生
　印此時發奮進田莊出限稍見土金前迎是曰鬼生
　煞若不主䘮身災禍重重巳酉丑亥卯未生人先主
　官符之破免死而已如夏令生人遇火氣炎或稍可
　制伏箕水豹至五度看月令如夏令遇火氣春生遇
　木氣冬生遇水氣在寅箕六度至九度全以水論乃
　艮山柔弱之水也畧見些少金水之氣亦發福行亢
　度金乃父母之鄉軫水局善發如此出限稍見火羅
　計孛三方見火羅為黨土計見孛為奴故主凶前迎
　後送死難之鬼斗一斗三度以木論
　　卯宫安命論
　氐一至氐九及十六度以土貉而言辰戌丑未年生
　人由其屬土真土論也最喜近火羅相逢無有不發
　二十五六初行已限翼火度斷入佳境如見火羅至
　巳午單行見木炁以助其威發福非小按卯為火宫
　房心火之地氐土居之是曰入垣入廟若火羅更在
　巳午真如錦上添花二十五六便發歌曰吉星望見
　先為福是也更加木炁相助其吉可知最忌水孛相
　引木乃歲德之星為福不為禍惟水孛引之故為災
　也名曰鬼生之煞推至送限之年斷其禍福歌曰凶
　星過去始為災是也氐十以後至夏令以火論餘以
　土論房一度至心一度全以火論此宫主論安身太
　隂居於亥卯未宫木炁逢之便是吉人造化再詳水
　為恩主居巽亥垣行巳午限官福之宫亦發一場便
　為吉論心二度至五度寵姬之月晝生火論夜生月
　論斷卯宫則以火月土三件而論尾一至尾二度火
　論
　　辰宫安命論
　軫度以水而論秋氣三分之金同納音秋金九分之
　金此以金論此星屬水最喜金月躔角及三方拱照
　行限見金水木炁前迎一生發福興隆如遇火羅險
　中復險事事不吉若有水孛尅制方免其死角一至
　角八秋冬生乃是枯敗之木其論金明矣角後度生
　春令并甲乙生人以木論餘俱金論亢乃正垣之金
　要太隂共土計尤妙亢金喜土計發福非淺最怕寅
　午戌合限遇火羅木炁相引出入十死其九見水孛
　能潤辰宫亢金亦主發福氐一度在辰土論
　　巳宫安命論
　張十五度至十七度葢如水中之月秋令人此度安
　身立命决主清貴是水中之月見金乃花酒中無心
　發財或太隂起近孛㑹於危畢度一生得隂人為侣
　助限内三方見炁合照多因婦人財禄成家翼一至
　十九度夏令生以火論秋冬生以水論軫一至軫九
　乃東方河漢之水行西方申酉限单見金或在辰上
　財帛宫或在子上奴僕宫三十五六後畧見申限發
　福非小此宫土計難星最怕火羅相接斷必禍死喜
　金居財帛主白手成家惟不喜金居田宅限元稍弱
　必破祖矣
　　午宫安命論
　柳四度至柳八度端門之貴土也今以土言之先看
　土起何宫若居四木度早年十五歲内逼井木度限
　看水孛之鬼三合亥卯未見之便當一忌如是四土
　或四火之地太隂與火羅相逢少年無災限行申酉
　稍見火金单行限相逢决然一發喜羅单行夜生人
　見寅午戌宫相照亦必一發柳後度并星六日馬以
　太陽論鶉火之中日論明矣最喜照官福之宫申酉
　處權貴有名利凡事吉慶不怕火最忌木炁之鬼如
　春令甲乙生人木旺之時限若相逢出入見火羅相
　引必䘮其夀若木炁黨之只主官災破蕩張月鹿有
　十四度居午旺時前三後二月論明矣晝生人以太
　陽論張四至十四度乃天之月也夜生太隂明矣最
　喜見金水無往不佳徐徐而發
　　未宫安命論
　井九至十五度及二十一度歸庫之木遇金亦能剥
　削見火羅亦能災傷皆主不利限若交接前迎後送
　必作少年之鬼福氣難享井二十二度以後春令即
　木鬼二度夜生全以太隂而論正垣之月晝生喜金
　出門行申酉戌限如遇金水火羅单行無有不發遇
　孛亦妙如見土計禍患輕也出限三方見木炁之鬼
　加以流年填難斷夭折也柳初至二度夜生太隂論
　晝生土論土則資質本薄少年行限井木度子細推
　究三方若遇見水孛之鬼少年便夭喜酉戌係官福
　之地遇金火羅便能大發三方外拱為恩雖重尤能
　發福戌中奎木之宫詳天盤加減且如水孛之鬼外
　生木炁之煞斷死無疑矣
　　申宫安命論
　畢七至十四度夜生月論晝生水論喜金水孛發福
　其理最明忌見火羅為禍限行寅午戌三方見土計
　則夭折而死觜參全以水論乃是長生水最喜見金
　水在辰酉便發二十六七歲行戌宫見金在寅午戌
　宫合照發福亦輕須至亥限官禄宫亥卯未三方照
　起方見發福子丑限若見土金離祖發財廣布田莊
　申宫水之至清行限見奴孛鬼羅相逢臨照險地主
　不善終遇火亦能䘮命井一至井三度分金氣秋令
　全以金論遇土計金迎而發寅午戌相逢刑尅不免
　如遇火羅若不傷財險中復險蕩散家貧免死而已
　井五度至八度甲乙生人木論餘作水論遇金亦能
　剥削見火羅亦忌同前叅詳論之
　　酉宫安命論
　胃度以土論之自敗之土喜見火羅金則發木炁㑹
　孛而險阻胃九至十四度納音金又秋令庚辛生人
　金論昴日真金而論不怕羅遇土計单行大能發福
　行亥子丑限見土計吉忌見木炁不吉只怕行限合
　見主凶災見火羅木炁為黨必死畢一至畢三水論
　畢四至畢六夜生月論晝生金論乃是妃妾之金也
　喜見月孛臨胃度無不吉利有禍不折見火羅非貧
　賤則夭折也水孛平平木炁宜卓立成家行戌限若
　遇火羅必死無疑遇土計不能害身子細推論
　　戌宫安命論
　奎二至九度全以木論遇水孛發福見火羅单居子
　丑亦發見木炁不凶交限見金土相照并三方拱必
　禍死奎十至十五度十六度春令木論夏火論奎十
　七度全以火論乃是火正垣見木炁善發見金水孛
　行限至此相引相迎必死無疑此宫火不怕水只怕
　羅孛婁度晝以火論如納音金秋冬生以金論餘火
　論胃有三度居戌土論此宫土資質本薄見木炁水
　孛必禍死行限喜見火羅木金平平發福此宫火不
　怕水只怕羅孛險中復險破耗刑衝災難
　　亥宫安命論
　危十三度至十五度末上弦明月而論以歩天衢星
　光彩行子丑限危月斗牛度見水孛樂然而發夜生
　見火羅亦然如遇木炁土計之鬼煞前迎後送便斷
　禍凶出限則天室初至十七度皆以木論此木初生
　不能當其火羅如夏令生人限若逢火命在須臾前
　迎之限土計金照必主夭折璧一至十度以水論春
　令木論乾金所生江湖之水不怕土計行子丑限見
　金火相逢一發而福怕忌難尅戰不宜也
鄭幼學二十八宿元髓血脉經
角木蛟者乃是刀頭斧柄之木也自初至十喜春生見
　金禍輕遇火羅禍甚夏忌火羅尤𦂳其木喜亥卯未
　局及四木四水度初年巳限必得父母遺廕翼四至
　初不無悔破張度有徐徐之福見水孛必能白手富
　貴行星度木惡南奔至柳度關隘之地不吉更六丙
　生人陽刃遇火羅無救夭折有水孛土計解之不夭
　必破財刑害柳度平鬼度井中遇吉星則吉遇火羅
　更丁生人陽刃如羊投虎口井十三關隘縱無火羅
　亦不全善參觜畢有水孛助更六庚生人禄寅午戌
　人馬到此必發若得天馬官魁相助晚景功名老當
　益壯昴度金局更六庚生人陽刃寅申巳亥生人的
　煞到此刑害破蕩若遇秋金就此阻壽胃土財限平
　平戌上婁度枯木投火縱有水孛援之老有風燭之
　患若遇火羅更六辛生人陽刃於壽有碍無火羅亦
　不免腸胃下部之疾亥宫璧室晚節黄花清香在尾
　子地木逢地刼曷可言也丑寅二限無火羅金可享
　耆頥之壽
亢金龍者乃堅剛之真金也亦刀劒成器之物生於春
　夏忌火羅見之禍甚初午巳限水局故水孛能潤其
　色若壬癸生人貴人丙戊生人禄少年奮迅白手成
　功翼三至初晦昩無成春夏生人遇火羅碍决阻壽
　秋冬生人禍輕更申子辰子午卯酉生刼煞的煞之
　地到此應無素休張度平平遇土計水孛白手而成
　名香利潤星度有木炁或火羅得道死亦無疑更丙
　戊生人陽刃招非命而終或火計同為煞生母吉柳
　土平平小福鬼度返吟拖戈若夏月丁巳生人陽刃
　到此非死亡必破蕩刑傷井度財鄉遇水孛必主福
　氣見火羅春夏禍甚秋冬為禍稍輕參觜畢皆順酉
　宫昴胃度金局老當益壯戌上婁度不吉更六辛生
　人陽刃若遇三煞天鋒主死於非命或火羅木炁居
　之死無疑矣或火局遇土計許有黄花晚節之味亥
　子限中宜守株度日丑限見火羅有風燭之患也
氐土貉者乃扶桑之地日出之所也帶火氣自初至一
　與亢金同自二至十四五乃土為主喜生辰戌丑未
　月及秋冬得時喜火羅忌木炁春生見之禍甚初行
　角木更六乙生人陽刃害不一軫度乃汪洋之水土
　寒之地晦困見木炁水孛不吉遇火羅不能為福翼
　四至初見火羅一發不久張度淡淡星度離明火局
　决能發福見木炁倍加光彩柳土平平之福鬼度順
　井木中淹晦見木炁凶遇火羅尤加春色利潤名香
　申宫無木炁守株度日遇木炁阻壽酉限金局脫氣
　更六庚生人陽刃寅申生人的煞招心腹之疾可延
　婁度晚年康健奎八關隘决無素休亥限室璧木局
　倘木炁臨衝照合壽止於此子限土局旺甚不吉
房日兎乃扶桑太陽之真火也當作火論喜木炁忌水
　孛限行少年亢度中見水孛必阻壽遇木炁小小福
　力角度平淡軫翼度晦滯更子午卯酉申子辰生人
　乃的煞之地到此有碍若水孛居之乃是煞星居
　煞卜此地死而無疑否則傷殘肢體官非刑害張
　度無水孛淹晦守株星度順得木炁決能顯用柳
　鬼中如常井度得意如順水之便倘木炁助之更甲
　戊庚生人天乙貴或官魁天馬元局主臨衝窵合當
　為臺閣勲臣吉利名香人物申宫水局多凶少吉更
　水孛居之無木炁救如羊投虎口酉宫財局見金晚
　年稱遂遇水孛壽决難延戌宫火局得木炁相助老
　當益壯亥限木局黄花晚節子限晦阻不吉
心月狐者亦扶桑初出之月也自初至三房火同論自
　四至六不問晝夜皆以月論喜秋夜生忌土計喜金
　火相助十五歲内氐度晦困亢度便能振作角軫度
　中守株度日翼火中若壬癸生人貴人更金生助必
　能發福張度雖返吟不為忌倘遇火或金必能顯達
　星度日助月明更丁己生人禄六辛生人貴到此利
　潤名香前程亨奮柳土度無火羅助惡守株無咎遇
　土計晦蹇刑害鬼度稱意井度如常見火羅生意春
　風申宫水局平平無咎更六庚生人禄寅午戌生人
　馬晚景優游酉宫金旺之地更遇金乃福壽之鄉胃
　土稍晦遇金吉見土計凶婁度火助月華遇土計阻
　壽奎度淹晦平淡亥限木局脫氣子限土旺難鄉安
　能至福鬼録難逃
尾火虎度乃樹尾所燃之火自初至三當以火論喜木
　炁忌水孛自四至十八乃臨官之木喜春生得時秋
　冬失令宜居亥卯未局生平享福一世優游倘居巳
　午乃離明星度辰酉乃亢金大梁之位身體卑微勞
　碌不吉初限卯木之鄉天乙生人禄壬癸生人貴無
　金臨衝窵合早年得意辰上亢度晦破更秋生遇金
　夭折無疑倘六乙生人陽刃更遇天鋒刑囚死於非
　命角軫翼度小小福力如壬癸丙戊生人禄貴福氣
　倍加張度徐徐之福星度木惡南奔灰飛烟滅更丙
　戊生人陽刃倘遇飛來窵煞天鋒等凶重則非命䘮
　身輕則遭官刑害柳鬼度中守株度日井度晚景優
　游申限木絶之鄉老有殘疾酉限金局更六庚生人
　陽刃寅申巳亥生人的煞遇土為天鋒助煞為患安
　能善終得水孛可延其壽戌限火局脫氣不足言也
　亥限木局旺甚不利
箕水豹度乃丑艮山下蒙泉之水忌土計孛喜金宜生
　春夏不利秋冬限行卯遇土計决夭更六甲生人陽
　刃其禍愈甚辰宫亢度順必能發用得金倍加福力
　如秋生更六甲生人陽刃到此遇孛主縊溺䘮身角
　度脫氣宜守株度日軫度返吟拖戈翼度頗順如壬
　癸生人貴更吉張星度順柳度午宫丙戊生人陽刃
　或天鋒飛刃决主不義亡身鬼度小福井度脫氣不
　可强求只宜守舊遇土計孛又何患乎申度限亦宜
　退守酉宫水敗之鄉得金助晚年康壯胃婁中忌見
　土計更六辛生人陽刃如羊投虎口亥子限土旺之
　鄉不足言也矣
斗有二十二度乃橋沉底下之木也初至十八九度不
　問四季皆以木論不忌金火羅惟忌炁遇之有碍夜
　生男命遇之輕則尅戰重則夭折初年尾心度皆是
　順境早能振作房火中平淡生涯氐度財限六乙生
　人禄壬癸生人貴必能顯用辰宫亢角不順六乙生
　人陽刃到此不無破尅軫水泛濫無成翼淡淡生涯
　如丙戊生人禄壬癸生人貴若得金水助之或魁職
　元局主臨衝窵合决能白手成名無吉曜相助則有
　進寸退尺之憂張度生意頗順星度晦無成柳度無
　炁星免咎有炁就此阻壽鬼度淹晦井度返吟拖戈
　十五度關隘之地丁巳生人陽刃更炁當途夭折無
　疑申宫水局木絶之鄉不無險阻酉宫金局六庚生
　人陽刃寅申巳亥生的煞遇此鬼録難逃否則必遭
　官刑
牛度乃未經煆煉之礦金也當以土為主見木無咎遇
　炁禍重初限斗箕早年晦滯尾度頗稱無炁平平之
　福心房氐火局生意勝常更火羅當途六乙生人禄
　居福壬癸生人貴人到此必能超顯積榖拘財亢角
　中亦無阻隔見炁禍輕軫翼水局遇炁不吉無炁碍
　平善張星柳中得火羅發達水孛炁同不無戰尅未
　宫雖木局無炁平淡生涯若遇炁更丁巳生人陽刃
　女多尅戰無救阻壽申限水局無咎見炁有碍酉限
　戌宫老當康壯奎璧度有風燭之患
女度乃積聚糞壤之土也至輕微至薄賤喜生辰戌丑
　未寅午戌月得時忌亥卯未月生此土泊土局土度
　火局火度吉居木局木度凶如生遇木水孛刑害破
　耗初午限行斗箕尾木局晦昩無成更遇水孛木碍
　道倘巳酉丑生人刼煞輕則貧病重則夭折尾三尾
　四度至心房氐度母鄉得意見木炁火羅大能振作
　氐五度反吟關隘六甲生人陽刃到此不利得火羅
　臨衝窵合無咎遇木炁死而無疑亢度清淡守株角
　度晦破見木必夭軫水中泛濫漂流其禍如燃家財
　冷退猶招肢體之疾見木决夭翼四至初許有平平
　之福張度平淡家風星度老更精神柳土無咎未宫
　木局多凶少吉如丁巳生人陽刃木炁居之必登鬼
　録申限頗順酉限皆不能保守於此問壽
虛度乃午上星日太陽照臨下土之日影廣厚高大之
　土也喜生辰戌丑未月得令得時忌生春及亥卯未
　月無氣喜火羅忌木見之禍甚計奴猶能犯主初年
　入斗箕度淹晦破害遇木得少年夭折尾度平淡得
　火羅更六甲生人祿申子辰生人馬决能白手成名
　財豐祿厚卯宫火垣得火羅木炁同更六乙生人禄居
　禄壬癸生人貴居官前程亨奮名利兩全氐度遇木
　計化刑囚暗耗更六甲生人陽刃猶慮夭於非命亢
　角中平淡軫翼度寒地土愛暖而惡寒故也如遇木
　炁更申子辰刼守疾厄或化刑囚非䘮命必傷肢體
　午宫火局老當康壯晚福優游未宫木局晦滯災非
　丁巳生人陽刃阻壽無疑否則刑害申宫水局小吉
　酉宫金鄉脫氣不足言也
危月乃張度之月影日生自初度至五與虛土同論危
　六至十五度當作太隂看喜夜生秋令忌弦望晦朔
　見土輕忌計重喜火羅金以助其輝忌行四土計或
　火羅同决阻其初年虛女晦滯多災牛斗箕未能作
　事尾火自初至七為事頗稱無土計迤邐春風心房
　氐火局見之得意氐土十五度關隘如土計同决主
　刑害破耗辰宫亢金生意洋洋得土計倍加春色角
　度平淡軫度水涵月魄作事有進寸退尺之憂翼度
　如常張度雖拖戈無土計不忌星度日助月華老當
　康壯柳土晦滯鬼度井度有三五年晚福酉宫康壯
室火乃樹頭之火初至二火為主自三四至十八度乃
　亥中初生之木喜生春夏及亥卯未月暨亥卯未之
　宫如人命遇此終身無咎喜水孛忌火羅金見之為
　患㓜年危度平善虛度女土財局遇金不吉更六壬
　生人陽刃六丙生人飛來陽刃到此必䘮於非命得
　水孛解減福逢火羅無咎牛度平平斗度遇火羅禍
　甚無火羅或水孛臨衝釣合更甲戊生人貴如官魁
　職元局主相助决然白手成名箕尾度臨官之地得
　水孛更六甲生人禄申子辰生人馬倘天馬官魁衝
　拱富貴雙全名揚寰宇卯宫遇土計積榖聚財火土
　同倍加春色心房度遇金更春夏生人不能為患秋
　生更六甲生人陽刃决主刑害官非氐土小小福力
　辰宫亢金難地如遇金更秋生六乙生人陽刃六庚
　生人飛刃見之禍甚主非命而終春夏生人減福刑
　害破尅角度無火羅平平之福軫翼度水泛木浮如
　遇水孛未為全善見金火羅無咎張度徐徐之福星
　度木惡南奔柳度晚年康壯遇金得壽鬼度晦人井
　度得意有黄花之賀遇火羅必登鬼録
璧度乃文章之宿天然養木之水初至二與室同論三
　至九以水言之喜行四水四木度乃財福之限更官
　魁禄馬職元局主或薦元官星臨衝釣合必為顯達
　之人名馳翰苑聲播寰宇忌行四土度及遇土計更
　刑囚或陽刃天鋒當道無救决無素休非夭必破蕩
　刑害四火度及火局遇土計禍亦無疑夏生尤怕火
　羅煎焚之禍如羊投虎口
奎木乃文章之宿火柴之木也凡人於此安命者聰明
　智慧自初至十五不問四季皆以木論忌者火羅金
　也凡行限見之無救為禍必甚亥限㓜年平善子限
　虛度木為地刼火羅無咎遇金為患無救夭折金牛
　度稍晦斗度天盤返吟若遇火羅更六癸生人陽刃
　辰戌丑未的煞到此必然夭阻斗十關隘如羊投虎
　口箕尾度臨官若水孛更六甲生人祿申子辰生人
　馬如官魁祿馬局主職元衝合白手功名前程亨奮
　卯宫木局得水孛木迤邐春風房度遇火羅更六甲
　生人陽刃非夭折必官刑破尅氐土財限得意亢角
　中蹇剥刑破軫翼度水泛木浮有進寸退尺之憂張
　度平平星度灰飛烟滅更火羅臨衝拱合六丙生人
　陽刃遇此决阻壽無疑柳土平淡鬼度晦滯井木返
　吟拖戈十五度關隘申宫木絶不吉
婁度乃鍋鼎之金以火為主喜生寅午戌之月及春夏
　得時忌水孛為難遇羅犯主見木炁白手發用若火居
　寅午戌局得令得時終身獲福若居巳酉丑一世迍邅
　初行亥限早年稱遂子限見水孛有制禍輕牛金守
　株度日斗木母鄉若遇木炁當途更甲戊生人貴必
　能發福更官魁天馬職元局主决許名題鴈塔箕度
　稍晦有木炁發福遇水孛禍甚尾度得意見金戰尅
　破蕩得水孛木炁返增福力心房迤邐春風更六乙
　生人祿遇炁老當益壯氐角亢金早宜退守慮有風
　燭之患軫水中翼火中皆非順境於壽有碍張星度
　旺甚亦宜守常术限木局老更精神
胃度乃泥竈之土也初至一與婁火同二至十四以土
　為主喜生辰戌丑未月怕春失時忌木炁喜火羅限
　行婁㓜年得意奎木晦人遇木炁必阻得火羅早能
　卓立亥限木局晦昧無成得火羅却能顯用子局土
　旺之鄉六癸生人禄居禄乙巳生人貴居官更单火
　獨羅大能展布利潤名香牛度如常斗度不吉木炁
　得道更六癸生人陽刃倘更刑囚的煞死何悔哉箕
　水財地無木炁吉遇木炁凶尾度遇木炁碍其凶甚
　遇火羅稍順卯宫火位無水優游之福有火羅遇水
　孛事事晦辰宫亢角度不利軫水翼度乃羊腸之道
　鬼錄書名午宫火局老景康壯未宫井木多晦少安
　如遇木炁决阻壽筭
昴度乃酉宫西沉之日影也餘光次舍只以金論喜巳
　酉丑月及秋生忌春夏失時見火羅尤重忌孛泄氣
　遇土計决能發用初行婁度早年晦滯更火羅或六
　辛生陽刃到此夭折無疑有救減福此度見土計必
　發奎木財鄉無火羅平善有火羅禍甚亥限遇木炁
　必能發用見火羅返禍子宫土局子歸母腹必發優
　游之福更六癸生人禄居禄乙巳生人貴居官得土
　計或官魁禄馬局主職元居之决然白手成名富貴
　人矣遇火羅倍加福力見孛禍輕丑宫牛度徐徐平
　福斗木財限得木炁水助之發福見火羅居之不吉
　箕水脫氣晦滯遇孛阻壽尾度木臨官木炁當道生
　意洋洋卯上心房二度火之正垣忌見火羅怕木炁
　居之黨其煞氣更六甲生人陽刃遇此决無素休無
　火羅木炁於壽無碍多見坎坷氐土老當益壯亢度
　有土計無咎午限有孛或火羅不吉更丙戊生人陽
　刃於壽有傷未限木局丁巳生人陽刃遇火羅不吉
畢月乃酉宫太隂次舍餘光寒潭之月影也自初至四
　與昴同論自五至七度上弦中旬夜生以太隂為主
　喜金火助力忌土計及行土局土度晦滯多災更遇
　土計火羅凶四金度得意畢八至十六觜參同論以
　水為主喜生秋度春夏失時申宫乃西方金臨官之
　地見土計禍輕忌孛尤重故西方初生之水本清怕
　孛混濁之初行酉宫金局畢昴度少年得意得土計
　助之愈加福力如孛居之主縊溺傷亡之患胃土晦
　人婁度火局見木羅必發財福遇木炁同倍加春意
　奎璧室度木局脫氣守株平淡家風子宫土局見金
　必能發用六癸生人禄乙巳生人貴愈更精神無金
　晦昧進退得失不一此局遇土計亦晦見孛主隂人
　破蕩牛度平淡生涯斗度脫氣見土計無咎遇火羅
　發財箕度無孛計平淡心房氐小小福力氐五度關
　隘更六甲生人陽刃如不䘮身决傷肢體破蕩人矣
　亢金老當益壯角軫翼晦滯迍邅更申子辰生人刼
　子午卯酉生人的或見孛碍衝合到此必登鬼錄
觜度乃漁燈之火與參水同論參水乃申宫初生清冷
　之水喜金及秋冬生辰戌丑未月生見土計禍稍輕
　遇孛禍甚限行金局金度更得金助或禄馬貴人更
　官魁天馬局主職元隂注陽受臨衝窵合决能白手
　成名增財進業行四土度及遇土計刑破多危見金
　同返吉如四水度或金度遇孛更陽刃天鋒當道天
　壽無疑若婦人遇之主落孕傷胎之患如木炁解救
　減禍
井木自初至八乃西井之木除初度與參水同論自九
　至二十五不問四季皆以木論此木乃東井丹桂之
　木也與凡木不同見金火羅為患輕遇炁禍甚少年
　參水度水局早有成立金局昴度作事進退水孛必
　能顯用立業興家胃土財限得土計决然增添財産
　婁奎度脫氣返吟之地奎八關隘倘遇炁更六辛生
　人陽刃或天鋒等煞臨衝非䘮命必破蕩璧水室火
　皆是順境如遇水孛及土皆能發福興田進業危虛
　亦宜守株藏器入牛女度如常斗度返吟斗十關隘
　更六癸生人陽刃辰戌丑未的煞無炁破蕩刑害有
　炁阻壽箕水無炁老亦康壯尾度平平無咎心房氐
　局脫氣多滯六甲生人陽刃不吉氐土財限無火羅
　炁稍順如行亢角中老有風燭之患
井二十六至三十與鬼金同論此金嫦娥首飾之金也
　皆以老隂為主喜秋夜生得時忌晦朔怕土計及行
　四土度喜金局金度火局火度初行申水局平平之
　福酉宫金局倘金月同更夜生及六辛生人禄居禄
　丙丁生人貴居福更官魁天馬薦元官星居之必白
　手成名權居翰苑昴度得土或計倍加光彩胃度得
　金愈更精神婁度遇火羅為剛星助月遇土計不吉
　若八月秋生減福辰戌丑未月遇之更六辛生人陽
　刃到此應無素休有救則刑害破病無救死而無疑
　奎璧室木局得火羅能助月華土計居之受制無咎
　子宫土局淹晦坎坷遇土計单行為福必矣輕則貧
　病重則䘮身牛斗中守株度日箕尾限豈能邀福心
　房火位夜生得火外助老當益壯遇土計阻壽氐土
　亦然亢金度晚景康壯角度天盤返吟倘六乙生人
　陽刃不吉
柳土乃離明天河之土也乃日之正垣火之旺地此土
　主貴喜生辰戌丑未月自初至一乃柳稍之月與鬼
　同論自二至十二皆以土言喜火羅及行火局火度
　忌木炁及行木局四木度初年未限井度晦蹇不利
　如丁巳生人陽刃到此見木或炁夭折必矣井度見
　火羅必發初年之福申宫水土長生之地未為全美
　進退得失酉宫土敗皆未可言福胃土返吟拖戈得
　火羅喜木炁同愈加福力如無木炁必阻婁度火局
　事事平和得火羅臨衝窵合晚年稱意奎璧室木局
　遇木炁阻壽見火羅老更康健子宫土旺平淡守株
　大抵怕遇木炁見之為患丑宫牛度如常斗度難鄉
　斗十關隘若六癸生人陽刃辰戌丑未生人的煞到
　此終壽見木炁死亦無疑箕尾中皆非順地卯宫火
　位康壯無咎氐土返吟六甲生人陽刃更木炁刑囚
　碍之决為泉下之人也
星度乃離火之精真太陽也喜夏晝生不宜夜生喜金
　輔佐忌木以蔽其光怕羅薄蝕之春夏木羅逢之禍
　甚秋冬木羅遇之禍輕初行未限井木晦人申宫水
　局稍稍見金水吉遇木必災破酉宫得金或水拱守
　臨衝更六辛人禄居禄丙丁人貴居官如官魁天馬
　局主職元臨衝窵合必能白手成名聲播寰宇胃土
　或木不吉戌宫火局迤邐春風奎婁度遇羅更六辛
　人陽刃必主中年之憂刑傷破尅亥限木局晦困蹇
　滯遇木决阻子限平淡無成丑限斗度忌見木炁羅
　碍之不吉寅限猶忌木當途卯宫火位遇羅有咎六
　甲生人陽刃於壽有碍
張度初至三太陽同論張四至十四度太隂為主喜秋
　夜生忌朔望弦晦怕土計及行土局土度喜金火羅
　以助其輝喜行四金度金局得意幼年星度無碍柳
　土晦人遇土計必天更丙戊生人陽刃倘天鋒飛煞
　必䘮於非命鬼度得意井度平善見土計無咎遇火
　羅必能發福申宫水局金臨官之地徐徐之福酉宫
　金局生意春風六辛生人禄居禄丙丁生人貴居官
　更得金臨衝窵合或官魁天馬拱合中年得意必發
　非常之福胃土遇金倍加光彩土計居之更六庚生
　人陽刃主刑傷破害婁度火局得火羅助更夜生决
　然得意土計同反禍更陽刃其禍愈甚奎璧室木局
　不利火羅居之黨土計之威子宫虛危度六壬生人
　陽刃更刑囚暗耗臨衝非䘮命决刑傷破蕩丑宫牛
　斗度多晦少利寅宫箕尾度得火羅助平平無咎土
　計居之亦能為患
翼度乃漁燈之火自初至三乃火為主忌水禍輕見孛
　禍甚自四至二十度皆以水也與軫同論軫水乃大
　海汪洋之水與翼同論喜金忌土計孛見之無救非
　夭則破蕩貧病得金水㑹蛇癸與巳酉丑人位居清
　要給諫之臣初限張星少年擢用名播乾坤柳土不
　吉無火羅有土計平淡災咎遇土計火羅非夭必刑
　破鬼度一載無光井三十至二十三二年生意出入
　順便利禄井二十五至井初木局得火羅白手發財
　無火羅土計平平無咎遇火羅金平福遇土計無碍
　參度雖拖戈乃金臨官之位不能興害若得金助更
　六庚生人禄居禄寅午戌生人馬居官如天馬官魁
　臨衝窵合由文學進白手成名酉宫金局遇金更六
　辛生人禄丙丁生人貴無火羅孛必發非常之福有
　土計助愈加厚福胃中遇土計凶得金反吉戌限火
　局得火羅必發福木炁助尤妙土計居之為禍不少
　奎璧室木局見火羅居之有財土計孛碍之減福子
　宫土旺之地土計碍道三合衝拱更陽刃决阻其壽
　子丑二限見金無火羅孛老更精神寅限木局脫氣
　慮有下部之疾
　(此分經造化大抵舉一而知十只依五星生尅制化/子細消詳萬舉萬中更五星遲留伏逆為𦂳度數闊)
　(狹推究若能熟讀之於/心可作術家之衣鉢)
　　十二宫定數賦(文義/俱佳)
寶瓶子位𤣥枵齊邦女虛乃屬土之正垣危月亦為水
　之旺氣水孛冬旺而立見成家火羅夏生而必然富
　貴火土生成招厚福計炁忌怒遭憲章日月順躔縱
　坐孤亡而生涯飽暖木炁攻度如不夭折而家計傾
　頺若逢太白照臨必趕退當年之弱木更兼夭首入
　宫未可化正宫之難炁晝火未能成器夜羅必能致
　祥寅卯二宫官魁顯而名早登鴈塔寅亥二宫暗耗
　欺而財似雪溶湯冬火無光亦主家道充足春木有
　氣必愁體用早亡夏水臨官而慳貪吏輩秋計同位
　而兜攬牙郎夜月明在虛躔文章不露晝陽輝於虛
　位福禄愈昌限值寅宫之歲宿虛度少年更逢卯位
　之孤神惜乎壯歲
磨蝎丑位星紀揚州正當斗牛之星輝偏喜火金而燦
　爛夜土单行而千災不䧟晝火獨立而百禍俱消日
　月無情不照覆盆之下木炁相攻難保生身之全单
　炁而六親氷炭獨計而五族華夷金星入局一生發
　非横之財熒惑歸垣終世享優游之樂卯辰火羅寅
　亥炎熒夜生為貴以榮身晝誕為災而不難五星朝
　官居極品九曜㑹貴不可言若在空亡之地火羅生
　夏令何愁不發若在高强之位木炁攻秋金必主無
　成冬水入垣必須破祖秋計㑹命亦當損財孤神照
　而常挑嫁帳寡宿臨而孤苦無兒寅宫强木之為凶
　必主天年之不保卯位健炁而為煞斷定人禍以相
　招
人馬寅位析木燕分尾斗乃木之真垣箕宿亦水之次
　舍文士生而多此宫泊宿舉子現亦於燕地安身木
　火交而多招病患水火㑹而過惡難施金月臨五更
　有氣筆下生煙孛羅㑹三春得用閙裏有錢旺氣居
　辰常患風恙秋金入局亦忌癆癱更看天上何宿又
　推地下何星官魁現於天上四旬名揚四海爵印顯
　於地下三十位列三公水陽居鄭虛逞嘍囉土計守
　亢一生愁嘆忽逢刑孛與高强因官致富若有囚水
　占官宫傍貴成家身同亢躔縱夜生傷財難免太白
　歸垣若冬令不能為害亥藏土計生身不出辰宫荆
　有水羅大貴必生巳上
天蝎卯宫流火宋分正當大火之尾房亦㑹氐心之土
　月孛星守而心腹災生水宿臨而臆肝疾定最喜入
　命木星為刑囚亦當致富又宜到限紫炁作暗耗亦
　能有成福熒夜朗功名早動宸京刑孛攻熒魂魄早
　歸岱嶺木炁攻田而田宅進益水孛破福而福壽俱
　消金牛見孛常防隂女而傷身人馬逢金大忌官符
　而破碎日東月西名不求而自得隂陽易位利多取
　亦無成陽酉隂卯决無久遠家風水西孛東那有連
　綿活計羅星守而自逞英雄計星入而為人愚蠢大
　抵星躔如此亦觀月令相同限到煞宫須夭折命逢
　難宿定遭凶
天秤辰宫鄭國兖邦芒孛呈輝於亢度壽星亦現於水
　躔最宜金月夜朗而名動甲科又逢土計晝生而官
　居極品若逢火羅旺三河必斷少年之薤露又值孛
　熒臨獅子壽於壯歲不經霜太隂獨行巨蟹更喜孛
　星太白獨守亢宫又宜土宿身月獨明月孛单照若
　還反生於魯分傷妻害子又或順行於雙女損子離
　夫大抵太陽獨行午位而百福來迎設有五星㑹合
　離宫而千瘡不利宋宫遇計而家積珍珠豳位逢苴
　而粟藏千囷水孛㑹命錢財常施於隂人計孛背行
　福禄每求於吏輩
巳宫雙女鶉尾楚荆張軫二宿真水局火蛇秋令正清
　辰土宿臨宫防不壽計都到命必傷殘金水同宫秋
　令亦能發跡水金獨旺夏月必能有成单水若㑹隂
　陽末年大富太隂夜生巨蟹唾手成名太陽臨位為
　人萬象包容太白對望此輩千機兜攬孛計立而身
　流四海孛羅㑹而命䘮三隅太隂生於瓶地一生勞
　碌不曽閒土計若旺留宫半世顰眉而獨立若逢空
　庫中年萬一不如前更㑹呻吟末世千倉亦破碎
午宫獅子鶉火三河星張為君臣之正禮柳土作輔弼
　之相隨太陽臨星而登正殿一世無災太隂入張而
　守后宫終身有慶金水扶陽而為貴木炁相攻而作
　凶火羅重疊晝生必定傷殘孛計交㑹夜誕亦當産
　䘮单水為人巧計单金主性多剛朔望反而衣食何
　益隂陽順而富貴非遲最宜单火单羅福權反盛若
　還獨計孤孛威勇尤昌逢木月則重粧嫁飾遇月炁
　則再作新郎須為林下之先生方免刑傷于一世
未宫巨蟹鶉首秦州太隂初生於鬼躔少年薦鶚快横
　秋旺木四時生井宿壯歲化龍知有日土計交始為
　蝕神不啞聾必遭毒藥孛羅背方能為福作武士必
　主英雄太陽单行六親失力紫炁獨旺俗計無縁金
　水伴而名必顯火羅背縱富無名木月同躔非特富
　而且貴太隂遇忌雖聰秀亦奚為月羅來往此身難
　免不歸鄉月計同行斯命必然暴外路須教破病暗
　纒身庶使優游於一世
申宫隂陽實沈晉益觜參乃水之正宫畢井為身之次
　度水宿難經名早題於虎榜木星入命利常滿於龍
　倉日月不明任得地只成小富土計為煞縱為福也
　主凶危孛羅背財求陸路孛計㑹切忌遠方太白獨
　行富而且貴火羅順往任富無名土計同入雙魚本
　為煞而無患水孛戰於白羊雖為吉亦傷殘紫炁入
　而財豐厚土宿獨而禍俱消身同官宫功勲生於毫
　管金月魯分名利出於征鋒火土獨守福官横財可
　取土計夜臨衞分一世迍邅
酉有金牛大梁趙分昴畢乃日月出入之門胃度亦土
　金相生之宿月生滄海利黄昏太白歸垣宜夜裏土
　計為人豐厚火羅主性多剛夜生為禍不侵晝誕天
　年不永日為西没卯時必定早亡月臥金牛晝誕名
　亦何益木炁忌星逢春生必獲資財孛宿凶神遇二
　八不能為禍水宿躔身為財星入命月居卯戌作鬼
　旺身衰少年多富多福以榮昌壯歲破財破宅而不
　利火羅為煞夜生喜照於寶瓶木炁為財四季不宜
　於齊子金火不降舉手傷人之輩月熒爭耀敢獨衝
　陣之徒葢忌星反作吉星吉曜反為煞曜
戌地白羊降婁魯國甘羅幼歲成名月居奎度鄧通少
　年巨富太隂在婁日月臨錢財常滿於囊篋火羅旺
　名利毎出於旌旗身月奎宿呈輝文章奮發孛宿婁
　宫争水痼疾躔身单羅可忌恐壯歲暴亡水孛相攻
　定少年夭折木炁守而財帛昌盛木炁限而富貴非
　遲孛計晝生而不夭常患災生水火夜誕亦無傷難
　堪疾苦单炁為人好善隻木主性多能若逢旺土守
　官宫末年獲福更植紫木在丑位發成便亡
亥位雙魚五星好顯於娵訾豳到天門九曜宜臨於衞
　分位極官高葢因太白旺乎室名登臺省身月常照
　璧兼危忽遇炁金身恐隨於蝶夣若逢計孛命必䘮
　於龍宫出地入天日生有氣移乾就濕晝誕無虞金
　星入而防妻魍魎水宿㑹而恐子螟蛉单羅而功名
　葢世单計而妻妾重傷炁孛常患於性剛恩中反怨
　羅月必遭於病患服藥無功縱有刑囚内夾因官致
　富若教福禄齊行為吏成名水孛单行喜居寅丑月
　金有氣最喜燕邦单金单木占妻田中年發福孤陽
　单月坐官福縱富無名身月若居天秤太隂忽坐金
　牛若逢春生必貴若生秋令無光三方䧟而無吉助
　一世安能進身更推諸煞以伏降末年皆由平坦
　　　二十八宿坐命詩斷
　　　　安命若在鬼井中　敢言敢斷性英雄
　　　　生身若在星柳位　孛計同躔作貝戎
　　　　東西南北月歸垣　筆下文章冠世賢
　　　　若是晝生無發用　中年見月必斷弦
　　　　翼軫從來屬地户　唾手成名文必露
　　　　若還孛計在高强　决定中年尸外路
　　　　角躔安命性不柔　機關作事世無儔
　　　　若歸亢度生秋月　高官極品百年秋
　　　　氐房心宿屬卯宫　定他氣性最英雄
　　　　若還水孛一齊入　設使居官不善終
　　　　尾箕主人多病患　管有一呼百人喚
　　　　斗木為人性有剛　牛女為人寛且緩
　　　　虛宿单行分晝夜　晝生剛直言語徐
　　　　夜生必是破資財　富貴浮雲如水苴
　　　　室璧從來木向榮　包容萬象性如神
　　　　不惟服衆居鄉校　不日成名達紫宸
　　　　奎宿文章世所稀　少年筆下有珠璣
　　　　更兼夜火一齊入　身著錦衣換布衣
　　　　婁星度兮有十二　日生兇頑無可比
　　　　夜生没有福禄臨　大抵作事無終始
　　　　胃昴二宿與金同　為人自逞有成功
　　　　若還木炁臨齊子　一世空為百歲翁
　　　　觜參立命屬隂陽　倐忽聚散未為昌
　　　　朝雨暮雲無定性　木火臨之福必降
　
　
　星學大成卷五
欽定四庫全書
　星學大成卷六
　　　　　　　　　　　　明　萬民英　撰
　　安命論
星家源流以太陽為命之所自出太陽出夘故人之立
命亦在夘不知太陽出夘者舉大較也以大較例人安
命此命之所以不準今以太陽東升考之小寒至芒種
小暑至大雪俱出夘若冬至後十九日晝極短而出辰
初初刻夏至後十五日晝極長而出寅正四刻人立命
既以太陽為體則所生所出時候亦當隨太陽推遷以
余觀之凡日出夘時則立命在卯若出寅辰則立命當
在寅辰通闗加盤俱因輪轉方足以體造化之妙臺厯
首論十二宫立命専考對度余命太陽在斗十九對度
是張一當以張一度立命是也況太陽過宫處毫釐之
差宫分判然又不可不細考也
十二位論
　　三辰論十二位高下歌
　　　　當生日㸔在何宫　加向元時回視東
　　　　天輪自轉地輪定　夘上長為命所宗
　　　　然後配以十二位　其中昭然賤與貴
　　　　巳夘午上為最强　子酉之方是其次
　　　　寅申亦以近名之　三合要㸔亥與未
　　　　此為照處餘則非　吉星要聚凶星離
　　　　辰戌二方稱惡弱　天象奚堪下臨著
　　　　善曜何常能致祥　凶星好事渾銷鑠
　　　　第三之宫號閑極　五星不得纎毫力
　　　　惟有月在此方生　却向命中添福徳
　(十二宫高下乃逆數也凡吉凶星曜在命三合及對/見之則力𦂳也丑之為位乃在癸水之末且其為土)
　(又是虚處水遇虚則明故宜於月雖曰閑極實可為/用比其他星曜所不能及大抵以夘為命則當從此)
　(推之在餘位者固/不可執為例也)
　　論命宫主星歌
　　　　本位無星理對宫　縱橫三合理皆同
　　　　若無一宿推宫主　宫主星同斷吉凶
　(如人命宫無星者但㸔宫主星在何方若在七强宫/更在廟旺亦主富貴若在五弱宫并留逆段或作忌)
　(星主貧賤或更與惡星/犯身命不得其死矣)
　　論身宫主星歌
　　　　古人常重在陰陽　此法推來第一强
　　　　日向東生為命局　月從西出作身方
　　　　今人只筭在身宫　但把當年月位終
　　　　理謬不知真造化　枉將心力妄推窮
　(造化身宫源流皆有自來今之論星皆以太陰坐處/即為身局是為淺陋夫身宫者與命宫同即以生時)
　(從太陽數至夘則為命宫胡不以太陰數至酉為身/宫既以太陰生處即為身宫則當以太陽生處為命)
　(局此法甚長余世/家之學每每頼此)
　　論身命宫歌
　　　　身命第一號高强　惡曜偏防犯此宫
　　　　日忌火兮夜忌土　不宜十五度中逢
　　　　前後最嫌逢惡曜　吉星釣月有光耀
　　　　更加金木作宫神　宫主尊時第一妙
　(天之稟賦實根原身命二宫人之操持亦憑賴陰陽/二宿身命二宫防惡曜之侵陰陽二主忌凶星之入)
　(擇其尤者則日生重太陽夜生重太陰推其至者則/男人重身女人重命然十五度中而遇忌星加宫主)
　(星無氣必然禍起/災生此論甚審)
　　論身命二主
十二宫中惟身命二主最為利害論五星先當輕重乎
此夫主星如魚之水木之根魚無水則死木無根則枯
身命無主則危此理甚明論主星者畏刑煞忌陷弱如
或逢煞與刑逢陷與弱欲長年享福將何所恃必然刑
害夭折凡論主星一喜逢禄二喜逢貴三喜逢生四喜
逢廟旺五喜高强與善星並立遇此者必功名富貴若
陷入遷移必主流蕩在疾厄主傷殘臨財帛多積聚入
田宅則田宅萬頃居福禄則福禄有餘入奴僕則奴僕
不走與善星併則先艱難而後富貴若逢惡曜斷然貧
薄隨驗隨應余嘗試之而屢中也
　　論星曜同照命宫
金木水同宫若臨廟旺樂度主文章秀麗聦明智慧清
　職品序貴格
金土炁日月同宫若廟旺得地主蔭潤福禄龎厚性寛
　處世温煖也
金火水孛日同宫若陷沒主尅父尅妻平生多蹇
金火羅同宫得地則貴乃武職品序若陷沒反成蹇破
　招刑
火土計孛同宫若陷沒主凶暴夭刑若非兵權武卒必
　難保平生之福
金木火計孛同宫則曰疊刑主人成中反破福中反禍
　尅害陷禍多蹇招刑
日月羅計同宫則曰蝕神主人損尅父母若在第四宫
　必主破相兼主權性暴出身低㣲偏生庶出
土孛計同宫若夜生更陷沒必主夭夀卑㣲下愚狠毒
　主刑
火土同宫不問日夜若陷沒宫決多蹇破
孛計金水同宫主性姦雄淫慾酒色招刑是非愛憎臨
　身雕身不足舉此十例其他尅剥皆准此
　　論星曜合照命宫
木金水合照主聦明文藝性多巧伶俐貴氣文秀
日月炁合照福禄厚重享福豐足
火土合照主性靈不藏事得地則聦明陷沒則凶暴
羅計火土合照主形性膽氣凶暴雄豪若為武職主威
　權
日月合照主大富貴為人材貌英偉聦明近貴且舉此
　五例若有一星臨之須詳前段星辰論其禍福隨宫
　分𦂳慢而言之也
　(凡論五星全在於命宫分野宫度然後論其身宫主/星禄主星三方三限主星其星辰禍福子細消詳廟)
　(旺陷弱而/言之也)
　　歌曰土日同方生在晝　更在陽宫當富有
　　　　夜人倘見落陰鄉　作事多艱是殃咎
　　　　土星合照福堅牢　好潔難婚亦貴豪
　　　　金如㑹火守强位　性𦂳貪華性更高
　　　　水與土合有學禄　智慧無窮愛畨覆
　　　　木火同照主貴權　設施驚衆誇神速
　　　　木金宜得女財多　貴貌端嚴心多慾
　此二星在命宫或對合見之主得富貴貴而多妬
　　　　日在火兮生在夜　若㨿火西必權霸
　　　　木星更照定封侯　尤於武庫増聲價
　　　　從來日與木同塗　貴顕成家與衆殊
　　　　夜生月若火相㑹　縱然殘減亦分符
　　　　更向高强逢著木　名達財豐真貴族
　　　　火如照月當晝盈　却苦瘡痍每煎蹙
　　論星曜對照命宫歌
　　　　更推星曜相衝望　就中火土為災障
　　　　對在强方并見月　中年困苦多消歇
　　　　濕宫水照當憂溺　乾位却須防獸嚙
　　　　少男少女少資財　多病多迍多口舌
　　　　或遭毒藥及刑傷　了了經中皆具説
　東南巳午為乾宫西北亥子為濕宫
　　　　諸方最怕陽對木　復在陰宫更勞漉
　　　　金如望火不利婚　若使迎陰却宜娶
　　　　土星衝月蹇語言　作事多妖難與語
　　　　月如見土夭并狂　見水其音為吃苦
　　　　火日自傷先尅父　土月須知不宜母
　　　　火星對月轉就火　須信望中俱作禍
　火月或土對土月或火對及月對土火是也
　　　　不然共守上下宫　或伴月行西沒過
　　　　此為夭折寒㣲人　縱使暫成終亦破
　流年星與限值及太嵗相宜則有如意之事然根基
　淺薄終久不利也
　按此節専論日月怕見火上亦須分晝夜而言之
　　論財帛宫
若見金木日月主豐足温厚富福經云足禄多財木星
與太陽同㑹平生不耕蠶而衣食具所謂生居豪族世
無虞出有輕車食有魚福夀厚高天與佑平生萬事稱
心如○金主得妻財○月常有財帛多成敗不積貯○
日多積蓄星聚為福忌土火孛計水臨照此宫或臨巳
午之上更有火土之照決多蹇剥土主耗散縱得錢纔滿
必傾若吉星合照同宫不妨四十後五十㣲發經云火
居財上旺年年中主交時即不堅若得吉星三合照中
年破得末團圓○月孛生來少積貯假使中年承祖宗
付托有如三春之花正開時被狂風猛雨折了若有吉
星照視方免破敗○計求財如縁木求魚隨得隨喪多
成多敗中末却主旺○水主初年耗散經云財帛宫中
遇水星如人把火照霜冰第二宫中逢此宿初年囊槖
盡皆傾水星生旺莫臨財進退難逃主有災縱有資財
千萬倍如人把火照氷開别有吉星轉助則可若見水
星獨臨陷沒必多破敗祖業
　　論兄弟宫
兄弟只論其和睦與不和睦今人多愛問幾兄弟若與
他分其數目則失矣兹見日月金木炁則兄弟慈和友
愛日喜於陽位則福𦂳夜生在於陰宫則禄慢月主有
兄弟姊妹上下和睦無尅害月在第三宫號為入廟經
云第三宫中為閑極金主兄弟三人姊妹二人皆得力
木主三兄二弟孝順和睦無尅只忌羅計孛火土必須
尅剥當自立也羅主有兄弟三兩人亦得力主大貴計
有兄弟不得力若獨行則兄友弟恭孛總不得力縱有
亦爾東我西相見如水火與他人一般只宜自卓立水
難得兄弟力土不得力
　　論田宅宫
田宅亦為父母宫若見日月金水炁福星臨之得地必
主滋蔭享上人之福經云多居産業金水木照田園○
金主有祖業父母具慶衣食自豐○水難招祖業自立
方旺○木多居産業父母全○月主尊親有夀宜居祖
業忌羅計火土入宫分必須尅剥父母不然主過房庶
出破敗祖業破而再成也○羅自宜卓立更有吉星照
臨則家道大興○計祖業難靠宜自卓立如炁木二星
傍照不以此論○火不得祖業賦曰少失資財金火同
臨獅子位獅子非午也葢獅子乃官禄之位對照田宅
在子位也若吉星則禍福又異○土雖紹祖業亦尅父
母因田宅争訟○孛主尅父母有祖業終破敗若居次
胎則父母無碍更加土計同宫則主過房偏生經云田
宅宫中土孛防三方閑極可悲傷此身若不為僧道却
喚他人作父娘又云土星月孛居四鄉合招異姓作爺
娘不是偏生婢妾養東房移過喫西房
　　論男女宫
第五宫中號男女最忌孛計并火土必然尅剥少女男
若非外姓應難主○若見金木水日月必主貴子俊麗
之男○金長宜見女次則男貴主有三男二女或晝生
人或在寅上名為愠怒兼六已人宜見異姓之子○木
主少女多男日生則多夜生則次男聰明智慧女四徳
兼全○水主有四子聦明端正至老得力如在戍位則
宜偏生過房桃花夾竹異姓之子若六壬人見之即主
二男二女須詳吉凶星斷○日主五男二女至老不尅
六壬人見之謂之魁星倍加福力○月主男得力若被
羅計照破則主遲晚或長見女若在夘酉亥未巳者不
怕惡星若見月孛必主尅剥經云子孫之位怕孛過無
男應是女生多若得善星來照視晚招一對定應多○
孛主女多男女遲見方保六丁人此宫見之全無縱有亦
不得力如有吉星合照不妨若太陰相對則主男大貴
女封號日生則減力○火主二三人若為土星首尾合
照或白日生人六丙生人全不得力主孤寡土主一子
若入廟則有二子忌曜則減力○炁主有男女宜遲此
星亦名孤星○計男女少若早見則定尅晚年主一子
羅不宜早見經云蝕神臨子最難為得力還招外姓兒
假饒若過三旬外親生一箇是便宜主桃花夾竹偏生
過房惟六甲辛壬人主三男二女至老得力若六巳人
此宫見之全無子息縱有不得力○又論命宫福星盛
旺必主子息之盛若見凶星惡弱必然蹇破經云妻無
子息都縁月孛在七强凡論女人子息大槩與前同惟
巳午宫坐命曰乾宫若見計孛忌星則主難子不生或
亥子坐命曰濕宫若見金木土星多主子息三男二女
之數
　　論奴僕宫
第六宫中號惡弱五星不得臨照著一切加臨在此宫
福禄資財日消鑠凡星辰皆不喜此一宫若得善星在
其中福力慢主奴僕侍從之福金木得力定主少年尅
父母○水主有奴僕鞍馬中年走失○土有奴僕多走
失若有木星同位則至老奴婢成羣○羅主奴婢自然
豐厚一呼百諾○日一生得力若見計孛火土刑星反
遭其害○計常被脫賺○孛不得力多走失○火有奴
僕不久逺六甲人見此星者所謂禄主臨惡弱之地難
為享福若魁星科甲三方高强無慮此宫若科甲魁星
官星學堂禄主一切星落此總不得力
　　論妻妾宫
妻妾一宫與命宫相對又曰西沒宫㸔此宫有何星曜
若見金木水星則主美貌夫婦和睦若見火星計孛必
然尅破陷害又況金為人之妻星㸔金星落何宫又㸔
善惡星相㑹言之若㑹木水必近妻家財妻之蔭潤或
近陰人財若同火土計孛必多尅剥經云尅妻害子太
乙與首尾同宫
　　論疾厄宫
第八宫中號疾厄忌見計孛并火土忽然陷沒更疊刑
難免疾厄終身禍如有福星來解免尚且疾中難可保
若無救療決生違至死必須還尅破君子貴命見之多
主脚疾股肱之患終身常帶氣血之疾小人則折脚眇
目拳秃駝腰官刑徒杖之禍女人多招産難血氣之疾
至重者亦至身疾金計相㑹男女多主雕青痕痣也
　　論遷移宫
遷移主行藏喜金木炁福星臨之主君子遷官進爵經
云欲問榮華大扺金居九位凡見善星臨之處世行藏
皆吉若見凶刑忌星主平生多歇滅縱有官品常多蹇
滯若見忌土多主九流商旅㳺學紫炁土星並係客星
此論載靈臺經
　　論官禄宫
第十宫中號官禄若見善星多富足貴人職品必須高
小人必近食官禄凡貴命又㸔宫主是在何宫却分品
序此宫若見凶刑忌星計孛陷弱反成不足職卑命薄
也
　　論福徳宫
十一宫中號福徳若見吉星須享福加與金木紫炁同
更在强宫必為淑○若見計孛火土必多蹇破亦多主
福中之憂禄中不足縱使富豪常有意外之不足○太
陽福徳最為竒白日生人喜得之五福俱全尊上徳貴
榮三爵福無涯
　　専論福禄二主
人元當生之年稟賦者十有一星安排者十有二局十
二宫中所要者惟福禄為主十二局中所重者惟福禄
二宫今推之五星質之人為凡有卓立功名致富貴者
而此二宫未嘗無吉曜而福禄二主星亦未嘗陷○或
禄主歸窠或福星歸福或帶吉而逢生或歸徳而帶權
或入廟旺似此之類往往皆是豈福禄無星而可耶○
如其處世孤貧為人流蕩以其福禄二宫驗之未嘗有
一吉曜而二星亦未嘗不弱或禄主背命或福曜逢
囚或禄宫帶刑星而黨立或福徳帶惡曜而傷殘似此
之類往往皆是豈五星闗鍵而不在此二宫耶
　　再論福徳宫變格
福徳一宫人莫窮晝生從日夜從陰數取日月相去位
還從東出配其終數盡之處為相位次㸔何宿守其中
若遇善星相對照福夀高崇禄料豐又兼金木作宫主
福徳高强福更隆(見西天/都例經)
　(福徳者為身命之根源吉星聚此則福夀堅牢惡曜/臨之則命浮弱吉凶如響凡推其福徳宫日生則從)
　(太陽數至太隂夜生則從太陰數至太陽數其相去/幾宫然後從命宫數其相去宫位即為相貌次則福)
　(徳若正坐高强復得吉星為本宫之主加以/文星又在高强必然享福無窮受禄綿逺)
　　再論相貌奴僕兩位
相貌奴僕非高位兩者多縁凶與忌當生七曜落其間
一世孤窮苦憔悴晝裏生人火占高月最不宜來對視
夜逢土宿同此推太薄如何望身貴月在惡曜行度間
惡者復强善者閑三方不救五星伏必為賤𨽻處人寰
(論相貌奴僕於理為/長識者宜詳味之)
　　定三日宫(若下胎元宫不下三日宫/若下三日宫不下胎元宫)
三主高强福禄昌文星㑹命貴人鄉更逢紫水臨其限
少年及第佐朝廊○三日宫中紫孛羅三方辰戌更相
過若被忌星來照著定向三朝損命多○三日宫中居
惡弱更加凶曜在其中吉星不照難延命縱然不死患
重重○三日宫中土孛傍三方閒極可悲傷此身若不
遭迍否定教他人作父娘○三日宫中水木星平生聦
俊佐王廷三方若在高强位金榜無疑定有名○三方
始得力羅紫命中行縱然為文職須當帶珮行○一生
身命處高宫三方精徹在其中官禄遷移吉星照員郎
給諫至三公○三日宫中晝火星夜生遇土一般同紫
炁限星如交著定見危亡三嵗中○火星有夀只三年
縱得成人被禍纒大限不到三四十須交十五入黄泉
更㸔生後三日宫月到何星分度中金木相逢俱是吉
若交見水性偏聦○善星更作身命主復占强方不失
度此為有福無難人一生謀運何嘗阻忽然至此却逢
火終身豈免興災禍第一損夀二損財所向多乖遭折
挫更坐土星同照地常時分外生迍否木曜縱橫不救
之禄筭永終天然矣
　(夫三日一宫最難分别或者以為身命第三宫或者/又為日第三宫互相矛盾妄指其説以為竒吁論五)
　(星者尚不識三日宫何以論人之禍福夫三日宫者/係人一身禍福之地惡星躔之災禍隨至吉曜臨之)
　(福夀可期如其又在十五度中其應立驗烏可不詳/論之今以三日宫併言之大凡論三日宫先推太陰)
　(躔何星宿而後迤邐推其宫分前三日則前三星後/三日則後三星也如太陰躔尾宿前三日尚屬斗宿)
　(後三日屬房宿此為三日宫甚明而禍福如影響捨/是推何星而躔三日之宫乎從其輕重分剖則造化)
　(可窺/矣)
　　定胎元宫(太陰所歴/過一宫是)
　(余按此條有二明三暗之説葢/引天機所重者而証己之言)
胎元宫裏金兼木貧賤性殘當夭促人生不幸定遭之
若見時臨傷眼目○土火胎元係二明男子遭之則昌
榮婦人逢之夫位顯莫教柔曜月前迎○金水二星號
最柔蟾魄無令與聚頭抱病打傷猶可已其間貧苦更
憂愁○月過一宫為胎元金木相逢定夭貧火土二交
并孛曜高强即是富華人天機數有胎元星三暗相扶
及二明必取富豪并世禄其中一半是官人疾病多端
見小孩只因金火犯元胎奈何上下相闗照眼目瘡痍
競發來身宫胎元紫炁星不是疾厄與孤刑尅害爺娘
身自立不然有異見雙生男女紫炁犯胎星且為僧道
及孤貧不是雙胎并異母又須刑害尅雙親後扶前引
㸔星辰强曜康寧福夀人錯説陰柔凶短折更加惡弱
老憂貧太陰却到㑹空辰金木從高性且迍恩及親知
成悔吝到頭顧遇有誰人月限犯孤星不救(月前方九/十度無星)
(對月皆/金木水)行年又却值三災(月限忌土木二/交行年不要見)後人推步知
相識若使斯人禍患來
　(太陰所歴過之一宫謂之胎元宫以未生三日之前/月在其中故也亦名生前三日宫此宫有星曜禍福)
　(尤切月在之宫謂之身宫未到之宫謂之生後三日/宫此三宫星曜照見善惡與身一例言之天機無生)
　(前三日生後三日之説只以前扶後引有何星曜依/訣斷之則無不驗然只以去太陰二十七度為准在)
　(二十七度外雖是隔宫亦如不見不謂扶引也天機/更取前一方者葢以十二宫分之為四方則一方者)
　(月前三宫是也定九十一度為準九十/一度外不是如無强星輔之月限孤矣)
總龜十二位論
　　命宫
欄駕經天柱星飛在禄宫又玉堂貴人宫夘上謂之明
堂午上謂之軒轅戌上謂之武庫身命主星居此未可
作下流命㸔天柱而羅計同不吉獨行主人身閑若在
天門及飛天宫上吉大凡禄主居廟旺之地皆主發禄
財主星㑹天柱在弱宫吉天柱命主二星俱入金門宫
不必論田宅最好文昌星入學堂主修學如丁巳生人
天柱在未名夜劍鋒煞未為陽刃主夭夀凡人天柱帶
馬獨行見太陽主人心狂天柱躔遷移宫主人入贅過
房遷居離祖之類與天蠱星同主人好訟或天蠱入身
命宫主多招訟事天柱入官禄之宫乃官禄入命主星
尋官並以吉斷
　　歌曰金星入命夜生吉　白日生人減半力
　　　　木星照命有多般　白日逢之必作官
　　　　夜生若有暗曜雜　返為凶禍主憂煎
　　　　水星在命合入廟　夜裏生人太陰照
　　　　或居雙女與陰陽　決定少年居顯要
　　　　火星入命不堪詳　白日生人主禍殃
　　　　更被孛羅三合照　定知啞吃與人傷
　　　　患勞枉死人孤寡　夜生又宜却無妨
　　　　土星入命主頑鈍　夜裏生人不可論
　　　　水命定知須啞吃　黄腫氣疾命難存
　　　　太陽坐命若逢木　羅紫同宫須食禄
　　　　火星不照定封侯　月孛臨之患心腹
　　　　太陰在命生逢夜　水宿同宫為僕射
　　　　土宿入命孛星來　有禄定知非乆謝
　　　　紫炁印星號天乙　凡在命宫皆有益
　　　　生時不被惡星臨　善宿合兮多子息
　　　　未月見紫入夜宫　夜裏生人為輔弼
　　　　若是土星三合照　雖則高强終是疾
　　　　羅㬋入命計謀多　木紫同宫主富豪
　　　　金木太陽三合照　此人慷慨更英豪
　　　　女人夜生羅照著　自縊勞刑貧又薄
　　　　紫火水計入命時　此則定主十般惡
　　　　計都入命憂火命　此則十煞惡無定
　　　　貴人遇者以無權　白日生人宜修進
　　　　木星紫日如照臨　主命俱强為福慶
　　　　孛星入命人㢘潔　目快心清為性别
　　　　紫木日金合照時　所作高强皆有節
　　　　日生火孛主星㣲　決定刑傷蛇虎食
　　　　掩口不開氣衝人　直得為官須歇滅
　　財帛宫
欄駕經天寶星財帛者天寶所司㸔飛在何宫禄主玉
堂吉見羅計孛火土正忌星反財物耗散怕廢星財不
興耗星財不聚陷星及狼籍分皆不吉㑹天蠱星主訟
破財
　　歌曰金臨財帛足隨時　夜裏生人皆進滋
　　　　木臨財帛必豐隆　日中生者最難逢
　　　　水臨財帛財帛散　更被孛來不足㸔
　　　　火居財帛與前同　土居財帛皆豐亨
　　　　太陽居此足錢財　貿庫常開待物來
　　　　月居財帛多財帛　只怕土星三合尅
　　　　紫入二宫亦忌之　遇日木扶還又得
　　　　羅計孛入損資財　終身不得資財力
　　兄弟宫
欄駕經天玉星所司兄弟之宫名為閑極如獨行飛入
陷宫主少兄弟或本宫上見羅計孛多凶金木主二人
水月主二人紫炁與水星皆善星日生人忌太陰夜忌
太陽並為孤宿㑹刑廢耗主尅害狼籍主尅損見火孛
兄弟如仇讎大抵男女二命可詳細推
　　歌曰木金兄弟主英雄　水星和樂旺門風
　　　　火在此宫定孤寡　夜生不與孤寡同
　　　　土臨兄弟終和睦　日居未可同年語
　　　　生時父母決相背　木計合宫主貧苦
　　　　太陰若得主星來　輔弼榮華由此胎
　　　　紫臨第三兄弟少　計星遇此斷生災
　　　　月孛來時損兄弟　古今傳説禍難推
　　田宅宫
欄駕經天富星田宅者天富所司在命宫主田宅加凶
宿即無落陷終有亦少强宫廟旺承祖業如羅計孛星
土忌刑廢耗星相㑹或被劍鋒狼籍天蠱對照或三合
傍照並主破産如飛陷宫主先無後有禄宫玉堂皆是
自能卓立
　　歌曰金居田宅父母宫　白日生人主困窮
　　　　如逢夜裏最為吉　産業自營邁祖宗
　　　　木臨田宅興父母　自然福夀世難同
　　　　水居第四旺田莊　更有雙親夀命長
　　　　火星臨此不堪説　土星躔入有房廊
　　　　白日生人為最吉　夜生父母早身亡
　　　　日居田宅足田園　木臨雙親夀命全
　　　　火孛不照多産業　水金合㑹常堪憐
　　　　月臨雖稱旺田地　白日生人反作累
　　　　紫炁居之多壯宏　父母一時居富貴
　　　　木星入位必有官　水月合兮居顯位
　　　　羅入田宅不堪猜　十般惡死及破財
　　　　計都侵之憂父母　田莊牛馬化成灰
　　　　月孛居此亦如之　夜生亦可減毫釐
　　　　晝生又忌火來尅　父母早亡主孤恓
　　男女宫
欄駕經天孤星男女乃天孤所司大槩與兄弟同推詳
入陷宫主遲或刑耗忌星化劍鋒狼籍天廢星並主尅
損更㸔犯星輕重太陰在五宫先見女金水多男女羅
計主抝性及尅害
　　歌曰金星若在男女宫　三男聦俊各英雄
　　　　火在此宫不得地　遇著定來更莫窮
　　　　土臨第五遲遲有　夜生決定主孤蹤
　　　　太陽若照男女宫　必主貴子顯門風
　　　　太陰居之亦如此　三男富貴夜為功
　　　　紫炁當生照男女　不被惡星并火土
　　　　三合水月同聦俊　男女榮華定文武
　　　　羅照男女主夭亡　計都臨照亦災苦
　　　　孛星倘若照此官　十生九死空費乳
　　　　為人性狠惡肚腸　此乃依經與君語
　　奴僕宫
欄駕經僕馬星六宫見孛與人不和太陰星入此宫定
主卑㣲下賤又惡星㑹極不好天柱星入此宫主閒事
勞漉小人反覆不情之態
　　歌曰金木星居足奴僕　土若加之夜為毒
　　　　火在此宫必少力　太陰值此多悲哭
　　　　非惟辛苦有多般　決定生時非正屋
　　　　月若居之被日土　一世多迍更貧苦
　　　　第六宫中見太乙　男女頑愚多忌疾
　　　　不然遲忌亦寡㣲　此乃皆言為不吉
　　　　計羅居此有災殃　孛若臨之號凶極
　　妻妾宫
殿駕經天對星妻妾乃此星主之忌惡星在此宫主損
妻天對之星入陷婚遲此星見劍鋒狼籍及主星皆不
吉金為婦星須要明浄如同劍鋒煞主凶亡見羅計主
尅害孛寅金申主妻有貌帶官星主妻有蔭見刑星即
刑火主重婚土主重濁肥短貌不佳金水秀麗木星長
瘦金星逢天耗狼籍二星女命全見主尅盡外家財帛
人口之類
　　歌曰金在七宫妻妾好　木星㑹此日相逢
　　　　其妻非但能㢘潔　貌白容妍世孰同
　　　　水在妻宫多妖冶　火則傷殘莫論容
　　　　夜生猶自主離别　何況生逢在日中
　　　　土入妻宫無貌娘　妻妾命如日裏霜
　　　　太陽美貌火孛醜　太陰見水美容粧
　　　　紫木星臨太陰吉　羅㬋自縊檢尸傷
　　　　計入妻宫勞患死　不然毒藥溺江亡
　　　　妻妾宫中見孛星　計都水火自相刑
　　　　兼主蛇傷並自吊　不然産難墮青冷
　　　　火孛瘟黄死暴哀　落水懸崖産難灾
　　　　金鎮太陽真絶妙　多招妻妾外家財
　　　　火土生離并帶疾　鼓盆三度請良媒
　　　　木紫二星多美麗　姿容可與孟姜偕
　　　　羅計二妻産難别　暴䘮迯亡自帶來
　　　　紫孛水金淫慾甚　交情奴僕老心灰
　　疾厄宫
殿駕經煞難星疾厄者煞難所司如見本宫星主帶疾
六八十二同見孛主破相或有宿疾此宫水月同主風
疾土計同主脚患土孛同主耳聾火化劍鋒主心腹血
氣之疾金忌火傷主血膿腸風之類大凡命宫疾厄是
火忌孛星照羅計穿命不問福禄皆主夭折火星大忌
午上照身命及天柱星皆不吉
　　歌曰金在疾厄永無疾　木居富貴常安逸
　　　　水在此宫遇計孛　必定腰駝并背屈
　　　　白日生人火曜衝　必定風疾吐血終
　　　　熒度疾厄須驚悸　土臨八宫主瘟凶
　　　　太陽遇計火土孛　風癆血病不久歿
　　　　如見木陰獨照之　一世優游無消歇
　　　　此宫若見紫炁臨　定是安榮居要津
　　　　羅照此宫應篤疾　計㑹孛來定凶侵
　　　　非惟勞瘵又瘟黄　抑且吐血卧床亡
　　遷移宫
欄駕經遷移謂之近强人命三合宫見土宿主離鄉忌
星主貧賤福貴禄星吉曜主經商如見月孛謂之客死
星見羅計主偏生庶出過房出祖帶刑出祖不離鄉土
若四刑星無紫炁星解救亦主過房出祖金木吉水宜
逺行金木合照封侯火入凶土阻逺行太陽主晝生吉
月㑹金水夜生吉
　　歌曰此宫見紫主為官　太陰合兮為瑞端
　　　　羅在遊行必見刑　家中長見檢屍靈
　　　　計都若㑹孛星入　決定蛇傷并虎擒
　　　　切聞月孛入遷移　損田損宅損妻兒
　　官禄宫
欄駕經官禄强星乃司命掌之又為文解恩牒之星士
人遇之主發解僧道遇之主披剃庶人遇之主發財置
業如下流命本宫見之㑹天蠱狼籍主犯刑法官災小
人最怕陽刃官符宫主星相㑹及與的煞狼籍星㑹無
福貴二曜救解凡與宅宫主星相㑹皆不甚好更㸔命
主星明净㑹羅計主凶死不然㸔有禄無禄大禄小禄
大凡主星㑹羅計者主夭不然中年火孛照身命宫皆
不吉即賤人也孛星在官禄主貧窮下賤刑憲初主貴
末必不好限入官禄宫添羅計天蠱入限或在六八十二
　　歌曰太白金星入官禄　一世為官居要軸
　　　　天上之宫㑹水星　太陽合照作公卿
　　　　水居好樂合於月　官居顯位職非輕
　　　　火在十宫夜入廟　朝端定列仍年少
　　福徳宫
欄駕經福夀星福徳之宫福夀星所掌宜天權福財照
此宫上吉如男女宫得木星紫金水善星照尤佳縁福徳
與男女宫相對吉星在廟旺之宫順行為福深在陷宫
為福淺最忌火星主傷福徳故也
　　歌曰福徳宫中或見金　夜生一世福神欽
　　　　木㑹太陽居十一　禄優福厚居顯秩
　　　　水㑹月吉火淺薄　金土同照主食邑
　　　　十一宫中羅最吉　太陽木炁三合值
　　　　生則須封萬戸侯　死則定知須廟食
　　相貌宫
欄駕經相貌當與六八此三宫用推詳孛羅計㑹或主
刑害破相疾厄六根不足之命也
　　歌曰土星相貌却烏黃　木宿元來瘦且長
　　　　金白不惟多嗜慾　水星行動愛趨蹌
　　　　羅㬋薄藝隨身有　月孛為人帶黑醜
　　　　熒火一星多性惡　水星最是雙眉好
　　　　計都巧計愛談論　羅火東西打殺人
　　　　水火相隨多雜藝　太陽為性却逡巡
　　　　月孛一生多口嘴　水星伶俐木都美
　　　　土星頑鈍言語澁　羅火為人貪可鄙
琴堂十二位論
　　論命宫
凡坐命宫官禄福徳田財星飛入為吉此乃富人之命
切忌空亡的破流霞刼煞不吉必主暗疾破相華葢居
此必主𫝊符度法之人六害星辰飛入一生勞碌
　　論財帛
凡財帛主度主官禄福徳主居此一生富貴財星飛出
田宅官禄福徳宫富弱宫陷地主貧賤更空亡的破居
此再財星失陷則食不充口衣不葢身若財帛高强根
基厚重衣禄豐隆若六位星辰居此管幹起家之人也
　　論兄弟
凡田宅官福四星入此兄弟豪富空亡的破入此兄弟
貧賤孤寡星居之則鴈行無伴官符居之主兄弟逞訟
華盖居之主兄弟道粧疾厄流霞刃星入則兄弟帶疾
破相馬星入則兄弟東西咸池入則兄弟迷戀也
　　論田宅
凡官禄財星太陽入此祖業見承田地加進空亡的破
入此則産業破蕩或胎星嵗破通闗則兄弟争奪奴僕
主入則僕幹莊田之徒或田星飛起官禄福徳財帛之
地則富財帛同田星飛起則重賣交易矣
　　論男女
凡空亡的破居此則男女貧賤孤寡六害華葢入此則
子女如石中求玉流霞刃星居此則男女帶疾若居女
位女必産亡咸池星入男女迷戀田財官福居之男女
豪富遷移星居此男必過房女必重嫁然陽宫男多陰
宫女多
　　論奴僕
流霞的刃刼居之主奴僕有疾長生帝旺則無災鬼宿
居之則奴僕偷竊
　　論妻妾
七宫隨禄妻有粧奩因而致富家業興隆空亡的破居
之妻性不常若逢木星生旺不是為煞招妻俊雅炁計
居之妻醜頑抝孤寡星居之必孤
　　論疾厄(此宫乃八煞宫若火星入/之無制主人一生多難)
月到見煞母有疾日到見煞父有疾五位飛來男女疾
三宫星來兄弟有疾七宫星來妻妾有疾流霞的刃煞
難居之主帶疾不寧於厥身也
　　論遷移(本宫忌孛星居之/主離祖遷轉無定)
身命主居此必當離祖過房三位星居之兄弟離祖女
見桃花煞居此有合則不良不然必嫁逺夫并陽刃居
之則離鄉别井
　　論官禄
身命二主并財福居之則禄位高强的破居此不吉三
位星居之兄弟豪富
　　論福徳
本宫田財身命四星居之主清閑享用有福之人也的
刼飛來有福不能享流霞亦然
　　論相貌
此宫名弱宫身命官福田財不喜居之臨官帝旺金木
水陽居此則狀貌青秀若刼的流霞居之主破相
　
　
　
　
　
　
　
　
　
　
　
　
　星學大成巻六
欽定四庫全書
　星學大成卷七
　　　　　　　　　　　　明　萬民英　撰
　總論諸限
　　洞微百六限起例
　洞微大限一百年零六箇月故曰百六
命宫十五貌宫十福徳妻宫十一詳官禄十五最髙位
遷移止有八年粮疾厄七兮共六六財帛兄弟五年强
田宅子孫并奴僕四年之半定毫芒假令晝生火在巳
午未申酉併空亡二十六七為盡處不然破敗卒他鄕
　(假令夘上安命日生人火在已為忌星二十六/嵗限數至此不行故午未申酉併為空亡也)
木在午兮火在酉三旬之七福非常天蝎之前生在晝
六旬之六定為殃
　(當生木星在官禄宫至三十七嵗以後限入天中至/此稱心夘為命宫前即酉也日生人限至此逢忌星)
　(故為/禍殃)
人生百六以為凖學人細説莫能忘
　　命宫十五嵗
命宫初排十五年㸔取生時善惡躔晝夜隂陽分兩曜
值命須知短夀年更有羅計孛星照不過七七入黄泉
　(兩曜者火土也日生忌火夜生忌土如在命宫必夀/短更遇惡星臨照見命身者不過七七至四十九日)
　(須死亡也/故云七七)
若只三合五年定對衝三嵗見迍邅
　(三合宫有惡星不過/五嵗對照不過三嵗)
更㸔星宿幾時入再侵元限定為寃
　(行年惡星入/守舊位則凶)
生值紫炁木星照自然長大少災躔此限管年十五嵗
㸔取生時禍福元
　　相貌宫十嵗
相貌十嵗限須知㸔取生時善惡推若遇晝熒并夜土
十六七上定須危若遇吉曜生時過一自六七喜歡歸
更言孛計相臨照十年困苦似神迷初入宫中十六嵗
對衝八九喜兼悲
　(初入限一二年有應對/照三四年方應灾福)
三合十與十一數宜須逐位細詳推此限管㑹都一十
通前二十五年期
　　福徳宫十一嵗
福徳十一細推排二旬六嵗限方來生時善宿躔於此
二旬七八受恩回
　(金木紫炁羅㬋水月入/順旺合照此位大吉)
若言忌曜當臨照定須催促入泉臺
　(生時忌曜日火夜土惡星/同此二十八嵗身亡也)
若遇行年吉星照吉星退後必興灾五七三方善星照
三旬一二笑顔開
　(三合有喜星至三/十一二嵗見喜也)
若是惡曜同前述禍惡皆從生受來
　　官禄十五嵗
官禄十五限髙強生時善宿在何方紫木金羅來照此
三旬七上入朝堂
　(官祿宮住十五年三十七嵗入五十/一嵗出若吉星守照主榮位進職也)
生逢忌曜當臨位行年暗宿又來傷四七之年當惡死
未交前限早身亡三合見逢六七嵗對衝三十九恓惶
　(如三合見凶星四十一二重/灾若對照主三十九嵗身亡)
此限管行五十一宮中善惡細推詳吉曜生臨當喜夢
惡星照處惡還當
　　遷移宮八嵗
遷移八嵗命合方但看生時善惡詳五旬二上交中限
吉星臨照足財糧
　(合方三合也五十二/嵗入五十九嵗出)
加官進職分明定在外須知利四方
　(主星有力乃紫木羅星守此主/進職僧道加服庶人有財喜)
若逢惡曜凶星守五旬六七定身亡
　(忌星計孛照此主灾/五十六嵗主身亡也)
對照防灾七八嵗三方五十八九防
　(如對惡星五十六嵗有灾如吉星守則/喜慶三合惡星照五十八九有灾危也)
　　疾厄七嵗
疾厄七嵗限須防但看生時善惡詳吉曜六旬添喜慶
灾星照著有灾殃
　(六十交入六十六交出初入限/逢吉星六十交限便受吉慶)
蝕神首尾如狼虎利害計孛大為殃忌宿若非是方主
六旬有一定身亡對照六十三灾至三合六旬六限當
　(正逢限星六十一嵗灾如對衝六/十三凶如三合六十六主身亡)
生逢惡曜灾應厚吉曜臨時百福昌
　　妻妾十一嵗
西没妻妾十一年六旬七嵗到其邉生值惡星居此位
六旬七八便憂煎尅妻害子加灾至為官罷職不堪言
三合防灾七十一對照六十九來躔
　(惡星火土計孛也六十七交入/七十八交出吉則吉凶則凶)
　　奴僕田宅男女共十三嵗半
奴僕子孫與田宅此限共計十三年每位分明四載半
都來半載一周天七旬八嵗交前限生時星宿細推遷
八旬一嵗歸男女八旬四上入田園五宮惡曜八十一
四位八旬六七言
　(男女宫凶星八十一主身亡/田宅宫凶星八十六七身亡)
善惡限看當生宿灾殃須算降生年
　(看當生星辰元守宫排凶吉逐/限交入合遇吉凶一一如是)
前限不逢凶惡曜兄弟五年財帛全
　(財帛兄弟/各五年也)
逐年行宫到此吉壽星高照亦安然限位都排一百六
仍須學者細推研若更有人彭祖壽又從命裏説根源
　　綂論
大抵洞微所急者限主也洞微所貴者祿星也所重者
諸曜順行也所發者廟宫也所畏者忌星也所好者吉
神也所輔者行年也所助者三方也所惡者計孛在他
宫也如是善星䧟逆則福慢順行則福緊凶星䧟逆則
灾緊順行則灾慢如遇吉星順行即得本宫加數若遇
惡星他宫則其數半減若是限星居廟度即於本數外
更加四年居旺樂度即増算二年如一限之中見兩星
在旺樂合共延四年以此増損數更在子細加減凡逢
惡限行年上却逢吉星臨照身命即延得一年壽其行
年星過便亡也大凡吉星居七强為福緊五弱力慢灾
星在强宫為灾慢五弱為灾緊凡限本宫見星灾福之
應十分對照七分三合四分凡限星在終末之度即灾
福之力側微而不可以定數言之凡忌星在好樂宫入
限三年内為福三年以後反為灾咎大凡限逢忌星不
死亦灾若火在陰宫土在陽宫或為三方主雖有厄而
不亡故歌曰夜忌土星日忌火三方不是死無疑此星
若是三方主雖有灾侵命不離火陰土陽宫尤妙好樂
位中别有奇謂此也凡灾忌星生時在伏段限内為灾
禍只有三四分力福星生時在伏段亦只得三四分力
蓋被太陽所伏光芒不見有類臣居君側包藏光美之
象凡一限中見吉凶星同聚即以入宫先後及順逆而
㫁吉凶故限入宫深者先見限入宫淺者後逢之也凡
遇本限及對照三合並不見一星名曰空限主多灾凶
圖事不成若得限主當生有力之位則反此惟有官祿
宫上逢空限最凶必於四十六七嵗死矣凡當生若吉
星照身命者主中年富貴縱逢灾數直至限末始見灾
厄若當生凶星照身命者中年雖逢福限四旬之後亦
主迍滯至限末方為福大都吉凶之應全藉根基當生
有祿則吉限上無祿則喜宫難發是猶無根之木雖逢
春終不能發葩而成實也故經云若無一星居身命自
是賢愚别有因此之謂也
　　洞微歌
　　　　百六惟推星命人　有星方是富豪論
　　　　若無一星居身命　自是賢愚别有因
　　　　夜誕晝生忌自别　晝土夜火前經説
　　　　陽宫晝火陰夜土　此限逢之死可决
　(夜生人忌土晝生人忌火此是忌星各自别也若/更晝火在陽宫夜土在陰宫限數遇之死無疑矣)
　　　　福曜相兼榮裏亡　暫時延得少時節
　(若忌星限内却有福星照臨即/此人在稱意中亡但是一時也)
　　　　生時計孛若同宫　迍邅還是死前發
　(生時若計孛同宫而限内逢者必/先失宫散財然後己身亦亡也)
　　　　夜土晝火是主星　亦為灾害亦為榮
　　　　夜土晝火非為主　災禍相仍難再生
　　　　日月金木并紫炁　當生限内成貴榮
　(以上七曜要當生得力度分/不移旺廟宫掩映方為貴氣)
　　　　羅㬋亦是貴權星　限若逢之無不利
　(羅㬋是天中貴曜别無/凶星刑尅當領重權)
　　　　當生孛至為灾異　家宅不寧禍有餘
　(限遇月孛主老幼不寧陰私氣悶兼有哭聲夜生較/輕惟到金牛胃宿九度巨蟹二十一度則反有遷榮)
　　　　剝官退職因何事　限裏元來見計都
　　　　若在亥宫并戌位　反為遷轉涉亨衢
　　　　縱有吉星同限内　些小灾患不能無
　　　　三空若遇灾頓併　六年之内増重病
　　　　惟到獅子十五年　出限之時須喪命
　　　　中限災福有遲速　對時三四合五六
　　　　惟是正八最無疑　一二年中之禍福
　　　　好星限内惡星來　身命行年小可災
　　　　限星最忌逢惡曜　定行催促入泉臺
　(凡人逢忌星行年又有/凶星照臨㫁定不生)
　　　　限星若在旺廟處　必見貴人有遭遇
　　　　廟星増算四五年　樂旺一二年為據
　　　　忌星若在廟旺宫　不為災害福相逢
　　　　星入宫淺官早來　星入宫深晚為職
　　　　大凡五緯忌留逆　善惡逢之皆減力
　　　　計都要在戌亥宫　命限之中不可逢
　　　　星限之内一百六　説盡人間災與福
　　　　好星増算惡星乖　限内分明一一排
　　　　陰陽大抵須消息　必候聰明可㫁裁
　　洞微歌二
　　　　前限惟推富貴人　不知更有苦併貧
　　　　若要得知從何起　但看生時與限辰
　　　　太陽為父在高强　火孛同之必早亡
　　　　太陽兩處怕猪蛇　凶宿臨之少哭爺
　　　　太陰為母同惡宿　不死之時禍又速
　　　　火月相對如非主　方信無男亦無女
　　　　金與孛計入陰陽　不見妻身媱亂戕
　　　　多姊多妹多兄弟　只看命前第三位
　　　　命前三位有惡星　兄弟多傷亦無義
　　　　限數如來到火上　晝誕夜生不為主
　　　　及與二星相對時　不配不溺遭蟲虎
　　　　生來何得早貧窮　二星同到兄弟宫
　　　　如有善星對合照　縱教有始也無終
　(孛計到兄弟宫及火日在四宫雖有金/木紫相衝合身命始貴終貧作盜賊也)
　　　　尅妻喪婦從何得　二宿同來見太白
　　　　太白反與火宫同　陰陽身命須消息
　(凡妻星與水火同在陽宫主生離及性惡在陰/宫主自縊暗死與孛計對照主無亦主縊離)
　　　　日月同宫夾火星　月宫人馬土星臨
　　　　平生雖道無災福　久後須交眼不明
　　　　出家移父在他鄉　不必星辰在廟堂
　　　　但看生時與九宫　四星何處奠其方
　　　　此歌雖是長如牘　子細推之有災福
　　　　學者要得逢其真　看取行年限遲速
　　百六吉凶歌
　　　　人生貴賤禀星推　限數交宫各有時
　(凡人貴賤皆禀日月五星之氣如以星限推之可/見休咎限數者若夘宫十五辰宫十之數是也)
　　　　若遇羅㬋金木曜　太陽紫炁月宫隨
　　　　限逢此曜遷官職　火土星宫到便危
　(若人當生以上吉曜在高强得力度分限數遇之必/合遷官喜慶如其星生時不得力雖逢之為福亦微)
　(薄此歌中略不言水星災福者蓋/水無定性附善則善附惡則惡也)
　　　　夜逢土星晝火曜　三方不是死無疑
　　　　此星若是三方主　好廟宫中别有奇
　(夜生人土不是主晝生人火不是主限數逢之立見/災危若是方主雖有厄而不亡又如甲人逢火戊人)
　(逢土惟此二命雖是忌曜亦於其限内/遷官轉職將出此宫然後身亡故也)
　　　　家宅不寧因孛至　更兼迍悶恰如癡
　(月孛多主家宅不寧心神不快陰私/迍悶晝生尤甚惟六乙生人較輕也)
　　　　計都失職終須記　若逢奎婁立轉移
　(計都臨限居官者失職常人散財疾病如更值日月/其災轉深移到白羊宫奎婁二宿則反有遷榮稱意)
　(之/喜)
　　　　首曜陽宫為福緊　尾星陰位定災稀
　(羅㬋好晝在陽宫則福力更加/計都好夜在陰宫為災較可)
　　　　宫中對視三方淨　空限凡營事不期
　　　　官祿上逢空限死　四旬六七命須悲
　(凡遇本限及對照三合並不見一曜名曰空限主多/迍邅圖事不成若得限主當生在有力之位則反此)
　(惟官祿宫上逢空限最/凶必於四十六七身亡)
　　　　善星限内逢災忌　稱意中亡是此基
　　　　只有災星宜詳審　剝官孛計限仍知
　　　　更逢忌曜因何死　失職中亡請細推
　(若人行金木炁限晝火夜土與計孛同宫即有祿者/遷官而死無祿者進財而亡如星限中只有災星不)
　(是忌曜即須子細消息定之蓋災星慢於忌曜故也/孛計限仍知失官散財憂撓疾病如更於忌曜同行)
　(此人必有災/而後身亡)
　　　　晝土夜火如是主　限逢稱意主官資
　　　　火陰土陽宫為妙　好廟宫中别有奇
　　　　主領重權王委任　延年四二細推之
　(晝土夜火如是主仍土在陽宫火陰宫則有加官進/財之喜諸星入好樂廟限者合綂清要之權為王腹)
　(心兼廟限者於本限别更延得/四年在好樂限者延得二年)
　　　　五星伏段臨宫位　災福三分與四齊
　(五緯居伏段與日月相近則災福之應有/三四分蓋為太陽掩映光芒不見故也)
　　　　吉曜七强為福緊　災星五弱有災疲
　(吉星在七强則福倍加災/星在五弱宫則災較重也)
　　　　臨宫一二對三四　三合年中五六推
　(凡限在本宫者發在第一二年中對照限者發在第/三四年中災福之應十分三合見限者災福之應四)
　(分而發在五/六年中也)
　　　　限數臨宫未一嵗　身命行來災忌隨
　　　　前宫更有忌星迫　未交前限命須悲
　(大凡行限到將來之時身命行來宫上見災忌之星/前一宫又遇忌星來迫則更不候入前宫而便亡假)
　(令夜生白羊是命生時土在人馬自三十七至五十/一限在磨蝎於五十嵗又遇土星臨照身命則便不)
　(候交人馬/限而亡也)
　　　　身命行年逢吉曜　不候交宫福佑之
　(如人將入福星限未交限前一年遇金木紫炁羅㬋/照身命行年宫則不候交到前限便有遷官喜慶之)
　(事/)
　　　　災星忌曜命宫位　樂宫二位莫生疑
　　　　一二嵗中為福慶　已後災侵禍不遲
　(若晝生人火在天蝎夜生人土在磨蝎寳瓶數/遇之初入限一二年主有喜事已後必有災危)
　　　　又看疾厄遷移宫　更詳諸曜命宫推
　　　　孛計相逢無吉曜　限數將交定死期
　(妻妾疾厄遷移名曰三緊位當生切忌惡曜照臨若/見計孛則壽夭而不善終行限至此又無吉星照臨)
　(則出宫/時死矣)
　　　　限中紫炁星相見　職位清高主翰詞
　(十一曜中惟推天乙紫炁遇之倍勝别星若當生更/與日月同對此限數遇之未仕者主釋褐授官已得)
　(仕者職加清峻名/位顯揚或居臺閣)
　　　　一限兩宫俱好樂　益壽四年福要知
　(假令獅子為命宫行金牛宫限遇見金月二星是官/祿宫中好樂又火土同在磨蝎火臨旺度土臨廟堂)
　(是兩宫好樂限數遇之不問晝夜在限本數只加/一星之數經云晝火不増數夜土不加年故也)
　　　　限逢惡曜兩相見　為災至甚定難移
　(一限之中見兩災星臨照則/災重雖遇善曜亦不能救)
　　　　初入忌星宫限裏　身命行年惡曜隨
　　　　留逆之月為亡月　宫居五弱不須疑
　(如人正入晝火夜土限身命行年宫入值凶星守照/兼其宫在五弱位雖是初入限忌星留逆之月身便)
　(亡更不候依常/數而災發也)
　　　　限惡行年身命惡　好曜過時也便危
　(凡人限在火孛計宫上時下若遇福/曜臨身命行年吉曜方過主見災也)
　　　　星辰本宫勝餘位　七强宫内福加之
　　　　五弱添災福祿減　學者須詳善惡推
　(七曜若在當年本宫度分更若高强限數遇/之勝於他宫若遇五弱則災重而福輕矣)
　　　　死生災福無一失　方信從來學洞微
　　論百六數有増減
諸星滿用記前篇賾探幽𤣥是㑹元百六限中得本數
更求増減又𤣥𤣥
星躔廟樂益四年廟好之宫加二算星躔廟旺増一年
星在怒宫減一半
星辰遲伏且平行限到其宫不減増減於本限除一半
増於前限外加添
獨論五星増減數六曜吉星只平度怒逆星辰同一宫
内減外増無差悞
凶星滿用平平過忌星廟樂不増加的取天機經百六
興衰生死的無差
　　論限有出入半限定吉凶
何知根本理休為出入宫中有細微増減後來交本限
惟將星曜細尋推滿用諸星主限宫須知滿用福盈豐
設使縱横星曜怒保全天命不殂終凶星在限本傾危
滿用縱横則庶㡬只怕前宫忌星迫未交滿限命須悲
凶星初入本為災若是中分福不來或有災星期限滿
於兹果㫁最難猜有星滿用限須滿災星來侵限之半
喜星救援入限宫依此推詳為妙㫁火星入限便為災
土計興災限滿來計火土羅喜救援例推主事識凶衰
日月羅計怕相逢限遇交時命即終羅計若然逢日月
如喜滿用即無凶忌星㑹限則當亡滿用之時福反昌
羅計孛星如守限無星催促且無妨日火㑹水不為憂
月土得火反為休不逢滿用逢水火定行體骨揜荒丘
紫炁福時前限福欃槍後來方災促若是滿用福祥多
仍識縱横須委曲限宫凶吉星共同増減滿用不滿用
星辰主事分先後用事先權福為重星辰滿用吉凶同
亦尋星入理先蹤吉星先入先為福惡曜後來後亦凶
救限最吉祿主星更兼食邑與科名文曜三方并壽宿
限宫當主亦延生大凡滿用皆榮羙能伐凶星尤可貴
被伐名為受制星相喜往來皆慶瑞滿用相喜來百六
入仕遷官榮爵祿例推出入與中分育子取妻發金榖
紀綱百六辨凶衰測驗天機緊洞微更有細微陽九限
逐年災禍細尋推
　　論限星切驗都例
單星守限不滿用仍算行年星入用若臨善曜福無涯
惡曜交加歸大夢更知生死憑何據百年六月分三處
二分為生一分亡生限可逃亡則住生限凶星尚可逃
三之二分總星交六十七後為亡限凶曜當之命即抛
百六交宫取定期直須生月日兼時交宫過後方為准
逐限推求深㫁之交過前宫入限中除却前限萬端凶
如囚囹圄遭原赦魚出疎罟鳥出籠吉星臨限多發福
入仕遷官榮爵祿誰知此嵗濟歡榮更加日月蒙星福
又知百六合凶星救援全無大可驚須知其年當棄世
知何日月往泉扄百六限中當何月陽九宫中尋甚日
例使縱横理吉凶仍識月分前後節陽星須識屬前節
日木水土紫羅别陰星須知後節期月金火星并計孛
又知星曜孰重輕陰陽兩辰皆㑹合須明禍福發何星
主事後先期晦朔若識死時夜與晝限内星辰宜審究
陽星興禍夜間亡陰宿推殘亡必晝
　　陽九限逐年吉凶
　　　　人生災宿禀符陰　陽九相逢即此尋
　　　　求法命宫坐一嵗　二年財帛逐年臨
　　　　只待平期二十五　移入限中逐例使
　　　　逐年吉凶識星辰　直至限中方始阻
　　　　百六限中守吉星　符陰吉曜福祥興
　　　　官榮超擢移宸陛　仕庶凡謀必稱情
　　論洞微行年小限
要識星行禍福時須在流年位上推起於東出常為例
一宫一嵗逆移之交來每遇生日後不問陰陽總若斯
　(流年小限立例始於命宫順天輪而/轉次至財帛若在地盤則為逆矣)
木照金臨皆有喜益財遷職多如意復到二星原守宫
凡有所圖無不遂貴人更得一相逢舊祿既加新祿至
納婦生兒吉慶門此時自是凶星避行年東出若同此
榮進有期亦緣水更看所至主宫星如在高强自然利
假如限到午與未日月更為其主星日在長時福即深
月遇初生吉無比日短月虧仍有災用兹可以推餘位
行年如到火土處口舌資財悉堪慮若使其星復照之
困厄須知少生路次第常推第八宫生時何曜在其中
如值蝕神并土火遭刑遇溺卒然終或是火月來西没
及因上下禍多同
　(自一嵗從命宫起逆行一年移一宫遇生日即交也/不論男女皆同行所行之宫但只看其宫内有何星)
　(照臨而消息禍福大凡遇到火土計孛原守宫即為/災到木金紫炁原守宫必有遷官進財喜事若到宫)
　(内並無星辰臨照即看其時有何行年星來到宫内/木星入行年順行即通泰退逆喪服及口舌金星木)
　(星同入則君子加官常人財喜或在遷移則有遷轉/出入之喜水月同入得女人財君子遷榮火入煩撓)
　(口舌土入三合有惡曜主刑禁火月同入主傷墜驚/恐土月同入主冷病或痢疾火入行年在日宫則君)
　(子遷官常人男女得財稱心土與羅計入多重病連/綿紫炁入在公遷進在私財物稱意更是原守則重)
　(重喜慶或進人口計都入在辰戌宫孝服官事孛入/行年多奸非及迍悶若更原守並無星臨視即看宫)
　(主善惡而/㫁吉凶)
　　洞微飛限歌
　　　　洞微何要妙　　　要妙在飛宫
　　　　一二本限裏　　　三四對照衝
　　　　三合五六載　　　其年見吉凶
　　　　陽宫逆取順行去　陰宫順取逆行同
　　　　三合各一嵗　　　本宫兩嵗從
　　　　若能用此法　　　端的是飛宫
　　世之術者雖陽前陰後之飛宫所住年分不同不
　　得其法故禍福難憑今得飛宫之法最為有理用
　　之多驗學者却宜用此
洞微飛限詳説
　一二命宫　　三四妻妾　　　五男女
　六遊行　　　七八命宫　　　九十妻妾
　十一男女　　十二遊行　　　十三四命宫
　十五妻妾共十五年　　　　十六七相貌
　十八九奴僕　二十田宅　　　二十一疾厄
　二十二三相貌　二十四五奴僕共十年
　二十六七福徳　二十八九男女　　三十妻妾
　三十一兄弟　三十二三福徳　　三十四五男女
　三十六妻妾共十一年　　　　三十七八官祿
　三十九四十田宅　四十一財帛　　四十二奴僕
　四十三四官祿　四十五六田宅　四十七財帛
　四十八奴僕　四十九五十官祿　五十一田宅共十五年
　五十二三遊行　五十四五兄弟　五十六男女
　五十七命宫　五十八九遊行共八年
　六十六十一疾厄　六十二三財帛　六十四田宅
　六十五相貌　六十六疾厄共七年
　六十七八妻妾　六十九七十命宫　七十一福徳
　七十二兄弟　七十三四妻妾　七十五六命宫
　七十七福徳共十一年　　　　七十八九奴僕
　八十八十一相貌　八十二財帛半年共四年半
　八十三四男女　八十五六福徳共四年
　八十七八田宅　八十九九十官祿　九十一疾厄半年共四年半
　九十二三兄弟　九十四五遊行　九十六福徳共五年
　九十七八財帛　九十九一百疾厄共四年
　右飛限以當生元守星辰看遇吉則吉遇凶則凶若
　流年又遇吉神無有不吉流年又遇凶神無有不凶
　　竹羅三限
竹羅乃山名在天之西北夜半子時諸星列宿皆聚其
上判人間禍福李袁二士曽造彼處授書三巻分為三
限經若限主得地則富貴終始如一
　　　寅午戌宫　晝生日水土　夜生水日土
　　　亥卯未宫　晝生金火月　夜生火金月
　　　申子辰宫　晝生土水木　夜生水土木
　　　己酉丑宫　晝生金月火　夜生月金火
　右三方主星取日出没時分晝夜
　　説竹羅三限
安慶信齋有言愚於諸家星限無不窮究或言洞微限
好竹羅限不好竹羅限好洞微不好禍福分兩岐更不
敢㫁細推竹羅限其理優長竹羅限有三不驗較量生
時不正一不驗也星辰過宫不正二不驗也交限不得
其理三不驗也愚謂信齋之言最為切當然竹羅洞微
兩家星限不可偏廢當兼而用之洞微大限只看本宫
所守星及限主然求流年災福全在飛限兩限當以竹
羅為先飛限次之若兩限俱好妙無以加或飛限好竹
羅限不好識者自當權宜輕重其説可也
　　起限
太極肇分天地位二氣斡旋生萬類中有人為物最靈
均受五行之秀氣昔賢立法考陰陽日月推來理味長
竹羅三限從兹得不識其原謬較量命中三限最難分
時人將作主星輪不論陰陽宫宿度但從命裏起周旋
若從命裏分晝夜十二宫中子細詳寅午戌兮日木土
夜生木日土為强亥卯未兮金火月夜生火金月最光
申子辰兮土水木夜生水土木為良己酉丑兮金月火
夜生月金火相當此星名作三方主當從出没細推詳
三方最樂七强位切忌納音四煞藏金星四嵗土星五
木三水一火二數
太陽元是火之精太陰便是水之副二法各取水火行
便是竹羅三限路開端隔節數三宫逆行零順㡬年終
若見逺時數二節零年交入甚宫中但看當生星曜㫁
善星為福惡星凶零年順轉逐宫移遇交限處便交之
中限便從本限起依前又數三宫止零年順轉逢末限
末限又如前限起零年順數尋惡宫惡極之宫生即已
一如土為初限在己上便從己上起五嵗大數十五在
卯二十五丑二十六却囘寅餘准此更要在七强順旺
廟樂不宜五弱留逆經云三方陷弱其人空貴無官一
主高强此命永成善慶
　假令大紀二年戊子嵗十二月初八日卯時生即丑
　上安命歌云己酉丑兮金月火又云夜生中即反其
　初其人小寒節過十二日生可作夜生人起限月金
　火為例是年六十九嵗火命人限星到寅即長生限
　也
　　三限用七政行年例
　　　　水星限二十四年　木星限三十年
　　　　土星限二十六年　金星限二十六年
　　　　火星限二十八年　日月取水火之數
　己上行限各就其本位行其數若未交星即管數到
　第二星交是交宫行限須四煞宫方敢决人死生四
　煞乃本生年納音沐浴死墓絶宫是也
　　日限
日限土臨日不宜夜生交此多傾危日生尋取一周天
每遇惡星難更延○日限火入計羅位或主傷殘或法
終或若滿用即堅固深災過了却亨通日若為限要滿
用更臨旺樂明健宫貴者驟遷愚者福福中又恐催人
促若得後限來救之却向中年多晚祿日限怕逢納音
煞夜生更被羅計侵不惟家破兼無壽金火臨之主犯
淫
　　月限
太陰行限土同宫忽然相望也為凶本原易散無根蔕
此限纔交命即終假使交時須未死行宫逢煞命須窮
愚者臨斯應夭折清高之士吉還凶惟有太陰好水星
木金紫炁共同行更臨旺樂無刑尅月宫高折桂枝榮
不惟福壽如山海輔助明君萬國寧
　　木限
木限當生遇火尅更被孛臨全減福小人此限死無疑
貴者交之須失祿更看後限不如前此限應不到周天
木限若逢計與羅自然財散祿消磨忽然值限無星救
憔悴危亡怎奈何木限官宫金主命榮貴崇高増福慶
或被火孛來衝破促壽敗官事不寧更有同宫木火憂
晉魯吳宫與鄭州相貌僕馬遭撲殺三九宫中謹逺遊
凶星守照難歸舍縱然歸得命難留毒藥惡疾來相及
限主元宫此是仇
　　火限
火若為限㑹於木此限之中即發祿貴者遷榮駭衆人
小人遇此多財榖當生首尾不相交體大安寧兼壽足
白羊三宫及卯丑其宫明淨十分福火限用金無雜亂
金數加福乃榮遷後限若踰三四位火無長焰不能延
火若為限主離財夜裏生人尚有災或若日中憂壽促
那堪尾曜來相觸自然破敗心多愚易盛易落時消福
一箇周天子細推縱有深災命也危計都之次有羅㬋
忽然逢之主徒囚或更滿用占强宫後限强臨須福佑
　　土限
土若為限不宜逆死敗危亡須嘆息縱有吉星救不得
斯人夭折心多惑或為夜限孛星來此限交時的有災
更有太陽相對望器小無情禍有媒不惟壽促兼無義
雖然内美外無財惟有土星好四處子午卯酉四宫排
　　金限
金星行限火來侵㫁定斯人至死滛更被孛來同此㑹
定傷筋骨復傷心偏惹是非迷酒色促壽亡家百禍臨
首尾同之主滯多須交妻子不相和若在吉宫逢救宿
縱有深災怎奈何忽然熒惑㑹於金私期暗約主奸滛
有時刑法及傷殘只怕羅㬋計孛侵火金為限若相㑹
限星滿用福為最或在死氣沐浴鄉滛慾為傷夀不長
更被當生暗曜侵刑法相殘百禍臨交限更交元氣中
生時忌曜復來衝死見氣勞并吐血或主傷殘或法終
慎者全無知者半智人能悟夀延從
　　水限
水若為限怕逢孛水厄氣勞并風卒四刑星照膿血終
三九宫中失骸骨或居第八十二宫死敗加臨疾似風
若得滿用居旺樂為官食祿爵彌豐
　　總限
限星明健命有氣安然享福無災否三限當生俱得力
終身福厚無憂戚三限只得一限力一限所為多利益
三限忽若兩限强只得兩限福榮昌交入當生無力限
去者福兮來者殃初限若居無力地年年常是見迍否
中限不力憂夭亡自然財散亡家計初中兩限俱低弱
作事難成福銷鑠若能知命學脩行末限微福便安樂
生時三限俱無力定是終身無子息若非僧道作閑人
一世孤貧怎過得
　(限星怕忌曜又忌在沉没宫卯為沉酉為没又忌在/無氣死敗宫主多災家破人亡帶疾夭折孤貧餓死)
　(三九宫主旅亡在六十二宫主撲傷三八宫患手足/疾即延年也九宫好閑遊逢暗曜則偷盜奸滛十宫)
　(火星犯徒金星奸滛計都法死孛星/决配智者倣此妙在變通不多言矣)
三限各居明健方頓然發祿異尋常更得四元星助限
榖粟錢財金富藏限强更得吉星照立事成功服萬方
後限更高無戰尅封公公上又封王限星得力要垣星
有限無垣亦何憑定取限星明健處垣星入限始為精
三限四元時命併臨官有氣夀康寧不惟易發登榮貴
更逢合格主長生日月若逢吉曜臨明朝執政伏民心
後限忌星臨破却自是官高被謗深人命三元與限同
須看有氣占强宫身命三元無煞曜星辰縱陷祿重重
　　又
上貴之人看第十多是太陰并限入木星金水一箇臨
限主傍宫躡科級若得限星無雜亂須為當代秉鈞衡
水土星高主性靈或然作限更為清水交日月足文學
自然才譽振英聲文官須得限星强木金水月臨照傍
限轉行年相㑹處科名遷職總相當後限不明宜換武
免教失祿及恓惶貶官罷職以何憑看取生時正限星
若犯忌星并忌宿行年到此自災生最凶孛火如臨限
早年遁去保前程
凡人三限惡星臨此限纔交禍便侵更被四刑星守限
沐浴星宫子細尋更有十二六八宫行年到此見閻公
忌限本處有些力更加吉宿庶無凶忌限當生占七强
雖見深災未必亡行年復到惡星度魄散魂揚似醉鄉
限惡宫中逢火羅不惟促壽更奔波又犯四刑星守照
王法須遭暗折磨子午卯酉最為弱壽福家財自消爍
若遇行年相對時莫教忌曜微照著任是吉星災轉加
本宫旺日死無差此限若為三四用終於原守莫咨嗟
限若無力空性靈官祿宫逢暗曜星浮沈之人雖得力
事公堦下度平生死氣二宫兼沐浴須知心下不分明
不然遊藝或僧道若不浮蕩有虚名水火限來沐浴宫
火胎在子事還同忽然作限終身福莫比諸星例説凶
限星陷逆本多凶若然不死大貧窮惡限破家刑骨肉
不死必然末限通
　(初中限當死而不死亦主家破生災失財若是末限/好必超出初中交末主方吉也凡限星在三六八九)
　(十二宫為陷對太/陽為逆多凶害也)
限居二八惡星躔須教脚手見攣拳十二八宫限火金
太陽同守忌星臨定須帶疾并傷目不然廢疾或傷心
火孛同宫并守限只怕刑星四餘侵若不雙盲定主夭
衣食生來却稱心大抵凶星臨限時不惟自折更傷兒
忌星行限福星救却増壽算滅災危夫人三限忌星刑
只恐斯人性自靈頑惡痴愚隨限没智明精妙却延齡
人生若得限星强一生康寧命也長若見多災偏聚散
直推三限細推詳學者精窮自然悟星辰之祖此中藏
　(限星怕忌曜又怕在沈没宫卯為沈酉為没又忌在/無氣宫及死敗宫若在三九宫主旅亡在六十二宫)
　(主撲傷在三八宫主忌失足之疾即延年限星若圓/淨明健又在七强宫則主富貴雙全壽數綿延也)
　　貴人改動
重臣出入要先知三九宫中子細推行年限入終當動
凶吉星臨善惡移明健入垣為本限如臨吉宿發無疑
限惡星臨如㑹此停官失祿禍須知
　　貴格行年
上貴之人限星全先要仁元與壽元得入正限及身命
貴祿二星又相連或居四正高强位更無忌曜可修仙
若不修仙須弼輔兵武星高主立邉或被忌星臨照破
也為給諫主文權武星高者有將才文星為限主儒魁
日月分明金水㑹片心忠節應三台
　(金為兵火為武/木為文土為主)
　　賤格行年
忌星忌曜同行限纔交此限多魔難更犯死氣并沐浴
六親刑害資財散或時所守沈没宫自刑自害多凶卒
更向三宫與九宫客死他鄉無骸骨六宫十二傷肢節
高險須防驚墜失此宫星曜不堤防心愚祇是便無良
陰陽二曜全無救終身貧窘走他鄉有福聾盲并吃啞
手脚攣拳却免傷少年忿欲行奸盜老為餓莩及孤孀
倘若無疾為傷㫁促壽亡身上法塲
　　行年災福
行年限裏惡星來悲憂如醉没心懐二惡星臨災兩犯
三惡星臨重有災若臨財帛資財失交於人命多災疾
第三宫中損鴈行第四父母訟災厄忌星忌曜㑹行年
浮泛凶星小不寧若是當生原守惡不惟破敗更亡身
　(三限行年到何宫分凶星主災二凶二度三凶三度/若當生限明健行年逢凶則災半矣行年入二宫損)
　(財三宫損兄弟四宫父母災或爭訟八宫疾病九宫/逺行失財官非訟厄五七十一宫防妻子災十二六)
　(宫主危險四煞宫主災當生限好逢此惡星謂之浮/沈凶星小小災疾忌星者日火夜土忌曜者木忌火)
　(孛金見火孛災淺火忌水孛計羅水忌孛土/忌孛及逆太陽忌羅計土孛月忌火孛土)
　　論遊年星辰入命限
遊年星入限宫來或則為祥或則災本限吉星當日月
如遭羅計大為乖遊年莫犯忌限中又論當生本命宫
入命對宫尤緊限星辰凶吉最多功紫羅金木福榮昌
孛計火土禍兼殃八位尊星行度數行年入限定災詳
忌星羅計與孛星單守百六保全生遊年重疊臨命限
或加金位命當傾欲識遊年理凶吉算星交入命限别
或是入到原守宫入宫之日星方説遊年亦論滿用星
來家命限福祥興但算臨宫住㡬日凶星滿用反康寧
　　論童限
　　　　一命二財三疾厄　四妻五福順行流
　　　　六嵗却從官祿起　看看移到命宫休
　　急脚限例
　子起亥　丑起寅　寅起己　卯起申　辰起卯
　己起午　午起酉　未起子　申起戌　酉起未
　戌起丑　亥起辰
寳瓶在亥丑居寅人馬來蛇蝎奔申天秤在卯雙女午
獅子金牛蟹寳瓶陰陽戌地金牛未白羊居丑亥居辰
但向命宫尋起處一年一位掌中輪不論男女皆順數
行年逢煞命難存子午即是黄泉路卯酉呼為二八門
限到煞宫人便死若無惡曜主災迍
　(假如子上安命即亥上起一嵗酉上一十一未上二/十一零年順數節節而去即不隔宫如算小兒體例)
　(一般最怕與限星併大小運併在/子午卯酉宫及本命墓煞三刑宫)
　　論黄泉急脚限
黄泉急脚衆皆知兩様推尋識者稀急則順行還逆轉
若能曉此是真機
　(世人皆以黄泉急脚為一限不知分為二蓋順行/則為急脚逆行則為黄泉若能曉此是真機也)
　　論斗底急脚限
孟二仲八季加五但向命宫相對取一則呼為急脚限
二名黄泉檢死簿死絶之宫逢限凶大忌運限入四墓
忽然大小運相逢即時趕入黄泉路
　(如大小二運入墓者極怕此限男忌辰戌女忌丑未/凶此限專忌入墓運順限逆運逆限順如命宫納音)
　(及太嵗入墓鄉極/凶更忌三丘五墓)
大算須知倒限年海風吹動釣魚船火羅孛土皆臨限
此地催人下九泉
　(倒限之法自古為信然但以諸星推/求如諸限皆為惡星相照死無疑也)
　　論倒限
論當生之限主星限宫星及小限次及行年星數四殺
三合推之若皆凶星照臨可定其危矣若有吉曜救助
亦當分其輕重而詳辯之
　　西天聿斯經
人命生來禀星算厯數幽𤣥妙難㫁須識西天都例經
理義分明有條貫但問生時日宿宫加向時辰廻視東
天輪轉出地輪上卯上分明是命宫因之以配十二位
十二位中有高貴卯并己午最高强子酉之方次强位
寅申頭上名近强未亥微看三合方此方照處有不照
七曜皆同貴此鄉辰戌二宫名惡弱星辰不欲照臨著
一切加臨落此宫資財福祿盡消滅第三宫中號閑極
五星不得纎毫力惟有月向此宫生却向命宫添福徳
七曜陰陽各三主强弱輪排依此數白日生人見配之
夜則歸宫求類取陰主三方月火金便為陰曜福其陰
陽主三方日木土白日生人貴為主夜生白日背陰陽
福祿不堅難積聚西天之法重三方生時貴欲在高强
三方若得居高位居宿之中各福貴忽然七曜並相當
超騰必作人中瑞金木二星為善星所為非主亦為榮
火土二星為惡曜三方切怕他臨照夜生陰宫主光明
晝則陽宫最為妙夜忌土星晝忌火各自相逢㫁為禍
火在陰宫土在陽縱有災殃還較可獨有水星本無定
見附近處即為性附陽即陽之相輔附陰即陰為害病
與日合照主榮貴巧妙聰明難比並木為文兮火為武
金為兵兮土為主五星見月即非常三主居高必台輔
諸曜皆言在强位更要七星乘旺氣日旺白羊十九度
月旺金牛第三位土旺秤宫二十一火旺磨蝎四與七
雙女辰星二五中金占魚宫旺在室星七度與栁十三
太白流之實可堪木向蟹宫初入鬼旺氣相成主崇位
各於旺處逢一星出入旌旄主權貴更加所好轉為精
木樂尾兮土寳瓶金愛牛宫火重蝎水居雙女最為靈
生時一宿皆臨照即為豪貴處王庭五星見月三方主
要得居高生旺處陽生向日陰生月將相三公必無慮
又看生後三日宫月到何星分度中金木相逢主文學
聰明必見水星遇更遇善星作宫主宫主復來在强宫
此為有福無難人一生所為稍皆遂忽然三日月逢火
推命之中最為禍第一損壽二損財迍厄顛危常折挫
更遇土星相合地終身坎坷多迍否木曜縱横不照之
壽終不得夭然矣相貌福徳宫又别晝生從日夜從月
所取日月相去宫還從東上配其宫所終之處為相貌
即看何曜在其中若遇善星更月照福壽堅牢添祿料
又兼金木作宫辰復在高强最為妙其次又看相合地
土木金兮同一位忽居强處照其人的作公侯得榮貴
若逢土木水合照性直文章主巧妙忽作熒惑反相刑
即向命宫作凶兆土木同行生在晝更向陽宫富貴有
夜生若向陽位中變作迍邅作凶咎土金合照福堅牢
性潔難婚亦貴豪金火合與照强位華鮮衣服志居高
火土合兮有學祿智慧多端好反覆木火同宫主貴權
為事心中多敏速木星合得好資財容貌端嚴志多惑
月合木兮自遷榮月加即好減差平火合日兮生在夜
日在火兮必權霸木星照曜定封侯却向武中稱善價
火星合照最超殊貴顯堂堂出衆徒火合月兮生在夜
縱然殘減亦分符木照更能添福徳豐厚多財貴宗族
月火照兮每倍加常患瘡病在其足同宫一處見土木
火不照兮足財榖忽然兼居土术宫主握兵符多侍僕
木金祿厚有慈貴名高美貌足財榖水日同宫或左右
必豐學問足文辭水木同位又同行高才博學任公卿
月木同宫位清列又在日前更殊絶生時值火伏同宫
先代家財盡消滅福星多處必財豐惡曜還生貧賤中
第六位兮對十二兩宫就分各凶忌生時七曜居此宫
一世貧窮苦憔悴白日生人火占高與日復來相對視
夜生土曜亦如然短壽孤窮登望位月落惡星分度間
惡星高處善星閑三方不照五星伏必為賤𨽻處人寰
更有五星相對視就中五星為災瘴相對在强并在月
中年困苦多消竭濕宫水照投江湖乾位蟲狼多咬嚙
少男少女少資財多疾多迍多口舌或遭毒藥兼臨刑
了了經中皆具説曜經宫中陽為土復在陰中更辛苦
火金相對不宜婚金月相照却宜婦鎮星對望詞蹇澁
為事尋常濫心腹火月促壽及風狂火月自傷仍尅父
水月猶自厄言辭土月對宫不宜母火星同月轉就土
土星照月轉就火火月同宫皆深禍不然同在十宫生
或守月行西没墜此為夭折貧賤人又更防災家破敗
星運要知災福時却向行年宫上推
行年初起從東起還將一嵗一宫移每嵗皆須就日生
數至今年宫上推木照金臨皆有喜加官益職定無疑
更到金木原守處木金又照復何慮必得相逢見貴人
舊祿重加福自新娶婦孕子貴門庭運縮盈虚皆有據
行年東出亦同占水加原守喜同兼身命二宫皆要木
金星同照喜加添更須促取行年至善星高位福同住
但行獅子蟹宫位日月便為宫主是日貴長時福即多
月到初生喜來至月虧日短為厄時須向心中明作計
土火生時原守宫行年命運到其中口舌資財須詳忌
不然憂怕事闗心如今火土又來臨厄難慮忌不相容
末後相看第八位生時何曜守其中若遇曜神并土火
多為法溺促其終更益火月來西没或居上下禍皆同
生時不欲星辰弱善惡之中皆減力退留伏守不如行
對合宫中皆好亟十五度中皆正照過此還同不相識
近轉得好福堅牢推命之人貯心頭五星照守近南方
少年得祿恐非常好曜初星皆西没早年祿後與倉卒
惟是火星莫照西即知不得終簮笏生時土火在西方
所招凶禍難儔匹更有加臨虚没位須多理曉其中意
人生禍福皆前定分數無逃於天地但知子細認其歌
更盡經中𤣥妙義
起竹羅三限
　假如日生人寅上坐命寅午戌兮日木土午為日方
　亥為木方丑為土方此即三方主謂之三限便從午
　上起二嵗管十年太陽從火論火數二逆數亦二故
　十二在辰二十二在寅零年二十三囘卯順數二十
　四在辰二十五在己二十六在午二十七在未二十
　八在申二十九在酉共二十八年三十及三十一三
　十二停住三十三交木限在亥管十年木三數四十
　三在申五十三在己各十年木無零數六十三六十
　四停住六十五交土限在丑管十年七十五在申十
　年逆數五八十五在卯零年順數八十六在辰八十
　七在己八十八在午八十九在未九十在申共二十
　六年通前是三限一周餘倣此推
　太陽火星限二起逆數亦二各二十八年
　太陰水星限一起逆數亦一各二十四年
　木限三起逆數三無零　金限四起逆數亦四
　土限五起逆數五　　　金土二限各二十六年
　
　
　
　
　
　
　
　
　
　
　
　星學大成巻七
欽定四庫全書
　星學大成卷八
　　　　　　　　　　　　明　萬民英　撰
　　琴堂虚實五星序
　琴堂虚實五星術家獨稱驗於我朝余取而細讀之
　見其議論活潑理趣深邃姑舉其大者如本四柱以
　定三盤分陰陽以辯虛實倒五行以論生尅補地煞
　以配天曜隨國運以驗人事乃發前賢所未發而琴
　堂所獨得者通載博而寡要緫龜詳而無體殿駕意
　圓語徤而道則未盡望斗理複詞重而識有未融耶
　律傳自高麗頗有發明喬抝補出鄧史亦多㫖趣然
　得失互有吉凶難憑若琴堂識𤣥機之幽隠洩天文
　之骨髓推人富貴貧賤夀夭無不竒驗可謂兼諸家
　而獨得其妙者矣古今一理百世可知又豈特用於
　今而獨驗哉余病近世刻本脱漏不全參差失次乃
　取家藏全書合玉板之舊琴堂註解得一行之心共
　六十四條分為上中下三卷六十四條備卦數也上
　中下三卷法三才也於乎論人命而不究五星論五
　星而不精琴堂是猶卜筮者而不考之易也欲斷吉
　凶明禍福不亦難乎余非專門者然於琴堂獨觀其
　深間試諸搢紳命其術頗中與子平相為表裏學者
　宜細詳焉易水育吾子識
　　虛實五星源流序(兹敘余筆削潤色非/盡季公之舊文也)
　昔唐𤣥宗朝有高僧號一行者乃郯國公張公謹之
　孫元素之姪隠居嵩山精天文星厯術數之學嘗測
　影定候作氣盈朔虛嵗差之法以補厯家之未備又
　作星術書十二家誓曰國興書則現否則隠其術以
　為日月五星皆積氣動物行度有遲速之不齊運轉
　有舒縮之或異歴千百年自是不同必當隨時占候
　立法觀察以求合乎天道之自然人亦積氣中之動
　物也氣運有否泰世道有升降人之貴賤夀夭吉凶
　用舍其機之所繫命之所遇咸有經常時義之道焉
　惡可㨿一定之法而槩論哉末學支離膠今泥古往
　徃多按圖索駿遂使先正至精至㣲之學不信於異
　代良可嘆息洪武六年秋予不敏自福州府長幕獲
　戾繫御史獄值蒲庵師來復以説法忤上意同待罪
　及至夜四鼓天忽大風雨雷電交作余因感天道與
　師極論世運古今氣變升降不同師遂出是書以授
　作而言曰是書予昔得之天界寺古佛殿壁篋中其
　源流則傳自青城山僧靈椿椿𫝊之江西僧普澄澄
　𫝊之四明僧慧月月又質諸西竺國師耶律耶律逆
　知四十年後氣運轉南至我朝而後驗也慧月卒於
　天界寺忻公憐其用心之勤藏其書於篋懸壁間以
　俟後之有縁者予始得而廣其𫝊然豈易得哉子其
　識之余謹授教經今六年用之多驗十一年冬予以
　言事由青州府佐幕左遷栁州别曹假道建安寓
　學宫之西軒以病留未行獲與校官葉季原商訂此
　書季原素穎悟一見即喜其理之有源委請予以書
　𫝊授之閲月予將别去季原慮予行之速也復邀同
　志楊文叔聚精研華每夕繼燭共論甚相契合因以
　教外别意纂成雜詩二十六首著於七五賦之末仍
　書其所得義理講貫之精氣運變遷之詳者冠於七
　五賦之端使異日學者知其源委不流於支離知其
　經變不泥於固執庶信此書之理傳於方外出於斯
　文合於性命理氣㑹於世變推遷各極其歸趣之正
　非止於術家之一技而已
　洪武十二年正月十九日前鄉貢進士括蒼龍泉季董
　宗舒序
　　指金虚實五星天機七五賦上
　　(指金之歌舊分為前後集乃逸齋吕公摹於玉板/之文露𤣥機之幽隠泄天文之骨髓誠為星學之)
　　(魁時人罕有知之琴堂老師得如重寶於是摘其/六十四條為一家之㨗徑所以取其易而隠其竒)
　　(也時之術者皆拱立下風一鞭不敢先著余少學/術于天目山事琴堂老師二十餘嵗授此全集誠)
　　(非易也後之君子輕泄薄徳之心為琴堂萬書/世罪人也歟古杭月壑老人黄秋山再拜謹)
人生貴賤皆前定闗係身與命逢生坐實占髙强名利
兩榮昌
　(詳曰人生夀夭賢愚皆係五星注定推星論理身命/最重吉則富貴夀考凶則貧賤夭折逢生者如命坐)
　(寅亥木為主喜水孛故曰逢生坐實著如四柱夘戌/午未四字用星逢生又坐夘戌午未之宫謂之坐實)
　(天星躔地宫與四柱不相着者無力耳逢生坐實主/人名利兩相全不值空亡煞曜為美且夫日月麗乎)
　(天而地勢起乎北故曰日居午月居未而子丑為土/天道左旋寅配春為木夘配夏為火酉配秋為金申)
　(配冬為水此逆順之中各有四序行乎天地之間此/先天之體也太陰配母道為身太陽配父道為命故)
　(以生時加臨配十二宫此後天之用也以官福田財/兄弟妻孥子息考之身命富貴貧賤皆係焉假如安)
　(命在子即以土為主月為身星土星起坐要逢火羅/為恩是逢生也更居本生年月日時之宫是坐實也)
　(又占髙强又逢生則知富貴人物故名利兩榮昌也/十二宫有七强五弱七强宫命宫官禄妻妾田宅為)
　(四正髙强男女福徳為次强財帛為近强五弱者相/貌奴僕為惡弱又為陷害宫兄弟閑極疾厄遊行為)
　(次弱也凢星辰加居閑極為弱惟太陰臨之為福竒/哉歌曰第三宫中號閑極五星不得纎毫力惟有月)
　(向此中生却與命宫添福徳○一行禪師經云凡論/五星無多訣先從命主分明説世上只説當生星死)
　(法原來不知活説宫主之星木寅亥土子丑水己申/火夘戌金酉辰太陽午太陰未本主星守身命主星)
　(不起多嘉慶主星起在高强宫官禄資財皆鼎盛吉/星守命主星㣲四元三限任相隨縱然科甲重重見)
　(只是青衫不用期吉星守命主星卑那逢身主又居/衰若還身禄無虧欠享福還教夀夭危内外兩臺君)
　(且聽命主入身身入命互垣須是福來當管取一生/長吉慶財帛星田宅主身命二宫喜相遇若無暗耗)
　(與刑囚當與石崇鬬豪富閑極主入命宫命居閑極/緫成空白日只消閑袖手不知衣禄在何從身命主)
　(入田宅千倉萬箱多蓄積田宅遷入命身來貯積金/珠無破尅身命主入子孫母來救子豈無情子主若)
　(還來顧母官高禄厚更榮尊身命主入奴僕縱有吉/星也勞碌身閑心自不能閑又被小人多反復身命)
　(主入妻宫資財昌盛福興隆若是凶星居七位尅妻/尅子必為凶身命主入八煞官禄少年須早發若還)
　(煞星入命來疾厄躔身那可脱身命主入遷移過房/出祖定無疑若不贅居并過繼也須奴養庶生兒官)
　(禄主入命宫須添福夀永無凶命主若還居官禄互/垣必是拜三公福徳主入命來斷然福禄永無災命)
　(主若還居福徳互垣須是拜三台身命主入相貌相/貌堂堂身更長若被煞星兼暗尅破相為人貌不揚)
　(如此訣細推詳先從身命入為綱時人不解神仙訣/空把星辰錯較量大凡命好身不好有夀而無福身)
　(好命不好有福而無夀命身主起處逢吉/星生之不富即貴凶星傷之不夭即貧)
忽然生煞同其局向背分榮辱
　(生我者猶陽和徳澤尅我者猶風雨霜露且如春景/和明萬物發生若大風振木霜露損物皆非善政故)
　(人命生煞同途禍福不絶也且如命坐子丑土為主/忌木炁喜火羅如或木炁火羅同土躔主有禍福吉)
　(凶相半多有吏人逢此格憂喜相仍或遭刑獄或獲/厚利無定也謂身命與恩煞同宫當分向背而斷吉)
　(凶也向背者如申上安命水為主若水在申而金亦/在申若金水前順行則為背退行則為向謂之有情)
　(極難得大抵尅我之星欲背我而去生我之星欲向/我而來又有正照又有合照申上安命水星在戌有)
　(土在午順行則為背雖有禍無妨若在午退行照着/戌宫則禍太亟若土在寅順行尅着我水水在戌右)
　(轉寅見戌戌見午午見寅為順故忌其順若在寅退/午是土逆而向東南水順而向西北不相干涉榮辱)
　(之分觀者/慎之也)
身命遇煞不逢空處世有刑凶身命得助嫌氣脱㑹煞
逢空發
　(身命主逢煞星喜空則發坐實不逢空處世有災刑/之事得助者身命主受生忌空亡虚脱遇而不遇㑹)
　(煞者身命主遇煞星坐實則凶逢空亡者則發財利/所以空亡一訣乃天地之𤣥常術罕有凡身命宫遇)
　(煞者或身命主及有用之星遇煞不逢空皆為凶夭/身命主坐空或煞星坐空乃不吉之吉吉不可量也)
　(凶星有黨凶尤横吉曜無生吉不成凡身命主逢/母或身命起處受生則發福值空亡者反為無用)
不然限嵗定推遷虚實一般般
　(限四柱配限也嵗流年太嵗也謂身命主好處脱了/則要四柱喚起凶處實了則要太嵗空之如戊寅生)
　(人己上安命土月在夘則是用煞二十六嵗大限行/未又用月為限主三方又見土星本為凶重適值甲)
　(辰十年把土月空了反為空手得財餘倣此推或大/限值旬空嵗空皆不吉之吉故有用之星本坐空亡)
　(終為無用喜流年實之諸煞尅我之曜與命元同行/却喜流年空之如命坐未太陰同土計在午却甲申)
　(旬來空之為福又如甲戌生人寅宫立命木在申本/主空一身減力得申太嵗流年實其木决主此年稱)
　(意子辰二年喚起亦為福以上十二/句為一條論身命生煞最重虚實)
天地盤中識者稀實可尅生虛
　(二十八宿天盤為實内百六限七强五弱四元人盤/為虚此虛非空亡之虚此實非四柱之實盖吊起者)
　(為虚星原躔本度者為實星此吊盤之法少有人知/之且如命坐子土元在丑吊起此土處虚安在内盤)
　(之丑即是外盤戌宫或寅午戌宫或辰酉宫在火羅/可生内盤之土此丑限主福如寅午戌辰酉宫有木)
　(炁可尅内盤之土此丑限主禍此内盤之上不可生/外盤之星大抵内盤中是虚吊之星又無形象此實)
　(可尅虚生虛而虚不能尅實生實也此法奥妙人鮮/識之此二句為一條論天地暗盤之實能生尅人盤)
　(之虚/也)
衝干對禄事如何六庚怕見羅
　(三命謂之七煞五星家謂之衝干且如六庚生人用/丁為官星丁用金為天元禄主即是庚之天元禄主)
　(一名天官星庚忌丙為衝干七煞丙用癸為官却傷/丁癸即用羅為禄主羅即是丙之天元禄主星又傷)
　(我庚之天元禄主此二星同行為官則失職為民則/禍深福淺上則天干衝戰下則禄主傷官故曰衝干)
　(對/禄)
甲人用炁怕逢金𤣥㣲妙理深
　(甲用辛為官炁為禄主金即丁火怕傷辛金之意日/月逢之主禄失自一宫見之損一宫之徳餘倣此以)
　(上四句為一條論衝干/對禄自化曜而言也)
胎元為煞尅日月未産先泣血
　(如十一月生人稟二月之氣用夘為胎宫火為主星/如或辰酉午三宫安命忌火為煞火日同躔在母腹)
　(中便主傷父火月同行臨産主母有厄難為分/娩火與命元同行主百日週嵗闗不可脱也)
胎宫驀煞稍減輕産際主虚驚
　(驀駕及諸煞為胎宫者主稍/輕遇産時主艱辛逢厄無厄)
年月日時皆實地禍福皆非細
　(生年生月生日生時皆實地吉星居之十分吉惡星/居之十分凶禍福皆應驗故曰非細且夫五星六曜)
　(守照身命强宫又守四柱則為實地有吉星為人仁/厚誠實富貴夀考若實地俱無好星凶星守之是為)
　(凶人盖實地有吉星皆為我的他處有凶星皆别人/的所以好者尤好歹者尤歹也胎上有吉星為生來)
　(富貴有凶星主胎中有孝服或背父或不利母或生/來㣲賤經云根本切須㸔兩曜貴榮須是驗三生又)
　(云三生遇煞憂逢日四正逢刑怕見身吉曜不來相救/助一生勞碌不成人又云三生值煞人無夀四正逢恩)
　(福最深此其驗也雖是嵗空月月空日日空時時空/胎皆為定盡禍福如一星在命一生不好若是流年)
　(太嵗空之主大發但發便夭盖根虚故也余三十年/留意五星有驗有不驗故棄為僧也辛未年六月初)
　(一日得吕逸齋傳此始知虚實之妙方悔一生錯了/多少命也以上六句為一條論胎元四柱之不可逢)
　(煞/也)
田財官福與身宫即與命元同
　(田財官福四宫并身宫即與命同論休咎且如命坐/子丑屬土喜火羅生忌木炁尅田財官福身命主及)
　(十二宫主不問金木水火土並同命元取用俱喜火/羅生俱忌木炁尅餘倣此推且夫人生與萬物一體)
　(隨其根源而遇化故桃梅不結李實鐵石安可作金/燕雀不生鳳狐兎不乳馬惟同者相從耳人命稟水)
　(即是水也夫豈能為火哉如命在己申即以水為主/十二宫十一曜皆作水也忌土計而驗其人之富貴)
　(貧賤夀夭之事應如神若土在命則斷險難或多疾/病在財帛則斷其破財在兄弟則斷其兄弟朋友少)
　(力在田宅則斷破祖或不得祖財在男女則斷無子/息主相尅在奴僕則斷其小人不忠致禍在妻妾宫)
　(則斷其妻醜或多病亦必尅在疾厄則斷破相壓身官/在遷移則斷其路亡夀不過六十在官禄則斷其破)
　(官中主多厄在福徳則斷其無福在相貌則斷其初/多間闗或十六後不讀書或破相或夀數不耐逺也)
　(或計居其上計乃土餘亦同斷之逢生則為吉也更/叅諸宫主所遇兼虛實言之若太陽與土計同宫則)
　(斷其尅父太陰與土計同宫則斷其尅母尅生者必/欲坐空空不盡者則減一半全空則妙若月日坐煞)
　(與土計並行則斷其先尅父也餘宫之星/皆以此例言之與其首宫同斷萬無一失)
魯邦立業辰從鎮官禄俱傷盡功名不特此宫難亦主
夀齡慳
　(魯乃戍宫立業此宫者屬火為主忌水孛侵土為官/福二主若與水土同行則我忌之官福亦忌之有尅)
　(土之理庸術皆曰土尅水而不知物隨類化之妙命/屬火則官亦屬之火命喜炁木生則官福亦喜炁木)
　(生命忌水孛尅則官福亦忌水孛也故水傷土或水/木炁則見土不妨又云官福受傷不特難樹功名亦)
　(主夀/迫)
身命屬金都是金最怕火羅侵
　(則與前斷同議/隨命言之是也)
土能生水亦生炁因金從金類水為財源喜土生但依
身命行
　(因身命坐酉辰金為命主喜土計所生以財帛主水/星亦喜土生福徳官禄木土皆喜土計生炁乃木餘)
　(適為句韻牽絆故/不言水而曰炁也)
火能生木亦生金土下究元因
　(因子丑安命屬土木為主災羅為恩星葢命主是/土喜火生土以此財福主木田主是金皆喜火羅)
　(生他宫住命火如何生得/金木即從命主所愛也)
識得五行顛倒顛方是大羅仙
　(即上文火能生木亦能生金之意/謂顛倒明得此理方為神仙之妙)
秦晉楚身闗土計真是太陰忌
　(己未申三宫安命屬水月為命主並忌土計真煞也/以上十八句為一條論十二宫同命元所好惡也)
月為兄弟日為妻子息在其時主星却㸔居何地虚實
從其類
　(此家星理不論男女宫主及守男女妻宫之星且如/庚申生人水為本身嵗駕戊寅月木為兄弟丁亥日)
　(木為妻宫丙午時太陽為子息星隨其地支得時斷/其有無又云月管初主二十五年日管中主二十五)
　(年時管末主二十五年各推本屬虚實有無仍先推/本位㑹聚吉凶若何一云年管父母月日時管兄弟)
　(妻子主星逢生坐實則旺相或落空脱地或坐實逢/煞則有尅剥損傷此四句為一條以月日時配兄弟)
　(妻子而論/虚實也)
身命逢官坐貴人登駕近明君
　(身命主逢天地元禄主或逢官禄主同行於駕籍皆/主近君之貴凡㸔星辰先以日月為𦂳如寅上安命)
　(木為主日與水行月與孛行若日月明浄者第一須/㸔身命宫身命主逢生逢官者無不貴小人見之亦)
　(富駕者本命太嵗謂之君位也日月福徳臨之貴多/近君有身命登駕格局好多做朝士限主居之主一)
　(限内亦能近君也若煞臨之為戰破縱主星合格貴/而不顯無夀亦多升沉更主星不合格必主疾病纒)
　(綿刑害夭折之禍禄馬貴人太嵗所専也命主居之/乃與太嵗有相管攝在弱宫不為弱也若身命不在)
　(此宫位與太嵗無相管攝則為無用人矣若身命坐/禄崇勲則衣禄有餘或日月拱夾禄位或吉星坐禄)
　(馬為紫薇華葢崇勲有台輔之貴少年榮達更官禄/星臨之為食邑崇勲官至卿相身命日月年星朝之)
　(雖衝干對禄亦貴若辰戌安命為自吞崇勲主禄不/久尅星臨之為破勲生氣臨之為爵坐勲大貴命運)
　(必先推禄馬貴人若身命坐馬五馬之貴凶星照破/争戰不安坐貴合格貴不可言身命宫主見官謂之)
　(身命逢官坐駕守籍必主近君也次㸔四柱占何宫/用星髙格局好煞星空陷一路好限顧盻親切平步)
　(公/卿)
駕前衝驀諸神煞值難禍尤烈
　(駕者子生人子宫即是嵗君之駕衝者午宫即是衝/駕也驀者子生人亥宫即是驀駕也此四宫禍福最)
　(𦂳值難星及煞主入此主凶禍速烈貴人禄馬官福/主入此四宫發福最𦂳遇凶十分凶遇吉十分吉凡)
　(人命不要與太嵗相對謂之衝駕不要太嵗後一位/謂之驀駕乃有驀越之象主近君不久末主多是不)
　(利如亥生人亥為嵗駕子為近君之駕也已為衝駕/戍為驀駕身命俱登駕近君則吉衝驀駕乃有孛逆)
　(之象更加凶星則大禍吉星則大發福矣刼煞即亥/夘未在申之類第一要身命限主不喜居之為𦂳若)
　(遇者多刼盜災疾也第二亡神對衝是也三陽刃主/破相壓身之疾重者刑傷六親不具也且如甲禄在)
　(寅夘為陽刃酉為的煞一名破碎一名白衣一名淫/神男人帶此多淫慾女人尤忌之男多好酒色作事)
　(汨没多破碎也身命限主居之有作為能事之人也/小人遇之贍大心惡不善之人耳此煞即飛㢘也其)
　(法正月戌二月巳三月午四月未五月寅六夘七辰/八亥九子十丑十一月申十二月酉若遇喜神乃開)
　(藩建閫之命月煞一名陰煞正月丑逆行丑戌未辰/四位週而復始己上煞宫主尅我命主星為真煞生)
　(我命主星不以煞論反為有力此法盡善盡美不可/輕泄難者乃疾厄宫主星也帷午未二宫十分忌之)
　(盖君后二象惟以官福田財之星為重不論生尅但/不宜逢難故太陽忌木炁太陰忌土計也然疾厄星)
　(亦不要守四柱及身命宫身命主不喜見之直難者/正二太陽三四太陰五六火七八水九十木十一十)
　(二土兼用餘氣推之不與身命主身命宫相犯犯着/多主心風喬恠為人百行不純作事顛倒更是煞星)
　(同行必刑夭/得用極有力)
福星守籍喜相生犯籍主刑傷
　(福官二元守生時更得吉星相生為富貴之命或難/煞星犯生時主刑傷為禍籍者生時是也只要官福)
　(主臨之身命主尤妙是為登籍尤喜相生縱是弱宫/不為弱也煞星守之真為刑傷仍㸔虚實論之以上)
　(六句為一條論駕籍/喜生而不喜煞也)
八箇字中定真假輕重量多寡
　(八字即四柱定真假真者乃坐實假者空亡輕者空/不盡也且如甲戌生人申上有用星空了得八字年)
　(月日時中有一申字喚起空不盡也非空非實即為/輕也重者且如甲戌生人見壬申俱是甲戌旬中又)
　(無申字填實此為空得重也四柱二三坐皆得一旬/空亡此為多也年月日時中一位空亡又空不盡此)
　(為寡也故生殺二字主人貧賤富貴須㸔四柱中帶/得帶不得以定其真假輕重量多寡也如己丑戊辰)
　(己丑庚午未上安命月在午此為二主臨財但午是/甲申旬中空得午帶實又有兩箇己丑皆是甲申之)
　(物故輕此等人主心高志/大多虚花妄想身命空也)
空亡一訣少人知陰陽分兩推
　(論五星君子少有識空亡之妙雖識亦不知分陰陽/且如甲戌丙子戊寅庚辰壬午只是金空於申半空)
　(於酉又如乙亥丁丑己夘辛巳癸未全空於酉半/空於申餘倣此推故陰陽分兩推流年同論之)
流年遇煞喜逢空好處反為凶
　(流年遇煞曜戰身命限主本凶逢太嵗空之必反為/福若恩星禄馬吉星到身命限主吉逢太嵗空之轉)
　(福為/禍)
行年若值甲寅旬生煞子上停
　(生星乃恩星也守子宫行年值甲寅旬陽年災晦陰/年稍吉煞星乃難星也守子宫行年甲寅旬陽年主)
　(禍輕福重隂年福淺禍深經云陽不/管陰陰不管陽之意餘年倣此推)
陽年災福應陽年陰年減半言
　(前篇解已備矣以上十句為一/條論虚實當以陰陽而推之也)
身命臨財萬頃田官福喜居垣
　(身命二主喜入財宫主富也官禄元喜入垣主貴也/故言合格縱逢煞星亦須還其富貴然後㸔限虚實)
　(如何次定生尅且如子上安命見木寅上安命見金/夘上安命見水辰上安命見火雖煞星皆為財福入)
　(命或身命主居而見之皆為身命入財福皆是用煞/為權平生好利貪功末後多不吉之吉經云兩宫坐)
　(貴三朝禄二主臨財萬頃田又云福星居福真為福/官主居官作顕官更使身命兼駁雜定知享福必艱)
　(難又云凶星作善事富貴非遙吉曜作凶神敗亡/亦速此二句為一條言身命臨財官福居垣也)
武官帶煞格局好主陷為僧道
　(凡武官命多是帶煞或諸煞但一位尅身命或近身/命或傍臨合照或坐陽刄亡神刼煞或主星驀駕或)
　(主遇刑星或坐馬落空或值直星犯命主本為凶兆/却合貴局或官福縱有尅制官星尅而有救官星退)
　(而逢生其中若帶漏闗互垣特進等格或十一曜擁/從或衆星從日月者乃建節封侯將帥命也更㸔日)
　(月同宫日月守照日月拱夾二曜朝陽五星隨日五/星隨月金水輔日金火逢月日土晝逢火月同宵一)
　(星伴月月居閑極太乙抱蟾計羅闌截金水㑹蛇七/政入垣十一曜朝命官禄互垣十一曜拱端門午上)
　(帝座子上官福守照田財拱夾且㸔命主用得著用/不著斷之妙甚此皆富貴之格富人之命必是體弱)
　(用强或水火同行金木同位或水火羅金木羅之類/或相生衝尅者皆是葢為富不仁為仁不富故多戰)
　(尅也亦有二主臨財財星不起財星逢生不帶空亡/富連阡陌又㸔科甲科名無陷逆則為殊恩異賞之)
　(人僧道之命與官貴同只是身命主陷三六九十二/之宫或官星背了得用星空了或得用星俱陷弱宫)
　(或孤尅星干身命太重有權煞則為住持之人矣師/尼之命相貌疾厄兩宫多不足或夫子二星陷弱宫)
　(制尅或坐隔界無分曉處所以孤也庶出過房入贅/移徙等命多是身命宫身命主臨寅申己亥四重之)
　(位所以事多更易妻子二宫坐兩界無分曉處亦難/為妻子加煞照無妻子矣是又煞中有救也僧道命)
　(多因主陷弱一月得所或主星守閑極/遷移獨立無輔或身命虚為林泉之客)
吏曹之命禍福専刑害命傷官
　(吏曹之命官福田財皆好但此等命刑星不守相貌/必主生時或身命逢刑無救解吉處十分吉凶處十)
　(分凶謂之禍福専也所以有享用有刑害更主坐陷/而見刑尅或煞官星及相貌或官星被尅皆刑害之)
　(命貴人禄馬必與身命宫主及煞星同行/或官禄星入垣受尅並為吏曹之命也)
僧道紫炁逢華葢庶俗多利害
　(申子辰生人辰上立命己酉丑生人丑上立命寅午/戌生人戌上立命亥夘未生人未上立命見紫炁守)
　(之皆為僧道之命也俗人見之決生尅剥六親傷妻/尅子無有不驗更身命落空皆孤獨也以上六句為)
　(一條論/煞也)
天乙之星趕月明妻尅子螟蛉
　(天乙者紫炁也隨月而行主孤寡/尅妻害子子丑宫安命立身尤重)
不然定作林下客虛實分清白
　(炁月同行者主客重則為僧道之流實則應驗虛則/反是若紫炁如在月前一般為俗人而無妨害官福)
　(扶之決作清虚之士此四句為一條/言身主同孤尅之星而分虚實也)
女人金水淫妬賤木命夫榮顯
　(金水者為酒色淫心也女人不宜見之見之必為妬/賤之軰若木星主更身主逢生坐貴坐禄駕官禄多)
　(榮顯良婦也且如寅亥上立命金白水清能榮夫利/子也他宫立命雖金水清者十有九箇是侍貴婢妾)
　(命亦多妬無容徳火月性悍而淫水火淫而無情多/嗔金水不清血氣不調水金桃花失用者為娼優妓)
　(路之人也土孛淫穢無擇水火孛淫刑土火為孤孀/夫星坐閑極多為夫所棄背或生離也夫星坐遷移)
　(多主出外或嫁逺或傍貴立身命夫入奴僕婬其下/人禄入奴僕喜自為庖饌大抵女命身福夫子田財)
　(好者為貴子主不受尅疾厄好則生貴子若疾厄男/女宫主受尅疾厄主不好者多産難也身命主入疾)
　(厄多病坐奴僕多下賤坐閑極或六九宫太陰不得/地若男女星不陷而得地又當生貴子因而有稱呼)
　(也娼妓命有桃花無福必賤夫星陷弱夫子駁雜相/貌必好男女必傷全㸔其弔起飛來我命主星入何)
　(宫分何星來入我/命言之無不驗也)
神道煞星守華葢痼疾孤一世
　(女人最嫌孤神華葢又嫌身命坐華葢逢煞星主粘/身疾病孤眠獨坐之人假如亥卯未安命未計守之)
　(土計又為難星故/也餘倣此推之)
生星守貴坐禄宫夫旺子興隆
　(婦人之命只喜身元為重命元為次若逢生/坐實禄駕籍官福之宫主榮夫旺子享福也)
奴僕餘奴馬上見奔波淫下賤
　(且如命坐寅亥宫木為命元見炁為餘奴僕元俱守/驛馬之宫多為淫賤之輩馬者主淫主勞碌餘奴者)
　(主賤/也)
咸池星守驛馬宫女淫主産凶
　(桃李星守驛馬更守身命女命逢之勞碌淫賤更尅/身命煞曜者産厄横亡如寅午戌生命坐辰酉見火)
　(金同行或入身命夘戌安命水又尅/之命坐己申水火同守餘倣此推之)
馬星或起在咸池酒色性無期
　(馬星坐桃花主好色貪酒其性無定度且如申子辰/生人水在酉巳酉丑生人水在午寅午戌生人水在)
　(夘亥夘未生人水在/子更守身命是也)
陽命見之多薄徳性好貪酒色
　(咸池星守驛馬或馬星守咸池更無忌曜男女見/之快耍樂眠花卧栁有才無徳終為無成之人也)
更兼名利兩無成帶煞主遭刑
　(命帶桃花驛馬尅身命者未嘗有敦/厚成家立後之人必帶煞遭刑也)
女人不要坐沐浴煞多主淫慾
　(女人命不要坐沐浴敗地若坐沐浴多破家流蕩或/因酒色敗家女人不要金水同宫煞要制則好無救)
　(則夭有權則不能享福女人金水清則多妬金水䧟/而淫羅在命威權計在命心毒太陰身命主不喜坐)
　(疾厄則多病坐閑極則舒散女人身最喜坐福徳坐/奴僕下賤若得地逢生勤勞能治家居官禄受命稱)
　(呼火月同宫多淫悍夫星入奴僕合及下人水星坐/桃花不用者乃娼優妓路之人也水木不喜同宫為)
　(命主多淫慾無度土木同宫者勝但夫子同一宫者/無嗣金水同者能謳土孛同者淫而刑身宫清者不)
　(生子息身宫不清者賤火土同宫多孤寡水星不清/血氣不利夫宫雜者無定向禄入奴僕喜自庖廚身)
　(命空者多僧尼女冠婢妾之命亦是夫星坐閑極或/六九宫或太陰不得地若男女不陷而得地當生貴)
　(子因而有稱呼也以上十八/句為一條言女命最怕煞也)
立身不定或多移身命坐兩岐
　(立身不定者身命二主坐隔界不分曉處如斗三女/二之類則平生居止多移此等命非庶出則過房離)
　(祖之/命也)
妄想心高不滿意用神坐虚地
　(身命元生星官福財元並值四柱空了平生勞苦/心高妄想獲財亦不足意若犯空亡人人若是學)
　(者不可不知以上四句為一條言身命/不可坐隔界之所而用神不可虚也)
雖然論宫不論度大限須從過
　(如火宫安命喜行木度忌行水度之類夫一家五星/專論度主為要此家只論宫主却不過大限所經二)
　(十八宿不可不明/生尅制化之道)
洞㣲限主有生意貧賤忽富貴
　(凡行限到處遇著生我之星守照無有不發之理更/限主起處逢生謂之體用俱生若限主受尅謂之體)
　(重用輕此限内有吉凶受尅重則雖發而難出此限/也且如子上安命行寅限以木為主忌炁尅行卯限)
　(以火為主喜羅生謂之火遇水生土遇木生之類大/抵㸔限不以日月金水為吉不以火羅計孛為仇凶)
　(此等例庸術豈能知之如命宫十五年一年行二度/相貌宫十年一年行三度皆以所遇生尅之星言之)
　(小限逐年生日後交若在財帛遇尅凶星則破財見/生吉星則發財在兄弟見吉星則因人舉薦發名發)
　(財見尅星則因兄弟朋友上不足在田宅見吉星則/門戸有喜見凶星則門戸不足在男女見吉星則生)
　(貴子尊年人則主女子上進及添人口見凶星則子/女有災或損子女餘倣此推妙驗若大小限主當生)
　(流行俱壊身命被尅謂之滿盤/壞主死亡貴人專㸔官星也)
若還後限不如前只許半週天
　(若前限平平後限不如前者限去不得如後限不利/前限吉亦可過如過後限者有凶星比前限凶只行)
　(得一半便不好了前限平平加以後限不如/前乃是限虚脱及體用受尅之類去不得矣)
用星跳出當生甲限至應難發限度又值十年空魂魄
下幽宫
　(凡用星俱當空亡之地行限遇之已為不吉若限星/飛出又遇流星空謂之麻䋲繫鴨子兩頭脱決死且)
　(如子宫安命土為主入戌亥地又是甲子旬中生人/謂之空亡地若命限土既脱了又值甲寅年來四柱)
　(中衝伏或三合對照原守有/曜照朗煞星喚起不以此論)
晝日夜月難一例金鳴火終昩
　(日月行乎虛實須分晝夜不可一例作空/言金空則鳴火空則發火空終歸煨燼也)
限空元脱嵗空星亦向此中行
　(此與上文不相/同特相反爾)
其間或有𤣥機隠按圖難索駿
　(謂八字原帶實地或身命生守本根或三合守照有/二星照朗煞星喚起之類也以上十六句為一條論)
　(限而當審/虛實也)
煞星照命反為亨主在别宫生
　(如命坐亥木為主忌金金在巳本凶得/命元木星落别處逢水孛滋生反亨)
生曜臨官福作殃星起受其傷
　(如命坐戍宫得木臨之豈不為福若主火落在他宫/水孛夾之反為殃也以上四句為一條論飛釣也)
已酉丑人亥木命逢金足有病
　(已酉丑生人馬在亥木為馬元逢金尅之/主手足有疾大凡馬元受傷多主足疾)
五臟六腑要源流七政四餘求
　(筭星之道須當推其源流病症五星配五臟餘炁配/六腑又以日為魂月為魄故木為東震甲乙之宿屬)
　(肝紫炁是木之餘膽是肝之腑炁即為膽也火為南/離丙丁之宿屬心羅是火之餘小腸乃心之腑故羅)
　(為小腸金是西方庚辛之宿屬肺為大腸葢金為煞/曜無餘氣故臟腑俱屬金也水為北方壬癸之宿屬)
　(腎孛為水之餘膀胱為水之腑故孛為膀胱也土為/中鎮戊巳之宿屬脾脾乃五臟之尊居於中位五行)
　(五臟土不缺計計是土之餘胃是脾之腑故計為胃/也既究此理又推五臟通於九竅眼病則起於肝舌)
　(病則起於心鼻壅則連於心肺耳潰則干於腎唇口/乾燥則通於脾胃是皆以五行之衰旺推其病源若)
　(夫人之精神則皆形於目譬之天地精彩/皆聚於日月茍與煞曜同行則䘮明矣)
刼的刃驀不逢空限遇不善終
　(刼的刃驀四煞原守坐實不逢空者大限見此主非/横之災不善終也以上六句為一條論犯煞致疾也)
春金夏水變於囚金命喜逢秋得令值煞反為權妻子
福不全
　(春金夏火秋木冬土變為囚曜雖為身命元用星終/減力若身命元用星得令雖有煞尅終為得力身命)
　(元得令遇煞為權/但不免尅妻子)
前夾地尾後天鋒雖榮不善終
　(天鋒地尾拱夾雖榮不能長久鋒尾即陽刃計都也/假如六壬六癸生人命在未計在午土為刃元在中)
　(夾之雖曰榮顯到後夭折不善終/餘倣此以上六句為一條論生煞)
左右二煞月在中仍㸔三日宫前後二煞遭三日身殃
母成疾
　(三日宫者謂之三百日闗也生後二百日㸔太陰所/泊何處更逢左右所夾之煞主難為養育亦喪平生)
　(之徳若與煞星相值重/則身殃輕則毌疾也)
又有三用是福徳最怕難星尅
　(星盤按圖依二十八宿順數十二宫一命宫二財三/兄四田五兒六奴七妻次第數去福徳第十一依天)
　(元右轉順十二宫福徳第三謂之三用宫用者謂此/福徳星最緊論平生之福力雖有官福不好亦有名)
　(無福雖然身命財帛好若福徳犯煞或文星無力或/犯空亡亦主薄福並無受用喪一生之徳又怕難星)
　(尅之以上六句為一條言/三日三用不可值煞也)
刼的陽刃夾者凶太嵗相逢衝
　(日月居身命夾刼的陽刃等煞者最凶更逢太嵗衝/其禍不可言也且如六庚生人日戍月申或身命中)
　(夾此陽刃最凶行逢卯太嵗衝酉表出陽刃/之凶其年非刑獄則水災之厄餘倣此推)
官福禄馬最喜夾太嵗衝必發
　(官禄崇勲貴馬最喜日月命夾之太嵗衝起此年大/發財福且如庚午生人午命太陽在酉昴度太陰在)
　(未為身命日月夾官福馬主福貴無疑矣遇寅年太/嵗衝起官福馬貴之妙斯年大發財名福不可量也)
　(此四句為一條/言太嵗衝夾也)
初年至老限俱虛主壯禄不虧限主所泊更逢空非夭
即朦朧
　(如初年至老所歴之限並虚脱而限元起處/壯健衣禄無虧若限元逢空非夭即朦朧矣)
生星坐駕早年榮時逢末主盈
　(生星坐駕主早年榮顯生時坐日月主中年稱意生/星守籍末主盈豐結果享福此六句為一條言初末)
　(限所遇虚實/之不同也)
小兒要論闗煞定直頭須不應前是太陰後是煞小限
中間夾
　(初年小兒須論闗煞星諸公得傳者並用直頭星為/闗主小兒驚風暴死經云正二太陽三四陰五六炎)
　(炎怕火星七八水孛九十木十一十二土星尋此是/小兒直難煞此訣應驗如神正二生人如何便忌太)
　(陽日月為天地之秀氣為人之精粹得日月守命身/所喜者衆不可一槩論五六生人見火為闗只命在)
　(辰酉午三宫畏之卯戌安命為命元子丑安命為恩/福田元入命如何作闗煞論餘倣此推小兒胎星遇)
　(生星主/以官禄)
體用尅星相戰争便是此中闗
　(體者身元也用者限元也戰争者尅我之星也若刑/戰二星照命傷限元是此年闗又如小限在卯太嵗)
　(在寅煞星在辰夾之或辰酉命行年小限寅上逢丑/太嵗羅星在丑逆轉火在卯順行夾小限者為真闗)
　(斷不可出此矣以上六句/為一條論小兒闗煞也)
流年一紀一循環原守嵗相叅
　(凡㸔流年只把流年太嵗行十二位宫㸔原有何星/聚照流年㑹合何星主何吉凶不問當生流年並從)
　(冬日/為始)
更得月將加臨視禍福如符契
　(太陰一星為人之命身所行甚速每日取之加著㑹/當生流年㑹合何星聚合何宫吉煞或利或不利見)
　(大人或見小人或見口舌或有財隨其遇而言之其/應如神又當驗諸星之性格以定災福之遲速且如)
　(水之餘乃孛也金乃煞曜獨無餘氣羅乃火之餘炁/乃木之餘是火羅為禍福之速也得見即發却易過)
　(水孛為禍福皆遲或過了方發經云火頭孛尾是也/木炁土計禍福稍遲却耐久金月自始至末無改假)
　(也/)
小限宫中起生月名為月限訣
　(從小限行到太陰所泊之宫起生月逆數遇吉凶斷/之假如午生人午上安命戌年小限在寅三月生其)
　(月在寅四月丑五月子次第逐月移宫謂之月限輪/流十二宫週而復始行一宫遇吉凶斷之假如戊子)
　(年丑宫安命流土為太嵗流木為喪門病符流水為/的刼金為官符月限十二宫逐月出入見木炁則此)
　(月有災事見火羅則此月有喜事發財名當生流年/一體論之見木則病或孝服見流金則官事見流水)
　(則費財口舌不/寧餘倣此推)
學人學得莫輕𫝊説盡妙中𤣥
　(葢學此術𤣥中之𤣥妙中之妙有得之者不/可輕𫝊也此八句為一條論流年流月訣也)
　
　
　
　
　
　
　
　
　
　
　星學大成卷八
欽定四庫全書
　星學大成卷九
　　　　　　　　　　　　明　萬民英　撰
　　指金虚實五星天機七五賦中
推筭必須求命主得失須㸔取
　(推筭之法所重者命宫之主得者如逢生坐實失者/如遇煞不空是也一家星理專以命度主為要且如)
　(子宫為命有女虛危三宿躔女則以土為主用躔虛/危則以日月為主用竟置宫主而不言何謬乎譬夫)
　(人之一家則必有主其下雖有弟妹子姪僕從之輩/皆為家主所役所以知家主之重也至於推星論理)
　(亦一耳而吾家所要得/失皆以命宫主為重也)
次推太隂在何宫方可論窮通
　(太隂為人之一身根基所係葢命者衆人之禍福身/者一人之禍福命可同者身乃獨也是以命主雖切)
　(於度主身主尤切於度主也身命清吉主星受生命/雖駁雜亦為富夀之人若身命俱陷則貧賤凶天無)
　(疑/矣)
七政四餘分喜怒逐一須詳過
　(喜怒者如午宫安命以日為主所喜者金水也所忌/者木炁也且如日為君主五星逢之皆伏何獨忌木)
　(炁盖木炁為難星而疾厄乃人君所不能無也然則/木炁又能隠蔽光輝所以忌之餘倣此推此六句為)
　(一条論身命/配十一曜也)
天地人盤𤣥更𤣥神仙妙不傳
　(天為外盤地為加盤人是内盤此訣/少有人知斡𤣥機之妙神仙之秘)
左旋右轉合乾坤星禽可取論
　(左旋者天盤右轉者地盤人盤星禽者二十八宿也/乾道左旋故二十八宿隨天左旋坤道右轉故二十)
　(八宿應地右轉合/乾坤造化之妙也)
吊起飛來明此理泄却天之髓
　(今人多不識吊起飛來之理妄以三合四正為是皆/非也吊星之法假如命坐寅宫逆數至東出卯却加)
　(宫入命是天盤地盤得氐房人盤屬天蝎原守金為/煞星纒在角宿吊起在卯限入卯宫必主有飛横官)
　(事此地盤禍福尤切於天盤暗中遇煞逺處逢生其/義盡在明心消息子細推詳特舉一隅則三隅可見)
　(矣此論吊起之義意深/而語妙後學勿泄之)
身命二主如相尅𤣥機藏可惜
　(如在子宫命身在寅之類所謂身命相尅此訣藏之/可惜露之不宜得此秘焉此八句為一條以三盤加)
　(身命/也)
初末平分一百年生煞細推研
　(命管初年身管晚年如安命子以土為主喜火忌羅/則福此係命主所係之故前集所謂依身命所行是)
　(也/)
原守躔星來犯主旺局愁行鬼
　(如立命酉宫金與火同躔實地火居生旺之地金囚/死絶之鄉本主已弱更行寅午戌火旺之限煞星恃)
　(勢愈强此小人得志命/值此者非貧則病而夭)
立命金宫火同空限逢寅午戌
　(巳解前/篇同論)
前限雖危却無咎後限須當好
　(前限主衰微本為凶夭雖見災危却/不夭亡如此必因後限髙强逓出也)
我旺須要煞無氣不能為我制
　(我為命主也若得令乗旺煞星却陷/休囚而煞受制之不暇奚能我制哉)
主與煞殺不兩立煞强主必失
　(主煞二星不可兩立我弱他必强我强他必衰若彼/此皆恃其旺則為戰鬬非凶徒之命則是非之流)
煞倘得朋愁愈盛受制難為逞
　(金為命主火羅作黨或外拱内夾正照傍臨又居旺/鄉為害愈重若空亡受制雖有害我之威安得而逞)
　(譬猶虎也性好噬人居於山墻傍壁之間又得羣虎/以助其猛則必受其害若陷於機檻之中雖有噬人)
　(之心不能/施其威矣)
若還有用不為凶權重凛威風
　(此言煞星有用如命在子木為財福之主命在寅金/為福主命在辰火為財元此皆尅命為福不為災禍)
　(却主掌握重權揚威/沙漠乃不吉之吉也)
母曜化凶誠非好反主為貧夭
　(母曜者恩星也此言生星為禍如甲人未上安命金/為生星木為吉用却是甲人衝干對禄此為非常之)
　(凶所遇之宫/反為禍也)
化鬼之訣又不同木須金水逢
　(鬼者如寅宫立命木位寅宫却逢金水同居申上對/照盖金生水竊金氣而為水煞勢潜消又為母曜之)
　(用命逢此者多是危中僥倖而得榮華以上二/十句為一條論命限生殺有生尅制化之妙)
正煞暗中逢有救凶禍應無有
　(木為命主金水同守寅宫火炎午地金星方與木星/交鋒自恃其勢但貪得之心利於前不顧失於後不)
　(期木星牽惹午地之火却來破金之强此為暗中有/救雖有禍而實無禍或曰金亦尅火但火木成局而)
　(金安能/尅我哉)
明生暗遇煞相干化曜吉兆㸔
　(木喜水生水木同躔本為吉兆却值旬中空又被煞/星暗處侵陵此是雖吉而實凶也尅命主為刑星如)
　(上木炁尅之本為不喜如三合有金尅木則為煞有/所制若三合有火羅則謂之化煞盖木能生火火能)
　(生土是為煞有所化化煞/又勝於制煞餘皆倣此)
主煞坐實又同宫妙處更當窮
　(主煞二星相遇又不逢空本為凶兆反為富貴之命/何以言之假如金為命主金與火同躔申宫乃金旺)
　(之鄉火病之地又合起申子辰水局金勢當權火氣/失令反為我尅此乃凶中反吉即富貴之命以上六)
　(句為一條言三盤/之煞有明暗也)
貴人不必泥生星合格主髙明
　(貴人之命不必專㸔生星若身命二主髙强/却合貴格如太乙抱蟾木孛扶印即是貴命)
貧夭何須尋煞曜活法真為妙
　(貧賤造化不必但求煞曜身命二主俱入惡陷田財/二主又空或皆陷弱身命入遷移弱宫多被餘奴侵)
　(犯身命田宅官福財帛之主或占兄弟奴僕奴星入/命或凶星拱夾身命天元禄主或命居死絶空亡刑)
　(煞之宫此皆貧賤之人此四/句為一條重合格居强也)
隂陽左右逢迎主朝中朱紫貴
　(隂陽日月也若身命主居中左右引從或夜生身命/二主隨月晝生身命二主隨日必主常侍天顔職任)
　(樞/機)
生曜行隨日月明金玉必豐盈
　(生曜乃父母之星印綬之䕃恩渥養育資財者也守/官禄則世賞天澤多得富貴餘䕃不得地則官司公)
　(力人守田宅財帛則享祖父基業守福宫則得人恩/授守遷移則遇外交守妻宫則多招内助守子息則)
　(男女榮華守兄弟則鴈行和氣入命宫則凡事稱意/臨相貌則半神飄逸所至一宫則主一宫之福若與)
　(命主相逢身星胥㑹乃利達根基富貴之/物若日月前後行此必主積玉堆金之人)
禄馬夾身還夾命馬首朱衣引
　(如甲寅生人甲禄在寅寅午戌馬居申木為禄元水/為馬元或身坐申水木左右夾之乃五馬諸侯之貴)
一貴當權羣煞伏將相兵威肅
　(如甲寅生人丑為貴元生於季月立業酉宫土金守/命土為貴人又為生曜又乗月令居實此為一星滿)
　(用又是天官星謂之一貴當權萬煞頓伏必主將相/之材宰輔之職此八句為一條言隂陽禄馬拱夾之)
　(至貴/也)
刀筆常招上貴憐倚勢玉堂前
　(玉堂者貴人是也如六辛生人午為貴元太陽守午/安命雙女謂之傍玉堂必招貴人引接乃為吏曹之)
　(人也又如六庚生人晝生土為貴元夜生月為貴元/晝生人申宫安命土為貴元却用凶神飛入未酉之)
　(宫外夾此化貴為鬼夜生午宫安命月為貴元躔未/被木炁吊起飛來三合對照尅破尊曜必為編配之)
　(徒雖傍貴人却/被貴人憎怒)
地驛餘奴前後拱執鞭為僕從
　(地驛者貴元星也餘奴炁孛計羅也且如寅生人馬/在申命居戌水為馬元羅是餘奴酉亥前後拱夾必)
　(為奴𨽻下/賤之流)
命陷官福馬居强雖榮不久長
　(身命者根本也官福馬者枝葉也根本盛則有花葉/之榮根本弱雖有花葉不能勝矣此言身命之主無)
　(力却得官福馬有用終還富貴不能久長自非以格/局興若身命混凶神之地主星遷陷弱宫必當以此)
　(㫁之其驗如神也此六句為一/條言向貴向馬命陷而賤也)
金星與木互同宫風斤月斧工
　(金者刀斧之器也木者棟梁之材也此乃木匠之造/化且如命在寅亥身在午地木星飛躔午地逢月為)
　(身主星日飛沉酉地如逢金乃身命二主互換/相逢金木自相斵削乃運風斤月斧之人也)
水徳或臨身命陷音樂并漁梁
　(身命失陷却逢一水照臨得地則是酒/色音樂之流失地乃習漁梁之業也)
若還太白入天財綾羅慣剪裁
　(財星者非惟司人資財亦且主藝業莫非天星所定/若身命宫不好田宅又受尅獨見一金入於財宫明)
　(徤主為/裁縫也)
主來伴月熒夾鎮陶冶知前定
　(熒者火也鎮者土也其二星象乃主陶冶工輔之屬/也或身命主值此二星夾拱守照或身命拱夾迎合)
　(二星而田財二主無用/乃燒磚造瓦之匠命也)
命若如還火遇金鐵石藝中尋
　(火有煆煉之功金有從革之變金火制化必成器用/人命逢此二星照臨或拱夾或守照財宫若非刻金)
　(鏤銀則是琢玉/擊石之業也)
水木同行財帛上江湖遶興販
　(水者屬江湖也木者為舟楫也身命官福卑微/而水木同臨財帛之宫則篙師生涯之造化)
孤寡休囚羅計尅多為僧道格
　(僧道格局多是坐孤辰寡宿之間休囚冷淡之處畧/無生意及有孤炁单羅獨孛一木照命者只一身宫)
　(清吉皆是/僧道也)
狐星烏宿性虛靈雜學更多能
　(心宿者屬狐也其性多疑畢宿者配烏也其性/最靈若身居此必主禀性聰明雜學通曉之人)
蒼龍第二宫中㑹竹木良工是
　(蒼龍者木炁是也第二宫者財帛是也若二/星會於第二宫中其人必習竹木之藝矣)
白虎帶煞入命時公門多是非
　(白虎者日胎也為人多牽惹是非若遇火羅孛計化/煞守之多主公事之人也以上二十句為一條言星)
　(曜同命入陷而為/工商僧道之人也)
馬入遷移更祖姓身命人無定
　(凡遷移之宫遇驛馬之星照之定主出祖過房移根/易葉不然必為萍梗之人他鄉之客若身命坐此則)
　(居止不安心神無定/常好動摇不安逸矣)
魚女之宫太白來珠蚌毓雙胎
　(魚者亥宫也女者已宫也魚有雙尾蛇有雙舌若逢/辰酉之時生人金為男女主星居己亥上者必招雙)
　(生之/子也)
流行九位逢羅火家主煨燼禍
　(流行者流年也九位者遷移宫也且如辰酉宫立命/火羅為煞會於遷移上麗財帛入於田宅皆主此人)
　(此年必遭家宅火燒之兆此六句/為一條言災異與出祖之命也)
日月頭項水背肩胸膈屬金言
　(天有自然之形人亦有生成之形體以天之形合人/之形也以人之形即天之形也午未為頭項己申為)
　(背肩辰酉/為胸膈矣)
齊吳下部木為足火宫為肚腹
　(齊者子宫也吳者丑宫也乃為臟腑木者寅亥宫也/乃為足火者卯戌宫也乃為腹此人自然之形體用)
　(此推/之)
八難凶神若見侵災禍必然臨
　(八難者疾厄宫主凶神者尅我之星如前所謂頭項/肩背胸膈臟腑手足肚腹若逢疾厄凶神侵尅主一)
　(件之疾實則有之空則無之此六句/為一條以七曜配人身而怕煞難也)
冠帶臨官主尅夫貪花卧栁娛
　(冠帶臨官者婦人之命不宜逢此也盖冠帶者無非/淫媚脂粉體態極妍招迎外人背夫且臨官者乃驛)
　(馬所臨之宫隂陽交㑹之地如雙魚雙女之類盖驛/馬主淫佚奔馳交㑹主重婚疊嫁二者皆是婦人所)
　(宜忌若女人立身命於此官福田財有氣者雖為享/富貴之家未免亂倫之行不然亦主夫婿重招必好)
　(艷容麗服若官福田財無用者又逢咸池/金水天乙月孛照之必是娼妓下人造化)
血光下部兼陽刃最忌來刑命
　(水孛火羅陽刃星皆主血光女人最忌此曜為煞尅/命或躔煞或戰身命宫輕則血氣之疾重則生産喪)
　(命/)
太陽守照晨牝鷄對月定妨妻
　(婦人若太陽坐命照臨加以身强必主欺夫奪權心/髙性急為女中之豪霸有男子之英雄男子命若太)
　(隂守照妻宫對宫主妻妾無貌不然亦不正法而婚/嫁所以太隂有缺有圓不常之意望前夜生輕望後)
　(晝生則重此六句為/一條言女命怕煞也)
金星為煞更逢煞非命兼王法
　(如命坐寅亥宫金為煞星更在諸凶神之上或亡神/飛廉的煞刼煞驀刃此人主亡於非命死於王法盖)
　(金為肅殺之星又逢凶/煞其勢愈増為禍尤重)
疾宫炁伴主星躔盧扁舊家傳
　(疾厄之宫命主同炁星飛入乃醫人之命吉則以此/㫁之凶則帶疾坎坷之人也此四句為一條言遇煞)
　(而刑/疾也)
别有源流推姓氏父母妻宫記
　(金為商姓人木為角姓人水為羽姓人火為徵姓人/土為宫姓人四餘同論日月以水火論假如金守父)
　(母宫主父母商姓木守妻宫主妻角姓他倣此若無/守照之星以宫主所屬何音㫁之此訣乃星家之寶)
　(得者宜/秘之)
更將所屬别生辰心精見若神
　(所屬者此法有二一以天干所屬一以地支所屬生/辰者乃父母妻子之生年也以太隂配戊巳木配丙)
　(丁火孛配甲乙土配戊巳水炁配庚辛羅計配壬癸/且如丙寅年壬辰月甲子日乙丑時年為父母屬寅)
　(若木星守照必主此人丙丁人是父母也不然木命/人是也又如甲子日子為妻宫若土星守照必是此)
　(人戊巳人為妻妾不然土命是也又如乙丑時為子/息若金星守照必主此人先生丙丁之子不然丑命)
　(生亦屬金也又一訣丙寅年辰月子日丑時寅為父/母必看寅宫之主飛入何地或飛入未上乃是未生)
　(人為父母妻子二宫皆倣此詳/推要在㑹精聚神萬不失一)
逢生遇煞分凶吉類應年月日
　(生星為福煞星為禍木星應在亥卯未寅年月日時/火星應在寅午戌卯年月日時土星應在辰戌丑未)
　(年月日時也且如水星為生曜貴人則應在申子辰/巳年必榮膺除擢庶人逢此則財利稱心又如木為)
　(煞星貴人逢亥夘未寅則降官黜職庶人逢此則失/耗家財病人遇此則殞身喪命無不應驗也其餘年)
　(月日皆倣此類推之一章/之㫖真是天機妙語也)
斯文盡是神仙秘談出天機趣
　(斯文者是𤣥機之奥妙也皆探造化之靈㫖受之者/必因徳修行尊之所致非易得也若非韞匱藏珠輕)
　(泄非人其禍不旋踵而至也以上/八句為一條言五行推筭之精也)
人身亦是小天地舉一知其類
　(戴九履一左三右七二四為肩六八為足言肩舉足/則眼目心腹腰腎上下盡在其中矣且如煞在己午)
　(非頭面則目有病在夘酉則心腹有疾盖頭離腎坎/坤巽肩震兑腹乾艮足故人之一身皆法天象也)
官福拱財身得地既富還饒貴
　(官福拱財星也身/得地身星坐實也)
俗夫只把原守説死局不知活紛紛雜揉且休言最𦂳
是流年死生最怕流年惡原守難憑托命强限弱只主
夀身强福元厚
　(有禄無福禄將安享有命無身/命將安保故命强不如身壯也)
日月若夾的刃時禍極必分屍陽年刃在東西現嵗實
遭刑憲
　(如甲年刃在夘之類/嵗實流年填實也)
隂年刃在西北馳犯此禍難移
　(如辛年刃/戊之類)
駕前衝驀諸神煞直難休重疊
　(凡人命不宜與太嵗衝不要在太嵗後一位謂之衝/驀驀在駕之後悖逆之象身命在上者必凶更加凶)
　(星則大作禍加吉星則大作福難星試以午未二宫/分之太陽午駕已位一木立太隂未駕午位一土計)
　(立人是直星守四柱身命為人凡百不能作事/顛倒此八句為一條言的刃直頭之為利害也)
直刃伴身坐日支妻子早分離妻星遇煞又逢直二次
明花燭男女坐空日月來必定損頭胎大槩妻子乃一
理尅妻必留子月為兄弟日為妻子息在其時主星却
看居何地虛實從其類
　(如申上安命木為妻星飛入亥宫如遇癸亥日則為/實地偕老無疑如甲子日則為虛刑尅不免所謂從)
　(其類也兄弟子/息㫁各例此)
句句言言妙理深故名曰指金
　(此歌一言一句皆達妙理之深萬世萬人盡仰星家/之實得之者自宜韞匱名曰指金夫何忝與此十四)
　(句為一條言直刃刑尅妻/子宜從虛實以論之也)
　　指金虚實五星天機七五賦下
世人開口問為官提起與君看
　(大凡為官之命雖要格局之妙莫大乎漏闗漏闗者/乃十一曜拱此一處不惟四正强弱宫但㸔漏闗皆)
　(是一品之命且如日月引十一曜拱一位或是禄馬/或是天門地位或端門帝座或福禄主或生星命主)
　(則大貴大富又有漏闗四位無星八位無星或左右/兩位無星者亦貴又如日月拱夾福徳日月同宫照)
　(命日月拱夾官禄日月包羅五星四餘日月拱夾田/財五星如連珠日月如合璧五星輪序五星循環五)
　(星向順相生五星聚㑹羅計截㫁羅計押班一星跳/垣五星入廟四餘在外七政在内又有五星六曜漏)
　(闗格如丙子年丙申月甲午日丙寅時得木星入命/者大貴盖丙年木為天禄丙為月禄甲為日禄丙為)
　(財禄以此一星為四干元禄星者極妙更合格官至/極品又有十二宫安命富貴興衰格局如子上安命)
　(或土埋雙女大好無尅十五嵗大限過宫便為官如/受尅不濟福木旺在寅十七嵗便有難二十六嵗火)
　(為恩則好丑上安命先看命次看金終看身三用俱/髙强則為公侯或主星居午更得金入垣官至三公)
　(若刑破只是吏人寅上安命先看命次看身水三者/俱占髙强為王侯命不要刑破則吉夘上安命最忌)
　(福徳星只要火羅日月居髙强無刑破便是好命刑/破只是吏人辰上安命夜生人只得身居官位不須)
　(㸔命更得日臨獅子不論晝夜謂之星合壁當膺鍾/鼎之任不要刑破己上安命先看命主次看身三看)
　(木申上孛星躡政更得限好不拘晝夜官列紫綬不/要刑破午上安命先看命星次看火星入垣如遇羅)
　(星同居官禄或居八煞遇之死亡十五嵗大限過宫/便授勑不要尅破未宫安命先看命星次看安身終)
　(看火星入垣如與羅星同居官禄則為破格或居八/煞遇夜生人十五嵗大限過宫便授勑不要尅破申)
　(上安命乃隂陽宫也命先看水次看孛終看金木火/皆為吉宿木入宫垣為官星火入官禄只主富或居)
　(八煞身居官禄得地主授宣不要刑破酉上安命先/看金次看孛三看土星升垣在官在煞為官最殊晝)
　(得隂星夜得陽星只是吏人命星髙官髙入八煞官/列紫綬若刑破只是吏人戍上安命先看命次看身)
　(終看土星升垣如在官福二宫官品顕達受傷刑破/只是吏人命亥上安身先看木炁月次看火羅金如)
　(木炁月有一髙强為官顯達如/他宫混雜命帶刑破多狡吏命)
為官須要福基厚福薄終難久日月分明拱福禄此命
皇家族天門守福日月扶恩近相中書日月扶官恩外
拱坐煞邊庭寵
　(亥為天門守福者守照也日月扶者日月夾也恩外/拱者星恩在外三方拱照也坐煞邊庭寵者格局髙)
　(以煞為/權矣)
恩福扶官身曜明信重御堦行
　(身曜者太隂司天也此十二句為一條/言官星有恩福日月相扶為至貴也)
身福恩官俱好㸔無拱三品㫁六曹四品五品宣身福
近君前六品以下京官走身福居君後
　(身者太隂身主也禄者官星也近君前者乃登駕即/近君之側也此六句為一條言恩福近君之貴乃其)
　(次者/也)
宣官三品不居京君側欠恩星
　(君側欠恩者乃/恩不近君也)
府州縣官俱守印四正官身𦂳
　(守印者正官也四正者子午卯酉宫也官/身者官身之星也𦂳者坐實而占髙强也)
寅申己亥見官星佐貳職親民辰戌丑未官星現雜職
隨資轉
　(以上八句為一條言四正/四馬四庫官貴不同也)
武官帶煞身星出地煞空方吉
　(凡武官命多坐煞或坐驀越或主星遇刑星或主星/坐馬落空或官星受尅而有救官星逆而逢生其中)
　(若帶貴權主封侯建節又如日月同宫二曜朝陽五/星隨日火月同宵一星伴月太乙抱蟾金水㑹蛇七)
　(政得垣或福官互垣或身命互垣此皆富貴之命也/若富人之命必田福宫强實或水火同行或金木同)
　(位或水火木金羅之類相生相尅者皆/是也盖為富不仁為仁不富故多戰尅)
煞星前後福恩隨開閫列旌旗
　(煞者尅命也生者生我乃恩星也謂之煞星背我而/去恩星向我而來又兼福星入命是主開閫之權)
身恩坐駕煞不見帶劍日上殿
　(身星恩星坐於嵗駕之上煞星俱空而/不見所以能見於君而帶劍日上殿也)
煞星流空身福竒馬陷鎮城池
　(煞星者為流旬所空而身福二星皆好雖馬陷没但/主星不空而鎮城池也此八句為一條言福恩帶煞)
　(為武/職也)
禄馬坐實身有拱財徤運中旺
　(財徤者財星坐實地而占强宫/也所以運中旺發非横之財也)
身星最𦂳命次之恩福要相宜
　(此四句為一條言有恩/福無官星而為富也)
命主逢空無祖業其餘身管攝身命若陷總無憑財禄
要身承
　(此四句為一條/言身命陷而貧)
煞星全没身星實福好終身吉煞星不實居弱方衝照
福無妨三方見煞却無忌禍福𤣥中秘對宫見煞别無
災大槩欠舒懐災多福少憑何信福曜居陽刃福貴明
如一寶珠切忌刃星虛
　(此十二句為一條詳論/煞星而要歸於虛實也)
忌星絆福身星弱進退難名爵福恩明徤身主髙官實
老而豪官星總好福星弱好處還失却恩星守籍少年
起福陷中途墜恩星近君信任專一陷命歸泉
　(官實者官星坐實也為官之人無福則力不勝任鮮/克有終也籍者生時也福陷空也中途墜者不能久)
　(也㫁曰福能保官福一空而居官不久也君者太陽/也陷者旬空也又曰恩能取信一陷而信令不行也)
恩星落空日月逺府縣瞻天選
　(恩者生我之宿也既落空亡又不與太陽星及身主/相近是以但居府縣之官而不能覲清光也此十二)
　(句詳論恩福官星/而要歸於虛實也)
福官當籍喜恩生煞犯主刑傷煞星坐籍皆臨忌身弱
長憔悴
　(籍者我之生時也若官福二星坐於籍上則喜恩星/生之若遇煞星尅之則居官不能善終若煞星坐籍)
　(駕所謂畏首畏尾是以身弱而常憔悴也/歟此四句為一條言恩福不可雜於煞也)
命守垣城福伴恩壯嵗秉威權恩臨帝座身守福限吉
承天禄命中最𦂳是八方格重煞神降
　(嵗駕垣城帝座者為三生也命宫官福田財為五用/此八處日月夾拱為第一諸宫主星逓相次之但合)
　(此格不甚忌煞五星精要云帝座以本生日納音在/處為之垣城以本生時納音生處為之又云帝座子)
　(宫是也此六句為一條言恩/福之貴在八方而煞降也)
吏人之命禍福專貴馬有相干坐貴向貴煞守命刀筆
操權柄煞星守貌福刃并謀陷没人情官星坐實貴馬
徤煞陷風雲變
　(吏人之命煞星守相貌宫官福宫干涉陽刃其人為/吏尤多尅剥謀害良人若官星坐實貴馬徤而煞星)
　(空則有際遇而為官也此八句為/一條言貴馬與煞刃不可相併也)
婦人之命坐臨官金孛必淫奔婦人命宫日木守貌醜
却敦厚從來女命看身宫身好必昌隆福星不棄身居
二富貴榮閭里若教坐馬煞却衝孤寡更貧窮
　(凡婦人命坐臨官之宫及與金孛同宫者必淫若命/宫有太陽木星同守貌雖醜而性敦厚福星不棄乃)
　(不空也身居二身主居財帛宫也若坐馬位而煞星/與刼的同衝照孤寡而更貧窮也大抵女命先看身)
　(命次看夫宫又看福星兼看田財兩宫星辰如何第/一看男女宫次看疾厄宫男女宫有吉星更男女主)
　(不受尅疾厄宫又好則主生貴子亦無産難如男女/宫低有刑星守之尅曜照之疾厄宫有刑星必主産)
　(厄如男女宫主受尅者必招産死女人除寅亥坐命/喜金水清㑹榮夫利子其他宫安命不喜金水清十)
　(命九婢妾也此十句為一條言/女命貴身福而賤金孛煞馬也)
出家物外縁何格命主居閑極身居華盖福臨財名字
動三台
　(僧道命貴清勝俗但忌福身落亡身福俱空命身居/華盖鐃磬尋常之輩出家僧道之命又懼命主入兄)
　(弟宫太隂居華盖之上以為太隂所忌/者也此四句為一條言僧道之命也)
命坐長生身坐虛非吏亦非儒身命俱空魁獨露藝術
多清苦禄居破碎刼衝時貪酒更能詩命空身空限全
弱頭白鷄窓客讀書全要福身堅身福限徒然文魁拱
命煞都化翰苑増光價魁星雖好煞星隨因學禍遭髠
平生一文不能聚身陷的煞據
　(命主坐長生之上太隂坐空文魁煞半强半弱者乃/是非儒非吏造化也命主星命宫太隂星疊逢空亡)
　(文魁獨露於垣局者又金星炁孛同守天空或入兄/弟者㫁其人必是九流藝術之人且如辛酉得禄勲)
　(之地辛巳生人酉是破碎若被對宫夘衝之乃聰明/好酒之徒如是身命居空文魁獨露者更後全弱雖)
　(讀書至老只作白身人又如文魁拱命身者命主及/身福更堅實則作翰院之官推之文魁雖在前行煞)
　(星却在後隨此等命必因學海害身徒配刺膚之命/若身星飛起逢空而的煞又據占本宫則主其人平)
　(生一文不能得聚也此十六句為一條/言身命恩福魁煞以虛實而論貴賤也)
財福重空田宅無奔走口難糊限宫泄氣財星窘生理
休營運
　(謂行限而飛出遇泄氣之星而財星/又為煞星所制所以營運多不利也)
福財身主入遷移興販足施為
　(福財身三主但一主守遷/移則能興販而獲厚利)
福身二星坐奴僕終日心不足
　(或福身星坐奴僕則不能純厚享安閑之福/也此八句為一條言財福限空陷而貧賤也)
二主臨財萬頃田福命勝為官
　(福命勝為官一作官福喜居垣詩云二宫坐貴三朝/禄二主臨財萬頃田又云福星居福真為福官主臨)
　(官作顯官須看四柱帶不帶來以定其真假評輕重/多寡如丙戌壬辰甲子庚午未上安命太隂在午此)
　(為二主臨財可惜丙戌旬中午未空了雖得午字填/起縁壬辰是甲申中物二主身命主也臨財坐財帛)
　(宫/也)
有田千頃禄千鍾財位見恩重
　(財位見恩重言恩/星守財帛宫也)
財星田主互相守巨富真稀有
　(財星守田宅或田宅守財帛宫也以/上六句為一條言田財遇恩而富也)
馬空貴空命坐奴身陷走卒徒咸池守命身刼的徒配
從軍籍禄逢破碎曰梟神身臨薄藝人
　(以上六句言貴馬遭/陷而刼的遭凶也)
身居閒極命天徳交情極易合
　(凡命坐貴馬空位休囚之所三方拱夾亦然命主飛/出坐奴僕之宫又不入格局福恩亦無力方可㫁之)
　(曰奴僕徒卒之命如貴人亦有坐馬入奴之説須看/恩福田官垣旺者不可類推如坐咸池可換又坐刼)
　(的行限又是離恩虛地少年中年必在軍伍中也咸/池刼的拱夾身命者亦然禄勲值破同宫身星臨其)
　(上者必少義無恩徳人也閒極者兄弟也身星臨之/命主命宫更坐天徳之上最有情義與人一見如故)
　(春風和氣慎/終如始也)
第三宫中號閑極喜與福星易若與官禄兩居垣到老
也無權
　(閑極者喜入福徳忌入官祿二主互換亦然尤忌之/若與命主相來徃為有福人無尅故為喜也以上六)
　(句為一條言閑極主/宜與福不宜與官也)
少年福宫遇嵗君此限藹陽春中年官禄若坐庫恩合
還居富
　(嵗君者嵗駕也守於福徳之間此限最利少年二十/六七嵗限至此必吉三十六七限至官禄中年也官)
　(禄宫若坐辰戌丑未之上三方/恩福財官㑹合斯限王富貴也)
老景遷移八載間疾厄看迎攀
　(命年五十二嵗入遷移六十嵗入疾厄如至遷移之/宫後疾厄無所忌則遷移大發也所謂若還後限不)
　(如前只許半週天是也此六/句為一條言大限貴逢駕也)
駕前一位是天空禍福類旬中福神十位名壓煞遇者
真英傑白虎官符喪吊凶命限怕相逢若與命元真煞
㑹不死遭徒配
　(駕即當生太嵗所主貴煞駕前天空與旬中空亡吉/凶虛實同類觀之其餘各隨所生年數分禄馬貴煞)
　(為用更有天空喪門白虎官符月徳嵗破天徳吊客/病符與當生體用遇天空則吉凶皆不可用喪客皆)
　(主孝服也官符即飛天官符合限值之有横災官事/尤忌日時同到白虎即大煞主官事破財之患病符)
　(主病不濟事嵗破主動摇不寧天月二徳名壓/煞星男女坐命大貴限嵗見之進喜解厄矣)
陽年空陽隂空隂此理用心尋
　(甲丙戊庚壬屬陽乙丁己辛癸屬隂更子寅辰午申/戌屬陽丑夘己未酉亥属隂所以陽年則空天星而)
　(不空其地曜隂年空其地曜而不能空其天星陽年/則天星為禍福最𦂳而地曜次之此理當用心尋也)
　(天星者金木水火土炁孛羅計天恩催官文魁之類/也地曜者殿前貴人天月二徳陽刃刼的禄馬驀越)
　(天空白虎華盖六害長生臨官帝旺咸池之類也/此十句為一條論流年十二位神煞吉凶虛實也)
金騎人馬火燒牛尅命實堪憂土埋雙女如作主膽力
大如虎
　(金騎人馬木打寶瓶水漂白羊火燒牛角土埋雙女/常術談命例作凶言殊不知金騎人馬寅上安命方)
　(忌若辰酉安命而騎人馬者則是主星起去制他人/十分得力其餘土埋雙女木打寶瓶之類皆然土埋)
　(雙女子丑安命土在已宫與前不/同主其人膽大力强不伏人也)
煞星入命或為權切忌犯身元
　(煞星入命若金騎人馬之類尚有用於天/元為財福之類若犯身主則凶不可解也)
好星切忌刃刼的身坐為惡逆
　(金主天元不要坐刼身宫不要坐刃女人尤𦂳若居/八煞之上逢生者反操生煞之權縱不逢生為禍亦)
　(輕如人身宫犯者/金居陽刃為真刃)
那堪二八小限門財破禍臨身
　(小限在財帛疾厄二八門更合上次官/符白虎喪門吊客之類主破財生病)
天空守命名死穴刃拱禍偏烈
　(天空者本生年前一位是也/其上坐命最忌刃煞拱照)
的煞莫夾官禄鄉夾着禍難當陽刃的刼忌三合拱命
身最毒
　(陽刃的刼三星分臨三合之地最怕拱命拱身/此十六句為一條論身元命主最忌犯煞也)
月支一位喜身逢行限㸔西東
　(太隂坐月支上日生則日東月西夜生/則月東日西行限到視其順逆㫁吉凶)
大凡駕上喜日月諸曜分優劣
　(駕上惟喜日月居之諸/用之星當視輕重而㫁)
計羅横截定朝昏混雜不須論
　(或日或月漏闗當分晝夜/司之若衆混雜必不論格)
兩般化煞天機語天禄并身主
　(化煞三方對照衝合正度且如火為煞衝合土星謂/之煞化恩也更土曜化刑囚煞四餘之氣除化天禄)
　(外皆作煞論此八句為一條言/支駕位喜日月天禄身主也)
士夫功名要問除催官天馬俱催官天馬太嵗吊合煞
方遷調煞不合時只平遷恩煞合方陞流年限上恩忽
到平地承宣詔天馬一星逐年起催官要同至催官若
坐在陽宫東南食禄豐坐隂其年必西北此論真竒特
催官恩星四正逢官居直𨽻京若臨寅申并己亥一去
三千里辰戌丑未四千餘此法論無虛要問陞除何日
月只把太隂説太隂兩日行一宫恩官要相逢恩官㑹
着是除日月令喜填出
　(士夫功名之人專以催官天馬為𦂳且如太嵗填實/催官天馬之類或三方㑹合對宫衝起其年必有動)
　(遷之喜合煞則陞之不合則平遷而已亦須先看目/下見行限貴與賤則以官民兩論不同常人皆次吉)
　(原守雖如此㫁其流年逐宫轉填實衝合㑹逐月可/推如太隂流行至辰則應此月令内必見遷擢也催)
　(官陽宫隂宫者以流年為𦂳且如丑年催官在計看/計星行到何地與身恩主星同宫者陽宫必出東南)
　(隂宫必轉西北但流年恩星到所行之限上必蒙/宣詔也此十六句為一條論催官天馬陞除也)
病人若要問生死依此例中詳
　(此二句為一條論/推病依前例也)
晝日夜月難一例金鳴火終昧火金曽受一畨空未可
例言凶限元脱却嵗星陷虛實一般論
　(盖人之生與萬物為一體隨其根𣲖而運化桃梅不/結李鐵石安可成金故燕雀不生鳯狐兔不乳馬人)
　(之命禀水即一水也十二宫皆作水忌土計餘倣此/推此六句為一條言七政當從虛實而論生尅也)
其間或有𤣥機秘按圖難索驥識得五行顛倒顛方是
大羅仙生尅制化自有理癡人多錯擬心上經綸造化
移不許俗人知學人得此莫輕付神鬼空中䕶
　(此十句為一條論生尅制化/之妙非人所知以總結上意)
　　教外别意雜詩二十六首
　　　　造化惟將一理推　旬知虛實發天機
　　　　源流體用俱當辯　運氣尤宜看改移
　　　　理則只今生尅是　氣明天運有推遷
　　　　古今治亂分輕重　此是琴堂法外傳
　　　　空亡一訣少人知　貴賤災祥各有司
　　　　空處不空分拱夾　更將貼襯有無推
　　　　用宿若空衝得實　凶星空了怕衝來
　　　　不空不實名平局　地曜天星禍福該
　　　　貴賤先須明拱夾　賢愚只要看隂陽
　　　　次明日月同天徳　徳性襟懐總易量
　　　　金輕土重木星慈　火燥羅麄水性疑
　　　　孛狡計奸偏僻氣　更將的刃為詳推
　　　　白虎嫌入六害孤　禄空易陷易親疏
　　　　煞居相貌兼飛刃　此是人中破疾徒
　　　　丑時日是進神星　申刻生人把月評
　　　　子午界開天地宿　長生有宿更聰明
　　　　分明一退當三空　有用之星一例同
　　　　官福田財終蹭蹬　定知妻子必遲逢
　　　　駕前一位號天空　百煞逢之不作凶
　　　　若是用神飛到此　限宫無照却嫌窮
　　　　駕後一宫名驀越　諸星遇着减精華
　　　　惟宜日月居前後　此是淤泥出異葩
　　　　生星第一喜生身　財福雖空不苦辛
　　　　煞若臨深尤你貴　限宫一陷命沉淪
　　　　用星飛出落空中　用位分明有實逢
　　　　更有駕前衝禄馬　定為貪利更邀功
　　　　財臨陽刃守財奴　財落三宫好用徒
　　　　身命二星閑極見　津津和氣百無拘
　　　　動静能分體用明　天星地曜更須憑
　　　　三才定位原無改　要識無形有象星
　　　　一年稱意是何因　太嵗填恩照限身
　　　　財福填時財氣盛　官星填起必髙陞
　　　　禍福相逢禄馬空　一空一實忌偏枯
　　　　官星空了三分實　限若逢之必降除
　　　　金水為恩拱駕行　為官定執法司權
　　　　天門有拱多清要　翰苑聲名共此詳
　　　　九流清苦若何知　只把空亡仔細推
　　　　滿局都空名朽腐　平生骨肉必參差
　　　　流旬空法有神通　此法名為御史空
　　　　縱有吉星居貴地　一時空却欠從容
　　　　諸煞俱嫌太嵗填　看他填處在何宫
　　　　田財官福身星等　一一依宫論吉凶
　　　　吉星守限若逢遲　交限三年福始宜
　　　　出限三年還有力　凶星遲了一般推
　　　　大槩凶星最怕留　凶星留却最多愁
　　　　下年太嵗逢迎了　還見餘殃未肯休
　　　　逆時天運促流年　禍福相逢在眼前
　　　　不必論他宫濶狹　只將交處摘其𤣥
　　　　世運推移異昔年　剥官退職横遭愆
　　　　只因流嵗空恩福　煞不收藏的刃專
　　　　仕宦諸公要問閑　空亡一訣理中𤣥
　　　　官星身命重空却　福不空時老做仙
　
　
　
　
　
　
　
　
　
　
　星學大成卷九
欽定四庫全書
　星學大成卷十
　　　　　　　　　　　　明　萬民英　撰
　　耶律學士星命秘訣序
　星命之説其法傳自西天今西天都例聿斯等經散
　載諸家余弗獲覩厥全然我朝欽天監有囘囘科毎
　年推筭七政度數二曜交蝕較漢歴為尤凖乃知西
　天之法的有真傳信不誣也耶律五星耶律純傳自
　高麗國禪師國師傳自西天今觀其大者如論一
　太陽五太隂二金二火六木六水六土之説分偏
　正以定宫度别體用以取身命重天元月令合上
　下盤局及二百字真經步天標本等論皆根極造
　化洞究天人後雖有作者弗可易也諸家竊其餘
　緒各立門户究厥㫖歸不能外焉今術者但知重
　琴堂而不知重耶律是不知二書互相發明不可
　舉一而廢一也術者謂琴堂凖於我朝耶律凖於
　遼金此又拘於氣運之說而不思論道理重身命官
　禄田財妻妾逰行則古今一而已矣考厯代國家取
　人之法或以文武進或以孝廉顯或假納粟入官或
　推恩蔭受職或重天潢世派或喜黄冠緇衣出身雖
　有不同榮貴則無或異論星命者能隨時消詳自其
　所重者推之則耶律可凖於今而虚實亦驗於古矣
　岐而二之可乎余故詳叙為看星者法焉易水育吾
　子識
　　天星標本序
大遼征和二年翰林學士耶律純以議地界事奉國書
使於髙麗至其國聞國禪師精星躔之學具重幣設威
儀求見屢請不從一日自請於髙麗國王曰臣奉國書來
此稔聞國師富於道徳星命之學願借玉音得遂一見
以請所有何啻昌黎之遇大顛也國王遂命一見既見
之後往復數回乃請曰微生跧伏北方聞國師深於星
命之學今日天幸得面鈞顔願北面從師得聞一二以
聳北方之學者亦是三生夙縁不知可乎國師曰何不
可之有但學士平生論學有何所得吾與學士從長商
確而已何以師為曰膚學得於生尅制化之外亦有十
條前六條看根本後四條看流年其一曰太嵗尊神加
臨管攝其二曰無中有曜弱處髙强其三曰得經失次
細辨盈虚其四曰身傍母吉傍鬼者凶其五曰同宫千
里異宫尺寸其六曰黨母福多藏鬼禍大其七曰原守
雖詳流年猶急其八曰當生變曜流年飛星其九曰限
併諸煞貴祿不臨其十曰流年諸星無忽柔曜此十條
者各有詳註未審如何國師曰十條之說抑末矣本之
則無姑就學士談星根本以宫主為重耶度主為重耶
曰得於平昔之講明以宫度兼論不可用一而廢一也
國師笑曰宫度兼論吾恐子於是度胸中不能自斷何
以斷人之禍福也且如命躔丑宫之牛金宫土度金限
行遇火一生一尅何以為斷又如命坐寅宫尾火宫木
度火限行遇水一生一尅何以為斷於禍福何凴遂再
拜曰願棄所學而從師求敎師曰吾嘗以近世談星者
言宫不知度言度不知宫二者胥失矣吾於海上異人
授我以偏正之垣於二十八宿之中分之曰一太陽五
太陰六木六土六水二火二金之説學士曾聞之乎曰
未也國師曰人生於地日月五行見於天其生值七曜
之吉則一生享福安榮遇七曜之凶則一生忙迫日不
如意日月五星其為物也於天地間最大於天下萬物
日主晝月主夜乃天之眼目也在天有五星在地有五
行人生於世五者一日不可缺觀星談命茍不知此根
本徒學宫度兼論之術何以決人之禍福故十二宫有
偏正之垣子宫以虚日䑕為正垣䑕乃子垣之宫神非
正垣而何也丑宫牛金牛寅宫尾火虎卯宫房日兎辰
宫亢金龍已宫翼火蛇午宫星日馬未宫鬼金羊申宫
觜火猴酉宫昴日雞戌宫婁金狗亥宫室火猪皆本宫
之正垣此為千古不易之論談星之大根本可以盡知
其要妙也所謂一太陽者太陽君象天無二日民無二
王惟星日馬乃太陽之正垣五太陰者后妃之象后妃
嬪衆多宜太陰之五也故以鬼金羊為太陰之正垣其
餘張心危畢皆偏垣之月也六木者寅宫尾火虎亥宫
室火猪為木正垣其餘斗奎井角皆偏垣之木也六土
者子宫虚日丑宫牛金為土正垣其餘女氐胃柳皆偏
垣也六水者已宫翼火申宫觜火為水正垣其餘箕壁
參軫皆偏垣也二火者卯宫房日戌宫婁金為火之正
垣二金者辰宫亢金酉宫昴日為金之正垣天地之間
水木土隨處皆有隨所居而可得木滿山林土滿寰宇
水滿江河至於金火則不可多得焉只有二火二金使
金火如木水土之多則天下常有持刃縱火之患豈不
為世道憂吾有偏正垣七政論日月並明說計八篇又
有二百字真經二十五題詳於學士十條者學士所舉
十條人常聞常知也吾之諸論人所未聞未知也今以
諸論八篇與夫二百字真經二十五題授學士純遂拜
受而寶之大遼征和二年八月十三日　耶律純自識
　　髙麗國師賦
元星入局富貴無虧母曜歸窠榮華有凖若見財星得
所發積成家倘或制鬼當先刑傷破耗母曜莫傷於財
曜財星莫制於母星母入財鄉清淡守株之士財居子
位慳貪薄藝之人子衝煞地是英雄子若衝財家破耗
子居母腹必多蹭蹬之財煞守元方定是孤寒之士大
抵母曜無傷元須得地夀入夀而無虧年過一百財遇
財而有制囊乏分文母健子明而男女成行財破元魁
而夫妻反目元局破而猶可元星虧而立凶泄氣重逢
貧無立錐之地閑神疊見身無一日之安戰煞必要其
降煞戰必湏他弱星運一元氣分萬象元氣貴乎生旺
官星切忌休囚當明官鬼之元一星二用必達母財之
理二曜一情財破庫傷終身危蹇元衰財弱一世孤寒
鬼旺則夀筭必虧子生則田宅有發元坐孤虚骨肉參
商却宜僧道令居驛馬功名蹭蹬偏喜醫巫逢生則皆
致祥遇絶則能成禍官印不虧必作青雲之客令母有
情當為黄甲中人煞盛元虧則早年夭折令傷母損則
中嵗孤貧鬼入元方利名無就元居母局官爵顯榮財
庫不生而不絶亦可守成令元不旺而不虧僅能承蔭
白手成家必是令生財宿青雲得路當知令護元辰煞
化為官多是險中僥倖令變為鬼必於閑處榮華妻星
弱而重害室家母曜陷而六親早尅滿門昌盛皆因格
局安和一世貧寒必是令元臨戰官令逢傷縱得名不
過虚譽鬼閑太盛雖有權而終無實貴煞祿勲得用則
星純可取官庫嵗駕不傷則曜實為佳切忌無情夾拱
須看有意揖朝不可一途而取要明三限之元大抵閑
神不可交迎制忌亦嫌拒敵尅我者有用何妨生我者
凶神何用空亡絶地會吉非祥禄馬旺鄉逢凶反福元
居亡刼有鬬多災母坐煞宫無救多滯生旺處為禍還
輕死絶處有福亦淺盖五行順則為祥逆則為禍也
　　玉堂寶書五星斷
夫五行者木火土金水也在天曰五星在地曰五行在
人曰五常太極既判天地初分合乎至道體乎自然一
動一静萬物生焉盖造化而有變也夫金生夏而旺於
秋水生秋而旺於冬木生冬而旺於春火生春而旺於
夏土乘火氣初生於已每於四季節中氣前三日為旺
其月在辰戌丑未為正位故金旺木死木旺金囚水旺
木相火旺土休生我者為父母我生者子孫尅我者官
鬼我尅者妻財比和者同類然五行之性各致其由是
以元星入局福夀無虧母曜歸窠榮華有凖若見財星
得所發積成家倘或刑星當前尅傷喪命遇子旺宫多
顯發子衝煞處必英雄子可順於財星財莫傷於母曜
興財享福印旺滋元反禍為祥用强制鬼刑星有制要
逢我盛他衰元若居財切忌財星受死本宫正旺母受
刑生榮有日元如虚弱無逢子掘發無因清談守株子
居母局性貪薄藝母入財鄉元局故怕受傷元星亦嫌
受尅元居鬼局破耗非輕子入元方艱辛有救謀利失
本生局逢刑好事多磨妻宫制母元莫傷於財曜子可
逺於母星衝鬼須當子在先援母必當鬼在後為禍須
逢死絶為福切忌休囚妻來入母父道先亡母若遇財
坤宫早逝呻吟庶出母入兒胎衾枕孤單妻宫夀局尅
傷離祖鬼局逢刑破害臨身妻宫逢鬼母入刑宫情斷
絶子居鬼煞繼無親子居子局怕逢死絶之鄊妻入妻
宫切忌休囚之地妻居印局怙恃乖離子入夀鄊女男
昌盛子星受制寄養偏生妻曜居生因妻致富母居夀
局棣蕚聨芳鬼入元宫雁行分序子入子無傷則男女
成行財遇財有尅則夫妻反目兒鄉有尅當尋妻曜長
生妻局受傷須要子星帝旺母星入制孤尅散離夀曜
居財慳貪喪失五行相尅便知先者受傷兩曜相生必
是後來泄氣先詳體用次察尊卑一舉纔通萬無一失
　耶律學士星命秘訣七政論
　　一太陽
一太陽者午為正宫星為正垣乃太陽為主也如房日
火也虚日土也昴日金也皆有所屬乃日之次舍若正
月酉時四月午時十月子時立命在午日在正垣亦謂
日居日分升殿也却不喜居於心危畢張則為日入月
宫陰陽反背偏生庶出之人也日為君主則有金水之
佐金乃官星水為福元前引後從太陽不宜獨行無輔
皆貧薄之人未申酉戌亥時生於他宫見太陽亦宜有
輔皆可取也無輔皆貧薄之人也正月酉時生人太陽
在子謂之移乾就濕二月申時生人主入疾厄木炁强
者多主疾病命書云孤陽射破三方煞又曰水化伏尸
遇太陽豈為惡曜乃太陽能救諸宫凶煞不特戌上見
水得日可救他宫五怒得日皆可救也此宫最忌者木
炁也以日為君火羅計孛雖凶曜也然臣也豈敢犯上
惟木為難星疾厄雖至貴者不能免若太陽飛去與木
同度重則夭折輕則貧病木在亥為煞難入垣在子為
難當頭在寅戌傍臨在卯加入命皆為不足炁乃木餘
與木同凶木炁者樹木蔭翳之象能蔽日光其次忌日
火同行二曜朝陽嫌處離明之地二曜火羅也他宫立
命見火日同行多早喪父多敗祖業日者祖父也火者
自己也以已與祖父敵不貧亦天矣故凡四五月生人
日在申酉者不利父母蓋申酉為日沒之鄉也惟行限
喜太陽煞星近太陽皆能反凶成吉四正互加之宫宜
詳酌也
　　五太陰
五太陰者以未宫鬼度為太陰正垣乃午與未合日與
月配也其次則心危畢張謂之偏垣為五太陰也日為
身宫論生尅之妙者以月所泊詳其傍鬼傍母五星中
以月最重若更立命在五太陰者尤為利害蓋身宫命
宫度主俱從焉吉則俱吉凶則俱凶其可忽乎五太陰
中以張月鹿為第一宫何則未與午合取日為逺張鄰
於星取日為近午為一陰始生月喜居之次則危對虚
日心畢皆與日度相連月非日則無光也若命度張月
加以近望夜生之人皆大富貴一生無憂夜生而在他
宫立命月躔張者主一身安享命在張月在畢危心或
四月度立命月亦在四月度者皆可起家發跡成立也
最喜金水孛會金為金助月華㑹水為水涵蟾魄會孛
為太乙抱蟾皆為貴格惟女人獨喜一金星伴月遇水
孛近身皆無貞烈故日生喜太陽不可獨見夜生喜太
陰却喜獨見中旬三五之月最為圓浄詩云殘星伴月
落邊城月到中天分外明滿天諸宿皆沉沒只有團團
月照人又詩云五更旦氣十分清斗落參横日未昇相
隨寶月上河漢惟有長庚伴月明丑寅時生人金月相
隨皆主文章明了却不宜木為命度主也太陰經云己
申二命惟怕月在土宫土宿之中其餘夜生而遇火羅
謂之火月齊明遇木炁而福禄有用亦吉木炁强則土
計衰土計盛則月必晦五太陰中有危月到天門乾有
金生質厚歴試人命有子上危度命者遇土計則凶十
三度在亥命度者行土計多茍免此𤣥之又𤣥者也獨
有鬼度命其人必詭譎多謀詐故太乙謂月孛南方之
蓄蠱乃太陰之精如此豈曰陰柔乎此星若正得其光
明之時為人相貌堂堂肌膚皎然但鬼月遇火不謂之
火月齊明於金有梗見土却不曰土生金乃反害月焉
論者不可不察
　　六木
尾室火度實寅亥之正垣故見水孛則大發其次有井
木度者多於二十八宿木入秦殿秦州度栁者減力太
半次則斗二十三度次奎有十八度又角有十三度井
以末二度隣於鬼合還太陰正垣斗以末度隣於牛合
作丑土奎以末度隣於婁合作戌火角末隣於亢合作
辰金此四木惟角木弱况是金垣木必衰弱木在午行
午限午為三河之地其地多風又為木入離宫化成灰
多主夭折木在己巳為㢲風動又屬水能生木室尾二
度見風稍輕深忌火羅火能焚木羅為奴犯主亥上立
命限行火羅多死只喜水孛獨行或金入水鄊金水同
行同度為上吉蓋煞無餘氣木命得之多富貴金水加
合有力皆為可喜如金月同宫不謂之金助月華若是
生於冬月及壬癸年更得天元月令助之為竒
　　六土
六土者虚牛為子丑正垣次則女氐胃栁為偏垣如女
土近虚得子正位子為帝旺之地氐土近房亦居明堂
出政之宫立命於此得火能發大福為官必至卿相非
小小也惟胃土居酉土敗之地天盤又為反吟局人多
不足若得火羅十分為上有木炁往來必然困厄至於
牛金之土惟喜一火一羅獨行若限見火羅作黨則不
吉也他土亦然謂二母爭權遇水孛同行土亦崩甚不
可謂土尅水為財也最怕木炁當權得時破局入垣為
大凶亦不可在四木度中謂之失次之土安身與火羅
同度同宫者皆有福之人制化加合之妙又在善詳推
之
　　六水
六水者翼觜雖火皆水正垣論度者皆以二宫見孛為
水尅火不知水星行限怕逢孛為奴犯主也此二宫安
命多易看蓋己申忌土計其説多騐已之張翼軫申之
畢觜參皆水也怕見土計獨有井九度屬木人之論命
每易於此宫次則辰有軫八度水亥有壁寅有箕壁水
生於乾亥金混水軫亦生於辰之金見土計稍輕惟箕
水生於艮山蒙泉之地受質稍薄一見土計不破則夭
故寅宫之水金星得地為大利主持之命惟喜金水同
行或金水互垣亦好此宫深喜太陰與金同為金助月
華深忌月與土計同宫為安身傍鬼以行限而言卯辰
己午四位不可見土無金行限次第逢之卯有土十五
嵗中凶辰有土二十五前凶乃無中有曜若見金入水
鄉水居金位皆是竒特
　　二火
二火者七政所躔各有四而火全不與何則尾寅室亥
屬木而觜翼屬水矣火之所居不宜多有若火之多如
水土木隨寓而有則火性炎而有焚燒之患故火之正
垣惟卯戌二位戌為火庫卯與戌合卯火居房日之下
以燧取火於日也戌火藏於婁金鼎鍋之下以金擊石
乃有火也喜木炁為上躔在四木之度為吉四水度為
凶孛與水同二位之火最怕水居亥子之地謂之水滿
江湖火必微滅何則水在亥卯宫三合見之水在子卯
宫加臨之戌上安命十五後見亥限有水破我相貌二
十五後行子限見之破我家福徳年少逢之多貧夭惟
喜水木在天盤卯辰之間木在子不謂之木打寶瓶蓋
木在子巳加子戌宫二十五以後逢之皆吉此宫喜木
月同行不喜水月同學者宜詳之也
　　二金
二金者金度有四而牛婁鬼各有所屬獨有亢為正垣
曰龍者變化不測之物天為凶器若動用不可度也次
則酉宫金旺辰與酉合為金喜土計而畏火羅此二宫
命土計近月不為土犯太陰為安身傍母乃富貴之
人也辰上立命行限至午見火羅多死午為火旺之地
又為金敗之鄉限行多凶惟酉金遇火為災遇羅為有
救蓋酉反吟之局羅㬋在戍計在辰辰加戌羅在亥計
在己巳加亥羅㬋在子計都在午午加子天盤有救解
也酉上安命却有土星在子為福甚大為官星為命母
入垣逢旺加以禄主為天干月令有用之星行子限必
大富貴如辰宫安命遇土於午稍弱於酉金矣金主不
宜坐於四火度中宜在四土度也
　　日月並明說
日之與月其次舍在天相近故在子午卯酉四正子為
帝座午為端門卯為明堂皆日月所居酉為西沒之所
人生身命在此皆富貴之人安命在午日在巳月在未
為陰陽夾命日月在男女遷移夾拱有力必權柄能卓
立日午月子日卯月酉皆富貴命也月卯日酉皆賤命
也日居月度月居日度亦反背也其人必庶生二母日
生忌火夜生忌土亦當以標本論詩曰十二宫中不言
主强云晝火夜忌土何以不忌水木金是致五星皆莽
鹵行限若是見日月妙不可言或限中日月夾拱皆致
富火羅犯日土計犯月皆損害六親朔日蝕望月蝕命
在日月度不夭即盲啞之人日月同在命宫其人多貴
已為陽極月不宜居亥為陰極日不宜居月巳妨母日
亥妨父日月拱命拱二主皆貴拱田財必發拱遷移必
外發拱妻子必得賢妻子力拱疾厄必少疾病以類言
之百無一失日為主躔木度月為主躔土度皆失也
　太陰黄道說
　　太陰論
夫命取太陽安命以明其體取太陰為身以明其用論
命則人之所可同身則人所不可同如命宫諸富貴格
貧賤格與此身無相涉皆所不論必須與身有干係深
重者方是
　　太陰九行說
月有九行以黄道為經緯之主青道二出黄道東赤道
二出黄道南白道二出黄道西黒道二出黄道北四時
更可隨黄道而變遷春黄道始於東夏黄道始於南秋
黄道始於西冬黄道始於北其日南陸北陸又是隨天
道而旋也以九道捷法推之
　　四時太陰所經之度
　立春　木(黄/道)　火(青白/道)土(黑/道)　金(赤/道)　水(白道/月)
　立夏　火　　土　　金　　水　　木
　立秋　金　　水　　木　　火　　土
　立冬　水　　木　　火　　土　　金
　(以上五行係月所經由之度以此推其/黄黑道如太陽則從火月度則從水論)
論命以日月為身所係考九道晦明如人身生世而稟
賦厚薄道行所屬而為吉凶黄道内得五星之吉為福
土計孛羅為減力蓋四餘暗道之曜非黄道所可見也
見則必掩晦黑道正四餘得志之所又非五星所可從
也
黄道為人聰明清和粹美春風和氣灑落通變
赤道太陽光輝之所為人多權畧任勢敢為
青白道多清潔有風節廉操進退以禮大抵青白道為
孤髙之所若更命局與當生孤刑然局無禄貴駕殿者
必孤尅更空亡刃碎交横必是僧道有吉局亦為貴中
孤命黑道雖富貴人諸吉局亦必自艱難中起黄道雖
弱亦可為吉但怕黄道遇掩晦是月行于天而片雲蔽
之蓋以其昏晦也
黑道愚而好自用賤而好自専心髙無實志大無成之
人大抵專繫於九道之内次㕘得何星之用如妻星主
内助而起亦由内親而成功名田宅主得父母力財得
財官主貴更㕘諸局無失矣
　　論太陰之說
假如太陰度婁婁金也當以金星論如金星得垣占髙
强有夾拱與禄貴駕殿相係更見土來生之吉立命在
已人必有貴如金星失躔為他星所斷或截其脉不與
禄貴駕殿相係却與陽刃的煞相干此又下賤矣如金
星失道太陰得夾拱或見黄道所喜之星禄馬殿駕貴
人相涉亦為吉命如金在辰升殿當官禄或火在申子
辰當令或難直此不可以身主居官斷也蓋受火之欺
為令所役為官所驅何福之有若更有土與火之脉相
貫串此又轉凶為吉之道蓋火欲傷金見土則反去生
土土又生金矣挽回一團福氣全在土上却看土是何
宫主妻得妻力男得男女力官則貴福則富土為持重
之星有培植之功為人亦有持久之福若為火所燥無
土挽回凶焰為人多受漂忽震蕩之禍得吉尤凶也若
金見水却看水是何宫主田妻男吉官福尤髙是身得
此福若主無用之星奴僕兄弟無益於我精神氣脉為
彼所竊平生為人無力以小失大如金見木為財看是
何宫主妻得妻財奴得奴用之類活法推之無不中矣
　　太陰引從夾拱之辯
引從夾拱當辯其孰吉孰凶如月度婁前三十度内有
吉星為引後三十度内有吉星為從引以逺者為吉從
以近者為吉前後夾拱匀停不論何星多寡皆為引從
夾拱但看協和爭鬬如何耳前引後從又要求太陰之
前不拘多少近前一星以之為主若前面之星與所主
之星皆相生無戰尅非貴即富有戰尅不純粹矣若所
主之星與日月有傷此為下賤若日與官禄貴殿駕職
元無非富貴前後擁從匀停所主之星與月相得前面
諸星不相戰爭只要不傷月前主星不碍其為名利若
三合釣來亦如此論但當明剖合道望道之說在月前
為緊富貴皆特力為之不藉他人合道望道必因人而
成此二項望道尚可成功名合道非仰他人則不可貴
格亦是蔭官拱夾中亦有禍福如夾吉則吉拱凶則凶
又在詳推之也
　　一太陰前犯殿傷宿之說
犯殿者如主弱下凌恃其權而犯殿傷宿者上剛下暴
各恃其力如太陰度胃而羅計占昴畢二宿昴畢日月
也天之日月人之君后羅計乃黒道狂暴之星犯其日
月身前有此凶星安得不凶傷宿者如太陰在胃立命
在子丑木星在月前身命皆係乎土木將來傷之退度
尤凶主為人獷狼愚執更若當陽刃刼煞之類必是凶
惡之徒當受刑法否則夭折又有此格而富貴者乃坐
祿馬貴垣殿駕廟旺日月聨格有以伏凶星之勢雖犯
殿不妨也推者宜加詳審不可以一槩論也
　　太陰讓殿之説
讓殿者如人不臨正室而在别處所讓之殿有吉則福
有凶則禍如太陰度柳星二度之間諸星在翼軫之類
獨讓張宿在中或月度翼諸星在栁星亦是前為緊後
為緩當禄貴殿駕為富貴中間更有金水各一星在張
宿謂之一星朝后謂之留守護垣此至吉也若讓殿有
土計羅孛之類不謂朝后謂讓殿受欺此凶格也
　　太陰出垣入垣
羅計界出太陰若登殿駕禄貴者吉居煞者凶月乃柔
星有晦朔弦望全籍諸星輔之日生宜木水炁日夜生
宜金孛計火羅在太陰之前後見最怕陰陽反背諸星
失志太陰前有吉星相近禄貴後惡星趕趂尤急
　　太隂倒限
子上危月度立命限行至卯尾一二度本宫對合皆無星有
忽然死者蓋日月晦明不同危月也至卯日出之所正入剛
陽之地是謂有他無我兼以太陽惡弱倒限無疑又如午上
日星度立命限至酉畢度本宫無星而忽然死者蓋星為日
日至酉酉為月出之地亦有他無我兼太隂惡弱倒限無疑
　　二百字真經
四正宫神暗加管攝
　(四正者舉一而三者相貫串也如子午卯酉寅申己亥辰戌/丑未是也人多以三合論而不知四正生尅為急如木在子)
　(卯酉有金暗受傷尅如水在申巳亥有土亦暗受傷尅如/金在丑辰戌有火亦然餘倣推之可知根本之强弱矣)
天元得地有用者昌
　(天元者甲乙年是也為科甲若又為命主官禄福權/之星居髙强得水為助必富貴如受傷害必貧困矣)
月令當權乘氣之旺
　(月令者寅卯月木是也如春以木為令又以為身命/主及官魁福禄之類乘旺得水助之為富貴之命也)
正垣氣旺傍我無權
　(正坦者七政各居十二宫為正垣吾甞謂言宫不知/度言度不知宫人多不知此處𤣥妙如土旺在子子)
　(為正垣之所危之近虚濱土之水淺水之下皆近岸/濕土自危一至危五皆土也次則斗二十一起合還)
　(土度辰宫角十一十二合還亢午張一至三度合還/星未井二十九三十合還鬼戌宫奎十七十八合還)
　(婁此皆歷驗/非億度也)
界限分明彼木此火
　(此八字以寅卯界限之説言之蓋尾三度屬卯火/為主餘度屬寅木為主若以寅尾為火則誤矣)
主居退留餘曜難救
　(觀星以遲留順逆為最急主星尤闗利害入順度則/平生作事順快有福如入退留一生作事進寸退尺)
　(兼為人不剛果流/於慈懦者有矣)
母居退留為福不力
　(生我者為母如入退留/則是欲生我而不力也)
母星無生何暇顧子
　(如以火為主羅為奴木為母若木不生火反生餘奴/之羅或乙丁人又為刑囚是我父母有用之氣反黨)
　(餘奴刑囚之輩何暇/顧我生我而為福哉)
母尅於用福力潛消
　(如土為主火為母若火不來生土却與金同行則所/恃之母氣反與金相戰縱有力以及火子亦少減矣)
敵强難攻用力有損
　(書云相刑相戰則處世多迍相順相和則終身安靜/人多以我尅者為財言之則謬者多矣若以金為主)
　(限見木炁木為主限遇土計之類二星作黨者/强敵也見之重則刑囚輕則貧病必然之理也)
兩母爭權姑息太過
　(如土為主限見火或羅則發福如火羅同會若吉而/實凶蓋母與餘奴方爭權未息縱能愛子亦無力矣)
太陽當空羣曜潛伏
　(太陽者君也如七八月己午時生安命在卯如躔房/宿火為主將後行己午限見日如或金水木土與日)
　(同宫為科名科甲官魁福禄/遇太陽必伏諸星必無光也)
月兔無光晦朔倚日
　(人命生於晦朔命在月度此時月與日同會若日月/前後有吉星必吉凶星必凶設若日近火羅土計者)
　(凶日近金水/木者吉也)
河漢艮坤為士必秀
　(河漢者天文也秀士者人文也河漢始於丑寅尾於未/申如人命在此宫者必為秀士丈人次則戌奎亦然)
煞尅於奴本主自旺
　(如人行險阻而遇賊必先將奴僕殺傷而本主得免/也如木為主金為煞金不尅木而與炁同行是與炁)
　(相敵而力不及木矣而/本主之木得自旺也)
餘奴犯主縱吉為凶
　(如木為星炁為奴木主與炁同非享福發/財之命甚則早夭若生年帶煞十凶八九)
限遇煞奴十難一免　奴星敵煞
　(如木為主金為煞炁為奴限行見金煞又遇炁奴三/合無水火救之十難免一又云如金見火為煞限行)
　(不見火見羅為煞/之奴星亦不免也)
母無餘氣藉木解讐
　(此言己申與箕壁之水宿以金為母金無餘氣得木/氣居於强宫以尅制土計之仇謂之子能敵鬼與母)
　(力一/同也)
煞無餘氣逢火灰燼
　(此言木為主星金為煞而無餘氣若/行火羅亦能焚燒山林每於金煞也)
正煞暗生轉禍為福
　(正者正盤暗者加盤天機禍福多在加盤如子上立命/以土為主行限寅見木為煞如是暗盤巳上有火在焉)
　(木生火火生土為暗救有力又如戌上立命奎度行/子限見金如巳上有水暗中有救必能轉禍為福也)
正生暗煞化吉成凶
　(如子上立命土為主行寅限見火而生/若巳上有水孛傷火乃暗中受傷也)
朔望食神陰陽非利
　(日食朔月食望如日正食之時而人生在四日度日/既食而無光此命豈能有福如望夜之時而人生在)
　(月度中立/命亦然也)
界限中安離家遷祖
　(所謂界限者天文本無界限而人有之如軫十氐二/之類立命於此者多出祖過房依於人否則不住祖)
　(屋還移不定若諸星多/在過宫上亦主不安也)
上盤下局加合參商
　(命書所謂天宫地位十二辰消息其中全看行度則/於加合之中宜細推詳有加著加不著宜觀太陽過)
　(度二盤尅合子午卯酉之正各於上下二盤寫一星/然後以一星加合則上盤下局之星加合瞭然可見)
　(生我尅我在與不在/合與不合宜詳之)
釣合衝臨分擘闊狹
　(此即同宫千里異宫尺寸之説所謂釣合者申子辰/之類衝臨者子午卯酉對衝之類如立命在子火在)
　(午吉木在午凶萬一命在女四五之間木在張十二/三之間照命度不及豈能為災若木在栁七八度正)
　(照則為禍必矣餘星/闊狹亦宜分擘筭之)
　　二十八條斷例
四正宫神互相管攝
　(四正者如日之虚房星昴木之角斗井奎之類互相/管攝凡看星辰先看主星落何方有何生尅制化若)
　(論凶吉合依/星辰而斷)
同宫千里異宫寸尺
　(且如子上立命女三至危十雖是同垣何止千里若/危十一危十二子上立命視亥上危十三十四有尺)
　(寸之隔此何可以/異宫論也他倣此)
二母爭權姑息太過
　(如木星見水孛或臨本宫三合獨見方/為福若同見二母爭權反為禍餘倣此)
一星得地初無二用
　(或土宫立命或命主土星在别處三合見火生本吉/設若三合火見金火性炎上便去尅金却不能生土)
　(餘倣/此)
水火相戰其勢俱敗
　(如水命火同在命或三合或十五度之内相/照雖火受水尅火亦不寧其勢俱敗餘倣此)
日月爭權到底無光
　(如日為命主夜生本無光或與月同宫或見三合月/為命主日生本無光或日同宫或合照是自爭權無)
　(成於/福氣)
禄嫌衝破衣食艱難
　(如甲坐人禄在寅立命在申祿當頭為命/衝破終是艱難奔走限逢之亦然餘倣此)
馬忌空亡衣食奔波
　(如己巳生人馬在亥行限至此或命身/值此更加以凶星守照必生受餘倣此)
母主無權福氣不大
　(如命在子土為主限行遇火或三合為水孛/所傷其母受尅子必無力福氣不大他倣此)
向前得力再後無功
　(如命在亥木為主行子限三合見一水單行必能/發福若人行限到辰再見水孛必無再發之理)
若是無形終難制有
　(五星乃有形餘氣無形五星相尅此理甚明如炁近/上孛近火乃餘氣侵有形其力終緩或戌上立命命)
　(主火星在子金水同宫辰上雖有氣亦難化水生火/之理况子宫水旺之地其火受尅不淺以此合言夭)
　(命他/倣此)
黨惡則亂制惡不行
　(如木命行限遇金木自受尅加土計臨三合助/威為煞氣重若同火羅則制其金惡不行矣)
獨陽不生孤陰不成
　(若男人命遇太陽居四正為得地左右無吉星三合/又無為獨陽不生女命遇太陰居七强亦得經入廟)
　(三合皆無吉助為獨陰不成為事多/尅戰無成男命看四正女命看七强)
刑囚入陷縱惡難施
　(如甲生人命在戍火為主水化刑本能尅我三合有/土計制之或水入陷地彼受制之不暇豈能施惡於)
　(我哉或土計自陷/又恐不能制水)
暗耗雖强逢生反益
　(如甲生人命在酉金主化耗限逢土計不以為耗又/如乙生人命在亥木為主化暗得宫有水孛生之其)
　(暗反/明)
四正日月最怕西沉
　(如子午卯酉四正之地為日月之垣獨酉/為西沉之地若日月居其上終無顯達)
三方禄馬最喜拱照
　(如乙生己酉丑之人命在未馬在亥禄在卯/三合拱照一生衣禄不少此論地元禄馬)
安身傍母福禄尤佳
　(如土為命主火為土母月火同宫不以傷身論又如/命在辰金為主土為母身與土同行不以蝕月論乃)
　(富貴/格局)
奴賊臨身妻兒必尅
　(如寅亥木為主炁為奴星若炁與月同行或傍其人/必孤又如子丑土為主計為奴若計與月同行或傍)
　(其人必受刑傷不/然必夭餘倣此)
主數遇陷有救不凶
　(如木命人木陷于子或入金宫化刑囚或值命限到/此本受尅縁三合有水孛能觧金厄轉凶作吉但未)
　(免勞/心耳)
母若當權為福莫大
　(如子上立命土為命主以寅卯為福官之地若/有一火羅獨守在上是母當權大吉餘倣此)
同室操戈必遭禍變
　(如立命在子不問主星客星但有水火同垣金木同/位雖彼自相戰尅與命宫不相干終是窘我室廬禍)
　(起蕭墻/之内也)
飛星破駕終是廢人
　(凡論命必殿駕為先假如甲辰生嵗駕在辰金為駕/主辰酉立命金為命主若有火羅飛入辰宫乃為害)
　(曜破駕必賤/人也餘倣此)
刼煞抗衝威烈以怒
　(如壬子生人命在已乃的煞之地更有刑/土刃星居其上是謂煞見煞行限必夭)
三元並駕禄又加官
　(如甲子生人禄馬俱在寅甲生人又以木為天元/是木為三元若臨身命必顯達子丑午未命凶)
相順相生當觀向背
　(如立命戌火主入丑宫躔斗九度又有木躔斗十此/謂之向發福必大若火斗十木躔斗九謂之背雖發)
　(亦/輕)
相順相尅須驗實虚
　(如命在已水在申躔參有土在辰躔角彼自受制安/能尅我若有木炁臨照彼虚我實矣土若躔氐更有)
　(火羅合照助其實是彼實我虚矣行限至此必/夭若其間有金照臨又能生我之水反凶成吉)
原守推詳流年尤急
　(經云原守雖然無咎流年尤怕為災此二句不可忽/之且如火為命行年水星到命限焉得不為禍占煞)
　(尤/重)
　　步天經序
大凡論五星先以本主為重然本主强弱闗係輕重而
命母厚薄亦闗係輕重命母固有闗係而身宫尤為切
要命本既弱身主有失雖命母不能以救其為夭折必
矣命主之弱身宫之陷得命母之力以救之却能易危
為安𤣥齋所謂論命主須論身宫又當論命母三主不
陷不弱其為富貴格局明矣其次則論福徳官祿福氣
重則享福必厚官氣重則名位必髙又其次則論尅我
之星他强我必弱他弱我必强彼既伏降我方得以施
其志耳他若强梁負固必能為我之敵我自受制之不
暇何暇為人福哉蓋三方四正當看拱夾之何如然三
方四正又不可以一槩論若論三方又論四正不無泛
雜蓋子午卯酉生人於子午卯酉上安命便當以四正
為重三合為輕所謂太嵗宫神互相管攝是也或者又
曰四正無星便觀三合三合無星便觀四正亦是一說
設若生於子午卯酉坐命於寅申己亥辰戌丑未又以
三合拱夾㕘看不必專論四正也十二宫中皆効此例
𤣥齋曰專以宫主斷人之禍福則二十八宿躔度不必
論又何謬乎蓋二十八宿天經也金木水火土五星也
四餘乃地緯也常相脉絡互相往來二十八宿實於五
星有所闗係且如子丑宫乃土之位子宫有虚日危月
又是一家之閫奥如隔界又是一家藩籬也吾家所主
却以土為主宰焉得不以宫主為重度主為輕所主却
論度以此觀之萬無一失蓋五星之中木怕炁火怕羅
水忌孛土忌計此理甚明如子宫安命所怕者木假如
行限到木便觀木起何宫躔何宿若受制坐陷皆不足
慮若居生旺之地豈不為我撓不待三方四正照著皆
為禍患如或拱夾臨限災愈重也其餘皆効此例十二
宫中獨有午宫星日馬有五數正是人君九五之位安
命於其上主生平為人寡合作事無氣不能勝任大事
若有凶星惡煞居之皆不能施其凶惡天下自古無臣
犯君之理也如危月張月心月畢月乃后妃之殿安身
於此必主聰明膺富貴又如安身安命於觜火觜星天
上無曜不能安載其身主人生平飄泊無有定居鬼有
二度號為天眼此上立身安命多是奸雄冦盜之流蓋
星辰吉單行為福愈力如是凶星惡煞三方為黨自相
鬭戰又不能為禍若有一黨惡其為禍莫大焉大凡星
辰在天激之則變如安於垣安於駕升於殿其性雖惡
亦善耳又不能為禍也且如安命於子午卯酉乃四煞
之地桃花之位男人安命於此必能誇逞英雄躭迷酒
色女人安命於此過於伶俐酷於貪淫寅申己亥為四
馬之鄊不問男女皆不閑逸多受艱苦辰戌丑未乃為
四庫安命於此處性晦迷多是尅戰孤寡故𤣥齋論有
十忌一忌破禄二忌空亡三忌太嵗當頭四忌閑神入
局五忌飛星破駕六忌客曜臨朝七忌吉星背行八忌
背宿入命九忌女帶男星十忌晝行夜曜犯此十忌如
有吉星扶之亦不能為吉小兒闗煞莫若三六九十二
之煞為是士夫功名便以天馬運行為凖男人無婦皆
縁身命坐孤神婦人尅夫大抵身命居寡宿僧道格局
多於華蓋安身娼妓貪淫並以冠帶安命又如立身于
午未分明以金水日為富貴若背行於辰巳雖有官亦
卑若向於申酉其為官必顯若遷官轉職又以天馬加
流年而數之若帝旺長生必有遷轉若休囚死絶必罷
職剥官論其造化其應如響其流年禍福看大小限有
何星辰臨照吉星臨之則吉凶星臨之則凶便以一太
嵗二太陽加減而論遇官符則必有官符遇嵗破則必
招破財其餘十二煞神推筭禍福無不明驗後之學者
可以寶之然其術也源髓老人得之於𤣥齋𤣥齋得之
海上異人故以此為序以為星家之衣鉢云
　　步天經警句
十二宫中何所忌加臨原守細推求寶瓶最怕飛來木
紫炁臨之不必憂丑宫又喜金臨照木炁分明是我仇
大喜火羅為福氣若還水孛轉為仇
　(𤣥齋曰子宫怕木却不怕炁何為喜炁以炁竊木之/氣是以木不為患多有癸丑生子上安命有炁化囚)
　(者在命發積如丑宫喜金怕木炁蓋金為官禄以尅/其木與炁之仇况丑為金局又與子宫不同然其所)
　(喜者火羅所忌者水孛盖火羅乃是/吾家之命母水孛乃吾家之賊也)
寅宫亥宫皆屬木惟有水孛能為福逢金端的是焦枯
遇火亦能為惡毒寅上火羅俱不怕羅㬋能煮雙魚腹
更嫌土計兩陸梁設若侵垣多不足
　(𤣥齋曰二宫屬木所喜者水孛所忌者火羅金此説/誠然蓋木有二説亥上冬令之木寅上春令之木冬)
　(令木火羅焚之其勢衰敗至於春旺之木雖遇火羅/不能焚之是所怕土計則一也土計是吾家賊焉得)
　(不/怕)
卯戌二宫皆屬火卯宫與戌不相同卯宫不以羅為忌
戌上逢羅定是凶最此兩宫喜木炁但於水孛莫相逢
火命若還逢木炁必是當年運限通
　(𤣥齋曰二宫皆屬火喜木炁亦喜土所怕者水孛金/也金能黨賊為凶人能制吾命母之木炁也若羅則)
　(二宫所怕者不同戌上最怕羅如在子丑之間化土/亦無妨害寅亥逢之必夭折卯宫之火却不忌羅蓋)
　(火敗之地反為/救而不為慮也)
辰酉二宫從太白却於取用有差别酉垣最忌水孛侵
水孛必能為我泄辰宫又喜水孛逢若遇火羅必消爍
土計能為命母星木炁閑神何所說
　(𤣥齋曰辰酉二宫皆屬金喜土計但取用不同金旺/到酉怕水孛泄其氣辰宫水局喜水孛滋潤相生忌)
　(火羅喜土計此兩宫功用皆然若夫木炁/雖是財亦能為命母之蠧號為閑神忌曜)
申巳二宫皆屬水申宫獨得水之清西方專稟金之氣
何怕當頭土計侵最是已宫憂土計晝生尤怕火羅臨
二宫之水皆防孛若遇刑囚禍轉深
　(𤣥齋曰申巳之宫皆屬水申宫乃金臨官之地怕上/計輕已宫乃四月之水怕土計重二宫最怕者孛也)
　(孛為水餘能泄水氣若夫已宫之水忌者火羅申宫/之水忌者木炁火羅炎炎能燥其水木炁閑神能泄)
　(其水所/以忌之)
獅子之宫有太陽明知金水必為祥至尊之地皆無忌
只怕當年木作殃炁乃餘星何足畏無形安得蔽其光
秋冬行令俱零落春夏之時乃受傷
　(𤣥齋曰太陽之位不怕火羅計孛最忌者木也木乃/八煞之主能蔽日光秋冬則枝枯葉落春夏則葉茂)
　(枝繁却能遮蔽日光紫炁乃木之餘宿在天無象焉/能為害多有癸丑生人炁在申遇此限亦有發者縱)
　(不發亦/無大禍)
獅子分明怕木星我之所喜水和金申宫見木災重疊
木到金牛禍不生酉限當頭逢卯木加臨照命却灾迍
金星入廟如生旺限到金牛禄福臻
　(𤣥齋曰此一段専言午宫安命人最以木星為忌行/限至申申上有木必主重疊之災至於酉限是金為)
　(管攝若有木木到大梁無忌不能為灾於人更看金/在何處如入廟生旺必能發財若是木在卯加合酉)
　(或三合四正照之却生禍碧玉經云木到大/梁畨作咎是以木為主者言非指午宫命也)
未上分明是巨蟹獨以大陰為主宰喜逢木炁火羅星
土計却能為蝕晦躔在心張危畢地夜裏生人尤可愛
土星若健木星弱生平反覆多成敗
　(𤣥齋曰未上月為主怕土計若木炁强何憂乎土計/木炁弱土計强未免成敗若躔四月之地其福於人)
　(可知/矣)
命入寅宫多口舌罵人罵鬼無分别為人清秀更文章
身命因躔壁奎列立命若居心與畢止堪巫覡并才術
安命室火定為災回禄多遭家業失
　(𤣥齋曰寅乃喉舌之府奎壁乃文章之宿安命於寅/必多口舌罵殺時人若在奎壁則為文章之士也又)
　(如心月狐畢月烏諸星中甚有靈性立命二宿主多/才藝堪作巫醫卜筮術數之人若室火安身則多回)
　(禄之/灾)
生尅星辰固易言若言制化誠難取申命不怕土居酉
酉命何怕子上火酉宫有土土生金子宫有火火生土
縱不為福亦無凶十二宫中皆倣此
　(生尅制化理之自然且如申上安命水為命主所怕/者土也設使土居酉此土能生酉金金盛水强反吉)
　(若不為福亦無禍及人若土為忌在戌却有/火生土以黨凶神為害己甚餘倣此推之)
假如命在亥中居却有金來窘室廬三合加臨無救解
分明最喜炁之餘奴星反與敵相抗本主依然得自如
更得木星强位立福根反壯禍根除
　(𤣥齋曰亥之為命木是主宰最怕者金也如有金星/在命或三方照或行限臨之却有紫炁合照加臨乃)
　(木之餘氣抗金之敵木之本主却無傷/也如更木星入庫旺必能轉禍而為福)
日月雖為原守星最嫌日月兩同行日無晦朔皆明顯
月却無光借日明若是晝生為福力設逢夜誕斷無情
術家何可一概論當以晨昏論重輕
　(月本無光借日之光日無晦朔一般光明月有盈虧/難與同論晝生之人月借日光多有權福夜生之人)
　(日既無光月安有輝晝生月為命主怕與日同夜生/日為命主怕與月同有此必廢人也此指日月同宫)
　(論/)
火忌羅㬋木忌炁水怕孛兮土怕計假如立命子丑宫
木炁同行何足畏木星只以炁為仇那有工夫侵我位
羅火單行誠可取同行端的無生意
　(𤣥齋曰土之為命所怕者木炁也若木炁三方臨照/或同躔共度木炁自相仇耳何暇為我仇哉又如火)
　(羅為命母若單行則吉同行却不能為/福二母爭權姑息太過是也餘依此例)
最是火羅為性決若逢牽惹便能燃土宫坐命限到卯
恩地官鄉喜兩全更有火羅臨正合驟然一發必滔天
如逢水孛來加㑹夭折貧窮在少年
　(𤣥齋曰火羅之為宿與他宿不同牽惹便能燃燒子/丑立命行卯限火垣恩地必能發達更有火羅三合)
　(四正臨之必主大發如逢水孛/決是貧窮夭折在少年見之)
水星為性愛流東限路循行最喜空除是金星生則旺
閑神若阻不能通月金若是三方照為名為利若御風
秋怕孛星春怕土混居雜處必無功
　(𤣥齋曰水之為性疎則決窒則塞此理然也如以水/為命一路行限三方見金見月便有生意其發可知)
　(其餘火羅能燥水性終是作事蹇/滯若春逢土秋逢孛亦為禍也)
土孛從來最破官單行作黨一般看九流藝術為倫品
雜學多能不一般若在長生多智識若居死絶又艱難
若還木炁臨身命便作巫醫格局看
　(𤣥齋曰孛星主巧土星主多能官禄乃官星之地如/有孛土二星或單行或作黨破我官禄便是九流人)
　(物其人多學多能加之木炁臨照便是師巫造化更/加白虎胎神臨之必罵神罵鬼妄談禍福之人也)
日生専取日木土夜生却以火金月若是當年有用星
以是發用皆無阻設若閑神無用處背時生旺皆為禍
却將晝夜細推詳不宜拘泥三方主
　(𤣥齋曰日生論日木土夜生論火金月此理明甚假/如土之為命若是晝生遇火是有用之星必能為吉)
　(夜生遇之愈見光彩不分晝夜皆能為福如是晝生/金神當道乃閑神非惟泄氣又能為禍却不可以三)
　(方主為拘泥故曰女人最忌/男人曜日裏須防夜裏星)
行限須防太嵗衝不能破尅亦能凶若還灾病重重見
行限亭亭在此中要免此災除是喜喜神當道煞逢空
若從太嵗上行限災難無侵禍不逢
　(𤣥齋曰太嵗當頭立諸神不敢當太嵗之神大可畏/也行限若衝太嵗必見破必見尅若在中心對衝尤)
　(為利害自古道喜神壓煞除是喜神可以壓煞也設/若太嵗上行限又有喜神而無凶厄術者不可不詳)
吉曜未來先作吉凶神過去始為凶先前見了曾為福
此後相逢定罔功假若火人行水度須看水起在何宫
若躔旺位興災害死絶休囚方免凶
　(𤣥齋曰人之命且如辰鄉有吉星為福主卯限末便/有發用起來至於行限則是受用了設有凶星在卯)
　(正在卯限不能為禍過卯交辰方有餘殃如子上安/命丑上見火見羅初年必發一段福力至於辰巳二)
　(限三合四正再見必無再發之理如水行過不必重/見又如卯上安命行軫水限最以水為忌如水生於)
　(申旺於子他得勢我必衰微受制宜矣如或敗於酉/制於土局彼自受制豈暇為禍初不待三方四正見)
　(之皆為禍/福於人)
煞神為煞最難當煞地無星不必防更有凶星來煞位
相逢必定見災殃閑神入煞何干預吉曜臨垣始吉祥
若遇空亡難著脚斗鄉午位更無傷
　(𤣥齋曰申子辰生人刼煞己寅上安命最怕逢金乃/是金生在已逢此煞能為然爾若煞地無星不須防)
　(也若是閑神居之與我無干亦不為禍設若水孛居/之反為吉祥如甲午生人辰巳為空亡縱有惡星居)
　(上亦無所施其惡餘倣此南斗之/地獅子之鄉煞星自伏何暇殺人)
隔角星辰相照應往來經緯可㕘儔本宫原守當研究
莫把加盤探隠幽天地人盤多錯亂恰如樓上駕髙樓
若還無曜當加合既有星辰莫逺求
　(𤣥齋曰天地盤加合不必過而求之如本宫既有星/辰三方四正可以㕘詳如本宫無星辰便當加天地)
　(盤以驗吉凶最是十二宫隔角/上不同三方四正俱照得著)
子午卯酉為四煞喚作闌干併貫索子行卯限定遭灾
午命到酉難著脚行限若教逢惡曜人離財散家消鑠
此闗喚作鬼門闗十有九人難過脚
　(𤣥齋曰子午卯酉乃黄泉之門亦是貫索闌干之煞/如子上安命卯末端的一闗午上立命酉末端的一)
　(闗及有凶神惡煞臨之其死無疑如無凶/神惡煞亦難迯一險卞試九驗有如影響)
主星若是朝君位定是當朝作貴臣設若母星依日月
必能大富潤其身崇勲嵗駕相闗攝日月朝之定出倫
若是凶神侵禄駕陰陽相拱反為迍
　(𤣥齋曰假如亥上安命木為命主若木起朝君居前/為引居後為從似此必是朝貴之命更兼水孛强健)
　(便以貴命論若是水孛依日月却不能貴是為大富/造化或有陰陽拱禄必致富拱駕必致貴如拱忌難)
　(星必見破敗其命徒然得/貴人敬重不得貴人之力)
若論功名何所據甲人端的將金取先看官禄次臨官
又看此宫星所制為官蹭蹬老無成第十宫中逢難火
爵星若陷印星制懦弱無權椎且魯
　(𤣥齋曰多有人以科名科甲魁星官禄定人之前程/不亦難乎假如甲人以金為官星金星受制於火雖)
　(是官職未免蹭蹬無成若使官星髙强爵星印星弱/陷是為人真閑懦耳官星為上禄星次之其餘不必)
　(論餘依此斷/無不明也)
官當遷轉論官星財主尊隆定富人財若壓官官不顯
資財必重決名輕官星若把財星尅縱合為官徹底清
兩主相生俱壯健必膺富貴一般榮
　(𤣥齋曰為官必看官禄主論財須論財帛星財星尅/官星宜致富官星尅財星為官清要財官比和無相)
　(尅戰是兩全造/化富貴命也)
安身安命如向貴職掌文書為吏輩命身若在貴人邊
職在堦墀無坐位若是刑囚破貴元為胥不了終編配
貴星生我我星强出入貴人終見愛
　(𤣥齋曰如人身命坐貴能為貴人如向貴近貴是曹/吏造化此最有理如丙子生人申上安命水為命主)
　(出門逢酉上之貴酉上或三合逢金貴人必然敬重/六丁生人以孛羅為刑囚破貴如在酉上必為編配)
　(蟲蛆之人行限/逢之必然不利)
有甚星辰能致富不論田財先論庫水人端的在辰宫
破奪侵欺財不聚財帛宫神不必論若還木命須觀土
生成旺相必興財若陷刑囚拘不住
　(𤣥齋曰水為命庫在辰最怕凶神破庫又怕金星泄/庫所怕者金氣也餘宿侵庫者紫炁也有此星辰在)
　(宫生平不住財惟守耗財而已若是孛為福禄守辰/宫必得婦人財亦能驟發又看土在何宫居財帛有)
　(氣更有火生土必發財若居陷弱/不會發財却更破財餘凖此也)
得富非難得夀難夀星須把令星看令星若起逢生旺
夀筭巍巍等泰山不怕尅星惟怕煞根基淺薄福闌珊
縱敎主曜逢生旺也作顔回夭夀看
　(𤣥齋曰令星者春木夏火秋金冬水土在四季也論/令星生尅以此占人長短盖金木水火土在人為仁)
　(義禮智信俱能致夀如令星入煞必是夭折之命若/不陷于休囚死絶而入於長生帝旺臨官無不長夀)
嵗星最是分凶吉却把令星明得失令星若陷嵗星强
創業為艱却富室嵗令二星俱明健富貴榮華無勞力
更於命主有相闗係是人間髙貴格
　(𤣥齋曰人之造化最重者納音次重者令星此二星/命中根本若髙强壯健更與命主有相闗乃是人間)
　(上等之命若嵗星强令星軟柔終能致富/難享見成令星强嵗星弱成敗進退人也)
最怕閑神來守駕又怕淫星奔坐馬更忌飛星破駕勲
尤嫌餘宿侵吾舍背星入限黯無光孤曜當頭孤且寡
陰陽無輔各單行到老艱難無片瓦
　(𤣥齋曰閑神守駕是外人當權我何氣力淫星坐馬/是妖邪無制奔走不停飛星破駕禄則惡曜占强餘)
　(宿侵本垣乃小人用事背星入限謂之失時孤宿當/頭謂之無伴獨陽不生孤陰不成所以到老艱苦)
自古男兒志四方主星不喜庫中藏主如入庫為人晦
縱有文星也不光獨有婦人偏喜此為人守志在閨房
若還孛彗來侵庫奔走他鄊自嫁郎
　(𤣥齋曰庫者藏也男命主星入庫縱能為官亦晦女/人主星入庫必能守志如有孛侵庫必發淫奔之興)
　(先賢以為/彗星宜也)
坐命如居四馬宫動摇不定颺心風田財二位如逢此
成敗興亡頃刻中若是女人臨馬位嫁夫招婿必重重
臨官帝旺那逢著多是踰墻暗裏通
　(𤣥齋曰四馬之地不宜安身立命男子得之主心不/定田財二位逢之各有動摇女人於上安身立命必)
　(然招夫疊疊若是臨官帝旺相逢更主淫蕩盖寅為/人馬申為陰陽已為雙女亥為雙魚皆犯重疊耳)
賤人格局是尋常安命安身細酌量若在馬前并馬後
主星受制暗無光更嫌奴宿侵吾舍奴隸為驅離逺鄉
縱有吉星來救助亦須植立傍人墻
　(𤣥齋曰賤人之命如在馬前安命馬後安身多是賤/格如甲子生人或卯或丑上安命是馬前後也若是)
　(火為卯主土為丑主失陷本為奴隸之命又若計丑/羅卯必為驅使奔走他鄊是為馬以攔趕爾設若有)
　(吉星救助亦傍貴人門/墻終是無植立餘倣此)
男命須防八煞星女人切忌刃鋒辰煞星照限遭官禍
刃宿傷人亂血經受制不能為我撓黨之愈重見灾迍
男逢陽刃女逢煞縱發為災亦少輕
　(𤣥齋曰男怕八煞女忌陽刃八煞主官灾陽刃主/産厄此理甚明男逢陽刃女逢八煞却不為害也)
那箇合為僧道格分明木炁為孤尅不於華蓋上安身
或者孤神為命宅若是木羅相會遇終身只作山林客
炁星在命好安閑亡刼臨之閑不得
　(𤣥齋曰人之安命若在孤神寡宿之鄊又如木羅相/㑹天華地蓋合照拱照皆是僧道造化如亡神刼煞)
　(在命雖欲閑/散不可得也)
且說夫星是尅星髙强必是聘賢人若居父母并兄弟
端的因親上致親以我生他為子息若他陷尅必無成
我之尅破為奴婢他若髙强必弄權
　(𤣥齋曰尅我者為夫星我生者為子我尅者為奴婢/此理甚明若是夫在强宫必招賢夫若在兄弟父母)
　(之宫必因親而致親此議論不可破人皆以妻妾男/女僕馬宫不若此之為真學者可以知之如是受尅)
　(之星髙强必/招妾弄權也)
水金原來是情星相順相生必有情中有閑神來間斷
為人刻薄義恩輕女人却把為淫宿生旺其間必雜行
若是朝君居嵗駕君前父側不行淫
　(𤣥齋曰金水二星謂之情星可相合而不可雜如有/相順相生必有恩義如有一星間斷於其中必無仁)
　(義之人不問何命當以此斷女人反是當以金水星/為淫星金水分明非娼則婢如近君嵗駕則不然以)
　(此用之萬/無一失)
多是女人為水性水從上下多淫佞羅㬋相向逆而行
血經來往為無定火孛同行午未宫到老已招勞倦症
設如八煞遇羅熒胎前産後多灾病
　(𤣥齋曰婦人最以火羅為忌火羅主血經也羅若逆/行自辰至巳必是月經不定設若水順流而行為人)
　(必主淫蕩火孛同行於午未之宫必招惡症設如/八煞逢火羅胎前産後必致多灾只為八宫見灾)
那見婦人好淫冶不怕貴人不怕馬身宫若在冠帶位
臨死好淫重疊嫁更加火孛惡星臨月下花前多引惹
不為婢妾也為娼亦是人間女豪霸
　(𤣥齋曰婦人淫蕩非惟貴人驛馬最怕冠帶安/命不惟重重嫁夫乃淫慾不止婢妾娼妓之命)
最怕小兒逢直難刃兼刼煞不須嗔甲壬戊子從申起
庚丙旬人數起寅數至本年方是數三九六十二為真
小兒若是逢斯難父母徒然生此身
　(𤣥齋曰甲子壬子戊子旬生人從申上起子去未上/逆數至本生年住庚子丙子旬生人從寅上起子逆)
　(數至本生年住却又從本生年起自一數至本年安/命宫住若逢三六九直數也更逢直難其殺身必矣)
　(此乃休扣/和尚秘訣)
五黄係是朝廷客三碧臨垣多破尅為人清貴有文章
六白一白并八白生逢四綠必為災口舌官符為七赤
九紫山林客散人壓身破相為二黑
　(𤣥齋曰此乃方道之書一白主人秀氣二黑宜為僧/道破相可免三碧主人先破後成四綠主人多灾病)
　(破祖五黄主貴七赤主凶狠為軍卒九紫主人清間/為山林客以上起法從太嵗順數至命宫住看發何)
　(數以定白黑/而論禍福)
　(謹按六白一白八白者以洛書乾坎艮之數也五黄/者中央之五也九紫者離也三碧四緑者震㢲也二)
　(黑者坤也數以北方一白為最美故主清貴文章五/黄為黄中故主朝廷貴客而三碧四緑二黑為凶其)
　(法起太嵗順數至命宫四仲旬生人起坎四孟旬生/人起震四季旬生人起坤而逐位飛數至本年遂起)
　(一白數到命宫是何色以斷吉凶此法以後天之八/卦與洛書之數相為經緯以之㕘看人命不亦備與)
　　論倒限
太嵗為衆煞之主統衆煞行於黑道中所以為灾不違
時刻看人夀夭窮困終身不吉皆因身命宫位日月命
主俱落煞鄉更煞神拱夾又占髙强縱或得福皆非横
中得財然限入煞鄉未免死於非命或吉為凶神所惱
凶為吉神所臨刑害可知宜加詳審故有十忌一忌破
禄二忌空亡馬三忌太嵗當頭四忌坐煞向煞五忌煞
星得志六忌限入鬼鄉七忌粧成鬼局八忌二煞夾限
九忌命主受制十忌母星尅令立命行限此十忌為凶
至慘經云夀元不永定休論處世多屯常冷淡若見當
生日月命主俱各受制大限方入煞神之初或出煞神
之末不見救星未有不凶者今分諸煞强弱為詩二十
首于後
刼煞原來是煞魁身空命主不須來若為鬼局應當死
煞曜臨之不必猜若是無星居此位更於三合細推排
天盤加得凶星到命似風燈不久摧
要知三煞最為凶直難同臨不善終三合無星更須忌
煞星切莫又相逢若還日月同居此官禄臨之禍愈隆
大限相將離煞尾黄泉之下定行蹤
煞中陽刃最為凶身命同臨主破刑大限若交當畏懼
煞星在上恐難行若無凶曜尤當忌局勢㕘詳判死生
三合更加神煞拱纔離陽刃入幽㝠
皆言七煞是亡神莫道亡神禍患輕身命若還居此地
貧窮蹇滯過平生凶星惡曜加臨到大限渾如履薄氷
三合更須明審察煞來夾拱更難行
巳中的煞金生處殺氣嚴凝人畏懼莫教刼煞又同宫
便主黄泉尋去路若為水命土星到粧起煞神真局勢
世人莫只忌秋生四季生人尤可畏
酉中的煞旺中金金氣秋霜殺氣深陽刃若還同到此
煞星日月不須臨若非惡死便言夭大限纔交便促行
太嵗當頭又衝動此身安有可延生
的煞如逢在丑宫煞神歸庫不為凶更加三煞并陽刃
限數存亡頃刻中若是亡神煞星到雖然不死也為凶
若為日月三方拱禍患憂危更不同
限星不入煞神同日月三方拱更凶刃煞夾之尤可畏
天盤加到福重重午宫坐命尤嫌木亥上還為八煞宫
不必木星同到此水星若到亦當終
局勢尤當子細推世人不識此天機煞星不到還須忌
鬼曜臨之限亦危設若太陰居鬼局纔交限局便傾危
更加刼煞并陽刃煞在天盤禍不遲
星家倒限有真機第一先將煞曜推切莫一途拘泥著
須看命主有無虧命星安穏無刑尅此生平善實無疑
若為命主遭他害任是仙神也皺眉
欲識煞神停力處二煞中同人畏懼更看加合反復宫
煞神飛到誠為慮縱然煞星加不臨須忌行年太嵗侵
行年煞星照臨著大命傾危不可禁
刼煞怕頭三煞尾陽刃兩頭皆要忌陽刃若在相貌宫
破相毁形端的是此煞排歸八煞中太陰飛到為凶比
陽刃刼煞扶兩旁禍起之時難可避
煞若飛廉凶又凶莫安身命在其中欲知鬼局十分重
命主陰陽不可逢此煞不須和合看只將地局究其功
若還行限臨其地煞曜臨之不善終
煞神不可例言凶煞落空亡逈不同日月不臨命不到
煞星不在命無凶若還限脫煞星尾必定為灾福不隆
此是天機真妙處根基淺薄禍無窮
煞星難曜分生旺春夏秋冬子細推若是煞星來秉令
也分晝夜論安危若為反背須還忌夀算摧殘禍有基
衆煞下臨人畏懼此身安有百年期
寅丑二宫中立命陰陽合作難星看夜陽晝月誠為忌
煞位相逢限不安若在貴人并禄上也須減力命凋殘
若還煞拱凶尤甚限數初交死不難
若論閻浮死惡人命身俱各值凶神煞星入命命入煞
日月臨之必害身更怕煞神來拱夾刑囚為煞更相侵
必然死在刀兵下命似殘花滿地零
人行空限無星照限若無星福不生加合通闗煞神至
煞神在上恐難行非惟貧困多凶禍破蕩田財似水傾
限度若臨天命絶縱然度得也伶仃
煞曜從來怕冷窺飛來落影是真機若還大限行臨此
陰府王宫立限追餘曜為凶凶更甚度躔黑道禍相随
五星為煞分强弱受制還須見福遲
日月同居官禄宫限星入此福偏隆若還入到中間度
稱意中亡總是空不必煞星并煞局刑囚為煞更相攻
欲知倒限真竒訣驚倒人間學術翁
　　雜論倒限
限度尤防真照臨如限見土度忌見真木加以限主宿
弱倒限流年煞星添力亦然三合尤切限度防戰鬬火
頭孛尾皆為大災若計孛凶星一迎一送決主倒限本
宫三合子細詳之亦有當生限無星辰被流年凶星尅
倒者凶星戰鬬者如火孛水計計孛孛羅等亦倒限人
命忌星行限十有九凶日生火夜生土為煞則灾重納音
逢奪必有重灾限行到此度為煞必死為主之星不論
化氣㑹主之星復論化氣煞星若化吉為禍亦輕若化
凶尤緊母星化吉為福大化凶為凶亦緩照命限者生
尅至緊
　　加盤例
　　　亥加申　子加酉　丑加戌　寅加亥
　　　戌加未　　　　　　　　　卯加子
　　　酉加午　　　　　　　　　辰加丑
　　　申加巳　未加辰　午加卯　巳加寅
加盤之法決要天地盤各有子丑寅卯辰巳午未申酉
戌亥且如立命子先以天盤卯對地盤卯然後寫十一
曜在地盤上且如火星在地盤夘天盤卯亦相對寫一
火星諸星并要上下盤各寫一星却以天盤卯加子依
此決斷無差也餘尤奥妙詳見十二宫安命論
　　通闗例
　　　未闗申　午闗酉　巳闗戌　辰闗亥
　　　申闗未　　　　　　　　　夘闗子
　　　酉闗午　　　　　　　　　寅闗丑
　　　戌闗巳　亥闗辰　子闗卯　丑闗寅
從卯上起子逆數以丑闗寅以寅闗丑夘闗子辰闗亥
巳闗戌午關酉未闗申申關未酉關午戌關己亥闗辰
子卯相通丑寅相通辰亥相通己戌相通午酉相通未
申相通如人立命子通闗夘若卯宫有禄有殿駕有火
羅命母則一生吉利如通刃刼破碎有煞氣鬼星則一
生屯蹇學者宜知之
　
　
　
　
　
　
　
　
　
　
　
　
　
　
　
　星學大成卷十
欽定四庫全書
　星學大成卷十一
　　　　　　　　　　　　明　萬民英　撰
　十二宫安命論上
　　子宫安命論
子乃土旺地命坐此土為主如登垣登殿入局登籍坐
貴與宫神太嵗相闗即吉如㓙忌刑難混雜則不為福
吉㐫相等則中常㫁也又本宫三宿如女虚二宿不問
晝夜並以土論獨危度夜生從月取用亦依弦望而論
有月可為主無月只取土用事然須在望前太陰有用
中間亦不離乎土若夜生火居強得經最吉此宫土喜
火羅又為官星六丙生人不為囚六戊生人不為刑甲
生人為真祿壬生人為真福夜得火尤為光明身主臨
之為安身傍母亦為身主傍官更在高強無忌曜侵之
為福夏末晝生見火亦能為福如火星獨垣前後無相
雜是官星明健起於命前即為滿用又為貴格若水星
晝見起於高強當為吉利葢財元木也三限星水也若
木與太陽相離又為得用春令又強夏則次之又不可
為忌葢日生從陽木土乃一體之功用惟夜生為鬼九
十月為直若太陰遇木為安身傍鬼縱是木得經財祿
得意其間亦多刑尅疾病之類若木入命值留退不分
晝夜皆以㓙㫁若木火交合可從吉用水火交合命母
受㓙官星受尅為㓙若混以刑囚直難皆㓙寅宫福徳
木居之乃害曜入垣或本命天元納音屬土即為奪星
或臨亡神刼煞或有刑囚終為㓙忌若有太隂在寅巳
之宫謂之四正逢刑怕見身也葢寅中加己巳中加申
是寅刑己巳刑申其不足可知矣其中有一火星為官
星得局更得土星在寅巳是寅加己巳加申雖曰刑是
刑而生我非刑而尅我更如命主有情祿馬在命合此
格者寅限可以名利無疑矣夘為官祿火星居之或三
合見火皆貴若無火而有木更加以太陰在寅夘未即
為土得木局多主夭折若加以難直尤㓙亥為財酉為
田金木同行於命前後或交命度此田財二用實為吉
利若是冬臘金木交於命宫多是不仁而富春月庶幾
已為疾厄水星居之為難星入垣壬生人在七八月多
㓙或有壓身灾病水星主濕病臨濕局多隂濕手足之
疾若金助之為害尤甚孛水居強或居官祿遷移亦㓙
如壬甲生人子夘兩宫通闗陽刃如官宫值此難免中
年之厄子宫命者一為天地通闗局二為四正局三為
四破局須看命與太嵗生時合成何局論之子宫立命
午上有祿酉上有身夘有命主乃一隂一陽之謂道而
天地通闗局成矣亦謂之衝干對祿否則互見之亦佳
如癸人祿子乙人祿卯丁巳祿午四正互加皆是崇勲
而四正局成矣四破局者四位俱不見祿唯㑹刑星害
曜難直等星如太隂命主在寅申戌未是未中有戌戌
中有丑不然只在丑戌者亦戌中有丑丑中有戌加之
四位有煞氣守之為四破局此乃加盤之妙正盤所不
及正盤衆人之禍福加盤本身之禍福故前賢云天盤
轉出地盤上夘上分明是命宫此加盤之妙用也且如
子上立命甲丙戊庚壬四正徃來通闗陽刃其間子午
有羅計主之可以鎮定命度雖在虚危不為忌論若是
羅計偏孤又不臨於子午日月福祿臨於二八多是中
年發福而不長久其四正次舍中間限度交對如女度
立命限入氐土虚危立命限入房心此乃四刑度内乃
闌干貫索伏尸卷舌為煞限路逢之中有發福者忽有
夭折又不可測但是伏吟四正體局者犯此煞又不可
以次舍度中為得也此局正則為四正偏之亥為三合
偏之丑為不入局四正是四正灾福三合是三合灾福
一星稍異理皆不然且如子上危十二度立命上盤是
夘下盤是子此乃四正為體土為命主如躔於亥宿初
度則是上盤夘下盤亥即成亥夘未三合局為用若偏
之丑太隂在巳初度是上盤夘下盤巳又成巳酉丑局
為用或有祿馬扶之亦是貴格
　(發明云子宫土旺之地坐命以土為主如登垣殿入/局登籍坐貴與宫神太嵗相闗則皆貴命也如難刑)
　(囚混雜則不為福如難直吉㓙相等無彼此強弱則/平常命也所忌者木炁二星所樂者火羅二曜火之)
　(一星既為母曜又為官星雖丙戊生人化為刑囚亦/吉壬甲生人化為福祿則錦上添花木之一星固為)
　(害曜雖甲丙生人化為福祿終以為害若戊庚生人/化為刑囚為禍尤深炁之一星為禍與木星同雖好)
　(惡如此然亦須看守宫者何星所用者何星混雜者/何星黨與者何星又不可一㮣論也如福祿權財混)
　(之以直難則塞翁得馬未必為福也木星固知為害/若混之以火羅則反為吉以木能生火恩有益於我)
　(也十二宫之最切者莫若福徳官祿八煞也福宫屬/木設有木星居之不可為福徳主謂之害曜入垣若)
　(有太隂在己申之宫謂之四正逢刑怕見身葢寅刑/巳巳刑申其不吉可知矣其寅中有一火星謂之官)
　(星得局又能為福更得土星在寅巳是寅加巳巳加/申雖曰相刑是刑而生我非刑而尅我更加命主有)
　(情祿馬在命合此格者寅限可得名利無疑矣夘為/官祿宫設有火星居之謂之官星入垣或三合見火)
　(皆吉若無火而有木更加木在亥夘未即為土命人/得木合此格者多主夭折若加以難直尤㓙必死於)
　(非命萬不失一也已為疾厄宫水星居之為難星入/垣難星疾厄主是也更六壬生人生於七八月多主)
　(惡死輕則破相壓身之疾水星若有金助之為害尤/甚孛水居強或居官禄遷移亦㓙如六甲六壬生人)
　(子夘二宫通闗陽刃加官宫值此難免中年之厄子/宫坐命者一為天地通闗局二為四正局三為四破)
　(局須看命主所臨與太嵗生時合成何局以論之子/宫立命午上有禄酉上安身夘有命主乃一隂一陽)
　(之謂道即天地通闗局成矣此局有四裏有八表謂/之衝干對祿否則互換見之亦佳如癸人祿子乙人)
　(祿夘辛人祿酉丁人祿午四正互加皆是崇勲而四/正局成矣四破局者四位俱不見祿惟㑹刑星害曜)
　(難直等星如太隂星命主在寅申戌未者是未中有/戌戌中有丑不然只在丑戌二宫者亦戌中有丑丑)
　(中有戌加之四位中有煞星守之故為四破局耶律/所謂四正宫神暗加管攝是也此乃加盤之妙正盤)
　(所不及正盤衆人之禍福加盤本身之禍福故前賢/云天盤轉出地盤上夘上分明是命宫此加盤之妙)
　(用也又有巳加戌辰加亥亦有相闗大槩先看局之/重輕然後㕘以加盤而明禍福如火星在夘禍福由)
　(此而分四正局見之則夘加子火來生土必然為福/返吟局見之是夘加酉火來尅金必然為禍此局正)
　(則為四正偏之亥為三合偏之丑為不入局四正是/四正灾福三合是三合灾福一星稍異理皆不然中)
　(間又有偏局且如子上危十二度立命上盤是夘下/盤是子此乃四正之體土為命主飛入於亥宫初度)
　(則是上盤夘下盤亥却成亥夘未三/合局為用或有禄馬扶之亦是貴命)
　　丑宫命
丑與子合故以土為主雖主相同然取用體局與子宫
别子為四正丑為諸不入局三位互加以丑加亥亥中
無閑極而兩宫通闗以寅闗丑論其星辰雖緩且急亥
為兄寅為相此宫有吉㓙可以通㫁外雖緩而實急胎
中造化自有𤣥㣲所忌者太陽木炁所喜者金火羅㬋
正二月生太陽直難為㓙多是夜生有此若秋冬兩季
晝生行太陽之道而禍亦輕木炁為嫌但論晝生庶幾
可取金為官星火為福主二皆可用晝生功淺夜生用
多若火髙強明健雖晝生亦可發福如壬甲人見火如
乙丁人見金其福尤大獨羅有用炁計無成若混以刑
囚直難當作㓙㫁若貴祿馬職元局主之類稍吉此宫
屬土中有斗牛二宿斗度命者當取木為用須甲乙生
或納音木火命更以春令而生即以木論亦且不離乎
土以此命度見孛故有功火亦得用惟晝生見金為忌
若夏令之際生在晝時合得木用金之不忌亦明然矣
若或庚辛生人或春夏之夜生木盛金衰當從何論或
秋冬以金主事則又不可以金尅木論葢庚辛人金亢
金也春夏之夜者金之廢也秋冬者金之權也巳酉丑
者金局也三限皆金火夜生以金火為主合以金為長
土次之火其用也何曽以木為本元若或戊巳生及納
音土安命於斗雖春夏生不必論木即以土㫁土度四
季不離乎土土者金之母二者不可離若夏令以火行
權金不怕火以土性存焉若秋冬得金獨垣局無㓙難
功名又何疑此宫命者是宫無禄馬多是三煞臨之辰
戌丑未四位皆煞命妻官田總局若命丑身亥是身入
鬼鄉如寅午戌生人此為三煞此格多㓙害然諸宫皆
以身入閑宫為喜惟此宫難與他比如身在亥有木臨
照為禍尤甚縱無木炁亦不為吉通以㓙㫁以夘辰午
為𦂳要之地午為難宫太陽居之為難星入廟若得火
居之或三合見土為福星入局是八煞有星更以禄臨
之少年功名可必辰為官祿金星入廟太隂居之身入
官鄉如木炁臨之是木入水局土主不宜為害曜破官
禄如失用更不可如木炁同太隂在酉辰是亥加酉午
加辰辰午酉亥俱全皆為不足夘為福徳土星臨之是
土入火垣有情生土或木星臨三合能破我福徳是夘
加入丑為我命害少年刑傷十二宫命惟此宫乃緩中
之急前所舉相貌閒極是若命主土星在寅亥者或有
火羅合之是福相造化若土單行二方(二方閒/相是也)又為㓙
局若身與火交是安身傍母身與木交為安身傍鬼又
如乙祿在夘乙人丑命為加盤之祿甲祿在寅甲人丑
命為通闗之祿壬祿在亥壬人丑命乃祿入閑極以午
加亥得下盤之祿命得此三者為祿也如辛禄酉丙戊
禄巳此三者安命於丑合照有禄是合禄也正所謂隠
中之顯是製局之體用合此者無不顯貴又不可不觀
子寅若火寅金子為官福夾命夜生福尤重日月在二
宫亦妙日在子月在寅為上日在寅月在子次之己酉
兩宫與此通㫁當審吉㓙又以丑之為命故知其與諸
不入局於中又有𦂳要處若安命稍正則合從入局㫁
若安命偏於子又從四正局矣偏正之中有天地徳合
局六害局六合局又不可以諸不入局㫁以六害為六
合極相霄壤六合則始終有吉六害則始終有患
　(發明云丑宫立命以金為官星乙丁生人化福禄更/美火為恩曜若壬甲生人見之為福尤重羅乃火餘)
　(為福一也晝生功淺夜生用多若火髙強明健雖晝/生亦可發福人皆以木炁為善星火羅為惡曜豈知)
　(善星發福緩惡星發福驟但恐混以囚忌之星反能/為禍矣若混以職元祿主崇勲貴人為福愈有力也)
　(宫之最切者八煞官祿福徳三宫也午為八煞太陽/在上謂之難星入垣惟火居之或三合見土一則土)
　(命人得火局二則福星入垣局三則八煞有星更有/祿馬加臨少年功名可許辰為官祿金星在上謂之)
　(官星之垣又為金星入廟月在上謂之身入官鄉俱/為吉利惟木居之一則木入水局二則害曜破官三)
　(則辰午為煞十二宫主惟相貌閑極乃緩中之急若/命主二星在上或有火羅合之多是卿相造化如鄭)
　(敬齋壬辰十一月十九日辰時安命在丑土星在亥/係閑極宫官至公相若此顯達者不可枚舉雖土在)
　(亥本為土逢木局而未宫有火却成木生火火生土/況命坐崇勲而見火加入命宫此其所以為佳也須)
　(知此格方妙亦有於寅位輳成火局或有火羅乗之/者如單見一土入木局當以㓙㫁不可一例推之要)
　(之最切者莫如加盤最妙者莫如入局正謂得地不/湏論惡弱失時何必問髙強今之術者不知加盤之)
　(妙以為鄭敬齋之首發達者何辰限為大魁又何三/十六氣此中氣推之正交入辰限辰限無星不知辰)
　(加寅既加見祿又加見馬安得不榮達切不可以弱/宫論之又如巳宫雖曰遷移實為切要若有金星在)
　(上一則照命二則照禄三則官星入局值此者多是/晚年顯達切不可以弱宫論也然又要觀子寅二宫)
　(有夾有扶尤妙若火在寅金在子為官福夾命日月/在二宫亦佳日在子月在寅為上日在寅月在子次)
　(之日在巳月在酉亦謂之隂陽拱夾亦好身命若拱/夾好則一生吉利若不好則一生灾晦又是前為胎)
　(元後為三日其為禍福不亦重乎其次要觀命主命/宫為緩命主為急故殿駕經云命雖空亡而主領猶)
　(在即命主也最要者拱夾不然諸星揖拱日月朝拱/皆貴命也又其次要觀身主若拱祿拱殿拱駕皆是)
　(貴格若身命主在辰夘上謂之官福入命不可與諸/煞相㕘若身命二主拱夘不為拱福徳却為拱木局)
　(土命得之皆為失格間有救處亦是貧天之命又其/次要觀當生之時若攀殿駕登祿馬亦是貴命在十)
　(二宫皆要太隂居閑極獨此丑宫與亥宫最怕太隂/在閑極葢丑土也亥木也月臨之謂之安身傍鬼又)
　(成木局主一生迍蹇重則夭折既觀此生時又要觀/所生之日有天月二徳帝座或日月夾垣城帝座或)
　(二主夾垣城帝座或官福夾垣城帝座或身命夾垣/城帝座此三台八座之格如日在丑月在亥中夾一)
　(子若丙子丁丑日生水旺在子乃日生以帝旺為帝/座也納音旺處是帝座也庚午辛未日皆土旺在子)
　(故帝座在子日月夾之豈不竒哉惟癸巳乙夘乙酉/更髙一著是謂暗祿入局日在丑月在夘更於丙寅)
　(丁夘時是納音火長生在寅謂之日月夾垣城畢竟/謂之安身傍鬼以中夾寅木若更遭刑煞囚難等星)
　(在其中則必為害又不可以垣城論也若無他忌只/恐寅木為害此亦小節不足慮也又以丑之為命故)
　(知其為諸不入局偏則為四正局於中亦有變處正/則為諸不入局葢安命稍正則合從入局㫁若安命)
　(偏於子又從四正局矣偏正之中有天地徳合局六/害局六合局六破局不可便以諸不入局看以六害)
　(為六合不啻霄壤六合則始終有成六/害則始終有患須於偏正中仔細推之)
　　寅宫命
寅宫屬木獨陽不生木生在亥寅與亥合兩宫互加丑
為通闗夘為加盤一則財帛二則相貌若有㓙吉臨於
夘丑吉則為福㓙則為禍人但知拱夾為重不知互加
為妙若在外而實在内也宫神艮丙生人卦氣以日木
土為三限主木土為田財以金水為官福木土二星晝
生明健福力非常夜生亦可金為忌害秋冬之際常行
於夘辰巳之間是時木瘁而衰金強而怒晝見有灾如
金㑹水日尤可為用若金獨立無水日以制之三合左
右有太隂助金臨之木土禍何可堪冬月本非晝用何
況難星黨鬼又為身與鬼交此為慘毒若春夏之際金
星行於東南西北晝生不利夜生金水同行亦為吉火
同行為有情㑹合太隂亦不為㓙葢夜從陰金火皆隂
也若太陰更臨陰方又為吉用況其木盛金柔我強彼
弱何足畏之水為官星晝夜有用此宫尾箕二宿於内
尾乃火之垣寅午戌乃火之局其火之用明矣然而火
乃木之子木乃火之母必先母而後子茍捨木而全取
火是為有子而無其母寅尾命晝生以木為先夜生當
以火為用金星禍福前㫁已明水雖為忌亦為利害獨
有丙丁人及納音火者可以為𦂳其他命者又不相同
如箕度水四時取水為用水乃木之母先水而後木水
之一星一為命母二為命度三為官星諸用畢備若水
孛交計水㑹水火交征水土相迫雖為㓙忌尤當明審
如春夏生水為休囚彼強我弱是故不足生於冬月水
星旺相命主官星秉令㓙惡夾之反為輔衛是猶武卒
之於將相若居於髙強富貴可必茍失地亦能為㓙古
人云人命臨於箕多疾害兼箕星好風且主簸揚身命
忌曜交夾或星曜戰鬭於人多灾病縱有官亦有讒謗
之類人馬安命人多好動主遷移此宫禍福與亥不同
亥以隂為主寅以陽為論日木土三者故不離乎取用
夜生用輕亦不可失辰為福徳已為官祿但木忌居福
徳若月居之為身居鬼鄉遇水解之免㓙辰與亥通闗
限入此者本宫有星可以明㫁若無星必於亥宫取其
禍福若亥有命母財元天馬之類皆以吉言㓙星臨之
則㓙已為官禄一生成就之地己戌通闗依上取用水
為官星得失強弱生平賴之中間輕重前段已具午宫
為遷移諸星臨之善惡易别六巳生人太隂臨其上為
大吉午乃六巳人祿兼卦氣上盤巨蟹乃太隂之垣廟
此命當為貴格又不可以難星㫁之非六巳人不可言
未乃難宫此宫與他難星不同此是太隂為難身主相
干若身更入難宫申來加未未加午午未二宫忽有忌
曜又為前後三日胎元此兩宫為禍福最𦂳宜明審察
惟丑乃財帛宫丑與寅通若此宫有田財二主或當用
之星為吉與他處財帛命管攝者大不同葢此財帛有
命宫也如甲之申子辰坐此是命有祿馬以木火為最
重如甲之寅午戌則以木火為竒亦命宫之有真祿馬
對衝也若己酉丑人身居福徳乃身命夾三煞此宫所
合數局本為不入局若偏之卯則有伏吟局天地通局
在焉雖然如此亦難捉摸所貴者得其綱領而已
　(發明云寅宫屬木木生在亥寅與亥合兩宫互加丑/為通闗夘為加盤一則財帛二則相貌若有吉星居)
　(之則帛相貌皆是貴命若有㓙星居之皆是賤命好/則福生有基不好則禍起蕭牆人皆知拱夾為重而)
　(不知互加為妙若在外而實在内也此宫所好者水/也孛也所忌者金也月也皆難星也金水二星最闗)
　(利害細看閃避互宫換局貴賤了然若金入水位水/入金宫不然金入水局水入金局皆是仕宦命也若)
　(金水相隔一位水居無用之地則為夭折之命大抵/恩星雖化為刑囚直星亦吉若化為福祿愈佳然難)
　(星雖化為福祿亦㓙若化為刑囚尤酷餘宫依此㫁/之雖然好惡之星如此又次看守宫之星如何所用)
　(之星如何印䕃混雜之星如何方可以㫁吉㓙且如/庚生人以水為祿主乙生人以孛為祿主固為福也)
　(若五六月生人混之以火土是火直生土囚尅祿水/耗尅祿孛未必不為禍矣又如巳生人以金化囚為)
　(忌辛生人以太隂化囚為忌固為害矣若春生金混/之以水得水以泄金太隂水精以生孛反為有福不)
　(可槩論也當審輕重㫁之若有職元局主天馬地驛/與夫難星害曜直煞之類又不可以此㫁論十二宫)
　(惟官祿福徳田宅八煞至切也已為官祿所屬者水/水星居之謂之官星入垣太隂居之謂之身入官祿)
　(木星居之謂之木入水位命主有氣謂之命主坐官/或丙戊生人謂之祿居官祿俱是富貴之命若金星)
　(居之謂之害曜破官午有水星破禍成福有火居之/亦能為福若辰酉有金破福成禍辰為福徳屬金若)
　(金星居之不為福星入垣即為害曜入垣太隂居之/不為身居福徳即為安身傍鬼又為難星黨害曜木)
　(星居之不為命主坐福徳却為木困金鄉是貧薄命/也若金居之混之以水破禍成福木星居之若申子)
　(辰有水星即為木入水局太隂居之若六乙生人夘/上有祿即為身命夾祿好惡之辯可細推也田宅亥)
　(宫也金水若在亥行辰限多發福若有金土在亥行/辰限多為禍男女戌宫與官祿巳宫相闗有金在戌)
　(行限遇水則吉利若有土金在戌到巳限不見水則/不利八煞未宫太隂居之謂之難星入垣若三四月)
　(生人月為直星主生疾病六辛生人月化囚星多有/官灾更加申午二宫若有㓙星臨之嵗煞值之謂之)
　(以煞見煞有大禍存焉有吉星臨之未必為福是申/為胎元午為三日前扶後引惟命主木星居之一則)
　(入局二則入秦三則八煞有星不為主居疾厄也更/有吉星扶之不貴即富矣此宫亦有數局一為天地)
　(通闗局二為天地徳合局三為六合局四為諸不入/局五為六害局所謂天地通闗局者以隂加陽以陽)
　(加隂主星得宜是也如寅生人以木為主飛入於申/加之以酉申者陽也酉者隂也申屬水酉屬金是金)
　(生水酉生木木飛申上有祿寅宫安命謂之衝干對/祿謂之六合局為吉若辛生人木為主星飛在戌上)
　(亦加之以酉雖曰辛祿在酉酉屬金木逢之不得其/次反成六害局酉戌是穿心六害為不吉也所謂天)
　(地徳合局者此宫坐命有二丁巳生人祿在午木為/主星飛在午午宫有未是午與未合六癸生人祿在)
　(子木為主星飛在子子宫冇丑是子與丑合如甲戊未/庚生人貴在丑未而命主飛在未是未宫有午午與)
　(合如六辛生人貴在午寅而命主飛在午是午宫有未/未與午合如乙巳生人貴在子申而命主飛在子子宫)
　(冇丑子與丑合又甲戊庚生人命主飛在丑丑宫有/子子與丑合有如此數即為之六合局不然互拱見)
　(貴尤其佳也其他皆為諸不入局是天盤地盤加合/不成如有職元殿駕局主卦氣天馬地驛在命主所)
　(躔之宫即為好命如有刑囚難直煞星在命主所躔/之宫即為㓙命也又謂不入局中有六害存焉木為)
　(命主在酉是酉宫有戌戌宫有酉好則為天地通闗/局不好則為六害焉又如木為命主在夘辰夘辰是)
　(六害辰宫有夘夘宫有辰為六害局惟是這處便有/輕重此寅之一宫得隂注陽受二星最為利益專解)
　(直難一星八煞宫屬月以月為難星若得隂注陽受/解之不為身犯難宫若以月所到處皆成難星守位)
　(如此則此宫安命者俱無好命矣貴乎有隂注陽受/而附加之尤以為佳所以大煞僧多值此星亦有大)
　(仕宦者多值此星互加暗加之法後學鮮知最妙者/寅中之造化萬物殊途皆由此出人徒知有寅也而)
　(不知有艮也人徒知有艮也而不知有震也先天後/天大有施設誰能明達至此乎寅宫坐命皆從夘上)
　(加所謂天地左旋而右轉又以偏正而論所合者數/局殊不知伏吟局有之六害六合局有之天地通闗)
　(局天地徳合局亦有之惟其如此亦難捉/摸所貴得其要訣則判然如在目前矣)
　　卯宫命
卯與戌合故為火命居於此為伏吟偏於寅則為不入
局偏於辰則為六害局子夘通闗四正取用最為𦂳切
此宫體認與四正四刑反吟局相表裏如天地通局自
夘起子夘為東方之地子為支神之首以此加之是為
諸局之緫故先有天地通局一則生二二則生三生生
無窮宫神震庚人卦氣火金月為三限主以木土為田
財以太陽為官主以水為忌難夘主陰夜生用火金月
也金火有情於我處於髙明為福必矣晝生則用輕晝
生若木土臨命度不為田財之用而為陽明之助火為
本領與木相維春夏當權雖晝生不為忌夜更有功一
火滿用此為最切得之必有勇畧又能謙恭起於太陽
之處為命主朝君廊廟之士也若㑹於午最明若在陷
宫則減力水為難星於春夏者以木土為主令我強彼
弱水力終㣲七月八月生值之者以難加直故為不足
身近水為身與鬼交多主暗疾生冬月水常經於寅夘
之間此時木衰火老水正得時見之不利若得水星合
木木能生火乃絶而復續也若助之金孛其㓙尤甚若
金水交行是為難星得助此宫三宿如房度太陽為性
與火通類經云太陽與火通㫁生尅制化惟依火而行
心月度夜生從太陰為主金火助之吉見土計為忌葢
夜生隂局命者亦以火計為嫌晝生從火㫁如氐度戊
巳生人及納音土者命宫與土星相管攝方可以土㫁
又不可以土助之葢天地間土從火中出必有火而後
有土以氐為土度㫁則土生旺但不可一例以木炁為
嫌戊巳人納音土者九月十月方以木為碍終無傷人
元氣若春夏之際木又為財元生旺論之不可一槩言
也庚人得之而為化氣必能獲福又喜土計臨之葢天
元屬金故夜生人亦不為忌此宫立命無分晝夜不問
四時必藉太陽臨之吉地輔之吉曜守於禄宫卦氣之
上則功名顯達茍陷於惡弱混以刑囚直難必有㓙累
此是㓙暴之徒每犯刑憲此宫主命為伏吟之體難比
三合六合論所𦂳者考於四正四正吉㓙有無虚實則
命宫同一體午為官祿子為田宅酉為妻俱相闗係葢
子午夘酉本為四刑之地甲丙戊庚壬人之四刑者闌
干貫索伏尸卷舌是也得其吉則有驟然之福歸之㓙
則有暴然之禍命宫為始官祿次之妻宫為終翻覆徃
來㓙吉倚伏處中交之際多是世變風移善惡相反也
設若丙戊生人官宫主事此為天地盤中上下交若有
福祿日月臨之多是發福中主夭暴如得子午上有羅
計主之方可禦患葢天星制地煞此局機闗最為靈驗
福徳主巳以巳加巳上下無度只尋其初而窮其終與
官祿體勢甚别或以軫加翼以其深淺不同禍福則異
若丙戊人祿所在若子午夘酉人破碎所在當斟酌而
言此宫無四正變換之理合戌中加之通闗有吉可以
吉㫁有㓙則以㓙言通闗無吉㓙之曜當取三合有無
制局解之方定禍福夘宫坐命體勢最難明白本宫無
變但看深淺如何正則無復變偏則體局又變其間詳
審在伏吟圖中申宫主厄所忌水星唯七八月間多生
於東南之際以太陽故也如初中末見之當審其患又
看制化如何最宜明辯
　(發明云夘宫屬火火庫居戌夘與戌合戌者陽也夘/者陰也故以火為命主春夏當權雖書生不為忌夜)
　(更有功命居於此為伏吟偏於寅則為不入局偏於/辰則為六害局夘辰是六害伏吟無度大槩要推日)
　(出入度之淺深如日入淺躔氐一度雖天盤在夘則/加辰地盤則寅加夘以夘時而論則命度與日同度)
　(有如此類便以為伏吟局其說謬矣又六合局有之/六害局有之天地通闗局天地徳合局亦有之於中)
　(暗有造化若日躔房度以夘時生則正為伏吟局既/得伏吟局之正故無徃而不正在十二宫中亦皆以)
　(正論其禍福只在一十五度内見之使有一水星在/亢初度水能尅火是禍起蕭牆使有一木星在尾初)
　(度木能生火是福生有基木炁者此官之父母水孛/者此宫之鬼賊木為母曜炁為木餘固能為福若六)
　(巳生人於十一月十二月生者復混以生未必不為/禍也難星囚直不惟作灾又制其木不使為福又如)
　(水孛固能為害若六辛六丙生人於二月三月生者/混之以木炁未必不為福也是水生木又以炁泄水)
　(不能為禍至此方知其妙要之十二宫最切者無如/戌宫酉宫其次申未宫禍福不出乎此葢戌宫闗我)
　(官祿且官福二宫有好星在上未必吉惡星在上未/必㓙惟有暗加之吉㓙最驗也未為遷移申為八煞)
　(申未通闗難星居之俱為不足月臨之亦未為善更/火星臨之却不為火臨坤地灾消爍而為灾愈甚人)
　(多不知其然也此宫坐命一曰深淺互加二曰翻覆/互加三曰就本位加且以深淺互加言之以一宫有)
　(三十度有竒日初入則謂之淺日將次欲出則謂之/深不然命宫三十度皆然今試言此一段加盤方曉)
　(其義以命宫之入淺而論則八嵗至十五嵗是夘加/辰辰所主也若有水星在辰是辰金生水為灾愈甚)
　(十六嵗至二十一嵗是辰加辰二十二嵗至二十六/嵗是辰加巳巳上加見辰水謂之害星入垣能制其)
　(火二十七嵗至三十四嵗是巳加巳三十四嵗至四/十二嵗是巳加午四十三嵗至四十六嵗是午加午)
　(四十七嵗至五十二嵗是午加未以命主入深而論/自一嵗至七嵗謂之夘加寅雖坐命於夘而却一半)
　(在寅起所以夘加寅也自八嵗至十五嵗是夘加夘/此伏吟局加盤也大槩日漸淺而漸深不可便以為)
　(淺便以為深返旋加減則命度自明此則言其大畧/也若行限則又看中氣更看在何宫上如逢職元局)
　(主卦氣天馬必能為福如逢嵗煞刑囚直難必能為/禍不可一例推之所謂及覆局互加既以天門加地)
　(户又以地户加天門天門屬乾亥宫也地户屬㢲巳/宫也奎初至軫七軫七至奎初此理㸃實於中造化)
　(隠然之妙正在丑加寅子加夘亥加辰戌加巳午加/酉申加未所謂本局互加亦反覆局例以寅加辰次)
　(第加去禍福了然以上加盤要看/星辰對度消詳取用以論吉㓙)
　　辰宫命
辰與酉合金為主已在前夘在後人見其夾拱而相統
攝夘本加辰辰加巳兩宫互加於此亥為通闗反覆巳
亥兩宫禍福最𦂳宫屬四庫既無祿馬又無卦氣命宫
於此六害二體考之禍福翻覆為先互加次之此宫立
命以太陰為官祿主以火土為田財主晝生以土水木
為三限主如晝之木土本強若更處髙明必合體用夜
生則量輕重雖為反曜而亦無㓙水之用涉得失難辯
臨㓙則㓙遇吉則吉火星為財夜見為福晝則無功戊
庚辛人多為不利甲巳丁人見之為喜秋令則名利兩
全夏令則名為利奪行之陰道財福最多居之陽分人
多貪吝如逢水孛則以為㓙㑹土計為吉羅㬋泄財之
氣木炁養之取其得失與其他宫分不同中有軫角亢
三宿木同軫亦無翼水在金中土不為忌角之一宿木
主乎春春月生人則為有用如甲乙為干納音屬木先
忌金羅次嫌火氣與其他干音又不同秋冬金強於木
何有晝夜以金為首得其吉用為剛方若例以㓙神恐
乖仁義雖宫有三宿然主用要明不可一槩以戰為論
葢水之為相是金之水四時常行之道晝夜不忌乎土
見土用為三限得土則金有滋生若角之為度是金中
有木金柔則木盛金盛則木衰此二者皆我家本然之
物何以刑戰但白晝以金木相交則恐為六悲之害當
以㓙㫁其他時候如金木相去争差何㓙之有若角木
苟以金為忌則亢金豈以火為財得失消詳又當明審
此宫坐命生於冬月者金依太陽每行東方艮震之地
亦有躔尾箕於寅人皆以金騎人馬為忌此乃星家常
論此宫與酉宫金騎人馬不同酉宫論者晝見為㓙辰
宫論者夜生有禍晝夜造化已别明白更中間藴奥處
乃𤣥中之𤣥也且以安命在辰取上盤之夘加辰財帛
在夘取上盤之寅加夘閑極在寅取上盤之丑加寅雖
下盤是寅字而上盤却是丑字金得天之局故以為竒
若戊庚人有祿馬貴人以是上盤之貴合下盤之祿馬
此又為竒中之竒所以為吉中間體勢皆暗中造化又
有亥為奴僕多為官星入格此又分别一段論亥雖奴
僕與命相闗此為弱中之強也此宫立命與戌宫相等
所貴者奴僕也葢戌中有己辰中有亥與其他安命之
奴僕不同此宫體勢喜太隂與土同若太隂在奴僕若
夘未有土合之即為妙用所妙者以下盤之亥為木局
入上盤之戌為火局若得土合是火生土土生金身命
相闗最為大利故曰得天者貴得地者富午為福宫善
惡相半得其吉用則曰培植失之於㓙反成黨鬼未為
官宫上有午下有未名曰六合為官惟此一宫立命有
此格其他宫分無此能知者罕有如有一星得用在其
間可以得名得祿若六巳人太隂居未又為官星更是
祿主星又得上盤之崇勲卦氣豈不為超倫出世之流
酉入難宫辰與酉合彼此相同戌宫與八難相類如見
難星只依晝夜生尅而論禍福金為命元又為難星不
可以命宫與八難同論辰宫乃天涯地角之所若合以
驛馬臨以水孛多是離鄉奔走之人若交之紫炁是僧
道師巫之流也此宫體勢與四正不同與六合亦異偏
之夘則曰伏吟偏之巳則為不入局輕重當自察之
　(發明云辰宫屬金坐命以金為主金之一星最闗利/害若飛起入官福二宫又臨駕登殿入局無惡星雜)
　(之則以貴命論若飛入四宫更加福祿權財相㑹而/不以暗耗雜之則以富命論或在奴僕相貌弱宫又)
　(無官福權財助之則以貧賤命論若坐煞宫㑹刑囚/直難則以刑夭命論此宫所忌者火羅所喜土計也)
　(土為命母又為田宅宫主計乃土餘所以皆喜也火/為煞星羅乃火餘所以皆忌也雖然喜忌如此取用)
　(亦須看守宫加合印䕃何如耳如火羅雖為煞曜若/混之以土計則轉禍為福矣土計雖為思星若混之)
　(以木炁尅我命母反助火羅之惡為禍非輕若以十/二宫輕重言之無如命宫主之最𦂳也午為福徳未)
　(為官禄日在午為福入福宫月在未為官居官位不/惟官祿入垣又是隂陽入廟最為竒也或命主居於)
　(強宫又與太嵗宫神祿馬天馬地驛職元局主互相/管攝則功名顯赫矣卯為財帛火星居之不為財元)
　(入廟乃是刑曜入垣酉為八煞金星臨之不為難星/入垣乃是八煞有星合此格者無有不好若科名科)
　(甲拱夾愈加其妙若金星在午福徳之位日為福主/在巳月為官禄主在未謂之日月夾主又為官福夾)
　(主則為福不淺矣且如王待制甲申十月初五日寅/時生命在辰金為主在寅本居閑極之宫又臨天馬)
　(未足為榮葢寅為祿馬之地天盤以丑加寅是為坐/貴坐祿若日在夘月在丑乃日月夾主星況日月二)
　(主又是官福丑寅夘皆隔一位加見官祿又是夜生/人不背年三十餘官至待制地位若金在午羅在巳)
　(火在未謂之火羅夾命主若是六戊六丙生人以火/羅為刑囚謂之刑囚夾本主刑害可知天盤巳加午)
　(主犯囚星以午加未主為刑星所犯謂之合處受傷/為害不小必然刑夭破敗雖日月夾奚補哉縱富貴)
　(亦須夭折若寅午戌三合者有土計居之可以泄火/之㓙不然己申宫有土則火能生土土能生金又可)
　(挽回春意以有益於我之金如土計二星更為祿貴/天馬地驛之類助之尤為大福也此辰宫安命隔一)
　(位互加一則為天地通局二為六害局或有官星祿/主祿星貴人在夘辰巳三位則吉是夘加辰辰加巳)
　(謂之天地通闗局若火羅二星又為刑囚直難在夘/巳二位亦以夘加辰辰加巳俱是刑囚是火來尅金)
　(謂之六害局葢吉星居之則為天地通闗局其為福/可知㓙星臨之則為六害局其為禍可知或者不識)
　(飛宫變局可以互加舉一隅則三隅反又如火星在/午是財星逢旺亦是刑星逢旺既為財元坐祿又為)
　(刑星破福既看財元不當以刑星論葢火為財元逢/旺若是丁巳生人祿居午位乃是財元坐福坐祿加)
　(以土計二星為祿主權星在寅戌二宫或在巳未二/位大約三十六嵗行午限得土計為福祿臨之必大)
　(發福也若火為財元逢旺倘㑹刑囚難直在午又是/嵗煞之所在若更生於夏月之時火神用事若三十)
　(六嵗限到午必然夭折縱有當生之金在巳酉/丑三位亦難救達者觀之不待辯而自明矣)
　　巳宫命
巳宫屬水此宫安命謂之諸不入局亦謂之借局三位
互加與夘未兩宫相闗係巳戌通闗與戌宫為翻覆命
宫加夘福徳加巳以巳闗戌以戌通巳此宫取用為無
體局多以借局用之借局者即制局之類也宫神屬㢲
辛人卦氣三限之主則金火月以水為命元官祿主以
太陰為福徳以木為田宅以金為財帛以火為難以土
為忌水之所主四時不竭春夏之水為用淺秋冬之水
為用多冬水秉令得之多謀術葢水者主智之義也水
之於土為忌害甲乙命猶庶幾壬癸人實為鬼土埋雙
女見木炁不以為忌火起髙強見木炁亦為禍晝生見
土不甚為㓙夜生見火反㓙為吉四季之土必有悲傷
夏月之火為難太重土星犯月故以為㓙火星犯月晝
尤利害土為奴僕犯命臨身生來輕賤雖有基業之人
亦如奴僕奔波火為疾厄居身入命生來多招殘疾雖
有享用中年亦主殘傷金木為田財之主得晝用則義
重利輕得夜用則義輕利重春水敷榮秋金堅銳交以
㓙神田財亦利若冬季生人水與土計㑹不可以槩論
葢主神得令雖有㓙忌而反輔衛居命臨官却有吉用
水與金交是為官財得勝人有進身於仕宦者多溺於
貪汙若水㑹木星或生於草茅者亦篤於文學水朝太
陽為官主朝君少年科第水背太陽為官星潛伏老無
出身水臨月孛多貪酒色水近太陰多逢官貴水逢紫
炁勤儉立身多主僧道水㑹計都多能計筭必熟商賈
葢水為性遇㓙則㓙遇吉則吉此宫二宿軫翼居之其
間水火争差陰陽迭異翼火度者水中之火火中之水
亦猶五行丙子丙午得其制化為水火既濟冬令則火
不能勝水夏令則水不能勝火黨之木則為火勢臨之
金則歸水性丙丁天干從火則是壬癸命者取水為先
若行火令臨以木炁是為助難五六月生直難兼具若
行水令㑹以金星是為生官冬臘生人名利兼全此翼
之一宿乃火之經復乃水之度火在中間以此為之火
度合以水星主其本次以火星求其用先取時令之強
弱次驗人命之緩急但以水為用必無差火之為用當
明輕重若行失勢是謂本主衰㣲火行得助是難星火
熾中間得失務要詳察不可輕㫁官福二宫在於申未
此為要地如水與月同行為官福交㑹未申通闗官中
有福福中有官若有一宫得吉前後俱利一星為㓙彼
此受灾雖各宫分别而實相維未宫亦與巳相統攝申
乃官宫巳乃命宫禍福徃來可以取驗申乃水垣吉臨
之官局㓙則破我官祿戌宫疾厄翻覆之宫也下盤乃
寅午戌上盤乃申子辰失其用則為疾厄受刑得其用
則為通闗有吉若火土臨之是火生土土尅我水也若
三合有金水反成申子辰水局上盤加申與官宫相闗
係下盤是戌與巳相徃來此宫極𦂳不可緩也最宜明
辯
　(發明云巳宫屬水安命於此謂之借局亦謂之諸不/入局隔三位互加夘為閑極午為相貌兩宫雖為怒)
　(陷實與命宫官祿暗有相闗水星在午夘二位盡是/陷弱為福必難安知水在午午加申皆是水位水在)
　(夘夘加巳水星入垣亦為水臨雙女若癸酉癸丑之/人帶此多發達水在午午加申官祿主坐長生不惟)
　(命主入垣亦是官星得局若六庚生人水為祿主乃/是祿主居窠申宫又為嵗殿之所在必少年騰踏此)
　(加盤之妙能知弱處之強緩中之急未為福徳之宫/月居之為月居月位福入福宫若六巳六丁生人為)
　(祿主福星為福尤𦂳孛星在上為太乙抱蟾六乙生/人得之為祿居祿位若兼之以木炁天馬地驛職元)
　(局主之類乃上貴人也六丁生人得之是身犯囚星/若混之以土計四星直難又是横夭之命矣酉為遷)
　(移之宫水居之乃水命金局金星在申謂之金水互/垣官星命主有氣六辛生人祿在遷移丙丁生人貴)
　(在遷移若有木星在丑酉亥宫照命多是文章顯達/之人否則離祖榮身也戌為八煞之宫水星臨之為)
　(主居疾厄火入命宫為難星與命主互垣水火互換/未免抱病壓身更加土計在寅午拱主又是庚申生)
　(人為害不小若木炁在夘亥二位夘加巳巳加未又/見木炁長火之惡若無救解則是抱薪救火帶此者)
　(多主利害惡死否則手足傷殘六根不具子為奴僕/之宫水星在上謂之主入旺鄉又是主居陷弱善惡)
　(難辯若與金星同居更於冬月水神用事謂之逢旺/得局若與火土同居更生於夏月火土用事我命水)
　(未免有傷不可一槩而論若太隂居之主是偏生庶/出若癸生人孛羅為福祿夾拱偏官右選造化葢巳)
　(宫所喜者金星母星也財帛官主也所忌者火星八/煞宫主也土計也煞星也金在巳謂之財元逢生與)
　(水同宫謂之金水㑹蛇水在未謂主居福徳與月同/居謂之水涵月魄水在申謂之官星入垣月在申謂)
　(之身居官祿福入官宫月在申水在未謂之官福互/垣皆是妙用造化土星在巳謂之土埋雙女火星在)
　(巳謂之難星入命火土在巳為刑難作黨土在未謂/之刑星破福加入命宫土在申謂之刑星破官祿水)
　(在子土在巳為命主與奴僕互垣或水土皆在遷移/之宫必死於道路皆是刑夭之命若是丁生人以金)
　(為祿主乙生人以金為福主必大發福矣如韓丞相/八月十五日夘時生人坐命在巳祿又在巳命坐祿)
　(水為命主為官星為祿元在巳滿三用皆入垣月為/福徳主在亥乃戴天履地格正是日月拱官福合作)
　(一品之命有火為難星守辰宫臨駕是為客曜臨朝/水與太陽同宫坐汨没煞則主多磨障凡福星得地)
　(得局臨駕攀殿居驛馬皆要吉星臨之為官則一生/享福若有刑星臨之必為刑煞之所制縱為仕宦亦)
　(蹇滯宜斟酌輕重論之/則不為按圖索驥也)
　　午宫命
午為離明之地四正之宫四位通闗夘加午午通酉子
為對宫宫神惟六巳人卦氣崇勲四正互加官祿為𦂳
此午未𨽻於天故為日月子丑𨽻於地故為土寅申巳
亥乃四時運乎其間則為木火金水秉春夏秋冬之令
午為君象此宫安命與他宫不同虚昴房不可以太陽
為主惟星日馬為正度以日為主金水為官福財帛以
木為難又以日木土為三方主以四序而言晝以木土
别其用夜以金星為權秋令得金官星秉令冬令得水
財星旺夜不為㓙晝金用淺以水土木為文經以金火
為武畧得水土木為人必賢良得金火羅計人多勇略
此宫取用與其他宫分立命不同此宫人多以火羅計
孛為嫌然太陽當空羣㓙自伏雖然火羅亦不敢形見
此宫之於諸曜用金水為官福日木土為三限主人命
臨之木土金水皆有用得其吉可為吉星之助得其㓙
即為㓙星之忌如木星多不得用獨日生用為三限主
如火羅計孛居子午人多以為嫌且以羅計中分五宫
是首尾相截之類人命得之豈可為忌論而多有超達
者何也午猶人君之位人君居位固親賢宰輔尤不可
以無武將以衛之若人命有火羅計孛臨子午多是操
略之人如體段稍大即為貴格更加善星臨巳午未申
之宫㓙星合命此乃吉星為助㓙星為衛也如此必有
制閫之權非小小守土官也申為福徳巳為財帛二者
徃來吉㓙相應人徒知巳與申之類不知夘加午則寅
加巳巳加申所以申巳二宫可以通闗用若有吉臨則
為生我福徳助我財帛或有㓙破之又為寅刑巳巳刑
申三刑六害之類也酉為官祿最為𦂳地在上盤則午
加酉在翻覆則午酉通闗是命中有官官中有命二不
可捨金星入垣多行於春夏之際白晝見之或㑹太陽
氣象亦可中間却不以金星失令而遇伏或得朝陽亦
可言貴雖然為官終有讒謗金居田宅田宅多居秋冬
之際夜中見之更㑹太隂主名利兼全秋金主富人多
義氣剛方冬金主殺人有精敢強勇金生於巳居官多
主貪汙金絶於寅為官必主激駁若金水得經十分純
粹然亦可為富厚之命亥為疾厄是以木為難星於九
月十月木星髙強臨官福命宫三合人多疾厄若臨於
疾宫是為難星入難為灾尤甚紫炁者木之餘同木取
㫁惟白晝見之雖忌亦小可或臨於日月之中及福祿
二宫中年多殘疾秋冬生金主令木衰又不能為害或
合處見金亦如是也若夜生太陰與木相值終不為竒
更諸㓙忌是身臨難終有患害有命居午金星入命太
隂居官身入官宫官星入命當為公相又有命居午本
月在申此乃寅刑巳巳刑申三刑俱動難主臨身安得
不死於法此則眼前之善惡己自分明更入太陰在戌
加未日為命主入酉加午太陽得上盤之午太隂得上
盤之未是日月尊強得天者貴此格千中無一
　(發明云午為日宫坐命於此以日為主是為四正之/體且日在子午夘酉四位互加皆是入廟葢子有虚)
　(午有星夘有房酉有昴四宫皆有日乃為四正互加/四位若有殿駕祿貴在上更兼身命二主天馬地驛)
　(臨之左右拱夾繼以金水為官福㑹馬此乃出將入/相之格或孛羅二曜為福為權拱夾必兼殺伐之權)
　(日為命主喜金水二星互垣互局對日宫行若是金/居金局水入水鄉此為入格為官福入垣或金在申)
　(水在酉又為官福互垣若身命二主更居官祿福徳/之位臨駕攀殿又坐貴祿無雜星以混之則為大貴)
　(造化若身命二主居官祿之宫不臨殿駕兼火羅在/申酉二位六丙六乙生人逢之亦未得為全美矣若)
　(金水日在巳六丙六戊生人是命主與官福坐祿亦/是仕宦之命或金水日在酉更為竒特若金水日在)
　(夘尤妙更兼安身在酉是身居官祿又是日月拱命/主若丙生人駕在子貴在酉可為日月拱駕四位互)
　(加皆是臨駕入局更加天馬地驛不背亦是公相之/命且如虞學士乙未四月二十九日午時生午上安)
　(命日為命主在酉以酉加午謂之升殿金為官星化/福日為命主三元上下二盤皆入廟旺月與火同宫)
　(在戌以戌加未又是月居月位日月升宫況未生人/未為殿駕月為嵗星火為嵗徳戌未相加二星臨駕)
　(朝垣是謂嵗徳朝垣火月升殿合此格者少年及第/名冠天下此酉戌二位與午未本無相涉而大有相)
　(闗以日在酉月在戌人皆以為反背晦明矣然焉知/午加酉未加戌皆是日月升殿此乃加盤之妙也巳)
　(為財帛之宫水在巳為財元入廟土星臨之害我財/帛水在申為福星入垣土在申破我福徳若金在夘)
　(水在酉皆加入命宫日在午為命主入垣官福左右/夾命日在子駕在子為命主臨駕官福拱命拱駕皆)
　(是上格之命若六庚六丁生人見之更妙日在子火/在申羅在辰謂之火羅拱命六乙六丙生人見之更)
　(毒不可不知也亥為疾厄之宫命主臨之是主居八/煞俱為不足然則日為命主乃人君之象雖遇火羅)
　(計孛皆不足慮所慮者木炁二星木為難曜炁為木/餘如臨照身命實足為害日為宫主與木同居謂之)
　(命主犯難炁星亦然九月十月生人為害愈重不然/生於春月木神用事必致横禍日與木在巳又是寅)
　(生寅時寅上是煞宫巳上是月煞直難刑囚居之為/害尤重若木在申身命在申在巳是皆寅來刑巳巳)
　(來刑申是為三刑局合此格者皆刑徒命也且如晏/頭陀壬寅七月二十四日寅時生寅刑巳巳刑申乃)
　(三刑局命也不合土水火孛在命水為囚直與火土/孛戰於命宫安得不死於非命葢享賊首之福是全)
　(為官星在巳逢生坐貴㑹命主所以享福而終為惡/死今略舉其一二乃知加盤之妙亦知四正局為福)
　(三刑局為禍或木為難在夘加入命宫謂之難星逢/旺入命必為灾矣若生當冬月之時水神得地及與)
　(水同居六戊生人以木為囚又見水星得時而長木/之囚惡更加身命主星坐煞逢傷必死於牢獄或傷)
　(殘手足眼目而為廢人方免不然或病風癱而死若/木不與水同居而與金相㑹七八月生人秋金用事)
　(金神剛健木被金傷木自謀已不暇傷人則木不能/為害也若火與木同宫乃是旺在夘雖入命宫如六)
　(甲生人以火星為祿木星為福祿元馬元遇五六月/生人火星當權是木難化為福以生權星祿主之火)
　(反能為福也造化之妙須看飛宫變局為要或貴人/為煞所制伏或煞為貴人之驅馳亦是多凶少吉孰)
　(重孰輕禍福如見以/此㫁之毫髪無差也)
　
　
　
　
　星學大成卷十一
欽定四庫全書
　星學大成卷十二
　　　　　　　　　　　　明　萬民英　撰
　十二宫安命論下
　　未宫論
巨蟹屬太陰命坐於此乃四墓之地禄馬不臨卦氣不
在本與申宫相闗坤為卦氣有無善惡與申相應凡安
命於未為三合之體正則為三合偏則為四正又偏為
不入局偏正稍異則取用不同所重者太陰乃身主也
以火金月為之局主火為官星金為福徳太陽為財土
為難星月為金火皆同功一體夜生用之火金㑹月在
夜生為福最𦂳是為官福㑹身金星近月是為長庚伴
月經云金星伴月常屬曉迎朔相逢事業𢎞此金月火
體用最大盖未屬陰以陰屬陰以陰類陰其用備矣或
火金月㑹於白晝故為晝生夜裏陰陽然終為三限交
聨特其軟弱不可謂之凶忌太陽與金為田財主若白
晝逢之為吉此又是金水輔陽土之為難遇在晝陰消
陽長之時不能為灾得其吉助茍夜生逢土計難必為
灾厄若得木炁制之尤為庶幾或以火羅助其禍必速
人命見之不惟灾厄傷身亦且壽年不久此宫三宿井
之一宿二十餘度臨於秦州此宫以亥卯未為木局而
井度屬木故當以木神主之中間又不可全用木木星
秉春月之令晝生合從木用不可言太陰也其他時節
難以一體用之惟以太陰為主最𦂳太陰本夜生三方
主也又以宫神主之以三方歸太陰為主更太陰歸陰
方是太陰功用豈可分毫離太陰茍捨太陰而從木斷
皆背陰反陽之義鬼金一宿與井相與已近金為福主
晝夜常在乎其間秋冬時節與金相干者安可棄乎金
栁土一宿與井鬼又差殊不以土為難不以火為忌羅
孛得之者亦無患喜獨行輔於命此宫命者但是土星
髙强則為忌若土星入命不足為凶盖命宫以卯加未
男女宫以亥加卯遷移宫以未加亥三合上下皆是木
局土星臨之稍緩與三合見木炁亦是一般道理但恐
夜在三合宫又有火合土反成木生火火生土其人不
免於殘夭此三合為體而以三合取禍福通闗翻覆又
其次也此三合者與亥宫坐命體勢稍同上下十二宫
皆為三合中翻覆與命宫相統攝亥中又與未善惡相
闗雖異而實同福徳在酉與財帛通闗凶吉往來當審
之巳酉丑乃福徳之合金居其上是福徳星得局當有
興廢木星居三合之上則木入金局人命值之多主破
敗雖有鎡基亦歸消散火星臨福徳之三合夜生則火
有情晝生則破我福徳又不可以官星論盖火入金局
故也戌為官禄夜火顯用官髙名重晝火無光有官不
顯夏令得時為官愈熾水孛合火多是驕恣以敗亡木
炁合火多是清亷而見用戌之一宫與巳相翻覆但恐
戌中無星巳中有曜是暗中有害即不可救雖寅午戌
合得吉相輔是外助不能制内惡忌子宫疾厄之為難
土計臨子是難星入垣若是身臨鬼地者不可一槩言
凶如子生人六戊生人六癸生人有太陰乃身命入在
子宫雖是身入難鄉却是子生人嵗駕戊生人卦氣癸
生人崇勲此三者又不可以為忌但以大限土計相逼
謂之身衰遇鬼依此禍福斷然不差
　(發明云未宫生人以月為主所闗二用以月為命主/亦以月為身主如命主飛起坐煞而身主亦是坐煞)
　(此宫坐命乃三合局地月在夘又加夘在未是月到/月宫未加亥亥加未亦是月入月宫三位互加此其)
　(為三合局也午為財帛宫太陰在午謂之身居財帛/太陽在未謂之財元入命亦謂財命互垣亦是身主)
　(入命命主入身此為内外臺格切不可謂陰陽反背/但取身命互垣俱為貴命若甲午巳未生人得此格)
　(者愈好甲午生人未為貴宫午為嵗駕是身命主臨/駕身命主坐崇勲此則富貴雙全大格局也若火計)
　(在午土孛在未六丙六丁生人以火孛為囚以土計/為煞臨身照命禍不可言是為客曜臨朝飛星破祿)
　(合此格者必是凶惡之人如戌限加合皆是刑囚破/敗傷殘甚至死於非命如格局布定一星稍異理皆)
　(不同巳為兄弟之宫太陰在上謂之身居閑極夜生/帶於格局反添福德日生不然若有福禄主權星財)
　(元居之謂之身命合財帛有刑囚直難居之又是身/命夾煞星凡夾福夾禄皆為福夾刑夾難皆為禍若)
　(六丙六戊生人崇勲在巳是身宫命主坐崇勲天盤/以巳加酉丙禄又加福徳福入禄宫福禄雙全皆是)
　(富貴之命酉戌二宫最闗利害酉為福徳之宫月在/酉上謂之身命坐福徳金為福主又為母星飛入命)
　(宫不惟宫主與福星互垣亦是身命二主互垣又合/内外二臺格若六丁六丙生人帶之坐貴愈佳更加)
　(殿駕天馬地驛職元局主居上乃是卿相之格若是/寅申巳亥生人的煞在酉為禄逢破碎又減力戌為)
　(官禄之宫月在上謂之身命二主坐官禄或六丙六/丁生人又是二貴夾官禄二貴夾身宫若火為官星)
　(與身主飛入未宫是命主官星互垣亦合内外臺格/須是登殿臨駕坐貴坐福禄方為竒特子為八煞之)
　(宫月居之是身居疾厄土乃月之所忌盖月為命主/最忌土計二主如土計在亥夘二宫照命加入命宫)
　(若六戊六丙六壬六庚生人不為福禄拱命乃是刑/難拱命雖有吉星拱夾亦是貧夭造化如戊子生人)
　(卦氣在子月臨之不為身居疾厄是身臨嵗駕卦氣/若是金為福星在寅火為官星在戌正合漏闗格局)
　(此格尤佳又不可以疾厄論也日在夘月在亥謂之/日月朝命日月夾官福身命主登駕坐殿臨卦皆是)
　(有福有禄之命若刑囚夾命或拱夾直難便是貧賤/之格如蔡樞宻己丑十二月二十七日申時生太陽)
　(在子太陰在寅嵗駕在丑金為福星在寅火為官星/在丑日月夾官星日月夾嵗駕金在寅木星怒宫金)
　(為福星加入官宫火為官星加入福宫謂之官福互/垣月居官福日月拱夾豈不為大貴之命若日月居)
　(奴僕福星既陷則不大貴所謂誰信無中還有曜豈/知弱處是髙强若加臨有凶星破之又不可以貴命)
　(言也如星命坐殿駕㑹刑囚難直而官福俱陷若加/盤又有殿駕禄馬貴人卦氣聚㑹亦可以貴命言也)
　(若月在辰坐田宅如金在巳火在夘官福宫主夾身/若木在丑六甲六乙生人見之科名照命大約三十)
　(六嵗行酉限得官星禄主福星科名交照行此酉限/其人英雄傑特無疑若身命皆坐煞㑹刑囚直難官)
　(福禄權俱陷必主剥雜無成如太陰在辰土計在寅/午二宫大約三十七嵗入戌限寅加午午加戌戌加)
　(寅皆犯土計必以刑夭斷之若/於加合中得金木解救則免)
　　申宫命
申乃水垣以水為先申屬坤乙癸生人卦氣水命得之
為長生此宫為諸不入局惟與未通闗雖所屬與己相
類然體用與己不同巳宫以太陰為三限古人云夜忌
土星晝忌火若見三方尤較可此宫與他不同以木為
官星以月為財帛以水為田宅以火為福徳以土為難
且己申皆屬水在巳命者忌土為重申宫命者忌土為
輕又以未與申皆以土為難在未者以土為重在申以
土為輕盖己未二宫屬陰取土為直難申宫屬陽取土
為三限中之一物是以不甚為忌生於晝者多以為得
更如本命干音屬金命居申宫以土計為得其所養但
夜生以土計為凶申之忌土計不如未巳二宫之甚水
月為田財夜生得用生理厚實水火為官福晝則喜木
夜則喜火若春令木强是官星乘勢雖為金制終不損
之得官必顯達夏令火炎是福星得地雖為水制亦不
為失得此者福氣尤重此宫為局本水之長生地與絶
處之水又不同土不能勝木不能泄遇金亦熾遇火亦
熱四時不竭此宫四宿居之參宿固與宫神相類畢雖
太陰偏垣亦乃水之精觜火半度乃水中之火合從水
主井之一宿屬木申子辰木星亦三限之主或甲乙人
及納音木人皆可從木用其餘干音皆可從水為主更
以木得時則從木用立命於井者但晝生逢金為凶然
亦不足為忌當春夏之月此時木盛火炎金神消爍若
是金髙何懼之有若時秋冬金行東南井木固忌之然
生於夜望又不為凶是金火無夜忌木土無晝凶之理
此說明矣今有戊己庚辛命者在參畢為命度中間或
得之為福盖晝生見之多發夜生遇之亦有小灾其間
須尋太陰所躔如何若太陰居陽分雖有土計亦無傷
恐太陰居陰分則土計非我家三方主是相霄壌諸宫
最切者戌亥子丑數宫自命而交相貌通闗午酉又當
取午宫之得失戌為福徳與己相表裏田宅福徳來往
實重戌為火局申為水局水臨戌一則失其本領二則
破我福徳上盤巳酉丑金局固能生水是又傷下盤寅
午戌之火若得木星合之水隨木化反凶為吉亥為官
宫木居之為官主入垣火居之為變官為福乃以亥夘
未為木局以官禄為上盤午字却成寅午戌火局縱有
金星破官禄亦不為破有一火則火制無火亦有火局
可用盖以木生火火尅金故也子之遊行上盤是未諸
星臨之為得體以未宫太陰之垣也故不為身入鬼鄉
是子之土又不能傷申之水有未字為天盤木局也丑
乃土本傷水又以命宫之申加丑是為命主就鬼此乃
申命加卯則八煞加申丑為八煞是下之丑對上盤之
申若有木炁在三合巳酉丑又制之於命宫三合申子
辰猶為喜所以此宫體勢與巳宫不同也
　(發明云申宫安命以水為主巳宫安命亦以水為主/巳與申合俱屬水命雖相類而官福之類不同申上)
　(安命為諸不入局又名借局隔六位互相加内無奴/僕疾厄夘為奴僕之宫若水在夘本為陷弱以夘加)
　(申是水居水位命主入垣丑為疾厄之宫若水在丑/本為失位以丑加申亦是水入水宫命主入垣或命)
　(主水星飛起登殿臨駕入局坐貴禄馬互換有情與/宫神太嵗暗加闗攝則為富貴之命若命主水星飛)
　(入煞宫㑹刑囚直難互換無情將重易輕無有闗攝/則為貧賤之命此宫所喜者金為母月為財帛木為)
　(官禄火為福徳所忌者土為煞星又為疾厄計乃土/餘為害一也或土計二星在當要處臨照身命必為)
　(禍媒若大限見之必然為灾輕則壓身破相重則傷/己戕生如根基壮厚福氣雍容又得木炁加合解破)
　(其禍稍輕若根基淺薄必然夭折更加流年惡星黨/之決定刑害死於非命未為財帛之宫水居之謂之)
　(命主坐財月居之謂之財星入垣或水星在巳居田/宅亦謂之水星入垣或金星在巳乃是金水㑹蛇命)
　(主逢生或金水日月居午位不可為身命主居閑極/是子母日月同宫此金月雖化為刑囚無害若化為)
　(福禄尤佳如行限逢金月六丁生人必大發福更加/禄馬官魁科名科甲則富貴自來逼人如命上水星)
　(在巳或與日月同宫或日月拱夾或官福入垣得局/或官入官宫福居福位或官福互垣或身坐禄或登)
　(殿或守時籍或㑹科名科甲魁星則當期以大貴如/許狀元戊子七月初一日丑時生安命在申月在未)
　(水在巳為身命入垣坐禄木在亥火在戌官福入垣/身命與官福俱在髙强入廟入垣水為禄元木為官)
　(星拱身火又為魁星得位加入身命豈不為大魁乎/所忌者土為難星在子孛為忌星在疾厄難加入命)
　(位羅在巳計在亥照身所以不得其夀矣辰為男女/之宮金星在巳水星逢金生又來同宫謂之母附子)
　(子顧母格子母相生有情極為竒特或水在夘火在/申水火互垣不相交戰是命主與奴僕互垣交戰無)
　(情不能安享或有禄貴殿駕居之福禄臨之終欠享/福或月在寅火計在巳謂之身犯四刑又名土計拱)
　(身命或寅申巳亥四位上又是七煞即亡神也刼煞/陽刃嵗煞之宫亦為刑害之命若月在亥日水在巳)
　(又為錦上添花那更火星在未木在夘官福俱入明/地福居庫位是官福拱身命木在夘不可謂官星坐)
　(奴僕此是逢旺入廟加起入命若生於春月官星愈/顯但防生於秋月金神得時令又在寅夘之上是為)
　(官星受傷難以為福如水星在戌不為水泛白羊是/主居福徳若火星入命又為福主與命主互垣或天)
　(馬不背職元局主髙强或臨身命則主功名富貴矣/遷移子宫土位為水旺之所水星在上逢生旺則吉)
　(受尅制則凶或生於冬月水神得地是為水星逢旺/或壬辰癸巳丙子丁丑生人水旺在子子為帝座之)
　(宫丙子帶之尤妙乃為命主臨帝座之宫又得日月/左右夾之可以三台八座格局不謂之主星受傷若)
　(生於辰戌丑未之月土神得局之時子上又嵗煞陽/刃所破乃是命主受傷為貧賤之命或水在丑坐八)
　(煞以申加丑亦是命主入垣如土居丑位又不可為/命主入垣論帶此格者多廢疾之人如福主居其位)
　(反能為福此吉凶相對歸之於福則以貴論歸/之於凶則以貧斷須分輕重論之萬無一失矣)
　　酉宫命
酉宫坐命以反吟為體卯加酉酉加卯卯火來制金金
受火制卯酉相對是為反吟有四破四正四破者火羅
計孛居子午卯酉是也四正者如日月官禄居子午卯
酉是也四正未分俱福四破未分俱禍當觀局之變處
輕重如何此宫丁生人卦氣屬兊立命忌火羅喜土計
用巳酉丑金局以土計居之為生我則得地明矣且以
酉宫金主也金火月三限主也水日田財二主也木土
官福主也火為鬼木為難如土星得用四季為吉得之
為官髙禄厚水日為田財白晝見之田財必厚木為福
徳春令有情得之為利秋冬無情見之為害一木兩用
善惡當分但以晝生終有情夜生終無用苟或九月十
月之際為直難兼行加以水孛即為助虐惟火與金一
則為主一則為鬼若巳酉丑金火月取則如何且金星
乃命主也火賊也金遇火則失勢然有得失存焉古
人以金火月為三限主是以陰從陰之義也但火金二
勢不可兩立如春月金行西北此宫命者白晝見之是
時金勢尚柔不能無患春金誠為忌火夏月金行午未
間如晝生見之火秉權金必衰也若火金相刑戰有勝
負則金果失時若火金相去隔逺三合無相干犯又可
捨金星而從火用何也盖夏月生人以火秉令此一不
可去也又金火月為三限主二不可去也限度望火反
為祥望金反為禍至於秋月金臨辰巳之間如秋中見
之其時金又司令火不能勝如秋冬生命臨金分此乃
金星得時不貴亦富縱金不得地命亦安强冬月金行
丑寅之左右時冬陰凍冽木葉凋零金星主殺水星司
令金水相依水强火伏金星又勝火金相合亦可無凶
此宫三宿胃以土為經土為金母土星為官豈可多從
土斷且木火亦時得時失亦宜以宫主交叅用之不可
偏用昴宿雖曰太陽只從金用畢月宿取太陰亦有憑
據且以陰從陰金火月三限主也亦命度主也太陰為
先金為次雖以月為主晝生亦貴乎金夜生不嫌晝火
甚忌諸宫最切亥子以至於寅戌加於辰亥加於巳官
禄於子四正往來若陽刃加刑中年多主反覆初主有
變若四正無凶星陽刃有吉曜臨之則為富貴癸卯癸
酉子己卯午巳酉駕丁卯午丁酉駕此六命人者官禄
為吉盖有崇勲卦氣在此四正為得也丑為遷移土為
主以未加丑是未墓木制土太陰居之為吉地寅宫乃
疾厄木居之為凶若是以火合木是火得寅午戌之局
而犯疾厄其禍尤甚此宫取用與四正伏吟則異而大
體有與之相闗者可以類取也
　(發明云酉為金旺之地此宫安命反吟為體反吟者/是夘加酉酉加夘夘屬火酉屬金火來制金金受火)
　(制夘酉二位所以為反吟也此局往來七位互加又/為四破局又為四正局火羅刑囚在子午夘酉則為)
　(四破局也日月官禄在子午夘酉則為四正局也曰/破為禍曰正為福更看局之變處輕重何如以用之)
　(此宫以金為主土計我之命母火羅我之忌星也若/寅午戌三位火羅居之是直鬼賊交横要路他既得)
　(地我必受制矣更混之以木炁則為禍尤酷是黨惡/也若混之以土計則又反禍為祥乃是誘火羅為福)
　(也更看所守者何星若金與火羅同宫必為禍若金/與土計同宫必為福如命主在辰辰乃奴僕之宫金)
　(居金位命主入垣金星得地不以為弱火星在戌辰/加戌戌加辰俱是刑星若水在辰金反生水水能尅)
　(火是生子禦宼若金在午土在子午加子子加午土/能生金金主失位逢生互換往來皆見官禄金在巳)
　(水在亥亥加巳巳加亥金為命主木為福星互換往/來此貴命也若木在巳土在午巳加亥福星入垣午)
　(加子官星入垣福居福位官入官宫豈不美哉如安/墩御史壬午十二月二十六日午時生日在子月在)
　(丑土在巳木在午安命在酉金主在亥身主在己亥/天門也巳地戸也天門加地戸地戸加天門身命主)
　(戴天履地況壬禄在亥嵗貴在巳禄貴相加土為官/星在巳木為福星在午巳加亥官入福宫午加子福)
　(入官宫官福互垣日在子子加午日居日位月在丑/丑加未月居月位陰陽升殿官福互垣三元得地經)
　(云三元得地為上品之公卿日月升宫乃百官之領/袖豈不為御史乎此乃加合隠中之妙若月在丑日)
　(在子若己酉己夘丁酉生人禄在日正命臨嵗駕日/月拱之或命主更乘天馬地驛職元局主亦佳若六)
　(巳生人太嵗為禄主加在午月為禄主在子土為官/星在酉木為福星在夘夘加酉互加皆見官福照命)
　(子加午官禄加禄官星坐禄午加子崇勲官禄官主/入垣此乃宰相公卿地位如官魁拱命福禄夾身或)
　(官禄拱身福禄夾身或日月拱殿陰陽拱駕或身命/拱駕官福夾駕日月夾垣陰陽拱帝座皆是大富貴)
　(命如或刑囚拱命難直夾身或刑囚拱身夾命或客/曜臨朝飛星守駕則為凶惡命也申為財帛之宫水)
　(星居之是財元入廟月居之是身居財帛若六巳生/人月為禄位又為禄主臨財寅為疾厄之宫木星居)
　(之為難星入垣月居之為身居八煞若九月十月生/人木為直星必多疾病那更火在申申加寅寅加申)
　(加入八煞所以寅申之宫相闗也若六丙生人以火/為囚又為囚星㑹直難㑹刑星加之身宫守於煞位)
　(若金更在申宫或在午戌之地為災非小必主惡死/未為閑極之宫月居之一為身主入垣二為身居閑)
　(極三為身命夾財帛甲戊生人丑未為貴人之地未/加丑丑加未互換貴人得局六辛生人若月在夘辛)
　(禄居酉謂之衝干對禄又為佳也若金在戌戌屬火/金乘火位以辰加戌辰屬金又為金乘火位命主受)
　(傷則為害矣水為財星在子六庚生人為禄主為財/元逢旺木為福徳主在辰三合申子辰命主復坐子)
　(位禄主之水又生辰上福徳之木所謂福禄相生豈/不為妙儻火為刑星飛來寅位寅來加申又有木炁)
　(助之雖然命主之金禄主之水福主之木本來竒特/豈知寅上之火加入申則是命主之金生禄主之水)
　(禄主之水生福徳主之木福徳之木生刑星之火尅/我命主之金雖有福禄又為無補是謂抱薪救火自)
　(焚其身若土計在午戌二位以泄火氣火衰而金旺可/以挽囬春意戊人以土為禄壬人以計為禄則彌佳矣)
　　戌宫命
戌以火為主以六合為體六位互加一無奴僕二無疾
厄以戌亥相闗乃翻覆之義卯為疾厄命宫加卯此加
盤之義卯之闗係尤輕巳之闗係尤重此宫無禄馬無
卦氣先以翻覆觀之以制為後諸宫以奴僕為輕惟辰
戌二宫為重二宫之奴僕戌宫奴僕又重於辰宫奴僕
也戌宫以日木土為三限以土為官主金月為田財星
他宫立命身居田宅福輕此宫以太陰居未為身入格
若太陰不在未但得居寅亦好是未加寅得上盤之田
宅為次吉也金為財星居於酉則為財臨財若不得金
在酉只得金居辰亦好是酉加辰也又是金垣亦謂財
星臨財此乃無中有曜也木土日為三限或以晝生木
土髙强木為父母土為官星依附太陽為官主朝君三
星儻有得處或居强或無刑破皆貴格如夜生亦可用
但不如晝之切水為忌居命則水泛白羊此乃萬古不變
之論生於春者如白晝之際其時司令以水從木化雖
凶亦輕其他時節雖不居四正之位但是命宫合之限
度合之却為忌夏秋日見之火神為主安可有此非禍
而何冬月火衰已甚水司令行東北中年限值之若無
日制之其災更慘此宫二宿奎為天府圖書命居之多
俊秀為官必居清要在草茅者亦老於文儒春令之木
得水為善遇金不怕雖宫主屬火然木隨水化火中得
之終不為害秋冬之令不可取木捨火夏月火令雖奎
度屬木終歸火性生尅制化從火斷之婁宿是火中金
金中無位惟生於秋月金司令喜得土星生逢火不畏
取金之義固長其餘月令通以火斷經曰水泛白羊躔
婁最𦂳若是夏生不問婁奎皆以火斷且以本宫安身
命中有卯對宫有酉卯酉辰戌為六合體至於官禄在
丑田宅在未子午加之却為六害六合之命則多和合
六害則多讒謗亥為相貌暗加辰字又與戌通辰戌對
衝雖曰弱宫實有闗涉於命子為福徳暗加巳字巳戌
又通是福徳與奴僕有統攝丑為官禄以午加丑以火
臨之則曰命主乘旺此最吉也或太陰居之則曰日中
見斗是得中之失其間或有煞氣臨之如陽刃破碎之
類尤甚若金星居之為財星得地金入局也卯為疾厄
命中有卯言命宫無疾厄也諸宫以八煞為難惟辰命
加酉戌命加卯不可以此論戌比辰為尤重巳為奴僕
吉星臨之可以闗命凶星破之亦能害命若水孛在巳
皆為凶斷惟水獨行為水居雙女即為凶格昔有一貴
人辛巳八月初一日戌時日月金水火在巳人以為險
其富貴不可曉不知巳中有戌又為嵗駕以諸星闗命
此乃弱中之强其大貴宜也但戌上立命有吉星在巳
更以嵗駕卦氣等臨之皆貴或有凶星兼以他煞破之
皆為窮困夭賤之人決無差矣
　(發明云戌宫屬火火庫居戌夘與戌合戌者陽也夘/者陰也陰陽交合故戌屬火而夘亦屬火安命此宫)
　(六合為體六位互加最切奴僕疾厄福徳之宫也有/吉星則吉凶星則凶安命在戌火在夘夘加戌與戌)
　(合火居火位是不為疾厄也火在巳戌加巳火加火/位命主入垣是不為奴僕也然戌上雖屬火而巳上)
　(又屬水此兩處不相入或曰火星在巳火居火位又/曰火入水宫此戌巳二宫加合之難辯也如巳宫有)
　(福禄貴人驛馬嵗駕居之必能化為福或有的刼嵗/煞七煞居其上必能變為災不可槩論也如官均光)
　(禄大夫辛巳八月初一日戌時生日在巳月在巳金/水在巳火在巳安命在戌諸星皆居奴僕之位亦未)
　(為奇然火為命元水為運元金為禄元并日月在巳/嵗駕在巳戌加巳命臨嵗駕三元臨嵗駕加入福徳)
　(之宫身命二主上下入垣登駕所以為貴水火交攻/未免多迍耳夘為疾厄之宫屬火火居其上不為難)
　(星入垣乃是命主入廟亦為八煞有星若乙夘生人/禄在夘嵗駕在夘命主臨駕坐禄況夘與戌合是為)
　(天地合徳木在夘木為科名火為命主木來生火有/情至十六嵗行限在亥宫見禄駕辰為夫妻之宫辰)
　(與酉合火星在上火入妻宫加入財帛酉辰二宫屬/金皆為得地儻水星同在上水為刑星終是受傷若)
　(是六害三刑對照又有月孛居之愈重其惡孛乃水/餘以水加孛煞氣増盛刑害可知甚至惡死若火星)
　(在辰土在酉守財帛土為官是福主臨財辰與酉合/命主暗合財宫合處有情乃為貴也丙戊生人以土)
　(為福禄愈妙縱三合有木炁傷之又有命主之火在/焉則木炁只生命主之火火却生土為官福愈有氣)
　(也大凢戌上安命最切者土盖官福俱為土也木炁二/星本來尅土而得命主之火泄其氣反能生官福之)
　(土生而復生有無窮之造化未為田宅本宫月居之/謂之月居月位身坐田宅甲生人身又坐貴木星居)
　(之為木入秦州亦謂身㑹福主此為福也孛星臨之/不為太乙抱蟾乃是身犯煞曜水星居之不為水㴠)
　(月魄乃是身犯難星若以未加子子加未皆是六害/為刑星為禍尤甚子為福徳之宫土在上謂之福主)
　(入垣月在上為身坐福徳六丙生人見之為化福坐/福丑為官禄之宫土在上謂官主入垣月在上為身)
　(居官禄六戊生人見之為真祿歸窠雖夜生人不以/土為忌日生人見之愈妙若大限經過子丑二宫必)
　(然大發財福若命主更臨嵗駕登殿坐貴天馬地驛/或加職元福禄主乃享萬鍾之命也申為閑極之宫)
　(火在上絶處受傷若火躔井木犴又得木星火絶處/逢生水在命宫躔木狼則水只生木木泄水之氣則)
　(水為害小或丑上有炁夘上有水丑加申夘加戌又/得木炁以助火則水雖為禍亦輕矣未可便以水火)
　(互垣為忌也火為命主最喜寅戌二宫得火在火旺/處逢生丁巳生人禄在午又得旺中坐禄逢生乃是)
　(上象垣局若行刃限午來加丑行斗限者謂之日中/見斗必然田財耗散尤防官刑火災如耗星在亥辰)
　(加亥本為六害局又是相貌弱宫有甚好處所幸亥/屬木火居木位或夜生人三合無刑星傷之是謂火)
　(照天門更加日月在子戌二宫又為日月夾天門陰/陽拱主若乙亥癸亥生人駕在亥禄貴在子又是身)
　(主登駕禄居禄位福入貴地此為仕宦之命若水孛/二星守子位破我福德若六庚六乙生人水孛化為)
　(禄貴行子限亦還一發發後必/夭此造化之妙不可不知也)
　　亥宫命
亥以木為主此宫以三合為體故滿盤上下皆三合局
大槩與未上同中間並無刑害四破之類亥卯未木局
若得木星居之為木入木局得三合之正此宫與辰通
闗辰通亥亥通辰猶巳宫闗疾厄之戌火為難彼此雖
同而實異盖巳之難火是我尅他亥之難金是他來尅
我要審言之亥中屬乾壬甲人卦氣若命居於此有本
年崇勲卦氣嵗駕殿與驛馬貴人又得木局主用為本
然論理此宫以金火月為三方主以水火為田財木為
官禄以金為難金火月為三限須夜生則吉晝生減力
若火交金金交月則可為三限之用若金獨行又為難
火夜生最為用故為身主臨財又勝以水火為田財火
獨行則宜夜用並行則宜晝用若夜中水火交行却是
客星攻主木為官星木守命木居寅為命官入垣木居
福德遷移皆為吉用木入未得上盤亥字甚佳木臨辰
為八煞或者金傷為碍不知八煞辰宫有金則忌辰宫
無金則是申子辰三合為水局是水生木為吉只木入
酉與太陰居酉此為身命入鬼鄉不可以身居閑極論
此宫是無閑極盖以酉金尅木也金在命左右若春月
見之則不甚害乃春木盛而金柔不足畏也夏月金星
背馳於西南夜中見之火盛金衰金不犯分更以夜生
為三限主是金星不能傷我惟秋金主殺毎行東南冬
金行東北此二季以金忌若是白晝見之或木金合度
或木前金後皆為害曜可忌也人見之主殘疾甚而夭
若有水火以濟之尤庶幾或見土計助之為毒尤大此
宫二宿室宿乃亥之正度雖曰火終是木宫之火必有
木而後有火木既失躔火從何出四時之中不離乎木
雖夏火司令亦不棄木為主也水入室宿一則田星入
命二則母星入命木得所生火則有恃若白晝木火並
行只從木論夜中取用火然火亦度主也又財元也又
為三限主也壁乃水為度主水能生木雖遇土亦何畏
以亥卯未皆木局也與其他處立命土星躔壁取用又
差此宫雖土不入命但居於强尤實為碍若木居别處
三合與難星同一斷也金居福徳雖曰土垣實為金局
盖上盤巳下盤丑即金庫也身主臨之難為福徳木星
到丑亦為木入金局有水化金即為得用若土星合木
己酉丑為土生金勢鬼暗受生木又失地不可以木尅
土而論寅為官禄乃自家之地木臨三合為官星得地
如火入三合反為財局盖下盤寅合上盤午是寅午戌
火局木星晝見居强又為官禄之造化貴格明矣若夜
得火强為財局造化却主富木星得局失於戰尅亦有
官但多讒謗火星全局失於戰尅亦有財特多耗散盖
三合局面諸宫皆合官宫財宫乃寅午全局盖三局已
成不為他破可以富貴却以金為疾厄雖曰金鄉喜成
水局得金生水水生木為吉但恐金星强在他宫則難
以制局斷矣
　(發明云亥宫屬木在於乾者亥也寅與亥合而寅亦/屬木此宫三合為體滿盤皆三合也木為命主最宜)
　(居亥夘未三合之宫再須己申二水宫皆為得地惟/辰酉二金宫不宜居之謂之失地況辰為八煞酉為)
　(閑極如木飛入辰宫金尅木又值弱宫必難獲福若/以申加辰辰加子變為水木局如更水孛在申子二)
　(宫必至獲福或有金火在申子二宫則反為灾盖申子/辰三宫者三合之中暗相管攝也水為命母孛乃水餘)
　(所以愛也金為煞難火為竊氣若五六月生人火為/直星火神用事命木逢之為害不小所以忌也丑為)
　(福徳之宫木星在寅官入官宫又為命主坐禄木星/在丑命坐福徳若丁丑生人命主在丑為嵗駕亥為)
　(貴人命主登駕命坐貴宫此為佳也癸丑生人雖是/為駕其如陽刃的煞何所以減力不甚為佳如太陽)
　(在巳太隂在酉謂之拱駕朝主又是六巳生人太陽/為禄元太陰為禄主又謂福徳受日月合拱巳酉丑)
　(三位加合往來俱見禄元禄主福星必為宰輔如木/在寅壬寅丙寅乃為奇特壬寅木生在亥命坐崇勲)
　(命合嵗駕丙寅生人命坐貴官星臨駕豈不美哉若/夘寅甲申生人更髙一頭地甲申生人禄在寅申子)
　(辰馬居寅禄馬俱入禄地命主官主禄元馬元福星/權財科名滿用坐禄坐馬登駕入垣衆善輻輳若天)
　(馬地驛不背職元局主有氣則富貴雙全官居鼎鼐/木星雖滿用須入垣登駕坐禄為佳如木在戌乃木)
　(居財帛是命臨財若火星在午火旺在午謂之財元/逢旺若三十六嵗行寅限金在戌財元在午只欠寅)
　(一字輳成財元局若六甲生人火為禄主行此等限/發福發財若是五六月生人火又竊木之氣恐發後)
　(必夭若十一月十二月生人水神用事木得水以蔭傷/之生子為財又何害焉若在午混之以水則財元逢)
　(財神不旺若辛生人混之以炁則富擬陶朱木星在/申坐田宅木居水位若水星在子水為田宅主乘旺)
　(復生命主之木若六庚生人以水為禄主有甚不好/但土在辰申二位混之以木又為囚星尅禄主何益)
　(於我土在辰混之以金金生禄主之水為佳若六巳/生人以金為田財福星生囚囚星尅命主俱為禍也)
　(若水不在子為禍不小若水在子此是福星生囚星/囚星生命母命母生命主相生不已此其為佳乃水)
　(星之力如木星在酉謂之木困金鄉土星在丑木為/官星土為福星又為官福漏闗土在丑混之以金又)
　(是六巳六辛生人以金為刑囚是福星黨刑囚而尅/命主之木更當秋冬金神用事之時木神無氣我必)
　(受傷如火在巳不惟不喜然火居巳夘丑火來生土/土來生金以丑加酉金加木乃財帛生刑囚直難尅)
　(命主也若行丑限二十六至三十七嵗財散人亡尤/防損己若丑上有卦氣居之則煞尤輕大抵亥上安)
　(命須要日月在寅申乃日月拱天門又為陰陽拱命/若身命二主飛起臨駕登殿坐禄坐貴為妙不然官)
　(福守時科名科甲魁星登籍乃是卿相之命若羅在/夘孛在未六癸人羅為禄主孛為福權又為福禄拱)
　(命太陰在官禄福徳之宫又是上貴之命不可以孛/羅為惡曜論也孛在申羅在亥計在巳謂之四正逢)
　(刑怕見身若二十七嵗行寅限加嵗煞在寅刑害可/知若是十一月十二月生人化金為直乃是刑星逢)
　(生在丑惡之甚矣婦人則主産難之厄大抵十二宫/主第一怕餘奴犯主不足刑天之命雖有好惡終亦)
　(不甚發達此十二宫坐命加合變局/隠藏造化若龜卜燭照禍福昭然矣)
　星命之說多矣求其醇正無疵而能發明𤣥齋之奥
　者未有若此之盡雖不知其為誰所作中有虞學士
　生年月日意必元時人也盖術者得一異書則為私
　家秘𫝊埋前人之功大可鄙也然而傳寫既久訛舛
　有之重復有之僕因得善本雖相參改正第智識淺
　陋未能盡詳當更訪先達悉改正之使無憾而後可
　洪武甲寅中秋日呉郡徐繼孫題
　
　
　
　
　
　星學大成卷十二
欽定四庫全書
　星學大成卷十三
　　　　　　　　　　　　明　萬民英　撰
　　入骨仙機望斗經序
　余觀望斗璧玉二經文義相為表裏璧玉經余既註
　之而望斗惡可已也舊文倒亂無章而註又舛謬不
　純作述之意兩失論者病焉武生杜以信何其俊頗
　通星理遂命釐正訂補余復叅詳潤色以發明之文
　雖分乎三篇義則合乎一卷説雖質之諸家理則通
　於一貫自今觀之布二六以奠地維定四七以透天
　關推度數别黄道以考星辰進退揭升沉按上下以
　論身命官田可謂洞究天人之藴深明星命之理矣
　中下二篇辭雖似重而意各有所指意雖若淺而訣則有
　所傳援引諸說所以證己言之有據獨執一理所以信人
　命之無差欲知人之富貴榮華貧窮夀夭舎是經其奚
　適哉余故表之以告後之術者讀望斗經云易水育吾子識
　新註入骨仙機望斗經
　余按望斗三篇詞意雜亂似非出一人之手讀者病
　焉迺畧更訂上篇總論十一曜度數通加生尅制化
　以星命之純吉者言中篇分吉凶相半下篇専論凶
　云
　　上篇
仙機一卷望斗三篇説盡隂陽之理漏窮神鬼之機
　(此首言作經之意而取名仙機望斗一卷三篇也斗/運乎天心而星無不拱機通於入骨而發無不中以)
　(隂陽而括人之造化故謂之仙機以度數而測天之/星辰故名之望斗言此經說隂陽生尅之理終始兼)
　(舉漏鬼神變化之機本末無遺術/實精而弗戾言有大而非誇矣)
人雖靈於萬物命實由於五星欲問富貴榮華藴習天
心之訣要知貧窮夀夭深通入骨之經
　(富貴榮華貧窮夀夭二者人命之大較也命禀於有/生之初而實五星之所為人孰不欲問而知之然舍)
　(望斗仙機則無由而知非藴/習深通亦惡能窺其奥哉)
宫分二六星列四七
　(隂陽之數各六二六者星盤十二宮也四方之宿各/七四七者星禽二十八也此言㸔命之法先布十二)
　(宮排二十八宿以論人/立命何宮主何度也)
周天之數約行三百六十之有五分野之間除太初三
十度之無餘
　(周天約行三百六十五度四分度之一每分野以太/初推之計三十度四十三分八十秒然天行健一日)
　(一周而過一度太陽一日一周不及天一度故一年/退三百六十五度四分度之一與天㑹而成嵗太隂)
　(一日不及日十二度十九分度之七故每月二十七/日有竒與日㑹而成月今言三百六十之有五者舉)
　(成數也分野周齊子午兩宮每宮計三十度四十三/分八十秒其餘魯衛晉趙秦楚宋鄭燕吴十宫計三)
　(十度四十三分七十九秒/今言無餘者舉大較也)
先别黄道之移宫次推星辰之進歩
　(日行黄道月行九道天本無道也因日月之行而强/名耳月道距黄道逺六度二分而九道當交之處交)
　(初為羅㬋交中為計都自交初至交中月在黄道外/名陽厯乃背羅向計之處自交中至交初月在黄道)
　(内名隂厯乃背計向羅之處也月道猶水道日道猶/陸道而羅計猶橋道是黄道在於四七之間有一定)
　(之處也耶律純以春黄道始於東而以四木度為之/夏黄道始於南而以四火度為之秋黄道始於西而)
　(以四金度為之冬黄道始於北而以四水度為之不/明天文亦大謬矣夫不知黄道之移宮又何以推星)
　(辰之進歩故/為黄道之歌)
　　周天黄道之歌曰
　　　　角一至九正黄道　十至十二近天田
　　　　亢一至六五蹊險　七曜加臨吉有驗
　　　　限行不忌四空宮　但要吉星黄道現
　　　　氐三四度直至房　房初至四共北方
　　　　斗宿三四至七度　虚二三度吉中央
　　　　危八直至十三度　室一至五端無慮
　　　　璧星之度正屬兹　奎一到十皆可許
　　　　昴一九兮參三度　井至十四星相顧
　　　　栁一二與星二三　此皆黄道無差悞
　　　　時人㑹得黄道經　限裏吉凶自見明
　　　　五星日月若行此　如無刻剥福非輕
　　周天黒道之歌曰
　　　　星辰到此減輝容　限度臨之即鬼門
　　　　有人㑹筭精天理　限到無差説可慿
　　　　心一二度黒道生　尾一至三少光明
　　　　八至九兮皆不吉　箕五六度不堪行
　　　　斗只八度有些虧　女至三五禍必侵
　　　　婁三四度應危險　胃六七躔暗不明
　　　　畢十一二度全惡　觜只半度不見星
　　　　鬼一二張三至十　翼八九内有灾迍
　　　　軫十七與十八九　巳上皆屬黒道論
詳觀本末省察盈虚使其體若差㣲則將用何所補
　(本者命也末者限也盈者得經也虚者失䧟也命以/本為體以末為用貴乎本末相應首尾得經使本主)
　(差㣲毫釐千里機㣲不審則無往/而非差矣雖詳於用亦何補哉)
夫觀宋屬東升父之基趙為西沒孃之祖官號天上田
名地下雖云明晦不同各有隂陽度數
　(此一節乃隂陽之至理星家之𤣥奥也夫宋屬夘地/為東趙属酉方為西太陽命本為父太隂身主為孃)
　(天上為午為官地下為子為田東升為明西沒為晦/善觀人造化者不以夘為夘而以東升父為夘則吾)
　(之命可知不以酉視酉而以西沒孃視酉則吾之身/可知葢地之夘酉東西也定地不易天之夘酉房昴)
　(也随天運轉人之夘酉命身也通乎天地者也固不/可以天地為吾人之夘酉而吾人之夘酉實不離天)
　(地之夘酉為夘酉也由是自吾之夘而視天中則官/禄之限為獨加是非午之午也自吾之酉而視下地)
　(則田宅之位為至隠是非子之子也東升則明而為/陽西沒則晦而為隂隂陽明晦雖有不同出入度數)
　(則無少異學者通於此説/則性命之理思過半矣)
天傾西北論乾為尊地缺東南詳巽為重是以乾天布
金金生五行之異秀巽地藏土土養萬物之精竒義知
天地之紀綱信秘隂陽之終始
　(置乾於西北列巽於東南此文王後天之易而星命/之理皆由此出天傾西北故以西北屬乾乃地支戌)
　(亥之方也地缺東南故以東南屬巽乃地支辰巳之/位也己亥為天地門户乾巽總天地生養故特以二)
　(宮為尊重何也葢兌非無金惟乾之金得天一之水/以清而能生五行之異秀壬甲納乾是也坤非無土)
　(惟巽之土得地二之火以煖而能養萬物之精竒丙/戌禄已是也金於五常為義剛徤不毁土於五常為)
　(信生成咸賴乾巽綱紀乎天地義信終始乎隂/陽造化且然而况於人乎論星者當知所本矣)
或有宮有度或無曜無星或釣起有功或飛來有慶
　(十一曜運行十二宮各有本垣之度然躔有先後行/有疾徐或有占於一二宮而别宮則空或有聚於五)
　(七位而他位則無若不㸔三方四正釣起飛來何以/論生尅明制化而斷人之吉㓙禍福也故㸔命之法)
　(當論宮則論宮當論度則論度或本宫無曜而觀三/方之釣起或本度無星而察四正之飛來須知暗中)
　(有吉也防起處受傷不可一例而取裁/併把通加而研究此論命之大法也)
大槩當論宫則論宮當論度則論度先究一身之要次
詳三命之原同宫千里分前後異宫尺寸㸔遲留
　(此條發明耶律之意以提醒夫人也言十一曜在二/十八宿度其十二宮中有一太陽五太隂二火二金)
　(六水六土六木之説當論宮則論宮如一太陽二火/二金是也當論度則論度如五太隂六水六土六木)
　(是也太陽三十日一宮太隂三日行四十度是立命/衆人之所同而安身一巳之所獨故太隂視太陽為)
　(尤𦂳而安身較立命為最切也談星者當先究一身/之要果何宮果何度孰為得孰為失次詳三命之原)
　(何為度主何為命主何為身主或同宮而逺若千里/或異宫而近如尺寸逺者當分其前後如土遲而在)
　(前水疾而在後雖千里亦近近者當審其遲留如水/疾而前行火留而後退雖近亦逺此又發耶律之所)
　(未發而歐陽子所獨得者大要五星相尅嫌十五度/之中雖有遲留亦怕二三躔之内此星家之口訣當)
　(深究之舊註云三命者身命度是鈐釋云禄身命是/經云干為禄本定一生職位髙低支作命基布三限)
　(夀元終始假如甲子年生人尋絶處為禄命身以絶/處有生也甲為禄屬木木絶在申以申水為禄主子)
　(為命屬水水絶在巳以巳水為命主以納音金為身/金絶在寅以寅木為身主是也此説亦㣲當併詳之)
日論行南行北月分上弦下弦若有蝕神來往最嫌朔
望相逢晝生父必早傷夜誕娘當先逝二三躔内使合
來須見尅十五度外如背去有何妨
　(太陽夏至行南陸則晝長而多暑冬至行北陸則晝/短而多寒欲論太陽得令須是夏日臨垣是也太隂)
　(在上弦則自缺而之圎在下弦則自圎而之缺要論/太隂得時須是秋蟾升殿是也然日月晦蝕皆由羅)
　(計而羅計相逢最嫌朔望使日在井之十三而羅在/井之十五火在井之十一是謂合來須相尅也使日)
　(在井之十五羅在井之初一火在井之二十九是謂/背去有何妨也碧玉云日蝕朔月蝕望始為蝕神隂)
　(忌計陽忌羅名為忌曜日火月土莫臨十五度之中/隂計陽羅怕在二三躔之内經云晝生掩日之輝去)
　(父又能損巳夜生埋月之彩去娘又主/傷妻如此計羅誠為惡曜當併觀之)
日到日躔人特達月升月殿性含靈
　(日到日躔者躔四日度也月升月殿者躔四月度也/經云惟有太陽臨位而榮貴無灾月曜入宫而清慈)
　(獲福惟容是而且秀取人事而最足/是也然湏晝日夜月不背方合此論)
秋蟾升殿生成詩禮之家夏日臨垣長在富榮之室
　(太隂為命之所自來既升殿而復在秋清光可愛也/宜生成於詩禮之家太陽為命之所主宰既入垣而)
　(又當夏炎暖可知也/當長在富榮之室)
陽君火木守荆周片言入相隂后水金歸秦趙一舉成
名
　(日為陽君以火木為侍衛日在巳午火木同宮是太/陽居南離而不孤月為隂后以水金為引從月在未)
　(酉水金同宮是太隂入垣廟而有助片言入相一舉/成名言易也日月以入垣升殿為佳更又夏秋得時)
　(晝夜不背為福日月君后之象左右要有朝佐之臣/不可使之孤也故又以此條言之其意由淺以入深)
　(從㣲而至著也合前三節而觀之/則日月之所喜忌大畧可知矣)
金水共躔春有利名秋必折水熒同歩冬須破落夏能
成伏逆則㓙順行則吉
　(此明五曜之旺衰生尅以論人之吉㓙也木旺在春/無金斵削不成梁棟至秋則折不可絶用金也火盛)
　(在夏無水潤澤易至煨燼在冬無氣不可純賴水也/夫金木水火躔度雖同而春夏秋冬吉㓙頓異可見)
　(當分别旺相休囚又要㸔順留伏逆葢五星貴現而/不貴伏喜順而不喜逆若順行則以吉言伏逆則以)
　(㓙斷/也)
太白當秋莫病火清辰旺月不愁鎮木到春榮金退志
水逺夏位火呈輝火入金鄉須明次度水居土室亦較
當時
　(太白四句論五星得時當權不怕戰尅火入金鄉四/句言又須明次度以别先後較當時以論盛衰也與)
　(上文互/相發明)
智火休逢旺水義金最慮炎熒嵗為用而怕金辰當宫
而懼鎮猶嫌衆㓙相尅那堪兩忌戰刑若不夭折乎命
定教惡疾躔身
　(智火義金嵗木辰水鎮土也五行乗四時而有盛衰/五星本五行而論尅制貴相生而相順毌相戰而相)
　(寃智火四句言五星乗旺分主賔以論生尅命主失/時别恩用而為强弱茍賔來尅主便作福作官為魁)
　(為爵猶未㓙害若聚㓙㑹煞𢃄刼化刑而主受其欺/則其主益傷實為難救故曰猶嫌衆㓙相尅那堪兩)
　(忌戰刑若不夭折乎/命定教惡疾躔身)
五星伏逆和睦亦能獲福四餘無黨相順必定加祥坐
度得經十有九富安躔怕鬼百無一成
　(伏逆五星之最忌者茍逢生有情和順雍睦雖不大/發亦能獲福經云五星須要比和以得時而為貴是)
　(也餘奴十二曜之最㓙者茍獨力無黨相順不尅不/但無灾必定加祥經云四餘不宜充實宜獨行以為)
　(佳是也且十一曜之躔度循二十八宿為次舍要不/過金木水火土而已茍坐度而得經如春木之躔四)
　(水四木則相生相比而七政専得其尊坐度失經如/秋木之躔四金四火則相尅相戰而七政不安其位)
　(故有成敗/之分焉)
失序失經名必敗得時得度性能為
　(此以身命主言也凢七政以隂陽言則有其序不可/先隂而後陽以次舍言則有其經不可就尅而背生)
　(以節令言則有其時喜旺相而惡休囚以周天言則/有其度喜廟樂而惡䧟弱人安身立命而得時得度)
　(則乗旺相居廟樂故能設施而有為安身立命而失/序失經則背隂陽受尅制故終無成而必敗自此以)
　(下多論得時/而得度者也)
包含萬象身居楚智過千夫命守豳
　(楚屬已為地户地則無所不包身若居之則徳合乎/地矣故曰包含萬象豳屬亥為天門天則秀出特異)
　(命若居之則清配乎天矣故曰智過千夫此二句湏/亥宫立命巳宮安身天門加地戸地户加天門又有)
　(日月以照臨之方合此格未必凢亥/立命凢巳安身便可以如是斷也)
少年身到鳯池水陽度楚壯嵗名題鴈塔金木居豳
　(此以巳宫立命亥宫安身言之楚東南水地太陽居/之則東升水星居之則入垣命安於此是命主朝君)
　(也豳西北木地太白躔之則入格木星躔之則歸垣/身安於此是恩用兩得也合上節觀之豈惟包含萬)
　(象智過千夫且將少/年登第壯嵗題名矣)
水宿歸經處世身居翰苑木星度駕平生足履王庭
　(水木乃文學福徳最為吉曜歸經者如水躔箕參軫/壁木躔井角斗奎度駕者登當年之嵗駕此二句互)
　(㸔水歸經而度駕身居翰苑木度駕而歸經足履王/庭碧玉云水居雙女惟癸與巳酉丑之人木入雙魚)
　(乃甲見申子辰/之命即此意也)
一主當權敢掌當朝之大事四餘獨旺能教衆國之來
降
　(一主者命主或水或木是也度駕歸經可謂當權命/得此者必職掌鈞衡而為相也四餘者餘曜炁孛羅)
　(計是也單居得時可謂獨旺命/得此者必威服四夷而為将也)
衆煞不降貧且賤一星得用富而驕
　(一星得用則衆煞自降衆煞不/降必一星失力二句互相發也)
財積如山田廣似海勳居極品譽播三公官福二宫生
絶異田財兩位更清竒
　(此條總論官福田財為身命主之𦂳要財積如山二/句極言其富勳居極品二句極言其貴若此者盖由)
　(官福二宫升殿坐駕互換合局而絶異田財二位乗/時廟旺㑹命輔身而清竒此所以為大富大貴之命)
　(也自此以下散論官福/田財而皆以身命為主)
官彰禄隱譽播乾坤之貴爵擁魁從名傳邦邑之榮
　(官魁者當年之官魁爵者地元爵禄者天元禄也官/彰則名顯禄隠則資厚二者相仍譽必播乎乾坤爵)
　(擁則身榮魁從則文耀二/者相等名自傳於邦邑)
魁宿若随三十六齡輔相官星如掌二十四考中書
　(魁宿若随者言官宮有吉星化魁随官主則官得魁/而益尊故必如房𤣥齡早登宰輔官星如掌者言官)
　(宫有主星化官則官居官而益顯故必如/郭子儀久任中書然豈易得而易言哉)
官魁乗旺福禄歸窠隂陽得體互換有情屏内金釵十
二門前朱履三千
　(官魁者官魁星也福禄者福禄主也官魁二句言歸/窠隂陽二句言互換歸窠貴乗時而入廟互換貴得)
　(體而有情命全此者則為大富貴人也隂陽對互換/㸔非指日月言隂得隂體如火金月躔隂位陽得陽)
　(體如木日土/躔陽位是也)
命安馬地最超羣主到官宫當富貴
　(驛馬之地四衡之獨吉者命生驛馬或遇長生臨官/必為起越之士官禄一宫七强之最要者身命入官)
　(禄更得吉星相助/必為富貴之人)
有用刑囚掌握又加權印相從决有皂纛朱幡之貴斷
為一呼百諾之人
　(有用刑囚者身命二主所化或以身為刑以命為囚/或以命為刑以身為囚母星亦然皆為有用刑囚也)
　(權印乃十干變曜或以體為權以用為印或以體為/印以用為權皆為權印相從也以權印而用刑囚以)
　(刑囚而輔權印得令得局相宜相/㑹决居諸侯之貴㫁為權要之人)
煞㑹文昌權謀出衆科名見貴學問過人
　(煞大煞是也煞㓙神文昌吉曜煞㑹文昌是文武兼/濟也故主權謀異衆科名年干是也科名為文星天)
　(乙為貴氣科名見貴是華秀特出也故主學問過/人然二者未必能皆貴要㸔身命官福何如耳)
魁遇學堂功勳生於毫管官逢大煞名利出於旗鎗隂
陽共輔田財平地致富福禄順迎官印唾手成名
　(官乃官星非官主也煞乃飛㢘非嵗煞也魁星遇學/堂又足以經邦功勳生於毫管官星逢大煞武足以)
　(戡亂名利出於旗鎗隂陽二曜拱輔田財之宮是更/清竒宜平地而致富福禄二主順迎官印之曜是生)
　(絶異必唾/手而成名)
主到田園承父基而發迹田來拜主守祖業以昌榮
　(此條専論田主亦要與身命有情也主到田園或乗/旺而歸窠田來拜主或得體而㑹輔人命得此非承)
　(父基而發迹則守/祖業以昌榮矣)
賔主相和則名揚四海財星㑹輔而富集全家
　(此條以賔主㑹輔為言亦承上章互換有情之意假/如酉命金為主火為賔火金同躔酉位值夜生交輝)
　(冇情更得月助是三限主員淨明朗必主名揚四海/財星㑹輔假如子宫安命土為主木為財帛火為恩)
　(木火㑹輔在命財生恩恩生命/更得太隂同躔定是富集全家)
千倉萬箱田財化義一富二夀官福生仁
　(仁義為立人之道金木乃五行之粹以仁配木以義/配金自然之理也金秋生得用入田財之宫相生相)
　(成必主千倉萬箱之富木春生滿用入官福/之宫相和相順不特富也而又有眉夀焉)
福地安身管主一生閒到老財飛入局儘教百事不求
人
　(此條専以財福言然亦當觀其得體有情與否若子/宫命不喜福地安身辰宫命不喜財飛入局當併詳)
　(之/)
玉堂安命宜脩學官印扶身貴莫當魁登嵗駕胸藏萬
斛珠璣文㑹書齋筆掃九天風雨催宿及限數功名可
求喜神遇身宫錢財易取
　(玉堂者天乙貴人也官印者官星印星也命坐玉堂/則為文人身逢官印則為貴客魁星甲月乙日之例)
　(是也書齋當生納音長生是也若魁星登於嵗駕文/曜㑹於書齋文魁得地身命無虧必主學飽五車文)
　(成七歩催宿者催官也喜神者喜神星也欲求功名/於當年當審催官之度數冀取横財於非望必縁喜)
　(曜到身宫然此當互而觀之不可執一例論○舊註/云凡一切吉神若人身命主度限主三方四正官福)
　(强宫或逢或見或坐或加君子遇此可以為官/賢人逢之可以逹聖縱遇退留亦當大發亦是)
數比龜齡夀星得地年齊鶴筭仁曜歸窠
　(舊説以當年之天干為仁曜以當年之納音為夀星/假如甲子生人天干属木納音屬金仁曜與夀星相)
　(尅以之為夀不亦謬耶愚見夀星以當生之天干言/仁曜以命主之恩星言謂生年干為太嵗一世之所)
　(賴也若得地則命有所主而不虚命主恩星為一生/之所資也若歸窠則命有所生而不傷故皆主有夀)
　(仁者生生之意子平云印綬重逢且比老彭之夀亦/是此意一説夀星辰之次也金命人以土為恩而土)
　(又躔於夀星之次謂之老人星現此説更精/然百無一二故老夀之人一鄉寜幾人哉)
五位逢生兒孫滿眼七宫無煞琴瑟和鳴
　(逢生則生無煞則/和亦自然之理也)
五宫福木子顯真英鸑鷟七位權金妻婚合起鴛鴦
　(五位男女宫也春木得令甲年化福又有母星相生/主其子必貴七位夫妻宫也秋金入垣戊年化權又)
　(有吉星相扶主其妻必佳女命福/随木徳俱好但權隠金神最忌)
夜土為灾戊巳之人更難救晝熒興禍丙丁之命實堪
憂
　(土喜晝生居六陽之位使夜生居隂宫號五殘星必/能作灾然甲乙人猶有救若戊巳生則土得嵗為有)
　(力其灾愈重火喜夜生在六隂之位使晝生居陽宫/化天刑星必能興禍然壬癸人未足憂若丙丁生則)
　(火得年列冇氣其禍益烈又須審垣廟退弱以别分/數也詩云夜生戊巳属勾陳落陷逢㓙最不情亥子)
　(二時遭破敗縱使為官是夭人又曰第四火星兼旺/晝且㸔命宫何所守少年孤苦老無兒百嵗何曽開)
　(得口/是也)
春夏火羅能作孽秋冬孛計愈興灾
　(火羅炎毒在春夏逢生司令更能作孽計孛凶惡在/秋冬乗旺當權愈見興灾若火羅獨行於隂位孛計)
　(單處於陽宫則/亦未為害也)
陽限火羅灾害𦂳隂宫孛計禍難禁有福必傷父母不
然亦損爾明
　(陽限六陽宫也隂宫六隂宫也火羅剛狠為禍最烈/晝生忌在陽宫孛計狡邪為凶猶緩夜生不宜隂位)
　(命犯此者雖有福而父母/亦傷無則必喪其明也)
抱膝長憂身怕鬼忍饑待死命嫌休金脆火炎湏夭折
水深木弱必漂流
　(此四句下兩句明上兩句身怕鬼者怕尅星乗旺如/辰宫命夏月晝生最忌火星伴月命嫌休者嫌本主)
　(無氣如寅宫命冬月夜生尤怕木入申宫盖夏月/炎炎金脱冬月水深木弱所以皆主夭折之命)
熒星近土終作無成之子太白逢辰永為破落之徒
　(此是我生他也名為脱氣受傷必無發達若/鬼旺尅我湏又賴子以制之不可一槩論也)
金火不降舉手傷人之軰木羅能化囬頭無恨之人
　(金火不降者金强火閫故舉手而傷人即子平庚逢/丙擾多有不仁之意木羅能化者木觧羅凶故回頭)
　(而無恨經云衆煞不降楊脩有捷對之機/餘羅有氣蘇武䧟羝羊之屈正謂此也)
金非怕火孤處一生衣禄足火若愁金富中半世枕衾
寒
　(金非怕火二句以金為命主言太白當權身旺不怕/煞也火若愁金二句以火為命主言熒惑司令主旺)
　(能尅財也二者皆主享有衣禄但金火不/宜相見見則必尅故夫妻之間多不如意)
卜商哭子五位熒星逢惡曜莊周鼓盆七宫太白見㓙
神
　(火星五位未可論孤若逢水孛交戰難免子夏之傷/太白七宫可謂得位如遇火羅所傷必有莊周之嘆)
　(假如戊申生人命立戌宮火孛二星同躔在男女午/位火化刑孛帶刄二星相戰又逢天狗必主尅子又)
　(如丁亥生人命立夘宫羅金同躔在妻妾酉位/羅化刑金恃旺二星相拒又逢的煞必主傷妻)
妾奪妻權金怕火孫𫝊後裔水欺熒天狗臨兒兒孫决
無繼續地喪戰室室家斷定相刑
　(此六句専論五七二宫由淺以及深也言金為妻星/而怕火者未必遂尅妻特妾奪妻權耳熒為兒曜而)
　(怕水者未必盡絶後亦有孫傳後裔耳若火被水欺/天星已為不吉而天狗為五宫之最忌者復㑹於水)
　(火尅戰之宫兒孫决無繼續欲孫傳後裔不可得也/金被火照天星已為有傷而地䘮為七宫之最憂者)
　(併於金火交戰之地室家斷定相刑雖妾奪妻權猶/未止也又經云水火同行婦尅夫水火同居夫傷婦)
　(若還夫婦不相傷斷定至老傷男子此又/不以火金為論而特以水為斷當㕘詳之)
日躔隂度月鎮陽宫逢蝕神早䘮父母居命分多尅妻
孥
　(日月反背而遇蝕神不止傷父母亦尅妻拏可/見日月在人命最重而計羅同隂陽最㓙也)
隂陽犯弱羅計相逢縱有一善扶持也教雙親早䘮六
位身逢此曜偏生庶出九宫命㑹斯星異姓同房
　(日月既入乎弱宫朔望又逢乎羅計是命之夲原巳/不立矣縱有一水善星能解羅計之厄然亦難免雙)
　(親早䘮不特此也或身臨六位而逢此曜則主偏生/庶出或命入九宫而㑹斯星則主異姓同房羅計之)
　(不可同處/有如此)
隂陽失力雙親重拜首尾相近半道堪為
　(隂陽失力者乃是隂入陽宫陽居隂位或遇落䧟受/傷或遇孤神寡宿又遇晝火夜土四餘相攻必主重)
　(拜雙親首尾一名曰天闗地軸一名曰㢘貞科目若/相近於身命則為半俗半道之人經云羅計在天横)
　(行而衆星莫過隂陽䧟之必定薄蝕木炁值之刑尅/孤獨水火遇之必遭刑戮故經云㢘貞若臨身命嗣)
　(續有傷科目更入命宫/妻身受刄正謂此也)
炁孛對身兄弟恰如秦楚計羅蔽日父子一似華夷
　(身值孤則兄弟相離/日逢蝕則父子不保)
能侍父母福權文印佐隂陽逺棄妻孥刑囚暗耗凑金
火父南子北四餘忌掩雙精兄楚弟秦三宿刑傷一主如
相尅則相寃使相生而相喜
　(太陽属父太隂属母最喜吉星佐輔福權文印當年/化曜之吉也得是吉以輔之則能侍奉父母而盡其)
　(為子之道金星為妻火星為兒最怕㓙曜侵凌刑囚/暗耗當年化曜之㓙也得是㓙以凌之則必逺棄妻)
　(孥而傷其為夫之情若隂陽二曜為四餘所掩則父/子必相離身命二主為三閑所傷則兄弟不相保也)
　(夫父子兄弟夫婦皆人倫之所當盡而最重者合前/数節觀之可見星命相尅則至親化為冦讐星命相)
　(生則至親聚成骨肉吁人惡/可不思自勉而盡委之命哉)
　　中篇
文能求貴仲尼壯嵗合封侯武觧成名李廣當年宜佩
印
　(此四句言人雖靈於萬物命實由於五星如使人不/由命則文章可以取貴武畧可以成名而何有終身)
　(不遇/者哉)
三學士者身居清吉一腐儒者命遇天空
　(身月也清吉得地也如月居天秤月照白羊月臨雲/漢月歸東井月到天門月朝南斗月生滄海之類又)
　(遇上弦酉戌亥下弦子丑寅者皆為清吉得地必主/翰苑蜚聲學士之選也經云身居清吉休愁命福徳)
　(堅髙不問官是也天空正空亡之位也如身命落在/此宫衆星又值伏逆到底無成終為腐儒而已經云)
　(空亡為害最愁人材智英雄悮一身只/可為僧并學術雞忩勞苦度秋春是也)
蹭蹬文章學堂失次精竒藝術天乙當權
　(身宫宫主為學堂怕入弱而失次餘曜紫炁為天乙/喜得地而當權葢學堂得地必文章發逹之士天乙)
　(當權乃清髙藝術之人反是則不然也一説身宫宫/主為職元學堂者乃玉堂位兼長生臨官位是也)
文若㑹兵斷作才能之相主如逢煞决為謫降之官
　(文文星兵大煞主命主以文星㑹兵煞文武全也斷/作才能之相如命主衰弱而㑹大煞無吉星救助必)
　(是謫降之官夫同一大煞身强為兵身弱/為煞故曰先究一身之要次詳三命之原)
刃刑更屬官星能裁典章之理暗煞如逢禄馬窮搜訟
獄之情
　(官星者年干對禄之官星禄馬者當年干支之禄馬/如官星逢陽刄刑囚禄馬加暗煞嵗煞縱在貴人禄)
　(馬之中亦是一/生吏曹之軰)
少病優游身安福徳多灾坎坷主怕官宫
　(身安福徳經云福禄主星入命來身居福徳亦無灾/命主若還居福徳少年富貴入三台主怕官宫經云)
　(人生官限最為長身命逢之主吉昌最/忌煞刑侵此位多生坎坷有灾殃是也)
主拜官宫則身輔帝闕官刑主位則身犯天條
　(命主化禄入官宫逢生無不富貴/官星化刑入命位尅主定有官非)
有患經春直難和年作梗無灾一世福官與命相成
　(直難和年作梗者乃身命遇直難㓙星加以流年㓙/星攻併而後為梗也福官與命相成者乃身命與官)
　(福主曜加以順垣樂/廟相和而後為成也)
主去欺賔為財為庫尤還濁富賔來尅主作福作官宜
守清貧相違則破相順則成
　(主身命主也賔對主而言仇難之類是也欺者乗勢/以相尅主賔各有勝負主或釣起而欺賔是主為賔)
　(而賔為主則賔非閑辰是財是庫尤還濁富賔或飛/來而欺主是賔為賔而主為主則主非忌曜作福作)
　(官亦守清貧此可見主貴旺賔貴衰主可欺賔賔不/可尅主也賔衰受主之欺則其勢相順主衰受賔之)
　(尅則其情相違順則成違/則破寜非理之必然者乎)
賔來破主則儉假無情主去欺賔而取財不義
　(賔破主者他來尅我也假如子宮命土為主木為賔/木飛入主生春令是賓來尅主雖其木化為官福則)
　(亦儉假無情上文相違則破是也主欺賔者我去尅/他也假如土為命主飛入申宫土旺四季是主去欺)
　(賔其宫有水為財庫則取財/不義上文相順則成是也)
主若旺賔權尊禄重賔如勝主偃蹇傷殘尅已待人財
遇鬼僥倖致富鬼生財慳吝一毫秋怕計搜羅萬狀夏
逢熒
　(主旺於賔則其主厚賔勝於主則其主傷即上意也/財遇鬼者如丑安命以土為財而逢木刼是也鬼生)
　(財者如夘安命以木為財而逢水生是也計至秋而/氣已衰故主慳吝熒至夏而性益烈故主搜求此理)
　(極為/明著)
土遇水火遇金居金谷而作主金見火土見木在陋巷
以安居
　(此以主賔而言我身旺能尅他則平生享用如石季/倫之在金谷園中我身弱而為他所尅則生平不足)
　(如顔子之/在陋巷也)
孛計占財慳貪吏軰炁金居命節儉僧門那堪一水加
臨必主無知破蕩
　(孛計二星本云曹吏之星以之占財則必慳貪經云/善掠人財歸自已為縁水計㑹財星是也炁金乃是)
　(清閒之曜又主孤尅以之居命則為儉僧經云孤神/傍照為人難是也此四星喜獨行怕與水㑹若有一)
　(水加臨則孛蕩金泄計戰/炁爭又何疑其破蕩哉)
身遇炁計清閒技藝財逢金帛製造羅裳
　(經云炁居命位清閒技藝之流金入財宫製造羅裳/之士即此謂也但當審其身命官福若何而後可以)
　(斷之不可/一槩論也)
財主若遇天空家徒四壁田身復逢庫印粟腐千囷
　(天空天亡宫也財星落空亡又逢耗刼破碎定至家/徒四壁庫印四庫之中逢印綬也若田宅身命二主)
　(入庫逢恩得局/决主粟腐千囷)
先貧後富主欺三先富後貧閑尅一
　(主欺三者主强三弱也閑尅一者閑强/一弱也行限有逺近故貧冨有先後)
鬼旺財衰雖榮亦辱官輕禄重縱富無名權福若遇髙
强家享千鍾之粟耗刑而加地下居無滴水之儲
　(鬼旺者官星顯也財衰者財星䧟也鬼旺財衰則雖/榮於官而辱於財即上章賔來尅主作福作官亦守)
　(清貧之意禄重者禄神有氣也官輕者官主失䧟也/官輕禄重則雖富於財而歉於名即上章主去欺賔)
　(為財為庫尤還濁富之意權福俱在髙强家積千鍾/之粟富而貴也耗刑而加田位居無滴水之儲貧且)
　(賤也故凢人命富貴雙全者必官福二宫生/絶異田財兩位更清竒否則必不能兼之也)
囚刑有用田財受氣威鎮邉疆倉廪備福禄無情身命
落空闤闠􁑞室忍饑寒
　(身化刑命化囚謂之有用本不為忌若田財二宫廟/旺有氣是身命田財俱羙冇體有用故主為官則威)
　(鎮邉疆更享富貴之樂忌化福難化禄謂之無情原/不為羙若身命二主落䧟逢空是身命官福俱虧無)
　(體無用故主下賤則闤/闠􁑞室更受饑寒之苦)
官星落陷名無久財主歸窠富不休
　(官星者官禄主也官星失地入弱雖榮名而無久/財主者財帛主也財主歸垣入廟定殷富而不休)
貪濁無厭財命疾清貧徹底命財留
　(財命疾者乃命主疾行於財宫有貪求之意命財留/者乃財星留尅於命主有難勝之患故清濁不同如)
　(此/)
主宿随身名不求而自得財星背命利多取而無成三
主困於三河浮舟作計九宫流於九位望海為生蓽蓬
托宿四位遭傷陋巷安居田星落陷
　(命㑹太隂坐於强宫入躔升殿名不求而自至財同/命主入於䧟地相背相尅利多取而無成三主身主)
　(禄主命主也三河周地浮泛之位也午屬九宫亦三/河之地也申宫立命午為閑極宫三主入此巳為受)
　(困午宫閑極主又流於遷移子位子屬大海是三主/輾轉飄流故主望海浮舟作生涯也四位乃田宫也)
　(若四位遭傷田星落䧟/又安得華屋而居之)
財從白手而生運限有氣魂逐黄泉而去循數無情
　(此下二條専主限而言也運限有氣者乃五星入垣/官福髙强隂陽順躔馬遇長生禄逢生旺煞遇貴人)
　(四餘樂廟皆是人命值此决主財從白手成家立計/人也循數無情者乃禄逢衝破馬遇空亡限逢倒煞)
　(命值流星運逢迎送衆曜相攻刄頭煞尾羅計重逢/刑囚加夾太嵗廹㓙皆是人命值此决主䰟逐黄泉)
　(亡死夭/折人也)
少年行空作事如醉老來行庫生涯益昌
　(空者天空及年空也行空限失其所依之主庫者年/干納音基也行庫地得其所用之財故主少年混沌)
　(作事無成老來精明生涯益盛空雖凶而空其煞則/反凶為吉庫雖吉而網其難則反吉為凶觀琴堂之)
　(説尤為/精當)
炁木相攻體如刀削土旺四季肌必重肥
　(以下二條論人之相貌自其顯露者而言也木主瘦/長土主肥濁木見炁攻則其氣益泄土逢四季則其)
　(氣益旺人命禀之故其瘦肥不同若土氣春生奴不/勝主雖瘦弱未必如削土逢餘月星不當權雖豐腴)
　(未至/重肥)
金木水陽居海角貌勝阿難計羅土孛鎮天涯威如那
刹
　(佛有阿難十分美貌鬼有那刹十分兇惡夘命相貌/在辰是天涯也有計羅土孛凶星而居於辰必生兇)
　(惡之貌酉命相貌在戌是海角也有金/木水陽吉星而居於戌定禀都姣之容)
五曜順兮心清如洗四餘並兮口濁如羝
　(此下四條論人之心術自其隱㣲者而言也五曜喜/順行四餘怕同聚順行則清朗而可愛同聚則混濁)
　(而可畏人身命得之/故清濁不同如此)
左吉右㐫心狼毒前虚後實愈多謀
　(左吉者命前相位有吉星右㓙者命後財宫逢凶曜/因前後之有吉㓙則知外貌雖善而中心狠毒矣前)
　(虚者命前四位虚空後實者命後四位填實因/前後之有虚實則知權變難測而沉謀不露矣)
笑裏藏刀身見刃怒中無毒炁居空
　(陽刄主宰殺天之凶神最怕身見大煞主㓙暴地之/惡曜極喜空逢若身見刄則笑裏藏刀是謂之小人)
　(也煞居空則怒中無毒不謂之君子乎若身見/刄而逢空命坐煞而居實則不可以是斷也)
暗刑臨主斯人能謹於言囚忌當宫此軰好談話覇
　(暗囚乃化曜也若刑星化暗来臨本主忌星化囚/正當命宫暗則懦故能謹言囚則強故好妄談)
寡宿當臨好守煙霞深處孤神傍照宜居泉石林中
　(此下三條論人之性情自其喜好者而言也寡宿孤/神乃紫炁也當臨是命宫對照是妻妾宫也天乙經)
　(云天得紫炁日月朗明地得紫炁祥瑞並生人得紫/炁萬事光亨又云一云孤宿二云官星孤宿妨妻害)
　(子尅䧟六親官星寛慈愷悌有權有職詩云紫炁清/閑僧道人慈悲齋戒藝術精夀比南山松栢固空房)
　(對月度/青春)
金孛與水同躔迷花戀酒水木和身共度咏月嘲風
　(金孛與水同躔一宫則滛縱無以自持故好迷花戀/酒水木和身共聚一度則流麗適以相濟故主咏月)
　(嘲/風)
金孛如躔昴畢皷舞終朝水日若度參箕笙歌一世
　(昴畢乃是風花雪月之星参箕亦是春花秋月之曜/身同金孛躔昴畢則鼔舞終朝命和水日度参箕宜)
　(笙歌/一世)
僕馬聚羣奴婢成類鴈行成陣棣萼聨芳六宫無戰則
繁華三位有刑分汝我極宫兇惡鴈行孤妾位相和夫
偶盛四位空而無星終身獨立三方䧟而見煞雙手為
人
　(聚羣言多也成類則是主奴同心而盡其力成陣言/衆也聫芳則與昆季齊名而並其芳僕馬聚羣者六)
　(宫有天馬地驛馬元之類鴈行成陣者三位照合有/貴人文印之類然又必有相生相成之星相合相順)
　(之宿而後能成類聫芳也妾位者妻宫也相和者寅/申巳亥一七相生也大要六三一七之宫喜金木水)
　(陽長生祿馬貴人相㑹不喜水火金羅刑囚破耗相/尅四位者對合四位也三方者三方主也對合無星)
　(則其命孤三方落䧟則其類失通加無救不為獨/力雙手之人乎碧玉經云㸔方主以何如是也)
子養外來生處絶兒孫異姓絶中生
　(生處絶者如年納音是金見時上丁巳納音是土金/長生在巳土絶在巳是也絶中生者如年納音是木)
　(見時上甲申水木絶在申水却生在申也一云生處/絶者如男主木星躔在亥是長生也值丙寅年納音)
　(絶地在亥是生處絶也絶中生者如木星填在申是/絶也值壬辰年納音長生在申是絶中生也前說以)
　(時籍言後說以宫主言/二說俱通當併詳之)
交朋有信體用相和結義無情主賔並戰
　(體即主用即賔體用若相湏相和必主/交朋有信若相尅相寃定是交義無情)
　　下篇
不禄不官惟㸔十宫誰掌握無衣無食便詳十一以為
慿
　(人命惟官福為重茍有不禄不官無衣無食者将何/以稽之惟㸔二宫慿誰掌握必其非閑神乃忌曜故)
　(至此也舊注云官福二宫若官魁印綬貴人禄馬有/用刑囚禄主居禄福主居福晝陽夜隂之類管主成)
　(名發達如晝火夜土四餘交戰日月薄蝕刑囚央拱/無情福禄管主遭刑害破蕩之人經云身宫清吉休)
　(愁命福徳堅髙不問官是/又以福為重也當併詳之)
信失禮虧棄功名於物外仁乖義絶視富貴若浮雲
　(在天為五星在地為五行在人為五常其理相通而/其氣相貫故星盤一曜不明於人未必無欠茍土䧟)
　(而信失火伏而禮虧木空而仁乖金爍而義絶則其/人終賤而處世亦難矣又安有功名富貴之望哉)
主入天空業如鎔雪財親耗難富若浮雲
　(命主入天空及空亡之位財宫遇天/耗及刼難之星皆主無成立人也)
耗碎欺財不足守成之軰刑囚欺本無端破落之徒
　(耗與刑囚化曜之㐫也碎的煞也富命不能無耗碎/特不在財宫耳若耗碎聚㑹而欺財豈是守成之軰)
　(貴命不能無刑囚特不欺主本耳若/刑囚拱夾而欺本必為破落之徒)
少喫多閑三方變忌朝飱暮討二主逢空
　(三方主星化為刑忌身命二主坐落/空亡倘無吉星之助决為不足之人)
暗耗欺遊街衢呌賣刄刑並煞市井屠沽
　(暗耗尅財之星遊行街衢之地刄刑宰割之曜大煞/權柄之星使遊行有氣身命髙强無財亦可興販帯)
　(刄反為有權茍遊行為暗耗所欺命宫為煞/刃所併而他無可取非呌賣屠沾之軰而何)
暗忌相攻與四鄰而不睦田園破制使三代以無傳
　(命之左右為四鄰使財相暗忌相攻而不相順必主/四鄰不睦言身命孤也父母宫為田園使田園囚忌)
　(相制而不相生必三/代無傳言根基淺也)
海角傷身夜盖漁翁之網天涯尅命朝随裘馬之塵
　(戌為海角辰為天涯如辰命金論而身安於戌是火/地傷身故夜盖漁翁之網因其在海角也又如寅命)
　(木論而木入於辰是金地尅命故朝随裘馬之塵因/其在天涯也此命湏官福二宫通無可取乃以是斷)
　(之/)
六八随身身居萍梗九三伴命命遇栁營
　(六八兩宫名為惡弱九三二位亦號㐫宫身命落此/更水孛相逢孛羅來往四餘駁雜星辰退逆者若非)
　(栁營絶塞之軍必/是萍水他鄉之客)
身與四餘同度栁必好為偷奴和二主共躔箕湏當落
破
　(炁孛羅計為四餘奴曜而孛計尤為利害固不可與/身命同度栁在天傍鬼曲頭側伏原非端星箕在天)
　(好風倐聚忽散本無定性亦不可以身命同居若身/與孛計同度栁以邪濟邪故好為偷二主落䧟奴宫)
　(共躔箕以弱濟弱故主破落而卒於無成也若度栁/而無四餘止有太隂是月掛栁稍也躔箕而非二主)
　(止惟奴宫是箕翕其/舌也未可純以㐫論)
星栁宫中安首尾閒攤似鬼虚危度裏有欃槍見識如
神
　(釋義云攤為開為鋪星栁二星主盗賊却安羅計而/與命同度虚危二宿主清虚若安攙搶而與身同宫)
　(皆主險邪機變似鬼/如神非君子之流也)
燕趙有水計而不和秦楚遇孛羅之交戰不是蛇傷虎
咬也遭雷打波沉晉魯無情多縊死周齊相反衆猖亡
生本者威而不猛尅身者貴亦傷殘
　(燕趙秦楚者寅酉未巳之分野晉魯周齊者申戌午/子之辰次燕趙水計相攻秦楚孛羅交戰更逢浮沉)
　(血光血刄刑尅身命决主遭厄無疑夫水計孛羅論/相尅均謂之㐫何獨言秦楚燕趙之位葢孛在秦是)
　(孛入秦州而羅壊之羅龍角是首携龍角而孛戰之/山下蒙泉之水最忌計尅大梁金牛之金最忌孛泄)
　(故於此為獨㐫晉魯無情者水火交互也周齊相反/者日月反處也故皆主不得其死又當知有生我命)
　(主尅我命主之不同生我命主星雖威力而有可救/若是尅我命主縱成貴格亦難免乎傷殘矣詩曰霹)
　(靂一聲誰不怕命刑身䧟何湏訝夀促當逢惡曜臨/其人死在雷霆下又詩曰血光入命必傷殘刑犯㐫)
　(時禍更専六尺之軀亡虎咬不然湏是溺波間又曰/己夘二宫忌曜臨命身化煞禍尤深又曰土金經躔)
　(四正宫死囚鋒刄怕主㑹尅刑身命定蛇傷不然虎/咬君休恠又曰土臨八煞光灼灼火在財宫福不全)
　(若是鬼刑属忌曜蛇/傷灾阻定當年是也)
燕趙並行身流西北荆吳雙立命喪東南楚豳之邦逢
土計宋徐之位見熒羅身不亡於獸蹄體必塟於魚腹
　(燕寅趙酉荆巳吴丑楚巳豳亥宋夘徐戌也寅酉並/行乃金木相尅假如癸丑生人納音木不可受尅却)
　(金木同躔酉位是木到大梁而金居旺地木削於金/故身流西北己丑雙立乃水土相尅假如辛未生人)
　(納音土不可受䧟却水土同躔己位是土埋雙女而/水居旺地土不勝水故命䘮東南己亥逢土計者假)
　(如壬辰生人納音是水己亥二宫立命夜生土計同/躔是水随難而木見仇也夘戌見火羅者假如戊子)
　(生人納音是火夘戌二宫立命晝生火羅同躔是/火氣脱羅性暴也人命值此皆不免䘮於非命)
風恙者嵗星入楚刑流者辰曜歸揚
　(楚属巽為風木至此則動摇其根而風恙之疾難免/揚厲坎為水水至此則泛其性而刑流之禍奚辭詩)
　(云翼有異風吹百木火蛇熒木必生㐫/經云顰眉常不足只嫌水到揚州是也)
計孛同行為人好逞金羅背去性氣多虚女人𢃄此必
驚風男子逢之為浪蕩若遇刑囚與暗耗定教凶夭與
孤貧衆憎指背煞難侵宫半世顰眉直刑尅本或觀徃
来猶分背去
　(孛計同行則其性闘金羅背去則其勢分故主其人/皆剛狠而有好逞尚虚之不同然惡曜㐫星在男女)
　(命中俱不宜有則一也使遇福禄權貴善星助之猶/可觧救若遇刑囚暗耗交㑹是以惡濟惡難煞交侵)
　(命位宜取憎於衆人直刑専尅身星必憂愁於半世/然亦不可一槩論也當於煞難直刑察度數之往來)
　(先後分順逆之向背遲疾/而斷之庶乎其不差矣)
五鬼尅身終是身亡縲絏三刑尅本定然命喪沉塗
　(五鬼者五官符是也假如甲子年五鬼在辰屬金亥/宫立命金來尅木太隂在戌金星同度又加三煞飛)
　(廉併天羅地網之地故主極㐫三刑者寅刑巳是也/假如壬寅生人立命在巳土為刑星躔星太隂躔申)
　(寅刑巳巳刑申申刑寅輾轉相刑更加亡神/伏尸闌干貫索等關故主惡死命䘮道路也)
四餘並刑因官喪已三命遇煞為鬪傷身
　(三命身主命主度主四餘並刑乃三命遇煞也若四/餘星與身命度主相攻或為刑囚加夾或帯的刄衝)
　(併非因官而䘮已必為闘/以傷身斷斷乎不能免矣)
讎鄉疊見伸訟曷頻刄處雙逢兇頑無匹
　(仇鄉疊見者乃是五鬼陽刄又帯刑囚亡刼的煞重/疊必䧟官非經云官怕囚星之反集福嫌忌曜以相)
　(侵是也刄處雙逢者乃是陽刄重疊如自刄飛刄之/類䧟之必主兇頑無匹自刄者戊刄在午故戊午為)
　(刄飛刄者午刄飛入子故戊子為飛刄詩曰飛刄自/刄重叠來兩般逢此便為灾煞曜四强同水火少年)
　(遇惡死為/灰是也)
綉靣紋身貌神㑹煞截頭刖足體主加凶
　(貌神體主者相貌宫之主也若遇六曜受傷五星剥/雜血光相㑹的破交侵必主綉面紋身截頭刖足)
累犯三章伏屍躔中遇鬼頻遭百辱卷舌度内逢刑
　(三章刑憲也伏屍卷舌闌干貫索星家謂之鬼門關/躔度見不利言人之累犯憲章頻遭官辱皆由伏尸)
　(躔中逢尅身之鬼卷舌度内值尅夲之刑行限遇之/定主惡死無疑若不遇鬼不逢刑對合参差或有吉)
　(神解救亦未/可以㐫斷)
煞難隨身膏盲及已刑囚尅本痼疾躔身
　(煞難随身㐫神貼體也刑囚尅本/煞曜刑身也故皆主不起之疾)
奪項覇之材海角帯刑兼尅本染伯牛之疾天涯為難
復纒身
　(海角為地網為奴僕天涯為天羅為相貌是二宫最/弱貴人不臨之地而况帯刑囚以尅主為難煞以躔)
　(身命值此者豈不死於刑而殞於疾哉假如六戊人/命立辰宫以金為主飛入戌位火垣火化刑尅本雖)
　(項覇雄材終不免於㐫死又如六巳人命立亥宫以/木為主身入辰宫金垣金化囚躔身縱伯牛徳行亦)
　(難迯乎/惡亡)
衆惡臨夫夫疊損群凶聚妾妾重傷
　(衆惡群㐫兼天星地煞無有救解而言今人有/一婦而損數夫一夫而傷數妾者正坐此耳)
一七變仇湏失業六三如反走他鄉四位相欺家必敗
本宫聚煞壽難堅
　(此節雖以一三四六七之相尅而言而實有闗於身/命也葢十二宮分言之雖有强弱不同統言之要皆)
　(和順為羙如一七變為仇囚六三與命相反四位星/辰相戰本宫惡煞交侵皆為不足故主貧賤奔走刑)
　(尅不夀也是知强宫固要有力弱/宫亦不可無情看星者當兼審之)
方隅有犯壽命難長體用無情福縁易消
　(方者三方隅者四正茍㐫煞交犯而無救助之星則/夀命不永體者命主用者命限若體用無情縱有群)
　(曜之吉則/福縁易消)
四正無星三方落䧟壯嵗若居䑓省末年餓死陽山
　(四正空而無星三方䧟而見煞本為不吉忽行官禄/限遇吉星得地驟然一發過此一限仍舊守窮途而)
　(饑死前言雙手為人終身獨/立意猶未盡故此復言之也)
命弱限强發達不乆命强限弱榮超終難
　(經云命强限弱渾如逆艇上灘/命弱限强終似槁苖得雨是也)
兒女當傷室家合戰莫言安有刑害限遇孛羅必喪
　(兒女兒女宫主室家夫妻宫主此二宫星辰最怕相/刑相尅假如二宫遇原守孛羅尅戰勿謂無有刑害)
　(湏行限遇之或在夲宫或在合照衝/吊孛羅尅妻子無疑此重限而言也)
三悲九哭戰年宫每被妻孥之削五鬼六衰欺嵗駕頻
遭官吏之辱
　(三悲三䘮門九哭九白虎五鬼五官符六衰六死符/若身命限遇三九五六之位兼以流年相戰則其㐫)
　(必以類/應矣)
或有刼煞多是流年作梗更逢失墜必惟嵗煞相攻審
有吉神之助便無凶曜之侵
　(刼煞乃是應天所謂十六般亡神十六般刼煞人命/中所不能無者或冇刼煞為灾害必是行年衝併而)
　(後為梗不然亦是太嵗與衆煞相攻故有失/墜之禍若得吉神以救解之庶可以無㐫也)
客曜占強六親氷炭賔星破主九族華夷忌讎流尅主
賔煞難直刑體用察無根基之穩斷為薤露之人
　(賔星破主與流尅主賔賔字不同上以難星言下以/限主言也言七强宫為閑忌所占則六親如水火之)
　(不相入身命主為閑忌所傷則族属若秦楚之不相/恤忌囚者忌曜化囚煞難者煞星黨難直刑體用是)
　(衆㐫㑹於當年根基不穏定死無疑經云太嵗迫㐫/而入局夢入南柯流年㑹煞於當秋歌興薤露是也)
四位俱空披頭撒髮孤神傍照員頂方袍
　(披頭撒髪師巫流也圎頂方袍頭陀軰也四位乃對/合之宫孤神乃煞羅之曜四位無星孤神傍主非僧)
　(道師巫/而何)
紫炁髙強師巫有分食神共位俗計無縁半俗半僧閑
伴主孤衾孤枕命隨奴
　(紫炁若在髙强又與羅計共位是孤中之孤故主俗/計無縁師巫有分詩曰紫炁逢入紫極宸吉星同照)
　(信精神孤寡空亡閑極位主為僧道九流人是也閑/極伴主半俗半僧命主随奴孤衾孤枕又當以紫炁)
　(遇蝕神而互觀之/不可執一論也)
閑居命裡守孤幃主到閑宫眠半被
　(命主入閑閑主入命乃是互換孤神更值/紫炁奴羅照合必主守孤幃而眠半被)
夙夜忘憂閑伴主朝昏勞役命随奴
　(凢身命不可失之於弱弱則必牽於所遇所以閑伴/則閑奴随則勞也是故先立乎其大則其小者不能)
　(奪豈特於人為然/雖命亦有然者)
夫婿寄生一七主星互換公婆真假二三四位相依
　(夫婿寄生是夫入贅於妻賴妻家以資生也公婆真/假是不公婆其公婆而父母其公婆也夫婿寄生必)
　(夫星入命宫命星入夫宫彼此互換公婆真假必財/帛田宅閑極三宫互相依附以致是二者又有得失)
　(之辯假如寅申巳亥四宫為一七互換是水木相生/雖寄生主夫妻諧老未申二宫為二三四位相依是)
　(日月金水類聚雖真假主富/貴雙全其餘他宫皆主不羙)
孛若欺金妻用妾計如刑火息為兒
　(息女子也古人稱女為息如呂翁謂家有弱息配髙/帝左師觸龍謂賤息舒其是也妻用妾是以妾為妻)
　(也息為兒是/以女為子也)
金孛為謀多侍妾火羅背約奪人夫炁計加臨無似有
鎮辰交㑹有如無
　(金妻星孛妾星金强孛弱妻主能為孛强金弱妾奪/妻權男命金孛㑹於妻宫則多侍妾女命火羅同於)
　(夫位則傍人夫葢男以金為妻最怕孛泄女以火為/夫最忌羅黨故也炁孤計毒相尅不順鎮濁辰蕩交)
　(戰無情若加臨交㑹於妻妾之宫更臨/四敗四煞則於夫妻亦如有而如無矣)
九三若㑹暗金私滛棠棣一七如加權印内亂緦麻太
白逢凶妻魍魎火羅𢃄惡子螟蛉寡宿臨夫明月清風
誰與共孤刑尅命髙山流水少知音
　(金乃妻星化暗則不明化權印則非體若化暗化權/與九六一七相㑹皆主内亂然此論其大較也使君)
　(前父側權印何妨火月齊明化暗何害惟賤曜相牽/咸沐相併故可以此論之太白逢㐫者金神值亡刼)
　(的刄為流年衝併必主魍魎之妻火羅帯惡者火羅/遇刑囚天狗為流煞交戰定是螟蛉之子孤神在隔)
　(角之位寡宿在庫基之鄉女忌寡宿而臨夫/宫男怕孤神而刑本命皆主孤幃獨枕人也)
髙堂觀不可同行河上䑓焉堪共度自已不遭妾辱其
妻也主淫娼
　(楚㐮王遊髙堂觀以夢神女故宋玉有朝雲暮雨之/咏衛宣公作河上臺以要宣姜故詩人有燕婉戚施)
　(之刺此二事皆滛縱而破義者以髙堂觀喻遷移河/上臺喻閑極不可同行共度言不可入命宫占妻位)
　(或與妻命同宮同度也若此四宫主星混處互換加/以刑囚拱夾其妻妾不豪覇而欺夫亦必貪淫而可)
　(耻/矣)
貌勝西施膚不朽賢如孟母命歸基偎玉偷香身坐馬
迎新送舊主咸池
　(金木水陽與身主㑹於相宫必主有西施之貌日月/金木為命主不起本垣必主有孟母之賢凢女命安)
　(身最怕臨官四馬乃臨官之地立命最嫌沐浴咸池/乃沐浴之鄉偎玉偷香迎新送舊亦甚言其淫也經)
　(云咸池一煞禍最真逢水妖嬈主亂滛沐/浴進神仍見貴必教傾國與傾城是也)
六曜朝垣夫榮子貴五星聚貎臉媚肌香已嫁如未孤
神貼體失婚似有賤曜磨身遇木則天香國色見火則
佛口蛇心
　(六曜炁孛羅計日月五星木火土金水朝命垣而六/曜合格聚相貎而五星相生則四餘不可以㐫言而)
　(相貎難槩以弱論矣其有容色而享夫榮子貴也不/亦宜哉孤神炁也兩賤水孛也貼體磨身言與太隂)
　(同宫而近度也孤則孤賤則賤又何疑焉五星中嵗/徳最吉熒惑最毒故又抽而言之以見命主貎宫遇)
　(木則善遇火則㐫安可以/五星聚貌盡謂之美哉)
終夜迎歡大忌賤垣合馬未婚先産尤嫌水孛扶身逞
扮者身臨四敗披緇者命㑹孤刑雲水之徒羅遇炁風
塵之女孛逢金
　(大抵女人之所忌者咸池禄馬之地月孛水金之星/然必身與命坐咸池或咸池㑹禄馬或水孛㑹咸池)
　(或金孛臨沐浴方可以淫賤言也若女遇孤刑而/男逢羅炁則雖免於滛賤亦不失為僧尼之徒)
垣城合馬婦非為帝座逢虚兒不肖
　(星家以垣城名曰支帝座名時支琴堂以日支為妻/時支為兒與子平之法同㸔假如日属子丑則以土)
　(論時属寅亥則以木論㸔土木二星坐落何宫若逢/生坐實皆主妻賢子肖此說的有至理發星家所未)
　(發也今觀望斗之説假如寅午戌生人馬居申巳為/日支巳與申合是垣城合馬甲子旬人戌亥為空虚)
　(時支属亥是帝座逢虛故主妻多非為而兒亦不肖/也此與琴堂之論合一説日納音生處為垣城時納)
　(音旺處/為帝座)
兩賤扶身煙花粉黛雙凶夹命自縊投河
　(兩賤者金與孛也扶身是同行同度雙㐫者計與/孛也夾命是一徃一來故一落風塵一主惡死)
衆煞扶身非懸屍則刎頸群凶損已不産喪也多驚
　(衆煞群㐫者非特亡刼的刄三煞大煞之属如火金/相戰水熒交逢金羅來往日月被傷此皆為煞曜往)
　(來俱能傷身損已經云交逢陽刄互帯懸針楊貴妃/身沒馬嵬戚夫人體為人彘若有晝陽夜月福禄吉)
　(神加拱天月二徳在命雖有/大凶亦不横死正謂此也)
日換三粧身營栁鬼夜眠無伴命度虚危
　(栁主輕摇鬼主譎詐虚主清孤危主哭泣如人/身命居此四宿必好為粉飾而不免於孤眠)
鳯眼桃花外假慈悲而自重䑕眸禄馬内實滛蕩於私
期太乙獨占咸池風流倜儻水金如臨沐浴泛濫妖嬈
　(鳯眼桃花者酉為鳯庚子生人見酉為鳯眼酉宮之/金飛入亥見臨官為桃花故曰鳯眼桃花䑕眸禄馬)
　(者子為䑕丁夘生人見子為䑕眸子宫之土飛入已/遇馬元為禄馬故曰䑕眸禄馬二者雖異名而實一)
　(類女命值此外雖假慈悲而自重内實滛蕩於/私期也若月孛占咸池水金臨沐浴皆以此論)
䑕眼囘頭踰墻偷漢鳯眸順視渡水從夫見紅鸞能惹
王孫之腸斷逢喜神暗牽公子之魂消
　(子生人以酉為咸池以子視酉謂之回頭酉生人以/午為咸池以酉視午謂之順視回頭則曰踰墻順視)
　(則曰渡水亦曲盡人情也紅鸞喜神男命宜見之若/女命㑹於咸池謂之賤垣皆主貎羙有情故多滛賤)
　(咸池煞舊説申子辰三合見酉巳酉丑見午總名咸/池今觀經云䑕眸鳯眼回頭順視桃花禄馬之説是)
　(純以子午夘酉言如子見酉酉見午午見夘夘見子/咸池遇咸池故以滛賤言之若總三合一例驗諸女)
　(命多不然乃知望斗之論有的見也經言子酉而不/及午夘餘以午見夘夘見子亦當立命馬足前奔鬼)
　(頭反顧然滛欲則不若子酉豈非子酉為金水五/星中以金水多滛故也此余獨見觀者試思之)
權隠金神掲鞭嫁婿刑加火宿及笄從人咸池見孛期
我桑中之約寡宿逢羅空躭枕上之歡
　(男女以火金為夫婦化曜以權刑為男子女人金不/喜權火不喜刑若權隠金神則金益剛刑加火宿則)
　(火益熖故主敢於自為年少而求夫也咸池本是浴/地孛星又好祼體咸池見孛在身命二宫嬌滛可耻)
　(經云那堪月孛占咸池才子佳人事事宜期我桑中/清夜約免教穴隙鑚相窺是也寡宿夲是孤宫羅星)
　(又好隔絶寡宿逢羅在身命二宫孤单難言經/云明月清風誰與共髙山流水少知音是也)
命㑹攙搶逞艷嬌滛之女身逢天尾慳貪節儉之人
　(攙搶者孛星主滛女人身命遇之更逢差錯破碎咸/池沐浴决主嬌滛逞艷為色招㐫也天尾者計星主)
　(筭男子身命逢之更遇秋生失地財/庫無破决主慳貪節儉一毫不拔也)
小兒命數禍福宜詳宫度失留三嵗死前㐫後惡堕胎
亡四煞刑膚胎内湏當破相三刑尅命産前必定傷身
　(小兒之命亦有當論宫則論宫當論度則論度宫度/二主不可去留也前㐫後惡者三日宫之前後不可)
　(有㐫惡也四煞者刼亡的刄也三刑者寅刑巳巳刑/申也小兒之命未有根本最重命度與三日宫茍宫)
　(度失留則根基不壯三日有犯則受氣無資刼/亡的刄以刑身巳申亥寅以尅命俱主難養)
月逢忌土貎遇惡羅不啞聾必生餘指非禿痴也主雙
盲縱有吉星之助也湏㐫夭難當
　(此以下三節俱論小兒言身主忌逢夜土相貌怕遇日羅/如小兒身命值此定主壓身破相縱有木炁母星救觧)
　(亦末如之何也經云生時疾厄臨人馬又與鬼門同分/野坐䧟或逢土水刑所傷必定主瘖啞太隂火土處何)
　(万東出相逢最不祥八煞惡星如照限便知目精實遭/傷一主生時躔度逆又兼羅計尤相射臨官兼犯太陽)
　(時左眼失明何慽慽月逢計羅少光輝右目盲來指掌稀/主順日月逢此曜目疾由來且庶幾忌朔望逢之更㐫)
月在㐫躔雙共乳身躔次度兩同胎奴來主舍主起奴
宫不是随娘嫁娶也湏換父操持生命復生生兩子尅
身重尅尅雙兒
　(㐫躔次度一也惟其次度故是㐫躔危十二十三四/度張十四十五六度是也更十二宫位星宿隔界之)
　(度亦是亥有雙魚已有雙女若身臨此宫又與㐫星/同坐次度多主雙生奴星入命主星入奴又逢逆行)
　(相尅相反必主重拜雙親生復生者如金為男主躔/巳又見辛巳年納音金之類是也尅重尅者乃煞處)
　(逢煞如金為男主入戌地又見羅之類是也生而復/生故有兩子尅而重尅故失雙兒詩云雙生巳亥見)
　(金鄉寅入寅申合此方未㑹次躔南到丙火金土月/㸔隂陽男㑹忌星同月宿此人湏喚妾為娘又云雙)
　(魚雙女主雙生月入寅申計孛侵男子兩途分朔望/望過一子一為隂又云三刑隔宿更空亡華盖重併)
　(主過房必是偏生并庶出/不然重拜兩爺娘皆是也)
三日加㐫三日䘮七煞無救七朝亡使一主之不虧决
終身之無咎
　(小兒生有三日七日亡者有長大成人者三日亡三/日宫加㐫也七朝亡七煞無救也長大成人命主之)
　(不虧也葢三日宫係人一身禍福最𦂳惡星躔之灾/禍立至七煞是亡神身主在七宫值亡神則命宫便)
　(是刼煞最為利害若身命主廟旺不虧更有吉星觧/救雖三日宫七煞宫有傷决主不死經云本主興隆)
　(遇㐫危而/無咎是也)
計孛穿身童嵗死長庚伴月少馳名
　(計孛本是㐫星最忌穿夾身命或加臨三日之宫童/嵗决無成立長庚本是吉曜極星伴乎太隂或更臨)
　(亥未之位少/年必擢髙科)
詳其體用察其主賔復究洞㣲何若更推流年相應若
能窮此仙機亦庶幾於望斗
　(體用命與限也主賔主與難也洞微大限小限流年/急脚黄泉既觀本體又察末流既别大限又推行年)
　(則人之星命亦/庶幾其不差云)
　
　
　
　
　
　
　
　
　
　星學大成卷十三
欽定四庫全書
　星學大成卷十四
　　　　　　　　　　　　明　萬民英　撰
　　三辰通載敘
　三辰通載一書集琅玕源髓西天都例玉闗等經而
　作也十一曜為一辰二十八宿為一辰十二次舎為
　一辰凡星辰廟旺守照常變喜忌吉凶禍福合三辰
　而通載之開卷了然誠星家之淵海術者之指南也
　論者病其博而寡要法而不活不善學者遂按圖索
　驥膠柱鼓瑟謂其無驗而作者之㫖荒矣余重惜之
　乃摘取十一曜仍為十一卷參以總龜算法綴於四
　經之後原書首載三日八煞等論理趣優長則收入
　凡例末載二明三暗之説矯揉太過則附於喬抝此
　余取舎之意學星者參四經而㑹通之又豈有弗驗
　哉易水育吾子識
　　三辰通載(五星/)
　木徳嵗星
　總龜算法先置積日一十七萬一千三百减七十四
　以周天三百九十八日八十八分六十一秒去之看
　餘日多少入在何段下太陽中定星度又以餘日數
　去之不滿者為定度
　晨伏十七日行四度去日十三度五十分晨見東方
　順二百十三日行十七度七十六分留一百十三日
　行十七度七十六分晨逆四千六百九十四分一十
　秒半行四度九十一分八十五秒半夕退同上留同
　上順同上夕伏十七日行四度須與日同度
　　木星論
　木徳東方嵗星君子之象每一年住一宫十二年滿
　一周天行有前後順遲留伏逆留段為天喪星减福
　力伏段闌干星善惡都不管逆段災杖星反為凶逆
　　丙生人以為禄主星　甲生人以為福星
　　乙生人以為暗星　　丁生人以為權星
　　戊生人以為囚星　己生人以為䕃星
　　庚生人以為魁刑星　辛生人以為貴星
　　壬生人以為印星　　癸生人以為正耗魁星
　此星其色青其性仁慈乃福徳之星廟亥樂寅好申
　喜未
　琅玕經云木躔室宿是宫星職禄彌髙列縉紳望鬼
　應除清峻位臨箕能出貴豪倫申宫得見趨財禄禄
　主推之富貴人身命限中俱見照聲名財禄自亨榮
　○賦云木入秦州旺而初歸巨蟹木徳星君所臨非
　主亦為禄喜與水木日月同居○鑑心經云平生福
　禄又多才水星同與太陽來異寳從來家裏有日加
　辰上足多財若在廟旺宫得地無凶忌照破則主人
　紫綬官班職序貴品家富豐肥仁慈道徳温良恭儉
　每每見之皆言善宿能解計孛之難善免火土之厄
　縱在閑弱之地亦為九流僧道之職縱㑹刑星亦主
　文章雖不修讀也逹文理又曰福壽之星安身寅亥
　者以此為學堂星坐命在巳申者以此為科甲星坐
　命在亥卯未者以此為天元印坐命在申子辰者以
　此為地元禄坐命在巳酉丑者以此為人元綬惟六
　戊人見之全减其力更忌子丑則名愠怒之星○經
　云木打寶瓶須破碎○賦云先吉後凶木到䑕牛之
　地此星皆怒更為疾厄在十二宫者却不得力凡坐
　命在酉午者以此木星為天厨禄主星若命坐宫名
　為天厨宫坐命主人大富貴一生快活非特一身榮
　貴將來子孫分上更享無窮之福○經云天厨一禄
　少人知識人須是洩天機若在命宫為福𦂳福徳遷
　移又次之男人得此多財旺交遇中年好爵糜女人
　逢之主封號此是天上麒麟兒○又曰八宫宫主是
　天厨宫主星髙禄更殊若得吉星同在命管取潭潭
　府中居此星犯了人夭壽若得髙強意自如男兒命
　坐多逢此真是人間大丈夫帶此星在命者十有九
　富貴無不顯逹若得遇水星為丙人天官正禄星或
　科名科甲五星合格乃宰執公卿之命如被惡星同
　照則次之
　　木星歌
　木星在命為丰姿眉目分明世所希文學聰明多藝
　術常懐仁義有尊卑(木星在命形相端美眉目分/明聰明文學有尊卑之分)心
　無毒貌怡怡言談有徳好珍竒少病利官無險難夀
　年長是及期頥(木星在命主人喜悦言語有徳少/病夀長每有險難常有人救助)逢
　廟樂好官資紫炁同宫筆吏司(若在廟樂宫主官資/顯赫氣同是刀筆也)
　三合逢之為福厚對宫尤是好鎡基日辰㑹合文章
　好女后同宫貴位推(木星與日水㑹合主/文章與月合有貴位)夜火合有
　兵機更逢晝土主旌旗(與夜火㑹主有兵權/與晝土㑹主建旌旗)忌星若
　來須减力金同文武佐明時(金星同宫/文武俱備)惟有辰星科
　甲貴位同天乙懶施為(與水㑹主髙甲及/第天乙㑹性慵懶)尾添毒首
　助威孛同何似獨居之(與天尾㑹主有毒與天首/㑹主有權孛㑹亦㑹乏力)財
　宫横寳須收得閑極三人手足隨(在二宫好財帛多/有横來寳貝第三)
　(宫兄弟/三人)田宅富豪多宅舎五宫偏見好男兒第六䧟
　宫奴得力那堪第七美容妻還居第八無時疫第九
　他鄉得意歸十位官資須顯赫禄宫夀考亦龎眉前
　言叙盡神仙訣後學尤宜仔細推
　嵗星之號名為木亥未虎猴俱作福作福宫中仍或
　逢此星必定榮衣禄○吉星到處皆為福切忌三方
　惡曜侵三方對照還刑破更居閑極反災迍○雙魚
　宫内及幽州此處應當仔細求若在強宫或守限少
　年談笑可封侯○木入秦州事最佳發財發福自成
　家若還陷却凶星照反為災咎走天涯○木躔寅位
　五分佳惟逢亥未發英華不在閑宫為主將錢財豐
　足四方誇○莫以木星為大貴子上依然不得地兄
　弟分離子息窮辛苦飄流無大智○金命見木如見
　禄及第成名因納粟右官武弁及旺行只為金星來
　犯木○土人以木為官鬼雖是相傷多有意為官天
　下有竒功只喜此星居亥未○土人到巳正無氣要
　得木星先到未巳上如逢金水星隂人大富陽人貴
　○木星疾厄反成殃巳前寅後却為祥水與太陽隨
　後至文學成名管簿尉○婦人夘上木為權大憂男
　女淚漣漣土命酉生相對見若無色好有牛田○亥
　子午未之四宫此星一吉為一凶好問圖書乘廟旺
　閑宫安命定昌隆○三日宫中水木星定教聰俊逺
　𫝊聲三方更在髙強位金榜髙登第一名○木星天
　性好文章須信聲名自此彰更若官科俱得地少年
　及第紫薇郎○木乃騰輝向璧中若逢初度好奢風
　人知兩府成家者更見科名不陷中任是性靈無逺
　慮終須髙處見乘龍
　　木星殿局朝元
　木星附太陽曰青龍捧御居人馬(寅/)巨蟹(未/)雙魚(亥/)
　為正殿居亥夘未宫為本局愛角斗奎井謂之朝元
　太嵗正宫值之大貴偏側見之天才清俊位升廟廊
　六丙生人最佳
　　木星廟樂旺順留伏逆
　廟宫(廣南/西路)木入雙魚亥上名紅鸞太微玉印若人身
　命遇之更逢祿馬垣局如八煞官祿有星便作極貴
　如不在本路只是八煞官祿有星者亦是兩府命如
　八煞官祿無星亦作富豪有位之人留伏逆者减力
　樂宫(西川/路)木入寅人馬上名紫綬玉冠若人身命遇之更
　八煞官祿有吉星皆是兩府如不在本路不見祿馬只八
　煞宫有星作正郎若官祿有星皆主陞朝無星乃富豪之命
　旺宫(燕秦/路)本入巨蟹未上名天福玉堂若人身命遇之
　更八煞官祿有吉星者應京朝兩府八座若八煞官祿
　無星主富豪及郎員僧道遇之有住持之望留伏逆者减力
　順段　木居順段名天殊天壘若照命及限吉星相應主
　八品之貴若無吉星主大富仍可隨時對官祿馬斷之
　留段　木居留段名天鼎天秉若人身命遇之主有
　機謀有救星則為清潔之人凡木星行留惟婦人命
　添吉星照者主為命婦形貌端正聰明
　　詩斷木居留段號天絞　所臨之處多姦擾
　　　　邪言妄語不尋常　好與隂人打交道
　伏段　木居伏段名天皇天日若臨身命皆上等藝
　術之人若有救星即為福星之人但看宫主髙低喜
　怒子細斷之前伏利名須見早後伏中嵗見亨通
　　詩斷木居伏段名惡宿　輔命臨身心自疑
　　　　但使疑中多見失　運行到此沒憑依
　逆段　木居逆段名天庫天華凡人遇之主中福及
　郎員之位居低位有救星便為品格
　　詩斷木居逆段為天庫　身命之中宜詳慮
　　　　凶星同到有所因　財散人離由此處
　　木星躔宿俱出玉闗經玉闗歌
　　　　木躔角宿號天貴　詩禮傳家居貴位
　　　　更能藝術近公卿　財祿豐盈名早遂
　　　　木星角宿正相宜　角木蛟宫木更宜
　　　　木入辰宫東井地　青龍須是福来綏
　貴格云木星廟度經龍角　六印一時都掌握
　　　　木躔亢宿號天城　財禄榮華顯大聲
　　　　學問操修君委用　輔贊巖廊四海清
　　　　辰宿正屬亢金龍　木躔此地最無功
　　　　亢宿陽星能尅木　雖然得位勢難容
　　　　木躔氐宿號天窮　命若逢之災禍凶
　　　　尅妻害子孤惸早　此身衣禄必難逢
　　　　木來氐宿喜相逢　怕入三八十二宫
　　　　金位值之皆發禄　不論貧庶悉皆同
　　　　木躔房宿號天臧　進禄榮身侍聖王
　　　　白日生日尤大富　定應官職佐巖廊
　　　　夘宫從來正屬房　木房值宿要金剛
　　　　金木相逢為大用　木為房用壯髙堂
　　　　木躔心宿號天喜　少年榮貴妻雙美
　　　　多男多女富金珠　國家庫藏君王委
　　　　心宿要見嵗星扶　心居宋分木安居
　　　　夘位正當宜木徳　更添水曜永無虞
　　　　木躔尾宿號天和　官禄榮遷福更多
　　　　三進又須三退位　三七年來國事和
　　　　尾宿從來半屬寅　虎逢木曜壯精神
　　　　木壯可躔尾火虎　枯木欣然遇首春
　貴格云木躔尾末與箕分　衣冕乘軒位列侯
　　　　木躔箕宿號天祥　官職須登佐廟廊
　　　　才學經邦須大用　此身榮貴坐槐堂
　　　　寅位箕星偏好風　木曜躔箕自飄蓬
　　　　箕木不堪逢火曜　木火相逢頓覺空
　　　　木躔斗宿號天程　才智全兼早貴榮
　　　　柱石邦家須大相　必為廊廟福蒼生
　　　　斗為帝居要木棲　木斗相躔器所宜
　　　　戩榖自然帝祉錫　斗宫得木世稀竒
　貴格云嵗徳經躔南斗舎　論功列爵豈能酬
　　　　木躔牛宿號天犂　貧苦初年晚見妻
　　　　口舌是非君莫怨　家財破盡化為泥
　　　　金牛尅木不相和　雖有皮班命不髙
　　　　若是炁星同上宿　福堅尤作富家豪
　　　　木躔女宿號天機　藝術聰明事事為
　　　　内富外貧財庫足　只憂妻子見分離
　　　　女人見木多殊異　朱紫粧身多稱意
　　　　生時父母夢禎祥　性善純和喜紫氣
　　　　木躔虚宿不曽安　天陣之星百事難
　　　　内外不和家稍進　離鄉應是保身安
　　　　木打凈瓶怒在虚　順度強中事亦如
　　　　更輔水星生葉茂　聰俊英聲文有餘
　　　　木躔危宿號天然　骨肉從來在外閑
　　　　衣食平平庄産置　到頭終是不安然
　　　　危曜雖然屬寳瓶　木居危地勢須傾
　　　　月燕難棲危木地　妻兒尅盡見單身
　　　　木躔室宿號天材　俊逸文章福大來
　　　　柱石標名官爵厚　公卿不久坐三槐
　　　　亥居惟是室星柔　衛木來時徳最優
　　　　三度之中云入廟　加臨天乙切莫留
　貴格云熒惑嵗星俱廟室　勲臣永鎮昇平日
　　　　木躔璧宿號天勲　金玉豐登近貴榮
　　　　若是夜生身不足　日生終是富安平
　　　　璧宿亥宫正位躔　木星廟旺正朝天
　　　　天徳好生生木徳　木為仁曜自安然
　　　　木躔奎宿號天耘　災厄雖多訟獄頻
　　　　少年有災妻子尅　老來方始得安寧
　　　　奎宿富生是本家　木星到此主榮華
　　　　官崇位顯人尊重　即忌逆行留伏邪
　貴格云木星躔宿須榮爵　錦繡文章聲望髙
　　　　木躔婁宿號天英　天馬木逢大不平
　　　　少年晚富多凶害　生來孤獨却安寧
　　　　婁宫木曜不可當　婁藏金狗有相傷
　　　　况是戌為西地管　木歸西位見金傷
　　　　木躔胃宿號天耆　舉措施為百事宜
　　　　性善心慈衣食旺　一生應不見凶危
　　　　胃星要木曜來躔　木位兼隆福壽綿
　　　　木盛可棲胃土雉　一生安享不迍邅
　　　　木躔昴宿號天祥　為人大體性忠良
　　　　妻子安和家道盛　到頭終是足衣粮
　　　　木星一紀及周天　十二年來到昴前
　　　　假使富豪金谷盛　氷消瓦散夭天年
　　　　木躔畢宿號天䝉　身命安康福禄榮
　　　　平生不識凶危事　此人才貌更豐隆
　　　　木來畢宿豈相當　財帛重重有所傷
　　　　男女孤孀偏主夭　若居田地自離鄉
　　　　木躔觜宿號天靈　為人秉性最聰明
　　　　作事機闗人莫測　要知財福少豐榮
　　　　觜宿從來在扵申　木居屬水本難禁
　　　　木火絶交為泛曜　更添刑煞禍來臨
　　　　木躔参宿號天聰　性直文章六藝通
　　　　户口邦畿堪立任　位登臺省必髙崇
　　　　申上參星號水猿　猿棲木曜水中材
　　　　惟是木來參宿立　生成盛徳徳堪論
　　　　木躔井宿號天吏　遇此生人必貴榮
　　　　年少尊髙登要路　須知官職在專城
　　　　木若伏井不堪稱　孝服官災疊疊成
　　　　限若居之不問福　且求無禍樂平生
　貴格云木星東井喜相逢　官位居髙徳望隆
　　　　木躔鬼宿號天精　佩紫金魚極貴榮
　　　　將相居朝三十載　輔贊明君四海清
　　　　木星惟樂鬼神隨　木入秦州事可竒
　　　　男受官班女封廕　鬼金羊樂木相隨
　　　　木躔柳宿號天庭　佐國安邦保太平
　　　　若不居官廊廟位　朝臣朱紫賜公卿
　　　　午宫栁度十三宜　十四度中木不棲
　　　　栁木同躔逢孛宿　木躔栁位長南枝
　　　　木躔星宿號端門　聲名宏逺播乾坤
　　　　貴禄逢榮官進顯　廟堂應是展經綸
　　　　星位正屬午宫中　木向南柯福不隆
　　　　火木相逢孤尅重　木臨星午困須窮
　　　　木躔張宿號天裕　福夀康寧人罕遇
　　　　家藏金玉旺兒孫　庄産資財能積聚
　　　　張宿須要木來宜　木到張兮月鹿棲
　　　　勿謂南枝無木旺　木中得鹿又清竒
　　　　木躔翼宿號天財　金玉豐登若土堆
　　　　進益生財家道盛　滿堂金玉自天來
　　　　巳中原有翼躔宫　木曜加臨未可逢
　　　　翼有異風吹百木　火蛇熒木必生凶
　　　　木躔軫宿號天柱　財帛豪強定富榮
　　　　聲名騰逹人知重　惟恐多災病疾生
　　　　軫宿亦在巳中求　木臨軫宿作車舟
　　　　水輔舟車宜樂軫　更加計曜不堪浮
　　木星行度
　木在雙魚在本宫室三度三十七分二十五秒至九
　度三十七分二十五秒以上為木度正廟過此度只
　是向廟言不行廟度向廟次之在井宿二十九度以
　上至三十度為向旺鬼宿一度為正旺鬼二度及栁
　三度為次旺過此為背旺人馬是樂宫居此生人主
　作金門之客
　木星為清廟室宿木之廟也若六度以上九度以下
　為正廟合居廊廟為輔弼之臣若逆行必為武職居
　機要之地仍須得火土助之如金木助之為文官居
　輔佐之命也
　木在巨蟹宫臨鬼初度為旺居貴地三十年順為守
　相逆為將留為富若在人馬宫臨尾十二度箕七度
　斗五度至十二度主大貴主三進三退凡三十一年
　仍須有力之地成大吉也惟宜見火與羅㬋必大貴
　與火相合貴與羅㬋相合與土不相得日度主文藝
　過人有聲名權柄親貴族得國王重用是主大貴
　月度主有文章足詞智知未來之事是主星轉加福
　力若腦後有髙骨大貴
　木度主性格寛緩文章出羣居貴位有二妻多男女
　更是主星書生富貴
　火度主多災厄好爭訟少年難養水同則减主有好
　妻兼得妻財主持國君務之事
　土度主多口舌憂訟晝生免之若面生如滿月聲響
　清正其人大有貴權不是主星多因獄訟不成事亦
　主有位見妻遲娶他人妻三十以後富
　金度先文後武得美妻因此有憂宜男女善掌財有
　國王委用
　水度性情不定能詩書得貴人重多藝術
　　木星入宫
　日宫主立性沉厚好慈善為人有信作事方圎殊常
　有福每遇貴人見知兼主有壽更主國王重用大用
　權貴晝生人轉加福力第二宫不見火土乃大貴人
　見火惡死
　月宫主聰明有文藝得貴人見知有聲名足財物知
　未來之事日生最吉是主星大貴不是主星平生有
　財
　木宫主為人厚重作事有斷好聲名足文學是主星
　日生大貴不是主星一生多財物貴人見知日生有
　福大富
　火宫主為人性急足威嚴能經營事主財物是主星
　日生在陽宫有文武權大貴不是主星晝主財夜微
　福
　土宫主才智内貧外富平生多口舌足讒佞無始終
　是主星微有職不是主星且免貧賤
　金宫主為人性急見事深逺明白於人有義得大人
　委用不乏財近王侯是主星日生富貴夜生有財不
　是主星平生多福
　水宫為人性巧聰慧見事明白與人結交有終始内
　敏外剛殊常有福貴為臺省之任主户口多更壽算
　長逺
　　木星同宫
　木火同宫主為人性快作事忠直好文章若木是主
　日生火是主夜生各乘旺氣主有文武之權名播天
　下
　　詩斷木星㑹火喜偏饒　值此官尊福壽超
　　　　百六㑹時家國泰　忠臣孝子滿皇朝
　木土同宫主有文章平生國王重用是主星日生有
　相權夜生給諫
　　詩斷木星宜與土星同　百六逢之稼穡豐
　　　　㑹此乗軒須衣冕　記名青史著竒功
　木金同宫皆順行主文藝過人早發禄有聲名入度
　淺兩府之命
　　詩斷木星最喜遇金星　喜曜相逢百福興
　　　　百六㑹時多吉泰　人生指日到公卿
　木水同宫聰明有文好修合是主星大貴有貴子
　　詩斷木星喜與水星居　天賜洪休慶有餘
　　　　百六㑹時千福備　等閑平歩入雲衢
　　　　天命之宫水木星　一生聰俊逺揚名
　　　　三方更在髙強位　金榜須登第一名
　木羅同宫在陽宫福厚有位在隂宫惡死
　　詩斷木星最喜遇羅㬋　閫外英聲孰可儔
　　　　怒則誅姦欣則徳　如逢百六備休休
　　　　惟有木星無可怕　最愛羅㬋一同舎
　　　　晝則堂堂韓魏公　夜則魁梧吕僕射
　木計同宫主進退不定
　　詩斷木星若也相逢計　反禍為祥千福至
　　　　百六當之禍自除　如歴巨川舟楫至
　木炁同宫主少年榮顯六親皆無妨害
　　詩斷紫木不來難得解　任他文學動公卿
　　　　寄語才髙須要命　不用頻頻祝上清
　　　　木星紫氣福添隆　百六逄之慶不窮
　　　　更在廟宫隂徳重　官為將帥位封侯
　木孛同宫主憂驚得疾而死
　　詩斷木孛元來主壽齡　今日無分重與輕
　　　　人生九十髙年客　皆由四正有強星
　　琅玕經節要
　木乃文才善美之星順度而行清髙益壽臨於廟旺
　職禄髙強與日月同位居顯任
　木為文星若臨廟旺順行則主清髙富壽更為方主
　日生則主官崇位顯封妻䕃子貴格之人
　木金禄厚與水髙才晝日逢之輔弼可及與計同宫
　臺諫之臣
　若木星同金水入廟旺宫晝日逢之官至一品輔弼
　之格與計同在寅位名入廟旺貴為臺諫或掌兵權
　晝同炁土貴而豪富火月夜照顯於台輔晝夜背之
　刑而相尅更在留逆危而多失
　木同炁土晝見或同火月夜照主貴豪若背而留逆
　即多失職
　羅㬋同宫威權極重與孛同未職參侍從
　木與羅㬋在宫即為文職威權貴祉之命與孛在未
　不論晝夜皆貴順臨髙遷逆行力减主背同凶六親
　失陷托附貴豪必有謀用雖同惡曜少降禍災遇吉
　星加之富貴壽算綿延不絶妻位有尅謹儉去奢若
　或順臨財多福厚
　木星照臨十二宫
　　命宫
　守照命宫形清瘦聳氣貌柔和外弱中剛身輕體重
　為人有貌文筆自富為性仁慈好道徳温良恭儉作
　事大體不得進自然身奮衣食大旺不招凶危益壽
　算官居五品順旺則富貴逆留薄財禄遇事退懶敏
　而少斷與日月同宫足禄多財與金同在身命自然
　顯逹愛亥卯未宫掌禄大吉寅宫有官八宫主殃在
　土宫家庄廣置在陷害逢火短壽見火與羅㬋大貴
　忌火孛紫計在六十二宫不得力
　　詩斷木照人聰敏　　　藝術及文才
　　　　逢危能脫難　　　財禄晚年來
　　　　木星在命好容貌　白凈身材又更長
　　　　若為禄主長生位　自然聰俊有文章
　　　　木居命裏性柔和　更説能文主貴科
　　　　水若同宫并對照　淵源滚滚是英豪
　　財帛宫
　主大貴近至貴在人馬宫得十二分力財物滋潤積
　聚無破中末大旺○木照一生財帛豐足
　　詩斷木星好樂更臨財　一世榮華少有災
　　　　更得善星居上下　雖然運蹇福還來
　　　　大扺財帛宜拱照　木徳臨之固佳妙
　　　　若是身入弱宫中　决然先破成家道
　　兄弟宫
　主三兄兩弟與人皆孝友上和下睦永不相尅○木
　照主有貴相兄弟三人如伏逆留則全無
　　詩斷兄弟宫中木照時　吉星虧陷豈相宜
　　　　直饒鴈序恩情重　恐解東西各自離
　　　　兄弟有名不得力　只為星辰都不吉
　　　　吉星宜向火中求　紫炁木星是虚得
　　田宅宫
　主業産毗和田宅増益父母俱慶又云木居田宅極
　為強○木照主有絶户隂人田産
　　詩斷木星得入四宫中　可見無災喜慶重
　　　　田宅昌榮須守祖　不逢破敗福豐隆
　　　　田宅名為父母宫　木星相並亦為凶
　　　　除非亥夘未宫見　他方亦與惡星同
　　男女宫
　主男少女多日生則多男夜生則次男聰明智慧女
　有四徳兼全○木照有文章之子春夏有秋冬保一
　人
　　詩斷木星守位子孫多　太乙臨之怎奈何
　　　　更有紫氣同宫度　老年絶嗣更多磨
　　　　木徳加臨在旺鄉　兒孫宫裏喜非常
　　　　到頭得力招三子　箇箇榮華福禄昌
　　奴僕宫
　主得奴僕力○木照合有貴相鞍馬招得力女婢
　　詩斷身主之星是木星　豈教陷弱六宫存
　　　　立身立事皆低下　多幸終身靠子孫
　　　　萬嵗星居第六位　爭知奴僕最為良
　　妻妾宫
　主妻子好顔容面貌有百年偕老亦無尅害○木照
　主美貌福相之妻宜婚外方之家
　　詩斷有妻又有妻家産　只為紫氣同木星
　　　　若在未申亥寅上　置田多是用妻名
　　　　第七宫中木星遊　聰明典雅備祥休
　　　　更饒娶得真賢婦　偕老同心到白頭
　　疾厄宫
　一生無疾厄常享清福永無不測之災自有大來之
　慶○木照招福壽不患重病少非横災
　　詩斷木星疾厄照其宫　氣宇安榮語若鍾
　　　　弱位更教金宿尅　顛狂怪誕有如風
　　　　木星解散照臨宫　且免平生患難聞
　　　　不惟財禄多饒潤　體貌堂堂逈出羣
　　遷移宫
　宜行藏運動或作贅他人凡有所謀吉無不利○木
　照招外富貴接識宜逺行到處受衣食安樂
　　詩斷木星得地九宫存　三方傍臨照命星
　　　　更得髙髙明健處　榮遷貴顯自安寧
　　官禄宫
　少年享快樂决事如雷霹髙處休途金榜題名更得
　吉星同宫合照則仕途一向清顯官職清髙享厚禄
　釀賞得此則富貴營運稱心衣禄豐足主一生大有
　成貴○木照有文學招官禄受貴人成立合在中年
　後受官有横財之喜
　　詩斷第十宫中見木星　平生衣禄保安榮
　　　　須知宏麗文章秀　甲第登髙到九卿
　　　　木星元出坐官宫　作福從來不作凶
　　　　躔地斗牛星衆顯　千災萬禍不相逢
　　福徳宫
　此命必入五福格一生全無蹇滯常處康泰○木照
　主福禄稱意財食大來立身髙上常有貴人喜重
　　詩斷木星一曜最尊崇　下照當生福徳宫
　　　　經史優㳺多博學　不勞跬步至三公
　　相貌宫
　主人肥厚堂堂有子張之容便便同邊韶之腹温良
　仁義機變超羣行步輕健作事洞然與人交結久而
　敬之喜林泉好技巧不懐欺詐得恩便報有崇奉道
　徳之意無凶頑欺狡之志此星不欲處相貌奴僕之
　位盖為貧弱之地○木照主形相分明十相具足
　　詩斷欲究前程看木星　得臨相貌不尊榮
　　　　陷宫更有凶星入　官府刑名累見黥
　　　　木星如臨相貌宫　清竒古怪好相逢
　　　　傅説植鯺商宰相　太公非虎作三公
　　木星變段名
　寳瓶宫欄干星　又名曲直星主先破後成也
　　詩斷木星子位號欄干　命若逢之見福難
　　　　首尾同宫并火孛　厨無禄食盡天年
　磨蝎宫亶婁星　又名文印星技藝工巧文筆
　　詩斷亶婁三公且平和　八煞宫中阻難多
　　　　身命若能無惡曜　資財足用免奔波
　人馬宫禄存星　又名文章星讀書進身文學
　　詩斷木居人馬禄存星　七強宫喜立鴻名
　　　　更得貴人逢禄馬　三垣滿用佐朝廷
　天蝎宫鳯翔星　又名天甲星主九流伎術也
　　詩斷氐房心宿鳯翔星　財旺身宫禄更榮
　　　　益子榮妻承祖福　惡星相犯不為驚
　天秤宫青龍星　又名天徳星横財為福有徳行
　　詩斷嵗星辰上號青龍　四正宫中爵禄崇
　　　　太白相逢官品極　不讀詩書也䕃封
　雙女宫岩蛇星　又名科禄星科名清貴之職
　　詩斷荆州楚分號岩蛇　狼毒貪汚性好華
　　　　狡猾凶頑曹吏輩　或為商賈不思家
　獅子宫横屍星　又名䘮車星䘮害六親孤獨
　　詩斷三河周分木為乖　身命遭逢百禍來
　　　　三限若教一限到　須主性命到泉臺
　巨蟹宫文華星　又名天魁星主及第魁選
　　詩斷未宫入廟清華貴　四十五年為福利
　　　　文臣官列至朝參　武顯邊疆郎將位
　隂陽宫天貴星　又名天駟星主招駟馬軺車
　　詩斷木星天貴喜臨身　身命同行作輔臣
　　　　日月火金并水土　此為七煞立功勲
　金牛宫天傷星　又名天棊星主藝能財業成
　　詩斷木星西向號天傷　火計相侵入夭亡
　　　　為道為僧身不了　為商為賈路中喪
　白羊宫獻舞星　又名天吊星相尅六親孤獨
　　詩斷戌為獻舞少年孤　男犯休妻女尅夫
　　　　若見太陽并火曜　終身却有貴人扶
　雙魚宫龍徳星　又名文貴星主文學魁甲也
　　詩斷龍徳木曜受雙魚　順則為官逆則儒
　　　　祖業豐隆無損壊　子孫代代習詩書
　
　
　星學大成卷十四
欽定四庫全書
　星學大成卷十五
　　　　　　　　　　　　明　萬民英　撰
　　三辰通載(五星/)
　熒惑火星
　總龜筭法置積日數加二百二十二日以七百六十
　九日九十二分九十六秒為伏見留退一終之數除
　之不滿者為餘日看有多少下太陽中定星加一周
　天以餘日數去之看在何段便知定度所在
　晨伏七十一日行五十一度去日二十度晨見東方
　　　順行三百八十日行六百十四度九十分
　留八日不行晨逆三十日九十八分四十八秒行八
　　　度五十五分六十八秒夕逆三十日
　留八日不行順二百八十日夕伏七十一日行度並
　　　同前
　　火星論
　火德南方熒惑星也一名虛漢星又名靈漢星其色
　赤其性禮執法之象履道而明民安國泰退逆失度
　或犯天闕或犯南斗或入紫㣲宫天下大亂死人無
　數行度無定故有前後順遲留逆段大抵約二年一
　周天順疾而行則為福入留段號天虹星招火災入
　逆段號天坎星主瘟疫入伏段號走曜主暴災厄
　　甲生人以為禄主星　　乙生人以為權星
　　丙生人以為囚星　　　丁生人以為印星
　　戊生人以為正魁刑星　巳生人以為貴星
　　庚生人以為䕃星　　　辛生人以為耗星
　　壬生人以為福星　　　癸生人以為暗星
　此星廟在卯旺在丑好在戌樂未喜申好寅
　鑑心經云夜生火曜照蝎宫合主三台殺伐權若然
　居丑與奎婁夜生必定佐王侯○厯象賦云南方星
　官在蝎宫面貴饒衣食○詩云火躔心宿職彌强生
　殺權威鎮遠方斗宿度中兵任重婁奎星内禄非常
　夜向申宫名喜位水金同照任朝堂星主夜逢宫度
　順定招財禄兩榮昌○書生人逢之為忌星最怕陽
　宫也又不可以日生火便言忌曜須明喜樂好旺或
　為禄主或為權星或是三方主或作科名星詳其所
　臨宫分三合照臨察其災福如晝生見火在隂宫不
　為大害臨危不危臨險不險總有災殃虎頭䑕尾都
　例經云夜生忌土晝忌火各自相逢必為禍土在陽
　害火在隂縱有災殃還較可○經云莫言忌火便為
　災若為方主禍不來此星英雄武畧威勇猛烈大怕
　酉辰二位號為怒地主人尅害骨肉鑑心經云火星
　若在酉與辰其人少失二尊親又云火星行到參星
　腰駝眼瞎賦云中年運蹇見生時火在酉宫賦云金
　臨火位其人少失尊親火入金宫此命早抛兄弟葢
　辰酉乃金星好樂之宫火星到此相尅故為慍怒如
　火命不論此若君子之命已入貴格更得劒鋒星煞
　入命則為三司格局
　劒鋒煞
　　甲戌生人劒寅鋒丑　甲申生人劒子鋒寅
　　甲午生人劒戌鋒辰　甲辰生人劒申鋒午未
　　甲寅生人劒午鋒申　甲子生人劒辰鋒戌
　小人在命主不善死在八宫十宫有權此劒鋒之煞
　利君子不利小人君子則貴小人則凶女人以火照
　命宫者口硬心軟處性不和生得端正多與夫不和
　如廟旺則貴兼以此為夫星若得地則䕃潤夫宫偕
　老大抵火遇夜則光金遇夜則明坐命在亥卯未者
　以此為地元禄坐命在寅午戌者以此為天元印坐
　命在申子辰者以此為人元壽六甲生人以火為天
　官正禄與之同宫則吉
　　火星歌
　熒惑之星本日餘須分晝夜定賢愚夜生隂位更逢
　廟面色微紅眉又踈(火好夜生在隂宫主/面色㣲紅眉目踈秀)有武藝㑹
　兵書言詞猛快氣豪麄形神上小下須大只好安身
　武位居(夜生在四强四正宫主有武藝/言詞猛快有膽氣只宜武位)權握重管兵
　機生來財物又居儲(夜火在命主有權/掌有財禄富貴)惟怕晝生陽
　宫度面生顴骨惡肌膚火性剛多燥暴常懷氣概立
　身軀不招祖業資財散博弄經求及宰屠(火星剛日/生為忌在)
　(陽宫生面骨腮火急不招上祖産業/多愛博弄乃屠宰伏仗氣既立身)逢日月事何如
　爺娘早逝早嗟吁(晝火逢日月/主尅父母)歲熒兩備兼文武遇
　土英雄亂世需若遇金星淫更佚妻招産厄至嗚呼
　(火木相合主文武俱備火土相㑹必為亂世/之英雄更招婁産難也火金相㑹主妻淫佚)水與孛
　愛穿窬更逢計曜定遭誅(水火孛同主作/賊計都主惡死)天首武臣
　高貴位如臨紫炁號師巫(火羅相逢主武位有/權與紫炁㑹師巫)居財
　帛財帛虛三宫兄弟主流徒田宅祖居相破蕩六宫
　放火是家奴(晝火在財帛不招財帛在三宫兄弟遭/徒在六宫破祖業在九宫主奴僕放火)
　五位長男先惡死七宫妻妾亦先殂疾厄瘟㾮腰背
　曲遷移客死别人廬(晝火在五宫子息惡死七宫尅/妻八宫主瘟㾮及腰駝背曲九)
　(宫客/死)居官禄有憂虞血光刑獄事區區福徳宫中人
　促壽䧟害十相不全俱(晝火十宫主刑獄血光十一/宫促壽十二宫十相不全)
　微妙仙經無價寶珍藏待價却沽諸
　火星為性要君知日裏生人切忌之四正宫中如遇
　着一生財物似灰微○白羊天蝎若相逢平生財禄
　自然豐齊衞分中有悲喜子孫年老有豐隆○火雖
　多禮亦為心既能為福亦為迍命與身宫重疊犯正
　是平生燥暴人○為人何故苦多言土孛之星與火
　兼當初只喜夸雄辨反被傍人苦惡嫌○玉體痕瑕
　多見傷皆因丙乙起為殃若同火土居亥位遺腹難
　生亦尅娘○火星因是晝生凶旺在隂宫亦有功名
　據高强逢紫炁必然驟發至三公○火居天蝎旺心
　初夜裏逢之貴有餘若是科名并命主諫垣言路一時
　居
　　火星殿局朝元
　火星附太陽曰朱雀捧御附太隂曰􁋚赦居磨蝎(丑/)
　天蝎(卯/)為正殿居寅申巳亥為正廟愛尾室觜翼為
　朝元本命太歲值之建旺則秉將帥勇鋭猛烈之權
　六甲生人最佳
　　火星廟旺樂順留伏逆
　廟宫(京東/路)火入天蝎卯上名為天成天角星若生本
　路身命遇之更八煞官祿宫有星學館星不閑便為
　貴命决之若只八煞官禄宫有星只陞朝格中富之
　人如見禄馬八煞官禄無星亦是四品之官兼主武
　職不在䧟宫兼有官資或遇留伏逆減半
　樂宫(京湖/重宫)火入白羊戌上為左契右契星如人身命
　遇之加臨官禄更有吉星定應兩制之貴中犯煞者
　便為武職將軍之位星入八煞官禄宫皆為樞職只
　作從官須兼帥職女為命婦須㝷禄馬高低斷之
　旺宫(兩浙/路)火入磨蝎丑上名為天權天皇星若人遇
　之主一生作事亨通而大富如官宫有星只作官職
　斷之僧道見之有住持之望若遇兵戎必作上等郎
　員留伏逆減半
　順段　火入順段名為天偕天武星若人遇之有救
　星更犯煞星必作武職六品之官兼為將軍女人為
　命婦更㝷禄馬斷之
　留段　火入留段名為天剉天哭星若人於身命見
　之皆主好殺其心不慈不仁若有救星却主平善若
　入䧟無救星皆坐遠配軍州不祥之禍斷之
　　詩斷火入留段名天厭　身命逢之名恥玷
　　　　平生雖善治家生　亦被妻兒多怪念
　伏段　火入伏段名為天婁天車星若人身命見之
　皆犯囚刑重難而死若有救星却於分野上㝷斷其
　星最怕居忌䧟主有不祥之禍或有救助主於爐冶
　中求覔衣食亦主孤獨若婦人為風塵不善之家更
　隨忌䧟高低斷之
　逆段　火入逆段名為天患伏尸星若人身命見之
　無入格星辰皆主孤寒貧苦若䧟忌定主惡疾或犯
　煞無救星皆主非横死女人産厄見血而死
　　詩斷火星前逆名困厄　親上施恩反作讐
　　　　在命輔身臨妻位　一生性蕩遠方遊
　　　　火星后逆名披首　心蕩花衢最躭酒
　　　　煩燥心神無三思　因兹暗裏成災咎
　　火星躔宿俱出玉關經玉關歌
　　　　火躔角宿號天娼　衣食隨時不善良
　　　　尅妻尅子婚難合　免教食禄見恓惶
　　　　火星偏好角星逢　角木相生勢位隆
　　　　得禄理財全在手　若逢水曜必須窮
　　　　火躔亢宿號天戈　妻妾宫中有折磨
　　　　好色損妻心不定　此人衣食必奔波
　　　　火加亢宿主離財　夜裏生人亦有災
　　　　若是日生憂壽促　只逢孛計為同來
　　　　火躔氐宿號天輕　衣食生來不稱情
　　　　心性輕狂多膽智　晚來稍稍得安寧
　　　　卯宫見火為之主　未到氐宿度土度
　　　　晝生留逆遇皆凶　夜生順行多智慮
　　　　火躔房宿號天梁　官職超遷輔弼良
　　　　將相公侯名極貴　此身佩紫與金章
　　　　熒惑房二并四度　超越之人誠好武
　　　　雄豪大畧主威權　富貴榮華官職固
　　　　火躔心宿號天相　統領兵機為上將
　　　　更兼樞府四十年　富貴功名徹天上
　　　　火從心宿號明堂　初度之三正相當
　　　　統壓萬兵權至重　文星魁發少年郎
　貴格云熒惑正行心宿度　高牙大纛擁旌旗
　　　　火躔尾宿號天穆　此人必定榮衣禄
　　　　安然裏面不奔馳　超騰晚景最多福
　　　　尾宿之中當防火　姦險所為難保可
　　　　不然瘡㾿阻於人　亦主一生多横禍
　貴格云熒惑之星躔尾宿　禹門一躍過天池
　　　　火躔箕宿號天明　作事機權性最靈
　　　　為官須得君王用　大任終當領萬兵
　　　　箕星不要火相逢　火躔箕宿益飄蓬
　　　　箕好火風終汨沒　水星同度火須凶
　　　　火躔斗宿號天征　生殺之權有大聲
　　　　禄旺中年主富貴　位至三公及九卿
　　　　斗十八至二十一　火曜夜臨主貴極
　　　　公卿帶印掌高權　尤忌伏行生在日
　　　　火躔牛宿號天朽　先代家資盡滅亡
　　　　形貎魁梧多智勇　此生終不少年郎
　　　　牛星雖是屬丑宫　火臨此地晦朦朧
　　　　遇土不明多騫滯　縱教辰上亦生凶
　　　　火躔女宿號天暗　多成多敗心狂亂
　　　　若非木旺在宫扶　六親害盡資財散
　　　　女子如何被火煎　便教富貴壽難延
　　　　惟甲夜生行順疾　此身當在聖君前
　　　　火躔虛宿號天磨　貧困初年財不多
　　　　心愛是非躭女色　更添女子不相和
　　　　虛星屬子一陽生　火逢坎地固難明
　　　　况是北凝兼水旺　火為離曜必傷身
　　　　火躔危宿號天淋　好色貪花智勇深
　　　　破家離祖自成立　施恩終是福重興
　　　　火星齊地過危橋　夜順光明事可饒
　　　　炁若同之為旺處　官位高遷職更超
　　　　火躔室宿號天强　勇智操持武職良
　　　　更得木星來救助　定須學館作文昌
　　　　火宿從來室火猪　自知夭壽命難踰
　　　　炎炎不息終為禍　男敢妻家女敗夫
　貴格云熒惑徳星居廟室　勲臣永鎮千秋日
　　　　火躔壁宿號天滅　兄弟兒孫道路絶
　　　　伶仃孤苦萬千般　晚年稍稍身安悅
　　　　璧宿切莫火相侵　壁為水曜夜常明
　　　　火曜來躔終不利　熒躔璧曜正刑星
　　　　火躔奎宿號天厨　衣禄生來自有餘
　　　　勇藝智高才學美　定是威名達帝都
　　　　奎木之中生火曜　文學聰明夜生照
　　　　若是逆留六八宫　不主令終亦主夭
　　　　火躔婁宿號天暘　命裡逢之出賛襄
　　　　恩徳又施家富貴　淵源學問翰林塲
　　　　火星雖為戌宫主　若是婁中亦可住
　　　　招刑招疾且生凶　夜則順行人喜遇
　貴格云熒惑當知廟樂婁　官崇威重位分茅
　　　　火躔胃宿名天沒　定是終身無子息
　　　　中間困苦又艱辛　奔走東西漫勞役
　　　　熒惑膽氣更豪雄　胃度之中且莫過
　　　　那更土并羅計合　自知壽短禍消磨
　　　　火躔昴宿號天鏤　身蹇身孤性自愚
　　　　貪酒多滛心不足　到頭衣食亦無餘
　　　　昴宿正屬酉命中　火燒牛角正添愁
　　　　若是木星同度立　火無西旺水終揫
　　　　火躔畢宿號天危　身見災迍必損妻
　　　　破家蕩業須遊冶　資財耗盡走東西
　　　　畢宿雖樂月中烏　火行此地自難居
　　　　火燥不堪行沒曜　便有熒光禍自如
　　　　火躔觜宿號天滛　風花雪月四時并
　　　　浮泛自然家業破　奔馳晚歲始身榮
　　　　古法常言火轉申　誰知觜宿好相親
　　　　日月同之多眼疾　夜生順度始光明
　貴格云火躔觜宿福偏洪　龍躍天池氣概雄
　　　　火躔參宿號天倫　性如風火好傷身
　　　　工巧細心兼有智　做此隂隲與兒孫
　　　　參宿從來屬隂陽　火入隂陽氣自剛
　　　　隂陽配合精神足　坎離交感火明彰
　　　　火躔井宿號天終　智慧威嚴膽氣雄
　　　　衣食平平人命蹇　晚來方始見榮通
　　　　井宿半度在申宫　十七度中未位逢
　　　　火到此宫須怕水　縱逢吉曜亦無功
　　　　火躔鬼宿號天祥　此星家富少兒郎
　　　　只恐天年多夭折　不然惡死沒家鄉
　　　　鬼宿為曜號金牛　火通明處鬼難當
　　　　金地火星常照灼　此星為惡不為祥
　　　　火躔柳宿號天馳　多慮多疑多是非
　　　　尅妻害子兄弟絶　平生衣食却隨時
　　　　火星居柳多驚怕　惡死猖狂甚奸詐
　　　　男女必是少年亡　女人産厄何足迓
　　　　火躔星宿號天榮　必定前程有大聲
　　　　更得十宫星有力　為官穏穏到公卿
　　　　火星切忌來星馬　損父元來從母嫁
　　　　日生最重夜生輕　處世忙忙無少暇
　　　　火躔張宿號天頡　汨沒平生難共說
　　　　若非壽夭父母亡　尅子害妻兄弟缺
　　　　張宿更在午星遊　火曜逢宵展大猷
　　　　木曜同躔張宿上　若加禄主位封侯
　　　　火躔翼宿號天憐　心性猖狂學少成
　　　　智術多端加嗜慾　衣食生來却稱情
　　　　翼宿屬在雙女宫　火臨初夏氣英雄
　　　　火曜不堪來此立　那堪見水又無功
　貴格云火星最好來躔翼　輔佐邦家權要職
　　　　火躔軫宿號天暴　手足風狂損年少
　　　　晚年衣食稍平安　只恐妻兒命難保
　　　　軫宿屬水又水宫　兩逢水曜氣英雄
　　　　火曜不堪來此立　身遭鬼尅不堪供
　　火星同度
　火星在天蝎是本宫自氐宿五度八十一分至十一
　度十一分係行火度不為廟度自氐宿二度至三度
　為正廟不居此度為向廟在磨蝎宫斗宿十八度至
　二十度并牛宿初度為正旺白羊為本宫是次旺生
　時遇之主為重權之人熒惑為明堂火之廟也主為
　將相秉重權有威望若在房二度者亦旺二十年或
　在心初度至三度為上將綂萬兵出將入相四十年
　見土為旺見金水好神仙之事見首尾私通國戚見
　水以賤為妻若在斗十八度及二十一度必為公卿
　即二十年秉生殺之權常帶將相之印仍不犯日月
　及水土則貴若見水則被人妬若在四正宫為本宫
　居奎宿則有文章若逆行苐七八不善終雖順行亦
　損壽見血亡與木相資與金相仇與水相惡同宫為
　水尅即惡死
　日度為人性急幹事不免是非一生被人作念損祖
　財老當刀兵之厄是主星夜生有位日生有財不是
　主星平生多訟好色慾變善為惡晝生帶劒死
　月度主性急食卑下之禄雖聰明亦短天其人出言
　不實多是非與人交結不久長多有暗昩災因文人
　有厄是主星得免
　木度主一生多災厄因疾病中損害四肢或犯風狂
　損傷男女是主星得吉曜相扶助則可減矣
　火度主威名嚴厲一生足詞智因武藝則有鋒芒多
　子孫亦忌小人相損若是主星總被人損亦不成事
　因此得重禄更兼勇智超羣若有損即轉貴土度主
　損兄弟男女主惡死木見則免三十二以後有財
　金度主一生多受貧窘因女人敗聲名木見則免若
　是主星晝生轉加福力身有貴位
　水度主一生多災厄施恩徳有不善之報
　　火星入宫
　日宫作事多成為人性急有聲名善决斷有武勇作
　文詞是主星有權兵之貴不是主星目疾損父母或
　夭死天乙可免
　月宫主性格不安定多驚怕出言不審是非若是主
　星夜生有位日生有財不是主星夜微有福日生被
　婦人損䧟亦主促壽不善終
　木宫主得王者任用有兵權之貴為人内剛外柔於
　人有義見事深遠是主星有權貴不是主星大富
　火宫為人性堅宻有道藝好文才足聲名富貴機巧
　若是主星富貴非常不是主星性急忠直外敏内剛
　知人災福又好燒煉夜生富貴晝生財薄
　土宫性急形貎魁偉有勇志損祖業兄弟好行凶惡
　招暗中是非有惡聲名不足畏懼是主星好殺有權
　不是主星多因殺害而死
　金宫好色損妻好鬭争見事不遠與人交結無終始
　是主星㣲有職位不是主星㣲有財
　水宫工巧細心有財智多刑獄好殺害一生多被人
　阻撓與人結交無終始是主星見小利不顧大事幹
　事多成毎被人損䧟是主星可免非主星因小人損
　䧟性命
　　火星同宫
　火土同宫主性凶惡好殺害土是主星晝生火是主
　星夜生及順行本位至防禦練土是主星夜生火是
　主星晝生各乗旺氣可主監司如不乗旺氣主微職
　亦主多疾横終腰疾言語吃􁥇
　　詩斷火星㑹土福偏隆　錦繡文章氣概雄
　　　　南極星官添福壽　封侯萬户食千鍾
　火金同宫主性急燥見事不長一生少得婦人私愛
　多被婦人損䧟難婚姻妻妾不良多滛慾
　　詩斷火星度㑹喜逢金　百六當之慶瑞深
　　　　人若逢之登上第　佳名蕃衍世皆欽
　　　　自來熒惑怕逢金　共照隂陽必主滛
　　　　更有惡星刑戰着　不過强仕即悲吟
　火水同宫主平生多學道藝兼好文章若俱順行不
　伏逆者是事有成伏逆者毎事多難有善星相扶助
　主有位無善星助主目疾
　　詩斷火星怕與水星交　困苦相殘百事淆
　　　　隳癈凌遲逢百六　夫妻父母總相抛
　　　　火如逢水自相刑　怕在陽宫與晝生
　　　　不滿三旬防横死　若能知命學修行
　火木同宫主大富貴有權位主兵刑在壽限主長命
　在陽宫薄壽
　　詩斷木星㑹火喜偏饒　值此官尊福壽超
　　　　百六㑹時家國泰　忠臣孝子滿皇朝
　　　　火同木徳斷無災　必主其人健有才
　　　　足智多謀身早達　官居五品亦竒哉
　火羅同宫日則凶夜生主為國臣在九宫方主無力
　主燒屋
　　詩斷火星最忌見羅㬋　害義傷亷事大愁
　　　　兵火焚燒多刼掠　金倉谷府總無留
　火計同宫主患癰癤而死日生燒屋
　　詩斷火宿偏嫌㑹計都　金人風疾怪刑軀
　　　　丐殍寒賤終貧困　好是文身賊冦徒
　　　　毒藥傳勞并刑死　莫能照命握兵符
　　　　如逢百六天災厚　不問封侯也被誅
　火孛同宫主虎狼傷不死亦主癰疽膿血
　　詩斷熒惑最能誅孛彗　掃除攙搶為慶瑞
　　　　官榮上爵秉威權　百六逢之為禍害
　火炁同宫主足文學少子日生屋多火燒
　　詩斷火星紫炁最亷平　百六逢之慶福齡
　　　　逢生必是人間瑞　龍鳯叢中第一人
　　琅玕經節要
　火行順旺或同水月順位高宫仁慈禄厚天乙火臨
　不以晝夜福䕃於身職禄雄覇
　(火星順行同紫炁不拘/晝夜主受積祖福䕃)
　火水孛星男女多滛夜生宫順招財進禄廟處權治
　順旺興隆
　火土木同夜照困窮首尾一處非吏即戎或留或逆
　刑害重重
　(火星及土夜照不論三方即困苦之人更同羅㬋當/於刑法中立身留逆則多官厄尅害六親妻子順旺)
　(則昌盛/之人)
　火日同行二親殃禍木不照之先代主破火計隂曜
　惟宜夜照權掌兵機貴於廊廟
　火計夜照威武之人或文則帶生殺之職廟旺則福
　禄堅牢
　火若在晝逢貴亦凶忽然主背難保善終火木順照
　遇惡無凶同吉榮曜益壽添禄
　火星照臨十二宫
　　命宫
　火星臨人命主人意氣雄勇急直好勝明敏見快多
　學少成得志則寛量失志則𥚹燥心明性急意直膽
　大愛骨肉與人交則不能長古執自持傲上喜大凡
　事後悔性不好閒愛技術善醫卜不受拘束不奈觸
　犯有枕骨睡多側臥先瘦後肥因災變福始勤終怠
　好食硬物夢則雲水波澤荒邱古塜疾則足同脾腎
　有膽能權握順㫖則喜逆意則嗔夜生逢此廟樂則
　文武兼資勇智並用若逢土孛計羅同宫主人凶暴
　夭折作事迍蹇纔有吉慶事又或顛倒夜生必有九
　九之數其事綿延凡事稱遂○火照主性燥暴不奈
　人侵欺合主中年抱四時患
　　詩斷火照命宫心量洪　倚公附勢立身躬
　　　　初年財散家難聚　順旺如逢財禄豐
　　　　火人不要火居命　兩火炎炎空自盛
　　　　若遇火星居天蝎　富貴光華須易熄
　　　　身命宫中遇火星　此人燥急性聰明
　　　　平生喜怒真難測　凡事須交立便成
　　財帛宫
　初年耗散有似蓮花貯水纔滿必傾多招是非若有
　吉星合照同宫則反凶成吉財帛四十八後五十以
　前漸漸見發○火照一生招盗損財
　　詩斷火星財帛旺初年　中主交時恐不堅
　　　　若得善星同照犯　末年退後又團圓
　　　　財帛宫中要得豐　豈容惡曜故來攻
　　　　忽然凶曜來相犯　帑庫炎炎一爇空
　　兄弟宫
　不得祖業又云火星守時皆不順獨行處性也剛雄
　○火照主有兄弟雖多終久全不得力
　　詩斷火臨兄弟事如何　爭競紛紛惹禍多
　　　　親戚有恩還反目　自然手足不相和
　　田宅宫
　田宅難靠宜自卓立莫問兄弟父母賦云少失資財
　金火同臨於田宅○火照多因官中破家常被惡人
　相損田宅破散父母家業
　　詩斷祖基破盡豈難窮　火宿親臨第四宫
　　　　若是廟方須發福　不然孤苦一生中
　　　　婦人為夫别沒刑　田宅多逢水火星
　　　　隂陽若是水火曜　田宅逢之却大榮
　　男女宫
　招三人亦宜桃花夾竹偏生過房相壓更好若與土
　星首尾合照兼又晝生及六丙生人全不得力孤寡
　若晝生火居男女宫必主絶嗣○火照主有雙生之
　子貴可得二人之力
　　詩斷熒惑臨兒長兩兒　在家出外沒尊卑
　　　　不然尅害哀傷子　或者傷娘子復悲
　　　　火若來臨第五宫　此星凶暴似寃仇
　　　　婚姻若得同偕老　男女必定少年憂
　　奴僕宫
　主有僕馬但不久遠六甲生人在此宫者主臨於惡
　弱之地難享福矣若科甲科名二主高强則無慮也
　○火照同
　　詩斷火徳凶殘勢莫回　䧟害奴僕愈災危
　　　　女人更作當生限　夫位重重見别離
　　　　六位如逢水宿來　害刑牛馬定多災
　　　　屯殃變異起奴僕　得地專權自劇裁
　　妻妾宫
　多主生離逺别若妻命有此星相抵則無害不然宜
　娶同庚長歲方保遲得始宜不宜早男二十五前為
　早男早尅妻女早尅夫○火照主尅宜夭婚亦主妻
　因産厄而死
　　詩斷火星合主别離居　入宫伏䧟少年孤
　　　　白日生人為忌曜　夫尅妻兮妻尅夫
　　　　生來火宿若臨西　女哭男兒男哭妻
　　　　或在五宫三五娶　水宫一箇定無疑
　　疾厄宫
　切忌土宿惡曜同處主有不測之災凶險疾病六根
　不足風疾躔身經云火土同臨疾厄宫眼不盲時耳
　又聾賦云日月有災八宫見火如夜生不然在消息
　論之○火照主瘡疥之疾防漏火之厄有疾不可救
　　詩斷火臨疾厄要推詳　見物為􁜠更是殃
　　　　假使仙丹能起死　也須身染病臨床
　　　　火星八位憂血難　災來非命禍難禁
　　　　腰駝背曲缺唇齒　必定刑囚死獄深
　　遷移宫
　居處不定宜外居更好不宜在家若居祖業則難以
　興發如有凶星合照防惡人侵害財帛及虫獸之厄
　○火照同
　　詩斷火星宫分照遷移　不可將同惡曜推
　　　　得在强宫為禄主　姻聯皇族貴當時
　　　　火星破命入遷移　遷變東西土産離
　　　　客店與人和合住　未年有屋可遷移
　　　　婦人不可更遷移　若是遷移是滯兒
　　　　火孛土星交丑亥　帶兒再嫁要先知
　　官禄宫
　君子一生主文字煩擾如係禄主則少年遷擢文章
　出衆才藻非常汪汪如千頃之波浩浩傾三峽之水
　用力少見功多受厚禄享重貴若日生見彩雲易散
　美處難全喜地有怨福中有禍不宜享福壽不長久
　○火照主招惡人連累官災合牢獄之厄
　　詩斷火星凶𦦨入官宫　仕列全曹少始終
　　　　若在强宫為禄主　㑹看附鳯與攀龍
　　　　火星到卯氣飄飄　非遇宫主亦官僚
　　　　水土同宫臨任死　皮袋那知被火燒
　　福德宫
　衣食豐厚倉庫盈積財物足用更得火星合照一生
　優游若與凶曜同宫則減其力○火照或忌星或是
　尅星年不過四十須招富人有虧尅䧟身之事
　　詩斷火星白日損人壽　若受官班終不久
　　　　蝕神忽若入宫來　骨肉妻兒難保守
　　　　火星滿用臨强位　十一宫中福為最
　　　　道徳威嚴禮義崇　騰播英聲盈海内
　　　　火星土宿與金星　三辰喜在福宫臨
　　　　内只火星為急燥　為人因此失人情
　　相貌宫
　主人瘦薄情志輕浮形神短矮只見他非不責已過
　性潔白好戱謔好時喜到底怒時抝到底有人激觸
　心中發憤只是片時過心中無事○火照形相惡醜
　言語剛烈不服人欺情行忠直
　　詩斷世間何事最嗟吁　相貎宫中火德居
　　　　男性剛强多惹禍　女持箕箒泣前夫
　　　　火星行變不為佳　却破兄弟與妻家
　　　　若逢計孛兼天首　孤窮眉目有痕瘕
　　火星變段名
　寶瓶宫天暴星○又名天刑星有心膽能住持
　　詩斷坎名天暴火為災　夜生縱可日迍乖
　　　　七宫妻妾多滛蕩　立禍須知妓妾來
　磨蝎宫天驛星○又名天徳星主有福徳轉災為福
　　詩斷天驛之星為熒惑　此曜偏宜會磨蝎
　　　　更加土宿此宫來　富貴功名憑口舌
　人馬宫天倉星○又名天穆星主倉庫盈滿内實外
　虛
　　詩斷天星寅位火星臨　官位長生秀氣兼
　　　　不值惡星侵本位　重金重葢爵重添
　天蝎宫天輔星○又名天職星主有大職印大貴也
　　詩斷天輔貴星臨卯位　蝎宫最喜火來臨
　　　　禄無失䧟身榮貴　名播清聲入翰林
　天秤宫天休星○又名天勒星刑尅暴害凶惡
　　詩斷角亢休宜火來臨　畏逢首尾孛相侵
　　　　身命遭逢無吉曜　犯刑惡死少光隂
　雙女宫狐疑星○又名熒惑星主事多進退
　　詩斷狐疑軫翼言難定　志大心高疑慮人
　　　　女人身命若逢此　順則為厄逆為塵
　獅子宫天雷星○又名天時星横得貴人待用
　　詩斷火星獅子號天雷　正直無私福禄來
　　　　若望太陽人悖逆　更逢四正子孫乖
　巨蟹宫天友星○又名天熾星心性戱謔多詐
　　詩斷四五七宫并第十　名為天友定應孤
　　　　若非父母隔絶早　往往偏房寄外居
　隂陽宫太虛星○又名天孽星主夫婿孽毒也
　　詩斷太虛之宿最為良　身命俱逢福壽長
　　　　金木并臨須顯達　若逢八煞即為殃
　金牛宫熒惑星○又名流血星主怯惡死
　　詩斷酉宫熒惑最為凶　不問七强五弱宫
　　　　若得吉星傍臨照　也須辛苦受貧窮
　白羊宫天廟星○又名天赦星逢難自脫明多豐足
　　詩斷白羊天廟最為竒　禍則消除福則隨
　　　　寅午命宫逢吉曜　少年平歩上雲梯
　雙魚宫披頭星○又名天旋星主疑惑多驚恐
　　詩斷亥上披頭何所知　虛名虛譽足嗔嗤
　　　　若不遭遇留伏逆　曹號揚名處處知
　
　星學大成卷十五
欽定四庫全書
　星學大成卷十六
　　　　　　　　　　　　明　萬民英　撰
　　三辰通載(五星/)
　土徳鎮星
　總龜筭法置積日減二百六十四以三百七十八日
　九分二十三秒為伏見留退一終之數除之又下太
　陽中定星内加一周天以餘日數去之
　晨伏二十一日七十五分二度七十五分六百十九
　　　度而晨見東方
　順行八十三日行七度十一分留二十三日不行
　晨退五十一日二十九分六十一秒半行三度四十
　　　二分五十四秒半夕退
　畱三十三日順行八十三日
　夕伏二十二日七十五分又與日合
　　土星論
　土徳鎮星土之精也一名地羅㬋建中宫之氣其色
　黄其性信女主之象光明順道所在為福變退與逆
　隨分野降災色青黑主疫疾之患色赤白有兵將荒
　亂其行宫度一宫住二十九箇月二十八年行一周
　夭行有伏順留逆入留叚為暗星逆叚為破家星伏
　叚為瘟星
　　　戊生人以為禄元星　甲生人以為䕃星
　　　乙生人以為耗星　　丙生人以為福星
　　　丁生人以為暗星　　巳生人以為權星
　　　庚生人以為囚星　　辛生人以為印星
　　　壬生人以為刑星　　癸生人以為貴星
　此星晝生有禄之魁夜生人必為災○楚地逢之衣
　禄淺薄須要木曜與之同宫則為禍稍輕葢楚乃巳
　位屬水廟旺之地土到同宫其中反為尅制賦云欲
　知淺薄土居雙女則招憂○經云晝生見土事和諧
　夜裏生人反為災巳位臨之身淺薄木照縱横禍不
　來○若更係忌星或同計孛共度則為禍凶暴為
　人自忖不受激觸言語蹇訥狼性毒害作事成敗成
　者必因靠勢敗者盡縁邪慾行歩大吃食麄有威權
　足膽勇能掌握多是非早歳艱難涉歴壽有四旬以
　下日中生人若見土者命壽長有九九之數○此星
　正廟在丑樂在子旺辰好戌喜午
　琅玕經云土廟北方斗宿神旌旗五馬表門庭臨齊
　自是招財祿入亢應為土地星與木共金榮貴格或
　同炁宿主髙名陽宫晝日行宫順老福爺娘壽自榮
　○賦云叅政學士皆言土好齊瓶○又云土歸鄭國
　好亢而正位天宫○鑑心經云亢上若逢戊巳者白
　日生人在榜標皆為入廟亢乃辰宫之地稱為亢者
　乃星辰廟旺之宿也安命午未者以此為科甲坐命
　在酉戌者以此星為官星申子辰安命以此為刑星
　復以此為天元印○經云天元一祿少人知申子辰
　上土曜推地元人元更髙處必多俸祿定無疑不逢
　惡曜相刑尅為官權握建旌旗○三元禄主一齊空
　火孛羅計入命宫六主一時全陷了定恒求丐路途
　中○凡推此三元者要居旺樂之地更有喜星相合
　則大貴若更㑹天宫正禄等星無不顯達
　　土星歌
　鎮星本生戊巳位安静為尊象厚地晝生惟愛守陽
　宫(土星愛日/生守陽宫)相貌之中主大鼻(土星主/人大鼻)少言語多慳
　細硬直心腸有膽氣(上在命中少言語多/慳吝心曠直有膽氣)順行度分
　廟宫中(土星愛順/在廟樂)土地旌旗必雄貴(土為主若順行/主守土旌旗為)
　(廟樂/分)掌握資財有福人只怕夜生反為忌留與逆尤
　可畏刑尅隂宫身更瘁(土在隂宫主/身短刑尅)不招上代祖資
　財四體多災苦憔悴居官惡處立其身愽弄操刀能
　幹利(夜土在命主不利上祖産業身多有病若有善/星夜生人得免居官惡處立身或屠宰幹利在)
　(家不定/好博弄)夜生人與日㑹尅了賢尊難躱避太隂母位
　不堅牢若在下弦目障翳(太隂在下/弦主□目)木來必定主文
　章火㑹逺行千里外(土木同㑹主文章/土火相㑹主逺行)金若來妻早
　棄水星忌與刑同類(土金尅妻/水土相刑)若逢華葢懶慵人孛
　對雙盲難看視(上紫㑹主慵懶/輿孛㑹主雙盲)首同隂位法塲終尾
　㑹腰駝并背曲(與天首同在隂宫法死與/天尾合主腰背曲之人也)財星應有
　外鄉財三位徒流為昆季(在財宫得外財/三位兄弟徒流)田宅宫家
　破易子息雖多不成器居奴奴引盜來偷西沒主妻
　先作祟疾厄宫傷脾胃癰瘇風邪堪驚悸遷移作客
　盜賊侵官禄重重主官事福宫晝見相貌位自是英
　雄多曕智須知此訣不尋常後學得之莫道易
　九曜鎮星名土宿得之未必皆為咎子丑二宫占文
　星定主為官分左右○土星入廟最為竒辰戍二方
　欣得之南極一星相照處看他鶴髮與龎眉○土臨
　齊地及揚州富貴須知必易求齊地貴時須位顯揚
　州財盛見錢流○土星最嫌計相望平生一向為災
　障對在東西丑未宫四十以後渾家䘮○土星不可
　入妻宫婦人夫位亦遭凶妻主罵夫無禮義直饒為
　婦亦欺公○土星水木反為福見水未能資福禄金
　星相次入寅宫初主財多末主窮○土與孛星同犯
　主壽髙不過三旬許假饒延引未傾亾亦主孤貧無
　道路○土人以土為兄弟兄弟宫中尤不利五男五
　女十為羣獨自伶仃直至死○婦人兄弟土星逢父
　母家貧姑舅隆子位或若當兄弟又愁子息早聞鐘
　○甲人亦以土為財午未土逢主發財莫教太隂同
　在午末年四十死相催○金人以土為父母父母宫
　中宜在子此星此宿位偏强宜主雙親福壽長○夜
　生専忌土星侵吉少凶多更損身或若更兼凶宿照
　且歸泉路作亡人○土躔虚宿㝡為宜行順官須宰
　相為但得此星來照命縱然失度亦多奇○土入揚
　吳傍斗明或來齊地見危星强宫日裏科名共射策
　天庭一舉榮○土同孛向命中來當是英雄亂世才
　對合更教俱有力股肱王室應三台○土為夜忌固
　為災若在强宫亦有財但得竒星為左右不愁晚景
　不榮來信厚無過土照人等閒語話懶開唇若逢水
　宿身飄泛却愛多言衆不憑
　　土星殿局朝元
　土附太陽曰勾陳鎮殿居寳瓶(子/)磨蝎(丑/)天秤(辰/)宫
　為本殿居辰戌丑未為本局愛氐女胃桞四宿為朝
　元羣曜叅奉曰地㬋受朝輔佐身命太嵗值之掌國
　權柄致身廟堂仔細推之戊巳生人㝡佳
　　土星廟樂旺順留伏逆
　廟旺樂宫(廣/東)土星寳瓶子上磨蝎丑上名為玉鳯玉
　珠星若人命限遇之禄馬星辰相生便可言大貴不
　生本路只作常貴更無禄馬只作三品留逆伏叚減
　半力
　　詩㫁命在巨蟹土寳瓶　生在此方作帝親
　　　　三公相國分茅土　攝位邦家紫炁生
　　　　土在磨蝎命隂陽　八權之地極熒煌
　　　　若得土星行順叚　國家侯伯佐堯昌
　順叚○土入順叚者性重厚為事逺大寛慢仁義多
　為國戚更遇旺氣禄馬不背有吉宿照臨便是列土
　皇侯亦是帝親國戚隂人為后若遇吉曜不犯煞者
　亦主為詞翰侍從之臣中天台輔○入後順叚為性
　如初上朝本宫下臨本國禄馬不背亦是卿監命終
　遇煞者便是武職將軍女為后妃
　留叚○土入留叚名為時煞月煞身命逢之皆小小
　下賤之流兼主十般惡疾孤獨僧道之人若有救星
　主為性清節作事直達禄馬不背須作京朝貴客若
　帶煞是都監巡檢之人并為僧道庶人為上等户若
　限逢忌星大減力矣○入後留叚為性如初照命者
　為上等户庶人若不入忌限更為禄馬亦作九品官
　也
　　詩斷土星留叚號天休　主人作事多懐憂
　　　　一生患難常花酒　好作狂歌上酒樓
　伏叚○土入伏叚名為黑煞瘟星性孤寡多為不了
　僧道之人愚惡無知兼是兵戎之人無救星多為僧
　若見禄馬多於火土上求衣食帶煞者大不祥○入
　後伏叚身命值者更無救星兼入忌限主人至賤不
　近人道孤獨尤甚若又犯煞在身宫皆流配五千里外
　兼主十般惡疾若有救星只減五分女人風塵之輩
　　詩斷土入伏叚名天豪　隂謀暗慮多牽惹
　　　　但是招呼便願隨　相生更不論髙下
　逆叚○土入逆段名為四刑八煞若人身命遇之主
　有百般營運趂衣食為性不知前後愚痴暗昧不慈
　之輩多為僧道更犯煞入忌陷便斷夭壽百般惡疾
　惡刑若有禄馬無救星入忌陷平生清閒之人有救
　星減疾矣
　　詩斷土入前逆名辰貟　財上多磨散復聚
　　　　輔星在命好貪求　親戚逺離如萍住
　入後逆叚為性不知前後愚痴暗昧更逢忌限并逢
　惡星别無救助必主徒流婦人産厄
　　詩斷土入后逆名血淋　一生値此必埋沉
　　　　凡所運謀多患難　㓜年危禍至如今
　　土星躔宿俱出玉闗經玉闗歌
　　　　土躔角宿名天壽　蓋世文章冠魁首
　　　　經綸事葉富胸襟　不是公卿主富有
　　　　土宿雖是好辰宫　夜入土曜不堪逢
　　　　青龍戴角須嫌土　龍蟠泥裏不能衝
　　　　土躔亢宿號天仁　博厚文章達帝京
　　　　廊廟之中官極貴　安鎮蠻夷四海清
　　　　亢宿從来號鎭星　土歸鄭國庸天宫
　　　　季位土星為廟樂　同宫木曜福兼隆
　　　　土躔氐宿號天牢　命宫若値定孤髙
　　　　年少定應傷骨肉　中年榮貴免煎熬
　　　　氐宿要上壯皇猷　土逢氐宿兩相侔
　　　　氐有火星生處旺　更加禄主福綢繆
　貴格云鎭星順叚度躔氐　旌表門閭衣錦人
　　　　土躔房宿號天信　少年作事苦勞心
　　　　語言誠信人無妄　男女難招食貴人
　　　　鎮星如從房裏過　命夭孤寒家自破
　　　　七宫妻濫號奸星　畱伏之時瘟疾禍
　　　　土躔心宿號天忌　性情遲鈍又多災
　　　　疾病躔身須夭壽　身無意氣性庸呆
　　　　心星日夘土相宜　心宿土臨夜不宜
　　　　若在禄星兼福主　自然快樂不奔馳
　　　　土躔尾宿號天竒　百六逢之必有依
　　　　若是忌星須夭壽　又須消息本根基
　　　　尾曜雖然號屬寅　中居兩界土逢生
　　　　尾火虎居宜来此　此星到此有生成
　　　　土躔箕宿號天彬　衣食豐隆却稱情
　　　　官位若逢貴星照　國家掌判有聲名
　　　　土宿何因入箕豹　狡詐奸雄多計較
　　　　定是英豪曹吏人　無事如何又入閙
　　　　土躔斗宿號天樞　事業文章富有餘
　　　　台鼎任中朱紫貴　定須象簡與金魚
　　　　斗宿在丑木星臨　方為入廟可無傾
　　　　禄主更同陽在晝　土陽宜晝最光明
　貴格云土星行度經南斗　間世英雄眞國寳
　　　　土躔牛宿號天侗　心性溫和衣禄豐
　　　　若是夜生多蹇難　身多下賤處貧窮
　　　　牛星須要土星遊　土牛惟好退宫求
　　　　若是順行逢木曜　土牛殘蕩必無收
　　　　土躔女宿號天常　柔順機謀足食粮
　　　　經營勞力心多慮　只恐生来父早亾
　　　　女宿經躔在兩宫　子丑雙宫在廟同
　　　　縱是夜生應有福　日生長福更無窮
　貴格云鎮星得此女星居　柱石功臣鎮帝都
　　　　土躔虚宿號天冠　好樂之宫定出官
　　　　四九度中登宰輔　重金重紫列朝班
　　　　虚星四度至於九　好樂土星宜永守
　　　　主為將相助君王　福禄堅榮自長久
　　　　土躔危宿廟堂窠　禄厚財興事不訛
　　　　舉措施為多利便　言柔語順性温和
　　　　危宿土曜入廟堂　寳瓶須樂火相當
　　　　火土相生為廟福　若逢木尅必為殃
　　　　土躔室宿名天伏　福厚財豐足衣禄
　　　　多男多女有資財　家道安然富金谷
　　　　室星居亥正為乾　土宿相躔要木堅
　　　　木築髙堂須要土　土居木位福延綿
　　　　土躔璧宿號天異　禄馬豐盈有權位
　　　　身名逺播定安榮　官禄吉星須大貴
　　　　土星最怕在隂宫　何況來居璧水中
　　　　更有月同多冷疾　行宫若遇患脾風
　　　　土躔奎宿號天津　貧賤奔波損父娘
　　　　若是中年貧苦至　晚年方是足衣糧
　　　　奎宿星躔戌亥宫　土宿到此福重重
　　　　土好玉奎奎好土　木有根兮土亦通
　　　　土躔婁宿號天􁀙　土婁須要木相逢
　　　　婁木雖髙非土北　刀鎗之下走西東
　　　　婁中土宿災難論　土金相望豈宜婚
　　　　倘是夜生憂壽促　平生沉滯性愚昏
　　　　土躔胃宿號天磨　財物充盈積倉庫
　　　　難婚終是少男兒　不貴仍須還大富
　　　　胃宿終來好土隆　土髙胃宿有髙功
　　　　晝日居方為大貴　富貴雙全比壽松
　貴格云鎮星度胃正為佳　青史書名功業成
　　　　土躔昴宿名天伏　平生須食貴人禄
　　　　多因胥史得榮名　將相聲名人畏服
　　　　昴宿在酉正雞棲　土來此位路中迷
　　　　那更水星兼孛立　凶刑尅戰損兒妻
　　　　土躔畢宿號天回　能通經術足錢財
　　　　中年便得文章力　兒孫必定達三才
　　　　中央土宿鎮之星　畢宿逢之未見明
　　　　改易無常人不信　晝生遇着且平平
　　　　土躔觜宿號天模　父母先亾身早孤
　　　　衣食平平身泊沒　此身應懶讀詩書
　　　　觜宿好土樂隂陽　土星此宿好非常
　　　　土居坤位災消爍　戊人科甲有文章
　　　　土躔參宿號天津　立世經營業未昌
　　　　男女猶如隣畔客　貴人得禄信非常
　　　　土居申位號長生　參宿之宫亦可行
　　　　夜則好閑貪懶睡　日生多學少能成
　　　　土躔井宿號天驪　命若逢之心似癡
　　　　若習文章應費力　此人衣食也微微
　　　　井宿度中夜見土　處世憂勞多辛苦
　　　　初主淡薄損六親　末主離鄉多破祖
　　　　土躔鬼宿號天文　縱有資財化作塵
　　　　男主須防無上下　一生不足歴艱辛
　　　　土星守鬼未能靈　遇木逢金事稱情
　　　　三合若遇刑煞忌　夜生漂溺在波津
　　　　土躔栁宿號天稽　無禄無財又損妻
　　　　若是日生衣食足　晚年終是色沉迷
　　　　桞土獐星不喜土　多疾破財損父母
　　　　夜生刑忌作囚星　閒疾臨身多是苦
　貴格云土星若來躔栁度　虹蜺志氣錦肝腸
　　　　土躔星宿號天途　子因父貴事非虚
　　　　只恐夜生脾疾苦　日生應可足金珠
　　　　星日馬中土㑹來　為人魁偉長身材
　　　　且見髙官有貴位　再逢吉曜主三台
　　　　土躔張宿號天蛾　信行為人事不訛
　　　　少年淹滯中年貴　形神肥厚足田禾
　　　　張宿怕土固難禁　張月鹿兮怕土臨
　　　　人道午宫宜土廟　誰知張土反為凶
　　　　土躔翼宿號天然　經術雖通性不堅
　　　　㑹有文章身不貴　聲名逺播足威權
　　　　翼宿屬火怕土臨　火蛇棲土福沉深
　　　　土臨雙女號别宿　若為禄主定科名
　　　　土居雙女事甚常　翼宿之中不可當
　　　　日夜見之俱不利　為官極重豈無傷
　　　　土躔軫宿號天箋　財藝皆通亦少閑
　　　　平生未得文章力　只將經術保身安
　　　　土宿入巳人嫌怕　軫位逢辰宜淺度
　　　　不為刑忌不夜生　喜曜同臨即堅固
　　　土星行度
　土在斗十八度以上為向廟二十度以上至斗三度
　為正廟在寳瓶為樂宫在亢宿六度為旺度生時遇
　之主為重權
　鎭星斗為大室土之廟也在十七度外至二十一度
　則居將相二十年若逆入則為元帥守則為王若在
　天秤宫亢四度及七度前旺度為大丞相掌國家剏
　業之權三十年為國師若是寳瓶虛四度至九度為
　好樂之宫有將相之位九年至十八年大貴與木不
　相得與水不相宜晝為父夜為母
　日度主父貴常患冷疾夜生尤甚為人厚重性有終
　始若是主星書生大貴夜生微福
　月度妨母損財多患冷疾好文章足詞智是主星轉
　厚若腦後有髙骨大貴
　木度主有財貴人見重晚年必得男女力
　火度主損父母兄弟四十以前有女人厄晝生一生
　有福多因國家特達用之夜生好行凶惡事主醜惡
　殘疾若是主星少年多災日後貴
　土度大富貴有聲名財産有權位禄馬
　金度父先亡三十以前多厄多辛苦必有二妻是主
　星有殊常之福每遇貴人見重
　水度主人畏服食貴人之禄損男女多被人損害有
　木同宫可免
　　土星入宫
　日宫主髙位招財日生大吉好事清潔
　月宫主父多聲名母先亡損財平生多災每被婦人
　相撓與人結交多因此致其厄難是主星可免晝生
　富貴不是主星夜生貧賤
　木宫主聲名利國家居貴位妨男女養人子為子為
　性沉厚作事難測多得貴人見重是主星晝生有位
　夜生有財非主星晝生富足夜生有福
　火宫主知謀多膽氣性鈍多難有疾病壽不長性凶
　好殺官有兵機作事不長逺是主星有貴位非主星
　多醜惡殘疾有救星可免
　土宫主性格寛緩柔順足詞智見事深逺於人有情
　富文章足道藝多利便夜生多難是主星國家進用
　身有貴權非主星大富
　金宫主尅母難婚少男女老孤一生得婦人敬愛好
　色能盃因婦人成立足財帛兼有貴位
　水宫主為人聰明通經術少言語有文章足財帛是
　主星晝生大貴夜生微貴不是主星晝生大富夜生
　多災
　　土星同宫
　土金同宫主好色能盃一生財帛聚而多散有婦人
　見重得好妻妾亦因女人發旺為人輕薄有二母少
　子且有二男土是主晝生金是主夜生俱有位金土
　相逢此命能修合
　　詩斷土星若曰㑹金星　妻妾榮華福禄真
　　　　一躍禹門能變日　九州之衆悉魂驚
　土水同宫主語澁人多不信好圖畫書籍平生多得
　貴人見重是主星有祿位
　　詩斷土星若㑹水星同　學行孤髙膽氣雄
　　　　秉節揮戈文武備　福臨百六慶無窮
　土木同宫主有重位兼足財帛
　　詩斷木星宜與土星同　百六逢之稼穡豐
　　　　㑹此乘軒須衣冕　記名青史看竒功
　土火同宫妨父母兄弟多疾病不宜先代産業土紫
　同宫日生貴顯夜生貧苦
　　詩斷土星紫炁喜相依　冠冕榮身職位巍
　　　　丹赤是心剛且毅　徳覃萬里足光輝
　土孛同宫官至三品
　　詩斷且如土孛坐天心　須要分明見太隂
　　　　不顧留順與伏逆　布衣從此出儒林
　土羅同宫主藝髙强
　　詩斷土星最忌㑹羅㬋　百六天災大可愁
　　　　人遇一生多困苦　瘟㾮病染坐亡囚
　　　　官榮劍染匈奴血　羣少傷人被截頭
　　　　異疾怪形保安穩　女須墜産最堪憂
　土計同宫夜生貧窮餓死徒配刑名
　　詩斷土宿計都不可逢　人生薄淺更顓蒙
　　　　誅徒溺水兼癰患　百六天災萬種凶
　　琅玕經節要
　土居好樂壽筭彌髙晝人得遇順主貴豪夜土多蹇
　積財有散富而勞生貴而退懶
　土為陽星不為隂夜雖然三方水旺有禄有財終身
　勤苦縱貴亦懶而退職
　日月土同財帛被失對照三合險危水厄土與羅㬋
　晝生權謀夜見刑忌衣食日求
　日木水火尅刑多凶順旺則吉逆背非忠
　土與日月破財離鄉井損頭目尅父母促壽命蹇衣
　禄招危險水厄土與水火同凶險之人
　土計晝同禄財大蓄或同炁木財食豐足廟旺順行
　顯食天禄
　土金孛同晝生豐厚隂夜多刑反招殃咎
一土與金孛同日生則吉更行順旺則貴夜照土在隂
　宫成敗凶險之徒或犯官刑或為主星却吉各係是
　主旺福禄堅牢吉曜若同轉為榮貴
　　土星照臨十二宫　　命宫
　守照命宫神色蒼剛形貌厚實偏僻寡合為人沉重
　肥壯無力赤黑色性緩純厚為事大體忠直信行執
　古務實謹細悔後口不亂言附貴依勢聲應可致日
　生則吉若在廟旺之宫更得順行身榮豪富更是主
　星當主國王重用在辰入廟官至貟外郎與金相逢
　長命修雅火曜孛同入主有疾木不相得水不相宜
　在子曰八侯之地在丑曰氣衝牛斗火土在丑一品
　公卿夜生與凶星同不貧即夭○土照主性燥暴不
　柰人侵欺中年抱四時疾患
　　詩斷土照憂勞人命孤　初年祖業有如無
　　　　若逢依附終為有　晝生禄主貴豪居
　　　　土徳髙强臨子丑　富貴聰明世稀有
　　　　夜生若乃為忌星　破祖破家那可守
　　　　土星居命主心癡　若有文章命裏遲
　　　　更㑹木星并水宿　此人衣食也微微
　　財帛宫
　生來財帛耗散十浮九沉成敗不常末主興旺○土
　照合有四方外財多招不義之財因財發福
　　詩斷土星財上最堪加　田宅凶星反破家
　　　　身命吉星須細筭　陽宫日月問榮華
　　　　惡曜天中號土星　興災起禍不堪論
　　　　若教財帛宫中見　積貯看看化作塵
　　兄弟宫
　不得兄弟力雖有不和
　　詩斷土臨兄弟五人同　得他之力害重重
　　　　恐招他姓為兄弟　四海相逢也是空
　　　　土為信徳世皆有　兄弟宫中乃陷虧
　　　　凡事不情分彼我　自然反覆更猜疑
　　田宅宫
　難招祖業早尅父母田宅爭留連宜自卓立方可○
　土照合因田土上發福如在日生更主外鄉田宅之
　分夜生大破父母之業
　　詩斷土星尊位為陽徳　髙占强宫為福力
　　　　或在當生四煞中　發禍興災豈能極
　　　　土星到丑十分奇　田宅宫中喜得之
　　　　若不髙科須食禄　亦須置産得便宜
　　男女宫
　只宜一子若入廟則有一雙之力刑忌囚怒則減力
　矣○土照主子多有形相不具多見三人少則並無
　　詩斷土星五位在陽宫　五箇男兒盡送終
　　　　忽然孛星相照犯　男孫疾患半成空
　　　　土徳凶星世所聞　豈教照臨在兒孫
　　　　若行留逆都無有　甘旨誰人奉厥尊
　　奴僕宫
　奴僕有主走失若與木曜同宫則至老奴婢成行○
　土照主多奴婢
　　詩斷奴婢宫中見土星　萬般謀運一無成
　　　　不如釋道歸林藪　髙卧雲中有大名
　　妻妾宫
　多招醜貌之妻亦主相離難為偕老妻命相抵則無
　害○土照主多災亦尅頭妻
　　詩斷莫言土曜便為凶　東出之時看對宫
　　　　若落坎宫明健處　雍容壽考福無窮
　　　　土宿羅㬋不可逢　妻宫正照醜形容
　　　　縱使早年成喜事　亦主分離西與東
　　疾厄宫
　有三般惡疾壓身方好如有吉星臨則無妨害○土
　照多患四肢脾臟之疾一生忌食四足之物主頭脚
　風之疾
　　詩斷土徳來臨疾厄時　凶星燄燄是災危
　　　　多因䏊啞雙睛翳　不是駝腰必病脾
　　　　疾厄宫逢土與羅　一生疾病十分多
　　　　直饒紫炁來相助　爭奈家家有病疴
　　遷移宫
　不宜逺出船行陸步慮有驚○土照不利逺行在外
　逢惡人刑害失脱財物
　　詩斷土徳當生在九宫　命星合照莫相逢
　　　　男女漂蕩他州裏　女子淫奔外姓中
　　　　遷移不止是遷居　於中土宿忌牛墟
　　　　縱是宅多居好處　亦於妻妾寄門閭
　　官禄宫
　事多啾唧然此乃權柄之星若獨行此宫亦主兩全
　富貴○土照必招官中有不測懐憂因文書相連之
　厄
　　詩斷土星官祿占髙强　凶惡威嚴不可當
　　　　若在廟方為祿主　植圭端冕侍君王
　　　　土木同官福禄星　兩星髙位最為榮
　　　　若逢日裏全為福　夜半生人福又輕
　　福徳宫
　一生快活衣食不缺○土照或忌星或刑星年不過
　四十須招富人有虧尅陷身之事
　　詩斷土星福徳照臨時　若處生方始為奇
　　　　沙漠揚威名國輔　英聲傳播鎮華夷
　　　　土星夜逢多損壽　與木同行有疾牽
　　　　更若火金星到福　不愁福壽不延綿
　　　　福德宫中土宿臨　利宜商賈又宜僧
　　　　吉星對叠家豐足　凶宿逢之活未能
　　相貌宫
　主人醜厚天庭髙濶性重眼小則無害眼大則有傷
　更若有孛星照臨老定有眼疾不然須有破相終得
　壽長所作奸詐多好積蓄喜髙堂大厦好山林遊逸
　○土照主狀貌方滿禀性重厚
　　詩斷土星凶熾不堪聞　限弱之宫主禍迍
　　　　不是年來羅網蓋　須愁狂疾不完身
　　土星變叚名
　寳瓶宫天厨星○又名天貴星日生貴位興隆
　　詩斷土星子位是天厨　福徳妻宫慶有餘
　　　　子息命宫官禄位　逢之禄秩達天衢
　磨蝎宫禄厨星○又名天富星日生財物巨富
　　詩斷廟居南斗土為尊　四正宫中達聖君
　　　　縱此夜生為日忌　也須榮達感皇恩
　人馬宫貪癡星○又名天吝星慳吝不與人和睦
　　詩斷貪癡人馬不堪逢　耗散多財直至終
　　　　更被四刑星照破　日生猶可夜生凶
　天蝎宫天梁星○又名天保星多藝能掌握位禄
　　詩斷夘宫鎮星號天梁　足有資財旺此方
　　　　旌表門閭官極品　兒孫代代出朝郎
　天秤宫禄庫星○又名禄權星文才厚重有財大貴
　　詩斷土臨夘元為禄庫　足禄多財又堅固
　　　　官崇位顯佐君王　若在財宫主巨富
　雙女宫無依星○又名天咎星小人讒佞欺罔
　　詩斷土星巳上無依倚　縱使吉星多不利
　　　　日生人病沒資財　夜遇終歸須自縊
　獅子宫玉堂星○又名天鎮星主鎮守安静之福
　　詩斷玉堂吉星位南離　主性温柔喜禮儀
　　　　黄閣馳名金紫貴　光輝家族顯妻兒
　巨蟹宫天相星○又名天福星為事反覆無定
　　詩斷天相鎭星未中央　性好清閑本善良
　　　　若見孛星金助月　功名顯赫佐朝堂
　隂陽宫太微星○又名天罡星主事快能有剛節
　　詩斷太微土宿在隂陽　信義為人百事强
　　　　只怕孛星同守尾　却將吉事反成殃
　金牛宫都堂星○又名天正星主事正直無私
　　詩斷酉上都堂土喜事　髙名科甲有詩書
　　　　只憂留逆并伏叚　帶酒貪花百事虚
　白羊宫天將星○又名天鰥星鰥寡孤獨
　　詩斷白羊宫分是天將　喜日相逢㑹太陽
　　　　日土同宫身必貴　更加夭壽得延年
　雙魚宫黒符星○又名天嗇星儉嗇安静
　　詩斷亥上黒符不為榮　空有詞言立不成
　　　　火孛相親身獨立　妻兒雖有也伶仃
　太白金星
　總龜筭法置積日加三百七十六以五百八十三日
　九十分二十七秒為伏見留退一終之數除之不滿
　者為餘日下太陽中定星以餘日數去看在何叚積
　計成度便知定度
　夕伏三十九日行四十九度五十分去日十度半而
　　　夕見於西方
　順行二百二十三日行二百五十一度十二分
　留五日不行退十日行四度十二分
　晨退十日留五日不行順行三百三十三日
　晨伏三十九日行四十九度五十分
　　金星論
　金星太白之精一名那頡星建西方之氣其色白其
　性義將軍之象出依期民安國泰伏見不時兵將暴
　起將易政其行宫度有前後伏順遲逆叚輔從太陽
　不離前後二宫約法一月一宫一年一周天入留叚
　號天阜星主癆瘵疾入逆叚號天赤星為主兵戎入
　伏叚號天虞星主為性癡愚
　　　　丁生人以為禄主星甲生人以為耗星
　　　　乙生人以為福星　丙生人以為暗星
　　　　戊生人以為(魁/權)星　巳生人以為囚星
　　　　庚生人以為印星　辛生人以為刑星
　　　　壬生人以為貴星　癸生人以為䕃星
　此星乃文華秀麗専主兵革文章聰明○廟辰旺亥
　樂酉好巳喜午
　琅玕經云金居財帛福偏饒倚靠他財勢必豪辰上
　角星兵任重酉宫躔位引旌旗三方順照多財禄若
　遇未申福壽髙逆伏囚留俱不遇超世榮貴福堅牢
　○賦云西方太白向衛分而益壽延年又云要問榮
　華大扺金居亢宿○鑑心經云金木之星室宿逢定
　知名位至三公金星在酉火居婁夜生必定佐王侯
　○惟金最喜與日月水同宫○賦云生來少疾日月
　與金水相當○都例經云金水相逢最為羙智慧聰
　明須見水此為有福無難人一生營求皆稱遂此星
　名為妻妾星若臨得地必為榮只嫌月孛同宫分中
　年不免被災侵○夫人命居夘戌位者以此為科甲
　若髙强入廟則主名掛金榜○經云科甲文星對命
　宫陷時及第必難逢災遭惡曜相刑尅假使為官是
　䕃封廟旺更居在四强驚天動地振文章如有吉星
　同分度科名登第好稱揚○更有安身在酉辰位以
　此為學堂若居髙强廟旺則學問必出羣聰明冠世
　○經云身宫宫主名學堂相貌奴僕不可當更有疾
　囚皆是陷文華縦有命難長○坐命馬牛宫者以此
　為官星如臨人命更得吉曜相㑹無不言羙怒則反
　是寅上躔度則為愠怒星○經云金來人馬受恓惶
　若在相貌宫全減力也
　　金星歌
　金星潔淨好顔容秀目踈眉白又紅身短不長聲響
　喨好躭音律習商宫(金星在人命主形相潔浄顔色/紅白身短不長聲響喨好音律)
　多淫慾美情悰結交朋友久而恭不奈是非長憫念
　更於金鐵巧施工臨身自有將軍勢照命兵權越是
　雄妻財有勢才同因妻榮達不曾空(金者兵星也照/人身主有將軍)
　(之位在命主有兵金/為妻主有妻財而達)太陽遇貴人提挈女主如逢母
　外通水㑹之星淫更佚火逢因色起災凶日生主宿
　為豪貴夜鎮令妻貌不中天乙貴好相逢好逰商賈
　走西東妻妾愛陪僧與道孛來同枕患殘癃天首若
　來居武位尾同至老是田翁居財帛財帛豐三宫姊
　妹是同宗(金在三宫/只主姊妹)田宅隂人成卓立五宫見女定
　重重(金在四宫女人卓立/在五宫只招女子也)第六主妻多下賤七宫妻
　不送臨終第八病時休針灸遷移客女作家風(金在/八宫)
　(有病不可針灸/九宫客女為事)官禄妻家有官䕃福宫白髮福無窮
　第十二宫逢吉曜其人定主美貌容此是前賢微妙
　訣學人子細去研窮
　金星入廟來天命初主封侯仍佩印若還主將不同
　行只資田地樂平生○金星聮水清無比洶湧墨池
　才調美如何天下有才名甲子金星兼水智○金星
　與水居辰位金木逢龍須入相不居主將不同行亦
　主標名金榜上○金星位處利天秤若到金牛分外
　明如或更居髙强位黑頭定是見功名○金星元來
　名六害六親縦有不相愛日生若被火來侵定是少
　年須死快○金星最怕太乙星若在髙强禍必侵或
　在閑極惡星見男須浮浪女須淫○金水二星同入
　未婦人凶事成吉利更逢日月近宫行夫不為官須
　子貴○莫以金星専福星亦能為福亦為名併得水
　星居巨蟹子孫榮曜達天庭○聾盲喑啞全無氣寅
　上尤嫌不得地若還木位植其星専主斯人失厥内
　○祖財多破隂財獲初歳迍邅晚嵗成晝喜日同夜
　逢土最嫌火孛計來迎○金居婦室主妻多亥午宫
　中陷子何若與太陰同照已雙生貴息顯家和○寅
　與申宫莫見金有星若更是刑侵此生定作孤貧客
　口舌無憑禍復深○常招賢貴為妻室職重權髙有
　令名廟旺宫中多福力人形方面更端平○忽然紫
　炁來相並須知妻有不良聲夜生福𦂳晝生慢金木
　相逢財自成○金木二星為善星所臨非主亦非榮
　本位金臨皆有喜即為豪貴顯王庭○在官遷轉加
　重禄白衣之士選門開若為商旅多財帛士庶人家
　喜慶來○金入辰宫氣已豪更逢亢宿勢尤髙三方
　不䧟行仍順定掌兵權建節旄○入局天權號貴星
　此星何慮欠科名玉堂深處還他到先着青春折桂
　榮○金名吉宿處何如禄馬人元要共居主着官鄉
　如遇此魁名終是唱鴻臚
　　金星殿局朝元
　金星附太陽曰白虎從駕在金牛(酉/)天秤(辰/)雙魚(亥/)
　為本殿居巳酉丑為本局愛亢牛婁鬼謂之朝元若
　身命値之定為將帥惟六丁生人最佳
　　金星廟旺樂順伏留逆
　廟旺宫(淮/南)金入天秤辰上名為天角天曙星若人身
　命見之更在八煞官禄宫有星皆主極貴不在本格
　亦應三台兩府命不然只作平常命斷之樂宫(梓州/台州)
　(四/川)金入金牛酉上名為天旭華盖星若人身命遇之
　更若吉星相應又有禄馬更廟樂者主為左右金吾
　將軍若不帶煞只作文官三品斷之如在别宫伏留
　逆叚則減力
　順叚○金入順叚名為天雄榮達星若人身命遇之
　皆為福徳如身宫不在却斷為淫慾平常之格雖有
　救星亦平
　入後順叚○入宫又遇禄馬主京朝之職禄馬不背
　更廟樂為大官并作宗親之命斷之
　留叚○金入留叚名為天異天阜星若人身命遇之
　則癆瘦之病多帶氣痰有救却主多藝音樂之人為
　性嬌閑喜華飾多為僧道若有忌星同更在水宫土
　宫主為上等官貟更帶禄馬須是六品武職○入後
　留叚為性如初若遇煞者須是屠宰水土木匠之人
　命强有禄馬只是五百料錢之人若陰人尅夫多淫
　　詩斷金入留叚號天區　運用遲疑必致虞
　　　　凡所圖謀皆不契　晚年禍患必嗟吁
　伏叚○金入伏叚名為天虞天賴星若人身命見之
　主為性癡愚多為火刃之藝泥水軍人輩若遇木火
　二宿些少刀斧之藝若有禄馬便斷為小小軍員頭
　角之人女人主殺夫有救星平善大率女人命須是
　夫宫無惡星便清潔若有忌星混雜則是淫濫之人
　　詩斷金入伏叚名為弱　為人如繩自遶縛
　　　　究竟不能解其身　致使後思前事錯
　逆叚○金入逆叚名為天赤救盜星凡人身命見之
　無救星皆主兵戎之兆多淫慾無慈惠之人隂人遇
　者風塵無疑身宫在閑主為刀斧之藝若禄馬行於
　木運為九品佐職之人無禄馬主小小刀斧之藝或
　為屠宰之人陰命多妨夫
　入後逆叚○遇火土二星交身宫俱閑兼犯煞并遇
　忌宿其人必總兵戎若坐禄却為中福轉達之人
　　詩斷金行前逆名辰隊　平生多入囹圄内
　　　　所為多是不遜心　橫惡暗躔不能退
　　　　金行後逆名位傷　此星降福甚不祥
　　　　父母兄弟皆見惡　婚姻之中更有妨
　　金星躔宿俱出玉闗經玉闗歌
　　　　金星躔角號天清　少年登第必髙名
　　　　衣禄生平豐且旺　為官穩穩佐朝廷
　　　　金星躔木西方宿　東見西行躔到角
　　　　順逆生旺不伏留　權位貴榮能掌握
　　　　金躔亢宿號天昌　挺生大節負忠良
　　　　文武兼全為宰輔　定應禄位主榮昌
　　　　亢宿五度至八度　不為廟旺亦亨榮
　　　　金入太常同度分　官居才藝見聲名
　貴格云金星躔亢産忠良　佐助中興國祚昌
　　　　金躔氐宿號天將　少失尊親性自剛
　　　　平生衣禄能文學　貪欲之人損父娘
　　　　金躔氐宿事平平　莫與同居月曜并
　　　　男子見之多色慾　女若逢之暗室人
　　　　金躔房宿名天角　衣食生來殊不薄
　　　　為人多義更方圓　形貌端嚴性多學
　　　　金來房日兎中居　才冠羣英自有餘
　　　　忽逢首尾日月命　女作為尼男作巫
　　　　金躔心宿號天孚　未離强褓値身孤
　　　　温良處巳心多慾　若是文章一字無
　　　　金星喜夘躔心五　喜曜合照有財賦
　　　　文人五馬作髙官　武則建節當守土
　　　　金躔尾宿號天殃　骨肉資財定見傷
　　　　若不修仙并積徳　定須夭壽見悽惶
　　　　尾火虎星半寅卯　若是金臨人至狡
　　　　直須水曜解其災　一切所為皆稍稍
　　　　金躔箕宿號天彤　妻子乖離吉見凶
　　　　總饒家活能豐足　老年不免又貧窮
　　　　箕宿更忌太白遊　太白箕躔甚可悲
　　　　人馬有金凶且忌　金居人馬奈難修
　　　　金躔斗宿號天銓　貪財貪色行非賢
　　　　男女雖多身是客　更無衣食少安全
　　　　金星入貯斗中安　為主凶星墓絶間
　　　　作事總乖家業破　縱登科甲位難攀
　　　　金躔牛宿號天繩　色慾多貪命裏淫
　　　　衣食生來自豐足　晚年優裕享安寧
　貴格云金星度次到牽牛　書史功名應不朽
　　　　牛宿正屬土躔宫　太乙躔之作貴蹤
　　　　金牛莫待逢夜裏　妻兒孤立一塲空
　貴格云金星若臨牛宿上　被承睿旨古今稀
　　　　金躔女宿名天奸　多男足女少安閒
　　　　若是十宫星得力　何愁此地不為官
　　　　女宿躔處要金厨　金居女曜掌中珠
　　　　金女號為珠貴曜　武人名鎮外藩隅
　　　　金躔虚宿名天編　美貌豐容性自安
　　　　平生有壽無災害　衣禄隨時性自寛
　　　　金性堅剛切忌虚　六親恩愛自情踈
　　　　凶殃蹇剥加淫濫　自立生涯出祖居
　　　　金躔危宿號天競　温著忠良性自清
　　　　文學定須因女富　文星入命出官榮
　　　　金雖死子喜居危　棄祖成家物自歸
　　　　琴瑟調和朱紫貴　方知妻子有恩隨
　　　　金躔室宿號天勲　必定遷官足貴名
　　　　聲振四方持節鉞　任登機宻位尊榮
　　　　室宿衛分屬雙魚　金星到室貴安居
　　　　室宿有金來潤澤　金居室位福應殊
　　　　金躔璧宿號天光　彭祖年時壽命長
　　　　女人見喜資財旺　美貌豐容性自剛
　　　　璧玉從來要金厨　金星玉曜内連珠
　　　　金樂此宫偏作貴　金門待詔仰天居
　　　　金躔奎宿名天厭　未遂功名心更逸
　　　　為人温厚更寛容　性識孤髙應不淺
　　　　奎宿真箇好文章　金躔此位實非常
　　　　一二度中方作福　金星入火有相傷
　　　　金躔婁宿號天薨　必定為人少失親
　　　　酒色是非應不免　晚年富貴樂平生
　　　　婁金之宿喜逢金　只恐刑囚火土侵
　　　　少失尊親身獨立　夜生猶可晝難禁
　貴格云金星為福廟星婁　塞外英雄孰與儔
　　　　金躔胃宿號天端　命若逢之五品官
　　　　任是兵刑兼法令　定須出入是金鸞
　　　　胃宿度中十五半　八度金星偏喜玩
　　　　此位樂地命逢着　才藝聰俊人有斷
　　　　那頡廟堂星度胃　佩玉鳴金朝紫陛
　　　　金躔昴宿號天璋　為官進速任闗梁
　　　　卿監位中名早得　也須腰紫佩金章
　　　　趙分金星助月華　未臨六度昴星加
　　　　英才冠世誰能比　進獲隂財長福芽
　　　　金躔畢宿號天聨　赫奕功名秉重權
　　　　不作外臺觀察使　須登廊廟職陞遷
　　　　金畢之功至十一　此度之中主大權
　　　　如居下位郎官吏　火若同宫妻獨眠
　　　　金躔觜宿號天營　冠世文章顯貴聲
　　　　翰院詞章身獨貴　也應金紫列朝纓
　　　　觜宿從來號火猴　火猴得勢若金鈎
　　　　雖是水星無慮火　金居觜宿福難謀
　　　　金躔參宿號天晶　學問詞鋒冠世英
　　　　若是官宫星得力　定須桂籍早標名
　　　　東南有宿號為參　上下相生特夢金
　　　　若是遷移宫分土　榮妻貴子惠慈心
　　　　金躔井宿是吉宫　髙才愽學福豐隆
　　　　為官定是居廊廟　福及蒼生禄萬鍾
　　　　金德循行陷井旁　奸淫妖濫事難當
　　　　大隂并遇人貪色　文武兼資順度良
　　　　金躔鬼宿號天淫　婦人遇着惡聲名
　　　　戒行不循迷酒色　平生衣食却豐盈
　　　　鬼星元屬鬼金羊　金來此位福深長
　　　　長庚到鬼應加福　金宜此宿大為祥
　貴格云金星偏喜躔鬼度　榮顯富貴福無窮
　　　　金躔栁宿號天闗　快樂平生衣食閑
　　　　貴人知重多男女　錢物豐盈性自寛
　　　　桞曜經躔午未邊　金來栁位福難堅
　　　　命曜若躔十度上　穿窬奸宄計争先
　　　　金躔星宿號天熒　理義精通學業深
　　　　更若火星來會此　是非酒色定奸淫
　　　　金居星位有何竒　金火相逢去路迷
　　　　須要水清金始白　火炎金白福攸基
　　　　金躔張宿號天𤾉　財物多貪行不良
　　　　若是妻遲難得子　衣食平平壽命長
　　　　金星張宿號金堂　身若逢之最喜强
　　　　禄貴更加人有職　三方雖背貴人昌
　　　　金躔翼宿號天英　學問文章顯大名
　　　　經術更能修顯著　此身榮貴樂平生
　　　　金係武星恢武業　只為金宿走翼蛇
　　　　財庫禄行如遇着　更同水徳甚堪嘉
　　　　金躔軫宿號天程　口舌輕狂凶害生
　　　　言語不眞心泛濫　多汙非禮事奸淫
　　　　軫星最喜金來到　際㑹遭逢命中坐
　　　　女兒雅麗男英才　此身永保無災禍
　　金星行度
　金在天秤是本宫角九度三十分以上為向廟亢二
　度八十一分以上為正廟過此為次廟在室七度十
　三分為正旺牛名為樂居此廟旺樂生人必主權國
　柄太白亢為精粹金之廟也在五度外八度内為正
　廟二十年為將相之位有文武全才負忠良大節若
　在魚宫臨室五度及十三度處機宻之務居節鉞之
　榮旺十八年若十三度雖居貴位心常不快為節度
　使若在牛宫胃八度至十一度官至五品十二度至終
　度主兵刑之任法度之官自昴初度至九度為卿大
　夫闗梁之任三十年
　尾女有厄自七度至十一度必為司馬畢初度至十
　一度並主大權若在下位郎吏之官若見火不宜妻
　火同宫妻不良與蝕神居位男為覡女為巫與木相
　宜與水相妬見火為淫晝為女人好色夜為狡猾男
　子
　日度難婚性凶猛好争戰有出長之計因戰伐而立
　功名若聲語細前後必有七星是使相之財也月度
　主多淫因婦人財物上立身或娶下人為妻行非禮
　之事男主貴女人遇之主淫
　木度主武勇超羣常歡樂快心性足財物貴人見重
　○火度因女人有喜平生難婚偶亦被婦人損陷○
　土度主晚婚娶妻老㓜不等相去十載以上者少年
　離鄉井因妻妾有憂好色欲財帛聚散不定是主星
　主有位
　金星主有兵權之貴好色慾有好男女
　水度得人敬愛有好妻一生貴達合娶親戚女為妻
　不然先姦後娶
　　金星入宫
　日宫主為人性剛作事無定多得貴人見重難婚偶
　是主星有位非主星長壽若行留逆叚行不良多被
　婦人相撓
　月宫主為人性和作事明白有宻謀善貯積因女人
　財物日生好女人之事是主星夜大貴晝微貴不是
　主星夜生大富貴晝生有禍
　木宫主聰明有智性格過人作事敏疾得女人之財
　有聲名因貴人有喜是主星晝生有財夜生有位非
　主星晝生微富夜生大富如對望合照性格並同亦
　主有福
　火宫主為人性急燥作事無定因女人有厄及口舌
　狂亂是主星有福夜生有位非主星有道藝逆行諸
　事減半
　土宫主為人好歡多色欲少男女毎得貴人見愛土
　同則為事不正下賤之人是主星夜生有位晝生有
　財有福能掌財貴人見重非主星微有福矣金宫主
　為人聰明作事和緩日生好女因女人有厄是主星
　有貴位非主星晝生有福夜生微有職位水宫為人
　聰明智性超羣見事敏疾有節操是主星轉加富貴
　晝生微有職位不是主星多因婦人引惹因而獲福
　　金星同宫
　金水同居文武雙全平生有極貴人舉薦若水是主
　星日生主文中成事有貴權不是主星亦主文中立
　身微有職位金是主星日生主武中成事夜生大貴
　留逆者雖有文武之藝主平生多難淹滯不可作貴
　人
　　詩斷金水三星若相㑹　俯取官榮如拾芥
　　　　大凡遇此喜非常　百六逢之多吉泰
　金木同宫主大富貴人又多子孫女即殺夫
　　詩斷木星最喜㑹金星　吉曜相同百福興
　　　　百六㑹時多吉泰　人生指日到公卿
　金土同宫主難為妻亦忌門户不正濫有財物少男
　難婚偶
　　詩斷土星若曰㑹金星　畢世榮華福禄興
　　　　一躍禹門三汲浪　九州之衆悉魂驚
　金火同宫主妨妻妻不良多淫慾
　　詩斷火星慶㑹喜逢金　百六當之慶瑞生
　　　　人生逢之登上第　佳名烜衍保千尋
　金炁同宫主性温艮難觸犯有志節心多慈愛敬信
　佛道有事業壽長有禄
　　詩斷金宿相逢紫炁星　禹門先躍化凡鱗
　　　　威權重大為將相　變理隂陽輔帝宸
　金羅同宫主有兵權之貴
　　詩斷金星不喜逢天首　狼戾奸凶為契友
　　　　富豪苗裔也卑微　百六逢之殃不少
　金計同宫主墜馬死在中年
　　詩斷金馬設若逢天尾　人生奸邪愚且詭
　　　　百六當之大不祥　財散人離災病起
　金孛同宫主少年多尅晚年有禄
　　詩斷金星與孛若縱横　百六逢之大吉亨
　　　　人産遇時須發福　家居全不保康寧
　　琅玕經節要
　金乃右弼與日晝同益於權勢廟旺推之致身豪貴
　　水木同宫文華巧妙處性清髙子孫續紹
　羅㬋同宫兵權之重天乙對同貴而富厚　金土晝
　同福壽堅牢更加廟旺自致貴豪　金與火宫若同
　在晝刑妻破財尚招災咎更在留逆傷殘損壽若遇
　順行文武重權夜合火照各臨旺喜壯歳成名位居
　主將　夜同計孛亦凶亦貴主臨旺地掌握權治凶
　險之多財禄俱備晝若逢之還破福纒福星不救夭
　促天年不逆不囚入逢喜樂財禄豐盈福終到老
　　金星照臨十二宫　　命宫
　守照命宫主面滿骨堅神色明潤語聲響喨才性快
　利武勇超羣好習兵法為人慈和方正曉事通達為
　事善方圓有文學多情慾好盃飲性剛人形方短不
　招凶厄得隂人財亦主損妻心明性巧快利易曉懶
　文輕學好事華飾心不伏人不喜静宻少不成財心
　無慳鄙所為多義更宜祖業能獲隂財外禄陽金好
　色隂金好聲在申多武在辰曰入地之前在酉曰總
　管之前在辰酉二宫主官禄在夘戌二宫少失尊親
　亢室榮華室宿長年與火同宫在午主失財與土相
　逢長命修合與日同行主欲與太隂同行主夫美貌
　金木同行及第髙名紫炁㑹星是謂孤星主有名僧
　道又須限星得地方可斷與首尾同宫男巫女尼忌
　日火同在諸宫為害與水同在六宫主夭壽忌火孛
　紫炁
　　詩斷金星照命氣雄豪　妻美兒遲晚嵗牢
　　　　莫使當年凶忌犯　文章妙麗入詞曹
　　　　金星臨命性難慈　將相多淫美貌姿
　　　　若被火星相照視　却於官位反成虧
　　財帛宫
　主晚年妻財○金照一生有隂人財帛其人吝嗇
　　詩斷財帛宫中喜金碧　角亢之宿并昴畢
　　　　堆金只為辰從龍　遇火鑠金渾無迹
　　　　金居財上喜為深　多招女禄衆人欽
　　　　只憂火孛來相尅　惟恐中年早退心
　　兄弟宫
　主三人皆得力○金照主有義姪可保四人見二人
　力
　　詩斷第三宫中見金星　義斷分金弟别兄
　　　　雖是雁行親手足　反成背面少恩人
　　　　木星兄弟忌金星　金絶於寅合主刑
　　　　人馬金居忌星尅　同胞兄弟異途行
　　田宅宫
　主得祖業父母俱慶衣禄自然○金照主有絶户隂
　人田業成活之象
　　詩斷金星吉曜成奇福　田宅逢之主厚禄
　　　　上下加臨不可刑　畢世安榮自豐足
　　男女宫
　長宜女次則男夜生人三男二女或書生人更在寅
　上兼六乙生人見之只宜桃花夾竹異姓偏房之子
　○金照先見三四女後見一二男
　　詩斷金星第五便為竒　子息當推有四兒
　　　　莫使同宫因火尅　榮宗榮祖福無涯
　　奴僕宫
　奴僕亦得力○金照有女使進六畜
　　詩斷金居奴僕尅少妻　水金輔陽男女貴
　　　　只因五六正相隣　名達天庭振經藝
　　　　妻暗私期奴僕宫　星逢太白主難容
　　　　因之逃走家財物　難保驅馳去險中
　　妻妾宫
　妻主聰明温良直雅若有太乙月孛羅㬋計都凶忌
　星曜則主尅妻賦云尅妻害子太乙與首尾同宫無
　此星則有偕老之期○金照妻不良
　　詩斷金星本是號妻星　要在髙强廟旺宫
　　　　夫婦共榮多福兆　蠲消災患更無凶
　　　　娶婦生離仍帶子　只為妻星犯金土
　　　　未亥辰方三位强　又須娶婦置田庄
　　疾厄宫
　主有小疾若六丙六戊六丁六庚六辛六乙生人見
　之不妨○金照小患不可針灸
　　詩斷疾厄金照本為良　氣概英雄少咎殃
　　　　火孛相將皆此會　直須骨折與根傷
　　遷移宫
　出入吉利道路平寧營運稱心末主大旺○金照宜
　出入招損僧道隂人喜重衣食之分
　　詩斷金星得地照遷移　調任榮遷福自宜
　　　　若更命無凶曜照　仰觀平地上雲梯
　　官禄宫
　生來少官事防有女人仇賴君子得之早年食禄無
　有淹滯○金照得金玉於隂人兼得隂人舉薦立身
　宜求公無刑禁
　　詩斷官禄宫中太白星　照臨方地産豪英
　　　　若為禄主居强位　文在廟廊武帥兵
　　　　禄星守此立科名　切忌三方惡曜侵
　　　　縱有文昌相助限　為儒不第一生貧
　　福徳宫
　衣食榮旺受用不少若在燕分與凶星惡曜同宫則
　先凶後吉又忌照破男女須用子細推詳禍福○金
　照主有福禄稱意財食大來立身髙上常有貴人喜
　重
　　詩斷金星福徳最稱竒　徳照髙門長貴兒
　　　　冠世雄才攄錦繡　禹門一躍過天池
　　相貌宫
　為人端正性格聰明身材却好衣食榮旺凡在相貌
　宫者無星更好○金照主形相分明作事有權十相
　無破
　　詩斷金星相貌並西隣　一部髭鬚胡口人
　　　　若遇貴人相接引　定為曹吏處公庭
　　　　惡弱為臨天秤宫　凶星成吉吉成凶
　　　　惟逢金木乗龍路　父母妻兒亦䕃封
　　金星變叚名
　寳瓶宫白獸星○又名天色星主色事為美人敬
　　詩斷坎宫白獸怕逢金　火孛加臨禍最深
　　　　若見水星怕月助　一生方得免呻吟
　磨蝎宫天廩星○又名天妖星主妖怪好師巫
　　詩斷天廪之星到斗牛　資財足禄廣田疇
　　　　兒孫貴顯家門盛　自有聲名播九州
　人馬宫絶體星○又名四刃星因色傷身婦人犯惡
　死
　　詩斷岱岳峯前金絶體　縱逢吉曜也頑愚
　　　　慳貪鄙吝無髙下　女作娼兮男匹夫
　天蝎宫地刼星○又名夭媚星主媚惑淫欲也
　　詩斷地刼宫中怕太衝　其星失位禄難逢
　　　　無名無利刑妻子　祖業田園沒始終
　天秤宫金鸞星○又名天貴星因隂貴人成禄
　　詩斷金鸞之宿最髙强　財福加臨見寵光
　　　　金木逢龍為福徳　定知名譽四方揚
　雙女宫太白星○又名天軍星主兵軍武貴也
　　詩斷太白金星主大權　喜臨楚分息塵煙
　　　　出則將兮入則相　三分足用喜駢駢
　獅子宫天陽星○又名天淫星主好色
　　詩斷天陽喜遇太陽宫　西地朝南臣盡忠
　　　　人子孝廉存禮節　更加爵禄自重重
　巨蟹宫右弼星○又名天欲星主隂人多淫欲
　　詩斷金星右弼最為良　四正宫中及學堂
　　　　只忌六宫并十二　文章縱有也荒唐
　隂陽宫天辰星○又名多情星主到處情色有也
　　詩斷金臨申上號天辰　順則官超逆則貧
　　　　若在十宫為福利　如臨五弱反為迍
　金牛宫白虎星○又名那頡星主兵權領將軍勢位
　　詩斷金精白虎到金牛　文武朝班位列侯
　　　　若是垣宫行順廟　子孫代代福優游
　白羊宫天哭星○又名破禄星因隂人惑成親後失
　　詩斷白羊金曜為天哭　怕行星火絶天禄
　　　　若遇髙强得自然　五弱相逢壽難續
　雙魚宫天景星○又名天隂星得隂人為貴福
　　詩斷景星到亥四方明　室璧加臨禄有情
　　　　君寵臣兮臣盡職　莫愁官禄不昇騰
　
　
　
　
　星學大成卷十六
欽定四庫全書
　星學大成卷十七
　　　　　　　　　　　　明　萬民英　撰
　　三辰通載(五星/)
　水徳辰星
　總龜筭法置積日加八十一以一百十五日八十七
　分六十一秒為伏見留退一終之數除之不滿者為
　餘日一下中定星以餘日數去之看在何叚又看入
　叚得㡬日十七度便是水星定度
　夕伏十八日行三十四度五十分去日十六度五十
　　　分而夕見於西方
　順行十七日順遲十日共行三十一度五十分
　夕留二日不行夕退十日九十二分八十秒半行八
　　　度六分十九秒半晨退十日九十三分八十秒
　　　半晨留二日晨遲十日順行十七日
　晨伏十八日行度並與上同
　　水星論
　水星辰星之精也一名滴星一名龜星建北方之氣
　其色黒其性智廷尉之象出沒依期光明澤潤歳豐
　民泰伏見不時災傷獄訟不平其行宫度亦有伏順
　留逆附日而行不離前後一宫一年一周天入留叚
　號台星主發薦不能登科入逆叚號厄折星主多災
　難　又伏叚號天井星主口舌是非
　　　　庚生人以為禄主星甲生人以為刑星
　　　　乙生人以為貴星　丙生人以為䕃星
　　　　丁生人以為耗星　戊生人以為福星
　　　　己生人以為暗星　辛生人以為權星
　　　　壬生人以為囚星　癸生人以為印星
　此星廟午旺巳喜辰好亥子
　琅玕經云水居雙女最為靈華省臺官給諌臣巨蟹
　栁星超職位股肱帝力彩絲綸或臨亥子多招禄方
　主推之福轉純身命限中俱見照財多恩博更相親
　○此星入命専主性巧文章冠世筆陣超羣○經云
　北方水星専主智性地惺惺多巧藝好樂隂陽巨蟹
　宫若臨申巳尤為貴生逢坐命最聰明更在身宫亦
　伶俐非惟辨舌若懸鈴更主文章多藻麗○水入命
　者無大驚恐災厄逢危不危臨險不險大事成小能
　順人情合煞星則反吉成凶見善宿則變禍為福
　水星入命最為神危厄災迍事不成逢惡則凶善則
　吉方知此曜順人情惟有水星本無定相近之處即
　為性附陽與陽為福星附隂與隂為善慶與日合兮
　主文章性巧聰明難比並世上文才須見水善星成
　福最為佳忽然更有吉星照人間喜美事奢華○賦
　云給諫功臣須假水臨雙女最怕與計羅孛同位則
　主刑害夭折忌疾壓身若六壬人見之為囚不得其
　用更在戌位則為怒地主早年作事淹滯坐命在寅
　亥者以此為科甲安身在巳申者以此為學堂宜在
　髙强旺樂喜好之宫更有吉星臨照或居三合四正
　大有福力若為官星為禄主庚人以此為天官正禄
　俱不可陷弱○經云官星元在第十宫此星宜順旺
　廟中若能躔在髙强處必為將相禄權隆○天元禄
　主星更髙身命四正福堅牢此星䧟弱多吉曜雖然
　有剥免煎熬○坐命在夘子者以此星為天厨禄主
　若人命則為坐天厨格更有金木同宫即便以富貴
　兩全斷之六壬生人見之四十以前未見食禄晚年
　大享福
　　水星歌
　辰星快利有文章形相清嚴色潤光智慧聰明多巧
　妙出人學問不尋常情不定性温良遇員則員方則
　方樂廟若居巳申貴他宫筆吏好心腸(水在命宫樂/廟髙曰反第)
　(他宫有文/才筆吏也)日㑹父筵多酒食月逢二母莫思量木月
　見吉仍昌李杜文章萬丈長(日月㑹/主文章)晝火若同貧且
　賤刑尅尤防上法塲夜土㑹主癱傷金妻愛入别人
　房(與夜土㑹主癱難/與金合主妻淫)天乙更貪修養術彗來劫盜惡
　聲揚首尾氣豪多勇毅居財一似雪和湯兄弟犯隔
　他鄉田宫祖産破狼當子息女多男巧妙僕夫偷走
　急忙忙(水在三宫兄弟離别四宫破祖業/五宫男女多巧妙六宫主奴僕走)妻位主妻
　多外染厄宫腰腎也羸尫遷移處好遊商官宫早歳
　甲科昻福徳自然多福壽貌宫儼雅性温良從頭説
　盡人間事後學須教仔細詳
　水星善惡本無心同處尤宜吉曜臨最怕惡星同入
　陷平生浮泛不能禁水星如傍火之精火土同行何
　許清若與金星相夾帶平生天下有才名○晋地相
　逢土反宜衣豐食足不須疑若還更伏太陽下萬事
　和平福可期○雙女宫中得逢金超昇富貴巳宫臨
　金水共蛇蛇會處科甲必定稱人心○水人以木為
　兄弟壬癸生人亦如之吉曜重重在此宫兄弟五人
　五箇貴太隂屬水再逢水兩水令人多智慧反成愚
　鈍本無他只為金牛非正位○體貌洋洋得水星水
　星又為火同行相濟相傷成福徳只憂田宅主多更
　○太陽紫炁并水星若當本命富還清富主堆金仍
　積玉貴時只是自清明○六合相逢金水鄉多能相
　貌更堂堂木星隣近多淫亂却主資財壽命長○水
　逢吉宿便興祥莫使凶星共一方若值孛來同照命
　一生性毒好争强○火星若與太隂同作事從來不
　見功好競到官常失理夜生方免獄瘟凶○土人得
　水不為財反於財帛起悲哀破蕩田園死妻子亦愁
　宅舍化為灰○水星辰上仍逢水若遇太陽本富貴
　莫教别有一星來不可圖名且圖利○水入紫炁先
　䘮父戌未水星當尅母為人持重有文章直待晚年
　方發舉○火入强用水為官土星同位主孤寒從教
　學館星光曜空讀詩書自小頑○太陽元是火之精
　子丑宫中並水星若在邊傍應為福定須科目振聲
　名○水星臨日性淫邪紫炁同宫命曜加子午夘酉
　四處命平生只是愛貪花○同金多欲火貪婪晝夜
　相逢多夭死孛計相逢邪佞人晝則吏戎僧道爾○
　金居亥火絶男兒三十年前未見妻若也有須生死
　絶真金必定化為泥○水火相刑第九宫土羅對照
　賊徒中三方若在髙强位日夜貪謀作貝戎○水主
　文筆的作竒木金西沒並光時一星乘旺三方位須
　作龍頭貴格推○辰星在巳旺非常與日同躔列軫
　鄉假使不登黄閣貴也須官至翰林郎○水星最喜
　遇金奇富貴須成少壯時凢有所為無不利更知有
　壽到期頤
　　水星殿局朝元
　水星附太陽曰𤣥武持旌在獅子(午/)為正殿居申子
　巳亥為本局愛箕璧參軫四星為朝元　身命太歳
　臨之文章華詞翰苑之任六庚生人最佳
　　水星廟旺樂順留伏逆
　廟旺宫　水入雙女巳上名為文昌玉堂星凡人若
　是本宫帶禄馬更官禄宫有吉星兼行五星順叚便
　斷為至貴若不行本限只身命相應更見禄馬只作
　龍圖給諫翰林命斷若論科名應在第二三四名前
　若有救星作賢良出身若在此宫留伏逆段減力
　仍看他星斷之兼内品之位
　樂宫　水入隂陽申位上名為天鸞利英星若人遇
　之皆有文學更有吉星相應便作京朝斷之若無救
　星只作名流上等清貴若伏留逆叚皆減力只主伶
　俐如在别官減半福更若吉星同臨便應外臺
　順叚　永入順叚名為天犀天科星凡人身命遇之
　更看主星便作品貴之格若論科名多主二甲四甲
　大凡看命若斷科名先看此星為準仍看禄馬得地
　留叚○水入留叚名為黄道台星凡人身命遇之主
　聰明只發薦不登科有救星加三分○經云水入留
　叚號天嚚榮妻寵妾是前因主星三合妻宫位亦可
　文章以立身
　伏叚　水入伏叚名為天鳯天井星若人身命逢之
　多主口舌是非為事不定淺薄若得禄馬入格有救
　星必多巧藝更主星在强宫者貴○經云水星伏叚
　名宿汨為人作事尚匆猝主星前後三宫行情性無
　常多恍惚
　逆叚　水入逆叚名為厄折窮哀星若人身命遇之
　識見機関陽宫多智隂宫多詐更㑹禄馬貴人作貴
　命斷如在低宫夜生多學傷口過招是非○經云水
　在前逆名厄折致難見災常切切主星之後第三宫
　好色貪淫無限節○水在後逆名窮哀為患為寃不
　可猜主星對日須有位貪淫迷色損傷財
　　水星躔宿俱出玉闗經玉闗歌
　　　　水躔角宿號天成　清秀文章學術明
　　　　喜怒無常心不定　平生財禄自豐盈
　　　　水居角位有金星　金居龍位好辰星
　　　　水角得金分外貴　金水相潤有精神
　　　　水躔亢宿號天津　容貌清奇通道術
　　　　心清閑暇作文章　多學多智善音律
　　　　龍頭水潤有髙功　最喜學堂四正宫
　　　　女必聰明男學士　禄主權方達聖聰
　　　　水躔氐宿號天旨　言語聰明知道粹
　　　　人情好惡性能通　遇吉終須文學貴
　　　　氐宿所屬夘與辰　水居初度福堪論
　　　　八度深躔尤怕火　水火相戰是閑人
　　　　水躔房宿號天淫　智識聰明如賢人
　　　　衣禄自然心泛濫　文章學術妙經綸
　　　　房宫日兎向東家　水臨此地不堪誇
　　　　日兎不堪辰曜立　水到東居勢位差
　　　　水躔心宿號天凌　清潔為人快性情
　　　　巧計多修文業秀　聰明才藝二三分
　　　　心宿從來樂火臨　水遊火分勢難禁
　　　　火須于心居大火　水焦火位病來侵
　　　　水躔尾宿號天澄　理義該通學術明
　　　　資財耗失多災否　惟恐風狂染疾人
　　　　尾宿亦怕水星遊　火虎從來水不流
　　　　虎若在寅正所屬　水臨此地福難求
　　　　水躔箕宿號天浧　心閒快樂任天眞
　　　　平生衣食資財足　道藝文詞足講論
　　　　箕星好水水相宜　水豹周流日日竒
　　　　上下相流堪作福　水木相扶却有依
　貴格云辰星偏喜度經箕　丹桂須攀第一枝
　　　　水躔斗宿號天徳　俊譽文章心耿直
　　　　子孫榮貴更氣和　衣禄豐盈言語澁
　　　　水來斗宿莫臨妻　必定難婚事渉遲
　　　　若在餘宫怕吞尾　水氣相逢恩䕃竒
　　　　水躔牛宿號天甄　朋友氣和益子孫
　　　　心謀機宻人難測　財物多應得外人
　　　　水牛相㑹貌超羣　處世榮華䕃子孫
　　　　只憂計孛相臨照　凶暗乖離受苦辛
　　　　水躔女宿號天驛　眼疾朦朧是貴人
　　　　貪財好學多議論　平生衣食也艱辛
　　　　女星更好月同行　隂曜同隂禄可亨
　　　　若見土星同度立　妻兒孤尅自無成
　　　　水躔虚宿號天馴　清潔為人財禄臨
　　　　多能技藝心慈善　孝順終須樂弟兄
　　　　虚星星月水中求　水星到此福髙丘
　　　　須要吉星兼禄主　若無留逆福綢繆
　　　　水躔危宿號天中　語澁心艱眼半朧
　　　　中末之年方得力　外人財物稍寛容
　　　　危宿本是屬水宫　水無定度木兼隆
　　　　若是留遲方定貼　更逢廟旺反無功
　　　　水躔室宿號天攸　文學聰明智慧優
　　　　厯事未能心預測　筭籌多計樂閑游
　　　　聰明文曜水星精　臨室度中喜順行
　　　　若作科名并禄主　安身坐命禄安榮
　　　　水躔璧宿號天池　智慧多端有志機
　　　　天文𤣥象多通㑹　衣食平生也不虧
　　　　璧宿在亥號天宫　水要加臨璧度逢
　　　　水從此宫元甚妙　須逢福曜木尤隆
　貴格云水星度璧福偏隆　挺出千羣推第一
　　　　水躔奎宿號天凌　忠直為人性急煩
　　　　財禄自然多積聚　平生多事不安閒
　　　　奎星七度過乾宫　水曜臨之福不窮
　　　　若是深行宫度分　白羊水浸實難容
　　　　水躔婁宿號天澌　耿直為人不受欺
　　　　衣禄豐隆多稱遂　平生快樂勿凶危
　　　　婁宿從來屬火棲　水還同度固難為
　　　　水浸白羊終汨沒　縱逢禄主亦凶危
　　　　水躔胃宿號天泓　耿介於人記事明
　　　　忠孝有心多執滯　為官衣禄未安榮
　　　　胃宿水星切莫逢　天羊孤角自生凶
　　　　水位更逢夜裏土　修書無氣更顓蒙
　　　　惟藉金星同度分　方居福禄號文昌
　　　　水躔昴宿號天誾　容貌清奇識五音
　　　　心謀巧計事沉静　衣禄平平禍不侵
　　　　昴位正屬金牛宫　水躔金宿氣英雄
　　　　若是主星兼氣力　少年聰俊廟堂中
　　　　水躔畢宿號天淋　歴事三思性又欽
　　　　容貌清奇衣食足　文才學問滿胷襟
　　　　辰星水蛇方躔畢　八度如何有貴榮
　　　　逆伏留遲皆不吉　若行順旺稍聰明
　　　　水躔觜宿號天樞　清潔為人足智謀
　　　　多財多藝多工巧　歡樂平生好逺遊
　　　　水星聰慧主文詞　四七之宫不喜觜
　　　　孛曜同行來此地　色慾貪歡只為斯
　　　　水躔參宿號天湫　歡樂無憂足計籌
　　　　作事未能心巳怠　豐衣足食自優游
　　　　水臨參宿正廟居　文星入廟要因扶
　　　　水性聰明専好動　因能自執不凶虞
　貴格云水曜經行參宿度　貴榮廊廟位三臺
　　　　水躔井宿號天潯　心好清閑志曉明
　　　　籌䇿文章人薦用　聲名逺播定官榮
　　　　井為木犴未宫棲　水來此地福相宜
　　　　井有水星須得地　此為富曜福希奇
　　　　水躔鬼宿號天洪　好静為人更美容
　　　　心裏洞明兼道釋　衆人欽用樂無窮
　　　　鬼星正𬋩未宫陽　水鬼相躔未可當
　　　　此曜順行宜見水　水孤井立必孤孀
　　　　水躔栁宿號天汪　為人柔善㑹文章
　　　　巧計多謀心不定　聲名閭里自揄揚
　　　　栁星所樂水相從　水扶栁曜最從容
　　　　栁緑更宜流水處　科名騰播達宸聰
　　　　水躔星宿號天清　伏見皆能官職榮
　　　　與日同宫須大用　定為喉舌顯朝廷
　　　　火星居地水争衡　星宿騰輝水路亨
　　　　水宿星官多巧麗　文成七步氣鏗鍧
　　　　水躔張宿號天榮　富貴雙全性又靈
　　　　文武才猷皆並用　賢才兄弟樂平生
　　　　張度水星衆所欽　每臨身命福資深
　　　　必能顯赫人争羡　名譽昭彰達古今
　　　　水躔翼宿號天異　年少登科文學貴
　　　　清華要路驟遷榮　與日同宫須大貴
　　　　翼宿八度至十三　員明淨潔水來參
　　　　不論遲留并伏逆　當居科甲有文談
　　　　水躔軫宿號天岑　文學之官衆所欽
　　　　聰明謀畧人多㑹　藻思文章入翰林
　　　　軫宿本是水樂宫　水星入廟福尤濃
　　　　上下同流為樂曜　男人多學女人聰
　　水星行度
　水星在星宿三度十六分以上至七分為向廟至張
　五度為正廟在隂陽宫為本宫旺參宿為樂宫在雙
　女為旺宫翼宿十二度為次旺宫軫宿四度為正旺
　居此生人聲聞四海
　辰星星為員明水之廟也不以伏逆順見皆主大貴
　常居一人之前後有出人之才為喉舌之官若臨雙
　女宫翼二度及十度為好樂之宫及為旺度與日同
　到少年便貴歴清華之選若日在軫水在翼為宰輔
　之任日在翼水在軫為文學之官水無正性以對合
　為性近金好音律兵戈近木好近貴人近火土貴則
　貴賤則賤近蝕神好偷盜近孛好殺近天乙好神仙
　之事入宫十五度以前好文章十七度二十度好醫
　卜二十一度至二十六度有見識好潔為僧道二十
　五度至三十度近日則吉逺日則㐫若伏逆皆為技
　術之巧與金相好與火相惡
　日度主性格温厚内剛外敏聰明有才智衆人見重
　是主星晝生有位夜生大富不是主星晝生文藝出
　衆不貴夜生性巧因道藝立身後必富
　月度主性聰明有信急性多巧多嗔有貴位
　木度主多智謀書算多男女能行義事為事吉慶非
　主星多災
　火度主多災厄為性不定多毒害有機宻識量因妻
　子有厄損財主患風狂木見減半
　金度主性格聰明英雄多才智好兵法知未來之事
　有聲名足財帛王者用之授斧鉞木應轉好是主星
　貴不可測亦因女人疾妬之厄
　土度主損兄弟因男女有厄婚姻不定或娶在他州
　有暗疾災躔或損一目多貪財論訟火相尅則死木
　相應則免
　水度主足文學有聲名常快樂能講論足財帛女人
　有厄
　　水星入宫
　日宫主聰明文學白日轉加大有文學聲聞四海好
　圖書有道藝合得國王重用多因貴人喜愛夜生有
　財非主星晝生文藝出羣順行並貴夜生微有福
　月宫主聰明工巧好文學得貴人見重因此成立為
　事不顧危亾是主星有位非主星因武藝立身致富
　木宫主聰明出羣智量深逺合道理明𤣥象知好惡
　能知人是主星多近君王左右得貴人見知非主星
　微有福
　火宫為人性沉厚作事方圓有心機好道徳明音律
　禍福預知人休咎凡事有成伏逆諸事難決是主星
　夜生有位晝生有財非主星夜生有福晝生技巧非
　貴也
　土宫主性凶猛見善行善見惡行惡言語澁心細難
　測得外人財物主患眼目是主星微有職位非主星
　多非横之災善星救之可免
　金宫主形貌端正心性寛多憂惱能音律與人為師
　　水宫主聰明急性能知人智量方圓見事長有文
　藝是主星夜微貴晝生富對照三合性格亦同福力
　減
　　水星同宫
　水木同宫有智慧足文章大人委用有貴子
　　詩斷木星喜與水星俱　水賜洪休慶有餘
　　　　百六㑹時千福備　等閑平步入雲衢
　水火同宫主富心平多奸惡
　　詩斷火星怕與水星交　困苦傷殘百事淆
　　　　隳廢凌遲逢百六　夫妻父子總相抛
　水金同宫主食妻禄富貴少年榮顯足壽
　　詩斷金水二星若相㑹　俯取官榮如拾芥
　　　　大凡遇此喜非常　百六逢之俱吉太
　水土同宫多滯言語不快㑹文章日生吉夜生人主
　年九十
　　詩斷土星若㑹水星同　學行孤髙膽氣雄
　　　　秉節揮戈文武備　福來百六慶無窮
　水羅同宫不論晝夜生人少疾衣食平平至霹靂之
　難宜念善
　　詩斷水星最忌與羅同　詭計無廉一世窮
　　　　不孝不忠多暴雪　不然瘖啞與盲聾
　水計同宫主兵刃㓂盜之厄
　　詩斷水與計都相照㑹　缺唇跛足并駝背
　　　　或生癖疾女多淫　或是迯亡與結配
　　水孛同宫主貧賤
　　詩斷辰星不欲相交彗　男可為奴女可婢
　　　　邪淫奸宄主貧寒　畢世十謀無一遂
　水炁同宫有財禄足壽
　　詩斷炁星若與水星同　天産其人福勢昌
　　　　官爵顯榮家又富　千斯倉與萬斯箱
　　　　紫與水星能作善　厚徳純性學神仙
　　　　醫卜伎巧多文藝　一生福壽兩綿延
　　琅玕經節要
　水乃陽曜喜樂陽星輔日而行助其光熾主方廟旺
　卿侯之職水木同宫貴重禄豐加之炁月主順興隆
　水乃陽星宜同太陽晝居廟旺官至卿監
　水木同宫主髙貴豪富更加炁月貴為守帥重職同
　金多欲遇火不和貪婪無足為事妖訛計孛加臨非
　節非忠夜生尤順晝則藏凶
　水星同金居廟旺遇火羅照雖受衣䕃主淫濫破田
　業晝夜不順必夭壽如同計都孛夜生則吉亦主性
　不忠良晝生見之非戎吏即僧道或免凶害即主刑
　傷不仁好殺
　晝同土曜當盛可期順則廟堂與身肇業仕宦亨嘉
　居官名節夜則湛薄貴而歇滅若遇留逆多屯苦節
　水星見土白日見之順行廟旺則貴而忠信官位興
　隆官至守土夜生減福在强宫則富掌大財留逆促
　壽損尅妻子不死則帶篤疾中風之患
　羅㬋樂旺掌權之多陽宫禄厚隂夜蹉跎
　水同羅㬋晝生陽宫則貴領重權禄位髙厚雄貴出
　羣夜生隂宫尅剥刑傷貧窮下賤身難卓立
　最宜旺位炁木同行晝逢吉曜福禄轉増
　水星照臨十二宫
　　命宫
　守照命宫形質重厚體貌威嚴舉措有成性快寛厚
　多學多智有頭無尾柔中之剛奸中之義心有謀用
　不懐遷怒此星入命專主性巧文章冠世筆陣超羣
　一生無大驚恐災厄逢危不危險不險大事成小能
　順人情若見惡星則反吉為凶見善宿則變禍為福
　寳鑑歌云水星入命最為精危厄災迍自不成逢惡
　則凶見善則喜入廟主少年及第在酉宫女有命服
　巳申巧性文章夘戌藝業口談到未謂之八極星一
　生福禄與紫炁同在命好神仙黄白之事與日金同
　為輔弼格最吉惟水滿三用吉多則反凶謂之無救
　樂旺中主大發財正好處則死盖水不欲滿用故也
　金木同位同行少年及第在陷宫不伶俐與火星相
　惡金星忌妬與日同行多主淫慾忌孛及計同○水
　照合有文章才學多智識心性無定主
　　詩斷水星臨命智多能　引薦求財事不成
　　　　廟旺遷官榮爵秩　餘宫僧道晚年興
　　　　水徳星辰在命宫　得逢旺處便攀龍
　　　　聰明智識多機變　生在榮華富貴中
　　　　命宫只有一水星　蓋世文章異衆人
　　　　父兮生我今何在　不見登科出仕林
　　財帛宫
　水入財帛幼年多散○水照有文章筆上財帛之分
　衣食中年少稱意
　　詩斷財帛宫中遇火争　一如把火照霜氷
　　　　此二宫中逢此曜　初年􁂫槖盡皆傾
　　　　第二星辰在弱宫　飄飄財帛去如風
　　　　若無惡曜來衝破　却曉魚塩水利豐
　　兄弟宫
　水星主多姊妹難得力○水照兄弟隔離他鄉
　　詩斷水星吉曜遇還稀　來照三宫便不竒
　　　　上有親兄下親弟　兩頭無義便侵欺
　　　　水星到巳正乘旺　最嫌金火來相傍
　　　　太陽若落在前頭　縱是後生亦先塟
　　田宅宫
　主自成立又云若臨父母永年齡○水照主先破後
　成田産多因外方立家成活
　　詩斷善星一曜是辰星　得入强宫福轉精
　　　　不見當年刑忌照　便須萬頃與千贏
　　　　四宫遇得水星光　吉助先令母壽長
　　　　文華一遇登科早　為官食禄及爺娘
　　男女宫
　端正至老得力在戌位則招偏庶異色之子○水照
　有聰俊之男見多者只招一人之力
　　詩斷辰星髙照子孫位　俊邁文章為國瑞
　　　　水數推來只一男　振起家風日榮貴
　　奴僕宫
　雖有奴僕鞍馬亦多主失竄○水照奴婢六畜多損
　害
　　詩斷水星旺處旺牛馬　却多奴使性難驅
　　　　雖然萬物總由分　所為稱意自安居
　　　　金木同來奴婢宫　前有太陽男女貴
　　　　只用五六正相鄰　名達天朝振經藝
　　妻妾宫
　妻宫端正談論聰明手足纖細中道亦主生離死别
　○水照主妻性不定多外情及奸盜
　　詩斷水照妻宫對照命　富貴貞賢福難並
　　　　忽然惡煞來相侵　心濫情淫性無定
　　疾厄宫
　少災又云在疾厄時常疾滯○水照須防江河之厄
　亦主疾病
　　詩斷第八宫中水徳臨　温柔情性足人欽
　　　　忌星凶惡來侵犯　沉溺波濤墜井深
　　遷移宫
　水入遷移所謀稱意○水照不利舟行防有風波之
　險厄
　　詩斷水星合照最為珎　更看東生命位星
　　　　賔主和同無惡犯　遷移出處總歡榮
　　　　第九宫中㑹金水　金水太陽同一位
　　　　更加本命對宫濕　屋宇既多尤壯麗
　　官禄宫
　主多口舌强仕以前主有官非相染亦忌婦人憂擾
　之事○水照主官職驟遷
　　詩斷水星偏喜照官宫　出類超羣福自隆
　　　　委任股肱扶寳祚　官居高品貴侯封
　　　　官禄隂陽水到寅　不然火到亦為迍
　　　　自言健訟誇無敵　破散田園自有因
　　福徳宫
　君子得之早年亨通一世優游晚年以來財帛大旺
　庸人得之得力得財中年横發衣食自然所謂不栽
　一株桑箱中有餘服不種一畝田倉中有百榖○水
　照有聲譽貴人舉重之喜只一生不宜隂人交性多
　反善為惡尅身之事
　　詩斷十一宫中水德來　汪洋智識仰賢才
　　　　公嚴厚徳人欽重　澤被生人遍九垓
　　相貌宫
　身形肥小而不瘦神氣清髙容貌端正○水照主人
　好華得隂人喜重
　　詩斷氷星相貌最為强　清風凜凛肅冰霜
　　　　若遇惡星無惡曜　容顔端正動君王
　　　　相貌宫中遇水星　機謀多計足嚴明
　　　　雖然羨容豐衣禄　祗恐飄蓬破六親
　　水星變叚名
　寳瓶宫玉池星○又名天宸星主巧妙聰明得北方
　禄
　　詩斷玉池本是水之精　學館科名萬事亨
　　　　更有惡星相照視　便為僧道也聰明
　磨蝎宫沉晦星○又名天殊星主貴人欽羨文學
　　詩斷水星丑地為沉晦　疾厄遷移溺水津
　　　　妻妾主逢妻不潔　男為盜賊女風塵
　人馬宫滲漏星○又名天樂星主歌舞好舞能謳
　　詩斷寅宫滲漏水為凶　六宫疾病命相呼
　　　　對照傍臨無吉曜　一生辛苦受貧窮
　天蝎宫仇讐星○又名天狡星心性狡猾不誠實
　　詩斷太衝水宿號仇讐　貴賤命來由爾招
　　　　若值孛星羅土計　零丁親屬定應消
　天秤宫玉龍星○又名天貪星主吝財物招是非
　　詩斷角亢辰星號金龍　更加金水喜重重
　　　　學堂四正無凶煞　馳譽蜚聲翰苑中
　雙女宫玉女星○又名天驄星俊傑文章巧妙
　　詩斷巳宫玉女最為良　更得金星佐國王
　　　　男兒得此官榮顯　女人逢此有冠裳
　獅子宫天目星○又名天妙星文才巧妙
　　詩斷午為天目水髙貴　色衣子息皆聰慧
　　　　更加四正福星臨　鮮讀詩書文羙粹
　巨蟹宫巧計星○又名天厭星主遭人厭枉屈
　　詩斷未為巧計美容顔　破蕩庄園賣祖田
　　　　若被惡星相照合　機闗巧藝㑹千般
　隂陽宫紫微星○又名天徳星福禄全美
　　詩斷隂陽全㑹紫微星　富足奢華有始終
　　　　更得妻財増貴盛　子孫榮舉孝廉中
　金牛宫失偶星○又名天傾星隨世情逐髙下
　　詩斷水星失偶到金牛　兩取三婚尚未休
　　　　女子若逢三度嫁　不然離祖在他州
　白羊宫天剛星○又名天巨星主事沉毒坑陷
　　詩斷天剛白羊男女怕　切慮大限損天年
　　　　更逢月孛同宫度　定遭刑獄及顛狂
　雙魚宫𤣥武星○又名禄崇星主福禄超崇
　　詩斷亥宫𤣥武水之精　掌握樞機果不輕
　　　　官禄遷移兼福徳　何愁方外不揚名
　
　
　
　
　
　
　
　
　
　星學大成卷十七
欽定四庫全書
　星學大成卷十八
　　　　　　　　　　　　明　萬民英　撰
　　三辰通載(六曜/)
　太陽
　總龜筭法置積日減一筭以三百六十五日二十五
　分五十秒為一周天之數除之冬至行盈度夏至行
　縮度漸盈漸縮不可槩論今以盈縮中間率行一度
　筭之
　冬至日行一度五分時行八分七十四秒
　小寒日行一度四分時行八分七十六秒
　大寒日行一度三分時行八分四十八秒
　立春日行一度二分時行八分四十九秒
　雨水日行一度一分時行八分四十一秒
　驚蟄春分日行一度時行八分二十三秒
　清明日行九十九分時行八分二十四秒
　谷雨日行九十八分時行八分十八秒
　立夏日行九十七分時行八分八秒
　小滿日行九十六分時行八分
　芒種日行九十五分時行七分九十六秒
　夏至日行九十五分並同上
　小暑日行九十六分時行八分
　大暑日行九十七分時行八分
　立秋日行九十八分谷雨同
　處暑日行九十九分清明同
　白露秋分日行一度驚蟄同
　寒露日行一度一分雨水同
　霜降日行一度二分立春同
　立冬日行一度三分大寒同
　小雪日行一度四分小寒同
　大雪日行一度五分冬至同
　　太陽論
　太陽日宿火之精一名宻星其色紅赤其性寛厚人
　君之象父之所配與衆星同道諸星皆畏服五星三
　合與對望皆留逆而不行其次舍一月一宫一年行
　一周天生於蓬島之間出入扶桑之内卯酉為出入
　之門至午為中天離明之地天光所及照燭無私太
　陽出於卯故卯上立命隨父所在故也惟獨守宫則
　權專諸星為之輔佐其星廟戌樂巳好辰喜寅旺午
　怒酉
　琅玕經云日旺奎宫發有因禄名上達秉臺鈞張星
　本度須髙職水火同方侍従臣寅位晝生財禄重月
　華照合顯榮臻蝕神惡曜俱相背福壽人間未易倫
　○賦云日出扶桑遇白羊而金烏照耀又云末嵗亨
　通定是日月居子午初否後泰日月入身命之宫又
　云家藏金玉従來日在金宫日生見之㑹金木水星
　於命入廟及在午皆主貴品清職文學聰明大怕計
　孛火土同臨弱地則曰交戰叠刑若只與火同宫多
　破祖上物業父須有尅○經云生時火伏日同宫先
　代家資盡消滅若㑹羅計二宿必主交蝕遇之尅剥
　父母陷害骨肉夜生見之則其明背
　　乙生人以為文魁星　丙生人以為催官星
　　壬生人以為魁星　　安命在子以為科甲
　　安身在午者為學堂　安命在卯者為官星
　　丁巳生人以為天官正禄星
　　此星配屬寅午戌三方主
　　太陽歌
　七政昭回日最尊配人父道象人君晨朝杲杲従東
　出萬國葵傾煖似春(日為七政之尊人君之/象又配父道愛日生人)照人命
　守人身員滿形容性又温言語殊常人仰重處心無
　黨更無偏(太陽照入身命主形容員滿言/語殊常人皆仰重無黨無偏)或與嵗辰
　相㑹合文章卓犖動乾坤(若木相㑹/主文章)金同位好婚姻
　妻家財物送来頻(金同得/妻家財)夜見土星晝見火須防病
　患及尊親首尾更来須惡死紫炁緇流及道門忽有
　孛星来邂逅瘵勞說盡父根原(夜土晝火主父殘疾/尾首主父惡死天乙)
　(父為僧道月/孛主父勞瘵)臨財帛聚金銀第四多招好佃賓(太陽/守財)
　(主多財帛在第/四主有田宅)閑極位中兄弟貴子息賢能止一人
　西沒羙妻顔似玉入宫一世沒迍邅第九位莫逡巡
　外鄉近貴有夤縁(外鄉近貴/人提奬)官禄有官兼有禄福宫
　福徳自安閒一一従頭言仔細請君愛惜莫輕傳
　人馬尊崇拱太陽喜寅辰巳怕酉鄉最宜官禄兼臨
　命東出尤嘉福壽長○金水如同廟旺方俱来入命
　喜非常更得太隂相㑹合是為慶㑹也輝光○太陽
　之宿號尊星衆曜相尋如轉輪凡有吉星伏居下不
　能致福反平平○太陽入祥遇木星更添命主必官
　榮若有二星来轉佐必當榮貴事王廷○午宫旺廟
　最為竒更在強宫始得宜若或陷於閑極位少年父
　命必凶危○太陽次喜白羊宫必定其人祖業隆夜
　見土星晝見火不能致富反為凶○太陽與土八宫
　逢夜生惡貌并孤窮早失雙親路途走茫茫不識是
　西東○太陽在命九品遷小人富貴足庒田三合近
　強㸔仔細陷沒沉宫事不全○炁木日月最為良儻
　無惡曜不相妨如逢太乙同對合智巧多財柔乃剛
　○初限不如中末良夜生不如晝生強只怕計孛并
　火土總同廟旺亦為傷○太陽魯分入奎初此是人
　間大貴圗更得官星行旺地安榮終是入鈞樞
　　太陽殿局朝元
　太陽居白羊獅子為本殿臨子午卯酉為正局坐房
　虚星昴四星謂之朝元衆星叅奉曰日帝受朝陽位
　値之名曰御極當為要職若本命太嵗値之受皇恩
　䕃覆世代受禄羣曜取次必主調和鼎鼐
　　太陽躔宿俱出玉闗經玉闗歌
　　詩㫁日躔角宿號天成　晚年須富少年貧
　　　　心髙膽大超人衆　必定前程有大名
　　　　太陽度入東南角　莊重仁慈性端慤
　　　　木金㑹聚宿皆同　大立功名有才學
　　　　日躔亢宿號天柱　學問文章貫今古
　　　　為人歡樂最賢豪　性識孤髙名未遇
　　　　亢宿従来號金龍　五陽辰位日居中
　　　　木曜傍臨傾向日　富貴雙全禄萬鍾
　　　　日躔氐宿號天符　美貌堂堂出衆徒
　　　　性快心髙多自耐　江湖漂泊少年孤
　　　　氐宿屬辰并卯炁　此宿辰宫氣未充
　　　　晝誕孟冬受正氣　壽年長享永無疆
　　　　日躔房宿號天禄　清潔為人享清福
　　　　髙才富學有聲名　耿介超羣還不俗
　　　　太陽東躔房日兎　出自東方偏喜遇
　　　　若加本命晝朝生　發福髙權貴而富
　貴格云太陽東出度星房　腰下須懸金印黄
　　　　日躔心宿號天昌　白日生人福壽康
　　　　若至晚年尤享福　一生終是足衣糧
　　　　東華唯有心三星　水火同居氣未清
　　　　若是土星同孛位　陽居此位勢難禁
　　　　日躔尾宿號天枵　白日生人富益饒
　　　　性急多才人莫敵　夜生鄙俗事煩騷
　　　　太陽来尾漸東升　晝産皆為上貴人
　　　　木炁更臨加品位　夜生疑慮却多驚
　　　　日躔箕宿號天魁　俊乂文章有大才
　　　　父母定須生貴子　官髙位顯列三台
　　　　箕宿従来更好風　東風觧凍氣朦朧
　　　　水曜並陽同度立　其人定夭必須窮
　　　　日躔斗宿號天明　剛勇施為膽氣英
　　　　産業經營辛苦志　老年豐富享安平
　　　　南斗東西有度分　衆星髙拱太陽尊
　　　　貴人天乙臨其上　手足名臣輔相人
　　　　日躔牛宿號天機　機變尤長文藻馳
　　　　更得木生来贊助　榮貴聲名天下知
　　　　金牛磨蝎丑之中　日度逢之福轉隆
　　　　此曜最尊怕忌宿　喜同土火廟宫豐
　　　　日躔女宿號天徳　清秀聰明多智識
　　　　天文𤣥象性孤竒　白日生人最為吉
　　　　太陽與女共相齊　性不庸愚徳也迷
　　　　但遇炁星臨此度　反災為福立孤睽
　　　　日躔虚宿號司天　耿直聰明膽氣兼
　　　　白日生人多富盛　夜生逢此足迍邅
　　　　太陽躔度到虚城　不論賢愚與富貧
　　　　髙坐華堂延壽相　従容穏步作公卿
　貴格云日曜正躔虚宿度　官居輔弼掌鈞樞
　　　　日躔危宿號天隆　性直文章學問豐
　　　　營運資財難積蓄　老年方見免災凶
　　　　危宿中隨虚室居　君陽危立勢難為
　　　　虚室兩星前後立　位而無輔豈非危
　　　　日躔室宿號天福　膽氣權謀性多慾
　　　　平生歡樂少迍災　父母康強延金穀
　　　　太陽一曜最為尊　室宿臨之豈晦昏
　　　　惟愛木金同廟度　此為君象鎮天門
　　　　日躔璧宿號天皓　富貴雙全兼壽考
　　　　多男多女見威尊　必値文章榮達早
　　　　壁居亥上正天門　日月同宫合壁連
　　　　更有金星同水至　水金輔日有髙權
　　　　日躔奎宿號端守　富貴榮華年壽久
　　　　文章髙貴衆難加　白日生人享富厚
　　　　奎為玉闗號王車　日曜臨之福不殊
　　　　木曜更来辰上位　腰懸金帶佩金魚
　貴格云太陽妙度最宜奎　閫外鷹揚萬里威
　　　　日躔婁宿號天宫　大尹公卿將相逢
　　　　年少便應居鼎鼐　生時値此必興隆
　　　　西方婁宿號白羊　金婁西沉日不長
　　　　誰識夕陽猶返照　白羊宫裏勝扶桑
　　　　日躔胃宿號天解　令徳惟賢位安泰
　　　　機謀才畧多智能　有喜須因賢淑輩
　　　　天上太陽臨在胃　夜生背明真可畏
　　　　更逢羅計火孛星　不尅雙親身必墜
　　　　日躔昴宿號天房　耐事經營足食糧
　　　　脾疾冷涎身有壽　日生却得世榮昌
　　　　太陽遇昴福興隆　勛業超羣志氣雄
　　　　四月卯時人不壽　駒隂過隙翣時中
　貴格云宻星遇昴福偏隆　超羣必作人間瑞
　　　　日躔畢宿號天強　賢徳才髙萬事昌
　　　　音律善通憂慮少　心多嗜慾行無良
　　　　畢宫好雨曜昏迷　陽居東位不宜西
　　　　須要嵗星心位立　正臨扶日不終危
　　　　日躔觜宿號天鈞　足禄多能享世榮
　　　　學問淵源才挺出　此人名必播朝廷
　　　　觜中日宿是凶星　陋短形容菜色青
　　　　主性頑蒙多暗昧　縦教修學也無成
　　　　日躔參宿號天水　冷淡持身欲不累
　　　　少才多學富聲名　官宫有禄終須貴
　　　　水居參宿正居坤　紅輪西墜福難言
　　　　須要木生寅上照　酉時日沒正黄昏
　　　　日躔井宿號天弼　冠世文章増福力
　　　　公侯卿監世間榮　福禄恩波傳子息
　　　　惟有井曜未申宫　日躔井度要深逢
　　　　十七度中尚在未　向南之地有髙功
　　　　日躔鬼宿號天流　先代資財用不休
　　　　巧計機闗人莫測　世間多事出隂謀
　　　　鬼宿従来怕日逢　此生惟有夜生隂
　　　　惟是邪星莫干正　鬼金羊位日隂沉
　　　　日躔栁宿號天梁　仕宦須令仕本鄉
　　　　金帛豐盈多積蓄　晚年須見禄榮昌
　　　　栁星漸次屬離宫　十三度内未遭逢
　　　　二七度中惟得日　方逢午位壓羣凶
　　　　日躔星宿號流澤　卿相當朝須得力
　　　　三方星主旺髙強　富貴榮華主輔弼
　　　　㸔来午位有三星　一張一栁一星明
　　　　惟有張星樂月鹿　君居此位有虚名
　貴格云君日周天位在星　功齊傅說位阿衡
　　　　日躔張宿號天正　才智聰明文武並
　　　　官星得力善星居　禄貴兼全増喜慶
　　　　太陽尊曜臨張月　縦有聲名多歇滅
　　　　休將此宿在廟堂　錯誤於人難可說
　　　　日躔翼宿號天婁　賢徳文才出世豪
　　　　若得木星同位次　定應官職守清髙
　　　　太陽翼宿不堪親　翼火為蛇死不明
　　　　大主不祥非横死　疾宫又遇惡星辰
　　　　日躔軫宿號天階　年少功名自鼎来
　　　　端潔為人須大量　定須九棘與三槐
　　　　惟有軫宿號天極　人言陽極福難當
　　　　日到南宫終熾盛　時居大厦佐君王
　　太陽行度
　日在奎宿七度六十八分以上至十三度六十八分
　以下則是火度日是真火為正廟若在五度以下為
　向廟十三度六十八分以上為背廟日在婁宿八度
　十八分以上至九度為正旺九度以上至胃一度十
　八分以下為次旺以上為背旺在八度十八分以下
　為向旺白羊宫躔婁宿九度為旺度如在八度前必
　為大卿及大尹三十年居三輔六府或監國負扆設
　政忠孝恭謹大堪委用如在八度以後即稍減力顯
　達六年如在九度主員郎少年貴久後無力午獅子
　宫星宿為樂亦為卿相旺三十年須在有力之地或
　三方主身命宫在髙強宫分相照或得諸星助之更
　在廟旺之宫則為至貴之人在五弱宫惟寅丑辰上
　或見木對欲順不欲逆三十年富貴位至三公或在
　申戌之位見木逆則為大富之人與金同伏者女人
　富貴作夫人如夜生時見蝕神賤不得其死
　日度主性忠直有道藝宜仕宦得貴人委用有聲名
　平生有福作事長逺更是主星晝生有位近君面員
　耳聳眼大主大貴
　月度得父母力為事有宻謀見事深逺善主財是主
　星有位不是主星大富木度主貴達平生多福合仗
　本鄉官多見金帛晚年主富火度主作事清直殊常
　有福性直不顧危亡多厯江海
　土度主貴人委用宜男女亦多伎巧微貴或虚貴
　金度主好音律歡樂多怨少仁平生多蹇是主星晝
　生加福力有貴位
　水度主財帛豐足多學多智潔净多好使錢有貴人
　扶持
　　太陽入宫
　日宫主作事明白足學有智好修善有𤣥藝是主星
　晝生有位夜生有財非主星晝生大富不受貧苦
　月宫主得父母力為人性宻作事難量立機謀與人
　結交無終始少年逺行損財是主星老年大富非主
　星微有福力
　水宫主為人聰慧作事有㫁多心機善主財足財帛
　少苦老樂火土同宫妨父母兄弟是主星晝生轉加
　富貴與羅計同宫主災禍
　火宫主為人性微急作事明白知人災福多智見足
　財産父多病男女亦然日生人及在陽宫轉佳夜生
　減半
　土宫主為人性沉厚有威嚴能營運善㫁割多財物
　是主星晝生大貴夜生大富不是主星晝生少孤獨
　微有福力更在土度則凶
　金宫主有賢徳知未来事因女人有喜多計謀好鬬
　戰有好妻妾及子孫兼主殊常有福
　水宫主性極聰明智巧足文才所為不定能守事常
　患冷疾㑹天文晝生是主星大吉
　　太陽同宫
　日月同宫主多聲名好文章富貴有科名若晝生人
　日是主夜生月是主更日月在旺廟宫及本宫其人
　聲聞四海又合得國王重用在未宫衣食至老無退
　在戌辰二宫甚有鞍馬牛羊
　　詩㫁日月相㑹嵗嵗同　十二月中月月逢
　　　　正月娵訾終𤣥枵　聖賢降世福興隆
　　　　日月慶㑹吉無涯　天産英雄福邇遐
　　　　百六㑹時邦國泰　人生値此福奢華
　日木同宫主近貴人平生少災有福足財帛多子孫
　更得木星乘旺氣轉好是主星大貴如木星行伏叚
　損財産日在廟則貴
　　詩㫁太陽交㑹木星臨　足禄多財冠古今
　　　　平步青雲昌熾盛　萬般好事稱人心
　日火同宫主為人有信行作事方員好文章多財物
　若得一生在旺宫者主貴
　　詩㫁日火相逢火失炎　禍盈百六莫迯潛
　　　　天災遇此民遭厄　夭䘮生民害義亷
　日土同宫主性格聰明有詞章若是主星晝生日在
　後大貴日在前損父母財産及主惡死月宫尤重亦
　主父有疾
　　詩㫁日土相逢慶瑞饒　産人龍首佐昌朝
　　　　星臨百六邦家泰　萬福攸同百禍消
　日金同宫主好色慾有好妻兼有妻財夜生金在前
　日生金在後皆主大富貴有聲
　　詩㫁日金相遇福生民　必産竒才異世倫
　　　　百六㑹時天福熾　當知慶瑞在今辰
　日水同宫為人聰慧好脩隂徳是主星不伏逆其人
　文學出羣有科名不是主星順行者主微貴有職位
　雖有文章不主文中成事多因父母立身及貴人舉
　荐成立若伏逆者主有技藝好音律若是日主在本
　宫晝生大富夜生微貴
　　詩㫁日水相逢慶瑞盈　欣逢水日賀昇平
　　　　人生値此人中瑞　間世竒才保大名
　　　　水日同宫得地行　不能及第也聰明
　　　　性淳機巧難容事　贏得鄉閭有雋聲
　日羅同宫主不壽身近貴
　　詩㫁太陽正照被羅侵　父在他鄉兒沒親
　　　　先代家財皆破盡　奔波衣食不如人
　　　　太陽朔日怕羅㬋　偏産奸雄起簒謀
　　　　餘日當之興福處　惟逢百六禍堪愁
　日計同宫主多疾厄有腹肚之疾多脫財物
　　詩㫁日計相逢景福昌　官尊直諫佐明王
　　　　怕逢朔日生姦偽　百六如逢大不祥
　　　　薄蝕皆由惡曜侵　那堪又在一宫臨
　　　　破蕩田園皆瓦解　東西南北不寜心
　日孛同宫宜在外邦不宜在家白日生多災
　　詩㫁日孛相刑名字損　反産吉人心惻隠
　　　　姦臣叛世不生兹　百六㑹時保安穏
　日紫同宫多伎藝官至三品父有尅害有疾可免
　　詩㫁太陽紫炁喜相逢　澤潤生民稼穡豐
　　　　百六遇時祥瑞盛　人生㑹此必三公
　　琅玕經節要
　太陽照命金水同位廟旺主方上達之貴炁木月同
　顯赫可致
　金水日同宫謂之輔弼格若得地主文章大貴次要
　得地為限仍須日生如是夜生只富而已有此三星
　在陷害宫則凶炁木日同對或三合見有即主聲譽
　之人更各居廟旺居官清顯位近王庭
　不係主旺亦主富貴主下身低無不掌治
　如不在方主不入廟則為官不顯亦衣禄不背富而
　不厚矣
　水日同宫財禄可及孛日對同機巧可取才幹及人
　横招財利
　日與孛同對合照主性機巧作事靈變好音樂智見
　髙有膽氣柔中之剛多矯詐招外財他息
　非其主旺財食豐足見在日時益於財禄
　凡太陽照命不遇惡星自然受福積財不是主旺亦
　吉
　日同火土輕禄薄財又遇蝕神破離鄉土
　如逢火土二星主衣食不厚多招歇滅損害父母亦
　破祖財亦招刑厄損壽損身妻同子逆善不堅長身
　無久逺又加羅計刑害太甚離破鄉土亦主傷殘人
　多憎惡亦好邪淫多犯王法更逢交逆滅傷壽筭
　淡薄初年艱難財禄日沒月藏富而多福
　太陽臨照十二宫
　　命宫
　守照命宫主面部嚴方顔色紅白陽宫為命入廟為
　科名文章貴品清職修學聰明為人性快不藏事務
　實不偽性敏精忠博通畏事敏而有㫁不忍奸欺不
　妄求不過貪見苦生念其財與禄成在中末之年福
　禄兼全有災無虞及主壽筭長逺平生有福慶常得
　貴人見知不受貧苦與火同對在財帛田宅宫主破
　遇土星主父母有心腸疾卒暴顛酒與孛同對在三
　六九十二宫主尅父與木交㑹足禄多財在寅丑辰
　三宫見木日大貴在申戌二宫見水日大富在酉宫
　家藏金玉在戌宫田宅廣居在閑極自小無災
　　詩㫁太陽臨命性融和　衣禄贏餘禍散磨
　　　　東出壽長西沒減　半生澇漉少年過
　　　　太陽在命九品遷　小人富貴足庒田
　　　　三合近強㸔紫炁　陷沒沉居事不全
　　　　太陽原是火之精　躔度偏宜金水星
　　　　晦朔孛羅同一處　太陽薄蝕命須傾
　　　　命在太陽孛羅守　太陽又怕逢張栁
　　　　婦人戯謔成姦淫　男子淫犇别鄉走
　　財帛宫
　初年多破中末方吉主居貴位同木財最多此宫同
　水主失脫○日照一生近貴人財帛主得福人財寳
　成立
　　詩㫁日居財帛要陽宫　晝生為福夜為凶
　　　　只憂計孛来相尅　財帛猶閑壽不中
　　　　太陽来臨陽極宫　還應財物獲榮昌
　　　　日在長生多得地　定須豪貴越非常
　　兄弟宫
　主招一二人吉得力富貴三合性快為官不過七品
　為禄必定因同類進財日照主兄弟可保一二人之
　力
　　詩㫁兄弟有若鴈同行　豈使三宫陷太陽
　　　　雖是同胞如手足　分張各自富田庄
　　　　兄弟相邀出外鄉　只因第四犯刑傷
　　　　刑傷不用他宫取　男犯太隂女太陽
　　田宅宫
　主得父母財物先破祖後自成招外田庄末年方可
　旺盛
　日照主髙貴宅舍大招田宅産業
　　詩㫁田宅之宫有太陽　須知此位最髙強
　　　　膏腴萬頃連阡陌　榮祖榮宗福禄昌
　　　　日月合照来田宅　田宅定多誇阡陌
　　　　或逢紫炁與羅㬋　一生長是漂流客
　　五男女宫
　主招一子自身晚貴與金水同主招俊麗之男更入
　廟不同凶煞男女清貴○日照先見男吉
　　詩㫁子孫宫内得陽宫　才藻文章竟出塵
　　　　金馬玉堂應有路　少年平步上青雲
　　　　太陽男少女又足　禄順行宫逢土木
　　　　更兼熒惑不相刑　子受官班見五六
　　　　太陽子位獨難當　損破頭男子受殃
　　　　若有吉星相扶救　二男異日貴非常
　　奴婢宫
　主尅父奴婢不得力此星不凶終吉在白羊宫十分
　力晚榮貴○日照主招鞍馬及有得力女使
　　詩㫁奴婢之宫號陷方　照臨君父豈為良
　　　　縦饒父體常清健　亦恐當年壽早傷
　　　　奴僕雖非髙強地　若是太陽亦為貴
　　　　其他紫炁及羅㬋　自然不得分毫利
　　　　日曜加臨侍從宫　賢奴俊馬盛如龍
　　　　妻母被淫欺尅陷　破家偷盗反為凶
　　妻妾宫
　主妻美貌有財性快清秀有吉宿同者娶貴家女財
　帛豐厚増壯門風身主大貴○日照貴相之妻及因妻
　家發旺
　　詩㫁太陽臨照在妻宫　位望尊嚴徳貴崇
　　　　莫使忌星興悖逆　婚姻皇族富豪中
　　　　西沒之中逢日星　頭妻帶甲始安榮
　　　　半路分離難保守　更兼孕育不曽停
　　疾厄宫
　主身近貴不近小人見水星主有刑破異相火同主
　眼疾身破免疾○日照主身少疾患有壽不犯天災
　　詩㫁疾厄宫中見陽星　身體康榮豈見迍
　　　　設使忌星多犯破　反傷眼目不光明
　　　　第八宫中見太陽　偏於酒色起災殃
　　　　父兄先陷妻先死　計孛同宫死外鄉
　　遷移宫
　主内職出入近侍上貴人得人敬重益壽大旺多利
　逺行○日照一生好逺遊常得他方道路之分
　　詩㫁第九宫中遇太陽　更無凶曜在其傍
　　　　好將平日胷中學　對䇿天庭謁帝王
　　官禄宫
　主大貴居星宿定為一品官小人衣食一生少到官
　府不加凶危大事成小○日照宜奉公若有官厄常
　有恩赦之救
　　詩㫁太陽得在十宫居　抱負宏才仰大儒
　　　　他日遺賢求吕傅　官髙輔弼掌鈞樞
　　　　太陽金水同官禄　主將同行真有福
　　　　計都在巳孛未鄉　横貴功名仍納粟
　　福徳宫
　主為人洞達無私曲一生好動晝生逢土夜生逢火
　安閒有壽逢金水主福壽雙全○日照主身心勞漉
　小人遇之奔走無寜日
　　詩㫁福徳宫中遇太陽　光明心事又康強
　　　　金水兩扶成輔弼　天然富貴永無雙
　　　　太陽喜臨福徳地　只嫌朔望逢羅計
　　　　孛亦為災福不全　晝火夜土更須忌
　　相貌宫
　主為人聰明少貴日生逢火麄醜髪黄夜生逢土項
　短睂麄○日照主形相具足多破小人相輕不可與
　下等人作事
　　詩㫁相貌一宫名惡弱　吉星照處合虚着
　　　　惟怕羅㬋月孛星　来與太陽相倚約
　　　　善星多向命宫排　相貌宫中君火来
　　　　又得星辰行順段　平生衣禄自相隨
　　太陽變段星
　寳瓶宫日華星○又名天貴星主得貴人力也
　　詩㫁太陽本是日華星　晝夜循環不暫停
　　　　若是日生多福禄　夜生終不免災迍
　磨蝎宫浮梁星○又名天馬星主貴而不達
　　詩㫁太陽年有三百六　催促光隂如迅速
　　　　晦朔惟忌計羅侵　夜生之人須減福
　人馬宫扶桑星○又名天基星主得貴人成立
　　詩㫁太陽始出拂扶桑　身命加臨近帝王
　　　　福禄官宫居極品　若臨五弱亦尋常
　天蝎宫晹谷星○又名天烏星主横得貴人財
　　詩㫁卯酉𤣥黄二八門　日生晹谷最英靈
　　　　田宅官宫身命貴　六宫十二禍深行
　天秤宫虞泉星○又名天輔星得大貴人托輔
　　詩㫁日出龍門生角亢　天中曜影登虞泉
　　　　照臨宇宙施恩澤　首尾相逢福綿綿
　雙女宫白陽星○又名天福星因貴人成福禄
　　詩㫁己宫日是白陽烏　照曜乾坤總一如
　　　　無黨無偏君子志　何愁福禄不安居
　獅子宫朱明星○又名天禄星得貴人提挈食禄
　　詩㫁騰光離位號朱明　日出乾坤萬象清
　　　　此是太陽真廟旺　七強宫内保光亨
　巨蟹宫曜靈星○又名天柱星因貴人委用成家
　　詩㫁曜靈侵入太隂宫　錯亂隂陽理不同
　　　　性硬氣剛須怕婦　妻強夫弱挫英雄
　隂陽宫東君星○又名天弼星主大貴人成立也
　　詩㫁太陽五月至於申　位屬三隂一氣陽
　　　　此是東君為失位　七強宫得也為殃
　金牛宫咸池星○又名天沒星因貴人成禄
　　詩㫁太陽東出沒於西　喜逢吉曜㑹咸池
　　　　嵗星若得来臨照　福壽榮華晚更宜
　白羊宫大明星○又名天徳星主貴人成家
　　詩㫁太陽戌地日歸藏　入廟君臣佐玉堂
　　　　四正宫中并八煞　一生富貴壽延長
　雙魚宫朝天星○又名天殘星因貴人損傷破敗
　　詩㫁亥上朝天諸位拱　六隂之位来相并
　　　　玉璽為名象屬君　子孝臣忠福禄盛
　
　
　
　
　
　星學大成卷十八
欽定四庫全書
　星學大成卷十九
　　　　　　　　　　　　明　萬民英　撰
　　三辰通載(六曜/)
　太隂星
　總龜筭法置積日减二筭以三千二百二十四一之
　為順行减積日行
　餘不滿順行數者以九因之以中數二百四十八數
　除之除不盡者為殘分在一百二十四以下入疾厯
　二百二十四以上入遲厯
　疾行一日行十四度半強
　平行一日行十三度半強
　遲行一日行十二度強二十七日有竒行一周天更
　行二日與日合朔
　　太隂論
　太隂月宿水之精一名莫星其色青白其性仁慈人
　臣之象母之所配其行宫度有遲疾弦前行疾弦後
　行遲已具于前大約遲疾中間率行十三度三十七
　分一月一周天生於滄海之上出於正西之方也
　　　巳生人以為祿主　甲生人以為貴星(正魁/星)
　　　乙生人以為印星　丙生人以為耗星
　　　丁生人以為福星　戊生人以為暗星
　　　庚生人以為權星　辛生人以為囚星
　　　壬生人以為䕃星　癸生人以為魁刑星
　此星廟戌旺酉喜巳樂申順於亥丑二位怒於寅㸔
　此月在何位則為安身之所若旺樂之處則為吉夜
　生人見之㑹金木二星於身命宫主福禄全備享福
　温煖更為禄主星在旺宫大貴至月朔則交㑹在卯
　十五則相望上弦生人為福下弦生人則減福若圓
　望㑹羅計二曜定主交蝕此星配属夜生人三方主
　瑯玕經云月精廟旺照娄星出賛珪璋輔紫宸臨身
　自然名職重躔胃應為台鼎人水金共位威權鎮木
　炁同宫秀氣臻不晦不殘行净道益財益祿自榮身
　若在驛馬貴人禄宫之地則大富
　經云安身好在禄貴鄉若逄禄馬最髙強居在妻鄉
　多作贅不然妻尅主其雙若遇空亡孤寡地九流之
　士甚相當忽然好生疾囚位男兒夭賤女非良大抵
　論星須安身坐命臨在禄馬貴人之鄉則無不吉更
　得善星照視同宫則其貴無疑此太隂星惟六辛人
　見不分日夜全不得力最忌計羅同凶經云計都臨
　身難免此生之毒藥鑑心經云計都身命火星逆忽
　然羅孛或相當此命終湏逄夭折不然横死路頭亡
　又云計都坐命太隂中身命逄之毒藥終坐命在辰
　者以此為官星六癸人以為食禄神坐命在丑以為
　科甲夫㸔命推星先㸔其格斷人災福如魁星入天
　門與天官正祿同宫更吉星照命者便作大魁斷之
　金木羅土計五座總入廟更一星近月當作侍從命
　斷之權星禄主為吉星同入命者作京官以上命斷
　之五位星辰入命或有入廟乗旺喜樂宫者作三品
　職斷之月孛獨行天門朝有太隂在巳者作翰林學
　士斷之三刑星同在官禄宫作幕職命斷之二十以
　上則無赫顯宜四十以後方見享福羅拱天門與炁
　相望更有吉星入廟照命者或三位星辰在福徳宫
　者並作貴斷之巳生人以火為天官正禄星喜輔於
　月湏夜則吉晝生傷母
　　太隂歌
　太隂乃是月之精纔出中天萬國明初夜一輪光皓
　潔人皆瞻仰快人情(月之初生/人皆喜見)配母道身從生(月配/母道)
　(身從/母生)温柔豐美好儀形命宫兩曜交相合貴位宜居
　始見榮(日月交合照/人命主如此)歲徳同宫賢聖善外家送物不
　曾停(月木相㑹/主賢母)夜火㑹得延齡晝生風患母湏刑(太/隂)
　(與夜火合主夀晝/生主風廱尅母)鎮星來同言蹇滯下弦眼目更無
　睛(土星㑹主言語蹇滯若/在下弦主眼目失明也)金好色妻淫聲不賢内政
　非禮迎(月金㑹好色主妻/不賢反非禮婚)太乙若逄湏庻出紫炁阿
　母好通僧(紫炁阿母甚分明月配母身從母生身/與孛㑹又主庻出天乙相㑹母通僧道)居
　財帛隂貴成第三閑極母康寜自身一世多閒逸棠
　棣和柔好弟兄田宅位聳簷楹子息宫中是女星奴
　馬金鞍招女使滿前侍妾好娉婷
　疾厄無刑無疾厄遷移偏是好游行還居第十并十
　一有官有福不虚稱戌酉未申見太隂巳兼寅亥喜
　來臨冝圓冝夜冝三位入命多孤財禄深太隂入祥
　月數加湏榮禄位美奢華晝生淫亂無宗族金木同
　途宰相家(太隂不問入祥在髙強宫與金木同行皆/多清貴入宫淺者則官入宫深者則加减)
　(以定/之也)
　太隂晝生與火同不為奴婢必盲聾更若主星居陷
　沒其家應少白頭翁○太隂未上最多昌若躔柳宿
　更髙強生日若還逄着此功名富貴必無雙○太隂
　躔昴定非常夀永平生無禍殃切忌計羅并孛照少
　年必定尅親娘○太隂居位乃強宫財帛榮華一世
　豐入陷閒宫憂母死金木交連命不終○太隂太陽
　同宫吉太隂入廟主田庒三方若得齊生旺定知官
　職至員郎○月孛對宫如旺夜必為臺諌肅朝簮更
　宜夜火必髙貴若遇土星刑害侵○月明本位當榮
　顯廟旺應湏作傅岩更或旺宫同水順定居臺省到
　朝叅○太隂圓夜若相逄更在髙強廟旺宫三主隂
　陽無背陷起身從此是名宗○月同歲徳倍多情必
　主初年得禄榮若在旺中居午上終㸔晝錦故鄉行
　(午乃禄/號之位)○月居八煞忌相干豈是朝郎以上官怎可
　失心居相貌若臨奴僕不堪㸔○天乙對同多益筭
　發財兼水又兼金若還與水同宫位福禄之來必稱
　心○月火分明入命宫金星巨蟹惡星同莫教留逆
　還原守定要流徒不善終○太隂得地主科名官禄
　文章世有聲年少必登龍虎榜髙攀仙桂一枝榮
　　太隂殿局朝元
　太隂在巨蟹宫金牛為本殿居子午卯酉為本局張
　心危畢謂之朝元群曜叅奉曰太后受朝隂位值之
　定為母位臨偏則尚為后若陽命受恩䕃之命太歲
　值之或羣曜取次輔佐建旺秉權當得正位六巳生
　人最佳
　　太隂躔宿俱出玉關經玉關歌
　　　　月躔角宿名天貴　學問淵源須大智
　　　　多才慈惠更温良　夜裏生人最為利
　　　　角木蛟星度十三　月若臨之實可堪
　　　　不問疾遲并晦朔　喜同金木與相叅
　　　　月躔亢宿名天璣　富貴榮華人好異
　　　　平生歡樂足豐榮　妻妾顔容更竒美
　　　　辰為亢宿正金鞍　太隂逄此喜團圎
　　　　月曜金龍身瑩潔　珠沉海底水偏寒
　　　　月躔氐宿名天刼　性急多嗔又乖劣
　　　　日生兵火須逄難　若是夜生衣食絶
　　　　氐宿躔卯又属辰　此宫月曜未分明
　　　　卯位相連氐土貉　月華晦昩失隂精
　　　　月躔房宿號天祥　文章學問更蕃昌
　　　　出衆機謀多巧計　平生衣食夀湏長
　　　　太隂辰滯集于房　月兎移來日兎傍
　　　　鬭戰雌雄雖不决　於人那得有安康
　　　　月躔心宿號天韉　運用機謀智未全
　　　　少年未脱生涯計　如臨晚景始安然
　　　　心宿所属在東華　月華到此不堪誇
　　　　大火既從心上盛　隂精安得不羞他
　貴格云玉兎疾行心宿度　植圭端冕侍君王
　　　　月躔尾宿號天宗　勇智多謀膽氣雄
　　　　穿窬摽掠心常有　見木方教免祸凶
　　　　尾宿天江月逈遲　有才多貌稱丰姿
　　　　男女多淫色慾重　秦樓盡醉不知歸
　　　　月躔箕宿號天財　冠古窮今學問該
　　　　但得對宫逄吉曜　文星得地應儒魁
　　　　箕位雖然本属寅　寅宫箕位有風清
　　　　風散彩雲有明月　雲開又見月華明
　　　　月躔斗宿號天封　偉望威名學問通
　　　　君子逄之湏得禄　小人逄此走西東
　　　　北斗經躔好月遊　瑤池貴就斗星求
　　　　斗宿同隂偏喜夜　月明斗夜向天周
　　　　月躔牛宿號天䕃　作事施為要沉審
　　　　性直温良少辛苦　纔過中年便安稳
　　　　太隂夜見至牛金　閑極宫中福倍興
　　　　私居財帛朝朝進　官爵名髙日日新
　　　　月躔女宿號天寳　學識聰明多智巧
　　　　文章冠世少登榮　遷官必定居廊廟
　　　　女宿從來要隂精　隂精女位古同聲
　　　　若遇計羅來入度　太隂必定晦無明
　　　　月躔虚宿號天常　有貌才多更善良
　　　　衣食豐盈倉庫實　聲名閭里自揄揚
　　　　從來虚宿要隂精　月明虚地氣尤清
　　　　莫要土星來並照　月空尤喜月華明
　　　　月躔危宿號天文　胷襟磊落足經綸
　　　　為人玷汚多巧計　圖盡機關行不真
　　　　月兎移來月燕危　平生懶蕩性虚危
　　　　格中升殿誰知識　恬淡純和福夀兒
　貴格云太隂好處最宜危　男必公侯女后妃
　　　　月躔室宿號天鸞　形貌清竒富貴全
　　　　更得水星同位立　直須奏對近天顔
　　　　亥上本位属天門　八萬三星盡拱環
　　　　月属隂柔關内室　隂來理内福彌專
　　　　月躔璧宿號天曄　語言蹇滯事沉思
　　　　若遇蝕神兼月孛　主須生長在寒㣲
　　　　惟有璧位正天堂　月沉雲漢有餘光
　　　　女有精神男曉事　夜生科甲衣金章
　　　　月躔奎宿錦肝腸　不勞餘力至員郎
　　　　更得吉星居十位　定應台輔見君王
　　　　奎為金闕正陽宫　月居闕内秀胸襟
　　　　須要正陽端在午　太隂臨戌廟中尋
　　　　月躔婁宿號天垣　旺廟之中福禄全
　　　　君子遷官居禄顯　小人衣食旺庒田
　　　　婁宿之中遇太陽　婁金狗吠月更深
　　　　平生作事多謀望　終是孤虚枉費心
　　　　月躔胃宿號天印　十度之中貴無並
　　　　更兼金木又同行　金榜題名官一品
　　　　月行胃宿怕逄金　九度逄之貴格深
　　　　合照更遭水與孛　為人不免有貪淫
　　　　月躔昴宿號天光　平生官祿不尋常
　　　　聰明才貌超今古　異日湏為給諌郎
　　　　昴宿属酉正月門　此宫西位月專權
　　　　更有水星同度立　一生清貴富兒孫
　　　　月躔畢宿號天明　峻宇雕墻保萬春
　　　　更得金星來照助　少年及第不虚稱
　　　　月離于畢雨滂沱　身命逄之色慾多
　　　　(闕/)
　
　
　
　
　
　　　　月躔軫宿號天理　勇智多端文學貴
　　　　少年辛苦老豐隆　赫奕聲名傳萬里
　　　　月如到軫是髙強　一生清厚有柔剛
　　　　身命限中俱見照　龍池鳳閣佐君王
　　太隂行度
　月在婁宿八度十八分以下為向廟以上及行木度
　為正廟在胃宿一度十八分為背廟胃宿十度以上
　至五十一分為正旺七度十分以上至十度為向旺
　十一度以上至十三度八分為次旺以下為背旺巨
　蟹為本宫若此廟旺樂宫生人並貴在金牛宫胃十
　度外十一度内為旺度主居貴位若見金木又居有
　力之地必為一品之官若雙魚宫及有力之地則為
　節度使若在辰戌之地與蝕神併居蝎則為凶盗之
　徒見火尤甚必不善終在無力之地見金必落風塵
　以婢妾為妻及奸通骨肉若在昴宿之間亦居極貴
　之地只旺七年若在蟹宫為好樂之地亦為木分之
　宫主貴若張氐胃女之宿及見金更在下位多淫及
　於男女好色慾也
　日度主有貌多才足聲名為事方圓明白殊常有福
　若是主星大貴婦人遇之大旺夫位
　月度主形貌超群精神爽快平生有稱心之福每遇
　貴人見知巧言語多淫慾好女色
　木度主足文學有殊常之福好經營多財産少貧老
　富中弱
　火度主性急多災有兵火之厄一生為事卑賤少與
　貴人結交更有惡星同宫在官夀短吉曜加臨免之
　土度主一生多蹇若吉星助之更在月初大貴因妻
　子有憂過三十二吉因妻有喜
　金度主富貴有貌好歡樂有母妻妾王者委用多因
　婦人災若是女人主荒淫
　水度主聰明智慧有學問心下巧出入得貴人重
　　太隂入宫
　日宫主好歡樂多病平生多福每遇貴人見重是主
　星夜生富貴日生㣲福
　月宫主性宻口敏不是主星㣲有福力若是主星因
　婦人富貴夜生足財有權位
　木宫主稟性沉厚好慈善有威名多財禄是主星夜
　生轉加福厚
　火宫主為人性急多智勇見事不長平生與人結交
　因此有厄是主星可免
　土宫主性温作事沉審夜生尤甚日生好女色平生
　好訟性好殺足心機有詞智是主星㣲有福力不是
　主星平生多災有善星照望則免
　金宫主好容貌人知重巧言語多情慾得婦人敬愛
　謀事多成一生得暗昩財物
　水宫主性聰明為人有行多智見好文章有聲名足
　財産夜生輕巧㑹文章好圗畫不貪多被人玷汚
　　太隂同宫
　月木同宫主文學出衆更得大貴人見知若二星有
　一星在旺樂宫有科名當清要任為給諫大富貴
　　詩斷太隂惟木便相㑹　玉骨氷姿謫仙隊
　　　　男主封侯女貴妃　百六如當足祥瑞
　　　　木月居命不為僧　縱然為道也無成
　　　　只是幽閒髙處士　湏攀桂籍有聲名
　月火同宫主性急多惹人暗地是非是主星有位非
　主星多災有善星救則免亦主被惡人累及性遲鈍
　因繼女有厄男娶得富妻女稼公侯夀至中年有禄
　語澁
　　詩斷太隂熒惑喜相逄　智將謀臣著顯功
　　　　天産其人為宰輔　如當百六慶無窮
　　　　太隂若被火相逄　一寸資財散落空
　　　　母賤父亡兼夀短　為僧為道也無終
　月土同宫土是主星有學問身貴晝生福厚貴逹夜
　生㣲福不是主星多災害言詞蹇澁性純夜生作事
　淫濫主缺唇母有疾
　　詩斷月土㑹遇火為災　偏産頑愚性質呆
　　　　百六㑹時人夭䘮　忠臣失職竄天涯
　月金同宫平生多與婦人結交每被婦人相撓不是
　主星作事無定宜防婦人相損婚晚多情欲有貌志
　氣髙
　　詩斷太隂金宿喜相交　百六逄之慶瑞􁀁
　　　　天産其人扶社稷　官居裂土與分茅
　　　　自來月要與金同　食禄湏知得位崇
　　　　若是當生為土犯　斷然父母兩三重
　月水同宫主性格温厚和睦持重若水是主星文藝
　出衆得國王重用好論訟女人有厄木見則免
　　詩斷月水相逄慶瑞饒　人生遇此賦天才
　　　　温純徳厚榮尊爵　百六當之福禄來
　月羅同宫必主貧賤妻棄子逃日生多招刑法夜生
　猶可不宜母
　　詩斷太隂天首喜相随　智出鷹揚塞外威
　　　　莫教望時生叛逆　禍臨百六可愁悲
　月炁同宫主大招衣食醫術顯名
　　詩斷月炁文章一世豪　為人志氣冠吾曹
　　　　母夀靈長兼清雅　官班超轉職崇髙
　　　　月炁相逄最竒祥　福被生民慶且昌
　　　　萬福攸同逄百六　人生值此必侯王
　月計同宫夜生招獄訟日生猶可不宜母月孛同宫
　亦然
　　詩斷太隂在望計都同　爰産奸凶不孝忠
　　　　不在望時終有怪　投河毒藥或瘟逄
　　琅玕經節要
　月乃隂曜福惠之星主方夜照職禄尤増月圓髙宫
　顯任威治如同金水益財益位木與月同大為福㑹
　天乙對同夀筭髙至孛月對同才術可委夜重晝輕
　所應有異
　太隂宜見炁木二星主性仁敏名髙才邁清幹之人
　亦宜孛夜照主廣記博覽才性宏逺動逹尊貴更居
　廟旺給諫功臣
　土火月同得失可議
　夜同土星必招刑害風狂夭夀之人夜同火星雖有
　刑尅則享福禄若安廟旺則主大貴
　羅計月同亦為災障
　太隂好行静道逄羅計則有交蝕其光不顯却為災
　障若月在於廟旺减其福禄貶官失禄如居常度又
　值殘晦則犯刑遭法尅害尊親妻子多刑家道不立
　親近惡黨恣行兇暴如若逄之多不廉矣更加火土
　孛逆則為惡死之人如得吉星救之亦帶疾傷殘而
　不善終
　金木逄之招其福祿與日同宫顯於名望
　太隂照臨十二宫
　　命宫
　守照命宫形貌清古體不重肥面方神足骨秀色清
　性明急嚴𦂳能幹身孤力寡或假親戚倚其勢力臨
　事憂勤不倦足慮多權最宜為商財産失而有成心
　力能當重事設在窮途亦能成立最喜夜生足財足
　祿生在廟宫大貴主福祿全備享福温煖為人俊雅
　作事善良心懐矯曲結交無終始修學有科名小人
　衣食不招凶危日生逄火難為母主風狂溺水夜生
　逄土口啞缺唇在無力之地見金為風塵婢妾與火
　孛炁同守命宫損父若有水助主風疾逄月孛同計
　都主尅母在陷宫加凶星難為母金木相當生來少
　疾秦趙宫中金星助月少年及第
　　詩斷月照人無俗　　　多孤自有成
　　　　掌財宜市賈　　　託貴有權名
　　　　明急招言妬　　　妻良贅可膺
　　　　若能圎夜照　　　財祿自興榮
　　　　太隂偶臨身命宫　更無刑尅起災凶
　　　　四元三限同強位　㸔取封侯列土封
　　　　太隂逄炁起災迍　計孛交加又變嗔
　　　　夜裏生人難際遇　遇之名字播天門
　　　　太隂隂滯多淫欲　行度照臨頻受福
　　　　遲留伏逆上推尋　入廟天厨分得祿
　　財帛宫
　主財多耗散得貴人力㑹祿馬者有積聚多財寳
　月照一生近貴人財帛亦主得福人財寳成立
　　詩斷太隂得傍命宫排　事起隂人大得財
　　　　若見忌星相破犯　必因奸盗此中來
　　　　月居財上福為深　更加廟旺足珠金
　　　　蝕神若不相照視　縱有災星禍不侵
　　兄弟宫
　有夀有財不宜母兄弟難為凶曜同照有亦不和却
　多姊妹主良善福徳之人○月照主兄弟可保一二
　人之力
　　詩斷第三宫中號𤣥虚　星曜臨之力轉踈
　　　　惟有太隂當此位　命中福祿乃贏餘
　　　　太隂反為福徳星　只為加臨到弟兄
　　　　金水太陽同一位　亦知天下有文名
　　田宅宫
　主招外産置立田庄必命有吉星方能發祿如逄凶
　曜多貧窮加羅㬋尅父加紫炁尅母流孛破盡祖業
　又有自縊水厄○月照主髙貴宅舍大招田宅産業
　　詩斷太隂火星同到午　雖是過房猶尅母
　　　　若是金木與同行　子孫榮貴着金紫
　　　　太隂照曜若相逄　自立榮華萬事通
　　　　又招隂貴増財力　遷移三處振家風
　　男女宫
　主身近貴得一子力不然義多值羅計同尅長子○
　月照先見女宫
　　詩斷隂偶臨宫識者稀　得臨子息愈為竒
　　　　不惟長子無刑尅　更見髙髙折桂枝
　　　　長子如何多産女　只因月與命相依
　　　　命裏逄之多是吉　何况此位更逄之
　　奴僕宫
　主尅母見金奸通骨肉得小人力若金與禄主㑹者
　乃專貼典吏背祿馬者乃卑賤之人○月照主招鞍
　馬有得力女使
　　詩斷陷方奴僕最凶衰　隂偶臨之母不宜
　　　　仰念劬勞恩至大　空持甘㫖泣慈闈
　　　　為官侍從多車馬　三合太隂出六宫
　　　　若是土星相對見　左右相随並罔功
　　妻妾宫
　主妻良善美貌端正有財益夀金牛宫大吉㑹月孛
　妻血疾并生離吉星救免主作贅壻○月照主貴相
　之妻反因妻家發旺
　　詩斷太隂西沒最為佳　明净之宫無㸃瑕
　　　　更若尊星相對望　必生貴子佐皇家
　　　　夫家有福婦家貧　只為孛星加太隂
　　　　自因夫婦和柔了　恰主浮生甑有塵
　　疾厄宫
　主好㓗净土同主目疾獨見可免值凶星主惡疾更
　加惡曜疾病尤甚必主一疾壓身終不能脱○月照
　主平生少疾吉有夀不犯天災
　　詩斷太隂臨主八宫存　畢世災危杳不聞
　　　　忌曜莫教同此位　雙眸渾似月遮雲
　　　　太隂加臨疾厄宫　太隂官禄足為凶
　　　　父亡母存母又嫁　随母飄飄西復東
　　遷移宫
　出入利見大人得人輕重巨蟹宫三倍力加吉星主
　有官職亦宜財富如見計孛惡星一生孤寡多刑及
　生離死别吉星救减半○月照一生好逺遊常得他
　方道路之分
　　詩斷太隂得在九宫中　三合加臨照命同
　　　　偏利遷移商賈客　必因隂貴得財豐
　　　　九位遷移犯太隂　父兄纔死便窮貧
　　　　對位有星相救助　方道貧家在富人
　　官祿宫
　主少年近貴無官災君子有祿小人衣食㑹惡星主
　徒配㑹吉星祿馬主有科名而貴○月照大宜奉公
　若有官厄常有恩赦之救
　　詩斷太隂官祿作身宫　木火同行福倍隆
　　　　孛計不逄功愈重　貴因戚里得侯封
　　　　身居官祿不尋常　福徳星辰入命鄉
　　　　廟樂不曽刑本命　為官湏坐紫衣堂
　　福徳宫
　為人性善心慈有福徳大富㑹吉星主孝順㑹凶星
　心惡暗羅在三合宫主一生暗昩祿馬皆陷為事無
　成雖有權星臨於祿位不能貴○月照多因福人持
　挈立身髙上
　　詩斷隂偶來臨福徳宫　雍容道徳貴尊崇
　　　　更有吉星臨木位　生長皇家族派中
　　　　月居福徳最為妙　處世為人足有餘
　　　　一生輔弼當明徤　為官獲福在參厨
　　相貌宫
　形貌爽朗清秀主富貴聰明○月照主形相具足多
　被小人相輕不可與下等人作事
　　詩斷相貌太隂仍孛星　羅㬋同位最相刑
　　　　兵部牒中著名字　末年財帛振英聲
　　　　三日宫中㸔命星　命中吉徳最為榮
　　　　忽然忌曜來侵犯　甘㫖空持泣母親
　　太隂變叚星
　寳瓶宫天后星○又名天皓星主明徤湛寂也
　　詩斷太隂子上為天后　女貴男榮盡主權
　　　　多缺多盈逄望晦　三宫得此母長年
　磨蝎宫瑤池星○又名天皓星主清閑之福也
　　詩斷太隂元來水之母　丑是瑤池佐君父
　　　　遇望英明至下弦　女則金冠男台輔
　人馬宫陽明星○又名天馘星主事馘毒多後悔
　　詩斷陽明寅上曉星臨　日出扶桑溺太隂
　　　　遇夜生人尤减福　日生澇漉乏資金
　天蝎宫桂影星○又名天車星好逺行得衣祿
　　詩斷月宫桂影仰扶踈　對照西華畢月烏
　　　　二十八宿皆仰月　周囬萬里沒差殊
　天秤宫始晦星○又名天關星女遇之孤房也
　　詩斷辰中始晦月無光　對望宫中怕太陽
　　　　火土計羅臨照視　英雄難保少年郎
　雙女宫陽極星○又名天暗星主女人暗昩欺罔也
　　詩斷陽每極時隂未至　月臨雙女蕩非常
　　　　女逄忌曜多淫蕩　男是貪花卧酒鄉
　獅子宫朝陽星○又名天暗星主得女子横財
　　詩斷月内金烏躔栁宿　正臨離位失其明
　　　　夜生朝北身榮貴　身近君王雨露恩
　巨蟹宫玉魄星○又名天福星主福祿貴逹也
　　詩斷井鬼宫中月喜躔　未中玉魄夀長延
　　　　女人邑號身長貴　四正宫逄祿位遷
　隂陽宫地弼星○又名天官星主文章貴顯
　　詩斷宫属隂陽遇太隂　不宜觜宿只宜參
　　　　參是水猿猿笑月　一生才學貴人欽
　金牛宫玉樞星○又名天後星男貴顯女難言
　　詩斷月到金牛號玉樞　少年必定飽詩書
　　　　三方盡在髙強位　一世優游在帝都
　白羊宫歸朝星○又名大道星主妻不賢潔也
　　詩斷太隂元后戍歸期　總領羣星上玉霄
　　　　只怕日生逄首尾　為官晚景却蕭條
　雙魚宫執璽星○又名天晦星母不賢潔本身福祿
　隹
　　詩斷雙魚執璽太隂星　月到中天分外明
　　　　忌曜不侵湏富貴　水金相照有佳聲
　天乙紫炁星
　總龜筭法置積日减一千二百八十八以一萬二百
　二十八大數除之不盡者為殘分轉一當十以二百
　八十為一度二十八為一分次下除為秒
　平行一日行三分五十七秒
　　紫炁論
　天乙紫炁星續木之餘吉祥之曜也一名景星乃天
　華盖之氣百川霧露之源又名道徳之星順行天輪
　或隠或見其行宫度一日行三分五十七秒一宫住
　二十八箇月二十八年行一周天行道有黄赤之不
　同喜怒之無定此星名太極文昌之星山遇此炁服
　藥有冲天之人海遇此炁水族有化龍之象國遇此
　炁則明君出郡遇此炁則賢人生枯木得之變生蘭
　蕙蚌蛤得之能出驪珠照人身命則富貴雙全福夀
　備足仁慈道徳心孤好善能觧孛計之難善救火土
　之厄
　　辛生人以為禄主星　　甲生人以為䕃星
　　乙生人以為魁刑星　　丙生人以為貴星
　　丁生人以為印星　　　戊生人以為耗星
　　巳生人以為權星　　　庚生人以為暗星
　　壬生人以為正福魁星　癸生人以為囚星
　此星廟在丑旺在亥好在寅樂在申午戌宫安皆喜
　惟未為怒
　琅玕經云炁星牛斗最為珎福禄崇髙上逹人室壁
　星臨超職位尾箕應出貴豪倫申宫得見招財禄午
　戌相逄富貴身身命限中如見照益財恩禄有相親
　○經云紫炁元是木之餘紅肥清白少髭鬚同金同
　水皆為貴木若臨之福最殊○此星天上文星行年
　及身命限得之學者春秋必逄補中小人見此一歲
　無憂凡事所為吉無不利如遇科舉之年得臨命限
　定主秋闈一薦必騰萬里之聲金榜髙登直透三層
　之浪然亦不可一概論湏當推詳命中原守星得力
　然後㸔洞㣲限如遇忌曜則為不吉若為方主反凶
　成吉遇炁限者功名成就凡事稱心行水限值之亦
　吉一年顯逹○經云紫炁不來難發觧任他才學有
　髙聲奈何金榜無名字只為此年無此星○若與太
　陽同在金牛巨蟹宫為福甚𦂳皆主貴位若不居樂
　廟之地在餘宫照人身命主為性緩慢多為九流之
　士好躭釋氏為福亦甚薄與木月同宫在命主性清
　髙兼有貴勢多愛奇異晝生母亦長年紫炁天之喜
　曜性頗類木好清閒淡静所臨之處只與人為福不
　與人為禍偏樂與水木日月同宫為福𦂳也獨行更
　䧟在辰戌丑未四位為福甚薄宜仔細推詳
　　紫炁歌
　紫炁衆星中最善形相分明人仰羡心懐仁義性温柔
　作事與人為方便無妬毒多謹愿少病利官長夀筭
　(紫炁在命主人慈善形相分明性温柔有仁/義作事愛人方便心無毒少病利官有夀)好躭僧
　道立身孤舉措施為慵更懶(紫炁在命好躭釋/氏孤立性多慵懶)日月
　近貴作閒人月㑹母親先化幻(與日同近貴為僧/道閑人月同尅母)夜
　火同時醫與巫土木更來尢懶慢(與夜火㑹主巫醫/與土木㑹主慵懶)
　金同妻妾是娼尼水㑹智能稱俊彦(與金同妻非娼/則尼水㑹有智)
　(能巧/技)彗星分得賊人財天首僧尼訟争戰天尾星同
　有機變(與月孛同主分得賊財與首同主/因僧尼争訟與尾㑹主機巧狡猾)財位横來
　財寳現三宫姊妹或為僧四處廟田主巨萬(在二宫/主横得)
　(古器寄隂財寶在三宫只招/姊妹兄弟為僧尼四宫巨富)奴僕門下出緇流子息
　湏知女先見(在六宫主有僧道出身/門下五宫先招女子)西沒宫中妻宻
　情更與别人情似線(在西沒主美/妻與外人通)八宫終不染時災
　官位不曽見州縣九宫逰賈福宫閑相貌為人性良
　善
　紫炁見木木見土或為正限或臨之相逄必是聲名
　貴此曜元來是紫㣲○九星惟有孛堪畏為福全然
　歸紫炁跳位臨宫廟次佳其他災福有定議○紫炁
　若與財星至當主資財一等竒只恐早年多破散不
　然妻妾主生離○未人申上見紫炁重疊逄生主清
　貴孤辰隔角并宫行母死父亡進田地○紫炁躔宫
　到磨蝎要於月上推圎缺圎時清秀有財糧缺處伶
　仃多破㓕○亥上紫炁到雙魚若是隂人祖業富重
　疊逄金尤更嘉一旦文章定遭遇○木紫同逄亥子
　宫髙強衣食大昌隆水入旺方逄紫炁子孫清貴富
　家翁○庚辛之年紫申酉初主奔波人物醜貪色貪
　財更貪盃又因娶婦旺資財○紫炁居前後有日若
　臨田宅尤為吉月孛計都同共來老去令人貪女色
　○天乙多為應夢竒紫袍呈瑞是佳兒若躔廟旺凶
　星避的是留侯作帝師○流年若與炁相逄種種為
　祥不觧凶舉子遇之湏發薦仕途得此必官隆○當
　年紫炁若臨身下筆驚人似有神帝座木星同照着
　終湏富貴作朝臣○天乙躔牛是福基性髙行直更
　心慈若教陷却三方主縱使為官只奉祠○天乙從
　來主大孤命如逄着莫狂圗三方不向竒星陷斷取
　緇黄即是渠
　　紫炁臨喜怒宫
　喜宫為太極紫㣲文鳳清福星若照身命主性清潔
　為人温厚清閑或照官宫更㑹吉星當為六品之貴
　若無禄馬只作中福人　怒宫或為天女天虞星天
　㑹天匱星若照人身命無救星多主出家及在人之
　第七宫决然為僧道若是庶人在陷宫見之必尅害
　妻子顔色烏黑有救星則主清貴
　　紫炁躔宿俱出玉關經玉關歌
　　　　炁躔角宿號天休　機智清閑藝術優
　　　　僧道逄之多吉慶　庶人不繫若虚舟
　　　　紫炁臨人多殊異　角木蛟中主尊貴
　　　　僧道章服庶人財　職司之人増禄位
　　　　炁躔亢宿號天僮　性善文章藝術通
　　　　不獨為官并富旺　神仙樂道福無窮
　貴格云紫炁若來角亢方　萬里台星光爍爍
　　　　炁躔氐宿號天環　雲水留心自得閒
　　　　耿介孤髙人自傲　為人只是好居仙
　　　　紫炁來氐不十全　雖為財庫夀之源
　　　　計土火羅同入度　災多福少不當言
　　　　炁躔房宿號天衝　平生清福有誰同
　　　　道釋白衣好消息　資財衣禄却豐隆
　　　　卯中有宿名為兎　紫炁正樂房三度
　　　　榮封妻子禄超羣　又且揚名益宗祖
　　　　炁躔心宿號天徳　子孫雖有終湏尅
　　　　儒學釋典自能通　𤣥象天文湏㑹得
　　　　心宿大火在東宫　炁曜來居怕火逄
　　　　紫炁本無心上火　炁藏心火必争雄
　　　　炁躔尾宿號天婣　心性豪強尅子孫
　　　　謀畧威權心莫測　聲名忠義播乾坤
　　　　尾星好炁在寅宫　寅位東方炁曜雄
　　　　盖炁好行東令首　仁慈尊重少災凶
　　　　炁躔箕宿號天循　智識機謀果毅深
　　　　性直文章聲逺播　貴人相遇有知音
　　　　箕星本在木宫居　誰知炁属木之餘
　　　　此曜好淫為入廟　箕風好動炁終虞
　　　　炁躔斗宿號天斛　飄然孤潔為清福
　　　　文章忠直外安閑　朋友柔和衣食足
　　　　斗為帝曜自尊嚴　炁宿相躔福禄綿
　　　　此位偏宜道徳曜　得居星斗是朝賢
　貴格云天乙若臨南斗方　尺璧寸珠未為寳
　　　　炁躔牛宿號天輪　尊重清髙害六親
　　　　金火逄之官顯赫　如逄木月富豪人
　　　　牛星從來正丑親　炁朝北位近嚴宸
　　　　大抵牛星傍斗立　牛逄炁曜徳惟馨
　　　　炁躔女宿號天瑞　耿介孤髙性獨明
　　　　但得吉星居十位　必為廊廟福蒼生
　　　　女星雖是子丑宫　炁來此地木堪逄
　　　　炁得女星雖樂好　女隂炁味不相同
　　　　炁躔虚宿號天文　清秀為人近至尊
　　　　骨肉難為自孤潔　逹人僧道樂平生
　　　　虚位躔宫在北辰　炁來望闕正朝真
　　　　湏是獨居方有福　更逄土忌不相嗔
　　　　炁躔危宿號天僮　為僧章服貴人同
　　　　談天𤣥象心明悟　樂道逍遙善事叢
　　　　危星亦在子之宫　炁曜來躔福不隆
　　　　炁係木餘無旺子　炁星危曜不安榮
　　　　炁躔室宿號天𤣥　道釋儒流性自然
　　　　經術從來胸臆悟　文才洞徹事神仙
　　　　天乙來臨室火猪　此星無憂木之餘
　　　　不值空亡孤貧地　福髙貴夀富難如
　　　　炁躔璧宿號天覺　機智文章更多學
　　　　更能籌筭悟天機　舉錯施為應不錯
　　　　炁星到壁事相和　妻子逄之有難多
　　　　最是清孤偏尅陷　若為僧道却無磨
　　　　炁躔奎宿號天乙　性直忠良又煩急
　　　　平生多是不安閒　不受人欺財聚積
　　　　奎星漸属戌白羊　此星炁曜主權綱
　　　　炁若躔奎珍重徳　徳星珍重自相當
　　　　炁躔婁宿號天虚　為人孤害六親踈
　　　　緇黄自是平生事　衣食清閒一事無
　　　　婁宿莫要炁來臨　金狗相逄炁不清
　　　　此曜要行清貴宿　婁金狗與炁相刑
　　　　炁躔胃宿號天音　衣食生來却稱心
　　　　妻子宫中難聚㑹　四方交友自同襟
　　　　胃星本是酉戌初　戌位同躔炁有餘
　　　　西位火沉無猛曜　此星柔順要西居
　　　　炁躔昴宿號天端　為人崇重命孤寒
　　　　情性耿介難侵犯　忠孝家門百行安
　　　　昴中正属金中臨　炁依金牛道徳純
　　　　此曜孤辰躔昴位　妻兒孤獨福閒人
　　　　炁躔畢宿號天吉　天乙居中加福力
　　　　為人清秀善為心　官禄星扶進爵秩
　　　　炁曜名為華盖星　如臨畢宿酉和申
　　　　十六度中皆喜旺　最宜坐命與安身
　　　　炁躔觜宿號天福　衣食安然勝僧道
　　　　金玉財寳自天來　妻子難為終夀考
　　　　觜星明處炁來遊　必使君王早夜求
　　　　更是官星兼禄主　布衣何慮不封侯
　貴格云天乙最宜躔在觜　極品官資性至慈
　　　　炁躔參宿號天瓊　為官終是貴遷榮
　　　　幹直忠良叅相位　文章事業擅西清
　　　　叅星偏要炁同行　炁臨禄位必公卿
　　　　道徳要逄西位立　炁逄西旺必安榮
　　　　炁躔井宿號天令　文武兩全才更敏
　　　　參樞給諫盡功臣　官職崇髙年夀永
　　　　井宿雖是未宫中　炁要恬居愛井逄
　　　　盖井深沉太乙静　女尼男道自心聰
　　　　炁躔鬼宿號天榮　積善之家有此人
　　　　富貴崇髙聲逺振　官途超越旺門庭
　　　　鬼星年位要炁星　炁属木餘入廟深
　　　　此是隂居宜炁静　金羊偏愛炁金臨
　　　　炁躔栁宿號天平　好静温良免禍生
　　　　衣禄平平無破敗　子孫終是不相親
　　　　栁宿本是午未宫　炁躔兩位更英雄
　　　　炁入栁宫同廟樂　一生清貴不生凶
　　　　炁躔星宿號天強　命中若遇定孤孀
　　　　財旺家門自興盛　若為僧道夀延長
　　　　紫炁行宫入到星　名彰禄至照人榮
　　　　羅㬋同度成勲業　位顯官崇台鼎臣
　　　　炁躔張宿號天芒　尅䧟妻兒命裏當
　　　　縱有髙才心又急　晚年方可免恓惶
　　　　張宿好與炁同宫　炁若同時必主聰
　　　　惟有張星偏好此　月鹿喜有夀星逄
　　　　炁躔翼宿號天牢　命宫若值定孤髙
　　　　生計為謀多費力　若為僧道自逍遙
　　　　翼星漸入雙女家　巳火燄燄炁咨嗟
　　　　炁柔不旺在雙女　翼躔此宿困天涯
　　　　炁躔軫宿號天嗟　子孫足處定迍乖
　　　　命若逄之身獨喜　此人衣食少寛懐
　　　　紫炁軫位雖孤獨　身命若逄多發禄
　　　　煞不能入禍不深　吉曜終與人為福
　　紫炁入宫
　天乙室牛為旺箕為樂觜為廟居此生人得大人敬
　重常近至尊惟宜見金木火月為極貴入宫親宻之
　任旺二十四年見水月好竒異書見金火急性居官
　顯赫好神仙之事在僧道宜章服在陷宫有水月金
　火亦為貴人
　日月宫主為性緩作事方圎好藝術有慈心因道藝
　成立後乃富貴水木宫主為人性格聰慧智量大有
　心機主富貴
　火宫主性格慈惠文武異常見文習文見武習武更
　諸星居有力位大貴
　金宫主好兵法有謀畧得貴人擢用若諸星在強宫
　生旺主有位土宫為人有信作事方圎有聲名好文
　章三主星居有力位必有典郡之權三主在稍髙位
　定主大富三主在無力位亦主㣲福
　　紫炁同宫
　炁日月同宫得父母力近貴人
　　詩斷太陽紫炁㑹相逄　澤潤生民稼穡豐
　　　　百六遇時祥瑞盛　人生遇此㑹三公
　　　　月炁文章一世豪　為人志氣冠吾曹
　　　　母夀靈長兼清雅　官班超轉職崇髙
　炁金同宫主得貴人女為妻女人愛慕在陷害宫主
　有妨害
　　詩斷金星相逄紫炁星　禹門先躍化凡鱗
　　　　威加夷狄為良將　爕理隂陽輔帝辰
　炁水同宫主有聲名足文章居清華之地大富貴
　　詩斷水星紫炁㑹相逄　天産其人福勢長
　　　　官爵顯榮家又富　千斯倉與萬斯箱
　　　　紫與水星能作善　厚徳純性學神仙
　　　　醫卜技工多文藝　一生福夀兩綿延
　炁土同宫主為土地之官好神仙之事長生之道
　　詩斷土星紫炁喜相依　冠冕榮身爵位巍
　　　　丹赤之心剛且毅　徳延萬里足光輝
　炁火同宫主宜服色心卑下火星順行主福禄宏逺
　炁木同宫主大人舉薦之力亦主貴顯
　　詩斷紫炁不來難發觧　任他才學動公卿
　　　　寄語才髙湏要命　不用頻頻祝上清
　　　　木星紫炁福豐隆　百六逄之慶不窮
　　　　更在廟宫隂徳重　官為師相位侯封
　炁羅同宫主器量宏大雄貴顯禄
　　詩斷紫炁羅㬋喜㑹同　人生剛毅抱英雄
　　　　揮戈却日平姦虜　笑取勲名反掌中
　炁計同宫夜照主文學晝生多招凶險成敗尅害事
　物
　　詩斷紫炁相逄見計都　家多粟帛富庄租
　　　　廟宫人值貂冠任　百六逄時萬禍祛
　　　　紫炁計都同一位　復定經中尤為忌
　　　　命宫逄此災不輕　若見身宫最難避
　炁孛同宫主足謀多慮能掌兵機職任清髙
　　詩斷蹇薄皆由孛紫逄　離鄉背井道途中
　　　　多情色慾仍為盗　千方百計也還窮
　　琅玕經節要
　紫炁天乙福貴之星官髙遇善福禄彌堅金木同宫名
　望之重各臨旺度明君委用星行順旺清貴之職可領重
　權乆而不失日月同之助其福祿初度加臨大為榮旺
　炁同日月多助其福更在初度旺宫身名榮逹如主不
　順遇蝕神即為僧道術巧之人木祿不背
　首羅同行職祿殊勲臨於旺樂偃武脩文炁同孛計足
　謀多智夜逄貴旺文權武畧若是日逄多主興廢
　羅㬋日曜宜日生計都隂曜利夜生文武全備雄貴
　顯祿反此則招險厄成敗尅害之重
　日土順行財業豐富或旺或廟引從旌旗
　土日同宫順行主富貴有名望若在廟旺貴權節帥
　官祿顯揚子孫超卓無不榮貴
　天乙火同福祿則重火順宫吉職叅侍從旺水逄炁
　廟招地利或道或僧或儒或藝處衆多通樂於遊説
　時命運逄迎恩被荐起發聲名官有權治
　紫炁臨照十二宫
　　命宫
　守照命宫主顔容尊貴不肥重骨節柔長性敏多通
　臨事有斷博通畏事為事善良性情慈善出衆尊重
　仁慈道徳一生好静大利僧道孤害六親惡曜刑破
　處世孤貧見金木火月為極貴之人居親宻之任見
　金火急性居官顯赫及好神仙之事見水月好竒異
　書畫更得諸福星在強相扶必大(闕/)此星名諫善○
　木土同入命宫謂之紫㣲垣○炁月同入命宫醫卜
　顯名計孛同入命宫主因酒色犯刑
　　詩斷紫炁臨命照　　　身髙財帛低
　　　　初年六親散　　　後運總相宜
　　　　紫炁文章最吉祥　照臨身命福非常
　　　　更觧諸凶明道徳　庶民僧道亦安強
　　　　紫炁臨宫學冠倫　如臨暗曜號孤神
　　　　雖然不是天庭客　亦作禪門第一人
　　財帛宫
　先破後成○炁照多因行業有藝財之分
　　詩斷老陽紫炁木之精　道徳尊崇性最仁
　　　　在此弱宫安吉曜　破來財帛更豐盈
　　　　羅孛同來到第二　早年學博仍謀利
　　　　博主多輸謀利空　直使中年大昌熾
　　兄弟宫
　得貴人朋友力兄弟雖有反目無情主相分離○炁
　照合有貴相兄弟
　　詩斷紫炁來臨兄弟時　孤星却主兩分離
　　　　雖然時暫同相聚　反目無情性不比
　　田宅宫
　宜仕宦主父母長夀○炁照一生増進父因子孫榮
　立
　　詩斷當生紫炁四宫行　福䕃兩親保夀榮
　　　　㸔取耆年精力徤　都縁強位老人星
　　　　紫炁居臨父母宫　寛懐雅意福湏隆
　　　　若居廟旺無相尅　外州庄産積盈豐
　　男女宫
　見子晚此乃孤星早則傷害除非妻子命有此星相
　抵則可矣○炁星合貴女之分男可保一人之力
　　詩斷炁星來照子孫宫　頴悟聰明更美容
　　　　邁祖超宗榮貴顯　家門昌盛永無窮
　　　　孤星孤炁一人加　聰明超俊足竒誇
　　　　只恐前禄來保守　衣色冠帶耀吾家
　　奴僕宫
　奴馬多聚㑹○炁照大招奴馬因小人發祿有結交
　之分
　　詩斷觧除災厄保康強　紫炁來躔最吉祥
　　　　奴僕小心多戀主　田蠶進益富倉箱
　　　　僕馬宫中紫炁星　孤髙落陷不為情
　　　　成行奴僕難留在　飲膳區區自煮烹
　　妻妾宫
　妻妾方可保守○炁照多恃妻妾之力
　　詩斷夀星得在七宫㑹　妻妾歡諧多發瑞
　　　　官髙職顯侍宸垣　華胃家風應不堕
　　　　妻妾五位怕相逄　必定湏防見尅凶
　　　　若在命宫及官祿　方袍圎頂或孤蹤
　　　　有妾有妻事匪他　只因紫炁孛同羅
　　　　縱有三妻并四妾　淫聲妬嫉不調和
　　疾厄宫
　生來少病
　　詩斷疾厄只防多疾病　若逄紫炁却成祥
　　　　為人酒色多無説　只為星辰坐太陽
　　　　觧厄脱難最雄強　紫炁生來免禍殃
　　　　道徳日増君子泰　超羣發秀筭延長
　　遷移宫
　遷官居顯職亦主貴人接引○炁照食他方之祿得
　髙上慈善之分
　　詩斷紫炁迎祥司大福　常人得之財富足
　　　　何况三合臨遷移　趨侍宸垣享天祿
　　　　第九宫中有夀星　堂堂眉宇及精神
　　　　豈知天上清髙宿　下照塵寰有道人
　　官祿宫
　當得貴人委用○炁照一生不犯刑名縱有官中大
　厄自有觧脱不成大害
　　詩斷夀星錫福最為竒　官祿強宫喜遇之
　　　　家世綿綿増異福　員郎卿監又何疑
　　　　紫衣師號九流人　官祿宫中紫炁星
　　　　若是木人兄弟取　任他清貴亦無名
　　福徳宫
　得男女力○炁照受髙上福徳主有大富
　　詩斷福徳文章紫炁星　照臨福徳最為珍
　　　　夀齡永逺豐天祿　特産賢英異世倫
　　　　俊雅超羣紫炁星　來居福徳祿兼榮
　　　　顯逹必然三主應　為官定是作公卿
　　相貌宫
　好神仙事○炁照性慈有恩見事和平受人倚托因
　寄附損財
　　詩斷相貌宫中紫炁臨　精神瀟洒倍安榮
　　　　如何晚景身輕徤　必是當生作夀星
　　紫炁變段星
　寳瓶宫紫宸星○又名華盖星主為九流僧道之人
　　詩斷紫炁紫炁號紫宸　吉宿同臨作輔臣
　　　　孤寡空亡閒極位　僧道孤虚技術人
　磨蝎宫福徳星○又名天瑞星主貴祿榮顯
　　詩斷炁為福徳丑中宫　正廟生人貴顯重
　　　　更得吉星同㑹聚　必為官品至三公
　人馬宫太虚星○又名瑞光星主得空亡九流人横
　財
　　詩斷寅宫紫炁最超殊　入樂居垣號太虚
　　　　命位徳官雙遇着　少年官職逹亨衢
　天蝎宫天樞星○又名天和星技藝巧術智能
　　詩斷天樞昴位炁星臨　此曜逄之福且平
　　　　但要木星諸吉曜　同臨此位福髙人
　天秤宫地庫星○又名金櫃星主財祿官榮也
　　詩斷紫炁文星若到辰　馳名地庫自豐榮
　　　　再遇木名垣局内　文章學問更聰明
　雙女宫天始星○又名紅鸞星主近帝位前
　　詩斷天乙星臨雙女躔　初年孤滯晚安然
　　　　更得木星同合照　一生常近帝王前
　獅子宫天津星○又名天孤星主鰥寡孤獨
　　詩斷紫炁天喜臨於午　此號天津必有涯
　　　　富貴一身人莫及　子孫榮滿祿尤遐
　巨蟹宫曠目星○又名天潔星主事清潔
　　詩斷未上紫炁名曠目　多主災殃無福力
　　　　除非祿主在髙強　亦要同宫㑹木日
　隂陽宫十福星○又名瑞巴星帝王擢用貴權
　　詩斷申宫十福炁星名　樂位逄之富貴人
　　　　縱有惡星臨着處　也湏受相定尊榮
　金牛宫天旻星○又名瑞相星文藝技巧之能
　　詩斷酉宫大乙號天旻　廟地行為上逹人
　　　　更得金星來助月　髙強必主夀長春
　白羊宫天盈星○又名天乙星主僧道儒流
　　詩斷白羊所喜為天乙　位號天盈榖滿倉
　　　　若在七強為福𦂳　早年登第入朝郎
　雙魚宫天觧星○又名祥光星主祥彩得古寳横財
　也
　　詩斷天曜雙魚天觧中　一生謀運足亨通
　　　　五七宫中妻子貴　只憂傷尅的難終
　
　
　
　
　
　
　
　
　
　
　
　
　
　
　星學大成卷十九
欽定四庫全書
　星學大成卷二十
　　　　　　　　　　　　明　萬民英　撰
　　三辰通載
　太乙月孛星
　總龜筭法置積日加一千二百三十五以三千二百
　三十五大數除之啇數一千五十列上位其餘不盡
　者為殘分用七因之上位啇數以二十一因之加八
　下位以六十二為一度不滿者不入分(闕/)平行一日
　行十一分二十九秒
　　月孛論
　太乙月孛星属水之餘天暗之宿也一名彗星一名
　妖星一名天哭毛頭星隠行於天其行宫度一日行
　十一分二十九秒一宫住九箇月九年行一周天行
　道有黄赤之不同喜怒之無定喜則為少㣲星怒則
　為彗星此星出現使衆曜無光羣星失色或入南北
　斗中或入太㣲宫或犯天闕國須有災所主分野郡
　必有災人民饑饉流離其方若兵興將死兵亡
　　乙生人以為祿主星　　　甲生人以為暗星
　　丙生人以為權星　　　　丁生人以為囚星
　　戊生人以為印星　　　　巳生人以為刑星
　　庚生人以為催官星(貴/星)　　辛生人以為䕃星
　　壬生人以為耗星　　　　癸生人以為福星
　此星廟未旺寅好巳樂酉喜申順子怒戌
　琅玕經云命與身宫孛照時栁躔初到最為竒諫官
　御史元相稱兵寄文衡又所宜富貴可期經翼軫聲
　名當發在虚危更臨身宿直難者最喜隂方夜見之
　○此星空與人為福多與人為祸若乗栁梢旺度之
　分善星相㑹便作大官命斷之縱使為官亦為歇㓕
　又最忌金星同宫亦主尅害妻子○經云欲問榮華
　及好妻生來太白順遷移若逄對照家無子那更同
　宫被孛欺○賦云尅妻害子太白與月孛同宫○又
　云妻無子息都縁孛在髙強推星者宜仔細消息無
　有不應君子得之在命亦喜劍鋒同宫乙未人劍亥
　鋒夘巳酉人劍鋒俱丑乙亥人劍卯鋒亥巳丑人劍
　巳鋒酉乙卯人劍未鋒亥巳已人劍酉鋒巳此煞在
　命專主權柄在妻損妻臨子害子○經云劍鋒之煞
　細推詳又臨身命最為良執卷之人湏及第釋衣道
　術足財糧惟有小人全不好㑹教早夭法塲亡更被
　天刑㐲尸制投河自縊眼無光此星吉星名福煞百
　人逄之百箇昌若更盡傳真言訣合用金銀數十廂
　○六乙生人孛為正官祿星月孛星同宫不為凶惡
　之宿
　　月孛歌
　彗星威烈形似墨眉目精神光灼爍(闕/)　　猛少言
　詞膽氣麄雄心性惡能運謀多禮樂最有心機難測度
　財多聚散一身孤父母家財多索寞金牛巨蟹及雙
　魚寳瓶宫中好安着堂堂容貌有威權富貴崢嶸人
　驚愕日月㑹事安着父母凶狂先盖廓木來必定助
　威權金㑹貪滛妻愛謔男為巫術女為尼水到穿窬
　入樓閣土火亂世號英雄紫炁更能脩合藥天首㑹
　好刼掠天尾法塲世抛却居財盗賊破家資兄弟妻
　宫難檢約疾厄腸風内主災西没之位妻䘮却官宫
　凌辱夭天年十一宫中偏福薄陷宫十相不曽全依
　此推之終不錯
　九晁惟有孛堪畏若到南方宜向未未前中後坐太
　陽一生名字播馨香○獨行尤可免災迍切忌相逄
　首尾星或更同居髙強位不為人害定遭刑○孛星
　最喜入秦州為官作事最優游平生食祿無停歇佩
　玉腰金侍九旒○與水同行更處閑或無吉曜去相
　叅限中更若來臨照男作偷兒女必姦○子午孛星
　喜在寅亥申依舊主逄申寅申兩位孛星列子孫榮
　貴佐明君○巳未二方逄月孛九流飄蕩多出入直
　饒入廟雙女扶只是終身足衣禄○莫以此星為大
　忌除却寅宫偏喜未更得太陽相逼夾兄弟絶無有
　田地○子午還歸子午位若在弱宫方可喜元來富
　貴亦尋常亦主髙明通性理○丑人不喜孛衝年雖
　居廟樂祸連連遲留若向申辰上媒保得財仍得田
　○太陽若與孛同宫第一隂人不可逄丈夫隂徳并
　疾厄偏因好事傷財帛○太隂本自有虧盈為福為
　災無定形若見太隂與月孛母亡父䘮惹官刑○生
　時孛在栁躔間更把官星仔細㸔三主若居強位上
　豸冠丰采爍人寒○太乙人加惡曜名逄之多説祸
　非輕如何却有榮華者在廟因為鈐轄星○威權本
　是將星髙好把功名属汝曹不被凶神輕犯破也湏
　鄉社作英豪○孛星不得善星扶如虎如蛇毒有餘
　男命刑妻非一室如云女命亦三夫○孛同天尾火
　宫行木土金星陷不明命主更居無力地斷然自縊
　䘮其生
　　月孛臨喜怒宫
　喜宫名為天極天曲天亹星若身命逄之為性凶險
　作事猛烈只宜同五星在命并八煞官祿主有清貴
　之職若庶人多災厄損妻子随宫分斷之在身宫主
　枷鎻之厄危險之災水火之厄被人誣頼母必有廢
　疾若為僧道則有權亦主住持怒宫名為䘮車鬼災
　天彗星若身命遇之多是非貪酒色更犯煞星主徒
　配逺方若官祿宫遇之皆主不測灾及為貪婪至賤
　之軰兼主惡死有救星則平僧道可免
　　月孛躔宿俱出玉關經玉關歌
　　詩斷孛躔角宿號天亹　情性聰明丰貌美
　　　　貪淫好酒心不賢　煞害傷妻湏尅子
　　　　角木蛟辰龍　　　見孛必爭雄
　　　　更逄陽刄位　　　刼㓂法塲中
　　　　角度相逄怕太乙　定遭犯歲多沉沒
　　　　金木吉曜與同行　老歲方能保簮笏
　　　　孛躔亢宿號天㣲　心毒如蛇事事危
　　　　易喜易嗔人不定　此生定是損妻兒
　　　　亢宿属金龍　　　得孛反生凶
　　　　孛在龍前為武曬　藩垣坐鎮立邊功
　　　　太乙亢度最清竒　九度之中正所宜
　　　　金徳同之真為美　財名横發少年時
　　　　孛躔氐宿號天僉　凡事施為却得安
　　　　更得官星來抆助　朱衣紫綬聳朝班
　　　　氐惡孛星同　　　祼體分外凶
　　　　誰知氐土貉　　　見孛反孤窮
　　　　太乙九月過一宫　九年一次到氐宫
　　　　官祿獨行隂夜喜　發災還與惡星同
　　　　孛躔房宿號天瞻　若臨身命為大權
　　　　文韜武畧居官顯　更立功名主重權
　　　　房兔日方隆　　　東去孛共蹤
　　　　卯宫為刑曜　　　隂宿犯陽宫
　　　　太乙來房性妖孽　或女或男皆作劣
　　　　一生孤苦尅雙親　作事無謀心不决
　　　　孛躔心宿號天祗　官職榮華祿位宜
　　　　百里郎官名位著　叅謀半刺着緋衣
　　　　心宿孛難容　　　陽位孛孤窮
　　　　土星無夜忌　　　凶忌兩重凶
　　　　乙星為性多猛烈　心上相逄亦作孽
　　　　不宜水宿同度中　六親骨肉情皆别
　　　　孛躔尾宿號天該　家道興隆慶大來
　　　　身命逄之官祿至　將軍公輔藴三才
　　　　尾宿属春寅　　　孛到必消沉
　　　　兩宫寅卯位　　　到此惡難成
　　　　太乙尾宿不完全　危險如何保夀年
　　　　十箇八九多禍夭　千思萬計實難言
　　　　孛躔箕宿號天華　位逄燕國定豪奢
　　　　官班自有超榮貴　財物金珠富一家
　　　　孛宿怕躔箕　　　箕風動刑妻
　　　　孛到孤刑曜　　　妻位不相宜
　　　　乙逄燕分著緋衣　正喜遊宫定到箕
　　　　古法盛稱寅地旺　此人必貴定無疑
　貴格云彗星寅位必躔箕　節鉞封侯被織衣
　　　　孛躔斗宿號天嚚　面生波浪口無聲
　　　　不是過房湏有尅　貪花愛酒賭錢人
　　　　斗前難祼體　　　瞻斗有尊權
　　　　到此不嚴肅　　　朝斗與朝天
　　　　斗廿四度值乙星　多憂多樂亦傷刑
　　　　刑後忽然身富貴　為主圎夜月光明
　　　　孛躔牛宿號天芳　孤寡徒刑性更凶
　　　　若教疾病躔身上　免得生離不善終
　　　　牛宿號刑星　　　夜生更怕刑
　　　　孛水土牛忌　　　休問利和名
　　　　太乙忽然下牛來　入在髙宫獨不災
　　　　此曜所為心性别　吉曜同之任意裁
　　　　孛躔女宿名暗金　毒害顛狂曜六親
　　　　花街栁陌貪遊冶　莫教老後更伶仃
　　　　女好孛星來　　　北闕孛湏諧
　　　　餘宫皆祼體　　　到此不為災
　　　　乙星惡曜女家存　此命之人定有迍
　　　　所謀不定心疑慮　恩背情踈妻必分
　　　　孛躔虚宿名天智　萬事施為皆遂意
　　　　官班富貴旺門庭　只恐兒孫無一二
　　　　虚宿北辰宫　　　孛星作福從
　　　　北闕衆星拱　　　緋衣拜髙穹
　　　　乙臨虚地將何决　萬事過人真殊絶
　　　　只宜夜旺此宫生　財似泉流官不竭
　　　　孛躔危宿名天姱　命若逄之旺一家
　　　　不是官崇湏富盛　妻宫子位必吁嗟
　　　　危孛逄天京　　　室亥在前程
　　　　孛到為吉曜　　　少尅老方榮
　　　　乙曜臨人智術㣲　旺宫度分守於危
　　　　此身若不為臺諫　亦主當權宰相機
　　　　孛躔室宿名天仗　星到雙魚為正旺
　　　　逄之富貴必超榮　定作朝廷公與相
　　　　室孛好朝天　　　到此自䖍惓
　　　　内室孛尊重　　　祿主少㣲垣
　　　　月孛室宿未為竒　眷属孤傷靡不為
　　　　多招閒慮心頭事　老則防妻又損兒
　　　　孛躔璧宿號天巴　旺地湏逄到一家
　　　　身命逄之徒説好　到頭不免事如麻
　　　　玉關璧属乾　　　孛惟好此躔
　　　　天嚴非孛立　　　朝天要夜蟾
　　　　太乙璧宫好殺害　為人不就事難任
　　　　百端心計多謀畫　盗賊奸雄忌火金
　　　　孛躔奎宿號天便　賣盡田園賭盡錢
　　　　不是酒時須博奕　貪花浮浪見憂煎
　　　　奎宿戌宫排　　　温柔怕孛來
　　　　祼形奎暗曜　　　難堪孛到猜
　　　　奎中遇孛心難靜　身消痩長貌充秀
　　　　寛心𦂳性好精神　聲名纔有終無夀
　　　　孛躔婁宿號天邪　少年浮浪悦紛華
　　　　小急大寛心不定　平生終不受迍災
　　　　婁名天狗宫　　　孛怕此曜逄
　　　　孛來為陷害　　　凶曜必生凶
　　　　婁星最喜吉曜來　若逄太乙轉為災
　　　　若不刑傷并自縊　六親暌别不和諧
　　　　孛躔胃宿號天翰　性急情寛事少閑
　　　　只恐為官年不永　若居貧困夀如山
　　　　胃居戌位間　　　到此必安閑
　　　　至酉名吉曜　　　為福必闌珊
　　　　太乙臨人多災數　火喜曜來胃九度
　　　　夜生值此主歡娱　握掌兵機主宰輔
　　　　孛躔昴宿名天喜　命若逄之姿貌美
　　　　妻宫損尅兩三重　祿位湏逄升玉陛
　　　　昴属酉日雞　　　月門孛相宜
　　　　諸宫皆祼體　　　惟酉着緋衣
　　　　常言孛星偏喜酉　最利金牛宫昴宿
　　　　金能助用此中來　合主科名兼福夀
　　　　孛躔畢宿號天詵　生湏富貴顯家聲
　　　　仕途超越登科早　朱衣紫綬立朝廷
　　　　畢星是月門　　　孛到朝至尊
　　　　畢星惟好雨　　　滛慾有名存
　　　　畢宿如逄太乙侵　不宜逄水與逄金
　　　　偏惹是非迷酒色　風癆痔漏暗傷身
　　　　孛躔觜宿號天陻　門户光輝是此人
　　　　年少登科官進速　性情容易便生嗔
　　　　觜好孛用水　　　觜孛喜命宫
　　　　孛到為廟樂　　　七度莫言凶
　　　　宿觜若見孛來過　疾厄宫逄阻難多
　　　　五位臨之難得子　命宫身位禄消磨
　　　　孛躔參宿號天詮　官禄須逄抵不難
　　　　妻子宫中須有尅　更兼天夀在蒼顔
　　　　申位有參星　　　孛臨視不真
　　　　迤遷并度近　　　孛􁁊兩相嗔
　　　　參水猿中見月孛　進退所謀皆恍惚
　　　　羅㬋計都火來侵　不至中年便亡沒
　貴格云水孛到參非失位　貴持節鉞更無疑
　　　　孛躔井宿名天誑　衣祿生來須大旺
　　　　資財恐是别人收　有子終須還破蕩
　　　　井來孛昏濛　　　十七度無光
　　　　月宫孛朝母　　　初度反作凶
　　　　太乙躔井未為強　神氣踈慵貌亦長
　　　　性裏欺良懐惡妬　若無星救恐刑傷
　貴格云攙搶東井福偏饒　榆塞藩垣任可倚
　　　　孛躔鬼宿名天詫　巨富官榮兩無價
　　　　為人毒害更英雄　先有聲名大權覇
　　　　鬼見正月明　　　孛逄拜蟾京
　　　　朝瞻居母位　　　敬謹不生嗔
　　　　太乙之星守鬼門　語言稠重出人倫
　　　　身才魁偉多温厚　遇夜生人少見迍
　　　　孛躔栁宿號天衝　將相功勲祿萬鍾
　　　　威望從來臺憲任　蜚聲騰實顯英雄
　　　　栁孛自優游　　　栁稍位近周
　　　　十四非為福　　　十三度公侯
　　　　乙星掛在栁稍頭　定知此命主公侯
　　　　更有木同秦地分　少年朱紫不勞求
　　　　孛躔星宿號天戎　定殺妻兒在少蒙
　　　　為人執抝心多強　衣食生來太不中
　　　　星午正陽明　　　大忌孛來侵
　　　　孛入終須晦　　　太陽孛難禁
　　　　乙星若在星邊過　又與羅㬋同度坐
　　　　峥嶸負氣武兵人　志壯心髙膽又大
　　　　孛躔張宿號天權　妻子宫中未保全
　　　　衣食生來自豐足　性情髙尚樂忠賢
　　　　張宿月鹿明　　　孛臨號元真
　　　　須是旁奎宿　　　張曜孛華明
　　　　太乙權威勢如虎　不宜張宿居於午
　　　　偏生庶出二重親　卓立生涯難守祖
　　　　孛躔翼宿號天譁　此是星辰到本家
　　　　喜怒不常多色慾　心如狼虎毒如蛇
　　　　翼好孛同行　　　孛躔翼宿亨
　　　　孛水宜同立　　　聲應位持衡
　　　　太乙本是惡強星　翼宿躔之疾壓身
　　　　女主産亡男癖疾　限行至此不光明
　　　　孛躔軫宿號天忒　戀酒迷花好遊奕
　　　　家財盡破好行偷　若不投軍須有尅
　　　　軫星屬巳宫　　　巳水孛争雄
　　　　陽極隂相續　　　相續自無凶
　　　　太乙獨行來到軫　為人性急多明敏
　　　　若逄土木再同居　破散資財離鄉井
　　月孛入宫
　太乙月孛在虚危栁為樂井畢為廟翼為旺居此生
　人主居官有威望人多畏服主有節察之位刑殺之
　權在身命八煞宫見火為盗賊見金為不軌之事妻
　亦不良在財帛則多耗散為脱賺但在身命官禄則
　吉在諸位則凶此曜為災福力大於諸星若見木即
　為臺憲之任見火為亂世英雄見水為盗
　日木宫主為人重厚心直三方盡在強宫主少年榮
　逹非在強宫主少年雖得貴人見知諸事不成立
　火宫主為人性快出言不審是非一生宜防婦人損
　陷及小人暗窺主星在最髙之地立在㣲職合少年
　立身
　土金水月宫主為人性剛作事忠直有謀計好殺害
　守虚危井栁鬼翼宿者主節察位
　　月孛同宫
　孛金同宫為行不良妻亦然男為巫女為覡
　　詩斷金星與孛若縱横　百六逄之大吉亨
　　　　人産遇時須抱福　家居金玉保康寜
　孛水同宫主因文學有災多虚詐見四刑星主膿血
　之災在三九宫主落水死不見屍
　　詩斷辰星不欲相交彗　男可為奴女可婢
　　　　邪淫奸濫主貧寒　畢世千謀無一遂
　孛火同宫心好善而實不能行亦多癰疽膿血
　　詩斷熒惑最能誅孛彗　掃除攙搶為慶瑞
　　　　官榮上爵秉威權　百六逄之為禍害
　孛木同宫宜官不宜才藝夭夀為悖逆之徒
　　詩斷木孛原來主夀齡　今日無分重與輕
　　　　人生八十髙年客　皆由四正有強星
　孛土同宫夜照損夀傷財刑害瘖瘂之疾
　　詩斷其如土孛坐天心　雖要分明見太隂
　　　　不顧順留并伏逆　布衣從此振儒衿
　孛羅同宫各居廟旺主有威權
　　詩斷彗星若與羅㬋㑹　勒石紀功揚塞外
　　　　常人遇此至千殃　百六遇時愈殃害
　孛計同宫為姦淫不廉不潔多損多破
　　詩斷彗星計都不可逄　人生薄賤主貧窮
　　　　須招風疾并癆厄　百六當之不善終
　　　　隂人計孛若入命　定是淫邪色慾娘
　　　　若得善星來同照　遏雲歌舞近侯王
　孛炁同宫主性巧聰明多技藝足文詞衣禄有權治
　之人
　　詩斷蹇薄皆由孛紫逄　離鄉背井道途中
　　　　多情色慾仍為盗　千方百計也還窮
　孛日月同宫主防父母居官有生殺之權日好訟夜
　好酒賭博
　　詩斷日孛相交名字損　反使吉人心惻隠
　　　　姦臣叛世不生兹　百六㑹時保安穏
　　　　日同彗孛大為凶　百六當之禍患重
　　　　犯法蛇傷并虎咬　倥侗畢世一顓䝉
　　琅玕經節要
　孛為隂曜最宜夜照廟旺身髙機權兵要晝孛日同
　財名有望夜孛月同財祿榮旺主背多貧運為阻障
　羅㬋同位喜旺雄貴逄忌宫惡多迍多否
　二星各居廟旺或在髙強主雄貴重權之位更若同
　忌星在陷弱宫即多刑尅
　天乙同宫竒能巧技衣禄豐厚不無掌治土與孛同
　夜招刑尅晝人若逄廣招財利
　孛同計火晝逄主祸短夀多刑災厄破敗夜生貴旺
　衣禄常殊臨順廟權掌兵符
　孛計日逄主夭夀不夭折則風癩顛狂凶死夜照主
　衣祿興崇好華飾若在廟旺有武祿重權貴氣金水
　夜同職位顯榮晝人主順財禄豐隆身主同惡妖濫
　困窮忽然無救亦不善終木星照順福慶亨通縱然
　惡厄亦不致凶
　月孛照臨十二宫
　　命宫
　守照命宫眉目踈秀體貌堂堂噐量宏偉瞻視自尊
　大寛小急為人性重易好易惡好殺毒害奸雄氣烈
　入廟反為權柄善星相扶少年及第無吉星輔助必
　為災咎為人不足多病不快活假饒富貴亦主犇波
　食禄之人無由安閒貪酒好色夜照獨宫身名亨逹
　如是晝生破失根涯在妻宫則妻損早在官禄則居
　官有威望人多畏服有生殺之權與首尾同宫尅害
　妻子與天乙對望處世多迍其星名天吏星主禄雄
　豪又名催官煞諸星皆吉而孛方入乃為催官若孛
　臨要出宫者不係旺在秋冬為災為福力大於諸星
　在身命則吉在諸位則凶
　　詩斷孛照命宫人　　　初年災破頻
　　　　機術心自有　　　權謀亦及人
　　　　早歲防傾覆　　　中年立有成
　　　　夜生隂位照　　　財禄有聲名
　　　　老隂月孛最凶神　豈有臨人照命身
　　　　若在強宫為禄主　總領邦國作權臣
　　　　孛星守照在巨蟹　若在髙強亦得觧
　　　　更遭羅計與土星　只主有錢能放債
　　　　月孛昏沉性不常　讀書多懶好遊行
　　　　不如别作榮身計　莫被儒冠誤一身
　　　　月孛須知是惡星　逄之禍患卒難行
　　　　若要入廟宫中者　必定前程有大成
　　財帛宫
　生來少積夜食平常假饒初年承祖之付託財帛興
　旺如三春開花正發時狂風猛雨折㧞其根枝若土
　星照視則産業生旺頻加無破敗也○孛照財上暗
　昩無主執財物耗散
　　詩斷孛照財宫真可畏　須防人頼暗為災
　　　　限逄惡曜君湏忌　吉宿同臨主横財
　　　　凶神月孛臨財時　破蕩傷殘豈所宜
　　　　假使堆金如山海　㑹合消鑠似塵㣲
　　兄弟宫
　皆不得力縱有昆季他東我西彼死我活相見之時
　如水投火却見他人反成親戚所謂親踈義重不親
　却親宜自卓立○孛照主尅兄弟惡横
　　詩斷孛星無禮最乖張　那更凶殘在陷方
　　　　不見弟兄同燕鴈　只聞手足似豺狼
　　　　孛星對照兄弟宫　各自榮家各自豐
　　　　縱使牛田衣食足　兄若西時弟亦東
　　　　手足為親難得力　只為其宫逄月孛
　　　　争取家資不孝人　兄弟心強相妬嫉
　　田宅宫
　尅傷父母縱有祖業終須破散若居次旺則不以傷
　尅論更加土孛同行多主偏房庶出○孛照一生破
　散住宅不定有成有敗祖業破盡宜與異性同活
　　詩斷田宅宫中土孛防　三方閑極可悲傷
　　　　此身若不為僧道　必喚他人作父娘
　　　　莫愁月孛是凶時　有人因此田園旺
　　　　只縁廟坐午申間　午後申前及未上
　　　　孛星加臨在田宅　初年資財真不竭
　　　　隂人最不喜其星　嫁出夫家無寸鐵
　　男女宫
　主男少女多又宜心性相壓及遲見方好○經云男
　女宫中怕遇孛無男只是女生多若得吉星同照視
　晚招一對不堅牢如六丁生人化囚見之在此宫者
　全無子息假饒有三男二女如寃家骨肉一箇抝東
　一箇抝西如有吉星合照則猶較可與太隂對視則
　男主有貴女主封號長則性慵昏蔽少則伶俐惺惺
　别星則减力矣○孛照合難得子息多患瘡癤之疾
　　詩斷子孫宫裏孛星攻　狀類根甘蒂苦同
　　　　假使門庭當旺盛　也生不肖辱先宗
　　　　月孛來遊至第五　男女雖多多枉死
　　　　直饒庶子與過房　於法推之多絶嗣
　　奴僕宫
　多不得力亦有走失○孛照不可托小人作事有暗
　昩刑尅之厄
　　詩斷奴僕惟推最弱宫　孛星臨照愈為凶
　　　　當生禄主或全䧟　衣食犇波守困窮
　　　　月孛為星不可言　當生逄着病相纒
　　　　若交奴僕同宫分　反主妻奴白日眠
　　妻妾宫
　須兩三妻妻命有此星相抵反有偕老之期賦云妻
　無子息都縁孛在髙強○經云月孛守妻宫奴婢結
　為宗無曜居六五為人主脱空○註云妻性惡則免
　孛照合得尊貴慈善之妻反招偏房之妾方應
　　詩斷孛星若在照妻位　不是傷夫妻亦防
　　　　多幸随人為側室　不然卑賤得從良
　　　　婦人月孛入夫宫　反主夫家財帛豐
　　　　更在未方為主將　母死父亡財帛隆
　　　　望門尅婦婦家貧　只因月孛到孤神
　　　　戌亥丑申三四位　夫妻和順定無因
　　疾厄宫
　自小多害病主瘡疥小歲難飬○孛照有犬馬所傷
　之厄膿血之災不可針炙因此抱疾
　　詩斷孛居第八照身宫　三合無星不可逄
　　　　死在路頭無板載　更防官死獄囚中
　　　　月孛伏劍疾宫來　年少沉疴染重災
　　　　歲乆不聞歡喜事　年來常聴哭哀哀
　　遷移宫
　不得逺出主有險阻之難○經云第九宫中值孛星
　終身流蕩百無成○孛照主外鄉隂害小人刑官之
　事
　　詩斷孛宫第九死他鄉　路上横屍不可當
　　　　羅計更臨獅子位　法塲之地見身亡
　　　　孛計遷移又併羅　偏於土木損財多
　　　　雖然已有堪居地　毁拆移居不奈何
　　官禄宫
　有大人君子之權更居樂廟之宫則官職清髙小人
　帶之則血光刑責○孛照多因暗昩之事起災必有
　重官厄凡遇隂人不可交結
　　詩斷月孛午地是隂宫　食禄雖遲也不空
　　　　或若火星逄禄主　多因官職至三公
　　　　月孛光芒號彗星　衆星一見歛威明
　　　　廟方若作天元主　貴擁貔貅百萬兵
　　　　入廟星辰最難得　若臨官禄尢為吉
　　　　鸞臺鳳閣更光華　只忌隂陽同月孛
　　　　孛星主禄大雄豪　只要相參土火髙
　　　　斗角栁中為受用　文經武緯列勲曹
　　福徳宫
　多主反覆纔有好事反成凶兆○孛照須有不分明
　人隂謀相損
　　詩斷福徳宫中要好星　如何孛照有昌榮
　　　　心頭搔擾勞魂夢　日日思量欲改更
　　　　福徳宫中怕孛星　忽然火曜兩相刑
　　　　終身只可三旬夀　縱得長生也受迍
　　相貌宫
　一生為災經云惟有太乙月孛星生時不欲臨此地
　○孛照為人膽大不信隂陽作事不祥
　　詩斷十二宫中有孛星　形貌麄醜懼知聞
　　　　性情不定如狂妄　舉止無慿似少神
　　　　十相不完身跼蹐　六根虧損善艱辛
　　　　縱然身在公侯位　斷作狂愚廢棄人
　　月孛變叚星
　寳瓶宫天權星○又名天烈星主武勇心機悍烈也
　　詩斷月孛臨人狀似虎　子上天權巧心路
　　　　若是獨行無别星　掌握權衡至台輔
　磨蝎宫伏屍星○又名流血星主流血惡死
　　詩斷丑宫月孛見伏屍　身宫官禄最凶危
　　　　更有吉星相扶助　福徳宫逄短命兒
　人馬宫天虎星○又名天獄星多招牢獄罪責
　　詩斷天虎孛星寅地旺　喜臨箕尾福非常
　　　　吉凶二曜不相犯　四正宫逄福禄昌
　天蝎宫五鬼星○又名天文星主狡猾隂謀䜛佞夭
　夀
　　詩斷天衡五鬼為妖孽　女落風塵男下劣
　　　　妻家䘮盡定無人　孤獨一身無處立
　天秤宫天妖星○又名破軍星主威猛色慾
　　詩斷天妖辰上為凶恠　八煞遷移為六害
　　　　若非寄食别人家　庶出倚親多此軰
　雙女宫雙鸞星○又名彗孛星主死兵刄毒藥
　　詩斷孛臨天乙號雙鸞　男女逄之是寡鰥
　　　　更值惡星須惡死　吉星相救可安全
　獅子宫天鬼星○又名流尸星主刀鎗弓矢之難
　　詩斷天冠加臨獅子宫　星張二宿最為凶
　　　　如躔栁宿畨成吉　富貴功名百事通
　巨蟹宫垣廟星○又名威猛星主威猛尊嚴
　　詩斷孛星最喜到秦州　文作清華武列侯
　　　　不怕惡星侵此位　平生富貴自優游
　隂陽宫天吉星○又名敗殘星主敗殘亂家道也
　　詩斷申宫天吉少人知　四正宫逄得者稀
　　　　戊乙庚人為上吉　名標四海福相随
　金牛宫金堂星○又名文際星主文章際㑹也
　　詩斷金堂酉地喜相侵　不習詩書亦有名
　　　　自是䕃封多福禄　錦衣閭里有家聲
　白羊宫天囚星○又名天邪星主凶猛中失職禄
　　詩斷戌中月孛號天囚　白髪孤寡亦未休
　　　　此曜匕強如在上　官災横禍作寃讎
　雙魚宫遊魂星○又名威職星主隂人多妖
　　詩斷孛星須是要安和　亥上遊魂福最多
　　　　禄上資財當巨富　終身落薄更消磨
　
　
　
　
　
　
　
　
　星學大成卷二十
欽定四庫全書
　星學大成卷二十一
　　　　　　　　　　　　明　萬民英　撰
　　三辰通載
　天首羅㬋星
　總龜筭法置積日加五百六十以六千七百九十四
　逆遊數除之逆遊數别列上位記之其餘不盡者為
　殘分以五因之却加入上位逆數二以九十三為一
　度又不滿者入分秒
　平行一日行五分三十七秒
　　羅㬋論
　羅㬋為天首星配属火之精黄旛黄道之宿也一名
　蝕神隠行於天其行宫度有喜怒一宫一年半十八
　年行一周天逆行天道喜則為天統星怒則為天傷
　災網星遇交於晦朔弦望能掩日月之光為之薄蝕
　天地犯之崩裂山嶽犯之傾頺川澤犯之枯竭至於
　雲恠星妖冬雷夏雪未有不由此也此曜不能興善
　好作妖孽主血光傷破斬截凶殘寒熱瘴氣身命犯
　之則有成湯之旱帝堯之水文王拘於羑里夫子厄
　於陳蔡司馬遷宫刑左邱明失明賈誼之賦忌鵩李
　斯之嘆黄耳聖賢猶不免此庸人見之更有惡星同
　宫乃為六極之人一曰凶折二曰疾三曰憂四曰貧
　五曰惡六曰弱若入廟則為貴格
　　　癸生人以為禄主星　甲生人以為魁權星
　　　乙生人以為囚星　　丙生人以為印星
　　　丁生人以為催官刑星戊生人以為貴星
　　　巳生人以為䕃星　　庚生人以為耗星
　　　辛生人以為福星　　壬生人以為暗星
　此星廟在午樂在卯旺在辰好在酉喜在戌怒在申
　琅玕經云權星守要最難遭晝日陽宫近貴豪張角
　度中身顯地昴星宿上武名曹又云餘宫限内多為
　福隂位無災禍必消更有變凶為吉處宫當十一自
　榮超馬嘶龍躍值羅㬋卯酉還來戌上求同日陷妻
　并害父雖居廟旺亦多憂賦云羅㬋在命位至五品
　殊勲若得紫木同宫照視可為雄鋭貴品主人特逹
　慷慨火土孛相㑹多主權刑躁暴公吏掌殺妨妻廢
　祖貴則威權賤則傷刑若獨行廟樂之宫照臨者則
　大貴六癸生人土為天官主禄水為科名與之同宫
　則大貴
　　羅㬋歌
　羅㬋性格最為髙形相猙獰膽氣豪不奈是非無妬
　毒日生陽位始堅牢(羅㬋性格最髙形相猙獰有膽/氣不奈是非無妬毒好日在陽)
　(宫/)逄廟地有操持榮加旌節有旗旄富貴只宜官位
　立隂宫私合苦煎熬(羅㬋在廟地有掌權加旌節之/榮宜官中立身若在隂宫煞居)
　(凶/)日月㑹時人見蝕湏憂父母死難逃(羅㬋為蝕神/與日月㑹則)
　(掩日月無光謂之/蝕故主尅父母也)金㑹助權好兵武更防因色病成
　癆水到財多逄盗賊本來才調好風騷(與金㑹好兵/武因色成疾)
　(水到財招盗/木㑹文章)土逆四肢不具足火扶好殺弄鎗刀兄
　弟不宜財破蕩四宫賣却祖東臯(與土同更逆四支/不具足火同好武)
　(喜殺二宫損財三/尅兄弟四破祖業)子息位苦啼號六宫妻本名春桃
　(羅㬋在五宫尅子/在六宫以妾為妻)妻位妻權中主尅八宫攧撲定須
　遭(七宫妻有權主尅妻/六宫主攧撲之災)福徳夭亡并絶嗣相貌為軍
　是此遭(在十一宫主夭亡絶/嗣在十二宫主為軍)
　羅㬋一宿名天首若在髙強好飲酒如逄吉曜共扶
　持必有重權來到手○羅㬋元是貴權星只憂土孛
　與同行廟樂二宫為福徳他宫重疊犯官刑○羅㬋
　元自是權星甲戊方中起大刑除却廟堂兼帶旺縱
　饒為福也無名○何以羅㬋號天首只為凶星為福厚
　凶星福厚人未知寅夘午宫分外竒○九星活曜梟天
　首太隂同宫人物醜寅宫卯土午三辰専主此星為
　福厚○命宫官禄若相逄必定其人身在公若被孛
　星來照着一生刑責累遭凶○荆州更及雙魚宫兩
　處臨之更不凶若是貴人相遇着定持兵印作元戎
　○白手成家自買田只因天首氣聲聮若非寅午并
　天蝎賣與他人不要錢○大凡福徳與羅㬋一生隂
　徳旺田牛或若對宫逄此宿子孫名譽冠神州○午
　人午上值羅㬋置産生錢及外州更得孛星臨帝座
　子孫佩印更封侯○惟有羅㬋能起福婦人失位招
　夫禄不在寅午并卯宫子酉二方當納粟○帝座尊
　星人未知或為日位或生時惟有羅㬋并月孛此星
　相見十分竒○羅㬋雖説是凶神若使单行逈出倫
　對合更無刑戰忌威名端的冠朝臣○首曜於人性
　不和善星不助惡尤多平生好作欺人語壟斷無圖
　奈若何○天首當生所在宫限如逄此有威風不能
　為禍終成福若在髙強更有功○天首從來怕夜生
　更居凶位伏屍名若非死在隂人手即是征人奠旅
　靈
　　羅㬋臨喜怒宫
　喜宫為天權天統星主形神痩薄為事通逹慷慨其
　星利君子不利小人值木金土更見禄馬主重權之
　位官職清烈若無五星相協只㸔五星體格得地皆
　為貴人若無救星更作八煞入西沒宫多為僧道兼
　主災只是不利入人身宫湏主險難兼母居疾又主
　暗昧若遇水火二宿更見禄馬便為一品之貴身命
　逄之無禄馬救星有十二般惡病若单照人身即有
　不測事一則危險之厄二則六根不具三則母居惡
　疾免此者湏减爵而極貧窮怒宫為天傷災網星凡
　人遇之主一生禀性愚昧若照人身命只可為僧宜
　在公門為人孤獨多招不測災此星宜在命與八煞
　官禄宫為公卿員郎方可壓如是庶人主牢獄之災
　處世貧窮不堪照身宫主三般危險之疾一主暴卒
　二主水火三主血疾若無此主短夀貧賤之徒
　　羅㬋躔宿俱出玉關經玉關歌
　　　　羅躔角宿號天模　性直機謀出衆徒
　　　　家道自如心莫妄　運限扶持事可圖
　　　　羅㬋角同行　　　居辰禍不生
　　　　五陽居正位　　　正位則尊榮
　　　　羅㬋度分到鄭鄉　角木星臨喜此逄
　　　　不在遷移并八煞　命宫福位保安康
　貴格云首曜來躔龍角上　誅鋤姦黨理朝綱
　　　　羅躔亢宿號天般　心性藏物也湏寛
　　　　機權特逹人欽羡　晚年衣食恐難安
　　　　亢宿龍宫居　　　祼體衆星殊
　　　　百星皆畏謹　　　亦是五陽居
　　　　羅㬋生殺有威權　亢宿居之三品官
　　　　水若同行操大柄　不臨四正亦堪言
　　　　羅躔氐宿號天擕　命若逄之必損妻
　　　　頭男頭女終湏尅　資財却免散東西
　　　　氐属卯羅逄　　　抑欝又終凶
　　　　此身不顯赫　　　縮首福皆空
　　　　威權才勇是羅㬋　最怕躔宫氐宿遊
　　　　官位逄之終剥職　凡人值此主徒流
　貴格云首躔過辰氐宿度　上將封侯食萬户
　　　　羅躔房宿號天從　大富資財膽氣雄
　　　　文武兼全官五品　兵刑之任福偏濃
　　　　房宿正属卯陽宫　行到東華氣鋭雄
　　　　羅首日華湏振領　來朝陽位不為凶
　　　　羅㬋權要最難遭　房裡生人定貴豪
　　　　遇日逄之官位顯　少年必是賜衣袍
　　　　羅躔心宿號天辰　巨禄髙才出衆人
　　　　巧計多知人果毅　威聲逺播四夷賓
　　　　心為大火明堂位　人君布政在心宫
　　　　羅到此宫主孤獨　更兼強暴甚貪䝉
　　　　首星一曜號黄旛　心宿度中甚美觀
　　　　火與同宫威武志　性情偏急夜生寛
　　　　羅躔尾宿號天畋　命裏逄之有重權
　　　　上將論功心好殺　何愁此地不為官
　　　　尾首火雖安　　　首號天府官
　　　　武職官入閣　　　遷移更孤单
　　　　忌地如何却躔羅　為縁暗曜必多磨
　　　　不是六根當破相　將來風疾恐難逃
　　　　羅躔箕宿號天聰　廟旺之宫禄早逄
　　　　百萬兵師歸統御　金吾位上及三公
　　　　箕好水同遊　　　羅箕可封侯
　　　　若木同度立　　　木羅夀更脩
　　　　箕上權雄得遇羅　資財蓄積貴而髙
　　　　衣錦還鄉人慷慨　木如同位有權多
　　　　羅躔斗宿號天磨　命若逄之福來多
　　　　智慧機宻能出衆　也須財利帶犇波
　　　　斗属丑寅方　　　羅逄福禄清
　　　　見此為福曜　　　獨好兩宫行
　　　　天首不利居斗蟹　性𦂳無常主妖恠
　　　　臨妻必是座中亡　居宅祖財多破敗
　　　　羅躔牛宿號天韀　剛毅能為主重權
　　　　面貌豐隆髭滿面　妻兒先損謾機圓
　　　　牛不喜羅躔　　　見土福不綿
　　　　土雖朝此地　　　牛土夀難延
　　　　羅㬋幾載上金牛　不被囚刑位列侯
　　　　暗宿日生臨照命　湏知心裏好行脩
　　　　羅躔女宿號天廵　牛亥生人立大勲
　　　　廊廟之中湏大任　其他衣食且平平
　　　　女在丑宫邊　　　羅逄女不堅
　　　　女本温柔宿　　　首居此迍邅
　　　　羅㬋與女喜相聞　雖則貪滛暗又昏
　　　　火共土同皆廟旺　朝君恩賜荷明君
　　　　羅躔虚宿號天鏐　甲命生人位列侯
　　　　身命若逄衣食旺　到頭終是喜清幽
　　　　虚星正在此　　　羅列勢難鳴
　　　　衣冠朝北闕　　　羅立拜嚴宸
　　　　神首循行虚宿前　閑事災殃度怕躔
　　　　男犯刑傷遭吏責　女主流血復迍邅
　　　　羅躔危宿號天樗　此人肥厚更鬍鬚
　　　　心機藏事財生旺　自成自立免憂虞
　　　　危在子躔此位不隆初主薄甚禄位不豐
　　　　羅㬋欲度上危方　不遇凶星得命長
　　　　禄非横星兹位立　亦能為福復成殃
　　　　羅躔室宿號天躔　為人出衆有威權
　　　　作事操持心耿直　酉命逄之是大賢
　　　　室天門　首朝天　若居此　鎮蕃宣
　　　　羅㬋居室最難堪　禄命逄之不用貪
　　　　縱有文章髙北斗　中年之數五二三
　　　　羅躔璧宿號天持　機智文章計出竒
　　　　天文立象湏榮貴　夀筭多能名譽馳
　　　　璧宿正天門　　　星到此居尊
　　　　惟羅為管轄　　　戴天履地存
　　　　羅㬋本是逆天行　璧水㺄中禄不延
　　　　惟頼木星同守度　方知威武掌髙權
　　　　羅躔奎宿號天威　情性焦煩不受欺
　　　　為人猛烈心剛直　狼貪妬婪足食衣
　　　　奎宿正在戌　　　羅火封侯職
　　　　財氣更同臨　　　入廟多逄吉
　　　　天首陽星最喜陽　奎星戌位不為傷
　　　　七度以前居亥地　此為隂處可尋常
　　　　羅躔婁宿號天誌　抗直傷人兼有義
　　　　多招閑事是非多　衣食生來心未遂
　　　　婁宿正在戌　　　羅宿怕相宜
　　　　五隂乾亥近　　　五位正天墀
　　　　羅㬋婁宿正權星　火土同臨亂世英
　　　　膽氣麄豪兼好武　為文終是少科名
　　　　羅躔胃宿號天懌　記問淵源性剛直
　　　　小人此位亦威權　君子逄之進官職
　　　　胃不是廟羅到不宜日生遇火火滅非竒
　　　　胃中神首主隂迷　屈背駝腰怕孛齊
　　　　若是此星來對照　女則傷夫男尅妻
　　　　羅躔昴宿號天蜻　出衆機權多好勝
　　　　初年湏破晚方成　果毅特持有權柄
　　　　昴羅火不明　　　到此為孤星
　　　　息宫終尅子　　　木同夀終傾
　　　　羅㬋昴宿最為凶　若無星救身命宫
　　　　更被囚刑忌合照　虎狼惡死恨無窮
　貴格云羅㬋若在昴星鄉　伊尹霍光真此煩
　　　　羅躔畢宿號天危　言語猖狂惹是非
　　　　尅害妻子君莫怨　平平衣食也随時
　　　　畢宿不宜羅　　　羅同事更多
　　　　田宅因兵火　　　䘮失若奔波
　　　　羅㬋畢度金烏晦　望夜生人最不竒
　　　　此是蝕神長掩月　處心無定事難為
　　　　羅躔觜宿號天申　亥命逄之是喜神
　　　　家道興隆金玉富　為官應是侍楓宸
　　　　羅火在觜位　　　惟怕水相防
　　　　木曜躔箕尾　　　炁順有相當
　　　　羅㬋暗曜得人憂　若更來居觜火猴
　　　　女落風塵男破蕩　金見好滛盗賊流
　　　　羅躔參宿號天津　稟性清閑心洞明
　　　　籌䇿自能知道釋　衆人欽用振威名
　　　　森羅萬象中　　　惟要太陽同
　　　　陽明觀萬物　　　參宿不昏䝉
　　　　羅㬋躔入晋宫來　參宿逄之主有災
　　　　成敗不常財帛散　遭官落獄限中排
　　　　羅躔井宿號天空　怒地平生運不通
　　　　若得木星同在度　木羅相愛却無凶
　　　　井曜首相逄　　　兩界必無功
　　　　火餘終汨没　　　水同不甚凶
　　　　羅㬋慷慨性情和　井宿相逄事若何
　　　　身本怒宫未隂位　凡人遇此主迍多
　　　　羅躔鬼宿號天昻　心髙機變足文章
　　　　形貌魁崇肥且厚　子孫應是保安康
　　　　鬼宿兩相當　　　羅來居未方
　　　　夜生宜好鬼　　　逄則必軒昻
　　　　羅㬋到鬼(闕/)難定　雖負文才少權柄
　　　　忽然惡曜與同宫　兄弟爹娘分兩姓
　　　　羅躔栁宿號天鰥　愛樂林泉志在山
　　　　胷次文章才廣愽　猶如僧道喜清閑
　　　　栁好月孛兼月亨通羅到為陷必主飄蓬
　　　　羅㬋躔栁是隂宫　不作禄星定主凶
　　　　忽然獨行官福位　若兼火土事難容
　　　　羅躔星宿號天圓　命若逄之主重權
　　　　兵刑法令堪充任　武選文階兩位全
　　　　星曜兩宜羅好午中男受爵禄女則䕃封
　　　　羅㬋正廟在於星　眼瞋性烈氣豪英
　　　　三度之中并五度　職兼文武掌權兵
　　　　羅躔張宿號天目　命若逄之多發福
　　　　威聲逺播名髙強　師相居朝榮貴禄
　　　　張宿羅躔　　　　福夀綿綿
　　　　羅㬋廟度不宜張　相值之時必反常
　　　　獨守宫中最髙位　不逄惡曜亦榮光
　貴格云羅旺正廟獨欣張　出將英聲閫外揚
　　　　羅躔翼宿號天愚　心毒藏機語不虚
　　　　巧妙性情容貌美　貴人親近得安居
　　　　巳午本羅廟　　　在午日居中
　　　　到此為輔佐　　　惟好翼相逄
　　　　天首之星躔在翼　身命臨之招惡疾
　　　　頑愚暗昧不堪倫　死落他鄉非舊室
　　　　羅躔軫宿號天神　武品之官此位逄
　　　　生殺之權心獨任　金吾節度兩般同
　　　　軫本水　羅火逄　未亨通　為水衝
　　　　羅㬋在巳人為貴　軫十三度大安康
　　　　土若不來臨此分　妻兒雖尅自觀光
　　羅㬋行度入宫
　天首在陽宫星宿三度及箕四度以前為正廟居此
　生人主好殺因此立功名官居重權職兼文武法主
　兵刑值之者二十年主生殺將相之位在隂宫昴心
　為旺入軫十二度至十五度主為任逺居三品之官
　二十年主生殺將相之權見木月在四正宫宜官若
　不居廟旺宫但止見木亦宜官與土同宫主大柄見
　火亦大富貴遷進疾速
　日宫主有節操臨事鋭多勇猛有貴位主星如居強
　位必有生殺之權稍得福星之力主有位如無福星
　臨三方不居強位一生多惡事上立身因此成敗
　月宫主文學多色慾有貴位更得諸曜相扶位至三
　品若無星助三方稍髙其人亦有權
　木宫主性格聰明足詞多智若入宫度淺晝有位夜
　有財入宫度深晝微貴夜微富
　火宫為人性急幹事明白好兵權有掌握晝生大貴
　夜生有福
　土宫為人性凶猛好殺害晝生有福夜生大富
　金宫主為人聰俊有威權晝生貴逹夜生有福火孛
　同宫則減力
　水宫性格聰慧好文章有才能入宫淺有位深有財
　　瑯玕經節要
　天首陽星不宜夜照廟旺除凶資財不耗金木月宫
　威權雄勢主順髙官顯名榮貴
　羅㬋同金木二星若主星順廟至英雄貴顯節操重
　權
　羅同太陽相見有傷不然尅陷衣禄不長或同月曜
　刑害亦然旺廟災輕常招訟言
　羅㬋與日月同宫則有交蝕主尅害父母妻子亦主
　衣食艱辛非旺廟宫則多訟厄招是非
　羅同土曜晝則興隆夜生共火權掌兵戎晝土羅㬋
　入廟封侯夜則損夀土逆凶同
　羅土二星皆陽星晝居廟旺更順行則掌重權進封
　公侯之禄夜則為忌更土逆則凶害
　孛同羅㬋掌握機謀廟旺貴禄餘宫優游
　羅同月孛主巧性智謀居廟旺主食禄若背則漂流
　之人
　星居旺地紫炁同行貴而清職顯於禄名縱在他宫
　才興名旺夀筭延長福資尤妙
　羅㬋照臨十二宫
　　命宫
　守照命宫主眼圓神潔形質端厚貌古有神色重骨
　堅語音亮大性急怒物臨事有斷義直於人心有謀用
　特逹慷慨得人欽羡不受人觸小事致惑大事有斷
　謹而不慳義而濟物少年省事福禄不堅災難易得
　晚歲方有成立五星相扶便為重權官職清顯若五
　星在八煞宫及官禄宫皆為貴人鎮諸星而為首背
　諸星而獨行順躔張栁統領兵符正入陽宫威權獨
　重在命則表儀浩浩照身則容貌熈熈見木宜遷官
　進職好官星大煞(戌巳午寅夘/辰子丑申酉)君子立身廊廟為官
　掌兵食邑萬户一生榮華金火土孛同入主疾尅害
　妻子破壊祖業宜於貴命見之經云羅㬋臨命位權
　勢自能髙少逹終有滯財名晚歲牢若然入怒地成
　敗屢經遭晝遇限宫見迎恩見貴豪
　　詩斷羅㬋星惡見星君　却見當年在卯寅
　　　　更若癸生為禄主　仰觀平歩上青雲
　　　　羅㬋在命若何看　文武兼資信不難
　　　　但得一星金與水　若非秉筆即登壇
　　財帛宫
　入廟吉初年破末自立君子吉小人破如是煞方大
　耗大破若吉相逄則主横財○羅照多得衆人財力
　若太盛則主有破
　　詩斷財宫之上是羅㬋　得已財時便好休
　　　　更若狂圖多富蓄　如何不破被姦偷
　　　　羅㬋寅午最為佳　男兒白手自成家
　　　　平生兄弟渾無力　縱多不若自榮華
　　　　何以為人富不仁　只縁財帛犯星辰
　　　　星辰不怕逄羅孛　羅孛元來怕太隂
　　　　生時獨犯天首尾　不入廟時災咎至
　　　　如何財帛積如山　只為此星居第二
　　　　有財無産命如何　只為財宫帶孛星
　　　　午上孛星午天首　浮財不足税錢多
　　　　羅㬋財上多官厄　非人不用相接識
　　　　忽然熒孛入宫來　任你嘍囉難計覔
　　兄弟宫
　兄弟三人各胞異姓○羅照須見三人怒宫全無
　　詩斷第三宫中有羅㬋　侼逆乖為可自憂
　　　　宗𣲖同源恩義等　只縁凶曜一時休
　　田宅宫
　主父母兩三重或自身螟蛉或随母嫁○羅照命有
　田宅先破後成反不招祖業
　　詩斷若是羅㬋先尅父　得居田宅敗湏榮
　　　　合得隂人財禄貴　機權方藝定湏成
　　　　羅㬋天首最凶殘　祖業雖多守則難
　　　　可惜田園千萬頃　都縁凶曜見䦨珊
　　　　僧家道舍屋楹多　實然土宿與天羅
　　　　田土雖多無屋宇　年年飽食别人禾
　　男女宫
　各胞異姓亦主損子添丁則長子不利○羅照合生
　偏子大吉宜求外姓親生者全不得力
　　詩斷男女如何便榮貴　只為權星皆得地
　　　　若教寅午遇天羅　若子若孫長守貴
　　　　此星随處管吉凶　惟有子孫不可逄
　　　　除却寅宫并午夘　其餘長飬總成空
　　　　寅宫羅㬋最位強　未必能歸子息鄉
　　　　若在子宫真大貴　有兒只是置田庄
　　　　羅㬋臨之皆下賤　犇馳茍得未為安
　　　　六癸生人多足嗣　髙攀仙桂定為官
　　奴僕宫
　防奴婢脱悮○羅照平生因奴婢刑尅損命多迍邅
　事不宜小人
　　詩斷天首加臨第六位　心腹親人謹切防
　　　　雖然足使奴無主　欺凌偷盗被逃亡
　　　　羅㬋難與善星交　奴僕之宫逾怒號
　　　　假使尊嚴崇道徳　反居陋巷自簞瓢
　　妻妾宫
　男主損妾女臨夫宫一同○羅照主惡曜之妻中年
　方尅
　　詩斷羅㬋凶暗名天首　不占髙強對宫守
　　　　是惟一世有災迍　孤寡難昏更麄醜
　　　　天首和諧多美態　湏教逺地始為婚
　　　　不然帶禄兼連印　亦因官職有名聞
　　　　婦人寅午為夫位　第一不宜逄紫炁
　　　　孛同羅㬋是福星　合照夫榮并子貴
　　疾厄宫
　主偏廢風疾損四肢多官災○羅照有險僻小疾或
　於胷脇下有痣大吉湏防登髙失墜
　　詩斷天首羅㬋第八宫　世間何事此真凶
　　　　直饒夜禄重重貴　面也湏防有病攻
　　　　疾厄宫逄土與羅　一生疾病十分多
　　　　直饒紫炁來相助　争奈家豪常病磨
　　遷移宫
　主攧撲不宜朋友羅孛對照多招賊盗○羅照不宜
　道路出入防有不良事損陷
　　詩斷羅㬋凶曜號權星　臨照遷移不畏人
　　　　得在旺宫為禄主　必因提薦貴榮身
　　　　如何破散又離鄉　只為羅㬋到戌方
　　　　戌是遷移羅孛到　漂流外縣置田庄
　　官禄宫
　當官主有威權日水同宫為台座火土同主作盗○
　羅照合有主執四方領䄂受相職位
　　詩斷羅㬋元是貴權星　四正居強最吉寧
　　　　限運逄之多吉慶　更延夀筭禄千春
　　　　天首羅㬋廟處尋　得臨官禄是竒珍
　　　　功著殺伐威聲振　諫諍王庭動紫宸
　　　　永主遭逄強又強　天羅此處不相饒
　　　　若逄火土金交照　半文半武志英豪
　　福徳宫
　為人有權不宜男女同紫木金日月更得地少年榮
　貴○羅照多因凶而吉因災而福主立身之事
　　詩斷天首羅㬋為福徳　超羣出衆事乖張
　　　　合主瘟㾮兼盗賊　財空貧賤少年亡
　　　　十一宫中天首臨　凶星來照務荒滛
　　　　都縁暗曜無威徳　故使逄人不仰欽
　　　　為人似惡本非惡　天首太陽相照着
　　　　官禄若是衝太隂　堂吏撫司兼重禄
　　相貌宫
　為人美鬚髯貌黒○羅照性多損失言語不定得人
　憎恠
　　詩斷羅㬋天首臨相方　别為隂徳觧其殃
　　　　更兼忌曜縱横見　若不相殘即繫梁
　　羅㬋變段星
　寳瓶宫天𤣥星○又名天狼星主貪盗亂世也
　　詩斷天枵神首太𤣥星　相呼集貴有佳聲
　　　　更在七宫逄吉曜　還湏顕赫且髙陞
　磨蝎宫天鬼星○又名天禄星雄威鎮列九州聲
　　詩斷煞星天鬼號牛斗　身命遷移浪蕩遊
　　　　假使強宫同吉曜　也湏破蕩走他鄉
　人馬宫天威星○又名天印星主印禄星貴也
　　詩斷羅㬋寅位號天威　掌握威權鎮四夷
　　　　此是權星來入廟　揚名何處不光輝
　天蝎宫武庫星○又名天卒星主卒亡惡死也
　　詩斷武庫之星躔至卯　主人心髙性情巧
　　　　只忌日月此宫中　雖貴雙親湏早卒
　天秤宫地暗星○又名天柄星主權柄自為執事
　　詩斷天罡首宿為地暗　夫婦鰥寡主惆悵
　　　　不然寄飬外人家　父母資財無可望
　雙女宫地隔星○又名天巨星大富大禄
　　詩斷已上羅曜為地隔　八煞宫中成水厄
　　　　雖然吉曜與同流　性格輕盈招盗賊
　獅子宫龍首星○又名大權星掌握貴權
　　詩斷午上龍宫真可羡　名至朝叅登玉殿
　　　　馳名方面掌藩垣　威鎮四夷能制亂
　巨蟹宫暗金星○又名天孽星孽毒猖狂
　　詩斷未上羅㬋號暗星　豈知凶禍苦來侵
　　　　身命犯之難得夀　輕則孤单鶴髪人
　隂陽宫天廢星○又名妖毒星主遭毒藥夭亡
　　詩斷申宫天廢是羅㬋　禀性頑愚少智謀
　　　　更犯煞星同一位　陣前戰士更無頭
　金牛宫祼形星○又名天章星居官吉謀利徒然
　　詩斷祼形之曜在從魁　女嫁男婚不用媒
　　　　滛蕩無仁無禮節　棄妻傍妾小和諧
　白羊宫都官星○又名九狐星主狐媚妖邪事
　　詩斷戌上都官獄吏神　為人鯁直别尊卑
　　　　土曜同臨并四正　一生受禄有君恩
　雙魚宫天煞星○又名暴卒星主暴死亡不得善終
　也
　　詩斷乾宫天煞是羅㬋　怕至隂宫禄位休
　　　　若被忌星相照破　更加八煞死荒邱
　星學大成卷二十一
欽定四庫全書
　星學大成卷二十二
　　　　　　　　　　　　明　萬民英　撰
　　三辰通載
　天尾計都星
　總龜筭法將羅㬋定度加半周天數
　　計都論
　計都為天尾星配属土之精豹尾黑道之宿也擅行
　於天與羅㬋相對逆行天道喜則紅鸞天水星怒則
　為黑煞貫索星遇交於晦朔圓望能掩日月之光
　　壬生人以為禄主星　甲生人以為囚星
　　乙生人以為䕃星　　丙生人以為刑星
　　丁生人以為正魁星　戊主人以為印星
　　巳生人以為耗星　　庚生人以為權星
　　辛生人以為暗星　　癸生人以為催官福星
　此星廟在亥旺在戌樂在寅好在未喜卯巳怒在辰
　琅玕經云計都廟旺最難逄婁宿宫中禄更豐躔栁
　在身知職貴到寅生夜主名雄榮華更在昴心宿髙
　旺湏同金木宫十一位中尤好處生來多事不成凶
　○賦云計都臨戌亥之位官至左右僕射洞㣲歌云
　計都之星喜戌亥餘位之中不可逄此星樂與木炁
　相㑹可為貴品威靈節操文武兩全歌云天尾星辰
　㑹炁木能觧災殃偏主福只是孤尅又云計都之曜
　不可聞難為兄弟及兒孫若得出家身最貴總為學
　士兩三分若䧟没與火土孛忌囚之星同宫主下流
　凶殘夭折刑法破害少男少女少資財多病多迍多
　口舌若照身命宫則主横死或主身雕𤯝六根不足
　賦云計都照身值溺水兼於毒藥又云計都若臨獅
　子位湏遭五法又云頻遭患難暗曜入於月宫若獨
　行廟樂之宫照臨者則大貴六壬生人以水為天官
　正禄與之同宫則吉
　　計都歌
　計都本名凶惡曜雙女魚羊為好廟面顔似火膽如
　神骨相堂堂麄勇貌有心機多巧妙夜同隂宫宜守
　照(計都乃凶惡之星好躔雙/女雙魚白羊之宫為好廟)聲名顯赫有威風掌握
　兵符權最要在他宫力半効聚散資財立身閙(計都/在廟)
　(地有聲權掌握兵符在他宫/减半力資財聚散閙處立身)經求博筭及屠沽心膽
　情懐多執抝(計都主博/筭經求)見日月真好笑父母無終深
　可弔金來妻妾被人傷土火徒流遂堪料水來盗賊
　不良人木紫凶中為吉兆(與日月同父母惡死金同/妻妾傷土火同徒流水同)
　(主盗賊不凶值/木紫凶歹吉)孛同折首最為凶財帛之中多計較
　三宫昆仲惡中亡四位舍居曽火燎(在三宫昆仲無/在四宫居舍被)
　(火/燒)子宜外姓及偏生六位不堪乗馬跳七宫妻尅兩
　三人疾病躔身難治療(計都在五宫宜異姓偏生在/六宫不宜䇿馬七宫尅妻八)
　(宫主/疾)官禄如逄獄裏亡十一宫中偏不紹陷宫十二
　相不全此經妙處真𤣥妙
　神尾元來號計都惡星同位必凶徒同宫紫炁反為
　妙縱有衣糧身也孤○天尾一星無大凶最愛加臨
　福徳宫若居疾厄仍舊疾若在妻宫妻父窮○羅㬋
　交日計随交天尾同位主分第申人若與孛同酉四
　星居位真神首○羅㬋居午計居子子丑生人初主
　福紫人生辰計在時子孫大貴命先危○為人性恠
　及奸邪夀短元來不用嗟多是此星在髙位自然為
　事定和諧○戌人戌上見其辰以戌為時富貴人生
　日命中羅孛到謀名謀利兩艱辛○辰戌魁罡坐計
　羅初年謀事若犇波三合火星并土宿年耐虚名不
　貴何○北人時日晝南方羅南計北不空亡官禄太
　隂本髙貴紫星辰已定田庄○癸人甲乙盡居前計
　都在日是牛田只怕太陽并土宿若教登第便迍邅
　○計都紫炁若同歸戌巳生人喜得之土與太陽同
　戌位有宫無禄亦堪悲○婦人計都尤為祥若居廟
　處十分強賢徳克家生貴子只愁老去卧空床○土
　命計都入辰土此方近廟家資富安次辰巳日時生
　方主夀髙終辛苦○神尾為名少有朋本來天上一
　提刑人如得地逄之者何慮前程事不成○計為凶
　曜本麄才細膩偏欣木炁來若在廟鄉逄着此更居
　隂位不成災○計同日照疾偏多投藥無如患難何
　隂毒生來偏妬忌更能快口起風波
　　計都臨喜怒宫
　喜宫名為紅鸞天水天索星主形神寛大為事慷慨
　心有惡毒只宜在命及官宫湏為官職在别宫若為
　僧道方可壓若無吉星相同常人必主不測非刑死
　輕者减夀筭貧賤之輩亦不宜入身宫主少年尅母
　兼母有疾應水火厄及五般疾不然亦在外方破敗
　惡死有救星减三分若戊巳生人必為顯官
　怒宫名為毛頭貫索星煞星主作事不知前後暗昧
　愚癡照身命無救星禄馬落䧟主流配數千里外惡
　死若為僧道可以减災亦主夭夀婦人産厄
　　計都躔宿俱出玉關經玉關歌
　　　　計躔角宿號天衝　五星逄之立見凶
　　　　惡暴性情尤毒烈　促夀猖狂必法終
　　　　計躔角宿宫　　　有始亦有終
　　　　辰上計雖怒　　　角印不生凶
　　　　計都正照臨於角　不論晝夜少才學
　　　　常人主病及官刑　有位定遭官職剥
　　　　計躔亢宿號天戈　軍陣成功福未多
　　　　不是軍戎并徤輩　定湏自縊與投河
　　　　亢躔天尾入則富貴男有功名女有封位
　　　　計都在亥未相和　縱有才能阻亦多
　　　　惟利木來并旺土　稍居定疊免奔波
　　　　計躔氐宿號天通　東出尤宜十度中
　　　　若對命宫聲逺著　更逄吉曜福豐隆
　　　　氐為暗曜在栁六度若在辰宫貴曜福履
　　　　計都東出至於氐　十度之前防女妻
　　　　更是命宫相對照　青春發早正斯時
　　　　計躔房宿號天迍　難為兄弟與兒孫
　　　　晝日陽宫定應破　不爾湏交見一門
　　　　房計廟日兎　　　與天尾相宜
　　　　若計躔到此　　　一生不奔波
　　　　房中亦喜計都臨　志大心髙樂夜隂
　　　　産業資財承祖力　老來猶自性沉沉
　貴格云尾曜房宿號樂區　萬里揚威真尚父
　　　　計躔心宿號天嗤　狡猾無凶出賤㣲
　　　　性急心髙難耐事　湏知夭夀少年時
　　　　心喜計属土　　　土餘在夘宫
　　　　在夘應見土　　　得水性相從
　　　　計都之星頗類火　夜樂於心多急禍
　　　　交讎宿怨不興慈　晝見之人難得可
　　　　計躔尾宿號明星　百計千方巧性存
　　　　若是火同身湏貴　自然文學二三分
　　　　尾寅計都入　　　三陽則生嗔
　　　　寅艮火生位　　　到此號凶神
　　　　天尾一星憂入命　來居最吉躔在尾
　　　　必招悖逆不孝兒　不孝皆因先自己
　　　　計躔箕宿號天都　不招祖業自身孤
　　　　心中巧計尤狡猾　此人衣食也無餘
　　　　箕怕計　福難堅　水豹有財只夀難延
　　　　人道計都喜寅地　躔來箕地宜修進
　　　　清髙食禄有威權　日曜凶星惡死定
　　　　計躔斗宿號天梁　智慧聰明子息強
　　　　㑹得文章湏近貴　文學湏教播四方
　　　　斗上計星到　　　到此則争妍
　　　　鎮星同入廟　　　災散永安然
　　　　計都性急好遊走　夜旺二十四度斗
　　　　土同炁月富貴全　若非常流當獨守
　　　　計躔牛宿號天常　丰采堂堂性格良
　　　　更得善星同在度　垂紳搢笏侍君王
　　　　牛宿躔計廟樂相并為人多福温厚信誠
　　　　計都喜立在牛旁　眉目分明性善良
　　　　禮貌温㳟人急速　官資卿監祖宗光
　　　　計躔女宿號天遷　為福湏為土地官
　　　　躔在度初大為貴　遷官疾速定非難
　　　　女計號金鑾　　　金鑾福最難
　　　　煞星在身命　　　妻位不相安
　　　　計都偏動女人心　亦主奸邪亦主滛
　　　　暗時是非迷酒色　何湏分度再逄金
　　　　計躔虚宿號天流　父母湏逄骨肉仇
　　　　若見孛星同㑹死　定知處處夜行偷
　　　　虚喜計土為廟樂宫惡星若入争雄反凶
　　　　若論虚中逄着計　值此星人多作贅
　　　　不為僧流却無家　亦主俗人相牽制
　　　　計躔危宿號天游　衣食艱辛事事憂
　　　　尅子損妻身破散　平生孤苦未應休
　　　　危計到老無末福　妻兒孤尅更無成
　　　　計都奸濫上危門　金水相同亂若紛
　　　　男在妻宫男淫女　女守夫宫女必犇
　貴格云天尾虚危偏福厚　保安皇祚不傾危
　　　　計躔室宿號天真　性烈官卑位不清
　　　　若得水星來救助　為官七品至公卿
　　　　室號天堂計福異常若為廟地惡不相妨
　　　　計都室宿號髙強　大貴權星吉又昌
　　　　三合若逄竒曜照　少年遷職佐君王
　　　　計躔璧宿號天魚　四度之間十度居
　　　　正廟之中官極貴　十年之内位金吾
　　　　璧星此地號天衢　計都躔此福偏殊
　　　　禄主禄元同度内　少年衣禄佩金魚
　　　　計都本是到雙魚　正廟之中璧水㺄
　　　　四度以前至十度　身當極貴宰臣居
　　　　計躔奎宿號天雄　水月逄之官必榮
　　　　若逄火土凶星照　亂世英雄不善終
　　　　奎星在戌計居多憂到此不輔沉埋悲愁
　　　　計都若守在奎中　五度生人主智雄
　　　　不論隂陽并晝夜　貴星亦要吉星同
　貴格云計都若臨奎宿度　掃净妖孽定封侯
　　　　計躔婁宿號天垣　旺廟之中定主權
　　　　體貌堂堂威望重　將相論功二十年
　　　　婁躔計　月䑃朧　若土同入不夭終凶
　　　　尾宿亦喜白羊宫　婁宿逄之亦貴重
　　　　才智過人身烜赫　夜生方得禄豐隆
　　　　計躔胃宿號天刑　日生更逄火來并
　　　　若不雕青文被面　定湏犯法必為兵
　　　　胃戌酉　計為廟　只要在　初度照
　　　　神尾行來西沒宫　胃土雉中不可逄
　　　　十度以前尤可怕　尅妻害子見重重
　貴格云計都最喜躔經胃　秉鉞分符除僣偽
　　　　計躔昴宿要星扶　初限元來懶讀書
　　　　只可就來刀劍上　將軍位上至金吾
　　　　昴酉計到　　　　必至紛更
　　　　兼是土金終有敗　初逄火曜兩争衡
　　　　計都喜酉臨於昴　夜照為榮同吉曜
　　　　智謀雄略衆人推　性急才能多計較
　　　　計躔畢宿號天征　呼為天上一提刑
　　　　若還得地逄之吉　必定前程有大聲
　　　　計躔畢　　　　　晦朦朧
　　　　女則昏淫男好色　其人機巧又孤窮
　　　　四七宫中忌計都　那堪更犯畢中烏
　　　　長則離妻幼尅母　平生處性甚虚無
　　　　計躔觜宿號天扶　僧道之人豈是孤
　　　　若見財星三合照　不是牙人作販夫
　　　　觜好計來躔　　　為人尊而安
　　　　神尾觜宿不可逄　水金相遇在其中
　　　　身命值之誠可畏　男人淫蕩女私通
　　　　計躔參宿號天歡　水星得遇定文官
　　　　庶俗若逄湏忌此　定知毒惡見傷殘
　　　　參計福元清　　　得炁同度臨
　　　　計入財當盛　　　加木福尤深
　　　　計都性行亦為良　參水猿中值可傷
　　　　晝遇之人尤短夀　夜生最喜在髙強
　　　　計躔井宿號天衝　命裏逄之立見凶
　　　　若在禄宫尤見喜　提兵百萬逞英雄
　　　　井在申未位　　　計到井難容
　　　　得木在秦地　　　天尾不可凶
　　　　計都執性多貪酷　未申井度皆孤獨
　　　　男主雙妻女再夫　幼年傷尅難為福
　　　　計躔鬼宿號旌旗　威武兵權立見機
　　　　君子逄之官品貴　小人刺面有凶危
　　　　鬼計福相當　　　二星好共行
　　　　隂鬼自然散　　　安命更軒昻
　　　　計都躔鬼有風癆　斬指屠兒傷害多
　　　　若臨男女并田宅　晝生離散奈愁何
　　　　計躔栁宿號天災　命裏逄之大見乖
　　　　骨肉分離財破散　父南子北不和諧
　　　　惟是栁星在午宫　十三度裏不宜逄
　　　　更有土星并木曜　若來同度最為凶
　　　　計都栁土度中居　尅陷妻兒萬事虚
　　　　夜生偏喜月榮貴　離倫絶類自超殊
　　　　計躔星宿號天鞍　命若逄之有禄官
　　　　庶俗若逄文秀士　凶星如見刄傷殘
　　　　星逄計宿此來遊　星火明而計必愁
　　　　星火凶星嫌晦曜　一生不吉只多憂
　　　　計都星上日休同　晝夜生人不可逄
　　　　此是蝕神傷犯分　目不盲時耳也聾
　　　　計躔張宿號天狐　妻子身邊一箇無
　　　　疾病耳聾并眼疾　貧窮困苦莫嗟吁
　　　　張不喜計必主迍邅月不依土主難還鄉
　　　　天尾來臨張月鹿　毒害奸貪情性酷
　　　　日生弱地不為宜　夜見強宫未為福
　　　　計躔翼宿號天蛇　性毒心凶身刺花
　　　　更兼惡事重重見　不然心亂好滛邪
　　　　惟有翼星不喜計　翼火蛇行計自通
　　　　蛇有尾兮能履地　初生三度却無功
　　　　計都晝見翼宫傍　破祖湏宜兩父娘
　　　　勞心勞力身無暇　為人性氣亦猖狂
　　　　計躔軫宿號天強　官職湏教訓練塲
　　　　節度兵刑湏大位　才猷奮迅佐朝堂
　　　　軫宿計妙最髙位　却喜計都來相纒
　　　　若是福財兼禄主　髙強入廟兩争先
　　　　計都在天為暗曜　軫水一度為正樂
　　　　眉踈目秀委權尊　雄鋭英才多有効
　　計都行度
　天尾在隂宫雙魚軫十三度十度以前至四度值之
　者官位清髙合居廊廟掌國家兵戈財帛錢榖出納
　之權如在髙位四十前發如在低位晚旺十年性不
　利父母兄弟若在軫璧三度居東出西没官為三公
　職封王侯福禄及子孫也陽宫白羊亦在貴位旺十
　八年仍湏在四正宫若在諸位見木日即吉在下是
　火土為亂是英雄必不善終若在東出西没主尅妻
　前尅凶妻
　　計都入宫
　日宫主為人重厚作事超羣入位淺諸星在有力位
　上其人大貴三方主在稍髙位者多因賊害成事乃
　貴逹
　月宫主有心機作事明敏
　木宫主性聰慧更作強宫主貴晝生轉加福力
　火宫主為人性急好行凶惡事一生多被人暗損陷
　在心宿其人有殺伐之權不居此宿㣲有職
　土宫主為性拘執作事能審是非得暗昧財成富
　金宫主為人好争鬬多口舌因婦人致厄難得善星
　救之可免
　水宫主有少年多災善星救之可免晚年有禄
　　琅玕經節要
　計乃好勝貪求之星惟宜夜照福禄贏餘紫木炁同
　清俊顯任旺廟陞遷禄財榮盛
　計都與紫木二星同居旺樂不分晝夜皆主顯官清
　俊之任財帛豐盈子孫榮旺
　水計相逄成敗重重為性不定共處難同
　水同計都多奸猾好訟便私不可同交友共立事亦
　多成敗
　金孛同行夜照權名晝人多難險難招刑
　或見金同或與孛同夜人居旺主武職貴顯若科名
　髙亦主文科顯禄之人晝逄則主犯刑招險不忠良
　之人
　計都同土晝益財利夜生對照經營迍滯計同日月
　父母多别主背身低貧窮下劣
　計同日月多刑尅損頭目促夀傷父母成敗多更若
　主星不照即窮苦下賤之人為性不常
　火計夜照宜居廟旺生殺威權兵符可詔忽若逄晝
　變為凶曜福臨救之蠲災免害獨宫夜照權要自大
　計都臨照十二宫
　　命宫
　守照命宫主頭圎眼急貌稜心麄眉小耳大形痩武
　勇身多毛聲音焦烈先痩後肥性急不耐觸心髙性
　烈喜鬬貪求每慳小棄大執事不囬為謀奸猾千方
　百計髙談闊論頭妻有子小得全成主旺髙強財禄
　榮發與善星扶合在廟宫為禄主可為貴品威聲節
　操文武兩全守照命宫居官清顯榮逹職位彌髙白
　日見之災憂一世經云計都臨命照性暴逞才能背
　祖身孤立依髙附勢行初年災禍重晚歲福宜生夜
　逄孤位照家門財業成
　　詩斷計都暗曜最凶星　金水加臨名望振
　　　　何故有官不赴任　只為計都入天秤
　　　　計都守命衆星扶　初限元來懶讀書
　　　　才氣無雙真可許　將軍湏到佩金魚
　　　　計都在命孛相尋　女破家風必好滛
　　　　但有善星相照着　侯門歌舞遇知音
　　　　天尾之星人牢名　呼為天上一提刑
　　　　六癸壬庚并入廟　前程必定可相成
　　財帛宫
　取財如縁木求魚水中逐鹿近大財使大財随得随
　失初年成敗中末主却旺○計照財帛無成立見財
　湏有惡事破敗
　　詩斷天尾加臨第二鄉　勞心只為置田庄
　　　　莫教土孛同來位　翻令手足播馨香
　　　　第二宫中犯計都　一生財帛總成虚
　　　　更有栁星同一位　若不貪婪定主無
　　兄弟宫
　兄弟不得力若獨行兄友弟恭○計照多湏見三人
　少全無
　　詩斷兄弟宫中有計都　參商義薄有嗟呼
　　　　直饒四海皆同氣　各自營謀各自居
　　　　最是巳亥逄羅計　羅主尅兄計損弟
　　　　男犯羅孛女計都　男尅妻兒女尅夫
　　田宅宫
　主父先亡不受祖䕃一世茫茫自立家計有吉星照
　者只得二分田宅有炁來傍照則不以此論○計照
　一生不招田産及因子孫營立
　　詩斷強宫之上計羅侵　福禄消亡禍日深
　　　　祖業到頭都不守　虚勞計較沒身心
　　男女宫
　男女希少若見早則全尅宜晚年則主一子縱有子
　多所謂貧家骨肉不相和睦不然亦主是少在壁宿
　大貴有福力○計照合偏子大吉宜求外姓親生全
　不得力
　　詩斷計都或居五宫中　子息生來一箇無
　　　　若問隂人湏寡婦　如推男子即鰥夫
　　　　第五宫中遇計都　男兒箇箇要樗蒲
　　　　在寅戊申并酉上　娶得妻來盡尅夫
　　奴僕宫
　常被奴僕脱悮及防小人欺詐○計照平生不可乗
　騎有墜跌之厄
　　詩斷計都有妾便為妻　失財連併及災危
　　　　下陵上僣不安分　湏教厄難馬前衰
　　　　弱宫之内計都侵　不見為凶百禍臨
　　　　縱使機關多智慮　虚勞半世没身心
　　妻妾宫
　臨妻主亂經云計都紅鸞星一名號天尾一妻不到
　頭二妻不到尾若娶第三妻亦恐無終始又云三十
　年前不問妻三十年後不問兒縱有還湏生死别黄
　金也亦化為泥若妻有惡星相抵則無害又云計都
　第七位賤女聘為妻不賤湏重嫁他時不可知主以
　賤女為妻年髙可免尅凶星産厄脚手有疾○計照
　主妻自刑惡横死亡
　　詩斷計都暗曜莫相逄　何况加臨對命宫
　　　　舉止乖張饒害尅　定知造物不相容
　　疾厄宫
　土水疾多突壓身危又云主氣疾手足刑破孛同瘖
　瘂盲聾金同雕青痕疾○計照主十相不具或行歩
　搬移有天災之厄
　　詩斷次弱之宫名疾厄　計羅守此多刑責
　　　　若逄吉曜更加臨　無病却為衣食廹
　　　　計都一曜最凶宿　威燄炎炎是窘廹
　　　　得臨疾厄第八宫　貴賤逄之湏病足
　　遷移宫
　不宜逺出守祖業則安若為官遇他州亦主有權又
　忌水火災厄不宜兄弟朋友小人為刼奪之患○計
　照招方外卒暴不利改動作事
　　詩斷計都天尾照遷移　利害之端仔細推
　　　　出外迎祥因廟旺　不然平照定傾危
　　　　遷移排在近弱宫　第一凶星不可逄
　　　　偃蹇勒停兼破祖　方知計孛在其中
　　官禄宫
　食禄遲晚四十以後方顯逹常人得之主遭無頭公
　事官刑主有血光之災初主不好中末主方好君子
　吉小人犯刑殺死又名剥官煞居官進職及足有疾
　○計照不可與他人作保識多被别人事犯重罪之
　災
　　詩斷計都之宿最凶殘　官禄逄之利害間
　　　　若在廟方湏貴重　廷諍天陛逆天顔
　　　　羅計臨時必主凶　不然身計係於公
　　　　若被孛星同守照　徒流身寄異鄉中
　　　　五星併位居官禄　生處英豪多五榖
　　　　若逄太乙來照破　上官赴任定不禄
　　福徳宫
　多主反覆纔有好事反成凶兆亦主多計姦巧夀短
　刑破○計照不可與下等人交往多惹是非與小人
　同謀損陷身事
　　詩斷天之首尾臨福徳　平生凶事反為吉
　　　　坦然不忍妄加人　患難尤能拯危急
　　　　天尾計都來到巳　入廟之宫當巨富
　　　　只愁土孛更同行　南北遷移無處住
　　相貌宫
　形神醜惡面貌古恠骨大肉小顔色多惡少善貴而
　有權亦主暗疾貪花不然以婢為小妾○計照性多
　損失言語不定得人憎恠
　　詩斷計都在後命在前　陷溺之宫豈作權
　　　　假使貴榮當顯要　亦湏體貌不完全
　　　　缺唇生痩并夭刑　十二宫中三箇星
　　　　子戌未方為福徳　却遭首尾孛同行
　　計都變段星
　寳瓶宫黑道星○又名悲怨星主哀怨悲傷
　　詩斷欲知黑道在何宫　子位計都不可逄
　　　　八煞命宫遭毒藥　可憐短命䘮兒郎
　磨蝎宫伏殃星○又名孤尅星恓惶尅害六親
　　詩斷計都為惡伏殃星　丑上逄之最不仁
　　　　作事隂謀凶且狠　土人得此不為迍
　人馬宫悖逆星○又名卒中星暴卒惡毒呪咀
　　詩斷計都不入三陽宫　人馬宫逄悖逆星
　　　　田宅宫逄人不義　更加三五轉無情
　天蝎宫禄昌星○又名天疾星腰駝脚跛刑害
　　詩斷計都却喜卯中藏　四正宫中號禄昌
　　　　兄友弟恭仁又義　家風榮盛性温良
　天秤宫天嗔星○又名刑吊星䘮吊臨身
　　詩斷神尾逆行大不順　若居辰上號天嗔
　　　　一生為人心路險　切忌雷傷虎豹驚
　雙女宫六陽星○又名虎印星主虎貔印禄也
　　詩斷太乙宫中喜計都　處身廊廟得安居
　　　　君寵臣兮臣盡節　揚名鴈塞到中書
　獅子宮枉亡星○又名哭泣星主憂煎哭泣也
　　詩斷枉亡星宿在於離　神尾居之大不宜
　　　　魄散鄷都年不永　更憂狼籍損妻兒
　巨獬宫白衣星○又名天孛星主刑獄禁繫也
　　詩斷未上白衣事不堪　隂宫凶吉兩相叅
　　　　強宫吉曜同為福　第七宫中妻見三
　隂陽宫地纛星○又名天妬星隂謀妬害
　　詩斷隂陽神尾為地纛　此位逄之不為福
　　　　身命四七十宫逄　男女同臨受孤獨
　金牛宫天蝕星○又名䘮厄星䘮吊哭泣臨門
　　詩斷酉中日月怕同臨　妻妾宫逄有異心
　　　　更犯太隂娘早尅　太陽父位少光隂
　白羊宫天符星○又名天正星得權禄馬之貴
　　詩斷天符河魁神尾喜　雖逄惡曜即為災
　　　　四正七強俱發福　不求名利自然來
　雙魚宫六喜星○又名天遊星主遊冶孤虚之福
　　詩斷計都休作凶神位　躔至雙女六喜神
　　　　文章筆下龍蛇走　却作驚天動地人
　
　
　
　
　
　
　星學大成卷二十二
欽定四庫全書
　星學大成卷二十三
　　　　　　　　　　　　明　萬民英　撰
　　總龜紫府珍藏叙
　總龜一書集諸家而總類之大半與三辰通載相似
　是為通載所採摭也今不復録惟草堂丁無咎續集
　一篇考厯象之性情體禽類之變化摘星辰之善惡
　類聚成格非深達天文洞究造化者必不能作余為
　考訂以廣其傳草堂博洽多聞學有源委星命乃其
　一端云易水育吾子識
　　總龜條議
　(按金雞呈瑞條解言堯厯仲春日躔于昴青龍用事/條言紹興戊辰歳星在秦州於厯算俱不相合今以)
　(歳差考之毎年差一分五十秒七十年差一度餘堯/厯立春日在箕四度于今有三千五百年差得五十)
　(度今授時厯孟春日在虛一無不□合則堯時仲春/日在午初度明矣今曰堯厯仲春日在昴㝛不知如)
　(何算也歳星厯算大約夘年俱從夘起逆算十二辰/而一周天故謂之歳以今厯考之雖留逆不同然亦)
　(只差來徃一宫耳今曰戊辰歳星在秦州則差七宫/亦不知如何算也意者古今厯算有不同歟至如合)
　(璧以三合為説華蓋以十二星配太隂/所行恐或非也書此以俟後之知者)
　　紫府珍藏星命總龜續集
　　　　　　　　　草堂學餘丁無咎進之編
　　合璧連珠(總説/)
夫日月五星皆㑹一次日月則若璧合五星則若珠連
進退皆無盈縮之患惟㑹丑者九世一遇㑹他次者間
世一遇
　　詩云太初丁丑歳為頭　七政相逢㑹斗牛
　　　　誰識當年差五日　連珠合璧詎相侔
　　日月合璧
太陽太隂同宫或對照或三合照是也然須廟旺方為
貴
　(日有中道月有九行中道者黄道也九行者青道二/出黄道東赤道二出黄道南白道二出黄道西黒道)
　(二出黄道北分主八節合乎四正四維按隂陽中終/之所交則日行正當黄道八行與中道而九乾坤定)
　(位則八位各得其正及其寒暑相推晦朔相易則在/南者變而居北東者徙而為西日行與歳運皆遷月)
　(行隨交限而變日出入赤道二十四度月出入黄道/六度故交於子正則晦日之朝猶朔日之夕也是日)
　(月皆不見若合於午正則晦日之晨猶朔日之昏也/是以月日皆見蓋其如合璧當視子午正交則人命)
　(在其中可論其强弱且如昔紹興甲寅十一月朔夜/半日在斗一度而月在斗四度則是月於晦日之夕)
　(已交於子正也又如在嘉定辛未正月朔日已於十/二月二十八日過子宫至朔日日在女六度月離猶)
　(在牛二度是其交於午正後方過子彼或者不知合/璧則見正月一日夘時便作合宫得日月合璧亦惑)
　(矣况朔望交虧而人命在其中者豈能無害如辛未/四月朔日望日生命在合璧對照宫是也歌云日居)
　(月諸是何如日月流行有疾徐誰/知子午分交處最愛生逢合璧如)
　　五星連珠
五星不必同宫只得順布五位相續而不斷者亦是虛
拱一位而命居其中者亦是拱日門則是五星連珠拱
地户則是五星拱太微拱紫微所謂坐實不如拱虛對
照不如正照者是也或順乎兩位而拱亦妙
　(五星運行各有次舍及其相聚却為難得若得連珠/尤妙淳熈十三年丙午閏七月五星同在雙女宫人)
　(命逢此已為竒特戌又如乾道四年戊子丑月生水/在申金在酉火在  木在亥土在丑是為連珠此年)
　(際㑹風雲名位顯著者不少歌云五星次舍不同行卿/相㑹連珠亦吉亨人命當生遭此㑹不為宰相亦公)
　　牛斗秀氣
紫炁十一曜之最尊清而貴文而美者也丑位有斗牛
二㝛乃二十八㝛之始金陵之氣盛於東南龍泉(劒/名)之
神光於牛斗若紫炁一星對照正照丑上安命特為竒
異東南吳越乃丑分也
　(日月五星初躔皆自星紀故名星紀者斗建之間也/十一月陽生於雲漢漸退降及艮維始下按於地至)
　(斗建間復於列舍之氣通於易天地始交泰之象也/雲漢下流百川歸焉火土二星雖為忌曜至丑相逢)
　(返為福星獨歳星在此宫閩人得之為福尤重春秋/昭公三十二年夏吳伐越史墨曰越得歳而吳伐之)
　(必受其凶是時歳星與日合於南斗三度後三十八/年而越㓕吳歳星及斗牛矣茍人命得曰木合於星)
　(紀者無不獲福故曰斗牛秀氣易傳/亦云日月五星起於牽牛此説信矣)
　　文章秘府
日月木金水紫羅三合對照亥宫安命是也亥有木星
主圖書乃文章秘府之星也主為人才學富足識見超
卓福氣亦厚
　(十月隂氣進踰乾維始上達乎天雲漢至營室東壁/間升氣悉究自王良閣道由紫垣絶漢抵營室上帝)
　(之離宫也故金水木日月計同在此宫/則有文章秘府之象以其近帝宫也)
　　五星朝斗
五星㑹於雙魚則有卿相之象若一星二星居於前後
者亦是
　(日月木金水五星同居雙魚宫是也蓋亥為天門乃/上帝之離宫衆星聚此以拱北辰是五星朝斗之宫)
　(也夫斗星北斗也七星環衛紫微者是也其下有三/台星文昌星尚書四輔上相等星五星若朝于此主)
　(人有卿/相之榮)
　　孛居東井
孛居未上夜生人未上安命是也貴而有權之命
　(古者太平之世日不蝕星不孛則孛者常順於天隱/而不見惟怒則為彗星一見則衆星失色此星性猛)
　(機變威權常好居黄道正位故在/東井則為吉星故曰孛居東井)
　　首攜龍角
角亢二㝛為蒼龍之角也羅㬋建首乃天之神首居辰
之位乃如龍之有首而角亢二㝛左右扶之似為之角
矣命居辰上而得羅㬋主為人英武榮顯
　(羅㬋天首之星也屬火之氣又為天權天統之星其/星廟於辰樂於寅喜於夘乃龍尾伏辰故也又旺於)
　(午位蓋其與日月交則能蝕日月之/光如覇者之擅權也故曰首攜龍角)
　　計居龍尾
尾㝛四星為蒼龍之尾㝛也計都星乃天之神尾入寅
之位乃如龍之有尾而尾之四星又有輔翼則為真龍
矣凢此二格皆主權高職重人命在寅而見計都乃計
居龍尾
　(羅計二星若望而止於黄道是謂臣壅君明則陽為/之蝕矣故日者陽也在陽則不蝕羅計居陽則為吉)
　(變而入隂則為凶且一日冇十二辰自寅至午為陽/自未至亥為隂故羅在寅夘辰午則為吉星計居龍)
　(尾鶉尾亦/為吉㝛)
　　大人虎變
西方參有九星五星貫其中四星環其外如首如尾如
足如手有白虎之象而金之一星則為西方白虎之秀
氣如秋生於寅申或在寅申上安命謂之大人虎變酉
上尤妙又謂之白虎當權無不貴顯者
　(酉雖在金旺之鄉而冇畢月烏之次舎焉故金月同/居則為吉也茍人命安於此宫得金月以相扶必能)
　(改變故曰/大人虎變)
　　老人星現
南極下生一星為老人星在辰上亦謂之夀星或金星
土星為夀元居於辰日月居於其上皆謂之老人星現
主夀也
　(陽氣曰明堂建於龍角曰夀星龍角謂之天闗在易/以陽决隂夬象也然夬之象乾居下兊居上夫以乾)
　(居下而夬兊隂豈得為夀星蓋乾金也兊亦金也與/金同氣故謂金樂鄉是知土生金而金與土同氣茍)
　(人坐命在辰而得金土佐臨/尤為重厚福夀必獲兩全也)
　　隂陽類聚
隂陽同居一處合為廟旺得同類之吉星照身命者是
也
　(易曰水流濕火就燥亦各從其類也凢人命在午而/得日火同宫身在未而得金水同宫無不發迹蓋以)
　(陽從陽以陰聚陰其/氣味之相投故也)
　　衆星拱北
孔子曰北辰居其所而衆星拱之蓋天之星運轉不窮
而北辰一星不易其位北辰所居乃天之北極子位是
也十一曜環居衆位而虛拱一子却去子上安命是也
　(日水計木金月六星居亥又得火土紫氣星居丑以/拱子一位或環而拱之散居諸位虛拱一子從而安)
　(命亦是也此皆至貴之命如/鄒太叅貴命星辰正按此局)
　　豶豕之牙
奎星本天之武庫亦為封豕之星為性猛烈人命若亥
生或亥月亥時或亥命得木星順行者權貴之局况亥
上室璧二星室為火猪璧為水㺄皆象豕之類茍木星
逆行却為害不淺
　(日月金計水木皆以娵訾為旺樂之宫亥上是也大/抵皆從歳星春秋傳曰有星出于婺女子上是也禆)
　(竈曰今茲歳在顓帝之墟其明年進及營室復行豕/韋之次亥上是也景王問萇𢎞曰今茲諸侯何實吉)
　(何實凶對曰蔡凶此蔡侯般弑其君之歳也夫豕韋/之次蔡分野也木逆於此而蔡凶則知木樂於亥而)
　(不可逆行也惟其逆行于亥子之間/一吉一凶此景王所以問萇𢎞也)
　　旄頭直事
羅㬋乃天之神首酉上有昴㝛九天之旄頭煞是也安
命在酉而遇羅㬋加以一二惡星為禍最惨
　(昴畢二㝛雖次大梁而其分野則在常山之地東南/外接旄頭地皆河外陰國也茍日生人火計臨此而)
　(坐命在此皆主不吉故曰旄頭直事蓋此煞乃/外夷凶星也人命值之若不惡終必主逺配)
　　大火當權
古者閼伯居於商丘後世配食於火星或食於心乃夘
上星㝛也或食於星乃午上小星也故夘為大火午為
鶉火季秋之後天月建在邜須是夜生於邜午上安命
是也其發最驟
　(日月火星在戌安命亦在戌乃大火當權蓋大火至/戌而納火火庫在戌而火星宫主亦在戌此所以謂)
　(之當權也須是夜生/方合此格日生者非)
　　限主當權
衆星聚在一處一限星居其中其衆星各以類聚來拱
不然則忌星作限主而衆善星拱之尤妙
　(竹羅限垣局厰云凢立功名主重權須要當生限入/垣正入三用居木位㑹位臨限福仍兼火為天帝居)
　(天蝎土是太常守磨蝎金星天秤亦太常/榮顯水星在南方此乃限主當權之謂也)
　　太微受制
火星常以十月入太微受五帝之制命行司賞罰
　(太㣲者南方朱雀權衡為三光之庭北運斗星以臨/制四方運四時而均五行者也故太陽居午太隂居)
　(未為樂宫以其日月循黄道而行入赤道内而受制/於太㣲也茍人命得同日月坐此樂宫與木水相㑹)
　(無印星入/者無不貴)
　　長庚入命
東有啓明乃水星之象西有長庚乃太白之象昔李太
白母夢長庚星入懷蓋月乃母道也身之所從出也夜
生金月同在酉乃合此格
　(李太白母夢長庚入懐已而有娠及生太白詩/才冠天下則知長庚入夢必主産不世之竒才)
　　神羊觸邪
未上巨獬之分野獬乃神羊之獸遇惡則觸古者帝王
置之殿庭以警不忠如未生人又在未上安命純得凶
星者為貴若不背日月而安命在戌上白羊之位亦是
　(太乙居紫微東纒赤道内警凶惡而斬姦邪進良善/而佑忠直蓋遇善星則為善遇惡星則為惡愛巨獬)
　(之宮謂之金羊若見邪穢無不擊觸凡人命在未宫/而得孛星入者皆秉性忠直靣刺人過内無隠情故)
　(號神羊觸邪凡乙人得孛與木金/同在未宫者官可至御史三公)
　　雙女爭權
金火計月土星在雙女宮主淫慾或偏異生也在易離
上兊下為暌兊上離下為革聖人於暌卦則曰二女同
居其志不同行於革卦則曰二女同居其志不相得夫
離火也巳亦火也火能生土而尅金今也金却生在巳
而土則䧟於巳(言金而及土者以其泄/火生金故金與火争)兊屬金也金能
生水而怕火尅也今也木却敗放於酉而火䧟於兊(言/火)
(而及木者以其木火俱/敗䧟西方故火與金聞)此謂爭權
　　日出扶桑
夘為日門乃晹谷扶桑之地坐於邜無惡曜對照而在
夘上安命者主貴
　(夘固為日門而夏至日常自扶桑水府而出故旦朝/猶在於寅若人命只得木日同在寅宫而在寅宫安)
　(命亦為貴格其/為在夘則同)
　　箕星好風
李尋云日將出清風發羣隂皆伏是日出則生風日入
則無風日在丑寅朝生主有聲名更有惡星則未免却
主淫蕩月纒箕㝛亦主生風反為不利惟日在寅命在
寅無凶星者為妙
　(風之從虎以類應也寅既為虎風日從之但宫有尾/箕斗三㝛而特有箕星好風者蓋尾度更屬邜斗度)
　(巳屬丑惟箕則得其正寅故云箕星好風也人命得/與歳星同此宫者皆為吉命况寅為木木又生風人)
　(命逢之安得不/譽高望重哉)
　　畢星好雨
詩云月離于畢俾滂沱矣書云星有好風星有好雨太
隂躔畢度而在酉上安命是也若七八月之間正旱而
沛然甘霖以澤萬民更逢水星雖辰上安命亦妙儻在
叄肆月生乃水潦漲溢之時則止為飄蕩之命
　(日月之行則以風雨釋洪範者以為不吉之兆不知/月之從星從其所好畢雨則有肓物之功豈得為不)
　(吉之兆乎如人命安身在畢無凶星惡㝛入者皆/能育物濟時皆為有福之命若凶曜入者則不祥)
　　大月當斗
韓昌黎云愈生之辰月㝛斗東坡亦身在磨蝎宫故知
月㝛於斗最出文人才子也
　(詩云惟北有斗不可挹酒漿主招口舌興/讒謗也二君子未免故曰君子為仕多折)
　　青龍用事
春生人見木星在寅夘安命乃青龍用事夏生見火星
在巳午安命乃朱雀當權秋生見金星在申酉安命乃
白虎當權冬生見水星在亥子安命乃𤣥武當權四季
生人見土星在辰戌丑未安命乃勾陳得位已上數者
須是不背日月晝夜者妙
　(木為青龍其名為用事者最愛順行而無退逆之患/也  紹興戊辰生人其年歳星在秦州人皆以為木)
　(入秦州必有特達掀轟者及視其年生人非徒無甚/顯達又且成敗棲遲每每皆是若以百中經觀之其)
　(年五月木星在未何為無顯達之人及以統元經細/算其年歳星自丁夘八月過未十月退戊辰四月又)
　(至未閠九月過午十二月又退未此與逆/於𤣥枵者何異焉此其無顯達之人也)
　　星環帝座
太陽帝之象也日之所居在子午皆為帝座吉星左右
環拱者最佳但人之生時亦為帝座若吉星三合對照
環拱於時者亦合此格其貴必矣
　(假如淳熈十三年丙午歳閏七月十六日巳時生其/時諸星皆環帝座身命三合又無空宫實為難得豈)
　(不為大貴人况四元三限時命二星所謂九事者又/為滿用洞微九事歌云九事全而順五行必然享福)
　(得遐齡九事若離福不至萬般智慮一無成欲知/九事本原例四元三限時命至乃正得此格也)
　　左右環拱
凢人命宫若得五星左右環拱無有不顯達者
　(假如坐命在璧五度木星在壁一度則為左青龍金星居/璧九度則為右白虎火星在奎一度則為前朱雀水星居)
　(室十六度則為後𤣥武真為左右環拱然亦不必如此之/近但布於左右前後宫分者亦為難得也其榮貴者當然)
　　印夀雙全
在亥上安命而得木火土星在命者為貴格蓋亥屬木
故木為天元印木生火故火為地元禄火生土故土為
人元夀其餘安命倣此
　(洞微經説禄印夀三元星須要居高强宫而無留逆者乃是吉/命故歌云三元訣法少人知亥邜未宫木曜推火地土人高處)
　(着必居俸禄定無疑不逢惡曜相刑尅為官權貴有彰施忽然/留逆兼無氣官灾多失更流移印夀雙全之説於是歌而可見)
　　金雞浮瑞
先賢配十二時以酉為雞而晝生乃日之精逸居陰位
若日在命而於酉上安命者是
　(堯厯於仲春則曰寅賓出日蓋日者陽也陽春布澤/之時惟藉日之融和故堯敬而賓之仲春之日堯厯)
　(躔昴昴者日雞也昴屬金垣乃為金雞日至日中幽/隠無不臨照况仲春是時發肓之恩其功最大故昴)
　(雞與太陽當仲春之時日中同運至/中天而發肓萬物此金雞呈瑞也)
　　金紫朝斗
辛生人太陰與紫炁居申位命與金星居辰位水與太
陽居子位乃金紫朝斗格
　(蓋日者人君之象居於子位子乃北方之地而身命夾金/紫朝日此乃清貴之格切忌土孛羅㬋入命併傍照則凶)
　　月扶斗杓
凢月建所在則是斗柄魁星之所指也惟閏月斗柄斜
指兩辰之間若太陰在月建之位者乃合此格
　(一年有十二月節候斗杓隨月建而轉至於閠月則/斗杓乃指於兩辰之間潮候亦隨之而盈縮則知天)
　(地陰陽消息盈虛應如凖䋲無毫髮之差誤蓋日月/之行與斗杓所指相為經緯此乃三光全而寒暑平)
　(也茍人生安命身應在斗杓所指之辰名為月扶斗/杓如正月生人安身在寅二月生人安身在邜三月)
　(生人安命在辰皆為此格主榮華富貴然太隂與/吉星同宫則為吉土孛羅計侵之則又為凶也)
　　身居華蓋
五行以馬前二辰為華蓋此謂太隂居華蓋是也
　(蓋以月居辰戌丑未為吉然月居未為樂宫戌為喜宮若/在辰丑似無意義要知華蓋者乃北極天皇所居擁衛之)
　(星也其星有十二星居中又有六星庇於左右如蓋故曰/華蓋太陰循黄道而行未嘗居於華蓋此言身居華蓋者)
　(蓋人生負陰抱陽故以時加太陽循東而出遇夘而坐命/也此乃抱陽也又以太陰安身亦如權衡之象乃比華蓋)
　(然太陰一日行十三度三十七分如華蓋之有十二星又/有六星之義也故古人先論坐命次論安身亦以此也假)
　(如只論坐命而人命在三日内生而同時者必同一宫坐/命而太陰三日之内已行四十度則人之安身異日而異)
　(宫也古人之重三日宫者蓋此也故聿斯經云即都例經/也又見生後三日宫月到何星分度中金水相逢極為美)
　(文學聰明須見水更得善星在宫主宫主復在高强位此/為有福無難人一生謀運皆如意人云忽然三日水金加)
　(人間喜美事奢華世上文章須水照善星為主福無涯/故身居華蓋者非獨清貴又且一世無非横之灾禍)
　　坐禄帶轝
禄前馬前命前三辰位名曰金轝禄主星居於金轝而
土星入局者是
　(五行惟土於物其功最多古人論之詳矣然十二支為馬/者有四為禄者有八皆屬金木水火而辰戌丑未宫獨無)
　(禄馬則是土無功於物矣不知土之為物無時不遇常居/中以統四方故人命之帶禄馬者常愛見土為重厚然則)
　(土之所以權輿於萬物者其功最多矣茍人命坐禄而得命/主入土局皆是吉命假如柯監丞壬子八月二十七日亥時)
　(生作九月算壬禄在亥亥屬水也坐命坐申為水禄廟宫宫/主飛起入於辰是坐禄而入土局此坐禄帶金轝之格也)
　　金星入斗
兊卦用事在秋分寒露霜降之節若辛人安命在酉而
生居秋月金星入於丑位為貴
　(此亦是坐禄帶轝格假如辛人禄在酉則是以金為/禄茍辛人安命在酉宫而金星飛入丑位亦是吉命)
　(故名金/星入斗)
　　箕翕其舌
兊卦用事寅上安命若見金星水星入命則主口舌詩
云惟南有箕載翕其舌
　(不獨金水二星為然火星亦然入命坐人馬官而遇/火守箕皆多招口吻愛説是非偏惹滛辭酌斟人過)
　(飾已之非好爭閑氣傲慢尊長雖割其舌猶不已也/謂之翕者合也合其舌亦好言也丙人見此尤甚)
　　神水華池
水星居亥子上是也水星隨日至酉酉上安命亦是也
　(西宫咸池則有觜星東南則有大星曰狼下有四星/曰狐此地有大星曰南極老人老人若見治安太平)
　(兵革不起夫水星本無定性遇吉則為吉遇凶則為/凶故常輔日而行至五月時出於狼狐而遇老人星)
　(則為吉凢人命遇此者無不長夀享福所謂神水者/以水星逐吉星也所謂華池者以老人所居西宫咸)
　(池酉上是為/神水華池也)
　　風生浪擊
凢人生時遇初八二十三日午時生者皆狡猾凶惡
　(蓋初八二十三日午時乃月弦初生而漸生於海風/生浪擊之謂也然又當算月弦日乃太陰所在而知)
　(其善惡如太隂遇吉星則為人威權有膽氣如太隂/遇惡星則為人凶惡徒配之命若無星同照者則主)
　(困弱乃風生浪/擊而不寜也)
　　禄馬同鄉
禄元星與馬元星照命者是也
　(命書云馬元為貴禄為禄人元干配的無疑夀元惟/向納音取要照强宫與限隨凢人命最愛禄馬二元)
　(同在强宫以照命未有不為顯仕者若/不照命但得禄馬二元助限亦能發福)
　　虎踞龍盤
木星乃東方之蒼龍金星乃西方之白虎金在命木正
照夜生人得之乃龍盤虎踞金木同居於命又為龍虎
交馳更在辰寅二宫坐命者尤妙
　(命宫居於子午木星在邜金星在酉木正得之正合/此格蓋木為青龍在東方金為白虎在西方又在前)
　(四宫與後四宫拱/照豈但二宫坐命)
　　離坎交㑹
水星禀北方坎宫之氣火星禀南方離宫之氣夜生人
火星在命水星正照乃合此格
　(此最主為人氣槩精神能剸裁繁劇禄位優厚若/水火二星同守命宫則是為煎熬星矣返主灾禍)
　　陰陽交輔
日為陽君月為陰后若與吉星夾照命宫者此格也若
惡曜與日月同宫則非惟不能為福而且生禍
　　三光環微
日在相貎宫月在遷移夾拱巳午二位名三光環微或
巳午全無星亦妙
　(三光全寒暑平註云三光乃日月五星也太㣲垣居/巳午若日月身命在午而五星環拱之極妙為三光)
　(環太微格當/有卿相之位)
　　雲漢騰輝
丑未二宫雲漢經緯於其中若丑未中得日月紫炁木
金水之吉星交照主為人文彩秀麗學海淵深也
　(詩云倬彼雲漢為章于/天雲漢即天河是也)
　　衆怒難犯
身命宫凶星相㑹怒得一吉星解救則不為凶夫五星
最愛順叚如行順段雖凶星亦不甚害如入逆段雖吉
星亦無力也
　(茍命中五星有三四入逆段是謂衆怒/難犯前後凶徒死於非命者皆此類也)
　　恃勢相陵
善星入宫犯衆凶星故衆凶星恃勢以陵於善星若同
宫同度則又為相合在十三度外則未免相陵
　(凢五星欲其順軌不欲其相陵甘石已占之矣順軌/則彼此恊和相陵則彼此不靜又觀善惡二星同宫)
　(孰為冇用孰為無用也如命宫帶木星與火星同舍/若行木限則不勝其凶行火限則不勝其福故命書)
　(云木限當生遇火尅更被孛臨全減福則是木限當/生見火為凶也又云火若為限㑹於木此限交之須)
　(發禄則是火限見木則為吉也故/木限見火為凶恃勢相陵者也)
　　鰲頭獨歩
三春生人在寅夘二宫安命而寅夘上見木星也
　(此得時得位得用/鰲頭自當獨歩也)
　　江湖沛澤
亥為江子為湖水星在亥子二宫而在亥子二宫安命
也四月生人為妙
　(蓋江湖當四月之時有滔滔漲溢之勢主為人抱負/聰敏志高量宏驟居華選若遇惡星同守又恐不然)
　(以水星性/無定度也)
　　子行父政
太陽乃火之精太隂乃水之精故日為父火為子月為
母水為子也
　(且太陽之廟在午太陽居之當然也今則太陽却居/子火星却在午又於午上安命是父之政子乃行也)
　(太陰之廟在未太隂居之當然也今則太隂却居丑/水星却在未又於未上安命亦子行父政之説也此)
　(格主人艱難於始逸樂/於終以其幹蠱之早也)
　　金神得位
庚辛生人金星入命是也
　(若更同在廟樂喜/宫主福夀雙全)
　　河洛呈祥
紫炁木星在午上同照命宫蓋午屬豫州河洛之地也
　(天官書云歳星一曰攝提曰重華曰應星曰純星營/室為清廟乃歳星之廟也歳星出東行十二度百日)
　(反逆行八度百日後復東行三度十六分外之七熒/惑出東行十六舎而止逆行二舎六旬自所止之舍)
　(十月而入于西方心為明堂熒惑之廟也太白其出/行十八舍二百四十日而入東方復行十一舍百三)
　(十日而入西方又行三舍十六日而出亢位亢為䟽/廟太白之廟也辰星其出東方四舍四十八日其數)
　(二十日而反入東方其出西方四舍四十八日其數/二十日而反入西方星為員官星辰廟也鎮星出百)
　(二十日而西行西行者二十日反東行現三百三十/日而入三十日後出東方斗為太室鎮星之廟也夫)
　(以室為木星廟斗為土星廟亢為金星廟心為火星/廟星為木星廟亥分屬衛午分屬周夘辰分屬宋鄭)
　(斗分屬吳皆中國河洛分野若人生而在此數宫安/命又得此数星歸宫是為河洛呈祥若正文謂紫炁)
　(木星在午而安命在午者亦為此/格皆主才學過人五福全備也)
　　三台扶斗
斗在丑分命若在丑而得三台星同宫乃此格也若丑
之前後三宫皆有兩星亦是又有所謂三台扶日三台
扶月皆倣此而取
　(所謂三台者皆為三公之/象人命得之位至三公)
　　雷乃發聲
二月驚蟄之後生人在辰邜上安命而遇水星乃為此
格
　(自雷未發聲則未免汨没發聲之後/容易施為非惟榮貴且主聲名昭著)
　　紫微四輔
旋轉天輪辰巳午未上有四吉星巳午之間坐命是也
　(輔星乃輔弼之象/得之者當居宰輔)
　　精神具足
天一生水為人之精地二生火為人之神水火順受人
命得之為精神具足
　(精為養命之源神為養形之源精以養命而運内神/以養形而運外内隂外陽故水為隂之精火為陽之)
　(神隂之不可無陽陽之不可無隂水與命同生於晝/火與命同生於夜相望而各不失度者豈不獲其厚)
　(福歟又名坎/離交㑹格)
　　月華金闕
金星在亥與太隂同宫金星在辰與太隂同宫皆謂之
月華金闕
　(若金星在亥辰與太陽同宫者/謂之日華金闕二格皆主富貴)
　　日中見斗
太陽與羅㬋㑹合於未而太隂又在未此為日中見斗
　(太陽與太隂同宫此為月朔可知又與羅㬋相㑹此/為日蝕可知况日在未則日已過昃設使安命在此)
　(而遇日蝕乃六月朔日生人晝既昧則北斗見於東/方人命坐北安得有吉茍得五星或木星火星同在)
　(未宫以禦侮則猶庶幾不然/則竒禍之臨身者大可畏也)
　　明入地中
太陽至申酉而没而受羅㬋所蝕然申酉安命是也
　(太陽君星至申酉西没既失君位矣命坐此已為無/力况被羅㬋所蝕其能自保乎命值此非惟破阻無)
　(成又恐招暗昧之事/因此䘮身誠可憂也)
　　明出地晋
命宫在申而太陽在寅命宫在酉而太陽在邜命宫在
戌而太陽在辰皆為明出地晋
　(此格須是日生人為妙更得金水輔太/陽而行或金水居前導引皆為貴命)
　　木上水井
水先入宫木後入宫或木星先入水星後入皆為井象
更得在東井(未/上)又在未上安命必主道心員融有常徳
以食天禄也
　(井居其所而不遷地之徳也而木居水上有養而不/窮之義或人命得木同居於未而水星對照於亥此)
　(亦得木上水井格蓋亥居下而有井之象也然在天/之井則異於是以井而居河漢之中其為度則三十)
　(視其他度數最長半次實沈半次鶉首在實沈者水/為樂宫在鶉首者水為入廟此亦養而不窮之義或)
　(者謂實沈鶉首既以隔界豈得為養而不窮不知夫/古人以為紫炁者木之餘氣其廟實沈月孛者水之)
　(餘氣其廟鶉首則是實沈鶉首二宫乃木上水井養/而不窮之義誠爾也若人命宫同得炁水在於實沈)
　(孛水在於鶉首者皆得此格須是無/凶星則貴有凶星則僧道出家流也)
　　衆星環月
夜生坤方五星環太隂更在太陰宫住命者合此格
　(太陰之行有九道其行最疾衆星本不能環也且北/辰不移衆星可得而拱之月既行速則惟星是從所)
　(以因之而有風雨歳在庚午二月初五夕月入南斗/中其年自八月旱而無雨以黄道推之至十七日月)
　(從黄道入畢㝛下知其日有雨至此日其雨霶𩃱此/乃月之從星也及十一月初五日月在南斗三十餘)
　(度至二十一日亦從畢星之度經過却又無雨此蓋/月别從九道行也今此謂衆星環月乃隨其星之吉)
　(凶而卜善惡如月與木星同度則吉與土孛同度則/凶與金星司度則主滛亂與水星同度則主文華與)
　(火星同度則多疾患與羅計同度則主夭折當隨其/所在宫分星㝛而詳之若左右前後皆是吉星雖太)
　(隂未至於從星亦/主獲非常之福)
　　輔弼雙星
北斗七星斗杓謂之外庭陽精之所布也斗魁謂之㑹
府陽精之所復也杓以治外故鶉尾屬南方魁以治内
故娵訾屬中州是以鶉火大火夀星豕韋為中州之分
野
　(如亥午辰夘生命得土星在子丑辰午亥夘又無凶/星侵入皆得北斗輔弼雙星之臨照為人必福禄豐)
　(厚/)
　　金居乾位
亥上乃西北乾位乾宫為金而金星亦居亥土乃為此
格
　(未年與申主人得金居乾位最佳蓋未屬井鬼其分/野則在秦申屬觜參其分野則在晉得金之正氣又)
　(與未日同居於亥乃金居乾位/若無火計羅孛人皆為貴命)
　　水注東南
巽居已位東南之地也四方之水則皆㑹之於箕雖北
有溟浡南有大海西有流沙而水之傾注則歸於東海
以勢不滿於東南也水星在巳而木星與命宫在寅乃
合此格蓋水既順則有滔滔無窮之福其發達也必矣
　(酉生人與寅生人得水星在巳木星與命在寅是也/蓋寅坐屬尾巳分在燕西屬畢畢分在趙是得正氣)
　(而流入於巽是水有所歸况與未命同在寅或本命/與寅生同在酉得水日在四正之宫則又為水歸地)
　(户/格)
　　除舊換新
月孛乃天上之彗星有除舊換新之象所照之地則有
變易更改其星如箒掃所以掃除塵穢更新改舊在亥
正月生或在丑十一月生是也蓋十一月一陽方生更
改之始在丑次正月為一歳之始日在亥次故也或孛
星在未上而七月生蓋七月秋氣始生先庚之象有更
革之義
　(又如十一月初一生而日月在斗之初度木星順室/亦為革故取新蓋日月初躔於斗初而木初躔於室)
　(初斗初在人馬宫室初在雙魚宫寅/與亥合至為貴格又除舊取新之意)
　　火水未濟
火先入宫水後入宫同居一宫以照命者是也
　(葢火自上炎水自下注相違而不相向安得能和/而能濟故易曰未濟男之窮也帶此者主貧賤)
　　水火既濟
水先入宫火後入宫同居一位以照命者是也
　(蓋水性潤下火性炎上上下相得而不相違切嫌一/二凶星侵入則返主生禍更若水星為宫主為命主)
　(為禄主則福最厚/冨貴雙全之命也)
　附指南正貴格
　　天地徳合
　干為天之清氣支為地之厚載干合者得賢人之心
　本乎天者親上支合者得衆人之心本乎地者親下
　支干俱合是為天地徳合假如甲子見己丑戊戌見
　癸夘之類是也時合為上日合次之不然年與月相
　合日與時相合尤為福𦂳
　　君臣慶㑹
　干為君之象支為臣之象干支俱合在一旬之内見
　之是為君臣慶㑹謂人臣近君天威不違顔咫尺假
　如甲戌見己夘戊辰見癸酉之類並在一旬之内是
　也時合為上日合次之所謂好日不如好時不然年
　與月合日與時合尤以為最
　　一氣為根
　乃謂年月日時胎五合納音純金純水純木純火純
　土也假如甲子年金癸酉月金辛巳日金乙未時金
　甲子胎金是也又如庚子年土丁亥月土戊申日土
　丙辰時土戊寅胎土之類是也
　　兩干不雜
　謂年月日時連占兩干純一而不雜也假如甲子年
　乙亥月甲戌日乙丑時甲乙兩字不亂又如丙寅年
　丁酉月丙辰日丁酉時丙丁兩字不亂之類是也又
　謂之兩干連珠格
　　三合聚集
　年月日時胎或干辰帶三位支辰帶三位納音帶三
　位皆云三合聚集假如乙丑年乙酉月丁巳日乙巳
　時三箇乙謂之干三合又如丙寅年庚寅月戊寅日
　戊午時三箇寅謂之支三合又如辛邜年木庚寅月
　木丙戌日土己亥時木三箇木謂之納音三合蓋以
　一生二二生三三生萬物盈數之義也
　　四柱純全
　帶寅申巳亥全者有五行生氣驛馬學堂臨之是為
　四柱帶子午邜酉全者有五行旺氣乙辛丁癸臨之
　是為四正帶辰戌丑未全者有五行財氣華蓋正印
　臨之則為四墓然此四位若於年月日時得之則富
　貴太乙云凢物太盛則折如漂風暴雨之至易盛易
　衰要以胎代之則為可久可大之命也
　　五行俱足
　謂年月日時胎一帶金木水火土全也如甲子年金
　戊辰月木丁巳日土丁未時水己未胎火是也又如
　乙酉年水壬午月木辛未日土丙申時火癸酉胎金
　之類是也
　　六位相乗
　謂年月日時胎命六位相乘合起十二支辰無有欠
　缺也如甲子年丁邜月戊寅日辛酉時戊午胎却去
　巳上安命子與丑合邜與戌合寅與亥合辰與酉合
　午與未合巳與申合位位相合全無虧也
　　干辰一字
　謂年月日時四位干辰不雜也假如甲子年甲戌月
　甲寅日甲子時是也又如乙丑年乙酉月乙亥日乙
　酉時是也
　　支辰一字
　謂年月日時四位支辰不雜也假如甲寅年丙寅月
　庚寅日戊寅時是也又如戊辰年丙辰月甲辰日戊
　辰時是也
　　凰鳯池
　謂如戊午年戊午月戊午日戊午時是也又癸亥年
　癸亥月癸亥日癸亥時之類是也
　　引從包承
　假如甲子生人以前三辰為引則丙寅丁夘為引以
　後二辰為從則壬戌癸亥為從引宜逺以丁邜為逺
　從宜近以癸亥為近前遮後擁左右包承若甲子生
　人後得癸亥前得乙丑丙寅生人後得乙丑前得丁
　夘之類又謂之年中太子舉世難逢
　　神藏煞没
　甲庚丙壬為陽干之吉㑹乙辛丁癸為隂干之貴徳
　大凶神至此而遁藏四惡煞遇茲而寂没故陽則甲
　庚丙壬隂則乙亥丁癸如年月日時四位上四干分
　明不論刑害衝破皆為吉氣更加禄馬貴命加増福
　力而凶神惡煞自然遁藏寂没也
　　禄馬交馳
　馬是扶身之本禄為養命之源禄嫌衝破馬忌空亡
　禄無所破則官職貴顯馬無所損則名位清高且如
　寅午戌馬在申而時干得庚亥夘未馬在巳而時干
　得丙戊申子辰馬在寅而時干得甲巳酉丑馬在亥
　而時干得壬如年月日時四位支干互換得之謂禄
　馬交馳如年月不見禄馬而日時互見者尤以為妙
　也
　　趕禄欄馬
　禄不趕而不發馬不欄而必驟且如甲戌生人甲禄
　在寅須得丁丑以趕之寅午戌馬在申須得癸酉以
　欄之此格極貴得之者無不顯達成名不必求正禄
　正馬但得此則禄馬自然有也他凖此
　　集福發福
　謂年月日時四位生旺之氣或四位支干吉㑹之氣
　或四位禄馬福貴之氣聚於時上者謂之四位集福
　於帝座如時上揭上旺氣秀氣聚在諸位之上者謂
　之帝座發福於四位集福於帝座則以純厚忠信得
　君發福於四位則以聰明端直自進五行自然之理
　造化之所不能移也
　　五字連珠
　謂年月日時胎五位干得甲乙丙丁戊五字與己庚
　辛壬癸五字是也蓋以甲與己合乙與庚合丙與辛
　合丁與壬合戊與癸合又謂之十干連珠格
　　已上貴格只忌空亡死絶相衝刑破則减福也
全一路無破善終州縣　全二路無破善終京官
全三路無破善終朝官　全四路無破官至員郎
全五路無破官至正郎　全六路無破官至卿監
全七路無破官至兩制　全八路無破官至兩省
全九路無破官至兩府　全十路無破官至三公
　　細論身命宫主活法
　凢命先求坐命次論安身福徳次及貴星官禄徒居
　䧟地禄元入照雖無官亦有禄之人本㝛加臨縱遇
　死有更生之理陽為七政之尊遇皆有救陰為六陰
　之祖䧟恐無成金雖妻象居六隂怕近六陽水是文
　星背十位嫌逢土忌計都原毒六壬乃是禄元月孛
　為灾四煞定居刑責火居妻位必先尅共枕之人羅
　入官鄉乃食禄有權之位土逢疾厄主妻病以風顛
　金入弟兄必妻閑而子弱此十一曜之權綱屬十二
　宫之分野更有相生相尅或剥或刑先到為主後入
　為客一切吉凶以為格式
　　詩云論五星　無多訣　先從宫主分明説
　　　　世人只泥原守星　此法原來不是活
　　身命主星互垣
　命宫在亥木為宫主身宫在辰金為宫主二宫主星
　各歸本宫固為吉命設或木為木主飛入身宫辰上
　逢龍金為身主飛入命宫亥上乗旺名曰互垣又為
　内外二臺主富貴雙全福禄深厚
　　詩云内外二臺君且聽　命主入身身入命
　　　　縱教生煞㑹凶星　冨貴榮華天賦定
　　身命主星入財帛宫
　此宫大槩與田宅宫一同身命主星若臨此宫主財
　帛充盈
　　詩云財帛主　田宅主　身命二星喜相遇
　　　　若無暗曜與刑囚　可與石崇鬬豪富
　　身命主星入兄弟宫
　第三宫謂之閒極此宫有喜星亦只徒然若身命之
　主飛入此宫主衣食不足惟喜太隂居此却能與命
　宫添其福徳也
　　詩云閒極主　入命宫　縱為吉曜總成空
　　　　白日只宜閒袖手　不知衣禄自何從
　　身命主星入田宅宫
　田宅宫又為父母宫若身命主星照臨此位主千斯
　倉萬斯箱或田宅宫主飛入照身命則家多金玉滿
　盛無比
　　詩云身命主　坐田宅　千倉萬箱無破尅
　　　　田宅之主入命來　管取珠珍多蓄積
　　身命主星入男女宫
　身命之主飛入男女宫謂之母來護子主有官爵及
　子孫或男女宫主星入照身命亦主官高禄厚
　　詩云身命主　守子孫　母來護子豈無恩
　　　　子星若還囬顧母　官高禄厚世推尊
　　身命主星入奴僕宫
　此為惡弱之宫雖是吉星亦不為福只宜守常
　　詩云身命主　入奴僕　縱是吉星也勞漉
　　　　身閒心却不能閒　猶忌小人生返覆
　　身命主星入妻妾宫
　二星入照妻宫主妻有貎及有賢徳兼得妻財若妻
　宫主星入照身命亦主得外家財産
　　詩云身命主　入妻宫　妻財昌盛貎雍容
　　　　妻主若還來入命　定招外舎横財通
　　身命主星入疾厄宫
　疾厄宫或者謂之䧟宫却不然也若主星入此宫來
　亦謂與官禄同斷
　　詩云疾厄宫　非惡弱　莫信時師胡泥著
　　　　此宫還與禄宫同　命主膺之臨顯爵
　　身命主星入八煞宫
　八煞宫有二説詳見前集與要括一卷
　身命主星入八煞宫主少年發迹貴顯若此宫星主
　入照身命主疾厄纒身
　　詩云身命主　坐八煞　財禄少年當早發
　　　　若還煞星來入命　疾厄纒身難解脱
　　身命主星入遷移宫
　主星入遷移宫主過房若非入贅亦主庶生兒息
　　詩云身命主　入遷移　過房出祖定無疑
　　　　若不贅居并入舎　也須偏産庶生兒
　　身命主星入官禄宫
　此宫主星入照命宫雖是忌星亦不為灾更得命主
　飛來此宫名曰互垣主位至三公
　　詩云官禄主　入命宫　縱為忌曜不成空
　　　　命主若還入官禄　互垣終是拜三公
　　身命主星入福徳宫
　福徳宫主星入照命宫主福夀俱高更命主星飛入
　福徳宫互垣亦主三台之貴
　　詩云福徳主　入命來　斷主福夀永無灾
　　　　命主若還居福徳　互垣終是拜三台
　　身命主星入相貎宫
　命主入相貎宫貎宫主星入命宫主為人堂堂之貎
　若遇惡星相㑹則破相貎醜多灾害
　　詩云相貎主　入命鄉　命居相貎貎堂堂
　　　　若是煞星來㑹此　破相多灾貎不揚
　　身命宫左右夾照星辰
　凢㸔身命宫星既吉更須㸔左右宫若值凶星刑囚
　夾拱必傷尅身更得吉星夾照乃為一生富貴之命
　　詩云凡㸔星　㸔左右　左右吉星欣遇㑹
　　　　若遇田財與官福　一主富兮一主貴
　　論禄馬俱䧟却貴　或不䧟却貧賤
　禄元馬元星皆居䧟弱但身命田宅宫星處廟旺及
　坐貴人鄉又不受尅必貴　身命田財主星俱䧟雖
　有禄馬星入命而三合有刑囚衝破必貧
　　論命坐禄馬貴人星辰入廟旺却無官
　禄馬天貴俱臨身命星又廟旺但身命主星化為囚
　暗官宫又見刑耗忌星臨之非惟不貴又多官灾
　　論身居富貴平生多災
　身命田宅俱值貴人禄馬宫主星不䧟只是疾厄主
　星與囚星入命故多災或太陰被土所制日被火羅
　所制必主流行帶煞如福徳宫有廟旺星其人只多
　災亦不至犯刑不然亦得貴人救也
　　論貧賤却無災
　田財身命主俱䧟而身宫却有木先照不犯刑煞又
　疾厄宫無惡星故無災
　　論先聚後散　或先散後聚
　身命田財宫各見福權星照先聚如身命主星受傷
　尅又飛入弱宫當後散也　火土暗耗二星守身命
　田財宫初年必見破散如身命主飛入强宫更廟旺
　無刑戰則中年卓立成家
　　論命貴身賤　或身貴命賤
　命坐貴人及命主居强宫或廟旺本宫又有星一生
　得貴人扶持身宫䧟弱主星受尅田財宫值火羅水
　孛變為刑耗惡星與金星同局及在命宫必主破祖
　只得貴人敬重　身在貴人宫見吉星宫主星入廟
　旺更是强宫但命主星受傷又居䧟弱田財宫主星
　又䧟必是官族或是好人後方破敗
　　論耗田業　或自置産業
　田宅宫被忌耗刑囚星入主破業如田宅宫主飛入
　財宫主賣盡田地只聚財開典庫　財宫無星主星
　飛入田宫廟旺其人將財就田若田財宫主皆入命
　宫命主又居廟旺與福禄星同科極富
　　論初年富貴後却投軍
　生時與命俱坐庫上宫主與身同䧟遇禄馬二元飛
　入奴宫貎宫忌星交官禄限則主投軍
　　論初年投軍後却得官
　生時與身俱䧟命宫官宫被火圡尅但命主官禄主
　飛入廟旺照身命并遇貴馬貴人必軍中出職
　　論身命田宅宫俱見貴星又却破散
　身命田宅宫主俱䧟弱宫其宫却有木炁守之但非
　廟旺主初招祖業後因逰行浮浪破散
　　論螟蛉異姓子成家
　男女宫犯刑煞被火土孛刑囚星照主無子如男女
　宫主并第九宫主入命更見田宅主星須得外姓子
　養若坐庫上必成家或兄弟男女宫主同入命宫主
　覔得兄弟子及姊妹子也
　　論妻妾
　妻宫有吉星必禮聘分明若妻宫主星飛出逰行宫
　見金孛必奔走不然則非禮聘成親如命主飛入兄
　弟父母宫見妻星或父母兄弟宫主星飛入妻宫必
　因親致親
　　又論
　妻宫見金孛星係是四淫宫妻必淫宫主入䧟宫必
　隨外人宫主及本宫金孛星在四淫宫入廟旺則淫
　蕩不止如孛與紫炁在妻宫宫主入䧟必通僧道土
　孛同在妻宫宫主星出逰行更是四淫宫必通秀才
　金水孛同在妻宫宫主更入奴僕相貎宫必通僕卒
　金水孛同在妻宫更是四淫宫遇貴人必通官人
　　論尅妻
　妻宫帶刑煞尅妻金星被火尅亦損妻或妻宫遇忌
　星必尅妻也
　　論妻貎及性美徳
　火在妻宫性惡貎小少髪土在妻宫肥端性慢貎黒
　孛羅則醜而淫羅獨在妻宫長大損頭妻金妻美貎
　温雅柔和木妻性善貎平常水妻伶俐貎小長瘦
　　論人多疾病
　疾厄宫犯刑煞見惡星故多病日生見火在疾厄宫
　主惡死暴敗夭亡若非雷傷斬首必見血疾并官棒
　血光死如身宫不犯煞則腸風血疾死夜生土在疾
　宫主癱風中風死不然身帶風疾若身宫犯刑煞見
　炁木必主氣疾無刑煞不病見首尾星主瘟癆死
　　論在家貧出家富　或在家冨出家貧
　身在逰行宫入廟旺地田宅宫值囚耗忌星其主星
　飛入廟旺地故在家貧出家富　田宅宫見福禄星
　其主星與財宫主星却飛出逰行宫受制故出家貧
　　論人有吉慶便生災禍
　身命宫犯暗刑囚煞雖官禄宫見吉星凡遇吉慶則
　有凶災如官宫見惡星身命無刑煞又見吉星或居
　貴人與福徳宫宫主在命宫廟旺則無災
　　論為僧道
　生時䧟身命二位值炁木星守之宫主出在閒極位
　故為僧道如更入廟旺及生時在貴科必主為高上
　僧如羅獨守主大權夜生土孛尅身後必還俗如犯
　刑煞主徒流歸俗如有救神即免
　　論人居官貧　或因官致冨
　身命坐貴人官禄宫見吉星入廟田宅財宫却見惡
　星主星受傷又䧟故居官常貧　田財宫見火孛又
　化為刑囚宫主身命同出在貴人禄馬廟旺地初主
　貧因官便冨
　　論帶子入舍大或帶子出嫁
　生時坐逰行宫身命男女宫主俱出逰行宫逢金入
　廟　身命主出逰行遇火入廟必隨母嫁也
　　論過房
　生時身命俱在九宫兼背日月田宅宫無吉星必主
　過房之子也
　　定奴𨽻
　生時身命俱在六宫六宫主出逰行宫更是土孛㑹
　日月必為奴𨽻也
　　定乞丐
　生時禄馬䧟田宅宫無好星照身命主星又出逢傷
　逰行宫與忌星㑹乞丐必矣
　　定風塵
　天秤巨蟹雙魚雙女謂之四淫此上安身命更與金
　水孛同㑹宫主星飛入桃花上必走風塵
　　一曰歳煞
　　　　申子辰年未上是　亥邜未年戌上是
　　　　巳酉丑年辰上是　寅午戌年丑上是
　此煞乃三煞太歳乗旺尅煞歸於庫位切忌與陽刃
　相見妻男位值之更凶又當細辯如申子辰三年三
　煞俱在於未獨辰年尤𦂳蓋四正庫墓相加而三位
　之前煞尤重也人但知數申子辰為三而不知自辰
　數至未為三餘倣此
　　詩云墓中歳煞最為凶　更加陽刃禍非常
　　　　辰火戌金水到丑　土來未上不善終
　　二曰大煞
　　　　子丑寅年申酉戌　邜辰巳年巳午未
　　　　午未申年寅邜辰　酉戌亥年亥子丑
　此煞亦名飛亷遇吉以之吉遇凶以之凶吉則司生
　殺予奪凶則為横事惡死喜官禄身命髙强臨之若
　為間忌煞難所占是倒持太阿授人以柄也
　　詩云大煞飛亷不可當　小人命裏弗宜逢
　　　　官主高强為得用　自然名利出旗鎗
　　三曰的煞
　　　　子午邜酉巳是　　寅申巳亥酉是
　　　　辰戌丑未丑是
　此煞乃暗金煞也巳酉丑金局一名金神煞一名破
　軍一名破碎田財妻男身命俱忌之女命坐此更凶
　若金水為恩福命金在酉丑水在巳反凶為吉吉不
　可量
　　詩云破軍不可日時逢　貴賤元來不善終
　　　　五福朝元官極品　小人徒配死囚中
　　四曰陽刃煞禄前一位是也
　　　　甲刃在邜加子酉徒流加戌惡流
　　　　乙刃在辰加子亥徒流
　　　　丙刃在午四柱有財惡死加煞徒流
　　　　丁刃在未加戌亥徒流加寅惡死
　　　　戊刃在午四柱有財惡死加煞徒流
　　　　巳刃在未
　　　　庚刃在酉加寅邜徒流
　　　　辛刃在戌
　　　　壬刃在子加邜酉徒流邜巳戌惡死
　　　　癸刃在丑加申午徒流邜辰寅惡死
　陽刃者為煞中不可當之煞切忌與亡神刼煞相見
　若見之定主少年横死之兆其煞又不可一槩而輕
　議也陽命夜生隂命日生則二當一陽命日生隂命
　夜生則一當二(甲陽/乙隂)四柱雖有所取須看煞在甚宫
　(時主初日主/徃月主來)便是見徒流惡死見須以運考之即見
　其年限也且如人命禄馬環鎖有官有禄為兩府之
　資時運正發化煞為權人皆畏慕時運稍衰化權為
　煞大凢人命四柱最不可遇之
　　詩云陽刃逢針號死囚　刼亡相見主徒流
　　　　兼刑帶煞須當絞　惡煞争馳命不留
　　五曰刼煞
　　　　申子辰生人巳是　巳酉丑生人寅是
　　　　亥邜未生人申是　寅午戌生人亥是
　大抵此煞多生被小人謀害刼奪之事人命值之有
　五星吉神之類刼煞更在生鄉位居人臣之表若五
　行駁雜刼煞更在衰鄉定主貧賤惡夭
　　詩云刼煞凶神最不祥　主財渾似雪和湯
　　　　若值生鄉兼值吉　位居臣表宰朝廊
　
　
　
　
　
　
　
　
　
　
　
　
　
　星學大成卷二十三
欽定四庫全書
　星學大成卷二十四
　　　　　　　　　　　　明　萬民英　撰
　　星經雜著叙
　慨自道裂術興星家者流徃徃挾一聞以為竒傳一
　得以為秘不以告人况肯著之書乎古人觀天知命
　之公心翻為後人釣名餬口之私計江湖術士大率
　類此余甚不取乃裒集家藏秘訣精語單經短賦共
　三十餘篇總編一卷以其非純於一家故名之曰雜
　後之覽觀者有聞一知二之資當念是集㧞十得五
　之難云易水育吾子識
　　星經雜著
　　唐一行禪師十六兩金　　門人徐子賢註
造化分定闗係身命壽夭賢愚格局乃知
　(凡命坐處有官福拱夾有四善拱夾取其善則為吉/諸星間位成雙曰星分兩兩格每宫一星遍布十二)
　(宫安命空曰星分五五格卯上坐命金水輔日停勻/或輔命主不偏曰三台輔弼格金水日月同宫合年)
　(月日時之上者曰魚水和同格日月同宫同度不相/食者曰合德格金在亢太常垣木在室璧太極垣水)
　(在張翼軫太微垣火在氐房天市垣土在斗牛紫㣲/垣己上曰五垣格主星臨歲駕祿馬在前後曰前引)
　(後從格甲乙生人寅亥安命木守本垣丙丁生人安/命卯戌火守本垣戊己生人子丑安命土守本垣庚)
　(辛生人辰酉安命金守本垣壬癸生人己申安命水/守本垣曰受命于天格凡星辰在命順行金前土後)
　(火前木後木前水後依次順行盤靣曰五星順行格/太陽金木水火土行曰四令環陽格羅計子午得用)
　(者曰跳關曰首尾分天格羅計各分星辰兩處曰首/尾平分格衆星在巳午未曰戴天格在亥子丑曰履)
　(地格又要分其晝夜更具七十二/格見于聚論中宜詳審以知其妙)
刃煞變直立死無疑日月並照禍福誰期
　(若刃星為煞又作直難者死不可逃此限若太陽同/行斷其喪父或父有疾與太陰同行斷其喪母或母)
　(有疾自身亦主災犯重者與/限有關係順者則災可减矣)
煞考衰旺計于四時榮枯得失各應非遲
　(如煞是木星又生春令則煞旺而害人非遇火金不/能制化生于秋令則减半矣火旺夏金旺秋水旺冬)
　(土旺辰戌丑/未宜心㑹之)
衝駕驀駕離祖獨居逄生喜順見煞喜逄
　(如午生人子上安命謂之衝駕己上安命謂之驀駕/主孤尅離祖有發福榮貴者宜考聚論内説逢生喜)
　(順者如子上土申上木辰上火則火順而能/生土化木背則不能見炁而無大凶害也)
助煞化煞逄空遽發二限推遷死生特逹
　(如用土星水木炁孛同行對照乃助煞有害如木火/炁羅同行乃化煞致吉若遇空則煞無用反能發福)
　(大小二限各有真理/宜取用星宿于口訣)
四善重輕拱夾分别年月日時各有詳訣
　(四善者年月日時之殿也以年殿居首日殿居次月/時又其次也看其坐照拱夾何星何宫如子生人拱)
　(子曰拱駕夾子曰夾駕拱夾四柱内年月日時各有/其名如子上坐命寅戌有殿曰夾命午上有殿曰對)
　(拱申辰有殿曰傍拱在本宫曰坐殿太陽一殿例/於聚論中取之四殿拱夾之命妙秘亦考聚論)
身宫命宫的池忌逢非貴莫救煞惡愈凶
　(如酉上安命的煞在上又値水孛在内此謂之金坐/滛宫非貴人不足以救解之禄亦可以制定之池者)
　(咸池也如寅午戌人卯是咸/池煞又逢水孛為花酒滛蕩)
太陽雜處㓜鬼定理隨命制化喜怒無比
　(如辰上安命土計金同行土計日同宫乃父母有力/亦主生來坐享見成之福火羅金火羅日同行主尅)
　(父或不利父或父有疾不過應于少/年若發越者在所限而斷其吉凶)
太陰獨明輪運非輕漏關跳關晝夜有情
　(諸星皆欲生惟月要獨明或守年月日時處大吉輪/運者限元有相管攝關係也口訣詳于聚論中曉然)
　(如鏡漏關乃羅計截斷太陰出/於外或有吉星出於外亦是也)
歲星守歲逢順無配又作吉神立登科第
　(如甲寅生人木為歲星乙邜生人火為歲星若木在/寅火在卯曰歲星守歲其餘倣此又逄生星限元又)
　(順其福無比立登科甲逢凶曰/歲星化凶德深為不吉之地)
月居月位各從其類若値亡神其禍無避
　(如寅月生人太陰守寅之類最宜獨/明獨行値吉倍吉忌凶星惡煞重逢)
日守日垣晝逢作官夜誕逢煞刑害纒綿
　(如甲子日生人太陽在子寅日生太陽在寅之類謂/之日守日垣以例推之晝生坐官順行大吉若夜生)
　(又遇煞于上大凶主/父母有疾亦纒綿也)
時逢福曜官星喜到若論重籍陰陽沓照
　(如子時生人子上是籍得祿星官星到曰爵星㑹籍/如日月並於上者其貴可知矣又當考限元命元祿)
　(者即甲祿/在寅之類)
胎元戰尅祖分無力父母難存必迎刃直
　(凡人胎元主人生前之事與命有管攝如惡星居之/則主胎中之孝服或破祖又値刃直星不特父母難)
　(招自身却作大禍如戌上胎元不/宜水孛作刃直居之餘依此推)
年月日時旣已定十二宫中留心訂寅申己亥重相關
辰戌丑未須當認一篇亘古之𤣥機神仙考之亦難盡
　(年月日時旣定矣論十二宫生尅惟寅申己亥四位/實有相關為互刑重故也非聚論之言不足以明此)
　(理辰戌丑未考其本源為力稍薄若是四柱申地亦/還其富也此十六金之真筌於聚詩中大有管攝也)
　(章章明白當為/萬金之秘傳)
　　唐一行禪師聚論詳議註解
星旣居垣先論刑衝虚實
　(垣者本宫也刑者三刑也衝者對衝也虚者/空位也乃四柱旬中空也實者三合位實也)
命已入局須分逆順遲留
　(局者寅午戌之類逆者退行順者疾行/遲者慢行留者不行進退須有情也)
究根基以論尅制
　(根基乃命元也尅制者五行有顚倒相生相尅之/理其中𤣥妙即水生火火生金之義也有口訣)
求貴賤以反因由
　(刑衝虚實之妙能反其元而致/其可貴可賤可貧可富之𤣥奥)
體必原於四柱
　(論命必極其四柱之精/𦂳要處看生殺何如)
用深括於五行
　(論限元所用之星落于何處遇尅犯者/凶遇相生者吉又看虚實刑尅如何)
祿不臨於四極馬不徃於四刑
　(祿卽崇勲也甲祿在寅之類四極者辰戌丑未之地/此地原凶非祿所止馬者寅午戌馬居申之類四刑)
　(乃寅申巳亥是極/刑之地馬不安也)
煞喜居官
　(煞者即飛亷煞星也若居官祿宫主有大/權却忌居於男女夫妻田宅弟兄之位)
殿宜拱夾
　(殿者四善也又名四喜拱年月日時身主命主官主/并財元則吉雖有衝壊亦吉終不騐也拱處如日月)
　(上有凶星亦貴凶/星者金在寅之類)
情性考年
　(生於何地情性何如皆從人生年斷之出身吉與不/吉此段論煞測之必以官主所屬配之口訣諒如是)
　(乎/)
父兄參月
　(生月中論父母兄弟/䕃刃如何便知尅制)
夫婦日辰
　(論夫婦凶吉尅制以/日辰考之宜口訣)
子孫時别
　(男女以時别之此篇年月日時皆/處煞地以四柱推之口訣有例)
日月交輝
　(凡日月或三方或對位之地不空凶亦可伏能致其/吉若遇忌星或年尅非疾厄則妨父母或少年背父)
　(生也遇之/者終吉)
四善拱煞
　(四善即四殿也拱處空則吉用夾財亦吉亦/不可以空而推之此法非口傳心授不能)
衝能致吉
　(此言須口授惟僧少異耳男犯者必弱否/則淫於花酒而散財遇空處尅亦可吉)
刑能致凶
　(刑者三刑即寅刑巳之類四柱八/字與盤靣中相犯全者方驗輕重)
天馬重見
　(有當生天馬有流年天馬如甲子生人甲祿在寅申/子辰馬居寅即火是天馬之類若受生者大貴以十)
　(干禄主取天馬如甲熒/乙孛丙柴頭之例是也)
天喜重逄
　(有當生天喜有流年天喜坐/七强宫為上要與命限相關)
魁星用三
　(魁者卽文魁次魁小魁此星坐身/命更兼學館相㑹即以文著名)
文星二用
　(文星卽文昌枓/甲是也同上斷)
乾坤互沓
　(如子午上安命二宫申亥相逄得格者/乃文人才子大貴顯以文成其名也)
驛分天地
　(天驛地驛二星在命或在身宫或在官/祿便可言其有名更命限好者大貴)
難直忌重居
　(八煞主與直頭星/同行其凶不可言)
權煞宜虚位
　(煞星同作權者臨空位則可取之/四柱内無亦曰虚位餘則不然)
孤寡畏三刑
　(孤神寡宿之星/畏三刑之地)
六害窮八字
　(子未六害之類若八字中全與/盤内星合來大凶後有例見)
推大煞以論刑
　(有其刑則有其煞在命位主尅性命在兄弟主尅兄/弟在男女夫妻田宅奴僕疾病等宫皆忌之此星有)
　(刑故也惟官祿宫見/之必主有大權柄也)
怪亡神以立身
　(亡神在申申上立身安命/忌之駕上亦不宜見之)
騰厄重迎
　(風騰煞與天厄同宫者大忌之不宜坐命安/身更限不吉必主破敗一空重者主法死)
天妖刃神
　(天妖即丁甲金兮丙從火之類/若為煞星深忌之空亦刑尅也)
池忌實見
　(如咸池煞命主帶之四柱上又/見深忌之其人必因色而亡身)
相忌疾親
　(相貌宫與疾厄宫主有相關/及同位互換者主破相有疾)
陽不守於四凶
　(陽者陽刃也寅申巳亥為四凶之/宫惟辰戌丑未四宫値之偏重也)
狗獨嫌於五七
　(天狗星嫌居五七之地在夫妻尅夫妻/在男女尅子女不尅則亦如途人耳)
産星用二
　(此星遇之男主血光女主産厄/犯重者凶輕者亦有血氣之疾)
帝城則一
　(帝城垣城也為貴人/之地忌凶煞居之)
貴人遷變
　(此二星諸宫遇之則能伏煞/當各論其遷變必論陰陽也)
祿神恊吉
　(禄神者甲木孛兮乙水星丙計丁羅是也作生星則/吉作尅星則凶用之終不吉也舊本云催官恊吉)
生氣宜身
　(太陰居于生氣上者主一生無險難事其例有二月/後第三位是也考通書合乃生月後此法可用於小)
　(兒/)
金匱宜室(子/午)日子(丑/未)日寅(寅/申)日辰(卯/酉)日午(辰/戌)日申(巳/亥)日
戌
　(金匱星主妻財宜居二七位吉田/宅輕偏宜妻宫坐之得妻之財)
刼不利於少年
　(刼在命主少年多/滯老後主有權柄)
刑主妨於就晦
　(本宫之星不喜與四柱内/相刑為就晦之禍太重也)
坐馬忌衝
　(寅午戌馬居申之類如限星坐馬上忌年衝之大凶/凡命吉星坐馬上主機狡乖劣有格者主五馬之貴)
　(如凶星破之諸星不來如五馬/之害己也有祿馬壓之則吉)
子妨華盖
　(華盖男女宫忌之/身命亦不宜居之)
六合在全
　(六合者子與丑合之類/此六合全不空方為合)
互垣宜制
　(互垣之星看其吉/凶相制隨處斷之)
白羊立業鎮水同宫金牛處命羅土相從閑處則吉要
處則凶
　(如戌上安命水土偕行當命限上則欲作用酉宫/安命羅土同居亦然若刃水刃火最為利害忌之)
兎逐鷄窠龍居犬穴馬馳䑕道牛奔羊結凶可為祥吉
可為孽
　(此言卯酉辰戌子午丑未二宫之星吉凶如何用别/輕重反吉為凶反凶為吉變化不測論造化異于常)
　(人當口/傳心授)
　(兎逐雞窠火入金鄕龍居犬穴金入火位/馬馳䑕道移乾就濕牛奔羊結土鎮月宫)
借宫則論煞
　(巳亥二宫坐命以寅申水木/借用寅忌土計申忌土金)
四餘則論絕
　(金木水火土絶處如以孛羅計作用神行事吉凶立/驗如神金因絶於寅而火生於寅金生在巳火臨官)
　(己金敗午火旺午故金無餘氣金主殺天道好生故/無餘氣且水有孛火有羅木有炁土有計天地閒水)
　(土木多火燃處即多獨金/雖神仙燒煉亦無有也)
宵中火金
　(凡夜生人火星看坐何宫論空實則/大驗自未至子為陰自丑至午為陽)
晝逢太陽
　(同上丑至午為陽此二/章論其空實之理也)
二德相拱
　(天德月德三方拱者至吉/縱然凶終有救解無大害)
歲在箕度
　(冬至之日太陽在箕七八九度便作下年例之看前/後月之大小便知其箕之幾度若上月大則牛一度)
　(上月小則後一度如/二月俱小則是九度)
身値獨處
　(太陰只要獨行最忌刑衝則/吉凶在目前淫樂亡敗有之)
用在七强
　(用者限元也起處要臨七/强宫方為得地隨其制化)
衝處不起
　(四殿拱處伏了諸星皆實行則禍/福於此最𦂳可貴可富可貧可賤)
空處不生
　(生我之星空了諸星不在取福反/取禍其中凶能致吉吉反為凶)
身元極關於命主四正刑切於三方
　(雖三方照主吉亦主凶若四柱/與命盤中相刑則𦂳切致禍矣)
禍福先後歲籍晦明
　(命之死生或應前或應後三年者直年太歲與人/之生時關係或因衝戰或三方吊起以論吉凶)
財帛積聚水計論量
　(凡命中水計同處或命主或財關係可致富己宫立/命之人水計同行可富可貴可壽皆在衝尅中之類)
　(量其或水木水炁/水日月水金之類)
福自為福殃處為殃
　(此承上文財帛積聚之説言之福/自福禍自禍難用推除此言極當)
驀駕立命狡性戰爭
　(如子生人亥宫命謂之驀駕/其人多狡猾好與人爭鬬)
生曜逢空反不為祥
　(坐命處忽有生星至本宫被魁/鬼空了反不為吉餘宫减半)
杓宜指禄
　(斗杓指祿者驟富合格令者大貴人也又須論生尅/則應自生月起至生時是也非甲祿在寅者乃甲人)
　(用辛為官辛/祿居酉是也)
財宜制尅
　(財星起處要尅他宫星必主富值/空反不為祥尅他不空為上吉也)
夾位喜母
　(有用處有母曜在内拱夾者妙如身坐/處有吉星拱夾者亦有變化之妙也)
拱喜時徳
　(時者生時也德者生年也年時拱/官命財者妙拱凶者主為禍不輕)
三空四空變化不同
　(三空者魁鬼流魁也四空者日月/時斗空也與本年者輾轉相關)
囬衝順衝貧富難容
　(年月日時相關衝實衝虚順衝者星隨而去之老人/忌衝空之位雖吉處他宫亦多災厄衝則輕也且如)
　(卯上値酉衝行卯/年來則云回衝也)
五常為吉二符忌凶
　(官福田財身宫主星皆作吉星論生年病符死符/到處惡星坐其上限又逢之作惡星用主大凶)
寅卯辰位巳丑相關巳午未人申辰欠安申酉戌申亥
未翩翻亥子丑宫寅戌最難
　(寅卯辰人水土之星限見生則為吉惟夫妻兄弟之/中有妨年月日時亦有相關己午未生人或坐命處)
　(金水二星申酉戌上木月二星亥子/丑上木火二星命限見之尅與上同)
坐星生星尅制非凡
　(水木金水木月木火雖是生星但生年與/日時命限逢之富自富貴自貴亦須有尅)
星宫亂合宫分偏正逐兎攀龍超凡入聖
　(炁與羅合木與日合凡星坐命宫分偏正淺深驗生/時之尅制刻數則行限便知吉凶前後如行卯限先)
　(入乎辰則/吉凶可知)
以金伐木猴來則變作權人
仇土打蛇猪見乃靑雲得路
　(土埋雙女己上行限路遇此猪乃亥星正管限則有/變化之理平歩可致公卿若不空不衝大凶亥宫命)
　(是也金騎入馬遇水則轉生木土埋雙女遇/木則制其難要不外乎生尅制化之理耳)
直財入庫富有千金直祿入官位居極品
　(更有田星拱之足祿如財帛星入庫水土辰金丑木/未火戌如甲生人祿在寅更得命限好大富宫主又)
　(作祿神如祿宫為官/宫若受拱為大貴)
魁臨學館主冠世之文章馬入身元乃離鄕之傑士
　(文冠臨於學堂之上者生平有文學魁世以文得/名聲馬與身主㑹離祖成名身性無定女人切忌)
衆星靜處不作僧徒翻作貧人五星致凶不露暴流自
微得著
　(五星皆靜而不相生者一生不能發越必下等人/也凶人欲行上人之志立身後欠善終一時暴發)
君臣慶㑹凡人卽拜公卿命毋犯衝當路卽為寒士
　(年月日時同處為實地平人即為公卿生我之星謂/之母曜被衝壊了在限上不吉或於他處亦然終作)
　(貧寒之士/也詳究之)
命立歲主配偶犯重命立破鄕生意濛濛
　(如子年生人立命子上則妻必犯重或生尅逢生亦/主富貴子生人立命午則為歲破必然自權自立限)
　(行遇吉星生之則亦富貴若又子時生則管限中亦/能反覆其吉凶也雖吉則七旬上必亡子上有生星)
　(亦/吉)
重子立命土木七宫少者怙恃長則何庸寅宫巳水亥
日無功
　(此承上文而言為十二宫綱領有𦂳之吉/凶人心自解凶為吉吉為凶盡在此章)
重卯酉籍孤苦貧窮若遇日辰和氣溶溶
　(與上文相類以六十甲子中詳推之卯酉為二人之/門故為而作例然十二宫亦有管攝須以吉凶辰論)
　(之可以意㑹在卯/酉日辰上見之)
福官入宫須分彼此若作令神富貴無比不令不尅亦
可為喜
　(大凡官福星入命者分其生尅若能助其光輝者大/吉又作令神則全美星光輝相助若不是令星旣無)
　(尅制則亦為吉終/是福官之星可喜)
日取陽曜夜取光芒殿居四實官坐廟廊若處飛馬日
奔夜忙
　(如命係日中生衆星入命雖有尅制亦分彼此夜生/人有光之星入命為通機在實地當成名若居飛馬)
　(奔走不閑飛馬者以日時起/之即申子辰馬在寅之類)
陰忌計土不分南北已午未申限元無力若居酉辰如
虎而翼
　(太陰若與土計同宫惟辰酉二宫相生他宫同處皆/不為美限若又行巳午未申之地則全然作凶論主)
　(夭折若土計坐處値空則不相妨謂土計値空也/其不凶可知若己午未申之地不空其凶不可言)
大格五經
　(大格者大全格也五經者曰獨歩摘金歌難經總斷/論碎金也其閒𤣥妙之語摘金難經獨歩總論雖少)
　(異於人反説之不知其義者可于大格中例推/之然奴貌相宫何異于人非口訣安知其義)
凶神吉神
　(諸凶煞諸喜神不可不考當考其/直年為上又有時候不可輕斷)
令星毋曜實處為隣
　(令星者春木夏火之類毋曜者如子宫命土主火為/母星之類如星得令相關命主相宜同處者為上格)
　(之命限元中亦看/可推得令之意)
金木水土寅亥巳申順則富貴刑則天貧
　(四星於四刑之中相有相關神妙莫測如亥中有水/巳中有木寅中有水申中有木如遇土金犯之致富)
　(致貴凡人皆以寅亥不宜見金豈知其中有生水之/妙巳中見土有生金之義若見刑尅則凶忽遇流年)
　(致刑尅亦不為祥遇刑遇/衝遇天空則為妙處論也)
留心考究傳宜得人
　(凡五星須當留心細推空亡刑尅虚/實方得其驗如不驗必其生時之差)
　　琴堂易覽註解
琴堂五星先賢所秘吉凶匪同常星有異
　(琴堂之名乃昔有琴堂和尚傳授吕逸齋逸齋受之/唐一行禪師盖因和尚盛行於世故號之琴堂所論)
　(吉凶禍福與加盤耶律躔度子平法諸家五星取用/不同凶能致吉吉處反凶有變異是以言常星有異)
先推命與身次看生尅制生尅旣巳明三方并吊起
　(先看命宫受生受尅命主起去如何次看太陰落於/何處在强在弱然後看三方對照六命相生相尅更)
　(看田財官福妻男受生者便可/言吉受尅受空以不吉㫁之)
入垣入局廟互垣合格類子細與推詳其中多妙義
　(五星入垣其貴可知互垣合格多有深奥入垣者可/考十六兩金合格者當詳七十二格於中妙趣多矣)
庸術能知之可羨更可喜一天星與辰分明皆語汝學
者宜審思非難亦非易
觀星先看命和身次察盤中各位星最是限元為第一
吉凶惟與命同論
五行相生最喜順行順則有吉退則無情
　(且如木生火火在前木在後順行而相生/如木退度則木火無相生之義故為無情)
五行順克為禍太疾若逢制化稍减其力
　(五星相尅者順行為禍太速且如金尅木如木在前/金在後是也若遇火羅三方對照金星則為制煞若)
　(遇水孛則為化煞為/禍稍輕反能致吉)
魁從年生掌握一世遇之全生吉凶倒置虚實要明後
詳次第凶宿値之反富反貴
　(此星於當生年上起管一生事虚/者四柱中所無實者四柱中所有)
符憑月起半空之理二十五年吉凶畏喜
　(此星從月上起自少年管至二十五/歲半空也吉凶變易凶致吉吉反凶)
權乃日中推𤣥妙罕能知半管五十載餘星各有期
　(此星從日上起自二十六歳管/至五十歲亦半空虚實與前同)
印者時所攝五十至末年空空之妙訣深逺不可言
　(此言是時上主一生事而半空也其星此處看是何/胎元如甲子胎甲為陽斗在陽位乙丑胎乙為陰斗)
　(在陰位也坐身命者/為人欠實而不誠也)
鬼曜卽天空與前星亦同半掌一生事吉凶安止容
　(天空即當生天空有流年天空管一生之事却半空/也以上六星皆看四柱有無有則為實無則為虚以)
　(斷其吉凶若吉星遇此四柱内無塡/則變吉為凶尅星見此則易禍為福)
天乙貴人星値之能化煞拱夾命與身限到渾早發
　(此星坐處多致吉見凶亦能化伏而/不為大咎加拱身命限者大吉也)
天祿是崇勲如臨命與身更坐官宫中還須是貴人
　(此星安身生命者主貴更入官宫主大貴所謂真禄/居官位居極品是也却不宜䧟於奴僕之宫坐之主)
　(一生勞碌/喜自庖厨)
歲德入年干命身深喜居生平鮮難厄入限中貴推
　(德乃年干取臨命坐身/吉一生少難可伏煞)
時籍是垣城命身惟欲臨坐之能致貴當考生尅星
　(此星有三名時籍垣城帝座安命立身者主/貴然此又當看身命限元若何方可言之也)
金轝主妻財祿前三位該
　(此星坐妻宫專主/得妻財餘宫非也)
生氣臨身吉一世永無災
　(當生月後第三宫是如與身星/同處主一生少難無大災也)
正祿與斗杓二星一處來富貴自天然此格誠善哉
　(此言斗杓指祿主大富貴如杓不指祿但坐身命官/宫亦貴也斗杓者卽用月常加戌時上見破軍是也)
　(自生月上起戌順數至本生時是斗杓也正祿/者即甲用辛為官辛祿居酉非十干享祿主也)
天馬與地驛二星專致吉身命及官宫値之有祿秩
　(此二星坐身命官宫其貴可知如坐主星者亦貴其/驗如神不可不考如其不吉亦有俸祿之人有名播)
　(世試之/累驗)
年月日時云四柱四柱有星名四喜四星拱在髙强宫
縱遇相衝尅不起
　(四喜即四殿又名四善拱身命限者皆吉有凶不能/致禍拱尅處則尅不起故四善拱伏則不能動也宜)
　(詳口/訣)
天喜紅鸞二吉星常居四正喜臨身若臨命元并限度
與之進喜及添榮
　(此二星常在四正之位在命主有喜事在財帛主得/財在兄弟主兄弟有喜或朋友相舉而得名利在財)
　(宅主父母有喜或増田宅在官祿為官者有陞/文書之喜照身者家中進人口與當生㑹極好)
文宿有三星名利以文成加臨學館上天下播其名
　(文宿乃文魁次魁小魁坐身命官禄宫/與學館同處乃文人才子名揚天下也)
巳亥須借官官命難一般申宫須借木寅宫作水看
　(己上坐命行申限水為官星是以借木為官星亥上/坐命行寅限亦以木為官星故假水為官以此斷之)
　(吉凶無有不驗專以官/星却又難以限元論)
三合有天馬値之有吉祥安身并處命莫不貴榮昌
　(天馬者即火計水木土之類此星為煞稍/輕為福甚大能致吉盖化為天馬故也)
五星居絶地絶地豈能生權將餘曜論非貧擬作僧
　(金絶于寅木絶于申火絶於亥旣自居於絶地豈能/生他人耶却將餘星斷其生尅此等命非貧即為僧)
　(道為煞/不甚凶)
大煞飛亷最主有權尅妻害子為煞至專
　(即正戌二巳之類若在官宫主有權在妻宫尅妻在/男女宫尅男女在田宅不利父母在兄弟而少兄弟)
　(作尅星為/禍太重)
的煞淫神偏惟忌陰男逢汨沒女逄多淫
　(一名淫神一名汨沒在命者淫/佚作事顚倒女命深忌犯之)
刼煞一星坐命安身少年不利多主邅迍
　(此星坐命安身不/利主疾病有權煞)
亡神立身命坐斯神作事反覆多學少成
　(此星安身命者似有如無作/事多學少成一生不濟事)
驛馬之星忌親命身若逢戰破日夜馳奔有星居上尅
而順行身命㑹之機狡無情
　(寅午戌馬居申之類坐身命者動靜不安與身同行/更限元不吉者乃離鄕之士若有星辰坐其上遇尅)
　(去之更有飛馬時上惟安身立命日夜/奔馳辛苦命限好者却勞碌而成家)
刃星作直致凶甚惡若是尅星匪亡亦厄
　(刃者乃祿前一位是也如刃宫主星入/作直頭星者為禍大惡重者必死矣)
星名天狗主人無後五七遇之妻子安有
　(此星忌入妻男宫在妻尅/妻在子尅子其應如神)
桃花煞主星女命忌居臨命身如遇此必定亂人倫
　(乃寅午戌兎從茅裡出之類若坐命安身男好酒色/女必淫佚更行限値尅者必因花酒而喪身又當考)
　(獨歩中金水孛如何此言厯/厯皆驗看女命宜細詳之)
凶曜號風騰命身不喜迎夭厄更同處家破又遭刑
　(命身在上更行限必主破敗更與夭厄同行家計/一空為尅星至惡重者必主徒刑不然法死也)
衝駕衝驀二曜孤尅坐命安身凶能致吉
　(衝者當生歲破也驀者當生歲後一位也立命安身/者主孤獨奸狡刑尅詳聚論中則皎然方知其美)
孤神寡宿四柱所屬凡人遇之偏主孤獨
　(此二星主孤尅畏於三刑之地/妻子宫不宜見亦必有損男女)
四柱地支與盤相刑命身限遇其刑匪輕
　(四柱地支與盤圖中相刑者身命限行至上或流年/相刑者其禍太重必受刑憲也刑者即寅刑巳已刑)
　(申之/類)
産星有類例惟主血光事若也作煞星女受産厄死
　(此星為煞星者方忌之男主血/光刑害女主産厄重者必死)
八煞宫主號難星化為煞宿來相侵若是遷移來互換
死於道旅受遭貧
　(疾厄宫主星為禍最重與遷移互/換重者亡于道路輕則在外受貧)
直頭星與天妖神二星為煞甚難論化作煞星來尅破
十分為禍亦非輕
　(此二星太惡為十/分凶平常亦不吉)
子丑立命土為主星寅亥相見為殃豈輕○寅亥命宫
辰酉相逄若無制化其凶愈凶○卯戌二局火作宫元
若見巳申凶不可言○辰酉宫中太白所止卯戌飛來
無救則死○巳申之屬土屬辰宿子丑為殃非亡則哭
○午未之宫君后之京鎭計相犯非亡必刑
　(以上十二宫為禍不相容/若能反其吉非尅必受空)
五星并二曜生星深喜到如是値空尅安能言吉兆推
究四餘氣其中多妙理生尅與星同空空却别議生尅
制化俱已明還推坐命尅和生一天星宿盤中取學者
留心子細評
　
　
　
　
　
　
　
　
　
　星學大成卷二十四
欽定四庫全書
　星學大成卷二十五
　　　　　　　　　　　　明　萬民英　撰
　　唐一行禪師五星秘文註解
人命稟天八字分辨窮其本源胎元尤顯察乎德籍究
乎四善知富知貴知貧知賤
　(德者歲星籍者生時四善者年月日時四殿也胎元/者生月前第十位是也如殿内有官星身命坐其一)
　(二位或對拱相照皆是貴命/不拱照者雖富而不貴顯)
魁符權印斗鬼飛亷論極限位天地並參究其虚實禍
福俱全
　(魁符權印解見前印者時也斗/者胎元也鬼與飛亷俱詳前篇)
刑的刼亡尸舌貫欄祿馬陽刃善惡亦專
　(伏尸貫舌欄干貫索並詳/前篇陽刃在命主性重)
金匱生氣難値衝年太歲輪運卯酉門關天驛地驛妙
不可言亦合貴人其理顯然
　(太歲天空之類驗其當生考其流年門關者午年卯/酉為鬼門關之地遇凶星則十分凶平常亦有灾晦)
　(有大吉星則可吉矣天驛正己二申之類六合子與/丑合之類如子上有凶吉丑上亦有半凶貴人能化)
　(凶/也)
太陽正宫不易天地太陽偏處前後三四吉殿凶宫凶
先吉位扣其的時禍福極大流曜流魁宜當審秘
　(如太陽在正宫之中則天地不易安處正中如太陽/方過交位之地則安命不可移易如淺則有傷天地)
　(造化正氣如深則易四時之位如交宫淺則易三歲/之位須當論其淺深如年三十七歲方交官祿宫得)
　(吉限則三十四歲與四十歲上下吉與不吉當詳/口訣又當問其生時之的吉凶禍福無不驗矣)
三限變化四正三方有尅無犯必致死亡無尅有犯難
直何妨本値二三末過十祥本末全遇此處大亨遇生
福輕遇助福長日星先交歲歲一陽空空之妙細宜審
詳
　　琴堂碎金
富貴論乎格局貧賤究乎經垣星有順行必驟作而乆
貴宿皆凶布處困厄而不延三三五五惟主聰明實實
空空反其賤榮衝駕獨立驀駕無情至若吉曜當空少
易育而壯滯凶星入命少困厄而壯亨宫宫遇吉到老
終作賢良一限逢空他吉而終發積水為貌主豈宜逢
土金作福神火來悽楚熒惑為官水見䟦扈若遇鎭陽
破祖榮祖遷煞逢凶旅况貧苦如遇吉神矗顯他所若
乃火居妻位妻須重娶土入妻宫妻娘無貌(若在木垣/炁位别論)
火水火孛蚤見孤孀金火金羅刑尅非常喜水喜土於
田宅宜木宜日於財鄕子孫利金木陰陽兮炁孛非祥
奴僕宜四餘兮尅能戰爭且比夫一星為吉値生煞而
同途乃吏曹僧尼兮終非善之徒合局而帶貴煞兮性
髙顯而為武夫主星䧟煞而反凶兮非離祖即應貧孤
何以一身為髙强兮别其上下何以為限之駁雜兮致
死無訝
　　獨歩鈎𤣥琴堂秘訣
　二曜麗天　歲功成兮　五星垂象　人事應之
　所以月將　加臨生時　先觀主曜　起處髙低
　次察身宫　泊處安厄　命居寶瓶舉一以例其餘
　主星屬土　飛加卯戌(恩/地)最為得所　更遇火羅(恩/星)
　同行燕魯(寅/戌)或在周齊(午/子)蛟龍雲雨　如躔晉楚(申/己)
　有力如虎　其他一體　定其賓主　太陰泊處
　其理一同　但嫌木炁　與之迎逢　踏實無救
　乃為真凶　火羅化之　和氣春風　分其向背
　究其實空　身命旣定　次求官福　生尅旣明
　次看垣局　拱處如朝　夾處如矗　日月拱命
　把麾開纛　日月照母　大貴榮祿　更有漏關
　兼處煞祿　拱祿固榮　拱煞要伏　月為初主
　日作中年　時為末主　限歲推遷　吉凶之變
　深不可言　四柱六甲　與天地叅　天地二盤
　吉凶詳看　年月日時　四柱實地　實地有星
　禍福非細　坎離乾巽　六甲空位　空位有星
　吉凶倒置　亘古真機　神仙所秘　桃梅不李
　鐵石匪金　且如人命　立巳與申　以水為主
　難以金論　官福田財　見土俱沉　日月逢之
　損自傷親　天元納音　土屬則妙　土入命宫
　更為吉兆　或坐財宫　尤為𦂳要　丁未在戌
　一水獨照　富有家資　仍嫌孛曜　二主臨財
　萬頃良田　官福居垣　佩印乗軒　身命逢官
　富貴天然　或居殿駕　近君承宣　惡煞戰破
　刑害綿綿　武官帶煞　一有格目　僧道九流
　主䧟三六　離祖過房　遷田不足　寅申巳亥
　四重之局　人命立之　事多反覆　吏曹之命
　禍福多專　刑不守籍　必在身元　或居相地
　刑賞難蠲　吉處十分　享用亦全　官星滿用
　凡骨可仙　祿馬貴人　太歲所攝　坐命安身
　富貴雄傑　歲對為衝　歲後為驀　身命逢之
　悖逆驀越　更値星曜　言其優劣　流年遇之
　衝驀一般　看在何方　宫定其端　刼亡刃害
　殘破迍邅　的煞淫神　汨沒流連　唯有大煞
　最主威權　身命逢主　有為作畧　小人遇之
　膽大心惡　以上煞星　驗其生尅　尅我命主
　不可救藥　更有直星　狂怪凡百　八煞宫主
　號曰難星　四柱身命　不可交迎　午未二宫
　君后之位　不論生尅　所畏難星　土計木炁
　最忌侵凌　歲德朝垣　得地者貴　福官守籍
　相生者榮　諸星互垣　有忌有制　富人之命
　體弱用强　金木同位　水火同行　為富不仁
　故多戰爭　拱夾田財　不値空亡　田連阡陌
　千倉萬箱　朝天拱斗　乾坤互合　日月逢生
　日月拱夾　日土晝合　火月同宵　二曜朝陽
　一星伴月　福祿互聚　皆為貴格　洞微大限
　各有定方　命宫子丑　依數而行　體用俱全
　如木逢陽　假如水命　水喜長庚　有一遇土
　輕重酌量　更詳後限　是凶是吉　後限勝前
　庶幾可入　後限不利　如何得出　體用互空
　歸歟可必　空不盡者　逢衝帶實　吉星得用
　却又嫌衝　寅逢己亥　水日無㓛　更有天空
　䑕忌牛宫　吉凶輕重　直類旬中　虎符喪吊
　次第推窮　女人最𦂳　身與福德　五八更好
　子貴無厄　水星不淸　血氣不調　居奸娼妓
　咸池水孛　相貌必好　夫宫必離　身星䧟弱
　子曜居髙　乃生貴子　因有稱呼　夫坐三六
　淫賤暌孤　寅亥金水　旺子榮夫　剛嚴貞固
　土羅計都　五星六曜　四時一體　三春之木
　逢金亦美　各有善惡　要知其類　用識其源
　土能生水　仰觀俯察　應如符契　吉凶亦然
　或貧或富　隨其後先　以時正命　毋以貌觀
　顚倒之顚　𤣥中之𤣥　非人勿語　得人而傳
　　琴堂五星集　四言獨歩
　看命之法　先看命主　起處髙低　富貴貧苦
　飛昇實地　根本厚許　主喜入垣　恩喜别遇
　煞曜居垣　限逢財聚　弱地弱宫　浮業蕩祖
　次看身星　三合朋侣　命母相依　安然若堵
　三看限逢　用星而取　限主髙强　求謀遂緒
　官福田財　光我利我　奴兄疾相　途見縈我
　不論生尅　吉凶如數　須看空亡　詳在四柱
　年管平生　月先廿五　日後廿五　五十時主
　陽年陽空　陰空陰取　當時者空　方為的語
　命壯煞空　旱天得雨　命弱煞空　一般困取
　襯貼當推　先後是務　更是遲留　限行不取
　凶吉不全　缺漏必補　實地衝空　空衝出取
　逢順而吉　弱強勝負　流年生尅　其理一同
　命泊子位　計為本宫　途中遇木　獲吉無凶
　見炁是禍　水孛灾濛　丑宫主是　土星為宗
　最嫌木炁　是為真凶　火羅限逢　生氣春風
　寅宫用炁　水孛欣逢　火羅泄我　耗有侵衝
　辰已有金　祿進名崇　少老見之　忌失一同
　卯宫屬火　孛不宜逢　水為我福　日進興隆
　喜見木炁　尅土榮豐　辰宫金主　土計相逢
　為恩母曜　喜氣匆匆　見火旺相　不致災濛
　羅計逢化　得失之㓛　限逢計曜　乃有一凶
　見金自忿　無取而終　命安初地　以水為宗
　恩金若壯　富壽無疆　用孛為官　氣宇冲冲
　土計限遇　災忌難容　午宫安命　主星太陽
　不論生尅　金水為强　三方拱合　廼吉廼昌
　所忌木炁　干我心膓　火羅相遇　喜怒不常
　未屬太陰　金水孛祥　所忌土計　致為災殃
　申宫立命　主孛水同　占起髙强　見金獨壯
　富貴家資　必顯榮旺　土計限逢　災輕耗蕩
　正業酉地　主曜金星　火羅仇隙　土計恩榮
　戌宫立命　主用羅星　最忌水孛　與之逢迎
　為見木炁　和暢充盈　限上逢羅　必致災驚
　有救則善　合水命傾　亥宫屬水　水孛我福
　金火羅纒　興災破祿　十二宫中　金忌所泊
　欲問貴格　日月分明　日月拱駕　金水朝迎
　福官登駕　勲祿貴憑　職兮髙下　須看恩星
　或居官祿　或抱月榮　武官帶煞　格局居髙
　福星壯健　福祿滔滔　並忌流年　尅我災招
　如犯其刃　的刼亡夭　恩星不救　刑憲難迯
　欲問陞除　催官恩實　天馬來逢　恩星朝日
　宜在消詳　不可執一　欲問富格　田財坐實
　身帶泄神　福星伴月　煞星受制　身星透出
　祿主髙强　福星垣實　貧賤可知　煞犯月日
　田財落空　限元䧟失　馬後安身　駕衝的實
　貼襯逢迎　遠近分評　尅之者近　尅重生輕
　生之者近　生重尅輕　鬬合取化　散背無情
　流旬空月　營運無能　更忌刼的　陽刃來刑
　財物耗散　四柱减輕　如何夭喪　遇煞難憑
　流旬空限　原守空星　太歲趕煞　的煞相爭
　更以星弱　便得西行　正煞實地　無化縱横
　但卜交㑹　𦂳要𤣥亨　流煞尅月　的刃來刑
　直難犯主　亦易而傾　師尼之命　命位兩岐
　桃花帶馬　貴人多持　身坐官祿　財祿卑微
　奴星犯月　疾主侵欺　壽數一月　宜心㑹之
　淫賤女格　身命臨官　咸池帶馬　多不貴權
　聰明嬌麗　貌好優㳺　宫主受尅　身坐祿官
　更忌四角　勞苦勤艱　富夀女格　財福為先
　對拱三主　垣業舒顔　恩星伴月　晝日合闗
　閑星貌主　互換福閑　奴宫有吉　福祿齊年
　僧道之命　格與貴同　華盖安身　妻子刑衝
　泄神伴月　炁木守宫　財福滿用　田主逢空
　日月守駕　光顯宗風　衆星聚㑹　先入為尊
　尅我利我　分其後先　尅星在後　疾病艱難
　生星在後　福祿舒顔　星辰留遲　災福如山
　田宅取化　吉凶星完　庶俗之命　歲忌官符
　或犯煞神　耗火趦趄　或帶生氣　獲彩吉乎
　官貴之命　不忌官符　只忌刼煞　剥我灾虞
　惟喜恩到　灾脱樂餘　更看流陽　散遇不虚
　孤尅男女　命宫所取　或坐陽刃　或坐白虎
　或坐四角　羅計命怒　的煞犯身　天狗七五
　火羅炁孛　來夾身主　天主星空　孤眠獨坐
　吏人之命　恩煞兩專　好處十分　煞犯身元
　交限生氣　名列陞除　須要主健　氣數綿綿
　吉曜凶曜　朝日近君　生星不福　煞曜無迍
　當途限遇　須辯晨昏(自寅亥至未時止/日有氣申時减力)
　日逢太隂　晦食無端　夜生太陽　亦以一般
　更有四令　不作空言　日火夜土　斯乃俗談
　並論生尅　不無二三　天乙貴人　坐命安身
　男命最好　女命賤貧　男女立處　並愛祿勲
　兼星得局　光顯宗親　驛馬有四　喜忌揀分
　男喜生旺　女喜衰神　八字兼用　叅究何旬
　納音所取　死活緣音　衆星靜處　居垣反貧
　十二次舎　喜忌同論　隨其憎愛　其驗如神
　為歌一􁀙　同志斧斤　五宫夜日　子女參商
　晝月居五　災子孤張　七宫火羅　妻晚操強
　匪則年㓜　失倍年量　日月反背　如此尋常
　　先天秘訣論
夫冬木逢水而寒夏木遇火而燥秋金埋土而反晦冬
水潰土而致濁無根之木遇孛而漂泛東西受尅之土
逢水而崩流四出冬金見月饑寒徹骨春金見金淡薄
無情火逢月朗而無光金遇火溫而渙發寒水最宜朝
陽夏火不妨見月未宫坐命太陰行限則柔能制剛星
度為垣太陰泊處則懦而無力盛夏之火何須木炁相
扶六月之水最怕火日涸轍夏金逢日銷蝕無聊秋木
逢陽凋零無補戍垣之火所用與卯垣不同酉宫之金
行限與辰宫有異冬水喜其南發夏火惡其北露冬春
之木遇晝日則謂向陽冰凍之土逢火羅方能發福寒
土何生金之有秋水非滋木之時酉辰坐命土計犯陰
而反佳(身逢/生也)卯戌為垣太乙抱蟾而為害(身傍/鬼也)殘晦之
土遇火則有光輝剛燥之金遇土方能滋潤諸星皆退
主星獨順乃中流砥柱之人羣曜皆遲一星有用則獨
步軒昻之士土居女木居星雖相尅而有義命在申土
在亥行此限以何妨觜乃金石之火觸木方燃箕乃蒙
泉之水遇金為美璧參之水議論不殊亢娄之金所用
則一丑宫坐命不可以木為刑囚星柳為垣當以木炁
為難曜宫分有水宫之火火宫之木木宫之土議論萬
殊所用不一冬水為命太陰行限財不足清有餘春(闕/)
作主土星發用彼無力我何藉論星須當論時論氣無
過論理造化貴在擇用術士妙在推詳若論太拘過猶
不及此論先天之妙後學宜謹斯文
　　造微論
兩儀肇闢六甲始生將三元而作三才建四時而為四
柱干為祿本定一生職位髙低支作命基布三限壽元
終始年生為根月建為苗日管經營斷中年之休咎時
為結果定晚歲之榮枯先推胎息之由次入變通之道
為官為貴緣上下以咸和多滯多危本限元而相尅是
故格清局正當為臺閣之臣印旺官生必作鈞衡之任
馬頭帶劔鎭壓邉疆印綬逢華尊居翰苑祿雖多而有
害福不為祥煞雖重而無傷災反作吉三竒弗背才高
立解成名六甲正逢家富又能增業空亡親於寡宿孤
孑寒眠長生䧟於空亡貧寒偃蹇桃花若臨帝座因色
亡身咸池更㑹日宫緣妻致富根元淺薄逢生旺而不
榮本主興隆遇休囚而反吉陽刃臨于五鬼定須重犯
徒流勾絞疊于三刑應是頻遭編配是以登仕途者莫逢吞
䧟爵祿虧停當兵權者勿遇天中身權退失胷襟澄徹
盖因水濟江湖學問淵源本是水居壬癸慈祥愷悌木
乗甲乙之鄕焦燥炎陽火盛丙丁之地名髙祿重乾金
㑹遇庚辛貫杇粟陳鎭土重親戍巳木繁而無金斵削
縱榮而末歲孤窮火炎而無水淘溶縱發而早年夭折
粤若水之浮泛惟憑土以隄防土重而無木䟽通遂歸
愚濁金堅而無火鍜鍊終是凶頑至若金脆火炎多則
損已木柔金重利則傷身水淸而不􁓀土多土弱而不
禁木盛火强燥而微眇水畧濟以寛和須將勻配為佳
亦以均調為美大顯者貴乎深隱大屈者必㑹早伸壽
極年髙皆是祿臨帝旺職崇位顯為緣馬㑹生宫華盖
逢迎偏宜僧道學堂遇貴惟利師儒五行若也蕭索五
命因而低弱日逢空寡其妻多致生離時値孤虚其子
多饒不肖絶宫為皷盆之煞胎宫為白虎之神天空臨
嗣息之宫末歲損成家之子運逢吉宿無本主則未足
歡娛限守凶神有根苗則不須畏懼歲君若臨惡弱一
歲迍邅生時若値休囚一生愁嘆源清者其流必遠本
濁者所作無成八字超羣不貴即當大富五行駁雜居
安可不慮危休囚者身性卑微旺相者聲名壯實先强
後弱必先吉而後凶始弱終强亦始凶而後吉乃若初
逢貴局未可便作貴推中遇凶强豈可便為凶兆大抵
文星好長生之地刑煞宜死絶之宫是以當憂不憂聞
喜不喜詳其本末察體盈虚榮辱窮通不言而喻吉凶
悔吝可考而知名曰造微豈云小補
　　奥論大寶龜
天地萬物最靈者人自一念媾精之兆含先天無極之
仁根在苗先貴莫貴乎胎息實從花後重莫重於時辰
太歲君體統攝煞局勲垣日月代用流行富貴貧賤欲
究虚實先由胎而及歲要知吉凶必原命以推身土在
齊吳驗木炁火羅之正變天心午未察計羅金孛之屈
伸勿以所愛者盡作吉看勿以所憎者悉為凶論無中
還有有中還無則吉者反凶凶者反吉甲子歲木乾命
坎四柱無戌亥乃不吉之吉吉不可量甲午歲水巽命
離四柱無巳辰乃非凶之凶凶為巳甚甲戌旬火羅申
酉子丑命逢申酉太歲則福起(火羅恩星在申酉空亡/之地遇申酉年太歲塡)
(實恩星則/為福也)甲辰旬土計寅卯巳酉垣遇寅卯流年則禍
起(計難星在寅卯空亡之地/遇寅太歲塡實則禍生也)特言其生尅尚未盡其愛
憎官福田財比同生氣奴兄疾相何異煞神身居官祿
陰賤陽貴主入閑極男晦女貞官祿田財俱無氣家無
擔石之儲身命相貌俱受傷身有刑傷之苦遷移㑹馬
早歲暌離疾厄逢生暮年康泰吉星坐戌寅限歲逢空
防小人之窺筭凶星加巳午福月用煞招上貴之甄陶
用則火可生金達則水可尅土其間守對三合類有顚
倒五行固不可刻舟求劍尤不可膠柱調絃智者如珠
之走盤愚者按圖而索驥不辭𬗟縷用爾發明賈似道
命癸酉庚申丙子丙申立命𤣥枵(子/上)安身析木(寅/上)羅空
戍地木廟寅宫木羅俱煞豈不傷身夫何權傾中外威
振人主盖羅化煞其身宫與木適居元空地木為禍主
是身與福星俱以煞羅為用二十六後大限入寅釣起
木羅勃然而起此遇煞逢空發也五十九後限入八煞
將旬屬空亡土為命主水為限主一火在丑體用俱傷
竄逐而死此時轄晚年之騐也舉此為例學者舉一隅
而反三隅斯為美矣其他格局萬緒千條不離殿駕貴
人勲垣田財官福取用則在環朝拱夾衝合虚實富貴
貧賤明如止水大抵身命祿曜抱括空亡官福田財朝
臨垣局兼三才而兩之混六合而一也乃有為之人建
非常之業至若胎命身曜環拱官福官福田財朝拱垣
城印綬拱時命時命拱官福命官命主環拱用神歲得
年星貫朝祿命官福互垣田財㑹聚皆功名勲爵之人
盡富貴利達之士踏空則方袍團領歩玉登金生實則
佩印乘軒澤民致主又有貧窮忽富貴盛極則凶危日
月駕籍之宫祿馬亡刼之位留情審諦注意推詳日月
交輝之地有煞欲制年時聚貴之宫逢生忽空凶者福
實値空吉者煞空坐實要當認火為金慎勿指水作木
古人謂燕雀不生鹿狐兎不乳馬所以我之喜者彼亦
喜之彼之忌者我亦忌之體究一源用叅八字四柱坐
生成貴祿者名髙利厚四殿拱田財身命者家富身榮
煞星登殿駕拱財官入宫有横來之財祿祿星照胎月
㑹田祿承䕃享見成之鎡基地祿建寅天元肇子故丁
卯陽生巳宫乃坐祿而癸酉一陽戍地則以實而不虚
知命君子鑑之
　　星辰霄鑑經　　　　　　　太史陳卓註
史有郎官上應列宿之語傳有庶民中存惟星之言其
閒廟旺遲留須當精詳窮究乗旺入廟終為廊廟之才
五怒三刑豈掌權衡之任
　(旺者日戌月酉金亥木未水巳火丑土辰紫亥孛未/羅寅計巳正廟者日戌月戌金辰水亥水午火卯土)
　(丑紫丑孛未羅午討戌遲留者/應數所許也順吉遲留不吉)
宫主得位縱臨弱限不足為虞
　(宫主者命主星也得位者/旺廟髙强也縱弱限亦吉)
身主髙强假使科名䧟而無害
　(身主者身宫學堂也要/髙强縱科名䧟亦吉也)
金水相㑹其人頓使有文章月火同宫此命平生多坎
坷
　(金水同宫吉月火同主平生坎坷都例經云就中/火星多灾障相對在强并在月中年困多苦歇㓕)
三方有用見印綬以遷榮八煞無凶遇吉星而照擢
　(三方者乃三方主星也有用則得地印綬者相主星/曜也主遷職榮貴八煞者疾厄宫無惡星也若遇吉)
　(星主限發/福超達)
非格非局見善曜未必為竒逢怒逢囚縱文學徒然費
力
　(格局者謂星旺廟髙三方有用/怒囚者即五怒三刑主費力)
庸人之命亦多木德金星君子命中豈少羅㬋月孛
　(庸人亦有金木星君子/命中亦犯羅計土孛)
先貧後富想初限伏逆䧟宫先富後貧諒遷移逢於惡
曜
　(限者三才限主星也初/星䧟先貧末星䧟後富)
終身享福三方總在髙强一世迍邅五怒復逢伏逆
　(三方髙强吉五/怒又行伏逆凶)
中年稱意命星臨官祿之鄕末限昌隆身主在遷移之
位
　(命星主星也要在髙强官祿/宫身主學堂要在遷移宫吉)
祖財破蕩權星與惡曜同行
　(惡曜者土火計孛權星者甲木乙金丙土丁月戊/水巳炁庚訃辛羅壬火癸孛忌同惡曜謂之枵星)
動止傷殘囚星與蝕神其位
　(甲計乙羅之類是囚星/蝕神者羅計怕與囚同)
五星躔度貴在留順有情
　(五星者前順後逆皆喜留惟/有火土宫四餘皆不喜也)
四柱之中惟嫌囚怒無氣
　(四柱者年月日時亦人/命也忌逢囚怒星無氣)
四元皆䧟初中無救則貧
　(四元者乃天地人壽/元皆䧟無救星主貧)
九事並强身家有歸必貴
　(九事者四元三限祿主命/星也及身命壽髙强主貴)
忌星更逆縱然貴必不長
　(忌星者日火夜正在/身命更逆雖貴不乆)
惡曜逢囚設使富而不乆
　(惡曜者火上計羅孛/囚星㑹雖富而不乆)
善星權貴遇之必定淸華
　(善星者金木水日月星也權貴/為權星主貴如遇之必淸貴)
喜曜髙强逢者無疑榮顯伏逆不順得之恰也如無
　(喜曜者乃命主要用星辰也髙强/喜見然得順方為吉逆則無力也)
飛起逢囚此等遇如不遇
　(飛起何宫分善星纒/忌逢囚縱有如無)
木星紫炁見太陽必作髙僧
　(木星乃僧/道之星也)
熒惑鎭星値月孛必為曹吏
　(火土忌孛月㑹/為吏或軍人)
格局淸顯當為館閣之官木旺水淸必拜玉堂之職
　(木旺水入/廟主貴)
貴人之命非惡曜以難榮
　(惡曜廟旺或為主/星限逢之必發福)
五弱之宫順行限而方發
　(有用星怕弱逆行/順段限逢之方吉)
木雖難而遇火禍反為祥
　(命宫雖有木星為/忌見火星化祥)
孛獨行而無金安能為害
　(月孛星要獨行/大忌金星相對)
學堂䧟却才髙而不解成名
　(身宫主星䧟/則成名晚)
天首獨行庸軰而須還享福
　(羅星大喜日在六/陽宫獨行吉也)
妻星逢于忌怒婚合難終
　(妻星金星也逢/忌怒必主尅妻)
宫主飛入休囚科名無實
　(命主星/忌囚同)
木紫土臨人馬位處封侯
　(三星喜在寅位/日生主封侯)
金計土入雙魚身為將相
　(三星喜在亥上相聚如/在命宫主將相之任)
水星逢孛為色招凶
　(水星忌與孛同/多主因色喪身)
金德入兊因妻致富
　(金星喜酉必主陰/貴成身或妻家富)
五星伏逆逢吉曜以難榮
　(在伏逆段雖遇/貴星亦不成富)
身命髙强遇空宫而反吉
　(身命宫主坐在髙强宫/縦四空下生亦須發福)
火孛金星同位累冐憲章
　(火忌孛孛忌金金忌/火三星相㑹主凶)
土計水德同宫頻遭編配
　(三星㑹者/主徒配)
惡星如臨身命性習低微
　(惡星無用或下入廟旺生身/宫多好下賤不喜髙上之人)
劍鋒如㑹命宫交遊豪俊
　(惡星有用或入/廟旺主性好髙)
仕途若逢黑道爵祿難髙
　(仕宦之人限逢計都多退職計都/者為尾黒道之宿也作事不明)
公吏如遇三刑因權退職
　(公吏人命不可犯/三刑主遭罪退職)
最貴者諸星乗樂其間反覆未為佳
　(五星皆宜乗旺樂廟/反覆者退留順疾也)
最凶者六曜暗囚若是命主反為福
　(日月炁孛羅計為六曜/或作囚星得逢凶反吉)
科名䧟而無貴謾進趨求
　(科名乃甲乙木星之類/是也若䧟無救主不進)
魁星弱而有囚多圖不實
　(魁星甲羅/戌火之類)
太歲若臨德合一歲迍邅
　(主凶/哭)
天庭若併生時終年坎坷
　(天庭亦太歲也/與時併並主災)
朝榮暮辱盖為金孛同宫初困後榮盖因限逢末福
　(乃大限也先見吉則/先榮後見吉則後榮)
魁星者天之文府見之詞翰淸華
　(魁星/主貴)
九事相扶入廟則文章冠世
　(九事喜/廟旺)
疾厄最宜獨位免受其殃
　(疾厄囚星固/不喜雜諸星)
男女若遇弱宫晚年方有
　(男女天嗣也甲月/乙水作男女進福)
紫炁星為晦氣男孤而女子無夫東方水曰吉神縱破
也還他復位
　(木星者東方甲/乙生主散災)
四元駁雜終身只是腐儒
　(三元祿主皆䧟名/駁雜乃白衣人也)
三貴髙强不貴亦須大富
　(三主居髙强/不貴即富也)
亷貞若臨身命嗣續有傷
　(亷貞羅計也在命宫主/尅子息縱有亦主貧寒)
科目更入命宫妻身難任
　(科目者諸星也命宫/主尅三妻方且保守)
尅妻害子太乙與首尾同宫
　(太乙孛星若同/羅計必尅妻子)
失業亡家熒惑與刑囚共位
　(火星怕與刑星/囚星共位主災)
駝腰跛足囚星火土同行
　(囚星者疾厄星也若日生與火同夜生上同或都共/位駝腰跛足之疾作主星雖貴不免疾厄之苦也)
瘖啞盲矓疾厄計羅共位
　(疾厄者亦囚星或/與計羅共位主疾)
是以强星入廟豈可便作貴看
　(星入廟旺不照身/命二宫亦無益)
命遇惡星安可便為凶論
　(如火土羅計孛在孛命二宫未可便為凶論若作主/星有如祿主甲火乙孛之類又羅主星在陽宫火孛)
　(計在陰宫夜/生人亦吉)
推其强弱細察幽微休咎吉凶萬無一失
　　星辰瀛海經
才名髙顯紫金臨身命之宫粟帛豐饒紫土入田園之
次登第若逢年少金水髙强臨文兼及科名忌星莫犯
綬星入選限之宫須由正奏馬貴居壽元之上定中甲
科選祿朝元喜紫金星居禁闕時星入樂忌刑晦度入
封疆分野星居本度利祿宜人選除限入官宫銓曹遇
主官優銓長官星與科甲同明限値忌刑寺府以丞郎
佐理紫木臨財重佐必膺錢榖合衝有巳祿秩定黜坑
塲臨文値命豈姓字之卑沉限度不刑見師儒之榮貴
魁文星入官宫甲科首選天乙光臨冊府館職榮登學
堂廟地優登翰墨之塲度分强宫驟入臺郎之貴水逰
雙女官居給舎郎臺紫占限躔職入淸華禁苑天乙加
臨官祿館殿優㳺選除星入忌刑初中迷滯官同祿綬
居强入叅禁從限怕忌刑犯守升礙銓曹九事㑹限定
膺九棘之榮二忌主方亦入二丞之貴正臨七品官星
與印綬同明從厯九丞地祿以凶刑入忌計同人綬朝
元入提樞柄孛共權星主向出鎭刑臺印文廟旺著三
館之才猷限祿刑衝大一同之政績聲馳玉帳官星以
金火加臨部領邉疆選限以土羅衡照水宫(已申/也)天乙
文星禁地入蓬仙火位(戍卯/也)將權(金火羅/計也)使節牙璋征
遠塞選擢右科天乙入火金之舎官臨邉守太白資首
尾之威鸞坡節制科名與科甲同宫鴈塞征强走曜逐
黄幡入限金垣帶貴任三品於樞庭限忌逢官祗外遷
於藩鎮曹銓知遇祗緣選限星髙陞擢驟遷兼得髙官
曜合科星忌䧟少年登第應難祿主髙强中限臨官又
顯金星輔日臨文還取髙科武曜佐權選授必居躐等
順星迎魁宿之强早初登第逆度値忌星之合中末題
名藩垣守土十一曜以朝元選祿値星六合宫而降等
貴由科目文星順入强宫官出雜流人元必以刑忌忌
犯科文異日方登上第時臨惡曜中年乃顯仕途臺丞
戰掾四元限付權謀師幕兵叅多忌星兼限弱身入財
宫無惡忌省府優登星居順殿守廟垣丞郎佐理優登
瀛府官星與祿主同明對犯忌宫貼職以花城降品貴
由承襲馬元還入官宫居享羨餘祿主元居職位計羅
動以朝元出兼權柄火土忌而犯屬入佐中臺珠珍餘
羨察飛伏以臨財省府遷除以星躔而拱日印星拱日
定膺府寺之榮科目同宫兼領外臺之貴命分十曜貴
飛拱於太陽限㑹三星必依光於帝座官優府寺以財
限之主宫佐入丞郎怕忌星之犯舍權曜順而主向威
總軍戎福星守以限躔職司藩鎮(羅為黄幡計為豹尾/即天節天惡星也在)
　(好樂喜廟旺之宫曰順行木金紫日月/得地皆福也要入限乃帥臣守土之格)
　　玉衡經
日為衆星之宗身乃一身之主衆星司令稟陽君方敢
行威三日逢刑縱月光不能為福晝生從日喜居六陽
之宫夜生從月利見六陰之地
　(子丑寅卯辰巳六陽也午未申酉戌亥六陰也日喜/居陽月喜居陰最怕失位設若反背未免災迍酉乃)
　(西沉生於卯時必然夭折卯為東照生于酉/時必難長大經云四月卯時人不壽可知也)
若論陰陽須看晝夜背太陽於父有憾背太陰於母有
虧
五星俱要比和以得時為貴
　(經云得地不須論䧟/弱失時何必論髙强)
四餘不宜衝突而獨行為佳
　(单羅獨計能為福獨孛/孤熒最利人雜犯有禍)
伏逆無光順行有氣
　(五星有遲留伏逆順行者由我逆行者由他受/制則聽命于人也盖曜髙强逢之則能榮顯)
金星孛命好色而假淸髙木德臨垣剛德而懐惻隱水
如臨命多學少成火若當權恣行惡毒沉謀熟慮為緣
土入命宫巧筭多機或者計居垣位獨孛則為人慳吝
单羅則賦性貪婪紫炁照臨為人伶俐雖是星辰如此
又看月令若何女命限到火躔防夫害子男命限到月
躔招妾招妻水孛如守田財難招祖業火羅若臨父母
㓜失慈親命主逢陽終富貴安身傍母必尊榮一宫遇
孛終身漂泊無拘十地逢羅少年誇豪逞訟水羅若居
子午終尅也有情木土偏愛陽宫雖戰而無損彗星晝
見女人反以為殃天乙夜行男命見之反尅年月日時
三生値煞立見刑徒官魁進爵三主髙强自然榮顯金
月互垣必有立成之分水陽得局豈非榮顯之人主星
喜居母地主傍貴以成家母星飛入命垣多因妻而致
富
木居獅子居官不能享官
　(木星居于午宫乃烟飛火㓕之鄉雖有官而不能享/也經曰木星得令早歲科名然在午則為忌星楠􁀙)
　(也/)
計入三陽有祿不沽于祿
　(三陽寅宫也非計所居之地然亥乃官祿之所故祿/最忌刑囚暗耗計若居寅乃能衝破以寅癸生人論)
水喜順而不喜逆土愛煖而不愛寒以元守官食合論
人之享用
　(元天元也食乃食神合是天干合論命不論元守官/食合論人之享用不識變通造化如甲人木為天元)
　(火為祿主辛為官丙/為食神已為合是也)
以官魁爵祿馬定人之前程
　(如甲子生人用金為官羅為魁土為爵木為祿元/水為馬此四星守照逢生坐實主一世富貴也)
最喜者四角之有星所忌者三宫之無曜
　(四角寅申巳亥三宫即申子辰之類/四角有吉星則吉三宫無星則凶)
馬臨官祿出祖成家祿入妻宫因妻致富男命安居子
午必强狠而專權女人命立巽乾必淫冶而誇色坐貴
不宜衝貴見合不宜見刑
　(壬癸生人命坐亥貴在巳對衝則近貴不為力也又/如貴人宜合不宜見刑合則致其喜刑則致其怒)
立身合論馬元失官則徒然奔走
　(凡坐命馬上若得官禄主星同守之則/馬有拘束不致奔走不然必勞碌也)
聚財則觀財庫無守則必定敗亡
　(如金庫在丑若官祿財星臨于丑宫則有収拾又/要看合拱無他煞尅破則吉若庫主失經受制凶)
不須輕用閑奴此等須當我用
　(若兄弟奴主有來破我財/庫則為他用我將何用)
煞不宜真真難磨㓕
　(申子辰煞在已若安命其/上乃真煞也若當令凶)
祿不宜破破則貧窮
　(甲祿在寅申宫有煞星衝/則為破祿主衣食艱辛)
孤而加寡妻子難為
　(寅卯辰生丑為寡己/為孤男忌孤女忌寡)
空以加亡功名難遂
　(如甲子旬生人甲為陽見戌為空見亥/為亡乙入見亥為空見戌為亡是也)
刑不宜戰戰則必刑三刑帶戰必然刑害合不宜衝衝
則必破合還衝破作事無成論刑須要論煞刑害重而
難當論官必論魁星官魁合而必貴
　(甲生人以金為官以羅為/魁逢生旺居官享福也)
旣參官星本宿當以太陽相參
　(官星即官祿主星也奈何以太陽相參盖/午宫天盤以日為主官星故以此參也)
雖論刑害星辰合以天煞互論
　(人盤本無煞若加盤上天煞來/臨更逢凶神禍甚二句結上)
兩煞夾垣須破相三刑臨煞必傷殘
　(且如辰生人已有煞卯有刃主帶疾破相/三刑即寅刑已已刑申煞若在申主夭折)
身命最喜入宫坐閑坐奴將何用日月不宜夾煞夾祿
夾貴以為榮
子午為聖人端坐之宫諸煞莫入
　(二宫乃端門帝座凶神俱/不敢犯限到此雖危無妨)
辰戌為小人惡弱之地天乙莫臨
　(天乙乃貴人也辰戌本惡/弱之宫貴人豈居之哉)
煞立必暗金可畏若臨命宫夭折無疑
　(此論四暗金煞戌宫婁金度秋生未宫鬼金度夏生/丑宫牛金度冬生辰宫亢金春生若人立命遇此四)
　(煞更魂星同遇定主貧夭魂星/即飛亷也余謂暗金恐是的煞)
限遇惟明火無情若居煞位惡凶難免
　(火居八極宫行限遇之煞/星有令主九死一生之斷)
日月若居華盖僧道流行
　(辰戌丑未為華盖日月居/之主孤尅不然僧道之流)
祿馬如䧟空亡巫醫術士
　(如人命坐官祿及祿馬之/宫落空亡九流術士也)
桃花帶合男女皆為無禮之淫
　(如申子辰生見雞寅午戌生人見兎亥卯未見䑕己/酉丑見馬為桃花也若辰宫命人見酉為合為祼刑)
　(露體男女皆為/無禮之淫也)
隔角逢孤縱有嗣續皆過房之子
　(隔角如未申亥子丑寅巳午是也若人命逢/之更孤神同照身定主過房螟蛉之子也)
坐祿向馬乃利名顯達之人
　(甲寅生人命坐寅馬居申乃坐/祿向馬水木得令顯達之人也)
對祿坐貴亦文章騰踏之士
　(如壬癸生人命坐巳祿在亥貴人又有巳為對祿/坐貴定文章之士終貴然不如坐祿向馬為妙)
更不宜坐貴向勲有官無祿
　(命在貴人對官勲者為人/取祿稍遠有馬無祿矣)
若能㑹祿馬交命祿厚官髙
　(祿馬二星夾身夾命不富/即貴故曰祿馬夾命身富)
命臨六厄三周必見災危
　(六厄馬前六害也小兒立/命于此三周之中災凶)
煞値三元晚年方可進用
　(三元陽男陰女衝前一辰如子衝午未是/也陰男陽女衝後一位是限行只此尤妙)
木羅㑹舍喜入寅宫
　(如六甲生人寅宫命木羅/臨㑹寅謂文科守命宫)
水計相刑怕居辰地
　(二星相刑主惡死更加刑/地不延年己申命尤忌)
刼頭乃非活路刃末最是凶關
　(刼煞初逢至凶陽刃臨脱/至狠故曰刼頭刃尾凶)
煞星作黨有不巳之戰爭
　(如坐命宫羅計孛同位或/三合見之戰爭無巳也)
二毌爭權乃制過于姑息
　(如火如羅剛對剛也木見炁孤尅孤上見計遲鈍對/遲鈍水見孛柔弱對柔弱土命火羅单行妙也餘倣)
　(此/)
孤日臨于命限勤苦勞心
　(孤日守命限勞苦盖孤/陽不生孤陰不長成也)
一月单臨官祿精靈可愛
　(月要单行為妙謂之孤月獨明若當射三方無/刑尅方好如照官祿二宫主夜生精彩最顯)
婦人當以身宫為重男人當以八煞為權
　(女人身宫淸吉則尊貴若凶星居之則卑賤矣男人/若八煞宫吉星居之主有威權凶星居之則有凶禍)
靣目傷殘刑囚不宜傷相貌心神漂泊水孛最忌入遷
移
　(遷移本流遷之地水孛又是漂/泊之星在宫心神泛濫不寧)
對照逢羅婚姻反掌五宫逢孛男女虚花
　(月孛當頭須損子羅㬋在/命必傷妻見木方有子)
我尅者為妻對宫之禍福
　(如立命卯宫屬火對衝酉宫金為妻便看/金星居于何所而以强弱虚實定其禍福)
命畢而閒健三位有鬬爭
　(如立命亥以酉為閒極/金健木弱必爭鬬也)
二主臨財資財豐厚兩强戰尅田宅動摇
　(身命自臨財帛無尅財必豐/盈兩强星戰尅田宅不吉)
福星喜臨垣祿星宜鎮位
　(福居福垣祿居祿上/逢生旺無不貴也)
以木炁金水為君子以火羅計孛為小人
　(木炁金水受制君子不能為福火羅計/孛四星得時有用則小人為大事也)
十二煞神子細推詳三百六十細參吉凶
　(一太歲二生氣三喪門四天醫五官符六死符七年/破八龍德九福德十天德十一弔客十二病符一云)
　(九白/虎)
　　磨鐫賦
命惟一理人為物靈五星緯天相尅相生而不定二氣
賦命其生其死之弗齊須知取用多門務必考叅諸說
詳觀制化更識安危富貴雙全盖是用星制難
　(如午安命木炁為難被/金尅羅被水尅是也)
貧寒一世只縁仇主傷恩
　(立命子宫火為恩被水尅/羅為次恩被孛尅是也)
恩居四正定超凡
　(恩用二星守命㑹妻/男田財官福是也)
難若當頭何用説
　(如難星當頭照命不吉無/救倒限有救疾病破財)
仇難守命非過房離祖定主異姓同居忌難臨身非庻
出偏生必是塡房入舎或刑傷骨肉或出自貧寒要明
大化之機不可一例而斷取彼舎此認假成真難星若
占田財斷無祖業恩星司守田宅廣置田庄凶中變吉
盖緣仇主受降吉中成凶却是恩星受制
　(官福田財命宫主星逢生/坐實財吉反此則凶也)
難星秉令限宫終身成敗破碎刑傷財庫衣祿艱辛
　(行限宫遇難星得令/無制則成敗多矣)
忌難同行當獲福恩仇如遇主無成
　(忌難同行自相尅反吉恩/星到限忌亦到則破害)
引鬼入室貧不自聊
　(如子命水孛守命木炁合/水孛拱照主貧賤一世)
難星為用不可戰尅化難生恩福來不小
　(難用同行相尅凶無尅反/為福更難來生恩反福)
忌㑹仇星必主刑傷恩星守限遇仇來禍生不測
　(忌仇二星同家凶尤甚恩/守限遇仇相攻尅大凶)
難若當頭逢用制福却難量
　(如行限遇難本凶若是用/星正照尅難又大發也)
二母爭權决不為福兩鬼自鬬豈是無災恩星縱顯重
見無功
　(恩重當頭得地升殿/仇用遇之再見無功)
難仇雖輕再見必死逄恩不發盖因恩在仇宫
　(单逢恩則發在仇宫則/不發此以限逢而言)
遇難不凶是由難居用地
　(逢限地遇凶難必然/為禍在用地則吉)
難守難宫禍不淺恩居恩地福無量
　(難守正宫禍來不小/恩星升殿發福非輕)
難坐恩宫轉凶成吉恩居仇地縱發亦輕
　(難星若居恩宫反吉/恩星若居仇宫尤凶)
是知造化之機難盡明言之㫁官星貫日定為顯達之
人恩用居官亦是榮華之客
　(官祿貫太陽富貴恩用二星照/官祿宫尤貴顯亦審虚實强弱)
更無駁雜何用狐疑當看髙强次推輕重恩居用位縱
逢仇也見掀彰難宫直待用恩來方能榮顯
　(行限遇難本凶若得恩/用二星當途方許發福)
忌星守照須看三方恩用照臨必分正合
　(忌星三方拱照凶恩用/正照刀轉重拱照刀轉)
恩無餘氣藉用星而制仇用若當頭儘難星而作祟
　(忌命金為恩無餘氣借木炁二星則富貴/更若太陰守命雖限逢凶難不為害也)
向背固宜斟酌晝夜更要推詳夫妻本是難星逢尅化
反能偕老
　(如命辰水為妻火為/難若同居齊眉到老)
兒女主是恩宿逢生旺反主刑傷
　(如辰命土為男女火星同/行雖相生終為難星主刑)
恩守命宫福祿雙全
　(恩星守命必/然富貴雙全)
忌難臨身破刑帶疾
　(如難星與身命二星同/宫縱然發福亦主刑傷)
巳身可免母命難逃命立土宫諸宿喜躔火度限行水
局三方忌見金星木炁髙强禍來無地火羅夾命福必
滔天二曜五星制化不同三方四正照臨有氣靑雲得
路恩星身命兩朝陽白手成家命主恩星同守宅旣欲
求名請舉須看當道祿神為難忌則不榮無疑化用恩
而登科無慮且看有無駁雜庻㡬論命不差行限若遇
恩星置田換宅宫内如逢難曜重病破財或重或輕有
黨有救難星有黨得地禍不可言恩星坐實逢生福尤
堪恃
　(身命主失纒逢難則一生成敗反覆之間耳已/上本文甚明然亦有註之者反生支節故不錄)
禍福依稀盖是恩仇相雜
　(恩星與仇星相混雜/則為禍福反掌耳)
身命入恩逢時發達
　(身命纒難度難/宫至老艱辛)
辰酉立命土㑹太陰須當獲福
　(二宫安命太陰㑹土計乃恩星反/言富貴又不以上忌犯太陰論)
寅亥立命金氣臨身將何以為
　(二宫立命太陰㑹金氣謂/之安身傍鬼非金助月華)
火羅計孛本是凶神化恩星獲福莫量木炁金水本為
善宿為忌難見禍最速土命人行金限遇火不能尅金
而發福土命人行木限遇水反能黨木以生災
　(如子丑宫命行限酉金乃金旺火衰盖火生土土生/金所以得助則福如寅亥木限逢水旺則水助木尅)
　(土所以/災生)
限逢難在髙强無救必然倒限倘若恩居忌弱有黨亦
不為祥所以喜者恩星秉令或逢生最可嫌者難星司
權兼有黨恩居强宫逢生行限遇之獲吉難星秉令有
黨行限遇之無救
　
　
　
　
　
　
　
　
　星學大成卷二十五
欽定四庫全書
　星學大成卷二十六
　　　　　　　　　　　　明　萬民英　撰
　　殿駕五星碧玉真經序
　碧玉真經星家精要余取而讀之見其道理通隂陽
　之運格局盡星曜之變其㫖㣲其言邃未易以淺近
　窺也近世編註圖例破碎支離弗得作者之意余甚
　病焉因暇日詳閲融㑹其義為之註解雖未能盡合
　作者之意而隂陽之運星曜之變亦庶㡬窺其端云
　易水育吾子識
　　殿駕五星碧玉真經
人為萬物之靈覆載莫逃乎天地命禀有生之初災祥
實係乎星辰使其數少或有虧則於人將何所頼吕望
白頭為釣叟時未來兮子竒髫稚秉鈞衡命使然也凡
觀星者以本源為上而論格者以殿駕為先本或有差
末將何補使一星背而難救其非縱羣曜吉而莫能為
福或吉星入命而本主卑㣲縱青衫入手而身隨幻化
　(解曰凡觀星者以本源為上論格者以殿駕為先二/句乃碧玉經之綱領故論五星以命主身主為上又)
　(須坐殿駕合格局為貴然二主所屬有淺深之不同/宫度有偏正之或異苟或考究不真其本亂矣詳究)
　(其末亦何補哉故命主虛虧身主陷弱恩星失躔隂/陽反背是一星背也何以自救其非縱羣曜皆吉如)
　(入垣乘旺之類亦屬閑辰所以莫能為福也或羣曜/有吉星入命而身命主却虛虧陷弱是其本已卑㣲)
　(雖得榮名豈能常享可見/論星者當以本源為上也)
水居雙女惟癸與巳酉丑之人木入雙魚乃甲見申子
辰之命亥卯未逢丁而火居卯位寅午戌見庚而金守
辰宫惟餘戊巳生人喜見土居丑位雖見此五星之入
格亦湏滿三用而入垣遇此者何皆能為貴金入酉火
居戌木臨寅水居申此乃偏垣匪為正局此曜若居本
位終身亦作貴人
　(此首言五星入垣乘旺為本源之要也上五句乃五/行各歸本垣與當生嵗干合氣更地支扶助上則為)
　(貴顯科名次則為財富福夀滿三用者命主星入垣/又属仁元馬元禄元之類或以之為恩為用謂之三)
　(元並駕禄又加官是也盖格局髙竒而又滿此三用/無有不貴顯者金入酉四句亦是五星入垣但此以)
　(偏垣言固雖不如前格局之髙然五星既居本垣亦/不失為貴人也星家以子丑二宫屬土寅亥屬木夘)
　(戌屬火辰酉屬金申巳屬水然何以丑亥夘辰巳為/土木火金水之正垣而以子寅申酉戌為偏垣者何)
　(説亥乃木之専主夘乃火之自出丑乃土之正位辰/藏三宿獨亢居中巳屬東南萬派統㑹故此五宫為)
　(正垣寅木火相兼戌火土各半申水土並行酉無金/宿子屬坎宫是五者不得獨専其柄故為偏垣○一)
　(云殿者當年天干也駕者地支也本源者命主也天/生地成陽施隂受合而為人其氣相通而理亦相貫)
　(吾之命主歸窠更與天干同垣地支扶局是謂得天/地之正氣方為正局又必滿三用而後為貴若空自)
　(歸垣無殿駕以㑹合之其氣尚與/天地不相貫故目之曰偏垣亦通)
火到金宫金受傷金入火鄉金受制火居水位火神無
氣木入金宫木星有虧水化伏尸遇太陽豈為惡曜木
逢地刼逢羅㬋變作吉星土埋雙女見炁非凶金騎人
馬遇土則吉有救皆善無助則凶
　(此繼言五星落陷受傷而生尅制化不可以一律言/也五行皆喜生而惡尅故五星所躔之宫亦然然必)
　(無救解者乃為凶論有救解者反是水居戍宫化為/伏尸本怒也遇太陽之尊水喜依輔火不敢争所以)
　(不為忌木逢子位名為地刼本凶也遇羅㬋之火水/生火火轉生土所以不為傷土埋雙女土尅水也有)
　(炁為柔曜以和解之而又能制土之剛故水不受傷/金騎人馬木傷金也有土為恩星以生旺之而又能)
　(培木之根故金為有救盖五星生尅乃其常/理而制化之妙方成造化學者宜詳察之)
水逢月孛非夭則刑金遇羅㬋匪傷則折紫木豈宜同
舎水火不可同居若匪傷身亦湏破病
　(此以五星生尅制化無救者言也水逢孛木遇炁者/元氣脱也金遇羅火同水者尅戰勝也皆主刑夭折)
　(傷尤當審時令宫分/分向背往來㫁之)
木先交逢熒而易脱火先入遇木而有輝使炁木無土
則易失於偏枯金火朝陽則不成其戰尅
　(木行遲火行疾木先火後則火勢炎而易為煨燼火/先木後則火勢緩而漸有光輝炁能泄木有土則木)
　(得栽培故不失於偏枯火能尅金朝陽則火氣降伏/故不成其戰尅可見行度分先後而吉凶頓異同宫)
　(遇助伏而生尅則/殊在觀星者審之)
木到大梁翻作咎月居閑極反為祥
　(木本善星能作福也惟到大梁則怒翻為凶論閑極/弱宫不得力也惟身主居之則喜反作祥言○又云)
　(木怒大梁月喜閑極然其中又有得失之辯假如午/丑安命則大梁之木反謂鬼星入弱戌亥安命則閑)
　(極之月反謂安身/傍鬼不可不知)
隂陽失位必定為災金木反盈豈能邀福
　(隂陽身命之主宰日到日垣月升月殿則得位矣如/使晝生日在子之危酉之畢月在午之星夘之房是)
　(失位也則命本不立必定為災金木仁義之吉宿金/居金度木歸木經則滿盈矣如使金木同宫金躔井)
　(角斗奎木躔鬼亢牛婁是反盈也有/如同室之人各乖其所豈能邀福)
既濟尤防於未濟得經尤慮於失經彼此貴乎相應首
尾懼乎相傷若相刑相尅則處世多迍相順相和則終
身安静
　(此數句總結上文之意也彼此分兩星而言首尾總/一星而言彼此句應既濟首尾句應得經盖謂此之)
　(既濟尤防於彼之未濟首而得經尤慮於尾而失經/假如金躔辰宫入垣為既濟矣若三合對照遇土計)
　(則相應是濟中之濟者也若三合對照遇火羅則不/應是濟中之未濟者也彼此貴乎相應如金躔亢為)
　(得經於首矣若當夏令干音時日屬火是不能全於/尾矣故首尾懼乎相傷相應則和而順終身安静相)
　(傷則刑而尅處世多/迍學者當詳究之)
他來刑我我居廟旺亦何妨我若賴他他既休囚而何
濟
　(此以五星生尅制化而論廟旺休囚也廟者入垣局/也旺者得時令也休囚者反此凡觀命者二主之外)
　(當視恩難之廟旺休囚假如寅宫立命木入垣而春/生縱有刑來刑我我何患焉如木失陷而夏生當藉)
　(水以濟而水源夏絶/將焉賴之餘倣此)
所喜者官魁福禄所忌者暗耗刑囚若往者吉來者凶
則始焉成而終焉敗
　(此以十干化曜言也官魁福禄曜之吉者命之所喜/暗耗刑囚曜之凶者命之所忌若先入者吉後至者)
　(凶則始焉值吉而成終焉值凶而/敗矣若先入者凶後至者吉反此)
官魁拱命當膺孟子之萬鍾福禄夾身可比石崇之巨
富左右吉星最喜拱主前後忌曜尤忌傷身刑囚拱夾
雖韓信難免遭刑暗煞加臨縱龎㳙焉能迯命
　(此承上文而歸重於身命也言官魁彰顯而拱命又/必受拱者之廟旺得以享其重禄福禄垣窠而夾身)
　(又必受夾者之髙强得以任其巨富夫左右吉星既/最喜于拱主而前後忌曜尤切忌乎傷身刑囚拱夾)
　(必主弱而鬼强暗煞加臨復凶難/而㑹煞如此則難免韓龎之禍矣)
福禄夾身為上客隂陽拱命豈凡夫計孛往來尤恐傷
夀火羅反背是豈為災
　(此六句舉官福隂陽就其吉星之重者而言之舉火/羅計孛就其凶星之剛者而言之然福禄不夾身隂)
　(陽不拱命亦為無用計孛不往來亦不大害火羅非/反背乃始為災也往來者此往而彼來假如孛角十)
　(計亢四命主在亢初孛順往而計逆來前後夾廹必/然傷夀反背者相反而背去假如羅角五火亢八命)
　(主在角十二羅往西而火行東金/雖在中而火羅反背不能為災也)
煞前主後當膺藩輔之權煞後主前必有徒流之患煞
星入命是豈為煞刑曜傷身惟其自刑身命坐煞煞本
為榮本主逢官官能遷轉
　(此條以煞與命對㸔亦承上文火羅計孛而言之蓋/煞星各就命宫論在十一曜俱有然火羅計孛其煞)
　(尤為利害若煞在主前而其主强權膺藩輔煞在主/後而其主輕患配徒流亦如子平身强煞淺假煞為)
　(權煞重身輕終身有損之意也但子平以輕重言此/以前後言耳煞星入命安可就以煞論湏身命陷弱)
　(方能為煞故云自刑也是知身命兩宫在髙强而坐/煞則煞為我用而本為榮身命二主逢官禄而㑹煞)
　(則官以煞顯而能遷轉假如子宫安命以土為主以/卯為官以木為煞土在卯火木亦在卯木生火火生)
　(土豈不威顯五七賦云催官天馬太嵗吊合煞方遷/調是也○舊説煞前主後者如亥命金在戌木在子)
　(反此是為煞後主前愚謂前後者歴家右算之前後/也先别主煞二星所行之遲疾留退次察主煞之衰)
　(旺向背而後可以言吉凶假如水月為命主在前土/計為難星在後是煞後主前凶矣然水月行疾土計)
　(行遲則後者不及於前不可以凶論也又如火為命/主在後水為煞在前是煞前主後吉矣適水躔留退)
　(火星順行則前者返傷於後此又不可以吉言也且/其中又有衰旺見伏者存焉觀星者不可以一例論)
隂陽拱帝座當為朝省正郎日月夾垣城便是廟堂宰
輔
　(帝座命之時支垣城命之日支人命重乎日時故日/月拱夾皆貴然日之比時尤為𦂳要而夾之比拱尤)
　(為親切故其貴有小/大而其近君則一也)
官忌囚星之反集魁防暗曜以相侵如禄星變作刑星
是吉曜反為凶曜官非魁星莫誘其進禄由官主始見
其榮是必相資而後成雖欲缺一而不可
　(官魁當年之吉曜囚暗當年之化曜也囚集官則官/受辱暗侵魁則魁無光是固命之所當忌防者也如)
　(官禄主變作刑星是吉曜反為凶曜官待魁而進是/官魁相倚也禄由官而榮是官禄相湏也蓋人命有)
　(官無魁有官無禄/亦焉能以有成也)
爵星助禄當為顯貴吉人禄主隨官便是榮華上客福
喜居於福地禄宜坐於禄宫一世無災終身有慶福居
禄地福日見於川增禄入福宫禄時聞於山峙星若無
於駁雜夀俾見於熾昌
　(爵者地元爵禄者天元禄爵星助禄則禄益豐禄主/隨官則官愈美所以俱榮顯也福者福德主也禄者)
　(官禄主也福居福禄居禄是各居本垣固終身有慶/福居禄禄居福是彼此亙垣固福禄有加然必無閑)
　(神忌曜以駁雜於其間方夀命悠久/而享此福禄也不然亦豈能終保哉)
隂忌計陽忌羅名為惡曜日蝕朔月蝕望始為蝕神日
火月土莫臨十五度之中隂計陽羅怕在二三躔之内
　(人命以日月為𦂳而星以火羅計孛為畏日之所忌/者羅與火也月之所忌者土與計也然日遇火羅在)
　(朔則蝕月遇土計在望則蝕故日火月土莫臨十五/度之中而隂計陽羅怕在二三躔之内餘時則輕度)
　(逺不/忌)
月孛當頭湏尅子羅㬋在命必傷妻水逢月孛非緇尼
必在娼門炁遇羅㬋乃清閑而為居士
　(火羅計孛為剛星當頭皆主尅子在命俱主傷妻然/孛為妖彗除舊布新之象以之當頭則一畨掃除必)
　(尅子也羅㬋逆行截㫁隔别以之在命則彼此暌離/必傷妻也水性無定吉凶隨所遇之星逢月孛則妖)
　(滛無制愈加流蕩女命宫值此非尼則娼也炁性本/柔善解剛星之厄遇羅㬋則和其毒而益其孤愈見)
　(清髙男命得此乃清閑而為居士○望斗經以火為/兒以金為妻孛能尅火羅能尅金二星在命當頭故)
　(難為妻/子亦通)
耗居二四難免傷財主到九三定須離祖
　(二四財田宫也宜聚而不宜耗/九三遷閒位也宜客而不宜主)
主入煞宫非富則貴煞侵命位非夭則刑
　(此煞宫非疾厄之宫也若以疾厄為煞宫則辰酉卯/戌同類無煞乃是甲子甲午起隂陽甲辰甲戌起天)
　(秤甲寅甲申起寳瓶逆數至本生年位使身命躔入/其宫則倚太嵗而得權非富則貴煞侵者乃刼亡的)
　(刃刑囚直難同鬼星犯命是也更主弱無以制之非/夭則刑○一説命主入疾厄宫入垣升殿化為官魁)
　(福禄不富則貴疾厄宫主為難星入命/宫無制加以刑囚直難不夭則刑亦通)
晝忌火夜忌土尤看三方日從陽夜從隂總司百福
　(晝夜指日月言非晝夜之晝夜也晝火興禍夜土為/災然無忌於三方詩云火在隂宫土計陽縱有災殃)
　(還較可是也晝重太陽夜重太隂實總司乎百福經/云太陽入陷人終賤身主逢刑處世難是也○又云)
　(晝隂夜陽若是三方/主不以為忌亦通)
命臨妻位財豐阜閒守身宫禄破除主居相貌必長軀
身守遷移須出祖
　(人命以妻為財命臨妻位故財主豐阜兄弟能刼我/之禄閒守身宫故禄主破除主居相貌湏木守而軀)
　(方長身守遷移當/落陷而祖方出)
白首奔忙塲屋盖暗星守而主星㣲丱角馳騁鄉閭乃
魁星現而官星顯或圭角不露而顯出於隠或華實相
副從微而至著魁彰官隠少年薦鶚快横秋官隠禄彰
晚景化龍知有日
　(此足上文官魁禄爵相資之意蓋言暗星䕶守而命/主卑㣲終為書儥不了魁星光現而官星顯著必能)
　(少年發逹又有韜光渾渾而圭角不露者蓋由文魁/顯星出於田財地下隠而莫之遇也又有文彩斌斌)
　(而華實相副者蓋由官魁禄爵升於官禄天上著而/莫之掩也又有魁彰官隠則官由魁而進以其魁先)
　(彰故必早登於仕路又有官隠禄彰則禄待官而至/以其官尚隠故湏晚嵗而得名此可見窮逹之或異)
　(者由於官魁之明暗遲速之不齊者由於官禄之/隠彰故曰是必相資而後成雖欲缺一而不可)
禄在刑先既榮復辱耗居福後雖榮亦枯福刑胥㑹尤
分在前在後之差禄耗並行當主一敗一成之兆
　(此申明上文往吉來/凶始成終敗之意)
仲尼非相文旺身衰李廣不侯官髙禄薄
　(身命衰㣲縱文星顯而不相禄曜陷弱縱官星/髙而不侯見人當以身命為𦂳官禄為要也)
最怕四空之無曜尤㸔方主以何如所喜八煞之有星
亦㸔垣窠而奚若
　(四空者三合與對宫也最忌無星若三方主居强坐/實雖空不以為忌八煞宫者解見前註最喜有星又)
　(湏㸔其星之垣殿/何若乃以為貴)
三方三日不陷則貴八煞八元居髙則榮三方有力一
生發非横之財八煞無虧一世享優游之福
　(三方者假如亥卯未安命金火月之類蓋其説以亥/屬乾金以夘屬火以未屬月隂從隂位故為三方之)
　(主三日者太隂前後三日宫也蓋立命以太陽數至/卯位則凡三十日同一時者皆同一命宫而太隂三)
　(日之内已行四十度是人之安身異日而移宫也故/重三日宫使三方三日入弱遇惡則主陷身虧何以)
　(取貴故必不陷而後貴八煞者六甲布於申子辰而/逆數至生年其法皆至八而更端故曰八煞八元者)
　(禄元馬元貴元命元夀元天元地元人元故曰八元/使八煞八元入弱失垣則本傷位卑何以為榮故必)
　(居髙而後榮也然三方司一生之限比三日為尤重/廟旺有力定發非横之財蓋不止於貴也八煞掌一)
　(世之權比八元為尤𦂳髙强無虧/必享優游之福蓋不止於榮也)
官星入命當主貴榮身命坐官亦能遷轉官坐徳徳坐
官乃是徃來貴客命入身身入命此為内外二臺名曰
互垣當膺顯爵湏無惡曜以相雜㫁曰終身而有權
　(此一節専以身命官福互垣言也官星入命位則命/得官而榮命主入官福則官佐命而顯是身命官福)
　(互垣格局俱以美論官福二宫皆為貴客官坐徳徳/坐官是徃來皆美故曰貴客身命二宫分為内外臺)
　(身入命命入身内外皆吉故曰二臺然互垣格局最/怕惡曜雜之不為純美故又曰湏無惡曜以相雜所)
　(以終身/而有權)
君幸臣臣背君官難遷轉母顧子子顧母禄必豐盈徃
或在於怒宫來不居於樂地此格虚言互垣不善
　(此因上文言互垣之有未善者太陽行徤而為巡狩/之君五星朝拱而為廵職之臣君臣慶㑹則上下咸)
　(賴如或太陽到於命宫登殿坐駕是君幸臣而臣却/背之不來引從朝拱是臣背君官者君之所予今既)
　(背之安能遷轉又有生我者為母我生者為子母子/朴依則氣脉相闗母顧子如金入水位則水賴以生)
　(子又顧母如水入金鄉則金以水潤禄者身之所享/今既相顧豈不豐厚然又當審君臣子母徃來之地)
　(何若也假使陽君入西没之鄉子母躔反盈之/度是謂怒地雖名互垣終歸虛格而實不善矣)
前引後從貴有吉星左提右挈亦嫌凶曜引從者吉則
外貴乎空提挈者凶則内喜乎善使夾拱之雖貴恐包
羅之或遺内拱雖善而外拱者凶始用皆諧而終謀不
善
　(引從者身主之前後星也提挈者命主之左右星也/要吉而不要凶喜應而不喜背如引從之星吉矣湏)
　(外無忌曜以傷之提挈之星凶矣喜内有吉星以助/之若外之拱夾雖貴而内之包羅有遺内之拱夾雖)
　(善而外之照合不美皆主終始成敗之/㫁此一節可與既濟未濟一條㕘㸔)
官禄若臨身命其貴可知刑囚外輔官魁為災莫大始
雖禄秩無虧終見暴亡不善
　(官禄臨身命固為貴矣然官之所忌者刑禄之所/忌者囚若加以刑囚夾輔官魁雖貴不能悠久)
一星兩用有吉助則以吉言孤跡角形若凶多則從凶
㫁或變不變而變者貴乎吉或用不用而用者毋自傷
如凶星掌善事富貴非遲吉曜作凶神敗亡亦速凶無
吉助一生勞漉不曾閑惡有善從晚景優游能自樂使
非凶之凶而凶實難救不吉之吉則吉誠可嘉
　(角形者如角之形有兩也一星兩用與孤跡角形句/同言可以作吉可以作凶有吉助則以吉言若凶多)
　(則從凶㫁也變者承吉助而變不變者承凶多而不/變用者因吉而用之不用者因凶多而不用之蓋言)
　(或有助而變或無助而不變如欲變則貴乎吉使變/而為凶不若不變之為無害也或善而為用或善而)
　(不用如欲用之則毋自傷使用而自傷不若不用之/為無傷也如火羅土計孛本凶神也或在官福而掌)
　(善事或為恩用而司官魁則力雄氣壮精彩愈倍無/不富貴日月金水木炁雖善星也或在弱陷而作凶)
　(神或為仇難而㑹暗煞則憤惋不平不能相容而敗/亡尤速不吉之吉即凶星掌善事句非凶之凶即吉)
　(曜作凶神句盖言星雖吉凶有定而實變化無常此/一凶星也無吉助而不變而勞漉乎平生有善從而)
　(變吉而優游乎晚景可見吉曜作凶神是非凶之凶/凶實難救而凶曜無吉助但不免勞漉而已凶星掌)
　(善事是不吉之吉吉誠可嘉而惡星有善從亦能享/優游而已夫星之吉凶人所知也而中有不吉之吉)
　(非凶之凶非逹造/化者孰能識之)
刑囚内拱初年必定傷身福禄外從末主湏還享福凶
為吉用用者皆吉吉作凶行行之亦凶
　(刑囚内拱者左右夾也福禄外從者三方拱也内拱/則近故初年傷身外從則緩故末年享福若刑囚外)
　(從而福禄内拱則初年享福而末年傷身可逆推矣/凶為吉用四句即上文凶星掌善事吉曜作凶神之)
　(謂/也)
吉凶相雜以先入為尊善惡相半以主星為上先凶後
吉乃惡星入而吉星從先富後貧乃財星弱而耗星徤
　(此指一宫者而言分先後主客也吉凶相雜四句互/看蓋言吉凶相雜乃善惡相半也當究其何星孰先)
　(入孰後入先入則得氣為尊乃以尊者而配乎吉凶/又當察其何星是命主是宫主主則以得垣為上乃)
　(以上者而配乎禍福或惡星先入而吉星後從則先/值惡而凶後值善而吉或財主星弱而耗主星徤則)
　(先以財而富後以耗而貧反此則以反推○义曰相/雜之中而欲究先入者必察其星所行之遲疾若遲)
　(者先入而反在後疾者後入而反在前/須詳究之不可因其立度而定先入也)
徳官引援而徳官皆厚福禄擁隨而福禄俱豐
　(徳官即福禄主也引援在命主之前引逺而援近也/擁隨在命主之後擁近而隨逺也官福二星為身命)
　(之引從是前後皆有貴客衛護身命而身命/又入垣升殿逄生坐實其福禄豈不豐厚)
升一位沉一位明晦不同縱漏闗横漏闗徃來俱貴
　(升一位者命宫東升之位沉一位者對宫西没之位/如晝生日木土在東升之度火金月在西没之度夜)
　(生火金月在東升之度日木土在西没之度出者明/則入者晦昏旦得宜反是則明晦倒置矣此蓋以出)
　(没為東西而非以卯酉為東西以升沉為明晦而非/以晝夜為明晦也縱漏闗者四正相闗横漏闗者三)
　(合相闗或彼有星而此無曜此有曜而彼無星皆得/徃來相闗無彼此得失之異是此貴字以貴重言而)
　(非富貴之貴也自/此以下多論格局)
中分五五首尾遮䦨前後三三官魁引從計羅闌截夜
西北而日東南日月循行朝子午而暮夘酉天地喜守
望於巳亥之位日月宜守照於子午之宫逆則為災順
則為福
　(星盤以子午為中央羅為天首居午計為天尾居子/是中分二曜對直故名遮䦨左右均有五宫也湏漏)
　(出有用星辰晝夜不背為妙身命以前後為引從午/命前隔三位為戌後隔三位為寅魁在寅而官在戌)
　(前後各有引從也須官魁引從命主得廟乗旺為佳/餘曜以羅計為重蓋二星為交道相對所以截㫁衆)
　(星不能過然必晝生而衆星截於東南夜生而衆星/截於西北方成竒局七曜以日月為尊日月欲循行)
　(者必朝從陽宫月在子而日在午暮從隂宫日在夘/而月在酉隂陽各得其位晝夜不背其行方為正局)
　(亥為天門木守之已為地戸水守之是謂得乾巽相/對之體午為天上日守之子為地下月守之是謂得)
　(坎離相媾之用遵此則順/而為福反此則逆而為災)
一星伴月喜加臨於巨蟹之宫二曜朝陽當併㑹於離
明之地
　(一星謂水天一生水也二曜謂火地二生火也水伴/月火輔陽隂陽類聚也水月㑹於巨蟹火日㑹於離)
　(明日月得宜也止/論命宫不論晝夜)
計孛夾身還短命刑囚拱主必傷身須觀釣出飛來次
看横衝直撞
　(計孛二句不可槩以凶論苟上盤有恩星釣出而生/扶之下盤有用星飛來而尅制之或恩用二星有自)
　(三合横衝而解其圍有自對照直撞以紓其難亦不/可以短命傷身言也經謂正煞暗生轉禍為福賦謂)
　(正煞暗中還有救/凶禍應無有是巳)
尤防起處受傷身須信無中還有曜
　(此二句以身命通加言也身命二主明見無煞假如/辰宫命以金為主起在子宫土位似為美矣却有夘)
　(宫火星暗通或有亥宫羅星加入是起處受傷無中/有曜假如子宫安命以土為主起在寅宫木位似為)
　(凶矣却有已宫火星加入丑宫羅星暗通是起處受/傷無中有曜可以吉言可以凶言也故明有不如暗)
　(見/)
面南拱北君臣之禮不相拘移東就西夫婦之情終至
老
　(日為君月為臣子宫立命日在亥月在丑拱夾命宫/是君臣同列而名分不拘共拱于北而面南離此格)
　(湏如此方合他則非也東是命宫西是妻位辰宫立/命金飛入酉則是移東就西男命以金為妻而辰命)
　(以金為主夫妻一體氣味相投豈不諧/老此格湏辰宫安命方是餘則非也)
太乙抱蟾官必顯逹計都朝斗禄自豐榮
　(孛為太乙蟾為太隂不謂之孛而謂之月孛者以孛/與太隂同水之類也孛在未入廟月在未入垣二者)
　(同度方為太乙抱蟾若彼此先後有間不可以抱言/也未命值此官必顯逹計属土曜斗為土垣不謂入)
　(斗而謂之朝斗者必虚其斗舎而躔於牛女二者異/度方為計都朝斗若計直居斗之次不可以朝論也)
　(丑命值此禄自豐榮夫孛妖星也以之抱蟾則相扶/而輝計毒曜也以之朝斗則歛迹而善故皆主榮顯)
木金逢龍遇官魁方合入垣金水㑹蛇為官禄始名上
格
　(辰屬龍金躔亢木躔角是逢龍也然必為當年官魁/辰宫安命方合入垣餘雖金木升殿亦不合格已屬)
　(蛇金躔翼水躔翼是㑹蛇也然必為命中官禄/寅宫安命方成上格餘雖金水相㑹亦為次等)
或星分四維環拱四斗或星聮三位環衛三方
　(四維者乃乾坤艮巽之位軫角箕斗壁奎參井隔界/之度也四斗者乃虚房星昴之宿太陽次舍至尊之)
　(位也安命在四斗正位十一曜排列於四維餘宿無/星名為環拱四斗星聮三位者如午宫命三合寅午)
　(戌無星而未申酉卯辰巳亥子丑九位三聮排列有/星獨環衛此三方此二格一則四正無星一則三方)
　(無星皆為大貴格○舊本三位環三方者乃以三方/主聮命宫假如午宫立命六丙生人日木土為三方)
　(主日在午木在巳化禄土在未化福是巳午未聮三/方主星而寅午戌三合無星以照破之又如六乙生)
　(人申宫安命水木土為三方主水在申化貴木在未/文星土在酉化福是未申酉聮三方主星而申子辰)
　(三合無星以照/破之俱為竒格)
背君朝主必榮身出坤入乾為上格
　(背君朝主者巳宫安命水為命月為身水在巳月在/未共朝午未太陽因太陽不在其位而入巳躔軫月)
　(與水同宫是身背君之虚位而朝君所幸之實位也/人臣面君身豈有不榮之理出坤入乾者亥屬乾未)
　(屬坤木為命主而喜出於坤是木入秦州也月為身/主而喜入於乾是月到天門也身命出入居乾坤非)
　(上格/而何)
乾坤定位平分諸曜拱天庭日月循行引領衆星朝帝
闕拱斗朝天夫豈為禍戴天履地斯能致祥
　(乾坤造化之本原亥屬天庭要虚其宫坤為地維貴/實其主今身居命命在亥乾坤定位而十一曜分居)
　(十一宫環拱天庭之虚是平分諸曜拱天庭也然必/命居乾身居坤方合日月衆星之領袖日在月前月)
　(在日後日月循行子丑之宫而引領衆星之先衆星/順布寅卯辰位而聮續日月之後以向乾天是引領)
　(衆星朝帝闕也然必日月循行不背而衆星又聮絡/不絶亥宫安命方合惟亥屬天惟丑有斗朝天拱斗)
　(者以三方主言也如午宫安命木日土為三方主日/在戌土在子木在寅獨空亥丑二宮是朝天拱斗也)
　(午位為天子丑為地戴天履地者以身命主言也如/身在午未為戴天而日月金水麗之命在子丑為履)
　(地而木火土羅居之左右四宫俱無星曜是戴天履/地也凢此皆為竒格萬無一二又豈不能致祥而反)
　(為禍/者哉)
五曜連珠便是廟堂宰輔日月合璧當為鐘鼎竒英
　(五曜運行各有次舍然前後參差疾速互異欲其聮/珠也難矣今却順布五位纍纍不㫁如珠之聮而無)
　(盈縮於其間焉此命間世一遇所以為廟堂宰輔日/月循行各有躔度然每月一㑹每㑹皆同欲其合璧)
　(也難矣今則同宫同度相符無間如璧之合而無虧/蝕於其中焉此命殊世難逢所以為鐘鼎竒英○一)
　(云五曜連珠五星不必順布五位或同一宫而在官/福或相聮一處而拱命宫無四餘犯雜俱是又如水)
　(在申金在酉火在戌木在亥土在子聮珠入垣尤為/難得一云日月合璧璧乃文章之府天庭之位日月)
　(恰好合此如五星㑹/奎之類然豈易得哉)
守一空一便主文章居三隔三乃為秀士
　(守一空一者十二宫中或六陽有星而六隂無曜或/六隂有曜而六陽無星是也内得二主垣窠三方得)
　(力便為文章之魁居三隔三者十二宫中或亥子丑/有星而寅卯辰則無巳午未有星而申酉戌則無内)
　(得身命髙强官福廟/旺乃為俊彦之士)
正闗漏闗而官禄為無用闢拱闔拱而刑囚徒具文蓋
吉曜失度似吉非吉凶星得地雖凶不凶
　(凡命主皆以官禄為正闗以三合為漏闗假如六庚/生人寅宫立命巳為官禄水為禄主却入於戌之漏)
　(闗謂水泛白羊官禄失地將焉用之闢拱三合外拱/也闔拱左右内拱也假如六庚生人寅宫立命丑夘)
　(為闔拱木在夘土在丑化為刑囚午宫安命寅戌為/闢拱水在寅土在戌化為刑囚俱凶然二凶得地又)
　(為三方官田之主不能為害其刑囚徒具文耳此可/見官禄吉曜也入漏闗之失度反以凶言刑囚凶星)
　(也隨拱夾而得地翻為吉㫁然/則論星格之吉凶者宜細詳焉)
首尾隂陽居四正禄厚官髙火羅計孛守四强權尊禄
重若獨行而為貴如混處以為災
　(四正子午夘酉四强命禄妻田凡四正立命位者以/羅㬋計都太隂太陽而分布於四正升于廟垣則對)
　(待之體以立故禄厚官髙凡四强為原守者以熒惑/天首天尾月孛而分居於四强安于廟旺則英雄之)
　(勢以張故權尊禄重然此二格在二曜貴乎清明在/四餘貴乎獨旺茍有他星混處於其間則善惡相揉)
　(明晦相奪必/以為災也)
火孛同宫須防夭折火羅作黨易致災危火怕入於陽
宫土忌居於隂位
　(火孛異類必相讐也以之同居命宫則尅戰不已故/湏防乎夭折火羅同黨必自焚也以之同侵命位則)
　(剛烈異常故易致乎災危晝忌火也宜隂而不宜陽/夜忌土也宜陽而不宜隂若火在陽宫而晝生土居)
　(隂位而夜誕其災危夭折也又何疑焉若火/土是本命三方主又不以為忌當併詳之)
以輕易重富而夀夀而康將重換輕苖不秀秀不實論
格局論垣窠庶清濁之必辯分源流分體用貴本末之
相承正則重偏則輕主莫背守莫失體用俱勝少年題
鴈塔之名本末若差至老作鷄窻之士使用輕而本重
則始逸而終勞或用重而體輕則始勞而終逸初敗終
成蓋耗在前禄在後先難後獲由主居弱限居强强弱
不分始終何益凶㣲吉衆乃先弱而後强吉少凶多必
始成而終敗
　(以輕易重者假如辰宫立命在角度金論是為偏垣/偏則輕矣若命主金星飛入酉宫昴度或入丑宫牛)
　(度此謂之以輕易重富夀之命也以重易輕者假如/亢度立命為金之正垣正則重矣金星却飛入寅宫)
　(尾度或入卯宫房度此謂之將重換輕秀而不實之/命也命有格局有垣窠格局正而垣窠得者為清垣)
　(窠失而格局偏者為濁又有清濁之相半者或合格/而失垣或得垣而廢格皆當細而論之庶可以辯其)
　(清濁之分命有源流有體用體即源命之本也用即/流命之末也當因源而遡其流因體而究其用或自)
　(流而反其原自用而觀其體真見其何者為本何者/為末而尤貴乎本末之相承清濁以分本末以悉凡)
　(得其正垣則重也而不可易之以輕凡得其偏垣則/輕也而貴乎換之以重凡為身命官福之主不宜弱)
　(陷而勝之以客凡為七强原守之星最怕飛吊而失/之以傷體用俱勝身命官福得地也宜題鴈塔而早)
　(擢髙科本末俱失命主限主落陷也則老鷄窻而終/身不第使用輕而本重其流弊也鮮克有終使用重)
　(而體輕其源濁也罔功於始使耗前而禄後則初敗/終成使主弱而限强則先難後獲使凶微而吉衆是)
　(重能勝乎輕也故先弱而後强使吉少而凶多/是清而混於濁也故始成而終敗觀星者審之)
善惡不宜混處吉凶要在分居源清流逺始榮復見於
終榮本固末滋後吉何殊於先吉原守雖然無咎流行
尤怕為災體用皆强始終盡吉流行雖惡猶如潢潦之
無根原守皆醇尤勝膏粱之有味造化體用固亦如是
限數流行亦當細推主或有虧限湏得地諸限以洞㣲
為上逐年惟小限可推竹羅茍能論則休咎潦然碧玉
若明推則吉凶洞若雷公急脚尤防入斗尅身斗底黄
泉亦怕傷身居煞子午卯酉實為去路寅申巳亥須憑
鬼門一不可拘二湏敢㫁吉凶同㑹較量重輕星曜交
臨尤宜詳究命强限弱渾如逆艇之上灘命弱限强猶
似槁苖而得雨始終發禄亦聮限之吉星首末破財乃
一生之凶限福財俱背㫁無吉曜之可言刑煞若臨湏
信凶年之將至吉星臨限富可享而貴可求凶曜當宫
禍將萌而夀將折如限裏全空則未必為福宫中有主
則豈能致災禍福無門脩短有數脩為由命倚伏在人
此論實珠珍之比推源乃碧玉之名兹不虚傳固宜實
寳
　(此篇詳舉諸家限數言原守者當生之星也言流行/者流年之曜也若原守體用皆在髙强而流行凶惡)
　(亦無大害苟或主本有虧要觀限途得失諸家限數/所當悉推有名洞㣲限者一二本限裏三四對照衝)
　(三合五六載其年見吉凶是也有名竹羅限者開端/隔節數三宫逆行零順㡬年終若見逺時數二節零)
　(年交入甚宫中是也有雷公急脚斗底黄泉限者皆/以子午夘酉為去路寅申巳亥憑鬼門一順一逆而)
　(互推之是也有逐年小限者自命宫起當生之年而/逆推之是也然諸家之限湏以洞㣲為上小限次之)
　(竹羅次之黄泉急脚又其次之洞㣲飛限遍乎一周/逐年小限輪於二六竹羅重三方之主黄泉急脚因)
　(其命限俱弱者而交併於二六之門亦所當推若吉/凶同㑹湏較量彼此之重輕星曜交臨當詳究本末)
　(之强弱或命强限弱渾如逆艇上灘雖載重而莫能/進或命弱限强猶似槁苖得雨雖受滋而莫能生聮)
　(限皆是吉星主始終之發禄一生無非凶限㫁首尾/之破財福以居身財以養命二主星俱背又何有吉)
　(曜之堪言刑者刑難煞者地煞在明暗加臨必湏防/凶年之釣動然行限怕空臨宫喜實若限裏對合俱)
　(空豈能為福若一空對合有主未必為災是以禍福/無門脩短有數脩為由命倚伏在人善通造化者固)
　(當不二以聴天又當/居易以俟命可也)
　　通星賦
推歩已定占星不移吉凶先驗於廟堂災福實係乎星
曜且如出入烏府無迯日入廟堂優游鳯池多是水居
壬癸一吉入命必作公卿一忌臨官多難富貴廟一也
而有得失之殊忌一也而有吉凶之異主雖臨於旺地
湏看宫分之髙低生不生尅不尅蹤跡飄流吉不吉凶
不凶行藏汨没命吉而限亦吉取功名如拾芥命凶而
限亦凶求財利如捕風吉莫吉乎五星不戰凶莫凶乎
六曜相臨始辱終凶只因火去刑金先敗後成多是水
來生木木星須貴猶慮金傷水宿輕清湏妨土尅水孛
入遷移㑹火晝見穿窬火羅㑹官禄逢金夜生紋面火
土非盲則缺計土不啞則聾日同土計揚子雲訥不能
言孛共水羅公孫𢎞詐而不實紫炁雖是吉曜失度而
反為災計孛應是凶星得地却能為福水孛坐咸池之
位男好色而女為娼木炁臨華盖之宫男為孤而女為
寡為僧為道炁臨身命而命入閑宫做賈做商主入遷
移而財居命位火為文士而坐奎决為儒者金是武人
而臨計主利兵戎水星見木口吐鷄舌之言紫炁逢金
足躡丹砂之地水星無定要吉同宫孛計多疑嫌凶共
位隂陽逢蝕子夏䘮明計孛同鄉鄧攸哭子計臨妻位
孤鸞僻處鳯將來木在兒宫丹桂芳時春未老布衣藜
食火土俱髙甕牖繩樞木星俱陷疾厄遭逢火孛常患
瘡痍月宫常傍羅㬋必多心氣學堂失陷徒闗孫敬之
門科名不髙枉鑿匡衡之壁登金門而歩玉堂田聚福
位衣輕裘而乗肥馬身入財宫木入命為人仁義金入
身本性猖狂孛水金臨疾厄枯木生春水土孛臨財宫
薄氷見日官宫遇刑耗臨囚加照定作罪囚命主得福
禄兼權聚㑹必膺富貴忌曜髙兮難發福星見兮易榮
孟軻不遇主命限四值空亡李廣不封侯福禄二宫失
陷投河投井身逢刑曜而水孛落在疾厄之宫自縊自
刑命居刃宫而火羅坐於相貌之地或逢兵厄金羅火
入刃煞之宫或值産傷水火孛犯身星之位惡星臨照
百事相縈嵗徳加臨千災頓息火羅入命皷莊子之盆
土計臨夫哭秦王之璧遷移遇吉必利遊行疾厄逢凶
多招横禍火臨五位中年妻子少亡孛在四宫早嵗爹
娘多尅兄弟若逢孛宿必主孤單僕馬若逢羅㬋多防
走失紫金相㑹身居翰苑之中羅火同宫位處諫臺之
上太乙抱蟾一生榮顯姮娥抱鬼多見災殃羅㬋得位
勇畧過人水星居髙智謀出衆若水星妙入命位百藝
多能如紫炁妙臨身宫是非屢有火宿逢羅成敗相仍
水星見計刑囚㑹惡金為妻宿逢火羅必定難為火作
夫星逢水計决然相尅孛在福宫必夭命炁逢月孛定
長年火羅更逢月孛死在刀兵土孛若遇火金終於犴
狴水耗財宫荷葉露土刑身位栁花風下弦之月守妻
宫有圓有缺白晝之火逢子位多損多傷木星守財兮
仁而不富計水守財兮富而不仁夫主星受妻主星尅
則妻奪夫權父宫曜得子官曜生則父慈子孝忤逆不
孝者羅計犯於太陽四徳兼全者金水㑹於妻位奎宿
㑹於木位文章冠當世桃花逢於金孛好色損天年炁
孛傷人者晝見火金羅計尅命者夜見土木婦人帶子
重嫁夫命主與男女主同在遷移男子停妻再聚妾身
主與妻妾主俱陷奴僕青龍領木庫喜逢春朱雀妙午
宫宜向夏白虎候秋金得位𤣥武正冬水司權勾陳宜
四季之中人命獲一生衣禄命清限晦蘇老泉二十六
而讀書身貴限㣲朱買臣四十九而應詔星辰低弱更
憂限遇低星身命俱髙仍慮限逢忌曜入吉宫便離凶
處逢吉星便見安寧炁星本吉奚如木徳之純全計曜
多凶尤勝孛星之最暴計孛守身宫切忌行船渡水火
孛守命位宜防履險登髙箕星好風不宜見火必防風
疾之災畢宿好雨不宜見羅多生血勞之疾羅為天首
逢凶星頭靣有災計為地尾遇惡曜手足有患身吉限
凶十分好也難成命强身弱萬事成而弗就脾屬土土
逢木主脾疾而不和腎屬水水遇土主血濁而盈積咳
𠻳者肺屬金金逢火制寒熱者心屬火火遇水刑木逢
金而肝受傷金屬孛而色害命計羅侵日月而眼目失
明金水逢計孛而手脚多疾孛羅在命虎狼心計羅在
命惡毒輩艱危處享福無凶蓋縁星辰俱吉是非中成
家立計自是身命俱髙子孫星弱裸蜾負螟財帛曜凶
花蜂釀蜜田宅逢火水蕩産破家妻妾逢羅孛傷妻尅
子幹事不辭勞苦主入奴宫求財每受艱辛財居閑極
紫炁同孛星入命閨女未出嫁而産嬰孩主曜與金羅
守身老夫已白頭而生赤子三方俱吉勝如平地湧泉
四正逢凶好似聚毛見火塵灰滿釡宫主休囚金玉滿
堂身居旺相聚此賦者名曰通星同志見知幸無失矣
　　襍訣徴語
煞前主後踈則憂疑親則煎廹煞後主前遐則剥削邇
則摧殘月居閒極而無傷始為福元主到遷移而逢吉
豈諳羇旅遷移星惡當為東西南北之人閒極曜佳必
是散誕游談之士七宫得地可擢髙科五位逢仇難招
嗣續官宫强財宫弱爵禄豐盈而府庫虚耗財星勝田
星負貨資富厚而隴畆蕭條金孛相逢號為花酒之客
福禄兩旺㫁為富貴之人年管平生月當早嵗日居中
主時轄末年須當次第而推慎勿躐等而㫁孛星守時
守身偏能舌辦火羅照身照命必是粗豪吉星得助如
錦添花惡曜逢生似虎生翼忌星背免致為災喜星背
莫能邀福休旺自屬四時尅化闗係五命日生忌火夜
生忌土此乃俗談羅宿傷陽計宿傷隂斯為正論忌曜
如歸本垣不甚為災喜星若居本位尤能為福凡居本
垣為上但落陷宫則㣲主起逢生基址已厚限雖值弱
福氣未衰福命至於衰鄉尚有餘福窮途漸行旺地猶
帶餘窮火羅偏能驟發土孛只解晚成身命二主俱逢
生不富即貴主身兩處盡遭尅非夭則刑二主坐貴坐
禄逢生則貴禄可崇兩宫俱刼俱刃遇囚則刼刃致死
主坐驛馬不生何濟身居刼煞無尅何憂無中還有有
中還無吉者反凶凶者反吉亡神如坐囚煞愚蠢可知
桃花若臨身命淫蕩何言父母見傷不尅則離祖出繼
男女值尅縱得亦頑蠢螟蛉日月拱夾有生則榮華可
期刑囚夾拱無煞則摧折莫保官宫雖美身命受傷亦
徒然福主髙强限次縱虧亦不甚身主重於命主官宫
那勝福宫主居陽刃逢囚犯刑身居福馬遇吉則貴水
生木木生火五星生尅衆皆知水尅木木生土一法須
求人不識一本固有萬殊萬殊豈遺一本一宫星有善
惡當推在前在後之等殊本位曜值吉凶更辨或制或
化之輕重生尅制化貴在細推遲留伏逆亦當研究好
星互換而多吉惡曜入廟亦少凶喜極宜坐於崇勲惡
極惡登於嵗駕四柱空亡須分初主中主末主一年災
厄可推官符病符死符限宫限主俱逢惡曜不死何為
限主限宫兩值好星其發不小源清者其流必清本弱
者其末亦弱太嵗扶起惡星其惡必横流年來佐吉曜
其福尤豐月愛孛星乃得比和之道日要土宿誰知生
旺之功太嵗空亡遇三位此宫還實平生通順得一星
運照限成火性急望見即發孛星遲過後方見土計臨
照太陽喜尤勝於金水計土照臨太隂虐更甚於火羅
且相貌宫主兩傷必逢惡死兼遷移宫主受尅當没殊
方須防樂極悲來最善凶中救至空亡自古最驗議論
何今不然禍福最驗於星曜秤停若較於權衡諸星隨
主曜之所生尅譬一樹由根本以致榮枯水泛白羊金
騎人馬土埋雙女木打寳瓶湏知此類以謂何非坐命
宫則毋論諸星環拱命宫其人必貴三方傷犯身命終
世亦貧四角有星居官則權柄不小八煞星吉蒞政則
風力異常我之喜者彼亦喜之彼之忌者我非忌也正
論所宗當權顛倒之義惟顛倒之理不逹故起驗不驗
之疑吉則喜臨於實地凶則愛入於空宫今年明年之
推遷故於小限以詳也逐月逐日之禍福宜於太隂而
取之惡星登駕若臨身命必傾危吉曜守籍當主兒孫
以榮貴金木得時能膺臺閣之職火孛用事尤宏將相
之權禄位吉助既重應叨正禄官宫生意若輕僅可偏
官田宅宫又為父母之宫相貌宫亦是徒配之位相貌
宫主或本主受傷刑傷惡死福徳宫主或本主受尅顛
沛流離大限為主小限受難可稍有乗除當生為重流
年逢尅亦不過損益金宿與太陽臨地難曰空亡五星
兼餘炁同空誰云烏府是宜互體以推不可一槩而論
女推閑極一宫以㫁平生貴賤男詳福徳一位可定終
始窮通金空則鳴蓋縁反振音聲火空則發尤謂終歸
煨燼星坐四正謂之髙强曜在四空譬之沉溺本根既
弱最忌後限不如前限主雖佳奈何身主却遭煞得經
失經固當詳也似格非格亦宜推之當生忌巳云空流
年扶之還實最愛日月拱夾深憐星曜背馳囚星有黨
凶尤横要宿無生吉不來奚須論暗耗刑囚不必推印
權貴禄能遵正法以推免有多岐之惑當生既論四空
流年亦合一體主居相貌必豐肥忌居疾厄希康徤雖
云造化分定亦在修為何如合格合局㣲有尅亦自無
傷傷命傷身縱逢吉似難發越限臨之宫辯躔度淺深
以定遲速星臨之位推制化虚實而詳重輕木羅㑹舎
湏知可吉可凶金水㑹蛇當分有憎有愛䘮門吊客臨
命限逢凶則服動奚疑陽刃刼煞坐主身遇吉則權髙
㧞萃身主命主值太陽遇吉則貴限主宫主遇生宿陷
則無妨他刑我他居陷弱則反佳我用他我居空位則
何濟惡星為限主為我用則惡頗輕善星到限宫被他
傷則善亦薄木入秦州只利未宫安命金居乾位最便
命坐已宫火居巳申不必為忌金到亥寅豈謂有傷諸
宫湏有忌喜一理湏定吉凶惡星怕衝怕合吉曜愛合
愛衝一生一尅當以或輕或重而言一合一衝湏於有
偽有真而辨金無餘氣効勝兩宿星夾太陽權匪常倫
合不如照之功拱豈勝夾之理星躔退度善惡分别有
情宿值空亡生尅總成顛倒或喜或怒其要在於迎逢
所愛所憎正當明於分背飛來湏曰切當釣出尤為致
親吉則喜有吉助凶則患於凶扶知命則推吉避煞樂
天則安命固窮如大限本佳吉扶月建則早嵗亦可粗
通或大限自强凶臨月建則中年亦湏剥削當生太嵗
吉凶則闗係平生推行三限得失則管領窮逹湏互以
推勿固以論
　
　
　
　
　
　星學大成卷二十六
欽定四庫全書
　星學大成卷二十七
　　　　　　　　　　　　明　萬民英　撰
　　摘金碎玉
原夫刑衝喜樂逆順伏留夜厭柔星而用事晝嫌强曜
以聚天土在齊吳(子/丑)雖夜生福猶昌熾火居宋魯(邜/戌)縱
日誕禄亦盈餘名題鴈塔天首周邦足躡雲霄太陽魯
分水日妙星張之位孛羅同箕尾之鄉金水㑹蛇廣納
殊祥金木逢龍多招福禄水流鶉尾巧計千般孛坐𤣥
枵機謀百變金羅同而虎閫制兵(同在/寅宫)水木清而蘭臺
掌翰(申宫/也)子孫忌孛妻妾宜金家藏異寳從來日在金
宫困之資財大抵火居金位柔星在命無奈發遲惡曜
臨身奔波衣食金乗火位其人少失尊親火入金鄉此
命早抛兄弟掠他人之物以為己有蓋縁水㑹計都捐
自己之財以濟他人必是木同紫炁炁月為人之華蓋
金孛乃命之咸池火在八宫而主疾羅居十位以遷官
金到亥而主夀木到亥而福延厄雖主疾亦是貴人之
威權(疾厄宫主飛起受尅/主疾亦主貴人權柄)妻不專財蓋觀㓜年之禍福
天元納音所屬福深八煞有權不富則貴火寅則旺水
丑則嫌非水孛不妓非木日不儒金計乃軍庶之流水
日必技能之士論冨須㸔財宫貴榮須參限路五星順
序入命位以封侯一孛朝天到官宫而作宰羅斷計謀
孛尚權勇火星赤黒暴燥難瞞土㝛短肥寡言多佞火
未來而先應土雖去而尤遺月穿細栁黒頭宰相何疑
木打寳瓶白首愚夫奚惑炁羅見日非道即僧土㑹孛
羅不貴則富(或命主限/主則吉)水日計孛志巧而心靈日木炁
土徳和而性厚(或日在命/依此斷)日出扶桑遇白羊而金烏朗
烈月生滄海到金牛而玉兎熒煌羅計土孛兮容貌粗
俗金水陰陽兮形容端莊水火併於田宅破家傷業日
木㑹於財宫發福多財一星伴月於天門二曜朝陽於
邜位後學之士宜評識焉
　　玉衢真經　　　　太史星翁劉世民編緝
十一星辰拱玉堂玉堂宫主坐庭光三主齊高還入廟
必然超侍聖明王貴人元有紫薇垣惟此宫中最可言
身命主星來到此必能富貴作廷元惡星犯煞最恓惶
凶曜逢刑不可當㓜歳多殃羅計破中年蹇滯忌囚傷
木羅㑹舍分强弱金計同宫論後先吉㝛强時能壓煞
凶星强後吉如燃吉星先入多强妙後入宫時氣不全
女人先推居福徳男人切重在移遷福星廟旺人欽仰
夀主高時夀必延日背太陽難得力夜生月皎正光妍
官高官必居台位夀顯年庚比泰山八煞有星權不小
七强無㝛賤堪言身宫清吉休愁命福徳堅高不問官
囚忌顯時人破散徳官相聚必榮歡夫妻和睦因金到
父老娘延自炁還兄弟多時緣木至資財耗散孛相㸔
命宫擁從星尤貴身位飛來㝛更鮮身命清時多福禄
木金死絶必衰貧女人怕帶男人曜日裏防逢夜裏星
天徳相逢為將相印官相聚必公卿月逢晦曜須還蝕
日遇凶星亦不明惡曜偏宜居死絶吉星最喜帶生成
木星獨貴諸凶散孛彗當凶吉㝛沉䧟處受傷多破碎
强宫得地越生成惡星帶吉分先後吉㝛逢凶論淺深
吉曜為元添福徳凶星作煞最傷刑計羅遇日元凶散
金月逢霄兎魄盈土炁夾羅多險厄炁陽金計主孤单
一星有氣皆為得諸曜齊星事可憐孛入財宫財自散
火居子位子難延火星拱斗人膺禄諸曜朝天福最綿
五星歸宫人足禄三主犯惡必無年生時須愛居尊位
坐命偏防入四刑二主俱高權顯大七强有㝛貴終身
財中有氣財終聚身上逢凶身不安生處逢傷生氣絶
逆中有順逆神閑諸星逢逆全無氣衆曜强時必貴人
凶曜主强多惡暴吉星帶絶必衰零福元淺䧟多無福
夀主凋殘夀不興三主俱低無發氣兩㝛䧟却亦堪憐
諸星得地須榮顯衆曜相衝越苦貧吉曜逢傷多尅剥
凶星帶煞損精神兩宫坐福千年夀二徳臨財萬頃田
坐貴宫中宜立命死凶局内怕安身此經總是真𤣥語
細把工夫宻地論
　　星辰禍福斷歌
水星隨日至天中錦繡文章達聖聰羅在日前官顯顯
羅居日後禍重重火入金宫兄弟喪金尋火位䘮雙親
孤陽射退三方煞一木能消四正凶水火失躔多厄難
木星失度主傷殘羅計偏宜居巳亥縱為禍曜禍無干
君居臣位娘先死臣犯君宫父早傾日月反躔依此斷
日月升殿兩親康日邜月酉命坐邜火星居午妙非常
日酉月邜相違背人生值此有乖張太乙抱蟾宜未亥
夜生富貴足衣糧羅曜獨居官禄上必是為官佐聖王
四角有星權不小四空無曜夀難延四空無曜看命主
不知命主在何方若是主星入强位官强福弱有災殃
四空之限依此斷限主受制入泉鄉福禄夾身還促命
(鬼福/鬼禄)刑囚守命夀延長(刑囚/得度)水火相交多死氣火金同
度夭天年木羅㑹舍分强弱木羅反背主貧寒孛騎獅
子人凶惡佛口蛇心毒害人計羅截出孤月滿夜生西
北富家翁計羅截出单陽滿日在東南福不窮計羅截
星還反背一生辛苦暗朦朦命中金孛少男女三十年
前不得妻若是有時刑尅早回頭只見影相隨日月分
明共金水此星高照位三公水星伴月終須貴火曜朝
陽福最隆當生身煞㑹身宫身主無破在禄宫掌握兵
權宜武職聲揚萬里抑蠻戎背禄何嘗得寸禄命前行
煞不為凶
　　靈臺經
陰陽守巽至老耳目聰明火孛臨坤未免腰背屈曲
　(安身在巽見日月主總明巳為耳目也又/申為腰背之所火孛乃凶星無制主有疾)
羅居午位眼必無光水入寅宫喉風壅塞
　(午乃眼目之鄉寅為喉舌之/所惡犯星辰主有是疾患)
鼻頭帶赤火孛而守申宫
　(命在申或行限在申/火孛居之主有災疾)
臉面萎黄土孛而居辰位
　(辰乃闗人/顔色之所)
計臨申位面上有虧羅入命宫胡鬚可驗
　(命臨計六丙為刑六/甲為囚夜生無騐)
孛羅到酉心氣徃來晝羅衝心心風難禁
　(酉為心氣之府孛與羅居之更或在命/宫或行限遇之及帶煞刃則主是疾)
孛羅居於亥子臂犯瘡疽金木戰於辰酉肺心咳𠻳羅
逆行而不順多犯血光火若退而遲晋難堪酒痢更若
孛星有黨血上加膿那堪土㝛來臨痔而帶疾木到巽
而見煞左手拘攣炁入寅而逢刑脚腿虛腫要觀疾病
先論䧟星吉凶了然易如反掌矣
　　相真行
人生夀夭與貧賤五星推之晦實顯官禄臨之夀必崇
刑囚傍照福必淺木人最怕計金扶老來咳喇自焦枯
(木人者乃令星木金主也最怕/金計入命行限遇之則依此斷)水命亦怕炁與火吐紅
翻胃䘮其軀(水怕/炁火)土命尤防炁孛臨腸風虛腫夀難圖
(土怕/炁孛)金命亦怕木羅侵氣瘤痔疾㑹傷人(金怕/木羅)火命若
逢水孛梗定在人前語不真(火人怕/水孛)莫教火土入其中
纔年二十耳便聾若是計孛三方照腰駝背屈身躘蹱
萬一火金加入馬一生奔走如飛蜂(火金入馬/勞力不定)不惟勞
力自奔走生瘡發癩又疽癰命宫若遇火孛夾頭尖項
縮似村農金遇孛羅兩邉拱遍身出水成虚腫萬一紫
炁暗相加定知唇缺鼻無孔(有金在命孛羅拱夾則主/水腫有炁暗侵者則依此)
(斷添減/皆不可)此訣君須仔細詳有人得之似仙方宜將宫度
仔細㸔却把他星細酌量又有一般極可鄙炁在馬宫
逢的是此命生來極不仁定教手足無一指金水毗和
無别慮堂堂相貎好驚人一生快樂無憔悴女人命裏
却不同他身五漏不作比若問女人受命源他篇說了
子細觀篇篇盡看有意義若無此訣怎談言知理之人
更須看尚書洪範晉天文前賢説事有條理世人雜説
徒紛紛擎天遊奕亦須看假如夘酉在其間只看二月
與八月其餘月分亦等閒(擎天逰奕主二月禍福如在/邜酉只是二八月有凶吉事)
(寅申正七月有/吉凶依此例推)土忌夜兮火忌晝此是世人煅煉就火
土人間日夜生此說那來斷休咎却是朔望不須疑(火/土)
(朔望見之生受此/兩日外其餘不問)見之其人多生受不惟一生無享用
且是壓身多損夀(金木生人火是水/生人土是餘不怕)四正日月怕西沉
便㸔日月在酉申亦須日月為度主(日月西沉須是/為度主方説)女
人值之似鹡鴒不惟懵懂身不足又且汨没奔風塵女
人值之却不害只怕丈夫不為人女人欺負丈夫善淫
蕩全無畏懼心縱有舅姑不伏事不孝不義恣其淫此
篇最是𦂳切語後學詳悉不誤人(女人欺夫善/懦恣行淫蕩)
　　知天門
星家路徑直如筆争奈世人俱不識天運東南冬之餘
地傾西北夏之日最嫌水火㑹于箕猶怕日月㑹于畢
水火更加計來臨蛇傷虎咬定可必日月若有土計侵
顛狂心熱㝛瘤疾萬一火孛入咸池(上弦酉是/下弦夘是)更加火
金來㑹之(火孛入咸池/女嫁夫分離)此人定是自縊死投河落井更
無疑女人值此惡星臨嫁夫十箇九箇離老少如何得乘
馬(十五以下六十以上行/限入馬宫主跌撲傷)莫教惡星在分野寅申巳亥
四宫神釣起馬元是何星(以四馬宫頭初度主為馬元/寅申尾三火為馬元申宫畢)
(八度月為馬元巳上張度月為/馬元亥宫危十四度月為馬元)木炁跌兮金孛賤火羅
勞削自傷辰土計一生癱手足日月見之役一身婦人
見之身薄賤一生産難好驚人的煞初星入命度子午
邜酉正屬巳誰知張月是初星(自軫初度巳張月酉胃/土丑斗木或火為馬元)
(或月為馬元有此/星相臨如此斷之)傷殘骨肉穢男婦不問男女及老少
恩情半路相辜負不惟夫妻與父母雖與朋友亦難聚
(限行三方四正對照/見之是則依上斷之)十二宫星各有屬(假如財帛/兄弟之類)亥上
安命財宫木初度若見客星臨此人一生定不足萬一
耗星在初度田宅㗖盡如破竹若人了烈及聰明須是
對宫見文曲(十二宫中取初度為例忌尅星文曲聰明/對宫見年干是也假論年干為文曲即本)
(年間所屬如甲子木丙丁火之類/臨於命對宫無尅制者方驗也)此篇叚叚皆已效實
藏於身莫教人除此篇篇有秘傳淳風無敢施其巧
　　婦人吟
此篇喚為初伏吟名為初伏值千金加合之中多意義
可因此本暗搜尋婦人最重見崇勲正看干支與歳君
命主崇勲却不是時上崇勲却堪言(女人要/時帶禄)豈知時乃
自家時時乃一生受用之若得崇勲來守此平生便是
好根基女人安命對六合更要禄在二宫生假如甲生
人坐命最喜禄在寅中盛(婦人最喜禄在/二宫遷移疾厄)又要庚人禄
居申此是八宫最可人八疾辰宫亦喜居遷移有禄又
其次正是三宫係其身莫教二貴夾一禄一生流落在
風塵更教二貴夾一馬一生辛苦減精神豈知好是日
月夾更無刑囚直難雜生來白手自成家夫賢子貴相
和合(日月夾禄/夫賢子貴)婦人要禄不要馬帶馬之人多淫冶縱
有囬頭百媚生身姿輕薄與幽雅萬一咸池有㝛臨朝
朝暮暮貪歡耍(咸池有/㝛主淫)貴要单兮禄要单禄重尤較貴
重難女人坐命如逢此定作簾前婢妾看若是馬元逢
暗耗一生孤苦自饑寒時上若還俱帶馬死於道路没
衣棺生尅之中有制化命值刑囚誰不怕主在遷移見
刑囚身到老來尤重嫁(命主在遷移更見刑/囚主老了又再嫁)二八宫中
難㝛臨婦人見此便傷心假如子宫安命度巳亥須防
金火臨(二八宫惟忌星夾/亥二宫巳八宫也)亦忌十辰居難㝛疾病淹淹
多不足婦人最怕金火臨壓身破相不成人更值鰥寡
與孤獨此宫論命人難測若論刑人人不識(乃三刑/非刑囚)最
怕三刑一例推此篇視之尤詳悉經云寅來刑己巳刑
申最怕三刑見孛星女人坐命如值此平生茍合入風
塵四句章詩為𦂳切百試百中不悮人男人值此亦尅
妻况乎生來為女人更將年干上叅㸔女人禍福在二
宫命若吉兮遇貴婿命若低兮值夫窮君不聞勸人莫
作婦人身一生苦樂由他人又不聞婦人三從古有義
夫為妻綱亦有倫夫身居貴妻亦貴夫身若貧妻亦貧
方知命脉係於夫命中豈能自有無世人但把命中㸔
豈知命内有兩途
更有一訣似神仙馬入的宫真驗然女人值之不堪說
嫁夫枉自腹便便生兒不令腹中死子出定是脚先懸
縱令有人來扶掖也教胎衣在身邉萬死千死定無疑
説起今賢一一知婦人在世極生受恰是浪上駕船兒
勸君從頭論到尾算星只此是便宜
婦人只重身為貴貴逢吉曜必純粹身命二主吉星臨
决定榮華兼子貴不要金水孛相逢仝宫人命皆淫慾
婦人以水為福星福星守命多衣禄却喜金星同木行
金木臨之多富足身命怕見孛火土産難胎亡主凶禍
羅孛行限極不宜惡㝛遷移多殃否賤人限居六十二
身命䧟空為切忌主居切要居高位禄守禄宫為大貴
日月升殿世所稀必有賢夫為正配三限四元俱得力
斯人可有后妃榮諸星入廟高强福星無駁雜夀康寜
　　女人碎金
月孛入夫帶咸池先姦後娶水來汚水孛同行照身命
為人不足心色麄遷移晝水淫堪言水日雖淫有所禦
金日照身不可犯金水惺惺蕩有餘主人遷移皆不正
計都不語却非愚見土持重真堪羡囚忌臨身破相軀
貴在九宫為婢妾水來坐貴理家徒孛羅坐貴有權柄
炁金見貴作尼姑炁孛花酒遭人笑偷盡風流美少夫
火孛水星如相㑹夫壻生情意外思重婚再嫁多離别
僥僥内亂作麻絲孛羅火日如相㑹若不傷夫有幾夫
驛馬安身與立命性却惺惺賢不愚隔界安身與立命
若不淫奔定尅夫福徳更兼田宅内刑囚忌煞不堪居
夫宫子位星高顯賢夫賢子曜門閭郎官朝命真富貴
福徳星高禄有餘若依此語叅詳斷貧賤富貴總如斯
　　婦人歌
婦人偏是怕金水金水分明是賤人若是再行金水㝛
終能榮貴亦無倫禄要单兮貴要单禄重尤較貴重難
不為奴婢貪淫輩便作簾前婢妾看婦人造化在身上
千古朝昏㸔太陰若遇火羅相對照强豪過似丈夫身
命主寅申巳亥宫少年嫁娶主重重一夫未能得到老
須是三夫方保終婦人限行遇羅計妨夫害子一生孤
婦人禍福在福徳炁若居之終戰尅若是金水孛同居
到老沉迷貪花色婦人最要㸔財宫非星入此便為凶
若是此宫逢日月為人端正好儀容婦人亦要㸔遷移
羅孛居之主别離若是限行逢紫炁尅夫害子定無疑
婦人安命若坐馬東驢西鶩常奔走若有羅火在其中
戀酒貪淫情太雜
　　妻星論
七宫之星在何宫身星妻位須入贅妻星入命最高門
金星妻曜臨强位妻星奴位宜偏室不然奴僕壞人倫
妻星入田并財帛招得妻家人益財妻星入子招好子
陽宫多男陰多女妻星若在疾厄宫妻多疾厄還夀促
妻星福徳并官禄夫妻和諧家富足金炁同行在妻宫
此妻必與僧道通金孛妻宫難得子妻星須見兩三重
妻星若或在遷移外州外縣與成親金木妻宫多美貎
金水同和百歳縁火入妻宫妻用雙土入妻宫無貎娘
羅計妻宫多損失夫妻不和亦主疾妻星若在閑極宫
兄弟伯叔亦相通妻星若在桃花上淫聲四達醜家風
男兒當把金為婦女子元來火是夫夫星得位夫無厄
火星失位兩三重水星若在桃花上百嫁千夫無定向
炁星若或在夫宫孤眠獨枕誰與共
　　指南總推婦人貴賤(與子/平通)
問曰凡女人命孰為吉為良何為凶為賤荅曰凡女人
命須要五行清淡不要生旺又不要暴敗不犯臨官欲
得四柱無氣為佳貴乎休囚死絶為上不要帶貴人驛
馬旺禄合神已上為吉為良若犯生旺臨官兼有貴人
驛馬旺禄合神皆為不美若犯生旺臨官三刑六害陽
刃飛刃皆為不善○神白縱有云驛馬遇貴人終竟落
風塵合絶莫合貴此法人難知但以日為年此法聖人
傳帶禄入生旺産死遭人謗帶禄入衰鄉雖禍未為殃
司馬季主云女人推命貴人一者為良若叢雜合多不
尼即妓又兼帶雙鴛合○沈芝曰桃花又帶雙鴛合冗
雜貴人真妓才桃花者臨官上見馬謂之桃花馬臨官
上見刦煞謂之桃花煞又有一般煞巳酉丑騎馬街頭
走(此言巳酉丑/生人見午是)亥邜未䑕子須堪避(此言亥邜未/生人見子是)寅午
戌兎子門前立(此言寅午戌/生人見邜是)申子辰逢鷄夜不眠(此言/申子)
(辰生人/見酉是)○問曰又何以謂之雙鴛合荅曰譬如一巳見
兩申一乙見兩庚一丙見兩辛一丁見兩壬皆為雙鴛
合也或是四柱千元有甲巳有乙庚但是四柱中兩兩
對合皆謂之雙鴛合餘者皆倣此以為例女命有之皆
為不良○李愚叔云貴人或落空亡裏禄馬皆違如不
值設令性識甚聰明男即伶倫女娼妓亦有生來貴族
中淫聲浪迹與娼同須知斯命有所使桃花三月開春
風○源髓歌云滚滚桃花逐水飄月籠花影任偏饒多
情只為傷空合惆悵寡合魂易消已上皆係桃花煞也
犯之者皆為不良○壺中子云負天月二徳則霞帔金
冠得禄命之財則夫榮子貴此可謂之吉也若見三刑
六害亡神刼煞孤辰寡㝛皆主䘮夫尅子凡男女宫皆
怕犯臨官帝旺全主夫妻相傷○源髓歌云臨官帝旺
未為好再嫁重婚傷亦早若還相敵作夫妻頭男頭女
常見夭若犯陽刃煞及朝冲陽刃者皆主産厄○源髓
歌曰或時藏刃入於胎日刃或朝時上來更若干支相
尅剥妻身當産妊憂災(此言夫命犯之/當主妻有産厄)婦人之命若如
此敢斷定憂生産死更加夘酉二時生若免墮胎應尅
子朝充陽刃者譬如卯生之人見甲日與甲時之類或辰
日而時干見乙此皆謂之朝充陽刃餘者倣此以為例
　　一寸金(二十/七首)
人生日月要分明惡曜來侵禍不輕金水若還來扶助
不教富貴也聰明○度主元來最𦂳要人生難得當頭
照若得升殿更當頭定是生來福禄厚○刃星最怕惡
星同行限逢之定見凶女命定因遭産厄男人亦是惡
亡終○禄主當頭坐命宫此人至老不貧窮若還登殿
入垣局衣禄豐隆又不同○官主朝陽定作貴福星隨
月福難攀太陽落限人終賤身主遭刑處世難○仇星
不可例言囚若居垣局反自由正怕㑹刑來尅命平生
成敗又多愁○諸星㑹惡為交戰人命逢之禍不輕惟
獨朝天居亥上反為伏化吉星名○若有星辰在命多
必看星辰果如何要知須是强星主若是閑星莫羨他
○大凡照命星辰行便看其中弱與强若是力停相尅
戰便是凶斷細推詳○命看妻妾薄姻縁只因命裏見羅
㬋獨居午上當離地反主齊眉到白頭○惡㝛原來拱
刃星限行隨刃禍非輕倘還化吉仍為福若是凶星惡
損身○宫主離窠及失躔未宜便把作凶言若然來命
歸垣數是謂餘星反主權○各各宫中只一星對宫虚
拱最為榮命中極喜相逢月得地當為間世英○赦文
臨限喜非常限主為囚亦不妨但忌赦文來受尅人逢
此難定堪傷○孛星若見守財時定主其人不妄為决
是慳貪無厚施更於財上用心機○南離一位號端門
最喜陰陽兩伴存若無惡星居此位定教榮顯佐君尊
○日月同宫守四正富貴雙全無比並若還羅計又交
臨必主終身多疾病○安命若居兩隔界便把其宫度
主看各宫隨局看星辰難把當生宫主斷○人言財帛
怕刑星不曉刑星福不輕反主分來多富貴財星不䧟
始豐榮○官值刑囚須㑹得便且看宫分主客若還主
客不齊强有禄有權為上客○紫炁原來是徳星若居
福位福非輕亦須純粹無凶雜惡煞星來隨變更○孛
星若是坐命宫不可逢之便説凶必主為人多計較相
交未可許其忠○女命如逢水孛星為人多曉又多能
若還命在桃花上必落煙花度此生○女命因何不能
閑只因刑囚在命間更加福徳宫逢㑹定主辛勤下賤
看○惡曜如逢犯太陰也應㝛疾便來侵不然母道相
刑尅更恐琴弦調失音○妻宫若見月華明定主其妻
貎相清不但夫家得其力定知財物亦豐盈(一說月有/盈虧妻宮)
(見之/反是)○妻宫若見惡星來定主其妻見禍災若是對降
無尅戰也教琴瑟不和諧
　　續歩天經警句(二十二首此後人/倣耶律而作也)
富貴須將田宅尋閑神不到福星臨此星不落空亡地
富主高强直萬金日月若臨并拱夾奴星亦到禍尤深
若居惡弱須加合萬頃千庒是此星
　(富命以田宅為論閑神不須臨之要母星到不落空/亡日月夾拱當以富貴論若田宅主奴僕破之不宜)
　(矣若田宅守惡却得加盤/入强宫必是大富人也)
欲識徃來徹骨窮母星尅䧟手拏空互垣衆煞尤相併
身命還居惡弱宫更犯天涯地角處驅馳奔走任西東
主照日月臨刑局日不聊生此世中
　(貧命母星受尅更加衆煞相併身命更守惡弱辰/戌之邦奔走衣食更日月臨刑局日不聊生也)
日月官星要得宜加臨拱夾是𤣥機若居惡弱須詳察
反在高强衣錦衣身趕禄星并截馬掌權握柄福巍巍
母星若更逢生旺富貴雙全世所稀
　(貴命日月官禄星須要得地若居惡弱須加合推之/反在高强身為高官而衣錦也若太陰趕禄攔馬必)
　(為朝相更命母居/生旺富貴雙全)
財星不必官星至最怕財星落官位為官端的是貪汚
䘮職剥官以為例天馬若還居死絶遷轉艱難當困滯
奴星若更在高强權在奴星少得志
　(士夫功名當以天馬運行為凖若遷官轉職又以天/馬加流年而數之生旺遷轉休囚死絶必罷職剥官)
　(言為官之人官星不宜居財帛財星不可居官位主/為貪婪之人因財䘮職若天馬居當生太歳納音死)
　(絶之地必然遷轉艱難若官星/為奴所泄是為奴𨽻執權矣)
主星最怕奴星泄更怕餘奴居福徳身宫若居惡弱宫
附近貴人無所得太隂若躔四煞度處世多迍無所遇
何期短夭夀命危煞尅身命須畏懼
　(命主為奴星所泄更居福徳加太歳命主皆居惡弱/乃奴𨽻附近貴人求温飽而已若太陰居四煞度平)
　(生遇貴不遇財更煞星/近身命必不長年也)
局主官星居煞宫孤寒門户豈亨通太陰若更居三煞
命犯亡神主困窮財星縱顯應無力田力須强亦不中
日月命身居死絶空亡之地豈豐隆
　(局主三限主也官星官禄主也局主官星坐刼煞宫/乃孤寒之人太陰最怕守三煞命犯亡神必主窮困)
　(縱田財高强若日月守/死絶空亡亦主生受)
太陰元主平生福晝夜須當細品量若是上弦為福重
更逢既望熾而昌晝若逢羅夜逢計生平成敗尅爺娘
縱是母星應不尅若為官職豈安康
　(人命以太陰為主上弦至十五六夜生必為重福若/逢羅計必生平成敗尅害父母縱羅計不虧命母為)
　(官亦不/安静)
先看命主次看度主度二星為體用主星若更坐高强
度主受刑為禍重主若强時度更强更逢生旺福而昌
縱然落在休囚死也是平生富足郎
　(著命以宫度二主為體用若命在高强度主受刑為/祸愈重若宫度兩强逢生旺為福禄重縱在休囚亦)
　(作富/人也)
午忌羅㬋未忌計躔在鬼星作𦕈視若以八煞眼無光
限入此宫最可畏兩宫坐命此星逢為人强狠多奸計
尅妻害子性無常處事有權人義氣
　(午未最忌羅計躔鬼星二㝛若子丑二宫安命逢此/二星守宫乃八煞之地必然眼目無光輕則眇視重)
　(則雙盲若此兩宫安命逢此必為强很尅妻害/子為性不弱有義氣之人也午安命不以此論)
申巳二宫為肩背孛羅土計忌相逢肩斜背曲皆為爾
兩耳須防病更聾若是太陰同到此為人夭折夀難終
若躔觜翼尤為忌若在張畢不相同
　(申巳為肩背若孛羅土計同到必肩斜背曲耳更常/聾太陰亦到此宫夀非可永若日月躔觜翼為禍尤)
　(深若躔張畢又/能畧為小福耳)
馬元若為難星尅子丑寅亥最親切不惟病跛不能行
二限相逢須一跌更加火孛來相侵歳君衝動脚須折
若還逢計亦為凶足有風兮何待說
　(凡馬元受尅更在子丑寅亥四宫必然跛足若二限/相併更流年火孛交侵歳君衝動必然跛折脚足若)
　(此四宫逢計亦/冇風足之災)
木人最怕計金扶平生咳𠻳自焦枯若是秋生應更𦂳
孛羅相㑹命難圖炁計更來必癆瘵肺膓氣軋内空虚
行年若是炁金到定在秋前䘮一軀
　(木命忌炁金相尅更秋生㑹孛炁計必主癆瘵平/生咳𠻳肌肉消瘦流年炁金又來秋前必死矣)
為人蹇吃不能言火命尤防土計孛土若退行真可畏
畧無誠信向人前命在胃氐并栁女若逢土計亦如然
若為夜忌居辰戌身在其中福亦偏
　(火星忌土計相攻為人蹇吃語滯若胃氐栁女安/命更土逆在辰戌太隂同到必是啞人為福亦淺)
吐紅翻胃是何星水命須防炁火臨身䘮命亡從此得
更加孛計定相刑太陰受此惡星制處世艱難貧又貧
更值行年惡星犯其人必定入泉扃
　(水命逢煞火相㑹主有吐紅翻胃之疾更孛計/㑹太陰必主貧賤若行年惡星犯其人必死)
金命尤防羅火逢氣瘤之疾必傷人若在寅亥躔尾室
痔疾相煎亦損神更忌癰疽并癤毒羅㬋相㑹禍須頻
若在辰命限居未腦發摧殘禍有因
　(金命逢火羅必有氣疾瘤癭若星在寅亥室尾亦患/痔漏更流羅重㑹主有癰疽癤毒如辰命限未或合)
　(見木羅流年更到必/為腦發因此命終矣)
膓風虛膽常驚畏土命怕逢孛與計更逢木炁兩相侵
若是馬元手足墜太陰孛計若同宫女人值之誠不利
一生産厄損兒男歸在辰宫生腋氣
　(土命怕計孛主病膓風更木炁相㑹又是馬元損足/太陰與計孛同宫女人值之産厄損胎在八煞主腋)
　(氣男女/同斷)
倒限從來要煞推限行遇此實相猜須分晝夜還當忌
煞不臨時禍不摧限路若危防節氣若逢凶曜禍須來
節如帶煞須難度此是星家大妙哉
　(倒限以煞為難亦分晝夜行年煞不臨則不然矣終/輕若行年煞到更遇節氣如金命忌立夏是節帶煞)
　(必/死)
男忌黄泉女急脚限危遇此端消爍要知此煞有動時
火年動在寅午戌若逢此月禍相侵限在危時身必卒
不作黄泉久逝魂也作人間無禄客
　(急脚限是子午夘酉為黄泉寅申巳亥辰戌丑/未為急脚此煞火年動在寅午戌月餘倣此)
羅食朔兮計食望日月相逢身浪蕩若居厄難眼無光
若守命身人性莽不為朔望何須忌平生作事多奸計
定主陰謀䧟害人與人寡合無一是
　(羅計分朔望忌之若日月相逢必是浪蕩之人在疾/厄則眼目無光若此星犯命主為人譎而不正與人)
　(寡/合)
孛星為性最猖狂男女逢之定不良若使羅㬋相㑹遇
定於産厄必身亡奸計㑹之為賊首毒熒同到必凶强
若人值此四餘曜禍有胎兮福不長
　(孛星為性不定不問男女皆淫冶不良若㑹羅男必/尅妻損子女必墮胎若㑹計為賊首若是有用星必)
　(因得疾福不長久與火/相㑹為人凶强奸猾)
且說婦人淫不淫最嫌命位孛金臨墮胎血塊令人駭
十度懷胎九不成若得木星相㑹遇轉為吉兆福來臨
命宫再見熒羅㑹害子妨夫不可禁
　(女人若金孛守命必然墮胎損子血塊常有若三合/木臨可轉凶為吉若火羅同守或三合㑹害夫損子)
　(二三/重)
天上星辰皆拱北斷星須要觀星客天機妙訣少人知
十二宫中有生尅就中制化未易言心中經綸自推測
合將宫度兩相叅便是神仙竒妙訣
　　星躔摘金集十六
五行要訣有真機更有幽𤣥識者稀不遇明師親付與
任君模倣盡皆非摘金語句臨行訣漏泄天機竒更竒
立命星辰分母賊太陰一訣在詳推
　(解曰五行要訣端有𤣥微不可模倣忖度非明師親/付何從得之如十二宫命中要訣及卦氣已授受矣)
　(感君之厚察君之勤摘金一書臨行分付此竒中竒/𤣥中𤣥看命之法命宫且緩身宫最急蓋命衆人之)
　(所同身一人之所獨所以推歩月行/最為親切子今得吾之傳當秘藏之)
月行中天多顯晦圓缺朔望不相同如人降生禀所賦
富貴貧賤有窮通所以推月不執泥分配五星各相從
生尅制化於身取若還反背實無功
　(解曰月行中天自有明暗圓缺晦朔弦望不同如人/處世有貧賤富貴亨迍之異此命宫緩而身宫急也)
　(平生禍福必以身驗看月不可以拘/泥當從五星分配生尅制化取之)
命在子丑月是土命居寅亥配成木命火還從火星推
命居辰酉從金取命在巳申以水論命居太陽從日程
惟有未垣并金鬼㝛身順背看陰陽
土星嫌木最嫌炁木怕金星與火羅火㝛從來嫌水孛
金星熒惑莫相過巳申之水最怕土計孛兩曜不諧和
午日木炁為掩禍太陰土計福消磨
　(解曰此論仇賊也以月配五星/惡見仇賊所謂安身傍鬼者也)
土垣見火為命母木垣水㝛福無阻火垣木曜喜相逢
金垣土㝛真貴路水逢金徳占巍魁太陽金水分明美
月見金高並火羅十二宫中忌奴氣
　(解曰此論命母也以月配五行喜見/生我助我子丑命火羅夾月皆福)
五行在天成象緯分曜於地便成形假如水徳降於地
子旺辰墓長生申萬物成形有生滅消長陰陽從屈伸
不須執泥五星象旺生墓即是星辰
　(觧曰五形在天成象在地成形金木水火土光芒炳/炳於天本與天地相長久及其降形於地則生旺便)
　(有墓蓋五行在人間消長盈虛存乎四時安可不求/五行之盛衰及至流行於地則生申旺子繼之墓辰)
　(蓋申子辰即水之所成於此取星辰三合義極為當/吉凶有准如戌命火故忌水但月在申子辰之地繼)
　(以煞在限於此必死蓋即水也不必要明見水奪方/指為凶無中有象莫重於此直曜母星鬼奪殿駕重)
　(垣之星皆以鬼母相叅得用失用𤣥齋所謂局/勢叅詳判死生此乃察五星之地支者至切)
亥宫主木木長生至邜旺位轉敷榮未宫成庫全木局
春來得勢便亨通惟有土命為鬼局太陰在上恐難行
火宫取位為母位太隂同火見光明限行取舎判於此
凶吉猶如谷裏聲
　(解曰亥邜未木局最宜火命用為母鄉稍有星辰得/用全吉但不宜土命如子丑命有木邜上險地也若)
　(生當春月有煞合太陰居/之無陰注陽受䧟禍必死)
已宫金炁初舒處酉位横鋒逞刃芒丑則成形歸庫實
三宫秋月最難當若是木星為命主申限一見便刑傷
惟喜水人居正局太陰符合獲禎祥
　(解曰巳酉丑金局也木命忌之若見土計身在其上/便是黨惡更加神煞衝動生平福氣消磨限行即死)
　(但水命人用為毌局當殿/駕禄貴月在其中有利益)
人馬之宫火始生纔臨南午勢炎炎白羊入墓成局勢
辰酉安命最為嫌若有木星當夏月太陰限路禍相兼
土命若還得正局平生福禄實光亨
　(解曰寅午戌火局辰酉二金所嫌生於夏月火烈金/銷更有木炁閑神入局同惡相濟身命相干必死惟)
　(土命為福地蓋母也經云五行既列諸辰次相叅推/究定枮榮二十八㝛本脉絡其名雖異實同途假如)
　(火命火為局尾觜翼室即一隅不待星見方是限但/觀氣數辯盈虛○五星即五行五行即地支之寄地)
　(支即二十八㝛之閫奥二十八㝛即辰舍之脉絡初/不待正見星辰方為凶吉蓋五行之氣寄於二十八)
　(㝛之度中便當推度主之火得時得位在他宫何若/在地垣借氣守重垣則入四火度中便為吉凶如金)
　(忌之土樂之之類一得一/失殃咎立至諸垣以例推)
看星須看得時星看煞須看局重輕星若得時主事立
局若重時禍轉深煞星切忌時之旺更兼當直禍流行
煞星若也俱休廢貰死須知福不増
　(解曰推五星於𦂳處便當明得時失時所用之星要/得時所忌之星要失時局勢最嫌專城禍煞最要失)
　(時若得時守局一死無疑煞星若尅此命安/身於凶神之地命中何所仰賴此𤣥中𤣥也)
談命最急為局勢其次最切是閒神閒神返背實為禍
夾煞侵垣凶即生若也諸星當夜煞十人九死决難生
若得調達煞神意便是神仙陸地行
　(解曰煞者亡神刼的凶神也神者局勢也煞神衝合/地局一叚閒神亂占我家有禍生焉又有閒神侵凌)
　(為之勢安得生意夜生暗占煞行限十人九死大抵/限路最切消詳局勢生我者吉尅我者凶閒神入局)
　(者/凶)
貴禄同宫煞又臨居垣得地禍辰侵吉凶同位如何判
於此分明說摘金出入度中還煞管正垣分爾善星明
貴禄歳垣依舊制不妨發福事從心
　(解曰貴禄在此宫又有閒神同守還如何分訣以入/垣出垣為煞主之見凶兆合倒限及至中間正垣乃)
　(吉神之位蓋天星吉神正臨垣度若君子席不正不/坐地煞專守偏處候人於危厄之際大抵一宫必分)
　(中初末有隂注陽受解之雖不死亦無/吉利至於出垣交承之際禍竟再合)
煞星居煞有其煞陽刃亡神三煞同更有一般為的位
最嫌重疊定招凶獨見煞垣難煞尾兩煞當詳隔界中
惟有三神至三位亭亭禍患在其中
　(此法當審煞度也如一宫見煞限到其上則出限三/四度定凶詳湧頭接脚之法以定出入前後宫兩有)
　(有煞則於兩宫之界出此宫入彼垣必然凶發若是/三煞倒限行煞正中間不好大抵專看神煞重疊若)
　(一垣有煞天盤地局兩三處又見則莫大之禍若/是三煞更天盤煞神合處人應死不問命母互加)
三煞之中皆倒限至切靈驗與何星三合更加閒神到
斯人斷定入泉扄最是直星居煞地大限纔交身必傾
此是摘金真口訣方知神煞最為靈
　(神煞交合處前所説限入必死不問母曜皆可倒限/若見閒神入局直難星入煞限行十有九死大抵地)
　(煞若合縱有善星亦救不得但流年/有凶來即死矣所謂母曜倒限此也)
從來日月是尊星限見無非福禄榮夾拱吉慶為吉局
惹凶引禍害須生三合若也包煞局閑神一入更難行
縱有根基為穏實也應著脚向㝠程
　(日月為天之曜限見當發其說自是若夾拱凶星/直難閑神三合拱住煞局則不可知矣限入必死)
官禄從來號健宫中年限路便相逢陰陽合朔來相照
若遇闗䦨禍竟攻陰凌陽替天盤午限路交承實是凶
十二宫中皆忌見解神欲救亦無從
　(命前巳宫是官禄乃天盤南離之地至貴之曜當權/之時豈陰陽同處十二宫中坐命入限見日月合朔)
　(官宫若遇闗闌皆倒無闗/闌者富貴闗闌必羅計也)
觀星形勢最為先禍福無差𤣥又𤣥限路榮枯生死訣
却為局勢有真詮星位乎天辰次地星辰勢路要叅研
摘取幽𤣥金様比擇人而付有心傳
　(富貴貧賤必以星而取觀星之法形勢為先限路榮/枯生死真機只於煞局而取所謂形勢煞局乃觀星)
　(推測要領摘出幽㣲真金/可比擇人傳心斯得之矣)
　　星辰雜斷歌
五星衆㝛逐官移日月得地要明知忽然落䧟兼遲疾
沒處有星仔細推○日在子兮月在午移乾就濕夭而
貧日若纒危方可慮月躔星㝛始為凶若還日虛月張
位何愁南北與西東○火行戍亥便為災水土龍蛇忌
有哀金遇邜寅須有否木行申酉最相乖○太隂生來
在陷宫僥倖吏軰又英雄府縣㕔前聽呼喚上弦月皎
福昌隆○四月生人帶邜時斯人不夀報君知若教父
沒身隨沒三十年來父不隨○四月生人月照亥少年
遇此便為災若值空亡禍減半若臨煞地禍重來(照亥/則在)
(巳也巳/為陽極)
假如申上安命宫最嫌土計便為凶若還土計居衛分
縱有災殃命不終○月作妻宫宜作贅不然妻主立其
雙如何妻年不相同月孛元來在妻宫○男女宫中多
竅妙日生最怕太陰照夜誕亦忌太陽臨縱然有子無
兒呌○第四火星嫌在晝但看命中何所守少年孤苦
老無兒百歳何曽開得口○第五宫中須哭兒第七宫
中須䘮偶忽然火星臨十一福禄虧兮仍損夀○女人
安命坐四馬嫁夫生子定重重男人命坐四馬位超越
世類更英雄○男人行限見太隂娶妻招妾每年尋忽
然金孛一齊入咏月嘲風使萬金○魁星若産在高强
更遇官星名必揚孛羅為權計為印定他壯歳拜三公
○十月酉時月在邜若躔房㝛始為竒若還晝誕行已
限夫妻不死也分離(亥限見妻宫/晝月故也)
陽刃最嫌自刃宫戊午丙午最為凶壬子癸丑相逢著
决定危亡不善終○享通顯達逢生旺遯悶迍危遇併
衝此是交相生死訣吉凶消息在其中○壬子之人生
十月空胎無禄兩般凶假饒時日逢亡刼也須危亡不
善終○空亡空盡始為竒空則能容塞則迷萬物皆從
空裏出能令冨貴享耆頤○惟有金空空則鳴火空則
發土空䧟木空則折君須記水空河海能枯渴○隂見
陽空無足取陽見陰空真可懼雖然空裏分陰陽也須
識得天機趣○論命之人見論時時真命定更無疑天
時隂晦夜長短仔細推詳講是非○人生從何論吉凶
又嫌運限禄馬衝禄逢衝破馬逢絶富貴之人亦語凶
○凡人命限無生旺吉曜臨兮吉不動生又不生旺不
旺一切妻兒無可望○最嫌運限禄馬衝破盡錢財費
盡功初限若還逢太歳若無凶曜亦無凶○人生體用
要高强生旺臨官吉㝛長生處自生旺自旺一切營求
皆吉昌○時人身命絶中生死命衰中衰不榮絶處逢
生君細認背中反旺是高人
雜歌四段
　　歌加盤母曜
觀星把甚為根源當以宫主為闗鍵三命天盤在眼前
當頭對照天淵逺諸宫皆以邜宫加又以天盤再轉寅
邜酉二宫却加子此宫又以數宫主强弱尤須看命主
命母尤為利害闗母若逢生能獲福若逢尅母禍之端
賊星若見犯吾母一世貧窮百事難假如安命在辰酉
便看太陰何所守若居邜戌必傷身最喜躔在於子丑
縱有火羅子丑中火羅又能生二㝛凶星反作吉星行
十二宫中細推究
　　歌凶躔次度
安命若坐陰陽界更在穿心并六害若男定是正男兒
焉知父母重重拜女命安命在此宫嫁送不妨三兩再
亡神刼煞互相加若不犯刑亦破敗生尅星辰固易言
隨宫制化最難明金若逢火被孛制木來尅土更逢熒
吉多凶少為吉斷凶多吉少作凶行吉凶禍福明如鏡
當以分毫别重輕
　　歌定時
生時訛説不分明虛費心機枉役情好語生時自差錯
莫言算法不分明測驗生時正與敧却從何理得明知
但將父母兼兄弟妻子宫中察細微先安命位落何中
妻妾兒孫在甚宫父母兄弟何所在隨星推屬識窮通
　　又歌
同年同月日時同福禄如何兩不通或有妻房并子息
或無兒女守空宫一人富貴無長夀二命之中難測度
諭君靜處細思量生時同處命難齊聽我分明為指迷
必是婚中不同命只因孤尅尅妻兒又推風水兼陰徳
又怕夫妻命運低好把人生三代論何愁南北與東西
　
　
　
　
　
　
　
　
　
　
　
　星學大成卷二十七
欽定四庫全書
　星學大成卷二十八
　　　　　　　　　　　　明　萬民英　撰
　　流年論(此以下俱論/流年倒限)
流年禍福必從當生禍福為凖以正命宫為定方判吉
凶且如一般行限一般流年星辰到而禍福並不同者
何也必須先㸔身命限度當生有無吉凶星守照方可
言之如立命子行限寅當生難星守大限流年難星亦
到甚者死輕者病如有天官符地官符干渉田財命限
則有官刑輕重一般斷之有喪門白虎守命限則有孝
服如當生無難星到流年有難星到命限者有禍或者
當生有一恩照則吉餘倣此切不可一例以火羅計孛
為凶星木炁金水土為善星又如立命於子木炁為難
火羅為恩若火羅照命限未可以為凶乃恩星也必得
意遇紅鸞天喜有喜遇陽刃亡刼空亡太歳亦不降福
如逢流孛難星到火羅亦到是他星反激起火羅之怒
又不能降福矣又如木炁是流年難星到命限或是對
合必主不寜亦須㸔當生星得地否更㸔流年限到何
度如是限到難度當生難星明健必主重險如限到恩
度當生難柔弱流年難星來而禍重矣更可詳細分别
病訟孝服等事如逢歳破大耗亡刼天地官符必訟若
流年䘮門白虎天哭吊客輕則孝服重則親䘮如擎遊
病符死符披頭血刃有病重輕生死依當生限度上定
之但是凶難守照命宫則禍輕臨照限宫則禍重吉凶
亦然所𦂳要者太歳有太歳守命限一年平安又有喜
事有太歳守命限而一年凶災疊出或孝服重重止從
納音生尅與命宫限度有情無情衝守有偏有正正則
必禍偏則無妨更於當生星辰上衝併吉凶以斷之便
從太歳上數起一太歳二太陽三䘮門四太陰五官符
六死符七歳破八龍徳九白虎十福徳十一吊客十二
病符從命限所臨之地流年星辰凶吉以定禍福火羅
頭見計孛土主尾見木炁同時皆主末闗之事全在太
歳神煞上取用
　　流年都天賦
命為本限為末定中年之榮枯星移次煞移宫决流年
之休咎太歳乃諸神之統領月將為衆煞之樞機月建
併煞臨身無吉曜必遭横攪太歳趕煞入局遇惡曜定
入泉鄉䘮門白虎哭聲騰血刃官符公訟起擎天遊奕
照身命則倐頓生災豹尾黄幡臨限程則纒綿有病大
耗并計孛火羅於地座則家破人離紅鸞遇木金炁水
於限程則財豐禄厚催官星至須知恩命之榮倉禄星
臨乃見文書之喜添人進口天喜便遇吉星足禄多財
三煞不臨財位紅鸞乃非吉曜天喜乃是凶神須看交
併何如方定災祥奚若遇吉則為吉斷逢凶須作凶㸔
天蠱為血光之神白虎乃重䘮之煞紅鸞照命有喜可
消膿血之災大煞臨身無病必招刑憲之禍木炁須為
吉曜土命之人則以為災土孛本是凶星木星之人反
能招福水孛主腎部疾𠻳失脱破財火羅主心腹血光
是非致訟欲知陰人齟齬金孛照命值官符如逢高貴
提攜炁木臨身逢天喜財逢刼煞須防盜賊之侵田值
官符未免户争之撓擎天莫臨妻子之位骨肉相刑官
符怕到兄弟之宫訟庭爭理死符病符當命限切忌浮
災大煞刼煞臨田財須防暗損凶攅煞聚九死一生之
年煞值星扶三滿三平之歳馬到遷移逢紫炁千里稱
心禄臨主限照金星四時進喜血刃傷財破蕩六害尅
子防妻咸池併限閙林中三煞衝身路泉口吊客主門
庭之孝血毒生瘡疾之災黄幡怕與火羅併囚中致死
豹尾只宜木金救險處生祥凶星得用進權名惡煞攻
身防險厄棄人間事歳君趕煞併限入喪門從地下遊
歳破攅凶併命臨三煞所喜者左助右救所忌者後逼
前空更加闌干之凶必定幽㝠之禍驟加官職天喜照
限福星臨横進資財官禄臨身凶曜退勾絞四時多撓
交争不明刼亡一日為災迍邅莫免更忌星躔留退尤
防煞反攻神攅凶須作夢中人聚惡乃為泉下客有救
則吉無救則凶若叅較乎災祥宜酌量乎輕重僅見斯
文秘之為寳
　　流年雜斷
且如子丑安命火羅計孛入命更元守有凶蓋命宫屬
土火羅生我如晝生以火羅為嫌雖凶亦輕但恐孛併
却為凶惡如夜生遇火羅更有木合之天喜扶之飛殿
合之是年却有喜慶仕宦有遷除之喜常人亦吉慶惟
嫌木炁孛更以土計併或限入煞鄉或遇子午邜酉之
年禍患愈甚
且如命在巳申俱以火羅土計孛為災火羅晝生愈速
夜生稍輕土計孛亦主災患夜生其禍甚焉若土計交
運交限最凶諸化福禄何益在庶人則多疾病破耗在
官貴則被紏彈公吏則主刺配若命中元守薄惡根基
淺弱必主夭亡若是天干夀元金者或木炁交合却不
致於傷夀亦不能無災病官非若木炁交合天喜飛殿
臨之申命則取木為官巳命則取木為田主皆為吉用
倘或晝生甲乙干或納音木者便以水為天馬職元局
主及當用三方主之類是年决有喜慶庶人得財仕宦
升職
且如寅亥坐命亥以火為財夜生得之有財寅以土為
財晝生乃得利若星交羅計土孛在命限者晝生皆能
為災甚至夭折若命與身元坐煞地必致傷殘但諸星
单行斯為有用不犯官病符䘮門吊客其流行之星雖
為忌曜難星無凶星黨之其為害不甚切忽以土星入
流於寅亥遇流金入宫為害其人當一塲大禍縱根基
深厚倘三合無火制之亦危若生秋冬月更㑹流年秋
冬三月其禍未易支持勢須水入宫或三合見水方可
少化其毒生於春夏命中元守有水在焉可以泄土金
之氣壯木之根則無患矣若流年火土金星三合交併
加以煞動即不可遏矣若水星合木流入命宫又天喜
加臨飛殿在仕則遷在庶人得財喜僧道有住持商賈
得財
且如命在辰酉最怕流年火羅為災如火羅入命限有
木炁㑹之比其黨惡縱其歳煞星不動亦主多災本宫
三合有土見之方可化其毒若土单行於此二宫或臨
限度晝生當有名利夜生為福亦輕○酉宫立命者流
年火土交土孛㑹皆為吉用土為官星君子為官小人
得財○辰宫立命獨火行權無孛羅相掩夜生主有財
喜晝生亦輕蓋火為財帛主也若火土木為天馬職元
局主得之大吉縱非驛馬職元局主次吉獨辰宫夜生
見火為吉酉宫見火為嫌若流年有土計㑹之亦好
且如命坐夘戌最怕流年水孛為災遇火羅不為忌火
羅土計孛併官符病符相犯即主災殃若獨火獨羅或
水孛流行或水孛流退逆在彼則災不小若加流煞衝
動多致夭亡必須元守有木炁土計制化之方可無害
否則有膓風腎氣之病若流木合水孛更有喜氣扶之
即為吉用若飛殿㑹命限入官木炁得地入照對宫或
三合更遇時令强盛必有不擬機㑹縱無火得用亦可
稱情若命元守當用之星高强斷可名利○夘宫命者以
水為難更值流水孛同行或遲或留在少年一病可過
中年值此必得㝛疾縱不致死亦為身累○戌宫命者
或火孛入限遇䘮門白虎吊客併到於六親兄弟必主
殘傷如䘮門吊客等不併只為官符之類相併主奴僕
小人侵盜以致官災否則兄弟有争此為至驗
且如命在午未者午太陽未太陰居午者則火羅計孛
為武職之用不可目之為忌曜若他宫則火羅計孛為
犯分之星午宫流年獨火獨羅計孛俱不足畏蓋以端
門帝座之位凶徒惡黨何敢犯上只恐羣凶交併傍無
吉曜解紛倘有制化亦不然矣若火羅計孛獨行不見
流年諸煞官符重㑹則吉未上之火見於白晝未免為
忌夜生值火流入命宫或三合無土計孛合之斯為吉
㝛蓋未以火為官主火羅晝交亦非吉土計夜交尤為
凶甚至傷殘輕則重厄蓋夜見土計本為忌曜况土為
難故值此不死亦主有㝛疾及陰小之災仕宦則有剥
職之憂庶民有非常之厄最忌土計處强為𦂳若獨孛
流入命宫不㑹流年諸煞反為可取之星
凡流年諸星須詳與命限有用無用切勿以化氣為取
舍得其用則刑囚暗耗能為吉矣失其用則福禄權貴
又何益焉詳推造化斟酌吉凶出於一時之明見安可
執一而不通也哉
　　太歳歌
最是凶神為太歳須把宫神相正配相生相順福之基
相尅相刑真可畏假如木徳是宫神最怕納金來相尅
一生福氣少精神縱有發揮終進退
歳駕歳勲并歳貴此星最忌入空亡馬如空馬貴空貴
縱有前程不久長若是崇勲居此地不能安享坐高堂
身空宜向門前立須把年頭仔細詳
歳㝛當權為惡毒衆星各各俱降伏他如尅我我無權
一生寂寞多孤獨我尅他時他受制手足傷殘傷耳目
歳星宫主要比和同室操戈皆不足
流年太歳怕當頭中度逢之實可憂口舌破財須疊見
更兼忌尅惹閑愁若還壓命兼臨限更值凶神不死休
十二宫中皆可畏惟有子午得優游
凶神惡煞如何看須把凶神叅可斷如逢旺相必為凶
若遇長生多險難休囚死絶禍尤遲縱有災危應减半
歳星惡黨禍難迯不憂侵命憂侵限
駕為太歳號尊君命忌居前不足論奴僕若臨終(闕/)上
夫妻如遇奪夫權兄弟臨之多凌辱疾厄臨之貌不全
最忌凶星侵限路又怕難星傷限元若是命身如坐馬
一生安享福長年
更説歳星𤣥又妙駕星最喜居垣廟平生多近貴人財
必有貴人扶左右不宜破駕有飛星不喜臨朝逢客曜
少年及第取功名駕中還有官星照
歳星若是土為區行限須當怕計都縱使金神為命主
若逢餘曜亦焦枯能奪土星又無氣處世無權作懦夫
歳徳為尊防泄氣豈知所忌在餘奴
命宫莫把他宫取須於命處尋元守行限須交論變通
便把局垣深考究若本宫星已䧟弱雖有流年安可救
兩强爭長迭强梁到底還須奴㝛强須要正星知退伏
自相遜讓更何妨若還兩母俱生我正母還須氣力剛
餘母無權兼受制自然安靜更無殃
假如辰上安命人巳未兩宫偏怕土命宫為體限為用
命主論宫限論度其中造化妙而𤣥十二宫中俱倣此
古來子丑偏怕計彼皆分泄當生氣縱然能生不到頭
若是单行生我主他宫别處可推求三合照臨却得力
五星推此無限休巳申之中孛可忌邜戌二宫羅可憂
寅亥二宫炁不喜
　　倒限要訣
倒限之法亦難取用有一般難星而一死一生須看命
躔何度次㸔虛實時候晝夜旺相休囚死絶方可判之
如立命辰金為主所怕者火羅不死者何必先問命度
如或命緯亢度前面逢火羅若是司令晝現必死背時
夜生不死命緯金度亦如是斷又如立命在辰土計為
恩守於命宫前面逢火羅甚者必死或火羅稍弱决不
可倒限其餘宫分並依此例又如一般難度必須問空
亡有空亡者不死無空亡者死又如難星值限兼被黨
之者必死矣又如立命亥怕者金星如金居子三合有
援者不死無援者死金若在丑及巳酉丑三方照見金
星皆可斷的然倒限巳酉丑乃金局縱然有援不甚親
切必死餘者依此例斷
　　𤾉谷倒限説
且如倒限一説跟挨度數而推有煞刃者遇太歳必傷
無煞刃者縱凶不死子虛女度木煞真凶丑金斗木金
亦為憂惟有牛金獨炁為害箕水寅宫木土兩取土當
火令水弱必傷若逢春季之中却又不能為禍尾火度
内寅邜兩端寅宫屬木水孛禍輕卯末尾初羅水必死
心月房日忌水孛羅氐土火垣木弱不尅辰宫末度木
炁必傷亢金堅實不忌火羅怕逢夏令角木焦枯專嫌
羅火金亦為憂軫占辰巳兩宫巳軫獨怕計渴翼火水
垣冬嫌土計星忌奴羅張懼奴計栁土兩説午桞最怕
奴忌鬼栁忌炁忌羅井懼計羅又怕冬旺參嫌奴孛土
亦為憂奴炁亦凶四時皆忌畢月忌炁又怕土計為害
不問申酉二宫最怕炁以燋渴昴日胃土見木必尅婁
金火殿又忌水星夏火最嗔羅㬋奎中金炁皆是凶神
壁水又忌炁星又嫌水孛滋嘬觜火室火羅計水孛皆
凶煞若同行其度不以為利更㸔命在何宫限行何處
於斯消詳决不失也
　　倒限歌
子虛有木星三冬人須卒丑牛有金星遇土須富室秋
土損亢金計都亦相逼刃月怕傷木不死生重疾設若
富貴人見之破屋室角木遇者凶斗木遇者吉若犯奎
木度十有九人死木土好齊瓶九夏水為迍尾火怕秋
金冬水傷房日又有翼火蛇有土三冬㓕星日與翼同
鬼井忌計攻昴日忌羅火參水專怕孛婁金怕水星孛
亦能為泄室火木之垣計羅難說吉須要辯煞星難忌
皆值刑更落空亡位遇者夀須傾
　　説三闗之詳
如子上初闗危十二度中闗虛六度末闗女二度並以
首尾出入度分初中末度為正闗九五度為卒三合吊
者不過三度四正衝者不過一度煞居三方之正垣其
人死於上節煞居初闗死於下節之前上節之後煞居
末闗死於下節之後上節之前一度節後一日死二度
節後二日死三度節後三日死並依度數加减日分上
取之無有不准
　　歌云
危張心月怕土計虛危二㝛又怕炁心中二㝛怕羅星
畢月嫌羅與計炁火羅同木日灰飛夏月逢之死莫疑
木炁不宜居土度若躔土度有災危金木不宜居四土
行限木度必災殃火星忌剗四金度限若逢之人必死
水星若躔四火度喚作斷橋無去路土行水限不為竒
若行此度便驚危陽刃的煞奴欺主皆怕同行剗度中
煞重權高逞劒鋒剛强勇敢氣如虹項王休逞㧞山力
韓信徒誇建國功一行剗度無星救堪喚危亡頃刻中
　　倒限要訣
日月夾煞
　(凡命以日月為𦂳但臨於本年煞地為凶子午邜酉/煞已宫是也二曜同居其上或前後兩宫皆有夾煞)
　(倘凶併/即傷殘)
日月㑹煞
　(如破碎三煞之鄉二曜同臨其上前後不出三十度/少年行限亦危中年多不出此最是𦂳闗之煞不可)
　(不信大忌官宫入煞/即無解也必至傷殘)
日月犯刃
　(如乙人辰為刃更以歳家三煞交㑹其上日月臨之/雖吉星資扶行限至此亦為凶兆或者行限脫此煞)
　(尾亦不可脱若在强宫/如官禄福徳之類𦂳)
日月入四正
　(命以日月為諸星之首三合對處有利害若㑹處亦/有疾病如日月之㑹近朔晦即臨於朔前後不過三)
　(四日矣若日月㑹四正最怕天凶地煞併之天凶乃/羅計土孛地煞乃陽刃四刑破碎之類若合此格限)
　(度臨之亦凶矣與其發福發禍更速若日月合天凶/地煞在偏局則輕正局不免輕亦傷身甚則惡死)
惡星犯日月
　(夫惡星犯限居日月之後則不凶犯日月之前為凶/不小日月同犯促日月同行逢之於前皆為忌須是)
　(落空亡方不為傷若/在强宫斷非所宜)
善星㑹日月
　(善星㑹日月本以為吉人皆知吉善而不知其善中/有惡是真惡也善者惡之胎若星曜㑹於吉地則可)
　(倘或臨於空亡陽刃破碎之鄉為災不可言雖處安/居無事之時而有卒夭暴亡之患多出於人所不意)
　(大抵凶星居空亡則利吉㝛/居之則凶此理之必然也)
忌曜相攻
　(且如未上安命本以夜忌土為煞若忌星居空亡則/無力矣或又日生孛炁之類攻之則忌土何暇為我)
　(害倘以火助其威計黨其/毒則其勢已甚必至夭亡)
善星失用
　(何謂善星金木水炁之類是也一星居强得用則為/我福受傷我失其恃限行於此流煞小有所衝必成)
　(險厄多是無事中暴忽之禍人所不知也所謂天/星不能制地煞何謂鬼局金行寅午戌之類是也)
將煞就煞
　(且如命宫正盤十二宫有禄馬貴人之神陽刃破碎/七煞之類如寅申巳亥生人限行於酉上盤亦是酉)
　(字子午邜酉生人交巳限上盤亦/是巳字此將煞就煞以邜宫命論)
以煞見煞
　(且如丙戊生人陽刃是午行午限是此局更子午邜/酉生人有上盤之陽刃下盤陽刃上之破碎下之破)
　(碎已限是福徳亦為陽刃加的煞的煞加陽刃皆為/以煞見煞若遇福徳則遲見禍若遇官宫則速禍矣)
　(縱有吉星日月/臨之其死尤速)
出煞入煞
　(如人行限前是陽刃後是破碎如乙酉生辰上是三/煞陽刃入已限破碎或前三煞後破碎限度出入之)
　(際如二十五六三十六七五十一二出限入限之/際值出煞入煞之時更加流年小有凶併必難保)
夀元失䧟
　(人命以夀元為𦂳何為夀元納音是也如納音受尅/乃木生人木望金金生人金望火倘鬼旺主衰四正)
　(三合見之行限至此值/之雖少年亦主傷殘)
暗炁加臨
　(且如炁星天文無象如盲人然亦是老人之象凡入/命照命亦主刑尅孤獨主人􁫐祥如命宫三合對照)
　(之時人當有夀然亦須見合照無四正星以破之方/好若老人行限值此設若流炁併當生之炁此年必)
　(主倒/限)
　　倒限拾遺詩十二首
主星遇煞是如何限到其中是煞窩流煞更來無避處
閻浮一夢入南柯○子宫箕限水星臨木炁同臨定不
禁若在邜宫逢水孛夀應難買任千金○寅宫立命邜
宫行羅火金星亦可憎夘火命居行巳限倘逢金水不
聊生○丑宫辰限水星來命入黄泉不可猜土計更臨
并㑹煞陰司有詔急相催○辰宫午限煞之鄉切莫加
臨見煞王救度有星須見土若無逢救定堪傷○巳宫
須㸔未與申莫教土計暗相侵土計若逢金到處反殃
為吉更精神○午宫木炁最無情孛若同行更可憎若
遇煞星加得到限行至此必須傾○未申土計莫教留
酉宫土計不須憂只愁羅火居其上限行似火炙氷消
○酉宫到戌土之鄉亥上元來火母藏有煞加臨尤可
畏若無煞到不須防○戌宫子上煞來臨煞旺其間怎
可禁木土不來休道好黄泉有詔急相尋○亥命逢金
固可憂火羅二曜亦為仇煞宫遇此加臨到身世悠悠
蝶化周○煞宫元係鬼門闗地煞天星要細觀福曜加
臨還壓煞凶星加到出應難
　
　
　
　
　
　
　
　
　
　
　
　
　
　
　星學大成卷二十八
欽定四庫全書
　星學大成卷二十九
　　　　　　　　　　　　明　萬民英　撰
　　喬拗天機淵微序
　五星麗於天以入躔為吉失躔為凶星之常性人之
　所共知也然亦有不盡然者或入躔而反凶失躔而
　反吉其喬拗之謂乎拗而不失其順亦何惡於拗也
　此理淵微非通於造化者孰能知之鄧太史喬拗是
　獨得龍從火裏出虎向水中生之𤣥所以補諸家之
　未備也若定光矞天機則又不論好樂廟旺盈縮圓
　缺伏留順逆三方三日七强五弱而專以二明三暗
　三明一暗論貴賤禍福此又特見陽中之陰陰中之
　陽其㫖與鄧太史雖不同而其用意則一也故合而
　為一卷聊叙作者之意引於首簡易水育吾子識
　　喬拗淵微
　　鄧太史喬拗經
　予生西京世居太史之職仰觀天文俯察地理靡所
　不至因笑世人但知金水木火土五星垣殿有喜有
　怒而獨不知有喬抝存乎其間鑑於司天明盡五星
　之𤣥奥洞知造化之幽微真吕公所謂五行顛倒術
　五行若逆行龍從火裏出五行不順行虎向水中生
　之類是也斯文本不傳於世不求聞達於人適遭時
　多艱遍厯宇内屢試屢騐后之君子韞匱藏諸宋太
　史鄧鑑心傳
　　喬廟
火土二星號喬廟世人知音少物有相反乃相成此理
最為精世人只愛正廟好更不詳推考誰知喬廟更為
竒細説與君知晝火參軫及箕壁無咎乃大吉夜土角
斗及井奎降福亦如之火逢水廟俱宜利剛柔得相濟
土徳如居木度中晦滯乃踈通貴命若還逢此限臺省
并給諫常人遇此亦為竒富貴更康寜此是官星微妙
訣真機休漏泄
　　入垣星辰反生禍
甲　申　壬　申詩甲申壬申寅上木不主官司定主哭
寅　上　木　星曰若還身命更凶時必主夀年於此促
辛巳生金在辰丙戌生詩辛巳生人金在辰丙戌生人土齊瓶
土在子乙亥生木在亥曰乙亥命人木在亥若非傷夀必然貧
庚　午　癸　巳詩庚午癸巳水居申衆論皆言是吉神
生　水　在　申曰限逢出入皆遭險若是孤刑免䘮身
庚　　寅　　生詩木入秦州庚惡寅戊寅寅亥限非宜
木　　在　　未曰非惟孝服并官事否則亡身定不疑
　　失躔星辰反見福
木　鬼　金　室詩木躔鬼度號高强金室翌牛福亦昌
翼　土　角　木曰更有土星躔斗角限行至此福非常
火　土　水　命　宜詩木躔亢度號逢龍若是秋生福亦濃
木　躔　亢　角曰三合只愁金尅戰水金命遇又還凶
甲　子　生　人詩木躔婁度是凶躔甲子生人又不然
木　星　婁　吉曰命限田財寅亥者必然發福進庒田
水　星　躔詩水星躔胃木來凶行限申宫及巳宫
胃　　　吉　曰三合飛來無尅破命限相逢必富翁
金　火　相　逢詩金星行限火同躔未可為凶一例言
宜　分　晝　夜曰晝裏生人貧且夭夜生福夀必雙全
木　土　居詩土居申酉如逢木子丑限中富夀足
申　　　酉　曰縁何土木不為主鬼弱畨能為我福
木　炁　宜詩木逢紫炁本來凶若居午酉又難同
午　　　酉曰　行限逢之人必吉此是餘奴救主翁
令　　星　宜詩四季司權號令星若還受尅始為榮
受　　　　尅曰且如木命金來尅可許榮華福更新
　　　　　　又四季司權號令星諸星不敢與争衡
　　　　　　曰任他囚的臨刑難也須膽落更心驚
計　孛　不宜詩計孛名為紙筆星如居田宅最堪嗔
居　　田　宅曰破家蕩産令人哭命好除非自立成
火　羅　計孛詩火羅計孛四雄星若守財宫福愈深
冝　　守　財曰若也財星更明白其家必定富千金
火　　羅　宜詩火羅夾命福滔天縱犯凶星福亦堅
夾　　　　命曰金命生人還不足必然夭死在童年
限主入垣當生詩限宫宫主入垣中最忌當生太歳衝
太歳衝有大凶曰破耗相攅宜出位限星至此總成空
竊　　　　　詩水生冬月與金同子盛母衰反不中
星　　　　　曰人命若逢申酉限金星水伴盡皆凶
乙丑生孛為詩乙丑生人孛在寅化為禄主限中迎
禄　忌　木　對曰誰知木炁申宫照不死終為帶疾人
破　碎　星　最詩破碎星辰煞最凶人生切忌命宫逢
忌　　入　命曰為人慷慨多光霽縱有鎡基亦主窮
破　碎　宫　主詩破碎星辰不出宫那堪行限在其中
不　宜　居　垣曰若非官事并䘮服到此終須百事凶
月　　　　忌詩中弦之月十分清垣廟皆言是吉神
晝　　　　生曰限行至此皆無福月正揚輝天已明
中弦夜月守詩夜生孤月遇中弦必主更居更置田
限不問宫主曰縱使限星逢惡地此宫亦許福綿綿
剛　　　　柔詩火羅計孛過於剛紫木純柔也不祥
相　　　　濟曰若得剛柔相濟遇為權為福定非常
刑囚暗耗宜詩刑囚暗耗實難言我尅他時反是權
納　音　尅他曰身命逢之鄉曲富官星明白玉堦行
戊子生人最不宜詩戊子生人最忌土當生元化為禄主
土星守命限田財曰若守田財大限中不但䘮財仍破祖
諸凶並宜空亡並吉詩尅命忌囚暗耗刑更兼破碎刃宫星
只怕太歳衝凶曰逢空有吉皆無禍太歳相衝又不寜
破碎宫限主逢詩破碎空中最是凶限星遇泊便為凶
之無不退落曰非惟冷退仍招禍縱使廟垣禍一同
當生八煞有鬼煞詩當生鬼煞落空亡大限相逢空鬼鄉
空亡大限空大吉曰不貴即當家大冨名高仍且夀延長
鬼曜星辰不宜詩鬼曜星辰坐命宫那堪行限一般同
命限有空則吉曰無破無空傷本命可憐揮淚對西風
女　命　不　宜詩女人天首命宫加纔嫁夫時便做家
羅　　守　命曰必主公姑皆隔角不然刑尅定無差
陽星不宜夜見詩晝見星辰夜㝛時限逢福作五分推
陰星不宜晝見曰陰星垣廟如逢晝命限相逢大不宜
陰　　　　　詩火金羅月是陰星夜裏相逢最有情
星　　　　　曰若廟官宫并身命三台八座有聲名
得用星辰不詩星辰得用最為良惡弱相逢亦不妨
問　居　强　弱曰得地不須論惡弱失時何必問高强
限　　　　忌詩限行陽刃最為凶莫使凶星在限中
陽　　　　刃曰限好終須有刑尅限凶終是禍重重
凶　　空　吉詩凶星行限要空亡吉曜空亡又不祥
吉　　空　凶曰吉曜空亡還减福凶星空却可無妨
土計相逢却要詩土星行限元怕計只要當生木同制
木制餘星倣此曰限行至此皆無福他星亦可為前例
金火二星為限詩火星行限如逢日此限之中難發積
主怕日同躔曰金星與日又同躔縱居垣廟皆無益
刃　　星　互詩飛刃星辰陽刃鄉刃星互換實堪傷
垣　　最　凶曰無空無破如逢此縱有相生亦少亡
星　辰　行限詩限星最要仄垣宫宫主相逢反見凶
宜　出　垣　吉曰金辰若發酉限内金酉却富辰限中
行　　限　宜詩限宫切忌正垣星比如亥限木星臨
避　　宫　主曰非惟無福仍招禍木亥限寅福反深
行限太陽不宜詩太陽居午太陰未自古皆言垣廟地
午太陰不冝未曰太限相逢不發財若出廟垣方吉利
田　財　命　主詩若問田財又不然主星又喜不離垣
又　宜　居　垣曰只愁大限逢宫主縱發猶防夀不堅
尅命星入命詩尅命之星真可畏命宫切忌逢刑至
宫　限　亦　然曰若還為忌又逢凶惡死身亡須棄市
計都在命及居詩天尾星辰在命宫嫁夫必定兩三重
午酉宫符女命曰若居午酉官符位定主身亡在獄中
紫炁臨身命詩紫炁從來號善星若臨身命主孤刑
又　逢　計　都曰更逢天尾同相守巧語能言最不情
命　居　福　徳詩命居福徳火同躔天首同居夀不堅
火　羅　同　躔曰若是金星并夜見限行至此福綿綿
水火同居四詩寅申巳亥四强宫水火同居一㝛中
强為官田主曰若是官星并田主玉堦金殿富家翁
歳駕星升垣火詩歳駕星辰喜入垣火羅孛計愛同躔
羅孛計同躔曰惡曜受制兼朝斗節鉞聲名播九天
陽刃星在命是詩陽刃星辰在命宫假如星命運亨通
火命在水宫曰聞詩聞禮多閑雅富貴中年永不窮
破碎陽刃同宫詩破碎星辰陽刃臨若居命裏是前程
命主居陽破位曰命主若居陽破位火人金局福多全
水　星　行限水詩水星行限計來侵水在申宫計在辰
在　申　計在辰曰不問升垣并入殿也須貧困促年齡
木為財主居三宫詩木為財主第三宫金若同躔福最隆
金同躔於四庫曰丑未更兼辰戌位經營財穀永無窮
四庫中有水計詩辰戌丑未為四庫水計相逢貧且妬
又為命貎主曰若還命貎在其中不義取財而致富
水孛逢四主詩水孛如逢田宅宫更加天尾又相同
又計都同宫曰為人幹僕添財産末主須交不善終
命主土計日又詩水孛奴星入命宫命主土計日怕逢
水　孛　入命宫曰其家必主生淫慾奴婢貪花犯主公
身星與羅同宫最詩身星最忌與羅同猶怕魁罡子午中
怕在魁罡子午曰此是計羅升殿位若非夭夀必然窮
乙丑生命丑身詩乙丑生人命丑宫太陰身主又相逢
命主登歳駕曰身命主星登歳駕惡星丑未怕相逢
乙酉生命在詩乙酉生人命未宫太陰却向酉宫逢
未月在酉宫曰巳邜丑宫分善惡非官貴也富家翁
　　五行生尅吉凶
　　金　沙中劒鋒兩般金　若居震上莫相侵
　　　　外有四金須忌火　沙劍無火不成金
　　水　水見天河大海流　二者不怕土相酬
　　　　外有四般須忌土　一生衣禄且難求
　　木　松栢楊栁桑柘木　大林五木忌金刀
　　　　惟有坦然平地木　無金不得上青霄
　　火　覆燈爐内與山頭　三火元來怕水流
　　　　外有三般不怕水　一生衣禄近王侯
　　土　城頭壁上與屋上　三土元來怕木衝
　　　　外有三般不怕木　一生清貴歩蟾宫
　　星辰𤣥妙論
凡水火土木皆能自生自旺惟金得火而後有用無星
輔皆主不好蓋謂天地肅殺之氣收歛萬物秉權則生
意斬然上帝好生抑之不令肅殺之氣盛所以廢之時
道四星有餘獨金無餘以此
凡土䧟山崩枯枝敗葉長江浩蕩爛斧繡針爝火大明
吉凶救解最須詳説
土星最忌落空亡升殿入垣而落空謂之土䧟山崩亦
主退敗可畏如有惡星降夾逼迫多有氣蹙噎吃之疾
惡星降夾多主倒限如火㑹謂之填凹補缺金㑹謂之
山嘯呈寳又皆主名利發達
木星落空謂之栁枝落根如金㑹則斵削成林火㑹則
焚折灰㓕火出木燼水㑹則漂槎泛筏不免漂蕩無物
水星落空謂之長江浩蕩退敗無餘金㑹則洪水漂蕩
滔天常有不測之灾
金星落空謂之爛斧繡針最宜煆煉又得貴人星㑹之
則是常行用之物又主名利有成
火星落空乃離中之虛謂之爝火大明反主發達夜生
尤妙蓋火遇夜則明故也
　(如前件落空者皆是升殿入垣而有此格禍福即旬/中空是也如丙辰生土為福在女度行限甲寅旬無)
　(子丑亦主退財坐地受灾能説不能行如戊申生人/土禄在夘甲辰旬無寅邜行限反主奔波勞碌不利)
　(財穀所以星落空者切不可/以福禄及升垣殿以為吉)
　　四時五星論
春月生人命限連有土孛金水太陰羅計謂之雲雨不
解淋漓花果觸目愁景主退敗可畏四五月雖然得雨
然亦不可連接行限見前項星辰為久霖不晴皆主冷
退愁悶生意蕭然如有此格日火行限謂之久雨逢晴
伸眉舒目人物欣快必主驟然大發秋月生人連有風
雨星行限主霖雨傷稼冬月生人連有凶不妨
凡炁入申為入猴山不過作事混沌凡木炁為禍不過
冷淡是非留連不寜所以木星為禍遲淹延不安炁木
為人執抝不惺㑹
凡水泛揚州損自己之財命逢炁吉拏他人之財為自
己之用為縁水計相逢
凡行水㝛水宫㑹土於寅邜上决主見災無妨不倒金
尅木於巳午火尅金於亥子木尅土於申酉水尅火於
辰戌丑未皆主重災凡金為天地肅殺之星是以行金
星限未有無刑尅孝服化吉亦然春天土木相㑹行土
限驟發名權而死則難免
凡疾奴兄財妻兒等宫仍兼其宫度主論之極騐
　　剗法
凡七政為身主命主夀主命度主夀元限主所泊躔㝛
最怕在前剗破多死化凶亦然占煞刃尤惡其在後剗
破又輕假如限行火㝛怕水同在火㝛行土㝛怕木同
躔行月㝛怕土羅計日㝛畏木羅計孛等奪他倣此然
如行木㝛受金春月剗脉不斷行火㝛遇此謂雨雪載
途皆非好格冷落寂寞不言可知所以晴雨之星要有
相間行限得晴雨停勻生意順快凡土孛炁羅計㑹日
皆謂黒雲暗日主大貧
人命五六月生火日行限却在巳午謂之旱魃南離生
意焦枯如遊年孛土羅計到晦掩其光反主一發過了
遊年又主禍依然是以喜行雨限若行限又俱是火日
亦曰久晴不雨萬物爍落如忽行一星如羅計孛金水
太陰炁星則雲興雨降物苗勃然發達可知
凡行風雨星而逢日在戌或行限在戌三合對照則雲
收雨過落照餘暉遇此格者主晚年發達凡太陽坐命
極主勞碌不閑一云慷慨蓋日運行不息故也冬月水
羅㑹謂之和風解凍寒林生春火㑹土謂之寒谷囬春
皆主發越
春木宜日火怕羅計如㑹日可謂蒸烘日火則春入園
林粧綴紅紫羅計到風僝雨僽反主貧夭
秋天水居水㝛見金謂寒潭浸月火寒未免清秀而貧
薄炁㑹月在前謂慶雲捧月在後謂浮雲蔽月化水夏
生剗脉不斷金值火㝛秋生無害土行水㝛冬月反好
四季之土遇木何妨最須詳辯剗法至要有一人土在
危三度好在危五度行土限遂死
　　抝星例
愚謂此法謂之全降與半降也即空亡空盡最為竒之
意甚騐水在金宫遇金反吉次喜火羅三合喜木炁一
木炁在酉辰角日羅亦解之在張月火可解羅子遇水
可活凡木逢金要水氣之扶或火羅之救便無害金在
邜戌遇火反吉火入酉金入戌或火金同戌或火金同
酉或火在辰金在邜或火金同辰或火金同邜皆主無
妨惟金在邜一節秋生又斷或寅亥或木到或炁同到
或土水火救凡金入䧟或遇火喜土星之生水孛之救
或火金而在金宫或火宫而反無害金火只忌秋生立
在巳木解炁亦可解土在寅亥火羅金可救凡土喜計
來救又喜火羅來救亦可又辯凡土計同喜炁木水在辰
戌丑未遇金孛炁木月反可無害火在酉巳要木炁土計
羅日可解太陽之斷惟金拱救或月㑹可救太陰之斷惟
金孛水星可救或日可解水不斷乾火不斷坤火歸坤地
害災除土不斷四木辰角戌奎未井丑斗木不斷辰亢蓋
東方水地也冬金不斷夘冬水夏火難斷春木秋金易斷
　　四直星
正二月太陽三四月太陰七八月水孛九十月木炁十
一十二月金星五六月火星
凢遇直星煞難守照命位限宫者刑尅疾破虛耗勞碌
損夀逢日傷父逄月傷母逢妻刑妻逄子刑子為煞星
大凶為父母星相生相順不以此論又合論福鬼房二
㝛度號為天眼男命值之多是多非凶狠權豪便能反
叛女主淫亂亢井主敢為敢斷箕畢主病患
　　六十年喬抝詩
　　　　花甲循環六十年　星辰喬抝細推論
　　　　一隅不以三隅反　奥妙當知在不傳
　　　　木躔婁度號凶躔　甲子生人又不然
　　　　命限田財寅亥者　必然發福進庒田
　　　　甲子生人孛在寅　化為禄主限宫迎
　　　　誰知木到申宫照　不死終為帶疾人
　　　　乙丑金人命丑宫　太陰身主又相逢
　　　　身命主星登殿駕　惡星酉未怕相逢
　　　　丙寅木喜入秦州　限入東方百不憂
　　　　火木同行或逢孛　前程亦許享優游
　　　　丁邜邜寅惟喜計　孛在乾亥子宫利
　　　　木星午未羅在申　隨有希求皆稱意
　　　　戊辰午宫遇木炁　兩耗而推難一例
　　　　酉羅戌孛總相宜　土㝛莫嫌居井位
　　　　己巳計耗為有用　土在午宫福尤重
　　　　孛羅戰激總無妨　定主為權能伏衆
　　　　庚午癸巳水居申　衆論皆言是吉神
　　　　限逢出入皆遭險　若是孤刑免䘮身
　　　　辛未水計羅在亥　須知亥限為最快
　　　　辰巳二限最相宜　刑破六親誰避諱
　　　　壬申甲申(見前/)
　　　　癸酉宫宜計水同　木居牛斗總無凶
　　　　孛羅更且能為福　軫壁參箕火轉紅
　　　　甲戌逢羅福更多　火星逢孛亦無疴
　　　　只愁軫水夜逢土　凶禍重重福奈何
　　　　乙亥辛巳丙戌
　　　　辛巳生人金在辰　丙戌生人好齊瓶
　　　　乙亥生逢亥上木　若非傷夀必然貧
　　　　丙子生人喜四餘　炁羅光彩耀天衢
　　　　計水為禍只宜孛　土水遭逢亦不虚
　　　　丁丑人逢計最宜　黄星不可以為非
　　　　只愁土孛遥相望　貧病交攻孰解圍
　　　　戊寅(見前/)
　　　　己邜羅㬋最有權　戊宜逢計耗難言
　　　　孛星逢紫居高位　安樂和平福禄全
　　　　庚辰金酉若居垣　限盡窮途豈偶然
　　　　計守限宫還有力　土羅雖好莫争先
　　　　辛巳(見前/)
　　　　壬午生人細品評　炁權計禄福難慿
　　　　孛星若是居寅邜　為害為災實不輕
　　　　癸未木邜炁在亥　亥當禍重邜為輕
　　　　計孛土羅居丑未　限行至此倍精神
　　　　甲申(見前/)
　　　　乙酉子丑逢土木　名為暗耗翻為福
　　　　羅申滿用實可慿　戌亥炁孛見禍速
　　　　乙酉生人命未宫　太隂却向酉宫逢
　　　　己邜丑宫分善惡　非常貴也富家翁
　　　　丙戌(見前/)
　　　　丁亥亥木便為迍　五星亥上福難慿
　　　　計羅孛限應無禍　更有金牛福氣増
　　　　戊子生人最怕土　當生元化為禄主
　　　　若守田財大限中　不特䘮財仍破祖
　　　　己丑行年子細推　計都孛㝛兩相宜
　　　　单行三合無争戰　命限逢之作福基
　　　　庚寅莫遇羅并土　巳上偏宜見計都
　　　　申上水星皆不吉　誰知喬抝有二夫
　　　　辛邜星辰兩得宜　炁申羅子互光輝
　　　　午宫水計相遭遇　衣禄隨縁度歳時
　　　　壬辰遇計寅増光　火孛同行亦不妨
　　　　酉戌土刑難减福　寅宫单孛又須防
　　　　癸巳(見前/)
　　　　甲午生人逢炁土　皆主平生無險阻
　　　　設或行限遇火羅　即許滔天多福助
　　　　乙未羅㬋最是凶　限行至此一塲空
　　　　孛星土木相遭遇　試看晦滯得踈通
　　　　丙申行限到東南　紫炁羅㬋樜境甘
　　　　土孛那能添福力　計都陰險更難堪
　　　　丁酉星辰又不同　桃花見孛却無凶
　　　　限行羅計俱為禍　造化分明指掌中
　　　　戊戌土計福平平　羅㝛单行有用星
　　　　紫炁遭逢財不聚　可憐孤苦更伶仃
　　　　己亥火羅偏有情　逢茲順境福川增
　　　　炁餘為福力尤重　木計用逢各逞能
　　　　庚子火星為有用　命限逢之福尤重
　　　　那堪行限厯西南　名利兩全誰與共
　　　　辛丑炁居辰巳界　發福發財誠穩耐
　　　　設使土計兩强梁　命與仇謀翻取敗
　　　　壬寅却喜羅居未　炳耀揚輝無不利
　　　　那堪孛又在𤣥枵　定許希求俱稱遂
　　　　癸邜逢羅又不宜　雖名禄主禍相隨
　　　　計都行用翻為福　喬抝宫中子細推
　　　　甲辰獅子忌逢木　不主官司須夀促
　　　　行限如臨此位中　禍患重重難主福
　　　　乙巳生人喜計都　慳貪致富語非虛
　　　　常人遇此皆竒意　積善之家慶有餘
　　　　丙午辰邜逢土木　根基穩耐非庸俗
　　　　康寜夀福足平生　蓄積多金榮福禄
　　　　丁未生人偏喜計　命限逢之翻吉利
　　　　此為相反仍相成　漏泄真機難自秘
　　　　戊申木不喜臨官　禍患須知見百端
　　　　馬遇空亡難著脚　限行至此倍悲酸
　　　　己酉納音元屬土　遭逢木㝛人皆妬
　　　　誰知木炁若相逢　無害無灾安若堵
　　　　庚戌金命却嫌火　自我觀之又無禍
　　　　能以妙理定無差　命限逢之當自賀
　　　　辛亥木星嫌在亥　欲求發福應空待
　　　　若非傷夀定孤貧　必見非災多横害
　　　　壬子計都為禄主　限宫逢著皆無取
　　　　能於造化細推尋　禍福莫言無定㨿
　　　　癸丑土星計孛火　誰知作黨非為禍
　　　　却為權禄暗相扶　横發資財聲譽福
　　　　甲寅命若逢南斗　土㝛相逢反為咎
　　　　刑囚暗耗總為祥　己午見之福猶厚
　　　　乙邜孛星臨限度　雖為禄主空遭遇
　　　　除非權福(火月/也)二星來　方許榮華無錯誤
　　　　丙辰土星至在子　塊然一物無可取
　　　　木星化禄己午間　起禍生災難制御
　　　　丁巳土正好齊瓶　木星為福又還輕
　　　　刑權囚孛皆無慮　限裏逢之定有成
　　　　戊午午宫忌遇日　水金輔之皆不吉
　　　　安命如逢又不然　限裏逢之數難出
　　　　己未夘辰宜火羅　最忌計都居酉戌
　　　　行限如逢火土星　却主旺家多發積
　　　　庚申辰戌宜計羅　土多亥宫生意多
　　　　木遇臨官反無用　辰羅臨出暗消磨
　　　　辛酉禄宫嫌炁禄　木星朝斗多愁哭
　　　　孛星土計更羅㬋　却主光輝能發福
　　　　壬戌戊上宜土刑　亥逢火計更豐盈
　　　　孛宜在巳偏嫌炁　土計如臨亦不凶
　　　　癸亥嫌木居亥宫　羅如在午福昌隆
　　　　孛宜在巳偏嫌炁　土計如臨亦不凶
　　　　(限主升本垣當生太歳衝動/為禍諸宫宫主星倣此為例)
限宫宫主本垣中最怕當生太歳衝破耗相攅宜出位
限行至此總成空
限主還元大可愁五星帶奪煞同謀更兼忌曜來助虐
此命須登白玉樓
　　論倒限
倒限之法奪星為第一奪星行限逢氣生起或宫主相
生或化惡背時决然倒限火土名忌乃煞星也二宫相
㑹謂之二煞同謀最為凶害此等格局雖有過北斗之
資亦難買無常之厄如忌奪相㑹相尅謂之二煞反目
十度之外相逢不過見災而已雖䘮亡亦可救也如行
限遇之死無疑矣
　　煞星帶刃
火土雙星帶刃來那堪垣廟兩和諧流年太歳來衝倒
任是公侯也受灾
　(火土二曜乃煞星也况又帶奪其惡尤甚又且得經/得垣加之太歳月將衝動為禍不可勝言限行到此)
　(雖有扁鵲之智亦不能救若二星/身帶陽刃破碎的煞决不善終)
　　凶送凶迎
凶星行限又將終又有凶星後限中凶送凶迎凶鐵定
饒君鐵漢也成空
　(凶星如忌如奪固凶星也金羅計孛火土化惡亦惡/一惡星在後行𦂳闗來關將盡又有一凶星初闗𦂳)
　(闗方來惡星光芒相射必為薤露人矣○又如剛星/得田財戰鬬或剛星聚吉戰闘得炁救解只恐炁之)
　(光星一出或忌或奪來迎/皆主大發亦速死無饒矣)
　　木星奪煞
木星帶奪命難延五福之中夀不堅若使炁星同共到
玉皇來詔靳夭年
　(炁木雖善柰為讐星二星不宜㑹光景之内木星又/帶煞是善以需惡二星相遇於三十度内忌計孛金)
　(羅於中間間斷至於㑹合/相逢必登無常之録矣)
　　前闗後鎻
身命田星日月曜兩箇欄星占前後限到中間進退難
任是神仙也難救
　(日月二曜乃君后也初不為害於人而闗人之夀夭/何歟蓋日月命田之主受傷故也若日月為身命之)
　(星當生却被羅計於𦂳闗攔截掩其光彩或闗煞來/犯或孛大土化惡羅計夾輔穿釣有如此者非惟日)
　(月受傷而吾之身命亦受傷矣至若太陽為身命田/之主尤其𦂳切蓋月是身若是惡星來釣是壞其所)
　(生之主矣豈不為/南柯夢中人也)
　　剛星帶戰
剛星穿戰實難當田命逢之怕受傷化惡化讐年夀促
散財散福見閻王
　(剛星為夀主命主當生遇剛星於𦂳闗内或望合相/穿正照皆非吉兆儻得煞星為命田之主或帶奪受)
　(二星之尅或受彼之所傷限數還元假饒/化吉穿戰受制得志之時速死之患難免)
　　異㝛相攻
火星行限孛星來金星行限羅㬋猜日月二㝛怕羅計
孛星忌曜兩崔嵬
　　聚煞交戰
火計金羅孛一同更兼忌奪二星攻假饒徳炁中間救
光景無從亦主凶
　(火孛計羅皆剛星也若三剛互戰使根基壯亦無益/也縱得炁水來救光彩一出不復解救又更詳其命)
　(如/何)
　　聚煞反常
金星帶煞遇羅星二煞相生奈例評老㓜反常還不利
閻王來詔入蓬瀛
　(金星帶奪於𦂳闗内正度或鋒芒交承之際或火土/兩煞星為主限而金孛羅兼老人遇此於生旺少年)
　(逢此於死絶此/等格局多死)
　　限入空闗
限入空闗多煞神星辰遼逺又無情流年衝到招凶煞
定作南柯夢裏人
　(限到當生所在煞上無星主事兩旁三合之星亦復/遼逺即為空限若火羅計孛交戰於此限之正度即)
　(為夢蝶/人矣)
　　又六十年詩
　　　　甲子熒羅紫炁輝　計都乃是禍之基
　　　　人言木土雖無吉　我道其星禍果宜
　　　　乙丑孛羅寅夘宫　非惟無福禍來攻
　　　　刑囚暗耗非凶論　天尾牛宫福反豐
　　　　丙寅木未限行東　只怕南方熒惑凶
　　　　若只单行為福𦂳　限行權孛化為凶
　　　　丁夘計寅孛亥子　更有羅申木未午
　　　　四箇星辰最為吉　唯有水星是禍祖
　　　　戊辰木炁居於中　雖則囚耗最為愈
　　　　更有孛羅酉戌好　土井亦言是吉主
　　　　己巳計都匪耗言　孛羅交戰有威權
　　　　土星更喜居於午　行限相逢有福田
　　　　庚午生人羅耗加　計都月孛亦堪誇
　　　　凶星囚耗反為用　命限相逢福禄奢
　　　　辛未陽猪木邜中　人行亥限福興隆
　　　　炁星辰已雖無吉　不免孤貧亦是凶
　　　　壬申未㝛限平平　計在南方最有情
　　　　惟有孛星還不利　求謀作事少能成
　　　　癸酉火星喜失躔　計都合水亦為先
　　　　孛星最好羅為忌　木斗依然以禍言
　　　　甲戌夜生土最凶　羅午計未喜相通
　　　　若人命限臨其上　作事偏成喜氣濃
　　　　乙亥羅㬋㑹孛星　此星不可以凶名
　　　　土星若遇還為弱　亥夘升垣反禍崇
　　　　丙子土木不相宜　天首羅㬋紫炁竒
　　　　更是四餘皆有用　計都與孛福無涯
　　　　丁丑孛星豈為凶　不應土㝛對宫衝
　　　　計都若又還為用　命限相逢作富翁
　　　　戊寅木炁亦言凶　月到申宫横禍宫
　　　　夘上土羅凶變吉　計都遇着亦中庸
　　　　己夘羅㬋最有權　計陽雖耗反為堅
　　　　炁星若在高强位　亦是平平不十全
　　　　庚辰最喜計都逢　招入資財足萬重
　　　　更有土羅亦可取　若人限遇事還通
　　　　辛巳土寅與木羅　此星最喜限中過
　　　　炁星禄主還無用　金在辰垣反化訛
　　　　壬午孛臨寅夘木　還言此是禍之胎
　　　　紫炁為權計為禄　限行平穩可無災
　　　　癸未炁猪木邜居　若行亥限命還危
　　　　禍來夘限還消㓕　土計孛羅未丑竒
　　　　甲申孛子木寅宫　土月五星皆是空
　　　　只有炁猪為福力　羅㬋星更不為凶
　　　　乙酉吉星土木羅　獨嫌孛計戌上過
　　　　更嫌水日三合座　無禍仍教有禍磨
　　　　丙戌孛酉邜計都　須知為福十分呼
　　　　木夘亥宫土歸子　無端禍患並來扶
　　　　丁亥土子有災危　五星居亥反為竒
　　　　計孛羅星凶吉半　人行酉戌禍來隨
　　　　戊子木炁酉無凶　天尾戊辰富可求
　　　　亥上土星平穩當　若臨强位反為仇
　　　　己丑計都與孛星　若教遇着禍來陵
　　　　羅㬋最喜单行吉　果决威權福禄興
　　　　庚寅土羅無所取　計都却又喜居蛇
　　　　人言水在參垣好　我道忌星亦不佳
　　　　辛夘羅子申炁來　凶星自作吉星裁
　　　　更嫌木炁居於午　便斷平平不用倩
　　　　壬辰土酉戌無災　但於孤刑不免哉
　　　　火孛同行無碍處　寅宫单孛禍之胎
　　　　癸巳孛子羅㬋丑　若言福禄皆無有
　　　　更有䕃金亦無取　若問當生土在酉
　　　　甲午羅㬋做事來　更亥火㝛亦然哉
　　　　盡言土炁亦為好　只有未辰反不才
　　　　乙未羅囚亦是凶　孛星禄主反無功
　　　　二星木土多屯否　作事還如制縛同
　　　　丙申羅吉炁平平　只利東南限度榮
　　　　土孛二星知可貴　計都險惡亦遭驚
　　　　丁酉羅刑與計貴　遭逢命限福重重
　　　　雖然囚孛桃花上　然亦平平無大凶
　　　　戊戌土計有機權　更有单羅亦吉言
　　　　天尾炁星還不吉　更破財糓不堪論
　　　　己亥熒羅却有情　木星天尾亦為榮
　　　　更有炁星亦云吉　皆是平平匪至精
　　　　庚子土羅是吉星　西南限度好經營
　　　　其餘星㝛宜詳斷　當審飛來釣起情
　　　　辛丑忌星辰巳間　限中遇得享安閒
　　　　惡曜土星及天尾　此箇星辰作事難
　　　　壬寅金水總朝陽　命限相逢反不祥
　　　　惟有斷躔金是禍　秋冬却以火為良
　　　　癸夘水星亦輔君　若居財帛總無成
　　　　羅㬋化禄亦非吉　木㝛限行主訟庭
　　　　甲辰土㝛忌升垣　若也升垣禍蔓延
　　　　更有凶星水孛限　只能晦氣不傷年
　　　　乙巳還畏水金張　若在田財命限當
　　　　不特䘮身并破祖　更教夀亦夢黄粱
　　　　丙午水星利失經　夘辰土計是良星
　　　　炁星天乙臨寅丑　大吉須防亦有刑
　　　　丁未土星在邜辰　若居惡煞免灾迍
　　　　水星限度諸為顯　限到水星有訟争
　　　　戊申金木限中來　孝服臨門更妨財
　　　　唯有土熒還發福　限宫命裏細推裁
　　　　己酉熒羅是福基　只言太白不為竒
　　　　水星與木還為禍　命限相逢大不宜
　　　　庚戌秋冬愁火羅　只言土星少比和
　　　　若臨命限田財上　舉動云為百事訛
　　　　辛亥土星臨限中　虚花財穀盡成空
　　　　唯有秋冬火曜吉　炁羅作事正興隆
　　　　壬子計土能為福　春水水金限不宜
　　　　若臨命位主破相　損耗資財不用疑
　　　　癸丑土計水為忌　命限如逢必見殃
　　　　若逢羅㬋與日月　限中逢此是高强
　　　　甲寅土星在於丑　命宫逢之福乃有
　　　　暗耗刑囚己午間　無災無禍平平守
　　　　乙夘孛星限不宜　羅㬋不可以囚窺
　　　　若人命限遭臨著　福禄威權最是竒
　　　　丙辰十福子上土　己午福星為禄主
　　　　命限逢之無福禄　仍且招延禍患苦
　　　　丁巳土子禍又鍾　木乃平平可免凶
　　　　羅孛刑囚皆有用　限行至此必從容
　　　　戊午太陽居午位　水火輔之皆不利
　　　　限若逢之亦可憂　更遇流凶必顛墮
　　　　己未木羅居夘辰　須知生意日津津
　　　　火星若遇亦冝利　唯有計都作事迍
　　　　庚申土計與辰羅　此箇星辰最喜過
　　　　惟有木寅無用處　辰羅臨出訟消磨
　　　　辛酉忌禄反成殃　木計來朝亦不良
　　　　惟有戌宫土計吉　辰羅逢著亦為强
　　　　壬戌土刑戌亦佳　亥間火計最堪誇
　　　　孛羅己午禍難測　炁計孤刑不免邪
　　　　癸亥羅㬋不背禄　火孛逢之必有福
　　　　土躔婁星亦無禍　惟有金星禍最速
　　論忌星
甲庚生人不用火火星在戌為殃禍乙辛生人不用金
金星辰上化為塵丙丁生人不用木木徳在寅多反覆
丁壬生人不用水水星在巳無依倚戊巳生人不用土
土星在子多愚魯朔日太陽居於午十五太陰居於未
身命運限若相逢如此之人須正忌
　
　
　
　
　
　
　
　
　
　
　
　
　
　
　星學大成卷二十九
欽定四庫全書
　星學大成卷三十
　　　　　　　　　　　　明　萬民英　撰
　　天機淵微
　　總論
先賢陳氏論星辰猶勝巫咸與石申命若契符如影響
莫將機宻亂傳人苗公郎子修行去雲夢之中遇一賢
悟了五星眞秘術布出聲名天下傳大梁甘石得遺文
曾究乾坤驗十分造化天機從此泄災祥得與後人聞
二交火土孛皆同只在東西南北逢議命須論强與弱
精微全在五星中星曜照人看得力命宫少緩身宫急
無星合照㑹空關生死窮通便消息
　　定光矞論
星文自有淵微訣今古諸經皆未說金木雖云本善星
亦有却作災時節土火雖云是惡星此星致福非常别
五星六曜自消詳豈可膠柱而定轍任他留順并伏逆
不顧樂旺并員缺也無晝火夜忌土亦無五弱七强說
福德相貎并三日方主限元更迂濶但能把此數端求
休咎何憂不精切
　(天機常例星無順留伏逆亦無好樂廟旺日無盈縮/月無圓缺無晝火夜土忌無三方主向背之說不用)
　(相貌生後三日宫只以五星正生爲髙天涯地角爲/卑○奴僕爲天涯相貎爲地角○見月爲𦂳不見月)
　(爲緩二明三暗爲强三明一暗爲/弱若依歌斷之則禍福無不應矣)
　　星性善惡
二明三暗則光芒四正相交坐八方作福作威從此得
都緣星性屬剛强
　　二明火土　三暗孛羅計
三明一暗屬陰柔不說髙低共逆留將謂與人爲福慶
元來從此作寃仇
　　三明金水木　一暗炁
天一生水地二生火天三生木地四生金天五生土
陽爲竒陰爲偶陽爲剛陰爲柔土水木爲陽星金火
爲陰星此其常性也然水屬北方太陰幽㝠之氣順時
趨流而就下木屬東方少陽仁厚之氣其陰可庇
其水可食雖是陽星其性柔爲陽中之陰故金水木
紫炁皆係柔星所謂三明一暗者是也火者南方陽
明之氣其性炎上不容於物金屬西方乾健義勇之
氣雖是陰星其性剛爲陰中之陽故火土羅計孛皆
係剛星所謂二明三暗者是也交初爲羅㬋交中爲計
都所謂二交者是也
　剛强　　二交月孛是權星　不須觀象又觀形
　　　　　得限逢之爲吉曜　自然富貴得安寧
　　　　　火土吉曜惡星辰　剛徤輝光見日新
　　　　　身命見之皆吉慶　布衣換作錦衣人
　柔弱　　金木雖是善柔星　限數相逢都不寧
　　　　　四正居之爲大禍　直教謹守保生平
　　　　　紫炁惡曜九流星　僧道孤惸及藝精
　　　　　此限纔逢䘮厥福　妨財妨利又妨名
　　論剛柔
苗公星度真竒絶强弱諸宫皆不說只言金水是休祥
火土謂之禍凶孽苗公本意秘深妙造化真機安漏泄
何須仰觀星辰象不必髙低比優劣根深歩取太陰宫
合對同宮磨觀切火土强星髙照月其間富貴并員缺
四方强曜富華人五弱居强就卑列
　　論輕耀
二交首尾必賢豪日月相逢當虧缺朝身逢忌職司權
見月宫位失臣節天吏躔月求火土金木來叅犯刑法
曾因水火漫漂流不是損傷須廢折明星金火但煌煌
與月相逢發禍殃亦有小兒曾異母無辜風疾及痍瘡
異母妨親孤害子亦悲金木作仇讎行年子午招貧困
僧道爲人及九流
　日月　　男女宫中星曜照　多憑星性窮多少
　　　　　於中若見至陽精　四五二男爲繼紹
　獨月　　五星六曜無常主　己亥逢空無一處
　　　　　斯人必主古人言　生得五男並二女
　　　　　第三宫中名閑極　月到諸經稱得力
　　　　　本言月到反吟宫　月到其宫云置福
　木月　　對偶身宫何用木　當時婚娶妻居服
　　　　　加之木紫又交加　中道暌離又反目
　　　　　星有太陰同對木　生來未便豐財榖
　　　　　東西二位無强曜　南北宫中計孛羅
　　　　　若是身中關木月　功名終是見犇波
　火月　　火星關䧟到身宫　爲人情性不和同
　　　　　台元金紫相關照　奸猾多謀愛逞功
　土月　　土星天吏聚身間　值䧟須知性小寛
　　　　　或作台元多懶慢　木星如㑹有機關
　　　　　玩日廢時妨進習　傷財破産謾經營
　　　　　常行土後二宫半　安得京川兩字名
　金月　　娶妻年紀信髙低　除是長庚坐正西
　　　　　土孛不關迎少女　枯楊今已見生梯
　水月　　水月流精臨後嗣　到了千端求一子
　　　　　衆星不犯女雙雙　嵗星性氣還同此
　　　　　三元宫有申子辰　水德騰輝上應辰
　　　　　成象在天如犯月　少年非命喪其身
　　　　　本月宫中說性靈　誕情虛詭老奸情
　　　　　萬般機巧便宜事　羸得鄉閭有溢名
　炁月　　逸星紫炁加身命　鰥寡之徒孤獨逈
　　　　　月逢母氏再從夫　即目憂身招疾病
　　　　　老人星出丙丁隅　一似斯人土木居
　　　　　不及龜年并鶴髮　也須終盡百年餘
　　　　　篤疾纒綿何以知　命宫强曜細尋推
　　　　　太陰紫炁加辰戌　腰曲低頭四大推
　孛月　　天吏文星說最佳　限頭逢處接榮華
　　　　　兒宫遇着生男貴　妻上相逢得麗華
　　　　　孛星主祿性雄豪　要得相叅火土髙
　　　　　爲報士人休嘆晚　到頭名姓列仙曹
　羅月　　身宫若也坐羅㬋　四正强星不㑹柔
　　　　　燮理陰陽居輔弼　三明來䧟號仇讎
　計月　　計都守命主宫身　更看南北位星辰
　　　　　果然强曜加臨照　兩府樞機作近臣
　木土月　此名天上三灾星　今嵗相逢又不成
　　　　　財散遭官䘮與病　其間亦有損年齡
　　　　　明星木土照光芒　不問髙低與合方
　　　　　男女居之無刑剋　官居如遇有災殃
　木金月　金性剛兮木性柔　一如氷炭不相投
　　　　　生時若值同宫分　富貴來兮身已悲
　　　　　出木入金爲六悲　月之前後較毫釐
　　　　　果然對照并三合　蹤跡蕭然人不知
　　　　　金木從來號六悲　爲妨父母及妻兒
　　　　　正言碩望當途者　不是黄衣即褐衣
　　　　　五常金木爲仁義　仁義之中不主財
　　　　　今日木金相對照　聲名淹抑四旬來
　木火月　明星木曜火同宫　財帛强宫倉庫虚
　　　　　若見命身臨二宿　令人冷淡處閻閭
　木水月　水木四正纒坎經　不然獨木發洪名
　　　　　里閭贏得先生號　富貴除非别有星
　　　　　南北東西如水木　光芒射月年華促
　　　　　肌膚消瘦藥無靈　忍死親親情不足
　木炁月　木星紫炁來相併　惟愛林泉門閥伶
　　　　　若關後嗣或雙女　到了他人作親迎
　　　　　木星紫炁前後宫　叅謁門庭是此公
　　　　　誰識螟蛉爲後嗣　不然異姓紹家風
　　　　　紫炁與木是孤星　九流之士道及僧
　　　　　不然疾厄如孤宫　行限逢之禍患併
　木孛月　木孛天然性符契　當信居官食天祿
　　　　　其間四正有强星　耆父年齡冠羣族
　　　　　身居木孛好顔容　土曜加臨性且忠
　　　　　若作胎元無别照　爲人正直甚難容
　火金月　金火二曜忌留方　他方取得外孫娘
　　　　　身命忽然逢暗曜　聲名錢榖滿傳揚
　火土月　火土太陰同與對　人心所欲合天機
　　　　　四方正坐官榮顯　地角天涯力稍虧
　　　　　火土居髙兼見月　木金水炁不相干
　　　　　此人前定知陰注　力助官崇固不難
　　　　　太嵗干頭有六辛　切看辰午有星辰
　　　　　卓然火土同臨照　磊磊文章列縉紳
　　　　　火土强宫守命身　更看南北位星辰
　　　　　若還柔輕交闗照　即是恩科受蔭人
　　　　　剛强火土來關月　職重權髙鎮大藩
　　　　　雖處名藩難久任　其人剛烈性難安
　火水月　水火多敗亦多成　直言不耐少安寧
　　　　　方寸曉然招外學　難教似訥遇平生
　火炁月　火紫爲限多招疾　血光暗昧縈風卒
　　　　　金木水臨不善終　此限相逢失骸骨
　火孛月　二交火孛扶太陰　遇此之人福最深
　　　　　若見胎元强曜助　榮華富貴足資金
　土金月　富而不貴似何推　金木從他見月離
　　　　　廟旺四方星得地　石崇繼踵更爲誰
　土水月　水土四方躔坎經　不然獨木發聲名
　　　　　里閭贏得先生號　富貴除非别有星
　　　　　土交有水月行蹤　土水逢交事亦同
　　　　　懦怯只因辭寡訥　不如仁者不遭逢
　土炁月　兩重親位災祥别　紫炁柔星加土月
　　　　　髙宫定是富貴人　若是本宫寒賤說
　　　　　土紫相逢愛好宫　四正之宫喜曜逢
　　　　　太陰髙位忝羅計　中年一帶至三公
　土孛月　一如土孛到天心　須假分明見太陰
　　　　　不顧順留并廟旺　驀然壯嵗足珠金
　　　　　月下宜叅土孛星　先生富貴及簮纓
　　　　　仍詳好命方言說　己亥兒孫繼後榮
　土計月　土計身宫與月叅　富貴百姓足鮮甘
　　　　　二交正位臨財帛　優裕榮華足可談
　金炁月　天上明明紫炁星　主人災害與孤惸
　　　　　曾關金月多招病　爲犯行年致不平
　金孛月　孛星好酒金聲色　犯月當途無以加
　　　　　莫道一生無快樂　耳中音律眼中花
　　　　　金孛犯月任髙低　父母年齡恐不髙
　　　　　老父定知年少母　須知因色致昏迷
　水孛月　水孛柔邪照命時　太陰合照更居低
　　　　　與人結識無終始　好事讒言說是非
　孛羅月　孛星不要犯羅㬋　切忌當年限到頭
　　　　　夫恐娶妻三度死　女妨生産兩回憂
　孛計月　二交月孛性皆同　立性元來愛逞縱
　　　　　計都不可衆人識　更無材藝膽麄雄
　羅計月　二交貴要坐寅申　不是加臨坐戍辰
　　　　　財自外來天付與　取之以義不由人
　　　　　暗星蝕月天涯地　破蕩田園人受濟
　　　　　　四方七政月華新　弱冠榮華取髙第
　火土日月　火日同居疾厄鄉　不論土月一般詳
　　　　　　若逢火土臨身命　其人五福偹非常
　　　　　　陰陽二曜全無救　終日困苦走他鄉
　　　　　　有福聾盲兼跛躃　手足拳攣免别傷
　木金日月　日月如逢金木星　加之四正號重明
　　　　　　自家三代無親繼　必是當年外室生
　木金火月　同宫一處見金木　火不救之失財榖
　　　　　　若還金宿守低宫　權握兵符多侍僕
　木金土月　曾見金星己亥居　土木性氣又何如
　　　　　　後人不肖螟蛉輩　至老千端守一株
　　　　　　木金或爾迭來居　己亥相叅性一如
　　　　　　勤儉家風雖繼紹　千端一子若驪珠
　木金炁月　清閒樂道若何推　紫木星官命裏隨
　　　　　　金木加之雲外客　慈悲僧道合天機
　　　　　　月犯金星與紫星　木星髙處福須傾
　　　　　　更加柔宿同身命　不是他刑便是刑
　　　　　　月之前後交并炁　金木柔散人不意
　　　　　　懸龎負贅及雙胎　更恐月低有親二
　木土炁月　五星中有土木對　對月四方天地配
　　　　　　若關紫炁嗣孤單　犯月養成殊性輩
　木火炁月　水月火月木紫星　先須審問過房親
　　　　　　若無損尅承宗祖　便是親生不濟人
　　　　　　身命之宫紫木隨　更兼九五水星歸
　　　　　　縱教限好妻兒輩　可定其人著色衣
　火土炁月　土火相交犯紫炁　身命合照空無移
　　　　　　局中若也逢强曜　朱紫何慙不帶歸
　土炁孛月　紫炁掌禄命宫看　强曜强星四正安
　　　　　　只看太陽梟土孛　照臨方定作髙官
　土木孛月　不但太陰闗火孛　官榮多早起超升
　　　　　　木星得地如强要　他日須防害股肱
　火土孛月　火土在身或旁照　性直爲人語又良
　　　　　　孛星更若臨身命　此人立性定髙强
　　　　　　孛星犯月得宫强　火土煌煌合照方
　　　　　　燦爛文章如錦繡　髙攀仙桂紫微郎
　火土羅月　火星從月照南方　諸曜俱無守四强
　　　　　　雖有土羅三合照　功名纔得即身亡
　火金羅月　偏枯金火犯蟾輪　浩蕩輕飄性不純
　　　　　　得附二交居四正　反災爲慶及於身
　　　　　　恩生妻族或妻財　金月爲婚月是媒
　　　　　　不是二交來相救　防身滛病發迍災
　金孛羅月　孛金不要犯羅㬋　切忌當年限到頭
　　　　　　男恐䘮妻三度厄　女防中産血身憂
　二交火月　二交正位主威權　大有金資富有田
　　　　　　取坎一星關火月　盛名列世涉朝賢
　　　　　　欲識家豪積富財　火星關月月爲台
　　　　　　二交入庫盈財帛　富盛豐隆財自來
　二交木月　官祿相刑身㑹柔　髙低照月主徒流
　　　　　　二交木宿非公吏　貧賤寒生幾度秋
　　　　　　二交與木得官髙　出入公庭可吏曹
　　　　　　今日木前家道盛　他年辛苦不辭勞
　　　　　　即用二交兼用木　當年聚育作災星
　　　　　　乍寒乍熱病軀作　半喜半憂官事成
　　　　　　木與二交𠫭衆曜　行年如見有寃尤
　　　　　　立身不在公門裏　怎得逃生過失憂
　二交金月　二交金月命宫居　羅計又在丙丁隅
　　　　　　更得三方星宿順　清華閣學與尚書
　二交孛月　計都星䧟與羅㬋　孛更居髙主死流
　　　　　　官祿災宫無捄助　也須死在石幢頭
木金水火月　四强正在木兼金　家業資財破産深
　　　　　　更忌三方加水火　定知惡疾逓相臨
木金火土月　富而不貴看星位　葢有柔星犯太陰
　　　　　　更若四方逢火土　滿堂榮富足資金
　　　　　　火土木金髙見月　宏才博學猶貧缺
　　　　　　木金火土月且低　員缺區區寒賤說
木金火炁月　月宫金木須逢火　紫炁太陰來輕坐
　　　　　　月癆宫臟久纒綿　更值二交刑辱脞
木金水炁月　柔星金水紫并木　若不休官命還促
　　　　　　縱教有救命須存　無救命如風裏燭
　　　　　　同位推排子細看　柔弱剛强是兩般
　　　　　　金帶水炁木金獨　此人居位至朝端
金火土炁月　要知三道及三闗　火土紫炁交徃還
　　　　　　金火土星三合照　太陰紫炁亦清閒
木火土炁月　病若中間有寅風　火𠫭炁木土星平
　　　　　　皆因犯月加辰戌　到底因須厥疾終
木水土炁月　紫照田宅破田庄　三災土水一般言
　　　　　　三方水木相關照　定主田莊不十全
木金炁孛月　紫炁孤星照命中　更看孛曜照身宫
　　　　　　强星固有闗金木　却認他人作婦翁
木金火孛月　不但太陰關火孛　官榮華貴起超升
　　　　　　木金得勢如强曜　他日須防害股肱
木火土孛月　火土木交兼月孛　五位星辰性最剛
　　　　　　命身乃若居生旺　不是員郎亦正郎
　　　　　　火土木孛居强位　太陽辰戌叅羅計
　　　　　　此爲有福無難人　一生謨謀皆稱遂
　　　　　　四正髙官木土星　多財多藝性英靈
　　　　　　太陰火孛强星助　金榜還留第二名
木土孛計月　土計孛星犯月來　嵗星臨命定推期
　　　　　　柔邪水炁無千照　遇着重金葢紫緋
火土孛計月　孛計二明如捧月　臨照四正更無偏
　　　　　　侯王宰相神仙侣　福禄榮夀長至堅
金火孛計月　男是金妻女火夫　元頭宫分要安居
　　　　　　若加孛計成災咎　萬室千婚不保初
金木土計月　木土巳亥男兒少　金在其中壽有餘
　　　　　　若加計宿來同限　疾病連年損病軀
水火土計月　火土照月半三方　計都合水守宫强
　　　　　　少年奮迅攀仙桂　輔弼君王坐廟堂
　　　　　　火土水計見生時　太陰合照占光輝
　　　　　　金星紫炁來關命　遇者爲官衣紫緋
金火土羅月　月犯土金如入命　羅㬋土火加權柄
　　　　　　自從流浪走他鄉　性命不存家産罄
金炁孛羅月　緇黄先披心不了　如何却著俗人衣
　　　　　　紫金孛羅身值對　更於男女細推排
金木孛羅月　身居四正有星强　正照其人性必剛
　　　　　　金木相扶多技藝　孛羅星照紫微郎
火土孛羅月　官居福禄命宫强　羅孛交朝坐八方
　　　　　　火土剛星同照月　三公之上又封王
　　　　　　土羅火孛吉星辰　生時守命又臨身
　　　　　　如此扶持官品極　方是榮華福壽人
火木孛羅月　身命三方火木交　孛羅取次照南曹
　　　　　　兩制清華并殿閣　爲官義氣見英豪
二交火土月　官禄宫中星若髙　二交火土福堅牢
　　　　　　此星限了兼同限　爲官多失定迍遭
　　　　　　二交推月阿誰知　火土相交是最竒
　　　　　　偏主聰明多富貴　錦衣馬上晝榮歸
　　　　　　火土入命福應多　羅計相交共月過
　　　　　　制使中書并宻閣　榮華福禄盡調和
　　　　　　二交須星臨身命　火土星爲四䧟宫
　　　　　　區區給禄爲身計　未及陞朝身早凶
　　　　　　火在西方土在東　二交天吏擁蟾宫
　　　　　　少年及第登科甲　天子金門歩歩通
二交水火月　水火二曜得官髙　更加柔曜照官曹
　　　　　　二交從月空閒地　一暗居田祖業清
二交金火月　蝕神金火犯蟾輪　輕薄奸邪性不純
　　　　　　夣脫精華加肺疾　女人中産血淋身
　　　　　　二交金火閗相形　偏僻多般禍患生
　　　　　　宫分天涯災愈𦂳　更加水計失聦明
二交木火月　二交木火爲刑煞　與月相關犯極刑
　　　　　　水火憂驚從此得　於中視履不分明
二交木土月　二交土木相閗月　出見天心是羅列
　　　　　　非惟妻子不相宜　又屬天夭更難說
　　　　　　南北二交今嵗坐　東西土木一般論
　　　　　　斬衰䘮服妨財薄　横禍何如且杜門
二交金木月　二交金木半寅申　見月須知是賤人
　　　　　　跡𣺌折腰難視履　必因火土戌加辰
二交火炁月　火紫星曜得宫强　二交扶引月何妨
　　　　　　更加子午强星守　不至三公亦侍郎
二交火孛月　孛計火羅同與到　命宫强曜坐無偏
　　　　　　此般格局人稀有　定是官資日下遷
　　　　　　二交火孛四星貴　旺氣相容必參位
　　　　　　太陰更宜照髙强　才識英靈必雄貴
　　　　　　火孛二交居子午　太陰西没照無偏
　　　　　　四方四正兼爲限　俊雅群英發少年
二交土孛月　四强四坐五强星　身命相關顯大名
　　　　　　偏主功名更富貴　定知金鼎位和羮
　　　　　　羅計二交同與對　髙强土孛四强安
　　　　　　官居更得强星助　富貴王侯極品官
金木土日月　金木同行附日輪　月躔火土必簮纓
　　　　　　先人歴任無遷謫　必是當年作選人
　　　　　　水火土木并火金　木金金火逓相臨
　　　　　　不宜骨肉災煩撓　人靣無情畜獸心
金木火土炁月　東西水火亦如然　月木何妨一破員
　　　　　　留月更加金木炁　五刑之罪贖三千
　　　　　　木金水炁衆柔星　正犯身宫更宜熒
　　　　　　若不破唇并跛躄　也須耳目不聦明
木火土炁孛月　火土木孛守四方　太陰紫炁照髙强
　　　　　　偏宜便把爲官吏　及至官榮身已亡
金木水炁孛月　四正水紫木孛星　少馳聲譽得人親
　　　　　　二明金紫身臨孛　只是經商碌碌人
　　　　　　太陰水孛辰戌過　木金紫炁合同多
　　　　　　　命屬剛柔容易見　定知名利走奔波
木水火土孛月　水木西東躔坎位　不然獨木發虚名
　　　　　　　輸他有道先生號　富貴須饒土孛熒
金木火土孛月　火剛火土二交孛　其性剛强有明德
　　　　　　　金木無氣險且柔　不免被人受寃抑
金木水火孛月　金星火孛亦同論　水木何妨共月員
　　　　　　　女子尅夫男尅婦　若教免尅病常躔
木水土孛計月　命宫木孛水星明　左右相扶加土計
　　　　　　　强星合照太陰宫　入作公卿出爲師
木火月孛羅月　土躔捧月居子午　木照東方西見火
　　　　　　　孛星又照作台元　月犯元星真宰輔
金木火土羅月　金木祗爲節度昌　二明火土翰林郎
　　　　　　　木羅二宿將軍位　手握兵符佐帝王
水火木土羅月　火土羅㬋加水炁　符合太陰臨命位
　　　　　　　何知官品至樞機　福德之宫加孛計
二交金水火月　金火英星見二交　火星捧月照南曹
　　　　　　生時命局如逢此　顯赫門庭衣紫袍
　　　　　　金火金羅及六悲　計金金火例同推
　　　　　　若作台元無吉曜　少年促壽少人知
二交金水木月　金水之星主性靈　木星在月有虚聲
　　　　　　二交坐禄人豐足　鄉井傳揚大富名
　　　　　　金木水星及二交　四强官照必英豪
　　　　　　身命若還逢此曜　官禄遭逢爵不髙
二交金木火月　二交正坐北南方　金木相扶作侍郎
　　　　　　木星入命火關月　榮華富貴壽延長
二交金火土月　土星守命火星衝　太白正臨南北宫
　　　　　　月與二交臨次近　還他至晚立英雄
二交水火土月　水火三方照月明　二交南北貴文華
　　　　　　土計交叅來入位　榮華聲譽徧天涯
二交木火土月　火土木星與二交　相叅月曜更居髙
　　　　　　四强若與來相照　湏是榮華有衮褒
二交火土土月　二交火孛更相親　土對蟾輪與富基
　　　　　　　君子命通於此局　榮華富貴一生期
　　　　　　　土計孛星最是竒　臨人身命世間稀
　　　　　　　四正更加羅與火　垂金重葢掛雙緋
　　　　　　　四正宫中火土星　莫教他曜與相并
　　　　　　　二交孛羅皆入局　百代人間第一名
　　　　　　　格局相加入火星　二交得月照宫身
　　　　　　　土星天吏爲扶引　東岳生儲活世人
　　　　　　　二交身命好精神　定是王侯將相身
　　　　　　　火土孛星交互入　福禄榮華逺壽齡
　　　　　　　二明三暗交關照　命值身臨福曜台
　　　　　　　若是白衣須有禄　應須發禄足錢財
　　　　　　　羅孛台元土亦同　二交臨照四宫中
　　　　　　　火星㑹月居閑極　的是權豪少富豐
　　　　　　　火星髙處弱星傾　土計孛羅四位并
　　　　　　　財帛强宫如坐守　自然白手振家聲
二交木火孛月　孛星入命應為福　與月同行見火木
　　　　　　　二交正坐照南方　榮華日享千鍾禄
　　　　　　　二交火孛交照木　定作公卿無反覆
　　　　　　　清華舘閣演絲綸　福恵昭昭兼富足
二交木土孛月　土孛二交臨命强　木星見月犯蟾光
　　　　　　　若是福星無䧟弱　家道資財世世昌
　　　　　　　土孛胎元命木星　四宫强曜順流清
　　　　　　　太陰南北叅羅計　呵喝金門作從臣
二交金火孛月　孛火臨身月照命　火金相聚性驕滛
　　　　　　　二交若照南并北　自然文學冠儒衿
二交金水孛月　命得危星性愈聦　金羅天吏擁蟾宫
　　　　　　　二交子午相叅照　財帛光榮家道隆
二交金土孛月　天地宫中當子午　星强富貴足鎡基
　　　　　　　此中不可安金計　中限災迍并難難
二交金木孛月　身居木曜計孛羅　狡猾爲人性氣多
　　　　　　　更有金星居四正　定爲奴僕主奔波
　　　　　　　月犯金木加計孛　任他火土四方髙
　　　　　　　依憑豪富身貧賤　辛苦來躔不可逃
二交火炁孛月　火星正坐紫星躔　孛星天吏作台元
　　　　　　　二交南北相關照　及第髙名又少年
二交木炁孛月　禄宮木曜有洪名　孛羅計捧太陰星
　　　　　　　不逢紫炁來相撓　平達侯門將不輕
　　　　　　　二交金炁閗相刑　偏僻諸般禍患生
　　　　　　　宫分天涯災愈急　更加火計失聦明
　　　　　　　羅計强星主近貴　命宫火計加金紫
　　　　　　　木星更照正南方　才調賢能為拔萃
二交木水炁月　二交須要在寅申　四正木水紫相侵
　　　　　　　縱有資財應破散　亦須傷祖及傷身
金木水火土(孛/月)金星水木貴何論　火土孛臨子辰申
　　　　　　　身命兩宫交互照　亦須雄大冠簮紳
金木水火炁(孛/月)火孛髙宫見太陰　三方忌㑹木兼金
　　　　　　　柔邪水炁先關照　朱紫何憂不遂心
金木火土孛(計/月)火星在命土當頭　金木宫䧟主公侯
　　　　　　增加計孛同官禄　定知富貴保千秋
　　　　　　月犯木金加計孛　任他火土四方髙
　　　　　　依憑豪富身貧困　辛苦年終不可逃
金木水火炁(計/月)後刑先貴作何看　水火土炁四宫安
　　　　　　刑殺皆因身剥雜　福宫金計主無端
金水火土炁(計/月)火土剛强㑹計都　陰陽交照損親軀
　　　　　　三明一暗如臨命　碌碌生涯處里閭
木水火炁孛(計/月)水木火計炁相關　更加孛曜作台元
　　　　　　此人定是文章士　清華美譽振乾坤
木火土炁孛(計/月)木孛相逢合計都　火星土炁性何如
　　　　　　命若遭逢身貴顯　他日年齡八十餘
金木土炁計(孛/月)身命相關土計孛　木金紫炁同發越
　　　　　　輔君執政坐朝堂　富貴榮華真世傑
金木火土炁(羅/月)紫炁循行㑹嵗星　胎元火土定官榮
　　　　　　金羅三合加臨照　兩府中書作舍人
金木火土孛(羅/月)身命相逢土孛羅　火金木照福應多
　　　　　　發跡一似山頭鹿　一生富貴少奔波
金水火土孛(羅/月)火土金羅并木孛　金辰如遇有英聲
　　　　　　文星不照多錢榖　不與詩書至顯榮
　　　　　　更得限元無輕曜　一生謀運稱人心
二交金木火(日/月)當生日月火同蹤　首尾相逢值陷宫
　　　　　　太陰柔弱無加助　金木加臨不善終
二交金水土(火/月)太陽之象等君位　不要戌辰加丑未
　　　　　　金木火土二交侵　卒有暴傷多不意
　　　　　　火土羅㬋合太陰　命宫强弱重推尋
　　　　　　天星合照文章盛　武列偏宜命見金
　　　　　　火星偏愛命宫遊　土星入位守金柔
　　　　　　二交木月居南北　照人官爵至封侯
二交金水火(土/月)火土剛明愛二交　來叅金水出英豪
　　　　　　財帛豐盈生富貴　無災無害享官髙
二交金木水(火/月)二交金木主文章　宏才摛藻動君王
　　　　　　若逢水火來相錯　惡疾躔身少見康
二交木火土(孛/月)二交木孛見生時　火土髙宫月犯之
　　　　　　此格逢之爲第一　不須禄馬貴人持
　　　　　　二交木月身命居　少年發跡播王畿
　　　　　　火星土孛三方見　生殺邊疆作帥師
　　　　　　羅曜木曜命宫當　火土二宿入髙强
　　　　　　身宫更加孛計照　將軍權握展旗鎗
　　　　　　火星臨月照西没　土星正位守官宫
　　　　　　二交木孛俱沉溺　富貴榮華命已窮
二交木水火(孛/月)水火二星來合離　身宫木孛計并羅
　　　　　　此爲富貴人家子　若欲榮身便折磨
二交木水土(孛/月)二交水土合同時　木孛相扶始大竒
　　　　　　四方闗照身兼命　將相横金兩府基
　　　　　　水孛三災來合照　二交犯月亦如之
　　　　　　莫言仕宦當勤學　不學應須掛紫衣
二交水火土(孛/月)二交火孛水同宫　土計强星共引扶
　　　　　　合照加臨如近命　限逢榮顯佩金魚
二交金木土(孛/月)土金月孛正宫安　後引前扶更不閑
　　　　　　孛計木羅如對月　何愁衣冕不乗軒
二交金水火(孛/月)二交火孛性剛强　金火二曜忌滛荒
　　　　　　聚首叅交身與命　天然財物自豐昌
(闕/)

　
　
　
　
　
　
　
　
　　　　　　引扶月曜加金計　銓衡俯拾更封侯
二交木水(火土/計月)火土剛強木紫柔　太陰合木見羅㬋
　　　　　　二交四正居南北　他日成名播九州
　　　　　　木星水炁及二交　相參火土性雄豪
　　　　　　此船格局覺煩冗　及至榮華壽不髙
二交金木(水火/孛月)命守木星并火孛　身値羅㬋金水月
　　　　　　照人必主性英靈　巧妙千能登玉闕
二交金木(水土/孛月)土孛二交同太白　身命如遇福髙遷
　　　　　　或逢水木加居北　富貴榮華壽更堅
二交金木(火土/孛月)金木土星如合照　計都月孛作前扶
　　　　　　二交火曜來闗月　早見功名顯帝都
　　　　　　火土計臨身命宫　孛羅如㑹禄重重
　　　　　　若逢金木為扶引　坐禄須為給事中
　　　　　　木星金孛見三合　財帛羅計無柔輕
　　　　　　火土照臨官禄宫　坐使蠻夷皆振慄
二交金水(火土/孛月)二交火土孛寅申　金水相逢有大勲
　　　　　　合照太陰當四位　金為將帥水為文
　　　　　　西方火土性雖强　金水同行見月光
　　　　　　引從二交兼土孛　定教權握展旗鎗
　　　　　　金水同宫必有聲　六經博覽冠羣英
　　　　　　火土二交纒孛月　樞機輔相列王庭
二交木水(火土/孛月)天吏頭䭾吉星扶　火土水木命身居
　　　　　　羅計若臨強位上　此為上將入中書
二交火土(金炁/孛月)但用金星闗照月　二交孛炁向寅申
　　　　　　南方火土高强照　高位中書與舍人
二交金水(火炁/孛月)水紫柔邪加火孛　二交太白照無私
　　　　　　福星若也居沉溺　只須學問有文聲
二交金水(土炁/孛月)二交金紫貴何加　水星土孛照蟾華
　　　　　　的是中書堂上坐　優游富貴是榮華
二交木水(火炁/孛月)木星水紫入宫來　火羅合照孛為台
　　　　　　此是銓衡眞格局　自然平步上天階
二交木水(火炁/孛月)水火明星加計孛　土羅紫炁髙叅月
　　　　　　榮華富貴一生竒　定是人間為俊傑
二交木火(土炁/孛月)二交火土孛同居　木紫相叅性最聰
　　　　　　若也聚於身命上　便教平日振英雄
　　　　　　福星月孛照火炁　月犯木星及羅計
　　　　　　土宿三分合命宫　定作樞機并两制
金木水火土(炁孛/計月)水木英靈火計星　土金孛紫又扶身
　　　　　　福星強近相叅月　定是三台侍從臣
二交金木水(火土/炁月)火土交計性剛強　木羅紫炁照三方
　　　　　　　水金若也居官禄　職位還遷入正郎
　　　　　　　火土金星照命中　木金水紫照身宫
　　　　　　　官宫水宿相闗月　閭里稱傳豐富翁
二交金木水(火土/孛月)二交水宿向寅申　孛星犯月吉星辰
　　　　　　　木金火土來臨命　遇此榮華主貴人
二交木水火(土炁/孛月)火土水紫四星竒　二交木孛更臨之
　　　　　　　命身相會斯強曜　賜紫分明又著緋
　　　　　　　禄宫水火二交躔　土炁木曜又相闗
　　　　　　　更居生旺無刑尅　聰俊英豪發少年
二交金木火(土炁/孛月)二交金土炁相闗　木土孛星前後安
　　　　　　　錢糓豐盈無刻剥　榮華富貴俗難攀
二交金水火(土炁/孛月)土孛相逢計月羅　火金强位入官居
　　　　　　　一生水紫同闗命　引從聲名到帝都
　　　　　　　火孛金星對與月　二交水紫照南宫
　　　　　　　土星引從台元好　享禄他時及萬鍾
二交金木(水火土/炁孛月)命宫金土羅兼孛　火計紫星高對月
　　　　　歲星水宿守南方　駙尉武僚居右列
　　　　　剛明火土羅并計　木犯蟾光加孛炁
　　　　　金水計都入命中　狀元及第非常貴
　　　　　二交紫炁向寅申　火土木曜吉星辰
　　　　　此位更加金水孛　照人身命貴無倫
　　　　　火星剛健紫星柔　南北之宫土計㬋
　　　　　土水木金闗月孛　自然富貴两優游
　　太陽定命宫
太陽本是太陰主不為福慶不為禍限宫身命任相逢
男女居之招四五
　　詩曰　一日行一度名曰太陽星推時分節氣一
　　　　　歲一周經入命生時定都從此位成順行
　　　　　逢卯止逆數定枯榮
　　論身宫
月到之宫格局成太陰坐處吉凶生會宫只為無星照
推命之人切辨明
　(大元經星甘石紀之元矞定之陳卓論之皆命宫為/首身宫次之天機例論以命宫為緩身宫為急命宫)
　(者以太陽所在之宫加所生之時順數至夘即就夘/上所得之宫為命似於人無所係月者衆人之身太)
　(陰所在即為身宫實為要害故言月到之宫格局成/太陰坐處吉凶生然人之吉凶禍福率皆在於身宫)
　(則凡推命宜先定於身躔身躔即太陰太陰既定則/禍福無不應者欲知月躔所在即以太陰星正身宫)
　(悉以十二月起常例㸃之至於當閏之月或/前後差互不定即以日直闗節氣及望推之)
　　起太陽法
　　　背閏初過度
正月朔起室二月奎三月胃四月觜五月鬼六月星七
月翼八月亢九月房十月尾十一月斗十二月虚
　　歌云　正室二奎胃暮春　四觜五鬼六星鄰
　　　　　七翼八亢九房宿　尾斗同虚冬月循
　　向閏取中半法
正月朔起危二月壁三婁四畢五井六栁七張八角九
亢十心十一斗十二女
　　歌云　正取危壁季春婁　畢井朱明栁上游
　　　　　次到三秋張角亢　心斗須女暮冬求
　　當閏第三遲訣
正月朔起虚二月危三奎四胃五參六鬼七星八翼九
軫十房十一箕十二斗
　　歌云　春月正虚危又奎　胃參從鬼九夏移
　　　　　秋星翼軫相連帶　房箕三合斗柄移
　(閏月多是十五日或前後一日是初氣為一月節候/即為初氣起日宿依常例㸃以望日與太陽相對晦)
　(朔與太陽同宫其太陰/如此約之萬不失一)
　　論身命所在宫
身在獅子容貎端正身在人馬(寅/)能幹男女命在四角
(大/貴)身在辰強(戌亥無/星方看)身與命或在戌上主人性機狡并
肚腸毒害此不以星辰論強弱
四方有強星　身低詩曰火土加孛有星高
柔星犯月　　身低詩曰富貴不用看星辰
強星犯月　　身低詩曰暗星蝕月天涯也
火土犯月　　身低詩曰星曜分張小二宫
　　　　　　又曰火土太陰同與對詩並見前
　　論身在陷宫為禍
奴婢第一陷相貌第二陷兄弟第三陷游行第四陷
　　論身在高強為福
命宫第一(正/𦂳)官禄第二(正/𦂳)田宅第三(正/𦂳)妻妾第四(正/𦂳)
　　論身在強半
福徳第一(官禄合/元髙)財帛第二(命宫合/元髙)男女第三(田宅合/元髙)
　　身在沉宫
諸曜雖強居暗處身宫沉者是虚儒縱饒學問過顔孟
終没功名禄已殊
　　身在死敗宫
死敗二宫身與命二交強曜入南曹聲名雖則傳州里
縱得為官也不超
　　身宫值陷
身宫值陷居閒地又以其人強曜推強忽有星居大
限中年亦可及緋衣二明強曜午宫當更臨身陷落
何方吉星若也居閒地門蔭之官子細詳身陷無星
四正強縱然不貴足錢糧強星若不加身命財物雖
豐壽不長
　　宫有所主
十二宫中見所主卯為夫兮酉為婦夫婦左右前後宫
不出二交榮孛土申辰前後為僕從寅戌左右属財庫
震離坎兊宫辰别善惡之星從性説巳亥丑未男女宫
鰥寡軰流因獨月
　　論四空
本宫對視并三合四位都縁不見星強曜更加沉溺所
陷纔出没便沉㝠
　　論四正
四正無星身在強難名衣食足錢糧安知四正無強
曜爵秩如何至正郎東西两位無星照南北宫中聚
首星錯雜陰邪無剋剥狀元及第擁旗旌何知人命
有英聲四正無強有一星三四坐髙名位好其人必
定有虚名
　　論五刑
水星刑火火刑金金曜無令陷木星水是天元憂土到
木為禄主怕金刑土人憂木來相尅此徒誰與免刑名
　　天元忌星惡曜
甲計乙羅丙忌火丁孛戊木却為禍已忌金星庚土星
辛陰壬水癸炁過(化囚/也)
　　論星散
每一宫中坐一星此名為散限頭乾仍存四正加臨着
財利驅牽過一生
　(每一宫坐一星無同宫者為散凡星禍福不甚𦂳切/無成多敗區區用心勞煩過生爾仍取強星加四正)
　(見月方可斷其人僅足不爾更寒賤也但每一星人/命罕有值此者有一二星同宫而散者多亦可以此)
　(㫁之如景徳丁丑年正月初七日生/諸星各占一宫惟有火月一處是也)
　　論星聚
星辰聚作一宫安相生相尅性不純正坐四方言食禄
天涯地角必艱辛五七星辰同一位互相辭避難專事
相生即是富豪家相尅還憂貧困悴
　(諸星一宫聚以五緯取次必有相生相尅書云相生/則富貴相尅則貧困憂悴此以序推之也如木在先)
　(火次之土又次之是為相生木為先金次之火又次/之是為相尅若相生坐見月即是富貴之人卿相之)
　(命若相尅更在天涯地角必是艱辛亦不至貧如景/徳丁未六月十八日生人木金火土聚於獅子宫是)
　(也然則星散者五星六曜皆散/星聚者止言五星不言六曜)
　　相生相尅歌
五緯相生與相尅舉此二端為凖則火土水土併水金
此外餘殘鬬相賊如此相生與相惡交互變成一十數
第一火土豐厚人第二水土豐家户第三金水多才藝
第四火木空倉庫第五水火破薄家第六土木無男女
第七木金孛計虚第八水木孤寒聚(一云水火/相刑禦)第九金
火主驕淫(一云金水/土相刑)第十土金頻官府止言同宫并對
照更值太陰福禍愈二交叅錯生異端強弱宫辰量力
取
　　論星辰換宫見月
曽説換宫星照曜素聞火土主豐盈但看金水人才藝
不久京華振大名
　(十二宫皆有五星所主火土換宫正坐見月富貴之/命金水換宫見月巧妙技能之士木水換宫見月清)
　(閑文藝之軰水火換宫/見月薄技飄蓬之人)
　　論火土金木月相叅貴賤
火土要高金木㕘生來富貴世間談若交火土與金木
貧賤催殘實不堪
　(星主看尊卑有金木㕘火土火土叅金木識其尊卑/方可論此處髙為尊處低為卑居先為尊居後為卑)
　(火土居尊金木居卑則謂之金木㕘火土/反此謂之火土㕘金木亦以見月為凖)
　　日月朝天
天門星斗互相迎日在奎婁月次經身命忽臨乾位上
日朝月拱至公卿
　　身命朝天
身居寳瓶奎作命中虚一位為天門生時或逢寅子位
官顯三公近至尊
　　朝天
月到天心象帝王或躔室璧或奎房身命各號前後位
定為將相近清光
　　主星入廟旺
主星入廟在生鄉科甲官星㑹一方更得主星三用滿
少年作相入朝堂
　　背陽
身命宫星前一位太陽君象後先朝一生休作調羮手
纔近清光壽不長
　　月在強宫
強星四正各居高月在強宫又不朝一暗明星如從月
為官災患壽難逃
　　強曜犯月
強曜須教犯月光若逢月陷自乖張有官減尅多閒曠
庻俗財虚不積倉
　　強星從月
強曜強星有數般吉如不吉細推看强星從月無柔弱
八座三台是貴官
　　強星近月
強星若乃兼臨月又要申宫子午高更有權星居十位
亦驚天地振英豪
　　月居惡弱
月犯空閒居惡弱定知父母早抛來強星日月居閒地
異母須知四五胎
　　月㑹柔星
三明一暗居男女月共柔星剥戍辰子息強宫交在照
到頭一子總為親
立命三強與二明太陰交㑹照柔星高文只是推鄉薦
桂籍之中不與名
月落柔星分度間柔星高處善星閒三方不照强星陷
下賤之人處一班
　　蝕神犯月
南北宫中星不强蝕神犯月戍辰方胎方若要加金計
疾病相纒主少亡
　　柔星犯月
若犯柔星兼禄主常流百姓一生難更逢忌曜兼刑煞
只是軍戎受歲寒
富而不貴看星位盖有柔星犯太陰若還四方逢火土
滿堂盈富足資金
　(金木叅火土不犯計孛水炁必主富貴須要二/交孛火土當位也若金木低即成六悲不富)
　　柔星照月
强曜煌煌照八方柔星照月少年亡二交從月居低弱
終身困苦走他鄉
　　水星捧月
月到天門四海明水居雙女一天清月白水清天得地
一星捧月誓横行六壬水木官柔顯金命之人富有成
　　金星捧月
月生滄海耀金牛太白相逢入趙州科甲官星如廟旺
定知年少作公卿
　　木孛捧月
孛星掌禄木同宫捧月那堪向命宫火水計羅官禄位
少年鼎食至三公
忽若相逢天蝎上太陽不照恐無終夾帶身居雙女位
吉星巨蟹作命宫獅子位中多貴禄此名夾貴富重重
六辛命入逢土木丁人合木火皆同忽然一宿居其上
拖紫腰金官顯榮
　　水土入命
强星引從坐元胎水土二星入命來富貴榮華多財帛
家豪金物積成堆
　　水土朝北
身命二宫逢坎方定應水土向南方禄貴相逢朝北位
少年濶歩上朝堂
　　熒惑靣南
北方熒惑木為殃却喜生時背太陽更加命臨獅子位
定知年少禄軒昻
　　金木逢龍
金木相逢㑹亢龍前扶後引貴相逢雷電更加居帝位
佇看平歩至三公
　　宫星拱雷門
宫星二位安身命中拱雷門坐貴人科甲更高時不背
少年平歩上青雲
　　照廟逢貴
五星最忌臨磨蝎惟有當生月喜遊命在丑兮身在未
此位照廟作公侯
　　禄貴夾帶
身命二宫星不照寶瓶磨蝎互相尋禄馬貴人前後擁
腰懸金帶盖垂金
　　引從
命前一位吉星臨命後須逢禄位尋更若主星俱得地
此宫引從福禄臻
　　貴人執劍
甲入身命火來侵見土須當武職臣官貴更臨兼廟旺
少年金榜御書新
土若不臨兼伏逆日生又值賊星刑空亡劍煞如相遇
帶疾刑徒一世貧
　　馬頭帶劍
羅計高強入命宫金臨天馬照其中刑煞更加官禄位
少年名顯振蠻戎
　　貧而樂道
富貴榮華若有心東西南北重相尋明星因有參羅計
(金木/水炁)只是文章不富人
　　論婦人
陰人多陷紫金鄉定是淫邪色慾娘胎元若無善星助
風塵歌舞近侯王
婦人火曜本為夫西没宫中金紫居胎元惡宿多淫慾
更同火曜喜相扶
二明居暗細推詳身居金紫水同鄉不問強星居四正
此人禍患也非常
　　論孤貧
限星柔弱惡宫當更尋身陷落何方受福之人多夭折
孤貧庻得可潜藏
福徳相貌好星辰少年此限富榮身官禄宫無星限照
須教辭富也居貧
　　形色
水旺之人秀耳輪金人靣白皓然頭木星位旺雙眸俊
火曜之人厚白唇隆凖土肥中岳聳額高方廣紫星真
陰陽命見人端麗羅計孛生出俗倫
　　二交主貧富
二交身見在寅申四正無星却發財
　(如四正逢水紫主破蕩子午尤𦂳不問二交在身紫/氣逢之則為十六事身命見之尤𦂳不問三合水加)
　(紫主疾金/加紫主刑)
　　十六事
僧道　疾病　孤害　刑厄　雙生　過房　貧乏
破家　愚魯　異胎　信向　異母　外學　鰥寡
絶嗣　不善終
　　論大小限
大小二限最清竒學者雖多得者稀六曜隨宫分禍福
五星次第定安危
二明三暗多為福太歲其人有㫖歸不是其人莫傳受
等閑容易泄天機
　　論限有輕重
限有輕重從頭説重言遂事輕屯蹇重時強曜衆通知
輕與柔星獨闗見
　　　　　　　　　　　　　　假令卯是隂位
　　　　　　　　　　　　　　從後起陽位從
　　　　　　　　　　　　　　前起
　　　　　　　　　　　　　　一歳二歳在卯
　　　　　　　　　　　　　　三四對照五起
　　　　　　　　　　　　　　亥六起未
　　　　　　　　　　　　　　辰在陽三在辰
　　　　　　　　　　　　　　三四對照五起
　　　　　　　　　　　　　　申次在子
宫辰十二一周天禍福依憑信是先卯戌子宫言十四
　卯六乙八戌五乾九癸五子九
亥辰十載次推遷
　亥四壬六辰五巽五
己宫十一無加減
　己六丙五
申午加寅十五年
　申七寅八午九丁六
丑未八年十二酉
　丑四艮四未二坤六酉六辛六
寅方十六看終躔
天地人三方人居於中晝夜運行日自東出西入故東
西為之三主寅夘辰為初主己午未為中主申酉戌為
末主餘皆為身後之宫天機大約與今之洞微𤣥象璧
玉三限雖少異而大意無殊但以見生星辰所主謂之
元頭星性氣斷之災福可見大約亦從卯上起其數一
依上篇取定之
　　論元頭限
　　　　大限元頭要近身　却看辰己午星辰
　　　　卓然火土相臨照　磊落文章冠縉紳
　　　　太陰為限弱同宫　或然相望也為凶
　　　　本命若還無根柢　此限交之命必終
　　論金木限
　　　　木星為限金相望　刑水之星見月光
　　　　疾厄若無強曜助　其人要死在長江
　　　　金限相逢計與羅　自然財散自消磨
　　　　或然柔曜來相凑　憔悴危亡怎奈何
　　　　金星為限主傷財　僧道之人尚有灾
　　　　倘若木柔為小限　自然疾困破家財
　　　　金木身命催限照　可怕灾星四象臨
　　　　若不目盲終是夭　疾困孤寒不稱心
　　　　行年如是金當限　限有元初金木見
　　　　損財傷病又遭官　要好且須熒孛見
　　　　何期短夭壽年厄　限内逢金入木時
　　　　不要行年逢木限　限時身世且抛離
　　　　金星為限木星來　此限交之必有灾
　　　　更有木陰相對望　器小無成惹禍媒
　　　　金若為限㑹於木　此限木交須命促
　　　　貴者停官富者灾　小人逢此遭刑獄
　　論火金限
　　　　火星為限來相逐　二交坐命半為福
　　　　或居大限及身宫　淫色傷財主壽促
　　　　金星為限火星侵　斷定其人至死淫
　　　　更被木星來㑹此　定傷骨肉復傷心
　
　
　
　星學大成卷三十
