#+TITLE: 卜法詳考-清-胡煦
#+DATE: 2016-06-11 12:23:21
#+SOURCE: github.com/kanripo/KR3g0032 master a17d871b                
欽定四庫全書　　　　　子部七
　卜法詳考　　　　　　　術數類四(占卜之屬/)
　　提要
　　　　(臣/)等謹按卜法詳考八卷
　　　國朝胡煦撰煦有周易函書約註已著録考古
　　　　者大事多用卜故尚書言龜者居多漢書藝
　　　　文志載龜書五十二卷夏龜二十六卷南龜
　　　　書二十八卷巨龜三十六卷雜龜十六卷則
　　　　漢時其書猶多漢文帝大横之兆即其繇詞
　　　　禇少孫補龜䇿𫝊所述即其占法也隋書經
　　　　籍志僅載龜經一卷註晉掌卜大夫史蘇撰
　　　　又龜卜五兆動摇訣一卷不註姓名則漢志
　　　　所録已亡矣舊唐書經籍志絶不載及龜卜
　　　　新唐書藝文志乃載孫思邈龜經一卷又五
　　　　兆算經一卷龜卜五兆動摇經訣一卷已多
　　　　於前宋史藝文志又頓増史蘇以下十九部
　　　　其為輾轉依託可以槩見今其書亦率不傳
　　　　傳於世者惟元陸森玉靈聚義最著然其書
　　　　蕪雜殊乏雅馴煦集此篇首列周禮尚書之
　　　　文本經訓也次列史記龜策傳以其猶近古
　　　　也次列古龜經(按此經不著名氏盖亦出自/後人非史蘇孫思邈書也)
　　　　次列全賜三圖次列楊時喬龜卜辨次列龜
　　　　繇詞皆叅考以古義也次列玉靈秘本次列
　　　　古法彚選皆近代術士之所傳旁稽以盡其
　　　　變也葢古占法之傳于今與今占法之不悖
　　　　于理者大畧已具于此雖非周官太卜之舊
　　　　然較之卜肆鄙俚之本則具有條理其駁唐
　　　　李華明季本楊時喬卜用生龜之説亦極為
　　　　明析存此一家亦可以見古人鑽灼之梗槩
　　　　也舊附所纂周易函書中考其所言與解易
　　　　之書究為不類今别著録于術數家焉乾隆
　　　　四十六年十一月恭校上
　　　　　　　　　總纂官(臣/)紀昀(臣/)陸錫熊(臣/)孫士毅
　　　　　　　　　　總　校　官　(臣/)　陸　費　墀
卜法詳考原序
聖人之用蓍龜用其靈也靈非蓍龜所能有也是五行
之端倪隂陽之呈露太極之大用也太極者元化之宰
至虚極靈善應而不以言說藏之淵淵而不知其極也
出之浩浩而未見其窮也充諸兩間形為萬物莫之盈
莫之歉也故天地者大化之靈府也資元以生何物不
載此靈府聖人其靈之特異者耳飛潛動植則靈之分
布者也其自無而有也是此靈之出也是開舒布散而
顯諸仁也其自有而化也是此靈之入也是收斂翕聚
而藏諸用也聖人居其所居應其所應?則靈隠而敦
化之本偕天以貞用則靈顯而位育之理與化同運是
與靈俱靈而渾一不分者也謂動物靈而植物不靈生
物靈而死物不靈者非也無有靈蠢動植無有精粗巨
細而不毓靈於大化之元宰取靈於不竭之府藏者也
據人而論物宜不靈於人乃皮狐之與狐狸且有前知
捷若影響者矣然猶具能知之性也以生人之知而求
知於無靈之死龜不靈之腐草何居乎為所資之靈固
大化之分給而兹其反也有靈以攝之而使之反則反
者載靈以入安謂死之而死腐之而腐乎夫人之耳聰
目明足行手握心知意識亦極靈妙矣上通浩𣺌下徹
窮泉前極往古後盡來􁨡藏天下之萬有而不見其盈
應天下之萬變而莫窮其始隆諸㕘賛而莫窮其際皆
一靈之運量而已逮於生子而其靈復然逮於生孫而
其靈復然即由孫子而至於無窮亦莫不有然則一靈
之𣲖衍如此其無盡也乃由此而上遡之其父母之靈
與我不殊也其祖宗之靈與父母不殊也由祖宗而遡
諸無始之始諒必有資靈以分給者矣則靈府不匱之
藏也夫萬物之靈何勿取給於靈府一源之水何有清
濁一元之化何有靈蠢則不得謂植物之無靈矣或曰
形不靈而神靈氣不靈而性靈其生也神與形具其死
也神與形離安得以枯朽之骨比靈於運動之宰曰非
也謂神與形異此猶有對峙之見存也對峙之見存則
靈蠢之說異夫萬物靡不資靈於靈府靈府者性命形
氣之大聚資生之大始也旣同資靈於靈府矣一範之
模此圓而彼方乎一源之水此清而彼濁乎一本之靈
謂此靈而彼蠢乎夫逺祖之骨可以福至逺之孫靈乎
不靈乎故夫形氣皆至靈之聚也且夫自古及今其形
氣之資生盖不知幾千萬年矣藉形氣而非靈則天地
間不皆形氣之充牣乎乃卒未見夫形氣之塞也則一
靈之攝而反也是旣開而復合旣聚而復散旣闢而復
翕之義也故遺神之氣皆靈氣遺性之形皆靈形也或
以朽株枯骨為聖人假之以通神明之具非也夫朽株
亦靈也不待寄靈於朽株也枯骨亦靈也不待寄靈於
枯骨也盖聖人之有取於蓍龜是精㣲之寓妙道之存
也第其靈妙幽潛𠖇漠之中不有以啟其機發其秘則
蚩蚩之氓将不知有神明故曰幾者動之㣲也何物不
具此靈幾何物不有此動静彼蓍與龜特聖人實指之
以顯神明之用耳夫蓍之較然無偽猶尚若此之顯且
著也則夫資始之元所各正而保合者含靈秘妙宜不
啻百千萬倍於兹當益愈較然其顯且著矣故聖人之
立教也和順於道徳而理於義窮理盡性以至於命君
子之奉若而省脩也如臨深淵如履薄冰雍正六年八
月中秋後二日光山胡煦滄曉氏自序
欽定四庫全書
　卜法詳考卷一
　　　　　　　　　　　　禮部侍郎胡煦撰
　　選龜
周禮龜人掌六龜之屬各有名物天龜曰靈屬地龜曰
繹屬東龜曰果屬西龜曰靁屬南龜曰獵屬北龜曰若
屬各以其方之色與其體辨之
　註龜人主治龜以待卜者屬言非一也天龜元俯者
　靈也地龜黄仰者繹也東龜青前弇果也西龜白左
　倪靁也南龜赤後弇獵也北龜黑右倪若也元黄青
　白赤是其色也俯仰前弇後弇左倪右倪是其體也
　鄭氏曰屬言非一也色謂天龜元地龜黄東龜青西
　龜白南龜赤北龜黒龜俯者靈仰者繹前弇果後弇
　獵左倪靁右倪若是其體也東龜南龜長前後在陽
　象經也西龜北龜長左右在隂象緯也天龜俯地龜
　仰東龜前南龜却西龜左北龜右各從其偶也杜子
　春讀果為祼
　全氏曰盖天龜首俯地龜首仰爾雅謂之謝龜甲前
　長者謂之果甲後長者謂之獵首左倪甲亦偏左者
　謂之不類首右倪甲亦偏右者謂之不若色有五色
　方有五方各有所宜用故各以其室藏之使可辨也
　此所謂體也非兆之體色也
　又曰龜腹有十類一曰神龜言通於神眀也二曰靈
　龜言可以卜也三曰攝龜言善開張也(今名夾/蛇龜)四曰
　寳龜言大也五曰文龜言文彩也六曰蓍龜言伏扵
　叢蓍也七曰山龜言居扵陸也八曰澤龜言産扵澤
　也九曰水龜言能伏扵水也十曰火龜言能伏扵火
　也物含異氣有不可以常理推也
　　取龜攻龜
凡取龜用秋時攻龜用春時各以其物入扵龜室
　註龜至秋而堅成可以取之至春而乾實可以滌治
　物色也龜色不同故所藏之室亦異也
　秋物成之時故秋取之厯冬至春而乾故春攻之攻
　治也物色也六龜各入扵一室煦按物者兼體色而
　言也此云攻龜用春時又云厯冬至春而乾可知取
　龜之時即殺龜之時也若是生龜厯冬至春何乾之
　可言取之在秋攻之在春攻龜為釁龜而言非謂至春
　始殺之也
　　釁龜
上春釁龜祭祀先卜若有祭祀則奉龜以徃旅亦如之
喪亦如之(此云上春釁龜即所/云開龜用春時也)
　上春夏正建寅之月釁者殺牲取血以塗龜甲神之
　也先卜始為卜筮者也天曰祀地曰祭先卜是人合
　曰享下祭祀泛言奉猶送也送之扵所當卜奉龜以
　徃所以待卜以祈福扵天地山川也旅諸小祀也
　　開龜四兆
卜師掌開龜之四兆一曰方兆二曰功兆三曰義兆四
曰弓兆凡卜事眂髙揚火以作龜致其墨凡卜随龜之
上下左右隂陽以授命龜者而詔相之
　註卜師佐太卜者開龜者開龜之下體去其外甲而
　存其下甲中有橫直之文者以卜也下甲中有直文
　者所以分左右隂陽也橫有五文以分十二位者象
　五行也去其上下不可以為兆可開鑿而燋以為兆
　者上下各四故曰四兆或曰方是卜其行事之方功
　是卜其可成之功義是卜其當為之宜弓乃取諸張
　弛之象大事太卜眡髙則此卜事乃小事也揚發也
　熾其火以灼龜也致其墨眀其兆廣之大小也上仰
　也下俯也左左倪也右右倪也隂後弇也陽前弇也
　卜師辨之以授太卜焉煦按此云致其墨則是令墨
　之自來非塗之以墨可知也又按去外甲存下甲乃
　蔵龜時事此在臨用時當是取下甲而開為方形以
　便灼也觀此曰有橫直之文便是審視下甲而取為
　正方耳
　按凡卜眡髙謂太卜不眡髙者皆卜師眡髙以示涖
　卜揚猶熾也熾火以灼之而作其兆致其墨者卜必
　先墨畫龜定其疆界(俗下之卜刻為方形即定/其疆界也但云墨畫未是)然後
　灼之而以所折之兆正食其處為吉洛誥所云唯洛
　食是也(此云正食其處吉以所食/有上下左右内外故也)
　鄭氏曰所卜者皆各用其龜大祭祀喪事太卜命龜
　則大貞小宗伯命龜其他卜師命龜卜人作龜卜人
　作龜則亦辨龜以授卜師上仰者也下俯者也左左
　倪也右右倪也隂後弇也陽前弇也詔相告以辭及
　威儀(其形既異/故亦異詞)
　全氏曰春開功兆功積累之象也木從土漸故其體
　直夏開義兆義利之和火從土蓄其體銳秋開弓兆
　其體為半䂓者金從革之象也冬開方兆其體半矩
　水土之分方為曲也煦按方者土曲者水一體具此
　二形故曰方為曲半矩是也
　又曰冬令水專氣比水而和滋木從義生扵金從仁
　土賊之其勢崩(言囚/也)火敵之其光冥(言死/也)春令木專
　氣比木而和滋土而榮生火從義生扵水從仁金制
　之則木不材其斧斤無鋒(言囚/也)夏令火專氣比火而
　和生土從義生扵木從仁水制之罔濟(言囚/也)金爍之
　而流(言死/也)秋令金專氣比金而和趨火而存(言火之/囚四無)
　(用/)生水從義生扵土從仁木既堅矣斷之用辛(木被/剋也)
截錄廣信楊時喬全書本序考之六經唯言龜卜不言
卜理卜法洪範言之特舉其端史記龜䇿𫝊褚氏補傳
皆食墨鑚灼觀拆釁龜又皆敗龜之事竊意神龜至靈
知天道出即為瑞聖人重其靈瑞敬為居室藏之建官
守之繼世遺之凡占必以圭璧盛禮求之至重至慎而
聖徳好生凡物愛之各盡其性安得剝殺之且靈龜食
息能先知亦安能致其剝殺之者唐李氏華作卜論曾
疑及此近日季氏本作卜筮論謂殺龜鑚灼釁牲禳不
祥乃後世術家小法行扵雞卜等物者(煦按雞卜用雞/骨以卜若殺羊)
(而骨卜皆/此類也)周末秦漢時君惡龜卜言吉凶害其所為遂
以殺龜為古制史記兩𫝊首引宋元王事為徵註周禮
者誤信以為然至今以妄𫝊妄令龜卜古道不眀扵世
可慨矣余令次子任中習周禮戴記諸書乃令本此考
之六經諸史以復古之道如焌契定墨辨位蒸氣食坼
辨兆始卜則出龜卜畢則藏龜一如蓍儀至三兆四兆
五兆皆據鄭氏王氏所註周禮及全氏本叅酌諸家言
合者并存之煦按漢去古未遠當宗史記唐李氏季氏
皆後儒也必謂生龜始為至靈則未知聖人用敗龜之
道矣煦按卜蓍非小道也皆聖人假物之微而用以探
造化之精藴發天地之靈府者也由其小推其大由其
動推其静由其顯推其隠一坼之微有首足中外之辨
有俯仰開合舒歛之分而無窮之妙義具焉是天人合
一之機緘隠顯流通之妙諦也逹其微者即此是道然
古者聖人之制極有關係而今絶不復得者已有三焉
韶武夏濩之樂三代猶存逮至漢初僅存鹿鳴騶虞伐
檀文王四篇未久而盡失之今其聲容不復覩矣古者琴
瑟並傳而今則雲和之雅𣺌無徴矣古者龜蓍並重而
　　　　　　法迄不復聞矣夫瑟猶一器之微也昭
徳象功之理不傳則無以見聖人之至治吉凶同患之
理不著則無以前民用辨吉凶而達性命精微之故矣
兹幸得楊氏全書龜卜一考急登而録之俟諸博雅君
子考訂云耳但謂卜用生龜則非也聖人之以筮卜教
也非直前知之具為占而已也將直以此為道之寓也
其用敗龜與蓍草也使知朽骨腐草無不含天地之至
靈此正天地一元之布濩隂陽造化之靈機即物而存
顯而易見者也史記之文出扵司馬其時去古未逺因
仍遺文節而為傳所言皆敗龜之事鄭王二氏註釋周
禮悉以敗龜為言非其傳流有㨿能臆為之解乎唐之
李氏明之季氏楊氏去古旣遥乃為翻新出竒之論何見
之陋也以最逺最陋之渺知議聖人最尊最貴之大道
使夫好竒者習而傳焉皆足以紊經制而亂大常何未
聞紀伯夏五之義也如謂聖人愛物必無剥殺之事然
則三牲五鼎獨非可愛之物乎且龜之為典既重不過
天子藏之諸侯藏之而已寧至濫觴乎况國之大貞大
兵大典扵是乎繫必非小故至扵蒸氣之說特為生龜
而言經之與典悉無此文是因焌契而妄自揣度者耳
又謂始卜則出龜卜畢則藏龜謹按藏龜在未卜之先
所以備将卜之用所謂寧王遺我大寳龜此即蔵之以
待用者也今将藏龜說作既卜後事亦非也卜法莫備
扵周禮既卜之後無藏龜之文可知藏龜非卜後事矣
曲禮云龜莢敝則埋之此則真卜後事也
　全氏曰夫鑿龜用契何也詩曰爰契我龜夫契荆之
　為也取銳首以灼龜猶木鑿也荆為楚物故儀禮謂
　之楚焞置扵燋炬以存火致燼謂之墨故曰揚火以
　作龜致其墨火之所灼則墨因而形之拆之所裂則
　墨因而食之煦按此墨之為言是燋灼時烟煤之色
　也苐以燋契二事合而為一則未當盖契所以刻畫
　其方燋則灼之以火以致其墨以求其坼者也又曰
　四兆者開方之四象也以四象而兼五行之十干四
　體静逢日之干為動經兆百有二十者何曰四體各
　具其五兆五兆之開方各當乎六十五其六為三十
　故合之為百有二十頌辭千有二百者何曰經兆之
　遇日各當乎十干三乗其十為三百故合之為千有
　二百四體開兆為四方以五兆應三兆而六分之五
　六乗為三十合四方乗之故百有二十此經兆也其
　頌千有二百以四方各三十兆各直其日之六十合
　為三百又四乗其三百則千有二百之頌數也煦按
　四體静逢日之干為動此亦兼日干而論如卦爻暗動
　之説特卦爻論支此論干耳然既曰經兆之遇日各
　當乎十干又曰各直其日之六十或亦兼干支而論
　也(今按各當乎六/十此十字當羡)
　季氏曰龜有十二兆又乗之以十干如甲乙丙丁之
　屬又乗之以十事如君臣父子夫婦昆弟朋友之屬
　則為千二百未知然否
　鄭氏曰開開出其占書也經兆百二十體今言四兆
　者分之為四部若易之二篇其云方功義弓之名未
　聞(方功義弓見/後圗分四季)又曰開龜之兆兆謂灼而得之也
　劉氏曰開龜者将卜則開龜此謂開龜笥也非謂其
　開龜之下體去其外甲然後燋之其下甲中有直文
　者所以分左右隂陽也横有五文以分十二位去其
　上下不可以為兆可開而燋者左右各四故曰四兆煦
　按既云可開而燋者左右各四則是臨燋時扵直文
　之左右審其甲乙丙丁腰金兠財四季之位刻為方
　形然後置燋耳今吴下俗卜猶然乃又以開為開龜
　笥非自背乎至云非開下體則信然矣盖開下體乃
　春時攻龜之事非及臨燋而始開之也
　　燋契(燋契爵二/音契音楔)
菙(時隨切/音橤)氏掌共燋契以待卜事凡卜以眀火爇燋遂
龡其焌(音/俊)契以授卜師遂役之
　註菙荆木也灼龜用之因名其官曰菙氏燋即灼龜
　之木也契開龜之鑿也卜則爇燋以灼龜用鑿以開
　龜菙人共之以待卜師用之也明火以陽燧取火扵
　日明之至也焌者契之銳頭者以此焌契炷扵燋火
　吹之使熾以授卜師遂聽其役也鄭氏讀焌如戈鐏
　之鐏謂以契炷扵爝火而吹之也契既燃以授卜師
　用鑿龜也役之使助之也煦按契者刻劃之稱古者
　書契用鉛刀刻劃其簡䇿持以為約信之具夬决即
　刻劃之義也契字周禮音楔朱子音器按此即書
　契之契宗朱子為是謂刻劃其龜板之下方以定其
　上下内外之限周禮所云開龜是也此猶在未灼時
　契而後燋必扵所契之地故曰焌契火非吹不燃故
　曰龡其焌契(龡即/吹字)
　全氏曰凡灼龜以四時分四體三禮圖曰春灼後左
　夏灼前左秋灼前右冬灼後右煦按開龜之法因四
　時而分至扵灼龜則所開之方全在灼中無所分也
　此云分四時而灼之或另一法不與龜經史記同也
大雅綿第三章周原膴膴堇荼如飴爰始爰謀爰契我
龜曰止曰時築室于茲
　註契所以燃火而灼龜者也儀禮所謂楚焞是也或
　曰以刀刻龜甲欲鑚之處也煦按今之龜卜以刀刻
　龜下為方形當即其遺法
　　定墨
玉藻卜人定龜史定墨君定體
　註周禮龜人所掌有天地四方六者之異各以方色
　與體辨之隨所卜之事各有宜用所謂卜人定龜也
　史定墨者凡卜必以墨畫龜以求吉兆乃鑚之以觀
　其所拆若從墨而拆大謂之兆廣若裂其旁岐細出
　則謂之璺拆亦謂之兆璺韻書璺音問器破而未離
　之名也體者兆象之形體謂决定其吉凶也疏曰尊
　者視大卑者視小煦按此云以墨畫龜與作烟煤之
　色者不同然周禮明曰致其墨矣有因而致之者其
　非畫也可知葢火之所灼必將有黒色形焉故曰致
　其墨黒色旣形其拆必著逮於拆之所至有及墨之
　分有不及墨之分有溢墨之分因有食墨不食墨之
　異此旣拆而占之之時所謂兆廣兆璺是也然旣曰
　凡卜必以墨畫龜以求吉兆或刻劃方形之時先以
　墨畫其方形亦未可定
　　食墨
洛誥予惟乙夘朝至于洛師我卜河朔黎水我乃卜澗
水東瀍水西唯洛食我又卜瀍水東亦唯洛食伻來以
圖及獻卜
　註乙夘即召誥之乙夘也洛師猶言京師也河朔黎
　水河北黎水交流之内也澗水東瀍水西王城也朝
　㑹之地瀍水東下都也處商民之地王城在澗瀍之
　間下都在瀍水之外其地皆近洛水故兩云惟洛食
　也食者史先定墨而灼龜之兆正食其墨也伻使也
　圗洛之地圖也獻卜獻其卜之兆辭也煦按經文但
　有洛食而不云食墨蔡氏註乃始有食墨之説非食
　墨也葢龜甲所開之方雖不及一寸必將有東西存
　焉澗瀍與洛既有東西則所云食洛者可知矣
王拜手稽首曰公不敢不敬天之休來相宅其作周匹
休公既定宅伻來視予卜休恒吉我二人共貞公其以
予萬億年敬天之休拜手稽首誨言
　註此王授使者復公之辭也王拜手稽首者成王尊
　異周公而重其禮也匹配也公不敢不敬天之休命
　來相宅為周匹休之地言卜洛以配周命扵無窮也
　視示也示我以卜之休美而常吉者也二人成王周
　公也貞猶當也十萬曰億言周公宅洛規模宏逺以我
　萬億年敬天休命故又拜手稽首以謝周公告卜之
　誨言煦按周易貞字在體上言皆正固之義故止謂
　之為幹在用上言皆成也定也之義此則二人之所
　成定者也解為當字未確觀二人共貞之言可知定
　都非細故此即周禮所云大貞者也
　　三兆
太卜掌三兆之法一曰玉兆二曰瓦兆三曰原兆其經
兆之體皆百有二十其頌皆千有二百掌三易之法一
曰連山二曰歸藏三曰周易其經卦皆八其别皆六十
有四掌三夢之法一曰致夢二曰觭夢三曰咸陟其經
運十其别九十
　註太卜卜官之長問龜曰卜兆灼龜而占之象也玉
　兆璺罅如玉屬陽瓦兆暴裂如瓦屬陰原兆拆裂如
　原田陰陽雜也經常也三兆之法其常體各有一百
　二十也頌占兆之繇辭也每體一繇則得千有二百
　也三易伏羲曰連山黄帝曰歸藏文王曰周易夢者
　精神所感亦知吉凶致夢出扵思慮有因而致者觭
　夢竒怪之夢無心感物曰咸陟升也進也謂無所思
　慮而自有其夢也占夢以嵗時日月星辰為運夢之
　吉凶每運九變故其别九十鄭興曰經運是眡祲所
　掌十煇也王者扵天日也夜有夢則晝視日旁之氣
　以占其吉凶凡所占者十煇每煇九變其術今亡也
　疏曰太卜所掌先三兆後三易次三夢者夢蓍並重
　夢以叶卜筮故以先後為次
　王氏曰以龜占象之謂卜以火灼龜其象可占之謂
　兆三兆之法専掌扵太卜而兼及扵三易三夢者易
　與夢亦占也其屬有􁍻人占夢而太卜為之長三兆
　鄭氏以為其象似玉瓦原之璺罅上古以來作其法
　可用者有三原原田也頌謂繇(直又/切)也三法體繇之
　數同其名異占耳百二十每體十繇體有五色又重
　之以墨拆也五色者洪範所謂曰雨曰濟曰圛曰蟊
　曰尅煦按三兆者坼之所形其大小有此三等也玉
　無坼而有璺故謂璺為瑕璺字從玉釋為器破未離
　即瑕之象也有似扵坼而非坼故以無形之坼為玉
　兆瓦以覆屋不可有坼陶冶之時務期宻緻或其水
　土未和經火而坼出其坼亦小特比扵璺有形可見
　耳故以小坼為瓦兆原謂田原土當冬令燥而枯裂必
　有大拆形焉故謂之原兆即兆廣者也是則玉兆者
　坼而未形者也瓦兆者小拆也原兆者大拆也此三
　兆也
　全氏曰原者田原也亢暘為旱則田龜拆瓦者瓦分
　也毁瓦為塊以觀其拆(此又另/一卜法)玉兆者玉裂則紋微也
　又曰玉兆者金兆金不裂而玉裂故言為玉瓦兆者土
　兆土不裂而瓦裂故言為瓦原兆者水兆水不裂而
　原裂故言為原三兆者異代之别名五兆者三兆之
　各具也顓頊曰玉兆夏人修之取玉之坼帝堯曰瓦
　兆􁅏人修之取瓦之拆黄帝曰原兆周人修之取原
　之拆未知然否
　　五兆
洪範七卟疑擇建立卜筮人乃命卜筮曰雨曰霽曰蒙
曰驛曰克
　註此卜兆也雨者如雨其兆為水霽者開霽其兆為
　火蒙者蒙昧其兆為木驛者絡繹不屬其兆為金克
　者交錯有相勝之意其兆為土煦按蒙即蒙卦之蒙取
　将欲開明之義非蒙昧也東方将明之色明而未明
　故其色蒼是也
　全氏曰五兆見於洪範七稽疑曰雨曰霽曰蒙曰繹
　曰克夫雨水也霽火也蒙木也繹金也克土也五行
　各有其體故以其體求之三兆者墨拆墨之兆廣拆
　之兆微廣則吉微則晦也五兆五行之體五色之體
　色曲為水銳為火直為木圓為金横為土是謂五體
　謂之色者不可以五體求也如雨者為水如霽者為
　火如蒙者為木如繹者為金如克者為土雨霽易知
　也蒙者如明而不昧繹者聯屬而不斷克者小大相
　伐繹霽為吉蒙為不顯雨為不舒克為不勝然事相
　宜者有吉道存焉
　左傳哀公九年夏宋公伐鄭秋晉鞅卜救鄭遇水適
　火服䖍註卜法横者為土立者為木斜向經者為金
　背經者為火因兆而細者為水今水兆南行適火方
　故可伐姜
曰貞曰悔
　註此占卦也内卦為貞外卦為悔左傳蠱之貞風其
　悔山是也又有以本卦為貞之卦為悔國語貞屯悔
　豫皆八是也
凡七卜五占用二衍忒
　註衍推忒過也所以推人事之過差也
立時人作卜筮三人占則從二人之言
　註凡卜筮必立三人以相叅考舊說卜有玉兆瓦兆
　原兆筮有連山歸藏周易者非是謂之三人非三卜
　筮也
　　八命
以邦事作龜之八命一曰征二曰象三曰與四曰謀五
曰果六曰至七曰雨八曰瘳
　註國有大事則作龜而命之有此八者征行討征役
　也象天象變動也與與人共事也謀圖事扵人也果
　事成與否也至人至與否也雨禱雨也瘳療疾也
　鄭氏曰國之大事待蓍龜而决者有八定作其辭扵
　将卜以命龜也鄭司農云征謂征伐象謂災變雲物
　𫝊曰天事恒象是也與謂錫與人物也謀謂謀議也
　果謂事成與否也至謂至否也雨謂雨否也瘳謂疾
　瘳否也鄭謂征亦云行廵狩也與謂所與共事也果
　謂以勇决為之
以八命者賛三兆三易三夢之占以觀國家之吉凶以
詔救政
　註以八命作龜則以龜筮夢三者合聚而占之而國
　家之災祥皆可以前知者乃詔告扵王俾修政而救
　之
　賛佐也以此八事賛王命卜筮叅之以夢非徒占其
　事之可為與否又佐明其繇之占演其意示國家餘
　事之吉凶使王修政以救之也
凡國大貞卜立君卜大封則眡髙作龜大祭祀則眡髙
命龜凡小事涖卜國大遷大師則貞龜凡旅陳龜凡喪
事命龜
　註大貞大事求正扵龜卜也卜立君無嫡冡卜可立
　者卜大封封建諸侯也眡髙眡龜骨髙可灼之處作
　龜以火灼之而作其兆也命龜命龜以所卜之事也
　涖臨也大事宗伯涖卜小事則太卜自涖之貞龜正
　之扵卜位而不命也陳龜陳之扵祭所而不卜也喪
　事命龜卜葬兆也謹按舊本大貞句立君句大封句
　作龜句非也果如此成句則大貞句無所著而作龜
　句亦無所承矣此當為大貞卜句謂大有所成則卜
　之立君卜句重其事則卜之大封則眡髙作龜句與
　大祭祀則眡髙命龜相對始為宜耳貞者正而成終
　故有定義存焉如成邑定都我二人共貞是也又按
　貞字乃成定之義程子扵周易乾卦中亦作成字解盖
　元之所亨至扵貞而始成故也朱子曰正而固正即
　成字之義固即定字之義特正乃成之餘義固即定
　中之義耳縁物必既成然後能正位扵此從未有不
　固而可以為定者也是成定二字乃實義也我二人
　共貞便是說我二人成定此邑不可以正固言也
　註國有大疑則願得正有終舊謂問非也國有大疑
　則以正終卜扵蓍龜謂之大貞卜立君國無冡嫡卜
　可立者也大封封建諸侯易所謂利建侯朱子以為
　皆卜立君之占是也眡可灼處亦宗伯也大事宗伯
　涖卜卜用龜之腹骨骨近足者其部髙作龜謂以火
　灼之以作兆也命龜告龜以所卜之事不視作者大
　祭祀輕扵大貞也凡小事謂太卜事中差小者非筮
　人之小事也(大事卜小事筮若事小/當入九筮不合入此)涖卜代宗伯也
　貞龜正龜扵卜位也大遷大師又輕扵大祭祀故不
　親命龜陳龜陳扵饌處而不親正龜亦以卜旅又輕
　扵大遷大師以旅祭非常故也凡喪事筮宅卜日天
　子卜𦵏兆太卜命龜者重喪禮次大祭祀也凡云命
　龜者命之而不作作者其屬也凡云作者作之而不
　命則命者小宗伯也煦按大貞即成事有終之義如
　周公營洛此大事也謂為我二人共貞是也
　全氏曰凡卜大貞太卜則眡髙作龜大祭祀則眡髙
　命龜大遷大師則貞龜旅則陳龜喪事則命龜夫大
　貞者大疑事而求正也卜眡髙者視龜背之髙者而
　鑿之故曰作龜煦按疑事求正此解亦當
　　八頌
占人掌占龜以八􁍻占八頌以八卦占􁍻之八故以眡
吉凶凡卜􁍻君占體大夫占色史占墨卜人占拆凡卜
􁍻既事則繫幣以比其命嵗終則計其占之中否
　註占人主占蓍龜之卦兆吉凶者占人亦占􁍻以龜
　為主将占八命之事先以蓍􁍻之而以八頌占之八
　卦即三易之經卦也八故八事之故也龜有頌頌者
　占兆之辭􁍻有故故者合􁍻之辭以􁍻占兆之頌以
　卦占􁍻之故然後兩觀其從違而斷其吉凶也凡卜
　􁍻龜為卜蓍為􁍻也體兆之象也色兆之氣也墨兆
　之廣也坼兆之璺也體有吉凶色有善惡墨有大小
　坼有微明尊者視兆象而已卑者以次詳其餘焉體
　色墨坼皆龜卜而曰凡卜􁍻者國之大事既􁍻後卜以
　卜為主也既占則書命卜之辭與禮神之幣而繫之
　扵龜比恊也計占之中否用以進退占人之能否也
　煦按計其占之中否註謂進退占人之能否恐未必
　然盖占以八頌則其中與否頌得而主之非占人得
　而主之也故知計其占之中否當是驗其頌之當與
　不當耳聖人大經大制當别有妙處也八故即征象
　與謀之八事皆有其故故占之
　鄭氏曰凡大事皆先筮而後卜筮短龜長主其長者
　占人兼掌之八􁍻八頌八故即太卜邦事作龜之八
　命也謂将卜八事先以蓍􁍻之是曰八􁍻凡􁍻之占
　用卦爻龜之占用頌辭今言八􁍻占八頌者以􁍻之
　吉凶同乎龜占故占􁍻之辭亦名頌也以八卦占􁍻
　之八故者謂八事不卜而徒􁍻之八卦即八􁍻之卦
　也君意専欲從􁍻不假更卜則以八􁍻之卦占其吉
　凶以告王也
　全氏曰旣灼得坼則君占其體大夫占色史占墨卜
　人占坼夫四體猶􁍻之四象也色雨霽蒙繹克也墨
　坼之大坼支兆也龜有體色兆亦有體色龜之體色
　卜師龜人辨之兆之體色君大夫定之墨者火灼之
　墨旣灼而覆視之拆大者謂之食墨小者謂之不食
　拆取其大故以食墨者為吉拆支兆也細微之事委
　扵卜人其義則斷扵君子也煦按體即俯仰倪弇之
　類君所定也色即青黄赤白之類大夫所定也墨即
　所刻之方將以容火而致墨此史所定也坼即玉瓦
　原之類卜人所占也而皆謂為占者皆占中之事也
　玉藻卜人定龜㦯止因事之大小而定其龜之大小
　耳
　又曰夫神物之知人宜莫爽也而有中否者神之格
　思不可度也卜主五行之相生凡克伐者為雜亂故
　謂之違旣卜論占墨者本也凡食無不吉體次之貴
　專一也五行隨所見各審所宜一坼一璺得其配皆
　吉兆也
　　祝辭
命龜曰假爾太龜有常假爾太龜有常兹年月日卜者
某為某卜某事敢告先卜之神太龜之靈吉凶臧否罔
不周知得則告吉失則告凶唯神靈是從告畢蔵龜皆
如筮儀
　曲禮曰龜甲敝則埋之白虎通曰筮龜敗則埋之
　謹按此辭恐後人補作者也觀蔵龜在旣卜之後可
　知矣以上自伏羲而來至周末所𫝊龜䇿如此乃蓍
　策之說易學啟蒙考正已詳而龜卜獨無𫝊焉今㨿
　經傳及前儒所註釋考訂扵此悉仍舊註是者存之
　否者辨之葢欲存一二扵千百云爾然龜卜雖則失
　傳而理㦯可據所謂樂其可知者在此我愛其禮者
　亦在此也安得盡謂不傳哉
總論古者龜卜之法先須選龜逮及春日釁而攻之然
後蔵以待用卜時先用契刀開龜腰金之上而為方形
其開也必分春夏秋冬按四兆而開之是為開龜之四
兆旣開矣乃灼之以火其灼處必在契刻之上故曰焌
契旣灼矣必將有火迹出焉故曰定墨火迹旣入於龜
板則其拆必見拆見扵方形之中與出扵方形之外乃
始有食墨不食墨之分故有食墨之説拆之所見其中
為身逼近千里者為首舒而向扵外者為足或直或斜
或麄㦯細或髙或下或仰或覆乃始用史記及龜經之
諸占以分别之此龜卜之大約也
此上歴考諸書存其大槩以俟博雅君子考訂焉至玉
靈秘本乃時下所習亦採而附之者所謂禮失而求諸
野也然其形像斷法儘有與史記所徵黙相符契幸無
以鄙俚而忽之
　
　
　
　卜法詳考卷一
欽定四庫全書
　卜法詳考卷二
　　　　　　　　　　　　　禮部侍郎胡煦撰
　　龜䇿傳(司馬索隠曰龜䇿傳有錄/無書褚少孫之所補也)
太史公曰自古聖王将建國受命興動事業何嘗不寳
卜筮以助善唐虞以上不可記矣自三代之興各據正
祥塗山之兆從而夏啟世飛燕之卜順故殷興百榖之
筮吉故周王王者决定諸疑叅以卜筮斷以蓍龜不易
之道也蠻夷氐羗雖無君臣之序亦有决疑之卜或以
金石或以草木國不同俗然皆可以戰伐攻撃推兵求
勝各信其神以知來事(今之西羗聞有以羊肋骨卜者/與龜卜相似皆其遺制也)畧
聞夏殷欲卜者乃取蓍龜已則棄去之以為龜藏則不
靈蓍乆則不神至周室之卜官常寳藏蓍龜又其小大
先後各有所尚要其歸等耳或以為聖王遭事無不定
决疑無不見其設稽神求問之道者以為後世衰㣲愚
不師智人各自安化分為百室道𣪚而無垠故推歸之
至微要潔於精神也或以為昆蟲之所長聖人不能與
争其處吉㐫别然否多中於人至髙祖時因秦太卜官
天下始定兵革未息及孝恵享國日少吕后女主孝文
孝景因襲掌故未遑講試雖父子疇官世世相傳其精
微深妙多所遺失至今上即位博聞藝能之路悉延百
端之學通一技之士咸得自効絶倫超竒者為右無所
阿私數年之間太卜大集㑹上欲擊匈奴西攘大宛南
収百越卜筮至預見表象先圗其利及猛将推鋒執節
獲勝於彼而蓍龜時日亦有力於此上尤加意賞賜至
或數千萬如邱子眀之屬富溢貴寵傾於朝廷至以卜
筮射左道巫蠱時或頗中素有眦睚不快因公行誅恣
意所傷以破族滅門者不可勝數百僚蕩恐皆曰龜䇿
能言後事覺奸窮(煦按此當是/究字之訛)亦誅三族夫摓䇿定數
(徐廣曰摓音逢一作逹○索隠曰摓謂兩手/執蓍分而扐之故云摓䇿煦按摓即捧字也)灼龜觀兆
變化無窮是以擇賢而用占焉可謂聖人重事者乎周
公卜三龜而武王有瘳紂為暴虐而元龜不占晉文将
定襄王之位卜得黄帝之兆(左傳曰遇黄帝/戰於阪泉之兆)卒受彤弓
之命獻公貪驪姬之色而兆有口象其祸竟流五世楚
靈将背周室卜而龜逆(左傳曰靈王卜曰余尚得天下/不吉投龜訽天而呼曰是區區)
(者而不予畀余必自取/之索隠曰訽必候切)終被乾溪之敗兆應信誠於内
而時人眀察見之於外可不謂兩合者哉君子謂夫輕
卜筮无神眀者悖逆人道信禎祥者鬼神不得其正故
書建稽疑五謀而卜筮居其二五占從其多眀有而不
専之道也余至江南觀其行事問其長老云龜千嵗乃
逰蓮葉之上蓍百莖共一根又其所生獸無虎狼草無
毒螫江旁家人常畜龜飲食之以為能導引致氣有益
於助衰養老豈不信哉
　太史公多聞時去古未遠宜其得實乃猶為此疑信之
　之語俾龜不傳者盖有由焉一則春秋戰國之君悉
　好争鬬必於取勝當時縱横䇿士之邪説隂中時君
　必欲自遂其私若主龜蓍将卜筮吉則為不吉則不
　為此周秦之時勢然也一則因髙祖吕氏孝恵文景
　因襲掌故不知龜蓍為重失於考求致令精微深妙
　多所遺失一因漢武博求太卜大集之後發巫蠱之
　事咸以為龜能言又當漢武誅夷太重百僚傷恐懼
　龜筮言其事乃遂不𫝊此固漢武時然也然今之知
　有龜卜猶頼太史公龜䇿一𫝊耳
　禇先生(名少/孫)補𫝊節畧曰臣以通經術受業博士治
　春秋以髙第為郎幸得宿衛出入宫殿中十有餘年
　竊好太史公𫝊太史公之𫝊曰三王不同龜四夷各
　異卜然各以决吉㐫畧闚其要故作龜䇿列傳臣徃
　來長安中求龜䇿列傳不能得故之太卜官聞掌故
　文學長老習事者寫取龜䇿卜事編於下方聞古五
　帝三王發動舉事必先决蓍龜𫝊曰(索隠曰此𫝊即/太卜所得古龜)
　(之說/也)下有伏靈上有兎絲上有擣蓍(索隠曰擣音逐/㽞反擣蓍即藂)
　(蓍擣古/稠字)下有神龜所謂伏靈者在兎絲之下状似飛
　鳥之形新雨已天清静无風以夜捎兎絲去之即以
　簼燭此地(徐廣曰簼籠也盖然火/而籠罩其上也音溝)燭之火滅即記其
　處以新布四丈環置之眀即掘取之入四尺至七尺
　得矣過七尺不可得伏靈者千嵗松根也食之不死
　聞蓍生滿百莖者其下必有神龜守之其上常有青
　雲覆之𫝊曰天下和平王道得而蓍莖長丈其叢生
　滿百莖方今世取蓍者不能中古法度不能得滿百
　莖長丈者取八十莖以上蓍長八尺即難得也人民
　好用卦者取滿六十莖以上長滿六尺者即可用矣
　記曰能得名龜者財物歸之家必大富至千萬一曰
　北斗龜二曰南辰龜三曰五星龜四曰八風龜五曰
　二十八宿龜六曰日月龜七曰九洲龜八曰玉龜凡
　八名龜龜圖各有文在腹下文云云者此某之龜也
　畧記其大指不寫其圖取此龜不必滿尺二寸民人
　得長七八寸可寳矣今夫珠玉寳器雖有所深藏必
　見其光必出其神眀其此之謂乎故玉出於山而木
　潤淵生珠而岸不枯者(徐廣曰一無不字許氏說淮/南以為滋潤鍾於眀珠致令)
　(岸枯/也)潤澤之所加也眀月之珠出於江海藏於蚌中
　蚗蠪伏之(徐廣曰許氏說淮南云蚗蠪龍屬也音决/○索隠曰蚗當為蛟蠪音龍註音决誤也)
　王者得之長有天下四夷賔服能得百莖蓍并得其
　下龜以卜者百言百當足以决吉凶神龜出於江水
　中廬江郡常嵗時貢生龜長尺二寸者二十枚輸太
　卜官因以吉日剔取其腹下甲龜千嵗乃滿尺二寸
　王者發軍行将必鑚龜廟堂之上以决吉凶今髙廟
　中有龜室藏内以為神寳𫝊曰取前足臑骨穿佩之
　(徐廣曰臑音乃毛切臑臂○索/隠曰臑音乃髙切一音乃導切)取龜置室西北隅懸
　之以入深山大林中不惑臣為郎時見萬畢石朱方
　𫝊曰有神龜在江南嘉林中(索隠曰按萬畢術中有/石朱方方中說嘉林中)
　(故云/傳曰)嘉林者獸無虎狼鳥無鴟梟草無毒螫野火不
　及斧斤不至是為嘉林龜在其中常巢於芳蓮之上
　左脅書又曰甲子重光(徐廣曰子/一作于)得我者匹夫為人
　君有土正(徐廣曰正長也/為有土之官長)諸侯得我為帝王求之於
　白蛇蟠杅(徐廣曰/一孤切)林中者齋戒以待譺然(索隠曰按/林名曰白)
　(蛇蟠杅林龜藏其中杅音烏謂白蛇常蟠杅此/林中也譺音嶷言求龜者齋戒以待恒譺然也)状如
　有人來告之因以醮酒佗髪(徐廣曰佗一作被○索/隠曰佗音徒我切謂被)
　(髪/也)求之三宿而得由是觀之豈不偉哉故龜可不敬
　歟南方老人用龜支床足行二十餘嵗老人死移床
　龜尚生不死龜能行氣導引問者曰龜至神若此然
　太卜官得龜何為輙殺取其甲乎近世江上人有得
　名龜畜置之家因大富與人議欲遣去人教殺之勿
　遣遣之破人家龜見夢曰送我水中無殺吾也其家
　終殺之殺之後身死家不利人民與君王者異道人
　民得名龜其状類不宜殺也以徃古故事言之古眀
　王聖主皆殺而用之宋元王時得龜亦殺而用之謹
　連其事於左方令好事者觀擇其中焉
　宋元王二年江使神龜使於河至於泉陽漁者豫且
　舉網得而囚之(且子/余切)置之籠中夜半龜見夢於宋元
　王曰我為江使於河而幕網當吾路泉陽豫且得我
　我不能去身在患中莫可告語王有徳義故來告訴
　(以上御暮/韻通用)元王惕然而悟乃召博士衛平而問之曰
　今寡人夢見一丈夫延頸而長頭衣元繡之衣而乗
　輜車來見夢於寡人曰我為江使於河而幕網當吾
　路泉陽豫且得我我不能去身在患中莫可告語王
　有徳義故來告訴是何物也衛平乃援式而起(徐廣/曰式)
　(音/勅)仰天而視月之光觀斗所指定日處郷規矩為輔
　副以權衡四維已定八卦相望視其吉凶介蟲先見
　(衡寒剛切陽韻煦按此亦一/術也而後世無知之者何也)乃對元王曰今昔壬子
　(索隠曰今昔猶昨夜也以/今日言之謂昨夜為今昔)宿在牽牛河水大㑹鬼神
　相謀漢正南北江河固期南風新至江使先來白雲
　壅漢萬物盡留斗柄指日使者當囚元服而乗輜車
　其名為龜王急使人問而求之(期渠尤切龜/居尤切尤韻)王曰善
　王乃使人馳而徃問泉陽令曰漁者㡬何家名誰為
　豫且豫且得龜且夢於王王故使我求之泉陽令乃
　使吏按籍視圖水上漁者五十五家上流之廬名曰
　豫且(龜斤于切求/疆扵切魚韻)泉陽令曰諾乃與使者馳而問豫
　且曰今昔汝漁何得曰夜半時舉網得龜使者曰今
　龜安在曰在籠中使者曰王知子得龜故使我求之
　豫且曰諾即系龜而出之籠中獻使者使者載行出
　扵泉陽之門正晝無見風雨晦𡨕雲盖其上五采青
　黄雲雨并起風将而行入扵端門見扵東箱身如流
　水潤澤有光望見元王延頸而前三歩而止縮頸而
　却復其故處元王見而怪之問衛平曰龜見寡人延
　頸而前以何望也縮頸而復是何當也(𡨕漠陽切行/寒剛切陽韻)
　衛平對曰龜在患中而終昔囚王有徳義使人活之
　今延頸而前以當謝也縮頸而却欲亟去也(謝祥豫/切御韻)
　元王曰善哉神至如此乎不可乆留趣駕送龜勿令
　失期(龜居尤切/見前尤韻)衛平對曰龜者是天下之寳也先得
　此龜者為天子且十言十當十戰十勝生扵深淵長
　扵黄土知天之道眀扵上古(虞/韻)㳺三千嵗不出其域
　安平静正動不用力夀蔽天地莫知其極與物變化
　四時變色居而自匿伏而不食春蒼夏黄秋白冬黒眀
　扵隂陽審扵刑徳(職/韻)先知利􁀤察扵祸福以言而當
　以戰而勝王能寳之諸侯盡服王勿遣也以安社稷
　(屋/韻)元王曰龜甚神靈降扵上天陷扵深淵在患難中
　以我為賢徳厚而忠信故來告寡人(人如延/切先韻)寡人若
　不遣也是漁者也漁者利其肉寡人貪其力下為不
　仁上為不徳君臣無禮何從有福寡人不忍奈何勿
　遣(職/韻)衛平對曰不然臣聞盛徳不報重寄不歸天與
　不受天奪之寳令龜周流天下還復其所上至蒼天
　下薄泥途(寳彼五切途/動五切語韻)還遍九州未嘗愧辱無所稽
　留今至泉陽漁者辱而囚之王雖遣之江河必怒務
　求報仇自以為侵因神與謀(尤/韻)滛雨不霽水不可治
　若為枯旱風而揚埃蝗蟲暴生百姓失時王行仁義
　其罸必來此無他故其崇在龜後悔之豈有及哉王
　勿遣也(埃扵希切來陵之/切哉牋西切支韻)元王慨然而歎曰夫逆人
　之使絶人之謀是不暴乎取人之有以自為寳是不
　疆乎寡人聞之暴得者必暴亡疆取者必後無功桀
　紂暴疆身死國亡(功姑黄/切陽韻)今我聼子是無仁義之名
　而有暴強之道江河為湯武我為桀紂未見其利恐
　離其咎寡人狐疑安事此寳(道他口切寳/補苟切有韻)趣駕送龜
　勿令乆留衛平對曰不然王其無患天地之間累石
　為山髙而不壊地得為安故云物或危而顧安或輕
　而不可遷或忠信而不如誕謾(徐廣曰誕一作訑音/土和切○索隠曰誕)
　(音由爛切謾音/漫又并如字)或醜惡而宜火官或美好佳麗而為
　衆人患非神聖人莫能盡言春秋冬夏或暑或寒寒
　暑不和賊氣相奸同嵗異節其時使然
　元王大恱而喜扵是元王向日而謝再拜而受擇日
　齋戒甲乙最良乃刑白雉及與驪羊以血灌龜扵壇
　中央以刀剥之身全不傷脯酒禮之横其腹腸荆支
　卜之必制其創理逹扵理文相錯迎使工占之所言
　盡當邦福重寳(徐廣曰福/音副藏也)聞扵旁鄉殺牛取革被鄭
　之桐(徐廣曰牛革/桐為鼓也)草木畢分化為甲兵戰勝攻取莫
　如元王元王之時衛平相宋宋國最強龜之力也(迎/語)
　(畺切桐徒黄切/兵逋旁切陽韻)故云神至能見夢扵元王而不能自
　出漁者之籠身能十言盡當不能通使扵河還報扵
　江賢能令人戰勝攻取不能自解扵刀鋒(江姑紅/切東韻)免
　剝刺之患聖能先知亟見而不能令衛平無言言事
　百全至身而攣當時不利又焉事賢賢者有恒常士
　有適然是故眀有所不見聼有所不聞人雖賢不能
　左畫方右畫圓日月之眀而時蔽扵浮雲羿名善射
　不如雄渠蠭門(新序曰楚雄渠子夜行見伏石當道/必為虎而射之應弦没羽淮南子曰)
　(射者重以逄蒙門子之巧/劉韻七畧有蠭蒙射法也)禹名為辨智而不能勝鬼
　神地柱折天故無椽又奈何責人於全(聞無沿切雲/於元切門民)
　(堅切神時/連切光韻)孔子聞之曰神龜知吉㐫而骨直空枯(正/義)
　(曰凡龜其骨空中而枯也/直語發聲也今河東亦然)日為徳而君扵天下辱扵
　三足之烏月為刑而相佐見食扵蝦蟇蝟辱扵鵲(郭/璞)
　(曰蝟能制虎見鵲仰地淮南萬畢曰鵲/令蝟反腹者蝟憎其意而心惡之也)騰蛇之神而
　殆扵即且(郭璞曰騰蛇龍屬也蝍蛆似蝗大腹食蛇/腦也○正義曰即津日切且則餘切即吴)
　(公也状如蚰/蜒而大黒色)竹外有節理中直空虗松栢為百木長
　而守門閭日辰不全故有孤虚(甲乙謂之日子丑為/之辰孤虚即空亡也)
　(空者為孤對空為虚煦按孤虛之法當云空者為虚/對空者為孤劉韻七畧有風后孤虚二十卷○正義)
　(曰按嵗月日時孤/虚并得上法也)黄金有疵白玉有瑕事有所疾亦
　有所徐物有所拘亦有所據罔有所數亦有所疎人有
　所貴亦有所不如(蟇蒙晡切蝦洪孤/切據斤扵切魚韻)何可而適乎物
　安可全乎天尚不全故世為屋不成三瓦而陳之(徐/廣)
　(曰一云為屋成欠三瓦而棟之也○索隠曰劉氏云欠/陳猶居也注作棟音都貢切○正義曰言為屋不成)
　(三瓦以應天猶/陳列而居之)以應之天天下有階物不全(正義曰/言萬物)
　(及日月天地皆不能/全喻龜之不全也)乃生也(生松宣切先韻吴棫曰/龜䇿𫝊全篇皆韻韓文)
　(公元和聖徳詩此日足可惜詩亦止用一韻擬史記/龜䇿傳則能讀此詩能讀此詩則能讀張籍祭退之)
　(詩/)
　禇少孫曰漁者舉網而得神龜龜自見夢宋元王元
　王召博士衛平告以夢龜状平運式定日月分衡度
　定吉凶占龜與物色同平諌王留神龜以為國重寳
　美矣古者筮必稱龜者以其令名所從來乆矣余述
　而為傳
　　　三月　　二月　　　正月(正義曰言正月二月/三月右轉周環終十)
　　　(二月者日月之龜腹下十二黒/㸃為十二月者二十八宿龜也)十二月　　十
　　　一月(中關内髙外下○正義曰此等/下至首俛大者皆卜兆之状也)四月首仰
　　　(索隠曰音魚兩/切謂兆首仰起)足開　　肣開(索隠曰音琴肣/謂兆足歛也)
　　　首俛大(索隠曰俛音/免兆首伏也)五月　　横吉　　首俛
　　　大(正義曰俛音免/謂兆首伏而大)六月　　七月　　八月
　　　九月　　十月
一謹按此必古之圓圖以子午巳亥分别隂陽故一順
　一逆如此司馬氏省之僅錄其文耳一嵗之隂陽自
　四月五月而分故四月五月之下各著其象以總之
　大要屬陽則開而仰屬隂則横而俛也
一卜禁日子亥戌不可以卜及殺龜日中如食已卜暮
昏龜之徼也(索隠曰徼音呌/謂徼繞不眀也)不可以卜庚辛可以殺及
以鑚之常日旦袚龜(索隠曰袚音/廢又音拂)先以清水澡之以卵
祓之(正義曰以雞/卵摩而祝之)乃持龜而遂之若嘗以為祖(徐廣曰/一作視)
(○索隠曰祖法/也言以為常法)人若已卜不中皆祓之以卵東向立灼
以荆若剛木(索隠曰按古之灼龜取生荆枝/及生堅木燒之斬斷以灼龜)土卵指之
者三(徐廣曰土一作十一○正義曰言卜不中以/土為卵三度指之三周繞之周厭不祥也)持龜
以卵周環之祝曰今日吉謹以粱卵焍黄(索隠曰粱米/也卵雞子也)
(焍龜木也音次第之第言燒荆枝更逓而灼故有焍名/一音梯言灼之以漸如有階梯也黄者以黄絹褁粱卵)
(以祓龜也必以黄者中之色主土而信故用雞也○正/義曰焍音題焍燋也言以粱米雞卵祓去龜之不祥令)
(灼之不焦不黄若色/焦及黄卜之不中也)祓去玉靈之不祥玉靈必信以誠
如萬事之情辯兆皆可占不信不誠則焼玉靈揚其灰
以徴(當是/懲字)後龜其卜必北向龜甲必尺二寸
卜先以造(音/竈)灼鑚(索隠曰造謂燒荆/之處物若木也)鑚中已又灼龜首
各三又復灼所鑚中曰正身灼首曰正足(徐廣曰/一作止)各三
即以造三周龜祝曰假之玉靈夫子(索隠曰尊神龜/而為之作號)夫
子玉靈荆灼而心令而先知而上行於天下行扵淵諸
靈數箣(徐廣曰音䇿○索隠曰數音所具/切箣音近䇿或刺是䇿之别名)莫知汝信今
日良日行一良貞(徐廣曰行/一作身)其欲卜某即得而喜不得
而悔即得發鄉我身長大手足収人皆上偶不得發鄉
我身挫折中外不相應手足滅去(煦按挫折者短/小不得舒展也)
靈龜卜祝曰假之靈龜五筮五靈不知神龜之靈知人
死知人生某身良某欲求某物即得也頭見足發内外
相應即不得也頭仰足肣内外自随可得占(按此三/字羡)
卜占病者祝曰今某病困死首上開内外交駭身節折
(按身節折當/是兩斷之折)不死身仰足肣(肣謂兆/足歛也)卜病者祟曰今病
有祟無呈(按當落/兆字)無祟有呈兆有中祟有内外祟有外
卜繫者出不出不出横吉安若出足開首仰有外(謹按/横形)
(屬土横吉安即横折而平者也静/象也外者有餘扵所刻之分也)
卜求財物其所當得得首仰足開内外相應即不得呈
兆首仰足肣(謹按下仰字或當為俛字肣也者俛而微/縮者也史記止言足肣而呉中卜法低伏)
(管落垂尖皆肣之類也史記止言足開而/呉中卜法髙仰發豁飄揚皆開之類也)
卜有賣有買臣妾牛馬得之首仰足開内外相應(相應/者或)
(内外/均也)不得首仰足肣呈兆若橫吉安(謹按下仰字或當/為俯字史記止言)
(首仰而呉卜中髙大皆仰之類也史記/止言首俛而呉卜中低伏皆俛之類也)
卜擊盗聚若干人在某所今某将卒若干人徃擊之當
勝首仰足開身正内自橋外下不勝足肣首仰身首(徐/廣)
(曰一/作簡)内下外髙(煦按内為已外為人橋也者内髙外下/之象内橋外下我髙而人卑也故勝内)
(下外髙者反/是故不勝)
卜求當行不行行首(或落/仰字)足開不行足肣首仰若横吉
安安不行(横安静象也横之為象/以方圓平直論則為土)
卜徃擊盗當見不見見首仰足肣有外不見足開首仰
(謹按有外者/拆過其墨也)
卜徃候盗見不見見首仰足肣肣勝有外不見足開首
仰(下肣字羡此當是上文重出或司馬/雜集諸書之文故一二字微有不同)
卜聞盗來不來來外髙内下足肣首仰不來足開首仰
若横吉安期之自次(末句不/可解)
卜遷徙去官(此字/當羡)不去去足開有肣外首仰不去自去
(自去二/字當羡)即足肣呈兆若橫吉安(外首仰或大者向外也/首向外則足向内故為)
(去/象)
卜居官尚吉不吉(當少/吉字)呈兆身正若横吉安不吉身節
折(若木枝之/折兩開也)首仰足開(横静吉之象節兩開之象開行/象也煦按此止以静正為吉也)
卜居室家吉不吉吉呈兆身正若橫吉安不吉身節折
首仰足開(此以静正為/吉故不欲開)
卜嵗中禾稼熟不熟熟首仰足開内外自橋外自垂(穎/實)
(之象/也)不熟足肣首仰有外
卜嵗中民疫不疫疫首仰足肣身節有疆外(有字或折/字之訛疆)
(外者外疆/則内弱也)不疫身正首仰足開(此舒泰/之象也)
卜嵗中有兵無兵無兵呈兆若横吉安有兵首仰足開
身作外疆(此下或/落有字)情(身作者驚動之象外疆者兵冦之/象情字或訛或有缺文外兆圖云)
(有情者/回頭也)
卜見貴人吉不吉吉足開首仰身正内自橋(皆舒㤗/之象)不
吉首仰身節折足肣有外若無漁(皆挫折别圖之象下/占同呉卜有釣竿形)
(及羅網形恐即/漁也當更詳之)
卜請謁於人得不得得首仰足開内自橋不得首仰足
肣有外
卜追亡人當得不得得首仰足肣内外相應不得首仰
足開若橫吉安(足肣不能行之象内外相應/得遇之象足開行象横阻象)
卜漁獵得不得得首仰足開内外相應不得足肣首仰
若横吉安(與上占同但上以得為足肣不得為/足開此以得為足開不得為足肣耳)
卜行遇盗不遇遇首仰足開身節折外髙内下不遇呈
兆
卜天雨不雨雨首仰有外外髙内下不雨首仰足開若
橫吉安
卜天雨霽不霽霽呈兆足開首仰(舒展者/屬陽)不霽横吉(収/歛)
(安静者屬隂此上乃/古者分類占拆之法)
命曰横吉安以占病病甚者一日不死不甚者卜曰(此/當)
(是日/字)瘳不死繫者重罪不出輕罪環出過一日不出乆
毋傷也求財物買臣妾馬牛一日環得過一日不得不
得(此二/字衍)行者不行來者環至過食時不至不來擊盗不
行行不遇聞盗不來徙官不徙(皆静/象也)居官家室皆吉(宜/静)
(也/)嵗稼不熟民疾疫無疫嵗中無兵見人行不行不喜
請謁人不行不得(此上三句/當有訛誤)追亡人漁獵不得行不遇
盗雨不雨霽不霽(謹按此橫吉安一象之總占也橫吉/安者首身足皆無開仰之形故其象)
(為静其應在一日之内過一日不應矣環旋/也命曰之上古當有圖或作史時已失之)
命曰呈兆病者不死繫者出行者行(此欲出/行也)來者來市
買得追亡人得過一日不得問行者不到(此占來人也/呈兆之象無)
(眀文前曰來者來此曰/問行者不到不可解)
命曰柱徹(柱者立/木也)卜病不死繫者出行者行來者來而
市買不得憂者毋憂追亡人不得(此象或直出/而食墨者也)
命曰首仰足肣有内無外占病病甚不死(内強/也)繫者解
求財物買臣妾馬牛不得(外不/應也)行者聞言不行來者不
來聞盗不來聞言不至徙官聞言不徙(外不/應也)居官有憂
居家多灾嵗稼中熟民疾疫多病嵗中有兵聞言不開
見貴人吉請謁不行行不得善言追亡人不得漁獵不
得行不遇盗雨不雨甚霽不霽故其莫字皆為首備問
之曰備者仰也故定以為仰此私記也(煦按故其莫字/之下當是古註)
(未刪而誤存其半也莫字亦誤中熟者半熟/也雨不雨齊不霽或兆之朦昧不分者也)
命曰首仰足肣有内無外占病病甚不死繫者不出(與/上)
(文不/同)求財買臣妾不得行者不行來者不來(與上/叚同)擊盗
不見(比上叚/多此句)聞盗來内自驚不來(比上叚/少一句)徙官不徙居
官家室吉(與上文/不同)嵗稼不熟(與上文/不同)民疾疫者病甚嵗
中無兵(與上文/不同)見貴人吉請謁追亡人不得亡財物財
物不出得漁獵不得行不遇盗雨不雨霽不霽凶(此與/上文)
(似重出而中畧參差或史/記雜取兩書而並存之也)
命曰呈兆首仰足肣(後有呈兆首/仰足開之象)以占病不死繫者未
出求財物買臣妾馬牛不得行不行來不來擊盗不相
見聞盗來不來徙官不徙居官乆多憂居家室不吉嵗
稼不熟民病疫嵗中毋兵見貴人不吉請謁不行漁獵
得少行不遇盗雨不雨霽不霽不吉
命曰呈兆首仰足開(此動/象也)以占病病篤死繫囚出求財
物買臣妾馬牛不得行者行來者來擊盗不見盗聞盗
來不來徙官徙居官不乆居家室不吉嵗稼不熟民疾
疫有而少嵗中無兵見貴人不見吉請謁追亡人漁獵
不得行遇盗雨不雨霽小吉(據後文小字/或是不字)
命曰首仰足肣以占病不死繫者乆無傷也求財物買
臣妾馬牛不得行者不行擊盗不得來者來聞盗來徙
官聞言不徙居家室不吉嵗稼不熟民疾疫少嵗中毋
兵見貴人得見請謁追亡人漁獵不得行遇盗雨不雨
霽不霽吉
命曰首仰足開有内以占病者死繫者出求財物買臣
妾馬牛不得行者行來者來擊盗行不見盗聞盗來不
來徙官徙居官不久居家室不吉嵗孰民疾疫有而少
嵗中無兵見貴人不吉請謁追亡人漁獵不得行不遇
盗雨霽霽小吉不霽吉
命曰橫吉内外自橋以占病卜曰(當是/日字)毋瘳死繫者毋
罪出求財物買臣妾馬牛得行者行來者來擊盗合交
等聞盗來來徙官徙居家室吉嵗熟民疫無疾嵗中無
兵見貴人請謁追亡人漁獵得行遇盗雨霽雨霽大吉
命曰橫吉内外自吉(此吉字當誤其/象當與橋反)以占病病者死繫
不出求財物買臣妾馬牛追亡人漁獵不得行者不來
擊盗不相見聞盗不來徙官徙居官有憂居家室見貴
人請謁不吉嵗稼不熟民疾疫嵗中無兵行不遇盗雨
不雨霽不霽不吉(此凶/象也)
命曰漁人以占病者病者甚不死繫者出求財物買臣
妾馬牛擊盗請謁追亡人漁獵得行者行來(此字衍文/不然則其)
(下當有者/來二字)聞盗來不來徙官不徙居家室吉嵗稼不熟
民疾疫嵗中無兵見貴人吉行不遇盗雨不雨霽不霽
吉(漁也者或釣絲罾網之形也又或枝上/出乃俯而下屈如漁人亦未可知也)
命曰首仰足肣内髙外下以占病病者甚不死繫者不
出求財物買臣妾馬牛追亡人漁獵得行不行來者來
擊盗勝徙官不徙居官有憂無傷也居家室多憂病嵗
大熟民疾疫嵗中有兵不至見貴人請謁不吉行遇盗
雨不雨霽不霽吉
命曰橫吉上有仰下有柱病乆不死繫者不出求財物
買臣妾馬牛追亡人漁獵不得行不行來不來擊盗不
行行不見聞盗來不來徙官不徙居家室見貴人吉嵗
大熟民疾疫嵗中無兵行不遇盗雨不雨霽不霽大吉
命曰橫吉揄仰以占病不死繫者不出求財物買臣妾
馬牛至(此字/當羡)不得行不行來不來擊盗不行行不見聞
盗來不來徙官不徙居官家室見貴人吉嵗熟嵗中有
疾疫無兵請謁追亡人不得漁獵至不得行不得行不
遇盗雨霽不霽小吉(揄與橋反/上弓也)
命曰横吉下有柱以占病病甚不(此字/當羡)環有瘳無死繫
者出求財物買臣妾馬牛請謁追亡人漁獵不得行(此/字)
(或當屬上句/不然則羡)來不來擊盗不合聞盗來來徙官居官吉
不乆居家室不吉嵗不熟民無疾疫嵗中無兵見貴人
吉行不遇盗雨不雨霽小吉
命曰載所(當有訛誤/或落正字)以占病環有瘳無死繫者出求財
物買臣妾馬牛請謁追亡人漁獵得行者行來者來擊
盗相見不相合聞盗來來徙官徙居家室憂見貴人吉
嵗熟民無疾疫嵗中無兵行不遇盗雨不雨霽霽吉(載/者)
(仰而有/所受也)
命曰根格以占病者不死繫乆無傷求財物買臣妾馬
牛請謁追亡人漁獵不得行不行來不來擊盗盗行不
合聞盗不來徙官不徙居家室吉嵗稼中民疾疫無死
見貴人不得見行不遇盗雨不雨大吉(此或静/象也)
命曰首仰足肣外髙内下卜有憂母傷也行者不來病
乆死求財物不得見貴人者吉
命曰外髙内下卜病不死有祟而市買不得居官家室
不吉行者不行來者不來繫者無傷吉
命曰頭見足發有内外相應以占病者起繫者出行者
行來者來求財物得吉(頭見者或由千里而外/出也此當為全吉之占)
命曰呈兆(呈兆或在所刻之/上外出而仰者也)首仰足開(前有呈兆首/仰足開一象)以
占病病甚死繫者出有憂求財物買臣妾馬牛請謁追
亡人漁獵不得行不行(與前文/不同)來不來(與前文/不同)繫盗不
合聞盗來來(與前文/不同)徙官居官家室不吉嵗惡民疾疫
無死嵗中毋兵見貴人不吉行不遇盗(與前文/不同)雨不雨
霽不(據前文當/是小字)吉
命曰呈兆首仰足開外髙内下以占病不死有外祟繫
者出有憂求財物買臣妾馬牛相見不會行行來聞言
不來繫盗勝聞盗來不來徙官居官家室見貴人不吉
嵗中民疾疫有兵請謁追亡人漁獵不得聞盗遇盗雨
不雨霽凶(霽字當是大晴之義/凶字當是釋總象)
命曰首仰足肣身折内外相應(内外相應或内與外長/短小大同也或内外相)
(向/也)以占病病甚不死繫者乆不出求財物買臣妾馬牛
漁獵不得行不行來不來擊盗有用勝聞盗來來徙官
不徙居官家室不吉嵗不熟民疾疫嵗中有兵不至見
貴人喜請謁追亡人不得遇盗凶
命曰内格外垂行者不行來者不來病者死繫者不出
求財物不得見人不見大吉(此凶象也何云大/吉大字或是不字)
命曰横吉内外相應自橋揄仰上柱上柱足足肣以占
病病甚不死繫不抵罪求財物買臣妾馬牛請謁追亡
人漁獵不得行不行來不來居官家室見貴人吉徙官
不徙嵗不大熟民疾疫有兵有兵不㑹行遇盗聞言不
見雨不雨霽霽大吉
命曰頭仰足肣内外自随卜憂病者甚不死居官不得
居行者行來者不來求財物不得求人不得吉
命曰横吉下有柱卜來者來卜曰(當是/日字)即不至未來卜
病者過一日母瘳死行者不行求財物不得繫走出(走/字)
(或是/者字)
命曰横吉内外自舉以占病者乆不死繫者乆不出求
財物得而少行者不行來者不來見貴人見吉
命曰内髙外下疾輕足發(疾字/當悞)求財物不得行者行病
者有瘳繫者不出來者來見貴人不見吉
命曰外格求財物不得行者不行來者不來繫者不出
不吉病者死求財物不得見貴人見吉(格者或阻隔/不通之象也)
命曰内自舉外來正足發(當落/行字)者行來者來求財物得
病者乆不死繫者不出見貴人見吉
　命曰之上必當有象下文稱此亦當有象然而稱命
　稱此不同者或當時所傳之書不同司馬氏并存之
　故其文法亦異
此横吉上柱外内内(此字/當羡)自舉足肣以卜有求得病不
死繫者無傷未出行不行來不來見人不見百事盡吉
(按凡言此者必當時有象而繫/之以詞今無象特存其占耳)
此横吉上柱外内自舉柱足以作以卜有求得病死環
起繫留無傷環出行不行來不來見人不見百事吉可
以舉兵
此挺詐有外以卜有求不得病不死數起繫祸罪聞言
無傷行不行來不來(挺詐者中/有餘也)
此挺詐有内以卜有求不得病不死數起留禍罪無傷
繫出行不行來者不來見人不見
此挺詐内外自舉以卜有求得病不死繫無罪行行來
來田賈市漁獵盡喜
此狐狢以卜有求不得病死難起繫留無罪難出可居
宅可娶婦嫁女行不行來不來見人不見有憂不憂(外/兆)
(圖作狐絡謂/厚而不辨也)
此狐徹(龜經作/狐徼)以卜有求不得病者死繫留有抵罪行
不行來不來見人不見言語定百事盡不吉(外兆圖作/狐徼厚而)
(中通/也)
此首俯足肣身節折以卜有求不得病者死留繫有罪
望行者不來行行來不來見人不見(凡足肣而云首仰/者或當皆為首俯)
此挺(或落/詐字)内外自垂以卜有求不晦(此字/當訛)病不死難起
繫留無罪難出行不行來不來見人不見不吉
此横吉揄仰首俯以卜有求難得病難起不死繫難出
無傷也可居家室以娶婦嫁女(外兆圖曰揄/者上弓也)
此横吉上柱載正身節折内外自舉以卜病者卜日不
死其一日乃死
此横吉上柱足肣内自舉外自垂以卜病者卜日不死
其一日乃死
為人病首俯足詐有外無内病者占龜未巳急死卜輕
失大一日不死
首仰足肣以卜有求不得以繫有罪人言語恐之無傷
行不行見人不見
大論曰外者人也内者自我也外者女也内者男也首
俛者憂大者身也小者枝也大法病者足肣者生足開
者死行者足開至足肣者不至行者足肣不行足開行有
求足開得足肣者不得繫者足肣不出開出其卜病也
足開而死者内髙而外下也(歸有光云此雖禇先生所/補存之可以見太卜之舊)
(但似秦漢間書/非三代書也)
　煦曰自三月以下至此皆史記之全文古占法也龜
　卜考刪去今補録之間釋一二義以備叅考焉
龜經
甲乙(金/兆)正形云甲乙象一頭髙身旺足管是為正當依
鄉之兆否則抝鄉其抝處是動詳其爻占斷以吉凶(甲/乙)
(者内之右/外之左也)
丙丁(火/兆)正形云丙丁象丁頭足齊平是為正當依鄉之
兆否則為抝鄉其抝處是動詳以爻占斷以吉凶(丙丁/者内)
(之左外/之右也)
腰金甲乙(水/兆)正形云頭平身直旺足管如鵞眉覆月之
状是為正當依鄉之兆否則抝鄉其抝處是動詳以斷
之(内之後右/外之後左)
腰金丙丁(木/兆)正形亦如腰金甲乙同(内之後左/外之後右)
上鄉木兆(一名/坐脉)正形云宜如木形而活根柱堅牢而麄
是為正當依鄉或頭野或頭囬或頭就或身靠或身空
㸔所占事情如何禱祝(龜占之法先當/以祝請者為凖)否則為抝鄉其
抝處動也
下鄉倒龍(木兆名/懸針)正形云如上木兆同倒龍者如倒掛
龍也其形要活又名懸針者如倒掛針也其形要直二
名總言直而活也有云下木兆者盖二兆者俱屬木其
形無二也否則抝鄉其抝處便是動㸔其動而斷之(按/此)
(皆以抝/者為動)
兜才(二邊俱/是火兆)正形云此卦乃水鄉發火故要頭起身重
足發如仰月形又如船載物形故名兠才也詳其爻占
斷以吉凶
春灼後左夏灼前左秋灼前右冬灼後右其後左者乃
下丙丁也(即腰金/丙丁)是寅邜之位故為木兆前左者乃上丙
丁也是巳午之位故為火兆前右者乃上甲乙也是申
酉之位故為金兆後右者乃下甲乙也是亥子之位故
為水兆
輕清者細(或落/而字)身静秀麗也(輕清宜占脱事宜求晴不/宜求雨外兆圖作身靜而)
(細/)
平者頭足無髙下也(即史記/横吉安)
直者不曲也不斜也(平直事湏逢/吉平安無咎)
伏者頭足垂下也(伏凡事見遲難脫/亦難成病難痊)
髙者頭易起也(髙頭小見成宜進身/無咎足髙宜財價髙)
低者頭之垂也(低頭無氣身主遲/滯足無氣價㢘)
野者頭向外不回顧也(野難成好脱宜出/占吉不吉凶不凶)
就者向内不背也(就易成難/脫宜入)
回者頭髙而再轉也(回易成難/脱宜進)
臨者頭低也(低同/占)
戴白頭之白也(戴白主體/廢主孝服)
垂者伏也低也(低同/占)
纎活反足而回換也(纎活凡/事皆吉)
有情回顧和順也(有情凡/事吉)
昻者起仰也髙也
漤如水滴下也渾蒙也(漤雖遲滯宜占/財田占病主重)
休囚者蒙昧也(休囚凡/事不利)
生我者吉克我者凶(暗作事暗損煦按此/上或落暗之一解)
旺相者洪潤明静也(洪謀事有氣/明作事皆利)
抝者不依鄉也(抝凡事/皆不利)
乖違者抝鄉也(乖違主事皆不利也/謹按此上皆言首也)
静者六爻不動也(静不宜求動宜/求静只守舊)
摺者四疉也(摺凡事轉摺/進退迂逥)
折者斷也(折凡事不利/旺中有損)
顛狂者起伏大也
枯朽者休囚也(枯朽凡/事暴凶)
衰者無力細微也
震者大動也(震有吉有/凶不能静)
驛者微動也(驛與健同不宜守舊/謹按此上皆言身也)
豁者喜也召也(豁宜脫事不宜成事防走/不宜止外兆圗作開發也)
發者大起也(豁同/用)
落者足垂垂也(垂同/用)
滯者足下重也(滯凡事遲滯不宜/脫事按此上言足)
蕾者如疉蕾也綿續也(蕾下凶上吉綿/當另為一象)
蛀者如䖝生木昻者欲上也(蛀凡事不利昻/當另為一象)
促者摺折也(促與折同/凡事不長)
縱橫者枝利也(縱横駭雜不順阻礙兆頌/圖利作亂當從兆頌圖)
窈窕者進退之形也(窈窕進退凡/事未有一定)
枝者生枝也(枝有吉有凶按此/皆言足上之枝)
浮者微起也(發同/占)
脫者發不管也(與落稍同兆頌圗作落/也枝下垂漏亦落也)
鈐者平伏清欹而管也(鈐難脫宜成也煦/按此當是肣字)
管者鈐也(鈐同占按此上皆言足矜當作肣/兆頌圗作矜者管也平伏而清也)
漏者落也枝下垂也(落同/占)
剛者堅也齊者平也(剛齊無咎有吉/齊當另為一象)
夾絲者中破也(夾絲凡/事不利)
拖者枝生外也
墜者枝生内也(拖墜能凶能吉此上總/言首身足三處之枝)
　　　推六神行法配入五鄉飛換例
凡此法陽月從甲乙數至壬癸隂月從下壬癸至甲乙
為例
陽月　寅辰午申戌子　　隂月　卯巳未酉亥丑
陽月　六神横㸔　　　　隂月　六神横㸔
　
甲乙青龍用事　　　　　　　雀勾蛇虎武
丙丁朱雀用事　　　　　　　勾蛇虎武龍
戊日勾陳用事　　　　　　　蛇虎武龍雀
已日螣蛇用事　　　　　　　虎武龍雀勾
庚辛日白虎用事　　　　　　武龍雀勾蛇
壬癸日元武用事　　　　　　龍雀勾蛇虎
甲乙青龍用事　　　　　　　武虎蛇勾雀
丙丁朱雀用事　　　　　　　龍武虎蛇勾
戊日勾陳用事　　　　　　　雀龍武虎蛇
已日螣蛇用事　　　　　　　勾雀龍武虎
庚辛日白虎用事　　　　　　蛇勾雀龍武
壬癸日元武用事　　　　　　虎蛇勾雀龍
　謹按此法逢陽月之甲乙則甲乙為青龍丙丁為朱
　雀此順行者也如逢隂月之甲乙則甲乙為青龍丙
　丁為元武此逆行者也其甲乙丙丁俱於一折分之
　如呉中卜法腰金兠財所分者是也
　總論古傳龜經不知誰氏所作與史記大同小異更
　若簡便又與外兆圖相類然亦互有出入至所列腰
　金兠財又與呉中之卜分子父財官者相同俱兼日
　月而論可知吴中之卜自古流傳亦必各有所據非
　泛然者也三書之中皆分首身足而論大約身者事
　之幹也貴平直而剛健洪潤明淨者吉也或摺折乖
　違衰抝枯朽及夾絲拖墜縱横促漏皆凶也首者事
　之始也首平直髙昻回就有情者吉也忌渾蒙瀝漤
　低伏臨野及俛垂戴白者凶也足者事之終也開豁
　發揚浮脫陽之類也動象也肣管落滯隂之類也静
　象也宜動宜静各有所喜故吉凶亦異枝生於上下
　者也首身足皆有之然亦有宜有不宜因事而論可
　也又有内已外人内男外女之分史記多言之
　
　
　
　
　
　
　
　
　卜法詳考卷二
欽定四庫全書
　卜法詳考卷三
　　　　　　　　　　　　　禮部侍郎胡煦撰
　　全氏三圖(此下悉照全/書本文録之)
楊時喬按龜蓍千載神靈聖人重龜蓍致龜蓍之道或傳
自古得之儒生有可徴及謂卜官以吉日剔取其腹又嘉
林左脅書文江人得龜見夢殺之家不利宋元王衛平夢
龜殺龜事可謂道聴不經者也且不指易中神物與定吉
凶成亹亹者可見古道不𫝊六經不明即作史傳號博聞
者如此其他可知此世衰道微故也所以詳辨於後
方位兆頌象圖(此出全氏賜未知其所從來/亦未知是否依所撰具此)
　方位圖一
　周禮卜師掌開龜之四兆一曰方兆二曰功兆三曰義兆
　四曰弓兆
　全氏曰開龜者開龜之下體去其外甲而存其下甲中有
　横直之文者以卜也下甲中有直文者所以分左右陰陽
　也横有五文以分十二位者象五行也去其上下不可以
　為兆可開鑿而燋以為兆者上下各四也故曰四兆
　又曰凡灼龜以四時分四體三禮圖曰春灼後左夏灼前
　左秋灼前右冬灼後右
　又曰四兆者開方之四象也以四象而兼五行之十干四
　體靜逢日之干為動
　又曰四體十干西北為首(此處少先灼後右為冬/位十干壬癸十一字)亥月開
　壬子月開癸丑月朔後開壬望後開癸次灼後右為春位
　居東北十干甲乙寅月開甲卯月開乙辰月朔後開甲望後
　開乙次灼前左為夏位居東南十干丙丁巳月開丙午月
　開丁未月朔後開丙望後開丁次灼前右為秋位居西南
　十干庚辛申月開庚酉月開辛戌月朔後開庚望後開辛
　煦按此即開龜之四兆也蓋龜之下甲其上下直文名
　曰千里路其横出者共有五文上一文斜出而抱首下
　一文斜出而抱尾此二文不可開所可開者其中三文
　所夾之二平處耳翻轉下甲向上而視之其在左者皆
　移而右故為丙丁之火位其在右者皆移而左故為甲
　乙之金位若正其龜形而論則丙丁者寅卯也甲乙者
　申酉也内除正中之一畫為腰金則可刻而占者腰金
　之上方下方而已此兩方以中直文界之故有四象



　
　
　
　
　
　
　
　
　周禮太卜掌三兆之法一曰玉兆二曰瓦兆三曰原
　兆註玉兆璺罅如玉屬陽瓦兆暴裂如瓦屬隂原兆
　拆裂如原田隂陽雜也
　鄭氏曰其象似玉瓦原之璺罅
　全氏曰原者田原也亢暘為旱則田龜拆瓦者瓦分
　也毁瓦為塊以觀其拆玉兆者玉裂則文微也
　又曰玉兆者金兆金不裂而王裂故言為玉瓦兆者
　土兆土不裂而瓦裂故言為瓦原兆者水兆水不裂
　而原裂故言為原
　玉藻卜人定龜史定墨君定體註鑚之以觀其所拆
　若從墨而拆大謂之兆廣若裂其旁岐細出則謂之
　璺拆亦謂之兆璺璺也者器破而未離之名也
　煦按玉藻則玉兆者有璺而未拆者也玉之拆然也
　瓦兆者小拆也大拆則開矣原兆者若田原之拆拆
　之大者也此三兆者止分拆之大小微盛耳
　洪範七稽疑擇建立卜筮人乃命卜筮曰雨曰霽曰
　蒙曰驛曰克註此卜兆也雨者如雨其兆為水霽者
　開霽其兆為火蒙者蒙昧其兆為木驛者絡繹不屬
　其兆為金克者交錯有相勝之意其兆為土
　左傳哀公九年夏宋公伐鄭秋晉鞅卜救鄭遇水適
　火服䖍註卜法横者為土立者為木斜向經者為金
　背經者為火因兆而細曲者為水
　全氏曰五兆五行之體色曲為水鋭為火直為木圓
　為金横為土是謂五體
　又曰如雨者為水如霽者為火如蒙者為木如驛者
　為金如克者為土雨霽易知也蒙者如明而不昧繹
　者聨屬而不斷克者小大相攻伐繹霽為吉蒙為不
　顯雨為不舒克為不勝然事相宜者有吉道存焉
　又曰春開功兆功積累之象也木從土漸故其體直
　夏開義兆義利之和火從土蓄其體鋭秋開金兆其
　體為半規者金從革之象也冬開方兆其體半矩水
　土之分方為曲也謹按半䂓圓而不週者也方為土
　曲為水方為曲即謂半䂓也此又合四兆五兆而言
　之藏土於中而論之也雨之霽則一曲一尖者是也
　雨之蒙則一曲一直者是也此合象也
　外兆圖三(其上皆當有圖/象故謂為圖)
輕清者言身靜而細也曰平者無高下也曰直者不斜
曲也曰伏者首足垂下也曰重者亦低伏也曰高者首
起也曰低者首垂也臨者首亦低也曰野者首外向而
不顧也曰就者首内向而不背也曰囘者首高而再轉
也曰戴白者首之白也曰纎活者動而健也曰有情者
囘頭也曰昂者首起也仰也曰瀝漤者水下滲也曰休
囚者枯朽也曰濛昧者暗不明也曰洪潤者明靜而澤
也曰抝者乖違也曰摺者疊也曰折者斷也曰顛狂者
起伏之甚驟也曰衰者細微也曰震者大動也曰豁者
開發也曰發者大起也曰落者足垂也曰滯者足重也
曰蕾者如疊蕾也曰蛀者昻上也曰促者摺折也曰縱
横者枝亂也曰窈窕者進退也曰枝者生枝也曰浮者
微起也曰脱者落也枝下垂漏亦落也(漏當為/一象)曰矜(當/作)
(肣/)者管也平伏而清也曰夾絲者中夾也曰拖墜者枝
生于内外也曰橋者下弓也(自此以下龜/經無史記有)曰榆者上弓
也曰横者平也曰柱者平(此字/當訛)也曰挺詐者中有餘也
曰狐絡者厚而不辨也曰狐徼者厚而中通也
凡兆言吉者高仰旺相洪潤明徤纎活有情矜管平直
圓實剛震輕清浮發豁靜囘就皆是也凡兆言凶者低
伏臨垂脱落而漏蒙昧而暗瀝漤窈窕縱横摺折夾絲
拖墜休囚乖拗枯朽顛狂衰野滯蛀戴白而出皆是也
　以上史記司馬褚氏𫝊又全氏方位兆頌外兆圖説
　所𫝊皆敗龜之事以下則悉録全書本文全用生龜
　與史記龜經異
　　楊時喬全書新定龜卜辨(此皆出於六經周禮漢/龜䇿傳及近日李氏全)
　　(氏所言者而為之辨誠/知憶度然亦不相逺也)
龜䇿自伏羲神農黄帝唐虞夏商周并重
　昔者聖人龜蓍並重或謂龜蓍之法不知起於何時
　觀舜言龜蓍協從唐虞之前皆有之矣又謂伏羲始
　造龜卜神農始以蓍筮亦臆説也觀説卦定吉凶成
　亹亹探賾索隱鈎深致逺莫大乎蓍龜之説則卜筮
　之法已備於伏羲之世神農唐虞夏商周皆尊重矣
生龜
　李氏曰龜天下神物也龜龍麟鳳謂之四靈滿尺二
　者能知天道故王者得之以為大寶觀大誥言寜王
　遺我大寶龜則一龜世世以遺子孫何如其重也聖
　人好生之徳洽于人心庸忍殺至靈之物乎唐李華
　作卜論蓋已有疑于此矣况龜世所難得必皆殺之
　將何以待後卜乎又曰諸侯之國猶有守龜大夫之
　家亦或居蔡未聞其以死龜卜也况孔子之序易咸
　稱蓍龜之徳是也此一説也又有曰龜本至靈能自
　咽息不食最壽出即世瑞豈有剥殺而貢之理亦豈
　有龜之靈明而可以剥殺之者是一説也又曰龜靈
　物也以其神靈以告人事體三正曰天子龜一尺二
　寸諸侯一尺大夫八寸士六寸夫龜重其大者取其
　久而善知也龜千歲尺有二寸故禹貢九江納錫大
　龜錫者得上命而後進之不敢輕也故曰納錫𫝊曰
　龜千年巢芳蓮旋卷耳處嘉林伏叢蓍三千六百歲
　而終蓋極其六六之數也此一説也即此三者聖人
　尊重生龜可見非敗龜㫁也
　　謹按李氏楊氏據為生龜不過據大誥中寜王遺
　　我大寶龜一語耳不知尺二之龜最不易得寜王
　　時九江之貢幸而有此故以為大寶龜也國家之
　　事如䘮祭之類歲時皆有龜卜然皆用小龜至于
　　大貞乃國家不輕有之事故寜王時藏此大龜未
　　有用處至於武庚既叛國之安危係焉事孰大于
　　此者故以寜王所藏之龜取而用之而謂為寜王
　　遺我也今必謂所遺者為生龜然則周禮所云取
　　龜用秋時攻龜用春時攻也者剥殺而治之也若
　　龜而生矣何攻治之有乎周禮龜蓍二事禮官詳
　　備如此亦豈後人之偽作乎至于居蔡之説亦因
　　其物至靈物死而靈存悅其靈非悅其生也若生
　　而畫藻於棁畫山於節龜遂以為真山真藻乎哉
　　夫九江之龜既為貢賦則歲歲必進可知豈須之
　　曠代得大寶龜然後貢乎將國家歲時之卜復何
　　所須用乎至龜千歲巢芳蓮旋卷耳處嘉林與元
　　王龜夢之説皆信耳而不經者也夫人之生也謂
　　之為人其死謂為鬼神亦重其靈而已矣
開龜
　周禮卜師掌開龜之四兆開即分明之謂卜師明辨
　乎四兆鄭氏謂開其占書亦可若劉氏謂將卜則開
　龜之下體去其外甲也(按殺而藏之上下甲猶全/也臨用始去其外甲耳)龜
　有外甲乃以物為甲所以護龜而藏之也(謹按若是/護龜之物)
　(又何必以/甲名乎)故卜時即開其外甲非謂龜之甲也(謹按/此説)
　(以劉氏開龜/之下體為正)
視高(視即/眡字)
　劉氏曰視龜之高者而鑿之高即中心之直文即洛
　書中五之丨所謂太極者是也即所謂中央土者也
　又曰中有直文所以分左右隂陽也其左右隂陽所
　謂四象隂陽太少也即所謂水火木金者也又曰横
　有五文以分十二位去其上下不可以為兆可開而
　燋者左右各四(按此即龜身自/具之四象也)故曰四兆此即中五
　太極為主而以左右隂陽太少水火木金者太極主
　中即土以四象即水火木金皆為占即易四揲之義
　也故國大貞卜立君則視高作龜大祭祀則視高命
　龜者蓋作命皆重中直文所謂太極為主者非君國
　大祭祀不作不命者此也
定墨
　古者卜龜史先定墨以其墨定於龜甲龜甲直文即
　是也各有位凡占即以所占事定之于位上下左右
　隂陽即　　是也所謂坼也鄭氏謂上仰下俯左倪
　右倪隂後弇陽前弇凡十二位劉氏又曰分十二位
　去其上下不可以為兆可開為燋者左右各四故曰
　四兆竊謂直文即太極在其上下亦本為兆未嘗不
　用特以大貞卜立君卜大祭祀則于此定墨其左右
　各四兆則以四時分配凡小貞小事皆用之也此必
　古有法今不可詳權依諸儒之說如此
焌契
　詩曰爰契我龜又曰契者木鑿也即今匠家木契是
　也焌者契之鋭頭也又曰契荆為之也取鋭頭以灼
　龜猶木鑿也季氏謂爇荆吹熾成之鄭氏謂荆為楚
　物故禮謂之楚焞置于燋炬以存火致燼謂之墨故
　曰揚火以致其墨合此數説則墨即木契鋭頭灼火
　以致之于墨之上自有灼敗龜之説而灼火揚火謂
　之燃龜加龜墨之上則大非矣
灼氣
　既以所占之事以墨定之于位即以木契稍薫龜以
　蒸其氣(按卜法相傳從/無蒸氣之文)然後視兆焉故灼即蒸也豈
　以火鑚及龜骸而使坼哉(是未知龜甲逢/火而自坼也)葢惟生龜
　蒸氣故靈若鑚龜骸使坼此死龜也死龜何靈之有
　哉(謹按信如若言則氣之所蒸亦何/處得坼乎无坼有何兆之可徴乎)葢灼龜即焌氣
　致墨即火也若曰另有燋炬灼龜則非矣蓋燋炬即
　灼荆契薫氣非别有火也(謹按木契鑿之而加之以/火恐龜之殺也更甚此但)
　(執已見而不/深思者也)　生龜以火蒸氣(謹按六經周禮并無/蒸龜之説此不信古)
　(而信臆/説者也)猶之人久藏于室出外則必以手磨或用湯
　用火薫蒸其面容之氣乃可以占其氣色休祥災咎
　况龜久在􁌸(音藥􁌸/下牡也)含咽養息非假契以火氣蒸之
　何以見其為雨霽蒙驛克哉(不有坼何從見此五象/若火灼而致有坼其龜)
　(尚能生乎寜王所/遺尙能及後世乎)此如灼艾用火湯熨物之類是也
　洪範言卜五曰雨霽蒙驛克此五氣也取五行之義
　龜以氣占以靈以明自有異常者惟生龜為可見即
　如先祖巽齋府君言常見人家敗龜懸之壁間每遇
　天氣隂晴風雨寒暑其氣隨四時與方向方位有别
　人常見之而不知其異如此也(按此則是敗/龜之果靈矣)即藥肆
　敗龜板亦或時有燥濕不同即此言龜以氣占可知
　也若生龜則有靈氣乃所謂雨霽蒙驛克者自潤澤
　光活非常可以為占兆者死龜豈其能哉(信如此言/易坼字而)
　(為氣字皆執/已見者也)
觀兆
　鄭氏曰卜必先墨畫龜然後灼之而以所坼之兆正
　食其處為吉此數言者明已而蒸氣之説則未及之
　今合季氏蒸氣之説言之(季氏之説有何所本不信/經而信後儒之説聖經之)
　(失𫝊厥/有由也)葢既以所占之事以墨定之于位即以其所
　占用焌契蒸其氣致于墨之上以氣所食之坼觀其
　兆(氣蒸矣何從得坼乎/坼矣而龜不殺乎)所謂我卜河朔黎水我卜澗
　水東瀍水西唯洛食我又卜瀍水東亦唯洛食河朔
　黎水不食則不吉澗水東瀍水西瀍水東兩處皆是
　洛地則食者則吉也食者如口之食即雨霽蒙驛克
　五氣受蒸而入于内也(謹按食者侵入具分與食/之入口相似非此之謂也)季
　氏謂食與蝕同謂可拂拭而去之有似于蝕未然也
　全氏曰火之所灼則墨因而形之指木契言可也至
　于形之所裂則墨因而食者其所謂形之裂非龜形
　分裂也乃其所定為薫蒸之氣從甲形而入之有似
　于裂亦可也(謹按形之裂本言坼也如此而言裂安/得有坼若但云有似于坼則古之聖人)
　(何乃諄諄/言坼哉)注象謂史定墨者凡卜以墨畫龜以求吉
　兆乃鑚之以觀其所坼若從墨而坼大謂之兆廣若
　裂其旁岐細出則謂之璺拆璺音問器破而未離之
　名也夫蓍龜至公無私故能紹天之明卜筮者亦至
　公無私故能𫝊蓍龜之意占兆以畫先定于龜則非
　虚心以待命者矣而况雨霽蒙驛克之兆不繫于坼
　之巨細亦不遂為吉兆也則定墨觀兆之法是矣而
　謂墨専吉兆豈其可乎(煦曰墨雖定之于此而坼之/食與不食則聴之于龜上論)
　(未當/也)
釁龜乃慎重養龜禳却不祥乃去具不祥以護龜非謂
釁龜却龜之不祥
　季氏謂周禮龜人禮記月令俱有釁龜之文註以為
　禳却不祥此禮誠不可曉龜䇿𫝊曰天下和平王道
　得而蓍莖長丈其叢生百莖下有神龜守之龜千歲
　乃滿尺二寸故蓍取六十莖以上長滿六尺即可用
　龜得長七八寸即可寶矣天生神物永世常靈豈有
　不祥特其間有天時地利人事氣數不齊所謂寒暑
　災祥不得其正謂之不祥者有之此固有待于禳却
　之禳却之所以護龜非謂龜有不祥也至于釁龜之
　説尤為不經(將欲非/聖乎)龜本神物豈牲血所能釁之觀
　古者釁鐘之説乃釁其藏龜之物與其居龜之室爾
　非所謂釁龜以求靈者也季氏之説似明矣(謹按釁/鐘豈以)
　(其靈乎重其大物而已釁龜之說當亦重其大物/也不可因禳却不祥之説而遂謂龜亦有不祥也)
體色靈兆
　前周禮註鄭氏之説可以叅考未知然否
千年神龜或謂龜久不靈棄去乃小龜而非古所謂龜
李氏曰意者世哀道微地常愛寶蓍生既微龜亦逺行
取者不能中古法度則蓍龜多有不靈者矣因是殺牲
取血以釁之取以假靈于血氣耳(謹按植物不假靈于/動物動物不假靈于)
(植物是體之定性之正也靈龜之/性本具至靈何待假靈于他物)至龜䇿傳則言用粱
卵祓龜而灼亦此意也其曰夏殷欲卜者乃取蓍龜已
則棄去也以為龜藏則不靈蓍久則不祥是當時未有
釁也然而卜已皆棄去之則待蓍龜何如是之輕哉(曲/禮)
(曰龜莢敝則埋之/何嘗有棄去之説)又曰神龜出于江水中廬江郡常歲
時貢生龜長尺二諸侯猶有守龜大夫亦或居蔡未聞
其以死龜卜也况經孔子序易盛稱蓍龜之徳而其法
豈盡廢乎然則鑚骸觀坼之說起于何時世當極否人
不畏天暴君葢有惡卜不中而燒龜揚灰者聖人既不
復興神龜亦遂不出龜不易得法遂不𫝊民間或鑚小
龜自為一術以誠推測亦能前知故遂相仍以為古法
耳周禮註所解卜師掌開龜致墨菙氏掌爇燋吹契占
人掌占墨占坼是皆鑚灼敗龜之法也(既知周禮所言/皆屬死龜何得)
(乂言/生龜)而命龜作兆則掌于太卜其所掌經兆之體百有
二十其頌千有二百其書雖不傳而其意可想也葢龜
有十二月之兆又乗之十干如甲乙丙丁之屬則為百
二十又乗之以十事如君臣父子夫婦昆弟朋友之屬
則為千二百後世所𫝊龜經尚皆本此雖兆或異名而
龜皆用敗所未得者周禮之所謂頌耳然其見鄙猥出
于衰世(謹按卜筮所𫝊皆上古常然之事至鄙極䙝不/足異也拘儒以文墨衡之誤矣周易為聖人之)
(經儘有極鄙䙝之事詩經所載儘有古/人之常語特自後世傳之遂以為文耳)就使果得周禮
之頌亦不過陳懿氏晉獻公之繇而已觀漢時猶有大
横庚庚之説亦全無意義也(謹按大横也者當即是坼/之横而大者如横吉之象)
(是也漢文帝之卜原/有大横庚庚之説)皆何足以語占哉
周禮之言本明史記禇氏龜䇿傳不足盡信後註周禮
者遂以此為註則非
　周禮之説本明特後世註解者以衰世殺小龜之事
　借以註釋乃太史公龜䇿𫝊亦信而謬傳(太史公所𫝊/乃秦漢以上)
　(之書諒非唐宋以/下信耳之臆説也)禇氏𫝊指宋元王亦借道聴妄證
　其中所證如視首之俛仰足之開肣身莭之疆拆内
　外之橋垂則固觀其所灼之坼也而不復言史之定
　墨矣以後世龜法與易大相戾故著其説以俟知者
　講求云
大禹謨洪範所言龜筮乃以筮公已公人公天下之意
　龜筮大事并用大事用龜小事用蓍卜以決疑不疑
　不卜大禹謨洪範謀諸志與心叅之僉謀又稽之卜
　筮者此見聖人之心至虚無物不明既不執一已之
　見又不以人謀自私而一聴命于天所以示天下之
　公若謂卜以決疑不疑何卜正謂已疑卜之已不能
　盡信人之不疑亦卜之所以示天下之公也
卜三龜乃三人占三龜
　大禹謨龜筮協從卜不習吉金縢乃卜三龜一習吉
　又曰卜筮不相襲夫謂之習者重複之意舜以龜蓍
　協從則卜吉矣又何待于重複哉故曰不習吉金滕
　卜三龜一習吉其謂三龜者非謂三箇龜三次龜乃
　立三人以相叅考三人中一人言吉二人三人皆重
　複言吉是為習吉不必再疑重求其為吉也至于洛
　誥所謂我卜河朔黎水我乃卜澗水東瀍水西惟洛
　食我又卜瀍水東亦惟洛食此豈習之謂哉葢即一
　事二地各分卜不可以習言也在舜卜禹而得吉則
　不必重吉此則卜澗水東瀍水西之外又卜瀍水東
　皆在洛地為皆吉則不嫌于相襲也故曲禮曰卜筮
　不過三謂卜筮皆可以三為莭亦豈謂必期于三哉
　然乂曰卜筮不相襲者葢以卜人筮人各有専職故
　惟卜與卜襲筮與筮襲而以卜襲筮以筮襲卜則其
　法不相通焉若卜筮互相為占此則禮之所有即龜
　從筮從之説也
古者龜蓍并用先蓍後龜則有之至于大事卜小事筮
非其義
　禮先蓍而後卜洪範亦有龜從筮從不言筮從龜逆
　者葢互舉而見也至于大事決于卜故曰大事卜小
　事筮者特龜則難而蓍則便故有大小之辨非謂大
　必于龜小必于蓍也以二者并占則從龜從蓍或卜
　筮互相推決故各立官洪範已明或曰蓍為枯株不
　若龜有靈性故尤以龜為長而小事則止以筮殊未
　然者何者易以蓍龜并稱其徳本無高下大小長短
　葢自俗傳而蓍龜遂分豈惟以龜有血氣之靈蓍為
　枯槁之物哉夫龜蓍皆取于占其為吉凶一也特以
　聖人不生龜亦不出而龜難蓍易業亦異𫝊或必當
　時卜師之術逺而深筮師之術近而淺推測各窮其
　術而事之大小固亦殊焉故大事卜小事筮禮家遂
　著為兩用若蓍龜之徳豈有大小之二哉
左傳以蓍數龜策又以其詞長短初無龜長蓍短之説
　杜預註曰蓍數龜象象長數短孔穎達曰神以知來
　智以藏往雖龜之長無以加兹以至理言卜筮實無
　長短今按獻公卜驪姬卜凶而筮吉卜人曰筮之詞
　所言理短龜之詞所言理長故下文遂引龜詞蓋取
　立驪姬一事而非謂蓍龜有長短也杜之紕繆可知
　矣
龜卜蓍筮皆示人以明心理明事理并同
　余註啓蒙備言蓍虚一分二掛一扐四即明心理有
　事稽疑即明事理蓍理蓍法備矣特占㫁不傳難以
　稽考乃若龜理龜法不𫝊尤無所考今以坼之中直
　文為太極上下十二位分四象為四兆五行亦備太
　極四象五行之理示人以龜卜明心理于靜于常稽
　疑明事理于變于動明心理即執中建極之㫖明事
　理即稽疑當為即為不當為即不為用靜用作之㫖
　非獨取事應一莭而已也聖人示人之意微且詳矣
　此蓍龜所以并重也惜乎蓍龜斷法皆不𫝊而令天
　下後世貿貿無以成亹亹開物成務冒道也
占觀國家之吉凶以詔救政
　諸儒謂占主事之可為與否即此則示人以當為與
　不當為者當為即為之不當為即不為非獨取必應
　驗一莭已也註又曰以佐明其繇之占演其意以示
　國家餘事之吉凶使王修政以救之則是以占教人
　又欲王修政以救之此皆卜筮開迷之意迷開則知
　當為即為不當為即不為其于政事皆修無闕失無
　遺漏其為教也大矣此即開物成務冒道成天下亹
　亹意也故曰莫大乎蓍龜
占主卜筮後世分龜于卜蓍于筮
　洪範卜五指龜占用二指蓍不當以龜蓍皆有五有
　二又皆為易者或曰易以占筮尚占故龜蓍并言又
　據祭義曰聖人建隂陽天地之情立以為易易抱龜
　南面諸言據此遂謂龜蓍皆易也諸儒以祭義乃後
　儒所記非聖人之言亦或一説而况首言建天地隂
　陽立為易指蓍言抱龜南面指龜言各為説者也未
　嘗指抱龜為易也又况龜占用易卦爻何以起例尤
　有難通者在也又如貞悔本指易卦不指龜若全氏
　指龜中亦有貞悔則又何以辨貞為正悔為變動尤
　有難通者在也此其不可信也
　　謹按洪範卜五指龜占用二指蓍此確不可易者
　　也至謂祭義中抱龜亦以易言其説似矣未知聖
　　人之用蓍龜正以探討太極中所含之幾有隂陽
　　五行之妙耳有隂陽五行則流通變易之道具焉
　　寜龜而不具是理乎龜中而不具變易之理又何
　　能有前知之妙乎至謂龜占用易卦爻何以起例
　　是欲于龜占推出卦爻則泥而不可為也夫貞悔
　　者主客應感之稱非正變之説也寜謂龜之所卜
　　而遂無主客應感乎此皆其泥而不通者也
後世以小術代龜蓍亦有驗者出于精誠所至而實非
至理(煦按出于精誠便是至理豈知龜筮之靈皆天地/至誠无妄之理所藴蓄乎其具靈之妙見下總論)
　末世卜筮多用小術或以雞卜或以虎卜或以碁卜
　或以紫姑卜或以牛蹄卜或以灼骨卜其他擲錢聴
　鏡相字觀梅望氣聞聲求籖問筊多因推測而知然
　往往有靈驗此其故何哉陸龜蒙曰季札以樂卜趙
　孟以詩卜襄仲歸父以言卜子㳺子夏以威儀卜沈
　尹氏以政卜孔成子以禮卜其應也如響無他惟在
　精誠而已精誠則能先知誠則明也因所感而觸耳
　故雖不法蓍龜而神謀亦自相協但非所以開物成
　務冒道也故聖人重龜
　　謹按謂小術之驗出于精誠其説是也精誠者聖
　　人之所以通于神明契于元化者也聖人之占卜
　　雖曰取靈于蓍龜實取靈于精誠而已葢龜蓍皆
　　天地至誠无妄之理所藴蓄而生者精誠不至有
　　用龜蓍而不驗者矣故夫龜蓍者聖人假之以積
　　精致誠而通于神明者也何云非至理也如謂不
　　待精誠全靠蓍龜則未知聖人用蓍龜之妙矣得
　　是道也如上所卜奚徃而不驗哉至云精誠用于
　　小術非所以開物成務而冒道將謂開物成務冒
　　道者全屬之蓍龜乎亦别有道存乎如尚有道存
　　焉則舎精誠而言道具又何以達天而盡性乎甚
　　矣其未講于聖人用龜蓍之義也詳具總論
先王重龜蓍本于開物成務冒道示人以洗此心神明
其徳窮理盡性至命自(龜/蓍)失傳所以上無善治下無明
徳為古今一大界限
　古聖人謂莫大乎龜蓍者又以已志定人謀同稽疑
　于龜蓍者葢于稽疑中即明心理事理修政故曰前
　民用察民故以此洗心退藏于宻齋戒神明其徳窮
　理盡性至于命所謂開物成務冒道神道設教明民
　者此也葢聖人以明道為學行道為治故重此如得
　𫝊則理明學成治行績成所以君能善世士能善身
　民受善澤自此不𫝊願治之君志學之士待治之民
　所以不能此也只取必于事為應驗何益于占也故
　曰此古今一大界限余不能不感慨
　　以上二十條内謂生龜者取神龜靈龜之義葢古
　　道實定論也即龜卜占法不傳天下後世不知有
　　此亦無言此然以此上明先王之道為龜蓍明其
　　神靈之徳辨後世剥剔久則棄去之誣則亦至理
　　賴之以存天地間不可少者特未成全書為可歉
　　耳將俟聖人在天子之位制作禮樂者興此焉(此/上)
　　(皆楊時喬/全書所録)
　　龜卜繇
路史女媧乗靁車鞴六蜚以御天申祝詞而牧占之曰
吉詞曰昭昭九州日月代極平均土地和合萬國乃設
雲幄而致神明(此古龜卜/之詞也)
宋志云黄帝五十年秋大霧三日晝昏黄帝以問天老
乃召史卜之龜燋史曰臣不能占也其問之聖人帝曰
已問天老力牧容成史再拜曰龜不違聖智故燋
禹平水土龜書出洛乃敘九疇建立卜筮人　夏啓既
征西河敬承繼禹之道乃立五廟筮遷鼎命大廉祭鼎
昆吾之谿歸藏云啓筮徙九鼎啓果徙之是也而筮享
于大陵之上是為鈞臺之享連山陽文啓筮享神于大
陵之上是也又筮于晉之墟作旋臺于水之陽是以卜
遷鼎以筮占祭也
張衡靈憲謂仲康之世姮娥竊藥奔月將往枚卜之于
有黄有黄筮之曰吉翩翩歸妹􁐴將西行逢天晦芒毋
驚毋恐後其大昌姮娥遂托身于月是為蟾蜍則事屬
𣺌茫而辭渉𫝊㑹矣楊用修曰葢尚儀占月之誤古尚
音常儀音俄也
路史桀時褒人參耦忠臣折口磬龜无腹蓍䇿日施太
史終古負其圖哭而去之是卜筮之廢由世衰也(施當/為弛)
六韜文王問散宜生卜伐紂吉乎曰不吉鑚龜龜不兆
數蓍不交而折將行之日雨錙車至軫行之日幟折為
三此卜四不祥不可舉事太公進曰雨錙重車是雨洗
甲兵也按文王無伐紂之事六韜非太公之筆此後人
之妄作也
史記西伯將出獵卜之曰所獲非熊非彲非虎非羆所
獲霸王之輔果遇太公于渭之陽與語大悦曰吾太公
望子久矣故號之曰太公望載與俱歸立為師
竹書厲王奔彘諸侯奉共和行天子事十四年大旱廬
舎俱焚卜于太陽兆曰厲王為祟共伯使諸侯求王子
靖為宣王共伯復歸國于衛逍遥得志于共山之首按
天下不可一日無君共伯以臣攝君不求其嗣天以旱
警不亦宜乎太陽託言于厲其㫖深矣
論衡子路問曰猪肩羊膊可以得兆萑葦藁芼可以得
數何必以蓍龜孔子曰不然葢取其名夫蓍之為言耆
也龜之為言舊也明狐疑之事當問耆舊也
白虎通考天子下至士皆有蓍龜者重事決疑示不自
專諸侯龜一尺大夫八寸士六寸龜隂故數偶也天子
蓍長九尺諸侯七尺大夫五尺士三尺蓍陽故數竒也
龜之為言久也蓍之為言耆也久長意也龜曰卜蓍曰
筮何卜赴也爆見兆筮也者信也見其卦也筮畫卦所
以必于廟何託義歸智于先祖至尊故因先祖而問之
也卜時西嚮已卜退東嚮問蓍于東方面以少問長之
義皮弁素績求之于質也禮曰皮弁素績筮于廟門之
外或曰天子占卜九人諸侯七人大夫五人士三人不
見吉凶于筮復以卜何蓍陽道多變變乃成龜以荆火
灼之何禮雜記曰龜隂之老也蓍陽之老也龍非水不
處龜非火不兆以陽動隂也必以荆者取其究隂也禮
三正記曰灼龜以荆以火動龜不以水動蓍何以為嘔
則是也蓍龜敗則埋之何重之不欲人襲尊者也
三國管輅公明少神穎從利人郭恩學周易意開發論
難踰于師分蓍布卦言輒竒中曰占卜非至精不能研
其數非至妙不能通其道靈蓍者二儀之明數隂陽之
幽契也
晉郭璞景純好經術博學有高才少從涿河東郭公受
易得青囊書九卷遂洞五行卜筮之術京房管輅不能
過也然璞尚筮有卦名而詳卦與春秋異輅無卦名亦
曰易占顧稱善易者不言易是遵何法歟
陸龜蒙曰季札以樂卜趙孟以詩卜襄仲歸父以言卜
子游子夏以威儀卜沈尹氏以政卜孔成子以禮卜其
應也如響無他固在精誠而已
蠡卜春秋又有雜卜蘓秦事鬼谷子學終辭歸道乏用
行以燕人蠡卜傳説自給雜卜北户録卜之流雜書𫝊
虎卜紫姑卜牛蹄卜灼骨卜鳥卜雖不法于蓍龜亦有
可以稱者邕州南有雞卵卜番禺雜編嶺表凡小事必
卜名雞卜䑕卜米卜蓍卜牛骨卜雞卵卜田螺卜蔑竹
卜雞卜史記滅南越時越人勇之言越俗信鬼東甌王
敬鬼壽百六十歲乃令越巫立越視祠(視當/為祝)而以雞卜
上信之
博物志虎知衝破又能畫地卜今人有畫物上下者推
其竒偶謂之虎卜狼卜狼將逺逐食必先倒立以卜所
向故今獵師遇狼輒喜葢狼所在獸之所在也故古之
造式者木用槐癭棗瘤而以狼牙為柱取其靈知也
玉䇿記稱䑕壽三百歲滿一百歲者則色白善憑人而
卜名白仲能知一年中吉凶及千里外事諸卜不同雖
或有中非正道也若趙卜之祭地為祟鄒忌之千里詐
卜陳勝之卜而狐鳴莾女之兆遇金水郭璞之散豆取
婢乾夫之陽金誘聘亦奸雄之詭計耳何足道哉
墨子言夏后開命大廉折金作鼎以祭昆吾之墟使翁
雞乙灼于白君之龜其兆曰蓬蓬白雲一南一北一東
一西九鼎成遷三國焉夏人失之商人受之
史湯有羶行天下之效之者且百國矣桀欲伐有湯而
枚卜筮于歸藏得其熒惑曰不吉不利出征唯利安處
彼為狸我為䑕勿用作事恐傷其父
左莊公二十二年齊侯使敬仲為卿辭使為工正初懿
氏卜妻敬仲其妻占之曰吉是謂鳳凰于飛和鳴鏘鏘
有媯之後將育于姜五世其昌並于正卿八世之後莫
之與京陳厲公蔡出也故蔡人殺五父而立之生敬仲
下詳觀卦
閔公二年秋八月共仲使卜齮賊公于武闈成季以僖
公適邾共仲奔莒乃入立之成季之將生也桓公使卜
楚之父卜之曰男也其名曰友在公之右間于兩社為
公室輔季氏亾則魯不昌下詳大有
國語晉公卜伐驪戎史蘇占之曰勝而不吉公曰何謂
也對曰遇兆挾以銜骨齒牙為猾(註骨所以鯁刺人猾/弄也齒牙謂兆端左)
(右璺折有似齒牙中有縱畫故銜/骨在口中齒牙弄之象讒口也)戎夏交捽(外内㑹齒/牙交有似)
(捽捽交/對也)交捽是交勝也臣故云且懼有口􁅺民國移心
焉公不聴遂伐驪戎克之獲驪姬以歸有寵立以為夫
人史蘇告大夫曰夫有男戎必有女戎若晉以男戎勝
戎而戎亦必以女戎勝晉其若之何我卜伐驪龜往離
散以應我夫若是賊之兆也非吾宅也離則有之不跨
其國可謂挾乎不得其君能銜骨乎若跨其國而得其
君雖逢齒牙以猾其中其誰云弗從諸夏從戎非敗而
何既驪姬不克晉正于秦五立而後平
初晉獻公欲以驪姬為夫人卜之不吉筮之吉公曰從
筮卜人曰筮短龜長不如從長且其繇曰専之渝攘公
之羭一薫一蕕十年猶尚有臭必不可弗聴立之生奚
齊其娣生卓子及將立奚齊既與中大夫成謀姬謂太
子曰吾夢齊姜必速祭之太子祭於曲沃歸胙于公公
田姬置諸宫六日公至毒而獻之公祭之地地墳與犬
犬斃與小臣小臣亦斃姬泣曰賊由太子太子奔新城
僖公二十五年春正月丙子秦伯師於河上將納王狐
偃言於晉侯曰求諸侯莫如勤王使卜偃卜之曰吉遇
黄帝戰于版泉之兆公曰吾不堪也下詳大有
十年衛侯救宋師于襄牛鄭子展曰必伐衛故鄭皇耳
帥師侵衛楚令也孫文子卜追之獻兆于定姜姜氏問
繇曰兆如山陵有夫出征而䘮其雄姜氏曰征者䘮雄
禦寇之利也大夫圖之衛人追之孫蒯獲鄭皇耳于太
邱按敵之喪雄我之利也定姜之斷卓矣易曰夫征不
復利禦寇是其義也
哀公九年夏宋公伐鄭秋晉鞅卜救鄭遇水適火占諸
史趙史墨史龜史龜曰是謂沈陽可以興兵利以伐姜
不利子商伐齊則可敵宋不吉史墨曰盈水名也子水
位也名數敵不可干也炎帝為火師姜姓其後也水勝
火伐姜則可史趙曰是謂如川之滿不可㳺也鄭方有
罪不可救也救鄭則不吉不知其他下詳泰服䖍曰卜
法横者為土立者為木斜向經者為金背經者為火因
兆而細曲者為水今水兆南行適火方故可伐姜盈趙
姓姜齊姓子宋出于商故曰子商宋微子後宋吉故不
可與戰也
衛侯夢于北宫見人登昆吾之觀被髪北面而譟曰登
此昆吾之墟緜緜生之𤓰余為渾良夫叫天無辜公親
筮之胥彌赦占之曰不害與之邑寘之而逃奔宋衛侯
貞卜其繇曰如魚窺尾衡流而方羊裔焉大國滅之將
亾闔門塞竇乃自後踰夫繇辭之占託物以興其近憂
也衛公石圖之難墜而折股其如卜言何哉
史記高后崩大臣遂使人迎代王張武等皆疑之願稱
疾無往中尉宋昌請大王勿疑代王報太后計猶豫未
定卜之兆得大横占曰大横庚庚余為天王夏啓以光
代王曰寡人固已為王矣又何王卜人曰所謂天王者
天子也代王乃遣太后弟薄昭見勃勃等具言所以迎
立王者昭還報曰無可疑者代王乃哭謂宋昌曰果如
公言于是入未央宫即天子位按觀此則太卜之繇頌
漢初猶存後竟無傳焉何哉
趙矜歴襄城客死鄧州官為斂葬後十七年子夾章始
壯自襄陽往求其䘮不得野哭再越旬卜人秦誗為卜
曰金食其墨而火以貴其墓值丑在道之右南有貴神
冢士是守宜遇西人深目而髯乃得其實明日老人過
其所問之得矜墓直社北遂歸葬按此兆繇最明豈純
孝之感神或告之歟
　
　
　
　
　
　
　
　
　
　
　
　
　
　
　
　卜法詳考卷三
欽定四庫全書
　卜法詳考卷四
　　　　　　　　　　　　禮部侍郎胡煦撰
　　呉中卜法(玉靈秘本/)
古史之卜久已失𫝊一因周末秦漢時遊談策士惡龜
卜言吉凶害其所為一因髙惠文景時未暇稽考一因
武帝博求藝能之士而邱子明之屬射事頗中後因巫
蠱事發或挾其龜卜以報其素所眦睚百僚皆曰龜䇿
能言此龜卜之所以失也自是以後民家雖有𫝊者乃
地不産龜徒存其術不數𫝊後古之繇頌𣺌無存矣顧
山龜不若水龜之多而吳下産龜最盛故其術猶有𫝊
者三兆四兆五兆雖或與洪範龜䇿𫝊㣲有不同而體
色之辨觀拆之法或亦猶存古之道也禮失而求諸野
聊以景存羊之意云爾
　　選龜(此下諸説皆得/于吳中卜者)
龜以大者為佳小者不用色以黃白明潤者為佳黑者
昏暗者不用藏久而枯朽者亦不用
龜之上者有王相將判四種板下近首有二文抱首而
斜出若或二文直出名曰冲天是之謂王其上也其左
右牆中各有一眼名之為將其次也左有眼而右無之
者曰判右有眼而左無之者曰相又其次也此四種皆
龜之最貴者也
　　攻龜
攻龜之法去其甲存其牆
　刻龜之刀制長四五寸寛二三分其厚分許正中如
　斧形而方其刃
龜板之部位正中一線自下而上直出者名曰千里路
其横出者五文上一文斜出而抱首即前所云冲天而
為王者下一文斜出而抱尾其中之直者僅三文耳三
文之中有二方皆可刻劃東曰甲乙西曰丙丁正中一
方旁連兩牆名曰腰金第一直文之下腰金之上其横
而方平者名曰冲天凡占惟此方為驗如止一事則刻
甲乙之左方而占之二事則并刻丙丁之右旁而占之
三事則占腰金之甲乙四事則占腰金之丙丁皆刻之
五事六事則并腰金下之横方名曰兜財者而皆刻之
矣其刻也必方之故謂之方
　　灼契
以炭屑一兩用鉛粉三錢拌匀以棗肉和而成錠其粗
如筯其長三四分如其方而止名三一丸每當灼時既
刻其方乃以刻方之板向下近肉處向上視其已刻而
透明者用三一丸炙于火中俟其通明乃以三一丸置
于刻劃方形透明之上横安而灼之凡横文既刻之後
尚有六處亦須用刀刻之前近上首之一乂其一也後
近下尾之一乂其一也此外則近四足之四乂皆須以
刀刻之然後灼之
選龜之法先辨雌雄從近尾之一乂兩旁以二指平掇
之掇而起者為雄掇而不起者為雌
其横文以甲乙畧髙于丙丁者為妙丙丁髙于甲乙者
為劣
灼龜之法必五行全具焉以碗盛水置錢于中用二木
界尺架于其上然後置龜板焉刻者向下而近肉者向
上以三一丸灼之水為水火為火錢為金界尺為木碗
為土煦按當以火化者為土此灼龜之五行也
　　占龜
既灼之後其龜板炸然有聲是云龜語然後覆板而視
之即以所盛之水以指濯其刻處必有坼焉然後審其
直横諸象以占其吉凶
既占其坼矣乃以繩約其坼處以香火供之必待三日
而坼始復合或有一日二日而龜板仍復作聲者是猶
有未盡之言也須復占之
又謂左右俱分子父才官皆自千里路而分之自内而
外或止有横文亦未可知因擬龜板畫圖于下

　玉靈秘本(此呉中俗卜也其書不免鄙俚然其觀兆/之法與三兆畧同其上下俯仰首尾之象)
　(亦與史記龜經相似或者先聖所𫝊之遺制猶未盡/失也姑存之以俟博雅君子亦愛禮存羊之意云爾)
　(其鄙俚淆訛/亦頗多改定)
　　六神休囚吉凶論
青龍休囚宅虚喜　勾陳休囚田土失　螣蛇休囚不惹殃
朱雀休囚官事息　元武休囚益財榖　白虎休囚免哭泣
　　五換觀形勢訣
諸形不可拘于位　衆兆移来五換看　但要存心髙著眼
其中禍福一般般
　　其二
金木水火一般同　北可為南西可東　心變吉凶皆可變
理通禍福自然通
　　詳龜字様吉凶
龜中字様少人知　絲忽全慿眼力推　著意搜尋明禍福
纎毫不得有差違
　　詳网字様歌訣
輕清平直伏髙低　野就囬臨戴白垂　纖活有情昻瀝漤
休囚旺相抝乖違　静明洪潤健蒙昧　摺折顛狂枯朽衰
震驛夾絲蕾豁發　縱横蛀足窈窕枝　浮暗脫矜拖管漏
實圓落滯墜剛齊　詳龜字様君須記　凶吉憑斯仔細推
　謹按此上諸形皆見史記
　甲乙　　腰金　兜財
上甲乙屬為金兆形頭髙足管旺相精明正形卦諸事
吉或若休囚蒙促折化為破敗問何事斷之(千里路中/共有三畫)
(其中畫為腰金腰金之上即甲乙丙丁腰金/之下為兜財然腰金兜財甲乙丙丁皆有之)
腰金甲乙屬水頭平身直足管如蛾眉覆月正形否則
抝鄉其抝處詳而斷之
兜財甲乙屬火要頭起身重足發如仰月形若頭足不
過抝鄉其抝處看兆詳斷之(謹按龜甲五文去其上下/二文則寛平者有四處而)
(可刻者止腰金上下二處耳上甲乙右上即方兆圖前/左之位也若覆龜板而視之則在申酉之位故曰金兆)
(腰金甲乙中格如帶者也兜/財甲乙則在下如仰月者也)
　　甲乙金兆章(甲乙者千里之左方也在龜則前右申/酉之位故以為金兆後詩中凡言金兆)
　　(金位皆指甲/乙而言也)
夫甲乙丙丁者乃天神之名也故借其名甲乙者本屬
木申酉位西金宫取金之義其象悅静洪大精明是為
正形欲得兆形頭髙足管身鄉旺相但以動處配其去
就為用觀其形勢善惡緩急休囚旺相枝兆動静斷其
吉凶妙在心目之巧
初爻甲乙為頭(其子父財官/皆從金論)一名青龍一名財神(申酉/之位)
(以甲乙/為財)若洪潤諸事相宜謁貴人吉求財吉其兆輕清
每事減力設或髙蒙則前程有阻倘或低蒙則始終晦
滯常有逃(當作/迷)悶或低洪驛急去求置貨物價廉不宜
脫貨則無價也枝從此生名曰坐頭枝不利也(謂打頭/便生枝)
(也初爻頭為甲乙六爻足為壬癸其丙丁庚辛以/次安排唯三為戊四為已此一坼而分之者也)
二爻丙丁一名朱雀一名官鬼若動主文書口舌官事
相繫有枝内外公私各有阻隔若平静輕清則有攔截
之患科舉功名健旺生枝必有大貴若有蕾有貴人扶
持(蕾如花蕾結/于邊旁者也)
三爻為戊屬螣蛇一名祖父大畏蒙滯則諸事不吉洪
潤清健生氣頗佳得貴人之力田蠶旺墳宅興
四爻為已屬勾陳一為祖母其色宜驛帶輕則諸事速
或堅直稳中吉不宜蒙昧昏沈不明之象凡戊巳兩爻
號為父母宫(在中/者也)大利洪大旺相育物無窮生氣不絶
不宜枯朽蒙昧促折如衰處生枝化為破敗五鬼凶害
非常
五爻庚辛名曰白虎一名兄弟此神未甞有吉不宜動
主比肩不和若動旺生枝則奸邪盜氣刀兵相擊又不
宜蒙昧蒙昧則疾病相攻或休囚則陰少不安驛則破
財只宜平静清秀自然貞吉
六爻壬癸名曰元武一名子孫一以為足大畏蒙蒙則
盜賊姦氣相凌脫則不宜成則有碍(謂占成/事也)終不利發
動如幡脚者失脫非輕常主小人嫉妬有憂不成也只
喜平伏清秀謂之足肣上吉倘或頭足落凡事始勤終
怠占病應遲(後無/力也)老陰大凶(足落/也)少陰血氣不和(與足/近也)
無咎或食積疽痍少陽防驚(與頭/近也)更看身分如何且要
本音純美身宫窈窕進退欲速未達之兆(據老陰少隂/少陽之說此)
(又當分為四叚以頭為老陽足為老隂近頭之丙丁戊/為少陽近足之己庚辛為少陰觀本文足落則曰老陰)
(大凶下文云頭伏足起老陽病者亡為頭伏也老陰患/者憂氣未甦無咎為足起也下又云頭直足直身直朱)
(雀白虎大動此中叚近頭足之二處動也下便曰少陰/遇之膿血之災少陽值之瘡痍之悔可知近頭足二處)
(為少陰少陽按全氏開龜四兆註/謂十干四體静逢日之干為動)
頭直足直戊巳震動(此則當中而動者若人/心然故曰邪氣相干)更帶蒙昧
則邪氣相干(中心/動也)
頭伏足伏多生憂愁諸事不和疾病者亡行人不至論
訴失理(此頭伏足伏而中直/者若中起則為橋矣)
頭伏足起行人速至老陽病者亡(頭伏/也)長男在外得病
(與頭/近也)或食氣所傷老陰患者憂氣未甦無咎(足起/也)暴病
者身旺吉(足起/也)促動凶(頭㐲/也)如停貨物得遇大利(先衰/後盛)
(也/)便脫(謂貨易/脫也)無氣價錢不平有憂不成先凶後吉
頭直足直身直朱雀白虎大動(為日干支所冲也然既/曰頭直足直身直而下)
(云朱雀白虎大動或此二處獨起故以為動/亦未可知葢以戊巳為身其在中者亦直也)則有官事







　
　
　
　
　
　
　
　
　
　
　
　
　
　
　
　卜法詳考卷四
欽定四庫全書
　卜法詳考卷五
　　　　　　　　　　　　禮部侍郎胡煦撰
　　丙丁　腰金　兜財
上丙丁屬火丙丁像丁頭足齊平是為正當依鄉之兆
否則抝鄉其抝處詳其禍福斷其吉凶(與下丙丁木兆/皆見于千里路)
(之/右)
腰金丙丁屬木要頭深足旺蛾眉正形否則抝鄉其抝
處看動静依經斷之
兜財丙丁屬火頭起身重足發如仰月正形如抝鄉其
抝處看兆象斷之論其吉凶
　　丙丁火兆章
初爻甲乙鄉一名父母屬青龍木須是旺相無動洪大
為佳動者必致叨疊文書更變凡事見速或帶休囚諸
事艱辛不宜蒙昧蒙昧則貴人隐而不見如輕細停塌
不利病者受氣于食得凶
二爻丙丁鄉名朱雀火一名兄弟不宜大動旺相反吉
成凶故曰火炎而無水濤溶總發而中間有折凡事宜
速速中防損得壬癸相應則凶中化吉也若得庚辛旺
相謂曰金中有水亦謂庚辛化財財旺不動則兄弟和
睦動必有争奪
三爻戊鄉螣蛇火一為長男剛明洪潤吉不宜折動動
則損財失業亡家用事欲速未達平直吉蒙昧凶
四爻已鄉屬勾陳土一為長女亦要明静堅直不宜蒙
昧蒙昧則陰小不安折動驚恐失財休囚則子孫暴卒凶外
事勾留如有夾絲則是伏尸乖氣相搏及官事鬼賊加
侵官訟失理終訟不善病者乃是氣也血氣陰魂求解
脫驛者行人至公私不利
五爻庚辛鄉屬白虎金精也一為妻財此神雖凶在火
位不能興禍如若旺相洪潤則經求有利公私兩諧謁
貴吉出入利進用和平更得壬癸相兼旺相洪潤大吉
不宜枯燥發動若動則金火相形其害必深
六爻壬癸鄉在末足屬元武水一為官鬼須是圓實剛
齊如此者用謀望吉如利如名前程何憂不顯或帶休
囚則是美中不美若蒙昧則官事户役相連若發動則
盜賊奸邪所害亦有非常不測之禍出入防水厄陸防
盜賊人災嵗歉
忽生木支截足在上大利交闗更加父母妻財爻洪潤
大益見景而貨之或帶休囚如蝌蚪相似占患者久病
而死亦防中風癎疾則遲凶中隐吉或吉内藏凶
水火支生于庚辛壬癸鄉似桞穿相似夏秋卜之大利
求財非求財者防家鬼相侵春冬得之則有水火盜賊
之災更防失脫頭旺足直身洪大輕動者成脫盡吉(如/脫)
(貨之/類)或帶休囚只有所失不能用也頭旺直身衰足發
更帶輕脫則可也成財不能有始無終之象常占有大
難主人口分散先喜而後憂先易而後難也病者久而
至死暴病者有自縊傷亡為怪常占口舌相形訟失理
囚者出行人在路有驚渉江渡海有風濤之患陸行防
賊伴交遊占宅是伏尸占病要保重可也
　　　　丙丁









　
　
　
　
　
　
　
　
　　變形總斷(謹按甲乙丙丁腰/金兜財皆有之)
死鰍　困鰍(見/前)鯽魚戯藻　卧蠶食葉(見/後)仰月(見/前)順風船(見/前)覆
月(見/前)分頭(或是/龍口)分足(或是/魚尾)帆䉔(見/前)飛鳥(後有飛/鳥入林)蛛絲墜網　絞
車　四通(見/前)凡字　夀龜　鼈兒

　
　
　
　
　
　
　
　
　
　
　
　
　　　　釣竿形
　　　甲乙丙丁兩相同　婚姻刑尅病人凶
　　官訟牽纒防盜賊　家中無事也驚忡
　　　　金形化水
　
　
　　　　　金火純金
　　　甲乙丙丁兩相同　婚姻不吉病人凶
　　　老陽病凶子孫比　行人信至利名空
　　　　　兩乖形
　　　甲乙丙丁兩同形　婚姻上吉怕難成
　　　官訟他勝病陽鬼　火盜家中要禳星
　　　　　魚尾形
　　　甲乙丙丁一様形　生産雙生婿兩成
　　　陽不脫災陰病死　功名不美水盜靈
　　　　　瀝水金
　　　甲乙丙丁兩相同　婚姻不久内房空(兩相同者謂千/里左右皆相似)
　　　陽宅陰人小口病　陰宅殯地水藏凶(也/)
　　　　　聨占式
　　　甲乙丙丁兩相同　成合婚姻有始終
　　　家宅田蠶多得利　遷官居葬永興隆
　　　(此一卦對洪潤綿綿上吉不攙之喜或帶休囚美/中不美  聫占謂并占二事故甲乙丙丁皆開之)
　　　　　欺祖卦
　　　丙丁欺住甲乙頭　求利求名事不周
　　　停塌婚姻虚費力　如占病疾必多憂
　　　此卦賔來欺主客竊主權逆上反亂之卦凡事叨疊
　
　　　　　自然形
　　　合婚兩兆宜精巧　陽旺陰衰妻尅早(甲乙丙/丁同開)
　　　陰旺陽衰定損失　兩卦一様同諧老
　　　甲乙丙丁有情魚水相依心齊福至兒孫孝義世代無
　　　危人物不俗上吉夫妻(兩兆謂甲乙丙丁凡用應爻/者則兩兆同開故言及婚姻)
　　　　　功名定位
　　　赴詔求官驗正形　怪竒異路得功名
　　　龍虎鳳鶴侯王相　雜類興隆郡縣榮
　　　科舉功名加官進職皆取官爻旺相第一(左官在丙丁之位/右官在壬癸之位)
　　　功名卦官鬼旺相父母洪潤子孫休囚上上(旺相休囚/以日月諭)
　　　　　腰金正形
　　　金兆蛾眉掩月形　中低後起怪憂驚
　　　狂枝坐首財多損　旺相依鄉事事成
　　　(頭足相似六神不動六親不移兆交雜依鄉而斷多有/變形皆從此出隨形而斷之  正形洪潤皆為吉爻象)
　　　(不從總是閒枝若飛來察/動静胸中有見實為堪)
　　　　　兜財正形
　　　水鄉發火號兜財　仰月身沈喜事來
　　　上面生枝重見吉　頭低下漏定凶災
　　　兜財(二邊皆/火之兆)正形云此卦乃水鄉發火要頭起身重足
　　　發如仰月形又如船載物形故名兜財也
　　　　　箭發離弓(同前/)
　　　箭發離弓病者危凶行人便至大利于公私商防損營
　　　運難通家宅不利見貴差容最宜武帥求官興隆打圍
　　　出獵邊塞防攻旺活興隆勝也上至公卿中至刺史下
　　　至有德大福之人可以當之妄想邪謀其凶立至
　　　　　巨海遊龍(同前/)
　　　巨海遊龍宜占制詔文書大利求名吉無不利君子道
　　　長小人道消反此有凶横病者危有北陰願宜保守過
　　　旬日方甦訟中凶行人到停塌有財出賣無氣捕捉隄
　　　防走透消息(恐有血光之災此象如龍威德利見大人/向上來望秋夏昇騰變異春冬欲速未達)
　　　　猛虎伏岡(此象不可知/同前)
　　　猛虎伏岡公幹宜艮方宜山塲古墓察之可獲經商利
　　　往坤位窑竈髙原處運用得利其間防有比肩不足小
　　　人脫漏所幹難成暴病變凶久病難治停塌遲中獲利
　　　失時失本散事冝向委曲則可遲則終凶之兆也
　　　　　龍口卦形(同前/)
　　　大為龍口卦小為蛇口卦下唇短有財上唇若短有口
　　　舌直下生枝主漏財坐頭枝亦不利三起者速為事吉
　　　三伏者為事遲疑謹防鬼賊交加不許托人幹事占病
　　　者有願非常家宅啾唧停塌失本利見大人
　　　　　化龍形(此象不可知/同前)
　　　化龍金兆(謂甲/乙也)利見大人宜占朝京赴任大官受爵拜
　　　將受封祈禱天地成大名利救大苦難立大事業如龍
　　　威德普濟羣生如妄想邪謀重重禍害私者被獲公者
　　　得勝經商得利防有攙奪保重可也此象多有變異
　　　　　華葢形(同前/)
　　　華葢形陰陽交媾道合人和貧人致富富者必貴文當
　　　拜相武必封侯女為妃后罪遇恩赦宜葢造屋宅遊古
　　　洞必遇神仙諸事利如捕捉盜賊陰覆于陰覆去處商
　　　賈獲利水陸防危保守可也
　　　　　金上立木(同前/)
　　　金上立木被土葢頭出郊恐遭蛇虎之傷入室謹防牆
　　　柵之難入船不可住于橋下風雷不許飲醉于髙樓財
　　　防盜賊穿井上傾逺處捕人近處捉獲寃家債主狹路
　　　相逢病主死行人未至暗昧不明之象宜謹守
　　　　　金中化水(此象亦不可知/同前)
　　　金中化水則是水兆水支不利姻親不宜占病凶經商
　　　有險行人有病公事走泄事情官訟宜托重家宅伏屍
　　　為怪
　　　　　掩牆木兆
　　　甲乙作掩牆　問病必須難(此或逼近千里而立也前/有居處作牆前掩牆金)
　　　求財無氣象　見貴路中攀
　　　此卦行事主有阻隔甚不可求名舉用出入並凶不宜
　　　動土經商路中有阻病者大神太嵗神煞宜保行人立
　　　至不至則虚驚信至凡事宜速不可托人産難有憂却
　　　生貴子保重可守
　　　　　金中變火(同前/)
　　　金中變火不須疑　行人即日便回歸
　　　占病禍因胸膈滿　求謀用事有攙持
　　　　　仙人過橋
　　　仙人過橋夀山基地必有左抱右轉形勢㣲起改變門
　　　風一紀後必出神童異子掘金井時見異物古器恐穢
　　　物見之走了秀氣得此卦者六畜奴僕成行亡靈超昇
　　　生人安泰占病者凶
　　　　　仙人上馬(同前/)
　　　仙人上馬栁氏龜經曰上馬卦形凡占諸事吉占病者凶
　　　　　雙魚形(同前/)
　　　大魚及小魚用事有攙持占身神願大急去問良醫行
　　　人在路滯求財宜謹之隄防比肩托公私未可為捕逃
　　　亡盗賊有人報説知占産生雙子婚姻大不宜大魚逐
　　　有力小逐大力微(此當為兩形方/有大小之分)
　　　　　穿心六害(同前/)
　　　穿心六害形占訟者有家鬼取家人鄉黨唆􁀙病者夜
　　　夢不祥財物相繫罪業牽纒不能解脫功名蹭蹬官長
　　　作威經商水陸有阻財事有虚華家宅訟服不免隄防
　　　失脫小口災悔嵗占此象四季之中禍事重重保守可
　　　也
　　　　　金兆化水(同前/)
　　　金兆化水身無力　舉用求名財亦空
　　　官事行人未發動　如占病産十分凶
　　　　　仰月形
　　　仰月火幹事利上半年上半月卦渾多晦滯如在上弦
　　　得之則所用日日圓成下弦得之日日消亡散事應遲
　　　成事欲速未遂不宜占病下弦得之十死一生(消亡之/象也)
　　　　　覆月形
　　　覆月形勢頭伏足伏事多反覆功名難成病者陰氣入
　　　腹久病者凶小兒得之隄防驚搐急驚應遲慢者必哭
　　　　　重丁形(同前/)
　　　重丁形主父子兄弟同登妙境功名雙勝求一得二若
　　　紋爻旺活則主重重之喜或帶休囚則有兩重所失必
　　　有重事不然有舊事相纒又主比肩不足更冝仔細推
　　　之占病主有重喪或病牽纒保禳可也
　　　　　猛虎伏岡(三見/)
　　　猛虎伏岡論有所防隄防陰毒旺處遭傷最宜停塌不
　　　利私商行人未至病者顛狂大利出師隄防兵卒應舉
　　成名只宜守分安然不利施為作法謹之慎之如行狼
　　　虎之境也
　　　　　鵓鴿駝鈴(同前/)
　　　鵓鴿駝鈴在庚辛爻發出支來是財爻發支財氣旺相
　　　大利商賈停塌得財兩倍公幹者主有人攔阻占病有
　　　金神七殺為禍安𦵏在水石之間行人信至公論有主
　　　張婚姻妻帶子息來也
　　　　　金中有水
　　　金中有水生于火位傷害本元棄舊營新之象宜西南
　　　方求利見貴吉散事遲滯中方散成事不成行人至宜
　　　緩而不宜急有始無終之象也(泄氣/也)
　　　　　金火形
　　　丙丁化金火先遲後速之象宜于西方銷鑄打造金鐡
　　　處求幹必有人轉肩借便得喜占病夘日必死行人至
　　　公訟變脫
　　　　　四通卦(同前/)
　　　四通卦兄弟爻中發主有虚詐如妻財漏枝主有漏失
　　　財物占病有神廟中陰魂為怪須是兄弟爻生下枝財
　　　爻發上枝互換為佳方許四方通逹經營獲利官訟有
　　　鬼賊亦主多事求功名蹭蹬有同輩攙持行人驚險凡
　　事保守
　　　　　螣蛇形(同前/)
　　　螣蛇卦諸事進退事勝處被人唆搧老病者有血腥陰
　　　魂怪有夢為妖經營冬宜北地夏利西南秋則向西春
　　　歸東路仍防旺處遭傷口舌如麻謹慎為妙
　　　　　坐身卦(即坐/身枝)
　　　金上立木頭伏足伏事多反覆行人未臨病者必哭占
　　孕是男臨産有驚求名不遂停塌無利隄防仁中不仁
　　　美中不美
　　　　　純金卦(同前/)
　　　純金卦六神一同六親齊配大利于秋求名求利施恩
　　　作福婚姻和美訟中得理家宅清平行人未至自有佳
　　　音吉無不利
　　　　　失字形(同前/)
　　　失字形必有散失謀事不成病者寃牽枝在上是陽魂
　　　枝在下是陰魂有財物相繫作善薦悼免致恓惶凡事
　　　謹慎仔細消詳
　　　　　金火形(同前/)
　　　金火相烘火為贏主父子不和夫妻反目兄弟爭財逆
　　　上反理之象占財一得二失問名無占宅二三人病
　　　　　箭不離弓(同前/)
　　　箭不離弓乘凶恃勢之象也占訟有暗弓病者有財物
　　　相繫夜夢不祥求名只可以大易小尚防攙越之難利
　　　公不利私行人未至
　　　　　揚旗形(同前/)
　　　金中發火似化為揚旗家宅防水火盜賊之災最利于
　　　公必有喜信不利于私性命相連應速不應遲脫貨快
　　　利占病不利見凶
　　　　　困鰍形(同前/)
　　　困鰍形只是本情六爻不動更兼漤瀝頭伏足直占市
　　　邑目下無價久逺後纔利動必有變異昇騰之象凡事
　　　宜遲不宜速也占病者必死
　　　　　重金形(同前/)
　　　重金卦宜破屋壞垣伐木甚利小人不宜君子所為此
　　　陰毒之象也過了艱難方可遂意却利興販金銀銅錫
　　　等貨亦主凡事重重疊疊
　　　　　羅網形(同前/)
　　　天羅地網不宜占嵗年内必有瘟疫相纒内防陰人妬
　　　忌外有小人侵欺占盜必來囚繫難出兩頭畧有空缺
　　　走透問凶不凶問喜不喜問盜來不來公訟理不理
　　　　　傷殘形
　　　枝兆交雜為帶疾　卦形凶勢必形傷
　　　枯朽定遭癆瘵病　兩邊無力不為祥
　卜法詳考卷五
欽定四庫全書
　卜法詳考卷六
　　　　　　　　　　　　　禮部侍郎胡煦撰
　
　
　
　
　
　謹案上左甲乙金兆也上右丙丁火兆也中左腰金水兆也
　中右腰金木兆也其下則兜財之火位亦左甲乙而右丙丁
　俱以向千里者為頭其論十干俱自甲乙頭數至壬癸足
　
　
　
　
　
　
　
　
　　　　　腰金甲乙形(作水/論)
　　　頭髙足低　事事不宜　　　頭髙足直　諸事利益
　　　頭髙足伏　人情和睦　　　頭髙足垂　莫信是非
　　　頭髙足管　求財必滿　　　頭低足低　好事成非
　　　頭低足直　求謀可息　　　頭低足伏　小病便哭
　　　頭低足汎　喪事速辦　　　頭低足落　諸事莫作
　　　頭細足垂　閒是閒非　　　頭低身仰　是非日長
　　　頭髙足髙　謀望虚勞　　　頭直足髙　宜尋結交
　　　頭直足低　事不廢機　　　頭直足直　求財利益
　　　頭直足管　財利貨緩　　　頭直足摇　虚詐動飄
　　　頭低足管　正好憂疑　　　頭曲足曲　事多反覆
　　　頭伏身髙足後垂　官訟不可托相知
　　　頭伏身低足又低　病人官訟必遲遲
　　　頭直身滯足還落　官病無凶朋友托
　　　頭髙身旺足又發　所謀行用皆脫滑
　　　頭髙身滯足髙飄　行藏必定見蹊蹺
　　　頭直身伏足又伏　即利求財俱不足
　　　頭伏身起卦髙稍　病者驚狂訟得招
　　　頭仰身髙足又發　見貴求官必通達
　　　　　此後當為腰金丙丁形
　　　頭髙足髙　口舌多招　　　頭髙足低　陰人是非
　　　頭髙足起　諸事莫理　　　頭髙足直　多施見識
　　　頭髙足伏　官災不速　　　頭髙足滯　莫争閒氣
　　　頭髙足飄　諸事蹊蹺　　　頭低足髙　舉川自勞
　　　頭低足低　無是無非　　　頭低足管　憂疑傷感
　　　頭低足揚　老病堪傷　　　頭直足直　官訟有力
　　　頭直足低　閒事莫攜　　　頭直足仰　莫聽水響
　　　頭細足細　求財莫去　　　頭大足大　家財破敗
　　　頭直足發　顯利屋宅　　　頭直足飄　信息勞叨
　　　頭伏身平足更平　求財求利可經營
　　　頭髙身低足後垂　利見官豪絶是非
　　　頭低身旺足後發　脫事除憂訟無責
　　　頭直身髙足又灣　求官求事後艱難
　　　　　兜財形(當曰兜財甲/乙形作火論)
　　　頭直足仰　諸事吉祥　財貨有利　官事無傷
　　　頭髙足髙　官事多招　求財有利　病者俱消
　　　頭直足直　占病不利　官事口息　求財少遂
　　　頭直足伏　女病則哭　財貨無利　官事全無
　　　頭低足低　好事成非　病人見凶　財無官息
　　　頭低足豁　財貨利活　　頭曲足曲　諸事不足
　　　頭低足直　老病危哭　　　頭髙足直　諸事利益
　　　頭直身直足仰功名利求財有官事不宜
　　　頭低足飄　諸事蹊蹺　求官杖責　老病難逃
　　　頭髙足仰上生枝　名成利就病者危
　　　頭直足髙下漏枝件件多不宜
　　　頭大足尖　求財莫貪　婚姻難就　功名未全
　　　頭髙身重足起洪潤旺相第一休囚摺折諸事不宜
　　　頭直身直足尖休囚破敗病洪潤旺相吉
　　　　　兜財丙丁(作火/論)
　　　頭直足仰　婚姻吉祥　功名大利　占病無妨
　　　頭髙足髙　官事多招　功名大貴　老病陽凶
　　　頭直身足又直無是無非財官俱無占病凶危
　　　頭直足伏財官皆無功名不利女病皆哭
　　　頭低足低　好事成非　病者災凶　名利不宜
　　　頭髙足豁　財利不活　功名大利　病者求藥
　　　頭髙足曲　病人便哭　官事牽纒　功名不足
　　　頭低身直足飄諸事莫理
　　　頭髙足直　諸事利益
　　　頭直身直足仰官事刑傷功名大利財利平常
　　　頭低足飄　諸事蹊蹺
　　　頭髙足起上生枝諸般皆吉病非宜
　　　頭直足髙下生枝諸事不宜仔細推
　　　頭大足尖　功名不全　求財莫去　占病遲延
　　　頭髙身重足起旺相件件吉
　　　頭直身沈足尖財利不全
　　　　以下分類總斷
　　晴雨詩斷　　身沈頭重等歌
身沈頭重多飛雪　　摺折交加雷電風
晴霽輕清蒙則霧　　紛紛大雨出龍宮
　　其二
洪大精明天必晴　　交加枝兆定風生
昏蒙瀝漤應多雨　　目巧心通龜顯靈
　　陽宅
若卜遷移新舊基　　最利頭髙戲水魚
但恐枝生兼鬼動　　身宫窈窕莫遷居
　　其二
若卜基地看身鄉　　身穩財豐有剩粮
足管才興添十倍　　蛇頭開口主争嚷
　　其三
宅逢頭白及昏蒙　　此有邪神占地宫
人若居之家道廢　　自然金寳漸消鎔
　　其四
甲乙為門首　丙丁是神堂　戊巳中庭位　庚辛厨竈方
壬癸為溝壑　上下看低昂　洪潤皆為吉　不動鬼神鄉
枯燥枝交集　丙丁獨發張　親朋無阻碍　必定火為殃
　　其五
甲乙坐頭枝　門庭多是非　鬼魂財作怪　三代恐無兒
橋勢來東畔　新舊兩家基　外道有神禍　禳之方始宜
　　其六
占宅音兆要相生　相克之時主鬭争
來人與日皆如此　仔細推排此五行
羽音不宜土形徵音不宜水形之類是也　大凡以光為宅日
辰為人人尅宅為吉宅尅人凶(光字誤/)
　　其七
甲乙為林木　丙丁道路鄉　戊巳邱陵位　庚辛窰竈方
壬癸為池井　次第看興亡　更與六神訣　内外兩參詳
　　隂宅
健活生枝向陽利　　身沈不動宜陰地
肥主豪强怪主淫　　秀主才子多清義
　　其二
安𦵏卜兆大元微　　凶吉慿龜仔細推
一切皆由心目巧　　時人熟讀玉靈書
　　其三
六神配入五鄉中　　陽月從頭數至終
陰身之邊逆如上　看何禍位斷其凶(此即前卷論/六神之法)
　　其四
卦兆來人與日辰　三邊各屬細推論
其中無土難為塚　匹配陰陽不可純
　　婚姻
占婚兩卦要豐隆　頭足相齊喜氣融
兩卦相懸并足斷　孤兒寡女望門凶
　　其二
合婚兩卦宜精巧　陽旺陰衰妻尅早
陰旺陽衰還損夫　兩卦一様同偕老
　　其三
兩卦有情　魚水相依　心齊福至　夫婦齊眉
子孫孝義　世代無危　人物不俗　上吉夫妻
　　其四
占婚最緊問三堂　父子財官不可傷
父母公姑才是婦　官為夫主子為郎
　　其五
枝兆交雜為帶疾　卦形凶勢必傷身
枯朽定招勞瘵病　兩邊無力不為真
　　其六
甲乙洪潤怕足豁　語言伶利多聰達
相裏無殘成後生　分明好頂青絲髪
　　其七
若卜丙丁嫌足軟　二邊生疑有轉變
官鬼生枝是病人　喉中有疾多哮喘
　　其八
若卜木兆怕身空　更加蒙折在其中
媳婦雖然容貌好　娘家切忌有私通
　　其九
卦變木兆怕頭縮　膽氣雄豪心性惡
劈面生枝宜急用　最有心機難測度
　　其十
上脉邊占對倒龍　二邊低足更堪言
再觀上下無長短　琴瑟和諧至老全
　　其十一
卦形有氣怕足漏　伯母姑姨有般鬭
不敬親夫有外情　血氣不和少清秀
　　其十二
偷年改日頭足起　身分清明無變異
面赤紛紛帶紫堂　頭男養得多欣喜
　　其十三
問身最怕漏身枝　男女各宜腋氣隨
面帶芙蓉身窈窕　房幃事緊亦多兒
　　其十四
卦形相稱足以直　勢帶發而主變更
婚後須當人口散　男行俱在别營生
　　其十五
頭髙有氣伏多滯　漤而無智酒才多
蹙斷震動貌竒古　齒損帶破面皮麻
　　其十六
丙丁旺促主腹病　齒疎髪黄多氣性
不然目大色赤紅　氣疾時時有發定
　　其十七
戊巳洪潤身廣大　巧眉仁慈多體態
促動之時起血災　脾氣不和黄病疥
　　其十八
庚辛洪潤面方圓　色白多威快語言
久足相當多富足　相違血氣脈瘡聫
　　其十九
壬癸爻動女多淫　貌惡面烏有配音
若更暗蒙須再嫁　清明不動潔貞心
　　其二十
元武發動其人黒色多淫貌配立性不定喜怒不常有
外情其爻常在足若低動多泛濫少子更蒙昧如遍野
桃花必非貞女或再嫁者亦然如足洪潤清明不動者
是貞潔之女也
　　人元婚姻章
古者男子二十而冠三十而娶女子十四嵗而笄二十
而嫁葢取男女全體之象合婚之法審二姓之無傷論
五行之有氣其理一也上可以繼祖宗下可以續後嗣
夫妻久逺卦形無異然後乃灼候其形彰觀其形勢强
弱何如貴乎兩兆豐隆頭足兩稱乃大義也必推三堂
為要上要推父母爻為公姑中推財官爻為夫婦下驗
子孫爻為嗣續如妨公姑無公姑者女子必有疾財官
鬬疊是乃官鬼夫妻琴瑟欠和子孫蒙折女多産厄子
孫落空必無後嗣枝兆縱横必生異疾或來歴不明者
有之兩卦相懸促斷男孤女寡或有望門之愆破財狼
籍之患其夀夭賢愚貌顔善惡百般情狀皆可推之妙
在心目之巧歟經曰財爻為婦鬼為夫不犯空亡終是
吉也葢合婚之法理無十全但得七八分為上吉五六
分為中平妨公姑無公姑者則不妨所忌媒妁飾言本
主偷年改月不通女氏之名以致卦形乖張枯朽暗昧
貯處推之初以觀頭為面部丙丁為眼部戊巳為胸腹
庚辛為血壬癸為手足看何處動者(謹按開龜四兆註/四體静逢日之干)
(為/動)辨騐有無疾病相貌妍醜斷其吉凶兩卦相似洪潤
興隆上吉夫妻則進進而不廢或有相虧則斟酌而用
之不可一途而取不可一例而推畧舉數端宜推識之
　　求財
返上如烟凶禍至　三低胖換休臨水
蹺踦無象必遭殃　健旺生枝財倍喜
　　其二
公幹之財旺鬼爻　頭平足管論多招
精明有氣皆平穩　財位豐隆禄自超
　　其三
公幹之財鬼若衰　昏蒙静折事多乖
頭伏身空財損折　白虎爻興争訟來
　　其四
求財切忌本身空　　足起頭低事不中
又怕枝兆相尅戰　　千回見貴不相逢
　　其五
一切求財財要旺　子孫爻旺十分財　弟兄官鬼不須動
白虎爻驚口舌來　元武動時防盜賊　休囚蛀折定生災
清明旺相兼洪潤　旺處生枝是福財
　　其六
給贓索逋財二様　　給贓須仗鬼旺相
索逋反此細推詳　　其餘斷法皆同上
　　其七
開張店庫事不同　　足發頭昂道路通
頭直足落雖安穩　　買賣遲延反不中
　　其八
財爻為本身為地　　兄弟爻為掌事人
白虎發兮多口舌　　元武動兮生賊情
　　其九(金枝克木/)
欲問神龜求一財　身宫洪潤十分媒
金枝便是刀砧動　身洪空亡惹禍胎
　　其十
賭采鬬勝　卦形穩震　頭足乖違　疑狂蒙静
頭旺身空　百無一稱　三空震動　定中未勝
　　其十一
占財須要探其情　恐有穿窬歹意人
販賣公私并作偽　其中斷法放圖明
　　田財
甲乙為種丙丁秧　戊巳田邱是本鄉
庚辛禾稼秋收位　壬癸冬藏倉庫强
　　其二
種田須看頭身足　惟怕休囚兼折足
若然健旺及精明　管取一年多五榖
　　其三
元武昏蒙兼瀝漤　　斷定年中有水災
丙丁亂動兼枯燥　　大旱焦乾從此來
　　其四
朱雀白虎兩爻動　　其年可斷有蝗虫
兄弟爻發鬬壘者　　因事交加到訟宫
　　春蠶
占蠶健旺有春才　　足大頭尖是福媒
問禍皆依占病訣　　庚辛發動主僵災
　　其二
一種二室并蠶婦　　三是蠶身四筐足
五為繭子及抽絲　　若問食葉木爻主
龍為一眠為種雀為二眠勾為三眠蛇為四眠虎為繭武為絲
　　出行
頭野身空出外優　頭囘身就主歸求　潤榮象正多財寳
碎雜形乖定不周　甲已申酉最為頭　乙庚午未不須求
丙辛辰巳何勞問　丁壬寅夘一塲憂　戊癸不須逢子丑
時值空亡萬事休
　　其二
出行最忌往空方　　身促枝横主路傷
甲已申酉來截路　　日辰扶克始相當
　　其三
欲問行商何日歸　　須于干上察時期
心中明朗卦形震　　隴頭頻聽馬蹻嘶
　　其四
頭纎足動身宫靠　　行客思歸可應期
頭野身空足摺折　　變遷他處未回歸
　　求官
進士求官及問名　卦爻健旺潤洪情　頭足相當官鬼旺
足開應變矜而成
　　其二
健旺生枝就任陞　　休囚有患在中庭
子孫若動官難顯　　父母爻空職不成
　　其三　科舉功名
卦訟求官騐正形　　怪竒異路得功名(皆取官爻/旺相第一)
龍虎鳳鶴侯王相　　雜類興隆孫子榮
　　其四
靈芝木兆君臣會　　異路功名封相位
舉子黄甲有陞除　　三人同歩丹墀貴
　　胎孕
父母爻為孕婦人　　子孫爻是小兒身
父母旺相孕婦吉　　子孫旺相小兒榮
　　其二
孕産成娩兩不同　　孕婦安而産室空
成卦只宜占孕事　　娩爻可待産時通
　　其三
休囚為陰旺屬陽　胞中男女可分張　子落空房小兒死
父母空兮孕婦亡　父母子孫俱旺相　小兒孕婦盡無妨
静則應遲動則速　限期禱祝日推詳
　　其四
巨龍遊海凶中吉　　猛虎伏岡吉内凶
頭尖足映無殃禍　　福德交加子必重
　　其五
胎孕大利攛火鎗　　身光體滑無凶禍
財爻亂動促斷凶　　依法推之隨處可
　　詞訟
我訟他人曰興訟　他人訟我曰被訟　興訟喜要官鬼旺
被訟却喜官衰用　彼此須觀兩卦中　兩卦相似事和同
左邊動旺吾先勝　右起豐隆他有功
　　其二
訟言勝負分爾我　　我訟他人官旺可
他人訟我官鬼平　　若旺生枝定招禍
　　其三
頭旺身滯并足落　　蒙昧之時囹圄惡
兩形相似一般般　　必定遷延難解脫(凡詞訟皆/占二方)
　　其四
身蛀虎動有虚驚　三鄉皆損禍非輕
六爻不動足平直　公訟無興門户清
　　其五
偶然鬬毆惡興公　足起頭低事不中
三形動旺防鬬敵　兩邊無力總成空
　　其六
見官不用揷花枝　纔揷花枝被勘追
身復有枝生白虎　血光纒染帶憂悲
　　其七
木兆生枝來葢頭　三隣門户有寃讐
暗中帶箭交加發　進退纒綿難罷休
　　其八
身下生枝來漏身　留連牽惹别途侵
若還足管終難了　頭抱官鄉案吏嗔
　　捕盜
捕盜須觀官鬼鄉　兩邊衰旺要分張
我衰他旺應難得　我旺他衰定是强
　　其二
問贓必要看財鄉　財動之時遷變贓
旺動必然當發露　休囚財氣落空亡
　　其三
旺處生枝并有蕾　定知報信有人來
休囚蛀折生枝起　走透難尋更莫猜
　　其四
白虎旺動防抵敵　血光之患定無疑
若問其方看動位　甲乙居東依例推
　　其五
前爻發動利于公　後象髙强私却通
上下俱興防鬬敵　兩邊無力總成空
　　其六
若問神財有走失　財安足管未能出
戊巳生枝賊走親　五鄉精細談虚實
　　其七
頭伏足伏賊埋贓　似有不發欲變贓
枝頭髙昂不能出　枝若低頭在近旁
　　其八
若問賊徒人物様　便把六神為貌相
推詳木火水土金　便識住居并所向
　　其九
大凡走失不宜占　誠恐宫司有滯粘
何故吉凶明不得　一人歡喜一人嫌
　　疾病
甲乙枝爻若發動　憂疑悞食兼頭疼
驚恐怪異從外來　寺觀看花東方從
　　其二
丙丁枝爻若發起　口瘡赤眼并促氣
若不失飢并食傷　咽喉有疾難醫治
　　其三
戊衰生枝兼有曲　脾家受喜防驚搐(其下當有己庚辛/壬癸或遺亡也)
　
　
　
　
　
　
　
　
　
　
　
　
　
　卜法詳考卷六
欽定四庫全書
　卜法詳考卷七
　　　　　　　　　　　　禮部侍郎胡煦撰
　　龜卜(古法彚選/)
古者龜卜之法先須選龜葢其體有俯有仰有前弇有
後弇有左倪有右倪之别其色有𤣥黄青白赤黑之别
葢俯者天龜其色𤣥(周禮名/靈屬)仰者地龜其色黄(周禮名/繹屬)
前弇者東龜其色白(周禮名/靁屬)右倪者北龜其色黑(周禮/名若)
(屬/)
及秋取而殺之至春而乾乃釁而藏之卜時乃去其上
甲存其下甲其下甲之外有黑膜一層臨卜乃用契刀
於腰金之上一方中刻為方形去其黑膜此外尚有六
處近上首之一乂近下尾之一乂并近四足之四乂皆
須用刀刻之葢龜板之下皆有横直之文其正中直文
通于上下名曰千里有此一文然後有左陽右陰之别
横文約有五道五行之象也左右各五天干之十數也
五文之空左右約十二方十二支之象也上一文斜出
而抱首若或直出名曰冲天是之謂王此最貴者也其
左右牆中有二眼者其次貴者也或左有右無左無右
有者曰相曰將皆貴也下一文斜出而抱尾其中平直
止有三文三文之中止有兩大方以中文界之上下各
四以應四時其中文為腰金腰金之下為兜財凡卜必
在腰金之上一方分為左右二方左名甲乙右名丙丁
其甲乙以金論丙丁以火論何也葢覆龜而視之甲乙
雖屬左方以龜之正形論則原在龜右右金方也故左
之甲乙為金丙丁在右而以火論者南方故也葢腰金
上下之四方分主四行左之下水也左之上金也右之
上火也右之下木也如以五行之理論則各就本行而
分子父財官如照史記龜經所卜則但論首身足三處
而已古者開龜之法必分四時冬開後右春開後左夏
開前左秋開前右今不論四時皆開前之二方然所開
之一方亦必有上下左右亦當因所開之時而先開其
方呉中卜法卜一事則開甲乙一方二事則兼開丙丁
如兩人共謀之事或以已求人之事則兼甲乙丙丁二
方皆開之矣三事則并開腰金之甲乙四事則并開腰
金之丙丁五事六事則并腰金之下横名為兜財者亦
開之古法如止占一事則視四方之畧髙者而占之尤
屬極驗周禮所以有視髙之說將卜之時又必五行全
具以碗盛水置錢于中用木界尺二架于其上然後置
龜板焉刻者向下而近肉者向上以三一丸灼之錢為
金界尺為木碗盛者為水炙者為火成灰則土也而五
行全矣火力既至必有烟煤黒色形焉忽覺咋然有聲
其板拆矣拆之所見其中為身逼近千里者為首舒而
向外者為足然後觀其身首足之俯仰平直并其方位
之五行以卜其吉凶焉又一法專論五行以别財官父
子而以旺相冲動論之又一法分為四象而以衰旺論
之又或觀其尖圓直曲平而以五行論之(皆古/法也)不可執
一
既占其拆矣乃以繩約其拆處以香火供之必待三日
而拆始復合然後埋之如不及三日龜板仍復有聲是
猶有未盡之言也當再卜之
三一丸炭屑一兩鉛粉三錢拌匀用棗肉和而成錠其
粗如筯其長三四分晒乾藏以待用用時以火燒之待
其透明然後置於龜板之上以灼之
刻龜之刀形扁而方約長五寸厚二三分正中如斧形
磨為刃其拆分身首足三處而論身者事之幹也貴乎
平直剛健洪潤明淨者吉也或摺折乖違衰抝枯朽及
夾絲拖墜縱横促漏皆不宜也首者事之始也其平直
髙昂回就有情者吉也忌渾蒙􁏏漤低伏臨野及俛垂
戴白者不宜也足者事之終也其開豁飄揚浮脫陽之
類也動象也肣管落滯陰之類也静象也宜動宜靜宜
發宜收各有所宜故吉凶亦異枝生于上下者也首身
足皆有之然亦各有所宜蕾則枝之短而微圓者也若
化龍若華葢若仙人上馬仙人過橋鵓鴿駝鈴之類皆
吉也否則為上累上累則非宜矣又有内已外人内男
外女之說女本内也而謂為外婚姻之女自外而入也
又有交易圖謀征戰約請婚姻來往彼此相接之事則
甲乙丙丁二方皆開之以甲乙為我丙丁為人停匀則
兩吉一髙一低一强一弱則一吉一否
　　總斷
甲乙(金/兆)　其形象一以頭髙身旺足管為正形倘有不
　然者是之謂抝斯為動矣抝者身首足不相應也
丙丁(火/兆)　其形象丁頭足齊平頭大尾小是為正形有
　不然者是之謂抝斯為動矣又頭足乖亦為抝又卦
　體靜逢日之干為動
腰金甲乙(水/兆)　頭平身直足管如蛾眉覆月始為正形
　有不然者是之謂抝斯為動矣
腰金丙丁(木/兆)　宜頭深足旺蛾眉正形有不然者是之
　謂抝斯為動矣
上鄉木兆(一名/坐脉)　宜如木形而活根柱堅牢而粗始為
　正形有不然者是之謂抝斯為動矣(此枝之下大/上小者也)
下鄉倒龍(木兆一/名懸針)　如倒掛龍如懸針其正形宜直而
　活有不然者是之謂抝斯為動矣(此枝之上/大下小者)
兠財(二邊俱/是火兆)　要頭起身重足發如仰月又如船載物
　是為正形詳其爻占斷其吉凶
金以甲乙為財丙丁為官戊為父已為母庚為兄辛為
弟壬為子癸為孫又甲為妻乙為妾皆自首至足分别
論之如不與正形同是為抝動
火以甲為父乙為母丙為兄丁為弟戊為子已為孫庚
為妻辛為妾壬癸為官皆自首至足分别論之如不與
正形同是為抝動
水以甲為子乙為孫丙為妻丁為妾戊已為官庚為父
辛為母壬為兄癸為弟皆自首至足分别論之如不與
正形同是為抝動
木以甲為兄乙為弟丙為子丁為孫戊為妻已為妾庚
辛為官壬為父癸為母皆自首至足分别論之如不與
正形同是為抝動
　　分斷甲乙金兆
凡占首為事始首若髙昂仰起則作事有勢身為事幹
身若平直厚重則作事有力足為事成足若振起髙昂
則末後有勢然亦有宜有不宜葢事至成終乃收斂之
地則又以肣管低垂伏臨平直為妙葢髙昂仰起者動
象也肣管低垂伏臨平直者靜象也宜動宜靜各有所
宜如占病足肣者生足開者危行者足開至足肣不至
占出行足開行足肣不行有求足開得足肣不得繫者
足開出足肣不出占病足開而危者内髙外下也
頭仰吉頭伏凶靜應遲動應速　外者人也内者我也
外者女也内者男也凡頭足乖違身中摧折及夾絲或
如破器并頭足帶白皆非吉也
頭髙足低主前榮後辱占財福只初限為佳
頭低足豁占病凶又主破財若身旺而低則吉處藏凶
頭髙足管身平占嵗大稔諸事皆成
頭髙足管身鄉勇猛利于進用最忌身促
頭髙足落主始勤終怠更若身空窈窕諸事難成(窈窕/細也)
(身空即/是旬空)
頭直足直而身動更帶昏蒙占病主邪氣相干
頭伏足起占行人來速占病利女不利男
頭伏足伏事多憂滯占行人不至占病凶
頭直足直身直白虎朱雀皆動諸事利有憂不成(火尅/金也)
頭直身直足發金形帶火行人至婚姻不諧占病胸膈
滿
頭若無氣求謀難於進身失脫難尋婚姻不諧
頭若有氣更得前後相應主貴人扶持
頭動足浮求謀不遂失脫難尋
身旺足垂主事遲多反覆進退
　　甲乙枝兆
龜䇿傳曰大者身也小者枝也枝旁出者也又旁出而
如花萼者為蕾(所以有上累/下累之說)凡有枝不若無枝動不如
靜若自凶變吉猶可自吉變凶則不宜矣
首上生枝　髙昂生枝則吉諸事有成垂伏生枝則凶
　主有欠愿多瘡癤發熱身疼　凡健旺生枝精明洪
　潤青龍有氣諸事皆吉　占訟葢頭枝鄰人硬證
　若横而生枝大為龍口主昇騰小為蛇口主口舌下
　短有財多吉上短有口舌多憂　腰金而狂枝坐首
　主損財唯旺相可以成事　兠財有枝吉　頭髙足
　仰上生枝名利成就唯不宜占病　占婚枝兆交雜
　女必帶疾　健旺生枝求財倍利　三起枝諸事吉
　　三伏枝事必遲疑
首下生枝　六爻下累多凶旺相亦不為祥主漏財破
　産有憂凶　兠財下漏多災　頭直足髙下漏枝件
　件不宜
身上生枝　髙昂生枝則吉頭垂足伏生枝則凶旺相
　生枝多有財福　問功名健旺生枝即陞　占訟官
　鬼生枝必定有禍健旺更不宜　占婚枝兆交雜女
　必帶疾官鬼生枝亦多病　占訟揷花枝被勘若身
　上白虎生枝主有血光之災　丙丁上生枝主有欠
　願　上下兩枝參差名利遲滯多病訟有孝服　四
　通八逹如十字乃吉　有枝内外公私多有阻隔唯
　問名者必主大貴若有蕾主貴人扶持　枝兆縱横
　諸事遲滯公私皆不利同人妬忌病難醫若身爻枯
　朽兄弟獨發主虚詐不利求人　占天時交加枝兆
　主風　見貴枝兆尅戰難見　出行身促枝横途中
　有險　三起枝主鬬爭　身上所生之枝反大于身
　為子尅母主下凌上成亦難成散亦難散
身下生枝　下累多凶主漏財破産旺亦不吉若首尾
　無旺氣名利無成禍患相侵　漏身枝多怪夢腰腿
　疼交闗必遇無情　占訟漏身主遲延别有勾連
足上生枝　亂枝主凶禍災迍　庚辛生枝則奸邪盗
　氣刀兵相擊　木枝截足大利交關得父母妻財洪
　潤大益　枝生于庚辛壬癸似柳穿者夏秋卜最利
　求財非求財則家鬼相侵春冬卜有水火盗賊之憂
　更防失脫
足下生枝　下累多凶旺亦不吉　亂枝主凶禍災迍
　　足漏為漏財亦不宜脫貨久病遷延難治
　揍鬚出洞乃身折之形唯頭髙及後若戲水魚者始
　利屈曲短肥非吉枝兆縱横則有禍
　　甲乙變形
箭發離弓利求名最利武帥大利公事行人至見貴亦
　宜病凶家宅不利
巨海遊龍君子道長之卦宜占制詔文書大利求名病
　危宜保守過旬日方甦訟凶行人至停塌利出賣無
　氣捕捉隄防走透消息恐有血光之災秋夏昇騰變
　易春冬欲速未逹
猛虎伏岡唯利君子求謀若公幹宜艮方捕捉宜山場
　古墓察之可獲經商利往坤方窰竈髙原處運用得
　利防有比肩不足小人脫漏所幹難成暴病變凶久
　病難治停塌遲中得利
化龍形主昇騰變化大利求名宜立大功普濟羣生利
　公不利私經商得利有攙奪此象多有變異
頭上開口大為龍口小為蛇口下唇短有財上唇短有
　口舌下枝主漏財坐頭枝亦不利三起者吉三伏為
　事遲疑謹防鬼賊不可托人幹事家宅啾唧停塌失
　本
華葢形陰陽交媾道合人和貧者必富富者必貴最宜
　建造諸事利益罪囚遇赦占病不宜捕捉難獲商賈
　水陸防危
金上立木土又葢頭行人未至病人有憂財防盗賊穿
　井土傾逺處捕人近處捉獲寃家債主狹路相逢謹
　防墻井橋梁之險出郊必遇蛇虬
金中化水占事遲當有成不宜占婚占病危經商有險
　行人有病公事走泄事情占家宅有怪異伏尸
金中變火行人即歸暴病有變久病必危求謀用事中
　有攙奪
甲乙掩墻主有阻隔不可求名出入并凶不宜動土不
　宜占病求財無見貴逢于道路經商途中有阻行人
　立至不至則虚驚信至凡事宜速不可托人産難有
　憂却生貴子
金兆化水身又無力名利皆空行人未動生産大凶
仙人過橋占陰宅大利後嗣唯占病凶
仙人上馬諸事吉更宜占墳墓不宜占病
大魚捉小魚占事恐有攙奪占病有神願行人在路有
　阻求財宜慎捕捉有人報說占産主雙生占婚不宜
　大魚逐小魚則有力小魚逐大魚則力微
穿心六害主有禍家宅訟服不免隄防失脫小口災晦
　有怪異占訟有親鄰唆扇罪業牽纒不能解脫功名
　蹭蹬經商水陸有阻求財虚華嵗占得之四時禍事
　重重
仰月形上半月得之大利乃進盛之象下半月得之不
　利乃消滅之象亦利上半年不利下半年散事應速
　成事欲速未遂亦不宜占病
覆月形頭伏足伏身橋凡事反覆功名難成占病陰氣
　入腹久病凶小兒多驚搐之災
金中帶火有喜訟無凶病輕無禍
瀝水金有說無成
掩墻金若繫金于柱諸事宜急速若緩則有悮
金中變木主大富訟有虚驚病凶
掛龍金求財薄得
　　甲乙腰金水兆
金兆如蛾眉掩月乃為正形若得頭足相似六神不動
六親不移又得洪潤旺相依鄉斯為上吉若中低後起
主怪異憂驚然多有變形皆從此出俱宜隨形而斷若
狂枝坐首主破財枝若飛來須察動靜言之
頭髙足低事事不宜
頭髙足直諸事利益
頭髙足伏人情和睦
頭髙足垂莫信是非
頭髙足管求財必滿
頭髙足髙謀望虚勞
頭髙身旺足又發一應圖謀皆脫灑
頭髙身滯足髙飄行藏必定見蹊蹺
頭仰身髙足又發見貴求官必通逹
頭直足髙宜尋結交
頭直足低事不發機
頭直足直求財利益
頭直足管財利皆緩
頭直足摇虚詐動飄
頭直身滯足還落官病無凶朋友託
頭直身伏足又伏即利求財俱不足
頭低足低好事成非
頭低足直求謀可息
頭低足伏小病便哭
頭低足汎喪事速辦
頭低足落諸事莫作
頭低身仰是非日長
頭伏身髙足後垂官訟不可託相知
頭伏身低足又低病人官訟必遲遲
頭伏身起掛髙梢病者驚狂訟得招
頭曲足曲事多反覆
頭細足垂閒是閒非
　　甲乙兠財火兆
頭髙身重足起洪潤旺相第一休囚摺折諸事不宜
頭髙足直諸事利益
頭髙足髙諸事多招求財有利病患俱消
頭髙足仰上生枝名成利就病凶危
頭直身直足尖休囚破敗多病洪潤旺相大吉
頭直身直足仰功名利求財有官事不宜
頭直足髙枝又下漏事事不宜
頭直足仰諸事吉祥財貨有利官事無傷
頭直足直占病不利官事自息求財少遂
頭直足直不利占女病求財無官事息
頭低足低好事成非病凶求財無官事息
頭低足飄諸事蹊蹺官事多杖責老病更不宜
頭低足豁大利求財
頭低足直老病危哭
頭大足尖求財莫貪婚姻難功名未全
頭曲足曲諸事不足
　　分斷丙丁火兆
丙丁象丁頭足齊平五鄉洪潤又帶旺氣凡事皆吉
其形象丁若滯折休囚定主驚恐若雀武皆動主官災
盗賊宜頭旺尾微若尾粗頭細名利皆不宜也
丙丁如丁頭大尾細又不動摇名利皆吉利于進取
足無力謀望不遂求財無他事亦多遲滯
足爻有氣最利功名餘事皆可成就若不累促求財家
宅皆吉身動足浮主有失脫
丙丁象丁頭直足直而洪潤名利皆吉家宅安人口順
頭髙足直身洪大諸事通泰成脫皆宜若或休囚定主
滯晦
頭髙宜見貴
身宫差跌諸事不宜主折財
頭回身空足輕求謀雖許不可全信求財見貴空費力
總虚名
　　丙丁枝兆
首上生枝　甲乙上累主文書有氣得貴人扶持　丙
　丁上累猶可得他人扶持占病有欠願　頭髙足起
　上生枝諸般皆吉唯不宜占病
首下生枝　主漏財敗事　丙丁下累主陰人阻滯凡
　事皆無成　兄弟生枝主有虚詐　兄弟爻最利生
　下枝　頭直足髙下生枝諸事不宜
身上生枝　戊已上累吉　坐身枝首伏足伏亦名金
　上立木唯孕婦臨産有驚主生貴子求名不成停塌
　無利隄防仁中不仁諸事反覆難成行人未至占病
　必哭　插花枝生于木名利皆吉婚姻得美婦若身
　枯體弱則主淹留　浮木生枝進退多阻更若摺折
　諸事難成　木兆如風摇枝生内外財防損失謀望
　皆虚　占天時交加枝兆主風
身下生枝　戊已下累破財破事病有血光之災女子
　不利
足上生枝　庚辛上累財榖豐百事昌　壬癸上累不
　得人力木枝坐上截足交闗大利求財利若休囚或
　如蝌蚪則吉内藏凶　占訟葢頭枝鄰人硬證　官
　鬼生枝占訟有禍健旺更不宜　辛上生枝吉　問
　功名健旺生枝即陞　財上發枝為鵓鴿拖鈴行商
　坐賈皆利若健旺其利加倍行人信至婚姻妻帶子
　來唯公幹有人攔阻　占捕捉旺處生枝有人報信
　若休囚生枝蛀折定走脫　烏鴉帶箭名利皆空病
　危身損　財爻宜生上枝　占婚姻枝兆交雜女必
　帶疾若枯朽定主癆疾若官鬼生枝亦多病
足下生枝　庚辛下累有災　壬癸下累破財　水火
　枝生于官鬼上下相穿夏秋卜多財春冬卜多火盗
　　庚辛下生枝為漏財　木兆生枝掃脚名利有人
　攙奪婚成亦主生離　占婚足漏枝主好争鬬
　公孫同數乃上出之枝當生于腰金之木枝與本身
　齊等也主吉中有助最宜求利唯公訟不宜
　父子相負乃上出之枝而斜背者亦名火中蓮主父
　子參商與人謀事則内勾外連為禍
　飛鳥入林乃上下生枝若翼而頭伏尾髙者也行人
　速至主有喜慶若或蒙昧損折諸事没興且有勾連
　　丙丁變形
金水形在丙丁為傷元氣諸事難全宜西南方求利見
　貴吉行人未至散事宜遲成事不成宜緩而不宜急
　有始無終之象
丙丁化金火為三起伏先遲後速之象宜西南方打造
　金鐵處求幹有借肩得力處病凶行人至凡公私及
　脫貨皆多虚詐公訟辨脫
四通卦兄弟爻中發主有虚詐財爻漏枝主漏失財物
　占病主陰神為怪若財發上枝兄弟漏枝方許四方
　通達經營獲利官訟有鬼賊亦主多事功名蹭蹬同
　軰攙持行人驚險凡事保守
純金卦在丙丁之鄉六神一同六親齊配是為財旺秋
　占更吉求名求利施恩作福婚姻和美官訟得理行
　人未至有信來
螣蛇卦諸事進退事勝處有人唆扇老病有血腥經營
　冬宜北春宜東夏宜南仍防旺處遭傷口舌如麻
丙丁失字形主有散失諸事無成主夫妻反目父子不
　和兄弟争閙病者寃牽枝在上是陽魂枝在下是陰
　魂
金火形父子兩背謂大小相背也金火相烘則火勝主
　夫妻反目父子不和兄弟争閙逆上反理之象占財
　得一失二問名無占宅二三人病
箭不離弓乘凶恃勢之象唯利占公事官訟須防暗箭
　功名只可以大易小尚防攙越行人未至
揚旗形金中發火有似揚旗諸事宜速不宜遲家宅防
　水火盗賊之災最利于公必有喜信不利于私脫貨
　利占病不利
困鰍形短而蠢六爻不動凡事宜遲不宜速若頭低足
　直六爻不動更兼􁏏漤買賣久後得利有變易昇騰
　之象占病危
兩金重叠金形生金枝也不利于公唯宜破屋壞垣伐
　木及買賣銅鐵利小人不利君子此陰毒之象主事
　重叠過渉艱難方可遂意
猛虎伏岡不宜公訟隄防陰毒恐旺處有傷停塌大利
　不利私商行人未至病者顛狂大利出師
鵓鴿駝鈴庚辛上發枝行商坐賈皆吉凶禍消滅行人
　信至婚姻妻帶子來公幹主有人攔阻占病有鬼祟
　安𦵏在水石之間
重叠丙丁謂二釘也主父子兄弟同登妙境功名雙勝
　求一得二若頭足齊平五鄉洪潤家宅豐盈若紋爻
　旺活則有重喜若帶休囚則有兩失或有舊事相纒
　又主比肩不足占病或有牽纒或有重喪
烏鵲帶箭見官求謁皆不通名利俱空占病久後危
天羅地網囚繫難出瘟疫纒繞内防陰人妒忌外有小
　人侵欺若得兩頭有空謂之破羅破網問凶不凶問
　喜不喜問盗來不來公訟理不理(與鵓鴿駝鈴不同/駝鈴在上帶箭在)
　(下/)
牛頭火甚凶
天井水交加紊亂不利經營
雲梯獨歩利謁貴求名不利婚姻及占病求財
　　丙丁腰金木兆
頭髙足髙口舌多招
頭髙足低陰人是非
頭髙足起諸事莫理
頭髙足直多施見識
頭髙足伏官災不速
頭髙足滯莫爭閒氣
頭髙足飄諸事蹊蹺
頭髙身低足後垂利見官豪絶是非
頭直足直官事有力
頭直足低間事莫攜
頭直足仰莫聽水響
頭直足發顯利虚宅
頭直足飄信息勞叨
頭直身髙足又彎求官求事後艱難
頭低足髙舉用自勞
頭低足低無是無非
頭低足管憂疑傷感
頭低足揚老病堪傷
頭低身旺足後發脫事無憂訟無責
頭伏身平足更平求財求利可經營
頭大足大家財破敗
頭細足細求財莫去
　　丙丁腰金變形
形如覆月洪潤為吉抝則不宜更若有枝須察動静
木兆不宜身空求財無諸事乖違行人未至失物不得
形如匙挑舉用有憂
木兆無根秀而不實
足虚頭回空失空回
木兆如風吹燭臺主虚驚
乂天乂地皆不利而乂地更凶
風擺荷水漾荷弄珠荷不宜托人幹事皆無凖的終有
　捐失又宜分向内向外
騰上木事多虚聲
兩鬼扶身所求不成凡事有人攙奪久病不利
軟橋若柱主凶中有助若或體衰則凶中有吉
木兆象黄蘭利春不利冬
牛頭火甚凶公私皆不利行人被阻
天井水諸事交加紊亂
插花枝名利皆吉婚姻和美唯不宜身枯體弱
木兆化為杖鼓花酒叢中最利不利占病訟有囚繫
掃脚枝問利求名有人攙奪婚姻不久主離
浮木生枝不利占名謀為進退多阻若帶摺折諸事無
　成
倒木無根諸事不利
頭回身空足輕求謀雖許不可全信凡百成事名利兩
　途總屬虚名
木兆化金求財無行人未歸任人不著所幹不成
木横倒形無事亦生煩惱占病凶行人在路亦有他事
　纒擾
風摇木枝兆内外相交財防捐失求望虚勞
倚壁卦内外皆可怕
獨土形如一字公私皆吉更利農耕
三合形諸事可成求財婚姻皆吉
亂絲形無事也虚驚
成林木大利求財
倒龍形失脫易尋
毛葉形上豐下細頭又纎活如平地插雞毛大吉更利
　求名
背靠木􁁍勞碌耳有相背之形故事多反覆
　　丙丁兠財火兆
頭髙身重足起旺相諸事皆吉
頭髙足起上生枝諸事皆吉唯不宜占病
頭髙足髙多招官事占名大貴占病則男子凶
頭髙足豁求財少利占名大吉病者用藥而愈
頭髙足直諸事利益
頭髙足曲病人便哭官事牽纒功名不足
頭直身直足直無是無非財官俱無占病危
頭直足髙下生枝諸事不宜
頭直身沈足尖財利不全
頭直身直足仰官事刑傷功名大利財貨平常
頭直足仰婚姻吉功名利病無妨
頭直足伏名利俱無占女子病不利
頭低足飄諸事蹊蹺
頭低足低好事成非病凶名利皆不宜
頭低身重足飄諸事莫理
頭大足尖功名不全求財無利占病遲延
　　甲乙丙丁兜財火兆
此兆名水鄉發火頭起身重足發如仰月形則諸事有
喜上面生枝吉頭低下漏定主凶災
順風船最利經商求官赴任婚姻皆吉病則久後危
擔肩形頭似畫眉又如雁陣排空而縮脚若得身肥旺
　相諸事皆吉
鯽魚上水其形縮脚若得身肥諸事如意足發身衰則
　不宜也
蠶頭蟹足諸事如意
縮脚變形又有漏身漏財之别枝生于下若鳥之飛其
　脚縮也諸事可為
　　變形(甲乙丙丁腰金/兜財皆有之)
死鰍
困鰍見于火兆短而蠢六爻不動凡事宜遲不宜速若
　頭直足直更兼瀝漤買賣久後得利
鯽魚戲藻即上水也見兜財身肥者吉足發身衰不宜
卧蠶食葉宜身肥足管求財宜緩若空斷則主悲
仰月見金兆上半月得之大利乃進盛之象不利下半
　月亦利上半年不利下半年
覆月見金兆頭伏足伏身橋凡事反覆難成占病久凶
　小兒多驚搐之災
順風船見兜財經商最利求官赴任婚姻皆吉病則久
　後危
分頭頭上分開若龍口蛇口之類
分足足上分開若大魚捉小魚鵓鴿駝鈴之類
帆䉔此木兆變形兩頭著脉方吉蛀折則不宜也
飛鳥即兜財中縮脚形諸事可為若得形如鳳鶴占功
　名定至侯王
蛛絲墜網與絞車同
絞車此與夀龜鼈兒其形皆圓此不常有者也絞車特
　多亂絲耳
四通上下生枝文如十字乃吉若兩枝參差名利遲滯
　多病訟有孝服
凡字與火兆中失字形相似頭合而尾分主父子兄弟
　夫婦不和
夀龜與蛛絲絞車相似
鼈兒與蛛絲絞車相似
漏身漏財縮脚變形如鳥之飛其脚縮也諸事可為
撐門形或如棒或如筍或如針則萬事亨通屈曲短肥
　者不吉若生亂枝或見摧折則求財不利
金雞獨立諸事難諧有憂多阻囚繫不出占病亦宜
　　聫占(甲乙丙丁二/方兼占之)
身折兩頭低甲乙丙丁相同病凶婚姻刑尅官訟牽纒
　且防盗賊居家常有驚憂
金形化水甲乙丙丁相同婚姻有始無終家宅田園謹
　防水盗官訟遭刑病危
金火純金甲乙丙丁相同婚姻不吉名利皆空老陽病
　危行人信至
兩乖形其形直而足開上有纒絲甲乙丙丁相同婚姻
　上吉而難成官訟他勝病陽鬼為祟家宅防火盗
魚尾形甲乙丙丁相同占婚則兩壻占産則雙生病則
　陰人危陽人難愈功名不美家宅防水盗
瀝水金兩頭低也甲乙丙丁相同占婚不久房空占家
　宅陰人小口多病占陰宅主有水藏
一字形甲乙丙丁相同夫婦齊眉家宅田蠶大利官陞
　陰宅大吉若得洪潤其吉綿長如帶休囚美中不足
丙丁頭髙甲乙頭低是為賔來欺主下逆上之象名利
　難成停塌無利婚姻不成病多憂
陽旺陰衰主尅妻陰旺陽衰主尅夫唯兩邊相同占婚
　偕老
凡占功名官鬼旺相父母洪潤子孫休囚上吉若其形
　怪異或見龍虎鳳鶴定為將相侯王若雜類興隆止
　郡縣之榮耳
　　甲乙金兆分爻
初爻甲乙為首一名青龍又為財神又甲為妻乙為妾
　　若洪潤則諸事相宜謁貴求財皆吉　若輕清則
　諸事減力　若髙蒙則主前程有阻　若低蒙則始
　終滯晦常多迷悶　若低洪驛急不利求財(洪驛急/皆為兄)
　(弟旺/也)　枝從此生名坐頭枝
二爻丙丁一名朱雀又為官鬼　若動主文書口舌官
　事相繫若有枝内外公私各有阻隔　若平静輕清
　必主有攔截之患　唯科舉功名健旺生枝必主大
　貴　若有蕾則主貴人扶持
三爻為戊一名螣蛇又為祖父　若洪潤清健生氣頗
　佳得貴人之力田蠶墳宅興隆大畏蒙滯則諸事不
　吉(蒙屬木為/尅土也)
四爻為已一名勾陳又為祖母　其色宜驛(驛者金也/金之色白)
　　若帶輕清則諸事速　若堅直穏平則諸事大吉
　　不宜蒙昧昏沉　戊已二爻為父母宫大宜洪大
　旺相育物無窮生氣不絶　不宜枯朽蒙昧促折
　如衰處生枝化為破財五鬼凶害非常
五爻庚辛一名白虎又庚為兄辛為弟　此神未甞有
　吉故不宜動　唯宜平静清秀自然貞吉　若動主
　比肩不和不利求財　若動旺生枝則奸邪盗氣刀
　兵相擊　亦不宜䝉昧蒙昧則疾病相攻　若休囚
　則陰少不安　若驛則主破財(驛如半環金之本形/也其色白在此宫則)
　(為兄/弟)
六爻壬癸為足一名𤣥武又壬為子癸為孫　喜平伏
　清秀謂之足肣上吉　大畏蒙蒙則盗賊奸氣相凌
　成脫二途皆不宜終亦不利　若發動如幡脚失脫
　非輕常主小人有憂害不成也
首髙足落凡事始勤終怠占病遲滯(後無/力也)老陰大凶(足/落)
　(也/)少陰血氣不和(與足/近也)無咎或食積疽痍之疾少陽
　防驚(與首/近也)更看身分如何且要本音純美
首直足直戊已震動更帶蒙昧則邪氣相干(中心/動也)
首伏足伏多生憂愁諸事不和疾病危亡行人不至論
　訴失理(此首伏足伏而中直/者若中起則為橋矣)
首伏足起行人速至老陽病者凶(首伏/也)長男在外得病
　(與首/近也)或因食氣所傷老陰患者憂氣未甦無咎(足起/也)
　暴病者身旺吉(足起/也)促動凶(首伏/也)如停貨物得此大
　利(先衰後/盛也)速脫無氣不得價(首伏/也)有憂不成先凶後
　吉
首直足直身直朱雀白虎大動則有官事户役相牽少
　陰遇之膿血之災(白虎/動也)少陽值之瘡痍之悔
　　丙丁火兆分爻
初爻甲乙為首一名青龍又甲為父乙為母　以旺相
　無動洪大者為佳　若動則必致叨叠文書更變凡
　事見速　如帶休囚諸事艱辛　亦不宜蒙昧蒙昧
　則貴人隠而不見　若輕細則停塌不利病者受氣
　于食得凶
二爻丙丁一名朱雀又丙為兄丁為弟　不宜大動若
　大動旺相則反吉成凶故曰火炎而無水淘溶縱發
　而中間有折凡事宜速速中防損得壬癸相應則凶
　中化吉　若得庚辛旺相謂曰金中有水亦謂庚辛
　化財財旺不動則兄弟和睦動則必有爭奪
三爻為戊一名螣蛇又為長男又為子　唯剛明洪潤
　為吉　不宜折動動則損財失業亡家用事欲速未
　逹　平直吉　蒙昧凶
四爻為已一名勾陳又為長女又為孫　唯宜明静堅
　直　不宜蒙昧蒙昧則陰小不安　折動則驚恐失
　財　休囚則子孫不利外事勾連　如有夾絲則主
　伏尸乖氣相搏及官事鬼賊加侵官訟失理終訟不
　善病多氣疾驛者行人至公私不利
五爻庚辛一名白虎又為妻財庚為妻辛為妾　此神
　雖凶在火位不能興禍若旺相洪潤則經求有利公
　私兩諧謁貴出入皆利進用和平更得壬癸相兼旺
　相洪潤大吉　不宜枯燥發動若動則金火相刑其
　害必深
六爻壬癸為足一名𤣥武又為官鬼　唯得圓實剛齊
　謀望利名皆吉前程何憂不顯若帶休囚則是美中
　不美　若蒙昧則官事户役相連　若發動則盗賊
　奸邪為害有非常不測之禍謹防水厄陸防盗賊人
　災嵗歉　如生木枝截足在上大利交闗更加父母
　妻財洪潤大吉　若帶休囚如蝌蚪相似則病久而
　危亦防中風癎疾則遲或凶中隠吉或吉内藏凶
　水火枝生于庚辛壬癸與柳穿相似夏秋卜之大利
　求財如非求財則防家鬼相侵春冬得之則有水火
　盗賊之災更防失脫
首旺足直身洪大輕動者成脫盡吉　或帶休囚必有
　所失不能用也
首旺直身衰足發更帶輕脫則可也求財不得有始無
　終之象常占有大難主人口分散先喜後憂先易後
　難病久而危暴病有自縊傷亡為怪常占則口舌相
　形訟失理囚者出行人在路有驚渉江渡海有風濤
　之患陸行防賊伴交遊占宅有伏尸古穴須保重可
　也
　
　卜法詳考卷七
欽定四庫全書
　卜法詳考卷八
　　　　　　　　　　　　禮部侍郎胡煦撰
　　五行占
甲乙屬金以甲乙為財若首起髙昂旺相洪潤求財大
　利占名亦為有助占文書則不利若低伏衰朽則利
　文而不利財
　以丙丁為官若平直洪潤動而旺相求官大利占文
　書亦為有助占兄弟則不利若低伏衰朽則利兄弟
　而不利官
　以戊為父巳為母若平直洪潤動而旺相大利文書
　父母之占占兄弟亦為有助占子孫則不利若低伏
　衰朽則利子孫而不利父母
　以庚為兄辛為弟此爻動而旺相則事多虚詐或有
　耗財比刼之患唯平静衰朽為吉若動旺占子孫兄
　弟為宜若低伏休囚則利占財而不利兄弟
　以壬癸為子孫又為歸著之爻若足起髙昂洪潤旺
　相諸事有喜凡占皆可成終唯不利占官占子孫最
　利占財亦為有助若休囚枯朽則子孫老陰不利
丙丁屬火以甲乙為父母若首髙而昂起或旺相洪潤
　文書父母之占斯為大利占兄弟亦為有助占子孫
　則不利若低伏衰朽則利子孫而不利父母
　以丙為兄丁為弟此爻動而旺相則事多虚詐或有
　耗財比刼之患唯平静衰朽為吉若動旺則占子孫
　兄弟為宜若低伏休囚則利占財而不利兄弟
　以戊為男已為女若平直洪潤動而旺相占子孫大
　利占財亦為有助若休囚枯朽則利功名而不利子
　孫
　以庚辛為財若平直洪潤動而旺相求財大利占名
　亦為有助占文書則不利若休囚枯朽則利文而不
　利財
　以壬癸為官若足起髙昻洪潤旺相占名大利諸事
　皆可有成占文書亦為有助占兄弟則不利若低伏
　衰朽則利兄弟而不利官
凡財官旺動大利求官占財雖得㣲有損耗占兄弟則
　不利也
凡官文動旺大利文書制詔之占占官必有遷轉占子
　孫則不利也
凡父兄動旺大利兄弟恐多虚詐家宅定有遷移占財
　則不利也
凡兄弟子孫動旺利占子孫恐有口舌争奪占官則不
　利也
凡子財動旺大利占財凡事有喜文書父母之占則不
　利也
凡腰金兜財之五行悉如此占皆以向千里者為甲乙
　向外者為壬癸中間以次排列
　　洪範五行占
　洪範五行先儒止傳其圖未有占法今採諸占之論
　五行者附于其後　古法直者木也銳者火也横者
　土也圓者金也曲者水也而直銳横圓曲五者亦各
　各具有兼形如曲而又曲銳而又銳或直而圓或横
　而曲秘本所云金形帶火金中變木之類是也又有
　因所見之宫位而定者如甲乙金兆而上見木形則
　為金中之木丙丁火兆而上見土形則為火中之土
　是也
　　甲乙五行
箭發離弓金形也旺于甲乙之宫故求名利求財不利
巨龍遊海與化龍形皆尾上帶火在金鄉為官故皆利
　求名
華葢土形也在金鄉為文書故宜建造又鎮静安逸之
　象故占囚則遇赦占捕捉則難獲
金上立木土又葢頭皆生所尅者也行人未至病人有
　憂防盗賊捕捉逺捕近獲商賈水陸防危
金中帶水遲當有成婚病不宜經商有險行人有病泄
　氣也
金中變火行人即歸暴病有變久病危謀事有阻婚姻
　不諧回頭尅也
掩墻直木也主有阻隔諸事不宜經商途中有阻見貴
　逢于道路産難有憂却生貴子行人立至不至有虚
　驚信至為所尅者回頭逼也
金兆化水身又無力名利皆空行人未動生産大凶泄
　氣也
仙人過橋唯占病凶占陰宅大利後嗣
仙人上馬諸事吉宜占陰宅不宜占病
穿心六害家宅主訟服不寧防失脫有唆訟名利皆空
　經商有阻嵗占則一年不利
仰月形利上半月不利下半月亦不利占病
覆月形凡事多反覆功名難成久病凶在甲乙為兄弟
金中帶火有喜訟無凶病輕無禍以五行論則兄弟無
　能以六神論則白虎被尅
瀝水金有說無成
掩墻金諸事宜速不宜緩
金中變木主大富訟有虚驚
掛龍金求財薄得
　　丙丁五行
金水形在丙丁為傷元氣諸事難全名利西南吉行人
　未至宜緩而不宜急有始無終之象
丙丁化金火為三起伏先遲後速之象有人借肩得力
　病凶行人至脫貨防虛詐公訟辯脫
純金在丙丁之鄉為財名利皆吉婚姻和美官訟得理
　行人未至有信來
螣蛇卦諸事進退有人唆扇病凶經營四時宜往旺方
　仍防口舌
金火形左火右金相背皆主六親不和多争鬬逆上返
　理
箭不離弓金土合形也持勢之象也須防暗箭行人未
　至
揚旗形宜速不宜遲利公不利私防水火盗賊脫貨利
　占病不利
困鰍帶瀝漤買賣久後得利官陞病危
兩金重叠利私不利公利小人不利君子陰毒之象主
　事重叠艱難方可遂意
猛虎伏岡形類重金㣲帶火也不利公防陰毒停塌利
　私商不利利出師病顛狂行人未至
鵓鴿駝鈴火形帶火旺于本宫商賈皆吉凶禍消行人
　信至公幹有阻病有祟
重叠丙丁謂二釘也主父子兄弟同登功名雙勝求一
　得二家宅豐盈事多重喜若帶休囚則有兩失或舊
　事相纒比肩不足占病有重厄
烏鵲帶箭名利俱空求謁不通病久危
天羅地網繫難出病纒繞防陰小欺妒若兩頭有空吉
　凶皆不成
牛頭火行人阻病凶
天井水交加紊亂不利經營
雲梯獨歩利謁貴求名不利婚姻及占病求財
　　丙丁腰金五行
匙挑形土不成土木不成木者也主有憂
木兆身空失物難尋
足虚頭回求無所得
風吹燭臺主虚驚
乂天乂地凶
風擺荷水漾荷弄珠荷托人幹事防有損失
騰上木作事但有虚聲
兩鬼扶身不利求謀有人中阻
軟橋若柱主得人扶助若或木弱必至終衰
黄蘭形利春夏不利秋冬
牛頭火甚凶公私皆不利行人被阻
天井水主交加紊亂
插花枝名利皆吉婚姻和美唯不宜身枯體弱
杖鼓形不宜占病
掃脚枝名利皆有阻婚主生離唯託人可成事
帆䉔形名利皆吉
浮木生枝事事多阻
倒木無根諸事不利
木兆化金求財無行人未歸所謀不成
木横倒形主多煩腦行人不來
風摇木財防損失求望虚勞
倚壁卦内外皆可怕
獨土公私皆吉更利農桑
三安三合公私皆吉更利農桑
亂絲形多虚驚
成林木大利求財
倒龍形失脫易尋
毛葉形諸事吉更利求名
　分類總占
　　天時
凡占晴雨洪大精明輕清明浄者主晴昏蒙􁏏漤者主
雨身沉頭重者主雪摺折交加則主雷及風交加生枝
亦主風
占晴則足開首仰者晴横吉安者不晴横吉内外自横
者不晴横吉下有柱晴載晴横吉内外相應自橋揄仰
上柱足足肣者晴(載字或/當是戴)
占雨則首仰有外外髙内下者雨横吉俯仰者雨首仰
足開横吉安者不雨又首仰足肣有内無外及内髙外
下者不雨亦不甚霽横吉上有仰下有柱者不雨不霽
根格不雨
　　年嵗
占豐儉首仰足開有内内外自橋外自垂者熟又横吉
内外自橋者熟首仰足肣内髙外下者大熟横吉上有
仰下有柱大熟横吉揄仰熟横吉内外相應自橋揄仰
上柱足足肣不大熟載熟根格中熟首仰足肣有内無
外者不熟足肣首仰有外横吉安者不熟横吉下有柱
不熟首仰足肣身折内外相應不熟
占災疫身正首仰足開與横吉安者無疫横吉内外自
橋者無疫首仰足開有内者有小疫横吉揄仰有疫首
仰足肣身折内外相應者有疫若首仰足肣有内無外
身節折有疆外者疫首仰足肣内髙外下者疫横吉上
有仰下有柱者吉横吉下有柱無疫根格有疫無傷横
吉内外相應自橋揄仰上柱足足肣有疫
占有兵首仰足肣有内無外及横吉安者無兵首仰足
開有内者無兵横吉内外自橋者無兵横吉上有仰下
有柱者無兵横吉下有柱無兵載無兵首仰足開身作
外疆者有兵首仰足肣内髙外下嵗中有兵不至首仰
足肣身折内外相應有兵不至横吉内外相應自橋揄
仰上柱足足肣有兵不㑹
　　蠶桑
最喜健旺及頭尖足大不宜庚辛發動主有僵災
木為食葉宜旺相不宜休囚
一為種子二為蠶室蠶婦三為蠶身四為筐五為繭子
及絲皆以旺衰占其凶吉
龍為一眠為種雀為二眠勾為三眠虎為繭武為絲
　　家宅
身鄉平直洪潤穏重頭髙足管并横吉安者大吉横吉
上有仰下有柱者吉横吉揄仰吉首仰足開有内居家
室不吉首仰足肣有内無外居家多災首仰足肣内髙
外下居家室多憂病載有憂外髙内下不吉首仰足肣
身折内外相應不吉
枝生枯躁或兼鬼動或蛇頭開口或頭白昏蒙皆不宜
也又枝生于首主多是非且恐乏嗣
凡占家宅以身為基身穏財豐大吉足管多財蛇頭開
口則主交争
凡占家宅以戊巳為中庭甲乙為門丙丁為神堂庚辛
為厨竈壬癸為溝瀆為井逺則以甲乙為林木丙丁為
道路戊已為丘陵庚辛為窰竈壬癸為池井
又以五行論生尅羽音不宜土形徴音不宜水形宫音
不宜金形商音不宜火形角音不宜金形
又有人宅相尅之說以日辰為人人尅宅吉宅尅人凶
　　居家
卜居家吉否身正横吉安者吉横吉内外自橋者吉横
吉下有柱吉根格吉横吉内外相應自橋揄仰上柱足
足肣吉身節折首仰足開有内者不吉狐狢宜居宅宜
娶婦嫁女横吉揄仰首俯可居家娶婦嫁女
　　遷移
卜遷移能否最利頭髙不宜枝生亦不宜鬼動亦不宜
身宫窈窕足開有肣首仰者必遷足肣横吉安者不遷
　　婚姻
婚姻皆占二方宜頭足俱齊二邊停匀相配者成兩邊
無力或參差者不成陽旺陰衰則尅妻陰旺陽衰則尅
夫兩卦相懸又兼促斷則男孤女寡或有望門之愆或
主破財
財為婦官為夫財官鬪叠主琴瑟不和父主公姑子主
嗣息皆不可有傷子孫蒙折女多産厄子孫落空主乏
嗣
枝兆交雜則女帶疾其形枯朽官鬼生枝則男主癆疾
或喉中有疾足漏枝主不敬親夫伯母姑姨有争鬭漏
身枝主有腋氣頭足俱起主女家改換年庚身分清明
則無變異足直而發主人口散
甲乙洪潤主語言伶利并髪美甲乙髙則有氣伏則多
滯􁏏漤則無智而好酒促斷震動非齒損帶破則面麻
也　丙丁旺而促主腹病齒踈髪黄或有氣性或目大
色赤有氣疾　戊巳洪潤身形廣大主仁慈多態若促
動主血災或脾氣不和或黄病有疥癩　庚辛洪潤主
面圓色白多威或多語言　壬癸不宜動乃水性也唯
清明不動主貞潔動主貌醜而黒立性不定喜怒不常
若暗昧主再嫁若低動主泛濫少子
　　胎産
占胎孕以父母為孕婦以子孫為小兒宜身光體潤父
母旺相孕婦大利子孫旺相小兒大吉亦不宜空亡父
母空傷孕婦子孫空傷小兒
財爻亦不宜旺動若旺動或促斷則孕婦不利
凡占産期静則應遲動則應速
凡占男女以旺相為男休囚為女(宜以陽干為/男陰干為女)
　　仕宦科名
凡占仕宦科名皆宜健旺洪潤若頭足相當官爻旺相
者大吉若健旺生枝即主陞擢唯不宜子孫發動亦不
宜官鬼休囚亦不宜父母空亡若得龍虎鳳鶴之形定
主侯王將相若得靈芝木兆亦主君臣會合
占陞遷横吉安者不遷首仰足開有内雖陞遷居官不
久首仰足肣徙官聞言不徙横吉内外自橋官陞首仰
足開内髙外下官不徙居官有憂無傷也横吉上有仰
下有柱不徙横吉揄仰不徙横吉下有柱吉載徙官吉
根格不徙首仰足肣身折内外相應不徙
　　居官
卜居官吉否身正横吉安者大吉横吉下有柱吉不久
外髙内下不吉首仰足肣身折内外相應不吉横吉内
外相應自橋揄仰上柱足足肣吉身節折首仰足開者
不吉首仰足肣有内無外聞言不徙居官有憂首仰足
肣内外自隨不安
　　求財
凡占求財或買賣物件及漁獵宜健旺生枝洪潤精明
有氣又宜財位豐隆頭見足發或首足開内自橋内外
相應者必得横吉内外自橋者得載得首仰足肣内外
自隨或足肣有外或首仰足肣外髙内下或首仰足肣
有内無外者不得首仰足開有内者不得首仰足肣内
外自隨者不得横吉内外自舉求財物得而少又足肣
横吉安者一日得過一日即不得横吉上有仰下有柱
不得横吉揄仰不得横吉下有柱不得横吉内外相應
自橋揄仰上柱足足肣不得根格不得首仰足肣身折
内外相應不得首俯足肣身節折不得内格外垂不得
内髙外下疾輕足發不得内自舉外來正足發得横吉
上柱内外自舉足肣得横吉上柱外内自舉柱足以作
有求得挺詐有外不得挺詐有内不得挺詐内外自舉
得狐狢不得狐徹不得挺詐内外自垂不得横吉揄仰
首俯不得頭平足管招人談論柱徹亦不得又不宜頭
伏身空及財爻帶折亦不宜足起頭低及休囚蛀折
白虎爻興必主口舌争訟𤣥武爻動防盗賊
弟兄爻動主耗折官鬼爻動主有官非唯占貴財及追
贓始利
　　請謁
請謁人横吉内外自橋者得載得横吉揄仰不得横吉
下有柱不得根格不得首仰足肣身折内外相應不得
内格外垂見人不見横吉内外相應自橋揄仰上柱足
足肣不得横吉安不得首仰足肣有内無外請謁人不
行行亦不得善言首仰足肣内髙外下不吉首仰足肣
内外自隨不得
　　見貴
卜見貴吉否不宜官空若足開首仰身正内自橋者吉
横吉内外自橋者吉横吉上有仰下有柱吉横吉揄仰
吉横吉下有柱吉載吉横吉内外相應自橋揄仰上柱
足足肣吉横吉内外自舉見吉内髙外下疾輕足發不
見吉外格見吉内自舉外來正足發見吉首仰身節折
足肣有外者不吉首仰足肣内髙外下不吉根格不遇
首仰足肣身折内外相應有喜首仰足肣外髙内下吉
横吉上柱内外自舉足肣不見横吉上柱内外自舉柱
足以作不見挺詐有内不見狐狢不見狐徹不見首仰
足肣身節折不見挺詐内外自垂不見
　　店肆
店肆之財頭昻足發大利如頭直足落財雖安穏主買
賣遲延
　　投行
凡占投行以財爻為本以身為地頭以弟兄為牙行白
虎動主口舌𤣥武動主盗賊唯合夥宜兄弟旺相而發
動
　　田財
田土之財以甲乙為種丙丁為秧戊巳為田庚辛為禾
稼收成壬癸為倉庫積聚頭足身三處宜健旺精明不
宜休囚折促横吉安嵗稼不熟
𤣥武昏蒙瀝漤定主有水丙丁亂動枯燥定主有旱朱
雀白虎兩動主有蝗蟲
兄弟發動及鬭壘主有官訟
　　出行
凡占出行喜正直洪潤不宜碎雜形垂亦不宜身促枝
横主途中不吉
所徃之方不宜空亡如往南不宜火空往東不宜木空
之類又如求財不宜財空見貴求官不宜官空之類若
時值空亡萬事無成
問行不行首仰足開者行柱轍行首仰足肣有内無外
者不行横吉安亦不行横吉上柱内外自舉足肣不行
横吉上柱外内自舉足肣不行横吉上柱外内自舉柱
足以作不行挺詐有外不行挺詐有内不行挺詐内外
自舉行横吉下有柱不行首仰足開有内者行横吉内
外自橋者行載行頭見足發内外相應行首仰足肣内
外自隨行内髙外下疾輕足發行内自舉外來正足發
行首仰足肣内髙外下者不行横吉上有仰下有柱不
行横吉揄仰不行根格不行外髙内下者不行首仰足
肣身折内外相應不行内格外垂不行横吉内外相應
自橋揄仰上柱足足肣不行横吉内外自舉不行外格
不行狐狢不行狐徹不行首仰足肣身節折不行挺詐
内外自垂不行
頭野身空者宜出外頭回身就者宜歸家
卜行遇盗否首仰足髙身節折外髙内下者遇横吉内
外自橋者遇首仰足肣内髙外下者遇横吉内外相應
自橋揄仰上柱足足肣遇足肣横吉安内髙外下者不
遇首仰足開有内者不遇横吉上有仰下有柱者不遇
横吉下有柱不遇載不遇根格不遇首仰足肣身折内
外相應凶
　　行人
凡卜行人首仰足開有内者來柱轍來横吉内外自橋
者來内髙外下疾輕足發者來首仰足肣内髙外下者
來載來頭見足發内外相應者來首仰足肣内外自隨
不來横吉上柱外内自舉足肣不來首仰足肣身節折
不來横吉安者過食時不至則不來横吉上有仰下有
柱不來横吉揄仰不來横吉下有柱不來根格不來横
吉内外相應自橋揄仰上柱足足肣不來首仰足肣有
内無外者不來首仰足肣外髙内下不來首仰足肣身
折内外相應不來内格外垂不來横吉内外自舉不來
外格不來内自舉外來正足發來横吉上柱外内自舉
柱足以作不來挺詐有外不來挺詐有内不來挺詐内
外自舉來狐狢不來狐徹不來挺詐内外自垂不來
用爻發動干合日至若頭尖足動主行客思歸若頭野
身空足爻摺折主遷轉他處
　　疾病
凡占疾病首仰足肣者愈横吉安者即愈柱轍亦愈首
仰足肣内髙外下者愈首仰足肣有内無外病甚亦愈
横吉上有仰下有柱病久而愈横吉揄仰愈横吉下有
柱愈又曰過一日無瘳危横吉内外相應自橋揄仰上
柱足足肣愈横吉内外自舉久而愈載愈根格不死頭
見足發内外相應愈首上開内外交駭身節折者不吉
首仰足開有内病篤而危横吉内外自横者危首仰足
肣外髙内下病久危狐徹危内格外垂危狐狢危外格
危内自舉外來正久而愈横吉上柱外内自舉柱足以
作危而愈挺詐有外病數起挺詐有内病數起挺詐内
外自舉愈首仰足肣身折内外相應病甚亦愈首仰足
肣内外自隨愈内髙外下疾輕足發愈首俯足肣身節
折危挺詐内外自垂久而難起横吉揄仰首俯難起不
危横吉上柱載正身節折内外自舉閱一日危横吉上
柱足肣内自舉外自垂閱一日危首俯足詐有外無内
即危
凡甲乙發枝主頭痛或肝氣病或脾胃飲食不進驚恐
怪異俱從外來或由寺觀而得或由東方而得　丙丁
發枝或口瘡或咽㗋腫痛或赤眼或促氣咳𠻳　戊巳
發枝或主脾家受病或驚搐或腎水受傷　庚辛發枝
或多咳𠻳或肝氣不足或多血症　壬癸發枝或心虚
膽怯或泄㵼或腎水不足
　　占病四象
占老陽病喜首平直髙昻不宜首衰伏低垂
占老陰病喜足平直髙昻不宜足拖伏低垂
占少陽病喜丙丁平直洪潤不宜輕㣲摺折生枝
占少陰病喜庚辛平直洪潤不宜輕㣲摺折生枝
　　詞訟
凡占詞訟六爻不動足爻平直主無訟足起頭低亦主
無訟若足管其事難了
我訟彼喜官鬼旺彼訟我喜子孫旺官鬼衰
凡詞訟皆占二方若頭足齊平兩卦相似主和解兩邊
無力其訟不成若左邊旺相髙起强壯者我勝右邊旺
相髙起强壯者彼勝若兩邊動旺防有毆鬬若一邊生
枝者其禍莫測
若身爻逢蛀白虎又動三鄉皆損其禍莫測
若逢插花枝必主被勘若身上生枝且逢白虎主有血
光之災
木兆生葢頭枝主鄰人硬證若帶箭者亦不利
若坐漏身枝更主牽連多人
　　繫禁
卜繫者求出足開首仰有外者出有内者亦出柱徹出
横吉安者不出輕者可出過一日不出久無傷也首仰
足肣有内無外者不出久亦無傷首仰足肣内髙外下
者不出横吉上有仰下有柱不出横吉揄仰不出横吉
内外自橋者無罪横吉下有柱出横吉内外相應自橋
揄仰上柱足足肣繫不抵罪横吉上柱内自舉足肣不
出無傷横吉上柱外内自舉柱足以作繫留無傷旋出
載出根格繫久無傷外髙内下無傷頭見足發内外相
應出首仰足肣身折内外相應久不出内格外垂不出
横吉内外自舉久不出内髙外下疾輕足發者不出外
格不出不吉内自舉外來正足發不出挺詐有外繫有
罪挺詐有内罪無傷繫出挺詐内外自舉繫無罪狐狢
繫留無罪難出狐徹繫留有抵罪首俯足肣身節折繫
留有罪挺詐内外自垂無罪難出横吉揄仰首俯難出
　　捕盗
凡占捕盗宜官衰不宜官旺我旺他衰則盗可得我衰
他旺則盗不得兩邊無力賊亦不得柱徹亦不得
頭伏足伏賊必埋藏
白虎旺興防鬬敵有血光之災上下俱興亦防鬭敵
若休囚蛀折生枝賊必走脫若旺相生枝并上下有蕾
定有報信人
　　問贓
問贓以財為主若財氣旺相必當發露或主財有變遷
財氣休囚必落空亡
　　察賊
問賊所在之方官屬甲乙必在東方官屬丙丁必在南
方
問賊徒何狀青龍直而長朱雀赤而尖之類又以五行
辨之木直金圓之類
　　逃亡
凡捕逃亡首仰足肣内外相應者得横吉内外自橋者
得載得首仰足開横吉安者不得首仰足肣有内無外
者不得失財物亦不出横吉上有仰下有柱不得横吉
揄仰不得横吉下有柱不得横吉内外相應自橋揄仰
上柱足足肣不得根格不得首仰足肣身折内外相應
不得
　　征伐
凡征伐以内為我外為人亦開兩方占之宜首仰足開
身正内自橋外下者勝首仰足肣内髙外下者勝首仰
足肣身折内外相應者勝横吉上柱外内自舉柱足以
作可以舉兵若足肣首仰身折内下外髙者不勝横吉
内外自橋則合交相等横吉上有仰下有柱撃伐不行
行亦不見横吉揄仰不行行不見横吉下有柱不合根
格不合
　　撃盗
卜擊盗見不見首仰足肣有外者見足開有仰有内者
不見横吉安撃盗不行行亦不遇載相見不相合首仰
足肣有内無外行不遇盗聞盗來内自驚不來
　　防盗
卜盗來不來若外髙内下足肣首仰者來横吉内外自
橋者來横吉下有柱來載來首仰足肣身折内外相應
來足開首仰有内來若横吉安者不來横吉上有仰下
有柱者不來横吉揄仰不來首仰足肣有内無外者不
來根格聞盗不來
　　憂疑
卜憂疑柱徹無憂首仰足肣外髙内下有憂無傷狐狢
有憂不憂
　　陰宅
凡占陰宅宜健活沉重而肥秀又宜安吉又宜土位無
傷餘皆不吉
　　釋象
輕清者身静而細也(宜占脫事宜求/晴不宜求雨)
平者頭足無髙下也
直者不曲不斜也
伏者首足垂下也
重者身低伏也
髙者首起也
低者首垂也
垂者伏也低也
臨者亦首低也
野者首向外不回顧也
就者首向内而不背也
回者首髙而再轉也
戴白者首之白也
纎活者動而健也
有情者回顧而和順也
昻者身起也仰也
瀝漤者如水下滲也(主事遲滯宜占/田財占病主重)
渾者蒙也
蒙昧者暗不明也(暗主作/事暗損)
休囚者枯朽也
旺相者洪潤也
洪潤者明静而澤也
抝者乖違也
乖違者不依鄉也(或首不向/千里也)
静者六爻不動也
摺者回叠也(摺多進/退迂廻)
折者斷也(折則旺/中有損)
顛狂者起伏之甚驟也又起伏大也
衰者細㣲而無力也
震者大動也
驛者㣲動也(一云與/健同)
豁者開發也(宜脫事宜/走不宜止)
發者大起也
落者足垂垂也
滯者足下重也(凡事遲滯/不宜脫事)
蕾者如叠蕾也
綿者續也
蛀者如蟲蛀木也
昻者欲上也
促者摺折也
縱横者枝亂也
窈窕者進退之形也
枝者生枝也
浮者㣲起也(與發/同占)
脫者落也又發不管也
漏亦落也枝下垂也
管者肣也
肣者管也平伏而清也(難脫/易成)
剛者堅也
齊者平也
夾絲者中破也
拖者枝生外也
墜者枝生内也
橋者下弓也
揄者上弓也
横者平也
柱者上直也
挺詐者中有餘也
狐狢者厚而不辨也
狐徹者厚而中通也
凡言吉者髙仰旺相洪潤明健纎活有情鈐管平直圓
實剛震輕清浮發豁落回就皆是也
凡言凶者低伏臨垂脫落而漏蒙昧而暗􁏏漤窕窈縱
横摺折夾絲拖墜休囚抝折枯朽顛狂衰野滯蛀戴白
而出皆是也
　　補甲乙釋象
(缺/)金者身圓枝亦圓也
旺相者髙仰振起也
落者低下也
窕窈者細微也
有氣者髙昻振起也
無氣者休囚枯朽也
三起者首身足皆髙起也
三伏者首身足皆低垂也
箭發離弓者有弓而無箭也
箭不離弓者有弓有箭金土之合也
巨龍遊海者金水帶火而動盪也
龍口者雙火帶金水也
華葢者土上立木又葢之以土也
金上立木乃土上立雙木又葢之以土也
金中帶水既圓而㣲曲也
金中變火首圓而尾尖也
掩墻者立木而逼千里也
金兆化水圓少而曲多也
仙人過橋中隆起而上立木也
仙人上馬中稍凹而上立木也
穿心六害者木土交加也
仰月形首起足起之金也
覆月形首伏足伏之金也
金中帶火體圓而尾㣲尖也
瀝水金掩月而邊髙邊低足㣲曲也
掩墻金體圓而逼近千里若繫馬于柱也
金中變木體圓而足直立也
掛龍金首掛于上屈曲如龍也
　　補丙丁釋象
金水形圓而尖也
丙丁化金火既圓而尖三起伏也
純金體圓也
螣蛇夾絲纒綿水土之雜也
金火形此左火而右金異體之金火也
箭不離弓金土合形也
揚旗形金中發火似揚旗也
困鰍帶􁏏漤土兼水也
兩金重叠金形生金枝也
猛虎伏岡與重金畧同㣲帶火也
鵓鴿駞鈴金形帶火也
重叠丙丁謂二釘也
烏鵲帶箭重金而枝大于身自下斜生也
天羅地網金木合形也
牛頭火兩火上出如牛角也
天井水土木交加如井字也
雲梯獨歩其形如梯土木之雜也
　　丙丁腰金釋象
匙挑形土不成土木不成木也
木兆身空木火土雜亂而無序也
無根木木之截足者也
足虚頭回火之强土之弱也
風吹燭臺木火土金之雜也
乂天乂地木之岐頭帶火者也
風擺荷水漾荷弄珠荷弱木而上摇也
騰上木直木而上帶火也
兩鬼扶身豎立若合而兩相背也
軟橋若柱橋金而柱木也
黄蘭形木柔而上覆以金也
牛頭火木上岐而銳如牛角也
天井水土木交加如井字也
杖鼓者雙木而一起一落也
掃脚枝斜生于足者也
帆䉔者火枝上生而測注也
浮木生枝木横而枝生也
倒木無根木横而截足也
木兆化金下直而上圓也
木横倒者無根而斜也
風搖者木交加而雜亂也
倚壁者靠墻雙木也
獨土者横吉之象也
三合者上木斜而下形如口也與三安同
亂絲者交加煩雜如亂絲然也
成林者木直立而不一也
倒龍者木上掛如倒龍也
毛葉者如雞毛之插于地也
　　補甲乙丙丁兜財釋象
仰月形金中發火也
順風船仰月生枝如船載物也
擔肩者仰月而兩頭畧垂金中帶水也
縮脚者如鳥飛而縮脚金中帶水火亦名鯽魚戲藻
漏身漏財枝之下漏也
卧蠶食葉身如蠶枝如葉也
撐門如棒或如針也
金雞獨立如鷄立木上金木火之雜也
子克母枝大如身也
公孫同數枝與身大小均也
背靠木木立而金背也
父子相背所生之枝外向也
飛鳥入林翅尾首全具如飛鳥之投林也
捧鬚出洞如鑰之能出鎖鬚也
枝動者木上生枝而搖搖不定也
　　補聫占釋象
釣竿者木斜而帶水也
金形化水者首圓而足曲也
金火純金金形而首尾皆火也
兩乖形左右夾絲而足又開張也
魚尾者足開如魚尾也
瀝水者水形如覆月也
丙丁甲乙相停則人我皆吉也
丙丁欺甲乙則人勝而我負也
甲乙髙于丙丁則我勝而人負也
蛛絲形如蛛網也
絞車夀龜鼈兒與蛛絲畧同皆不常有者也
龍虎鳳鶴其形與生物相肖皆不常有者也
　
　
　
　
　
　
　
　
　
　卜法詳考卷八
