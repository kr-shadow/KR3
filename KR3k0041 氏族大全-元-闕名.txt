#+TITLE: 氏族大全-元-闕名
#+DATE: 2018-05-12 10:18:37
#+SOURCE: github.com/kanripo/KR3k0041 master 41031b5b                
欽定四庫全書　　　　　子部十一
　氏族大全　　　　　　　類書類
　　提要
　　　　(臣/)等謹案氏族大全二十二卷不著撰人名
　　　　氏書中所引事蹟迄於南宋季年葢元人所
　　　　編次相其板式亦建陽麻沙所刋乃當時書
　　　　肆本也依廣韻第以四聲分𨽻各姓末為複
　　　　姓則以上一字為韻而排次之每姓俱引史
　　　　傳人物摘叙大畧而採其中三四字為標題
　　　　大抵在擷取新穎以供綴文之用姓末多别
　　　　附女徳婚姻一門歴叙古來淑媛及兩姓結
　　　　婚故事葢宋元之間婚禮必有四六書啟故
　　　　載之獨詳亦以便於剽掇也葉盛水東日記
　　　　曰近代雜書著述考據多不精如翰墨全書
　　　　以彭思永為明道母舅所謂氏族大全者尤
　　　　甚如以趙明誠為趙抃之子廣州十賢有李
　　　　朝隠一作李尚隠因而訛為李商隠今考中
　　　　間所列朝代先後多顛倒失次如王導妾雷
　　　　氏干預政事陳之張貴妃龔孔二嬪怙寵亡
　　　　國而並入之女徳深為不倫又如韋思㢘劉
　　　　奉林諸人既别立仙之一目而張果姜識諸
　　　　人亦以仙術顯名乃仍混入人物中無所區
　　　　别體例亦殊疎舛至每姓之末間附韻藻數
　　　　語如洪韻厖洪涵洪翁韻仙翁塞翁之類既
　　　　與氏族不相闗涉且掛一漏萬徒滋蛇足特
　　　　捃摭尚為廣博有其人為史傳志乗所不詳
　　　　而獨見於此者頗足以資旁證至於王氏有
　　　　臨沂太原二派勾氏避宋髙宗諱分作數姓
　　　　蘭亭集作詩名氏諸本不同亦間附考訂寸
　　　　有所長固未嘗無禆於藝苑也乾隆四十六
　　　　年四月恭校上
　　　　　　　總纂官(臣/)紀昀(臣/)陸錫熊(臣/)孫士毅
　　　　　　　　　　總　校　官(臣/)陸　費　墀
欽定四庫全書
　氏族大全綱目
　　上平聲
　　　一東
宫馮(始平/)羽熊(江陵/)徴童(鴈門/)羽洪(燉煌/)商戎(江陵/)
羽翁(鹽官/)商种(河南/)商終(南陽/)商􁏢(鄭國/)角宫(太原/)
宫酆(京兆/)宫豐(括陽/)宫䝉(安定/)徴東(平原/)徴通(西河/)
羽紅(平昌/)角公(括陽/)商充(賛皇/)羽融(南唐/)角弓(太原/)
宫風
　　　二冬
徴龍(武陵/)商鍾(潁川/)商宗(京兆/)宫封(渤海/)角龔(武陵/)
羽容(燉煌/)
　　　四江
角江(濟陽/)宫龎(始平/)宫逄(譙國/)商雙(天水/)
　　　五支
商支郤(陽/)角郗(山陽/)商施(吳興/)宫皮(天水/)商師(太原/)
宫麋(汝南/)角綦　　羽伊(太原/)角姬(南陽/)商眭
宫邳(清河/)角祁(太原/)羽隨(河内/)羽猗　　徴時(隴西/)
商脂　　角危(汝南/)徴訾(渤海/)徴遲(太原/)徴池(西平/)
角䕫(京兆/)
　　　八微
羽韋(京兆/)徴歸(京兆/)徴祈(太原/)
　　　九魚
商徐(東海/)羽余(新安/)商舒(京兆/)角蘧　　徴魚(鴈門/)
商疏(東海/)羽儲(河東/)角渠(雁門/)宫居(雁門/)商諸(琅琊/)
　　　十虞
角虞(陳留/)羽胡(安定/)商盧(范陽/)角朱(沛國/)羽蘇(武功/)
羽吳(延陵/)羽于(河内/)角俞(河間/)宫符(河東/)角苻(河東/)
角蒲(河東/)羽烏(潁川/)徴塗(豫章/)徴涂(南昌/)角須(渤海/)
角瞿(山陽/)宫扶(京兆/)徴都(黎陽/)商殳(武陵/)
　　　十二齊
徴齊(汝南/)徴黎(京兆/)商嵇(譙國/)商奚(譙國/)羽倪(千乘/)
羽洼
　　　十三佳
商柴(平陽/)羽懐(河内/)
　　　十五灰
宫裴(河東/)商崔(博陵/)宫梅(汝南/)宫枚　　　徴雷(馮翊/)
徴來(河内/)徴臺(平盧/)羽哀(魯國/)
　　　十七真
商真(天水/)商甄(中山/)商陳(潁川/)商秦(天水/)商荀(河内/)
角辛(隴山/)商申(魏郡/)商郇
　　　二十文
宫文(雁門/)羽殷(汝南/)角云(琅琳/)宫聞(呉興/)
　　　二十二元
角光(河南/)角原(太原/)角源(太原/)角袁(汝南/)角垣
宫樊(上黨/)商孫(樂安/)羽温(太原/)角言(太原/)羽渾
羽宛(南陽/)
　　　二十五寒
羽寒　　羽韓(髙陽/)羽桓(譙國/)羽安(武威/)宫潘(滎陽/)
徴檀(瑕丘/)徴欒(西河/)角干(河内/)徴蘭　　角官(京兆/)
角乾
　　　二十七删
商山(河内/)角顔(魯國/)宫斑(扶風/)角闗(隴西/)羽環
　　下平聲
　　　一先
徴田(雁門/)商錢(彭城/)宫邊(隴西/)角權(天水/)羽燕(范陽/)
角牽　　商全(京兆/)徴連(上黨/)商宣(始平/)羽延
角堅　　商先
　　　三蕭
商蕭(河南/)羽姚(京兆/)徴刁(𢎞農/)羽挑　　　商晁(吳興/)
角橋　　角喬(梁國/)商譙(京兆/)商焦(中山/)宫苗(東陽/)
商饒(平陽/)羽堯　　商昭(太原/)
　　　五爻
宫包(上黨/)商巢(彭城/)宫茅(東海/)
　　　六豪
徴陶(潯陽/)商曹(河南/)角髙(渤海/)宫毛(滎陽/)角敖(譙國/)
徴勞(杜陽/)
　　　七歌
徴羅(金革/)羽何(盧江/)羽和(汝南/)角柯(太原/)角戈(臨海/)
角過(髙平/)
　　　九麻
宫麻(上谷/)商車(京兆/)宫巴(髙平/)角家(京兆/)商查(濟陽/)
羽花(東丘/)商沙(汝南/)商佘(南昌/)
　　　十陽
商陽(玉田/)羽楊(𢎞農/)羽揚　　羽羊(太山/)角王(太原/)
羽黄(江夏/)商張(清河/)商章(河間/)角姜(天水/)徴梁(安定/)
徴涼　　宫房(清河/)徴唐(晉昌/)羽江(平陽/)宫方(河南/)
商常(平原/)商桑(黎陽/)商臧(東海/)商莊(天水/)徴郎(中山/)
角康(京兆/)角匡(晉陽/)徴湯(中山/)商商(京兆/)商昌(河南/)
商萇(魏郡/)羽皇　　角彊(天水/)商襄　　商倉(武陵/)
角羌
　　　十二庚
宫彭(隴西/)商程(安定/)角荆(廣陵/)角京(魏郡/)角榮(上谷/)
商成(上谷/)宫平(河南/)宫明(吳興/)羽英(晉陵/)羽衡(平陽/)
　　　十五青
徴丁(濟陽/)羽邢(河間/)徴泠
　　　十六蒸
商曽(魯國/)羽應(汝南/)徴滕(南陽/)徴凌(渤海/)商承(千乘/)
羽𢎞(太原/)
　　　十八尤
角尤(吳興/)羽游(馮翊/)徴劉(彭城/)商周(汝南/)角丘(河南/)
商鄒(范陽/)角牛(隴西/)羽侯(上谷/)徴婁(譙國/)徴樓(相國/)
宫牟(平昌/)角仇(南陽/)角求　　　角裘(渤海/)徴留(安南/)
角勾(平陽/)商州　　　羽歐(平陽/)羽區　　羽由(魏郡/)
　　　二十一侵
商任(樂安/)羽隂(西河/)角琴　　　角禽　　商岑(南陽/)
角金(京兆/)徴林(濟陽/)商郴　　　商諶(河南/)商尋
　　　二十二覃
徴譚(齊郡/)徴鐔　　　徴談(廣平/)徴南(汝南/)徴藍(汝南/)
角甘(丹陽/)
　　　二十四鹽
羽閻(太原/)角嚴(天水/)徴亷(河東/)商詹(河間/)
　　　二十七咸
宫汜　　羽咸(汝南/)宫凡
　　上聲
　　　一董
角孔(魯國/)徴董(隴西/)角鞏(山陽/)
　　　三講
羽項(遼西/)
　　　四紙
徴李(隴西/)商史(宣城/)角紀(丹陽/)商士　　　商是
羽蒍　　羽薳　　商子　　　徴里　　角杞
商梓　　角綺
　　　八語
羽許(髙陽/)徴吕(河東/)商褚(河南/)商楚(江陵/)徴汝(陳國/)
角巨　　商所　　商處　　角莒
　　　九麌
徴杜(京兆/)徴魯(扶風/)角庾(潁川/)商祖(京兆/)商武(太原/)
角伍(安定/)角古(新安/)羽扈(京兆/)宫輔(扶風/)角萬
羽鄔(潁川/)
　　　十一薺
徴禰(平原/)宫米(京兆/)
　　　十二蟹
角解(雁門/)
　　　十四賄
商宰(西河/)羽隗(天水/)
　　　十六軫
宫閔(太原/)羽尹(平陽/)
　　　二十阮(二十三/旱附)
角阮(陳留/)羽苑(范陽/)角管(平原/)角筦　　　宫滿(汝南/)
羽罕　　角簡(范陽/)
　　　二十七銑
商單(南安/)角蹇　　商展　　　商雋(渤海/)商善
徴典　　宫扁(渤海/)
　　　二十九篠
商趙(天水/)
　　　三十一巧
宫鮑(東海/)
　　　三十二皓
商棗(潁川/)徴老　　宫保
　　　三十三哿
商左(濟陽/)
　　　三十五馬
宫馬(扶風/)角賈(汝陽/)羽夏(㑹稽/)角假
　　　三十六養
商蔣(汝南/)羽養(山陽/)角彊　　商壤　　　徴党(馮翊/)
角廣(丹陽/)徴蕩　　商賞　　商掌　　徴黨
　　　三十八梗
商耿(扶風/)徴冷(京兆/)羽幸(雁門/)角景(晉陽/)宫丙(魯國/)
宫邴(平陽/)商井(扶風/)羽潁
　　　四十四有
徴栁(河東/)角茍(河内/)羽后　　　徴紐(呉興/)宫母(鉅鹿/)
商夀(京兆/)角有(東魯/)
　　　四十七寢
商沈(呉興/)商審
　　　四十八感
商昝(太原/)
　　　五十琰
商冉(魯國/)
　　　五十三豏
宫范(髙平/)商湛(豫章/)
　　去聲
　　　一送
角貢(廣陵/)商仲(中山/)角宋(西河/)羽雍(京兆/)
　　　五寘
商摯　　角季(渤海/)商知(魯國/)角義(平原/)角冀(渤海/)
徴利　　宫賁(宣城/)
　　　八未
角魏(汝南/)宫費(汝南/)角貴
　　　九御
徴茹(江夏/)羽豫
　　　十遇
羽傅(清河/)角顧(武陵/)羽喻(江夏/)徴路(内黄/)宫歩(潯陽/)
徴度　　角遇
　　　十二霽
角衛(河東/)商恵(扶風/)商芮(平原/)角計(京兆/)角薊(内黄/)
徴厲(范陽/)角桂(天水/)
　　　十四泰
商蔡(濟陽/)徴賴(潁川/)角艾(天水/)
　　　十五卦
商祭(潁川/)角蒯(襄陽/)角介(河南/)
　　　十八隊
徴戴(譙國/)徴代(太原/)
　　　二十一震(二十三/問附)
徴藺(中山/)角靳(西河/)商慎(天水/)羽印(馮翊/)商晉(平陽/)
角貟(平涼/)
　　　二十五願(二十八/翰附)
徴頓(魏郡/)宫萬(扶風/)徴段(天水/)角灌(睢陽/)角貫(上谷/)
商㸑
　　　三十諫(三十二/霰附)
角諫　　羽晏(齊郡/)宫卞(濟陽/)
　　　三十四嘯(三十七/號附)
商召(魏郡/)商邵(魏郡/)徴廖(汝南/)羽銚　　　徴到(彭城/)
宫暴(河東/)
　　　三十八箇
羽賀(廣平/)
　　　四十禡
商謝(汝南/)商射　　羽華(武陵/)
　　　四十一漾
羽向(河内/)商尚(汲郡/)羽况(廬江/)商暢　　　徴諒
　　　四十三敬(徑證二/韻附)
角敬(平陽/)商鄭(榮陽/)宫孟(平昌/)商盛(汝南/)角慶(河内/)
商正　　徴寗(齊郡/)徴鄧(南陽/)
　　　四十九宥
角㓂(上谷/)宫富(齊郡/)徴竇(扶風/)宫繆(蘭陵/)角救
　　　五十四闞(陷梵二/韻附)
角闞(天水/)徴啖　　徴念
　　入聲
　　　一屋(二沃/附)
徴陸(河南/)宫穆(江南/)宫伏(太原/)宫宓(平昌/)商祝(太原/)
宫卜(西河/)角谷(長安/)角鞠(汝南/)角麴(呉興/)宫服(西平/)
商束(河陽/)徴鹿(河南/)角曲(陳留/)商叔(魯國/)商宿(東平/)
宫木(呉興/)宫沭　　宫牧(𢎞農/)商肅　　　羽鬻(南康/)
徴祿(扶風/)徴逯(廣平/)羽沃(太原/)宫濮(晉國/)角玉(彭城/)
商夙(魯國/)商燭　　　商竺(東海/)羽郁(黎陽/)商粟(江陵/)
角穀
　　　四覺
角樂(南陽/)角岳(馮翊/)商卓(西河/)
　　　五質(八勿/附)
商質　　宫畢(河南/)商漆(魯國/)角吉(馮翊/)商郅
商帥　　羽乙　　徴栗　　　羽尉(太原/)角暨(渤海/)
角屈(臨海/)宫􁝮
　　　十月
角越(晉陽/)羽謁　　　角闕(下邳/)宫勃(豫章/)
　　　十二曷(十四/黠附)
角葛(頓丘/)宫末　　羽滑(下邳/)
　　　十六屑
商薛(河東/)商折(西河/)徴列　　商節
　　　十八藥
羽藥(汝南/)角郭(太原/)羽霍(太原/)羽郝(太原/)徴駱(内黄/)
宫莫(鉅鹿/)商索(武威/)徴鐸(鄱陽/)宫薄(雁門/)角鄂(武昌/)
羽約　　角恪
　　　二十陌(錫職二/韻附)
宫白(南陽/)商石(武威/)徴翟(南陽/)角卻(濟陽/)商席(安定/)
徴狄(天水/)徴酈(新蔡/)商戚(東海/)羽易(太原/)宫柏(汝南/)
宫伯　　宫麥(始興/)宫帛(吳郡/)角劇(洛陽/)商析
商籍(廣平/)角棘　　宫墨　　　角國(下邳/)商直
羽翼　　商職　　徴力　　商食　　　角虢
　　　二十六緝
角汲(清河/)商習(東陽/)商隰
　　　二十七合
羽盖(汝南/)羽郃　　徴沓
　　　二十九葉
羽葉(汝南/)徴聶(河東/)
　　　三十二洽
宫法(扶風/)角郟(武陵/)
　　上平聲
　　覆姓(取上字為韻/下字為音)
商公孫(髙/陽)商公西(魯/郡)羽公羊(頓/丘)商公沙　　角公儀
羽公冶(魯/郡)宫東方(平/原)徴鍾離(㑹/稽)宫司馬(河/内)角司空(河/内)
宫綦母　徴烏陵(陽/)角諸葛(琅/琊)角沮渠　　宫胡母
徴吾丘　宫巫馬(陳/郡)商母將(蘭/陵)徴樗里(西/河)宫西門(南/陽)
徴申屠(京/兆)角淳于(河/内)角新垣　　商聞人(河/南)宫端木(魯/國)
角完顔
　　下平聲
商顓孫(汝/陽)角鮮于(漁/陽)徴髙堂　　商哥舒　角瑕丘
徴耶律　商王孫　商羊舌　　宫皇甫(京/兆)角梁丘(琅/邪)
角成公　羽歐陽(渤/海)角由吾　　角南宫(魯/國)徴澹臺(太/山)
　　上聲
商士孫(河/内)商尒朱　宫宇文(趙/郡)宫主父　　徴五鹿
羽夏侯(譙/國)商長孫(濟/陽)
　　去聲
商仲長　羽慕容(燉/煌)徴庫狄　　角第五(京/兆)商太史
商賀若　徴賀婁　　宫賀拔(下/邳)角上官(天/水)徴相里(西/河)
羽令狐(太/原)徴豆盧(范/陽)
　　入聲
徴穀梁(魯/郡)商叔孫(飲/郡)徴斛律(雁/門)商斛斯(武/陵)角僕固(同/安)
商万俟(蘭/陵)角獨孤(髙/平)宫秃髮　　徴漆雕　徴尉遲(太/原)
徴屈突(河/内)羽達奚　　角若干　宫拓拔(潁/川)宫乞伏(隴/西)
徴索盧　徴百里　　宫息夫　商黒齒　角夾谷
　
　氏族大全綱目
欽定四庫全書
　氏族大全卷一
一東
　馮(宫音後始平之周文王第十五子畢公/髙之  畢萬  孫食采於馮城因氏焉)
　　　能斷
馮簡子鄭大夫能斷大事鄭國將有諸侯之事與禆諶
乗以適野使謀可否而告簡子使斷之(左襄三/十一年)
　　　世宦
馮亭為秦上黨太守馮去疾為秦丞相馮無擇為秦將
馮敬為魏騎將皆亭之後(見史/記)
　　　彈鋏
馮驩躡屩見齊孟甞君置傳舍十日君問傳舍長曰客
何為曰馮先生甚貧猶有一劔耳又蒯緱彈其劔而歌
曰長鋏歸來乎食無魚遷之幸舍食魚有魚矣又彈劔
而歌曰長鋏歸來乎出無輿遷之代舍出有輿矣又彈
劔而歌曰長鋏歸來乎無以為家孟甞君不悅後孟甞
君廢諸客皆去獨賴馮驩得復其位(孟甞/君傳)
　　　白首郎官
馮唐白首為郎漢文帝輦過郎署與論將帥拜為車騎
都尉　子遂字王孫漢武帝求賢良公卿舉唐唐時年
九十餘不能官以遂為郎亦竒士也
　　　建節封侯
馮奉世字子明年三十學春秋涉大義讀兵法漢宣帝
時韓増舉之持節送大宛諸國客與其副嚴昌擊莎車
王威振西域得名馬象龍而還　元帝朝拜執金吾後
賜爵闗内侯　居爪牙官前後十年以功名終
　　　四子四經
馮奉世子九人而四子通四經次子野王通詩逡通易
立通春秋參通尚書　長子譚舉孝亷早世　逡舉茂
才　參為黄門郎綏和中封宜卿侯
　　　大馮小馮
馮立字聖卿竟寧中遷五原太守徙西河上郡與兄野
王相代公亷相似民歌曰大馮君小馮君兄弟繼踵相
因循
　　　萬石君
馮楊漢宣時為𢎞農太守八子皆為二千石趙魏間榮
之號萬石君　次子偃偃子伉伉子勤光武朝拜尚書
僕射
　　　大樹將軍
馮異字公孫佐漢光武中興蕪蔞亭上豆粥至南宫復
進麥飯　破赤眉帝降璽書勞之曰始雖垂翅回溪終
能奮翼澠池可謂失之東隅收之桑榆　異為人謙退
諸將論功獨退居樹下軍中號為大樹將軍　拜征西
將軍賜璽書曰征西功若丘山猶自以為不足孟之反
亦何異哉諡節侯
　　　托旨避山
馮信嘉定人公孫述徴之不起與任永托青盲以避世
述敗洗盥更視曰世適平目即清(獨行/傳)
　　　壯志凌雲
馮衍字敬通㓜有竒才更始任為立漢將軍光武即位
不見用因不得志乃作顯志賦以自厲又自論曰馮子
以為夫人之徳不碌碌如玉落落如石風興雲蒸一龍
一蛇與道翺翔與時變化夫豈守一節哉　居常慷慨
嘆曰衍少事名賢經歴顯位懐金垂紫掲節奉使不求
茍得常有凌雲之志三公之貴千金之富不得其願不
槩於懐　子豹
　　　道徳彬彬
馮豹字仲文以詩書春秋教麗山下語曰道徳彬彬馮
仲文明帝時舉孝亷拜尚書郎毎奏事未報常俯伏省
閤或從昬至明帝令黄門持被覆之勅令勿驚
　　　三葉侍中
馮魴字孝孫光武朝遷郟令賊延褒攻縣魴力戰帝曰
此健令也　安帝時為司空父子三葉侍中兄弟並帶
青紫
　　　羔幣聘禮
馮良字君朗志行高潔安帝以𤣥纁羔幣聘之
　　　八俊
馮羨漢順帝詔遣八使巡行風俗拜周舉為侍中杜喬
周栩馮羡欒巴張綱郭遵劉班並光禄大夫分行州郡
班宣教化舉實臧否天下號曰八俊
　　　一州之寄
馮道根字巨基少孤貧至孝梁天監中遷豫州刺史宴
别武徳殿帝曰道根所在能使朝廷不復憶此州矣
性儉約所居如素貧賤世服其清逺
　　　嵗寒松栢
馮慈明仕隋為兵部尚書大業末詔令安集瀍洛為李
宻所執欲降之荅曰直道事人有死而已遇害　史云
嵗寒松栢疾風勁草千載之後凛凛如生(誠節/傳)
　　　嵩山棲遊
馮亮字靈通博覽羣書篤好佛理隠居嵩山結架巖林
得棲遊之適齊宣武召為羽林監領中書舍人固辭
　　　九登科選
馮萬石唐聖厯初第進士大定初中嫉惡科神龍初中
才髙位下科景雲中中懐能抱器科開元初重考及第
六年中超羣拔類科十三年考判入第十六年又入等
二十六年中文詞壯麗科凡九登科選
　　　諭䝉書
馮伉唐徳宗朝為醴泉令縣多奸猾伉著諭䝉書十四
篇勸務農進文士教以忠孝居一年韋渠牟薦為給事
中遷祭酒
　　　誦詩為友
馮道明謁雍陶時陶為簡州牧呵曰與公素昧平生道
明曰誦員外詩仰員外徳遂吟曰閉門客到常疑病滿
院花開未是貧陶延上坐歡狎如平昔之友(詩/話)
　　　龍虎榜
馮宿字拱之貞元中陸贄主司試明水賦宿入第一榜
多天下孤雋偉傑之士號龍虎榜(詳見/齊姓)
　　　兔園册
馮道字可道本田家狀貌質野入朝數反顧任賛問劉
岳岳曰遺下兔園册耳在五代時歴事四朝自號長樂
老著書數萬言年七十三卒人稱與孔子同夀
　　　𤣥武湖
馮延魯南唐人銳於仕進然喜言高退事曰𤣥宗賜賀
監三百里鏡湖今得賜𤣥武湖亦足遂意徐鉉曰上豈
惜一𤣥武湖恨無賀知章耳　弟延已工詩　子僎侃
儀价伉入宋取第(五代/史)
　　　獻金華五箴
馮元少好學宋真宗朝為國子直講上召講泰卦推君
道至尊臣道至卑而能上下相感所以輔天地裁成萬
物也上悅除龍圖學士景徳中獻金華五箴官至翰林
　　　御賜錦屏
馮拯字道濟少時以文謁趙普普曰子之位與夀他日
我若也宋太平興國三年胡旦榜及第拯為探花太宗
詩曰二三千客裏成事七十四人中少年仁宗朝同平
章事封魏國公上賜以衾裯錦綺屏　諡文懿
　　　耆英㑹
馮行己字肅之宋元豐五年與富弼等十二人為耆英
㑹馮詩云自愧櫟樗非逺器誰知齒髪亦遐年(詳富/弼)
　　　睢陽五老
馮平宋至和中與杜衍王煥畢世長朱貫咸以耆徳掛
冠優游桑梓暇日宴集為五老㑹賦詩酬唱平詩云醉
遊春圃烟霞暖吟聴秋潭水石寒　錢明逸為睢陽五
老圖序
　　　金玉自至
馮大亮見樵叟八人各出枏木一枝才五六寸曰可栽
庭中樹徑尺則家財百萬旬日而樹凌空金玉自至(廣/記)
　馮徳選唐開元含象亭十八學士中人(見庾/子元)
　馮方與李浩等為五賢(見胡/憲)
　　　女徳婚姻
　　　　誤食金桃
馮氏陳堯佐母封燕國夫人閫範嚴毅甞入宫誤食金
桃宫人大笑後再入宫再食之宫人怪問馮曰吾長兒
生夢食金桃叨恩狀頭今有此兆次兒必復作狀元矣
宫人遂以金桃為瑞一時競取之
　　　　娶長妻
馮偃自耻陋短乃為子伉娶長妻生子名勤長八尺三
寸善計漢光武除郎中給事甞曰佳乎吏也母年八十
每朝見詔勿拜令御者扶上殿曰使勤貴寵者此母也
　　　　名族願婚
馮元常閨門雍睦有禮法唐神龍中旌表其家署曰忠
臣之門天下高其節名族皆願通婚
　　　　東隣騏驥
馮素弗北燕信都人跋之長弟也慷慨有大志魁偉雄
傑交結時豪詣慕容熈尚書左丞韓業請婚業拒之復
求髙劭女不許南宫令成藻有髙名造焉談飲連月藻
竒之曰吾逺求騏驥不知近在東鄰何識子之晩也遂
妻以女
　　　　兩娶相女
馮京式之子也雋邁不羣仁宗朝廷試第一張堯佐欲
妻以女使擁入其家示以奩具不肯就後冨弼妻以女
有曰兩娶相家之女三魁天下之儒再娶晏殊女
　　　　以妹續親
馮左藏娶張顯夀女早世女臨終曰吾妹慈恵可撫諸
孤遂娶之顯夀開封府人世為閤門祇候
　馮媫妤奉世女也從漢元帝幸虎圏熊逸出馮直當
　之
　馮雙王母侍女從母降魏夫人家彈雲璈以荅母歌
　馮衍娶任氏悍忌不得蓄媵妾兒女常自操井臼
　馮后北魏文明后也作勸戒歌三百篇皇誥十八篇
　馮淑妃名小憐齊後主穆后從婢也號曰續命善琵
　琶
　馮京女適蔡確之子懋
　　馮夷　諸馮
　熊(宫音文江陵著黄帝有熊氏之後熊克家譜云鬻/熊為  王師  書一卷名鬻熊子成王封其曽孫)
　　(熊繹/於楚)
　　　弄丸解兵
熊宜僚楚人白公勝欲殺子西曰市南有熊宜僚者可
當五百人矣善弄丸鈴八個常在空中一個在手楚與
宋戰宜僚披胷受刃於軍前弄鈴一軍停戰視之
　　　寢石為虎
熊渠子夜行見寢石以為伏虎射之滅矢飲羽渠子見
其誠心而金石為開況人心乎(新/序)
　　　安車駟馬
熊安生字植之仕齊為國子博士通五經周使尹公正
問周禮兩疑一一演說聞周主入鄴遽令掃門已而果
幸其家執手同坐給安車駟馬留宿内省乃歸
　　　伏閤上疏
熊執易通九經唐貞元中策賢良方正與裴復栁公綽
崔邠等同榜世美鮑防知人　後為右補闕與陽城同
伏閤上疏極論裴延齡奸邪以其䟽示歸登登為之動
容
　　　制行通介
熊克字子復宋哲宗朝舉進士後除起居郎兼直學士
院著九朝通畧中興小厯官制新典帝王經譜　壻王
克勤狀行云文有顔延之錯綜之工史有陳夀叙事之
長牧民得曹㕘清浄之㫖制行適徐公通介之常
　　　九華山人
熊皎號九華山人工詩早行云山前猶見月陌上未逢
人山居云深逢野草皆為藥浄見樵人恐是仙又厭聴
啼鳥夢醒後慵掃落花春盡時與黄損同師陳沆
　　　慶親夀
熊大經宋嘉定間為建陽簿視篆之始迎親未至遣使
馳香炬慶親庭八袠之夀自製酻江月一曲以獻
　熊襄南齊人著齊書名為河洛金匱(文學/傳)
　熊仁瞻丁母憂哀毁廬墓慈烏來巢大厯中旌表門
　閭
　　熊羆之夢　飛熊之兆　熊經(修養/法)　熊丸
　童(徴音孫鴈門父顓頊生老/童子  以王  字為氏)
　　　呪虎
童恢字漢宗後漢時為不其令民有為虎傷者捕至二
虎呪曰王法殺人者死傷人則論法一虎低頭伏罪一
虎鳴吼遂殺一釋一吏民為歌遷丹陽太守執法亷平
　賛曰政畏强急理善烹鮮一夫得情千室鳴絃　與
孟甞劉寵許荆王渙任延同循吏傳
　童宗說唐人號南城先生注栁文
　童國賢宋乾道間舉進士與呉從周李爚劉瑨等同
　榜
　童太一宋人為直閣將軍(南/史)
　　童䝉　竒童　童顔　童心
　洪(羽音姓燉煌避古共工之/後本  共因  仇改姓洪)
　　　文采遒麗
洪湛宋雍熈二年上御崇政殿試禮部舉人得進士梁
顥等一百七十九人左右言有遺才再試得洪湛等七
十六人賜及第以湛文采遒麗特升正榜第三
　　　四洪
洪師民四子俱有才名潘邠老有詩以四洪比封胡羯
末四謝　長洪朋字龜父有詩百篇句句可𫝊為郡舉
首　次洪蒭字駒父第進士放浪江湖不求聞達生平
詩千餘篇有前後老圃集靖康中為諫議大夫坐事貶
海上　洪炎字玉父登第於元祐末試吏於紹聖初顯
於宣和貴於紹興官至著作郎秘書少監重聴對上曰
世人皆聾於心臣獨聾於耳心則了了惟上所使　洪
羽字鴻父元符末入黨籍遂終其身紹興間朝廷官其
一子　師民娶黄山谷女弟
　　　洪佛子　三瑞堂
洪皓字光弼鄱陽人政和中第進士初為寧海簿攝令
事蠲貧弱四千八百户稅縣境荷花桃實竹榦有連理
之瑞建三瑞堂已而生子适後适以貳車行縣題詩云
久矣馳䰟夢今登三瑞堂故山有喬木近事話甘棠
宣和中秀州水皓籍有粟者無貴糶戒米肆掲價於青
白旗上不能自食者食之活九萬五千餘人公出無不
以手加額呼洪佛子　建炎中擢徽猷待制禮部尚書
使金流遞之冷山二十年還朝擢朝請大夫　三子适
遵邁並中詞科上曰洪皓身陷北庭乃心王室三子詞
科忠孝之報也　晩年求鄉郡養老母上曰卿忠貫日
月志不忘君豈可舍朕去也諡忠宣
　　　别墅小隠
洪适字景伯官至翰林遷簽樞㕘政拜右僕射號盤洲
諡文恵　洪遵字景嚴平居言不輕發上前論事灑灑
語簡而意足與物無競人不忍欺親舊有求捐俸不靳
家無餘貲官至樞宻有别墅號小隠
　　　詩書宗主
洪邁字景盧官至内翰諡文敏號容齋作容齋五筆合
四十七卷父子以文章為一代禮樂詩書宗主中興人
物之首也　父子相承四上鑾城之直弟兄相望三陪
鳳閣之遊時以為忠義之報　甞使金風疾頭微掉時
語曰一日之饑禁不得蘇武當年十九秋傳語天朝洪
内翰好掉頭時不掉頭　适邁皆甞出守越州故郡有
棣萼堂有别墅孝宗御書野處二字
　　　策試第一
洪興祖宋紹興中與孔端朝張炳周林四人俱召試上
覽策曰興祖讜直當第一遂與孔並除祕書省正字張周
與諸州學官
　洪文甫南康人六世義居宋朝旌表門閭
　　洪範　龎洪　涵洪
　戎(羽音人江陵之茙姓/同齊  戎夷  後)
　漢戎賜封栁溪侯
　　漢宣時有戎媫妤
　戎昱盛唐詩人詩似晩唐　為節度使
　　䝉戎　􁗟戎
　翁(商音采鹽官因周昭王庶/子食  翁山  以為氏)
　　　詠槐
翁承賛字文饒莆田人唐乾寧中登進士第擢宏詞
為福建鹽鉄使過建陽别舊識僧亞齊詩云瀟瀟風雨
建陽溪溪畔維舟見亞齊一軸新詩劍潭北十年舊識
華山西吟䰟昔向江村老空性元知世路迷應笑乘軺
青𤨏客此時無暇聴猿啼　在中書詠槐云雨中妝㸃
望中黄勾引蟬聲送夕陽憶得當年隨計吏馬蹄終日
為君忙　天祐初為右拾遺　後拜相　父巨隅為滎
陽㕘軍
　翁君前漢人傳穀梁春秋之學
　翁伯前漢人販脂而富傾邑里
　翁仲孺渭川人一日天雨金十斛於其家富與王侯
　等
　翁偉為襄漢守跨馬而出望瞎馬而嘶偉能辨其音
　翁彦國宋宣和間召除户侍御史中丞遷徽猷學士
　翁績字徳功宋宣和間人該博能文躬踐履之學負
　笈從游者以百數
　翁靈舒宋人有詩名劉后村贈以詩有云徧問諸郎
　皆冠帶自言别業可樵漁
　翁衍字元廣宋人號逃禅翁少負俊聲参江西詩祖
　翁合字與可號丹山善詞賦歴仕江西憲
　　仙翁　塞翁
　种(商音仲河南避仲山甫之/後姓  氏因  難改姓种)
　　　舉孝亷
种暠字景伯河南人父有財三十萬卒暠悉以賑䘏宗
族邑里之貧者晉武帝朝王湛舉之為孝亷官至益州
刺史遷司徒　子岱舉孝亷不就次子拂官至太常
孫邵官至諫議大夫
　　　雲谿醉叟
种放字明逸宋初人自少年有山林之志有别業在終
南性耆酒躬耕種秫處豹林谷所居有林泉之勝自號
雲溪醉叟真宗聞所居幽絶遣畫工圖之
　　　樵夫拜
种放一日往見陳希夷作樵夫拜於庭下希夷挽之而
上曰君豈樵者邪二十年後當為顯官放曰某為道義
而來官禄非所願也希夷笑曰君骨相當爾後張齊賢
言放隠居求志孝友之行可厲薄俗真宗召為左司諫
攜手登龍圖閣論天下事賜第一區辭歸山當時有閒
忙令曰世上何人號最閒司諫拂衣歸華山
　　　竒男子
种放以祥符八年一日晚起服道衣聚諸生列飲取平
生所作文藁焚之酒數行而逝亦竒男子也夀六十不
娶無子贈工部尚書
　　　鉄石心腸
种世衡字平仲放兄子也宋仁宗朝知青澗城事築青
澗城開營田二千頃甞為屬吏所訟經畧使龎籍奏世
衡披荆棘若一拘文法邊將無所措手足矣詔勿問及
徙環州别龎公曰世衡心腸鉄石也今日為相公下淚
矣　知環州五年開示恩信羌人悅服　八子詁診詠
諮諤訢記誼　詁字大質杜門讀書時稱小隠居　諤
字子政神宗以為將子可任除知延州　誼字夀翁倜
儻有氣莭紹聖初知蘭州
　　　山西望族
种師道字彞叔世衡之孫也知兵有謀巍然有柱石之
望山西望族惟种姚二家子弟各不相下　宋靖康中
金人圍城師道以河東河北制置使將援兵至闕入對
為戰守之計除同知樞宻院京畿宣撫使　弟師中
　終(徴音後南陽為陸/終之  以字  姓)
　　　終童
終軍字子雲濟南人漢武朝十八嵗選為博士弟子
初步入闗闗吏與繻軍曰丈夫西遊終不復傳還弃繻
而去後為謁者給事中建節東出闗闗吏識之曰此使
者前弃繻生也　除諫議大夫自請願受長纓以羈南
越王頸致之闕下時軍年二十餘世謂之終童
　　　書薦不遇
終慎思苦學董儲以書薦于士人之富者不遇取書歸
董啟云魯箭髙飛謂聊城之必下秦都不割懐趙璧以
空歸
　鬷(商音/)　(鄭國/)
　　　一言而善
鬷蔑字然明晉叔向如鄭然明從收器者立於堂下一
言而善叔向曰嘻鬷明也下堂執其手以上曰子如不
言吾幾失子矣
　　　問政見心
然明始見知於子産子産問為政焉且曰吾他日見蔑
之面而已今吾見其心矣
　宫(角音适太原/南宫  之後)
　　　三復白圭
宫縚孔子曰獨居思仁公言以義一日三復白圭之玷
是宫滔之行(家語/)
宫之竒虞人也晉荀息以屈産之乘垂棘之璧假道於
虞以伐虢宫之竒諫不聽遂以其族行
　酆(宫音侯京兆以周文王/子酆  之後  國為姓)
酆舒赤狄潞子之相也有三雋才晉伯宗曰狄有五罪
雋才雖多何補焉遂滅潞殺舒
　豐(宫音/)　(括陽/)
豐稷宋哲宗朝為殿中侍御大夫司諫首論蔡京之罪
數上疏言近習之非
　䝉(宫音/)　(安定/)
䝉鶩其先齊人仕秦昭王居上卿　子武　孫恬毅
恬為秦將築萬里長城　始製筆　毅位至上卿
　東(徴音東平原之舜/十友  不訾  後)
　通(商音采西河因巴大/夫食  通川  氏焉)
　紅(宫音王平昌富紅侯/楚元  交劉  之後)
　公(羽音公括陽後魯/公衍  為之)
　充(宫音人賛皇之漢充/由仙  充向  後)
　融(宫音之南康/祝融  後)
　弓(羽音/之後)　(太原弓魯大夫叔弓/漢有  祉為光禄勲)
　風(宫音須闕國風伏羲之後成魯僖/公母  向    姓女故曰  風)
二冬
　龍(羽音龍武陵治舜朝龍作納言子孫以王父字為/氏    子曰  地莫善於助  龍旦為項羽將救)
　　(齊/)
　　　刻鵠類鶩
龍伯髙為山都長馬援戒兄子曰龍伯高敦厚周慎口
無擇言謙約節儉亷公有威吾愛之重之愿汝曹效之
效伯高不得猶為謹飭之士所謂刻鵠不成尚類鶩者
也
　　　揣骨相
龍復本唐開成中人無目善聴聲揣骨知人官禄年夀
揣蕭寘骨曰宰相骨又揣宋祈骨曰長官骨後皆驗
　　　龍駱
龍起擢進士第丁咸序未第時夢乘龍而起回顧又有
駱駝在後及登第次其下者乃龍起駱起也
　　　知名東南
龍太初工詩王荆公退居與郭功父坐有士人上謁視
其刺則曰詩人龍太初功父叱之曰相公前敢稱詩人
令賦沙詩頃之即云茫茫黄出塞漠漠白鋪汀鳥去風
平篆潮回日射星功父閣筆由此知名東南(詩/話)
　龍敏字欲訥事祖父以孝聞仕石晉為太常卿
　龍昌朝宋人劉敞奏其非聖不經而賜昌朝五品服
　龍澄游瀼水見水中一石合獲玉印五文字如星霞
　傍有九天使者謂曰此上帝所寳可投元處　後登
　科
　　卧龍　神龍　驪龍　婿乘龍　技屠龍
　鍾(角音晉潁川犁宋微子啟之後桓公曽孫伯/宗仕  生州  仕楚食采鍾離因以為氏)
　　　知音
鍾子期伯牙為友伯牙鼓琴子期善聴伯牙志在髙山
子期曰峩峩然若泰山志在流水曰洋洋然若江河子
期死伯牙絶絃以世無知音者(列/子)
　　　九膺台輔
鍾皓字秀明少以篤行稱隠宻山以詩教授門徒千餘
人前後九辟公府皆不就李膺笑曰鍾公至徳可師漢
桓帝朝為林慮長諸儒頌曰林慮懿徳非禮不處悅此
詩書絃琴樂古五就州招九膺台輔逡巡王命卒嵗容
與　與陳寔荀淑韓韶為潁川四長　孫繇
　　　一代偉人
鍾繇字元常仕魏封平陽侯一代偉人也文帝甞賜之
五熟釡銘　與胡昭並師劉徳升草書繇書若飛鴻戲
海舞鶴遊天世傳胡肥鍾瘦子㑹筆法絶似荀朂甞詐
為朂書就朂母鍾夫人取寳劍　二子　毓　㑹
鍾毓機㨗談笑有父風遷御史中丞　鍾㑹魏末為鎮
西將軍與鄧艾平蜀有異志死于兵
　　　石心松操
鍾雅字彦胄晉蘇峻之亂與劉超侍衛天子拜侍中死
之史臣曰雅正直當官﨑嶇宼難契闊艱虞匪石為心
寒松比操
　　　詩評
鍾嶸字仲偉齊朝人明易義兩為記室専掌文翰　作
詩評品藻古今詩人其論最詳　齊明帝躬親細務上
書切諫上不懌曰鍾嶸何人乃欲斷朕機謀(文學/傳)
　　　小鍾
鍾紹京繇十代孫工草書世號小鍾　唐中宗景龍中
拜中書侍郎進中書令皇甫徹詩有云唐元佐命功輝
煥何烈烈
　　　終南進士
鍾馗唐武徳中應舉不㨗觸殿階而死後現夢于明皇
曰臣終南山進士鍾馗願為掃天下虚耗之孽
　　　摶虎之勇
鍾傅洪州人少射獵醉遇虎與鬬持虎不置人得斬虎
既貴曰士處世尚智與謀勿效吾暴虎也畫摶虎狀戒
子孫在唐僖宗朝拜鎮南節度使檢校太保中書令潁
川郡王今之雲石墟鍾家㑹者即傅所置也
　　　操南音
鍾儀楚人囚於晉琴操南音(左/)
　　　女徳婚姻
　　　　娶季芊
鍾建楚小臣也昭王避亂使負其妹季芊而逃及反國
季芊曰所以為女子者逺丈夫也鍾建常負我矣以妻
鍾建為樂尹(左定/五)
　　　　姑舅婚
鍾瑾好學慕古有退讓風與李膺同年俱有令名瑾之
母乃膺之姑膺祖太尉常言瑾似我家性復以膺妹妻
瑾生四子　亮　叔　訓　秀　號四龍安帝時俱為
牧守
　　　　鍾禮郝法
鍾夫人琰繇之曽女孫數嵗能屬文博覽羣籍適王渾
禮儀法度為中外所則王湛妻郝氏亦有行徳琰雖貴
與郝雅相敬重時稱鍾夫人之禮郝夫人之法
　　　　金陵才士
鍾輻五代時金陵才士也年少氣豪樊若水愛其才以
女妻之後輻中甲科樊氏早世輻遂隠終南山終身不
仕
　　萬鍾　龍鍾　情鍾　琉璃鍾
　宗(宫音之京兆官周大夫/宗伯  後以  為氏)
　　　主畫諾
宗資漢延熹中為汝南太守以范滂為功曹凡事委之
郡中謡曰汝南太守范孟博南陽宗資主畫諾
　　　棲丘飲谷
宗炳字少文好琴書圖畵每臨山水佳處忘歸東晉末
劉毅領荆州辟為主簿不就荅曰吾棲丘飲谷三十年
豈可於王門折腰為吏邪(蓮社/中人)
　　　乘風破浪
宗慤字元幹少時叔父炳問其志荅曰願乘長風破萬
里巨浪為豫州太守曰得一州如斗大何足以展吾志
　伐林邑入象浦其國裝象以戰慤製為獅子與象相
禦象果驚奔尅林邑珍寳山積慤一毫無犯歸惟被枕
　　　小兒學士
宗懍字元懍(音/稟)少聰明鄉里呼為小兒學士　梁元帝
鎮荆州令兼記室遷吏部尚書　撰荆楚嵗時記
　　　忠義
宗澤字汝霖有文武才畧宋建炎初為東京留守李綱
所薦澤前後二十餘疏請髙宗還京為汪黄所沮未及
一年憤死詠杜詩云出師未㨗身先死長使英雄淚滿
襟　子潁
　宗慈漢黨人名列八顧顧者言能以徳行引人也
　宗元卿至行盡孝稱為宗曽子
　宗楚客唐神龍初拜相以文章得幸
　　　女徳婚姻
　宗連長安富人季女賢而有色求賢夫時趙元淑豪
　宕家徒四壁連謂之曰吾有愛女願為箕箒妾公子
　意何如元淑聘焉及嫁奴婢二十口馬十餘疋金帛
　錦綺無數元淑遂為富人
　宗慤外甥樂藹㓜悟慤竒之
　宗少文妻羅氏
　　儒宗　大宗　亢宗
　封(宫音父渤海侯封鉅為黄帝師因氏焉/  封  夏時  國君也  今封江是)
　　　士君子
封孚字處道仕燕官至太尉有士君子之稱得大臣之
體
　　　封公復來
封隆之北魏人寛和有量四為冀州刺史每臨郡郡中
舊齒曰封公復來矣　歴事五帝四為侍中　諡宣懿
　　　四戒
封軌仕北魏兼散騎常侍博覽經傳為務徳慎言逺佞
防姦四戒　子偉伯博學有才思弱冠除太學博士
　　　同文苑傳
封肅字元邕博涉經史仕元魏為尚書郎中　與袁躍
邢臧盧觀温子升裴伯茂同列文苑傳
　　　宫錦玉帯
封敖字碩夫唐㑹昌中除翰林學士李徳裕以平劉稹
功進太尉敖草制云謀與吾同言不他惑徳裕解玉帶
贈之武宗使作詔慰邊將傷夷者云傷居爾體痛在朕
躬上喜賜以宫錦
　　　三世同財
封延伯字仲連三世同財為梁郡太守有髙士風(南/史)
　　　威儀閒雅
封孝琰字士元位秘書丞風流自立威儀閒雅(北/史)
　封嵩兄弟躍龍騁驥
　　　女徳婚姻
　　　　死節
封氏殷保晦妻也為黄巢所執罵曰吾死猶生豈辱賊
手
　　　　封郎
封徳彞本名倫舅盧思道曰是兒識量過人當自致卿
相楊素與論天下事竒之薦為内史舍人妻以從妹撫
床曰封郎終據此地貞觀中拜僕射
　　　　仙偶
封陟字少登居少室山一夕有仙姝顧揖以詩求為仙
偶陟固拒之
　　侯封　華封　黄封　斜封　蟻封　酒泉封
　龔(角音龔武陵後晉/大夫  堅之)
　　　牛劔之化
龔遂字少卿漢宣帝朝為渤海太守單車至府勸民農
桑使民賣劔買牛賣刀買犢　與黄霸王成朱邑文翁
召信臣同列循吏傳
　　　楚兩龔
龔勝字君實三舉孝亷漢哀帝徴為諫大夫王莽秉政
歸老鄉里莽遣使奉印綬安車駟馬徴之拜秩上卿勝
謂門人髙暉等曰誼豈以一身事二姓不食死　居彭
城亷里後世刻石表其里門
龔舍字君倩通五經魯詩詩教授與孔休卓茂蔡勲劉
宣鮑宣同志不仕初以勝薦徴為諫大夫復拜光禄大
夫終不起二人並著名節世謂之楚兩龔
　　　結廬山中
龔𤣥之字道𤣥好學潛黙於臨湘山中結廬而居養一
白鹿以自偶朝廷徴為國子博士不就
　　　荆楚仙人
龔祈風姿端雅范述見之嘆曰此荆楚仙人也(南/史)
　　　秀山斗門
龔穎為常徳太守常篆秀山斗門四字劉海蟾游斗門
曰此秀水乃武陵郡一條玉帶也　宋端拱初除侍御
史
　　　冠豸
龔央字彦和宋徽宗召為殿中侍御史論五朝寳訓乞
令不可增損　時鄒浩為右正言張舜民為右諫議董
敦逸為在諫議故山谷詩云且喜龔鄒冠豸又聞張董
上坡
　　　相繼登科
龔茂字實之宋舉進士莆人也樞宻黄祖舜聞其賢薦
為秘書省正字位至參政　日安　日政　堪　塤皆
其子孫　夢良　遂良　史良　友良　日嚴　日章
皆其羣從並相繼登科
　　　賜緋
龔明之字熈仲㓜孤鞠於祖母李氏李甞語之曰吾少
時夢緑袍判官曰與汝七十七宋崇寧中及此數果病
亟明之焚香于頂泣禱于天願減已算五年以益祖母
之夀李病愈至八十三而終淳熈中遷宣教郎服銀緋
　　　乘龍往來
龔聖者邵武道人也結庵修竹間有異道乘龍往來勅
封神濟妙應大師　所居峯上有磐石嵗旱禱雨置浄
瓶石下水滴瓶中水滿即止
　　　女徳婚姻
龔貴妃孔貴妃居望仙閣張貴妃居結綺閣陳後主居
臨春閣並複道相往來
　龔氏陶侃妻也
　容(宫音又燉煌秋黄帝時容成之/後    云春  時南容之後)
　
　
　氏族大全卷一
欽定四庫全書
　氏族大全卷二
四江
　江(商音江濟陽楚顓頊𤣥孫伯益之後/封於  後為  所滅子孫以國為氏)
　　　說客
江乙說安陵君曰以財交者財盡而交絶以色交者華
落而交渝是以嬖女不敝席寵臣不敝軒
　　　子孫博士
瑕丘江公受詩書春秋於申公以詩授韋賢以春秋授
榮廣子孫皆博士
　　　奇士
江充為人魁岸漢武異之曰燕趙固多奇士拜直指繡
衣使者　治巫蠱獄迫促衛太子太子斬之
　　　巨孝
江革字次翁齊郡人事母自輓車鄉里稱之曰江巨孝
舉孝㢘遷諫議大夫告歸漢元和中詔齊相以見穀千
斛賜巨孝由是名聞天下
　　　爇雞
江逌字道載晉殷浩北伐請為諮議參軍擊姚襄逌取
雞數百以繩連之繫火於足飛集襄營因其亂擊之
從子績有志氣為南郡相遷御史中丞
　　　江左馳聲
江統字應元静黙有逺志時語曰嶷然稀言江應元
晉惠朝為太子洗馬作徙戎論以警朝廷　史賛云霦
統兄弟江左馳聲彬彬藻思卓冠羣英　子思𤣥　思
悛
　　　夢筆
江淹字文通年十三孤貧賣薪以養母於樵所得蟬冠
一具母曰此汝休徵也可留待得侍中時著之後果如
其言少以文章顯晚節微退云為宣城太守時罷歸泊
禪靈寺渚夢張景陽謂曰前以匹錦相寄今可見還探
懷中得數尺與之此人大恚曰那得割截都盡顧見丘
遲曰餘此以遺君自是淹文章躓矣　又少時夢人授
以五色筆自是文藻日新後宿冶亭夢郭璞曰吾有筆
在卿處多年可見還淹乃探懐中得筆還之後為詩絶
無美句時人謂之才盡　嘗作别賦云春草碧色春水
緑波送君南浦傷如之何　齊武帝朝除侍郎王儉謂
曰卿年三十五已作中書侍郎何憂不至尚書所謂富
貴卿自取之　梁天監中遷金紫光禄大夫封醴陵侯
　　　御龍騁驥
江革字休映(一作/休明)少孤貧弟兄自相訓朂俱詣太學補
國子生舉髙第王融謝眺雅相敬重眺嘗過革時大雪
革敝絮單席而耽學不倦眺脫所著𥜗併手割半氊與
革充卧席而去　梁建安王為雍州刺史以革為記室
參軍革弟觀同為記室沈約任昉與書云卿昆季可謂
御雙龍於長途騁騏驥於千里
　　　刻燭賦詩
江拱與蕭文琰丘令楷等並以文稱竟陵王夜集賦詩
約四韻刻燭一寸而成又共擊鉢立韻響絶而成(南/史)
　　　觀書秘閣
江子一仕梁為侍郎啓求觀書秘閣武帝許之有勅直
華林省　侯景反與二弟子四子五同死國難　追諡
子一曰義子　子四曰毅子　子五曰烈子
　　　狎客
江總字總持蒨之孫也少孤依外氏故杜詩云江總外
家養　仕陳為尚書侍後主遊宴後庭多為艷詩與孔
範陳聘等十餘人謂之狎客　劉禹錫詩云南朝詞臣
北朝客歸來惟見秦淮碧池臺竹樹三畆餘至今人道
江家宅
　　　江髙齊名
江文蔚字君章後唐長興二年盧華榜下進士八人文
蔚張沅吳承範湯鵬范禹偁五人為學士　後歸南唐
為御史對仗彈馮延已常夢錫大言曰白麻雖佳要不
如江文蔚一疏　與髙越俱以能賦擅名江表
　　　抗疏
江公望字民表宋徽宗朝除左司諫與王縉並以風節
著抗節極論時政為陳上堯舜之道累數百言有云一
池四監未知其孰守十羊九牧未知其孰從陛下不
以先入已信之言宿於心不以未入遽告之言拒於耳
决事如析薪從理如破竹上稱奇者數四曰卿文采
甚奇
　　　氣節
江萬里號古心文章氣節當代推敬宋咸淳中拜右相
閒居值大元革命之際赴水死　弟萬頃號古崖
　　　女徳婚姻
　　　　解珮
江妃二女不知何許人出遊江濵逢鄭交甫解珮二珠
與之交甫受而懐之行數十步女不見珮亦隨失(韓詩/外傳)
　　　　梅妃
江氏女名采蘋唐開元中選入宫性愛梅明皇戲名曰
梅妃吹白玉笛作驚鴻舞(遺/事)
　　　　金盤㯽榔
江嗣女妻劉穆之穆之微時苦貧嘗往妻家食畢求㯽
榔江之兄弟曰君常飢何須此後為丹陽令召妻兄弟
以金盤貯㯽榔一斛以進
　　　　我顧伊
江霦娶諸葛恢長女此女初適庾亮之子會㑹死改適
霦次女適羊楷楷子衡娶鄧攸女于時謝尚求婚其小
女恢云羊鄧是平婚江家我顧伊庾家伊顧我
　　　　風流江郎
江斆字叔文湛之孫為丹陽丞袁粲嘆曰風流不墜正
在江郎　齊孝武謂謝莊曰此小兒當為名器尚臨汝
公主三子　蒨字彥標　曇字彥徳　禄字彥遐皆為
梁顯官
　　　　舅氏鍾愛
江總之母蕭氏總少依外家舅蕭勵鍾愛之曰爾神采
英拔後世當出吾右
　　西江　濯錦江　烏江　曲江
　龎(宫音後始平封周文王子畢公/髙之  支子  於龎鄉因氏焉)
　　　兵法
龎㳙魏人與孫臏同學兵法後與臏戰臏使人斫大樹
白而書之曰龎㳙死此樹下㳙夜至伏兵起戰敗智窮
自剄
　　　宰相器
龎參字仲逺漢安帝朝為漢陽太守郡人任棠有奇節
參往候之棠抱兒當户以一盂水拔大本薤獻之參曰
水者欲吾清也拔大本薤者欲吾擊強宗也抱兒當戸
者欲吾開門恤孤也　虞詡薦之有宰相器
　　　鹿門採藥
龎徳公居峴山之南平生不入城府劉表問曰先生不
肯受官禄何以遺子孫曰世人遺之以危我遺之以安
　司馬徳操嘗謁之值其上冢徑入其室妻子羅拜堂
下命速作黍徐元直當来乃設具須臾徳公還直入相
就不知何者為客也　諸葛亮每造之獨拜床下徳公
初不令止　漢建安中攜妻入鹿門山採藥不返(逸民/傳)
　從子統
　　　鳳雛
龎統字士元南州士之冠冕也蜀先主使守耒陽令不
治魯肅曰士元非百里之才處之治中别駕之任始當
展其驥足耳　少樸鈍惟徳公司馬徽重之徳公以為
鳳雛
　　　陶令故人
龎通之淵明故人也王𢎞欲識淵明而不能致乃命通
之齎酒於栗里半道以邀之
　　　造禪
龎居士名藴深造禪理嘗參馬祖祖云待汝一口吸盡
西江水却道居士大悟
　　　貧宰相
龎籍字醇之宋明道中召拜殿中侍御史孔道輔曰龎
君可謂天子御史與程文惠同戊子生程已貴而籍尚
小官程戲之曰君乃小戊子慶厯中龎大拜程以書賀
云今日大戊子却為小戊子矣　年七十六致仕家居
讀書自娛賦詩云田園貧宰相圖史舊書生　封潁公
　諡莊敏
　　　聾醫
龎安常黄州人善醫而聾然甚穎悟以指畫字示之深
㑹人意東坡嘗戲之曰余以手為口君以眼為耳
　魏龎徳號白馬将軍以戰死諡壯侯
　　　女徳婚姻
　　　　孝養
龎盛女為姜詩妻養姑篤孝姑好飲江水汲不時至詩
怒逐之龎氏止於鄰家紡績供養(見姜/氏)
　　　　坐逝
龎居士女名靈照以賣竹漉籬自給後得道日中坐居
士之坐而逝
　　　　師友婚
龎直温博學范景仁少受學焉後直温之子昉卒於京
公娶其女為孫婦養其妻子終身
　逄(宫音陵長樂齊夏殷諸侯有逄/公伯  封於  其子孫因氏焉)
　　　代君任患
逄丑父齊大夫齊侯戰敗丑父與易位晉韓厥獲之卻
子将戮之呼曰自今無有代其君任患者乃免之
　　　掛冠城門
逄萌字子慶初為亭長擲楯嘆曰大丈夫安能為人役
哉遂去之　王莽専政萌謂友人曰三綱絶矣不去禍
将及身即解冠掛東都城門歸将家屬浮海　光武連
徵不起
　雙(宫音魏始平士顓頊之後封于雙蒙城因氏/焉後  有雙  洛為凉州刺史號天水公)
五支
　支(徵音胡邵陽今支雄傳云其先/月支  人也  琅琊有支氏)
　　　講經
晉支遁字道林天竺人與許詢講維摩經杜詩云空忝
許詢輩難酬支遁詞
　　　天下博知
支謙受業於支亮亮受業於支懴世稱天下博知不出
三支
　　　白鵲之異
支叔才至孝母亡廬墓有白鵲止其旁唐髙宗表異其
門
　郗(角音作山陽/一讀  卻)
　　　儒雅著名
晉郗鑒字道徽漢御史大夫慮之孫博覽經籍躬耕隴
畆吟詠不倦以儒雅著名與王導受遺詔輔少主拜司
空諡文成二子　曇　愔
　　　修褉成詩
郗曇字重熈為中書郎中遷御史中丞　永和修褉成
五言一首(見王/姓)郗愔字方回襲父爵南昌縣公徵拜門
下中書侍郎　有三子超融冲
　　　入幕之賔
郗超字景興少卓犖不羈父愔好聚斂積錢數千萬超
一日散與親故俱盡　桓温辟為府掾府中語曰髯參
軍短主簿能令公喜能令公怒超多鬚而王珣短也
桓温入朝謝安與王坦之詣温温令超卧帳中聴客語
風動帳開安笑曰郗生可謂入幕之賔矣
　　　伊川田父
唐郗士美字和夫張九齡稱之自拾遺七遷至中書舍
人還東都徳宗召拜學士不就世髙其節
　　　女徳婚姻
　　　　坦腹東床
郗鑒嘗使門生求婚於王導導使遍觀東廂子弟一人
獨坦腹東床訪之乃王逸少遂妻之
　　　　戒弟勿至
王右軍郗夫人戒二弟曰王家見汝輩来平平耳可毋
煩復至也
　　　　乗果生天
郗氏夫人梁武帝妻也梁王作懴郗氏得以生天
　施(徵音施吳興五魯惠公子施父/尾生  伯公  代孫因氏焉)
　　　兵學得禄
魯施氏二子一好學一好兵皆以得禄孟氏二子效之
而皆以得禍(列/子)
　　　執經聖門
施之常字子恒孔子弟子魯人也贈乗氏伯封臨濮侯
賛曰開國乗氏有徳斯彰參稽百行賛理三綱
　　　論經石渠
施讎字長卿從田王孫受易梁丘賀薦之拜為博士與
諸儒論難五經同異於石渠閣　以經授張禹
　　　修道上昇
施芩字太玉棲紫玉府修道晉寧康二年御蒼虬上昇
　　　蓋竹山
施真人名存洽隠蓋竹山在衢州仙都縣天下第二福地也
　　　朝士執經
施士匄在太學十九年為博士韓愈銘其墓云先生明
毛詩通春秋左氏傳朝士大夫從而執經考疑者踵于
門　子友直縣簿　次友諒齋郎
　　　文有古風
施師㸃字聖愈十嵗通六經十二嵗能文宋紹興中入
太學髙公閌為司業見公文嘆其深醇有古風　孝宗
淳熈中樞宻院事搜訪人才手書置夾袋中薦胡晉臣
有廊廟器後果大用公執政柄既久果於引去疏凡五
上識者韙之謂進退之義合於時中
　　　心算
施文慶陳後主時為中書舍人心算口占應時條理
　　　進中興雅頌
施鍔婺州人宋紹興中進中興頌紹興雅十篇詔免文
解進士及第
　　　文帶之寵
施鉅宋紹興中與宋樸鄭仲熊同日遷侍郎受詔日易
服謝樸鉅緋仲熊緑賜毬文帶
　　　女徳
　　　　東西施
越女姓施住東者曰東家施住西者曰西家施東醜而
西妍(寰宇/記)
　　達施　先施　設施　嬙施
　皮(徵音/齊詩)　(天水有漢有皮容受蒲昌/後漢  皮究為諫議大夫)
　　　賦桃花
皮日休唐文士也有桃花賦九諷七愛諸篇　黄巢入
長安日休孟浩然皆隠於鹿門山有鹿門草隠書序云
不醉則游不游則息息於道思其所未至息於文慙其
所未用故復草隠書焉　自戲曰醉士又曰酒民作酒
箴食箴　歸氏子有詩嘲之云八片尖斜砌作毬火灰
撏之水中揉一生閑氣如常在惹踢招拳卒未休　與
陸龜蒙為友有松陵倡和集
　　　機悟
皮子信機悟有風神位儀同三司勲貴子弟稱其識鑒
(北/史)
　　五羊皮　榴皮　掇皮　羊質虎皮
　師(徽音後太原為周師/尹之  以官  氏)
　　　轉轂致財
師史前漢人轉轂百數郡國無不至過邑不入門能致
十千萬(貨殖/傳)
　　　儒宗
師丹治詩事匡衡舉孝㢘為郎漢哀帝朝領尚書事徙
犬司空平帝朝封義陽侯　經為世儒宗徳為國元輔
可謂社稷臣矣
　　　墨帖
晉師宜官工書王右軍賛之云師宜墨帖之竒令去官
字
　麋(宫音/)　(汝南/)
麋竺以妹事劉備為夫人奴客三千貨幣助軍資先主
待以上賔之禮為安漢将軍　弟芳　子威(三國/志)
　綦(角音/)
綦宗禮字叔厚三世取進士明經科遂為北海名家宋
建炎中除翰林學士上曰綦某之文有體真學士也以
文翰際遇在玉堂前後五載　退居合州賔客到門攝
衣延坐雖一介韋布之士亦與均禮故家子弟淪落不
自給者援橐金推月俸以賑其乏
　伊(宫音氏陳留因古天子有/伊祈  其後  以伊為姓)
　　　耕莘
伊尹耕于有莘之野湯以幣聘之
　　　才辯機捷
蜀伊籍使孫權權聞其才辯欲逆拒之入拜權曰勞事
無道之君乎曰一拜一起未足為勞其機捷如此
　　　拽牛却行
北魏伊馛善射力能拽牛却行走及奔馬太武擢為秘
書監拜司空賜爵河南公
　　吾伊　我顧伊　欎伊
　姬(徵音永南陽因帝嚳/生姬  支子  氏焉)
　周姬旦制禮作樂以開千萬世之治
　漢姬嘉號周子南君
　唐姬處遜為水部郎中
　　瑶姬　蒼姬　周姬
　眭(商音/)
眭𢎞字孟從嬴公受春秋以明經為議郎漢昭帝元鳳
中因推大石起立枯栁復生之異霍光惡之奏妄設妖
言惑衆伏誅
　邳(宫音/)　(清河/)
邳肜信都人歸光武信都反者捕係其父弟妻子使為
手書招肜肜報曰事君者不顧家後以功封靈夀侯圖
像雲臺
　祁(角音/)　(太原/)
祁奚請老晉平公問嗣焉舉其子祁午建一官而三物
成能舉善也
　隨(羽音隨河内之晉/大夫  武子  後)
隨何為謁者説九江王黥布歸漢
　猗(羽音/)
猗頓魯之窮士用盬鹽起家與王者埒富
　時(徵音/)　(隴西/)
　　　留犢
時苗少清白漢建安中為夀春令之官用黄㹀牛牽車
嵗餘生一犢及去留其犢以初来本無犢也(魏/畧)
　　　紫蓋府
時荷字道陽從許君學道晉寧康二年與陳真君孝舉
執䇿導從許君上昇荷有遺迹在紫蓋府今為南昌縣
㕔　宋封為洪施真人
　　　破黄巢
時溥徐州人破黄巢功第一後兼中書令封鉅鹿郡王(五/代)
　脂(商音/)
脂習京兆人漢末與孔融相友善及曹操殺融習往撫
之曰文舉捨我死吾何用生為文帝以習有欒布之節
加中散大夫(孔融/傳)
　危(角音/)　(汝南/)
危稹字逢吉號驪塘宋嘉定中柴與之得謫稹送以詩
有云人才自係國輕重吾道亦闗公去留為世所稱
登進士第
　訾(徵音/之後)　(渤海訾帝嚳妃訾娵氏/古有  順為樓虚侯)
　遲(徵音設太原也/遲任  賢人)
　池(徵音北西平池漢有池瑗為中牟/令    魏有  仲魚為城門侯)
　䕫(羽音孫京兆國楚有䕫/國子  因以  為氏)
　斯(闕/)
八微
　韋(羽音於京兆苗顓帝天彭之/後封  豕韋  裔以國為氏)
　　　鄒魯大儒
韋賢字長孺漢宣朝拜相在位五年致仕賜第一區封
扶陽侯　自韋孟至賢五世為鄒魯大儒
　　　金籯
韋𤣥成字少翁賢幼子也以父仕為郎與五經諸儒雜
論於石渠閣　元帝朝拜相封侯故國　父子俱以明
經至相諺曰遺子黄金滿籯不如教子一經
　　　五處士
韋著博學篤行陳蕃薦處士徐穉韋著等　徳行純備
可登三事桓帝以安車𤣥纁備禮徵之
　　　明珠出蚌
韋端二子長元将次仲将孔融與端書云不意雙珠近
出老蚌前日元将来淵才亮茂雅度𢎞毅經世之器也
昨日仲将来文敏篤誠保家之主也
　　　徑丈之勢
韋仲将善大字魏初鄴都宫觀始就詔仲将題署奏云
若用張芝筆左伯紙及臣墨又得臣手然後可以逞徑
丈之勢　明帝立陵雲觀誤先釘榜以籠盛仲将書扁
轆轤引之去地二十五丈既下鬚髮皓白
　　　竹如意
韋叡字懐文梁武朝名将也臨陣交鋒緩服乗輿執竹
如意以麾進止　任豫州刺史進爵為侯
　　　逍遥公
韋瓊字敬逺澹於勢利前後十見徵辟不就所居枕帶
林泉娛翫琴書時人號為居士　周文帝勅有司日給
河東酒一升號逍遥公　兄孝寛西魏名将
　　　東西眷
韋氏東眷有逍遥公瓊鄖公孝寛西眷有平齊公瑱固
安公法保並為盛門至今稱四公之後(北/史)
　　　動揺山岳
韋思謙字仁約唐髙宗朝擢監察御史曰出不能使動
揺山岳者為不任職　丈夫當敢言地須明目張膽以
報天子安能録録保妻子邪　子承慶　嗣立
　　　一門三相
韋承慶在武后朝代父為天官侍郎嗣立代兄為鳳閣
舎人長安中拜鳳閣侍郎一門父子三人為相兄弟相
繼大拜制曰芝蘭並秀見謝石之階庭騏驥齊驅有劉
山之昆季　嗣立子濟天寶中尚書左丞　孫𢎞慶長
慶間名卿
　　　五雲體
韋陟字殷卿安石長子年十嵗美文辭開元中遷禮部
侍郎常以五綵牋為書記使侍婢主之陟惟署名自謂
書陟字若五朶雲時號郇公五雲體肅宗朝與弟斌從
兄由及縚同時列㦸罕比　父安石武后朝進中書令
　　　延英賜對
韋渠牟初為浮屠已而復冠少工詩李白異之　韓滉
表試校書郎　徳宗誕日進詩七百言未浹旬擢諫議
大夫對延英殿輒五六刻乃罷
　　　儲書
韋述家儲書二千卷兒時誦之畧遍　撰唐春秋三十
篇開元譜二十篇元宗朝任史官二十年禄山亂抱國
史藏南山　弟五人迪逍迴巡迫俱進士及第時趙冬
曦兄弟亦知名當時張說曰韋趙弟兄人之杞梓
　　　二妙
韋維開元中為户部郎中善裁割宋之問為員外善詩
人稱户部二妙
　　　召講太液
韋處厚字徳載家藏書萬巻舉賢良方正　與路隋為
侍講穆宗召入太液亭講闗睢洪範　文宗朝拜相
　　　松菊主人
韋表微字子明羈丱能文元和三年崔邠榜及第一榜
十三人長慶中同年五人庾敬休栁公權李紳髙鉞表
微皆為翰林學士授表微監察御史裏行不樂曰吾将
為松菊主人
　　　子弟之賢
韋羣玉賢而有才韓愈與陸祠部書云求子弟之賢而
能業其家者羣玉是也
　　　覆以蜀袍
韋綬為翰林學士帝幸其院綬方寢以蜀袍覆之而去
　　　三世學士
韋貫之在憲宗朝其伯兄綬在徳宗朝其子澳在宣宗
朝澳之子庠在僖宗朝弟郊在明宗朝三世五人皆為
翰林學士
　　　呈身御史
韋澳字子裴武宗朝擢宏詞十年不調髙元裕欲薦之
諷澳謁已澳曰恐無呈身御史周墀表署幕府
　　　山林友
韋温字𢎞育綬之子七嵗日誦書數千言年十一舉兩
經及第換著作郎謝歸事親疾彌二十年衣不㢮帶
文宗朝遷尚書右丞　性剛峻少合惟與蕭祐善不以
塵事自蒙號山林友
　　　凝香齋
韋應物工詩代宗朝為蘇州太守有凝香齋館自娛日
與文士宴集有詩云兵衛森畫㦸燕寢凝清香
　　　丹鼎未開
韋承矩僖宗朝䇿試夜書一詩於都堂壁云褒衣博帶
滿塵埃獨上都堂納卷回蓬巷幾時聞吉語棘籬他日
免重來三條燭盡鐘初動九轉丹成鼎未開殘日漸低
人擾擾不知誰是謫仙才
　　　勸農興學
韋丹字文明孝寛六世孫唐憲宗朝擢明經為容州刺
史教民耕織興學校徙江西觀察使徳被八州治行第
一子宙為永州刺史築常平倉置社立學官　宣宗朝
拜相
　　　女徳婚姻
　　　　著女訓
韋温女工屬文續曹大家女訓
韋氏適王琳琳卒韋年二十五不嫁自處一室著女訓
行於世
　　　　仙婚
韋恕有女及笄有張老者六合縣之園叟也求婚恕曰
今日内得五百緡則可老曰諾不移時而錢至既娶負
钁穢地鬻蔬不輟妻執㸑濯王屋山下有小莊女謂恕
曰他日可令大兄来相訪後恕令男義方訪之至一甲
第見一青衣人引一衣冠人即張老也曰賢妹梳頭即
令引入堂内敘寒温經日别奉金三十鎰并一舊席帽
曰可於揚州王老家取錢一千萬持此為信歸往王家
果得錢再尋之不復有路矣
　　　　識貴人
韋臯秀才也張延賞之妻苗夫人選為婿延賞不禮臯
東遊改名韓翺唐徳宗幸奉天臯以功持節西川代延
賞公慙懼郭圍詩云當時甚訝張延賞不識韋臯是
貴人
　　　　族望清華
韋詵為潤州刺史族望清華特選參軍裴寛為婿時寛
衣碧瘠而長族人呼為碧鸛雀詵曰愛女必以為賢公
侯妻何可以貌求人卒妻之
　　　　定婚店
韋固旅次宋城店議司馬潘昉女為婚見老人月下檢
書云此婚不合後娶刺史王泰之女宋城題其店曰定
婚店
　　　　指腹婚
梁韋叡之子放字元真為徐州刺史與吳郡張率皆有
側室方孕指腹為婚後率亡放贍恤之以子娶率女時
稱其能篤舊
　　　　奇才
韋孝寛齊神武嘗稱之云闗西男子屬楊侃為大都督
出鎮潼闗引孝寛為司馬奇其才以女妻之
　　　　翁婿同相
韋執誼杜黄裳之婿也翁婿同時為相近古衣冠無比
　　　　翁婿相知
韋夐為京兆尹時薛裕弱冠為丞相參軍載酒肴候之
談宴終日夐遂以女妻之裕曰韋公退不丘壑進不市
朝怡然守道榮辱不及
　　　　通家婚
韋堅娶姜皎之女李林甫舅子也　韋陟堂妹年十九
與崔元綜議婚　韋丹初娶清河崔諷之女再娶蘭陵
中書令蕭華之孫殿中侍御史恒之女也
　　佩韋　脂韋
　歸(徵音歸京兆孫春秋時/晉有  生子  因氏焉)
　　　博通墳典
歸崇敬字正禮家學治禮唐天寶中舉博通墳典科對
䇿第一有詔舉才可宰百里者復䇿髙等授左拾遺
使新羅國東夷傳其清徳　子登
　　　竄名
歸登字冲之唐徳宗貞元初䇿賢良為右拾遺陽城熊
執易論裴延齡以疏示登登動容曰願竄吾名雷霆之
下君難獨處故同列聯署無所回諱
　祈(徵音/)　(太原/)
　　舉善
祈奚為晉公族大夫　祈奚能舉善矣稱其讎不為諂
立其子不為比　子祈午
　　　勇士
祈彌明為趙盾車右國之勇士也
　　　呼窗
晉祈嘉字孔賔夜窗忽有聲呼曰祈孔賔歸去来修飾
人間事甚苦不可諧
九魚
　徐(商音之東海封顓頊之後嬴姓/伯益  兄受  於徐子孫因氏)
　　　入海求仙
徐市因始皇游海上上書請與童男女各五百人入海
求三神山不死藥
　　　上書闕下
徐樂趙人漢武朝上書言事天子召見曰公等安在何
相見之晚拜郎中遷中大夫
　　　賜帛
徐福茂陵人漢宣朝三上書言霍氏奢僣後賜福帛十
疋遷為郎
　　　南州髙士
徐穉字孺子南昌人家貧常自耕稼非其力不食恭儉
義讓所居服其徳陳蕃薦五處士穉居其一桓帝以安
車𤣥纁備禮徵之不就(見韋/著)太尉黄瓊辟之亦不就
郭林宗丁母憂穉往弔之置生芻一束而去林宗曰此
必南州髙士徐孺子也太守陳蕃特設一榻以待之子
𦙍篤行孝弟隠居不仕
　　　名將
徐晃字公明魏武名將每戰必先為不可勝攻圍陷陣
功最多遷右将軍卒諡壯侯
　　　柱石臣
徐宣字寶堅魏人歴仕三朝有託孤寄命之節可謂柱
石之臣　諡貞侯
　　　十年西省
徐邈字景山魏初為尚書郎嘗私飲沈醉趙達問以曹
事曰中聖人魏亡歸晉太傅謝安舉之補中書舍人處
西省前後十年　志髙行潔通介有常可謂國之良材
時之彥士
　　　建安七子
徐幹字偉長魏人擅名東土與陳琳阮瑀應㻛劉楨曹
植王粲皆好文章號建安七子　騁騏驥於千里仰齊
足而並馳
　　　佳吏部
徐寧字子期東晉人桓彞謂庾亮曰為卿得一佳吏部
矣真海岱清士也
　　　托孤
徐羡之字宗文起布衣宋武帝朝位司空與傅亮謝晦
等同被顧命
　　　風亭月觀
徐湛之字孝源為南兖州刺史廣陵舊有髙樓起風亭
月觀吹臺琴室招集文士盡遊翫之適伎樂之妙冠絶
一時
　　　人中騏驥
徐勉字脩仁宋人徐孝嗣見之曰此人中騏驥必能致
千里王儉謂其有宰輔之量後事梁為尚書左丞客有
求詹事者正色曰今夕止可談風月不宜及公事嘗曰
人遺子孫以財我遺以清白　諡簡肅公
　　　石麒麟
徐陵字孝穆陳人摛之子也母臧氏夢五色雲化為鳳
集左肩已而生陵年數嵗沙門寶誌摩其頂曰天上石
麒麟也　任吏部尚書為一代文宗子儉為郎中　儀
為尚書　份為洗馬
　　　南徐北魚
襄陽舊志云徐鯤魚宏尚豪侈人化之府中諺曰北路
魚南路徐
　　　鳳閣舎人様
徐齊𣆀八嵗能文唐太宗召試賜所佩金削刀　子堅
與張說修三教珠英　楊再思目為鳳閣舍人様
徐則唐時東海隠士杖策入縉雲山後入天台山卓矣
仙才飄然騰氣千尋萬頃莫測其涯(六/帖)
　　　天下無寃
徐有功舉明經武后時補蒲州司法參軍為仁政不忍
杖罰民相約曰犯徐參軍杖者衆共斥之訖代不杖一
人　遷肅政臺侍御史天下洒然相賀　潘好禮曰有
功斷獄天下無寃人仁恕過漢于張　盧若虚曰徐公
當雷電之震而能全仁恕千載未有其比
　　　河東三絶
徐彥伯七嵗能文對䇿髙第調蒲州司兵參軍時司户
韋嵩善判司士李亘工書彥伯屬文時稱河東三絶
　　　怒貎渴驥
徐嶠善書以其法授其子浩書四十二幅屏八體皆備
草隸尤工如怒猊抉石渴驥飲泉　肅宗朝授浩中書
舍人張說見其喜雨賦嘆曰後来之英
　　　篤舊
徐晦素為楊慿所厚李夷簡彈慿貶臨賀尉獨徐公送
至藍田夷簡奏為監察御史曰公不負楊臨賀豈負國
乎
　　　天上麒麟
徐卿生二子杜甫歌云孔子釋氏親抱送並是天上麒
麟兒(未/云)吾知徐公百不憂積善衮衮生公侯　徐偉有
子八人號徐氏八龍
　　　白髮青衫
徐遹宋初作特奏狀元詩云白髮青衫晚得官瓊林頓
覺酒腸寛平康里過無人問留得宫花醒後看
　　　狀元
徐奭宋祥符時人狀元及第試鑄鼎象物賦云足惟下
正詎聞公餗之欹傾鉉乃上居可比王臣之威重
　　　甘露連理
徐積字仲車獨行人也毋終廬墓三年所居茅舍不蔽
風雨而農夫樵婦瞻仰如神毎嵗甘露降於墳所墳左
有杏樹一本而兩枝一日兩枝之端相合成連理　與
山谷同登治平四年第　徽宗朝除宣徳郎　諡節孝
處士
　　　詩派法嗣
徐俯字師川懐奇負氣七嵗能詩為其舅山谷所知
吕居仁作江西傳衣詩派圖列陳無已等二十五人為
法嗣　陳無已　潘大臨　謝無逸　徐俯　洪朋
洪炎　林敏修　林敏功　王直方　洪芻　饒節
髙荷　江革　李錞　晁冲之　潘大觀　江端本
李彭　謝遵　楊符　何顗　韓子倉　夏均父　僧
仕可　僧善權　謂皆出於豫章也
　　　見如骨肉
徐君猷宋元豐中知黄州時東坡謫居與子由詩云舉
眼無親識君猷一見如骨肉
　　　江南文士
徐鉉南唐人十嵗能文與韓熈載齊名時謂之韓徐歸
宋直學士院時稱江南文士　弟鍇與鉉齊名李穆使
江南見之曰二陸不能及
　　　水墨髙品
徐熈江南布衣也工畫宋初至京師其妙但以墨筆畫
之殊草草畧施丹粉神氣迥出别有飛動之象
　徐復之舉進士不第退而學易號冲晦處士
　　　女徳婚姻
　　　　績分餘光
齊女徐吾貧共鄰婦燭光夜績曰妾以貧故起常先去
常後布席以待来者坐常處下今一室之中益一人燭
不為益暗去一人燭不為益明何愛東壁餘光乎皆莫
能應
　　　　八嵗能文
徐惠生五月而能言四嵗通論語毛詩八嵗能屬文父
孝徳嘗使擬離騷為小山篇云仰幽蘭以流盻撫桂枝
以凝想将千齡兮此遇荃何為而獨往唐太宗聞之召
為才人及卒贈賢妃
　　　　蓬萊女官
徐清字静之蓬萊女官也下西里王氏詩得謝體書效
山谷妍妙可喜后山詩云蓬萊仙子補天手妙筆詩清
萬世功肯學黄家元祐脚信知人厄匪天窮
　　　　種璧成婚
徐氏洛陽人陽雍伯因給義漿有一人飲漿罷懐中出
石一升與之曰種此則生玉并得好婦後得白璧一雙
娶徐氏女天子聞而異之拜為大夫生十男位至卿相
　　　　委禽
徐吾犯之妹美公孫黒强委禽焉卒與子南
　　　　擇婿
徐邈有女才淑大㑹僚佐使女於内觀之指王濬告母
遂以妻之時濬為江東從事
徐陵仕陳為吏部尚書虞世基一見奇之謂朝士曰當
今潘陸也以女妻之
　　　　擇婦
徐廣字野民晉朝為秘書郎仕宋遷秘書監娶中山劉
謐之女
徐非(一作/俳)娶劉孝標妹劉三娘作文尤清拔可喜
　徐氏盧惟清妻也盧貶播州尉死徐迎尸還足繭流
　血
　　青徐　舒徐　虚徐
　余(商音以下邳字秦由余/之後  王父  為氏)
　　　四賢四諌
余靖字安道宋慶厯中除右正言知制誥時范文正以
言事忤大臣落職公上書謫監筠州酒稅尹洙歐陽修
抗䟽亦逺謫士大夫號為四賢　初歐公余靖王素俱
列諫官蔡襄詩曰御筆新除三諫官喧騰朝野競相觀
當年流落丹心在自古忠良得路難必有謀謨禆帝右
更須風采動朝端世間萬事皆塵土留取功名乆逺看
三人以詩聞於上亦除諫官時謂之四諫　為廣帥十
年不載南海一物廣州有八賢堂(見潘/美)英宗朝遷工部
尚書諡襄公
　　　劍井瑞氣
余中熈寧中狀元及第常州有劍井先一嵗瑞氣氤氲
上騰數日乃大魁之䜟也
　　　石月老人
余安行號石月老人鄒道卿常與之遊作春秋新傳李
綱序之　紹興中扣閣論時事遭斥逐而不悔　　未老
投紱樂道養恬坐忘屢空而憂國之心切切焉
　　　神救水患
余端禮字處恭未十嵗時衢婺大水與里人共處一閣
閣将沈空中有聲云余端禮在内當為宰相可䕶之有
頃一物如黿鼉長數十丈来負此閣達於平地衆賴以
全　宰烏程縣決事風生事紛如蝟庭寂如水䑕輩膽
落鶩行股栗　台湖嚴三州之民有口算錢曰丁絹臨
安之民有口算錢曰身丁公請與復三年又請減免衢
州雜稅符既下五州之民欣舞　宋光宗朝相封郇國公
　　　教子
宋余良弼教子詩云白髮無慿吾老矣青春不再汝知
乎年将弱冠非童子學未成名豈丈夫幸有明窗并浄
几何勞鑿壁與編蒲功名欲自殊頭角記取韓公訓阿
符
　　　余佛
余崇龜字景望在孕時母葉氏夢星入懐童稚穎異宋
淳熈中擢甲科　家藏書萬卷出入經史貫串古今扁
其堂曰静勝徜徉其中視升沈淡如也　開禧中侂胄
専權公獨立不倚嘗曰名節至重官職至輕力求去出
知江州恤民禱雨民呼為佛
　　　孝行里
余齊有孝行父亡號叫而絶秦改其里為孝行里(南/史)
　　　女徳
余媚娘初適周氏夫亡介潔自守陸希聲為郎中娶之
劈牋泳墨更倡迭和後希聲又娶名姬栁舜媚娘手刃之
　　由余
　舒(徵音以京兆姓舒/子后  國為)
　　　賦牡丹
舒元輿唐元和進士太和中獻書闕下所上八萬言出
入古今　作玉筯篆志云斯去千年冰生唐時冰復去
矣後來者誰千年有人誰能得之後千年無人篆止於
斯嗚呼主人為吾寶之　作牡丹賦文宗摘其傑句
拜監察御史　死於甘露之禍
　　　鸞鳳隠起
舒亶字信道熈寧中夢入空中見樓閣金壁輝煌有瓊
琚琅佩者數百人揖亶請詩且曰此間文章要似鸞鳳
隠起與織女分巧亶吟曰天風吹散赤城霞染出連雲
萬樹花誤入醉鄉迷去路傍人應笑却還家一人曰未
免近凡　調臨海縣民有醉酒逐其叔母者亶執之而
斷其首投劾去題壁云一鋒不斷兇渠首千古誰知将
相材時荆公當國奇之為改調官　御史裏行　號亦
樂居士
　　　雪月苦
舒堯夫苦學坡翁夜過其家戲作詩云先生堂前雪月
苦弟子讀書喧兩廡撞門入室書縱横蠟紙燈籠似雲
母
　　卷舒　望舒　荆舒
　蘧(角音/)
蘧伯玉名瑗衛人孔子弟子贈衛伯　淮南子云蘧伯
玉年五十而知四十九年之非　衛靈公與夫人南子
夜坐聞車聲轔轔至闕而止夫人曰此伯玉也公曰何
以知之曰大臣不為冥冥惰行伯玉賢大夫也不以暗
昧廢禮是以知之
　魚(徵音有鴈門為宋司馬子魚之後以王父字為氏/  宋  魚容  左師魚府為少宰  成十五年)
梁魚容性侈靡以象齒沈檀造一睡床金蓮花捧琥珀
龜支床脚
唐魚朝恩肅宗朝知内侍省事為觀軍容宣尉使觀軍
容自朝恩始
　南徐北魚
　疏(商音/)　(東海/)
疏廣字仲翁少好學明春秋漢地節三年拜太子太傅
兄子受拜太子少傅居職五年乞身去送者車數百兩
觀者皆曰賢哉二大夫
　儲(羽音/之後)　(河東儲齊儲子/漢有  太伯)
唐儲光羲工詩為汜水尉山中流泉詩云映地為天色
飛空作雨聲
　渠(角音/之後)　(鴈門有周大夫渠伯/後漢  渠參封賛侯)
　居(宫音字鴈門/王父  為氏)　(晉大夫先且居之後以/漢有居般封宋城侯)
　諸(商音/之後)　(琅邪諸越大夫諸稽郢/漢有  於為洛陽令)
　
　
　
　
　
　
　
　
　
　氏族大全卷二
欽定四庫全書
　氏族大全巻三
十虞
　虞(角音/為氏)　(陳留王舜有天下曰虞子商均封虞以國/周武  封虞仲於河東其後因以字為氏)
　　　擔簦
虞卿游説之士躡蹻擔簦説趙孝王一見賜黄金百鎰
白璧一雙再見為趙上卿故號虞卿著書八篇世號虞
氏春秋
　　　匹練
虞延字子大初生時屋上有物若一匹練升天　力能
扛鼎漢永平中位司徒
　　　増竈
虞詡字升卿祖父經為郡獄吏平允寛恕曰吾子孫何
不為九卿邪及詡生年十二通尚書太守王朗待以賔
友之禮　鄧隲惡之遷為朝歌長時朝歌賊方盛故舊
皆弔之詡曰不遇槃根錯節何以别利器　鄧太后以
詡有將帥之畧遷武都太守日夜進道令吏士各作兩
竈日増倍之羌不敢逼後大破之　漢順帝朝尚書僕
射　子恭有俊才　次子顗
　　　琥珀受芥
虞翻字仲翔年十三客有候其兄者不過翻與書曰琥
珀不受腐芥磁石不受曲針　吳孫權拜為騎都尉數
有酒失流交州講學不倦注老子國語行于世
　　　清㢘
虞愿字士恭宋朝為晉安太守郡有越玉石常隠雲霧
清㢘太守乃見愿往觀清徹無所蔽　褚彦回嘗詣愿
不在見床上積塵書數卷嘆曰虞君之清至此拂地掃
床而去晉安舊出蚺蛇膽可為藥有遺愿蛇者愿放之
蛇歸者再仁心所致也
　　　南金之貴
虞世基陳人與弟世南歸隋比二陸博學有俊才善草
𨽻孔奐見之嘆曰南金之貴屬在斯人
　　　五絶
虞世南字伯施外謹懦而中抗烈唐太宗時為𢎞文館
學士謂之登瀛洲後以銀青光祿致仕圖形凌煙諡文
懿　上嘗命冩列女傳于屏風無本暗疏之無一字繆
上每稱其五絶一徳行二忠直三博學四文詞五書翰
　上嘗出行有司請載書以從上曰虞世南在行秘書
也
　　　翹材館
虞允文字彬父十嵗賦詩有驚人語諸老知其逺器
宋紹興中督師江淮有采石之捷劉錡執其手曰朝廷
養兵三十年今日大功乃出儒者我輩愧死矣　及作
相置翹材館延四方賢士懷袖有方冊曰材館錄間人
一善必書首薦胡銓張震等二十人一時得人之盛凜
凜有慶厯元祐之風諡忠肅
　虞放楊震門徒也　漢桓帝朝為司空封都亭侯
　虞溥晉人字允源篤志典墳謂學之染人甚于丹青
　　　婚姻
虞翻與弟書曰長子容當為求婦逺求小姓足使生子
天之福人不在貴族芝草無根醴泉無源揚雄之才非
出孔氏著為虞氏家法
　　講唐虞　驩虞　騶虞
　胡(羽音滿安定子周武王封舜後/胡公  于陳  孫以諡為姓)
　　　白鶴臺
漢胡安於卭州白鶴山乗鶴飛去弟子立白鶴臺山有
胡先生授易之洞泉有滴珠樹有木蓮西岩有翠屏萬
竹之境
　　　天下中庸
胡廣字伯始本姓黄五月五生父母棄之胡公見而舉
之舉孝㢘　位公台三十餘年歴事安順沖質桓靈六
帝練達事體京師語曰萬事不理問伯始天下中庸有
胡公　荆有菊潭水廣飲之年八十心力克壯狄梁公
表云餌胡廣延年之菊　與陳藩皆為臺閣舊臣位太
傅諡文恭
　　　歴事四朝
胡質字文徳魏人正元中詔胡質徐邈田預歴事四朝
出統戎馬入贊庶政憂國忘私賜穀二千石錢三十萬
　爵關内侯　子威
　　　推縑
胡威字伯虎嘗省父自驅驢不止𫝊舍留十數日告歸
質與之縑跪曰大人清貧何以得此卒以與父帳下都
督　晉武問曰卿清何如父曰臣父清畏人知臣清畏
人不知其弟羆益州刺史　威徐州刺史
　　　九老
胡杲唐㑹昌間胡吉劉鄭盧白張季及僧如滿合尚齒
之㑹為香山九老杲詩云閒居同舍此三春大抵愚年
最出羣霜鬢不嫌杯酒興白頭仍愛玉爐熏徘徊玩栁
心猶健老大看花意却勤鑿落酒斟拚酩酊香囊髙桂
任氤氲(云云/)時為懷州司馬
　　　玉竈鍊丹
胡恵起字警俗唐天后以蒲輪召之引見武成殿問仙
事止陳道徳帝王治化之原遣使送歸賜書曰軒厯之
廣成漢朝之河上(云云/)日御先開望霓裳之漸逺天津
後渡瞻鶴蓋以方遥　於洪崖先生古壇鍊丹三年詩
云碧岫窺𤣥洞玉竈鍊丹砂今日星津上延首望靈槎
白玉蟾集云胡天師字拔俗唐永淳中幅巾布褐身不
長處稠人中有獨出稱胡長仙長安三年二月十六日
命弟子於伏龍岡造墳解蛻年數百嵗　諡洞真先生
　　　春秋硯
胡旦字周父有俊才尚氣節嘗曰應舉不狀元仕宦不
宰相虚生也吟鴈詩云明年春色裏領取一行歸興國
三年試不定而成功賦魁天下　有硯可數尺鑱其旁
曰宋朝胡旦作春秋硯　宋太宗朝知制誥　進河清
頌得謫
　茶觴壺矢(見董/半夜)渇睡漢(見吕/文穆)
　　　白首不欺
胡宿字武平氣宇髙爽議論清新仁愿誠慤出于自然
平生守道不以進退為意在文館二十餘年　語後進
曰富貴貧賤莫不有命士人當修已俟命毋為造物者
所嗤當世以為名言　平生以誠事主今白首矣不忍
絲髮欺君　宋仁宗朝在翰林十年　位至樞副　諡
文恭
　　　湖學
胡瑗字翼之讀書泰山攻苦食淡年四十餘累試不第
范文正薦之以白衣對崇政殿授校書郎　改湖州教
授弟子數百人置經術齋治道齋明體用之學以教諸
生諸生有好明經者好談兵者好文藝者好節義者各
以其類羣居　慶厯中在太學教人亦然出其門者士
多秀彦歐公詩云吳興先生冨道徳詵詵子弟多賢才
荆公詩云先收先生作棟梁以次收拾桷與榱　嘉祐
中為侍講時有四真之目冨公真宰相包公真御史中
丞永叔真學士胡翼之真先生遷太子中允尋致仕號
安定先生
　　　無黨論
胡宗愈字完夫哲宗朝黨人方盛公進無黨論　知成
都錄杜詩刻石于草堂自作碑序　至吏尚書　諡修
簡　崇寧中與李清臣等通入元祐黨籍
　　　望雲臨水
胡安國字康侯紹聖中對䇿詞幾萬言出入今古哲宗
親擢為第三除太學録　宣和中去位謂子弟曰為親
而仕稱疾掛冠買田築室置圖籍其中望雲倚杖臨水
觀魚課子耕種取給則止　建炎中召拜給事中三辭
再召入對獻時政三十篇除徽猷待制　後以寳文閣
學士致仕晚年退居衡山不出　諡文定
　　　聞道伊洛
朱晦翁謂安國聞道伊洛志在春秋著書立言格君垂
後明天理正人心扶三綱叙九法體用該貫有剛大正
直之氣　又曰胡氏春秋未論義理且看文字便見此
老胷中間架規模不草草也
　　　松柏獨秀
謝顯道語朱震曰胡康侯如大冬嚴雪百草萎死而松
柏挺然獨秀　楊龜山欲留公瑣闥詩云欲驅殘臘變
春風只有寒梅作選鋒莫把踈英輕鬬雪好藏清艷月
明中公風度凝逺蕭然塵表視天下無一物嬰其心曰
浮世利名真蠛蠓之過前也
　　　管見
胡寅字明仲號致堂宋建炎中拜起居郎　諸子嘗侍
坐數杯之後歌孔明出師表誦陳了翁奏章可謂豪傑
之士也　謫新州著讀史管見二十巻　弟寧字和仲
紹興中為太常丞
　　　正蒙
胡宏字仁仲號五峯自幼志于大道嘗見楊中立于京
師又從侯師聖于荆門卒傳文定之學　析太極精微
之㫖窮皇王制作之原一呼吸足以㕘寒暑之變一語
黙足以察行藏之妙一往來足以究天地之理　創書
樓於衡岳布衣藜杖尋壑經丘　著書五十三篇皆仁
政之大如井田封建學校兵制喪祭等事　朱子曰正
蒙一書規模大知言一書規模小　子大壯大時
　　　芸閣
胡憲字原仲文定從子也以鄉貢入大學後歸隠故山
力田賣藥以奉親文定稱其有隠君子之操　宋紹興
中除正字朱子送詩云先生去上芸香閣閣老新峩豸
角冠留取幽人卧空谷一川風月要人看號籍溪先生
　　　五賢
胡憲與王十朋馮方查籥李浩轉對有所開陳大學為
五賢詩　拜八品京官予祠館閣之士載酒肴祖于東
門外
　　　道義交
胡憲與劉子翬劉致中為道義交相見講學外無襍言
朱松屬其子曰籍溪胡原仲白水劉致中屏山劉彦仲
三人吾友學有淵源汝往師之熹奉以告而受學焉
　　　名重泰山
胡銓字邦衡號澹菴後諡忠簡居廬陵四忠之一紹興
中為樞密編修官上疏乞斬王倫秦檜孫近三人頭懸
之藁街金人以千金購其書得之大驚遂退師　貶韶
州監倉陳剛中啟送之云身為嶺海之行名若泰山之
重又曰知無不言願借上方之劒不遇故去聊乗下澤
之車　再貶新州有詩云夢入瓊崖身益壯煙銷金塢
臭空傳　廬溪王庭珪贈詩云癡兒不了公家事男子
要為天下奇亦得貶　張魏公云秦檜専柄二十年只
成就得一個胡邦衡耳
　　　望海臺
胡銓居海外二十年孝宗登極起知饒州未到任除秘
少監登南恩望海臺吟曰君恩寛逐客萬里聴歸來未
上凌煙閣先登望海臺山為翠浪湧湖拓碧天開目斷
飛雲處終身愧老萊　除工侍進解經除龍圖學士
孫祈　榘
　　　繡衣玉斧
胡榘字仲方為江西憲楊東山復書云繡衣玉斧威恵
兼施玉虹翠浪又逢賢主人也　寧宗朝以工部尚書
來鎮三山作百花莊
　　　漁隠
胡仔字元任號苕溪漁隠日以漁釣自適有詩話行于
世宋宣和間官
　　　健筆
胡直孺字少汲能詩與劉邦直詩云我無健筆翻三峽
君有長才肅五兵同是行人更分手不堪風樹作離聲
　宋建炎中拜刑部尚書
　　　賦藕
胡致隆號蕭灘居士與山谷往來坐上分題賦藕云平
生氷雪姿七星羅心胷豈無有絲毫上裨天子聰而不
自薦達胡為乎泥中沉痾正無賴安得君從容其子亦
可憐風味如乃翁
　　　致虚
胡逸號致虚菴山谷題之云山隨宴坐畫圖出水作夜
忩風雨來
　　　小澹翁
胡夢旦字季昭又字季汲宋寧宗朝試刑法科楊東山
賀云得雋兩科持平三尺　理宗即位上書言濟邸事
覊管象州東山詩送之有云便是吾鄉小澹翁　端平
更化詔云爾風裁峭潔志槩激壯方嘉貫日之忠已墮
偃月之計
　胡楚賔唐秋浦人屬文敏甚必酒後然後下筆
　胡諒中龍虎牓(見齊/氏)
　　　女徳婚姻
　　　　配偶
周武王以元女大姬為胡公滿之配而封于陳故陳為
周之甥滿周陶正閼父之子也
　　　　絳紗繫臂
胡奮為征南大將軍有女名芳時晉武選士庶女有姿
色者以充後宫中選者先以絳紗係其臂芳入選拜貴
妃今定親之禮多用之　杜牧詩絳縷猶封係臂紗
　　　　壻得文士
胡珦擇張籍為壻以文學除廣文博士
　　　　嫁娶家法
安定先生遺訓嫁女必須勝吾家娶婦必須不若吾家
勝吾家則女之事人必敬必戒娶不若吾家則事舅姑
必執婦道
　　　　匣硯
胡銓嫁女惟漢書一部匣一硯而已
　　　　杭婦能詩
胡楚杭之婦人也能詩有云不見當時丁令威年年處
處是相思若將幽恨同芳草却恐青山有盡時
　　封胡(人/名)　盧胡(笑/)　含胡　酒家胡
　盧(商音髙范陽徯齊姜太公之後至文/公子  之孫  食采于盧因以為氏)
　　　羊酒相賀
盧綰與漢髙祖同里同日生里閈交以羊酒相賀髙祖
即位立為燕王
　　　聲如鐘
盧植字子幹涿郡人聲音如鐘才兼文武漢獻朝拜中
郎將　曹操曰植名著海内學為儒宗士之楷模國之
楨榦
　　　盧前
盧照隣字昇之與王勃楊炯駱賔王為四傑世稱王楊
盧駱炯曰吾愧在盧前恥居王後　病居大白山得方
士𤣥明膏餌之
　　　終南捷徑
盧藏用字子潛始隠終南少室二山有意用世人目為
隨駕隠士　司馬承禎嘗召至闕下藏用指終南曰此
中有嘉趣司馬曰仕宦之捷徑耳　中宗朝為中書舍
人
　　　方外十友
藏用與陳子昻陸餘慶杜審言宋之問畢構郭襲微司
馬承禎趙貞固釋懷一為方外十友
　　　伴食
盧懷慎清儉得禄盡賜故人親戚唐開元中與姚崇並
相每事推讓於崇人嗤為伴食宰相　長子奐為陜州
刺史以清白稱𤣥宗次陜嘉其美政題于㕔曰斯為國
寳不墜家風　次子奕清節不易天寳中留守東都禄
山陷城朝服罵賊而死　奕子杞面色如藍險刻賊忌
徳宗朝拜相
　　　多田翁
盧從愿字子龔喜殖産占良田數百頃帝薄之目為多
田翁　睿宗朝吏侍郎　名覆金甌
　　　隠居服
盧鴻字浩然隠嵩山開元中備禮召之三詔方至拜諌
議大夫不就還山賜隠居服
　　　玉川
盧仝號玉川子唐詩人如月蝕詩茶歌皆世所稱道
有所思云相思一夜梅花發忽到忩前疑是君　生子
名添丁
　　　四䕫
盧東美韓㑹張正則崔造士大夫謂之四䕫雖處而未
仕天下許以為相　子暢　申　易　孫立
　　　十才子
盧綸字允言與韓翃錢起李端司空曙吉中孚崔峒耿
湋夏侯審苗發能詩齊名號大厯十才子　四子簡能
　簡辭　𢎞正　簡求
　　　錦標
盧肇宜春人與黄頗同學郡中獨餞頗明年肇狀元歸
太守請觀競渡肇詩云向道是龍人不信果然奪得錦
標歸
　　　紅綾餅
盧延遜唐人及第賜宴曲江　後有詩云莫欺老缺殘
牙齒曽喫紅綾餅餤來
　　　九老圖
盧真官至御史年八十三自詩云先時共作三朝貴今
日猶逢九老翁但願緑醅常滿酌煙霞萬里㑹應同
　　　琉璃瓶
盧文紀後唐人帝擇相悉書清望官名琉璃瓶中祝天
以筯挾之得文紀相之　祖簡求
　盧士琛言於楊愔曰盧郎潤朗所以比玉時吏唱名
　為士深故自辨也
　盧元明字幼章中山王熙曰盧郎如此風神惟須誦
　離騷飲美酒自為佳器
　　　女徳婚姻
　　　　剔目
房𤣥齡妻盧氏見𤣥齡病且死入帷中剔一目示無他
意
　　　　冒刃
鄭義宗妻盧氏恭順夜有盜刼其家盧冒刃立姑側不
去姑曰嵗寒知松柏今乃見婦之心
　　　　女自擇
盧儲舉進士投卷謁尚書李翺翺置案間長女及笄謂
小青衣曰此人必為狀元翺乃慕為壻來年果狀元成
婚之夕儲詩曰昔年曽向玉京遊第一仙人許狀頭今
日已成秦晉約早教鸞鳯下妝樓
　　　　姊妹妯娌
盧尚之長女適崔休之姪長謙休為子㥄求其次女曰
家道多由婦人欲令姊妹妯娌於是同日成婚
　　　　指腹為婚
盧遐妻崔浩女也王寳興母浩弟恬女也盧妻王母皆
有孕浩曰皆我之自出可指腹為婚
　　　　公姑皆賀
盧徹為吉州刺史一女有幽閒之徳馬暢求之卜者曰
祥夫人入門而媪(闕/)皆喜既饋而公姑皆賀克受成福
　　　　不事女主
狄梁公為相有堂姨盧氏姥居午橋南公啟之曰吾今
為相爾子有何願悉如指盧曰老姨止此一子不欲使
事女主公慙而退
　盧柔字子剛未冠能文司徒王彧奇之以女妻焉
　栁毅妻盧氏即洞庭君女也
　盧淵與李沖相交善結為婚
　盧校書晚娶崔氏
　崔盧望族
　　崔盧　的盧(馬/)　韓盧(犬/)　呼盧
　朱(角音所沛國孫周封曹挾於邾/為楚  滅子  因去阝姓朱)
　　　濺虎
朱亥力人也魏公子無忌使亥奉璧使秦秦王怒置之
虎圏中亥瞋目視虎眥裂血出以濺虎虎不敢動　無忌
使亥袖四十斤鐵椎椎殺晉鄙奪其兵擊秦存趙
　　　大俠
朱家關東大俠也漢初陰脱季布之厄及貴終身不見
　　　晝錦
朱買臣字翁子採樵自給謂妻曰吾年五十當富貴
漢武擢為㑹稽太守謂曰冨貴不歸故鄉如衣錦夜行
　　　折角　　折檻
朱雲倜儻有大節與五鹿充宗論易連拄諸儒語曰五
鹿岳岳朱雲折其角　漢成帝朝為槐里令上書願借尚
方之劒斬佞臣張禹上怒欲斬之御史將雲去雲攀折
殿檻
　　　桐鄉
朱邑字仲鄉漢宣時為北海太守治行第一入為司農
臨終戒子曰我故桐鄉吏𦵏我桐鄉子孫奉我不如桐
鄉民
　　　結綬
朱博字子元與蕭育為友時語曰蕭朱結綬王貢彈冠
言相薦達也　漢成朝代孔光為相封陽鄉侯
　　　志士
朱暉字文季家世衣冠性矜嚴陰就往候之不見致禮
不受就曰志士也勿奪其節　明帝朝為臨淮太守人
歌曰强直自遂南陽朱季吏畏其威人懷其恵　與陳
揖交善揖卒薦其遺腹子友為吏其義烈如此　孫穆
　　　奇士
朱穆字公叔舉孝㢘梁異曰公叔文武兼資海内奇士
舉為侍御史　著崇厚論傷時澆薄也　著絶交論言
鴟鳳異域為劉伯宗作也　立節忠清卒蔡邕與門人
諡曰文忠先生
　　　疾惡
朱震字伯厚為銍令聞友人陳蕃死棄官哭之匿其子
逸甘陵界中拷掠至死不言由是得免　諺曰車如雞
栖馬如狗疾惡如風朱伯厚
　　　黨中八俊
朱㝢與李膺王暢等為八俊言人之英也
　　　金山玉海
朱異字彦和徧覽五經明山賔表薦之云金山萬丈縁
涉未登玉海千尋窺映不測　梁武朝拜侍中
　　　讓畔
朱仁軌字徳容隠居養親常誨子弟曰終身讓路不枉
百步終身讓畔不失一段　孝感赤烏白鵲之祥　卒
諡孝友先生　唐人
　　　居士屩
朱桃椎成都人淡泊絶俗被裘曳索結廬山中常織芒
屨置道上見者曰此居士屩也以米茗置其處易之
唐初髙士㢘治蜀備禮見之不荅士㢘曰欲使我以無
事治蜀耳
　　　睢陽五老
朱貫年八十八詩云各還朝政遇堯年鶴髮俱冝頂道
冠乍到林泉能放曠全抛簪紱尚盤桓　序云蹈榮名
而保終吉却貴勢而躋遐耉白首一節人情所難
　　　至道九老
朱昻字舉之少篤學先是有朱遵度者謂之朱萬巻目
昻為小萬卷　號退叟有二亭曰知止曰幽棲　卒門
人諡曰正裕先生　九老(見李/昉)
　　　七老
朱光復宋元祐中掛冠同時休退者孫諭吳師道梁宏
賈亨彦張叔達與布衣唐愈為七老㑹五日一集飲酒
賦詩
　　　坐春風
朱光庭字公掞宋嘉祐中登第見明道於汝曰光庭在
春風中坐了一個月　初從安定復從二程以格物致
知為入道之門以正心誠意為入徳之方排異端扶正
道　温公薦之召拜正言遷左司諫
　　　刺血冩經
朱夀昌字康叔三嵗失母及長棄官刺血冩金剛經行
四方求之于陜州得焉士大夫多以歌詩美之東坡為
序
　　　十賢
朱京建昌人郡有十賢堂宋陳彭年李泰伯曽子固子
宣子開王無咎吕南公鄧伯温朱京宋彦皆郡之先達
也
　　　神仙風致
朱希真名敦儒宋紹興中以詩詞擅名天資曠達有神
仙風致自述詞云我是清都山水郎天教分付與疎狂
曽批給月支風劵屢上留雲借月章詩萬卷酒千觴幾
曽著眼看侯王玉樓金殿慵歸去且插梅花醉洛陽
檢盡厯頭冬又殘愛他風雪耐他寒横拖竹杖家家月
穏上籃輿處處山添老大轉癡頑謝天教我老來閒道
人還了鴛鴦債紙帳梅花醉夢間　御史明槖宣諭廣
東訪求遺逸以希真應命召對入館為郎出憲浙東
　　　韋齋先生
朱松字喬年生有俊才天然秀發自謂卞急害道因取
古人佩韋之義以名其齋　紹興中試館職除正字
出守建陽晚年屏居建溪日以討尋舊學為事玩心義
理之微放意塵垢之外有以自樂　卒贈通議大夫
子熹
　　　道學
朱熹字元晦居紫陽山下從學于屏山籍溪　以一心
窮造化之原盡性情之妙達聖賢之藴以一身體天地
之運備事物之理任綱常之責　初居崇安扁讀書堂
曰紫陽書堂後築室建陽號雲谷老人其草堂曰晦菴
自號晦翁晚居考亭精舍號蒼洲病叟最後號遯翁
宋紹熙中除煥章待制　理宗朝贈太師封徽國公
　朱祐佐光武中興封為鬲侯圖形雲臺
　朱浮事光明兩朝數上書言事拜司空
　朱雋字公偉漢黨人也好義輕財鄉閭敬之　位太
　尉
　朱勝非宋建炎中拜相平苗劉之亂保護之力居多
　朱貞白江南處士有詩
　朱協與景徳二十四賢
　　　女徳婚姻
　朱氏王輔道夫人也自號華清居士有倡和詞
　朱淑真有詩集劉後村多選其詩
　朱陳二姓世婚徐州古豐縣有朱陳村
　朱文公著婚禮多引用司馬公家訓
　朱紀有才畧吳孫權以兄之子妻之為校尉領軍
　朱晦翁夫人劉氏白水劉致中之女
　朱晦翁女適黄勉齋
　朱喬年娶祝氏
　　陶朱　紆朱　奪朱
　蘇(羽音以武功氏顓帝祝融後陸終生昆吾封/於蘇  囯為  周有蘇忿生為司冦居河内)
　　　六國相印
蘇秦説秦王書十二上而説不行黑貂裘敝黄金百斤
盡嬴藤履屩擔槖負書以歸　後從説得行併相六國
曰使我有負郭二頃田安能佩六國相印　弟代　厲
　　　嚙雪
蘇武字子卿漢武天漢元年以中郎持節使匈奴嚙雪
咽旃杖節牧羝居沙漠十九年昭帝始元六年因漢使
詭言得鴈帛書得還李陵别以詩有云雙鳬俱北飛一
鳬獨南翔五言詩始此號蘇李體　還朝拜典屬國
宣帝賜爵關内侯圖形麟閣
　　　二天
蘇章字孺文漢順帝朝為冀州刺史與故人清河大守
宴飲太守喜曰人皆一天我獨有二天
　　　餉爪不受
蘇瓊為清河太守趙頴餉爪一雙瓊置梁上
　　　蘇仙
蘇仙公名耽得修真之術隠于郴州髙秀之峯有橘泉
元結詩云靈橘無根井有泉世間如夢又千年鄉關不
見重歸鶴姓字今為第幾仙　初乗鶴去後騎白鶴來
止郡城樓上鶴以爪攫版作字云城郭是人民非三百
甲子一來歸(云云/)
　　　奇士
蘇綽有王佐才對周文帝指陳帝王之道上不覺前席
曰真奇士也　子威仕隋封邳國公與髙熲同心協贊
　江南平作五教令民誦之
　　　秘府
蘇弁字元容少博學聚書二萬卷手自讎定當時稱為
秘府　唐髙宗時擢進士召見延英賜紫衣金魚
　　　戰功
蘇烈字定方從李靖討髙麗縳賀魯以還由是唐之州
縣極四海矣　髙宗䇿功拜邢國公
　　　以詩鳴
蘇源明肅宗朝知制誥　與陳子昻元結李杜以詩鳴
　　　摸稜
蘇味道武后朝相位脂韋自營而已嘗曰決事不欲明
白但摸稜持兩端世號摸稜手
　　　大手筆
蘇瓌字昌容武后朝拜相　子頲字廷碩拜中書舍人
同在禁中時人榮之元宗朝頲亦拜相父子前後俱封
許國公　李嶠曰蘇舍人思若湧泉吾所不及　與張
説同以文章顯時稱燕許大手筆
　　　蘇李
蘇頲與李乂對掌文誥號蘇李　蘇味道與李嶠俱以
文翰顯號蘇李　蘇晉李嶠同知制誥號蘇李
　　　玉堂之署
蘇易簡字大簡宋淳化中拜翰林學士上飛白書玉堂
之署四字賜之曰美卿居清華之地也一日上召賜酒
上曰君臣千載㑹對曰忠孝一生心上喜盡以席上金
器賜之在翰林八年知制誥四年時年三十　子耆
　　　飛仙
蘇舜欽字子美長於歌詩與梅聖俞齊名世稱蘇梅
徙居蘇州買水石作滄浪亭號滄浪翁　後崔存遇王
屋山問曰世傳學士仙矣曰瀛洲有召遂飛去作詩云
崑崙氣候四時春紫府光陰夜如曉來時不用五雲車
跨著清風下蓬島
　　　古君子
蘇頌字子容記問博洽長于史學處館職九年富弼遺
之書曰若吾子出處可謂真古君子矣　元祐初拜右
相進邇英要覽　父紳知制誥　子攜徽猷待制
　　　老蘇
蘇洵字明允號老泉年二十七始發憤閉户讀書五六
年不為文辭及下筆頃刻數千言宋嘉祐中歐公上其
所著權書衡論等二十二篇于朝召試舍人院除校書
郎　時蘇氏文章名擅天下學者以其父子俱知名故
稱老蘇以别之　二子軾　轍　兄澹　渙
　　　出人頭地
蘇軾字子瞻號東坡居士嘉祐中歐公考試見公文語
梅聖俞曰老夫當避此人一頭地　召對便殿宣仁后
曰先帝每見卿文章必嘆曰奇才奇才命坐賜茶以金
蓮燭送歸院　元豐二年謫黄州元祐初召除翰林遷
内翰紹聖元年南遷　山谷詩云赤壁風月笛玉堂雲
霧忩又贊云嬉笑怒罵皆成文章解羈而歸紫微玉堂
　諡文忠公　長子邁字伯達作文頗有父風咄咄皆
跨竈東坡嘗與聯句云傳家詩筆古已自過宗武　中
子迨　小子過字叔黨善為文士大夫以小坡目之
孫十四人簞太府卿　符禮尚書　箕　筌　籌　􁁊
　籥　籍　節　笈　􁌹　笁　嶠給事中　峴
　　　東軒長老
蘇轍字子由號穎濵遺老又號欒城元豐初謫監筠州
酒税假部刺史府以居即堂之東為軒種杉二本竹百
個為宴休之所自號東軒長老作東軒記元祐初起為
中書舎人翰林學士門下侍郎　三子遲　适　逺
孫簡　籕　諤　詡　材　麓　森　從姪安節　千
乗　千能　千之
　　　風神蕭散
蘇庠字養直有詩名清江曲云長占煙波弄明月坡謂
置太白集中誰疑其非　元豐中居廬山與徐師川同
召庠不起二公對奕庠拈一子笑曰今日須還老夫下
此一著徐有愧色　胷中本無軒冕是以風神筆墨皆
自蕭散非慕名而隠者也　弟為僧名祖可詩亦多佳
　　　練氣
蘇澄善養生年八十餘容貌甚少曰不過精思練氣耳
　　　婚姻
蘇耆才器過人王旦以女妻之　子舜欽杜衍愛其才
謂其文章學業天下第一以女妻之
　　　　重母黨
蘇洵娶大理寺丞程文應之女追封成國夫人有女幼
好學長能文適母兄程濬之子之才詩云鄉人嫁娶重
母黨雖我不肯將安云
　　　　姊妹繼室
蘇軾娶鄉貢進士王弗女繼室又其從女弟也
　　　　纒紅
蘇伯達女名阿巽初與山谷小兒議婚後契濶不成乃
適范子功之孫潩字箕叟者
　　　　擇壻為相
信都蘇氏巨室也有十女擇良壻張文成往見焉蘇曰
子雖有才不能富貴得五品官即死　魏知古時方及
第蘇曰此雖黒小必貴以長女妻之女髮長七尺黒光
如漆相者云大冨貴後知古拜相女封夫人
　　　　璇璣圖
蘇蕙字若蘭適將軍竇滔滔鎮襄陽攜寵姬趙陽臺之
任蘇織回文錦題詩二百餘首凡八百四十字名璇璣
圖以獻滔滔善遇之　滔苻秦人
　　流蘇　大蘇　姑蘇　屠蘇
　吳(羽音封延陵孫周太王泰伯/仲雍  吳子  以國為氏)
　　　兵法
吳起衛人善用兵仕魏與武侯浮西河而下論在徳不
在險　與田文論功去魏適楚楚悼王聞其賢以為相
　　　掛劒
吳季札聘魯過徐徐君好季札劒口不敢言季札心知
之為使上國未獻還至徐徐君已死解劒繫徐君冢樹
而去從者曰徐君已死尚誰子乎季子曰始吾以心許
之豈以死倍吾心哉
　　　番君
吳芮秦時為番陽令甚得江湖間心號曰番君
　　　治平第一
吳公漢文時為河南守治平為天下第一
　　　八戰八克
吳漢字子顔佐光武中興　伐蜀與公孫述戰廣都成
都之間八戰八克帝曰吳公差强人意隠若一敵國矣
位大司馬封廣平侯　繪像雲臺
　　　四行
吳祐字季英漢桓帝時舉孝㢘以四行遷膠東相　四
行敦厚質朴遜讓節儉也　與公沙穆定交杵臼之間
　　　酌貪泉
吳隠之字處黙介立有清操日晏歠菽儋石無儲與韓
康伯隣居康伯母殷氏謂康伯曰汝掌銓衡必舉如此
輩人後為廣州刺史酌貪泉飲之吟曰古人云此水一
歃懷千金試使夷齊飲終當不易心及歸妻劉氏齎沉
香一片隠之見之投于湖亭之水　晉義熙年間為度
支尚書以竹蓬為屏風坐無氊席　廣州十賢堂滕修
吳隠之王綝宋璟李商隠李勉孔幾賈鈞蕭倣盧奐前
後有清節者
　　　羽扇渡水
吳猛晉人少有孝行夏月手不驅蚊恐其去而噬親丁
義授以神方後因回豫章江波甚急以白羽扇畫水而
渡後從許君學仙得道飛升　宋朝封神烈真人
　　　薦士
吳武陵唐元和中為太常博士時禮侍崔郾試進士東
都武陵謂曰君為天子求奇士敢獻所益出袖中書搢
笏為郾讀之乃杜牧阿房賦曰請以第一處之
　　　三傑
吳少微唐人與魏谷倚富嘉謨並負文辭時稱北京三
傑
　　　十哲
吳罕唐咸通末京兆府解試試月中桂詩李建州主試
得許棠張喬俞坦之劇燕任濤吳罕張蠙周繇鄭谷李
栖温憲謂之十哲
　　　畫聖
吳道𤣥字道子善畫下筆如有神助傳筆法于張旭張
號書顛吳為畫聖元宗詔畫大同殿冩蜀中嘉陵三百
里山水一日而畢
　　　鑾坡
吳通𤣥弟通微唐貞元中同時為翰林學士移院金鑾
坡下極承眷遇
　　　䇿入三等
吳育字春卿舉制科䇿入三等　直史館修太常禮四
十卷　慶厯中參大政　諡正肅
　　　良史
吳競唐汴州人直史館私撰唐春秋號良史
　　　鐵御史
吳中復字仲庶孫抃未識之舉為監察御史曰昔人恥
為呈身御史今豈求識面臺官　以風力稱于世仁宗
書鐵御史三字賜之　兄幾復　弟嗣復　子立禮為
御史直言不避有父風
　　　孫吳兵法
吳玠字晉卿少沉毅尚氣節日讀七書用兵本于孫臏
吳起佐髙宗中興保有全蜀　上賜御戰袍曰大丈夫
當自結主知何必附人而進　紹興中進開府儀同三
司　諡武安
　　　兵陣圖
吳璘字唐卿長負氣節善騎射著兵法二篇上篇兵要
下篇陣圖鎮武興二十年民安之如一日中興名將也
乾道初加太傅封新安郡王諡武順
　　　父子兄弟建節
玠子拱璘子挺俱建節宋朝兄弟建節者七家玠璘其
一拱挺其二也
　吳俶字正儀潤州人唐韓熙載曰中林之蘭蕙也
　吳迪吉吳君裕八人㑹飲賦歸堂賦詩(見饒/氏)
　　　女徳婚姻
　　　　女相如
吳絳仙以紅箋進詩于帝帝曰絳仙才調女相如也
　　　　繡襦甲帳
吳采鸞吳仙君女也瑞州有崇元觀乃丁義女秀英鍊
丹之所吳就學焉後有文蕭以中秋日到西山遊觀見
一姝歌詞脱俗詩云若能相伴陟仙壇應得文蕭駕采
鸞自有繡襦并甲帳瓊臺不怕雪霜寒與生攜手下山
歸鍾陵為夫婦一紀各跨一虎陟峯巒而去
　　　　賣犬
吳隠之將嫁女謝石知其貧素移厨帳助其經營使者
至見其婢方牽犬賣之此外蕭然無辦時為謝石主簿
也
　　　配名士
吳氏越州山陰人一女天性孝謹言徳功容人鮮儷焉
父母謂必得名士乃可配時李䕫擢髙第特以妻之吳
望族李寒素夫人能盡婦道李後為中大夫
　　三吳　東吳　女於吳　娶於吳　平吳　天吳
　于(羽音邘河内以周武王弟/二子  叔後  國為氏)
　　　門容駟馬
漢于公門閭壞父老共治之公曰少髙大令容駟馬髙
蓋車我治獄多陰徳子孫必有興者　子定國甘露中
拜相封西平侯　孫永為御史大夫
　　　名將
魏于禁字文則假節鉞為虎威將軍雖古名將無以加
之
　　　黒矟公
于栗磾材力過人好持黑矟劉裕遺之書題曰黑矟公
麾下北魏明元帝因授黑矟將軍
　　　三老
于謹字思敬後周時位太師為大厦之棟梁作巨川之
舟楫耆年碩徳譽髙望重為三老賜延年杖封藍田縣
公
　　　三代學士
于志寧字仲謐唐太宗時瀛洲十八學士志寧與焉
為右庶子撰諫苑二十篇能直言諫太子上賜金帛
曽孫休烈休烈二子益　肅　三代四學士
　　　水利
于頔字允元為湖州刺史修復湖陂溉田三千頃憲宗
朝拜司空平章
　　　知人之鑑
于邵天寳末以書判超絶補校書郎有知人之鑑
　　　玉音嘉賞
于公易或作公異在李晟幕下平朱泚公易作露布云
臣肅清宫禁祇謁園陵鍾簴不移廟貌如故徳宗讀之
泣下嘉歎一再
　　　婚姻
于顗謹之孫也美鬚眉宇文護以女妻之(北/史)
于祐娶韓夫人紅葉是良媒
　俞(角音/)　(河間/)
　　　醫國
俞拊良醫也太古有岐伯俞拊中古有扁鵲秦和論病
以及國原診以知
　　　二俞
俞紫芝字秀老有髙行不娶得浮屠心法而工于詩荆
公居鍾山與相往來尤愛重之秀老嘗有夜深童子喚
不起猛虎一聲山月髙之句為荆公稱賞　俞澹字清
老滑稽善謔洞曉音律荆公亦喜之一日見公云吾欲
為浮屠公欣然為置祠部約日祝髮既而見公曰吾思
僧亦不易為公所贈祠部已送酒家償舊債矣公為之
大笑(石林/詩話)
　　　古君子
俞尚字退翁東坡與為友及卒有詩送其子節推云吳
興古君子淡如朱絃琴一唱三歎息至今有餘音
　　　士風六弊
俞㮚宋政和中為御史中丞言今日士風六弊　大觀
中為中書舎人與李圖南蔡居厚同知貢舉
　　　金山寺詩
俞似之廣州黔轄憩金山寺作兩詩其一云轉食膠膠
擾擾間林泉髙步不容攀興來尚有平生屐管領東南
到處山其妻趙氏書于壁字畫遒健灑落不凡
　俞坦之咸通中十哲(見吳/罕)
　　曰俞　都俞
　符(宫音/)　(河東/)
　　　談辭如雲
符融字偉明後漢人遊太學師事李膺幅巾奮袖談辭
如雲膺每捧手嘆息知名公府連辟不應
　　　樂施
符雅為人樂施乞人填門曰天下物何常今日富明日
貧耳　位尚書令
　　　節婦
符鳳妻字玉英尤姝美鳳罪徙儋州為僚賊所殺脅玉
英欲私之罵曰受賊辱不如死沈海而死
　符承祖齊人専權用事親姻争趨其利
　符彦卿五代人歸宋為中書令女為太宗后
　　同符　虎符　釵符　桃符
　苻(角音王河東苻本姓蒲氏即蒲洪以䜟文有革/付恵  改姓  氏洪子建  帝位至苻堅始盛)
　　　千里駒
苻朗字元達苻堅從兄子也幼懷逺操不屑時榮堅曰
吾家千里駒也　歸晉加散騎侍郎至揚州風流邁于
一時謝安設宴請之朗在坐唾則令小兒跪而張口含
出傾之
　蒲(角音如河柬時蒲洪先代其家池中蒲生長五丈/五節  竹節  謂之蒲家因以為氏至洪改姓苻)
　　　人傑
蒲洪字廣世氐人歸後趙石閔曰蒲洪人傑也
　　　學士佩魚
蒲宗孟字傳正家多書敞閣曰清風戒子孫曰寒可無
衣饑可無食讀書不可一日失　宋神宗朝為翰林學
士上曰學士職清地近而官儀未備自今冝備魚學士
佩魚自蒲始
　　　婚姻
蒲宗孟嘉祐中以右丞治蜀與周茂叔語三日夜退曰
世有斯人邪明年以妹歸之
　　編蒲　團蒲　九節蒲
　烏(羽音/)　(潁川/)
　　　二龍
烏承玭唐開元中與族兄承恩皆為平盧先鋒沈勇而
決號轅門二龍　為冠軍將軍封昌化郡王　子重𦙍
　　　禮羅
烏重𦙍鎮河陽聘禮名士石洪温造韓愈送二處士序
云以禮為羅羅而致之幕下　平蔡有功封邠國公
既歿士三十餘人皆刲股以祭　子漢𢎞襲爵
　　屋烏　童烏　九烏　靈烏
　塗(徵音山豫章界塗山氏之後興栁子塗山銘/云塗  巖巖  彼東國在紹  府山陰縣)
　　　金聲玉色
唐塗曉以中散大夫為江州刺史㢘能可述號為金聲
玉色
　　　石室得道
塗定辭得道者也居石室貯五十萬錢賞㢘者不得一
人
　漢塗揮為諫議大夫　與王璜受毛詩於孔安國
　晉塗欽以功封新吳侯
　唐塗元琛為正議大夫
　　泥塗　正塗　宦塗
　涂(徴音涂南昌唐洪州人因水為/姓    􁃤南  人補豫章記)
　須(角音中渤海賜須勾國之後有魏有須/賈為  大夫  范睢綈袍漢  須无)
　瞿(角音升山陽有桃源萬壽宫有/瞿童  天今  八跡壇在焉)
　扶(宫音嘉京兆尉漢/有扶  為廷)
　都(徴音稽黎陽淄漢/有都  為臨  侯)
　殳(商音後武陵有舜臣殳/斨之    漢  殳嘉興)
　氏族大全巻三
欽定四庫全書
　氏族大全卷四
十二齊
　齊(徵音齊汝南以大公/封於  其後  國為)　　(望/氏)
　　　志怪
齊諧志怪者也諧之言曰鵬之徙南溟也水擊三千里
摶扶揺而上九萬里
　　　締交
齊明兒良戰國之士也與周最樓緩之徒合從締交
　　　龍虎榜
齊季若唐貞元中陸䞇主試試明水賦御溝栁詩得韓
愈歐陽詹賈稜陳羽等同榜皆天下孤雋偉傑之士號
龍虎榜
　　　解事舎人
齊澣字洗心年十四見李嶠嶠稱有王佐才開元初姚
崇為相用澣為中書舎人朝廷大政必咨之號解事舍
人崇嘗曰欲知今問齊澣欲知古問髙仲舒齊善知今
而髙善知古也
　齊映以文敏顯用唐貞元中拜相
　齊旦宋紹興中為軍器丞
　　下齊　假齊　雲齊　求齊
　黎(徵音頊京兆正九黎之後一云少昊氏衰九黎亂/徳顓  命南  重司天北正黎司地其後以字為)
　　(氏/)
　　　騶從之盛
黎幹唐代宗朝為京兆尹出入騶從以百數聞楊綰拜
相為之減損纔十餘騎(楊綰/傳)時大旱造土龍與巫覡對
舞又禱孔子廟上聞而笑之(本/傳)
　　　經術
黎醇字希聲治春秋東坡之故人歐公亦喜之宋英宗
朝為直講上問蜀士於歐陽脩脩對曰文行蘇洵經術
黎醇由是擢用
　　　載酒堂
黎子雲昌化軍人城南有載酒堂東坡在儋耳一日訪
之遇雨從農家借笠著屐而歸婦人小兒相隨争笑邑
犬羣吠竹坡周小隠詩云持節休誇海上蘇前身應是
牧羊奴為嫌朱紱當年夢故作黄冠一笑娛遺跡與公
歸物外清風為我襲衣襦慿誰喚起王摩詰畫作東坡
戴笠圖
　　　逺景樓
黎希聲老蘇友人也有逺景樓賦
　黎確宋建炎中為諫議大夫
　　　女徳婚姻
　　　　餐花
麻姑壇唐時有女道士姓黎名瓊仙餐花絶粒年八十
而顔色益少(仙/傳)
　　　　黎渦
胡澹庵居海外二十年移衡州飲胡氏園詩云君恩許
歸時一醉傍有梨頰生微渦謂侍妓黎倩也朱文公詩
十年浮海一身輕歸對黎渦却有情
　　昌黎　重黎　懸黎(玉/也)闍黎
　嵇(商音㑹譙國漢夏少康氏封子於㑹/稽為  稽氏  初徙譙稽山為嵇氏)
　　　竹林之遊
嵇康字叔夜美詞氣有風儀自云導養得理則安期彭
祖之倫可及乃著養生論　性絶巧而好鍜宅邊有一
栁甚茂夏月常鍜其下　山濤常舉康自代乃與濤書
告絶云有七不堪但濁酒一盃彈琴一曲志意畢矣
與阮籍山濤阮咸王戎向秀劉伶為竹林遊世號七賢
　仕西晉為中散大夫　龍章鳳姿天質自然　子紹
　　　鶴在鷄羣
嵇紹字延祖或謂王戎曰昨於稠人中見紹昂昂然若
野鶴之在雞羣戎曰君復未見其父耳
　　　亳丘子
嵇含字君道好學能文家在亳丘自號亳丘子門曰歸
厚之門室曰慎終之室晉惠朝為中書侍郎
　嵇喜挾琴齎酒　題門作鳳
　奚(商音/之後)　(譙國為仲虺奚仲/奚仲  湯左相)
　奚涓漢祖封為列侯元功十八人中涓位第七
　奚斤仕元魏為相世稱忠孝　封山陽侯
　奚陟仕魏為起居舍人文辭清麗彌綸省闥
　奚康生少驍勇彎弓十石仕魏為直閣将軍
　奚廷珪精於墨南唐賜姓李
　奚容咸字子晳孔門髙弟
　　　女徳
奚氏鄒保英妻也從夫之官遇契丹入冦奚氏率家僮
及城内女子相助固守賊退朝廷封奚氏為誠節夫人
　　錦奚　奚斯　跋奚
　倪(宫音子千乗失與兒同監韻無此兒字為邾武子/封次  於郳  國子孫為郳氏避仇改  兒  倪)
　　(良/)
　　　帶經而鋤
倪寛漢武時人束髮修學治尚書家貧賃作帶經而鋤
以射䇿為掌故　遷左内史以負租課殿當免民聞之
大家牛車小家擔負輸租不絶課更以最通世務明習
文法以經術縁飾吏事
　　　興學
倪若水字子泉唐開元初為汴州刺史政尚清浄興州
縣學廬(見班/景倩)
　　　藥石
倪偁字文舉宋南渡後人居吳興錦山之下少有學行
受業張横浦之門芮國瑞調桐川簿人皆以詩餞之公
曰吾與子不交以靣而交以心芮曰珠玉之贈不如藥
石之賜　三子恕思愿皆登科
　　　宏詞科
倪思字正甫器質凝重宋淳熈中中博學宏詞科　拜
吏侍兼直學士院在朝中立不倚
　　端倪　天倪　坤倪
　洼
洼丹字子玉傳孟氏易作易論七篇易家宗之稱為大
儒漢建武初為博士遷大鴻臚
十三佳
　柴(商音之平陽/髙柴  後)
　　　舞女破敵
柴紹字嗣昌尚唐髙祖平陽公主主與紹對置幕府號
娘子軍髙祖即位以功封霍國公　吐谷渾党項冦邊
勑紹禦之敵矢下如雨士失色紹令人彈琵琶使二女
子對舞敵休射紹從後掩擊敵大潰
　　　繫國輕重
柴與之字中行宋嘉定中仕于朝與時宰不合出守章
貢危逢吉以詩送云力為君王乞得州補天未了石還
收人才自係國輕重吾道亦闗公去留殿角纔辭槐影
日船頭便轉荻花秋競誇祖帳東門外誰識眉攅杜甫
愁
　柴禹錫字元圭事宋太宗於晉邸擢樞宻副使
　柴宗慶字天祐尚宋太宗魯國公主封千牛衛上將軍
　柴宗愈衢州布衣也宋紹興中獻中興聖統詔免解
　　　女徳
柴翁守禮有女在唐莊宗掖庭明宗入洛出宫人女歸
謂父曰見郵舍隊長黝色花項雀形者甚貴願事之翁
曰豈有花項天子後卒歸之即郭威也為周太祖
　懷(角音之河内/無懷  後)
　懷敘仕吳為尚書郎
十五灰
　裴(商音支河東裴嬴姓伯益之後秦/非子  孫封  鄊侯因以為氏)
　　　東西眷
裴遵從光武平蜀曽孫茂為侍中尚書生二子長曰輯
號東眷次曰徽為西眷後徽曾孫天明號中眷
　　　後俊領袖
裴秀字季彥八嵗能屬文時語曰後俊領袖有裴秀晉
武朝位至司空
　　　武庫五兵
裴頠字逸民博學稽古周弼曰頠若武庫五兵縱横一
時之傑也　晉俗尚虛無著崇有論以矯之　　晉惠朝
吏侍
　　　玉山
裴楷字叔則徽次子時稱為玉人近之如玉山照映人
也與王戎齊名　仕晉為光禄大夫
　　　八裴
裴徽兄弟子姪善談𤣥理時人以方八王徽比王祥楷
比王衍康比王綏綽比王澄瓉比王敦遐比王導頠比
王戎邈比王𤣥
　　　一經
裴昭明齊永明中為黄陵太守罷郡無宅常曰一身之
外復何須乎子孫不才我聚彼散若能自立不如一經(南/史)
　　　獨立使君
裴俠仕北魏為河北太守　上命俠别立曰清慎奉公
為天下最衆中有如俠者可與俱立無敢應者號獨立
使君
　　　掌銓衡
裴行儉字守約唐髙宗朝為吏侍與李敬𤣥馬載同典
選時稱裴馬有知人之鑒　因宴出碼碯盤大三尺軍
吏碎之色不少吝　子光庭開元中拜相
　　　霹靂手
裴灌唐永徽中為同州司户參軍裁決積案名動一州
號霹靂手　唐開元中為吏侍
　　　僕射巾
裴冕字章甫大厯中郭子儀曰冕有社稷功拜左僕射
自製巾子人争效之號僕射巾
　　　真儒
裴休字公美兄弟家塾晝誦經夜著書終年不出户有
饋鹿者諸生共薦之休不食曰蔬食猶不足今一啖肉
後何以繼　舉賢良方正異等太和中拜相宣宗曰休
真儒者
　　　薦賢
裴垍字𢎞中李吉甫為相問以進賢垍即崖畧疏三十
人吉甫藉以薦于朝天下稱得人　憲宗朝拜相器局
峻整人不敢干以私　引用崔羣李終與同相
　　　四朝元老
裴度字中立威譽徳業比郭子儀以身係天下輕重者
三十年歴事四朝(憲穆/敬文)以全徳終始　元和中自蔡州
入覲以詩示幕中賔客韓愈和一篇云南伐旋師太華
東天書夜到冊元功将軍舊壓三司貴相國新兼五等
崇鴛鷺欲歸仙仗裏熊羆還入禁營中長慙典午非材
職得就閒官即至公　又和東征詩云旗穿曉日雲霞擁
山倚秋空劍㦸明　開成中留守東都上命盧洪宣諭
曰為朕卧䕶北門也白樂天詩云天子旌旗分一半八
方風雨㑹中央　治第東都集賢里作别墅具涼臺燠
館號緑野堂野服蕭散與白居易劉禹錫把酒著文晝
夜相歡不問人間事號曲江公　封晉國公諡文忠
子識大理卿　諗為學士
　　　蘭菊異芬
裴子餘仕唐以明經顯同舍李朝隠程行諶以文法稱
或問優劣於長史陳崇業答曰蘭菊異芬胡有廢者
　　　三絶
裴旻為将軍請吳道子畫天宫寺吳請旻舞劍作氣以
助揮毫旻舞一曲道子奮筆立成如有神助　三絶(見張/旭)
　裴駿字仲駒崔浩目為三河領袖　仕魏為中書博士
　裴坦字知進居太平里號太平宰相
　　　女徳婚姻
　　　　阿姥墩
晉裴氏姥居錢塘墩採花釀酒凡士之貧者貰與之因
名所居曰阿母墩荆公送人歸錢塘詩云花前若見餘
杭姥為道仙人憶酒家
　　　藍橋仙遇
裴航唐人繫舟襄漢同舟樊夫人國色航賂其婢裊煙
達詩云同舟胡越猶懐想況遇天仙隔錦屏倘若玉京
相會去願隨鸞鶴入青冥答云一飲瓊漿百感生𤣥霜
搗盡見雲英藍橋便是神仙宅何必區區上玉京後經
藍橋驛渴見茅舍有姥嫗緝麻航揖之求漿嫗呼曰雲
英擎一甌漿來飲之乃玉液也嫗曰欲娶此女但得玉
杵臼月餘得之嫗曰有如此信士航夜窺之有玉兔持
杵雪光耀室嫗曰吾入洞為裴郎具帷帳俄見一大第
仙童侍女引航相見講婚後夫妻入玉峯洞中餌絳雪
瓊英之丹超為上仙
　　　　碧鸛雀
裴寛為潤州參軍刺史韋詵有女擇所歸㑹休日登樓
見寛於後苑瘞鹿蓋人以為餉致而去者詵引為判官
謂妻曰今得婿矣時寛衣碧瘠而長時人呼為碧鸛雀
詵曰愛女必為賢公侯妻何以貌為卒妻之　開元中
為禮部尚書
　　　　擇對
裴子野有女擇對有周𢎞正年十嵗通老子周易子野
深想賞愛以女妻之
　　　　弱息為托
裴行儉號知人在吏部時見蘇味道王勮曰二君後皆
掌銓衡僕有弱息願以為托
　　　　犀玉器
裴坦性簡儉其子娶楊收女器用皆犀玉坦命持去曰
殃我家矣
　杜乂妻裴氏嫠居以禮自防人號曰杜姥
　裴居道為户部尚書范陽盧承慶以女妻之
　裴敞以女妻劉從諫後封燕國夫人
　裴楷娶王渾之女
　　裴郎(見裴/航)　裴監
　崔(角音叔博陵國齊太公生丁公伋/伋生  乙讓  居崔邑因氏焉)
　　　達㫖詞
崔驛字亭伯東漢人年十三通春秋詩易與班固傅毅
齊名擬揚雄解嘲作達㫖詞又著詩賦銘頌婚禮酒警
合二十一篇　父篆王莽時為建新大尹理出寃獄二
千餘人
　　　大儒
崔瑗字子玉駰中子也能世父業舉茂才遷汲令人歌
之曰天降神明君賜我慈仁父後胡廣薦瑗宿徳大儒
遷濟北相　子寔
　　　政論
崔寔字子真漢桓帝初詔舉純行之士涿郡舉寔詣公
車稱病不對䇿退論世事名曰政論仲長統見之曰凡
為人主宜寫一通置之座側
　　　銅臭
崔烈漢靈帝時因傳母入錢伍百萬得為司徒問其子
鈞曰吾居三公外議何如曰議者嫌大人銅臭
　　　水精鹽
崔浩字伯深博覽經史𤣥象陰陽百家之言無不該貫
仕北魏為中書令帝嘗賜清醥醪酒十斛水精鹽一兩
謂曰朕味卿言若鹽酒故與卿同其味
　　　胷中千卷
崔陵仕北魏為侍中鄭伯攸嘆曰公身長八尺面如刻
畫謦欬如洪鐘胷中貯千卷書人那得不畏服　子彥
通與父並為詩人冠冕　李神雋曰昨見崔陵兒為後
生第一
　　　崔公橋
崔亮傭書自業族兄光勸之依李冲亮曰安能看人眉
睫乎　後為雍州刺史立渭橋百姓利之名崔公橋
崔光初名孝伯清河人晝耕夜學傭書以養親　魏帝
曰孝伯才浩浩如黄河東注今日之文宗也　為黄門
侍郎
　　　皮鞭
崔伯謙字士遜北齊神武帝稱之曰伯謙清直奉公真
良佐也　為濟北太守以熟皮為鞭示辱而已百姓歌
之
　　　異雀集樹
崔信明以五月五日生日方中有異雀鳴集樹庭史占
之曰生子當以文顯位殆不髙貞觀中為秦川令卒
　工詩有楓落吳江冷之句
　　　清暑賦
崔仁師唐貞觀初為殿中侍御史上幸翠微宫獻清暑
賦
　　　三㦸崔家
崔琳開元中為中書舍人弟珪為太子詹事次弟瑶為
光禄卿俱列棨㦸世號三㦸崔家　每宴集組印相輝
華轂盈門一榻置笏重疊其上　元宗命相名覆金甌
　　　除官八百人
崔祐甫肅宗朝拜相在位未踰年除官八百人皆親故
　　　一門三相
崔鉉初為荆南節度使李石從事開成中拜相而石猶
在鎮賀啓云賔筵初啓曾陪樽俎之歡将幕未移已在
陶鈞之下　子沆　叔父元式俱拜相父元畧為東都
留守時謂一門三相
　　　炙手可熱
崔鉉所善者鄭魯楊紹復段瓌薛蒙頗參議論時語曰
鄭楊段薛炙手可熱欲得命通魯紹瓌蒙
　　　三世同居
崔倕緦麻親三世同居唐宣宗聞之嘆曰崔家一門孝
友可謂士族師法六子　邠　酆　郾　郇　鄯　鄲
　　　親導母輿
崔邠字處仁元和中為吏侍時太常大閱四部樂都人
縱觀邠去帽親導母輿公卿避道都人榮之　三世同
居光徳里兄弟六人同奉朝請官皆二品　宣宗題其
家曰徳星堂里曰徳星　郾五子　瑶　瑰　瑾　珮
　璆　唐登科記云自元和初至大中年間邠郾鄲瑶
先後為禮侍六次放榜為崔氏六榜刻石於泰寧寺時
謂之榜院
　　　美莊三十所
崔羣字敦詩擢甲科號龍虎榜(見齊/姓)時陸䞇知舉羣及
第陸䞇妻曰陸氏又添一莊矣後羣知貢舉歸妻勸求
田羣曰吾有美莊三十所謂一榜放三十人妻曰君非
陸氏門生乎君掌文柄而不令其子簡禮就試如以君
為良田則陸氏一莊荒矣　元和中拜相
　　　哦松
崔立之字斯立元和初為藍田丞邑庭有老槐四行南
牆有巨竹千挺立之日哦松間有問者輒曰予方有公
事子且去　韓愈為作藍田記又贈以詩有暮作千詩
轉遒緊及深叢見孤羆佳作喧衆口等句
　　　沒字碑
崔協不識文字時謂沒字碑後唐明宗欲用之為相任
圜曰舎李琪立協如棄蘇合丸而取蜣蜋之轉也
　　　直言
崔公孺韓琦夫人之弟也性亮直好面折人宋仁宗朝
為諫議大夫時魏公執政用監司有非其人者公孺曰
公居陶鎔之地宜法造化為心造化以蛇虎害人之物
故置於藪澤山林今公乃置之通衢使為人害可乎公
憚之
　　　婆娑園
崔鶠字徳符宋宣和末除侍御史以攣疾致仕治園數
畆號婆娑園喜為詩文有婆娑集嘗遊黄蘖山中得四
妙士幽蘭芳菊石菖蒲星星草也
　崔頲子八人琯珙瑨璪璵􁀙(闕/)　世以擬漢荀氏八龍
　崔咸有髙世之志遊終南山乗月吟嘯元和中侍御史
　崔逺有文而風致峻整人目為釘坐梨言一坐所珍也
　崔峒大厯十才子中人　崔遵度與二十四賢
　　　女徳婚姻
　　　　貞節
崔彥皓之女事鄭誠生子善果年二十而寡父母欲奪
其志女曰棄兒為不義背夫死為無禮後善果為魯郡
守毎決事母坐胡床於㕔後察之
　　　　姆儀
崔寔母劉氏有姆儀淑徳博覽書傳常訓子以臨民之
政
　　　　教子
崔元孫之女性嚴明有髙節適房氏生子景伯景先親
授以九經義
　　　　君婦始生
崔元綜将娶一日夢有一人云此非君婦君婦今日始
生俄所娶婦暴亡後十八年始議侍郎韋陟堂妹年十
九乃於履信坊宅成親所夢之日其女始生後崔公官
至二品韋夫人偕老焉
　　　　擇婚著姓
崔恬以女妻王慧龍崔浩見之曰信王家兒也王氏世
齇鼻江東人謂為齇王慧龍
　　　　娶孤女
崔巨倫姑為李叔𦙍妻巨倫一妹有才行而眇叔𦙍妻
曰吾兄盛徳而早世肯令屈事卑族乃為其子翼納之
　　　　晚婚
崔氏適盧校書有詩云不怨盧郎年紀大不怨盧郎官
職卑自恨妾身生大晚不遇盧郎年少時
　　　　繼婚
崔浩博學太原郭逸奇其才以女妻之女亡以少女繼
之又以一女妻浩之弟恬
崔行功少好學唐儉愛其才以女妻之後為蘭臺侍郎
崔晤孤女李仁鈞娶為繼室
　崔陵崔愍皆盧尚之婿　崔季謙女妻楊玠　楊汝
　士妻亦崔氏
　　　　崔盧望族
髙士㢘定士族崔幹為第一太宗曰我於崔盧李鄭無
嫌及其世衰猶恃舊地以取貲昔齊據河北陳仕江南
故以崔盧王謝為重今天下為一何容納貨舊門仍以
買婚為榮乎
　梅(羽音伯汝國因殷紂時/有梅  子孫  以為氏)
　　　梅仙
梅福字子真九江人補南昌尉願一登文石之階陟丹
墀之塗及王莽専政一朝棄妻子去變姓為吳市門卒
人傳以為仙　瑞州圖經載子真故宅在髙安之豐安
鄉旁有尉山及梅仙觀
　　　虎幙鳳池
梅信字昌言宋真宗朝鎮并州黄覺詩云出去暫開貔
虎幙歸来須占鳳凰池　喜焚香晨起必焚香兩爐以
公服罩之滿袖以出坐定撥開滿室濃香人謂之梅香
　病足撫其足曰足中有鬼不令我至兩府也
　　　慶厯郎官
梅堯臣字聖俞以詩名張芸叟評之云聖俞詩如深山
道人草衣木食王公大人見之不覺屈膝　宋慶歴中
為郎官
　　　知貢舉
梅摯字公儀宋英宗朝與王珪范景仁韓絳同知貢舉
時梅聖俞參詳有詩云公庭拜答士傾心放下珠簾絶
語音萬蟻戰酣春晝永五星明聚夜堂深力槌頑石方
逢玉盡撥寒沙始見金淡榜題名何日出清明池苑可
能尋
　梅陶晉人居鄉里立月旦評祖約問其意何如答曰
　善褒惡貶佳法也
　梅頥嘗因事拜陶侃侃止之曰梅仲真膝豈可再屈
　邪
　梅虫兒齊東昏時為京局監
　　標梅　宫梅　官梅　庾嶺梅
　枚
　　　安車之召
枚乗字叔仕吳上書諫吳王勿反云以一縷之任繫千
鈞之重上懸無極之髙下垂不測之淵雖甚愚者哀其
将絶也吳王不納去之梁　善屬文設為吳客楚太子
問答之辭作七發　吳滅漢景召拜𢎞農都尉　詞賦
尤髙漢武以安車蒲輪徵之道卒　孽子臯
　　　詼諧
枚臯字少孺漢武朝上書北闕拜為郎　好詼諧善賦
頌比東方朔　揚雄曰飛書持檄則用枚臯
　　條枚　銜枚
　雷(商音萬馮翊後黄/帝時  雷之)
　　　膠漆
雷義字仲公與陳重為友漢順帝朝義舉茂才讓於重
刺史不聴義遂不應命後同舉孝㢘俱拜尚書郎　時
語曰膠漆自謂堅不如雷與陳
　　　劍氣衝斗
雷煥妙達緯象晉武時斗牛間常有紫氣張華問煥何
祥煥曰寶劍之精上徹于天在豫章豐城縣華即補煥
為豐城令掘獄得二劍送龍泉與華太阿自佩　後煥
子華持劍過延平津劍躍水但見二龍各數丈長而去
煥子曰先公化去之言張公終合之說其信乎
　　　面中六矢
雷萬春唐至徳初為張巡禆将守睢陽立城上面中六
矢不動賊疑為木人使諜問之大驚
　　　落齶齒
雷徳讓宋初為侍御史太祖怒其言趙普引柱斧擊落
其上齶二齒
　　　易舉
雷徳遜深於易義王元之詩上之云當時直氣壓朱雲
老作皇朝諫議臣(云云/)題詩野館光泉石講易新堂動
鬼神
　　　清白吏
雷孚筠州人宋政和初登第宰宜春倅章貢居官清白
　年八十餘卒贈太子太師　子孝友字季仲弱冠以
詞賦魁南宫宋開禧中拜樞宻　諡文簡其先有明地
理者曰魏半天為其祖卜宅兆至是其説驗且以為累
世積善之報云
　雷次宗晉蓮社中築室鍾山名招引館
　　　女徳
雷氏王導妾也頗與政事招權納貨蔡公謂之雷尚書
　　瑞雷　迅雷　黔雷
　來(徴音/)　(河内/)
　　　班坐絶席
來歙漢建武初拜大中大夫憂國忘家忠孝彰著取畧
陽有功帝勞之班坐絶席在諸将之右　諡節侯
　　　安事筆硯
來䕶兒有武力常曰大丈夫當為國討賊安能區區専
事筆硯乎　隋文帝朝封榮國公　三子　恒濟整
　　　一門二相
來恒唐髙宗朝以文學拜相　弟濟嘗云丈夫惟無仕
仕必至宰相永徽中拜中書令一門二相時虞世南子
昶無才術歴将作匠許敬宗曰䕶兒兒作相世南男作
匠文武豈有種耶
來整驍勇善戰賊云不怕官軍千萬衆只怕榮公第六郎
　　　嚼鐵
來瑱尚名節有大志禄山反瑱時為汝南守戰屢捷賊
目為来嚼鐵　代宗朝拜相　父矅為節度使著名西
邊
　來敏耆宿學士也諸葛亮請為祭酒遷光禄大夫
　來俊臣天性殘忍唐武后時酷吏也
　來之邵字祖徳宋元祐中為監察御史
　　嗟來　倘來　歸去來
　臺(商音/)　(平盧/)
　臺佟後漢逸民隠武安山鑿穴為居採藥自給
　臺國寶晉人曉圖䜟秘緯天文格書風角星算望氣
　占候之術
　臺亨宋元豐間人與盱江八賢　司馬温公著閭閻
　之善者五人亨其一也
　哀(羽音後魯國為魯哀/公之  以諡  氏)
　哀駘它衛人貌惡魯哀公召而觀之果以惡駭天下
　授以國政仲尼曰是必才全而徳不形者也(莊/子)
　哀章漢人
十七真
真徳秀字希元本姓慎避孝宗諱改姓真少篤學母吳
氏躬織衽以教後中宏詞科　帥湖南潭人為立生祠
一夕有題于壁云舉世知公不愛名湘人苦欲置丹青
西方又出一活佛南極今添兩夀星幾百年方鍾秀氣
八千春願祝修齡不須更作生祠記四海蒼生口是銘
　入覲進大學衍義上嘉之　越山新居成名其齋曰
學易春帖云坐看吳越兩山色黙契羲文千古心　宋
端平間參大政　諡文忠　號西山　楊大中見公氣
骨大器之許以女歸焉
　　天真　大真　𤣥真子
　甄(商音甄中山因韻書云/舜陶  河濵  以為氏)
　　　瘦羊博士
甄宇東漢人拜博士毎臘日詔賜博士人一羊宇獨取
其瘦者後朝㑹詔問瘦羊博士所在
　　　羊裘負薪
甄彬有行業嘗以紵就人質及贖於中得金五兩即送
還之曰五月披羊裘負薪豈拾遺金邪　仕梁為録事
參軍
　　　白雀之祥
甄恬至孝母䘮廬墓側有白鴈白雀栖其廬(南/史)
　　　青岩山
甄濟字孟城少好學以文雅稱居青岩山下十餘年逺
近服其仁環山不敢佃漁郡守五辟天詔十至堅卧不
起　天寶末安禄山反封刃召之濟引頸就刃使者嗟
嘆以病告　元和中袁滋表濟節行與權臯同科宜載
國史詔贈秘少監　子逢
　　　思亭
甄君故徐州富室以明經教授鄉稱善人既葬其親作
室其傍陳后山名之曰思亭而為之記
　陳(徵音滿穎川其周武王封舜後/胡公  於陳  後以國為氏)
　　　六出奇計
陳平杖劍歸漢拜都尉絳灌曰平雖美丈夫如冠玉其
中未必有也　佐髙祖定天下凡六出奇計　封户牖
侯
　　　鴻鵠之志
陳勝字涉嘗輟耕太息曰燕雀安知鴻鵠之志
　　　懸旌萬里
陳湯字子公漢元帝時同甘延夀矯制斬郅支劉向曰
懸旌萬里之外揚威崑山之西自漢以来征伐方外之
将未之有也賜爵闗内侯
　　　投轄
陳遵字孟公少與張竦伯松親善遵謂曰足下苦身自
約我放意自恣而官爵功名不減於子答曰子欲為我
不能我為子亦敗矣　好客每㑹飲取客車轄投井中
客有急不得去　善書毎與人尺牘皆藏去以為榮
時列侯有與遵同姓字者毎至人門坐中震動既至而
非因號其人曰陳驚坐　三為二千石哀帝朝封嘉威
侯
　　　徳星聚
陳寔字仲弓漢桓帝時為太丘長在鄉閭平心率物其
有争訟輟求判正曰寧為刑罰所加不願為陳君所短
　嘗謁荀季和無僕令子元方将車季方持杖孫長文
尚少著車中既至荀使其子叔慈應門慈明行酒餘六
龍下食文若尚少坐膝前時太史奏徳星聚五百里内有
賢人聚　卒諡文範先生　　潁川四長(見鍾/皓)
　　　難兄難弟
陳紀字元方弟諶字季方與父並著髙名時號三君
元長子長文季方子孝先各論父功徳咨於祖太丘太
丘曰元方難為兄季方難為弟
　　　不凡子
陳蕃字仲舉年十五獨處一室庭宇蕪穢父友薛勤候
之謂曰孺子何不灑掃以待賔客蕃曰大丈夫當掃除
天下安事一室勤甚奇之後復造焉謂其父曰足下有
不凡子吾来候之　漢桓帝朝為尚書令加太傅
　　　下榻
陳蕃為樂安太守郡人周璆髙潔之士蕃字之而不名
為置一榻去則懸之為豫章太守不接賔客惟徐穉来
特設一榻去則懸之
　　　湖海士
陳元龍名登許汜曰元龍湖海之士豪氣未除見之無
主客禮自上大床卧使客卧下床劉備曰君求田問舍
言無可採如小人欲卧百尺樓上卧君於地下何但上
下床之間耶
　　　檄愈頭風
陳琳字孔璋為魏武記室嘗草檄呈操方頭風疾卧起
讀曰此愈我疾　建安七子琳其一也
　　　良史
陳夀字承祚為晉著作郎撰三國志時稱其善叙事有
良史之才
　　　蒲萄遺母
陳叔達唐武徳初判納言上嘗賜蒲萄不舉曰願以遺
母
　　　海内文宗
陳子昂字伯玉唐興文章承徐庾餘風子昂始變正雅
為感遇詩二十八章王適曰是為海内文宗　武后奇
其才召見金華殿擢麟臺正字
　　　麟鳳
陳陶南唐人結廬西山吟詠自適殊有佳語如中原不
是無麟鳳自是皇家結網疎之句人所稱道
　　　攜書歸隠
陳摶字圖南自號扶揺子方四嵗戲渦水側有青衣嫗
抱置懐中乳之聰悟日益有詩云十年蹤跡走紅塵回
首青山入夢頻紫陌縱榮争及睡朱門雖貴不如貧愁
聞劍㦸扶危主悶見笙歌聒醉人攜取舊書歸舊隠野
花啼鳥一般春入武當山辟穀練氣二十餘年後居華
山雲臺觀周世宗召至禁中賜號白雲先生　嘗乗白
驢入汴聞趙祖登極大笑曰天下定矣　宋太宗召至
以野服見服華陽巾草屨黑絛還山賜號希夷先生再
召辭曰九重仙詔休教丹鳳銜来一片野心已被白雲
留去端拱初命弟子張超鑿石為室化形蓮花峯下
　　　義門
陳競江州人十四世同居宋初旌表其門號義門陳氏
　　　名題殿柱
陳恕字仲言宋太宗朝為三司使御筆題殿柱曰真鹽
鐵使　封晉公
　　　一條氷
陳彭年宋真宗朝初入翰林見王旦呈科舉條貫公投
之地曰内翰做官幾日便隔絶天下士陳惶懼而退
在翰林十餘年人謂其銜為一條氷位至參政
　　　三堯列侍
陳省華封秦公三子堯叟堯佐堯咨每賔客至三子衣
金紫侍立客求去秦公曰此兒子輩天下以秦公教子
為法陳氏世家為榮
　堯叟宋真宗朝狀元及第里諺曰錦屏名山三人狀
　元謂公兄弟及馬㳙也　天禧中同平章事
　堯佐字希元仁宗朝吕申公求退上曰誰能代卿曰
　老成鎮撫無如陳堯佐遂大拜　號知餘子　諡文
　惠
　堯咨字嘉謨宋咸平中狀元後知制誥　精於弧矢
　號小由基母怒之以杖擊之金魚墜地　諡康肅
　　　四先生
陳襄字述古閩人與鄉士陳烈周希孟鄭穆為友四人
者氣古行髙磨礲礪琢相期以天下之重為己任謂之
四先生　知河陽縣時富公鎮河陽燕遊登臨必與之
偕吟詠樽俎更唱迭和毎曰陳著作竒才也　　熈寧中
召知諫院遷直學士
　　　龍丘居士
陳慥字季常號龍丘居士元豐三年東坡謫黄州至岐
亭有白馬青蓋来迎乃故人陳慥也留五日賦詩而别
　　　白犢往来
陳舜俞神宗朝為嘉禾令以不行青苗謫居山南與劉
凝之乗白犢往来龍眠居士畫而為圖
　　　江西詩派
陳師道字無已號后山居士少刻苦好學以文謁曾鞏
鞏竒之故有向来一瓣香敬為曽南豐之句　　元祐中
東坡孫覺𫝊堯俞薦于朝授徐州教授　江西詩派(見吕/姓)
　　　隠嵩山
陳叔易初與晁説之(字以/道)俱隠嵩山叔易赴召晁以
詩送之云處士何人為作牙盡攜猿鶴到京華故山岩
壑應惆悵六六峯前只一家以道宣和間領郡人復以
此嘲之
　　　社稷臣
陳康伯字長卿紹興名相也時髙宗将遜位公朝夕協
賛以決大議挺然有古社稷臣之風　封魯國公
　　　氣節文章
陳與義字去非號簡齋河目海口大耳聳峙識者知其
為貴人　徽宗見所賦墨梅詩有見晚之嘆　王徳明
稱其出處氣節翰墨文章為中興大臣之冠建炎中參
大政　陳仲微瑞陽人號遂初　宋末為吏部郎上章
劾權相賈似道束擔而歸先是同郡辛元龍以小官劾
史相彌逺姚勉初登第劾丁相大全三公文章氣節可
稱
　　　和陳難
陳至道字元和號野雲崇髙節至孝養親不仕親沒終
身初度閉門杜客必躬酹松楸戀戀盡日不能返以詩
鳴　承㫖鉅夫程公謂郊島野適興味復見於斯其詩
態度清華玉人衣雲錦　古荆刺史答湖山極慕嗜效
和陶故事不可得作和陳難詩云和陶容易和陳難玉
樹千尋不可攀飽喫荆州三載飯更無好句落人間後
隠香嶺得道昇為冲和大仙人稱詩仙
　　　載世希夷
陳濟道字元徳號風岡守正不仕晩嵗樂希夷大仙之
道人稱載世希夷
　陳咸其父教以謟咸頭觸屏風不聴　元帝朝御史
　中丞
　陳重字景公與雷義友如膠漆　陳騫八公同辰
　陳儀號陳三更　陳昇之四人花瑞
　陳烈與蔡君謨同硯席歐公薦之除國子直講
　　　婚姻
　　　　鳳占
陳敬仲奔齊　初懿氏卜妻敬仲其妻占之曰吉是謂
鳳凰于飛和鳴鏘鏘(云云/)並于正卿五世其昌八世之
後莫之與京
　　　　多長者車
陳平居負郭以席為門而門多長者車轍富人張負有
女孫五嫁夫輒死負謂其子仲曰豈有美如陳平而長
貧者乎以妻之
　　　　封夫人
陳恕為參政入見太宗曰卿娶誰氏對曰臣無妻上曰
王克正江南望族一女令淑可作卿配遂妻之不數日
封郡夫人
　　　　晚婚
陳敏修號市隠居士紹興中進士第三人玉音云卿便
是陳敏修年幾何對曰七十三問幾子對曰未娶乃出
内人施氏嫁之年三十貲奩甚厚時人語曰新人若問
郎年紀五十年前二十三
　　　　陳郎
陳嶠字景山年近六十方及第有儒家以女妻之合卺
夕作詩云彭祖尚聞年八百陳郎猶是小孩兒　閒居
詩云小橋風月年年事争奈潘安老去何
　　　　寄食外家
陳后山郭提刑槩慕其賢以女妻之后山家貧常寄食
外家有詩上槩云嫁女不離家生男已當户曲逆老不
侯知人公豈誤
　陳不識女妻牧羊奴　陳忠女妻葛勃
　陳雲之妻李白女孫也
　陳京善文辭宰相常衮以兄之女妻之
　　前陳　横陳　陳陣
　秦(徵音孝天水之伯益裔孫非/子周  王封  於秦因氏焉)
　　　飲上池
扁鵲姓秦名越人少時遇桑君飲以上池之水能隔牆
視病盡見五臟徵結特以診脉為名耳
　　　萬石秦氏
秦彭字伯平漢建初中守潁川有鳳凰麒麟嘉禾甘露
之瑞及去百姓攀轅　一門為二千石者五號萬石秦
氏
　　　論天
秦宓蜀人有才學諸葛亮迎為别駕遷學士　吳遣張
温来聘命宓館伴與論天温大服
　　　金瓶之寵
秦瓊字叔寶佐唐太宗定天下克敵有功上賜之黄金
瓶圖形凌烟閣
　　　南安髙士
秦系字公緒天寶末避亂剡溪客泉州南安有大松百
餘結廬其上水石為研注老子號南安居士　與劉長
卿相和權徳輿曰長卿自以為五言長城系以偏師攻
之
　　　大小秦君
秦景道唐人與弟暉皆精漢書號大秦君小秦君
　　　仙橘
秦精入武昌山採藥遇仙人長一丈通體皆毛探懐中
橘二十枚與之
　　　大虚公
秦觀字少游號大虚公元祐初東坡以賢良方正薦于
朝除大學博士　山谷詩云少游五十策其言明且清
以初應制科進䇿五十篇也　坡薦之安石安石曰君
奇秦君口之而不置我得其文手之而不釋嘗鼎臠㫖
可知矣　官至國史編修　弟覯
　　　從師學道
秦覯字少章又名覿字少儀從東坡學於杭州后山詩
送之云斑衣兒啼真自樂從師學道也不惡但得新年
勝舊年即如常在郎罷前
　秦祖封少梁伯秦非汧陽伯秦商上洛伯皆孔門弟
　子
　秦周漢黨人八厨之一
　秦檜字㑹之紹興中居相位十八年以和誤國
　秦仔宋靖康中二聖北狩仔齎蠟詔回命髙宗圖恢
　復
　　　婚姻
秦少游女妻范祖禹之子元實　秦少游娶坡妹考蘇
譜所載非是不可用
　　秦虢　秦晉之盟　謂秦無人　秦公
　荀(徵音其河内邑周文王第十七子郇侯之後以國/為氏  後去  為荀  晉有荀林父荀罃  荀首)
　　　羽翼六經
荀卿名況趙人著書數萬言羽翼六經増光孔氏
　　　八龍
荀淑字季和少有髙行名賢李固李膺皆宗師之　桓
帝朝出補朗陵侯相涖事明理稱為神君　子八人儉
緄靖燾汪爽肅専並有名稱時稱八龍潁隂令以昔髙
陽氏有才子八人改其所居西豪里曰髙陽里
　　　無雙
荀爽字慈明十二嵗通春秋時語曰荀氏八龍慈明無
雙或問許邵靖爽孰賢曰二人皆玉慈明外光叔明内
潤
　　　修漢紀
荀悅字仲豫獻帝時與孔融侍講禁中帝命悦依左氏
𫝊體修漢紀三十篇詔尚書給筆札
　　　二仁
荀彧字文若舉孝㢘何顒見而竒之曰王佐才也後為
曹操謀臣及操受九錫彧飲藥卒　位尚書令諡敬侯
荀攸字公達彧從子從曹操征伐謀謨帷幄奇䇿十二
操曰公達人之師表也　封陵亭侯　文中子曰荀氏
有二仁生也以濟時死也以明道
　　　佐命
荀顗字景倩當晉武時有佐命弼導之勲銘功太常配
享清廟為侍中　八公攀龍(見何/曽)
　　　鳳凰池
荀朂字公曽晉武朝領秘書監得汲郡冡中古人竹書
撰次以中經列在秘書　自中書遷尚書令人賀之曰
奪我鳳凰池諸君何賀邪
　　　少年方伯
荀羡字令則褚裒奇之曰荀生逸羣之氣将有冲天之
舉東晉朝為徐州刺史時年二十八中興方伯未有如
羡之年少者
　荀昱淑兄子也漢黨人八俊之一
　荀雍與四友以文章賞㑹(見何/長瑜)
　荀士遜仕齊為中書舍人狀貌甚醜曰醜舍人
　　　女徳婚姻
　　　　守節
荀采爽之女事隂瑜瑜死守節不嫁父母強之再事郭
弈偽為歡尋以粉書扇曰尸還隂氏家自經死
　　　　國色
荀粲字奉倩娶曹洪女國色後病熱而死粲貌悴而神
傷曰佳人難再得未幾亦卒
　　荀楊　孟荀
　辛(徵音封隴西子姒姓之後夏啟/支子  於萃  孫去草為辛氏)
　　　使酒
辛武賢漢宣時為酒泉太守羌人畏服及其弟湯為護
羌校尉使酒醉酗羌人乃畔　子慶忌
　　　虎臣
辛慶忌字子真父子皆以勇武聞敘𫝊云武賢父子虎
臣之俊　上書救列輔　叩頭救朱雲二事可與汲黯
王章同科　漢成朝為左将軍
　　　引裾
辛毗字佐治諌魏文帝徙民實河南帝怒而入毗隨引
其裾上曰卿持我何大急邪　為侍中
　　　不事二姓
辛勉晉人字伯力劉聰署為光禄大夫固辭曰大丈夫
豈虧髙節事二姓哉
　　　幽居賦
辛徳源字孝基隋初隠林慮山著幽居賦以自寄　枕
藉六經漁獵百氏
　　　好消息
辛𤣥叡唐武后時為屯田郎中嘗云兒子從官者有人
來云貧乏不能自存此是好消息如聞貲貨充足衣馬
輕肥此是惡消息
　　　五龍
辛樊兄弟五人並有才識時人曰五龍一門金枝玉昆
　　　書劍
辛讜學詩書善擊劍有濟時志少耕于野有牛鬬而兩
持其角久之竟折其角里人駭異　唐末為嶺南節度
使
　　　文武兼資
辛仲甫字之翰趙祖問趙普以文武兼資者普以仲甫
對拜右補闕出知光州課種栁䕃行路郡人謂為補闕
栁
　　　受果返金
辛次膺字起季㢘聲著聞程邁送果置白金奩内公受
果返金　紹興中參大政踰月求去
　　　勇退
辛幼安名棄疾號稼軒居士宋寧理朝擁節鉞奉身勇
退悉以家事付兒曹作西江月云萬事雲煙忽過一身
蒲栁先衰而今何事最相宜宜醉宜遊宜睡　早起催
科了納更量出入收支乃翁依舊管些兒管竹管山管
水
　　　女徳
辛憲英羊耽之妻也聰明有才鑒從子祜嘗送錦被憲
英嫌其華反而覆之其儉約如此
　申(商音氏魏郡秋炎帝之後封於申號申伯其後以/國為    春  時有申繻申叔時  申無宇  申)
　　(句須/申丹)
　　　哭秦庭
申包胥楚大夫也定公四年吳師入郢包胥如秦乞師
依庭牆而哭日夜不絶聲勺水不入口七日秦師乃出
救楚楚王賞功包胥逃賞
　　　著書
申不害學黄老刑名韓昭侯用為相終申子之身十五
年國治兵強　著書二篇曰申子
　　　安車
申公魯人也武帝以束帛加璧安車蒲輪迎之至則以
為大中大夫舍魯邸　弟子為博士者十餘人
　　　使君手迹
申徽仕魏為襄州刺史性㢘謹畫楊震像于寢室以自
戒迨歸題詩清水亭長幼競来讀曰此是申使君手迹
　　生申　申意
　郇(商音/)
唐大厯中晉州男子郇模獻三十字一字為一事朝廷
館之客省
　
　
　
　
　
　
　
　
　
　
　
　
　氏族大全卷四
欽定四庫全書
　氏族大全卷五
二十文
　文(商音是鴈門之周文王支孫以諡為氏姓文潞公/自云  敬暉  後翼祖避石敬塘諱改  文周派)
　　(又有改/姓茍者)
　　　修學
文翁漢景末為蜀郡守修學宫蜀地大化崇好文雅
　　　館下顔回
文立師事譙周門人以立為顔回以陳夀李䖍為游夏
以羅憲為子貢　晉泰始初為散騎常侍
　　　杏林香囊
文澹後蜀人生五嵗謂母曰有五色香囊在杏林中往
取之乃前生為兒時所失者再生而記之
　　　天下異人
文彥博字寛夫凝簡端重歴事四朝薦更二府七換節
鉞出将入相五十餘年　畢仲游詩云十年三冊命四
海一師臣　契丹使来聘望見公殿門外却立改容拱
手曰天下異人　宋哲宗朝以太師致仕封潞公　諡
忠烈
　　　耆英㑹
元豐五年潞公留守東都與富公等十三人為耆英㑹
洛陽多名園古刹水竹林泉之勝諸老鬚眉皓白衣冠
甚偉洛陽太平盛事也又與程珦司馬旦席汝言作同
甲㑹公詩云四人三百二十嵗況是同生丙午年
　　　墨竹
文同字與可少以文學知名潞公竒之曰襟度灑落如
晴雲秋月塵埃不可到　墨竹精妙四方持縑素請者
相踵厭之投于地曰吾将以為襪人以為口實　遺東
坡書云吾墨竹一派近在彭城襪材當萃於子矣
　　　死忠
文天祥字宋瑞號文山吉州人宋寶祐中狀元歴仕江
西湖南憲徳祐初大元大兵渡江宋遣天祥奉使險阻
艱難脫身而歸募兵勤王拜右相挾二王入閩廣兵敗
被執繫燕獄經年不屈獄中有集社句諸詩載本傳死
之日顔色不變南向再拜曰吾事了矣衣帶中有一賛
云孔曰成仁孟云取義惟其義盡所以仁至讀聖賢書
所學何事而今而後庶幾無愧
　文獻八世同居宋朝旌表門閭蠲租稅
　　　婚姻
　文蕭遇采鸞　文好謙善墨竹陳康伯以女妻之
　　同文　移文　𤣥文　康文
　殷(宫音殷汝南以子姓之後商湯十九世孫小辛改/號曰  其後  國為氏  漢有殷崇授歐陽尚書)
　　(於陳/翁牛)
　　　書郵
殷羡字洪喬為豫章太守都下人寄書百餘函至石頭
悉投之水曰沉者自沉浮者自浮不能為人作致書郵
　　　書空
殷浩字深源羡之子善𤣥言好老易為風流談論者所
宗屏居幾十年時人擬之管葛王濛謝尚俟其出處以
卜江左興亡曰深源不起當如蒼生何　晉簡文假節
督諸軍事以山桑之敗廢為庶人居家談詠不輟不見
有流放之戚但終日書空作咄咄怪事四字而已　毎
云送人上百尺樓上擔将梯去　桓温将起之為尚書
令浩欣然許焉答書慮有謬誤開閉者十數竟達空函
忤温意由是遂絶
　　　舌本強
殷仲堪云三日不讀道徳經便覺舌本間強　晉武召
為中庶子遷荆州刺史詔曰卿去有日常謂永為廊廟
之寶忽為荆楚之珍良以慨嘆　父殷師病耳聰聞床
下蟻動謂之牛鬬病積年仲堪衣不解帶執藥揮淚遂
眇一目
　　　冠冕一時
殷景仁與王華王曇首劉湛四人宋元嘉初同為侍中
風力局幹冠冕一時　位至尚書　子道矜孫恒三世
尚書
　　　五總龜
殷踐猷字伯起博學與賀知章陸象先相友善知章號
之為五總龜千年五聚問無不知也為秘書省學士
　殷芸與龍門之遊號蘭臺聚
　殷不害事母孝梁簡文賜其母練裙襦氊席等物
　殷開山名嶠從唐太宗征伐有功進爵勛公圖形凌煙
　殷侑唐貞元中及五經第　元和中遷諫議大夫上
　疏論治亂得失前後凡八十四通
　　　婚姻
　　　　才藻
殷仲文有才藻美容貌桓温以女妻之為尚書何無忌
中傷之一日照鏡而不見其面遂遇害
　殷景仁少有大志王謐奇之以女妻焉
　殷保晦妻封氏能文
　　孔殷　殷勤
　云(角音氏琅邪/縉雲  之後)
　　　髙節
云敞字幼儒師事吳章及王莽斬章門人皆更名敞獨
稱吳章弟子收章尸以葬将軍王舜髙其志節比之欒
布薦為中郎諫議大夫
　聞(宫音/)　(吳興/)
聞見昌古筠人宋咸平中陳堯咨榜登進士第
二十二元
　元(商音因河南/于元  氏焉)　(周大夫元咺之後也其先食采/北魏初為拓跋氏後改姓元)
　　　勁節
元志北魏公子也少清辨邢巒曰露竹霜條故多勁節
非鸞則鳳其在本枝也
　　　藥籠
元澹字行冲狄仁傑器之曰君正吾藥籠中物不可一
日無也除太常卿
　　　紫芝眉宇
元徳秀字紫芝房琯嘆曰見紫芝眉宇使人名利之心
都盡　為魯山令天下髙其行稱曰元魯山　元宗賜
酺五鳳樓下命三百里内守令各以聲樂来集徳秀自
作于蒍于遣樂工數十人聯袂歌之帝嘆曰賢人之言
哉秩滿架柴車去　及卒惟枕屨簞瓢而已諡文行先
生　李華兄事之作三賢傳謂徳秀劉迅蕭穎士也
　　　磨崖碑
元結字次山年十七始折節向學楊復見其文曰一第
溷子耳擢上第舉制科少居商余山著元子十篇㑹禄
山返逃亂入猗玕洞稱猗玕子後家瀼濵自稱浪士及
有官人以為浪者亦浪為官乎後棄官居樊上更曰聱
叟酒徒又曰公之漫其猶聱乎公漫久矣可以漫為叟
又稱漫郎後進授容管經畧使綏定八州民樂其教結
屋浯溪上號瀼溪浪士　作大唐中興頌磨浯溪石崖
書之
　　　鍾乳胡椒
元載専權唐大厯中賜死籍其家財鍾乳五百兩胡椒
八百斛他物稱是
　　　元和體
元稹字微之唐詩人與白居易齊名時稱元白號元和
體宫中呼為元才子　元守浙西白牧蘇臺置驛遞詩
筒醉和至千篇有云有月多同賞無杯不共持又與竇
鞏酬和號蘭亭絶唱
　　　婚姻
元懐景知張說必貴以女妻之
　　乾元　開元　入元
　原(角音/)　(太原/)
　　　學殖
原伯魯為周大夫不說學閔子馬曰學殖也不學将落
原氏其亡乎
　　　桑樞甕牖
原憲字子思居魯環堵之室蓬户甕牖以桑為樞上漏
下濕坐而絃歌子貢過之曰何其病也曰無財謂之貧
道不行謂之病吾貧也非病也
　　　大俠
原涉字巨先祖父為南陽太守死官斂送葬皆千萬以
上涉讓還之　閭里之俠原涉為魁漢哀帝朝大司徒
舉為谷口令谷口聞其名不言而洽
　　周原　花原　燎原　五原
　源(角音/)　(太原/)
　　　機辯
源賀北魏大将有機辯封隴西王　子懐寛雅清儉為
雍州刺史
　　　清慎
源乾曜歴官以清慎恪敏得名唐開元中為相十年務
為寛平封安郡公
　　詞源　仙源　桃源
　袁(羽音父汝南氏陳胡公七代孫莊伯轅諸生清塗/以王  字為  代為上卿其後去車為袁或作爰)
　　(實同出/一源)
　　　詩學
轅固齊人也治詩漢景時為博士以㢘直拜清河王太
傅武帝立復以賢良徵時年已九十餘
　　　上客
爰盎字絲申屠嘉引為上客　漢文帝與慎夫人同坐
盎引卻之上賜之金　後病免家居景帝時遣人問籌
䇿
袁安字邵公微時客洛陽時大雪洛陽令按行至安門
門閉無行跡令人除雪入户見安僵卧曰大雪人皆餓
死不宜干人令舉為孝㢘漢建初中為河南尹在職十
年論曰尹者正也孫寶行秋霜之誅袁安留冬日之愛
　遷司空復為司徒　子敞　孫湯　曾孫逢四世居
三公
　　　安車之召
袁閎字夏甫耕學為業陳蕃薦之可登三事桓帝以安
車徵之及黨事將作閎乃築土室潜身十八年
　　　月夜泛渚
袁宏字彥伯有逸才文章絶美謝尚鎮牛渚秋夜乗月
泛舟㑹宏在舫中吟詠尚迎之登舟與談論由是知名
　仕晉為東陽守謝安取一扇贈行答曰當奉揚仁風
慰彼黎庶　作東征北征二賦人共推其美
　　　直造竹所
袁粲字景倩負才尚氣詩酒自適家居負郭每杖策逍
遥悠然忘返郡南一家頗有竹石粲率然步往不通主
人直造竹所嘯詠自得　仕宋為尚書僕射
　　　江東之傑
袁淑文冠當時作赤鸚鵡賦及見謝莊賦曰江東無我
卿當獨步我若無卿亦一時之傑　宋元嘉中遷尚書
　　　白頭尚書
袁昂字千里齊武帝曰昂昂千里之駒在卿有之　梁
武帝朝遷吏部尚書謂曰齊明帝用卿為黒頭尚書朕
用卿為白頭尚書　世號宗臣雅有人鑒至其門者號
登龍門
　　　侍宴承香
袁憲字徳章幼聰敏國子博士周𢎞正将升講堂授以
麈尾令升講坐論說曰此兒已堪代博士矣時生徒對
䇿多行賄賂其父君正曰我豈用錢為兒買第邪尋舉
髙第　陳宣帝朝為右僕射嘗陪宴承香閣帝徙席山
亭談宴終日謂樊俊曰袁家故為有人　兄樞為左僕
射臺省目樞為大僕射憲為小僕射
　　　清郎
袁聿脩字叔徳仕齊為尚書郎十年不受升酒之遺邢
卲嘗呼為清郎　後為太常卿出使巡省邢邵遺白紳
為信不受卲曰今日復作清郎矣
　　　嘉蓮頌
袁朗樞之子也陳後主詔為月賦一篇復詔為芝草嘉
蓮二頌自以人物為海内冠　唐初為給事中
　　　方技
袁天綱有風鑒唐太宗召見曰古有君平朕今得爾何
如對曰彼不逢時臣固勝之子客師亦傳其術無不竒
中
　　　梅岩
袁樞字幾仲幼穎悟年八九嵗題詩屏間云泰山一毫
輕滄海一滴水我觀天地間何啻猶一指衆奇之　宋
乾道中兼史院編修章子厚家乃同里求飾其事公曰
書法不隠寧負鄉人不可負天下後世公議趙丞相曰
無愧古之良史所居有飛瀑梅竹之勝為樓觀亭榭其
上扁曰梅岩日杖屨往来賦詩飲酒其間　為祭酒遷
寶謨待制
　　　婚姻
　　　　近姮娥
袁筠娶蕭安女言定未幾擢第羅隠賀以詩云細看月
輪還有意定知青桂近姮娥
　袁湛少有雅操為外祖謝安所知安以姪𤣥之女妻之
　袁隗汝南人娶扶風馬融女資裝甚厚
　垣(角音/)
垣敞燕人與二子遵苗歸晉敞拜龍驤将軍
　垣䕶之年少倜儻苗之子宋武初遷豫州刺史
　垣崇祖年十四有幹畧叔父䕶之曰此兒必大吾門
　户齊髙帝時為豫州刺史
　　掖垣　薇垣　星垣
　樊(商音士上黨於虞仲支孫為/周卿  食采  樊因氏焉)
　　　學稼
樊須字子遲請學稼學圃贈樊伯進封益都侯
　　　壯士
樊噲沛人以屠狗為事從沛公見羽鴻門羽曰壯士
後髙帝病噲排闥直入大臣隨之　元功十八人位次
噲第二封舞陽侯
　　　焚券
樊重家貲鉅萬賑給宗族恩加鄉閭貸人以數百萬臨
終遺令焚其契劵子宏漢世祖之舅拜光禄大夫
　　　専心典籍
樊遜字孝謙専心典籍舉秀才第一揚悟曰文章莫過
樊孝謙
　　　樊侯學
樊鯈字長魚宏之子就丁氏受公羊嚴氏春秋　永平
中封燕侯刪定春秋章句世號樊侯學門徒三千餘人
　　　一笥餌
樊曄字仲華與光武有舊光武微時以事拘新野曄為
吏餽餌一笥後光武即位引見雲臺賜御食及乗輿服
拜河東都尉戲之曰一笥餌(餅/也)得都尉　遷揚州牧
　　　𤣥纁備禮
樊英字季齊隠壺山順帝備𤣥纁徵之既至待以師傅
之禮及後應對無竒謀深䇿談者以為失望　習京氏
易善風角星算河洛七緯推步災異嘗含水西向噀之
云救成都市火後驗之果然
　　　玉麟符
樊子蓋字華宗檢校河南内史有政績隋文帝曰為公
别造玉麟符以代銅虎嘗陪宴積翠池上賜以金盃
　　　澁體
樊宗師字紹述唐人著書三十卷曰樊子詩七百一十
九篇不蹈襲前人一言一句號澁體歐公詩云窮荒探
幽入有無一語詰曲百盤紆孰云已出不蹈襲句斷欲
學盤庚書　終諫議大夫
　　　獻䇿
樊若水江南人舉進士不第謀歸宋釣魚采石磯以小
舫載絲繩其中維南岸棹北岸度江之廣狹丈尺詣闗
獻䇿取江南上遂遣使往荆湖造舟如其䇿　拜賛善
大夫
　樊澤宗師父也有将帥器徳宗召對延英　後拜右
　相
　　　女徳婚姻
　　　　仙婚
樊氏雲翹夫人劉綱天師之妻鬢翠如雲肌潔如雪與
綱較仙術綱唾盤中成鯉魚樊唾成獺又各呪桃二枚
使相鬬綱所呪走出籬外綱為上虞令縣庭前有皂莢
一樹綱升樹數丈能上升樊平坐冉冉而升如雲氣之
騰
　樊通徳飛燕女史也後為伶𤣥妾能道飛燕姊妹事
　　樊圃　塵樊
　孫(商音為樂安卿周文王第八子封于衛至武公子/惠孫  衛上  因氏焉  孫良夫  孫桓子  孫)
　　(文子世/為衛卿)
　　　識馬
孫陽善御馬伯樂乃天星名主典天馬故以為名　戰
國策云騏驥服鹽車上太行伯樂遭之驥乃仰而髙鳴
感其知己也
　　　兵法
孫武齊人以兵法見吳王闔廬王出宫中美人百八十
人使武教之戰孫子分為二隊以王寵姬為隊長皆令
持㦸三令五申婦人大笑斬二隊長以徇復鼓之婦人
左右前後跪起皆中䂓矩繩墨　著兵法十三篇
　　　減竈
孫臏與龎㳙同學兵法㳙忌其能用法斷其兩足後㳙
為魏将伐韓齊使孫臏救之臏入魏地令士卒日減竈
以致㳙伏弩馬陵㳙敗自剄
　　　閉户先生
孫敬字文寶閉户讀書不堪其睡以繩係頭懸之梁上
市人呼之曰閉户先生来也
　　　設𤓰
孫鍾種𤓰為業一日有三人来覓𤓰鍾設𤓰及飲三人
曰謝厚意今示子𦵏地下山百步勿反顧鍾不六十步
回看見三白鶴飛去遂以𦵏其母鍾後生堅堅生權立
國江東
　　　潄石枕流
孫楚字子荆少欲隠居謂王濟曰當與潄石枕流濟曰
流非可枕石非可潄曰所以枕流欲洗其耳所以潄石
欲厲其齒　晉初為著作佐郎
　　　遂初賦
孫綽字興公少與許珣有髙尚之志居㑹稽游放山水
十餘年作遂初賦以見意　晉哀帝朝為著作郎時桓
温欲遷都洛陽綽上疏切諫温不悦曰致意興公何不
尋君遂初賦知人家國事邪　作天台山賦示范榮期
曰卿試擲地當作金石聲答曰恐此金石非中宫商
　　　蘇門長嘯
孫登字公和好讀易撫一絃琴居北山土窟中　阮籍
嘗遇登於蘇門山與商畧終古及栖神導氣之術籍退
至半嶺聞有聲若鸞鳳乃登之嘯也
　　　龍宫禁方
孫思邈善談老莊通陰陽推步醫藥居太白山唐太宗
召至京欲官之不受　大旱因救昆明池龍得龍宫禁
方三十首
　　　煉形養氣
孫智諒字徳成築室𤣥秀峯煉形養氣上常有浮雲因
號浮雲觀　唐開元中召至京師祈雨隨應後尸解
　　　肉臺
孫晟南唐人家富毎食不設几案衆妓各執器號肉擡
柈
　　　經典徽言
孫奭字宗古為國子監直講宋太宗幸其監奭講尚書
說命三篇賜緋章服　真宗朝為給事中掇五經切於
治道者為五十篇號經典徽言　諡宣公
　　　泉石養閒
孫冕宋天禧中直史館幾三十年晚守蘇州甫及引年
大書廰事云人生七十鬼為隣已覺光隂屬别人莫待
朝廷差致仕早謀泉石養閒身去年河北曽逢李今日
淮西又見陳寄語姑蘇孫太守也須抖擻老精神　拂
衣歸九華山
　　　著唐書
孫甫字之翰宋仁宗朝為右正言後直史館人獻一硯
云直三十千呵則出水甫曰一呵得水一擔纔直三錢
不受著唐書七十五巻未成而卒詔藏之秘府　温公
書其後云孫公此書甚自重惜常别緘其藳於笥一日
出而家失火弟子負其笥避於池中島上還及門曰唐
書在乎餘無所問
　　　賢良
孫洙字巨源仁宗朝舉賢良方正上䇿論五十篇韓琦
見而奇之曰今之賈誼也
　　　銀魚
孫復字明復居泰山之陽范文正在睢陽掌學有孫秀
才上謁文正贈之錢一千明年復謁又贈一千文正曰
觀子辭氣非乞客也當補子學職月俸三千於是授以
春秋明年各去後十年間泰山有孫明復先生以春秋
教授者道徳髙邁朝廷召至乃向日孫秀才也　仁宗
朝范公富公薦除國子監直講車駕幸學賜緋衣銀魚
召拜邇英閣説書
　　　四休居士
孫昉字景初為大醫自號四休居士山谷問其說對曰
麄茶淡飯飽即休補破遮寒暖即休三平二滿過即休
不貪不妒老即休山谷曰此安樂法也山谷云四休家
有二畆園花木欎欎客来傳酒煑茗與余相善因作小
詩令家僮歌以侑酒茗富貴何時潤髑髏守錢奴與抱
官囚大醫診得人間病安樂延年萬事休　無求不著
看人面有酒可以留人嬉欲知四休安樂法聴取山谷
老人詩一病能惱安樂性四病長作一生愁借問四休
何所好不令一㸃上眉頭
　楚孫叔敖本姓蒍(見四/紙)
　孫盛著晉陽春秋辭直理正時稱良史　晉給事中
　孫康幼清介常映雪讀書　後為御史大夫
　孫諭元祐中與七老同時掛冠早退
　孫覺字莘老與喬執中秦少游齊名號三賢
　孫抃六世祖長孺喜藏書置書樓上蜀人稱書樓孫
　氏
　　　女徳婚姻
　　　　金章
虞潭母孫氏恭順和貞有婦徳潭拜武昌侯太夫人加
金章紫綬王導以下皆就拜焉年九十五卒諡曰定夫
人
　　　有諸兄風
孫權以妹妻劉備才捷剛猛有諸兄風後有題先主廟
云元徳當年婿仲謀並縁𤓰葛得荆州男兒若假裙襦
力卒世如何得舉頭為譏黄勉齋恃晦翁而作
　　　青鸞木雞
張復年老妻孫氏妙年因病煩主簿周黙診視黙見孫
秀麗他日折簡送詩云五十衰翁二十妻目昏髮白巳
頭低絳帷深處休論議天外青鸞伴木雞答云雨集枯
池時暫緑藤籠古木一畨新如今且說眼前景妝㸃亭
臺隨分春得君簡急毁恐彰子之過也後復死黙遣媒
通好娶之
　　　娶相女
孫明復枯槁憔悴鬚鬢皓白李文定公見之嘆曰先生
年五十一室獨居誰事左右不幸風雨飲食生疾奈何
吾弟之女賢可以奉先生箕箒先生辭文定曰吾女不
事先生不過一官人妻先生徳髙天下幸婿李氏榮貴
莫大先生曰宰相女不妻公侯貴戚而以嫁山谷衰老
藜藿不充之人吾不可不成相國之賢妻之女亦甘淡
薄盡禮
　孫氏張齊賢母封晉國夫人年八十餘上賜手書存問
　孫夀梁冀之妻善為愁眉啼妝墮馬髻折腰步齲齒笑
　孫綽頑女妻阿智　　孫䇿納大喬
　孫咎有獨行娶虞喜弟預之女棄華尚素與咎同志
　孫雋字文英娶太尉栢叔元之女
　孫泰娶姨母盲女曰人有廢疾非泰何適
　　王孫　童孫　天孫
　温(商音封平原之唐叔虞之後晉公/族受  河内  温邑因以為氏)
　　　然犀照怪
温嶠字太真風儀秀整有棟梁之任為劉琨奉表江東
其母崔氏固止之絶裾而去既至元帝器而嘉之　明
帝時蘇峻反時嶠為江州刺史有衆七千灑泣登舟約
陶侃同赴國難侃雖盟主而處分規畧一出於嶠峻平
還至牛渚磯然犀照水怪夜見于夢因中風而卒　諡
忠武
　　　陵顔轢謝
温子昇字鵬舉博覽百家文章清婉避難歸魏濟隂王
云子昇足以陵顔轢謝含任吐沈　庾信自南朝至北
方惟愛子升韓山寺碑曰惟韓山一片石堪取餘驢鳴
犬吠
　　　卿相才
温大雅字彥宏與弟彥博大有俱知名薛道衡見之曰
三人皆卿相才也與董常等師王通北面受王佐之道
　太宗朝封黎國公　弟大有字彥将封清河郡公
　　　水南山人
温造字簡與隠王屋山其居曰處士墅慨然有髙世之
心烏公羅而致之幕下韓愈詩云水南山人又繼往者
此也唐長慶末為侍御史彈奏李祐違詔進馬祐曰今
日膽落於温御史矣
　　　慈鴉挽鈴
温璋為京兆尹設鈴以通寃訴者一日聞挽鈴聲視之
乃鴉也璋曰是必訴人採子命吏視之果得採子者政
有績賜之金紫
　　　八义手
温庭筠少敏悟工辭章與李商隠齊名號温李　工於
賦入試凡八义手而八韻成　唐大中末授方山尉
　　　死節
温廷皓唐咸通中署徐州幕府值龎勛反以刃脅之作
表罵曰我豈以筆墨事汝邪速殺我勛笑曰儒生有膽
邪
　　　狀元自期
温仲舒少與吕蒙正讀書洛陽龍門山誓不作狀元不
仕及吕為狀元温中甲科大不適意宋淳化中參大政
　温彥博名大臨通書記善辭令　太宗朝拜中書令
　温憲咸通中及第與張喬等為十哲
　温羡兄弟六人世號六龍
　温商正元中及第號龍虎榜
　　　婚姻
温嶠從姑劉氏有女資慧屬嶠覓婿後報之曰得婿矣
門地身材名位皆不減嶠因下玉鏡臺一枚姑大喜既
婚女以手披紗扇撫掌大笑曰我固疑是老奴
　　春温　温恭　紫裘温
　言(角音/)　(太原/)
言偃字子游孔門髙弟居文學科　贈吳侯封丹陽公
　武城絃歌
　渾(羽音/)
　　　忠義感士
渾瑊唐建中末從徳宗出守奉天但以忠義感激将士
上臨軒授以節鉞託以討賊瑊頓首曰敢不畢力以對
揚天子休命　朱泚平拜侍中同平章事封咸寧王
諡忠武
　渾良夫衛孔圉之豎也強盟孔悝而納蒯瞶
　宛(羽音鄭南陽皆左傳衛/宛春  宛射  音鴛)
　宛暹仕漢為下邳相
　宛方仕漢為吳興太守
十五寒
　寒(羽音/)
寒朗字伯奇舉孝亷為濟陰令去官百姓追思　漢永
平中為侍御史心傷楚獄之寃冒死廷爭由是理出者
衆
　　庇寒　一寒　齒寒　廣寒
　韓(商音名南陽邑唐叔虞之後曲沃桓叔/之子  萬食  韓原其後以國為氏)
　　　見易象
晉韓宣子適魯見易象與魯春秋曰周禮盡在魯矣
　　　法律之學
韓非韓之諸公子與李斯俱事荀卿善刑名法律之學
作說難孤墳五蠧說林五十六篇
　　　國士
韓信淮隂人蕭何竒之曰如信國士無雙漢王設壇具
禮拜為大将　與張良蕭何為漢三傑
　　　死灰復然
韓安國初事梁孝王得罪獄吏田甲辱之安國曰死灰
不復然乎甲曰然則溺之　漢武時為御史大夫
　　　長活飢民
韓韶潁川人為嬴長流民入界者甚衆韶開倉賑之主
者爭不可韶曰長活溝壑之人以此伏罪含笑入地矣
　潁川四長
　　　飛談巻霧
韓伯字康伯殷浩之甥也勝氣籠霄飛談巻霧出羣之
器也　晉吏部尚書
　　　躍龍騁驥
韓緯南燕人為右僕射封嵩為左僕射嵩弟融為東中
郎將綽弟軌為西中郎将四人同拜帝曰躍二龍於長
衢騁雙驥於千里
　　　平定江表
韓擒虎字子通初名擒容貌魁岸有雄傑之表隋文帝
委以平陳之任功成進位上柱國死作閻羅王
　　　韓長者
韓思復為滁州刺史黄芝五莖生州署民刻石頌之
遷御史大夫卒元宗親題一碑曰有唐忠孝韓長者之
墓
　　　識荆
韓朝宗思復子也為荆州刺史李白詩云生不願封萬
户侯但願一識韓荆州　襄有二井飲者死朝宗移書
喻神飲者無恙人號曰韓公井
　　　社稷計
韓休開元中拜相峭鯁尚直左右曰休入相陛下殊瘦
於舊上曰吾貌雖瘦天下肥矣吾用休為社稷計
　　　詩人
韓翃工詩唐徳宗時制誥闕人上批曰與韓翃時有與
翃同姓名者上復批曰春城無處不飛花寒食東風御
栁斜日暮漢宫傳蠟燭青煙散入五侯家與此韓翃
　　　泰山北斗
韓愈字退之唐之文宗李漢序文云日光玉潔周情孔
思千態萬貌卒澤於道徳仁義炳如也　宋景文公賛
云愈以六經之文為諸儒倡學者仰之如泰山北斗云
　徳宗朝為監察御史以論宫市貶　憲宗朝遷刑侍
以論佛骨貶潮州上表謝移袁州召拜祭酒遷吏侍
諡文公　號昌黎先生　當時後進從游者皆號韓門
弟子
　　　元田寶鼎
韓湘愈姪老成之子字清夫落魄不羈文公勉之學曰
吾所學非公所知公使言其意作詩曰青山雲水窟此
地是吾家後夜流瓊液凌晨咀絳霞琴彈碧玉調爐養
白朱砂寶鼎存金虎元田養白鴉一瓢藏世界三尺斬
妖邪解造逡巡酒能開頃刻花有人能學我同共看仙
葩公曰子能奪造化乎曰兹事甚易即聚土以盆覆之
良久花開花片上出金字一聯云雲横秦嶺家何在雪
擁藍闗馬不前公不曉湘曰事久可驗後公貶潮州途
中遇雪俄有人冒雪而来乃湘也詢其地乃藍闗公遂
足成一詩與同宿傳舍湘又詩云舉世盡為名利醉吾
今獨向道中醒他時定見飛昇去衝破秋空一㸃青乃
出藥一粒曰服此可禦瘴也
　　　王佐才
韓㑹愈之宗兄有友四人自謂王佐才號四䕫(見盧/姓)
　　　香奩集
韓偓字致光工詩髙秀實云韓偓香奩集麗而無骨李
端叔酷喜之誦其序云咀五色之靈芝香生九竅咽三
危之瑞露美動七情　唐昭宗時以翰林承㫖謫嶺表有
詩云謀身拙為安蛇足報國危曽捋虎鬚滿世可能無
黙識未知誰擬試齊竽其詞悽楚不忘君也
宰相韋貽範母䘮還位偓當草制偓曰腕可斷麻不可
草
　　　五鳳樓
韓浦唐末人與弟洎俱有詞學洎常輕浦曰吾兄為文
繩樞草舍庇風雨而已吾之文宜是修五鳳樓手
　　　襪線之才
韓昭仕偽蜀王氏為禮尚書琴棋書算皆涉獵李台瑕
曰韓八座伎藝如拆襪線無一條長
　　　韓徐
韓熈載字叔言初舉進士投書李晟曰釣大鼇者不投
取魚之餌斷長鯨者焉用割雞之刀　唐明宗時坐事
奔南唐除知制誥書命典雅有元和風與徐鉉齊名號
韓徐
　　　出謁更僕
韓億字宗魏布衣時與李若穀俱貧同試京師止一氊
割而分之毎出謁更為僕李先登第韓次之位皆至參
政億八子綱綜綘繹維縝緯緬　綘縝皆拜相世謂桐
樹韓家蓋門有桐樹人以别魏公也陸農師詩云棠棣
行中排宰相梧桐名上識韓家　宋仁宗朝參大政
諡忠憲
　　　弟草兄制
韓綘字子華神宗朝拜相弟維在翰林草制　兄弟友
悌天至同時為宰相近輔者三人衣冠之盛近世未有
　封原國公　諡獻肅
　　　一代冠冕
韓維字持國與司馬文正吕正獻王荆公為四友　富
弼帥河東辟掌機宜文字荆公贈詩云韓侯氷玉人不
可塵土雜(云云/)㑹當薦還朝立子在閶闔　元祐初除
門下侍郎　子元龍元吉　號南澗名家文獻政事文
學為一代冠冕
　　　晝錦堂
韓琦字稚圭相州人年二十登進士第唱名第一甲終
太史奏日下五色雲見　與范公在兵間最久二公名
重一時朝廷倚以為重天下稱為韓范軍中有一韓一
范之謡嘉祐中拜平章事時曽公亮為亞相趙槩歐公
參政凡事闗政令則曰問集賢典故則曰問東㕔文學
則曰問西㕔至大事則自决人以為得宰相體　為相
十年光輔三后上曰侍中國之龜鑑歐公心服其徳量
嘗曰累百歐陽修何敢望韓公　公判相州歐作晝錦
堂記有云臨大節决大事垂紳正笏不動聲氣而措天
下於泰山之安可謂社稷之臣矣　公嘗謂保初節易
保晚節難故晚年事事著力在北門時有九日詩云不
羞老圃秋容淡且看黄花晚節香　公姿貌英特圖繪
傳天下人謂如髙山大岳望之氣象雄傑蓄泄雲雨藏
匿寶怪或問伊川曰魏公可學否曰魏公是間氣　英
宗朝封魏國公　薨神宗親製神道碑賜之題曰兩朝
顧命定䇿元勲之碑　諡忠獻　徽宗朝追封魏王
曽南豐挽詩云錙銖赤舄無驕志咳唾黄金有古風覆
冒遐荒知大度委蛇艱急見孤忠謀謨丙魏丹青力擁
立昭宣柱石功御筆新詩在新隴哀榮誰得似初終
四子忠彥粹彥純彥幼子嘉彥徽宗朝拜相封儀國公
　　　官様文章
韓駒字子蒼自布衣時有詩名著詩法名陵陽正法眼
吕居仁列為江西詩派法嗣　曽端伯謂文章有兩等
山林草野之文其氣枯槁朝廷臺閣之文其氣温潤王
安國亦云文章格調須得官様若子蒼之文乃臺閣之
文所謂官様者歟　宋政和初召除正字終徽猷待制
　　　中興元勲
韓世忠字良臣少貧賤人呼為韓潑五跳澗以習騎洞
貫以習射宋建炎初為統制勇冠三軍大功數十紹興
中加少保御筆書忠勇韓世忠于白旗以賜之　狻猊
之鍪連鎖之甲掠陣斧尅敵弓皆其遺法也　秦檜主
和議成為大傅充醴泉使自此杜門謝客絶口不談兵
時跨驢攜酒從一二僮奴遊西湖以自樂好浮屠自號
清隠居士隆興中封蘄王諡忠武　子彥直彥質彥古
　韓増漢宣時功臣　圖形麒麟閣
　韓延夀漢宣時守馮翊恩信徧二十四縣
　韓滉貞元中拜相性清儉衣裘䄄祉十年一易
　韓𢎞唐元和中平蔡有功拜中書令　　子公武節
　度使
　退之子昶小字符幼讀書城南長慶中第進士為集
　賢校理
　退之父仲卿武昌令伯父雲卿禮部郎叔父紳卿涇
　陽令弟滂聰悟奇偉從愈之潮之袁而卒
　　　女徳婚姻
　　　　韓夫人城
韓夫人者朱序之母也序守襄陽苻堅遣将攻之韓夫
人自登城行曰西北角先當受攻領百餘婢及城中女
丁於其角築城二十丈後果潰衆守新築城寇退號韓
夫人城
　　　　紅葉之縁
韓夫人者唐僖宗宫女也嘗題紅葉云流水何太急深
宫盡日閒殷勤謝紅葉好去到人間放御溝中有士人于
祐拾得就題一葉云曽聞葉上題紅怨葉上題詩寄阿誰
溝逆流韓夫人拾得後帝放宫人時祐託韓泳門館泳
以韓夫人有同姓之親作伐嫁祐及成禮各示所得葉
韓泣曰事豈偶然莫非前定泳開宴曰今日可謝媒韓
笑答曰一聯佳句題流水十載幽思滿素懐今日却成
鸞鳳友方知紅葉是良媒
　　　　師友婚
韓愈門人李漢辱知最厚以其子妻之　張徹亦從愈
學以從弟俞之子妻之　俞女事進士周况
　　　　爛盈
韓侯娶妻汾王之甥蹶父之子韓侯迎止于蹶之里八
鸞鏘鏘爛其盈門韓侯姬姓之國傳所謂邘晉應韓是
也
　韓介愈親兄也妻鄭氏視愈如子愈所謂鞠於嫂氏
　者介次子老成即愈所祭十二郎者也
　韓滉擇楊於陵為婿
　韓夀因竊香取賈充女
　韓翃妻栁氏為沙吒利所得
　　識韓　仰韓　三韓
　桓(宫音之譙國魋齊桓公及宋/桓公  後向  亦號桓氏)
　　　鹽鐵
桓寛前漢人善屬文推衍鹽鐵之議著數萬言自成一
家
　　　非䜟
桓譚字君山漢建武初拜議郎時帝方信䜟譚極言䜟
之非經帝怒出為六安郡丞著書二十九篇號曰新論
　　　稽古力
桓榮字春卿漢明帝朝拜為五更遷太子少傅賜以輜
車乗馬榮大㑹諸生陳其車馬印綬曰今日所蒙稽古
力也
　　　書學
桓郁字仲思榮之子敦重篤學以尚書教授門徒常數
百人初學受尚書於朱普章句四十萬言榮刪二十三
萬言郁復刪定為十三萬言由是有桓君大小章句
位侍中
　　　驄馬御史
桓典字公雅榮之曽孫漢靈帝拜侍御史常乗驄馬京
師畏憚之語曰行行且止避驄馬御史　桓氏自榮至
典父子兄弟以經學代為帝師致位卿相
　　　樹碑頌徳
桓彬字彥林郁之曾孫漢靈帝拜尚書郎與蔡邕齊名
邕論彬有過人者四夙智岐嶷早成也學優文麗至通
也仕不茍禄緣髙也辭隆從窊絜操也乃樹碑而頌焉
　　　仁者之勇
桓彞字茂倫榮九世孫也周顗特重之曰茂倫嶔崎歴
落固可笑人也　東晉初遷吏部郎後為宣城内史蘇
峻反守節而死　史臣曰茂倫抱中和之氣懐不撓之
節仁者之勇不其然乎　五子　温　雲　豁　秘
冲
　　　英物
桓温字子元生未朞温嶠見之曰此兒有奇骨因試使
啼聞其聲曰真英物也　豪爽有風槩姿貌甚偉面有
七星少與劉惔善惔曰温眼如紫石稜鬚作蝟毛磔
嘗撫枕嘆曰男子不能流芳百世亦當遺臭萬年　　庾
翼言於康帝曰桓温有英雄之才宜委以方面之任必有
𢎞濟艱難之勲　哀帝朝加大司馬假黄鉞　六子孽
子𤣥以簒誅
　　　盡忠王室
桓冲性儉素其妻嘗進新衣冲怒促持去復進之曰衣
不經新何縁得故冲乃笑而服之　　孝武朝為荆州刺
史代温居任盡忠王室　　三子　嗣　脩　謙　　兄豁六
子石虎石秀石民石生石綏石康俱知名　　嗣之子𦙍
有清操位至中書令
　　　胡床三弄
桓伊字叔夏小字野王善音樂江左第一初與王子猷
不相識偶相遇為之據胡床三弄笛而去不交一言
帝召伊飲謝安侍坐命伊吹笛安泣下沾衿乃越席就
之捋其鬚曰使君於此不凡　太元中以淮淝功封永
脩縣侯
　　　止瘧
桓石䖍小字鎮惡有文武器幹從桓温入闗威震敵人
時有病瘧者謂桓石䖍来以怖之多愈　為豫州刺史
　　　復辟元勲
桓彥範字士則同張柬之定䇿安唐　中宗復辟為侍
中封譙國公後封王是為五王　諡忠烈
　　　女徳婚姻
　　　　挽鹿車
桓氏字少君鮑宣嘗就少君之父學父奇其清苦以女
妻之資送甚厚宣曰少君生富驕習美飾吾貧賤也不
敢當禮少君曰大人以先生修徳守約故使賤妾侍巾
櫛奉承君子唯命是從宣曰能如是吾志也少君乃更
著短衣與宣共挽鹿車持甕出汲修行婦道鄉里賢之
　　　　義嫠
桓鸞之女適劉長卿夫死兒夭乃刑其耳自誓沛相王
吉奏聞髙行顯其門閭號行義桓嫠鄉里有祀必膰焉
　　　　女乗龍
桓叔元郁之子也明經篤行二女適孫雋及李元禮時
人謂其二女俱乗龍言得婿如龍也
　　盤桓
　安(商音/)　(武威/)
　　　玉舄
安期生琅琊人賣藥海邊秦王請見與語三日夜賜金
璧萬數出阜鄉亭皆置之而去留書以赤玉舄一兩為
報曰後千嵗求我於蓬莱山下　廣州有菖蒲澗安期
所餌也郭祥正詩云菖蒲澗中生九節流水遂作菖蒲
香安期服之已仙去謾說兩舄留秦皇
　　　剖心
安金藏在大常工籍武后時或有誣睿宗反者金藏大
呼曰請割心以明皇嗣不反引刀劃腹腸出被地而仆
詔停獄　母喪葬南闕口泉忽湧流李冬有花詔鑱其
名於泰華二山碑以為榮
　　　讀奏上前
安重誨驍果善騎射唐明宗朝拜相上目不知書每四
方奏事皆令讀之弟重榮仕石晉為節度使常佩玉魚
　　　平心奉詔
安燾字厚卿宋嘉祐中劉輝榜為探花試堯舜性仁賦
歴仕提刑時朝廷方行新法或迎合求進或異趍為髙
燾平心奉詔數有陳論
　　　放浪山水
安昌期宋皇祐中舉進士調横州永定尉去官不仕放
浪山水間治平中攜一童至清逺峽山寺遊和光洞數
日不返僧疑為虎所食求之洞前石壁有詩云蕙帳将
辭去猿猱不忍啼琴書自為樂朋友孰相攜丹竈非吾
樂青雲别有梯峽山予暫隠人莫擬夷齊
　安惇字處厚以上舍釋褐元符中為御史中丞
　安堯臣上書論童貫以宦寺専命交結權臣
　　　女徳
　安法興王母侍女也　安欎嬪仙女也
　　居安　槐安　偷安　竹報平安
　潘(羽音食滎陽潘畢公之子/季孫  采於  因氏焉)
　　　貫札
潘黨字叔黨楚大夫與養由基蹲甲而射貫七札(成十/六)
　　　花縣
潘岳字安仁鄉邑號為竒童才名冠世為衆所病棲遲
十年出為河陽令滿縣種桃李花　美姿容少時挾琴
彈出洛陽道婦人皆投之以果滿車而歸　藻思如江
濯錦綺而増絢　文苑羽儀詩人龜鑑　晉惠朝為黄
門侍郎
　　　金谷友
潘岳與石崇謟事賈謐毎候其出望塵而拜　謐開閣
延賢金谷園二十四友岳為之首次石崇左思陸機陸
雲郭彰劉琨歐陽建杜斌王粹鄒頴崔基劉瓌周恢陳
䀭劉訥繆徵摯虞諸葛詮和郁牽秀許猛劉與杜育並
附㑹于謐
　　　板輿奉親
潘岳仕途不達作閒居賦以見志畧曰凜秋暑退熈春
寒往微雨新晴六合清朗太夫人御板輿升輕軒昆弟
斑白兒童稚齒夀觴舉慈顔和浮盃樂飲絲竹駢羅頓
筵起舞就席髙歌人生安樂孰知其他從子尼有清才
為中書令
　　　逍遥谷
潘思正居逍遥谷唐髙宗幸東都召問所須對曰茂松
清泉臣所須也詔即其居作崇唐觀年九十餘卒諡體
𤣥先生
　　　遊山寺
潘孟陽登博學宏詞科唐元和初除鹽鐵轉運副使詔
馳驛視江淮財賦并察諸路治否孟陽所至會賔客留
連娼樂名譽大損　後鄭敬宣諭江淮帝戒之曰勿效
潘孟陽殫財酣飲遊山寺而已
　　　劔術
潘扆自稱野客善劔術海州刺史鄭匡國求學焉扆乃
探懐出二錫丸俄出􁁿如虹旋遶匡國頭上有聲錚然
匡國懼汗下如雨扆乃收之
　　　八賢
潘美字仲旬事趙祖平嶺南又與曹彬同下江南以功
拜宣徽北院使　諡武惠　廣州八賢堂　潘美　向
敏中　余靖　魏瓘　陳世卿　郡曄　陳從易　張
頡
　　　催租敗興
潘大臨字邠老唐太僕卿季荀之後宋元豐中寓居齊
安得句法於東坡與徐師川友善山谷嘗稱之曰天下
奇材也　謝無逸嘗問有新詩否曰秋来景物件件是
佳句昨日得句云滿城風雨近重陽忽催租人至遂敗
意只此一句奉寄
　　　逍遥子
潘閬自號逍遥子宋初人作苦吟詩云髮任莖莖白詩
須字字精貧居云長喜詩無病不憂家更貧　坐盧多
遜黨得罪匿舒州潜山寺為行者又入中條山初與許
洞錢易為友狂放不羈至是許洞贈之詩云潘逍遥平
生志氣如天髙仰天大笑無所懼天公慎爾口呶呶(云云/)
中條山神鎮長在驅雷逐電依前趕出這老怪
　　　墨仙
潘谷宋元豐間人精墨法山谷嘗以錦囊貯其墨半丸
後飲酒三日發狂浪走赴井死人下視之趺坐井中手
尚持數珠也坡詩云一朝入海尋李白空看人間畫墨
仙
　　　女徳婚姻
　　　　知人之明
潘孟陽母劉晏女也問坐末緑衣少年何人曰此人全
别必是貴人乃杜黄裳也
　　　　蓮步
潘妃小字玉奴齊東昬妃也鑿金蓮花於地令妃行其
上曰步步生金蓮花齊亡王茂清欲妻之玉奴守節而
死
　　　　潘楊之睦
楊經字仲武潘之世親也潘岳誄文云藉三葉世親之
恩子之姑余之伉儷潘楊之睦有自來矣
　鄭曄娶長樂潘氏生六子俱賢
　韋固議潘昉女不成
　檀(徵音/)　(瑕丘/)
　　　照千里
檀子者齊人也威王言吾臣有檀子等四人将照千里
豈特如魏王徑寸之珠照十二乗哉
　　　八及
檀敷字文有漢黨人八及之一也立精舎教授常數百
人後舉方正遷議
　　　唱籌量沙
檀道濟宋武顧命元臣元嘉中伐魏糧盡夜唱籌量沙
平明魏軍見之不敢逼　妻向氏嘗戒之曰髙世之勲
道家所忌後果為朝廷所疑見收憤怒目光如炬脫幘
投地曰壞汝萬里長城　位司空　兄韶　子臻臻子
珪
　　　蟬腹
檀珪字伯玉王僧䖍以為參軍求禄不得與書曰蟬腹
龜腸為日已久餓彪能嚇人遽與肉餓麟不噬誰為落
毛乃以為安成郡丞
　檀翥字鳳翔志能清介之士仕北魏為中書舍人
　檀敷禮黄山谷在荆州有帖與之覔硯山
　　紫檀　樹檀
　欒(徵音采西河以晉靖侯/孫食  於欒  邑為氏)
　　　輸力王室
欒書晉大夫成公二年伐齊而歸公勞之對曰士用命
也書何力之有焉成十六年晉鄢陵之捷欒鍼掀公出
於淖　襄二十一年晉逐欒盈盈過周辭曰昔陪臣書
輸力王室王施惠焉
　　　欒公社
欒布初為梁大夫梁王彭越誅布獨祠而哭之髙祖義
之拜都尉景帝時吳楚反布以功封鄃侯燕齊之間皆
為立社號欒公社
　　　立學
欒巴字叔元漢桓帝朝四遷桂陽太守定婚姻喪紀之
禮興立學校有道術能役鬼神帝嘗正旦大㑹羣臣巴
忽含酒西噀云救蜀火災遣使往驗果云是日火有雨
從東北来火息有酒氣(仙/傳)拜尚書　陽嘉八使
　　圑欒
　干(角音/)　(河内/)
　　　著晉記
干寶字令升博覽書紀以才器召為著作郎著晉紀二
十巻直而能婉咸稱良史　作搜神記三十巻以示劉
惔惔曰卿可謂鬼之董狐　仕晉為始安太守
　　　夫妻得仙
干大本姓許旌陽族也得仙道改姓干夫妻偕隠西山
下大詩云自從明府升仙後出入塵寰直至今不是戴
名混時俗賣柴沽酒貴無心妻詩云醉舞狂歌踏落花
緑羅裙帶有丹砂往来城市賣生藥那介西山是我家
　　斯干　長干　江干
　蘭(宫音以中山字鄭穆公/支孫  王父  為氏)
　漢有蘭廣為武陵太守
　蘭欽有謀畧武勇進號智勇将軍為衢州刺史有恵
　政甚得百姓心
　官(商音/)　(東陽/)
官鑑宋人朱文公石鼓書院記云蘇侯詡官侯鑑皆齎
金幣割公田以佐其役
　乾(角音/)
乾思彥性倜儻賀遂亮贈以詩云志氣百年内平生一
寸心欲交天下士未面已虚襟
二十七山
　山(商音為河内俗周山師之官掌山林/以官  氏風  通云古烈山氏之後)
　　　璞玉渾金
山濤字巨源器量不羣與阮籍為竹林之友　晉武朝
為吏部尚書典選十餘年甄拔人物各為題目而奏之
時稱山公啟事　王戎目之為璞玉渾金人莫知其器
　子簡
　　　髙陽池
山簡字季倫晉永嘉初出為征南将軍鎮襄陽毎出嬉
遊多之習氏池上置酒輒醉名之曰髙陽池時有童兒
歌曰山公出何許往至髙陽池日夕倒載歸酩酊無所
知時時能騎馬倒著白接䍦舉鞭問葛強何如并州兒
　　　侍宴歌詩
山惲侍唐中宗宴惟誦鹿鳴蟋蟀二章上嘉其直賜服
一稱
　　　紫陽真人
山𤣥卿名不傳世唐時有夢人遺新宫銘者畧曰新宫
宏宏崇軒䡾䡾末云紫陽真人山𤣥卿撰
　　　女妻權門
衛玠妻亡山簡曰戴良嫁女惟賢是與況衛氏權門貴
户乎以女妻之
　山遐濤之孫為東陽太守為政嚴猛郡境肅然
　　龍山　天山　力抜山　泣牛山
　顔(商音而魯國又出琅琊本伯禽支庶食采於顔邑/者因  聚族  武公字曰顔故公羊傳稱顔公後)
　　(遂為/氏)
　　　簞瓢樂道
顔回字子淵有郭外之田五十畆足以給饘粥郭内之
田十畆足以給絲麻鼓琴足以自娛學夫子之道足以
自樂也贈兖國公
顔蠋戰國時人有處窮方其藥有四味一曰無事以當
貴二曰早寢以當富三曰安步以當車四曰晚食以當
肉東坡云若此可謂巧於處窮矣
　　　三葉不遇
顔駟龎眉皓髮為郎漢武輦過郎署問何其老也駟曰
文帝好文臣好武景帝好美臣貌醜陛下好少臣已老
是以三葉不遇上拜為都尉
　　　脩已守道
顔含字𢎞都有操行郭璞過含欲為之筮含曰年在天
位在人脩已而天不與者命也平道而人不知者性也
自有性命無勞蓍龜　晉成帝朝為侍中加光禄大夫
　　　顔彪
顔延之字延年文章冠絶當世與謝莊齊名鮑照曰謝
五言如初發芙蓉公詩如鋪錦繡亦雕繢滿眼江左稱
顔謝宋文帝嘗召之不見但酒店酣歌了不應對他日
醉醒乃見問諸子才能對曰竣得臣筆測得臣文㚟得
臣義曜得臣酒何尚之曰誰得卿狂曰其狂不可及
性𥚹激直言無忌避論者謂之顔彪　　孝武加金紫光
禄大夫
　　　考定五經
顔師古字籕性簡峭視輩行傲然　　初為秘書監太宗
命考定五經多所釐正又注班固漢書上之時人謂杜征
南顔秘書為丘明孟堅忠臣　　撰五禮成進爵為子
　　　御史雨
顔真卿字清臣唐開元中遷監察御史使河隴時五原
有寃獄久不決天旱真卿辨獄而雨郡人呼為御史雨
　　　　嚴霜烈日
真卿為平原太守禄山反公獨倡義討之元宗嘆曰河
北二十四郡無一忠臣邪及聞真卿討賊曰朕不識真
卿何如人所為乃如此　　四朝元老忠直孝友羽儀王
室史賛云雖千五百嵗其英烈言言如嚴霜烈日可畏
而仰哉詩評云千五百年如烈日二十四郡惟一人朝
衣視坎趍前死羽服行山即此身　位太師封魯郡公
　諡文忠
　　　碧霞丹
真卿出使希烈親族餞之公曰吾少遇陶八八道士授
刀圭碧霞丹曰八十有厄即服之他日待我於羅浮山
後希烈殺之瘞於城南家人啟棺面如生遍身金色後
有商人至羅浮山見二道圍棋曰奉寄一書至北山顔
家子孫得書大驚曰此先太師親翰也書法蠶頭馬尾
真得仙矣兄春卿子頵　碩　從兄杲卿
　　　罵賊
顔杲卿天寶末為常山太守禄山反城陷被執罵賊為
臊羯狗賊鈎斷其舌杲卿含胡而絶　子泉明有孝節
　　　寒畯
顔標寒畯士也唐咸通中鄭薰主文錯認為魯公之後
以為狀元無名子嘲之云主司頭腦太冬烘錯認顔標
作魯公
　顔闔得道之人守陋閭魯君遣使致幣闔不答
　魯顔息侵齊射人中眉退曰我無勇吾志其目也
　顔竣字子遜宋武帝藩舊専斷衆務及即位加中書令
　顔相時為瀛洲學士　次弟勤禮亦為𢎞文館學士
　　兄師古
　顔楊庭表　師古所撰匡繆正俗八篇
　　　女徳婚姻
　　　　從父所制
顔氏有三女叔梁紇求婚父問曰陬大夫父祖為士武
力絶倫誰能事之小女徵在曰從父所制父曰即汝能
矣遂以歸紇生仲尼
　　　　不答拜
王渾娶顔氏交拜之夕不答拜謂顔為妾顔氏恥之
　　承顔　花顔　解顔　鑄顔
　班(徵音虎扶風子楚若敖孫令尹子文為虎所乳楚/人謂  班其  因名鬬班秦滅楚遷之晉代之間)
　　(因氏/焉)
　　　神明
班伯漢元成間為定襄太守郡中稱為神明入為侍中
　　　貴老莊
班嗣修儒學尤貴老莊桓生借其書嗣報曰若莊子者
絶聖棄智修生保真漁釣於一壑栖遲於一丘不絆聖
人之網不齅驕君之餌今子既繫攣於世教何用大道
為
　　　王命論
班彪字叔皮才髙而好述作専心史籍敷文華緯以國
典值漢光中興之初隗囂竊據彪著王命論以諷之囂
不悟彪乃避地河西　子固
　　　著漢書
班固字孟堅漢永平中為郎典校秘書専以著述為業
　章帝時與賈逵等入講白虎觀南宫雲臺　著典引
賔戲銘頌詩賦文記凡四十二篇　著西漢書　後坐
為竇憲客死獄中　弟超
　　　萬里侯
班超字仲升有大志不修小節傭書養母投茟歎曰大
丈夫當立功異域以取封侯安能久事筆硯間乎左右
笑之超曰小子安知壯士之志哉　有相者曰虎頭燕
頷飛而食肉萬里侯相也　明章兩朝出征西域安集
五十餘國封定逺侯　和帝朝久在絶域年老思土上
書曰臣不敢望到酒泉郡但願生入玉門闗乃召還
子勇有父風
　　　登仙
班景倩開元中自揚州採訪使入為大理少卿過大梁
刺史倪若水望其行塵久之反謂官屬曰班生此行何
異登仙
　班斿博學舉賢良擢諫議大夫與劉何校書　子嗣
　　兄伯
　斿弟稚方直自守哀帝出為廣平相　子彪
　班肅貞元中髙郢知貢舉擢肅第一栁子有送歸序
　　　女徳婚姻
　　　　怨歌行
班婕妤班況之女班伯之妹漢成帝朝為婕妤後希見
寵幸乃作怨歌行託扇自況
　　　　女誡
班昭彪女也適曹世叔號曰大家作女誡七章　兄固
著漢書未就而死詔昭踵而成之
　　春班　筍班　仙班
　關(商音周隴西為夏大夫闗龍逢之後/一云  尹喜  闗尹其後以官為氏)
　　　萬人敵
闗羽字雲長事蜀先主收江南諸郡拜前将軍假節鉞
威震華夏孔明答之書云馬超兼資文武猶未及髯之
絶倫逸羣也羽美髯故云　為世虎臣稱萬人敵　報
効曹公有國士之風　二子平　興
　　　談易
闗朗字子明北魏人太和末王虬穆公封晉陽朗為公
府記室與談易虬曰天下奇才也　文中子有闗朗篇
　　　盲宰相
闗播字務先盧杞薦以為相時李希烈叛播以李元平
知汝州為希烈縳去罵曰盲宰相以汝當我何相輕也
　　　女徳
闗圖有妹能文每語人曰自是一進士恨不櫛耳　適
鹺客之子常修修畧曉文墨闗氏與習讀數年咸通中
登第
　　陽闗　藍闗　斬闗
　環(羽音東闕守/為江  太)　(楚環泉之後紀漢環茂/晉環濟撰吳  三十巻)
環中宋紹興中為秘書丞嘗進春秋表沈與求奏之不
當先魯後周上曰為人臣而不知尊主之義豈可置之
三館
　
　
　氏族大全卷五
欽定四庫全書
　氏族大全巻六
一先
　田(徵音仲鴈門以陳厲公子名完/諡敬  仕齊  陳字為田氏)
　　　貧賤驕人
田子方魏文侯以為師文侯之子擊遇於道下車伏謁
子方不為禮擊問曰貧賤者驕人乎富貴者驕人乎曰
亦貧賤者驕人耳(史/記)
　　　食客三千
田文號孟嘗君父嬰號靖郭君齊威王公子也相齊十
一年有子四十餘人文賤妾子也以五月五日生長而
豪俠招致天下賢士食客常數千人
　　　黄金横帶
田單多智習兵仕齊守即墨用火牛之䇿大破燕軍復
齊七十餘城襄王封為安平君　攻狄不下問於魯仲
連對曰将軍之在即墨坐則織簣立則杖插有死之心
無生之氣今将軍西有淄上之娛東有夜邑之奉黄金
横帶而騁乎淄澠之間有生之樂無死之心單厲氣巡
城明日乃下
　　　司馬兵法
田穰苴田完之苗裔也齊景公以為将曰将受命之日
則忘其家臨軍約束則忘其親援枹鼔之則忘其身
齊威王使大夫追論司馬兵法附穰苴於其中號曰司
馬穰苴兵法
　　　學黄老術
田叔學黄老術事趙王張敖為郎中敖得罪叔隨之至
長安事白髙祖召與語漢廷臣無出其右者拜漢中守
後為魯相　少子仁
　　　一言寤意
田千秋訟戾太子寃拜大鴻臚一言寤意旬月取宰相
封富民侯
　　　推轂
田蚡漢景王皇后母弟也好儒術學盤盂諸書(孔甲有/盤盂二)
(十六/篇)武帝即位蚡以肺腑為相推轂趙綰王臧等所言
皆聴封武安侯
　　　荆株復茂
田眞兄弟三人堂前有紫荆一株茂甚共議破之為三
未幾枯死兄弟曰木同株因分析而憔悴况人兄弟孔
懷而可離乎相感復合荆亦復茂
　　　泉石膏肓
田游岩隱大白山後入箕山居許由祠旁自謂為東隣
唐髙宗幸嵩山親至其門田野服出拜曰臣所謂泉石
膏肓烟霞痼疾者召至京師拜崇文館學士　宅居奉
天宫左天子自書榜其門曰隱士田游岩宅　與韓法
昭宋之問為方外友云
　　　三世金吾
田仁㑹仕唐為平州刺史嵗旱自暴祈雨雨大至民歌
曰父母育我兮田使君挺精誠兮上天聞中田致雨兮
山出雲倉廩充實兮禮義申君常在兮不患貧　遷右
金吾子歸道歸道子賔延三世並為金吾将軍
　　　聚書萬卷
田𢎞正初名興性忠孝好功名起樓聚書至萬餘卷
唐憲宗時為魏博節度使來朝上燕見麟徳殿眷勞殊
等進侍中　子布平蔡凡十八戰有功授御史中丞為
河陽節度使𢎞正徙成徳軍節度使父子同日拜命當
時榮之
　　　御覽三十卷
田錫字表聖宋眞宗至道中擢知制誥召對上御覽三
十卷御屏風五卷詔褒之　上嘗目之曰朕之汲黯也
　　　照天蠟燭
田况字元均治蜀人不忍欺號之曰照天蠟燭言聴㫁
明也天下顒顒望以為宰相致太平　宋嘉祐中拜樞
使
　田何受易於孫虞虞以傳丁寛寛以傳田王孫王孫
　以傳施仇孟喜等漢言易者本之田何
　田延年字子賔宣帝之立延年以決疑定策封陽城
　侯
　田鳯字季宗為郎靈帝過其署曰堂堂乎張京兆田郎
　田神功折節謙損唐大厯中為右僕射
　　　婚姻
田敬仲完懿氏卜妻之曰吉是謂鳯凰于飛
田豹晉人因令狐䇿求郡人張公徵女氷泮成婚
　　藍田　原田　桑田　負郭田
　錢(徵音孚彭城錢顓帝曽孫陸終生彭/祖孫  為周  府上士因官為氏)
　　　詩中首選
錢起晩唐人少時寓驛舍聞人吟二句云曲終人不見
江上數峯青後十年就進士試試湘靈皷瑟詩起詩既
成思結句未得忽憶初年所聞驛舍二句以結之試官
李暐曰神句也遂中首選官至翰林學士　錢翊起之
諸孫工詩有雪晴早朝詩云紫微晴雪帶恩光遶仗偏
隨鴛鷺行長信月留寜避曉宜春花滿不飛香錢起詩
多佳篇後五卷多翊所作
　　　衣錦城
錢鏐字具羙世居杭州唐昭宗時為鎮海軍節度使改
鏐所居為衣錦城宴故老山林皆衣以錦幼年常與羣
兒戲里中大木下署其木曰衣錦将軍　梁太祖賜之
玉帶一匣打毬御馬十匹唐莊宗賜之玉冊金印故東
坡表忠觀碑有金劵玉冊虎符龍節之説卒諡武肅王
　子元瓘瓘子俶趙大祖時來朝賜劍履上殿詔書不
名太宗時復來朝留為大師中書令四十年　俶七子
　惟濬　惟治　惟渲　惟灝　惟溍　惟演　惟濟
　　　楊劉齊名
錢惟演字師聖幼有俊才父俶使賦逺山詩云髙為天
一柱秀作海三峯俶深器之嘗自謂人以不得於黄紙
後書名為恨　文學與楊億劉筠齊名家聚書侔於秘
府　宋咸平中除知制誥翰林學士尋知樞密諡文僖
公　子暄暄子景臻　景臻子忱自俶至忱四世節度
　　　父子兄弟建節
錢景臻官至少師子忱亦至少師宋朝父子建節者十
三家景臻父子其一也兄弟建節者七家錢忱錢愐其
一也
　　　嗜蟹
錢昆字裕之倧之子隨俶歸朝有文集十卷性嗜蟹求
補外郡曰但得有蟹無監州處足矣官至秘書監
　　　父子制科
錢易昆之弟十七舉進士御試三題日中皆就俊邁過
人為文章數千言頃刻可就蘇易簡曰錢易李白才也
　宋眞宗朝為翰林學士章聖嘗圖山水扇命易作詩
末云好開今日太平基萬里山河歸掌握上喜之　二
子彦逺　明逸　父子俱登制科
　　　急流勇退
錢若水字淡成河南人十嵗能屬文入華山陳摶一見
以為有仙風道骨請麻衣道者相之以火著畫灰作做
不得三字徐曰急流中勇退人也　宋眞宗曰錢若水
儒臣中知兵者也　位至樞副年未四十致仕諡宣靖
　　　安定門人
宋神宗問大臣今安定門人在朝為誰對曰錢藻之淵
篤孫覺之純明范純仁之直溫錢公輔之簡諒
　　　女徳婚姻
　　　　燕洞宫
錢妙眞二姊妹依陶隱居誦黄庭經積功修行三十年
至梁普通二年道成入洞唐天寳七年奉勅建宫名燕
洞宫即茅山燕洞也至今有紫菖蒲碧桃在焉其姊披
白鍊衣先入洞妹後至洞已扄矣宋淳化五年夏侯嘉
貞與道士五人往投龍是夜雷霆其洞復開一吏深入
遇道士與林檎一枚食之絶粒田霖題詩云燕口龍泓
氣象清錢眞此處有遺靈仙兄去後師猶在女弟來時
户已扄雲片尚如披白鍊泉聲長似誦黄庭碧桃花發
菖蒲紫留與人間作畫屏
　　　　得佳婿
錢供奉俶之近屬栁開知潤州謁供奉見壁間畫一婦
人甚美錢曰女弟笄矣栁喜曰願求為繼室遂强委禽
錢走价白父父面奏栁開刦娶臣女仁宗曰栁開奇傑
之士卿家可謂得佳婿矣朕為卿媒可乎錢拜謝而出
　錢惟演之姑適劉氏　子娶丁謂之女
　　仗頭錢　食萬錢　擲金錢
　邊(徵音後隴西父宋平公子/邊之  以王  字為氏)
邊韶字孝先敎授常百餘人弟子或嘲之曰邊孝先腹
便便懶讀書但欲眠韶應之曰邊為姓孝為字腹便便
五經笥但欲眠思經事寐與周公通夢静與孔子同意
師而可嘲出何典記　漢桓帝徵為大中大夫
　　　顔冉之亞
邊讓字文禮善屬文作章華賦多艶麗之詞而終之以
正亦如相如之諷也蔡邕薦於何進曰生唐虞則元愷
之次值仲尼則顔冉之亞孔融亦薦其有俊逸才　為
九江太守
　　　邊羅漢
邊鎬初生父母夢謝靈運來故小名康樂南唐主用之
克湘潭號邊羅漢
　　　二十四氣
邊肅有文行宋眞宗景徳元年宻采羣臣有聞望者得
二十四人召對崇政殿置於臺省館閣　鞠仲謀　郝
太冲　邊肅　朱恊　李𤣥　馬京　何亮　衛太素
　陳昭度　崔端　趙湘　姜嶼　滕涉　曹廣　周
綘　謝濤　髙謹微　張若谷　皇甫選　陸𤣥圭
李奉天　崔遵度　陳越　(闕/)　比唐修文館學士好
事者號為二十四氣
　權(徵音之天水緡顓帝之孫封楚楚/若敖  孫鬭  尹權因以為氏)
　　　明經
權㑹南齊人少受鄭易詩書二禮文義該洽諸儒所推
　　　智畧
權景宣字暉逺曉兵權有智畧除南陽守立碑頌徳總
戍著克敵之功布政垂稱職之譽有國之良翰歟(北/史)
　　　五州刺史
權懷恩唐髙宗時為萬年令賞罰明信時語曰寜飲三
斗塵毋逢權懷恩厯五州刺史威名赫然
　　　縉紳羽儀
權徳輿字載之四嵗能詩唐徳宗朝知制誥在西掖八
年風流醖藉為縉紳羽儀結廬江南蓬蒿晏如每遇一
勝境得一佳句怡然獨笑如獲貴仕元和中同平章事
父臯字子由在禄山幕府度其必反逸去上召拜為起
居舍人不就名入卓行傳子璩監察御史
　　　名家駒
權邦彦字朝美七嵗能讀毛詩十三入郡庠頭角嶄然
父竒之曰眞名家駒一日千里也　宋紹興中獻十議
以圖中興時為兵部尚書簽書事　楊誠齋贊云補天
重光扶日再中
　權萬紀大宗朝為治書侍御史因奏鑿山冶銀被黜
　　　婚姻
　權徳輿夫人崔造之女也　徳輿奇獨孤郁之才以
　女妻之憲宗曰徳輿乃有佳婿
　權臯之妹妻福昌尉仲謩後能脱臯禄山之難
　燕(羽音燕始興以召公奭/封於  其後  國為氏)
　　　定樂
燕肅字穆之仁宗朝考定雅樂巧思創物造指南車作
蓮花漏世服其精擢龍圖待制
　　　文武兼資
燕達字逢辰善騎射以材武選𨽻親衛宋神宗嘗問之
曰用兵愛克厥威乎曰威非不用也以愛為先上嘉之
官至武康軍節度使
　燕伋孔門弟子贈漁陽伯進汧源侯
　燕倉漢功臣也封宜城侯
　燕鳯慱綜經史明習隂陽䜟緯　魏道武朝為尚書
　　士趍燕
　牽(角音/)
　　　武功
牽招字子經魏文帝朝拜右中郎将　次子𢎞猛毅有
父風隨鄧艾伐蜀有功拜振威䕶軍在綿州築臺為京
觀以彰武功
　　　金谷友
牽秀字成叔晉人博辯有文才弱冠得美名補新安令
金谷二十四友秀其一也(見潘/岳)
　　餼牽　錦纜牽
　全(商音/京兆)
　　　棄官
全柔錢唐人漢靈帝時舉孝亷補尚書右丞值董卓亂
棄官而歸　子琮
　　　好施
全琮字子瑾父使運米數千斛到吳市易琮散用空船
還曰所利非急而士大夫方有倒懸之急故振贍之
龎統曰卿好施慕名有似汝南樊子昭亦一時之佳也
　仕吳為綏南将軍封錢塘侯　子懌降魏
　　　三人方伯
全景文與沈攸之孫超之微時同出東都引船過津有
一人相之曰三人皆當為方伯茍有不驗相書誤耳後
果然俱仕于宋(南/史)
　　　易學
全綬字𢎞立錢塘人受易學得精微通老莊言𤣥者皆
推之(北/史)
　　萬全　圖全　神全
　連(徵音連上黨後齊/大夫  稱之)
　　　瓜戍
齊連稱父𬋩至父戍葵丘瓜時而往及瓜而代莊八年
　　　羽衣得道
連久道字可久江湖得道之士年十二能詩父攜見熊
曲肱賦漁父詞云蘆花輕泛微瀾蓬牕獨自清閒一覺
遊仙好夢任他竹冷松寒曲肱亦贈以詩且曰此子富
貴中留不住後果為羽衣得道往來西山
　　　四賢
連舜賔徐州人嵗饑出榖萬石損價糶之惠及鄰邑歐
公表其墓　二子庶庠相繼登第初從學於二宋故徳
安府有四賢堂張文潛為之記
　　少連　仲連　惠連
　宣(徵音之始平諡魯大夫/宣伯  後以  為姓)
　　　三獨坐
宣秉字巨公漢建武初拜御史中丞𨽻司𨽻校尉尚書
令㑹同並專席而坐京師號三獨坐性儉約常布衣蔬
食帝幸其舍見而嘆曰楚國二龔不如雲陽宣巨公即
賜布帛帳帷什物所得禄俸輒散親族家無儋石之儲
　　董宣　節宣
　延(羽音/)
　　　王佐才
延篤字叔堅博通經傳漢桓帝拜為議郎與朱穆等共
著作東觀　李文徳曰叔堅有王佐才奈何屈千里之
足乎欲引進之篤固辭　為京兆尹政用寛仁先是邊
鳯為尹亦有能名三輔為之語曰前有趙張後有邊延
卒郷里圖其形於屈原廟
　　招延　綿延　遷延
　堅(角音/)
堅鐔字子伋光武討河北召見拜偏将軍每戰輒先當
矢石以功封合肥侯　繪形雲臺
　　攻堅　被堅　氷堅
　先(商音/)
先軫晉大夫文公城濮之戰軫謀居多後入狄師死之
狄人歸其元面如生　子且居晉襄公以三命命将中
軍　是為霍伯父為蒲城伯先蔑先克先縠皆其後也
　　争先　著鞭先
三蕭
　蕭(角音孫河南蕭宋微子之/後支  封於  因邑命氏)
　　　功第一
蕭何起秦刀筆吏後佐漢祖成帝業功第一封鄼侯食
邑八千户為丞相
　　　儒宗
蕭望之字長倩漢地節中上疏言事帝曰此東海蕭生
耶擢平原太守雅意本朝上疏自陳徵入守少府　宣
帝察其明經持重材任宰相後受遺詔領尚書事　圖
形麟閣　八子最貴顯者三人　育　咸　由
　　　松石間意
蕭思話從宋文帝登鍾山使於石上彈琴賜以銀鐘酒
賞其有松石間意厯十二州牧　子惠開　惠休　惠
明
　　　文酒賞㑹
蕭介有器識與族兄琛洽及弟淑等為文酒賞㑹宋武
帝延後進二十餘人置酒賦詩介染翰成文文不加㸃
臧盾以詩不成罰酒一斗盾飲盡言笑自若帝曰蕭介
之文臧盾之飲皆即席之美也仕齊為尚書　子叔佐
叔休
　　　宗老
蕭琛字彦瑜梁武帝以為御史中丞嘗與御宴上以棗
投琛琛取栗擲上中面曰陛下投臣以赤心臣敢不報
以戰栗　上呼之為宗老
　　　結蘭援桂
蕭大圜字仁顯梁武帝第二十子封晉熈郡王　嘗曰
知止知足蕭然無慮北山之北棄絶人間南山之南超
踰世網近瞻霞霧逺睇風雲藉翠草以蔭長松結幽蘭
而援芳桂沽酪牧羊協潘生之志畜雞種黍應莊叟之
言有朋自逺商確古今田畯相過劇談稼穡
　　　紫標黄榜
蕭宏字宣達梁武帝苐六子性愛錢百萬一聚黄榜標
之千萬一庫懸以紫標豫章王綜為作錢愚論
　　　五行俱下
蕭綂字徳施小字維摩梁昭明太子也讀書五行俱下
五嵗讀五經　註文選三十卷　註陶詩年三十一卒
　　　良瑾
蕭道度齊髙祖兄也始兄弟俱受學於雷次宗父問二
子學業次宗曰其兄外明其弟内潤皆良瑾也　子鈞
　　　巾箱五經
蕭鈞嘗手自細書五經一卷置巾箱中名巾箱五經
愛㑹稽山水曰身處朱門情遊江海形入紫闥意在青
雲
　　　蕭齋
蕭子雲字景喬善草𨽻嘗飛白大書蕭字季約得之結
一亭扁為蕭齋　玉笥山有羣玉峯九仙臺金牛坡白
龍岩棲霞谷山中有蕭子雲宅　仕梁為國子祭酒
　　　疾風勁草
蕭瑀後梁明帝子好經術歸唐封宋國公　髙祖嘗引
升御榻呼為蕭郎太宗以其武徳之季有讜言賜以詩
云疾風知勁草板蕩識誠臣　拜太子太保同三品
　　　八葉宰相
蕭嵩唐開元中與韓休並相荆州進柑帝以紫帕羅包
賜之　本傳贊云蕭梁興江左有功在民餘祉及後裔
自瑀至遘凡八葉宰相名徳相望與唐興衰古未有也
　瑀(太宗/朝)　嵩(元宗/朝)　華(肅宗/朝)　復(徳宗/朝)　俛(穆宗/朝)
寘(宣宗/朝)　倣(懿宗/朝)　遘(僖宗/朝)
　　　蕭夫子
蕭穎士字茂挺四嵗能屬文觀書一覽即成誦　唐開
元中舉進士對䇿第一　尹徽王桓盧異等執弟子禮
受業號蕭夫子　與李華齊名號蕭李　卒門人共諡
曰文元先生　李華三賢論云吾師事元魯山而友蕭
劉二功曹三賢者賢人之達也　劉謂劉挺卿
　　　江西三瑞
蕭定基字平一宋景祐中為殿中侍御史仁宗嘗
題殿柱云彭齊之文章楊丕之清操蕭定基之政事
為江西三瑞云　三子　汝諧　汝礪　汝器　孫服
　俱及第
　　　曉寒歌
蕭貫少時夢至一宫殿羣女如神仙一人授紙云此衍
波牋煩賦曉寒歌援筆立成云十二嶤闗隱宫緑獸猊
呀酒椒壁馥渴烏涓涓不相續轆轤欲轉霏紅玉百刻
香殘隕蓮燭五龍吐水漫寒漿紅銷佩魚無左璫兩兩
懸足瞻扶桑紅萍半規出波面囘首觚稜九霞絢鳴鞘
逺從天上來大劍髙冠滿前殿仙曰子詩甚有竒語異
日必貴　宋祥符中試天下如置器賦蔡齊榜登第
　蕭育少與朱慱為友長安語曰蕭朱結綬元帝朝為
　相
　蕭文琰與江拱擊鉢立韻
　蕭靈讀烝嘗伏臘為伏獵嚴挺之曰省中有伏獵侍
　郎乎
　　　女徳婚姻
　　　　孝誠感瑞
唐蕭氏女父為撫州長史卒母繼亡蕭氏年十六喪還
貧不能達舟人捨棺去蕭結廬水濵穿壙成墳朝夕有
縞兔馴烏菌芝之祥人髙其行欲求與婚女曰誠能致
二喪還家請事君子於是楊含聘焉及既葬釋服成姻
　　　　死莭
韋雍妻蕭氏因朱克融亂雍被刦妻呼曰願死君前賊
㫁其臂殺雍蕭氏死詔贈蘭陵縣君
　　　　鳯蕭
蕭史風神超邁善吹笙作鳯鳴秦穆公以女弄玉妻之
居十數年有鳯凰止其屋公為作鳯臺夫婦止其上一日
弄玉乘鳯蕭史乘龍升天去秦人為作鳯女祠
　　　　聖世才郎
蕭防南昌人為句容縣簿縣有玉晨觀華陽洞防遊之
俄至一門曰蘂珠殿一人紫袍稱東方大夫為華陽洞
主謂曰公之逺祖蕭史真人命董雙成與汝成婚令梁
玉清引上殿見一女子交拜玉清致辭云華陽玉女聖
世才郎仙凡契合如鳯求凰今夕相偶和鳴鏘鏘夀等
天地慶衍無疆宴終恍如夢覺尋玉晨觀至縣休官入
山
　　　　愛女
蕭咸張禹女婿禹奏帝曰臣一女愛甚於男逺嫁蕭咸
不勝父子私恩願與相近徙為𢎞農太守
　　　　蕭郎
蕭嵩姿兒偉秀娶㑹稽賀晦之女夏榮善相曰蕭郎位
髙年艾一門盡貴後賀氏入覲𤣥宗呼為親家母以嵩
子衡尚新昌公主也
　蕭安以女妻袁筠
　蕭穎士愛李談之以女妻之　談字中庸
　蕭瑒後周人帝欲妻以公主相者言無貴妻之相乃
　止
　　飄蕭　苞蕭
　姚(商音之吳興子舜生於姚墟/故謂  姚虞  孫因以為氏)
　　　試考功
姚平受易於京房漢元帝令房上弟子曉考功課吏者
房上中郎姚平任良願以為刺史試考功法
　　　救時之相
姚崇字元之唐開元中以十事要説天子翌日拜相
崇嘗問齊澣曰余為相何如𬋩晏對曰公可謂救時之
相　贊云崇善應變以成天下之務璟善守法以持天
下之正張説撰神道碑云八柱承天髙明之位列四時
成嵗亭毒之功存　封梁國公諡文獻　三子彛弈异
皆至卿位
　　　詩人
姚合工詩唐元和中調武功尉號姚武功遷監察御史選
唐詩二十三家為極𤣥集閒居詩云日日長門閉鄰家
亦懶過頭風春飲少眼暈夜書多一日㸔除目三年損
道心又聴琴知道性尋藥得詩題冩方多識藥失譜廢
彈琴皆佳句也　為金州守項斯贈詩云官壁題詩遍
衙庭㸔鶴多
　　　象溪子
姚岩傑以詩酒遊江左唐乾符中顔標典鄱陽創鞠場
請岩傑記之標易三字岩傑怒覆碑於地以詩寄標云
為報顔公識我麽我心惟只與天和眼前俗物闗情少
醉後青山入夢多田子莫嫌彈鋏恨甯生休唱飯牛歌
聖朝若有蒼生計也合公車到薜蘿有文集二十卷號
象溪子
　　　旱魚
姚鵠唐人作旱魚詩上苗相公云似龍鱗已足惟是欠
登門日裏腮猶濕泥中目未昏乞鉏防蟻穴望水㵼金
盆他日能為雨先當報此恩
　　　釣魚宴
姚鉉宋淳化中春日苑中釣魚小宴鉉詩先成有花枝
冷濺昭陽雨釣線斜牽太液風之句賜白金百兩時軰
榮之以比奪袍賜花等故事
　　　知遇
姚嗣宗宋慶厯中題詩於驛壁云踏碎賀蘭石掃清西
海塵布衣能辦此可惜作窮人韓魏公見而竒之遂奏
補後知尋州能除虎暴
　　　青城隱士
姚平仲字希晏靖康中為太尉後得道於山中過九十
紫髯委地與譙定為青城隱士
　　　騎牛圖
姚鏞宋南渡後人號雪蓬以功除贑守命工繪其像騎
牛於澗谷之間趙東野題其圖云騎牛無笠又無蓑㫁
壠横岡到處過暖日暄風不常有前村雨暗却如何規
之也未幾果以輕帥臣被劾人服東野之先見
　　　錦江四俊
姚勉字(闕/)　號雪坡瑞陽人宋寳祐中狀元及第廷對
萬言為文章數千言頃刻可就有雪坡集行世　徐太
子舍人與胡仲雲劉元髙黄夢炎號錦江四俊後皆顯
宦
　姚義從學河汾北面受王佐之道
　姚思亷唐瀛洲十八學士中人
　　　女徳婚姻
　　　　守節養親
姚玉京宋倡家女也嫁小吏衛敬瑜溺死玉京守節養
公姑與孤燕為侣以紅縷擊其足玉京死孤燕尋至墳
所悲鳴而死每清風明月裏人見玉京與燕同遊漢水
之間
　　　　三女配三子
唐御史姚生有一子二甥於條山之陽結茅以居冀專
藝學一日有寳馬數百從一夫人與三女至年皆十七
八指以配三子謂曰但百日不泄令君長生位極人臣
三子以昏頑為憂夫人召孔宣父示以六籍周尚父示
以兵法三子得才兼文武家僮告姚姚召三子至神氣
秀發占對閑雅怪問之若不言鞭之具道本末姚館一
碩儒與語曰吾見織女婺女須女三星無光必此降禍
三子遣歸山夫人與三子訣以湯飲之昏頑如故
　　　　擇壻
姚崇姚果毅之子也陳州刺史王當有女集州縣文武
官令袁天綱擇婿天綱曰惟果毅有貴子可嫁之後果
為相
　姚顗字伯真中條山處士司空圖以為竒士以女妻
　之
　姚合以女妻夀昌詩人李頻
　　嫖姚(霍去/病)　飄姚(美/貎)
　銚(銚期/音姚)　漢雲臺二十八将中人　封安成侯
　刁(徵音豎𢎞農後齊/大夫  刁之)
　　　百六掾
刁協好經籍博聞强記久宦中朝諳練舊事　晉元帝
收用賢俊百餘人協與焉時人謂之百六掾　孫逵字
伯通
　　　西崑集
刁衎仕南唐為秘書後歸宋直秘閣與張詠丁謂陳越
晁逈李宗諤薛映李雄劉隲舒雅任隨錢惟濟等十五
人倡和成集命曰西崑酬倡集楊大年為之序云雖榮
於託驥亦愧於續貂　孫景純
　　　藏春塢
刁約字景純宋康定中與歐公同在館閣修禮書後直
史館浩然有山林志掛冠而歸築室潤州號藏春塢日
遊息其中東坡題云年抛造化甄陶外春在先生杖屨
中(云云/)
　刁間齊人逐魚鹽之利起家數千萬
　刁韙字子榮仕東漢為尚書以耆年賜几杖劔履上
　殿
　刁𤣥吳人詐増䜟文云黄旗紫蓋在東南
　　　女徳
刁氏梅聖俞妻也聖俞初受勅修唐書語刁氏曰吾修
書可謂胡孫入布袋刁氏曰君為仕何異鮎魚上竹竿
　晁(角音亦京兆子周景王子王/子朝  作晁  孫因以為氏)
　　　智囊
晁錯學申韓刑名於張恢峭直刻深為太子家令號智
囊漢景帝朝為御史大夫
　　　好學長者
晁逈字明逺宋眞宗稱為好學長者　　知貢舉眞宗賜
詩云必以權衡求實效莫教蓬蓽有遺材　　西崑酬倡
者十五人逈其一也(詳刁/姓)景祐中為翰林學士
　　　一夕草五制
晁宗慤逈之子也宋康定中為翰林學士一夕草将相五
制　父子掌誥
　　　江西詩𣲖
晁冲之字知於后山吕居仁江西詩𣲖圖二十五人冲
之與焉有詩云男兒更老氣如虹短髪何嫌亂似蓬欲
問桃花借顔色未甘着笑向東風
　　　竒士
晁詠之字知道少有異材　東坡為揚州時詠之兄補
之為倅以詠之詩獻坡坡曰有才如此獨不令一識面
乎後謁坡坡挽而上之謂坐客曰此竒士也後舉宏詞
　　　四學士
晁補之字無咎詩有聲陳無已戲之曰聞道新文能入
様相州紅襭鄂州花當時重此二物也　在揚州與東
坡倡和有雞肋集百卷行於世王安國見而竒之　與
黄山谷秦觀張未同遊東坡之門號四學士
　　　揮翰手
晁無斁有李廷珪墨半丸山谷詩云便令脱㡌𬋩城公
小試玉堂揮翰手
　　　古人風
晁元忠能詩山谷答書云未識足下之面而得足下之
詩興趣深逺鬱然類騷又寄以詩云著書蓬蒿底端有
古人風
　晁説之字以道與陳叔易俱隱嵩山
　晁次膺工於詞宣和間充協律郎
　　　婚姻
　晁無咎娶杜純次女與馬希説崔延孫為連襟
　晁􁀙娶吕誨女與鞠承之吳安詩為連襟
　晁無咎以女妻梁頥吉
　橋(角音黄梁國後/喬氏  帝之)
　　　禮學
橋仁從大戴學註禮記四十九篇號橋君學小戴以博
士論石渠授禮記於梁人喬仁楊榮由是有橋楊之學
洪武帝大鴻臚
　　　斗酒隻雞
橋𤣥見曹操而異之操後經𤣥墓祭以斗酒隻雞感其
知己也　漢建寜中為司空遷大尉
　橋庇魯人明易學
　　河橋　午橋　藍橋　鵲橋
　喬(角音有梁國為本作橋/其後  去木  喬者)
　　　神君
喬智明字元達仕晉為隆慮令以徳行著稱號曰神君
　　　仙童
喬順二子隱湘州棲霞谷服飛龍藥二十年不饑魏文
帝詩云西山有仙童不飲亦不食
　　　啖松腴
喬同學道年八十益壯坡詩云結茅松山啖松腴(云云/)
烱然蓮花出泥塗爾來八十胷垂胡上山如飛嗔人扶
　　　瑚璉質
喬叙字禹功為大博知欽州坡詩云喬侯瑚璉質清廟
當薦盥再知施州坡詩愧無負郭田二頃空有載行書
五車
　　　三賢
喬執中以經術教授與孫莘老秦少游齊名號三賢
　　　婚姻
喬公二女皆國色孫䇿納大喬周瑜納小喬䇿曰喬公
二女雖流離得吾二人為婿亦足歡也
　　遷喬　重喬
　譙(曹大夫食采/於譙因氏)
　　　保志全髙
譙𤣥獨行之士漢成帝朝對䇿拜議郎王莾時不仕公
孫述連聘不至賜以毒藥太守自齎書至𤣥廬𤣥嘆曰
保志全髙死亦何恨
　　　涪陵居士
譙定涪州玉溪人自號涪陵居士伊川山谷繼責於涪
深加敬仰涪有四賢樓在北岩乃伊川山谷尹焞譙定
也宋建炎中許翰薦于朝以布衣召行在賜通直郎
　譙周蜀人著述五經解百餘篇　仕晉拜騎都尉
　譙熈周子也抗節玉立不交於世桓溫薦之
　譙秀字元彦李雄據蜀屡召不起服弊衣躬耕野藪
　焦(角音後中山子周武王封神/農之  於焦  孫因氏焉)
　　　易學
焦延夀從孟喜學易授之京房分六十四卦更直日用
事以風雨寒暑為候房尤精延夀常曰得我道以亡身
者京生也　漢元帝朝為三老
　　　蝸廬
焦先自結草廬於河間號蝸牛廬呻吟其中後野火燒
之乃露寢雪中袒卧百餘嵗卒　皇甫謐稱其棄榮味
釋衣裳曠然以天地為棟宇羲皇以來一人而已
　　　飲仙
唐焦遂口吃對客不出一言醉後應答如響飲中八仙
歌云焦遂五斗方卓然髙談雄辯驚四筵
　　　徤人
焦度字文績氣幹弓馬絶倫宋武曰真徤人也(南/史)
　　　狀元焦
焦蹈宋元豐中因禮部貢院火别試蹈為魁好事者詩
云不因南省火安得狀元焦　放榜後六日卒
　　　嚴毅
焦千之字伯强客歐陽公所吕公著見其嚴毅方正延
致之使教諸子希哲等俱成令器(吕氏/家傳)東坡有與求惠
山泉詩云赤泥開方印紫餅截圓玉故人憐我病蒻籠
寄新馥
　　　女徳
焦仲卿妻能詩鄭子敬家藏玉臺後集乃李仲康所選
有曰仲卿死其妻不事二夫庶㡬發乎情止乎禮義
　　沃焦　爨下焦(桐/)　山岳焦(早/)
　苖(羽音皇東陽又楚大夫伯棼之/子賁  奔晉  與之苖因氏焉)
　　　延英召對
苖晉卿字元輔唐天寳初與宋遥為吏侍李林甫委以
銓事分甲乙丙三科　代宗朝攝冢宰日入政事堂聴
入閣不趍上御小延英召對宰相對小延英自晉卿始
　秉政七年練達事體子粲為郎中
　　　兄弟登科
苖愔唐長慶二年登第次弟惲登太和五年第小弟恪
登太和八年第愔為虞部員外郎與修禊㑹(見白/居易)
　　　行本文華
苖蕃少喪父受業於母夫人第進士韓愈為作墓誌銘
有云有行以為本有文以為華為太原府參軍
　　　試館職
苖振宋仁宗朝及第召試館職晏殊曰宜稍溫習振曰
安有三十年老娘而倒䙀孩兒者乎既試果不中(筆/談)
　苖發唐大厯十才子中人
　苖訓為趙太祖軍校知天文見日下黒光摩盪曰天命也
　苖昌裔五代末為司天監相地西洛
　苖舜臣宋天聖中為司天監主簿
　　　婚姻
　苖氏有知人之鑒特選韋臯為婿
　苖氏盧府君夫人也以季女妻韓愈
　苖如蘭女有賢行適盧貽
　　黍苖　揠苖　菊苖
　饒(羽音/平陽)
　　　百鍊竒鋒
饒次守與徐師川胡少汲謝夷李林子仁潘邠老吳君
裕揚信祖吳迪吉㑹飲于賦歸堂可謂一時之盛潘賦詩
云胡子雲中白鶴林甥初發芙蓉吳十九成雅奏饒三
百練竒鋒南州復見髙士東山行起謝公吳生可斥南
郡老夫寜附石崇冠蓋城南髙㑹山隂未掃清風客散
日銜西壁主人不過樽空徐師川云不工遂去一字為
五言至老夫附石崇坐客大笑
　　　江西詩𣲖
饒節字徳操工詩宗山谷與陳無己等二十五人為法
嗣吕居仁作江西傳衣詩𣲖圖
　　　下第詩
饒竦宋熙寜中舉進士下第以詩投荆公云又還垂翅
下青霄歸指臨川去路遥二畆荒田都賣却要錢準備
納青苖
　饒威仕漢為魯隂太守有惠政得吏民心
　　　女徳婚姻
　饒娥字瓊眞父勣醉漁遇風卒起不能舟溺死娥聞
　走哭水上氣盡伏死明日黿鼉蛟魚浮死萬數鄉人
　葬娥鄱水上栁子為作碑
　饒利用家于臨晉富於財劉孟堅新第授臨晉簿見
　利用富於資鏹以妹嫁之
　　豐饒　春饒　物色饒
　堯(羽音/)
堯君素仕隋為擊鷹郎将從屈突通拒唐師於河東為
木鵝係表於頸浮之黄河河陽太守得之達於東都
唐太宗詔曰桀犬吠堯有乖倒戈之志疾風勁草實表
嵗寒之心又節義序論曰盛烈所著與河海以争流峻
節所標共竹松而俱茂
　　吠堯　誦堯
　昭(商音/)　(太原/)
昭奚恤楚人江乙惡之楚宣王問羣臣曰北方畏昭奚
恤何如江乙曰北方之畏昭奚恤也其實畏王之甲兵
也
　
　
　
　
　
　
　
　氏族大全卷六
欽定四庫全書
　氏族大全卷七
五爻
　包(羽音之土黨王楚大夫申/包胥  後以  父字為氏)
　　　魯論章句
包咸字子良少事右師細君習魯詩論語　漢光武時
入授皇太子論語包氏章句岀焉　永平中選大鴻臚
賜以几杖入朝不趍贊謁不名經傳有疑遣小黄門就
問　上以有師傅之恩賞賜俸禄增於諸卿咸皆散與
諸生之貧者
　　　吳中四士
包融唐開元中為集賢院學士與賀知章張旭張若虛
齊名號吳中四士
　　　青雲之士
包佶韓洄盧貞李衡皆出劉晏門下唐貞元以來相繼
掌天下財賦　佶卧病詩寄劉長卿云惟有貧兼病能
令親愛踈嵗時俱放過身世付空虚肌弱秋添絮頭風
髮廢梳波瀾喧衆口藜藿静吾廬(云云/)十年江海隔離
恨不知予
　　　不持一硯
包拯字希仁天性嚴厲未嘗有笑容人謂包公笑比黄
河清　知端州嵗滿不持一硯歸　為京尹令行禁止
閭里童稚亦知其名語曰闗節不到有閻羅包老天下
呼為包待制又曰包家　詩曰直幹終為棟直鋼不作
鈎宋慶厯中為御史中丞　拜樞密　諡孝肅
　包鼎宣州人以畫虎名家
　　緑籜包　虎皮包
　巢(商音巢彭城後上/古有  氏之  也)
　　　洗耳
巢父昔因年老以樹為巢寢其上號曰巢父　堯讓天
下於巢父巢父曰君之牧天下猶予之牧犢無用天下
為莊子有樊仲父牽牛飲水見巢父洗耳驅牛而還耻
令牛飲其下流也
　　　重義
巢谷字元修與二蘇同鄉二蘇在朝未嘗一見坡謫海
表谷徒步訪子由握手相泣又訪坡海南自循至新病
而死夷堅志云紹興八年無錫縣有道人曰眉山巢谷
年一百一十七嵗瞳子碧光烱然以十月二十一日遍
告邑中還館閉户而去　蜀有巢菜東坡名元修菜
　巢堪漢章帝朝為太常時曹褒請著成漢禮堪言一
　世大典非褒所能定後拜司空
　巢尚之與戴發興仕宋武帝朝參謀内外權重當時
　　憎巢　鳯來巢　燕定巢
　茅(商音曰東海子周公第三子封/於茅  茅叔  孫以國為氏)
　　　死諫
茅焦秦人始皇遷太后諫而死者二十七人焦解衣伏
質殿下曰聞天有二十八宿欲滿其數秦皇悟曰先生
起就衣今願受教以為上卿　楊子曰茅焦厯井幹諫
秦王可謂劘虎牙矣
　　　戲赤城
茅濛字初成隱華山修道秦始皇三十一年九月龍駕白
日昇天民謡云神仙得者茅初成駕龍上昇入太清時
下𤣥州戲赤城繼世而往在我盈
　　　三茅君
茅盈濛𤣥孫得道金陵句曲山上昇為東嶽上卿司命
君太元真人居赤城時來句曲鄉人名句曲為茅君山
荆公詩云一峯髙出衆山巔疑隔塵沙道里千(云云/)人
間已立嘉平帝地上誰通句曲天(云云/)長弟固為武威
太守次弟震為江西太守二弟聞兄得仙棄官學道後
固為句曲真人定保右禁郎震為保命地仙主司是為
三茅君　茅山詩云白雲生處龍池杳明月歸時鶴馭
空
　　　殺雞饌母
茅容字季偉年四十餘耕于野與等軰避雨樹下容坐
愈恭郭林宗見而異之寓宿焉旦日容殺雞供母自以
草蔬與客共飯林宗拜之曰卿賢乎哉勸令學卒以成
徳後林宗遣容追及徐穉於途與共言稼穡事
　茅茷晉城濮之戰以茷祈滿為中軍大夫(僖廿/八)
　茅夷鴻邾大夫請救于吳即茅成子也(哀七/)
　　草茅　剪茅　仙茅　結茅
六豪
　陶(徵音韋濟南代陶唐氏之後在夏為御龍氏在商/為豕  氏周  商以商民七族封康叔陶居其一)
　　(焉繼命陶叔為司徒授/康叔以人民以國為氏)
　　　三世封侯
陶舍漢初為左司馬以功封愍侯　子青襲封夷侯孝
景朝拜相　青九世孫敦安帝朝拜大司徒　敦之孫
同漢未避亂江東生子丹仕吳為揚武将軍封柴桑侯
　子侃
　　　龍梭
陶侃字士行少時漁於雷澤網得一織梭掛於壁有頃
雷雨化為龍去　善相者師圭謂曰君左手中指竪理
當為公若徹于上貴不可言侃以針刺之見血灑壁成
公字　晉成帝咸和中都督交廣荆江等八州軍事
封長沙公年七十六薨贈大司馬諡曰桓　　次子瞻瞻
子宏宏子綽綽子延夀嗣為長沙公
　　　木屑竹頭
侃為廣州刺史朝運百甓於齋外暮運於齋内以自勞
也移鎮荆州檢攝軍事未嘗少間嘗語人曰大禹聖人
乃惜寸隂衆人當惜分隂　　嘗造船其木屑竹頭皆令
籍而掌之後皆獲其用其綜理微宻皆此類也
　　　八天折翼
侃少時夢生八翼飛而上天見天門九重登其八惟一門不
得入閽擊之墜地折其左翼後都督八州每思折翼之祥而
自抑　梅陶云陶公機明神鑒似魏武忠順勤勞似孔明
　　　羲皇上人
陶元亮在晉名淵明在宋名潜世號靖節先生侃曽孫
也宅邊有五栁著五栁先生傳以自況　親老家貧謂
親朋曰聊欲絃歌以為三徑之資可乎執事者聞之起
為彭澤令公田悉令吏種秫妻子固請種粳乃以二頃
五十畆種秫五十畆種粳在官八十餘日即解印綬去
賦歸去來詞以遂其志　性不解音聲蓄素琴一張絃
徽不具每朋酒之㑹輒撫弄以寄意曰自得琴中趣何
勞絃上聲　貴賤造之有酒輙設若先醉則謂客曰我
醉欲眠卿且去　一日郡将候之逢其酒熟取頭上葛
巾漉酒畢還復著之　嘗言夏月虚閒髙卧北窗之下
清風颯至自為羲皇上人宅邊多種菊每攜酒吟咏其
間其飲酒詩云採菊東籬下悠然見南山又云秋菊有
佳色裛露掇其英　嘗於九日無酒出宅邊摘菊盈把
頃之江州太守遣白衣人送酒至便醉飲而歸　晉義
熙末徵為著作郎不就所著文章義熙以前明著晉代
年月自宋永初以來惟書甲子而已故朱子書云晉徵
士卒　五子　儼俟份佚佟　祖茂武昌太守　父姿
城太守史逸其名
　　　潯陽三隱
靖節居柴桑周續之入廬山劉遺民入匡山時號為潯
陽三隱
　　　華陽真逸
陶𢎞景字通明年十嵗得葛洪神仙傳晝夜研尋便有
養生之志曰仰青天覩白日不覺為逺矣　宋末為諸
王侍讀齊永明中脱朝服掛神武門上表辭禄上賜束
帛月給茯苓五斤白蜜二斤以供服餌　止句容句曲
山苐八洞宫名金壇華陽之天周囘百五十里山中立
館號華陽陶隱居晩號華陽真逸又曰華陽真人　性
愛松風庭院皆植松毎聞其響欣然為樂有時獨遊泉
石望者以為仙人築三層樓自處其上弟子處其中賔
客至其下與物遼絶善辟穀導引之術年八十五無病
而逝諡貞白先生
　　　山中宰相
𢎞景與梁武有舊及即位書問不絶冠蓋相望給黄金
朱砂曽青等物後合飛丹色如霜雪服之體輕帝益重
之賜以鹿皮巾屨加禮聘不至惟畫作兩牛以獻一散
放水草之間一著金籠頭有人執繩以杖驅之帝笑曰
此欲為曵尾之龜豈可致之國家毎有大事無不咨詢
日中常數信時謂山中宰相
　　　雪水烹茶
陶穀字秀實自謂頭骨當珥貂冠宋建隆中為翰林承
㫖文冠一時　子炳登第上曰穀不能訓子命中書覆
試始此　納党太尉家姬為妾一夕取雪水烹茶問曰
党家有此風味否曰彼粗人安識此風味
　　　佚老堂
陶子駿宋熙豐間人作佚老堂東坡有詩末云能為五
字詩仍戴漉酒巾人呼小靖節自是葛天民
　　　繼老堂
陶弼字商翁有文武材工詩宋神宗朝人一生仕宦廣
西晩守欽順二州有詩云冷酒十分無客送輕車一兩
有民攀　将老未聞金作印師寒猶用鐵為衣　父及
姪皆嘗為賔州守作繼老堂
　陶璜晉武時為交州牧　子威為蒼梧大守
　陶囘從陶侃平蘇峻有功封安樂伯(今瑞/州)
　陶臻字彦遐有謀畧仕晉為南郡守
　陶季直徵召不起號曰徵君後仕宋為上蔡令
　陶沔唐竹溪六逸中人(見李/白)
　陶八八得道授顔真卿刀圭碧霞丹
　　　女徳婚姻
　　　　黄鵠歌
烈女陶嬰夫死守義魯人求之嬰作黄鵠(一作/鶴)歌云早
寡七年兮不雙飛宛頸獨宿兮想其故帷(云云/)魯人聞
之曰斯女不可得也(列女/傳)
　　　　南山霧豹
陶答子為大夫治陶二年名譽不興家産三倍其妻諫
曰能薄而官大是謂家害無功而家昌是謂積殃今夫
子貪富圖大妾聞南山有𤣥豹霧雨七日而不下食者
何也欲以澤其毛衣而成其文章耳故藏以避害
　　　　苦節
靖節再娶翟氏能安苦節夫耕于前妻鋤于後
　　　　母成子名
陶丹聘新淦湛氏為妾生侃家貧湛氏紡績供給使交
結名勝
　　　　世姻
靖節母夫人孟嘉第四女也嘉本娶陶侃第十女後以
二女妻侃子茂之二子一生靖節一生敬逺
　　　　婿有竒表
陶謙年十四綴帛于幡乘竹馬而戲邑中兒童隨之蒼
梧太守出遇於途悦之許妻以女夫人怒曰陶家兒遊
戲無度何可妻公曰彼有竒表長必成材卒妻之　後
為徐州牧封溧陽侯
　　　　陶李洞
陶李洞者昭州平樂縣有二仙廟相傳唐時太尉陶英
謫居于此與李氏聯姻後二姓居洞中者數百家世世
為婚
　　鬱陶　陳陶　鈞陶
　曹(商音終譙國子顓帝元/孫陸  第三  為曹氏)
　　　一鼓作氣
曹劌從魯師與齊戰于長勺曰夫戰勇氣也一鼔作氣
再而衰三而竭
　　　奮三尺劒
曹沬以勇力事荘公為将齊魯㑹盟于柯沬以匕首刦
桓公歸魯侵地　戰國䇿曰沬奮三尺之劒一軍不能
當使操銚耨居隴不若農人
　　　趣装入相
曹參與蕭何同起佐漢祖即位定元功十八人位次參
第五封平陽侯蕭何薨參告舍人趣装曰吾将入相及
為相一遵何約束百姓歌曰蕭何為法較若畫一曹參
代之守而勿失載其清静民以寜壹　子窋為中大夫
次子時時子襄皆尚公主
　　　善筭術
曹元理善筭術過陳廣漢家筭有爼上烝豚㕑中荔枝
何不設廣漢大驚
　　　書倉
曹曽濟隂人從歐陽歙受尚書積石為倉以藏書號曹
氏書倉(漢光武/時人)
　　　三葉侍中
曹褒字叔通父充傳慶氏禮為博士褒傳父業博物識
古為儒者宗　漢章帝徵拜博士條正冠婚吉㓙制度
為百五十篇上之　父子三葉為侍中
　　　五色綵棒
曹操字孟徳小字阿暪漢桓帝朝舉孝亷為郎除洛陽
北部都尉造五色棒垂門左右各十枚有犯禁者不避
豪强皆棒殺之　嘗行軍失道三軍皆渴操曰前有梅
林結子甘酸可止渴士卒聞之口皆出水　後為魏祖
　　　七步　八斗
曹植字子建魏文帝忌其才欲害之令作詩限七步成
植應聲曰煑豆燃豆箕豆在釡中泣本是同根生相煎
何太急　謝靈運言天下文章止一碩子建獨得八斗
　建安以曹劉為絶唱　封陳思王
　　　黄鬚兒
曹彰字子文膂力過人操曰黄鬚兒竟大竒也　封任
城王
　　　稱象
曹冲字倉舒五六嵗智慧若成人時吳貢大象操欲知
斤兩冲曰置象大船中而刻其水痕稱物以載之　封
節哀王　植　彰　冲　皆操子也
　　　競病詩
曹景宗字子震以膽勇聞梁武朝為右衛将軍　魏兵
圍鍾離景宗解圍振旅凱還帝於光華殿宴飲聯句令
沈約賦韻時用韻巳盡惟餘競病二字景宗操筆立成
云去時兒女悲歸來笳鼓競借問行路人何如霍去病
帝嗟嘆出行坐車幔帷曰昔在郷里騎快馬如龍拓弓
弦作礕礰聲箭如餓鴟呌耳後風生鼻頭火出今來揚
州作貴人閉置車中如三日新婦邑邑使人氣盡　諡
壮侯
　　　契丹議和
曹利用與契丹議和曰割地之議死不敢聞敵不能屈
　　　杏園詩
曹鄴字業之唐詩人作四怨三愁五情詩其一怨云庭
花已結子岩花猶弄色誰令生處逺用盡青皇力　後
舍人韋慤薦之登第杏園宴呈同年云賢路非青雲十
年行不至一旦公道開青雲在平地　王荆公選唐百
家詩曹鄴一首曹唐二首曹松十三首
　　　爼豆干戈
曹彬字國華試周日左手提干戈右手取爼豆斯須取
一印後佐趙太祖開國拜樞密使相　贈濟陽王　諡
武惠
　　　舟中圖籍
彬伐蜀凱還輜重甚多皆圖書也無銖金寸錦之附
征江南囘舟中無他物惟圖籍衣被而已出師時上許
凱旋授以相印及還賜錢百萬彬曰好官不過多得錢
耳何必使相　彬兩總樞密五臨蕃翰位益髙志益下
寵愈厚憂愈深清白如寒儒坐武帳中止衣弋綈紵絮
而已
　　　三登将壇
彬諸子皆賢瑋琮璨繼領旄鉞故陶弼觀王畫像詩云
蒐兵四把降王縳教子三登上将壇
　　　席上獻詩
曹翰趙太祖名将也太宗朝數年不調因内宴獻詩云
三十年前學六韜美名常得與時髦曽因國難披金甲
不爲家貧賣寳刀臂徤尚嫌弓力軟眼明猶識陣雲髙
庭前昨夜西風起羞見團花舊戰袍上為遷數官　　諡
武毅公
　　　鐵硯篇
曹組字元龍六舉不第著鐵硯篇以自見　　宋宣和中
召見玉華閣上親洒宸翰以賜之曰曹組文章之士嘗
命題作賦援筆立就深得古風　　兄緯字元象宋元符
中及第有詩文曰秋浦集
　　　詩禮名家
曹覲字覿道詩禮名家宋皇祐中為康州刺史儂智髙
犯城公曰豈有為天子吏而避賊乎城䧟死罵不止子
方生數月棄之竹園賊退妻視其子呱呱而泣曽參政贈
詩云轉戰譙門日再晡空弮還自把戈扶身垂虎口猶
安坐命在鴻毛更疾呼柱下杲卿存斷節袴中杵臼得
遺孤可憐邑邑雄豪氣不怕山西士大夫　　朝廷爵其
子以旌其忠
　曹仁操從弟也三軍服其勇　封安平亭侯
　曹休操從子操曰此吾家千里駒也　為大司馬
　曹真操族子明帝朝為大司馬賜劒履上殿入朝不
　趨
　曹禋曹茂之與永和修禊㑹茂之成五言詩
　曹憲仕隋為秘書學士與諸儒譔桂苑珠叢
　曹確唐咸通中與畢諴同相俱有雅望世謂曹畢
　曹松唐天復初中第時稱五老榜
　　　女徳婚姻
　　　　溺抱父尸
曹娥㑹稽上虞人父旴為巫祝漢順帝漢安二年端午
日至江上泝波濤迎神溺死娥年十四㳂江號哭旬有
七日投江而死抱父尸而出桓帝元嘉元年縣長度尚
改葬娥於江南道傍為之立碑命邯鄲子作碑文
　　　　司書仙
曹文姬本長安娼女姿艶絶倫尤工翰墨欲偶者請先
投詩岷山任生詩曰玉皇殿前掌書仙一染塵心謫九
天莫怪濃香薫骨膩霞衣曽帶御爐烟女得詩曰真吾
夫也不然何以知吾事邪遂事之朝夕相攜微吟五年
忽對任曰吾本天上司書仙人以情愛謫人寰二紀将
歸子可偕行騰雲而去後以所居為書仙里
　曹氏夏侯氏世為婚姻故曹仁夏侯淵等並肺腑親
　舊貴重族門
　曹氏孫氏相為婚姻操以弟女配孫䇿之弟匡又為
　子彰娶孫賁之女
　曹義宗妹有姿色富人姓向者願納錢百萬求婚義
　宗貪鏹遂以妻之
　曹夀字世叔娶班彪之女稱曹大家
　曹洪操從弟也一女有姿色荀粲聘焉
　　蕭曹　汝曹　劉曹　水曹　豪曹(劒/名)
　髙(角音髙渤海傒齊太公六代孫文/公子  之孫  以王父字為氏)
　　　不徑不竇
髙柴字子羔執親之喪泣血三年未嘗見齒辟難而行
不徑不竇
　　　擊筑
髙漸離燕人善擊筑送荆軻入秦刺秦王軻死漸離後
以擊筑得幸置鉛筑中撲秦王不中誅之
　　　漂麥
髙鳯字文通居南陽以農畆為業而專精讀誦晝夜不
息妻嘗之田曝麥于庭令鳯䕶雞㑹暴雨鳯持竿誦經
不覺潦水漂麥　後遂為名儒漢元和間教授西唐山
中
　　　刺姦
髙柔字文惠為刺姦令史夙夜匪懈擁膝抱文書而寢
　　　一代偉器
髙允字伯恭北魏人少孤有竒度崔宏見而異之曰髙
子黄中内潤文明外照必為一代偉器　孝文即位拜
中書令呼為令公嘗幸其第惟草屋數間布被縕袍帝
曰古之清貧有如此乎賜帛五百匹粟千斛年九十八
　子忱字士和為長樂太守
　　　地上虎
髙昻字敖曹幼有壮氣龍唇豹頸姿體雄異常曰丈夫
當横行天下取富貴誰能端坐讀書作老博士耶　北
齊神武以為西南道大都督渡河祭河伯曰河伯水中
之神髙敖曹地上之虎
　　　浮磬之精
髙琳字季珉其母嘗祓禊泗濵見一石光潤持以歸是
夜夢有仙告之曰石是浮磬之精必生令子後生琳
周文帝朝位上柱國　封犍為郡公
　　　真宰相
髙熲字昭𤣥隋文帝伐陳熲為元帥功加上柱國爵齊
國公執政柄殆二十年論者以為真宰相
　　　知人之鑒
髙孝基隋末為吏侍有知人之鑒見房𤣥齡曰異日必
為偉器見杜如晦曰必任棟梁之重皆以子孫託之
　　　金鏡
髙馮字季輔唐貞觀初拜監察御史遷中書舍人嘗賜
鍾乳粉一劑曰汝進藥石之言朕以藥石相報　為吏
侍善銓叙人物帝賜金背鏡一以况其精鑒焉
　　　三世僕射
髙儉字士亷少敏慧隋薛道衡崔祖濬皆宿臣顯重與
為忘年友　唐貞觀中拜右僕射士亷三世居此官世
榮其貴　六子履行審行真行得名
　　　鵰鶚出塵
髙適字達夫舉有道科唐肅宗朝從歌舒翰入朝拜左
拾遺　改太子詹事杜甫贈以詩云時來如宦達嵗晩
莫情踈又云當代論才子如公復幾人驊騮開道路鵰
鶚出風塵行色秋将晚交情老更親　後代崔光逺為
西川節度召拜散騎常侍甫贈詩云美名人不及佳句
法如何
　　　知古
髙仲舒擢明經博通典籍與崔琳為中書舍人宋璟以
古事問仲舒今事問琳姚崇亦曰欲知古事問仲舒今
事問齊瀚
　　　旌表
髙崇文七世不異居開元中再表其門　髙霞㝢五世
不異居建中初旌表其門
　　　刻石紀功
髙崇文有勇畧元和初劉闢叛蜀杜黄裳薦其才詔綂
兵討闢崇文卯受詔辰巳出師與闢戰於鹿頭山八戰
皆捷擒闢刻石紀功于鹿頭山　封南平郡王子承簡
除邢州刺史　霞㝢亦以從崇文討蜀功封威義郡王
　　　碧桃紅杏
髙蟾唐人累舉不第作詩云天柱數修搘白日天門幾
扇鎖明時陽春發處無根蔕須仗東風次第吹上主司
侍郎云天上碧桃和露種日邊紅杏倚雲栽芙蓉生在
秋江上不向東風怨未開明年李昭知舉及第
　　　萬户侯封
髙年字明道倜儻豪偉不守小節每風月佳時賔朋宴
集酒酣氣壮浩歌慷慨泣下云使我當髙光時萬户侯
何足道哉
　　　南山三友
髙懌字文悦聞种放隱終南山懌亦築室豹子谷與張
山堯許勃號南山三友冦準薦之不起　宋仁宗賜號
安素居士
　　　扶輦渡河
髙瓊宋景徳初契丹冦澶淵真宗親征瓊扶輦渡河凱
旋授檢校大尉封衛國王　諡烈武　子十四人皆教
以知書
　　　頥軒
髙君素作頥軒請山谷賦詩云辱莫辱多欲樂莫樂無
求人生强學耳萬古一東流
　　　江西詩𣲖
髙荷字子勉宋元祐中太學生也與山谷往來谷與之
詩有云寒爐餘幾火灰裏撥隂何與髙元矩皆與江西
詩𣲖(見徐/俯)燕山平獻凱歌除直龍圖閣
　　　修學門庭
髙登字彦先漳浦名儒也志節髙亮少游太學宋靖康
中與陳東上書陳六賊之害　紹興中校文潮陽命題
譏切秦檜長流容州遂立祠於容州學宫有修學門庭
𫝊於世
　齊髙固入晉師桀石投人曰欲勇者賈余餘勇(成/二)
　齊髙强曰三折肱知為良醫惟伐君為不可(哀十/三)
　髙賀公孫𢎞故人也揚𢎞之惡𢎞曰寜逢惡賔勿逢
　故人
　髙頥漢人與弟君實子文王一門三舉孝亷
　髙彪授書東觀靈帝詔東觀畫彪像以勸學者
　髙濟北魏人與邢穎李熈游雅號北朝四雋(北/史)
　髙閎宋紹興中為司業上幸學命講泰卦賜三品服
　髙觀國字賔王號竹屋工詞有詞集名竹屋癡語
　　　女徳婚姻
　　　　名著金石
髙氏房嶙妻也筆畫遒麗不類婦人歐公云予集録已
博矣婦人筆畫著於金石者髙氏一人而已
　　　　死義
髙彦昭事李正已及李納拒命屠彦昭之家有女七嵗
曰母兄皆不免何賴而生西向哭再拜就死徳宗聞之
驚嘆詔諡曰愍諸儒競為之誄
　　　　采徳義
髙允言婚姻之法曰古之婚者皆采徳義之門妙簡貞
嫻之女　将婚于邢氏游雅勸婚其族允不從游雅曰
人言河間邢不勝廣平游人自棄伯度我自敬黄頭(允/小)
(字/)
　　　　定氏族
唐太宗以山東士人尚閥閱嫁娶必多取資人謂之賣
婚詔髙士亷韋挺岑文本責天下譜牒退新門進舊望
左膏梁右寒畯合一百九十三姓千六百五十一家為
九等號氏族志
　　　　女學士
髙越初舉進士文聲藹然鄂帥李簡賢之将妻以女越
賦鷂子詩而去雪爪星眸衆所歸摩天專待振毛衣虞
人莫謾張羅網未肯平原淺草飛後盧文進鎮上黨具
禮幣致之辟為書記文進仲女才色俱有善屬文號女
學士以妻越擅名江表
　　　　榜下婚
髙宇應舉祈夢於邵武廣祐王廟得詩云碧瓦朱簷雲
外聳黄花六葉掌中開果登第娶黄司業女六娘碧瓦
朱簷乃髙宇也
　髙氏女飛梭落謝幼輿二齒
　髙瑾有深沈之量琅琊相何英髙其行以女妻之
　韓文公娶髙氏
　凌準娶髙氏
　　登髙　攀髙　琴髙　曲彌髙
　毛(羽音魯西河􁏃周文王第八子封於毛以國為氏/傳云  衛毛  文之昭也周王使毛伯衛求金)
　　　囊錐脱穎
毛遂自薦於平原君曰賢士之處世若錐之處囊中其
末立見遂曰使早得處囊中乃穎脱而出　與俱至楚
定從而歸平原君曰毛先生一至楚使趙重九鼎大吕
以三寸之舌强百萬之師乃以為上客
　　　詩學
毛亨治詩作詁訓傳以授毛萇萇為河間獻王博士時
稱亨為大毛公萇為小毛公萇封樂夀伯
　　　晝錦
毛遐字鴻逺漢明帝以為雍州刺史詔曰晝錦榮郷也
　　　捧檄
毛義廬江人以行義稱於郷里漢元和間張奉往候之
府檄適至以為安陽令義捧檄而入喜動顔色奉心賤
之後其母死徵辟皆不就奉嘆曰徃日之喜為親屈也
　　　素屏几
毛玠字孝先為東曹掾與崔琰典選所舉皆清正之士
魏太祖以素屏風几錫又曰君有古人風賜以古人服
又曰真古所謂國之司直也位至尚書僕射　子機
　　　三葉擁麾
毛寳字碩真仕晉為廬江太守稱毛廬江自寳至其孫璩
三葉擁麾
　　　倚玉
晉毛曽與夏侯𤣥共坐人謂蒹葭倚玉樹
　　　擒姦酒
毛鴻賔仕晉為青州刺史齎酒之藩逢盜刼飲之皆醉
并擒之因名曰擒姦酒
　　　羊羹絶味
毛修之字敬文晉宋間官于洛陽魏入洛修之自調羊
羹薦魏尚書以為絶味獻之太武大悦以為太官令後
封南郡公
　　　律法
毛爽隋人受京房律法布管飛灰順月皆驗又每律生
五音十二律為六十音因而六之為三百六十音分直
一嵗之日以配其音
　　　廬山隱士
毛炳隱廬山得錢即沽酒嘗醉卧道旁有里正掖起之
炳瞋目曰亟去毋撓予睡徙居南臺山題壁云先生不
此住千載惟空山
　　　東堂集
毛滂字澤民工詩有東堂集十二巻宋元祐中坡守杭
州滂為法曹秩滿辭去詞云今夜山深處斷魂分付潮
囘去坡曰郡僚有詩人而不知軾之罪也
　　　尚書後
毛國華字君寳仕宋為於潜令東坡捕蝗到其邑詩戲
曰令君留滯生二毛飽聴衙鼓眠黄紬　又云尚書清
節衣冠後謂毛玠也
　　　鳯山八詠
毛維瞻字國鎮以詩鳴與趙清獻同里相得為山林之
樂宋元豐中出守筠州政平訟理時蘇穎濵謫筠州監酒
相與倡和有鳯山八詠山房即事十絶蘇詩云共喜新
蒭酒味醇官居休暇不須旬政成境内棠隂合訟息亭
中草色新不惜牛刀時一割已因鼷䑕發千鈞嵗成誰
與公書考豈止江南第一人
　　　　女徳
　　荘子毛嬙麗姬人之所美註云古美女也
　　毛達可妻能詩寄夫云剪燭新封錦字書擬慿歸鴈
　　寄天隅經年不報干秦䇿不識如今舌在無
　　　燕毛　鴻毛　一毛　九牛毛
　　敖(宫音大譙國後顓/頊師  敖之)
　　　　錬丹井
敖仙晉人即敖真人也失其名按方輿志敖嶺在江西
上髙縣北之五里即真人得道之處上有真人祠磨劒
石錬丹井下有冲真觀宋熙寜中樞密蒋之竒行部至
上髙寳嚴寺留詩云嘉節長岐路區區夢幻身何年一
舉腋仙去逐敖君
　　　詩評
敖陶孫字器之號臞庵懷才挾氣嘗有詩云蟠胷二萬
巻落筆五千言　宋寜宗朝進士及第慶元中韓侂胄
用事貶趙忠定于永陶孫時處上庠以詩哭之云狼胡
無地歸姬旦魚腹終天痛屈原侂胄惡之編管嶺南
作詩評一章自魏晉至唐宋詩人皆有品題
　　盧敖(求仙/者)　叔敖　子敖　遊敖(敖與/遨同)
　勞(徴音逺武陽書蜀有/勞彦  為尚  大丞)
七歌
　羅(徴音初豫章城祝融之後妘/姓國  封宜  周末居長沙)
　　　湘中琳琅
羅含字君章晉人幼孤為叔母宋氏所養及長有志尚
嘗晝卧夢一鳥文彩飛入口中自是藻思日新　謝尚
與為方外友曰湘中琳琅也　或曰荆楚竒材也　為
桓溫别駕於城西立茅舍以居織草為席布衣蔬食晏
如也溫曰此江左之秀　徵為尚書郎致仕囘家階庭
蘭菊叢生徳行之感也狄梁公表云採羅含致仕之蘭
　南恩有羅琴山以含嘗攜琴遊此也
　　　一門忠孝
羅企生晉人為殷仲堪長史及桓𤣥跋扈仲堪走惟企
生從之路經家門其弟遵生牽其手曰家有老母揮淚
曰汝奉養不失子道一門之中有忠有孝亦復何恨
　　　逢鬼揶揄
羅崇羅友習鑿齒之舅也友出晉桓溫門下溫以其放
誕未用㑹有得郡者溫集僚佐餞之友獨後至溫怪問
友曰中路逢鬼揶揄云只見汝送人作郡不見人送汝
作郡始怖終慚不覺掩淚溫後以為襄陽太守
　　　桂枝橋
羅公逺侍明皇秋宴取桂枝杖向空擲之為大橋色如
白金與同遊月宫
　　　賜金紫
羅珦唐徳宗朝為廬州刺史修學宫政教簡易有芝草
白雀之祥淮南節度杜祐上其狀賜以金紫服遷京兆
尹
　　　鑄錯
羅紹威唐未為魏博節度使盡殺牙兵遂為朱溫所制
悔曰聚六州四十三縣鐵鑄一個錯字不成
　　　錢塘進士
羅隱唐末人工詩長於詠史舉進士不第詩云六載辛
勤九陌中却尋岐路五湖東名慚桂苑一枝緑鱠憶松
江滿筯紅浮世到頭須適性男兒何必盡成功惟應鮑
叔深知我他日蒲帆百尺風　初赴舉過鍾陵見營妓
雲英後一紀下第復見之雲英曰羅秀才尚未脱白隱
詩云鍾陵醉别十餘春重見雲英掌上身我未成名英
未嫁可能俱是不如人　感春詩云江東日暖花又開
江東行客思悠哉髙陽酒徒半凋落終南山色空崔嵬
聖代也知無棄物侯門未必用非才滿船明月一竿竹
家在五湖歸去來錢塘人號爲羅江東　有湘南雜藁
　性傲睨少與桐廬章魯風齊名錢鏐辟為從事遷給
事中為發運使
　　　比紅兒
羅虬與鄴隱齊名號三羅李孝恭籍中有紅兒善南聲
虬請之歌不答虬怒拂衣而去詰旦為絶句百篇號比
紅兒
　　　詩中虎
羅鄴詩中虎也唐光化中韋荘奏詞人才士時有遺賢
不沾一命於聖朝徒作千年之恨骨如李賀陸龜䝉羅
鄴方干賈島溫庭筠劉徳仁皆有竒才伏望追賜進士
及第贈補闕拾遺
　　　虎符歸
羅向廬州人少貧困常投福泉寺隨僧飯二十年間持
節歸郷書僧房云二十年來此布衣鹿鳴西上虎符歸
故時賔從追前事到處松杉長舊圍野老共遮官路拜
沙鷗遥認隼旟飛春風一宿琉璃殿惟有泉聲愜素機
　　　犀帶之寵
羅處約字思純宋太宗朝知吳縣與王禹偁唱和日賦
五題上召至京師自命題試之以禹偁為右拾遺處約
為著作郎皆直史館　和御製雪詩稱㫖賜緋特擇犀
帶寵之　蘇州童子劉少逸嘗與之聯句處約曰日移
竹影侵棋局少逸曰風送花香入酒樽
　　　金帶之寵
羅彧宋景徳中扈駕親征至澶淵與宰相參議軍務上
遣彧使金賜以錦衣金帶及錦旗繡八字云明時折桂
衣錦還鄉領本貫江州刺史
　　　白雲千頃
羅畸字疇老宋元祐四年為滁州刺史或曰僻郡公曰
此歐公之醉鄉也庶子紫薇香泉萬斛以為供給琅琊
幽谷白雲千頃以為職田何謂貧僻邪　明年治廨宇
於堂前植蘭數十本記之曰蘭之徳有道君子也予之
於蘭猶賢朋友朝襲其馨暮擷其英攜書就觀引酒對
酌
　　　乘白騾
羅道成宋慶㦄中遊嶽題詩云白騾代步若奔雲閒人
所至留詩迹欲知名姓問源流請㸔郴陽山下石後問
鄉人言有真人得道乘白騾行石壁上其迹至今存焉
　　　道學
羅從愿字仲素清介拔俗宋徽宗朝楊龜山倡道學京
南之士遊其門者數百人其潜思力行詣極者惟羅公
而已　敎學者讀書之法從容黙㑹於幽閒静一之中
超然自得於言書象意之表　程氏之學傳之楊時以
傳之仲素仲素傳之李侗侗傳之朱熹
　　　此庵
羅㸃字春伯號此庵先生　宋淳熈中鄭僑侍讀㸃兼
侍講胡晉臣(闕/)　徳(闕/)除浙西提舉揚誠齋詩云山嶽
動揺増意氣詔書宣布舞羣黎　　官至樞密　諡文
恭
　　　筠心
羅之紀字國張號筠心居士瑞陽人　宋孝宗朝攝邑
雲夢因見雪壓庭竹賦詩云吾道非邪真可耻此君豈
是折腰人棄官歸　遇方士授丹經修養法葺一室扁
以子午静逸成趣有易傳三巻文集二十巻
　羅茂衡宋人山谷贈以詩云嗟來茂衡學道如登
　羅孟郊官至翰林草屋數間曰翰林堂池曰洗硯池
　　　女徳
　　　　西幄奏曲
羅妙容秦始皇三年八月十五武夷君置酒㑹鄉人於
幔亭峯上仙女妙容為金師西幄奏賔雲石仙之曲
　　　　蕚緑華
羅郁九疑山得道女也梁簡文時降黄門郎羊權家贈
權詩及火浣布金玉條脱　真誥云即蕚緑華也
　　　　焚裘
羅企生母胡氏桓𤣥常以羔裘遺之後桓𤣥反殺企生
胡氏聞之即焚裘
　　雀羅　越羅　爬羅　金叵羅
　何(商音滅盧江散周成王弟唐叔虞育孫韓王安為/秦所  子孫  處江湖間北音以韓為何遂為何)
　　(氏/)
　　　太極仙侯
何侯以堯時隱蒼梧山慕長生五帝以藥一器與之使
投酒中一家三百口飲不竭以餘酒洒屋上拔宅上升
為太極仙侯
　　　仙籍
何鳯兒秦時仙人往天台山獻仙籍　武夷君㑹郷人
幔亭峯板師何鳯兒拊節板
　　　公清第一
何逺字義方遷東陽太守疾强富如仇讎視貧細如子
弟豪右畏憚公清第一
　　　去思
何武字君公射䇿中甲科為郎後為九江守遷揚州刺
史所居無赫赫名去後常見思　漢成帝朝拜大司空
封汜陽侯　子况嗣為侯　弟並性清亷為潁川守名
次黄霸
　　　春秋大義
何敞字文髙章帝朝為河南守寛和為政郡有寃獄以
春秋大義斷之百姓化其恩禮　修理銅陽四渠墾田
増三萬餘頃百姓賴其利吏民刻石頌功徳焉　拜侍
御史
　　　龍驤虎步
何進召董卓誅宦官陳琳曰将軍龍驤虎步此猶鼔洪
爐燎毛髪耳今反借外助是倒持干戈授人以柄進不
能用
　　　公羊墨守
何休字邵公精研六經漢靈帝朝陳蕃辟之以春秋
駁漢事六百餘條妙得公羊本旨作公羊墨守左氏
膏肓穀梁廢疾
　　　傅粉
何晏字平叔美姿容魏文帝疑之以為傅粉夏月賜熱
湯餅拭汗而容愈潔
　　　薦門下士
何祗蜀先主時初為太守楊洪門下書佐洪幸其有才
䇿不數年祗為廣漢守朝㑹祗洪同坐洪曰君馬何駛
祗曰故吏馬不敢駛但明府為著鞭耳
　　　日食萬錢
何曽字穎考䕫之子性奢豪日食萬錢猶云無下著處
大官所供烝餅上不拆十字不食　人以小紙為書敕
記室勿報　傅𤣥曰昔稱曽閔今有荀何
　　　八公同辰
晉武帝以何曽為司徒司馬孚為太宰鄭冲為太傅司
馬望為太尉荀顗為司空石苞為司馬陳騫為大将軍
王祥為太保所謂八公同辰攀鱗附翼者也　長子遵
次子邵
　　　雙鸞
何邵奢豪有父風與王濟同為侍中傅咸贈詩云雙
鸞遊蘭渚子𡵨　姪嵩綏
　　　萬夫之望
何充字次道王導妻妹子也導以麈尾拂床與之共坐
曰此君坐也後導與庾亮言於成帝曰何充器局志槩
有萬夫之望宜為老臣之副社稷無虞矣好釋氏謝萬
譏之曰二何(充/準)佞於佛二郗(愔/曇)謟於道成帝朝與庾
氷參録尚書事贈司空
　　　大志良材
何無忌東海人少有大志與劉裕等起義兵討滅桓𤣥
　義熈中遷江州刺史與盧循戰敗厲聲曰取蘇武節
來躬執督戰握節而死
　　　琴書自娛
何琦字方倫東晉末養志衡門耽翫典籍以琴書自娛
公府辟命皆不就善養性老而不衰年八十二卒
　　　南學
何尚之字彦徳宋元嘉中為丹陽尹立宅南郊外設學
以聚生徒徐秀等來遊謂之南學王球云西河之風未
墜在家常著鹿皮㡌雅道自居以尚書令致仕居方山
著遐居賦以明所志　子偃
　　　五世尚書
何偃之子戢字惠景惠景子昌禹昌禹子敬容五世為
吏部尚書　敬容久處臺閣詳悉晉魏以來故事謝郁
致書云囘豐貂以步文昌聳髙蟬而超武帳
　　　孝隱士
何㸃字子晳偃之姪事親至孝長絶婚宦遨遊人間不
簪不帶以人地並髙無所與屈公卿敬下之或乘柴車
躡草屩恣心所適世論以㸃為孝隱士弟𦙍為小隱士
　　　鹿皮巾
何㸃與梁武帝有舊詔以鹿皮巾召之引入華林園賜
以詩酒恩禮如舊拜為侍中起捋帝鬚曰乃欲臣老子
辭疾不起　竟陵王子良於法輪寺見之遺㸃嵇叔夜
酒杯徐景山酒鐺
　　　三髙
何𦙍字子季遊㑹稽居若邪山雲門寺二兄求㸃並棲
遁世號㸃為太山𦙍為小山求曰東山是謂何氏三髙
　　　白衣尚書
𦙍居雲門梁武帝踐祚詔拜為光禄大夫遣王杲之諭
意𦙍曰吾年五十七月食四斗米不盡何容復有宦情
杲之還奏詔給白衣尚書禄辭不受遷居秦望山别為
小閣寝處其中已而山發洪水獨所居室巋然太守王
元簡命記室鍾嶸作瑞堂頌刻石旌之　年八十六卒
　　　詠梅
何遜字仲言梁天監中作揚州法曹廨舍有梅花一株
遜吟咏其下後居洛思梅因請再任及抵揚梅花方盛
對花彷徨終日　與隂鏗俱以能詩名號隂何　與劉
摽並有重名號何劉
　何長瑜與羊璿之等為文章四友亦號羊何(見荀/姓)
　　　代民輸租
何敬叔仕梁為長城令清亷不受禮遺夏節至忽榜門
受餉數日中得米二千斛悉以代貧人輸租　　子思澄
　　　人中爽爽
何子朗字世明與何遜何思澄俱擅文名時謂東海三
何子朗最多又曰人中爽爽何子朗
　　　去學省親
何蕃事親至孝唐徳宗朝居大學二十年請每歲一歸省
侍父母不許間二嵗歸又不許居五嵗慨然以親且老
揖諸生去　初朱泚反諸生将從亂蕃正色叱之故六
館之士無受汙者(卓行/傳)
　　　焚榷茶詔
何易于唐徳宗時為益昌令時鹽鐵官榷茶詔下無敢
隱者易于自焚其詔曰吾敢愛一身而移禍于民乎
　　　薄宦
何邕為少府杜甫有别邕詩云生死論交地何由見一
人悲君隨燕雀薄宦走紅塵　又有何少府覔榿木栽
一詩
　　　同道
何堅以文學知名韓愈有送堅序云何於韓同姓為近
堅以進士舉於吾為同業在大學也吾為博士堅為生
生於博士為同道
　　　白衣御史
何羣宋仁宗時人耆古好學善激揚議同舍人目為白
衣御史　賜號安逸居士
　　　三鳯
何􁱴字文縝與兄棠弟榘號三鳯宋政和五年登第後
十二年大拜從欽宗幸大金軍營不食而死詩云人生
㑹有死遺恨滿乾坤
　　　龍泉
何執中字伯通處州龍泉太縣有靈溪䜟云沙洲到寺
上龍泉出宰相沙洲到寺前龍泉出狀元　宋徽宗朝
執中為相劉知新為狀元以應之政和六年封榮國公
諡正獻
　　　三桂堂
何造之子絳侯孫修輔曽孫格非三世登第家有三桂
堂
　何顒與陳蕃李膺善有聲荆豫之域後為董卓所害
　何亮宋二十四賢中人(見邊/肅)
　何覬與江西詩𣲖(見徐/情)
　隋何妥入蜀致金帛巨富號西州大賈　後為國子
　祭酒
　　　女徳婚姻
　　　　玉樓十二
西王母姓何氏字婉妗一字大虚又云龜臺金母居崑
崙之圃閬風之苑玉樓十二𤣥臺九層左帶瑶池右環
翠水漢武時以七夕日降承華殿進蟠桃七顆李欣王
母歌云武皇齋戒承華殿端拱須臾王母見霓裳照耀
麒麟車羽蓋淋漓孔雀扇(云云/)顧謂侍女董雙成酒闌
可奏雲和笙紅霞白日催不動七龍五鳯紛相迎
　第三女華林字容君為南極元君紫微夫人治太丹
　宫
　十三女媚蘭為雲林右英夫人嬪上清左卿許真人
　三十女青娥為紫微左官夫人
　二十三女瑶姬為雲華上宫夫人
　小女玉巵
　　　　擇婿
何承天為中丞有女擇對劉秀之方十嵗異於羣兒承
天雅相知器
　何英為琅琊相魏髙諲敦厚少華英髙其行妻以女
　何㸃娶魯國隱士孔嗣女不與相見别室處之
　何無忌劉牢之之甥也酷似其舅
　何遷之娶王敬𢎞女(南/史)
　何洵直娶滕達道長女(見滕/氏)
　何氏妻李澣(五代/時人)
　　隂何　誰何　蕭何　常何
　和(商音仲汝南之堯/時和  和叔  後)
　　　棟梁材
和嶠字長興晉人庾敳見之曰森森如千丈松雖磥砢
多節施之大厦有棟梁之用　為中書令帝深器重之
專車而坐　家富性吝杜預以為有錢癖
　　　登庸衣鉢
和凝字成績五代時舉進士名居十三後知舉選范質
亦居十三謂之曰以傳老夫衣鉢後厯官皆與凝同作
詩云從此廟堂添故事登庸衣鉢亦相傳嘗舉進士李
澣及大拜澣草制盡取去閣中器皿留詩云座主登庸
歸鳯閣門生批詔立鼇頭玉堂舊閣多珍玩可作西齋
潤筆不
　　　定樂
和峴宋乾徳初位太常用上黨黍累尺校律定雅樂
　　　草詔精思
和㠓宋至道初遷右正言獻歌詩稱㫖上謂宰相子有
文采如和㠓者不可得也知制誥毎草詔閉户精思徧
討羣籍而後成也
　　　婚姻
　　　　擇婿
和凝少負才名賀瓖謂諸子曰和凝志義之士後當富
貴爾謹事之因妻以女後果為相
　　天和　春和　雲和瑟　羲和　張志和
　柯(商音今齊陽柯吳仲雍五世孫柯相/之後  常州  山即柯相所治之處)
　　　石篆
柯蕚宋太平興國七年遇一僧往萬嵗山指古松下掘
之得石篆乃寶公記國祚綿逺之文
　　　異鵲
柯仲常宋神宗朝通判潭州以救饑得民有異鵲棲其
㕔事仲常去鵲亦送之東坡賦柯侯異鵲一章柯侯古
循吏悃愊真無華臨漳所全活數等江干沙仁心格異
族兩鵲棲其衙但恨不能言相對空楂楂善惡以類應
古語良非誇君㸔彼酷吏所至號鬼車
　柯崇(一作/桓崇)與曹松等號五老榜
　柯益孫唐末為南兗州典籖
　柯穎宋人官至尚書
　　庭柯　爛柯　南柯　珊瑚柯
　戈(宫音/臨海)
　　枕戈　揮天戈　逐日戈
　過(夏時過/國之後)
過之一仕宋為秘丞宰剡縣陳古靈詩云賢哉過縣尹
徳政是吾師萬事無鋒穎一心惟孝慈(云云/)
九麻
　麻(商音/上谷)
麻建後漢人註論語
麻秋石勒将威名可止兒啼
麻溫宋天禧中為太子中允直集賢院
麻九疇字知幾三嵗識字七嵗能作大字徑數尺號神
童仕大金為太常慱士(金/志)
　　　水晶宫
麻婆女仙也盧杞少時與婆同賃居廢宅婆為之議婚
後三日有女子輜軿降空呼婆付藥二丸斸地種之生一
葫蘆大如甕婆以刀劃而為二與杞各處其一風雲忽
起騰空而上至女所入水晶宫中女命杞坐曰吾太隂
夫人也郎君願留此乎地仙乎宰相乎杞曰留此為上
願女即為奏帝朱衣使來宣命杞大呼曰人間宰相女
失色令婆急領回推入葫蘆中却至舊居麻婆葫蘆俱
不見
　　　麟脯行酒
麻姑七夕日降蔡經家貌似十八九嵗女子衣有文章
而非錦綉進金盤玉杯擘麟脯行酒自言見東海三為
桑田蓬萊水亦淺矣以米擲地皆成丹砂王方平笑曰
吾了不喜作此狡獪也麻姑手似鳥𤓰蔡經心想好爬
背痒方平知之使神人鞭其背後有人題麻姑壇云五
百年來别恨多東征重得見青娥擘麟方擬窮歡飲無
奈傍人背痒何(仙/傳)麻姑壇在撫州顔真卿作記
　　胡麻　絲麻　白麻　漚麻
　車(角音禁京兆號漢武詔田千秋乘小車/出入  中時  車丞相子孫因以為氏)
　　　一言取相
車千秋本姓田漢武帝朝以一言寤意取宰相封侯世
未之有也　女妻徐仁
　　　囊螢
車𦙍字武子篤學不倦夏月囊螢讀書　謝安每遊集
輙開筵待之　晉大元中領國子博士遷吏部尚書
　　河車　雪車詩　五車書　阿香車
　巴(徵音以髙平氏巴/子國  國為)
　巴寜戰國時人公孫痤曰决利害而使三軍不惑者
　寜之力也賜錢十萬
　巴茂東漢人受書於丁鴻精通大義
　巴肅字恭祖漢黨錮八顧中人
　巴祗字敬祖為揚州刺史在官不迎妻子夜侍暗坐
　不燃官燭
　　　女徳
巴寡婦清其先得丹宂數世擅其利家財不貲寡婦能
世其業秦始皇以為貞婦而客之為築懷清臺
　　三巴　漢巴　欒巴
　家(角音家京兆後周/大夫  父之)
　　　清約
家退翁東坡同年丈也宋元豐中知懷安軍坡送以詩
云退翁守清約霜菊凄餘馨
　　　棣蕚相輝
家□字仲本西蜀名士也宋朝以明經冠上庠　兄抑
以廷對中甲科棣蕚相輝為盛
　　　雛鳯
家安國字復禮初任敎授東坡以詩送歸蜀云岷峨有
雛鳯梧竹養修翎山谷贈詩云家侯口吃善著書常願
執戈王前驅朱紱蹉跎晩監郡吟弄風月思天衢
　　通家　喚西家　付酒家
　查(商音/濟陽)
　　　好學
查文徽南唐人好學刻苦手冩經史數百巻　為兵部
尚書　子元方歸宋擢殿中侍御史
　　　海陵望族
查道字湛然性至孝鑿氷求鯉以養母竹間見一蹄金
而掩之徙居海陵純厚長者以文行稱於時為海陵望
族　仕宋擢賢良科
　查籥與李浩等為五賢
　　　婚姻
查文徽女妻朱元後為周景所害批云只斬朱元妻不
斬文徽女
　花(宫音/東丘)
　　　花卿
花驚定驍勇過人唐上元初段子璋反于蜀時崔光逺
為成都尹驚定為牙将討平之杜甫詩云成都猛将説
花卿學語小兒知姓名　家東館鎮至今廟食宋朝封
忠應公
　花季睦仕唐為倉部員郎
　　刋花　　坐花　頃刻花
　沙(宫音/汝南)
沙世堅宋人素號武勇守宜州平劇賊一路賴之
　　量沙　鷗沙　風沙
　佘
　佘欽仕唐為大學博士
　佘安裕宋咸淳中廷對進士第二人
　
　
　
　
　
　
　
　
　
　
　
　氏族大全卷七
欽定四庫全書
　氏族大全卷八
十陽
　陽(商音陽周景王少子封陽樊子孫因邑為氏/晉有  處父為太𫝊  魯人陽虎貌似孔子)
　　　擊奸
陽球字方正漢靈帝朝為司𨽻校尉誅磔宦官王甫等
豪右權門莫不屏氣
　　　標秀
陽裕字士倫幼時叔父躭奇之曰此兒吾家標秀佐時
之良也　後為大将軍司馬
　　　徳薰晉鄙
陽城字亢宗與弟堦域隠中條山唐徳宗朝宰相薦之
召拜諫議大夫韓愈諍臣論云陽子居晉之鄙晉之鄙
人薰其徳而善良者幾千人矣
　　　壊白麻
陽城居諫職八年與王仲舒等守延英門伏閤極論裴
延齡奸邪且曰脫以延齡為相城當取白麻壊之　遷
司業
　　　撫字心勞
陽城為道州刺史治民如治家賦稅不登觀察使數加
誚責城自署曰撫字心勞徵科政拙考下下　栁子厚
為作遺愛碑
　　　㛰姻
　　　　種璧
漢陽雍伯嘗設義漿給行人三年有一人飲訖懐中出
石子一升與之曰種此生美玉并得好婦後求北平徐
氏女為㛰徐曰得白璧一雙乃可雍伯於所種處求之
得白璧五雙以聘名其地曰玉田　生十男皆俊異位
至卿相
　　髙陽　朝陽　卧南陽
　楊(商音子𢎞農楊唐叔虞之後伯僑自晉歸/周天  封為  侯子孫因以為氏)
　　　㢘潔
楊惲字子幼漢宣朝為中郎将居殿中㢘潔無私　答
孫㑹宗書云烹羊炰羔斗酒自勞又云酒後耳熱而呼
烏烏人生行樂耳須富貴何時　父敞為相封安平侯
　　　鱣堂
楊震字伯起明經博覽諸儒語曰闗西孔子楊伯起客
於湖有冠雀銜三鱣魚飛集講堂前都講取魚進曰蛇
鱣者卿大夫之服也數三者三台也先生自此升矣
五十始仕漢延光中拜太尉　中子秉
　　　畏四知
楊震遷荆州刺史昌邑令玉宻懐金十斤遺之曰暮夜
無知者震曰天知地知子知我知何謂無知　子孫蔬
食步行故舊勸其殖產業震曰使後世稱為清白吏子
孫以此遺之不亦厚乎
　　　三不惑
楊秉字叔節為豫荆徐兖四州刺史所至以純白稱
嘗曰我有三不惑酒色財也　子賜
　　　三葉宰相
楊賜少𫝊家學篤志博聞靈帝朝侍講光華殿遷司空
自震至賜三葉宰相自震至彪四世為太尉故東京楊
氏為漢名族　賜子彪彪子脩
　　　機捷
楊脩字徳祖好學有俊才漢末為曹操主簿能解曹娥
碑隠語脩既解操行水路三十里方解曰有智無智後
三十里　操後殺之父彪悼痛答操曰猶懐老牛䑛犢
之愛
　　　我家龍文
楊愔字遵彥六嵗受史書十一嵗受詩易從兄昱器重
之曰此兒駒齒未落已是我家龍文更十年當求之千
里之外　梁大寶初拜太子少保封開國公
　　　朱紫滿庭
楊侃字士業愛琴書父播叔父椿一門朱紫盈庭侃獨
不仕曰茍有良田何憂晚嵗　仕魏為大都督
　　　無心富貴
楊素字處道奇䇿髙文一時之傑周主謂曰勿憂不富
貴素曰但恐富貴來逼臣臣無心圖富貴也　隋初加
上柱國
　　　一門三相
楊師道字景猷清警有才思善草𨽻工詩唐貞觀中拜
中書令　兄恭仁性忠厚唐初拜侍中　從孫執柔武
后朝同平章事一門三相
　　　清儉
楊綰字公權尚清儉獨處一室左右圖史凝塵滿席澹
如也　唐大厯中拜相制下朝士相賀及薨帝嘆曰天
不欲朕致太平邪何奪吾楊綰之速也
　　　重器
楊元琰字温卿生數嵗未言相者視曰語遲者神定必
重器也　中宗即位以誅二張有功封𢎞農郡公
　　　芝雀之祥
楊炎字公南父䘮廬墓有紫芝白雀之祥詔旌表其閭
唐建中初拜相以片言移人主意　作兩稅法天下利
之父播髙蹈丘壑號𤣥靖先生
　　　髙麗舞
楊再思佞人也武后朝居相位十年張易之曰楊内史
面似髙麗再思欣然作髙麗舞
　　　金石鏗鏘
楊慿字虚受善詩文韓愈荆潭唱和詩序云僕射裴公
均開制荆蠻統郡惟九常侍楊公慿領湖之南壤地二
千里有唱斯和搜竒抉經雕鏤文字鏗鏘發金石幽眇
感鬼神信所謂才全而能鉅也子敬之孫戎戴
　　　楊家三喜
楊慿與二弟凝凌俱有重名唐大厯中登第稱三楊敬
之與戎戴亦並登第時謂楊家三喜
　　　壓倒元白
楊汝士與元稹白居易賦詩席上汝士後成最佳警句
云文章舊價留鸞掖桃李新隂在鯉庭歸曰今日壓倒
元白
　　　慶門
楊嗣復字繼之於陵之子其舅韓滉撫其頂曰名與位
皆踰其父楊氏之慶也字之曰慶門文宗朝與李珏同
相
　　　文如懸河
楊炯中童科授校書郎年十一待制𢎞文館武后朝與
宋之問分直藝館終盈川令張說曰楊盈川文如懸河
注水酌之不竭　與王勃等為四傑
　　　金印朝天
楊收字藏之與王鐸薛逢同年唐咸通中拜相逢上詩
云須知金印朝天客同是沙堤避路人　子鉅弟嚴嚴
子注兩世四人翰林學士
　　　懐玉山人
楊億字大年初生其祖文逸夢一羽衣自稱懐玉山人
覺而生億數嵗不能言一日家人抱之登樓偶觸其首
即吟曰危樓髙百尺手可摘星辰不敢髙聲語恐驚天
上人年十一嵗試中童科試喜朝京闕詩云願秉清忠
節終身立聖朝授正字　真宗朝拜正言遷知制誥翰
林學士　諡日文
　　　一代文豪
楊億作文與賔客飲博投壺奕棋語笑喧嘩不妨締思
以小紙細書揮翰如飛文不加㸃頃刻數千言真一代
文豪也　與劉筠齊名時號楊劉與王鼎王綽號江東
三虎詩宗李義山號西崑體
　　　詩在御屛
楊徽之字仲猷宋太宗聞其名召見以詩數百篇為獻
上選十聯書御屏間梁周翰詩云誰似金華楊處士十
聯詩在御屏間　僧文瑩謂楊公作文必以天地浩露
滌筆於氷甌雪椀中　至道九老徽之其一也(見李/昉)
　　　斷送頭皮
楊朴字契元工詩少與畢士安同學士安薦之太宗召
見除官不受歸山真宗東封召對上問有人送詩否曰
臣妻一首云更休落魄躭盃酒切莫猖狂愛作詩今日
捉将官裏去這回斷送老頭皮
　　　一世儒宗
楊時字中立號龜山先生與游定夫謝顯道俱游明道
先生之門學有本原行無玷缺為一世儒宗　宋徽宗
朝為國子祭酒
　　　華鄂堂
楊邦乂吉水人始生未冠妣陳氏即世兄弟三人視兄
如父揭所居堂曰華鄂宋政和中以釋褐還家拜伯氏
更其堂曰韡韡同郡郭孝友記之曰余嘉楊氏友其季
而不伐恭其兄而不忘一時名勝賦者百餘人
　　　刺血書襟
楊邦乂宋建炎中倅建康金國兵大至杜充戰敗遁去
公刺血書襟曰寧為趙氏鬼不作他邦臣遂遇害　贈
直秘閣制云儒夫愛生名不稱於沒世烈士砥節死有
重於泰山　紹興中再賜田三百畆官其一子　諡忠
襄　五子長振文郁文
　　　千載生氣
楊由義字宜之宋隆興初與胡昉使金國不肯供退海
泗唐鄧四郡又不拜曰若死此間做得个忠孝鬼全璧
歸朝二公抗節異域争禮氊帳千載之下凜然猶有生氣
　　　日月争光
楊萬里字廷秀號誠齋先生際遇三朝始終一節愛君
憂國之心皎然與日月爭光　宋孝宗稱其仁者有勇
又曰書生知兵　寧宗朝除寶謨閣學士　年八十自書
十四言擲筆隠几而沒　子長孺
　　　留俸代租
楊長孺字伯子號東山潜夫帥番禺将受代有俸錢七
千緡悉以代下户輸租有詩云兩年枉了鬢霜華照管
南人淺一􁩘七百萬錢都不要脂膏留放小民家每對
客曰士大夫清㢘便是七分人了　以忤權貴劾去陳
膚中作玉壺氷朱絲絃二詩餞行　林自知詩云公来
無琴鶴公去有芒鞋　幕官詩云從渠腰下有金帶何
處山中無菜羮紹定元年以敷文閣直學士致仕　年
七十九薨
　楊回居鄉三逐事君三去趙簡子用為相其國大治
　楊朱泣岐謂其可以南可以北(列/子)
　楊王孫漢武朝人學黄老之術遺戒臝𦵏以返其真
　楊倫字仲理少師事丁鴻習古文尚書　仕漢拜侍中
　楊政字子行從范升受易善說經語曰說經鏗鏗楊
　子行
　楊國忠貴妃從祖兄也領四十餘使後拜相張彖以
　為氷山
　楊滔仕唐為中書舎人當應制斵窗取本號斵窗舍
　人
　楊紹復炙手可熱
　楊繪字元素與李常等㑹飲碧澗堂
　楊丕與彭齊等為江西三端
　　　女徳㛰姻
　　　　癡姨
楊氏為姚家婦符承祖母氏之妹承祖方用事親姻趨
附楊氏獨不然謂承祖之母曰姊有一時之榮不若妹
有無憂之樂姊與之衣物皆不受由此號為癡姨
　　　　秦虢
楊妃六姨韓國夫人三姨秦國夫人八姨虢國夫人與
兄銛錡國忠五家第舍聯亘治錦繡琢金玉者千人
　　　　新妝詩
楊盈川姪女容華作新妝詩云宿鳥驚眠罷房櫳趂曉
開鳳釵金作鏤鸞鏡玉為臺妝似臨池出人疑向月来
自憐終不見欲去復徘徊
　　　　世姻
楊經字仲武潘岳誄文云藉三葉世親之恩而子之姑
實予之伉儷潘楊之睦有自来矣
　　　　著㛰禮
楊瑒居官為清白吏常笑士大夫不能用古禮因其家
冠㛰䘮祭乃據古禮為之節文
　　　　夫婦履任
楊汝士小字沙哥白樂天妻兄也汝士領東川節度與
妻崔氏同履任樂天代妻作詩賀之云劉綱與婦共升
仙弄玉隨夫亦上天何似沙哥與崔嫂碧油幢引過東
川
　　　　經笥
楊玠娶崔季讓女崔家富於圖籍玠㛰後造其門遍取
觀覽捫腹曰已藏之經笥矣
　　　　佳婿
楊於陵字達夫有奇志年十八擢進士第韓滉少許可
獨奇之謂妻栁氏曰吾閱人多矣求佳婿貴且夀無如
於陵者有子必為宰相以女妻之　唐徳宗朝為中書
舍人
　　　　仙㛰
越漁者楊父一女絶色有謝生求娶焉父曰吾女有詩
兩句能續之則可詩曰珠簾半牕月脩竹一簾風謝曰
何事今宵景無人解與同女曰天生吾夫遂偶之七年
忽瞑目而逝後見之江中曰吾本水仙謫居人間耳
　楊敬真田家女也適王清後得仙去
　楊収女妻裴坦之子器用多用犀玉坦命碎之
　楊徽之無子一女賢明知書以妻宋臯
　楊侃奇韋孝寛之才以女妻之
　楊素從妹妻封徳彞
　楊雅以女妻歐陽永叔
　楊東山母羅氏宋嘉定初侍母夫人入京就職
　　潘楊　長楊　穿楊
　揚
　　　奏四賦
揚雄字子雲少好學口吃不能劇談漢元鼎中居岷山
之陽有田一㕓有宅一區漢成帝朝有薦雄者上召雄
待詔承明之庭奏甘泉河東校獵長揚四賦　以經莫
大於易作太𤣥𫝊莫大於論語作法言史篇莫善於蒼
頡作訓纂箴莫善於虞箴作九箴賦莫深於離騷作反
騷辭莫麗於相如作四賦　家貧嗜酒有好事者載酒
從遊劉棻從學作奇字　王莽投棻四裔辭連雄雄時
校書天禄閣治獄使者来雄恐從閣上投下幾死　後
仕莽故晦菴書曰莽大夫
　　　鐵面
揚王休字子美調台州黄巖尉白郡黥一武斷豪民州
閭稱賀號為鐵面少府
　　　鷄窠小兒
揚避舉瓊州人李守奉使至瓊道遇之至其家其諸父
年百二十餘祖宋卿年百九十五次見雞窠小兒出頭
下視宋卿曰此九代祖也不語不食不知其年
　　清揚　荀揚　班揚　荆揚
　羊(商音晉河上氏按氏族譜云春/秋末  羊舌  之後始單姓羊)
　　　羊羮之怨
羊斟為宋華元御士元殺羊食士而不及斟斟曰疇昔
之羊子為政今日之事我為政與入鄭師故敗
　　　死友
羊角哀與左伯桃為友聞楚王賢而歸之道遇雪度不
能俱生乃併衣服與角哀伯桃入樹死角哀至楚為上
大夫平王以角哀賢備上卿禮葬伯桃後角哀自殺下
從之
　　　懸魚
羊續字興祖漢靈帝朝為南陽太守弊衣羸馬府丞
送生魚續受而懸於庭丞再送續出前所送者以杜其
意
　　　探環
羊祜字叔子續之孫蔡邕之外孫方五嵗令乳母於隣
家李氏園桑樹下探取金環李氏驚曰此吾亡兒所失
乃知李氏子祜之前身也　晉武時鎭襄陽在軍中輕
裘緩帶身不被甲鈴閣之下侍衛不過十數人　好遊
峴山嘗與從事鄒湛同登慨然浩歎及沒襄陽人建廟
立碑其上望者流涕杜預名之曰墮淚碑遷尚書僕射
　　　獸炭
羊琇仕晉為散騎常侍性豪侈屑炭和作獸形以溫
酒洛下豪貴效之
　　　食藕
羊敦仕晉為廣平太守嵗饑家餽不至拔藕而食朝廷
聞之賜穀千斛以旌其清
　　　八伯八達
羊曼嗜酒與阮放等八人相友善號兖州八伯阮放為
宏伯郗鑒為方伯胡母輔之為達伯卞壺為裁伯蔡謨
為朗伯阮孚為誕伯劉綏為委伯羊曼為䵬伯擬古八
俊
　　　真率
羊固仕晉拜臨海太守饌客甚盛羊曼拜丹陽尹饌客
隨宜論者以固之豐腴不如曼之真率也
　　　晝卧書裙
羊欣字敬元年十二隨父為令時王獻之為吳興甚愛
之欣嘗著新絹裙晝寢獻之入縣見之書裙數幅而去
　　　折樹矟
羊侃善馬矟時少府造兩矟新成帝令試之侃執矟上
馬左右擊刺提矟登樹樹折號折樹矟　仕北魏為侍中
　　　踏龍尾道
羊昭業唐大順中與顧雲同修史時僕射劉子長有清
名求髙逢休書為先容謁之雲潜啟書觀之但云昭業
擬将一尺三寸汗脚踏龍尾道無一語及雲雲嘆息而
已
　羊陟漢黨錮八顧中人少清直三遷為尚書令
　羊衜仕魏為上黨太守孫登表其有專對才　子祜
　羊曇謝安之甥安與姪賭墅顧謂曇曰以墅乞汝
　羊璿之與謝靈運等為四友(見荀/氏)
　　　㛰姻
羊祜身長七尺餘郡将夏侯威異之以兄霸之女妻焉
後封萬嵗鄉君食邑五千户
　　公羊　相羊　食萬羊　叱石為羊
　王(商音晉太原喬周靈/王子  王子  之後)
　　　鬼谷子
王詡周末人受道老君居清溪之鬼谷號鬼谷先生
　　　臣義
王陵少文任氣漢髙帝功臣十八人位次陵居十三封
安國侯髙后欲王諸吕陵争之先儒云人臣之義當以
王陵為正
　　　驪歌
王式為昌邑王師以詩授王王廢徵式為博士江公疾
之令諸生歌驪駒式曰客歌驪駒主人無庸歸江公曰
何拘曲也式謝病歸
　　　後世必興
王翁孺漢武朝為繡衣御史嘆曰吾聞活千人者有封
吾所活者萬餘人後世其興乎　子禁禁子譚商立根
逢時漢成帝朝同日封侯是為五侯鳳曼崇亦禁之子
共八子
　　　獻頌
王褒字子淵蜀人益州刺史王襄令作中和樂職宣布
詩因奏褒有軼材上徵之既至作聖主得賢臣頌　上
令往益州祠金馬碧雞之神道病卒宣帝朝為諫大夫
　　　三世清㢘
王吉字子陽漢宣朝為博士諫大夫　子駿元帝朝為
諫大夫　駿子崇平帝朝為司空三世以清㢘著名
　　　孝子忠臣
王尊字子贛為益州刺史先是王陽守是州行部至卭
郲九折坂嘆曰奉先人遺體奈何乗此險尊至是問吏
曰此非王陽所畏道邪叱其馭曰驅之王陽為孝子王尊為
忠臣　為東平相王以至親驕奢尊謂曰天下皆言王
勇顧乃負貴安能勇如尊乃勇耳　為東郡太守河決
浸瓠子金隄水盛隄壊吏民奔走惟一主簿在尊旁立
不動水稍却乃還漢成帝朝為光禄大夫
　　　牛衣
王章字仲卿漢成帝朝為京兆尹欲上封事妻止之曰
人當知足獨不念卧牛衣中涕泣時邪章不聴
　　　養性論
王充字仲任家貧無書常遊洛陽市肆閱所賣書一見
輒能誦　著論衡八十五篇二十餘萬言　晚年著養
性論十六篇裁節嗜慾順神自守　章帝詔以公車徵
之不行
　　　潜夫論
王符字節信漢末人少好學與馬融張衡崔瑗友善隠
居著書號潜夫論皇甫規解官歸安定鴈門太守謁規
規不為禮王符在門規屣履迎之時語曰徒見二千石
不如一縫掖言書生道義之貴也
　　　望廬而還
王烈字彥方漢末人少有行義鄉里有争訟者将質之
於烈或至塗而返或望廬而還
　　　繡被墜前
王純字少林嘗詣京師於空舎中見一書生疾困曰吾
腰下有金十斤願以相贈乞收骸骨純候書生卒賣一
斤營葬餘金置棺下後為大度亭長有駿馬馳入亭
而止大風飄綉被墜前乗馬到雒縣馬逸入他舍主人
曰此我家馬也純因言葬書生事主人悵然曰我子也
姓金名彥大恩久不報天以此彰卿徳耳
　　　依劉
王粲字仲宣漢末避亂往依劉表於荆州　曹子建云
仲宣獨步於江南蔡邕每聞粲在門倒屣迎之　與曹
劉等為建安七子(見陳/琳)
　　　卧氷得鯉
王祥字休徵事繼母朱氏盡孝母欲生魚時天寒氷凍
祥解衣剖氷求之雙鯉躍出　魏末為三老南面几杖
以師道自居天子幸學北面乞言　五子　肇夏馥烈
芬　弟覽　晉武朝八公同辰(見何/曽)
　　　輟社
王脩七嵗䘮母以社日亡每社設祭哀哭閭里為之罷
社
　　　渾黙深沉
王昶字文舒魏末為兖州刺史遷司空　名其子曰渾
曰深名其姪曰黙曰沈為書以戒之有云物速成則疾
亡晚就則善終朝華之草夕而零落松柏之茂隆寒不
衰
　　　門容幡㦸
王濬少有大志嘗起宅開門前路廣數十步曰吾欲使
容長㦸旛旗　晉武朝為益州刺史　以平吳功拜大
将軍
　　　床頭周易
王湛字處冲渾弟也少言語宗族以為癡　渾子濟嘗
詣之見床頭周易湛因剖析𤣥微濟嘆服　晉武每見
濟曰卿家癡叔死未對曰臣叔不癡為汝南内史時稱
王汝南
　　　巖下電
王戎字濬仲渾子也幼而穎悟神彩秀徹視日不眩裴
楷日戎眼爛爛如巖下電　阮籍每適渾輒過視戎良
久出謂渾曰濬仲清賞非卿倫也與卿言不如共阿戎
談　嘗經黄公酒壚下過顧為後車客曰吾昔與嵇阮
酣暢於此自彼云亡吾便為時羈紲今日視之雖近邈
若山河　晉元康中拜司徒封安豐侯
　　　金溝
王濟字武子渾次子也風流豪爽氣盡一時性好馬時
洛陽地貴買地為馬埒編錢滿之時謂之金溝
　　　寧馨兒　阿堵物
王衍字夷甫神情明秀方總角見山濤濤曰何物老嫗
生此寧馨兒　妻郭氏性貪鄙衍疾之口不言錢妻令
婢以錢遶床衍晨起謂婢曰舉此阿堵物去
　　　口中雌黄
王衍初補元城令終日清談每捉玉柄麈尾與手同色
義理有未安隨即更改世號口中雌黄
　　　風塵表物
王衍神姿髙徹王戎謂其如瑶林瓊樹自是風塵表物
　王敦曰夷甫處衆中如珠玉在瓦石之間　顧愷之
稱其巖巖清峙壁立萬仞　晉永嘉初拜司徒
　　　絶倒
王澄字平子有髙名每聞衛玠言輒嘆息絶倒時語曰
衛玠談道平子絶倒　永嘉初拜荆州刺史
　　　三窟
王衍為司徒以弟澄為荆州敦為青州曰足以為三窟
矣
　　　新亭之宴
王導字茂𢎞少有風鑒識量清逺佐晉元帝中興號為
仲父　諸賢出新亭飲宴周顗等相顧流涕嘆曰風景
不殊舉目有山河之異導曰當與戮力王室尅復神州
何至作楚囚對泣邪拜司空録尚書事　永寧初進位
太保封郡公賜劒履上殿入朝不趨　六子　悅恬洽
協邵薈
　　　黑頭公
王珣字元琳洽長子也為桓温掾温曰王掾當作黒頭
公後果然　嘗夢人以大筆如椽與之覺而語人曰當
有大手筆事　晉太元中為散騎常侍弟珉子曇首
　　　難兄
王岷字季琰少有才藝名出珣右時語曰法䕶非不佳
僧彌難為兄　後代王獻之兼中書令二人素齊名時
謂獻之為大令珉為小令
　　　蠟珠之戲
王曇首内集任子孫戲適僧達下地作彪子僧䖍累十
博棊不墜僧綽採蠟珠為鳳凰
　　　佳子弟
王羲之字逸少導從子也王敦曰此吾家佳子弟也與
王承王悦為王氏三少　仕晉為右軍将軍㑹稽内史
　　　羲帖
王羲之臨池學書池水盡黑草𨽻為古今之冠論者稱
其筆勢飄若游雲矯若驚龍又曰烟霏霧結狀若斷而
實連鳳翥龍蟠勢若斜而反直其最為後世重者蘭亭
記樂毅論黄庭經也性愛鵝為山隂道士寫道徳經畢
籠鵝以歸　在戢山為老姥書六角扇各五字人競買
之　子七人其知名者𤣥之凝之徽之操之獻之也
獻之子靜之
　　　蘭亭勝集
王羲之為㑹稽内史上已日與同寮宴於山隂蘭亭賦
詩成四言五言各一首者十一人　王羲之　謝安
謝萬　王肅之　凝之　林之　徽之　徐豐之　孫
綽　孫統　袁嶠之　成五言一首者十五人　郗曇
　華茂　庾犮　王豐之　魏滂　謝繹　曹茂之
庾蘊　華平　桓偉　王元之　蘊之　渙之　孫嗣
　詩不成罰酒者十六人　王獻之　謝瑰　卞廸
卓髦　王模　孔熾　劉宻　虞谷　華耆　謝藤
吕系　吕本　曹禋　任凝　后綿　勞夷　宋景祐
中㑹稽守蔣某修永和故事詩云一段西園曲水聲水
邊終日㑹冠纓幾多詩筆無停輟不似當年有罰觥
　　　西山爽氣
王徽之字子猷風流為一時之冠為桓冲參軍冲曰卿
在府日久比當相料理徽之初不酬答但以手扳拄頰
云西山朝來致有爽氣耳　性愛竹嘗寄居空宅中便
令種竹曰何可一日無此君邪　居山陰夜雪初霽月
色清朗忽憶戴逵逵時在剡溪便乗小舟造門不前而
返曰乗興而來興盡而返何必見戴安道邪　仕晉為
黄門侍郎
　　　管中窺豹
王獻之字子敬髙邁不羈年數嵗觀門生樗蒲曰南風
不競門生曰此即於管中窺豹時見一斑獻之怒拂衣
去　有愛妾名桃葉其妹名桃根子敬嘗臨渡歌以送
之因名其渡曰桃葉渡　晉大元中為中書令
　　　廢蓼莪
王裒字偉元父死廬墓攀柏悲號涕著于樹為之枯隠
居教授讀詩到蓼莪未嘗不三復流涕門人為之廢蓼
莪一篇(晉孝/友傳)
　　　神仙中人
王恭字孝伯美姿儀人目之曰濯濯如春風栁嘗披鶴
􁑵涉雪而行孟昶見而笑曰真神仙中人
　　　王掾不癡
王述字懐祖年三十未知名人謂之癡王導辟為中兵
屬問以江東米價述張目不答導曰王掾不癡人何言
癡
　　　江東獨步
王坦之字文度述子也甚愛之長猶抱置膝上　弱冠
與郗超有重名時語曰盛徳彬彬郗嘉賔江東獨步王
文度四子　怡　愉　國寶　忱　述坦之愉三世皆
中書令
　　　披褐捫虱
王猛字景畧隠華陰山懐佐世之志晉桓温入闗猛披
縕袍詣之捫虱談當世事旁若無人温異之　後仕秦
苻堅為相
　　　将門有将
王鎮惡猛之孫五月五日生猛曰是兒将興吾門矣年
十三而苻氏敗寓食黽池李方家曰遭英雄主取萬户
侯當厚相報歸晉客荆州劉裕見而異之曰将門有将
署參軍　裕北伐鎮惡為龍驤将軍過黽池造李方家
升堂拜母厚加酬賚鎮長安為沈田子所圖裕受命追
封龍陽縣侯
　　　貂裘採藥
王𢎞之字方平宋武辟召不就拂衣歸耕宋文帝時從
兄敬𢎞為吏部尚書解貂裘與之即著以採藥釣於上
虞之石頭或問漁師得魚賣否曰亦自不得得亦不賣
　　　白面書生
王𤣥謨為彭城太守勸宋文帝伐魏帝言𤣥謨諫事令人
有封狼居胥意沈慶之曰陛下欲伐國而與白面書生
謀之事何由濟
　　　蓮幕
王儉字仲寶袁粲曰此兒雖小已有棟梁之器年十八
拜秘書郎　仕齊領吏部用庾杲之為長史蕭沔與儉
書云庾景行泛緑水依芙蓉何其麗也時人以儉府為
蓮花幕
　　　金友
王銓字公衡王錫字公嘏梁人皆琳子也銓學不及弟
而孝行齊焉世謂玉昆金友
　　　白圑扇
王摛善屬文時王儉使賔客𨽻事多者賞之何憲為勝
賞以五花簟白圑扇摛後至操筆立成文辭華美乃命
抽憲簟掣取扇登車而去
　　　青箱學
王淮之字元魯梁人自曾祖彪之而下四世並御史中
丞家世相傳並諳江左舊事緘之青箱世傳王氏青箱
學
　　　明珠彈雀
王貞字孝逸七嵗善綴文隋開皇初齊王暕以書召之
曰夫山藏美玉光照廊廡之間地蘊神劒氣浮星漢之
表　貞謝啟曰學無半古才不過人枉髙車以載鼷辱
明珠之彈雀
　　　鼔琴河汾
王通字仲淹初篤學慨然有濟蒼生之志西遊長安見
隋文帝於太極殿奏太平十二䇿不見用楊素甚禮重
之　居河汾教授生徒續詩書修元經董常程元房杜
王魏等咸北面受王佐之道蓋千餘人　鼓琴於汾亭
有釣者過而嘆曰居山澤而有廊廟之志　諡曰文中
子　弟凝字叔恬　二子福郊福畤　三孫勔勮勃
　　　斗酒學士
王績字無功隋大業中舉孝㢘還鄉種黍蒔藥釀酒自
供以周易老子置床頭遊北山東臯著書自號東臯子
　唐武徳初待詔門下省官給酒一斗號斗酒學士
飲至五斗不亂著五斗先生傳及醉鄉記
　　　激濁揚清
王珪字叔玠唐太宗朝為諫大夫嘗令品藻當代人物
珪曰激濁揚清臣於數子亦有一日之長當時以為確
論
　　　碧紗籠
王播字明敡微時客揚州木蘭寺隨僧飯厭之飯後擊
鐘後鎮是邦前所題詩已碧紗籠矣　唐穆宗朝拜相
　　　五經指南
王元感唐武后朝明經髙第撰書糾繆春秋振滯禮繩
愆數百篇魏知古嘆曰五經指南也徐堅等薦之詔褒
美為儒宗授四門博士
　　　三珠樹
王勃字子安唐髙宗朝對䇿髙第與兄勔勮並著才名
林易簡稱為三珠樹　勃為文磨墨數升酣飲引被覆
面卧及寤援筆成篇不易一字時謂腹藳請為文者日
衆金帛豐積人謂勃心織筆耕　因作沛王鬭雞檄被
斥終朝散郎
　　　輞川
王維字摩詰開元中維為尚書左丞弟縉為蜀州刺史
維表已五短縉五長　别墅在輞川有欹湖栁浪茱萸
沜辛夷塢與裴迪遊其中賦詩為樂東坡云摩詰詩中
有畫畫中有詩　禄山亂為所得宴凝碧池維詩云萬
戸傷心生野烟百官何日再朝天秋槐葉落空宫裏凝
碧池邊奏管絃賊平維以此詩獲宥
　　　宫詞
王建唐元和間人以宫詞名家凡一百有四篇逸詩九
篇
　　　沉香檻
王元寶巨富以金銀疊屋紅泥泥壁置禮賢堂沉香為
軒檻碔砆甃地錦文石為柱礎銅線穿錢為園徑人謂
王氏富窟
　　　西江集
王仁裕幼夢出其腸胃以西江水滌之見江中沙石皆
籕文文思日進乃集平生所作詩文為西江集　五代
漢髙祖時為翰林學士遷尚書知貢舉門生王溥和凝
范質皆至宰相與門生飲掛詩板於坐次云二百一十四
門生春風初長羽毛成
　　　金鼎
王溥字齊物趙太祖朝拜相座主王仁裕賀以詩云一
戰文場拔趙旗便携金鼎賛無為白麻驟降何恩厚黄
閣初開喜可知跋敕案前人到少築沙堤上馬行遲押
班長得遥相見親狎争如未貴時　藏書萬巻長子貽
孫遍覽之　幼子貽永慶厯中拜相
　　　三槐堂
王祐字景叔趙太祖命使魏州曰卿還當與王溥官職
及還得謫或曰意公作王溥官職矣曰祐不做兒子二
郎必做　手植三槐于庭曰吾子孫必有為三公者天
下謂之三槐王氏　官至兵侍　子旦
　　　聖徳老臣
王旦字子明相真宗於景徳祥符間福禄榮名者十有
八年　為天書使常悒悒不樂魏野獻詩云西祀東封
俱了畢歸来相伴赤松遊公甚喜　仁宗親篆其碑云
聖徳老臣之碑　諡文正　三子雍冲素
　　　四諫
王素字仲儀宋仁宗御筆親除四諫官素其一也(見蔡/襄)
帝曰王素真御史也時目為擊鶻　出入侍從将帥三
十餘年以工部尚書致仕　諡懿敏　子鞏
　　　氷蘖聲
王質字子野文正之姪也其在相門弗驕弗華以貧為
寶仁宗朝歴蔡州盧州荆南府數郡所至以氷蘖聲
　　　經綸才
王禹偁字元之七嵗能文畢文簡留於子弟中講學一
日太守席上出詩句云鸚鵡能言爭似鳳文簡書之屏
間元之書其下云蜘蛛雖巧不如蠶公曰經綸才也
太宗聞其賢召拜右拾遺賜緋特命文犀帶寵之獻端
拱箴上曰元之文章當是天下獨步真宗朝除知制
誥　子嘉言嘉祐
　　　手搏狀元
王嗣宗字希阮趙太祖朝與趙昌言爭狀元上命二人
手搏嗣宗勝故种放曰卿以手搏得狀元　為泰山司
理有詩云欲掛衣冠神武門先尋水竹近南村却将舊
斬樓蘭劒買得黄牛教子孫
　　　紫微
王欽若字定國少時夜視天文有紫微字　宋祥符中
大拜　以故相守杭州有一老尉蒼顔華髮乃同年生
也公憐之薦于朝特改京秩尉詩謝云當年同試大明
宫文字雖同命不同我作尉時君作相東皇元沒兩般
風
　　　真宰相
王曾字孝先眉目如刻畫布衣時以梅詩謁吕文穆云
雪中未問和羮事且向百花頭上開吕曰此已安排作
狀元宰相矣　弱冠三試皆首冠劉子儀戲之曰狀元
試三場一生喫著不盡公正色答曰曾生平之志不在
温飽　仁宗朝大拜　范文正曰王公真宰相也　韓
魏公言沂公徳器謹厚當時有得其品題兩句者皆以
為榮　封沂公
　　　變法
王安石字介甫宋熈寧中自參政拜相變新法有青苗
市易保馬保甲新經字義水利雇役等名色　後罷相
歸金陵自悔變法之非於鍾山書院多寫福建子三字
恨為吕惠卿誤也　先是拜相之日取筆題窗云霜松
雪竹鍾山寺投老歸歟寄此生致仕居金陵白下門外
遊鍾山憩法雲寺是日正當霜雪虚窗松竹皆如詩中
之景公憮然　山谷云公晚年詩律精嚴毎諷味之便
覺沆瀣生牙頰間封荆公　號半山　子雱　弟安國
在經筵二十七年
　　　西漢風
王珪字禹玉宋慶厯中及第試學士院其文典麗有西
漢風　治平四年召至蘂珠殿兼端明學士賜盤龍金
盆　神宗朝大拜　晩號志堂居士有華陽集百巻
同范景仁知貢舉
　　　花瑞
王珪監維陽郡王安石為幕官陳升之為衛尉丞時韓
魏公出守是邦初夏圃内芍藥開有金腰帶四朶公召
四人同賞各簮一朶後相繼為相果花瑞也
　　　元祐名臣
王存字正仲恂恂不為詭激至有所中確不可奪温公
曰並馳萬馬之中能駐足者其王存乎　吕希哲薦為
元祐名臣官至尚書
　　　天子門生
王竒字漢謀為李文定客嘗題詩屏間云鴈聲不到
歌樓上秋色偏欺客路中文定薨章聖臨奠見而愛之
召見賜及第有詩謝云不拜春官為座主親逢天子作
門生
　　　梅溪集
王十朋字龜齡紹興中廷試第一　賦不欺詩云室明
室暗兩奚疑方寸常存不可欺莫問天髙鬼神惡直須
先要自家知　號梅溪有梅溪集朱文公為序　為司
業遷侍御史　太學五賢詩
　王霸王梁王常並雲臺二十八将中人
　王粹金谷二十四友中人
　王曇首既為家寶又為國珍兄弟分財惟取圖書而已
　王彬曇首之子善草𨽻時語曰三真六草天下之寶
　王渙睢陽五老中人
　　　僊道
　　　　七轉靈符
王逺字方平明天文圖䜟漢桓帝問以災祥題宫門四
百餘字帝令人削之入板裏　老君賜之七轉靈符號
總真真人領仙公萬五千人　嘗降蔡經家教以尸解
　　　　鳬舄
王喬漢明帝時為葉令每朔望自縣詣朝帝怪之宻令
太史伺望言其臨至輒有雙鳬從東南来舉羅張之但
得一隻舄詔上方侯視則四年所賜尚書官屬履也
　　　　肉芝
王喬蜀人益州北平山有白蝦蟆謂之肉芝非仙材莫
之致也喬食之得道武陽有喬仙祠
　　　　柯山
王質入石室山伐木見二童子奕棋局終坐下斧柯爛
矣
　　　　石室石髓
王烈字長休入河東抱犢山中於石室中見一卷素書
歸言於嵇康與共往取而失其所在又得石髓如飴即
自服半餘留半與康康不敢服凝而為石烈私語弟子
曰叔夜不應得道故也
　　　　懸崖取桃
王長趙昇從張天師學道一日與臨萬仞懸崖下有紅
桃二株師令下取之投崖而墜正立桃樹上道成得仙
　　　　瓊花金蟾
王興為蒲江主簿隠秋長山洞中有千嵗金蟾見者得
道山有瓊花開則有人升天興見瓊花金蟾白日上升
　　　　鏡中冠帔
王迪宋熙寧中為洪州左司理有道人磨鏡俾迪自照
見星冠羽帔縹緲鏡中遂弃官與妻偕隠新建簿劉簿
送以詩云髮如抹漆左參軍脫去青衫作隠淪世上更
無羈紲事壺中别有自由身鼎烹玉免山前藥花看金
鼇背上春莫怪少年能决烈藍田夫婦總登真
　　　　金地玉泉
王公名敖號閬仙入白玉洞修道經年能藥及詩題龍
宫云靈刹倚山光無塵染洞房雲籠金地暖龍噴玉泉
香　王御史贈以二詩一云白布襴衫白布裙不羈蹤
迹似浮雲而今却有青牛跨便是當年李老君
　　　　少室仙伯
王逺知天台山道士也師陶隠居傳符籙作易經十五
卷一日雷雨雲霧中一老人叱曰所泄禁書何在上帝
命攝六丁雷電取去後司命授逺知為少室仙伯(雲笈/經)
　　　女徳㛰姻
　　　　貞婉
王惠風衍之女也貞婉有志節為愍懐太子妃太子廢
衍請絶㛰惠風號哭而歸
　　　　燕華君
王綸宋祥符中為太子中允有女年十八自稱燕華君
謂父曰與汝有洞天之縁初不識字而能詩其雪詩云
何事月娥欺不在亂飄瑞葉到人間與人言天上有瑞
木花開六出後適吕氏懵然不復能詩矣
　　　　二八字媒
王氏暮年未嫁作詩曰白藕作花風已秋不堪殘睡更
回頭晩雲帶雨歸飛急去作虚牕一夜秋趙徳麟鰥居
見詩求㛰人以為二十八字媒也
　　　　卿答
王渾妻鍾氏嘗卿王渾渾止之答曰親卿愛卿是以卿
卿我不卿卿誰當卿卿　渾字𤣥冲見猶子濟趨庭而
過渾曰生子如此足慰人心鍾曰使新婦得配參軍生
兒當不止是謂渾弟淪也
　　　　王郎
王凝之娶謝奕女道藴女初適凝之意殊不樂曰不意
天壤間有此王郎
　　　　奇男子
王適懐奇負氣處士侯髙有一女曰吾女必嫁官人不
與凡子適曰吾求婦久矣此翁差可人意謂媒嫗曰吾
明經及第即官人也嫗曰得一卷書粗若告身者袖以
往則可翁見文書銜袖即許之　後聞金吾将軍李惟
簡喜士造門曰天下奇男子王適願見将軍白事一語
合意薦為參軍遷監察御史
　　　　婿有風姿
王凱與弟粲避地荆州依劉表表欲以女妻粲嫌其形
陋以凱為風姿遂以妻凱
　　　　公輔器
王曾未第時李文靖慕之為婿語夫人曰此人當為公
輔時吕文穆亦欲擇之為婿曾曰李公知我從李氏
　　　　頑僻
王坦之弟小字阿智年長昬愚無肯為㛰孫綽曰我一
女不惡坦之白父驚喜成㛰女之頑僻過於阿智
　　　　擇徳
王通曰㛰娶而論財非也古者男女之族各擇徳焉
　王荆公之妹能詩適張奎封長安縣君
　王荆公之女能詩適吳安持封蓬萊縣君
　王仲舒二女長適諫議大夫李行脩早世復㛰其妹
　東坡娶王氏後又娶其妹為繼室
　王仲徳宋将軍也有妹賢淑以妻郭逸
　王克正一女手相甚貴以妻陳恕
　王敬𢎞與孔淳之世為方外之遊以女妻其子
　王當為陳州刺史擇姚崇為婿
　王戎女適裴頠貸錢十萬未還女歸寧戎不悦
　王平甫之女適劉天保有詩云不縁燕子穿簾幙春
　去春來那得知
　王毛仲嫁女曰萬事皆已具但未得客耳
　王逸少坦腹東床郗鑒曰此正佳婿
　王湛自求郝仲将之女有淑徳
　王旦娶趙昌言女及為相㛰姻不求門閥
　王純亮娶山谷妹山谷有留王郎一詩
　王禹玉選鄭達夫為婿後拜樞相
　王陶滕甫為連袂　王炳張恕亦為連袂
　薛元超三恨第一恨不娶王家女
　王仁妻名羅敷姓秦氏邯鄲美女也
　　花王　山王　蜂王　象王
　王氏於晉為盛而有兩派一派漢王書之後有王融
　融二子祥覽覽有從兄曰雄雄二子渾乂　渾生戎
　封安豐侯　乂生衍為尚書令覽六子長子裁生導
　其後最盛　四子正生曠曠生逸少其後亦盛此瑯
　琊臨沂王氏也一派漢代郡守王澤之後澤生昶昶
　四子渾深淪湛　渾四子尚濟澄汶　湛子承承子
　述述子坦之世封藍田縣侯故稱述為王藍田此晉
　陽太原王氏也　有兩渾一戎父為凉州刺史一濟
　父録尚書事　兩澄一衍弟字平子一濟弟字道深
　　兩安期一含子應一湛子產　兩愷一晉武舅一
　切之子　兩處冲一邃字一湛字　兩人一衍父一
　緒父然世說云王武子與從兄恬不平則其初豈亦
　同源乎抑或朝貴盛而通譜乎後之王姓皆出此兩
　族云
　　　蘭亭考異
　任凝(一作/汪凝)　曹禋(一作/禮)　王摸(一作/楊摸)
　卓髦(一作/丘髦)　后綿(一作/澤)　庾犮(一作/旻)
　黄(商音受江夏黄顓帝曾孫陸終/之後  封於  其後以國為氏)
　　　珠履
黄歇號春申君相楚二十三年門下客三千人其上客
皆躡珠履趙使見之大慙
　　　叱石起羊
黄初平牧羊有道士将入金華山石室中四十餘年其
兄初起尋之道士引至山中相見兄問羊所在曰在山
東往視之但見白石初平叱云羊起白石俱起成羊數
萬頭　初起就之學道服松脂茯苓常有童子色後初
平改為赤松子初起改為魯般(仙傳皇黄/一作)
　　　政治第
黄霸字次公守潁川外寛内明治為天下第一在郡八
年吏民咸稱神明
　　　黄童無雙
黄香字文強年九嵗失母事父盡孝暑則扇其床枕寒
則以身温席太守劉䕶聞而異之署為門下孝子　幼
能文章專精經典京師語曰天下無雙江夏黄童　漢
肅宗詔詣東觀讀所未見書又召詣安福殿言政事拜
尚書郎遷尚書令　子瓊
　　　被褐懐寶
黄瓊字世英漢永建中公卿多薦之公車徵至拜議郎
稍遷尚書僕射初隨父在臺閣習見政事及後居職達
練官曹與周舉同時輔政名重朝廷郎顗薦之曰被褐
懐寶含味經籍　孫琬
　　　陂量汪汪
黄憲字叔度漢安帝朝舉孝㢘不就陳蕃周舉常相
謂曰旬月之間不見黄生鄙吝之萌復存乎心矣　郭
泰曰叔度汪汪若千頃陂澄之不清淆之不濁不可量
也
　　　對日食
黄琬字子琰少辨慧祖瓊為魏郡太守漢建和元年正
月日食京師不見而瓊以狀聞詔問所食多少瓊未有
以對琬在旁曰何不云日食之餘如月之初即以其言
應詔　後為五官中郎将
　　　柘枝舞
黄通累舉不第作官數任年将耳順再應舉或嘲之曰
老婦舞柘枝剰員呈武藝
　　　龍頭獨露
黄裳字冕仲常有魁天下之志自叙云予家劔潭之濵
斗牛之光上下相照風雷之信有時變現　宋元豐中
南劔州譙門一柱忽為雷擊作詩云風雷昨夜破枯株
借問天公有意無莫是卧龍蹤迹困放開頭角入雲衢
次年果魁天下　工詩有演山集
　　　黄氏審言
黄庶字亞夫工詩如書對聖賢為客主竹兼風雨似咸
韶史解戮人惟戮古地能埋死不埋愚皆奇崛又怪石
絶句為世所稱　山谷嘗手書其宿趙屯一詩刻于星
子灣跋云先君平生刻意於詩與子美吾祖冠古之評
何異亞夫真黄氏之審言矣　子大臨庭堅叔達
　　　江西詩祖
黄庭堅字魯直東坡薦之云瑰竒之文絶妙當世孝友
之行追配古人　初與李公擇相見于舒州石牛洞山
谷寺常遊而樂之故自號山谷道人謫涪州别駕因號
涪翁謫黔州寓開元寺寺有摩圍泉因號摩圍老人
吕居仁等推為江西詩祖　元祐中為太史　子相
　　　敦厖
黄相小字小徳生母出於微賤故谷詩云解著潜夫論
不妨無外家坡次韻有云名駒已汗血老蚌空泥沙山
谷在黔中與王瀘州帖云小子相今年十四骨相差厖
厚又詩云小兒未可知客或許敦厖
　　　雪鴒風鴈
黄大臨字元明自號寅庵山谷之謫黔州也元明送之故
書萍鄉縣壁云兄元明自陳留山渡漢沔上䕫峽過一
百八盤涉四十八渡送余至摩圍山掩淚握手臨别有
詩云急雪􁊊鴒相並影驚風鴻鴈不成行
　　　騎驢圖
黄叔達號知命君在黔中所作數詩附山谷集中殊有家
法當由山谷潤色以成弟之名　嘗與陳履常謁法雲
禪師夜歸衣白衫騎驢緣道揺頭而歌履常行於後一
市驚以為異人明日李伯時畫以為圖邢敦夫作歌
　　　青瑣登賢
黄㢘字夷仲山谷叔父也元祐中拜給事中議論引大體
山谷詩云廊廟從來不在邊黄庭青瑣慶登賢
　　　忠鯁
黄昭字晦甫山谷伯父也元祐中為閩漕召拜御史山谷
曰伯父在家著孝犮之譽立朝有忠鯁之節　子友聞
友益友顔
　　　酒失
黄友聞字聞善與栁氏兄弟杯酒相失山谷有詩云自入
醉鄉無畔岸心與歡伯為友朋更闌罵坐客星散午過
未蘇髮鬅鬙
　　　貧樂齋
黄友顔字顔徒作貧樂齋山谷以二詩詠之其一云小山
作朋友義重子輿桑香草當姬妾不須珠翠妝鳥烏窺
凍硯星月入幽房兒報無炊米浩歌繞屋梁
　　　幼悟
黄鑑七嵗不能言其祖喜其風骨之美遇物誨之一日
携至池上祖曰水馬池中走對曰遊魚波上浮　後任
臺閣
　　　稼村
黄公度宋紹興中進士第一喜詩有稼村集十三卷與
定光子倡和有云嗜酒揚雄官落魄耽詩沈約瘦伶俜
何時握臂論今古經庫勞君一啟扄
　　　十要道
黄中字通老宋紹興中為秘書監以言不盡用浩然有
歸志乃陳十要道之說　晦翁致書云明公兩朝元老
上還印綬天子賜几杖而乞言焉天下知徳之士莫不
仰慕下風俱有執鞭之願而進於門人弟子之列　官
至端明殿直學士　年八十五
　　　遇僊
黄覺因送客都門外入旅舍遇洞賔乃取酒與共飲吕
曰明年江南相見既而果得江南見一道士俵大錢七
文其次十文又小錢二文仍與藥可數寸許曰毎嵗但
以酒磨服可保一嵗無疾年七十餘藥亦垂盡作詩曰
床頭厯子無多日屈指明年七十三是年果卒
　黄祖性急為江夏太守以禰衡為書記竟害之
　黄蓋為周瑜部将赤壁之捷建䇿火攻為江表虎臣
　黄敬直武陵人晉太元中縁溪釣魚至桃花源
　黄滔字文江以賦擅名有景陽井館蛙宫等賦　有
　泉山秀句集二十巻　唐乾寧中登第仕至御史
　　　女徳婚姻
　　　　國色
黄公者齊人有二女皆國色常謙辭云醜惡醜惡之名
播於逺近長而無婚衛有鰥夫冐然娶之乃國色此違
名而得實矣
　　　　醜女
黄承彥沔南名士也謂諸葛孔明曰聞君擇婦家有醜
女才堪相配孔明許婚即載送之諺曰莫學孔明擇婦
正得阿承醜女
　　　　十年擇對
山谷季妹適張叔和有詩云有齊先生之季女十年擇
對無可人莫笑張公堂上塵家風孝友故相親一妹適
王純亮字世弼山谷有詩云墨以傳千古文章之印歌以
寫一家兄弟之情江山千里俱頭白骨肉十年終眼青
一妹適李安詩亦文章士也
　　　　娶巫女
黄霸微時與善相者同出見一婦人相者曰此婦人當
貴訪之乃巫家女霸即娶之與終身焉
　　　　黄郎
黄仁覽字紫庭師許君學仙許君以女妻之稱曰黄郎
嘗為青州從事晝居官所夜則還家父母怪之紫庭自
陳其誠取所携青竹杖化青龍乗去　封冲道真人
　　　　重義
黄龜年字徳昭號竹溪先生初應科舉有縣尉為考官
見公大奇之曰安得此郎出我門下既領薦尉喜許妻
以女及登第回尉已捐館妻子䕶䘮相遇於道公哭之
慟使人導意遂定婚焉　宋紹興中為侍御史遷給事
中
　黄山谷娶謝師厚女
　山谷子相骨氣厖厚眉人石信道以女妻之早嵗成
　婚
　黄芻字季野陳魏公以聶夫人女弟妻之而季野早
　夭
　黄榦字直卿號勉齋從朱晦翁學朱以女妻之
　　蘇黄　雌黄　𤣥黄　姚黄　鵝黄　飛黄
　
　氏族大全巻八
欽定四庫全書
　氏族大全卷九
十陽下
　張(商音始清河矢黄帝第五子青陽生揮為弓正觀/弧星  制弓  主祀弧星因姓張氏  魏范雎入)
　　(秦改姓/張氏)
　　　通𤣥先生
張果隠中條山世傳數百嵗其貌如年六七十者唐𤣥
宗遣徐嶠以璽書邀之肩輿入宫詔以玉真公主降先
生果笑不奉詔還山擢銀青光禄大夫賜號通𤣥先生
未幾卒帝為立栖霞觀
　　　善頌
張老晉大夫獻文子成室張老曰美哉輪焉美哉奐焉
君子謂之善頌善禱
　　　舌在
張儀魏人學鬼谷子之術以遊說顯名　楚相誣以盜
金箠擊遍體歸謂其妻曰視吾舌尚在否曰在曰舌在
足矣後為秦相
　　　取履
張良字子房少遊下邳圯上(楚人謂/橋曰圯)有一老父至其所
墮履圯下曰孺子下取履良取而跪進父以足受之曰
孺子可教矣期以再㑹良凡三往父乃出書一編與之
曰讀是為王者師後十三年見我濟北穀城下黄石即
我也旦日視書乃太公兵法後過濟北果得黄石寶祠
之良死并葬其石伏臘上塚祠黄石　佐漢祖運籌帷
幄决勝十里與蕭韓為三傑　封留侯　曰吾以三寸
舌為帝者師封萬户侯此布衣之極於良足矣願棄人
間事欲從赤松子遊耳　泗水亭銘漢功臣十八良第
三諡文成侯子不疑嗣為侯　次子辟強年十五為侍
中
　　　美士
張蒼秦時為御史主柱下方書歸漢從沛公攻南陽當
斬解衣伏質身長大肥白如瓠王陵怪其美士言於沛
公而免之　以文學律厯為漢名相歴事兩朝　年老
無齒食女子乳百餘嵗卒
　　　結襪
張釋之事漢文帝十年不得調後為廷尉天下無寃民
　王生者善為黄老言嘗召至廷中公卿盡㑹王生顧
謂釋之為我結襪釋之跪而結之聞者重王生而賢釋
之
　　　乗槎
張騫漢武時奉使大夏乗槎到河源見一婦人織一丈
夫牽牛飲渚女與一石歸問嚴君平君平曰此織女支
機石也　漢書不載
　　　䑕獄
張湯為兒時隨父為長安丞守舍䑕盜肉父怒笞之湯掘
熏得䑕及餘肉劾䑕掠治傳爰書訊鞫論執具獄磔䑕
堂下父視其文辭若老獄吏大驚乃使書獄　漢武朝
遷大中大夫　子安世又八世至張吉皆貴盛故班固
不敢以入酷吏傳
　　　七葉侍中
張安世字子孺漢宣立以定䇿功拜大司馬安世以父
子封侯在位太盛乃辭禄詔都内别藏張氏無名錢以
百萬數　自宣元以來金張之家七葉皆侍中　三子
　千秋　延夀　彭祖
　　　五日京兆
張敞字子髙漢宣帝朝尹京兆九年枹鼓稀鳴　椽絮
舜以敞有劾當免曰五日京兆耳　嘗為婦畫眉長安
中傳京兆眉嫵
　　　帝師
張禹字子文明習經學試為博士　身居大第前堂教
授後堂理絲竹管絃於弟子中親愛戴崇敬彭宣而疏
之崇至則将入後堂飲食管絃鏗鏘極樂宣來但於便
坐講論經義日晏賜食不過一肉巵酒相對　元帝朝
詔禹授太子論語成帝即位尊禮師傅令與鄭寛中說
書金華殿　河平中拜相封安昌侯　傳曰禹以儒宗
居相位　子宏嗣　安帝朝亦有張禹字伯逺封安鄉
侯
　　　白馬生
張湛字子孝漢光武朝拜光禄勲常乗白馬上毎見之
輒曰白馬生且復諫矣
　　　岐麥之歌
張湛字君游少時志美行厲諸儒號曰聖童　漢建武
中為漁陽太守民歌曰桑無附枝麥穗兩岐張君為政
樂不可支視事八年冦弭民富
　　　張曾子
張霸字伯饒七嵗通春秋博覽五經鄉人號曰張曽子
初舉孝㢘和帝召拜侍中中子楷
　　　五里霧
張楷字公超通春秋尚書門徒百人徙隠𢎞農山學者
隨之所居成市後華隂山南道有公超市　性好道術
能作五里霧　順帝徵之不至
　　　埋輪
張綱字文紀順帝漢安元年遣八使循行天下風俗綱
獨埋其車輪於洛陽都市亭曰豺狼當道安問狐狸遂
奏劾梁冀　八使(名見/馮羨)
　　　鵲印
張顥為梁相一日雨後見一鵲墮地化為圓石顥椎破
之得金印曰忠孝侯印顥表聞藏秘府　靈帝朝為太
尉
　　　十腰銀艾
張奐字然明前後仕進十腰銀艾注云銀印緑綬也以
艾草染之　漢永夀中遷安定屬國都尉　凉州三明
(見段/氏)
　　　草聖
張芝字伯英臨池學書池水盡黑凡衣帛必書而後練
韋仲将謂為草聖靈帝朝為太尉
　　　萬人敵
張飛字益徳雄壯威猛為世虎臣魏程昱等咸稱為萬
人敵　蜀先主拜為右将軍封西鄉侯　評曰飛義釋
嚴顔有國士風
　　　博物
張華字茂先博物洽聞著博物志千篇　嘗徙居載書
三十乗　作詩出於王粲猶恨兒女情多風雲態少
晉武朝拜侍中中書賜金章紫綬　永熙末少子韙以
中台星折勸華避位不聽竟為趙王倫所害
　　　思蓴
張翰字季鷹有清才善屬文號為江東步兵　晉惠朝
齊王冏辟為東曹掾謂顧榮曰吾本山林間人以明防
前以智慮後榮曰吾當與子採南山蕨飲三江水耳
因秋風起思吳中菰米蓴羮鱸魚鱠歎曰人生貴適志
耳富貴何為即引去　嘗曰使我有身後名不如生前
一杯酒
　　　當代文宗
張載字孟陽為當代文宗貌極醜遊洛陽市羣女以
瓦石擲之　仕晉為著作佐郎　弟協字景陽次弟亢
字季陽並博學有俊才與陸機雲齊名時稱三陸三張
　贊云載協飛芳棣華相映
　　　六經鼓吹
張衡字平子作二京賦十年乃成孫綽曰張衡左思二
京三都賦六經之鼓吹也　作渾天儀著靈憲算罔論
數術窮天地制作侔造化　晉永和中拜尚書
　　　理窟
張慿字長宗嘗詣劉惔惔處之下坐王濛與惔論言有
不通慿於末坐判之一坐皆驚惔延之上坐　晉簡文
帝召之與語曰張慿勃窣為理窟
　　　正始遺風
張緒風姿清雅時靈和殿前植蜀栁帝曰此楊栁風流
可愛似張緒少年時　帝毎歎其清談袁粲曰緒有正
始遺風　宋明帝朝為中書令子充
　　　髙卧風月
張充字延符與王儉書云介然之志聳峭霜崖確乎之
情風行海岸又云飛竿釣渚濯足滄洲獨浪煙霞髙卧風
月不能事王侯覓知己也儉以示緒緒杖之一百　梁
初為祭酒
　　　孝張里
張敷字景𦙍小名樝父小名梨宋文帝問之曰樝何如
梨對曰梨是百果之宗樝何敢比　父卒毁瘠過制詔
改其居曰孝張里　宋武帝朝拜中書郎　子融
　　　海賦
張融字思光弱冠有名道士陸修静以白鷺羽扇遺之
曰此既異物以奉異人　作海賦顧凱之曰實超𤣥虚
但恨不道鹽耳即注曰漉沙揚白熬波出素積雪仲春
飛霜暑路　有文集數十卷行世名玉海集　初解褐
為宋參軍
　　　碧山學士
張褒梁天監中不供學士職御史彈劾之褒曰碧山不
負吾乃焚章長嘯而去　杜詩云碧山學士焚銀魚
　　　論事回天
張𤣥素諫唐大宗修洛陽宫魏徵聞之曰張公論事有
回天之力可謂仁人之言　為左庶子
　　　翠微頌
張昌齡王公謹舉進士王師旦知貢舉黜之以其文浮
靡恐傷雅道　貞觀末翠微宫成詣闕獻翠微頌上愛
其文補通事舍人
　　　三㦸張家
張儉字師約貞觀中為營州都督兄文師大僕卿弟延
師左将軍並賜銀青光禄大夫兄弟門皆立㦸時號三
㦸張家
　　　萬石張家
張文瓘字稚圭髙宗朝拜侍中四子潜沛洽涉官皆三
品時號萬石張家
　　　青錢學士
張鷟字文成兒時有紫文大鳥止於庭太公曰五色赤
文鳳也紫文鸑鷟也殆将以文章瑞朝廷乎遂名鷟
髙宗朝八以制舉皆中甲科貟半千稱其文猶青銅錢
萬選萬中時謂青錢學士
　　　明經髙第
張知謇歴十一州刺史則天奇其貌詔工圖之　中宗
立封范陽郡公弟𤣥知晦知泰知黙共五人皆明經髙
第
　　　六郎
張易之弟昌宗得幸於則天兄弟出入禁中貴震天下
呼易之五郎昌宗為六郎楊再思曰人言六郎似荷花
乃荷花似六郎耳
　　　宰相材
張柬之為荆州長史則天欲得一奇士用之狄仁傑曰
張柬之雖老宰相材也卒用為相誅二張中宗復辟有
安社稷功　封漢陽郡王　皇甫徹詩云烈烈張漢陽
左袒誅諸武茂勲鑄鐘鼎江山食茅土至今稱五王卓
立邁千古
　　　金鑑録
張九齡字子夀唐開元賢相也千秋節公王皆獻寶鑑
九齡上事鑑十章號千秋金鑑録　李林甫欲中傷之
九齡作海燕詩云海燕雖微物乗春亦暫来豈知泥滓
濺只見玉堂開繡户時雙入華堂日幾回無心與時競
鷹隼莫相猜　帝賜白羽扇獻賦自況末云苟效用之
得所雖殺身而何忌又曰縱秋氣之移奪終感恩於篋
中　開元後天下呼曲江公而不名弟九臯九章　子
拯　𤣥孫仲芳生而岐嶷父友髙郢異之曰此兒必為
國器後為御史
　　　鳴珂里
張嘉貞唐開元中拜中書令弟嘉祐進左金吾毎朝軒
蓋騶導盈園巷時號所居坊曰鳴珂里　子延賞　延
賞子𢎞靖　𢎞靖子次宗四世並為中書舍人
　　　識一丁
張𢎞靖字元理為盧龍節度使曰而輩挽兩石弓不如
識一丁字軍士銜之　唐元和中拜平章事祖父為相
號三相張家
　　　幽谷一叟
張鎬字從周有大志觀經史猶漁獵然蕭嵩薦之曰用
之則為帝王師不用則幽谷一叟耳　杜詩云張公一
生江海客　元宗擢為右拾遺不數年出將入相
　　　曵白
張奭唐開元中就試花萼樓下手持試紙竟日不成一
字時人謂之曵白
　　　矮屋擡頭
張彖為華隂簿為守令所抑嘆曰大丈夫有凌雲蓋世
之氣而拘於下位如立身矮屋之下使人擡頭不得弃
官歸
　　　罵賊
張巡志氣高邁唐天寳中禄山反巡守睢陽縳藁為人
剡蒿為矢大小四百戰糧盡城陷罵賊而死尹于竒以
刀抉其口齒存者三四
　　　燕許筆
張説字道濟唐開元中為中書令封燕國公蘇頲封許
國公皆以文章著名時號燕許筆　帝有所為必使視
草　三子均垍淑均授大理卿杜贈詩云通籍踰青瑣
亨衢照紫泥後均垍皆以從禄山而敗
　　　烟波釣徒
張志和字子同金華人母夢楓生腹上産志和初名龜
齡肅宗命待詔翰林賜今名因親喪不仕居江湖自號
烟波釣徒每垂釣不設餌志不在魚也　號𤣥眞子觀
察使陳少游表其居曰𤣥眞坊為買地大其閭號囬軒
巷門前阻水為構一橋號大夫橋　陸羽問孰與徃來
對曰太虚為室明月為燭與四海諸公共處未嘗少别
何有徃來　帝賜奴婢各一志和配為夫婦名曰漁童
樵青　有漁歌云西塞山前白鷺飛桃花流水鱖魚肥
青蒻笠綠簔衣斜風細雨不須歸　松江蠏舍主人歡
菰米蓴羹亦共餐楓葉落荻花乾醉宿漁舟不覺塞
雲溪灣裏釣魚翁舴艋為家西復東江上雨浦邊風更
著荷衣不歎窮　兄鶴齡築室越州東郭椽棟不施斤
斧
　　　草聖
張旭嗜酒善草書每大醉呼呌狂走乃下筆或以頭濡
墨而書既醒自視以為神世呼張顚　與李白等為飲
中八仙杜甫歌云張旭三杯草聖傳揮毫落紙如雲烟
　　　草木知名
張萬福三世明經德宗召拜濠州刺史謂曰先帝改爾
名所以褒也朕謂江淮草木亦知爾威名仍賜舊名
　　　天麒麟
張盥始生三朝劉禹錫與宴故其詩云爾生始懸弧我
作座上賔舉筯引湯餅祝詞天麒麟
　　　雙與
張越石與弟楚金同中第有司以兄弟不兩收将罷越
石楚金自陳請俱退李勣曰貢舉本求才行何惜雙
與
　　　十䇿
張齊賢字師亮趙太祖幸西都齊賢以布衣陳十䇿四
説稱㫖堅執其餘皆善以束帛遣之歸謂晉王曰吾幸
西都得一張齊賢異日可用為相　太宗即位放進士
齊賢適在第三甲有㫖一榜盡與京官不十年拜相
致仕歸洛陽得裴度午橋莊鑿渠通流栽花植竹日與
故舊乗小輿攜觴遊釣詩云午橋今得晉公廬水竹煙
花興有餘師亮白頭心已足四登五府九尚書　諡文
定
　　　方面之任
張詠字復之登太平八年第嘗曰吾榜得人最多謹重
雅望無如李公(沆/)深沉有徳無如王公(旦/)面折廷争無
如冦公(準/)當方面之任詠不敢辭　及第後寄友人𫝊
霖詩云前年失脚下漁磯苦戀明時未忍歸為報巢由
莫相笑此心不是愛輕肥　嘗從陳希夷學道欲分華
山一半陳以筆墨蜀牋贈之後帥蜀寄希夷詩云性愚
不肯住山林剛要清流擬致君今日星馳劍南檄回頭
慚愧華山雲　性極清介燕處惟紗帽皂絛布裘而已
畫像衣兔褐自賛云乖則違俗崖不利物乖崖之名聊
以表徳因號乖崖公　遷工部尚書再充十州宣撫使
　諡忠定
　　　好官員
張晞顔為萍鄉宰時范延賞貴為殿直過金陵張詠為
守問天使見好官員否范曰萍鄉宰張晞賢好官員也
自入其境橋道完田萊闢野無惰農市肆無賭博夜聞
更鼓分明詠曰天使亦好官員也同薦于朝二人後皆
良吏
　　　三世衣冠
張士遜字順之少時植桐於蕭寺宋淳化壬辰登第後
告老留於寺云桐枝手植有桐孫二紀重來愧此身三
世衣冠聨貴仕十州軒冕接清塵耕桑雖喜多新隴耆艾
堪嗟少故人蕭寺門前題粉壁壁書丁巳對壬辰眞宗
朝與陳堯佐同秉政及致仕寄以詩云赭案當年並命
時蒹葭衰颯倚瓊枝皇恩乞與桑榆老鴻入高㝠鳯在
池
　　　閒忙令
張君房宋祥符中為著作佐郎學士院辭命多其代作
時章聖詔撰日本國祥光寺記而君房方醉飲樊樓中
使三促紫微大窘後因舉閒忙令錢希白云世上何人
號最忙紫微失却張君房
　　　白雲孤鶴
張俞字少愚又字叔才仁宗朝西戎犯邊上書陳攻取
十策授校書郎歸隱青城山之白雲溪文潞公田况吕
夷簡屡薦之皆不起凡六辭召命有詩云欲作外臣誰
是友白雲孤鶴在岩扉　遊驪山二絶後夢太眞賜百
合香
　　　六客詞
張復守秀州郡圃有六客亭先是李公擇守此郡張子
野劉孝叔在焉楊元素蘇軾陳令舉過之㑹飲于碧澗
堂子野作六客詞今張復守是邦蘇軾曹子方劉景山
蘇伯固張秉道来過與復為六可繼前事坡為後六客
詞
　　　文有三代風
張方平李安道少頴悟家貧無書借人三史旬日還之
曰已知其詳矣凡書一覽終身不再讀宋綬蔡齊以為
天下竒才共以茂才異等薦之　慶厯初元昊叛公上
平戎十策　上手詔褒之曰文章典雅有三代風　熙
寜初參大政　諡文定　子恕
　　　三影郎中
張先字子野詩筆老健倅秀州創花月亭　詞中警句
云雲破月來花弄影浮萍斷處見山影隔墻送過秋千
影世號為張三影　神宗朝為郎中
　　　浮休居士
張舜民字芸叟少慷慨善論事元祐中司馬公舉之云
才氣秀異剛直敢言召試秘閤　自號浮休居士
　　　虎皮講易
張載字子厚學古力行為闗中士友宗師皆稱為横渠
先生在京師坐虎皮説周易聽徒甚衆一夕二程至次日
撤去虎皮曰二程深明易道吾不如諸子宜師之遂歸
陜西故晦庵賛之云蚤説孫吳晩逃佛老勇撤臯比一
變至道有訂頑砭愚二銘後改為東西銘　有正䝉經
學行於世　神宗朝同知太常禮院　弟戩
　　　無盡居士
張商英字天覺童時日記萬言趙抃薦之召之赴闕䄂
草茅憂國書以進紹興中權相時久旱彗出天心是夕
大雨彗没徽宗書商霖二字賜之　學浮屠法號無盡
居士
　　　忠貫日月
張浚字徳逺號紫岩先生紹興中拜相充川陜宣撫
忠貫日月孝通神明勲在王室恩在生民威震四夷功
垂永世後公謫於永胡澹庵謫於衡二公手書徃來無
一語不相勉以天人之學無一念不相憂以國家之事
述四徳銘以示人曰忠則順天孝則生福勤則業進儉
則心逸遣人鑱之於石去國二十年雖小兒婦女亦知
天下有張都督也　孝宗即位　進封魏國公　諡忠
獻　子栻
　　　義利之辨
張栻字敬夫自幼侍魏公左右所見聞莫非仁義忠孝
之實及長學於胡五峯之門學必先義利之辨　官至
秘閣修撰　號南軒先生
　　　横浦居士
張九成字子韶號無垢八嵗黙誦六經十嵗能屬文諸
老先生嘆異之曰竒童子也　始學於龜山之門紹興
中對策集英殿上曰忠鯁可嘉擢寘第一　一嵗薦寒
士館地十數人而得魁天下之報　謫南安閉門謝客
以經史自娛倚柱觀書庭磚雙足趺隱然公自題柱曰
老來目病執書就明者十四年倚立積久雙趺隱然可
一笑也因自號横浦居士　官至秘閣修撰　子遜厚
　幼厚
　張相如漢文稱為長者　封東陽侯
　張邵字元伯與范巨卿為雞黍之約
　張𤣥字希祖范寗謂王忱曰張𤣥吳中之秀
　張裕五子　演　鏡　永　辯　岳　俱知名時謂
　張氏五龍
　張楚事母至孝榜其門曰孝行之閭里曰孝行之里
　張稷仕梁為左僕射武帝埒其鬚曰張公可謂異人
　張祐元和中詩人令狐楚録其詩三百首表薦之
　張季友等號龍虎榜　張渾香山九老(見胡/姓)
　張喬咸通中號十哲　張正則號四䕫
　張好問為太子中允至道九老中人
　張燾字景先張問字昌言為耆英㑹
　張耒字文潜為蘇門四學士
　張中庸知洋州民號水晶燈籠
　張亢世尚儒學號書樓張家　與王琪為晏元獻上客
　張知白宋天聖中權相清約如寒士　諡文節
　　　女徳婚姻
　　　　閨房之秀
晉張𤣥字希祖妹有才質適顧氏濟尼曰顧家婦清心
玉映自是閨房之秀
　　　　當梁之忌
張華少孤貧鄉人劉毅奇其才以女妻焉　華嘗著感
婚賦有云彼婚姻之俗忌惡當梁之在行俗以子午夘
酉為當梁年婦不可娶舅姑重禁之
　　　　公侯妃
張宣子并州豪族富於財與劉殷同郡時齊王攸徵殷
殷辭宣子勸之就徵殷曰今王母在堂既應他命不得
就養矣此子輿所以辭齊大夫也宣子嘉嘆以女妻之
妻怒曰吾女姿識如此何患不作公侯妃而以與劉殷
乎宣子曰非爾所及也卒妻之女性柔婉事王母盡孝
奉殷如父
　　　　婚家
張詠之子娶王禹偁之女張齊賢嘗言於上曰詠本無
文凡奏疏皆婚家王禹偁代為之
　　　　婚姻榮盛
張說男女數人婚姻榮盛次子垍尚公主為三品夫人
次女適盧氏為舅盧公求官與徐堅徐安皆再召入禁
中謂之翰林待詔　垍供奉翰林以所得御賜誇其兄
兄曰此婦翁賜女壻非天子賜學士也
　　　　友婿
張方平娶馬氏大常少卿絳之女也女適王鞏　子恕
娶滕達道第五女與何洵直王渙之並為友婿
　　　　仙婚
張老種𤓰園叟也下聘錢五百緡娶韋恕女後同歸王
屋山夫婦成仙
　　　　狀元婚詩
張又新唐元和中狀元及第乃謂楊䖍州曰吾少擅美
名得美室足矣既婚殊失所望作牡丹詩云牡丹一朶
直千金將謂從来色最深今日滿園開似雪一生辜負
賞花心
　　　妓妾
　　　　記曲娘子
張紅紅大厯中才人也韋青納為歌姬樂工撰新聲未
進潜聴而記其拍矣　敬宗召入宫號記曲娘子
　　　　紫雲車
張好好善歌沈著作納之杜牧詩云君為豫章姝十三
纔有餘主人再三嘆為言天下無又云身外任塵土樽
前極歡娛飄然集仙客載以紫雲車
　　　　燕子樓
張建封舞妓盼盼居燕子樓公薨誓不他適有燕子樓
詩三百首白樂天為之作序又作三絶云滿窗明月滿樓
霜被冷燈殘拂卧床燕子樓中霜月苦秋宵只為一人
長　今春有客洛陽回曾到尚書冡上来見說白楊堪
作柱爭教紅粉不成灰
　　　　燕燕
張祜妾名燕燕又漢成帝時童謡云燕燕尾涎涎張公
子時相見故東坡賀子野買妾云公子歸来燕燕忙
　張浚母秦國夫人髙夀浚知福州就州宅建眉夀堂
　　(此以後/並婚姻)
　張齊賢母封晉國夫人(見孫/氏)
　張負戸牖富室也以女孫妻陳平(見陳/氏)
　張禹愛女以妻蕭咸(見蕭/氏)
　張嘉貞五女重牽絲之選(見郭/姓)
　張公徵以女妻太守田豹之子仲春成婚(見令/狐氏)
　張顯夀二女適馮左藏(見馮/氏)
　張延賞不識韋臯是貴人(見韋/氏)
　張率韋放指腹為婚(見韋/氏)
　張鎰女倩娘妻外甥王宙(見王/姓)
　張日用見鄭獬奇之妻以女既而鄭果魁天下
　張撤娶韓氏之女(見韓/氏)　張藉娶尚書胡珦之女
　張說微時元懐景知其必貴以女妻之
　張耳遊外黄外黄富人有女甚美庸奴其夫父曰欲
　求賢夫宜從張耳遂嫁之
　　鋪張　蘇張　譸張　金張　更張
　章(商音去河間章齊大公支孫封于鄣其後以國/為氏  邑為  齊将章子秦将章邯皆其後也)
　　　升台鉉
章昭達字伯通吳興人性倜儻輕財尚氣陳文帝夢昭
達升台鉉及旦告之曰何以償夢對曰當效犬馬之用
以盡臣節　後拜司空
　　　歸燕詩
章孝標唐元和中進士下第作歸燕詩上考官庾承宣
云積累危巢泥已落今年欲向社前歸連雲大厦無棲
處更傍誰家門户飛上知舉侍郎鄭愚云翩翩飛燕畫堂
開送古迎今幾萬回長向春秋社前後為誰歸去為誰來
　　　譏諷
章碣唐詩人也邵安石隨髙湘歸朝湘知貢舉安石中
第碣作詩譏之曰懶修珠玉望樓臺眉目連娟幸不開
縱使東巡也無益君王自帶美人來
　　　孝子
章全益唐人家涪城少孤為兄全啟鞠養兄亡服斬衰
斷一指以報不娶賣藥自給居成都四十年號章孝子
　　　庭横象笏
章得象字希言仔鈞之後生時母夢庭横象笏因以得
象名之性端重宋仁宗朝在翰林二十年怡然自得處
相位八年親戚子弟皆抑而不進　封郇公　諡文簡
　　　風骨奇貴
章惇字子厚始生族父得象奇其風骨以為必貴　宋
元豐中拜相封申國公　子持　援
　　　兄弟甲科
章援宋元祐中進士第一人兄持第十人時東坡知貢
舉屬意李方叔令叔黨持一簡與之值其出僕受簡置
几上偶章持兄弟来訪取簡竊視乃劉向優於揚雄論
二篇持去已而果出此題二章模倣坡作坡取之意必
方叔乃二章也　子厚諸孫　傑　潜　泳　深　澥
　洽　箴　梓　籥俱及第
　　　水龍吟
章楶字質夫與東坡往来倡和嘗作水龍吟詠楊花坡
與之帖云切聞公㑹用香藥皆珍異之物極為蕃商之
苦公若奏罷之陰徳非小補也栁花詞絶妙使来者何
以措辭　宋徽宗朝為樞宻　諡莊敏
　　　河堤便民
章衡字子平宋嘉祐進士第一人　帥真定府滹沱河
每春瀰漫為民大患衡為築横堤二十餘丈以障衝突
民獲安處　終寶文待制
　　　秋霜烈日
章穎字茂顯宋光宗朝為左司諌中書一日奏事擬公
紫微上曰章穎好諫官何以遷之　寧宗朝為侍御史
遷禮尚書　諡文肅　賛曰公風規峻整踐履端直凜
乎如秋霜烈日之不可犯
　　　篤實君子
章才邵篤學能文世稱為篤實君子喜吟詩過清逺峽
云巖頭風急樹欹斜江畔漁樵十數家老盡往来名利
客年年秋水映蘆花　晚年閒居與朱晦翁遊
　　　仙道
章思㢘得道靈異之迹見於處州天慶觀有章真人畫
像自賛云狂走兀坐端立静眠黙而又黙顛而不顛漏身
走脫且守三田人以為怪
　章仔鈞五代時人安貧樂道居鄉有賢行子孫多顯
　仕
　　　婚姻
　章仔鈞娶練氏生子十五人仁嵩仁郁居長多為顯
　官家于浦城之西村
　章文虎江寧人妻劉氏字文美能詩詞
　　天章　含章　建章　蘇章
　姜(商音姜天水氏炎帝/生于  水因  焉)
　　　釣璜
姜子牙釣於磻溪之慈泉釣得玉璜刻曰周受命吕佐
(書大/傳)周西伯出獵卜之曰所獲非龍非彲非虎非羆所
獲伯王之輔果遇子牙於渭之陽曰吾太公望子久矣
故號之曰太公望載之後車立為師　封於吕故曰吕
尚(齊世/家)兵法六韜曰文韜武韜虎韜豹韜龍韜犬韜
　　　共被
姜肱字伯淮與弟仲海季江友愛甚至肱事後母篤孝
常與二弟共被卧以慰母心　嘗與季江詣郡夜遇盜
肱曰吾弟父母所怜且未聘娶可殺我季江曰吾兄國
之珍寶願代兄死盜兩釋之　漢桓帝安車徵之不至
　　　江水出鯉
姜詩事母至孝妻龎氏奉姑尤謹母好飲江水嗜魚膾
一日舍側忽有湧泉味如江水每旦輒出雙鯉取以供
母漢永平中舉孝㢘
　　　膽斗
姜維字伯約蜀先主用為征西將軍孔明與張裔書曰
伯約忠勤凉州上士也　後録尚書事　魏破蜀維因
鍾鄧之亂欲復立蜀主事不成将士格殺之剖其腹膽
如斗
　　　衣錦
姜謩山西豪族也唐髙祖擢為泰州刺史曰昔人稱衣
錦還鄉今以本州相授所以償功
　　　一心穿地
姜師度唐元宗朝為河東尹遷同州刺史以清白稱收
弃地二千餘頃皆為上田時傅忠孝以知星顯時語曰
孝忠知仰天師度知相地傅兩眼看天姜一心穿地
　　　破天荒
姜唐佐字公弼瓊人從東坡學坡嘗跋其課冊又贈之
詩云滄海何曽斷地脉白袍端合破天荒子由足成一
篇云生長茅間有異芳風流稷下占諸姜適從瓊管魚
龍窟秀出羊城翰墨場(入前/二句)錦衣他日人爭看始信東
坡眼力長
　　　一世大儒
姜潜石守道門人也吕希哲薦潜及王回吳回張載為
一世大儒　潜之孫自號金城居士宋熈豐間為承議
郎后山有寄姜承議詩云金城已作歸田計玉版方書
濟物情(黄帝素問有玉版/篇居士善醫故云)
　　　雙白石
姜䕫字堯章宋南渡後人居苕溪與白石洞天為鄰潘
轉翁號之曰白石道人且畀以詩云人間官爵似樗蒲
采到枯松亦丈夫白石道人新拜號斷無繳駁任稱呼
姜答云南山仙人何所食夜夜山中煑白石世人喚作
白石仙一生費齒不費錢仙人食罷腹便便七十二峯
生肺肝(云云/)時姜與黄巖老同學詩於蕭千巖而黄亦
號白石時稱雙白石
　　　璽書之寵
姜嶼宋景徳中劉文質奏部内官髙輔之李易直艾仲
孺梅詢髙貽慶姜嶼六人有治迹賜璽書褒諭(又見/邊肅)
　　　方士
姜識方士也自言有神術可使死者再生時仁后薨上
悲慕俾試其術旬日不效乃曰臣見太皇太后與仁宗
臨白玉闌賞牡丹無意人間世也
　姜公輔徳宗朝拜相在奉天直諌上謂其賣直售名爾
　姜度生子李林甫手書賀云聞有弄麞之喜(錯寫/璋字)
　　　婚姻
姜宇字子居少孤貧為河北陳不識家牧羊年十五身
長七尺九寸美風儀聰慧夜專讀書達旦而止不識竒
之欲妻以女妻不從其女曰觀其姿才豈久為人牧羊
者乎遂妻之
　姜詩娶龎盛之女
　姜遵字從式為樞副以女妻范文正公
　　姬姜　齊姜
　梁(商音子安定夏伯益之後秦仲有為功平王封/其少  康於  陽是為梁伯其後以國為氏)
　　　生當封侯
梁竦字叔敬登髙逺望嘆曰大丈夫生當封侯死當廟
食如其不然閒居可以養志詩書足以自娛州郡之職
徒勞人耳　著書名曰七序班固見之曰孔子作春秋
而亂臣賊子懼梁竦作七序而素餐竊位者慚　漢明
帝朝辟命交至並不就　肅宗納其二女為貴人生和帝
　　　良輔
梁商字伯夏竦之孫漢順帝選其女為后拜商大将軍
商自以戚屬居大位每存謙柔虚已進賢辟巨覽陳龜
為掾李固杜喬為從事中郎京師翕然稱為良輔　子
冀字伯卓鳶肩豺目質帝目之曰跋扈将軍也後誅
　　　五噫
梁鴻字伯鸞扶風人東漢逸民也東出闗過京師作五
噫歌易姓連期名耀與妻居齊魯之間又適吳依大家
臯伯通居廡下卒伯通為求𦵏地於吳要離冡傍曰要
離節士伯鸞清髙可令之相近
　　　嘉禾之瑞
梁彥先字脩之少岐嶷父母曰此兒風骨不凡當興吾
宗後為岐州刺史嘉禾連理木出於其境奏課第一
　　　甘露之瑞
梁文貞至孝親亡廬墓喑然三十年有甘露降塋木白
兔馴擾縣令刻石紀之(唐孝/友傳)
　　　荆臺隠士
梁震唐末登第過江陵髙季興愛其才欲留之震退築
室洲上披鶴氅自稱荆臺隠士曰吾老不能復事人矣
　　　鳳樓賦
梁周翰字元褒宋乾徳中大修宫闕周翰撰丹鳳樓賦
以進時李昉為相以其名聞除起居舍人　真宗朝知
制誥栁開贈之詩云九重城闕新天子萬巻詩書老舎
人與朱昂楊大年同在禁掖
　　　青雲得路
梁顥宋雍熈二年試庭燎賦進士第一人時年八十二
謝啟云白首窮經少伏生之八嵗青雲得路多太公之
二年詩云天福三年来應舉雍熈二載始成名從教白
髮巾中滿且喜青雲足下生觀榜更無朋輩在歸家但
有子孫迎也知年少登科好争奈龍頭屬老成(遯齋/閒覽)先
正云以史考之顥字太素雍熈二年登第景徳元年以
翰林知開封府卒年四十三遯齋所言非也　子固
　　　狀元兒
梁固宋祥符二年試大徳曰生賦擢掄魁魏野詩賀云
封禪汾隂連嵗榜狀元俱是狀元兒本朝人物熈熈盛
風虎雲龍㑹遇時　後直史館卒年三十三
　　　名在御屏
梁鼎宋淳化中為殿中丞出守吉州擊狂猾上賞其能
賜緋魚犀帶且記其名於御屏
　　　玉堂硯
梁燾宋熈寧中蘇頌贈以石硯曰留為異日玉堂之用
後頌拜相燾在翰林草制用此硯也
　　　甘露亭
梁紹仕宋為廣東提幹事母孝母病掛冠歸及卒廬墓
手植松栢號碧林亭甘露降芝草生東坡在海外聞其
孝節往見之易其亭曰甘露亭松曰瑞松皆為親題
　　　調鼎
梁克家字叔子嘗館於東齋梅花忽開詩云九鼎燮調
終有待百花羞澁敢言芳宋紹興中果魁天下後為相
　梁鱣字叔魚孔門弟子封千乗侯
　梁統字仲寧漢建武中封義成侯出守九江有治迹
　梁松字伯孫統之子問馬援疾拜床下援不答松恨之
　　　女徳婚姻
　　　　寃訟
梁嬺(於計/切)梁貴人之姊南陽樊調之妻竦之女時二妹
為貴人以竇氏譛死嬺上書為之訟寃帝引見留宫中
賞賜十萬號梁夫人擢樊調為光禄大夫
　　　　緑珠
梁氏女有容色石崇為交趾采訪使以真珠二斛買之
名曰緑珠　趙王倫簒位孫秀求之緑珠墜樓而死崇
遇害　山谷詩云欲買娉婷供煑茗我無二斛明月珠
　　　舉按齊眉
梁鴻有髙節勢家争欲女之平陵縣孟光狀肥醜而黒
力舉石臼擇對不嫁年三十曰欲得賢如伯鸞者鴻聞
而娶之既成婚鴻曰吾欲裘褐之人可與隠深山者爾
今衣綺縞傅粉黛豈予願哉光曰妾又有隠居之服乃
更為堆髻著布衣操作而前鴻大喜曰真梁鴻妻字之
徳耀與俱入霸陵山以耕織為業詠詩彈琴自娛　後
又同適吳依大家臯伯通為人賃舂每歸妻具食舉案
齊眉
　　河梁　吕梁　濠梁　屋梁
　凉
凉茂字伯芳少好學議論常據經典為魏郡太守拜甘
陵相所至有治績魏之良吏也　文帝朝拜尚書僕射
　房(商音邑清河孫堯子丹朱封/為房  侯子  以父封為氏)
　　　校書
房鳳字子元漢成帝時大司馬王根薦之明經通達擢
為光禄大夫與王龔劉歆共校書三人皆侍中
　　　規矩
房植漢桓帝時為河南尹有名當朝鄉人謡曰天下規
矩房伯武因師獲印周仲進由是甘陵有南北部之議
　　　五經庫
房暉逺字崇儒幼有志行明三禮詩易春秋隋文帝禪
遷太常博士牛𢎞服其博稱之為五經庫
　　　三輔最
房恭懿字慎言隋開皇初蘇威薦之授新豐令政為三
輔之最上嘉之賜物四百緞米三百石恭懿以賑貧人
上嘗呼至榻前訪以理人之術
　　　慈父
房彥謙字孝冲唐髙祖時為長昌令百姓號之為慈父
立碑頌徳後去寂不仕居家屢空怡然自得謂其子𤣥
齡曰人皆因禄貴我獨以官貧所遺子孫清白耳
　　　聳壑昂霄
房𤣥齡字喬孫㓜警敏年十八舉進士髙孝基謂裴矩曰
僕閱人多矣未有如此郎者當為國器恨不見其聳壑
昂霄耳　唐武徳初太宗時為秦王延四方文學之士
以記室　房𤣥齡　杜如晦　虞世南　姚思㢘　李
𤣥道　褚亮　蔡恭允　薛元敬　顔相時　于志寧
　蘇世長　薛收　李守素　陸徳明　孔穎達　蓋
文達　許敬宗　蘇朂　兼文學館學士號十八學士
時人謂之登瀛洲　太宗即位以有決勝帷幄定社稷
功居第一進左僕射更封魏　居相位十五年孜孜奉
國年七十一薨　諡文昭
　　　家法
𤣥齡治家有法集古今家戒書為屏風令諸子各取一
具曰留意於此足以保躬　子遺愛尚主驕恣永徽中
誣告兄遺直上令長孫無忌鞫其事因得遺愛與公主
謀反之狀遺愛伏誅公主賜死　李世勣云房杜辛苦
立門户為不肖子蕩覆無餘
　　　片言悟主
房琯字次律宰相房融之子隠陸渾山十年天寶末明
皇幸蜀琯上謁拜平章事與韋見素奉冊靈武立肅宗
吐辭洪暢上傾意待之　詔收復西京遇賊於陳濤斜
琯效古法用車戰大敗　賛云琯以忠義自奮片言悟
主取宰相
　　　女徳婚姻
　房𤣥齡妻剔一目示信(見盧/氏)
　房愛親妻親授子九經
　房武幼壯為良子弟老為賢父兄娶滎陽鄭氏生六
　男次卿次公次膺次回次衡次元
　　葯房　子房　張君房　費長房
　唐(徵音氏晉國叔陶唐氏之後封唐侯子孫以/國為    唐  得禾異畆同穎作嘉禾篇書)
　　　丹崖
唐節唐𤣥宗時為縣令去官家于崖下號丹崖翁元結
重之作丹崖公詩　銘曰磳磳丹崖其下誰家門前釣
舟籬下釣車不知幾峯為其西墉竹出石磴泉飛戸中
　　　辨謗畧
唐次字文編儉裔孫也唐徳宗時因遭謗黜十年不遷
作辨謗畧三篇憲宗立見而善之命學士沈𫝊師等再
増十篇號曰元和辨謗畧
　　　詩瓢
唐求放曠疎逸唐末方外人也吟詩有得即将藁撚為
九投入瓢中後卧病投瓢於江曰得之者方知吾苦心
耳瓢至新渠江有識之者曰此唐山人詩瓢也接得十
纔二三題鄭處士隠居云不信最清曠及来愁已空數
㸃石泉雨一溪霜葉風業在有山處道成無事中酌盡
一杯酒老夫顔亦紅
　　　識面臺官
唐介字子方為人簡伉端勁孫抃薦介及吳中復為御
史與二人未嘗相識或訝之抃曰昔人恥為呈身御史
今豈求識面臺官邪　宋仁宗朝為御史裏行彈張堯
佐特加六品服以旌敢言又言文彥博以燈籠錦媚張
貴妃致相位上怒貶英州别駕徙監郴州稅李師中送
以詩有去國一身輕似葉髙名千古重於山之句　介
渡淮中流遇風作詩云聖世非狂楚清淮異汨羅平生
仗忠信今日任風波舟楫欹斜甚黿鼉出沒多斜陽幸
無事沽酒聽漁歌　神宗朝參大政　諡質肅　子淑
問義問待問嘉問之問
　　　宋詩人
唐庚字子西工詩湖上云佳月明作哲好風聖之清暮
歸云草青仍過雨山紫更斜陽語意俱新　宋紹聖中
張商英薦其才除提舉常平號魯國先生　有文集二
十卷
　唐舉戰國時人善相相李兊貴相蔡澤夀皆驗
　唐都方士也漢武詔求民間治厯者二十餘人都與焉
　唐林字子髙唐遵字伯髙明經飭行仕莽為九卿
　唐擅字子產東漢人好星占著書二十八篇號唐子
　唐彬同王渾等破吳稱疾史臣曰避名全節有廊廟材
　唐瑾周朝吏尚書有人倫之鑒平江陵惟載書二車歸
　唐儉佐太宗定天下為天䇿長史封吕公圖形凌煙閣
　唐愈宋元祐末掛冠為七老㑹
　唐璘字伯玉宋寶慶間為察院凜凜有直聲
　　　女徳婚姻
　唐瓊華楚大夫唐勒之女勒妻一產二子男一女一
　男曰正夫女曰瓊華
　唐衡漢中官也荀彧娶其女彧父緄畏其聲勢故與婚
　唐儉愛崔謙之才以女妻之
　唐光韓愈為友婿俱娶盧貽女
　　荒唐　髙唐　陶唐　晚唐
　汪(商音歙平陽婺古汪茫氏之後五代末汪族/有自  徙居  源皆以髙貲為江左著姓)
　　　衛社稷
汪踦魯童子也仲尼曰能執干戈以衛社稷雖欲勿殤
也不亦可乎
　　　居下訕上
汪輔之字正夫宋神宗朝為北京運判時文彥博以侍
中判署北京輔之宻劾公不治事上批云輔之小臣敢
爾無禮
　　　龍溪清風
汪藻字彥章紹興中為翰林學士草髙麗詔不許入貢
云壊晉館以納車庶無後悔閉玉闗而謝質匪用前規
上稱其得代言體髙麗謝表至上以所御白圑扇親書
紫誥仍兼綰黄麻似六經十字以賜之　自號龍溪結
茅為亭面愚溪之口有羣鷗日馴其地名曰玩鷗亭
有龍溪集行世　晚年詩文益奇與栁儀曹相望於數
百嵗後文章格力實相上下　七子恬悟恪惇憺憘惲
　　　十科薦士
汪愷紹興五年詔復十科取士葉夢得薦愷及徐度汪
藻薦徐度王棠中興後以十科薦用自此始
　　　掄魁之選
汪應辰字聖錫元名洋紹興五年進士第一御賜今名
後為秘書監食罷㑹茶一同舍就枕不起或戲之曰宰
予晝寢於予與何誅汪曰子貢方人夫我則不暇合坐
稱美　累遷吏尚書　號玉山
　　　義莊
汪大猷字仲嘉在四明置田二十畆以為義莊欣慕者
衆積置三頃郡守林大中助絶產二頃遇士族之貧者
家有吉凶隨事白郡郡下莊給之為無窮之利　初調
衢州江山尉分鄉警捕境内肅然後有諭徳之除龍大
淵在閤門聞之亟稱以為當曰某昔在三衢只見說江
山縣尉之賢孝宗朝除敷文待制特升學士
　　　賜榮園
汪綱字仲舉宋乾道中知紹興府築一園曰賜榮取李
白憶賀監詩勅賜鑑湖水為君臺沼榮之意　創鎮越
堂自為記又創月臺於堂之前王十朋詩云人望使君
如望月要須如鏡莫如鈎　後以郎官為本路憲兼帥
在任九年召為户侍
　汪革字信民宋紹興中省元與江西詩派
　汪徹字明逺宋乾道中除樞宻使　諡莊敏公
　　　婚姻
汪勃娶祝景先之女朱文公書祝確遺事云確景先次
子也景先死時四妹猶未行公竭已資遣之其一歸汪
公勃仕登三府徳公不忘人兩賢之
　　憲量汪汪
　方(商音風河南云周大夫方叔之/後    俗通  方霄氏之後)
　　　泥印
方回為盜所刼閉之室中回化而去仍以一丸泥封其
户以方回印印之
　　　鑑湖處士
方千字雄飛居桐廬釣臺東之白雲原時號方處士隠
鑑湖任情漁釣吟詩有警句　庭接停猿樹巖飛浴鶴
泉　野渡波揺月山城雨翳鍾　孫洽稱之云其秀也
仙蕊於常花其鳴也靈鼉於衆響　以脣缺有司不與
科名晚年遇醫補之人號為補脣先生　唐元和間韋
莊奏賜千及第
　　　髙尚鑑
方楷千之後也宋范文正詩云髙尚鑑先君巖居與俗
分幽蘭在深處終日自清芬
　　　惡詩
方圭好為惡詩仁宗朝宋庠知揚州圭来謁燕于平山
堂圭誦詩不已適見野外有牛就木磨痒謂坐客胡詼
曰青牛恃力狂挨木詼應聲曰妖鳥啼春不避人圭悟
其意飲散擊詼
　　　題南樓
方澤字公悦宋神宋朝守鄂渚有題南樓畫閣詩山谷
過之登樓次其韻二篇又作詩寄公悦末云庾公風流
冷如鐵誰其繼之方公悦
　　　名士
方豐之號北山紹興名士也有絶句云舎人早定江西
派句法須從活處參參取陵陽正法眼寒花承露落毿
毿
　　　輟俸抄書
方崧字季申宋隆興初登第和氣接物二十年安分有
守始終所得清俸以為抄書之費　子信孺倅肇慶
　　　花木僚友
方孚若新居成劉後村賀以詩云按行花木皆僚友主
掌湖山即事權　宋寧宗朝為寺丞終寶謨知府
　　　奇怪
方岳字巨山號秋崖長於詞翰有小藁行世方澄孫序
之云奇奇怪怪之文如其人磊磊落落之氣如其文
宋理宗朝兩為文學掌故宫中秘書出守康廬秀水二
郡
　方達源宋元祐中為御史子元脩元若元矩俱有材名
　方君式與毛國華從東坡遊西菩提寺坡有詩刻于石
　方廷實宋紹興中拜監察御史剛直敢言
　方孟卿紹興中為右司諫
　方蒙仲號烏山宋理宗朝為博士和劉後村梅詩百首
　　　婚姻
方勉字及甫娶許虞部之女好學能詩
　　義方　大方　肘後方　越人方
　常(商音氏平原一衛康叔支孫封于常/邑因  焉    云黄帝臣常先之後)
　　　奉使不辱
常惠太原人漢武時隨蘇武使匈奴拘留十餘年乃還昭
帝嘉其勤勞拜光禄大夫　諡壯武侯
　　　忠節
常達陜州人從髙祖征伐帝曰君忠節正可求之古人
　　　帶經耕鉏
常林字伯槐家貧苦學帶經耕鉏　梁習薦為名士魏
太祖以為南和宰後拜光禄大夫
　　　儒林先生
常爽字仕明北魏人少聰敏五經百家多所研綜置館
温水之右教授門徒七百餘人嚴厲有方髙允稱之曰
文翁柔勝先生剛克立教雖殊成人一也　不事王侯
獨守閒静時為儒林先生　子文通　孫景
　　　知人受賞
常何唐貞觀中為中郎将陳便宜二十餘條上怪其能
對曰臣家客馬周具草耳上以何為知人賜絹三百匹
　　　設鄉校
常衮唐建中初為福建觀察使始閩人未知學衮為設
鄉校教導之自是文風始盛　代宗朝為中書舍人文
彩贍蔚長於應用譽重一時後拜相
　　　論奏時相
常安民字希古宋元祐中公卿薦其才召為太常博士
上疏論蔡京姦足以惑衆辯足以飾非巧足以移人主
之視聴力足以顛倒天下之是非　建炎中官其子孫
二人　紹興中其子固為御史中丞敢言
　　　汝隂處士
常秩字夷甫潁川汝隂人長於春秋居陋巷二十餘年
歐公荆公聞而稱之　嘉祐中薦于朝除國子直講不
就　熙寜中被召遂起累遷除寳文待制時歐公致仕
治第于潁有詩云笑殺汝隂常處士十年騎馬聽朝雞
　常景字永昌雅好文章澹於榮利初為叶律博士
　常思字克恭郭威少孤舍於思家及即位呼為常叔
　　　婚姻
　常衮以兄之子妻陳京　常脩娶闗圖之妹
　　綱常　馬氏五常
　桑(商音後黎陽父秦大夫子/桑之  以王  字為氏)
　　　心計
桑𢎞羊漢武時領大農盡管天下鹽鐵作平準之法
以心計不用籌算言利事析秋毫　元封中賜爵左庶
長
　　　五世同居
桑虞字子深晉人五世同居閨門雍穆有園去宅數里
𤓰果初熟人盜之虞以園多荆棘使奴開道盗覺之来
請罪
　　　遁甲
桑道茂唐人善遁甲待詔翰林所言皆驗
　　　鐵硯
桑維翰字國僑為人醜怪身短面長嘗臨鑑自奇曰七
尺之軀不如一尺之面　初舉進士有司惡其姓與䘮
同音不取人或勸其他仕乃著日出扶桑賦以見志鑄
鐵硯示人曰硯弊則改而他仕卒第進士　晉髙祖拜
為相
　桑慥有素行宋天聖中除監察御史
　桑懌宋景祐中遷閤門祗侯賞平蠻獠之功懌辭或
　譏懌好名懌曰若避名則善皆不可為矣
　　扶桑　柴桑　苞桑
　臧(商音孫東海為魯孝公子彊食采於臧是為臧僖/伯子  因以  氏臧文仲武仲宣叔昭伯皆其後)
　　(世為/大夫)
　　　有後
臧哀伯魯大夫周内史曰臧孫達其有後於魯乎君違
不忘諫之以徳
　　　撫劍抵掌
臧宫字君翁佐光武中興封朗陵侯　圖形雲臺　史
臣論曰臧宫馬武撫鳴劍而抵掌志馳伊吾之比矣
　臧盾侍宋武帝宴賦詩不成罰酒一斗
　臧榮緒宋人隠居京口教授生徒號披褐先生
　臧厥拜晉安守下車宣化凶黨皆去人謂之臧彪
　臧質字含文有氣幹宋文帝謂可大任以為徐兖二
　州刺史元嘉末守旴𣅿却魏兵三十萬衆
　莊(徵音齊天水賈楚莊王支孫以諡為姓遂周有莊/辛    有莊  景公使監穰苴軍後至  斬之)
　　(莊暴見/孟子)
　　　漆園傲吏
莊子名周䝉人也嘗為䝉漆園吏　楚威王厚弊迎以
為相莊子絶之終身不仕　著書十餘萬言名南華經
　莊舄越之鄙人仕楚執圭
　莊青翟前漢人以功臣侯子孫拜相
　莊大成十嵗能誦史書宋紹興中擬試童科
　　黑莊　康莊　蒙莊
　郎(商音城中山之魯懿公之孫/費伯  郎居  子孫因氏焉)
　　　善風角
郎顗北海人父宗善風角星算望氣占候顗少𫝊父業
兼明經典晝妍精義夜占象度　漢順帝時拜章言灾
異之故召對復陳便宜七事　召拜中郎辭病不就
　　　削木剪紙
郎基字世業本文吏有武畧北齊擢為海西鎮将梁兵
攻城基削木為箭剪紙為羽固守還朝拜侍御史　子
茂字蔚之七嵗誦騷雅日千餘言　次子楚之(北/史)
　　　西昌逸士
郎詠𨼆西昌採樵為業或擔入郡市遇人買則曰我西
昌逸士酒中人也我今獻公所缺公當惠我所無
　　　培塿松栢
郎餘令唐初為霍王元軌參軍從父和年亦為王友王
曰郎家二賢皆入府不意培塿而松栢成林也　弟餘
慶為吏清而刻
　　　錢郎
郎士元晚唐詩人佳句甚多與錢起齊名時人語曰前
有沈宋後有錢郎
　　檀郎　夜郎　郭郎
　康(商音後京兆為衛康/叔之  以諡  姓)
　　　草封禪儀
康子元唐開元初詔舉能治易老莊者張說以子元應
詔除侍講上封泰山説引子元草封禪儀徙宗正卿
　　　六可畏
康澄唐明宗時為大理少卿上疏言國家有不足懼者
五有深可畏者六詔奨之
　　　金帶
康延孝以百騎奔莊宗解御衣金帶賜之(五/代)
　　　射藝
康保裔宋真宗朝人善騎射以十五矢引滿括鏑相繼
而墜人服其妙後戰没　子伯雄為桂州觀察使
　　　待詔金馬
康與之字伯可號順庵宋南渡後有聲樂府秦申公薦
於上以文詞待詔金馬門凡中興粉飾治具兩宫宴集
皆假其歌詠故應制之詞居多　嘗題徽宗畫像云玉
輦宸遊事已空尚餘奎藻繪春風年年花鳥無窮恨盡
在蒼梧夕照中髙宗見之一慟而已
　康絢字長明倜儻有志氣仕齊為華山守歸梁除衛奕
　康真人名桑治三十九福地在常州宜興縣
　　嵇康　孫康　顧長康
　匡(商音匡晉陽之魯匡/邑宰  句須  後)
　　　廬山君
匡裕周武王時人兄弟七人皆有道術結廬山中後得
仙去空廬在焉故曰廬山漢武封裕為大明君又稱為
廬山君廬山記載匡裕為周威王時人
　　　解頥
匡衡字稚圭家貧好學常鑿鄰壁引光讀書精力絶人
諸儒語曰無說詩匡鼎来匡語詩解人頥　宣帝朝射
䇿甲科元帝朝史髙薦於上遷博士給事中建初三年
拜相　十年之間不出長安城門而至相位　子咸亦
明經歴位九卿家世多為博士者
　　　至孝
匡昕字令先有至性母病亡經日昕奔還號叫母即蘇
皆以為至孝所感
　湯(商音後中山為商/湯之  以諡  姓)
　　　詩僧
湯惠休宋孝武時沙門也善屬文武帝命之還俗官至
揚州從事史　江淹擬惠休雜篇二十一首
　　　潤筆
湯文圭吳人時李徳誠加司空文圭草麻濡毫之賂不
至湯以詩促之云紫殿西頭日欲斜曽草臨川上相麻
潤筆已曾闗奏謝更飛章句問張華時人笑之
　　　同年學士
湯鵬後唐長興二年盧華榜下登第同榜五人皆為翰
林學士張說湯鵬吳承範江文蔚范禹偁也
　　　東西府
湯鵬舉字致逺宋紹興中參大政　家于潤之金壇時
張綱居縣西人呼張為西府湯為東府同時執政也
　　　御軍有法
湯東野宋建炎初試工部知建康府代連南夫之任時
戍兵喜摽掠市井東野峻法繩之民恃以安
　　　三元坊
湯璹長沙人宋淳熈中為省元先是同郡王容釋褐易
袚為狀元故郡有三元坊
　湯悅與徐鉉直學士院皆江南文士
　湯思退試博學宏詞宋紹興末拜相　封岐公
　商(宫音公汝南受商湯之後以國為氏後商鞅本衛/公子  孫氏  秦封於商號商君其  亦以商為)
　　(氏/)
　　　傳易
商瞿字子木傳易孔門(古注商/瞿姓也)有若曰商瞿年長無子
孔子曰勿憂瞿年四十後當有五丈夫已而果然
　　　蛤詩
商凝式隋人煬帝好食蛤忽一蛤推擊不破夜有光肉
又自脫有一佛三菩薩像乃悔不食凝式詩曰雖因雀
變化不逐月虧盈惟有天中像神功詎可成
　昌(商音子汝南之黄/帝之  昌意  後)
　昌義之梁天監中封永豐侯遷徐州刺史魏兵十萬
　攻鍾離義之固守救兵至大破之(南/史)
　昌懿邕州進士補文學紹興中上疏言馬政
　昌湜宋仁宗朝為大理寺丞胡文恭公行制
　昌永宋紹興中特奏狀元
　萇
　萇𢎞周敬王時為大夫孔子從而問樂焉　莊子外
　物篇云萇𢎞死于蜀藏其血三年而化為碧(碧玉/也)
　萇鳳唐末人嘗贈羅𨼆鴈頭牋百幅
　萇從簡善用槊力敵數人仕後晉為金吾将軍
　皇(三皇之後因氏焉又出宋戴公之後皇封子為宋/大夫僖二十皇國父為宋太宰襄十七  皇初平)
　　(黄見/  姓)
　皇𢎞東漢人受書於朱普
　皇侃好學尤明三禮為國子助教梁武帝召入夀光
　殿說禮記義善之加散騎常侍
　強(商音強天水聲/左傳  鉏平)
　強循為雍州參軍華原无水人畜多渴死循引渠水
　以浸田一方利之號強公渠
　強獻明錢塘人宋熈寧中兄弟五人相繼登第皆至
　顯官獻明工部架閣　浚明尚書郎　淵明翰林學
　士　偉明陟明歴外任皆有名績
　襄
襄楷字公矩好學博古善天文隂陽之術漢桓帝時灾
異數見楷詣闕上疏不見採　陳蕃舉楷方正不就
　倉(官望出武陵倉黄帝史官倉頡之後于漢循吏居/  長子孫有  氏庫氏漢倉公姓淳  為太倉令)
　　(故號/倉公)
　倉頡四目觀鳥跡而制字淮南子云頡作書而天雨
　粟鬼夜哭
　倉孝仁魏太和中遷燉煌太守良二千石也
　倉跋北魏人孝行見稱鄉里詔旌表門閭　史臣曰
　竭股肱之力盡愛敬之心承膝下之歡忘軒冕之貴
　羌
羌岵五代時人與桑維翰有宿怨維翰拜相令韓魚召
之來與之一官及至誣其謀反殺之他日公坐小軒岵
來謁見責公報怨何深未幾維翰卒
　
　
　
　氏族大全卷九
欽定四庫全書
　氏族大全卷十
十二庚
　程(商音馬安定以周程伯休父之後程國名休父為/大司  其後  國為氏  晉程鄭為乗馬御六騶)
　　(屬焉成/十八)
　　　立孤
程嬰晉趙氏客也屠岸賈攻滅趙氏趙朔夫人有遺腹
及生男夫人置之袴中得脫朔客公孫杵臼謂嬰曰胡
不死嬰曰死易立孤難杵臼曰吾為其易子為其難取
他人嬰兒匿山中嬰繆呼曰與我千金吾告趙氏孤處
屠岸賈諸將隨嬰殺杵臼及趙孤而趙氏真孤乃在嬰
家後十五年因韓厥復立之是為趙武嬰乃自殺曰我
得下報宣孟與杵臼矣(史/記)劉後村詩賢矣兩家臣存孤
極苦辛後來有曹馬亦是受遺人　宋紹興為立廟封
二子為侯
　　　傾蓋
孔子之郯遇程子於途傾蓋而語終日甚相親也顧子
路取束帛一以贈先生
　　　程李
程不識漢元光初與李廣為東西衞尉程治軍極嚴廣
極簡易俱為名將灌夫罵坐曰今日斬首宂胷何知程
李
　　　膽過賁育
程昱字仲徳魏武表為東平相嘗曰程昱之膽過於賁
育拜奮武將軍　二子武　延及　孫曉
　　　褦襶
程曉仕魏為汝南太守作伏日詩曰平生三伏時道路
無行車今世褦襶子觸熱到人家
　　　伊洛道學
程顥字伯淳十嵗能為詩賦十二三居庠序如老成人
與弟頥以經術為諸儒倡　坐如泥塑人接人渾是一
團和氣　窓前有茂章覆砌或勸芟之曰常欲見造化
生意置盆池蓄小魚數尾時時觀之或問之曰欲觀萬
物自得意范祖禹與陳瑩中論顔子不貳過惟伯淳能
之瑩中曰伯淳誰也公曰不識程伯淳邪曰予生長東
南實未知也乃作責沈文以自責　宋神宗朝為監察
御史裏行上問所以為御史對曰使臣拾遺補闕裨賛
朝廷則可使臣掇拾臣下短長以沽直名則不能上曰
得真御史體上使擇人才薦十數人而以父表弟張載
與其弟頥為首張茂則嘗招講官啜茶觀畫先生曰
平生不喫茶亦不識畫元豐八年卒年五十四文潞公
表其墓諡曰明道先生其表畧云才周萬物而不自以
為髙學際三才而不自以為足行貫神明而不自以為
異識照古今而不自以為得　晦菴贊云揚休山立玉
色金聲元氣之會渾然天成
　　　真侍講
程頥字正叔以經學淑人吕申公司馬公同薦之云河
南處士程頥力學好古安貧守節年踰五十不樂仕進
真儒者之髙尚聖世之逸民　朱光庭言頥道徳純備
學問淵博有經天緯地之才有制禮作樂之具以言乎
道則貫徹三才而無一毫之為間以言乎徳則并包衆
美而無一善之或遺以言乎學則博古通今而無一物
之不知以言乎才則開物成務而無一理之不明乃天
民之先覺聖代之真儒　元豐八年以通直郎召授崇
政殿說書入侍經筵文潞公聞其講說曰真侍講也
紹聖中孔文仲奏先生為五鬼之魁　胡宗愈深詆之
　范致虚奏先生惑亂衆聴事下河南府盡逐學徒𨽻
元祐黨籍涪州編管　徽宗即位復宣徳郎大觀元年
卒年七十五號伊川先生晦翁贊云規圓矩方繩直準
平允矣君子展也大成布帛之文菽粟之味知徳者希
孰識其貴　紹興初官其一孫名易
　　　掌文柄
程大昌字泰之乾道中為司業兼禮侍一時文柄屬公
成就人才甚多　著禹貢論五十二篇辨江淮河漢弱
水黑水甚詳　著演繁露六卷易老通言易原莊錄
四書畧十卷頗有功於學者
　　　守庚申
程紫霄有道之士也有朝士夜會終南太一觀拉師同
守庚申師作詩云不守庚申亦不疑此心只與道相依
玉皇已自知行止任汝三彭說是非
　程邀秦時人改篆為隸今楷字是
　程林烏巾秦時人以醸美酒得名
　程普仕吳與周瑜為左右督時人呼為程公江表虎
　　臣
　程敀梅州人結廬江濵人服其行義名其江曰程江
　程靈洗少以勇聞仕陳為豫州刺史號雲飛將軍
　程文季靈洗之子勇決有父風北齊憚之號為程彪
　程元師事王通北面受王佐之道備閑六經之義
　程知節唐貞觀中封盧國公圖形凌煙閣
　程琳字天球前後守魏十年宋元祐中拜相諡文簡
　程珦仕宋為中散大夫與潞公同甲會(見文/姓)子顥頥
　程瑀仕宋為給事中居𤨏闥以平奏自任上特賜象
　笏
　　　女徳婚姻
　　　　烈婦
程氏事衡方厚為董昌齡所殺程氏步行詣闕自刎為
夫陳寃文宗詔封武昌縣君
　　　　擇婦
伊川遺訓云世人多謹於擇婿而忽於擇婦其實婿易
見而婦難知所係甚重豈可忽哉
　　　　姑舅婚
程仁霸女適蘇老泉老泉女適仁霸孫之才(見蘇/姓)程之
邵程懿叔程徳儒皆東坡表弟也坡送程六表弟云君
家兄弟真連璧門十朱輪家萬石賀徳孺生日長身自
昔傳甥舅夀骨遥知是弟兄
　　　　富婚
程楚賓家富于財重鄉人呂諲之才以女妻之諲早孤
貧不能自振楚賓厚分資贍濟其所欲故其名譽日
廣
　明道娶彭思永女(見彭/姓)　明道之女適朱純之
　陶靖節之妹適程氏　程文矩妻李清之女兄穆姜
　　鵬程　烏程　周程
　彭(商音堯隴西彭顓帝孫陸終第三子曰大彭即彭/祖也  封之  城以國為姓  孔子竊比老彭註)
　　(云殷之/賢大夫)
　　　導引術
彭祖歴虞夏至商夀八百嵗故號曰彭祖有導引術有
疾則閉氣以攻所患運行體中達趾末即體和矣嘗云
服藥百裹不如獨卧　本姓籛名鏗可借用
　　　仙曲
彭令昭歌師也秦始皇時武夷君㑹鄉人于幔亭峯令
昭歌人間可哀曲歌罷綵雲四合環珮鏘然凌空而去
　　　張彭之學
彭宣師事張禹治易禹受易於施讎由是施家有張彭
之學　禹薦宣明經有威重可任政事入為右扶風
哀帝朝拜大司空封長平侯
　　　書學
彭閎治歐陽書漢光拜桓榮為博士榮曰臣不如同門
生彭閎因拜為議郎
　　　童子義士
彭修字子陽漢永平間人年十五父為郡吏得休與修
同歸道為盜所刼脩拔刀前持盜曰父辱子死盜曰此
童子義士也辭謝而去　後仕郡為功曹
　　　白日上昇
彭抗字武陽累遷尚書左丞以疾辭歸師事旌陽學修
仙道日益精進宋永初二年二月十六日舉家白日昇
天　趙宋政和中封潛惠真人
　　　恬退士
彭乘字利建舉進士與同年生登相國寺閣顧望鄉闗
曰親老矣安可捨晨昏之奉以圖一身之榮乎乃奏乞
歸侍養後中書擬人乘在選中上曰此恬退士也
仁宗朝為翰林學士
　　　不拾遺金
彭思永字季長登天聖五年第八九嵗時晨就學舍得
金釵於門外訪失主還之　仁宗朝為御史抗疏極論
張堯佐任守忠之憑侍寵倖上怒解公言職　公居顯
仕奉養不改其素氣宇髙爽未嘗有怠慢之色戲侮之
言　以户侍致仕年七十一
　　　義莊
彭汝礪字器資鄱陽人弱冠為狀元王安石薦為國子
直講擢太子中允監察御史裏行初對上十事皆人所
難言者　元祐中為中書舍人詞命典雅有古人風上
賜服紫金　居家孝友兄無子為立後以所得官俸賑
給族人之貧者置義莊　弟汝方知衢州立忠節方臘
陷城罵賊而死
　　　五恨三奇
彭淵材家宜豐宋元豐間人平生喜遊出入京師貴人
之門十餘年父以書呼之歸侍一日以一黥徒負一布
槖而歸一邑聚觀意槖中皆金珠也淵材曰吾富可以
埒國及開槖止有李廷珪墨一丸文與可竹一枝歐陽
公五代史藁一巨編而已　嘗自言平生有五恨一恨
鰣魚多骨二恨金橘帶酸三恨蓴菜性冷四恨海棠無
香五恨曽子固不能詩　曉大樂嘗獻樂書得協律郎
　時洪覺範奇於詩鄒元佐奇於命淵材奇於樂號新
昌三奇　姪覺範為僧名惠洪有冷齋夜話甘露集林
間錄行於世
　　　毋自欺
彭龜年字子夀登乾道五年第益篤於學以毋自欺名
齋以書問南軒中庸語孟大義　鄭僑張杓同薦為太
常博士　開禧中以寶謨待制致仕諡忠肅　名隸偽
學偽黨之籍號止堂
　　　五嵗能詩
彭興祖五嵗能詩劉轂五嵗能騎射紹興中張俊以名
聞召見内殿以興祖為迪功郎轂為進武校尉皆賜袍
笏
　　　談詩
彭仲舉乾道間為正字林謙之為司業二人遊天竺談
詩談到少陵好處仲舉大呼曰少陵可殺聞者曰林司
業彭正字謀殺少陵
　　　蓮峯幸民
彭正建以詩名世有云天與蓮峯作幸民舊時相識幾
猶存家書千里懶開眼僦屋兩間長閉門
　　　羯鼓縚詩
彭公永福州人紹興戊午登第長子渙次子演相繼及
第演嘗宿甘泉寺因閒步至一官舍梁上有紅絲羯鼓
縚數條垂於地一老人杖而守之曰此開元興慶宫也
二百年中至此者十二人皆有留題請書一絶演詩云
長安宫闕半蓬蒿塵暗虹梁羯鼓縚惟有水天明月夜
一條空碧見秋毫題畢而退
　　　扁舟載鶴
彭戢元豐中為兩浙提舉奉祠以歸嘗畜雙鶴江左士
大夫送之詩云扁舟載雙鶴萬巻貯羣書
　　　江西社
彭元忠淳熙中為司户楊誠齋贈詩云詩入江西社心
傳肘後方木天須此事丹筆校官黄
　彭越漢髙開國功臣封梁王以無罪受誅
　彭齊文章江西三瑞(見蕭/姓)　彭更
　彭任聞富弼使不測之域憤憤推酒牀拳皮皆裂
　　　婚姻
彭抗師事旌陽納愛女旌陽之子為婦旌陽嘉其誠恪
應驗諸秘要悉以傳之
彭思永程明道之母舅明道年十二三思永見而奇之
許妻以女
　　老彭　岑彭　三彭　韓彭
　明(宫音孟吳興子周泰伯之裔為百里/奚生  明視  孫以王父字為氏)
　　　籜冠
明儒紹字休烈少明經有儒術宋元嘉中舉秀才後
𨼆居攝山棲霞寺齊髙帝欲見之不得他日謂其弟慶
符曰卿兄髙尚其事賜以竹根如意筍籜冠儒者以為
榮　封延伯聞之嘆曰身彌後而名彌先亦宋齊之儒
仲也　弟慶符為青州刺史
　　　珥金拖紫
明山賓字孝若梁武朝首應五經博士出守大藩擁旌
節珥金拖紫而恒事屢空　帝命裁成大典吉禮則明
山賓凶禮則嚴植之軍禮則陸璉賔禮則賀瑒嘉禮則
(闕/)又命沈約徐勉等㕘評
　　　盛夏取雪
明崇儼以奇術自名唐髙宗召見盛夏思雪崇儼坐頃
即取以進自云於陰山取之上又億𤓰索百錢須臾以
𤓰獻曰得之緱氏老人圃中上召問老人云失一𤓰而
得百錢
　明仲璋亦居栖霞寺寺後有碧鮮亭白雲菴白雲泉
　明公霞梁簡文除為尚書曰不喜卿得尚書喜朝廷
　得人
　明鎬字化基薛奎稱其有廊廟材宋仁宗朝㕘政
　明槖宋紹興中為御史宣諭廣東訪求遺逸
　　昆明　孔明　淵明
　平(商音食河内邑韓哀侯/少子  采平  因氏焉)
　　　父子宰相
平當字子思以尚書授朱普鮑宣由是歐陽書有平陳
之學　漢哀帝朝拜相賜爵闗内侯　子晏亦以明經
拜相封侯　漢興父子拜相惟韋平二氏
　　　視井湧泉
平鑒字明達受詩書禮通大義　仕魏為懐州刺史敵
來攻城城内泉竭鑒具衣冠俯井而視水泉湧出(北/史)
　平恒安貧樂道魏帝徵為中書博士
　　廣平　君平　邵平
　荆(角音地廣平號楚熊繹國古荆/州之  故亦  荆支孫因氏焉)
　　　攝相
荆公攝相事孔子使人往觀返曰其朝清静無事(家/語)
　　　易水悲風
荆軻衞人燕太子丹客之稱荆卿令刼秦王反諸侯侵
地方入秦賓客皆白衣冠送至易水既祖取道髙漸離
擊筑荆卿和而歌曰風蕭蕭兮易水寒壯士一去兮不
復還復為羽聲士皆瞑目髪盡指冠入秦事不成死之
　　　名將
荆罕儒後周名將也前後一百五十餘戰皆有功而未
嘗自伐
　　班荆　紫荆　負荆　識荆
　京(角音謂東都城衞武公少子段/封京  之京  大叔因氏焉)
　　　易學
京房字君明治易長於災變分六十卦更日用事以風
雨寒温為候　初事焦延夀延夀曰傳吾道以亡身者
京生也後果因上封事言災異下獄棄市　漢元帝朝
為魏郡太守秩八百石
　　　公輔器
京鏜字仲逺豫章人宋紹興中舉進士　髙宗謂趙師
雄曰京鏜有公輔器　使金國以我喪故不肯受宴樂
題詩于館云鼎湖龍去已無蹤三遣行人意則同凶禮
强更為吉禮北風終不變南風假令耳與笙鏞末只願
身甘鼎鑊中已辦滯留期必得不能築館汴江東使還
上曰京鏜今之毛遂也　有樂章自號松坡居士集
與何浩劉徳秀胡鈜專主偽學之禁　宋寧宗慶元中
拜右相　子沆
　　玉京　八世莫京
　榮(角音先上谷於周大夫榮/叔其  食采  榮因氏焉)
　　　三樂
榮啓期鹿裘帶索鼓琴而歌孔子遊太山見而問何以
樂曰吾得為人一樂也得為男二樂也人有不免襁褓
吾行年九十矣三樂也貧者士之常死者人之終處常
得終吾所樂也(列/子)
　楚榮黄諌子玉請以瓊弁玉纓畀于河神(僖/八)
　魯大夫榮成伯勸㐮公如楚曰逺圖者忠也
　榮毗字子諶仕隋為侍御史立朝侃然正色百僚所
　憚
　榮旂字子祺孔門弟子贈雩婁伯
　　尊榮　仁則榮　前榮
　成(商音後上谷為周文王五子郕叔式之後以國為/氏其  去邑  成  成肅公為周卿士  成覸齊)
　　(人/)
　　　貴仕
成得臣字子玉仕于楚伐陳有功使為令尹子文曰有
大功而無貴仕其人能靖者與有幾(僖/三)　子大心
　　　坐嘯
成瑨漢桓帝朝為南陽太守信任功曹岑晊時語曰南
陽太守岑公孝𢎞農成瑨但坐嘯
　　　公車聘禮
成翊世漢逸士也安帝即位陳忠上書薦周燮杜根成
翊世為有道之士於是公車聘禮焉
　　　政績
成景雋仕為豫州刺史有政績甚得吏民心(南/史)
　　　職在典刑
成㓜文仕南唐為大理卿作謁金門云風乍起吹皺一
池春水唐王召問之曰職在典刑一池春水闗卿甚事
　　　應制科
成銳宋人應制科以詩上王文惠公其野菊云綵檻應
無分東西不借恩其野花云馨香雖有地栽植未逢人
　　　婚姻
成藻為南宫令奇馮素弗之為人以女妻之
　　陶成　大成　虧成
　英(羽音後晉陵後英氏國臯/陶之  也其  以國為氏)
英布六人也少時有客相之曰當刑而王及壯坐法黥
故曰黥布陳涉起布往見番君番君以女妻之後事項
王又挾劒歸漢髙祖即位封淮南王
　　雲英　落英　英英
　衡(商音衡平陽因商伊尹/為阿  子孫  以為氏)
衡方厚唐人(見程/氏)
　　匡衡　林衡　權衡
十五青
　丁(徵音子濟陽王齊大公生丁/公伋  孫以  父字為氏)
　　　名藏金匱
丁復佐漢有功髙帝即位剖符作誓金匱石室定元功
十八人位復居十七
　　　易學
丁寛字子㐮事田何學易學成東歸何謂門人曰易已
東矣　漢景朝為梁孝王將軍作易說三萬言
　　　殿中無雙
丁鴻字孝公治尚書漢肅宗詔鴻與諸儒於白虎觀論
定五經鴻論難最明時語曰殿中無雙丁孝公　封馬
亭鄉侯　父綝從光武征伐願封本鄉封新安鄉侯
　　　松夢
丁固初為尚書夢松生腹上謂人曰松字十八公也十
嵗其為公乎卒如其言(吳/人)
　　　聚書
丁顗宋初人盡家貲買書至八千卷曰吾聚書多矣必
有好學者為吾子孫　子逢吉為光祿寺丞　孫度
　　　邇英要覽
丁度字公雅登服勤詞學科仁宗朝為翰林十年著邇
英要覽十卷上呼為學士而不名　遷端明殿學士仁
宗曰度為侍從十五年議論天下事未嘗及私　後拜
參政
　　　骰子選
丁謂字公言宋太宗朝登第孫何第一謂第四恥居其
下上曰甲乙丙丁合居第四夫復何言　真宗朝拜參
政或率楊億賀億曰骰子選耳何足道哉　後拜相自
以為令威後故好鶴人呼為鶴相
　丁恭以春秋教授生徒數百人當世稱為大儒
　丁儀丁􁃤兄弟並有文采魏文帝以為曹植黨誅之
　丁蘭事母孝
　丁令威鶴仙也化為白鶴集遼東華表柱吟一詩而
　去
　　　女徳婚姻
　　　　仙女㙮
丁義以神方授吳真君今瑞州崇元觀乃丁真君女秀
英煉丹之所丹井猶存秀英仙去𦵏衣冠於觀北至今
呼為仙女塔
　　　　擇婿
丁顥與竇偁同幕時顥子謂尚㓜偁見而奇之曰此子
後必以文致逺以女妻之
　丁姬生哀帝由是許史丁傅之家皆重侯累爵
　丁謂女適錢惟演之子
　　識丁　添丁　石與丁
　邢(商音周河間𦙍周公第四子封於邢傳所謂邢茅/胙祭  公之  是也子孫以國為氏  邢前勇士)
　　(也襄二/十一年)
　　　雅士
邢顒字子昂舉孝亷時人語曰徳行堂堂邢子昂　劉
稹曰邢顒北土之彦少秉髙節真雅士也　魏文帝拜
為尚書僕射　子友　曾孫文官至尚書
　　　緯世之器
邢巒字洪賓才兼文武内參機揆外寄折衝其緯世之
器歟　北魏中書侍郎
　　　一代模楷
邢邵字子才十嵗能屬文日誦萬言五行俱下一覽無
遺讀漢書五日畧能編記年未二十名動衣冠　文章
獨步當時每一文出京師為之紙貴時與温子升為文
士之冠世謂之温邢魏收亦天才艷發温歿後世稱邢
魏仕北魏為中書令
　　　國藩
邢君牙唐元和中為鳯翔節度使韓愈與之書云閣下
為王爪牙為國藩垣
　　　鑿墻度厄
邢和璞得仙與崔司馬有舊崔病經年且死一日臥室
聞北墻有斸聲七日不已窺之有人立云邢真人處分
開此司馬厄
　　　講學精博
邢昺字叔明講師比二卦宋太宗嘉其精博召為國子
監丞專講學之任真宗始置翰林侍講首以命昺
　　　父子情
邢恕字和叔從伊川學呂公著薦為崇政院說書　元
祐初除御史後謫隨州　子居實字敦夫早有詩名山
谷詩云兒中兀老蒼趣造甚奇異　早天山谷詩云兒
到隨州更老成江山為助筆縱横眼看白壁埋黄壌何
況人間父子情
　　　逸民
邢淳字君雅雍丘人宋真宗幸亳州以布衣召對問治
道對曰陛下東封西祀皆已畢矣臣復何言上大恱除
許州助教不就及卒人見其勅與麻紙同束在屋梁間
　邢貞魏太常卿奉策使呉入門不下車張昭詰之
　邢臧字子良除東牟太守和雅信厚有長者風
　邢冉唐貞元中與李絳等同龍虎榜
　　　女徳婚姻
　　　　邢姨
邢侯之姨譚公維私手如柔荑膚如凝脂謂莊姜也(詩/碩)
(人/)
　　　　尹邢
邢婕妤與尹夫人漢武時並得幸詔不得相見尹請見
邢帝使邢衣故衣獨身來前見之俛泣自痛其不如也
　　　　女君
邢女君濠州人與鄰女樵􁀙徐二水之間有數婦從水
出若連腰裙至前曰東海君聘女為婦敷茵褥水上置
女坐其上遂逝鄉人為立女君祠
　魏河間邢氏髙允娶之
　唐邢渙　初娶季忠女再娶張植女
　冷(詳見/冷姓)
　冷至秦伯使如晉報問(僖/十)
十六蒸
　曾(商音太魯國仕夏少康封少子曲烈于鄫周末莒/滅鄫  子巫  魯去邑為曾氏三桓家臣曾夭曽)
　　(阜其/後也)
　　　堯舜氣象
曾㸃字晳言志有沂水詠歸之樂程子云㸃與聖人志
同便是堯舜氣象也　子參
　　　道統之傳
曽參字子輿一唯之間深悟一貫之㫖　封郕國公
　　　世取科第
曾致堯南豐人旴江擢第自致堯始幼子易簡易占並
登科易占三子　鞏　布　肇
　　　五朝史事
曾鞏字子固號南豐先生平生嗜書家藏至二萬餘卷
手自讎對白首不倦有元豐類藳五十卷　王震序其
文曰南豐以文章名天下久矣其文雄渾瓌偉若江湖
之波濤煙雲之姿狀一何奇也　元豐五年與李清臣
王存等脩史上手詔中書曰五朝史事宜付曾鞏遂為
史館修撰史成上賜龍衣金帶擢試中書舍人
　　　黨附時相
曾布字子宣舉進士王安石薦之召除崇政院說書後
新法青苖助役皆布與惠卿建議也　徽宗朝拜右僕
射漸進紹述之說　諡文肅封曾
　　　前輩風流
曾肇字子開天姿仁厚剛大之氣睟然見於面知其為
成徳君子也　在朝以論思之責為己任　龜山云公
慎重深得大臣之體前輩風流惟公一人耳　徽宗朝
為翰林學士　諡文昭
　　　賢子弟
曾紆工詩詞號空青先生布第四子也汪彦章誌其墓
云公材髙識明悟極書史為家賢子弟以文章翰墨風
流藴藉為時名勝以精明强力見事風生為國能吏
　官至中大夫三子　惇　忺　憕
　　　鳳池
曾公亮字明仲宋天聖初試雲瑞紀官賦宋郊榜第五
人嘉祐中拜相至煕寧中尚在中書年雖老精力不衰
故無非之者惟李復圭作詩曰老鳳池邊蹲不去饑烏
臺上噤無聲　以太傅致仕年八十薨諡憲靖　封魯
國公　碑曰兩朝顧命定策亞勲之碑　子孝寛字公
綽除簽書時魯公還政迎養西府世以為榮
　曾覿字純甫號海野東都故老有詞可稱
　曾從龍字天錫慶元五年進士第一人
　曾懋曾開曾幾兄弟榮貴懋尚書開幾侍郎　懋二
　子迪造　幾子逢為左司次子逮為侍郎
　　　婚姻
曽崇範妻兄許嫁者數人每至親迎之夕其夫輒死一
夕夢有人謂曰田頭有鹿迹田尾有日炙乃汝夫也後
嫁崇範乃悟其語
　　顔曽　何曾　王曽
　應(羽音應汝南之周武王子封于應傳言/邘晉  韓武  穆也其後以國為氏)
　　　淮陽一老
應曜隠於淮南山中漢髙時與四皓俱被徵命曜不至
時語曰商山四皓不如淮陽一老
　　　七世通顯
漢中興初有應嫗生四子而寡見神光照社探之得黄
金自是諸子宦學並有才名應順子疊疊子郴郴子奉
奉子邵邵子郇郇子瑒七世通顯
　　　半面識
應奉字世叔少聰明讀書五行俱下　黨事起慨然以
疾自退追思屈原作感騷三十篇　嘗詣袁賀賀時出
閉門造車匠於内開扇出半面視之後數年路逢車匠
識而呼之　漢桓帝朝為司𨽻校尉
　　　著述
應邵字仲逺少篤學博覽洽聞舉髙第刪定律令著
漢官儀又選風俗通以辨物類名號　漢獻朝拜軍謀
太尉
　　　三入承明
應瑒字徳璉璩字休璉兄弟並以文章貴顯璩作詩云
問我何功徳三入承明廬蓋為侍郎常侍侍中也　魏
建安七子瑒其一也
　　　百姓歌謡
應詹字思逺仕晉督南平武陵天門三郡軍事時天下
大亂詹境獨全百姓歌之曰嵗寒不凋孤境獨守拯我
塗炭惠隆丘阜潤同江海恩猶父母
　　　廟食百世
應智項九江人徙居靖州(今瑞/州)隋末林士𢎞攻掠江西
應於華林山置雲柵募義兵保靖一方武徳五年歸唐
以為靖州刺史死為城隍之神廟食一郡妻梅氏新昌
人
　　　三紅秀才
應子和詩有云兩岸夕陽紅爉炬短燒紅風過落花紅
因話錄云張子野為三影尚書子可為三紅秀才　仕
宋
　應貞字吉甫自漢至魏世以文章顯軒冕相襲為盛
　族
　滕(宫音封南陽子周文王第十/四子  於滕  孫以國為氏)
　　　文武材
滕撫漢順帝朝博求將帥三公舉撫有文武材拜九江
都督東南悉平
　　　通家之好
滕胄北海人與劉繇通家漢末以世亂渡江依繇善屬
文孫權待以賔禮家國書疏常令潤色之子𦙍字承嗣
少有節操為丹陽太守日接賔客夜省文書
　　　寒𤓰之養
滕曇恭年五嵗母病熱思得寒𤓰土俗不産曇恭遍求
乃遇桑門得一𤓰以進父母卒水漿不入口者旬日人
號為滕曾子(南/史)
　　　活飢民
滕甫字元發宋神宗朝為翰林學士以論新法出知定
州元祐初徙知蘇揚二州又徙鄆州稱為名帥　時淮
南京東飢召富民約曰吾得城外營地為屋二千五百
間活五萬餘人　題徳安府浮雲樓詩云舉頭便見長
安日㺯袖時飄夢澤風呉苑久抛飛鳥外楚臺遥望碧
雲中
　　　四絶
滕宗諒字子京明道中以司諫謫守岳州重修岳陽樓
時稱此樓子京作范文正記蘇子美書邵(闕/)篆頗號四
絶
　滕涉二十四賢中人
　　　婚姻
滕元發五女長適何洵直次適王炳卒又以第四女續
姻三適王渙之五適張方平之子恕　元發娶李氏
　長滕　齊滕
　凌(徴音凌河間孫衞康叔支子/為周  人子  以官為氏)
　　　虎兒
凌統字公續吳人禮賢好士輕利重義有國士之風
魏張遼軍奄至津口統率兵三百陷圍而出拜偏將軍
　評曰江表虎臣也　子烈及封年各數嵗每賓客至
呼而出之曰此吾虎兒也
　　　後漢春秋
凌準字宗一唐元和間人讀書為文著後漢春秋二十
餘萬言尚氣節年二十以書干丞相丞相以聞試其文
日萬言授校書郎賜緋魚袋為浙東亷使判官撫循按
驗厥績以茂召拜翰林學士　栁子厚銘其墓　子四
人　夷仲　永仲　南仲　殷仲
　　　儒官
凌士燮唐人栁子有贈凌助教蓬屋詩序云儒有蓬户
甕牖而自立者河間凌士燮窮計六籍而為儒官
　　　印劒之祥
凌策字子奇宋初舉進士夢人以六印加劒遺之其後
官劒外者凡六人以為異　知益州遷侍郎
　凌景陽天禧中因廖復訟覆考遂取髙第
　凌氏蘇頌妻也
　承(商音承千乗後衞/大夫  成之)
承宫字子少八嵗時為人牧豕過徐子盛學舍棄猪而
留聴講後為大儒漢永平中為博士遷中郎將數進直
言朝臣憚之名播匈奴北單于求見宫宫貌醜以魏應
代之
　𢎞
𢎞演衞人閔二年狄人滅衞殺懿公盡食其肉獨舍其
肝演哭之盡哀曰臣請為裸自出其肝而内懿公之肝
　　萇𢎞　公孫𢎞　王茂𢎞
　
　
　
　
　
　
　
　
　
　氏族大全卷十
欽定四庫全書
　氏族大全卷十一
十八尤
　尤(徴音子吳興避𣆀季之後為/沈姓  孫因  仇去水為尤)
尤袤字延之年八九嵗讀杜甫長篇歌行一過即能逆
誦宋紹興中陳俊卿進擬延之為秘書丞南軒得報曰
此真秘丞矣　淳熙中與楊誠齋同青宫寮寀定為金
石交　終禮尚書　諡文簡　自號遂初
　　效尤　蚩尤　拔其尤
　游(宫音父東平氏鄭穆公子偃字子游其後/以王  字為    游吉游闕皆其後也)
　　　名著文苑
游雅字伯度文苑傳序云魏有許謙崔宏髙允游雅聲
實俱茂詞義典正有永嘉之遺　大武朝徴為秘書監
　　　上卿祿
游明根字志逺仕魏歴官内外五十餘年處身以仁和
接物以禮譲時論貴之　與髙閭以儒學特被禮遇世
稱髙游　太武朝表求致仕拜為五更給上卿祿
　　　嵗寒松栢
游元字楚客隋開皇中楊𤣥感脅之為逆不從遇害誠
節傳序云嵗寒貞栢疾風勁草千載之後凛凛如生
追贈銀青光祿大夫
　　　立雪
游酢字定夫與兄醇俱以文學知名師事伊川一日與
楊時同見先生先生忽瞑目坐立侍久之先生顧曰二
子猶在乎日暮矣姑就舍退則門外雪深尺餘矣　公
之清徳重望皎如日星奴𨽻之賤皆知美流風餘韻足
以為世師範范忠宣公判河南待以國士還朝薦為大
博　宋徽宗朝除監察御史
　　　泛瀛洲
游操字存誠宋紹興中與潘良能沈介洪景伯俱為秘
書省正字同日赴館職少監秦熺於會食之次出對曰
潘游洪沈泛瀛洲有欲用絳繹繪維綰綸綍為對蓋熙
寧中韓維陳繹韓絳楊繪相先後除學士也
　　　太極說
游誠之南軒髙弟也嘗論太極無極聞者服其簡　工
詩如東風未肯催桃李留得疎籬淺淡香平生意思春
風裏信手題詩不用工閒處謾憂當世事静中方識古
人心等句詩家所稱
　　優游　貴游　馬少游
　劉(宫音甲彭城龍陶唐氏之後受封於劉其後劉累/事孔  為御  氏在商為豕韋氏在周為唐杜氏)
　　(杜伯子陶叔奔晉為士氏士會奔秦後歸晉有子/留於秦為劉氏周大夫食采於劉亦為劉氏劉康)
　　(公其後也漢祖賜婁敬姓劉項伯歸漢亦賜姓劉/劉聰自以為漢甥改姓劉氏劉知逺本沙陀人冒)
　　(姓劉氏元魏孝文欲革/舊俗改獨孤氏為劉氏)
　　　枕中秘書
劉向字子政本名更生漢宣招選名儒俊才向與王褒
張子僑進對獻賦頌數十篇初父徳治淮南獄得其枕
中鴻寶苑秘書向以獻之方不驗兄陽城侯入國户半
為之贖罪
　　　藜燈
向校書天祿閣有老人黄衣植青藜杖叩閣而進時向
坐暗中誦書乃吹杖端煙焰照之曰我太乙之精天帝
聞卯金之子博學下而觀焉乃出懐中竹牒有天文地
圖之說授之自是向學日進　著烈女傳八篇新序說
苑五十篇歴事三帝居列大夫官前後三十餘年成帝
時王氏愈盛向著洪範五行傳論奏之天子心知向忠
精而不能用遷中壘校尉　年七十一卒　三子　伋
賜歆
　　　父子異趣
劉歆字子駿好古博學仕王莽為國師　容齋云向拳
拳國家欲抑王氏歆力賛王莽至為之國師又改名秀
以應圖䜟竟不免為莽所誅子棻投四裔天道如是不
善者其知懼乎　漢書有與歆同姓名者四
　　　雲臺功臣
劉隆建武中封長平侯劉植封昌城侯俱圖像南宫雲
臺
　　　虎北渡河
劉昆建武中徵為光祿卿帝勞之曰前在江陵反風滅
火後守𢎞農虎北渡河行何徳政而致是事對曰偶然
耳帝曰此長者之言也顧命書諸策
　　　一錢太守
劉寵字祖榮桓帝時為會稽太守徙將作監山陰有五
六老叟人齎百錢送寵寵為人選一大錢受之
　　　蒲鞭
劉寛字文饒桓帝時為南陽太守温仁多恕吏人有過
用蒲鞭罰之示辱而已　後為太尉當朝會夫人令侍
婢奉羮翻汚朝衣寛徐曰羮爛汝手其性度如此天下
稱為長者
　　　三君八俊
劉淑陳蕃竇武為三君　劉祐等為八俊　劉祇等為
八顧　劉儒等為八厨皆漢桓靈時黨人標號也
　　　依劉
劉表字景升姿皃奇偉漢末為荆州刺史坐保江漢之
間王粲往依之　二子曰琦曰琮弗克負荷曹操曰劉
景升兒子豚犬耳
　　　髀肉之嘆
劉備字𤣥徳耳到肩手垂過膝曹操曰大耳兒最叵信
後嘗於劉表坐上流涕嘆曰尋常身不離鞍髀肉皆消
今不復騎髀裏肉生日月如流老將至矣而功業不建
　　　曹劉絶唱
劉楨字公幹有逸才建安七子以曹劉為絶唱　魏文
云七子者騁騏驥於千里仰齊足而並馳並文苑羽儀
詩人龜鑑　鍾嶸云若孔門用詩則公幹升堂子建入
室景陽潘陸可坐於廊廡之間(詩/話)
　　　任達
劉伶字伯倫放情肆志與嵇阮為竹林之友　嘗乘鹿
車攜一壺酒使人荷􁆝隨之曰死便埋我　著酒徳頌
一篇為時所稱　仕東晉為建威將軍
　　　乘月清嘯
劉琨字越石初與祖逖俱為司州主簿同寢中夜聞雞
鳴逖蹴琨覺曰此非惡聲也皆起舞　後聞逖被用與
親故書曰吾枕戈待旦志梟叛逆常恐祖生先我著鞭
　在晉陽為騎兵所圍琨乘月登樓清嘯中夜奏笳敵
有懐土之思棄圍去　永嘉初都督并幽冀三州事兄
璵字慶孫京師語曰洛中奕奕慶孫越石
　　　十部從事
劉𢎞仕晉為開府儀同三司毎有興廢致手書守相丁
寧款密咸曰得劉公一紙書賢於十部從事
　　　蓮社
劉驎之字遺民一字子驥晉末作柴桑令人多以柴桑
翁為淵明不知遺民嘗作此令也　慕逺公名徳白首
同社
　　　一擲百萬
劉毅字希樂家無擔石之儲樗蒲一擲百萬　晉末為
青州刺史討桓𤣥𤣥初於南郡起齋號蟠龍齋毅小字
蟠龍至是始居之
　　　七業俱興
劉殷字長盛性至孝於西籬下得粟十五鍾銘曰七年
粟百碩以賜孝子劉殷　有子七人五子受五經一子
受太史一子受漢書一門之内七業俱興　晉永嘉之
亂陷於劉聰聰以為尚書
　　　總稱二府
劉穆之字道和晉末為左僕射領監軍中軍二府内總
朝政外佐軍旅決斷如流賓客輻輳盈階滿室目覽詞
訟手答牋書耳行聴受口並應酬不相參涉悉皆贍舉
　　　鬼笑
劉伯龍仕宋為武陵太守貧寠尤甚在家慨然將營什
一之利忽一鬼在傍撫掌大笑伯龍嘆曰貧窮固有命
乃為鬼所笑(南/史)
　　　第一官
劉孝綽小字阿士七嵗能屬文舅王融稱為神童且曰
天下文章無我當歸阿士　侍梁武帝宴作詩七首帝
篇篇嗟賞授秘書丞謂周捨曰第一官當用第一人
詞藻為後進所宗流聞河朔兄弟羣從子姪七十人皆
能文近古未之有也　第三弟孝儀第六弟孝威孝綽
嘗云三筆六詩各舉其所長也　子諒悉晉代故事號
皮裏晉書
　　　絶交論
劉峻字孝標為任昉之子著廣絶交論大畧言因五交
而生三釁也　梁武帝引見占對不稱乃著辨命論寄
其懐遊東陽紫岩山築室居焉卒諡𤣥静先生
　　　三隠
劉紆字彦度梁人與阮孝緒劉歆為三𨼆卜築鍾山有
終焉之志孝標嘗與書云紆超超越俗如半天朱霞歆
矯矯出塵如雲中白鶴皆歉嵗之梁稷寒年之纎纊
嘗著榖皮冠被衲衣遊山澤風神頴俊意氣彌逺遇者
以為神人
　　　二劉
劉悼字士元少與劉炫結盟為友俱以儒學知名世稱
二劉　隋開皇中二子與王邵同修國史時求天下遺
書炫偽造書百餘卷題曰連山易及魯史記等錄上送
官取賞而去後人訟之得赦免罪　炫卒門人諡曰宣
徳先生　自贊齊鑣驥騄並翼鵾鴻整緗素於鳯池記
言動於麟閣
　　　解事僕射
劉仁軌字正則唐髙宗朝為左僕射時戴至徳為右僕
射更日聴獄有老嫗投牒至徳受訖嫗復取之曰本投
解事僕射乃不解事僕射邪
　　　九老會
劉宗唐武宗朝為磁州刺史與胡果等為九老會(見胡/姓)
　　　神童
劉晏字士安八嵗獻頌行在元宗奇其幼命張說試之
說曰國瑞也號曰神童賜游宫貴妃坐之膝上親為畫
眉總髻宫人遺花投果　授正字上問曰正得幾字對
曰皆正惟朋字未正　代宗朝同平章事領江淮常平
使長於理財毎朝謁馬上以鞭算死之日家惟雜書兩
乘米麥數斛而已
　　　詩豪
劉禹錫字夢得偃蹇寡合白居易推為詩豪又言其詩
在處有神物䕶持嘗與元微之韋楚客會于樂天之居
賦詩夢得首倡白公曰四人探驪劉子先得其珠其餘
鱗甲將何為三公罷吟　憲宗立斥朗州司馬作竹枝
辭十餘篇又作問大鈞等賦後入為主客郎中復作𤣥
都看花君子二詩言始謫十年還京師道士植桃甚盛
若霞又十四年過之無復一存惟兔葵燕麥動揺春風
耳以詆權近聞者益薄其行　會昌初加禮部尚書卒
　　　雪車氷柱
劉义少任俠晩折節讀書聞韓愈接天下士徒步歸之
作雪車氷柱二詩出盧仝孟郊之右　因持愈白金數
斤而去曰此諛墓中人所得不若與劉君為夀
　　　材過晁董
劉蕡字去華唐文宗太和二年舉賢良方正考官馮宿
見蕡對嘆服以為過晁董而畏中官不敢取李郃曰劉
蕡下第我輩登科能無厚顔
　　　耆英會
劉几字伯夀宋元豐中與潞公等為耆英會几詩云偶
以暮年陪盛宴喜將白髪照青春　以秘書監致仕時
七十五嵗
　　　元和風格
劉筠字子儀宋景徳中三入玉堂希望大用詩云蟠桃
三竊成何味上盡鼇山迹轉孤稱疾不出　王旦云劉
筠宋綬相繼翰苑屬文有貞元元和風格
　　　身登黄閣
劉沆吉郡人少倜儻任氣作述懐詩云虎生三嵗便窺
牛獵食寧能掉尾求若不去登黄閣貴便須來伴赤城
遊　王拱辰榜第二人至和中拜相
　　　三劉
劉敞字原父號公是先生弟攽字貢父號公非先生敞
子奉世字仲馮是為三劉　劉渙字凝之號西澗先生
子恕字道原恕子羲仲亦為三劉
　　　一揮九制
原父治平中在西掖一日進封皇子公主九人立馬郤
坐一揮九制文詞典雅
　　　著漢書
貢父宋神宗朝充集賢院校理著漢書誤謫倅泰州題
館壁云璧門金闕倚天開五見宫花落井槐明日扁舟
滄海去却從雲氣望蓬萊王介甫愛之書於扇
　　　臺評
仲馮為傅堯俞所劾攽曰小姪何過致煩臺評傅慙曰
三平二滿文字劉曰七上八下人才
　　　丈夫壯節
凝之宋天聖中為潁上令棄官歸徙居廬山之陽歐公
與公同年髙其節賦廬山髙以美之中有丈夫壯節似
君少之句朱文公守南康為作壯節亭記　蘇子由稱
其氷清玉剛亷潔不撓凛乎非今世之士　張耒云文
章似司馬遷談而遷談無其氣節風節似疎廣受而廣
受無其文學
　　　騎牛圖
凝之與陳舜俞養犢為騎舜俞作騎牛歌稱凝之為白
雲老李伯時畫騎牛圖山谷拜其像賦詩云棄官清潁
尾買田落星灣身在菰蒲中名滿天地間誰能四十年
保此清静退往來澗谷中神光射牛背　年八十餘卒
官至屯田員外郎
　　　史學
道原初頴悟宋皇祐初司馬公為貢院屬官趙周翰知
舉問以春秋大義所對精詳凡二十問皆然擢為第二
司馬以是重之時年十八英宗詔光修次通鑑令自擇
館閣人材光曰專精史學劉恕一人而已
　　　漫浪翁
羲仲文學風節能世其家有漫浪翁圖山谷書其後云
子劉子讀書千卷無不貫穿不可謂漫未見古人如不
能得既見古人曰吾未能如古人也不可謂浪年未四
十而學日夜進不可謂翁
　　　鐡漢
劉安世字器之宋元祐中為中書舍人面折廷争目之
為殿上虎紹聖初黨禍起公尤為章惇蔡卞所忌遂謫
嶺外人言春循梅新與死為隣髙竇雷化説著也怕八
州惡地公歴遍其七坡曰劉器之真鐡漢不可及也
其在宋州不妄接人而田夫野老皆曰過南京不見劉
待制如過泗州不見大聖　號元城先生　年七十八
薨　楊中立祭之曰刼火洞然不燼惟玉
　　　三老堂
劉摯字莘老教子孫先行實後文藝每曰士當以器識
為先　有三老堂胡彦國詩云歴陽賓主昔多賢三老
風流二十年獬豸冠中曾補衮鳳凰池上迭擎天　元
祐中拜右相後謫新州卒　諡忠肅
　　　鐡肝御史
劉顗為御史以言事貶坡詩云烏府先生鐡作肝風霜
卷地不知寒世因目為鐡肝御史
　　　軋茁
劉煇好為險語歐公惡之有一人論曰天地軋萬物茁
聖人發公曰此劉幾也因戲曰秀才刷試官刺以朱筆
横抹之謂之紅勒帛後嘉祐中公為御試考官試堯舜
性仁賦有曰静以延年獨髙五帝之夀動而有勇形為
四罪之誅公稱賞擢為第一唱名乃劉煇也人曰此即
劉幾易名公愕然久之
　　　五世封忠
劉翺京兆人官建州因家焉居官亷明為政慈惠或收
寇或決獄或賑貧或拯難居人無數率義興仁公所至
人則曰活我劉公至也其後孫領收峒冦有功諡忠簡
孫純收邵寇賜廟封忠烈從孫韐諡忠顯韐子子羽諡
忠定子羽子珙諡忠肅世號五忠劉氏
　　　烈丈夫
劉韐字仲淹始書生起白屋累歴大藩歴事五朝紹興
中奉使大金死之李綱作詩序云公視死如歸豈不誠
烈丈夫哉　孝宗即位勑賜旌忠褒節之碑　諡忠顯
　二子　子羽　子翬
　　　三字符
劉子翬字彦冲家世屏山有園林水石之勝號屏山先
生晩年歌詠自適兄弟間怡怡如也　朱熹問入道次
第答曰吾於易得入道之門焉所謂不逺復者吾三字
符也　家有二齋東曰復齋西曰蒙齋各有記
　　　刺刺孟
劉章字文孺以小戴禮應鄉書四冠其選紹興廷對天
子親擢之第一晩年好著書王充作刺孟乃作刺刺孟
栁子厚作非國語乃作非非國語
　　　墨莊
劉清之字子澄與呂東萊朱晦翁江玉山李巽巖張廣
漢講論義理之學為天下倡　公先世藏書千卷謂之
墨莊　光宗即位御史胡晉臣薦公起知袁州　號静
春先生
　　　梅詩
劉克莊字潛夫號後村詩文閎肆瑰奇超邁特立　宋
淳祐中賜進士出身除秘書少監兼崇政殿說書遷秘閣
修撰後因落梅詩忤時相得謫　有梅花百詠文集五
十卷
　劉牢之字道堅鬚目驚人破符堅為前鋒號北府兵
　劉栖楚諌敬宗游畋失徳以額叩龍墀流血被面
　劉子羽慷慨自許有捐身徇國之志　終徽猷　子
　珙
　劉珙入禁掖思論潤色皆稱其得體　為留守諡忠
　肅
　劉錡紹興名將順昌之捷其功卓然　父子建節
　劉光世紹興名將入覲誓竭力報國　諡武僖公
　　　仙道
　劉奉林在天台山駕鶴輕舉鶴嘗墜羽故名其山曰
　委羽山王十朋詩云應有赤城鸞鳳過一聲長嘯入
　青㝠
　劉無名夜坐守庚申常服雄黄後見一鬼使曰我來
　攝君君頭上有黄光數丈不可近一金二石謂之丹
　君服其石更服其金則黑籍落名青華定籙　後遇
　青華真人授丹訣鈆為君汞為臣石為使黄芽為田
　劉海蟾寄問藍方云十月聖胎已成如何得出
　　　女徳婚姻
　　　　才學
劉孝綽三妹並有才學一適王叔英一適張嶸一適徐
緋者稱劉三娘文尤清拔
　　　　仙婚
劉晨剡縣人漢永平中與阮肇入天台山採藥望山頭
有桃共取食之下山取澗水飲之見一杯流出中有胡
麻飯屑因渡水又過一山見二女絶色喚劉阮姓名道
郎等來何晩也邀至其家㕔館服飾鮮華東西各有牀
帳帷幔七寶纓絡設甘酒山羊脯胡麻飯就女家成夫
婦仙客數人將三五桃來慶女壻住半年二人求歸女
曰罪根未滅使君等至此還家驗得七代子孫却欲還
女家尋不獲至晉大康八年失二人所在　元稹詩云
芙蓉粉面綠雲鬟罨畫樓臺青黛山千樹桃花萬年藥
不知何事憶人間
　　　　擇婿
劉惔字真長少清逺有標致與母任氏寓居京口織芒
屨自給蓽門陋巷晏如也王導深器之晉武帝求婚曰
得如劉真長足矣
　　　　名族
劉頌字子雅廣陵人世為名族與同郡雷蔣榖魯四大
姓相匹敵嫁女於陳矯矯本劉氏子出養於姑人譏之
　　　　重義
劉廷式面目有紫光未第時與隣翁約為婚既第而回翁
死其女喪明女家躬耕貧甚以疾辭婚廷式曰與翁有
約豈可以翁死女疾而遂背之乎卒娶之
　　　　再婚
劉貢父再娶歐公詩賀之云仙家千載一何長浮世空
驚日月忙洞裏桃花莫相笑劉郎今是老劉郎
　劉殷字長盛張宣子以女妻之既婚戒其女曰劉殷
　至孝㝠感才識超世終必逺到汝謹事之
　劉秀之字道寶十歲氣識異於羣兒東海何承天雅
　相知器以女妻之
　劉曄字耀卿未第時娶尚書趙晃之女早逝再娶趙
　氏九姨　宋天禧中除曄龍圖待制
　劉凝之以女妻六合徐長孺長孺死有子名武
　劉純材富室也以女妻貧士白厚(見白/氏)
　伊陽劉氏家富以女妻呂子衡(見呂/氏)
　劉延明為郭博士快婿　劉道原娶郎中蔡巽之女
　劉子羽妻卓氏封慶國夫人　劉綱夫妻俱仙(見樊/氏)
　劉勉之字致仲朱晦翁之婦翁也　劉穆之娶江氏
　劉氏范氏世為婚姻(左/傳)
　　依劉　劉范　劉郎
　周(角音邑汝南子后稷至太王/文王  于周  孫以國為氏)
　　　諤諤
周舍事趙簡子簡子曰何以教我舍曰願為諤諤之臣
執筆墨操簡牘隨君後伺君之過而書(新/序)
　　　安劉
周勃木强敦厚漢髙以為可屬大事又曰周勃重厚少
文然安劉氏者必勃也　惠帝朝為太尉陳平與相結
交驩呂氏叛勃以一節入北軍士皆左袒為劉氏誅諸
呂漢室以安　初封絳侯食邑入千二百八十户　文
帝立拜丞相
　　　真將軍
周亞夫勃次子漢文任為將軍軍細栁文帝勞之嘆曰
此真將軍矣　景帝以為太尉平七國之亂　初封條
侯
　　　期期之對
周昌漢髙朝為御史大夫時上欲易太子昌廷争之强
而吃曰臣期期知其不可陛下欲廢太子臣期期不奉
詔
　　　拾遺左右
周堪字少卿元帝朝領尚書事與蕭望之以師傅見尊
重數宴見言治亂事與劉向金敞並拾遺左右
　　　因師獲印
周福字仲進甘陵人桓帝微時受學於福及即位擢為
尚書時語曰因師獲印周仲進由是甘陵有南北部(黨/錮)
(傳/)
　　　黽池逸民
周黨字伯況漢建武中被徵三聘乃肯就車陛見帝廷
伏而不謁自陳願守所志詔賜帛四十匹罷之遂隠居
黽池
　　　五經縱横
周舉字宣光姿貎短陋博學洽聞京師語曰五經縱横
周宣光漢順帝朝舉茂才　遷并州刺史移書弔介子
推革寒食禁火之俗民免凍死之患拜光祿大夫卒詔
曰周舉性侔夷魚(伯夷/史魚)忠踰隨管加賜錢十萬以旌素
絲之節　八使巡行(見馮/羨)　子勰
　　　赤壁奇功
周瑜字公瑾吳人文武籌畧萬人之英赤壁之戰以兵
三萬破魏師八十萬　孫權曰公瑾雄烈膽畧兼人開
拓荆州邈焉寡儔　程普曰與周公瑾交若飲醇醪不
覺自醉少精意於音樂其有缺誤必知之時語曰曲有
誤周郎顧年三十六卒於巴丘
　　　三害
周處字子隠膂力絶人不修細行嘗問父老曰今嵗豐
人樂否曰三害未除何樂之有處曰三害云何曰南山
白額虎長橋下蛟并子為三處乃入山射殺猛獸沒水
斬蛟自勵志好學為善　吳人歸晉為御史中丞　三
子玘靖杞玘子勰烏程郡公　靖長子懋清流亭侯
次子遥内史三子賛武鄉縣侯　四子縉都鄉縣侯一
門五侯
　　　中興名將
周訪字士達少與陶侃友善遇相者陳訓謂曰二君位
至方岳功名畧同訪小侃一嵗訪初為汝南縣功曹薦
侃為主簿　晉元帝渡江命為將軍平華軼社弢二寇
以功遷荆州刺史或說王敦曰荆州用武之國公宜自
領改訪梁州訪大怒敦手書譬釋因遺以玉環玉椀訪
投諸地曰吾豈賈豎可以寶恱乎　史臣曰訪器兼文
武擁麾仗節逺近仰其威風推為中興名將　長子撫
有父風　撫子楚　楚子瓊有將畧三世皆為將軍
瓊子彪死節于秦
　　　人倫之鑒
周浚有人倫之鑒隨王渾平吳封武威侯　三子顗嵩
謨
　　　肘懸斗印
周顗字伯仁少有重名神采秀徹庾亮謂曰人咸以君
方樂廣顗曰何乃刻畫無鹽唐突西施　王導深重之
嘗指其腹曰此中何有曰此中空洞無物可容卿等數
百人　晉永昌初王導以王敦作亂每日詣臺待罪顗
入導呼之曰伯仁以百口累卿顗直入不顧但曰今年
殺諸賊奴取金印如斗大係肘後而上表申救甚至
為僕射
　　　冬至燕觴
周謨小字阿奴冬至日其母李氏置酒舉觴賜三子曰
不謂爾等並貴列吾目前吾復何憂嵩曰恐不如尊㫖
伯仁志大而才短名重而識暗非自全之道嵩性抗直
亦不容於世惟阿奴碌碌在母眼下後顗嵩皆為王敦
所殺　嵩為御史中丞　謨為丹陽尹
　　　早韭晩菘
周顒字彦倫隠鍾山王儉曰卿山中何有曰赤米白鹽
綠葵紫蓼文惠太子問菜何味勝曰春初早韭秋末晩
菘　仕宋為國子博士復欲歸隠孔稚圭作北山移文
嘲之　子捨留内省二十餘年梁武稱為公輔器　後
拜相
　　　貂蟬
周盤龍齊永明中遷光祿大夫年老求解職上曰卿著
貂蟬何如兠鍪對曰此貂蟬自兠鍪中來
　　　三隠
周續之字道祖受業於范寗通五經五緯號十經既而
閒居讀老易晉末始入廬山時劉遺民隠廬山陶靖節
不就徵號潯陽三隠
　　　吟風弄月
周惇頥字茂叔號濓溪先生濓溪有舊橋橋有水亭釣
遊其上吟風弄月窓前草不除言與自家意思一般
山谷云舂陵周茂叔人品甚髙胸中灑落如光風霽月
雅意林壑初不為窘束　作太極圖及通書數十篇上
接洙泗千載之統下啓河洛百世之傳　晦菴贊云書
不盡言圖不盡意風月無邊庭草交翠　朱雲易傳表
云濮上陳摶以先天圖傳种放放傳穆修修傳李之才
之才傳邵雍放以河洛圖書傳李溉溉傳許堅堅傳范
諤昌諤昌傳劉牧修以太極圖傳茂叔茂叔傳二程
宋景祐中奏補熙寧中除提刑　諡元公　二子夀燾
　　　平園老
周必大字子克初字洪道紹興中中博學宏詞科　在
翰苑九年有詩云綠槐夾道集昏鴉勅使傳宣待賜茶
歸到玉堂清不寐月鈎初上紫薇花嘗言六十四卦惟謙
六爻皆吉又誦夫子其恕乎一語政平生處已以謙持物
以恕退居十五年自號平園老叟築室名曰玉和公自
序云和氣謂之玉燭方今賢和朝物和野使皤然一叟
得佚老於和氣之内　淳熙中拜右相封益公　子綸
知筠州
　　　夜書墨板
周嗣武字功父乾道中除䕫漕居官盡心國事取平板
方尺餘墨塗之置枕傍夜臥究思有得伸臂捫板畫粉
暗書為記晨起以次施行　晦翁以為有徳君子
　　　望塵知敵
周徳威字鎮逺望塵知敵狀皃雄偉勇聞天下
　　　仙道
周義山入蒙山遇羨門子再拜乞長生訣羨門子曰子
名已在丹臺玉室何憂不仙
周貫自號木鴈子治平熙寧間往來西山人問其夀答
曰八十西山作酒仙麻鞋踏斷布衣穿相逢甲子君休
問大極光陰不計年
　周繇與李栖逺等謂之十哲(見吳/罕)
　周墀為起居舍人濡筆立右螭坳下　唐武宗朝拜
　相
　周思臧唐乾封後與劉禕之等號為北門學士
　周昉窮丹青之妙寫趙縱得其神氣情性
　周麟紹興中試宏詞第一姿儀灑落望之如神仙中
　人
　周美成號清真居士元豐中獻汴都賦除太學士
　周武仲宣和中為館伴使稱㫖上賜茶錦宫花
　周絳與景徳二十四賢之列(見邊/肅)
　　　女徳婚姻
　　　　干齋
周澤漢永平中拜太常臥病齋宫妻問之澤大怒以妻
干犯齋禁取送獄時語曰生不願作太常妻一年三百
六十日三百五十九日齋一日不齋醉如泥
　　　　連姻貴族
周浚為安東將軍因出獵遇雨止李氏家時其女絡秀
在室與婢宰羊豕具十人之饌既辦不聞人聲使覘之
見一女容止甚美因求為妾父兄不許絡秀曰門户殄
瘁何惜一女連姻貴族後來庶大有益許之生顗兄弟
　　　　擇婿
周浚有人倫之鑒鄉人史曜微賤浚引以為友以妹妻
之
　　　　義童
周恭叔幼議母黨之婚及登科後其女雙瞽娶之篤愛
過於常人伊川曰某年未三十亦做不得此事
　周訪於陶侃故舊也以女妻侃之子贍
　周瑜納小喬(見喬/氏)
　　馬周　從周　伊周　蝶為周
　丘(宫音丘河南以齊太公封/于營  其後  地為姓)
　　　終身祭酒
丘靈鞠先仕宋後歸齊領東觀祭酒曰人居官願數遷
使我終身為祭酒不恨也　子遲
　　　飛羣鳴玉
丘遲字希範八嵗能屬文辭藻麗逸鍾嶸詩評云遲㸃
綴映媚似落花依草　齊朝為僕射有譲表云飛翠鳴
玉出入禁門
　　　不食武昌魚
丘巨源蘭陵人除武昌守不樂曰古云不食武昌魚乃
為餘杭令
　　　東南之美
丘仲孚字公信少好學讀書叔父靈鞠稱為千里駒
王儉曰東南之美復見丘生　梁武時為山陰令吏民
敬服號稱神明政為天下第一　時語曰二傅沈劉不
如一丘
　　　死節
丘冠先字道先齊永明中位給事中奉使蠕蠕國逼之
拜丘曰能殺我者蠕蠕也不能使天子使拜者我也遂
遇害
　　　斵石旌功
丘行恭有勇力貞觀中討髙昌有功詔斵石為人馬象
立昭陵闕前以旌其功　封天水郡公　丘礪紹興中
知瑞州事重建碧落堂　丘舜中為朝奉郎諸女皆能
詩兄弟内集必聨詠為樂
　　浮丘　糟丘　東家丘
　　　一代偉人
丘崈字宗卿江陰人仕宋孝光寧三朝寧宗嘗稱之曰
卿三朝舊徳一代偉人也封魏國諡文定子夀雋刑部
尚書次子夀邁司農卿孫汲桂陽太守俱以名徳見稱
汲生必恭必恭生定夫定夫生基基生元鍾歴代名宦
　鄒(角音因范陽氏宋愍公之後正考父食邑/於鄒  以為  春秋有鄒氏傳十一巻)
　　　三鄒
鄒忌以鼓琴見齊王王喜之後為齊相　齊有三鄒子
前鄒忌次鄒衍後鄒奭
　　　黍谷回春
鄒衍事燕惠王被譖繫獄仰天而哭六月霜降燕有寒
谷不生黍稷衍吹律而暖氣至　適梁梁王郊迎適趙
平原君側行撇席適燕燕昭王擁篲先驅其見禮於諸
侯如此(劉向/别錄)
　　　曳裾王門
鄒陽齊人也漢景帝時與嚴忌枚乗仕吳吳王陰有邪
謀陽上書諌有云蛟龍驤首則霧雨咸集今臣飾固陋
之心何王之門不可曳長裾乎王不納去而之梁從孝
王游介於羊勝公孫詭之間勝等譖之孝王下之吏陽
從獄中上書有曰明月之珠夜光之璧以暗投人莫不
按劒而相盻者無因而至前也蟠木根柢輪囷離奇而
為萬乗器者以左右為之先容也書奏立出之卒為上
客
　　　撲滿之戒
鄒長倩一云長信公孫𢎞之故人也贈𢎞生芻一束素
絲一襚撲滿一枚書遺之曰撲滿者以土為之蓄錢之
具有入而無出滿則撲之士有聚而不散者將有撲滿
之敗可不戒乎
　　　南陽人傑
鄒湛字開父晉人少以才學知名實為南陽人傑對武
帝曰蜂蠆作於懐袖勇夫為之驚駭猛獸在田荷戈而
出凡夫能之　累遷國子祭酒
　　　送行萬里
鄒游與顔魯公友善顔之使希烈也游往送之魯公與
蔡明逺帖云聞明逺與鄒游同來欲至采石計其不久
亦合及於淮泗之間　坡送王子立詩云送行萬里一
鄒游
　　　江山炳靈
鄒郁華清虚服道非天地間氣江山炳靈則曷由纂懿
流光若斯之盛真卿幸承餘烈敬刻金石以誌之(顔魯/公麻)
(姑壇/記)
　　　道鄉
鄒浩字志完楊龜山序公奏議云道鄉鄒公自少以道
學行義知名于時蓋仁人君子也遇事接物如虚舟然
堅挺之姿如精金良玉不可磨磷　元祐中為太學博
士　徽宗即位召拜右正言除中書舍人遷吏侍　謫
昭州江水不可飲暑月苦於逺汲所居嶺下忽有泉湧
疏為小池日得四五斛名感應泉　大觀中復龍圖待
制　子柄
　　　國家之光
鄒柄紹興中擢為御史上曰直臣之子也使言事聳動
四方亦足為國家之光
　　　少陵户牖
鄒定字應可新吳人寓居於筠有詩名嘗過杜工部祠
賦詩云疇昔哦詩憶耒陽兹因捧檄過祠堂一生忠義
孤吟裏千載凄凉古道傍自是風霜侵病骨非千牛酒
涴詩腸明朝解纜秋江上問訊先生一辦香　誠齋誌
其墓云詩句自徐師川上遡山谷以入少陵户牖　官
奉議郎
　鄒捷為散騎常侍金谷二十四友中人
　鄒景初衡之子也慶元丙辰以春秋擢掄魁
　鄒永年字天錫為松滋宰山谷有寄鄒松滋苦竹泉
　詩
　鄒元佐精通五行有洪範福祿奥㫖五卷　三奇(見/彭)
　(姓/)
　鄒至字致之新昌人授諸子各一經號五經鄒氏
　　　女徳婚姻
　　　　義聲
鄒徳懲妻從夫官于湘陰遭亂為賊所掠將汙之不屈
節死于水賊去得尸義聲動江南　李華為作哀節婦
賦
　　　　富婚
鄒鳳熾富商也時人稱為鄒駱駝以其傴也市南山木
每株估一匹絹自云山木可盡我絹有餘　其嫁女也
請朝士賓客數千供帳華麗及女郎將出侍婢圍繞綺
羅珠翠垂釵曳履尤艷麗者數百人不知誰是新婦
　　之鄒　枚鄒隴
　牛(宫音父隴西以宋微子之後司/冦牛  子孫  王父字為氏)
　　　牛繼馬
牛金仕晉為後將軍時𤣥石圖有牛繼馬後之䜟宣帝
乃忌牛金為二榼共一口以毒酒鴆之而恭王妃夏侯
氏通小吏牛氏而生元帝焉
　　　徳量
牛𢎞字顯仁有弟弼醉酒因射殺𢎞駕車牛𢎞妻曰叔
射殺牛是異事𢎞曰作脯妻言至再𢎞曰已知讀書不
輟　隋開皇初為秘書監
　　　宰相才
牛仙客本河湟使典開元中為河西節度使能勤職業
李林甫曰仙客宰相才也遂以同中書門下三品封豳
國公
　　　金灘
牛僧孺字思黯元和初以賢良方正對策第一初為河
南伊閭縣尉舊傳縣有人入臺縣前水中先有灘出石
礫金沙一日灘出老吏曰此必分司御史若是西臺當
有一雙鸂鶒牛祝曰既能有灘何惜鸂鶒言訖一雙飛
下旬日牛拜察院　歴事四朝罷相文宗賜以彜樽龍
勺詔曰精金古器以比君子　治第洛陽歸仁里多致
嘉石美木與賔客相娛樂　封奇章公　宣宗朝加少
師卒
　　　禱井
牛存節仕後梁守鄜州為朱友謙夾圍欲持久以渇疲
之存節乃禱而鑿井八十有水皆甘
　　　賜綵
牛希濟蜀臣也降於後唐明宗召賦蜀主降唐詩云
唐主再懸新日月蜀王難保舊山川明宗曰不忘君規
忠孝也賜綵百端
　　　舞袖破敵
牛臯岳飛愛將也宋建炎中廬州守仇愈告急於飛飛
遣臯以二千騎赴之坐未定敵甲騎五千破城矣臯遥
謂曰牛臯在此展幟示之敵愕然臯舞袖徑前賊疑有
伏奔潰
　牛堪唐元和中太學生也及第歸韓愈作序送之
　　　婚姻
牛僧孺長女適苖愔次適張洙三適張希復四適鄧叔
　　風馬牛　火牛　木牛
　侯(商音成山谷之晉侯緍之後公秦有侯生譏伐始/皇以  坑儒  過  漢有侯  遣之說羽約平分)
　　(天/下)
　　　虚左自迎
侯嬴魏隠士也為大梁夷門監者信陵君置酒大會賔
客從車騎虚左自迎侯生坐上坐賓客皆驚
　　　矯世論
侯瑾字子瑜以禮自牧獨處一房如對嚴賓作矯世論
　　　臥轍
侯霸字君房家累千金篤志好學王莽時為臨淮大尹
更始徵之百姓老弱相攜遮使者當道而臥曰願乞侯
君復留一年　建武初拜尚書令
　　　位至鼎足
侯霸與嚴光有舊光至京師霸遣使奉書光答曰君房
足下位至鼎足甚善懐仁輔義天下恱阿諛順言腰領
絶霸即封奏之
　　　刻石紀功
侯君集以材雄稱從太宗征伐有功　平髙昌刻石紀
功而還　封潞國公圖形凌煙閣
　　　獬豸觸邪
侯思止為髙元禮奴唐武后朝因告舒王謀反擢遊擊
將軍后問識字否對曰獬豸不識字而能觸邪后大恱
(酷吏/傳)食籠餅必令縮葱加肉號縮葱侍郎
　　　石鼎聨句
侯喜唐元和中有詩聲與軒轅彌明指石鼎聫句彌明
好句層出喜大服
　　　虎榜
侯繼唐貞元中及第號龍虎榜(見齊/姓)王􁀙為河南尹辟
繼為參謀官愈送以詩云君今得所附勢若脫韝鷹
　　　蜺龍
侯𢎞實五代時人年十三四夢為虹飲于河數月有僧
相之曰此虹龍也後為節度使
　　　勁正之學
侯仲良字師聖呼二程為舅氏伊川嘗謂侯子議論只
好隔壁聴　朱子曰其學清白勁正而無深潛醲郁之
味　人有欲館侯子者侯子造焉其家壁垂佛像几積
佛書侯子去之
　侯瑱字伯玉討侯景有功陳文帝即位授太尉
　侯安都善騎射為邑里雄豪陳文帝即位遷司空
　　　女徳婚姻
　　　　繡迴文
侯氏張暌之妻唐會昌中暌戍邊十年侯氏繡迴文詩
作龜形云暌離已是十年强對鏡那堪理舊妝聞鴈幾
回脩尺素見霜先為製衣裳開箱疊㨂先垂淚拂杵調
砧更斷腸繡作龜紋獻天子願教行客早回鄉詣闕獻
之暌得歸
　侯髙女嫁官人(見王/適)　侯繼圖拾葉題詩(見任/氏)
　侯道濟娶程珦女
　　公侯　射侯　武侯
　婁(徵音後譙國因邾婁/國之  子孫  氏焉)
　　　脫輓
婁敬齊人漢髙五年脫輓見虞將軍曰願見上陳便宜
虞與鮮衣曰臣衣帛衣帛見衣褐衣褐見不敢易衣見
上說都闗中上從之賜姓劉號奉春君　改封建信侯
　　　跛男子
婁師徳字宗仁有徳量唐初為江都尉揚州刺史盧承
業異之曰子台輔器也　其弟守代州教之耐事弟曰
人有唾面潔之而已師徳曰潔之是逆其意正使自乾
耳　狄仁傑曰婁公盛徳我為所包容久矣　天授中
拜鳳閣鸞臺同平章事為將相三十年(本/傳)初袁客師渡
江見舟中人鼻下皆有黑氣不渡俄有一跛男子負直就
舟客師曰此貴人也可以濟矣男子乃師徳也(袁天/綱傳)
　　　幼悟
婁機字彦發幼頴悟日誦數百言作文以韓栁班馬為
標的　攝宰潛川治庠序擇儒士而李延光首與選擢
賢科親書桂枝坊以表其廬士益知勸　宋嘉定中參
大政攝中書令　年七十九
　　奎婁　離婁
　樓(徵音東杞國支夏少康之後周/封杞  樓公  孫因以樓為氏)
樓䕶字君卿漢元成間人時王氏五侯賓客各有所厚
惟䕶盡入其門咸得其歡心與谷永俱為五侯上客長
安語曰谷子雲筆札樓君卿唇舌言其見信用也(游俠/傳)
每旦五侯饋餉之君卿乃合五侯所餉為鯖名五侯鯖
(唐/記)
　樓鑰趙宋人善書髙宗時太學成奉勅書扁
　樓望字次之習春秋操節清白世稱儒宗
　牟(宫音子平陽孫祝融之後/為牟  國子  以國為氏)
牟長字君髙習歐陽尚書漢建武中為博士居河内諸
生從學者常千餘人　註尚書俗號牟氏章句
牟融字子優少博學以尚書教授門徒數百人名稱州
里初舉茂才　漢永平中拜司空
牟衮宋人兄弟接迹登科號一門四柱
　　中牟　貽牟　岑牟
　仇(宮音牧南陽/宋仇  之後)
　　　碎齒恨君
仇牧宋大夫宋萬弑閔公牧聞之趍至手劒而叱之萬
擊牧碎其首齒
　　　棲鸞
仇覽一名香字季智漢延熹中為蒲亭長化陳元為
孝子考城令王渙署為主簿曰聞不罪陳元而化之得
無少鷹鸇之志邪覽曰以為鷹鸇不若鸞鳳渙曰枳棘
之林非鸞鳳所集以一月俸資之入學　郭泰符融齎
刺謁之泰下牀為拜曰君泰之師非泰之友也
　　　告老
仇伯工字粹夫仕宋為户侍上表牘乞致仕云乞骸以
老敢希漢傅之髙風鼓腹而嬉願遂堯民之至樂
　仇璋王通門人北面受王佐之道備聞六經之義
　仇季子治第三十五福地金精山在處州
　　好仇
　求(角音/)
求仲漢隠士也與羊仲皆以治車為業挫亷逃名蔣元
卿舍中竹下開三徑二人常從之游時稱二仲(嵇康/傳)
　　冉求　唐求(詩/人)　營求
　裘(角音友渤海仲魯孟獻/子之  裘牧  之後)
裘萬頃字元量不樂仕進以薦者召為司直在朝賦詩
云新築書堂壁未乾馬蹄催我上長安兒時只道為官
好老去方知行路難千里闗山千里念一番風雨一番
寒何如静坐茅齋下翠竹蒼梧子細看遂乞歸(詩/話)
　　菟裘　羊裘　狐裘
　留(徵音守安南留吳留畧為東/海太    晉  璠為江夏令)
留正字仲至徐處士知其必貴以女妻之　虞允文與
語以宰相器奇之　宋孝宗朝歴四郡召還西府　拜
相封國公　孫元剛中博學宏詞科
　勾(宫音以平陽宗古勾芒氏之後易勾姓自宋建炎/以來  避髙  嫌名各不同有  其姓字者紹興)
　　(進士勾聲是也有更其音者史館修撰勾濤是也/加金字者鈎光祖是也加絲者約紡是也加草者)
　　(勾諶是也増為勾龍者如淵是也改為/句者句思是也累世之後不復别矣)
勾井疆孔門弟子
　州(商音/)
州綽晉勇士奔齊莊公指殖綽郭最曰是寡人之雄也
綽曰君以為雄誰敢不雄平陰之役先二子鳴二子者
譬於禽獸臣食其肉而寢處其皮矣
　　皇州　韓荆州　西涼州
　歐(商音/)　(平陽/)
歐冶子善作劒越王聘之作五劒一曰純鈎越王以示
薛燭燭曰光乎如芙蓉始生　曹植表云歐冶改視鈆
刀易價　今潭陽縣南石屋山西有鑄劒坑即歐冶作
劒之所
　區(羽音後闕東漢韓文音歐又冶/子之        末長沙有區景)
　　　文義卓然
區冊廣州人韓愈送區冊序云愈謫居山陽有區生者
自南海擊舟而來儀貌甚偉坐與之語文義卓然
　　　青玉案
區革宜州人與黄山谷游為瓊州掾山谷贈以青玉
案
　由(羽音/)　(魏郡/)
由余著兵法六篇秦穆公用其謀拓地千里遂霸西戎
　　許由　子由
　
　
　
　
　
　
　
　
　
　
　
　氏族大全卷十一
欽定四庫全書
　氏族大全巻十二
三十一侵
　任(宮音為樂安一黄帝十二子/以徳  姓第  子為任姓)
　　　釣海
任公子以五十犗為餌投竿東海期年不得魚已而大
魚食之騖揚奮鬐海水震蕩得而腊之制河以東蒼梧
以北莫不厭若魚者(莊外/物)
　　　窖粟
宣曲任氏其先為督運倉吏秦之敗豪傑争取金玉任
氏獨窖倉粟楚漢相距榮陽民不得耕種米碩至萬錢
豪傑金玉多歸任以此起冨
　　　聖童
任延字長孫年十二明詩易春秋顯名太學號任聖童
漢建武中徵為九真太守教民婚娶養子人生子名任
　　　屯田
任峻漢末從曹操為典農中郎將募民屯田許下軍國
之饒起於棗祗成於任峻　謚成侯　次子覽闗内侯
　　　一食萬錢
任愷魏人性豪侈一食萬錢猶云無下筯處　子罕字
子倫有賢行時稱為清平佳士　仕晉為大鴻臚
　　　旗鈴入夢
任昉字彦升父遥仕齊為中散大夫母裴氏夢五色采
旗四角懸鈴一鈴落入懐中遂有娠生昉八嵗能屬文
褚彦回謂遥曰卿有令子所謂百不為多一不為少
家聚書萬卷所著文章數千萬言
　　　蘭臺聚
任昉梁武帝朝為御史中丞簪裾輻凑預其宴者殷芸
劉孺劉顯劉孝綽張率陸倕日為龍門遊號蘭臺聚
出為新安太守卒于官　諡曰敬子
　　　𢎞文舘
任敬臣字希古七嵗䘮母問父英曰若何可以報母父
曰揚名顯親可也乃刻志從學舉孝㢘　虞世南器之
嵗終書上考唐初詔為𢎞文館學士
　　　因詩免役
任濤筠州人唐咸通中進士謂之十哲見吳罕詩名早
著常侍李隲見其詩有露漙沙鶴起人卧釣船流之
句特與免役鄉民訟之隲判云江西界内有詩似清者
並與免役
　　　御書閣
任中師字祖聖宋仁宗朝除右諌議大夫上以飛帛書
賜之及歸里中建御書閣鄉人榮之　諡安恵兄中立
參大政諡康懿
　　　五知
任布字應之宋慶厯中拜樞副　歸休洛中作五知堂
一知恩二知命三知足四知道五知幸　諡恭恵　子
遜
　　　大任小任
任孜字道聖與弟伋知名于蜀東坡謂之大任小任詩
云大任剛烈世無有疾惡如風朱伯厚小任温毅老更
文寛柔恵愛小馮君伋字師中慶歴中倅黄州郡人徳
之作任公亭蘇轍作記　孜之子伯雨字徳翁宋元符
中除正言上章論章惇蔡卞熙寧中坐黨論貶
　任座直言魏文侯親下堂迎之以為上客(史/記)
　任鄙力人也秦武王好力鄙扣關自鬻(史/記)
　任安衛青客也青罷諸客皆去惟任安不去(衛青/傳)
　任永與馮宿同隠公孫述徵之托青盲不就
　任光漢光武功臣封何陵侯　圖形雲臺　子隗
　任棠漢陽幽人隠居教授凡三辭徵命(見龎/參)
　任孝恭讀書一遍諷誦無遺仕齊為司文侍郎
　任圜唐明宗立為相孔循曰天下事一則任圜二則
　任圜圜乃何人
　　　婚姻
　　　　題葉之縁
任氏能詩一日題詩于葉云拭翠歛蛾眉為郁心中事
搦管下庭除書成相思字此字不書石此字不書紙書
向秋葉上願逐秋風起天下有心人盡解相思死侯繼
圖本儒素倚大慈寺樓因秋風四起拾此葉貯巾篋五
六年與任氏婚任見曰此吾在左綿時書葉　侯仕至
尚書
　　　　仙遇
任生隠嵩山讀書夜有女子來曰㝠數合與君為姻凡
三題詩其三云阮郎迷不悟何處伸情素明日海山春
綵舟却歸去生竟不納而去後數月任生病為黄衣吏
所攝道遇女仙笑曰嵩山薄命漢汝數盡更與三年
　　　　選婿
任瞻字育長少有令名晉武崩選一百二十挽郎極一
時之秀彦育長與焉王安豊從挽郎中選女婿得四人
任在其中任童少時神明可愛時人謂育長影也好
　任遥娶河東裴氏髙明有徳行生子助
　唐崔寧妻任氏散家財募兵擊楊子琳破之
　馮衍妻任氏性悍忌
　任生投曹文姬以詩而成姻
　治任　大任　力難任
　陰(宫音焉始興有齊管仲七世孫修適楚為陰大夫/因氏    周  陰不佞世居南陽折闕至西漢末)
　　(始/盛)
　　　黄羊祀竈
陰子方漢宣朝人至孝臘日晨炊竈神形見子方再拜
受慶家有黄羊因以祀之自是暴至巨富田七百餘頃
子方常言我子孫必大後有陰典為漢衛尉典孫名隣
隣長子識次子興女麗華為光烈皇后
　　　輔導東宫
陰興字君陵漢建武中為黄門侍郎帝詔興欲封之興
固讓曰臣未有先登陷陣之功而一家並蒙爵土誠為
盈溢拜衛尉輔導太子兄識字次伯為侍中從兄嵩素
與興不相能興疾言於帝曰席廣陰嵩經行明修踰於
公卿　子慶博員丹
　　　賢徳
陰慶有賢徳推其居第田園奴婢分與二弟但佩印而
已當代稱美　漢永平中封鮦陽侯
　　　霞綬雲
陰長生與王方平修道仙都觀坡詩云真人王逺陰長
生飛符御氣朝百靈　蘇子由詩云道士白髮尊面若
嵐氣染自言王方平學道古有驗後有陰長生此地亦
所占並騎雙龍翔霞授紫雲檐陽陽玉堂上與世作豐
歉
　　　忍垢
陰子春身服垢汚脚數年一洗言每洗則失財敗事在
梁州以洗足致梁州敗山谷詩云何須忍垢不濯足苦
學梁州陰子春仕梁為梁州刺史
　　　陰何
陰鏗字子堅工五言梅詩云花舒雪嘗飄照日不俱銷
詩與何遜齊名號陰何體　為梁湘東王法曹參軍嘗
與賔客晏見行觴者因回酒炙授之衆皆笑鏗曰吾儕
終日酣酒而執爵者不知其味非人情也及侯景亂鏗
為賊擒或救之得免乃前行觴者
　陰世師少有節槩隋邦張掖太守戎狄惮之
　　　女徳
陰麗華陰典孫女也漢光微時適新野聞其美嘆曰仕
宦當作執金吾娶妻當得陰麗華後納為后在位恭儉
性仁孝
　　華陰　山陰　惜分陰
　琴(角音/)
　琴牢字子開孔門弟子贈南陵伯進頓丘侯
　琴髙水仙也坡詩云脚踏赤鮮公跳下清泠中
　禽(角音/)
　禽滑釐與田子方叚干木受業子夏為王者師
　禽息秦大夫也薦百里奚而不納穆公出息當車以
　頭擊之曰臣生無補於國不如死也公感其言用
　百里奚為相
　禽慶王莽時與栗融蘇章以儒生去官
　岑(宫音之南陽為周文王封異母/弟耀  子渠  岑子因氏焉)
　　　征南公
岑彭字君然建武中為征南将軍伐蜀裝樓船有攻蜀
浮橋詔報曰劍門之事一由征南公為重而己所向無
前進至武陽公孫述以杖擊地曰是何神也　一夕駐
軍地名彭亡刺客詐為亡奴降夜刺殺彭　諡壯侯子
遵嗣
　　　徳政謡
岑熙彭𤣥孫也順帝朝為魏郡太守視事二年輿人歌
之曰我有枳棘岑君伐之我有蟊賊岑君遏之狗吠不
驚足下生氂含哺鼓腹焉知凶災美矣岑君於戲休兹
　　　文墨致相
岑文本字景仁少時山亭避暑有叩門云上清童子元
寳參衣上清五銖之服出門至墻下不見掘之得古錢
一枚自是富盛(傳異/志)年十四父之象坐獄文本詣司𨽻
理寃作蓮花賦合臺稱賞父寃遂直　唐貞觀中為中
書令或勸營産業文本曰吾漢南一布衣徒步入關所
望不過秘書郎縣令耳今無汗馬之勞以文墨致宰相
俸䘵已重况殖産業邪　家事皆令其弟文昭主之
　　　江東三岑
岑羲字仲華武后時為金壇令時弟仲翔為長洲令仲
林為溧水令皆有治績宰相宗楚客謂本道巡察御史
曰毋遺江東三岑後皆列清要皆文本孫也
　　　一門三相
岑長倩文本從子也唐垂拱初自夏官尚書拜文昌右
相鳳閣鸞臺三品特進文本中書令長倩内史羲侍中
一門三相
　　　詩出肺肝
岑參詩與李杜相頡頑歌行則流出肺肝無斧鑿痕郊
島旬鍜月鍊者參談笑為之　為嘉州守號岑嘉州
　岑晊字公孝李膺王暢稱其有幹國器
　李白有鳴皋歌送岑徵君云白鷗兮飛來長與君相
　親
　岑仲唐聖歴中為縣令登仙杏山尋覔仙人杏
　金(角音之少昊金天氏之後漢漢金日磾本匈奴休/屠王  子武帝賜姓金氏  朝金姓多其後也)
　　　七葉珥貂
金日磾字翁叔漢武任為侍中信愛之　漢侍中官入
侍帝帷出負國璽冠金貂蟬金取堅蟬取潔貂取温又
著鵕䴊冠　著忠勲之節封秺侯(上音/姹)　諡敬侯　與
張安世皆七葉珥貂漢代衣冠金張為盛　弟倫　二
子賞建昭帝時俱為侍中賞嗣侯佩兩綬及孫而衰
　　　緑車之寵
金涉敞之子也成帝時拜侍中以緑車載送衛尉舍(緑/車)
(皇孫/輦也)　涉弟欽平帝時為京兆尹以家世忠孝遷光禄
大夫
　　　遊華山
金榜一陳希夷詩集云昔有衣冠子金礪遊華山問予
曰向見先生先生睡未覺亦有道乎予答詩云至人本
無夢其夢亦遊仙云云爐裏名為藥壺中别有天
　金倫子安上惇篤有知為侍中封侯　安上四子常
　敞岑明
　金敞元帝時為侍中與蕭望之周堪劉向同心謀議
　金彦東漢人以金贈王忳得𦵏
　金彦寳慶府人宋朝舉孝亷天下第一號義門金氏
　金去偽晦菴門人也名見附録
　　　女徳婚姻
金節婦者安南賊帥齊亮之母以忠義誨齊亮齊亮不
聴遂絶之自田而食自紡而衣　唐大厯初下詔褒之
賜兩丁侍養
金賞娶霍光之女宣帝即位賞遷太僕霍氏事萌芽賞
上書去妻獨得不坐
　　籝金　懐金　諾金
　林(宫音長西河因毅比干之子/逃難  林山  以林為姓)
　　　徳門
林皋為趙相生九子國人號為九徳之父十徳之門趙
王聞而嫉之欲誅之出令曰欲幸諸國擇其木果繁者
伐之皋曰此王欲殺我父子也遂父子相攜入白雲山
王聞而嘆曰賢哉林皋父子也
　　　甘露之瑞
林攅唐貞元中為福唐尉母亡廬墓有白鳥來甘露降
詔表其閭蠲徭役時號闕下林家
　　　翰林人物
林􁀙字彦福宋崇寧人用韓維例除翰林學士宋朝不
由科第而除學士者惟此二人
　　　西湖處士
林逋字君復少孤刻志於學結廬小孤山喜吟詩梅詩
疎影一聨為世所稱　有髙節范文正公贈詩云巢由
不願仕堯舜豈遺人風俗因公厚文章到老醇　蓄雙
鶴縱之飛入雲霄歸則復入籠中逋或遊西湖諸寺有
客至童子放鶴即棹小舟歸　真宗朝賜號和靖先生
　　　髙隠處士
林敏功字子仁蘄春人年十六預鄉薦下第歸嘆曰軒
冕富貴非吾願也杜門不出者二十年該通六經貫穿
百氏宋元符末蔡元度薦之不就徵政和中林震為郡
守謂同僚曰吾宗有隠君子出郊見之及還朝舉其隠
徳賜號髙隠處士旌表其門子仁謝表云自是難陪英
俊之遊何敢妄意髙尚之事卧牛衣而待旦寒如之何
搔鶴髮以興懷老其将至　有詩文千餘篇　松坡集
江西宗派法嗣二十五人之一(見潘/姓)
　　　聖賢之舉
林謙之莆田人宋隆興中下第歸専心聖賢踐履之學
晚登仕版在詞掖多論駁不得其言而歸　號文軒先生
　　　風節
林大中字和叔宋寧宗登極除中書舍人癸丑嵗朱熹
坐客有知天文者曰星變正人當之熹曰其林和叔乎
已而公果出臺去國一節風誼凛然明年熹與公同在
從班相得如平生歡公清瘦不勝衣而毅然有任重道
逺之意平生言不出口而論事有囬天之力古之所謂
大臣歟
　林放字子丘魯人從孔子問禮之本
　林囘弃千金之璧負赤子而趍彼以利合此以天屬
　林湜字正甫善人君子也　宋紹興中為監察御史
　　　女徳
林氏封魏國夫人劉後村之母也
　　雞林　鄧林　杏林　翰林
　郴(商音/)
　郴寶晉人代居江夏
　諶(商音/)　(河南/)
　諶自求宋寧宗朝人家于旴江好學能詩求師友於
　千里外得意處自謂前輩不能及(異齋/集)
諶仲字文疊南昌人有徳行　漢和帝朝郡舉有道仕
至荆州刺史
諶禮字秀登漢和帝朝為薛令
　　　女徳
諶姆居丹陽郡黄堂潜修至道後以銅符鐵劵金丹寶
章傳付許君及還帝鄉取香茅一根南望擲之俾許君
認茅落處立祠今豫章有黄堂觀
　尋(隋末有/尋相)
二十二覃
　譚(徵音子齊邦子譚子國在齊州平隂縣西南齊滅/之譚  奔莒  孫氏焉  孟嘗逐於齊而返有譚)
　　(拾子逆/之於境)
　　　仙道
譚峭得仙有詩云線作長江扇作天靸鞋抛向海東邊
蓬萊信是無多地只在譚生拄杖前(仙/傳)
　　　數學
譚忠唐元和中為幽州大将說劉總歸唐曰天地之數
合必離離必合河北與天下離六十年數窮必合總從
之
　　　三䇿
譚世勣字彦威長沙人唐末中詞學兼茂異科　除給
事中時北騎南牧上奏以守邊為上策守河為中策巡
幸江淮下䇿也
　　　聰悟
譚惟寅肇慶府人幼聰悟讀書一覽終身不忘　宋紹
興末梁克家榜登弟
　譚宏寶四世同居詔旌表門閭蠲其租稅(南/史)
　譚必韶州人應神童科
　譚燠南雄人舉八行科
　　　女徳婚姻
譚子娶齊女碩人詩云譚公維私妹妹之夫曰私
　呉琪妻譚氏守節罵賊而死
　鐔(漢書音/徒南切)
鐔顯　漢和帝朝陳寵為廣漢太守王渙為功曹顯為
主薄寵皆引以為腹心及還朝對上曰顯拾遺補闕臣
奉詔書而已　後遷廷尉
　談(宫音/)　(廣平/)
　談𢎞謩唐開成中為四門博士　與裴度洛瀆修禊
　之晏(見白/姓)
　談庚安吉布衣也宋紹興中言本邑去秋園瓜並蔕
　合而為一此皇帝孝治天下故見祥瑞以昭天意
　　塵談　手談　阿戎談
　南(徵音後汝南有周大夫南/仲之    魯  南遺南蒯)
　　　死節
南霽雲善騎射唐天寳末禄山反張巡守睢陽受圍急
築臺以募萬死一生者有人喑嗚而來乃霽雲也　巡
遣求救於臨淮賀蘭進明無出師意霽雲拔劒斷一指
示信一坐大驚　城陷巡呼曰南八男兒死爾應曰公
知我者敢不死　宣宗朝圖其像於凌烟閣　子承嗣
七嵗為婺州别駕賜緋魚袋歴施涪二州
　　　松滋令
南卓唐人因言事出為松滋令詩贈從事云翺翔曽在
玉京天墮在江南地幾年從事不須輕縣宰滿身猶帶
御爐煙
　南伯逢學仙道傳初平服松根茯苓之訣
　　　女徳婚姻
　南孺子季桓子之妻生男則以告君而立之
　南威之妹美晉文公得之三日不朝遂推而逺之曰
　後世必有以色亡國者
　南子衛靈夫人孔子適衛而見之夫人在錦帷中再
　拜環珮玉聲璆然
　南楚材娶薛氏後欲别婚貴族薛圖形寄詩乃止
　　斗南　圖南　終南　指南
　藍(徵音秋汝南大出自藍田/  春  時楚  夫藍尹亹)
　　　望仙樓
藍采和唐末時有逸士襕衫緑袴黑术腰帶一足靴一
足跣夏服絮衫冬卧氷雪出氣如蒸自號藍采和歌曰
踏踏歌藍采和世界能幾何紅顔三春樹流年一擲梭
古人混混去不少今人紛紛來更多朝騎鸞鳳到碧落
暮見桑田生白波長景明輝在空際金銀宫闕髙嵯峨
㖂長繩施錢以行錢散不收後至濠梁飛升遺下靴帶
襕衫　濠州今有望仙樓相傳采和登仙時人聚此樓
望之(仙/傳)
　　　乗鶴飛仙
藍喬龍川人後遊洛陽布衣百結入酒肆中一飲數斗
常置紙百番於足下令人片片拽之無一破者葢身輕
也語人曰吾羅浮山仙人一日復置紙於足下令人取
盡足浮風雲翛翛而去有仙鶴南來空中歴歴聞笙簫
　　　四卿堂
藍承宋天聖中與趙誠宋宜陳侁於泉州朱明院讀書
後皆登科同時為列卿故朱明院有四卿堂
　　　詩名
藍元威宋朝人有詩名其寒詩云朔風陣陣送将來日
午柴門寂不開靈照只教添短褐孟光重喚煖深杯苦
吟簷角玲瓏玉閒撥爐頭搰拙灰移步東籬紅日晩細
看凍蝶尚依梅其霜詩錦句云潤松盡作龍鍾結匝地
渾銷鴈齒髙皆為時所稱(詩/話)
　藍方號養素先生修道南岳(見劉/氏)
　　出於藍　采藍　雲藍
　甘(宫音于渤海既夏時侯國也以國為氏甘殷髙宗/舊學  甘盤  乃遯于荒野  左傳周  人與晉)
　　(大夫争/閻田)
　　　息壤
甘茂事秦武王為左相伐韓宜陽與王盟于息壤而行
宜陽五月不拔樗里子果争之王召茂欲罷兵茂曰息
壤在彼　昭王時茂亡奔齊道逢蘇代謂代曰吾聞貧
人女與富人女㑹績曰我無以買燭而子之燭光有餘
可分我餘光今臣亡而妻子在秦願以餘光振之　孫羅
　　　䇿士
甘羅年十二事文信侯吕不韋不韋言於始皇以為上
卿太史公曰甘羅年少出一奇計聲稱後世雖非篤行
君子亦戰國一策士也
　　　懸旌萬里
甘延夀字君貺少以良家子善騎射為羽林投石拔距
嘗超踰羽林亭樓漢元帝朝與陳湯奉使西域斬郅支
劉向奏其功遂封千户賜黄金百斤拜長水校尉(見陳/湯)
　　　懷逺
甘英漢永元九年為班超掾超遣之窮臨西海而還凡
前世所未至山經所未詳者莫不備其風俗焉(班超/傳)
　　　江表虎臣
甘寧為孫權将有計畧破曹公於烏林亦江表虎臣也
　　　麟車乗雲
甘戰字伯武許君學道付以金丹妙訣陳大建元年駕
麟車乗雲而去宋政和中封精行真人(仙/傳)
　　　徳政
甘卓字季思晉梁州刺史鎮襄陽善於綏撫徭役悉除
市無二價西土稱其徳政
　甘蠅古之善射者彎弓而獸鳥下弟子飛衛(列/子)
　甘龍與衛􁀙争變法曰縁法而治者吏習而民安之
　　　婚姻
甘公為蒼梧太守以女妻陶謙(見陶/氏)
二十四鹽
　閻(宫音焉大原閻周武王封泰伯曽孫仲奕於閻鄉/因氏    晉  嘉與甘大夫争閻田于周左昭九)
　　(年/)
　　　臨食三嘆
閻沒晉魏舒屬大夫時魏子将受梗陽人女樂閻沒女
寛入諫魏子召之食比置三嘆魏子問其故荅云願以
小人之腹為君子之心屬饜而已獻子辭梗陽人(左昭/二十)
(八/)
　　　明府
閻憲為綿竹令邑人有夜行得遺錦者平明送縣憲曰
夜行得錦是天賜也對曰縣有明府犯此則慙　人歌
之曰閻君賦政明且昶
　　　有大節
閻纉字續伯博覽墳典該通物理慷慨有大節不修細
行愍懷太子廢纉輿棺詣闕上書訟寃　仕晉為漢中
太守
　　　孝門
閻允明至孝行著鄉閭詔表為孝門復其租調自序云
願盡膝下之歡忘懷軒冕之貴
　　　馳譽丹青
閻立本唐貞觀中為主爵郎中上與侍臣泛春苑池見
異鳥容與詔坐者賦詩而召立本侔狀閣外傳呌畫師
至則俯伏池左研吮丹粉羞悵流汗因歸戒其子慎勿
習之　總章元年拜右相時姜恪以戰功拜左相故曰
左相宣威沙漠右相馳譽丹青　兄立徳将作大監
弟立行衛尉卿　立徳子𤣥邃司農卿　父子兄弟四
大卿監
　　　文館學士
閻朝隠唐中宗朝修文館大學士　張説論近世文朝
隠若麗服靚妝燕歌趙舞觀者忘疲
　　　雅望
閻伯嶼唐時為豫章都督王勃滕王閣記云都督閻公
之雅望棨㦸遥臨
　　　髙唐館
閻欽受宋朝御史宿濠州髙唐館有詩云借問襄王安
在哉山川此地勝樓臺今宵寓宿髙唐館神女何曽入
夢來
　北魏閻仁慶為龍驤将軍　子毗篆書草𨽻妙絶當
　世
　閻慶禮為敷城太守嵗以家粟千萬賑恤貧者人賴
　以濟
　閻安中宋紹興中進士唱名王十朋第一安中第二
　閻温字伯儉為上郅令立忠節(魏/志)
　　　婚姻
　閻伯嶼壻吳子章隨婦翁守洪都時滕王閣落成子
　章作記欲於席上出以誇客王勃為之閻意不恱
　杜純妻閻氏有賢行
　　閭閻　南閻
　嚴(宫音漢天水諱芉姓之後楚莊王支孫以諡為姓/莊氏  明帝  莊故漢書改為嚴如嚴助嚴光之)
　　(類皆/然)
　　　先進
嚴助㑹稽人漢武朝以賢良對䇿擢為中大夫是時上
親任司馬相如枚皋等而助最先進每令助等與大臣
辨論中外相應以義理之文　後因侍宴從容乞為㑹
稽太守上與之數年上賜之書曰君厭承明之廬懷故
土間者闊焉久不聞問其以春秋對助上書謝留為侍
中　後坐與淮南王交通弃市
　　　近古逸民
嚴遵字君平西漢時人卜筮於成都市日閲數人每依
卦辭教人以忠孝曰得百錢足以自養則閉肆下簾而
讀老子　揚雄少從之學曰其風聲足以激貪勵俗亦近
古之逸民也　蜀人羅冲為具車馬衣糧勸之仕君平
曰我有餘君不足奈何以不足奉有餘冲曰吾家萬金
子無儋石之儲何謂有餘曰吾嘗宿子家見子晝夜汲
汲未嘗有足今我賣卜不下床而錢至尚餘數百塵埃
厚寸不知所用明我有餘而子不足也　益州牧李强
召為從事不就年九十餘以其業終
　　　嚴顔之學
嚴彭祖字公子與顔安樂俱事眭孟孟弟子百餘人惟
二子能質問疑義孟曰春秋之義在二子矣由是公羊
春秋有嚴顔之學　宣帝朝為博士
　　　客星閣
嚴光字子陵小字狂奴少有髙名與光武同學帝即位
光披羊裘釣澤中乃備安車𤣥纁聘之三反乃至除諫
議大夫不屈去耕于富春山後人名其釣處為嚴陵瀨
云　釣臺在桐廬縣南東西二臺各髙數百丈有羊裘
軒客星館招隠堂
　　　知天文
嚴譔字善思唐武后時為大史令長安元年熒惑入月
犯天闗譔曰當亂臣伏罪嵗餘張柬之誅二張　先是
為監察御史公直敢言后令按問告宻者皆引虚伏罪
　　　材吏
嚴挺之名浚資質軒秀擢制科調義興尉號材吏累遷
給事中俄改濮汴二州刺史　重交游許與生死不易
　開元中九齡薦為尚書左丞知吏部天寳初李林甫
擠之降為詹事卒
　　　挺之有兒
嚴武字季鷹幼豪爽母裴氏不為挺之所荅獨厚其妾
英武八嵗袖鐵鎚就英寢碎其首左右驚白挺之以為
戲殺武曰安有大臣厚妾而薄妻者兒故殺之非戲殺
也父奇之曰真嚴挺之子　天寳中為劒南節度使最
厚杜甫甫嘗登武床睨之曰嚴挺之乃有此兒武累欲
殺之母救免
　　　歴三鎮
嚴綬初過湖州于閿(無問/切)鄉尉李達飯他客不接之後
達適并州謁綬綬方晏謂曰吾昔羈旅君不顧我今我
亦不敢留公達慚　綬才不踰中人而歴三鎮所奏辟
位將相者九人　憲宗朝拜左僕射　封鄭國公
　　　歌姬賭帶
嚴續有歌姬唐鎬有通犀帶唐有慕姬之意嚴有欲帶
之心各出姬解帶賭之唐采大勝乃酌酒姬歌一曲而
别續悵然遣之
　嚴安上書武帝召見曰公等安在何相見之晩拜郎
　中
　嚴震徳宗朝封馮翊郡王　子公弼治行為山南第
　一
　　　女徳婚姻
　　　　萬石嚴媪
嚴延年兄弟五人皆至大官東海號其母曰萬石嚴媪
　　　教子以禮
嚴氏名憲為杜有道妻十二嵗而嫁十八而婺居有子
名植有女名鞾教以禮度植遂名顯鞾亦有淑徳傅𤣥
求鞾為繼室遂成婚　𤣥前妻之子咸六嵗嘗隨其母
省侍嚴氏曰千里駒也以其妹之女妻之
　嚴灌夫娶慎氏無嗣而出之慎氏别之以詩遂止
　　師嚴　許嚴　戒嚴
　亷(角音氏河東絜顓帝曽孫大㢘之後以王父/字為    亷  孔門弟子也  封服成伯)
　　　刎頸交
亷頗趙良將以勇氣聞於諸侯拜為上卿　與藺相如
為刎頸交强秦不能加兵於趙者以此兩人在也　趙
王信秦反間頗亡之魏後乃遣使至魏視頗可用否頗
對使者一飯斗粟肉十斤被甲上馬以示可用郭開與
使者金歸報曰亷將軍年老尚善飯然與臣坐頃之三
遺屎矣遂不復召
　　　襦袴之歌
亷范字叔度漢明帝朝為蜀郡大守百姓歌之曰亷叔
度來何暮不禁火民安作昔無襦今五袴　與慶鴻為
刎頸交時語曰前有管鮑後有慶亷
　　飛亷　孝亷　髙士亷
　詹(羽音詹河間瑕周宣王次子賜姓詹封詹侯詹晉/人使  嘉處  以守桃林之塞文十三  使  桓)
　　(伯辟於/晉昭九)
　　　粒餌引魚
詹何楚詹尹之後以獨繭絲為綸芒針為鈎荆條為竿
剖粒為餌引盈尺之魚於百仞之淵綸不絶竿不撓(列/子)
　　　世宦
詹洸為福州侯官令子豪移家建陽生三子一居嚴陵
一居信城一居婺女之間留武夷者二在唐有詹肇為
御史中丞詹沆為侍御史在宋有詹庠為工侍
　　　忠節
詹良臣為縉雲尉方臘犯境守忠節罵賊而死　徽宗
朝官其二子　長子大萬紹興中拜簽書尋參大政
　詹邈施州人元祐中擢倫魁之選
　詹眩字晉卿淳熙中進士第一人
　詹範宋靖康中官于汴逃歸行在所髙宗曰卿忠臣
　也
　詹適為御史臺主簿東坡有和詹適飲饌亭詩江上
　同三黜天涯又一樽
　　　女徳
詹茂先妻有寄夫詩錦江之上探春回消盡寒光落盡
梅争得兒夫似春色一年一度一歸來
二十七咸
　汜　(音/泛)
　　　農師
汜睠之撰農書十八篇劉向别録云使教田三輔有好
田者師之　漢武時為議郎遷御史
　　　五龍
汜昭漢桓靈間人濟北英賢傳云汜昭戴所徐晏夏隠
劉彬時人號為濟北五龍
　　　琴書
汜滕舉孝亷為郎中散家財五十萬以施宗族柴門灌
園琴書自適
　　　世儒
晉汜毓奕世儒業敦睦九族時人號其家兒無常母衣
無常主撰春秋釋疑
　汜衷與索靖等馳名海内人號燉煌五龍(見索/氏)
　晉汜稚春有操行七世同居家人無怨色(淵明與/子疏)
　咸(羽音/)　(汝南/)
　漢咸宣為御史幾二十年(酷吏/傳)
　咸冀宣唐開元十八學士之一圖形含象亭(見庾/子元)
　凡　姬姓之後以國為姓𫝊云凡蔣邢茅周公之𦙍
　　　是也
　
　
　
　
　
　
　
　
　
　
　
　
　氏族大全卷十二
欽定四庫全書
　氏族大全卷十三
一董(二腫/附)
　孔(角音至魯國生子姓之後㣲子啓封宋弟微仲衍/六世  考父  孔父嘉子孫以王父字為氏  鄭)
　　(有孔張出於子孔衛有孔悝魏有/孔逹出於姬姓姓同而族異也)
　　　先聖世系
孔子名丘字仲尼孔父嘉四世孫為叔梁紇紇生夫子
以周靈王二十一年庚戌歳生敬王四十一年壬戌夏
四月己丑卒葬泗水上唐𤣥宗諡為文宣王宋真宗加
諡至聖二字元加諡大成至聖文宣王　子鯉字伯
魚過庭聞詩禮之訓　孫伋字子思受道於曽子作中
庸一書　白(子上/)求(子家/)箕　穿(子髙/)順　鮒　襄
忠　延年　覇　福　房　均(光武封/)志　損　曜
元　羡　震　嶷　撫　榖　鮮(宋朝封/)乘　靈珍
文泰(北齊封/)渠　長孫(隋封/)嗣哲　徳倫(唐封/)崇基
璲之　萱　齊卿　惟房　榮　昭儉　光嗣　仁王
　宜(宋朝封/)延世　聖佑　宗愿　若虚　端友　先
聖之後世為曲阜令襲封文宣公至宋仁宗朝改襲封
衍聖公
　　　著書
孔叢子一書漢藝文不載但於儒家有常蓼侯孔臧著
書十篇今附見叢子嘉祐四年宋咸始註釋以進叢子
者先聖八世孫孔鮒字子魚所論集也　鮒為陳涉博
士
　　　書學
孔安國先聖十一世孫申公弟子治古文尚書承詔作
傳武帝朝為諫議大夫
　　　褒城君
孔覇治尚書漢宣帝時授皇太子經元帝即位爵闗内
侯食邑八百戸號褒城君
　　　靈夀杖
孔光字子夏明經學居公輔前後十七年歴事成哀平
三朝上賜靈夀杖歸老於家
　　　累世通家
孔融字文舉先聖二十世孫十歳詣河南尹李膺造門
曰我是李君通家子弟膺曰髙明祖父與僕有舊恩乎
曰先君孔子與君先世李老君同徳比義而相師友則
融與君累世通家膺異而禮之
　　　北海樽
孔融為北海相立學校表儒術漢獻都許召融拜大中
大夫賔客日盈其門常曰坐上客常滿樽中酒不空吾
無憂矣後忤曹操操殺之　坡贊云文舉以英偉冠世
之賢師表海内此人中龍也
　　　布衣之心
孔子建世傳古文尚書與崔篆善及篆仕王莾勸子建
仕答曰吾有布衣之心子有衮冕之志各從所好(孔僖/傳)
　　　印龜左顧
孔愉字敬康與同郡張茂字偉康丁潭字世康齊名號
㑹稽三康　隠新安山晉建興初始出應召以功封餘
不亭侯嘗行經此亭見籠龜於路買而放之溪中龜中
流左顧者數四及鑄侯印而印龜左顧三鑄如初愉悟
而佩之　後遷侍中　子安國　孫靖　三世皆為僕
射
　　　酒豪
孔羣字敬休愉從弟性嗜酒與親友書云今年田得秫
七百石不足了麯糵其耽湎如此　仕晉歴中丞卒
　　　醉勝人醒
孔覬字思逺宋孝建中為長史不媚權倖醉日居多而
明曉政事醒時判决無壅衆云孔公一月二十九日醉
勝世人二十九日醒也　弟道存從弟道徽美任回十
餘船綿絹紙席覬曰汝輩忝預士流何至作賈豎邪
　　　蛙當鼓吹
孔珪(一作/孔圭)字徳璋風韻清踈居宅盛營山水門庭内草
萊不剪中有蛙鳴笑謂客曰我以此當兩部鼓吹　周
顒出而再隠珪作北山移文譏之　仕齊為都官尚書
　　　神君
孔奐字休文陳永定中除晉陵太守郡中號曰神君曲
阿富人殷綺見其儉素餉以衣氊一具奐曰太守身居
美禄豈不能辦此但百姓未周不容獨享温飽不煩厚
意
　　　孔獨誦
孔休源字慶緒梁武帝問徐勉求一學藝解朝儀者為
尚書儀曹郎勉舉休源即日除拜時多改作每訪以前
事休源以所誦記斷決任昉常謂之孔獨誦　後為晉
安王長史行荆州府事王於齋中别設一榻云此是孔
長史坐
　　　青成藍
孔璠為小學博士李謐師之後數年璠還就謐請業門
生語曰青成藍藍謝青師何常在明經(北/史)
　　　三世司業
孔頴達八歳記誦日千餘言隋初舉明經髙第唐初以
右庶子兼司業　子志　孫徳元三世並為司業時人
榮之瀛洲十八學士頴達與焉
　　　座右置水
孔若思博學唐初擢明經歴庫部郎中嘗曰仕宦至郎
中足矣座右置止水一石明自足意後遷禮侍　弟仲
思遷給事中三任並與兄同府時人榮之　子至著作
郎
　　　竹溪逸士
孔巢父字若翁先聖三十七世孫起為參軍歸江東杜
父送以詩云巢父掉頭不肯住東將入海隨烟霧詩卷
常留天地間釣竿欲拂珊瑚樹　徳宗朝為宣慰使
　　　二宜去
孔戣唐憲宗朝嶺南節使既至免屬州逋賦十八萬緍
米八萬斛穆宗召為左丞以老自乞韓愈曰公尚壯何
去之果孔曰吾年一宜去吾為左丞不能進退郎官二
宜去愈上䟽言戣守節清苦以禮部尚書致仕歳致羊
酒如徴士禮諡曰貞　十賢堂(見呉/隱之)
　　　擊蛇笏
孔道輔字原魯先聖四十五世孫初任為寧州推官時
有道士治真武像巨蛇穿其前州將率屬往拜之道輔
即舉笏碎其首衆大服　明道中除御史中丞郭后廢
道輔率諫官伏閣請對宦者闔扉拒之道輔拊門銅鐶
大呼乃入後上在兖州近臣有獻詩百篇者上曰是詩
雖多不如孔道輔一言　子宗翰為刑侍
　　　四瞪
孔宗旦宋仁宗朝為邕州司戸參軍與徐尚同等為監
司耳目號四瞪人多憚之
　　　立鼎
孔文仲字經父宋元佑初中書舍人武仲字常父直學
士平仲字毅父為戸部郎兄弟皆以文章名世山谷詩
云二蘇上連鼎三孔分立鼎天不墜斯文俱來集臺省
　孔奕愉從父明察過人識酒重水輕　為全椒令
　孔熾為參軍永和修褉詩不成罰酒三觥(見王/逸少)
　孔祐隱四明山徳操松桂古之遺徳也
　　　女徳婚姻
　　　　女司馬
顧琛母孔氏年百餘嵗晉安帝隆安初平吳亂有功封
為貞烈將軍及孫㤙亂東土饑荒孔氏散家糧以賑邑
里全活者衆生子皆以孔為名
　　　　可妻
孔子謂公冶長可妻也以其子妻之　南容三復白圭
以其兄之子妻之兄名孟皮字伯尼
　　　　烏羊為聘
孔淳之字彦深少髙尚性好山水與王敬𢎞為方外之
遊申以婚姻敬𢎞以女妻淳之子尚以烏羊繫所乗車
轅提壺為禮至則盡歡迄暮而歸或怪之答曰固亦農
夫田父之禮也
　　眼孔　帶孔　針九孔
　董(角音龍隴西之黄帝之後有飂叔安裔子曰董父/好龍  多歸  乃擾畜龍舜賜姓董氏曰豢龍)
　　　良史
董狐晉史官也左宣二年趙穿弑晉靈公狐書曰趙盾
弑其君孔子曰董狐古之良史也書法不隱趙宣子古
之良大夫也為法受惡
　　　天人三䇿
董仲舒少治春秋為博士下帷誦講三年不窺園漢武
即位以賢良對策三策畢天子以為江都相　循吏傳
云仲舒儒者通庶務明習文法以經術潤飾吏事　班
固曰劉向稱仲舒有王佐之才伊尹無以加管晏殆不
及然考其師友淵源所漸未及游夏　子孫皆以學至
大官
　　　强項令
董宣字少平漢光武朝為洛陽令湖陽公主蒼頭白日
殺人宣格殺之帝召宣使謝主兩手據地終不肯俯因
勑强項令出賜錢三千萬悉以頒諸吏搏擊豪强京師
號曰卧虎死之日止有大麥數斛敝車一乘帝傷之曰
董宣廉潔死乃知之賜文綬葬以大夫禮
　　　通儒
董鈞字文伯習慶氏禮漢永平初為博士草立郊祀禮
樂威儀世稱為通儒　遷中郎將
　　　郿塢
董卓字仲頴漢末擅權築郿塢與長安城埒塢中金寶
山積　袁紹曰天下健者豈惟董公
　　　褒貶
董扶字茂安漢靈帝朝拜侍中褒秋毫之善貶纎芥之
惡
　　　羔羊素節
董和蜀人與黄權李嚴皆劉璋所信用也　為益州守
家無儋石之儲而蹈羔羊之素　子允
　　　忠亮
董允字休昭事蜀秉心公亮專獻納之任　諸葛孔明
曰侍中董允忠亮死節之臣也
　　　杏林
董奉吳人有道為人治病不取錢病重而愈者栽杏五
株輕者栽二株數年計十餘萬株號董仙杏林
　　　宿白社
董京晉逸士也初至洛陽逍遥吟詠常宿白社中後不
見
　　　腰龜杖節
董徴字文發魏人遷安州刺史因過家置酒髙㑹曰腰
龜返國昔人稱榮杖節還家云胡不喜(北/史)
　　　畫家三史
董伯仁隋人善畫名畫記云顧陸張吳為正經楊鄭董
　為三史
　　　受業河汾
董常河南人北靣王通受王佐之道備聞六經之義
　　　上柱國
董晉字混成唐貞元中拜相累陞上柱國封隴西郡開
國公　四子皆善士長全道著作郎次溪秘書郎三全
素太子舍人幼澥太常寺太祝
　　　盤龍衣
董遵誨趙太祖委以方靣守通逺軍十四年上解所服
真珠盤龍衣賜之
　　　董半夜
董儼陳儀太宗朝為三司使趙昌言為樞副胡旦知制
誥皆同年生旦夕㑹飲樞第茶觴壺矢未嘗虚日夜歸
金吾候馬首聲喏諺曰陳三更董半夜
　　　踏槐
董𫝊字至和有詩名嘗與東坡相從坡和其詩云麄繒
大布裹生涯腹有詩書氣自華厭伴老儒烹瓠葉(劉昆/教授)
(以瓠葉/為俎豆)强隨舉子踏槐花囊空不辦尋春馬眼亂行看
擇婿車得意猶堪誇世俗詔黄新濕字如鴉　韓魏公
知長安薦之而己卒
　　　擕妻去官
董鉞字義夫自梓漕得罪歸鄱陽遇東坡於齊安曰吾
再娶柳氏三日而去官吾固不戚戚而憂柳氏亦欣然
同憂患　處富貴是難能也令家僮歌其所作滿江紅
坡次其韻結句云便相將右手把琴書雲間宿葢用樂
天左手引妻子右手把琴書句也
　董賢漢哀帝倖臣嘗晝寢偏藉上袖上斷袖而起
　董陽三世同居詔榜曰篤行董氏之閭(南/史)
　董方九舉不第號白臘明經時以張鷟青錢學士為
　對
　董敦逸宋徽宗朝為諫議大夫極言蔡卞過惡
　　　女徳婚姻
　　　　束髻守節
董氏賈直言妻也賈坐事貶嶺南與妻訣曰生死不可
期吾去可亟嫁妻不答以繩束髻封以帛使直言署之
曰非君手不解直言貶二十年方還署帛宛然
　　　　奏雲和
董䨇成王母侍女也王母降武帝殿命侍女王子登彈
八琅之璈䨇成吹雲和之笛許飛瓊鼓靈虚之簧安法
興歌𤣥靈之曲(又見/何姓)
　　　　奏曲西幄
董嬌娘仙女也武夷君㑹鄉人於幔亭峰上嬌娘與謝
英妃吕荷香黄次姑朱小娥羅妙容等西幄奏賔雲右
仙之曲
　　　　織女為婚
董永後漢人家貧傭力父死就主人貸錢一萬以葬道
遇一婦人求為永妻永與俱詣主人令織縑三百疋以
償一月而畢辭永而去乃曰我天之織女縁君至孝天
帝令我助君償債言訖凌雲而去
　董祀娶蔡邕女
　董溪女嫁新及第人陸暢
　　晁董　賈董
　鞏(宫音鞏山陽之周/卿士  簡公  後)
鞏朔晉大夫宣十二年行成於鄭成二年獻㨗于周
鞏伋為漢侍中秉忠正之節
鞏嶸宋孝宗朝提㸃坑冶定鑄額十五萬緍
鞏湘宋淳熈中知廣州除龍圖閣待制
　　竇鞏(詩/人)膠鞏
三講
　項(商音氏遼西秋本姬姓國齊桓滅項子孫以/國為    春  時有項橐七嵗而為孔子師)
　　　力扛鼎
項燕世為楚將燕子梁梁從子籍字羽力能扛鼎秦末
起兵吳中自立為西楚霸王後敗垓下歌曰力拔山兮
氣葢世時不利兮騅不逝騅不逝兮可奈何虞兮虞兮
奈若何
　　　鴻門翼蔽
項伯羽季父也沛公見羽鴻門伯為之先容後項莊拔
劍起舞欲擊沛公於坐伯以身翼蔽沛公得免髙祖即
位封伯為列侯賜姓劉氏
　　　飲水投錢
項仲山飲馬渭水每投三錢郝廉亦然
　　　逢人説項
項斯唐詩人楊祭酒詩云幾度見君詩盡好及觀標格
過於詩平生不解藏人善到處逢人説項斯由此知名
(詩/話)
　　　黨人
項安世宋寧宗朝與徐誼劉光祖陳傅良等皆黨人也
　　背項相望
四紙
　李(徵音有隴西改堯時臯陶為理官子孫以理為氏/殷末  理微  為李  唐太宗賜徐世勣姓李)
　　(昭宗賜朱邪赤心姓李譜南/唐賜奚廷珪姓李各有  系)
　　　紫氣浮闗
老子名耳字伯陽諡曰𥅆母懐之八十一嵗乃生從母
左腋而出指李為姓　周武王時為柱下史所出度世
之法九丹八石玉醴金液治心養性絶粒變化役使鬼
神談道徳五千言　嘗乘青牛薄板車徐甲為御度函
谷闗闗吏尹喜先望見紫氣而知之乃授以長生之術
　　　立犀
李氷仕秦為蜀守蜀多水災氷立三石犀沈之江浦水
患以息　宋子京文翁祠碑云蜀廟食千五百年而不
絶者秦李氷漢文翁而已
　　　控龍乘鶴
李少君字雲翼入泰山採藥病困遇安期生以神樓散
一七與服而愈乃上言於漢武曰臣能凝汞成白銀化
丹沙成黄金控飛龍而八遐徧乘白鶴而九垓同㝠海
之棗如𤓰鍾山之李如瓶臣皆得而食之遂生竒花上
尊禮之
　　　飛將軍
李廣隴西成紀人材氣天下無䨇　文帝曰惜廣不逢
時令當髙祖世萬戸侯何足道哉　武帝朝拜右北平
太守匈奴號之曰漢之飛將軍　嘗謂王朔曰諸妄校
尉以下(妄猶/凡也)以軍功取侯者數十人廣終無尺寸功豈
吾相不當侯耶　後從衛青出塞上以廣數竒不令當
單于乃令廣出東道失利自剄　子當戸　孫陵
　　　國士風
李陵所將皆荆楚勇士竒材劍客力扼虎射命中與單
于戰大㨗後以矢盡降匈奴司馬遷云陵事親孝與士
信奮不顧身以徇國家之急有國士之風
　　　鼎角匿犀
李固字子堅郃之子狀貎有竒表鼎角匿犀足有龜文
少好學負笈從師不逺千里究覽墳籍為世大儒　順
帝朝為泰山太守杜喬按察兖州奏李固政為天下第
一　郎顗薦之曰潔白之行有同皦日元精所生王佐
之臣　冲帝即位拜太尉後為梁冀所害　子爕
　　　登龍門
李膺字元禮性簡亢無所交接惟以同郡荀淑為師陳
寔為友　荀爽嘗就謁因為其御既還喜曰今日乃得
御李君矣　桓帝朝拜司隸校尉獨持風裁以聲名自
髙士有被其容接者名為登龍門　時名賢更相褒舉
學中語曰天下楷模李元禮不畏强禦陳仲舉天下俊
秀王叔茂黨禍作詣詔獄死　黨人八俊之首
　　　三老
李躬年耆學明漢永平中拜為三老安車輭輪供綏執
綬以二千石禄養終身
　　　陳情表
李密字令伯蜀人事祖母至孝蜀平晉帝徴為太子洗
馬密上表陳情云臣無祖母無以至今日祖母無臣無
以終餘年臣年四十有四祖母劉年九十有六烏鳥私
情願乞終養上嘉之(蜀/志)
　　　老拳
李陽㓜與石勒隣居爭漚麻池相歐擊後勒曰李陽壯
士召至引陽臂笑曰孤往日厭卿老拳卿亦遭孤毒手
賜甲第一區拜參軍都尉
　　　孝義里
李謐字永和少好學惟以琴書為業屢辭徴辟諡貞静
處士表其門曰文徳門里曰孝義里
　　　孝敬村
李徳饒字世文仕隋為監察御史性至孝送父母喪雪
中單縗徒跣行四十餘里後有甘露降於庭所居村曰
孝敬村里曰和義里(孝義/傳)
　　　出粟賑饑
李士謙家富嘗出粟數千石貸鄉人值歳饑召債家設
酒燔劵至春又出糧種分給趙郡農人曰此李參軍遺
徳也　仕元魏為開府參軍歸隋不仕
　　　王佐才
李靖字藥師姿貎魁竒嘗謂所親曰大丈夫當以功名
取富貴何至作章句儒其舅韓擒虎與論兵曰可與語
孫吳矣牛𢎞見之曰王佐才也　唐貞觀中出將入相
封衛國公　圖形凌烟
　　　賢於長城
李勣字懋功唐貞觀中拜并州都督在州十六年帝曰
我用勣守并州賢於長城逺矣　封英國公　圖形凌
烟
　　　七品清要
李素立貞觀中以親喪去官既除服上詔授以七品清
要官有司擬雍州司户上曰此官要而不清又擬秘書
郎上曰此官清而不要乃授侍御史
　　　人猫
李義府唐太宗初召見詠烏詩云上林無限樹不得一
枝棲上曰當全林借汝　髙宗朝拜參政狡險忌刻與
人語嬉怡微笑隂中傷之人謂笑中有刀柔而害物又
曰李猫
　　　翰林六絶
李邕字泰和揚州人父善淹貫今古不能屬辭人號為
書簏　邕少知名唐武后時李嶠張廷珪薦之召拜左
拾遺開元中遷北海太守時稱李北海又號翰林六絶
謂文章書翰等過人也李林甫忌其才殺之
　　　良金美玉
李嶠字巨山兒時夢人遺雙筆自是文辭大進張説云
嶠文如良金美玉無施不可　武后朝為鳳閣舍人又
為鸞臺侍郎
　　　花蕚集
李乂字尚真兄尚一尚真兄弟俱以文章名同為一集
號李氏花蕚睿宗朝擢監察御史請謁不行時人語曰
李下無蹊徑　姚崇惡其軋已薦為紫薇侍郎
　　　山判
李元紘為雍州司户時太平公主勢震天下與民爭碾
磑元紘判還民長史竇懐貞趣改之元紘大書曰南山
可移判不可改　開元中拜中書侍郎端午日宴武成
殿賜臣下衣特以紫服金魚賜之
　　　樂聖
李適之唐天寶元年代牛仙客為相後李林甫以計去
之適之詩云避賢初罷相樂聖且衘盃試問門前客今
朝幾箇來喜賔客飲酒至斗餘不亂
　　　篆室
李陽氷工篆法舒元輿篆書云秦李斯作玉箸篆更八
姓無出其右唐開元中陽氷窮入篆室獨能隔千年與
李斯相見其格峻其力猛天以字寶瑞吾唐矣　處州
有吏隠山乃陽氷嘗為縉陽令秩滿退居此山也篆刻
至今在焉
　　　偃月堂
李林甫小字哥奴唐天寶中拜相奸猾専政好㗖人以
甘言而隂䧟之世謂口有蜜腹有劍　有堂如偃月號
偃月堂　居相位十九年
　　　竒童小友
李泌字長源七歳能文開元中召至令張説試之時方
奕令賦方圓動静立就説賀帝得竒童張九齡呼為小
友詔賜束帛敕其家曰善視養之　肅宗即位召至因
賜金紫拜司馬賊平隠衡山給三品禄賜隠士服　代
宗召至舍蓬萊殿書閣賜第拜杭州刺史　徳宗召拜
平章事後月蝕東璧泌曰吾當之矣果卒　子繁為隨
州刺史封於鄴韓愈詩云鄴侯家多書挿架三萬軸
　　　十年宰相
李泌長而辟榖每𨗳引骨節珊然人謂鎻子骨　作詩
云天覆吾地載吾天地生吾有意無不然絶粒升天衢
不然鳴珂遊帝都安能不貴復不去空作昂藏一丈夫
　居衡岳僧明瓚號懶殘撥火中芋以㗖之曰領取十
年宰相
　　　金鑾召對
李白字太白生時母夢長庚星入懐因以命之　天寶
初至長安賀知章見其文嘆曰子謫仙人也言於上召
見金鑾殿論當世事賜食親為調羮有詔供奉翰林
帝嘗坐沉香亭召白作樂章援筆成文婉麗精切上愛
其才欲官之㑹力士以脱靴為耻摘其詩以激怒貴妃
故妃輒阻止　浮游四方嘗乘月與崔宗之自采石至
金陵著宫錦袍坐舟中旁若無人(夲/傳)嘗騎驢過華隂縣
縣令止之白索筆供云曽使龍巾拭唾御手調羹力士
脱靴貴妃捧硯天子門前尚容臣走馬華隂縣裏不得
我騎驢令愧謝之　杜詩云昔年有狂客號爾謫仙人
筆落驚風雨詩成泣鬼神　韓詩云李杜文章在光燄
萬丈長　李陽氷序太白集云三代以來風騷之後千
載獨步惟公一人　後坐從永王璘逆郭子儀以官爵
贖罪長流夜郎
　　　六逸八仙
李白與孔巢父陶沔韓凖裴政張叔明居徂徠山號竹
溪六逸　與賀知章李適之汝陽王李璡崔宗之蘇晉
張旭焦遂為飲中八仙杜甫作歌
　　　文辭藻麗
李華字遐叔作含元殿賦成以示蕭頴士士曰景福之
上靈光之下華文辭緜麗少宏傑氣頴士健爽自肆而
華自疑過之他日作弔古戰塲文極思方成汗為故紙
與頴士讀之問今日誰可及頴士曰君加精思便能至
矣華愕然而服(三賢/論)
　　　三絶
李揆字端卿乾元末拜相帝曰卿門地人物文章皆當
世第一信朝廷羽儀時稱三絶　徳宗朝為入蕃㑹盟
使酋長曰聞唐有第一人李揆公是否揆畏留因紿之
曰彼李揆安肯來
　　　三斗壯膽
李璡封汝陽王嘗於上前醉不能下殿上遣人扶出璡
謝罪曰臣三斗壯膽不覺至此　杜甫云汝陽三斗始
朝天贈以詩云霜蹄千里駿風翮九霄鵬　小字花奴
　　　戰功第一
李光弼唐肅宗朝拜節度使平安史之亂與郭子儀齊
名世稱李郭中興戰功推為第一其代子儀於朔方也
營壘士卒麾幟無所更而光弼號令氣色乃益精明
代宗朝臨淮郡王詔賜鐡券名藏太廟圖形凌烟閣
　　　朝廷始尊
李勉字元卿肅宗朝為監察御史劾大將管崇嗣背闕
坐不恭上曰吾有李勉朝廷始尊　貞元中拜相　廣
州十賢(見吳/隠之)
　　　擅場
李端與盧綸等號大厯十才子唐人宴集賦詩必推一
人擅場郭曖尚昇平公主盛集端詩擅場
　　　八磚學士
李程字表臣擢進士宏詞賦日五色徳宗朝為翰林學
士性懶日過八磚乃至時號八磚學士　敬宗朝拜相
　　　錦裘繡㡌
李晟字良器建中四年平朱泚之亂每戰必錦裘繡㡌
自表曰涇原士頗相畏伏欲令見之奪其心耳　泚平
上迎勞之曰天生李晟為社稷非為朕也　拜司徒兼
中書令封西平郡王　子愬　愿　憲
　　　雪夜鵞池
李愬字元直元和中討吳元濟㑹大雪夜半至懸瓠城
旁皆鵞鶩池愬令擊之以混軍聲黎明雪止入駐元濟
外宅取之以獻京師　進左僕射封沛國公
　　　真宰相
李絳字深之初及第試明水賦稱龍虎榜　元和中進
中書舍人賜以金紫上親擇良笏與之　拜相每進直
言上曰絳言骨鯁真宰相也遣賜酴醿酒
　　　清廟器
李珏字待價甫冠舉明經李絳見之曰日角珠庭非庸
人相明經碌碌非子所宜乃舉進士髙第　穆宗朝除
侍御史宰相韋處厚曰清廟之器豈擊搏才邪　開成
中拜相
　　　古錦囊
李賀字長吉七嵗能辭章苦吟每旦出騎弱馬小奚奴
背古錦囊隨後遇所得投其中暮歸母探囊見所書多
即怒曰是兒嘔出心肝乃已憲宗朝為協律郎　一日
晝見緋衣人駕赤虬持一板書云上帝成白玉樓召君
作記遂卒時年二十七
　　　盤谷
李愿隠居盤谷韓愈送愿歸盤谷序有云是谷也隠者
之所盤旋又云濯清泉以自潔坐荗樹以終日採於山
美可茹釣於水鮮可食此大丈夫不遇知於時之所為
也我則行之
　　　星鳳
李渤字濬之隠廬山後徙少室山元和初召拜右拾遺
不就韓公與之書有云朝廷士引頸東望若景星鳳凰
爭先覩之為快又詩云少室山人索價髙兩以諫官徴
不起　與兄涉俱隠南康山中嘗養一白鹿號白鹿先
生
　　　好脚迹門生
李逢吉字虗舟元和間知貢舉所取多知名士榜未放
而入相及第人就中書見座主時稱好脚迹門生
　　　紗籠人物
李藩字叔翰少時問卜於葫蘆生生曰紗籠中人藩不
省後有新羅僧言凡位當宰相者㝠司必潛以紗籠䕶
之恐為異物所害也元和中拜相
　　　短李
李紳字公垂為人短小精悍精於詩號短李　穆宗朝
召拜翰林學士與李徳裕元稹同時號三俊　武宗朝拜
相始以文藝節操見用獨能以名位終
　　　柳汁染衣
李固言未第時古柳樹下有彈指聲曰吾柳神九烈君
用柳汁染子衣矣宜以棗餻祠我後果為狀元　文宗
朝拜中書同平章事
　　　丹扆六箴
李徳裕字文饒唐寶厯中為浙西觀察使獻丹扆六箴
曰宵衣曰正服曰罷獻曰納誨曰辨邪曰防微詞皆婉
切上優詔謝之　大和中徙劍南西川建籌邉樓置平
泉莊周囬十里建臺榭百餘所竒花異卉珍松怪石靡
不畢致㑹昌初入相當相六年決策制勝平諸藩鎮策
功拜太尉封衛國公末年一僧相之曰相公當食萬羊
其數將滿其不還乎貶崖州司戸卒
　　　牛李之怨
李宗閔舉賢良方正對策詆宰相李吉甫由是與徳裕
各立朋黨文宗朝宗閔入相引牛僧孺同秉政而排擯
徳裕牛李之怨益深更相傾軋垂四十年
　　　鳳閣鰲宫
李昉字明逺所居鄉曰調元鄉秉鈞里仕漢周歸宋三
入翰林兩入中書有詩云衣染御香拖瑞錦筆宣皇澤
洒春霖　三載經綸棲鳳閣五年提筆直鰲宫　再入
相詩云傷禽再展凌雲翼枯木重為犯斗槎　退官詩
云布裘藜杖鹿胎冠散率身如不在官晝枕静欹無逺
夢秋牕閑坐有微寒　以司空致仕至道元年燈夕太
宗御樓以安輿召至賜坐御樓之側敷對詳明上親酌
御樽飲之選肴核之精者賜之曰善人君子也　時年
七十一思洛中九老㑹與張好問李運宋琪武允成僧
輦寜魏實楊徽之朱昂欲繼其事而次年公即世事竟
不成(容齊/隨筆)諡文正公子宗諤
　　　父子掌誥
李宗諤字昌武宋真宗朝擢知制誥在翰林九年以朱
衣䨇引而去其一宋朝父子掌綸誥者九家李昉子昌
武王祐子旦主忠獻子安簡晁迥子文莊錢希白子修
懿梁顥子適昌吕夷簡子公綽宋綬子敏求蘇紳子頌
　　　㕔容旋馬
李沆字太初雍熈中太宗謂宰相曰李沆宋湜皆嘉士
也命中書召試除知制誥　嘗侍宴上目送之曰李沆
風範端凝真貴人也　咸平初拜相在位沉厚寡言日
取四方水旱盗賊奏之王旦初以為細事後乃嘆曰李
文靖真聖人也時稱聖相　劉元城論夲朝名相最得
大體者沆也　沆所居陋巷頺簷敗壁不以屑意及治
第於封丘㕔事前僅容旋馬或言其太隘公笑曰居第
當傳子孫此為宰相㕔事誠隘為太祝奉禮㕔事已寛
矣　諡文靖
　　　金鼎調元
李迪字復古宋景徳二年試天道猶張弓賦舉進士第
一天禧中與王沂公繼秉鈞軸故王公寄詩云錦標得
雋曽相繼金鼎調元亦屢更　後與子東之皆早年告
老時以比漢二踈　諡文定
　　　山房李氏
李常字公擇居南康世號山房李氏　少讀書廬山五
老峯白石庵之僧舍書幾萬卷藏於山中時人目為李
氏藏書房東坡為記　守秀州張子野劉孝叔在焉楊
元素蘇子瞻陳令舉過之㑹飲碧澗堂子野作六客詞
故郡圃有六客亭後張復守是邦再繼前事　終兵尚
書
　　　龍眠三李
李公麟字伯時宋元祐中登第工草書圖畫時以比顧
陸元符中歸老肆意泉石間作龍眠山莊圖自號龍眠
居士又與二弟公權公寅號龍眠三李
　　　下第
李廌字方叔素為東坡所知元祐初坡知舉擬擢為第
一開榜則非坡詩云平生浪説古戰場過眼空迷日五
色(事見/章姓)廌母曰蘇公知舉而吾兒下第命也
　　　抱才尚氣
李元亮抱才尚氣宋崇寧中處太學時蔡嶷為學録元
亮輕之後嶷守和州元亮猶布衣也過州不謁嶷命駕
先至其館元亮以啓謝云定館而見長者古所不然輕
身以先匹夫今無此事蔡嗟嘆餉以錢五十萬且致書
延譽於諸公遂登科
　　　中興名相
李綱字伯紀才器過人有憂國愛民經綸天下之志髙
宗即位首拜為相上十議才七十五日而罷　紹興不
言和者前有李忠定後有張魏公　子宗之
　　　中興名將
李顯忠字君錫青澗人初生即立於蓐室有火光及長
雄偉勇力絶人紹興九年自夏國歸宋屢立大功為中
興名將　氣雄萬夫官至二府　孝宗朝除大尉薨贈
隴西郡開國公
　　　海外倡和
李光紹興中參大政與秦檜議論不合謫瓊州與胡銓
海外倡和其吏隠堂詩云旋移松石成岩壑時引笙歌
入醉鄉吏散簾垂公事畢清風一榻傲羲黄
　　　氷壺秋月
李侗字愿中號延平先生幼從羅仲素受春秋與朱松
為同門友退而屏居山田簞瓢屢空怡然自得閩帥汪
玉山具書禮聘之至之日疾作而卒鄧廸夫曰延平如
氷壺秋月瑩徹無瑕
　　　地行仙
李八百名真蜀人得仙常游人間自稱年八百嵗又白
鹿先生謂陳摶曰此神仙李八百動則八百里故宅在
筠州治楊誠齋詩云李真宅子故依然道院西偏古洞
前一日身遊八百里三番花落九千年劍池丹井俱蒼
蘚絳節霓旌已碧天借問飛仙那用步步行猶是地行
仙
　李斯楚人為秦相　變蒼頡籀文為玉筯篆
　李通佐漢光中興封固始侯　圖形雲臺
　李密少時以蒲韀乘牛掛漢書一帙於角上讀之
　李淳風為太史令制渾天儀父播棄官入道號黄冠
　子
　李元爽年百三十六九老㑹中人(見胡泉/)
　李栖筠代宗朝為御史大夫封贊皇縣男時稱贊皇
　公
　李吉甫憲宗朝拜中書侍郎同平章事封贊皇縣侯
　李商隠字義山文宗時人詩文塊邁竒古號西崑體
　李成五代末人以詩酒自娱畫山水為當世第一
　李谿後唐人家有竒書萬巻時號李書樓
　李浩字徳逺紹興末為光禄丞輪對陳無逸之戒太
　學作五賢詩以述其事(見胡/憲)
　李裳䕫州人子公京弟襲襲子公奭次子公奕紹興
　中相繼登第時號李氏五桂
　李挺之謂康節曰科舉之外有物理之學物理之外
　有性命之學
　李八百妹明香真人修道華林山之𤣥秀峯後於五
　龍岡沖升
　　　女徳婚姻
　　　　堅貞節婦
鄭㢘妻李氏年十七夫死截髪麻衣塵膚垢面刺史號
之曰堅貞節婦名其所居曰節婦里
　　　　斷髪終喪
汴女李氏八歲父亡殯于堂十年母欲嫁之斷髪丐終
喪廬于墓蓬頭負土以完園塋唐武后詔旌表門閭
　　　　晝田夜紡
楊三安妻李氏京兆人舅姑亡三安死子㓜孤李氏晝
田夜紡凡三年𦵏舅姑及夫兄弟七喪宋太宗異之詔
賜帛三百段
　　　　勝丈夫
王之才妻李夫人公擇之妹也山谷呼之為姨母有詩
云小竹扶疎大竹枯筆端真有造化爐人間俗氣一㸃
無健婦果勝大丈夫
　　　　斷臂
五代王凝妻李氏扶凝喪自虢州歸東過開封止於旅
舍主人不納牽其臂而出之李氏仰天慟曰我為婦人
不能守節而此手為人所執引斧自斷其臂開封尹以
聞于朝厚恤李氏而笞其主人
　　　　潄玉集
李易安趙抃之子明誠妻也再適張汝舟能詩詞有潄
玉集三卷八詠樓詩云千古風流八詠樓江山留與後
人愁水通南國三千里氣壓江城十二州
　　　　四子皆良士
程文矩妻李氏字穆姜有二男而文矩前妻有四男文
矩卒四子迭毁之穆姜恩愛益隆郡縣異之蠲其家徭
四子為良士李氏年八十餘卒
　　　　託孤
趙伯英妻曰文姬李固之女也固誅二子基滋俱死獄
中小子燮在文姬告父門生王成曰君執義先公有古
人之節今委公以六尺之孤成遂將燮浮江入徐州界
變姓名為酒家傭酒家異之以女妻燮後得還姊弟相
見靈帝時為河南尹
　　　　寶牕之選
李林甫有女六人並有姿色於㕔事壁間開一横牕飾
以雜寶蒙以絳紗使六女戲牕下每貴族子弟入謁使
女於牕中自選其可意者事之
　　　　娶孤女
李仁鈞與崔晤為中表兄弟求婚於晤晤曰我女縱薄
命何能嫁田舍翁後晤死有女孤幼仁鈞閔然曰崔之
孤女視余猶兄余視彼猶女弟納為繼室永固崔兄之
夙眷
　　　　翁婿能詩
李頻字徳新舉進士遷武功令有治績唐懿宗嘉之擢
侍御史賜緋衣銀魚　姚合妻以女翁壻能詩
　　　　佳士
李訢字元盛魏大武謂杜超曰李訢佳士也可以女妻
之
　　　　李氏女多貴
李昌齡長女妻范仲淹次女妻鄭戩皆自小官布衣選
配後皆位至兩府李晉卿二女長妻判官王陶樂道次
妻布衣滕甫元發自云我家得二壻足矣皆非常士也
後相繼為翰林學士至兩府故世傳李氏女多貴
　　　　因詩選壻
李清臣字邦直少有學問韓琦守中山清臣謁其猶子
老兵辭以方寢清臣題于壁云公子乘閒卧絳厨白衣
老吏慢寒儒不知夢見周公否曾説當年吐哺無琦曰
吾知此人乆矣遂有東牀之選而以兄之子妻之
　　　　婚感知己
李迪為舉子時㩦所業見栁開開出題令與諸子同賦
賦成開曰必魁天下異日無忘也及迪拜相門下客有
栁某者迪命長子東之娶其女欲志開之言也
　李膺姑妻鍾皓復以妺妻皓子瑾
　李膺娶桓叔元女時謂桓女乘龍
　李淡字中庸蕭穎士愛其才以女妻之
　李漢字南紀韓愈之門人以女妻之
　陶李洞三姓世為婚姻(見陶/姓)
　李沆有愛女選王曾為婿(見王/姓)
　李䕫之娶山隂吴氏李氏寒素後官至中大夫(見吴/姓)
　李翶長女妻狀元盧儲(見盧/姓)
　李監宅詩門䦨多喜色女壻近乘龍(杜/詩)
　李象後唐天成中登第宰相劉昫愛其才以女妻之
　魏李沖三世為司空與侍郎盧淵相善結為婚姻
　　盤根仙李　華踰穠李　道傍苦李　公門桃李
　　託根桃李
　史(徵音春京兆有周大史史佚之後以官/為氏  秋時  史趙史魚史墨史黯)
　　　屍諫
史鰌字子魚衛大夫語曰直哉史魚邦有道如矢邦無
道如矢註云魚死而以尸諫靈公進伯玉退子瑕其直
可見
　　　民歌其政
史起魏人為鄴令引漳水溉鄴以富河内民歌之曰鄴
有賢令兮為史公決漳水兮灌鄴傍終古瀉鹵兮生稻
粱
　　　外屬舊恩
史恭有女弟漢武時為衛太子良娣生史皇孫皇孫生
宣帝帝微時依倚史氏及即位恭己死三子皆以外屬
舊恩受封長子髙岳陵侯次子曾將陵侯少子𤣥平臺
侯　霍氏衰諸領羽林及兩宫衛將悉以所親許史子
弟代之
　　　伏青蒲
史丹字君仲髙之子也元帝朝拜侍中帝寢疾有廢立
太子之意丹直入卧内伏青蒲上泣諫帝意悟太子遂
安　成帝即位封武陽侯為將軍前後十六年以名位
終　子二十人九為侍中四人封侯餘皆至大夫二千
石
　　　平原無黨
史弼字公謙桓帝時為平原相時詔舉鈎黨弼獨無所
上全活千餘人
　　　良將
史萬歲杜陵人仕隋權大將軍以功加上開府時南寧
夷人叛因詔萬歲討之入自蜻蛉川行數百里見諸葛
亮紀功碑銘其背曰萬歲之後有勝我者過此仆碑而
進破其三千餘部勒石頌美隋徳而還時號良將
　　　五步成詩
史育博聞强記唐開元中上書自薦能詩云曹子建七
步臣五步之内可塞明詔明皇試以除夜上元等詩除
夜詩云今歲今宵盡明年明日來寒隨一夜去春逐五
更回氣色空中改容顔暗裏催風光人不覺己入後園
梅上稱賞授左監門衛將軍(詩話以為王/涯詩非也)
　　　來何晩
史謙恕唐末為梁州刺史百姓歌之曰使君來何晩昔
日無儲今有飯
　　　神智
史寧字永和少以軍功加持節征東將軍突厥憚之曰
此中國神智人也
　　　學士升殿
史圭後唐時為直學士時宰相安重誨不知書倚圭以
備顧問許令升殿侍立學士升殿自圭始
　　　安用毛錐
史𢎞肇仕後晉典宿衛嘗曰安朝廷定禍亂直須長鎗
大劍若毛錐子安足用哉
　　　都堂盛觀
史浩字直翁宋孝宗朝拜相上大書舊學二字賜之執
政歎曰自古依光日月際㑹風雲未有如今日之盛者
請鏤諸石永為都堂盛觀封衛國公
　　　淳熙六老
史浩淳熙乙巳挂冠歸四明年登八十女兄年八十二
四弟皆髙年同氣至親舉觴相屬朱顔華髪咸夀而康
繪為六老圖(樓參政作/六老圖序)
　　　三葉宰相
史浩(孝宗/朝)史彌逺(寧宗/朝)史嵩之(彌逺之子/理宗朝)三葉宰相春
帖云一門三宰相四世八公卿
　史扶宋瀘州人能詩有瀘南詩卷行于世
　　　婚姻
史曜素微賤周浚以妹妻之(見周/姓)
　　青史　穢史　柱下史　呈身御史
　紀(徵音于平陽國炎帝之/後封  紀以  為姓)
　　　代君任患
紀信事漢王為將軍項羽攻滎陽急自請乗漢王車黄
屋左纛以誑楚漢王間出　後立廟於順慶府太平門
曰忠祐廟誥詞云以忠徇國代君任患實開漢業使後
世知君為重身為輕侯何有焉
　　　隔坐屏風
紀亮仕吴為尚書令子隲為中書令每朝㑹以雲母屏
風隔坐(吴/志)
　　　社稷臣
紀瞻字思逺初入洛張華見而竒之晉元帝朝拜尚書
右僕射才兼文武忠亮雅正明帝嘗獨引之於廣堂慨
然憂天下曰社稷之臣無復十人因屈指曰君便其一
　王敦叛帝謂之曰但為朕卧䕶六軍所益多矣
　　　夢筆
紀少瑜字幼瑒梁人幼有志節嘗夢陸倕以一束青鏤
管筆授之曰君自擇其善者其文因此大進(南史文/學傳)
　　　貫蝨
紀昌學射于飛衛衛曰視小如大視微如著而後告我
昌以氂垂蝨於牖間南面而望之寖大三年如車輪焉
射之貫蝨之心而垂不絶(列/子)
　　　婚姻
　紀僧珍仕齊武帝恩倖無比請曰臣小人出自武吏
　榮階至此為兒婚得荀昭光女惟就陛下乞作士矣
　(南/史)
　阿紀謝尚妾也有國色善吹笛尚死誓不嫁郄曇設
　計得之紀終身不答
　　秦紀　人紀　權萬紀
　士(帝堯之𦙍杜伯之子温為晉士師子孫以官為氏/晉士蒍為大司空蒍子士成伯成伯子士㑹字季)
　　(氏食采於隨稱隨季後/又封范自是又稱范氏)
　　　世為晉卿
士㑹為范文子子士燮為范武子子士匄為范宣子子
士鞅為范獻子子士吉射世為晉卿
　　　兄弟列郡
士燮漢末為交趾太守次弟鮪九真太守小弟武南海
太守兄弟並為列郡雄長一州出入鳴鐘笳鼓吹車騎
滿道胡人夾轂焚香者常數千人在郡四十餘年年九
十(吴/志)
　　卿士　國士　木居士　瓦學士
　是(齊大夫之□漢末北海有氏儀孔融/嘲之曰氏字乃民無上遂改為是)
是儀字子羽北海人孫權徵為大傅專典機密忠亮公
正輒進規諫屋舍才足自容食不重膳家無餘儲權嘗
幸其舍求視蔬飯親嘗之對之歎息拜尚書僕射(吴/志)
　蒍
　　　後賀
蒍賈字伯羸楚大夫楚子玉治兵於蒍終日而畢國老
皆賀子文賈尚幼後至不賀曰不知所賀(僖二十/七年)
　　　三仕三去
蒍艾獵賈之子即孫叔敖也傳云蒍敖為宰擇楚國之
令典(宣十/一)相楚莊王以霸三得相不喜三去相不愠(國/語)
　薳
　　　生死骨肉
薳子馮楚子使為令尹以疾辭方暑闕地下冰而牀焉
重繭衣裘鮮食而寢(襄二十/一年)後為令尹有寵者八人無
禄而多馬聞申叔豫言而懼曰吾見申叔夫子所謂生
死而肉骨也(襄二十/二年)
　薳罷字子蕩為楚令尹承君命不忘敏(襄二十/七年)
　薳啓强為楚大宰能諫君以禮君聽之(昭五/年)
　子(殷姓子殷滅武王封㣲子啓於宋今子姓皆其/後也  宋司馬子魚僖十九宋公子鮑文十八)
　梓(魯大夫梓/慎之後)
　里(本理氏春秋時改為里故晉有里克/鄭有里析後居襄城者為相里氏)
　杞(周武王封東樓公/於杞子孫因氏焉)
　綺(商山綺里/季之後)
　
　
　
　
　
　
　
　
　氏族大全卷十三
欽定四庫全書
　氏族大全巻十四
八語
　許(羽音文髙陽許周武王封炎帝/之後  叔於  子孫以國為姓)
　　　重侯累將
許廣漢封昌成君女為宣帝后弟舜封博望侯弟延夀
樂成侯延夀子嘉平恩侯嘉女為成帝后　許史丁傅
之家皆重侯累將窮貴極富
　　　書學
許商從周堪受尚書著五行論歴仕至九卿號其門人
林子高為徳行吴章為言語王吉為政事齊幼卿為文
學(如孔門/四科)王莽時林吉至九卿自表上師家大夫博士
郎吏為許氏學者各從門人㑹車數百兩儒者榮之(周/堪)
(傳/)
　　　張許師友
許武漢明帝時舉孝亷産業悉以推二弟晏普一無所
留晏受魯詩於張游卿為博士由是張家有許氏學
　　　月旦評
許劭字子將平輿(音/預)人與從兄靖俱有高名好共覈論
人物每月輙更其品題故汝南俗有月旦評　靖字文
休有廊廟器靈帝時為尚書　劭兄虔亦知名汝南人
稱平輿有二龍焉
　　　五經無
許慎字叔重少博學時人語曰五經無雙許叔重作五
經異義及説文觧字十四篇行於世漢獻時舉孝亷
　　　癡虎
許褚事魏武為都尉勇力絶人能逆曳牛尾軍中以褚
力如虎而癡號曰癡虎又曰虎侯　遷武衛將軍
　　　㧞宅升天
許遜字敬之為旌陽令棄官入道道成晉元康三年八
月十五日舉家四十二口㧞宅上升
　　　服氣
許邁字敬𤣥六代祖肇父副皆仙台州有玉京洞邁常
居之父母終遣婦孫氏還家徧逰名山餌术三年辟榖
服氣一氣千息後入葢竹山為地仙子穆　五世皆仙
　　　交梨火棗
許穆入華陽洞得道遇王母女雲林夫人降教之得為
左卿仙侯　幼子翽小字玉斧為侍宸仙翁　後雲林
與穆書云玉醴金漿交梨火棗當與山中許道士不與
人間許長史(長史謂穆道/士謂玉斧)穆旌陽族子也
　　　清風明月
許詢晉髙士也劉惔云清風明月恨無𤣥度(又見/支姓)
　　　孝順里
許孜字季義親没負土作墳列植松栢鹿犯觸者皆死
晉元康中舉孝亷不起詔旌表門閭號所居里曰孝順
里
　　　長髯公
許惇仕東魏為司徒主簿有明斷時號鉄主簿　遷殿
中尚書美鬚下垂至帶省中號長髯公
　　　神童
許善心家有書萬巻無不徧覽時稱為神童仕隋為秘
書丞嘗製神雀頌文不加㸃筆不停麾　子敬宗姦人
　　　清白箴
許紹字嗣宗隋末任夷陵守開倉活流民數十萬歸唐
封譙國公　子圉師有器幹為相州刺史部内有受賕
者不忍按但以清白箴賜之其人自愧卒為亷士　龍
朔中拜左相　㑹孫欽寂欽明皆死王事
　　　死節
許逺與張巡同守睢陽專治軍糧戰具城䧟死之睢陽
至今祠享號䨇廟云　宣帝時圖像凌煙閣
　　　中和之氣
許景先開元初知制誥以雅厚稱張説曰許舍人文雖
乏峻峯激流然詞㫖豐美得中和之氣
　　　甘露嘉禾
許法真至孝親喪廬墓有甘露嘉禾之祥天寶中表異
其閭拜文館直學士
　　　兄弟尹京
許孟容字公範擢進士異等元和初遷京尹奏曰臣職
司輦轂當抑豪强捕責神策軍吏償富民錢八百萬豪
右大震　弟季同相繼為京兆少尹龍虎榜中人
　　　孤進還舟
許棠以晚年登第曰自得一第輕健愈於少年乃知一
名孤進之還丹也十哲中人(見吴/罕)
　　　丁卯橋
許渾唐詩人居鎮江府口有别墅在丁卯橋有詩云裴
相功名冠四朝許渾身世老漁樵若論風月江山主丁
卯橋應作午橋
　　　大許小許
許將字元沖宋嘉祐八年及第試寅畏以享天賦　元
祐臣僚乞發司馬光墓將曰發人墓非盛徳事乃不從
　許世安治平四年狀元及第試剛中履帝位賦時謂
大許小許元沖官至尚書　謚文定　子份
　　　百花洲
許份字子大宋崇寧中擢甲科知鄧州政尚寛　郡有
百花洲建堂其上與民同樂值歳饑公置場給食全活
饑民二萬九百有竒去之日百姓遮道拜泣方之召父
杜母上聞之曰許將之子賢能世其家　徙維揚帥
　　　丞相漕使
許申初從陳堯佐為潮州倅艤舟於岸月夜有馬騎數
人云丞相漕使㑹宿於此後陳大拜許為廣東漕
　　　㛰制
許荆漢和帝時為桂陽太守為百姓設喪紀㛰姻制度
使知禮禁(循吏/傳)
　　　女徳㛰姻
　　　　投詩免夫罪
許虞部女好學能詩為方勉妻夜與勉看晁錯傳作詩
云匣劍未磨晁錯血已聞刺客殺袁絲　後勉與友人
飲於市犯夜禁時鄭毅夫作尹囚之許氏投詩云明時
樂事娛詩酒帝里風光别占春況是白衣重得侣不堪
青斾自招人早知玉漏催三鼓不把金貂換百巡大抵
仁人憐氣節不教孤客作囚身遂釋之
　　　　大貴
許廣漢女平君年十四五與歐侯氏子為姻臨當入門
歐侯氏子死卜相者言大貴後為宣帝后
　許穆孫女(娥黄/)道育瓊輝並得仙
　許飛瓊王母侍女也(見董/氏)
　　燕許　巢許　心許
　呂(羽音子河東焉虞夏之際封姜姓之後於呂至周/失國  孫氏  呂尚姓姜號太公事見姜姓可通)
　　(作呂/姓用)
　　　著月令
呂不韋陽翟大賈人秦莊襄以為相封文信侯作月令
集著所聞為十二紀八覽六論合十餘萬言名曰呂氏
春秋懸千金於市能増損一字者與之
　　　赤兎
吕布字奉先驍武有駿馬名赤兎時語曰馬中有赤兎
人中有吕布　漢初平中以誅董卓功封温侯　曹操
殺之
　　　吴蒙
吕蒙字子明仕吴為偏將軍魯肅嘗過蒙拊其背曰吾
謂大弟有武勇耳今學識英博非復吴下阿蒙蒙曰士
别三日即當刮目相待　孫權曰子明學問開益籌畧
竒至可次於周瑜　封孱陵侯
　　　封侯相
吕僧珍字元瑜童兒時有相士曰此兒有竒聲封侯相
也　梁武即位以軍功封平固縣侯遷直秘書省　宋
季雅市宅於其屋側問其價曰一千一百萬怪其貴宋
曰一百萬買宅一千萬買鄰及僧珍生子季雅賀以錢
一千乃金錢
　　　四俊
吕太一自負才華唐開元中張嘉貞為中書令薦苖延
嗣吕太一員加静崔訓皆位清要時語曰令君四俊苖
吕崔員(加静/傳)後為監察御史
　　　連錦書
吕向字子回工草𨽻能一筆環寫百字若縈髮世號連
錦書　以李善釋文選為繁與吕延濟劉良張銑李周
翰更為詁觧時號五臣註　開元中召入翰林遷工侍
　　　瑞柳
吕渭字君載唐建中末為禮侍時中書省有古柳枯死
徳宗自梁州還復榮茂人以為瑞柳渭令貢士賦之
子四人温恭儉讓
　　　藻翰
吕温字和叔有竒表藻翰精好一時推尚作凌煙閣功
臣贊二十二首　官至尚書郎
　　　回先生
吕嵓字洞賔唐咸通中再舉進士不第逰廬山遇異人
得長生訣多逰湘潭岳鄂之間嘗題岳陽樓云朝逰北
越暮蒼梧袖有青蛇膽氣粗三入岳陽人不識朗吟飛
過洞庭湖　自稱回道人　四月生號純陽真人
　　　台輔器
吕端字易直宋太宗欲相之或言端為人糊塗上曰小
事糊塗大事不糊塗　趙普相端參政普曰台輔器也
與李昉同踐文館後皆登台輔昉詩云青衫共直昭文
館白首同登政事堂　淳化中拜相　諡正惠　父琦
孫誨
　　　袖中彈文
吕誨字獻可熈寧中為御史中丞　王安石新拜參政
衆喜得人誨當對舉手謂温公曰袖中彈文乃新參
後温公論人才必曰獻可之先見范景仁之勇决予所
不及　公捐館有朱明見之乘青角鹿云吾侍玉帝南
逰為司糾也　子由庚
　　　夾袋冊
吕蒙正字聖功微時薄逰一縣胡旦父宰是邑遇之薄
客有舉其詩者曰挑盡寒燈夢不成胡曰一渴睡漢耳
太平初吕中甲科寄聲曰渴睡漢狀元及第矣嘗有詩
云怪得池塘春水滿夜來雷雨動南山宰相狀元器業
也　淳化咸平中凡兩入相在位夾袋中有冊子每四
方人謁見必問有何人才即䟽之悉分門類朝廷求賢
求之囊中　封許國公　諡文穆　父龜圖　子居簡
龍圖直學士
　　　宰相才
吕夷簡字坦夫宋真宗嘗問蒙正曰卿諸子孰可用對
曰諸子皆豚犬有姪夷簡宰相才也　仁宗朝大拜在
中書二十年三冠輔相上嘗大書方正忠良四字又書
懐忠之碑以賜之　嘗薦范仲淹韓琦文彦博龐籍梁
適㑹公亮皆至大用　又薦陳堯佐遂大拜陳作歸燕
詞有主人恩重朱簾捲之句　封許國公　諡文靖
祖龜祥　父蒙亨　五子　公沔　公著　公亮　公
孺　公綽
　　　公輔器
吕公著字晦叔識慮深逺夷簡曰此子公輔器也　宋
熈寧中起知河南尹賈昌朝温公程伯淳餞於福先寺
温公與公辨論出處不已伯淳以詩解之曰二龍閒卧
洛波清此日都門獨餞行願得賢人均出處始知深意
在蒼生　元祐中與温公同相歴事四朝夷簡善任智
公著則持正賢於父逺矣　公簡重清儉出於天性冬
月不附火夏月不用扇寡嗜慾薄滋味聲色華耀視之
漠如也　御書墓碑曰純誠厚徳之碑　封忠國公
諡正獻　三子　希哲　希績　希純
　　　徳器夙成
吕希哲字原明方十餘歳師焦千之及長從胡安定於
太學與黄履邢恕同舍至相友善後又從石徂徠孫明
復講讀辨問故徳器成就大異衆人　元祐中除崇政
殿説書晚年退居宿洲真掦間十餘年静坐一室日讀
易一爻家事一切不問其在和州有詩云除却借書沽
酒外更無一事擾公私　徽宗即位召為光禄少卿
封滎陽公　子好問好問二子弸中本中　弸中子大
器大器子祖謙
　　　江西詩派
吕本中字居仁紹興初賜進士第除中書舍人平生因
詩以窮耽禪而病清癯如不勝衣有孟浩然跨驢之象
一室蕭然凝塵滿席裕如也　作江西詩派圖(見徐/俯)子
大猷大同　孫祖平祖仁
　　　心涵千古
吕祖謙字伯恭號東萊先生隆興初中宏詞科　除秘
書兼編修奉詔編類宋朝文鑑書成除直閣　晦庵贊
其像云一身備四氣之和以一心通千古之秘推其有
足以尊主庇民出其餘足以範俗垂世
　　　七字舍人
吕溱字濟叔寶元中試鯤化為鵬詩云九霄離海嶠一
夕過天池仁宗見之升為第一時有三魁吕溱王昻李
易也溱後為中書舍人喜自重見賔客不及數言時號
為七字舍人
　　　克己工夫
吕大臨字與叔通六經平生著文有克己銘及克己詩
元祐中為正字范内翰薦為講書未大用而卒　兄大
忠元祐中拜左僕射　弟大鈞字和叔以聖門事業為
己任
　　　殺身成仁
吕祉字安老宋紹興中為荆湖路提刑訟簡刑清野老
山謡漁童樵婦亦能稱道吕提刑之善政也　除都督
謝表云願為志士殺身以成仁敢效鄙夫既得而患失
可見所養遷兵部尚書酈瓊叛公死之
　　　勤王
吕頥浩字元直紹興初苗劉叛公與朱勝非張浚等勤
王卒能戮賊復辟李忠定寄詩有云手扶日月行黄道
足履星辰上紫微　拜少保左僕射諡忠穆
　吕安與稽康相善每一相思輙千里命駕
　吕諲唐至徳以來處方靣者數十諲最知名　後拜
　相
　吕元膺姿儀瓌秀有直氣讜言元和中進御史中丞
　吕思禮長於論難諸生語曰講書論易談鋒難敵
　吕恭字敬叔尚氣節明隂符握機之用　三子爽壊
　特
　　　女徳婚姻
　　　　美徳
唐吕㳟有女三人曰環曰鸞曰倩皆有美徳
　　　　右仙之樂
吕荷香女仙也秦始皇時武夷君以八月十五日㑹鄉
人於幔亭峯設紅雲茵紫霞褥荷香戞圓鼓奏賔雲右
僊之樂(武夷/記)
　　　　箕箒妾
吕公單父人見劉季曰僕相人多矣無如季相僕有弱
息願為箕箒妾卒歸之即髙后也
　　　　淑質
吕希哲子好問娶王僖女乃沂公曽孫女也少有淑質
事舅姑盡禮
　　　　性似乃翁
吕公著婿范祖禹吕希哲婿趙演二人性皆酷似乃翁
　　　　擇婿
馬亮為䕫州監司善相人時吕蒙亨為州職官子夷簡
在焉亮一見許妻以女妻怒亮曰此必為國夫人也
　　　　識鑒
吕範字子衡汝南人同邑人劉氏家富女美範求之母
弗許劉氏曰觀吕子衡寧乆貧者邪遂與成婚　後孫
策拜為揚州牧
　吕諲少孤貧程楚賔以女妻之唐乾元中拜相(見程/氏)
　吕君華隂人舉進士娶里中盲女生五男皆第
　　鼎吕　伊吕　申吕
　褚(羽音於河南曰宋共公子叚/食采  禇號  褚師因氏焉)
　　　五經博士
褚大前漢人居蘭陵以儒學稱通五經為博士(儒林/傳)
褚少孫受魯詩於王式亦以儒學稱元成間為博士(王/式)
(傳/)
　　　皮裏陽秋
褚裒字季野桓彛曰季野有皮裏陽秋言其外無臧否
而内實有褒貶也　謝安曰裒雖不言而四時之氣備
矣晉穆帝朝為征北將軍有彭城之㨗
　　　東南之寶
褚陶字季雅吴人少作鷗鳥水磑二賦見者竒之居常
以墳典自娱曰聖賢備在黄卷中何必外求　吴亡歸
晉張華曰始得二陸謂東南之寶已盡不意復見褚生
　仕至中尉卒(文苑/傳)
　　　餽金不受
褚彦回幼有清譽父卒悉推家財與弟澄惟取書數千
卷而已　宋明帝時為吏部尚書有求官者袖中密懐
金一餅示之彦回曰公自應得官無假此物　美容儀
山隂公主欲亂之彦回不肯主曰公鬚髯如㦸何無丈
夫情　袁粲嘗曰褚公眼睛多白所謂白虹貫日亡宋
者必此人也後歸心齊高帝以成其簒事　父湛之為
丹陽尹　子賁
　　　從白雲逰
褚伯玉字元璩少有隠操徃剡居瀑布山三十年滅影
雲樓隔絶交徃時王僧達為吴郡盡禮徴之一至即退
僧達曰褚先生從白雲逰舊矣
　　　登瀛洲
褚亮字希明唐文館十八學士中人(見房/姓)子遂良
　　　還笏歸田
褚遂良字登善博渉文史工楷隸貞觀中遷諫議大夫
兼起居注上曰朕有不善卿亦記耶對曰守道不如守
官臣職在載筆君舉必書　為定策顧命大臣　高宗
即位拜尚書右僕射上將立武后遂良力諫不納乃置
笏殿階叩頭流血曰還陛下笏乞歸田里
　　　孝心感鹿
褚無量母喪廬墓其所植松栢羣鹿馴服不敢觸　開
元初與馬懐素更日侍讀
　　　詩遇
褚載字厚之唐元和中客梁宋間以詩投襄陽節度云
西風一夜墜紅蘭一宿郵亭事百般無地可耕歸不得
有恩當報死何難流年怕老看將老百計求安未得安
一卷新書滿懐淚頻來門館訴飢寒君牙薦之擢第
　褚向字景政有器量位侍中風儀端麗眉目如畵
　子翔字世舉為義興守郡西亭枯樹生枝以為善政
　所感
　楚(羽音其江陵以鬻熊封楚本/芉姓  後有  國為氏者)
　　　親吏
楚昭輔趙太祖親吏也開寶中拜樞密判官三司使事
　　　耆英㑹
楚建中字正叔與洛中耆英㑹年七十二詩云自顧頺
齡七十餘乆慙頑鈍費洪爐歸逢大老耆英㑹衰朽形
骸愧畵圖(詳富/姓)又與司馬公等七人為真率㑹公増飲
食之數罰一㑹(詳司/馬氏)
　　孫楚　荆楚　吴楚
　汝(羽音鳩江陵之殷賢/人汝  汝方  後)
汝叔齊晉大夫君子謂叔侯於是乎知禮(昭/五)
汝寛諫魏舒曰願以小人之腹為君子之心(昭廿/八)
汝郁字叔異漢和帝朝賈逵薦之累遷魯相以徳化人
　巨
巨武東漢人為荆州刺史
巨無霸身長一丈大十圍王莽以為壘尉(光武/本紀)
巨覽漢順帝時梁啇辟為掾史(梁啇/傳)
巨師古宋髙宗時為統制官討戚方三戰三勝
　所
所忠漢武時為諫議大夫司馬相如病上使所忠徃収
遺書得書言封禪事
　處
處興仕漢為北海太守
處子漢辯士也著書九篇
　莒(伯益之後封於莒/其後以國為氏)
莒誦仕漢為緱氏令
九麌
　杜(啇音王京兆遷劉累之後在周為唐杜/氏成  滅唐  封於杜其後遂為杜氏)
　　　定策功
杜延年字幼公周少子也寛厚明法律　昌邑王廢延
年勸霍光立宣帝帝即位以其定策安宗廟封侯益土
出即奉駕入給事中居九卿之位十餘年　五鳳中乞
致仕天子賜安車駟馬罷就第　諡敬侯　六子　欽
最知名
　　　小冠子夏
杜欽字子夏少好經書目偏盲茂陵有杜鄴與欽同姓
字故衣冠謂欽為盲杜子夏欽惡之乃著小冠髙廣才
三寸由是更稱為小冠杜子夏而鄴為大冠杜子夏云
　建始中詔舉直言之士詣白虎殿對策欽對畢賜帛
罷後拜為議郎復以病免　兄綏以列侯奉朝請　綏
子業嗣
　　　草書
杜度字伯度東漢人與崔實皆工草書張伯英自云上
方崔杜不足謂度與實也
　　　駁堯
杜林字伯山博洽多聞時稱通儒初客河西拘於隗囂
而不屈節弟成卒囂聽持䘮歸遣刺客楊賢遮殺之賢
見其身推鹿車自載弟喪嘆曰我雖小人何忍殺義士
因亡去光武召拜侍御史引見問以經書時議郊祀多
以漢當祀堯林曰漢業特起功不縁堯故云杜林駁堯
　為大司空
　　　杜母
杜詩字公君建武初為南陽太守政治清平造水排(去/聲)
農器百姓便之郡内比室殷足人歌之曰前有召父後
有杜母　視事七年政化大行
　　　杜父
杜預字元凱博學朝野號曰杜武庫言無所不有也
晉泰始中為河南尹以孟津渡險請建河橋於富平津
　羊祜舉預自代拜鎮南將軍伐吴既克江陵曰譬如
破竹數節之後皆迎刄而解無復著手處也吴平封當
陽侯　還襄陽倄召信臣遺迹用滍淯諸水浸原田萬
餘頃衆庻頼之號曰杜父　預身不跨馬射不穿札而
用兵制勝諸將莫及　功成之後耽思經籍作春秋左
傳集解嘗對武帝曰臣有左傳癖　子錫
　　　針氊
杜錫字世嘏累遷太子舍人亮直忠烈屢諫太子太子
患之置針於錫所坐氊中刺之流血
　　　神仙中人
杜乂預之孫美姿容王逸少目之曰膚如凝脂眼如㸃
漆神仙中人也劉惔曰衛玠神清杜乂形清早卒
　　　赤松峯
杜曇永好仙道玉笥山古名羣玉峯有三十六峯二十
四洞洞中有郁水坑杏花䲧山有赤松峯飛仙峯養素
臺乃漢九真人杜曇永蕭子雲煉丹得道上昇之處
　　　良相
杜如晦字克明少英邁負大節髙孝基見之曰君當為
棟梁用願保令徳房𤣥齡曰如晦王佐才也　太宗即
位進右僕射與𤣥齡共筦朝政房善謀杜善斷二人深
相知當世稱良相必曰房杜　皮日休七愛詩云吾愛
房與杜貧賤共聫歩黄閣三十年清風一萬古　封萊
國公子覯荷貶死　弟楚客位工尚書(又見/房氏)
　　　蘭臺
杜淹字執禮如晦叔父也有材辯袁天綱謂曰公蘭臺
學堂全且博將以文章顯　貞觀中檢校吏部尚書
　　　杜固
杜正倫舉秀才一門三秀才與城南諸杜昭穆素逺求
同譜不許諸杜所居號杜固世傳其地有旺氣時正倫
為中書侍郎建言鑿杜固通水以利人既鑿川流如血
自是南杜不振　貞觀初魏徴薦之
　　　真宰相
杜景佺唐武后朝同平章事后於秋季出梨花一枝以
示宰相朝臣皆賀景佺獨曰宰相助天理物而不和臣
之咎也后曰真宰相
　　　五代五相
杜如晦五世孫元頴元頴姪審權審權子讓能讓能子
曉五代五人拜相
　　　百紙參軍
杜暹五世同居明經擢第補婺州參軍秩滿歸吏以紙
萬畨贐之受百畨號百紙參軍　開元中同平章事
　　　幕中六客
杜鴻漸張鎰喬琳陳少游杜黄裳髙郢六人皆郭汾陽
幕中客也後俱拜相
　　　撰通典
杜佑字君卿嗜學雖貴夜分猶讀書撰政典三十五篇
又參益新禮為二百篇號通典奏之優詔嘉美　順宗
朝拜司徒封岐國公
　　　秃角犀
杜悰字永裕佑之子仕唐十擁旌節兩登相位三掌邦
計一判版圖凡三十七仕出入朝廷垂六十年而未嘗
薦進幽隱佑之素風衰焉故時號秃角犀
　　　小杜
杜牧字牧之有竒節不為齪齪小謹詩情豪邁人號為
小杜以别杜甫云(本/傳)作阿房宫賦辭甚警㧞太和初崔
郾試進士吴武陵見郾袖中出牧賦搢笏讀之曰牧方
試有司請以第一人處之牧果異等(文藝/傳)客牛竒章幕
為書記微服逸逰有詩云落魄江湖載酒行楚腰纎細
掌中輕十年一覺揚州夢嬴得青樓薄倖名逰湖州觀
水戯後守湖州有自恨尋芳到已遲一詩　守黄州有
詩云平生五色線願補舜衣裳(詩/話)㑹昌中遷中書舍人
時稱杜紫微　弟顗　姪阿宜
　　　緑衣少年
杜黄裳字遵素微時潘孟陽母問末坐緑衣少年何人
乃黄裳也曰此人全别必是貴人　元和初拜相封邠
國公
　　　文章四友
杜審言字必簡才髙傲世曰吾文章當得屈宋作衙官
吾筆當得王右軍北面　與李嶠崔融蘇味道為文章
四友與盧藏用等為方外十友　中宗朝為修文館直
學士病甚謂宋之問曰甚為造化小兒相苦　子閑閑
子甫
　　　詩史
杜甫字子美衮州人少貧舉進士不第困長安天寶末
奏賦三篇帝竒之使待制集賢院　肅宗立甫上謁拜
右拾遺因上書救房琯黜客秦州流落劍南依嚴武武
表為參謀檢校工部員外郎　嘗從李白髙適過汴州
酒酣登吹臺慷慨懐古人莫測也　大歴中客耒陽一
夕大醉卒少與李白齊名時稱李杜韓詩云李杜文章
在光芒萬丈長　宋子京贊云善陳時事千言不少衰
世號詩史殘膏賸馥沾丐後人多矣
　　　射䇿第
杜勤甫從姪也下第歸甫作詩别之云只今年才十六
七射策君門期第一
　　　九華山人
杜荀鶴字彦之隸業九華山號九華山人　長於宫詞
為唐第一有詩云風暖鳥聲碎日髙花影重時稱杜詩
三百首妙在一聫中
　　　清白宰相
杜衍字世昌擢進士甲科　知乾州未滿歳改知鳳翔
二邦之民争於境上一曰我公也汝奪之一曰今我公
也汝何有焉　慶歴中大拜時號清白宰相　封祁國
公　至和中退居睢陽與王渙等為睢陽五老錢明善
為序云蹈榮名而保終吉却貴勢而躋遐耉白首一節
人生所難衍詩云五人四百有餘歳俱稱分曹與掛冠
天地至仁難補報林泉幽致許盤桓花朝月夕隨時樂
雪鬢霜髯滿坐寒若也睢陽為故事何妨列向畵圖看
　　　三豪
杜黙字師雄豪於歌石曼卿豪於詩歐陽永叔豪於文
黙上永叔詩云一片靈臺掛明月萬丈辭熖飛長虹乞
取一杓鳳池水活取乆旱蟠泥龍
　　　隠士風
杜介之瓊州人真純野逸有隠士風李光贈詩云白鬚
映紅頰疑是羲皇人
　　　杜殿院
杜莘老宋紹興中為侍御史不畏强禦罷去朝士祖道
東門者百餘人雖武夫賤隸誦説骨鯁敢言之臣必曰
杜殿院云
　杜康善造酒以酉日死故酉日不飲食㑹客
　杜周漢武時為廷尉二子夾河為郡守家貲累鉅萬
　杜喬字叔榮與周詡等八使廵行天下號八俊
　杜密漢桓靈時黨人與李膺齊名號李杜
　　　女徳婚姻
　　　　能詩
杜羔妻劉氏能詩羔登第未回寄詩云長安此去無多
地鬰鬰葱葱佳氣浮良人得意正年少今夜醉眠何處
樓羔得詩即回
　　　　廐中騏驥
杜廣初為劉景廐卒景問其意廣申敘有條景執其手
曰吾乆負賢者告其妻曰為女求夫三十年不覺廐中
有騏驥於是妻之後廣為商州刺史
　　　　問疾得婚
宋杜驥年十三父使之徃問同郡韋華疾華子𤣥見而
異之以女妻焉後為青冀二州刺史拜左將軍
　　　　教兒讀書
杜衍微時客濟源縣縣令知其必貴令大姓相里氏與
之結婚不成衍别娶而亡令曰相里氏女當作國夫人
矣乃召相里氏之弟曰秀才杜君人才足依當以汝女
弟事之議定其兄悵然曰俾教諸兒讀書耳未成婚而
衍登第相里氏兄厚資徃見之衍曰婚議定其敢違但
某出仕頗憂門下無教兒讀書者耳相里兄大慙以歸
　　　　求佳婿
杜衍有女夫人鍾愛之必求佳婿以妻蘇舜欽(見蘇/氏)
　杜姥晉武帝朝崇進為廣徳縣君(見裴/氏)
　杜有道妻能教子以禮法
　杜悰二子登第人謂非其母賢不能成其子
　杜羔有至性於兵亂後訪求得母而奉養焉
　　　　妓妾
　杜鴻漸以司空鎮揚州韋應物為蘇州刺史過之杜
　出二妓為宴韋為賦司空見慣一章(一作劉禹/錫過洛)
　杜牧為分司御史李聰召宴牧酒酣瞪目問聰曰聞
　有愛妾紫雲者孰是宜以見惠朗吟兩行紅粉一章
　杜大中有愛妾能詞一日題臨江仙有彩鳳隨鴉之
　句大中見之怒云鴉且打鳳掌其面至項折而斃
　杜秋娘金陵女也為李錡妾每唱金縷衣一曲
　　杕杜　小杜　老杜　房杜
　魯(羽音魯扶風以周伯禽/封於  其後  國為氏)
　　　天下士
魯仲連齊人竒偉倜儻其師稱之曰吾弟子雖小千里
駒也時秦圍趙急魏遣新垣衍説趙請帝秦仲連見衍
曰彼即肆然為帝連有蹈東海而死耳秦軍聞之却五
十里衍曰吾乃今知仲連為天下士平原君遂欲以千
金為魯連夀連笑曰所貴乎為天下士者為人排患釋
難解紛亂而無所取也　齊田單問策於仲連下狄又
破聊城歸言於齊王欲爵之仲連逃於海上曰吾以富
貴而詘於人寧貧賤而輕世肆志焉
　　　三異
魯恭字仲康漢建初中為中牟令以徳化為理時郡國
螟傷稼獨不入中牟河南尹使肥親徃視之㳟隨行阡
陌與坐桑下有雉止其旁旁有兒童親曰兒何不捕之
兒曰雉方將雛親起曰蝗不犯境化及鳥獸豎子有仁
心此三異也　是歳嘉禾生㳟便坐中　位至司徒
子撫　弟丕
　　　五經復興
魯丕字叔陵通五經以魯詩尚書教授為世名儒門生
就學者百餘人闗東號曰五經復興魯叔陵　建初中
舉賢良方正位至侍中再為三老
　　　指囷
魯肅字子敬臨淮人家富而好施周瑜嘗候之求資粮
肅家有兩囷米各三千斛指一囷與之仕吳為奮武校尉
　　　錢神論
魯褒西晉人好學洽聞傷時貪鄙作錢神論以譏之
　　　十州節度
魯炅唐將也屢破安史兵拜襄鄧十州節度使　封金
鄉公
　　　魚頭公
魯宗道字貫之宋真宗朝與劉曄同為正言　後拜諫
議大夫參大政號魚頭參政又曰魚頭公因其姓且言
其骨鯁如魚頭也　營小室朝退獨坐名曰退思堂
上嘗追念其忠御筆題壁曰魯直　諡肅簡
　　　仙道
魯妙典女道士也入九嶷山仙去
　魯賜漢人受詩於申公後為東海太守有亷節
　魯勝漢隠士為建康令稱疾去官再徴為博士不就
　　鄒魯　東魯　參也魯
　庾(羽音夫齊郡以堯時有/庾大  其後  命為氏)
　　　徴君
庾乘漢桓帝時人少給事縣廷郭林宗見而役之勸遊
學遂為諸生傭後能講論徴之不起號徴君　孫峻
　　　俊秀
庾峻字山甫有髙才蘇林嘗謂之曰君兄弟俊秀此由
尊祖之積徳也　贊云頴川多士峻亦飛英　子敳
　　　卿用卿法
庾敳字子嵩少有逺韻家富而性儉劉輿欲擠之説太
傅越就之換錢千萬越遂問敳敳頺然已醉徐答曰下
官家有二千萬隨公所取劉乃服庾曰可謂以小人之
慮度君子之心　王衍不與之交敳卿之不置衍曰君
不得為耳敳曰卿自君我我自卿卿我自用我家法卿
自用卿家法衍甚竒之　晉東海王越署為軍諮祭酒
　從子亮
　　　月夜登樓
庾亮字元䂓晉咸和中自中書令出鎮武昌諸佐史殷
浩軰乘秋夜登南樓亮忽至曰老子於此興復不淺便
據胡床而浩等談詠竟夕　嘗與陶侃談宴噉薤而留
白雲故可以種侃稱嘆　四弟　懌氷條翼　三子
彬義龢
　　　異行
庾衮字叔褒舉秀才清白有異行世號庾異行性友愛
晉咸寧中家大疫二兄病亡衮獨扶持不去
　　　蓮花幕
庾杲之字景行性清儉食常有韮葅瀹韮生韮任昉戯之
曰誰謂庾郎貧一食有二十七種　為王儉長史時以
為入蓮幕(見王/氏)仕南齊位至侍中柳世隆曰使杲之為
蟬冕所映彌有華采
　　　青雲遼亮
庾易字幼簡性恬静以文義自娱長史袁彖欽其風贈
以鹿角書格蚌盤蚌研牙筆併一詩曰白日清明青雲
遼亮昔聞巢許今聞䑓尚易以連理凡竹翹格報之
齊主詔徴不就　子黔婁肩吾
　　　天台逸民
庾肩吾字慎之與劉孝威徐防王囿等十人在晉安王
府抄撰衆籍號髙齋學士隠居天台號天台逸民　子
信
　　　徐庾體
庾信字子山為文綺麗盛為都下所稱與徐陵齊名號
徐庾體　梁簡文帝開文徳省置學士徐庾並充其選
　　　同年學士
庾敬休與柳公權李紳髙越韋表微同年皆為翰林學
士
　　　十八學士
庾子元少負才名開元中拜張説　徐堅　李述　趙
㸃　賀知章　趙冬㬢　馮徳選　庾子元　侯行果
毋照　張㑹真　咸冀宣　李子訓　東方顯　陸𤣥
泰　季良　金欽孫　吕向為十八學士圖形含豪亭
御為贊
　庾翼字稚恭少有經綸大畧咸康末代兄亮鎮武昌
　庾蘊與永和修禊成五言詩一首(見王/氏)
　庾域梁文帝異其才曰荆南杞梓其在兹乎
　庾叔奕參掌太史撰靈臺秘苑百二十卷
　庾承宣登貞元八年第號龍虎榜(見齊/姓)
　庾詵性愛林泉諡貞節處士(南/史)
　庾純博學有才義為世儒宗(晉/史)
　　　女徳
　　　　箕箒之訓
庾衮兄女名芳將嫁刈荆苕為箕箒以訓之曰事舅姑
洒掃庭内婦道也
　　大庾　徐庾　我庾　夾庾(二/引)
　祖(羽音乙范陽因殷王祖/甲祖  支庻  氏焉)
　　　擊楫誓江
祖逖字士稚有英氣晉元帝拜為豫州刺史渡江中流
擊楫而誓曰逖不能清中原而復濟者有如大江　恢
定河南復欲推鋒越河掃清冀朔㑹有妖星見逖曰為
我矣果卒(又見/劉琨)
　　　神鎚
祖納字士言有操行時梅陶鍾雅數談論納輙困之曰
君汝潁之士利如錐我幽冀之士鈍如鎚持我鈍鎚捶
君利錐錐當摧矣陶雅曰神錐不可得鎚納曰我亦有
神鎚(晉/史)
　　　巧思入神
祖沖之字文逺明歴法造指南車欹器千里船有巧思
入神之妙　宋初直華林學省　子暅之傳家業(南史/文學)
(傳/)
　　　聖小兒
祖瑩字元珍八歳誦詩書親屬呼為聖小兒　常云文
章須自出一家機軸成一家風骨何能與人同生活也
　與袁翻齊名時語曰京師楚楚袁與祖洛中翩翩祖
與袁　仕元魏十二歳為中書學生　遷祭酒秘書監
　　　定雅樂
祖孝孫唐武徳初為太常少卿與張文收定樂製十二
和以法天之數號大唐雅樂(禮樂/志)
　　　皇極箴
祖無擇罷濟南自歴山南走三百里别明復先生徂徠
相與講道徳究經史耽雲霞玩水石舉觴賦詩五日方
去　知袁州興學李秦伯為記　宋治平初知制誥獻
皇極箴
　　　婚姻
祖無懌晚年議徐氏婚徐氏必欲訾相其人祖貎寢同
舍馮京秀美諭媒妁俟馮出則紿之曰此祖學士也徐
見而喜遂成婚後竟以反目仳離歐公詩云早歳多竒
晚方偶謂此也
　　彭祖　黄祖　鼻祖
　武(羽音文大原曰周平王少子生/而有  在手  武因以為氏)
　　　國士
武陔字元夏弟韶字叔夏次弟茂字季夏並總角知名
劉公榮見之曰三子皆國士也　後俱仕晉為顯宦
　　　隱居龍門
武攸緒則天兄惟良子也恬淡寡慾好易及老莊書隠
居龍門少室間冬蔽茅椒夏居石室晚年肌肉消省瞳
有紫光晝能見星
　　　隱嵩山
武平一名甄博通春秋崔日用相與詰難語塞乃曰吾
請北靣　武后時隱嵩山屢詔不起中宗即位召拜脩
文館學士
　　　真宰相器
武元衡字伯蒼徳宗歎其才嘗對延英上目送之曰真
宰相器　元和中拜相時淮蔡用兵悉以機政委之
　　　扇揮𤓰蠅
武儒衡字延碩有風節氣韻髙雄論事風采　時元稹
倚宦官知制誥儒衡鄙之㑹食𤓰蠅集其上儒衡揮以
扇曰適從何來遽集於此一坐皆失色　寶厯初遷中
書舍人
　武渉盱台人項羽使説韓信三分天下
　武允成宋淳化中為太子中允與至道九老(見李/昉)
　　　婚姻
　　　　降勑結親
武士彠為荆州都督喪妻唐髙祖曰隋楊逹為納言有
女志行賢明可以輔徳遂降勑結姻庻事官給
　武殷謫官潮陽太守韋安貞以女妻之數月而卒
　武崇訓尚中宗安樂公主光艶動天下
　　步武　孫武　蘇武
　伍(羽音伍安定後楚/大夫  舉之)
　　　班荆
伍舉楚大夫邑於椒故曰椒舉襄二十六年奔晉蔡聲
子遇之鄭郊班荆相與坐而言
　　　烈丈夫
伍員字子胥父奢兄尚為楚平王所殺員奔吴導吴伐
楚以報父仇　後因諫吴王夫差不從太宰嚭讒之王
乃賜子胥屬鏤之劍盛以鴟夷革浮之江中吴人怜之
為立祠於江上命曰胥山　太史公曰隠忍就功名烈
丈夫也
　　　伍喬星
伍喬南唐人力學詩調寒苦常有羸童瘦馬之嘆山中
浮屠夢一大星人曰伍喬星也既覺訪得喬傾資奉之
後舉進士第一試畫八卦賦　與張洎相友善張為翰
林伍為歙倅詩寄張云職事乆參侯伯幕夢魂長逹帝
王州又云遥想玉堂多暇日花邊誰伴出城逰張言於
上召為考功郎
　伍被事漢淮南王為中郎王隂有邪謀被數微諫
　伍朝字世明晉逸民也㳺心物外守静衡門
　　行伍　羞與噲等伍
　古(羽音古新安後周/太王  公之)
　　　筆公
古弼代人也頭尖魏太武命之曰筆頭時人呼為筆公
數進克諫帝曰筆公可謂社稷之臣　以功拜立節將
軍賜爵霓夀侯遷尚書令
　　　縣令箴
古之竒唐人作縣令箴云政不欲猛刑不欲寛寛則人
慢猛則人殘小惡無為涓流成池片言可用毫末將拱
勿輕小道大車可覆不恕而明不如不明不通而清不
如不清
　　弔古　稽古
　扈(羽音之京兆國夏有/扈氏  後以  為姓)
　　　碧鮮賦
扈載有文名常逰相國寺見庭竹可愛作碧鮮賦題壁
間周世宗命黄門録進稱善乆之
　　　太平御覽
扈蒙宋開寶中知貢舉擢進士合格者八人　與李昉
以羣書編類賜名太平御覽
　扈寅仕晉為尚書令史以非罪繫獄廷尉劉頌理出
　之
　輔(宫音輔扶風後晉/大夫  躒之)
輔公祐仕唐為録事李太白贈以詩云鸚鵡洲横漢陽
渡水引寒煙没江樹漢口雙魚白錦鱗令傳尺素報情
人
　鄔(商音之潁川郡晉鄔/大夫  後以  為姓)
鄔彤工草書如寒林棲鴉(黄詩/注)
　萭
萭章字子夏漢元成間俠士也在長安城西號西城萭
子夏為京兆尹門下督從至殿中諸侯貴人争揖之
　
　
　
　
　
　
　
　
　
　
　
　
　
　
　
　氏族大全巻十四
欽定四庫全書
　氏族大全巻十五
十一薺
　禰(平原/)
禰衡字正平氣尚剛傲矯時慢物漢建安初遊許下隂
懐一刺既而無所適懐中刺字漫㓕　孔融深愛其才
上疏薦之云鷙鳥累百不如一鶚　曹操召為鼓吏衡
為漁陽操檛蹀𨄌而前容態有異聲節悲壯　操送於
劉表表送於黄祖祖長子射(音/赤)大會賔客有獻鸚鵡者
射曰願先生賦之以娛嘉賔衡攬筆而作文無加㸃黄
祖性急竟殺之
　米(徴音域京兆/出西  米國)　(本/)
米楷後漢人與田盤陳耽薛郭宋布唐就嬴咨宣褒為
八及　張儉等亦名八及此非
　　　三朝供奉
米嘉榮唐長慶間人善歌劉禹錫詩云唱得涼州意外
聲舊人惟有米嘉榮　三朝供奉米嘉榮能變新聲作
舊聲子和尤善琵琶
　　　饋羊
米暨唐㑹昌中為振武軍節度使饋李徳裕四百羊
　　　書畫船
米芾字元章宋熈豐間人少負英聲以恩補校書郎遷
太學博士　東坡云清雅拔俗之文超邁入神之字何
時見之以洗瘴毒兒子得寳月賦琅然一誦老夫臥聽
未半蹶然而起恨二十年相從知元章不盡此賦當過
古人不論今世也　出守無為軍建寳月齋鑿墨池仰
髙堂明逺樓愛潤州京口溪山之勝遂定居焉作庵城
東號海岳潤州火惟存李衛公塔與此庵耳米詩云神
護衛公㙮天留米老庵　喜蓄書畫山谷贈詩二章有
云萬里風帆水拍天麝煤鼠尾過年年滄江夜夜虹貫
月盡是米家書畫船工篆𨽻真行草書宋髙宗極愛其
字分為十卷刻於石
　　　御賜碑
米友仁芾之子也筆法能世其業髙宗眷侍甚厚賜御
書石文殿碑又詔書道山堂碑　紹興中權兵部尚書
　　　四賢堂
米憲宋嘉泰中守瑞州先是三賢堂在酒務之右祠東
坡欒城米憲後塑山谷易曰四賢堂
十二蟹
　解(商音為平陽大唐叔虞子食采於解子孫/以邑  氏晉  夫解揚解狐皆其後也)
　　　治績第一
解修仕晉為渤海太守考績為天下第一
　　　惡人及蟹
解系字少連仕晉為雍州刺史與趙王倫有隙倫得志
收系兄弟梁王彤救之倫曰我於水中見蟹且惡之况
此人兄弟輕我乎竟害之　二弟　結　育
　　　知大體
解琬仕唐為滄州刺史為政知大體以金紫光禄大夫
致仕年八十餘卒
　　　忠義天知
解潛宋紹興初為荆南鎮撫使募人耕荒田收大利紹
興中屯田自此始疾劇張九成往候之泣曰平生誓與
虜死此心忠義惟有天知言終而逝九成壯之
　　　女徳
解結字叔連一女適裴氏明日當嫁而趙王倫收結與
兄系同坐裴氏欲活其女女曰家既若如此我何活為
亦死之
十四賄
　宰(徵音之西河官周大夫/宰孔  後以  為氏)
　宰予字子我孔門髙弟在言語科　為臨菑大夫
　宰鼂仕漢為會稽太守
　宰直仕漢為司空掾
　隗(宫音/餘杭)
　隗囂西漢末據天水稱西州將軍
　隗相後漢人事母至孝徵為郎
　　　善易
隗炤晉人善易卜終以書板授妻子曰後雖大荒慎勿
賣宅後五年有詔使來此亭姓龔曽負吾金如其來以
此書板索之至期果有天使至昭妻持板索之天使取
蓍筮卦曰妙哉隗生賢夫自有金五百斤在堂屋下去
地九尺妻子掘之果得金
　　磊隗　二隗
十六軫
　閔(宫音/隴西)
　　　蘆花絮
閔損字子騫孔門居徳行科不仕大夫之家不食汙君
之禄　性至孝後母冬月以蘆花衣之以代絮父知之
欲出其妻損曰母在一子单母去三子寒乃止　贈瑯
琊公
　　　節士
閔貢字仲叔太原人世稱節士客居安邑家貧日買猪
肝一片屠者或不肯安邑令聞之勅吏常給仲叔怪問
而知之嘆曰閔仲叔豈以口腹累安邑邪遂去客沛
漢建武中以博士徵不至
　　　五雋
晉閔鴻與薛兼紀瞻顧榮賀循號五雋張華曰皆南金
也
　　　遥遥華胄
梁朝有閔姓求官者時何昌㝢為吏部尚書問之曰君
是誰後答曰閔子騫後何笑曰遥遥華胄(南史/)
　尹(徵音周天水甫少昊之子封於尹城因氏/焉    尹吉  詩註云尹官也以官為氏)
　　　清風
尹吉甫周卿士也作崧髙韓奕江漢丞民四詩皆以美
宣王也　丞民篇云吉甫作誦穆如清風　六月詩云
吉甫燕喜既多受祉　子伯竒
　　　踐霜挽車
尹伯竒事後母孝無衣無履踐霜挽車韓愈為之作履
霜操　張横渠云勇於從而順令者伯竒也
　　　草樓
尹軌杜仲有道之士也周穆王召之居終南山尹真人
草樓因號樓觀道士之名始此(事物/紀原)
　　　鍊氣
尹喜為函谷闗吏望見紫氣又占風而知有神仙過老
君果至授喜鍊氣内修吐納之道三宫正一之法
　　　製錦
尹何鄭人子皮欲使為邑子産曰不可猶未能操刀而
使割也子有美錦不使人學製焉大官大邑身之所庇
也而使學者製焉其為美錦不亦多乎
　　　保障
尹鐸趙簡子使為晉陽請曰以為繭絲乎抑為保障乎
簡子曰保障哉
　　　文武兼備
尹翁歸字子兄(音/况)田延年故吏也文武兼備　漢地節
中徵拜東海太守以髙第入守右扶風治為三輔最
三子皆為郡守少子岑歴位九卿
　　　四葉表間
尹嗣宗唐人子平孫恭先曽孫仁恕皆有孝行王荆公
詩云四葉表閭唐尹氏
　　　尹卿筆
尹思貞弱冠明經及第授太府卿時少府侯知一亦厲
威嚴吏語曰不畏侯卿杖祗畏尹卿筆　前後為刺史
十三郡治以清最聞　唐景雲初遷工尚書　子愔集
賢學士
　　　神人鑿心
尹知章少夢人持巨鑿破心内劑驚悟志思開徹徧明
六經　仕唐為國子博士
　　　文體變古
尹洙字師魯深於春秋其文謹嚴唐末文章淺俗寖以
大敝宋初柳仲塗以古道發明之天聖初公與穆伯長
矯時所尚力以古文為主又得歐公以雄詞鼔動之於
是文風一變　慶厯初遷起居舎人貶均州監稅卒
孫焞
　　　六有三畏
尹焞字彦明初與張繹同師伊川張以髙識尹以篤行
晚歳手書聖賢所言治心養氣之要粘之屋壁以自警
一室名六有齋取横渠言有教動有法晝有為宵有得
瞬有養息有存之意一室名三畏堂取夫子言君子有
三畏之意宋靖康初召至京師懇辭還山授和靜處士
　紹興中授崇政殿説書遷禮侍
　尹更始以儒術進治穀梁春秋拜議郎子咸
　尹齊木强少文斬伐不避貴勢漢武朝拜中尉
　尹賞漢元延間為長安令修治長安獄名虎穴
　尹正義仕唐為澤州法曹百姓歌曰前得尹佛子
　尹元凱唐人與富嘉謨吳少微號北京三傑
　　師尹　令尹
二十阮
　阮(角音之陳留孫殷有阮國在/汾渭  間子  以國為氏)
　　　青白眼
阮籍字嗣宗任情不羈或閉戸讀書累月不出或登山
臨水竟日㤀歸尤好老莊能嘯能琴嗜酒放曠人謂之
癡　聞步兵㕑有酒三百斛乃求為步兵校尉　籍能
為青白眼母死嵇喜來弔作白眼嵇康齎酒挾琴造焉
乃見青眼作詠懐八十餘篇及達莊諭大人先生傳
子渾字長成有父風　姪咸　竹林七賢
　　　南北阮
阮咸字仲容與籍居道南諸阮居道北北阮富南阮貧
七夕日北阮曬衣錦綺粲目咸以竹竿掛犢鼻裩於庭
曰未能免俗聊復爾耳　顧延年五君詠云仲容青雲
噐又云屢薦不入朝一麾乃出守　歴散騎常侍出補
始平太守
　　　三語掾
阮瞻字千里性清虚自得見司徒王戎戎問曰聖人貴
名教老莊明自然其㫖固異答曰將無同戎咨嗟良乆
即辟之時人謂之三語掾　永嘉中為太子舎人
　　　幾緉屐
阮孚字遥集晋元帝朝為黄門侍郎終日酣縱嘗以金貂
換酒為有司所彈帝宥之　性好屐有詣孚者見其自
理蠟屐嘆曰未知一生當着幾緉屐神色閒暢　與畢
卓等為八逹
　　　杖頭酒資
阮修字宣子善清言常步行以百錢掛杖頭至酒店便
獨酣暢雖當世富貴不肯顧家無擔石之儲晏如也
　　　寵辱不驚
阮裕字思曠有肥遯之志王羲之曰此公不驚寵辱
仕晉為東陽太守
　阮瑀字元瑜與陳琳並為曹操記室與建安七子(見/徐)
　(幹/)
　阮种字徳猷有殊操何曽薦之舉賢良第一授中書
　郎
　阮孝緒年十三徧通五經屏居一室呼為居士
　阮逸宋仁宗朝上樂論二十篇與馮元等定樂
　　　婚姻
　　　　天台仙遇
阮肇入天台山採藥遇仙女為偶今阮郎亭有詩云阮
客家何在仙雲洞口横人間不到處今日此中行其碑
石乃李陽冰書(又見/劉晨)
　　　　歛錢為婚
阮修居貧年四十未有室王敦等歛錢為婚皆名士時
有求入錢不得者
　　劉阮　南阮　北阮
　苑(亦作宛范陽苑殷武丁子文封苑/其後因氏焉  何忌為齊大夫)
　　　筆端風雨
苑論字言揚元和中與柳子厚聮弟柳拜而兄之送以
序云掉鞅乎術藝之塲遊刃乎詞翰之林風雨交於筆
札烟霞發於簡牘甚可壯也
　苑康字仲真後漢人舉孝㢘歴仕泰山太守
　　翰苑　北苑　藝苑
二十三旱
　管(徵音於平昌管周文王第三子/鮮封  管為  叔以國為氏)
　　　𤓰期
管至父齊侯使與連稱戍葵丘𤓰時而往曰及𤓰而代
(莊/八)
　　　仲父
管仲名夷吾少與鮑叔牙游叔牙知其賢薦於齊桓以
為相九合諸侯一匡天下仲之力也桓公稱為仲父
仲曰吾嘗與鮑叔賈分財利多自與叔不以我為貪知
我貧也吾嘗與鮑叔謀事而更窮困叔不以我為愚知
我有利不利也吾嘗三仕三逐叔不以我為不肖知我
不逢時也吾嘗三戰三走叔不以我為怯知我有老母
也公子糾敗吾幽囚受辱叔不以我為恥知我不修小
節而恥功名不顯也生我者父母知我者鮑子也(撰管/子八)
(十六/篇)
　　　割席
管寜字幼安少與華歆同席讀書有乗軒冕過門者歆
廢書觀之寜遂與割席分坐曰子非吾友　又嘗與歆
共鋤菜地遇金寜揮鋤不顧歆捉而擲之　漢魏之際
居遼東二十年孟觀孫邕王基薦之曰寜含章素質冰
潔淵清匿景藏光嘉遯養浩金聲玉色乆而彌章前世
未有厲俗獨行若寜者魏明帝具安車蒲輪束帛加璧
聘焉　家貧好學一藜床五十年當膝處皆穿　龍頭
(見邴/氏)子邈為博士
　　　善易筮
管輅字公明明周易風角占相之道魏正元初其弟辰
謂曰兄當富貴乎輅曰吾額上無生骨眼中無守睛鼻
無梁柱脚無天根背無三甲腹無三壬皆不夀之驗後
果然
　　　白雲先生
管師復自號白雲先生與弟師常齊名號二管　宋熙
豐間陳衮公以其與伊川經明學修薦為學官
　管子白心篇云滿盛之家不可為婚
　　􁂍管　銀管　龍管
　筦
筦輅琅琊人受公羊春秋於疎廣以授孫　　仕漢為
御史中丞
　滿(宫音有河東受陳胡公滿之後/  漢  滿昌  齊詩於匡衡)
　　　清儉
滿寵字伯寜魏祖表為汝南太守　景初中以功遷太
尉寵不治産業家無餘財詔曰卿典兵在外專心憂國
有行父祭遵之風賜田十傾穀五百斛錢二十萬以明
清忠儉約之節　諡景侯
　滿奮仕晉為尚書令
　　引滿　持滿　撲滿
　罕(鄭穆公長子曰子罕其/孫罕虎以王父字為氏)
罕虎一名子皮子皮子嬰齊嬰齊子達達子魋魋子朔
世為鄭卿聴子皮授子産政子産辭子皮曰虎帥以聽
誰敢犯子子善相之(襄三/十)
　簡(宫音簡范陽後/晉續  伯之)
　　　書學
簡卿漢人受尚書於兒寛後又受於夏侯勝
　　　滑稽
簡雍字憲和蜀先主以為賓友拜昭徳將軍　性簡傲
跌宕無所為屈　時天旱禁酒吏於人家得釀具欲加
之罪雍與先主游觀見一男一女行道曰彼欲行淫先
主曰何以知之曰彼有其具與釀者同先主大笑而赦
有釀具者
　　山簡　汗簡　白簡
二十七銑
　單(徵音甸南安因周成王封少子臻於單士/邑為  内侯  氏焉二十餘世為周卿)
　　　五侯
單超漢宦官也與徐璜左悺具瑗唐衡誅梁冀同日封
為五侯
　　　仙道
單道開得仙道恆服細石子一吞數枚日一服晉升平
中入羅浮山獨處茅茨蕭然物外年百餘歳
　單襄公如晉拜成(成元/年)
　單成公為王官伯(昭二/十二)
　單穆公即單旗也王子朝云單劉贊私立少(昭二/十六)
　單颺明天官善術學孝㢘遷太史令
　單雄信王世充將也善用馬槊號飛將
　單士寜宋慶歴中與王洙同編修史館
　單時宋乾道中為殿中侍御史上疏諫擊毬
　蹇(秦蹇叔/之後)
　蹇叔諫秦穆公襲鄭公曰中夀爾墓之木拱矣(僖三/十二)
　蹇蘭仕漢為交趾刺史
　蹇譽仕宋為歴陽令
　蹇周輔善屬文宋神宗命答髙麗書稱㫖
　蹇序辰宋紹聖中為給事中搆縉紳之禍
　　偃蹇　連蹇　忠蹇
　展(魯孝公子展之後無駭/卒公命以字為展氏)
　　　聖之和
展禽名獲字禽無駭之子　為士師三黜曰直道而事
人焉往而不三黜　柳下惠聖之和者也(孟/)食邑柳下
諡曰惠　弟盜跖
　展喜魯人齊侵魯北鄙公使喜犒師還(僖二/十八)
　展上公修道於句容縣玉晨觀得仙
　展子竒工畫為畫家三史
　雋(渤/海)
雋不疑字曼倩渤海人暴勝之為直指使東至海不疑
冠進賢冠帶櫑具劍珮環玦褒衣博帶至門上謁勝之
望見屣履出迎敬納其説還朝表薦之徴拜青州刺史
昭帝即位擢為京兆尹其母喜平反故不疑為吏嚴而
不殘
　善
善卷古髙士也舜以天下讓善卷善巻不受去而入深
山不知其處　後隠居華妙洞天今常徳府武陵縣南
蒼山名枉渚人號枉水山上有善巻壇宋政和中賜號
遁世髙蹈先生郡守李壽為壇記
　　積善　擇善　遷善
　典
典韋形貌魁梧膂力過人魏太祖引置左右遷校尉軍
中語曰帳中壯士有典君提一雙㦸八十斤　子滿為
中郎
　扁(渤海之鄭人/扁鵲  後)
　扁鵲史記云姓秦名越人醫書云廬國人姓扁名鵲
二十九篠
　趙(角音周天水賜虞伯益之後十三代至/造父  穆王  以趙城由此為趙氏)
　　　良大夫
趙衰字子餘諡成子子盾字孟諡宣子世為晉卿　賈
季曰趙衰冬日之日也趙盾夏日之日也　仲尼曰趙
宣子古之良大夫也　盾子朔
　　　袴中兒
趙朔亡有遺腹子夫人置之袴中得脫匿程嬰家十五
年因韓厥立之是為趙武(史/記)武為晉卿薦白屋之士六
十家舉筦庫之士七十余家(韓/子)
　　　四豪
趙勝封平原君食客數千人與齊孟嘗楚春申魏信陵
為四豪　太史公曰平原翩翩濁世之佳公子也
　　　讀父書
趙括馬服君奢之子徒能讀父書而有長平之敗
　　　金城上方畧
趙充國字翁孫沉勇有大畧漢元康初羗人叛時充國
年七十余上老之使丙吉問誰可將者充國曰無踰老
臣者矣　馳至金城圖上方畧　上屯田便宜十二事
羌破振旅而還　封營平侯　圖形麒麟閣
　　　清如水
趙軌仕隋為齊州别駕召入朝父老送之曰公清如水
酌一杯水奉餞軌受飲之　遷夀州長史開廣芍陂三
十六門灌田五千餘頃人賴其利
　　　科第趙家
趙不器子夏日冬曦和璧安貞居貞順貞彚貞父子八
人皆進士及第時稱科第趙家(唐登科記元/又見庾子)
　　　文館學士
趙彦昭少有才學唐中宗於修文館置大學士四員以
韋嗣立李嶠宗楚客趙彦昭為之又置學士以李適
劉憲崔湜鄭愔劉子元李乂盧藏用為之又置直學士
以馬懐素宋之問沈佺期武平一杜審言徐堅等為之
　天子饗㑹學士得從春幸梨園則賜細栁圏夜宴
蒲萄園賜金櫻秋登慈恩寺浮屠賜菊花酒冬幸新豐
歴白鹿觀賜浴湯池從行給翔麟兵賦詩屬和無君臣
之分惟以文章得幸
　　　方外十友
趙元亮(一無/亮字)字貞固少負志略如隠者之操　諡昭夷
先生　十友名(見盧/藏用)
　　　玉界尺
趙光逢字延吉以文行知名時人稱其方直温潤謂之
玉界尺　仕後梁為中書侍郎
　　　社稷臣
趙普字則平宋太祖開國功臣也上常夜半幸其第立
風雪中普皇恐出迎設重茵席地熾炭燒肉普妻行酒
上以嫂呼之遂定下江南之議每决大事啟閣觀書乃
論語也時稱趙普以半部論語治天下　雷徳驤嘗詆
之上叱之曰鼎鐺尚有耳汝不聞趙普吾社稷臣乎
雍熙中兼中書令封真定郡王諡忠獻王
　　　諫林
趙槩字叔平性重厚寡言宋仁宗朝與歐陽修同知起
居注後參大政　熙寜初致仕居睢陽十五年惟以讀
書著文憂國愛君為事集古今諫諍為諫林一百二十
巻奏之上賜詔褒美　諡康靖
　　　琴鶴清風
趙抃字閲道氣貌清逸人不見其喜愠自號知非子
宋至和中為侍御史彈劾不避貴勢京師號為鐵面御
史　初任成都攜一琴一鶴自行其再任也屏去琴鶴
止有蒼頭執事張公裕學士送以詩云馬諳舊路行來
滑琴遇知音尚不彈公平生日所為事夜必衣冠露
香拜手告天不可告者則不敢為也　元豐初告老退
居於衢有溪石松竹之勝與山僧野老游不𣸪有貴勢
也有髙齋詩云軒外長溪溪外山捲簾空曠水雲間髙
齋有問如何答清夜安眠白晝閒　位至參政年七十
七薨　諡清獻公　二子　㞦　明誠
　　　戲綵堂
趙㞦篤行君子也元豐中為温倅迎清獻來遂名其堂
曰戲綵東坡送以詩云風流半刺史清絶校書郎
　　　耆英㑹
趙丙字南正宋元豐中為太常少卿與文富耆英㑹
丙詩云新春鼎鼐燕英髦主禮雍容下庶僚二相比肩
官一品十人華髪仕三朝星階並列瞻台曜樽酒時行
挹斗杓東頴庸夫最無狀也將顔面赴嘉招
　　　秋陽賦
趙令畤字徳麟封安定郡王恭儉如寒士東坡作秋陽
賦以調其辭云趙王之孫有賢公子告予曰吾心皎然
如秋陽之清吾好善而欲成之如秋陽之堅百谷吾惡
惡而欲刑之如秋陽之隕羣木是以樂而賦之
　　　居中總政
趙鼎字元鎮宋紹興中張浚出視師江上鼎居中總政
以圖興復之功　拜左僕射加特進　諡忠簡
　　　論詩法
趙蕃字昌甫號章泉有詩云學詩渾似學參禪要保心
𫝊與耳𫝊秋菊春蘭寜易地清風明月本同天　有重
名屢召不起劉后村云一生官職監南嶽四海𫝊名仰
玉山
　趙禹漢武朝以刀筆積勞遷御史與張湯論定律令
　趙廣漢孝宣朝為京兆尹發奸摘伏如神
　趙熹歴仕三朝(光武/明章)為國元老以太傅致仕
　趙温仕漢為京兆丞曰大丈夫當雄飛安能雌伏棄
　官去
　趙典為大司農閉門却掃非徳不交　漢八俊中人
　趙咨吳大夫使魏自云如臣比者車載斗量不可勝
　數
　趙雲號虎威將軍蜀先主曰子龍一身都是膽也
　趙昌言字仲謨宋太宗朝拜樞使與同年㑹飲(見董/姓)
　　　女徳㛰姻
　　　　報父仇
趙氏字娥酒泉龎㳙母也娥父為人所殺兄弟三人俱
物故娥感憤十年後遇讎於都亭刺殺之詣縣自首遇
赦　州縣表其閭
　　　　盡婦道
趙氏字阿周郁妻也閑於婦道而其夫驕淫郁父謂阿
曰汝宜以道匡夫阿退曰我無樊衛二姬之術言而不
用必謂我不奉教令言若用是為子違父而從婦生如
此亦何聊乃自殺(楚莊王好獵樊姬不食鮮禽/齊桓公好樂衛姬不聽五音)
　　　　石華廣袖
趙曼二女長曰宜主舉止翩然名飛燕次曰合徳漢成
帝召入宫俱拜婕妤　飛燕嘗與妺坐誤唾其袖合徳
曰姊唾染人紺碧似石上花令尚方為之未必能此乃
號石華廣袖　後立飛燕為后
　　　　娶九姨
趙晃為尚書劉曄未第前晃以女妻之早亡二妺未適
人劉登第夫人復欲妻之使媒妁通意曄乃復娶九姨
生七子皆至大官
　　　　李居士
趙明誠字徳甫妻李易安號李居士平生與之同志徳
甫在太學時每朔望告謁出質衣取半千錢步入相國
寺市碑文果實歸相對咀嚼展玩後連守兩郡竭俸以
事鉛槧有窮天下古文竒字之志　著金石録三十篇
　趙璘之姑適盧綸生四子並及第時稱趙家出甥
　趙昌言之女妻王旦
　趙元淑娶宗連女遂為富人(見宗/氏)
　趙徳麟再娶王氏人以為二八字媒(見王/氏)
　趙縦郭令公壻郭氏歸寜公出縦像問曰誰也曰趙
　郎
　趙師雄遷羅浮一夕於松林間見美人乃梅花精也
　趙氏女名解愁母夢海棠花蘂而生後為潘杭妾
　趙岐娶扶風馬融兄敦之女
　　燕趙　完璧歸趙
三十一巧
　鮑(宫音仕東海采夏禹之後有鮑/敬叔  齊食  於鮑因以為氏)
　　　貧交
鮑叔牙敬叔之子也代為齊卿　知管仲之賢薦以為
相　杜甫云管鮑貧時交此道今人棄如土
　　　知不如葵
鮑牽為齊卿宣公信聲孟子之訴而刖之仲尼曰鮑莊
子之知不如葵葵猶能衛其足(成十/七)
　　　舉幡
鮑宣字子都漢哀帝朝拜司𨽻校尉以挫辱宰相下廷
尉博士弟子王咸舉幡太學下曰欲救鮑司𨽻者㑹此
㑹者千餘人　子孫三世俱為司𨽻乗驄馬京師歌曰
鮑氏驄三入司𨽻再入公府
　　　貴戚欵手
鮑永字君長光武朝拜司𨽻辟鮑恢為從事不避强禦
帝曰貴戚且歛手以避二鮑　子昱
　　　挽鹿車
鮑昱字文泉建武中拜司𨽻奉法守正有父風　後自
郡守入拜三公嘗從容問其母桓少君曰寜復識挽鹿
車時否母曰存不忘亡安不忘危　子徳
　　　神父
鮑徳有志節章帝朝為南陽太守時歳大荒惟南陽豐
稔吏民愛悦號為神父
　　　玉郎
鮑泉字潤玉梁元帝謂之曰卿面如冠玉髪似蝟毛
王僧辯常呼為玉郎
　　　煮白石
鮑靚字太𤣥五歳記其前生語父母云本是曲陽李家
兒九歳墮井死驗之信然　及長學兼内外明天文河
洛之書仕晉為南海太守行部入海遇風飢甚取白石
煮而食之
　　　詞格清美
鮑昭字明逺工詩詩評云為詩欲詞格清美當看鮑昭
謝靈運　詩人中稱為鮑謝　仕宋為臨海王參軍
杜詩云俊逸鮑參軍
　　　知人
鮑防字子楨唐徳宗朝為御史大夫　典貢舉得名士
崔邠等世美其知人(見熊/姓)與謝良弼友善時號為鮑謝
　　　鮑孤鴈
鮑當宋景徳中為河南法掾時薛尚書映知郡因事怒
之乃獻孤鴈詩云天寒稻粱少萬里孤難進不惜充君
庖為帶邊城信薛大稱賞時目之為鮑孤鴈
　　　賜緋
鮑彪宋紹興中為尚書司封員外郎引年告老虞允明
胡沂陳俊卿等言彪篤學守道安於靜退博物洽聞可
以備議論清介端懿可以表縉紳勇退戒得陳義甚髙
望表而出之以厲士夫之節　詔褒美賜緋魚袋致仕
　　　㛰姻
　鮑宣娶桓少君能與同志(見桓/氏)
　鮑靚見葛洪深器之以女妻焉洪乃就靚學𫝊其道
二十二皓
　棗(頴川也本姓棘棘子成/之後  因避仇改為棗)
　　　屯田
棗祗漢末為羽林監請建屯田曹操以為屯田都尉任
峻為典農中郎將募民屯田許下得穀百萬斛軍國之
饒起於祗而成於峻
　　　一門貴顯
棗據字道彦仕晉為山隂令政有異績遷尚書左丞　父
叔偉仕魏為鉅鹿太守　子腆以文章顯仕晉為襄城
太守　弟嵩才藝尤美仕晉為中庶子
　　羊棗　安期棗　交梨火棗
　老(顓帝子老童之後/一云老萊子之後)
　保(周禮有保章氏/其後以官為氏)
三十三哿
　左(商音明濟陽古齊公族有左右公子因氏焉七左/丘姓  名者  之聞人也左郢字子行孔門  十)
　(二賢中人/南華侯)
　　　素臣
左丘明因春秋作傳杜預云仲尼為素王丘明為素臣
宋元豐中詔從祀封瑕丘伯
　　　喉舌之官
左雄字伯豪漢永建初虞詡薦之云實有王臣蹇蹇之
節宜擢任喉舌之官　遷尚書令　陽嘉中上言自今
舉孝㢘年未滿四十不得察舉由是多得其人
　　　銅盤引魚
左慈字元放少有神道嘗在曹操坐操使求松江鱸魚
慈以銅盤貯水以竿餌釣於盤中須㬰引一鱸魚出
他日操欲收殺之卻入壁中霍然不知所在(方術/傳)
　　　洛陽紙貴
左思字太冲口訥而辭藻壯麗欲作三都賦構思十年
門庭藩溷皆著紙筆遇得一句即疏之賦成皇甫謐為
之序張華見而嘆曰班張之流也於是豪貴之家競相
傳寫洛陽為之紙貴　齊王因命為記室不就作詩功
成不受賞長揖歸田園
　　　斬巫
左震唐肅宗朝為黄州守時王璵以祠禱得相遣女巫
乗𫝊分禱天下名山大川震斬之州人歌曰吾鄉有鬼
巫惑人人不知天子正尊信左公能殺之
　左伯桃與羊角哀為死友(見羊/氏)
　　　女徳
　左思妺名芬晉武帝選入後宫
　　虚左　閭左　道左
三十五馬
　馬(羽音子扶風封商姓伯益之後焉/趙王  趙奢  馬服君子孫氏)
　　　儒宗
馬宫字游卿受公羊春秋於冷豐以射䇿甲科為郎
漢哀帝朝為太師封扶徳侯以儒宗居宰相位
　　　圖形雲臺
馬武字子張漢中興二十八將中人　論曰咸能感㑹
風雲奮其知勇稱為佐命亦各志能之士也(本/傳)臧宫馬
武之徒撫鳴劍而抵掌志馳伊吾之北矣(臧宫/傳)封陽虛
侯
　　　大才晚成
馬援字文淵少有大志乃辭兄况欲就邊郡田牧况曰
汝大才當晚成　援嘗謂賔客曰丈夫為志窮當益堅
老當益壯建武中拜為伏波將軍擊交趾軍還故人孟
冀迎勞之援曰男兒要當死於邊野以馬革裹尸還葬
耳何能臥床上在兒女子手中邪冀曰諒為烈士當如
此矣　武陵五溪蠻反援自請行據鞍顧盻以示可用
帝笑曰□鑠哉是翁也　進營壺頭失利病卒　三兄
况余員　從弟少游　四子廖防光客卿
　　　下澤車
馬少游嘗謂援曰士生一世但取衣食裁足乗下澤車
御欵段馬鄉里稱善人斯可矣　援征交趾在浪泊西
里間下潦上霧仰視飛鳶跕跕墮水中臥念少游平生
時語何可得也(馬援/傳)
　　　兄弟貴盛
馬廖封順陽侯弟防頴陽侯　次第光許陽侯　㓜弟
客卿幼而岐嶷援竒之以為將相器　兄弟貴盛資産
巨億大起第觀連閣臨道彌街路多聚聲樂杜篤之徒
數百人常為食客有司奏其奢侈踰制悉免就國
　　　鉅下二卿
馬嚴字威卿弟敦字孺卿援兄子也居鉅下交結英賢
並知名當世三輔稱其行義號鉅下二卿　援嘗為書
戒之有刻鵠畫虎之喻　嚴七子　固伉歆鱄融留續
　　　絳帳
馬融字季長才髙博洽為世通儒諸生千數盧植鄭亥
皆其徒也坐髙堂施絳紗帳前授生徒後列女樂弟子
以次相傳鮮有入其室者漢永初中拜校書郎中
　　　蝗化魚蝦
馬稜字伯威漢章和初為廣陵太守有治行蝗飛入海
化為魚蝦吏民刻石頌之
　　　白眉
馬良字季常兄弟五人並有才名諺曰馬氏五常白眉
最良良眉中有白毛故稱之　蜀先主辟為荆州從事
位至侍中弟謖字幼常好論兵計有街亭之敗
　　　新豐斗酒
馬周字賔王少時袁天綱見之曰伏犀貫腦背若有負
貴相也　入闗舎新豐逆旅命酒一斗八升悠然獨酌
衆異之舎中郎將常何家為條三十餘事帝問何武人
安能此對曰家客馬周為之召與語大悦拜監察御史
貞觀十八年拜中書令帝嘗以飛白書賜之曰鸞鳳冲
霄必假羽翼股肱之寄要在忠力　岑文本曰馬君論
事聽之纚纚令人忘倦然鳶肩火色騰上必速恐不能
乆　年四十八卒　子載有知人之鑒(見裴/行儉)
　　　武幹絶倫
馬璘武幹絶倫以忠力奮李光弼曰吾用兵三十年未
見以少擊衆如馬將軍者也　唐至徳中為四鎮節度
使
　　　翠竹碧梧
馬燧字洵美姿度魁傑與諸兄學輟䇿嘆曰方天下有
事當以功濟四海豈老一儒哉　唐大厯建中間屢立
大功進封北平郡王　賜宸扆台衡二銘以言君臣相
成之美圖形凌煙　諡莊武　子暢位至少傅厯孫繼
祖殿中少監　韓愈誌繼祖墓云北平王猶髙山深林
鉅谷龍虎變化不測魁傑人也退見少傅翠竹碧梧鸞
停鵠峙幼子娟好靜秀瑶環瑜珥蘭茁其芽
　　　建銅柱
馬總字會元唐元和中遷南安都護建二銅柱於漢故
處鑱著唐徳以表伏波之裔　韓愈贈詩云紅旗照海
壓南荒徵入中臺作侍郎
　　　酒狂
馬自然有異行飲酒至一石不醉人有疾以雜草木揉
與之食無不瘥者自吟云昔日曽隨魏伯陽經時醉臥
紫金床東君道我多情懶罰向人間作酒狂　何用燒
丹學駐顔閙非城市靜非山時人若覔長生藥對景無
心是大還唐廣明中於梓州上昇
　　　險怪
馬異唐詩人詩體與盧仝俱尚險怪　盧仝與馬異結
交詩有云仝不仝異不異是謂大仝而小異
　　　以笏擊奸
馬知節字子元年十八監彭州兵馬以嚴飭見憚如老
將歴典數郡治迹卓然　宋景徳中拜樞宻一日與同
列奏對忽厲聲叱王欽若曰莫謾官家退見王文正曰
諸子上前議論如此知節幾欲以笏擊死之　諡正惠
　馬成字君遷光武二十八將中人　封全椒侯
　馬光與張仲讓等號為六儒(見竇/士榮)
　馬存字子才善属文有豪氣觀浩齋歌等作可見
　馬㳙字巨濟宋元祐進士第一人(見陳/堯咨)
　馬伸字時中學於伊川元祐中為西京法曹公暇必
　造程門
　馬廷鸞號碧梧宋咸淳中與江古心同拜相
　　　女徳㛰姻
　　　　有才辨
馬融少女名倫少有才辨家世豐豪適汝南袁隗資裝
甚厚既成禮隗問之曰婦奉箕箒而已何乃珍麗對曰
慈親愛重不敢違命君若慕鮑宣梁鴻之髙妾亦效少
君孟光之事　隗又曰弟先兄舉世以為笑令處姊未
適先行可乎答曰妾姊髙行未獲良匹不似鄙薄茍然
而已隗不能屈
　　　　賣餅媪
馬周微時因袁天綱言京師有賣餅媪者此婦大貴周
遂娶之媪乃引至常何家後周為相媪亦為夫人
　馬該深為廬陵守唐貞元中王陟游廬陵馬妻以幼
　女
　馬融有俊才從摯恂學恂竒其才以女妻之
　馬暢娶吉州刺史盧徹女(見盧/氏)
　　班馬　司馬　五馬
　賈(商音以武威氏唐叔虞少子公明康王封之/於賈  國為    晉賈它賈季賈辛其後也)
　　　洛陽年少
賈誼洛陽人文帝即位河南守吳公薦之於朝帝召為
博士時年二十餘絳灌之徒毁之曰洛陽年少專欲擅
權乃以為長沙大傅　上坐宣室問鬼神之本至夜半
前席拜為梁太傳　上疏陳政事名治安䇿　劉向稱
誼通達國體古伊管未能過也　孫嘉好學世其家昭
帝時為九卿　曽孫捐之
　　　至言
賈山涉獵書記漢文時上書言治亂之道借秦為諭名
曰至言
　　　待詔金馬
賈捐之字君房元帝即位上疏言得失召待詔金馬門
長安令楊興曰君房言語妙天下使為尚書過五鹿充
宗逺甚　後以忤石顯遇害
　　　治河三䇿
賈讓哀帝朝奏言治河有上中下䇿通渠有三利不通
有三害(漢溝/洫志)
　　　折衝千里
賈復字文君佐光武中興帝解左驂以賜之曰賈督有
折衝千里之威　拜執金吾封膠東侯圖形雲臺
　　　舌耕
賈逵字景伯父徽從劉歆受左氏春秋逵傳父業自為
兒童時常在太學身長八尺二寸諸儒為之語曰問事不
休賈長頭　門徒來學獻粟盈倉人曰逵非力耕乃舌
耕也　和帝朝為侍中内備帷幄兼領秘書
　　　褰帷訪問
賈琮字孟堅漢中平初三府舉之為交趾刺史巷路歌
曰賈父來晚使我先反今見清平吏不敢飯政為十三
州最遷冀州刺史舊典傳車垂赤帷裳琮曰刺史當逹
視廣聴紏察美惡何有反垂帷裳以自掩塞乎乃命御
者褰之百姓聞風震竦貪吏皆解印綬去
　　　賈父
賈彪字偉節兄弟三人並有髙名時語曰賈氏三虎偉
節最怒　漢桓帝時為新息長時小民多不養子彪嚴
為之制數年人養子者以千數皆曰此賈父所生也名
曰賈子
　　　州中曄曄
賈洪字叔業蘇荀字文通並仕魏為參軍時語曰州中
曄曄賈叔業辨論不窮蘇文通
　　　充閭之慶
賈逵字梁道魏文帝以為豫州刺史長吏不如法者皆
奏免之帝曰真刺史矣通運渠二百里名賈侯渠　晚
年生子云當有充閭之慶故名之曰充字公閭後仕晉
為尚書　充死無嗣立外孫韓氏為子名謐　仕晉為
秘書監開閤延賢
　　　父子繼美
賈至字幼隣𤣥宗朝知制誥初睿宗傳位父曽草詔𤣥
宗傳位至草詔帝曰兩朝盛典出卿家父子可謂繼美
矣　有早朝大明宫詩云銀燭朝天紫陌長禁城春色
曉蒼蒼千條弱柳垂青𤨏百囀流鶯遶建章劍珮聲隨
玉墀步衣冠身惹御爐香共沐恩光鳯池表朝朝染翰
侍君王
　　　棠棣碑
賈敦頥唐永徽中遷洛州刺史以㢘潔稱咸亨初弟敦
實復為洛州長史以寛惠得人心洛人先為敦頥刻碑
大市旁後為敦實立碑其側號棠棣
　　　詩痩
賈島字浪仙初為浮屠號無本居法乾寺後舉進士苦
吟常跨驢不避公卿貴人嘗吟詩云僧敲月下門又欲下
推字於驢上以手作敲推勢不覺衝至京尹韓愈第三
節左右擁至馬前詰之以實對愈曰敲字佳與共論詩
為布衣交　宣宗嘗微行至法乾寺聞鍾樓上有吟聲
取其詩巻覽之島奪取其巻曰郎君何㑹此邪宣宗去
賜御札除遂州長江簿時稱為賈長江又為詩云騎驢
衝大尹奪卷忤宣宗
　　　神童
賈黄中六歳中神童宋太宗朝與宋白等五人同拜學士
扈䝉有五鳳齊飛之句(見宋/白)居翰林九年有詩云青綸
輝映輕前古丹禁深嚴隔世塵
　　　公輔器
賈昌朝字子明宋天僖中除國子監説書時孫奭判監
一見許以公輔　治平初拜相　封魏國公
　　　不欺
賈黯字直孺慶歴中與王曽張唐卿彭汝礪同年登第
見范仲淹於鄧州范曰惟不欺二字可終身行之黯拜
其言後與人曰吾得范公不欺二字平生用之不盡也
嘉祐中為翰學士遷給事中
　賈瓊王通門人與董常姚義等北面受王佐之道
　賈曽少有才名唐景雲中知制誥與蘇晉同僚並以
　文辭稱時號蘇賈
　賈耽字敦詩為汾州刺史七年政有異績唐貞元中
　拜相
　賈餗字子美三典貢舉得士七十五人唐大和中拜
　相
　賈亨彦宋元祐末掛冠與吳師道等為七老(見朱/光復)
　　　女徳㛰姻
　　　　孝友
賈孝女濮州人父為族人𤣥基所殺弟强仁尚幼撫育
至長教伺𤣥基殺之有司論死女請代弟髙宗詔并免
之
　　　　賈女
賈充有女求納為太子妃晉武帝曰衛瓘女有五可賈
充女有五不可衛氏種賢而多子賈氏種妬而少子
充少女名午與韓夀通竊香以遺之充知之以妻夀
　　　　射雉
賈大夫惡娶妻而美三年不言不笑御以如臯射雉獲
之其妻始笑而言
　　　　擇婚
賈詡字文和筭無遺策經達權變當曹操盛時闔門自
守退無私交男女嫁娶不結髙門　魏文帝以為太尉
　　　　擇壻
賈混充之弟也仕晉為鎮軍鄧攸訪之混以訟示攸使
决之攸曰孔子云必也使無訟乎混竒之妻以女
　　蘇賈　陸賈　董賈
　夏(羽音民㑹稽孟夏后氏之後以/國為  夏育  賁古之力士也)
　　　賜金百鎰
夏無且侍醫秦皇當其環柱避荆軻之時無且以所奉
藥囊提之論功賜黄金百鎰荆軻傳
　　　冶家傭
夏馥字子治言行質直與范滂張儉俱為黨魁剪鬚為
冶家傭後其弟遇於涇陽市中不識聞聲乃覺
　　　木腸石心
夏統字仲御㑹稽人引身不仕母病篤詣洛市藥㑹上
已洛中王公並至浮橋車乗如雲統不之顧　賈充引
船與語其應如響勸之仕俯而不答充曰卿能作卿土
地間曲乎曰昔曹娥投水國人哀之為作河女之章伍
子胥以忠投海國人為作小海唱今欲歌之於是以足
扣舷引聲清激大風應至雲雨響集充令妓女盛服繞
船三匝統危坐如故若無所聞充曰此吳兒木腸石心
也(晉隠/逸傳)
　　　宰相器
夏竦字子喬宋仁宗朝舉制科有老宦者曰賢良他日
必大用以吳綾手巾乞詩公題曰殿上衮衣明日月硯
中旗影動龍蛇縱横禮樂三千字獨對丹墀日未斜楊
徽之見而嘆曰真宰相器也　初除館職時早秋上在
拱宸殿按舞命中使索新詞公立進喜遷鶯云霞散綺
月沉鈎簾捲未央樓夜涼河漢截天流宫闕鎻新秋
瑶階曙金莖露鳳髓香和雲霧三千珠翠擁宸游水殿
按梁州　知南京二詩寄執政云造化平分荷大鈞腰
間新佩玉麒麟南湖不住栽桃李擬狎沙禽過十春
海鴈橋邊春水深略無塵土到花隂忘機不取人知否
自有江鷗信此心　徙西都以青雀寄諌院張昇云弱
羽傷弓尚未完孤飛誰敢擬鴛鸞明珠自有千金價莫
與遊人作彈丸　命奉使契丹辭表云父歿王事身丁
母憂義不共天難下穹廬之拜禮當枕塊忍聞夷樂之
聲時謂精絶　皇祐中拜樞宻副使封鄭國公　嘗知襄
州值歳饑募富人出粟全活數萬人　子安期為陜西
漕
　夏黄公與東園公綺里季角里先生隠商山為四皓
　歌曰曄曄紫芝可以樂飢富貴之畏人不如貧賤之肆
　志
　夏寛受詩於申公漢武時為陽城内史以㢘節稱
　夏恭字敬公習孟氏易門徒千餘人漢建武中拜郎
　中諡宣明君　子牙習家業早卒號文徳先生(文苑/傳)
　　肆夏　韶夏　大夏
　假
假倉漢成帝朝人習經學由是小夏侯有張鄭秦假氏
之學
　
　
　
　氏族大全巻十五
欽定四庫全書
　氏族大全巻十六
三十六養
　蔣(商音/氏焉)　(樂安凡周公第三子伯齡封蔣子孫因南/𫝊言  蒋郢茅周公之𦙍是也國在汝)
　　　父子剖符
蔣滿漢宣帝朝為上黨令子萬為北地都尉同詔徵見
帝曰父子宜同日剖符即下詔以滿為淮南相萬為𢎞
農守
　　　竹下三徑
蔣詡甞於舍前竹下開三徑惟故人求仲羊仲從之游
為兖州刺史及王莽居攝以病免歸田里
　　　蔣侯
蔣子文漢末為秣陵尉逐盜鍾山傷額而死常自謂骨
貴死當為神及吳大帝都建業子文常乗白馬執白羽
扇而出遂立廟鍾山封蔣侯　嘗助楊大眼走魏軍凱
旋廟中人馬跡皆有泥濕　南唐追諡莊武帝　宋景
祐中賜額惠烈廟　曽極詩云白馬千年繫廟門爐煙
浮動衮龍昬闔棺謾説榮枯定貴骨猶能履至尊
　　　兼資文武
蔣濟字子通仕魏為中郎將兼資文武志節慷慨常有
超越江湖吞吳㑹之志封闗内侯
　　　社稷器
蔣琬字公琰弱冠知名蜀先主以為廣都長衆事不理
孔明曰蔣琬社稷之器非百里之才　孔明每言公琰
託志忠雅當與吾共贊王業者也　為尚書令
　　　釋私怨
蔣欽吳人從孫䇿東渡平定三郡遷盪冦將軍　徐盛
有嫌於欽欽每稱其善曰今天下未寜豈可挾私怨以
蔽賢乎盛既報徳論者美焉
　　　兄弟才吏
蔣沇舉孝㢘與兄演溶弟清俱為才吏　唐乾元中歴
咸陽髙陵陸渾盩屋四縣令美政流行郭子儀軍出其
縣敕麾下曰蔣沇賢令毋撓其清也官至御史中丞遷
大理卿　父欽緒為太常博士
　　　父子學士
蔣乂字徳源幼從外祖吳兢學博覽强記有史才　唐
貞元中為起居舎人帝嘗登凌烟閣視左壁頽剥字多
漫缺召乂問之對曰此聖厯中侍臣圖贊口誦不失一
字會詔問神䇿軍建置本末乂條對甚詳宰相髙郢鄭
珣瑜嘆曰集賢有人哉明日詔兼判集賢院事時乂之
父明在集賢院父子為學士儒者榮之　長子伸　次
子偕　㓜子孫
　　　三起三留
蔣伸字太直宣宗雅愛之每見必咨天下得失三起三
留曰他日不得獨對卿矣遂拜相
　　　良筆
蔣偕　史館三世踵修國史世稱良筆咸云蔣氏日厯
焉
　　　暖谷
道州有暖谷在寒亭之傍宋治平中邑大夫蔣琪名之
蔣之竒作記云盛寒入此谷中其氣温然挾纊熾炭不
啻也
　　　胷吞雲夢
蔣之竒字頴叔宋仁宗朝舉賢良方正科試六論除監
察御史治平初遷殿中侍御史崇寜初為翰林學士同
知樞宻院事　山谷别之竒詩云金城千里要人豪理
君亂絲須孟勞文星合在天東壁清都紫微碎雲璈荆
溪居士傲軒冕胷吞雲夢如秋毫三品衣魚人仰首不
見金牛可下刀　　子堦　孫及祖興祖
　蔣重珍宋嘉定中狀元有辭藻一篇丹陛對之句
　　　女徳
　　　　嗜酒能文
蔣氏者湖州參軍陸䝉妻也嗜酒善屬文姊妹勸之節
飲荅曰平生偏好飲勞爾勸吾餐但得樽中酒時光度不難
　養(羽音/山陽)
　　　穿揚　號猿
養由基楚大夫善射去栁葉百步而射之百發百中晉
楚交兵戰於鄢陵由基蹲甲而射之徹七札焉楚國有
猿王使射之由基始調弓猿擁木而號
　彊
彊華奉赤伏符獻之光武羣臣奏以為漢受命之符光
武乃即帝位
　壤
壤駟赤字子徒孔門七十二賢人　封上邽侯
　党(商音虎馮翊夏廣韻作党無此党字為秦有將軍官/党耐  自云  后氏之後唐有党芬  房琯孔目)
　　　金帳羊羔
党進驍勇絶人不識文字每戰躬擐甲胄鬚髯皆傑𥪡
目光如電視之若神　辛仲甫使契丹契丹立問曰聞
中朝有党進者驍將也如此者有幾人對曰鷹犬之材
耳何可勝數　陶榖得進家姬一日取雪水烹茶問曰
党家有此風味否姬曰彼粗人安識此景但能於銷金
帳淺斟低唱飲羊羔兒酒耳　宋興國二年為鎮南節
度使
　廣(宫音廣丹陽之風俗/通云  成子  後)
　蕩　楚有蕩虺蕩澤為司馬
　賞　姓纂云吳中八族有賞姓　晉有賞慶
　掌　晉有掌固　宋有掌禹錫
　黨(商音子馮翊三魯有黨叔襄二十九年公享/范獻  射者  耦鄫鼓父與黨叔為一耦)
三十八梗
　耿(宫音耿髙陽焉晉大夫趙/夙滅  因封  以國為氏)
　　　常平倉
耿夀昌漢宣帝時為大司農中丞奏設常平倉増價而
糴减價而糶以利農百姓便之　賜爵闗内侯
　　　北道主人
耿弇字伯昭光武指之曰是我北道主人也　後平齊
帝曰將軍前在南陽建此大䇿常以為落落難合乃知
有志者事竟成也封好畤侯父况病弇兄弟六人衣青
紫侍醫藥時人榮之
　　　將帥之畧
耿秉字伯初腰帶八圍能説司馬兵法尤好將帥之畧
漢永元初與竇憲征北單于登燕然山刻石勒功　封
美陽侯　弟䕫與任尚圍北單于於金㣲山出塞五千
餘里而還　封粟邑侯　父國為大司馬　伯父弇
従弟恭
　　　拜井出泉
耿恭字伯宗慷慨多大畧有將帥才永平中為戊巳校
尉攻匈奴引兵據䟽勤城匈奴擁塞絶澗水恭於城中
穿井十五丈不得水乃整衣向井再拜有頃水泉奔出
揚水以示虜虜以為神明遂去後又益兵圍之恭食盡
窮困煮弩鎧食其筋革與士卒同死生皆無二心救至
得還形容枯槁鄭衆上疏曰耿恭以單兵守孤城鑿山
為井煮弩為粮卒全忠勇其節義古未有也　拜騎都
尉
　　　攀龍附鳳
耿純字伯山初謁光武於邯鄲屢立大功建武元年諸
將議上尊號純進言士大夫從大王於矢石之間固望
攀龍鱗附鳯翼以成其志耳
　　　武猛
耿豪字令貴周文嘆曰令貴武猛所向無前芒山之戰
右手拔刀左手把鞘
　耿湋與錢起等能詩齊名號大厯十子
　耿望宋咸平中知襄州遷京西轉運使與朱台符並兼
　制置營田事導渠溉民田二千頃
　　胷中耿耿
　冷(徵音冷京兆冷古伶倫氏之後音/訛為  漢書  曹冷褒皆音零)
　　　春秋之學
冷豐漢宣時為淄川太守　尚公羊春秋之學馬宫從
之
　　　守生養氣
冷夀光行容成公御婦人法取精於𤣥牝其要谷神不
死守生養氣者也謂握固不泄還精補腦可以長生(後/漢)
(方枝/傳)
　　　大厯才子
冷朝陽有詩名唐憲宗嘗問朝臣曰比聞一士人能作
詩姓字甚僻大臣以朝陽對上曰非也厯詩評云朝陽
在大厯才子中為最下
　　　冷卿
冷庭叟仕宋為光禄卿山谷詩序云庭堅於庭叟有十
八年之舊故山谷有詩云徃時盡醉冷卿酒又云冷卿
智多髪蒼蒼牛刀發硎司一邦　庭叟有野居宋茂卿
以詩詠之山谷詩云冷卿小塢頗藏春　庭叟有侍兒
因早朝逸去山谷詩云初無狗盜偷籬落底事蛾眉失
鎻闗每為朝天三十里時時驚枕夢催班
　冷光世宋人淳熙中為監察御史
　　灰冷　齒冷　吳江冷　官冷
　幸(宫音門/  鴈)
　　　道術
幸靈建昌人有神術療病立愈禁邪怪即止　樊長賓
為建昌令作官船船成當下吏以二百人引一艘不能
動靈自請牽之止用百人而船去如飛咸稱其神廟在
洪城
　　　編貝貫珠
幸南容唐貞元中穆寂榜登進士第試平權衡賦與柳
子厚同年子厚有送歸聨句序云比詞聨韻竒藻遞發
爛若編貝粲若貫珠　孫潭徳行孚於鄉歿為龍王
　　　詩免税丁
幸元龍字震甫號松垣先生有氣節官至通判以詩援
任濤例求免税丁太守判云松垣筆力破滄溟欲援任
濤免税丁一段風流好公案錦江重冩入圖經
　景(宫音豪京兆闗楚公族芉姓之後漢初徙/山東  傑於  中今好畤華陽諸景是也)
　　　衣錦還鄉
景丹字孫卿櫟陽人王莽時舉四科丹中言語科　後
歸光武従突騎破王郎以功拜驃騎大將軍封櫟陽侯帝
謂曰富貴不歸故鄉如衣繡夜行故以封卿耳　圖形
雲臺
　　　戒石碑
景煥有野人閒語一書宋乾徳三年立郡國戒石碑四
句云爾俸爾禄民膏民脂下民易虐上天難欺即其書
中語也
　　　禮閣
景融仕宋拜太常博士胡宿行其制云典蕞儀於禮閣
　景差楚人作續騷大招一篇朱文公云語平淡醇古
　景鸞字漢伯東漢人作詩解易説著述五千餘萬言
　景廷五代時人善射嘗教其子射曰射不入鐵不如
　不發　子延廣仕石晉為都指揮使横挑强胡敗死
　　殺風景　陶𢎞景　瀟湘八景
　丙(商音功平陽有齊大夫丙歜之/後漢  臣表  髙苑侯丙倩)
　　　頫拾卭取
丙氏魯人以鐵冶起富至鉅萬頫(音/府)有拾卬(音/仰)有取鄒
魯以其故多去文學而趍利
　　　知大體
丙吉字少卿漢地節初宣帝以其有舊恩封博陽侯臨
封而病上憂其不起將加紼而封之夏侯勝曰此未死
也有隂徳者必享其樂以及子孫果愈　代魏相為相
尚寛大有馭吏醉吐丞相車上西曹主吏自欲斥之吉曰
以醉飽之失去士使人復何所容此不過汙丞相車茵耳
　嘗出不問死傷而問牛喘謂三公典調隂陽恐時氣
失節有所傷也時以為知大體贊云孝宣中興丙魏有
聲　子顯因有罪削爵　孫昌復博陽侯
　　魏丙(豫/)魚丙(魚尾/)
　邴(因氏焉平陽有晉大夫邴皆食采於邴/        晉  邴夏邴師  其後也)
　　　清行
邴漢有清行為中大夫王莽賜策書束帛遣之歸
　　　龍腹
邴原東漢人與管寜華歆相善時稱三人為一龍寜龍
頭原龍腹歆龍尾詣長安孫嵩從學嵩曰君鄉里自有
鄭君君乃舎之何也原曰人各有志有登山而採玉者
有入海而探珠者豈可以豋山不如海之深入海不如
山之髙哉　龍翰鳳翼國之重寳
　井(徵音/為氏)　(扶風井虞大夫井伯姜子牙之後也以字/周有  利為大夫漢有井宗為司徒)
　　　五經紛綸
井丹字大春漢建武間人通五經善談論京師語曰五
經紛綸井大春
　　玉井　井井　同井
　頴(鄭穎考叔為穎/谷封人因氏焉)
　　　純孝
頴考叔有獻於鄭莊公公賜之食食舍肉請以遺母
君子曰頴考叔純孝也
　　　名家
頴容字子嚴東漢人少博學註春秋左傳五萬餘言
舉孝㢘公車徵之不就　杜預云末有頴子嚴亦復名
家
　　囊頴　毛頴
四十四有
　柳(商音栁河東邑魯展禽/食采  下以  為氏)
　　　社稷臣
柳莊卒衛獻公方祭請於尸曰有臣栁莊也者社稷之
臣也請往不釋祭服而往遂以禭之與之邑裘氏(記檀/弓)
　　　士品第一
柳世隆字彦緒晚年以談義自髙喜彈琴世稱栁公雙
𤨏為士品第一　仕宋為武威將軍諸子中最知名者
長悦次惔三惲四憕五忱
　　　二龍
栁惔字文通與兄悦齊名王儉曰栁氏二龍可謂一日
千里
　　　栁郎儀表
栁惲字文暢早有令名少工篇什與謝瀹隣居相友愛
瀹曰宅南栁郎可為儀表　嘗和梁武帝登景陽樓詩
云太液微波起長楊髙樹秋翠華承漢逺雕輦逐風游
深見賞美　兄弟十五人　惲憕忱迭為侍中復居方
伯
　　　衣錦還鄉
栁慶逺字文和為雍州刺史　梁武帝曰卿衣錦還鄉
朕無西顧矣
　　　江漢英靈
柳遐㓜超邁謝舉歎曰江漢英靈見於此矣梁人仕周
(北/史)
　　　持節出使
柳彧字㓜文仕隋為侍御史持節使河北巡省五十二
州奏免贓汙者二百餘人州縣肅然上嘉之
　　　華腴
栁芳作氏族論曰三世有三公曰膏梁有令僕曰華腴
　　　知戎情
栁渾字夷曠唐貞元中同平章事時渾瑊與吐蕃㑹盟
渾䇿其必劫盟已而果然上曰卿書生乃知軍戎萬里
情乎
　　　誅舞文吏
栁公綽字子寛始生三日伯父子華曰興吾門者必此
兒也唐元和中為山南節度使行部至鄧縣吏有納賄
舞文者公綽判曰贓吏犯法法在姦吏壊法法亡誅舞
文者　弟公權　子仲郢
　　　筆諌
栁公權唐穆宗朝拜侍書學士帝問筆法對曰心正則
筆正筆正乃可法矣帝改容悟其以筆諌也　文宗朝
充翰林書詔學士夏日嘗召與聨句命題于殿壁字徑
五寸帝嘆曰鍾王無以尚也　東坡與柳氏外甥詩云
君家自有元和脚莫厭家雞更問人嘗作龍城記為錦
様書以進帝方御前麫月兒羮命分賜之　嘗從幸未
央上命賦賜邉衣詩宫人迫之應聲而成上曰子建七
步爾乃三焉
　　　寛嚴兩適
栁仲郢字諭䝉唐會昌中拜京兆尹為令嚴明大中中
為河南尹以寛惠為政曰輦轂之下先彈壓郡邑之治
本惠養每遷烏集庭樹㦸架皆滿　子玭
　　　家法
栁玭唐僖宗時為御史大夫清直有父風述家訓以戒
子孫大畧云余家以學識禮法稱於士林人當以徳行
文學為根株正直剛毅為柯葉有根無葉或可俟時有
葉無根膏雨不能活也唐世稱家法之美以栁氏為稱
首
　　　攝生
栁公度善攝生年八十餘有强力常云吾初無術但未
嘗以氣海暖冷物熟生物及不以元氣佐喜怒耳　父
公權
　　　五星在天
柳宗元字子厚文章卓偉弟進士博學宏詞科唐貞元
中拜監察御史　元和中為栁州刺史世號栁栁州
栁文集序云唐之文振粲然如繁星麗天芒寒色正人
望而敬者五行而已河東栁子厚斯人所望而敬者歟
既殁栁人懐之廟於羅池韓愈為之碑
　　　準勑填詞
栁永字耆卿長於詞自作詞云才子詞人自是白衣卿
相後有薦於上者仁宗曰此人風前月下淺斟低唱豈
可令仕宦且去填詞由是不得志無復檢率自稱云奉
聖㫖填詞栁三變　景祐初登弟為屯田員外郎
　　　歸老橋
柳拱辰宋天聖中試珠藏淵賦王拱辰榜登第　至和
中知永州年六十即有掛冠之志創一橋曰歸老橋南
豐作記弟應辰寳元中登甲科
　栁元景字孝仁宋文帝北伐加建威將軍　終尚書
　令
　栁燦唐末為翰林學士拜相學問博洽時目為栁篋
　子
　栁平字公儀宋元祐中以朝奉大夫知筠川建江西
　道院
　　　女徳婚姻
　　　　熊膽丸
栁公綽妻韓氏臯之女也家法嚴肅為縉紳家楷範訓
其子仲郢嘗和熊膽丸使夜咀嚼以助勤
　　　章臺栁
栁氏韓翃妻也盜覆二京栁剪髪為尼居法堂寺蕃將
沙叱利劫以歸翃後為淄青書記遣使以練囊盛麫
題于囊曰章䑓栁章臺栁昔日青青今在否縦使長條
似舊垂也應攀折他人手栁答曰楊栁枝芳菲節可恨
年年贈離别一葉隨風忽報秋縱使君來不堪折有虞候許
俊以一騎挟之歸淄青節度使錢希逸以聞于朝詔還翃
　　　　水鏡
栁莊字思敬少有器量博覽墳籍蔡大寳見之嘆曰襄
陽水鏡復在于兹以女妻之　仕梁王察為黄門侍郎
　　　　娶龍女
栁毅唐中宗時人下第歸至涇陽見一婦人牧羊曰妾
洞庭君小女敢寄尺牘洞庭之隂有橘樹君擊樹三當
有應者毅如其言有武夫揭水引入至靈虚殿取書以
進頃之有赤龍長丈餘飛去俄紅妝擁一人回即寄書
女也宴毅碧雲宫洞庭君弟錢塘曰涇陽婺婦欲托髙
義為親毅不敢當辭而出後再娶盧氏女即龍女也與
同歸洞庭
　　　　佳婿
栁開字仲塗竒傑之士娶錢供奉女弟(見錢/氏)開属文必
法韓愈號東郊野夫仕宋為監察御史
　柳氏裴封叔之妻也徳為九族冠
　柳氏適董鉞時鉞以椊漕得罪三日而去官柳與同
　憂患如處富貴作滿江紅東坡属和焉
　　五柳　蒲栁　三眠栁
　茍(商音敬河内避黄帝之後有茍突因以為氏一𣲖/出自  姓因  晉帝石敬塘諱去文姓茍與去茍)
　　(姓文者/相同)
　　　干城之將
茍變其才可將五百乗衛侯以其為吏而食人二雞子
遂不用子思曰以二卵棄干城之將不可使聞於鄰國
也
　　　斷决如流
茍晞字道將仕晉都督青兖二州練於官事文簿盈積
裁决如流　位至録尚書事　弟純嚴酷過於其兄
　　　楯墨作檄
茍濟頴川人與梁武有舊後仕于北朝嘗云㑹於楯鼻
上磨墨作檄
　　狗茍
　后(之后土/  後)
　后處字子里孔門弟子贈營丘伯封膠東侯　贊云
　攬道之華秉徳之柄深造門城不乖言行
　后蒼字近君從孟卿受禮記説禮數萬言號后氏曲
　臺記授戴徳兼通齊詩授蕭望之　漢宣朝為博士
　(儒林/傳)
　后線　晉人與永和修禊詩不成罰酒三觥(見王/姓)
　紐(宫音/)　(吳興/)
　　　累徳里
紐因字孝政父母喪廬墓負土成墳墳前生麻一林圍
之合拱冬夏常青周武帝表其閭擢授甘棠令　子士
雄亦至孝父喪廬墓庭槐枯死服終還槐復榮茂周文
帝下詔號其居為累徳里(北史/)
　母(矩鹿為母江/氏或  毋氏)
母照開元含象亭十八學士中人(見庾/子元)
　夀(商音夀京兆後風俗通云/吴子  夢之  以字為氏)
　夀於姚仕吳為大夫
　夀良仕漢為兖州牧
　有(巢東魯後有/  氏之)
　有若字子有狀似孔子　封平隂侯　贊云人稟秀
　徳氣貎或同而子儼然温温其容兩端發問未荅機
　鋒以禮節和斯言可宗
四十七寢
　沈(宫音食吳興沈周文王子/𥅆季  采於  因氏焉)
　　　慈父母
沈諸梁字子髙父沈尹戌楚莊王孫也為左司馬子髙
以父之邑為氏為葉縣尹稱葉公　楚白公作亂葉公
入至北門或遇之曰君胡不胄國人望君如望慈父母
焉又一人曰君胡胄國人望君如望歳焉白公既誅楚
國以定(哀十/六)葉公好龍室屋皆畫龍天龍聞而下窺葉
公驚走好似龍而非好真龍也
　　　令噐
沈演之年十一尚書劉栁見之曰此童終為令噐　仕
宋為吏尚書
　　　三望車
沈慶之字𢎞先諌宋文帝北伐云耕當問農織當問婢
今欲伐國而與白面書生謀之事何由濟　大明中位
司空廢帝加賜几杖給三望車　子文叔　文季
　　　永明體
沈約字休文少篤志好學左目重瞳腰有紫痣聪明過
人聚書至二萬巻作文用宫商將平上去入四聲製韻
有平頭上尾蜂腰鶴膝之名號永明體　蔡興宗引為
記室謂諸子曰沈記室人倫師表宜善師之　梁武受
禪拜為尚書僕射既而乆處端揆有志台司帝終不用
求外出不許乃以書陳情於徐勉曰老病百日革帶常
應移孔以手握臂率計月小半分欲謝事求歸老之秩
勉為言於帝不許自為郊居賦以序其事卒于官　子
士規　孫仲興梁武帝嘗令作竹賦勑曰卿文體翩翩
可謂無忝爾祖矣
　　　五經博士
沈重字子厚博覽羣書尤明詩義春秋　仕梁為五經
博士嘗講三教義於紫極殿
　　　一片宫商
沈光有洞庭樂賦韋岫曰此賦乃一片宫商　善戲馬
驍提捷人號為肉飛仙仕隋為郎將後歸唐
　　　錦翠誥軸
沈易直唐徳宗贈其家官爵使中官以廐馬䭾賜之官
誥凡一百二十軸皆飾以錦翠時以為榮
　　　牙緋
沈佺期字雲卿唐武后朝為修文館學士　嘗對后曰
身名已䝉齒録袍笏未賜牙緋后即賜之　魏建安後
江左詩律屢變至宋之問沈佺期文加靡麗如錦繡成
文學者宗之號為沈宋(宋之/問傳)卓然以所長為一世冠
　　　石蓮燈
沈彬字子文隠雲陽山學仙道工詩有湘江行云數家
漁網殘煙外一㟁殘陽細雨中人膾炙之　唐末舉進
士夢着錦衣貼月飛人謂身不入月宫必不第果然
後仕南唐為吏部郎　臨終指𦵏地以示家人穴其所
得石蓮花燈三椀有銅碑䥴詩云石燈猶未㸃留待沈
彬來
　　　金鼎丹田
沈鱗字庭瑞彬之子也學道於玉笥山常衣单褐風雪
不易嗜酒工詩時呼為沈道者有詩寄故人陳智周云
名山相别後此去㑹難期金鼎消紅日丹田老紫芝訪
君雖有路懐我豈無詩休美繁華事百年能幾時　後
尸解而去
　　　夢鵬
沈晦赴省至天長道中夢身騎大鵬摶風而上因作大
鵬賦以紀其事宋宣和中果魁天下
　　　泛瀛洲
沈介字徳和宋紹興中拜秘書省正字秦熺出一對云
潘游洪沈泛瀛洲
　　　銀魚
沈焕字叔晦父子自為師友講道論義閨門肅睦於榮
利澹然家故清貧而口不言貧輕財重義士信而歸之
　宋乾道中登第倅舒州　光宗朝遷奉議郎賜緋銀
魚
　沈既濟經學該明有良史才召拜左拾遺　子𫝊師
　沈𫝊師唐貞元末舉進士權徳輿門生七十人推為
　顔子
　沈義倫伐蜀東歸篋中才有圖書數卷　宋初拜樞
　宻
　沈括字存中愽覽古今宋熈寜中知制誥分司南京
　沈思字持正湖州隠君子也隠於東林因名東老能
　釀十八仙白酒熙寜中吕仙到其家題詩云西鄰已
　富憂不足東老雖貧樂有餘白酒釀來縁好客黄金
　散盡為収書
　沈與求字和仲紹興中為丞首陳屯田利害
　沈該字元約紹興中直秘閣後參大政拜左僕射
　沈豐為零陵太守鞭朴不舉市無刑戮
　沈宛謂妻曰男兒不竪豹尾終不還鄉
　　　婚姻
　沈鸞字廷元少有髙名舉茂才其舅陸稠以女妻之公
　府辟為别駕従事
　　沈宋　沈郎(休文/也)責沈
　審
　審食其沛郡人従漢髙征伐有功　封辟陽侯
　審配事袁紹　融曰盡忠之士也
　審固魏人本出兵伍楊俊奬拔乃作佳士官至郡守
四十八感
　昝(徵音原/  太)
　昝堅晉人　桓温伐蜀其將昝堅勸李勢降
　昝居潤字廣川博州髙唐人宋建隆初權知鎮州初
　以知州易方鎮也
　昝萬夀宋名將
五十琰
　冉(宫音一武陵山髙辛氏/之亂  云叔  冉之後)
　冉雍字仲弓贈薛侯進下邳公　徳行科
　冉耕字伯牛贈鄆侯進東平公　徳行科
　冉求字子有贈徐侯進彭城公　政事科
五十三
　范(宫音杜髙平子劉累之後在周為唐杜氏周宣王/㓕杜  伯之  隰叔奔晉為士師曽孫士㑹食采)
　　(於范因/氏焉)
　　　世卿
范武子之後文子宣子獻子　為晉執政上卿
　　　扁舟五湖
范蠡越大夫也㓕吳而歸遂乗扁舟浮於五湖號鴟夷
子皮　之陶為朱公三致千金再分與貧交昆弟言富
者稱陶朱公云　越王思其功以黄金鑄其像
　　　一飯必報
范雎字叔魏人也須賈告其過於魏齊辱之幾死入秦
改名張禄為相賈至秦雎間行敝衣求見賈曰范叔一
寒如此哉取一綈袍賜之雎乃為賈御入相府則雎即
秦相坐賈於堂下曰君所以得不死者以綈袍戀戀尚
有故人之意耳　一飯之徳必償睚眥之怨必報
　　　攬轡澄清
范滂字孟博漢桓帝朝為清詔使登車攬轡慨然有澄
清天下之志　名列八顧一弟仲博　父龍舒君
　　　甑塵
范丹字史雲(漢書作/道非)違時絶俗為激詭之行漢桓帝朝
為萊蕪長　黨禍作週身梁沛間賣卜於市常推鹿車
載妻子捃拾自資結草室居焉有時絶粒閭里歌曰甑
中生塵范史雲釡中生魚范萊蕪　諡貞節先生
　　　雞黍之約
范式字巨卿少游太學與張劭為友並告歸式曰後二
年當還過拜尊親見孺子焉乃共刻期日至期劭白母
殺雞炊黍待之母曰二年之則千里結言何相信之審
曰巨卿信士必不失期至其日果到　陳平子亦同在
學病將終謂其妻曰山陽范巨卿烈士也可以託死既
終式為營護妻子身自送喪於臨湘　東漢人為荆州
刺史
　　　二范儒風
范宣字宣子少好學博綜解書家于豫章晉太元中范
甯為豫章太守立鄉校教授恒數百人由是江州人士
並好經學化二范之風也(晉儒/林傳)
　　　修漢史
范曄字蔚宗仕宋為秘丞左遷宣城太守不得志乃刪
後漢書自為一家之作　陸凱寄梅并詩
　　　㢘泉
范柏年初見宋明帝因言及廣州有貪泉帝問上州有
此水否對曰梁州惟有文川武鄉㢘泉讓水又問卿宅
在何處曰臣所居在㢘譲之間帝善之　為梁州刺史
　　　流風回雪
范雲字彦龍善属文宛轉清便如流風回雪　仕于齊
後歸梁為吏部尚書
　　　樹花之喻
范縝字子真齊永明中為中郎時竟陵王子良盛招賓
客縝與焉良精信佛教縝每言無佛良曰君不信因果
何得富貴貧賤曰人生如樹花隨風而堕有拂簾帨落
茵席之上有越籬牆落糞溷之中因果竟在何處良不
能屈
　　　吸醋三斗
范質字文素母張氏夢人授以五色筆而生九歳能文
後唐時舉進士漢周禪代之際隠于民間一日坐封丘
巷茶肆中時所執扇上書云大暑去酷吏清風来故人
有人貌極怪陋前揖曰世之酷吏何止大暑相公他日
當深究此弊持其扇而去後至妖廟見一土木短鬼貌
肖茶肆中所見者扇亦在其手中公心異焉後仕周首
定刑統　宋建隆初拜相嘗謂同列曰人能鼻吸三斗
醇醋即可作宰相封魯公　子旻登庸衣鉢見和凝
　　　畫粥斷虀
范仲淹字希文三歳而孤隨母改適長山朱氏冐姓朱
後舉進士改本姓謝啟云志在投秦入境遂稱於張禄
名非霸越乗舟乃效於陶朱時人服其親切　初居長
白山僧舎讀書日煮粟米二升作一器刀畫為四塊早
晩以斷虀數莖啖之其清苦如此　宋慶厯中參大政
　諡文正公
　　　將相器業
文正初舉進士試金在鎔賦云如令區别妍蚩願為金
鑑若使削平禍亂謂就干將將相器業可見矣
　　　胷中甲兵
文正鎮延安夏人相戒曰毋以延州為意小范老子胷
中有數萬甲兵不比大范老子(名/雍)可欺也
　　　天章一疏
文正初知參政仁宗召見開天章閣賜坐授以紙筆使
疏於前公退而條列時所宜先者數十事方施行而僥
倖者不便沮格之　公鋭意天下事取班簿視不才監
司一筆勾去富公曰一筆為一家哭矣公曰一家哭何
如一路哭
　　　義莊
文正輕財好施尤厚族人於姑蘇買良田數千畆為義
荘以養族之貧者嫁娶喪𦵏皆有贍給　四子純祐
純禮　純粹　純仁
　　　帳中煙迹
范純仁字堯夫少時晝夜肄業置燈帳中夜分不寢後
貴夫人収其帳頂如墨色以示子孫曰爾父少時勤學
燈煙迹也　公自布衣至宰相常戒子弟曰吾平生所
學得之忠恕二字而已一生用不盡也　宋元祐初拜
右相　諡忠宣公　徽宗書其碑額曰世濟忠貞之碑
　孫賁於和州建三老堂(見劉/摯)
　　　著作林
忠宣初知襄邑縣好武不事蚕織公令以植桑免罪人
獲其利至今號為著作林(著作公宰/邑時官也)
　　　麥舟
忠宣少時奉父命到姑蘇般麥五百斛舟次丹陽見石
曼卿言有三喪在淺土未𦵏公悉以所載麥與之單騎
而歸文正問過東吳見故舊乎對曰石曼卿告以三喪
未舉文正曰何不以麥舟與之公曰已付之矣
　　　長嘯公
范鎮字景仁薛奎守蜀還朝曰得一偉人當以文章名
世謂公也　王文正薦召試學士院詩用彩霓字學士
以沈約郊居賦彩霓連蜷讀作入聲以公為失韻殊不
知約賦但取聲律便美非入聲不可讀景仁不自辨由
是除館閣校勘　少時作長嘯却胡騎賦後奉使契丹
虜中相目曰此長嘯公也兩入翰林四知貢舉　熙豐
間士大夫論天下賢者必曰君實景仁其道徳風流足
以師表當世年六十三疏五上乞致仕歸蜀　元祐初
詔起之辭表云六十三而求去葢以引年七十九而復
來豈云中禮以銀青光禄大夫致仕卒年八十一諡忠
文　猶子百祿百常
　　　經筵第一
范祖禹字淳父初字夢得公初生時母夢一偉丈夫被
金甲至寢室曰吾故漢將鄧禹也遂以為名　㓜孤博
學强記叔祖忠文公每器之曰天下士也　節畧尚書
論語孝經要切之言得二百一十九事名曰三經要語
進唐鑑十二巻東坡嘗薦之曰淳父為今經筵講官第
一言簡而當無一冗字長語　宋元豐中除翰林學士
兼侍讀　子沖
　　　義氣横秋
范純粹字徳孺知慶州山谷贈詩云慶州名父子忠勇
横八區　又曰少日才華接貴㳺老來忠義氣横秋
　　　詠園亭
范諷自給事中歸濟南張氏園亭有詩云園林再到身
猶徤官職才抛夢自清惟有南山與君眼相逢不改舊
時青
　　　湖山絶勝
范成大字至能號石湖居士　帥江東陛辭設宴上命
侍行過西小軒再坐二内侍捧縑素來至有石湖二大
字御書尚濕公拜謝奉觴上夀乃退石湖在平江盤門
西南十里太湖之𣲖范蠡游湖從入之處公隨髙下為
亭觀植花竹蓮芰湖山絶勝繪圖以𫝊　公後見東宫
曰石湖已拜宸翰有夀櫟堂願得寳書太子書三大字
賜之乃即城居之南别營一圃題曰范村刻兩朝賜書
於堂上榜曰重奎其北又葺桃花塢往來其間嘗與客
飲有詞云任炎天水海一盃相属荻笋蘆芽新入饌鵾
絃鳳吹新畨曲人間何處似樽前添銀燭　公文章贍
麗清逸自成一家尤工詩有石湖集百三十六巻吳門
志五十巻使北則有攬轡録過海則有虞衡志出蜀則
有吳船錄如三髙亭記天下誦之　宋隆興中拜中書
舎人恭知政事
　范増居鄛人好竒計為項羽謀臣稱為亞父
　范升漢光武朝為博士奏左氏之失凡十四事
　范喬年二歳祖馨臨終曰恨不見汝成人以所用硯
　與之五歳祖母以告喬執硯涕泣後為名儒
　范逵鄱陽孝㢘也稱美陶侃於廬江守張䕫
　范泰與謝瞻為煙霞之交　仕梁為國子祭酒　子
　曄
　范延賞押兵過金陵張詠曰天使亦好官員也
　范諤昌受河圖洛書於許堅堅受於李溉溉受於陳
　摶
　范宗尹字覺民宋建炎中拜相時年未及四十
　范如圭宋紹興中與胡珵李𢎞正朱松同修國史
　　　㛰姻
　　　　師友成婚
范宣字宣子以講論為業皆聞風宗仰有戴陸好琴書
師事宣子以兄女妻焉
　　　　羅幔當火
范純仁娶婦或傳以羅綺為幔者文正聞之不悦曰羅
綺豈帷幔之物敢持至當火于庭吾素清儉安得亂吾
家法
　　　　娶阿巽
范異字箕叟范子功(名百/禄)之孫東坡長子伯達之女阿
巽山谷嘗為子求婚其後契闊不成以妻于異
　　　　甥舅
范宻字武子嘗謂其甥王忱曰卿風流雅望真後來之
秀忱曰不有此舅焉有此甥
　范氏劉氏世為婚姻(左/傳)
　范文正娶李氏女與鄭戬為連袂(見李/氏)
　范景仁娶龎氏女為孫婦重友義也(見龎/氏)
　范鎮吕公著之壻鎮次子温秦少游之壻
　　小范　杜范　欒范
　湛(按韻書/有三音)
湛重仕漢為大司農
湛僧智仕梁為譙州刺史時人以君子稱之
湛賁唐貞元登第為髙安縣令徙縣治於元陽觀
　　　女徳
湛氏陶侃母侃少為潯陽縣吏監魚梁以蚶鮓遺母母封
還責之曰爾為吏而以官物遺我乃以増吾憂矣　范
逵嘗宿於侃值大雪湛氏徹所臥新薦自剉給馬又密
截髪以易肴饌逵聞之嘆曰非此母不生此子(晋烈/女傳)
　
　
　氏族大全巻十六
欽定四庫全書
　氏族大全巻十七
一送(二宋附/)
　貢(宫音/)　(廣平/)　(端木賜子貢之後以王父字為氏/)
　　　弹冠
貢禹字少翁以眀經潔行著聞徴為博士　為河南令
以職事為府官所責免冠謝禹曰冠一免安可復冠遂
去與王吉相友善世言王陽在位貢禹弹冠言取舎同
也　遷光禄大夫詔曰生有伯夷之廉史魚之直　漢
元帝朝為御史大夫數上書言得失上嘉納之
　　錫貢　鄉貢　九貢
　仲(宫音又中山相髙辛氏才子仲堪之後以王父字/為氏  湯左  仲虺)
　　　負米
仲由字子路在孔門政事科　嘗見於夫子曰家貧親
老不擇禄而仕昔由也常食藜藿之食為親負米百里
之外親殁之後南遊於楚從車千乘積粟萬鍾累茵而
坐列鼎而食雖欲為親負米不可得也
　仲光漢初元中西羌入㓂遣右扶風仲光等擊之
　仲子陵蜀人習禮自名其家　舉賢良仕唐為常侍
　仲杲仕東晉為尚書
　　管仲　伯仲　晏平仲
　　　女徳
　仲杲之女見釋書有比丘尼問講師而建尼寺
　宋(宫音/氏)　(京兆/)　(周武王封殷後於宋其後以國為/)
　　　華山冠
宋鈃齊宣王時人莊子末章叙天下之治方術者多矣
宋鈃尹文聞其風而説之作為華山之冠以自表
　　　九辯
宋玉師事屈原為楚大夫　作九辯悲屈原也　作神
女髙唐二賦皆寓言托興有所諷也
　　　清行
宋𢎞字仲子威容徳量羣臣莫及時帝姊湖陽公主新
寡帝引𢎞曰諺言冨易交貴易妻人情乎𢎞曰糟糠之
妻不下堂貧賤之交不可忘　漢建武中為大司空以
清行著聞　封宣平侯
　　　去虎害
宋均字叔庠漢建武中為九江守郡多虎暴常募設檻
穽而猶多傷害均曰今為民害咎在殘吏其務退奸貪
進忠善可一去檻穽其後虎皆東遊渡江去　楚沛多
蝗其飛至九江界者輙東西散去　明帝朝拜尚書令
　　　神父
宋登字叔陽少傳歐陽尚書教授數千人　為汝隂令
政令明稱神父　入為尚書僕射順帝以登明識禮樂
使持節臨太學奏定典律
　　　人中龍
宋纎有逺操居酒泉之南山酒泉太守馬岌造焉纎拒
不見岌笑曰名可聞而身不可見徳可仰而形不可覩
今而後知先生人中龍也銘詩於石壁曰丹崖百丈青
壁萬㝷竒木蓊鬱蔚若鄧林其人如玉維國之琛室邇
人逺實勞我心　謚𤣥虛先生
　　　王佐才
宋弁字義和李冲曰此人一日千里王佐才也　魏孝
文朝為中書侍郎
　　　郡獄生蒿
宋世良字元友魏孝莊拜為清河太守郡東有曲隄盗
之所萃世良施八條之制盗奔他境民謠曰曲隄雖險
賊何益但有宋公且屏迹　郡無一囚獄内穭生桃樹
蓬蒿亦滿衙門虛寂謂之神門　弟世軌
　　　二絶
宋世軌仕魏為大理少卿執法寛平時蘇珍之為大理
正明敏能斷寺中語曰决定嫌疑蘇珍之視表見裏宋
世軌時人以為寺中二絶
　　　忠清君
宋遊道少有氣節仕魏為殿中侍御史戒其子仕約仕
愼仕素曰吾執法大剛子孫不足師　兖州人為立生
祠題曰忠清君
　　　鉄石心腸
宋璟耿介有大節初居小官以所作梅花賦投蘇味道
蘇稱之自是知名皮日休云璟貞姿勁質剛態毅狀疑
有鉄石心腸不解吐軟媚語觀其梅花賦清便冨艷得
南朝徐庾體殊不類其為人　唐開元中與張説源乾
曜同日拜相帝賦三傑詩自冩以賜封廣平公　謚文
正　五子　渾　恕　尚華　衡　皆以貪敗　廣州
十賢
　　　三絶
宋令文工書冨文辭有勇力號三絶　三子之問文章
之悌蹻勇之懸精草𨽻世謂三子各得父之一絶
　　　奪袍
宋之問字延清武后朝求為北門學士不許作明河篇
以自見云明河可望不可親願得乗槎一問津　后游
洛南龍門詔從臣賦詩左史東方虬先成賜錦袍之問
俄頃成以獻后嗟賞奪袍賜之　與張說等撰三教珠
英　與沈佺期文成錦綉(見沈姓/)與韋維稱一臺二妙
　與陳子昻等為方外十友(見盧藏用/)中宗朝為修文
館學士(文藝傳/)
　　　元和風俗
宋綬字公垂少聰警外祖楊徽之雅愛之後以徽之遺
恩召試中書眞宗竒其文乆之再召試學士院授集賢
校理時綬父臯直集賢院父子同在館閣世以為榮
王旦曰劉筠宋綬晏殊屬文有貞元元和風格　四入
翰林　仁宗朝參大政　謚宣獻　子敏求字次道知
制誥六年與李大臨蘇頌相繼繳還詞命世稱熙寧三
舎人
　　　編竹渡蟻
宋庠字公序初名郊仁宗命改今名少時與弟祁逢一
異僧曰小宋當魁天下大宋亦不失前名後十年大宋
又遇之途僧曰公已活數萬命乎當為大魁庠自計云
北堂蟻穴為大水所侵編竹為橋以渡之必此也比唱
名小宋第一章獻太后謂弟不可先兄命大宋第一小
宋第十後並入翰苑　葉清臣戯其更名公答詩云紙
尾勤勤問姓名禁林依舊玷華纓莫驚書録題臣向便
是當時劉更生　嘗奏事而衣帶寛誤墜文書於地不
顧而行上呼内侍拾與之議者謂仁宗得人君體宋公
得大臣體嘉祐中拜相封莒國公治平中封鄭國公
謚元憲
　　　修唐書
宋祁字子京父玘為應山令夢人遺文選一部而生公故
小字選郎　仁宗朝知成都帶唐書刋修垂簾燃二椽
燭婢夾侍和墨伸紙人望之如神仙皆知其為修唐書
也以翰林承㫖召還寄梁相云粉署重來憶舊遊蟠桃
開盡海山秋寧知不是神仙骨上到鰲山最上頭　謚
景文
　　　四卿堂
宋冝天聖中與陳侁藍承趙誠於泉州朱明院讀書後
皆登科同時為列卿故郡有四卿堂
　　　十賢堂
宋彦建昌人仙都觀十賢堂李覯陳彭年曽子固子開
子宣王无咎吕南公宋京鄧伯温宋彦也皆郡之先逹
　　　碎金
宋懋宗寄黄知命䕫州五十詩知命答云五十清詩是
碎金試教擲地有餘音方今臺閣稱多士且傍江山好
處吟
　　　漁樵笛譜
宋自遜字謙父南昌人號壺山詞筆絶髙嘗作驀山溪
自述云壺山居士未老心先懶愛學道人家辦竹几蒲
圑茗椀青山可買小結屋三間開一徑俯清溪脩竹栽
教滿　客來便請隨分家常飯若肯小留還更薄酒三
盃兩盞吟詩度曲風月任招呼身外事不相闗自有天
公管著有詞集名漁樵笛譜
　宋義知項梁必敗楚懐王以為上將軍號卿子冠軍
　宋昌為代王驂乗王即位夜拜為衛將軍領南北軍
　宋白淳化中與李至賈黄中吕蒙正蘇易簡同拜翰
　林扈蒙詩云五鳯齊飛入翰林　白兩入翰苑凡二
　十年
　宋琪字叔寳宋太平興國中位參政與至道九老(見/李)
　(昉/)
　　　女徳婚姻
　　　　絳帳
宋氏韋逞母也家世以儒學稱受周官音義苻堅閔周
官之學乆廢乃就宋氏家立講堂置生員百二十人隔
絳紗帳授業號文宣君
　　　女學士
宋廷芳五女長若莘次若昭若倫若憲若荀俱警慧善
屬文莘昭尤髙蕙澤靚妝不願事人欲以學名家若莘
訓諸妹如嚴師著女論語十篇以韋文宣君代孔子以
曹大家等為顔冉　貞元中李抱眞表其才徳宗召入
禁中試文章并問經史大義帝咨美留之宫中自是毎
與羣臣屬和五人皆預人髙其風操呼之為學士以若
萃縂領秘書厯憲敬穆三朝皆呼為先生后妃諸王公
主皆以師禮見寳厯末若憲代司秘書
　　　氷玉清潤
宋司馬女妻傅侯李白有送傅八之江南序云前許州
司馬宋公藴氷清之姿重傅侯玉潤之徳妻以其子鳯
凰于飛潘陽之好斯為睦矣
　　　教子
宋氏白之族也適張氏親教督二子讀書客至輙於忩
間聽之客與二子論文學政事則設肴饌或閒話諧謔
則不設也　二子奎亢後皆登第
　　　蓬山不逺
宋祁過御街逢内家車子有褰帷者曰小宋也祁因作
鷓鴣天一曲落句云劉郎已恨蓬山逺更隔蓬山千萬
重其詞傳逹禁中仁宗訪知呼小宋者後因與翰林語
及小詞祁惶懼上曰蓬山不逺遂以贈之
　朱輔有子幼孤舊友陳希亮以女妻之贍其母子終
　身
　宋臯娶楊氏女(見楊氏/)
　宋玘娶錢氏生大小宋
　　屈宋　沈宋
　雍(角音/)　(京兆/)
　雍子楚人奔晋晋人與之鄐以為謀主(襄卄六/)
　雍齒漢祖封為什方侯諸將曰雍齒且侯吾屬無患
　矣
　雍陶唐詩人(見馮氏/)
五寘
　摯(古諸侯國摯畤之後/)
　摯恂京兆人漢永初中以儒術教授隠於南山不應
　徴聘名重關西(馬融傳/)女妻馬融(見馬氏/)
　摯虞京兆人才學通博舉賢良　晋武帝詔賢良㑹
　東堂䇿問虞對畢擢太子舎人　以漢末喪亂譜傳
　多失乃撰族姓昭穆十巻奏之　歴任光禄勲太常
　郷
　摯峻字伯陵隠􁱖山號􁱖山居士􁱖人為之立祠(髙/士)
　(傳/)
　季(徴音四渤海犮陸終氏之子季連之後一云魯桓/公第  子季  之後)
　　　宗卿
季友之孫行父謚文子文子子宿謚武子武子子紇謚
悼子悼子子意如謚平子平子子斯謚桓子桓子子肥
謚康子世為魯正卿　文子歴相三君無衣帛之妾無
食粟之馬(國語/)韓子聘魯宴於季氏有嘉樹焉韓宣子
譽之武子曰宿敢不封殖此樹以無忘角弓(昭二/)
　　　金諾
季布楚人初事項羽羽滅漢髙召拜郎中　後為河東
守文帝召欲以為御史大夫人言其使酒難近罷去
曹丘生見之曰諺曰得黄金百斤不如季布一諾足下
何以得此聲於梁楚間哉　弟心為任俠氣蓋闗中
　　　宏詞
季南夀宋紹興中貢院言慱學宏詞科有武進尉周麟
之婺州教季南夀合格詔並與堂除
　季産字子喬仕燕為尚書　子績　季陵宋建炎中
　為中書舎人
　季績少有風節為中庶子(並載記/)
　季無為唐人與鄭仁傑隠居太白山
　季錞字希聲江西詩𣲖中人(見吕氏/)
　知(晋知氏之後知氏其先與中行氏同出於荀林父/自荀首始始分族稱知氏)
　　　晉卿
知季謚莊子即荀首也莊子子知藿謚武子武子子知
盈謚悼子世為晉上卿　悼子子知躒謚文子為下軍
佐文子子知瑤謚襄子是為知伯韓趙魏滅之三分其
地
　　　上書訟寃
知浹宋髙宗朝人好直言岳飛以賓客待之飛下吏浹
上書訟其寃秦檜怒併送獄
　義(平原/)
義縱漢武時酷吏也居官以鷹擊為治為長安令直法
行治不避貴戚　為河内都尉道不拾遺　為定襄太
守郡中不寒而栗
　冀(角音北渤海冀晋大夫卻芮食采於冀其後以為/氏    史有  雋善𨽻書周文帝引為記室)
　利(徴音/)　(河南/)　(漢有利幾/)　(利眞源得道為眞人/)
　賁(漢應璩薦賁伯偉表云賁琳稟性純和冝任以列/曹之職  晋有賁嵩清操之士也)
八未
　魏(鉅鹿國周文王子畢公髙之後畢萬晋封於魏子/孫以  為氏畢萬子魏犫犫子絳絳子舒舒子成)
　　　金石之樂
魏絳晉悼公任為正卿言和戎有五利後鄭人獻女樂
公以其半賜之絳於是始有金石之樂(襄十一/)謚莊子
　　　縂領衆職
魏相字弱翁漢地節中拜相縂領衆職甚稱上意　與
丙吉同心輔政視事九年薨　封髙平侯　圖形麒麟
閣
　　　虎觀講經
魏應字君伯經明行修漢永平初為博士　肅宗朝㑹
諸儒於白虎觀講論五經同異上甚重之
　　　宅相
魏舒字陽元少孤為外家甯氏所養甯氏起宅相宅者
曰當岀貴甥舒曰當為外氏成此宅相　年四十對䇿
上第入為尚書郎累遷為鍾毓長史毓與參佐射舒常
為畫籌後令舒射容􁑆閑雅發無不中舉坐愕然　魏
文帝深器重之毎朝退目送之曰魏舒堂堂人之領䄂
也　晉武朝拜司徒舒有威重徳望禄賜散之九族家
無餘財累表送章綬永退時論以三公辭榮善終未有
如舒也　年八十二
　　　三代遺直
魏徴字𤣥成唐貞觀初拜諌議大夫上或引至卧内訪
以天下事徴乃展盡底藴凡二百餘奏無不剴切當帝
心　十漸一䟽上以列為屏幛欲朝夕見之　上曰人
言魏徴舉止踈慢我視之更覺嫵媚耳　唐栁芳以為
三代遺直封鄭公謚文貞圖形凌烟四子叔王叔琬叔
璘叔瑜
　　　薛魏
魏叔瑜善草𨽻以筆意傳其子華及甥薛稷世稱善書
者前有虞禇後有薛魏
　　　故笏
魏謩字申之徴五世孫文宗因讀貞觀政要詔訪徴後
楊汝士薦謩為右拾遺起居舍人上問家書有存者乎
對曰惟故笏在詔今上送鄭覃曰在人不在笏帝曰此
笏乃今之甘棠　宣宗朝拜相議事天子前規諷讜切
上曰謩名臣孫有祖風年八十六薨贈司空
　　　晝錦
魏元忠宋州人為太學生髙宗召見目送之曰名不虚
傳眞宰相也　聖厯中拜鳯閣侍郎　還鄉拜掃詔宰
相諸司長官送於上東門上幸白馬寺送之賜錦袍一
領銀千兩制曰衣錦晝遊在乎兹日散金敷惠諒屬斯
辰中宗復位拜中書令
　　　遺直遺愛
魏知古方直有雅才唐先天初為侍中　旣卒宋璟嘆
曰叔向有遺直子產有遺愛兼之者其魏公乎　封梁
國公
　　　聰眀尉
魏奉古初仕為雍丘尉九日公宴有客草序五百言奉
古曰此舊文也援筆倒䟽之徐笑曰適覧記之耳由是
知名時挺涖汴州召奉古前曰此聰眀尉也
　　　耐乆朋
魏𤣥同字和初與裴炎締交善保終始時號耐乆朋
則天朝同鳯閣鸞臺一品
　　　長者
魏仁溥字道濟周世宗朝同平章事趙祖即位進右僕
射與鄭元昭有宿憾及大用以元昭典五郡人稱為長
者　謚宣懿　子咸信尚主
　　　草堂居士
魏野字仲先居東郊架草堂有水竹之勝無貴賤皆白
衣紗㡌見之岀跨白驢號草堂居士　好彈琴賦詩其
詩有云棋進莫饒客琴生却問兒　松風輕賜扇石井
勝頒氷　洗硯魚吞墨烹茶鶴避烟　宋太宗祀汾隂
召之辭疾不至一日方教鶴舞俄報中使至抱琴踰垣
而走　以詩贄王文正云從前輔相皆頻岀獨在中書
十五秋西祀東封俱了畢這回好伴赤松遊　㓂萊公
鎭洛三邀不至遂冩刺訪之仲先葛巾布𫀆長揖議論
騷雅相得甚懽曰盛刺不復還留為山間寳　與萊公
同遊陜郊僧寺後再到萊公詩用碧紗籠魏詩塵滿從
行官妓以袖拂之仲先云若得時將紅袖拂也應勝著
碧紗寵　後與萊公詩云好去上天辭將相却來平地
作神仙　子閒亦不仕號清逸居士詩話多載為仲先
之號
　　　八賢
魏瓘宋眞宗朝知廣州以築子城有功再任五年有感
懐詩云羸羸霜髮一衰翁蹤迹年來類斷蓬萬里逺辭
雙闕下一身長在衆人中螭頭輪對恩雖厚雉堞論功
事亦空淮上有山歸未得獨揮清淚洒春風又云人言
嶺外無霜雪何事秋來亦滿頭文潞公採其詩呈進加
龍圖學士尹天府廣州八賢堂(見潘美/)
　　　中興名將
魏勝字彥威少有勇力善騎射宋建炎初縣募弓弩手
勝應募立大功官至武功大夫　戰死於淮隂縣金人
以金一兩易勝肉一兩　與岳飛劉錡李顯忠為中興
四將
　　　間世眞儒
魏了翁字華父宋慶元中進士第三人謝恩詩云聖皇
學問冨春秋當宇宵衣渴壯猷鶴立銀袍天北闕龍飛
金榜殿西頭彤墀繆對三千字黄榜俄輸一二籌初學
粗知存大體紛更要説洛陽羞　公知紹興府詞云間
世眞儒斯民先覺以學問淵源之邃為黼黻河漢之文
甫晉陟於樞庭即宏䦕於督府　該慶典加恩詞云進
思盡忠憂國家而如渇退不失正付軒冕於儻來　號
鶴山在靖州創鶴山書院聚友讀書行法俟命　端平
中除樞相　謚文靖
　魏顆亦犫子也為大夫敗秦師于輔氏勲銘景鍾(國/語)
　魏冉秦昭王母舅也四豋相位冨於王室　封穰侯
　魏尚漢文朝為雲中守上功幕府一言不相應(馮唐/傳)
　魏朗字少英黨錮八俊中人　魏延蜀名將也　封
　南鄭侯
　魏滂永和修禊中人成五言詩一首(見王氏/)
　魏泳之家貧躬耕好學不倦　仕晉為荆州刺史
　布衣時不以貧賤為恥居顯位不以冨貴驕人
　魏收字伯起折節讀書夏月坐板床隨樹隂諷誦以
　文章顯　素輕薄人目為驚蝴蝶齊河清中拜右僕
　射
　魏谷倚北京三傑中人(見吳少微/)　魏石至道九老
　中人
　魏京髙安人宋天禧中第六人登第博學能文鄉里
　稱為魏夫子名所居坊曰儒榮坊
　　　女徳婚姻
　　　　貞節
魏氏樊彥琛妻也值徐敬業兵起聞其知音令鼓筝魏
曰夫亡不死而又逼我以管絃引刀㫁指軍伍强妻之
死焉
　　　得
魏恱性沈厚有度量宣城公李孝伯見而重之以女妻
焉後仕至濟隂太守以善政稱
　魏溥娶房湛女幼有烈操有母儀法度能訓子(北史/)
　魏知古有雅才蘇氏有女十人以長女妻之(見蘇氏/)
　魏仁溥娶李温玉之女　　丙魏　　象魏
　費　(羽音/)　(江夏/)
　　　葛陂龍杖
費長房汝南人東漢時為小掾從壺公學仙後辭歸公
與一竹杖曰騎此任所之既至可投之葛陂又為作一
符曰以此主地上鬼神乗杖湏㬰來歸自謂去家旬日
而已十餘年矣以杖投陂顧視則龍也遂能鞭笞百鬼
驅使社公或一日之間人見其千里之外数處焉後失
其符為衆鬼所殺
　　　志慮忠純
費禕字文偉識悟過人仕蜀甞使吳孫權曰君天下淑
徳必當股肱蜀朝岀師表云攸之禕允等此皆良實志
慮忠純宫中之事冝悉以咨之為尚書令　子承黄門
郎
　　　黄鶴樓
費文禕得道登仙駕黄鶴返憇鄂渚故有黄鶴樓　南
軒記云樓以山得名唐圖經何自而為怪説也
　費貽蜀人公孫述徴之佯狂以避述亡仕至合浦太
　守
　費直東萊人治易長於卦筮
　費詩仕蜀以直言左遷　後蔣琬秉政以為諌議大
　夫
　費冠卿唐人登第母卒遂隠九華山不仕
　費孝先宋至和初嘗遊青城老人村壊其竹床欲償
　其直老人曰成敗有數何償焉遂授以易
　　　女徳婚姻
　費氏蜀主之妃號花蘂夫人能詩有宫詞云日午殿
　頭宣索鱠隔花催喚打魚人蜀亡歸宋宋祖令賦詩
　云十重鐵甲夜城圍妾在深宫那得知四十萬人齊
　解甲寧無一箇是男兒
　費觀才識過人劉璋以女妻之璋母乃觀之族姑
　貴(陸終之後/)　(漢有貴遷為廬江太守/)
　御
　茹(江夏/)
　茹法亮仕齊為中書通事舎人勢傾天下(南史恩倖/傳)
　茹法珍齊東昬朝為制局監用事專國命(仝前傳/)
　茹皓仕魏為驍騎將軍弟聘安豊王延眀妹(北史/)
　豫
　豫讓晉人事智伯漆身為癩吞炭為啞欲刺趙襄子
　為智伯報仇襄子曰義士也　讓曰范中行氏以衆
　人遇我我故衆人報之智伯國士遇我我故國士報
　之(史記/)
　豫且漁者也漁于泉陽舉網而得神龜白龍下清冷
　之淵化為魚豫且射中其目龍上訢於天帝伍子胥
　曰龍天帝之貴畜也豫且宗周之賤臣也
十遇
　傅(商音/)　(清河/)　(殷相傅説築于傅巖因以為氏/)
　　　作霖
傅説有賢徳傅巖之下有水壊道常使胥靡築之説為
胥靡代築以供食殷髙宗夢得之用為相　書云若濟
巨川用汝作舟楫若歳大旱用汝作霖雨　若作酒醴
爾惟麹糵若作和羮爾惟鹽梅　莊子云說乗東維騎
箕尾而比於列星
　　　臺閣生風
傅𤣥字休奕晉武帝朝為司𨽻校尉毎有奏劾或值日
暮捧白簡整簮帶踈踊不寐坐而待旦貴游懾伏臺閣
生風
　　　癡兒了事
傅咸字長虞𤣥子也風格峻整晉惠朝楊駿秉政咸數
侵之駿弟濟與咸善與之書曰每事欲了生子癡了官
事官事未易了也為御史中丞
　　　氷清玉白
傅渾仕晉為襄邑令江革頌云乃氷其清乃玉其白風
抗其髙雲垂其澤君有遺愛民有遺思
　　　書簏
傅迪仕晉為右丞廣讀書籍不解其義劉桞云卿可謂
書簏
　　　傅聖
傅琰字季珪仕宋為永康令遷山隂縣謂之傅聖父僧
祐為山隂令有能名父子著績世傳諸傳有理縣譜子
孫相傳不以示人　子翽為吴令遷山隂令亦有能名
　　　聰眀學士
傅昭字茂逺袁凱曰此兒神情不凢必成佳器丹陽尹
袁粲辟為郡主簿使諸子從之受學稱為聰眀學士梁
天監中為黄門侍郎兼御史中丞
　　　臨水觀影
傅大士生傅宣慈家娶劉氏嵩頭陀命臨水觀影乃見
圓光寳蓋大士笑而悟梁天監中講經九鳯山下
　　　天下士
傅霖少與張詠同學張顯逹求霖三十年不得晩守宛
丘有被褐騎驢扣門大呼曰語尚書青州傅霖求見公
曰傅先生天下士昔何隠今何岀霖曰子將去矣來報
子公曰詠亦知之後一月薨
　　　校書
傅卞宋景祐中為國子博士與王陶趙彥若孫洙並任
館閣編校書籍　治平中知諫院除寳文待制
　　　金玉君子
傅堯俞字欽之十歳能文未冠及第宋元祐中拜中書
侍郎　名重朝廷風節凜然大皇大后曰傅侍郎清直
一節終始不變金玉君子也　司馬公曰清直勇三徳
吾於欽之畏焉邵雍曰至清而不矯至直而不激至勇
而能温此為美爾　孟州濟源孫有别業作草堂坡有
詩云微官共有田園興老罷方㝷退隠廬栽種成隂十
年事倉皇求買萬金無　謚獻簡　三老堂(見劉摯/)
　　　飲月
傅大詢字公謀宋詩人飲月云酒滿金樽月滿輪月沈
輪影在金樽更深坐乆詩喉渴一舉金樽和月吞　新
霜云瓊宫青女妝初試錦幄佳人睡未知但見玉童呵
手道破寒惟有酒相冝
　　　死節
傅察字公晦堯俞猶子也生而秀頴好學晨夕不懈宋
宣和中為接伴使時金人已渝盟境上遇金太子左右
促使拜白刃如林公曰死則死耳後燕山遇害　贈徽
猷待制　謚忠肅　三子自强自得自修
　　　至樂齋
傅自得少負文名三應博學宏詞科　尤袤序其文集
云英偉蓋世之才超邁不羣之器不能與世俯仰其人
氣骨雄壯波瀾浩𣺌　有至樂齋文集淳熙中為宣城
太守　二子伯夀伯誠聮第　伯夀仕至樞密　伯誠
仕至侍郎除集撰知建寧
　傅寛漢祖定元功十八人位次寛第九　封陽陵侯
　傅介子漢元鳯中使大宛斬樓蘭王　封義陽侯
　傅喜字稚遊哀帝朝丁傅二家驕侈喜獨謙退守節
　上賜黄金百斤以光禄大夫養病　封髙武侯
　傅俊字子衛漢雲臺二十八將中人封昆陽侯
　傅毅字武仲漢章帝朝為蘭臺令史與班固賈逵共
　典校書著詩賦頌誄連珠凡二十八篇　封眀進侯
　傅縡七歳能讀古詩後仕陳為秘監掌詔誥為文典
　麗
　傅永字脩期有氣幹拳勇過人仕元魏拜中書博士
　帝曰上馬能擊賊下馬作露布惟傅脩期耳
　傅奕唐武徳中為太史令上䟽請除佛法蕭瑀不能
　詰如其奏　病不問醫自誌云傅奕青山白雲人也
　以醉死
　傅遊藝謟事武后一年歴衣青緑緋紫時謂四時仕
　宦
　傅忠孝仕唐為大史令以知星顯(見姜氏/)
　傅䂀工文坡贈云窈眇文章冝和寡崢嶸肝肺亦交
　難
　　　女徳婚姻
　　　　重侯累爵
傅昭儀父早卒母適鄭氏昭儀納漢元帝宫中得幸生
定陶共王共王子欣是為哀帝由是丁傅之家重侯累
爵
　　　金石人
傅楫字元通嘗從學於陳襄襄曰金石人也以其女妻
之宋徽宗朝為中書舎人
　傅自得未成童時賦玉界尺詩語意警拔李公邴異
　之許妻以女(見前/)
　傅咸頴異嚴氏見之曰此千里駒也以妹之女妻之
　(見嚴/氏)
　傅察少秀頴趙清獻以女妻之
　傅侯娶宋司馬之女
　　師傅　太傅　賢傅
　顧(羽音/)　(武陵/)　(顧伯夏殷侯國也子孫以國為氏/)
　　　琴書
顧雍字元歎從蔡伯喈學琴書以為伯喈所歎因以為
字仕吳為相十九年　孫權曰顧公在坐使人不樂其
見憚如此　封醴侯　長子邵邵子譚承　少子濟濟
子裕譚字子黙弱冠與諸葛恪為太子四友　後領尚
書事
　　　羽扇麾軍
顧榮字彥先吳平與陸機兄弟入洛時號三俊拜尚書
郎廣陵相陳敏反假榮丹陽内史榮以白羽扇麾之其
軍自潰因名麾扇　楊脩詩云羽扇一揮風偃草䇿勲
多謝顧丹陽　晉元帝以為散騎常侍史臣云顧榮賀
循等並南金赤箭世胄髙門典憲資其刋緝帷幄佇其
謀猷
　　　吾家麒麟
顧和字君孝總角便有清操族叔榮器之曰此吾家麒
麟興吾宗者必此子也　周顗嘗指和心曰此中何所
有徐答曰此中最是難測地顗稱之仕晉為尚書令
　　　蒲栁弱質
顧恱之字君叔與晉簡文帝同年而髪白帝問之對曰
松栢之姿經霜猶茂蒲栁之質望秋先零為尚書左丞
　　　三絶
顧凱之字長康小字虎頭有才氣工畫而痴時稱其有
三絶才絶畫絶痴絶也　毎食甘蔗自尾至本云漸入
佳境晉桓温引為大司馬參軍父悦之
　　　晝日垂簾
顧顗之字偉仁仕宋為山隂令御繁以約晝日垂簾門
階閑寂　遷湘州刺史　謚簡子　孫憲之
　　　顧建康
顧憲之字士思宋元徽中為建康令清儉强力都下飲
酒而醇㫖者號為顧建康言其清且美也　仕齊為衡
陽内史王煥到郡嘆曰顧衡陽之化至矣由是遷吏部
郎中宋時祖覬之為吏部列植嘉樹曰此為憲之植耳
至是果然
　　　讀書堆
顧野王字希馮吳郡人七歳讀五經九歳能屬文天文
地理卜筮蟲篆竒字無所不通　撰玉篇及輿地志
今秀州有顧亭湖野王讀書堆　仕梁歸陳為黄門侍
郎
　顧况唐詩人白居易少時以詩投况况戯曰長安物
　貴居大不易及見原上草篇曰有句如此居亦何難
　顧少連字夷仲初仕為登封主簿邑有虎暴少連移
　文岳神虎不為害唐貞元中權禮侍持笏擊奸裴延
　齡也
　顧雲幼與杜荀鶴殷文圭同𨽻業九華山(又見羊昭/業)
　顧臨宋熙寧中以館職王存顧臨同編修經武要畧
　　　女徳婚姻
　顧(闕/)娶張𤣥妹濟尼曰顧家婦清心玉映自是閨房
　之秀
　顧歡字景恰隠天台山開館聚徒齊永眀中徴為大
　學博士不就見朱巽之有志節以女妻之(南史隠逸/傳)
　顧協字正禮清介有志操仕梁為廷尉少聘舅息女
　及母亡免喪後不復娶年六十餘此女猶未他適協
　義而迎之卒以無嗣
　　眷顧　三顧　顧諟　左顧　周郎顧
　喻(羽音/)　(江夏/)
　　　捫膝先生
喻汝礪字迪孺靖康初為祠部員外郎不附和議遂掛
冠號捫膝先生　初自京師入見上命赴都堂與李綱
語綱大竒之　紹興九年召對首論願革文章骫骳之
習還西京典雅鴻奥之風起中興博大混一之氣上嘉
納之下所奏付中書後直秘閣
　　　西洛淵源
喻樗宋紹興中趙鼎喜伊川之學伊川門人皆進用曰
桐廬喻樗真其人也薦除正字王居正行誥詞云頃窮
西洛之淵源遂見古人之大體
　　　忠義傳
喻良能字叔竒宋淳熙中為國子監簿進忠義傳起於
戰國王蠋終於五代孫晟上下一千一百年所取一百
九十人凡二十巻乞頒之武學上曰忠臣義士誠可表
厲風俗
　　　去婦
喻氏張孝祥之妻也事舅姑不豫竟至仳離孝祥作木
蘭花寄之有玉簮中折覆水難收之句
　喻歸仕東晉撰西河記三巻
　喻希仕南齊請用釋奠先聖先師禮樂
　喻鳬謁杜紫微不遇曰我詩無綺羅鉛粉冝不售
　路(商音/氏)　(内黄/)　(黄帝封其支子於路子孫以國為/)
　　　截蒲
路温舒東里人父為里監門使温舒牧羊温舒取澤中
蒲截以為牒編用冩書　受春秋通大義舉孝亷為山
邑丞遷廷尉史漢地節中上尚徳緩刑一書　仕至臨
淮太守
　　　太液講書
路隋字南式唐穆宗朝為翰林學士與韋處厚掇六經
粹要題為六經法言凡二十篇上之　與處厚入太液
亭侍講講闗睢洪範　文宗朝同平章事
　　　十年至相
路巖字魯瞻年少自監察入翰林崔鉉曰路十如今便
入翰林如何到老不岀長安城十年至宰相　唐咸通
初同平章事時年三十六　後兼中書令
　路僑如事梁孝王侍遊於忘憂之館為鶴賦
　路邕仕元魏為魏郡太守涖政清勤岀家粟賑貧與
　張恂宋世景等同良吏傳(北史/)
　路去病仕北齊為侍御史與崔伯謙等同循吏傳(北/史)
　路嗣恭仕唐為蕭闗令考績為天下最𤣥宗以為可
　嗣漢魯恭因賜名官至兵尚書　封冀國公
　路徳延數歳能詩賦芭蕉云葉如斜界紙心似倒抽
　書
　路振宋淳化中登第時小録用綾人謂之五金花帖
　後知制誥文詞温麗有唐人風
　　義路　季路　仕路
　步(羽音/焉)　(平陽/)　(晉大夫步陽之先食采於步因氏/)
步叔乗字子車孔門弟子贈淳于伯贊云親炙避席唯
諾趍隅發微淹博雅道是扶
　　　種𤓰
步隲字子山漢末避難江東與衛旌同年相善俱以種
瓜自給共修刺奉瓜獻焦征羗坐隲旌於牖外以小盤
飯食之旌不能食隲曰吾貧賤主人以貧賤遇之當何
所恥　仕吳為中郎將　後為丞相
　步協仕吳為撫軍盡忠於國通逹治體
　步闡仕吳為西陵督後降晉
　度
　度尚字博平漢桓帝朝除上虞長為政嚴峻發摘奸
　非吏民謂之神眀曹娥投江尚憐而葬之命邯鄲子
　作碑　黨錮八厨中人　官至荆州刺史
　遇(姓苑云東筦有遇氏/)　(漢有遇冲為東安太守/)
十二霽
　衛(羽音/為氏)　(河東/)　(周文王子康叔封於衛子孫以國/)
　　　無他腸
衛綰醇謹漢文臨崩屬孝景帝曰綰長者善遇之　景
帝立以綰為廉忠無他腸　遷御史大夫　拜為丞相
　　　封侯骨
衛青字仲卿微時有一鉗徒相之曰貴人也當封侯
漢武朝凡七岀征匈奴立大功封長平侯益封八千七
百户三子伉不疑登皆封侯
　　　一臺二妙
衛瓘字伯玉晉咸寧初加侍中時索靖為尚書郎俱善
草書號一臺二妙子恒工草𨽻為四體書勢　恒子璪
玠
　　　眀珠照人
衛玠字叔寳風神秀異總角乗羊車入市見者以為玉
人其舅王濟嘆曰珠玉在側覺我形穢又曰與玠遊若
眀珠在側朗然照人　王澄王𤣥王濟並有盛名世云
王家三子不如衛家一兒　好談𤣥理王澄毎聞其言
嘆息絶倒時語曰衛玠談道平子絶倒　至建業人士
觀者如堵年二十七卒時謂玠被人㸔殺　仕晉為太
子洗馬
　　　玉麟符
衛𤣥字文昇仕魏為京兆尹文帝曰闗右之任一委於
公乃賜玉麟符以代銅獸(北史/)
　衛宏字敬仲漢建武中從謝曼卿受詩學得風雅之
　㫖
　衛臻字公振仕魏為吏部尚書文帝目之曰天下之
　珍
　衛旌與步隲俱以種瓜自給(詳步氏/)
　衛大經卓然髙行䆳於易人謂之易聖武后召之不
　就
　魏次公舉進士潘炎曰國器也　唐貞元中翰林學
　士
　衛太素宋景徳二十四賢中人(見邉氏/)
　　　女徳婚姻
　　　　孝女
衛孝女絳州人字無忌父為衛長則所殺後從父延客
長則在坐無忌抵以甕殺之詣吏請就刑唐太宗特免
其罪賜之田宅以禮嫁之
　　　五可
衛瓘女晉武帝將納為太子妃曰衛公女有五可種賢
而多子美而長白
　　　氷清玉潤
衛玠妻父樂廣有海内重名時以為婦翁氷清女壻玉
潤玠妻先亡山簡見而重之曰戴叔鸞嫁女惟賢是與
不問貴賤况衛氏權貴門户令望之人乎於是以女妻
之
　衛少兒衛青之姊為平陽侯侍者與霍仲儒通生去
　病
　衛敬瑜娶姚玉京(見姚氏/)按南史云衛瑜娶王整之
　姊瑜早卒王氏截耳守志
　衛颯漢建武中為桂陽守下車修庠序之教設婚姻
　之禮朞年民從其化
　衛仲道娶蔡邕之女
　　精衛　武衛　放虎自衛
　惠(商音/)　(扶風/)　(周惠王支孫以謚為姓/)
　漢有惠乗為交趾太守
　芮(徴音詩平原/柔之)　(周芮伯之後/)　(芮伯字良夫作桑/)
　芮强仕漢為鉅鹿太守
　芮曄宋人因賦牡丹詩忤秦檜得謫檜死再和牡丹
　韻云寧令漢社稷變作莽乾坤　起為江西漕
　芮國器仕宋為祭酒諌孝宗用兵曰陛下為數文腥
　手錢所作
　芮國瑞仕宋為桐川簿過倪偁曰與我遊者皆有歌
　詩然珠玉之賜不如藥石之贈公曰建平吏黠民奸
　子何以處之曰以嚴馭吏以恕待民奉公以勤律身
　以儉交同僚以誠暇日讀吾所未見書以増其所未
　至公善之
　計(京兆/)
　計然名研范蠡之師也蠡既雪㑹稽之恥嘆曰計然
　之䇿十越用其五而得志今吾欲用之家乃之陶治
　産致鉅萬為朱公(史記貨殖傳/)
　計氏張魏公母夫人也　計有功居魏公幕府紹興
　中遣詣行在奏對獻所著晉鑑
　薊(内黄/)
　薊子訓漢建安中人見在長安與一老翁摩挲銅人
　曰適見鑄此近五百歳矣時呼為薊先生(方術傳/)
　厲(角音/太守)　(景陽陽齊厲公之後孫漢有厲温為魏郡/封義  侯吳孫皓以  秀奔魏改姓厲)
　桂(天水令漢有桂褒為楊州刺史/永寧)　(唐有桂仲武為/)
　
　
　
　
　
　
　
　
　氏族大全巻十七
欽定四庫全書
　氏族大全巻十八
十四泰
　蔡(徴音以濟陽氐周文王子蔡叔度生子曰仲封蔡/子孫  國為)
　　　金印紫綬
蔡澤燕人少時問相於唐舉舉曰先生曷鼻巨肩魋顔
蹙膝攣手吾聞聖人不相殆先生乎澤曰冨貴吾自有
不知者夀耳舉曰從今以徃四十三歳澤笑謂御者曰
吾躍馬食肉懷金印結紫綬冨貴四十三年足矣　為
秦昭王相
　　　儒宗
蔡義漢昭帝召見説詩悦之後以為相封陽平侯　史
云義以儒宗居相位坐持禄保位被譏
　　　至孝
蔡順字君仲汝南人以至孝稱母噬指而心動伏母棺
而火滅橰朽藤生遇雷泣冡漢建武初太守韓崇召為
東閣祭酒
　　　焦尾琴
蔡邕字伯喈性至孝三世同居漢熹平中與揚賜奏定
六經文字自書冊鐫碑立於太學門外觀視摹冩者車
乘一日千餘　因避患徃來吳㑹吳人有燒桐以㸑者
邕聞火烈之聲知其良材因請裁以為琴有美音其尾
焦名焦尾琴　漢末董卓辟之署祭酒遷侍御史又遷
侍書御史又遷尚書三日之間周歴三臺　所著詩賦
碑節書記等作凡百四篇傳於世　後以卓黨死獄中
　　　蔡侯紙(出宧官傳/)
蔡倫字敬仲有才學言自古書契多編以竹簡其用縑
帛書者謂之紙縑倫始用樹膚麻頭敝布魚網為紙天
下咸稱蔡侯紙　今耒陽縣北有漢黄門蔡倫宅宅西
有石臼云是倫舂紙臼也　漢和帝拜為中常侍元初
中封龍亭侯
　　　蔡克兒
蔡克字子尼山簡與王衍書曰子尼今之正人衍曰山
子以一字拔人　子謨字道眀嘗戯王導導曰吾徃與
羣賢游何曽聞有蔡克兒邪　晋康帝朝謨位司徒
　　　宰相器
蔡齊字子思神色眀秀鬚眉如畫宋祥符八年䇿進士
上夜夢有菜一苖與殿基相髙及齊為狀元上喜曰得
人矣　試天下如置器賦有云安天下於覆盂其功可
大上曰宰相器也　公喜飲賈存道上詩云聖君恩重
龍頭選慈母年髙鶴髮垂君寵母恩俱未報酒如成病
悔何追公自是非賓客不對酒喜薦士如楊偕郭勸劉
隨等皆為當世名臣　仁宗朝大拜謚文忠
　　　江南夫子
蔡用之筠州人宋天禧中豋第上萬言書上喜曰自朕
有天下竒才偉器未有如用之者岀其文以示諸學士
曰此江南夫子也
　　　三歳竒童
蔡伯禧(一作伯倫/)宋眞宗朝試童科對上誦書歳未二
周故號三歳神童賜詩云七閩山水多材俊三歳神童
岀盛時家世應傳清白訓嬰兒自得老成資初能學步
來朝闕方及能言解誦詩更朂孜孜圖進益青雲千里
有前期　授校書郎春宫伴讀
　　　四賢三諌詩
蔡襄字君謨文章清粹工小楷草書歐公以為獨步當
世宋慶厯初歐公王素張方平除諌官公作詩云御筆
新除三諌官喧傳朝野競相歡當年流落丹心在自古
忠良得路難必有謀猷禆帝右直湏風采動朝端世間
萬事皆塵土留取功名乆逺㸔三人以詩薦于上未幾
除公知諌院先是歐公范公余靖尹洙坐貶公作四賢
一不肖詩以記其事故王十朋詩云四賢詩岀人増氣
三諌章成國有光　終端眀殿學士
　　　徳政碑
蔡襄知福州時聘周希孟以經學授學者延見處士陳
烈尊以師禮而鄭穆陳襄方以徳行著稱公皆折莭下
之　公去閩人相率詣州請立徳政碑　公嚴毅忮刻
鎮福唐時陳烈徃見而不入謁留題津亭云溪山龍虎
蟠六月夜衾寒殷勤囑舟子移棹過前灘公見之少霽
威　洗位八座椹侍從橚樞師言敷言諒詵六人俱豋
第皆公之諸孫也
　　　藩邸舊人
蔡抗字子直宋嘉祐中中甲科英宗在藩邸深器重之
即位召對語之曰卿朕故人勿以常禮自踈也　除工
待
　　　玉闗人老
蔡挺字子正抗弟也宋仁宗朝從冨弼使契丹乆留邉
作詞有應念玉闗人老之句　治平中召拜樞副　謚
敏肅
　　　無為居士
蔡諲字伯恭筠州人宋元祐間家居不仕築義方書院
有志於學者給之以三十人為率　築圃植花木為遊
憇所號無為居士邑有訟不訴之官而决於諲有王烈
之風年八十一子眀發紹聖中何昌榜及第官至議郎
　　　東郭居士
蔡曽字子飛淹貫經史少為太學生宋至和中丞相劉
沆舘之以訓諸生欲以郊祀恩例官之不就而歸為南園
植花木山谷為作南園記有云學問之澤不加於民而
孝友睦於子弟文章之報不華於身而輝光發於草木
　於竹中作堂曰青玉據羣山之㑹作亭曰翠光因髙
作閣曰冠霞宴居之齋曰樂静經行之亭曰浩然所居
類市隱揔其地曰南園自號東郭居士
　　　三年博士
蔡肇字天啓長於歌詩為博士三年不遷因和人治字
韻云先生萬古名何用博士三年冗不治　和秦少游詩
云願同籍湜輩終老韓公門　宋大觀末召除中書舍
人張天覺薦之
　蔡千秋受榮廣春秋及詩以授劉向　漢宣朝給事
　中
　蔡勲好黄老王莽徴用之勲以不事二姓逃入山不
　仕
　蔡衍字孟喜少明經以禮譲化鄉里　漢八顧中人
　蔡裔有勇氣聲若震雷有二盗入室裔撫床一呼二
　盗俱殞
　蔡廓字子度宋廢帝以為吏尚書廓曰我不能為徐
　羡之書楮也
　蔡凝字子居博渉經傳尤工草𨽻常端坐西齋自非名
　流罕與交接　陳大建初除吏侍
　蔡允恭唐瀛洲十八學士中人(見房氏/)
　蔡劒唐末仕至散騎常侍子郊為行營判官没王事
　蔡嶷宋崇寜中魁多士　初為太學録有李元亮者
　忽之後公自給事中岀臨和州先造元亮之舘元亮
　作啓謝焉
　蔡元定字季通號西山晦庵門人也補晦庵禮書後
　巻
　　　女徳婚姻
　　　　辨琴
蔡琰字文姬邕女也小年能辨琴絃之斷初適衛仲道
為胡騎所獲在胡中二十年生二子曹操素與邕善遣
使以金璧贖之再嫁董祀祀為屯田都尉犯法當刑文
姬蓬首徒行詣操請罪文辭清辨祀獲免操問汝家多
書能識之否曰亡父賜書四千餘巻罔有存者今所誦
憶才四百餘篇乞給紙筆眞草唯命於是繕寫送呈文
無遺語
　　　甘貧苦
蔡氏職方郎中蔡巽之女適劉道原道原苦學家窶十
月無寒具蔡氏與甘貧苦道原在庭恱親以孝蔡之助
也　封安平縣君
　　　再婚
蔡興宗仕宋為尚書妻劉氏早卒一女㓜外甥袁顗妻
劉氏亦死一子㓜名彖顗母乃興宗之姊躬自撫養二
㓜欲為婚姻大眀初詔興宗以女與南平王敬獻為婚
而彖亦他娶其後彖娶不終敬獻遇害蔡氏無子嫠居
遂適彖
　　　碧雞材
蔡襄娶葛常之祖姑清源君已而赴漳南幕常之曽祖
通議贈詩云藻思舊傳青管夢哲科新試碧雞材乍依
仲寳蓮花幕更下温郎玉鏡䑓
　蔡大寳一女擇配見栁莊有逺量曰襄陽水鏡遂妻
　之
　蔡齊女妻劉庠　　　　　蔡子飛娶山谷之姑
　蔡天申娶張方平之女與王鞏為友壻
　蔡懋持正之子也為馮當世之壻
　蔡襄母有賢行仁宗特賜冠帔以寵之
　　適蔡　下蔡　上蔡(見謝氏/)
　賴(徴音/)　(穎川/)　(春秋時有賴國其後以國為姓/)
　賴先仕漢為交趾太守
　賴仙芝宋紹聖間人坡詩序云正月二十四日與兒
　子過賴仙芝王原同遊羅浮道院及西禅精舍
　賴好古宋紹興中奏事行在上曰布衣賴好古上書
　言䖍賊事頗有理趙鼎奏云大槩以招安為非
　艾(商音/)　(天水/)　(齊大夫艾孔之後/)
　艾君岳州天岳山昔眞人艾君居之石崖壁立有篆
　文
　艾頴宋乾徳初上命擇廷臣頴中首選　以工侍致
　仕
　艾仲儒宋至道中兩浙運使劉文質入奏部内官有
　艾仲儒髙輔之李易直梅詢髙貽慶姜嶼戚綸等八
　人有治績並降璽書褒諭
　艾預宋眞宗朝赴鄉舉遇一村儒曰此行登第矣有
　書一巻授君乃左傳第十冊曰冝熟此取冨貴㑹李
　愚知舉試鑄鼎象物賦事在巻中一揮而就遂擢甲
　科後官至户侍致仕
　艾宣鍾陵人工畫花竹翎毛孤標雅致别有風格　東
　坡有詩詠其畫四軸
　　未艾　耆艾　徴艾　口艾艾
十五卦
　祭(徴音傳大康祭周公弟五子祭伯子孫以國為民/  左  註云  仲初為祭封人掌封疆者後以為)
　　(氏/)
　　　雅歌投壺
祭遵字弟孫為人廉約賞賜盡與士卒家無私財身衣
韋袴布被　范升奏云遵為將軍取士皆用儒術對酒
設樂雅歌投壺雖在軍旅不忘爼豆帝毎笑曰安得憂
國奉公之臣如祭征虜者乎　封潁陽侯　圖形雲臺
　　　卧鼓邉亭
祭彤字次孫有勇力能貫三百斤弓漢建武中拜遼東
太守在職幾三十年卧鼓邉亭熄烽幽障　永平中徴
為太僕賜錢百萬
　蒯(晉大夫蒯得之後/)
　蒯徹(漢書避武帝諱作通/)齊辯士也論戰國時説士
　權變序其説凡八十一首號曰雋永
　蒯恩字道恩膽力過人仕晉為龍驤將軍建黄州横
　江館杜牧詩云孫家兄弟晉龍驤馳騁功名業帝王
　畢竟江山誰是主蒼磯空屬釣魚郎宋初封都鄉侯
　蒯鰲善屬文以理趣為本居鄉飲博與諸葛瀇盧絳
　號廬山三害晚莭自厲風操尚信義嘗蓄龍尾硯友
　人欲之而不言鰲亦心許而未與一日友人不告而
　去乃徒步追及送硯而還　仕南唐為殿中丞
　蒯亮仕南唐為海州録事㕘軍多與徐鉉徃還亮受
　代鉉送以詩云昔年聞有蒯先生二十年來道不行
　抵掌曽談天下事折腰猶有俗人情老還上國風光
　薄貧理歸装結束輕遷客臨流重惆悵晩風黄葉滿
　都城
　介
　介之推晋文公從者也文公復國之推不言禄禄亦
　不及遂隠而死文公求之不獲以綿上為之田以旌
　善人(僖廿四/)琴操作介子綏
　介象學道得仙　　　　　　　　介琰
十八隊
　戴(徴音/)　(譙國/)　(宋戴公之後以謚為氏/)
　　　大戴小戴
戴徳字延君兄之子戴聖字次君同受禮於后蒼徳删
禮記為八十五篇號大戴禮聖又刪為四十九篇號小
戴禮徳為信都太𫝊　聖以博士論石渠　徳以授徐
良　聖以授橋仁楊榮並家世傳業(西漢儒林/)
　　　重席
戴慿字次仲習京氏易漢建武中正旦朝賀上令能説
經者相詰難其不通者輙奪其席以與通者慿遂重五
十餘席　京師語曰解經不窮戴侍中
　　　闗中大豪
戴良字叔鸞東漢逸民也才髙倨傲議論尚竒曰我獨
步天下誰與為偶入江夏山中優游不仕　父遵字子
髙多財好施食客常三四百人語曰闗中大豪戴子髙
　　　賢良第一
戴封字平仲東漢末對賢良䇿第一拜議郎遷西華令
蝗不入界歳旱積薪自焚火起而雨　遷中山相
　　　琴書自娱
戴逵字安道常以琴書自娛太宰武陵王晞聞其能琴
遣人召之逵對使者破琴曰戴安道不能為王門伶人
晉太康中累徴不至　二子勃顒隠居不仕並有髙名
(隠逸傳/)雪夜訪戴(見王氏/)
　　　了了令史
戴碩㑹稽人也家貧三子延夀延興法興並能修立山
隂有陳戴者家冨積錢三千萬鄉人云戴家三兒敵陳
戴三千萬錢　法興好學初為尚書令史彭城王於尚
書中覔了了令史得法興以為記室宋武即位以為南
臺侍御史兼中書通事舍人甚見親待門外成市家累
千金(恩倖傳/)
　　　言若湧泉
戴胃唐初為秦王府參軍後太理少卿缺太宗曰胄清
直其人也　參處法意至析秋毫言若湧泉上益重之
　遷尚書左丞　子至徳
　　　飛白之寵
戴至徳唐乾封中除西臺侍郎髙宗為飛白書賜之曰
汎洪源俟舟楫　遷右僕射　父子相繼世詫其榮
　戴洪正唐人毎得密友書於編簡號金蘭簿
　戴嵩善畫有藏嵩鬬牛者以錦􁂫係肘自隨
　戴松饒州童子也十歳能誦書宋紹興中免文解
　戴蒙宋慶歴中賈黯榜登第時翰林孫抃知舉
　戴述與弟迅俱以文學稱(虎/)二戴
　戴復古字式之號石屏有詩行世趙嬾庵姚雪蓬為
　選　父敏才號東泉子亦工於詩
　　　婚姻
　　　　擇行義
大戴記云娶妻嫁女必擇孝弟世世有行義者是則子
孫慈愛孝弟不為淫暴故鳯凰生而有仁義之性虎豹
生而有貪戾之心戒之哉
　　　練裳竹笥
戴良嫁女惟賢是與不問貴賤五女並賢皆練裳竹笥
木履以遣之
　戴逵師事徴士范宣於豫章宣異之妻以兄女
　　愛戴　訪戴
　代
　代淵字仲騫宋朝舉進士為汜水主簿不赴退居青
　城山著書為樂
二十震(二十三問附/)
　藺(中山/)　(晉韓厥支孫仕趙食采於藺因氏焉/)
　藺相如仕趙初為舍人奉璧入秦易城秦留趙璧無
　意償城相如紿取璧却立倚柱怒髮上衝冠曰今臣
　頭與璧俱碎於此桂矣睨柱欲擊秦王辭謝相如全
　璧以歸趙王拜為上卿　與廉頗為刎頸友　漢司
　馬長卿慕其為人改名相如
　藺仁基仕唐為并州刺史
　靳(徴音/)　(河西/)
　靳尚楚幸臣妬屈子之能與上官大夫共譛毁之
　靳歙漢祖定元功十八人位次歙第十　封信陵侯
　靳恒唐景龍中為侍御史
　慎(天水/)
　慎到韓大夫務刑名之學所撰四十二篇申韓稱之
　愼條仕晋為東陽太守　愼錢仕宋為國子博士
　愼氏毗陵人儒家女也唐末適嚴灌夫無子岀之愼
　氏毅然登舟留詩别云當時心事已相闗雨散雲收
　一餉間便駕片㠶從此去不堪重到望夫山夫婦如
　初(唐宋遺史/)
　印(角音/)　(馮翊/)　(鄭穆公子印之後/)
　印叚字子石鄭大夫鄭伯享趙孟子石賦蟋蟀趙孟
　曰善哉保家之主也(襄三十七/)子癸
　印癸字子栁鄭六卿餞韓宣子於郊子栁賦籜兮宣
　子曰二三君子皆數世之主也(昭十六/)
　晉(徴音/)　(平陽/)　(晋國子孫因以為氏/)
　晉鄙仕魏為將軍守鄴公子無忌奪其兵以救趙
　員(宫音/)　(平凉/)
　員半千字榮期幼通書史舉童子長事王義方義方
　曰五百年一賢人生子冝當之因名半千凡舉八科
　皆中唐咸亨中上書自陳曰陛下何惜玉階方寸地
　不使臣披露肝膽乎　歴事五君有清白節年老不
　衰樂山水自放睿宗朝封平原郡公
　員嘉静唐開元中張嘉貞薦苖延嗣吕太一崔訓及
　嘉静皆位清要時語曰令君四俊苖吕崔員
　員結唐貞元龍虎榜中人(見齊姓/)　員寓唐徳宗朝
　為殿中侍御史
卄五願(二十八翰附/)
　頓(周末有頓弱縱横士也秦王資頓子萬金破散六/國合從)
　頓起宋熙寧中為教授與東坡相往來倡和坡答起
　有云側聞頓夫子講道岀新貫又殿廬直宿眞如夢
　猶記夏時䇿萬言(起及第時坡為殿後編修官/)
　漢有頓肅為卲陽長
　萬(商音/為氏)　(扶風/)　(畢萬之後一云芮伯萬之後以字/)
　萬章孟子弟子難疑答問以發眀道徳仁義之言
　萬脩漢雲臺二十八將中人咸際風雲之㑹　封槐
　里侯
　萬璫唐貞元龍虎榜中人(見齊氏/)
　萬敬儒三世同居喪親廬墓刺血冩浮屠書手斷二
　指復生所居曰成孝郷　唐宣宗大中年間表其家
　(韋女傳/)
　萬頃汀州童子也宋紹興中召見内殿時方十歳記
　誦經史子書如流賜文林郎
　　鉅萬　畢萬　鄭百萬
　叚(徴音干京兆叚三輔决録云叚干木之子隠如入/闗去  字為  氏  一云鄭共叔叚之後以字為)
　　(氏/)
　　　取卿相
叚㑹宗字子松漢竟寧陽朔中兩為西域都䕶谷永閔
其老與書云若子之才可優游都城取卿相何必勒功
崑山之側　元延中賜爵闗内侯
　　　凉州三眀
叚熲字紀眀初舉孝廉與皇甫威眀張然眀並知名顕
逹京師稱為凉州三眀　漢建寧初破羗有功遷司𨽻
校尉
　　　眞將軍
叚志𤣥少驍果唐貞觀中衛章武門上夜遣使至志𤣥
拒曰軍門不夜開示以手詔曰夜不能辨上笑曰眞將
軍　封褒國公　子建中興榮昌二郡　建中子文昌
　　　禱而雨
叚文昌字墨卿唐長慶初為翰林學士上屢召入思政
殿顧問至夕乃岀　拜相文宗立徙帥荆南或旱檜解
必雨或乆雨岀游必霽民歌曰旱不苦禱而雨雨不愁
公岀遊子成式博學强記多竒篇秘籍著酉陽雜爼書
　　　舉笏擊賊
叚秀實字成公六歳母病勺飲不入口七日號孝童
唐建中初召為司農卿朱泚反遣銳師襲奉天秀實倒
用司農印以追其兵眀日奪源休象笏前唾泚面大罵
舉笏擊之中顙流血衊面　興元初詔贈太尉　謚忠
烈　子伯倫為觀察使　孫　嶷珂
　　　夢鳯
叚少連字希逸初生時其母夢鳯集于庭　宋眞宗朝
舉服勤辭舉科後為三司度支使　終龍圖直學士
　叚規韓康子相也請致邑以驕知伯(史記/)
　　　女徳婚姻
叚儀仕燕為光禄大夫二女長字元妃婉惠有操嘗謂
妹季妃曰我終不為庸人妻妹曰我亦不為庸人婦後
慕容垂納元妃慕容徳納季妃俱為后
　　錦叚　欵叚(馬/)片叚
　灌(睢陽/)　(古諸侯斟灌氏之後以國為氏/)
　灌嬰漢祖定元功十八人位次嬰第十八　班固泗
　水亭銘載在第九封潁隂侯　號昌文君　文帝朝
　拜相
　灌夫字仲孺父張孟為灌嬰舎人得幸故䝉灌姓為
　灌孟吳楚反孟戰死仲孺奮曰願取吳王之頭以報
　父仇由此名聞天下　喜任俠結交豪傑家累數千
　萬食客日數十百人潁川兒歌曰潁水清灌氏寧潁
　水濁灌氏族　性剛直使酒終以此敗　漢武朝入
　為太僕
　灌賢漢武朝封臨汝侯
　　絳灌　溉灌
　貫
　貫髙為趙相時張敖(張耳子/)為趙王漢祖過趙倨慢
　髙潛有異謀趙王不聽後髙能眀王不反自絶吭死
　貫支仕東漢為西羌校尉
　　魚貫　該貫　條貫
三十諌(三十二霰附/)
　諌(周禮有司諫氏子孫以官為氏漢有諫忠為侍書/御史)
　晏(齊公族晏弱桓子之後/)
　　　解驂
晏嬰字平仲桓子之子齊景公以為相食不重肉妾不
衣帛一狐裘三十年　越石父賢在縲紲之中晏子解
左驂贖之以為上客　太史公曰假令晏子在雖為之
執鞭所忻慕焉
　　　元和風格
晏殊字同叔祖墉官江西居筠父延昌徙臨川七歳善
屬文張知白薦之試童科除正字置之秘閣從陳彭年
學　為西京留守幕下士王琪張亢最為上客　范仲
淹孔道輔歐陽修一時名士多岀其門　王旦曰劉筠
宋綬晏殊屬文有貞元元和風格　宋天聖中大拜謚
元獻　子叔原
　　　樂府
晏叔原號小山有樂府行於世山谷為序如舞低楊栁
樓心月歌罷桃花扇底風等句流麗為世所稱
　　　薑桂之性
晏敦復字景初幼若成人從伊川學伊川見而竒之
宋大觀中第進士除正字　凡奏篇上嘉奬曰卿鯁峭
敢言無忝爾祖　薑桂之性到老愈辣　論事眀目張
膽不避權要樂道人之善成人之美　紹興中授臨淄
郡開國侯
　　　婚姻
　晏元獻幼能屬文李虚已知滁州竒之許妻以女
　晏元獻判西京范文正掌西監謂范曰吾一女及笄
　君為擇壻范曰監中二舉子冨臯張為善晏曰孰優
　曰冨修謹張踈俊公取冨為壻即冨弼也
　　晏晏　何晏　劉晏
　卞(羽音/氏焉)　(濟陽子曹叔振鐸之後支庶食采於卞因/卞莊  之勇注云卞邑大夫)
　　　泣玉
卞和楚人得玉璞凡兩獻之楚王而兩受刖乃抱玉而
哭復以獻王使人理之乃得玉名曰和氏之璧
　　　卞氏六龍
卞壼字望之晋大寧末領尚書　與王導同受顧命蘇
峻反壼戰死二子眆盱見父殁相隨赴賊皆死母裴氏
撫二子尸哭曰父為忠臣汝為孝子徴士翟湯聞之歌曰
子死於父父死於君忠孝之道萃於一門父粹字𤣥仁
兄弟六人並登宰府世稱卞氏六龍𤣥仁無雙
　卞華字昭岳仕梁為五經博士說經折理當時之冠
　卞延之弱冠為上虞令有剛氣太守孟顗以令長裁
　之延之拂衣去子彬
　卞彬字士蔚峻拔有才擯斥數年不得仕進為枯魚
　賦以喻意　仕梁為南康郡丞
三十四嘯(三十七號附/)
　召(魏郡之周召公奭之後奭本周之支族食邑於召/故謂  召公其後因氏焉)
　召伯宣教南國嘗止於甘棠之下
　召虎周宣王之臣王命平淮夷江漢之詩作焉
　召忽奉齊公子糾奔魯桓公殺子糾召忽死之
　召信臣字翁卿漢宣朝為南陽太守躬勸耕桑户口
　増倍吏民親愛號曰召父　治行第一増秩賜金
　竟寧中徴為少府列於九卿
　召馴字伯春習韓詩時語曰徳行恂恂召伯春　漢
　章帝朝拜左中郎將
　邵(商音/)　(博陵/)　(召公奭之後加邑為卲氏/)
　　　青門瓜
卲平故秦東陵侯秦亡為布衣種瓜長安城東瓜有五
色甚美世謂之東陵瓜又曰青門瓜
　　　安樂窩
卲雍字堯夫始至洛蓬蓽環堵不蔽風雨名所居曰安
樂窩為甕牖讀書宴居其下旦則焚香獨坐晡時飲酒
三四甌微醺即止自號安樂先生有安樂吟云安樂先
生不顯姓氏垂三十年居洛之涘風月情懐江湖性氣
色斯其舉翔而後至無賤無貧無冨無貴無將無迎無
拘無忌窘未嘗憂飲不至醉收天下春歸之肝肺盆池
資吟甕牖薦睡小車賞心大筆快志或戴接䍦或着半
臂或坐床間或行水際樂見善人樂聞善事樂道善言
樂行善意聞人之惡若負芒刺聞人之善如佩蘭蕙不
佞禅伯不諛方士不岀户庭直際天地三軍莫陵萬鍾
莫致為快活人六十四歳毎岀乘小車詩云花似錦時
髙閣望草如茵處小車行司馬公詩云林間髙閣望已
乆花外小車猶未來　毎到一家子弟家人尊奉惟恐
不及不呼姓氏但云吾家先生來也十餘家如安樂窩
起屋以待其來謂之行窩殁後鄉人挽詩云春風秋月
嬉遊處冷落行窩十二家　先生在洛與冨韓公司馬
公王宣徽諸君子常相往來其園宅自司馬公而下二
十餘家集錢買贈之時有四不岀謂大風大雨大寒大
暑也㑹有四不赴謂公㑹葬㑹生㑹燕㑹也熙寧十年
夏感微疾曰雍欲觀化一廵如何七月十四日作詩云
生於太平世死於太平世客問年幾何六十有七歳俯
仰天地間浩然獨無愧是夜五更捐舘　先生之學得
之李挺之有皇極經世書六十卷　喜吟詩有擊壤集
二十卷　贈秘書省著作郎　元祐中賜謚康莭　朱
文公贊云天挺人豪英邁蓋世駕風鞭霆歴覧無際手
探月窟足躡天根閒中今古醉裏乾坤
　　子伯温　孫　溥　博
　　　童子賦詩
邵煥宋咸平初以童子召對上令賦春雨詩授筆立成
授秘書省正字就秘閣讀書時年十一
　邵榮八世同居旌表門閭蠲租稅　邵軫與李華等
　八人相友善
　邵亢字興宗宋英宗召對羣玉殿曰學士眞國器也
　知制誥遷吏侍謚安簡
　邵溥宋紹興中除徽猷待制　弟博除秘書省校書
　郎
　邵曄字日華廣州八賢堂中人
　邵宏淵宋紹興中與金人戰於眞州胥浦橋大捷中
　興十三戰功之一也
　　　婚姻
　邵續仕晉為平原樂安太守見塢主劉遐剛毅勇壯
　以女妻之
　邵康節擇婚詩云人之娶婦徳容威儀倘或生子不
　皐則䕫娶婦娶恭和嫁夫嫁才美安得正婦人作配
　眞君子
　廖(汝南/)　(古有廖叔安春秋伯飂其後也/)
　　　隠居南岳
廖凝字熙績有學行隠居南岳三年仕江南受偽官為
彭澤令詩云風清竹閣留僧宿雨濕庭莎放吏衙解印
云五斗徒勞自折腰三年兩鬢為誰焦今朝官滿重歸
去還挈來時舊酒瓢　遷連州刺史與李建勲為詩友
　　　白雲集
廖正一字眀畧宋元豐初上御集英殿放時彦以下有
晁補之廖正一同榜晁與廖云十年山林廖居士今隨
詔書稱舉子文章宏麗學西京新有詩聲似侯喜山谷
詩云廖侯言如不岀口銓量今古大如斗度越崔張與
二班古風蕭蕭筆追還　有詩文號白雲集元祐中召
試館職坡大竒之除正字
　　　世綵堂
廖剛字用中宋紹興中為御史中丞居言路毅然守正
於是廖中丞之名重天下　公之曽大母年九十三歳
曽大父年八十八皆見耳孫累世以華髮奉養公名其
堂曰世綵諌議陳公播之聲歌士大夫詩者甚衆趙忠
簡因取世綵集進奏上他日謂公曰觀世綵集誠人間
美事也　封朝儀大夫工尚書
　　　衡山居士
廖融字元素隠衡山號衡山居士與任鵠凌蟾王正己
相友善皆一時名士也　嘗作夢仙謠云琪木扶踈係
辟邪麻姑夜宴紫皇家銀河旌節搖波影珠閣笙簫吸
月華翠鳯引遊三島路赤龍齊駕五雲車星移猶倚虹
橋立擬就張騫搭漢槎　左司諫與詩云未向漆園為
傲吏定應明代作徴君傳家奕世無金玉樂道經年有
典墳帶雨小舟横别澗隔花幽犬吠深雲到頭終為蒼
生起休戀耕烟楚水濱　王正己與詩云病起坐當秋
閣迥酒醒吟對夜濤寒爐中藥熟分僧服榻上琴閒借
客弹　融後吟詩雲穿搗藥屋雪壓釣魚船自以為不
祥果卒刺史何承矩葬之進士鄭鉉誌其墓
　　　詩人
廖圖字賛禹䖍州人能詩和人贈沈彬云逼眞但使心
無著混俗何妨手强抄自喜卜居連岳邑水邉松下得
論交贈泉陵上人云直疑木少難留鶴未信山低住得
雲(南唐/)
　廖扶字文起東漢人習詩書教授常百人尤明天文
　䜟緯風角推步之術號北郭先生
　廖立字公淵楚之良材也蜀先主徴為侍中後廢為
　民
　廖化仕蜀先主假節為并州刺史封中鄉侯以果烈
　稱
　廖洪筠州人父母亡捧土為墳結草廬居有青蛇白
　獸來止廬側　唐咸通中旌表門閭
　廖琮宋嘉祐中歐公知舉試民監賦章衡榜及第
　廖徳明字子晦晦庵門人後把麾持節官至正郎
　銚(見三蕭/)
　到(彭城/)　(楚令尹屈到之後以父字為氏/)
　到彦之字道豫晉末宋初守荆楚垂三十年士庶懐
　其威信遷南豫州刺史元嘉中督軍北侵有淮南之
　捷長子元慶益州刺史　次子仲慶從事中郎　沆
　漑洽皆其曽孫也
　到沆字茂瀣梁天監中文徳殿置學士召髙才碩學
　待詔沆通籍焉帝宴華光殿命羣臣賦詩召沆為二
　百字三刻而成　除殿中侍郎
　到溉字茂灌仕梁為御史中丞遷吏尚書以清白自
　修
　到洽字茂松清警有才學任昉笑曰此子日下無雙
　天監中昉守義興邀溉洽為山澤之遊號蘭臺聚(見/殷)
　(氏/)
　暴(河東/侯也)　(周卿士暴公之後/)　(風俗通云暴辛周諸/)
　暴勝之字公子漢天漢中為直指使者繡衣持斧威
　振州郡至渤海雋不疑上謁曰聞暴公子舊矣(不疑/傳)
　暴顯字思祖幼時有一沙門指之曰此郎子好相表
　大必為良將　仕北齊為徐州刺史
三十八箇
　賀(啇音中廣平帝齊公族慶父之後漢安帝時慶純/為侍  避安  父諱改姓賀氏)
　　　儒宗
賀循字彥先操尚清厲晉建武初拜太常朝廷疑難皆
咨之為當世儒宗帝曰循氷清玉㓗位上卿而居室才
蔽風雨　賜六尺床薦席褥并錢三十萬　授光禄大
夫　循𤣥孫名瑒字徳璉世以儒術顯梁天監中兼五
經博士　瑒子名革字文眀通三禮仕梁為國子博士
　　　啓陳四事
賀琛字國寳瑒從子也精三禮梁武帝聞其有學術召
見文徳殿與語恱之遷御史中丞　毎進見坐語移晷
刻省中語曰上殿不下有賀雅(以容止閒雅得名/)大同
中啓陳四事上不納
　　　三世儒學
賀徳基字承業祖父仕梁俱為祠部三世儒學有名當
世游學都下一日白馬寺前逢一婦人謂曰君方為重
噐貧寒乃爾脫白綸巾贈之而去　位尚書
　　　髙陽里
賀徳仁與從兄徳基師事周洪正以文辭稱語曰學行
可師賀徳基文質彬彬賀徳仁　兄弟八人比漢八荀
太守王伯仁改其所居里曰髙陽里唐初為祭酒
　　　四眀狂客
賀知章字季真陸象先曰季眞清談風流吾一日不見
鄙吝生矣唐開元中遷禮侍兼集賢學士　天寳中乞
歸田里為道士詔許之供帳東門百僚祖餞御製詩送
云遺榮朝入道辭老早抽簮豈不惜賢逹其如髙尚心
(云云/)以宅為千秋觀而居賜鏡湖剡川一曲　見李白
呼為謫仙人以金龜換酒與共飲　年八十六卒　少
子由亦度為道士賜帛百匹
　　　得仙道
賀元得道不死宋朝章聖東封謁於道左曰晉水部員
外郎賀元再拜而去　坡寄以詩云舊聞老父晉郎官
已作飛騰變化㸔聞道東蒙有居處願供薪水㸔燒丹
　　　遺老集
賀鑄字方回好學藏書萬卷工文辭有慶湖遺老集小
詞二卷名東山寓聲樂府　題定林云破氷泉脈漱籬
根壊衲遙疑掛樹猿蠟屐舊㾗尋不見東風先為我開
門舒王見之大稱賞由此知名　春愁云欹枕有時成
雨夢隔簾無處説春心　元祐中倅涇州
　　　泉石之樂
賀允中宋紹興末為給事中權吏尚書　李顯忠居丹
丘與錢端禮賀允中曹勛蕭振日為棋酒之樂徜佯泉
石間
　　　婚姻
　賀晦二女妻蕭嵩與陸象先夏榮相之曰陸郎位極
　人臣不及蕭郎一門盡貴　嵩子尚主夫人賀氏嘗
　入覲拜席𤣥宗呼親家母儀禮甚盛
　賀瓌仕後梁為義成軍節度使辟和凝為從事瓌戰
　敗揮凝使去凝曰大丈夫當為知己死豈可去也引
　弓射殺追者瓌歸戒諸子曰和生忠義士也後必冨
　貴爾謹事之因妻以女後封魯國夫人
　　燕賀　臨賀(郡名/)李賀
四十禡
　謝(商音為陳留/以國  氏)　(周宣王之舅姜姓受封於謝其後/)
　　　名儒
謝該字子儀漢末人眀春秋為世名儒門徒數百人
孔融薦之曰博通文藝周覧古今清白異行抱璞而逃
　　　社稷元龜
謝夷吾字堯卿永平中為鉅鹿太守第五倫令班固為
文薦之曰才兼四科行包三徳誠社稷之元龜大漢之
棟甍
　　　神龍鳯凰
謝譚吳處士也㑹稽太守召之為功曹譚辭疾太守曰
夫龍以屈伸為神鳯以嘉鳴為貴何必隠形於天外潜
鱗於重淵哉(吳志/)
　　　一丘一壑
謝鯤字幼輿好老易隣有髙氏女美鯤挑之女飛梭折
其兩齒時語曰任逹不已幼輿折齒鯤傲然長嘯曰猶
不廢我嘯歌　顧愷之畫鯤坐石岩中曰鯤嘗云一丘
一壑此子宜在丘壑中　仕晉為豫章太守　子尚
　　　一座顔回
謝尚字仁祖八歳神悟父攜之送客或曰此兒一座顔
回也尚曰座無尼父焉别顔回　鎮牛渚秋夜乗月泛
舟㑹袁宏在舫中諷誦即迎之升舟談論逹旦　晉鎮
西將軍
　　　圍棊却敵
謝安字安石四歳桓彛見之曰此兒風神秀徹弱冠詣
王濛濛曰此公亹亹逼人隠㑹稽與王逸少許詢支遁
遊放情丘壑有公輔之望　髙崧戯之曰髙卧東山安
石不出將如蒼生何蒼生亦將如卿何　淮淝之役圍
棋賭墅破符秦百萬之師捷書至過户限不覺屐齒之
折　紹興府有東山山半有薔薇洞即安石攜妓遊處
也　晉太元中録尚書事　加太保謚文靖　子琰琰
子混
　　　江左第一
謝混字叔源風華為江左第一桓𤣥欲以安宅為營混
曰召伯仁及甘棠文靖之徳不能保五畆之宅乎三世
僕射
　　　狂司馬
謝奕安之兄也桓温辟為安西司馬在温坐岸幘笑詠
嘗逼温飲温入南康王門避之王曰公若無狂司馬何
由相見奕攜酒就㕔事引一兵帥共飲曰失一老兵得
一老兵温不之責　為豫州刺史二子朗𤣥
　　　芝蘭玉樹
謝𤣥字幼度與兄朗皆為叔父安所器重安曰子弟亦
何預人事而正欲使其佳𤣥答曰譬如芝蘭玉樹欲使
其生於階庭耳　肥水之捷𤣥為前鋒　假節封康樂
縣公　子瑍瑍子靈運　謝氏尤彥秀者稱封(韶/)胡(朗/)
羯(𤣥/)末(川/)皆其小字也
　　　綸巾鶴氅
謝萬字萬石安之弟簡文帝作相召為從事中郎萬著
白綸巾鶴氅裘而前共語移日為豫州刺史萬少患面
瘡瘡愈㾗白人呼謝白面拜相　子韶
　　　兩玉人
謝晦字宣眀嘗與謝混同在武帝前帝目之曰一時頓
有兩玉人宋初為鎮北將軍與傅亮等同被顧命
　　　齒牙餘論
謝眺字𤣥暉文章清麗長五言詩在宣城因豋三山得
澄江静如練之句古今所稱　好奬人才謂孔珪曰士
子聲名未立冝共奬成無惜齒牙餘論　位尚書郎
　　　西堂吟夢
謝靈運幼頴悟文章之美與顔延之為江左第一世稱
顔謝　與族弟惠連為刎頸交毎對之輙得佳語嘗於
永嘉西堂思詩不就忽夢惠連即得池塘生春草之句
常云此語有神助　宋元嘉中為永嘉守郡有名山水
肆意遨遊㝷山陟嶺必造幽峻登躡常著木屐上山去
前齒下山去後齒與何長瑜等為四友(見荀氏/)小字客
兒　襲父爵封康樂公世稱謝康樂子超宗　超宗子
幾卿
　　　鳯毛
謝超宗好學有文辭嘗作殷淑儀誄帝嗟賞謂謝莊曰
超宗殊有鳯毛　宋末為義興太守昇眀二年坐事免
詣東府自通齊髙帝時為太傅謂同坐曰此客至使人
不衣自暖
　　　神童(徳門/)
謝幾卿清辨時號神童年十二召補國子生　後為侍
御史(並本傳/)論曰謝氏自晉以降雅道相傳景桓景仁
徳素傳美景懋景先節義流譽宣眀行己之度𤣥暉藻
繪之竒各擅一時可謂徳門者矣(南史/)
　　　烏衣之遊
謝宻字宏微與族子靈運晦瞻以文義賞㑹同居烏衣
巷故謂烏衣之遊晉義熙初襲父爵建昌縣侯惟受書
數千巻而已遺財禄秩一無干預子莊
　　　江東獨步
謝莊字希逸七歳能屬文宋文帝見而異之曰藍田生
玉豈虚也哉　作赤鸚鵡賦袁淑見之曰江東無我卿
當獨步我若無卿亦一時之傑　孝建初遷左將軍
子朏
　　　謝家千金
謝朏字敬冲十歳能屬文琅琊王景文謂其父莊曰卿
子足稱神童莊笑撫朏背曰吾家千金　宋末領秘書
監　齊受禪不屈節　梁初為尚書令　子諼
　　　伊洛間意
謝孺子與王或宴於相臺孺子吹笙起舞嘆曰今日眞
使人飄飄有伊洛間意(並南史/)
　　　李詩謝賦
謝偃唐貞觀初對䇿髙第為𢎞文館直學士時李百藥
工詩偃善賦世稱李詩謝賦
　　　遇仙
謝𤣥卿遇神仙見丹柯碧葉微風時叩五音相節即琅
玕樹也又設素麟脂斑螭髄𤣥洲白柰空洞靈𤓰扶桑
丹椹瓊飴酒桂䐉芝英彈八琅之璈吹叢霄之笙作囬
鸞轉鳯之舞
　　　有元白風
謝絳字希深文章典雅有元白風　宋天聖中錢惟演
留守西都絳為通判歐公為推官尹洙為書記梅聖俞
為主簿休沐相從為樂後為制誥
　　　江西詩𣲖
謝逸字無逸號溪堂居士有詩云貪夫蟻旋磨冷官魚
上竹山谷稱賞作蝶詩三百首極有佳句人呼為謝蝴
蝶與從弟幼槃皆江西詩𣲖中人
　　　名利闗
謝良佐字顯道號上蔡先生伊川門人别一年後伊川
問曰做得甚工夫曰方去得一箇矜字或問謝子勢利
如何曰打透此闗十餘年矣透得名利闗便是小歇處
須以窮理工夫至此方可望入聖域　伊川嘗稱其有
王佐才　以釋褐登第宋建中靖國初召對除書局官
　　　訓子孫
謝師稷字務本邵武人宋淳熙中為集英殿修撰　謝
氏之族盛於江左求其純徳懿行操履端㓗始終無瑕
未有出公之右者閒居子孫環侍毎以持身居官大節
為訓
　　　西州五鳯
謝發永康人五子固田因圓困迭魁太學號西州五鳯
　　　性學淵源
謝諤字昌國新喻人初居縣南之竹坡榜曰艮齋晩徙
邑東地多巖桂命曰桂山二名聞於中外周益公嘗薦
之上曰是所謂艮齋邪朕見其性學淵源五巻　工大
字時稱為堆金積玉廬陵艱食飢民萬餘守譙門求賑
公時為録事參軍亟命植五色旗分部給窮頃刻而定
　宋淳熙中為太學博士遷監察御史光宗登極首獻
十箴　除工尚書
　謝繹謝琨皆永和修禊中人　謝濤宋景徳二十四
　賢中人
　謝瞻作喜霽詩靈運冩謝混詠時王𢎞在坐以為三
　絶
　謝泌宋淳化中直史館擢右司諌賜金紫　有長樂
　集
　謝公定景初之子為竟陵簿山谷有詩送之
　　　女徳婚姻
　　　　殺盗報仇
謝小娥叚居貞之妻也居貞與謝父同賈江湖間為盗
申蘭申春所殺小娥詭服為男子託傭蘭家出入二年
因羣偷釃酒蘭春醉卧小娥閉戸拔佩刀斬蘭首大呼
捕賊鄉人救而擒春得贓千萬小娥祝髮為尼
　　　仙妃
謝英妃秦皇二年武夷君㑹郷人於幔亭峯英妃撫長
琴吕荷香戞圓鼓宴罷彩雲四合環佩人馬之聲凌空
而去
　　　詠雪
謝道韞奕女也聰識有才辨因内集雪下安曰何所似
兄子朗曰散塩空中差可擬道韞曰未若栁絮因風起
　初適王凝之不樂曰一門叔父則有阿大中郎羣從
兄弟則有封胡羯末不意天壊間乃有王郎　凝之弟
獻之與客談論辭理將屈遣婢白獻之云欲為小郎解
圍乃施青綾步障申獻之前議客不能屈　濟尼曰王
夫人神情散朗有林下風氣
　　　禁臠
謝混少有美譽晉武欲擇壻王珣曰謝公不及眞長(劉/惔)
不减子敬(王獻之/)帝崩袁崧欲壻混珣曰卿莫近禁臠
　　　得壻
謝景初字師厚宋熙豐間任司封郎中方為長女擇對
見黄山谷曰得壻如是足矣遂妻之山谷卒從師厚得
詩法曰自從見謝公論對得濠梁　幼女以妻壻茂湛
茂湛端厚敏逹初調烏程簿壻夫人居室靖深婉慈言
動顧繩墨
　　　世姻
謝師直小字錦衣奴梅聖俞與謝氏世姻作詩戯之曰
古錦裁詩句斑衣戯坐隅木奴今正熟肯效六郎兒時
師直時方十歳已悟其意
　謝安妻劉惔妹也見家富貴安獨静退謂曰大丈夫
　不如此也安掩鼻曰恐不免耳
　謝萬早有時譽太原王述以女妻之
　謝瀹七歳能文朏之弟也禇彥囬以女妻之厚為資
　送
　謝尚娶袁彥道之妹與殷浩為連袂
　謝生見越漁父一女絶色求娶焉　謝𤣥之女以妻
　袁湛
　謝安之壻王國寳以浮躁不用
　　王謝　陶謝　沈謝　鮑謝
　射(後漢謝服為將軍出征不祥改姓射名威其後因/氏焉)
　華(角音/)　(武陵/)　(宋戴公子考父食采於華因氏焉/)
　　　神膏
華佗字元化漢末人曉養性之術年百歳有壯容精於
方藥若疾發於内鍼藥所不能及者令先用酒服麻沸
散旣醉因割破腹背抽割積聚若在腸胃則斷截湔洗
除去疾穢而縫合傅以神膏疾乃愈　曹操苦頭風一
針而愈後竟殺之(方術傳/)
　　　淵清玉㓗
華歆字子魚一代偉人也漢末為豫章太守為政清静
吏民信愛　後因赴召賓客贈遺累數百金初無所拒
臨去曰單車逺行懐璧為罪悉還之衆服其徳入朝拜
尚書令陳登曰歆淵清玉㓗　魏文受禪遷司徒封安
樂鄉侯擲金割席(見管氏/)子表字偉容為尚書以苦節
垂名
　華耦来魯涖盟書曰宋司馬華孫貴之也(文十五/)
　華元宋右師也殺羊食士其御羊斟不與(宣二/)夜入
　楚師登子反之牀起之遂為質於楚而盟(宣十五/)
　華譚字令思仕晉為秘監薦朱鳯吳震為著作佐郎
　華嶠字叔駿博學仕晉為臺郎徧觀秘籍作漢紀十
　巻
　華茂為上虞令華平為徐州西曹與蘭亭宴(詳王氏/)
　華融矯矯壯節有國士風(陳登/)
　華秋幼失父母以孝聞隋大業中表其門閭盗起相
　戒勿犯孝子鄉
　華子期建昌有華子崗第卄四福地泉源在羅浮山
　中仙人華子期居之
　　　婚姻
　華廙有才盧毓以女妻之後毓典選而廙年三十五
　不得調有苜蓿園
　　泰華　嵩華
　
　
　
　
　
　
　
　
　
　氏族大全巻十八
欽定四庫全書
　氏族大全巻十九
四十一漾
　向(許亮切宫音氏河内宋桓公子向父肸孫向戌為/左師子孫因  焉)
　　　聞笛感舊
向秀字子期好老莊之學註莊子發眀竒趣振起𤣥風
　嵇康善鍜秀為之佐文共吕安灌園於山陽康被誅
秀入洛鄰人有吹笛者發聲寥亮秀因追想曩昔嵇生
㳺宴之好感音而嘆作思舊賦　仕晉為散騎常侍
　　　赤幢曲蓋
向雄字茂伯仕魏為秦州刺史假赤幢曲蓋鼓吹仍賜
錢三十萬
　　　大耐官職
向敏中字常之宋太平五年試春雨如膏賦蘇易簡榜
及第　西京有僧殺眢井婦人寃獄已具公獨明其非
察得其實一府以為神　太宗飛白書張詠敏中名付
中書曰二人名臣也為朕記之　眞宗朝進左僕射上
使人覘之門䦨悄然上曰敏中大耐官職　與㓂凖同
年公既秉鈞凖以使相守長安寄公詩云玉殿登科四
十年當時僚友盡英賢歳寒惟有公兼我白首猶持將
相權　謚文簡　子傳正傳式傳亮傳範　亮子涇涇
女為神宗欽聖皇后
　　　死節
向子韶字和卿文簡四世孫少游賢闗清約如寒士人
不知其為相門后族之子姪也强學自厲曰先丞相事
業寂寥者乆永嘉劉安節壯其言引為忘年交　宋靖
康初守淮寧金人入㓂公親擐甲胄冐矢石城陷金人
酌酒於前令屈膝公植立不動㦸手罵之遇害　謚忠
毅　弟子忞
　　　伊山小隠
向子忞字宣卿宋紹興中吕頥浩薦公賜對加直秘閣
　歴任湖北憲節人懐之繪像佛祠　晚年居伊山乃
晉桓伊書堂故基胡公眀仲名其所居曰有裕堂仍為
之記其畧云晩年小隠衡山之伊山結茅為堂寘書史
其中茂竹幽隂春葩秋馥杳然雲水之外侍郎胡公寅
諫官劉公璜自天柱峯南襆被枝笻歳一往焉商較文
義把酒賦詩逍遙襄羊興盡而後别兄子諲為湖東安
撫自號薌林居士
　向戌仕宋為左師克合晉楚之和公賞之邑六十左
　師辭邑(襄廿七/)子宜宜子鄭
　向長字子平讀易至損卦嘆曰吾已知冨不如貧貴
　不如賤但未知死何如生耳漢建武中男女嫁娶畢
　􁀐斷家事勿相闗遊五岳名山逸民傳(髙士𫝊/向作尚)
　向寵仕蜀為牙門將孔明出師表云將軍向寵性行
　淑均曉暢軍事　封都亭侯
　蜀向朗字巨逹位特進潜心典籍年踰八十手自校
　書
　向栩字甫興仕後漢侍中朝廷大事侃然正色百官
　憚之
　　　女徳㛰􁈯
　　　　向后
　向氏女后族也
　　　　檀道濟妻　張商英妻
　向氏檀道濟之妻有賢行　向子山梁山鄉先生也
　以女妻張商英
　尚(商音/)　(京兆/)　(周太師尚父之後/)
　尚靳戰國游士也楚圍雍氏靳為韓使秦秦遂救韓
　尚長後漢髙士也(事見向姓可通用/)
　尚衡唐至徳中功臣二百六十五衡第二加散騎常
　侍檢校禮部尚書兼御史大夫
　尚可孤唐建中四年朱泚反李晟屯東渭橋可孤以
　神䇿軍屯藍田受晟節度晟兵大振
　尚美人宋景祐中遣内侍稱教㫖免二人市租時龐
　籍為開封府判官奏之
　尚長道仕宋為簽判楊誠齋贈詩云今代髙人尚子
　平風流文彩舊家聲合於玉殿班中立却向紅蓮幕
　裏行
　　髙尚　吕尚　嘉尚
　况
　况長寧　諸葛恪傳云况長寧以為君子臨事而懼
　好謀而成蜀為蕞爾之國所規所圖惟守與戰(三國/志)
　　佳况　荀况
　暢
　暢惠明齊人撰論語集註　暢瓘仕唐為户尚書
　暢當唐貞元中為太常博士(儒學傳/)
　諒
　諒毅辨士也為趙使秦有專對之才(國䇿/)
　諒輔仕東漢為五官掾大旱積薪自焚須臾而雨
四十三敬(徑證二䪨附/)
　敬(商音/)　(平陽/)　(陳厲公子敬仲之後以謚為姓/)
　　　鐵石心
敬肅字𢎞儉少以貞介知名心如鐵石老而彌篤　隋
大業中郡國守令畢集帝問蘇威曰其中清名天下第
一者誰對曰栁儉復問其次曰涿郡丞郭絢頴川郡丞
敬肅帝賜儉帛二百匹絢肅各一百匹旌異之(循吏傳/)
　敬暉字仲曄唐聖厯初為衛州刺史後以誅二張功
　封平陽郡王謚肅愍
　敬播唐貞觀中遷太子司議郎與令狐徳棻等撰晉
　書房𤣥齡嘗稱為陳壽之流以顏師古所註漢書文
　繁令掇其要為四十篇
　敬翔字子振深沈有大畧後梁太祖受禪改樞宻院
　為崇政院以翔為使遷金鑾殿大學士
　鄭(徴音謂榮陽鄭周厲王少子封於鄭平王時遷于/河間  之新  傳十三代為韓所滅子孫居陳以)
　　(國為氏/)
　　　推轂
鄭當時字莊漢景帝朝為太子舍人常置驛馬請謝賓
客其知友皆天下名士　武帝朝為大司農戒門下客
至無貴賤兼留以貴下人常推轂士進之惟恐後山東
諸公翕然稱鄭莊　與汲黯同列九卿
　　　谷口耕夫
鄭子眞谷口人耕於巖石之下名震京師漢成帝朝王
鳯以禮聘之不屈其清風足以激貪厲俗近古逸民也(楊/子)
　　　金華説書
鄭寛中受張山拊書有雋才漢成帝朝與張禹説尚書
於金華殿　賜爵闗内侯
　　　尚書履聲
鄭崇字子游漢哀帝朝拜尚書僕射數進諌每見曵革
履上笑曰我識鄭尚書履聲　上嘗責之曰卿門如市
何以欲禁切主上對曰臣門如市臣心如水上怒下之
吏死獄中
　　　奉使不拜
鄭衆字仲師從父興受左氏春秋明三統厯漢永平初
以眀經為給事中持節使匈奴不拜單于怒欲脅服之
衆㧞刀自誓　後復遣使衆上言臣誠不忍持大漢節
對氊裘獨拜　章帝朝有䆠者鄭衆字季序毎班賞則
辭多受少
　　　白衣尚書
鄭均字仲虞任城人漢建初中徴拜尚書數進忠言以
病告歸帝東巡過任城乃幸均舎賜尚書禄以終其身
時號為白衣尚書
　　　隔座屏風
鄭𢎞字巨君㑹稽山隂人㣲時採薪白鶴山得一遺箭
頃有人覔𢎞與之問𢎞所欲曰常患若耶溪載薪為難
願旦南風暮北風至今猶然俗呼鄭公風　第五倫為
㑹稽守召署督郵舉孝廉累遷為淮隂守春出行早有
鹿方道夾轂而行主簿賀曰三公車轓畫鹿明府必為
宰相　漢元和初拜太尉時第五倫為司空班次在下
每朝見𢎞曲躬自卑帝問知其故置雲母屏風分隔其
間由此為故事(東漢史/)　宣帝時亦有鄭𢎞字穉卿為
南陽太守所居民冨所去見思兄次卿為涿郡太守通
法律政事(西漢史/)
　　　書帶草
鄭𤣥字康成西入闗事馬融居三年從質疑義問畢辭
歸融曰鄭生今去吾道東矣　漢建寧初黨禍作𤣥杜
門修業時何休著公羊墨守左氏膏盲榖梁廢疾𤣥乃
發墨守鍼膏肓起廢疾休曰康成乃入吾室操吾戈以
伐我乎　國相孔融深敬之告髙宻縣為𤣥特立一鄉
曰鄭公鄉門曰通徳門　註詩書易禮記儀禮論語孝
經凡百餘萬言何進等薦辟皆不就鄭𤣥教授山生草
如薤葉土人名曰康成書帶草　子益思
　　　碧筩酒
鄭慤魏正始中於三伏内集賓僚避暑歴陽取大荷葉
盛酒刺令與柄通屈莖如象鼻傳吸之名碧筩酒
　　　大鄭小鄭
鄭道昭仕北魏為兖州刺史於城南小山起亭亭刻石
為記有云中岳先生鄭道昭之白雲堂　子述祖字恭
文齊天寳中亦為是州尋舊迹得之在職能治民歌曰
大鄭公小鄭公相去五十載風教猶尚同　能琴造龍
吟十㺯
　　　南鄭北鄭
鄭絪字文眀幼有竒志唐貞元末除中書舎人制云羽
儀周行黼藻王度以温潤雅麗之文居獻納論思之地
元和初拜相絪從子餘慶字居業貞元中拜相時絪第
在南餘慶第在北人稱南鄭相北鄭相
　　　一字師
鄭谷幼有名譽司空圖見而竒之因撫其背曰當為一
代風騷主　僧齊已攜早梅詩詣之谷為改數枝開作
一枝齊已不覺下拜以為一字師　世稱為鄭都官
有鷓鴣詩極佳人謂之鄭鷓鴣　咸通十哲中人
　　　白雲翁
鄭儋仕唐為北都留守日與賓客投壺飲博平居簾閣
據几終日號白雲翁
　　　七松處士
鄭薫字子溥唐末知貢舉錯認顔標為魯公之後有冬
烘之誚　所居為隠巖薛松子庭號七松處士
　　　人瑞
鄭仁表豪爽有文仕唐為起居郎以門閥文章自尊曰
天瑞有五色雲人瑞有鄭仁表　父肅拜相挺挺有大
臣節
　　　廣文氊
鄭䖍好書苦無紙慈恩院貯柿葉數屋日往取葉𨽻書
書之殆遍善圖山水自冩其詩併畫以獻帝大署其尾
曰鄭䖍三絶　元宗愛其才置廣文館以為博士著書
八十餘篇　杜詩云廣文先生官獨冷又云才名三十
年坐客寒無氊近有蘇司業時時與酒錢
　　　雪驢詩思
鄭綮字藴武能為歇後詩世號鄭五歇後體　或問詩
思答曰詩思在灞橋風雪中驢子上　唐乾寧初拜相
詔下綮搔首曰歇後鄭五作宰相時事可知矣
　　　儒者之勇
鄭畋字合文姿彩如峙玉唐末為鳯翔節度使大破黄
巢兵上曰畋儒者之勇乃爾進司空平章事
　　　三髙士
鄭雲叟舉進士不中入少室山為道士徙華隂山與李
道殷羅隠之友善世號三髙士　晉髙祖以諌議大夫
召不起賜號逍遙先生
　　　忠孝狀元
鄭獬字毅夫俊邁不羣初舉國子監第五人謝啓云李
廣才氣自謂無雙杜牧文章止得第五　宋皇祐五年
上御崇政殿試圜丘象天地賦進士第一試前一日上
焚香祝曰願得忠孝狀元遂得獬獬微時夢至一處有
小池方闊數尺甃以眀玉獬以水浴身視其臂生白鱗
視水中影頭已角出有吏云此玉龍池也故登第詩云
霹靂一聲從地起到頭身是白龍翁神宗朝為翰林學
士有翰林夜直詩云中使傳宣學士家君王令草侍中
麻紫泥金印才封了蓮炬燒殘一寸花
　　　流民圖
鄭俠字介夫福州人初從王安石學舉進士　宋熙寧
中監東京西上門和荆公詩云何處難緘口熙寧政失
中四方三面戰十室九家空見佞眸如水聞忠耳似聾
君門深萬里焉得此言通　時亢旱俠以本門所見流
離之民扶老攜幼飢寒困苦之狀呼畫工列為流民圖
上獻之且曰使陛下觀臣之圖行臣之言十日不雨乞
斬臣宣徳門外以正欺君慢天之罪神宗覧畢下責躬
詔方田保甲青苗並罷越三日大雨荆公辭位薦吕惠
卿俠上言安石本為惠卿所悞不報乃取唐書房杜姚
宋林甫國忠畫為兩軸一曰君子正直社稷之臣事業
一曰邪曲小人容恱之臣事業執政怒送汀州編管
元祐中起為泉教
　　　晩年勁節
鄭戬字夫休宋天聖初試雲瑞紀官賦宋郊一李清臣
二鄭戬三高若訥四曾公亮五知長安表曰聽嚴城之
鐘鼔未卜何辰植勁節於雪霜更觀晚嵗上稱誦者數
四曰戬氣識英豪朕將用之為相　官至樞副
　　　獻草得官
鄭可簡以貢茶遷福建運使子待問以獻朱草得官好
事者詩云父貴因茶白兒榮為草朱
　鄭渾魏代良守也在沛郡興陂漑田民刻石號曰鄭
　陂
　鄭冲八公攀龍(見何曾/)位太傅封夀光公
　鄭據香山九老會中年八十五　為長史(見胡杲/)
　鄭居中仕唐為中書舎人同裴相修禊洛濵(見白氏/)
　　　女徳婚姻
　　　　孝女
鄭孝女兖州人父神佐戰死慶州母早亡無兄弟女年
廿四毁服䕶喪還鄉與母合葬廬墓不嫁詔襃表其門
　　　堅貞不撓
鄭氏余洪妻也洪為閩帥唐師下建州禆將王建封得
之以其有色而堅貞不撓不敢犯獻之大將查文徽文
徽欲納之鄭大罵曰王師弔伐當襃録節義以厲風俗
建封行伍尚知見憚君元帥也而欲為禍首邪文徽訪
其夫歸之
　　　事姑孝
鄭袤字林叔再娶魯國曹氏事姑孝躬紡績之勞以充
奉養叔姪妯娌之間俱盡其禮　袤仕晉為儀同三司
　鄭誠娶清河張氏生子善果號清吏
　鄭幼麟弱冠舉秀才李孝伯以女妻之後為中書侍
　郎
　鄭獬娶張氏女　鄭儋長女適遼東李繁
　鄭亞娶李翺女生三子皆拜相　鄭宗大族也世與
　王家相嫁娶
　鄭交甫適楚遵彼漢臯遇二女與之佩珠(詳江氏/)
　鄭衆言㛰禮有合歡鈴取和諧有九子墨取多子
　鄭天休選王禹玉為婿後拜相禹玉選鄭達夫為婿
　亦拜相
　鄭天休娶李氏女與范文正為連袂
　　晉鄭　善鄭　南北鄭
　孟(羽音/為氏)　(平陸子魯桓公子慶父之後曰孟孫因以/慶父  公孫敖為孟穆伯伯子曰榖曰難)
　　(榖也豐下/)
　　　仁義七篇
孟子名軻字子輿受業子思命世亞聖之大才也著書
七篇皆言仁義　韓愈云孟氏醇乎醇者也
　　　天下長者
孟舒事趙王敖從王至長安高祖召見與語漢廷臣無
出其右拜為郡守文帝問田叔曰公知天下長者乎對
曰雲中守孟舒長者也
　　　易學
孟卿善為禮春秋授后蒼疏廣　子喜字長卿從田王
孫受易由是易有施孟梁丘之學
　　　合浦還珠
孟嘗字伯周漢順帝朝為合浦太守郡不産榖實而海
出珠寳前守宰貪穢詭民採求不知紀極珠漸徙於交
趾界嘗革前弊去珠復還百姓䝉利商賈流通稱為神
明
　　　墮甑
孟敏字叔達漢延熹中客居大原荷甑墮地不顧而去
郭林宗問其意曰甑已破矣視之何益
　　　含棗
孟節漢末人得仙道能含棗核而不食可至五年十年
又能結氣不息狀若死人可至五年十年
　　　孝養
孟宗字子恭性至孝母嗜笋冬天欲之宗入林哀泣揺
竹笋忽自生一云母卒後冬節將至宗得以供祭　晉
武時為魚池監作鮓寄母母曰何不避嫌疑遂還之
　　　龍山落㡌
孟嘉字萬年江夏人晉永和中為桓温府參軍九日温
宴龍山風吹嘉㡌落初不自覺飲多不亂温問酒有何
好而君嗜之嘉曰明公但不得酒中趣耳遷長史卒
　　　嘉禾瑞麥
孟業字敬業仕北齊為東郡太守以寛惠著名郡内麥
一莖五穗或三穗四穗縣人送嘉禾一莖九穗咸以為
政化所感(循吏傳/)
　　　孟亭
孟浩然襄陽人少好節義隠鹿門山逰京師王維邀入
禁署𤣥宗忽至浩然匿床下維以實對帝問所作再拜
自誦誦至不才明主棄之句上曰卿不求仕朕未嘗棄
卿奈何誣我由是失意　王維過郢州畫其像於刺史
亭因曰浩然亭又曰孟亭
　　　以詩鳴世
孟郊字東野少隠嵩山貧居苦吟有云夜吟曉不休苦
吟鬼神愁如何不自閒心與身為仇　結交詩云君子
芳桂性春濃寒更繁(云云/)惟當金石交可與賢達論
韓愈引為忘年交序云孟郊東野始以其詩鳴詩云低
頭拜東野原得終始如駏蛩誌其文云劌目鉥(述/)心物
迎縷解鈎章棘句搯擢胃腎言得句之難也　年五十
第進士詩云昔日齷齪不足嗟今朝放蕩思無涯春風
得意馬蹄疾一日看盡長安花　調溧陽尉　鄭餘慶
鎮興元奏為參謀卒張藉諡曰貞曜先生　二子酆鄠
　　　杯樽石
孟仕源唐人夀昌有石臨樊水有窊仕源居其下元結
命曰杯樽石銘曰時俗澆狡日益偽薄誰能杯飲共守
淳朴
　　　屈子齊名
孟昭圖唐末為左拾遺上疏論事坐貶田令孜遣人投
之蟇頤津後人祠之裴澈詩云一章何罪死何名千載
惟君與屈平從此蜀江烟雨夜杜䳌應作兩般聲
　　　金鰲集
孟賔于五代末與李昉同及第昉仕宋入翰林而賔于
仕南唐為令昉寄詩云初攜寳劍别湘潭金榜標名第
十三昔日聲名喧洛下只今詩句滿江南　歸老連上
號羣峯叟有詩百篇號金鰲集
　孟莊子惡臧孫臧孫曰孟孫之惡我藥石也(襄廿三/)
　孟僖子屬二子說與何忌師事仲尼而學禮焉(昭七/)
　孟公綽為趙魏老則優　又公綽之不欲
　孟賁古勇士也　孟說秦力人也
　孟昶孟顗兄弟並美風儀時謂之雙珠(南史/)
　孟簡字幾道唐元和中為尚書韓愈與書論闢佛
　孟貫有詩云不伐有巢樹多移無主花二句忤周世
　宗
　孟忠厚隆祐太后兄子也宋紹興中任樞宻上曰朕
　不欲以國戚任軍旅萬一有過治之則傷恩釋之則
　廢法
　　　女徳婚姻
　　　　孟母(列女傳/)
孟軻幼被慈母三遷之教　娶婦一日入室婦袒於内
軻不恱婦辭求去母召軻謂曰禮將上堂聲必揚所以
戒人也將入户視必下恐見人過也今子察於禮而責
於善不亦逺乎軻乃留婦謝之君子曰孟母知禮而明
姑婦之道
　　　齊眉(詳梁氏/)
孟光扶風平陵孟氏之女狀肥醜而黒力舉石臼年三
十未嫁曰欲得賢如梁伯鸞者梁聞而取之字之曰徳
耀
　孟氏女后族也宋哲宗皇后孟氏紹興中居瑶華宫
　孟嘉娶陶侃之女
　　孔孟　趙孟　季孟　非孟
　盛(汝南/)　(周穆王時盛國之後/)
　盛吉仕漢為廷尉視事二十年天下稱有恩無怨
　盛冲吴孫休受學焉及即位以為博士講論道藝
　盛彦字子翁晉人事母孝母疾失明婦取蠐螬炙以
　食之母宻藏以示彦彦見之抱母慟哭母目豁然而
　開
　盛彦師唐武徳中為總管擊斬李宻以功封葛國公
　盛度字公量宋真宗朝奉使陜西參質漢唐故地繪
　為西域圖以獻　天聖中入翰林　拜參政諡文肅
　盛𤣥宋景徳中上召翰林梁灝夜對詢以館閣人物
　對曰晁逈篤於詞學盛𤣥敏於吏事
　盛次仲宋元祐間與孔平仲同在館中夜論雪詩次
　仲曰看來天地不知夜飛入園林總是春平仲大服
　盛湘周穆王之姬也
　盛小叢去籍之妓也尚書李訥甞夜登城樓聞歌曰
　雁門山上雁初飛其音慘切召至乃小叢也
　慶
　慶鄭晉大夫惠公禦秦卜右慶鄭吉不使(僖十五/)
　慶封齊左相當國專政奔魯穆子享之不敬使工為
　之賦茅鴟亦不知
　正(周末正考父之後/)　(魏志有正帛為永昌太守/)
　寗(徵音齊郡為衛康叔之後至武公生季疊食采/於寗以國  氏)
　　　繼舊好
寗武子名俞為衛卿聘魯公與之宴為賦湛露及彤弓
不辭又不答賦曰陪臣來繼舊好君辱貺之其敢干大
禮以自取戾(文四/)
　　　飯牛
寗戚飯牛於車下擊牛角歌曰南山矸白石爛中有鯉
魚長尺半生不逢堯與舜襌短布單衣纔至骭從昬飯
牛至夜半長夜漫漫何時旦齊桓聞之命後車載之賜
之衣冠授以卿位
　　　乳虎
寗成漢酷吏也好氣為人上操下急如束濕　武帝拜
為都尉嵗餘郡國出入闗者號曰寧見乳虎母值寗成
怒
　寗夀亢父人龔勝薦夀及侯加詔徴之夀稱疾不起
　寗悌原仕唐修國史以直筆忤㫖仕不起
　寗智博學宋元祐中上問王岩叟從誰學對曰從河
　東寗智先生
　鄧(春秋鄧侯吾離之後以國為氏/)
　　　銅山
鄧通以櫂船為黄頭郎文帝夢上天有黄頭郎推上見
其衣凥後穿覺而之漸臺通衣穿寵幸之賞賜鉅萬相
者相通當餓死帝賜以蜀道銅山得自鑄鄧氏錢布天
下　官至上大夫
　　　垂名竹帛
鄧禹字仲華漢更始時光武持節河北禹杖䇿北渡追
及於鄴曰禹願効其尺寸垂功名於竹帛耳　光武即
位拜為大司徒後加封高宻侯　禹篤行淳備有子十
三人各使守一藝修整閨門教養子孫皆可以為後世
法　雲臺二十八將禹為之首　後分封三子為三國
長曰震次曰襲曰珍俱封侯　震子乾　襲子漢　珍
子周尤有操行
　　　累世寵榮
鄧訓字平叔禹第六子有大志閨門甚嚴兄弟敬憚為
張掖大守訓五子隲京悝𢎞闔　女為和帝后　鄧氏
累世寵貴侯二十九人公二人大將軍以下十三人中
二千石十四人列校二十二人州牧郡守四十八人其
餘侍中大夫郎謁者不可勝數　後為宫人誣告悝𢎞
等皆坐黜
　　　平蜀立功
鄧艾字士載魏景元中大舉伐蜀艾督軍自隂平道以
氊自裹推轉而下將士攀木沿崖魚貫而進蜀平詔以
艾為太尉　為鍾會所搆死於蜀　晉武即位議郎段
灼上疏為艾伸寃　詔以其孫朗為郎中
　　　入水斬蛟
鄧遐字應逺勇力絶人仕晉歴數郡守襄陽沔水有蛟
害人遐入水揮劍斬蛟數段　時號為名將
　　　民挽不留
鄧攸字伯道晉永嘉末石勒兵起攸挈家而逃以其弟
早亡特全其姪繫其子於樹而去至江東元帝以為中
庶子遷吴郡太守載米之郡但飲吴水而已後稱疾去
職郡有迎送錢數百萬不受一錢百姓牽攸船不得去
夜發吴人歌曰紞如打五鼓雞鳴天欲曙鄧侯挽不留
謝令推不去遷吏尚書　卒無嗣人義而哀之曰天道
無知伯道無兒史臣云棄子存姪以義斷恩自可割情
忍痛何至預加徽纒絶其奔走豈慈父仁人所為也勿
謂天道無知乃有知也(良吏傳/)
　　　古循吏風
鄧璠瑞陽人唐中和元年權袁州興崇學校有古循吏
風詔正任彭瞻賀以詩云六年惠政及黎氓太府論功
賞陟明一尺詔書天上降二千石禄世間榮新添畫㦸
門増峻舊躡青雲路轉平更待皇恩酬善政碧油幢到
郡齋迎　課最優於文翁黄霸(宜春志/)
　　　隠𤣥先生
鄧世隆棲白鹿山號隠𤣥先生唐貞觀初召授修史學
士
　　　四世同居
鄧文瑞瑞陽人唐華林實録云四世同居五百餘口長
幼睦婣衣無常主開元中詔旌表門閭
　　　兩秀里
鄧佑五代末擢童科弟吉擢三禮科改所居為揚名鄉
兩秀里(臨江志/)
　　　李鄧同年
鄧洵美五代乾祐中與李昉同年及第後相遇贈詩憶
昔詞場共着鞭當年鶯谷喜同遷闗河契闊三千里音
信稀疎二十年
　　　十賢(見朱氏/)
鄧伯溫名潤甫從李泰伯學後為尚書左丞　入翰林
　　　會宿玉堂
鄧聖求宋元祐中入翰林東坡云聖求為武昌令時余
居黄與武昌相望常往來溪山間後與會宿玉堂話舊
作詩云憶從樊口載春酒步上西山尋野梅西山一上
十五里風駕兩腋飛崔嵬豈知白首同夜直卧㸔
椽燭高花摧江邉曉夢忽驚斷銅鐶玉鎖鳴春雷
　　　白霞丹景
鄧伯元吴郡人與王𤣥甫同學道於福州鶴林山授餐
青精飯白霞丹景之法
　鄧平仕漢為太史丞造太初厯
　　　女徳㛰姻
　鄧禹女孫名綏十二嵗通詩書修婦業暮誦經典後
　為和熹皇后
　鄧攸嘗詣鎮軍賈混混以訟事示攸使决之攸曰聽
　訟吾猶人也必也使無訟乎混竒之以女妻焉
　鄧叔娶牛僧孺第四女與苗愔張希復為女壻
　　過鄧　曹鄧
四十九宥
　寇(宫音/)　(上谷/)　(蘓忿生為周司寇子孫以官為氏/)
　　　借寇一年
寇恂字子翼更始末光武定河内而難其守鄧禹曰寇
恂文武備足有牧民御衆之才非此子莫可使也賈復
與有舊怨帝召二人至謂曰今天下未定兩虎安得私
鬬今日朕分之於是並坐極歡共車同出結友而去
頴川盗起恂從車駕南征賊平百姓遮道曰願復借寇
君一年封雍奴侯圖形雲臺　曾孫榮桓帝朝為侍中
　　　野水横舟
寇凖字平仲八嵗吟華山詩云只有天在上更無山與
齊其師謂凖父曰賢郎怎不作宰相　秋風亭詩云野
水無人渡孤舟盡日横時人以為必濟巨川　初試仕
改知巴東縣手植雙柏於庭至今以比甘棠名萊公柏
宋真宗朝大拜决䇿成澶淵之功　鎮大名府北使謂
公曰相公重望可以不在中書公曰北門鎖鑰非凖不
可　魏野上詩云有官居鼎鼐無地起樓臺　公外奢
内儉寢處一青幃二十年　貶雷州道出公安公剪竹
插神祠前祝之曰凖若無負朝廷枯竹再生已而果生
後喪還過公安民皆迎祭斬竹插地以掛紙錢後生笋
成林邦人號相公竹　仁宗朝贈中書令　封萊公
諡忠愍　詔學士孫抃撰神道碑御篆其首曰旌忠之
碑　以從子隨為後官至殿中丞女妻王曙
　寇讚字奉國仕元魏為雍州刺史在郡十七年得公
　私之譽　進爵河南公　孫雋(北史/)
　寇雋字祖雋有識量好學強記　為梁州刺史立庠
　序勸耕桑敦禮讓大統中拜秘書監
　寇泚唐開元中為宋州刺史𤣥宗至州宴從臣於樓
　上泚與焉
　寇彦卿善騎射梁太祖賜所乘馬一丈烏曰真神將
　也
　寇瑊宋天聖中為三司使言鹽法不可數更帝然之
　富(羽音/)　(秦郡/)　(周大夫富辰之後/)
　　　孤峯絶岸
富嘉謨文辭雅麗雄邁張說與徐堅論近世文章曰富
嘉謨如孤峯絶岸壁立萬仞濃雲鬱興震雷俱發若施
之廊廟則駭矣　仕唐為晉陽尉北京三傑(見吴氏/)
　　　洛社衣冠
富弼字彦國幼有大度范文正器之曰王佐才也　舉
茂才異等　宋慶厯中除資政殿學士使契丹往返十
數言割地必不可爭獻納二字北朝君臣敬憚之　在
位薦王質王素余靖張瓌石介吴奎韓維陳襄陳希亮
等皆知名之士　洛陽耆英會十三人　富公　文潞
公　席汝言　王尚恭　趙南正　劉几　馮行巳
楚建中　王不疑　王拱辰　張昌言　司馬公　張
燾　富公年最高詩云西洛古帝都衣冠走集地大尹
吾舊相曠懐輕富貴(云云/)神宗朝大拜封鄭公進封韓
公　年八十諡文忠　子紹庭紹宗紹隆　孫直柔
　富元衡宋紹興中充宫教　遷宗正司
　富直言遇事敢諫宋紹興中知樞宻院事
　　　㛰􁈯
富弼初名臯晏元獻求婿范文正曰公之女若嫁官人
某不敢知必求國士無如富某者元獻妻之以宰相得
宰相為衣冠盛事　(出邵氏聞見録言行録所載不同/見晏氏)
　　以文為富　北阮富　彼以其富
　竇(扶風少夏帝相遭有窮之難后緡方娠逃出自竇/而生  康支孫以竇為氏  竇鳴犢晉大夫)
　　　退讓君子
竇廣國字少君漢文皇后之弟少貧賤后新立與兄長
君至長安自陳廣選有徳行者與居由此為退讓君子
不敢以富貴驕人　廣國賢有行帝欲相之曰恐天下
以吾私廣國久念不可　封安豐侯　從子嬰
　　　侯自我得
竇嬰字王孫景帝朝為詹事七國平嬰與有功封魏其
侯喜賔客天下逰士多歸之　後灌夫罵坐得罪嬰銳
為救曰侯自我得之自我捐之無所恨竟受誅
　　　拔起風塵
竇融字周公漢建武初帝賜璽書授凉州牧　入朝拜
大司空　論曰融以豪俠為名拔起風塵之中蟬蛻王
侯之尊終膺卿相之位及爵位榮滿乃放逺權寵恂恂
若不能者又何智也　長子穆尚主
　　　勒功燕然
竇憲字伯度漢永元初拜車騎將軍出塞擊北單于戰
於稽落山大破之登燕然山刻石勒功紀漢威徳　封
冠軍侯
　　　東觀校書
竇章字伯向居貧蓬户蔬食躬勤孝弟講讀不輟　漢
安帝朝學者以東觀為道家蓬萊山太僕鄧康乃薦章
入東觀為校書郎
　　　三君
竇武少以經行著稱漢建寧初録尚書事　士大夫以
武與陳蕃劉淑為三君君者言二世之所宗也
　　　六儒
竇士榮隋開皇初上徴山東文學之士馬光張仲讓孔
龎張買奴竇士榮劉祖仁並授太學博士號六儒
　　　書癡
竇威字文蔚有器局貫覽羣書家世子弟喜武力威獨
尚文諸兄詆為書癡　與薛收等師王通北面受王佐
之道
　　　一門四相
竇威唐武徳初為中書令姪抗為納言贈司徒姪孫徳
𤣥為左相徳𤣥子懐貞為侍中一門四相　抗三子
衍襲爵靜為民部尚書　誕為宗正少卿　贊曰高竇
雖縁外戚姻家然自以才猷結天子厠迹名臣垂榮無
窮(云云/)竇宗自漢迄唐支曹扶疏數百年所憑厚矣
注云在漢再為外戚元魏有三皇后在周為上柱國在
隋為太𫝊在唐又為外戚(竇毅女為唐高祖后/)
　　　聨珠集
竇羣唐徳宗以處士徴為石拾遺二兄常牟二弟庠鞏
擢進士第為郎俱工詞章為聨珠集行於時義取若五
星然鞏與人言如不出口世號囁嚅翁
　　　丹桂五枝
竇禹鈞五子儀儼侃偁僖五代末相繼登科時謂竇氏
五龍　馮道詩云燕山竇十郎教子以義方靈椿一株
老丹桂五枝香　儀字可象宋太祖朝自翰林遷端明
　儼字望之通律厯自左拾遺遷禮侍　侃起居郎
偁字日彰太宗朝參大政　僖右補闕
　　　女徳㛰姻
竇毅在周為上柱國有女方數嵗讀列女傳一過不忘
聞隋祖受周禪自投床下曰恨我非男子不能救舅家
難毅掩口曰毋妄言赤吾族毅嘗謂夫人曰此女有竒
相不可妄與人畫二孔雀於屏間請婚者射二矢隂約
中目李淵最後射各中一目遂以歸之後淵為唐高祖
竇氏為后
　　　姊妹烈行
竇伯女仲女京兆人唐永泰中賊剽二女將逼以私行
臨大谷伯曰我豈受汙於賊自投崖下仲亦躍而至京
兆尹第五琦表其烈行詔旌門閭
　竇章女年十二能屬文漢順帝朝以才貌選入為貴
　人
　竇偁女妻丁謂(見丁氏/)　竇滔妻織回文錦(見蘇氏/)
　竇璠晚娶宇文翃之女方登第
　竇懐貞唐中宗朝為御史大夫嵗除日帝宴羣臣謂
　懐貞曰卿喪妻欲繼室乎俄而寳扇障衛一翟衣者
　出乃衛后乳媪莒國夫人也
　　圭竇　大姓馬竇　不徑不竇
　繆(羽音/)　(蘭陵/)　(或作謬或讀作穆/)
　後漢繆肜汝南人兄弟四人同財業及娶諸婦求分
　異肜乃閉户自撾諸婦謝罪更為敦睦之行　為中
　牟令
　繆襲仕魏為散騎常侍　繆徴金谷廿四友(見潘谷/)
　繆瑜工詩劉后村詩話云余初筮仕江西有繆瑜袖
　詩來訪調官一聫云有客去逰丞相宅無人來問孝
　亷船　有崆峒集行世　為晉賢宰
　救(漢有救乂為諫議大夫/)
五十四闞(五十六/)　(附/)
　闞(商音/)　(天水/)　(邑名齊卿闞止之後/)
　闞澤字潤甫山隂人自幼好學博覽羣籍通春秋厯
　數舉孝亷除錢塘長　遷太子太傅　封鄉都侯(吴/志)
　闞駰字𤣥隆博通經傳拜為秘書(北史/)
　闞稜貌魁雄善用兩刃仕唐為越州都督
　啖(唐書音徒濫切/)
　啖助字叔佐唐大厯間人淹該經術善為春秋考三
　家短長縫䘺漏闕號集傳凡十年乃成(儒學傳/)
　念
　念賢金城抱罕人頗涉經史　子華性和厚有長者
　風為合州刺史(北史/)
　
　
　
　
　
　
　
　
　
　氏族大全巻十九
欽定四庫全書
　氏族大全巻二十
一屋
　陸(角音鄉河南焉齊宣王封少子達於平/原陸  因氏    陸通字接輿楚狂也)
　　　新語
陸賈楚人有口辯漢高使說南越尉佗賜以印封為王
佗稱臣拜賈為大中大夫　賈時時前説詩書采古成
敗著十二篇每奏一篇帝稱善稱其書曰新語　孝惠
時賈出尉佗所賜槖中裝賣千金分與五子人二百金
令為生産自乘高車駟馬侍者十人有寶劍直百金謂
其子曰與女約過女女給人馬酒食十日一更所死家
得寶劍(一歲中率不過再過數/擊鮮毋乆溷女為也)
　　　截肉斷葱
陸續字智初漢永平中坐楚王英事繫洛陽獄一日對
食悲泣曰母來不得相見獄吏問何以知曰食羮識母
所調和母截肉未嘗不方斷葱以寸為度以是知之使
者上書言狀赦之　為㑹稽戸曹史(獨行/傳)
　　　懷橘
陸績字公紀六歲見袁術術出橘績懷三枚去辭墮地
術曰陸郎作賔客而懷橘乎曰歸以遺母術大奇之
漢末孫權以為鬱林守父康為武陵守
　　　文武全才
陸遜字伯言江東大族也吕蒙言於孫權曰陸遜意思
深長才堪負重權乃拜為偏將軍以代蒙　破蜀先主
兵於馬鞍山漢主大慙恚曰吾乃為陸遜所折辱　代
顧雍為相詔曰有超世之功者必膺光大之寵懷文武
之才者必荷社稷之重　封華亭侯　子抗
　　　有父風
陸抗字㓜節呉末領荆州牧上疏曰臣每中夜撫枕臨
飡忘食謹陳便宜十七條以聞　在西陵與羊祜對境
使命常通　史云貞亮籌幹咸有父風　五子　晏景
𤣥機雲
　　　黄耳傳書
陸機字士衡身七尺聲如鐘少有異才文章冠世晉太
康末與弟雲入洛見張華如舊相識　羇寓京師有駿
犬名黄耳為竹筒盛書繫其頸至其家得報而還因以
為常　成都王潁假機大都督戰敗宦人孟玖譛其有
異志孫秀證成之收機機臨刑笑曰華亭鶴唳可得聞
乎與弟雲俱遇害是日昏霧四合大風折木平地雪尺
議者以為陸氏寃也　年四十三
　　　龍駒
陸雲字士龍六歲能屬文與兄齊名號二陸　呉尚書
閔鴻見而奇之曰此兒非龍駒當是鳯雛　少時夜行
迷路至一家寄宿有少年與談老子明日視之乃王弼
冢也自此談老殊進　有笑疾嘗衰絰上船於水中見
影大笑落水人救獲免初見張華華以帛繩纒鬚雲大
笑不能止　嘗與荀隱同在華坐華曰今日勿為常談
雲抗手曰雲間陸士龍荀曰日下荀鳴鶴　華補為浚
儀令
　　　百代文宗
二陸𫝊之制云機雲實荆衡之杞梓挺珪璋於秀質馳
英華於早年風鑒澄爽神情俊邁文藻宏麗獨步當時
言論慷慨冠乎終古高詞迥映如朗月之懸光疊意迴
舒若重岩之積秀千條析理電掣雲開一緒連文珠流
璧合百代文宗一人而已云云金陵畢氣國滅臣遷矯
翮南辭翻棲火樹飛鱗北逝卒委湯池穴碎二龍巢傾
兩鳯激浪之心未騁遽汨修鱗凌雲之意將騰先灰勁
翮望其翔躍可得乎
　　　柱石
陸玩字士瑤器量淹雅晉帝拜為侍中司空既拜有客
詣之索盃酒瀉之梁柱祝曰當今乏材以爾為柱石莫
傾人梁棟也玩曰感卿良箴　子納有清操　次子始
　孫　載　曽孫真　𤣥孫慧曉五世並為侍中
　　　書厨
陸澄字彦深好學博覽無所不知王儉曰陸公書厨也
　　　智過其軀
陸俟多智長子馛有父風魏文成帝見而恱之曰吾常
嘆陸俟智過其軀是子復踰其父矣　封建鄴公　馛
官至大保有六子惟琇凱知名
　　　寄梅　雙璧
陸凱仕魏為正平太守在郡七年號良吏　與范曄相
善自江南寄梅一枝幷詩一首　長子曄次恭之並有
時譽賈禎見而笑曰僕以老年更覩雙璧
　　　明珠
陸卬字雲駒俟十世孫也博覽羣書為邢邵所賞謂其
父子彰曰卿老蚌遂出明珠　仕魏除中書侍郎
　　　孝魚泉
陸通性至孝母呉人好食魚北土魚少得之甚艱後宅
側忽泉出而有魚得以供母時謂之孝魚泉為大司冦
(北/史)
　　　莫逆交
陸夸不拘小節高尚不仕寄情丘壑與崔浩為莫逆交
著知命論(北/史)
　　　一門二相
陸元方舉八科皆中唐則天朝拜相　長子象先器識
沉邃唐景初中拜相一門二相　次子景倩初調扶溝
丞畢構為河南按察使到縣有吏進狀曰某强清某詐
清景倩真清終監察御史　三子景融工筆札
　　　奏議如丹
陸贄字敬輿年十八第進士張鎰奇之與為忘年交餉
錢百萬不受止受茶一串　德宗即位召拜翰林學士
呼為陸九而不名居中參議可否時號内相　諫言深
切或規其太過答曰吾上不負天子下不負所學　貞
元中拜相謚宣公　陸氏一莊　贊云贄論設皆本仁
義炳炳如丹
　　　全交
陸劇少與商寅顔真卿柳芳李華邵軫趙驊蕭穎士相
父善時語曰商顔柳陸李蕭邵趙以能全其交也
　　　桑苧翁
陸羽字鴻漸未知所生及長以易自筮得蹇之漸曰鴻
漸于陸其羽可用為儀吉乃以陸為氏名而字之　嗜
茶著茶經三篇鬻茶者至陶羽形祀為茶神　唐上元
初隱居苕溪自稱桑苧翁又號竟陵子　在隴西公幕
府自號東園先生　又曰東岡子(隱逸/傳)
　　　江湖散人
陸龜蒙字魯望舉進士不中居松江甫里有田數百畝
屋三十楹　嗜茶置園顧渚山下歲収租茶自判品第
　升舟設蓬席齎束書茶竈筆床釣具往來時謂江湖
散人號天隨子又曰甫里先生自比涪翁漁父江上丈
人　門有巨石乃逺祖續為鬱林守罷歸無裝取以重
其船者人稱其亷號鬱林石
　　　伯仲師友
陸九齡字子壽弟子美子静伯仲誾誾侃侃自相師友
　先生以宋乾道中登第除太學録遷全州教卒號復
齋
　　　心貫萬古
陸九淵字子静宋乾道中登第吕東萊識其文於數千
人中謂曰一見高文知其為江西陸子静也　居貴溪
之象山教授生徒數十百人初讀書至宇宙字曰宇宙
事即已分内事宇宙便是吾心吾心便是宇宙　先生
之心與萬古之人心一貫無二致　與晦庵同餞東萊
於鵝湖作詩云涓流積至滄海水拳石崇成泰華岑簡
易工夫終乆大支離事業竟浮沉　兩書與晦庵論周
子太極圖不當又加無極二字　號象山先生　終荆
門守　謚文安
　　　蓮華博士
陸游字務觀號放翁詩本於曽茶山茶山出於韓子蒼
三家句律相似而放翁加豪一夕夢一故人相語曰我
為蓮花博士鏡湖新置官也我去矣君能暫為之乎月
得酒千壺亦不惡也遂以詩記之曰白首歸修汗簡書
每因囊粟嘆侏儒不知月給千壺酒得似蓮花博士無
　初調官臨安有詩云小樓一夜聽春雨深巷明朝賣
杏花郡人稱誦傳入禁中思陵稱賞由是知名　有劍
南集行世　仕宋為秘監
　陸倕與兄僚佐並有美名號三陸　梁天監初與劉
　孝綽等為龍門之游
　陸修静晉末道士號簡寂先生修黄籙科教　與逺
　法師送陶靖節不覺過虎溪相與大笑而别世傳為
　三笑圖
　陸德明唐瀛洲十八學士中人論撰甚多(見房/氏)
　陸𤣥泰唐含象亭十八學士中人(見庾/子元)
　陸餘慶仕唐為鳯閣舍人　方外十友(見盧/藏用)
　陸𤣥圭宋景德二十四賢中人
　陸佃字農師宋熈寧中葉祖洽榜登第佃第五　受
　經於王安石而不附㑹新法　終吏侍　孫放翁
　　　女德婚姻
　陸卬母元魏上庸公主高明婦人也初封藍田生六
　子邢邵曰藍田生玉不虚矣(北/史)
　陸允前趙豪民也有女擇對有郭黙者世以屠沽為
　業勇捷能跳三丈塹允異之曰此兒必興郭氏遂妻
　之
　陸暢字達夫及第後娶薫溪女韓愈詩云迎婦丞相
　府誇映秀士羣鳴鸞桂樹間觀者何紛紛
　陸玩為丞相參軍王導請婚於玩玩曰培塿無松柏
　薫蕕不同器玩不為亂倫之始導乃止
　陸遜年二十一始仕幕府孫權以兄策之子妻之
　陸象先娶賀晦女相者曰陸郎位極人臣(見賀/氏)
　陸稠女妻沈鸞
　陸景融女妻薛同
　陸若瑜娶周濓溪女弟
　陸叡娶崔鑒女
　　小陸　二陸　北陸　傅陸
　　(羽音支河南謚宋穆公/之後  孫以  為姓)
　　　設醴
穆生魯人楚元王交少時與　生白生申公授詩於浮
丘伯後元王至楚以　生等為中大夫敬禮之穆生不
嗜酒每置酒常為設醴及王戊嗣位常設後乃忘設穆
生曰可以逝矣醴酒不設王之意怠遂去(元王/傳)
　　　五世封王
穆觀字闥拔少以文藝知名魏太武監國觀為右弼出
則統攝朝政入則應對左右　穆崇子觀觀子壽壽子
平國平國子羆五世襲封宜都王(北/史)
　　　酥酪醍醐
穆寧居家嚴撰家令訓諸子人一通唐貞元中言家法
者稱韓穆二門韓休也四子德性和粹世以珍味目之
贊為酪質為酥員為醍醐賞為乳腐肅宗朝寧為侍御
史　長子賛御史中丞　次子質右補闕　三子員侍
御史　四子賞監察御史　質與楊憑許孟容李鄘交
善一時歆慕號楊穆許李
　　　名場險巇
穆寂唐貞元中與劉師老皆應科目時太府卿韋渠牟
主劉金吾李齊運主穆無名子曰太尉當天升穆老尚
書倒地落劉師劉禹錫曰名場之險巇如此
　　　倡為古文
穆修字伯長師陳摶𫝊易學宋祥符初第進士　時學
者從事聲律未知古文修為之倡尹洙兄弟始從之學
古文傳春秋學　家有韓柳集丐於所親厚者得金鏤
板售於京師有儒生數輩輒取閲修曰先生能讀一篇
當以一帙為贈自是無過問者　為文學參軍
　　昭穆　沕穆　公沙穆
　伏(商音風太原後/伏羲  姓之)
　　　口授古書
伏生名勝濟南人為秦博士漢文即位求能治尚書者
聞伏生能治時年九十餘老不能行使晁錯往受之得
二十九篇(儒林/傳)
　　　當世名儒
伏湛字惠公父理為當世名儒湛少傳父業更始時為
平原太守平原一境賴湛以全光武即位徵拜大司徒
　自伏生以後世傳經學清静無競東州號曰伏不鬬
　二子隆翕翕子光光子晨晨子無忌博物多識桓帝
時自采古今刪註事要號伏侯注　弟黯　從子恭
　伏黯字稚文明齊詩作詩解九篇
　伏恭字叔齊漢建武中遷恒山太守敦修學校教授
　不輟由此北州多為伏氏學　永平中帝幸辟雍於
　行祀禮中拜為司空　後又為三老
　伏　字𤣥曜梁武尊之為五經博士　子挺
　伏挺字士標任昉見之曰此子日下無雙　仕梁除
　南臺書侍御史
　　伏龍
　宓(亦作虙與伏/同古字通用)
　宓不齊字子賤仲尼弟子治單父鳴琴不下堂而單
　父治(吕氏/春秋)封單父侯
　宓妃宓羲之女溺死洛水遂為河神曹植洛神賦云
　河洛之神名曰宓妃其形也翩若驚鴻婉若游龍
　祝(商音之太原祝周武王封/黄帝  𦙍于  因氏焉)
　　　祝半州
祝象器登儒科為太學博士　弟景先號二翁尤長者
景先子確字永叔永叔子嶠字仲容從朱松遊聞伊洛
之風而悅之　祝氏世居江陵遷歙世以資力好善聞
于州郡其生業幾有郡之半時稱為祝半州(朱文公書/祝氏遺事)
　　　儒學昌家
祝穆字和甫景先三世孫㓜孤從朱文公受業刻意問
學下筆頃刻數百言將以儒學昌其家
　祝良仕東漢為九真太守單車入賊招以威信賊悉
　平
　祝欽明字文思唐中宗朝為國子祭酒　帝與羣臣
　宴欽明作八風舞盧藏用曰祝公五經掃地盡矣
　祝諌宋慶厯中上臨軒賜進士第諫三男二壻俱入
　第
　祝林宗字有道熈豐間從山谷游山谷為書帖云士
　大夫胸中不時時以古今澆之則俗塵生其中照鏡
　則面目可憎對人則語言無味
　祝諮丘宋治平中為太常少卿時夏國使至祝為館
　伴韓魏公料十事以授祝祝如所教答之夏人聳伏
　　　婚姻
　祝確女妻朱松生晦翁松有送妻兄仲容歸新安詩
　其畧云君來訪安否春風吹柳綿感君懐親意使我
　淚貫泉
　祝景先兄女妻汪勃位至樞宻　確弟砱女妻汪勃
　之子作礪位至提刑故其鄉人相傳祝氏女位最高
　祝堯臣景先第八子磐之子也常奇第三女曰雖家
　貧不以與凡子公卒後與吕午成姻兩窮相值越七
　年而午遂登科於是祝女位高之語復喧傳於鄉閭
　(吕午字伯可跋/祝公遺事後)
　　大祝　尸祝　華封三祝
　卜(羽音之西河官周禮/卜人  後以  為氏)
　卜商字子夏在孔門居文學科　封河東公
　卜式河南人以田畜為事漢武朝上書至輸家財半
　助邊　召拜中郎牧羊上林中布衣草屩歲餘羊肥
　息上善之式曰治民亦猶是矣惡者輒去毋令敗羣
　拜緱氏令　遷齊太傅　後賜爵關内侯
　卜静呉人與同郡陸遜比肩齊聲
　谷(羽音/上谷)
　谷永字子雲漢建始初舉直言極諫之士永待詔公
　車對賢良策擢上第　與婁䕶俱為五侯上客長安
　語曰子雲之筆札婁君之唇舌言其見信用也　善
　言灾異前後所上四十餘事專攻上身與後宫而已
　黨於王氏上亦知之　終大司農　父吉為司馬
　谷崇冦恂姊子也常將突騎為前鋒　為偏將軍
　谷渾字元冲折節授經業亷直有操行魏太武器重
　之
　谷儉晉人甘卓薦之試高第除郎中
　谷那律淹貫羣書褚遂良稱為九經庫　唐貞觀中
　為國子博士　遷諫議大夫
　鞠(宫音/汝南)
　鞠武燕太子丹太傅也出見田光光薦荆軻
　鞠仲謀宋景德二十四賢中人
　鞠杲宋呉川進士也上書𨽻入黨籍
　鞠詠擢進士以文受知於王化基化基參政首以詠
　薦宋天聖中為監察條上應變五事　除天章待制
　鞠真卿宋熙寧中知湖州遷太常博士直秘閣
　麴(宫音平呉西代漢麴譚生閟避難/居西  十一  孫嘉仕沮渠氏)
　麴允豪族也西州語曰麴與㳺牛羊千數頭南開朱
　門北望青樓　晉建興初拜左僕射
　麴珍酒泉人善騎射以帳内從齊神武封安康郡王
　麴承之娶吕誨長女與呉安詩為友壻
　服(周内史叔服之後/以王父字為氏)
　服䖍字子慎舉孝亷作春秋左氏傳解著賦碑誄書
　記連珠九憤十餘篇　漢靈帝朝為九江太守
　束(羽音達南陽莽漢疎廣之後曽/孫孟  辟王  亂去足為束氏)
束晳字廣㣲博學多聞與兄璆俱知名晉太康中陽平
郡大旱晳為請雨雨大注人歌曰東先生通神明請天
三日甘雨零我黍以育我稷以生何以醻之報束長生
在著作佐郎釋汲冢竹書　補亡詩白華南陔等篇
後遷尚書郎　父龕馮翊太守祖混隴西太守
　鹿(徵音焉扶風趙大夫食采五鹿/因氏    漢鹿旗為巴郡太守)
鹿悆字永吉好兵法隂陽釋氏之學　魏孝莊朝為黄
門侍郎志存謙退布衣糲食上嘉其清節賜以錢帛
父生再為濟南太守魏獻文嘉其能徵赴季秋馬射賜
以騶馬加以貴服彰其亷㓗(北/史)
　　指鹿　蕉鹿　鉅鹿　銀鹿
　曲
　曲環陜州人喜兵法善騎射唐天寶中遷金吾大將
　軍　德宗朝拜左僕射　封晉昌郡王
　曲端宋紹興中名將也善戰得士卒心既歿張曲端
　旗尤足以懾敵人
　叔(魯國牙魯桓公/子叔  之後)
　叔弓魯大夫聘于晉晉侯使郊勞辭曰寡君使弓來
　繼舊好固曰女無敢為賓敢辱郊使請辭叔向曰子
　叔子知禮哉(昭三/年)
　叔詹鄭人管仲曰鄭有叔詹堵叔師叔三良為政(僖/七)
　宿(東平根伏羲風姓之後以國為氏拜宿石朔方人/祖若  魏明元賜姓宿氏石尚主  駙馬都尉遷)
　　(吏尚/書)
　木(呉縣志端木賜之後因避仇去端字主晉/文章  有木𤣥虚作海賦  為楊駿  簿)
　沐(魏有沐德信少孤過姊家為雞黍而不/受  後為王府長史名播異域魏畧)
　牧(商音/之後)　(𢎞農太黄帝力牧/漢有  守牧良)
　肅(漢有肅詳為鴈門太守時初與/郡守為銅虎符竹使符文帝紀)
　鬻(南康臣鬻子年九十謁文王王曰嘻老矣答曰云/云使  策國事則臣尚少因立為師  鬻拳楚大)
　　(夫諫而自/納於刑)
　禄(徵音庚扶風之殷紂/子武  禄父  後)
　逯(廣平逯漢逯石為大司徒/  唐  仁傑為夏官郎中)
　沃(羽音神太原有殷王沃丁之/後    仙傳  呉人沃焦)
　濮(商音采魯國因衛大/夫食  於濮  氏焉)
　玉(徵音/彭城)　(黄帝時公玉帶造明堂後改為玉氏太漢/玉况字文伯性聰敏建武中為陳留  守)
　　(以德化人/遷大司徒)
　夙(魯國孫魯大/夫季  之後)
　燭(鄭大夫燭/之武之後)
　竺(東海中本天竺人後漢/朝歸  國乃稱竺氏)
　郁(黎陽之魯相/郁貢  後)
　粟(江陵孫漢有治粟都/尉子  以官為氏)
　糓(廣陵/著姓)
四覺
　樂(角音樂南陽居宋㣲子之後以王父字為氏/  宋  大心  桐門故曰桐門右師定九)
　　　不貪為寶
樂喜宋正卿即司城子罕也宋人或得玉以獻子罕子
罕弗受曰我以不貪為寶爾以玉為寶(襄十/五)宋平公築
臺子罕請俟農功之畢築者謳曰邑中之黔實慰我心
(襄十/七)
　　　披雲
樂廣字彦輔善談論每以約言析理衛瓘曰此人之水
鏡見之瑩然若披雲霧而覩青天　時王澄畢卓等以
任放為達廣笑曰名教内自有樂地何必乃爾　仕晉
為河南尹　終尚書令
　　　國士風
樂道融少有大志好學不倦交友以信每約已而務周
急有國士之風
　　　憲臺風采
樂藹字蔚逺糿時其舅宗慤取史傳一卷授之藹畧讀
具舉慤奇之　仕梁為御史中丞性公强居憲臺稱職
　　　諫苑
樂運字承業嘗願處一諫官録夏商以來諫諍事集而
部之曰諫苑奏上隋文帝嘉之　仕周為萬年縣丞(北/史)
　　　父子繼相
樂彦章仕唐為西臺侍郎同平章事　子思晦為鸞臺
侍郎同平章事　父子為相時人榮之
　　　吞珠毓瑞
樂史字子正母夢吞五色珠而生及長有文辭初仕江
南歸宋舉進士　知陵州　獻金明池賦召為三館編
修
　樂欬字子聲孔門弟子贈昌平侯
　樂正子名克魯欲使之為政孟子謂其好善優於天
　下
　樂羊為魏文侯將伐中山三年拔之歸而文侯示之
　謗書盈篋(史/記)
　樂毅魏人適燕燕昭王以為亞卿伐齊下七十餘城
　封昌國君　後奔趙趙封為望諸君
　樂叔毅之孫也漢高求毅後得叔封之樂鄉曰華成
　君
　樂恢字伯奇好經學為世名儒　漢和帝朝尚書僕
　射
　　　女德婚姻
　樂羊子之妻斷機以勸夫學引義戒夫勿拾遺金
　後盜刼其姑操刀自刎太守賜帛葬以禮號貞義
　樂廣女妻衞玠氷清玉潤
　　禮樂　管樂　雅樂
　岳
岳飛字鵬舉初生有禽若鵬飛鳴屋上因以名之少負
氣節好左氏春秋孫呉兵法引弓百斤善左右射宋靖
康初金人南侵二聖北狩飛應募誓以忠義報國用兵
能以寡擊衆建炎紹興間大小百戰未嘗一敗南薰門
之戰八百破五萬桂嶺之戰八千破十萬背嵬騎五百
破烏珠十萬又平湖廣大盜如李成楊么等十數　入
覲上賜金絲戰袍金帶衣甲等御書於旗曰精忠岳飛
　兵至朱仙鎮金人已有捐燕以南之懼時秦檜主和
遂詔班師一日奉金字牌十二飛東向再拜曰臣十年
之功廢於一旦非臣不稱職實秦檜誤陛下也　竟為
檜所害　官至少保贈太師　謚武穆　孝宗即位詔
訪求其後子孫襁褓以上皆官之立廟於鄂號忠烈
三子雲雷霖
　岳雲能以手握兩鐵椎重八十斤穎昌大戰數十入
　敵陣中甲裳為赤以功授左武大夫　弟雷授文資
　岳霖孝宗朝帥廣州道出章貢父老率子弟來迎垂
　泣曰不圖今日復見公之子
　卓(徵音/西河)
　卓氏趙人也秦遷之蜀卓氏聞崏山之下沃野下有
　蹲䲭至死不飢乃求逺遷致之臨卭即鐵山鼓鑄富
　至家僮八百人田池射獵之樂擬於人君(貨殖傳/)
　卓茂字子康以儒術舉為宻令蝗不入境道不拾遺
　　光武即位先訪求茂以為太傅封褒德侯　圖像
　雲臺子戎大中大夫
　卓田字稼翁號西山宋紹興間文士也工小詞三衢
　買舟詞云奏賦謁金門行盡雲山無數尚有江天一
　半買扁舟東去　波神眼底識英雄閣住半空雨喚
　起半帆風力去青天尺五
　卓王孫臨卬巨室也有女名文君新寡司馬相如以
　琴心挑之得為偶王孫恥之後數年方分與文君僮
　百人錢百萬　相如後欲聘茂陵女為妾文君作白
　頭吟以自絶云凄凄重凄凄嫁娶不須啼願得一心
　人白頭不相離相如乃止
　　畢卓
五質(八勿/附)
　質(前貨殖傳云質氏以洒削音淅肖洗刷/刀劍室也而鼎食濁氏以胃脯而連騎)
　畢(徵音國河間/後以  為氏)　(周文王第十五子畢公高之/畢公保釐東郊  弼亮四出)
　　　畢後必大
畢萬初筮仕於晉得公侯之卦　晉賜以魏為大夫卜
偃曰畢萬之後必大
　　　拍浮酒船
畢卓字茂世少放達嘗曰得酒滿數百斛四時甘味置
兩頭左手持酒盃右手持蟹螯拍浮酒船中便了一生
矣　晉大興末為吏部郎　與阮孚等為八達
　　　四世郡守
畢衆敬篤於姻族有國士風仕元魏為兖州刺史子元
賓元賓子祖暉祖暉子義雲　義雲四世為本郡守
　　　畢李
畢構字隆擇六歲能文第進士　唐景龍末召拜御史
大夫與河南尹李傑皆一時選世謂畢李　睿宗嘉其
行有古人風賜璽書袍帶方外十友
　　　燃薪夜讀
畢諴字存之少燃薪夜誦博通經史舉書判拔萃科
宣宗朝在翰林嘗召訪邊事諴對甚悉上曰孰謂頗牧
近在禁中即出為邠寧節度
　　　畫松石
畢宏工畫畫松石於左省片壁　唐大厯中為給事中
　　　重德
畢士安字仁叟㓜時王禹偁識其非常童　宋景德中
與冦凖並為相凖好使氣用公重德以鎮之　公以名
節自勵天下稱其清其亡也上謂冦公曰畢士安君子
人也飭躬慎行有古人風賜其家白金五千兩　子世
長
　　　睢陽五老
畢世長以耆年掛冠與睢陽五老公詩云篇章捧和慙
風雅眷待優隆荷歲寒　宋至和中以司農卿致仕年
九十四　曽孫仲偃仲衍仲游仲愈
　畢仲偃字希言以清德聞官至朝散大夫
　畢仲衍字夷仲元豐中除中書舍人撰中書備對廿
　卷
　畢仲游字公叔元祐初召天下文學之士策試坡翁
　取第一後入黨籍
　畢仲愈字將叔工詩元夕詩云已招明月移歌扇更
　倩春風試舞腰夜行詩云明燈數㸃林中見横笛一
　聲煙外聞　為國子監丞
　　佔畢　天畢(星/)六王畢
　漆(魯國海魯相漆雕開之後去雕字單姓漆世為青/州北  望族  漆沈改魯相先代居雍州漆水因)
　　(地為/姓)
　漆季直晉永嘉中以中散大夫為洪州刺史
　漆凱之仕宋為郎中令與謝混談論(謝𢎞/㣲傳)
　漆澄豫章人釣於蜀水忽得金鎖引之不絶俄頃盈
　舟既而有物浮水黒色澄了無怖(瑞州/志)
　漆季高仕唐為江西觀察使
　漆欽仕晉領鎮西將軍
　漆靖安歴仕齊梁兩朝
　　膠漆　沐漆　髪如漆
　吉(徵音後馮翊父周尹吉/甫之  以王  字為氏)
　吉挹字祖冲世篤忠孝秦符堅曰周孟威不屈於前
　丁彦逺潔已於後吉祖冲閉口而死何晉氏多忠臣
　邪
　吉士瞻夢積鹿皮從而數之得十一喜曰鹿禄也後
　仕梁為直閣將軍清約家無私積(南/史)
　吉翂字彦霄㓜有孝性父為呉興原鄉令為吏所誣
　翂年十五撾登聞鼓乞代父命帝稱為佳童(梁孝/義傳)
　吉翰字休文仕宋為益州刺史有治績得方伯體
　吉茂為汾隂令居官清静吏民不忍欺
　吉中孚大厯十才子中孚官至户侍
　吉旼唐九老㑹中人(見胡/氏)旼詩云低腰醉舞垂緋䄂
　撃筋謳歌任褐裙　官御尉卿　年八十八
　吉頊唐武后朝擢右肅政臺中丞後拜相能抑武興
　唐
　吉温性隂詭嘗曰若遇知己南山白額虎不足縛
　李林甫引用之與羅希奭相朂以虐號羅鉗吉網(酷/吏)
　(傳/)
　郅
　郅都為人勇有氣敢直諫行法不避貴戚列侯宗室
　見都側目而視號曰蒼鷹　漢景朝為中郎將遷中
　尉
　郅惲字君章漢建武中為上東門侯帝出獵夜還惲
　拒關不開明日賜之布　遷長沙太守　子壽字伯
　孝以亷能稱官尚書令
　郅伯尚黄叔度周子居文伯堅封武興盛孔叔為汝
　南六孝亷漢順帝朝太守季倀選以應學
　帥(與率同師晉尚書師昺/避司馬  諱改姓帥)
　帥子連形貌魁奇膂力絶人獨住魏夫人觀三十年
　寂無黔㸑王全裕奉詔禱南岳見子連因賦三絶云
　下瞰虛空臨絶澗上排雲霧止山顛四邊絶險無猿
　鳥獨卧深雲三十年　古屋當崖映日關年年常伴
　白雲閒餱糧丹穴從何出四面無人見下山　心意
　逍遥約莫知山中山下識人稀想君絶慮離羣了不
　是王喬即令威宋興國中盛夏尸解有僧紹能於關
　右見之
　帥逢原仕宋為江陵統制官
　帥揚㓜有奇志宋天聖四年何狀元榜登第
　乙(殷湯字天乙支孫/以王父字為氏)
　乙瓌從車駕南征勇冠三軍
　乙普明清河人兄弟爭田太守蘇瓊諭之曰天下難
　得者兄弟易求者田地普明兄弟乞出外更思分異
　十年再還同住(北史循/吏傳)
　栗(古栗陸氏之後士栗/髙字客卿漢高  也)
　尉(太原官古有尉繚著書號尉繚子/河南  氏志魏孝文改為尉音鬱)
　尉元字茍仁世為豪宗仕元魏累遷尚書令進位司
　徒元謝老詔曰尉元游明根並元亨利貞明允篤誠
　希世之賢也元以八十之年宜處三老之重明根以
　七十之齡可充五更之選
　尉撥代人為太學生應募擊賊有功　遷郡守魏文
　成帝以其清平有惠績賜之衣服(北/史)
　尉瑾仕齊除吏部尚書見人好笑時論比之寒蟬
　暨(音訖/渤海)
　暨豔字子休呉郡人仕呉為選曹郎遷尚書
　暨晃與弟昱俱仕於唐其後於上元中凖制改為周
　氏
　屈(宫音/屈重)　(臨海/屈丐)　(楚武王子瑕食采於屈因氏焉屈/屈蕩  屈完  屈到  屈建)
　　(平皆其/後也)
　屈平字原曰正則靈均者釋其義為美稱也仕楚為
　三閭大夫三閭之職掌王族三姓曰昭屈景同列上
　官大夫妬其能譛於懷王王信之原既被讒憂心煩
　亂乃作離騷　襄王立復信讒而謫之江南原復作
　九歌九章等篇自沉汨羅　淮南王安曰離騷蟬蛻
　濁穢之中浮游塵埃之外雖與日月爭光可也
　屈到嗜芰有疾召其宗老屬之曰祭我必以芰及祥
　宗老將薦芰其子建命去之曰夫子不以私欲干國
　之典也　建字子木為楚令尹皆原之先世也
　屈遵博學多才魏道武朝為中書令
　　　女德
女嬃屈原姊也騷云女嬃之嬋媛兮申申其詈予
　􁝮(漢有􁝮修為/九江太守)
十月
　越(羽音河晉陽氏越為楚所滅其後以國/為氏  南官  志云越强氏改為越氏)
　謁(漢有謁瓊為/汝南太守)
　闕(下邳童春秋時魯/闕黨  子之後)
　勃(梁武帝改豫章/王綜為勃氏)
十二曷(十四/黠附)
　葛(商音國葛天氏之後夏時葛伯/嬴姓  也其後亦以葛為氏)
　　　便宜四事
葛龔字元甫慷慨壯烈勇力過人漢永初中條上便宜
四事拜盪隂令
　　　仙翁
葛𤣥字孝先呉人初從左慈受九丹液仙經後得仙號
葛仙翁閤皂第二十福地其修煉成道之所也　昌州
昌元縣有葛仙山山有煉丹岩洗藥池甘露茶　建康
方山亦仙翁修煉之地曽極詩云人間底事有方壺劍
截青瑶界碧虛試上珠庭瞻醉葛仙雲垂帶䕶儲胥
從曽姪洪
　　　勾漏令
葛洪字稚川丹陽句容人好神仙導養術　晉咸和初
王導選為散騎常侍洪以交趾出丹求為勾漏令乃止
羅浮山煉丹自叙云戢勁翮於鸞鳯之羣藏逸跡於跛
驢之伍藜藿有八珍之甘蓬蓽有藻稅之樂　著内篇
一百一十五篇號抱朴子　年八十一尸解
　　　葛仙山
葛璝亦名葛仙翁蜀彭州有葛仙山在濛陽北四十里
乃廿四化之第五化也有崇真觀葛仙翁璝楊仙翁升
賢於此得道梁大同中蒲仙翁高逺復於此上昇
　葛强晉山簡愛將也
　葛田乘木羊上綏山隨者皆得仙
　葛宻宋江隂人自號草堂逸老
　葛源宋仁宗朝知錢監胡宿行其制云司南州寶冶
　之饒佐縣官國府之用宣勞于外興利在公
　葛敏修工詩山谷南遷還至南華竹軒令侍史誦詩
　板一絶云不用山僧供帳迎世間無此竹風清獨拳
　一手支頥卧偷眼㸔雲生未生視姓名曰果吾學子
　敏修也
　　　婚姻
　葛常之姑清源君妻蔡君謨(見蔡/氏)
　葛勃有美姿鄰人陳忠女願事之(見陳/氏)
　葛洪師事鮑𤣥𤣥甚重之以女妻焉
　　𤓰葛　采葛　管葛　諸葛
　末(本姓秣今秣陵後/也因避難改為末)
　滑(商音為下邳得伯周同姓國也/以國  氏  漢有滑興為詹事)
十六屑
　薛(商音禺河東薛黄帝之後奚仲為夏/車正  封為  侯其後以國為氏)
　　　謀王斷國
薛宣字贛君明習法律谷永上疏曰少府薛宣才茂行
潔達於從政經術文雅足以謀王斷國　漢成帝朝拜
相封高陽侯　弟修　子况惠
　　　安車駟馬
薛廣德字長卿以魯詩教授楚二龔師事之　漢宣帝
朝蕭望之薦為博士論石渠遷御史大夫　元帝欲乘
樓船廣德當乗輿諫欲以頸血汙車輪上怒張猛曰乘
船危就橋安上曰曉人不當如是邪未幾與于定國俱
乞骸骨上賜安車駟馬黄金六十斤東歸沛守迎之界
上人以為榮
　　　清名之上
薛方字子容與紀逡等皆西漢清名之士王莽以安車
迎方方謝曰明主方隆唐虞之德小臣欲守箕山之鄉
　　　詩學著名
薛漢字子公世業韓詩父子以章句著名建武初為博
士
　　　孝友
薛包好學篤行喪母以孝聞父感於後妻憎包分出之
包泣不去弟子求分財異居包中分其財田地取荒頓
者器物取朽敗者弟子破産旋復振給　漢建光中公
車徵拜侍中
　　　國士
薛瑩字道言有經學記述之才或問陸喜曰薛瑩最是
國士之第一者乎曰在四五之間　在呉為左國史撰
三國史
　　　五雋
薛兼有器宇少與紀瞻閔鴻顧榮賀循齊名號五雋初
入洛張華見之曰皆南金也　仕晉領太子少傅　祖
綜父瑩三世傅東宫談者美之
　　　河東三鳯
薛元敬少與從父収族兄德音齊名世稱河東三鳯収
字伯褒隋司𨽻道衡之子年十二北面河汾受王佐之
道歸唐為秦王府主簿早卒太宗即位語𤣥齡曰収若
在當以中書令處之　元敬唐武德中為天策府參軍
直記室與十八學士之選杜如晦曰小記室不可得而
親不可得而疎　除太子舍人專掌文翰
　　　三恨
薛元超収之子九歲襲爵嘗曰吾有三恨不以進士及
第一也不娶王家女二也不得修國史三也　高宗朝
拜中書令
　　　定天山
薛仁貴絳州人唐貞觀末上親征遼東仁貴應募白衣
陷陣立奇功上曰朕不喜得遼東喜得虎將遷拜中郎
將　高宗時九姓衆十餘萬令驍騎挑戰仁貴發三矢
殺三人虜氣攝乃降軍中歌曰將軍三箭定天山壯士
長歌入漢關　贈驍衛大將軍　子訥訥子徵並羽林
將軍　暢金吾將軍　三世將軍
　　　良金美玉
薛稷字嗣通屬文如良金美玉累遷中書舍人與從兄
曜更踐兩省俱以辭章自名　睿宗朝封晉國公
　　　玉筍
薛庠唐穆宗朝擢第時李宗閔典貢舉取庠及唐冲袁
都等皆知名之士世謂之玉筍(李宗/閔傳)
　　　東塗西抹
薛逢唐㑹昌中與楊収王鐸同年登第累遷巴州刺史
人歌曰日出而耕日入而歸吏不到門夜不掩扉有孩
有童願以名垂何以字之薛孫薛兒晩年厄於宦途策
羸馬赴朝值新進士綴行而出前驅曰迴避新郎君逢
曰莫貧相阿婆三五少年時也曽向東塗西抹來
　　　賜金紫
薛珏字温如仕唐為朝陵令以清白聞課第一　建中
初召拜中散大夫賜金紫除司農卿
　　　囊書自負
薛奎初舉進士贄謁馮魏公首篇云囊書空自負早晩
達明君馮掩卷曰不知秀才所負何事讀至第三篇云
千林如有喜一氣自無私乃曰秀才所負如此　公端
重善知人時范仲淹龎籍方在下位皆以公輔許之
帥蜀載范鎮還朝曰得一偉人　宋仁宗朝參大政
謚簡肅
　　　時節淮西
薛季宣字士龍六歲而孤伯父待制公収鞠之志尚犖
犖與常兒異　宋孝宗朝為大理寺丞虞允文白遣公
行淮西収撫流民公持節勞來耄稚滿車下為之表廢
田相原隰以户頒屋以丁頒田合三千八百餘户　除
大理正
　薛居州善士也
　薛燭秦客也善相劍
　薛歐漢功臣高祖定十八侯位次歐第十四(功臣/傳)
　薛琡字曇珍風度峻整姿貌秀異仕魏為洛陽令孝
　明帝賜縑百匹遷吏部郎
　薛聰字延智魏孝文外以德器遇之内以心膂為寄
　除齊州刺史卒吏人留其坐榻以存遺愛
　薛燈字景猷負才使氣嘆曰豈能五十年戴幘死一
　校尉　周文帝朝為中書侍郎
　薛萬均萬徹萬淑萬備兄弟皆以戰功顯　貞觀中
　萬均封路國公　萬淑封梁國公
　薛能唐詩人應制舉有詩云白蓮千朶照廊明一片
　承平雅頌聲更報第三條燭盡文昌風景寫難成
　薛存義假零陵令蚤作夜思勤力勞心訟者平賦者
　均(柳子厚贈/之任序)
　　　女姓婚姻
　　　　小姨續婚
薛簡肅長女適歐公次適王拱辰後歐公再娶小姨故
有舊女壻為新女壻大姨夫作小姨夫之句
　　　　圖形寄夫
薛媛南楚材妻也楚材旅遊不歸薛對鏡自圖其形幷
一詩寄之曰欲下丹青筆先拈寶鏡端已驚容索寞漸
覺鬢凋殘淚眼描來易愁腸寫出難恐君渾忘却時展
畫圖看楚材遂歸(雲溪/友議)
　薛裕弱冠為丞相參軍車京兆尹韋夐以女妻之
　薛同仕唐為湖州長史呉郡陸景融以女妻之
　　　妓妾
　薛瑶英唐元載妾也楊炎贈歌曰雪面淡妝天上女
　鳯簫鸞翅欲飛去玉釵翹翠步無塵楚腰如栁不勝
　春
　薛濤蜀妓也元㣲之詩云錦江膩滑娥眉秀化出文
　君與薛濤
　　滕薛　築薛　盧薛(二文/士姓)
　折(齊大夫折/文子之後)
　折可適宋熈寕中郭逵帥鄜延見之曰真將種也
　折彦質可求之子宋崇寧中登第　紹興中參知政
　事
　列(鄭列禦冦之後列禦冦/著書八篇號為  子)
　節(周禮以節上士/子孫  官為氏)
　
　
　
　
　氏族大全巻二十
欽定四庫全書
　氏族大全巻二十一
十八藥
　藥(漢有藥崧永平中為郎帝嘗以/杖撞之崧走入床下遜對獲免)
　郭(商音公太原為周文王季弟虢叔受封於虢或謂/之郭  因以  氏公羊傳云虢謂之郭聲之誤也)
　　　黄金臺
郭隗燕人昭王卑辭厚幣招賢隗曰古有以千金使㳙
人求千里馬者馬已死買其骨五百金而返曰死馬且
買之况生者不期年千里之馬至者三王必欲致士先
從隗始賢於隗者豈逺千里哉昭王改築宫師事之
　　　竹馬迎拜
郭伋字細侯漢建武中除穎川太守帝勞曰賢良太守
去帝城不逺河潤九里冀京師并蒙其福　伋前在幷
州素結恩德後行部到西河兒童數百騎竹馬迎拜道
次　徵為大中大夫　年八十六卒
　　　三公服
郭賀字喬卿漢建武末拜荆州刺史有殊政顯宗巡守
到南陽賜以三公之服黼黻冕旒勑行部去襜帷使百
姓見其容服以彰有德
　　　乘單出關
郭丹字少卿少時買符入函谷關嘆曰丹不乗使者車
終不出關後更始徵為諫議大夫使持節安集南陽果
乗高車出關　永平中拜司徒
　　　斷靷
郭憲字子横建武中帝將自征隴憲當車拔佩刀斷車
靷以諫帝不從及穎川盜起乃悔不用郭子横之言
　　　仙舟
郭泰字林宗漢延熹中遊洛見河南尹李膺膺奇之遂
與為友後歸鄉里衣冠諸儒送至河上車數千兩膺與
泰同舟而濟衆賔望之以為神仙　嘗行陳梁間遇雨
巾一角墊時人故折巾一角以為林宗巾
　　　懸河
郭象字子𤣥好老莊王衍云聽象語如懸河瀉水注而
不竭　晉東海王越引為大傅主簿
　　　青囊九卷
郭璞字景純博學高才時有郭公居河東精卜筮璞從
之受業以青囊中書九卷與之由是洞知五行天文卜
筮之術　撰新林十篇注爾雅　門人趙載竊青囊書
未及觀而為火所焚　晉元帝朝為著作佐郎
　　　鹿裘葛巾
郭文字文舉少愛山水尚嘉遯父母終喪不娶辭家遊
名山著鹿裘葛巾採竹葉木實貿鹽以自供食王導遣
人迎之既至置之西園求還山
　　　寶劍篇
郭震字元振少有大志十六歲為太學生家送資錢四
十萬㑹有衰服者聞之首言五世未葬元振盡以與之
　唐則天朝上寶劍篇后嘉嘆　睿宗朝為太僕卿
封代國公
　　　二十四考中書
郭子儀唐肅代朝平安史之亂功居人臣第一　以身
繋天下安危者二十年校中書令考二十四八子七壻
皆貴顯諸孫數十不能盡識至問安但頷之而已富貴
壽考哀榮終始人臣之道無缺焉　代宗呼為大臣而
不名德宗賜號尚父　封汾陽郡王　年八十五薨
謚忠武　八子曜旴晞􁀙晤曖曙映　弟㓜冲　曖四
子鑄釗鏦鎔一女為憲宗后
　　　青紫盈廷
郭子儀弟男七人同日拜官㓜冲右庶子曜太子少保
晞檢校工尚書判秘書省晤兵侍郎曖右散騎常侍曙
司農卿映太常丞子儀謝表云同日而拜前古未聞青
紫照庭冠葢成里
　　　留詩泉石
郭素聞王軒遊苧羅山遇西子亦從而遊焉留詩泉石
間寂無所遇無名子詩曰三春桃李本無言却被斜陽
鳥雀喧借問東隣效西子何如郭素學王軒
　　　謫仙人
郭祥正字功父母夢太白而生自號謝公山人梅聖俞
一見呼為謫仙贈詩云采石月下逢謫仙夜披錦袍坐
釣船　過杭出詩一軸示東坡先自吟誦聲振左右問
東坡曰祥正此詩幾分坡曰十分七分來是讀三分來
是詩豈不十分也(詩/話)仕宋至殿中丞　所居有醉吟庵
　　　白雲先生
郭忠孝事程頥受易與中庸後持憲陜西死於國難
子雍隱於長陽縣下魚山宋乾道初召之力辭授冲晦
處士號白雲先生
　郭彰金谷二十四友中人(見潘/姓)
　郭襲㣲與陳子昻等為方外十友(見盧/姓)
　郭崇韜唐莊宗朝為樞宻使自以為子儀之後其伐
　蜀也過其墓號慟而去
　郭熈工畫山水寒林坡詩云玉堂卧對郭熈畫發興
　已在青林間　因摹六幅驟雨圖筆法大進
　郭振字希聲工詩宿漁家云幾代生涯傍海涯兩三
　間屋葢蘆花燈前笑説歸來夜明月隨船送到家
　　　婚姻
　　　　織女為偶
郭翰姿度秀美乘月夜卧庭中空中一少女冉冉而下
明艶絶代曰吾織女也上帝命遊人間尋擇佳偶仰慕
清風賴宿契經一年一夕忽執翰手泣下曰帝命有程
便當永訣以七寶枕一枚留贈履空而去
　　　　設席求壻
郭瑀字元瑜仕魏為博士劉昞就之學瑀有女欲求快
壻特設一席曰誰坐此席者昞奮然坐之遂以歸昞
　　　　公侯骨
郭士為縣卒嘗隨巫行遇一女子於路巫曰此女當生
貴子君亦當生貴子可納之遂為夫婦生郭氾字子游
師事趙孔曜孔曜偉之曰此子有公侯骨
　　　　納賂成婚
郭子元鄴郡人同郡鄭氏有女姿色絶世有令德子元
富於財納賂求之遂成婚五年而子元卒
　郭元振乃張嘉貞之壻(詳張/氏)
　郭逸太原人女妻崔浩(詳崔/氏)
　郭子儀七壻皆貴顯趙縱其一也
　郭大夫槩為西川提刑女妻陳后山
　郭黙字彦雅以屠沽為業驍勇拳捷能貫甲跳三丈
　塹人異之曰此兒必興郭氏河内豪民陸允以女妻
　之
　　李郭　負郭　東郭
　霍(羽音叔太原以文王第六/子霍  之後  國為氏)
　　　嫖姚
霍去病善騎射漢武朝從衞青為嫖姚校尉凡六出擊
匈奴封狼居胥山禪於姑衍登臨瀚海　封冠軍侯
加驃騎將軍　益封萬七千七百戸　父中孺　異母
弟光
　　　麒麟第一功
霍光字子孟漢武朝為奉車都尉出入禁闥二十餘年
上察其可屬社稷使黄門畫周公輔成王圖賜之　擁
昭立宣　秉政前後二十年　甘露中圖形麒麟閣居
第一云大將軍博陸侯霍氏而不名　子禹
　　　理出黨人
霍諝字叔智少明經有誣諝舅宗光於大將軍梁商者
諝年十五奏記於商商高其才志即為奏原光罪由是
顯名漢永康中理出黨人范滂等　滂往候之而不謝
曰昔叔向不見祁奚吾何謝焉　為尚書僕射
　　　犀帶佩魚
霍端友宋崇寧中狀元及第踰四年已知制誥　遷中
書舍人始命犀帶佩魚
　　　仗節死義
霍安國宋建炎中知懷州以死節顯名贈延康殿學士
李綱言仗節死義者在内有李若水在外有霍安國
　　　有風力
霍蠡宋紹興中為京西運副遷知潭州樞宻陳誠之曰
蠡有風力必能辦事上曰此人可用
　　衞霍　伊霍　管霍
　郝(徵音封太原郝殷帝乙時王/子期  太原  鄉因氏焉)
　　　曬書
郝隆字仕治七夕日人皆曬衣物隆仰卧於庭曰曬吾
腹中書耳　仕晉為南蠻參軍
　　　仕必宰相
郝處俊少好學嗜漢書嘗與高智周等各言所志郝曰
大丈夫惟無仕仕必至宰相乃可　唐上元初因諫高
宗觀酺遷中書令凡所規諷得大臣體　武后忌之以
操履無玷不能害　與舅許圉師同里俱顯時鄉人田
氏彭氏富於財江淮語曰貴如許郝富如田彭
　後漢郝宗為金城太守
　魏郝光為濟南太守
　郝靈佺
　郝廷玉驍勇善格鬭為李光弼愛將　封安邊郡王
　郝守濬宋開寶中上命自荆南以巨艦載竹絙幷所
　造黄黒龍船於采石磯跨江為浮梁王師過之如履
　平地
　郝大冲宋景德二十四賢中人(見邊/肅)
　　　女德婚姻
　郝夫人王湛妻也世言鍾夫人之禮郝夫人之法初
　郝普字仲將門至孤陋有女司空汝南王湛求之既
　婚果有令姿淑德母儀冠族曰嘗見此女井上取水
　舉動容止不失目不忤視以是知之
　郝質與朝士董熈善熈男質女方娠約為婚姻後數
　年熈死家貧無依而質為節度使仍以女歸之
　駱(商音駱内黄以齊太公之後有/公子  其後  王父字為氏)
　駱俊有文武才生子統字公緒年二十試為烏程相
　孫權召為功曹　後為濡須督數陳便宜前後書數
　十上所言皆善　為建忠將軍(呉/志)
　駱惠度工歌謂之三公樂仕宋與辛仲宣胡陶為友
　駱之才字旗門年十二相者曰此兒逺到　陳文帝
　引為將勇冠衆軍
　駱賓王七歲能詩與王勃等號四傑(見盧/氏)唐武后朝
　為臨海丞怏怏不得志棄官去(文藝/傳)詩文好用數對
　人謂算博士(詩/話)
　駱登宋大平中為殿中丞出守筠州廣修橋梁
　駱起擢進士第與龍起聫名
　駱統娶孫權兄輔之女
　莫(商音/鉅鹿)
　莫含魏穆帝愛其才器參軍國大謀
　莫雲好學善射魏道武朝遷執金吾參軍國謀議
　莫宣卿唐大中間狀元及第封州金井村有莫狀元
　讀書堂有龍吟水山水清響也
　莫儔宋政和中上御集英殿賜莫儔等及第
　莫濟宋紹興末貢院言應博學宏詞新平江府録事
　參軍莫濟合格　後為司農少卿
　莫之用其祖戩辯口説賊脫百人於死意其後必昌
　而之用貧不能自存天理殆難曉也余嘗贈以長篇
　末云虎頭食肉何足誇隂德由來報宜奢丹竈功成
　無躍兎玉函方秘縁青蛇(丹陽/集)
　莫子純宋慶元中進士第一人以受䕃補命居其次
　索(商音族武威之殷/人士  索氏  後)
　索靖字㓜安少有逸才舉賢良對策　晉武擢為尚
　書郎與衞瓘俱以善草書知名靖書婉若銀鈎漂若
　驚鸞　靖有逺識知天下將亂指洛陽宫門銅駝嘆
　曰㑹見汝在荆棘中耳　父湛為北地太守
　索琳字巨秀靖每曰琳廊廟之才非簡札之用州郡
　不足汙吾兒也　晉建興中為尚書僕射
　索永索玠等號燉煌五龍(見范/氏)
　索紞字叔徹善占夢令孤策夢立氷上與氷下語紞
　曰媒介事也　索充夢虜脫上衣紞曰此男字也當
　生男　張邈嘗奉使夢詣州狼啖一脚紞曰脚肉被
　啖却字也必不行凡所占皆驗(晉藝/術傳)
　索襲字偉祖形居塵俗棲心天外
　鐸(晉大夫鐸遏冦之後/漢有鐸政為廷尉)
　薄(衛賢人薄疑之後也/漢有薄昭文帝舅)
　鄂(商音子武昌國晉鄂侯/之後  孫以  為氏)
　鄂千秋沛人也漢祖定功行封千秋進曰蕭何有萬
　世之功當第一上曰進賢受上賞何功雖高得鄂君
　乃益明　封安平侯
　約(韓子云古賢人有約續/  漢馬融有愛妾約氏)
　洛(晉有洛啓/為郎中令)
二十陌(二十三/錫附)
　白(商音白南陽子黄帝之後秦/大夫  乙丙  孫因氏焉)
　　　治生
白圭周人也樂觀時變人棄我取人取我予曰吾治生
猶伊尹吕尚之謀孫呉之用兵也故天下言治生者祖
白圭
　　　善兵
白起善用兵秦昭王用為左度長戰勝攻取凡七十餘
城長平之戰坑趙降卒四十萬　封武安君
　　　識之無
白居易字樂天始生七月能展書母指之無二字雖識
百數不差年十七登進士第詩云慈恩塔上題名處十
九人中最少年　唐元和中對䇿一等遷左拾遺　貶
江州司馬乆之入為主客郎中知制誥晩年放意詩酒
居東都履道里疏沼種樹構石樓香山鑿八節灘自號
醉吟先生　稱香山居士與胡杲吉旼等燕集人慕之
繪為九老圖(見胡/氏)吟詩至數千篇士人爭傳雞林行賈
售其國相率一篇一金　與元稹多酬和號元白元守
浙東白牧蘇臺置驛遞詩筒往來詩云有月多同賞無
杯不共持　㑹昌初為刑尚書卒　葬龍門山
　　　水戯詩
唐開成二年李珏字待價為河南尹三月三前一日啓
留守裴度召白居易蕭籍李仍叔劉禹錫鄭居中裴揮
崔晉李道樞張可績盧吉苗愔裴洽裴儔楊魯談𢎞謩
十七人宴于舟中簮組交映歌笑間發前水戯而後妓
樂左筆硯而右壺觴望之若仙觀者如堵良辰美景賞
心樂事若不紀録謂洛無人晉公首詩鏗然玉振居易
舉酒抽毫奉韻以獻詩云金鈿耀桃李絲管駭鳬鷖水
引春心蕩花牽醉眼迷舞倦紅腰凝歌連翠黛低夜歸
何用燭新月畫樓西
　　　一漁翁
白居易分司東都詩寄留守李絳云白首故情在青雲
往事空同時大學士五相一漁翁謂裴度崔羣裴垍王
播李絳及居易也
　　　丹桂自況
葛常之云居易賦有木八篇其七托弱栁櫻桃枳橘杜
梨野葛木檉凌霄以諷在位與附權勢者其八章曰丹
桂葢自謂也樂天素善李紳而不入德裕之黨素善牛
僧孺而不入宗閔之黨中立不倚峻節凜然自比丹桂
未為過也五十八歲生子小字阿崔　弟行簡　從弟
敏中
　　　辨禽言
白龜年樂天子也一日於嵩山東岩下遇李白曰吾與
汝父皆仙矣出一軸素書授之曰讀此可辨九天禽語
九地獸言後試之悉驗
　　　楊穿三葉
白行簡白敏中相繼及第樂天詩云桂折一枝先許我
楊穿三葉盡驚人　唐咸通中敏中拜相加中書令
　　　京國富室
白稹宋真宗朝為饒州判官時丁晉公為倅稹以片紙
假五鐶晉公曰榜下新婚京國富室豈無半千質物邪
懼吾撓之耳荅以詩云欺天行當吾何有立地機關子
大乖五百青蚨兩家缺赤紅崖打白紅崖
　　　青山白雲
白仲都入山中學道白日上昇以白都為名楊修詩云
駕鶴驂鸞自古聞䇿名仙籍是真君天邊舊迹無尋處
滿目青山空白雲(六朝/事跡)
　白光蘭陵人長子沛受孟喜易為博士(見翟/氏)
　白生穆生申公少與楚元王俱受詩於浮丘伯　元
　王以三子為中大夫
　白孝德李光弼驍將也　唐永泰中封昌化郡王
　　　女德婚姻
白樂天女名金鑾十歳忽書北山移文示家人樂天方
買終南紫石欲刋文士傳乃輟以刋女所書
白厚貧士也娶富室劉純材女送烏璫十事麩紙為書
純材大笑荅以珍珠一升紫鴨千頭又使家僮撒燭花
盈路原大慙
白樂天議婚吟有云緑窓貧家女衣上無珍珠紅樓
富家女金縷繡羅襦又有㓜婚詩
　　狐白　三白　元白　大白
　石(商音愛武威之衛大夫石碏之後年碏諫衛侯曰/臣聞  子教  以義方  隠公四  君子曰石碏)
　　(純臣/也)
　　　萬石君
石奮漢景帝朝為九卿長子建次甲次乙(史失/其名)次慶皆
以馴行孝謹官至二千石景帝曰石君及四子皆二千
石乃號奮為萬石君　後建為郎中慶為内史建老白
首萬石君尚無恙五日休沐歸謁親竊問侍者取親中
帬厠牏(汗衫/也)身自浣滌　元鼎中慶拜相在任九年醇
謹而已子孫至二千石者十三人
　　　攀龍
石苞字仲容晉武立八公攀龍　　六子越喬鐃凌巂
崇　位至司徒
　　　錦步障
石崇字季倫小字齊奴父臨終分財與諸子獨不及崇
母言之苞曰此兒雖小後能自得及為荆州刺史使商
客航海致富　金谷别館在河陽一名梓澤　與王愷
鬭富作錦步障五十里以蠟代薪珊瑚樹高三四尺者
六七株　與潘岳等為二十四友(見潘/氏)
　　　水北山人
石洪字濬川舉明經十餘年不出烏重𦙍鎮河陽之三
月或薦洪重𦙍曰彼無求於人其肯為我來邪乃具書
幣邀之　韓愈有送石處士序云云又贈詩云風雲入
壯懷泉石别幽耳　又云水北山人得名聲去年去作
幕下士謂洪也(又見/為姓)
　　　聖德詩
石介字守道號徂徠先生少時與胡安定孫明復同讀
書泰山攻苦食淡　宋慶厯中擢太子中允時富韓范
同時執政歐公余靖等並為諫官介遂作慶厯聖德詩
　　　芙蓉城主
石曼卿名延年工詩詞樂意相關禽對語生香不斷樹
交花一聫為伊洛中人所稱有詩集徂徠作序　范評
之曰鑿幽索秘破堅發奇高凌虹霓清出泉石　徂徠
作三豪詩謂歐公豪於文曼卿豪於詩杜黙豪於歌也
死為仙主芙蓉城
　　　謫仙才
石懋字敏若工詩詠雪云鸚鵡盃中未覺貧寒凝酒面
不成鱗如何飛上參軍鬢與惱紅樓歌舞人　山谷贈
詩云才似謫仙惟欠酒情如宋玉更逢秋　宋神宗朝
試館職
　　　雙蓮之瑞
石起宗宋乾道中鄭僑榜及第第二人　紹興己卯雙
蓮生于梁文靖讀書堂次年梁魁天下乾道中生于貢
院起宗第二慶元中生于學槐亭曾從龍第一
　石熈載宋太宗朝拜樞宻副使　謚元懿　子中立
　石中立家富於財悉推與諸父宋景祐中參大政
　石守信宋太祖開國功臣　太宗朝為使相
　石昌言年十八舉進士　蘇公有送昌言北使引
　　　女德婚姻
　石奮有姊能琴漢高帝召為美人
　石氏鄭林妻也賢而有德操為九族所重(晉/書)
　石氏山隂沈擇之之妻也沈年十五廢學石氏拜舅
　姑曰新婦姊妹皆為士人妻房下自出束修延師教
　之得成一秀才庶不辱門户
　石崇有妾名緑珠(見梁/氏)
　　金石　玉石　我心匪石　醉石　潄石　支機
　　石
　翟(徵音戰南陽有黄帝之後代居翟交子孫以國為/氏    國時  翟景天下合縱締  之士  魏有)
　　(翟璜為/上卿)
　　　通明相
翟方進字子威年十二而孤西至京師受經後母隨之
織屨以給朝夕　為相後母猶在　漢永始中拜相以
儒雅縁飾吏事號為通明相　封盧陵侯
　　　死生交情
翟公漢文帝朝為廷尉賓客填門既罷門外可設雀羅
復為廷尉客復至公大書其門曰一死一生乃知交情
一貧一富交情乃見一貴一賤乃知交態
　　　易學
翟牧蘭陵人有子曰兄(音/况)與同郡白沛同受孟喜易仕
漢為博士由是易有翟孟白之學
　　　四世詩話
翟酺字子超四世傳詩善圖緯天文歴算　漢安帝朝
詔六百石試對政事酺對第一拜尚書
　　　潯陽四隱
翟湯字道保不屑世事人有饋遺一無所受徵為國子
博士不起　子莊莊子矯矯子法皆有高行公車徵之
皆不就四世皆有隱行號潯陽四隱
　　　楚丘先生
翟普林事親以孝躬耕色養鄉閭稱為楚丘先生(北/史)
　　　聚書
翟光業事繼母以孝聞不殖財産假官舍以居蕭然僅
蔽風雨日與賓客飲酒聚書為樂　仕後周為樞使
　　　平灘險
翟乾祐有道術以考召著名雲安一邑江流之險十有
五處一日召其灘神使平之至者十四最後至乃一女
人曰沿江小民藉江流之險為人挽負以資生豈可平
也於是命灘神悉復其險
　　　女德婚姻
　翟素㑹稽人遭賊賊欲犯之臨以白刃不屈其婢青
　青乞代素死賊殺素欲犯青青亦不屈又殺之
　翟氏為陶令妻(見陶/氏)
　翟氏為李孝伯繼室
　翟良佐女妻韓𢎞(唐/史)
　　陽翟(地/名)
　卻(商音芮濟隂缺晉郤氏之後郤文生豹豹/子芮  子缺  子克克子錡代為晉卿)
　　　夫妻相敬
郤缺耨於冀其妻饁之敬相待如賓胥臣言於晉文公
用以為卿復與之冀
　　　禮樂詩書
郤縠晉文蒐于被廬作三軍謀元帥趙衰曰卻縠可説
禮樂而敦詩書乃使將中軍郤溱佐之(僖廿/七)
　　　桂林一枝
郤詵字廣基博學多才瑰偉倜儻不拘細行　對晉武
帝曰臣舉賢良對策猶桂林一枝崑山片玉　為右丞
遷雍州刺史
　郤克謚獻子魯成公二年為魯伐齊凱旋成公賜之
　先路三命之服
　郤至與周争鄇田曰温吾故也故不可失(成十/一)
　郤正字令先博覽墳籍弱冠能文澹於榮利　著詩
　賦論垂百篇　仕蜀為巴西守(三國/志)
　席(商音諱安定席晉大夫籍談之後十三代孫瓌避/項羽  改姓  席氏為闗中豪族漢初徙於安定)
　　(臨/涇)
　　　詩人冠冕
席豫字建侯舉賢良方正　唐開元中韓休舉以自代
拜吏尚書典選六年當時以為知人號席公　帝登朝
元閣賦詩羣臣屬和帝以豫詩最工詔曰詩人冠冕也
　　　真率㑹
席汝言字君從宋元豐五年以尚書司封郎中致仕與
文富諸公為耆英㑹　又與潞公程珦司馬旦為同甲
㑹(見文/氏)又與司馬公兄弟王安之王不疑楚正叔等為
真率㑹司馬公詩云七人五百有餘歲同醉花前今古
稀走馬鬬雞非我事紵衣絲髪且相輝
　　　助喪
席子懌遭喪山谷怜其貧糾合同志助之曰富者不仁
理難與語仁者不富勢難獨成百足之虫至死不僵以
扶之者衆也願與諸君同力振之
　席闡文梁武帝朝除都官尚書出為東陽守有能名
　席固字子堅為襄陽著姓歸魏持節為驃騎將軍
　席益宋紹興中為四川制置薦人任縣令者十三員
　　　婚姻
席延年娶程珦女與李正臣為友壻
　　綺席　避席　重席　分半席　心匪席
　狄(徵音子天水因周成王/封少  於狄  氏焉)
　　　黄卷聖賢
狄仁傑字懷英兒時門人有被害者吏就詰衆方争下
仁傑誦書不置曰黄卷中方與聖賢對何暇偶俗吏語
邪　閻立本異其才薦為幷州法曹登太行山見白雲
孤飛因指曰吾親舎在其下雲移乃去(親舍時/在河陽)
　　　斗南一人
狄公以同府參軍鄭崇質母老且病當使絶域乃曰可
貽親萬里憂乎謁長史藺仁基請行仁基美其義曰狄
公北斗以南一人而已
　　　狄門桃李
狄公武后朝遷幽州都督賜紫袍龜帶后自製金字十
二於其袍以旌其忠　天授中以地官侍郎同平章事
所薦張柬之桓彦範敬暉姚崇等皆為中興名臣或謂
之曰天下桃李盡在公門公曰薦賢為國非為私也
睿宗即位封梁國公　謚文惠　二子光逺光嗣　聖
歴中詔宰相各舉尚書郎一人公舉光嗣以稱職聞后
曰祁奚内舉果得人　孫兼謨
　　　九老㑹
狄兼謨字汝諧剛正有祖風　唐文宗朝為御史中丞
帝曰御史臺朝廷綱紀一臺正則朝廷治　白居易為
九老㑹兼謨年未七十亦許與㑹
　　　銅面如神
狄青字漢臣風骨奇偉善騎射宋仁宗朝西夏叛公為
延州指使每戰飾以銅面其敵望之如神　儂智高叛
公以樞宻副使為宣徽南院使荆湖宣撫使討之宰相
龐籍謂上曰青在鄜延居臣麾下沉勇有智畧必能辦
賊青至賓州值上元大張燈燭宴將佐酒行稱疾暫起
使孫元規主席數使人勸勞比曉俄有軍候至曰宣徽
傳語諸官請過關㑹食方知微服已奪崑崙關矣進遇
賊於歸仁鋪青登高丘以五色旗麾騎兵為左右翼旋
而擊之大敗之㨗書至上謂龐籍曰卿之功也　公為樞
宻或有以狄梁公畫像及告身十餘通來獻者青謝曰
一時遭際安敢自附梁公厚贈而還之　嘗設宴宴韓
魏公劉易與焉優人以儒為戯易勃然曰黥卒敢如此
詬罵不絶口至擲樽俎以起公意氣自若語益温次日
首造易謝天下益知公之盛德云　謚武襄　兄素
子諮
　　　戰陣圖
狄諮宋熈寧中為閤門使奏事延和殿上問卿父有遺
書存乎諮乃上平蠻記及歸仁鋪戰陣圖
　　　林泉之適
狄燠字子炎梁公之後寄居南嶽以林泉自適喜吟詩
詠栁云翠色折不盡離情生更多
　　銅狄
　酈(徵音食新蔡酈黄帝之後/支孫  采於  因氏焉)
　　　掉三寸舌
酈食其陳留人初為里監門謁漢祖長揖而不拜祖延
之上坐號廣野君伏軾掉三寸舌下齊七十餘城
　　　賣友
酈寄字况商之子也與吕禄善漢高后崩大臣欲誅諸
吕時禄掌北軍周勃不得入乃使人刼商令其子况紿
禄禄信之與出遊勃乃入據北軍誅吕氏天下稱酈寄
賣友
　　　抱玉乘驥
酈炎字文勝有文才志氣漢靈帝朝辟命皆不就作二
詩云靈芝生河洲動静困洪波蘭榮一何晩嚴霜悴其
柯哀哉二芳草不植泰山阿又云抱玉乘龍驥不逢樂
與和安得孔仲尼為世陳四科　後死獄中
　　　立學
酈道元字善長守魯陽郡表立黌宇崇勸學校山蠻服
其威名不敢冦　著水經(北/史)
　　　婚姻
酈仲隱女㓜敏慧父母欲以歸士夫以地寒不能自致
西京作坊使宋公喪偶聞酈氏之風以幣迎之歸宋族
姻皆稱其懿行
　戚(商音采東海因衛大/夫食  於戚  氏焉)
　戚鰓封臨轅侯傳封七代(漢功/臣表)
　戚衮字公文呉郡人少聰慧受三禮大義舉孝亷為
　太學博士(南/史)
　戚同文字文約應天府人五代末聚徒講學相繼登
　科者五十餘人踐臺閣者十數所交皆當世名士卒
　楊徽之與其門人謚之曰堅素先生　子綸字仲言
　篤於好學知泰和縣作諭民詩五十篇老㓜多傳之
　戚方宋中興名將也
　　寗戚　貴戚　疏踰戚
　　　婚姻
　戚同文㓜孤從邑人楊慤受經慤後遇疾以女弟妻
　之而托以家事
　易(羽音易太原味齊大夫易牙之/後    牙知  能辨淄澠二水)
　　　舉孝亷
易雄字興長長沙人少為縣吏念卑賤無以自達脫幘
掛縣門而去東晉朝舉孝亷為州主簿遷别駕
　　　㤙賜狀頭
易重字鼎臣唐㑹昌中張濵榜進士第二人翰林再考
張被黜升重為第一詩云六年鴈序忍分離詔下今朝
遇已知上國風光初曉日御階恩渥暮春時内廷再考
稱文異聖主宣名奬意奇故里仙才若相問一年攀折
兩重枝　官至大理評事　著文千餘篇　游宦筠之
上高生子䝾五代史載作文䝾仕南唐為雄州刺史降
周　子延慶
　　　玉芝之瑞
易延慶字餘慶㓜聰慧長慈順以德行稱宋乾德中以
父喪廬墓墓西北産紫芝一本後又産玉芝十八莖葩
萼扶疎好事者繪而為圖徐翰林薛諫議皆為作詩頌
以揚孝感未幾有詔採天下忠孝之士延慶與選以篤
疾不起　太宗朝擢大理寺丞以葬母去官母平生嗜
栗乃植二栗於墓前樹長而連理蘇易簡朱台符讃述
褒美稱為純孝先生
　　　釋褐
易袚字彦偉長沙人工小詞春詞驀山溪云東郊拾翠
襟袖沾飛絮寶馬趂雕輪亂紅中香塵滿路十千斗酒
相與買春閒呉姬唱秦娥舞拚醉青樓暮　宋淳熈乙
巳祓為釋褐狀元丁未湯璹為省元王容為狀元潭州
有三元坊袚官至尚書　有周禮總義行世
　　辟易　床頭易　研朱㸃易
　柏(古柏皇/氏之後)
　　　圖形凌烟
柏良器字公亮魏州人父友王奐見之曰爾額文似臨
淮王面黑子似顔平原乃薦之李光弼年二十四更戰
陣六十二　唐德宗朝封平原郡王圖像凌烟閣　子
耆
　　　仗義服叛
柏耆有縱横之術唐元和中王承宗叛耆謁裴度曰願
得天子一節馳王鎮河可掉舌下之乃拜為左拾遺往
仗大義動承宗承宗請獻德棣二州以二子入質
　　　山居
柏良唐開元中學士　杜甫題其山居云山居精典籍
文雅涉風騷又云筆架沾忩雨書籖映隙曛
　柏招顓頊之師
　柏同帝嚳之師
　伯(汝南之舜臣/伯益  後)
　伯宗晉大夫好直言每朝其妻必戒之後果以直言
　及禍(成十/五)梁山崩晉侯以傳召謀之
　伯州犂伯宗之子奔楚為大夫問鄭囚為高下之手
　(襄二/十六)子嚭為呉太宰
　麥(始/興)
　麥銕杖少驍勇走及奔馬好交遊重信義遼東之役
　請為前鋒仕隋位進上開府　長子孟才光禄大夫
　　次仲才季才正議大夫
　帛
　帛和呉郡人學道得仙(列仙/傳)
　佛圖澄姓帛氏天竺人晉永嘉四年來洛陽已百餘
　嵗
　劇(齊大夫食采/於劇因氏焉)
　劇孟洛陽人俠客也漢景時呉楚反周亞夫得之隱
　若敵國　母死逺方送車千乘　家無十金之財
　析(齊大夫析/歸父之後)
　析伯式後漢人通京氏易好黄老言(方術/傳)
　籍(商音司廣平典晉籍談之祖/伯儵  晉之  籍故曰籍氏)
　棘(衞大夫棘/子成之後)
　墨(孤竹君本墨台氏其後改姓墨者墨台氏名初/字子朝殷湯封為孤竹君孤竹  北方國名也)
　　　採薇
墨允字公信即伯夷也墨智字公達即叔齊也伯長也
叔少也夷齊其謚也　義不食周粟隱於首陽山歌曰
登彼西山兮采其薇矣以暴易暴兮不知其非矣云云
　　　宗禹
墨翟宋人著墨子宗禹之道　韓文云墨突不得黔言
急於濟人也　列子云墨子悲絲謂可以黄可以墨
　國(角音父下邳氏鄭穆公子子國之後卿/以王  字為    齊有國氏代為上)
　國淵字子尼㓜從鄭𤣥學𤣥稱之為國器(鄭𤣥/傳)漢末
　曹操辟為司空掾典屯田事　遷魏郡守
　直
　直不疑南陽人為郎同舍生有告歸者誤持同舍郎
　金去金主意不疑不疑買金償之後同舍來而歸金
　亡金郎大慙以此稱為長者　漢景朝為御史大夫
　翼(晉翼侯/之後)
　翼奉字少君治齊詩與蕭望匡衡同師　漢宣帝朝
　上封事拜為中郎　子孫皆為儒官
　職
　職供仕漢為山陽令
　職南金唐開元間人明史記
　力(黄帝臣力牧之後/漢有力題為魯相)
　食(漢有食子/通為博士)
　虢(周虢公之後/晉有虢射)
二十六緝
　汲(羽音後清河因衞太子/汲之  居汲  以為氏)
　　　社稷臣
汲黯字長孺初為謁者以便宜持節發倉粟賑貧民
為東海太守以清静理民　建元末入為主爵都尉武
帝問莊助曰汲黯何如人助曰使黯任職居官無以踰
人至其輔少主守誠深堅招之不來麾之不去雖賁育
不能奪之矣上曰然古有社稷之臣汲黯近之矣　上
嘗坐武帳不冠黯前奏事令人可其奏其見敬禮如此
　免官隱田園數年召拜淮陽太守黯曰臣願為中郎
出入禁闥補過拾遺上曰君薄淮陽邪今召君矣顧淮
陽吏民不相得吾徒得君之重卧而治居淮陽十歲卒
　弟仁官至九卿　子偃為諸侯相
　　　節義著名
汲固為兖州從事刺史嘉其義以為主簿(北史節/義傳)
　　　婚姻
汲黯女兄適司馬氏生子安官至九卿　安兄弟任二
千石者十人
　　汲引　汲深　汲生
　習(宫音漢東陽響習國相/名    有習  為陳)
　　　文筆著名
習鑿齒字彦威少有材氣博學洽聞以文筆著稱　晉
永和中為桓温西曹主簿時有星翁欲自裁訪於習為
解其說乃止温曰三十年看儒書不如一詣習主簿
桑門道安與之相見曰彌天釋道安習曰四海習鑿齒
時以為佳對　遷滎陽太守　子辟强才學有父風
　習氏有佳園池晉山簡喜遊之(見山/氏)
　　　女德
習氏為李衡妻衡字平叔每欲治産業習氏不許乃宻
遣人於龍陽汎洲種千頭木奴嵗収與千户侯等
　　時習　近習　積習　結習
　隰(齊大夫隰/朋之後)
二十七合
　蓋(商音公汝南/漢蓋  之後)
　　　清静為治
蓋公善黄老言漢初曹參為齊相請之既至謂參曰治
道貴清淨而民自定參避正堂以舍蓋公(曹參/傳)
　　　酒狂
蓋寛饒字次公漢宣帝朝舉賢良對策高第　為司𨽻
校尉　平恩侯入第丞相衆官皆賀次公不行許伯請
之東鄉獨坐伯自酌之次公曰毋多酌我我乃酒狂魏
其侯曰次公醒而狂何必酒也
　　　虎牙將軍
蓋延字巨卿長八尺彎弓三百斤漢光武以為虎牙將
軍咸際風雲之㑹封安平侯　圖像雲臺
　　　二蓋
蓋文達明春秋刺史竇抗集諸儒講論文達依經辨析
一坐嘆服　宗人文懿亦以儒學稱時號為二蓋　文
達瀛洲十八學士中人(見房/氏)文懿唐貞觀中為國子博
士
　蓋勲字元固漢靈帝朝為漢陽太守調糓活飢民
　郃(官氏志云莫干/氏後改郃氏)
　沓(官氏志云沓盧/氏之後為沓氏)
二十九葉
　葉(羽音高南陽於楚沈尹戌生諸梁/字子  食采  葉音攝因氏焉)
　　　㸃易亭
葉法喜處州人唐明皇贈詩云青溪道士人不識上天
下天鶴一隻洞門深鎖碧忩寒滴露研朱㸃周易　今
處州有㸃易亭　授銀青光禄大夫　封越國公
　　　同遊月宫
葉法喜(一作/法善)開元中八月十五夜與明皇同遊月宫聞
月中奏樂上問曲名曰紫雲曲也上宻記其音調歸為
霓裳羽衣曲(集異/記)明皇雜録作葉静能有進火龍丹二
粒以止寒之説静能唐高宗時道士入直翰林為國子
祭酒　開元記作葉法静有見金闕玉扉之説三説不
同
　　　道術
葉法善撫州人傳隂陽卜筮符呪之術　開元八年卒
年一百七嵗
　　　再入翰林
葉清臣字道卿宋天聖初上御崇政殿試進士試雲瑞
紀官賦宋郊第一清臣第二與張文定再入翰林凡六
年
　　　瑞榴
葉祖洽宋熈寧三年進士第一上官均第二皆邵武人
郡城有瑞榴一枝視其實為登科之驗是年木末雙實
果驗
　　　清如水
葉庭直仕宋知光化縣豐稷知糓城縣人歌之曰葉光
化豐糓城清如水平如衡
　　　詩酒娯老
葉夢得字少藴宋紹聖中登第早受知於蔡京京薦之
召用旬嵗間踐履清要大觀初為中書舍人次年遷翰
林學士宣和中轉吏尚書紹興中以節度使致仕　晩
居霅溪卞山之下以詩酒娯老　工於詞有湘靈鼓瑟
一曲尤高妙　號石林居士
　　　宰相器
葉顒字子昻初調南海簿捕盜歸功于府府帥曽開大
喜曰仕不求達勞而能遜葉主簿宰相器也乾道初拜
相　薦汪應辰王十朋陳良翰周操林光朝等可備執
政侍從臺諫之選　丁亥嵗日南至帝親郊而雷公以
首相引漢故事上印綬上三留之不可俄薨　公自初
仕至宰相服食僮妾不改其舊先廬隘甚不益一椽先
疇極薄不増一畆林光朝以詩哭之云傳家惟儉德無
地着樓臺人以為實録　長子元泳　侄元潾元汴元
澤
　葉致逺宋熈寧中為直講王荆公贈以詩有冠葢傳
　累葉之句
　葉濤宋熈寧中新授鄆州司理參軍詔以為國子監
　葉義問宋紹興中知樞宻院視師江淮虞允文參贊
　葉夢鼎號西澗宋末與江古心同在相位
　葉適號水心先生有文集行世
　　題紅葉　書柿葉　剪桐葉
　聶(徵音采山東因衞大/夫食  於聶  氏焉)
　　　刺客
聶政軹人濮陽嚴仲子與韓相俠累有卻聞政勇敢乃
奉黄金百鎰為政母壽政曰老母在政身未敢以許人
也及母死獨行仗劍刺殺俠累自破面抉眼而死(刺客/傳)
　　　三百篇㫖
聶夷中擢進士有詩名傷田家二月賣新絲五月糶新
糓醫得眼前瘡剜却心頭肉我願君王心化作光明燭
不照綺羅筵偏照逃亡屋孫元憲謂其有三百篇之㫖
(五代/史)
　　　三禮圖
聶崇義善禮學宋建隆初上三禮新圖二十巻　乾德
初遷國子博士(宋/史)詩話云建隆初崇義為學官河洛師
儒也趙普常拜之郭忠恕使酒詠其姓云近貴全為瞶
攀龍即似聾雖然三个耳其奈不成聰崇義曰勿笑有
三耳全勝蓄二心謂忠恕也
　　　修樂書
聶冠卿宋慶歴中為内翰知貢舉得楊寘王珪韓絳王
安石等　景祐中鑄編鐘成上命馮元冠卿宋祁修樂
書
　　　死節
聶昌字賁逺元名賁字逺山宋靖康中登政府出知絳
州遇害紹興中張殊自北歸過絳驛見壁間有血書一
詩云星流一箭五心摧電掣雙眸兩臂開車馬踐時頭
似粉烏鳶啄處骨如灰父兄有感空垂淚子弟無知不
舉哀回首臨川歸未得𠖇中空築望鄉臺時以為聶之
精魂作
　　　讀書堂
聶山有讀書堂在新昌度門院自序云予頃嵗讀書于
此面方池池畔有竹百餘竿一日洪少穎見訪題小詩
壁間比家㤙自都司除湖南漕挈家新昌尋少穎舊題
已漫滅矣追憶其韻乃和三絶　官至樞宻(宋/人)
　聶良仕漢為穎川太守
　聶宣鴈門馬邑豪也
　聶友仕呉為丹陽太守與諸葛恪相友善(呉/史)
　聶師道入呉為國師號問政先王　時有于方外為
　荆南書記棄妻入太白山學養氣之術師道從之
　　　女德
聶嫈聶政姊也政刺殺韓相俠累因自殺人莫之識嫈
聞而往哭之死于政尸之傍
三十三洽
　法(扶風以齊襄王名法章/子孫  王父名為氏)
　法雄字文强仕東漢為平氏長發摘奸伏吏民畏愛
　遷南郡太守　子真
　法真字高卿博通圖典為關西大儒嘗以幅巾謁太
　守號𤣥德先生
　法正字孝直為蜀郡太守外統邦畿内為謀主與孔
　明好尚不同而以公義相取終尚書令
　　國法　卿用卿法
　郟(周成王定鼎于郟鄏/居此地者以地為姓)
　
　
　
　
　
　
　
　
　
　
　
　氏族大全卷二十一
欽定四庫全書
　氏族大全卷二十二
上平聲
　公孫(高陽之黄帝姓公孫子孫氏焉春魯公孫嬰齊/莊公  孫鄭公孫僑穆公之孫  秋諸國稱公)
　　　(孫者皆/倣此)
　　　知人舉善
公孫枝字子桑秦大夫君子謂子桑之忠也能知人也
能舉善也(文/三)
　　　堅白之論
公孫龍字子石孔子弟子善為堅白同異之論　賛云
彌縫中道協輔斯文　贈松江侯
　　　東閣延賢
公孫𢎞字季學春秋雜説漢武朝舉賢良對策第一拜
為博士習文法吏事緣飾以儒術為丞相開東閣延
賢人與參謀議　封平津侯　　子度為山陽太守
　公孫賀漢武帝朝拜相不受印綬不得已乃拜
　公孫鳯字子鸞隱于昌黎之九城山谷　彈琴吟詠
　陶然自得(晉/史)
　公孫永隱於平郭南山吟詠岩間陶然自得年踰九
　十操尚不茍謚曰崇虚先生
　公孫景茂字元蔚元魏朝射策甲科遷太常博士時
　稱為書庫
　公孫僧逺事親至孝齊高帝詔表門閭蠲租稅(南/史)
　公西(魯/郡)
　公西赤字子華端章甫願為小相　贈鉅野侯
　公西箴字子上贈祝阿伯　贊云猗歟子上魯邦之
　望
　公羊(商音/頓丘)
　公羊高子夏弟子傳春秋與左氏糓梁為三𫝊　贈
　臨菑侯
　公沙
　公沙穆後漢人五子並有令名語曰公沙五龍天下
　無雙
　公儀
　公儀休相魯食茹而美拔園葵而棄之見其家織布
　好疾出其家婦不與小民爭利也(史記循/吏傳)
　公冶
　公冶長字子長孔子以其子妻之　贊云純德備行
　夫子所采　贈高宻侯
　東方(宫音震平原方伏羲氏之後帝/出於  為東  子孫因以為氏)
　　　文史足用
東方朔字曼倩漢武帝即位朔上書曰年十三學書三
冬文史足用又曰目若懸珠齒若編貝勇若孟賁捷若
慶忌亷若鮑叔信若尾生若是可以為天子大臣矣
　　　待詔金馬
東方朔對上云侏儒三尺餘俸一囊粟錢二百四十侏
儒飽欲死臣朔飢欲死臣言可用幸異其禮不可用罷
之無令但索長安米上大笑使待詔金馬門　後拜大
中大夫
　東方虬唐武后朝為左史工詩(見宋/之問)
　東方顯唐開元含象亭十八學士中人(見庾/子元)
　鍾離(㑹稽人本秦國祖嬴姓也/齊賢  鍾離子昧之後)
　鍾離意字子阿永平中為尚書太守張恢坐贓籍其
　資物詔賜羣臣意得珠璣悉以委地帝問故曰贓穢
　之寶誠不敢拜帝嘆曰清乎尚書之言
　鍾離牧字子幹仕呉為南海太守操行清純有古人
　風
　鍾離先生得道以傳於吕洞賓
　司馬(徴音司河内/族為  馬氏)　(周程伯休父為司馬錫以官/司馬耕字子牛孔門弟子)
　　　(封楚/丘侯)
　　　良史之才
司馬遷字子長父談漢建元中為太史令遷尊稱為太
史公論六家要㫖遷生龍門南遊江淮上㑹稽探禹穴
窺九疑浮沅湘北涉汶泗講業齊魯之都鄉射鄒嶧過
梁楚以歸　漢太初中為太史令　因論李陵得罪幽
而發憤修史記實録劉向揚雄皆稱其有良史之才
　　　凌雲氣
司馬相如字長卿蜀人嘗著子虛賦武帝讀而善之曰
朕獨不得與此人同時哉時楊得意為狗監侍上因薦
之得召見　奏大人賦飄飄有凌雲氣游天地間意
奉使至蜀太守以下郊迎縣令負弩矢先驅　初為孝
文園令
　　　水鑑
司馬徽字德操清雅有知人之鑑龎德公謂為水鑑
每事稱好
　　　撃甕圖
司馬光字君實童稚時與羣兒戯于庭庭有大甕一兒
跌沒水中羣兒盡走公以石撃破甕出水兒得不死已
見活人手段矣京師多為小兒撃甕圖　公所居一室
蕭然圖書盈几又以圓木為警枕少睡則枕轉而覺乃
起讀書嘗自言吾無過人者但平生所為未嘗有不可
對人言者耳
　　　童孺知名
司馬公宋元豐中判西京居洛十五年神宗崩公赴闕
臨衞士以手加額曰此司馬相公也民遮道呼曰公毋
歸洛留相天子活百姓所在數千人聚觀之　元祐初
拜相遼人勅其邊吏曰中國相司馬矣慎毋生事　兒
童走卒皆知君實之名　年六十八薨　贈太師　封
温國公　謚文正號洓水先生　哲宗親篆碑額曰清
忠粹德之碑　子康除司諫塗人見其容止皆知其為
司馬公之子也
　司馬彪仕晉為秘書丞　作續漢書
　司馬孚仕晉八公同辰(見向/曽)
　司馬承禎事潘師正傳辟穀導引之術　唐開元中
　再被召命以三體篆𨽻寫老子　謚貞一先生
　司馬池少好學推家財數十萬與諸父　宋仁宗朝
　召知諫院表懇免上曰人皆嗜進池獨嗜退　子光
　司馬朴字文季光兄之孫宋靖康中奉使金國握節
　而死　後贈兵部尚書
　司空(徴音空頓丘以伯禹為/堯司  支孫  官為氏)
　司空圖字表聖唐咸通末擢進士景福中拜諫議大
　夫不赴居中條山三官谷　作休休亭　號耐辱居
　士
　司空曙唐大厯十才子中人(見廬/姓)
　綦母(綦母懷文造宿鐵刀斬甲/過三十札北史藝術傳)
　烏陵(烏陵用章多智謀建策守城應變出奇人始/大服  仕金為大興尹  封衞國公大金志)
　諸葛(徴音縣瑯琊都夏殷侯國葛伯之後舊居琅/琊諸  徙陽  先有葛時人謂之諸葛氏)
　　　刺舉
諸葛豐字少季仕漢以明經為郡文學特立剛直擢司
𨽻校尉刺舉無所避京師語曰間何濶逢諸葛　上嘉
其節加秩光禄大夫
　　　卧龍
諸葛亮字孔明寓居南陽隆中漢建安中徐庶稱於劉
備曰諸葛孔明卧龍也備三顧於草廬中亮乃起　佐
備跨有益州備即帝位策亮為丞相推演兵法作八陣
圖　上出師二表伐魏屯田渭濱有星隕營中而卒司
馬懿按視其營壘嘆曰天下奇才也　謚忠武侯　兄
瑾仕呉弟誕仕魏時謂蜀得龍呉得虎魏得狗　子瞻
以戰死
　　　藍田生玉
諸葛瑾字子瑜有容貌風度時服其𢎞雅　封宛陵侯
　子恪字元遜少有才名孫權見之曰藍田生玉端不
虚也　封都鄉侯(呉/志)
　　　政績第一
諸葛恢字道明弱冠知名王導嘗謂曰明府當作黑頭
公晉大興初為㑹稽守政績第一詔増秩中二千石終
侍中
　諸葛璩字㓜玫安貧守道説禮敦詩舉秀才不就(南/史)
　諸葛穎隋大業中為著作帝賜詩云參翰長洲苑侍
　講肅成門名理窮研覈英華恣討論
　諸葛氏　蕭防夢入蘂珠殿與一女子成婚乃舊曽
　見諸葛氏也交拜梁玉清云華陽玉女聖世才郎云
　云
　沮渠(沮渠匈奴官號也其後以官為氏/沮渠蒙遜制命一隅是為北涼)
　胡母(齊宣王母弟封母鄉逺/本胡公因曰胡母氏)
　胡母生字子都治公羊春秋漢景帝朝為博士
　胡母班字孟皮漢黨錮八厨中人時語曰海内珍奇
　胡母孟皮(黨錮/傳)
　胡母輔之字彦國少擅高名王澄與人書曰彦國吐
　佳言如鋸木屑霏霏不絶誠為後進領袖　晉湘州
　刺史
　吾丘
　吾丘壽王字子贛年少以善格五召特詔　漢元鼎
　初汾隂得寶鼎羣臣皆賀上得周鼎壽王獨曰天祚
　有德而寶鼎自出此天之所以興漢也乃漢寶非周
　寶上曰善　初拜東都都尉後徴入為光禄大夫
　巫馬
　巫馬施字子期孔門弟子　治單父戴星而出戴星
　而入子賤曰任力故勞任人故逸　封鉅野侯
　母將(蘭/陵)
　母將隆字君房東海蘭陵人漢成帝朝為諫大夫上
　封事遷冀州牧後以不附王莽徙合浦
　樗里(西河秦秦惠王異母弟名疾為丞相滑稽/多智  人謂之知囊號樗里子因以為氏)
　西門(徵音西晉陽氏鄭大/夫居  門因  焉)
　西門豹魏文侯時為鄴令投巫于河鑿十二渠以灌
　民田澤流後世緩性急常佩韋以自
　申屠(京兆子周幽王申后兄申侯之/後支  居安定屠原因以為氏)
　申屠嘉為人亷直不受私謁鄧通以小臣戯殿上嘉
　召至切責之　漢文帝朝為丞相
　申屠剛字巨卿質性方直常慕史鰌汲黯之為人
　光武出遊剛以頭軔乘輿輪帝遂止　拜尚書令
　申屠蟠隱居精學博貫五經　漢黨人起蟠絶迹於
　梁碭之間自同庸人黨禍作蟠超然免於評論
　申屠有涯放曠林泉常攜一瓶一日忽躍入瓶中時
　號瓶隱
　淳于(河内以春秋小/國也  國為氏)
　淳于髠齊之贅壻滑稽多智齊王使之趙乞師髠曰
　臣今從東來見道旁禳田者操一豚蹄酒一盂祝曰
　甌窶滿篝汙邪滿車五糓蕃熟穰穰滿家臣見所持
　者狹所欲者奢王乃益黄金千鎰白璧十雙車馬百
　乘
　淳于意漢文時為太倉令有罪當刑嘆曰生女不生
　男緩急非有益其少女緹縈上書願沒入為官婢以
　贖父罪天子悲憐其意乃除肉刑
　淳于恭字孟孫幽居養志濳於山澤舉動周旋必由
　禮度　漢章帝詔詣公車除議郎　遷侍中
　新垣
　新垣衍魏王使説趙共尊秦為帝魯仲連辭却之
　新垣平漢文時平使人持玉盃上書闕下獻之乃言
　曰闕下有寶玉氣來者已而果有人獻玉盃
　聞人(河南後少正卯魯之聞/人其  遂以聞人為氏)
　聞人通仕漢為太子舍人治后氏禮
　聞人祥正宋人有集句宫詞行世
　端木(魯國孔端木賜字子貢善為説/辭居  門言語科封黎陽公)
　完顔(完顔昌仕大金為大興尹有文武材宣宗面/勞之曰卿曽大父是開國元勲卿宜竭力)
下平聲
　顓孫(汝陽/弟子)　(顓孫師字子張孔門/贈陳伯  進宛丘侯)
　鮮于(漁陽采周武王封箕子於朝鮮支子/仲食  於于子孫因以鮮于為氏)
　鮮于文宗七嵗喪父父以種羊時亡明年此時對羊
　嗚咽如此終身(南/史)
　鮮于世榮少沈敏有器幹仕北齊為太傅周武帝入
　代送碼碯酒鍾與之得便撞破周兵入鄴守節而死
　鮮于侁字子駿宋熈寧中除京東運使司馬公謂蘇
　軾曰子駿福星也京東人困且令子駿救之然安得
　百子駿布滿天下乎　元祐中為太常少卿
　高堂(齊卿高敬仲食采/高堂因以為氏)
　高堂隆學業修明仕魏為散騎常侍
　高堂生仕漢為博士
　哥舒(西突厥首領有/哥舒部因氏焉)
　哥舒翰讀春秋知大義　王忠嗣署為牙將每出戰
　持半段槍所向披靡　唐天寶中封西平郡王
　哥舒曜字子明翰子也唐德宗謂曰爾父在開元時
　朝廷無西憂今得卿亦不東慮　遷河南尹
　瑕丘(瑕丘江公/事見江公)
　耶律(大遼之後耶律履字履道通易太𤣥仕大金/為翰林學士  拜參政  謚文獻大金志)
　王孫(周頃王之孫王孫滿之後旅/王孫賈衛大夫長於治軍)
　羊舌(羊祐傳云昔有攘羊遺叔向母母埋之後/事發檢羊肉惟舌存焉因以羊舌為氏)
　羊舌職之子名赤字伯華祁奚舉以為中軍佐舉善
　也(襄/三)
　羊舌肸即叔向也仕晉為上大夫　衞使人饋之羮
　與一篋錦叔向受羮返錦(襄十/二)
　皇甫(京兆為宋戴公之子充石字皇父子孫以王/父字  氏漢興改父為甫居安定為著姓)
　　　西州豪傑
皇甫規字威明漢延熹中黨人染逮時賢規自以西州
豪傑恥不得與乃上疏自言前亦附黨時人以為賢
　　　百姓歌思
皇甫嵩漢中平中以破黄巾功封槐里侯　奏請以冀
州一年田租贍飢民百姓歌曰天下大亂兮市為墟賴
得皇甫兮復安居　後拜太尉
　　　書淫
皇甫謐字士安博綜典籍百家之言時謂之書淫自號
𤣥晏先生　子方回少有文才閉門閒居未嘗入城府
蠶而後衣耕而後食(晉/史)
　　　清白自處
皇甫璠字景瑜仕周為隨州刺史政有簡惠百姓安之
恒以清白自處時稱為善人　子誕仕隋為侍御史
　　　斷帶續燈
皇甫無逸唐武德中為益州大都督長史嘗按部宿民
家燈燭盡無逸抽刀斷帶為炷其亷介如此
　　　一字三縑
皇甫湜字持正韓門弟子唐元和中裴度辟為判官度
修福先寺求碑文於白居易湜曰近捨湜而逺求居易
請辭度使作之碑字三千以九千縑酬之
　梁丘(瑯琊房梁丘賀字長翁琅琊人/從京  受易  仕漢官至少府)
　成公(衞成公之後/以謚為姓)
　成公簡字宗舒家世二千石性清素潜心味道仕晉
　為散騎常侍
　成公綏字子安少有俊才　雅好音律當暑乘風而
　嘯泠然成曲因作嘯賦　仕晉為博士(文苑/傳)
　歐陽(宫音烏渤海越王勾踐之後支/孫封  程歐陽亭因氏焉)
　　　石渠講書
歐陽生字和伯事伏生受尚書世傳至曽孫高字子陽
為博士高孫地餘亦為博士論石渠由是尚書世有歐
陽氏學(漢儒/林傳)
　　　八世博士
歐陽歙字正思自歐陽生至歙八世皆為博士　漢建
武中拜汝南太守政有異績在郡教授數百人
　　　才藻擅名
歐陽建字堅石才藻美贍擅名北州語曰渤海赫赫歐
陽堅石(晉/史)金谷二十四友中人(見潘/姓)
　　　歐陽體
歐陽詢字信本敏悟絶人初倣王逸少書後險勁過之
唐初為太子率更令　子通早孤及長求父遺迹刻意
臨倣數年書亞於詢父子齊名號大小歐陽
　　　六一居士
歐陽修字永叔初從尹師魯遊迭相師友為古文以文
章名冠天下蘇内翰序公之文曰韓愈之後三百餘年
而後得歐陽子出云云天下爭自濯磨以通經學古為
高撰五代史記法嚴詞約取春秋遺意　其在滁也自
號醉翁　晩年卜居於穎號六一居士曰吾集古録一
千卷藏書一萬卷有琴一張棊一局酒一壺吾老其間
是為六一公以道德文章為三朝所知天下學士大夫
師尊之　宋嘉祐中參大政以太子少師致仕謚文忠
　子棐以文學世其家官至右司郎中
　歐陽詹字行周唐貞元中與韓愈等聨第號龍虎榜
　(見齊/氏)中秋夜嘗與陳翊等翫月賦詩詹為之序
　由吾(秦由余之後仕呉子/孫入越因號由吾氏)
　由吾道榮有道術於隂陽歴數天文藥性無不通解
　　隱琅琊山辟糓餌松术求長生秘訣
　南宫(魯國居文王四友南宫子之後魯孟僖子/生閱  南宫號南宫敬叔其後為南宫氏)
　周有南宫極南宫嚚　宋有南宫牛南宫長萬
　南宫括字子容孔門弟子三復白圭孔子以兄之子
　妻之　贈郯伯襲丘侯
　澹臺(大/山)
　澹臺滅明字子羽孔子弟子　行不由徑
上聲
　士孫(河内有後漢士孫瑞與王允誅/董卓  功而不侯司馬公稱之)
　尒朱(魏尒朱榮其先世居尒朱川因以為氏逐榮仕/魏為尚書令  有匡頽救敝之志援主  惡之)
　　　(功/)
　宇文(趙郡授南單于之後有普迴因獵得玉璽以/為天  鮮卑謂天為宇因號宇文倂以為氏)
　　　第一客
宇文福世為擁部大人祖活撥入魏為第一客少驍果
性忠清　為瀛州刺史(北/史)
　　　取公侯
宇文貴字永貴少受學輟書嘆曰男兒當提劍汗馬以
取公侯何能為博士　仕魏為大將軍　子忻
　　　參謀帷幄
宇文忻字仲樂驍果善戰初仕周討滅尉遲回以功加
上柱國封英國公隋祖即位參謀帷幄出入卧内恩顧
彌重後忌而殺之
　　　累石為營
宇文深㓜時為兒戯累石為營壘折草為旌旗父曰此
兒必為良將　後仕周為大將軍
　　　安事筆硯
宇文慶字仲慶嘗曰書足以記姓名而已安能事筆硯
為腐儒之業哉　隋開皇初加上柱國
　宇文泰心在王室魏文帝西至長安依之以為尚書
　令　封安定公
　宇文㢸字公輔慷慨有大節當官正色為百僚所憚
　　仕隋為尚書左丞
　宇文融唐開元中為監察御史獻策請括天下游户
　羨田以佐用度由是擢為覈田勸農使諸道得客户
　八十萬田亦稱是
　宇文虛中宋建炎初以資政殿大學士充國信使使
　金國繼立忠節
　主父(趙武靈王號主父/其後因以為氏)
　主父偃漢武朝上書闕下朝奏暮召上曰公等安在
　何相見之晩拜為郎中一嵗中四遷　或説偃大横
　偃曰丈夫生不五鼎食死即五鼎烹
　五鹿
　五鹿充宗善為梁丘易漢元帝好之令與諸易家論
　難充宗乘貴幸辨口諸儒莫能抗　時與石顯牢梁
　為黨人歌曰牢邪石邪五鹿客邪印何纍纍綬何若
　若邪(出朱雲/石顯傳)
　夏侯(譙國奔夏禹之後封杞至簡公為楚所滅其/弟他  魯以夏後受爵為侯因以夏侯為氏)
　　　丹書鐵券
夏侯嬰漢功臣也高祖為丹書鐵劵定元功十八人位
次嬰第八為滕令號滕公　封汝隂侯
　　　取青
夏侯始昌以齊詩尚書教授　子勝字長公從父受尚
書及洪範五行傳嘗謂諸生曰士病不明經術經術茍
明取青紫如拾地芥學經不明不如歸耕　漢宣帝朝
為諫大夫迁太子太傅
　　　連璧
夏侯湛字孝若㓜有盛才文章宏富掞蔚春華時標麗
藻與潘岳友善時謂之連璧　仕晉為中書侍郎
　夏侯𤣥蒹葮倚玉(見毛/氏)
　夏侯威以女妻羊祐
　夏侯亶字世龍仕梁遷呉興太守有惠政吏民圖其
　像立碑頌美　父詳官至左僕射　弟䕫為豫州刺
　史民歌曰我之有州頻得夏侯前兄後弟布政優優
　夏侯氏曹氏世為婚姻故淵惇仁洪並貴重於時
　長孫(濟陽魏獻帝第三兄拔拔氏孝文帝/以拔拔皇枝之長因改為長孫氏)
　　　儉素
長孫道生身為三司衣不華飾食不兼味一熊皮鄣泥
數十年不易　與從父嵩仕元魏俱為三公當時以為
榮(北/史)
　　　清白
長孫儉仕周拜上柱國操行清白勲績隆重詔賜雜綵
粟麥以彰其美　子平奏立義倉
　　　一箭雙鵰
長孫晟字季晟善射一箭貫雙鵰突厥畏之聞其弓聲
謂為霹靂見其走馬謂為閃電　仕周為將軍
　　　顧命元勲
長孫無忌字輔機佐唐太宗定天下功第一封齊國公
　後與禇遂良同受顧命以天下安危自任
　　　三州課最
長孫操字元節唐貞觀中為齊揚益三州刺史課皆最
下詔褒之
　長孫順德無忌之子貞觀中為驍衛大將軍
　長孫晟之女為唐太宗后著女則十篇
去聲
　仲長
　仲長統字公理性倜儻敢直言或謂之狂士著論名
　曰昌言凡三十四篇十餘萬言　漢建安中荀彧舉
　為尚書郎
　慕容(燉煌為高辛少子居東北夷後徙西號鮮卑至/涉歸  单于自云慕二儀之德繼三光之容因)
　　　(為慕/容氏)
　慕容恪仕燕為太宰以恩信御物晉相温曰慕容恪
　尚在後憂方大耳
　慕容垂燕人歸秦為冠軍將軍權翼曰垂勇略過人
　世豪東夏譬之養鷹毎聞風飈之起常有凌霄之志
　慕容白曜仕魏為征南大將軍一旬拔四城威震齊
　土(北/史)
　慕容紹宗仕東魏為尚書僕射　長子三藏多武略
　有父風　仕齊歸周周武帝詔曰三藏父子誠節著
　聞宜加榮秩加開府儀同大將軍
　慕容延釗少以勇敢聞趙太祖之受禪也延釗握重
　兵屯真定一方以安　加殿前都㸃檢同中書二品
　庫狄(鮮卑段疋磾之後/避難改姓庫狄)
　庫狄峙仕齊拜中書舍人參掌機宻
　庫狄盛少有武力從高歡征伐累遷幽州刺史
　庫狄干鯁直少言仕魏為定州刺史清約自居
　庫狄士文隋初拜具州刺史性清苦不受私謁法令
　嚴肅道不拾遺上賜公卿入左藏任取多少士文獨
　口銜絹一匹而已
　第五(京兆齊諸田之後田氏漢初/徙園陵者多故以次第為式)
　　　雲母屏
第五倫悄直無私漢肅宗立自外郡擢為司空　鄭𢎞
微時出倫門下及𢎞位在上遂置雲母屏風隔坐
　　　賑饑
第五訪字仲謀漢順帝朝遷張掖太守值嵗饑開倉賑
給璽書嘉之
　　　清高
第五種字興先漢末以奉使稱職拜高密侯　論者說
清高以種為上序直士以種為首
　　　飛餉
第五琦字禹圭唐至德初謁見肅宗於彭原乞假臣一
職請悉東南寳貨飛餉函洛帝悅拜監察御史　軍興
隨事趣辦人不益賦而用以饒　後進同平章事
　太史(齊太史/之後)
　太史慈字子義好學孫策曰子義青州名士也常與
　參論諸軍事　子享字元復
　太史叔明少善莊老兼通孝經禮記尤精三𤣥毎講
　說聽者五百人
　賀若(代居𤣥朔隨魏南遷北俗/謂忠貞為賀若因以為氏)
　賀若敦其先居漢北世為部落大人曽祖貸入魏為
　都官書　敦為將多智計屢立大功　子弼
　賀若弼字輔伯少有大志博涉書記　嘗遺源雄詩
　云勿使騏麟上無我二人名乃獻取陳十䇿隋文帝
　善之賜以寳刀尅定三呉拜大將軍
　賀婁(代人本居漠北以國/為氏孝文改為婁氏)
　賀婁子幹少以驍武知名隋文帝授榆關摠管下詔
　曰自公守北門風塵不警　兄詮有才器位銀青光
　禄大夫
　賀拔(下邳地與後魏同出隂山代為酋長北焉/人謂  為拔總有其地土人相賀因氏)
　賀拔允北土之望也魏高歡尤親禮之與參定大策
　賀拔勝與弟岳俱鎮恒州魏孝武委以心腹之寄
　上官(商音官天水楚王子蘭/為上  邑大夫因氏焉)
　上官儀工詩人多傚之謂之上官體　唐太宗每屬
　文遣儀視草　永徽初進西臺侍郎
　相里(西/河)
　相里氏濟源縣大姓也縣令俾以其女與杜衍議姻
　相里氏兄弟二人其兄不從既而從之悵然曰俾教
　諸兒讀書耳後杜衍拜相相里氏為國夫人
　令狐(商音子太原别畢萬仕晉孫魏/攣武  生顆  封令孤因氏焉)
　令狐子伯漢建武中為楚相與王覇為友
　令狐邵仕魏為𢎞農太守所至清如氷雪
　　　西土冠冕
令狐整字延保為西土冠冕　深沉有識量學藝術騎
射並為河右所推仕魏為豐州刺史　祖父三世為良
二千石(北/史)
　　　請求遺書
令孤德棻唐武德初為秘書丞　奏請求天下遺書置
史補録不數年國典略備
　　　善牋奏
令孤楚字慤士唐元和中知制誥其為文於牋奏制令
尤善每一篇成人皆傳誦　皇甫鏄薦為中書侍郎
子綯
　　　金蓮炬
令狐綯字子直唐太中初為翰林承㫖夜對禁中燭盡
上以乘輿金蓮華炬送還院　同平章事輔政十年
子滈遷右拾遺當時謂之白衣宰相
　豆盧(范陽謂本慕容氏燕敗歸魏/北人  歸義為豆盧因氏焉)
　豆盧勣字定東仕周為渭川刺史有惠政太致祥瑞
　民謡曰我有丹楊山出玉漿濟我人民神鳥來翔
　隋帝即位拜夏州摠管(北/史)
　豆盧革為世名族唐莊宗朝拜相以天下多故方服
　丹砂錬氣以求長生
　豆盧欽望唐中宗朝居相位十年謹身諄諄自全
入聲
　叔孫(歙郡叔魯桓公子叔牙生兹號叔孫氏後叔孫/得臣  孫僑如叔孫武叔叔孫輙皆其  也)
　叔孫豹魯卿也謚穆子㑹諸侯盟晉樂桓子請帶豹
　召使者裂裳帛而與之曰帶其褊矣(昭元/年)
　叔孫通秦時博士歸漢說高帝願徴魯諸生共起朝
　儀與弟子為綿蕞野外習之　拜為奉常
　叔孫建少以智勇著稱魏道武拜為平原鎮大將容
　貌清整號曰嚴明
　斛律(鴈門號代人世為部落/統帥  斛律部因氏焉)
　斛律金仕魏為第二領酋長秋朝京師春還部落號
　曰鴈臣　子孫皆封侯　子光字明月聲震關西
　斛斯(其先居廣牧為莫弗大/人號斛斯部因氏焉)
　斛斯椿字法壽仕魏拜尚書令　子徴字士亮博涉
　羣書尤精三禮　周武帝以其經有師法詔授諸皇
　子呼為夫子儒者榮之
　僕固(同安唐其先鐵勒部人世襲都/督    有僕固懷恩叛臣也)
　万俟(後魏獻帝季弟之後為/十姓官氏志稱万俟氏)
　万俟普字普發雄果有武力仕魏歸齊位太尉　子
　洛字受洛隨孝武入關慷慨有氣節除左僕射
　万俟卨宋高宗朝丞相姦人也
　獨孤(徴音北高平十其先本姓劉氏至後/魏在  有三  六部有以獨孤為氏)
　　　連璧
獨孤信美容儀善騎射軍中號為獨孤郎　仕魏為秦
州刺史歸周周文以其信著遐邇故賜名信嘗馳馬入
城其帽微側詰旦人皆效為側帽與韋叔裕同𨽻荆州
政術俱美人稱連璧(北/史)
　　　甘露之祥
獨孤及字至之兒時讀孝經父誠之曰兒志何語對曰
立身行道揚名於後世唐天寳末以道學高第代宗朝
召為左拾遺　遷常州刺史甘露降于庭　子郁
　　　佳壻
獨孤郁字古風唐憲宗朝舉制科高等進右補闕　權
德輿以女妻之上嘆曰德輿乃有佳壻　除翰林學士
　秃髮(西河鮮卑也與後/魏同出詰汾之𣲖)
　秃髪傉檀機警韋宗嘆之曰竒才英器不必華夏明
　智敏識不必讀書乃今知九州之外五經之表復自
　有人也
　漆雕
　漆雕開字子開贈滕伯　平輿侯
　漆雕哆字子斂贈武城伯　濮陽侯
　漆雕徒父字子期贈須句伯　高宛侯
　尉遲(其先與後魏同起號尉/遲部孝文改為尉遲氏)
　尉遲回仕魏都督益州明賞罰布恩威及徴入朝蜀
　人立碑頌德
　尉遲綱從周文帝征伐常陪侍帷幄出入卧内
　尉遲敬德唐武德初秦王引為右府參軍屢立大功
　隠太子嘗以書招之贈金皿一車固辭秦王曰公之
　心如山岳雖積金至斗豈能移之　論功為第一封
　呉國公後改封鄂國公　圖形凌煙
　屈突(河内為本居𤣥朔後徙昌黎孝/文改  屈氏至西魏文復本姓)
　屈突通仕隋為虎賁郎將莅官勁正其弟葢為長安
　令亦以方嚴顯時語曰寧食三斗艾不逢屈突葢寧
　食三斗葱不逢屈突通　唐高祖起通守河東力屈
　被擒帝釋之曰忠臣也授兵部尚書　封蔣國公
　逹奚(魏獻帝第/五弟之後)
　逹奚武字成興少倜儻仕魏為雍州刺史
　逹奚長孺字富仁少懷節操膽烈過人仕隋遷荆州
　總管文帝曰江陵國之南門今以委卿朕無慮也
　若干(出自北代/以國為氏)
　若干惠字惠保剛質有勇力仕周位儀同三司　子
　鳯字逹摩有識度尚周文女位儀同三司
　拓拔(黄帝子昌意之後受封北土黄帝以土德王北/人以土為拓后受為拔故號拓后拔氏從省文)
　　　(為拓拔氏自孝/文始改姓元氏)
　乞伏(本鮮卑乞伏部酋帥也因以為氏/  至乞伏國仁稱西秦大單于)
　乞伏慧字令和少慷慨有大節在隋遷涼州總管
　乞伏保高車部人以孝行著稱
　索盧(吕氏春秋禽滑/釐門人索盧參)
　索盧放字君陽以尚書教授千餘人　漢建武中徴
　為洛陽令政有能名遷諫議大夫數進忠言　後以
　疾徴不起使人輿之見於南宫雲臺賜榖二千斛
　百里(秦大夫百里奚其先虞/人家于百里因氏焉)
　百里奚困于牛口之下秦穆公以五羖羊皮贖之與
　語國事大悅授之國政號曰五羖大夫
　百里嵩仕漢為刺史天旱嵩行部所經雨輙隨車
　息夫
　息夫躬字子微漢哀帝朝為光禄大夫數進見言事
　論無所避衆畏其口見之側目
　黒齒
　黒齒常之百濟人驍毅有謀略唐調露中拜河源道
　經略大使涖軍七年吐蕃攝畏不敢近邊
　夾谷(本大金支裔有夾谷監/軍行元帥府事金志)
　
　
　
　
　
　
　氏族大全卷二十二
