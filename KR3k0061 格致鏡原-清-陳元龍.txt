#+TITLE: 格致鏡原-清-陳元龍
#+DATE: 2016-06-11 12:24:15
#+SOURCE: github.com/kanripo/KR3k0061 master e077ef0f                
欽定四庫全書　　　　　子部十一
　格致鏡原　　　　　　　𩔖書𩔖
　　提要
　　　　(臣/)等謹案格致鏡原一百卷
　　　國朝陳元龍撰元龍字廣陵海寧人康熙乙丑
　　　　進士及第厯官文淵閣大學士諡文簡是書
　　　　皆采輯事物原委以資考訂故以格致為名
　　　　凡分三十𩔖曰乾象曰坤輿曰身體曰冠服
　　　　曰宫室曰飲食曰布帛曰舟車曰朝制曰珍
　　　　寳曰文具曰武備曰禮器曰樂器曰耕織器
　　　　物曰日用器物曰居處器物曰香奩器物曰
　　　　燕賞器物曰玩戲器物曰榖曰蔬曰木曰草
　　　　曰花曰果曰鳥曰獸曰水族曰昆蟲毎𩔖中
　　　　又各為條目採擷極稱繁博又以明人𩔖書
　　　　多不載原書之名攘古自益因詳加考訂凡
　　　　大而連篇小而隻句必以原書名繫之雖所
　　　　據或間出近代之本不能盡泝其源而體例
　　　　秩然首尾貫丳無諸家叢冗猥雜之病亦庶
　　　　㡬稱精核者焉其書為康熙戊子丁亥間元
　　　　龍歸養時所作後官廣西巡撫乃刋行之于
　　　　粤中云乾隆四十三年三月恭校上
　　　　　　　總纂官(臣/)紀昀(臣/)陸錫熊(臣/)孫士毅
　　　　　　　總　校　官　(臣/)　陸　費　墀
格致鏡原凡例
　　凡𩔖書所以供翰墨備考訂也是書則專務考訂
　　以助格致之學每紀一物必究其原委詳其名號
　　疏其體𩔖考其制作以資實用比事屬辭非所取
　　也故於古來詩賦以及故事一概不錄以别於他
　　𩔖書間有關於物之别名與怪異者採百之一
　　唐宋𩔖書援据古文必繫以原書出處使人參考
　　炳然明人𩔖書多不載原書之名攘古以自益稱
　　余者不知何人稱上者不知何君稱本朝者不知
　　何代最為悶濇且安知非杜撰乎是書大而連篇
　　小而隻句必繫書名或偶忘其書亦必繫某人曰
　　所以徴信也
　　是書所引以經史為主但紀物既博求𩔖復詳或
　　古無而今有或雅棄而俗收此稗編叢書不得不
　　旁及俗説野乘不得不間採也然所援引迄明而
　　止亦求精約毋為泛濫
　　是書每載一物輙隨其物之詳畧以為標首多者
　　累牘難竟則有總論有名𩔖有稱號有紀異以别
　　之至如冠璽車服等之標歴代標古人茶墨等之
　　標採製收貯書畫等之標装潢之𩔖眉目既清閲
　　者瞭若指掌其少者數行可竟則不復分晰又其
　　少者則連𩔖而錄之曰諸某物似乎不拘一格而
　　實有定例可循
　　凡𩔖書所引載籍必摘其中一二字句以標于上
　　而後錄其原文是書紀載務博篇帙務約故連綴
　　諸書而於要𦂳處則旁圈以顯之既省贅文彌為
　　醒眼
　　是書為卷一百為𩔖三十其另為𩔖而不成卷者
　　則附於各𩔖之後如藥餌之附飲食刑具之附武
　　備漁獵匠具之附耕織竹附於木藤附於草是亦
　　不𩔖之𩔖也而天下之物畧盡於此矣
　　有一物而兩見者如蠶之在織與蟲桃李之在花
　　與果犀象之在珍寶與獸之𩔖則各有所詳無取
　　重出
　　丁亥戊子間余乞養旋里循陔多暇偶纂是書時
　　書籍多畱京邸家中插架甚少就所渉獵以葺是
　　書後從吾壻崑山徐叙九(德秩/)家傳是樓借閲數
　　百種稍稱詳備而挂漏不免擬續有見聞以漸増
　　補旋被
召入京又出而撫粤宦轍碌碌鉛槧未遑遽付梓人殊
　　慚荒陋也
　
　
　
　
　
　
格致鏡原凡例
欽定四庫全書
　格致鏡原卷一　　　　　大學士陳元龍撰
　　乾象𩔖(一/)
　　　天(附渾儀/  候氣)　(刻漏/)
總論　徐整三五厯紀未有天地之時混沌如雞子溟
涬始判𪷟鴻滋分歲起攝提元氣啓肇　禮統天地者
元氣之所生萬物之祖也　列子天地亦物也物有不
足故昔者女媧氏鍊五色石以補其闕斷鼇之足以立
四極　河圖括地象西北為天門東南為地戸注天不
足西北是天門地不滿東南是地戸　春秋説題辭天
之言顯也居髙理下為人經紀故其字一大以鎭之此
天之名義也天之為體中包乎地日月星辰屬焉　許
愼説文天顚也至髙無上從一大也　劉熈釋名天豫
司兖冀以舌腹言之天顯也在上髙顯也青徐以舌頭
言之天坦也坦然髙而遠也　楊泉物理論天者旋也
均也積陽純剛其體迴旋羣生之所共仰所以立天地
者水也成天地者氣也水土之氣升而為天　儲泳祛
疑說自天統開於子輕清之炁一萬八百年升而為天
天之晶華凝結而為日月星辰成象既著功用乃行
列子天積氣爾日月星辰亦氣之光耀者也　虞昺穹
天論天形穹窿如笠而冐地之表浮元氣之上譬覆奩
以抑水而不沒者氣充其中也日繞辰極没西而還東
不入地中也　晉書渾天儀注云天如雞子地如雞子
中黄孤居於天内天大而地小天表裏有水天地各乘
氣而立載水而行周天三百六十五度四分度之一又
中分之則半覆地上半繞地下故二十八宿半見半隱
天轉如車轂之運也　王充論衡天平正與地無異若
覆盆之狀　姚信昕天論天如欹車葢北髙南下　晉
書天文志天旁轉如推磨半在地上半在地下日月本
東行天西旋入於海牽之以西如蟻行磨上磨左旋蟻
右行磨疾蟻遲蟻不得不西　晉書漢秘書郎郄萌記
先師相傳云天無質仰而瞻之髙遠無極眼瞀精絶故
蒼蒼然也譬之旁望遠道之黄山而皆青俯察千仞之
深谷而窈黑夫青非眞色而黑非有體也日月衆星自
然浮生虛空之中其行其止皆須氣焉是以七曜或逝
或住或順或逆伏見無常進退不同由乎無所根繫故
各繫也　居業錄朱子謂天以剛風旋滚得地在内不
陷伯岐曰大氣舉之邵子云天依形地附氣天地自相
依附三説皆精當　蠡海錄天之色蒼蒼然也而人稱
曰丹霄絳霄河漢曰絳河葢觀天以北極為標準仰而
見者皆在北極之南故借南之色以為喻　玊厯通政
經天體東西南北徑三十五萬七千里每一方八萬九
千二百五十里自地至上八萬里以日照陽城中之半
為中乃天體正圓也以算勾股見之　洛書甄曜度周
天三百六十五度四分度之一夫一度為一千九百三
十二里則天去地十七萬八千五百里　春秋元命苞
陽極于九故周天九九八十一萬里　東方朔神異經
崑崙有銅柱焉其髙入天謂之天柱　寰宇記卭都縣
漏天秋夏常雨故曰漏天僰道有大黎山小黎山四時
霖霪不絶俗呼為大漏天小漏天　伏侯古今注成帝
建始三年七月夜有青黄白氣長十餘丈光明照地或
曰天裂或曰天劍　南史梁太清二年六月天裂於西
北長十丈闊二丈光如電其聲若雷十二月天西北裂
有光如火陳至德元年冬夜天開自西北至東南其内
有青黄雜色隆隆　郎瑛七脩𩔖藁馬浩瀾嘗言少時
夜行忽聞空砉然有聲見青天中如𤓰皮船一條其色
蒼黄隨開隨合明𤼵聞人言昨夕天開眼　姚桐夀樂
郊私語己亥秋九月晦余曉詣嘉禾時曉星猶在樹杪
忽西南天裂數十百丈光熖如猛火照徹原野一時村
犬皆吠宿鳥飛鳴諦觀其裂處蝡蝡而動中復大明若
金融于冶鑄者少時方合操舟者謂余曰此天開眼也
　董仲舒春秋繁露隂陽之氣上薄為雨下薄為霧風
其噫也雲其氣也雷其相搏之聲也電其相擊之光也
太平之世風不鳴條雨不破塊雷不驚人電不眩目雪
不封條　王充論衡風猶人之有吹喣也雨猶人之有
精液也雷猶人之有腹鳴也
名號　爾雅穹蒼蒼天也(天形穹隆其色/蒼蒼因名云)春為蒼天(萬/物)
(蒼蒼/然生)夏為昊天(言氣/皓旰)秋為旻天(旻猶愍也愍/萬物凋落)冬為上天
(言時無事在/上臨下而已)　毛萇詩傳尊而君之則稱皇天元氣廣
大則稱昊天仁覆閔下則稱旻天自上降監則稱上天
據逺視之蒼蒼然則稱蒼天　淮南子中央曰鈞天其
星角亢氐東方曰蒼天其星房心尾東北曰昊天其星
箕斗牽牛北方曰𤣥天其星須女虛危營室西北方曰
幽天其星東壁奎婁西方曰浩天其星胃昴畢西南方
曰朱天其星觜嶲參東井南方曰炎天其星輿鬼栁七
星東南方曰陽天其星張翼軫　漢書郊祀志九天巫
祠九天顔師古注九天説見淮南子一説云東方蒼天
東南陽天南方赤天西南朱天西方成天西北方幽天
北方𤣥天東北變天中央鈞天也　太𤣥經注九天一
為中天二為羡天三為從天四為更天五為晬天六為
廓天七為咸天八為沈天九為成天　雲笈七籖自𤣥
都玊京已下合有三十六天其二十八天在三界内黄
曽天玉完天何童天平育天文舉天七曜摩夷天六天
為欲界越衡天𪷟翳天和陽天恭華天宗飄天黄笳天
堂曜天端靖天恭慶天極瑤天元載孔昇天皇崖天極
風天孝芒天翁重浮容天江由天阮樂天曇誓天十八
天為色界霄度天元洞天翰寵妙成天秀樂禁上天四
天為無色界三界外曰四人天常融天玊隆騰勝天梵
度天平育賈奕天名為種民天亦名四梵天四人天外
曰清微天禹餘天大赤天最上大羅天合三十六天
太霄琅書九天上第一天名鬱單無量天第二天名上
上禪善無量夀天第三天名梵監天第四天名兠術天
第五天名不驕樂天第六天名化應聲天第七天名梵
寶天第八天名梵摩迦夷天第九天名波梨答恕天其
一天俱别置三天合三十六天　因本經須彌山半四
萬二千由旬有四天王天須彌山頂為帝釋天上一倍
為夜摩天上為兠率陀天化樂天他化自在天梵衆天
梵輔天大梵天少光天無量光天光音天少浄天無量
浄天徧浄天福生天福受天廣來天無想天無煩天無
熱天善見天善現天色究竟天無邉空處天無邊識處
天無所有處天非想非非想處天凡二十八天四天以
下又有日月星宿天常憍天持鬘天堅首天凡三十二
種所謂三十三天者即帝釋天宮也　楚辭據青冥而
攄虹注青冥天也　班固答賓戲超忽荒而躆顥蒼師
古注顥顥天也元氣顥汗故曰顥其色蒼蒼故曰蒼
司馬相如封禪書肇自顥穹師古注顥穹謂天也顥言
氣顥汗也穹言形穹隆也　漢書禮樂志惟泰元尊師
古注泰元天也　後漢書郎顗上事曰太皓悦和雷聲
乃𤼵注太皓天也　蔡邕陳太丘碑苞靈曜之純注靈
曜謂天也　束晳補亡詩恢恢大圓呂向注大圓天也
　顔延年元后哀䇿文圓精初爍注圓精天也　顔延
年曲水詩序思對上靈之心劉良注上靈天也　謝莊
月賦圓靈水鏡李善注圓靈天也　菽園記匈奴呼天
為祁連西域曰提婆
渾天儀　韓顯符渾天法象序自伏羲立渾儀測北極
髙下量日影短長定南北東西觀星間廣狹　劉氏厯
正顓頊造渾儀黄帝為葢天皆以天象葢也　春秋文
曜鉤唐堯即位羲和立渾儀　章俊卿羣書考索虞書
云舜在璇璣玊衡以齊七政璇璣即渾天儀也渾儀者
實天地造化之凖隂陽厯數之元自古聖帝明王莫不
用是以精詳天象故前漢則有洛下閎渾天儀東漢則
有張衡渾天儀在吳則有王蕃渾天儀在晉則有陸績
渾儀在宋元嘉中則有錢樂之渾天儀唐貞觀則有李
淳風渾天儀在開元則有梁令瓚黄道游儀而其中之
最精詳者則漢之張衡唐之李淳風為可考也　晉書
天文志古言天體者有三家一曰周髀二曰宣夜三曰
渾天蔡邕言宣夜之學絶無師法周髀術數具存驗之
天狀多所違失故史官不用惟渾天近得其情今史官
所用候臺銅儀則其法也立八尺圜儀具天地之象以
正黄道以歩五緯精微深妙百世不易之道　王蕃渾
天説渾儀羲和舊器歴代相傳謂之璇璣遭周秦之亂
器物斷毁渾儀常在候臺是以不廢　隋書天文志按
虞書舜在璇璣玉衡以齊七政考靈曜所謂觀玊儀之
游昏明主時乃命中星者也璇璣中而星未中為急急
則日過其度月不及其宿璇璣未中而星中為舒舒則
日不及其度月過其宿璇璣中而星中為調調則風雨
時庶草繁蕪而五糓登萬事康也　尚書大傳璣衡者
璣為轉運衡為横簫運機使動於下以衡望之是王者
正天文之器漢世以來謂之渾天儀是也　馬融渾天
説渾天儀可旋轉故曰璣所謂衡者其横簫也所以視
星宿也　蔡邕葢天説圓者為璣其徑八尺以美玉為
之懸而運之以象天之行直者為衡其長八尺以美玊
為之孔徑一寸從下望璣以視星辰　隋天文志漢和
帝時太史揆候皆以赤道儀與天度頗有進退以問典
星姚崇等皆曰星圖有規法日月實從黄道官無其器
永元十五年詔賈逵始造黄道銅儀　晉天文志漢太
初洛下閎鮮于妄人耿夀昌等造員儀以考厯度後至
和帝時賈逵繼作又加黄道至順帝時張衡又制渾象
具内外規南北極黄赤道列二十四氣二十八宿中外
星官及日月五緯以漏水轉之於殿上室内星中出没
與天相應因其關戾又轉瑞輪蓂莢於階下隨月虛盈
依厯開落　晉天文志古舊渾象以二分為一度凡周
七尺三寸半分張衡更制以四分為一度凡周一丈四
尺六寸吳時中常侍廬江王蕃以古制局小星辰稠穊
衡器傷大難可轉移乃制渾象以三分為一度凡周天
一丈九寸五分之三也　程大昌演繁露堯世已有渾
儀璿璣玉衡是也晉世陸績始造渾象其晷度與渾儀
同而形模與渾儀反渾儀也者設為四游儀寫日月星
宿於天盤之上而包括乎厚地正如雞子之殻也是為
寫肖本形而順以求之者也至於渾象也者設為圓毬
而橅擬天度以日星傅寘毬上毬固可轉而人遂俯觀
則天盤反在人下是為殊形詭制而合於理也　隋天
文志吳時陸績作渾象形如鳥卵以施二道不得如法
又有葛衡改儀渾天使地居天中以機動之天動而地
止以上應晷度至元嘉十七年又作小渾天以白青黄
三色珠為三家星其日月五星悉居黄道以象天運而
地居其中　羣書考索梁華林重雲殿前置銅儀撿其
鐫題是偽劉曜時孔挺所造則古渾儀之法也其儀略
舉天狀而不綴經星七曜魏晉喪亂沉没西戎義熈中
宋髙祖定咸陽得之　隋天文志宋髙祖克長安得古
銅渾儀二狀雖舉不綴七曜是歲詔太史令更造渾儀
錢樂之依案舊説采效儀象鑄銅為之徑六尺八分五
分為一度上為杠軸以水轉之以象天運昏明中星與
天相符後魏明元永興四年詔造太史候部鐵儀以為
渾天法攷璇璣之正其制並以銅鐵惟星度以銀錯之
渾天象者其制有璣無衡梁末秘府有以木為之其圓
如丸其大數圍南北兩頭有軸徧體布二十八宿三家
星黄赤二道及天漢等别為横規環以正其外不如渾
儀别有衡管測揆日月分歩星度者也吳太史令陳苗
云先賢制木為儀名曰渾天即此之謂耶由斯而言儀
象二器遠不相渉　梁書陶𢎞景嘗造渾天象髙三尺
許地居中央天轉而地不動以機運之悉與天㑹　隋
書耿詢創意造渾天儀不假人力以水轉之施於闇室
中外候天時合如符契　舊唐書唐貞觀初李淳風言
今靈臺候儀是魏代遺範觀其制度疎漏實多太宗因
令造之貞觀七年造成其制以銅為之表裏三重下據
準基狀如十字末樹鼇足以張四表焉第一儀名曰六
合儀二曰三辰儀三曰四㳺儀皆用銅帝置於凝暉閣
時稱其妙　羣書考索淳風之儀表裏三重曰六合儀
曰三辰儀曰四游儀皆儀之别也天經金渾金常璇璣
者儀中之規也上列十日十二辰三百六十五度中著
日月五星列宿相距下為𤣥樞玊衡遊以横筩以觀象
而察器者儀之用也推驗之法本於黄道葢帶天之中
距極南北定而不易者赤道也視日所照以為光道𤼵
斂不時者黄道也　唐書天文志開元九年一行受詔
改治新厯欲知黄道進退而太史無黄道儀梁令瓚以
木為游儀一行是之請更鑄以銅儀十三年儀成以古
尺四分為度古所謂璇儀也其赤道帶天之中以分列
宿之度黄道斜運以明日月五行乃至八節九限校二
道差數著之厯經又詔一行與令瓚更鑄渾天銅儀圓
天之象上具列宿赤道及周天度數注水激輪令其自
轉晝夜一周别置二輪絡在天外綴以日月逆天而行
淹速合度置木櫃於地中令儀半在地下又立二木人
每刻擊鼓每辰擊鐘機械皆藏櫃中　宋㑹要太平興
國四年司天監學生張思訓作渾儀其自叙云唐開元
中詔僧一行與梁令瓚及諸術士造渾天儀鑄銅為日
月圓天之象上具列宿赤道及天道細水激輪令其自
轉後銅鐵漸澁不能自轉不復行用今思訓所作起為
樓閣之狀三層髙丈餘中有輪軸關柱激水以運輪以
木偶人為七直神左揺鈴右撞鐘中擊鼓以定刻數又
作十二神各直一時自執時牌循環而出并著日月星
象皆須仰視其機轉之用俱隱樓中至冬水凝則以水
銀代之又大中祥符三年司天監冬官正韓顯符造銅
渾儀其制為天輪二一平一側各分三百六十二度又
為黄赤道立管於側輪中以測日月星辰行度皆無差
　羣書考索張思訓渾儀之制有地軸地輪地足之異
有横輪側輪斜輪之别晝夜長短之刻日月五星之度
皆具焉而其機轉之用皆隱於樓中此踵一行令瓚之
遺象者也韓顯符渾儀之制有游規直規之别黄道赤
道之分曰窺管曰平準皆其儀之號也曰龍柱曰水臯
皆其號之殊也此本乎淳風一行之遺法者也　朱弁
曲洧舊聞元祐四年三月己卯銅渾儀新成葢蘇子容
所造也大如人體人居其中有如篝象因星鑿竅依竅
如星以備激輪旋轉之勢中星昏曉應時皆見於竅中
　羣書考索嘗觀蘇頌上儀象法要於元祐中有曰古
人測候天數其法有二一曰渾天儀二曰銅候儀又按
吳王蕃云渾天儀者羲和之舊器又有渾天象者以著
天體以希星辰二者以考於天葢密矣詳此則渾天儀
銅候儀之外又有渾天象凡三器也　陳繼儒太平清
話至正間吳漆工王氏嘗奉㫖造渾天儀可以摺疊便
於收藏其巧思出人意表
刻漏　羣書考索歲三百有六旬有六日而日之長短
參差不齊於是先王刻箭沃漏以揆之故隋志曰黄帝
創觀漏水制器取則以分晝夜則漏刻之制葢始於黄
帝其後因以命官周禮挈壺氏則其職也　羅頎物原
軒轅始造刻漏周公始分更㸃　隋天文志刻漏者測
天地正儀象之本也　後漢書律厯志孔壺為漏浮箭
為刻下漏數刻以考中星昏明生焉　説文漏以銅盛
水刻節晝夜百刻　正義置箭壺内刻以為節而浮之
水上令水漏而刻下以記晝夜昏明之數也　周禮挈
壺氏凡軍事懸壺以序聚柝以水火守之分以日夜及
冬則以火爨鼎水而沸之而沃之鄭𤣥注水以均晷刻
之多少火以燭其漏刻之遷易又以水守壺者為沃漏
也以火守壺者夜視刻數也分以日夜者以晝夜漏也
又冬水凍漏不下故以火歘水沸以沃之　隋志周禮
挈壺氏其法總以百刻分於晝夜冬至晝漏四十刻夜
漏六十刻夏至晝漏六十刻夜漏四十刻春秋二分晝
夜各五十刻凡有四十八箭晝有朝有禺有中有晡有
夕夜有甲乙丙丁戊昏旦有星中毎箭各有其數所以
分時代守　羣書考索漢興因循古制武帝所用之法
二至之後九日而增損一刻　司馬彪續漢書和帝時
霍融上言漏刻率九日增減一等不與天相應不如夏
厯合晷景刻漏四十八箭晷景為刻少所違失　張衡
漏水轉渾天儀制以銅為器再疊差置實以清水下各
開孔以玊虬吐漏水入兩壺右為夜左為晝鑄金銅仙
人居左壺為金胥徒居右壺　殷䕫漏刻法為器三重
圓皆徑尺差立于方輿踟躕之上為金龍口吐水轉注
入踟躕經緯之中流於衡渠之下壺上有葢葢工鑄金
人為司辰具衣冠以兩手執箭　後魏李蘭漏刻法以
器貯水以銅為渴烏狀如鈎曲以引器中水於銀龍口
中吐入權器漏水一升稱重一觔時經一刻以玊壺玊
管流珠馬上奔馳行漏(流珠者水/銀之别名)　李肇國史補越僧
僧徹得蓮花漏于廬山傳之江西觀察使魏丹初惠逺
以山中不知更漏乃取銅葉製器狀如蓮花置盆水上
底孔漏水半之則沉每晝夜十二沉為行道之節雖冬
夏短長雲隂月黑無所差也　隋書隋煬帝令宇文愷
造馬上刻漏以從行又耿詢作馬上刻漏世稱其妙
羣書考索孔頴逹謂浮箭壺内以出刻為準賈公彦謂
漏水壺内以設刻為度或浮或沉此其説之異也古今
刻漏之法有浮漏有稱漏或浮或稱此其制之異也漢
夏賀良則有百二十刻之説宋何承天則有春秋二分
晝夜各五十刻之説梁武帝大同之所改用者則又有
百八十刻之説至於陳隋則仍用百刻之制此又其效
之不同者也　便覽唐時漏刻晝夜百刻一遵古制但
以鐘鼓為節凡孔壺為漏浮箭為刻更以擊鐘為節㸃
以擊鼓為節而其法立有四匱一曰夜天池二曰日天
池三曰平壺四曰萬分壺又有水海浮箭四匱注水始
自夜天池以入于日天池自日天池入于平壺至於萬
分壺及水海浮箭而上以為刻分　宋㑹要國朝司天
之屬有挈壺正掌司辰刻置文德殿門内之東偏設鼓
鐘樓於殿庭左右漏刻之法有水秤以木為衡衡工刻
疏之曰天河其廣長容水箭箭有四木為之長三尺有
五寸著時刻更㸃納於天河中晝夜更用之天聖八年
龍圖閣待制燕肅上蓮花漏法其制琢石為四分之壺
剡木為四分之箭以測十二辰二十四氣四隅十干洎
百刻分布晝夜成四十八箭其箭一氣一易二十四氣
各有晝夜故四十八箭歲統二百十六萬分悉刻箭上
又為水匱置銅渴烏引水下注銅荷中插石壺旁銅荷
承水自荷茄中澑瀉入壺壺上當中為金蓮花覆之華
心有竅容箭下插箭首與蓮心平渴烏漏下水入壺一
分浮箭上湧一分至於登刻盈時皆如之　羣書考索
蘇頌在元祐時上儀象法要又置刻漏四幅一曰浮箭
漏二曰稱漏三曰沉箭漏四曰不息漏使挈壺專掌時
刻與儀象互相參考以合天星行度為正所以驗天數
與天運為不差則寒暑之氣候自正也　陶宗儀元氏
掖庭記元順帝自製宫漏髙六七尺廣半之造木為匱
藏壺其中運水上下匱上設三聖殿匱腰立玊女捧時
刻籌時至輙浮水而上左右二金甲神一縣鐘一縣鉦
夜則神人自能按更而擊無分毫差鳴鐘鉦時獅鳳在
側皆自翔舞匱之東西有日月宫飛仙六人立宫前遇
子午時自能耦進度仙橋逹三聖殿復退立如前　朝
鮮外集欽敬閣在康寜殿西鑄銅為山髙七尺許置閣
中内設巧機用玊漏水激之使自輪轉五雲繞日朝夕
出没又設司辰武士玊女及十二神之像毎時至武士
擊鐘玊女奉時牌而出十二神各於方所輙自起立時
盡則玊女還入神亦還伏其運如神莫測其妙山之四
面陳豳風四時之景以為候象授時敬天勤民之所
唐書拂菻國樓中懸一大金秤以金丸十二枚屬於衡
端以候日之十二時又為一金人立于側每至一時其
丸輙落鏗然𤼵聲引唱以紀日時毫釐不差　洪邁夷
堅志唐宗朝有十二玊碁子上有十二時字用盆貯水
置於水中逐時浮出不差晷刻　唐詩紀事段成式嘗
於私第鑿池得片鐵命尺周量之笑而不言寘之密室
時窺之則有金書二字報十二時也　髙僧傳釋慧要
尤長巧思山中無刻漏乃於泉水中立十二葉芙蓉因
流波轉以定十二時晷景無差　謝肇淛五雜俎西僧
利瑪竇製自鳴鐘中設機關毎遇一時輙鳴經歲無頃
刻差訛也
候氣　孟康漢書注冬至先三日垂土炭於衡兩端輕
重適均冬至陽氣至則炭重夏至隂氣至則土重　續
漢書取宜陽金門竹為管河内葭草為灰以候陽氣
律厯志候氣之法為室三重戸閉塗釁周密布緹幔室
中以木為案毎律各如之内卑外髙從其方位加律其
上以葭管灰實其端按律而候之氣至者灰去其為氣
所動者其灰散其為物所動者其灰聚殿中候用玉律
十二靈臺用竹律　隋書後齊神武霸府田曹參軍信
都芳深有巧思能以管候氣仰觀雲色嘗與人對語即
指天曰孟春之氣至矣人往驗管而飛灰已應毎月所
候言皆無爽又為輪扇二十四埋地中以測二十四氣
每一氣感一扇自動他扇並住與灰管相應若符契焉
　古今樂錄隋文帝取律呂實葭灰以候氣問牛𢎞對
曰灰飛半出為和氣全出為猛氣不出為衰氣
　
　
　
　格致鏡原卷一
欽定四庫全書
　格致鏡原卷二　　　　　大學士陳元龍撰
　　乾象𩔖(二/)
　　　日(附測日表/)
總論　禮統日者實也形體光實人君之象　五行志
日者昭明之太表光景之太紀羣陽之精衆貴之象也
故日出而天下光明日入而天下冥晦此其效也故日
者君父夫兄之𩔖中國之應也　春秋内事日者陽德
之母　淮南子積陽之熱氣生火火氣之精者為日故
陽燧見日則然而為火　尸子日五色陽之精君德也
少昊金天氏邑於窮桑日五色互照窮桑　易傳日者
衆陽之精内明𤣥黄五色無主以象人君精精似青翼
翼似黑𤣥𤣥似赤縞縞似白煌煌似黄光照無主不可
以一色名也　淮南子堯時十日並出草木焦枯堯命
羿仰射十日中其九烏皆死墮其羽翼　春秋元命苞
陽數起于一成於三故日中有三足烏者陽精也　張
衡靈憲日者太陽之精積而成鳥象烏三足陽之𩔖其
數竒　淮南子日中有踆烏　山海經大荒之中陽谷
上有扶桑十日所浴九日居下枝一日居上枝皆載烏
　淮南子若木在建木西末有十日其華照地注若木
端有十日狀如連珠華光照其地　鄭樵通志日在木
中曰東在上曰杲在下曰杳木若木也日所升降　山
海經東南海之外甘泉之間有羲和國有女子名羲和
為帝俊之妻是生十日常浴日於甘泉郭璞注羲和能
生日故日為羲和之子堯因是立羲和之官以主四時
　淮南子日出於暘谷浴於咸池拂於扶桑是謂晨明
登於扶桑之上爰始將行是謂朏明至於曲阿是謂朝
明臨於曽泉是謂早食次於桑野是謂晏食臻於衡陽
是謂禺中對於昆吾是謂正中靡於鳥次是謂小還至
於悲谷是謂晡時迴於女紀是謂大遷經於淵隅是謂
髙舂頓於連石是謂下舂爰止羲和爰息六螭是謂懸
車薄於虞泉是謂黄昏淪於蒙谷是謂定昏日入崦嵫
經于細桞入虞淵之池曙於蒙谷之浦日西垂景在於
樹端謂之桑榆　梁元帝纂要日光曰景日影曰晷日
氣曰晛日出為旭日昕曰晞日温曰煦日在午曰亭午
在未曰昳日晚曰旰日將落曰薄暮日西落光反照於
東謂之反景在上曰反景在下曰倒景　説文煦日温
也皓日晝貌也暉日光也旰日晚也翌日明也曉日白
也　字訓穀日出之色橮日入之色(穀音忽/橮音栁)　論衡日
晝行千里夜行千里然則日行舒緩與麒麟之歩相似
𩔖也　尚書考靈曜日光照四十萬六千里　周髀日
光外照徑八十一萬里　楊愼外集按山海經紀日月
之出者七日月所入五日月所出入一其紀日月之出
也曰大言山曰合虛山曰明星山曰鞠陵山曰湯谷扶
木曰猗天蘇門山曰壑明俊疾山皆在大荒東經其紀
日月之入曰豐沮玊門山曰日月山天樞也曰鏖鏊鉅
山曰常陽山曰大荒山皆在大荒西經曰浴日一在大
荒南經之甘淵曰浴月一在大荒西經之𤣥丹山其紀
日月所出入一在大荒西經之方山柜格之松焉考之
淮南子日所出入又多不同　應劭漢官儀泰山東南
名曰日觀雞鳴時見日出長三丈　山海經羲和東方
國名日所由過處毎日出其國人為御推而升太虛
周密癸辛雜志揚州有趙都統號趙馬兒提兵船往援
李壇於山東舟至登萊殊不可進滯畱凡數月嘗於舟
中見日初出海門時有一人通身皆赤眼色純碧頭頂
大日輪而上日漸髙人漸小凡數月所見皆然　異域
志沙弼茶國向無人至祖葛尼曽到因立文字該載其
國係日西没之地至晚日入聲若雷霆國王毎於城上
聚千人吹角鳴鑼擊鼓混雜日聲不然則小兒驚死
物理論京房説月與星至隂也日照之乃光如以鏡照
日而有影見　演繁露凡雨初霽或露之未晞其餘㸃
綴於草木枝葉之末欲墜不墜則皆聚為圓㸃光瑩可
喜日光入之五色具足閃爍不定是乃日之光晶著色
於水而非雨露有此五色也　周祈名義考莊子野馬
也塵埃也沈括云塵埃與野馬乃田野間浮氣逺望如
羣羊又如水波佛書謂如熱時野馬陽焰魏豹傳人生
一世間如白駒之過隙注白駒日景也是日氣謂之野
馬日景謂之白駒駒與馬以疾馳上騰為義野言其處
白言其色耳　升菴外集莊子野馬注云日光按内典
龍樹大士曰日光著塵微風吹之曠野中轉名之為陽
燄愚夫見之謂之野馬渴人見之以為流水　易參同
契日為流珠青龍之俱注日為陽陽精為流珠青龍東
方少陽也　陶𢎞景眞誥日有九芒月有十芒方諸宮
有服日月芒法　太虛眞人曰服日之精華者欲得嘗
食竹笋竹筍者日華之胎也
占象　周禮眂祲掌十煇之法(煇謂日/之氣)以觀妖祥辨吉
凶一曰祲(日旁有隂邪/氣相侵犯也)二曰象(隂氣附日凝/結而成象)三曰鐫(黑/氣)
(如鐫刺/于日也)四曰監(抱日之氣/如冠珥也)五曰闇(方晝而/暗也)六曰瞢(隂氣/蒙䝉)
(日光/普然)七曰彌(白虹彌天横/氣貫日也)八曰叙(片段成列穿/日有序也)九曰隮
(螮蝀升氣/於日旁也)十曰想(雜氣以成/形想也)　禮斗威儀政太平則日
五色政公平則日黄中而赤暈政和平則日黄中而黑
暈政象平則日黄中而白暈政升平則日黄中而青暈
　春秋潛潭巴君德應陽君臣得道叶度則日含王字
謂日中有王字也王者德象日光所照無不及也　帝
王世紀漢文帝時日中有王字　雜占書日冠者如半
暈也法當在日上有冠又有兩珥者尤吉　南齊書日
出三竿謂朱黄赤色暈也　漢天文志暈適背穴抱珥
􁅫蜺註孟康曰皆日旁氣適日之將食先有黑之變也
背形如背字也穴多作鐍形如玊鐍也抱氣向日也珥
形㸃黑也如淳曰暈讀曰運􁅫或作虹蜺讀曰齧凡氣
在日上為冠為戴在旁直對為珥在旁如半環向日為
抱向外為背有氣刺日為璚璚抉傷也　婁元禮田家
五行日生耳主晴雨諺云南耳晴北耳雨日生雙耳斷
風截雨若是長而下垂通地則又名曰日幢主久晴又
日出早主雨出晏主晴老農云此言久隂之餘夜雨連
旦正當天明之際雲忽一掃而捲即日光出所以言早
少刻必雨晏者日出之後雲晏開也必晴葢日之出入
自有定刻實無早晏也日沒返照俗名為日返塢主晴
日没胭脂紅主風雨返照在日沒之前胭脂紅在日没
之後故所主不同也　春秋孔演圖麒麟鬭而日無精
光　物𩔖相感志凡日無光則日烏不見日烏不見則
飛烏隱竄　北史周天和元年二月庚午日鬭光遂㣲
日中見烏　晉書凡日蝕皆於朔晦不於朔晦者為日
薄雖非日月同宿時隂氣盛掩日光也占𩔖日蝕　南
齊書舊説曰日有五蝕謂起上下左右中央是也漢尚
書令黄香曰日蝕皆從西月蝕皆從東無上下中央者
春秋魯桓三年日蝕貫中上下竟黑疑者以為日月正
等月何得小而見日中鄭𤣥云月正掩日日光從四邊
出故言從中起也　農田餘話丙午七月朔日昳時日
食大半明者亦無光人視物皆成金色視人面如黄橙
名號　大洞經日一名鬱儀　雞跖集鬱華又名鬱儀
奔日之仙故曰鬱儀赤文與日同㞐　大孔雀經蘇利
耶此云日神　漢書郊祀志晉巫祠東君師古注東君
日也　張揖廣雅日一名陽烏一名朱光　皇甫謐年
厯日者衆陽之宗陽精外𤼵故日以晝明名曰曜靈
陸士衡演連珠利眼臨雲不能垂照呂尚注利眼日也
天有日月猶人有眼目故以日為利眼　雲笈七籖九
天眞人呼日為濯曜羅三天眞人呼日為圓光蔚太素
天中呼日為眇景皇上清眞人呼日為九曜生泰清天
中仙人呼日為太明太極天中呼日為圓明玉賢天中
呼日為微𤣥東華眞人呼日為紫曜明亦名圓珠亦謂
始暉亦謂太明　眞誥方諸仙眞人皆呼日為圓羅耀
外國人呼日為濯羅耀　侯鯖錄東坡嘗言鬼詩有佳
者誦一篇流水涓涓芹吐芽織烏西飛客還家深邨無
人作寒食殯宮空對棠梨花嘗不解織烏義王性之少
年博學問之乃云織烏日也往來如梭之織　王暐道
山清話何斯舉作黄綿襖子歌其序言正月大雨雪十
日不已既晴鄰里相呼負日曰黄綿襖子出矣
測日表　易遁卦驗冬至之日植八尺之表日中視其
晷影長短以占和否夏至景一尺四寸八分冬至一丈
三尺　隋書梁天監中祖暅造八尺銅表其下與土圭
相連圭上為溝置水以取平正揆測日景先立表於準
平之地名曰南表更立一表於南表影末名曰中表以
望北極樞而立北表令參相直至大同中太史令虞􁅴
又用九尺表格江左之景　羣書考索唐儀鳳四年姚
元辨奏於陽城測影臺依古法立八尺表夏至日中測
景正與古法同　唐書大史監南宮説擇河南平地設
水準繩墨植表而以引度之大率五百二十六里二百
七十歩晷差二寸餘而舊説王畿千里影差一寸妄矣
　博古圖周官置𣙗晝以參諸日中之景𣙗即表也有
器形若大盤上蟠雙螭而仰其首於兩螭間又出一筩
中通上下是為表座中通所以植𣙗無欹側以取其端
焉又器作三圜筩相合為一體措之地則一筩端立可
以立表周官所謂𣙗者是其所以為測日之具也　玊
堂閑話上元日𥪡一丈之竿候日午影至七尺其年大
稔九尺或一丈有水五尺歲旱三尺大旱　百工譜日
圭有方者有圓者有懸而隙日影者有注水針方向者
　荆楚歲時記晉魏間宮中以紅線量日影冬至後日
影添長一線
　　　月
總論　逸雅月缺也滿則缺也　淮南子月天之使也
積隂之寒氣大者為水水氣之精者為月　呂氏春秋
月羣隂之本月望則蜯蛤實羣隂盈月晦則蜯蛤虛羣
隂廢夫月行乎天而羣隂化於淵　漢書月者衆隂之
長銷息見伏百里為品千里立表萬里連紀后妃大臣
諸侯之象也朔晦正終始弦為繩墨望成君德　隋書
月者隂之精也其形圓其質清日光照之則見其明日
光所不照則謂之魄故月望之日日月相望人居其間
盡覩其明故形圓也二弦之日日照其側人觀其傍故
半明半魄也晦望之日日照其表人在其裏故不見也
　尚書哉生明又既生魄注哉始也始生明月三日也
生魄月十六日明消而魄生　詩推災度月三日成魄
八日成光蟾蜍體就穴鼻始明宋均注穴决也决鼻兔
也　魏了翁讀書雜鈔月三日則成魄朱氏曰魄者月
之有體而無光處也故書言哉生明旁死魄皆謂月二
三日月初生時也凡言既生魄皆謂月十六日月始闕
時也　漢書五行志晦而月見西方謂之朓朔而月見
東方謂之朒亦謂之側匿　釋名朔蘇也月死復蘇生
也晦灰也死為灰月光盡似之也弦月半之名其形一
旁曲一旁直若張弓弦也望月滿之名日月遥相望也
　説文朏月未成明也魄月始生魄然也承大月月生
二日謂之魄承小月月生三日謂之朏　程大昌演繁
露沈括取銀圜為喻曰月如銀圜本自無光日耀之乃
有光其圓非圓乃月與日相望其光全耳及其闕也亦
非眞闕乃日光之所不及耳此喻最為精審　徐整長
厯月徑千里周圍三千里下於天七千里　論衡月一
日一夜行十三度十度二萬里三度六千里與晨鳬之
飛相似𩔖也　起世經西方一月分為黑白初月一日
至十五日名為白月十六日已去至於月盡名為黑月
此方通攝黑白合為一月也　西域記印度國俗月盈
至滿謂之白分月虧至晦謂之黑分或十四日或十五
日月有大小故也黑前白後合為一月六月合為一行
日遊在内北行也日遊在外南行也總此二行合為一
歲　黄氣陽精經秋分之日月宿東井之地上廣靈之
堂乃沐浴於東井之池以鍊日魂明八朗之芒受陽精
日暉吐黄氣於玊池諸天人悉採玊樹之華以拂日月
之光月以黄氣灌天人之容故秋分是天人㑹月之道
也　五經通義月中有兔與蟾蜍何月隂也蟾蜍陽也
而與兔並明隂係於陽也　春秋元命苞月之為言闕
也而設以蟾蜍與兔者隂陽雙居明陽之制隂隂之倚
陽　傅咸擬天問月中何有白兔擣藥　張衡靈憲月
者太隂之精積而成獸象玊兔蟾蜍皆四足隂之𩔖其
數耦　叚成式酉陽雜俎佛氏謂月中所有乃大地山
河影或言蟾兔地影空處水影也　靈憲羿得不死之
藥於西王母嫦娥竊之以奔月是為蟾蜍　楊愼丹鉛
總錄月中嫦娥其説始於淮南及張衡靈憲其實因常
儀占月而誤也古者羲和占日常儀占月皆官名也見
於呂氏春秋後訛為嫦娥以儀娥音同耳　陳耀文天
中記樂彦曰纎阿山名有女子處其岩月厯數度躍入
月中因為月御也　史記封禪書注樂彥引老子道徳
經云月中仙人宋無忌　酉陽雜俎月中有桂樹下有
一人常斫之樹隨合其人姓吳名剛西河人學仙有過
責令伐桂　本草月桂子今江東諸處每至四五月後
於衢路得之大如貍豆破之辛香古老相傳是月中下
也　雲笈七籖月中樹名騫樹一名藥王凡有八樹在
月中也得食其葉者為玉仙玉仙之身洞徹如水精瑠
璃焉　因本經湏彌山南有閻扶提樹月過樹影入月
中　瑜伽論由大海中有魚鼈等影入月輪故其内有
黑相現　神仙傳尹思晉時人正月十五夜坐室中遣
兒視月中有異物否兒曰今年當水月中有人被簑帶
劍思出視之曰非水也將有兵月中人乃帶甲仗矛耳
果如其言　起世經月天宮殿純以天銀天青琉璃而
相間錯二分天銀一分天青琉璃亦為五風攝持而行
　龍城錄唐明皇遊月宮見天府榜曰廣寒清虛之府
　酉陽雜俎唐太和中鄭仁本嘗遊嵩山忽迷路見一
人枕襆而眠問之曰君知月乃七寳合成乎月勢如丸
其影則日爍其凸處也常有八萬三千戸脩之予即其
一因開襆有斤鑿數事玊屑兩裹　遁甲開山圖女狄
暮汲石紐山下泉水中得月精如雞子愛而含之不覺
吞遂有娠十四月生夏禹　太虛眞人曰服月之精華
者欲常食鴻脯鴻脯者月胎之羽毛也一名月鷺　曲
洧舊聞中秋翫月不知起何時考古人賦詩則始於杜
子美而戎昱登樓望月冷朝陽與空上人宿華嚴寺對
月陳羽鑑湖望月張南史和崔中丞望月武元衡錦樓
望月皆在中秋則自杜子羙以後班班形於篇什前乎
杜子想已然也苐以賦詠不著見於世耳江左如梁元
帝江上望月朱超舟中望月庾肩吾望月而其子信亦
有舟中望月唐太宗遼城望月雖各有詩而皆非為中
秋宴賞而作也然則翫月盛於中秋其在開元以後乎
占象　禮斗威儀政太平則月多耀政頌平則赤明政
和平則黑明政象平則白明政升平則青明　荆州占
月珥且戴不出百日主有大喜　軍國占候月三珥者
大有喜有冠而復暈者天下有大喜　龍魚河圖帝淫
泆則月有足　春秋考異郵諸候叛則月生爪牙　宋
天文志月若變青為饑赤為旱黑為水黄為喜為德皆
以其宿分占之　淮南子畫蘆灰而月暈闕許愼注月
暈以蘆灰為環缺其一面則月暈亦缺於上　丹鉛錄
月暈謂之逡廵見河圖緯象　侯鯖錄新月占雨説月
如懸弓少雨多風月如偃瓦不求自下　張衡靈憲當
日之衝光常不合是謂闇虛在星則星微遇月則月蝕
　王仁裕開元遺事長安城中每月蝕時節士女取鑑
向月擊之滿郭如是云救月蝕也　馮應京月令廣義
月之有華常出於中秋夜或前後十三至十八夜月華
之狀如錦雲捧珠五色鮮熒磊落匝月如刺繡華盛之
時其月如金盆枯赤而光彩不朗移時始散或誤以月
暈為華非也　劉敬叔異苑周昭王時九月並出其色
五彩貫紫微　晉書安帝隆安五年三月甲子月生齒
　南史梁太清二年春正月癸巳朔兩月相承如鈎見
於西方　江南野史南唐圜丘之際太史奏月延三刻
　夷堅志紹興壬午五月十六日五更初月外有環暈
五重附近者紫紅色次白次青次黄最外深紅各相去
一丈其圓如規荆大聲曰是為月重輪
名號　淮南子月御曰望舒亦曰纎阿　皇甫謐年厯
月羣隂之宗光内日影以霄曜名曰夜光　漢郊祀志
月穆穆以金波師古注月光穆穆若金之波流也　卓
氏藻林丹輪月也六朝詩丹輪殊未圓　三藏聖教序
慧炬揚輝澄桂輪而含影注桂輪月也月中有丹桂故
稱為桂輪　大孔雀經蘇摩此云月神　大洞經月一
名結璘　雞跖集結璘奔月之仙故曰結璘黄文與月
同居
　　　星(附天河/)
總論　説文萬物之精上為列星　春秋説題辭星之
為言精也陽之榮也陽精為日日分為星故其字日生
為星　三五厯紀星者水之精也　漢天文志星者金
之散氣其本曰人星衆則吉少則凶孟康注星石也金
石相生人與星氣相應也　周禮保章氏掌天文以志
日月星辰之變動以觀天下之遷辨其吉凶以星土辨
九州之地所封之域皆有分星以觀妖祥　張衡靈憲
星者體生於地精成於天列居錯峙各有逌屬在野象
物在朝象官在人象事　𤣥門寶海經綱者連星也紀
者綴星也星形正圓如丸不應似貫珠穿度又不容作
鈴鼻相綴　榖梁傳列星曰恒星亦曰經星(恒經皆/常也)
天中記凡星居之曰次曰舍曰畱同舍曰合變為妖星
曰散經之曰厯相擊曰鬭又曰離復合合復離為鬭早
出曰贏晚出曰縮又失次上二三宿曰贏失次下二三
宿曰縮在下而上曰陵韋昭謂突掩為陵在上而下曰
乘周匝曰繞東西曰鈎南北曰紀星月相陵曰食七寸
以内光芒相及曰犯居其宿曰守守之而久曰復曰還
　楞嚴經大星圍七百里中星四百八十里小星二十
里星是諸天宮宅　増一阿含經大星一由旬小星二
百歩　瑜伽論諸星宿中其星大者十八拘盧舍其中
者十拘盧舍最小者四拘盧舍　靈怪集郭翰遇織女
曰辰象人間觀之只見是星其中自有宮室居處羣仙
皆遊觀焉萬物之精各有象在天成形在地下人之變
必形於上也　法苑珠林若依内經此諸星宿並是諸
天宮宅内有大住依報所感福力光現若依俗書即云
是石故宋時星落如石或云非石是天河石落故俗書
云天河共地河相連故河内時有石落如須彌象圖山
經云天空有河名耶摩羅於虛空中行亦有大石小砂
時有漏失即執為星非也　甘氏星經日一星在房之
西氐之東日者陽宗之精也為雞三足烏二足雞在日
中而烏之精為星以司太陽之行度日生於東故於是
在焉月一星在昴之南畢之北月者隂宗之精也為兔
四足為蟾蜍三足兔在月中而蟾蜍之精為星以司太
隂之行度月生於西故於是在焉日精在氐房月精在
昴畢自司其行度而氐房昴畢乃黄道之所經不得而
司之　干寶捜神記南斗注生北斗注死凡人受胎皆
從南斗過至北斗有所祈求皆向北斗　度人經東斗
主算西斗記名北斗落死南斗上生中斗大魁總監衆
靈　丹鉛總錄日月木火土金水謂之七政亦曰七曜
今術家增入月孛紫炁羅㬋計都四餘星為十一曜計
生於天尾羅生於天首孛生於月炁生於閏葢日月行
道如兩環兩環相交一處曰天首一處曰天尾天尾為
計天首為羅月之行遲速有常度遲之䖏即孛也炁生
於閏二十八年十閏而炁行一周天炁孛皆有度數無
光象故與羅計同謂之四餘今七政厯亦有四餘躔度
　劉子微子感牽牛星顔淵感中台星張良感弧星樊
噲感狼星老子感火星
三垣　王圻三才圖㑹太微垣十星在翼軫北下臨黄
道張衡云天子之宮庭五帝之座十二諸侯之府也帝
座一星在太微中太子一星在帝座北　晉天文志太
微東藩四星一曰上相二曰次相三曰次將四曰上將
所謂四輔也西藩四星一曰上將二曰次將三曰次相
四曰上相亦曰四輔也謁者星東北三星曰三公三公
北三星曰九卿九卿西五星曰五諸侯帝座東北十五
星曰郎位　前漢天文志魁下六星兩兩而比者曰三
台　三才圖㑹紫微垣十五星其西藩七星東藩八星
在北斗之北紫微大帝之座也天子之常居也　荆州
星占北辰一名天關一名北極北極者紫宮天座也
隋天文志北極五星其紐星天之樞也北極第一星主
月太子也第二星主日帝王也第三星主五星庶子也
　天象列星圖北斗七星在太微之北近紫微垣是為
帝車　春秋運斗樞斗一星曰天樞二曰璇三曰璣四
曰權五曰玊衡六曰開陽七曰瑶光一至四為魁五至
七為杓合而為斗居隂布陽故稱北　公羊傳注斗柄
北斗之第七星瑶光是也指東方為春指南方為夏指
西方為秋指北方為冬指者昏時斗柄所指之方　淮
南子北斗之神有雌雄十一月始建於子月從一辰雄
左行雌右行　徐整長厯北斗七星星間相去九千里
皆在日月下其二隂星不見者相去八千里也　𤣥門
寶海經北斗亦有九星七見二隱其第八第九是帝皇
太尊精神也　玊樞經斗中復有尊帝二星大如車輪
若人見之夀可千歲　三才圖㑹天市垣二十二星在
房心東北主權衡　張衡靈憲帝坐星者帝王之座帝
座有五一在紫微垣一在天市垣一在太微垣一在大
角一在心中
五星　易川靈圖至德之盛五星如連珠　史記五星
色白圜赤圜青圜黑圜皆凶黄圜則吉五星同色天下
偃兵百姓寜昌　宋天文志周將伐殷五星聚房齊桓
將霸五星聚箕漢髙入秦五星聚東井四星聚栁張而
光武興復於洛　晉天文志凡五星所出所行所直之
辰其國為得位得位者歲星有德熒惑有禮填星有福
太白兵强辰星隂陽和　廣雅歲星木宿謂之重星或
謂應星熒惑火宿謂之罰星或謂執法鎭星土宿謂之
地候太白金宿謂之長庚或謂太囂辰星謂之鈎星
晉書凡五星盈縮失位其精降於地為人歲星降為貴
臣熒惑降為童兒歌謡嬉戲塡星降為老人婦女太白
降為壯夫處於林麓辰星降為婦人吉凶之應隨其象
告　錄異記帝堯時五星自天而霣一是土星之精墜
於榖城山下其精化為圯橋老人歲星之精墜於荆山
化而為玊側而視之色碧正而視之色白卞和得之獻
楚王火星之精墜於南海中化為大珠光照數百里紅
氣亘天今名其地為珠池金星之精墜於終南圭峰之
西因號為太白山其精化為白石狀如美玉時有紫氣
覆之水星之精墜於張掖郡栁谷中化為黑石漢之末
漸有文彩未甚分明魏青龍年忽如雷震聲聞百餘里
其石自立白色為文有牛馬僊人之狀及玊環玉玦兼
文字果應司馬氏為晉以符金德焉　晉書塡星墜海
水決黄星騁海水躍　後漢書注歲星主角亢氐房心
尾箕熒惑主井鬼栁星張翼軫鎭星主東井太白主奎
婁胃昴畢觜參辰星主斗牛女虛危室壁
二十八宿　劉熈釋名宿宿也言星各止住其所也
劉向説苑二十八星所謂宿者日月五星之所宿也
王充論衡二十八宿為日月舍猶地有郵亭為長吏廨
矣　邢昺爾雅疏四方皆有七宿各成一形東方成龍
形西方成虎形皆南首而北尾南方成鳥形北方成龜
形皆西首而東尾　漢書律厯志東方角亢氐房心尾
箕北方斗牛女虚危室壁西方奎婁胃昴畢觜參南方
井鬼栁星張翼軫宿凡二十八　石氏星經東方蒼龍
七宿氐胸房腹箕所糞也北方𤣥武七宿斗有龍虵蟠
結之象牛蛇象女龜象虚危室壁皆龜蛇蟠虯之象西
方白虎七宿奎象白虎婁胃昴虎三子也畢象虎觜參
象璘觜首參身也南方朱鳥七宿井首鬼目栁喙星頸
張嗉翼翮軫尾中宮黄龍為軒轅首枕星張尾挂栁井
體映三台　晉天文志東方角二星為天闗其間天門
其内天庭黄道徑其中七曜之所行左角為天田主刑
右角為將主兵亢四星天子之内庭氐四星天子之宿
宮房四星為明堂天子布政之宮也亦四輔也又有四
表中間為天衢為天關黄道之所經也南間曰陽間北
間曰隂間七曜由乎天衢則天下和平亦曰天駟為天
馬主車駕亦曰天廐又主開閉為蓄藏又北小星為鈎
鈐房之鈐鍵天之管籥明而近房天下同心心三星天
王正位也中星曰明堂天子位為大辰主天下之賞罰
前星為太子後星為庶子尾九星後宮之場亦為九子
色欲均明小大相承則後宮有叙箕四星亦后妃之府
主八風　天文志東宮蒼龍左角理右角將大角者天
王為坐廷亢為宗廟　爾雅夀星角亢也注數起角亢
列宿之長故曰夀星疏夀星之次値角亢之宿也　月
令秋分日饗夀星於南郊注夀星南極老人星也　漢
郊祀志髙祖詔御史其令天下立靈星祠張晏注龍星
左角曰天田則農祥也　杜佑通典周制仲秋之月祭
靈星於國之東南唐開元禮祀靈星於國城東南天寳
四載升為中祀　爾雅天根氐也郭注角亢下繫於氐
若木之有根邢疏氐一名天根國語天根見而水涸是
也　爾雅天駟房也郭注龍為天馬故房四星謂之天
駟　國語農祥晨正土乃脉𤼵韋昭注農祥房星也
爾雅大辰房心尾也郭注龍星明者以為時候故曰大
辰邢疏大辰者房心尾之總名也　左傳心為大火
郭璞爾雅注大火心星也在中最明故時候主焉　國
語日月㑹於龍􁀺賈逵注龍􁀺尾也月令孟冬日在尾
　詩汎厯樞箕為天口主出氣尾為逃臣賢者叛十二
諸侯列於庭　讀書雜抄星有好風星有好雨洪範注
止言箕好風畢好雨月令正義乃謂按鄭注洪範中央
土氣為風東方木氣為雨箕屬東方木木剋土尚妃之
所好故箕星好風西方金氣為隂尅東方木木為妃畢
屬西方尚妻之所好故好雨也　晉天文志北方南斗
六星天廟也丞相太宰之位主褒賢進士又主兵牽牛
六星天之闗梁主犧牲事須女四星天小府也主布帛
虚二星三宰之臣也主北方邑居廟堂祭祀祝禱事危
三星主天府營室二星天子之官也主功事東壁二星
主文章天下圖書之秘府　爾雅注牽牛斗者日月五
星之所終始故謂之星紀　春秋運斗樞牽牛神名略
　石氏星經牽牛名天關　春秋佐助期織女神名收
隂　博雅須女謂之婺女　晉書織女東足四星曰漸
臺西足四星曰輦道　實菴紀聞女星傍一小星名始
影婦女於夏至夜候而祭之南並肩一星名琯朗男子
於冬至夜候而祭之得好智慧　爾雅𤣥枵虚也顓頊
之虚虚也北陸虚也郭注虚在正北北方黑色􁅤之耗
也耗亦虚意顓頊水德位在北方邢疏𤣥枵虚之次名
也以其色黑而虚耗故名其次曰𤣥枵北方三次以𤣥
枵為中𤣥枵次有三宿又虚在其中虚星又謂之北陸
陸中也北方之宿虚為中也虚也𤣥枵也顓頊之虚也
北陸也虚星之名凡四　毛詩鄭箋定星昏中而正於
是可以營制宮室故謂之營室　爾雅邢疏營室一名
定　博雅營室謂之豕韋　爾雅娵訾之口營室東壁
也郭注室壁二星四方似口因名　晉天文志西方奎
十六星天之武庫也主以兵禁暴婁三星主苑牧犧牲
供給郊祀胃三星天之廚藏主倉廩五榖府也昴七星
天之耳也主西方昴畢間為天街黄道之所經畢八星
主邊兵弋獵觜觿三星為三軍之侯參十星白獸之體
中三星主將　爾雅降婁奎婁也郭注奎為溝瀆故稱
降　邢疏大梁昴之次名又謂之西陸别名旄頭　爾
雅濁謂之畢邢疏畢西方之宿一名濁　史天官書參
為白虎其西有句曲九星一曰天旗　博雅參謂之實
沉　晉天文志南方東井八星天之南門黄道所經主
水衡輿鬼五星天目也主視明察奸謀栁八星天之廚
宰星七星主衣裳文繡張六星主珍寳又主天㕑翼一
十二星天之樂府主夷狄逺客軫四星主冡宰輔臣也
　博雅東井謂之鶉首張謂之鶉尾軫謂之鳥駕輿鬼
謂之天廟　爾雅咮謂之栁栁鶉火也邢疏南方七宿
共為朱鳥之形栁星為朱鳥之口故名咮也鶉火栁之
次名鶉即朱鳥也火屬南方行也因名其次為鶉火
抱朴子軫星逐鬼張星拘魂東井還魄　感精符堯翼
之精星在南方舜斗之精星在中央禹參之精星在西
方湯虚之精星在北方文王房之精星在東方
占象　鄭樵通志瑞星五行之冲和氣也五行順樂旺
相喜合之所生也瑞星有十二一曰景星二曰周伯三
曰含譽四曰王蓬芮五曰格澤六曰𤣥保七曰昭明八
曰昏昌九曰旬始十曰司危十一曰菟昌十二曰地維
臧光然考之晉志瑞星止四星而昭明以下則皆為妖
星　孫氏瑞應圖景星者天暒也狀如半月生於晦朔
助月為明王者不私人則見(暒音/精)　尚書中候堯即政
七十載景星出翼　前漢天文志有赤方氣與青方氣
相連赤方中有兩星青方中有一黄星凡三星合為景
星也景星顯星也　晉天文志瑞星一曰景星或曰德
星大而中空或曰有三星黄色煌煌然所見之國大昌
　馬端臨文獻通考凡妖星五行之乖戾氣也五行掩
合陵犯怒逆錯亂離散雜變之所生也孛本黄帝時一
女子修行不得其死蚩尤則黄帝所誅者亦五行戾氣
之所蓄結而為之者也按申須公羊杜預郭璞俱以彗
孛為一星左氏昭公十七年有星孛於大辰魯申須曰
彗所以除舊布新也公羊傳孛者何彗星也文公十四
年有星孛於北斗杜預曰孛彗也郭璞釋爾雅曰彗妖
星也亦謂之孛綜其實不然彗孛長三星其占略同而
其形少異孛星光芒短其光四出蓬蓬孛孛然彗星光
芒長參之如掃帚長星光芒有一直或竟天或十丈或
三十丈宋均注鉤命决曰彗五彗也蒼則王侯破天子
苦兵赤則賊起强國恣黄則女害色權奪於后妃白則
將軍逆二年兵大作黑則河决賊處處起史記彗出東
井東井齊分景公以為憂晏子曰君髙臺深池賦歛如
弗得刑罰恐弗勝孛星將出彗星何懼乎然則孛甚彗
也董仲舒曰孛者乃非常惡氣之所生也大率孛彗為
除舊布新火災長星為兵革事　郭憲洞冥記帝嘗見
彗星東方朔折指星之木以授帝帝以木指彗星星尋
没也星出之夜野獸皆鳴别説謂之獸鳴星　正義彗
星無光假日之光故夕見則東指晨見則西指　尚書
帝命驗王弩驚天下注秦野有枉矢星形似弩其星西
流天下見之而驚呼　逸雅齊魯謂光景為枉矢言其
光行若射矢之所至也亦言其氣枉暴有所災害也
晉書枉矢𩔖流星蒼黑蛇行望之如有毛目長數匹著
天旬始出北斗旁如雄雞其怒有青黑象伏鱉或曰怒
雌也主争兵　漢書元光中天星盡揺上以問候星者
對曰星揺者民勞也　晉書若星與日並出名曰嫁女
星與日争光武且弱文且强　晉天文志流星天使也
自上而降曰流自下而上曰飛大者曰奔奔亦流星也
流星色赤名曰地雁其所墜者起兵流星有光青赤曰
天鴈軍甲之精華也流星晝隕名營頭　北史隋末有
大流火星墜於江東都未及地而南逝磨拂竹木皆有
聲至吳郡而落於地掘地入二丈得一石徑丈餘數日
失石所在　檀道鸞續晉陽秋桓𤣥母馬氏夏夜玩月
見流星墜銅水瓮中如二寸火珠烱然水底以瓢杓接
取飲之而有感　談苑蔡州女丁氏七夕見流星墜筵
中明日𤓰上得金梭自是巧思益進　隋書流星大如
缶其光赤黑有喙者名曰梁星其所墜之鄉有兵君失
地飛星大如缶若瓮後皎然白前卑後髙此謂頓頏其
所從者多死亡削邑而不戰有飛星大如缶若瓮後皎
然白前卑後髙揺頭乍上乍下此謂降石所下民食不
足飛星大如缶若瓮後皎然白星滅後白者曲環如車
輪此謂解銜其國人相斬為爵禄有飛星大如缶若瓮
其後皎然白長數丈星滅後白者化為雲流下名曰十
滑所下有流血積骨有飛星大如缶若瓮後皎白縵縵
然長可十餘丈而委曲名曰天刑一曰天飾將軍殉封
疆　隋書國有兵㓙則星墜為鳥獸天下將亡則星墜
為飛蟲天下大兵則星墜為金鐵天下有水則星墜為
土國主亡有兵則星墜為草木或墜為沙星墜為人而
言者善惡如其言國有大喪則星墜為龍
天河　天官書漢者金氣之精　楊泉物理論星者元
氣之英漢水之精也氣發而升精華上浮宛轉随流名
曰天河一曰雲漢衆星出焉　隋天文志天漢起東方
徑箕之間謂之漢津乃分為南北二道至天津下而合
西南行又分而東南行在七星南而没　爾雅箕斗之
間漢津也郭注箕龍尾也斗南斗也邢疏天河在箕斗
二星之間箕在倉龍之末故云龍尾斗至南方即見故
云南斗　抱朴子天河從北極分為兩頭至於南極其
一經南斗過其一經東井過河者天之水也隨天而轉
入地下過　張華博物志天河與海通　初學記天河
謂之天漢亦曰雲漢星漢河漢清漢銀河絳河　雞跖
集許洞謂銀河為銀灣李賀謂為銀浦
　
　
　
　
　
　
　
　
　
　格致鏡原卷二
欽定四庫全書
　格致鏡原卷三　　　　　大學士陳元龍撰
　　乾象𩔖(三/)
　　　風(附相風/)
總論　五經通義隂陽散為風風氣無根也　物理論
風者隂陽亂氣激𤼵而起者也怒則飛沙揚礫𤼵屋拔
樹喜則揺枝動草順物布氣天地之性自然之體也
劉熈逸雅風兖豫司冀横口合唇言之風汜也其氣博
氾而動物也青徐言風踧口開脣推氣言之風放也氣
放散也　抱朴子風髙者道逺下者道近凡大風非常
三日三夜者天下盡風也二日二夜者天下半風也一
日一夜者千里風也　乙巳占凡風動葉十里鳴條百
里揺枝二百里墮葉三百里折小枝四百里折大枝五
百里飛沙石千里拔大樹根五千里凡鳴條以上皆百
里風也　莊子大塊噫氣其名為風是惟無作作則萬
竅怒號而獨不聞之翏翏乎山林之畏佳大木百圍之
竅穴似鼻似口似耳似枅似圈似臼似洼者似汙者激
者謞者叱者吸者呌者譹者宎者咬者前者唱于而隨
者唱禺冷風則小和飄風則大和厲風濟則衆竅為虚
　遁甲開山圖大庭氏之王有天下五風異色　天中
記吳俗以十月初五日為五風生日此日有風則每五
日風雨如期而至終歲皆然謂之五風信　田家五行
凡風單日起單日止雙日起雙日止凡大風日出之時
必略静謂之風讓日諺云春風踏脚報言易轉方如人
傳報不停脚也一云吹一日南風必還一日北風猶報
答也　七脩𩔖藁春之風自下而升上紙鳶因之以起
夏之風横行空中故樹杪多風聲秋之風自上而下木
葉因之以隕冬之風著土而行是以吼地而生寒也
應劭風俗通飛廉風伯也風師箕星也　北齊書李騊
駼聘陳問陸士秀江南有孟婆是何神也士秀曰山海
經帝女遊於江中出入必以風雨自隨以帝女故曰孟
婆猶郊祀志以地神為泰媪也　博異記封家十八姨
乃風神也　道經風伯方道彰　山海經大荒之中有
山曰鞠陵有神曰折丹處東極以出入風又南山東四
百里至於旄山之尾其南有谷曰育遺多怪鳥凱風自
是出又令丘之山無草木多火其南有谷焉曰中谷條
風自是出　武陵記風門山有石門去地百餘丈將欲
風起此門隱隱有黑氣上須臾有黑風竟天　劉欣期
交州記風山在九眞郡風門在山頂上常有風　酈元
水經注屈縣有風山上有穴如輪風氣蕭瑟不止當其
衝所略無生草葢衆風之門也　邢子勵趙記龍山有
四麓各有一穴大如車輪春風出東秋風出西夏風出
南冬風出北　盛𢎞之荆州記宜都佷山縣山有風穴
口大數尺名曰風井夏則風出冬則風入風出入之時
吹拂左右常淨暑月經之凛然有衣裘想　仙傳拾遺
五臺山有風穴遊人稍或諠呼及投物擊觸即大風震
發揭屋㧞木必為物害　三水小牘汝南林汝縣南廣
城陂西有小山崆峒其巓穴如葢將大風則白犬自穴
出人以為候　山海經法岳之山有獸曰山􁖧其行如
風見則天下大風　交州記風母出九德縣似猨見人
若慙打殺得風還活　大寶積經復有風輪名為乾竭
劫水漂時能令彼水悉皆枯涸復有風輪名為徧霔劫
火燒時普於世界降霔大雨　起世經難陀苑中自然
有三種風輪曰開曰浄曰吹開者有風來開苑諸門浄
者有風來掃除其地令皆清淨吹者有風來吹諸華樹
令花布散
名號　淮南子諸稽攝提條風之所生也通視明庶風
之所生也赤奮若清明風之所生也共工景風之所生
也諸比涼風之所生也臯稽閶闔風之所生也隅强不
周風之所生也窮奇廣莫風之所生也　呂氏春秋何
謂八風東北曰炎風(一曰/融風)東方曰滔風東南曰薫風南
方曰巨風西南曰凄風西方曰飂風西北曰厲風北方
曰寒風　爾雅南風謂之凱風東風謂之谷風北風謂
之涼風西風謂之泰風風與火為庉(庉庉熾/盛之貌)廻風為飄
日出而風為暴風而雨土為霾隂而風為曀　風俗通
猛風曰颲涼風曰飅微風曰飉小風曰颼小風從孔來
曰􁁜　黄帝占風不及地和緩而來謂之祥風　符瑞
圖祥風者瑞風也一名景風　尸子其風春為𤼵生夏
為長嬴秋為方盛冬為安静四氣和為通正謂之永風
　孝經援神契德至八方則祥風至　初學記春晴日
出而風曰光風秋冬餘曰緒風俱見楚辭風吹萬物有
聲曰籟見莊子　乙巳占𤼵屋折木者曰怒風揚沙轉
石者曰狂風四轉五復者曰亂風風卒起乍有乍無者
曰暴風獨鹿蓬勃者曰勃風扶揺羊角者曰飄風風來
清涼温和塵埃不起者曰和風　爾雅焚輪謂之頽扶
揺謂之猋郭註暴風從上而下曰焚輪從下而上曰扶
揺　名義考莊子搏扶揺羊角而上者九萬里扶揺暴
風相扶而動揺奔疾若犬走然即爾雅所謂猋也羊角
旋風望之插天如羊角即爾雅所謂頽也又轉旋如熖
焚輪之狀亦曰焚輪　養生經修身之道春避青風夏
避赤風秋避白風冬避黑風　楊愼外集二十四番花
信風梁元帝纂要鵞兒木蘭李花楊花榿花桐花金櫻
黄芀楝花荷花梹榔蔓羅菱花木槿桂花蘆花蘭花蓼
花桃花枇杷梅花水仙山茶瑞香其名具存葢通一歲
言也荆楚歲時記小寒三信梅花山茶水仙大寒三信
瑞香蘭花山礬立春三信迎春櫻桃望春雨水三信菜
花杏花李花驚蟄三信桃花棣棠薔薇春分三信海棠
梨花木蘭清明三信桐花麥花栁花榖雨三信牡丹荼
䕷楝花此後立夏矣此小寒至立夏之候也　大戴禮
正月時有俊風俊者大也大風南風也何大於南風也
曰合冰必於南風解冰必於南風生必於南風收必於
南風故大之也　田家五行元宵前後必有料峭之風
謂之元宵風　韻府河朔春時疾風數日一作三日乃
止曰吹花擘栁風　月令廣義黄梅時西南風急名曰
哭雨風主雨立至易過　風俗通五月有落梅風謂之
信風　周處風土記南中六月則有東南長風俗號黄
雀風時海魚變為黄雀因名也　庚溪詩話吳人每暑
月則東南風數日甚者至踰旬而止吳人名之曰舶趠
風云海外舶船禱於神而得之乗此風到江浙間也
嶺南錄嶺嶠秋夏雄風曰颶風𤼵自午至夜半乃止仆
屋僵樹甚者颺屋瓦若飛蝶累年一𤼵或歲再三　南
越志熈安間多颶風颶者具四靣之風也一曰懼風常
以六七月𤼵未至時三日雞犬為之不寜大者或至七
日小者一二日外國以為黑風　嶺表錄異南海秋夏
聞或雲物慘然有暈如虹長六七尺此候則颶風必𤼵
故呼為颶母見忽有震雷則颶風不作矣舟人常以為
候預為備之　番禺雜記颶風將𤼵有微風細雨先緩
後急謂之錬風　楊愼外集凡颶風之作先一二日片
雲漫空疾飛海人呼為颺潮風東廣泛海者曰犁頭雲
蘇過颶風賦云斷蜺飲江而北指赤雲夾日以南翔此
颶之漸也　田家五行夏秋之交大風及有海沙雲起
謂之風潮古人名之曰颶風航海之人又名之為破帆
風　李肇國史補江淮船泝流而上常待東北風謂之
信風七八月有上信三月有鳥信五月有麥信　郭憲
洞㝠記裂葉風八月風也　蔡邕月令章句仲秋白露
節盲風至秦人謂蓼風為盲風　提要錄鯉魚風乃九
月風也　巢氏病源論冬至日有疾風從南來名曰虛
風能害人故曰賊風　宋玊風賦大王之雄風庶人之
雌風　風俗通清而不及地二三尺曰君子風　北史
芒山之役有風從西來入營李興業曰小人風來當大
勝　魏志管輅傳輅過清河倪太守時大旱輅言樹上
已有少女微風樹間又有隂鳥和鳴若少女反風羣鳥
飛翔雨應至矣果如其言　王氏談錄管輅云天欲雨
樹上已有少女微風今俗多云急風翻葉見白者是
兵書風從震來名嬰兒風也　陸機要覽列子御風嘗
以立春遊八荒立秋歸乎風穴是風至草木𤼵生去則
揺落謂之離合風　漢鄭𢎞傳𢎞樵射的山得一遺箭
頃有人來覓還之其人問所欲𢎞曰常患若耶溪採薪
為難願旦南風暮北風故若耶溪風至今猶然人呼為
鄭公風又曰樵風　江湖紀聞石氏女嫁為尤郎婦情
好甚篤尤為商遠行妻阻之不從尤出不歸妻憶之病
臨亡長嘆曰吾不能阻其行以至於此今凡有商旅遠
行吾當作大風為天下婦人阻之自後商旅𤼵船値打
頭逆風則曰此石尤風也遂止不行　孔六帖前蜀王
衍咸康元年十月幸秦州至梓潼大風𤼵屋拔木太史
曰此貪狼風也當有敗軍殺將者　王嘉拾遺記崑崙
山有四靣風言東南西北一時俱起也又有祛塵風若
衣服塵汚者風至吹之衣則浄如浣濯　如來三昧經
譬如隨藍風一起時諸樹名大樹而不能自制　拾遺
記瀛洲時有香風泠然而起張袖受之則歴紀不歇著
肌膚必軟滑　唐書西域大流沙多熱風觸人及六畜
皆迷仆　圖經海道之險曰癡風曰黑風癡風之作連
日怒號不已四方莫辨黑風則天色晦冥不分晝夜
相風　稗史彚編黄帝傳有相風烏疑黄帝作拾遺記
曰少昊母曰皇娥遊窮桑之浦有神童稱為帝子與皇
娥讌戲泛於海以桂枝為表結芳茅為族刻玊為鳩置
於表端言知四時之候今之相風烏亦其遺象古今注
曰相風為夏禹所作周遷輿服雜事曰相風周公所造
即鳴鳶之象禮曰前有塵埃則載鳴鳶後代改為烏沈
約輿服志曰相風秦制　郭緣生述征記長安宫南靈
臺上有相風銅烏或云此烏遇千里風乃動　炙轂子
舟船於檣上刻木作烏啣幡以候四方之風名五兩竿
軍行以鵞毛為之亦曰相風烏　淮南子若綄之候風
也許愼注綄候風扇也楚人謂之五兩　文選占五兩
之動静注以雞羽為之重五兩繫於檣尾以候風　師
友談記蔣頴叔為江淮𤼵運常立占風旗於署前日候
之　開元遺事五王宮中各立長竿挂五色旌於竿上
四垂綴以金鈴如鈴有聲即往視旌之所向可以知四
方風候名相風旌岐王宮中於竹林内懸碎玊片每夜
聞相觸之聲即知有風號占風鐸　宋書明帝體肥憎
風夏月常拜左右二人為司風令毎風起方面輙先啓
聞
　　　雷(附電/)
易繫辭動萬物者莫疾乎雷　河圖帝通紀雷天之鼓
　前漢五行志雷於天地為長子以其首萬物與之出
入也二月出地百八十日雷出則萬物出八月入地百
八十日雷入則萬物入入則除害出則興利人君之象
也　京房易傳雷者天拒難折衝之臣也君承用節度
則雷以節暴人威福則雷殺人　論衡雷者太陽之激
氣也正月陽動故正月始雷五月陽盛故五月雷迅秋
冬陽衰故秋冬雷潛盛夏之時太陽用事隂氣乘之隂
陽分争則相校軫校軫則激射激射為毒中人輙死中
木木折中屋屋壞雷者火也　淮南子隂陽相薄為雷
　逸雅雷硠也如轉物有所硠雷之聲也震戰也所擊
輙破若攻戰也又曰辟歴辟折也所歴皆破折也　何
休公羊注雷疾甚者為震　爾雅疾雷為霆注雷音急
激者為霹靂　説文霆雷餘聲也鈴鈴所以挺出萬物
者震劈歴萬物者(徐鉉云劈歴/别作霹靂非)　春秋繁露王者言不
從則金不從革而秋多霹靂霹靂者金氣也其音商也
故應之以霹靂　師曠占春雷初起其音恪恪霹靂者
所謂雄雷旱氣也其鳴依依音不大霹靂者謂之雌雷
水氣也　法苑珠林依經雷亦多種或有雷車雷鼓鬼
神桴打手擊故俗稱為天鼓於中亦有罪惡多者霹靂
而死見受報也　雞跖集河圖謂雷聲曰玊虎鳴　酉
陽雜俎雷聲兠率天作歌誦音閫浮提作海潮音　起
世經有三因縁更相觸故雷聚空中有音聲出一雲中
風界與地界相觸著故便有聲出二於雲中風界與彼
水界相觸著故即便聲出三於雲中風界與彼火界相
觸著故即便聲出所以者何譬如樹枝相揩即有火出
此亦如是　禮月令仲春之月日夜分雷乃𤼵聲仲秋
之月雷乃收聲　大戴禮雷震雉鳴雊鼓其翼也正月
必雷人不必聞唯雉聞之　論衡千里不同風百里不
同雷　師曠占初雷從金門起上田旱下田熟　田家
五行東州人云一夜起雷三日雨言雷自夜起必連隂
　珍珠船雷州隂晦之夕謂之雷耕曉眎田中必有開
墾之迹　國史補雷州春夏多雷秋日則伏地中其狀
如彘人取食之　李朝威栁毅傳毅遊涇陽遇婦人牧
羊道畔自言是洞庭龍小女毅問牧羊何所用女曰非
羊也雨工也何謂雨工曰雷霆之𩔖也數復視之則皆
矯顧怒歩飲齕甚異而大小毛角則無别羊焉　嶺表
錄異雷州之西雷公廟百姓每歲配連鼔雷車有以魚
彘肉同食者立為霆震皆敬而憚之毎大雷雨後多於
野中得黳石謂之雷公墨叩之鎗然光瑩如漆又如霹
靂處或土木中得楔如斧者謂之霹靂楔小兒佩帶皆
辟驚邪孕婦磨服為催生藥必騐　投荒雜錄凡訟者
投牒必以雷墨雜常墨書之為利　田藝衡畱青日札
雷擊下入土二三尺必有物如豆青色石上圓而大下
細而尖如針曰雷斧可入藥兼能辟邪　沈括筆談世
人有得雷斧雷楔者多於震雷下得之雷斧多以銅鐵
為之楔乃石似斧而無孔　𤣥中記玉門之山有一國
國中有山上有祠廟國人歲歲出石䃡數千枚輸廟中
名為霹靂䃡給霹靂用從春雷出䃡日減至秋而盡
筆談内侍李舜舉家曾為暴雷所震其堂之西室雷火
自窻間出赫然出簷人以為堂屋已焚皆出避之及雷
止其舍宛然牆壁窻紙皆黔有一木格其中雜貯諸器
其漆器銀釦者銀悉鎔流在地漆器曽不燋灼有一寶
刀極堅剛就刀室中鎔為汁而室亦儼然人必謂火當
先焚草木然後流金石今乃金石皆爍而草木無一燬
者非人情所測　神仙感遇傳雷兄弟五人雷二雷五
性剛燥　張七澤曰白玉蟾謂隂陽之氣結而成雷有
神主之曰神霄眞王雷有五曰天雷水雷地雷神雷社
雷或曰風雷火雷雲雷蠻雷或又曰天雷地雷水雷神
雷妖雷天雷箕星掌之地雷房星掌之水雷奎星掌之
神雷鬼星掌之妖雷婁星掌之　論衡圖畫之工圖雷
之狀如連鼓形又圖一人若力士謂之雷公左手引連
鼓右手椎之　陸深願豐堂漫書凡圖畫雷形作人間
小鼓環而連之或畫其神狀如飛鳥而銳喙肉翄赤色
而人足按宋大觀間大滌山人胡眞隱居山間一日忽
聞有聲若鼉鼓數百黑雲靉靆間火毬相逐巳而迅雷
烈風移時乃止夫隂陽相搏擊則為雷非若七政可以
形象求也雷若有象則火毬近是霹靂斧先儒所謂星
隕而石之𩔖火能生土故也　捜神記晉扶風楊道和
夏於田中値雷雨至桑樹下霹靂下擊之道和以鋤格
折其肱遂落地不得去唇如丹目如鏡毛角長三尺餘
狀如六畜頭似獼猴　酉陽雜俎貞元四年宣州忽大
雷雨一物墮地豬首手足各兩指執一赤蛇嚙之俄頃
雲暗而失時皆圖而傳之　投荒雜錄嘗有雷民因大
雷電空中有物豕首鱗身狀甚異民揮刀以斬其物踣
地血流道中而震雷益厲其夕凌空而去自後揮刀民
居屋頻為天火所災雷民圖雷公形以祀者皆豕首鱗
身也　廣異記唐開元末雷州有雷公與鯨鬬鯨身出
水上雷公數十在空中上下或縱火或詬擊七日方罷
海邊居人往看不知二者何勝但見海水正赤　道經
雷公江赫冲　續捜神記義興人姓周永和中寄宿道
邊女子家一更中聞有小兒喚阿香云官喚汝推雷車
女子辭去忽驟雷雨明朝視宿處乃一新塜　國史補
岳州玉眞觀為天火所焚唯畱一柱倒書謝仙火三字
字如刻畫有問何仙姑者曰此雷部中鬼也夫婦皆長
三尺色如玉掌行火後於道藏中檢之果然　李濟翁
資暇錄符咒之𩔖末句急急如律令者人皆以為如飲
酒之律令速去不得滯也一説漢朝毎行下文書皆云
如律令言非律非令之文書行下當亦如律令故符祝
之𩔖末句有如律令之言並非也案律令之令字宜平
聲讀為零律令是雷邊㨗鬼此鬼善走與雷相疾速故
云如此鬼之疾走也　玉樞經雷部鬼神晝勞夕役動
有捶楚大則考戮屑雲雕雷無有巳時檄龍命鴉以息
彼作　山海經雷澤有雷神雷首人身鼓其腹則雷
河圖黄帝以雷精起　論語説子路感雷精而生尚剛
好勇　投荒雜錄牙門將陳義即雷之諸孫昔陳氏因
雷雨晝冥庭中得大卵覆之數月卵破有嬰兒出焉自
後日有雷扣擊户庭入其室中就於兒所若乳哺者歲
餘兒能食乃不復至遂以為已子義即卵中兒也　番
禺雜記邨民鑿山為穴多品供雷冀雷享之名雷藏民
家女或為神所依即呼為雷郎得子曰雷子
電　五經通義電謂之雷光　陸佃埤雅隂陽激耀與
雷同氣𤼵而為光者也雷从回電从申隂陽以回薄而
成雷以申洩而為電故也　淮南子電激氣也以為鞭
䇿　逸雅電殄也乍見則殄滅也　禮月令二月始電
疏電陽光陽微則光不見此月陽氣漸盛以擊於隂其
光乃見　西京雜記太平之世電不眴目宣示光輝而
已　元命苞注䃱磹灼電之耀也　司馬相如大人賦
貫列缺之倒景兮注服䖍曰列缺天閃也張揖曰陵陽
子明經曰列缺氣去地二千四百里張衡曰列缺電也
　田家五行夏秋之間夜晴而見逺電俗謂之熱閃南
閃主久晴北閃主即雨北閃俗謂之北辰閃　神仙傳
天公與玊女投壺梟而脫誤不接天為之笑開口流光
所以為電　道經電母秀文英　起世經東方有電名
曰無厚南方有電名曰順流西方有電名曰墮光明北
方有電名曰百生樹無厚與墮光明相觸相對順流與
百生樹相觸相對故虚空雲聚之中出生大明名曰電
光　南唐書睦昭符為常州刺史一日坐㕔事雷雨暴
至電光如金蛇繞案昭符撫案叱之雷電遽散及舉案
惟得鐵索重百斤昭符命舉索納庫中
　　　雲(附霞/)　(氣/)
總論　説文雲者山川之氣　春秋説題辭雲之為言
運也觸石而起謂之雲含陽而起以精運也　逸雅雲
猶云云衆盛意也又言運也運行也　荀卿雲賦託地
而游㝢友風而子雨冬日作寒夏日作暑廣大精微請
歸之雲　丘光庭兼明書雲也者譬之於炊或有水而
無火有火而無水皆不能生氣必須水火備而後氣生
由此而論雲必隂陽相將而出非一氣能生者也　周
禮保章氏以五色雲物辨吉凶之祲象視日旁雲氣青
為蟲白為喪赤為兵荒黑為水黄為豐　山堂肆考雲
山川氣也隂重則色深黑而風隂稍輕則色淺黑而雨
惟晴明則白雲遊颺乃雲之本相也日射之則紅而成
霞月射之則炫而為彩皆借日月之光華也　左傳哀
公六年楚有雲如衆赤鳥夾日以飛三日　感精符冬
至有雲迎送日者來歲美宋忠注雲迎日出雲送日沒
也　宋永初山川記鄱陽長夀山形如馬白雲出於鞍
中崇朝而雨　物𩔖相感志襄陽石梁山出雲應驗符
合鄉人候之若白雲起定雨黄雲起則風黑雲起則多
病　京房易飛候凡候雨有黑雲如羣羊奔如飛鳥五
日必雨　田家五行諺云雲行東雨無踪車馬通雲行
西馬濺泥水没犁雲行南雨潺潺水漲潭雲行北雨便
足好晒榖雲陣起自西南來者雨必多起自東南者絶
無雨　陶穀清異錄秦隴邨民稱雲為天公絮　魏志
太和元年七月雲鬬聲如暴風急雨　癸辛雜識宣和
中艮嶽初成山中多造油絹囊入水濕之曉張於絶巘
危巒之上既而雲盡入遂括囊題曰貢雲每車駕所臨
則盡縱之須臾滃然充塞如在千巖萬壑間又東坡一
日還山見雲氣如羣馬奔突自山中來遂以手掇開籠
合之及歸白雲盈籠放出遂作攓雲篇　謝氏詩源更
嬴之妻能作鎻雲囊佩之陟髙山有雲處自然有雲氣
入其中至家啓之白雲如綿自囊而出　開山圖霍山
南嶽有雲師如𧖟長六寸　廣雅雲師謂之豐隆
名號　西京雜記瑞雲曰慶雲曰景雲慶雲或曰卿雲
雲外赤内青謂之矞雲　史記若烟非烟若雲非雲郁
郁紛紛蕭索輪囷是謂慶雲慶雲見嘉氣也　春秋運
斗樞天樞得則景雲出天子孝則景雲出游　西京雜
記董仲舒曰雲則五色而為慶三色而為矞　孫氏瑞
應圖梢雲瑞雲也人君德至則出若樹木梢梢然也
易通卦驗冬至初陽雲出箕如樹木之狀小寒合凍蒼
陽雲出氐大寒降雪黑陽雲出心立春青陽雲出房如
積水雨水黄陽雲出亢驚蟄赤陽雲出翼春分正陽雲
出軫如積白鵠清明白陽雲出奎榖雨太陽雲出張如
車葢立夏常陽雲出觜如赤硃小滿上陽雲出七星芒
種長陽雲出斗維夏至少隂雲出參如水波莘莘小暑
雲五色出大暑隂雲出南赤北蒼立秋濁隂雲出如赤
繒處暑赤雲出白露黄隂雲出秋分白隂雲出寒露正
隂雲出井如冠纓霜降太隂雲出鬼上如羊下如磻石
立冬隂雲出而黑大雪降隂雲出而分冬至日謹候見
雲送迎從其鄉來歲美民和　史記韓雲如布趙雲如
牛楚雲如日宋雲如車魯雲如馬衛雲如犬周雲如輪
秦雲如美人魏雲如鼠齊雲如絳衣越雲如龍蜀雲如
囷倉　呂氏春秋山雲草莽水雲魚鱗旱雲烟火雨雲
水氣(淮南子作/岑雲水波)無不比𩔖其所生以示人　河圖始開
黄泉之埃上為黄雲青泉之埃上為青雲赤泉之埃上
為赤雲白泉之埃上為白雲𤣥泉之埃上為𤣥雲　修
眞秘訣以立春日北望有紫綠白雲者為三素飛雲三
元君以是日上詣天帝　黄庭經註紫青紅謂之三素
雲　春秋孔演圖舜將興黄雲升於堂湯將興白雲入
於房　洛書蒼帝起青雲扶日赤帝起黄雲扶日有白
雲出自蒼梧入於大梁　京房易傳赤雲如兔蜀國當
富　前漢天文志祥雲如狗赤色長尾三枚夾漢而行
　宋史祥符元年封泰山天文院言紫雲如葢黄雲如
龍鳳青雲如竹木名梢雲　呂氏春秋雲狀若有象馬
以鬬名曰滑馬有若犬若馬若白鵠若衆車有其狀若
懸釜而赤其名曰雲旍　楊愼外集雲如班駁形舟人
謂之風花見濟北集　爾雅弇日為蔽雲注即暈氣五
彩覆日也　初學記雨雲曰油雲雪雲曰同雲　黄子
𤼵相雨書四方有濯魚雲疾者立雨遲者雨少難至江
漢雲疾者即日雨　楚國先賢傳天旱有含水雲從西
方起則焚香祝之　京房易傳青白赤黑雲在東西南
北名曰四塞雲見即有雨　玉厯璇璣月始生有黑雲
貫月名繳雲不出三日暴雨　京房易傳漢川有黑雲
大如席不出五日必雨名曰海雲　張野廬山記廬山
天將雨則有白雲或冠峰巖或亘中嶺謂之山帶不出
三日必雨　田家雜占天河中有黑雲生謂之河作堰
又謂之黑豬渡河黑雲對起一路相接亘天謂之女作
橋雨下闊又謂之合羅陣皆主大雨立至　國史補暴
風之候有砲車雲　五燈㑹元佛家九雲有寶蓮華雲
堅固香雲無邉色樓閣雲種種色妙衣雲無邉清浄栴
檀香雲妙莊嚴寶蓋雲燒香雲妙鬘雲清浄莊嚴貝雲
　丹鉛總錄華嚴經有帳雲幡雲冠雲輪雲海潮雲瓔
珞雲寶燈雲寶𦦨雲又吹雲陳思王有吹雲贊言雲如
吹綸絮也妬羅雲雲如羅也妙鬘雲雲如美人髪樓閣
雲如其狀俱見華嚴經蕭雲見宋書符瑞志蘭雲見南
齊書日於蘭雲中薄半暈雕雲見符瑞志雕雲自成五
色儀鳳暗合八音亂鬊雲見漢天文志有雲如焱風亂
鬊鬊如亂髪也粉雲見蔣捷詞粉雲天末起鱗雲見山
谷詞練靄鱗雲涼雲見李賀詩雨過飛涼雲覆車雲見
京房易占黄雲如覆車為大豐矞雲見太𤣥矞雲紫蜺
旁圍日雲三色為矞蒼雲見春秋文曜鉤楚有蒼雲如
霓向軫七蟠中有荷斧之人向軫而蹲㿝雲見東方朔
占雨候含峰雲見唐太宗詩泄雲見蜀都賦窮岫泄雲
日月恒翳杜詩泄雲行清曉寶光雲見元好問詩兠羅
綿界寶光雲
霞　拾遺記炎帝時有流雲灑液是謂霞漿服之得道
後天而老　抱朴子碩曼卿修道山中自言至天上遊
紫府遇仙人與流霞一杯飲之輙不饑渴　眞誥九眞
華妃曰日者霞之實霞者日之精人唯聞服日實之法
未見其知霞之精也夫飡霞之精甚秘致霞之道甚易
此謂體生玊光霞映上清之法也　河圖崑崙山有五
色水赤水之氣上蒸為霞而赫然　拾遺記崑崙山第
八層有五色霞　十洲記朱霞九光　田家五行暮霞
若有火𦦨形而乾紅者非但主晴必主久旱之兆朝霞
雨後乍有者必雨晴天忽有者乾紅色主晴間有褐色
主雨滿天者謂之霞得過主晴霞不過主雨
氣　史記凡望雲氣仰而望之三四百里平望在桑榆
上餘二千里登髙而望之下屬地者三千里雲氣有獸
居上者勝　唐邵諤望氣經地以五雲騰氣晉氣之雲
白潤精明渤海碣岱之間雲氣正黑色華山河南氣色
下黑上赤濟水之雲如黑豬東齊之雲如青靛陣雲如
立垣杼雲𩔖杼軸杓雲如繩蜺雲𩔖闕旗勝兵雲氣如
織敗兵雲氣如枯　陵陽子明經春食朝霞日始欲出
赤黄氣也夏食正陽南方日中氣也秋食淪隂日沒以
後赤黄氣也冬飲沆瀣北方夜半之氣也并天𤣥地黄
之氣是謂六氣　月令廣義四時之氣春曰青煒青氣
光輝青陽之氣升上生物者夏赤煒長物秋白煒斂物
冬𤣥煒閉物也
　
　
　
　
　
　
　
　
　
　
　
　
　
　
　
　格致鏡原卷三
欽定四庫全書
　格致鏡原卷四　　　　　大學士陳元龍撰
　　乾象𩔖(四/)
　　　雨
總論　釋名雨水從雲下也雨者輔也言輔時生養也
　春秋潛潭巴陽制於隂故為雨　兼明書王弼云雨
者隂在於上而陽薄之而不得通則蒸而為雨此説非
也夫隂陽二氣生於黄泉氤氲交結出地為雲二氣力
均則能為雨或隂氣少而陽氣多或隂氣多而陽氣少
皆不能為雨也小畜不雨者隂氣少也小過不雨者陽
氣少也小畜上九既雨既處者陽極則隂也　董仲舒
傳雨乘空而墜風多則合速故雨大而疎風少則合遲
故雨細而宻　春秋説題辭一歲三十六雨天地之氣
宣　京房易飛候太平之時五日一風十日一雨歲凡
三十六雨此休徴時若之應　西京雜記董仲舒云太
平之世雨不破塊津莖潤葉而已　海錄碎事張士伯
禱雨於嶧山聞空中語曰大雨由天小雨由山　廣雅
雨師謂之屏翳　山海經屏翳在海東人謂之雨師
顔師古漢書注屏翳一曰萍號天問萍號起雨何以興
之　道經雨師陳華夫
名號　淮南子神農之理天下欲雨則雨五日為行雨
旬日為榖雨一旬五日為時雨萬物咸利故曰神雨神
農之治天下甘雨時降五榖繁植　瑞應圖靈雨者瑞
雨也降而應物謂之靈雨　爾雅小雨謂之霡霂久雨
謂之淫淫謂之霖註雨自三日已上謂霖　逸雅霡霂
小雨也言裁霡歴霑漬如人沐頭惟及其上枝而根不
濡也　説文􁁉小雨也□微雨也􁁉雨聲也溟小雨也
澍時雨也湒雨下也　明堂月令􁙫雨小雨也　纂要
疾雨曰驟雨徐雨曰零雨雨久曰苦雨亦曰愁霖雨晴
曰霽雨而晝晴曰啓雨水曰潦　左傳秋無苦雨杜預
注苦雨為人所患苦也　揚子法言震風陵雨然後知
厦屋之帡幪注陵雨暴雨也　侯鯖錄同州謂沾足為
爛雨　法華經諸饑渴衆生以法雨充滿　酉陽雜俎
徐州一士人暴卒復生言初吏召云天使行雨雨有兩
種一缾貯水作人間雨一如銷石末名乾雨　分别功
德論天及龍皆能降雨何以取别天雨細霧下者是龍
雨麤雷下者是又阿脩羅共天鬬時亦能降雨雨有二
種有喜雨有瞋雨若雨和調者是歡喜雨若興雷電霹
靂者是瞋恚雨　金樓子月旦日雨為月額雨　月令
廣義上旬過月雨謂之翔日雨　田家五行二月八日
俗謂張大帝生日前後必有風雨號為請客風送客雨
正日謂之洗街雨初十謂之洗廚雨　提要錄社公社
母不食舊水故社日有雨謂之社翁雨　汜勝之書三
月榆莢雨髙地疆土可種秫　提要錄杏花開時正値
清明後必有雨也謂之杏花雨　退齋雅聞河朔人謂
清明雨為潑火雨立夏雨為隔轍雨　風土記夏至前
雨為黄梅雨沾衣服皆敗黦　埤雅江湘兩浙四五月
間梅欲黄落則水潤土溽礎壁皆汗鬱蒸成雨謂之梅
雨今人衣服四五月間為濕氣所敗謂之上梅　名義
考説文物中久雨青黑曰黴楚辭顔黴黎以沮敗則梅
雨上梅皆當作黴因雨當梅熟遂譌為梅雨至有迎梅
送梅之説又因梅雨譌為上梅益謬矣　陸機要覽昔
羽山有神人焉逍遥於中岳與左元放共遊薊子訓所
坐欲起子訓應欲畱之二日之中三雨今呼五月三雨
亦為畱客雨　月令廣義五月二十六日雨為分龍雨
閩俗以夏至後為分龍雨　爾雅暴雨謂之涷註今江
東呼夏月暴雨為涷雨離騷云令飄風兮先驅使涷雨
兮灑塵是也　陸機要覽夏雨名綿雨　風土記六月
有大雨名濯枝雨　歲時記六月必有三時雨農家以
為甘澤邑里相賀曰喜雨七月六日雨曰洗車雨七日
雨曰洒淚雨　月令廣義八月初三至二十三為詹天
雨　荆楚歲時記八月雨謂之豆花雨　提要錄九月
雨為黄雀雨　嵗時記小春月内三雨則百蟲蟄藏曰
藥雨　李時珍本草立冬後十月為入液至小雪為出
液得雨謂之液雨
占雨　詩小雅月離于畢俾滂沱矣註月離于畢將雨
之驗　家語天將大雨商羊鼓舞　埤雅語曰天將雨
鳩逐婦　田家五行日暈則雨　師曠占八月一日二
日三日月色青黄者其月少雨月色青者其月多雨
占鏡雨杼臼饑鬴□穰　京房易飛候凡候雨以晦朔
弦望雲漢四塞者皆當雨東風曰雷雨暴有黑雲氣如
船覆於日下當雨有黑雲氣如斗牛彘當雨暴有異雲
如水牛不三日大雨黑雲如羣羊奔如飛烏五日必雨
雲如浮船皆雨北斗獨有雲不五日大雨四望見青白
雲名曰天寒之雲雨徴蒼黑雲細如杼軸蔽日月五日
必雨雲如兩人提鼓持桴皆為暴雨　淮南子朱鼈浮
於波上必大雨　東觀漢記蟻封穴戸大雨將至　樂
動聲儀焦明至為雨備焦明水鳥也　𤨏碎錄月初生
而仰則月中多雨晝雨夜見星則明日復雨　朝野僉
載俚諺云春雨甲子赤地千里夏雨甲子乘船入市秋
雨甲子禾頭生耳冬雨甲子牛羊涷死　田家五行甲
子遇雙日是雌甲子雖雨不妨　田家五行春壬子雨
人無食夏壬子雨牛無食秋壬子雨魚無食冬壬子雨
鳥無食一云壬子雨更須看甲寅日若晴謂之拗得過
則不妨一説壬子雨丁丑晴則隂晴相半二日俱晴六
十日内少雨二日俱雨六十日内多雨　楊愼外集雨
而晝見日曰啓雨而夜見星曰夝晵借作啓陸粲曰今
吳中呼雨而晝止曰晵其音如挽牽之牽以去聲呼之
諺曰晝晵不如晚晴滇中雨而午見日曰天笑必再雨
祈雨　淮南子土龍致雨註湯遭旱作土龍以象雲從
龍也　神農求雨書甲乙日不雨命為青龍東方小童
子舞之丙丁不雨命為赤龍南方壯者舞之戊巳不雨
命為黄龍中央壯者舞之庚辛不雨命為白龍西方老
人舞之壬癸不雨命為黑龍北方老人舞之如此不雨
闔南門置水其外開北門取人骨埋之　五代史周李
元懿為青州北海縣令泥龍求雨無應李令笞龍責之
即日雨足　宋朝事實擇潭洞或湫濼林木深䆳之所
以庚辛壬癸日先齋戒以酒脯告社令築方壇二級髙
一尺闊一丈三尺壇外二十歩介白繩壇上植竹枝張
畫龍其圖以縑素畫黑魚左顧環以天黿十星中為白
龍吐雲黑色其下畫水波有龜亦左顧吐黒氣如線和
金銀朱丹飾龍形又設皁旛刎鵞頸取血致盤中楊枝
洒水龍上羣官再至祝雨足取龍投水中又雩祀五龍
祈雨法以甲乙日擇東地作壇取土造青龍土器之大
小龍之脩短餘方皆如之凡旱建壇取五行生成之數
長吏齋三日詣龍所汲流水設香茗果日再至祝酹不
用樂巫覡雨足送龍水中　五雜組嶺南人有善致雨
者幕少女於空中驅龍使起龍見女即迴翔欲合其人
復以法禁使不得近少焉雨已霑足矣
雨異　任昉述異記夏禹時天雨金　尚書中候殷紂
時十日雨土於亳　竹書紀年惠成王七年天雨碧於
鄭　崔豹古今注漢昭帝元鳳三年天雨黄土晝夜昏
霾　干寶捜神記漢元帝時雨草而葉相樛結如彈丸
成帝時雨魚　伏䖍古今注漢永和年長安雨綿皆白
　葛洪神仙傳欒巴蜀人徴尚書郎大朝得酒不飲向
西方噀之召問巴巴曰臣本縣成都大火臣以酒為雨
而救之帝驛問咸云雨從北來有酒氣　述異記魏武
帝末年鄴中雨五色石　陳書梁大同中嘗驟雨殿前
往往有雜色寶珠虞寄因上瑞雨頌　隋書梁同泰中
雨灰色黄　集異志咸通八年七月泗州下邳雨湯殺
鳥雀　唐五行志中和三年浙西天鳴聲如轉磨無雲
而雨占曰無雲而雨是謂天泣　楊愼滇載記至治元
年時雨鐵民舍山石皆穿人物値之多斃謠俗號曰鐵
雨　物𩔖相感志骨結國天每雨鐵以之鑄刀劒甚銛
利也　京房易傳前樂後憂厥妖天雨羽邪人進賢人
逃天雨毛　春秋孔演圖八政不中則天雨刀
　　　露
五經通義和氣津液凝為露露從地出　月令章句露
者隂液也釋為露結為霜　詩小雅英英白雲露彼菅
茅毛傳雲亦有露孔頴逹正義有雲則無露無雲則有
露毛言雲亦有露者露雲氣微不映日月不得如雨之
雲非無雲也若濃露霧合則清旦為昏是亦露之雲也
　大戴禮陽氣隂勝則散為雨露所以千載鶴警露而
鳴　禮斗威儀君治政則軒轅之精散為甘露　晉中
興書甘露降耆老得敬則松柏受之尊賢容衆則竹葦
受之　宋符瑞志元嘉中甘露頻降狀如細雪　瑞應
圖甘露者美露也神靈之精仁瑞之澤其凝如脂其甘
如飴一名膏露一名天酒或名神漿　鶡冠子聖人之
德上及太清下及太寜中及萬靈則膏露下　春秋繁
露露結珠而成甘結潤而成膏　春秋緯武露布文露
沈注甘露降其國布散者人尚武沈重者人尚文　拾
遺記崑崙山有甘露𪷟濛似霧著草木則滴瀝如珠亦
有朱露望之色如丹著木石赭然如朱雪灑焉以瑶器
承之如飴　洞冥記畢勒國人常飲丹露為漿丹露者
日初出有露汁如珠也　洞冥記東方朔曰王公貽以
丹霞漿食之太飽悶幾死乃飲𤣥天黄露半合即醒又
東方朔遊吉雲之地云其國俗以雲氣占吉凶若樂事
則滿室雲起五色照人著於草樹皆成五色露珠甚甘
帝曰吉雲露可得乎朔乃東走至夕而返得𤣥露青露
盛青琉璃各受五合跪以獻帝遍賜羣臣羣臣得甞者
老者皆少疾者皆愈　呂氏春秋伊尹説湯曰水之美
者有三危之露和之美者有揭雩之露其色紫注三危
西極國名　湘潭記庶潭露能染紅　北山錄徐陵浴
佛以蓮葉露　拾遺記帝嚳時有丹丘國獻瑪瑙甕以
盛甘露堯時猶存甘露在其中盈而不竭謂之寶露以
頒賜羣臣　漢郊祀志作承露仙人掌註蘇林曰仙人
以手掌擎盤承甘露師古曰建章宮承露盤髙二十丈
七圍以銅為之上有仙人掌承露和玉屑飲之　述征
記八月一日作五明囊盛取百草頭露洗眼眼明也
　　　霜
大戴禮霜隂陽之氣也隂氣勝則凝為霜　五經通義
寒氣凝以為霜從地升也　廣韻霜凝露也天氣下降
為露風薄之成霜　伊川語錄霜與露不同霜金氣星
月之氣露亦星月之氣看感得恁氣為霜恁氣為露如
言露結為霜非也　逸雅霜喪也其氣慘毒物皆喪也
　春秋考異郵霜者隂精冬令也四時代謝以霜收殺
　淮南子至秋三月青女乃出以降霜雪髙誘註青女
天神青腰玉女主霜雪也　清異錄博學記謂霜為威
屑　朝野僉載春雷始鳴記其日數滿一百八十日霜
必降鴈從北來記其日後十八日霜必降　古今詩話
北雁秋深乃來來則霜降謂之霜信　京房易傳興兵
妄誅兹謂亡法厥災霜夏殺五榖冬殺麥誅不原情兹
謂不仁其霜夏先大雷風冬先雨乃隕霜多有芒角
田家雜占每年初下只一朝謂之孤霜主來年歉連得
兩朝以上主熟上有鎗芒者吉平者凶春多主旱　莊
助雞肋編江南人謂社日有霜必雨丙辰年社日繁霜
覆瓦次日果大雨　田家五行冬天近晚忽有老鯉斑
雲起漸合成濃隂者必無雨名曰䕶霜天　宋次道春
明退朝錄天聖中青州盛冬時濃霜著瓦屋皆成百花
之狀　拾遺記嵰州霜甘　拾遺記廣延國有霜色紺
碧　漢武内傳西王母云仙藥中有𤣥霜　常奉眞湘
潭記鵞管山霜可染紫為天下冠恨無人知者
　　　雪(附霰/)
逸雅雪綏也水下遇寒氣而凝綏綏然也　韓詩外傳
凡草木花多五出雪花獨六出雪花曰霙　朱子語錄
地六水之成數雪者水結為花故六出　拾遺記穆王
東至大騎之谷西王母來進嵰州甜雪嵰州去玉門三
千里地寒多雪著草木皆融而甘可以為果　拾遺記
廣延國去燕七萬里其地常雨青雪　晉朝雜事太康
七年十二月己亥河隂雨赤雪二頃　唐五行志貞元
二十一年正月甲戍京師赤雪　幽怪錄晉州蕭志忠
畋遊見一老麋哀請黄冠者黄冠曰若令滕六降雪巽
二起風即蕭君不復獵矣　清異錄髙太素銘春雪云
消除疫癘名潤骨丹　清異錄比丘清傳與一客同入
湖南客曰凡雪仙人亦重之號天公玉戲　汜勝之書
取雪汁以漬原𧖟矢漬之五六日待釋因摩和榖種之
能禦旱故謂雪五榖之精也　月令廣義凡雪日間不
積謂之羞明霽而不消謂之等伴　東齋記事契丹牛
馬有熟時如南方養𧖟也有雪而露草寸許則牛馬大
熟若無雪或雪没草則不熟　廣異記有積雪久不消
掘地得金羊玊馬髙三尺許　華夷珍玩考大理㸃蒼
山即出屏風石處其山隂崖中積雪尤多每嵗五六月
土人入夜上山取雪五更下山賣市中人争買以為佳
致葢盛暑嚙雪誠不俗也　江隣幾雜志峨眉雪蛆大
治内熱　江表志耿先生嘗大雪時取雪投於熾炭中
灰埃芒起徐以炭周覆之過食頃取出赫然若銅置之
於地及冷爛然為鋌銀及視其下若垂酥滴乳之狀
霰　詩小雅如彼雨雪先集維霰鄭箋將大雨雪始必
微温雪自上下遇温氣而摶謂之霰　大戴禮陽之專
氣為霰　劉向洪範五行傳盛隂雨雪凝滯而冰寒陽
氣薄之不相入則散而為霰霰者陽脅隂也　説文霰
稷雪也　詩補傳霰米雪又曰粒雪　爾雅雨䨘為􁁉
雪註詩曰如彼雨雪先集維䨘䨘冰雪雜下者謂之􁁉
雪　丹鉛總錄􁁉字从䏌音屑説文雨䨘為􁁉徐鉉注
訂説文誤以䏌為肖遂為臆説云霄雪著物則消此説
可笑雪豈有著物不消者乎霰雪與片雪同一性也䨘
即霰也陸佃云今名濇雪與􁁉音相近也雪初作未成
花圓如稷粒撒而下杜子美詩所云帶雨不成花俗諺
云夾雨夾雪也　宋書符瑞志霰為花雪大明五年正
月元旦花雪降殿庭公卿并作花雪詩　埤雅霰閩俗
謂之米雪今名濇雪亦曰濕雪然臘雪握之輙聚立春
以後不復可摶略如􁁉雪亦以微溫之故也
　　　雹
説文雹雨冰也從雨包聲　月令章句雨凝曰雹　逸
雅雹砲也其所中物皆摧折如人所盛砲也　清異錄
雹曰冰子　大戴禮隂之專氣為雹　春秋考異郵隂
氣之專精凝合生雹雹之為言合也　洪範五行傳盛
陽雨水温暖而湯熱隂氣脅之不相入則摶而為雹雹
者隂脅陽也　埤雅雹形似半珠其粒三出葢雪六出
而成華雹三出而成實此隂陽之辨也　竹書紀年夷
王七年冬雨雹大如礪　春秋昭四年大雨雹　漢五
行志文帝後元年雨雹如桃李武帝元封二年雨雹大
如馬頭宣帝地節四年五月山陽濟隂雨雹如雞子深
二尺五寸成帝河平二年四月楚國雨雹大如斧蜚鳥
死　編年熈寜中河州雨雹大者如雞卵小者如蓮芡
或如人頭口鼻耳目皆具無異鐫刻　稽神錄楊汀自
言天祐初在彭城避暑於佛寺雨雹方甚忽聞大聲震
地走視門外乃下一大雹於街中其髙廣與寺樓等入
地可丈餘頃之雨止則炎風赫日經月雹乃消盡　軒
渠錄紹興十七年五月初臨安大雨雹太學屋瓦皆碎
學官申朝廷修不可言雹稱為硬雨有一邨人多為不
善者夜中行人聞神過曰付硬雨施行次日雨雹大損
禾稼　元史後至元中雨雹大如拳其狀似小兒環玦
獅象龜卵之屬　夷堅志劉居中至嵩山頂有大蜥蜴
數百皆長三四尺人以食食之撫摩其身滋膩如脂一
日聚繞水盆邉各就取水纔入口即吐雹已圓潔如彈
丸積之於側俄頃纍纍滿地忽震雷一聲彈丸皆失去
明日人來言昨午雨雹大作乃知蜥蜴所為　齊地志
安丘城南三十里有雹都泉雹或出或否不為災　郭
氏𤣥中記東方有柴都焉在齊國有山山有泉水如井
狀深不測至春夏時雹從井中出常敗五榖人常以柴
塞之不柴塞則出也故號為柴都
　　　虹蜺
春秋運斗樞樞星散為虹蜺　尸子虹霓為析翳　文
子天二氣即成虹　漢天文志虹蜺者隂陽之精也
史記虹者陽氣之動　莊子陽炙隂為虹　朱子詩註
虹者日與雨交倐然成質似有血氣之屬葢天地之淫
氣也方雨而虹見則其雨立止俗謂虹能截雨　爾雅
邢昺疏音義云虹雙出色鮮盛者為雄雄曰虹闇者為
雌雌曰霓虹是隂陽交㑹之氣純隂純陽則虹不見若
雲薄漏日日照雨滴則虹生　説文霓屈虹青赤或白
色隂氣也　春秋孔演圖霓者斗之亂精　尚書考靈
曜日傍氣白者為虹日傍青赤者為霓　爾雅螮蝀謂
之雩螮蝀虹也註俗名為美人虹江東呼雩　爾雅蜺
為挈貳註蜺雌虹也見離騷挈貳其别名　月令章句
虹螮蝀也隂陽交接之氣著於形色者也蜺常依隂雲
而晝見於日衝無雲不見大隂亦不見率以日西見於
東方故詩云螮蝀在東蜺常在於旁四時常有之唯雄
見藏有月　周禮十煇九曰隮注虹也　逸雅虹攻也
純陽攻隂氣也又曰蝃蝀其見每於日在西而見於東
掇飲東方之水氣也見於西方曰升朝日始升而出見
也又曰美人隂陽不和婚姻錯亂淫風流行男美於女
女美於男恒相奔隨之時則此氣盛故以其盛時名之
也霓齧也其體繼絶見於非時此災氣也傷害於物如
有所食齧也　楊愼外集水虹屈霓也主雨風虹月暈
也主風水虹滇人呼為水樁虹霓之短者沈約所云雌
蜺漢書所謂屈虹也不主晴而反雨　侯鯖錄先儒以
為雲薄漏日日照雨滴則虹生今以水噀日自側視之
則暈為虹蜺然則虹雖天地淫氣不暈于日不成也
丹鉛總錄諺云日出雨落公姥相撲謂隂陽不和也蔡
邕曰隂陽不和則氣為虹虹見有青赤之色輙與日相
互朝陽射之則在西夕陽射之則在東葢雲心漏日日
脚射雲則虹特明曜異常或能吸水或能吸酒人家有
此或為妖或為祥朱子云既能吸水亦必有形質詩謂
之蝃蝀其字从蟲俗謂之鱟其字从魚俗又謂之旱龍
依其形質而名之也　農桑要覽虹俗名鱟東鱟晴西
鱟雨　白虎通天弓虹也又謂之帝弓明者為虹暗者
為霓　清異錄虹曰氣母　異苑古者有夫妻二人荒
年菜食而死俱化成青絳故俗呼美人虹　月令季春
之月虹始見孟冬之月虹藏不見　黄帝出軍訣攻城
有虹從南方入飲城中者從虹攻之勝白虹遶城不匝
從虹所在擊之勝謹守其缺賊乃從其地破走　捜神
記孔子作春秋制孝經既成齋戒告天天降赤虹化為
黄玉長三尺上有文　漢燕王旦傳天雨虹下屬宮中
飲井水　張璠漢記靈帝和光元年虹晝見御座殿庭
前色青赤上引蔡邕問之對曰虹霓小女子之祥　後
漢五行志光和元年有黑色墮北宫温明殿東庭中黑
如車葢起奮迅身五色有頭體長十餘丈形貌似龍上
問蔡邕對曰所謂天投虹者也不見足尾不得稱龍
異苑晉陵薛願義熈初有虹飲其釜須臾噏響便竭願
輦酒灌之隨投隨吸便吐金滿器於是災弊日袪而豐
富歲臻　晉安帝紀義熈二年七月夜彩虹出西方蔽
月　前涼錄張駿六年有彩虹五重隆隆如鐘鼔之聲
　述異記張重華遣樂輯拒石虎將王擢次于金城將
决戰乃有黑虹下於營中　獨異志劉義慶在廣陵卧
病食粥忽有白虹入室就食其粥義慶擲器於堦虹遂
作風雨聲響撼庭戸良久不見　異苑太原温湛婢見
一姬向婢流涕無孔竅從鼻眼出淚婢駭怖湛抽刀逐
之成紫虹長舒上没霄漢　東甌後記故越王無諸舊
宮上有杉樹空中可坐十餘人越人夏世隆見斷虹飲
於宮池漸漸縮小化為男子著黄赤紫之間衣而入樹
　八朝窮怪錄後魏明帝正光二年夏六月首陽山中
有晚虹下飲於溪泉樵人陽萬於嶺下見之良久化為
女子年十六七異之乃告浦津戍將宇文顯取之以聞
明帝召入宮見其容貌姝美問云我天女也蹔降人間
帝欲逼幸而色甚難復令左右擁抱聲如鐘磬化為虹
而上天　成都記韋臯鎭蜀與客宴郡西亭暴風雨俄
而霽忽虹霓自空而下直入庭垂首於筵吸其飲食且
盡五色如霞首似驢四視左右久而方去　埤雅嘗有
見夕虹下澗中飲者虹兩頭皆垂澗中使人過澗隔虹
對立相去數丈之間如隔綃縠自西望東則見立澗之
東西望則為日光所爍
　　　霧
莊子積水上溢則為霧　曾子隂陽之氣亂則為霧
五行志霧者百邪之氣為隂冒陽本於地而行於天
逸雅霧冐也氣蒙亂覆冐物也蒙日光不明蒙蒙然也
　爾雅天氣下地不應曰雺地氣𤼵天不應謂之霧霧
謂之晦　月令廣義江淮間以立春連三日看湖中霧
氣髙尺寸則水亦至其處如無霧必旱　望氣經六月
三日有霧嵗熟十月癸巳霧赤為兵青為殃　抱朴子
白霧四面圍城不出百日太兵必至　天中記霧者金
石之盈氣女眞張微子服霧得仙　唐包賀詩霧是山
巾子　清異錄博學記謂霧曰迷空歩障　丹鉛總録
集韻淞凍􁅅也三蒼解詁液雨也其字音送俗曰霧淞
曾南豐集云齊地寒甚夜霧凝於水上日出飄滿庭階
尤為可愛遂作詩云園林初日浄無風霧淞花開樹樹
同記得集英深殿裏舞人齊插玊瓏鬆齊地以為豐年
之兆諺云霜淞如霧淞窮漢備飯瓮　帝王世紀凡重
霧三日必大雨雨未降其霧不可冐行也　博物志王
肅張衡馬均俱冒重霧行一人無恙一人病一人死問
其故無恙者曰我飲酒病者飽食死者空腹　尚書中
候桀無道地吐黄霧　晉書愍帝建興二年正月己巳
朔黑霧著人如墨連夜五日乃止安帝元興元年十月
丙申朔黄霧昏濁不雨　宋符瑞志元嘉二十七年四
月豫章南昌午時天氣晴明有彩霧映覆郡邑　南史
齊永明六年冬丙戍土霧竟天如烟入人眼鼻二日乃
止　湘州記曲江縣有銀山山常多素霧　天中記蓬
萊山東有鬱夷國時有金霧　謝承後漢書河南張楷
字公超好道術居華隂能作五里霧時關西人裴優亦
能作三里霧
　
　格致鏡原卷四
欽定四庫全書
　格致鏡原卷五　　　　　大學士陳元龍撰
　　坤輿𩔖(一/)
　　　地(附地圖/  羅經)　(地儀/銅表)　(土圭/)
春秋元命苞地者易也言養萬物懷任交易變化含吐
應節故其立字土力於乙者為地　禮綂地施也諦也
應變施化審諦不誤也　劉熈逸雅地者底也其體底
下載萬物也亦言諦也五土所生莫不信諦也易謂之
坤坤順也上順乾也　春秋説題辭地之為言嫓也承
天行其義也　儲泳祛疑説地綂開於丑重濁之炁一
萬八百年凝而為地地之靈氣融結而為山川河嶽成
形既定肸蠁攸召　禮記地秉隂竅於山川　列子地
積塊也充塞四虛無處無塊　博物志天地四方皆海
水相通地在其中葢無幾也　晉書天如雞子地如雞
子中黄居於天内天大而地小　月令章句丘陵原隰
阪險總而曰地　周禮五地一曰山林二曰川澤三曰
丘陵四曰墳衍五曰原隰　太𤣥經註九地一為沙泥
二澤池三沚崖四下田五中田六上田七下山八中山
九上山　淮南子九州之外乃有八寅(一作/埏)八寅之外
乃有八紘八紘之外乃有八極　太乙金鏡經昔燧人
氏仰觀斗極而定方名東西南北是也　春秋命厯序
神農始立地形甄度四海逺近山川林藪故至東西九
十萬里南北八十一萬里　河圖括地象夏禹所治四
海内地東西二萬八千里南北二萬六千里　淮南子
禹使大章歩自東極至於西極二億三萬三千五百里
七十五歩使竪亥歩自北極至於南極二億三萬三千
五百里七十五歩　爾雅岠齊州以南戴日為丹穴北
戴斗極為空桐東至日所出為太平西至日所入為太
蒙　周禮注地東西為廣南北為輪　家語子夏曰商
聞山書曰地東西為緯南北為經山為積德川為積刑
髙者為生下者為死丘陵為牡川谷為牝　張華博物
志地以山為之輔佐石為之骨川為之脉草木為其毛
土為其肉三尺以上為糞三尺以下為地　楊泉物理
論夫土地皆有形名而人莫察焉有龜龍體有麟鳯貌
有弓弩勢有斗升象有張舒形有塞閉容有𨼆眞之安
有累卵之危有膏腴之利有塉埆之害此十形者氣勢
之始終隂陽之所極也　尚書考靈曜地有四游冬至
地上行北而西三萬里夏至地下行南而東三萬里春
秋二分是其中矣地常動移而人不知譬如人在大舟
中閉牖而坐舟行不覺也　關令内傳地厚萬里其下
得大空大空四角下有自然金柱輙方員五千里　河
圖括地象地下有八柱柱廣十萬里有三千六百軸互
相牽制名山大川孔穴相通　封禪書下泝八埏孟康
注埏地之八際也　漢禮樂志媪神蕃釐注媪神地也
　淮南子女媧氏背方州抱圓天注方州地也　束晳
補亡詩漫漫方輿注方輿地也宋玊大言賦曰方地為
輿　盧諶詩悠悠方儀廓注天地曰兩儀故地曰方儀
也　眞誥稽神樞金陵者句曲之地肺注水至則浮故
曰地肺　河圖岐山為地乳　郭璞山海經注洞庭地
穴也在長沙巴陵今吳縣南太湖中有包山下有洞庭
穴潛行水底云無所不通號為地脉　神仙傳費長房
遇壺公有神術能縮地脉千里聚在目前放之復如舊
　方鎭編年髙展為并州判官一日見砌間沫出以手
撮之試塗一老吏面上皺皮頓改如少年色展以謂必
神藥問承天道士答曰此名地脂食之不死展乃𤼵甎
已無所覩　五雜組地窖燕都秦晉俱有之葢地燥故
不腐土堅故不崩自齊以南不能為也三晉富家藏粟
數百萬石皆窖而封之有藏十數年不腐者　盧氏雜
説唐僧泓師云永寜坊東南坊是玊杯地安邑里西是
金盞地　國語伯陽父曰陽伏而不能出隂遁而不能
烝於是有地震　劉向説苑晏子曰吾見維星絶樞星
散其地動乎　後漢天文志維星散鈎星伸則地動有
星守三淵地動　五雜組閩廣地常動説者謂濱海水
多則地浮也然秦晉髙燥無水時亦震動動則裂開數
十丈不幸遇之者盡室陷入其中及其合也渾無縫隙
掘之至深而不可得則閩廣之地動而不裂者又得無
近水滋潤之故耶　晉書惠帝光熈元年五月范陽國
地燃可以㸑此火沴土也　劉向别錄鑿山鑽石則地
痛人民多若𧖟蝨𧖟蝨衆多則地癢　晉書地生毛近
白祥也孫盛以為人勞之異　法苑珠林長阿含經云
須彌山北天下有鬱單越國其地柔輭以足踏地地凹
四寸舉足還復地平如掌無有髙下　陸友仁硯北雜
志晉苻堅傳云建元十七年長安有水影逺觀若水視
地則見人至則止堅惡之宋寶祐六年四月常州晉陵
縣之黄泥岸亦有此異相傳呼為旱浪　研北雜志吾
家太史在征西幕府小校言火山軍地枯燥不可耕鋤
犂入地不及尺烈火隨出矣　一綂志蜀伏龍山下地
窪若池以火引之有聲隱隱出地中少頃炎熾夏月積
雨停水則熖生水上水為之沸而寒如故冬月水涸則
土上有熖如燒人聚而觀之至焚其衣裾
輿地圖　元命苞神農之世怪義生白阜圖地形脉道
注怪義白阜之母白阜為神農圖畫地形通水道之脉
　集仙錄黄帝在位王母遣使授以地圖舜在位王母
遣使獻益地圖遂廣黄帝九州為十二州　周禮職方
氏掌天下之圖以掌天下之地辨其邦國都鄙四夷八
蠻七閩九貉五戎六狄之人民與其財用九榖六畜之
數要周知其利害　呂伯恭漢輿地圖序輿地之有圖
古也自成周大司徒掌天下土地之圖以周知廣輪之
數而職方氏之圖復加詳焉迨漢滅秦蕭何先收圖書
始具知天下阨塞戸口多少之差武帝將立三子為王
御史大夫奏輿地圖請所立國乃開齊燕廣陵之封輿
地圖之名至是始見　晉書武帝時裴秀為司空為地
圖十八篇(隋宇文愷曰裴秀輿/地以二寸為千里)　丹鉛總錄世言輿地
圖始於漢光武披輿地圖而不知前漢淮南王傳已有
按輿地圖之語地以輿名取易坤為輿之義
地動儀　後漢書張衡字平子造候風地動儀以精銅
鑄成圓徑八寸合葢隆起形似酒樽飾以篆文山龜鳥
獸之形中有都柱旁行八道施關機外有八龍首銜銅
丸下有蟾蜍張口承之牙機巧制皆在樽中覆葢周宻
無際如地動則樽震龍機𤼵吐丸而蟾蜍承之振聲激
揚雖一龍𤼵機而七首不動尋其方面乃知震動之所
在驗之合契若神
土圭　周禮大司徒以土圭之法測土深正日影以求
地中日南則景短多暑日北則景長多寒日東則景夕
多風日西則景朝多隂日至之景尺有五寸謂之地中
　羣書考索玊人之事以玊為圭而曰土圭者用以土
其地其長尺五寸非惟建王國用土圭諸侯之國亦用
以土其地但正四方不求地中也　周禮注土圭一寸
折一千里天地四游升降不過三萬里土圭之影只有
五寸折一方五千里以其在地之中故南北東西相去
各三萬里　朱子語錄大司徒以土圭求地中今人都
不識土圭鄭康成解亦誤圭只是量表影裏尺長一尺
五寸以玉為之夏至後立表視表影長短以玊圭量之
如表影恰長一尺五寸此便是地之中(晷長則表影短/晷短則表影長)
(冬至後表影長/一丈三尺餘)今之地中與古已不同漢時陽城是地
之中宋朝兵臺是地之中(岳臺在浚儀/屬開封府)已自差許多
唐㑹要調露元年於陽城周公測影所得圭長一丈二尺
七寸
羅經　月令廣義地理羅經立方向以測星辰天度以
針定子午為凖其法本於黄帝指南車製周公更流傳
推倣者寸縷之金必指子午此造化隂陽之妙(羅經有/水羅有)
(旱/羅)
銅表　徐炬事物原始銅表古時用以紀里數者魏文
帝一里置一銅表長二尺以志里數今時用石刻字於
上某州往東南某州向西北即銅表之義也
　　　山(附假山/)
總論　説文山宣也宣氣散生萬物有石而髙象形也
　春秋説題辭山之為言宣也含澤布氣調五神也隂
含陽故石凝為山　春秋元命苞山者氣之包含所以
含精藏雲故觸石而出　釋名山産也言産萬物　國
語禹封九山山者土之聚也　王制山者安静養物
𤣥覽名山五千三百七十出水之山八千里受水者八
千里出銅之山四百六十七出鐵之山三千六百九十
此禹蹟之所被也　郭熈記春山淡冶而如笑夏山蒼
翠而如滴秋山明浄而如粧冬山慘淡而如睡　鞏氏
耳目志海山微茫而隱見江山嚴厲而峭卓谿山窈窕
而幽深塞山童頳而堆阜　爾雅山三襲陟(襲重也山/之形若三)
(山重累/者名陟)再成英(成重也山形/兩重者名英)山大而髙曰崧山小而髙
曰岑鋭而髙曰嶠卑而大曰扈小而衆曰巋屬者嶧獨
者蜀山脊岡山頂冡崒者厜㕒巒山嶞(山形長狹者/荆州謂之巒)重
甗隒(謂山形如累兩甗甗甑也/山形狀似之因以名云)多小石磝(小石礓礫也/山多此小石)
(者名/磝)多大石礐(大石盤石也山/多盤石者礐)石戴土謂之崔嵬土戴
石為砠　爾雅大山宫小山霍邢疏宮猶圍繞也謂小
山在中大山在外圍繞之言山若此者名霍非謂大山
名宮小山名霍也　爾雅小山岌大山峘邢疏岌謂髙
過也言小山與大山相竝而小山髙過於大山者名峘
非謂小山名岌大山名峘也　爾雅小山别大山鮮郭
注不相連也　爾雅山未及上曰翠微邢疏未及頂上
在旁陂陀之處名翠微一説山氣青縹色故曰翠微也
　丹鉛總錄凡山逺望則翠近之則翠漸微故曰翠微
也　毛詩傳山無草木曰岵有草木曰屺山足曰麓
釋名山頂曰椒山足曰麓山穴曰岫山邊曰崖崖之髙
曰巖上秀者曰峯山旁曰坡　王涯仙掌辨鋭而出者
為虎牙尖而背者為熊耳角而巘者為牛首冠而峭者
為鷄頭　漢書溝洫志引洛水至商顔下顏注商顔商
山之顔也謂之顔者譬人之額顔也亦猶嶺象人之頸
領　淮南子注岬山脇也　謝朓詩即此陵丹梯李善
注丹梯謂山也　闗令尹内傳五百歲天下名山一開
開則金玊之精湧出　酉陽雜俎山上有葱下有銀山
上有薤下有金山上有薑下有銅錫山有寳玉木旁枝
皆下垂　地鏡圖未到山百歩呼曰林林央央此山王
名知之却百邪　劉敬叔異苑山精如龍有五赤色角
名曰飛龍見之者可呼其名不敢為害　抱朴子山之
精形如小兒而獨足足向後喜來犯人其名蚑知而呼
之即當自却一名曰超空亦可兼呼之　白澤圖山之
精名䕫狀如鼓一足能行可使取虎狼豹　鄧德明南
康記山都形如崑崙奴通身生毛見人輙閉目張口如
笑好在深澗中翻石覓蟹噉之　周易是謀𩔖太山金
雞西嶽玊羊鄭𤣥注二嶽之精也　神異經西北山中
有人焉其長尺餘一足性不畏人犯之則令人寒熱名
曰山臊人以竹著火中烞熚有聲而山臊驚憚逺去
五嶽　班固白虎通中央之岳獨加髙字者何中央居
四方之中而髙故曰嵩髙山　郡國志禹貢熊耳外方
鄭𤣥云外方山即嵩也　戴延之西征記嵩山東曰太
室西曰少室相去十七里嵩其總名也謂之室者以其
下各有石室焉　郡國志少室一名負黍山　嵩山記
懊來山自蜀中來與嵩山争髙而不勝故名懊來　風
俗通泰山山之尊一曰岱宗岱始也宗長也萬物之始
隂陽交代故為五岳長　博物志泰山一曰天孫言為
天帝孫也主召人䰟魄東方萬物始成知人生命之長
短　水經注華山古之敦物山也　白虎通少隂用事
萬物生華故曰華山　華山記山顚有池生千葉蓮花
服之羽化因曰華山　初學記張衡西京賦綴以二華
謂太華少華也　薛綜西京賦注華山與首陽山本一
山當河河水過之而曲行河神巨靈以手擘開其上以
足蹋離其下中分為兩以通河流　山海經泰華之山
削成而四方髙五千仞其廣十里　徐靈期南嶽記上
承冥宿銓德鈞物故名衡山　羅含湘中記宿當軫翼
度應機衡故曰衡山　山海經衡山俗名岣嶁　丹鉛
錄衡山一名芝岡　盛𢎞之荆州記衡山為南嶽其來
尚矣至於軒轅乃以灊霍之山為副焉故爾雅云霍山
為南嶽葢因其副也至漢武南廵又以衡山遼逺道隔
江漢乃徙南嶽之祭於廬江灊山　邢昺爾雅疏爾雅
云霍山為南嶽風俗通云衡山一名霍言萬物霍然大
也地理志衡山在長沙湘南縣南廣雅云天柱謂之霍
山地理志云天柱在廬江潛縣則在江北而云衡霍一
山二名者本衡山一名霍山漢武帝移嶽神於天柱又
名天柱亦為霍故漢以來衡霍别矣　湘中記衡山遥
望如陣雲沿湘千里九向九背　水經恒山謂之𤣥嶽
　白虎通恒者常也隂終陽始其道常乆故曰常山
括地志北嶽有五别名一曰蘭臺府二曰列女宮三曰
華陽臺四曰紫微宮五曰太乙宮或云大茂山　洞淵
集嵩山名上帝司眞洞天泰山名蓬𤣥太空洞天華山
名太極總仙洞天衡山名朱陵太虛洞天恒山名太一
總𤣥洞天
諸山　焦竑𩔖林桂林之山玲瓏剔透巴蜀之山巉差
窳窆河北之山綿衍龎魄江南之山俊峭巧麗　廣博
物志長白山相傳古肅然也　五經要義終南山一名
太一　潘岳闗中記終南一名中南言在天之中居都
之南故曰中南　辛氏三秦記終南一名地肺可避洪
水　郡國志廬山古名南鄣山　羅浮山記羅羅山也
浮浮山也二山合體謂之羅浮　荆州記武當山一名
篸嶺輕霄葢其上白雲帶其前一名謝羅山　葛仙公
傳崑崙一名𤣥圃一曰積石瑤房一曰閬風臺一曰華
葢一曰天柱　水經注崑崙為無熱丘　丹鉛總録崑
崙山一名崑岑君山一名媧宮普陀山一名梅岑青城
山一名天谷大復山一名胎簪　吳拭武夷雜記武夷
骨山也磅薄一百二十里外山始有膚　河圖武闗山
為地門荆山為地雌大别山為地理岐山為地乳汶山
為井絡桐柏山為地穴鳥䑕同穴山地之幹也　史記
海中有三神山名曰蓬萊方丈瀛洲仙人居之　拾遺
記三壺海中三山也一曰方壺即方丈二曰蓬壺即蓬
萊三曰瀛壺即瀛洲此三山形如壺蓬萊亦名防丘一
名雲來方丈一名巒稚瀛洲亦名魂洲亦名環洲　雲
笈七籤海外蓬萊閬苑有五嶽靈山一曰廣乘之山天
之東嶽也在東海之中為𤼵生之首上有碧霞之闕瓊
樹之林紫雀翠鸞碧藕白橘主歲星之精居九氣青天
之内二曰長離之山天之南嶽也在南海之中上有朱
宮絳闕赤室丹房紫草紅芝霞膏金醴主熒惑之精居
一氣丹天之内三曰麗農之山天之西嶽也在西海之
中上有白華之闕三素之城玊泉之宫瑤林瑞獸主太
白之精居七氣素天之内四曰廣野之山天之北嶽也
在北海弱水之中上多瓊樓寶闕金液龍芝主辰星之
精居五氣𤣥天之内五曰崑崙之山天之中嶽也在八
海之問上當天心形如偃葢東曰樊桐西曰𤣥圃南曰
積石北曰閬苑上有瓊華之闕光碧之堂瑤池翠水金
井玊彭主鎭星之精居於中元一氣天中焉　海錄碎
事方丈之西北有隂成大山滄浪之西有陽長大山此
二山是陽九百六厯數之標揭也百六之運將至則陽
長水竭隂成水架陽九之運將至則隂成水竭陽長水
架
假山　西京雜記茂陵富人𡊮廣漢築園四五里激流
水注其内攝石為山髙十餘丈　杜子美集南曹小司
㓂舅於我太夫人堂下累土為山一簣盈尺旁植慈竹
葢兹數峯嶔崟有致　五雜組宋時巨室治園作假山
多用雄黄熖硝和土築之雄黄能辟蛇虺熖硝能生烟
霧每隂雨之候雲氣浡鬱如眞山矣　七修𩔖藁近日
富貴家之疊假山自不能如眞山之有生氣春夏且多
蛇虺而月夜不可樂也宋宮之艮嶽其萬歲山之大洞
皆築以雄黄爐甘石葢雄黄則辟蛇虺爐甘能致雲霧
若天少隂山遂滃鬱如深山窮谷故不數年而勝眞山
矣李德裕平泉亦然　春風堂隨筆武康石色黑而潤
文如波浪人家園池疊假山以此為奇　五雜組假山
湏用山石大小髙下隨宜布置不可斧鑿葢石去其皮
便枯槁不復潤澤生莓苔也　蘇洵木假山記木之漂
沉汩没於湍沙之間不知其幾百年而其激射齧食之
餘或仿彿於山者則為好事者取去强之以為山　五
雜組葛尚寶園有木假山一座岩洞峯巒皆木根疊成
不用片石坏土也
　　　海(附潮/)
劉熈釋名海晦也主承穢濁其水黑如晦也　説文海
天池以納百川者也　老子海為百谷王　風俗通海
曰朝夕池　莊子注尾閭泄海水出外者也在百川之
下故稱尾水聚族之處故稱閭　列子渤海之東有大
壑焉實為無底之谷名曰歸墟　晏子吾聞江深五里
海深十里　史記鄒衍曰中國名曰赤縣禹之九州是
也中國外如赤縣者九有裨海環之如此者又九都有
大瀛海環其外　博物志東海共稱渤海又曰滄海
髙僧傳釋鑑眞往日本漂入蛇海又入魚海復入鳥海
既出逹於日本　東方朔十洲記東有碧海廣狹與東
海等水不醎苦正作碧色扶桑在碧海中東海外别有
圓海繞蓬萊山海水正黑謂之溟海無風而洪波百丈
　山海經甌閩皆在岐海中　西域傳西有𩔖海潮海
蒲昌海　郭義恭廣志蒲𩔖海在西域東北　闞駰十
三州記允吾縣西有卑禾𦍑海代謂之青海　後魏書
太祖西征次鹿渾海　廣志𦍑中之西有潭彌海陽池
海　山堂肆考熱海在西域碎葉國東大寒不凍　山
海經無臯之山南望幼海　謝承後漢書交阯七郡貢
獻皆從漲海出入　博物志霍去病北伐至瀚海而還
　後漢書竇憲伐匈奴至勃鞮海　廣志北有伊連海
　後漢書梁諷説北單于單于即將人衆與諷俱還到
私渠海　梁四公記黑谷之北有漆海毛羽染之皆黑
西有乳海其水白滑如乳　蘇鶚杜陽編南昌國有紫
海水色如爛椹可以染衣其龍魚龜鼈砂石草木無不
紫　拾遺記然丘之國汎沸海至京師沸海洶湧如沸
煎也魚鼈皮骨堅强如石可以為鎧泛沸海之時以銅
薄舟底蛟龍不能近也　漂粟手牘流波山下有然海
千里民汲之以代油光明過於油數倍　南部新書天
寶十載始封四海神為王　春明退朝録歐陽少師言
為河北都轉運使冬月按部至滄景間於野亭夜半聞
車旂兵馬之聲幾逹旦不絶問彼處人云此海神移徙
　論語摘輔相陽侯為江海宋均注陽侯主江海之神
　初學記海神曰海若　五雜組天妃海神也謂之妃
者言其功德可以配天云耳今祀之者多作女人像此
與祠大士者相同習而不覺其非也　神仙傳麻姑謂
王方平曰接待以來見東海三為桑田　筆談登州海
中時有雲氣如宮室臺觀人物車馬歴歴可見謂之海
市　酉陽雜爼陳司徒在揚州時東市塔影忽倒老人
言海影翻則如此　野史至正戊子年永嘉大風海舟
吹上髙坡十餘里水溢數十丈死者數千謂之海嘯也
　王𨼆晉書慕容晃上言成帝曰臣躬征平郭逺假陛
下天地之威海為結冰淩行海中三百餘里諸老言自
立國初無海水冰凍之事　金華子北海縣因𤼵地得
五銖錢取之不盡中得一石記云此是海眼以錢鎭之
衆懼復掩之　癸辛雜識華亭市有一物如水桶而無
底非金石竹木所製久未有知其名與所用者一日有
海舶老商見之驚喜撫玩以三百緡售之曰此至寳也
名曰海井凡航海必須以淡水自隨今但以大器滿貯
海水置此井於水中汲之皆甘泉矣　玊堂閑話廣州
番禺縣嘗有部民牒訴云前夜亡失蔬圃今認得見在
某處請縣宰判狀往取之有北客駭其説因詰之民云
海之淺水中有荇藻之屬被風吹沙與荇藻相雜其根
浮於水面或厚三五尺可以耕墾為圃以植蔬夜則被
盜者盜之百餘里外若浮筏之乘也　職方外紀諳戹
利亞國有海窖潮盛時窖吸其水水不盈潮退噴水如
山髙當吸水時人立其側衣一沾水即被吸
潮　皇極經世海潮者地之喘息也所以應月者從其
𩔖也　説文朝曰潮夕曰汐　風土記鰌魚長數千里
穴居海底魚入穴則潮上出則潮退出入有節故潮水
有期　虞集就日録江潮之説前後紀録不一山海經
以為海鰌出入穴之度佛書以為神龍之變化葛洪潮
記謂天河激湧洞冥正一經云月周天而潮應王充論
衡謂水者地之血脉隨氣進退而為潮竇叔蒙海濤志
以潮汐作濤必待於月月與海相摧海與月相明東海
漁翁海潮論曰地浮與大海隨氣出入上下地下則滄
海之水入於江謂之潮地上則江之水歸於滄海謂之
汐浙江𤼵源最近江水少海水多其潮特大趙景安漫
抄載徐明叔等髙麗録云天包水水承地而元氣升降
於太空之中地乘水力以自持且與元氣升降互為抑
揚而人不覺且月隂也潮水也皆應於易之坎卦為用
故易説卦坎為水為月　抱朴子天河從北極分為兩
條至於南極其一經南斗中過其一經東斗中過兩河
隨天轉入地下過而下水相得又與海水合三水相蕩
而天轉之故激湧而成潮一月之中天再東再西故潮
水再大再小又夏時日居南宿隂消陽盛而天髙一萬
五千里故夏潮大也冬時日居北宿隂盛陽消而天卑
一萬五千里故冬潮小也春日居東宿天髙一萬五千
里故春潮漸起也秋日居西宿天卑一萬五千里故秋
潮漸減也　談撰仲秋潮最盛者隂陽氣均而隂方壯
鼓怒之勢雄故也　宣昭潮候説圓則之運大氣舉之
方儀之静大水承之氣有升降地有浮沉而潮汐生焉
月有盈虛潮有起伏故盈於朔望虚於兩弦息於朓朒
消於朏魄而大小凖焉月者隂精水之所生日為陽宗
水之所從故晝潮之期日常加子夜潮之候月必在午
而晷刻定焉卯酉之月隂陽之交故潮大於餘月大梁
(日月所㑹於/酉曰大梁)析木(日月所㑹於/寅曰析木)河漢之津也朔望之後
天地之變故潮大於餘日　燕肅海潮論大率元氣嘘
吸天隨氣而漲歛濆浡往來潮順天而進退者也以日
者重陽之母隂生於陽故潮附之於日也月者太隂之
精水屬隂故潮依之於月也　元和志浙江潮毎日晝
夜再至常以月十日二十五日最小月三日十八日極
大小則水漸漲不過數尺大則濤湧髙至數丈毎年八
月十八日數百里士女共觀舟人漁子泝濤觸浪謂之
弄潮　吳越春秋前潮水潘侯者子胥也後重水者大
夫種也　太平廣記自海門山潮頭涌髙數百尺越錢
塘漁浦方漸低小朝暮再來其聲震怒雷奔電走百餘
里時有見子胥乘素車白馬在潮頭之中　田家五行
十三廿七名曰起水是為大汛各七日二十初五名曰
下岸是為小汛亦各七日　寰宇記瓊州潮候不同凡
江浙欽廉之潮皆有定候瓊海之潮半月東流半月西
流潮之大小隨長短星不係月之盛衰　番禺記晨潮
下晚潮上兩水相合謂之沓潮　廣西志桂林府聖水
巖子時潮上午時潮落三五十年有一大潮　御覽古
有尹公者居苕溪善推候有異術鄉人王氏有女美質
尹公求之不得叱水來潮以溺其居至今日暮則風生
水長數尺號為尹公潮　西吳記長興吳山下有溪名
吳山灣昔吳王送女至此有潮髙三尺倒流七十里名
吳王送女潮　博物志東海中牛魚剥其皮懸之潮水
至則毛起潮去則復　述異記伺潮雞潮水上則鳴孫
綽海賦石雞清響而應潮是也
　
　
　
　
　
　
　
　
　
　
　
　
　
　格致鏡原卷五
欽定四庫全書
　格致鏡原卷六　　　　　大學士陳元龍撰
　　坤輿𩔖(二/)
　　　石上
總論　春秋説題辭周易艮為山為小石石隂中之陽
陽中之隂隂精輔陽故山含石石之為言託也　博物
志地以石為之骨　物理論上精為石石氣之核也氣
之生石猶人筋絡而生爪牙也　古詩黕黕布雲根森
森散雨足注雲生於石故名石曰雲根　劉熈釋名山
體曰石石硌硌也山多大石曰礐礐學也大石之形學
學然山多小石曰磝磝堯也毎石堯堯獨處而出見也
礫小石也磊衆石也　周禮大司寇以嘉石平罷民有
罪者坐諸嘉石以肺石逹窮民凡煢獨老幼之欲復於
上而未逹者立於肺石注嘉石丈石也肺石赤石也
陳襄文昌雜録長安故宮闕前有唐肺石尚在其制如
佛寺所繫響石而甚大可長八九尺形如人肺亦有欵
志但漫剥不可讀秋官大司寇以肺石逹窮民原其義
乃伸冤者擊之立其下就士師聽辭如今之撾登聞鼓
也所以肺形者便於垂又肺主聲聲所以逹其冤也
程大昌演繁露禹貢青州貢品有鉛松怪石説者疑怪
石之為玩物不當責貢予曰非也其所謂怪非今世所
玩如靈壁太湖之石嵌空玲瓏可為戲玩也質狀色澤
似石而非石故以怪名也怪者異也　夏樹芳詞林海
錯尸子周公踐東宫履乘石視明堂居攝乘石王所登
上車之石也唐王起乘石賦承玊趾以増麗拂衮衣而
更妍　演繁露穆天子𫝊曰天子東征有采石之山凡
好石之器於是出天子升山取采石焉使民鑄以成器
于采石山之上注云采石文采之石也則鑄石為器古
有之矣　淮南子玊待礛諸而成器注礛諸攻玊之石
　封氏見聞記嶧山碑云刻此樂石讀者多不曉顏師
古謂以泗濱浮磬石作碑也　山海經東山髙氏之山
多針石郭璞注為砭石也　左傳美疢不如惡石服䖍
注石砭石也　南史侍郎金元起欲注素問以砭石問
王僧孺對曰古人當以石為砭必不用鐵説文有此砭
字許愼云以石刺病也　畱青日札我朝立石於府州
縣甬道中作亭覆之名曰戒石䥴二大字於前其隂刻
爾俸爾禄民膏民脂下民易虐上天難欺十六字此葢
作於蜀主孟㫤其文尚多乃刪取於宋初用黄廷堅所
書　詞林海錯􁀙石音妥石圓而長所以澄水不濁用
以煎茶　神仙傳焦先者字孝然河東人也年一百七
十歲常食白石以分與人熟煮如芋食之　晉書鮑靚
為南海太守嘗行部入海遇風饑甚取白石煮食之以
濟　仙經神山五百年輙開其中石髓出得而服之夀
與天相畢　神仙傳王烈入太行山忽聞山東雷聲往
視之見山石上破數百丈中一孔尺餘有青泥流出烈
取摶之隨手堅凝氣味如粳米飯此石髓也　晉書嵇
康遇王烈共入山烈嘗得石髓如飴即自服半餘半與
康已凝而為石　范成大桂海虞衡志桂林宜融山洞
穴中凡石脈涌處為乳融結下垂其端輕薄中空水乳
且滴且凝紋如蟬翼者勝　事物原始石鐘乳出泰山
及道韶峽州生巖穴隂處澑山液而成中空相通長者
五六寸如鵞翎管様有石竹茅山乳之别　酉陽雜俎
有人遊南山乳洞深數里乳旋滴瀝成飛仙狀洞中已
有數十若工玉石眉目衣服形製精巧一處滴至腰已
上其人因手承潄之經年再往見所承滴像已成矣乳
不復滴當手承處衣缺二寸不就　三齊要略始皇時
有神能驅石下海石去不速神人輙鞭之流血石皆赤
　康譽之昨夢録髙麗之東盛夏日力烘石極熱則出
液他物遇之即為火　物𩔖相感志凡山石五六月盛
熱時必汗出赤黄者金汗口嘗味臭如牛溺氣手擘如
有金初融似銀者金也白汗味辛者銀汗如雀毛色者
銅如胡膠色者鐵也如白鐵色者錫也　事物紺珠石
膽又名畢石黑石棊石銅勒生於銅坑中塊如雞卵色
青碧不忝琉璃擊之縱横解皆成疊中汁如膽　物𩔖
相感志上石膽出蒲州又出年山能化鐵為銅初取塊
出見風即破其色黑形如膠片黄黑相間如琉璃者最
上　楊愼外集延州髙奴縣有石脂水膩浮水面如漆
採以膏車及炷燈謂之石漆宋時用以燒烟造墨謂之
延州石液刻於墨上　事物紺珠赤石脂膏粘故曰脂
有五種色為用一　北史悦般國南界有大山山傍石
皆燋鎔流地數十里乃凝堅人取以為藥即石流黄也
　抱朴子石流丹為山之赤精　事物原始石英今新
安有之長五六寸者佳黄色如金在端者名黄石英赤
端白後者名赤石英青端赤後者名青石英黑澤有光
者名黑石英㑹稽嶺南俱出之　漢書子虛賦云雌黄
白坿蘇林注白坿白石英也　孫盛魏春秋黄初元年
文帝愈崇宮殿雕飾觀閣取白石英及紫石英五色大
石於太行榖城山　抱朴子石中黄子近水之山有之
多在大石中其石常濕潤不燥打石見之赤黄溶溶如
雞子之在殻者便飲之不爾便堅凝成石也　北史齊
楊愔患背腫馬嗣明以煉石塗之便差作煉石法以粗
黄色石如鵞鴨卵大猛火燒令赤内淳醋中自有石屑
落醋内頻燒至石盡取石屑曝乾搗下簁和醋以塗腫
上無不愈者　張鷟朝野僉載同泰於洛水得白石紫
文云聖母臨水永昌帝業進之授五品果毅置永昌縣
乃是白石鑿作字以紫石末和藥嵌之後并州汶水縣
於谷中得一石還如此有武興字改汶水為武興縣自
是往往作之後知其偽不復採用乃止　五雜俎京師
北三山大石窩水中産白石如玉專以供大内及陵寢
堦砌欄楯之用柔而易琢鏤為龍鳳芝草之形採盡復
生　周禮石有時而泐注泐解散也　𤣥覽石得鵲髓
則化
詳𩔖　研北雜志張澹巖好蓄竒石其論石之品云靈
壁石出於泗濱本樂石所用書云泗濵浮磬是也碩厚
清越如被塗澤而乏烟雨葱蒨之姿思溪石近出於太
末深在土中堅貞温潤文質俱勝扣之如鐘四面皆可
觀其姿裁明秀體氣髙妙夐出諸石之上視靈壁猶傖
父也林慮石逺出河朔土厚水深體極枯燥然玲瓏嵌
空宛如鑱刻其實皆出自然洞庭石在太湖之中咸池
一氣下注膏液石生於水裔宛轉奇巧翠潤而文吴人
以植園舘亭然秀聳髙或數丈低猶數尺然不及思溪
之精絶也又鮮于伯機論石以太湖為苐一山石次之
　王佐格古要論太湖石在水中者為貴葢石在水中
歲乆為波濤之衝擊皆成空石面鱗鱗作靨面名曰彈
窩亦水痕也沒人縋下鑿取極不易得石性温潤奇巧
扣之鏗然如鍾磬在山上者名旱石枯而不潤或贗作
彈窩以售人亦得善價　清異録桑維翰夀辰韋潛德
獻太湖石一塊上有鐫字金飾曰寵仙　格古要論靈
璧石出靈璧縣在深山中掘之乃見其色黑如漆間有
細白紋如玊者有卧砂不起峯者亦無巖岫佳者如卧
牛菡蓞蟠螭(一作/蝸)扣之聲清如玊快刀刮不動此石能
收香齋閣中有之香雲終日不散假者多以太湖石染
色刀刮成屑洪武初年取其石作磬給賜各府文廟其
色灰白其聲清逸吉安南昌府學皆有之近年多取其
石作硯而不見有黑漆者　周密雲烟過眼錄大衍庫
出售雜物時有靈璧小峯長僅五六寸髙半玲瓏秀潤
所謂胡桃玉色徽宗御書八小字刻於峯傍云山髙月
小水落石出略無琢刻之形眞奇物也　陳繼儒妮古
録檇李項氏靈璧石一座長二尺許色青潤聲亦泠然
背有黄沙文一帶峯巒皆雋下金塡刻字云宣和元年
三月朔日御製御書其下押一字　雨鈔摘腴以煮酒
脚塗靈璧石其黑如漆永不脱　格古要論崑山石出
崑山縣馬鞍山此石於深山中掘之乃得玲瓏可愛鑿
成山坡種石菖蒲花樹及小松栢樹山在縣後一二里
許山上石是火石山洞中石玲瓏好栽菖蒲等物最佳
茂盛葢火暖故也　五雜組崑山石𩔖刻玊不過二三
尺而止案頭物也閩中玊華洞石似崑山而精瑩過之
小者如拳大者二三尺許然多止一二面而其背蝕土
者殊粗　格古要論湖山石青黑色𩔖太湖石花紋與
骰子香楠木相似性堅鋸板可嵌桌靣雖不奇異亦少
有之英石出英州如銅鑛聲倒生巖下以鋸取之故底
平起峯二三寸亦可作几案奇玩色黑潤者可愛川石
出四川白地青黑花紋如山坡性堅鋸板可嵌桌靣句
容茆山石白而有光有水石泠白色或有水路或有飯
糝色好者與眞玊相似雖刀刮不動終有石性不温潤
永石出永州府祁陽縣今謂之祁石石性不堅色青好
者有山水日月人物之像多是刀刮成非自然者以手
摸之凹凸者可驗紫花者稍勝青花者鋸石板可嵌桌
面屏風廂嵌任用南陽石純綠花者最佳有淡綠花者
有油色雲頭花者皆次之性堅極細潤鋸板可嵌桌面
硯屏其石於燈前或窓間照之則明少有大者俗謂之
硫黄石　春風堂隨筆武康石色黑而潤文如波浪人
家園池疊假山以此為奇大至尋丈者絶少武康縣今
屬湖州山溪間多産此石予行江南山中亦見此𩔖有
甚大者或云出海島中水洗而成文海舶取以壓風者
往年入蜀自棧道過鳳縣嶺純是此石人家用作短牆
有甚佳者摺皺成文而方整可坐其品格頗多惟疊雪
者為甲横文疊起如摺有黑白層疊相間者有白石作
腰帶圍者曰玊帶流水其文皆堅麻衣如人衣麻之狀
錦犀紅黄色相間成文虎皮大文圓嵌作黄黑色麻皮
如畫家麻皮皴海石蒼黑色面作礬頭紋鬼面石紋突
出而獰狠有透漏如太湖石謂之湖石　雲烟過眼録
錦川石長五丈餘葢宣和後宰門所謂艮嶽前河梁也
石色紫碧相間皆成文理近世罕得今藏戚順王家
談苑虢石重重紫白相間以筆描紫上緩手剖之紫去
白見隨意所欲作何物象至於林木亦可以藥筆為之
以手試之有參差齟齬者皆偽物也　珍玩考大理府
㸃蒼石㸃蒼山出其石白質青文有山水草木狀人多
琢以為屏　雜記女直黑龍江口出水花石堅利入鐵
可銼矢鏃人將取之必先祈福　李商𨼆集滎陽鄭璠
自象江得怪石六其三聳而鋭上又一如世間道士存
思圖畫人肺胃肝腎次第懸絡者又一空中而隱外若
癃癭殃疝病不作物者又一色紺冰而理平漫彈之好
聲璠為象江三年及還長安無家居婦兒寄止人舍下
計輦六石道費俸六十萬璠嗜好有意極𩔖前軰人
山堂肆考黿首山在蘇州府為洞庭西山之支嶺其麓
有石闖出如黿首因名山産石有天然玲瓏者為花石
雕琢擊之有金玉聲有色白而温潤者為玉石堪為玩
器有胎斑而光澤者可製硯　黄一正事物紺珠金牙
石出蜀中大如棊子而方　格古要論試金石出蜀中
江水内純黑色細潤者佳若石上試金滿用鹽洗去畱
放濕地上少時用更用胡桃油揩過却上金常用袋盛
之好者四五寸長二三寸大價銀直一二兩又有一等
黑石可試銀不知其所出　華夷珎玩考有礪石謂之
喫鐵石剖之得鑌鐵出西番　格古要論烏石出山西
澤潞山中其色純黑如漆細潤如玊性堅甚利刀刮不
動多作帶用霞石出山西其色黑如漆内有白㸃如豆
大似菊花但姿質甚粗不為奇竹葉瑪瑙石花斑與竹
葉相𩔖故名出斑大小長短不一様每斑紫黄色斑大
者青色多性堅可鋸板嵌桌靣斑細者貴斑大者不貴
有一等斑小者如米豆大甚可愛多碾作骰盆等器此
石甚少紅絲石𩔖土碼碯質粗不潤白地上有赤紅紋
路並無雲頭等花亦可鋸板嵌臺桌大者五六尺不甚
直錢　漢郊祀志注䃜美石黑色也　華夷珍玩考艾
蒿下鎭峽中有青石青質黑理其紋有松栢人物溪橋
水石山林樓屋日月之狀可為屏　九州要記天下青
石無加於遂寜府可為鐘磬　張續宣室志海岱之間
出𤣥黄石或云茹之可以長生𤣥宗皇帝嘗命臨淄守
每歲採而貢焉　㑹稽記諸暨縣有鳥帶山其上多紫
石　演繁露建康城中鋪街之石率皆青質紅章此自
其地石性天然而然　雷民傳時有雷火𤼵於野中每
雨霽得黑石或方或圓號雷公墨　山海經臯塗之山
有白石名礜可毒䑕注鼠食之死𧖟食之肥　述征記
洛水底有礜石故上無冰　張華禽經注鸛水鳥也伏
卵時數入水冷則不毈取礜石周卵以助暖氣故方術
家以鸛巢中礜石為眞物也　抱朴子取一把礜石内
一活魚口與無藥者俱投沸膏中猛火之上其無藥者
須臾熟可食其銜藥者浮戲瀺灂不死　事物紺珠磁
石磁慈也有鐵處則生吸鐵針鐵物若慈母戀嬰兒也
　本草山之陽產鐵者隂必有磁石葢二物同氣也
雜記航海固必用鍼以為向尤必用磁石以養鍼磁石
出福建之佛字山有神最靈凡取磁石必先致禱於神
神許則往亦不多得否則皆頑石無用者　豐寜傳益
眼者無如磁石以為盆枕可老而不昏寜王宮中多用
之　淮南畢萬術磁石一名磁君　石藥爾雅磁石不
拾針者名綠秋又名帝流漿　尚書荆州厥貢礪砥砮
丹注砥細於礪皆磨石砮石中矢鏃　異物志夷州土
無銅鐵取磨礪青石以作弓矢此亦石砮楛矢之𩔖
山海經京山有𤣥䃤郭注黑砥石也　拾遺記董偃以
畫石為牀文如錦也石體甚輕出郅支國　瑣碎録畫
眉石武昌有之出於樊湖可以代七香圓　山海經女
牀山其隂多涅石郭注礬石也楚人名涅石秦人名羽
涅一名羽澤　陶𢎞景本草羽澤枯者曰巴石有五色
能使鐵為銅　山海經錢來之山多洗石注洗石可以
磢體去垢圿　張勃吳録鬱林郡布山多蛇毒有冷石
色赤黑味苦屑此石著創中立蘇　事物紺珠磆石滑
膩也又名液石共石番石脫石色白膩佳桂府為貴麄
頑青黑勿用　樂史寰宇記南雄縣出嫩石可以為鍋
釜　常璩華陽國志汶山有鹽石煎之得鹽　周逹觀
眞臘風土記眞蒲巴澗濱海等處有石味勝鹽可琢以
成器　事物紺珠鹽精石又名隂精石出鹵地桃花石
出申州可為器代赭石出代州山谷色如雞冠澤者佳
又云研水可代染赭薑石生土石間如薑有五種色白
佳　華夷珎玩考花蕊石極大堅重出自陜州顔色彷
彿硫黄黄中間有白㸃因名花蕊　物𩔖相感志黄花
石出波斯國能制汞有黑㸃似赤色燒之有烟　珍玩
考方解石大體與石膏相似惟不附石而生端然獨處
形塊大小不定或在土中或生溪水得之𫾣破皆方解
故以為名　名山志芙蓉渚有聳石頭如初生芙蓉色
青白　演繁露衢州之下十里許深潭中有石兀立水
面土人命為浮石　五雜組閩有浮石𩔖羊肚内敗絮
其中置之水上則浮　寰宇記安福縣長嶺山有石黑
可種火是為不灰石　本草綱目不灰有木石二種石
𩔖者體堅重或以紙裹蘸石腦油然燈徹夜不成灰色
白如爛木或云滑石之根出滑石處皆有之　拾遺記
宛渠國人夜琢燃石以代日光此石出於然山其土石
皆自光明鑽斬皆火出大如粟則暉曜一室昔炎帝時
火食國人獻此石也　宋永初山川記建城縣西有羊
山上有燃石色黄白而理疎以水灌之便熱可煮物故
謂燃石　金樓子豫章有水石灌之可以燃鼎　輿地
志臨武縣山有熱石置物其上立焦　漢地理志豫章
郡出石可燃為薪　珍玩考凝水石多生河間亦産邯
鄲有縱理横理不同惟潤澤清明為上置水中與水一
色雖夏月亦凝為冰故此得凝水之名圖經曰凝水石
即寒水石也或曰縱理者為寒水石横理者為凝水石
又有一種冷油石全與此相𩔖但投沸油鐺中即冷者
也　十洲記流洲在西海上有昆吾石冶之成鐵作劍
光明洞照如水晶狀割玉如切泥土然　拾遺記員嶠
東有雲石廣五百里駮駱如錦扣之片片則滃然雲出
　隋唐嘉話傅奕知金剛石至堅不能敵唯羚羊角能
碎之　物𩔖相感志婆娑石一名菩薩石出番山石澗
中有盤形狀礧磈大小不常色如𤓰青緑斑黑有星者
為上似膏石礬石斑不至煥爛者為中色如滑石微黄
輕者為下但以人血拭之羊雞血磨一如乳似覺羶氣
為妙西番以為惜身之寶辟諸毒也　方書菩薩石就
明能出五色光今名山多有之俗稱放光石是也最貴
者曰金剛寳石其光可以射逺　七修𩔖藁峨嵋匡廬
五臺山皆有放光石清晨映日而有光五色自下而上
有佛廟在上者則僧人以為佛光既是佛光何待日而
方明非日則不明其不神可知矣是知其山之石藴於
土者皆放光之石也嘗有人掘其石置諸日中有五色
光非日石則不明也此隂氣負陽而光彩自絢亦山川
靈氣也　華夷珍玩考陽起石出歴城西北藥山山惟
一穴官中常禁歲乆穴益深得之甚難以色白肌理明
瑩若狼牙者為上磨水透楮見日則飛故曰陽起石
農田餘話爐甘石雨過之後則有濕氣蒸蒸然以象嵐
霧　事物紺珠虎精石虎行放光射入地中成白石治
小兒驚鳳石鳳所止處掘下三尺有白石服之安心神
　採蘭雜志有海石若荳瓣入醋能移動者亦曰相思
子　錦繡萬花谷䕫州人重諸葛武侯以人日傾城出
遊八陣磧上謂之踏磧婦人拾小石之可穿者貫以綵
索繫於釵頭以為一歲之祥　投荒雜録番禺人逢端
午採鵲巢中得兩小石號鵲枕婦人遇之有抽金簪解
耳璫而償其直者　山居新語蒙古人之禱雨者惟取
浄水一盆浸石子數枚而已其大者若雞卵小者不等
然後黙持宻咒將石子淘漉玩弄如此良乆輙有雨石
子名曰鮓答乃走獸腹中所產狗牛馬者最佳　湘中
記湘水至清雖深五六丈見底了然其石子大如摴蒲
五色鮮明白沙如霜雪
古人珍玩諸石　李綽尚書故實李師誨兄弟於衲僧
處得落星石一片僧云於蜀路早行見星墜於前遂掘
之得一片石如斷磬其石端有雕刻狻猊之首亦如磬
有孔穿縧處尚光滑豈天上奏樂器毁而墜與此石流
傳安邑李吉甫宅中　蘇鶚杜陽編肅宗時天帝授尼
眞如以八寶使逹於天子其六曰雷公石二枚斧形長
可四寸闊一寸許無孔膩如青玉又武宗㑹昌元年夫
餘國貢松風石方一丈瑩徹如玉其中有樹形若古松
偃葢颯颯焉而涼飈生於其間至盛夏上令置於殿内
稍秋風颼颼即令撤去　野人閒話道士劉雲出一白
石圓如雞子其上有文彩𨼆出如畫乃是二童子持節
引仙人眉目毛髪冠履衣帔纎悉皆具云于麻姑洞石
穴中得之沈黙亦出一石闊一寸餘長二寸五分上𨼆
出盤龍鱗角爪鬛無不周備云於巫峽山中得之　錄
異記㑹稽進士李眺偶拾得一小石青黑平正温滑可
玩用為書鎭焉偶有蠅集其上驅之不去視之已化為
石求他蟲試之隨亦化焉殻落堅重與石無異　段成
式酉陽雜俎少時嘗毁鳥巢得一黒石大如雀卵圓滑
可愛後偶置醋器中忽覺石動徐之見有四足如綖舉
之足亦隨縮　清異録契丹東丹王突買巧石數峯目
為空青府又趙光逢奴往淮壖偶得一石四邊玲瓏𩔖
火光逢愛之名曰圓光石　石林燕語宋米芾好奇石
知無為軍初入州廨見立石頗奇喜曰此足以償吾懷
命取袍笏拜之每呼曰石丈為言者所彈　王氏談録
少遊蜀於江濵得靈符石理堅潤其文尤異　南墅閒
居録丁謂有小山髙才數寸蒼翠嵌空盛夏常設盆水
置小山其中一日張宴有客掬水灑之須臾雲霧自竅
中出有光如電細視之蜿蜒小龍如線掛雲霧中已而
散繹蜿蜒亦莫知所之衆客驚異謂曰此龍精石也龍
交海上精流於石也　續墨客揮犀朝議李芬好奇有
異石髙二尺許嵌硿可愛常置庭檻間每至日方未時
即有氣出石穴中若烟雲之狀萬不差一因目之為未
石　事物原始東坡於齊安江上得黄石二百九十八
枚精明可愛以古銅盆貯遺佛印自後山僧效之皆以
浄水注石為供自東坡始也　詞林海錯沙門元靄蜀
中人寫眞染色以一小石磨研取色葢覆肉色之上後
遂如眞　雲林石譜杜綰字季揚衍之孫也曽𫉬一蘭
州黄河水中圓青石大如柿作鎭紙經宿連簡冊輙濕
後以器貯之凡移時有水浸潤一日忽堕地破而為三
四叚空有小魚一枚纔寸許跳擲頃刻即死　張寜方
洲雜言予見某侯家傳美石一方中有一人緋袍玊帶
端拱而坐又見觀音寺衚衕寺僧所收謝庭循一石方
廣三四寸中劈為二内函魚骨一具首尾皆全予先考
葬祖考時啓祖妣殯合瘞𤼵砌石一紫色者剖為二片
其中樹石茂密一人冠帶立樹下若凝眸逺望了如筆
墨描畫　陳繼儒筆記滇南寶井中一石中官三百金
得之石中有玉蒼蠅二頭羽鬛皆活置几上能辟蠅
胡應麟甲乙剰言新安楊不棄鄉人有得一石於水濱
狀如鵞子而青瑩可愛楊以千錢易之恒以自隨作鎭
紙及楊來燕有外國人數來看之不忍釋手楊詢之其
人曰此名青鳳子即吾土價亦不貲於是聲價一旦貴
踴　雲烟過眼録奇石子一枚色青而質相大如鵞蛋
形差匾上有兠塵觀音像天然如畫或加磨洗精神愈
見　太平清話馬羲徴贈余石雞卵而雜色零石綴附
焉名百衲石皆以鎭紙
古蹟諸石　荆州記臨賀有青石上有磨刀斧之蹟春
夏明浄秋冬蕪穢云是雷公磨刀石　荆楚歲時記張
騫尋河源得一石示東方朔朔曰此是天上織女支機
石　郡國志靈山昔有神女於此搗衣因號搗衣山山
南絶巖有方石明瑩謂之玉女搗練碪　秦再思紀異
嵩山之上有玉女搗帛石瑩徹光潔人莫能測岳下之
人云每立秋前一日中夜嘗聞杵聲響　朝野僉載辰
州東有三山鼎足直上各數千丈古老傳曰鄧夸父與
日競走至此煮飯此三山者夸父支鼎石也　述異記
鏡湖俗傳軒轅氏鑄鏡於湖邊今有軒轅磨鏡石石上
常潔不生蔓草　山川記異黄州東百里有孔子山相
傳孔子適楚嘗登山上有孔子坐石草木不侵有硯石
每雨墨水浸出　楊曙孔林記杏壇北有石世傳子路
捻丁石　彚苑詳註勾踐索美女以獻吳王得諸暨縣
苧羅村賣薪女西施先教習於土城山山邊有石云西
施澣紗石　畱青日札定海東北桃州山昔傳安期生
以醉墨灑於石上遂成桃花今名桃花石　應劭漢官
儀泰山祭山壇治石二枚狀博平圓九尺此壇上石也
其一石武帝時石也時用五車不能上因置山下為屋
號五車石四維距石長丈二廣三尺厚尺半所四枚
拾遺記太山下有連理文石髙十二丈狀如栢樹其文
彪𤼵似人雕鏤自下及上皆合而中開廣六尺望若眞
樹也父老云當秦末二石相去百餘歩蕪没無有蹊徑
及明帝之始稍覺相近如雙闕土石隂𩔖魏為土德斯
為靈徴　洞冥記元封中陽闗之外花牛津時得異石
長十丈髙三丈立於望仙宮因名龍鍾石武帝末此石
自䧟入地唯尾出土上今人謂龍尾墩也　西京雜記
梁孝王築兔園有膚寸石　述異記漢武於湖中牧馬
處至今野草皆有嚼嚙之狀湖中呼為馬澤澤中有漢
武彈棋方石上有勒銘焉　山堂肆考桂林府伏波山
下旁垂一石柱下至平地不合者纔一線許俗號伏波
試劍石　太平清話吳王試劍石虎丘有之武夷山六
曲邊有控鶴仙人試劍石又武昌縣郭外西山蘇子瞻
建九曲亭其亭旁有孫權宮亦有試劍石山西亦有楊
六郎試劍石　吳陸績傳績為鬱林郡守罷秩泛海而
歸不載寶貨舟輕以巨石重之人號鬱林石　東坡詩
注潤州甘露寺有石如羊名狠石相傳諸葛孔明與孫
權坐此以謀曹公　陸游入蜀記北固山有狠石世傳
以為漢昭烈吳大帝嘗據此石共謀曹氏石亡已乆寺
僧輙取一石充數游客摩挲太息僧及童子軰往往竊
笑也　山堂肆考褒城縣有張魯女擣衣石庾信詩所
謂南國女郎砧是也　通典江東太廟門北有石文如
竹葉宋文帝元嘉中修廟所得陸澄以為晉孝武時郊
禖石　廬山記陶淵明所居栗里有大石淵明常醉眠
其上名曰醉石　周必大廬山後録陶淵明醉石有㘭
處俗云陶公枕痕　齊書虞愿為晉平太守海邊有越
王石常𨼆蔽雲霧相傳云太守清亷乃得見愿遂往觀
清徹無隱　南史到溉齋前有奇礓石長一丈六尺武
帝戲與賭之溉輸焉迎置華林園所謂到公石也　遊
名山記嵩山逹磨菴殿前有一石髙僅二尺廣尺許其
上逹磨之形宛然拭之益顯葢菴之上四里有逹磨洞
兹石乃其九年所面古謂精誠可通金石諒哉　地志
黎州城南有二巨石一號袈裟石五色相間一號曬經
石皆唐三藏遺蹟　研北雜志崧戒壇有吳生六善神
刻石在壇四周石形如凸罋大難摹勒　事略王維輞
川林下坐用雷門四老石燈滅則石中鑽火　白居易
太湖石記丞相奇章公嗜石以甲乙丙丁品之各刻於
石隂曰牛氏石　慶餘録李德裕於平泉别墅採天下
珍木怪石為園池之玩有醒酒石德裕尤所寶惜醉即
踞之　賈氏談録贊皇公平泉莊有禮星石縱廣一丈
長尺餘有文理成斗極象獅子石髙二三尺孔竅千萬
遞相通貫其狀宛如獅子首尾鼻眼皆俱全　陸廣微
吳地記虎丘劍池旁有石可坐千人號千人石　鄱陽
記九子石在弋陽左岸相去數十歩石形如郎　郡國
志乞子石在馬湖南岸東石腹中出一小石西石腹中
懷一小石故𤏡人乞子於石毎有驗因號焉　荆州記
桂陽萬歲山有話石山石有聲如人共語　湘中記岣
嶁山有響石如人共語而不可解但唱岣嶁猶言拘畱
耳　洽聞録南州南河縣東南三十里丹溪有響石髙
三丈五尺闊二丈狀如卧獸人呼之應笑亦應之塊然
獨處亦號曰獨石也　職方外紀諳厄利亞國石長七
丈髙二丈隔石𤼵大礮人寂不聞名聾石　酉陽雜俎
荆州利水間有二石若闕名曰韶石晉永和中有飛仙
衣冠如雪各憇一石旬日而去人皆見之　七修𩔖藁
大禹之塜在紹興去城十餘里塜上直竪一石名曰窆
石如人家擂搥可以動揺聞下可以線過然數十人稱
之又不能起　陳懋仁泉南雜志惠安縣有雲峯上有
大石髙廣四丈許又有一石上廣下削髙丈餘架於其
上恒有落勢併力推之不動以芥挺之輙動故名曰危
石　三餘帖梁時同泰寺院前有醜石四髙丈餘形如
羅刹試抱嬰兒看之無不掩袖而啼每小兒夜啼則畏
之曰汝啼我抱汝看醜石啼遂止　湘州記曲江縣東
有泉石山其狀四方若臺榭其南有石三面壁削其上
有錢故謂之錢石　述異記南康雩都縣沿江西出去
縣三里名夢口有穴狀如石室舊傳常有神雞色如好
金出此穴中奮翼迴翔長鳴響徹見之輙飛入穴中因
號此石為金雞石　兩京新記西京秘書省廳事前有
隕星石隋自咸陽移署於此少監王劭作瑞石頌以贊
美之　山川記異黄州城北二十里有小崎山上有飛
來石下有石柱推之者可轉而不仆　酉陽雜俎筑陽
縣水中有孤石挺出其下澄潭時有見此石根如竹根
色黄見者多凶俗號承受石　彚苑詳註羅浮山奇石
髙六百丈廣七十丈綵綺錯爛如霞錦迢迢獨出勢若
削成謂之瑤石臺　泉南雜志出仁風門半里許為靈
山其上有磐石可坐百餘人中一圓石下不聯屬勢重
萬鈞一夫撼之輙動揺不止其勢就下若將彈丸走坂
然然而百夫撼之雖動不移也郡守周道光題為碧玉
球　荆州記佷山縣有一山獨立峻絶西北有石穴以
燭行百歩許有二大石俗名隂陽石旱鞭隂石則雨鞭
陽石則晴　游宦紀聞頃在成都嘗聞有天涯地角石
暇時訪古及閲圖志乃知天涯石在中興寺耆老傳云
人坐其上則脚踵不能行至今人不敢踐履及坐其上
又有天牙石在大東門對髙覺寺髙六七尺有廟今在
市人湯家園地角石舊有廟在羅城内西北角髙三尺
餘王均之亂為守城者所壞今不復存矣　遊名山記
伊闕自龍門右行六十歩有石將墮旁畱虎跡名虎托
石又三十歩得鳳凰石其跡大幾一尺五爪一距深入
石理與虎跡皆渉於異有似偽為然予觀今之圖鳳者
惟一距三爪未聞其爪之五使眞有偽曷不效圖之形
則又疑其眞也　兩京記西京化度廢寺有礓石徑三
尺餘孔穴通連若欄櫓樓臺之狀號曰蟻宮昔有於中
見蟻金色其大若蜂因掘地及泉得此石焉
　
　格致鏡原卷六
欽定四庫全書
　格致鏡原卷七　　　　　大學士陳元龍撰
　　坤輿𩔖(三/)
　　　石下
象形諸石　羅浮山記有大小石樓相去五里皆孤髙
峻秀邈出雲表重簷四柱宛如樓閣霞灼雲掩人迹罕
到又有石如鞍橋在石樓之間望之髙五十餘歩謂之
鐵橋　水經注地理志曰大碣石山在右北平驪城縣
西南武帝嘗登之以望巨海而勒其石於此今枕海有
石如甬道數十里當山頂有大石如柱形往往而見立
於巨海之中潮水大至及潮波退不動不没不知深淺
世名之天橋柱也韋昭亦指此以為碣石也　荆州記
武陵舞陽縣有石帆若數百幅帆然　鄱陽記錢倉石
在饒州石形如倉囷昔漁人夜宿石上忽見石開窺其
中有錢取之盈艇因名　臨川記石廪其中可容千斛
廩口開則歲儉閉則年豐也　續齊諧記吳興故鄣縣
東三十里有梅溪山山根直竪一石可髙百餘丈至青
而團如兩間屋大四靣斗絶仰之於雲外無登陟之理
其上復有盤石正員如車葢恒轉如磨聲若風雨土人
號為石磨轉駛則年豐遲則歲儉候之無差焉　東陽
記崑崙山頂有一孤石可髙三十丈其形似甑人謂之
石甑　集仙録華山玊女祠前有五石臼號曰玉女洗
頭盆其中水色碧緑澄澈雨不加溢旱不減耗　湘烟
録石魚嵓下有天絲石其形如甕以貯飛泉故上以石
甕為寺名　酉陽雜俎夷道縣有釜瀬其石大者如釡
小者如斗形色亂眞惟實中耳　孔靈符名山記㑹稽
宛委山其上有石俗呼石簣壁立干雲有懸度之險禹
躋此山𤼵石簣得金簡玊書因之治水　宣室志犍為
郡東十餘里有道觀在深巖中觀殿有石函長三尺餘
其上鏨出鳥獸花卉文理纎妙鄰於鬼工而緘鏁極固
泯然無毫縷之隙里人相傳云是尹希石函　零陵志
石屏出零陵白鶴山屈處静上昇之所紹興間有宗子
一日􁑾舟山下於水中得一石光彩絢異紋若峯巒聳
秀渾然天成自是石工鑿取益衆其煙雲雪月之景波
瀾龍鳳之象𨼆然可觀雖巧畫者莫臻其妙　南康記
郡西南有通天穴四壁石色如畫下有石牀　晉五行
志洛陽宮西里石生地中髙三尺如香爐槃薄不可掘
　蜀王本紀蜀王為妃作塜葢地數𤱔號曰武擔以石
作鏡一枚表其墓其石今名為石笋　荆州記興安縣
水邊有平石其上有石櫛石履各一具俗云越王渡溪
脱履墮櫛於此　博物志桃林在𢎞農湖城縣休牛之
山有石焉名曰帝臺之棋五色而文狀如鶉卵　珍玩
考峻靈山側有石如棋子每取之即以紙錢抛神山之
下所取不得揀選取畢視之黑白相均　北史魏時山
崩得石角二藏在武庫　華山記山頂有石鼓嘗有聞
其鳴者　清異志𤣥鍼子得石斧銘曰天雷斧速文歩
　南康記處州石人山在泥水口近有三石形甚似人
居中者為君左曰夫人右曰女郎　水經注鄗南千秋
亭壇廟之東枕道有兩石翁仲南北相對　臨川記靈
谷東英巨山嵓内有石人坐盤石上體生塵垢則生風
温潤則致雨晴日便舉體鮮明玊淨朗然　酉陽雜俎
荆州永豐縣東鄉里有卧石長九尺六寸其形似人而
舉體青黄隱起狀若雕刻境若旱使祭而舉之小舉小
雨大舉大雨相傳此石忽見如此本長九尺今加六寸
矣　洞微志汴都之南百里有周公墓前一石人能作
怪人或遇之稱魯校書石押衙　戒菴漫筆圌山向江
一半舟行過者逺望石形紫裙烏髪儼然一老嫗人呼
石婆婆　秘閣閒話熊山野好訪異物有石龜石桃石
棗之𩔖嘗夢人自云姓石相依附後得一石人長尺餘
眉目皆具　漢書武帝作昆明池置二石人相對以象
牽牛織女又刻石為鯨魚毎雷雨魚常吼鬐尾皆動
物原周宣王始置石鼓石人猊虎羊馬　劉馮事始漢
霍去病門前始置石人馬及石獅等　集異志魏明帝
青龍元年張掖栁谷口水溢涌寶石負圖狀象龜立於
川西有石馬七及鳳麟牛白虎犧璜玦八卦列宿孛彗
之象又有文曰大討曹此晉之符命而於魏為妖　湘
州記汝城縣有烏龍白馬山有黑石如龍白石如馬
一統志臨封縣西二十里石龍巖中有石如龍歲旱洗
之即雨　事物紺珠石蛇出南海盤曲似蛇但無頭尾
内空紅紫色　研北雜志南陽宗資墓旁石獸膊上有
刻字曰天禄辟邪鮮于伯機少時曽至其地親見西門
北門各有二獸但北門外者去資墓不逺故附㑹之大
軍圍襄陽時士卒多病瘧模天禄二字焚而吞之即愈
人以為異然辟邪已壞矣　西京雜記青梧觀前有三
梧桐樹樹下有石麒麟二枚刋其脇為文字是秦始皇
驪山墓上物也頭髙一丈三尺東邊者前左脚折折處
有赤如血父老謂其有神皆含血屬筋焉　集異志至
德二年昭陵石馬汗出昔周武帝克晉州有石象汗流
濕地此其𩔖也　異域志西南夷國山上有石駱駝腹
下出水飲之令人身白淨　蜀記秦李冰為蜀太守立
石犀五頭以厭水精後轉為牛一在石牛門一在淵中
　廣州記鬱林郡山東南有池池有石牛歲旱百姓殺
牛祈雨以牛血和泥泥石牛背祠畢天雨洗牛背泥盡
即晴　晉書石季龍末洛陽城西北九重石牛在青石
趺上忽鳴聲聞四十里季龍遣人打落兩耳及尾鐵釘
釘四脚尋而季龍死　謝翺觀羊石記金華洞為黄初
平叱石處石故在山之巓變怪牴牾宛然如羊形多為
樵牧及好事者取去道士拾其餘蓄觀中卧者伏者抵
者蹶者履險而跋者倚而齕跪而乳者復有拱而人立
者　潯陽記廬山頂上有池中有三石鴈霜降則飛
湘中記零陵有石燕得風雨則飛翔如眞燕風雨止還
為石　倦遊錄謝鴻云向見髙巖石上有如燕狀者石
為烈日所暴忽有驟雨過往往墜地葢寒熱相激而落
非能飛也　廬陵異物志開寶四年黔南上言江心有
石魚見上有古記云廣德元年二月大江水退石魚見
部民相傳豐稔之兆　山川紀異浯州鑑湖上流有石
刻雙魚皆三十六鱗一銜萱草一銜蓮花魚見則年豐
　酉陽雜俎衡陽湘鄉縣有石魚山山石黑色理若生
雌黄開𤼵一重輙有魚形鱗鬐首尾有若畫焉長數寸
燒之作魚腥　陸深金臺紀聞郿縣河灘上有亂石隨
手碎之中有石魚長可二三寸天然鱗鬛或雙或隻不
等云藏衣笥中能辟蠧魚　述異記海畔有大石龜俗
云魯班所作夏則入海冬則復止于山上陸機詩云石
龜常懷海我寜忘故鄉　酉陽雜俎臨邑縣北有燕公
墓碑碑尋失唯趺龜存焉石趙世此龜夜常負碑入水
至曉方出其上常有萍藻有伺之者果見龜將入水因
呌呼龜乃走墜折碑焉　集仙録明星玉女者居華山
服玉漿白日昇天山頂石龜其廣數𤱔髙三仞　七修
𩔖藁南京紫金山即古之鍾山蔣山也太祖陵寢在焉
葬之時掘土數尺見一石龜頸長數寸首足口目皆具
今藏於太廟久晴而腹下有水則雨乆雨而腹下乾則
晴其異如此　方洲雜言家藏石蟹一枚具體如生以
水磨之腥氣如蟹病目者稍塗兩眥頗能定痛　張又
新水記峽州扇子峽石中突而洩水獨清冷石狀如蝦
䗫頭俗謂蝦䗫石　事物紺珠石𧖟生海岸石旁　洽
聞記永昌年中台州司馬孟詵奏臨海水下馮義得石
連理樹三株皆白石　華夷珍玩考石梅生海中一叢
數枝横斜瘦硬形色眞枯梅也雖巧工造作所不能及
根所附著如覆菌或云本質為海水所化如石蟹石蝦
之𩔖又石柏生海中一幹極細上有一葉宛是側柏扶
疎無小異根所附著如烏藥　錦繡萬花谷華陽風俗
記云蜀有石筍天地植之以鎭海眼動則江濤大溢又
杜詩註云成都記石笋及林亭池石之地雨過必有小
珠或青黄如粟者亦有細孔可以貫絲又云石筍在衙
西門外僅百五十歩二株雙蹲一南一北北笋長一丈
六尺圍極於九尺五寸南筍長一丈三尺圍極於一丈
二尺南筍葢公孫述時折故長不逮北筍
異石　拾遺記周靈王時異方貢石鏡此石色白如月
照人靣如雪謂之月鏡又方丈山西有照石去石十里
視人物之影如鏡焉碎石片片皆能照人而質方一丈
則重一兩昭王舂此石為泥泥通霞之臺　洞冥記元
鼎五年郅支國貢馬肝石百斤常以水銀養之内玉櫃
中金泥封其上色半青半白如今之馬肝舂碎以和九
轉之丹服之彌年不饑渴也以之拂髪白者皆黑帝坐
羣臣於甘泉殿有髪白者以石拂之應手皆黑是時公
卿語曰不用作方伯惟須馬肝石此石酷烈不和丹砂
不可近髪　拾遺記李夫人死武帝常思夢欲一見之
李少君言能致其神啓帝曰黑海北對都之野出潛英
之石其色青輕如毛羽寒盛則石温暑盛則石冷刻為
人像神語不異眞人乃求得之命工刻作夫人形置之
幙裏宛若生時帝大悦欲近之少君曰此石毒可望不
可廹也　西京雜記五鹿充宗受學於𢎞成子成子少
時嘗有人過已授以文石大如鷰卵成子吞之遂大明
悟為天下通儒成子後病吐出此石以授充宗充宗又
為碩學也　西京雜記元后在家嘗有白鷰銜白石大
如指墜后績筐中后取之石自剖為二其中有文曰母
天地后乃合之遂復還合乃寶錄焉後為皇后常并置
璽笥中謂為天璽也　梁四公記天目山人全文猛於
新豐後湖觀音寺西岸𫉬一五色石大如斗文彩盤蹙
如有夜光文猛以為神異抱獻之梁武命置於太極殿
側將年餘石忽光照廊廡有聲如雷帝以為不祥召杰
公示之對曰此上界化生龍之石也非人間物若以洛
水赤螭石和酒合藥煮之百餘沸柔軟可食琢以為飲
食之器令人延夀有聲者龍欲取之帝令馳取赤石如
其法琢之以為甌各容五斗之半以盛御饍香美殊常
以其餘屑置舊處忽有赤龍揚鬚鼓鬛掉尾入殿擁石
騰躍而去帝遣推驗乃是普通二年始平郡石鼓村鬭
龍所競之石其甌遭侯景之亂不知所之　廣艶異編
唐時有魏生者於虔州界砂磧中得石片如手掌大狀
如甕片紋𩔖如石半青半赤有賈胡以千萬易之曰此
寶母也但每月望設壇海岸祭之以此致壇上一夕明
珠寶貝等皆自聚故名寶母　北忩炙輠有人曾畜一
石胡人以十萬購之其人與之而詰其異胡人令取盆
水置石其中視中有一馬現石中狀如飛動其人問其
所用曰此龍駒石也以水浸之飲馬馬輙生龍駒無價
寶也　稽神録右千牛兵曹王文秉之祖嘗采碑於積
石下得一自然員石如毬形式如礱斵乃重疊如殻相
包斵之至盡其大如拳復破之中有一𧖟如蠐螬蠕蠕
能動人不能識因棄之後與鄉人夜㑹語及青蚨還錢
事或云人欲求富莫如得石中金𧖟畜之則寶貨自致
矣問其形狀則石中蠐螬也　異苑永康王曠井上有
一洗澣石時見赤氣後有胡人寄宿忽求買之未及度
錢子婦孫氏覩二黄鳥鬭於石工疾往掩取變成黄金
胡人不知索市愈急既得撞破石内正空二鳥處　夷
堅續志宋宫有靈鵲石石中有鵲每天將曉聞其噪聲
宋南渡得之晉州又分寜陳甫山莊有搥藁石陳夜歩
月忽聞雞鳴於石上即而視之不見移石於數歩外至
次宿鳴如故復移石以歸置之月下雞必鳴其子剖視
之中有雌雄二雞文采可觀　酉陽雜俎常侍崔元亮
在洛中嘗閒歩渉岸得一石子大如雞卵黑潤可愛玩
之行一里劃然而破有鳥大如巧婦飛去　影燈記上
元夜蕭餘於宣陽里酒盤下得一物如人眼睛其體𩔖
美石光影射人每置掌中遊闇處輙光明三尺許後因
雨遂飛去　錦繡萬花谷卞山在湖州山下有老母拾
得一文石光彩可玩偶墜火中異香聞於逺近收而寶
之每投火中異香如初　魯應龍括異志有人得青石
大如磚背有鼻穿鐵索長數丈循環無相斷處海商見
之以數十千易之云此協金石投於海中經夕引出上
必有金　拾遺記員嶠山西有星池出爛石常浮於水
色紅質虚似肺燒之香聞數百里烟氣升天則成香雲
雲徧則成香雨　物𩔖相感志消石出鳥塲國能消金
石為水服之悉得長生其石出處氣極穢惡飛鳥不能
過其上人或單服從過身上諸蟲悉化為水而得長生
矣形若鵞毛管者佳仙方云北帝𤣥珠也　錄異記新
北市是景雲觀舊基有一巨石大如柱礎人或坐之蹋
之逡廵如火燒應心煩熱因便成疾往往致死或云若
聚火燒此石吼卽瞿塘山吼而大沸　水經注崦嵫山
有石赤白色以兩石相打則水潤打之不已潤盡則火
出山石皆然炎起數丈逕日不滅有大黑風自流沙出
奄之乃滅其石如初　彚苑詳註日林國西南有怪石
方數百里光明澄澈可鑒人五臟六腑謂之仙人鏡其
國人有疾輙照之遂知其形　珍珠船明月山在醴陵
縣上有白石狀如明月照農夜耕後有勅鑿下見在本
州明月池上
化石　淮南子禹治洪水經轘轅嶺化為熊謂塗山氏
曰欲餉聞鼓聲乃來禹跳石誤中其鼓塗山氏來見禹
方作熊慚之而去至嵩髙下化為石禹曰歸我子石破
而生啓　蜀記梓潼縣有五婦山昔秦遺蜀五美人蜀
遣五丁迎之至此五丁踏地大呼五女皆化為石　郡
國志儋州湖化昌明山山有二石如人形云有兄弟二
人向海捕魚因化為石號曰兄弟石人　周地圖記昔
有夫妻二人將兒入山獵其父落崖妻子將下救之竝
變為三石因以為人石　東坡集南中有人採石石陷
壓閉石罅中幸不死餓甚只取石膏食之不知幾年後
他人復採石見此人引之出漸覺身硬纔見風便化為
石又武昌山有婦望夫不歸身化為石　述異記秦二
世元年宫中雨金頃刻皆化為石　搜神記張顥為梁
相有鳥如山鵲飛翔入市市人擲之墮地化為圓石顥
椎破之得金印文曰忠孝侯印　廣博物志仙人琴髙
聞仙公得道自東海跨雙鯉來訪仙公與之酣飲既醉
髙卧白雲間酒醒雙鯉化為石矣仙公乃以雙鶴贈之
跨之而還石至今存　述異記范文本日南奴也為奴
時牧羊於澗中得兩鯉魚欲私食之郎知詰文詐云將
礪石還非魚也郎至魚所果見兩石文異之石有鐵文
因入山中就冶作兩刀因舉刀向鄣鄣即蕃中山地名
也呪曰斫石鄣破者文當治此國遂斫破之衆遂推為
君　拾遺記崑崙山有螭潭潭左側有五色石云是白
螭之膓化為石　悦生隨抄嘗見龍頸骨中髓皆是白
石虎目光落地亦成白石星光氣也落則成石松亦成
石蛇蠏𧖟皆成石　倦游雜録通逺軍古得州地有水
蟲𩔖魚鳴作􁁉􁁉聲見者以挺刃擊之或化為石可以
為礪石名曰覓石長尺餘兵刃經其磨者刃光而不鏉
亦奇物也　唐書僕骨東北一千里有康于河投松木
入水一二年乃化為石其色青謂之康于石有松文
録異記婺州永康縣山亭中有枮松樹因斷之悮墮水
中化為石取未化者試於水中隨亦化焉其所化者枝
幹及皮與松無異且堅勁有未化者數叚相兼留之以
旌異物　遊名山記新安之王喬洞在縣西二十里洞
之石皆土所成取而破之木葉之形交錯其間文理具
在若雕刻者不特一石為然衆石皆然洞之上二木亦
皆化石而一木復產枝葉　偃曝談餘天寶中李應物
開砥柱石中得古鐵犂鏵有平陸字因改為平陸縣見
天寶傳信録夏侯孜開貞陵於堅石中得金釵半股其
長如掌餘尚銜石中見唐史闕又東觀餘論潯陽役兵
鑿一石石中又有小石若碑版視之乃王逸少書頭眩
方可異也黄長睿謂埋没既久土或變石故是刻入於
石中了不足怪正如琥珀内蟻蟲水晶内桃花片耳
郡邑志黔中郡南石崖屹立傍有石洞數丈相傳諸葛
亮征九溪蠻嘗過此畱宿洞中設一牀懸粟一握以秣
馬後遂化為石牀石粟至今猶存　大士傳其飼虎之
餘飯棄擲林間化而為石青白錯雜可作數珠謂之飯
石至今長存
石異　左傳僖十六年春隕石於宋五　述異記魏武
帝末年鄴中雨五色石　北史隋開皇時隕石於武安
滏陽間十餘里　法苑珠林唐貞觀十八年十月文水
縣天大雷震雲中落一石下大如碓觜脊髙腹平縣丞
張孝静奏時有西域摩伽陁菩提寺長年師到西京頗
持博識勅問之是龍食二龍相爭故落下耳　朝野僉
載寶厯元年資州資陽縣清弓村山有大石可三間屋
大忽然吼踴下山越澗却上坡可百歩其石走時有鋤
禾人見之各手把鋤趂至所止其石髙二丈　稽神録
婺源縣有大黄石自山墜於谿側瑩徹可愛羣犬見而
競吠之數日村人不堪其喧乃相與推致水中犬又俯
水而吠愈急取而碎之犬乃不吠　曲洧舊聞秘魔巖
靈跡甚多嘗有飛石入厠度其石之尺寸則大於户不
知從何而入也僧有不被袈裟而登巖者則必有石落
中路或飛石過耳如箭聲人皆恐怖　廣博物志舜時
十有一月廵狩北嶽詣大茂山谷値大雪不能進而遥
祭之忽廟之右飛一石冉冉而墜帝前名曰安王石又
五載廵狩其石飛於曲陽建廟祀之　左傳昭八年石
言於晉魏榆平公問師曠曰石何故言對曰石不能言
或馮焉不然民聼濫也臣聞作事不時怨讟動於民則
有非言之物而言今宮室崇侈怨讟並作石言不亦宜
乎　晉書石言於陜若言勿東也　趙州志光武夜至
趙州南迷路聞人語問之勿應見二人立傍怒㧞劍斬
之其一急走熟視之乃石也　鄴中記貴溪許先之得
一石髙闊三尺宛如酒家壁上所畫仙醉後奮袖坐舞
之狀行宿者常遇一偉丈夫舞躍不已燭火追視即此
石也　五雜組明𢎞治間慶陽天雨石子大如鵞卵小
如雞頭皆作人言　事物紺珠唐𤣥宗時龍池聖德頌
石鳴其音清逺如鐘磬穆宗時華岳碑有聲聞數里浹
旬乃止　南史梁大同元年春曲阿縣建陵隧口石辟
邪起舞　大業拾遺大業七年二月初造釣臺之時運
石者將船至江東岸山下取石累構為釣臺之基忽有
大石牛十餘自山頂飛下直入船内如人安置船無傷
損　神仙傳黄初平年十五家使牧羊四十餘年不歸
其兄初起索初平相見語畢問羊何在曰在山東兄往
視但見白石不見羊初平曰羊在耳兄自不見初平乃
往叱羊起於是白石皆起成羊數萬頭　幽明録陽羡
小吏吳龕乘掘頭船過溪𫉬五色浮石取之乃變為女
自稱是河伯女　隋志開皇末髙祖於宫中埋二小石
於地以誌置牀之所未幾變為玉　唐㑹要太和四年
雲蔚代三州山谷間石化為麵人取食之　酉陽雜俎
臨江有一寺寺前漁釣所聚有漁子下網舉之覺重壞
網視之有石如拳因乞寺僧置於佛殿中石遂長不已
經年重四十斤　録異記天復中洪州霣石於越王山
下昭仙觀前長七八尺圍三丈餘青碧如玊節度使劉
威命舁入觀内設齋祈謝七日之内稍小長三尺數日
石長尺餘今只有七八寸畱在觀内　崔鴻後趙録途
中有大石二丈許自立石勒命斷之有魚羊之文於是
字𤣥羊　唐書貞觀十七年涼州鴻池谷有五石青質
白文成字凡八十八字　事物紺珠宋太宗時夾江有
二石皆􁇠質赤文隱起成字一曰君王萬歳一曰趙二
十一帝徽宗時晉州一緑石方三尺餘當中有堯天正
瑞字　宋史建炎三年鼎州巨石隨大水流下有字曰
無為大道天知人情無為冥窈神見人形心言意語鬼
聞人聲犯禁滿盈地收人魂
　
　
　
　
　
　
　
　
　
　
　
　
　格致鏡原卷七
欽定四庫全書
　格致鏡原卷八　　　　　大學士陳元龍撰
　　坤輿𩔖(四/)
　　　水(附冰/)
總論　逸雅水準也準平物也　黄帝書天在地外水
在天外水浮天而載地者也　管子水者地之血氣如
筋脉之通流者也　春秋元命苞水之為言演也隂化
淖濡流施潛行也故其立字兩人交一以中出者為水
一者數之始兩人譬男女之隂陽交物以一起也　物
理論所以立天地者水也夫水也者本也吐元氣發日
月經星辰而興　管子夫水淖弱以清而好灑人之惡
仁也視之黑而白精也量之不可使概至滿而止正也
唯無不流至平而止義也人皆赴髙已獨赴下卑也卑
也者道之室王者之器也而水以為都居　瑞應圖共
工氏受水瑞百官師長以水為號蒙水瑞水也君乘土
而王其政太平則蒙水出於山焉　洪範水曰潤下潤
下作醎疏水性夲甘久浸其地變而為鹵鹵味乃醎
淮南子方諸見月則津而為水髙誘注方諸隂燧大蛤
也熟摩拭令熱以向月則水生也許愼注諸珠也方石
也以銅盤受之下水數升　禮記祭宗廟水曰清滌
海録碎事水黑曰盧不流曰奴　爾雅水決之澤為汧
決復入為汜大波為瀾小波為淪直波為徑水注川曰
谿注谿曰谷注谷曰溝注溝曰澮注澮曰瀆　左傳注
停水曰汪　管子水之出於山而流入於海者曰經水
水别於他水入於大水及海者曰枝水山之溝一有水
一無水者曰谷水水之出於他水溝流於大水及海者
曰川水出地而不流者曰淵水　列子鯢桓之潘為淵
止水流水濫水沃水汎水雍水汧水肥水之潘皆為淵
是為九淵(潘作蟠水/之盤回處)　郭璞爾雅注河東汾隂縣有水
口如車輪許濆沸涌出其深無限名之曰瀵馮翊郃陽
縣復有瀵亦如之相去數里而夾河河中陼上又有一
瀵瀵源皆潛相通在汾隂者人壅其流以為陂種稻呼
其本出處為瀵魁　白虎通湖都也流瀆四面所隈都
也　春秋説題辭洛之為言繹也言水繹繹光耀也渭
之為言布也渭渭流行貌　陸游入蜀記土人謂山間
之流通江者曰瀼　王穉登客越志鑿而瀦之曰陂疏
而導之曰渠障而髙之曰堰隄而石之曰碶樞而運舟
曰􁆡以時停決曰閘　楊愼外集水行沙上曰瀨水出
尾下曰瀵回流旋轉曰漩石積水淺曰磧水疾崖傾曰
碥灘磧相湊曰沝(音/予)水如轉轂曰漕水漫不流曰沱潭
下急流曰灘　毛詩傳風行水上成文曰漣　五雜俎
吳興水多於山間暴下其色殷紅禾苗浸者盡死謂之
𤼵洪　爾雅水醮曰厬(音/軌)邢疏醮盡也凡水之盡皆曰
厬猶竭涸也　梁李膺益州記蜀灌縣離堆山鬭雞臺
下塹鑿石崖尺為之畫凡十有一謂之水則水及其九
則民喜盡没其則民困乃秦蜀守李冰所為又教民檢
江立堰之法曰深淘灘淺則堰　田家五行正月十旬
十二日秤水以卜十二月之水旱專取一瓦缾每朝取
水秤重則雨多輕則雨少　研北雜志揚子江中沙田
田戸毎歲旦取一瓿以稱水水重則是年江水大輕則
水小歲歲不差　演繁露世傳水之好者比他水升斗
同而銖兩多故宣州漏水有秤為此也杜牧罪言曰幽
并二州程其水土與河南等常重十二　宋彥山行雜
記西湖水每合計重三兩山間井水每合重二兩八錢
五分湖水澹微甘山間水則甘而冽耳　田藝衡煮泉
小品有黄金處水必清有明珠處水必媚有孑鮒處水
必腥腐有蛟龍處水必洞黑媺惡不可不辨也移水取
石子置缾中雖養其味亦可澄水令之不淆　博物志
酒泉延夀縣南有山石出泉注地為溝其水有肥如煮
肉洎羕羕永永如凝膏燃之極明不可食縣人謂之石
漆　酉陽雜俎髙奴縣石脂水水膩浮水上如漆採以
膏車及燃燈極明　本草綱目溝澗流水中水靣如油
色似黄金甚腥烈名地溲冬月收取以柔鐵燒赤投之
二三次剛可切玊　抱朴子或問渉江渡海辟龍虵之
道抱朴子曰道士不得已而當游渉大川者皆先當於
水次破雞子一枚以少許粉雜香末合攪器中水以自
洗濯則不畏風波蛟龍也又佩東海小童子符及制水
符蓬萊札皆却水中之百害也天文大字有北帝書寫
帛而帶之亦辟風波蛟龍水蟲也　王氏神仙傳王𤣥
芝夜見一道士因隨之行在西江水底月光中不見泥
沙水隨自開路傍一物如龍又如蛇長十丈許道士曰
此水母也見者長生　白澤圖水之精曰罔象狀如小
兒赤目黑色大耳長爪縳烹之吉　物𩔖相感志水百
年不流者其精名擢狀如人人得而食之有力
四瀆　風俗通江淮河濟為四瀆瀆通也所以通中國
垢濁　通典天寶六載封江瀆為廣源公淮瀆為長源
公河瀆為靈源公濟瀆為清源公　淮南地形訓江出
岷山河出崑崙濟出王屋潁出少室漢出嶓冢分流外
馳注於東海　風俗通江者貢也為其出珍物可貢獻
也　釋名江者公也小水流入其中出物不私所公共
也　徐鉉説文解字江出岷山至楚都名南江至潯陽
為九道名中江至南徐州名北江入海　徐堅初學記
凡長江之别有郫江(亦曰涪江亦/曰湔水在蜀)汶江墊江(至巴郡/入大江)弱
栁江(西江/别支)浙江(𤼵源東陽/新安之間)松江(自吴/入海)京江𤓰歩江烏江
曲江　廣雅江神謂之奇相　陸深蜀都雜抄岷嶓潛
沱之義難解今蜀山連綿延亘凡居左者皆曰岷右者
皆曰嶓凡水出於岷者皆曰江出於嶓者皆曰漢江别
流而復合者皆曰沱漢别流而復合者皆曰潛恐屬方
言爾　水經注淮水出南陽桐栢山其源初出湧出復
潛流　釋名淮圍也圍繞揚州北界東至海　古嶽瀆
經淮水神名曰無支祁形猶獼猴力踰九象禹令庚辰
制之鎻於龜山之足淮水乃安　京房易傳河者經天
亘地之水　穆天子傳河者四瀆之宗　孝經援神契
黄河者水之伯上應天河　淮南子河水出崑崙東北
防貫渤海入禹所導積石山　漢書河有兩源一出蔥
嶺一出于闐　山海經崑崙山有青河白河赤河黒河
環其墟　爾雅河出崑崙虚色白所渠并千七百一川
色黄百里一小曲千里一曲一直邢疏言河源初出水
色白至其所受之渠并計凡有一千七百沙壤混淆故
為一川而水色黄也　大藏西域記阿耨逹池(華言無/煩惱似)
(指所謂星/宿海者)在香山之南大雪山北周八百里東南流入
海者曰殑加河(華言/天堂)西南流入海者曰縛芻河(華言/青)西
北流入海者曰徙多河(華言/冷)又潛流地下出積石山東
北流入海者為中國之河源　初學記初禹自黎陽東
北界分河為二渠以引水一南出㑹隰川今河所流也
一出貝丘即九河之上河王莽時廢塞故俗謂之王莽
河隋焬帝于衛縣因淇水之入河立淇門以通河東北
行得禹九河之故道隋人謂之御河　河圖象緯河導
崑崙山名地首上為權勢星一曲也東流千里至規其
山名地契上為距樓星二曲也邠南千里至積石山名
地肩上為别符星三曲也邠南千里入隴首間抵龍門
首名地根上為營室星四曲也南流千里抵龍首至卷
重山名地咽上為卷舌星五曲也東流貫砥柱觸閼流
山名地喉上為樞星以運七政六曲也西距卷重三千
里東至雒㑹名地神上為紀星七曲也東流至大岯山
名地肱上為輔星八曲也東流過絳水千里至大陸名
地腹上為虛星九曲也　潘昻霄河源志黄河九折胡
地有二折葢乞兒馬出反必赤里也　水衡記黄河十
二月各有水名正月名淩解水二月三月名桃花水四
月名麥黄水五月名𤓰蔓水六月名礬山水七月八月
名荻苖水九月名登髙水十月名復槽水十一月十二
月名蹙淩水(九州記二月白蘋水七月豆花水/九月霜降水十一月走淩水餘同)　易乾
鑿度帝王將起河水先清清變白白變赤赤變黑黑變
黄各三日也　呂氏春秋秦滅六國自以為𫉬水德之
瑞更名河曰德水　昨夢録黄河漲溢民於無事時取
長藤為絡若今之竹夫人狀其長大則數百倍也實以
芻藁土石大小不䓁謂之卷埽每量水之髙下而用之
大者至於二十人方能推之於水正決時亦能遏水勢
之暴又有絞藤為繩䋺結竹蔑筏木柵等謂之寸金藤
有時不能勝水力即寸斷如剪　河東記馮六郎名夷
即河伯軒轅天子之愛子也馮水官也水成數六耳
水經注濟水出河東垣縣王屋山初名流水東出温縣
西北始名濟水　唐㑹要帝問許敬宗曰濟甚細而在
四瀆何哉對曰瀆之言獨也不因餘水獨能赴海者也
濟水潛流而屢絶狀雖細微其實尊也
諸水　淮南子孟春之月天子服八風水注取銅露盤
中露水八方風所吹也又云八方風至浚井取新泉四
時皆服之非獨春也　陸深玊堂漫筆扁鵲傳飲以上
池之水上池水竹木上未到地水　四時纂要立春貯
水謂之神水釀酒不壞　漢書溝洫志來春桃華水盛
師古注月令仲春之月始雨水桃華葢桃方華時既有
雨水山谷冰泮泉流猥集波瀾盛長故謂之桃華水
陸羽茶經凡水品山水上江水次井水下山水乳泉石
池漫流者上瀑湧湍瀨食乆令人頸疾江水取去人逺
者井取汲多者　張又新煎茶水記故刑部侍郎劉伯
芻較水之與茶宜者凡七等揚子江南泠水第一無錫
惠山寺石水第二蘇州虎丘寺石水第三丹陽縣觀音
寺水第四揚州大明寺水第五吳松江水第六淮水最
下第七又陸鴻漸曰楚水第一晉水最下李季卿因命
筆口授而次第之廬山康王谷水簾水第一無錫惠山
寺石泉第二蘄州蘭溪石下水第三峽州扇子山下有
石突然洩水獨清冷狀如龜形俗云蝦䗫口水第四廬
山招賢寺下方橋潭水第六揚子江南泠水第七洪州
西山西東瀑布水第八唐州栢巖縣淮水源第九(淮水/亦佳)
廬州龍池山顧水第十丹陽縣觀音寺水第十一揚州
大明寺水第十二漢江金州上游中零水第十三(水/苦)歸
州玊虚洞下香溪水第十四商州武關西洛水第十五
(未嘗/泥)吳松江水第十六天台山西南峯千丈瀑布水第
十七郴州圓泉水第十八桐廬嚴陵灘水第十九雪水
第二十(用雪不/可太冷)　國史補凡物有水水由土地故江東
宜綾紗宜紙鏡水故也蜀人織錦初成必濯于江水然
後文彩煥𤼵鄭人榮水釀酒近邑水重斤兩與逺郊數
倍　淮南子汾水濛濁而宜麻濟水通和而宜麥河水
中濁而宜菽雒水輕利而宜禾渭水多力而宜黍漢水
重安而宜竹江水肥仁而宜稻　山海經汜天之山赤
水窮焉不姜之山黑水窮焉㱙塗之山青水窮焉白水
之山白水出焉不庭之山滎水窮焉成山甘水窮焉
淮南子白水宜玊黒水宜砥(砥卓/石)青水宜碧赤水宜丹
黄水宜金清水宜龜　楚辭遵赤水而容與注赤水出
崑崙山　名山記僧權道人居晉安霍山見白水異常
飲之甘如醴　山堂肆考白水源出肅州衛城西南二
十里下流與紅水黑水合紅水源出肅州衛城東南山
谷中下流與黑白水合　唐書髙麗國有馬訾水出靺
鞨之白山色若鴨頭號鴨緑水　筆談南荒有黑溪水
鄣州界有烏脚溪渉者足皆如墨　珍玩續考解州鹽
澤方百二十里乆雨西山之水悉注其中未嘗溢大旱
未嘗涸滷色正赤在版泉之下俚俗謂之蚩尤血　山
海經髙前之山其上有水焉甚寒而清帝臺之漿也飲
之者不心痛　水經注鹽道山孤標秀出清泉灌頂世
所謂鴦漿也𤼵於上而潛於下矣　列子禹治水土迷
之一國無風雨霧露不生鳥獸有山名壺領頂有口若
圓環名曰滋穴有水湧出名曰神瀵臭過椒蘭味過醪
醴　述異記甜水去虞淵八十里有甜溪水味如蜜東
方朔遊此得水數斛以獻帝投水於井井水常甜而寒
洗沐則肌理柔滑　述異記濉渙二水波若五色有文
章故名繪水　南雍州記筑陽縣粉水源出房陵取其
水為粉鮮潔異於餘水或云蕭何夫人漬粉處也　述
異記吳故宫有香水溪俗云西施浴處人呼為脂粉塘
吳王宫人濯粧於此溪上源至今猶香　髙僧傳四月
八日以五香水灌佛頂都梁香為青色水鬱金香為赤
色水丘隆香為白色水附子香為黄色水安息香為黑
色水　方輿勝覽梁天監中有胡僧曇𨼆寓錫於蔣山
山中乏水時有龎眉叟相謂曰予山龍也知師渴飲措
之無難俄而沼沸出後有西僧繼至云本西域八池已
失其一似竭彼盈此也其泉一清二冷三香四柔五甘
六浄七不饁八蠲疴名八功德水自梁以來皆取給御
府曰飲之可以愈疾　方輿記蜀青城有延慶宫西有
常道觀其南有六時水六時灑水以代刻漏於陽時即
灑然而下隂時無晝夜凡六時灑水故名六時水也
水經注魯國卞縣東南有姚虛虚東有漏澤水有盈漏
漏則數夕之中傾陂竭澤矣左右民居識其將漏預以
木為曲牀約鄣穴口魚鼈異鱗不可勝載　博物志庭
州㶚水以金銀鐵器盛之皆漏惟瓠葉則不漏　路史
西海島間水如脂而黑他物盛之皆滴漏惟牛角可貯
　杜陽編滄州久視山下出澄緑水其泉闊一百歩亦
謂流緑渠雖投之金石終不沉没故州人以瓦鐵為船
舫　栁子厚愚溪對西海之山有弱水散渙無力不能
負一羽投之委靡墊溺及底而後止　新唐書婆羅門
諸國有畔茶怯水出山石臼中能銷草木金鐵人手探
入輙爛以槖駞髑髏轉注瓠中　裴氏廣州記百管谿
周廻丈餘水極沸涌如猛火煎油聲　錦繡萬花谷季
子廟前有沸潭生物投之即熟　拾遺記岱輿山有員
淵千里常沸騰以金石投之則爛如土矣　拾遺記西
海之西有浮玊山山下有巨穴中有水其色若火晝則
通曨不明夜則照耀穴外雖波濤灌蕩其光不滅　水
經注山隂縣西四十里有二谿東谿廣一丈九尺冬暖
夏冷西谿廣三丈五尺冬冷夏暖二谿北出行三里至
徐村合成一谿廣五丈餘而温涼不雜
泉　爾雅泉一見一否為瀐濫泉正出正出涌出也(濫/與)
(檻/同)沃泉縣出縣出下出也汍泉穴出穴出仄出也　公
羊傳濆泉直泉也直泉者湧泉也　逸雅濫泉濫衘也
如人口有所衘口闓則見也沃泉水從上而下有所灌
沃也汍泉汍軌也流狹而長如車軌也所出同所歸異
曰淝泉　太平清話山頂泉輕而清山下泉清而重石
中泉清而甘沙中泉清而冽土中泉清而厚流動者良
於安静負隂者勝於向陽山削者泉寡山秀者有神眞
源無味眞水無香　煮泉小品山厚者泉厚山奇者泉
奇山清者泉清山幽者泉幽皆佳品也不厚則薄不奇
則蠢不清則濁不幽則喧必無佳泉泉徃徃有伏流沙
土中者挹之不竭即可食不然則滲豬之潦耳雖清勿
食凡源泉必重而泉之佳者尤重餘杭徐𨼆翁嘗言以
鳳凰山泉較阿母墩百花泉便不及五錢　禮稽命徵
王者得禮之制則澤谷之中白泉出飲之夀長　瑞應
圖醴泉者水之精也味甘如醴泉出流所及草木皆茂
　法苑珠林太山之東有醴泉其形如井本體是石也
欲取飲者皆洗心跪而挹之則泉出如流多少足用若
或汚慢則泉縮焉葢神明之異常者也　蔣氏日録顧
渚湧金泉每歲造茶時太守先祭拜然後水漸出造貢
茶畢水漸減至供堂茶畢已減半矣太守茶畢遂涸又
名金沙泉　𤣥中記强村有水方寸許人欲取之唱浪
淘沙一曲即得一杯味大甘冷因名樂音泉　寰宇記
安豐軍泉在淨戒寺北人至泉旁大呌則大涌小呌則
小涌咄之涌愈甚　張僧鑒潯陽記雞籠山下澗中有
數十處累石若有人功水常深尺餘朝夕輙有湧泉溢
出如潮水時刻不差朔望尤大號為潮泉常如沸湯
伏琛齊地記安丘城南三十里雹都泉其雹或出或否
亦不為災異　水經注南湘陂村有圓水圓廣可二百
歩一邉暖一邉冷冷處極清緑淺則見石深則無底暖
處水白且濁𤣥素既殊涼暖亦異厥名除泉其猶江乘
之半湯泉也　湘山野録齊州城西有金線泉澄徹見
底池心南北有金線一道微起水面以油滴之則線文
還去或以杖亂之則線輙不見水止如故天隂亦不見
　抱朴子崑崙及蓬萊其上鳥獸飲玊泉皆長生不死
也　物𩔖相感志西北荒有玊饋酒泉注焉廣深一丈
人飲此酒美如玊飲一樽復取一樽與天地同休　水
經注有龍泉出允街谷泉眼之中水文成蛟龍或試撓
破之尋平成龍畜生將飲者皆畏避而走謂之龍泉
物𩔖相感志陽泉大餘山北清流數十歩所涵草木皆
化為石精明堅勁扣之如磬珮之有聲其水所經之處
物皆漬為石水飲之得人夀石得之除人痼　彚苑詳
註南劍州天陷山有乳泉飲之登山嶺如飛　括地圖
負丘之山上有赤泉飲之不老神宫有英泉飲之眠三
百歲乃覺不知死　寰宇記蜀武陽有聖泉其水碧色
患瘡疾者洗之多愈投銀即成金色孕婦飲之墮胎俗
以為聖泉　白居易六帖晉廣州石門有貪泉　南史
袁粲曰昔一國有狂泉飲之無不狂國君穿井而飲獨
得無恙國人反謂國君為狂火艾針藥畢具君不任其
苦酌泉飲之即狂也　拾遺記日南之南有淫泉之浦
言其水浸淫從地而出成淵故曰淫泉或言此水甘軟
男女飲之則淫其水小處可濫觴褰渉大處可方舟沿
泝隨流曲直其水激石之聲似人之歌笑聞者令人淫
動故俗為淫泉　隋圖經滭𤼵水今俗亦名妒女泉大
如車輪水色青碧婦人不得艶粧衣新綵臨之必興雨
雹故名
湯泉　研北雜志湯泉知名者七所謂匡廬汝水尉氏
驪山鳳翔之駱谷和州之惠濟與渝州之陳氏山居也
皆棄於窮山之中惟驪山當往來之衝華堂玊甃獨為
勝絶燕之昌平李陵臺亦有温泉　辛氏三秦記驪山
泉舊云以三牲祭乃得入可以去疾涓病昔秦始皇與
神女遊而忤其旨神女唾之則生瘡始皇怖謝神女為
出温泉而洗除後人因以為驗　都穆遊名山記驪山
在西安之臨潼縣出縣南半里即抵其麓經雷神殿東
折門有綽楔榜曰温泉池過此有室三楹啓其扄即温
泉也人呼為官池葢非貴人不得浴此池四周甃石如
玊環狀中一小石上鑿七竅泉由是出相傳甃石起秦
始皇其後漢武帝復加修飾或云今之池後周天和中
造又云唐𤣥宗廣之不能詳也官池之左有泉曰混池
以浴小民　煮泉小品下有石流黄者𤼵為温泉在在
有之又有共出一壑半温半冷者亦在在有之皆非食
品特新安黄山朱砂湯泉可食圖經云黄山舊名黟山
東峯下有朱砂湯泉可㸃茗春色微紅此則自然之丹
液也　唐子西遊湯泉記惠州過水北十餘里得白水
山山行一里所得佛跡院院中涌二泉其東所謂湯泉
其西雪如也二泉相去歩武間而東泉熱甚殆不可觸
指以西泉解之然後調適可浴　荆州記新陽縣惠澤
中有温泉冬月未至數里遥望白氣浮蒸如烟上下乘
映狀如綺疏又有車輪隻轅形世傳昔有玉女乘車自
投此泉今人時見女子姿儀光麗往來倐忽　周景式
廬山記主簿山在胡郎廟前數里山下有温泉穴口周
圍一丈許涌出如湯沸冬夏恒熱　𡊮山松宜都山川
記佷山縣有温泉注大溪夏纔熱冬則大熱上常有霧
氣百病乆疾入此水多瘉　王韶之始興記靈水源有
温泉涌流如沸時有細赤魚出遊莫有𫉬者　丹鉛總
録東坡詩紀所經温泉天下七處以驪山為最予在南
中所見又不止七處也寜州白崖德勝關浪穹宜良鄧
川三泊凡數十處而安寜為最凡温湯所在下必有硫
黄其水猶有其味獨安寜清徹見底垢自浮去不積且
無硫黄氣不知何理舊有人見竅出丹砂數粒乃知其
下有丹砂徽州黄山温泉亦𩔖此葢温泉所在必白礬
丹砂硫黄三物為之根乃蒸為暖流耳
瀑布　班固終南山賦旁吐飛瀬上挺修林立泉落落
密隂沈沈註立泉謂瀑布　廬山記白水在黄龍南即
瀑布也水出山復挂流三四百丈飛湍林表望若懸素
　鴈宕志西谷龍湫如井狀檻中作凹石壁數仞水從
凹中瀉下望之若懸布隨風作態逺近斜正變幻不一
或如散珠如驟雨如飛雪如輕烟濛霧或飄轉中斷或
左右飛散或直下如注􁆤或屈曲如蜿蜒觀者每立於
潭外相去數十歩水忽轉舞向人亂洒衣帽沾濕或大
注如晴雷或為風所遏盤桓而不下皆奇態也　太平
清話天下瀑布皆有聲惟鴈宕者無聲　五雜俎鴈蕩
瀑布無聲閩中水簾數處皆無聲葢巖腰凹而水噴空
則為水簾奇於瀑布　陳舜俞廬山記康王谷有水簾
飛泉破巖而下者二三十派其廣七十餘尺其髙不可
計
水異　乾鑿度帝盛德之應洛水温九日乃寒五日變
為五色𤣥黄　天中記苻堅時長安有水影逺觀若水
視地則見人至堅晚年而止宋文帝元嘉二十五年冬
青州城南逺觀見地中如水有影謂之地鏡唐神龍二
年二月壬子洛陽城東七里地色如水樹木車馬歴歴
見影漸移至都月餘乃滅長安街中往往見水影大厯
末深州束鹿縣中有影長七八尺遥望見人馬往來如
在水中及至前則不見水　宋史五行志紹興十四年
樂平縣河決衝田水自起立如為物所吸聚為一直行
髙平地數尺不假隄防而水自行里南程氏家井水亦
髙數尺夭矯如長虹聲如雷穿牆毁樓而出二水鬭於
杉墩且前且郤約十餘刻乃解各復其故　説海貴州
普定衛有二水一曰滚塘寨一曰閙蛙池前後相近居
人夜聞水聲摶激其響漸大開戸視之波濤噴面不可
逼近及明聲息二水一涸一溢人以為水鬭　丹鉛録
正德中文安縣水忽僵立凍為氷柱髙五丈四圍如之
中空而旁有穴土人謂之河僵後數日流賊過文安鄉
民入冰穴中避之賴以全者頗多
氷　周易履霜堅冰隂始凝也馴致其道至堅冰也
禮記孟冬之月水始冰地始凍仲冬之月冰益壯　風
俗通積冰曰淩冰壯曰凍冰流曰澌冰解曰泮　周禮
淩人掌冰正歲十有二月令斬冰三其淩(三倍/其冰)春始治
鑑(鑑如甀大口以盛冰置食物於中以禦温/氣春而始治之為二月將獻羔而啓冰)祭祀共冰
鑑賓客共冰大喪共夷槃冰夏頒冰掌事秋刷(刷清也/鄭司農)
(云刷除冰室/當更内新冰)　左傳申豐曰古者日在北陸而藏冰西
陸朝覿而出之其藏冰也深山窮谷固隂沍寒於是乎
取之其出之也朝之禄位賓食喪祭於是乎用之其藏
之也黑牡秬黍以享司寒其出之也桃弧棘矢以除其
災其出入也時食肉之禄冰皆與焉大夫命婦喪浴用
冰祭寒而藏之獻羔而啓之公始用之火出而畢賦自
命夫命婦至於老疾無不受冰山人取之縣人傳之輿
人納之𨽻人藏之夫氷以風壯而以風出其藏之也周
其用之也徧則冬無愆陽夏無伏隂春無凄風秋無苦
雨雷出不震無災霜雹癘疾不降民不夭札七月之卒
章藏氷之道也　談苑收冰之法冬至前所收者堅而
耐久冬至後所收者多不堅也黄河亦必以冬至前凍
合冬至後雖凍不復合矣　三輔黄圖建章宫積冰為
樓　洞冥記漢武帝設甜水之冰以備沐濯　杜陽雜
編唐順宗即位歲拘彌國貢常堅冰云其國有大凝山
中有冰千年不釋及齎至京師潔冷如故雖盛暑赭日
終不稍消嚼之即與中國者無異　鄴中記石季龍於
冰井臺藏冰三伏之月以冰賜其大臣　天寶遺事楊
氏子弟每至伏中取大冰琢成山週圍宴席間雖暑烈
酒酣各有寒色甚且有挾纊者又令工人鏤冰為獸鳳
之形或飾以金環綵帶置之彫盤中送與王公大臣
博物志削冰令圓舉以向日艾承其影則有火　盧氏
雜説薄餅卷厚冰以刀切入迎刃而解　銷夏録臨洮
城外洮水冬月結冰小於芡實其圎如一富家收貯盛
夏以蜜漿調之如眞珠粉然　酉陽雜俎盛夏取大水
晶如拳塊置釜中新汲水煮千沸以小口大肚缾盛湯
以油綿密封其口勿令泄炁復以重湯煮缾千沸急沉
井底平旦出之破缾冰已結矣　酉陽雜俎玻瓈千歲
冰所化也　後山談叢世傳王祥卧冰求魚以養母至
今沂水歲寒冰厚獨祥卧處闕而不合　神異經北方
有石湖方千里深五丈餘歲常冰惟夏至前後五十六
日解　漢書眺錯上書曰胡貉之地木皮三寸冰厚六
尺　天中記周太祖乾祜中北征至澶州驛河水已解
浮橋難立衆憂之其夜西北風裂凝凍比旦津吏報冰
堅可渡歩騎踐冰而行衆謂之淩橋日夕津吏報曰冰
橋泮矣　雜俎開成末河陽黄魚池冰作花如纈　筆
談慶厯中京師集禧觀渠中冰皆成花果林木元豐末
秀州人家屋瓦上冰亦成花毎瓦一枝正如畫家所為
折枝有大花如牡丹芍藥者細花如海棠萱草者皆有
枝葉無毫髪不具雖巧筆不能為之以紙搨之無異石
刻　金國志金末河水凍成龜文又有花卉禽獸之狀
巧過雕鏤時人謂之天畫　韻府續編紹興八年汴京
雨下冰龜數十里大小皆冰龜形具首足卦文　漢五
行志今之長老名木冰為木介介者甲甲兵象也　七
修𩔖藁木冰者雨及木而凝冰諺云木稼也洪範五行
傳謂之木斤范氏謂之木介春秋成公十六年雨木冰
　文獻通考木冰者乃寒脇木而成冰妖不在木也冰
花者乃冰有異而成花妖不在花也　摭遺唐開元冬
至大雪簷澑皆為冰條妃子使侍兒𫾣二枝看玩帝問
何物妃子笑曰妾所玩者冰筯也　酉陽雜俎王天運
將四萬人征小勃律而還行數百里忽驚風四起雪花
如翼風激小海水成冰柱起而復摧
冰斗冰鑑　博古圖冰斗有柄無銘三旁掩上其柄可
持其底鏤空實冰斗也又冰鑑四足無銘上方如斗四
傍塵鏤底作風忩承以大盤立之四足置食於上而設
冰於盤使寒氣通徹以禦温氣觀此鑑製作宜唐之精
工所能到也
　
　
　
　
　
　
　
　
　
　
　格致鏡原卷八
欽定四庫全書
　格致鏡原卷九　　　　　大學士陳元龍撰
　　坤輿𩔖(五/)
　　　井
總論　周書黄帝始穿井　呂氏春秋伯益作井　淮
南子伯益作井而龍登𤣥雲神棲崑崙註龍恐害故登
雲去棲其神於崑崙也　白六帖神農造井井有九所
汲一井餘井悉動在鄧州　河渠書武帝鑿井深四十
餘丈往往為井井下相通行水　續漢書夏至日浚井
改水　白虎通冬祭井井者水之生藏在地中冬亦水
王萬物伏藏　易傳井通也物所通用也　風俗通井
者法也節也言法制居人令節其飲食無窮極也　初
學記久不渫滌為井泥不停汚曰井渫(音/洩)滌井曰浚井
水清曰冽　爾雅井一有水一無水為瀱汋註山海經
云天井夏有水冬無水即此𩔖也　戴侗六書故眢眸
子枯陷也井枯無水亦謂之眢井左傳宣十二年楚莊
王圍蕭蕭還無社謂楚申叔展曰目於眢井而出之
演繁露鮑照井謎曰一八五八飛泉仰流飛泉仰流也
者垂綆取水而上之故曰仰流也一八者井字八角也
五八者析井字而四之則其字為十者四也四十即五
八也　玉厯凡欲穿井處於夜氣清明時置水數盆於
其地看何盆星光最大而明定必有甘泉　五雜俎凡
出師遇深山無泉之處掘井一二丈不得水者可束藴
火薫之而密覆其上火烟不得出必尋泉脉隙處潛通
即他山數里外泉皆能引而致之烟通則泉流矣　煮
泉小品井味鹹色緑者其源通海舊云東風時鑿井則
通海脉理或然也　陸樹聲清暑筆談晨起取井水新
汲者傅浄器中熟數沸徐啜徐潄以意下之謂之眞一
飲子葢天一生水人夜氣生於子平旦糓氣未受胃臟
冲虚服之能蠲宿滯痰滲以滋化源　潘自牧紀纂淵
海井上種桃花落井不祥　葛洪方深井多有毒氣五
月五日以雞毛試投井中毛直下無毒若廻四邉不可
入　楊愼外集余嘗侍先人知汝州見州治諸井皆以
夾錫錢鎭之每井率數十千問其故一老兵曰此邦饒
風沙沙入井中人飲之則成癭夾錫錢所以制沙土也
　南史梁普通二年始平郡石鼓村地自開成井方六
尺六寸深三十二丈　異苑謝晦宅南路上有古井以
元嘉二年汲者忽見三龍甚分明行道往觀莫不嗟異
有人入井始知是塼𨼆起作龍形　吳均齊春秋齊荆
州城東天子井出錦於時士女取用與常錦不異經月
乃歇　緝栁編少昊母皇娥宫側有井曰盤靈帝與皇
娥宴於宫帝子命江妃歌沖景旋歸之曲盤靈之神吹
簫以和之故至今號井神曰吹簫女子　酉陽雜俎井
鬼名瓊　白澤圖故井之精曰觀狀如美女以其名呼
之即去　初學記井甃聚磚修井也　顏師古漢書注
井幹者井上木欄也其形或四角或八角　王鳳稑名
物通銀牀井欄也古詩後園鑿井銀作牀金缾素綆汲
寒漿　水經注華林園中有古井悉以珉玉為之繢石
為口工作精宻　魚豢魏略明帝九龍殿前為玊井綺
欄　伽藍記河間王琛置玉井金幹以五色縷為繩
唐書王鉷以寶鈿為井幹　五代史補髙郁用銀葉䕶
井其四方内外皆然謂之拓裏　庶物異名疏梁元帝
文玉臯不汲而銀甕滿玊臯井上桔橰也　説文轆轤
井上圓轉木收綆者也
諸井　博物志火井一所縱廣五尺深二三丈在蜀郡
者時以竹板木投之以取火諸葛丞相往觀後而火轉
盛熱以盆著井上煮鹽得鹽後人以家燭火投井中即
滅息至今不復然也　楊升菴集火井在蜀之臨卭今
嘉定地有之其泉皆油熱之則燃人取為燈燭　郡國
志連渾府遥火山西有火井深不可見底炎氣上升常
若微電以草㸑之則烟騰火𤼵故名熒臺　春秋潛潭
巴火從井出有賢士從人起　水經注銅雀臺北曰冰
井臺髙八丈上有冰室有數井深十五丈藏冰及石墨
焉　元和志有一泉水名曰沙井綿歴古今沙塡不滿
水極甘美　嵩山記少室山有雲母井出雲母　羊頭
山記月支有井色如酒因名酒井　廣志臨卭有粉井
得水汰粉則益光　漢書蜀多鹽井　郭氏𤣥中記東
方有柴都焉在齊國之山山有井深不測至春夏時雹
從井中出出則敗五榖人常以柴塞之不塞則雹為患
故號柴都　洞冥記長安東七萬里有雲山山頭有井
雲從中出若土德王則黄雲出火德王則赤雲出水德
王則黑雲出金德王則白雲出木德王則青雲出　安
成記羅霄山有石井天旱祠之以木投井中即雨至井
溢木出雨乃止也　荆州記宜都有風井夏則風出冬
則風入　南康記雩都盤固山其峯有井大銅人常守
之五十年一涌水起數十丈銅人每以手掩之　拾遺
記頻斯國有丹石井非人之所鑿下及漏泉水常沸涌
中有白蛙兩翅常去來井上　後漢書東沃沮耆老説
海中女國有神井視之輙生子　嶺表録異綠珠井在
白州雙角山下昔梁氏女有容貌石季倫以珍珠三斛
買之傳云飲此水者誕女多美麗閭里謂美色無益以
巨石塡之爾後生女雖端嚴形體不完　採蘭雜志卓
文君庭内有井文君手汲則甘香他人汲之與常井等
至今尚存即文君井也　廣州記鬱林郡有石井半甘
半淡潛通江波冬夏常盈名曰司命井　異物志廬陵
城中有一井中有二色水半青半黄黄者灰汁取作糜
粥皆作金色土人名灰汁為金因名金井　南史昇明
二年冬延陵縣季子廟之北忽聞金石聲疑其異鑿深
三尺得沸井奔湧若浪其地又響即復鑿之復得一井
涌沸亦然井中得一木簡長一尺廣二分上有𨼆起字
曰廬山道人張陵再拜詣闕起居簡文堅白字色乃黄
瑞應圖云浪井不鑿自成王者清静則仙人主之　演
繁露陳後主入景陽井隋軍出之因號其井為辱井井
口石欄有鐫字曰辱井在斯可不戒哉其石理光瑩可
鑑仍有淡紅漫布其上略如朝霞建康圖經謂此之紅
者乃張孔二宫人脂澤所染也　酉陽雜俎景公寺前
街中舊有巨井俗呼為八角井唐元和初有公主夏中
過見百姓方汲令從婢以銀稜碗就井承水誤墜碗經
月餘碗出於渭河　元氏掖庭記有龍泉井瑪腦石為
井牀雨花臺石為井甃香檀為葢離朱錦為索雲母石
為汲缾
　　　橋
王應麟玉海古者辰角見而雨畢則除道天根見而水
涸則成梁者造舟為之未有橋之名也　朱弁橋記造
舟為梁見於詩而杠榷徛彴雜出於子史若橋之為名
則始于商而獨著於周書逮秦漢乃各冠以地或因水
而稱　三輔黄圖横橋以象牽牛　説文橋水梁也榷
水上横木所以度也亦曰彴今謂之畧彴東楚謂橋為
圯　詩大雅造舟為梁注造至也謂從舟至舟相編為
橋即今浮橋　廣志獨木橋曰榷　爾雅疏隄一名梁
一云即橋也以木為之一云以石絶水石杠一名徛聚
石水中以為歩渡彴也廣雅云徛歩橋也或曰今之石
橋一石絶水者為梁　名物攷説文云石矼石橋也俗
作杠從木十月成津梁則梁為在津之橋梁也今云輿
梁者葢橋上横架之板若車輿者故謂之輿　山堂肆
考繩橋以竹索為橋駕虚而渡名曰繩橋又曰笮橋
李膺笮橋贊複引一索飛縆杙閣其名曰笮人懸半空
渡彼絶壑　詞林海錯太公六韜天浮鐵螂用以飛江
謂飛橋也　段國沙州記吐谷渾於河上作橋謂之河
厲長一百五十歩勾欄甚嚴飾　事始橋上級謂之鴈
齒　雜志橋柱下横木入沙中者謂之蹲鴟　晉書成
都王頴屯河南阻清水為壘造浮橋以通河北以木函
盛石沈之以繫橋名曰石鼈　漢文帝紀誹謗之木注
服䖍曰堯作之橋梁交午柱頭也應劭曰橋梁邊板所
以書政治之愆失也　啓䝉記注天台山去天不逺路
楢溪溪水險清冷前有石橋路徑不盈尺數千丈下臨
絶冥之澗唯忘其身然後能濟　三齊要略秦皇於海
中作石橋非人功所建海神為之𥪡柱　三輔舊事秦
造横橋漢承秦制廣六丈三百八十歩置都水令以掌
之號為石柱橋　三輔黄圖秦始皇造渭橋重不能勝
乃刻石作力士孟賁等像祭之乃可動　夷堅續志趙
州石橋為魯班手造極為堅固意謂今古無第二橋矣
有張神乘驢過橋動欲傾魯班在下以兩手托定而堅
如初至今橋上有張神乘驢痕橋下有魯班兩手托迹
　朝野僉載趙州石橋甚工磨礲宻緻如削焉望之如
初日出雲長虹飲澗上有勾欄皆石也勾欄竝有石獅
子龍朔年中髙麗諜者盗二獅子去後復募匠修之莫
能相𩔖者至天后大足年黙啜破趙定州賊欲南過至
石橋馬跪地不進但見一青龍卧橋上奮迅而怒賊乃
遁去　泉南雜志泉州萬安渡洛陽橋案址于淵釃水
為四十七道梁空以行其長三千六百尺廣丈有五尺
翼以扶欄如其長之數又盤光橋自洛陽橋東接鳳嶼
嶼在江中央上多腴田稠民居舊有石路潮落路出行
者病之宋寶祐中僧道詢募貲作石橋長四百餘丈廣
一丈六尺比蔡端明所造洛陽橋長多四百餘尺闊多
一尺世知洛陽而不知盤光者葢以人重也　因話錄
尚書省東南隅通衢有小橋相目為拗項橋言侍御史
及殿中久次者至此必拗項南望南宫也　開元遺事
長安東㶚陵有橋來迎去送皆至此地為離别之地故
人呼之為銷魂橋也　初學記注上方有鬼橋陜城有
鴨橋　合璧事𩔖杜重威朔州人契丹㓂鎭定重威用
三脚木為橋過河擊賊　事物紺珠壕橋橋以壕為準
下施兩巨輪推入壕輪䧟則橋平可渡又摺疊橋壕闊
用之兩橋相接中施轉軸
　　　城
羅泌路史史記言黄帝為五城軒轅本紀言黄帝築城
邑而汜勝之書記神農之敎雖有石城湯池帶甲百萬
然而無粱則不能守也是炎黄已城池矣石城之制既
自神農則土城之作有不自伏羲乎　初學記淮南子
鮌作城吳越春秋曰鮌築城以衛君造郭以守民此城
郭之始也　博物志禹作城彊者攻弱者守敵者戰城郭
自禹始也　月令孟秋之月補城郭仲秋之月築城郭
　左𫝊三堵為雉長三丈髙一尺　公羊傳方丈而堵
又五板而堵五堵而雉百雉而城　考工記城隅九雉
以為都城之制　五經異義天子之城髙九仞公侯七
仞伯五仞子男三仞　公羊傳注天子之城千雉髙七
雉公侯百雉髙五雉子男五十雉髙三雉　春秋説文
天子周城諸侯軒城軒城者缺南面以受過也　白虎
通天子曰崇城言崇髙也諸侯曰干城言不敢自專禦
於天子也　輿地提綱城為保民為之也城之制三堵
曰雉長三丈而髙一丈也城上垣曰堞樓曰麗譙下門
曰譙門無覆屋曰櫓城外河曰池池無水曰隍城之小
者曰堡或曰鄣曰壘有軍屯處曰壁　釋名城盛也盛
受國都也郭廓也廓落在城外也　風俗通郭或謂之
郛郛者亦大也　釋名方城上垣謂之睥睨言於孔中
睥睨非常也亦曰陴言裨助城之髙也亦曰女牆言其
卑小比之於城若女子之於丈夫也　唐書馬燧傳設
一門為譙櫓注櫓城上守禦樓　三輔黄圖長安城南
為南斗形北為北斗形至今人呼漢舊京為斗城　崔
豹古今注秦所築長城土色皆紫　吳地記吳羅城作
亞字形　南史梁武帝攻郢城夜郢城有數百毛人踰
堞且泣因投黄鵠磯葢城之精也　梁四公記扶桑王
宫内有水精城天未曉而明如晝城忽不見其月便蝕
　大志經大意初入海中至白銀城次至黄金城次至
水精城次至琉璃城龍王各與明月珠
　　　墓(附碑/)　(華表/)
名義考古者墓而不墳墳土起也亦謂之封封土陪益
也檀弓若堂若防若覆夏屋若斧皆封之形也四周而
平曰堂長而如隄曰防如大俎而垂曰覆夏屋仄而上
鋭曰斧亦曰馬鬛今亦多𩔖是　白虎通天子墳髙三
仞樹以松諸侯半之樹以栢大夫八尺樹以欒士四尺
樹以槐庻人無墳樹以楊栁　公羊傳宰上之木拱矣
注宰冢也　楊愼外集國語管仲曰定民之居成民之
事陵為之終是民之墓亦稱陵也周顯王三十四年趙
起夀陵秦惠文王以後始稱陵而民不得稱　漢書注
夀藏謂冢墳也稱夀者取其久逺之意　後漢中山王
傳墓門前開道建石柱為梁乃謂之神道　西京雜記
羡門葢冢中之門　物原伊尹始造墓宫　炙轂子秦
漢以來帝王陵前有石麟石象辟邪石馬之屬人臣墓
前石虎石羊石人石柱之𩔖皆以飾壠如生前之儀衛
　五雜組自周以後始有堪輿之説然皆用之建都邑
耳如書所謂逹觀于新邑營卜瀍澗之東西詩所謂考
卜維王宅是鎬京者而葬之求吉地則自秦樗里始然
漢時尚不甚談至郭璞始以其術顯　廣博物志墓銘
或謂晉以前無有顔延年始為其制按吳志淩統卒權
聞流涕使張承作銘誄則是三國時事也又漢西都時
南宫寢殿内有醇儒王史長銘漢杜子夏臨終作文命
刋石埋墳前　廣博物志齊武帝欲為裴后立石誌墓
中王儉以為非古或以為宋元嘉中顔延之為王球作
墓誌有銘自宋始隋得王戎墓銘為自晉始亦非是今
世有崔子玊書張衡墓銘則墓有銘自東漢有之　白
澤圖故廢墓之精名元狀如老役夫操杵好舂呼之使
人宜禾榖　水經注六安縣故咎陶國也夏禹封其少
子奉其祀今縣都陂中有大冢民傳曰公琴者即臯陶
冢也楚人謂冢為琴　述異記闔閭墓中石銘云吳王
之夜室也　雜記夏侯嬰封滕公嘗至東都門馬悲鳴
踣地不前使人掘之得石槨一枚皆科斗書以今文寫
之曰佳城鬱鬱三千年見白日吁嗟滕公居此室　舊
唐書天寶十一載六月閿鄉縣黄河中女媧墓因大雨
晦冥失所在至乾元二年六月瀕河人聞有風雷曉見
其墓湧出下有巨石上有䨇栁時號風陵堆　春明退
朝録唐内人墓謂之宫人斜四仲遣使者祭之　唐書
姚朂自作夀藏於萬安山南原署兆曰寂居穴墳曰復
眞堂剟土為牀曰化臺而刻石告後世　路史於藍田
得尊盧之埰於衡山得祝融之􁁉於長安得隂康之冢
於肺山得華胥之封於峨嵋得黄帝之􁏣於雍得帝鴻
之坋於雲陽得少昊之堬於城陽得慶都之䈀於陳倉
得娥眉之埭於商於得女英之壟
碑　劉熈逸雅碑被也此本王莽時所設也施其轆轤
以繩被其上以引棺也臣子追述君父之功美以書其
上後人因焉故每建於道陌之頭顯見之處名其文就
謂之碑也　歐陽修集古録後漢以後始有碑文欲求
前漢時碑碣不可得是則冢墓碑自後漢以來始有也
　物原晉武帝始置神道碑　禮祭儀麗於碑註君牽
牲入廟門繫著中庭碑也　李綽尚書故實古碑皆有
圓空(音/孔)葢碑者悲也本墟墓間物每一墓有四焉初葬
穿繩於空以下棺乃古懸窆之禮禮曰公室視豐碑三
家視桓楹人因就紀其德由是遂有碑表數十年前有
樹德政碑亦設圎空不知根夲甚矣後有悟之者遂改
焉　宋祁筆記碑者施於墓則下棺施於廟則繫牲古
人因刻文其上今佛寺揭大石鏤文士大夫皆題曰碑
銘何也　名義考今世所謂碑古無之七十二家封禪
言勒石穆天子傳言為名迹於弇兹石上可見者惟此
而已士昏禮入門當碑揖則廟内之碑用以麗牲者喪
大記天子用大木為碑謂之豐碑諸侯樹兩大木謂之
桓楹檀弓注天子六繂四碑諸侯四繂二碑士二繂無
碑則方上之碑用以下棺者臣子因於其上紀述功德
今廟堂墓隧及諸創建碑林立而不知非古也　後漢
書方者為碑圓者為碣　研北雜志北碑刻深謂之溝
道　唐六典五品以上立碑螭首龜趺趺上髙不過九
尺七品以上立碑圭首方趺趺上不過四尺若𨼆淪道
素孝義著聞雖不仕亦立碣金石例三品以上神道碑
五品以下不銘碑謂之墓碣　明㑹典五品以上許用
碑六品以下許用碣庶人止用壙誌公侯及一品碑螭
首龜趺二品碑葢用麒麟三品碑葢用天禄辟邪竝龜
趺四品以下竝圓首方趺髙低各有尺寸　洛中紀異
絳州龍興宫有碧落碑碑文成而未刻有二道士來請
刻閉戸三日不聞人聲人怪而破戸有二白鴿飛去而
篆刻宛然　珍珠船筝殿側有魏泉堂碑其石瑩徹宫
中號玻璃碑　羣碎録宋太宗立郡國戒碑爾俸爾禄
民膏民脂下民易虐上天難欺乃景煥野人閒語書中
語也又云摘蜀王孟㫤之文按歐陽集古録戒碑起唐
明皇特不見其詞耳又云宋髙宗頒是黄庭堅書　魏
志繁昌縣授禪石碑中生金表送上羣臣盡賀　王𨼆
晉書永嘉初陳國項縣賈逵石碑中生金人盜鑿取賣
賣已復生此江東之瑞也　晉書戴逵總角時取鷄卵
汁溲白瓦屑作鄭𤣥碑復為文自鐫之詞麗器妙人皆
驚異　李延夀北史秦王俊府僚佐請立碑帝曰欲求
名一卷史書足矣何用碑為若子孫不能保家徒與人
作鎭石耳
華表　物原周公始為華表　禮記公室視桓楹注桓
墓前表柱也　説文桓亭郵表也徐鉉曰表雙立為桓
今郵亭立木交於其端或謂之華表　集韻牴􁀙二獸
名秉心甚靈葢忠直獸也今華表頂上者是　丹鉛録
華表漢書注作和表字林作桓表
　
　
　
　
　
　
　
　
　
　
　
　
　格致鏡原卷九
欽定四庫全書
　格致鏡原卷十　　　　　大學士陳元龍撰
　　坤輿𩔖(六/)
　　　土(附土牛/)
聖證論孔鼂曰能吐生百榖謂之土　周易參同契黄
土金之父　演繁露杜牧曰幽并水土程其輕重比河
南常重十二然則不獨水有輕重土亦然也　避暑録
山中每開闢徑路刳治巖竇有尋丈之間土色各殊肥
瘠𦂳緩燥潤亦從而不同　畱青日札田地有横土有
立土西北方横土可以穴居以其不崩也立土不可種
禾江南又有斜土或近山海之故亦不可種水不滀也
　國語沃土之民不材淫也瘠土之民莫不向義勞也
　淮南子堅土人剛弱土人脆壚土人大沙土人細息
土人美耗土人醜　禹貢冀州厥土唯白壤(無塊/曰壤)兖州
厥土黒墳(土脉/墳起)青州厥土白墳徐州厥土赤埴墳(埴黏/膩也)
揚州荆州厥土惟塗泥豫州厥土惟壤下土墳壚(𤣥而/疏也)
梁州厥土青黎(黒/也)雍州厥土惟黄壤　逸雅土青曰黎
似黎草色也土黄而細宻曰埴埴膩也黏胒如脂之膩
也赤土曰䑕肝如䑕肝色土白曰漂漂輕飛散也土黑
曰盧盧然解散也　禹貢徐州厥貢惟土五色　北堂
書鈔王者封五色土為社建諸侯則各割其方色土與
之使立社燾以黄土　事物紀原秦築長城土皆紫色
謂之紫塞南徼土色丹謂之丹徼　子虚賦其土則丹
青赭堊注張揖曰赭赤赭也堊白堊也師古曰赭今之
赤土也堊今之白土也　庶物異名疏圖經始興縣山
中多白善用以浣衣中山經葱聾之山多白黑青黄堊
有五色入藥唯白者本草注土以黄為正色白為惡色
後人諱之呼為白善　隋圖經常山髙邑縣房子城出
白土細滑膏潤可以塗飾兼用之濯錦可致鮮潔　酈
道元水經注房子白土細滑如膏可用濯錦色奪霜雪
光彩鮮異潔于常錦　陸廣微吳地記餘杭山有白土
如玊甚光潤吳中每年取以充貢號曰石脂亦曰白堊
白磰　雷煥别傳煥豐城獄得劍取南昌西山黄白土
拭之光艶照耀張華更以華隂赤土磨之鮮光愈亮
馬觀瀛涯勝覽忽魯謨斯國有一大山四靣各産一物
一面出紅土如硃一出白土可堊一出黄土色如姜黄
其王令人守視各處人貨而用之　孔靈符㑹稽記赤
城山土色皆赤岩岫連㳫狀似雲霞　詞林海錯西域
有赤土之阪令人身熱頭痛嘔吐　論語撰考籤武當
縣有一谿岸土色鮮黄可噉　紀聞開元二十八年春
二月懐州武德武陟修武三縣人無故食土云味美異
於他土先是武德期城村婦人相與採拾聚而言曰今
米貴人饑若為生活有老父紫衣白馬從十人來過之
謂婦人曰何憂無食此渠水傍土甚佳可食汝試甞之
婦人取食味頗異遂失老父乃取其土至家拌其麵為
餅餅甚香由是逺近競取之渠東西五里南北十餘歩
土竝盡　雲南志雲南臨安府有落容山在府治西南
三里其土香美作餅炙熟可食僰婦嗜之　史記天官
書先至三日垂土炭於衡兩端輕重適均夏至日隂氣
至則土重　漢書賈山傳曽不得蓬顆蔽冢而託葬焉
顏注顆謂土塊蓬顆言塊上生蓬耳
土牛　物原周公始制立春土牛　論衡立春為土象
人男女各二秉耒耜又立土象牛順時應氣示率下也
　漢禮儀志季冬之月立土牛六頭於國都郡縣城外
丑地以送寒氣　夢華録立春前五日竝造土牛耕夫
犂具於大門之外是日黎明有司為壇以祭先農官吏
各具綵仗環擊牛者三所以示勸耕之意
　　　田
逸雅土已耕者曰田田塡也五稼塡滿其中也　通典
黄帝始立地制畝是田以畝計起自軒轅也　漢食貨
志后稷始甽田以二耜為耦廣尺深尺曰甽顏注甽者
田中溝也田溝之法耜廣五寸二耜相耦一耦之伐廣
尺深尺謂之甽六甽而為一畝(甽同/畝)　眞逸農田餘話
古人建歩立畝六尺為歩百歩為畝至唐始以二百四
十歩為畝百畝為頃　李京雲南志畧諸夷多水田謂
五畝為一雙俗耕田三人使二牛前牽中壓後驅犂一
日為一雙　杜甫詩注農家指田逺近多少曰幾稜(去/聲)
　楊愼外集田塍曰水埒燒田而種曰疁　爾雅田一
歲曰菑二歲曰新田三歲曰畬郭注今江東呼初耕地
反草為菑　司馬彪史記注汙斜下地田也　三才圖
㑹圃田種蔬果之田也圍田築土作圍以繞田也江淮
之間地或瀕水築土作堤以為稼地復有圩田謂疊為
圩岸扞䕶外水也櫃田築土䕶田似圍而小四面俱置
瀽穴　李燾長編杭西湖中多葑田　王禎農書若深
水藪澤則有葑田以木縛為田坵浮繫水面以葑泥附
木架上而種萟之其木架田坵隨水髙下浮泛自不渰
浸　楊愼外集葑田江淮以南有之淮南子大旱苽封
熯苽即菰封即葑也旱燥故苽封亦乾也菰葑根相結
而生歲久浮於水上根最繁而善紏結以土泥著上刈
去其蔓枯時以火燎便可耕種　闞駰十三州志百粤
嶺南有駱田駱音架　裴淵廣州記交阯有駱田隨潮
水上下　范成大驂鸞録𡊮州仰山嶺阪之間皆田層
層而上至頂名梯田　三才圖㑹梯田謂梯山為田也
凡土山下自横麓上至危巓一體之間裁作重磴即可
種藝　農書塗田瀕海之地潮水所擁沙泥積焉上有
醎草叢生初種水稗斥鹵既盡可為稼田邉海築壁或
樹立樁橛以抵潮汛其稼收比常倍利又淤田中土大
河之側及淮灣水滙之地凡潢汙洄互壅積泥滓皆成
淤灘秋後泥乾地裂布掃麥種于上又沙田或濱大江
或峙中洲四圍蘆葦駢宻以䕶堤岸地常潤澤可種稻
秫葢沙田者水激於東則沙漲於西水激於西則沙漲
於東百姓隨沙漲之東西而田焉　三輔黄圖弄田在
未央宫注㺯田者燕遊之田天子所戲弄耳　晉書義
熈九年四月罷臨沂湖熟皇后脂澤田四十頃以賜貧
人弛湖池之禁　南越志交趾號腴田曰雄田　朝野
遺記廣中韶陽屬邑有乳田以地種乳先掘地成窖以
粳米粉鋪於窖内以草葢之用糞壤壅之候雨過氣出
則𤼵開而米粉已化成蛹如蠐螬狀取蛹作汁以米粉
漬而蒸成乳食之　搜神記羊公雍伯性篤孝有人以
石子一升與之使有石處種之後於所種石處得五雙
白璧遂名其處曰玊田　清異録汴老圃紀生一鉏芘
三十口嘗呼子孫戒曰此二十畝田便是青銅海也
　　　沙
水經注蘭倉水有金沙越人收以為黄金　拾遺記岱
輿山南有平沙千里色如金若粉屑靡靡常流鳥獸行
則没足風吹沙起若霧亦名金霧亦曰金塵沙著樹粲
然如黄金塗矣和之以泥塗仙宮則晃昱明粲也　寰
宇記緱氏八風溪水南流合三交水岸有沙細潤可以
澡濯隋代常進後宫雜以香藥以當豆屑號曰玉女沙
　王孚記𡊮州有水春交則上白沙如米於兩岸九十
餘里呼為米沙若一岸徧米其方豐熟　國史異纂靈
州明沙縣有沙人馬踐之輙鎗然有聲持至他處信宿
之後無復有聲　河西舊事沙州天氣晴朗即沙鳴聞
於城内又云人遊沙上結侶少或未曽遊即生怖懼莫
敢前其沙或隨人足自頓下經宿却自還山上　鄱陽
記新昌水有一沙堆在縣東北五十里其形狀如覆船
鮮浄特異每年豐稔其沙即堆積如舊若沙移向岸其
年儉古來相傳以為常騐　正字通度爾格國有沙海
沙乘大風如浪行旅過之為沙所壓遼陽有沙泉泉涌
出其沙可磨寶石泰西有漏沙色白小圜如一故以之
代刻漏　丹鉛總錄水邉地可耕曰沙金陵有白沙徽
州有錦沙楚有長風沙秦塞有穆䕶沙佛經有毗沙缾
沙　國史補凡拜相禮絶班行府縣載沙塡路自私第
至於子城東街名曰沙堤
　　　泥
拾遺記周靈王起昆昭之臺篩水晶以為泥始皇起雲
明臺得賁都朱泥漢元封元年浮忻國歲貢蘭金之泥
金出湯淵盛夏之時水常沸涌水邉人冶此金為泥封
諸函匣及諸宮門鬼魅不敢干當漢世上將出征及使
絶國多以泥為印封衛青張騫蘇武傅介子之使皆受
金泥之璽封也　漢武故事上起神屋以赤白石脂為
泥椒汁和之　南史齊明帝時多聚金寶至後主以金
為泥不足周用　清異録穆宗喜華麗以紙膏膠水調
粉飾牆名雪花泥　清異録秣陵孟娘山土正白色曰
白墡土周䕶始調塗其四堵因呼𨼆士泥　拾遺記方
丈山有池泥色如金而味辛以泥為器可作舟矣百錬
可為金金色青照鬼魅猶如石鏡不得藏形也　事物
紺珠連金泥煮鳳喙麟角為泥可連金　隴右記武都
紫水有泥其色紫而粘貢之用封璽書故詔誥有紫泥
之美　梁四公記震澤中洞庭山有洞穴深百餘尺仰
公􁀙誤墮洞中至一龍宮下有青泥饑食青泥味若粳
米飯　長安志藍田縣南有青泥水魏置青泥軍　朝
野僉載醫書言虎中藥箭食清泥　彭文憲公筆記成
化元年五月京師大風一時蕭牆以西地上有聲如雨
雹然視之皆黄泥丸子堅浄如櫻桃大拾取而破之中
有硫黄氣　本草李時珍曰烏丁泥出南番𤓰哇暹羅
諸國今雲南老檛暮雲塲造之云是細茶末入竹筒堅
塞兩頭孔薶汗泥溝中日乆取茶末擣汁熬制塊小潤
澤者良　羣芳譜陶瓦之泥曰坏細泥也
　　　灰
禮月令仲夏毋燒灰注火之滅者為灰禁之亦為傷火
氣也　淮南子往古之時四極廢九州裂水浩漾而不
息於是女媧積蘆灰以止淫水　淮南子月隨灰而暈
缺注蘆灰環月缺其一面月暈亦隨而缺　續漢書以
葭莩灰實律之端按厯而候之其月氣至則飛灰而管
通　玊泉記立春取金門竹河内葭草灰候陽春　周
禮蟈氏掌去鼃黽焚牡鞠以灰灑之則死　左傳宋文
公始厚𦵏用蜃灰　髙僧傳武帝穿昆明池底得黑灰
無復土問東方朔朔云不知可問西域胡人明帝時竺
法蘭來洛陽時有憶方朔言者乃問之蘭云經云天地
大刦將盡則刦燒此燒刦之餘灰也　唐書李勣病宜
用鬚灰帝剪以賜之　南史陶𢎞景幼年以荻畫灰學
書法　開元遺事楊國忠冬月以白檀灰鋪爐底灰不
可參雜也　食貨志奉天鹵池生水栢以灰一斛得鹽
十二斤利倍鹻鹵文宗時采灰一斗比鹽一斤論罪
孔氏雜説俗以和泥灰為麻擣出唐六典京兆歲送麻
擣二萬斤　物𩔖相感志陶家青灰出嶺南修德郡陶
家小竹筒盛之投衣間令人喜相善云是燒蟲而作若
以灰拭器物皆可喜也　酉陽雜俎凡雕琉璃先以自
然灰煮之令其軟　南州異物志自然灰狀如黄灰生
南海濱亦可浣衣用之不須淋但投之水中滑如苔石
　本草陳藏器曰自然灰生南海畔凡玉石以此灰霾
之爛如泥　異物志古賁灰牡蠣殻也　五雜俎蠣殻
堪燒灰殊勝石灰也　墨子秘要歲時元日取鵲巢燒
灰著於厠以避兵撒門裏以避盜賊　淮南子爛灰生
蠅　物原桀臣昆吾作石灰　抱朴子洛西有古墓穿
壞多時水滿墓中多石灰汁主治瘡　酉陽雜俎唐寶
厯中荆州盧山人常販燒朴石灰往來於白洑南草市
　　　塵
博物志徐州人謂塵為蓬塊吳人謂塵土為㧞坱　物
𩔖相感志舜𦵏於蒼梧之野有鳥如雀銜青沙珠積成
阜丘珠輕細風吹如塵起名曰珠塵　拾遺記岱輿山
南有平沙千里色如金風吹沙起名金塵　捜神記巴
卭人家橘園有大橘如三斗盎剖開每橘有二叟相對
象戲一叟曰君輸我瀛州玊塵九斛　拾遺記石虎當
亢旱時以雜寶異香為屑使數百人於樓上吹㪚之名
曰芳塵　薛靈芸傳魏文帝迎靈芸未至京師數十里
車從噎路塵起蔽於星月時人謂為塵霄　拾遺記石
季倫所愛婢數十人季倫屑沉香塵布象牀上使踐之
無迹則賜珠百琲有迹則節其飲食令體輕　世説簡
文帝為撫軍時牀上塵不拂視鼠行迹為佳
　　　諸地形
爾雅注江東呼地髙堆者為敦　周禮注下平曰衍
史記封禪書注山陂曰衍　張揖廣雅小陵曰丘　爾
雅丘一成為敦丘再成為陶丘再成鋭上為融丘三成
為崑崙丘(成猶/重也)如椉者椉丘(椉者稻/田塍埒)如陼者陼丘(水中/小洲)
(為/陼)水潦所止泥丘(頂上汙/下者)水潦所還埒丘(謂丘邉有界/埒水繞環之)
上正章丘澤中有丘都丘堂途梧丘途出其右而還之
畫丘(言為道/所規畫)途出其前戴丘途出其後昌丘水出其前
渻丘水出其後沮丘水出其右正丘水出其左營丘邐
迤沙丘左髙咸丘右髙臨丘前髙旄丘後髙陵丘偏髙
阿丘宛中宛丘(毛傳謂四方髙中央下曰宛丘/郭注謂中央隆髙二説不同)丘背有
丘為負丘左澤定丘右陵泰丘如畝畝丘如陵陵丘丘
上有丘為宛丘陳有宛丘晉有潛丘淮南有州黎丘
顏師古漢書注古謂掘地為阬曰方　丹鉛總録韓詩
考槃在干注地下而黄曰干江南有吴干平涼有隴干
(今之静/寜州也)樂府有長干曲顏延之祭屈原文曰身絶郢闕
跡徧湘干　丹鉛總録王子年云禹治水所穿鑿處皆
有泥封記使𤣥熊升其上此封堠之始按北堂書抄引
山海經黄帝遊幸天下有記里鼓道路有記里堆則堠
起黄帝非始於禹崔豹古今注畫界者封土為臺以表
識壃境也馬縞曰為㙺埒以畫界分程也十里雙堠五
里隻堠　栁宗元鐵鑪歩志江之滸凡舟可縻而上下
曰歩　青箱雜記嶺南謂水津為歩　丹鉛總録韓文
歩有新船不知者改歩為渉謬矣南方謂水際為歩韓
退之孔戣墓志蕃舶至歩有下碇之説張勃吳錄地名
有龜歩魚歩揚州有𤓰歩羅含湘中記有靈妃歩金陵
圖志有邀笛歩王徽之邀桓伊吹笛處樹萱錄載唐臺
城故妓詩云那堪回首處江歩野棠飛東坡詩蕭然三
家歩横此萬斛舟　考工記匠人為溝洫九夫為井井
間廣四尺深四尺謂之溝方十里為成成間廣八尺深
八尺謂之洫方百里為同同間廣二尋深二仞謂之澮
凡溝必因水埶防必因地埶善溝者水潄之善防者水
淫之　考工記梢溝三十里而廣倍注梢溝溝末也溝
逺而不倍不足以容水　三才圖㑹隂溝行水暗渠也
　禮郊特牲祭坊與水庸事也注水庸溝也庸者所以
受水亦以泄水　丘光庭兼明書凡溝有露見其明者
有以土塡其上者土塡其上謂之隂溝露見其明者謂
陽溝言陽以對隂無他説也　俞琰席上腐談崔豹古
今注云長安御溝謂之楊溝謂植髙楊於其上也又曰
羊溝謂羊喜觝觸牆垣為溝以隔之故曰羊溝愚謂今
人以水溝在庭内不可見者為隂溝在庭外可見者曰
陽溝　丹鉛總録周禮為其井匽注井漏井匽堰豬按
漏井今之滲坑匽豬今之隂溝也　古今事物考黄帝
破蚩尤而為池沼　風俗通孫子有金城湯池之説後
人因此開地為池以養魚鼈　白澤圖故池之精名意
狀如豚　楚地記剪刀池昔車𦙍讀書於此婦以女紅
佐之落剪刀於此池　後魏書波智國有三池傳云大
池有龍王次有龍婦小有龍子人設祭乃得過不則多
遇風雷　遊名山記驪山温泉左為玊女洗頭池沐髪
者多去瘡蝨　三才圖㑹水閘開閉水門也間有地形
髙下水路不均則必跨據津要髙築堤埧滙水前立斗
門甃石為壁疊木作障以備啓閉遇旱則撤水灌田又
得通濟舟楫　楊愼外集檢江蓄水曰堰壅水為堰曰
埭江南謂之埭巴蜀謂之堰
　
　
　
　
　
　
　
　
　
　
　格致鏡原卷十
欽定四庫全書
　格致鏡原卷十一　　　　大學士陳元龍撰
　　身體𩔖(一/)
　　　總
管子人水也男女精氣合而水流形三月如咀咀者何
曰五味酸主脾醎主肺辛主腎苦主肝甘主心五臓已
具而後生肉脾生膈肺生骨腎生腦肝生革心生肉五
肉已具而後發為九竅脾發為鼻肝發為目腎發為耳
肺發為竅五月而成十月而生　說原人順生草木倒
生禽獸横生故草木無知禽獸知而不全人則無不知
也　劉熙釋名體第也骨肉毛血表裏大小相次第也
軀區也是衆名之大總若區域也形有形象之異也身
伸也可屈伸也毛貌也冒也在表所以别形貌且以自
覆冒也皮被也被覆體也膚布也布在表也　說文肌
肉也人身四支附骨者皆曰肌　釋名肉柔也筋力也
肉中之力氣之元也靳固於身形也　意林人有三百
六十節當天之數形體有骨肉如地之厚有孔竅血脉
如川谷也多食甘者有益於肉而骨不利多食苦者有
益於骨而筋不利多食辛者有益於筋而氣不利　黄
帝書知五藏神名與天地適等晨暮常呼之與言語有
痛處自令其神治之即差也不與相知不與言語則死
矣　廣博物志膽為雲肺為氣脾為風腎為雨肝為雷
人與天地相𩔖而心為之主　雲笈七籖皮膚神名通
衆仲字道連形長一寸五分色黄　南史王敬則母為
女巫嘗謂人云敬則胞衣紫色應得鳴鼓角　十住論
佛身七處滿謂兩手兩肩兩足及頸　山海經刑天與
帝爭神帝斬其首葬之常羊之山乃以乳為月以臍為
日操干戚以舞　晉書愍帝建興四年新蔡縣吏任僑
妻産二女腹與心相合自胸已上臍已下各分此盖天
下未有之妖也時内史呂㑹上言按瑞應圖異根同體
謂之連理異𤱔同穎謂之嘉禾草木之異猶以為瑞今
二人同心易稱二人同心其利斷金盖四海同心之瑞
也時皆哂之　朝野僉載景龍中瀛洲進一婦人身上
隱起浮圖塔廟諸佛形像　誠齋雜記真臘王身嵌聖
鐵縦使利刃斫之不能為害　酉陽雜俎李章武有人
腊長三寸許百骸皆具是僬僥國人
　　　頭(附腦/)
黄帝素問頭者精眀之主也　說文首頭也顝碩顒頒
􁀙大頭也顆小頭也　釋名頭獨也處體髙而獨尊也
首始也　元命苞頭者神所居上圓象天氣之府也嵗
必十二月故人頭長尺二寸　洞神經頭為三台君
雲笈七籖頭上神三人東王父也　黄庭内經太一流
珠安崑崙注頭為崑崙　周祈名義考中州人謂頭為
腦帶　方書頂中央旋毛中為百㑹百㑹前一寸半為
前頂百㑹前三寸即䪿門䪿㑹前一寸為上星䪿㑹前
二寸直鼻上入髪際五分為神庭　禮斗威儀君乘火
而王其民銳頭君乘水而王其民大頭　彚苑頭方者
命薄　帝系譜神農牛首　晏子湯長頭而寡髪　嚴
尤二將叙武安君小頭而面銳　後漢書問事不休賈
長頭(賈逵/也)　南史進止威儀當問范長頭(謂范/岫也)　魏書
古弼頭尖世祖嘗名之曰筆頭時人呼為筆公　晉書
吳戍將鄧喜殺豬祠神治畢懸之忽見一人頭往食肉
喜引弓射中之咋咋作聲繞屋三日近赤祥也　酉陽
雜俎吳大帝孫權伐闍婆獻一美姬毎梳洗則不令人
見大帝伺其臨妝密遣人窺見姬置頭於膝上用手梳
髪因驚詢之即以頭屬頸如故自言飛頭國人也　搜
神記南方有落民吳時將軍朱桓一婢毎夜臥後頭輙
飛去或従狗竇或従天窓中出以耳為翼將曉復還傍
人怪之夜照視惟有身無頭其體微冷乃蒙之以被至
曉頭還礙被不得安再三墮地而其體氣急疾若將死
者乃去被頭復起附得安復瞑如常人　酉陽雜俎嶺
南溪洞中往往有飛頭者故有飛頭獠子之號頭飛一
日前頸有痕匝項如紅縷妻子看守之其人及夜狀如
病頭忽離身而去乃於岸泥尋蠏蚓之𩔖食之將曉飛
還如夣覺其腹實矣　星槎勝覽占城國尸頭蠻本是
婦人但無瞳人為異婦與家人同寢夜深飛頭去食人
穢物飛回復合體活如舊若知而封固其頭或移體别
處則死此婦亦罕有民間有而不報官者罪及一家
宋趙葵行營雜錄監左帑張宣義嘗言有親戚宦遊西
蜀道經襄漢晚投店見一人無首以為鬼也主人曰人
也往来患瘰癧頭忽墜脫竟不死毎有所需則以手指
畫日以粥湯灌之故至今存耳　魏志辰韓國兒生以
石壓其頭欲其扁今辰韓人皆扁頭
腦　雲笈七籖腦神名覺元子字道都形長一寸一分
色正白又腦戸神三人泥丸君也　續明道雜志衛朴
嘗令人聽其腦中有聲嘗若滴水云　聞竒錄唐金州
水陸院僧文浄因夏屋漏滴於腦遂作小瘡經年若一
大桃来歲五月後因雷雨霆震穴其贅文浄睡中不覺
寤後唯贅痛遣人視之如刀割有物隱處乃蟠龍之狀
也　張舜民畫墁錄嘉祐初仁宗寢疾藥未驗間召草
澤始用鍼自腦後刺入鍼方出開眼曰好惺惺翌日聖
體良已自爾以其穴目為惺惺穴鍼經初無此名或曰
即風府也
　　　髪
劉熙逸雅髪㧞也㧞擢而出也其上連髪曰髩髩濵也
濵崖也為面額之崖岸也鬢曲頭曰距距拒也言其曲
似拒也　三元真一經髪者明堂之林精　禮斗威儀
君乘木而王為人美髪　黄庭内經髪神蒼華字大元
　雲笈七籖頭髪神七人七星精也神字禄之又髪神
名𤣥文華字道衡形長一寸一分色𤣥又髪神名夀長
　庶物異名疏黄庭經雲儀玉華俠耳門雲儀玊華髩
髪之號　素問腎之華在髪王氷注腎主髓腦者髓之
海髪者腦之華　夷門廣牘髪乃血之餘　真誥九華
真妃云髪者腦之華腦減則髪素妾有還白之法　淮
南萬畢術用麻子中人桐葉米汁煮之沐二十日髪長
　彚苑漢時郅支國貢馬肝石以之拭髪白者皆黒
明皇雜錄上賜李林甫甘露羮能烏髪　禮内則剪髪
為鬌男角女羈注角者夾囟兩旁當角處留髪不剪覊
者髪留頂上一直一横相交通達故曰夾囟為角午達
為覊　内則拂髦總角注收髪結之　趙后傳頟上有
壯髪𩔖元帝師古注壯髪當頟前侵下而生今俗呼為
圭頭者是也　輟耕錄婦人頭髪有時為膏澤所黏必
沐乃解者謂之䐈按考工記弓人注云䐈亦黏也則髪
䐈之䐈正當用此字又人年壯而髪斑白者曰算髪一
曰蒜髪又黒白相雜曰宣髪易說卦巽為寡髪陸徳明
曰寡本作宣　法苑珠林閻浮提人衣服莊飾種種不
同或有長髪分為兩髻或有剃落髪鬚或有頂留一髻
餘髪皆除名周羅髪或有㧞除髪或有剪髪或有編髪
或有被髪或有剪前被後令圓　南海異事南海男子
女人皆縝髪毎沐以灰投海水中就水以沐以彘膏滋
其髪至五六月稻未熟民盡髠鬻於市既髠復取彘膏
塗来嵗五六月又可鬻也　彚苑回鶻黠戛斯人皆赤
髪以黒髪為不祥　東夷𫝊馬韓人大率魁頭露紒注
魁頭猶科頭也謂以髪縈繞成科結也　南史髙昌面
貌𩔖髙麗辮髪垂於背其女子辮髪而不垂　彚苑南
詔望苴蠻婦人以蘓澤髪　北史百濟婦人不加粉黛
女辮髪垂後已出嫁則分為兩道盤於頭上　王子年
拾遺記蒼頡之處有丹石井下及漏泉泉常沸湧其國
人髪長常縷堅韌如觔伸之㡬長一丈置之自縮如蠡
續髪為繩以汲丹井之水　歸藏啟筮共工人面蛇身
朱髪　帝王世紀老聃初生而髪白故號老子　十住
論佛髪色如墨蜂中有徳字　大集經佛不以惡事加
衆生故得髪色金精相　南史扶南有佛髪長一丈二
尺詔遣沙門釋雲寳隨使往迎之髪青紺色衆僧以手
伸之隨手長短放之則旋屈為蠡形　昨夣錄塔中安
佛髪長及二丈有竒拳為巨螺其大如容數升物之器
髪之色非赤非青非緑人間無此色也髪根大於人指
自根至杪漸殺焉使兩人對牽之人自其中来往無礙
　大中遺事軒轅先生居羅浮山宣帝召入禁中問道
術又能散髪箕踞用氣攻其髪條條如鐵線直　酉陽
雜俎魏時有句驪客善用針取寸髪斬為十餘段以針
貫取之言髪中虚也其妙如此　拾遺記孫權趙夫人
能扸髪以神膠續之織為羅縠裁為幔内外視之飄飄
如烟氣輕動而房内自涼　左𫝊昔有仍氏女生鬒黒
(美髪/為鬒)而甚美光可以鑑名曰𤣥妻　南史張貴妃髪長
七尺鬒黒如雲其光可鑑　異聞録栁毅見龍女風鬟
霧髩　談藪宋明帝宫人患腰疼牽心發即氣絶衆醫
以為肉癥徐文伯曰此髪瘕也以油灌之則吐物如髪
稍稍引之長三尺頭已成蛇能動懸柱上水滴盡一髪
而已病即愈　秘丹彚函有人誤吞髪便得病但欲咽
豬脂張口時見喉中有一頭出受膏乃取小鈎為餌而
引得一物長三尺餘其形似蛇而悉是豬脂懸於屋間
旬日融盡惟髪在焉　異苑瑯琊費縣民家常患失物
謂是偷者常周行宅内後見籬下穿穴可容人臂滑澤
有踪乃作繩彄放穴内夜中忽聞有擺撲聲往掩得一
髪長可三尺許従此無復所失　物𩔖相感志生人髪
結挂果樹上鳥雀不敢食其實
　　　髻(附鬢/)　(髲/)
禮内則子事父母櫛縰笄總註縰以黒繒為之韜髪作
髻訖即横插笄固髻總亦用繒以束髪之本垂餘於髻
後以為飾也　事物紺珠蒲桃髻小兒髪初生為小髻
十數父母祝曰蒲桃髻十穗勝五穗　陸賈𫝊尉佗魋
結服䖍注魋音椎今兵士椎頭髻也師古注結讀曰髻
椎結者一撮之髻其形如椎　藝苑巵言王憲作解散
髻周𢎞文少時著錦絞髻　山堂肆考世尊於肉髻中
出百寳光肉髻如青螺故曰螺髻
女人髻　國憲家猷婦人束髪為髻自燧人氏始實無
物繫縳至女媧氏以羊毛為繩子向後繫之以荆梭及
竹為笄用貫其髻髪　物原嫫母作特髻　古今注周
文王制平頭髻昭王制小鬚雙裙髻　粧臺記周文王
於髻上加珠翠翹花傅之鉛粉其髻髙名曰鳯髻始皇
宫中悉好神仙之術乃梳神仙髻皆紅粧翠眉漢宫尚
之後有迎春髻垂雲髻時亦相尚　古今注始皇詔后
梳淩雲髻三妃梳望仙九鬟髻九嬪梳叅鸞髻至漢髙
祖又令宫人梳奉聖髻武帝又令梳十二鬟髻又梳墮
馬髻靈帝又令梳瑶臺髻　炙轂子漢武帝時王母降
諸仙髻皆異人間帝令宫中效之號飛仙髻　東觀漢
記明徳后美髪為四起大髻但以髪成尚有餘繞髻三
匝　事物原始孫夀為墮馬髻疑即今名懶梳粧又趙
合徳入宫為卷髪號新興髻孟光為椎髻　古今注長
安婦女好為盤桓髻到於今其法不絶墮馬髻今無復
作者惟倭墮髻一云墮馬之餘形也　國憲家猷漢明
帝令宫人梳百合分髾髻同心髻魏武帝令宫人梳反
綰髻　古今注魏文帝令宫人梳百花髻芙蓉歸雲髻
　採蘭雜志甄后既入魏宫宫庭有一緑蛇口中恒有
赤珠若梧子大毎日后梳粧則盤結一髻形於后前后
異之因效而為髻故后髻毎日不同號為靈蛇髻　古
今注魏宫人好畫長眉令作蛾眉驚鶴髻　段成式髻
鬟品魏明帝宫有涵烟髻　粧臺記晋惠帝令宫人梳
芙蓉髻　晉書王夫人助𧖟服制太平髻七䥖蔽髻黒
玳瑁又加簪珥九嬪公主夫人五䥖世婦三䥖　粧臺
記晋永嘉問婦人束髪其緩彌甚紒之堅不能自立髪
被於額自出而已吳婦盛粧者急束其髪而劘角過於
耳　晉書太元中公主婦女必緩鬢傾髻以為盛飾用
髲既多不可恒戴乃先於木及籠上裝之名曰假髻或
名假頭至貧家不能自辦自號無頭就人借頭遂布天
下　宋五行志文帝元嘉六年民間婦人結髪者三分
髪抽其鬟直上謂之飛天紒　南史東昬宫裏作散叛
髪反髻根向後百姓爭學之　藝苑巵言梁宫有羅光
髻　古今注梁武帝詔宫人梳廽心髻歸真髻忽鬱髻
　國憲家猷陳宫中梳隨雲髻即暈粧隋文帝宫中梳
九真髻紅粧謂之桃花面插翠翹桃蘓搔頭帖五色花
子煬帝令宫人梳迎唐八鬟髻作日粧又令梳坐愁髻
作紅粧　中華古今注隋有凌虚髻祥雲髻大業中令
宫人梳朝雲近香髻歸秦髻奉仙髻　丹鉛録北齊後
宫之服制女官八品偏􁴉(當作髾/音梢)髻注云􁴉髪覆目也
盖夷中少女之飾其四垂短髪僅覆眉目而頂心長髪
繞為臥髻宋人詞所謂鬢軃偏荷葉也今世猶有之
粧臺記唐武徳中宫中梳半翻髻又梳反綰髻樂遊髻
即水精殿名也開元中梳雙鬟望仙髻及廻鶻髻貴妃
作愁来髻貞元中梳歸順髻帖五色花子　唐五行志
貴妃以假鬢為首飾曰義髻僖宗内人束髪甚急為囚
髻唐末婦人梳髪以兩鬢抱面為抛家髻　陸勲集異
志婦人皆剪剔以著假髻而危邪之狀如飛鳥至於南
面則髻心正西始自宫内為之被於四逺　三夣記唐
末宫中髻號閙掃粧形如焱風散鬊盖盤鴉墮馬之𩔖
　粧臺記蜀孟㫤末年婦女治髪為髙髻號朝天髻
謝氏詩源輕雲鬢髪甚長毎梳頭立於榻上猶拂地已
綰結左右餘髪各粗一指結束作同心帶垂於兩肩以
珠翠飾之謂之流蘓髻於是富家女子多以青絲效其
制　粧臺記宋理宗朝宫妃梳髙髻於頂曰不走落
南史滑國女人頭上刻木為角以金銀飾之　杜陽編
女蠻國人危髻金冠瓔珞被體故謂之菩薩蠻
髩　古今注魏文帝宫人莫瓊樹始製為蟬鬢望之縹
緲如蟬翼然　楓窓小牘汴京閨閣粧抹凡數變崇寕
間少嘗記憶作大鬢方額政宣之際又尚急把垂肩宣
和已後多梳雲尖巧額鬢撑金鳯小家至為剪紙襯髪
　留青日札梁簡文詩同安鬟裏撥異作額間黄撥者
捩開也四十年前婦女理鬟尚用撥以木為之形如棗
核兩頭尖尖可二寸長以漆光澤用以鬆鬢名曰鬢棗
今亦不復用之競作薄薄妥鬢如古之蟬翼鬢也
髲　逸雅編編髪為之次第髪也髢髪被也髪少者得
以被助其髪也　事物原始婦人寡髪假人之髪以為
己髪名曰假髪詩云鬒髪如雲不屑髢也朱子注云鬒
黒也如雲言多而美也屑潔也髢者髪髢也人少髪則
以髢益之髪自美則不必假人之髪而為髢也然則三
代時已有之晋太和中陶侃母截髪得雙髲易饌以延
客後世愈多今婦女悉戴之
　　　面(附額/)　(頥/)
說文面顔前也顔眉目之間也頱面不正也頢短面也
頷面黄也􁀙面瘦淺􁀙􁀙也赧面慙赤也　黄庭經尺
宅寸田可治生注尺宅面也寸田兩眉間為上丹田心
為絳宫田臍下三寸為下丹田　黄庭經天中篇靈宅
既清玉帝遊梁丘子注面為靈宅一名大宅以眉目口
之所居故為宅　大洞經面為赤宅　程大昌演繁露
文選載枚乘七發說太子以遊獵之可樂而太子陽氣
見於眉宇之間侵淫而上滿於大宅也既曰陽氣自眉
宇而上滿於大宅即必在眉兩間矣五臣注劉良曰大
宅面也　黄帝素問人面獨能(音/耐)寒何也曰頭者諸陽
脉之㑹也諸隂脉皆至頸項還不上獨諸陽一脉上頭
故面能寒耳　靈樞經諸陽之㑹皆在於面十二經脉
三百六十五絡其血氣皆上於面而走空竅其精陽氣
上走於目而為睛其别氣走於耳而為聽其宗氣上出
於鼻而為臭其濁氣出於胃走唇舌而為味其氣之津
液皆上燻於面而皮又厚其肉堅故天氣甚寒不能勝
之也　真誥九華真妃云面者神之庭心悲則面焦所
以精元内喪丹精横竭妾有童面之經　草木子脉勇
怒則面青骨勇怒則面白血勇怒則面赤飲酒者肝氣
微則面青心氣微則面赤　河圖蒼帝方面赤帝圓面
白帝廣面黒帝深面　山海經大荒之山日月所入有
人焉三面是顓頊之子三面一臂(無左/臂也)三面之人不死
(言人頭三邊/各有面也)　荀子仲尼之狀面如蒙倛閎夭之狀面
無見膚伊尹之狀面無須麋注倛方相也其首蒙茸故
曰蒙倛須麋與鬚眉同　修道經佛面光如金花　異
苑賈弼夣易其頭遂能半面笑半面啼　北史崔㥄字
長儒面如刻畫　異苑陳郡謝石字石奴少患面瘡中
宵有物来䑛其瘡隨䑛隨除既不見形意謂是龍而䑛
處悉白故世呼為謝白面　五代史補梁武帝刑法志
刦身皆斬妻子補兵遇赦降死者黥面為刦字劉仁恭
據盧龍悉取男子十五以上為兵涅其面曰定覇都士
人涅其臂曰一心事主盧龍閭里為空得衆計二十萬
軍人刺面自仁恭始健兒文面自梁太祖始　西京雜
記卓文君臉際若芙蓉　歸田録昭君村生女皆炙其
面　焦氏𩔖林漢張芒女名麗英面有竒光不照鏡但
對白紈扇如鑑焉　嫏嬛記夜来初入魏宫一夕文帝
在燈下詠以水晶七尺屏風障之夜来至不覺面觸屏
上傷處如曉霞將散自是宫人俱用胭脂倣畫曉霞粧
　酉陽雜俎吳孫和寵鄧夫人嘗醉舞如意誤傷鄧頰
血流嬌惋彌苦命太醫合藥言得白獺髓合玉與虎魄
屑當㓕此痕和以百金購得白獺乃合膏虎魄太多及
差痕不滅左頰有赤㸃如痣　南史梁徐妃以元帝目
眇毎知帝將至必為半面粧以俟帝見則大怒而出
王仁裕天寳遺事宫中嬪妃輩施素粉於兩頰相號為
淚粧識者以為不祥後有禄山之亂　粧臺記美人粧
面既傅粉復以胭脂調匀掌中施之兩頰濃者為酒暈
粧淺者為桃花粧薄薄施朱以粉罩之為飛霞粧梁簡
文詩云分粧間淺靨繞臉傅斜紅則斜紅繞臉即古粧
也　劉熙釋名以丹注面曰的的灼也此本天子諸侯
羣妾當以次進御其有月事者止不御重以口說故注
此於面灼然為識女史見之則不書其名於第録也
酉陽雜俎今婦人面飾用花子起自昭容上官氏所製
以掩黥迹大厯已前士大夫妻多妒悍者婢妾小不如
意輙印面故有月黥錢　丹鉛録說文靨頰輔也洛神
賦明眸善睐靨輔承權自吳宫有獺髓𥙷痕之事唐韋
固妻少時為盗刃所刺以翠掩之女粧遂有靨飾　酉
陽雜俎婦人粧如月形名黄星靨　陶榖清異録江南
晚季建陽進茶油花子大小形製各别極可愛宫嬪鏤
金於面皆以淡粧以此花餅施於額上時號北苑粧
談苑契丹鴨渌水牛魚鰾製為魚形婦人以綴面花
炎徼紀聞猺人古八蠻之種婦人黥面為花卉蝴蝶狀
額　劉熙逸雅額鄂也有垠鄂也故幽州人則謂之鄂
也　毛詩螓首注額廣而方正　魏了翁古今考經𫝊
有顙有角未有稱顔者曰額曰顔亦後世之稱　管子
子産日角晏平仲月角尾生犀角栁下惠史魚反角注
日言滿月言闕犀直骨隱起犀角在中也反謂拗骨也
　論語譔考䜟顔回有角額似月形　論語摘輔象顔
回山庭日角曽子珠衡犀角　香案牘司馬承禎額上
小日如錢耀射一席　南史文身國人體有文如獸其
額上有三文文直者貴小文者賤　史記越世家注雕
題謂刻其頞涅以丹青也　庶物異名疏粉題婦人額
也見太𤣥經　異苑晉安帝義熙中魏興李宣妻樊氏
懐妊過期不孕而額上有瘡兒穿之以出
頥　劉熙釋名頥飬也動於下止於上上下咀物以飬
人也　揚雄𫝊顉頥折頞師古注顉曲頥也音欽　逸
雅輔車其骨强所以輔持口也或曰牙車牙所載也或
曰頷頷含也口含物之車也或曰頬車亦所以載物也
或曰鼸車鼸鼠之食積於頬人食似之故取名也凡繫
於車皆取在下載上物也　河圖帝嚳方頥黄帝兌頥
　庶物異名疏輔上頷也易曰咸其輔頬舌　雲笈七
籖頥下神三人太隂神也　物𩔖相感志人或下頥無
故搔癢不可止當食異物不然有饋珍鮮
　　　眉
劉熙逸雅眉媚也有娬媚也　春秋元命苞天有攝提
人有兩眉為人表候陽立於二故眉長二寸注攝提兩
星頗曲人眉似之也　𩔖雋人年老必有毫眉秀出者
故謂毫眉　三元真一經眉者日元之華盖　雲笈七
籖眉間神三人南極老人元光天靈君也　王莽𫝊盱
衡厲色孟康注眉上曰衡盱衡舉眉揚目也　勝天王
經佛自說八十種好相眉髙而長形如初月紺琉璃色
　瓔珞經佛眉象珠火　陳繼儒太平清話如来眉間
有白毫相猶如珂雪長一丈五尺毫有八楞周圍五寸
其毫中空右旋宛轉如琉璃洞
古人眉　抱朴子有古強者自云已四千嵗云見堯舜
禹湯說之了了世云堯眉八彩不然也直兩眉頭甚𥪡
似八字耳　帝王世紀文王虎眉　秘笈吕望芝眉
世家孔子眉十二彩　法輪經老子眉有北斗其色翠
緑其間紫毛長五寸餘　吳越春秋伍子胥眉間廣一
尺　列士傳莫耶子赤鼻眉間一尺又干將子赤鼻眉
廣三寸　東觀漢記天鳯五年樊崇起兵於莒皆朱其
眉由是號曰赤眉　襄陽耆舊𫝊馬氏五常白眉㝡良
馬良眉中有白毛故以稱之　晉載記劉曜生而眉白
　南史簡文帝雙眉翠色　金臺録朱泚眉分九聚相
者告以大貴信之　天中記毛若虚眉毛覆於眼性殘
忍天寳末為武功丞　唐書李賀字長吉為人纎瘦通
眉
女人眉　事物紺珠紅粧翠眉始始皇時　粧臺記漢
武帝令宫人掃八字眉　葛洪西京雜記卓文君姣好
眉色如望逺山　東觀漢記明徳皇后眉不施黛獨左
眉小缺補之以縹　崔豹古今注梁冀婦改鴛翠眉為
愁眉愁眉者細而曲折　粧臺記魏武帝令宮人掃青
黛眉連頭眉一畫連心細長謂之仙娥粧齊梁間多效
之　孔氏雜說周宣帝禁天下婦人不得施粉黛自非
宫人皆黄眉墨粧所謂鉛黄以此歟　留青日札後周
靜帝令宫人黄眉墨粧庾信詩眉心濃黛直㸃額角輕
黄細安盧照鄰詩纎纎初月上鴉黃又云鴉黄粉白車
中出司馬槱詩梅粉粧成半額黄盖眉黄起於漢宫也
　霏雪録唐時婦女畫眉尚濶故老杜北征云狼籍畫
眉濶或云言女幼不能畫眉狼籍而濶耳余記張司業
倡女詞有輕髩叢梳濶掃眉之句盖當時所尚如此諺
曰宫中好廣眉四方且半額　楊慎外集唐眀皇令畫
工畫十眉圖一曰鴛鴦眉又名八字眉二曰小山眉又
名逺山眉三曰五岳眉四曰三峯眉五曰垂珠眉六曰
月稜眉又名卻月眉七曰分稍眉八曰涵烟眉九曰拂
雲眉又名横烟眉十曰倒暈眉　粧臺記五代宫中畫
眉一曰開元御愛眉　清異録范陽鳯池院尼童子年
未二十穠艶眀俊頗通賔㳺創作新眉輕纎不𩔖時俗
人以其佛弟子謂之淺文殊眉　清異録瑩姐平康妓
也玉浄花眀尤善梳掠畫眉日作一様唐斯立戲之曰
西蜀有十眉圖汝眉癖若是可作百眉圖更假以嵗年
當率同志為修眉史矣有細宅(一作/它)眷而不喜瑩者謗
之為膠煤變相自昭哀来不用青黛掃拂皆以善墨火
煨染指號薫墨變相
　　　目
易說卦離為目　劉熙逸雅目黙也黙而内識也眼限
也童子限限而出也睫插接也插於眼眶而相接也瞳
子瞳重也膚幕相裹重也子小稱也主謂其精明者也
或曰眸子眸冒也相裹冒也　越世家目見毫毛而不
見其睫　𡊮盎𫝊不交睫師古注睫目旁毛也　韓非
子目見百歩之外而不能見其眥　漢書報睚眦怨注
睚舉眼也眦即眥字謂目眶也言舉目相忤者即報之
也　庶物異名疏䦨干眼眶也白樂天歌曰玊容寂寞
淚䦨干　甘泉賦玉女無所眺其清矑兮注清矑目瞳
子也　趙崇絢雞肋道家以目為銀河　雲笈七籖人
之目左為司徒公右為司空公　黄庭經眼神明上字
英𤣥　雲笈七籖兩目神六人日月精也左目字英明
右目字𤣥光又目神名朱映又目神名虚監生字道童
形長三寸六分衣五色　靈樞經岐伯曰五藏六府之
精氣皆上注於目而為之精精之窠為眼骨之精為瞳
子筋之精為黒眼血之精為絡其窠氣之精為白眼目
者榮衛魂魄之所常營也神氣之所生也是故目者心
使也心者神之舍也　抱朴子或問明目之道抱朴子
曰能引三焦之昇景召大火於南離熨之以陽光及燒
丙丁洞視符以酒和洗之古人曽以夜書也或苦酒煮
蕪菁子令熟暴乾末服方寸匕日三盡一斗能夜視有
見矣或以犬膽煎青羊斑鳩石决明充蔚百花散或以
雞舌香黄連乳汁煎注之諸有百疾之在目者皆愈而
更加精明倍常也　白虎通肝象木色青而有枝葉目
為之候何目為出淚而不能内物木亦能出枝葉而不
能有所内也　真誥九華真妃云眼者身之鏡視多則
鏡昬妾有磨鏡之石　新書物之始形也先分而為目
目成也形乃従是以在人者莫精於目目清而潤澤若
濡無毳穢雜焉故能見也　青箱雜記人之心相外見
於目睛色雜而光浮淺者心不定無信人也睛色光彩
溢出者聰明人也睛色紫黒而光彩端諦者好隱遁人
也睛色黄瞻視端直者慕道術人也睛多光而不溢不
散徹而視瞻端正者亦慕道人也睛急眨者若不嫉妒
則虚妄人也　北史魏御史賈子儒曰人身七尺之形
不如一尺之面一尺之面不如一寸之眼　述仙記八
月一日作五明囊盛百草露以洗眼　珍珠船常以雞
鳴時念目中各有一人成三寸黒衣而立名念眼令人
見萬里外事　真誥名在瓊簡者目有緑筋名在星書
者眼有四規　物𩔖相感志人或將鳥目研注目中夜
則見鬼物又鴞鳥目吞之令人夜中見物信天鳥實靈
禽號唯怪鳥注眼生吞之必驗　涅槃經有盲人詣良
醫醫者即以金鎞刮其眼膜使復明　晉書景王嬰孩
時有目疾宣王令華佗治之出眼瞳割去疾而納之傅
藥　倦游雜録凡視五色皆損目惟黒色無損李氏有
江南日中書皆用皁羅糊屏風所以飬目也　物𩔖相
感志人或目瞤有吉凶不常若他人思已則動或彼咒
詛動占法時别　珍珠船箋云睡是眼之食七日不眠
眼則枯
古人目　孝經援神契伏羲大目　春秋孔演圖蒼頡
四目是謂並明大舜重瞳子是謂重明　孫卿子堯舜
三眸子　史記項羽亦重瞳子　劉子顔回重瞳　王
莽𫝊莽重瞳子　北史隋魚俱羅相表異人目有重瞳
　涼州記吕光身長八尺四寸目重瞳子　梁書沈約
左目重瞳子　南唐書李後主煜重瞳子　五代史梁
康王友孜目重瞳子　五代史漢髙祖目多白睛凛如
也　南史褚彦回眼睛白多所謂白虹貫日亡宋者終
此人也　新唐書張公素允伸性暴厲眸子多白燕人
號白眼相公　五代史李克用少驍勇軍中號曰李鵶
兒一目眇及其貴也又號獨眼龍　五國故事王延禀
審知之飬子眇一目人亦謂之獨眼龍　漢書東方朔
目若懸珠　神仙𫝊渉正字𤣥真漢末従二十弟子入
吳莫有見其開目者開目之時有音如霹靂而光如電
照已復還閉目　晉書王戎視日不眩裴楷曰戎眼爛
爛如岩下電　名義考晉書阮籍能為青白眼母死嵇
喜来弔籍作白眼弟康齎酒挾琴造焉籍大悅乃見青
眼故後人有青盼垂青之語人平視睛圓則青上視睛
藏則白上視怒目而視也　晉書桓温𫝊劉惔常稱之
曰温眼如紫石稜　葛洪神仙𫝊李根兩目瞳子皆方
仙經云八百歲則瞳子方　南史仙書云眼方者夀千
嵗陶𢎞景末年一眼有時而方　𩔖雋武攸緒晚年瞳
有紫光晝能見星　南史徐陵目有青睛時人以為聰
慧之相也又馬樞目精洞黄能視闇中物　杜陽雜編
羅浮先生軒轅集年過數百而顔色不老坐於暗室則
目光可長數丈　南史宋廢帝挑取劉義恭眼睛以蜜
漬之為鬼目粽　吳越備史唐立武選以擊毬較其能
否置鐵鈎於毬仗以相擊周寳嘗與此選為鐵鈎所摘
一目睛失寳取睛吞之復擊毬𫉬頭籌遂授涇原勅賜
木睛以代之一日晨起潄木睛墜水棄之注木睛不知
何木置目中無所礙視之如真睛矣　太平御覽唐崔
嘏失一目以珠代之施肩吾嘲之曰二十九人及第五
十七眼看花　彚苑詳註陶榖夣人以二丸藥換雙眼
後相者曰貴人骨氣奈二隻鬼眼以此不至大位
附　小史集雅胎生者眼胞自上而瞑　山海經一臂
國為人一目中其面而居　偃曝談餘􁀙狐烏瞳人其
狀赤色故夜見晝不見人目中瞳人黒色故晝見夜不
見犬馬瞳人黄色故晝夜俱見諸魚目中瞳人眵淚所
覆故水見陸不見人目中瞳水泡所成故陸見水不見
龜鼈蝦蟇水蛭瞳人骨之所成故水陸俱見也　皇極
經世走之𩔖上睫接下飛之𩔖下睫接上𩔖使之然也
注走地𩔖隂有餘也飛天𩔖陽有餘也
　　　耳
易坎為耳　春秋元命苞耳者心之候　逸雅耳耏也
耳有一體屬著兩邊耏耏然也　真誥嬌女耳神名
黄庭經耳神空閑字幽田　真誥九華真妃曰耳者身
之牖聽衆則牖閉妾有決牖之術　白虎通心象火色
赤而銳也人有道尊天本在上故心下銳也耳為之候
何耳能遍内外别音語火照有似於禮上下分明　夷
門廣牘耳乃腎之餘　抱朴子或問聰耳之道枹朴子
曰能龍導虎引熊經龜咽燕飛虵屈鳥伸天俛地仰令
赤黄之景不去洞房猿據兔驚千二百至則聰不損其
既聾者以𤣥龜薫之或以棘頭羊糞桂毛雀桂成裹塞
之或以狼毒冶葛或以附子蔥涕合内耳中或以蒸鯉
魚腦灌之皆愈　物𩔖相感志人或夜臥夏坐多為百
蟲入耳為患用兩刀耳邊以刄相擊築聲其蟲必出又
人耳急鳴似擊銅器之韻者同嵗人死俗占尤為徴驗
　登真隱訣人覺耳鳴者外使入也赤子帝君命兩耳
神女雲儀鐘磬以聞九宫使知外人未入令警備也鐘
磬者即今耳鳴之聲音也或有魔邪惡氣欲入者守十
二神先鳴鈴以聞帝君乃命耳神響告九宫今人耳鳴
者便掩耳以兩手掩而拍之面熱乃佳候也　物𩔖相
感志俗間云耳璫熱他人罵我也不然談己之美則應
於聽門也　樊氏相法人耳囷長寸三夀百三十嵗一
寸夀百嵗如豆生即死耳門前有仙人杖四理一百嵗
三理八十二理六十耳門不容麥百嵗　長沙耆舊傳
太尉劉夀少遇相師曰耳為天柱今君耳有城郭必典
家邦　淮南子禹耳三漏是謂大通　抱朴子老君耳
長七寸　瀨鄉記老子耳有三門　列仙𫝊務光夏時
人耳長七寸陽都女耳細而長衆皆言此天人也　蜀
志先主顧自見其耳　五代史蜀後主王衍方頥顧自
見耳　仇池筆録歐陽公耳白於面名滿天下　拾遺
記沐胥國人左耳中出青龍右耳中出白虎龍虎初出
之時如繩緣頬手持面如龍虎皆飛去地十餘丈而雲
氣繞龍風吹虎俄而以手一揮龍虎皆還入其耳　拾
遺記秦始皇好神仙有羽人乘蠡舟而至方耳出於項
間　漢武紀應劭注儋耳者大耳種也其渠率耳垂肩
三寸　山海經有大耳國其人寢常以一耳為席一耳
為衾　博物志南方有飛頭民其頭能飛以耳為翼
太平廣記兖州張審通嘗為泰山府君所召令為詞判
録申天曹天曹允之府君悅問曰子何願曰特更欲聰
眀耳乃命取一耳安其額上既寤覺頗痒踊出一耳尤
更聰時人曰天有九頭鳥地有三耳秀才亦呼為雞冠
秀才　幽怪録薛君曹見二青衣駕赤犢出耳二童子
曰兠𤣥國在吾耳中一童子傾耳示君曹乃别有天地
花卉因捫耳投之至一都㑹城池樓堞窮極瑰麗因作
思歸賦自童子耳中落　見聞録永樂中吳城有一老
父偶治耳於其中得五榖金銀衣服器皿等諸物凡得
一箕後更治之無所得視其中已潔浄唯其正中有一
小木校椅製精妙椅上坐一人長數分亦甚有精氣其
後亦無别異　祝枝山志怪録葑門一嫗年逾五十令
人剔其耳耳中得少絹帛屑以為偶遺落其中已而毎
治耳必得少物絲花榖粟稻穗之屬為品甚多始大駭
怪久亦任之且毎收貯至年七十有八而卒算其所得
耳物㡬一斛焉
　　　鼻(附人中/)
養生經鼻者心之門　白虎通鼻者肺之使　逸雅鼻
嘒也出氣嘒嘒也　黄庭經鼻神玊壟字靈堅亦曰玊
廬　四命鼻神名冲靈玊字道微　酉陽雜俎鼻神一
名勇盧見龍魚河圖　文頴髙紀注凖鼻也　真誥鼻
中隔之際名曰山源山源者一名鬼井一名神池一名
邪根一名魂臺也　三元真一經鼻者三元之丘山
黄庭經天中之岳謂鼻也一名天臺　周祈名義考方
言梁益謂鼻為祖獸之初生其鼻先見故謂鼻為祖
鴻書人懐胎鼻先受形　真誥鼻如𤣥山仙相也　物
𩔖相感志鼻者肺之門通華盖之氣人或閉口候鼻之
息一緩一急若直而急則陽時也若緩而散則隂時也
候之法以子為陽以丑為隂寅陽卯隂依此例以率之
則候正也　白虎通肺象金色白也鼻為之候何鼻出
入氣髙而有竅山亦有金石累積亦有孔穴出雲布雨
以潤天下雨則雲消鼻能出入氣也　論衡鼻不知臰
為􁡼
古人鼻　法輪經老子鼻有雙柱形如截筒　孝經援
神契伏羲山凖禹虎鼻　史記始皇蜂目長凖　史記
髙祖為人隆凖而龍顔　三輔故事衛太子嶽鼻　天
中記謝安本能為洛下書生詠有鼻疾故其音濁　北
史王氏世皻鼻江東謂之皻王王慧龍鼻漸大崔浩曰
真貴種　長沙耆舊𫝊太尉夀少遇相師謂曰凡鼻為
氣户君鼻大貴之象也　孫光憲北夣瑣言王庭湊酒
困寢於路隅駱山人過熟視之曰貴當裂土君鼻中之
氣左如龍而右如虎龍虎氣交王在今秋是年果為留
後　賢奕編元載不飲人以針挑鼻尖出一小蟲謂之
酒麽即日飲一斗　異物志狼㬻之民夜為市以鼻齅
金之好惡　溪蠻叢笑犵狫飲不以口而以鼻名曰鼻
飲　𩔖雋南蠻有穿鼻種以金環徑尺貫其鼻下垂過
頥君長以絲繫環人牽乃行其次以二花頭金釘貫鼻
下出
人中　劉熙逸雅鼻下曰立人取立於鼻下狭而長似
人立也　七修𩔖藁人中人居天地之中天氣通於鼻
地氣通於口天食人以五氣鼻受之地食人以五味口
受之此穴居中故云若曰人有九竅自人中而上皆雙
自人中而下皆單故云此則可名為竅中矣
　　　口(附唇/)　(齒/)　(舌/)　(喉/)
說文口人之所以言食也　列子口者言之門　易說
卦兌為口　尹公内解口為華池　黄庭經口為天關
精神機　鬼谷子口者機關也所以開閉情意也　三
元真一經口者絳宫之朱源　釋名口下曰承漿漿水
也　雲笈七籖口旁神二人厨宰守神也口中神一人
太一君也字丹朱　白虎通脾象土色黄也口為之候
何口能啖嘗舌能知味亦能出音聲吐滋液　名義考
臄說文口上阿也通俗文云口上曰噱口下曰函校獵
賦注口中之上下曰臄齶廣韻口中齗齶梵書作􁀙謂
齒内上下肉也是臄者通指口中之上下分之則上為
臄下為函齗通指齒根之内外分之則内為齶　養生
經軍營之中有甘泉軍營口也甘泉唾也　相書雜要
口大容手赤如朱丹貴而且夀欲知人多言舌當視其
口如鳥喙言語皆聚此多舌人也
古人口　孝經援神契孔子海口　論語摘輔相子貢
斗繞口　大智論佛口色如珊瑚　瀨鄉記老子方口
　史記韓非口吃不能道說而善著書　漢書司馬相
如口吃而善著書　漢書周昌為人吃　漢揚雄𫝊雄
口吃不能劇談而好深湛之思　魏志鄧艾以口吃不
得作幹佐為稻田守叢草吏　後周鄭偉𫝊偉口吃嘗
逐鹿於野失之遇牧𥪡而問焉牧𥪡答之其言亦吃偉
怒謂其效已遂射殺之　玊泉子唐丁稜口吃及第引
見致詞本言稜等登科乃曰稜等登稜等登竟不能發
其後語而罷友人戲之曰君善筝耶　倦㳺録王汾口
吃劉攽嘲曰恐是昌家又疑非𩔖不見雄名唯聞艾氣
以周昌韓非揚雄鄧艾皆吃也　吳越春秋越王勾踐
嘗吳王溲惡後遂病口臭范蠡令左右食岑草以亂其
氣　漢官儀桓帝時侍中刁存年耆口臭上出雞舌香
使含之　唐書則天謂崔融曰非不知宋之問有竒才
但恨有口過耳口過謂口臭也
唇　春秋元命苞唇者齒之垣　列子唇者舌之藩
釋名唇縁也口之縁也吻免也入之則碎出則免也又
取㧞也潄涶所出恒加抆拭因以為名也　勝天王經
佛自說八十種好相唇色潤澤如頻婆果　晉書魏詠
之字長道生而兔缺　摭言方干為人唇缺遇醫補唇
年已老矣人號曰補唇先生　瑣言杜紫微唇厚不稱
才名　仇池筆録歐陽公唇不著齒無事得謗　五行
志元和末婦人不施朱粉惟以烏膏注唇狀似悲啼者
　粧臺記僖昭時都下競事粧脣婦人以此分妍否其
㸃注之工名字差繁其畧有燕脂暈品石榴嬌大紅春
小紅春嫩吳香半邊嬌萬金紅聖檀心露珠兒内家圓
天宫巧洛兒殷淡紅心猩猩暈小朱龍格雙唐媚花奴
様子
齒　釋名齒始也少長之别始乎此也以齒食多者長
食少者㓜也牙摣牙也隨形言之也　楊泉物理論夫
齒者年也身之寳也藏之斧鑿所以調諧五味以安性
氣者也　說文齓毁齒也男八月生齒八嵗而齓女七
月生齒七嵗而齓　三元真一經齒者胃宫之威力
夷門廣牘齒乃骨之餘　曲禮笑不至矧注齒本曰矧
　海録碎事齒本曰哂大笑開口則見故哂謂之笑也
　雲笈七籖齒神名丹朱有患呼之九過惡自却　黄
庭内經牙神皓華字虚成齒神齶鋒字羅千　抱朴子
或問堅齒之道抱朴子曰養以華池浸以醴液清晨建
齒三百過者永不揺動次則含地黄煎或含𤣥膽湯及
虵脂丸􁧢石丸九棘散則已動者更牢有蟲者即愈服
靈飛散可令脫者更生　河圖帝嚳駢齒　元命苞武
王駢齒　太平清話俗傳伍子胥美齒牙避楚至䕶牙
山恐為人所識以石擊毁其牙山神為震因名䕶牙山
　晉書杜皇后少有姿色然長猶無齒求婚者輙中止
及帝納采之日一夜齒盡生　梁冀𫝊孫夀能為齲齒
笑　北史齊武成帝生齻牙問諸醫以實對武成撻之
徐之才拜賀曰此是智牙生智牙者聰明長夀武成賞
之　唐書張廵毎戰大呼嚼齒皆碎及尹子竒視之其
齒存者不過三四　法輪經老子齒如編貝其堅如銀
數有六八上下均平　止戈集孔戣好術藝延接方士
多所𫝊授能口中現五色齒綵色光絢一瞬即改　孔
六帖明皇謂髙力士曰吾聞飲堇無苦者竒士也時天
寒因取以飲張果三進頽然曰非佳酒也乃寢頃視齒
燋縮顧左右取鐵如意擊堕之藏帶中更出藥傅其齗
良久齒已生粲然駢潔帝益神之　安宇僧伽羅刹經
如来齒上有千輻輪相　西域記梵衍那國度大雪山
東寺有佛齒及刦初獨覺齒長五寸廣四寸又有金輪
王齒長三寸廣二寸　五代史趙鳯𫝊唐明宗時有西
域僧得佛牙以獻明宗以示大臣鳯言世傳佛牙水火
不能傷因以斧斫之應手而碎是時宫中施舍已及數
千因鳯碎之乃止　聞見近録咸平縣有僧藏佛牙一
株其大兩指許淡金色余嘗請而供之須臾舍利自牙
中出初如露廵行牙上或逺數十歩求者輙得余請至
四十八粒欲求為四十九粒經夕不可得明日發箧則
已足其數　留青日札西湖法相寺中藏一異齒其大
如拳正碧緑色透明山僧云是佛牙其狀如盤牙想是
西域異獸口中者且云此佛丈六金身如有此牙則須
十六丈長乃可容此頭也古人所載郍衍國有金輪王
齒長三寸豈是物耶　太平清話陸五臺官南司㓂時
有僧携佛牙至公命以金絲籠紫檀龕装供天戒寺中
余曽見之闊寸餘長二寸許僧見有光發瓦礫中掘得
之　留青日札黒齒東夷漆齒西夷戰國䇿黒齒雕題
大吳之國也吳都賦黒齒之酋注云西屠以草染齒染
白作黒今芒市長官司多以酸石榴皮以藥染成黒齒
人但知雲南有金齒不知又有銀齒見唐書又嵇康養
生論齒居晉而黄　天中記醫說云晉地多棗人常置
之懐袖中若粤人之噉檳榔味甘傷脾故齒黄也
舌　養性經舌者和之候也　逸雅舌泄也舒泄所當
言也舌卷也可以卷制食物使不落也　元命苞舌之
為言達也陽立於三故舌在口中者長三寸象斗玉衡
隂合有四故舌淪入嗌内者長四寸　三元真一經舌
者元英之龍轅　雲笈七籖舌神名始梁峙字道岐形
長七寸正赤色　黄庭内經舌神通命字正倫　相書
雜要吐舌及鼻三公之位舌如綘赤者賢人也　孝經
鈎命訣仲尼舌理七重　偃曝談餘梁武舌文八字
宋書南都王義宣生而舌短言澁　神異録䕫州道士
王法朗舌長呼字不正乃日誦道徳經忽夣老君剪其
舌既覺語遂正　法輪經老子舌長且廣形如錦丈玉
泉充溢其味甘香　大智論佛舌相色如珊瑚　佛經
諸佛出廣長舌能覆於面能遍覆三千大千世界　廣
異記則天時西國獻辟支佛舌青色大如牛舌　廣博
物志岐舌國在不死國東(其人舌皆岐/或云支舌也)　拾遺記太始
二年西方有因霄之國人皆善嘯丈夫嘯聞百里婦人
嘯聞五十里如笙竽之音秋冬則聲清亮春夏則聲沉
下舌尖倒向喉内亦曰兩舌重沓以爪徐刮之則嘯聲
愈逺吕覽云反舌殊鄉之國即此　搜神記永嘉中有
天竺胡僧能斷舌先吐舌示賓客然後刀截血流覆地
乃取置器中傳示人取舌還含有頃如故　山堂肆考
唐金舌和尚趙人睿宗開成間三召不至乃截其舌以
進上即命焚之乃為金舌夜哦經如故遂以金舌名之
　太平清話石斗山法華寺寺碑載樵者掘地得石函
藏一童子舌不壊上生蓮花一枝
喉　庶物異名疏孫子批亢擣虚亢喉嚨也黄庭經重
堂煥煥揚八威梁丘子云重堂喉嚨名一曰重樓亦名
重環喉嚨在心上故曰重堂　釋名咽咽物也䑍在頥
纓理之中也青徐謂之脰物投其中受而下之也又謂
之嗌氣所流通阨要之處也　雲笈七籖喉神名百流
放字道通形長八寸八分九色衣　三昧經佛咽喉如
琉璃筒　酉陽雜俎許州有一老僧自四十嵗後毎寢
熟即喉聲如鼓簧若成均節許州伶人伺其寢即譜其
聲按之絲竹皆合古奏僧覺亦不自知二十餘年如此
　朝野僉載洛州有士人患應病語即喉中應之以問
善醫張文仲經夜思之乃得一法即取本草令讀之皆
應至其所畏者即不言仲乃錄取藥合和為丸服之應
時而愈
　　　鬚
釋名口上曰髭髭姿也為姿容之美也頥下曰鬚鬚秀
也物成乃秀人成而鬚生也亦取須體幹長而後生也
在頰耳旁曰髯隨口動揺髯髯然也　七修𩔖藁人之
鬚髪血之餘也各有所屬髪乃太陽之毛也太陽屬心
火火炎上故上生眉乃少陽之毛少陽屬肝木木多旁
枝故側生鬚乃陽明之毛陽明屬腎水水流下故下生
少年而黒者血色黒中則變白者白氣色也老盡白者
血耗而氣存之時矣　酉陽雜俎鱉為臛數食可長鬚
　南史梁何敬容嘗以膠清刷鬚　孔六帖嘉興釋子
希遁深於繕生之術能用日辰可代藥石為韋敷鑷白
請鑷其半及生色若黳矣座客有祈鑷者僧言取時稍
差㧞後髭色果帶綠　晉書張華多姿制好帛繩纏鬚
　南史崔文仲嘗獻齊髙帝纏鬚繩一枚　唐書李勣
病驗方鬚灰可以療之太宗乃自剪鬚為其和藥　毛
詩其人美且偲注偲多鬚之貌　名義考左傳于思于
思棄甲復来注于思多鬚貌按廣韻䯱䰄多鬚也作不
思于當是不之訛　典略黒山黄巾諸帥自相號字饒
鬚者則自稱于羝根　寰宇志多髯者謂之羖公
古人鬚　帝王世紀庖羲鬚垂委地　孔叢子舜身修
八尺有竒而頷無毛　左𫝊靈王生而有頿　羣碎録
孔子無鬚孔叢子子思告齊君先君生無鬚眉天下侯
王不以此損其敬今像多鬚誤　晉史劉琰稱桓温鬚
作蝟毛磔　金罍子晉王彪之年二十鬚髩皓白時人
謂之王白鬚後卒年七十三　酉陽雜俎太宗虬鬚嘗
戲張弓掛矢　異識資諧關雲長美髭髯内一鬚尤長
二尺餘色如漆索而勁常自震動必有大征戰公在襄
時夜夣一青衣神辭曰我烏龍也久附君身以壯威武
今君事去矣我將先往語畢化為烏龍駕雲而去公寤
而怪之至夜公走麥城與吳兵對天曙捋鬚失其長者
始悟前夣至晉太始元年樊城大旱祈雨無驗有司夣
黒衣神自稱鬚龍能為我立廟當致雨以救民有司䖍
請至午果雨淡雲中烏龍現身遂為創祠掘址得一長
鬚意即龍也遂以塑於龍神頸中題其廟曰鬚龍廟
隋唐嘉話晉謝靈運鬚美臨刑施為南海秪恒寺維摩
詰鬚寺人寳惜初不虧損中宗朝安樂公主鬭百草欲
廣其物色令馳驛取之又恐為他人所得因剪棄其餘
遂絶　北史王頒𤼵陳武帝陵見其鬚皆不落本皆出
自骨中
女人鬚　趙崇絢雞肋唐李光弼母有鬚數十長五寸
許封韓國太夫人　宋史豐樂樓酒保朱氏子之妻年
四十餘忽生髭長六七寸疏秀而美宛然一男子特詔
度為女道士　偃曝談餘鄭陽一婦人美色生鬚三繚
約數十莖長可有數寸許人目為鬚娘云
　
　格致鏡原卷十一
欽定四庫全書
　格致鏡原卷十二　　　　大學士陳元龍撰
　　身體𩔖(二/)
　　　頸項(附肩/)
釋名項确也堅确受枕之處也頸俓也俓挺而長也
雲笈七籖項中神二人字上間頸外神二人玊女君也
　南史梁簡文帝項毛左旋　河圖黒帝修頸　毛詩
領如蝤蠐注言白而長也　晉書初攻江陵呉人知杜
預病癭憚其智計以瓠繫狗頸示之毎樹似癭輙砍使
白題曰杜預頸及城平盡捕殺之　張舜民畫墁錄郭
祖少時有道士善雕刺郭令刺之即於項右作雀左作
榖粟曰爾俟雀銜榖即亨顯之時也世號為郭雀兒秉
旄之後雀榖稍近登位之後雀遂銜榖
肩　釋名肩堅也甲闔也與胷脇皆相會闔也　趙崇
絢雞肋道家以兩肩為玊樓
　　　胷(附乳/  腋)　(腹/脇)　(臍/腰)
釋名胷猶啌也啌氣所衝也臆猶抑也抑氣所塞也膺
壅也氣所壅塞也　雲笈七籖胷中神二人虎賁神也
　帝王世紀禹母吞神珠胸拆而生禹　論語摘輔象
孔子胸應矩是謂儀古　孔演圖孔子之胷文曰制作
定世符　酉陽雜俎太極真仙中名在青琳者胷有偃
骨　事林廣記貫胷國在盛國之東其人胷有竅尊者
去其衣令卑者以物貫其胷擡之
乳　吳元滿總要乳音汝胷酥也　雲笈七籖兩乳下
日月也日月中有太神各一人王父母也　河圖蒼帝
并乳　北史昭成皇帝什翼犍生而竒偉卧則乳垂至
席　南史王敬則年長而兩腋下生乳各長數寸　賢
奕編佛圖澄左乳下一孔圍七寸以絮窒之夜欲讀書
𤼵絮則光照一室時時水邊引腸胃滌之復納於内
神仙服食經仙藥有陽丹有隂丹隂丹婦人乳汁也婦
人十五已上下為月客有身月客絶上為乳汁　雜事
秘辛梁商女胷乳菽𤼵　楊妃𫝊楊妃出浴對鏡勻面
裙腰褪露一乳明皇捫弄曰軟温新剝雞頭肉安祿山
在旁對曰潤滑由来塞上酥　物𩔖相感志母乳湩愛
惜子之至則出愛疎則出少唐贊善大夫吕旬有母張
氏八十餘旬不歸母念之忽乳汁自出　南史女人國
入水則妊胸前無乳頂後生毛根白毛中有汁以乳子
　漢書李元遺孫失恃蒼頭李善代哺孫乳為湩　物
𩔖相感志則天朝孟景休有弟景褘在襁褓景休乳之
乳為之溢又畢搆為户部尚書二妹俱在襁褓搆自乳
之乳為之出飲至長成　唐國史補元魯山自乳兄子
數日兩乳湩流兄子能食其乳方止
腹　書正義腹為五臓之總　說文腹厚也　逸雅腹
複也富也腸胃之屬以自裹盛復於外複之其中多品
似富者也　黄庭經腹為玉池　釋名自臍以下曰水
腹水汋所聚也又曰少腹少小也比於臍以上為小也
　真誥腹有𤣥丘者仙相也　北史冀州人語曰顯公
鐘宋公鼓道暉屐李洛姬肚謂之四大洛姬婦人也
通鑑安祿山腹垂過膝嘗自稱重三百斤
臍　雲笈七籖臍者人之命也一名中極一名太淵一
名崑崙一名特樞一名五城　釋名臍濟也腸端之所
限劑也　方書子初生所繫包斷之為臍帶一名命蔕
胎在母腹臍連於胞胎息隨母胎出母腹臍帶剪斷真
氣屬之臍乾自落如𤓰熟脫蔕以其當心腎之中前直
神闕後直命門故謂之臍也　畫墁錄馮暉少無頼有
道士善雕刺因令刺之於臍上作瓮中作雁數隻戒曰
爾於臍自愛雁出瓮即亨顯之時也後秉旄雁自瓮中
累累而出
腋　釋名腋繹也言可張翕尋繹也　雲笈七籖兩腋
下神二人魂魄兆神也　珍珠船魏淩風臺至髙韋誕
書榜即日皓首榜有未正募整之有鈴下卒復登緣如
履平地詰之云無術但兩腋各有肉翅數寸
脅釋名脅挟也在兩旁臂所挟也肋勒也檢勒五臓
也　左傳晉文公出亡至曹曹共公聞其駢脇欲觀其
裸浴薄而觀之注駢脇合幹也幹者脇肋骨也駢云者
脇骨之生兩兩相竝也　雲笈七籖兩脇神名辟假馬
字道成形長四寸一分赤白色
腰　逸雅要約也在體之中約結而小也　馬廖疏楚
王好細腰宫中多餓死　梁冀𫝊冀妻孫夀能作折腰
舞　南史羊侃儛人張淨婉腰圍一尺六寸能掌上舞
又有孫荆玉能反腰帖地銜得席上玉簪
　　　心(附肝/  脾)　(膈/胃)　(膽/腸)　(肺/腎)
白虎通心之為言任也任於恩也　釋名心纎也所識
纎微無物不貫於心也　春秋元命苞心者火之精成
於五故人心長五寸　子華子心之精為火其氣為離
其色為赤其狀如覆蓮其神為朱鳥其竅上通於舌
白虎通心火之精也南方尊陽在上卑隂在下禮有尊
卑故心象火色赤而銳也人有道尊天本在上故心下
銳也　子華子火宿於心炎上而排下其神燥而無凖
人之暴急以取禍者心使之也　雲笈七籖心為絳宫
元陽府　黄庭經靈臺鬱藹望横野注靈臺心也　雲
笈七籖心神名為豪丘字陵陽子明又心神名煥陽昌
字道明形長九寸色赤　黄帝書西方兵法心南方赤
其人姓為張氏字巨明衣赤衣　黄庭内經心神丹元
字守靈　珍珠船陶𢎞景欲使心正常以日出三丈錯
手兩肩上以日當心心中開暖則心正矣有姜伯真行
道採藥值仙人仙人使平倚日中其影偏仙人曰子篤
志學仙不知心不正之為失因教以此得道　獨異志
周興嗣為散騎常侍武帝出千言無章句令嗣次之因
成千字文歸而兩目俱䘮及死開視之心如掬燥泥
談苑羌人以心順為心白人以心逆為心黑人　夷門
廣牘三蠻國其人不種田只食土死者埋之心肝肺不
朽百年復化為人一說與無䏿國民相𩔖
肝　釋名肝幹也五行屬木故其體狀有枝幹也凡物
以木為幹也　說文肝木藏也生於木魂所藏　白虎
通肝之為言干也肝者木精木之為言牧也人怒無不
色青目脤張者是其效也　樂動聲儀五藏肝仁肝所
以仁者何肝木之精也仁者好生東方者陽也萬物始
生故肝象木色青而有枝葉目為之候　子華子肝之
精為木其氣為震其色青其狀如懸瓠其神為蒼龍其
竅上通於目　子華子木宿於肝觸突干扺而銳其神
狷束而無當人之樸戇以取禍者肝使之也　雲笈七
籖肝為清冷宮蘭臺府　黄庭内經肝神龍烟字含明
　黄帝書西方兵法肝東方青其人姓為婁氏字君明
衣青衣　雲笈七籖肝神名開君童字道青形長六寸
色青黄又肝神名為方長宜字子元
膈　釋名膈塞也塞上下使氣與榖不相亂也
膽　黄庭經膽為中池　雲笈七籖膽為紫微宫無極
府　黄庭内經膽神龍曜字威明　雲笈七籖膽神名
龍徳拘字道放形長三寸六分色青黄綠　世語姜維
死時見剖膽如斗大　南史東陽人李瞻起兵為賊所
執破出肝腸其膽乃如升焉　馬觀瀛涯勝覽王當賀
日以人膽汁沐浴將領獻人膽為禮　賢奕編象膽按
四時在四足熊膽亦在四足魚膽春夏近上秋冬近下
蚺蛇膽隨擊而䕶
肺　釋名肺㪍也言其氣㪍鬰也　白虎通肺之為言
費也　雲笈七籖肺為玉堂宫尚書府　子華子金宿
於肺䃘訇而不屈罄而不能仰也其神闊疎而無法人
之訐決以取禍者肺使之也　子華子肺之精為金其
氣為兊其色白其狀如懸罄其神為伏虎其竅上通於
鼻　黄帝書西方兵法肺西方白其人姓為文氏字元
明衣白衣　黄庭内經肺神皓華字虚成　雲笈七籖
肺神名為青龍字□龍子方又肺神名素靈生字道平
形長八寸一分純白　開元遺事太真妃宿酒初消吸
花露以潤肺
脾　白虎通脾之為言辨也所以積精禀氣也　釋名
脾裨也在胃下裨助胃氣主化穀也　子華子脾之精
為土其氣為戊巳其色黄其狀如覆缶其神為鳯凰其
竅上通於口　子華子土宿於脾磅礴而不盡其滲漉
也下注而不止其神好大而無功人之重遲瀝納以取
禍者脾使之也　雲笈七籖脾為中黄宫太素府　黄
帝書西方兵法脾為中央戊巳土其人姓為己氏字元
已衣黄衣　雲笈七籖脾神名為黄庭字飛黄子又脾
神名寳元全字道騫形長七寸三分色正黄　黄庭内
經脾神常在字魂停
胃　釋名胃圍也圍受食物也　雲笈七籖胃神名同
来育字道還形長七寸色黄
腸　釋名腸暢也通暢胃氣去滓穢也　雲笈七籖腸
中神名兆滕康字道還形長二寸四分黄赤色　拾遺
記北有浣腸之國従口中引腸出而浣濯之更遞易其
五臓浣畢嘯傲而飛焉　北史東魏彭樂驍勇善騎射
嘗因醉深入被刺腸出内之不盡截去復戰
腎　白虎通腎之為言寫也以竅寫也腎色黒水隂故
腎雙竅為之候何竅能瀉水亦能流濡　釋名腎引也
腎屬水主引水氣灌注諸脉也　雲笈七籖腎為幽昌
宫太和府　子華子腎之精為水其氣為坎其色黒其
狀如介石其神為𤣥龜其竅上通於耳　子華子水宿
於腎瑟縮以湊險其神伏而不𤼵人之媕婀脂韋以取
禍者腎使之也　黄庭内經腎神𤣥𠖇字育嬰　雲笈
七籖腎神名為雙以字林子又左腎神名春元真字道
卿形長三寸七分數變白赤青五色無常右腎神名象
地無字道生形長三寸五分色白或黒　黄帝書西方
兵法腎北方黒其人姓為𤣥氏字子真衣黒衣
　　　背
逸雅背倍也在後稱也脊積也積續骨節終上下也
雲笈七籖肩背神二人少隂少陽之精也字女爵　唐
史太宗覽明堂針炙圖見人五臓皆近背遂禁無得鞭
背　白虎通周公背僂　南史梁簡文連錢入背　廣
博物志苻秦背有文隱起曰草付　酉陽雜俎荆州街
子葛清勇不膚撓自頸以下遍刺白居易舍人詩成式
常令其自解背上能闇記反手指其去處至不是此花
偏愛菊則有一人持杯臨菊叢又黄夹纈林寒有葉則
指一樹樹上掛纈纈窠鏁勝絶細凡三十餘處體無完
膚　酉陽雜俎段成式門下騶路神通背劄天王至朔
望日具乳糜焚香袒坐使妻兒供養其背而拜焉
　　　手(附掌/  爪)　(指/臂)
三元真一經手者膽神之外援　釋名手須也事業之
所須也掌言可以排掌也　雲笈七籖兩手中神二人
太陽之精也字魂隂　大戴禮布指知寸布手知尺舒
肘知尋　孝經援神契舜手握褒宋均注握褒手中有
褒字　通考后稷之孫生而有文在手曰鞠因以為氏
　左傳唐叔生而有手文曰虞遂以為名又仲子魯惠
公夫人生有手文曰為魯夫人　唐表周昭王少子生
而有文在手曰閻康王封於閻城　元和姓譜周平王
少子生而有文在手曰武遂以為氏　鮮于血脉譜子
他之子曰文生而有文在手左曰魚右曰羊及長封漁
陽姓鮮于氏為燕附庸　論語摘輔象仲弓鈎文在手
是謂知宰我握户是謂守道子游握文雅是謂繁土公
冶長手握輔是謂道子夏握五是謂受公伯周手握直
期是病惡　偃曝談餘張良手紋如琴陳平手紋有兵
符　十六國春秋彭神符生而有文在手曰神符　虚
空藏經寳手菩薩手中出無量花香瓔珞　拾遺記韓
房以丹砂畫左右手如日月盈缺之勢可照百餘歩
北史隋盧大翼目盲以手摸書而知其字　晉書王衍
毎捉玉柄麈尾與手同色　南史梁簡文帝手執玉如
意不相分辨　酉陽雜俎翟天師名乾祐長六尺手大
尺餘毎揖人手過胷
掌　春秋元命苞掌圓法天以運動　孝經鈎命決仲
尼虎掌是謂威射　論語摘輔象澹臺滅明岐掌是謂
正直　拾遺記趙飛燕身輕能掌上舞　南康記傅咸
掌有卧龍紋　南方異物志烏滸人以人掌蹠為珍重
以食長老　真臘風土記國主跣足足下及手掌皆紅
藥染色出則手持劍百姓間惟婦女染手足掌男子不
敢也　郭緣生述征記華山與首陽本一山河神巨靈
擘開以通河流故掌迹存焉　長安記仙人掌大七圍
以銅為之
指　春秋元命苞指五者法五行　事物紺珠腡羅窩
二音手指文　說文拇將指也　孟子注巨擘大指也
　左𫝊鄭人獻黿於鄭靈公子公之食指動謂子家曰
必嘗異味　北史孝文少善射有膂力年十餘能以指
彈碎羊髆骨　酉陽雜俎則天右手中指有黒毫左旋
如黒子引之長尺餘　涅槃經阿闍王令醉象蹋佛佛
舒五指遂為五獅子醉象惶懼而退　嘉話錄道宣持
律第一忽一旦霹靂遶户外不絶宣乃視其十指有一黑
㸃如油麻者在右手小指上疑之乃出於隔子孔中一
震而失半指黒㸃是蛟龍之藏處也　異域志長人國
人長三四丈國朝有使往遼陽舟被風至其國其人来
拿舟斬其一指大若人臂
爪　逸雅爪紹也筋極為爪紹續指端也　夷門廣牘
爪乃筋之餘　勝天王經佛自說八十種好相爪如赤
銅葉　法輪經老子指纎長爪有玉甲　南康記傅咸
指甲上隱起花草如雕刻是以文章過人　王逺傳麻
姑手爪似鳥蔡經見之心中念曰背大癢時此爪以爬
背當佳也　偃曝談餘陳武章皇后手爪長五寸色竝
紅白毎遇朞功之服則先折一爪　粧臺記婦人染指
甲用紅按事物考楊貴妃生而手足爪甲紅謂白鷴精
也宫中效之此其始也　物𩔖相感志人或爪甲上生
白瑕拂拂然謂之爪花得服飾之兆俗人為驗常無失
　山堂肆考伎女以鹿角琢為爪以彈筝曰繫爪　異
識資諧浙有士人一指忽隱痛不可忍其中指甲間生
一珊瑚髙二寸血色氣縷成海市人士戰馬城郭戈矛
人已皆見其人嗜飲燒酒醫謂火所吐幻景服以大黄
稍減久服遂絶然火何得成此異哉　明泳化𩔖編主
事戴春松江人言其鄉有衛舊公者手大指甲中見一
紅筋或曲直或蜿蜒而動或懼之曰此必承雨濯手龍
集指甲也衛因名其指曰赤龍甲一日與客泛湖酒䦨
雷電繞船水波震蕩衛戲客曰今日吾家赤龍得無去
耶因出手船窓外龍果裂指而去
臂　釋名臂裨也在旁曰裨也肘注也可隱注也腕宛
也言可宛屈也　淮南子羿臂左長而善射　論衡湯
臂再肘　史記李廣猿臂　段龜龍涼州記吕光左肘
生肉印及征南城印内隱起文字曰巨霸　清異錄齊
趙人好以身為供養謂兩臂為肉燈臺頂心為肉香爐
　晉書泰始九年帝多簡良家子女以充内職自擇其
美者以綘紗繫臂　史諱錄明皇開元初被進者曰印
選以綢繆記印臂上曰風月常新印以桂紅膏則水洗
不退其色　廣古今五行志長山趙宣母妊身臂上生
瘡兒従瘡中出　孟熙霏雪錄山東民間婦人一臂有
物隱然膚中屈佶如蛟龍狀婦喜以臂浸盆水中一日
雷電交作婦自牖出臂果一龍擘雲而去　彚苑詳註
甌越之民錯臂左袵謂丹青錯畫其臂　地志儋耳國
東有一臂國人皆一臂
　　　足(附股/)　(膝/)
逸雅脛莖也直而長似物莖也足續也言續脛也趾止
也言行一進一止也足後曰跟在下旁著地一體任之
象木根也踵鍾也鍾聚也上體之所鍾聚也脚却也以
其坐時却在後也　六書故今人以膝端為髁踵兩旁
圜骨為踝　書叙指南脚脛曰胻(音/衡)　吳越春秋闔閭
傷將指注將指足大指言其將領諸指也　賈誼𫝊病
非徒腫也又苦􁀰盭師古注􁀰古蹠字足下曰蹠今所
呼脚掌是也盭古戾字言足蹠反不可行也　雲笈七
籖兩脛神二人金木神也字隨孔子兩足神二人太隂
之精也字柱天力士　禮記堂上接武堂下布武注武
足跡也又行不舉足車輪曵踵又行不敢髙其趾如車
輪循地行揺曵足跟也　司馬法一舉足曰跬跬三尺
兩舉足曰歩歩六尺　楊慎外集茄子根煎湯浴足能
治龜瘃足跟凍瘡也　朝野僉載定州人崔務墜馬折
足醫令取銅末和酒服之遂痊平及亡後十餘年改葬
視其脛骨折處有銅末束之　趙崇絢雞肋史記始皇
時有大人見臨洮脚跡六尺漢武帝求神仙公孫卿至
東莱言見大人長數丈跡甚大魏咸熙二年大人見襄
武縣跡長三尺二寸唐則天長安元年司刑寺囚偽作
大人跡五尺改元大足　帝王世紀大禹右足文履己
子　抱朴子老君足下有八卦　法輪經老君足蹈二
卍　玉堂閒話晉太常卿程遜足下有龜文招相者視
之相者告曰君終有沈溺之厄其後使於浙右竟葬於
海魚之腹李固𫝊曰固足履龜文而位至三公卒無水
害同事而異應也　偃曝談餘黄巢足有黄巢二字
廣博物志交脛國在貫胷國東其為人交脛(言脚脛曲/戾相交所)
(謂交趾/者也)　物𩔖相感志沅陵有武陵山山有美人毎土
人聚即来入衆莫能辨惟脚指在後而踵在前若以刀
斧斫不死以杉木為刀擬之則去　炎徼紀聞猺人古
八蠻之種兒時燒鐵石烙跟蹠以油蠟漬之重趼若鞹
　事林廣記丁靈國在海内其人従膝下生毛馬蹄善
走自鞭其脚一日可行三百里
女人足　代醉編古今事物考謂商妲己狐精也或曰
雉精猶未變足以帛褁之宫中效焉　說文漢雜事秘
辛載保林吳姁奏言乘氏忠侯梁商女足長八寸踁跗
豐妍底平指歛約縑收束微如禁中漢尺小婦人纏足
始此其来古矣　車若水脚氣集婦人纏脚不知起於
何時小兒未四五嵗無罪無辜而使之受無限之苦纏
得小来不知何用後漢戴良嫁女練裳布裙竹笥木屐
是不干古人事或言自唐楊太真起亦不見出處　張
邦基墨莊漫錄道山新聞云李後主宫嬪窅娘纎麗善
舞以帛繞足令纎小屈上如新月狀由是人皆效之以
此知札脚五代以来方有之如熙寧元豐前人猶為者
少近年則人人相效以不為者為恥也　留青日札至
理宗朝宫妃束足纎直名快上馬則又不以屈上為貴
矣　楊慎丹鉛總錄墨莊漫錄載婦人弓足始於五代
李後主非也予觀六朝樂府有雙行纏其辭云新羅繡
行纏足趺如春妍他人不言好獨我知可憐唐杜牧詩
云鈿尺裁量減四分碧琉璃滑裹春雲五陵年少欺他
醉笑把花前出畫裙段成式詩云醉袂㡬侵魚子纈彯
纓長戞鳯凰釵知君欲作閑情賦應願將身作錦鞋花
間集詞云慢移弓㡳繡羅鞋則此飾不始於五代也或
謂起於妲已乃瞽史以欺閭巷者士夫或信以為真亦
可笑哉　胡應麟筆叢婦人纏足謂唐以前無之余歴
考未得其說古人風俗流傳如墮馬愁眉等史傳尚不
絶書此獨不著太白至以素足咏女子信或起於唐末
至宋元而盛矣又古言婦人弓腰而不言弓鞋言纎指
而不言纎足則陶宗儀之說未為無見晉木蘭歌述婦
人改服但稱雲鬢花黄略不言足誠似可疑苐六朝前
婦人之履不知與男子竟有别否
股　釋名股固也謂強固也髖緩也其腋皮厚而緩也
髀卑也在下稱也臀殿也髙厚有殿遌也尻廖也尻所
在寥牢深也　廣博物志𤣥股之國在黒齒國北(髀以/下盡)
(黒故/云)　廣古今五行記宋孝武時荆州人楊歡妻於股
中生女　張舜民畫墁錄太祖招軍格不全取長人要
琵琶腿車軸身取多力　孫棨北里志崔垂休於金陵
妓王小潤髀上題記同年嘲之曰何事博陵崔四十金
陵腿上逞歐書
膝　釋名膝伸也可屈伸也膝頭曰膞膞團也因形團
圜而名之也或曰蹁蹁扁也亦因形而名之也　庶物
異名錄犢鼻穴在膝下見本草綱目注　雲笈七籖兩
膝神字樞公　水經注太公垂釣渭川兩膝遺跡猶存
　清異錄温韜少無賴拳人㡬死市魁将送官謝過魁
前拜逾數百魁釋之韜毎念之以為恥既貴達拍金薄
為搭膝帶之曰聊酬此膝
　　　骨(附髑髏/)　(筋/)
逸雅骨滑也骨堅而滑也　說文骨體之質也肉之核
也　事林廣記人骨節中有涎所以轉動滑利中風則
涎上潮咽喉衮響以藥壓下俾歸骨節可也若吐其涎
時間快意枯人手足縦活亦為廢人矣　主制羣徴首
骨自額連於腦其數八上額之骨十有二下則渾骨一
焉齒三十有二膂三十有四胷之上有刀骨分為三肋
之骨二十有四起於膂上十四環至胷前直接刀骨所
以䕶心肺也下十較短不合其前所以寛脾胃之居也
指之骨大指二餘各三手與足各二十有竒謂骨或縦
入如釘或斜迎如鋸或合筍如匵或環抱如攢總期體
之固動之順也　靈樞經􁕰骭以下至天樞心岐骨也
長八寸人有有􁕰骭者有無􁕰骭者無􁕰骭者心髙􁕰
骭小短舉者心下長者心下堅弱小以薄者心脆直下
不舉者心端正倚一方者偏傾　物𩔖相感志朝廷之
人多立立多傷骨食榆則多睡睡多則骨稳　物𩔖相
感志凡䘮亂之人父母死亡暴骨無誌認者即齧指血
滴之於骨上若已親則血沁入不是則否　陳湯𫝊掩
骼埋胔注應劭曰禽獸之骨曰骼骼大也鳥䑕之骨曰
胔胔可惡也臣瓚曰枯骨曰骼有肉曰胔師古曰瓚說
是也
古人骨　廣博物志殷時有仙女名昌容隔窓見骨
尸子徐偃王有筋而無骨　列異傳蔣子文漢末為秣
陵尉自謂骨青死當為神　鄴侯外𫝊李泌每導引骨
節皆珊然有聲時人謂之鏁子骨　宣室志商居士毎
運支體瓏然若戛玉之音或曰居士之骨真鏁子骨也
鏁骨連絡如蔓故動揺之則有清越之聲卒後三日門
弟子焚居士於野及視其骨果鏁骨也支體連貫若紉
綴之狀風一拂則纎韻徐引於是里人競施金錢建一
塔以居士鏁骨瘞於塔中　國語吳伐越墮㑹稽𫉬骨
節專車吳子使聘魯問孔子子曰禹致羣臣於㑹稽之
山防風後至禹殺而戮之其骨節專車此為大矣　韋
絢劉賔客嘉話錄公嘗於貴人家見梁昭明太子脛骨
微紅而潤澤　陸深知命錄予登華山觀希夷蛻骨作
黯淡黄色入手堅實而骨節頗長大唯顱骨頂有二竅
為異世云作粉紅色與異香咸無之
佛骨　釋氏要覽注釋迦佛既化弟子阿難等焚其身
有骨子如五色珠光瑩堅固名曰舍利子因造塔以藏
之　西域傳迦畢試國古王寺有佛頂骨一片廣二寸
餘色黄白髪孔分明　酉陽雜俎那掲羅曷國城東塔
中有佛頂骨周二尺欲知善惡者以香塗骨其迹煥然
善惡相悉見　梁髙僧傳劉薩何師卒於肅州形骨小
細狀如葵子中皆有孔可以繩連　廣異記則天時西
國獻毗婁博義天王下頷骨大如胡牀　孔六帖咸通
十四年春詔迎佛骨鳯翔乃以金銀為刹珠玊為帳孔
鷸周飾之　吳萊南海古跡記蘓文忠公古舍利塔在
東莞西資福寺羅漢閣狀若覆盂文理若芭蕉五色備
具盖古佛腦骨也　續𤣥語錄延州有婦人甚有姿色
少年子弟悉與狎數嵗而沒人塟之道左大厯中有胡
僧敬禮其墓曰斯即鎖骨菩薩慈悲喜捨順緣已盡衆
人開墓視其骨鈎結如鎻狀遂與起塔
髑髏　說文髑髏頂也　廣雅顙顱謂之髑髏　南州
異物志烏滸人得髑髏破之以飲酒　北史有以骨為
刀子把者五色斑斕徐之才曰此人瘤也問得處云於
古冢見髑髏骨長數寸試削視有文理故用之　陳繼
儒筆記太宗白溝河大戰陣亡軍士積骸遍野上念之
命收其頭骨規成數珠分賜内官念佛冀其輪廻又有
腦骨深大者則以盛浄水供佛名天靈椀　遼志有主
號廼呵一髑髏在穹廬中覆之以氈人不得見國有大
事則殺白馬灰牛以祭始變人形出視事已則入穹廬
復為髑髏後因國人竊視之失其所在　物𩔖相感志
髑髏以蓬穿之則夜語矣凡百先徴無不響告初得唯
以巨大者為最以香水洗之然後以蓬穿始則呻吟然
後問之或以土實之以赤豆植之夜則言告吉㓙相狀
焉
筋　朝野僉載筋斷須續者取旋覆根絞取汁以筋相
對以汁塗而封之即相續如故蜀兒奴逃走多割筋以
此續之百不失一
　　　血(附汗/)　(淚/)　(唾/)
逸雅血濊也出於肉流而濊濊也膿醲也汁醲厚也
晉書政刑舒緩則有常燠赤祥之妖淖齒殺齊湣王日
天雨血霑衣以告也此之謂乎京房易傳曰佞人祿功
人戮天雨血　莊子外物篇萇𢎞死於蜀藏其血三年
而化為碧　陶侃傳相者師圭謂侃曰君左手中指有
竪理當為公若徹於上貴不可言侃以針決之見血灑
壁而為公字以紙裛手公字愈明　晉書晉丞相府斬
督運令史淳于伯血逆流上柱二丈三尺此赤祥也遂
頻旱三年干寳以為冤氣之應　台州志王貞婦為元
兵所刦至嵊縣清風嶺囓指出血書字山石投崖死血
漬石間天且隂即墳起如始書　列子馬血為轉粦人
血為野火　穆天子𫝊天子渇於沙衍求飲未至七萃
之士髙奔戎刺其左驂之頸取其青血以飲天子
汗　逸雅汗􁜜也出在于表􁜜􁜜然也　古今注五藏
化液心為汗　王仁裕天寳遺事貴妃每至夏月有汗
紅膩而多香或拭之於巾帕之上其色如桃紅也
涙　李時珍本草涙者肝之液五藏六府津液皆上滲
於目凡悲哀笑欬則火激於中心系急而藏府皆揺揺
則宗脈感液道開津上溢故涙出猶烝甑上水滴之意
　三水小牘鮑溶詩謂涙曰眼泉　彚苑玊筯言婦人
啼泣涙如玉筯也　郭憲别國洞𠖇記味勒國在日南
其人乘象入海㡳取寳宿於鮫人之宫得涙珠則鮫人
所泣之珠也亦曰泣珠　陸翽鄴中記文帝納薛靈芸
靈芸别父母歔欷累日涙下沾衣至升車就路時以玉
唾壺承涙壺即紅色及至京師壺中涙凝如血　天寳
遺事貴妃初承恩召與父母相别泣涕登車時天寒涙
結為紅冰　麗情集灼灼錦城官妓也以軟綃多貯紅
涙密寄河東人　金志女真親友死以刀割額血涙交
下謂之送血涙
唾　事林廣記唾者溢為醴泉聚流為華池府散為津
液降為甘露溉臓潤身宣通百脉化養萬神肢節毛髪
堅固長春　古今注五臓化液腎為唾脾為涎　清異
錄仙家以津液為種夀泉　養生經甘泉唾也　釋名
津進也汁進出也　莊子夫唾大者如珠小者如霧
𤣥覽雲中五原雁門之野唾出口而成冰　述異記南
康雩都縣西沿江有石室名夣口穴嘗有船人遇一人
遍身黄衣擔兩籠黄紙求寄載行至崖下此人唾盤上
徑下崖直入石中船主初甚忿之見其入石始知神異
視盤上唾悉是黄金　珍珠船劉綱唾盤成鯉其妻樊
夫人唾盤成獺食之　飛燕外𫝊飛燕與其妹婕妤坐
誤唾其袖合徳曰姊唾染人紺碧正似石上花　劉玊
已瘧編都下妓栁青一時文人達士盡與之逰最厚者
常唾之唾絲白如雪香滑可愛目為唾花人爭以得唾
為榮
　　　痣(附瘢/)　(瘤/)
物𩔖相感志人身黒子一云痣謂小兒死墨黛胭脂塗
其肌體咒欲重生為己子即誌記防尋認也今往往有
之或題名字有兒生復如所誌然古善相者於此上取
其象以定吉凶若漢髙祖唐髙祖痣若龍鱗星斗之狀
或黒子大而尤潤者富貴長夀之相也　法輪經老子
腹有白痣　髙紀左股有七十二黒子師古注今中國
通呼為壓子吳楚俗謂之誌誌者記也　南史陶𢎞景
右膝有數十黒子作七星文　南史梁武帝丁貴嬪生
而有赤痣在左臂療之不滅帝納之失痣所在
瘢　楚國先賢𫝊孔休傷頬有瘢王莽賜玉屑白附子
香與之消瘢　王羲之帖顱鷀糞白去䵟􁢡瘢黶令人
色態
癅　莊子附贅縣肬注癅也　晉書司馬師目有癅疾
使醫割之文鴦之来攻也驚而目出　物𩔖相感志丁
貴嬪體多疣及武帝納之並失所在　三國典畧侯景
左足上有肉癅狀似龜戰應克捷癅則隱起分明如其
不勝癅則低下至石頭之役癅隱肉中　物𩔖相感志
李光易額癅財耗散則癅減驗無失　南史薛伯宗善
徙癰疽公孫泰患背伯宗為氣封之徙置齋前栁樹上
明旦癰消樹邊起一癅如拳大稍稍長二十餘日癅大
膿爛出黄赤斗餘其樹為之痿損　徐鉉稽神錄浮梁
李生背突起如盂癢甚醫士李徳立云此蝨癅也以藥
傅之一夕癅潰出蝨斗餘即日體輕　續𤣥怪錄安康
伶人刁俊朝其妻巴嫗項癭者初微若雞卵漸巨如三
四升缾盎積五年大如數斛之鼎重不能行其中有琴
瑟笙磬塤篪之響細而聽之若合音律泠泠可樂積數
年癭外生小穴如針芒者不知㡬億毎天欲雨則穴中
吹白烟霏霏如絲縷漸髙布散結為屯雲雨則立降其
家少長懼之妻曰君當為我決拆之看有何物俊朝磨
淬利刃揮挑將及妻前癭中軒然有聲遂四分披裂有
一大猱跳躍而去即以帛絮裹之雖癭疾頓愈而㝠然
大漸矣　物𩔖相感志人身血氣周身不知㡬千息人
血行而壅則瘡癤於虚穴處則生核謂之舋瘍舋瘡所
生也瘡瘥核亦消
　　(附/)像
李綽尚書故實佛像本胡夷朴陋人不生敬今之藻繪
雕刻自戴顒始也顒嘗刻一像自隱帳中聽人臧否隨
而改之如是者十年厥工方就　尚書故實鄭廣文作
聖善寺報慈閣大像記云自頂至頤八十三尺額珠以
銀鑄成虚中盛八石　張鷟朝野僉載周證聖元年薛
師名懐義造功徳堂一千尺於眀堂北其中大佛像髙
九百尺鼻如千斛船中容數十人並坐夾紵以漆之
蘓鶚杜陽雜編新羅國獻萬佛山雕沈檀珠玉以成之
其佛形大者或逾寸小者八九分其佛之首有如黍米
者有如菽者其眉目口耳螺髻毫相悉具而辮縷金玉
水精為幡盖流蘓菴羅薝蔔等樹搆百寳為樓閣臺殿
其狀雖微勢若飛動前有行道僧不啻千數下有紫金
鐘閣三寸以蒲牢銜之毎擊鐘行道僧禮拜至地其中
隱隱謂之梵聲盖關捩在乎鐘也其山雖以萬佛為名
其數則不可勝計上置九光扇於巖巘間四月八日召
兩街僧徒入内道塲禮萬佛山是時觀者歎非人工及
見有光出於殿中咸謂之佛光即九光扇也　李肇國
史補南中有伍子胥廟者其像分其鬚謂之五髭鬚
金像　國語越王金鑄范蠡　霍去病𫝊破匈奴𫉬休
屠祭天金人注祭天以金人為主佛徒祠金人也師古
曰今之佛像是也　南史晉劉敬宣八嵗䘮母四月八
日見衆人灌佛乃下頭上金鏡為母灌像　洛陽伽藍
記北魏孝昌三年二月洛陽平等寺金身兩目垂涙遍
體俱濕時人稱為佛汗如此三日而明年爾朱榮入洛
誅戮百官殆盡　宣室志初唐有神像用金而製傳云
周隋間有術士鎔範而成之可以占王者之在位㡬何
年其法當厲聲而叱之茍年甚永則其像揺震亦乆不
然一撼而止
銀像　尚書故實聖善寺銀佛天寳為賊截將一耳後
少傅白公奉佛銀三鋌添補然不及舊
銅像　後漢𫝊薊子訓與一老翁共摩挲銅狄人相謂
曰適見鑄此物而已近五百嵗　山堂肆考翁仲姓阮
身長一丈二尺秦始皇併天下使翁仲將兵守臨洮聲
振匈奴秦人以為瑞翁仲死遂鑄銅像置咸陽司馬門
外　北史光州故吏聞崔挺凶問莫不悲感共鑄八尺
銅像於城東廣固寺赴八闗齋追𠖇福　事林廣記周
世宗廢佛寺二千三百八十曰佛法割截身體利物猶
為之况銅像耶詔毁天下銅佛鑄錢
鐵像　薛用弱集異記隋開皇間釋子澄空於晉陽汾
西鑄鐵像髙七十尺至唐開元初節度使李暠造重閣
以覆之謂之平等閣
錫像　百官志太和三官詔佛像以鉛錫土木為之飾
帶以金銀䃋石烏油藍鐵唯鑑磬釘鐶鈕得用銅餘皆
禁之
玉像　拾遺記周靈王時異方貢玉人機捩自能轉動
　錦繡萬花谷蜀先主置甘后於白綃帳中望之如月
中聚雪時河南獻玉人長三尺夕則擁后而玩玉人
盧元明嵩山記嶽廟神像有玉人髙五寸五色甚光潤
制作亦佳莫知早晚所造盖嶽神之像屢常失之或經
旬復見　南史晉義熙初師子國獻玊像經十載乃至
像髙四尺二寸玊色潔潤形制殊特殆非人工此像厯
晉宋在瓦官寺至齊東昏遂毁玉像前截臂次取身為
嬖妾潘貴妃作釵釧　北史隋藍田令王曇於藍田山
得一玉人長三四寸著大領衣冠幘奏之詔問羣臣莫
有識者崔頥答曰謹按漢文帝已前未有冠幘即是文
帝已来之所製也臣見魏大司農盧元明撰嵩髙山記
云有神人以玉為形像長數寸或出或隱出則令世延
長伏惟陛下應天順人定鼎嵩雒嶽神自見臣敢稱慶
　陶宗儀輟耕錄丞相伯顔至于闐國鑿井得玊佛髙
三四尺色如截肪照之皆見筋骨脉絡
牙像　南史梁大通中丹丹國奉表送牙像及畫塔二
軀
珊瑚像　南史梁天監中扶南遣使送珊瑚佛像
香像　清異錄以龍腦為佛像者有矣未見著色者也
汴都龍興寺惠乘寳一龍腦小兒雕製巧妙彩繪可人
　南史梁時扶南國送天竺旃檀瑞像　清異錄海舶
来有一沉香翁剜鏤若鬼工髙尺餘舶酋以上吳越王
王目為清門處士　格古要論嘗有降真香節内及木
節中生成真武像此乃天地造化世之竒寳也
硃砂像　格古論正統中貴州硃砂中有生成觀音像
又石中及蚌中生成觀音像
甆像　廣異記盧贊善家有一甆新婦子經數載其妻
戲謂曰與君為妾盧因爾惘惘恒見一婦人卧於帳中
積乆意是甆人為祟送往寺中供養有童人曉於殿中
掃地見一婦人問其由来云是盧贊善妾為大婦所妒
送来在此其後見盧家人至因言見妾事贊善窮覆本
末所見服色是瓷人遂命擊碎心頭有血大如雞子
木像　列子周穆王時偃師所造倡者顉其頤則歌合
律捧其手則舞應節剖散之皆傅㑹革木膠漆白黒丹
青之所為廢其心則口不能言廢其肝則目不能視廢
其腎則足不能歩　韓非子桓赫曰刻削之道鼻莫如
大目莫如小鼻大可小小不可大也目小可大大不可
小也　天寳遺事申王以龍檀木雕成童子綠袍束帶
執畫燭列立晏席之側目為燭奴又寧王於帳前木雕
矮婢飾以彩繪各執華燈達旦謂為燈婢
土偶　邵氏錄古人畫塑一法楊惠之見吳道子畫筆
已工乃去學塑古今稱第一　東京夣華錄七月七夕
京城内外瓦子街巷皆賣磨喝樂乃小塑土偶耳悉以
綵裝欄座紅碧紗籠飾以金珠牙翠有一對直數千者
本佛經云摩㬋羅俗云摩喝樂　書蕉宋時鄜州田氏
作泥孩兒名天下態度無窮雖京師工效莫之能及陸
務觀家藏一對卧者有一小字云鄜畤田玘製虞學士
伯生亦有記言其精絶今古
蠟人　同話錄西方之教結夏之時隨其身之輕重以
蠟為其人解夏之後以蠟人為驗輕重無差即為驗定
而無妄想其有妄想者氣血耗散必輕於蠟人矣　羣
碎錄七夕俗以蠟作嬰兒形浮水中以為戲為婦人宜
子之祥謂之化生
　
　
　
　
　
　
　
　
　
　
　格致鏡原卷十二
欽定四庫全書
　格致鏡原卷十三　　　　大學士陳元龍撰
　　冠服𩔖(一/)
　　　冠
總論　説文冠首服弁冕之總名　董巴漢輿服志上
古衣毛而冒皮後代聖人易之見鳥獸有冠角􁊝胡之
制遂作冠冕纓緌以為首飾　羣書考索黄帝以前則
以羽皮為之冠黄帝以後則以布帛為之飾凡冠冕纓
緌之作皆有所象也古者冠其飾有緣其貫有笄其束
有武其繫有纓其垂有緌　白虎通冠􁀙也所以􁀙持
髪也人示成禮有修飾文章故制冠以飾首别成人也
　逸雅冠貫也所以貫韜髪也纓頸也自上而繫於頸
也　禮書二組屬於笄順頤而下結之謂之纓纓之垂
者謂之緌　説文紘冠卷也纓冠系也　禮記𤣥冠朱
組纓天子之冠也緇布冠繢緌諸侯之冠也𤣥冠丹組
纓諸侯之齊冠也𤣥冠綦組纓士之齊冠也縞冠𤣥武
子姓之冠也垂緌五寸游惰之士也𤣥冠縞武不齒之
服也　莊子劍士皆垂冠曼胡之纓注垂冠不髙其冠
如今包巾也曼胡粗魯也　尉繚子天子𤣥冠𤣥纓諸
侯素冠素纓大夫以下練冠練纓　漢書江充傳冠飛
翮之纓注服䖍曰以鳥羽作纓也臣瓚曰飛翮纓謂如
蟬翼也
厯代冠制　三禮圖大古冠布齊則緇之後以為冠冠
之始也　詩小雅彼都人士臺笠緇撮注緇撮緇布冠
　五侯鯖黄收堯冠也　三禮圖夏之冠曰母追以漆
布為殻以緇縫其上前廣四寸髙三寸商之冠曰章甫
其制與周之委貌夏之母追俱用緇布為之　名物考
禮記曰孔子冠章甫之冠莊子曰孔子冠枝木之冠盖
枝木之冠即章甫也　三禮圖周之冠曰委貌一名𤣥
冠　白虎通委貌者何朝廷理政事行道徳之冠也周
統十一月為正萬物始萌冠飾最小故為委貌言委曲
有貌也　晉書委貌冠行鄉射禮則公卿冠之以皁絹
為之形如覆杯　庶物異名疏儀禮委貌周道也註委
猶安也言所以安正容貌也後漢輿服志大射辟雍公
侯大夫冠委貌長七寸髙四寸制如覆杯前髙廣後卑
銳按禮記制度示掌圖則與此異前方大後如刀下有
繫者　事物紺珠緇布冠後用烏紗漆為之五積向左
象五常　蔡邕獨斷通天冠天子所冠　徐爰釋問通
天冠金博山蟬謂之金顔　漢輿服志通天冠髙九寸
正竪頂少邪却乃直下為鐡卷梁前有山展筩為述乘
輿所常服　晉書通天冠本秦制前後有展筩冠前加
金博山述郊祀天地明堂宗廟元㑹臨軒介幘通天冠
平冕　唐書通天冠冬至朝賀祭還燕羣臣養老之服
　唐書太宗甞以幞頭起於後周便武事者也方天下
偃武採古制為翼善冠自服之元日冬至朔望視朝服
翼善冠　事物紺珠冲天冠唐制交天冠以展脚相交
於上國朝改展脚不交向前朝其冠纓象善字名翊善
後改展脚向上名冲天　淮南子楚荘王冠通梁組纓
注通梁逺游冠　晉書逺游冠秦冠也似通天而前無
山述有展筩横於冠前皇太子及王者後帝之兄弟帝
之子封郡王者服之太子則以翠羽為緌綴以白珠其
餘但青絲而已　獨斷諸侯王冠逺游冠　梁書帝臨
軒冠太子於太極殿舊制太子著逺游冠金貂蟬翠緌
纓至是詔加金博山　獨斷公侯冠進賢冠　三禮圖
周之委貌今之進賢冠乃其遺像也　漢百官表注博
士祭酒一人掌國子學皇朝服進賢兩梁冠佩水蒼玉
　唐車服志進賢冠者文武朝㕘三老五更之服也
晉書進賢冠古緇布遺象儒者之服前髙七寸後髙三
寸長八寸有五梁三梁一梁人主𤣥服始加緇布則冠
五梁進賢三公及封郡公縣公郡侯縣侯鄉亭侯則冠
三梁鄉大夫八座尚書闗内侯二千石及千石以上則
冠兩梁中書郎秘書丞郎著作郎太子洗馬舍人六百
石以下至令史門郎中吏並冠一梁　車服志唐太宗
製進徳冠以賜貴臣玉􁇑象如弁以金飾梁花趺三品
以上加金絡五品以上附山雲　輿服志却非冠製似
長冠下促宫殿門吏僕射冠之負赤幡青翅燕尾　三
禮圖却非冠髙三寸　獨斷却敵冠前髙四寸通長四
寸後髙三寸監門衞士服之　晉書方山冠其制似進
賢　獨斷方山冠以五采縠為之漢祀宗廟大享八佾
樂五行舞人服之衣冠各從其行之色如其方色而舞
焉　事物紺珠方山冠漢制前髙七寸後髙三寸長八
寸　北堂書鈔漢制洗馬冠髙山冠　獨斷髙山冠盖
齊王冠也秦㓕齊以其君冠賜謁者　晉書髙山冠一
名側注髙九寸鐡為卷梁制似通天頂直竪不斜却無
山述展筩中外官謁者僕射所服魏明以其制似通天
逺游故改令卑下　顔師古漢書注謂之側注者言形
側立而下注也　獨斷巧士冠髙五寸要後相通似髙
山冠而小　輿服志巧士冠髙七寸不常服惟郊天黄
門從官四人服之在鹵薄中次乘輿車前以備宦者四
星　獨斷術士冠前圓吳制邐迤四重趙武靈王好服
之　輿服志獬豸神羊也楚王𫉬之以為冠及秦㓕楚
以其君冠賜執法近臣御史服之　漢官儀獬豸獸性
能觸不直故執憲者以其角形為冠　獨斷法冠楚冠
也一曰柱後惠丈冠髙五寸以纚裹鐡柱卷今御史廷
尉監平服之謂之獬豸冠獬豸一角今冠兩角以獬豸
為名非也大傅胡公説曰左氏傳有南冠而縶者國語
曰南冠以如夏姬是知南冠盖楚之冠　孔六帖宋太
祖製百官服飾於御史執法官冠服加獬豸至元日或
冬至朝㑹侍御史則乘馬具服戴黑豸冠升殿　事物
紺珠國朝獬豸冠内外臺官梁冠上加金裝獬豸與古
制不同　羣書考索言柱後惠文則法冠也但言惠文
則侍中冠也惠文之名盖起於趙自趙武靈王改胡服
以金鐺飾前前挿貂尾以為貴職後代效之故名惠文
至漢因之亦名武弁或曰大冠　獨斷武冠或曰繁冠
今謂之大冠武官服之侍中中常侍加黄金附蟬為文
貂尾飾之趙武靈王始施貂蟬之飾秦㓕趙以其君冠
賜侍中　漢官儀貂蟬冠侍中中常侍服黄金璫附蟬
為文貂尾為飾侍中插左常侍插右　晉書武冠一名
建冠一名籠冠即古惠文冠或曰趙惠文王所造因名
亦云惠蟪也其冠文輕細如蟬翼故名或云齊人見千
歲涸澤之神名曰慶忌冠大冠乘巾車好疾馳因象其
冠而服焉　宛委餘編冠加金璫貂蟬者金取剛强百
煉不耗蟬居髙飲清口在腋下貂内競悍而外柔縟盖
真貂也故曰貂不足狗尾續今則取絲繩屈曲而上有
纓耳　事物紺珠國朝公冠八梁加籠巾貂蟬立筆五
折四柱香草五段前後用玉蟬侯冠七梁加籠巾貂蟬
立筆四折四柱香草四段前後用金蟬伯冠七梁加籠
巾貂蟬立筆二折四柱香草二段前後玳瑁為蟬俱左
揷雉尾　史記漢惠帝時侍中皆冠鵔鸃冠　通典鵔
鸃冠即武弁也　漢書注以鵔鸃毛羽飾冠　獨斷建
華冠以鐡為柱卷貫大珠九枚今以銅為珠形制似縷
簏記曰知天文者服之左傳曰鄭子臧好聚鷸冠前圖
(一作/徒)以為此則是也天地五郊明堂月令舞者服之
左傳注鷸冠聚鷸羽為冠　秕言禮記知天者冠述註
通天冠誤矣述建華冠也注禮記者以通天冠前有山
述故誤述為通天冠耳逸周書知天文者冠鷸述即鷸
也天將雨鷸先知之故知天者以為冠禮圖以鷸冠為
術士冠此又以述與術音相近而誤漢志自有術士冠
趙武靈好服之漢不施用非鷸冠也　髙士傳鶡冠子
𨼆於幽山以鶡為冠　漢官儀虎賁冠插兩鶡尾　禽
經鶡冠武士服之象其勇也　淮南子楚文王好觟冠
楚國傚之注觟冠今力士冠　戰國策鯷冠秫縫大呉
之國也　宋書何尚之致仕在家常著鹿皮冠　南史
陳伯之年十三四好著獺皮冠　筆記葛延之常親製
龜冠獻東坡　周書成王將加𤣥服周公使人來零陵
取文竹為冠　事物原始原憲戴樺皮冠　𫝊燈錄天
台寒山子以樺皮為冠　漢書髙祖為亭長以竹皮為
冠及貴常冠之所謂劉氏冠也後令爵非公乘以上無
得冠劉氏冠註竹皮冠以竹始生皮為冠今鵲尾冠是
也　晉書長冠一名齊冠髙七寸廣三寸漆纚為之制
如版以竹為裏漢髙祖微時以竹皮為此冠其世因為
劉氏冠後除竹用漆纚司馬彪曰長冠盖楚制人間或
謂之鵲尾冠非也救日蝕則服長冠　南史齊髙帝賜
明僧紹筍籜冠　潛確𩔖書束髪冠古制也三王畫像
多作此冠名曰束髪者亦以僅能撮一髻耳　莊子宋
鈃尹文為華山之冠以自表　戰國䇿宋康王為無頭
之冠以示勇　獨斷樊噲冠漢將軍樊噲造次所冠以
入項籍營廣七寸前出尺四寸司馬殿門大䕶衞士服
之　晉書樊噲在鴻門時持鐡楯聞急裂裳苞楯戴以
為冠排入羽營後人壯其意乃制冠象焉　山堂肆考
切雲髙冠名楚辭冠切雲之崔巍　漢記馬援與公孫
述有舊援從冀入蜀述見之令冠交讓冠立舊交之位
　漢書江充初召見犬臺宫冠蟬纚步揺冠　前燕錄
慕容廆曽祖父莫䕶䟦見燕代少年多冠步揺冠好之
乃歛髪襲冠諸部因呼之為步揺其後音訛而為慕容
遂以慕容為氏　漢書杜欽字子夏家富而目偏盲茂
陵杜業亦字子夏時人號欽為盲杜子夏以相别欽惡
以疾詆迺為小冠髙廣裁二寸由是京師更謂欽為小
冠杜子夏　漢舊儀新改令長皆試小冠滿嵗為真以
次遷别製大冠　續漢書梁冀改輿服制卑幘狹冠
清異錄士人暑天不欲露髻則頂矮冠清泰間都下星
貨舖賣一冠子銀為之五朶平雲作三層安置計止是
梁朝物匠者遂依傚造小様求售　禮記黄衣黄冠而
祭息田夫也野夫黄冠黄冠草服也　家語大夫請罪
用白冠氂纓
婦人冠　事物原始黄帝制為冠冕而婦人首飾無文
至周時不過副笄而已漢時宫掖承恩者始賜以或碧
或緋芙蓉冠子　崔豹古今注冠子秦始皇之制也令
三妃九嬪當暑戴芙蓉冠子以碧羅為之插五色通草
蘇朶子宫人戴黄羅髻蟬冠子五花朶子隋帝令宫人
戴通天百葉冠子插琴瑟鈿朶皆垂珠翠　明皇雜記
持盈公主玉葉冠希世之寳　蘇鶚杜陽編寳厯二年
浙東貢舞女戴輕金冠以金絲結之為鸞鶴狀仍飾以
五采細珠玲瓏相續可髙一尺秤之無二三分　孔六
帖後蜀王衍後宫皆戴金蓮花冠酒酣免冠其髻髽然
更施朱粉號醉粧國中人皆效之　山堂肆考宋魏國
大長公主下嫁李遵朂章獻太后甞賜金龍小冠　宋
燕翼貽謀錄舊制婦人冠以漆紗為之而加以飾金銀
珠翠采色裝花初無定制仁宗時宫中以白角改造冠
并梳冠之長至三尺有等肩者梳至一尺議者以為妖
仁宗亦惡其侈皇祐元年十月詔禁中外不得以角為
冠梳冠廣不得過一尺長不得過四寸梳長不得過四
寸終仁宗之世無敢犯者其後侈靡之風盛行冠不特
白角又易以魚枕梳不特白角又易以象牙玳瑁矣
李廌談記孫敬之曰吕相夫人乃中表親也為某言禁
中禮數甚詳曰御宴惟五人上居中寳慈在東長樂在
西皆南向太妃暨中宫皆西向寳慈暨長樂皆白角團
冠前後惟白玉龍簪而已衣黄背子衣無華采太妃暨
中宫皆縷金雲月冠前後亦白玉龍簪而飾以北珠珠
甚大衣紅背子皆用珠為飾　江休復隣幾雜志錢明
逸知開封府時都下婦人白角冠闊四尺梳一尺餘上
疏禁之重其罰告者有賞　草木子元朝后妃及大臣
正室皆戴姑姑其次即戴皮帽姑姑髙二尺許用紅色
羅盖唐金步揺冠之遺制也　席上腐談嚮見官妓舞
柘枝戴一紅物體長而頭尖儼如鞋形想即今之罟姑
也　胡侍真珠船顧姑冠用鐡絲結成如竹夫人長三
尺許用紅青錦繡或珠玉飾之　南村輟耕錄翰林學
士承㫖阿木喀巴拉帶罟罟娘子十五人聶碧窓詩云
雙栁重鬟别様梳醉来馬上倩人扶江南有眼何曽見
爭捲珠簾看固姑顧姑姑姑罟罟固姑實一物也　事
物紺珠國朝皇后禮冠圓匡冒以翡翠上飾九龍四鳯
十二樹小花如之兩博鬢十二鈿東宫王妃禮冠九翬
金四鳯花釵九樹小花如之寳鈿九翠雲博鬢描金皁
羅額珠睂心珠牌環金牌環脚一雙其燕居冠犀冠刻
以花鳯冠上火珠博鬢結子金鳯二金寳鈿二十七金
簪二世子妃冠珠翠七翟冠命婦一品冠金事件珠翠
五箇珠牡丹開頭二珠半開三翠雲二十四玉牡丹葉
十八翠口圈一副上金寳鈿花八箇金翟二銜珠結二
二品至四品冠金事件珠翟四珠牡丹開頭二珠半開
頭四翠雲二十四片翠牡丹葉十八翠口圈一副上金
寳鈿花八箇金翟二銜珠結二五品六品冠金銀事件
珠翟三珠牡丹開頭二珠半開五翠雲二十四翠牡丹
葉十八翠口圈一副上抺金銀寳鈿花八箇抹金銀翟
二銜珠結子二七品至九品冠抹金銀事件珠翟二珠
月桂開頭二珠半開六翠雲二十四翠月桂葉十八翠
口圈一副上抺金銀寳鈿花八箇抺金銀翟二銜珠結
二
外國冠　雞跖集南齊永明中髙麗使至冠拒風冠
北史髙句麗國人頭著折風形如弁士人加插二鳥羽
貴者其冠曰蘇骨多用紫羅為之飾以金銀　孔六帖
髙麗國王以白羅製冠大臣青羅冠　北史林邑國王
戴金花冠形如章甫　南史新羅國呼其冠曰遺子禮
　隋書于闐國王錦帽金鼠冠妻戴金花其王髪不令
人見俗云若見王髪年必儉　孔六帖南蠻東謝蠻貞
觀三年其酋元深入朝冠烏熊皮　葉隆遼志番官戴
氊冠上以金華為飾或以珠玉翠毛為飾盖漢魏時遼
人步揺冠之遺像也額後重金花織成夾帶中貯髪一
總服紫窄冠帶以黄紅色條裹革為之用金玉水晶碧
石綴飾又有冠如紗帽無簷不撒雙馬額前綴金花上
結紫帶末綴朱或紫皁幅巾　李材解酲語至元間馬
八兒國入貢寳花冠十頂其冠以金作花七寳裝纓絡
為飾
仙道冠　五嶽圖青城丈人戴盖天之冠　八景經東
元君道君冠七色曜天玉冠　上清經玉真九天建金
華七曜之冠　太洞𤣥訣皇初紫元天中真人巾緑霞
之冠　上清經玊真九天丈人戴飛精百變之冠　漢
武内傳上元夫人戴九星靈芝夜光之冠西王母戴太
真晨纓之冠　變化經太紫真君建紫晨巾太帝建七
氣朱冠帝君建紫冠　神仙服食經漢武帝閒居未央
殿有人乘白雲車駕白鹿戴芙蓉冠曰我中山衞叔卿
也　清異録道士所頂者槖籥冠　山堂肆考二儀冠
道士服也六朝詩法冠二儀立　事物紺珠兩儀冠後
垂飛葉二片魚尾冠七星冠三山冠掩月冠披雲冠卷
雲冠玉葉冠降魔冠椰子冠黄冠華陽冠交泰冠皆道
冠也
　　　冕
總論　三禮圖冕者俛也後髙前下有俯伏之形　釋
名祭服曰冕冕猶俛也亦言文也𤣥上纁下前後垂珠
有文飾也　世本胡曹作冕注胡曹黄帝臣也盖冕服
起於黄帝加飾起自唐虞　三禮圖制冕皆前圓後方
朱裏元表　通典禮篇黄帝作冕垂旈目不邪視黈纊
示不聴䜛言也　事物紺珠黈纊以黄綿為丸用紐懸
冕垂於兩耳　古今注牛亨問冕旒稱繁露者何也答
曰綴而下垂如露之多故曰繁露
厯代冕制　禮記有虞氏皇而祭夏后氏收而祭商人
􁇥而祭周人冕而祭　周禮弁師掌王之五冕皆𤣥冕
朱裏延紐五采繅十有二就皆五采玉十有二玉笄朱
紘諸侯之繅斿九就瑉玉三采其餘如王之事繅斿皆
就玉瑱玉笄注五冕袞冕至𤣥冕是也其為制𤣥在上
朱在下延版之覆上者紐綴於冕傍者以五采為繅繩
垂於前後以五色玉貫於繅繩而垂之就成也玉笄以
玉為笄而横貫朱紘以組為紘而下垂諸侯當作諸公
繅斿九就如其命數也瑉玉三采朱白蒼也其餘制度
皆與玉同繅斿皆就玉瑱玉笄總言侯伯子男之冕也
侯伯七命則七就子男三命則三就以玉為瑱所以塞
耳也　周禮司服掌王之吉凶衣服王之吉服享先王
則袞冕享先公饗射則鷩冕享四望山川則毳冕享社
稷五祀則希冕祭羣小祀則𤣥冕　唐志天子之服大
裘冕祀天地袞冕踐祚饗廟鷩冕有事逺王毳冕祭海
嶽絺冕祭社稷饗先農𤣥冕蜡祭百神朝日夕月　禮
記天子玉藻十有二旒前後邃延龍卷以祭注祭先王
之法服也雜采曰藻天子以五采藻為旒旒十有二前
後邃延者言皆出冕前後而垂也天子齊肩延冕上覆
元表纁裏　筠軒釋略記曰天子玉藻玉謂冕前後垂
旒之玉也藻謂雜采絲繩之貫玉者也盖以藻穿玉以
玉飾藻故總謂之玉藻　白虎通麻冕者何用周廟之
冠也所以用麻為之者女功之始示不忘本不以皮反
太古未有禮文之服也　三禮圖叔孫通制禮多依周
法古今之冕俱廣八寸長尺六寸　獨斷漢孝明帝永
平二年詔有司採尚書皐陶篇及周官禮記定而制焉
皆廣七寸長尺二寸前圓後方朱緑裏而𤣥上前垂四
寸後垂三寸繫白玊珠於其端是為十二旒組纓如其
綬之色三公及諸侯之祠者朱緑九旒青五珠卿大夫
七旒黑五珠皆有前無後組纓各視其綬之色旁垂黈
纊當耳郊天地祠宗廟祀明堂則冠之鄙人不識謂之
平天冠　晉書天子郊祀天地明堂宗廟元㑹臨軒介
幘通天冠平冕冕皁表朱緑裏加於通天冠上前圓後
方垂白玉珠十有二旒以朱組為纓無緌佩白玉垂珠
黄大旒綬黄赤縹紺四采　晉書晉過江服章多闕而
冕飾以翡翠珊瑚雜珠顧和奏冕旒用白玉珠今美玉
難得可用白璇珠　通典北齊採陳之制旒玉用五采
以組為纓色如其綬其四時祭祀封禪皆服袞冕　通
典後周設司服之官掌皇帝十二冕祀昊天則蒼冕五
帝各随其方色朝日用青冕夕月用素冕地祗用黄冕
神州社稷用𤣥冕享先王加元服笄象冕享先帝食三
老耕籍等以袞冕視朝大射等以山冕視朝臨法門適
宴等以鷩冕皆十有二旒　通典隋採北齊之法袞冕
垂白珠十二旒組為纓色如其綬充耳玉笄裴正奏色
並用𤣥　隋書六等之冕皆有黈纊黄綿為之其大如
橘自皇太子以下並犀道青纓　長編乾徳元年閏十
二月詔乘輿所服冠冕去珠玉之飾　合璧事𩔖治平
二年詔裁定袞冕制度天子之服有袞冕前後十有二
旒二纊並貫珠璣又十有二碧鳯銜翠旒在珠□外板
以龍麟錦表上綴玉為七星旁施琥珀瓶犀瓶各二十
四綴金絲網鈿以珠璣雜寳玉如紫雲白鶴錦衣四柱
飾以七寳袞服間以雲朶飾以金鈒花鈿窠裝以珠璣
琥珀雜寳玉祭天地宗廟朝享太清玉清昭應靈宫等
服之　合璧事𩔖元豐四年臣僚言古者冕弁則用紘
冠則用纓今衣服令乘輿服大裘冕以組為纓色如其
綬袞冕朱絲組帶為纓冕而用纓不與禮合請改用朱
組紘仍改平冕為𤣥冕用纓不赤而微黑者又别圖上
韍制從之　見聞錄古冕十有二旒旒十二玊前後各
用玉百四十四宋時冕中貴人呼為平天冠共用北珠
一百四十五顆麻珠四千五百九十顆調珠八千六十
四顆則冕冠可謂至重　大明㑹典凡祭天地宗廟及
正旦冬至聖節則服袞冕祭社稷先農冊拜亦如之洪
武十六年定冕前方後圓𤣥表纁裏前後十二旒毎旒
五采玉十二珠五采繅十有二就就相去一寸紅絲組
為纓黈纊充耳玉簪導二十六年定冕版廣一尺二寸
長二尺四寸冠上有覆𤣥表朱裏前後各有十二旒旒
五采玉珠十二玉簪導朱纓永樂三年定冕冠以皁紗
為之上覆曰綖桐版為質衣之以綺𤣥表朱裏前圓後
方廣一尺二寸長二尺四寸前後各有十二旒每旒各
五采繅有十二就貫五采玉珠十二赤白青黄黑相次
以玉衡維冠玉簪貫紐紐與冠武并繁纓處皆飾以金
綖左右垂黈纊充耳繫以𤣥紞承以白玉瑱朱紘嘉靖
八年定冠制以圓匡烏紗冒之冠上有覆版長二尺四
寸廣二尺二寸𤣥表朱裏前圓後方前後各有采玉珠
十二旒以黄黒青白黑紅緑為之玉珩玉簪導朱纓青
纊充耳綴以玉珠二凡尺皆以周尺為度　明諸司職
掌東宫冕九旒旒九玉金簪導紅組纓兩玉瑱親王冕
五采玉珠九旒紅組纓青纊充耳金簪導世子冕三采
玉珠七旒紅組纓青纊充耳金簪導郡王冕同世子
　　　弁
白虎通弁之為言攀持髪也　顔師古漢書注皮弁以
鹿皮為冠形如人手之弁合也　輿服志皮弁與委貌
同制長七寸髙四寸製如覆杯前髙廣後卑鋭所謂夏
之母追殷之章甫者也行大射禮辟雍公卿諸侯大夫
行禮者冠委貌執事者冠皮弁　晉書皮弁以鹿皮淺
毛黄白色者為之天子五采諸侯三采天子則縫十二
侯伯七子男五孤四卿大夫三　羣書考索周禮司服
云視朝則皮弁服弁師云王之皮弁㑹五采玉璂士冠
禮云皮弁服素積聘禮云賓皮弁聘詩云㑹弁如星玉
藻云天子皮弁以日視朝郊特牲云王皮弁以聴祭報
盖皮弁天子以視朝以宴以聴郊報諸侯以聴朔以巡
牲卿大夫以聘士以冠學士以釋菜凢士大夫之朔月
皆皮弁服則皮弁之所施者衆矣　尚書顧命四人綦
弁執戈上刃夾兩階戺注綦文鹿子皮弁　鄭𤣥周禮
註㑹縫中也璂讀如綦結也皮弁之縫中每結五采玉
十二以為飾謂之綦　彚苑詳註魏晉以來皮弁有纓
無笄導何稠曰此古之田服也既以入朝宜變其制故
弁施象牙簪　事物紺珠國朝皮弁為紗冒之前後各
十二縫毎縫各綴五采玉十二為飾玉簪導紅組纓朔
望視朝降詔降香進表四夷朝貢覲服東宫皮弁九縫
綴九玉金簪朱纓　三禮圖爵弁士助君祭之服以祭
其廟無旒韋弁王及諸侯兵服也　董巴輿服志爵弁
一名冕廣八寸長尺二寸如爵形前小後大其上似爵
頭色有收持笄所謂夏收殷哻者也祠天地五郊明堂
雲翹舞樂人服之　獨斷爵弁以三十升漆布為殻周
黑而赤如爵頭之色前小後大殷黑而微白前大後小
夏純黑而赤前小後大皆有收以持笄　周書二人雀
弁執惠立於畢門之内注雀弁韋弁也　白虎通以韎
韋為之謂之韋弁　晉書韋弁制似皮弁頂上尖韎草
染之色如淺綘　漢書王莽初獻大樂於明堂太廟羣
臣冠麟韋之弁　羣書考索司服凢兵事韋弁服弁師
諸侯及孤卿大夫之冕韋弁或曰周禮有韋弁無爵弁
書與冠禮禮記有爵弁無韋弁士之服止於爵弁而荀
卿曰士韋弁則爵弁即韋弁也　漢輿服志武冠一曰
武弁　唐車服志武弁者武官朝㕘殿廷武舞郎堂下
鼓人鼓吹按工之服也　左傳楚子玉自為瓊弁玉纓
　鄴中記石季龍宫婢數十盡著皁褠頭著神弁如今
禮先冠也
　
　
　
　
　
　格致鏡原卷十三
欽定四庫全書
　格致鏡原卷十四　　　　大學士陳元龍撰
　　冠服𩔖二
　　　巾
輟耕錄釋名巾謹也當自謹於四教按儀禮二十成人
士冠庶人巾則古者士以上有冠無巾幘惟庶人戴之
秦謂民為黔首漢謂僕隷為蒼頭漢書謂卑賤者所服
此其證也後世上下通用之謂之燕巾蔡邕獨斷曰漢
元帝額有壯髪不欲人見故加巾幘以包之古者冠制
皆硬殻自額上至於頂如今禮冠者然後世乃作小冠
厪以束髪冠下施幘冠幘之上又總施巾皆效漢元帝
所服之制也　學齋佔俾古者有冠而無巾非無巾也
盖巾止以羃尊罍𤓰果之用不加於首也故六經止言
冠下至於虞人亦以皮冠野老亦以黄冠是有簪導方
為冠也至於罪人方去其冠而加黑幪漢世之冠以簪
附之而所謂巾幘稍稍施於執事賤人之首如庖人緑
幘是也至晉人輕浮方有接䍦白葛漉酒之巾然起於
後漢郭林宗之折角巾矣至近代反以巾為禮而戴冠
不巾者為非禮　諸事音考頭巾古所未有漢王莽頭
秃始施巾或以皁羅裹髪因有此製與今式不同自後
宋製漸繁始有圓象天方象地者　晉書漢末王公名
士多委王服以幅巾為雅是以袁紹崔鈞之徒雖為將
帥皆著縑巾　中華古今注隋大業十年禮官上疏裹
頭者宜裹巾子以桐木為之内外皆漆在外及庶人常
服沿至證明二年則天賜羣臣絲葛巾子呼為武家髙
巾子亦曰武氏内様　隋唐嘉話舊人皆服袞巾至周
武始為四脚國初又加巾子焉　唐書武后擅政多賜
羣臣巾子勒以囘文之銘皆無法度不足紀至中宗又
賜百官踣様巾帝在藩時冠也其後文宮以紫黑絁為
巾賜供奉官及諸司長官則有羅巾圓頂巾子後遂不
改　朝野僉載唐魏王為巾子向前踣天下欣忻慕之
名為魏王踣後坐死至孝和時陸頌亦為巾子同此様
時人又名為陸頌踣未一年而陸頌殞　秦再思記異
昭宗播遷於鳯翔時侯王將帥在岐下者軍人咸以珠
飾巾競相誇尚　清異錄同光即位身預俳優尚方進
御巾裹名品日新今伶人所頂尚有合其遺製者曰聖
逍遥安樂巾珠龍便巾清涼寳山交龍太守六合舍人
二儀幞頭烏程様玲瓏髙常侍小朝天𤣥虚令漆相公
自在冠鳯三十日華輕利巾九葉雲黑三郎慶雲仙聖
天宜卿凡二十品　清異錄桑維翰服蟬翼紗大夫帽
庶表四方名為化巾　孔六帖前蜀王衍好裹尖巾其
狀如錐　米芾畫史士子國初皆頂鹿皮冠弁遺制也
更無頭巾其後方見用紫羅為無頂頭巾謂之額子其
後舉人始以紫紗羅為長頂頭巾垂至背以别庶人黔
首今則士人皆戴庶人花頂頭巾稍作幅巾逍遥巾
周燀北轅錄金國人所頂之巾謂之蹋鴟　陶宗儀元
氏掖庭記后妃侍從有定制妃二百人冠懸梁七曜巾
嬪八十人冠文縠巾又有春陽一線巾乃方士所進云
是東海長生公所服　沈文初政記洪武三年二月命
製四方平定巾式頒行天下以士民所服四帶巾未盡
善復制此令士人吏民服之　七修𩔖藁今里老所戴
黑漆方巾乃楊維楨入見太祖時所戴上問曰此巾何
名曰四方平定巾也遂頒式　王達椒宫舊事后見秀
才巾服與胥吏同乃更製儒巾藍衫令上著之上曰此
真儒服也遂頒天下　事物紺珠儒巾國朝倣幞頭制
設垂帶生儒服　郭林宗外傳林宗常行陳梁之間遇
雨故其巾一角霑而折二國學士著巾莫不折其角云
林宗巾其見儀則如此　畱青日札折角巾今有六角
巾八角巾常服本四角此好異者　庶物異名疏冒絮
巾名漢薄太后以冒絮提文帝晉灼曰巴蜀異物志以
頭上巾為冒絮應劭謂陌額絮顔師古云冒覆也老人
所以覆其頭也按漢書皇后親𧖟絲絮織室作祭服皇
后得以作絮巾管寧别傳寧著絮巾博物志蜀人以絮
巾為帽絮晉説是也　晉書巾以葛為之形如㡊而横
著古之尊卑共服　宋書陶潛好酒郡將候潛逢其酒
熟取頭上葛巾漉酒畢還復著之　南史劉訏常著榖
皮巾破衲衣在林谷之間意氣彌逺遇者皆謂神仙
南史梁武賜陶𢎞景以鹿皮巾　劉商鹿耳巾歌趙侯
首帶鹿耳巾䂓模出自陶𢎞景　杜詩錦里先生烏角
巾　豫章記王隣𨼆西山頂菱角巾又甞就人買菱脫
頂巾貯之甞未遇而歎曰此巾名實相副矣　酉陽雜
俎皇甫𤣥真以辟塵巾遺髙瑀因出郊風埃大作瑀馬
左右並無纎塵　孔六帖裴冕自製巾子工甚人争效
之號僕射巾　浣花旅地志拂油巾蜀人奉親之服
畱青日札唐巾唐制四脚二繫腦後二繫領下服牢不
脱有兩帶四帶之異今進士巾亦稱唐巾兩儀巾後垂
飛葉二扇飛簷巾東坡巾云蘓子遺制山谷巾黄庭堅
遺制萬字巾上闊而下狹形如萬字鑿子巾如唐巾而
去其帶耳　玉燭寳典洛陽人家冬至戴一陽巾　竹
樓記戴華陽巾　畱青日札雲巾一名燕尾巾蘓子瞻
有謝人惠雲巾詩　丹鉛錄􁴊巾説文􁴊青絲綬也音
闗仲長統昌言身無半通青􁴊之綬而竊三辰龍章之
服爾雅􁴊似􁴊組似組東海有之皆以草色似也􁴊鹿
角菜組海中苔今之燕窠菜也詩人白􁴊巾紫􁴊巾皆
合用此字而俗多用綸􁴊自􁴊綸自綸豈可混用也
畱青日札石季龍以女騎一千為鹵簿皆著紫綸巾織
錦袴金銀縷帶五紋織成靴游於戲馬觀魏瓘搗衣賦
黄金釵兮碧雲髪白綸巾兮青女月佳人聴兮良未歇
則是婦人亦冠白綸巾也　演繁露隋時以白㡊通為
慶弔之服國子生服白紗巾晉人著白接䍦竇平酒譜
曰接䍦巾也南齊垣崇祖守夀春著白紗帽肩輿上城
今人必以為怪古未以白色為忌也　玉堂漫筆襄陽
大隄曲有倒著接䍦花下迷盖用白紗作巾南朝雖帝
王亦服白紗帽沈攸之所謂大事若克白紗帽共著耳
又别有白疊巾白綸巾後世惟凶服乃用白　地理志
湖州土貢折皁巾　後漢書靈帝時張角聚衆十六萬
皆著黄巾　七修𩔖藁今樂人朝制以碧緑之巾裹頭
原唐史李封為延陵令吏人有罪不加杖罰但令裹碧
緑巾以辱之隨所犯之重輕以定日數吳人遂以著此
服為恥意今吳人罵人妻有淫行者曰緑頭巾及樂人
以碧緑之巾裹頭皆此意但又思當時李封何必欲用
緑巾及見春秋時有貨妻女求食者謂之娼夫以緑巾
裹頭以别貴賤然後知從來已逺李封亦因是以辱之
耳　李白詩吳江女道士頭戴蓮花巾　陶宗儀元氏
掖庭記麗嬪張阿𤣥乃私製一崑崙巾上起三層中有
樞轉玊質金枝紉綵為花團綴於四面又製為蜂蝶雜
處其中行則三層磨運百花自揺蜂蝶欲飛皆作攢蕊
之狀
　　　幘
輿服志幘者賾也頭首嚴賾也　應劭漢官儀幘古者
卑賤執事不冠者之所服也　演繁露幘者冠下覆髻
之巾也史游急就章曰冠幘簪黄結髪鈕顔師古釋之
曰幘者韜髪之巾所以整亂髪也當在冠下或單著之
揚雄方言曰覆髻謂之幘巾或謂之承露或謂之覆髻
皆趙魏間通語也夫其從覆髻而言則顔師古謂為整
髪者是也冠冕有旒崔豹古今注以為垂露則承露云
者從藉冠言之也漢元帝額有壯髪始進幘服庾凱醉
墮幘機上以頭就穿取檀道濟被收脱幘投地皆顔師
古謂或單著之者也若其人應著冠則以幘籍其下賤
而執事則無冠單著幘也盖始有幘時未以覆髻但韜
裏鬢毛使著冠使不䝉面耳凡此言冠而及幘者其冠
皆冕冕冒額故必用幘以收髪也　輿服志未冠童子
幘無屋者示未成人也入學小童幘用句卷屋者示尚
㓜小未逺冒也　輿服志古者有冠無幘秦以為武將
首飾為綘帕以表貴賤後稍作顔題漢興續其顔却結
之施巾連題却覆之至文帝乃髙顔續為之耳且崇其
屋貴賤皆服之　秕言隋禮儀注曰幘始於秦然吳越
春秋云公孫聖勸吳王遣下吏太宰嚭王孫駱解冠幘
肉袒徒跣稽首謝於句踐是則春秋時已有幘矣　獨
斷元帝額有壯髪不欲使人見始進幘服之羣臣皆隨
焉然尚無巾如今半幘而已王莽無髪乃施巾故語曰
王莽秃幘施屋冠進賢者宜長耳冠惠文者宜短耳各
隨所宜　輿服雜事漢桓帝延熹中梁冀誅後京師作
幘皆顔短耳長短上長下以為服妖　劉楨答魏文帝
牋貂鼲之尾挂侍臣之幘　五雜俎古人幘上加巾冠
想因髪不齊之故今網巾是其遺意但幘以布絹為之
加屋其上可以代冠今俗名腦包者　演繁露後漢書
曰劉俠卿為劉盆子制半頭赤幘續漢書曰半頭幘即
空頂幘其上無屋故以為名東宫故事曰太子有空頂
幘一枚空頂即半頭也元帝時尚未有巾故東宫用空
頂巾者本古也王莽秃幘施屋屋即巾也有顔有屋即
異乎空頂矣梁冀改易服制作庳幘狹冠是冀自改莽
制損下其屋也　南史王儉作解㪚幘朝野慕之爭相
倣效　晉書漢時冠進賢者宜長耳今介幘也冠惠文
者宜短耳今平上幘也始時各隨所宜遂因冠為别介
幘服文吏平上幘服武官也又有納言幘幘後收又一
重廣三寸又立秋日獵服緗幘　唐車服志平上幘者
武官衞官公事之服也黑介幘者國官視品府佐謁府
國子太學四門生俊士㕘見之服也介幘者流外官行
署三品以下登歌工人之服也緑幘者尚食局主膳典
膳局典食大官署食官署供膳奉觶之服也　漢書董
偃緑幘傅鞲拜謁武帝　漢輿服志凡齋用紺幘耕用
青幘秋貙劉用緋幘　通典虎賁羽林即將皆赤幘
摯虞決疑要註凡救日食皆著赤幘以助陽也　演繁
露東觀漢記載光武初起服赤幘賜段熲赤幘大冠一
具孫堅為董卓所圍著赤罽幘潰圍而出皆執事者單
幘之證也夫止雨救日執事者皆赤幘未必主為助陽
也盖漢以火王其在五徳尚赤耳故董仲舒繁露曰以
赤統者幘尚赤是専漢制也　孔六帖朱桃椎益州成
都人長史竇軌遺以麂幘委之地不肯服　洛陽伽藍
記于闐國國王頭著金冠以雞幘頭垂二尺生絹廣五
寸以為飾　緑雲亭雜言明太祖一日微行至神樂觀
有道士於燈下結網巾問曰此何物也對曰網巾用以
裹頭則萬髪俱齊明日有㫖召道士命為道官取巾十
三頂頒於天下使人無貴賤皆裹之也　新知録予讀
禮問喪篇親始死雞斯徒跣陳澔注曰雞斯讀為笄纚
笄骨笄也纚韜髪之繒也親始死孝子先去冠惟畱笄
纚也夫曰纚曰繒字皆從絲是知網巾盖托始於此也
道士特變其制而加飾耳
　　　幞頭(附帩頭/)　(帕頭/)
二儀實録古以皁羅三尺裹頭號頭巾黔首以皁絹裹
髪亦為軍戎之服後周武帝裁為幞頭　席上腐談幞
頭起於周武帝以幅巾裹首故曰幞頭幞字(音/伏)與幞被
之幞同今訛為僕　曽公𩔖説後周武帝裁為四脚名
服頭　身章舉要幞頭有圓頂方頂軟脚硬脚之不同
　宋郭思畫論後周以三尺皁絹向後幞髪名折上巾
通謂之幞頭隋朝惟貴臣服烏紗帽次用桐木黑漆為
巾子裹於幞頭之内前繫二脚後垂二脚貴賤服之而
烏帽漸廢則天朝以絲葛為幞頭巾子以賜官開元間
始易以羅又别賜供奉官及内臣圓頭宫様巾子至唐
末方用漆紗裹之乃今幞頭也　唐史馬周議裹頭左
右各三摺象三才重繫前脚法二儀詔從之　唐語林
開元中燕公張説當朝冠服以儒者自處𤣥宗嫌其異
已賜内様巾子長脚羅幞頭　演繁露幞頭之制裁紗
覆首盡韜其髪兩脚繫腦後故唐装悉垂脚其改為硬
脚史不載所始莫知其的自何時也孫角談苑載栁玭
在東川有從子來省玭不甚顧眎其家人為之叙説房
派行第亦不領略僕隸輩相與獻疑曰得毋責敬於君
之幞頭也乎姑垂脚入見以占其意可也此郎乃垂下
翹翹之尾果𫉬撫接則知當栁玭時幞頭不皆垂脚其
尾而下垂者乃其用以為敬也　朱子語録唐人幞頭
初止以紗為之後以其軟遂斫木作一山子在前襯起
名曰軍容頭其説以為起於魚朝恩一時人爭效之士
大夫欲為幞頭則曰為我斫一軍容頭來及朝恩被誅
人以為語䜟　語録唐人朝服猶著禮朋幞頭圓頂軟
脚今之吏人所冠是也　秦再思洛中紀異昭宗乾符
初教坊内教頭張口笑者以銀撚幞頭脚上簪花釵與
内人裹之上説乃曰與朕依此様進一枚來上親櫛之
復覽鏡大説由是京師貴近效之　清異録廣順初簿
閱太廟雜物其間有珠絡平金朝天幞頭一事　清異
録郢王鳯厯之叛别制幞頭都如唐巾但更雙脚為仙
藤耳其徒號為順裹　洛中紀異昭宗播遷於鳯翔侯
王將帥在岐下者皆以珠一顆盤幞頭脚貫以銀線而
簪之洎朱梁篡立乃知珠已居人上者久矣　清異録
清泰燕服凡兩品幞頭李家寛者漆地加金線稜盤四
脚差細　朱子語錄或問長脚幞頭唐莊宗取伶官幞
頭戴之後遂為例曰本唐明皇已戴長脚幞頭或云藩
鎮僭禮為之遂為此様本朝易以藤織者而以紗冒之
近時方易以漆紗甞見南溪沙漠一士夫家尚收得上
世所藏幞頭猶是藤織坏子唐制又有兩脚上下者亦
莫可曉　夢溪筆談幞頭一謂之四脚乃四帶也二帶
繫腦後垂之折帶反繫頭上令曲折附頂故亦謂之折
上巾唐制唯人主得用硬脚晚唐方鎮擅命始僭用硬
脚本朝幞頭有直脚局脚交脚朝天順風凡五等唯直
脚貴賤通服之又庶人所戴頭巾唐人亦謂之四脚盖
兩脚繫腦後兩脚繫頷下取其服牢不脱也無事則反
繫于頂上今人不復繫頷下兩帶遂為虚設　席上腐
談周武所製不過如今之結巾就垂兩角初無帶唐人
添四帶以兩角垂前兩角垂後宋又横兩角以鐡線張
之庶免朝見之時偶語近時凉緇巾竹絲為骨如凉帽
之狀而覆以皁紗易脱易戴夏月最便以此見幞頭之
製亦是展轉番騰故其様古今不同如此　演繁露宣
和重修鹵簿圖言唐制皆垂脚其後帝服則脚上曲五
代漢後漸變平直　後山談叢英宗崩宋次道誤為布
幞頭有司遂用民間布喪之服以金漆紗幞頭去其鐡
脚而布裹之前繫後垂而不可加冠幞頭之失自次道
始也余謂四脚加冠今士大夫喪冠是也大布之冠古
也四脚今也於禮為繁矣　朱彧可談衞士順天幞頭
有一脚下垂者其儕呼為雕當(入/聲)　劉攽詩話李家幞
頭天下稱善而必與人乖刺嵗久自以拗李呼　學齋
佔俾朝服幞頭乃後魏狄製及後唐而施長脚以同伶
優之賤以至於今士夫安之曽莫議其非者　金志國
主視朝服䋶紗幞頭　事物紺珠國朝幞頭用漆紗二
等展角各長一尺二寸文武官公服同用雜職官用垂
帶
附帩頭　逸雅綃頭綃鈔也鈔髪使上從也或曰陌頭
言其従後横陌而前也齊人謂之㡋言㡋歛髪使上従
也　後漢書周黨著穀布綃頭待見尚書注以榖樹皮
為綃頭　方言幧頭自闗而西秦晉之郊曰絡頭南楚
江湘間曰帞頭自河以北趙魏之間曰幧頭或謂之􁔖
或謂之㡋其偏者謂之䰎帶或謂之䰂帶覆結謂之幘
巾或謂之覆䰂註自項中而前交額上郤繞髻䰎帶今
之偏疊幧頭䰂音菜䰂亦結也覆䰂今結籠是也　困
學紀聞玉藻柱士以下皆禪不合而繂積如今作幧頭
為之也後漢向栩著絳綃頭注綃當作幧古詩云少年
見羅敷脱巾著幧頭
帕頭　二儀實錄禹㑹塗山之夕大風雷震有甲步卒
千餘人其不被甲者紅綃帕抹其頞自此遂為軍容之
服　周祈名義考秦本記更名民曰黔首祭義疏謂以
黒布覆首謂之黔首戰國策魏蒼頭鮑彪註謂以青帕
首項也　晉書太康中以氈為帕及絡帶袴口　廣博
物志雲定興謂宇文述曰入内宿衞必當耳冷乃為製
裌頭巾令深袙耳時人學之名為許公袙勢許公述封
爵也　席上腐談韓退之元和聖徳詩云以紅帕首盖
以紅綃縛其頭即今之抹額也帕首幞頭本只是一物
今分為二物
　　　帽(附帢/)　(接䍦/)　(羃䍦/)
通典上古衣毛冒皮則帽之名所由起故釋名曰帽者
冒也　晉書帽猶冠也義取蒙覆其首其本纚也古者
冠無幘冠下有纚以繒為之後世施幘於冠因或裁纚
為帽自乘輿宴居下至庶人無爵者皆服之　漢書鄧
通初為刺船郎著黄帽　西京雜記趙飛燕為皇后其
女弟遺飛燕金輪紫華帽　魏略管寧在家恒著皁帽
　晉書魏明帝著繡帽披縹紈半袖常以見直臣楊阜
諫曰此禮何法服邪　中華古今注搭耳帽本胡服以
韋為之以羔皮絡縫趙武靈王更以綾絹皁色為之始
並立其名爪牙帽子盖軍戎之服也又𨼆太子常以花
搭耳帽子以畋獵游宴後賜武臣及内侍従　庶物異
名疏膩顔帽也世説林公文度著膩顔　隋志宋齊之
間天子宴私著白髙帽士庶以烏太子在上省則帽以
烏紗在永福省則白紗　演繁露侯景僭立時著白紗
帽而尚披青袍宋泰始元年羣臣欲立湘東王遂引入
西臺登御座著白紗帽按此即白紗帽乃人主之服故
以此為定　宋書沈慶之患頭風好著狐皮帽羣蠻號
曰蒼頭公　北史吐谷渾慕利延遣使通宋獻烏丸帽
　南史齊永明中百姓忽著破後帽自建業流於四逺
貴賤翕然服之此服妖也　宛委餘編齊永明末年民
間製倚勸帽建武中帽裠覆頂東昏侯斷之東昏時羣
小又造四種帽因勢為名一曰山鵲歸林二曰兔子度
坑三曰反縛黃離嘍四曰鳯凰度三橋皆服妖也　南
史東昏侯時百姓皆著下屋白紗帽而反裙覆頂東昏
曰裙應在下今更在上禁之百姓反裙向下東昏又令
左右作逐鹿帽形甚窄狹後果有逐鹿之事又與羣小
别立帽騫其口而舒兩翅名鳯度三橋皆用金寳親自
著之又作著調帽鏤以金玉間以孔翠梁武帝宅在三
橋而鳯度之鳯翔之騐　南史齊潘貴妃乘卧輿帝騎
従著金薄帽有錦繡諸帽數十種　南史齊王儉作斜
揷帽朝野慕之相與倣效　南史徐龍駒常住含章殿
著黄綸帽　南史天監中髙麗遣使齎綿帽供養誌公
　中華古今注大帽子本巖叟草野之服也至後魏文
帝詔百官常以立冬日貴賤通戴謂之溫帽　廣博物
志周獨孤信馳馬帽微側人遂為側帽　北史齊宗道
暉好著髙翅帽　北史髙昻為司徒公好著小帽世因
稱司徒帽　北史梁蕭察惡見人髪白擔輿者夏月則
加蓮葉帽　陶穀清異録張崇帥廣在鎮不法従者數
千人出遇雨雪皆頂蓮花帽所費油絹不知紀極市人
稱曰雨仙　郭思畫論閻立本圖昭君戴帷帽以據鞍
殊不知帷帽創従隋代帷帽如今之席帽周回垂網
事物原始唐車服志曰帷帽創於隋代永徽中拖裙及
頸今世士人往往用皁紗全幅綴於油帽或氈笠之前
以障風塵為逺行之服盖本於此又有面衣前後全用
紫羅為幅下垂雜以他色為四帶垂於背為女子逺行
乘馬之用亦曰面帽　中華古今注席帽本古之圍帽
也男女通服之以韋為之四周垂絲網之施以珠翠丈
夫去飾煬帝淫侈欲見女子之容詔去帽戴幞頭巾子
幗也以皁羅為之丈夫藤席為之骨鞔以繒乃名席帽
至馬周以席帽油御雨従事　唐實錄唐初以縠為帽
以隔塵也北齊制唯天子紗帽臣下戎帽時王歸彦平
秦特賜以紗帽　中華古今注武徳九年十一月太宗
詔曰自今以後天子服烏紗帽百官士庶皆同服之
朝野僉載唐趙公長孫無忌以烏羊毛為渾脱氈帽天
下慕之名其帽為趙公渾脱　開元遺事汝陽王璡戴
砑光帽子打曲明皇自摘槿花置之帽上帽極滑久而
放安號曰花奴帽　湘煙録西王母宴羣仙有舞者帶
砑光帽帽上簪花舞山香一曲曲未終花皆落去　粧
樓記何充以蜻蜓帽贖翡翠指環　李濟翁資暇録永
貞之前組藤為盖曰席帽取其輕也後或以太薄冬則
不禦霜寒夏則不障暑氣乃細色罽代藤曰氈帽貴其
厚也非崇貴莫戴而人亦未尚元和十年六月裴晉公
之為臺丞自化理第早朝時青鎮一帥拒命俾㨗步張
宴等傅刃伺便謀害至里東門導炬之下霜刃歘飛時
晉公繄帽是賴刃不即及而帽折其簷既脱禍朝貴乃
尚之布素之士亦皆戴焉太和末又染繒而復代罽曰
疉綃帽雖示其妙與氈帽之庇懸矣㑹昌以來吳人衒
巧抑有結絲帽若網其巧之淫者織花鳥相厠焉近又
染藤為紫復以輕相尚　瑣碎録羅𨼆帽輕巧簡便省
樸人竊倣學相傳為減様方平帽　清異録韓熙載在
江南造輕紗帽匠者謂為韓君輕格　五代史蜀王衍
晚年俗競為小帽僅覆其頂俛首即墮謂之危腦帽衍
以為不祥禁之而衍好戴大帽　清異録南漢僭創小
國乃作平頂帽自冠之由是風俗一變皆以安豐頂為
尚　隣幾雜志近嵗都下裁翠紗帽直一千至於下俚
恥戴京紗帽御帽例用京紗未甞改易也　朱子語錄
桶頂帽乃𨼆士之服　外書伊川常服髙帽桶八寸簷
半寸置繫絛曰此野人之服也　談記士大夫近年效
東坡桶髙簷短名帽曰子瞻様　石林燕語余見大父
家居及燕見賓客率多頂帽而繫勒帛帽下帶小冠簪
以帛作横幅約髪號額子處室中則去帽見冠簪或用
頭巾也　事物紺珠圓帽元世祖出獵惡日射目以樹
葉置胡帽前其後雍古剌氏乃以氈片置前後今大簷
帽　元氏掖庭記后妃侍従冠步光泥金帽　畱青日
札輿服志曰官民皆戴帽其簷或圓或前圓後方或樓
子盖兠鍪之遺制也所云樓子即今南方村中小兒所
戴五采帽金線帽皆元俗也　事物紺珠國朝堂帽象
唐巾制用硬盔鐡線為硬展脚列職朝堂之上乃敢用
俗直曰紗帽　七修𩔖藁今之紗帽謂之堂帽對私小
而言非唐帽也唐則稱巾耳　事物紺珠中官帽洪武
十九年創制休儀三山帽用紗裹之増方帶二條於後
無官者頂後垂方紗一幅曰内使帽初髙麗未服髙廟
知其王之冠乃制之命諸内侍冠之因謂其使者曰如
汝者皆供使令汝主乃欲崛强耶使者歸言遂降　事
物紺珠小帽六瓣金縫上員平下綴檐國朝倣元制民
服瓦楞帽結牛馬尾作　實録羌人首服以羊毛為之
謂之氈帽即今氈笠秦漢競服之　巖棲幽事桐帽本
蜀人作以桐木作而漆之　畱青日札鎖鎖帽回紇用
鎖鎖木根制之為帽火燒不滅亦不作灰　燕閒錄樂
府中有蘇幕遮乃髙昌婦人所戴油帽髙昌西域國西
州也　魏略夫餘國以金銀飾帽　南史鄧至國呼帽
曰突何　原始秘書唐武后幸馮小保使為僧改名懐
義封梁國公故衣帽皆用朝扮冠有五福曰毗盧或施
以八寳或嵌以金玉餘僧皆如之　元李材解酲語國
初起圓殿於西宫中以居西僧僧官皆著茜帽　事物
紺珠毘羅帽寳公帽僧伽帽山子帽班吒帽瓢帽六和
巾頂包八者皆釋冠也
帢　韻書弁缺四隅謂之帢一曰按頭使下故曰帢
埤蒼帢帽也　晉五行志魏武以天下凶荒資財乏匱
始擬古皮弁裁縑帛為白帢又初魏造白帢横縫其前
以别後名之曰顔帢傳行之至永嘉間稍去其縫名無
顔帢　晉輿服志成帝咸和九年制聴尚書八座丞即
門下三省侍郎乘車白㡊低帷出入掖門又二宫直官
著烏紗㡊往往士人燕居皆著㡊矣
接䍦　韻府白鷺蓑江東人取白鷺頭上翰秀為接䍦
帽戴因名白鷺蓑　爾雅注鷺頭翅背上皆有長翰毛
今江東人取以為睫䙰名之曰白鷺縗　酉陽雜俎武
寧蠻好著芒心接䍦名曰苧綏　庶物異名疏接䍦乃
山簡游習池醉而倒著歸者一名白鷺縗縗一作蓑魏
有白帢之制猶白接䍦白綸巾白帽也
羃䍦　孔氏雜説齊隋婦人施羃䍦全身障蔽也唐永
徽以後皆用帷帽拖裙到頸漸為淺露若今之盖頭矣
　北史秦王俊有巧思毎親運斤斧工巧之器飾以珠
玉為妃作七寳羃䍦重不可載以馬負之而行　中華
古今注羃䍦者唐武徳貞觀年中宫人騎馬多著羃䍦
至神龍末羃䍦殆絶其羃䍦之象𩔖今之方巾全身障
蔽繒帛為之若便於事非乘車轝及坐檐子即此制誠
非便於時也開元初宫人馬上著胡帽靚粧露面士庶
咸效之至天寳年中士人之妻著丈夫靴衫鞭帽内外
一體也
　　　笠
事林廣記笠子古者雖出於外國今世俗皆頂之或以
牛尾馬尾為之或棕或皁羅皁紗之𩔖為之　事物紺
珠笠織竹為禦雨具　毛詩臺笠緇撮注臺夫須也
貴州圖經郡有葵可以為笠謂之葵笠　屠隆游具箋
有細藤作笠方廣二尺四寸以皁絹蒙之綴簷以遮風
日名雲笠有竹絲為之上以槲葉細宻鋪盖名葉笠有
竹絲為之上綴鶴羽名羽笠三者最輕便甚有道氣
卓氏藻林簦笠備雨器也國語簦笠相望於安陵　符
子有澤火者冠霞笠兼莎裳褐衣緩步而去　世説謝
靈運好戴曲柄笠　庶物異名疏管子曰農夫首戴茅
蒲茅蒲蒲笠也　老子傳得時則駕不得其時則蓬累
而行注積累蓬蒻若今之笠然首戴之而行　名義考
程曉伏日詩今世褦襶子觸熱到人家諸韻書訓褦襶
為不曉事二字従衣何以云不曉事盖褦襶凉笠也以
竹為之蒙以帛若絲繳簷戴之以遮日炎暑戴笠見人
必不曉事者也　墨莊漫録白題乃胡人為氈笠也子
美所謂胡舞白題斜　庶物異名疏雲南風俗首戴次
工製如漁笠覆以黒氈親故雖久别無拜跪惟取次工
以為禮　本草破笠名為敗天公燒灰酒服治鬼疰
詞林海錯黄蘗逢異僧至天台江漲不能渡異僧以笠
浮去
　
　
　
　
　
　
　格致鏡原卷十四
欽定四庫全書
　格致鏡原卷十五　　　　大學士陳元龍撰
　　冠服𩔖(三/)
　　　衣
總論　左傳衣身之章也　白虎通衣者𨼆也所以𨼆
形也　逸雅凡服上曰衣衣依也人所依以芘寒暑也
領頸也以壅頸也亦言總領衣體為端首也襟禁也交
於前所以禁禦風寒也袂掣也掣開也開張之以受臂
屈伸也袖由也手所由出入也亦言受也以受手也衿
亦禁也禁不得解㪚也　爾雅注衣裗謂之䘽衣纓也
齊人謂之攣或曰袿衣之飾黼領謂之襮繡刺黼文以
褗領縁謂之純衣縁飾也袕謂之褮衣開孔也衣眥謂
之襟交領也衱謂之裾衣後裾也衿謂之袸衣小帶佩
衿謂之褑佩玊之帶上屬　輶軒絶代語秦晉間謂無
緣之衣曰䘪䘿江湘之間謂複襦曰筩􁀙　卓氏藻林
纓□衣領也文選纓□流芳　庶物異名疏繄袼謂之
䙔(音嘔見/方言)郭璞云即小兒次衣也　事物紺珠摺䘭(音/折)
(至/)衣紋襋(音/棘)衣領袵(音/忍)衣襟裔(音/曵)衣邉縁(音/院)純邉􁀙絯
衣兠　肯綮録小兒衣曰綳􁀙　方言布而無縁敝而
袟之謂之襤褸　集韻襰􁀙衣破也􁀙褬亦衣敝也
書叙指南錦繡文采衣曰靡曼之衣(見墨/子)婦人麗服曰
被文縠之華袿(見七/啟)著破衣曰穿空(見鮑/宣傳)葛衣曰纎絺
(見潘/岳賦)僕射服曰皁襜(見鮑/永傳)尚書令所服曰絳服(見齊/職儀)
漢書兩粤傳上褚五十衣中褚三十衣下褚二十衣遺
王師古注以綿装衣曰褚上中下者綿之多少厚薄之
差也　漢書叔孫通傳衣一襲師古注一襲上下皆具
也今人呼為一副也　揚雄方言梁益之間裂帛為衣
曰摫　宋卜子楊園苑疏太液池西有武帝曝衣閣常
至七月七日宫女出后衣登樓曝衣　酉陽雜俎衣服
鬼名葚遼
厯代衣制　禮運昔先王未有麻絲衣其羽皮鄭注此
上古之時也　物原有巢氏始衣皮軒轅妃嫘祖始育
𧖟緝麻以興機軸而成布帛唐堯加以絺苧木綿草布
毛罽虞舜加以錦繡秦始皇作夾襭　墨子古之人未
知有衣服之制故聖人作之冬則絹帛輕且暖夏則絺
綌清且涼所以適身體如肌膚也　董巴輿服志後世
聖人觀翬翟之文榮華之色乃染帛以效之始作五采
成以為服　帝王世紀黄帝始去皮服為上衣以象天
為下裳以象地　家語黄帝與炎帝戰克之始垂衣裳
作黼黻　物原軒轅始定服色凡人君所尚服色各依
五運更之色　吕氏春秋胡曹作衣　淮南子伯余作
衣　韓子堯之有天下也冬日鹿裘夏日葛衣　虞書
帝曰予欲觀古人之象日月星辰山龍華蟲作繪宗彛
藻火粉米黼黻絺繡以五采彰施於五色作服　物原
周公始制天子服四時各以其色　月令季夏命婦官
染彩黼黻文章必以法故無或差忒黑黄蒼赤莫不質
良以給郊廟祭祀之服以為旗章以别貴賤䓁級之度
　漢雜事髙祖時令羣臣議天子所服衣服以安天下
謁者趙堯舉春季舜舉夏倪湯舉秋貢禹舉冬五時衣
始於此　晉書魏明帝以公卿袞衣黼黻之飾擬於至
尊多所減損天子服刺繡文公卿服織成文及晉受命
遵而不改　晉書孫休後衣服之制上長下短又積領
五六而裳居一二干寶以上饒奢下儉逼上有餘下不
足之妖至皓卒以上奢下困亡國晉武泰始初衣服上
儉下豐著衣者皆厭䙅此君衰弱臣放縦下掩上之象
　物原隋文帝始制天子服專尚黄　𤣥覽煬帝定品
官服色三紫五朱六以下緑吏青庶人白商皁　宋燕
翼貽謀録舊制品官服緋紫皆以品格故選人久次多
服緋紫京朝遷轉之速者反多服緑太平興國六年十
一月冬至郊祀赦文令常參官衣緋緑　燕翼貽謀錄
祥符八年三月庚子詔自中宫以下衣服並不得以金
為飾應銷金貼金縷金間金戭金圈金剔金撚金解金
陷金明金泥金榜金背金影金䦨金盤金織金金線皆
不許造　羣書考索宋制婦人服従夫子五䓁以上親
及五品以上母妻服紫衣腰襻褾縁用錦繡九品以上
母妻服朱衣流外及庶人不服綾羅縠五色線鞾履凡
襴色衣不過十二破渾色衣不過六破　王曽筆録每
嵗誕節端午初冬各賜時服有差内公服舊制雖冬賜
亦止單製太祖以方冬不宜賜單衣特命改制今公卿
大夫有裌公服自此始　七修𩔖藁洪武二十三年三
月上見朝臣衣服多取便易日至短窄有乖古制命禮
部尚書李源名䓁參酌時宜俾有古義議凡官員衣服
文官自領至裔去地一寸袖長過手復回至肘袖樁廣
復回不及肘三寸庶民衣長去地五寸武職官去地五
寸袖長過手七寸袖樁廣一尺袖僅出拳軍人去地七
寸袖長手五寸袖樁七寸袖口僅出拳頒示中外
法服　蔡沈尚書註日月星辰山龍華蟲六者繪之於
衣宗彛藻火粉米黼黻六者繡之於裳所謂十二章也
又按周禮冕服九章登龍於山登火於宗彛以龍山華
蟲火宗彛五者繪於衣以藻米黼黻四者繡於裳盖増
損有虞之制而為之耳華蟲雉也宗彛虎蜼也藻水草
也粉米白米也黼如斧形黻兩已相背也　朱子詩傳
天子袞衣其龍一升一降上公袞衣惟一降龍其首卷
然故謂之袞也　陳畱風俗記襄邑縣睢渙之間出文
章故有黻藻絺繡日月華蟲以奉天子　周禮内司服
掌王后之六服褘衣(褘與翬同伊雒而南素/質五色皆備成章曰翬)揄狄(狄與/翟同)
(江淮而南青質五/色皆備成章曰揄)闕狄(闕狄刻而不畫/此三者皆祭服)鞠衣(告桑之/服也)展
衣(以禮見王及/賓客之服也)縁衣(御於王之服亦/以宴居縁音褖)素沙(今之白絹也/六服皆以素)
(沙為/裏)辨外内命婦之服鞠衣展衣縁衣素沙(内命婦九/嬪服鞠衣)
(世婦服展衣女御服縁衣外命婦孤之妻服鞠衣卿/大夫之妻服展衣士之妻服縁衣皆以素沙為裏)
三禮圖褘衣翬雉名也其色𤣥後鄭以為素質五彩刻
繒為翬雉之形五色畫之綴於衣上后従王祭先王則
服之上公二王後夫人助君祭宗廟皆服之揄狄讀為
揺翟雉名青質五采故刻繒為揄狄之形而五采畫之
綴於衣上以為文章然則揄狄之衣其色青后従王祭
先公則服之侯伯夫人助君祭宗廟亦服之闕翟其衣
色赤但刻赤色之繒為雉形間以文綴於衣上首飾如
之其子男夫人従君祭宗廟亦皆服之　禮玊藻王后
褘衣夫人揄狄君命屈狄　三禮圖鞠衣色黄告桑之
服色如鞠塵象桑葉始生展衣色白後鄭云展當為襢
襢之言亶也亶誠也此卿大夫之妻従夫助君祭宗廟
則服之縁衣色黑后接御見王之時則服之　丹鉛録
後周皇后服制受繭則服鷩衣聴女教則服鵫衣(音/罩)歸
寧則服􁀙衣(音/秩)鵫􁀙字惟見此盖蘓綽所制也　羣書
考索皇后之服唐制三䓁一曰褘衣朝㑹服之二曰鞠
衣親𧖟服之三曰禮衣宴見服之國朝存其名常服龍
鳯珠翠冠霞帔　紺珠明朝制皇后翟衣𤣥色或紵絲
線羅紗繡翟雉於上蔽膝物如衣繡素色羅中單紗衣
則用紗白玉革帶織金大帶一條𤣥紵絲副帶一條錦
綬一副玉環三白玉鈎碾鳯文珮一副妃翟衣青色或
紵絲線羅紗繡翟雉於上蔽膝物如衣繡玉色線羅中
單紗衣則用紗一件紅縁襈青紅線羅銷金大帶一條
紵絲副帶一條五色錦綬一副玉環二青紅綵結全白
玉鈎碾鳯文珮一副白玉革帶　身章撮要深衣古者
聖人之法服也攷之於經自有虞氏始焉其製用十五
升布鍛濯灰治而後為之上衣而下裳盖有制度存焉
　記王制有虞氏皇而祭深衣而養老疏謂白布衣以
質用白布也　記玉藻深衣三袪縫齊倍要衽當旁袂
可以回肘長中繼掩尺袷二寸袪尺二寸縁廣寸半
禮記古者深衣短無見膚長無被土續衽鉤邉要縫半
下袼之髙下可以運肘袂之長短反詘之及肘制十有
二幅以應十有二月袂圓以應規曲袷如矩以應方負
繩及踝以應直下齊如權衡以應平　輿服志後漢乘
輿服深衣制有袍隨五時色　白雲許氏曰端衣古者
布幅二尺有二寸此衣身長二尺二寸袂亦二尺二寸
而屬幅謂袖接一幅也整齊端正故謂之端𤣥則其色
也　禮書𤣥端齋服也諸侯與士以為祭服玉藻𤣥端
以祭特牲冠𤣥端是也大夫士以為私朝之服玉藻朝
𤣥端是也天子至士亦以為燕服玉藻天子卒食𤣥端
而居内則事父母端􁄊是也然則端衣所用固不一矣
　酉陽雜俎明衣起於左伯桃　禮書明衣之袂屬幅
而不削明衣之裳前三後四而不辟積衣之長也下膝
與要廣者異矣裳之長也及足跗與無見膚者異矣
事物𩔖考三代以來襲有明衣唐改用生絹單衣今但
新衣而已
諸衣名𩔖　禮玉藻纊為繭縕為袍襌為絅帛為褶注
纊新綿也縕舊絮也衣之有著者用新綿則謂之繭用
舊絮則謂之袍有表而無裏者謂之絅有表裏而無著
者謂之褶　逸雅中衣言在小衣之外大衣之中也
徐野民車服注天子好禮釋奠中衣以緯縫縁其領袖
其朝服皁縁　庶物異名疏詩豈曰無衣與子同澤注
云澤裏衣以其親膚近於垢澤故謂之澤箋云褻衣近
汙垢疏云衣服之暖於身猶甘雨之潤於物故言與子
同澤正謂同袍裳是共潤澤也箋以上袍下裳則此亦
衣名故易傳為襗説文云襗袴也是褻衣近汙垢也襗
是袍𩔖故論語注褻衣袍襗也　左傳衷其衵服以戲
於朝注衵服近身衣　逸雅汗衣近身受汗垢之衣也
詩謂之澤受汗澤也或曰鄙袒或曰羞袒作之用六尺
裁足覆胸背言羞鄙於袒而衣此耳　儀禮婦乘以几
姆加景乃驅御者代註景之制如明衣加之以為行道
御塵令衣鮮明也　庶物異名疏偏裻戎衣名晉獻公
使太子申生衣之偏裻文選襲偏裻以䜋列皮日休詩
索漠抛偏裻　禮記儒行傳孔子曰丘少居魯衣逢掖
之衣注逢大也逢掖大袂襌衣也　莊子吾王所見劍
士皆短後之衣瞋目而語難王乃悦之注短後不襜也
　髙士傳老萊子孝奉二親行年七十作嬰兒戲身著
五色斑斕之衣欲親喜焉　漢雋不疑傳男子衣黄襜
褕師古注襜褕直裾襌衣　江充傳曲裾後垂交輸註
曲裾者如婦人衣也如淳曰割正幅使一頭狹若燕尾
垂之兩旁見後是禮深衣續衽鉤邉賈逵謂之衣圭蘇
林曰交輸如今新婦袍上挂全幅繒角割名曰交輸裁
也　漢書匈奴傳服繡袷綺衣長襦錦袍各一師古注
袷者衣無絮也繡袷綺衣以繡為表綺為裏也　馬縞
中華古今注厨人􁏸衣厮徒之服也取其便於用耳乘
輿進食者有服􁏸衣前漢董偃緑幘青褠加􁏸衣以見
武帝廚人之服也　漢書朱博子元為瑯琊守勅功曹
官屬多襃衣大袑不中節自今掾吏衣皆去地三寸
漢書王莽以唐尊為太傅尊以國歉民貧乃著短衣小
褎　後漢書朱勃字叔陽年十二衣方領能矩步注頸
下施衿領正方學者之服也　逸士傳董威在洛陽𨼆
居白社以殘絮縷帛為衣號百結衣　郭思畫論晉處
士馮翼衣巾大袖周縁以皁下加襴前繫二長帶隋唐
朝野服之謂之馮翼之衣今呼為直掇　摉神記永嘉
中士大夫競服生箋單衣識者怪之曰此古練縗之布
諸侯所以服天子也今無故服之殆有應乎其後懐愍
晏駕　南史齊後主受刀勅等教著五音兒衣登城望
戰　北史天元詔天臺侍衞皆著五色及紅紫緑衣以
雜色緑名曰品色衣有大事與公服間服之　秕言吳
中方言稱衣之廣袖者曰海青按太白詩云翩翩舞廣
袖似鳥海東來盖東海有俊鶻名海東青白言翩翩廣
袖之舞如海東青也　事物紺珠海青截褶宋太祖效
南番制　大唐新語漁服總曰䘨􁔕　南史扶南國内
男子著横幅横幅今汗漫也大家乃截錦為之貧者乃
用布　夷事略大琉球之衣以鬭鏤南詔之衣以波羅
撥㧞力之衣以羊皮阿里驕之民鹿皮貫木葉而衣之
　范子計然古者庶人老耋而後衣絲其餘則麻枲而
已故曰布衣　左傳季札與子産縞帶子産獻紵衣焉
　左傳楚子次於乾溪雨雪王皮冠秦復陶翠被豹舄
執鞭以出注秦復陶秦遺羽衣也　拾遺記宋景公懸
四時之衣春夏以珠玊為飾秋冬以翡翠為溫　霍光
傳珠璣玉衣師古注漢儀注以玉為襦如鎧狀　拾遺
記晉太始初頻斯國人來朝以五色玉為衣如今之鎧
　楚辭魚鱗衣而白蜺裳注魚鱗衣雜五采為衣如鱗
文也　山堂肆考薜茘衣即女蘿衣𨼆者之服也　拾
遺記員嶠山南有池移國人長三尺夀萬嵗茅為衣衣
服皆長裾大袖因風以升煙霞若鳥用羽毛　洞冥記
支提國人結海苔為衣　拾遺記渠摉國人綴草毛為
繩結網為衣似今之羅紈也元狩六年來獻網衣一襲
帝焚於九達之道恐後人徵求以物奢費燒之煙如金
石之氣　拾遺記董賢著霧綃單衣飄若蟬翼帝入宴
息之房命易輕衣小袖不用奢帶修裾使宛轉便易也
宫人皆效其斷袖　應劭漢官儀虎賁中郎衣紗縠單
衣　後漢本傳陸閎美姿貌喜著越布單衣世祖見而
好之自後常勅㑹稽郡獻越布　董巴輿服志虎賁騎
皆衣虎文單衣襄邑嵗獻織成虎文　梁冀别傳冀作
狐尾單衣上短下長　漢書王莽地皇三年正月九廟
構成納神主莽謁者大駕乘六馬以五采毛為龍文衣
　東觀漢記明帝至長安有三老上章云見陛下甚喜
欲觀上衣因舉虎頭衣以畏三老　東齋記事唐張氳
號洪崖先生常服紅蕉衣往來市間人莫知其嵗　唐
書杜亞傳亞拜淮南節度使方春南民為競渡戲亞欲
輕駛乃髤船底使篙人衣油綵衣令溺水不濡焉　山
堂肆考宋太祖委董遵誨以方面守通逺軍解所御真
珠盤龍衣賜之　朱彧可談孟氏皇后時京師衣飾畫
作雙蟬目為孟家蟬識者謂蟬有禪意久之后竟廢
葉隆遼志五月五日午時採艾葉與綿相和絮衣七事
國主著之番漢臣僚各賜艾衣三事
雨衣　廣韻㒾(音/移)􁁉(音/㻌)雨衣也　庶物異名疏管子曰
農夫身穿襏襫襏襫蓑草結衣御雨之具也一曰麤堅
衣可任苦　事物紺珠蘘薜莎草雨衣　演繁露王章
卧牛衣中注龍具也龍具之制不知何若按食貨志董
仲舒曰貧民常衣牛馬之衣食犬彘之食然則牛衣者
編草使暖以被牛體盖蓑衣之𩔖也
婦人衣　物原伊尹始制婦人大袖　逸雅婦人上服
曰袿其下垂者上廣下狹如刀圭也　漢書元后傳衣
絳縁諸于師古注諸于大䘸衣即袿衣之𩔖　子虛賦
蜚􁓀垂髾師古注􁓀袿衣之長帶也髾謂燕尾之屬皆
衣上假飾非帶垂也　廣川王傳刺方領繡晉灼注今
之婦人直領也　山堂肆考六朝文披輕袿曵華文輕
袿華文皆舞女衣服也　採蘭雜志越雋國有吸華絲
凡華著之不即墮用以織錦漢時國人奉貢武帝賜麗
娟二兩命作舞衣春暮宴於花下舞時故以袖拂落花
滿衣都著舞態愈媚謂之百花舞衣　孔六帖敬宗寳
厯二年閩東國貢舞女二人衣軿羅之衣無縫而成其
文巧織人未之識焉　鳯池編李紳為相時俗尚輕綃
紫蘸碧為婦人衣紳自為小君裁剪　杜陽雜編元載
寵姬薛瑶英衣龍綃衣一襲重無一兩摶之不盈握瑶
英體輕不勝重衣於異國求之　五代史前蜀王衍甞
與太后太妃游青城山宫人衣服皆畫雲霞飄然望之
若仙　焦氏𩔖林宋徽宗宫人衣裙多以麝香色為縷
金羅　宋書黄羅􁜕乳母服　晉書元康末婦人出兩
襠加乎交領之上此内出外也　升菴外集自漢魏六
朝至唐宫中衣皆尚窄非惟便於趨承亦以示儉為天
下先也觀馮緄墓石闕刻美人可見吳曹不興畫美人
衣僅束身畫家曹衣出水吳帶當風唐人垂帶多飄揚
而衣仍古制韓偓詩長長漢殿眉窄窄楚宫衣李賀詩
秃衫小袖調鸚鵡又越羅小袖新香蒨可證也嘉靖中
四方婦人與男子無異直垂至膝下去地僅五寸袖濶
至四尺餘時有謔詩云碧羅舞袖雙垂地籠郤纒頭無
處尋亦近服妖也
仙釋道衣　許老翁傳仙女天衣有金縷單絲錦縠銀
泥五暈羅裙　法苑珠林叨利天衣重六銖炎摩天衣
重三銖兠率陀天衣重二銖半化樂天衣重一銖他化
自在天衣重半銖　博異志天女衣六銖又曰五銖
漢武帝内傳西王母侍女服紺綾之袿　集仙傳太微
帝君遣三天左宫御史管修條賜大茅君盈八龍錦與
紫羽華衣　薩婆多論大衣分三品九條十一條十三
條兩長一短名下品十五條十七條十九條三長一短
名中品二十一條二十三條二十五條四長一短名上
品　翻譯名義集南山云七條名巾價衣　戒壇經五
條下衣斷貪身也七條中衣斷嗔口也大衣上衣斷癡
心也　傳燈録釋迦成佛號天人師住世四十九年將
金縷僧迦黎衣傳法與摩訶迦葉　庶物異名疏涅槃
僧裏衣一曰此方裙號僧伽梨大衣也楞嚴經如來于
師子座整涅槃僧歛僧伽梨取劫波羅天所奉華巾綰
成一結示阿難又佛告比丘我此僧伽梨過去未來諸
佛皆著此衣而得解脫　説略梵言僧祇此云三衣者
聖賢之幖幟也一曰僧伽梨即大衣也一曰鬱多羅僧
即七條也一曰安陀㑹即五條也此是三衣若呼三條
褊衫裙為三衣誤也　演繁露僧衣環唐㑹要吐番官
章飾有五等一瑟瑟二金三以金飾銀四銀五熟銅各
以方圓三寸褐上裝之安膊前以辨貴賤今僧衣謂之
袈裟者當胸有環環中著鍵横紐上下牙角銀銅随力
為之其源流殆出此乎　清異録晉天福三年賜僧法
城跋遮那謂袈裟環也王言云勅法城卿佛國棟梁僧
壇領袖今遣内官賜卿砑金虛縷沉水香紐列環一枚
至可領取　説原袈裟一名無垢衣又名忍辱鎧又名
覆膊又名掩衣謂覆左膊而掩右腋也　象教史編迦
羅沙曵僧衣也省羅曵字止稱迦沙葛洪撰字苑添衣
作袈裟　説略大淨法門經云袈裟者晉名去穢大集
經名離染服賢愚經名曰世服真諦雜記云袈裟是外
國三衣之名名含多義或曰離塵服由斷六塵故或名
消瘦服由割煩惱故或名蓮華服服者離著故或名間
色服以三如法色所成故言三色者律有三種壊色青
黑木蘭青謂銅青黑謂雜泥木蘭即木皮也應法師云
韻作􁁉㲚音加沙葛洪字苑始改從衣　丹鉛錄袈裟
名水田衣又名稻畦帔王維詩乞飯從香積裁衣學水
田王少伯詩手巾花㲲浄香帔稻畦成袈裟内典作􁁉
㲚盖西域以手為之又名逍遥服又名無塵衣　要覽
佛住王舍城經行見稻田畦畔語阿難云諸佛衣相如
是從今依此作衣相記云田畦貯水生長嘉苖法衣之
田潤以四利之水増其三善之苗以養法身自惠命也
　金陵雜志隋煬嚫戒師聖種納袈裟一縁黄紋舍勒
一腰鬱泥南絲布袈裟一縁鵄納袈裟一領絲布秖支
二領譯云舍勒内衣也鬱泥謂鬱多羅泥也　朝野僉
載景雲中賀𤣥景自稱五戒賢者為金薄袈裟獨坐暗
室令愚者竊視云佛放光衆皆懾伏　事物紺珠禪僧
常服茶褐青縧五色袈裟講僧五色常服緑縧淺紅袈
裟教僧皁常服黑縧淺紅袈裟衆僧同　儆戒錄偽蜀
金臺縣三學士開照寺盜羣㓂入寺劫掠緇徒罄盡寺
元有釋迦藕絲袈裟為千載之異物也賊曹分取與其
妻拆而易之夫妻當時手指節節墮落鬚鬢俱墜尋事
敗戮於市　説原褊衫謂褊袒左肩而拖其衣故製為
褊衫而全其兩肩也　説略褊衫梵言僧祇支西域記
云正名僧迦鵄此云覆腋衣用覆左肩右開左合竺道
祖云魏時請僧於内自恣宫人見僧褊袒不以為善遂
作此衣施僧因綴於左邉祇支上因而受稱即褊衫右
邉今𨼆祇支名通號兩袖曰褊衫也　原始秘書唐武
后幸僧懐義衣帽皆用朝扮衣用大袖如朝服制曰直
掇曰偏衫曰寛衣加以錦繡　七修類藁曹溪寳林寺
六祖遺服其一乃達磨所傳西域屈㫬布緝綿花心織
成者其一唐𤣥宗所賜織成淡山水者　智度論五比
丘曰佛當著何䓁衣佛言應著衲衣　辨疑志大厯中
有一僧稱為苦行不衣繒絮布絁之𩔖常衣紙衣時人
呼為紙衣禪師　山堂肆考漢魏之世出家者多著赤
布僧迦梨及秣陵諸僧衣色倣西竺皆著黑後周忌聞
黑衣之䜟悉屏去黑色著黄衣至唐武后始以紫袈裟
賜僧法朗又元文宗寵愛僧欣笑𨼆賜以黄衣其徒後
皆衣黄今制禪僧衣褐講僧衣紅瑜伽僧衣蔥白瑜伽
今應赴僧也　山堂肆考唐中宗神龍初加道士葉静
能金紫之階而未頒紫衣至代宗時李泌立大功李輔
國將不利之泌乞為道士上賜以紫衣其後道士賜紫
自泌始也　事物紺珠道士常服青法衣朝服赤道官
同道録法衣朝服皆緑綬飾金
　
　
　
　
　
　
　
　
　
　
　
　格致鏡原卷十五
欽定四庫全書
　格致鏡原卷十六　　　　大學士陳元龍撰
　　冠服𩔖(四/)
　　　裘
總論　説文裘皮衣也上古衣毛冒皮盖裘乃遺象也
　白虎通裘所以佐女工助溫也　物原伏羲作裘
禮記孟冬之月天子始裘　周禮天官掌皮秋歛皮冬
歛革春獻之注皮革踰嵗就久乃可用也獻謂獻其良
者於王以入司裘給用也　禮記裘之裼也見美也裘
之襲也充美也　要義古者裘著於内而以繒衣覆之
乃加以朝服㑹之時袒其朝服見裘裏覆衣謂之裼裼
之言露可見之詞所以示美呈好而為飾加以朝服謂
之襲袒謂之裼大裘不覆反本取其質也
名𩔖　周禮天官司裘為大裘以供王祀天之服仲秋
獻良裘王乃行羽物季秋獻功裘以待頒賜注良善也
玉藻所謂黼裘也仲秋鳥獸毛毨王乃以羽物賜羣吏
功裘人功微麤謂狐青麛裘之屬卿大夫所服也　五
經要義諸侯黼裘以誓田雜羔狐為黼文也　身章舉
要褻裘私居之服也狐貉皮為之惟取其溫故長於他
裘惟取其便於作事故短其右袂童子不衣為太溫也
　白虎通上古質先服鹿皮取其文章也　白虎通古
者緇衣羔裘黃衣狐裘禽獸衆多獨以狐羔取其輕暖
因狐死首丘明君子不忘本也羔取其跪乳遜順也
禮玉藻君衣狐白裘錦衣以裼之君子狐青裘豹褎𤣥
綃衣以裼之麛裘青豻褎絞衣以裼之羔裘豹飾緇衣
以裼之狐裘黄衣以裼之錦衣狐裘諸侯之服也犬羊
之裘不裼不文飾也注狐白裘以裘之白毛皮為裘也
君衣此裘則以素錦為衣加其上使可裼也袒而有衣
曰裼君子謂大夫士也狐青裘以狐之青毛皮為裘豹
褎以豹皮為袖也豻胡地野犬絞蒼黄色也犬羊之裘
庶人所服裘與人俱賤故不裼以為飾也　羣書考索
大東詩曰熊羆是裘是又以熊羆而為之也論語曰素
衣麑裘此又以麑而為之也玉藻曰君之右虎裘厥左
狼裘　晉令山鹿白豽游毛白貂領黄貂班白鼲十渠
摉裘皆禁物　廣志天鼠皮為裘當名其裘為天鹿裘
　葉隆遼志丈夫貴者被貂裘以紫黑色為貴青色為
次又有銀鼠尤潔白賤者被貂毛羊鼠沙狐裘　戒菴
漫筆夜間穿羔兒皮二更寒透狐狸皮可過三更貂鼠
皮直至四更北人試騐如此
古人裘　田俅子少昊都於曲阜鞬鞮毛人獻其羽裘
　史李斯傳堯冬日鹿裘　尸子臯陶擇羝裘以御之
　管子武王侈靡命貂襜豹裘方得入廟故豹皮曰千
金功臣之家糶千鍾米得一豹皮　拾遺記塗修國綴
青鳯之毛為二裘一名煩(一作/燠)質二名暄肌服之可以
郤寒至厲王流於彘彘人得而奇之裂此裘遍於彘土
罪入大辟者抽裘一毫以贖其死則價値萬金　史記
孟甞君有狐白裘　漢書匡衡傳是有狐白之裘而反
衣之也師古注狐白謂狐腋下之皮其毛純白集以為
裘輕柔難得故貴也　戰國䇿蘇秦説趙相李兌兌送
以黑貂之裘　十洲記漢武帝天漢三年西國王獻吉
光毛裘裘色黄盖神馬之𩔖入水經日不沉入火不燋
　物𩔖相感志漢武帝西域獻赤兒皮為裘入水不濡
上時服此以聴朝政　西京雜記司馬相如初與卓文
君還成都居貧愁懣以所著鷫鸘裘就市人陽昌貰酒
與文君為懽　漢書鮮卑國以豹貉䶉子皮毛為裘
魏書鮮卑有貂鼲子皮毛柔軟故天下為名裘　魏武
與楊彪書今贈足下錦裘三領　傅子房陵都尉戰有
功太祖賜罽裘　呉書陸遜破曹休上大㑹命遜舞解
所著白鼯子裘賜之　晉咸寧起居注大醫司馬程㨿
上雉頭裘一領詔㨿此裘非常衣服消費功用其於殿
前燒之勅内外有造異服依禮治罪　世説王恭披鶴
氅裘行雪中人以為神仙　齊書文惠太子織孔雀毛
為裘　北史齊文宣解所服青鼠皮裘賜唐邕云朕意
在與卿共敝　孔六帖西域髙昌太宗時獻𤣥狐裘
薛用弱集異記則天時南海郡獻集翠裘珍麗異常
明皇雜錄𤣥宗與貴妃避暑興慶宫飲宴於靈隂樹下
寒甚𤣥宗命進碧芬之裘碧芬出林氏國乃騶虞與豹
交而生此獸大如犬碧於黛香聞數里太宗時國人致
貢上謂妙於貂鼠不啻天壤因名曰鮮渠上沮華鮮渠
言碧上沮華言芬芳也　李白翫月金陵詩序白著紫
綺裘與客數人棹歌過淮　詞林海錯烏納裘見王筠
文　杜陽雜編唐敬宗寳厯初南昌國獻浮光裘云紫
海水染其色也以五彩蹙成龍鳯各一千三百絡以九
色眞珠上衣之以獵北苑為朝日所照而光彩動揺觀
者皆眩其目上亦不為之貴一日馳馬從禽忽値暴雨
而浮光裘略無沾潤方嘆為異物也
　　　袍
總論　逸雅袍丈夫著下至跗者也袍苞也苞内衣也
婦人以絳作衣裳上下連四起施縁亦曰袍　玉藻縕
為袍注衣之有著雜用舊絮名為袍　古今注袍者自
有虞氏即有之故國語曰袍以朝見也　物原傅説作
袍　漢輿服志周公抱成王宴居故施袍　七修𩔖藁
禮記曰袍必有表注曰褻衣也其來逺矣事物紀原以
為始於宇文䕶困學紀聞以為始於隋大業皆不知始也
名𩔖　中華古今注秦始皇三品以上緑袍深衣庶人
白袍皆以絹為之　古今注北齊天子多著緋袍貴臣
多著黄文綾袍百官士庶同服之隋朝天子則曰袷褶
公卿則曰褐襦　事物原始筆談曰中國衣冠自北朝
以來全用胡服窄袖大抵緋緑唐武徳貞觀中猶爾至
開元後稍博矣通典曰周宇文䕶於袍下始加襴遂為
後制　唐車服志大尉長孫無忌議服袍者下加襴緋
紫緑皆視其品庶人以白　韋絢劉賓客嘉話録舊官
人所服袍赭黄紫二色貞觀中始令三品已上服紫四
品五品以朱六品七品以緑八品九品以青　唐車服
志唐諸衞大將軍中郎以下給袍者皆易其繡文千牛
衞以瑞牛左右衞以瑞馬驍衞以虎武衞以鷹威衞以
豹領軍衞以白澤金吾衞以辟邪後以紫為三品之服
緋為四品之服淺緋為五品之服深緑為六品之服淺
緑為七品之服深青為八品之服淺青為九品之服黄
為流外官及庶人之服既而天子袍衫皆用赤黄遂禁
臣民服孫道茂奏舊令六品緑八品九品青深青亂紫
非卑品所服望請改八品九品著碧　宋燕翼貽謀録
國初仍唐舊制有官者服皁袍無官者白袍庶人布袍
而紫惟施於朝服非朝服而用紫者有禁然所謂禁者
乃赤紫今所服紫謂之黑紫以為妖其禁尤嚴故太平
興國七年詔曰中外官幷貢舉人或於緋緑白袍者私
自以紫施衣服者禁之止許白袍或皁袍至端拱二年
忽詔士庶許服紫所在不得禁止而黒紫之禁則申嚴
於仁宗之時　羣書考索襦袖不過一尺五寸袍襖之
制三品以上服綾以鶴銜瑞草鴈銜綬帶及雙孔雀四
品五品服綾以地黄交被六品以下服綾小窠無文隔
織獨織　羣書考索公主貴人妃以上嫁娶得服錦綺
羅縠繒采十二色重縁袍　續翰林志十月朔翰林舊
賜對衣紅錦袍淳化二年代以細花盤雕錦袍下丞相
一等　陶宗儀元氏掖庭記后妃侍從各有定制后二
百八十人衣翻鴻獸錦袍妃二百人衣雪肩絳繒袍嬪
八十人衣青絲縷金袍竝謂之控鸞昭儀　事物紺珠
國朝公服文武官皆盤領右袵袍或紵絲紗羅絹從宜
製袖寛三尺一品至四品緋袍五品至七品青袍八品
九品緑袍未入流檀褐緑袍其花様一品用大獨科花
徑五寸二品小獨科花徑三寸三品㪚搭花無枝葉徑
二寸四品五品小㪚花紋徑一寸五分六品七品小雜
花徑一寸八品以下無紋在京官朝見奏事謝辭在外
官清晨公座配幞頭服文官常服花様一品二品仙鶴
錦雞三品四品孔雀雲鴈五品白鷳六品七品鷺鷥鸂
鶒八品九品黄鸝鵪鶉練鵲風憲官皆用獬豸麒麟一
品賜服武官常服花様一品二品獅子三品四品虎豹
五品熊羆六品七品彪八品九品犀牛海馬儀賓視武
官
古人袍　孔叢子孔伋縕袍無裏　史記須賈入秦見
范睢曰范叔一寒如此哉解綈袍以賜之　韻府漢三
老服都紵大袍　漢武内傳上元夫人降武帝服赤霜
袍雲采亂色非錦非繡不可得名　魏武帝與楊彪書
今遺足下貴室錯彩羅縠錦袍一領　四王遺事惠帝
與成都王自鄴還洛陽既至賜中書監盧志雲鶴綾袍
一領　虞譚筆記泰寧二年詔贈大夫碧紗袍　鄴中
記石虎臨軒大㑹著丹紗袍　劉義恭啟事賜臣金獸
袍珍製巧飾　金陵志齊東昏侯製五彩袍　藝文𩔖
聚隋江總有山水衲袍賦　北史隋何稠為太府丞博
覽古圖多識舊物波斯常獻金線錦袍組織殊麗上命
稠為之稠錦成踰所獻者上甚悦　雞跖集唐永夀中
勅賜岳牧金銀字銘袍　唐書狄仁傑轉幽州都督武
后賜紫袍龜帶后自製金字十二於袍以旌其忠　唐
車服志武后擅政多賜羣臣巾子繡袍勒以囘文之銘
皆無法度不足紀　彚苑詳註劉宴十嵗𤣥宗賜以黄
紋袍　李白傳白甞乘月與崔宗之自采石至金陵著
宫錦袍坐舟中旁若無人　酉陽雜俎賜安禄山品目
有金鸞紫羅緋羅立馬寳雞袍　唐書韋綬在翰林徳
宗甞至其苑韋妃從幸㑹綬方寢時適大寒帝以妃蜀
纈袍覆而去　李石傳文宗曰吾聞禁中有金烏錦袍
二昔𤣥宗幸溫泉與楊貴妃衣之今富人皆有之矣
清異録鳯尾袍者相國桑維翰時未仕縕衣也謂其繿
縷穿結𩔖乎鳯尾　外書伊川常服繭袍此野人之服
也
　　　襖
古今注襖子盖袍之遺象也漢文帝以立冬日賜宫侍
承恩者及百官披襖子多以五色繡羅為之或以錦為
之始有其名　物原伊尹作夾襖　南史宋武帝微時
貧陋過甚甞自新州伐荻有納衣布襖䓁皆是敬皇后
手自作武帝既貴以此衣與公主曰後世若有驕奢不
節者可以此衣示之　舊唐書輿服志襖子燕服古䙝
服也亦謂之常服江南以巾褐裙襦北朝雜以戎夷之
制至北齊有合袴襖子朱紫𤣥黄各任所好若非元正
大㑹一切通用盖取於便　中華古今注侍中馬周請
於汗衫等上常以立冬日加服小缺襖子詔從之永以
為式　中華古今注煬帝宫中有雲鶴金銀泥披襖子
則天以赭黄羅上銀泥襖子以燕居　清異録明宗天
資恭儉甞因苦寒左右進蒸黄透繡襖子不肯服索托
羅氈襖衣之　周必大玉堂雜記十月旦賜錦襖子學
士院觀察使簇四金鵰尚書執政八搭暈錦　同話録
近嵗衣制有一種如旋襖長不過腰兩袖僅掩肘以最
厚之帛為之仍用夾裏或其中用綿者以紫皁縁之名
曰貉袖聞之起於御馬苑圉人短前後襟者坐鞍上不
妨脫著短袖者以其便於控馭耳
戰襖　南史董暹金帖織成戰襖直七百萬　中華古
今注隋文帝征遼詔武官服缺胯襖子取軍用如服有
所妨也其三品已上皆紫至武徳元年髙祖詔其諸衞
將軍每至十月一日皆服缺胯襖子織成紫瑞獸襖子
左右武衞將軍服豹文襖子左右翊衞將軍服瑞鷹文
襖子其七品已上陪位㪚員官等皆服緑無文綾襖子
至今不易其制
　　　衫(附袖/)
逸雅衫芟也衫末無袖端也　古今注衫子自黄帝為
衣裳而女人有尊一之義故衣裳相連始皇元年詔宫
人及近侍宫人皆服衫子亦曰半衣盖取便於侍奉
古今注三皇及周末庶人服短褐襦服深衣秦始皇以
布開胯名曰衫用布者尊女工之尚不忘本也　事物
原始三代女子衣與裳連如披襖短長與裙相似秦始
皇方令短作衫子長袖猶至於膝盖衫裙之分自秦始
也又云陳宫中尚窄衫子纔用八尺當是今制也　郭
思畫論三代之際皆衣襴衫秦始皇時以紫緋緑袍為
三等品服庶人以白至周武帝時下加襴　中華古今
注秦始皇令妃嬪當暑披淺黄叢羅衫　飛燕外傳帝
御流波文縠無縫衫　世説晉孝武年十二時冬天晝
日不著複衣但著單練衫五六重　晉東宫舊事太子
納妃有白縠白紗白絹衫竝紫結纓　南史薛安都與
魏戰怒甚乃脱兠鍪解所帶鎧唯著絳納兩當衫　新
唐書士人以棠苧襴衫為上服貴女功之始也一命以
黄再命以黑三命以纁四命以緑五命以紫士服短褐
庶人以白中書令馬周上議禮無服衫之文三代之制
以深衣請加襴袖褾襈為士人上服開骻者名曰缺骻
衫庶人服之　事物原始馬周制襴衫以為士服今舉
子所衣者即襴衫之始也　丹鉛録馬周缺骻衫即今
之四䙆衫襈褾衣袂有縁也䙆衣裾分也　崔令欽教
坊記開元中初置聖夀樂舞衣襟皆各繡一大窠皆隨
其衣本色製純縵衫下纔及帶若短汗衫者以籠之所
以藏繡窠也舞人初出樂次皆是縵衣舞至第二叠相
聚塲中即於衆中從領上抽去籠衫各納懐中觀者忽
見衆女咸文繡炳煥莫不驚異　合璧事𩔖昭宗既誅
宦官第五可範等準國故事量畱三十人各賜黄絹衫
一領以備宫中指使　朱子語録隋煬帝數出幸因令
百官以戎服從後世循襲遂為朝衣國朝度江乃變為
白涼衫紹興二十年士人猶是白涼衫至後來軍興又
變為紫衫皆戎服也　朝野雜記孝宗之喪趙子眞當
國始令羣臣服白涼衫皁帶以治事　隣幾雜誌涼衫
以褐紬為之以代毳袍韓持國云始於内臣班行漸及
士人今兩府亦然　朱子語録祖宗時元正冬至皆有
大朝㑹君臣多著法服諸州解頭亦預著白羅衫青縁
有裙有佩　身章撮要紫衫非公服特小衫也皁衫士
人家居常服今易以背子而皁衫不之用流俗之失非
也　席上腐談古之素積即今之細摺布衫也今之蒙
衫即古之毳衣蒙謂毛之細軟如詩所謂狐裘蒙茸之
蒙俗作氁其實即是毛衫毛訛為蒙蒙又轉而為氁
庶物異名疏元史法服庫收掌法服窄紫窄紫者窄紫
羅衫也　元氏掖庭記凝香兒著瑣里縁蒙之衫瑣里
夷名産撒哈刺蒙茸如氊毼但輕薄耳宜於秋時著之
有紅緑二色至元間進貢帝又命工以金籠之粧出鸞
鳯之形製為十大衫香兒得一焉　解酲語元成宗諸
嬪衣碧鸞朱綃半袖衫　事物紺珠國朝命婦服大袖
衫眞紅色五品以上紵絲綾羅六品以下綾羅紬絹
梁福廬陵記成芳𨼆麥林山剝苧織布為短襴寛袖之
衣著以酤酒自稱𨼆士衫　影燈記賞以紅圈帔緑暈
衫　浣花旅地志籠桶衫蜀人奉親之服　清異録諺
曰疊垜衫謂補衲盖掩之多　身章撮要大衣者今寛
衫為婦人禮服非命婦皆可著
汗衫　古今注汗衫盖三代之襯衣也禮曰中單漢髙
祖與楚交戰歸帳中汗透遂改名汗衫至今亦有中單
但不緶而不開　身章撮要汗衫本古之中單以白綾
為之青領褾襈裾古者燕朝及祭祀接神袞冕有白紗
中單有明衣皆汗衫之象　庶物異名疏漢石建取親
中裙厠牏(音/投)身自浣滌晉灼云今世謂反閉小袖衫為
侯牏此最近厠近身之衣也釋名反閉襦之小者也却
向著之領反於背後閉其襟也　顔師古漢書注中帬
若今言中衣厠牏者近身之小衫若今汗衫也　逸雅
齊人謂如衫而小袖曰侯頭侯頭猶言解瀆臂直通之
言也
襦　物原禹作襦　演繁露襦者短衫也　方言汗濡
自關而東謂之甲襦陳魏宋楚之間謂之襜襦或謂之
襌襦　西京雜記趙合徳遺飛燕織成上襦鴛鴦襦
董賢傳東園秘器珠襦玉柙豫以賜賢師古注珠襦以
珠為襦如鎧狀連縫之以黄金為縷要以下玉為柙至
足方縫以黄金為縷霍光傳太后被珠襦晉灼曰貫珠
以為襦形若今革襦矣　語林謝鎮西著紫羅襦㨿胡
牀在大市佛圖門樓上彈琵琶作大道曲　藝文𩔖聚
梁沈約有齊竟陵王賚母赫國雲氣黄綾裙襦啟　庶
物異名疏方言汗襦自關而西或謂衹裯郭璞云亦呼
為掩汗也　南史新羅呼其襦曰尉解
袖　物原伊尹始制婦人大袖又隋煬帝作長袖　司
馬溫公書儀注袪今袖口也袂今袖也　事物原始大
袖衣商周時宫内世婦服之至唐武后襦裾大袖為行
禮之始　趙飛燕外傳飛燕與其妹婕妤坐后誤唾其
袖合德曰姊唾染人紺碧正似石上花假令尚方為之
未必若此衣之芳茜乃號石華廣袖　韻府隋時内官
多服半塗即今長袖　張端義貴耳集夀皇問王抃如
何北使在庭舞蹈極可觀此間舞蹈皆不及之抃奏云
北人袖窄但公裳袖大一舉手便可觀南人袖内外皆
寛大舉手便不可看北人視此為大禮數
　　　半臂
名義考古者有半臂背子事物紀原隋大業中内官多
服半臂除即長袖也又曰秦二世詔衫子上朝服加背
子其制袖短於衫身與衫齊而大袖按方言襜褕其短
者自關之西謂之䘪䘿郭璞云俗名䘿掖一曰襤褸即
是諸于上加繡䘿如今半臂漢書音義云諸于大掖衣
也此可見大掖衣加半臂在手臂之間如今搭䕶相似
脱去半臂即大掖衣故曰除即長袖也又衫子外加背
子在脊背之間如今披風相似所謂其制袖短於衫身
與衫齊而大袖也　中華古今注尚書上僕射馬周上
疏云士庶服章有所未通者臣請中單上加半臂以為
得禮其武官等諸服長衫亦謂之判餘以别文武詔從
之　孔氏雜説今之衣半臂非禮之服也魏明帝常著
帽被縹綾半袖楊阜曰此於禮何法服也　王皇后傳
后寵衰一日訴曰三郎獨不記阿忠脱新紫半臂換一
斗麫為生日湯餅耶上戚然閔之　孔六帖來子珣遷
游擊將軍常以錦半臂自異　時逢青陽記闗文衍為
散騎常侍畫九華山圖於白綾半臂號九華半臂自云
令吾此身常在雲泉之内　實錄半臂今背子也江淮
之間或曰綽子士人競服隋始制之也　中華古今注
隋大業末煬帝宫人百官母妻等緋羅蹙金飛鳯背子
以為朝服及禮見賓客舅姑之長服也天寳年中西川
貢五色織成背子𤣥宗詔曰觀此一服費用百金其後
金玉珍異竝不許貢　米芾畫史近以半臂軍服披甲
上不帶者謂之背子　朱子語錄上御便殿著紗帽背
子則國初已有背子　身章撮要背子本半臂武士服
古禮士人只繫勒帛盖有垂紳之意後有勒帛不便於
搢笏故稍易背子然須用上襟掖下與背皆垂帶大觀
間未之有改近背子又引為長袖與半臂袖又不同士
人而衣武士服恬不為異婦人背子本婢妾之服以其
行直主母之背故名焉今亦習俗相承　演繁露長背
子古無之或云近出宣政間然小説載蘇文忠襌衣襯
朝服即在宣政之前矣詳今長背既與裘制大同小異
而與古中單又大相似殆加減其制而為之耳中單掖
下縫合而背子則離異其裾中單兩掖各有帶穴其掖
而互穿之以約定裏衣至背子則既悉去其帶惟此為
異也至其用以襯藉公裳則意制全是中單也今世好
古而存舊者縫兩帶綴背子掖下垂而不用盖倣中單
之交帶也雖不以束衣而遂舒垂之欲存古也　演繁
露今人服公裳必𠂻以背子背子者狀如單襦袷襖特
其裾加長直垂至足焉耳其實古之中襌也襌之字或
為單皆音單也古之法服朝服其内必有中單中單之
製正如今人背子而兩掖有交帶横束其上今世之慕
古者兩掖各垂雙帶以準襌之帶即本此也　事物紺
珠國朝褙子凢命婦皆深青段疋一品至七品繡雲霞
文八品九品皆繡枝團花
　　　帔
逸雅帔披也披之肩背不及下也　物原秦始皇制霞
帔　中華古今注女人披帛古無其制開元中詔令二
十七世婦及寳林御女良人等尋常宴參侍令披畫披
帛至今然矣至端午日宫人相傳謂之奉聖巾亦曰續
夀巾續聖巾盖非參從見之服　事林廣記實録曰三
代無帔秦時有披帛以縑帛為之漢即以羅晉永嘉中
制絳暈帔子開元中令王妃以下通服之今代霞帔非
恩賜不得服而直帔通用於民間霞帔名始於晉矣
名義考説文𢎞農謂帬為帔玉篇在肩背也今命婦衣
外以織文一幅前後如其衣長中分而前兩開之在肩
背之間謂之霞帔即古之帔也　事物原始唐制士庶
女子在室搭披帛出嫁披帔子以别出處之義今士族
亦有循用者　中華古今注秦始皇令宫人披淺黄銀
泥飛雲帔隋帝於江都宫水精殿令宫人披紫羅帔
陳鴻長恨傳上皇得成都方士入蓬萊宫見一人霞綃
帔　演繁露唐睿宗召司馬承禎問道遂賜絳霞紅帔
以還公卿賦詩送之今世之謂霞帔者殆起此耶　幽
怪錄巴卭人家有橘橘中有老叟相對象戲一叟曰我
輸紫綃帔一副　燈影記賞以紅圈帔　事物紺珠國
朝霞帔凡命婦皆用深青段疋公侯及二品金繡雲霞
翟文鈒花金墜子三品四品金繡雲霞孔雀文鈒花金
墜子五品繡雲霞鴛鴦文鍍金鈒花銀墜子六品七品
繡雲霞練鵲文八品九品繡纒枝花皆鈒花銀墜子
　　　袜
丹鉛總錄袜女人脇衣也　畱青日札今之袜胸一名
襴裙自後而圍向前故又名合歡襴　中華古今注袜
肚盖文王所制也謂之腰巾但以繒為之宫女以綵為
之名曰腰綵至漢武帝以四帶名曰袜肚至靈帝賜宫
人蹙金絲合勝袜肚亦名齊襠　胡侍墅談建炎以來
臨安府浙漕司所進成恭后御衣之目有粉紅紗袜胸
眞紅羅裹肚乃知袜胸裏肚之製其來不近　家世舊
事伯祖母有珠子装袜胸賣得十三千　逸雅心衣抱
腹而施鉤肩鉤肩之間施一襠以掩心也抱腹上下有
帶抱裹其腹上無襠者也帕腹横帕其腹也　楊慎外
集按梁王筠詩詠裁衣有云兩襠雙心共一抹袙腹兩
邉作八撮襻帶雖安不忍縫開孔裁穿猶未達其曰袙
腹者今之裹肚也
　格致鏡原巻十六
欽定四庫全書
　格致鏡原卷十七　　　　大學士陳元龍撰
　　冠服類(五/)
　　　帶
總論　物原軒轅始作帶顓頊製絛　逸雅帶蔕也著
於衣如物之繫蔕也　老學菴筆記古謂帶一為一腰
猶今謂衣為一領周武帝賜李賢御所服十三環金帶
一腰是也近世乃謂帶為一條語頗鄙不若從古為一
腰也　唐舊史唐髙祖詔腰帶令向下插垂頭名曰䤩
尾取順下之義　宋志䤩尾即今之魚尾　元志用金
造鈒水地龍鵝眼䤩尾　漢郊祀志注紳大帶搢謂插
笏於大帶革帶之間　白虎通所以必有紳帶示敬謹
自約整績繒為結於前下垂三分身半紳居二焉以有
鞶帶者示有事也　匏菴家藏集紳帶之垂者也禮曰
參分帶下紳居二焉則紳之為制其長可知長則作事
不便至於失容失容反陷於不謹矣故禮又曰勤者有
事則收之走則擁之是知腰之有帶帶之有紳固所以
謹其身而於紳收之擁之亦所以謹其身也　合璧事
類紳大帶所以搢笏垂三尺天子素帶朱裏以繒采飾
其側諸侯不朱裏大夫飾其紐及末士但飾其末而已
處士錦帶竝紐約用組組之廣三寸長齊於帶麻者不
紳此古之制也今按深衣用大帶以白繒廣四寸夾縫
之其長圍腰而結於前再繚之為兩耳乃垂其餘為紳
下與裳齊以黒繒飾其紳復以五綵絛廣三分約其相
結之處長與紳齊所謂紳者所以自紳約也　周祈名
義考楚辭小腰繡頸若鮮卑只注鮮卑滾帶頭也言好
女之狀腰支細小頸鋭秀長若以鮮卑之帶約而束之
也鮮卑一為東胡號一為滾帶頭或是帶出於東胡因
以得名云　漢書文帝遺單于黄金犀毘一注帶鉤也
　丹鉛雜録古者婦人長帶結者名曰綢繆垂者名曰
􁓀褵結而可解曰紐結而不可解曰締　漢書班婕妤
賦申佩離以自思師古注離袿衣之帶也女人適人父
親結其離而戒之　隋書大業末翟讓甞見李密腰帶
化為赤蛇　清異錄諺曰䦨單帶䦨單破裂狀
厯代帶制　大戴禮黄帝黼黻衣大帶　玉藻天子素
帶朱裏終辟諸侯素帶終辟大夫素帶辟垂士練帶率
下辟居士錦帶弟子縞帶大夫大帶四寸雜帶君朱緑
大夫𤣥華士緇辟二寸再繚四寸凡帶有率無箴功
雜記率帶諸侯大夫皆五采　禮書天子至士帶皆合
帛為之或以素或以練或終辟或辟垂或辟下其飾或
朱緑或𤣥華盖素得於自然練成於人功終辟則所積
者備辟垂辟下則所積者少朱者正陽之色緑者少陽
之雜𤣥與緇者隂之體華者文之成天子體陽而兼乎
下故朱裏而禆以朱緑諸侯雖體陽而不兼乎上故飾
以朱緑而不朱裏大夫體隂而有文故飾以𤣥華士則
體隂而已故飾以緇然於大夫言帶廣四寸則其上可
知而士不必四寸也於士言紳三尺則其上可知而有
司止於二尺五寸也凡帶有率無箴功則帶率而已無
刺繡之功也　身章撮要腰帶革為之古鞶帶也又謂
之鞶革上自乘輿至文武衆官牧守丞令下及騶寺皆
服之秦二世時始名腰帶　劉馮事始帶所以結束衣
服者古有腰帶以革為之以纊為帶自秦二世始　古
今注漢中興每以端午賜百僚烏犀腰帶魏武帝賜宫
人金𨼆起師子銙腰帶　晉書革帶古謂之鞶革其有
囊綬則以綴於革帶其戎服則以皮絡帶代之　南史
宋景和中討義陽王㫤六軍戒嚴應須紫􁀙左右欲營
辦王琨曰元嘉初征謝晦有紫􁀙在匣中不須作檢取
果得焉注􁀙音標以繒為之長四尺廣一寸腰有絡帶
以代鞶中官紫􁀙外官絡􁀙俗曰飄帶　隋書侯王貴
臣多服九鐶惟天子帶加十二鐶以為差異　北史李
穆遣使謁隋文帝并上十三鐶金帶盖天子服也　中
華古今注唐革隋政天子用九鐶帶百官士庶皆同
車服志唐初詔令腰帶一品二品銙以金六品以上以
犀九品以上以銀庶人以鐡　中華古今注腰帶自三
代以來降至秦漢皆庶人服之而貴賤皆以銅為銙以
韋為鞓六品已上用銀為銙九品已上及庶人以鐡為
銙沿至貞觀二年則自三品已上以金為銙服緑庶人
以鐡為銙服白向下插垂頭而取順合呼撻尾(撻一/作䤩)
古今注髙祖貞觀中端午日賜文官黑玳瑁腰帶武官
黑銀腰帶示色不改更故也　二儀實錄開元後帶鈎
尚穿帶本為孔至宋朝加順折也　郭思畫論唐髙宗
朝勅品官紫服金玉帶深淺緋服竝金帶深淺緑服竝
銀帶深淺青服竝鍮石帶庶人服黄銅鐡帶　唐書上
元中勅文武官三品以上賜金玉帶四品五品竝金帶
六品七品竝銀帶八品九品竝鍮石帶庶人銅鐡帶文
武竝帶手巾算袋刀子礪石九月百官具新服上宴之
於麟徳殿　演繁露唐㑹要章服太和六年勅一品二
品服色許服犀玉及斑犀按斑犀者犀文之黑黄相間
者也此時止云斑犀至近世其辨益詳黑質中或黄或
白則為正透外暈皆黄而中涵黑文則名倒透透即通
也唐世槩名通天犀若正透倒透之别出於近世也今
世士夫便服而繫犀帶惟兩府始服正透從班已下即
服倒透本無定制直是以正透為重耳　格古要論宋
制乘輿東宫繫玉帶親王勲舊間賜玉帶大臣金帶其
次則犀帶角帶此不易之制　演繁露本朝玉帶雖出
特賜須得閤門關子許服方敢用以朝謁則體益以重
　續聞見近錄太宗曰犀近角玉近石金百鍊百不變
真寳也遂作笏頭帶以賜輔臣　春明退朝錄太宗命
創方團毬路帶(亦名笏/頭帶)以賜二府文臣其罷免尚亦服
之至趙文定罷參知政事為兵部侍郎後除景靈宫副
使真宗命賜御仙花帶自後二府罷者通服此帶以為
故事　燕翼貽謀錄國初士庶所服革帶未有定制大
抵貴者以金賤者以銀富者尚侈貧者尚儉太平興國
七年正月壬寅詔三品以上銙以玉四品以金五品六
品銀銙金塗七品以上并未常參官并内職武官以銀
上所特賜不拘此令八品九品以黑銀今世所謂藥㸃
烏銀是也流外官工商士人庶人以鐡角二色其金茘
枝銙非三品以上不許服太宗特新此銙其品式無傳
焉其後毬文笏頭御仙又出於太宗特製以别貴賤而
茘枝反為御仙之次雖非従官特賜皆許服初品京官
特賜帶者即服紫矣　容齋隨筆國朝惟緑緋紫三䓁
而紫袍者除武臣外文臣之制其别有六庶僚黑角帶
佩金魚未至侍従而特賜帶者為茘支五子不佩魚中
書舍人諫議待制權侍郎紅鞓黑犀帶佩魚權尚書御
史中丞資政端明殿閣學士直學士正侍郎給事中金
御仙花帶不佩魚謂之横帶翰林學士以上正尚書御
仙帶佩魚謂之重金執政官宰相方團毬文帶俗謂之
笏頭是也其叙如此　燕翼貽謀錄舊制中書舍人諫
議大夫權侍郎竝服黑帶佩金魚霍端友為中書舍人
奏事徽宗皇帝顧其帶問云何以無别於庶官端友奏
非金玉無用紅鞓者乃詔四品従官改服紅鞓黑犀帶
佩金魚今武臣大使臣以上紅鞓不知何所従始也
正字通明制革帶前合口處曰三台左右排三圓桃排
方左右曰魚尾有輔弼二小方後七枚前大小十三枚
　事物紺珠國朝朝服革帶一品用玉或花或素二品
犀三品四品金五品銀鈒花六品七品銀八品九品烏
角黑鞓公服腰帶一品用玉或花或素二品犀三品四
品金茘枝五品以下烏角青鞓垂撻於下常服腰帶一
品玉二品花犀三品金鈒花四品素金五品銀鈒花六
品七品素銀八品九品烏角皆黑鞓　王世貞觚不觚
錄世廟晚年不視朝以故羣臣服飾不甚依分若三品
所繫則多金鑲雕花銀母象牙明角沉檀帶四品則皆
用金鑲玳瑁鶴頂銀母明角伽楠沉速帶五品則皆用
雕花象牙明角銀母䓁帶六七品用素帶亦如之而未
有本色者今上頗注意朝儀申明服式於是一切不用
惟金銀花素二色而已
帶名　周易或錫之鞶帶終朝三褫之　事物原始鞶
大也即今之鸞帶之屬　左傳鄭伯之享王也王以后
之鞶鑑予之注后王后也鞶帶而以鑑為飾也今西方
羌胡為然古之遺服　五雜俎説文曰帶紳也男子鞶
帶婦人絲帶古人之帶多用韋布之屬取其下垂詩曰
容兮遂兮垂帶悸兮匪伊垂之帶則有餘似今衣之有
大帶耳至魯仲連謂田單曰將軍黄金横帶騁於臨淄
之間則金帶之制興矣　羣書考索古之帶則有大帶
淺帶博帶之别素帶練帶錦帶縞帶雜帶之辨大戴禮
曰黄帝黼黻衣大帶此大帶之謂也荀子曰逢衣淺帶
雋不疑曰襃衣博帶盖淺帶即博帶也　左傳吳季札
聘鄭見子産如舊相識與之縞帶　史記文帝遺匈奴
黄金飾貝帶一具　後漢周盤傳解韋帶就孝㢘之舉
注以韋皮為帶未仕之服也已仕則服革帶故解之
漢書注韋帶以單韋為帶無飾者也　東觀漢記鄭導
破匈奴於是上賜金剛鮮緄帶一具金銀各二　班固
與竇將軍牋復賜固犀比金頭帶曰將軍所自服也
典略魏文帝甞賜劉楨廓落帶　張勃呉錄鉤落者革
帶也世名為鉤落帶　荀朂答王琛書陶丘神廟有鮮
卑金頭寳帶二枚　髙士春秋宗測春遊山谷見奇花
異草則繫於帶上歸而圖其形狀名聚芳圖百花帶人
多效之　藝文類聚梁劉孝儀有謝晉安王賜銀裝絲
帶啟　北史周趙青雀反侯莫陳順於渭橋破之文帝
解所服金縷玉梁帶賜順　北史宇文孝伯生與周武
帝同日長又與武帝同學帝賜以十三鐶金帶　北史
薛道衡出為檢校襄州總管帝賜九鐶金帶　隋楊素
傳上賜素以萬釘寳帶　酉陽雜俎天寳初安思順進
五色玉帶　明皇雜錄上自解紅玉帶賜寧王　明皇
雜錄上以紫金帶賜岐王盖昔髙宗破髙麗所得開元
中髙麗遣使來朝宴内殿因従容言於内臣曰紫金帶
本國亡是嵗荒民㪚干戈屢起幸在内帑一見足矣上
聞之命封付其使　杜詩注翰林拜命日賜金茘枝帶
　丹鉛錄京師閙裝帶其名始於唐白樂天詩貴主冠
浮動親王帶閙裝薛田詩九苞綰就佳人髻三閙粧成
子弟韀曲有角帶閙黄鞓今作傲非也　胡應麟筆叢
鬧裝帶余遊燕日嘗見於東市中合衆寳雜綴而成故
曰閙裝　杜陽編文宗朝李訓講周易頗叶上意時方
盛夏遂命取水玉腰帶以賜李訓　清異錄武宗縁金
丹示孽中境躁亂内侍童膺福希㫖進脆玉絛用錦作
虚帶以冰條裸腹繫之心腑俱凉移時銷鎔復别更替
　國史補李靖五代孫彦芳其舊物有靖破蕭銑時所
賜于闐玉帶十三胯七方六刓胯各附環以金固之所
以佩物者天子悉留禁中　朝野僉載唐巧人張崇者
能作灰畫腰帶鉸具每一胯大如錢灰畫燒之見火即
𨼆起作龍魚鳥獸之形莫不悉備　九國志楚馬希聲
海商有鬻犀帶者直數百萬晝夜有光洞照一室希聲
殺商而取之逾月光遂滅　五代東漢世家劉旻兄聞
旻自立頗幸中國多故乃遣其貴臣述軋髙勲以十二
稻玉帶報聘　天中記錢武肅王時有獻雲鶴水犀帶
者武肅登碧波亭命許彦方繫帶試水水開七尺許
蔡絛鐡圍山叢談太宗得巧匠因親督視於紫雲樓下
造金帶得三十條匠者為之神耗而死以一賜曹彬一
以自御後以隨葬餘二十八條貯之於庫號鎮庫帶焉
後人徒傳其名而宗戚有服金帶異花精緻者往往指
目此紫雲樓帶其實非也徽宗以賜童貫諸人欽宗追
復還庫髙宗十三年有客來自海外忽出紫雲樓帶上
以四胯出示岳珂盖金人再入適紛紜時欽宗所追不
及者其金紫磨也光豔溢目異常金又其文作醉拂菻
人皆突起長不及寸眉目宛若生動雖吳道子畫所弗
及若其華紋則又六七級層層為之鏤篆之精細㣲之
像殆入於鬼神而不可名且往時諸帶方胯不若此帶
迺獨大至十二稻是在往時為窮極巨寳珂不覺為之
再拜　格古要論金帶有六種毬路御仙花茘枝師蠻
海㨗寳藏金塗帶九種天王八仙犀寳缾師蠻海㨗雙
鹿行虎窪面金束帶八種茘枝師蠻戲童海㨗犀牛胡
荽鳯子寳相花金塗束帶四種犀牛雙鹿野馬胡荽犀
帶有二種以牯㹀為别又有笏頭毬文帶又有花犀帶
　後山談叢都市大賈趙氏世居貨寳言玉帶有刻紋
者皆有疵疾以蔽映爾美玉盖不琢也比嵗揚州化洛
石為假帶質如瑾瑜然可辨者以有光也　龍江夢餘
錄張九成蓄犀帶一圍文理縝密中有一月影過望則
見貴重在通天之上盖犀牛望月之久故感其影於角
　王氏談録李防給事有一金帶唐之制作撻尾刻云
龍朔某年紫宸殿宣賜鄭畋其制作與色澤尤奇　魚
豢魏略漢陽嘉三年疎勒國王獻西海青石帶　魏略
文帝時西域來獻紫球腰帶　呉時外國傳大秦國人
皆著絡帶　南史狼牙修國王及貴臣以金繩為絡帶
　突厥傳統葉䕶可汗獻萬釘寳鈿金帶　宋史周顯
徳五年占城王釋利因徳漫遣其臣莆訶㪚貢方物有
雲龍形通犀帶
　　　佩(附綵縷/  剛卯)　(觿/)
總論　説文佩従人凡聲也佩必有巾従巾　蔡謨毛
詩疑字議佩者服用之稱珮者玉器之名稱其服用則
字従人名其器則字従玉　釋名佩倍也言其非一物
有倍貳也有珠有玉　白虎通所以必有佩者表意見
所能故修道無窮即佩環能本道徳即佩琨能決嫌疑
即佩玦是以見其所佩即知其能故農夫亦佩其耒耜
工匠佩其斧婦人佩其針縷亦佩玉也　禮記天子佩
白玉而𤣥組綬公侯佩山𤣥玉而朱組綬大夫佩水蒼
玉而緇組綬世子佩瑜玉而綦組綬士佩瑜玫而縕組
綬注山𤣥水蒼玉之文也綬者所以貫佩玉相承受之
　禮玉藻古之君子必佩玉右徵角左宫羽注角徵宫
羽以玉聲所中言也徵角為陽宫羽為隂陽主動隂主
静右佩隂也而聲中徵角之動左佩陽也而聲中宫羽
之静何哉盖佩所以爲行止之節時止則止時行則行
此設佩之意也不言商者或以西方肅殺之音故遺之
歟　羣書考索古者有徳佩有事佩徳佩則左右皆玉
事佩則左紛帨右玦捍之類左佩皆有五右佩皆有六
以左陽而奇右隂而耦故也左佩者小右佩者大以左
不如右之强也先設事佩後設徳佩以事成而下徳成
而上故也　禮玉藻君在不佩玉左結佩右設佩居則
設佩朝則結佩齊則綪結佩而爵韠註朝則結佩朝於
君亦結左也綪屈也結又屈之也　三禮圖凡玉佩上
有雙衡衡長五寸博二寸下有雙璜璜徑三寸衝牙蠙
珠以納其間上下為衡半璧為璜璜中横以衝牙以蒼
珠為瑀雜佩者左右佩玉也上横曰珩繫三組貫以蠙
珠中組之半貫瑀末懸衝牙兩傍組各懸琚璜又兩組
交貫於瑀上繫珩下繫璜行則衝牙觸璜而有聲也
服飾總論佩上設以衡衡上設銀鉤衡之下凡三直垂
下中以金鍍銀獸面其次以琚瑀下以衝牙兩旁直下
中以雙璜在獸面之兩旁下設雙滴在衝牙之兩旁三
道各穿以藥玉珠間之其琚瑀雙璜衝牙滴子竝以珉
玉又一説以金塗銀為之　禮外傳下垂三道之斿以
穿珠左右對垂兩璜當中有衝牙用觸之使鳴以為行
節注珠用琚瑀似玉者也璜半璧也牙以玉為之兩頭
鋭而似牙用衝其左右　曲禮左佩紛帨刀礪小觿金
燧右佩玦捍管遰大觿木燧鄭注紛帨拭物之佩巾也
刀礪小刀及礪礱也金燧可取火於日者捍謂拾也言
可捍弦也管筆彄也遰刀鞸也木燧鑽火者觿解結也
　服飾總論佩𠂻之旗也古者以玉為之貫以組綬衝
牙居中央以前後觸也古之為佩三代同之五霸迭興
戰攻不息佩非戰器於是解而去之留其繫璲以為章
表故詩曰鞙鞙佩璲自佩之既廢秦乃以采組連結於
璲光明章表轉相結受故謂之綬漢承秦制用而弗改
後加以璽印佩刀之飾迨至於唐又復佩龜佩魚矣
古人佩　物原堯為玉佩　禮記孔子去魯佩象環五
寸　鹽鐡論子思銀佩　漢武帝内傳上元夫人帶六
出火玉之佩　洞𠖇記漢武帝宫人麗娟以琥珀珮置
衣中不使人知乃言娟骨節自鳴相與為神怪也　魚
豢魏略有雙璜雙珩琚瑀衝牙琨珠為佩者漢明帝采
古文始制　蔡邕輿服志孝明帝作賓珠之佩以郊天
地　後漢書楊賜拜太常詔賜御衣一襲冠幘綬金鐍
鈎佩　摯虞决疑注漢末喪亂無玉佩侍中王粲識舊
佩始作之今玉珮受法於粲　晉東宫舊事皇太子納
妃織成袞帶白玉佩　搜神記元康中婦人飾五兵佩
　晉宋舊事太皇太后雀鈕白玉佩　翾風傳石崇使
翾風調玉以付工人為倒龍之珮　朝野僉載上元年
中合九品已上佩刀礪等袋彩帨為魚形結帛作之取
魚之象强之兆也至天后朝乃絶景雲之後又復前結
白魚為餅　事物紺珠國朝朝服佩一品玉二品犀三
品至九品藥玉　韻府飛霞佩仙佩也古詩願乞飛霞
佩　離騷紉秋蘭以為佩　史記子路性鄙好勇力冠
雄雞冠佩豭豚凌暴孔子　范丹傳西門豹性急佩韋
董安于性緩佩弦
綵縷　西京雜記戚夫人侍髙祖至七月七日臨百子
池作于闐樂畢以五色縷相羈謂為相連愛　丹鉛録
王符潛夫論或紡綵絲而縻斷截以繞臂此盖綵絲之
𩔖樂府雙行纒云朱絲繫繩真如白雪凝梁昭明烏棲
曲云江南稚女朱腕繩　風俗通五月五日以五綵絲
繫臂辟鬼及兵令人不病瘟一名長命縷一名續命縷
一名辟兵繒一名五色縷一名朱索　提要錄北人端
午以綵絲結合歡索纒手臂　合璧事𩔖端午結綵絲
又名條逹織組雜物以相贈遺及日月星辰鳥獸之狀
文繡金縷帖畫貢獻於所尊　演繁露裴元新言曰五
月五日集五綵繒謂之辟兵不解以問伏君伏君曰青
赤白黑為之四面黄居中央名曰襞方綴之於複以示
婦人養𧖟之工也傳聲者誤以為辟兵予按此即今人
五月綵索也今索合五色線為之此之所言乃自用繒
其曰四色為之四面即是裁色繒為方片各案四色位
而安之於衣而黄繒居四色繒之中以此綴諸衣上以
表𧖟工之成故名襞方襞者積而㑹之也方者各案其
方以其色配之也今人用綵線繫臂益文也　畱青日
札小兒周嵗項帶五色彩絲繩名曰百索不知何義按
東宫舊事中有六色罽䋿云象水中莙藻以飾緄帶者
魏書宋齊謂魏為索人謂以索辮髪也今小兒亦以色
絲辮髪而後垂之又宋淳熙中剃削童髪必畱大錢許
於頂左右偏頂或畱之頂前束以綵繒宛若博焦之狀
曰鵓角　溪蠻叢笑不䦨帶蠻女以織帶束髪狀如經
帶不闌者斑也　唐百官志中尚署五日進百索綬帶
賜學士諸官夀索　續漢書桃印本漢制以止惡氣今
世端午以綵繒篆符以相問遺亦以置屏帳之間　物
原越巫始制端午綵符健線艾人　荆楚嵗時記或問
辟五兵之道抱朴子曰以五月五日作赤靈符著心前
今釵頭符是也　風俗通夏至著五綵辟兵題曰游光
游光厲鬼也知其名者無瘟疾
觿　詩衞風童子佩觿註觿錐也以象骨為之成人之
佩非童子之飾　禮内則左佩小觿右佩大觿　說文
觿角鋭端可以解結　庶物異名疏治煩决亂者佩觿
觿狀如錐今男婦絶無佩者惟北路服馬邉戌郵卒之
流尚得遺意佩之解結帶也不専用象骨間以小鹿角
為之有天然之鋭　妮古錄漢玉佩觿皆卧𧖟文自首
至尾稍曲而鋭沈存中云當如芄蘭之葉但今不復見
耳余一見於張黄門之子起之一見於璩仲玉張觿長
璩觿短觿字從角想玉者又貴人所佩也
剛卯　王莽傳注服䖍曰剛卯以正月卯日作或用玉
或用金或用桃著革帶佩之今有玉在者　備忘小鈔
剛卯佩印也其製卯以正月卯日作銘刻於上以辟邪
厲　王莽傳注晉灼曰剛卯長一寸廣五分四方當中
央從穿作孔以綵絲葺其底如冠纓頭㽔刻其上面作
兩行書文曰正月剛卯既央靈殳四方青赤白黄四色
是當帝令祝融以教夔龍庶疫剛癉莫我敢當其一銘
曰疾日嚴卯帝令䕫化順爾固伏化兹靈殳既正既直
既觚既方庶疫剛癉莫我敢當　説文㱾􁀙(音開/以)大剛
卯以逐鬼魅　庶物異名疏廣韻曰㱾􁀙大堅也㱾􁀙
者佩印也以正月卯日作故謂剛卯又謂之大堅以辟
邪也所謂佩雙印也　後漢禮儀志五月五日用朱索
連五色剛卯為門户飾以止惡氣　雲烟過眼錄葉森
曽見先師吾真白所收剛卯一四面皆有字乃漢隸也
非真字
　　　韠
郭知𤣥唐韻韠朝服蔽膝説文曰紱也所以蔽前也一
命縕韠再命赤韠　雜記韠以素鄭注素生帛也　車
服志朝服謂之韠冕服謂之黻　羣書考索鄭康成曰
古者佃漁而食之衣其皮先知蔽前後知蔽後後王易
之以布帛而獨存其蔽前者不忘本也盖韠之作也在
衣之先其服也在衣之後及戰國連兵而韍非兵飾故
去而不用漢明帝復制韍天子素皮蔽膝魏晉以來或
用絳紗為之皆古之遺制也　身章撮要芾即韠也韋
為之所以蔽膝其色視裳其形圜殺直天子四角直無
圜殺公侯殺四角使之方變於天子也所殺者去上下
各五寸大夫圜其上角變於君也士上下正士賤於君
同不嫌也然天子之士則直諸侯之士則方大抵下廣
二尺上一尺長三尺其頸五寸兩角皆上接革帶以繫
之字從巾取象連帶之形亦作韍冕服謂之芾朝服謂
之韠名雖不同其義一也又一説以羅為表絹為裏其
色纁上有純下有緆去上五寸繪以山火　羣書考索
有曰韍曰韠曰韎韐詩曰朱芾斯皇三百赤芾易曰朱
韍方來困于赤紱玉藻曰一命縕紱幽衡再命赤韍幽
衡三命赤紱葱衡此所謂韍也玉藻又曰韠君朱大夫
素士爵韋此所謂韠也詩曰韎韐有奭左傳曰有韎韋
跗注此所謂韎韐也　明諸司職掌皇帝袞冕紅羅蔽
膝上廣一尺下廣一尺長三尺織火龍山三章弁服絳
紗衣蔽膝随衣色東宫親王袞冕蔽膝随裳色織火山
二章弁服絳紗袍紅裳蔽膝随裳色世子郡王袞冕襈
赤韍弁服同文武官朝服赤羅蔽膝
　格致鏡原卷十七
欽定四庫全書
　格致鏡原巻十八　　　　大學士陳元龍撰
　　冠服𩔖(六/)
　　　裳
總論　物原黄帝臣伯余為裳　白虎通裳者鄣也所
以𨼆形自鄣閉也　身章撮要裳下飾以羅為表絹為
裏其色天子諸侯朱大夫素士𤣥黄裳之雜色也凡七
幅殊其前後前三幅後四幅繡四章藻粉米黼黻於其
上　通典十二章六章在裳宗彛藻火粉米黼黻　學
齋佔畢上衣下裳各為長短之制衣纔至膝裳乃裙也
今之祭服是也後魏胡服便於鞍馬遂施裙於衣為横
幅而綴於下謂之襴今之公裳是也　楚辭製芰荷以
為衣兮集芙蓉以為裳又青雲衣兮白蜺裳　晉書孫
登字公和於汲郡北山為土窟居之夏則編草為裳
身章撮要裙即裳按釋名羣也謂連接羣幅而為之
揚雄方言陳魏之間謂裙為帔繞衿謂之裙　古今注
裙古之前制衣裳相連至周文王令女人服裙裙上加
翟衣皆以絹為之　五行志獻帝時女子好為長裙而
上甚短　留青日札梁簡文詩羅裙宜細襇先見廣西
婦女衣長裙後曵地四五尺行則以兩婢前擕之襇多
而細名曰馬牙襇或古之遺制也漢文後宫衣不曵地
其貼地者以不纒足欲裙盖之也又杜牧詠韈詩五陵
年少欺他醉笑把花前出畫裙是唐之裙亦足𨼆足也
　韻書襇裙幅相攝也　唐輿服志婦人裙不過五幅
曵地不過三寸　新志淮南觀察使李徳裕令管内婦
人衣褏四尺者皆闊一尺五寸裙曵地四五寸者減三
寸　隣幾雜志婦人不服寛袴與襜製旋裙必前後開
胯以便乘驢其風始於都下妓女而士夫家反慕之曽
不知恥辱如此　演繁露傳授經曰老子去周左慈在
魏並葛巾單裙不著褐則是直著短衫而以裙束其上
不用道家法服也　天寶遺事都人士女每至春時各
乘車走馬郊外為探春之宴遇名花則藉草而坐解裙
四圍如棊布焉謂之裙幄
古人裙　中華古今注始皇元年宫人令服五色花羅
裙至今禮席有短裙焉　飛燕外傳后衣南越所貢雲
英紫裙碧瓊輕綃又帝令馮無方持后裾風止裾為之
縐他日宫姝或襞裙為縐號畱仙裙　明徳馬皇后傳
永平元年立為皇后常衣大練裙不加褖六宫莫不嘆
息　晉循復山陵故事梓宫衣物有緗絳雙裙六腰
晉東宫舊事皇太子納妃有絳紗複裙絳碧結綾複裙
丹碧紗紋雙裙紫碧紗紋雙裙紫碧紗紋繡纓雙裙紫
碧紗縠雙裙丹碧杯文羅裙　晉宋舊事崇進皇太后
為太皇太后有絳碧絹雙裙絳絹䙱裙緗絳紗複裙白
絹裙　演繁露晉王獻之書羊欣練裙朱公叔絶交論
謂西華之子冬月葛衣練裙盖古人不徒衣袴必以裙
襲之是正上衣下裳之制也　珍珠船梁武帝造五色
繡裙加朱繩眞珠為飾隋煬帝作長裙十二披名仙裙
　中華古今注隋大業中煬帝制五色夾纈花羅裙以
賜宫人及百僚母妻又制單絲羅以為花籠裙常侍宴
供奉宫人所服後又於裙上剪絲鳯綴於縫上取象古
之褕翟至開元中猶有制焉　北史魏樂良王忠著紅
羅裙繡作領碧紬袴錦為縁孝武帝謂曰朝廷衣冠應
有常式何為著百戲衣　北史齊武成帝為胡后造真
珠裙袴所費不可稱計被火燒後主既立穆后復為營
之　陸魯望文集侍御史趙郡李君出古錦裙一條示
余幅長四尺下廣上狹下闊六寸上減下三寸半皆周
尺如直其前則左有鶴二十勢若飛起率曲折一脛口
中銜莩蘤輩右有鸚鵡聳肩舒尾數與鶴相䓁二禽大
小不𩔖而又以花卉均布無餘地界道四向五色間雜
道上累細鈿㸃綴其中㣲雲璅結互以相帶裏有繒綵
下製綫尚仍舊兩旁皆解㪚盖坼滅零落僅存此故耳
縦非齊梁物亦不下三百年矣昔時之工如此妙耶
五行志安樂公主使尚方合百鳥毛織二裙正視為一
色旁視為一色影中為一色而百鳥之狀皆見以其一
獻韋后　朝野僉載安樂公主造百鳥毛裙以後百官
百姓家效之山林奇禽異獸披山滿谷掃地無遺至於
網羅殺𫉬無數　事物紺珠單絲碧羅籠裙安樂公主
作獻韋后縷金為花鳥細如絲髪大如黍米眼鼻觜甲
皆備瞭視者方見之　清異録同光年上命染工作霞
様紗為千摺裙分賜宫嬪是後民間尚之號拂拂嬌
清異録男子出家學佛始衣􁧢墨連裙黮謂之氅裝
西河記西河無𧖟桑婦女著碧纈裙加細布裳　正字
通金俗婦人裳曰錦裙裙左右各闕二尺許鐡條為圈
裹以繡帛上以單裙襲之　元氏掖庭記凝香兒服五
河花蕊之裳于闐國烏玉河生花蕊草採其蕊織之為
錦　西王母傳漢初有四五小兒戲於路中一兒歌曰
著青裙入天門揖金母拜木公　許老翁傳仙女天衣
有金縷單絲錦縠銀泥五暈羅裙　眞人三君内傳南
極夫人被錦服青羽裙　珍珠船燉煌俗婦人作裙攣
縮如羊腸用布一疋皇甫隆禁改之　溪蠻叢笑犵狫
裙裙幅兩頭縫斷自足而入䦨班厚重下一段絶以紅
范史所謂獨力衣恐是也盖裸袒以裙代袴雖盛服不
去去則犯鬼　炎徼記聞犵狫一曰犵獠種有五蓬頭
赤脚輕命死黨以布一幅横圍腰間旁無襞績謂之桶
裙男女同制花布者為花犵狫紅布者為紅犵狫
　　　袴
説文袴脛衣也　逸雅袴跨也兩股各跨别也　物原
禹作袴　古今注袴盖古之裳也周武王以布為之名
曰褶敬王以繒為之名曰袴但不縫口而已庶人衣服
也至漢章帝以綾為之加下縁名曰口　疑耀褌即袴
也古人袴皆無襠女人所用皆有襠者其制起自漢昭
帝時上官皇后今男女皆服之矣　事林廣記史記屠
岸賈滅趙氏趙朔之妻有遺腹生男賈索之夫人置其
袴中袴始見此　通鑑韓昭侯有敝袴命藏之以待有
功者　朱博傳功曹官屬多襃衣大袑(音/紹)不中節度注
袑大袴也　魏舊事楊平善裁袴以官絹百疋作小袴
百枚　方言脛衣大者曰倒頓小者曰䘨􁔕郭璞註倒
頓今雹袴䘨􁔕今􁀙袴　方言齊魯之間袴謂之褰或
謂之襱關西謂之袴小袴謂之芙蓉衫楚通語也　詞
林海錯袴謂之畱幕冀州所名　南史新羅國呼其袴
曰柯半　正字通一名觸衣俗呼小衣　漢書周仁景
帝時為郎中令常衣溺袴注溺讀曰尿尿袴者為小袴
以藉其尿　漢書上官后傳宫人使令皆為窮袴多其
帶注服䖍曰窮袴有前後襠不得交通也師古曰窮袴
即今之裩襠袴也　古今注漢以端午日賜百官水紋
綾袴盖取清慢而理人若百官母及妻妾等承恩者則
别賜羅紋勝袴取其日勝今太常二人服紫絹袴褶緋
衣執籥以舞之　漢官儀虎賁郎將衣虎文錦袴　東
宫舊事皇太子納妃有絳真文羅袴七　搜神記謝尚
脫略細行不為流俗之事好衣刺文袴　鄴中記石虎
出獵著金縷合歡袴　南史宋王敬𢎞左右甞使二老
婦女戴五條辮著青紋袴􁜕飾以朱粉　南史梁劉顯
將之尋陽朝賢畢祖顯懸帛十匹約曰險衣來者以賞
之周𢎞正緑絲布袴軒昻而至折標取帛　海墨徽言
李白遊慈恩寺僧用水松牌乞詩白為題訖僧獻蘭縑
袴　清異録潞王従珂出馳獵從者皆輕零衫佛光袴
佛光者以雜色横合為袴　北疆記虞主南郊著皁斑
褶繡袴　清異録余在翰苑以油衣漸故遣吏市新者
回云馬行油作鋪目録芭蕉袴一副二貫　解酲語元
成宗宫人著白㲲袴為鞠弋流蹌之戲　戊辰雜鈔新
婚三日後命工分作二袴婿女各穿其一謂之永諧袴
　南史金線錦袍師子錦袴波斯國迎婦時婿所著婦
亦如之　南齊書永明中髙麗使至服窮袴曰此古之
遺像也　異域志撲子蠻以青婆羅為通身袴　南史
髙昌國著縵襠袴　説文薉貉中女子無袴以帛為脛
空用絮補核名曰繜衣狀如襜褕　身章撮要褌褻衣
小袴按説文云亦曰衳　逸雅褌貫也貫兩脚上繫要
中也　中華古今注裩三代不見所述周文王所製裩
長至膝謂之弊衣賤人不下服曰良衣盖良人之服也
至魏文帝賜宫人緋交襠即今之裩也(裩與/褌同)　秕言相
如傳相如身自著犢鼻褌師古曰即今之衳也形似犢
鼻故以名云今俗因謂之牛頭褌然其形與犢鼻不似
姚令威曰膝上二寸為犢鼻穴言褌之長財至此此説
得之　畱青日札犢鼻褌以三尺布為之形如牛鼻盖
前後各一幅中裁兩尖襠交輳即今之牛頭子褌一名
梢子　七修𩔖藁二儀實録云西戎以皮為之夏后氏
以來用絹長至於膝漢晉名犢鼻北齊則與袴長短相
似考犢鼻之名是起於西戎變於三代而折中於北朝
孰謂小人之服而不出於古耶　竹林七賢論阮咸於
七月七日竪長杆標大布犢鼻褌曝於庭中曰未能免
俗聊復爾耳　南史齊廢帝在華林園華光殿露著黄
縠褌跂牀垂脚　解酲語天厯中人著紫花草褌　詞
林海錯刑部侍郎辛亶常衣緋褌俗云利於官　事物
原始今呉中婦女多穿大脚開襠褌獨蒲城婦人不穿
褌廣西土官婦女亦不穿褌著裙五六層其後曵地四
五尺盖夷俗也唐人以花上曬褌為殺風景　西京雜
記合徳遺飛燕金錯繡襠
　　　襪(附膝袴/  裹脚)
説文襪足衣也　逸雅襪末也在脚末也　炙轂子文
子曰文王伐崇襪繫帶則其物色已見於商代　中華
古今注三代及周著角襪以帶繫於踝至魏文帝吳妃
乃改様以羅為之後加以綵繡畫至今不易　身章撮
要襪足衣自三代有之以緋羅為表緋絹為裏著以穿
履有帶與今之制者不同　陸龜䝉雜記武王罷朝而
襪系絶衞褚師呼聲子結襪而登席漢廷尉為王生結
襪襪有帶尚矣今獨亡古之制亡者十八九矣奚襪帶
之足云　王符潛夫論飾襪必緰　名義考七林云文
綦(音/其)綵緤(音/屑)緰襪羅縢(音/滕)綵緤襪繫之有采色者緰説
文貲布也緰襪以貲布為襪也　髙文惠婦與文惠書
今奉織成襪一緉　晉惠帝起居注愍懐太子賜典兵
中郎將複紵襪一緉　中華古今注隋煬帝宫人織成
五采立鳯錦襪靿　太眞外傳妃子死之日馬嵬媼得
錦靿襪一隻每遇過客一翫百錢前後𫉬錢無數　清
異録唐制立冬進千重襪其法用羅帛十餘層錦夾絡
之　清異録去習者雲行至峨眉山而𨼆蓄三隻韈常
穿二補一歲久裂帛交雜望之茸茸焉自呼為獅子韈
　搜神記橘中二叟曰君輸我瀛洲玉塵九斛龍縞襪
八緉後日於青城草堂還我爾　五侯鯖鴉頭韈農婦
所著者
膝袴　畱青日札韈足衣今之膝袴　筆叢自昔人以
羅襪詠女子六代相承唐詩尤衆至楊妃馬嵬所遺足
徵唐世婦人皆著襪無疑也然今婦人纒足其上亦有
半襪罩之謂之膝袴恐古羅襪或此𩔖　致虛閣雜俎
太真著鴛鴦竝頭蓮錦袴襪上戲曰貴妃袴襪上乃真
鴛鴦蓮花也太真問何得有此稱上笑曰不然其間安
得有此白藕乎貴妃由是名袴襪為藕覆註云袴襪今
俗稱膝袴　餘冬序録男子跪用䕶膝冬寒亦用䕶膝
驛馬逺行用䕶臁若膝袴縛膝下袴脚上今日婦女下
體之飾朱子語録秦太師死髙宗告楊郡王云朕免得
膝袴中帶匕首矣豈當時男子亦或著膝袴邪抑袴兩
脚曰膝袴邪
裹脚　逸雅偪所以自逼束今謂之行縢言以裹脚可
以跳騰輕便也　名義考縢増韻約也纒也偪束其足
今小男子行纒自足至膝此則施之足羅縢以羅為之
　筆叢樂府雙行纒盖婦人以襯韈中者即今俗談裹
脚也唐以前婦人未知紮足勢必用此與男子同男子
以帛婦人則羅為之加文繡為美觀以蔽於襪中　焦
氏筆乘淮南子纒以朱絲纒讀如戰古樂府有雙行纒
謂行縢即足衣也
　　　履(附屨/  鞋)　(舄/屩)
總論　逸雅履禮也飾足所以為禮也　古今注履屨
之不帶者　事物紀原世本曰于則作屝履宋𠂻注云
黄帝臣草曰屝麻皮曰履實録曰三代皆以皮為之單
底曰履複底曰舄盖祭服曰舄朝服曰履燕服曰屨也
　方言屝屨粗履也徐兗之郊謂之屝自闗而西謂之
屨中有木者謂之複舄自闗而東複履其痺者謂之􁀙
下襌者謂之鞮絲作之者謂之履麻作之者謂之不借
麤者謂之□東北朝鮮冽水之間謂之􁚆角南楚江沔
之間總謂之麤西南梁益之間或謂之□或謂之䋀履
其通語也徐土邳圻之間大麤謂之􁚆角　地理志彈
弦跕躧師古注跕音帖躧與屣同謂小履之無跟者跕
謂輕躡之也　演繁露案今人夏月以生帛為屧其三
面稍隆起惟當脚跟處正低即師古所指也　説文靸
小兒履也鞮革履也麤草履也􁘶枲履也　畱青日札
屧履中薦也曰歩屧曰舞屧呉王宫中有響屧廊以楩
梓板藉地西子行則有聲故名響屧是婦女通服之韓
偓屧子詩六寸趺圓光緻緻唐尺雖短謂之六寸趺圓
想亦不纒足也梁詩畫屧重髙牆畫之者當是繪以五
采髙牆者想是闊頰耳今之髙底鞋𩔖　南史蕭宏奢
侈過度所幸江無畏服玩侔於東昏潘妃寳屧直千萬
　賈誼傳冠雖敝不以苴履師古注苴者履中之藉也
　丹鉛録周禮履絇黄繶青句今文作絇註絇謂拘著
舄履鼻在屨頭用繒一寸屈為之以受穿貫張正見履
賦采絇繡繶寳屧香綦宋詞有鸞絇鳯繶之句繶紃縧
也履縫中縁按絇古云鞋鼻今之鞋結是其遺像繶則
俗云鎖線也又儀禮青絇繶純純(音/袞)縁也今云袞邉
郭思畫論伊尹以草為之名曰履秦世參用絲革　身
章撮要履用緋羅表皮裏頭飾以絇縫中紃且純且縁
下帶口兩旁各著帶用以縛足或以為單底　急就章
旃裘􁕂􁕃蠻夷民顔注􁕂􁕃胡履之缺前雍者是也黄
氏云􁕂􁕃胡履也王氏云新唐書西域傳言曵􁕂􁕃履
也　急就章履􁁜􁘶麤羸窶貧顔注􁘶圓頭掩上之履
也廣韻云􁘶兒履也皮為之麤者麻枲雜履之名也
急就章靸鞮卬角褐襪巾顔注靸為韋履頭深而兑平
底也今俗呼為跣子鞮薄革小履也卬角履上施也如
今木履黄氏補云下邳謂漆履有齒者曰靳角徐氏云
鞮亦履今胡人履連脛謂之絡鞮　急就章履舄鞜裒
絨緞紃顔注鞜生革之履也緞履跟之帖也紃縁履之
圓縧也　逸雅不借言賤易有宜各自蓄之不假借人
也　五總志不借草履也謂其易辦人人自有不待假
借故名曰不借又云左不借於右兩不相借故名不借
　庶物異名疏不借草履劉熙以為皮作之揚雄以為
麻作之事物紀原云夏商以草周以麻漢文帝履不借
視朝潛夫論謂以皮作之者　致虛閣雜俎昔有仙人
鳯子者一日大雨隣人來借草履鳯子曰他人草履則
可借我之草履乃不借者也其人怒詈之鳯子即以草
履擲與化為鶴飛去故後世名草履為不借
古人履　晏子景公為履黄金之綦飾以銀連以珠良
玉之絇其長尺冰月服之以聴朝晏子朝公迎之履重
僅能舉足　戰國䇿春申君上客三千皆躡珠履　拾
遺記西王母曵丹玉之履　南史有盗𤼵古冡者相傳
云是楚王冡𫉬玉履　鹽鐡論古者庶人粗屝草履今
富者韋沓絲履　事物紀原古今注曰魏文帝寵段巧
笑始製絲履按禮少儀云國雖靡敝君子不履絲屨則
周人已用絲為屨也　魏武内式令前於江陵得雜綵
絲履以與家人約當著盡此履不得效作也　列仙傳
胡母班為太山府君賫書詣河伯河伯貽其青絲履甚
精巧　李肇翰林志翰林學士給紫絲履　清異録曹
翰性貪侈為周世宗樞密承㫖常著金線絲履　崔寔
四民月令八月制韋履十月作帛履　漢書革鞜不穿
師古注鞜革履音踏　漢書鄭崇為尚書僕射數諫諍
每聞曵革履上笑曰我識鄭尚書履聲　南史齊髙帝
宫人著紫皮履　五行志文宗時吳越間織髙頭草履
如綾縠前代所無履下物也織草為之又非正服而被
以文飾盖隂斜闒茸泰侈之象也　筆叢六朝前率草
為履古稱芒屩盖賤者之服大抵皆然唐張志和以㯶
為履至五代蒲履盛行　東方朔𤨏語木履起於晉文
公時介之推逃禄自𨼆抱樹而死公撫木哀歎遂以為
履每思従亡之功輒俯視其履曰悲乎足下足下之稱
亦自此始也　南方草木狀抱木生於水松之傍若寄
生然極柔弱不勝刀鋸乘濕時刳之而為履易於削𤓰
乾則韌不可理也履雖猥大而輕風至則隨飄而動夏
月納之可禦蒸濕之氣太康六年扶南貢百雙帝深歎
異然哂其作之陋但置諸外府以備方物而已　青州
雜記青齊間桃花有一種盛開時垂絲二三尺者採之
練以松脂遞相纒織成鞋履寄往都下人皆不辨何物
　晉令士卒百工履色無過緑青白奴婢無過純青古
儈賣者一足著白履一足著黑履　賈子天子黑方履
諸侯素方履大夫素圓履　八景經東元君道君躡九
色之履　金真玉光經有五色九色獅子之履　拾遺
記穆王起春霄之宫西王母來焉納丹豹文履　丹鉛
録漢有伏虎頭鞋加以錦飾曰繡鴛鴦履昭帝令冬至
日上舅姑　西京雜記趙飛燕立為后女弟合徳進同
心七寳綦履　秦嘉與婦書今致龍虎組緹履一緉
晉東宫舊事太子納妃有絳地文履一量　古今注東
晉以草木織成有鳯頭履聚雲履五朶履　炙轂子西
晉永嘉元年始用黄草為履宫内妃御皆著之謂之伏
鳩頭履梁天監中武帝以絲為之名解脱履　古今注
南宋有重臺履梁有笏頭履分捎履立鳯履又有五色
雲霞履　後魏史王遵業従容恬素常著穿角履好事
者多毁新履以學之　丹鉛録隋煬帝令宫人靸瑞鳩
頭履謂之仙飛履　二儀録唐大厯中進五朶草履建
中間進百合履　清異録宣宗儒雅令有司效孔子履
製進名魯風鞵宰相諸王效之而微殺其式别呼為遵
王履　神仙通鑑郭翰贈張氳以孔子二儀履一雙後
於晉州尸解與里人劇飲畱衣履而别　樵人直説白
樂天燒丹於廬山草堂作飛雲履𤣥綾為質四面以素
綃作雲朶染以四選香振履則如烟霧樂天著示山中
道友曰吾足下生雲不久上昇天府矣　説略唐文徳
皇后遺履為米元章冩圖左方有小跋是元章為畫學
博士時筆跋云右唐文徳皇后遺履以丹羽織成前後
金葉裁雲為飾長尺底向上三寸許中有兩繫首綴二
珠盖古之岐頭履也臣米芾圖并書　嫏嬛記馬嵬老
媼拾得太真襪以致富其女名玉飛得雀頭履一隻真
珠口以薄檀為苴長僅三寸玉飛奉為異寳不輕示人
　雲仙雜記趙廷芝作半月履以千紋布為之托以精
銀填以絳蠟唐輔明過之奪以貯酒　張華輕薄篇足
下金薄履　甄述美女詩足躡承雲履　枕譚張衡同
聲歌鞮芬以狄香鞮履也狄香外國之香也謂之香薫
履也　藻林文選曰文履謂美人文繡之花履也　庶
物異名疏顙推之履見吕氏春秋髙誘云敝履也
屨　逸雅屨拘也所以拘足也齊人謂韋屨曰屝屝皮
也以皮作之　輶軒絶代語自闗而西謂之屨　周禮
屨人掌王及后之服屨為赤繶黄繶(以赤黄之/絲為下縁)青句(以/青)
(絲飾屨/頭之鼻)素屨(禆下曰屨素屨/有凶去飾用之)葛屨(夏衫絺綌以葛為/屨冬則以皮為之)辨
外内命夫命婦之命屨功屨㪚屨注命屨命夫婦屨也
功屨去飾士及妻屨㪚屨及素屨大祥時履也　左傳
共其資糧屝屨注屝屨草屨也　藻林左傳曰菅屨謂
草屨也䘮者之所服　士冠禮屨夏用葛冬用皮屨可
也　玉堂閒話江南有芒草貧民採之織屨縁地土卑
濕此草耐水而貧民多著之　内則屨著綦註綦屨頭
之飾即絇也著猶施也朱子曰綦鞋口帶也古人皆旋
繫今人從簡易綴之於上如假帶然　邢疏絇屨頭飾
也士冠禮曰𤣥端黑履青絇鄭注云絇之言拘也以為
行戒狀如刀衣鼻在屨頭是也
舄　釋名舄腊也地或泥濕故複其末下使乾腊也
古今注以木置屨下乾腊不畏泥濕故曰舄　筆叢古
篆舄字象鵲形以為履飾也履象取諸鵲鵲知太嵗欲
人行履知方也古易履舄然敬之無咎今文改舄作錯
不識古文也　三禮圖複下曰舄單下曰履其色各隨
裳色夏用葛冬用皮　詩豳風赤舄几几注赤舄冕服
之舄也　周禮冬官屨人掌王及后之服屨為赤舄黒
舄注凡舄之内有屨屨外又加以舄王赤舄下有白黑
二舄后𤣥舄下有赤青二舄但言赤黑特言其尊者耳
　三禮圖皇后翬衣𤣥舄揄翟赤舄鞠衣著履　左傳
楚王皮冠豹舄以出杜預注豹舄以豹皮為履　漢書
文帝足履革舄　漢武内傳王母履𤣥璚鳯文之舄
抱朴子安期生賣藥海邉計已千嵗秦始皇召見與語
賜之金璧安期以赤玉舄一兩為報　藻林丹鳯舄仙
舄也唐詩月邀丹鳯舄又文選曰金華舄謂舄以金為
華而飾之也　事物紺珠露舄踏露著　王喬傳顯宗
時王喬為葉令有神術每月朔望朝帝怪其來數不見
車騎宻令太史伺望之言其臨至有雙鳬從南飛來於
是舉羅張之但得雙舄焉詔尚方視則所賜尚書屬履
也
鞋　宛委餘編今世總稱履曰鞋　釋名鞋解也著時
縮其上如履然解其上則舒解也　實録履夏商皆草
為之周以麻晉永嘉中以絲或云馬周始以麻為之名
鞋也　中華古今注鞋子自古即有皆謂之履絇繶皆
畫五色至漢有伏虎頭始以布鞔繶上脱下加以錦為
飾麻鞋起自伊尹以草為之曰草屩周文王以麻為之
名曰麻鞋至秦以絲為之令宫人侍從著之庶人不可
至東晉又加其好公主及宫中貴人皆絲為之凡娶婦
之家先下絲麻鞋一䩫取其和鞋之義　巖棲幽事㯶
鞋出蜀中南叢林皆作呉人不能製也　盧公範饋飾
儀三月三日上踏青鞋履　戴侗六書故今人以履無
踵直曵之者為靸　輟耕録西浙之人以草為履而無
跟名曰靸鞋婦女非纒足者通曵之　逸雅靸韋履深
頭者之名也靸襲也以其深襲覆足也　炙轂子靸鞋
舄三代皆以皮為之自始皇二年遂以蒲為之名曰靸
鞋至二世加以鳯首尚以蒲為之西晉永嘉元年始用
黄草為之宫内妃御皆著之　中華古今注靸鞋盖古
之履也秦始皇常靸望僊鞋以對𨼆逸求神仙至梁天
監年中武帝解脱靸鞋以絲為之今天子所履也　九
國志江南李昪常履蒲靸　畱青日札今之纒足者以
絲為鞋則梁製也以羊皮銷金箔為之則三代之遺意
而極其奢巧也以蒲草麻葛為之則古今之通用也首
以鳯頭伏鳩鴛鴦則昉於秦晉繡以雲露花草則昉於
五朶百合而其髙底鞋即古之重臺履也琴面鞋即笏
頭履也至若飾以金寳珠玉則淫風極矣　筆叢崔豹
云古履絇繶皆畫五色秦始皇令宫人靸金泥飛頭鞋
　筆叢履也屣也舄也屐也四者小異而大同古男子
婦人共之盖其形製不甚懸絶自唐宋五代纒足遂專
以弓鞋屬之婦人而履屣屐舄皆歸之男子　代醉編
纒足不始五代唐人詩多可據偶觀麗情集載唐郭華
吞鞋而死店主於喉中拔出紅繡鞋一隻此唐事也使
如男子之鞋安能入於喉中耶又唐典籖魏簡妻鄭氏
取一隻履擊王頭破據此隻履能擊頭流血非弓鞋明
矣用修謂纒足起於後世此或一證　羣書考索武徳
間婦人曵履及線鞋　採蘭雜志徐月英臥履皆以薄
玉花為飾内㪚以龍腦諸香屑謂之玉香獨見鞋　老
學菴筆記宣和末婦人鞋底尖以二色帛合成名錯到
底　丹鉛録宋蔣㨗詞裙鬆翠褶鞋膩紅幫幫女履牆
也　輟耕録楊鐡崖耽好聲色每於筵間見舞女有纒
足纎小者則脱其鞋載琖以行酒謂之金蓮杯
屩　釋名屩蹻也出行著之蹻蹻輕便因以為名也
中華古今注伊尹始為草屩周文王以麻為之至秦以
絲為屩令宫人侍從著之　身章撮要屩草履輕便出
行著之　漢卜式傳式為郎在上林中布衣著屩而牧
羊注屩草履也南方謂之屩　晉書元康太安之間江
淮之域有敗屩自聚於道多者至四五十量人或㪚投
坑谷明日視之復如故或云見狐狸銜聚之　齊書東
昏侯宫人皆著緑絲屩　唐書朱桃椎結廬山中甞織
十芒屩置道上見者曰居士屩也為鬻米茗易之置其
處輒取去終不與人接其為屩草柔細環結促密人爭
躡之
　　　靴
名義考古者以皮為履止於拘足趙武靈王作胡服變
履為鞮連脛服之今靴也　學齋佔筆古有舄有履有
屨而無靴故靴字不見於經至趙武靈王變履為靴而
至今服之本朝徽宗政宣間甞變靴為履矣至髙宗時
務反政宣之失仍變履為靴　魏武與楊彪書今遺足
下織成花靴一緉　慕容晃與顧和書今致繡靴一緉
　輿地志石虎女妓皆著五紋織成靴遊於戲馬觀
南史蕭琛年少著虎皮靴䇿桃枝杖直造王儉坐　筆
談北齊全用胡服長靿靴　隋書帝王貴臣多服烏皮
六合靴　説略唐初天子服六合靴　畱青日札烏皮
六縫靴也唐有此名故曰髙力士終以脱烏皮六縫為
深恥　中華古今注靴者盖古西胡服也昔趙武靈王
好胡服常服之其制短靿黄皮閒居之服至馬周改制
長靿以殺之加之以氈及絛得著入殿省敷奏取便乘
騎也文武百僚咸服之至貞觀三年安西國進緋韋短
靿靴詔内侍省分給諸司　羣書考索皁靴乃馬上鞋
也後世循襲遂為朝服　郭思畫論靴本胡服趙靈王
好之制有司衣袍者宜穿皁靴唐代宗朝令宫人侍左
右者穿紅錦靿靴　紀原開元中裴叔通以羊皮為靴
加以帶子裝束　唐書朱桃椎澹泊絶俗長史竇軌遺
以麂鞾委之地不肯服　鄭文寶南唐近事元宗甞謂
馮權曰我富貴日為爾置銀靴及保大初因擊鞠賜銀
三十斤權命工鍜靴穿之　程大昌演繁露今使北者
其禮例中所得有韋而紅光滑可鑒問其名則徐吕皮
也問其何以名之則曰徐氏吕氏二氏實工為之也予
案燕北雜禮所載契丹興宗甞禁國人服黑斜喝里皮
并紅虎皮靴黑斜喝里皮謂回紇野馬皮也用以為靴
騎而越水水不透裏故可貴也紅虎皮者回紇獐皮也
揉以硇砂須其軟熟用以為靴也本此而言則知徐吕
皮者斜喝里聲之轉音也然斜喝里之色黑而徐吕之
色紅恐是野馬難得而硇砂熟韋可以常致故染而紅
之以當獐皮也為欲髙其名品遂借斜喝里以為名呼
也　周燀北轅録金俗無貴賤皆著尖頭靴　事物紺
珠鵞頂靴元制　庶物異名疏革華皮靴也韓退之作
革華傳封下邳侯　畱青日札于闐國有石鞾　通志
華亭出蒲靴甚惜足耆老多著以禦寒　畱青日札古
人有舞靴李太白詩青黛畫眉紅錦靴楊廉夫詩繡靴
蹴踘勾驪様羅帕垂鬟女直妝　事物原始今遼東軍
人著靴名曰䕶臘并州婦人臨水浣衣亦著此靴　酉
陽雜爼波斯屬國有阿軬茶國城北大林中有伽藍音
佛於此聴比丘著函縛屣函縛此言靴也　南史新羅
國呼靴曰洗
　　　屐
釋名屐搘也為兩足搘以踐泥也　郭思畫論三代已
前人皆跣足三代已後始服木屐　事物原始夏禹山
行乘􁀙用鐡如錐以施屐下疑即今之屐下用釘之木
屐也　孔叢子孔穿振方屐見平原君　風俗通延嘉
中京師長者皆著木屐婦女始嫁作漆畫屐五色采為
系　晉書闗中多蒺藜司馬懿使軍士二千人著軟材
平底木屐前行蒺藜悉著屐然後馬步俱進　筆叢御
覽云晉製屐婦人圓頭男子方頭盖作意欲别男女也
太康婦人皆方頭屐男子無異　世説晉阮孚字遥集
性好屐有詣孚者見其自理蠟屐　晉書石勒擊劉曜
使人著鐡屐施釘登城　畱青日札宋髙祖好著連齒
木屐見南史盖即今之拖屐也　晉書謝靈運好登山
常著大屐上則去前齒下則去後齒　齊書舊為屐者
齒皆達楄上名曰露卯太元中忽不徹名曰隂卯　南
史虞玩之為少府猶躡屐造席髙帝取屐親視之訛黑
斜鋭蒵斷以芒接之云著已三十年　北史齊宗道暉
好著大屐謁見州將仰頭舉肘拜於屐上　交州記趙
嫗者乳長數尺不嫁入山著金鞮屐　畱青日札屐以
木為之即今之木屐古婦女亦著之李白浣紗石上女
詩一雙金齒屐兩足白如霜今廣東婦女雖晴天亦穿
木屐　逸雅帛屐以帛作之如屩不曰帛屩者屩不可
踐泥也屐踐泥者也此亦可以步泥而浣之故謂之屐
也
　　(附/)諸服飾
採蘭雜志衣服神曰厭多　詩注縞白色男服也綦蒼
艾色女服也　霏雪録古人畫人物上衣下裳互用黄
白粉青紫四色未甞用緑色者盖緑近婦人服色也
珍珠船漢髙帝八年令賈人毋得衣錦繡綺縠苻堅制
金錦繡工商皁隸婦女不得服之犯者棄市洪武十四
年令農民之家許穿紬紗絹布商賈之家止穿絹布如
農民家但有一人為商賈亦不許穿紬紗今農民絺毼
不蔽體而商賈之家往往以錦綺為襦袴矣　漢書禰
衡著岑牟單絞之服岑牟鼓角士謂也　禮記公儀仲
子之喪檀弓免焉注免音問以布廣一寸從項中而前
交於額上又却向後繞於髻本五世之服　丹鉛録唐
人邉塞曲金裝腰帶重錦縫耳衣寒耳衣今之暖耳也
　溪蠻叢笑朱漆牛皮以䕶頭頸名固項　續秘笈遼
俗有一製圍於肩背名曰賈哈鋭其兩隅其式如箕左
右垂於兩肩以錦貂為之　賈誼傳注偏諸若今織成
以為要襻及褾領之𩔖者也　漢武内傳王母著黄金
褡䙱文彩鮮明光儀淑穆　翰林志翰林學士給青綺
方褡　解酲語許謙孫從宗言上方珍異庫有鳴玉繫
腰　瀛涯勝覽𤓰哇國王蓬頭頂金葉冠胷縈嵌絲帨
腰束錦綺曰壓腰　齊本紀先是百姓及朝士皆以方
帛填胸名曰假兩此服袄也　解酲語元時長春殿宴
羣臣供事内臣進饌有咳病帝惡其不潔命為疊金羅
半面圍之許露兩眼下垂至胷自是進饌者以此為例
　詞林海錯裲襠音兩當一以當背一以當胷故云六
朝詩陽春二三月單衫繡裲襠　通雅􁜙襠言裲襠之
盖其外也六朝樂府有繡緉􁀙鐡裲襠解者但以為袴
裩此盖􁀙褶之外如罩甲𩔖也唐大仗有裲襠螣蛇朝
集從事立外州品子服之有大口袴紫附褠文武官騎
馬服之則去裲襠螣蛇以此知為罩甲也唐文武郎黄
紗袍黑領襈白練􁜙襠布大口袴後晉定樂八佾有白
練􁜙襠皆謂盖其上也　南史齊建元三年蠕蠕國欲
俱攻魏獻師子皮袴褶　文昌雜録晉志云袴褶之制
未詳所起近代車駕親戎中外戒嚴則服之唐制三品
已上紫褶五品已上緋褶通用細綾七品已上碧褶通
用小綾玉藻云襌為絅引急也帛為褶褶袷也鄭云襌
為絅有衣裳而裏者也帛為褶有表裏而無著者也周
遷輿服雜事云趙武靈王縵胡之纓戎服有袴褶之制
始自漢武近世服以從戎隋制纘嚴文武百官咸服之
車駕親戎制縛袴使不舒㪚皇朝導駕官袴褶盖馬上
之服也　觚不觚録袴褶戎服也其短袖或無袖而衣
中斷其下有横摺而下復𥪡摺之若袖長則為曵撤腰
中間斷以一線道横之則謂之程子衣無線導者則謂
之道袍又曰直掇此三者燕居之所常用也邇年以來
忽謂程子衣道袍皆過簡而士大夫宴㑹必衣曵撤是
以戎服為盛而雅服為輕吾未之從也　庶物異名疏
跗注戎服也跗足上左傳有韎韋之跗注赤皮為之若
袴而屬於跗與袴連
　
　
　
　
　
　
　
　
　
　
　格致鏡原巻十八
欽定四庫全書
　格致鏡原卷十九　　　　大學士陳元龍撰
　　宫室𩔖(一/)
　　　總
易繫辭上古穴居而野處後世聖人易之以宫室上棟
下宇以待風雨葢取諸大壯　古史考有巢氏搆木為
巢及其乆也木處而顚乃編槿而廬緝藿而扉　黄帝
内傳帝斬蚩尤因建宫室　白虎通黄帝作宫室以避
寒暑　世本堯使禹作宫室　初學記淮南子云舜作
室築牆茨屋令人皆知去巖穴各有家室此其始也
風俗通室其外也宫其内也　爾雅宫室始成而祭之
為落　墨子上古之人未知為宫室就陵而居處下潤
傷民故聖人作為宫室之法高足以避潤濕中足以禦
風寒上足以待霜雪牆高足以别男女故以便生不以
為樂也　曲禮君子將營宫室宗廟為先廐庫為次居
室為後
　　　宫
釋名宫穹也屋見垣上穹隆然也　蘇氏演義宫中也
宫處都邑之中也又方也為宫必以雉堞方正也　禮
記儒有一畝之宫　初學記自古士庶通謂之宫漢以
來尊者以為帝號下乃避之　管子黄帝有合宫以聽
政　東方朔傳殷作九市之宫而諸侯畔　大戴禮周
時徳澤和洽蒿茂大以為宫柱名曰蒿宫　述異記闔
閭搆水精宫尤極珍怪皆出自水府　西京雜記武帝
為七寶牀雜寶桉厠寶屏風列寶帳設扵桂宫時人謂
之四寶宫　漢禮樂志天子自竹宫望拜注韋昭曰以
竹為宫天子居中　拾遺記漢成帝扵太液池傍起宵
逰宫以漆為柱鋪黑綈之幕　魏畧大秦國城中有五
宫相去各五十里宫室皆以水精為柱　列子周穆王
時西胡國有化人來王執化人之袪騰而上天暨化人
之宫構以金銀絡以珠玉出雲雨之上實為清都紫微
也　神異經東方有宫青石為牆高三仞左右闕高百
丈畫以五色門有銀榜以青石鏤題曰天地長男之宫
西方有宫白石為牆五色黄門有金榜而銀鏤題曰天
地少女之宫西北方有宫以金為牆門有金榜以銀題
曰天皇之宫南方有宫以赤石為牆赤銅為門有銀榜
題曰天地中女之宫北方有宫以黑石為牆題曰天地
中男之宫東北有宫以黄石為牆以黄碧鏤題曰天地
少男之宫西南有宫以黄銅為牆題曰地皇之宫東南
有宫題曰天地長女之宫　十洲記方丈山上有琉璃
宫　又青丘山上有紫宫天真仙女多逰扵此　大洞
真經圓華宫黄老之所處　上清經納臺宫南朱君居
之音光宫西華君居之七瑤宫九元君居之返香宫元
昭君居之紫曜宫司命君居之金華宫黄房君居之
　　　殿(附行殿/)
演義殿殿也取衆屋擁從如軍之殿　初學記倉頡篇
曰殿大堂也商周以前其名不載案史記秦始皇本紀
始曰作前殿上可以坐萬人下可以建五丈旗　事物
紀原商君書有言天子之殿則是秦孝公而來已云然
矣　事物原始周及春秋稱朝扵路寢未聞稱殿也至
秦始皇作阿房于渭南先作前殿是秦始稱殿也漢因
之乃有涵徳眀光等殿名葢稱殿始扵秦而殿之名則
始于漢　黄帝經序帝見岐伯于鑾殿　三輔黄圖前
殿周曰路寢漢曰前殿　漢霍光傳鴞數鳴殿前樹上
師古注古者室屋高大則通呼為殿耳非止天子宫中
　漢宫閣名蕭何曹參韓信並有殿　三輔黄圖未央
宫因龍首山以制前殿至孝武以木蘭為棼橑文杏為
梁柱金鋪玉户華榱璧璫雕楹玉磶重軒鏤檻青瑣丹
墀左墄右平黄金為壁帶間以和氏珍玉風至其聲玲
瓏然也　三秦記未央宫漸臺西有眀光殿皆金玉珠
璣為簾箔處處眀月珠金戺玉堦晝夜光眀　三輔黄
圖漢武帝于甘泉宫起紫殿雕文刻鏤黼黻以玉飾之
成帝時神光降于紫殿　西京雜記成帝設雲帳雲幄
雲幙扵甘泉紫殿世謂三雲殿　西京雜記趙飛燕女
弟居昭陽殿中庭彤朱而殿上丹漆砌皆銅㳫黄金塗
白玉堦壁帶往往為黄金釭含藍田璧眀珠翠羽飾之
　戴延之西征記太極殿上有金井欄金博山金轆轤
蛟龍負山扵井上又有金獅子在龍下歴代殿名沿革
不一惟此殿自晉以下不易名　北史秦王俊為水殿
香塗粉壁玉砌金階樑柱楣棟之間周以明鏡間以寶
珠極營飾之美　廣博物志流杯殿兩邊有亭子以間
山池殿上作漆地九曲從陶光園引水入渠煬帝于此
為曲水之飲　五代史南漢劉龑聚南海珍寶以為珠
殿　薛綜西京賦注天子殿高九尺階九齒各為九級
　風俗通殿堂𧰼東井形刻作荷菱水物所以厭火
摯虞决疑要注凡大殿乃有陛堂則有階無陛也左墄
右平者以文塼相亞次塼者為階級也九錫之禮納陛
以登謂受此陛以上　泊宅編唐含元殿前龍尾道凡
詰曲七轉由丹鳳門北望宛然龍尾下垂扵地　演繁
露按唐志天子御正殿則郎舍人分左右立有命則俯
陛以聽退而書之若伏在紫宸内閣則夾香案分立殿
下直第二螭首和墨濡筆皆即㘭處時號螭頭徽宗朝
李誡營造法式有殿陛螭首圖繪載極詳其言曰螭首
施之對柱及殿四角隨階斜出其長七尺　朱氏實錄
唐殿庭間多種花柳我宋惟植槐楸鬱然有嚴毅氣𧰼
　掖庭記元祖肇建内殿制度精巧題頭刻螭形以檀
香為之螭頭向外口中銜珠下垂珠皆五色用綵金絲
貫串負柱融滚霞沙為猊怒目張牙有欲動之狀瓦滑
琉璃與天一色硃砂塗壁紅重胭脂彤橑華棁金桷彫
櫋務窮一時之麗殿上設水晶簾堦琢龜文繞以曲檻
檻與堦皆白玉石為之太陽東升殿中燦爛堦更飛輝
又有紫檀殿以紫檀香木為之　登真隱訣寥陽殿乃
玉清宫中殿名　上清經紫微𤣥珠殿中央黄老君居
之
行殿　拾遺記漢成帝造飛行殿方一丈如今之輦選
羽林之士負之以趨帝扵輦上覺其行快疾聞其中若
風雷之聲言其行疾也名曰雲雷宫　北史宇文愷造
觀風行殿上容衞者數百人離合為之下施輪軸推移
倐忽若有神功
　　　閣
帝王世紀黄帝時鳳凰巢扵阿閣　春秋緯黄帝坐扵
扈閣　文選注周書曰眀堂咸有四阿然則閣有四阿
者謂之阿閣　三輔故事秦二世起雲閣欲與山齊
洞冥記招仙閣上翠羽麟毫為簾青琉璃為扇懸黎火
齊為床　南史陳後主起臨春結綺望春三閣皆以沈
檀香木為之臨春後主自居之結綺張麗華居之望春
以龔孔二妃居之　天寶遺事楊國忠嘗用沈香為閣
檀香為欄檻以麝香乳香篩土和為泥飾閣壁謂之四
香閣
　　　樓
總論　説文樓重屋也　爾雅狭而修曲曰樓　釋名
樓言牗户諸射孔慺慺然也　初學記案漢書武帝時
方士言黄帝為五城十二樓以候神人又濟南人公玉
帶上黄帝眀堂圖圖中有一殿四靣無壁以茅葢通水
圜宫垣為複道上有樓從西南入葢樓之始也　史記
仙人好樓居　唐書耨陀洹俗喜樓居謂為欄干
古諸樓　吳越春秋范蠡為勾踐立飛翼樓以𧰼天門
　漢郊祀志立井幹樓高五十丈師古注井幹樓積木
而高為樓若井幹之形也井幹者井上木欄也其形或
四角武八角張衡西京賦云井幹疊而百層即為此樓
也　漢書陳勝傳譙門中師古注譙門謂門上為高樓
以望者耳樓一名譙故謂美麗之樓為麗譙譙亦呼為
巢所謂巢車者亦扵兵車之上為樓以望敵也譙巢聲
相近本一物也　莊子注麗譙戰樓也謂華麗而嶕嶢
　世説淩雲樓樓觀極精巧先稱平衆材輕重當宜然
後造構乃無錙銖相負揭臺雖高峻恒隨風揺動魏眀
帝登臺懼其勢危别以大材扶持之樓即便頽壞論者
謂輕重力偏故也　輿地志俗傳萬嵗樓飛向江外以
鐵鎖縻之方已　漢武故事太液池西有漢武帝曝衣
樓七月七夕宫女出后衣曝之　輿地志齊武帝起層
城觀七月七日宫人多登之穿針世謂之穿針樓　十
六國春秋石虎建玳瑁樓純用金銀裝飾懸五色珠簾
白玉鈎帶　異域志西域尼婆羅宫中建七重樓覆銅
瓦楹棟皆大琲雜寶四隅置銅槽下有金龍口激水仰
注槽中　梁書陶𢎞景于句容之句曲山更築三層樓
𢎞景處其上弟子居其中賔客至其下與物遂絶唯一
家僮得至其所　東觀漢記公孫述造十層赤樓　南
史齊武帝興光樓上施青漆世人謂之青樓後主曰武
帝不巧何不純用琉璃　酉陽雜俎安國寺紅樓睿宗
在東宫時造元和中廣宣上人住此上有詩號紅樓集
　齊書置鐘于景陽樓上令宫人聞鐘聲早起粧飾
陸㳺入蜀記采訪殿前有鐘樓高十許丈三層累塼所
成不用一木而欄桷翬飛雖木工之良者不能加也但
鐘為塼所揜蔽聲不甚揚亦是一病　北史李崇為兖
州牧州多盗乃村置一樓樓一鼓以警盗賊
綵樓　嵗華記麗巧匠毛順上元為𤣥宗扵上陽宫庭
建燈樓一百五十尺懸以珠玉風至鏗然成韻　天寶
遺事唐天寶宫中七夕以錦綵結成樓殿高百丈可容
數十人陳花果酒炙設坐具以祀牛女二星　夢華錄
京師七夕貴家多結綵樓扵庭謂之乞巧樓鋪陳磨喝
樂花𤓰酒炙筆研針線或兒童裁詩女郎呈巧焚香列
拜謂之乞巧里巷與妓館往往列之門首爭以侈靡相
尚
　　　臺
總論　邢疏積土四方而高者名臺一名闍李巡云積
土為之所以觀望　釋名臺持也言築土堅高能自勝
持也　老子九層之臺起扵累土　吕覽先聖王之作
臺榭也足以辟燥濕而已矣　黄帝内傳帝既斬蚩尤
因立臺榭無屋曰臺有屋曰榭　爾雅邢疏臺上有木
起屋名榭月令仲夏云可以處臺榭謂此也　左傳注
觀臺臺上搆屋可以逺觀者也　談苑砌臺即今擦擦
臺也王侯家作以為臨觀之戲唐張仲素詩云騁望臨
香閣登高下砌臺林間踏青去席上寄箋來即知唐以
來有之王審𤦺都尉家其子承祐幼時其父戲補砌臺
使　白澤圖故臺屋之精名兩貴狀如赤狗呼之使人
目眀
古諸臺　三墳伏羲有敷教之臺　山海經西王母之
山有軒轅臺射者不敢西向畏軒轅之臺　吕氏春秋
有娀氏有二佚女為九成臺飲食必以鼓　歸藏昔者
夏后啟作為璿臺扵水之陽　左傳夏后啟有鈞臺之
饗　玉海夏為清臺商為神臺周為靈臺　五經要義
天子有三臺靈臺以觀天文時臺以觀四時施化囿臺
以觀鳥獸魚鱉諸侯卑不得觀天文無臺但有時臺囿
臺也　天問璜臺十成誰所極焉　七命璇臺九重
穆天子傳天子逰扵河濟盛君獻女為造重璧臺　拾
遺記靈王起昆昭之臺亦名宣昭得崿谷隂生之樹一
樹而臺用足焉大幹為桁棟小枝為栭桷其木有龍蛇
百獸之形　拾遺記秦始皇築臺有巧工二人騰虚緣
木揮斤斧扵空中子時起工午時已成秦人謂之子午
臺　漢書文帝嘗欲作露臺召工計之直百金曰百金
中人十家之産吾奉先帝宫室常恐羞之何以臺為
漢武故事武帝漸臺高三十丈南有璧門三層内殿階
陛咸以玉為之鑄銅鳳凰高五丈飾以黄金　拾遺記
魏文帝築臺高四十丈列燭置臺下名曰燭臺逺望如
列星之墜地以處美人薛靈芸焉　鄴中記鄴城西北
立臺皆因城為臺中央名銅雀北則氷井又有西臺高
六十七丈上作銅鳳忩皆銅籠疏雲母幌日之初出乃
流光照耀　拾遺記石虎扵大武殿前起樓高四十丈
結珠為簾垂五色玉佩上有銅龍腹空盛數百斛酒使
胡人扵樓上噀酒風至望之如雲霧名曰黏雨臺使以
灑塵　郡國志朔方太平城後魏穆帝治也太極殿琉
璃臺及鴟尾悉以琉璃為之　杜陽編唐寶㦄三年浙
東貢舞女二人一曰飛燕一曰輕鳳修眉黟首蘭氣融
冶冬不纊衣夏無汗體上琢玉芙蓉為二女歌舞臺
廣州記尉佗立臺以朝漢室圓基千步直峭百丈螺道
登進頂上三畝望升拜號為朝臺　述征記蠡臺梁孝
王所築迴道似蠡故名　帝王世紀周赧王為諸侯所
侵逼與家人無異貰于民無以歸之乃上臺以避之周
人名其臺曰逃債臺　水經注陳留縣有吹臺方一百
許步晉世喪亂乞活慿居削墮故基遂成二層上基猶
方四五十步高一丈餘世謂之乞活臺　博物志江陵
有臺甚大而唯有一柱衆梁皆共此柱　幽眀錄海中
有金臺出水百丈結搆巧麗窮盡神工横光巖渚竦曜
星漢　鄧眀徳南康記雩都君山上有玉臺方廣數丈
周迴盡是白石柱自然石覆如屋形也　金根經天闕
上有六層玉臺太上真人集晏之所也　登真隱訣七
寶臺在上清境玉晨道君所居　茅君内傳玉清天中
有散華臺是四斗七晨道君所治　陶𢎞景眞誥含眞
臺處士之得道者居之蕭閑堂童男之得道者居之
　　　闕(附觀/)
釋名闕闕也在門兩傍中央闕然為道也　廣雅𧰼魏
闕也　王應電同文備考王侯臯門崇左右為兩觀空
其中其形闕故名亦取不自滿意與孤寡不榖義同
崔豹古今注闕者觀也古每門樹兩觀扵其前所以標
表宫門也其上可居登之則可逺觀故謂之觀人臣將
朝至此則思其所闕故謂之闕其上皆丹堊其下皆畫
雲氣仙靈竒禽怪獸以昭示萬民焉　周祈名義考古
者宫庭為二臺扵門外作樓觀扵上上圓下方兩觀雙
植中不為門門在兩傍中央闕然為道以其縣法謂之
𧰼魏𧰼法𧰼也魏其狀巍然高大也以其記列教令謂
之冀闕冀記也闕中央闕然也以其使民觀之謂之觀
雙植謂之兩觀名雖殊其實一也猶今午門然　臧榮
緒晉書孫氏無闕大晉南都亦不暇立門闕遂廢　古
今注蒼龍闕畫蒼龍白虎闕畫白虎𤣥武闕畫𤣥武朱
雀闕上有朱雀二枚　漢郊祀志建章宫東鳳闕高二
十餘丈師古注三輔故事云其闕圜上有銅鳳凰　張
平子賦上觚稜而棲金爵注觚稜闕角金爵鳳也　史
記蓬萊方丈瀛洲此三神山也皆以黄金白銀為宫闕
　十洲記崑崙山有水精闕　楚辭紫貝闕兮珠宫王
逸注言河伯所居以紫貝作闕也
觀　釋名觀者扵上觀望也　史記公孫卿謂武帝曰
仙人好樓居扵是上令長安作飛㢘桂觀甘泉則作延
夀觀　三國遺錄魏文帝為閲書觀讀書千卷者許登
此凡六人而已　魏志眀帝置崇文觀徵善屬文者以
充之
　　　堂(附眀堂/)
釋名堂猶堂堂高顯貌也　演義堂當也當正向陽之
屋又眀也言眀禮義之所　玉海古者為堂自半已前
虚之為堂半已後實之為室　春秋因事軒轅氏始有
堂室　墨子堯舜堂高三尺　禮記天子之堂九尺諸
侯七尺大夫五尺士三尺　尚書大傳天子之堂高九
雉公侯七雉子男五雉　漢書玉堂在太液池南　漢
武故事玉堂去地十二丈基皆用玉　漢禮樂志眺瑤
堂師古注以瑤飾堂　漢書注甲觀畫堂宫殿中通有
彩畫之堂室　漢食貨志左塾右塾注門側之堂曰塾
　通俗文客堂曰庌　郡國志雞陂之側即春申君子
為假君之殿也後太守居之以數失火故塗以雌黄遂
名黄堂　彚苑詳註鯉堂在寧海州石落村劉氏扵海
濵得文魚取其骨搆此堂　傳信記李林甫扵正堂後
别創一堂製度彎曲有却月之形名偃月堂　開元遺
事王元寶都中巨豪也于宅中置一禮賢堂以沈檀為
軒檻以碔砆甃地靣以錦文石為柱礎　元氏掖庭記
有温室曰春熙堂以椒塗壁被之文繡規地以罽賔氍
毺　唐書高麗俗愛書籍至扵衡門厮養之家各有街
衢造大屋謂之局堂子弟晝夜在此讀書習射　十洲
記崑崙山有光碧之堂西王母所居
眀堂　周禮夏后氏世室殷人重屋周人眀堂　三禮
圖眀堂者布政之宫周治五室東為木室南為火室西
為金室北為水室土室在中秦為九室十二階各有所
居　周書明堂方一百一十二尺室中方六十尺牖高
三尺門方十六尺東曰青陽南曰明堂西曰總章北曰
𤣥堂中曰太廟亦曰太室左為左个右為右个　大戴
禮眀堂凡有九室一室而有四户八牖總三十六户七
十二牖以茅葢屋　白虎通眀堂上圓法天下方法地
八牕𧰼八風四闥法四時九室法九州十二坐法十二
月三十六户法三十六雨七十二牖法七十二風　徐
䖍眀堂議明堂在國門之外一堂九室四門八階　三
輔黄圖明堂有十二室法十二月　孔六帖魏徵請為
五室重屋上圓下方既體有則𧰼又事多故實下室備
布政之宫上堂為祭天之所人神不雜禮亦有之其高
下廣袤之規几筵丈尺之制則並隨時立法因事制宜
　通典總章三年具眀堂規制下詔其眀堂院每靣三
百六十步當中置堂院四隅各置重樓其四墉各依方
色堂周迴十二門二十四忩堂心八柱外置四輔上以
清陽玉葉覆之
　　　亭
總論　釋名亭者停也言道路所舎人之所停集也
風俗通亭民所安定也漢家因秦大率十里一亭亭留
也行旅宿食之所館也亦平也民有訟諍吏留辨處勿
失其正也　事物紀原按秦制十里一亭則亭名始于
秦　白六帖五里一短亭十里一長亭　漢官典職洛
陽二十四街街一亭十二城門門一亭　司馬相如傳
往舎都亭注所治都之亭　漢黄霸傳郵亭鄉官注郵
行書舎謂傳送文書所止處如今之驛館　漢息夫躬
傳寄居丘亭注丘空也　張衡西京賦旗亭五里注市
樓立亭于上　正字通子亭謂别立小亭也李白傳𤣥
宗坐沈香子亭謂以沈香為子亭栁公權為翰林文宗
夜召對子亭宫人以蠟液濡紙繼之　國語畺有寓望
注寓望今之亭也　事物紀原今二十里馬舖有歇馬
亭即周禮路室之遺事也　趙眀誠金石録䟦昆陽城
中漢街彈碑云周名耡漢名街彈今申眀亭也　漢眀
帝起居注帝東巡過亭障有烏飛鳴乘輿上亭長祝曰
烏烏啞啞引弓射洞右腋陛下夀萬年臣為二千石射
中之帝賜錢百萬令天下亭障皆畫烏
古諸亭　王韶之始興記堯山下有平陵陵上有古大
堂基十餘處謂曰堯故亭相傳堯南巡登此山故亭即
其行宫　漢書武帝幸緱氏登太室聞山呼萬嵗聲者
三故立萬嵗亭　封氏見聞記天寶中御史大夫王鉷
太平坊宅數日不能遍宅内有自雨亭從簷上飛流四
注當夏處之凜若高秋　天中記宋理宗時禁苑漸頺
賞荷池宴但張葢設屏扆扵烈日中董宋臣黙㑹意不
日而成一亭于池傍再宴上大喜未㡬冬月賞梅園又
有一亭上意不樂諭宋臣曰前造荷亭朕不為較今復
有此半年之間勞民動衆如此宋臣曰此梅亭即前之
荷亭也上問其故對曰此乃拆卸摺疊之亭上愈稱賞
之　苕溪漁隱東坡守汝隂作擇勝亭以帷幕為之世
所未有也　天中記張鎡字功甫張循王諸孫也甞于
南湖園作駕霄亭扵四古松間以巨鐵絙懸之空半當
風月清夜與客梯登之飄搖雲表　解酲語元時雅克特
穆爾扵第中起水晶亭亭四壁水晶鏤空貯水養五色
魚其中剪綵為白蘋紅藍等花置水上壁内置珊瑚欄
杆鑲以八寶奇石紅白掩映光彩玲瓏前代無有也
後山叢談陜之守居多古屋下柱不過九尺唐制不為
高大務經乆耳行露亭用斗百餘數倍常數而朱實亭
不用一斗亦一奇也
　　　館(附舎/)　(驛/)
總論　説文館客舎也　周禮五十里有市市有候館
候館有積注以待朝聘之官也　開元文字待賔之舎
曰館凡事之賓客館為客舎逆旅名候館私館者自卿
大夫以下之家　國語敵國賓至司里授館　周禮司
冠凡諸侯入王則逆勞于畿及郊勞視館致館　左傳
叔孫所館者雖一日必葺其牆屋去之如始至
古諸館　西京雜記公孫𢎞為宰相營客館以招天下
之士其一曰欽賢館以待大賢次曰翹材館以待大才
次曰接士館以待國士　西京雜記河間王作日華宫
置客館二十餘區以待學士　飛燕外傳婕妤益貴帝
為作少嬪館　拾遺記漢靈帝扵西園起裸逰館千間
采緑苔而被階引渠水以繞砌　南史梁天監四年詔
開五館以五經教授　唐六典注隋于建國門外置四
方館以待四方使客各掌其方國及互市等　南部新
書荆南五花館待客之上地也　荆州圖副襄陽縣南
有桃林館是則餞行送歸之所萃也
舎　漢書注郡國朝宿之舎在京師者率名邸邸至也
言所歸至也　漢酈食其傳沛公至高陽傳舎注傳舎
者人所止息前人已去後人復來轉相傳也一云謂傳
置之舎也　漢食貨志里區謁舎注謁舎今之客舎也
　魏志胡昭傳注隱者焦先作圓舎形如蝸牛謂之蝸
牛廬
驛　事物紀原今六十里有驛驛有餼給即候館之遺
事也漢自鄭莊置驛以召賔客故後世亭傳有驛名
通典唐制三十里置一驛其非通途大路則曰館由是
通謂之館驛　孟子注置驛也郵馹也(馹音/日)　六書故
馹置馬代馳取疾也以車曰傳以馬曰馹　左傳楚子
乘馹注馹驛馬也　漢書注如淳云律四馬高足為置
傳四馬中足為馳傳四馬下足為乘傳一馬二馬為軺
傳急者乘一乘傳師古曰傳者若今之驛古者以車謂
之傳車其後又單置馬謂之驛騎
　　　屋
總論　釋名屋奥也其中温奥也　物原伏羲始以茨
覆屋　皇甫湜傳屋漏曰蛟漏雀穿　清異錄貧者以
屋不露眀上安油瓦以竊微光又或四隣局塞則半空
架版壘垜箱筥分寢兒女故有假天假地之稱　十三
賢廬山記饒子卿隱廬山康王谷無瓦屋代以茅茨每
年易一茅謂之屋龍更衣或時雨致漏則以油幄承梁
坐扵其下初不愁嘆　孔六帖韋丹為江南觀察使始
民不知為瓦屋草茨竹椽乆燥則戛而焚丹召工教為
陶聚材扵場度其費為估不取贏利人能為屋者受材
瓦于官免半賦　銷夏錄拂菻國盛暑之節乃引水潛
流上通扵屋宇機制巧宻人莫之知觀者唯聞屋上泉
鳴俄見四簷飛出懸波如瀑布激氣成凉風　談苑造
屋主人不恤匠者則匠者以法魘主人木上鋭下壯乃
削大就小倒植之如是者凶
諸屋　漢書注廣厦大屋也　宋玉招魂冬有穾夏夏
室寒注穾夏重屋也　廣雅廜㢝平屋也　通俗文屋
平曰廜㢝　釋名大屋曰廡廡幠也幠覆也并冀人謂
之庌庌正也屋之正大者也　漢胡建𫝊諸校列坐堂
皇上注屋無壁曰皇　漢書注區者小室之名若今小
庵屋之𩔖故衞士之屋謂之區　爾雅連謂之簃郭注
堂樓閣邊小屋今呼之簃㕑連觀也　升庵外集聲𩔖
宫室相連曰誃陸雲集曹公有誃唐文選誃門曲榭劉
曜傳誃門旦空未央朝寂　事物原始古時白葢之屋
以茅覆之名曰葺屋故禮記曰匠人葺屋三分瓦屋四
分葺屋者民之茅茨屋也　吾丘夀王傳今三公有司
或由窮巷起白屋裂地而封注白屋以白茅覆屋　詩
秦風在其板屋注西戎之俗以板為屋　漢武故事上
起神屋　戴延之西征記洛陽城有鬱金屋　隋書蔥
嶺山有順天神者儀制極華金銀鍱為屋以銀為地
林邑記林邑王范文鑄銅屋　廣志大秦國以青水精
為屋　孔六帖西域拂菻無陶瓦屑白石塈屋堅潤如
玉　隋書鉢室韋國用樺皮葢屋　楊扵陵傳扵陵出
為嶺南節度使教民陶瓦易蒲屋以絶火患　銷夏錄
嘗至江上見竹屋截大竹長丈餘平破開去其節編之
又以破開竹覆其縫脊簷則横竹夾定下施牕户與瓦
屋無異此屋甚宜大暑也　溪蠻叢笑山􁍙穴居野處
雖有屋以庇風雨不過剪毛叉木而已名打寮
　　　第宅
事物原始左傳曰齊景公欲更晏子之第則周之中時
已有第之名矣史記齊自淳于髠以下皆命曰列大夫
為開第扵康莊之衢　漢高帝紀賜大第室注有甲乙
次第故曰第也　升菴外集漢世有東第所謂爵為通
侯列居東第是也有西第馬融作大將軍西第頌是也
有北第賜夏侯嬰北第第一是也獨無南第　漢書五
侯大治第宅上幸成都侯商第見赤墀青瑣　初學記
出不由里門靣大道者名曰第爵雖列侯食邑不滿萬
户不得作第其舎在里中皆不稱第　淮南子哀公欲
西益宅史爭之以為西益宅不祥　風俗通宅不西益
俗説西者為上上益宅者妨家長也原其所以西益者
禮記曰南向北向西方為上爾雅曰西南隅謂之奥尊
長之處也不西益者恐動搖之耳審西益有害增廣三
面豈能獨吉乎
　　　房
蘓鶚演義房方也室内之方正也又防也防風雨燥濕
也　説文房室在旁者也　李謐眀堂論尚書顧命篇
曰大貝鼖鼓在西房兌之戈和之弓垂之竹矢在東房
此則路寢有左右房也　班固西都賦後宫則掖庭椒
房后妃之室合歡増城安處長寧　漢官儀皇后椒房
取椒聊之實蕃衍盈升之義以椒和泥塗壁取其温煖
而芳辟除惡氣猶天子以朱泥殿上曰丹墀也　眞人
内傳有流雲九色之房
　　　室
釋名室實也言人物實滿于其中也　老子鑿户牖以
為室當其無有室之用　國語智襄子室美士茁夕曰
臣懼土木勝人人不安室　爾雅室西南隅謂之奥西
北隅謂之屋漏東北隅謂之宧東南隅謂之㝔　漢周
昌傳吕后側耳扵東箱聽師古注正寢之東西室皆曰
箱言似箱篋之形　禮記儒有環堵之室注堵長一丈
高一尺而環一堵為方丈故曰環堵之室　通鑑外紀
紂為瓊室　漢霍光傳止畫室中不入注近臣所止計
畫之室也㦯曰雕畫之室也　三輔黄圖暴室主掖庭
織作染練之署謂之暴室取暴曬為名　三輔黄圖長
安有非常室　飛燕外傳帝為婕妤作温室凝釭室浴
蘭室　十洲記崑崙山上有瓊華之室　淮南子西方
有金室　事物紀原西域國有維摩詰石室以手板縱
横量之得十笏　杜陽編上崇釋氏教乃舂百品香和
銀粉以塗佛室　白澤圖故室之精名傒龍狀如小兒
長一尺四寸黑衣赤幘帶劍持㦸呼其名則去
　　　廟(附祠堂/)　(位版/)　(木主/)
釋名廟貌也先祖形貌所在　爾雅室有東西廂曰廟
　軒轅本紀帝昇天臣寮追慕取几杖立廟扵是曽逰
處皆祠　白虎通聖王所以制宗廟何曰生死殊路故
敬鬼神而逺之所以有屋何所以𧰼生之居　明堂位
山節藻棁復廟重檐刮楹達鄉反坫出尊崇坫康圭疏
屏天子之廟飾也　楚辭天問序屈原彷徨山澤見楚
有先王之廟及公卿祠堂圖畫天地山川神靈及古賢
怪物行事　王盈孫傳僖宗還蜀議立太廟盈孫議曰
故廟十一室二十三楹楹十一梁垣墉廣袤稱之
祠堂　家禮君子將營宫室先立祠堂于正寢之東
魏了翁經外雜鈔龔勝戒子孫勿隨俗動吾冡種柏作
祠堂按此漢時墓有祠堂　事物紀原漢于公為縣吏
曹决獄平郡中為立生祠自三代而來無生為立祠者
始于漢世
位板　岳珂愧郯錄宋朝郊祀天地祖宗正配位皆有
金版書神位以金飾木為之如匣之制稍高博且表以
金字按徽宗政和六年蔡攸言臣昨受睿㫖討論位版
之制退考太史局所掌見用位版皆無所稽據謹按周
官有鬼神示之居則知凡事未嘗無位旅上帝供金版
則知凡位未嘗無版唯長短廣狹厚薄之數不見扵書
恭考禮文傅以經誼伏請昊天上帝位版長三尺取參
天之數厚九寸取乾元用九之數廣一尺二寸取天之
備數書徽號以蒼色取蒼璧之義皇地祇位版長二尺
取兩地之數厚六寸取坤元用六之數廣一尺取地之
成數書號以黄色取黄琮之義仍取周官之制皆以金
為之飾　宋朝㑹要天地版位貯以漆匣舁床覆以黄
縑帕壇上四位以朱漆金字第一神位黑漆金字第二
黑漆黄字第三已降黑漆朱字天地祖宗為一匣餘十
二陛為一匣
木主　説文宗廟之木主名曰祏　摯虞决疑要注凡
廟之主藏扵户外西牖之下有石函故名宗祏　北堂
書鈔禮云宗廟之主以木為之長尺二寸孝子入宗廟
之中雖見木主亦當盡敬　公羊傳虞主用桑練主用
栗用栗者藏主也　五經要義木主之狀四方穿中央
以達四方天子長尺二寸諸侯長尺皆刻諡扵其背
庶物異名疏周禮祭祀則共匰主經史直音匰葢宗廟
藏主之器也
　　　學宫
禮記天子曰辟雍諸侯曰頖宫　白虎通辟者𧰼璧員
法天雍之以水𧰼教化流行　唐書古天子學曰辟雍
壅水環遶如璧故前世曰璧池璧沼　白虎通泮宫學
宫也眀尊卑有差聽化少也半扵天子之宫半者𧰼璜
也獨南面禮儀之方有水耳　陸徳明釋文泮水半水
也半有水半無水也　五經通義諸侯不得觀四方故
缺東以南半天子之學故曰頖宫
　　　官廨
周禮太宰以八法治官府注百官所居曰府　續世説
近代通謂府廷為公衙即古之公朝　周禮朝士掌建
邦外朝之法左九棘右九棘靣三槐注樹棘以為位者
取其赤心而外刺槐之言懐來人也　名義考唐制天
子居曰衙行曰駕遂謂正朝為正衙後通謂官府為衙
門乃牙門之訛　聞竒錄京兆府判司特云東士曹㕔
時號為念珠㕔葢判案一百八道西士㕔為莎㕔㕔前
有莎周迴可十五步　雞跖集河中府有綠莎㕔　石
林燕語宋初京師職事官舊皆無公廨雖宰相執政亦
僦舎居每出省有中批外奏則省吏徧詣私第呈押既
稽緩又多泄漏
　　　寺
總論　風俗通寺司也官府所止故曰寺　名山藏漢
眀帝遣使西域求佛書及沙門圖其形像置于鴻臚寺
以胡人為六卿之爵改廟曰寺　李華杭州開元寺碑
漢永平中佛教初至洛陽始置寺度騰蘭二古徳者官
之庭府稱寺葢賔而尊之比于曹署此其源也　翻譯
名義集寺者嗣也治事者相嗣續于其内本是司名西
僧乍來權止公司移入别居不忘其本還標寺號　高
僧傳漢眀帝扵城門外立精舎以處摩騰即白馬寺是
也名白馬者相傳云天竺國有伽藍名招提其處大富
有惡國王利扵財將毁之有一白馬繞塔悲鳴即停毁
自後改招提為白馬諸處多取此名焉　文殊師利菩
薩經佛初得道在摩伽陀國伽耶山寺　增一阿含經
波斯匿等五王白世尊此僧伽户水側福妙最是神地
欲造寺　譬喻經阿育王起千八百寺　事物紀原僧
史畧曰東晉何充始捨宅安尼此葢尼寺之所起也
唐食貨志武宗廢浮屠法毁天下寺四千六百招提蘭
若四萬
别名　白六帖仁祠招提精舎法門梵宫寶地祗園紺
園化城淨土花界蓮宫鷲峯鹿苑花宫柰苑雞園龍宫
金界金刹香刹皆佛寺　法苑珠林寺有多名或名道
塲即無生廷也或名寺即公廷也或名淨住舎或名法
同舎或名出世間舎或名精舎㦯名清浄無極園或名
金剛淨刹或名寂滅道塲或名逺離惡處或名親近善
處　楊慎外集佛寺曰仙陀(金仙/也)又曰仁祠又曰寶坊
又曰香阜又曰柰園又曰香界　雞跖集昔西域國有
柰樹生果果生有一女子王收為妃女乃以苑地施佛
為伽藍故曰柰苑　祖庭事苑梵語貧婆此云叢林譬
如大樹叢叢故僧聚處得名叢林　唐高僧傳王𤣥䇿
之西域至毘耶城有維摩居石室以手板縱横量之遂
得十笏故云方丈　雞跖集給孤長者布黄金地為伽
藍故寺宇號為寶坊　釋氏要覽梵云刹瑟故此云竿
今畧名刹即旛柱也沙門得一法者便建旛告四逺
伽藍　大藏經須彌山下有青鴛伽藍　佛逰天竺本
記達嚫國有迦葉佛伽藍穿大石山作之有五重最下
為雁形第二層作師子形第三層作馬形第四層作牛
形第五層作鴿形
招提　僧史後魏太武帝始元元年造伽藍創立招提
之名　釋氏要覽梵語云拓鬬提奢唐言四方僧物訛
拓為招去鬬奢留提故稱招提即今十方住持寺也
蘭若　釋氏要覽梵言蘭若唐言无淨四分律云空淨
處菩薩名論云閑靜處知度論云逺離處小異大同
　　　塔
總論　翻譯名義集塔西國浮圖也　事物紀原高僧
傳云唐僧㑹于吳赤烏十年至建鄴孫權使人求舎利
子既得之權乃造塔藏之此中國造塔之始　法苑珠
林有舎利者名塔無舎利者名支提　古今詩話俗言
塔頂為天門　南史阿育王塔即鐵輪王王閻浮提一
天下佛滅度後一日一夜役鬼神造八萬四千塔此即
其一　談苑錢鏐曰釋迦真身舎利塔見扵明州鄞縣
阿育王所造八萬四千而此震旦得十九之一也太宗
命取舎利禁中度開寶寺地造浮屠十一級以藏舍利
　珍珠船刹韻㑹以為佛寺非也王簡棲頭陀寺碑列
刹相望李周翰注列刹佛塔也又崇基表刹劉良注刹
塔也南史虞愿傳以孝武莊嚴刹七層帝欲起十層不
可立分為兩刹各五層劉孝儀平等刹下銘惟兹寶塔
妙跡可傳　歸田錄開寶寺塔在京師諸塔中㝡高而
制度甚精都料匠顧浩所造也塔初成望之不正而勢
傾西北人怪而問之浩曰京師地平無山而多西北風
吹之不百年當正也其用心之精葢如此　五侯鯖西
方佛沙伏國王造塔用珠為網　王闢之澠水燕談景
祐初姜遵奉太后意悉取長安碑石為塔材　法苑珠
林塔者梵名塔婆此云方墳或云支提翻為滅惡生善
處西梵正音名為窣堵波　歐陽修集古錄十六角者
庸俗所造佛塔也觀碑後書云造十六角鎮國大浮圖
則知為塔矣其謂之十六角只見此碑　拾遺記申毒
國有道術人名尸羅善衒惑之術扵其指端出浮屠十
層高三尺乃諸天神仙巧麗特絶人皆長五六分列幢
葢歌舞繞塔而行歌唱之人如真人矣　建康實錄謝
尚嘗夢其父曰西南有氣至衝人必死可杖頭刻作塔
形見有氣來可擬之尚遂刻小塔施杖頭置左右
諸塔　魏書乾陀國都城有佛塔高七十丈周三百步
所謂雀離佛圖也　五侯鯖小月氐國有塔圍三百五
十步高八十丈謂百丈佛圖　㳺南城記慈恩寺永徽
三年沙門𤣥奘起塔初惟五層磚表土心效西域窣堵
波即袁宏漢記所謂浮圖祠也長安中摧倒天后及王
公施錢重加營建至十層薦福寺景龍中宫人率出錢
起塔十五層貞祐乙亥嵗塔之纏腰尚存辛夘遷徙廢
蕩殆盡惟磚塔在焉　山堂肆考應天府西北岡上有
二鐵塔　西域記昔有比丘見羣鴈飛翔忽有一鴈投
下自隕衆曰此鴈垂戒宜旌彼徳扵是瘞鴈建塔　朝
野僉載天后中成王千里將一虎子來宫中養損一宫
人遂令生餓數日而死天后令葬之其上起塔設千人
供勒碑號為虎塔至今猶在　戒菴漫筆韋南康鎮蜀
時有一鸚鵡甚慧馴養者曉以佛理一日不震不仆斂
翼委足奄然而絶焚之有舎利韋公為立塔瘞之號曰
鸚鵡塔
塔異　五侯鯖望徳寺兩塔相對高十三層忽震動開
合如欲倒者　馮𤣥鑑研北雜志虢令陳偲説鳳翔東
塔上有石照見南山草木鳥獸　五侯鯖至正間彰徳
天寧寺塔忽紅色自頂至踵表裏洞徹如煆鐵先是童
謠曰塔兒紅朱衣人作主翁塔兒黑北人作主南為客
　五侯鯖南雄延祥寺有三塔其影不以隂睛見扵壁
間二懸影向上一倒影賔興年見㕔堂主有入選者
七修𩔖藁蘇州有磚砌之塔名曰宫巷塔雖高不過三
丈大不過數圍人撼之即動頂之風鈴每為人搖下因
此塔亦每損每修今官府以欄木障之好事者拄木以
搖　誠齋雜記真臘有石塔塔中一洞卧佛臍中嘗有
水流味如中國酒易醉人　七修𩔖藁真臘國俗兩家
交訟曲直難辨則國宫之對有小石塔十二座令二人
各坐一塔中塔外則兩家親屬自相隄防或坐一二日
或三四日無理者必得瘡癤咳𠻳發熱之証有理者畧
無纎事謂之天獄
　　　觀(附牌/)　(珓/)
續事始周穆王尚神仙召尹軌杜沖居終南山尹真人
草棲之所因號樓觀葢道觀之初也黄帝内傳西王母
授帝白玉元始真容置扵高觀之上時人謂之道觀名
觀之義疑取諸此隋煬帝改為𤣥壇後復曰觀　白六
帖清觀紫宫鶴觀靈宫銀宫金闕紫府丹房碧洞丹臺
皆道觀也　唐百官志天下觀一千六百八十七　一
統志一柱觀在松滋縣東丘家湖中　拾遺記瀛海南
有金巒之觀飾以衆寶左懸則火精為日刻黑玉為烏
右以水精為月削青瑗為蟾蜍又有神龍神鳳徘徊其
邊
牌　事物原始宋㑹要曰天禧元年四月詔内出聖祖
神化金寶牌分給在京宫觀及外州名山聖迹之處面
文曰玉清昭應宫成天尊萬夀背文曰永鎮福地今寺
觀金字牌自此始也　蔡絛鐵圍山叢談徽宗政和以
來道家者流始盛道士居上者必賜以塗金銀牌上有
天篆咸使佩之以為外飾被寵異則又得金牌焉
珓　演繁露後世問卜扵神有器名盃珓者以兩蚌殻
投空擲地觀其俯仰以斷休咎自有此制後後人不專
用蛤殻矣或以竹或以木畧斵削使如蛤形而中分為
二有仰有俯故亦名盃珓盃者言蛤殻中空可以受盛
其狀如盃也珓者本合為教言神所告教現扵此之俯
仰也後人見其質之為木也則書以為校字義山雜纂
曰殢神擲校是也校亦音珓也今野廟之荒凉無資者
止破厚竹根為之俗書􁁉者是也宗懍荆楚嵗時記曰
秋社擬教扵神以占來嵗豐儉其字無所附並乃獨書
為教猶言神所告扵颺擲乎見之也此説㝡為明徑又
嵗時記注文曰教以桐為之形如小蛤言教教令也其
擲法則以半俯半仰者為吉此其所以為教也　珓圖
陽珓俱仰隂珓俱俯勝珓一仰一俯此羲畫所傳兩儀
四𧰼占三之則成卦而六十四具扵其中
　　　廚
帝王世紀太昊取犧牲以供庖廚　物原神農作廚
升菴外集夏日供帳飲食處曰冰廚見越絶書閭廬庖
所也　清異錄段文昌丞相精飲食事第中庖所㮄曰
鍊珍堂在塗曰行珍館　維摩經維摩詰往上方有國
號香積以衆香缽盛滿香飯悉飽衆㑹故今僧舎廚名
香積
　　　竈
釋名竈造也創造食物也　蒼頡篇楚人呼竈曰窹
張揖廣雅窹謂之竈其唇謂之陘其窻謂之堗堗下謂
之甄　魯連子竈五突分煙者衆也　墨子竈必為屏
心突高出屋四尺防失火也　庶物異名疏小雅卬烘
于煁(音/辰)爾雅煁烓也説文行竈也郭璞云今之三隅竈
孔氏曰烓者無釡之竈止以燃火照物今之火爐朱子
曰煁可燎而不可烹餁者也　莊子仲尼讀春秋老耼
踞竈觚聽之注觚竈額也　漢五行志豕出圂壊都竈
注都竈烝炊之大竈也　李尤竈銘燧人造火竈　淮
南子黄帝作竈死為竈神　禮器臧文仲安知禮燔柴
于竈竈者老婦之祭也故盛扵盆尊扵瓶鄭𤣥注竈神
祝融是老婦　莊子竈有髻注竈神名髻著赤衣狀如
美女　五經異義竈神姓蘇名吉利夫人姓王名搏頭
　酉陽雜俎竈神名隗狀如美女又姓張名單字子郭
夫人字卿忌有六女皆名察治其屬神有天帝嬌孫天
帝大夫天帝都尉天帝長兄硎上童子突上紫官君太
和君玉池夫人等一曰竈神名壤子　白虎通夏祭竈
者火之主人所以自養也夏亦火王長養萬物　史記
李少君曰祠竈丹砂可化為黄金　藝文𩔖聚作竈法
當辰巳間隟地取土先掘去上五寸以水美酒一升合
和泥之以癸亥日修之此日安竈自如也作竈法廣四
尺長五尺欲安兩釡長七尺子孫富貴作竈餘泥不可
泥井井餘土不可泥竈大凶豬肝泥竈令婦孝　酉陽
雜俎竈無故自濕潤者赤蝦蟇名鈎注居之去則止
説苑扁鵲造軒光之竈八成之湯　水經注宜春縣江
之左岸絶崖壁立數百丈有一火爐插在崖間望見可
長數尺父老相傳昔洪水之時泊舟崖側以餘燼挿之
謂之插竈先後相承至今尚在　范成大吳船錄蜀中
眉郡治有古竈在㕔事後太守不敢居扄鑰奉祠之
孔六帖陸龜䝉升舟齎茶竈徃來
　　　倉庫
月令孟冬命有司穿竇窖修囷倉　事物紀原倉所以
貯國儲也商有鉅橋漢有成臯敖倉及常平隋有黎陽
自古亦無名額通典食貨篇隋開皇三年華州置廣通
倉則倉有名額此其始也六帖云吳倉春申君所造名
均輸　事物原始通典曰藏米粟曰廩葢倉廩乃一物
也瞽瞍使舜完廩則唐虞時已有廩矣　釋名庫舎也
言物所在之舎也　説文庫兵器所藏帑金布所藏故
藏之為名也謂之庫藏焉　禮記季春之月審五庫之
量一曰車庫二曰兵庫三曰祭器庫四曰樂庫五曰宴
器庫　商君書湯武破桀紂海内無患築五庫藏五兵
　　　廐
事物紀原廐馬舎也周禮校人掌頒良馬而養乘之三
乘為皁三皁為繫六繫為廐六廐成校此名廐之始也
　漢五行志未央殿輅軨中注輅軨廐名也　百官志
左右仗廐左曰奔星右曰内駒兩仗内又有六廐左飛
右飛左萬右萬東南内西北内
　　　浴室
物原高辛氏始造為湢　禮記外内不共湢浴註浴室
謂之湢　拾遺記石虎為浴室用鍮石碔砆為堤厈以
琥珀為缾杓又以紗縠為囊盛百雜香漬于水中嚴冰
之時作銅屈龍數十枚各重數十斤燒如火色投水中
則池水恒温名曰焦龍池又曰清嬉浴室　七修𩔖藁
吳俗甃大石為池穹幕以磚後為巨釡令與池通轆轤
引水穴壁而貯焉一人專執爨池水相吞遂成沸湯名
曰混堂榜其門則曰香水男子納一錢扵主人皆得入
澡焉
　　　厠
説文厠清也　釋名厠言人雜在上非一也或曰溷言
溷濁也　儀禮𨽻人温厠　資暇集俗命如厠為屋頭
言并州人咸鑿土為室厠在所居之上故也一説北齊
文宣帝怒其魏郡丞崔叔寶以溷汁沃頭後人或食或
避親長不能正言溷因影為沃頭焉　世説石崇厠常
有十餘婢侍列皆麗服藻飾置甲煎粉沈香汁之屬又
與新衣著令出客多羞不能如厠　語林太尉劉寔詣
石崇如厠見有綘紗帳大床茵蓐甚麗兩婢持錦香囊
寔遽反走謂崇曰誤入卿内崇曰是厠耳　世説王敦
尚舞陽公主如厠有漆箱盛乾棗本以塞鼻敦謂厠上
亦設食噉之至盡　洛陽要記陳宛盛其居止厠上术
湯盥手槐板覆蔽糞穴為都城第一　續幽怪錄厠神
每月六巡　雜五行書厠神後帝也　葆光錄台州有
民姓王常祭厠神一日至其所見著黄女子云某厠神
也　酉陽雜俎頊天竺厠鬼名一名笙
　
　
　
　
　格致鏡原巻十九
欽定四庫全書
　格致鏡原巻二十　　　　大學士陳元龍撰
　　宫室𩔖(二/)
　　　梁
名𩔖　爾雅杗廇謂之梁疏梁即屋大梁也一名杗棟
屋檼也一名桴今屋脊也　漢天文志流星下燕萬載
宫極東去注李奇曰極屋梁也三輔間名為極或曰極
棟也三輔間名棟為極　事物紺珠駝梁大梁㯠鈎梁
木桁條屋横木乳梁枋上短梁　卓氏藻林㰇櫨曲短
梁也　邢昺爾雅疏楣即梁也召伯雍云門樞之横梁
也郭云門户上横梁鄉射記云堂則物當楣是也　逸
雅楣眉也近前若靣之有眉也　升菴外集懸楣横木
施扵前後兩楹之間下不裝構如偏橋棧道之勢今人
謂之挂楣
古梁　風俗通夏禹廟中有梅梁忽一表生枝葉　孟
熙霏雪錄禹廟梅梁乃大梅山所產梅樹也山在鄞縣
東南七十里葢梅子真隱處石洞仙井丹竈藥罏猶在
山頂大梅樹其上則為㑹稽禹祠之梁其下則為他山
堰之梁禹祠之梁唐張僧繇圖龍其上夜大風雨嘗飛
入鏡湖與龍鬬人見梁上水淋漓濕萍藻滿焉始駭異
之乃以鐵索鎖于柱他山堰之梁長二丈許去岸數尺
嵗乆不朽大水不漂因刀墜悞傷之出血不止今禹廟
以他梅樹代之不斵不削存故事耳非舊物也　玉笥
山錄漢武帝時玉笥山置一觀既搆殿缺中梁一條將
選奇材未𫉬忽一夜晴天降白玉梁一條因號為玉梁
觀至魏武帝時遣使取之雷電大震裂殿脊化為白龍
而去晉永嘉中有戴氏子入山見兩座青石搘一條白
玉梁于岩下上有赤書五行𫾣之聲如鐘鱗甲張起戴
氏驚走告人再尋之不復見　三輔黄圖柏梁臺武帝
元鼎二年春起此臺在長安城中北闕内三輔舊事云
以香柏為梁也　朝野僉載宗楚客造一宅新成皆是
文柏為梁　金陵覽古晉孝武太元三年僕射謝安作
新宫太極殿欠一梁有海木流至石頭城下取用之畫
梅花扵梁上表瑞因名梁殿　廣州記州㕔梁上畫五
羊又作五穀囊隨羊懸之云昔高固為楚相五羊銜榖
萃扵楚庭故圖其𧰼為瑞六國時廣州屬楚
　　　柱
名𩔖　邢昺爾雅疏楹柱也其梁上短柱名棁禮器云
藻棁者謂畫梁上柱為藻文也一名侏儒柱以其短小
故也閞者柱上木名也又謂之槉又名欂亦名枅柱上
方木是也又曰㭼是一物五名也栭一名楶即櫨也皆
謂斗栱也禮器云管仲山節者謂刻柱頭為斗栱形如
山也　禮記鄭注邊栭謂之節梁上楹謂之棁宫室之
飾士首本大夫達棱諸侯斷而礱之天子加宻石焉無
畫山藻之禮也　逸雅棳儒梁上短柱也棳儒猶侏儒
短故以名之也　藻林栭梁上短柱也芝栭畫芝扵上
　王莽傳為銅薄櫨注薄櫨柱上枅今所謂㭼也　升
菴外集唐韻㭼音塔柱㭼頭也今俗名䕶朽　事物紺
珠欒攣也其體上曲攣拳斗在欒兩頭負上員穩　演
繁露春秋莊公丹桓宫楹非禮也在禮楹天子丹諸侯
黝堊大夫蒼士黈黈黄色也案此即自士以上屋楹方
許循等級用采色庶人則不許夫是以謂為白屋也後
世諸王皆朱其邸今世凡官寺皆施朱存古也
古柱　大戴禮周時徳澤和洽蒿茂大以為宫柱　三
輔黄圖漢未央宫以文杏為柱甘泉宫南有昆眀池池
中有靈波殿皆以桂為柱風來自香　拾遺記漢成帝
好微行于太液池傍起宵逰宫以漆為柱鋪黑綈之幕
　魏畧大秦國城中有五宫相去各五十里宫室皆以
水精為柱　南史何𦙍扵波若寺内立明珠柱柱乃七
日七夜放光　珍珠船王元寶以錦石為柱　清異錄
廣府劉龑僭大號晚年亦事奢靡作南薰殿柱皆通透
刻鏤礎石各置爐燃香故有氣無形上謂左右隋帝論
車燒沈水却成粗疎爭似我二十四箇藏用仙人　神
異經崑崙有銅柱焉其高入天所謂天柱也圍三千里
圓周如削　漢武故事上起神屋鑄銅為柱黄金塗之
大五圍　晉書太始二年七月營太廟致荆山之木采
華山之石鑄銅柱十二塗以黄金鏤以百物綴以眀珠
　焦氏筆乘銅柱不止馬援吳黄武二年程暜闗侯分
界鑄銅柱為誓在衡山縣又唐御史唐九徵立銅柱扵
㸃蒼之湍溪又五代晉與楚王馬希範立銅柱為界學
士李臯銘在辰州　山堂肆考江西省城内宫前有井
水黑色其深莫測與江水相消長有鐵柱立其中相傳
晉許真君旌陽所鑄以息蛟害者　博物志江陵有臺
甚大而惟有一柱衆梁皆共此柱　渚宫故事宋臨川
王義慶鎮江陵于羅公洲立觀甚大而惟一柱　山堂
肆考樟柱殿在臺城内陳高祖作太極殿少一柱忽有
樟木大十圍長四丈餘自流扵陶家渚遂取以造殿
酉陽雜俎齊建元二年夏廬陵長溪水衝擊山麓崩長
六七尺下得柱千餘根皆十圍長者一丈短者八九尺
頭題古文字不可識江淹以問王儉儉云江東不閑𨽻
書秦漢時柱也　盛𢎞之荆州記巴東有一折柱孤直
高三丈大可十圍傳云是公孫述樓柱破之血出枯而
不朽　古今注漢和帝時江夏民舎柱生兩枝其一長
尺五寸分為八枝一長尺六寸分為五枝　白六帖朱
偓始家第堂柱生槐枝朞而茂既而偓秉政　廣古今
五行記唐懷州凝眞觀東廊柱已九十餘年道士往往
聞柱中有蝦蟇聲不知的處後因柱朽壊易之廚人砍
以為薪柱中得一蝦蟇其柱先無孔也　唐五行志如
意中濟源路敬淳家水碾柱壊易之為薪中有鮎魚長
尺餘猶生
柱礎　事物考石礎古謂之質礎　卓氏藻林玉舄即
玉礩也以承柱者見文選　尚書大傳大夫有石材庶
人有石承注石材柱下質也石承當柱下而已不外出
以為飾也　述異記吳王夫差射堂柱礎皆如伏龜
續高僧傳隋相州刺史内陽公薛胄所居堂礎忽變為
玉胄謂為善徵也設齋慶之釋靈裕云斯琉璃耳
　　　椽
名𩔖　爾雅桷謂之榱桷直而遂謂之閲直不受檐謂
之交疏桷屋椽也一名榱梠齊魯名桷周人名榱易曰
鴻漸扵木或得其桷左傳子産曰棟折榱崩僑將壓焉
是也屋椽長直而遂達五架屋際者名閲郭云謂五架
屋際椽正相當若其椽直不上扵檐者名交言相交扵
檼上也郭云謂五架屋際椽不直上檐交扵檼上　逸
雅桷确也其形細而疎确也或謂之椽椽傳也相傳次
而布列也或謂之榱在檼旁下列衰衰然垂也　説文
員者為榱方者為桷　何宴景福殿賦承以陽馬接以
圓方注陽馬屋四角引出以承短椽者　三輔黄圖孝
武營未央宫以木蘭為棼橑注棼橑棟椽也　事物紺
珠禁楄(音/駢)短方椽筕篖椽上竹又梠旅也又曰櫋綿也
榱頭使平上入曰爵頭　賢奕編結屋枋凑合處必有
牝牡筍俗呼為公牡筍是也　甘泉賦旋題玉英注題
頭也榱椽之頭以玉飾言其英華相燭也　卓氏藻林
璫椽頭也以彩飾之曰文璫見文選
古椽　國語莊公丹桓宫之楹而刻其桷　宋玉招魂
仰觀刻桷畫龍蛇些　漢武故事上起神屋以金為椽
刻玳瑁為禽獸以薄其上椽首皆作龍首銜鈴流蘇懸
之　三輔黄圖武帝作通天臺元鳳間自毁椽桷皆化
為龍鳳從風雨飛去　西京雜記趙昭儀所居昭陽殿
椽桷皆刻作龍蛇縈繞其間鱗甲分眀見者莫不兢慄
　南史王晏未敗前見屋桷子悉是大蛇就視之猶木
也晏惡之方以紙裹桷子猶紙内揺動􁍝􁍝有聲　伏
滔長笛賦序柯亭之觀以竹為椽　廣志篃竹宜為屋
椽　唐房千里竹室記環堵所棲率用竹以結其四角
植者為柱楣撑者為榱桷
　　　藻井
西京賦蔕倒茄扵藻井披紅葩之狎獵注藻井當棟中
交木方為之如井幹也茄藕莖也以其莖倒植扵藻井
其花下向反披狎獵花葉參差貌　風俗通殿堂𧰼東
井形刻為荷菱藻三者皆水物所以厭火灾　埤雅説
者以為藻取其文葢藻非特為取其文亦以禳火今屋
上覆橑謂之藻井取𧰼扵此亦曰綺井又謂之覆海亦
謂之罳項　楊慎外集綺井謂之鬬八又曰藻井今俗
曰天花板也　事物紺珠閙鬬八天花板上鬬八角井
口内畫藻曰藻井
　　　承塵
逸雅承塵施扵上承塵土也　事物紺珠承塵施扵上
俗名仰塵伊尹制　楚辭經堂入奥朱塵筵些注塵承
塵也言升殿過堂入房至室奥處上則有朱畫承塵下
則有簟筵好席可以休息也　支僧載外國事斯訶條
國有大富長者條三彌與佛作金箔承塵一佛作兩重
承塵
　　　鴟吻
𩔖要東海有魚似鴟噴浪即降雨唐以來設其𧰼扵屋
脊　蘇氏演義蚩海獸也漢武作柏梁殿以蚩尾水之
精能郤火災因置其𧰼扵上　墨客揮犀漢以宫殿多
灾術者言天上有魚尾星宜為其𧰼冠于室以禳之今
自有唐以來寺觀舊殿宇尚有為飛魚形尾指上者不
知何時易名為鴟吻狀亦不𩔖魚尾　名義考椒園雜
記螭􁀙形似獸立扵屋角上又云􁀙􁀙似龍鰲魚亦似
龍皆立扵屋上者今殿庭曰􁀙衙舎曰獸頭大抵皆蚩
也殿庭為龍形衙舍為獸形或為魚形以别扵宫殿皆
以意為之非其本則然也
　　　門
總論　皇圖要記軒轅造門户　説文門從二户𧰼形
也　釋名門捫也在外為人所捫摸也　易説卦艮為
門闕　禮月令仲春乃修闔扇注治門户也木曰闔竹
葦曰扇或曰雙曰闔單曰扇　白虎通秋祭門門以閉
藏自固也秋亦萬物成熟内備自守也　白澤圖故門
之精名野狀如侏儒見人則拜呼之宜飲食
名𩔖　𩔖雋禮云天子門曰臯門庫門雉門應門路門
又鄭𤣥云天子五門魯有庫雉路則諸侯三門又外傳
云自外及内第一臯門次庫門中雉門其四應門極内
即路門為五也　周禮王行幸設車宫轅門帷宫旌門
無宫則供人門鄭注次車為藩則卬車轅以表門張帷
為宫則樹旌以表門陳列周衞則立長人以表門　漢
武帝紀掖門注服䖍曰正門之旁小門如人臂掖也
長安志宣政門内有宣政殿東有東上閣門西有西上
閣門故以掖稱　儀禮注闈門如今東西掖門　賈誼
書天子宫門曰司馬門　漢書高后贊不出房闥注闥
宫中小門　漢獻帝紀注禁門曰黄闥　前五行志宫
正門曰端門　漢書孝成皇帝元帝太子也初居桂宫
上嘗忽召太子出龍樓門張晏注門樓上有銅龍　史
記金馬門者宦者署門也門傍有銅馬故謂之曰金馬
門　漢書元后傳赤墀青瑣注孟康曰以青畫户邊鏤
中天子制也如淳曰門楣格再重如人衣領再重裏者
青名曰青瑣天子門制也師古曰青瑣者刻為連瑣文
而青塗也　水經注磁石門在阿房前悉以磁石為之
故專其目　神異經南方有宫以赤石為牆赤銅為門
　漢書陳平家負郭窮巷蓆以為門然門外多長者車
轍　禮記儒有蓽門圭竇注圭竇者牆上鑿門上鋭下
方如圭之狀　詩義問横一木作門而上無屋謂之衡
門　爾雅閍謂之門正門謂之應門宫中之門謂之闈
(謂相通/小門也)其小者謂之閨小閨謂之閤衖門謂之閎闔謂
之扉　説文閻里中門也闠市外門也閌閬高門也䦳
門響也閭里門也閽門竪也門昏也門常昏閉故曰閽
即守門隸也閈門也汝南平輿里門曰閈閶闔天門也
楚人名門皆曰閶闔　名義考古者建大牙旗立扵帳
前謂之牙門公孫瓚傳拔其牙門是也後通謂官府為
衙門乃牙門之訛　毛詩出其闉闍注闍城上重門也
闉城内重門也
門鋪　演繁露風俗通義門户鋪首昔公輸班見水中
蠡引門其户終不可開遂𧰼之立扵門户案今門上排
立而突起者公輸班所飾之蠡也義訓曰門飾金謂之
鋪鋪謂之鏂(音/歐)今俗謂之浮漚釘也案此漚者水上浮
漚狀亦𩔖蠡也　丹鉛總錄鋪字從金宫門銅環所謂
金鋪也其制不始扵漢三代以來有之或以葦索或以
螺蚌或以金銅各隨其所王之徳今俗嵗節以葦索懸
門亦此意佛經金摩竭魚裝飾門柱亦金鋪之𧰼　甘
泉賦排玉户而颺金鋪兮注李奇曰鋪門首也　三輔
黄圖金鋪扉上有金華中作獸及龍蛇鋪首以銜環也
　漢哀帝紀孝元廟殿門銅龜形蛇鋪首鳴注如淳曰
門鋪首作龜蛇之形師古曰門之鋪首門以銜環者也
　留青日札楊烱青苔賦曰暗瓊鋪謂扉上有金玊龍
獸以銜環者我明公侯一二品門用獸靣擺錫鐶三品
至五品惟擺錫環六品至九品用鐵環　漢五行志童
謠曰木門倉琅根注師古曰門之鋪首及銅鍰也銅色
青故曰倉琅鋪首銜環故謂之根　名義考京師人謂
門鐶曰曲須當是屈膝葢門鐶雙曰金鋪單曰屈膝言
形如膝之屈也古烏栖曲作屈戍　研北雜志李長吉
宫娃歌云屈膝金鋪鎖阿甄金鋪門飾也屈膝葢鉸鍊
上二乘者為􁘇下三衡為鉞云　留青日札屈戍一作
屈膝即今之蝴蝶扇鉸也可以屈申摺疊　山堂肆考
今人家牕户設鉸具或鐵或銅名曰環紐即古金鋪遺
意北方謂之屈戍其稱甚古
門樞　漢五行志視門樞下注樞門扇所由開閉者也
　爾雅疏樞者門扇開闔之所由也一名椳易曰樞機
之發是也其持樞之木或達北檼以為牢固者名落時
檼即棟也落時又名􁏥是持樞一木而有此二名也
丘光庭兼明書孔頴達曰樞户臼明曰樞是門闗非户
臼也何以知之樞是門闗闗發即扉開則是門之開閉
由闗不由臼也且臼非能動轉安得謂之發乎道書云
流水不腐户樞不蠧葢以門闗來去故不蠧敗户臼何
謂不蠧乎是知頴達之説謬也　賈誼過秦論陳涉甕
牖繩樞之子注以繩係户樞也
門限　爾雅柣謂之閾邢昺疏柣者孫炎云門限也經
傳諸注皆以閾為門限謂門下横木為内外之限也俗
謂之地柣一名閾曲禮云不履閾是也　名義考門限
之制有三有一定者今宫府及南人門多用之有起落
者有不設者葢古者多乘車入門必脱限　漢書趙后
傳切皆銅沓冒黄金塗注切門限也沓冒其頭也　尚
書故實永公住吳興永欣寺人來覓書并請題額者如
市所居户限為穿穴乃用鐵葉裹之謂為鐵門限　明
興雜記南京國子監内號房皆無門限葢太祖之意謂
士人當出用不宜限隔故門皆無限
棖闑　邢昺爾雅疏棖者門兩傍長木一名楔李巡曰
棖謂梱上兩傍木禮記玉藻云君入門上介拂棖鄭箋
云棖門楔　漢書馮唐傳闑以外將軍制之注門中橛
為闑　爾雅所以止扉謂之閎注門辟旁長橛也長杙
即門橛也　名義考棖門兩旁斜柱兩木中為容以受
限耑以便起落也橛門中所𥪡短木以礙扉此不設限
者也二者今驛舎城門及北人門多用之
門闗　顏氏家訓百里奚詞烹伏雌炊扊扅聲𩔖作扊
又作扂案蔡邕月令章句曰鍵闗也所以止扉或謂之
剡移然則當時貧困并以門牡木作薪炊耳　漢五行
志成帝元延元年長安章城門門牡自亡函谷闗次門
牡亦自亡谷永曰城門闗守國之固國將去故牡飛也
注牡所以下門者也　名義考老子善閉者無闗楗而
不可開按説文闗以横木持門户也廣雅楗拒門木是
知闗即今門􁁧楗為闗之入牝處總曰拒門木也　談
苑以皁角木作門闗者凶　事物紺珠􁁧(音/拴)閉門機
芝田錄門鑰必以魚者取其不瞑目守夜之義
門神　荆楚嵗時記繪二神貼户左右左神荼右鬱壘
俗謂之門神　楓牕小牘靖康已前汴中家户門神多
番様戴虎頭盔而王公之門至以渾金飾之説者謂虎
頭辟邪殆祖桃板之意而易制改觀也　風俗通東海
度朔山有大桃樹蟠屈三千里其卑枝向東北曰鬼門
萬鬼出入也有二神一曰神荼一曰鬱壘主閲領衆鬼
之出入者執以飼虎扵是黄帝法而𧰼之因立桃板扵
門户上畫神荼鬱壘以禦凶鬼此則桃板之制也葢制
起自黄帝故今世畫神像扵板上猶扵其下書左神荼
右鬱壘　白六帖元日造桃板著户謂之仙木𧰼鬱壘
山桃百鬼所畏　事物紺珠桃符門旁二板　典術桃
者五木之精其精生鬼門制百鬼故今作桃人著門以
厭邪　藝苑雌黄古人以正旦畫雞扵門七日貼人扵
帳　天中記江淮間寒食家家折栁插門　後漢禮儀
志五月五日用朱索連五色剛卯為門户飾以止惡氣
　嵗時記荆楚人端午採艾結為人懸門户上以禳毒
氣洛陽人家除夜以銅刀刻門
閥閲　事物紺珠閥閲明其等曰閥在門左明其功曰
閲在門右　册府元龜石晉天福二年閏七月壬申尚
書户部奏李自倫義居七世準敕旌表門閭先有登州
義門王仲昭六代同居其旌表有㕔事步欄前列屏樹
烏頭正門閥閲一丈二尺二柱相去一丈柱端安瓦桶
墨染號為烏頭染雙闕一丈在烏頭之南二丈七尺夾
街十有五步槐栁成列今舉此為例則令式不該宜從
令式只表門閭扵李自倫所居之前量地之宜高其外
門門安棹楔門外左右各建一臺高一丈二尺廣狹方
正稱臺之形圬以白泥四隅染赤其行列樹植隨其事
力其同籍課役一準令式
　　　户
逸雅户䕶也所以謹䕶閉塞也　文子聖人法蠡蚌而
閉户　説文半門曰户　白虎通春祭户户者人所出
入亦春萬物始觸户而出也　説文窬者穿木以為户
也一曰鑿板為户　爾雅疏植謂户之維持鎖者也植
木為之因名又名傳又名突　大戴禮明堂四户八牖
赤綴户白綴牖　列士傳吳王闔閭畏王僚之子慶忌
作石室銅户以備之　莊子原憲居魯蓬户不全　漢
冊魏公九錫文以君翼宣風化華夏充實是用錫君朱
户赤户以居　宋玉招魂網户朱綴刻方連些王逸注
網户綺文鏤也横木闗柱為連言門户之楣皆刻鏤綺
文朱丹其緣雕鏤其木使方好也　卓氏藻林網户以
木為門刻為方目使如羅網之狀也
　　　牆
物原舜作牆　淮南子舜作室築牆茨屋令人皆知去
巖穴有家室　説文垣蔽曰牆　爾雅牆謂之墉　逸
雅牆障也所以自障蔽也墉容也所以蔽隱形容也垣
援也人所依阻以為援衞者也　尚書大傳天子賁墉
諸侯疏杼注賁大也言大牆正直也疏衰也杼亦牆也
言衰殺其上下不得正直　劉向新序諸侯垣牆有􁇠
堊之色無丹青之彩　古今注闤者市牆也　清異錄
穆宗喜華麗所建殿閣以紙膏膠水調粉飾牆名雪花
泥又一等鰾清和丹砂末謂之長慶赤　朱弁曲洧舊
聞河東見所在酒壚皆飾以紅牆詢之父老云相沿襲
如此不知其所始也　南州異物志大秦國以瑠璃為
牆　神異經西北裔外大夏山有宫以黄金為牆南方
裔外岡眀山有宫以赤石為牆西南裔外老壽山有宫
以黄銅為牆東南裔外闠清山有宫以青石為牆西方
裔外西眀山有宫以白石為牆　海錄閣皁山僧勤種
植收芋甚多杵之如泥造塹為牆後遇饑數十口俱活
　楊慎外集蔡衡仲一日舉温庭筠華清宫詩澁浪浮
瓊砌晴陽上綵斿之句問予曰澁浪何語也予曰子不
觀營造法式乎宫牆基自地上一丈餘疊石凹入如崖
隒狀謂之疊澁石多作水紋謂之澁浪　事物原始幹
説文云築牆兩旁之木也用以制板以舂牆者今之舂
牆柱也柱下横木名曰地尺　事物紺珠楨幹植木以
築牆俗謂之司頭
　　　壁
物原周公作壁　逸雅壁辟也辟禦風寒也　洞㝠記
元狩三年帝復起凌霞觀去地九十丈累白玉為壁以
八分篆寫羲皇以來訖周成王封禪之事所謂事登壁
文葢帝王之本績也　漢車千秋傳未央椒房師古注
椒房皇后所居以椒和泥塗壁取其温而芳也　西京
雜記趙婕妤居昭陽殿中壁帶往往為黄金釭含藍田
璧明珠翠羽飾之　漢書注服䖍曰釭壁中之横帶也
晉灼曰以金環飾之也師古曰壁帶壁之横木露出如
帶者也扵帶之中以金為釭若車釭之形也釭音工俗
讀音江非　後漢書琅琊王京都莒好修宫室窮極伎
巧殿館壁帶皆飾以金銀　女紅志魏文帝宫人田尚
衣能歌舞多病文帝用硃砂塗四壁以辟邪謂之紅壁
　陳書後主起臨春結綺望仙三閣壁帶縣楣皆以沈
檀為之　世説石崇以椒為泥泥壁王君夫以赤石脂
泥壁　圖書㑹粹羲之為㑹稽子敬出戲見北館新白
土壁白淨可愛子敬令取掃帚沾泥汁中以書壁為方
丈二字晻曖斐亹極有勢　錦繡萬花谷唐宗楚客造
新第沉香紅粉以泥壁開門則香氣蓬勃　南康記魚
朝恩有洞房四壁夾安琉璃板中貯江水及萍藻諸色
魚蝦號藻洞　杜陽編元載造芸暉堂扵私地芸暉香
草也出于闐國其香潔白如玉入土不朽為屑以塗壁
故號芸暉焉　蔡質漢官典職省中皆以胡粉塗壁紫
素界之畫古烈士也　藻林楚辭砥室謂以砥石為壁
使其平而滑澤也　王逸楚辭注紅壁沙板言堂上四
壁皆堊之令紅白又以丹沙畫飾軒板　楊慎外集楊
惠之塑佛壁為天下第一郭熙見之又出新意遂令圬
者不泥掌(今云/泥抹)止以手搶泥或凹或凸乾則以墨隨其
形迹暈成峯巒林谷加之樓閣人物宛然天成謂之影
壁今衙門屏牆亦曰影壁
　　　牕
總論　逸雅牕聰也扵内窺外為聰明也　説文在牆
曰牖在屋曰牕　周禮夏后氏世室四旁兩夾牕　孝
經注眀堂之制八牕四達　爾雅牖户之間謂之扆郭
注牕東户西也邢疏牖者户西牕也　禮記刮楹達鄉
注達通也鄉牕牖也每室四户八牕牕户相對故云達
鄉　説文牖穿壁以木為交牕也徐鉉曰但穿眀則為
牕牖者更以木為交􁂻古者一室一户一牖室暗故設
牖以通明也　丹鉛總錄木經云爻者交疏之牕也其
字𧰼牕形今之𧰼眼牕也一牕之孔六十四六牕之孔
凡三百八十四也　名義考魏都賦皎皎白間離離列
錢張説注白間牕也以白塗之畫以錢文猶綺疏青瑣
之𩔖青𤨏即今門之有亮隔者刻鏤為連瑣文本注是
白間即今菱花牕隔文如列錢自生虛白非以白塗為
錢文也　丹鉛總錄左傳同官為寮文選注寮小牕也
宋王聖求號初寮高似孫號疎寮謝伋號靈石山藥寮
唐詩綺寮河漢在鍼樓皆指牕也古人謂同官為寮指
其齋署同牕為義今士子同業曰同牕官先事士先志
官之同寮亦士之同牕也　升菴外集罘罳花蒂牕也
𧰼天上櫺星營造法式名杮蒂牕　韻㑹廘廔綺牕也
　朝野僉載陽滔為中書舍人時促命制敕令史持庫
鑰他適無舊本檢尋乃斵牕取得之時人號為斵牕舎
人
古人牕　過秦論陳涉甕牖繩樞注瓦甕為牕也　漢
武故事西王母降東方朔扵朱鳥牖中窺之　漢武故
事帝起神屋有雲母牕珊瑚牕　陸機洛陽地記宫中
有臨高凌雲宣曲廣望閬風萬世修齡總章聽訟凡九
觀皆高十六七丈以雲母著牕裏日曜之煒煒有光輝
　西京雜記趙昭儀所居昭陽殿牕扉多是綠琉璃亦
皆達照毛髮不得藏焉　世説滿奮畏風在武帝琉璃
牕内坐實宻似疎奮有疑帝問之答曰臣猶吳牛見月
而喘　鄴中記西臺高十六七丈上作銅鳳牕日之初
出流光照曜　南部煙花記煬帝觀書處牕户玲瓏相
望金鋪玉觀輝映溢目號為閃電牕　鳳池編楊炎在
中書後閣糊牕用桃花紙塗以冰油取明也　清異錄
韓熙載家過縱姬侍第側建横牕絡以絲繩為觀覘之
地初惟市物後或調戲贈與所欲如意時人目為自在
牕　暇日記邵先生堯夫雍扵所居作便坐曰安樂窩
兩傍開牕曰日月牖　偃曝談餘賽瑪爾堪古罽賔地
人多巧藝善治宫室門楹皆雕文刻鏤牕牖綴以瑟瑟
　　　欄檻
漢袁盎傳百金之子不騎衡注如淳曰騎倚也衡樓殿
邊欄楯也　史記建章宫後閣重櫟中有物狀似麋注
重櫟欄楯下有重欄處也　演繁露欄檻之版為蘭子
虛賦云宛虹拖扵楯軒注云楯軒軒之蘭版也張平子
西都賦曰伏櫺檻而俯聽薛綜曰櫺臺上欄也為軒檻
可以限隔高下故名之為欄是皆闌干之䦨也　名義
考階際木勾欄曰欄杆亦作䦨干葢闌干以横斜為義
勾欄木縱横為之故曰䦨干以木為之故字從木　李
濟翁資暇錄今園庭中藥欄欄即藥藥即欄猶言圍援
非花藥之欄也有不悟者以為藤架蔬圃堪作切對是
不知其由乖之矣按漢宣帝詔曰池藥未御幸者假與
貧民蘇林注云以竹繩連綿為禁藥使人不得往來爾
漢書闌入宫禁字多作草下闌則藥欄作藥蘭尤分明
易悟也(按漢詔池籞非藥/字濟翁此説大謬)　吳志建昌侯孫慮扵堂前
作鬭鴨欄頗施小巧陸遜正色曰君侯勤覽經典用此
何為慮即毁之　玉麈錄穆宗每宫中花香則以重頂
蒙蔽欄檻置惜春御史掌之號曰括香　夢華錄京師
七月七夕城市悉以雕木綵裝欄坐或用紅碧紗籠或
飾以金珠牙翠有一對直數千者　玉逸楚辭注檻楯
也縱曰檻横曰楯　漢史丹傳天子自臨軒檻上師古
注軒檻闌版也　漢朱雲傳雲攀殿檻師古注檻軒前
欄也　班倢伃賦房櫳虚兮風泠泠注櫳疏檻也　天
寶遺事楊國忠子弟每春至之時求名花異木植于檻
中以板為底以木為輪使人牽之自轉所至之處檻在
目前而便即歡賞目之為移春檻　李義山詩注鏡檻
水檻也　甘泉賦據軨軒而周流兮注軨軒謂前軒之
軨軨者軒間小木軨字與櫺同
　　　簷(附廊/)　(霤/)　(鐵馬/)
邢昺爾雅疏屋檐一名樀一名屋梠又名宇皆屋之四
垂也(檐同/簷)　方言屋梠謂之欞郭注雀梠即屋檐亦曰
連綿　禮明堂位復廟重檐注復廟上下重屋也檐下
復有板檐免風兩壞壁　子虚賦暴扵南榮注榮屋南
檐也　事物紺珠榮屋翼梠兩頭起者　西域記西域
重堂殿梁檐皆以七寶飾之
廊　子虚賦步櫩周流注步櫩言其下可行步即今步
廊也　漢張敞傳得之殿屋重轑中注蘇林曰轑椽也
重轑重棼中師古曰重棼即今之廊舍也一邊虚為兩
廈者也　周書作雒五宫明堂咸有重廊　演繁露李
試義訓曰屋垂謂之宇宇下謂之廡步檐謂之廊峻廊
謂之巖　漢竇嬰傳陳廊廡下注廊堂下周屋也廡門
屋也　古今事物考走馬廊自秦有之謂房外出簷一
楹可以乘馬而行
霤　逸雅霤流也水從屋上流下也　漢宣帝紀金芝
産扵函徳殿銅池中顔師古注銅池承霤也以銅為之
　席上腐談古之承霤以木為之用行水即今之承落
也
簷馬　芸忩私志元帝時臨池觀竹既枯后每思其響
不能寢帝為作薄玉龍數十枚以縷線懸扵簷外夜中
因風相擊聽之與竹無異民間效之不敢用龍以什駿
代今之鐵馬是其遺制　丹鉛總錄古人殿閣簷稜間
有風琴風筝皆因風動成音自諧宫商
　　　堦
墨子堯之土堦三尺　尚書舞干羽扵兩堦　周書夾
兩堦戺　升菴外集古者堂之前無堦惟左右設兩堦
右為賔堦左為阼階天子之尊亦惟兩階書曰舞干羽
于兩階是也至秦時中為甬道亢然自尊今佛寺道觀
猶有古制　摯虞决疑要注凡大殿乃有陛堂則有階
無陛也左墄右平者以文塼相亞次墄者為階級也九
錫之禮納陛以登謂受此陛以上　漢官儀尚書奏事
扵明光殿省中以丹朱漆地故曰丹墀尚書伏其下奏
事　漢書注丹墀上之堦曰螭頭　王仁裕入洛記含
元殿玉階三級其第一級可高二丈許每間引出一石
螭頭東西鱗次而排一一皆存猶不傾墊第二三級各
高五尺許蓮花石頂亦存階兩靣龍尾道各上六七十
步方達第一級皆花磚微有虧損　演繁露龍尾道夾
殿階旁上而玉階正在道中階凡三大層每層又自疏
為小級其下二大層兩旁雖皆設扶欄欄柱之上但刻
為蓮花形無壓頂横石其上一大層者每小級固皆有
欄欄柱頂更有横石通亘壓之而刻其端為螭首溢出
柱外　漢武故事玉堂去地十二丈基階皆用玉也
藻林釦砌以玉飾階砌也見文選　朝野僉載宗楚客
造一宅磨文石為階砌著吉莫鞾者行則仰仆　楊儀
壟起雜事陽山產白墡膩滑精細張士誠取之作堦靣
之飾和以脂膠久而不變有水雲白雪浪花玉鱗墀等
各以形製名也
　　　罘罳
古今注罘罳伏思也入朝行至内屏思惟故曰罘罳
中華古今注漢西京罘罳合板為之亦築土為之每門
闕殿舍皆有焉如今郡國㕔前亦樹之也　漢文帝紀
未央宫東闕罘罳災師古注罘罳謂連闕曲閣也以覆
重刻垣墉之處其形罘罳然一曰屏也　禮疏屏天子
之廟飾也鄭注屏謂之樹今浮思也刻之為雲氣蟲獸
如今闕上之為矣　演繁露漢人釋罘為復釋罳為思
義取臣朝君至罘罳下而復思至王莽劚去漢陵之罘
罳曰使人無復思漢也　演繁露罘罳云者刻鏤物𧰼
著之板上取其疏通連綴之狀而罘罳然故曰浮思也
以此刻鏤施扵廟屏則其屏為疏屏施諸宫禁之門則
為某門罘罳而在屏則為某屏罘罳覆諸宫寢闕閣之
上則為某闕之罘罳非其别有一物元無附著而獨名
罘罳也至其不用合板鏤刻而結網代之以蒙冒户牖
使蟲雀不得穿入則别名絲網　蘇鶚演義罘罳字𧰼
形罘浮也罳絲也謂織絲之文輕疏浮虚之貌葢宫殿
牕户之間網也　杜寶大業雜記乾陽殿南軒垂以朱
絲網絡下不至地七尺以防飛鳥　周祈名義考罘罳
博雅謂之屏顏師古曰連闕曲閣也二説往嘗疑之求
之字義亦不合今宫殿檐栱之間有銅絲網以避飛鳥
初疑即此亦未是後見夏月以黄絲為網自檐及階張
之遇視朝則捲朝罷復設此即罘罳之遺制唐文宗甘
露之變出殿北門裂斷罘罳而去温庭筠補陳武帝書
罘罳晝捲此皆可證若屏與曲閣則字不當從网又豈
可裂斷可捲耶釋文請事復思之説為尤謬
　　　梐枑
周禮天官掌舍設梐枑再重又王㑹同之舍設梐枑注
若今之御道設三木中聯之交互樹中路不令人妄入
也　留青日札梐枑即官府門首拒馬叉子也　東京
夢華錄官司扵御廊立黒桼杈子路心立朱桼杈子
演繁露晉魏以後官至貴品其門得施行馬行馬者一
木横中兩木互穿以成四角施之於門以為約禁也周
禮謂之梐枑今官府前叉子是也　名義考今制朝門
及公府以衡木為斜好别以木交錯穿之樹于門外俗
謂鹿角叉即古之行馬也魏文帝拜楊彪光禄大夫令
門施行馬晉孝武置檢校御史知行馬外事　漢成帝
紀從胡客大校獵師古注校謂以木自相貫穿為䦨校
　　　籬
爾雅樊藩也郭注藩籬也　逸雅籬離也以柴竹作之
疏離離也青徐曰椐椐居也居扵中也　名義考通俗
文柴垣曰杝木垣曰栖南土悉以竹為之斜織者謂之
巴飛杝杝本作籬　魏志鄭渾為魏郡太守課百姓乏
材木乃課種榆為籬　傅咸刻夏侯駿文令史張濟案
行城東見新立屋間筣笓障二十丈推問是少府夏侯
駿作請免駿官(筣與/籬同)　詞林海錯裴潛為尚書令妻子
貧乏織筣笓以自供　司馬相如賦木擁槍櫐以為儲
胥注槍櫐作木槍相櫐為柵也　范元實詩眼儲胥軍
中藩籬也
　　　棚
荆楚嵗時記東京富家七夕結綵錦為乞巧棚　夢華
錄潘樓街南有大小勾蘭五十餘座有蓮花牡丹夜叉
等棚　開元遺事唐時長安富人扵林亭内植畫柱結
綵為凉棚召名妓閒坐名曰避暑㑹
　　　磚
古史考夏后氏時烏曹作磚(同/甎)　爾雅瓴甋謂之甓郭
注㼾甎也今江東呼瓴甓　漢尹賞傳致令辟為郭師
古注令辟㼾甎也令音零辟避歴反　名義考陶侃運
甓甓甎也詩中唐有甓謂廟中路甎也今繪圖者作抱
甕之狀誤矣　貧士傳扈累字伯重嘉平中獨居道側
以㼾甎為障施一廚床食宿其中　南史狼牙修國累
塼為城重門樓閣　李肇翰林志内朝北㕔前堦有花
塼道冬中日及五塼為入直之候李程性懶好晚入恒
過八塼乃至衆呼為八塼學士　後山談叢光禄李卿
先築宅于廬甃皆用塼嵗夏大雨閘門及竇皆積水數
尺内外一洗而發去之　永新志譚節婦趙氏被元兵
併其子殺之血漬禮殿間八磚上宛然一婦人抱嬰兒
狀或磨以沙石不滅又煆以火益顯　括異志庚子嵗
夏旱湖間可以通軌有魚舟夜艤水滸遙見有光燭人
意謂必窖藏遂于中夜掘之得一井磚片長六七寸兩
首各有方竅相入兩靣皆有手掌紋極細宛然可見不
知此磚始扵何時竊意當時陶人手法為之耳兒童爭
鬻于市或取以為硯清潤細膩可愛余嘗得片磚為好
事取去　格古要論琴卓靣用郭公磚㝡佳嘗見郭公
磚灰白色中空靣上有𧰼眼花紋相傳云出河南鄭州
泥水中者絶佳磚長五尺闊一尺有餘此磚駕琴撫之
有清聲泠泠可愛　太平清話宋開封張堯夫墓銘以
其葬之速也不能刻石乃得金谷古甎以丹為隸書納
于壙中　語錄南嶽懷讓禪師一日在馬祖菴前磨磚
祖問要作甚麽讓曰欲得成鏡祖云磨磚豈得成鏡讓
曰磨磚既不成鏡坐禪豈得作佛耶
　　　瓦
古史考夏后時昆吾氏作瓦以代茅茨之始　洞冥記
商王無道使兆人入地千丈求青堅之土以作瓦　七
修𩔖藁淘瓦之泥曰坏細泥也　禮儒行毁方而瓦合
注吕氏曰陶者為瓦必圓而割分之則瓦合之則圓而
不失其瓦之質　事物紺珠瓦獸屋上獸頭　六書故
瓴牝瓦仰葢者仰瓦受覆瓦之流所謂瓦溝也　漢書
武五子傳以屋版瓦覆注版瓦大瓦也　漢武故事起
神屋以銅為瓦漆其外　道山清話世傳銅爵瓦驗之
有三錫花雷斧鮮疵三者是也然皆風雨彫鐫不可得
而僞　五色線鴛鴦瓦見魏志魏文帝夢兩瓦落地為
鴛鴦　穀山筆麈唐時明堂制度其宇上圜覆以清陽
玉葉清陽色也玉葉亦瓦之𩔖今大享殿及圜丘闌干
皆用回青瓦亦清陽玉葉之𩔖　明皇雜錄虢國夫人
恩傾一時奪韋嗣立宅以廣其居後復歸韋氏因大風
折木墜堂上不損視之瓦皆堅木也　孟熙霏雪錄宋
朝以文徳殿為正衙元以大明殿為正衙有延春閣俱
有琉璃瓦飾簷脊　王禹偁竹樓記黄岡之地多竹竹
工破之刳去其節用代陶瓦　王世懋閩部疏泉漳間
燒山土為瓦皆黄色郡人以海風能飛瓦奏請用筒瓦
民居皆儼似黄屋　吳外國傳大秦國王宫殿水晶為
瓦　王縉傳五臺山祠鑄銅為瓦金塗之　孔六帖南
蠻婆賄伽盧國廚覆銀瓦　夷事畧三佛齊以椰葉為
瓦扶南以大箬葉為瓦拔悉彌以樺皮為瓦暹羅以茭
草為瓦　孔六帖楊扵陵出為嶺南節度使教民陶瓦
易蒲屋以絶火患　王曾筆錄竇侍郎儼善聽聲音世
宗常令陶人應二十四氣燒瓦二十四片各題識其節
氣遂隔簾𫾣響令辨之一無差謬　春明退朝錄王侍
郎子融言天聖中青州盛冬濃霜屋瓦皆成百花之狀
以紙摹之其家尚餘數幅　夢溪筆談宋元豐末秀州
人家瓦上冰成花每瓦一枝如折枝有大花似牡丹芍
藥者細花如海棠萱草者皆有枝葉以紙搨之無異石
刻　酉陽雜俎術士王瓊取一瓦片畫作龜甲懷之少
頃出置地成真龜經數日成瓦　南部新書西京夀安
縣有墨石山神祠頗靈祠前有兩瓦子過客投之以卜
　丹鉛總錄宋世寒食有抛堶之戲兒童飛瓦石為戲
若今之打瓦也梅都官禁烟詩窈窕踏歌相把袂輕浮
賭勝各飛堶堶七和切或云起扵堯民之擊壤
　　　附諸物
物原禹作土墼石甃　漢書梅福傳涉赤墀之塗注以
丹淹泥塗殿上也　事物原始扁署也署門户之文曰
扁今時獎勸之扁即此　東方朔十洲記東眀山有宫
左右闕建以五色門有銀牓以青碧鏤題　事物原始
唐制王公以下不得施重栱藻井非常參之官不得用
抽心舍懸魚瓦獸乳梁重栱者即今之壘栱也藻井者
乃天花板井口内畫以水藻者也抽心舍者乃穿廊也
懸魚者博風板合尖下所垂之物也瓦獸者即瓦上獸
頭及轉角飛仙海馬之𩔖也乳梁者即壓槽方上之短
梁也　戒菴漫筆今人大㕔五間之前重置屋者俗名
五㕔三泊暑謂可障蔽炎熱也夷堅志低撲水撲風板
又作屋翼剝風板老學菴筆記云蔡京賜第宏敞老疾
畏寒惟撲水少低乃作臥室或又作撲處謂㕔上待客
童供待宜列扵此耳　玉海堂下至門謂之庭　漢書
注如淳曰商中商庭也師古曰商金也扵序在秋故謂
西方之庭為商庭　漢書注舊亭傳扵四角靣百步築
土四方上有屋屋上有柱出高丈餘有大板貫柱四出
名曰桓表縣所治夾兩邊各一桓陳宋之俗言桓聲如
和今猶謂之和表即華表也
　
　
　
　
　
　
　格致鏡原卷二十
欽定四庫全書
　格致鏡原卷二十一　　　大學士陳元龍撰
　　飲食𩔖(一/)
　　　總
禮記古者未有火化食草木之實禽獸之肉　禮含文
嘉燧人氏始炮生為熟　古史考古者茹毛飲血燧人
氏鑽火始裹肉而燔之曰炮神農時食穀加米於燒石
之上而食之黄帝時有釡甑飲食之道始備　管子黄
帝鑽燧以熟葷臊民食之無腹胃之疾　淮南子食者
民之本也　墨子食者聖人之所寶也聖王制飲食足
以充虚繼氣以强股肱使耳目聰眀不極五味之調芬
香之和不致遠國珍怪異物也　家語食石者肥澤而
不老食水者耐寒而苦浮食肉者勇而悍食穀者智慧
而夭食氣者神眀而壽不食者不死而神　韓子堯之
王天下也糲粢之食藜藿之羮監門之養不厭于此矣
　周禮凡王之饋食用六穀(黍稷稻/粱苽麥)膳用六牲(馬牛羊/豕犬雞)
飲用六清(水漿醴/凉醫酏)羞用百有二十品珍用八物(淳熬淳/母炮豚)
(炮牂擣珍/清熬肝膋)醬用百有二十罋(醢六十罋/醯六十罋)　周禮食醫掌
和王之六食六飲六膳百羞百醬八珍之齊凡食齊眂
春時羮齊眂夏時醬齊眂秋時飲齊眂冬時凡和春多
酸夏多苦秋多辛冬多醎調以滑甘凡㑹膳食之宜牛
宜稌羊宜黍豕宜稷犬宜粱鴈宜麥魚宜苽凡君子之
食恒放焉又内饔掌王及后世子膳羞之割烹煎和之
事辨體名肉物辨百品味之物又外饔掌外祭祀之割
烹共其脯修刑膴(脯薄析肉也修鍜肉也刑/鉶羮也膴腊肉大臠也)陳其鼎俎
實之牲體魚腊　周禮朝事之籩其實䵄蕡白黑形鹽
膴鮑魚鱐羞籩之實糗餌粉餈　周禮庖人掌六獸六
禽辨其名物鄭注六獸麋鹿熊麕野豕兔六禽鴈鶉鷃
雉鳩鴿按獸人冬獻狼夏獻麋又内則無熊則六獸當
有狼而熊不屬六禽于禽獻及六摯宜為羔豚犢麛雉
雁凡鳥獸未孕曰禽司馬職曰大獸公之小獸私之
左傳子太叔對趙簡子曰為六畜五牲三犧以奉五味
杜注六畜馬牛羊豕犬雞五牲麋鹿麏狼兔三犧祭天
地宗廟三者謂犧　周禮内饔共后及世子之膳羞辨
腥臊羶香之不可食者牛夜鳴則庮羊冷毛而毳羶犬
赤股而躁臊鳥皫色而沙鳴貍豕盲眂而交睫腥馬黑
脊而般臂螻　北堂書鈔楚辭云蕙肴蒸兮蘭藉奠桂
酒兮椒漿案蕙肴以蕙草蒸肉也藉所以藉飯食也易
曰藉用白茅　周禮膳夫職王日一舉鼎十有二物皆
有俎鄭注殺牲盛饌曰舉王日一舉以朝食也后與王
同庖鼎十有二牢鼎九陪鼎三物謂牢鼎之實亦九俎
　晏子晏子侍于景公朝寒公曰請進煖食辭曰嬰非
君奉也　國老閒談眞宗問杜鎬櫝食原於何代鎬對
曰漢景為太子文帝鍾愛既居東朝文帝念之曰太子
之食必料差殊乃命太官每日具兩檐櫝以賜之此其
始也　野客叢談世俗例以早晨小食為㸃心自唐已
有此語鄭傪為江淮留後夫人曰爾且㸃心或謂小食
亦罕知出處昭眀太子傳曰京師穀貴改常饌為小食
小食之名本此　五代㑹要唐室升平日常參官每日
朝退賜食謂之廊餐自太宗始　嵗時雜記京師十月
朔沃酒炙臠肉于爐中圍坐飲㗖謂之煖爐　雅釋女
嫁三日後父母家來餉食俗謂餪女　嵩高山記山下
岩中有一石室有自然飲食　六書故凡饌饋之品味
皆曰膳　内則􁉅瀡以滑之注秦人溲曰􁉅齊人滑曰
瀡　方言有汁而乾之曰煎　燕山録煑羊以􁊓煮鱉
以蚊省火　内則狼去腸狸去脊兔去凥狐去首豚去
腦魚去乙鼈去醜鄭注皆為不利人也　升菴外集酒
醋遇弦而生涎糟醬逢潮而作涌雞子日中則正日昃
則偏　清異録和魯公嘗以春社遺節饌用奩惟一新
様大方碗覆以剪鏤蠟春羅椀内品物不知其㡬種也
物十而飯二焉禁庭社日為之名辣驕羊　清異録季
冬既大寒可以停食物家家多方鳩集羊豕牛鹿兔鴿
魚鵝百珍之衆預期十日而辦造至正旦方成以品目
多者為上用製湯餅盛筵而薦之名回湯武庫大槩秦
隴盛行　清異錄比丘尼梵正庖制精巧用鮓臛膾脯
醢醬𤓰蔬黄赤雜色鬬成景物若坐及二十人則人裝
一景合成輞川圖小様　酉陽雜俎貞元中有一將軍
家出飯食每説無物不堪喫唯在火候善均五味常取
敗障泥胡盝修理食之其味佳
　　　茶(附茶具/)　(煙/)
總論　爾雅檟苦荼註樹小如梔子冬生葉可煑作羮
飲今呼早采者為荼晚采者為茗一名荈蜀人名之苦
荼　説文荼苦茶也即今之茶荈　草木狀苦荼一名
茶一名游冬　方言蜀西南人謂茶曰蔎　陸羽茶經
其味甘檟也不甘而苦荈也啜苦咽甘茶也　學齋佔
畢九經無茶字或言荼苦即是也見於爾雅謂之檟茗
則是今之茶但經中只有荼字耳　謝宗茶論茶古不
聞晉宋以降吳人採葉煮之謂之茶茗粥　陸羽茶經
茶之為飲發乎神農氏　雲谷雜記按晏子春秋嬰相
齊景公時食脱粟之飯炙三戈五卯茗菜而已又漢王
褒童約有五陽(一作/武都)買茶之語則魏晉之前已有之矣
但當時雖知飲茶未若後世之盛也　南牕紀談飲茶
或云始於梁天監中事見洛陽伽藍記非也按吳志韋
曜傳孫皓時每宴饗無不竟日坐席無能否飲酒率以
七升為限雖不悉入口皆澆濯取盡曜素飲不過二升
初見禮異時或為裁減或賜茶荈以當酒如此言則三
國時已知飲茶矣　世説王𪷟好茶人至輙飲之士大
夫甚以為苦每欲候𪷟必云今日有水厄　蔡襄茶錄
建人謂鬬茶為茗戰　實錄唐徳宗貞元九年初税茶
先是鹽鐵使張滂奏請税茶以待水旱之闕賦詔曰可
是嵗得錢數十萬　滴露漫錄茶之為物西戎土蕃古
今皆仰給之以其腥肉之食非茶不消青裸之熱非茶
不解是山林草木之葉而闗係國家大經　裴汶茶述
茶起扵東晉盛於今朝其性精清其味皓潔其用滌煩
其功致和　劉琨與兄子演書吾體中潰悶常仰眞茶
汝可致之　桐君錄酉陽武昌廬江昔陵好茗皆東人
作清茗茗有餑飲之宜人　博物志飲眞茶令人少眠
睡　神農食經茶茗宜久服令人有力悦志　陶𢎞景
雜錄苦茶輕身換骨昔丹丘子黄山君服之　華陀食
論苦茶久食益意思　壺居士食忌茶久食羽化不可
與韮同食同食令耳聾(一作/體重)　本草神農甞百草一日
而遇七十毒得茶以觧之今人服藥不飲茶恐解藥也
　許次紓茶疏茶宜常飲不宜多飲常飲則心肺清凉
煩鬱頓釋多飲則微傷脾腎或泄或寒　國史補故老
云五十年前多患熱黄近代悉無而病腰脚者多乃飲
茶所致也　𢎞君舉食檄寒温既畢應下霜華之茗
温嶠表遣取供御之調條列眞上茶千片茗二百大薄
　金鑾宻記故例翰林學士春晩人困則日賜成𧰼殿
茶　茶疏茶不移本植必子生古人結婚必以茶為禮
取其不移植子之意也今人猶名其禮曰下茶　七修
𩔖藁種茶下子不可移植移植則不復生也故女子受
聘謂之喫茶　茶經茶者南方之嘉木也一尺二尺迺
至數十尺其巴山峽川有兩人合抱者伐而掇之其樹
如𤓰蘆葉如梔子花如白薔薇實如栟櫚葉如丁香根
如胡桃其名一曰茶二曰檟三曰蔎四曰茗五曰荈上
者生爛石中者生礫壤下者生黄土野者上園者次陽
崖隂林紫者上綠者次笋者上牙者次葉捲上葉舒次
隂山坡谷者不堪採掇性凝滯結瘕疾　王氏談録茶
品高而年多者必稍陳遇有茶處春初取新芽輕炙雜
而烹之氣味自復在襄陽試作甚佳　珍珠船蔡君謨
謂范文正曰公採茶歌云黄金碾畔綠塵飛碧玉甌中
翠濤起今茶絶品其色甚白翠綠乃下者耳欲改為玉
塵飛素濤起希文曰善　眞逸農田餘話凡產茶之地
山南則冬無寒風多陽氣而和暖得春氣而先發故芽
嫩全味厚生山北則受風雪多而隂寒至春深始萌葉
厚而拳跼氣味不全如海產香之地相似　毛文勝茶
譜湖州長興縣啄木嶺金沙泉即每嵗造茶之所也湖
常二郡接界扵此厥土有境㑹亭每茶節二牧皆至焉
斯泉也處沙之中常無水將造茶太守具儀注拜敕祭
泉頃之發源其夕清溢造供御者畢水即微減供堂者
畢水已半之太守造畢則涸矣太守或還斾稽期則示
風雷之變或見鷙獸毒蛇木魅焉　神異記餘姚人虞
洪入山採茗遇一道士牽三青牛引洪至瀑布山曰吾
丹丘子也聞子善具飲常思見惠山中有大茗可以相
給祈子他日有甌蟻之餘乞相遺也洪因設奠祀之後
常令家人入山𫉬大茗焉　歐陽修集古錄俚俗賣茶
肆中多置一甆偶人云是陸鴻漸至飲茶客稀則以茶
沃此偶人祝其利市　續捜神記桓宣武有一督將病
後虚熱飲茗必一斛二斗乃飽裁減升合便為不足後
有客造之更進五升吐一物出有口形似牛肚既吐此
物病遂瘥客云此名斛二瘕
採茶　宋子安試茶錄凡採茶必以晨興不以日出日
出露晞為陽所薄則使芽之膏腴耗扵内及受水而不
鮮明故常以早為㝡凡斷芽必以甲不以指以甲則速
斷不柔以指則多温易損　陸羽茶經凡採茶在二月
三月四月之間茶之笋生爛石沃土長四五寸若薇蕨
始抽凌露採焉茶之牙者發於叢薄之上有三枝四枝
五枝者選其中枝穎拔者採焉其日有雨不採晴有雲
不採晴採之蒸之擣之拍之焙之穿之封之茶之乾矣
茶有千萬狀鹵莽而言如胡人鞾者蹙縮然犎牛臆者
㢘襜然浮雲出山者輪菌然輕飇拂水者涵襜然有如
陶家之子羅膏土以水澄泚之(謂澄/泥也)又如新治地者遇
暴兩流潦之所經此皆茶之精腴有如竹籜者枝幹堅
實艱於蒸搗故其形籭簁然有如霜笴者莖葉凋沮易
其狀貌故厥狀萎萃然此皆茶之瘠老者也自採至於
封七經自胡鞾至於霜笴八等或以光黑平正言嘉
者斯鑒之下也以皺黄坳垤言嘉者鑒之次也若皆言
嘉及皆言不嘉者鑒之上也何者出膏者光含膏者皺
宿製者則黑日成者則黄蒸壓則平正縦之則坳垤此
茶與草木葉一也茶之否臧存於口訣　許次紓茶疏
清眀穀雨摘茶之候也清眀太早立夏太遲穀雨前後
其時適中若肯再遲一二日期待其氣力完足香烈尤
倍易于收藏梅時不蒸雖稍長大故是嫩枝柔葉也􁥙
中之人非夏前不摘初試摘者謂之開園采自正夏謂
之春茶其地稍寒故須待夏此又不當以太遲病之往
日無有於秋日摘茶者近乃有之秋七八月重摘一番
謂之早春其品甚佳不嫌少薄他山射利多摘梅茶梅
茶澁苦止堪作下食且傷秋摘佳產戒之　羣芳譜收
茶在四月嫩則益人粗則損人眞者用箬烟燻過氣味
尤佳　田藝衡煮泉小品茶自浙以北皆較勝惟閩廣
以南不惟水不可輕飲而茶亦當慎之昔鴻漸未詳嶺
南諸茶仍云往往得之其味極佳余見其地多瘴癘之
氣染著草木北人食之多致成疾故謂人當慎之要須
采摘得宜待其日出山霽露收嵐淨可也
製造　學林新編茶之佳者造在社前其次火前其下
雨前火前謂寒食雨前謂穀雨前　茶疏古人製茶尚
龍團鳳餅雜以香藥蔡君謨諸公皆精扵茶理居恒鬬
茶亦僅取上方珍品碾之未聞新制若漕司所進第一
綱名北苑試新者乃雀舌冰芽所造一夸之直至四十
萬錢僅供數盂之啜何其貴也然冰芽先以水浸已失
眞味又和以名香益奪其氣不知何以能佳不若近時
製法旋摘旋焙香色俱全尤蘊眞味　煑泉小品茶之
團者片者皆出於碾磑之末既損眞味復加油垢即非
佳品總不若今之芽茶也葢天然者自勝耳芽茶以火
作者為次生曬者為上亦更近自然且斷烟火氣耳況
作人手器不潔火候失宜皆能損其香色也生曬茶瀹
之甌中則旗鎗舒暢清翠鮮眀尤為可愛　屠隆考槃
餘事茶有宜以日曬者清翠香潔勝以火炒　宋子安
試茶錄芽擇肥乳則甘香而粥靣著盞而不散土瘠而
芽短則雲脚渙亂去盞而易散葉梗半則受水鮮白葉
梗短則色黄而泛(梗謂芽之身除去白合處茶/民以茶之色味俱在梗中)烏蔕白
合茶之大病不去烏蔕則色黄黑而惡不去白合則味
苦澁蒸芽必熟去膏必盡蒸芽未熟則草木氣存(適口/則知)
去膏未盡則色濁而味重受煙則香奪壓黄則味失此
皆茶之病也　蔡襄茶錄茶色貴白而餅茶多以珍膏
油(去/聲)其靣故有青黄紫黑之異善别茶者正如相工之
眎人氣色也隱然察之於内以肉理潤者為上既已末
之黄白者受水昏重青白者受水鮮眀故建安人鬬試
以青白勝黄白　茶錄茶有眞香而入貢者微以龍腦
和膏欲助其香建安民間試茶皆不入香恐奪其香若
烹㸃之際又雜珍果香草其奪益甚正當不用
收藏　許次紓茶疏茶性畏紙紙於水中成受水氣多
也紙裹一夕隨紙作氣盡矣雖火焙出少頃即潤鴈宕
諸山首坐此病每以紙帖寄逺安得復佳　茶疏茶之
味清而性易移藏法喜温燥而惡冷濕喜清凉而惡蒸
鬱宜清獨而忌香臭藏用火焙不可曬入磁瓶宻封口
毋令潤氣得侵又勿令洩氣安頓須在坐臥之處逼近
人氣則常温必在板房若土室則易蒸又要透風若幽
隱之處尤易蒸濕兼恐有失㸃檢世人多用竹器貯茶
雖復多用箬䕶然箬性峭勁不甚伏帖風濕易侵至於
地爐中頓萬萬不可人有以竹器盛茶置被籠中用火
即黄除火即潤忌之忌之　羣芳譜拌茶木樨茉莉玫
瑰薔薇蘭蕙蓮橘梔子木香梅花皆可諸花香氣全時
摘拌三停茶一停花收磁礶中一層茶一層花相間塡
滿以紙箬封固入鍋重湯煮之待冷以紙封裹火上焙
乾上好細芽茶忌用花香反奪眞味惟平等茶宜之
烹㸃　煑泉小品茶南方嘉木日用之不可少者品固
有媺惡若不得其水且煮之不得其宜雖佳弗佳也
因話錄李約嗜茶云茶須緩火炙活火煎活火謂炭火
之有熖者　珍珠船蘇才翁與蔡君謨鬬茶俱用惠山
泉蘇茶小劣用竹瀝水煎遂能取勝　茶經其水用山
水上江水中井水下(荈賦所謂水則岷/方之注挹彼清流)其山水揀乳泉
石池慢流者其江水取去人逺者井取汲多者其沸如
魚目微有聲為一沸緣邊如湧泉連珠為二沸騰波鼓
浪為三沸已上水老不可食也凡酌置諸盌令沫餑均
(字書并本草餑/茗沫也蒲笏反)沫餑湯之華也華之薄者曰沫厚者曰
餑細輕者曰花　茶疏水一入銚便須急煑候有松聲
即去葢以消息其老嫩蟹眼之後水有微濤是為當時
大濤鼎沸旋至無聲是為過時過則湯老而香散決不
堪用　太平清話蔡君謨湯取嫩而不取老葢為團餅
茶發耳今旗芽鎗甲湯不足則茶神不透茶色不眀故
茗戰之捷尤在五沸　茶錄茶少湯多則雲脚散湯少
茶多則粥靣聚(建人謂之/雲脚粥靣)鈔茶一錢匕先注湯調令極
勻又添注入環迴擊拂湯上盞可四分則止眂其面色
鮮白著盞無水痕為絶佳建安鬬試以水痕先退者為
負耐久者為勝故較勝負之説曰相去一水兩水　茶
錄凡欲㸃茶先須熁盞令熱冷則茶不浮　清異錄饌
茶而幻出物𧰼扵湯面者茶匠通神之藝也沙門福全
生于金鄉長于茶海能注湯幻茶成一句詩並㸃四甌
共一絶句泛乎湯表　清異錄漏影春其法用鏤紙貼
盞糝茶而去紙為花身别以荔肉為葉松實鴨脚之𩔖
珍物為蕊沸湯㸃攪　清異錄茶至唐始盛近世有下
湯運匕别施妙訣使湯紋水脉成物𧰼者禽獸蟲魚花
草之屬纎巧如畫但須臾即就散滅此茶之變時人謂
之茶百戲　太平清話琉球亦曉烹茶設古鼎于几上
水將沸時投茶末一匙以湯沃之少頃奉飲味甚清
茶經廣雅云荆巴間採葉作餅葉老者餅成以米膏出
之欲煮茗飲先炙令赤色搗末置瓷器中以湯澆覆之
用蔥薑橘子芼之其飲醒酒令人不眠　鄴侯家傳唐
徳宗好煎茶加酥椒之𩔖李泌戲為詩旋沫翻成碧玉
池添酥散作琉璃眼　煮泉小品唐人煎茶多用薑鹽
故鴻漸云初沸水合量調之以鹽味薛能詩鹽損添常
戒薑宜著更誇蘇子瞻以為茶之中等用薑煎信佳鹽
則不可余則以為二物皆水厄也若山居飲水少下二
物以減嵐氣或可耳而有茶則此固無須也至於今人
薦茶𩔖下茶果此尤近俗是縦佳者能損眞味亦宜去
之且下果則必用匙若金銀大非山居之器而銅又生
腥皆不可也若舊稱北人和以酥酪蜀人入以白土此
皆蠻飲固不足責人有以梅花菊花茉莉花薦茶者雖
風韻可賞亦損茶味如有佳茶亦無事此
名𩔖　茶經有觕茶散茶末茶餅茶者乃斫乃熬乃煬
乃舂貯於瓶缶之中以湯沃焉謂之痷茶或用蔥薑棗
橘皮茱萸薄􁁉之等煮之百沸或揚令滑或煮去沫斯
溝渠間棄水耳而習俗不已　七修𩔖藁世人烹茶有
一横一𥪡而細嫩於湯中者謂之旗鎗茶麈史謂茶之
始生而嫩者為一鎗寖大而展為一旗過此則不堪矣
葉清臣煮茶述曰粉鎗末旗葢以初生如針而有白毫
故曰粉鎗後大則如旗矣　戒菴漫筆昔人論茶以鎗
旗為美而不取雀舌麥顆葢牙細易雜他樹之葉而難
辨耳槍旗者猶今稱壺蜂翅是也　熊克北苑别錄茶
品有曰小芽者其小如鷹爪先次蒸熟置之水盆中剔
取其精英僅如針小謂之水芽是小芽中之最精者曰
中芽者即一鎗二旗也曰紫芽者葉之紫者也曰白合
者乃小芽有兩葉抱而生者也曰烏蔕者茶之帶頭者
也水芽為上小芽次之中芽又次之紫芽白合烏蔕皆
所不及　澄懐錄白樂天入闗劉禹錫正病酒禹錫乃
餽菊苖虀蘆菔鮓換取樂天六班茶二囊炙以醒酒
庶物異名疏金英綠片俱茶名也見唐六典　杜陽編
上每賜同昌公主饌其茶則有綠花紫英之號　談苑
江左近日有蠟靣之號李氏别命取其乳作片或號曰
京挺的乳二十餘品名乳蠟面龍鳳茶　清異錄顯徳
初大理徐恪見貽卿信鋌子茶茶面印文曰玉蟬膏又
一種曰清風使按恪建人也　蠻甌志覺林院僧志崇
收茶三等待客以驚雷莢自奉以萱草帶供佛以紫茸
香葢㝡上以供佛而㝡下以自奉也客赴茶者皆以油
囊盛餘􁏏以歸　甲申雜記仁宗朝春試進士集英殿
后妃御太清樓觀之慈聖光獻出餅角子以賜進士出
七寶茶以賜考試官　潛確𩔖書宣和庚子漕臣鄭可
簡始創為銀絲冰芽葢將已揀熟芽剔去衹取其心一
縷用清泉漬之光瑩如銀絲方寸新胯小龍蜿蜒其上
號龍團勝雪去龍腦諸香遂為諸茶之冠　丹鉛總錄
蜜雲龍茶名極為甘馨宋廖正一字眀畧晩登蘇門子
瞻大奇之時黄秦晁張號蘇門四學士子瞻待之厚每
來必令侍妾朝雲取蜜雲龍家人以此知之一日又命
取蜜雲龍家人謂是四學士窺之乃眀畧也山谷有矞
雲龍亦茶名也　留青日札茶有宣和之玉液長春龍
苑報春萬春銀葉　升菴外集凡茶有二𩔖曰片曰散
片茶蒸造實捲摸中串之惟建劍則既蒸而研編竹為
格置焙室中㝡為精潔他處不能造其名有龍鳳石乳
的乳白乳頭金蠟面頭骨次骨末骨鹿骨山挺十二等
以充嵗貢及邦國之用洎本路食茶餘州片茶有進寶
雙勝寶山兩府出興國軍仙芝嫩蕊福合禄合運合慶
合指合出饒池州泥片出䖍州綠英金片出𡊮州玉液
出臨江軍靈川福州先春早春華英來泉勝金出歙州
獨行靈草綠芽片金金茗出潭州大柘枕出江陵開勝
開捲小捲主黄翎毛出岳州雙上綠芽出小方出岳辰
灃州東首淺山簿(一本/作薄)則出光州總二十六名其兩浙
及宣江晁州上以上中下或第一至第五為號散茶有
太湖龍溪次號末號出淮南岳麓草子楊樹雨前雨後
出荆湖清口出歸州茗子出江南總十一名　張舜民
畫墁錄有唐茶品以陽羨為上供建溪北苑未著也貞
元中常衮為建州刺史始蒸焙而研之謂研膏茶其後
稍為餅様其中故謂之一串陸羽所烹惟是草茗爾迨
至本朝建溪獨盛採焙製作前世所未有也士大夫珍
尚鑒别亦過古先丁晉公為福建轉運使始製為鳳團
後又為龍團貢不過四十餅專擬上供雖近臣之家徒
聞之而未常見也天聖中又為小團其品逈加於大團
賜兩府然止於一觔唯上大齋宿八人兩府共賜一餅
縷之以金八人拆歸以侈非常之賜親知瞻玩𢋫唱以
詩故歐陽永叔有龍茶小錄或以大團問者輙方刲寸
以供佛供仙家廟已而奉親并待客享子弟之用熈寧
末神宗有㫖建州製蜜雲龍其品又加於小團矣然蜜
雲之出則二團少粗不能兩好也　歐陽修歸田錄茶
之品莫貴於龍鳳謂之團茶凡八餅重一觔慶厯中蔡
君謨為福建路轉運使始造小片龍茶以進其品絶精
謂之小團凡二十餅重一觔其價金二兩然金可有而
茶不可得每因南郊致齋中書樞蜜院各賜一餅四人
分之宫人往往縷金花於其上葢其貴重如此　苕溪
漁隱建安北苑茶始於太宗太平興國中遣使造之取
𧰼於龍鳳以别入貢至道間仍添造石乳蠟面其後大
小龍茶又起於丁謂而成於蔡君謨至宣政間鄭可簡
以貢茶進用又領漕計割添續入其數浸廣今猶因之
細色茶五綱凡四十三品形製各異共七十餘餅其間
貢新試新龍團勝雪白茶御苑玉芽此五品乃水楝為
第一餘生楝次之又有粗茶七綱凡五品大小龍鳳并
揀芽悉入龍腦和膏為團餅茶共四萬餘餅葢水楝茶
即社前茶生楝茶即火前者粗色茶即雨前者閩中地
暖雨前已老而味加重矣又有石門乳吉香口三外焙
亦錄於北苑皆採摘茶芽送官焙添造每嵗縻金共二
萬餘緡日役千夫凡兩月方能迄事第所造之高下過
數入貢之後市無貨者人所可得惟壑源諸處私焙茶
其色絶品亦可敵官焙自昔至今亦皆入貢其流散四
方悉私焙茶耳　宋子安東溪試茶録慶厯中北苑嵗
貢有曾坑上品一觔曾坑山淺土薄苖發多紫復不肥
乳氣味殊薄今嵗貢以苦竹園茶充之而蔡公茶録亦
不云曾坑者佳又石坑者絶下　避暑録北苑茶正所
産為曾坑謂之正焙非曾坑為沙溪謂之外焙二地相
去不逺而茶種懸絶沙溪色白過於曾坑但味短而微
澀識茶者一啜如别涇渭也　試茶録建溪之焙三十
有二苦竹園頭甲之鼯鼠窠次之張坑頭又次之　試
茶錄建溪茶比他郡㝡先北苑壑源者尤早嵗多暖則
先驚蟄十日即芽嵗多寒則後驚蟄五日始發先芽者
氣味俱不佳唯過驚蟄者㝡為第一　蔡襄茶錄茶味
主於甘滑惟北苑鳳凰山連屬諸焙所産者為佳　東
溪試茶錄四方以建茶為首皆曰北苑建人以近山所
得故謂之壑源好者亦取壑源口南諸葉皆云彌珍壑
源口者在北苑之東北其茶甘香特勝受水則渾然色
重粥面無澤嶺根者北山之根也茶多植山之陽其土
赤埴其茶香少而黄白壑嶺寔為南山土皆黑埴茶生
山隂厥味甘香厥色青白及受水則淳淳光澤(民間謂/之冷粥)
(靣/)視其靣渙散如粟雖去社芽葉過老色益青眀氣益
鬱然其止則苦去而甘至壑嶺尾茶色黄而味多土氣
葉源者土赤多石茶色多黄青無粥靣粟紋而頗眀爽
復性重喜沈為次也　試茶録茶之名有七一曰白葉
茶民間大重出於近嵗園焙時有之地不以山川逺近
發不以社之先後芽葉如紙民間以為茶瑞取其第一
者為鬬茶而氣味殊薄非食茶之比今出壑源之大窠
者六(葉仲元葉世萬葉世/榮葉勇葉世積葉相)壑源巖下一(葉務/滋)源頭二(葉/團)
(葉/肱)壑源後坑(葉/久)壑源嶺根三(葉公葉/品葉居)林坑黄漈一(游/容)丘
坑一(㳺用/章)畢源一(王大/照)佛嶺尾一(㳺道/生)沙溪之大梨漈
上一(謝/汀)高石巖一(雲摖/院)大梨一(吕/演)砰溪嶺根一(任道/者)次
有柑葉茶樹高丈餘徑頭七八寸葉厚而圓狀𩔖柑橘
之葉其芽發即肥乳長二寸許為食茶之上品三曰早
茶亦𩔖柑葉發常先春民間採製為試焙者四曰細葉
茶葉比柑葉細薄樹高者五六尺芽短而不乳今生沙
溪山中葢土薄而不茂也五曰稽茶葉細而厚宻芽晩
而青黄六曰晩茶葢稽茶之𩔖發比諸茶晩生扵社後
七曰叢茶亦曰蘖茶叢生高不數尺一嵗之間發者數
四貧民取以為利　清異録有得建州茶膏取作耐重
兒八枚膠以金縷獻于閩王曦　演繁露建茶名蠟茶
為其乳泛湯靣與鎔蠟相似故名蠟靣茶也楊文公談
苑曰江左方有蠟靣之號是也今人多書蠟為臘云取
先春為義失其本矣　陸㳺入蜀記建茶舊雜以米粉
復更以薯蕷兩年來又更以楮芽與茶味頗相入且多
乳惟過梅則無復氣味矣　墨客揮犀蔡襄善别茶建
安能仁院有茶生石縫間葢精品也僧採造得茶八餅
號石巖白以四餅遺蔡以四餅宻遣人走京師遺王内
翰禹玉嵗餘蔡被召還闕訪禹玉禹玉命子弟于茶筒
中𨕖精品碾以待蔡蔡捧甌未嘗輙曰此極似能仁寺
石巖白公何以得之禹玉未信索貼驗之乃服　合璧
事𩔖建州方山之芽及紫笋片大極硬須湯之方可碾
治頭痛江東老人多服之　聖政記洪武二十四年詔
天下產茶之地嵗有定額以建寧為上聽茶户採進勿
預有司茶名有四探春先春次春紫筍不得碾揉為大
小龍團　避暑録顧渚在長興縣所謂吉祥寺也其半
為今劉侍郎希范家所有兩地所產嵗亦止五六觔近
嵗寺僧求之者多不暇精擇不及劉氏逺甚余嵗求扵
劉氏過半觔則不復佳葢茶味雖均其精者在嫩芽取
其初萌如雀舌者謂之槍稍敷而為葉者謂之旗旗非
所貴不得已取一槍一旗猶可過是則老矣此所以為
難得也　杜鴻漸與楊祭酒書顧渚中山紫笋茶兩片
一片上太夫人一片充昆弟同啜　馮可賓岕茶牋環
長興境產茶者曰羅嶰曰白巖曰烏瞻曰青東曰顧渚
曰篠浦不可指數獨羅嶰㝡勝環嶰境十里而遙為嶰
者亦不可指數嶰而曰岕兩山之介也羅氏居之在小
秦王廟後所以稱廟後羅岕也洞山之岕南靣陽光朝
旭夕暉雲滃霧浡所以味逈别也茶雖均出扵岕有如
蘭花香而味甘過霉厯秋開罈烹之其香愈烈味若新
沃以湯色尚白者眞洞山也若他嶰初時亦有香味至
秋香氣索然便覺與眞品相去天壤又一種有香而味
澁者又一種色淡黄而微香者又一種色青而毫無香
味者又一種極細嫩而香濁味苦者皆非道地　清異
録開寶中竇儀以新茶飲予味極美奩靣標云龍陂山
子茶龍陂是顧渚之别境　茶疏近日所尚者為長興
之羅岕疑即古人顧渚紫筍也然岕故有數處今惟洞
山㝡佳若在顧渚亦有佳者人但以水口茶名之全與
岕别矣　毛文勝茶譜袁州界橋其名甚著不若湖州
之研膏紫笋烹之有綠脚垂下　圖經蜀雅州蒙頂茶
受陽氣全故芳香其生㝡晩常在春夏之交方茶生常
有雲霧覆其上若有神物䕶持之唐李徳裕入蜀得蒙
餅以沃於湯瓶之上移時盡化以驗其眞蒙頂又有五
花茶其片作五出蒙山白雲巖產雲茶雲茶山茶之别
名也　清異錄吳僧梵川誓願燃頂供養雙林傅大士
自往蒙頂結菴種茶凡三年味方全美得絶佳者聖楊
花吉祥蕋共不踰五觔持歸供獻　茶譜蜀之雅州有
蒙山山有五頂頂有茶園其中頂曰上清峯昔有僧病
冷且久嘗遇一老父謂曰蒙之中頂茶嘗以春分之先
後多搆人力俟雷之發聲併手採摘三日而止若𫉬一
兩以本處水煎服即能袪宿疾二兩當限前無病三兩
固以換骨四兩即為地仙矣是僧因之中頂築室以候
及期𫉬一兩餘服未竟而病瘥時到城市人見容貌常
若年三十餘眉髮綠色其後入青城訪道不知所終今
四頂茶園採摘不廢惟中頂草木繁宻雲霧蒙蔽鷙獸
時出人迹稀到矣今蒙頂茶有霧鋑芽籛牙皆云火前
言造於禁火之前也火後者次之又有枳殻芽枸杞芽
枇杷芽者皆能治風疾又有皂莢芽槐栁芽皆上春摘
其芽和茶作之　茶譜蒙山有壓膏露牙不壓膏露牙
井冬牙言隆冬甲拆也又有研膏茶作片進之亦作紫
笋　錦里新聞蒙山有雷鳴茶雷鳴時乃茁　許次紓
茶疏古人論茶必首蒙頂蒙頂山蜀雅州山也往常產
今不復有即有之彼中夷人專之不復出山蜀中尚不
得何能至中原江南也今人囊盛如石耳來自山東者
乃蒙隂山石苔全無茶氣但微甜耳妄謂南山茶茶必
木生石衣得為茶乎　七修𩔖藁世以山東蒙隂縣山
所生石蘚謂之蒙茶士大夫珍貴而味亦頗佳殊不知
形已非茶不可煮飲又乏香氣而茶經之所不載蒙頂
茶四川雅州即古蒙山郡(因山/故名)方輿勝覽一統志土產
俱載蒙頂茶晁氏客話亦言雅州也　吳拭武夷雜記
武夷茶賞自蔡君謨始謂其味過于北苑龍團周右文
極抑之葢緣山中不曉製焙法一味計多狥利之過也
余試採少許製以松蘿法汲虎嘯巖下語兒泉烹之三
徳俱備帶雲石而復有甘軟氣乃分數百葉寄右文令
茶吐氣復酹一杯報君謨于地下耳　許次紓茶疏江
南之茶唐人首稱陽羨宋人㝡重建州于今貢茶兩地
獨多陽羨僅有其名建茶亦非㝡上惟有武夷雨前㝡
勝武夷之外有泉州之清源倘以好手製之亦為武夷
亞匹惜多焦枯令人意盡　陳懋仁泉南雜志清源山
茶青翠芳馨超軼天池之上南安縣英山茶精者可亞
虎丘惜所產不若清源之多也閩地氣暖桃李冬花故
茶較吳中差早　茶譜福州栢巖極佳　茶譜龍安有
騎火茶㝡上言不在火前不在火後作也清明改火故
曰火　花木考茗池源茶根株頗碩生於隂谷春夏之
交方發萌莖條雖長旗鎗不展乍紫乍綠天聖初郡守
李虛己太史梅詢試之品以為建溪顧渚不過也　茶
疏浙之產有天台之雁宕括蒼之大盤東陽之金華紹
興之日鑄皆與武夷相為伯仲錢塘之龍井與岕頡頏
　煮泉小品武林茶惟龍泓山為㝡其地產茶為南北
山絶品鴻漸第錢塘天竺靈隱者為下品當未識此耳
而郡志亦只稱寶雲香林白雲諸茶皆未若龍泓之清
馥雋永也余嘗一一試之求其茶泉雙絶兩浙罕伍云
　茶疏錢塘諸山產茶甚多南山盡佳北山稍劣北山
勤于用糞茶雖易茁氣味反薄往時頗稱睦之鳩坑四
眀之朱溪今皆不得入品　温庭筠採茶錄天台記丹
丘出大茶服之生羽翼　雨航雜錄雁山五珍有龍湫
茶一鎗一旗而白毛者名明茶紫色而香者名𤣥茶其
味皆似天池而稍薄　山謙之吳興記烏程縣西二十
里有温山出御荈　茶譜婺州有舉岩茶片片方細所
出雖少味極甘芳煎如碧乳也　國史補婺州有來白
　茶譜宣城縣有丫山小方餅横舖茗芽裝靣其山東
為朝日所燭號曰陽坡其茶㝡勝太守常薦於京洛人
士題曰丫山陽坡横紋茶　國史補常州有義興紫笋
　茶疏歙之松蘿吳之虎丘香氣穠郁竝可雁行與岕
頡頏黄山茶亦在歙中去松蘿逺甚　茶疏往時士人
皆貴天池飲之畧多令人脹滿　事物紺珠天池茶出
蘇州天池山　錦繡萬花谷江都蜀岡產茶味如蒙頂
　國史補夀州有霍山黄芽　升菴外集小峴山在六
安州出茶名小峴春即六安茶也　茶疏大江以北則
稱六安其實產霍山縣之大蜀山也能消垢膩去積滯
亦共寶愛顧彼山中不善製造就于食鐺大薪炒焙未
及出釜業已焦枯兼以竹造巨筍乗熱便貯輙就萎黄
僅供下食　事物紺珠鳳亭茶出鳳亭山青峴涿木二
嶺者同六安　國史補東川獸目陽羨春池皆茶之極
品　歸田録臘茶出(一作/盛)於劍建草茶盛於兩浙兩浙
之品日注為第一自景祐已後洪州雙井白芽漸盛近
嵗製作尤精囊以紅紗一二兩以常茶十數觔養之用
辟暑濕之氣其品逺出日注上遂為草茶第一　避暑
録草茶極品惟雙井顧渚亦不過各有數畝雙井在分
寧縣其地屬黄氏魯直家也元祐間魯直力推賞於京
師族人交致之然嵗僅得一二觔爾　茶譜洪州西山
白露及鶴嶺茶極妙　國史補南康有雲居茶　羣芳
譜太和山騫林茶初泡極苦澀至三四泡清香特異人
以為茶寶　中朝故事唐有人授舒州牧李徳裕謂之
曰到彼郡日天柱峯茶可惠三數角其人獻之數十觔
李不受退還明年罷郡用意精求𫉬數角投之徳裕閲
之而受曰此茶可以消酒食毒乃命烹一甌沃于肉食
内以銀合閉之詰旦開視其肉已化為水矣衆服其廣
識也　陳繼儒筆記雲桑茶瑯琊山出茶𩔖桑葉而小
山僧焙而藏之其味甚清　李白詩序荆州玉泉寺水
邊處處有茗草羅生枝葉如碧玉惟玉泉眞公常採而
飲之年八十餘嵗顔色如桃花而此茗清香滑熱異於
它者所以能還童振枯壯人夀也余逰金陵見宗僧中
孚示余茶數十片拳然重叠其狀如手號為仙人掌茶
葢新出乎玉泉之山曠古未覿　茶譜衡州之衡山封
州之西鄉茶研膏為之皆片團如月　彚苑詳註灉湖
諸灘舊出茶李肇所謂岳州灉湖之含膏也唐人極重
之見於篇什今不甚種植惟白鶴僧園有十餘本頗𩔖
北苑所出茶一嵗不過一二十兩土人謂之白鶴茶極
甘香非他處茶可比茶園地色亦相𩔖但土人不甚植
爾　茶譜渠江薄片一斤八十枚　合璧事𩔖潭郡之
間有渠江中有茶而多毒蛇猛獸鄉人每年採擷不過
十五六斤其色如鐵而芳香異常烹之無脚　茶譜蘄
門團黄有一旗二槍之號言其一葉三芽也　茶譜彭
州蒲村堋口其園有仙厓石花等號涪州出三般茶賓
花㝡上製于早春其次白馬㝡下涪陵　茶疏楚之產
曰寶慶滇之產曰五華皆表表有名在雁茶之上　合
璧忠州之南賓有四國一多陵二多波三羅波四思龍
皆方餅惟多陵㝡上飯後飲之消食空腹朔飲多波次
之二國下　合璧峽川石上紫花芽理宗頭痛年貢一
斤又有小江明月簝碧澗茱萸簝之名　茶譜蜀州晉
原洞口横原味江青城其横芽雀舌鳥嘴麥顆葢取其
嫩芽所造以其芽似之也又有片甲者早春黄茶芽葉
相抱如片甲也蟬翼者其葉軟薄如蟬翼也皆散茶之
㝡上也　茶譜邛州之臨邛臨溪思安火井有早春火
前火後嫩綠等上中下茶　楊慎外集緑昌明蜀茶李
白詩渇嘗一盞綠昌明昌明地名在彰明縣　述異記
巴東有真香茗其花白色如薔薇煎服令人不眠能誦
無忘　南越志茗苦澀亦謂之過羅　廣州記臯盧茗
之别名葉大而澀南人以為飲　本草拾遺臯盧苦平
止渴除痰不睡利水道眀目　茶經瀘州之茶樹夷獠
常擕瓢寘側每登樹採摘茶含扵口中待其展然後置
瓢中旋塞其竅歸必置於暖處故味極佳辛而性熱飲
之療風　茶譜玉壘闗外寶唐山有茶樹產于懸崖笋
長三寸五寸方有一葉兩葉　研北雜志李仲賓學士
言交趾茶如綠苔味辛烈名之曰登　國史補党魯使
西蕃烹茶帳中蕃使問何為者魯曰滌煩消渴所謂茶
也蕃使曰我亦有之命取出以指曰此壽州者此顧渚
者此蘄門者　花木考蓮花茶就池沼中早飯前日初
出時擇取蓮花蕊畧破者以手指撥開入茶滿其中用
麻絲縛扎定經一宿明早連花摘之取茶紙包曬如此
三次錫罐盛扎口收藏　茶經巴東俗多煮檀葉并大
皁李作茶竝冷又南方有𤓰蘆木亦似茗至苦澀取為
屑茶飲亦可通夜不眠　茶譜長沙之石楠採牙為茶
湘人以四月四日摘楊桐草搗其汁拌米而蒸猶餻糜
之𩔖必啜此茶乃去風也尤宜暑月飲之　陸璣詩義
疏山樗與下田樗畧無異葉似差狹耳吳人以其葉為
茗　謝氏詩源昔有客過茅君時當大暑茅君于手巾
内解茶葉人與一葉客食之五内清凉茅君曰此蓬萊
山穆陀樹葉衆仙食之以當飲又有寶文之蕊服之不
飢謝幼貞詩摘寶文之初蕊拾穆陀之墜葉
别名　宋錄新安王子鸞豫章王子尚詣曇濟道人於
八公山濟設茶茗子尚味之曰此甘露也何言茶茗
洛陽伽藍記齊王肅歸魏初不食酪漿常飲茗汁高帝
曰茗汁何如酪漿肅曰酪不中與茗為奴彭城王勰因
呼茗為酪奴　清異錄湯悦有森伯頌葢茶也方飲而
森然嚴乎齒牙既久四肢森然二義一名非熟夫湯甌
境界誰能目之　孫樵與焦刑部書晚甘侯十五人遣
侍齋閣此徒皆請雷而摘拜水而和葢建陽丹山碧水
之鄉月澗雲龕之品慎勿賤用之　胡嶠飛龍磵飲茶
詩沾牙舊姓餘甘氏破睡當封不夜侯　清異録豹革
為囊風神呼吸之具也煮茶啜之可以滌滯思而起清
風每引此義稱茶為水豹囊　清異録偽閩甘露堂前
兩株茶鬱茂婆娑宫人呼為清人樹每春嬪嬙戲摘新
芽堂中設傾筐㑹
茶具　雲溪友議陸羽造茶具一風爐以銅鐵鑄如古
鼎形二筥以竹絲織成三炭檛以鐵或斧或鎚四火筴
一名筯五鍑音輔或作釡或作鬴六交牀支鍑者七夾
以小青竹為之以炙茶八紙囊以白厚紙夾縫之以貯
所炙茶使香不泄九碾用橘木十羅合今所謂羅池也
十一則以準茶者十二水方受一斗十三漉水囊十四
瓢以酌水十五竹夾十六鹺簋或瓶或罍貯鹽花也十
七熟盂以貯熟水十八盌瓷青者益茶茶作白紅色白
則茶色黄則紫褐則黒悉不宜茶十九畚以白蒲編之
所以貯盌二十札截竹緝栟櫚皮于四周若巨筆形廿
一滌方以貯滌洗之器廿二滓方以集諸滓穢廿三巾
以潔諸器廿四具列以木或竹為之以悉斂諸器
附煙　方氏物理小識萬厯末有攜玉漳泉者馬氏造
之曰淡肉果漸傳至九邊皆啣長管而火㸃吞吐之有
醉仆者崇禎時嚴禁之不止其本似春不老而葉大于
菜暴乾以火酒炒之曰金絲煙可以袪濕發散然久服
則肺焦諸藥多不效其症忽吐黄水而死　本草多食
煙損容　熊人霖地緯粤中有仁草一曰八角草一曰
金絲煙治驗亦多其性辛散食已氣令人醉故一曰煙
酒其種得之大西洋
　
　
　
　
　
　
　
　
　
　
　
　
　
　
　格致鏡原卷二十一
欽定四庫全書
　格致鏡原卷二十二　　　大學士陳元龍撰
　　飲食𩔖(二/)
　　　酒(附酒旗/)
總論　説文酒就也所以就人性之善惡也一曰造也
凶吉所起造也　春秋緯酒者乳也王者法酒旗以布
致施天乳以哺人　春秋元命苞酒旗主上尊酒所以
侑神也　朱翼中北山酒經古語有之空桑穢飯醞以
稷麥以成醇醪酒之始也烏梅女䴷甜醹九投澄清百
品酒之終也　漢食貨志酒者天之美禄帝王所以頥
養天下享祀祈福扶衰養疾百福之㑹非酒不行也
王莽詔酒為百藥之長　世本儀狄始作酒醪變五味
少康作秫酒　羅泌路史或云儀狄初作酒非虞酒養
老而岐雷有醪醴黄帝内傳有王母之酒而神農為醴
酪其來尚矣　㑹客論畧杜康善造酒以酉日死故酉
日不飲酒　𩔖雋焦革善釀革死王績追述其法以為
經又采儀狄杜康以來善造酒者為譜　山堂肆考汝
陽王璡家有酒法號甘露經四方風俗諸家材料莫不
備具　周禮酒正掌酒之政令以式法授酒材辨五齊
之名一曰泛齊二曰醴齊三曰盎齊四曰醍齊五曰沈
齊注以節度作之故以齊為名泛者成而滓浮泛泛然
如今宜成醪矣醴猶體也成而汁滓相將如今甜酒矣
盎猶甕也成而色翁然如今酇白酒矣醍者成而紅赤
如今下酒矣沈者成而滓沈如今造清酒也　周禮酒
正辨三酒之物一曰事酒二曰昔酒三曰清酒注事酒
如今之醳酒也昔酒久酒今之舊醳也清酒今之冬釀
夏成者也　周禮酒正辨四飲之物一曰清二曰醫三
曰漿四曰酏註清謂酒之泲者醫即内則以酏為醴者
漿今之酨漿酏今之粥也　禮内則飲重醴稻醴清糟
黍醴清糟粱醴清糟註醴者稻黍粱三者各為之已泲
者為清未泲者為糟三醴各有清有糟也以清與糟相
配重設故云重醴葢致飲扵賔客則兼設之也　月令
孟春天子飲酎用禮樂注酎醇酒也　儀禮鄭𤣥注醴
稻米酒也　尚書中候醴甘也取名醴酒　集韻酒滓
謂之酪母　釋名麴朽也鬱之使生衣朽敗也　説文
麯亦作酴酒母也䤓生衣也二熟麯也糵芽米也醴酒
一宿熟也醪酒不去滓而飲也酎三重釀之酒也醨薄
酒也醑酋酒至美者也酒有清濁厚薄之不同故清者
曰醥而甘曰酏濁者曰醠而厚曰醇紅者曰醍綠者曰
醁白者曰醝　説文酒白謂之醙醙者壞飯也醙者老
也飯老即壞不壞則酒不甜投者再釀也　酒史酒之
濁而微清者曰醆厚者曰醹重釀者曰䣵苦者曰􁀙
七修𩔖藁漉酒曰釃相强曰浮飲盡曰釂使酒曰􁏴甚
亂曰醟飲而面赤者曰酡病酒曰酲主人進酒扵客曰
酬客酌主人曰酢獨酌而醉曰醮出錢共飲曰醵賜民
共飲曰酺不醉而怒曰奰　事物紺珠麴酒母又曰酒
教又方言曰􁁜(音/器)　升菴外集醑首酒也今曰頭酒醨
尾酒也　詞林海錯酒杯上跳沫為浮蛆　庶物異名
疏禮記月令注酒熟曰酋周禮注酋昔酒也鄭司農云
昔酒今之酋久白酒所謂舊醳酒者也吾嘉白酒之勁
者釀家每譽之曰是愁久者葢亦此意未知此酋字耳
　李淳風感應經淮南子云東風至而酒汎溢許慎云
東風震方也酒汎清酒也木味酸相感故也高誘云酒
汎為米麪麯之汎者風至而沸動按今酒初熟甕上澄
清時恒隨日轉在旦則清者在東畔午時在南日落在
西夜半在子恒清者隨日所在又春夏間於地廕下停
春酒者甕上蟻汎皆逐風而移雖居湥宻非風所至而
感召動也　鴻書要録江東云缸面猶河北稱甕頭謂
初熟酒也　夢華録都人至夜以酒糟塗抹竈門謂之
醉司命　七修𩔖藁煮酒脚塗靈壁石其黑如漆洗之
不脱　典論孝靈帝末百文湎酒酒一斗直千文　古
今名賢集宋眞宗嘗問唐時酒價皆不能對丁謂對曰
一斗三百錢問何以知之曰杜甫詩速宜相就飲一斗
恰有三百青銅錢上稱善　孔六帖唐徳宗播遷人多
乏食無釀酒者後京師稍寧有一醉人則聚觀以為祥
瑞　清異録虎以犬為酒鷄以蜈蚣為酒鳩以桑椹為
酒猫以薄荷為酒蛇以茱萸為酒謂食之即醉也
製造　禮記仲冬命大酋秫稻必齊麴糵必時湛熾必
潔水泉必香陶器必良火齊必得兼用六物大酋監之
無有差忒注大酋酒官之長也　春秋緯凡黍為酒陽
據隂乃能動故以麯釀黍為酒注麯隂也黍陽也是先
漬麯而黍後入故曰陽據隂也相得而沸是其動也凡
物隂陽相感非唯作酒　法苑珠林酒有二種穀酒木
酒穀酒者以諸五穀雜米作酒者是木酒者或用根莖
葉果用種種子果草雜作酒者是也酒色酒香酒味飲
能醉人者是名為酒若嘗咽者亦名為飲　平當傳稻
米一斗得酒一斗為上樽稷米一斗得酒一斗為中樽
粟米一斗得酒一斗為下樽　演繁露王莽時酒一釀
用麤米二斛麴一斛得成酒六斛六斗此酤賣之齊也
用此數計之米麴通用三斛取酒三斛不啻也故漢書
通米酒計之其米多而酒少者為上尊也　蘇軾酒經
南方之氓以糯與秔雜以卉藥而為餅嗅之香嚼之辣
揣之枵然而輕此餅之良者也吾始取麪而起肥之和
之以薑汁蒸之使十裂繩穿而風戾之愈久而益悍此
麴之精者也米五斗為率而五分之為三斗者一為五
升者四三斗者以釀五升者以投三投而止尚有五升
之贏也始釀以四兩之餅而每投以三兩之麴皆澤以
少水足以解散而勻停也釀者必甕按而井泓之三日
而井溢此吾酒之萌也酒之始萌也甚烈而微苦葢三
投而後平也凡餅烈而麴和投者必屢嘗而增損之以
舌為權衡也既溢之三日乃投九日三投通十有五日
而後定既定乃注以斗水凡水必熟冷者也凡釀與投
必寒之而後下此炎州之令也既水五日乃篘得三斗
有半此吾酒之正也先篘半日取所謂贏者為粥米一
而水三之操以餅麴凡四兩二物并也投之糟中熟潤
而再釀之五日壓得斗有半此吾酒之少勁者也勁正
合為五斗又五日而飲則和而力嚴而猛也篘不旋踵
而粥投之少留則糟枯中風而酒病也釀久者酒醇而
豐速者反是故吾酒三十日而成也　留青日札飲家
須察黍性新陳天氣冷暖春夏黍性新軟則先湯而後
米酒人謂之倒湯秋冬黍性陳硬則先米而後湯酒人
謂之正湯　抱朴子鄭君釀酒法酒成因以附子甘草
内酒中曝令乾如鷄子大一丸投一斗水立成美酒
珍珠船齊民要術作粟米爐酒法五月六月七月中作
之倍美受兩石以下甕以石子二三升蔽甕㡳夜炊粟
米飯即攤之令冷夜得露氣鷄鳴乃和之大率米一石
殺麴一斗粟米飯五斗麴殺若多少計須減飯和法痛
挼令相雜塡滿甕為限以紙葢口磚押上勿泥之恐太
傷熱五六日後以手内甕中看令無熱氣便熟矣酒停
亦得二十許日以冷水澆筒飲之䣺出者歇而不美詳
其法即今所謂咂酒然今法只用小白麴或大麥小麥
糯米瓶罌中皆得作之而澆飲以湯古為蘆酒因以蘆
筒噏之故名今云爐當是筆誤䣺公縣切以孔下酒也
　語林羊稚舒冬月釀酒常令人抱甕須臾復易一人
酒速成而味好　投荒雜録新州多美酒南方酒不用
麴糵杵米為粉以衆草葉胡蔓草汁溲(南人呼野葛/為胡蔓草)大
如卵置蓬蒿中隂蔽經月而成用此合糯為酒故劇飲
之後既醒猶頭熱涔涔有毒草故也南方飲既燒即實
酒滿甕泥其上以火燒方熟不然不中飲既燒即揭缻
趨虚泥固猶存沽者無能知美惡就泥上鑽小穴可容
筯以細筩挿穴中沽者就吮筩上以嘗酒味俗謂之滴
淋　研北雜志王晉卿一帖云瀑釀用器納土以瀑釀
酒可謂好奇　孔氏雜説俗言添黈以水投酒謂之黈
水　羅大經鶴林玉露南容太守王元䆳以白酒之和
者紅酒之勁者相合為一殺以白灰一刀圭飲之風味
頓奇　七修𩔖藁酸酒毎罈用鉛一二斤燒極熱投酒
則酸氣盡去　異物志枳椇子美如飴能令酒味薄若
以其木為屋柱一屋之酒皆薄
飲酒　孔叢子平原君强子高飲酒曰諺云堯飲千鍾
孔子飲百觚子路嗑嗑尚飲百榼古之賢聖無不能飲
子何辭焉　世説鴻臚孔羣好飲酒王導云卿常飲酒
不見酒家覆瓿布乎不久糜爛羣曰公不見糟中肉乎
乃更堪久　醉鄉日月記以家醪糯釀醉人者為君子
以家醪黍釀醉人者為中人以巷醪黍釀醉人為小人
又飲流謂睚眦者為狂花自睡者為病葉　酒史主酒
者曰眀府酒懦為曠官謂冷也酒猛為苛政謂酒熱也
今人謂酒熱為酒大　清異録酒不可雜飲飲之雖善
酒者亦醉葢生取煮鍊之殊官法私方之異飲家之所
湥忌宛葉書生胡适冬至日延客以諸家羣遺之酒為
具席半客恐私相告戒适疑而問之一人曰某懼君家
百氏漿次曰所畏者雜瑞樣耳　述異記漢末時有一
人腹内痛晝夜不眠勅其子曰吾氣絶後可剖視之死
後其子果剖之得一銅鎗後華佗聞之便往出箱内藥
投之鎗即化為清酒　神仙傳王方平至蔡經家謂經
家人曰吾欲賜汝輩美酒此酒方出天㕑其味醇醲非
俗人所宜飲飲之或能爛膓今當以水和之汝輩勿怪
也乃以斗水合升酒攪之以賜經家人人飲一升許皆
醉　酒中𤣥虢國夫人就屋梁懸鹿腸於中空筵宴使
人扵梁上注酒於腸中結其端欲飲則解開流於盞中
號洞天聖酒將軍　醉仙圖記汝陽王璡取雲夢石甃
泛春渠以畜酒作金銀龜魚浮沈其中為酌酒具自稱
釀王兼麴部尚書　詞林海錯唐蘇晉作曲室寒飲名
酒窟每一塼鋪一瓶酒計塼約五萬枚寒日率朋友次
第飲之取盡而已　開元遺事長安自昭應縣至都門
官道左右村店之民當大路市酒量錢數多少飲之亦
有施者與行人解之故路人號為歇馬杯　楊炎正錢
塘官酒詩注宋南渡行都有官酒庫每嵗清明前開煮
中秋前賣新先期以鼓樂妓女迎酒穿市觀者如堵
酒史宋石曼卿每與客痛飲露髮跣足著械而坐謂之
囚飲坐木杪謂之巢飲以稾束之引首出飲復就束謂
之鱉飲
名𩔖　唐書李泌請里閭釀宜春酒以祭勾芒神祈豐
年帝悦乃著令　徳宗本紀劍南貢生春酒　坡詩注
韓詩百年未滿不得死且可勤買抛青春國史補云酒
則營陽之土窟春富平之不凍春劍南之澆春按杜詩
亦有麯米春則知唐人名酒多以春抛青春亦酒也
一統志冰堂在滑縣歐陽修守郡日嘗造酒名冰堂春
　紺珠長春法酒宋賈秋壑造　百官志良醞署令二
人進御則供春暴秋清酴醿桑落之酒　庶物異名疏
贊夏酒名　風土記酒則五䴵贊夏㽔賔顯名　續曲
洧舊聞酒名玉井秋香　庶物異名疏周弁翁釀白醪
字曰秋玉　四民月令十月命典饋清麴釀冬酒以供
臘祀　清異録余開運中賜丑未觴法用雍酥棧羊筒
子髓置醇酒中暖消而後飲　張舜民畫墁録趙韓王
堂中猶有雷時酒如膠漆以水參之芳烈倍常飲之皆
醉　醉鄉日月記暑月候雷霆時收雨水淘米炊飯釀
酒名霹靂酒　金門嵗節洛陽人家乞巧造明星酒
桂海虞衡志瑞露帥司公㕑酒也經撫所前有井清烈
汲以釀遂有名　升菴外集八桂酒有瑞露石湖釀於
成都用其法名萬春　王楙野客叢談眞州郡齋有酒
名花露　杜陽雜編咸通中同昌公主有凝露漿桂花
醑　事物紺珠秋露白取露釀甘釅色白性熱出揚州
　庶物異名疏東坡謝黄宴送酥酒詩隴右土酥醲似
酒揚州雪液却如酥雪液揚州酒名也　湘州記衡陽
縣東有􁦘湖釀酒醇美所謂􁦘酒晉平吳始薦􁦘酒扵
廟是也　荆州記淥水出豫章康樂縣其間烏程鄉有
酒官取水為酒極甘美與湘東酃湖酒年嘗獻之世稱
酃淥酒　晉書太康元年五月丁夘薦酃淥酒于太廟
　晉咸康起居注十二月庚子詔曰正㑹日百僚增禄
賜醁􁭮酒人二升　龍城錄魏左相治酒名􁭮醁翠濤
常以金甖盛之十年不變其味人世所未有也此猶得
大宛國之法　拾遺記漢武帝女伶歌落葉哀蟬之曲
帝聞唱動心侍者乃進洪梁之酒酒出洪梁縣屬右扶
風至哀帝廢此邑南人受此釀法今言雲陽出美酒兩
聲相亂矣　吳錄長城若下酒有名溪南曰上若北曰
下若竝有村村人取若下水以釀酒醇美勝雲陽　幽
明錄東萊人作酒多醇濁而更清　酒史人自稱酒必
曰魯酒謙言薄也楚㑹諸侯魯趙皆獻酒于楚王主酒
吏求酒於趙不與吏怒乃以趙厚酒易魯薄者奏之楚
王怒遂圍邯鄲故曰魯酒薄而邯郸圍　留青日札乾
酢一名乾和河東幷汾以為貴品即今不入水者張文
潛詩釀酒愛乾和後周給逍遙公韋夐河東酒即此
劉孝儀啟奉教垂賜宜城酒四器　吳錄安成宜春縣
出美酒故酒名宜春　坡詩注坡在惠州自造酒名羅
浮春以惠州有羅浮山而得名　周煇北轅錄燕山酒
固佳極醇厚者名金􁀙言用金􁀙水釀之也　珍珠船
𧰼洞在潮海之間今屬武平縣昔未開拓時羣象止于
其中乃謂之𧰼洞其地膏腴稼穡滋茂有醞邑人重之
曰𧰼洞酒　事物紺珠麻姑酒麻姑泉水釀出建昌
酒史金華酒浙江金華府造近時京師嘉尚語云晉字
金華酒圍棋左傳文　酉陽雜俎魏賈鏘有蒼頭善别
水常令乘小艇扵黄河中流以瓠匏接河源水一日不
過七八升經宿色如絳以釀酒名崑崙觴芳味世間所
絶　錦繡萬花谷南昌國有酒山山有泉其味如酒飲
之甚美醉經月不醒　清異錄當塗一種酒麯皆發散
藥見風即消既不久醉又無膓腹滯之患人號曰快活
湯士大夫呼君子觴　李肇國史補酒有京城之郎官
清　食經坐客酒者平旦釀食時熟坐客時待酒熟故
以為名　投荒雜錄南人有女數嵗即大釀酒既漉候
冬陂池水竭時寘酒甖宻固其上瘞于陂中至春漲水
滿不復發矣候女將嫁因決陂水取供賀客南人謂之
女酒味絶美居常不可致也　眞臘風土記美人酒於
美人口中含而造之一宿而成尤奇　偃曝談餘琉球
造酒則以水漬米越宿令婦人口嚼手搓取汁為之名
曰米奇　漢書挏馬酒注應劭曰取馬乳汁挏治之味
酢可飲如淳曰以韋革為夾兠受數斗盛馬乳挏取其
上肥因名曰挏馬李奇曰以馬乳為酒撞挏乃成也師
古曰馬酪味如酒而飲之亦可醉故呼馬酒也禮樂志
挏作桐注云以馬乳為酒採桐葉乃成也　蕭大亨記
馬乳初取者太甘不可食越二三日則太酸不可食惟
取之以造酒其酒與燒酒無異始以乳燒之次以酒燒
之如此至三四次則酒味㝡厚　杜陽編順宗時處士
伊祈𤣥召入宫飲龍膏酒黑如純漆飲之令人神爽此
本烏弋山離國所獻　酉陽雜俎肅宗張皇后專權每
進酒常寘鴟腦酒令人久醉健忘　食經夏鷄鳴酒法
秫米二升作糜麯三升以水五升攪之今日作明日鷄
鳴時熟　事物紺珠羊羔酒出汾州色白瑩饒風味
清異錄裴晉公盛冬常以魚兒酒飲之其法用龍腦凝
結刻成小魚形狀每用沸酒一盞投一魚其中　影燈
記洛陽人家上元各送鷄肉酒用六木瓶貯之于親知
門前留地而去　酉陽雜俎阿薩部多獵蟲鹿剖其肉
重疊之以石壓瀝汁税波斯拂菻等國米及草子釀於
肉汁之中經數日即變成酒飲之可醉　洛陽伽藍記
河東人劉白墮善釀六月以罌貯酒暴扵日中動一旬
其酒不動飲之香美醉而經月不醒朝貴相餉踰於千
里以其逺至號曰鶴觴永熙中青州刺史毛鴻賓齎酒
之番路逢盗賊飲之即醉皆被擒時游俠語曰不畏張
亏抜刀唯畏白墮春醪　避暑錄白墮酒當時謂之鶴
觴謂其可千里遺人如鶴一飛千里或曰騎驢酒當時
以驢載之而行也　水經注劉白墮宿擅工釀採挹河
流醞成芳酎懸食同枯枝之年排於桑落之辰故酒得
其名矣然香醑之色清白若􁉅漿焉别調氛氳不與他
同蘭薰麝越自成馨逸自王公庶友牽拂相招者每云
索郎有顧思同旅語索郎反語為桑落也　國史補河
中桑落坊每至桑落時取其井水釀酒故號桑落酒
謝枋得碧湖雜記杜詩云坐開霜落酒來把菊花枝按
賈思勰齊民要術造酒門有桑落酒神麴酒其名不一
又云桑欲落時造黍米酒可得永年造神麴酒春秋二
時造者皆得過夏然桑落時作者乃勝于春天　談輅
桑落酒相傳是九月九日作水麴米皆以三十為準熟
于桑落之辰故名桑落不知西羌有桑落河出馬乳酒
羌人兼葡萄壓之晉宣帝時嘗來獻九日賜百官飲之
則此桑落乃地名非時也庾信乞酒詩有蒲城桑落酒
又似出蒲州　偃曝談餘寶林縣苦無酒隴酒甜桑落
酒有毒市中酒帘比屋競欲其刺口釀以烏頭纔沾舌
舌破不可飲也　楚詞奠桂酒兮椒漿注切桂扵酒中
　花木考博羅有桂可以釀酒蘇軾桂酒頌有隱者以
桂酒方教吾釀成而色香味超然非世間物也　博物
志胡椒酒古人于嵗朝飲之　漢官儀正旦以柏葉酒
上夀　嵗時記元日進椒柏酒椒是玉衡星精服之令
人身輕能走柏是仙藥進酒次第以年少者為先　鄭
徳璘傳貞元中湘潭尉鄭徳璘好酒長挈松醪春過江
夏　酒史蘇軾守定州時於曲陽得松膏釀酒作中山
松醪賦　原化記以松花酒飲老人益夀　長慶集注
杭州俗釀酒趁梨花時熟號梨花春　初學記酒漬桃
花而飲之能除百病好顏色　孔六帖滄洲去國萬里
出菖蒲酒桃花酒飲之而神氣清爽　叙聞錄憲宗採
鳳李花釀換骨醪晉國公平淮西回黄帕金瓶逺賜二
斗　南蠻傳訶陵以栁花為酒　通典頓遜(一作/逢)國有
樹似石榴採其花汁停甕中數日成酒甘美　叩頭錄
房壽六月擣蓮花製碧芳酒涼物也　事物紺珠蓮花
白以蓮蕋造　西京雜記高帝宫中九月九日飲菊花
酒令人長壽菊花舒時併採莖葉雜黍米釀之至來年
九月九日始熟就飲焉故謂之菊花酒　貨殖傳漢大
宛國造葡萄酒　博物志西域有葡萄酒積年不敗彼
俗傳云可至十年飲之醉彌日乃解　梁四公記高昌
國遣使獻蒲桃乾凍酒帝命杰公迓之杰公謂其使者
曰蒲桃七是洿林三是無半凍酒非八風谷所凍者又
有高寧酒和之使者曰其年風灾蒲桃不熟故駁雜凍
酒奉王急命故非時耳帝問杰公何以知之對曰蒲桃
是洿林者皮薄味美無半者皮厚味苦酒是八風谷凍
成者終年不壞今嗅其氣酸高寧酒滑而色淺故云然
　唐書蒲桃酒西域有之前代或有貢獻及破高昌收
馬乳蒲桃實於苑中種之并得其酒法上自損益造酒
酒成凡有八色芳香酷烈味兼醍盎頒賜羣臣京師識
其味　清異錄穆宗臨芳殿賞櫻桃進西凉州葡萄酒
帝曰飲此頓覺四體融和眞太平君子也　緝栁編糜
欽棗出眞陵之山食一枚大醉經年不醒東方朔嘗逰
其地以一斛歸進上上和諸香作丸大如芥子每集羣
臣取一丸入水一石頃刻成酒味愈醇醪謂之糜欽酒
又謂之眞欽酒又謂之仙薌酒香經年不歇　𤣥池説
林立夏日俗尚啖李時人語曰立夏得食李能令顏色
美故是日婦人作李㑹取李汁和酒飲之謂之駐色酒
　蘇子瞻洞庭春色賦序安定郡王以黄柑釀酒名之
曰洞庭春色色味香三絶　花木考山梨者味極佳漫
用大甕儲數百枚以缶葢而泥其口意欲久藏旋取食
之久則忘之及半嵗後因至園中忽聞酒氣薰人疑守
舍者釀熟索之無有因啟觀所藏梨化而為水清冷可
愛湛然甘美眞佳醞也飲之輙醉回回國葡萄酒葢𩔖
此始知梨可釀前所未聞也　庶物異名疏山谷詩王
公權家荔枝綠廖致平家綠荔枝試傾一杯重碧色快
剝千顆輕紅肌廖之綠荔枝王之荔枝綠酒皆第一
枚乘栁賦爵獻金漿之醪注梁人作藷蔗酒名金漿
隋書赤土國物產多同於交阯以甘蔗作酒雜以紫𤓰
根酒色黄赤味香美　酉陽雜俎蜀後主有桃􁩼二扇
盛水五升良久成酒能醉人更互貯水以供其宴　古
今記烏孫國有青田􁩼得水則有酒味甚醇美飲盡更
注水隨後成酒名青田酒　珊瑚鈎詩話青田􁩼莫知
其木與實而􁩼如五六升瓠空之盛水俄而成酒劉章
曽得二焉集賔設之一􁩼才盡一􁩼又熟可供二十客
名曰青田壺　後漢書孟佗字伯良以菖蒲酒一斛遺
張讓即拜凉州刺史　嵗時記端午以菖蒲或縷或屑
泛酒　萬畢術注斷蒲漬酒中即厚　常袞謝九月九
日賜餻酒狀恩賜薏苡人酒兩瓶　外臺秘要天門冬
釀酒初熟微酸久停則香諸酒不及　事物紺珠五加
皮酒又名文章酒出高郵　楊孚異物志文草作酒其
味甚美土人以金買草不言貴也　孫公談圃椰子酒
本出伽盧國其地熱衢植椰子木為䕃剖其實中有酒
能醉人若他國所釀多不同南蠻有㯽榔酒扶南有石
榴酒辰溪有鈎藤酒　神仙服食經採南燭草煮其汁
為酒碧映五色服之通神　瀛涯勝覽滿剌加國渚生
水草曰茭蔁長如刀狀韌堅其子𩔖荔枝大若鷄子以
釀酒曰茭蔁酒亦醉人　洞冥記瑤琨去玉門九萬里
有碧草如麥割之以釀酒則味如醇酎飲三合三旬不
醒飲甜溪水隨飲而醒　山堂肆考宜城九釀酒號竹
葉酒　錦里新聞郫縣人刳大竹傾春釀于中號郫筒
酒川中至今以占米或黍七分高粱三分以五加尖釀
之　鷄跖集魏鄭公徵三伏之際率賓僚避暑取大蓮
葉盛酒以簪刺葉令與柄通屈莖輪囷如𧰼鼻持啜之
名為碧筩酒　升菴外集杜詩黄羊飯不羶蘆酒還多
醉蘆酒以蘆為筒吸而飲之今之咂酒也又名鈎藤酒
酒以火成不醡不篘兩缶西東以藤吸取　鷄肋編闗
右塞上人造噆酒以荻管吸扵瓶中　清波雜志南宋
使至北朝飲以金蘭酒　庶物異名疏玉薤隋煬帝酒
名得法於胡人者　清異錄舊聞李太白好飲玉浮梁
不知其果何物余得吳婢使釀酒因促其功荅曰尚未
熟但浮梁耳試取一盞至則浮蛆酒脂也乃悟太白所
飲葢此耳　抱朴子麟鳳洲以玉泉為醪醴　藝林伐
山碧琳腴酒名見曽吉父詩　神異記西北荒中有玉
醴酒酒泉注焉廣一丈湥三丈酒美如肉澄清似鏡取
一尊一尊復生焉與天同休無乾時一名遺酒　抱朴
子董君異常以玉醴與盲人服之目旬日而愈　十洲
記瀛洲有玉膏如酒名曰玉酒飲數升輙醉令人長生
　洞冥記漢武帝酌瑤琨碧酒　魏書太宗與崔浩論
事語至中夜大悦賜浩縹醪酒十觚水晶鹽一兩曰朕
味卿言若此鹽酒故與卿同其味也　隋遺錄煬帝在
揚州遊鷄臺恍惚與陳後主遇以綠紋螺酌紅粱醞共
飲　五代史于闐國有紫酒青酒不知其所釀而味尤
美　初學記闗中有酒名白薄　東坡詩上樽白日瀉
黄封注輦下以黄封酒為貴葢重内醞也　東坡集在
南海作眞一酒以米麥水三者為之　常新錄西門季
𤣥造二色酒白酒中有黑花斟於器中花亦不散其中
有石故也崔道旋以金銀銅錢來酤曰以我三樣錢買
君二色酒欲辭得乎　史諱錄唐𤣥宗置麴清潭砌以
銀甎泥以石粉貯三辰酒一萬車以賜當制學士　事
物紺珠三白酒出吳中顧氏葢取米白水白麴白也味
清冽　西京雜記漢制以正月旦造酒八月成名曰九
醖一名醇酎　拾遺記張華有九醖酒以三薇漬麴糵
糵出西羌麴出北胡胡中有指星麥四月火星出麥熟
而穫之糵用水漬麥三夕而萌芽平旦鷄鳴而用之俗
人呼為鷄鳴麥以之釀酒醇美久含令人齒動若大醉
不呌笑搖動令人肝腸消爛俗人謂之消膓酒或云醇
酒可為長宵之樂兩説同而事異也閭里歌曰寧得醇
酒消膓不與日月齊光　世説張華既貴有少時知識
來候之華與共飲九醞酒為酣暢其夜醉眠華常飲此
酒眠後輙勅左右轉側至覺是夕忘勅之左右依常時
為張公轉側其友人無人為之至明友人猶不起華咄
云此必死矣使視之酒果穿膓流牀下滂沱　庶物異
名疏蘭生漢武帝酒名漢書百末㫖酒布蘭生謂以百
草花末雜酒中也一曰百味㫖酒　神仙傳餘杭姥嫁
於西湖農家善採百花釀酒王方平嘗以千錢過蔡經
家與姥沽酒飲而甘之是後羣仙時降因授一丸藥以
償酒價姥服之仙去後十餘年有人經過洞庭湖邊見
賣百花酒者即姥也　南史劉杳在任昉坐昉曰酒有
千日醉當是虚言杳曰桂陽程鄉有千里酒飲之至家
而醉亦其例　博物志劉𤣥石從中山沽酒酒家與之
千日酒至家而醉其家不知以為死矣以棺斂葬之酒
家計向千日憶𤣥石醒矣遂往其家且發塜開棺於是
醉始醒起坐棺中俗云𤣥石飲酒一醉千日　玉箱雜
記漢武作無愁酒飲之令人無憂　孔六帖唐武宗起
望僊臺薦無憂酒　事物紺珠熏肌酒以羊羔釀一曰
千嵗虆造　賈氏談錄兵部李濤小字社翁時李公昉
為翰林學士月給内醞兵部嘗因春社寄昉詩云社公
今日沒心情為寄治聾酒一瓶社酒號治聾酒　竇子
野酒譜皮日休詩云明朝有物充君信㰂酒三瓶寄夜
航㰂酒江外酒名　法苑珠林唐長安風俗每至元日
已後遞飲酒相邀迎號傳生酒　嵗華記昔有人居草
菴之中每嵗除夕遺里閭藥一帖令囊浸井中至元日
取水置于酒樽名曰屠蘇酒合家飲之不瘟疫　𩔖雋
杜甫詩云願隨金騕褭走置錦屠蘇屠蘇以大黄等八
味㕮咀囊盛沈井至元日出藥置酒中名屠蘇云一人
飲一家無疫一家飲一里無疫殊驗　周祈名義考博
雅廜蘇菴也通俗文屋平曰廜蘇四時纂要作屠蘇又
廣韻酴酥酒名玉篇麥酒不去滓飲是屠蘇為屋酴酥
為酒本不相混也唐人詩手把屠蘇讓少年先把屠蘇
不讓春誤以屠蘇為酴酥後人遂謂屠蘇又為酒古人
正旦飲酒以少者得嵗故先飲老者失時故後飲是日
酒皆然亦無屠蘇先飲之説或云屠絶鬼氣蘇醒人魂
妄説也　演繁露諸家字書皆有酴醿字注云酒也錢
希白南部新書曰唐清明賜宰臣以下酴醿酒酴醿酒
即重釀酒也　宣室志武宗㑹昌元年夫餘國貢火玉
才人常用煎澄明酒其酒亦異方所貢也色如紫膏飲
之令人香　周必大玉堂雜記淳熈乙未初伏必大以
待制侍講賜流香酒四斗　武林舊事秀州酒名清若
空　事物紺珠靠壁清吳中白酒斗米得三十甌瓿置
壁前月餘出之鮮美蜜林檎言味如蜜色如林檎　潛
確𩔖書外國烏丸有東牆酒眞臘有明芽肉酒四夷酒
暹羅為第一　國史補酒名郢之富水烏程之若下嶺
南之靈溪潯陽之湓水京都之西市腔河漢之三勒漿
　曲洧舊聞張次賢名能臣嘗記天下酒名今著于此
后妃家高太皇香泉向太后天醇張溫成皇后􁭮醁朱
太妃瓊酥劉明達皇后瑤池鄭皇后坤儀曹太后瀛玉
宰相蔡太師慶㑹王太𫝊膏露何太宰親賢親王家鄆
王瓊腴肅王蘭芷五王位椿齡嘉琬醑濮安懿王重醞
建安郡王玉瀝戚里李和文駙馬獻卿金波王晉卿碧
香張駙馬敦禮􁘜醁曹駙馬詩字公雅成春郭駙馬獻
卿香瓊大王駙馬瑤琮錢駙馬清醇内臣家童貫宣撫
褒功又光忠梁開府嘉義楊開府美誠府寺開封府瑤
泉市店豐樂樓眉壽又和㫖(即白礬/樓也)忻樂樓仙醪(即任/店也)
和樂樓瓊漿(即莊/樓也)遇仙樓玉液玉樓玉醞鐵薛樓瑤􁘜
仁和樓瓊漿高陽店流霞清風玉髓㑹仙樓玉醑八仙
樓仙醪時樓碧光班樓瓊波潘樓瓊液千春樓仙醇(今/廢)
(為/舖)中山園子店千日春(今廢/為邸)銀王店延壽蠻王園子正
店玉漿朱宅園子正店瑤光邵宅園子正店法清大桶
張宅園子正店仙醁方宅園子正店瓊酥姜宅園子正
店羊羔梁宅園子正店美禄郭小齊園子正店瓊液楊
皇后園子正店法清三京北京香桂又法酒南京桂香
又北庫西京玉液又酴醿香四輔澶州中和堂許州潩
泉鄭州金泉河北眞定府銀光河間府金波又玉醞保
定軍知訓堂又杏仁定州中山堂又九醞保州巡邊銀
條又錯著水徳州碧琳濱州石門又宜城博州宜城又
蓮花衞州柏泉棣州延相堂恩州㨂米又細酒洺州玉
瑞堂夷白堂又玉友邢州沙醅金波磁州風麴法酒湥
州玉醅趙州瑤波湘州銀光懷州宜城又香桂又定州
𤓰麴又錯著水河東太原府玉液又静制堂汾州甘露
堂隰州瓊漿代州金波又瓊酥陜西鳳翔府槖泉河中
府天禄又舜泉陜府蒙泉華州蓮花又冰堂上尊邠州
靜照堂又玉泉慶州江漢堂又瑤泉同州清洛又清心
堂淮南揚州百桃廬州金城又金斗城又杏仁江南東
西宣州琳腴又雙溪江寧府芙蓉又百桃又清心堂處
州谷簾洪州雙泉又金波杭州竹葉清又碧香又白酒
蘇州木蘭堂又白雲泉明州金波越州蓬萊潤州蒜山
堂湖州碧蘭堂又霅溪秀州月波三川成都府忠臣堂
又玉髓又錦江春又浣花堂梓州瓊波又竹葉清劍州
東溪漢州簾泉合州金波又長春渠州葡萄果州香桂
又銀液閬州仙醇峽州重麋至喜泉䕫州法醹又法醞
荆湖南北荆南金蓮堂鼎州白玉泉辰州法酒歸州瑤
光又香桂福建泉州竹葉廣南廣州十八仙韶州換骨
玉泉京東青州揀米齊州舜泉近泉又清燕堂又眞珠
泉(第一/也)兗州蓮花清曹州銀光又三酘又白羊又荷花
鄆州風麴白佛泉又香桂濰州重醞登州朝霞萊州玉
液徐州壽泉濟州宜城濮州宜城又細波單州宜城又
杏仁京西汝州揀米滑州風麴又冰堂金州清虚堂郢
州漢泉又香桂隨州白雲樓唐州淮源又泌泉蔡州銀
光香桂房州瓊酥襄州金沙又宜城又檀溪又竹葉清
鄧州香泉又寒泉又香菊又甘露潁州銀條又鳳麴均
州仙醇河外府州嵗寒堂　佩楚軒客談續曲洧舊聞
酒名薌林秋露(向伯/恭)蕚綠春(范方/元)瓮中雲(易毅/夫)銀光(胡/長)
(文/)露雲(范至/能)桂子香(楊萬/里)　留青日札宋謝府酒名勝
茶　元氏掖庭記酒有翠濤飲露囊飲瓊華汁玉圃春
石凉春葡萄春鳳子腦薔薇露綠膏漿
仙人酒　黄帝内傳王母㑹帝於嵩山飲帝以䕶神養
氣金液流輝之酒又有延洪壽光之酒　拾遺記西王
母薦清澄琬琰之膏以為酒　南嶽夫人傳夫人設王
子喬瓊蘇綠酒　洞㝠記有逺飛鷄常銜桂枝之實歸
於南山或落地而生高七八尺衆仙奇愛之剉以釀酒
名曰桂醪嘗一滴舉體如金色陸通常餌黄桂之酒
抱朴子碩曼卿入山學仙自言仙人迎我升天以流霞
一杯與我飲輙不飢渴(流霞天/仙酒名)　列仙傳安期先生與
神女㑹圓丘酣𤣥碧之香酒　續仙傳謝𤣥卿遇神仙
設瓊􁎭酒
别名　焦贛易林酒為歡伯除憂來樂適體頥性　魏
畧太祖時禁酒而人竊飲之故難言酒以白酒為賢人
清酒為聖人　醉鄉日月凡酒以色清味重為聖色如
金而醇苦者為賢色黑味酸醨者為愚　世説桓温有
主簿善别酒輙令先嘗好者謂青州從事惡者謂平原
督郵青州有齊郡飲好酒直至臍下平原有鬲縣飲惡
酒停于胸鬲之上　清異錄王世充僭號謂羣臣曰朕
萬機繁壅所以輔朕和氣者惟酒功耳宜封天禄大夫
永賴醇徳　鄭綮傳信記道士葉法善居𤣥眞觀有朝
士數十人詣之忽有人叩門云麴秀才法善宻以小劍
擊之隨手失墮于堦下化為瓶榼視之乃盈瓶醲醞也
飲之味甚佳坐客醉而揖其瓶曰麴生風味不可忘也
　白樂天詩麯神寅日合酒聖卯時歡　清異錄唐末
馮翊城外酒家門額書云飛空却回顧謝此舍春王於
王字末大書酒也字體散逸非世俗書人謂是吕洞賓
題　百家詩序劉跋字斯立命酒為玉友仍為作傳
鶴林玉露常州宜興縣黄土村東坡南遷北歸嘗與單
秀才步田至其地地主攜酒來餉曰此紅友也　廣韻
藻元段繼昌能詩好飲家甚貧而世事不以掛口以錢
遺之者盡送酒家名酒曰黄嬌葢闗中以兒女為阿嬌
故以此況之也　酒史唐子西陸諝傳拜光禄勲封醴
泉侯秦少㳺清和先生傳姓甘名液字子美　東齋記
事唐子西在惠州名酒之和者曰養生主勁者曰齊物
論　𩔖林楊誠齋名酒之和者曰金盤露勁者曰椒花
雨嘗曰予愛椒花雨甚於金盤露意葢有為也　酒史
酒曰狂藥裴楷謂石崇曰足下飲人狂藥責人正禮不
亦乖乎　酒史蘇晉頲之子也學浮圖術嘗得胡僧慧
澄繡彌勒佛一本寶之曰是佛好米汁正與吾性合吾
願事之他佛不愛也　竇子野酒譜北僧謂為般若湯
葢廋詞以避法禁　留青日札北人名酒曰裏牽綿又
曰水綿襖
酒旗　丹鉛總錄韓非子宋人有沽酒者懸幟甚高幟
謂之帘帘謂之酒旗唐韻帘字注云酒家望子
　　　漿
升菴外集説文漿酢也周禮四飲之物三曰漿石氏星
經酒醪五齊之屬天文酒旗星主之漿水六清之屬天
文天乳星主之内則所謂酒漿當有别也　典術餌桃
膠五十日得玉漿　世語嵩山北有大穴晉初有一人
誤墜穴中行十許日有草屋中有二人圍棋傍有白漿
一杯墜者告以飢渴棋者與飲之氣力十倍歸問張華
華曰此玉漿　漢武故事西王母曰太上之藥有玉津
金漿其次藥有五雲之漿　眞誥大方諸之東小方諸
山上多奇靈寶物有白玉酒金漿洴青君所居上人多
飲此酒漿身作金玉色　江淮異人録自南唐保大中
南海嘗貢龍腦漿能補益元宗嘗以漿調酒服之耿先
生曰未為佳也乃以縑囊貯龍腦懸於琉璃瓶中食頓
曰已漿矣元宗聞滴瀝聲少頃視之一勺水矣明日發
之半瓶香氣馥烈　雲仙散錄吐突承璀嗜蛤蜊炙以
鐵絲牀數澆鹿角漿然後食　唐國史補三勒漿𩔖酒
法出波斯三勒者謂訶梨勒菴摩勒烏欖勒也　楊慎
外集唐代宗以三勒漿賜太學諸生其光色灼灼如蒲
桃桂醑味則溫馨甘滑　詞林海錯水醷梅漿也禮記
内則有水醷　番禺雜録魏時頻斯國來朝壺中有漿
如脂云是桂漿飲則長壽　席上腐談桂漿者出罽賔
國訛為桂漿　湘烟録𤣥玉漿即馬妳子
　　　酪(附酥/)
逸雅酪澤也乳作汁所以使人肥澤也　長楊賦燒􁗢
蠡注張宴曰􁗢蠡乾酪也以為酪母　山堂肆考房州
六月調羊酪　酉陽雜俎安禄山其所賜有馬酪　西
河舊事祈連山冬夏寒凉宜牧牛羊充肥乳好酪　彚
苑詳註南蠻有望蠻婦人食酪乳　鄴中記并州人俗
以冬至後百五日為介子推斷火冷食作醴酪煮粳米
或大麥作之　五代史仲雲國其食粟沃以酪　佛書
乳成酪酪成酥酥成醍醐　清異錄酥名大刀圭醍醐
名小刀圭酪名水刀圭乳腐名草創刀圭　漢武内傳
仙家藥有太𤣥酪
酥　唐書武徳一年涼州刺史安修仁獻百年酥云餌
之可延壽　曲洧舊聞薛嗣昌以雍酥媚權倖率用琴
光桶子并葢多者至百桶　隣㡬雜誌文州羌人旄牛
酥絶美　竹坡詩話東坡在黄州時常赴何秀才㑹食
油果甚酥因問主人此名為何主人對以無名東坡又
問為甚酥坐客皆曰是可以為名矣　李廌談記蘇過
叔黨言其堂姊嫁蒲澈資政傳正之子也傳正守長安
日澈之婦閉户不治一事惟滴酥為花果等物每請客
一客二十飣皆工巧盡力為之者只用一次復速客則
更之以此諸婦日夜滴酥不輟
　　　粥
總論　廣雅粥糜饘也　釋名糜煮米使糜爛也粥濯
於糜粥粥然也　説文饘糜也宋謂之餬周謂之饘宋
衞謂之餰　楊雄方言粥稠者曰饘稀者曰酏　周書
黄帝始烹穀為粥　月令八月養衰老行糜粥　禮内
則小切狼臅膏以與稻米為酏註以其膏􁉅溲稻米之
粉和米作粥糜也　漢晉陽秋愍帝在長安為劉粲所
攻糧盡太食有麴數十餅屑之為粥以供奉帝　南史
齊沔北諸郡為魏所攻相繼亡敗新野太守劉忌隨宜
應接食盡煮土為粥　唐書陽城嵗飢不過隣里屑榆
為粥　異物志高昌郡寒服冷水暑啜羅闍注郡人呼
粥曰羅闍　事物紺珠單公潔貧諱其粥曰雙弓
名𩔖　玉燭寶典正月十五作膏粥以祠門户(嵗時記/作豆糜)
(唐六典有/膏糜即此)　續齊諧記吳縣張成夜起見一婦人立扵
宅上南角舉手招成曰此地是君家𧖟室我即是此地
之神明年正月半宜作白粥泛膏扵上祭我必當令君
蠶桑百倍言絶失之成如言作膏粥自此後大得𧖟今
正月半作白膏粥自此始也　荆楚嵗時記寒食造大
麥粥　玉燭寶典今人悉為大麥粥研杏仁為酪引餳
沃之　金門嵗節洛陽人家寒食煮楊花粥　禮志天
寶二年諸陵常以寒食薦餳粥　鄴中記并州之俗以
冬至後百日為介子推斷火冷食三日作乾粥　清異
錄張手美家食肆寒食節賣冬凌粥又韋巨源上燒尾
食有長生粥　合璧事𩔖江浙間養蠶每繰絲畢煎茶
葉為汁搗朱粉溲之篩于茶汁中煮為粥謂之洗􁋋粥
聚族啜之謂益明年之蠶　風土記天正日南黄鐘踐
長是日始牙動為饘粥以養幼微尚以赤豆為糜所𧰼
色也　荆楚嵗時記共工氏有不才之子以冬至死為
疫鬼畏赤小荳故冬至作赤荳粥以禳之　天中記宋
時東京十二月初八日都城諸大寺作浴佛㑹并送七
寶五味粥謂之臘八粥　事物紺珠臘粥以猪肉雜果
菜入米煮　嵗時雜記十二月八日佛成道日僧家以
乳蕈胡桃百合等造七寶粥亦謂之鹹粥供佛及僧道
檀越　史記倉公傳齊王為陽虚侯時病甚淳于意以
火齊粥飲之病已　風土記吳中臘月二十五日煮赤
豆作糜暮夜闔家同享云能辟瘟氣雖遠出未歸者亦
留貯口分至襁褓小兒及僮僕皆預故名口數粥豆粥
本上月望日祭門故事流傳扵此　漢書光武自薊東
馳至饒陽蕪蔞亭天寒衆皆餓疲馮異上豆粥明旦光
武曰昨得公孫豆粥飢寒俱解　清異錄光武在滹沱
有公孫豆粥之薦至今西北州縣號粥為滹沱飯　世
説石崇作豆粥咄嗟便辦王愷宻問其帳下云豆至難
熟豫作熟豆客來但作白粥投之耳　南史齊陳皇后
生高帝乏乳夢人以兩甌麻粥與之覺而乳大出因此豐
足　郭義恭廣志遼東赤粱魏武帝以為御粥　金鑾
宻記白居易在翰林賜防風粥一甌食之口香七日
清異錄盧澄為平章事趨朝待漏堂㕑具小饌澄惟進
粥其品曰粟粥乳粥豆沙加糖粥三種竝供澄各取少
許併和而食
　　　飯
總論　飲膳閑談飯炊穀為之亦曰饌曰食又曰􁉅食
半烝曰饙雜􁀙曰粈乾飯曰餱熬稻曰饊飯飱以水和
之也饋以羮澆之也烝飯氣謂之餾飯壊謂之􁀙　周
書黄帝始烝糓為飯　禮記毋摶飯毋放飯毋揚飯
春秋運斗樞粟五變而以陽化生為苗秀為禾三變而
粲謂之粟四變入臼米出甲五變而烝飯可食　論衡
穀之始熟曰粟舂之于臼簸去其糠烝于釡甑舉之以
火成熟為飯乃甘可食也　周禮膳夫掌王之飯食用
六穀　風土記精折米十取七八取淅使青烝而飯色
乃紫紺於東流水飯食與洗而除不祥　闞澤九章粟
飯五十糲飯七十稗飯五十糳飯四十八御飯四十二
　吕氏春秋飯之美者𤣥山之禾不周之粟陽山之穄
南海之秬　王烈之安城記安城郡毛亭往同亭三十
里二亭田疇膏腴厥稻馨香飯若凝脂　桓麟七説香
萁為飯雜以稉菰散如細蚔聚如凝膚　傳𤣥七謨彫
胡之粢糅以雍粱香秔九折穱麪若霜　韓非子嬰兒
相與戲也以塵為飯以塗為羮然至日晚必歸饟者塵
飯塗羮可以戲而不可食也　通志董龍盩厔人家貧
與里人共祀社衆逐出龍龍造泥飯以祭　吳書𡊮術
在壽春百姓飢窮以桑椹蝗虫為乾飯　焦氏説楛海
濱以魚為飯曰鱻餐　曾慥高齋漫録東坡嘗謂錢穆
父曰尋常往來心知稱家有無不必過為具穆父一日
折簡召坡食皛飯及至設飯一盂蘿蔔一楪白湯一盞
葢以三白為皛也坡復召穆父食毳飯比至日晏不設
食穆父餒甚坡曰蘿蔔湯飯俱毛也俗謂無曰毛(魏王/語錄)
(作西蜀郭/震任介事)　清異錄漢蒙州刺史龍驤武人極諱已名
并其父子名亦諱之部屬私相告云若使君祖諱飯吾
輩亦當稱甑家粥耶
名𩔖　晏子春秋晏嬰相齊食脱粟飯　漢書左雄為
冀州刺史常食乾飯又司馬苞為太尉常食漉飯李固
為太尉常食麥飯　孫子楚祀介子推祝文曰棗飯一
盤　孔衍在窮記彭城王送橡飯十斛　漢書儀齋則
陳九穀飯　錄異傳袁公路年十八常飯乳食蜜飯
續齊諧記永平中劉晨阮肇入天台山採藥見二女顏
容絶妙便喚劉阮姓名因邀過家設胡麻飯與食之
山堂肆考栁詩香舂菰米飯按本草菰又謂之茭白嵗
久中心生白臺謂之菰米其臺中有黑者謂之茭䖇至
後結實乃雕胡黑米也　宗躬孝子傳吳人陳遺為郡
吏母好食鍋底焦飯遺在役恒帶一囊每煮食取焦者
以貽母　風土記荆楚社日以猪羊肉調和其飯謂之
社飯以葫蘆盛之相遺送　夢華錄秋社貴戚宫院以
猪羊肉腰子妳旁肚肺鴨餅𤓰薑之屬切作棊子片樣
滋味調和鋪飯上謂之社飯　瑣碎録蜀人遇寒食日
採楊桐葉染飯色青而有光食之資陽氣謂之楊桐飯
道家謂之青飢飯　陶隱居登眞隱訣有太祖眞人青
精乾石飢飯法又云取南燭草木葉煮汁漬米炊又名
黑飯　清異録食肆張手美家七夕賣羅㬋飯　仇池
筆記江南人好作盤逰飯鮓脯膾炙無有不埋在飯下
里諺曰掘得窖子　清異錄寶厯元年内出清風飯制
度賜御庖令造進法用水晶飯龍睛粉龍腦末牛酪漿
調事畢入金提缸垂下冰池待其冷透供進惟大暑方
作　清異録韋巨源上燒尾食有御黄王母飯(編縷印/脂葢飯)
(面裝/雜味)　謝諷食經越國公有碎金飯　酉陽雜俎太和
中有二人逰嵩山見一人枕一襆方眠因開襆兩裹皆
玉屑飯授與二人曰分食此可一生無疾　都城紀勝
都城食店多是舊京師人開張凡㸃索食次大要及時
重者如石髓飯大骨飯泡飯淅米飯輕者如煎事件托
胎妳房之𩔖
飯異　葛仙公别傳仙公與客對食客曰當請先生作
一奇戲食未竟仙公即吐口中飯盡成飛蜂滿屋或集
客身莫不震肅但皆不螫食久仙公乃張口蜂飛入中
悉復成飯　晉書衞瓘家人炊飯墮地盡化為螺嵗餘
及禍又石崇家稻米飯在地經宿皆化為螺時人以為
族滅之應　酉陽雜俎道士許𧰼之言以盆覆寒食飯
於闇室地入夏悉化為赤蜘蛛　東方朔神異記南方
有人名黄父以鬼為飯以霧為漿
　
　
　
　
　
　
　
　
　
　
　
　
　
　
　格致鏡原巻二十二
欽定四庫全書
　格致鏡原巻二十三　　　大學士陳元龍撰
　　飲食𩔖(三/)
　　　鹽
總論　世本夙沙氏始煮海為鹽夙沙黄帝臣　禮記
鹽曰醎鹺鄭注大醎曰鹺鹽味之厚也　説文河内謂
之鹺　越絶書注越人謂鹽曰餘　説文東方謂之斥
西方謂之鹵斥鹵醎地可煮為鹽者也　漢食貨志王
莽詔曰夫鹽食肴之將　北魏書元雍奏云鹽天藏也
　論衡潤下作醎水之滋味也東海水醎流廣大也西
州鹽井源泉湥也　周禮鹽人掌鹽之政令以供百事
之鹽　管子海上之國謹正鹽筴十口之家十人食鹽
百口之家百人食鹽終月大男食鹽五升少半大女食
鹽三升少半吾子食鹽二升少半此其大例也(吾子小/男小女)
(也/)　孔平仲談苑石曼卿以館職通判海州官滿載私
鹽兩船至壽春託知州王子野貨之時禁網寛賖曼卿
亦不為人忌於是市中公然賣學士鹽　隣㡬雜志煮
鹽用蓮子為候十蓮者官鹽也五蓮以下鹵水漓為私
鹽也私鹽色紅白燒熖灰染其色以效官鹽于是嗅以
辨之　西溪叢語予監台州杜瀆鹽場口以蓮子試滷
擇蓮子重者用之滷浮三蓮四蓮味重五蓮尤重蓮子
取其浮而直若二蓮直或二直二横即味差薄若滷更
薄即蓮沈于底而煎鹽不成閩中之法以雞子桃仁試
之滷味重則正浮在上醎淡相半則二物俱浮與此相
𩔖　演繁露鹽已成滷水者暴烈日中數日即成方印
潔白可愛初小漸大或十數印纍纍相連　戴埴鼠璞
海鹽練治後成其為鹽也難壞鹽池出水即成其為鹽
也易壞其理一也　七修𩔖藳好鹽中用皁莢于中雖
􁧹籠盛之無滷矣
出産　羣書考索青州鹽出于東海幽薊大同横野有
鹽池其鹽出于北海嶺南鹽出于南海劍南西川鹽出
于井永康軍鹽出于崖并州鹽出于池是為鹵池胡中
鹽出于木又有出于石西夏鹽初唐鹽州五原有烏池
白池瓦池細項池靈州有溫泉池兩井池長瓦池五泉
池紅桃池囘樂池洪静池㑹州有河池其鹽青　彚苑
詳註海鹽凡六路池鹽則陜西解州解與安邑兩池井
鹽則川陜四路　羣書考索京東河北淮南兩浙福建
廣南凡六路其煮鹽之地曰亭場民曰亭户或謂之竈
户有鹽丁嵗課入官受錢或折租賦　羣書考索陜西
鹽初安邑解縣有池五總曰兩池北方全籍之其為鹽
如耕種疏為畦隴圍塹其外以水灌其間必俟南風起
此鹽遂熟風一夜起水一夜結成鹽如南風不起則課
利遂失其鹽為顆周官之所謂盬鹽是也　隣幾雜志
解池鹽嵗課愈多而不精耆老云每風雨起鹽結須以
扒翻轉令風吹則堅實今任其自熟其畦下者卒虚軟
　唐李師古傳棣州有蛤􁀙鹽池嵗產鹽十數萬斛
華陽國志越嶲笮夷有鹽池積薪以池水灌而復焚之
成鹽　益州記越嶲煮鹽先燒炭以鹽井水沷炭刮取
鹽　北史新羅水氣醎生鹽于木皮之上亦有鹽池
星槎勝覽卜剌哇國與木骨都束國接連傍海砌石為
屋有鹽池投樹枝于池良久成白鹽　唐南蠻傳初安
寧城有五鹽井人得煮鬻自給𤣥宗詔特進何履光以
兵定南詔境取安寧城及井　元和郡國志鹽井在成
州長道縣東三十里水與岸齊鹽味與海鹽同　彚苑
詳註陵州鹽井隂氣襲人入者輙死候雨入井則隨雨
施工後人以木盤貯水鑿竅釃水如雨㸃于井上　郡
志陵州井乃東漢張道陵所開曰狼毒井有毒龍藏井
中及鹽神玉女為祟天師以道力驅出毒龍禁玉女於
井下然後𫉬鹽泉之利　物𩔖相感志鹽田在河東郡
有一大澤澤中產鹽引水沃之則自成號曰鹽田取之
無盡不沃則無也　朝野雜記大寧之井醎泉出于山
竇有如飛瀑民間分而引之　唐書黑水靺鞨有鹽泉
氣蒸薄鹽凝樹顛　北史仇池上有豐水泉煮土成鹽
　唐㑹要武徳七年長安古城鹽渠水中生鹽色紅白
而味甘狀如方印　瀛涯勝覽忽魯謨斯國有一大山
四面各產一物一面海邊出鹽如紅礬可末而食之不
潮濕鑿之一塊有三四百斤者王令人守視貨之　後
魏書忽吉國水氣醎凝鹽生樹上　酉陽雜俎訶陵㝡
富有穴自湧鹽　華陽國志汶山有鹽石煎之得鹽
名𩔖　宋食貨志鹽之𩔖有二引池而成者曰顆鹽周
官所謂盬鹽也䰞海䰞井而成者曰末鹽周官所謂散
鹽也　周禮籩人職云朝事之籩其實白黑形鹽注築
鹽以為虎形謂之形鹽故春秋傳曰鹽虎形　内則桃
諸梅諸卵鹽注卵鹽大鹽形如鳥卵也　周禮鹽人掌
鹽之政令祭祀共其苦鹽散鹽賔客共其形鹽王之膳
羞共其飴鹽注苦鹽出于池鹽為顆未練治味醎苦散
鹽即末鹽出于海及井并煮鹻而成者鹽皆散末也形
鹽即印鹽積鹵所結形如虎也飴鹽以飴雜和鄭云飴
鹽鹽之甜者今戎鹽有焉疏云飴鹽即石鹽也　盧毓
冀州論河東有大鹽　本草經大鹽一名胡鹽戎鹽主
明目去病益氣牢肌骨去毒蟲鹵鹽一名寒石味苦治
消渴長肌膚去大熱除邪氣下毒蟲　博物志戎鹽累
卵即青鹽之大顆者也　物𩔖相感志戎鹽亦名朝鹽
用之可黏綴雞卵為等級也　凉州異物志姜賴之墟
今稱龍城生赤黑鹽以其生于胡國名戎鹽張掖有池
產紅鹽　五代史晉天福二年于闐遣使來貢紅鹽
食物本草階成永康諸處鹽生山厓中狀如白礬名厓
鹽　廣志鹽體同于水故多産于海濵海東有印成鹽
西方有石子鹽皆生扵水北胡有青鹽五原有紫鹽波
斯國有白鹽如石子　吕氏春秋和之美者有大夏之
鹽　管子齊有渠展之鹽燕有遼東之煮　延篤與李
文徳書晉國有郁瑕氏之鹽　栁宗元晉問猗氏之鹽
晉寶之大也　北魏書世祖南伐遺李伯陽劉義恭等
鹽各九種曰凡此諸鹽各有所宜白鹽食鹽主上所自
食黑鹽治腹脹氣喘胡鹽治目病戎鹽治諸瘡赤鹽駮
鹽鳬鹽馬齒鹽四種竝非食鹽　北史崔浩常論事帝
賜御縹醪酒及水晶鹽曰味卿言有如此鹽酒　酉陽
雜俎朐䏰縣鹽井有鹽方寸中央隆起鹽如張傘名曰
傘子鹽　北户錄恩州有鹽場色如絳雪驗之即由煎
時染成差可愛也鄭公䖍云琴湖池桃花鹽色如桃花
隨月盈縮在張掖西北　元氏掖庭記有薈霜鹽　沙
州記自大嶺嶺北乙沸界屈海海西南三百里有鹽從
濶半寸形似石味甚甜美無忝河東也　梁四公記交
河之間平磧中掘湥數尺有末鹽如紅如紫色鮮味甘
食之止痛　吳時外國傳海州有灣灣内常出自然白
鹽嶧嶧如細石子每嵗以一車輸王國用　酉陽雜俎
白鹽崖有鹽如水精名為君王鹽　金樓子胡中有鹽
瑩徹如水晶謂之玉華鹽　一綂志罽賓國産水晶鹽
堅明如水晶琢之為鹽以水濕之可和肉食　異物志
天竺國有白鹽狀如石英　白六帖天竺國有梁罝鹽
　續漢書天竺國在月氏東南數千里其國有黑鹽黄
鹽和帝時數遣人貢獻後西域反畔乃絶　四公記高
昌國遣使貢鹽二顆顆大如斗狀白似玉杰公謂其使
曰鹽一顆是南燒羊山月望收之者一是北燒羊山非
月望收之者南燒羊山鹽文理粗北燒羊山鹽文理宻
月望收之者明徹如冰以氊槖煮之可驗　北史高昌
産赤鹽其味甚美復有白鹽其形如玉高昌人取以為
枕貢之中國　北史隋煬帝遣杜行滿使西域至安國
(漢時/安息)得五色鹽而返　酉陽雜俎昆吾陸鹽周十餘里
無水自生末鹽月滿則如積雪味甘月虧則如薄霜味
苦月盡鹽亦盡　唐書西域骨咄有四大鹽山山出烏
鹽　一統志古車師國今火州有白赤鹽白如玉赤如
朱　陳藏器本草鹽麩樹一名叛奴鹽一名天鹽一名
木鹽蜀人謂之酸桶博物志云酸桶七月出穗蜀人謂
之□□音穗其字從一從凵從土與主客之主不同
升菴外集􁀙􁀙生吳蜀山中子有鹽如霜滇中名鹽霜
果　春渚紀聞蕭注從狄殿前之破蠻洞也收其寶貨
珍異得一龍長尺餘云是鹽龍蠻人所豢也藉以銀盤
中置玉盂以玉筯摭海鹽飲之每鱗甲中出鹽如雪則
收取用酒送一錢匕專主興陽而前此無説者何也後
因蔡元度就其體䑛鹽而龍死其家以鹽封其遺體三
數日用亦大有力後聞此龍在蔡元長家云　物𩔖相
感志鹽根一名太陽𤣥精出河中解縣鹽池中本鹽根
也其色理如玉質狀有如龜帶黑不佳黄白明净者如
汞
　　　醬
總論　風俗通醬成于鹽而醎于鹽夫物之變有時而
重　禮記醬齊視秋時鄭注醬宜凉也　周禮膳夫掌
王饋食醬百有二十甕　范子計然醬出東海上價斤
二百中百下三十　史記通邑大都醢醬千瓿比千乘
之家　風俗通雷鳴不得作醬令人腹中雷鳴　清異
錄醬八珍主人也反是為惡醬為廚司大耗
名𩔖　内則濡鷄醢醬寔蓼濡魚卵醬寔蓼濡鼈醢醬
寔蓼魚膾芥醬麋腥醢醬　漢武内傳西王母謂帝曰
神藥上有連珠雲醬玉津金醬中有元靈之醬　神仙
食經十二香醬以沈香等油煎成服之　謝諷食經有
千日醬　漢書西南夷傳南粤食蒙蜀枸醬注劉徳曰
枸樹如桑其椹長二三寸味酢取其實以為醬美蜀人
以為珍味師古曰劉説非也子形如桑椹耳緣木而生
非樹也子又不長一二寸味尤辛不酢(枸與/蒟同)　枚乘七
發芍藥之醬　白虎通榆莢醬曰􁀙(音/末)　魏武帝食制
丹蓼醬　宋書孝武作四時詩曰匏醬調秋菜　晉公
遺語唐世風俗貴重葫蘆醬　北堂書鈔周書云伊尹
受命于湯賜􁀙鰂之醬方言曰魚皮􁀙鰂之醬為貴注
曰􁀙鰂魚名也　倉頡解詁醢蜯醬　漢律㑹稽郡獻
鮚醬　北堂書鈔朱登為東海相遺敞蟹醬敞報曰謹
分其貺于三老尊行者曷敢獨享也　天中記石崇冬
月得蟹醬　晉武帝與山濤書兼致魚醬一斗　白六
帖梁劉孝儀謝蝦醬啟云龍醬傳甘退誠可陋􁀙醢稱
貴追覺失言　禄山事迹禄山進鹿尾醬　北户錄廣
人掘大蟻卵為醬名蟻子醬　嶺表錄異交廣溪洞間
酋長多收蟻卵淘漉令淨鹵以為醬或曰其味酷似肉
醬　楊愼外集南俗以蘆䱐(音/胞)魚為醬　元氏掖庭記
醬有蟻子醬鶴頂醬提蘇醬　留青日札宋有紅螺醬
今富家有枸杞醬玫瑰醬
　　　醋
總論　食品須知醯酸味亦曰醋釀米糟為之也食品
中用之所以殺腥肉及其氣亦所以釀菜而柔之者也
以濟百味　學齋佔畢九經中無醋字止有醯及和用
酸而已至漢方有此字　荀子醯酸而蚋聚　升菴外
集酢古音醋言其有酸味也本草玉石下品部漿水味
甘酸微温無毒主調中引氣宣和强力通闗開胃調理
腑臟粟米新熟白花者佳煎為醋止嘔􁊆白人膚體如
繒帛為其常用故人不齒其功　魏名臣傳中書監劉
放曰官販苦酒與百姓爭錐刀之末請停苦酒注醋也
　食經作苦酒法用烏梅以酒漬之暴乾作屑欲食輙
投水内作卒成苦酒法取黍米一斛以熱粥澆其上二
日便成酢外國作苦酒法用水一升三合正月九日熟
一銅匕調之一杯可食三十人　北夢𤨏言火燒瘡無
出醋泥甚驗孫光憲家人嘗作煎餅一婢抱女子擁爐
不覺落火炭之上遽以醋泥傅之至曉不痛亦無瘢痕
是知俗説不厭多聞　庶物異名疏華池左味仙家謂
醋也
名𩔖　風土記任廣曰梅醯苦酸之用也　漢武内傳
西王母謂帝曰仙藥有鳳林鳴酢(酢一/作醋)　廣博物志少
年眼中常見一鏡醫士曰郎君吃鱠太多有魚鱗在胸
中所以眼花乃設芥醋一甌因飢啜之遂愈　晉公遺
語唐世風俗貴重桃花酸(醋/名)　元氏掖庭記醋有杏花
酸脆棗酸潤腸酸苦蘇漿　事物紺珠紅醋用米或糟
抐成酸香之味上品　事物原始今用米如造酒法上
者色紅名珠兒滴醋
　　　蜜
總論　仙經蜜為衆口芝　太平廣記百花醴蜜也
名物考楊行宻據揚州揚人呼蜜為蠭糖　庶物異名
疏蜂房割蜜如梅花者色白另一處雜花者則皆黄若
山蜜則穢蕊俱來凡蜂取花先以水濡足無水處即以
溝穢之水故山蜜多不佳　東觀漢記上嘗與朱祐共
買蜜合藥上追念之即賜祐白蜜一石問何如在長安
時共買蜜乎　丹鉛錄三蒼解靘字云靘冥果青色也
葢冥果蜜煎果也以銅青浸之加蜜而冥于缶中故曰
冥果　南史宋明帝嗜蜜漬鱁鮧　五代史于闐國其
食粳沃以蜜　唐書崔彦曾署張佛筵液蜜為人　花
木考囘回田地有年七八十嵗老人自願捨身濟衆者
絶不飲食惟澡身啖蜜經月便溺皆蜜既死國人殮以
石棺仍滿用蜜浸鐫志嵗月于棺葢瘞之俟百年後啟
封則蜜劑也凡人損折肢體食少許立愈雖彼中亦不
多得俗曰蜜人番言木乃伊
名𩔖　漢武内傅西王母謂帝曰太上之藥有中華紫
蜜雲山朱蜜　北堂書鈔隴西天水出白蜜價值四百
　杜陽編同昌公主疾既甚醫者欲難其藥餌奏云得
紅蜜食之可愈上令内庫得紅蜜數石本兠離國所貢
也　杜陽編貞元八年吳明國貢鸞蜂蜜其蜂之聲有
如鸞鳳而身被五色大者可重十餘斤為窠于深巖峻
嶺間大者占地一二畝國人採其蜜不過二合如過度
則有風雷之異若悞螫人則生瘡以石上菖蒲根傅之
即愈其蜜色碧常貯之于白玉椀表裏徹如碧琉璃久
食之令人長夀顔如童子髪白者應時而黑　孔六帖
蜀中有竹蜜蜂好于野竹上結窠窠大如雞子有蔕長
尺許窠與蜜竝紺色可愛甘倍于常蜜　老學菴筆記
亳州太清宫檜至多檜花開時蜜蜂飛集其間作蜜極
香而味微苦謂之檜花蜜　事物紺珠黄連蜜出宣州
色黄味小苦名苦蜜梨花蜜出雍洛如凝脂何首烏蜜
出柘城色大赤　本草經崖蜜令人食之不飢明目延
年　演繁露崖蜜者蜂之釀蜜即峻崖懸寘其窠使人
不可攀取也而人之用智者伺其窠蜜成熟用長竿繫
木桶度可相及則以竿刺窠窠破蜜注桶中是名崖蜜
也　爾雅翼北方地燥多在土中故多土蜜南方地濕
多在木中故多木蜜　廣輿記廣東瓊州土産波羅蜜
大如斗剖之如蜜　酉陽雜俎北天竺國有蜜草蔓生
大葉秋冬不凋受霜露成蜜　花木考安定阿端刺蜜
羊刺草上生蜜其味甚佳　梁四公記南平城羊刺無
葉其蜜色明白而味甘鹽城羊刺葉大其蜜色青而味
薄
　　　糖
集韻糖一名蔗飴　凉州異物志石蜜之滋甜于浮萍
非石之𩔖假石之名實出甘柘變而凝輕注甘柘似竹
煮而曝之則凝如石而甚輕　太平御覽交趾甘柘大
者數寸煎之凝如冰破如博棊謂之石蜜　續漢書天
竺國出石蜜　本草煉糖和乳為石蜜一名石飴味甘
調五臟益氣强志除百病服之不飢　演繁露張衡七
辨曰沙飴石蜜逺國貢儲即今沙糖也唐𤣥奘西域記
以西域石蜜來詢知其法用蔗汁蒸造太宗令人製之
味色皆踰其初即中國有沙糖之始耶　唐書太宗遣
使至摩揭陀國取熬糖法即詔揚州上諸蔗拃瀋如其
劑色味愈西域逺甚　老學菴筆記聞人茂徳言沙糖
中國本無之唐太宗時外國貢至問其使人此何物云
以甘蔗汁煎用其法煎成與外國者等自此中國方有
沙糖　方國志大食國秋時收露朝陽曝之即成糖霜
葢甘露蜜也　王灼糖霜譜糖霜一名糖冰福唐四明
番禺廣漢四郡所産甚微而碎色淺味薄纔比遂寧之
㝡下者先時唐大厯間有鄒和尚者跨白驢居繖山一
日驢犯山下黄氏蔗苗黄請償于鄒鄒曰汝未知窨蔗
糖為霜利當十倍因傳其法後知鄒為文殊化身而白
驢者獅子也　學齋佔畢按宋玉大招已有柘漿字是
取蔗汁已始于先秦也前漢郊祀歌柘漿析朝酲注謂
取甘蔗汁以為飴也又孫亮取茭州所獻甘蔗餳飴二
禮注飴字俱云煎米蘖也一名餳則是煎蔗為糖已見
于漢時甚明而説文及集韻竝以糖為蔗飴曰飴曰餳
皆是堅凝可含之物　湘烟録按南州異物志云交阯
甘蔗取為飴餳益珍煎而暴之凝如冰則唐以前故有
之不自鄒昉矣此足砭王灼説又物原謂孫權始效交
阯作蔗糖而説畧直以楞嚴經黑石蜜當之可見其來
益古　湘烟錄猊糖見後漢顯宗紀販糖之妾見馮敬
通與婦弟任武達書南箕無舌飯多沙糖見易林大畜
之益飴䬵餹餳見廣雅餳謂之餹見餳子雲方言繭糖
見齊民要術賣糖老姥見南齊書傅琰傳蘇酪沙糖見
隋書眞臘傳蟹之將糖躁擾彌甚見梁書鍾岏上何𦙍
議酒無沙糖味為他通顔色見古樂府聖郎曲燋糖幸
一盤見杜詩蕕馬食之如糖故名馬唐見陳藏器本草
　漢顯宗紀注以糖作狻猊形號猊糖　能改齋漫錄
近世造糖之精者謂之獅子乳糖　談苑乳糖師子冬
至前造者色白不壞冬至後者易敗多蛀陽氣入物其
理如此　時鏡新書粔籹蜜餌即糖䭔龍山食有糖䭔
菊酒　升菴外集周官䵄蕡儀禮注作逢蕡熬麥曰䵄
熬麻曰蕡䵄今之麥牙糖蕡今之麻糖也又繭糖窠絲
糖也　傳芳畧記陳昉得蜀糖輙以蜜澆之曰與蜜本
莫逆交　糖霜譜艻蔗可作沙糖西蔗可作霜色淺不
甚貴杜蔗紫嫩味極厚專用作霜凡治蔗用十月至十
一月先削去皮次剉如錢次入碾碾闕則舂碾訖號曰
泊次蒸泊蒸透出甑入榨取盡糖水投釡煎仍上蒸生
泊約糖水七分熟權入甕則所蒸泊亦堪榨如是煎蒸
相接事竟歇三日(過期/則釀)再取所寄收糖水煎又候九分
熟稠如餳(十分太稠則成/沙脚沙音􁀙)插竹徧甕中始正入甕簸箕
覆之此造糖霜法也凡霜一甕中品色亦自不同堆疊
如假山者為上團枝次之甕鑑次之小顆塊次之沙脚
為下紫為上湥琥珀次之淺黄色又次之淺白為下
幽燕異記洗心糖茅地經冬燒去枝梗至春取土中根
白如玉者搗汁煎成至甘　武林舊事有澤州餳花花
糖玉柱糖琥珀蜜　范石湖詩注烏膩糖即白糖俗言
能去烏膩　都城紀勝市食有專賣小兒戲劇糖果如
打嬌惜鰕鬚糖宜娘打鞦韆稠餳之𩔖　事物紺珠纒
糖或以茶芝麻砂仁胡桃杏仁薄荷各為體纒之響糖
有升斗碗子石榴𤓰蔞仙人鴛鴦等樣糖精白糖再煉
凝如冰又曰冰糖　逸雅餳洋也煮火消爛洋洋然也
飴小弱于餳形怡怡也　説文􁕵豆飴也方言云􁕵謂
之餚􁕵本作􁁉飴和豆也　淮南子栁下惠見飴曰可
以養老盜跖見飴曰可以黏牡見物同而用之異注牡
户鍵也　演繁露案餳飴餦餭皆一物也而小有異説
文曰飴米糵煎也餳和饊也方言曰餳謂之張皇注云
即乾飴也飴謂之䬵餳謂之餹凡飴謂之餳自闗而東
通語也今人名為白糖者是也以其雜米糵為之也飴
即餳之融液而可以入之食飲中者也　荆楚嵗時記
元日食膠牙餳取膠固之義　文昌雜錄禮部王員外
言昔在金陵有一士子為魚鯁所苦累日不能飲食忽
見賣白餳者因買食之頓覺無恙然後知餳能治鯁也
後見孫眞人書已有此方矣　資暇錄餳蘇乳煎之輕
餳咸云十年來始有出河中余實知其由此武臣李環
家之法也余弱冠前歩月洛之綏福里方見夜作問之
云乳餳時新開是肆每斤六十文明日市得而歸不三
數月滿洛陽盛傳矣開成初余從叔聽之鎮河中自洛
招致餳者居于蒲蒲士因有是餳其法靳傳唯博涌軍
人竊得法之十八九故今奉天亦出輕餳然而劣于蒲
者不盡其妙焉　一統志撒馬兒罕地在西番有小草
叢生葉細如藍秋露凝其上味如蜜可熬為餳與刺蜜
相近
　　　豉
逸雅豉嗜也五味調和須之而成乃可甘嗜也故齊人
謂豉聲如嗜也　丹鉛錄説文解豉字云配鹽幽菽也
葢豉本豆也以鹽配之幽閉于甕盎中所成故曰幽菽
　學齋佔畢九經中無豉字至宋玉九辨大苦醎酸注
大苦豉也又史記貨殖傳鹽豉千荅前漢食貨志長安
樊少翁賣䜴號䜴樊是也　楚詞大苦醎酸辛甘行些
注大苦䜴也辛謂椒薑也甘謂飴蜜也言取豉汁調和
以椒薑醎酸和以飴蜜則辛甘之味皆發而行也　武
林舊事市食有窩絲薑豉蜜薑豉　博物志外國有豉
法以苦酒浸豆暴令極燥以蔴油蒸蒸訖復暴三過乃
止然後細擣椒屑隨多少合之中國謂之康伯能下氣
調和者也　本草草䜴生巴西諸國草似韭狀豉出花
中彼人食之
　
　
　
　
　
　
　格致鏡原卷二十三
欽定四庫全書
　格致鏡原卷二十四　　　大學士陳元龍撰
　　飲食𩔖(四/)
　　　肉
禮記濡肉齒決乾肉不齒決　周禮大宗伯以脤膰之
禮親兄弟之國注脤膰社稷宗廟之肉疏云社稷之肉
曰脤宗廟之肉曰膰　榖梁傳脤者俎寔祭肉也生曰
脤熟曰膰蓋社肉也　周禮注生肉曰鱻乾肉曰薧
周易噬乾胏得金矢疏乾胏是臠肉之乾者一曰胏肉
之帶骨者　禮内則擣珍取牛羊麋鹿麕之肉必脄注
脊側肉也　詩傳臄豚口上肉也　内則肉腥細者為
膾大者為軒　說文肴雜肉也腌漬肉也􁌄切熟肉内
于血中和也　釋文熟肉有骨曰殽大臠曰胾　方言
朝鮮冽水之間凡暴肉及牛羊五臟謂之膊　邢疏李
巡云肉去其骨曰脫　漢書陸賈傳數擊鮮師古注鮮
謂新殺之肉也　南史俗間以細剉肉揉以薑桂曰㔅
　事物紺珠􁠵寒煑肉煎魚曰􁠵湆肉曰寒　六書故
今人以慢火爛煑肉物為䥝　演繁露今人食饌有雜
五味於肉中而熟之當為米缹而皆書為米脯尤無義
理也　事物紺珠肉松熟猪腈肉焙乾澆酒醬揉成臘
肉經臘成者一名猪紅　禮記熬捶之去其皽(音/展)編雚
布牛肉焉屑桂與薑以灑諸上而鹽之乾而食之欲濡
肉則釋而煎之以醢欲乾肉則捶而食之　宋玉招魂
肥牛之腱臑若芳些注肘之上肉熟而切之筋肉相間
成文　吕氏春秋伊尹曰肉之美者腥腥之唇髦象之
約　博物志龍肉以醢漬之則文章生　謝琨傳晉元
帝鎮建業每得一豚以為珍膳項上一臠尤美輒以薦
帝羣下未甞敢食時呼為禁臠肉　唐語林肅宗為太
子甞侍膳尚食置熟俎有羊臂臑上顧太子使割肅宗
既割餘汚漫刃以餅潔之上熟視不懌肅宗徐舉餅啖
之上大悅謂太子曰福當如是愛惜　清異録孟蜀尚
食堂食典一百卷有賜緋羊其法以紅麴煑肉𦂳卷石
鎮湥入酒骨淹透切如紙薄乃進注云酒骨糟也　雲
仙散録黄昇日食鹿肉二斤自晨煑至日影下西門則
曰火候足矣　山海經狄山有視肉注聚肉形如牛肝
有兩目也食之無盡尋復更生如故　臨海志有肉大
如小兒臂長五寸中有腹無口堪作炙食　幽明録司
馬休遣文武千餘人迎家人達南郡值風泊船上岸伐
薪見聚肉有數百斤乃割取還以鑊煑之湯欲熱皆變
成數千蝦蟆　稽神録有人破大木中有肉可五斤如
熟猪肉
　　　脯(附腊/)
總論　周禮腊人注薄析曰脯　逸雅脯搏也乾燥相
搏著也又曰脩脩縮也乾燥而縮也　周禮天官膳夫
肉脩注疏加薑桂煅治者謂之脩不加薑桂以鹽乾之
謂之脯　說文脯乾肉也脩脯也　風俗通俗說膊大
脯也案太山博縣每嵗十月祠太山脯濶一尺長五分
　升菴外集脯薄切今之羓也膴無骨肉也胖之為言
片也析肉意也　禮書析而乾之曰脯全而乾之曰腊
脯在籩腊在俎脯常先於醢腊常亞於魚　禮記婦人
之贄脯脩大夫燕禮有脯無膾有膾無脯　禮記以脯
脩置者左朐右䏞注屈中曰朐伸曰脡朐置左以燥為
陽也䏞在右便於食　盧諶祭法春祠用脯夏用疈(憑/逼)
(反/)脯　禮記祭宗廟之禮脯曰尹祭
名𩔖　葛洪神仙傳王方平至蔡經家與麻姑共設肴
膳擗脯而行如巧㹮炙云是麒麟脯　搜神記巴卭人
家有大橘如三四斗盎剖之中有二老叟相對象戲一
叟曰僕饑虚矣須龍根脯食之即於袖中抽出一草根
方圓徑寸形狀宛轉如龍因削食之隨削復滿食訖以
水噀之化為一龍乘之而去　神異記西北荒中酒泉
之傍有脯味如麞鹿脯名曰追復食一片復生一片(片/或)
(作/斤)　漢書谷永傳濁氏以胃脯而連騎注晉灼曰今太
官常以十月作沸湯燖羊胃以末椒薑坋蒲頓之暴使
燥是也　彚苑詳註犓腴牛肉脯　董謹續豫章記陳
蕃待客拌飯以鹿脯芼羮以牛脯未甞别為異饌　杜
陽編同昌公主上賜御饌有紅虬脯非虬也但貯於盤
中則健如虬也紅絲髙一尺以筯抑之無三四分撒即
復故　雞跖集武夷君食河袛脯注乾魚也　清異録
韋巨源上燒尾食有同心生結脯(先結後/風乾)　玉燭寶典
洛陽人家重陽日造迎凉脯　清異録赤明香世傳仇
士良家脯名也輕薄甘香殷紅浮脆後世莫及　博物
志閩越江北山間蠻夷噉丘蝝脯　陶氏書麝鹿非辰
屬八卦無主故道家聽許為脯　神異經北方有曾冰
萬里厚百丈有鼷鼠在冰下食冰下草木肉重萬斤可
以作脯　帝王世紀堯時㕑中自生肉脯薄如翣搖則
風生使食物寒而不臭名曰翣脯(一作/箑蒲)　搜神記徐登
趙炳貴尚清儉禮神以東流水削桑皮以為脯　神仙
傳葛𤣥每逢友輒坐樹下斫樹汁而飲之皆好酒取瓦
石草木為脯以下酒
腊　易噬嗑三爻噬腊肉　周禮腊人掌乾肉凡田獸
之脯腊注田獸所獲或獸或禽全體乾之疏云腊之言
夕也朝曝夕乃乾　說楛腊肉謂之寒寒與韓通鹽鐵
論羊淹雞寒釋名韓羊韓雞是也曹植樂府寒鼈炙熊
蹯五臣乃竄寒鼈為炰鼈七啟寒芳蓮之巢龜竄為搴
芳蓮之巢龜　盧諶祭法冬祀用雉腊兔腊　資暇録
以雞鵝鴨等肉醃乾曰腊　彚苑詳註雞䐢雞腊鵝􁀙
鵝腊鴨膎鴨腊
　　　膾(鱠同/)
總論　内則膾春用葱秋用芥肉腥細者為膾大者為
軒　禮大傳牛與羊魚之腥聶而切之為膾麋鹿為菹
野豕為軒皆聶而不切麕為擗鷄兔為宛脾皆聶而切
之切葱若薤實之醯以柔之注聶之言䐑也先藿葉切
之復報切之則成膾　呉越春秋子胥伐楚歸呉呉王
聞三師將至治魚為膾將到之日過時不至魚臭須臾
子胥至闔閭出膾而食不知其臭王復重為之其味如
故呉人作膾者自闔閭之造也　春渚紀聞呉興溪魚
之美冠於他郡而郡人㑹集必以斫鱠為勤其操刀者
名之鱠匠　大業拾遺作乾膾之法當五六月盛熱之
日于海取得鮸魚大者長四五尺鱗細而紫色無細骨
不腥者捕得之即於海船之上作鱠去其皮骨取其精
肉縷切隨成隨曬三四日須極乾以新白甆瓶未經水
者盛之密封泥勿令風入經五六十日不異新者取啖
之時開出乾鱠以布裹大甕盛水漬之三刻乆出帶布
瀝却水則皦然散置盤上如新鱠無别細切香柔葉鋪
上筯撥令調勻進之海魚體性本腥然鱕鮸魚肉軟而
白色經乾又和以香葉晳然極可噉呉郡獻松江鱸魚
乾鱠六瓶瓶容一斗作鱠法一同鮸魚然作鱸魚鱠須
八九月霜降之時收鱸魚三尺以下者作乾鱠浸漬訖
布裹瀝水令盡散置盤内取香柔花葉相間細切和膾
撥令調勻霜後鱸魚肉白如雪不腥所謂金虀玉鱠東
南之佳味也紫花碧葉間以素鱠亦鮮潔可觀　提要
録法鯽須得鯽之大者腹間微開小竅以椒同馬芹實
其中每一斤用鹽二兩油半斤擦窨三日外以法酒漬
之入瓶石灰綿蓋封之一月真紅色可膾　酉陽雜俎
鯉一尺鯽八寸去排泥之羽鯽圓天肉腮後鬐前用腹
腴拭刀亦用魚腦皆能令鱠縷不著刀　隋唐嘉話進
士段碩常識南孝廉者善作鱠縠薄絲縷輕可吹起操
刀響捷若同節奏因㑹客衒技先起魚架之忽暴風雨
雷震聲膾悉化為蝴蝶飛去南驚懼遂折刀乃不復作
膾　朝野僉載永徽中有崔爽者每食生魚三斗乃足
於後飢作膾未成爽忍飢不禁遂吐一物狀如蝦蟆自
此之後不復能食膾矣
名𩔖　建康實録呉介象字元則與呉王論膾何者最
美象曰海中鯔魚為上請於殿前作方坎汲水滿之象
垂綸於坎中食頃得鯔魚作膾　楊畢膳夫録膾莫先
於鯽魚鯿魴鯛鱸次之鱭魿黄竹五種為下其他皆强
為　隋唐嘉話南人魚鱠以縷金橙拌之號金虀玉鱠
　海物異名紀江南人喜作鱠名郎官鱠因張翰思鱠
得名　杜詩鮮鯽銀絲鱠　李徳裕述夢詩荷淨蓬池
鱠注凡學士初上賜食悉是蓬池魚鱠　金門嵗節洛
陽人家七夕裝同心膾　謝諷食經飛鸞膾咄嗟膾專
門膾天孫膾　清異録廣陵法曹宋龜造縷子膾其法
用鯽魚肉鯉魚子以碧筒或菊苗為胎骨　錦繡萬花
谷黄山谷自號水晶鱠為醒酒冰　事物紺珠水晶膾
猪皮去淨脂熬稠濾過凝成膾切食或鯉皮洗淨熬黏
濾滓入鰾少許再熬濾候凝縷切用菜絲芥醋澆食
隣幾雜志河朔人食油湯鱠以薦酸漿粟飯　事物紺
珠蟹鱠剔肉同鱘鮓作酒浴　孔六帖南詔鱠寸魚以
胡𤓰椒藙和之號鵝闕
　　　炙
易注黄帝始燔肉為炙　禮記母嘬炙鄭注嘬謂一舉
盡臠近貪也　逸雅脯炙以餳蜜䜴汁淹之脯脯然也
釡炙於釡汁中和熟之也䐄銜也銜炙細密肉和以薑
椒鹽䜴已乃以肉銜裹其表而炙之也貊炙全體炙之
各自以刀割出於胡貊之為也　吕氏春秋肉之美者
貛貛之炙　國語屈建曰祭典庶人有魚炙之薦　金
樓子專諸欲弑呉王僚學炙魚香聞數里僚索魚炙乃
持刀置魚腹中　嵗時雜記涉江州郡皆重夏至殺鵝
為炙相遺　蕭濟孝子傳王祥後母病欲黄雀炙乃有
黄雀數十飛入幙内因以供母　世說王羲之年十二
周顗異之時重牛心炙座客來未噉先割啖羲之乃知
名　酉陽雜俎將軍曲良翰能為驢􁎦駝峯炙　傳芳
略記突承璀嗜蛤蜊炙　酉陽雜俎飲食有杏炙鼃炙
　杜陽雜編咸通中同昌公主饌有靈消炙一羊之肉
取之四兩雖經暑毒終不見敗　清異録睿宗聞金仙
玉真公主飲素日令以九龍食轝裝逍遙炙賜之又韋
巨源為尚書令其食帳有昇平炙又段成式馳獵飢甚
叩村家主人老姥出彘臛五味不具成式食之有踰五
鼎曰老姥初不加意而味殊美如此自後令庖人具此
品因呼為無心炙　事物紺珠金鈴炙酥攪卵脂　食
經交阯丸炙法丸如彈丸作臛乃下丸炙煑之
　　　鮓
說文䱹藏魚也南方謂之䰼北方謂之䱹俗名鮓一名
魚鱐　事物紺珠鮓鹽米釀魚呉夀夢作　事林廣記
盛蜜瓶作鮓食之殺人　拾遺記漢昭帝常遊渭水使
羣臣漁釣為樂時有大夫任緒釣得白蛟長三丈若大
虵無鱗甲頭有一角長二尺牙出脣外帝曰此魚䱉之
𩔖非珍祥也乃命太官為鮓骨青肉紫味甚美　晉書
陸機甞餉張華鮓華發器便曰此龍肉也試以苦酒濯
之必有異既而五色光起機還問鮓主果云園中茅積
下得一白魚質狀殊常以作鮓過美故以相獻　南史
武帝就虞悰求諸飲食方悰秘不出上醉後體不快悰
乃獻醒酒鯖鮓一方而已　韻府蜀人呼魚鮓為苞蘆
　升菴外集呉人製鱸魚鮓鰿子腊風味甚美所稱金
虀玉膾也鱸魚肉甚白雜以香葇花葉紫緑相間以回
回豆子一息泥香杏膩坋之實珍品也鰿子魚腊亦然
回回豆子細如榛子肉味甚美一息泥如地椒回回香
料也香杏膩一名八丹杏仁元人飲膳正要多用此料
　地理志潤州土貢鱘魚鮓　彚苑詳註江淮間以鰉
魚鱘魚為之名曰片醬又曰玉版鮓　交州記百薄瀨
有魚眼徑尺似魶魚取以為䱹　博物志西羌仲秋月
取赤頭鯉以為鮨(鮨鮓/屬)　草木記採珠人取珠柱肉作
䱹　清異録呉越有一種玲瓏牡丹鮓以魚葉鬭成牡
丹狀既熟出盎中微紅如初開牡丹　武夷記武夷君
食沙虹鮓注沙虹蝦也　曲洧舊聞趙霆在餘杭每鵝
掌鮓入國門不下千餘罐子又王黼庫中黄雀鮓自地
積至棟凡滿三楹　提要録黄雀鮓謂之披綿鮓以其
肥也　清異録呉淑冬日招客詩寒鮓疊金綿謂黄雀
脂膏　神異　南方有獸似鹿而豕首善依人食五穀
名無損之獸人割取其肉不病肉自復其肉可為鮓使
􁀙肥美而鮓肉不壞􁀙盡更添肉復作鮓如初愈美名
曰不盡鮓是也　酉陽雜俎安禄山恩寵莫比其所賜
品目有野猪鮓　叩頭録房夀六月調羊酪造含風鮓
　博物志閩越江北諸夷噉彌猴䱹　蠻甌志白樂天
方齋劉禹錫饋蘆菔䱹　草木記呉人蒲始生取以為
䱹　武林舊事有三和鮓桃花鮓玉版鮓春子鮓􁔆鮓
雪團鮓骨鮓藕鮓笋鮓切鮓
　　　羮(附湯/)
總論　說文羮五味和也　釋名羮汪也汁汪郎也
廣雅羮謂之湇　禮記羮之有菜者用梜無菜者不用
梜　宋玉招魂露鷄􁂄蠵王逸註有菜曰羮無菜曰􁂄
　左傳和如羮焉水火醯醢鹽梅以烹魚肉　繆襲祭
儀夏祠和羮芼以葵秋祠和羮芼以葱冬祠和羮芼以
韭　禮記内則羮食自諸侯以下至於庶人無等士不
貳羮胾　曲禮無嚃羮(謂嫌/疾也)無絮羮(謂調/和也)客絮羮主人
辭不能烹
名𩔖　周禮烹人職云祭祀共大羮鉶羮注大羮肉湇
鄭司農云大羮不致五味鉶羮加鹽菜矣　禮記大羮
不和　劉楨毛詩義問鉶羮有菜鹽䜴其中菜為形象
可食因以鉶為名　裴榮期語林凡牛羊豕肉調以五
味盛於鉶曰鉶羮盛於豆曰豆羮　史記堯之有天下
粢糲之食藜藿之羮　應吉甫論芍藥之羮爽口之食
　金門嵗節洛陽人家端午煑术羮　酉陽雜俎蓴羮
絶美江東人謂之蓴龜　世說陸機詣王武子有數斛
羊酪指示陸曰卿江東無敵此曰有千里蓴羮但未下
鹽豉耳　嵗時記人日採七種菜作羮　清異録俗號
虀為百嵗羮言至貧亦可具雖百嵗可長享也　蘇子
瞻詩自序過子忽出新意以山芋作玉糝羮色香味皆
奇絶　都城紀勝市食有名存而實亡者如瓠羮是也
有名亡而實存者如甕羮今號虀麪是也　禮記脯羮
雞羮折稌犬羮兔羮和糝不蓼　楚辭彭鏗斟雉帝何
饗王逸注彭鏗彭祖也好和滋味善斟雉羮事帝堯
詞林海錯伊尹始仕烹鵠鳥之羮修飾玉鼎以事湯
郊祀志漢令郡國送裊五月五日為梟羮賜百官以惡
鳥故食之也　劉向新序紂王天下熊羮不熟而殺庖
人　戰國䇿中山君饗大夫羊羮不徧　杜詩注陳思
王制駝蹄為羮一甌值千金　洛陽記王肅初入國不
食羊肉及酪等甞飯鯽魚羮　述異記漢章帝元和元
年大雨有一青龍墮宫中帝命烹之賜羣臣龍羮各一
杯故李尤七命文曰味兼龍羮　劉欣期交州記九真
太守陶璜築郡城於土穴中得一物白色形如𧖟蛹無
頭長數十丈大十餘圍蠕蠕動莫能名剖腹有肉如猪
肪遂以為臛羮甚香璜啖一杯三軍盡食　五侯鯖明
皇取鹿和腸作羮謂熱洛河　清異録韋巨源上燒尾
食有冷蟾兒羮(冷蛤/蜊)卯羮(純/兔)　事物紺珠玉筯羮鐵烙
㹀乳凝上為饌　謝諷食經剪雲拆魚羮折筯羮香翠
鶉羮　清異録竇儼甞病目幾喪明得良醫瘉之勸令
頻食羊眼儼遂終身食之其家名雙暈羮世人有呼為
學士羮者　臨海異物志安家夷皆好噉猴頭羮諺言
人能負人千石之粟不願負人猴頭羮臛　南楚新聞
百越人好食蝦蟆凡有筵㑹斯為上味先於釡中置水
次下小芋煎之候湯沸如魚眼即下其蛙乃一捧芋而
熟呼為抱芋羮　溪蠻叢笑不乃羮用牛羊腸藏略擺
洗羮以饗客臭不可近食之既則大喜嶺表録異曰交
趾重不乃羮先鼻引其汁不乃者反切擺也　詞林海
錯王摩詰有露葵羮杜子美有錦帶羮陳思王製七寶
羮　唐明皇雜録李林甫子壻鄭平為户部員外郎一
日林甫就院省女因邀之見其鬢髮斑白謂平曰上明
日當賜甘露羮鄭郎其食此羮縱華皓亦必鬒黒明日
果有中使至林甫第賜食因以羮與平食一夕鬢黒
雲仙散録栁公權以隔風紗作龍城記及八朝名品號
錦様書以進上方御月兒羮即命分賜公權　清異録
張手美家食肆中秋賣玩月羮　仇池筆記羅浮穎老
取凡飲食雜烹之名曰谷董羮　孟熙霏雪録骨董乃
方言初無定字東坡甞作骨董羮用此二字　清異録
十逺羮石耳石髮石線海紫菜鹿角脂菜天花蕈沙魚
海鰾白石決明蝦魁脂右用鷄羊鶉汁及決明蝦蕈浸
漬自然水澄清與三汁相和鹽酎莊嚴多汁為良十品
不足聽闕忌入别物恐倫𩔖雜則風韻去矣又江南仰
山善作道場羮脯麪蔬筍非一物　虚谷閒鈔蜀中有
一道人賣自然羮人試買之明年時疫食羮人皆免
元氏掖庭記宫中以玉版筍及白兔胎作羮極佳名換
舌羮(玉版筍吉/州土產)　獨異志李徳裕奢侈每食一杯羮其
費約錢三萬雜珠寶貝玉雄黄朱砂煎汁為之三煎即
棄其滓　清異録魏王繼岌每薦羮以羊兔猪臠而參
之　詞林海錯羊兔雞猪肉和骨一釡煑之調以五味
為不録羮　五侯鯖不録羔亦名先腦羔交人所重
湯　南史何炯父卒號慟不絶聲藉地腰脚虚腫醫云
須服猪蹄湯炯以有肉味不肯服　事物紺珠法乳湯
罌中粟所煎
　　　醢
逸雅醢海也冥也封塗使密冥乃成也醢多汁者曰醯
醯瀋也宋魯人皆謂汁為瀋醢有骨者曰臡(如吮/反)臡胒
也骨肉相摶胒無汁也　周禮醢人掌四豆之實(與四/籩同)
朝事之豆其事韭葅醓醢昌本麋臡菁葅鹿臡饋食之
豆其實葵葅蠃醢脾析蠯醢蜃蚳醢豚拍魚醢加豆之
實芹菹兔醢湥蒲醓醢箈菹鴈醢筍菹魚醢羞豆之實
酏食糝食　唐百官志掌醢署令一人丞二人掌供醢
醯之物一曰鹿醢二曰兔醢三曰羊醢四曰魚醢
　　　虀
逸雅虀濟也與諸味相濟成也　事物紺珠虀綽菜入
米瀋或麪湯作少昊制　四民月令八月收韭菁持作
虀　楚詞呉酸蒿蔞不沾薄只注呉人善調醎酸爚蒿
蔞為虀其味甘美　世說石崇每冬月得韭萍虀王愷
密問其帳下云是搗韭根雜以麥苗耳　蠻甌志白樂
天方齋禹錫正病酒乃饋菊苗虀換取樂天六班茶
食貨志龎勛反自闗東至海大旱冬蔬皆盡以槐葉為
虀　事物紺珠翰林虀盧植在翰林擇時菜五六種細
破作虀將食入煉酥鹽花冬春加熟笋絲夏秋加生藕
絲味極清　清異録金陵士大夫家家事鼎鐺其虀可
照面
　　　葅
聲𩔖葅藏菜也　逸雅葅阻也生釀之遂使阻於寒温
之間不得爛也　周禮醯人掌共五齊七葅　荀氏春
秋孟冬祭用鹹葅　内則桃諸梅諸注諸葅也桃梅皆
為葅藏之令乾　左傳王使周公閱來聘饗有昌歜注
菖蒲葅也　荆楚嵗時記仲冬之月采擷霜蕪菁葵等
雜菜乾之竝為醎葅有得其和者竝作金釵色今南人
作醎葅以糯米熬搗為末併研胡麻汁和釀之石窄令
熟葅既甜脆汁亦酸美其莖為金釵股醒酒所宜也
益州記蒻之莖蜀人於冬月取以舂碎炙之水淋一宿
為葅
　　　荳腐
謝綽拾遺荳腐之術三代前後未聞此物至漢淮南王
安始傳其術於世　庶物異名疏菽乳荳腐也煑荳為
乳　清異録時戢為青陽丞潔己勤民肉味不給日市
荳腐數箇邑人呼荳腐為小宰羊
　
　
　
　
　
　
　
　
　
　
　
　
　格致鏡原卷二十四
欽定四庫全書
　格致鏡原卷二十五　　　大學士陳元龍撰
　　飲食𩔖(五/)
　　　麪
總論　學齋佔畢九經中無麪字周禮所稱只是如今
炒麥至王莽始有啖麪之文　廣雅􁀙謂之麪　齊民
要術麥麪堪作餅飥　演繁露天寶元載勅麪今後以
三斤四兩為斗　河東備録河東并代人苦於嗜麪切
以呉刀淘以洛酒潦斗貯之擊鼔集老幼自以多寡取
之至飽　清異録金陵士大夫家鼎鐺之妙濕麪可穿
結帶　范堯夫謫居永州與人書此中麪無異北方每
日餐餺飥不知身之在逺　文苑英華𤣥宗時王倕奏
武威郡番禾縣嘉瑞鄉天寶山周回五六里石化為麪
在近村閭及諸部落自今載正月以來取食甘美益人
孫逖表云豈來麰之足方何雨粟之能喻　事物紺珠
石脂如麪宋真宗時慈州飢山生石脂民取為餅餌
事物紺珠麪筋梁武帝作
名𩔖　留青日札今市肆標曰重羅白麪漢束晳賦曰
重羅之麪塵飛雪白又名玉塵橘中叟曰君輸我瀛洲
玉塵九斛　雲仙散録栁公權進錦樣書上方御剪刀
麪分賜之　清異録尚書令韋巨源上燒尾食有婆羅
門輕髙麪(籠/蒸)張手美家食肆逢臘日賣萱草麪　解酲
語尚書范谷英賜食帝前食韭芽麪　都城紀勝南食
店所賣如鋪羊麪盫生麪姜撥刀鹽煎麪鯚魚桐皮麪
抹肉淘肉虀淘鰕燥子麪下至撲刀鷄鵝麪家常三刀
麪皆是也　河中記楊埏遊王珙家食一物狀如棗核
而中空其實麪也詢其法笑而不荅　東京夢華録尋
常京師以冬至後一百五日為大寒食前一日謂之炊
熟用麪造棗錮飛燕以栁條串之插於門楣謂之子推
燕　唐食貨志龎勛反自闗東至海大旱冬蔬皆盡以
蓬子為麪以槐葉為虀　事物紺珠􁁜麰闗西稱大麥
麪䴳䴹河濟稱小麥麪燕曰䴹麪翠縷麪槐葉汁和麪
作勾麪煑蘿蔔汁漉去滓和麪作山藥撥魚麪豆粉山
藥擂勻匙撥入湯煑　述異記西蜀有桄榔樹皮裏出
屑如麪用作餅食因謂之桄榔麪　廣志䔋木生麪取
作飯餌之輕滑美好白勝桄榔麪味平温無毒主補虚
冷消食彼人呼為䔋麪　楊慎外集木之有麪不止桄
榔灌木皮中亦有白粉可作餅　入洛記野狐泉一姥
善製水花冷淘切以呉刀淘以洛酒潦葉於鐺耳中過
投於湯中其疾徐鳴掌趁之不及富子攜金就食之
　　　糕
總論　方言餌謂之糕或謂之餈　周禮籩人羞籩之
實糗餌粉餈注皆粉稻黍米為之餌言糗餈言粉互足
其義也合烝曰餌餅之曰餈疏今餈糕之名出於此
劉禹錫嘉話詩用僻字宜有來歴宋考功云沈佺期嶺
表寒食詩馬上逢寒食春來不見餳常疑之因讀毛詩
簫管備舉鄭箋簫編小竹管如今賣餳者所吹六經惟
此中有餳字吾緣明日重九押一餻字尋思六經無餻
故不敢為之　朱弁風月堂詩話劉夢得九日作詩欲
用餻字韻苦無故實予觀隋五行志載謡言曰八月刈
禾傷早九月食餻正好則不為無故實矣
名𩔖　玉燭寶典洛陽人家上元食玉梁糕　山堂肆
考唐武則天花朝日遊園令宫女採百花和米搗碎蒸
糕以賜從臣　藝苑雌黄寒食以麪為蒸餅様團棗附
之名曰棗糕　嵗時雜記二社重陽尚食餻而重陽為
盛大率以棗為之或加以栗亦有用肉者　風土記民
間九日糕上置小鹿數枚號食鹿糕　盧公家範重陽
日上五色糕　清異録張手美家食肆賣重九糕名米
錦　夢華録都人重九各以粉麪蒸糕相遺上插剪綵
小旗糝飣果實如石榴子栗黄銀杏崧子肉之𩔖　嵗
時記民間九日以片糕搭小兒頭上乳母祝云百事皆
髙　崔寔四民月令冬至之日薦黍糕先薦𤣥冥以及
祖禰　清異録韋巨源上燒尾食有七返膏(七捲作四/花恐是糕)
(字/)水晶龍鳳糕(棗米蒸破/見花乃進)又皇建僧舎傍有糕坊糕目
録有滿天星(金米摻拌/夾棗豆)金糕糜員外糝(外有/花)花截肚(内/有)
(花/)大小虹橋(暈/子)木蜜金毛麪(棗獅/子也)　武林舊事有栗糕
花糕雪糕線糕乳糕間炊糕　文懋昭金志金俗酒三
行進蜜糕人各一盤曰茶食　松漠紀聞蜜糕以松實
胡桃肉漬蜜和糯米粉為之形或方或圓或為柿蔕花
大略類浙中寶堦糕
　　　餅(附饆饠/  牢九)
總論　說文餅麪餈也　逸雅餅并也溲麪使合并也
　揚雄方言餅謂之飥或謂之餦或謂之餛　徐鍇說
文注釋名烝燥屑餅之曰餈非也粉米烝屑皆餌也非
餈也許慎曰餈稻餅也謂炊米爛乃擣之不為粉也粉
餈以豆為粉糝餈上也餌則先屑米為粉然後溲之餈
之言滋也餌之言堅潔若玉珥也　漢書百官表少府
屬有湯官主餅餌買餅　珍珠船池陽以正月二十日
為天穿以紅縷繫餅餌擲之屋上謂之補天　雜五行
書十月亥日食餅令人無病　呉均餅說宋公至長安
得姚泓時故大官丞程季者了了人也公曰今日之食
何者最先季曰仲秋御景離蟬欲靜燮燮曉風凄凄夜
冷臣當此景唯能說餅公曰善季乃稱曰安定噎鳩之
麥雒陽董徳之磨河東長若之蔥隴西䑛背之犢抱罕
赤髓之羊張掖北門之豉燃以銀屑煎以金銚洞庭負
霜之橘仇池連蒂之椒調以濟北之鹽剉以新豐之雞
細如華山玉屑白似梁甫銀泥既聞香而口悶亦見色
而心迷公曰善　清異録金陵士大夫家鼎鐺之妙餅
可映字　北夢瑣言王蜀時有趙雄武者衆號趙大餅
累典名郡為一時之富豪精於飲饌六局之中各有二
婢執役當廚者十五餘輩皆著窄袖鮮潔衣裝有能造
大餅每三斗麪擀一枚大於數間屋或大内宴聚或豪
家有廣筵多於衆賓内獻一枚裁剖用之皆有餘矣雖
親密懿分莫知擀造之法以此得大餅之號　朝野僉
載英公時為宰相有鄉人甞過宅為設食食客裂却餅
緣英公曰君大少年此餅掣地兩遍熟槩下種鋤塒收
刈打颺訖磑羅作麪然後為餅少年裂却緣是何道又
宇文朝華州刺史王羆有客裂餅緣者羆曰此餅大用
功力然後入口公裂之只是未飢且擎却客愕然　彚
苑詳註唐鄭澣以儉素知名尹河南召孫姪與之食有
蒸餅鄭孫去皮而後食之澣曰皮之與中何以異也於
是引手取棄者食之
詳𩔖　逸雅胡餅作之大漫沍也亦言以胡麻著上也
蒸餅湯餅䗶餅􁀙餅金餅索餅之屬皆隨形而名之也
　名義考凡以麪為食具者皆謂之餅以火炕曰爐餅
有巨勝曰胡餅即今燒餅以水瀹曰湯餅亦曰煑餅即
今切麪蒸而食者曰蒸餅又曰籠餅即今饅頭繩而食
者曰環餅又曰寒具即今饊子他如不托起溲牢丸冷
淘等皆餅𩔖　盧諶祭法春祠用曼頭餳餅􁀙餅牢丸
夏秋冬亦如之夏祠别用乳餅冬祠用環餅也　范汪
祠制夏薦乳餅秋薦雀瑞餅冬薦白環餅　闗中記唐
人於立春日作春餅以青蒿黄韭蓼芽包之　唐六典
膳部有節日食料謂正月七日煎餅　徐暢祭記五月
麥熟薦新麥作起潄白餅　崔寔四民月令立秋無食
煑餅及水溲餅　熙朝樂事八月十五日民間以月餅
相遺取團圓之義　金門嵗節記洛陽人家重陽作羊
肝餅　事物原始郭林宗家有友冒雨夜來剪韭作餅
食之即今之麪餅以韭為餡也　庶物異名疏薄夜餅
也荀氏四時列饌傳夏祀以薄夜代曼頭　蕭子顯齊
書何戢為司徒左長史太祖為領軍與戢來往數置歡
宴上好水引餅戢令婦女躬自執事以設上焉　齊書
永明九年正月詔太廟四時祭薦宣皇帝麪起餅　演
繁露麪起餅起者入教麪中(俗書教/為酵)令鬆鬆然也　山
堂肆考北齊庫狄伏連為大將軍性鄙吝冬至日有親
表稱賀妻設豆餅連大怒　北史陸法和為元帝使設
供食為大䭔薄餅後梁人入魏果見大餅焉　張鷟耳
目記隋末渤海髙瓚設薄餅濶丈餘裹餤粗如庭柱
豐年録開元中長安物價大減兩市賣二儀餅一錢數
對　退耕録許康年謁劉游贈鳴牙餅千枚云雖微物
可助廚中兩日之費　清異録韋巨源上燒尾食單有
籠金乳酥(是餅但用獨隔/通籠欲氣隔)曼院様夾餅(公㕔/爐)巨勝奴(酥/蜜)
(寒/具)生進鴨花湯餅(廚典入/内下湯)見風消(油浴/餅)唐安餤(鬬/花)雙拌
方破餅(餅料/花角)八方寒食餅(用木/範)火燄盞口䭔(上言花/下言體)
謝諷食經雲頭對爐餅含漿餅楊花泛湯糝餌　武林
舊事甘露餅芙蓉餅金花餅春餅月餅　酉陽雜俎五
色餅刻木蓮花藉禽獸形按成之累積五色　升菴外
集食經五色小餅作花卉禽獸珍寶形按抑盛之盒中
累積名曰鬬飣今人猶云釘果盒釘春盛是也俗書作
鬬釘非也今作餖飣　資暇録石𨫼餅本曰喭餅同州
人好相喭將投公狀必懷此而去用備狴牢之糧後增
以甘辛變其名質以為貢遺矣　解酲語平章李孟漢
中人右丞楊吉薦留輔導仁宗仁宗敬重之甞賜食雪
膚餅徹骨員　真珠船今三原市肆賣餅有曰側厚者
按東京夢華録胡餅店賣寛焦側厚乃知其稱有自寛
焦即武林舊事所謂寛焦薄脆者今京師但名薄脆
留青日札今齋食者諸葷皆禁忌反食牛乳白鮝以為
佛家許食乳餅不知乳乃廣東乳田所種實米粉蛹汁
也　事物紺珠金銀捲煎餅雞卵和水調麪作焦油餅
麪作煎餅慢火煿熟入蜜捍為厚餅包熟餡油煠蒿餅
白蒿和米粉造蓬餅白蓬和米糝造槐餅槐芽和米造
蚶餅蚶殻漬水和米粉作　呉時外國傳大秦國以麪
為集餅五内香芳　孔六帖西域拂菻俗喜嗜乾餅
北史隋煬帝時使常駿至赤土國入宴王牀上設草葉
盤方一丈五尺上有黄白紫赤四色之餅　北户録廣
州南當米䴵合生熟粉為之白薄而軟按劉孝威謝官
賜交州米䴵四百屈詳其言屈豈今之數乎　溪蠻叢
笑牛榔木多漿猫􁍙嵗飢闕食則先以火窖地握根置
窖中壓以石又用火漚熟(漚漬/盦也)搗作餅餌名漚榔　呉
録交趾有欀木其皮中有如白米屑者乾擣之以水淋
之似麪可作餅(以上/諸餅)　事物紺珠烝餅秦昭王作　王
𨼆晉書何曾尊豪累世蒸餅上不作十字不食　齊明
帝紀帝儉約太官進食有裹蒸甞曰我食此不盡可四
片破之餘充晚食　劉攽詩話闗中語音以中為蒸向
敏中鎮長安土人不敢賣蒸餅恐觸中字諱也　青箱
雜記仁宗廟諱貞語訛近蒸今内庭上下皆呼蒸餅為
炊餅　正字通餢􁟔起麪也發酵使麪輕髙浮起炊之
為餅賈公彥以􁉦食為起膠餅膠即酵也涪翁說起膠
餅今之炊餅也(以上/蒸餅)　續漢書漢靈帝好胡餅京師皆
食胡餅人謂董卓擁兵破京師之驗　幽明録姚泓叔
父紹召胡僧問以休咎僧乃求麪為大胡餅形徑一丈
僧坐在上先食正西次食正北又次食正南餘捲而吞
之訖便起去了無所言　崔鴻後趙録石季龍諱胡改
胡餅為麻餅　倦游雜録胡餅呼為爐餅　清異録湯
悅逢士人於驛舎士人揖食其中一物是爐餅各五事
細味之餡料互不同以問士人嘆曰此五福餅也(以上/胡餅)
　庶物異名疏干寶周禮注祭用􁎫􁎬(音璉/蔞)晉呼為環
餌又曰寒具今曰饊子鄭𤣥曰寒具米食也賈思勰要
術云環餅一名寒具以水溲入牛羊脂和作之入口即
碎林洪清供云寒具捻頭也以糯米粉和麪麻油煎成
以糖食据此乃油膩黏膠之物故客有食寒具不濯手
而汚桓𤣥之書畫者　齊民要術環餅粉和麪牽索捻
成象環釧形　楚辭粔籹蜜餌有餦餭些注粔籹環餅
也呉謂之膏環亦謂之寒具餦餭餳也言以蜜和米麪
熬煎作粔籹擣黍作餌又有美餳衆味甘美也　通俗
文寒具謂之餲　李綽尚書故實晉書中有飲食名寒
具者亦無注解處後於齊民要術并食經中檢得是今
所謂環餅桓𤣥甞盛具法書名畫請客觀之客有食寒
具不濯手而執書畫因有涴𤣥不懌自是㑹客不設寒
具　李肇翰林志翰林學士每嵗内二社賜蒸􁥺　文
懋昭金志金人舊俗酒三行進大軟指小軟指如中國
寒具以進　丹鉛總録宋人小說以寒具為寒食之具
即閩人所謂煎餔以糯粉和麪油煎沃以糖食之不濯
手則能汚物具可留月餘宜禁烟用也(以上/環餅)　青箱雜
記凡以麪為食煑之皆為湯餅　荆楚嵗時記伏日作
湯餅食名為辟惡餅　廣異記道士持湯餅請人云玉
英粉服之七日必羽化　松窻雜録唐明皇王皇后寵
衰一日訴曰三郎獨不記阿忠脫新紫半臂換一斗麪
為三郎生日湯餅耶　開元記方技姜撫言終南山有
旱藕狀𩔖葛粉餌之延年帝命採之作湯餅賜大臣
歸田録唐人謂湯餅為不托今謂之餺飥　北夢瑣言
王文公凝日食䬪飥麪不過十八片　猗覺寮雜記北
人食麪名餺飥揚雄方言餅謂之飥齊民要術青麪麥
麪堪作飯及餅飥甚美磨盡無麩則飥之名已見於漢
魏五代史李茂貞傳朕與宫人一日食粥一日食不托
不托俗語當以方言為正作餺飥字　演繁露湯餅一
名餺飥亦名不托李正文刋誤曰舊未就刀鈷時皆掌
托烹之刀鈷既具乃云不托言不以掌托也俗傳餺飥
字非束皙曰仲春之月天子食麥而朝事之籩煑麥為
麪内則諸饌不說餅然則雖云食麥而未有餅餅之作
也其來乆矣又曰三冬冽寒涕凍鼻中霜成口外充虚
解戰則湯餅為最而其形容制造之意則曰火成湯涌
猛氣蒸作攘衣振掌握搦捬搏麪瀰離于指端手縈迴
而交錯紛紛級級星分雹落柔如春綿白若秋練則當
晉之時其謂湯餅者皆手摶而擘置湯中煑之未用刀
几也又庾闡賦曰當用輕羽拂取飛麪剛軟適中然後
水引細如委綖白如秋練則其時之謂湯餅皆齊髙帝
所嗜水引麪也水引今世猶或呼之俚俗又遂名蝴蝶
麪也水引蝴蝶皆臨鼎手托為之特精粗不同耳不知
何世改用刀几而名不托耳(以上/湯餅)　六書故今人以薄
餅卷肉切而薦之曰餤　清異録閶闔門外食肆四月
八日賣指天餕餤中元節賣盂蘭餅餤　金門嵗節洛
陽人家臘日造脂花餤　摭言韋澳孫宏同在翰林懿
宗賜銀餅餤食之甚美皆乳酪膏腴所製　曲江春宴
録春遊之家以脂粉作紅餤竿上成雙挑挂夾雜畫帶
前引車馬　洛中紀異僖宗幸南内興慶池泛舟方食
餅餤時進士在曲江有聞喜宴上命御廚依人數各賜
紅綾餅餤　避暑録唐御膳以紅綾餅餤為重昭宗光
化中放進士榜得裴格等二十八人以為得人㑹燕曲
江乃令大官特作二十八餅餤賜之盧延讓在其間後
入蜀為學士既老頗為蜀人所易延讓詩素平易近俳
乃作詩云莫欺零落殘牙齒曾吃紅綾餅餤來王衍聞
知遂命供膳亦以餅餤為上品以紅羅裹之至今蜀人
工為餅餤而紅羅裹其外公廚大燕設為第一　正字
通南唐烈祖受禪有駝蹄餤鷺鷥餤　清異録郭進家
能作蓮花餅餤有十五隔者每隔有一折枝蓮花作十
五色(以上/餅餤)
饆饠　青箱雜記餅一名饆饠　資暇録畢羅者蕃中
畢氏羅氏好食此味今字從食非也　北夢瑣言劉崇
龜以清儉自居甚招物論甞召同列餐苦蕒饆饠朝士
有知其矯乃潛問小蒼頭僕射晨餐何物蒼頭實對食
潑生朝中聞而哂之　老學菴筆記集英殿宴金國人
使九盞其五曰羣仙角太平畢羅　酉陽雜俎韓約能
作櫻桃饆饠其色不變　清異録韋巨源上燒尾食有
天花饆饠　盧氏雜說翰林學士每遇賜食有物若畢
羅形粗大滋味香美呼為諸王脩事　升菴外集集韻
饆饠脩食也按小說唐宰相有櫻笋廚食之精者有櫻
桃饆饠今北人呼為波波南人訛為磨磨　名義考京
師人謂餅曰􁏻􁏻當為母母禮八珍淳母煎醢加黍上
沃以膏者是也
牢丸　束皙賦春饅頭夏薄扞秋起溲冬湯餅四時皆
宜惟牢丸乎　丹鉛總録束皙餅賦有牢丸之目蓋食
具名也東坡詩以牢九具對真一酒誠工矣然不知為
何物後見酉陽雜俎引伊尹書有籠上牢丸湯中牢丸
九字乃是丸字詩人貪奇趁韻而不知其誤雖東坡亦
不能免也　庶物異名疏束賦既列牢丸於湯餅之外
則段成式謂牢丸即湯餅恐未確韻府作牢九歸田録
作牢久
　　　饅頭
事物紀原諸葛亮南征將渡瀘水土俗殺人首祭神亮
令以羊豕代取麪畫人頭祭之饅頭名始此　七脩𩔖
藁蠻地以人頭祭神諸葛之征孟𫉬命以麪包肉為人
頭以祭謂之蠻頭今訛而為饅頭也　荀氏四時列饌
傳春祠用饅頭夏祠以薄夜代饅頭　朝野僉載侯思
止食籠餅必令縮葱加肉號縮葱侍郎按籠餅即今饅
頭　倦遊雜記唐人呼饅頭為籠餅　彚苑詳註玉柱
灌漿皆饅頭之别稱也　都城紀勝市食凉暖之月多
賣猪羊雞煎煠􁀙剗子四色饅頭　清異録趙宗儒在
翰林時聞中使言今日早饌玉尖麪用消熊棧鹿為内
餡上甚嗜之問其形製蓋人間出尖饅頭也又問消之
說曰熊之極肥者曰消鹿以倍料精養者曰棧　正字
通饅開首者曰橐駝臍呉下呼□膪(讀若/腦詐)言熟食之肥
也長曰繭斜曰桃　天寶遺事都下上元日造麪繭以
官位帖字卜官位髙下或賭筵宴以為戲笑　嵗時雜
記麪璽以肉或素餡其實厚皮饅頭也　燕翼貽謀録
仁宗皇帝誕生之日真宗皇帝喜甚宰臣以下稱賀宫
中出包子以賜臣下其中皆金珠也　清異録閶闔門
食肆逢伏日賣緑荷包子
　　　餛飩
演繁露世言餛飩是虜中渾氏屯氏為之案方言餅謂
之飩或謂之餦或謂之餛則其來久矣　資暇録餛飩
以其象渾沌之形　戴埴䑕璞唐逸史載李宗回客知
人飲饌將同謁華隂令客曰與公喫五般餛飩及見果
然酉陽雜俎云今衣冠家有蕭家餛飩漉去湯肥可以
瀹茗是舊有此名本草載艾葉療一切鬼氣炒作餛飩
吞三五枚以飯壓之取渾沌之義信矣俱從食邊何耶
　清異録韋巨源上燒尾食有生進二十四氣餛飩花
形餡料各異凡二十四種　南粤志閩人十月一日作
京飩祀祖告冬　清異録金陵士大夫淵藪家家事鼎
鐺有七妙其一餛飩湯可注硯
　　　粽子
荆楚嵗時記夏至節日食糉　風土記端午進筒糉一
名角黍以菰葉裹黏米栗棗以灰煑令熟蓋取隂陽包
裹未散之象　續齊諧記屈原午日投汨羅死楚人哀
之每於此日以竹筒貯米投水祭之漢建武中長沙歐
回白日忽見一人自云三閭大夫謂回曰君甞見祭甚
善但常年所遺並為蛟龍所竊今若有惠可以楝樹葉
塞以五色絲縛之此二物蛟龍所憚回依其言今作粽
帶五色絲及楝葉皆汨羅之遺風　事物原始粽子其
制不一有角粽粒粽茭粽錐粽筒粽九子粽秤錘粽宋
時有楊梅粽　綱目盧循遺劉裕以益智粽注益智藥
名以之為粽　南史范雲使魏魏使李彪宣命至雲所
甚見稱美彪為設黄甘粽　開元遺事開元宫中端午
造粉團角黍貯盤中以小角弓射之中者得食都市盛
行此　文昌雜録唐嵗時節物五月五日有百索粽子
　酉陽雜俎庾家粽子白瑩如玉　清異録韋巨源上
燒尾食有賜緋含香粽子　戒菴漫筆鎮江醫官張天
民在湖廣榮王府端午賜食不落莢云即今之粽子
　
　
　
　
　
　
　
　
　
　
　
　
　格致鏡原巻二十五
欽定四庫全書
　格致鏡原巻二十六　　　大學士陳元龍撰
　　飲食𩔖(六/)
　　　諸食饌
周禮醢人掌四豆之實王舉則共醢六十甕以五齊(虀/同)
七醢七菹三臡實之注五齊謂昌本脾析蜃蚳豚拍湥
蒲也七醢謂醓蠃蠯蚳魚兔雁也七葅謂韭菁茆葵芹
菭筍也三臡謂麇鹿麇　潛確𩔖書按禮所謂八珍者
淳熬淳母炮豚擣珍漬熬糝肝膋炮牂蓋八法也其品
則牛羊麋鹿麕豕狗皆所以養老者也後世則侈云龍
肝鳳髓豹胎鯉尾鶚炙腥唇熊掌酥酪蟬(羊脂/為之)迤北八
珍醍醐􁁉吭野駞蹄鹿唇駞乳麋天鵝炙紫玉漿𤣥玉
漿(即馬/妳子)　内則春宜羔豚膳膏薌夏宜腒鱐膳膏臊秋
宜麛膳膏腥冬宜鮮羽膳膏羶註牛膏薌犬膏臊雞膏
腥羊膏羶如春時食羔豚則煎之以牛膏故云膳膏薌
也餘放此腒乾雉鱐乾魚麛鹿子鮮生魚羽鴈也　周
禮朝事之籩其實膴鮑魚鱐註鮑者於􁍨室糗乾之􁍨
土室也或曰􁍨煏同火焙也　演繁露享有體薦體者
牲之全體也薦進也謂舉全體以進也宴有折俎俎者
所以盛肉也折者解牲體而析之但供其肉不供全體
矣　正字通凡牲烹熟體解骨切而載諸鼎骨拆臠割
而升之俎者皆曰脀周禮内饔註實鼎曰脀實俎曰載
　吕氏春秋肉之美者猩猩之唇獾獾之炙嶲燕之翠
述蕩之掔旄象之約流沙之西丹山之南有鳳之丸沃
民所食魚之美者洞庭之鱄東海之鮞　拾遺記其食
則有渠滄之鳬煎以桂髓叢庭之􁀙蒸以蜜沫淇漳之
鱧脯以青茄九江珠穟爨以蘭蘇華清夏潔灑以纎縞
　孔煒七引龍脇之肪鳳趾之筋麕髓鹿腸鵠舌麒䏖
秋熊柔蹯文豹􁀙胎　崔駰七依丹山鳳卵粤澤龍胎
　劉邵七華煎嵩陵之􁀙翠蒸䓗嶺之碧雞　傅𤣥七
謨爚鳳凰之胎煿飛龍之肝　張協七命范公之鱗出
自九溪頳尾丹腮紫翼青鬐爾乃命支離(古之/屠人)飛霜鍔
紅肌綺散素膚雪落婁子之毫不能厠共細秋蟬之翼
不能擬其薄　延篤與李文徳書吾食赤烏之䴸麥飲
化益之𤣥醴折張騫大宛之蒜歃晉國郇理之鹽　升
菴外集内典言飲食之侈曰炮鳳烹龍雕蚶鏤蛤　續
仙傳謝𤣥卿遇神仙設鳳冠粟龍睛稻素麟脂斑螭髓
𤣥洲白柰空洞靈𤓰扶桑丹椹清河文藻　西京雜記
五侯不相能賓客不得來往婁䕶傳食五侯間各得其
歡心競致奇膳䕶乃合以為鯖世稱五侯鯖以為奇味
　南越志漢有五侯鯖君臣鯖父子鯖結盟人致共為
之飱　南史永明九年詔太廟四時祭宣皇帝薦起麪
餅鴨臛孝皇后薦笋鴨卵脯醬炙白肉髙皇帝薦肉膾
葅羮昭皇后薦茗粣炙魚竝平生所嗜也　南史虞悰
家富於財而善為滋味豫章王嶷盛饌享賓謂悰曰肴
羞有所遺否悰曰何曾食疏有黄頷臛恨無之　金門
嵗節洛陽人家正旦造絲鵝䗶燕粉茘枝　事物紺珠
聚八仙衆肉絲百菜絲醋酪鹽拌　禮祭統凡為俎以
骨為主骨有貴賤殷人貴脾周人貴肩疏殷質貴脾之
厚賤肩之薄周文貴肩之顯賤脾之𨼆　北堂書鈔釋
名云血䐄以血作之増其酢䜴之味使甚苦以消酒也
案盧諶祭法云春夏秋祠皆用輱血　資暇録今縷生
肝肚為飯食之一味曰生肝鏤㔌言其細切如雕鏤之
義一說名生肝虜胙言似胡虜祭之餘胙聲譌故云鏤
㔌也　清異録金陵士大夫淵藪家事鼎鐺有七妙􁒬
可照面餛飩湯可注研餅可映字飯可打擦擦臺濕麪
可穿結帶餅可作勸盞寒具嚼著驚動十里人　清異
録韋巨源拜尚書令上燒尾食其家故書中尚有食帳
今擇奇異者略記貴妃紅(加味/紅酥)通花軟牛腸(胎用羊/膏髓)金
鈴炙(酥攬印/脂取真)金銀夾花平截(剔蟹細/碎卷)玉露團(雕/酥)漢宫棋
(錢様印/花煑)甜雪(蜜爁大/例麪)素蒸音聲部(麪蒸象蓬萊仙/人凡七十字)逡巡
醬(魚羊/體)呉興連帶鮓(不發/缸)西江料(蒸彘/肩屑)昇平炙(治羊鹿/舌拌三)
(百/數)八仙盤(剔鵝作/八副)雪嬰兒(治蛙豆/英貼)小天酥(鹿雞/參拌)水煉犢
炙(盡火/力)五生盤(羊兒牛熊/鹿竝細治)格食(羊肉腸臟纒/豆英各别)過門香(薄/治)
(羣物入/沸油烹)紅羅飣(膋/血)湯浴繡丸(肉麋治/𨼆卵花)　清異録閶闔門
外有食肆人呼為張手美家每節專賣一物元陽臠(元/日)
六一菜(人/日)油畫明珠(上元/油飯)涅槃兠(二月/千五)手裏行廚(上/巳)如
意圓(重/五)辣雞臠(二/社)宜盤(冬/至)法王料(臘/八)　周燀北轅録淳
熙丙申待制張子政賀金國生辰抵館供晚食果飣如
南方齋筵先設茶筵具瓦壠桂皮雞腸銀鋌金剛鐲西
施舌取其形似蜜和麪油煎之次供饅頭血羮畢羅肚
羮盪羊餅子解粥肉齏羮索麪骨頭盤子　庶物異名
疏七發曰肥狗之和冒以山膚山膚即七啓𤣥熊素膚
之膚產於山故曰山膚　南史髙帝時御膳不宰牲陳
顯達上熊蒸一盤上即以充飯　酉陽雜俎梁劉孝儀
曰鄴中鹿尾乃酒肴之最崔劼曰生魚熊掌孟子所稱
雞跖猩唇吕氏所尚鹿尾乃有奇味竟不載書籍每用
為恨孝儀曰寔自如此或古今好尚不同梁賀季曰青
州蟹黄乃為鄭氏所記此物不書未解所以李騫曰鄭
亦稱益州鹿􁌐但未是尾耳　盧氏雜記𤣥宗命射生
官射鮮鹿取血煎鹿腸食之謂之熱洛河賜安禄山哥
舒翰　東觀漢記光武至河北胡子進狗䐑馬醢　穆
天子傳天子渴於沙衍求飲未至七萃之士髙奔戎刺
其左驂之頸取其青血以飲天子注今西方羌胡刺馬
咽取血飲渴亦愈　禮少儀凡膳告於君子其禮太牢
則以牛左肩臂臑折九箇注臂臑肩脚也九箇自肩上
至蹄折為九段也　事物紺珠甲乙膏蜀人二月以豉
雜黄牛肉作非上客不獻　錦繡萬花谷膷牛臛也臐
羊臛也膮豕臛也藙内則三牲用藙煎茱萸也　青州
雜記熊翻每㑹客酒至半旋殺羊令客自割隨所好者
綵線繫定記號畢蒸熟自認取以竹刀切食號過㕔羊
　食經糝脠法羊肉二斤煑令熟用生薑雞子調之春
用蓼秋用蘇著其上　釋名生脠以一分膾二分細切
合和挻攪之也　說文脠生肉醬也　事物紺珠琉璃
肺用羊肺作　晉書武帝甞幸王濟宅供蒸㹠甚美帝
問其故荅曰以人乳蒸之　食經作懸熟以猪肉和米
五升䜴三升調和而蒸之　庶物異名疏少儀曰君子
不食圂腴疏云圂犬豕也腴猪犬腸也言豬犬亦食米
穀其腹與人相似故君子俱食他處辟其腴　事物紺
珠灌腸細切猪肉料拌納腸中風乾　釋名韓羊韓兔
韓雞本法出韓國所為也　盧氏雜記京都人說兩軍
每行從進食及其宴設多食雞鵝之𩔖就中愛食子鵝
鵝每隻價值二三千每有設據人數取鵝燖去毛及去
五臟釀以肉及糯米飯五味調和先取羊一口亦燖剥
去腸胃置鵝於羊中縫合炙之羊肉若熟便堪去却羊
取鵝渾食之謂之渾羊歿忽　臥游録藺先生上𨼆亭
望九里山七日不能下但食鵝蒸三千段　北户録恩
州出鵝毛脡乃鹽藏其味絶美其細如針　事物紺珠
薑鴨實薑鴨内加五味蒸熟　廣志晨鳬肥而耐寒宜
為臛　淮南子善學者如齊王之食雞必食其跖數千
而後足　逸雅雞纎細擗其腊令纎然後漬以酢也兔
纎亦如之　清異録昌黎公愈晚年頗親脂粉故事服
食用硫黄末攪粥飯啖雞男不使交千日烹庖名火靈
庫公間日進一隻　武林舊事市食有鵪鶉餶飿兒玲
瓏雙條水晶膾　事物紺珠筯頭春炙活鶉子　荆楚
嵗時記古之豪家食稱畫卵今代猶染藍茜雜色仍加
雕鏤遞相餉遺或置盤俎管子曰雕卵然後瀹之所以
發積藏散萬物　禮少儀羞濡魚者進尾冬右腴夏右
鰭註疏凡魚冬時陽氣在下肥美在腹腴者腹下肥處
夏則陽氣在上肥在脊也　明道雜志漢陽武昌濱海
多魚土人取江魚皆剖之不加鹽暴江岸上數累千百
雖盛暑為蠅蚋所敗不顧也候其乾乃以物壓作鱐謂
之淡魚載往江西賣之一斤近百錢饒信間尤重之若
飲食祭享無淡魚則非盛禮　風俗通祝阿不食生魚
俗說祝阿凡有賓婚吉凶大㑹有異饌極止蒸魚　演
繁露闔閭甞思海魚而難於生致迺令人即此地治生
魚鹽漬而日乾之故名為鮝其讀如想又玉篇說文無
鮝字唐韻始收入也鮝即魚身矣而其腸胃别名逐夷
　本草烏鰂魚鹽乾者為明鮝淡乾者名脯鮝　大業
拾遺呉郡獻鮸魚含肚千頭極精好作之法當六月七
月盛熱之時取鮸魚長二尺許去鱗淨洗停二日待魚
腹脹起方從口抽出腸去腮留目滿腹納鹽竟即以末
鹽封周徧厚數寸經宿乃以水淨洗日則曝夜則收還
安平板上又以板置石壓之明日又曬夜還壓如此五
六日乾即納乾甆甕封口經二十日出之其皮色光徹
有如黄油肉則如糗又如沙棊之蘇者微醎而有味味
美於石首含肚然石首含肚亦年常入獻而肉彊不及
　事物紺珠鱁鮧取石首沙魚鱖魚三種腸淨洗加鹽
内器中密封置日中夏二十日春秋五十日冬百日乃
熟下薑鮓食極香美或以蜜漬亦美　輟耕録江隣幾
雜志云丁正臣齎玉腴來館中沈景休云福州人謂之
佩羮即魚脬也　庶物異名疏細飄一曰魚鰾見酉陽
雜俎　事物紺珠鳳凰胎雜治魚白金粟平䭔魚子作
　齊諧記江北華本者好鱉臛　王粲七釋黿羮蠙臛
　禰衡别傳黄祖大㑹賓客作香臛　南齊書虞悰善
為滋味豫章王嶷饗賓問今日肴羞有所遺否悰曰恨
無黄頷臛　風土記仲夏端午端初也謂初五也俗重
五日煑肥龜爛去骨加鹽豉蒜蓼名葅龜龜骨表肉裏
陽内隂外之形取以贊時也　庶物異名疏周禮庖人
注曰若青州之蟹胥說文云胥蟹醢也　歸田録淮南
人藏鹽酒蟹凡一器數十蟹以皁莢半挺置其中則可
藏經嵗不沙　大業拾遺呉郡獻海蝦子三十梃梃長
一尺濶一寸厚一寸許甚精美作之法取海白鰕有子
者每三五斗置密竹籃中於大盆内以水淋洗鰕子在
鰕腹下赤如覆盆子則隨水從籃目中下通計鰕一石
可得子五升從盆内漉出縫布作小袋子如徑寸半竹
大長二尺以鰕子滿之急繫頭隨袋多少以末鹽封之
周厚數寸經一日夜出曬夜則平板壓之明旦又出曬
夜如前壓十日乾則拆破袋出鰕子梃色如赤琉璃光
徹而肥美勝於鰦魚數倍　南史齊何𦙍侈於味食方
丈後稍欲去其甚者猶食白魚䱇脯糖蟹使門人議之
學生鍾岏曰䱇之就脯驟於屈申蟹之將糖躁擾彌甚
仁人用意湥懷如怛至於車螯蚶蠣眉目内闕慙渾沌
之奇獷殻外緘非金人之慎不悴不榮曾草木之不若
無馨無臭與瓦礫其何算故宜長充庖廚永為口實
泉南雜志閩之逺海近番處有燕名金絲者首尾似燕
而甚小毛如金絲臨卵育子時羣飛近沙沙泥近石處
啄𧖟螺食有詢海商聞之土番云𧖟螺背上肉有兩筋
如楓𧖟絲堅潔而白食之可補虚損已勞痢故此燕食
之肉化而筋不化并津液嘔出結為小窩附石上乆之
與小雛鼔翼而飛海人依時拾之故曰燕窩也　五雜
組海粉乃龜黿之屬腹中腸胃也以巨石壓其背則從
口中吐粉吐盡而斃名曰海粉持齋者常誤食之　升
菴外集嶺南獠人好食蜜唧取鼠胎未瞬通身赤蠕者
淹之以蜜飣之筵上盤内躡躡而行挾取嚙之唧唧有
聲號曰蜜唧　玉堂閒詁王蜀劉𨼆謂南州設宴諸味
將半然後下麻蟲裹蒸裹蒸乃取麻蕨蔓上蟲如今之
刺猱者是也以荷葉裹而蒸之　嵗時記荆楚三月為
流杯曲水之飲取黍麴菜汁和蜜為米以厭時氣　事
物紺珠麻團公劉制湯團周公制　嵗時記端午作水
團又名白團或雜五色人獸花果之狀其精者名滴粉
團或加麝香又有乾團不入水者　庶物異名疏楚辭
精瓊爢以為糧瓊爢今之米糊羮　南史虞悰作扁采
粣　南史齊蕭鈞年五嵗所生區貴人病便加慘悴左
右依常以五色䬳飴之不肯食曰須待姨差　錦繡萬
花谷唐御廚進饌用九飣盤　杜陽編懿宗迎佛骨入
内道場薦瓊膏乳訶陵國所獻也　品物𩔖聚呉興米
炊之甑香白扁豆食之齒醉虢國夫人廚吏鄭連以此
米擣為􁀙以豆洗去皮作靈沙臛供翠鴛堂名透花􁀙
　禮内則糝取牛羊豕之肉三如一小切之與稻米稻
米二肉一合以為餌煎之註糝米粉也米二肉一米為
主肉為輔合以為餌也　周處風土記元日造五辛盤
注五辛所以發五臟之氣即大蒜小蒜韭菜雲臺胡荽
是也　影燈記洛陽人家上元日造芋郎君食之宜男
女　荆楚嵗時記三月三日取鼠麴草汁蜜和為粉謂
之龍舌䉽　夢華録京師七夕以菉豆小豆小麥於磁
器内以水浸之生芽數寸以紅藍絲縷束之謂之種生
又以油麫糖蜜造為笑靨兒謂之果食花様奇巧百端
如捺香方勝之𩔖若買一斤數内有一對被甲胄者如
門神之像蓋自來風俗不知其說謂之果食將軍　清
異録五代時貴勢以筵具更相尚陸珍水異畢集於前
至於方丈之案不勝列傍挺二案翼之珠花玉果蔬筍
鮓醢糖品香劑參差數百謂之綽楔臺盤　南粤志十
月一日閩中風俗皆作􁀙糍或作京飩以祀先祖蓋告
冬之義也　夢華録餶飿菜雜衆味為之　盧氏雜録
唐盧懷慎為相清儉召客食戒爛蒸去毛莫抝折項客
疑是鵝鴨已而下粟米飯一器及蒸葫蘆一枚耳　事
物紺珠爽團金杏新水浸沒以生薑甘草丁香椒縮砂
白荳蔲鹽花沈檀龍麝各取末攪勻曬乾候水盡未透
更以香藥糝之可解酲雕梅刀刻玲瓏百巧花様偷去
其核蜜漬不損鸚哥舌草荳蔲初結取紅鹽乾之纔如
小舌紅鹽茘枝以鹽梅汁浸佛桑花入荔枝玉延熟炊
山藥片切漬以生蜜瓊珠荔枝圓眼肉煑以清泉
　　(附/)藥餌
總論　搜神記神農以赭鞭鞭百草盡知其毒及寒温
氣味所主　周禮凡藥以酸養骨以辛養筋以醎養脈
以苦養氣以甘養肉以滑養竅凡有瘍者受其藥焉
醫略藥有君臣佐使以相宣攝合和一君二臣三佐五
使　本草經太一子曰凡藥上者養命中者養性下者
養病　神仙傳藥之上者有九轉還丹太乙金腋服之
皆立登天不積日月矣其次有雲母雄黄之屬雖不即
乘雲駕龍亦可役使鬼神變化長生次乃草木諸藥能
治百病補虚駐顔斷穀益氣不能使人不死也　漢武
内傳西王母謂武帝曰太上之藥乃有風實雲子玉津
金漿宜隣驎膽炎山夜日東掇扶桑之丹椹俯採長河
之文藻太真紅芝九色鳳腦有得食之後天而老此太
上之所服非衆仙之所寶也次藥有斑龍黑胎閬風石
髓蒙山白鳳之胏靈丘蒼鸞之血有得服之後天而逝
此天帝之所服非下仙之所逮也其次藥有丸丹金液
紫華紅芝五雲之漿𤣥霜絳雪若得食之白日昇天此
天仙之所服非地仙之所見　酉陽雜俎仙藥有黑河
蔡瑚青津碧荻八天赤薤虹丹　述異記仙藥有紫鳳
腦千里髑髏是也　涅槃經願諸衆生得阿伽陀藥以
是藥力能除一切無量惡毒　漢書灌夫傳適有萬金
良藥師古注萬金者言其價貴也金字或作全言得之
者必生全也
丹　仙傳拾遺金液九丹之經丹分三品以鈆為君以
汞為臣八石為使黄芽為苗君臣相得運火功全七日
為輕汞二七日變紫峯三七日五彩具内赤外黄狀如
窻塵復運火二年日周六百再經四時重履長至初則
十月離其胞胎已成初品即能乾汞成銀丸而服之可
以袪疾三年之外服者延年益算髮白反黑三年之後
服之刀圭遊散名山周遊四海初品地仙服之半劑變
化萬端坐在立亡駕馭飛龍白日昇天大都此藥經十
六節已為中品便能使人長生藥成之日五金八石黄
芽諸物與君臣二藥不相雜亂矣千日功畢名上品還
丹　神仙傳仙方凡有九品一名太和自然龍胎之醴
二名玉胎瓊液之膏三名飛丹紫華流精四名朱光雲
碧之腴五名九種紅華神丹六名太清金液之華七名
九轉霜雪之丹八名九鼎雲英九名雲光石流飛丹此
皆九轉之次第也　漢武内傳漢武煉丹以赤者為風
實白者為雲子　列仙傳王仲都遇太白真人授以虹
丹能禦寒暑漢元帝時人後仙去　黄庭經九轉八瓊
丹注八者朱砂雄黄空青硫黄雲母戎鹽硝石雌黄也
　韻府七返丹從寅至申為七返　抱朴子和安丹法
以兔血和丹與蜜蒸之百日服之有神女來侍可役使
也　太平御覽金華和丹其光上與日月相連丹金為
盤椀以承月得神精如方諸　南史陶𢎞景以神丹可
成而苦無藥物帝給黄金朱砂曾青雄黄等後合飛丹
色如霜雪服之體輕帝服之有驗益敬重之大通初𢎞
景獻二丹一名善勝一名成勝並為佳寶　韻府絳雪
丹仙藥也服之死者能再生碧霞丹亦仙藥也　王暐
道山清話山谷有宜州服紫霞丹　韻府魏伯陽丹成
飼犬犬死伯陽服之亦死弟子服之亦死伯陽即起再
以丹納犬及弟子口中皆起仙去有第二弟子不服者
始懊恨
丸　物原軒轅臣巫彭始制藥丸伊尹創煎藥　神仙
感遇傳劉子南者乃漢冠軍將軍武威太守也從道士
尹公受務成子螢火丸辟疾病疫氣百鬼虎狼虺蛇蜂
蠆諸毒及五兵白刃賊盜凶害用雄黄二兩螢火鬼箭
蒺藜各一兩鐵槌柄燒令焦黑煅竈中灰羖羊角各一
分半研如粉麪以雞子黄并丹雄雞冠血丸如杏仁大
者以三角絳囊盛五丸常帶左臂上從軍者繫腰中居
家懸户上子南合而佩之一名冠軍丸亦名武威丸
海録梁武帝元旦賜羣臣却鬼丸(一作/却邪)　北史孫搴字
彥舉甞服棘刺丸　隋書隋邵王子隆年二十一而體
過充壯常使徐嗣伯合蘆茄丸服以自銷損　方書蘇
頌曰雀肉和蛇牀子熬膏和藥丸服能補下名驛馬丸
此法始於唐明皇服之驗　魏夫人傳嵗在甲午王君
復與東華青童來降與夫人成藥兩劑一曰遷神白騎
神散一曰石精金光化形靈丸便頓而服之稱疾不行
凡七日太一𤣥仙遣飈車來迎夫人乃託劍化形而去
　朝野僉載郝公景於泰山採藥經市過有見鬼者怪
羣鬼見公景皆走避之公景遂取藥和為殺鬼丸有病
患者服之差　天醫方序江夏劉次卿見鬼以正旦至
市見一書生入市衆鬼悉避劉問書生曰子有何術以
至於此書生言我本無術出之日家師以一丸藥絳囊
裹之令以繫臂防惡氣耳於是劉就書生借此藥至所
見諸鬼處諸鬼悉走所以世俗行之其方用武都雄黄
丹散二兩蠟和令調如彈丸正月旦令男左女右帶之
　四民月令七月七日作麴合丸藥及蜀漆丸　抱朴
子或問曰昔聞談昌或步行水上或乆居水中以何法
乎曰以蔥涕和桂服如梧桐大七丸日三服至三年則
能行水上也或食六戊符千日或以赤斑蜘蛛及七重
水馬以合馮夷水仙丸服之則亦可以居水中或問不
熱之道曰以立夏日服六壬六癸之符或行六癸之炁
或服𤣥水(一作/冰)之丸或服飛霜之散然此用蕭丘上木
皮及五月五日中時北行黒蛇血故少有得合之者也
唯幼伯子王仲都此二人衣裘曝之於夏日之中周以
十二爐之火口不稱熱身不流汗蓋用此方者也或問
不寒之道曰以立冬之日服六丙六丁之符或閉口行
五火之炁千二百遍則十二月中不寒也或服太陽酒
或服紫石英米漆散或先服雄丸一雌丸二亦可堪一
日一夕不寒也雌丸用雌黄曾青礬石磁石也雄丸用
雄黄丹砂石膽也　清異録食草木方黑豆一升去皮
貫衆一兩甘草如之茯苓呉术縮砂仁減半剉之用水
五升同豆熬煑火須文武𦂳慢得中直至水盡揀去藥
取豆搗如泥作雞頭實大有蓋甆瓶密封黄巢亂江淮
人竄入山林多餓死八公山有刹帝利種友禪製此藥
名大道丸嚼一丸則恣食苗葉可為終日飽雖異草殊
木素所不識亦無毒甘甜與進飯糧一同𫉬濟者衆
南方草木狀藥有乞力伽木也瀕海所產一根有至數
斤者劉涓子取以作煎令可丸餌之長生　抱朴子靈
飛散未央丸制命丸羊血丸皆令人駐年却老　清異
録却老霜丸鍊松枝為之辟穀長生　清異録鄭文寶
雲英麨予得食酷嗜之寶贈方藕蓮菱芋雞頭荸薺慈
姑百合並擇淨肉爛蒸之風前吹㫰少時石臼中搗極
細入川糖熟蜜再搗令相得取出作一團停冷性硬淨
刀隨意切食糖多為佳蜜須合宜過則大稀
散　後漢方術書樊阿從華陀學陀授以漆葉青黏散
漆葉屑一斗青黏十四兩以是為率乆服去三蟲利五
藏輕體使人頭不白阿從其言夀百餘嵗漆葉所在皆
有之青黏生豐沛彭城及朝歌間註青黏一名地節一
名黄芝(黏一/作䴴)　晉書皇甫謐初服寒食散而性與之忤
每委頓不倫甞悲恚叩刃欲自殺叔母諫之而止　晉
書裴秀服寒食散當飲熱酒而飲冷酒薨　酉陽雜俎
梁武每嵗旦賜羣臣辟惡散　列仙傳崔文子者太山
人也文子世好黄老事居潛山下作黄散赤丸賣藥都
市後有疫氣民死者萬計文擁朱旛繫黄散以徇人門
飲散者即愈故世寶崔文赤黄散實近於神焉　嫏嬛
記孫真人有黄昏散夫妻反目服之必和又名合歡叔
良製以為丸　本草凡散藥有云刀圭者十分方寸匕
之一准如梧桐子大也方寸匕者作匕正方一寸抄散
取不落為度
湯飲　清異録潛山老黄冠年一百一嵗扈長官好修
攝賂黄冠僕竊藥而來乃呉茱萸艾葉川椒杜仲乾木
𤓰木鱉肉瓦上松花扈信之名曰鍊骨湯此仙家謂之
水炙香　合璧事𩔖元日服桃湯進敷干散蓋桃者五
行之精壓邪氣制百鬼　大業拾遺呉郡送扶芳二百
樹其樹蔓生纒繞它樹葉圓而厚凌冬不凋夏月取其
葉微火炙使香煑以飲深碧色甚香美令人不渴先有
籌禪師仁夀間常在内供養造五色飲以扶芳葉為青
飲拔楔根為赤飲酪漿為白飲烏梅漿為𤣥飲江茥為
黄飲又作五香飲第一沈香飲次澤蘭香飲次甘松香
飲皆有别法以香為主尚食直長謝諷造淮南王食經
有四時飲
諸藥　𤣥覽人參千嵗為小兒　談苑邵化及為髙麗
國王治藥云人參極堅用斧斷之香馥一殿　名物通
紫糰參紫大稍扁出潞州紫團山髙麗參俗呼韃參色
紫體虚白調參俗呼羊角參白堅且圓出邊外百濟國
今臣屬髙麗新羅參稏黄味薄諸種不如黄參黄參生
遼東黄潤有鬚稍纎長人銜走氣息自若肖人形神皆
具如人雙手足者神力全具蓋人參之名因類著者也
類雞腿者力洪春參因汁升萌芽抽梗無力秋後得汁
降結暈成膠布金井玉欄入方劑極品每參一兩和細
辛二兩封固甆瓶中不蛀　神仙傳容成公服三黄得
仙所謂雌黄雄黄黄金也　抱朴子或問𨼆居山澤治
蛇蝮之道曰昔圓丘多大蛇又生好藥黄帝將登焉廣
成子教佩雄黄而蛇皆去今帶武都雄黄色如雞冠者
五兩以入山林則不畏蛇蛇若中人以少許雄黄末傅
之瘡中立愈餌服雄黄之法或以蒸煑之或以酒餌或
先以硝石化為水乃凝之或以𤣥銅錫裹蒸之於赤土
下或以松脂和之或以三物鍊之引之如布白如冰服
之皆令長生　事物紺珠雄黄產山之陽故曰雄塊如
丹砂明徹不挾石色如雞冠者貴青黑色而堅者名薰
(音/訓)黄形色佳而臭者名臭黄以醋洗可斷其臭皆不可
服雌黄產山之隂山有金金精熏則生其色如金甲錯
層層又若雲母　孫公談圃三伏日餌硫黄百粒去臟
府滯穢以煖而速下也　北史梁彥光七嵗時父遇篤
疾醫云餌五石可愈時求紫石英不得彥光憂悴不知
所為忽於園中見一物彥光所不識怪而持歸即紫石
英也親屬咸異之以為至孝所感　孔六帖髙馮授太
子右庶子數上書言得失辭誠切至帝賜鍾乳一劑曰
而進藥石之言朕以藥石報之　詞林海錯王屋山人
言何以得長夀何不食石用玉䜴何以得長年何不食
石用金鹽金鹽五加也玉䜴地榆也皆可煑石而餌
淮南子天下之物莫凶於雞毒然而良醫槖而藏之有
所用也　朝野僉載髙宗時有劉龍子妖言惑衆作一
金龍頭藏袖中以羊腸盛蜜水繞繫之每相聚出龍頭
言聖龍吐水飲之百病皆差遂轉羊腸水於龍口中出
與人飲之皆妄云病愈施捨無數　投荒雜録有在番
禺逢端午聞街上喧然賣相思藥聲笑訝召之乃蠻媪
荷山中異草鬻富婦人為媚男藥用此日採取如神
晉書燉煌人單道開不畏寒暑常服小石子藥有松蜜
姜桂茯苓之氣時飲茶蘇一二升而已　抱朴子金餅
散三陽液昌辛丸葷草耐冬煎獨搖膏菌芋𤣥華散秋
地黄血丸皆不過五十日服之而止不畏風濕若服金
丹大藥雖未昇虚輕舉然體不受疾雖當風臥濕不能
傷也　唐書盧照隣病去官居太白山得方士𤣥明膏
餌之　補注本草藥有宣通補泄輕重澀滑燥濕十種
宣可去壅薑橘之屬是也通可去滯通草防己之𩔖是
也補可去弱人參羊肉之𩔖是也泄可去閉葶􁊗大黄
之屬是也輕可去實麻黄葛根之屬是也重可去怯磁
石鐵粉之屬是也澀可去脫牡礪龍骨之屬是也滑可
去著冬葵榆皮之屬是也燥可去濕桑白皮赤小豆之
屬是也濕可去枯紫石英白石英之屬是也又有寒熱
二種寒可去熱大黄朴硝之屬是也熱可去寒附子桂
之屬是也　抱朴子凡方書所名藥物或與常藥物同
而實非者如河上姹女非婦人也陵陽子明非男子也
禹餘糧非米也堯漿非水也而俗人見方用龍膽虎掌
雞頭鴨蹠馬蹄犬血鼠尾牛膝皆謂之血氣之物也見
用缺盃覆盆釡䥶大㦸鬼箭天鉤則謂之鐵瓦之器也
見用胡王使者倚姑新婦野丈人守田公戴文裕徐長
卿則謂之人姓名也近易之草或有不知𤣥秘之方孰
能悉解　清異録藥有五天決明為肝天紫苑為肺天
神麯為脾天逺志為心天蓯蓉為腎天　雲笈七籖華
腴蜜也火精茯苓也水寶胡麻也
　
　
　
　
　
　
　
　
　格致鏡原卷二十六
欽定四庫全書
　格致鏡原卷二十七　　　大學士陳元龍撰
　　布帛類
　　　總
禮記孔子曰昔先王未有麻絲衣其羽毛後聖有作治
其麻絲以為布帛　王逸機賦帝軒龍躍桑葉是創仰
攬三光悟彼織女爰制布帛　禮記布帛精粗不中數
幅尺廣狹不中量不鬻於市　釋義布帛有幅為之制
度使無遷也　容齋隨筆今人或以縑帛一匹為一端
或總言端匹按左傳幣錦二兩注云二丈為一端二端
為一兩所謂匹也二兩二匹也然則以端為匹非矣
唐史天子巡狩刺史令贄其土之寶錦綺繒布皆五兩
為束
　　　絲
總論　皇圖要記伏羲化𧖟為絲　黄帝内傳黄帝斬
蚩尤𧖟神獻絲乃稱織維之功　考工記㡛氏湅絲以
涗水漚其絲七日去地尺暴之畫暴諸日夜宿諸井七
日七夜是謂水涷湅帛以欄為灰渥淳其帛實諸澤器
淫之以蜃清其灰而盝之而揮之而沃之而盝之而塗
之而宿之明日沃而盝之注㡛音忙漚漸也楚人曰漚
齊人曰涹宿於井謂懸於井中以欄為灰漚以木欄之
灰漸澤其帛滑澤之器也蜃謂灰也鄭曰淫薄粉令其
帛白也蛤為蜃今東海有之清澄也於灰澄而出盝反
令盡揮去其蜃而盝之而宿之更渥淳也朝更沃至夕
盝之又更沃至旦而盝之上七日而漚絲　周禮天官
典絲掌絲入而辨其物以其賈楬之掌其藏與其出以
待興功之時頒絲於外内工皆以物授之注絲入如兖
州厥貢漆絲青州厥貢絲枲之類以其賈揭之者將以
為獻功授功之程也外内工謂九嬪世婦及諸侯夫人
大夫妻也以物授之者若縑帛則授以素絲文繡則授
以彩絲也　禮祭義及良日夫人繅三盆手遂布於三
宫夫人世婦之吉者使繅遂朱緑之𤣥黄之以為黼黻
文章註此所以為君祭服者三盆手置繭盆中以手三
次淹之每淹則以手振之出其緒也　鄒長倩與公孫
𢎞書五絲為䌰倍䌰為升倍升為􁀙倍􁀙為紀倍紀為
緵倍緵為襚此自少之多自微至著也類士之立功勲
故贈君素絲一襚　六書故今之絡絲者别其最細者
為緬次曰大緬凡緬皆以為緯　唐百官志織染署絲
五兩為鉤　山海經歐絲之野有一女子跪樹而歐絲
注蓋𧖟𩔖也
名𩔖　公羊傳六月辛未朔日有食之以朱絲縈社
演繁露古詩曰中婦織流黄魯直詩曰明於機上之流
黄則流黄者織絲之色也染絲而織惟錦為然今專言
流黄恐是黄繭之絲也　四公記杰公甞與諸儒語曰
扶桑之𧖟長七尺圍七寸色如金四時不死五月八日
嘔黄絲布於條枝而不為繭燒扶桑木灰汁煑之其絲
堅韌四絲為係足勝一鈞俄而扶桑國使使貢方物有
黄絲三百斤即扶桑𧖟所吐之絲也帝有金爐重五十
斤係六絲以懸爐絲有餘力　妮古録宋人以墨絲織
樓閣精於刺繡真古之所謂絲絶針絶　藥溪談禹貢
曰萊夷作牧厥篚檿絲史記作酓絲爾雅曰檿山桑顔
師古曰山桑之絲其韌中琴瑟之弦蘇氏曰惟東萊為
有此絲以此為繒堅韌異常萊人謂之山繭　琴賦絃
以園客之絲　採蘭雜志越雋國有吸華絲凡華著之
不即墮落用以織錦漢時國人奉貢武帝賜麗娟二兩
命作舞衣春暮宴於花下舞時故以袖拂落花滿身都
著舞態愈媚謂之百花之舞　賈子說林有寡女獨宿
不寐傍壁孔中視隣家𧖟離箔明日繭都𩔖之𨼆然如
愁女蔡邕見之厚價市歸繅絲製絃彈之有憂愁哀怨
之聲問其女琰琰曰此寡女絲也　說林沈休文雨夜
齋中獨坐風開竹扉有一女子攜絡絲具入門便坐風
飄細雨如絲女隨風引絡絡繹不斷斷時亦就口續之
若真絲焉燭未及跋得數兩起贈沈曰此謂氷絲贈君
造以為氷紈忽不見沈後織成紈鮮潔明淨不異於氷
製扇當夏日甫攜在手不搖而自凉　樂府雜録康老
子本長安富家子生計蕩盡遇老嫗持舊錦褥貨鬻乃
以半千獲之尋有波斯人見之乃曰此是氷𧖟絲所織
暑月置於座滿室清凉即酬十萬　杜陽雜編碧玉𧖟
絲即永泰元年東海彌羅國所貢其𧖟金色其絲碧亦
謂之金𧖟絲縱之一尺引之一丈撚而為綃表裏通瑩
如貫其韌雖併十夫之力挽之不斷為琴瑟絃則鬼神
悲愁忭舞為弩絃則箭出一千步為弓絃則箭出五百
步上令藏之於内府　杜陽雜編大軫國人繅絲以織
神錦謂之靈泉絲　月令通考廣西南寧府所屬有横
州其地楓始生葉有蟲食之蟲形似𧖟而赤黑四月間
熟亦如𧖟之將絲州人擘取其絲光明如琴絃海濱蜑
人鬻之作釣緡甚適於用
　　　錦
總論　說文錦金也作之其用功重價如金故制字從
帛與金也　六書故織采為文曰錦　說畧錦繡之始
按王子年拾遺云員嶠環丘氷𧖟繭長一尺五綵堯時
海人織錦以獻入水不濡入火不燒後代效之染五色
絲織成又丹陽記云錦始蜀地所謂錦江以此也　山
謙之丹陽記歴代尚未有錦而成都獨稱妙故三國時
魏則市於蜀呉亦資西蜀至是始有之　益州志成都
織錦既成濯於江水其文分明勝於初成他水濯之不
如也故蜀都賦云貝錦斐成濯色江波　大唐新語前
秦苻堅時竇滔鎮襄陽攜寵姬趙陽臺之任其妻蘇蕙
因織錦迴文五采相宣其錦縱廣八寸題詩三十餘首
計八百餘言縱横反覆皆成文章名曰璇璣圖寄至襄
陽　孔六帖新羅真徳襲王春秋遣子法敏入朝真徳
織錦為頌以獻　米芾書史朱長文收錦織成諸佛濶
四赤長五六赤上有織成牌子題晉永和年造與余家
一古書囊織成山水神仙錦一同雲鳳山禽猿鹿如畫
也(赤同/尺)　格古要論古錦帳濶一丈有餘多織晝錦堂
記滕王閣序字方四寸又有小幅者亦有花竹翎毛者
雖富貴可愛然但可裝堂遮壁非士大夫清玩也聞吾
邑太源坪下人織晝錦堂記蓋前元時也今泉州府蘇
州府有織者大小幅皆有然不及古逺甚　楊慎外集
晉徐景於宣陽門外得一錦麝㡠酉陽雜俎云錦麝㡠
繡佛也　清異録相如文君用鷫鸘裘貰酒長沙浪士
王渲與名倡董和仙客為麗服塗鷫鸘狀號相如錦
演繁露唐書代宗詔許大臣燕郭子儀於其第魚朝恩
出錦三十疋為纒頭之費賞歌舞人以錦綵置之頭上
謂之纒頭宴饗加惠借以為詞　戊辰雜抄女初至門
壻去丈許逆之相者授以紅緑連理之錦各持一頭然
後入俗謂之通心錦又謂之合歡梁言夫婦自此相通
如橋梁也
名𩔖　黄庭内景經黄庭為不死之道受者先齋九日
然後受之結盟立誓期以勿洩盟以𤣥雲之錦九十尺
　拾遺記周成王時因祗國獻女工一人體貌輕潔被
纎羅雜繡之衣長袖脩裾風至則結其衿帶恐飄颻不
能自止也善織以五色絲納於口中手引而結之則成
文錦其國人來獻有雲崑錦文似雲從山岳中出有列
堞錦文似雲霞覆城雉樓堞有雜珠錦文似貫珠珮也
有篆文錦文似大篆之文也有列明錦文似列燈燭也
幅皆廣三尺　拾遺記周靈王起昆昭之臺以享羣臣
張鸞章錦文如鸞翔　左傳齊侯使歸夫人重錦三十
兩注重錦錦之熟細者以二丈雙行故曰兩三十兩三
十匹也　西京雜記尉佗獻髙祖鮫魚荔枝髙祖報以
蒲桃錦四疋又霍光妻遺淳于衍蒲桃錦二十四疋
郭子横洞冥記元鼎元年起招仙靈閣於甘泉宫西編
翠羽麟毫為簾有走龍錦有翻鴻錦有雲鳳錦　韻府
續編漢武帝時日本貢麒麟錦十端金花炫目　博物
要覽趙合徳獻飛燕鴛鴦萬金錦一匹又成帝賜樊嫕
蛟文萬金錦二十四匹　魏文帝詔前後每得蜀錦殊
不善鮮卑尚復不受也呉所織如意虎頭連璧錦來至
洛邑亦皆下惡是為下土之物皆有虚名　魏志景初
中賜倭女王絳地交龍錦五疋紺地勾文錦三疋　拾
遺記呉主權趙夫人善畫巧妙無雙能於指間以綵絲
織雲霞龍鳳之錦大則盈尺小則方寸宫中謂之機絶
　呉張温表劉禪送臣温熟錦五端　鄴中記石虎冬
月施斗帳用蜀地博山文錦或用紫綈小明光錦　鄴
中記織錦署在中尚坊三署皆數百人錦有大登髙小
登髙大明光小明光大博山小博山大茱萸小茱萸大
交龍小交龍蒲桃文錦斑文錦鳳凰朱雀錦韜文錦桃
核文錦工巧數百不可盡名也　唐代宗勅所織大張
錦軟錦及盤龍對鳳麒麟獅子天馬辟邪孔雀仙鶴芝
草之類竝宜禁斷其長行髙麗白錦雜色等錦竝依舊
制　杜陽雜編明霞錦唐大中初女蠻國所貢云鍊水
香麻以為之也光耀芬馥著人五色相間而美麗於中
國之錦　錦繡萬花谷唐馮定字介夫文宗親誦定送
客西江詩召升殿賜禁中瑞錦　孔六帖武宗使封敖
作詔書賜以宫錦　樂府雜録康老子甞賣一錦褥有
波斯見之者乃曰此氷𧖟絲所織暑月陳於座滿室清
凉　五代史阿保機遣使者解俚隨頃以朝霞錦䀻梁
　孔六帖五代室韋其人工巧善織毛錦　金坡遺事
學士舊規十月賜錦長襖國初以來賜翠毛錦太宗改
賜黄盤鵰錦　梅堯臣碧雲騢文彥博知成都張貴妃
以近上元令織異色錦彥博遂令工人織金線燈籠載
蓮花中為錦紋以進　庶物異名疏納石失一曰納失
失緑貼可皆金錦也元冕服於玉環綬及輿褥之用
費著蜀錦譜當時所織之錦其别有四曰上貢錦曰官
告錦曰臣僚襖子錦曰廣西錦上貢錦三疋花樣有八
荅暈錦官告錦四百疋花様有盤毬錦簇四金雕錦葵
花錦八荅暈錦六荅暈錦翠池獅子錦天下樂錦雲鴈
錦臣僚襖子錦八十七疋花様有簇四金鵰錦八荅暈
錦天下樂錦廣西錦二百疋花樣有真紅錦一百疋大
窠獅子錦大窠馬大毬錦雙窠雲鴈錦宜男百花錦又
青絲錦一百疋有宜男百花錦青綠雲鴈錦　蜀錦譜
黎州皁大被緋大被皁中被緋中被四色中被七八行
錦瑪瑙錦叙州真紅大被褥真紅雙連椅背南平軍真
紅大被褥真紅雙窠錦皁大被褥文州犒設紅錦細色
錦名色青緑瑞草雲鶴錦青緑如意牡丹錦真紅宜男
百花錦真紅穿花鳳錦真紅雪花毬露錦真紅櫻桃錦
真紅水林檎錦秦州細法真紅錦鵞黄水林檎錦秦州
中法真紅錦紫皁段子秦州麤法真紅錦真紅天馬錦
真紅湖州大百花孔雀錦真紅飛魚錦四色湖州百花
孔雀錦真紅聚八仙錦二色湖州大百花孔雀錦真紅
六金魚錦　佩楚軒客談蜀時製十様錦名長安竹錦
天下樂錦鵰團錦宜男錦􁁉界地錦方勝錦獅團錦象
眼錦八􁀙韻錦鐵梗襄荷錦　杜陽雜編大軫國以五
色彩石甃池塘採大柘葉飼𧖟於池中始生如蚊睫游
泳於其間及老可五六寸池中有挺荷雖驚風疾吹不
能傾動大者可濶三四尺而𧖟經十五月即跳入荷中
以成其繭形如斗自然五色國人繰之以織神錦　拾
遺記員嶠山有氷𧖟長七寸黑色有角有鱗以霜雪覆
之然後作繭長一尺其色五彩織為文錦入水不濡以
之投火經宿不燎唐堯之世海人獻之堯為黼黻　洞
㝠記末多國人織鳳毛錦以錦為帷幙也　遊蜀記成
都有九璧村出美錦嵗充貢　孔六帖吐蕃貢波斯錦
　杜陽編女蠻國貢魚油錦紋綵尤異入水不濡濕云
有魚油故也　孔六帖大食有重錦其載二十槖駝乃
勝既不可兼負乃裁為二十匹每三嵗一餉黠戛斯
格古要論古有樓閣錦摴蒱錦又曰闍婆錦紫駝花錦
鸞鵲錦此錦裝背古畫尤佳今蘇州府有落花流水錦
及各色錦　博物要覽宋錦名目有紫寶階地錦紫大
花錦五色簟紋錦紫小滴珠方勝鸞鵲錦青緑簟文錦
紫鸞鵲錦紫百花龍錦紫龜紋錦紫珠熖錦紫曲水錦
紫湯荷錦紅雲霞鸞錦青樓閣錦青藻花錦紫滴珠龍
團錦青櫻桃錦皁方圓白花錦褐方圓白花錦方勝盤
象錦毬路錦衲錦杮紅龜背錦摴蒱錦寶照錦龜蓮錦
練雀錦方勝練雀錦綬帶錦瑞草錦八花暈錦銀鈎暈
錦細花盤鵰錦獅子錦盤毬錦水藻戲魚錦紅遍地雜
花錦紅遍地翔鸞錦紅遍地芙蓉錦紅七寶金龍錦倒
仙牡丹錦白地龜紋錦黄地碧牡丹方勝錦皁木錦
　　　繡
釋名繡修也文修修然也　事物紀原正義云舜令禹
制繡以五種之彩明施於五色制作衣服則帝舜始為
繡也　周禮五色備謂之繡　說畧虞書曰黼黻絺繡
實録曰諸朝祭之服皆繡漢魏宫内競繡名花瑞獸飛
禽晉永嘉中御服皆繡刺繡之製乆矣　留青日札織
曰錦刺曰繡慎肅難成故從絲肅也五色備故曰文繡
春秋元命苞曰齊能成文繡應天道　洞冥記元鼎初
起招仙閣於甘泉宫西閣有霞光繡有藻龍繡有連烟
繡　解酲語至元間馬八兒國入貢繡絲絞百段
　　　克絲(附紵絲/)
事始克絲起於宋其樓閣百花龍鳳等様極其工巧今
時頗尚之　莊季裕鷄肋宋人刻絲法起定州不用大
機以熟色經於木棦上隨所欲作花草禽獸收以小梭
纎緯時先留其處方以雜色線綴於經緯之上合以成
文不相連視之如雕鏤之象故名刻絲如婦人一衣終
嵗方就使百花不相𩔖亦可蓋緯線非通絲所織也
松漠記聞回鶻以五色線織成袍名曰尅絲甚華麗
格古要論刻絲作宋時舊織者白地或青地子織詩詞
山水或故事人物花木鳥獸其配色如傅彩又謂之刻
色作此物甚難得甞有舞裀闊一尺有餘者且勻淨𦂳
厚　名義考刻絲宋已有之而刻之義未詳廣韻緙乞
格切織緯也則刻絲之刻本作緙誤作刻周禮内司服
暈衣其色𤣥揄狄青闕狄赤皆刻繒為雉形誤作刻
紵絲　格古要論紵絲作新織者𩔖刻絲作而欠光淨
𦂳厚不逮刻絲多矣　庶物異名疏席上腐談曰玉藻
云士不衣織鄭氏註云織染絲織之釋文云織音志今
訛為注遂稱注絲志注聲相近也或寫為苧絲則又轉
訛矣今皆書紵絲以為確然既未攷織義又妄讀紵為
去聲而不知本上聲也
　　　綾
總論　逸雅綾凌也其文望之如氷凌之理也　說文
東齊謂布帛之細者曰綾　漢官典職漢尚書郎主作
文書起草更直於建禮門臺給青縑白綾　白六帖漢
内臣臥青綾被　裴松之三國志注馬先生為博士居
貧乃思綾機之變不言而世人知其巧矣舊綾機五十
綜者五十鑷六十綜者六十鑷先生患其喪功費日乃
皆易以十二鑷其奇文異變因感而作者猶自然之成
形隂陽之無窮　事物原始唐褚遂良九世孫造綾之
始今杭州褚家堂立祠名通聖祠至今祠之按漢時已
有綾矣疑褚公所造乃今之花綾耳　唐代宗紀大厯
六年禁文紗呉綾為龍鳳麒麟天馬辟邪者
名𩔖　西京雜記霍光妻遺淳于衍散花綾二十五匹
綾出鉅鹿陳寶光家寶光妻傳其法霍顯召入其第使
作之機用一百二十鑷六十日成一匹匹直萬錢又與
緑綾百端　謝靈運詩客從逺方來贈我鶴文綾　北
史祖珽招城市年少遊集諸倡家出山東大文綾百餘
匹擲摴蒱賭之以為戲樂　魏畧大秦國有金縷雜色
綾其國利得中國緑素解以為胡綾　北史魏畢衆敬
以篤老還鄉獻仙人文綾一百匹　隋遺録煬帝時越
溪進耀光綾綾文突起有光彩越人乘樵風汎舟於石
帆山下收野繭繅之繅絲女夜夢神人告曰禹穴三千
年一開汝所得繭即江淹集中壁魚所化也織絲為裳
必有奇文織成果符所夢　唐書韋堅傳堅鑿潭通漕
二年而成帝為登樓召羣臣臨觀堅豫取洛汴宋山東
小斛舟三百首貯之潭每舟署某郡以所產暴陳其上
若廣陵則官端綾㑹稽則呉綾呉郡方丈綾船皆尾相
銜進數十里不絶　白六帖馬眼蛇皮竹根柹蔕皆今
時綾名　杜陽編龍油綾文彩尤異入水不濡濕云有
龍油故也唐時女蠻國所貢　地理志越州土貢十様
花文綾潤州貢水紋方紋魚口繡葉花文綾湖州貢鳥
眼綾蔡州土貢四窠雲花龜甲鸂鶒等綾　白居易杭
州春望詩紅袖織綾誇杮蔕青旗沽酒趁梨花註杭州
土產綾曰杮蔕曰狗脚皆形擬綾文也　洪皓松漠紀
聞回鶻國有注絲熟綾　唐書敬宗詔索盤絛繚綾千
疋李徳裕奏言立鵝天馬盤絛掬豹文彩怪麗乘輿當
御今廣用千疋臣所未喻　留青日札花綾著油粉自
唐已然蘇拯織綾詞不學鄰婦事慵懶蠟揩粉拭謾官
眼所言鵲鳳闌珊花鳥鮮活張翅鶴折枝梅即今花様
也　博物要覽宋綾名目有碧鸞綾白鸞綾皁鸞綾皁
大花綾碧花綾姜芽綾雲鸞綾摴蒱綾大花綾雜花綾
盤鵰綾濤頭水波紋綾仙紋綾重蓮綾雙鴈綾方棊綾
龜子綾方轂紋綾鸂鶒綾棗花綾鑑花綾疊勝綾白毛
綾遼國綾回文綾白鷲花綾白鸞雀綾粟地綾皮毬綾
　演繁露今世蜀地織綾其文有兩尾尖削而中間寛
廣者既不象花亦非禽獸乃遂名為摴蒱豈古制流於
機織至此尚存也耶
　　　綺
六書故織素為文曰綺　漢書髙帝紀賈人毋得衣錦
繡綺縠絺紵罽注師古曰綺文繒也即今之細綾也
逸雅綺欹也其文欹斜不順經緯之縱横也有杯文形
似杯也有長命其綵色相間皆横終幅此之謂也言長
命者服之使人命長之意也有棋文者方文如棋也
地理志宣州土貢綺
　　　羅
地理志鎮州貢孔雀羅瓜子羅春羅越州貢寶花羅花
文羅　洞冥記漢武時西域獻蛺蝶羅　黄庭内景經
盟以金簡鳳文之羅四十尺　東宫舊事太子納妃有
絳真文羅幅被一絳真文羅袴七　北史祖珽甞游集
諸倡家出連珠孔雀羅百餘匹擲摴蒱賭之　六帖新
羅遣子弟入太學學經術帝賜五色羅　清異録僧貫
微甞織小疊勝羅染椹服號紫織方　麗情集賈知微
遇增城夫人杜蘭香以秋雲羅帕裹丹十粒與知微曰
此羅是織女練玉繭織成遇雷雨時密藏之後大雷雨
失帕所在　留青日札元稹贈劉采春詩謾裹常州透
額羅即今之亮羅也蓋羅者言其文羅疏也故曰方目
羅以細勻為貴故曰輕羅其厚重者曰結羅越地名越
羅蘇子詩舞衫初試越羅新今呉地出水緯羅子虚賦
云離纎羅垂霧縠是也
　　　紗
顔師古漢書注紡絲而織之輕者為紗皺者為縠　周
禮内司服注素紗今之白縳也　漢元帝紀罷齊三服
官注李斐曰齊國舊有三服之官春獻冠幘縰為春服
紈素為冬服輕綃為夏服師古曰縰與纚同即今之方
目紗也輕綃今之輕紗也　漢肅宗紀詔齊相省氷紈
方空縠吹綸絮注縠紗也方空者紗薄如空也或云孔
也即今之方目紗也綸如絮而細吹者言吹嘘可成亦
紗也　齊東野語紗之至輕薄者曰輕容即今之銀條
紗𩔖也　王建宫詞註輕􁀙無花薄紗　元豐九域志
越州嵗貢輕容紗五匹　老學菴筆記亳州出輕紗舉
之若無裁以為衣真若烟霧謂即輕容也　清異録臨
川上饒之民以新智剏作醒骨紗用純絲蕉骨相兼撚
織夏月衣之輕凉適體陳鳳閣喬始以為外衫號太清
氅又為四䙆肉衫子呼小太清　清異録同光年上因
暇日晚霽登興平閣見霞彩可人命染院作霞様紗作
千摺裙分賜宫嬪是後民間尚之競為衫裙號拂拂嬌
　述異記南海出鮫綃一名龍紗以為服入水不濡
海物異名記泉女織紗輕如蟬翼名蟬紗
　　　縠
逸雅縠粟也其形足足而踧視之如粟也又謂沙縠亦
取踧踧如沙也　廣雅繁繐鮮支縠絹也　漢江充傳
衣紗縠禪衣師古注縠紡紗而織之也輕者為紗縐者
為縠　名義考縠即今縐紗　子虚賦垂霧縠注張揖
曰縠縐如霧也師古曰霧縠者言其輕靡如霧非謂縐
紋也　唐地理志絳州土貢白縠越州貢輕容生縠河
南府土貢繒縠
　　　綃
說文綃生絲繒也　山堂肆考龍綃絳綃紫綃雲霧綃
皆美人衣也　辯音集李龜年至岐王宅二妓贈三破
紅綃　張瀆宣室志滎陽鄭氏子見婦人自稱汜人後
汜人於筐中出絳綃一端令鬻之有胡人千金償其價
　北夢瑣言張建章為幽州司馬曾以府命往渤海遇
水仙遺鮫綃軸之如箸以紅線纒之夏天溽暑展之滿
室凜然　豐年録開成中物價至賤村路賣魚肉者俗
人買以胡綃半尺士大夫買以樂天詩
　　　絹(附縑/)
留青日札絲厚而疎者曰絹　唐食貨志開元八年頒
租庸調於天下絹闊者一尺八寸長者四丈　方言注
今之短度絹謂之葉輸　漢書注紈素今之絹也　升
菴外集後漢志云襄邑嵗獻虎文衣即今彰徳府虎斑
絹也不為珍綺而古人重之何耶　曹昭古畫論唐絹
絲麤而厚或有搗熟者有獨梭絹闊四尺餘者五代絹
極麤如布宋有院絹勻淨厚密亦有獨梭絹有等極細
密如紙者元絹𩔖宋絹有宓機絹極勻淨厚密出嘉興
府魏塘宓家故名宓機趙松雪盛子昭王若水多用此
絹作畫國朝内府絹與宋絹同
縑　留青日札絹之兼絲而細密者曰縑晉令縑一匹
當絹六丈疎布一匹當絹一匹絹一匹當綿二觔廣二
尺二寸為幅長四十尺為端　逸雅縑兼也其絲細緻
數兼於布絹也細且緻不漏水也
　　　綿
逸雅綿猶湎湎柔而無文也　書禹貢豫州厥篚纎纊
注纊細綿　日南志一嵗八𧖟之綿　戲瑕古樂府有
絲用同功緜今呉興養𧖟家以兩𧖟共作繭者謂之同
功緜價倍於常其絲以三繭抽者為合羅絲嵗以充造
御服山龍華蟲粉米藻火竝出於此士庶家不得濫用
也謝肇淛著西呉枝乘載之據此則鄉貢八𧖟之綿當
時定以八𧖟共作一繭後世所無而解者誤為一嵗之
中𧖟得八收豈同功之義哉　𧖟經其為綿也蛾口為
最上岸次之黄繭又次也繭衣為最下蛾口者出蛾之
繭也上岸者繰湯無緒撈而出者也繭衣繭外之蒙戎
𧖟初作繭而營者也　楊慎外集綿有三一曰絲綿出
於𧖟緝一曰木綿出於交廣名斑枝花三曰草綿綿花
是也　杜陽雜編咸通中同昌公主有火𧖟綿云得之
炎洲絮衣一襲用一兩稍過則熇蒸之氣不可近也
夷門廣牘莎羅樹子内綿織者與剪絨相似闊五六尺
多作被亦作服　洪皓松漠紀聞回鶻國有兠羅綿
事物紺珠兠羅綿出西域如霜香細　集異志齊髙帝
建元元年荆州井湖出綿人用與常綿不異　崔鴻北
凉録酒泉南有銅駝山言虜犯者有大雪沮渠蒙遜遣
工取之得綿數萬觔　晉書謝萬就太傅乞裘自云畏
寒太傅荅曰若畏寒無復勝綿者乃遂以三十斤綿與
萬　南史朱百年家素貧母以冬月亡衣竝無絮自此
不衣綿帛甞寒時就孔顗宿衣悉裌布飲酒醉眠顗以
臥具覆之百年不覺也既覺引卧具去體謂顗曰緜定
奇温因流涕悲慟顗亦傷感
　　　帛(附繒/  綵)　(綈/紬)　(素/段)　(纈/)
說文帛繒也　舜典五玉三帛鄭氏注帛所以薦玉髙
陽氏後用赤繒髙辛氏後用黑繒其餘諸侯皆白繒
杜陽編同昌公主一日大㑹暑氣特甚公主命取澄水
帛以水蘸之挂於髙軒滿座皆思挾纊澄水帛長八九
尺似布而細明薄可鑒云其中有龍涎故能消暑　老
學菴筆記政和宣和間妖言至多織文及纈帛有徧地
桃
繒　財貨源流繒帛之總名　演繁露蔡邕女誡曰繒
貴厚而色尚深為其堅韌也案此即厚帛乃始名繒其
著色深也　尚書徐州厥篚𤣥纎縞注𤣥黑繒縞白繒
纎細也纎在中明二物皆當細　王莽傳太后宜且衣
繒練注師古曰繒練謂皁無文者　相如子虚賦被阿
緆注齊東阿縣繒帛所出亦曰阿縞　金門嵗節記洛
陽人間乞巧造明星酒裝同心繒　周禮春官舞師教
帗舞帥而舞社稷之祭祀注帗舞以五色采繒為之如
帗故曰帗舞帗乃舞者所執
綈　逸雅綈似􁇨蟲之色緑而澤也　漢武帝紀贊身
衣弋綈師古注弋黑色也綈厚繒　十六國春秋或青
綈或白綈或黄綈或緑綈或紫綈或蜀綈工巧數百
素　漢韓安國傳彊弩之末力不能入魯縞師古注縞
素也曲阜之地俗善作之尤為輕細故以取喻　漢書
叙傳任於綺襦紈袴之間注晉灼曰白綺之襦氷紈之
袴也師古曰紈素也　書蕉李嬴遇神女遺以疋素云
蛟鬚所織後胡人以三百萬易之曰此龍頷髯所織三
十小劫方斷一綜
纈　增韻纈文繒也　杜牧詩花塢團宫纈　二儀實
録秦漢間有之陳梁時貴賤通服　演繁露唐𤣥宗時
栁婕妤妹適趙氏性巧慧使工鏤板為雜花象之而為
夾纈因婕妤生日獻王皇后上見而賞之因勅宫中依
樣製之當時甚秘後漸出徧於天下　丹鉛總録元時
染工有夾纈之名别有檀纈蜀纈漿水纈三套纈緑絲
班纈諸名問之今時機坊亦不知也
綵　韻瑞綵繪繒也　荆楚記人日剪綵為人以貼屏
風亦戴之頭鬢　合璧事𩔖立春之日士夫之家剪綵
為小幡謂之春幡或懸於家人之頭或綴於花枝之下
又剪為春蝶春錢春勝以為戲　風俗通五月五日以
五綵絲繫臂者辟鬼及兵名辟兵繒　致虚閣雜俎薛
瑤英於七月七日剪輕綵作連理花千餘朶以陽起石
染之當午散於庭中隨風而上徧空中如五色雲霞乆
之方散謂之渡河吉慶花藉以乞巧
紬　六書故今人織大絲為繒亦謂之紬
段　名義考今言段者紈繒之堅美者古無段之稱其
曰段者猶言端疋也今人妄从絲作緞非是　續松漠
記聞耀段褐色涇段白色生絲為經羊毛為緯好而不
耐豐段有白有褐最佳駞毛段出河西有褐有白
　　　布
總論　逸雅布布也布列衆縷為經以緯横成之也又
太古衣皮女工之始始於是施布其法使民盡用之也
　山堂肆考釋文布亦帛也然世俗所謂布者乃用棉
葛蔴苧等物為之又似不可以帛槩論焉　路史伏羲
作布是以神農有不織之令　漢書太公以布為貨廣
二尺二寸為幅長四丈為疋　禮記大祭以疏布為尚
反女工之始　晏子春秋晏子相齊衣十升之布　王
莽傳緵布二疋注孟康曰緵八十縷也　荀子皮弁素
積楊倞註素積為裳用十五升布為之蹙其腰中故謂
之素積一升八十縷十五升千二百縷蓋細布也　名
義考古者布稱升蓋精粗之名廣韻升成也猶樂小成
大成俗謂銀一成二成至十成之意　陳潛室木鍾集
一升是八十縷一眼簆用兩縷千二百眼簆極細布如
禮三月之服十五升去其半世俗以為七升半不知乃
是一眼簆用一縷如今單串黄草布　困學紀聞儀禮
布八十縷為一升鄭謂升當作登登成也呉仁傑曰今
織具曰簆以成之多少為布之精麤大率四十齒為一
成而兩縷共一齒正合康成之說　徐獻忠布賦若乃
鐵木相軋手挽足壓且捼且扐出絮吐核張弓柱弦弦
急聲噎牽條絡車吚啞錯雜嫠婦卷袖妖姬解珮含愁
入機凝寒弄杼流蘇綰綜一伏一起踏躡相次上下不
已縷斷苦接梭澁恐膩　漢貨殖傳荅布皮革千石注
荅布麤厚之布也其價賤故與皮革同其量耳荅者重
厚之貌而讀者妄為搨音非也　鹽鐡論南漢之布中
國以一端縵得匈奴累金之物　三禮圖凡布細而疏
者謂之緦鄧氏造有名緦者謂之鄧緦　馮氏口談用
白布在靛缸染即提出勿滌晾乾包貂鼠風領暖耳等
物不落毛
葛布　夏書青州厥貢鹽絺豫州厥貢漆枲絺紵　周
禮地官掌葛以時徴絺綌之材　酉陽雜俎北朝婦人
立春日進春書以青繒為幟刻龍象銜之或為蝦蟇財
貨源流絺綌皆葛為之精曰絺粗曰綌　呉越春秋越
王允常使民男女入山採葛作黄絲布獻之　漢江都
王建傳越繇王閩侯遺建荃葛師古注許慎云荃細布
也字本作絟今南方筩布之屬皆為荃也葛即今之葛
布也以荃及葛遺建也　庶物異名疏㲔(音/先)趐細葛也
見通俗文　左思呉都賦蕉葛升越弱於羅紈注蕉葛
升越皆草布也
麻布　羣芳譜大麻一名漢麻剥其皮績之可為布
陸璣詩疏苧(同/紵)亦麻也荆揚之間一嵗三刈剥取皮以
竹刮其表得裏韌如筋者煑之用緝布謂之徽紵今南
越紵布皆用此麻　溪蠻叢笑漢傳載闌于䦨于者獠
言紵也今有績織細白苧麻以旬月而成名娘子布
演繁露樂府白紵歌質如輕雲色如銀制以為袍餘作
巾袍以光軀巾拂塵呉競樂府要解案舊史白紵呉地
所出則誠今之白紵而西子之舞所謂白紵紛紛鶴翎
亂者是也今世人麗粧必不肯以白紵為衣古今之變
不同如此
棉布　呉録交阯定安縣有木棉樹髙丈餘實如酒杯
口有綿如𧖟之綿也可作布名曰白緤一名毛布　裴
氏廣州記蠻夷不𧖟採木綿為絮　南史狼牙修國其
俗以古貝為于漫其王及貴臣乃加雲霞布覆胛古貝
樹名其花成時如鵝毳抽其緒紡之以作布與紵布不
殊亦染成五色織為班布　演繁露唐環王傳出古貝
古貝革也緝其花為布粗曰貝精曰㲲案今吉貝亦緝
花為之而古吉二字不同豈訛名耶抑兩物也　墨客
揮犀閩嶺已南多木棉土人競植之有至數千株者採
其花為布號吉貝布余後因讀南史海南諸國傳言林
邑等國出古貝木正此種也蓋誤古為吉耳　泊宅篇
閩廣多種木綿紡織為布名曰吉貝海南蠻人織為布
上出細字雜花卉尤工巧即古所謂白疊布李琮詩有
腥味魚中墨衣成木上綿之句　南華志六祖信衣九
條金縷即屈眴布西域以屈眴為細布　庶物異名疏
翻譯名義集云屈眴(音/舜)此云大細布緝木棉華心織成
其色青黑即達磨所傳袈裟　雲間郡志以絲作經而
緯以棉紗舊志謂之絲布即俗所稱雲布也又紫木棉
色赭而淡名紫花布　事物紺珠黎人織青紅間道木
綿布
毛布　洞冥記末多國人長四寸織麟毛為布　孔六
帖波斯國織水羊毛為布曰海西布　一統志瑣里國
產撒哈剌布以毛織之蒙茸如氊毼有紅緑二色　丹
鉛總録晉載記􁡯㲭毛布也　庶物異名疏書曰熊羆
狐狸織皮孔安國云織皮罽一曰毛布說文罽西胡毳
布也安息國有五色罽孫炎云毛氂為罽織毛而言皮
者毛附於皮故以皮表毛耳　十六國春秋其御罽有
豹頭文罽鹿子罽花罽
火浣布　十洲記火林山中有火光獸大如鼠毛長三
四寸或赤或白山可三百里許晦夜即見此火林乃是
此獸光照狀如火光相似取其獸毛以緝為布時人號
為火浣布是也國人衣服垢汚以灰汁浣之終無潔淨
唯火燒此衣服兩盤飯間振擺其垢自落潔白如雪
魏志景初二年二月西域獻火浣布神異經曰南荒之
外有火山晝夜火燃火中有鼠重百斤毛長二尺餘細
如絲可以作布恒居火中時時出外而白色以水逐而
沃之乃死取緝其毛織以為布　魏志漢時梁冀以火
浣布為單衣甞㑹賓客冀佯爭酒失杯而汚之偽怒解
之曰燒之布得火燃如灰及布垢盡火滅燦然潔白
發蒙記西域有火鼠之布　雋言火毳見後漢西南夷
傳火毳即火浣布也　十洲記海中有大洲洲上有樹
生火中洲左近人剥取其皮紡績作布以為手巾與蕉
麻無異而色微青黑若小垢汙則投火中復更精潔或
作燈炷用之不知盡　𤣥覽毗騫有燃火之洲有木可
績是謂火浣之布　方洲雜言火浣布予初於蘇州張
廷義家及仁和縣純一僧院見者皆大如折二錢近於
朱孟瑜家見者狹長如衣帶漬油則可代燭覆火則可
爇香油盡火熄則完全如故梁冀帨巾魏武時所貢元
别怯赤山石絨所織信皆不妄　庶物異名疏元史别
怯赤山出石絨織為布火不能然楊升菴云火浣布出
蜀建昌其白如雪出於石隙元史所謂石絨也　四公
記南海商人齎火浣布三端杰公遙識之曰此火浣布
也二是緝木皮所作一是績鼠皮所作以詰商人具如
杰公之說因問木鼠之異公曰木堅毛柔是可别也以
陽燧火山隂柘木爇之木皮改常試之果驗　野客叢
書甞見一雜說論火浣布或謂木皮所織或謂鼠毛所
織未知孰是僕謂二說皆有之按沈約宋志炎洲在南
海中有狤􁘃獸人捕之斬刺不傷積薪烈火縛以投火
中而此獸不焦又火山國甞有火雖雨不息火中有白
鼠然洲上林木得雨則皮焦得火則皮白洲人以春月
取其木皮織布為火浣布則是木皮鼠毛皆可為布也
　疑耀逸周書有火浣布贊火浣之布入火不滅布則
火色垢則布色出火而振之皎然疑乎雪是白色也山
海經云布出火山國火中有白鼠毛可作布敝則以火
燒之如新與十洲記同此即周書所稱疑雪者也𤣥中
記又云南中有炎山其山有木取以為薪燒之不燼取
其皮績之為火浣布是火浣布有二種也今海外諸國
入市嶺南者往往有之余甞見乃灰色者未及詢其為
木皮為鼠毛也今回紇之野馬川有木曰鎖鎖燒之不
燼亦不作灰婦人取根為帽入火不焚亦豈炎山木之
類耶　閱耕餘録火浣布諸書所載不同異物志以為
出斯調國南海中有火洲其上有野火木生其中采其
皮以為布也搜神記則云崑崙之墟有炎火之山草木
鳥獸皆生於炎火中故有火浣布非此山草木之皮枲
則其鳥獸之毛也
各種布　明徳馬后傳賜諸貴人白越三千端注白越
越布也　漢書陸閎為尚書令美姿貌著越布單衣世
祖見而好之遂勅㑹稽獻越布　庶物異名疏越蒲屬
可緝為布潛夫論葛子升越筒中草布荆州記秭歸縣
室多幽閒其女盡織布至數十升謂之升越　六研齋
筆記大食國貢白越議三段白越議番布之精者　正
字通王㑹圖曰於越納即今細納縐積之布今松江有
織成指甲魚鱗水波紋者即古之納也　庶物異名疏
納布名宋武帝微時有納布衣襖既貴以此付主者曰
後世有驕奢不節者以此示之太平御覽有李氏與夫
書并致納一端　晉王導傳蘇峻之亂帑藏空竭惟有
綀數千端鬻之不售而國用不給王導患之乃與朝賢
俱製練布單衣於是士人翕然競服之綀遂踴貴　隋
姚察傳門生送南布花綀察曰吾止麻布蒲練安用此
　桂海虞衡志綀子出兩江州洞似苧織有花曰花綀
　庶物異名疏列子云衣阿錫張湛曰阿細縠錫細布
淮南子云弱錫細布也揚雄蜀都賦細都弱析析即錫
也又禮錫十五升布即緦也加灰治之曰錫言錫然滑
易也　庶物異名疏急就篇有緰㠿注云緰㠿音投兹
緆布之尤精者集韻太布曰㠿　揚雄蜀都賦其布則
筩中黄潤一端數金注黄潤謂筒中細布也司馬相如
凡將篇曰黄潤纎美宜制禪　晉書王戎為侍中南郡
太守劉肇賂戎筒中細布五十端為司𨽻所糾　南史
廣州甞獻入筒細布一端八丈宋武帝惡其精麗勞人
即付有司彈太守以布還之并制嶺南禁作此布　史
記張騫在大夏時見蜀桐華布　蜀都賦布有橦華
華陽國志益州有梧桐木其花采如絲人績以為布名
曰桐華布　後漢書哀牢夷有梧桐木華織以為布幅
廣五尺潔白不受垢名曰桐華布　一統志金齒有桐
華布　詩義疏雲南䍧牱人績白桐以為布　廣志驃
國有白桐木其華有白毳取其毳淹漬緝織以為布
瀛涯勝覽榜葛剌國布有白者樹皮製成膩滑光潤如
鹿皮　朝野僉載煬帝令朱寛征留仇(即流/虬也)國還𫉬男
女口千餘人并雜物産與中國多不同緝木皮為布甚
細白幅闊三尺二三寸亦有細斑布幅闊一尺許　溪
蠻叢笑桑味苦葉小分三义𧖟所不食犵狫取其皮績
布繫之於腰以代機經緯回環通不過丈餘名圈布
南史髙昌有草實如繭繭中絲如細纑名曰白疊子國
人取織以為布布甚軟白交市用焉　一統志哈密出
白㲲本野𧖟結網絲如細纑取織為布用以市易又金
齒有縹㲲即白㲲堅厚縝密頗𩔖絲紬　洞冥記波弋
國獻神精香草亦名荃蘼一名春蕪一根百條如竹節
柔軟其皮如絲可為布所謂春蕪布亦名香荃布堅密
如氷紈握一片滿室皆香婦人帶之彌月芬馥　南方
草木狀簞竹葉疎而大一節相去五六尺出九真彼人
取嫩者磓浸紡績為布謂之竹疎布　廣州記蠻夷不
𧖟剝古緑藤績以為布　𤣥中記𤣥菟北有山山有花
人取紡績為布　南越志蕉布之品有三有蕉布有竹
子布又有葛焉　事物紺珠紅蕉布白蕉布出婆羅
拾遺記漢末羽山之民獻赤布梁冀製為衣謂之丹衣
　明皇遺事顏真卿問范氏尼曰吾得五品否尼指示
紫絲布云顏卿衫色如此　留青日札隋文帝焚綾文
布即今花雲布鄱陽王恢焚筒布即今細布飛花布之
𩔖　北史林邑王衣朝霞布珠璣纓絡　唐書貞觀時
南蠻王獻朝霞布　地理志慶州土貢胡女布泗州土
貢錦貲布嶲州土貢絲布花布　劉悟𫝊王釗守洛州
給土㠿布一端　隋志夜浣紗而旦成布名雞鳴布
唐地志劒南道有交梭彌牟布　事物紺珠石脈布出
晡東國細如絲生石裏破石得之一脈可縋萬斤又曰
石脈　物𩔖相感志紋布巾云得自鬼國其布潔白如
雪光染特異拭水不濡用彌年亦無垢膩　後漢南蠻
傳嵗令大人輸布一匹小口二丈謂之賨布注賨者總
率其所有不切責之也　庶物異名疏魏都賦賨幏積
墆南夷稅名幏布也　瀛涯勝覽西洋布曰撦黎出於
鄰邦坎巴夷之屬每疋闊四尺五寸長二丈五尺直金
錢八文　格古要論鄉姻鄹鳳律得西洋布其白如雪
闊七八尺　瀛涯勝覽啞魯國市易用小綿布曰栲泥
　瀛涯勝覽榜葛刺國布有數色蓽布曰卑泊闊三尺
餘長五丈五七尺細膩如粉牋姜黄布曰滿者提闊四
尺長五丈餘𦂳密堅實曰沙納巴付闊五尺長三丈如
生羅即布羅也曰圻白勒搭黎闊三尺長六丈布眼疎
麤即沙布也以纒頭曰沙塌兒闊二尺五寸長四丈若
三梭曰驀黒驀勒闊四尺長二丈背面皆毳絨厚可五
分即兠羅錦也　溪蠻叢笑𧖟事少桑多柘繭薄小不
可繰可緝為紬或以五色間染布為偽名順水班又模
取銅鼓文以蠟刻板印布入靛缸漬染名㸃蠟慢
附　𩔖篇紗一曰紡纑　六書故麻績而紡之者亦為
紗
　　　毼
唐地理志隴右道厥賦有毛毼　松漠紀聞回鶻有斜
褐　庶物異名疏紫駝尼番褐也山谷詩饑䝉青精飯
寒贈紫駝尼　事物紺珠兔褐出宣州以兔毛為褐亞
於錦綺　裴淵南海記蠻夷俗不𧖟取榖皮熟槌為褐
以擬氊　席上腐談褐乃編枲粗短衣不黄不皁賤者
之服非毛布也褐字從衣毼字從毛鄭氏誤以褐為毼
遂云褐毛布也毛布乃今之斜毼價貴於苧麻多矣此
豈賤者之服　名義考褐說文編枲鞿也馬絡頭也亦
謂之馬衣賤者編枲為衣寛大有似於鞿故曰褐寛博
毛布以禦寒何取於寛博哉今士子出身曰釋褐言去
賤而將貴也若毛布則罽(音/計)也亦謂之毼其字從毛康
成杜預諸人皆誤釋
　　　􁜢􁯬(附羢/)
揚雄蜀記重南越之毭􁕶注罽也今之􁜢􁯬　丹鉛總
録吐蕃貢霞㲲今之紅􁜢􁯬　正字通毾㲪毛席中天
竺有毾㲪今曰􁜢􁯬秦蜀之邊有之似褐五色方錦廣
中洋舶亦有至者又名多羅羢　格古要論普羅出西
番及陜西甘肅亦用羢毛織者闊一尺許與洒海剌相
似却不𦂳厚其價亦低洒海剌出西番羢毛織者闊三
尺許𦂳厚如氈西番亦貴
羢　席上腐談北方毛段細軟者曰子氄子謂毛之細
者氄温柔貌書堯典云鳥獸氄毛是也今訛為紫茸
庶物異名疏元史怯綿里翦茸也　事物紺珠西洋剪
羢單極𦂳細其紅緑永晒不退
　　　瑣伏
外國志哈烈古大宛地有瑣伏花毬織鳥毳成文　一
統志滿剌加出瑣袱哈烈亦出一名梭服烏毳為之紋
如紈綺　庶物異名疏急就篇服瑣緰㠿(音投/兹)與衆連
注服瑣細布織為連瑣之文按今之瑣服闊不盈咫亦
有玉色其文似雲水斑簾似縠非布性堅厚如砑光聞
是鳥毛　留青日札鳥名鎖幅其羽細密如衣幅鎖𦂳
其毳織以為布紋如紈綺今名鎖伏　朱澤民集佛晽
國人能撚毛為布謂之梭福染成沈緑浣之不淡　庶
物異名疏元史天子質孫服青速夫速夫回回毛布之
精者
　　　氊
事始三代時王大旅則張氊案設皇邸注云以氈為牀
於幄下周官掌皮供毳毛為氊則周制也或曰黄帝作
旃古氊字　淮南子胡人見麻不知其可以為布越人
見毳不知其可以為氊　聖主得賢臣頌夫荷氊被毳
者難與道純綿之麗密　漢書食貨志氈席千具亦比
千乘之家　搜神記太康中天下以氈為陌頭及帶身
袴口　魏武與楊彪書今贈足下青氈牀褥三具　朝
野僉載張易之母阿臧為蛩蟁之氈　丹鉛總録史西
域傳冉駹人能作斑罽青頓􁁉毲羊羧斑罽今之雜色
毾青頓今名絲頓頓音墩􁁉毲今紫毾也羊羧今寶裝
也酋長婦女以為背飾
　
　
　
　格致鏡原卷二十七
欽定四庫全書
　格致鏡原卷二十八　　　大學士陳元龍撰
　　舟車𩔖(一/)
　　　舟
原始　晉書太陵星北九星曰天船一曰舟星所以濟
不通　世本古者觀落葉因以為舟　淮南子古人見
窽木浮而知為舟　易繫辭伏羲氏刳木爲舟剡木爲
楫舟楫之利以濟不通葢取諸渙　山海經番禺始爲
舟　世本共鼓貨狄作舟(共鼔貨狄/黄帝二臣)　墨子棄作舟
吕氏春秋虞姁作舟　物理論化狐為舟　束晳發䝉
記伯益作舟　拾遺記軒皇變乗桴以造舟楫　黄帝
内傳帝既斬蚩尤乃剏舟楫　物原遂人以匏濟水伏
羲氏始乗桴軒轅作舟楫
總論　劉熙釋名船循也循水而行也又曰舟言周流
也　爾雅天子造舟諸侯維舟大夫方舟士特舟注連
四船曰維併両船曰方單船曰特造舟者比船為橋即
今浮橋　禮月令季春命舟師覆舟五覆五反乃告舟
備具于天子天子始乗舟注舟牧主乗舟之官五覆五
反所以詳視罅漏傾側之處也　談苑相船之法頭髙
於身者謂之望路如是者凶雙板者凶隻板者吉隻板
謂五板七板雙板謂六板八板以船底板數之也　北
戸錄船神呼為孟公孟姥其來尚矣按梁簡文船神記
云船神名馮耳五行書云下船三拜三呼其名除百忌
又呼為孟公孟姥劉思真云𤣥㝠為水官死為水神㝠
孟聲相似又云孟公父名㥽母名衣孟姥父名板母名
履或云㝠父㝠姥因𤣥㝠也　五行書河伯以庚辰日
死不可治船　漢書武帝自潯陽浮江而下舳艫千里
注舳後施柁處艫前頭刺櫂處也　淮南子龍舟鷁首
注鷁水鳥也畫其象著船首以禦水患　釋名船上施
屋曰廬施重室曰飛廬又其上施重屋曰雀室取其於
中候望若鳥雀之警視也　稗編舟之設屋開門而入
者其門謂之馬門必先闖首而後能入因其字義析而
稱之也　釋名舟中牀以薦物者曰笭言但有簀如笭
牀也南方人謂之笭突言濕漏之水突然從下過也
奚囊橘柚孫權命工人潘芳造船夜夢一老父謂曰船
將下水矣苐楫徼(楫之入/水處)宜更殺其角柁福(柁離水/處曰福)宜
更殺其頓(福上曲/處曰頓)則日行千里矣言畢化赤龍飛去如
法果然　晉史陶侃都督荆湘嘗造船竹頭皆令籍掌
之及桓温伐蜀以竹頭作釘装船　山海經崑崙有沙
棠木食其實不溺爲舟不沉　拾遺記玉山傍有丹桂
紫桂白桂皆直上百尋可為舟航謂之文桂之舟　酉
陽雜俎樟木江東人多取為船船有與蛟龍鬭者　五
侯鯖梓潭有梓𣗳葉廣丈餘垂柯數𤱔吳王伐作船使
童男女挽之船飛下男女皆溺死至今潭中有歌唱之
聲　偃曝談餘朝鮮酒巖有酒流出其下舟狀如亭上
覆重茆下布紋席棟梁榱桷丹青炳燿四靣皆懸以素
幕　北夢𤨏言唐乾符中綿竹王俳優者有巨力毎遇
府中饗軍宴客先呈百戲王生腰背一船船中載十二
人舞河傳一曲畧無困乏　續聞見近錄諸綱有厨船
諸船不動火惟厨船造飯以給諸船一無火燭之虞二
無盗米之弊　研北雜志今人不善乗船謂之苦船苦
音庫　嵩山記東北五方山上有一池池中有破舟云
禹所乗來者　廣古今五行記濡湏口有大船船覆在
水中水小時便出見長老云是曹公船常有漁人夜宿
其旁以船繫之但聞竽笛絃歌之音又香氣非常漁人
始得眠夢人驅遣云勿近官妓傳云曹公載妓船覆于
此至今在焉　天中記烏山下無水魏末有人掘井五
丈得一石函函中得一龜大如馬蹄積炭五枝于函傍
復掘三丈遇磐石下有流水洶洶然遂鑿石穿水北流
甚駛俄有一船觸石而匠人窺船上得一杉木板板刻
字曰吳赤烏二年八月十日武昌王子義之船
名𩔖　揚雄方言自關而西謂舟為船自闗而東或謂
之舟　説文舫方舟也　集韻鷁首天子舩也船舩也
艘海大船也　子虚賦榜人歌聲流喝注張楫曰榜船
也　廣雅吳曰艑　李䖍通俗文晉曰舶(音/白)　埤蒼海
中船曰艆䑼(音郎/鄒)　説文江中舟曰□(音/禮)　方言東南
丹陽會稽之間謂艖為欚　釋名上下重板曰艦四方
施板以禦矢石其内如牢檻也狹而長曰艨衝以衝突
敵船也三百斛曰􁇺􁇺貂也短也江南所名短而廣安
不傾危也二百斛已下曰艇其形徑艇一人二人所乗
行也　輶軒絶代語江湖間大船曰舸小舸曰艖(音/义)小
艖曰䑵小䑵䑿曰艇長而薄者曰艜(音/帶)短而深者曰􁀙
(音/步)小而深者曰□(音/卯)方舟謂之艎　南州異物志外域
人名船曰􁀙大者長二十餘丈髙去水三四丈望之如
閣載六七百人物萬斛　風土記小曰舟大曰船温庥
五會者永寧縣出豫章材合五板以為大船因以五㑹
爲名也晨鳬即青桐大船名諸葛恪所造鴨頭船也魏
樟柟㭠諸木皆以多曲理盤節為堅勁也漂汎者言船
之在水如蓮花散落浮于川也　通雅艑艖淺船也
唐劉崇龜𫝊乗艑艖亡去　荆州記湘洲七郡大艑皆
受萬斛　山堂肆考船有忩牖者曰舲􁀙楚辭乗舲􁀙
以上流　留青日扎蚱蜢尖頭尾蟲生於草中今小艇
之形似之故曰蚱蜢　孫仲益尺牘未果造謁齋艦注
板屋舟也　輿服雜事其輕行則乗海􁔩合木船也又
云合木為槽　漢書注戈船越人於水中負人船又有
蛟龍之害故置戈于船上因以為名又大船上施樓曰
樓船　陳懋仁庶物異名疏越人謂船為須慮見越絶
　葉隆遼志長白山其俗刳木為舟長可八尺形如梭
子曰梭船上施一槳止以捕魚至渡車則方舟或三舟
　庶物異名疏劉楨魯都賦綠鷁蔥鶖俱船名以此鳥
形畫船首者也　白六帖青雀舟名　事物紺珠海鶻
船頭低尾髙前大後小左右置浮板如翅蜈蚣船底大
両靣平人立處臥板蔽捍両旁架㯭三四十嘉靖間造
　王粲海賦菌桂之舟晨鳬之舸　越地傳競渡起於
越王勾踐今龍舟是也　荆楚嵗時記按五月五日競
渡俗為屈原投汨羅日傷其死所故竝命舟楫以拯之
舸舟取其輕利謂之飛鳬一自以為水車一自以為水
馬州将及土人悉臨水而觀之盖越人以舟為車以楫
為馬也　都城紀勝西湖舟船大小不等有一千料約
長五十餘丈中可容百餘客五百料約長三二十丈可
容三五十餘客皆雕欄畫棟行運如坐平地遊人賃假
舟中所需器物畢備朝出登舟而飲暮則徑歸不勞餘
力惟費錢耳西湖春中浙江秋中皆有龍舟争標輕㨗
可觀　清波雜志頃年西湖上好事者所置船舫隨大
小皆立佳名如汎星槎凌風舸雪篷烟艇扁額不一
溪蠻叢談蠻鄉最重重午不論生熟界出觀競渡三日
而歸既望復出謂之大十五船分五色皁船之神尤惡
去一必有風雨一月前衆船下水飲食男女不敢共處
弔屈原正楚俗也名􁅥船　中吴紀聞夜航船惟浙西
有之然其名舊矣古樂府有夜航船曲皮日休答陸天
隨詩云明朝有物充君信􁦞酒三缾寄夜航
古人船　蜀記夏禹欲造獨木船知梓童縣尼陳山有
梓木徑一丈二寸令匠者伐之𣗳神為童子不伏禹責
而伐之　語林武王伐紂夜濟河月明如晝有大蜂狀
如丹鳥飛集王舟因以象畫旛旗翌日而梟紂名其船
曰蜂舟　穆天子傳天子乗龍舟鳥舟浮于大沼注舟
以龍鳥為形制猶今吳之青雀舫　事物紺珠蓮葉舟
齊景公造宫女駕之　廣博物志夫差作天池造青龍
舟日與西施為水嬉　任昉述異記魯班嘗刻木蘭爲
舟詩家云木蘭舟出於此　王子年拾遺記昭王時海
人乗霞舟以雕壺盛数斗龍膏以獻王　説苑莊辛爲
襄城君曰鄂君方汎舟于澌波乗青翰之舟　蜀王本
記蜀王有鸚鵡舟　拾遺記始皇時宛渠之民乗螺舟
而至舟形似螺沉行海底而水不浸入一名淪波舟
漢宫殿疏武帝作昆明池周匝四十里爲豫章大船可
載萬人船上起宫室　拾遺記帝乗衝瀾靈鶂之舟以
香金為鈎霜絲為綸丹鯉為餌釣于臺下得白蛟焉
述異記武帝穿影娥池中有逰月船觸月船鴻毛船逺
見船載数百人或以青桂之枝為櫂或以木蘭之心為
檝練實之竹為篙紉石之脉為繩䌫也　拾遺記漢武
帝思懐徃者李夫人不可復得時始穿昆靈之池泛翔
禽之舟帝自造歌曲使女伶歌之　洞㝠記昆靈池中
有凌波艦掖電艦　飛燕外傳媫妤接帝於太液池作
千人舟號合宫之舟　三輔黄圖成帝常以秋日與趙
飛燕戲于太液池以沙棠木為舟以雲母餙於鷁首一
名雲舟又刻大桐木為虬龍雕飾如真夾雲舟而行以
紫桂為柁枻及觀雲棹之玩擷菱蕖帝毎憂輕蕩以驚
飛燕命佽飛之士以金鎻䌫雲舟于波上毎輕風時至
飛燕殆欲隨風入水帝以翠縷結飛燕之裾　西京雜
記太液池中有鳴鶴舟容與舟清曠舟採菱舟越女舟
　洞㝠記昆明池中有撞雷舟　西京雜記昆明池中
有弋檀舟　三輔舊事昆明池三百三十二頃中有戈
船各数十楼船百艘船上建戈矛四角悉垂旛旄葆麾
盖照燭涯涘　洞㝠記虬泉池在五柞宫北中有追雲
舟起風舟待僊舟含烟舟　洞㝠記旦露池中有轉羽
舫凌波舫逐龍舫吴志周瑜傳注江表傳劉先主之自
京還也權乗飛雲大船送之　馬縞中華古今注孫權
時號舸為赤龍小船為馳馬言如龍之飛於天如馬之
走陸地也　吴志太傅諸葛恪制為鴨頭船　吴志将
軍賀齊性奢綺所乘船雕刻丹鏤青盖絳襜艨艟鬭艦
望之若仙　王濬𫝊瓜皮船本圖以倉卒用之耳寧可
以深入敵境耶　義熈起居注盧循新作八槽艦九枚
起四層髙十餘丈　晉宫閣記天泉池有紫宫舟升進
舟曜陽舟飛龍舟射獵舟靈芝池有鳴鶴舟指南舟舍
利池有雲母舟無極舟都亭池有華泉舟常安舟　蕭
方等三十國春秋盧修富冠京邑芙蓉艦千餘艘　南
史祖冲之造千里船於新亭江試之日行百餘里　南
史時天泉池新製鯿魚舟形狹而短梁武帝暇日常從
此舟泛之　南史梁昭明乗雕文舸摘芙蓉　梁書羊
侃傳侃初赴衡州於両艖䒀起三間通梁水齋飾以珠
玉加之錦繢盛設幃屏陳列女樂乗潮解䌫臨波置酒
縁塘傍水觀者填咽　梁史湘州賊陸納造青龍艦白
虎艦衣以牛皮髙十五丈　隋志煬帝遣陸士澄徃江
南採木造龍舟鳳艒　大業拾遺行次洛口御龍舟皇
后御翔螭舟又有小水殿九名浮景舟諸妃嬪所乗又
有大朱航三十六名漾綵船貴人羙人及十六夫人所
乗又有朱鳥航二十四艘蒼螭航二十四艘白虎航二
十四艘𤣥武航二十四艘又有飛羽舫六十艘青鳬舸
十艘凌波舸十艘宫人習水者乗之餘人有五樓船五
十二艘諸王公主及三品以下坐三樓船一百二十艘
四品宫人及四道塲𤣥壇僧尼道士坐二樓船二百五
十艘五品以上及諸國蕃官乗板榻二百艘載羽儀服
飾百官供奉之物黄蔑艘二千艇六品以下九品以上
從官并及五品以上家口坐又有平乗五百艘青龍五
百艘艨艟五百艘八櫂舸二百艘蚱蜢舸二百艘竝十
二衞所乗　杜陽雜編隋處士元藏璣至海中滄洲去
中國數萬里藏璣思歸洲人製凌風舸送之激水如飛
旬日之間即抵東萊　孔六帖劉宴為歇艎支江船二
千艘毎船受十斛十船為綱毎綱三百人篙上五十人
自揚州遣将部送至河隂上三門號上門填闕船米斗
減錢九十調巴蜀襄漢麻枲竹篠為綯挽舟　北夢𤨏
言唐天祐中成中令汭造巨艦一艘三年而成號曰和
州載艦上列㕔宇洎司局有若衙府之制又有齊山截
海之名其餘華壮即可知也　皮日休五貺詩序買釣
船一修二丈闊三尺施篷以蔽烟雨謂之五瀉舟以寄
魏君不琢以資雲水之興　稗編元豐元年春命安燾
陳陸二學士使髙䴡勅明州造萬斛船二隻仍賜號一
為凌虚致逺安濟神舟一為虚飛順濟神舟令御書院
勒字明州造牌　宋史米芾喜蓄書畫嘗發運江淮掲
牌行舸曰米家書畫船　金史張中字制小舟不假膠
漆而首尾相鈎帶謂之鼓子卯　庶物異名疏元史王
思誠云糧船開洋之前遣将士乗海仙鶴入海庶㡬糧
道寧息葢廵哨船也　權衡庚申外史元順帝造龍舟
巧其機括能使龍尾鬛俱動而龍尾自撥水　陶宗儀
元氏掖庭記帝于内院造龍船首尾長一百二十尺廣
二十尺上有五殿龍身并殿宇俱五采金裝日於後宫
海子内遊戲船行則龍首尾眼𤓰皆動　陳繼儒筆記
楊鐡崖舫名春水宅
戰船　稗編墨子曰公輸般自魯之楚為舟戰之具謂
之鈎拒此戦舟之始也　太白隂經水戦之具始于伍
員製之以船為車以㯭為馬　越絶書闔廬見子胥敢
問船運之備何如對曰船名大翼小翼突冒樓船橋船
令船軍之教比陵軍之法乃可用之大翼者當陵軍之
重車小翼者當陵軍之輕車突冒者當陵軍衝車樓船
者當陵軍之行樓車也橋船者當陵軍之輕足剽定騎
也　七命浮三翼注大翼一艘十丈中翼九丈六尺小
翼九丈　左傳吴伐楚戰于長岸大敗吴師𫉬其乗舟
餘皇以歸　蜀王本紀秦為太白船萬艘欲以攻楚
海物異名記越人水戰有舟名海鶻急流浴浪不溺
吴志吕蒙襲關侯至潯陽盡伏其精兵於􁧗􁑆中　晉
書武帝謀伐吴詔王濬修舟艦濬乃作大船連舫方百
二十步受二千餘人以木為城起樓櫓開四出門其上
皆得馳馬來徃又畫鷁首怪獸以懼江神舟楫之盛自
古未有　晉書陶侃擊蜀賊王真真鈎得侃青雀船侃
入小舫得脱　晉令水戰有飛雲舟相去五十步倉隼
船相去四十步金船相去二十步小兒先登飛鳥船相
去五十歩　南史宋西平将軍黄回軍至西陽乗三層
艦作羗胡伎泝流而進　南史王鎮惡率水軍自河入
渭橋所乗皆蒙衝小艦行船者悉在艦内泝渭而進艦
外不見有行船人北土素無舟楫莫不驚以為神　南
史王琳每戰勝艦則有聲如野猪其戰艦千數以野猪
為名　南史裴䆳征邵陽州魏人為長橋斷淮以濟䆳
宻作沒突艦會両淮水暴漲乗艦徑造船側進擊大破
之　北史陳将戚欣以青龍百餘艘屯兵守狼尾灘以
遏軍路　詞林海錯隋文帝詔曰陳國未盡藩節誠須
責罪興師若命水龍終當戦屈水龍謂戰船也　隋書
楊素在永安造大艦名曰五牙上起樓五層髙百餘尺
左右前後置六拍竿竝高十尺容戰士八百人次曰黄
龍置兵百人自餘平乗舴艋等各有等差　卜大同備
倭記宋嘉祐三年知福州蔡襄奏福興泉漳各有魛魚
船乞修整以備海道又淳祐九年漳州守章大任造巨
鵰巨鰲二船荻蘆寨有巨舟曰赤馬　宋史洞庭湖賊
楊么四輪激水船行如飛　中興係年錄紹興二年王
彦恢制飛虎戰艦旁設四輪每輪八檝四八旋轉日行
千里　楊誠齋海鰌船賦序采石戰艦曰蒙衝曰海鰌
紹興辛巳海陵至江北掠民船欲濟虞允文伏舟于七
寳山後令曰旗舉即出伺其半渡卓旗于山人在舟中
踏車以行船但見船行而不見人敵以為紙船也舟中
忽發一霹靂礟遂壓敵舟人馬皆溺大敗之　楓􁩻小
牘余少從家大夫觀金明池水戰見船舫廻旋戈甲照
耀為之目動心駭比見錢塘水軍戈船飛虎迎弄江濤
出沒聚散歘忽如神令人汗下以為金明池事政如兒
戲耳至如韓蘄王鏖戰王天蕩飛輪八檝踏車槃回江
靣者更不知何如也　白六帖青龍飛燕蒼鷹赤雀鐡
軸牙檣竝戰船名
附金船　瑞應圖王者徳盛則金人下乗金船遊王後
池
銅船　交州記安定縣有越王銅船潮退則見又隂雨
日百姓樵採見銅船出水上　拾遺記然丘之國貢獻
使者汎沸海至京師以銅薄舟底蛟龍不得近
鐵船　淮南子鐡可以為船　華山記王𤣥仲登蓮花
峯頂見有池菡蓞盛開又有破鐡舟存焉　述異記滄
州人乆視山下有澄綠水其泉闊一百歩投之金石終
不沉沒州人以瓦鐵為船舫
石船　臨海記白鵠山中有湖湖中有一石舴艋
竹船　山海經衛丘之田有竹大可為舟注一節竹為
之
土船　世本廪君名務相姓巴氏與樊氏瞫氏相氏鄭
氏凡五姓皆爭事鬼神以土為船雕文畫之而浮於水
内約船浮者當以為君他姓船不能浮獨廩君船浮因
立以為君長
皮船　後漢書䕶羗校尉鄧訓令長史任尚縫革為船
置於箄上以渡河掩擊迷唐　南史宋沈攸之等攻濃
河造皮艦千乗　夷事畧嘉良之夷以皮為舟　太平
清話至正間吴漆工王氏以牛皮製一舟内外飾以漆
解卸作數節載至上都遊漾灤河中各容二十人上都
之人未嘗識舟觀者異之　正字通明少保戚繼光濟
水法用生牛馬皮竹木縁之如箱形火亁再用竿繫助
之以浮水一皮船可乗一人両皮船合縫可乗三人
漆船　續述征記石壺臺有敗赤漆船土民皆謂堯時
物　三秦記太虚山上有池神人嘗乗漆船於其内今
有故漆船在焉
　　　櫓　漿
名物考觀魚翼而創櫓　物原顓頊作槳帝嚳作櫓
逸雅在旁曰櫓櫓膂也用膂力然後舟行也　洞㝠記
漢宫含烟舟以木蘭文杏為櫓　隋遺錄帝幸江都每
舟擇妙䴡長白女子千人執雕板􁏫金檝號為殿脚女
　逸雅在旁撥水曰櫂櫂濯也濯於水中也且言使舟
櫂進也又謂之札形似札也又謂之楫楫㨗也撥水使
舟㨗疾也　輶軒絶代語楫曰橈或曰櫂所以穏棹曰
槳槳揺櫓小掘也　留青日扎櫓進船具縱曰櫓今之
三櫓船亦名三尾槳横而後拽也古詩艇子打両槳蘇
詩急催艇子操三槳今長江曰棹槳船吾鄉有扳槳船
　　　篙(附戙/)
劉熈逸雅所用斥旁岸曰交一人前一人還相交錯也
　物原顓頊作篙　卓氏藻林莊子杖拏拏船篙也方
將杖拏而引其船　述異記漢武帝穿影娥池其船以
練實之竹為篙　世説陶公嘗發所在竹篙有一官長
連根取之仍當足注就連竹根用為篙以代鐵足　楊
慎談苑醍醐齊武帝乗龍舟以鍮石為篙足　俞益期
與韓豫章牋馬伏波昔開道篙跡鑿石猶存　荆州記
魚復縣瞿塘灘上有神廟先極靈驗刺史二千石經過
者皆不得鳴鼓角商旅恐觸石有石聲以布裹篙頭
㢥　庶物異名疏唐王周誌峽船具詩序畧云岸石壁
立濆之忽作篙力難制以其木之堅韌竿直㦸其首以
竹納䕶之者謂之㢥(音/洞)竹為􁕝而勾其㢥者謂之納為
船之良輔者㢥與篙狀殊而用一也在船獨出悉不如
㢥云云按説文㢥從同弋詩歸從同戈誤盖戙為船板
㢥乃船左右大木音則一也
　　　柁
物原帝嚳作柁　逸雅其尾曰柂柂拖也後見拖曵也
且弼正船使順流不使他戾也　名物考視􁀙尾而製
柂　潯陽記廬山之西嶺有甘泉曽見一柁從山頂流
下後人號為柁下溪
　　　帆檣
逸雅帆泛也隨風張幔曰帆使舟疾汎汎然也其前立
柱曰椳椳巍也巍巍髙貌也　廣雅張布障風曰帆
風土記帆從風之幔也施於船前各隨宜大小為制大
者用布一百二十幅髙九丈　物原夏禹作舵加以篷
碇㠶檣　事物紺珠㠶懸桅受風禹效鱟制　譚苑醍
醐齊武帝數乗龍舟遊江中以絍越布為帆綠絲為帆
縴　白六帖隋煬帝以錦為帆　倦㳺錄劉濬白舫百
棹皆繡帆青簾多載妓女　吴時外國傳加郍調州乗
大舶張七帆　異物志外域人隨舟大小或作四帆或
三帆前後沓施以取風氣而無高危之慮故行不避迅
風激浪安而能疾　南越志南海有盧頭木葉如甘蔗
織以為帆名曰䉶　永嘉記郡有石如帆相傳云古有
神人以破石為帆故曰石帆
　　　縴纜(附錨/)　(綄/)　(柯/)　(艞/)
物原堯作維牽　釋名引舟者曰筰筰作也作起也起
舟使動行也　纂文竹索謂之筰　南史朱超石傳宋
武北伐超石董舟師入河陽軍人縁河南牽百丈有漂
度北岸者注百丈以巨竹四破之大如人臂用麻索連
貫為牽舟具　演繁露杜詩舟行多用百丈問之蜀人
云水峻岸石又多廉稜若用索牽即遇石輒斷不耐故
劈竹為大辮以麻索連貫其際以為牽具是名百丈百
丈以長言也　爾雅紼縭維之紼􁉕也縭緌也邢昺疏
李廵云􁉕竹為索所以維持舟者郭璞云緌繫也孫炎
曰舟止繫之於𣗳木戾竹為大索然則紼訓為􁉕􁉕是
絙縭訓為緌緌又為繫正謂舟之止息以絙繫而維持
之也
鐡猫　焦竑俗書刋誤船上鐡猫曰錨或曰錨錨同即
今船首尾四角义用鐡索貫之投水中使船不動揺者
俗謂若茅　留青日扎鐡十字即鐡錨所以矴船
綄　文選占五兩之動静注以雞羽為之重五両繫於
樯尾以候風　淮南子若綄之候風也注綄候風羽也
楚人謂之五兩
柯　顔師古漢書注牂柯係船杙也
艞　正字通舟泊岸去岸丈許置長板於船首與岸接
以通徃來俗呼艞板讀若跳
　　　筏
禆編拾遺記曰軒皇變乘桴以造舟楫則是未為舟前
苐乘桴以濟矣筏即桴也葢其事出自黄帝之前今竹
木之􁇳謂之筏是也　爾雅庶人乘泭注并木以渡
方言泭謂之􁇳􁇳謂之筏　留青日扎古者庶人乘柎
謂維木以為渡也即木牌後漢哀牢夷𫝊遣兵乘箄船
注箄音蒲佳反縳竹木為箄以當船也　晉史王濬傳
吴人於江磧要害處作鐡錐長丈餘暗置江中以逆拒
舟艦王濬作大筏數十方百餘歩縛草為人被甲執斧
令善水者以筏先行遇鐡錐錐輒著筏而去
　　(附/)槎
拾遺記堯登位三十年有巨查浮於西海查上有光夜
明晝滅海人望其光乍大乍小若星月之出入矣查常
浮繞四海十二月一周天周而復始名曰貫月查亦謂
掛星槎羽人棲息其上羣仙含露以潄日月之光則如
暝矣　湘中記衡山白槎廟古老相傳昔有神槎皎然
白色禱之靈無不應晉孫盛臨郡不信鬼神乃伐之斧
下流血其夜波流神槎向上但聞鼓角之聲不知所止
　詞林海錯横槎江在廣西横州縣晉咸元間有一枯
槎堅如鐡石横於灘上其色􁇠然照人或曰天河所流
也　洞天集　嚴遵仙槎唐置之於麟徳殿長五十餘尺
聲如銅鐡堅而不蠧李徳裕截細枝尺餘刻為道像徃
徃飛去復來廣明已來失之槎亦飛去　異苑趙牙行
舟於闔廬見水際有大槎人牽不動牙徃舉得以之著
船船破變為龍浮水而逝
　
　
　格致鏡原巻二十八
欽定四庫全書
　格致鏡原卷二十九　　　大學士陳元龍撰
　　舟車𩔖(二/)
　　　車
原始　淮南子聖人觀轉蓬而為車　釋名黄帝造車
故曰軒轅氏　路史軒轅氏作於空桑之北紹物開智
見轉風之蓬不已者於是作制乘車横木為軒直木為
轅以尊太上　黄帝内傳帝既斬蚩尤因乘車輅又帝
令邑夷造車以便民　譙周古史考黄帝作車少昊時
畧加牛禹時奚仲駕馬　山海經番禺生奚仲奚仲生
吉光是始以木為車　吕氏春秋乘雅作駕寒哀作御
奚仲作車　世本黄帝之臣臣胲作服牛相土作駕馬
　物原伏羲始乘牛馬而制羈縻鞭杖軒轅作輓輅少
昊制牛車奚仲制馬車而造鞍的勒靷駕六馬建旂旌
斿旐以别尊卑等級周公制進賢四望二車漢武帝作
羊車芝車　廣博物志王肅曰古者一轅之車夏后氏
駕両馬謂之䴡殷益以一騑謂之驂周人又益以一謂
之駟　後漢車服志上古聖人見轉蓬始知為輪輪行
可載復謂之輿輿輪相乘流運罔極任重致逺天下享
其利後世聖人觀於天見斗周旋魁方柄曲以攜龍角
為帝車于是乃曲其輈乘牛駕馬
總論　禮斗威儀山車垂句山車者自然之車也句者
曲也不揉治而自員曲故言垂句　孝經援神契徳至
山林則山出根車注根車應載飬萬物也　宋書象車
者山之精也王者徳澤流洽四境則出　孝經援神契
金車王者行仁徳則出　瑞應圖舜時金車見帝庭
春秋厯命傳人皇駕六羽乘雲車　蜀記三皇乘祗車
出谷口　帝王世紀竒肱氏能為飛車從風逺行湯時
西風吹竒肱車至于豫州湯破其車不以示民十年東
風至湯復作車遣賜之去　周書王㑹成王時白州獻
比閭者其葉若羽伐其木以為車終日行　白澤圖故
車之精名曰寧野如輼車見之傷人目呼其名則無害
　風俗通車一両謂両両相與體也原其所以言兩者
箱装及輪兩兩而耦故稱兩　劉熙釋名車古者曰車
聲如居言行所以居人也今曰車車舍也行者所處若
車舍也　周禮輿人為車圎者中規方者中矩立者中
縣衡者中水直者如生焉繼者如附焉注如生如木從
地生也如附如木之附枝也　周禮軫之方也以象地
也葢之圎也以象天也輪輻三十以象日月也葢弓二
十八以象星也　陳祥道禮書車之制前軾而後戸前
軌而後軫旁輢而首以較下軸而銜以轐對人者謂之
􁁉如舟者謂之輈揉而相迎者謂之牙輈之曲中謂之
前疾軛之上平謂之衡衡之材與衡之下木皆曰任以
其力任於此也轂之端與輢之下木皆曰軹以其旁止
於此也軫可以名輿可以名車達常可以名部軫前横
木可以名輅此又因一材而通名也其為車也有長轂
有短轂有杼輪有侔輪有反揉有仄揉有兩輪有四輪
有有輻有無輻有曲轅有直轅有一轅有兩轅有直輿
有曲輿有廣箱有方箱有重較有單較者或駕馬或駕
牛或輓以人或飾以物或漆或素皆因宜為制稱事為
文然論其任重則同稱為車也　逸雅輈句也轅上句
也衡横也横馬頸上也􁀙伏也在前人所伏也軾式也
所伏以式敬者也􁀙􁕅車中重薦也輕􁀙􁕅小貂也轂
埆也體堅埆也轅援也車之大援也枕横在前如臥床
之有枕也枕横也横在下也薦板在上如薦席也齊人
謂車枕以前曰縮言局縮也兗兾曰育御者坐中執御
育育然也較在箱上為辜較也立人象人立也或曰陽
門在前曰陽兩旁似門也槅枙也所以扼牛頸也馬曰
烏啄下向又馬頸似烏開口向下啄物時也輞罔也罔
羅周輪之外也關西曰輮言曲輮也或曰䡑䡑緜也緜
連其外也輪綸也言彌綸也周匝之言也􁕆言輻􁕆入
轂中也輿舉也軸抽也入轂中可抽出也釭空也其中
空也鐧間也間釭軸之間使不相摩也轄害也車之禁
害也輠裹也裹軹頭也軹指也如指而見于轂頭也笒
横也在車前織竹作之孔笒笒葢在上覆葢人也軬藩
也蔽水雨也轑葢义也如屋構橑也杠公也衆义所公
共也䡟輗猶袐齧也在車軸上正輪之祕齧前却也鈎
心從輿心下鉤軸也縛在車下與輿相連縛也棠鏿也
在車両旁􁀙幰使不得進却也幰憲也禦熱也　器物
發揮輅大車軺小車輶輕車輦挽車輼輬臥車輜重載
衣物車兵車一也有軘車䡴車轈車之别喪車一也而
有輀車䡭車輴車之辨就車析而言之輪有輻輻亦曰
轑輇輪無輻者轂輪之心轂三十輻轂小穿曰軹所以
納輻也轂端鐡曰輨轄轂飾曰軧軸頭曰轊車脂轂曰
輠􁛃又其盛膏器礙車輪曰軔輿車之所以載者也車
䦨曰軨横軨曰轛車箱曰轓車􁀙曰輞車羽曰􁀙車耳
曰䡊車前􁀙曰軾軾中䡏軾前軌驂馬内轡繫軾前者
曰軜􁜆車横木軫車後横木轐車伏兎亦曰軧車轅輈
直轅􁀙􁀙縛曰􁁉轅端持衡木曰輗以縳軛轅端上曲
鈎衡曰軏車軛下曲者曰鉤軌轍皆車之跡綏上車索
造車自輿始察車又自輪始輪輿其車之要歟　考工
記輪人為盖上欲尊而宇欲卑則吐水疾而霤逺葢已
崇則難為門也盖已卑是蔽目也　左傳注兵車無葢
尊者則邉人執笠依轂而立以禦寒暑名曰笠轂　漢
書黄霸字次公為潁川太守宣帝下詔賜車盖特髙一
丈别駕主簿車緹油屏泥於軾前以彰有徳　急就篇
葢轑俾倪枙索棠注俾倪持葢之杠在軾中央環為之
所以止葢弓之前却也　周禮薻車薻蔽鹿淺􁈐革飾
鄭注故書薻作􁍱杜子春􁍱讀為華藻之藻直謂華藻
也𤣥謂藻水草蒼色以蒼土堊車以蒼繒為蔽也　周
禮孤乘夏篆卿乘夏縵注夏篆以五采畫轂約也夏縵
畫以五色而無瑑也夏五色也染人云秋染夏縵無文
　漢書二千石車朱兩轓千石至六百石朱左轓注應
劭曰車耳反出所以為之藩屏翳塵泥也䡊以簟為之
或用革師古曰據許慎李登説轓車之蔽也左氏傳云
以轓載欒盈即是有鄣蔽之車也言車耳反出非矣
庶物異名疏　鄭箋幃裳童容也鄭司農云容謂襜車山
東謂之裳韋或謂之童容以幃幛車之旁如裳以為容
飾故或謂之幃裳或謂之童容其上有盖四旁垂而下
謂之襜故雜記其輤有裧裧謂鼈脚邉縁是也然則童
容與襜别司農云襜車者以有童容上必有襜故謂之
襜車也此惟婦人車飾為然故士昏禮云婦車亦如之
有襜是也　詞林海錯　簈篂蔽簹也一作屏星孔恂傳
别駕車舊有屏星刺史欲去之恂曰别駕可去屏星不
可去　儀制令諸車一品青油纁通􁏢朱裏朱絲絡網
三品以上青通􁏢朱裏五品以上青偏􁏢碧裏六品以
下皆不得用幰　庶物異名疏　重耳古重較也見古今
注文官青耳武官赤耳或曰重較在軍車藩上重起如
牛角故曰重較耳考工記疏較謂車輿兩相今人謂之
平鬲　北堂書鈔徐野民輿服志云軾車前𨼆膝也案
魏都賦注云軾車横覆膝人所憑者也　演繁露古者
乘車皆立不坐車前横木曰軾在車遇所敬則俯身以
手案式武王式箕子閭葢如此惟安車乃始坐乘杜延
年賜安車駟馬顔師古曰安車坐乘車是也　博古圖
輿輅飾弛曲作鵞頸形匾而方下而鐓可以植於欄楯
上有螭紋而為斧刃狀然其兩旁皆以行虎飾之考其
形制疑為伏軾所用之物　庶物異名疏詩疏釋器云
輿革前謂之艱後謂之茀李巡曰輿革前謂輿前以革
為飾曰艱茀後戶也郭璞曰艱以韋靶車軾也茀以韋
靶後戶也　周禮輪人為輪斬三材必以其時三材既
具巧者和之轂也者以為利轉也輻也者以為直指也
牙也者以為固抱也注三材以為轂輻牙也轂用雜榆
輻用檀牙用橿　周禮輪人為輪行澤者欲杼行山者
欲侔杼以行澤則是刀以割塗也是故塗不附侔以行
山則是摶以行石也是故輪雖敝不甐于鑿注杼謂薄
其踐地者侔上下等摶圜厚也甐亦敝也輪厚則不敝
於鑿中　羣書考索轂者車輪之中外持輻内受軸者
也大車之轂一尺有半兵車之轂長三尺二寸故兵車
曰暢轂　考工記凡斬轂之道必矩其隂陽陽也者稹
理而堅隂也者疏理而柔是故以火飬其隂而齊諸其
陽則轂雖敝不藃　風俗通桑車榆轂聲聞数里俗説
凡人揉桑作車又以榆為轂牢强朗徹聲響乃聞數里
　白六帖車轅之外輓牛曰牽傍　博古圖辟邪車輅
托轅輿輅飾也作辟邪蹲伏之状復飾以螭虺其圜空
可以容横梁葢所謂車之托轅也　博古圖古之車制
行一車者有輈駕一輈者有梁服馬則出於梁下而兩
驂乂所以佐服馬耳故輈一謂之承轅為銜梁之具作
虎首侈口則口銜其梁也其上間錯金銀復飾以鸞鵲
回舞之態固知昔人於輿服每有法度此特一轅之飾
耳　石崇奴劵作車當取大良白槐之輻茱茰之軔
考工記輈人為輈輈有三度國馬之輈深四尺有七寸
田馬之輈深四尺駑馬之輈深三尺有三寸軸有三理
一者為羙也二者以為久也三者以為利也凡揉輈欲
其遜而無弧深　世本衛公叔文子作蜺軸　庶物異
名疏詩間關車之牽兮禮記輨以冐轂轄以制軸二者
皆金為之牽車軸頭鐡也無事則脱行乃設之古者車
不駕則脱其牽陳遵所投即是物也　山堂肆考天子
車為紫盖故曰紫軑軑車轄也以玉飾之又謂之玉軑
　升菴外集子夏易傳曰輹車下伏兔也今人謂之車
屐形如伏兔以繩縛于軸故車下縛曰輹　庶物異名
疏詩云小戎俴收毛傳小戎兵車俴淺收軫也孔氏曰
軫者車之前後兩端之横木也所以收斂所載故名收
焉兵車言淺軫者對大車平地任載之車為淺也　稗
編鑾者所謂和鑾也禮云行前朱雀謂朱鳥也鑾輅衡
上金爵者朱鳥口銜鈴故謂之鑾或謂為鸞字一而異
義也　博古圖蹲龍作龍状而蹲之疑宫廟乘輿之飾
考其器則唐物也　禮記正義武車綏旌者武車革輅
也取其建戈刄即曰兵車取其威猛即曰武車也徳車
結旌者徳車謂玉金象木四路不用兵故曰徳也　左
傳齊慶封獻車于季武子羙澤可以鑑　薛靈芸傳魏
文帝遣車十乘以迎靈芸車皆鏤金為輪丹畫其轂軛
前有雜寳為龍鳳銜百子鈴鏘鏘和鳴響于林野　事
物紺珠長簷車梁制也顔氏家訓云梁朝全盛時貴逰
子弟駕長簷車今時逍遥轎之飛簷即梁時之長簷車
也　隋遺錄帝離都旬日幸宋何妥所進車車前隻輪
髙廣䟽釘為刃後隻輪庳下以柔榆為之使􁌇勁不滯
使牛御焉
歴代車制　通典黄帝作車至少昊始駕牛及陶唐氏
制彤車乘白馬則馬駕之初也有虞氏因彤車而制鸞
車夏后氏因鸞車而制鉤車奚仲為夏車正建其斿旐
尊卑上下各有等級商因鉤車而制大輅周因商輅以
制木輅約木以加飾　羣書考索漢書應劭曰古者諸
侯屬車九乘秦滅九國兼其車服于是屬車八十一乘
矣漢制因秦大駕八十一乘法駕三十六乘自髙至文
車騎服御無所損益至武帝天漢中始定輿服之制郊
祀所乘謂之大駕又備車千乘騎萬疋舊制以金根車
為最尊比周之玉輅至後漢大駕則御鳳凰車以金根
為副東漢上原陵用大駕八十一乗祀天南郊則法駕
晉武帝始設金玉象革木五路竝為法駕東晉儉不中
禮副車惟設五乗宋則十二乗魏道武命禮官采古制
三駕鹵簿一曰大駕設五輅建太常屬車八十一乗法
駕屬車二十六乗小駕屬車十二乗十二乗起于宋王
宏之議而罷於隋大業之中唐制武徳著令五輅屬車
十乗(指南黄帝作記里鼓劉裕白鸞隋鸞旂漢辟/惡秦皮軒漢耕根漢安車周四望齊羊車晋)貞觀
中始加黄鉞(晋/制)豹尾(周/制)二車通為十二乗髙宗不喜乗
輅每大禮則御輦元宗以輦不中禮開元冬祀南郊乗
輅禮畢騎還自是行幸郊祀皆騎于儀仗之内五輅腰
輿皆陳于鹵簿而已　羣書考索秦制大駕屬車八十
一乗法駕半之左右分行其車皆皁葢赤裏木轓輜戈
矛卷箙尚書御史所載最後一乗懸豹尾豹尾以前為
省中　北堂書鈔續漢書云漢承秦制為乗輿金根立
車安車輪皆朱班重牙貳轂兩轄金簿繆龍為輿倚較
文虎伏軾龍首銜軛左右吉陽筩鸞雀立衡􁏡文畫輈
羽盖華瑵建大旂十二斿畫日月升龍駕六馬象鑣鏤
鍚金鍐方釳揷翟尾朱縑樊纓赤罽易茸金就十有二
是為徳車五時車安立亦皆如之各如方色馬亦如之
白馬者朱其髦尾為朱鬛云所御駕六餘皆駕四後從
為副車案方甫曰楚衛之間轅謂之輈徐廣曰繆交錯
之形也較在箱上説文曰􁏡文畫蕃兵箱也通俗文曰
車箱為較　蔡邕獨斷凡乘輿車皆羽葢金華爪黄屋
左纛金鍐方釳繁纓重轂副牽黄屋者葢以黄為裏也
左纛者以氂牛尾為之大如斗在最後左騑馬騣上金
鍐者馬冠也高廣各四寸如玉華形在馬騣前方釳者
鐡廣数寸在騣後有三孔插翟尾其中繁纓在馬膺前
如索帬者是也重轂者轂外復有一轂施牽其外乃復
設牽施銅金鍐形如緹亞飛鈴以緹油廣八寸長注地
左畫蒼龍右白虎繫軸頭今二千石亦然但無畫耳
獨斷前驅有九斿雲䍐闟㦸皮軒鑾旗車後有金鉦黄
鉞黄門鼓車古者諸侯貳車九乘秦滅九國兼其車服
故大駕屬車八十一乘也尚書御史乘之最後一車懸
豹尾以前皆皮軒虎皮為之也　獨斷永安七年建金
根耕根諸御車皆一轅或四馬或六馬金根箱輪皆以
金鏄正黄兩臂前後刻金以作龍虎鳥龜形上但以青
縑為葢羽毛為後戸　羣書考索東晉屬車五乘而已
加綠油幢朱絲絡青交路黄金塗五朱輪轂猶素兩箱
無金錦之飾其一車又是軺車舊儀天子所乘駕六元
興中屬車惟九乘苻堅敗又得偽車輦增為十二乘
通典東晉過江副車遺缺有事權以馬車代之建旗於
上後制五色木牛象五時車立旗于背行則使人輿之
牛取負重致逺而安旗常纒而不舒所謂徳車結旌是
也　羣書考索東晉則始建大輅戎輅宋孝武始建五
輅後周置司輅之官掌公車之政皇帝之輅十有二等
曰蒼輅曰青輅曰朱輅曰黄輅曰白輅曰𤣥輅曰玉輅
曰碧輅曰金輅曰象輅曰革輅曰木輅唐因隋制玉金
象革木是為天子五輅　晉書皇太后皇后法駕乘重
翟羽葢金根車駕青輅青幃裳雲􁏡畫轅黄金塗五采
葢爪施金華駕三左右騑其廟見小駕則乘紫罽軿車
雲􁏡畫輈黄金塗五采駕三非法駕則皇太后乘輦皇
后乘畫輪車皇后先𧖟乘油畫雲母安車駕六騩馬(騩/淺)
(黑/色)油畫兩轅安車駕五騩馬為副又金薄石山軿紫絳
罽軿車皆駕三騩馬為副女旄頭十二人持棨㦸二人
共載安車儷駕女尚輦十二人乘輜車儷駕女長御八
人乘安車儷駕三夫人油軿車駕兩馬左騑其貴人駕
節畫輈三夫人助蠶乘青交路安車駕三皆以紫絳罽
軿車九嬪世婦乘軿車駕三　羣書考索漢景帝詔二
千石者車朱兩轓千石至六百石者朱左轓三百石以
上皁葢二千石以上白葢此景帝所定之制也通典謂
武帝天漢四年始定輿服之制令諸侯王大國朱輪特
虎居前左兕右鹿小國特熊居前麋皆居於左右此武
帝所定之制也然所乘之車其名不一皇孫乘綠車丞
相乘高葢車三公皆乘使車列侯乘安車太守乘藩車
刺史乘傳車大夫乘官車使者追捕考按則乘小使車
佐吏則乘小車致仕者則或賜安車　董巴輿服志諸
車之文乘輿倚龍伏虎靈文畫輈皇太子皇子諸侯倚
虎伏鹿靈文畫轓公侯倚虎伏熊黑轓朱班輪　晉書
中二千石二千石皆皁葢朱兩轓銅五采駕二中二千
石以上右騑千石六百石朱左轓長六尺下屈廣八寸
上業廣尺二寸九丈十二初後謙一寸若月初生示不
敢自滿也　稗編漢初馬少故曰自天子不能具純駟
將相或乘牛車言唯天子之車然後有馬然亦不能純
具一色至將相則時或駕牛也自吴楚誅後諸侯惟是
食租衣税無有横入故貧者或乘牛車則此之以牛而
駕自縁貧窶無資可具非有禁約也漢韋𤣥成以列侯
侍祠天雨淖不駕駟馬車而騎至廟下有司劾奏削爵
則舍車而騎漢已有禁矣東晉惟許乘車其或騎者御
史彈之則漢法仍在也至其駕車遂改用牛晉王導短
轅犢車犢牛犢也王濟之八百里駁駁亦牛也言其色
駁而行速日可行八百里也石崇之牛疾奔人不能追
此其所以獨異也南史吴興太守之官皆殺軛下牛以
祭項羽知駕車用牛也豈通三晉之制皆不得駕馬耶
　羣書考索晉之賜王公則有雲母車三公有勲徳者
有皁輪車而位至公者或四望或三望或夾望或油幢
車至後周諸侯則有輅或九方或碧或金或象或犀或
貝或革或篆或木之屬　南史齊王子公侯舊乗纒帷
車蕭鸞獨乗下帷儀從如素士　北齊書後魏大臣老
者多歩挽車　唐車服志皇后之車六重翟車厭翟車
翟車安車四望車金根車皇太子之車三金輅軺車四
望車親王及武職一品有象輅青油纁朱裏通幰朱絲
絡網二品三品有革輅朱裏青通幰四品有木輅五品
有軺車皆碧裏青偏幰象飾朱班輪八鸞左建旂畫升
龍右載闟㦸革輅木輅左建􁉹軺車曲壁碧裏青通幰
諸路朱質朱葢朱旗朱班輪一品之􁉹九旒二品八旒
三品七旒四品六旒鞶纓就亦如之三品以上珂九子
四品七子六品以下去通􁏢及珂王公車輅藏于太僕
受册行冊命巡陵昏葬則給之餘皆以騎代車　山堂
肆考唐宣宗大中二年冬十一月萬壽公主適起居郎
鄭顥舊例公主下降以銀装車帝曰吾欲以儉約化天
下當自親者始命依外命婦以銅装車
名𩔖　禮記鸞車有虞氏之路也鉤車夏后氏之路也
大路殷路乗路周路也注鸞車車有鸞和也鉤有曲輿
者也曲輿謂曲前䦨也輿謂車牀　周禮巾車掌王之
五路一曰玉路鍚樊纓十有再就建太常以祀金路鉤
樊纓九就建大旗以賔同姓以封象路朱樊纓七就建
大赤以朝異姓以封革路龍勒條纓五就建大白以即
戎以封四衛木路前樊鵠纓建大麾以田以封藩國注
王在焉曰路鍚馬面當盧刻金為之樊讀如鞶馬大帶
也纓在鉤膺婁頷也以賓謂㑹賔客象路朱以朱飾勒
也龍勒龍駹也以白黒雜色飾勒也條讀為絛以絛絲
飾纓前讀為翦淺黒也鵠纓鵠色飾　晉書玉金象革
木是為五路並天子法車皆朱班潻輪畫為􁏡文三十
輻法月之數重轂貳轄以赤油廣八寸長三尺注地繫
兩軸頭謂之飛鈴金薄繆龍繞之為輿倚較較重為文
獸伏軾龍首銜軛左右吉陽筩鸞雀立衡􁏡文畫轅及
轓青盖黄為裏謂之黄屋金華施橑朱橑二十八以象宿
兩箱之後皆玳瑁為鵾翅加以金銀雕飾故世人亦謂
之金鵾車斜注旂旗于車之左又加棨㦸于車之右皆
槖而施之棨㦸韜以黼繡上為□字繫大蝦蟆幡軛長丈
餘於㦸之杪以氂牛尾大如斗置左騑馬軛上是為左
纛轅皆曲向上取禮緯山車垂句之義言不揉而能自
曲　晉書五路並以黄金為文髦挿以翟尾象鹿而鏤
鍚(當/顱)金㚇而方釳樊纓赤罽易茸金就十有二皆有鍚
鸞之飾和鈴之響鉤膺玉瓖(馬帶/玦名)龍輈(車轅頭/為龍象)華轙(車/衡)
(上/環)朱幩法駕行則五路各有所主不俱出臨軒大㑹則陳
乗輿車輦于殿庭　唐車服志凡天子之車曰玉輅者
祭祀納后所乘也青質玊飾末金輅者饗射祀還飲至
所乘也赤質金飾末象輅者行道所乘也黄質象飾末
革輅者臨兵巡守所乘也白質鞔以革木輅者蒐田所
乘也黑質漆之五輅皆重輿左青龍右白虎金鳳翅畫
苣文鳥獸黄屋左纛金鳳一鈴二在軾前鸞十二在衡
龍輈前設鄣塵青葢三層繡飾土設博山方鏡下圎鏡
𣗳羽輪金根朱班重牙左建旂十有二旒畫升龍其長
曵地青繡綢杠右載闟㦸長四尺廣二尺黻文旂首金
龍銜錦結綬及緌帶垂鈴金鍐方釳插翟尾五焦鏤錫
鞶纓十二就旌旗葢鞶纓皆從輅質唯葢裏皆用黄
禮王后五路一重翟二厭翟三安車四翟車五輦車
周禮王后之五路重翟錫面朱總厭翟勒面繢總安車
彫面鷖總皆有容葢鄭𤣥注重翟重翟雉之羽也厭翟
次其羽使相迫也勒面謂以如玊龍勒之韋為當面飾
也彫者畫龍以飾其韋安車坐乘車凡婦人車皆坐乘
故書朱總為繢鄭司農云錫馬靣鍚繢當為總書亦或
為總鷖讀為鳬鷖之鷖鷖總者青黑色以繒為之總著
馬勒直兩耳與兩鑣容謂幨車山東謂之裳幃或曰幢
容𤣥謂朱總繢總其施之如鷖總車衡輨亦宜有焉繢
畫文也葢如今小車葢也皆有容有葢則重翟厭翟謂
蔽也重翟后從王祭祀所乘厭翟后從王賔饗諸侯所
乘安車無蔽后朝見于王所乘謂去飾也　左傳大路
越席昭其儉也注大路王路天子之車越席結蒲越之
草為席也　北史舊制五輅於轅上起箱天子與參乘
同箱内何稠曰君臣同所過為相逼乃廣為盤輿别搆
欄楯侍臣立于其中於内復起須彌平坐天子獨居其
上晉書輿服志　五牛輅平吴後所造以建旗車設五
牛青赤在左黄在中白黑在右　詞林海錯楚辭來吾
導夫先路先路車名郊特牲先路三就左傳鄭賜子展
先路子産次路　元志玉輅用栲栳輪(以上/輅)　董巴輿
服志商瑞山車金根之色商人以為大輅於是秦始皇
作金根之車　羣書考索秦平六國蕩滅典籍舊制多
亡改商瑞山車為金根車以金為飾謂之帝軫𤣥旗皁
斿以從水徳法水之數駕馬以六　宋書禮志秦閲三
代之車獨取殷制古曰桑根車秦曰金根車也漢氏因
秦之舊亦為乘輿所謂乘殷之輅者也　留青日扎南
史齊志曰殷有瑞因乘鉤而制車因桑根而為色古所
謂器車也桑根車一曰金根車言桑色黄如金也漢儀
天子法駕曰金根車不學之子誤改為金銀車　徐廣
車服注天子金根車馬上挿以翟毛皇后法駕乘重翟
羽葢　魏文帝詔前于闐王山習所上孔雀尾萬枝文
彩五色以為金根車葢遥望耀人眼　晉書金根車駕
四馬不建旗幟其上如畫輪車下猶金根之飾　魏收
後魏書金根車公主封君皆得乘之但右騑而已(以上/金根)
(車/)　鹵簿令耕根車青質葢三重餘同玉輅藉田則供
之　晉書耕根車駕四馬建赤旗十有二旒天子親耕
所乘者也一名芝車一名三葢車置耒耜於軾上　通
典耕根漢制如副車有三葢一曰芝車置車輻耒耜之
服晉駕四馬隋以青質羽葆雕裝軾青囊乘耜而加之
也(以上耕/根車)　晉書鸞旗車駕四先輅所載也鸞旗者謂
析羽毛而編之列繫於幢傍也　輿服志鸞旗車亦曰
雞翹車　通典鸞旗車漢制也繡鸞於旗插旗于上以
為前驅　羣書考索漢制鸞旗車胡廣曰以銅作鸞鳥
於車衡上晉宋因之唐備之于大駕鹵簿(以上鸞/旗車)　通
典白鸞車隋制也一名鼓吹車上施層樓樓上有翔鸞
棲焉車柱之杪刻木為鷺以啣鵞毛筒唐時御史亦以
鷺羽飾車取鷺見水中魚能察𨼆微之義　通典皮軒
車漢制以虎皮為軒作前驅之車取曲禮前有士師則
載虎皮之義也　上林賦前皮軒後道游注文頴曰皮
軒以虎皮飾車天子出道車五乘游車九乘在乘輿車
前李善曰皮軒最居前而道游次皮軒之後　古今注
辟惡車秦制也車上有桃弓葦矢以禳不祥太史令一
人在車執弓箭　宋朝㑹要崇徳車本秦辟惡車乾徳
元年八月改今名中載皇旗太卜令在車執旗　宋朝
㑹要黄鉞車漢制唐貞觀後始加此車於鹵簿内　鹵
簿令黄鉞車或曰金鉞車左武衛隊正一人在車次豹
尾車右武衛隊正一人在車皆武弁朱戈(以上各/色車)　逸
雅檻車上施欄檻以格猛獸之車也　晉書獵車駕駟
馬天子校獵所乘也重輞輪繆龍繞之一名闒㦸車一
名蹋豬車魏文帝改為蹋獸車(古天子獵則乘木/輅後人代以獵車)　羣
書考索獵車周禮謂之竒車曲禮曰國君不乘竒車注
云獵車也巾車氏木輅以田漢制一曰闒豬車親校獵
乘之魏改名闒虎車(以上/獵車)　漢書杜周傳賜安車駟馬
師古注安車坐乘之車也後漢輿服志云公列侯安車
朱班輪倚鹿較伏熊軾皁葢倚鹿較者畫立鹿于車之
前兩轓外也伏熊軾者車前横軾為伏熊之形也　車
服志安車者臨奉所乘也金飾重輿曲壁紫油纁朱裏
通幰朱絲絡網朱鞶纓朱履髪具絡駕赤駵副輅耕根
車安車皆八鸞　晉書皇太子安車駕三左右騑朱班
輪倚獸較伏鹿軾九旒畫絳龍青葢金華蚤二十八枚
黑􁏡文畫轓文輈黄金塗五綵亦謂之鸞輅　晉東宫
舊事皇太子初拜有石山安車一建九旗青色四馬
魏收後魏書安車紫葢朱裏與公侯同子男皁葢青裏
　宋朝㑹要進賢古安車也乾徳中元年八月改今名
　通典進賢車周致仕之老及后乘之　逸雅安車葢
卑坐乘今吏之乘小車也　晉書車坐乘者謂之安車
倚乘者謂之立車亦謂之高車按周禮唯王后有安車
也王亦無之自漢以來制乘輿乃有之有青立車青安
車赤立車赤安車黄立車黄安車白立車白安車黑立
車黑安車合十乘名為五時車俗謂之五帝車　留青
日扎漢有安車有立車安車可坐者也即步輦白虎通
曰制車以步故立乘孔子所以升車必正立葢車廣六
尺四寸深四尺軾去輿髙三尺三寸較去軾又髙二尺
二寸共深髙九尺五寸故仲尼長九尺餘亦可立也列
女傳立輜無軿是婦女亦立也　稗編安車輪不欲髙
髙則揺車身止長六尺可以臥其廣合轍軔以蒲索纏
之索如錢大車上設四柱葢宻簟為之紙糊黒漆廂高
尺四寸設茵韉車後為門前設扶板加于箱上在前可
凭在後可倚臨時移徙以銕距子簪于兩廂之上板可
闊尺餘令可容書䇿及肴樽之𩔖廂下以板鋪之臥則
可蔽風雨近後為忩戸以備側臥可觀山景車後施油
幰幰兩頭有軸雨則展之傅于前柱欲障風則半展或
偏展一邉臨時以鐡距子簪于車葢梁及廂下無用則
卷之立於車後車前為納陛令可垂足而坐要臥則以
板架之令平(以上/安車)　釋名軺車軺遥也逺也四向逺望
之車也　漢書食貨志算軺車師古注軺小車也　白
六帖劉歆等新定昏禮親迎立軺軿馬軺立乘小車也
軿馬儷駕也　晉書軺車古時軍車一馬曰軺車二馬
曰軺傳漢世貴輜軿而賤軺車晉魏重軺車而賤輜軿
三品將軍以上尚書令軺車黑耳有後戶僕射但有後
戸無耳並皁輪尚書及四品将軍則無後戸漆轂輪
晉公卿禮秩安平王孚薨葬給徘徊黒耳車一乘傅暢
故事曰尚書令軺車黒耳　通典鹿轓軺梁制三公開
府尚書令給之鳳轄軺尚書僕射中書監秘書監給之
聊泥軺尚書列卿等給之龍雀軺諸王除刺史帶将軍
給之方葢軺中丞給之(以上/軺車)　逸雅輜車載輜重臥息
其中之車也輜厠也所載衣物雜厠其中也軿車軿屏
也四面屏蔽婦人所乘牛車也輜軿之形同有邸曰輜
無邸曰軿　周禮翟車貝面組總有握鄭𤣥注翟車不
重不厭以翟飾車之側爾貝面貝飾勒之當面也有握
則此無葢矣如今軿車是也后所乘以出桑　張敞傳
君母出門則乘輜軿注輜軿衣車也　五代史王出入
閭里乗輜軿車　庶物異名疏蔥靈輜車也左傳疏賈
逵云蔥靈衣車也有蔥有靈然則此車前後有蔽兩邉
開忩忩中堅木為靈今人猶名忩木為靈子齊侯執陽
虎載蔥靈寝於其中而逃　東觀漢記梁兾僭侈作平
上軿車(以上/輜軿)　晉先蠶儀𧖟將生擇吉日皇后乘油畫
雲母安車加六騩馬載筐鉤從𧖟　袁子正書以雲母
飾犢車謂之雲母車臣下不得乘時以賜王公　晉書
謝𤣥敗苻堅于淝水𫉬所乘雲母車　晉太康起居注
齊王出鎮詔贈清油雲母犢車(以上雲/母車)　史記封禪爲
蒲輪車惡傷土石草木　漢書枚乘傳以安車蒲輪徴
乘師古注蒲輪以蒲裹輪　晉書皁輪車駕四牛形制
如犢車但皁漆輪轂上加青油幢朱絲繩絡諸王三公
有勲徳者特加之　南史齊武帝給豫章王嶷皁輪車
　晉書畫輪車駕牛以綵漆畫輪轂故名上起四夾杖
左右開四望綠油幢朱絲絡青交路其上形制事事如
輦其下猶如犢車耳　南史宋明帝賜建安王休仁漆
輪車　後漢輿服志皇子爲王錫青葢車　晉書王青
葢車皇孫綠葢車並駕三左右騑　晉書恵帝濟河張
方率騎三千以陽燧青葢車逢迎　庶物異名疏竽摩
董卓車名卓乘金華青葢車時人號竽摩車言逼上也
蔡邕以爲逾制卓改乘金華皁葢車　吴均續齊諧記
漢宣帝以皁葢車一乘賜大將軍霍光悉以金鉸具至
夜車轄上金鳳凰輙亡去莫知所之至曉乃還如此非
一後南郡黄君仲北山羅鳥得鳳凰入手即化成紫金
毛羽冠翅宛然具足可長尺餘詣闕上之帝置承露盤
上俄而飛去帝使尋之直入光家止車轄上乃知信然
帝取其車每遊行即乘御之　晉書位至公或四望三
望夾望車油幢車駕牛形制如皁輪但不漆轂耳王公
大臣有勲徳者特給之　魏武帝與楊彪書今贈足下
畫輪四望通幰七香車二乘　東宫舊事皇太子初拜
有畫輪四望車皇太子納妃四望車羽葆前後部鼓吹
各一部　羣書考索齊四望車通幰油幢絡班漆輪轂
亦曰皁輪車以加貴臣　宋朝㑹要明逺車古四望車
也駕以牛乾徳元年八月改仍駕四馬制如屋上層四
面垂簾　晉陽秋魏舒子亡詔給陽燧四望車使出入
觀望散其哀懐　南史齊永明十一年給南郡王皁輪
三望車　事物原始高貴鄉公好士性急欲望外官特
給車一乘武賁五人每有宴集奔馳而至號曰追鋒車
　晉書追鋒車去小平葢加通幰如軺車駕二取其迅
速在戎陣為博乘　晉書天子詔宣帝鎮關中及次白
屋有詔召帝乃乘追鋒車自白屋四百餘里一宿而至
　晉書大使車立乘駕四赤帷裳騶騎導從小使車不
立乘駕四輕車之流也蘭輿皆朱赤轂赤屏純白葢赤
帷裳從騶騎四十人又别有小使車赤轂皁葢追捕考
按有所執取者之所乘也凡諸使車皆皁班輪赤衡軛
　漢宣帝紀太僕以軨􁀙車奉迎曾孫注文頴曰軨􁀙
小車前有曲輿不衣也李竒曰蘭輿輕車也師古曰時
未備天子車駕故且取其輕便耳　逸雅容車婦人所
載小車也其葢施帷所以𨼆蔽其形容也　周禮注巾
猶衣也以衣飾車故曰巾車　漢書陳遵傳乘藩車師
古注藩車車之有屏蔽者　漢書衛后傳軒中得幸師
古注軒謂軒車即今車之氊幄者　南史齊武帝賜豫
章王嶷以魏所送氈車　續漢書輿服志大行載車其
飾如金根加施組組連璧交結四角金龍首銜璧垂五
采析羽流蘇　晉書通幔車駕牛猶如今犢車制但舉
其幔通覆車上也諸王三公並乘之　拾遺記周穆王
巡行天下馭黄金碧玊之車又副以瑶華之輪十乘
漢書武帝作畫雲車　隋大業雜記大駕羽衛有行漏
車鐘車鼓車　漢書劉屈氂傳載屈氂厨車以狥師古
注厨車載食之車　南史宋廣州刺史劉道錫餉庾仲
文白檀牽車装飾甚嚴　沈約宋書沈慶之每朝賀常
乘豬鼻無幰車　左傳齊侯歸夫人魚軒杜注魚軒夫
人車以魚皮爲飾　漢書西域傳馮夫人名嫽漢宫人
也善史書乘錦車持節和戎而歸　北史齊後主市真
珠為穆后造七寳車　隋遺錄自都抵汴日進御女車
車幰垂鮫綃網雜綴片玉鳴鈴行揺玲瓏以混車中笑
語兾左右不聞也　文懋昭金志后妃並用殿車其車
如五花樓之狀上以錦繡青氊爲葢四圍以簾秋冬亦
用氊並用金飾縁柱廊月板䕶泥皆飾以金玉或四輪
或二輪並朱車之四角后用金鳳妃用金孔雀如一品
二品車之四角夫人並用銀螭頭　陶宗儀元氏掖庭
記宫中制五雲車車有五箱以火𣗳爲檻式烏稜爲輪
轅頂懸明珠左張翠羽葢曵金鈴結青錦爲重雲覆頂
旁建青龍旗列磨鍔雕銀㦸五右張白鳩緝毳葢曵玊
鈴結素錦為層雲覆頂旁建白虎旗列豹絨連珠槍五
前張紅猴毛氊葢曵木鈴結赤錦爲重雲覆頂前建朱
雀旗列絳鋒火金戈五後張黑兔團毫葢曵竹鈴結墨
錦爲層雲覆頂後建𤣥武旗列畫竿五中張彫羽曲柄
葢曵石鈴結黄錦為層雲覆頂建勾陳旗中箱為帝座
外四箱爲妃嬪座每晦夜遊幸苑中御此以行不用燈
燭(以上各/色車)　黄帝内傳𤣥女爲帝制司南車當其前記
里鼓車居其右　馬縞中華古今注指南車起於黄帝
與蚩尤戰於涿鹿之野蚩尤作大霧皆迷四方於是乃
作指南車以示四方遂擒蚩尤而即位故後漢恒建舊
記云周公所作也周公致治太平越裳氏重譯來獻白
雉一黑雉二象牙一使者迷其歸路周公錫以文錦二
疋軿車五乘皆為司南之制使越裳氏載之以南縁扶
南林邑海際朞年而至其國使大夫窶將送至國而還
至始制車轄轊皆以鐡還至鐡亦銷盡以屬巾車氏攻
而載之常爲先導示服逺人而正四方也車法在尚方
故事漢末喪亂其法中絶馬先生鈞紹而作焉今指南
車馬先生之遺法也　典畧明帝使博士馬鈞作司南
車　晉書司南車一名指南駕四馬其下制如樓三級
四角金龍銜羽葆刻木爲僊人衣羽衣立車上車雖回
運而手常指南大駕出行爲先啓之乘　南史初宋武
平關中得姚興指南車有外形而無機杼每行使人於
内轉之昇明中齊髙帝輔政使祖冲之改造銅機圎轉
不窮而司方如一　述征記尚方北門中有指南車車
上有木仙人持信旛車轉而人常指南　陳師道後山
叢談龍圖燕學士肅悟木理造指南車不成出見車馳
門動而得其法　事物紺珠指南車髙一尺四寸二分
下長七寸四分轄木口員徑三寸七分管立木口員徑
三寸四分琢玉人手常指南足底通員竅作旋轉軸踏
蚩尤之上　晉書記里鼓車駕四形制如司南其中有
木人執槌向鼓行一里則打一槌　晉輿服志記里鼓
車過江忘失制度而謝安率意造焉及𫉬京師舊輦形
制無差　古今注記里鼓車一名大章車晉安帝時劉
裕滅秦得之　山堂肆考宋仁宗天聖五年内侍盧道
隆造鼔車其制獨轅雙輪廂上有兩層各安木人平執
木槌車行一里下一層木人擊鼔上平輪轉一周車行
十里上一層木人擊鐲　朝野僉載則天如意中海州
進一匠造十二辰車廻轅正南則午門開馬頭人出四
方廻轉不爽毫釐(以上指南記/里時辰車)　逸雅柏車柏伯也大
也丁夫服任之小車也墨車漆之正黒無文飾大夫所
乘也役車棧車皆庶人所乘也　西京雜記漢朝輿駕
有象車鼓吹十三人前𨗳　晉輿服志象車漢鹵簿最
在前　羣書考索大車牛車也牛車大則柏車中羊車
小矣大車以行澤柏車以行山羊車以行宫中　闗令
内傳尹喜常登樓望東極有紫氣西邁果見老君乘青
牛車來過　韻府薄板車即老子青牛車　北史隋五
品以上給犢車通幰三公親王加油絡　明皇雜録　上
将幸華清宫貴妃姊妹競飾車服各爲一犢車展以金
翠間以珠玊一車之費不啻數十萬既成甚重而牛不
能引　逸雅羊車羊祥也祥善也善飾之車今犢車是
也　晉書羊車一名輦車其上如軺伏兔箱漆畫輪軛
　輿服志晉衛玠風神秀異乘羊車入市見者皆以為
玊人　晉書武帝掖庭並寵者衆莫知所適乘羊車恣
其所之宫人乃取竹葉揷戸鹽汁洒地以引帝車　南
史潘淑妃以貌進始未見賞帝好乘羊車經諸房淑妃
每裝飾褰帷以候并宻令左右以醎水洒地帝每去戶
羊輙舐地不去帝曰羊乃為汝徘徊况於人乎於是愛
傾後宫(文帝/妃也)隋禮儀志　羊車小兒数人引之漢代或
以人牽或駕果下馬梁貴賤通得乘之名曰牽子　蜀
志後主劉禪乘騾車降鄧艾　合璧事𩔖張楷公超家
貧無業嘗乘驢車至市賣藥足給而還又薊子訓嘗乘
驢車　左傳蓽路藍縷以啓山林注蓽路柴車　風俗
通鹿車柴車也窄小裁容一鹿故云漢冗散郎乘之
晉書劉伶常乘鹿車　後漢書𡊮忠爲沛相乘葦車到
官以清亮稱　晉書時湘土荒殘公私困弊司馬承躬
自儉約乘葦茭車　詞林海錯笨車竹車也顔延之嘗
乘笨車徜徉自得又東漢李膺與郭林宗共乘薄笨車
上大槐板　南史劉凝之與妻共乘蒲笨車出市貿易
(以上各/色車)　司馬法戎車夏曰鉤車商曰寅車周曰元戎
　周禮車僕掌戎路之萃廣車之萃闕車之萃苹車之
萃輕車之萃鄭注萃猶副也此五者皆兵車所謂五戎
也戎路王在軍所乘　晉書戎車駕四馬天子親戎所
乘者也載金鼔羽旗幢翳置弩于軾上其建旄麾悉斜
注　左傳晉厲公伐鄭楚子登巢車以望晉軍注兵車
髙如巢可以望敵故楚共王登以望晉軍之動息　庶
物異名疏扶胥車之别名六韜曰大扶胥三十六乘材
士强弩矛㦸爲翼一車二十四人推之以八尺車輪車
上立旗鼓兵法謂之震駭　孫吴兵法有巾有葢謂之
武剛車武剛者為先驅又爲屬車後為殿焉　漢書衛
青伐匈奴以武剛車自環爲營　魏書太祖與𡊮紹戰
起土山射營中太祖乃爲發石車擊紹號霹靂車　事
物紺珠杷車上設伏機下引繩發之石飛逺擊又名李
公車孩兒把出交阯　晉書馬隆討羗依八陣圖作偏
廂車地廣爲鹿角車營路狹則爲木屋施於車上且戰
且前弓矢所及應弦而倒　車熲秦書茍萇圍襄陽作
飛雲車以攻城克之　南史宋劉勔西討築長圍創攻
道於東西并作大蝦蟆車載土牛皮蒙之三百人擁以
塞塹殷琰始降　後漢書輿服志輕車古之戰車也洞
朱輪輿不巾不葢建矛㦸幢麾輻轍弩服藏在武庫
中興係年錄紹興二年王彦恢制神武戰車下安四輪
略同飛虎頂張布帷以避矢石傍斜衝擊其用如神又
有拒馬車一人之力可以轉用比之蒙衝偏廂鹿角此
尤至要　韻府渠衝攻城車也　事物紺珠衝輣車有
樓以撞城下城絞車立兩木横施轉軸施十字木垂兩
繩下貫蹈板木牛車堅木厚板為平屋下四輪推攻城
轒輼下虚上葢如斧四輪攻城颺塵車推車逼城颺塵
使城上難守虎車一輪虎口設鋒刄象車四輪象口設
鋒刄鎗車六輪前及兩傍設鎗巷戰車一輪短小(以上/兵車)
　漢書季布傳置廣柳車中注服䖍曰東郡謂廣轍車
爲廣柳車鄭氏曰作大柳衣車若周禮䘮車也李竒曰
廣柳大窿穹也晉灼曰周禮説衣翣柳柳聚也衆飾之
所聚也此為載以喪車欲人不知師古曰晉鄭二説是
也窿穹所謂車輦者耳非此之謂也　霍光傳載光尸
柩以輼輬車注文頴曰輼輬車如今喪轜車也孟康曰
如衣車有忩牖閉之則温開之則凉故名之輼輬車也
臣瓚曰秦始皇道崩秘其事載以輼輬車百官奏事如
故此不得是轜車𩔖也案杜延年奏載霍光柩以輬車
駕大厩白虎駟以輼車駕大厩白虎駟爲倅師古曰輼
輬本安車也可以臥息後因載喪飾以柳霎故遂為喪
車耳輼者宻閉輬者旁開忩牖各别一乘隨車為名後
人既專以載喪又去其一總為藩飾而合二名呼之耳
倅副也　詞林海錯鯖車喪車也殯則謂之鯖車葬則
謂之柳車　陸士衡詩注輿棺之車其葢曰柳(以上/喪車)
黄帝岐伯經岐伯乘絳雲之車駕十二白鹿遊蓬萊之
上　洞天經靈景道君乘赤雲車　太洞玊經八皇老
君乘黄琅之車　道經太真丈人登白鸞之車　真誥
東海君乘獨􁁜飛輪車按行諸洞天　續稗海司馬紫
微狀𩔖陶貞白天降車上有字曰賜司馬承禎承禎自
號白雲先生故人謂車為白雲車至文宗朝并張騫海
槎同取入内　藻林白鹿車青龍車白虎車皆升天車
也仙官薄延乘白鹿車司馬生乘青龍車徐福乘白虎
車共載升天　山堂肆考五雲車仙人所乘也(以上仙/人車)
附車𩔖　諸葛亮集木牛者方腹曲頭一脚四足頭入
領中舌著於腹載多而行少宜可大用不可小使特行
者数十羣行二十里也　後山談叢蜀中有小車獨推
載八石前如牛頭又有大車用四人推載十石葢木牛
流馬也　稗編蜀相諸葛亮之出征始造木牛流馬以
運餉葢巴蜀道阻便於登陟故耳木牛即今小車之有
前轅者流馬即今獨推者是而民間謂之江州車子按
後漢郡國志巴蜀有江州縣疑亮始作之於江州縣故
後人以爲名也　元志俗有狗車木馬輕㨗便利狗車
形似船以数十狗拽之徃來遞運木馬形如彈弓擊足
激行可及奔馬二者可氷雪上行　博古圖鳩車狀鳲
鳩形置兩輪間輪行則鳩從之漢鳩車其禽背負一子
有鈕置之前以貫繩葢縶維之所也六朝鳩車其禽前
後負二子亦有鈕以貫繩焉尾際又有小輪以助之葢
制度相似但增損不同耳　張讓傳漢靈帝作番車渇
兔省百姓洒道之費注番車設機車引水者渇兔為曲
筒以氣引水上　庶物異名疏輼都胡中承乳之車元
世祖而下山陵各有輼都取馬乳以供祀事
　　　輦
劉熈逸雅輦車人所輦也　物原夏禹制輦　羣書考
索夏氏末代制輦司馬法曰夏后氏二十人而輦商十
八人而輦周十五人而輦　原始通典曰夏后時謂之
輦周曰輜車許慎説文云挽車也漢書云駕人以行曰
輦秦始皇去其輪以人荷之謂人在前使引之也漢代
遂為人君之乘隋時亦稱輦　周禮輦車組輓有翣羽
葢鄭注輦車不言飾后居宫中從容所乘但漆之而巳
　通典王后輦車以羽作小葢翳日　趙書皇后出𧖟
乘羽葢金華輦　東宫舊事皇太子有坐輦步輿　霍
光傳召皇太后御小馬車注張晏曰皇太后所駕遊宫
中輦車也漢廐有果下馬高三尺以駕輦　霍光傳霍
禹廣治第室作乘輿輦加畫繡絪馮黄金塗韋絮薦輪
侍婢以五采絲輓顯遊戲第中注如淳曰絪亦茵馮謂
所馮者也以黄金塗飾之師古曰茵縟也以繡為茵馮
而黄金塗輿輦也晉灼曰御輦以韋縁輪著之以絮師
古曰取其行安不揺動也　晉公卿禮秩太宰安平王
孚給雲母輦一乘　晉太康起居注齊王歸藩詔賜香
衣輦一乘　晉書桓𤣥造大輦容三十人坐以二百人
舁之　鄴中記石虎好遊獵體壯大不堪乘馬作獵輦
使二十人舁之如今之歩輦上安排曲葢坐處施轉關
若射鳥獸宜有所向開身而轉之　鄴中記石虎南郊
有金根輦雲母輦武剛輦數百乘虎皇后出乘高路輦
香衣輦或朱漆臥輦以純雲母代紗中外四望皆通徹
　通典劉裕執慕容超𫉬金鈿輦　南史車府令嘗以
輦䇨故請改易之又輦舊以烏皮縁故欲代以紫皮宋
文帝以竹䇨未至於壞紫色貴並不聽改　南史梁改
素輦名大同輦郊祀宗廟乘佩輦　後魏書天樓輦輈
十二加以玉飾衡輪乘輿輅用駕牛十二　後魏書乾
象輦羽葆圎葢畫日月五星二十八宿大階雲漢山林
雲氣神仙聖賢明忠孝節義㳺龍飛鳳朱雀𤣥武白虎
青龍竒禽異獸可爲飾者皆辦圖焉皇太后祭郊廟則
乘之　羣書考索唐制輦有七一曰大鳳輦二曰大芳
輦三曰仙遊輦四曰小輕輦五曰芳亭輦六曰大玉輦
七曰小玉輦大駕鹵簿先玉輅以行　杜陽雜編咸通
中同昌公主乘七寳步輦四面綴五色香囊刻鏤水精
瑪瑙辟塵犀為龍鳳花其上仍絡以真珠玳瑁又金絲
爲流蘇彫輕玊爲浮動每一出遊則芬馥滿路晶熒照
灼觀者眩惑其目　清異錄蜀衍荒於遊幸乃造平底
大車下設四臥軸每軸安五輪凡二十輪牽以駿馬其
去如飛謂之流星輦　宋㑹要乾興元年禮儀院奉㫖
制造皇太后御座擔子乞詳定制度所稱名目詔以大
安輦為名　事物紺珠平輦又名平頭輦太平輦飾如
逍遥輦而無屋逍遙輦以㯶櫚為屋常行幸所乘皆宋
制　庶物異名疏服連見管子葢輦名所以載作器人
挽之　拾遺記周穆王馭黄金碧玊之輦從朝及暮而
窮宇宙之内焉又穆王東廵西王母乘翠鳳之輦而來
　漢武内傳王母乘紫雲之輦駕九色班龍　真人王
君内傳清虚真人入陽谷山忽見天尊貴神乘三雲之
輦駕九龍之輿　靈寳五符序北方有夜光玊女服雲
林之翠羅駕鹿輦於天河
　　　輿(附轎/)
羣書考索天子之􁄫凡三曰五色輿曰常平輿曰腰輿
　孔氏雜説今之肩輿是以人代畜也　决疑要錄腰
輿以手挽别於肩輿　大饗明堂記十二神輿載十二
月之神象　通典按小輿今犢車軿車之流宋制小輿
形如軺車小行幸則乘之　閑居賦注板輿一名步輿
　周遷輿服雜事步輿方四尺素木為之以皮為􁀙掆
之自天子至庶人通得乘之　王楙野客叢談世率以
板輿爲奉母親事用如樂天詩朱旛四從板輿行取潘
安仁閑居賦太夫人乃御板輿之意不知當時三公告
老亦許以板輿上殿如傅袛者是則板輿事不可專為
奉母也梁韋睿以板輿自載督厲衆軍則知板輿不止
一事　物原漢高祖作竹兠　張耳傳貫高以箯輿前
　何休公羊傳注筍者竹箯一名編輿　雞肋編廣南
里俗呼竹輿爲逍遥子　葛𤣥傳五帝真人並乘八景
玉輿　上清訣𤣥母乘三素之輿　晉書桓𤣥體大不
堪乘馬作徘徊輿施轉關令廻動無滯　晉書陶潛有
脚疾使一門生二兒􁄫籃輿　南史宋貶讓諸侯王條
格輿不得重掆　演繁露杜詩夫人常肩輿上殿稱萬
壽按唐㑹要命婦朝謁並不得乘擔子其尊屬年高特
敕賜擔子者不在此例王珪母殆得特恩歟　天寳遺
事申王每醉即使宫妓将錦繡結一兠子令宫妓軰擡
舁歸寝室本宫呼曰醉輿　唐書吐蕃㓂西山嚴武遣
崔寧将而西既克蕃而還武大恱装七寳輿迎入以誇
於軍　研北雜志故宋宫人出入著前兵士呵喝車馬
者葢在京時乘坐車故也渡江後用肩輿此聲尚存何
耶　稗編舊唐書輿服志曰開成末定制宰相三公諸
司官及致仕官疾病官許乘擔子如漢魏載輿之制按
唐乾元以來始用兠籠代車輿疑此為擔子之制也亦
漢魏載輿步輿之遺事云然則今之大臣朝廷所崇敬
而老疾則賜以肩輿葢倣開成之制也兠子巴蜀婦人
所用乾元以來蕃将多著勲於朝兠籠易於擔負京師
始用兠籠代車輿矣兠籠即今之兠子葢其制起於巴
蜀而用於中朝自唐乾元以來也
轎　物原秦始皇作轎　漢書嚴助傳輿轎而隃領注
臣瓚曰今竹輿車江表作竹輿以行是也項昭曰轎旗
廟反領山領也不通船車運轉皆擔輿也師古曰此直
言以轎過領耳　演繁露古有車車以轅繫馬而行已
而有輦輦者設杠以人肩之故皇甫謐曰桀為無道以
人駕車是步輦之始也既有輦則以竹為輿智起於是
矣淮南王安曰輿轎而入領始名轎也　演繁露百官
得於寓京乘轎自揚州始後遂不復乘馬惟從駕則乘
之祖宗時臣僚雖在外亦不許乘轎也唐會要曰開成
五年黎植奏朝官出使自合乘驛馬不合更乘擔子自
此請不限髙卑不得輙乘擔子如疾病即任所在陳牒
申中書門下及御史臺其擔夫自出錢雇其宰相至僕
射致仕官疾病者許乘之　山家清事夏禹山行乘橇
漢南粤王輿轎過領洪景盧謂山行之車只可平地而
行孰若今轎爲便橇即轎無疑矣若山轎則無如今廬
山建昌高下輪轉之制或施以青罩用肩扳棕繩低輿
之今貴介郊行者甚便遊賞　稗編古稱肩輿腰輿版
輿兜子即今轎也洪武永樂間大臣無乘轎者觀兩京
諸司儀門外各有上馬臺可知矣或云乘轎始於宣徳
成化間始有禁例文職三品以上得乘四品以下乘馬
宋儒謂乘轎以人代畜於理不宜固是正論然南中亦
有無驢馬顧騎處縱有之山嶺陡峻局促處非馬驢所
能行兩人肩一轎便㨗之甚此又當從民便不可執一
論也　留青日扎漢有安車有立車安車可坐者也即
步輦今之四轎八轎其濫觴也　事物原始簈今車上
及轎上之竹簾用以障面塵者俗呼為轎簾始于周時
　　(附/)馬具(轡/鐙)　(鞍/鞭)　(韉/)　(障泥/)
總論　魏了翁讀書雜鈔左傳主人焚衝或濡馬褐以
救之注衝車也褐馬衣按此古者馬有衣　漢書百官
表爵三簪裊注以組帶馬曰裊簪裊者言飾此馬也
南史時朝廷器甲皆充南討蕭道成軍容寡闕乃編㯶
皮爲馬具裝　南史齊武帝子廬陵王子卿作瑇瑁乘
具詔責之　南史齊後主馬乘具用錦繡處患為雨所
濕織雜采珠為覆蒙備諸雕巧　稗編馬胸前以韋爲
蔽曰馬當胸繫腹帶曰鏤膺甲馬曰介馬馬額鏡曰月
題　蔡邕獨斷金鑁高廣各四寸在馬􁍅前　山堂肆
考金匼匝馬絡頭也又駞背以錦帕蒙之謂之錦糢糊
　毛詩指南圖俴者馬之甲鑠金以為其札也　事物
紺珠搭後馬後甲雞項馬項甲盪胸馬胸甲　詞林海
錯荀子蛟韅注馬服之革葢以蛟皮為之韅(音/絢)左傳韅
靷鞅靽在背曰韅在胷曰靷詩隂靷□續注靳環靳者
言其常處游左驂馬背上左傳如驂之有靳在腹曰鞅
今之袞肚在後曰靽
轡　釋名轡拂也言牽引拂戾以制馬也　初學記轡
之爲飾有銜勒鑣羈韁鞚之𩔖以成其用也銜在口中
之言也勒絡也絡其頭而引之鑣包也在旁包歛其口
也羈撿也所以持制之也韁疆也繫之使不得出疆限
也韁亦曰靮故埤蒼曰靮馬韁也鞚取控制之義通俗
文云所以制馬曰鞚　西京雜記武帝時身毒國獻瑪
瑙勒以瑪瑙石爲之　庶物異名疏鑣者銜兩旁之鐡
今之排沫是也一作扇汗　卓氏藻林莊子羈􁁌即馬
籠絡也羈以絡馬之頭􁁌以紏其足也今所謂前鞦後
鞦　山堂肆考韁在口曰鞿絡在頭曰羈　西京雜記
武帝時身毒國獻連環羈皆以白玉作之
鞍　説文鞍馬鞁具也　鹽鐡論古者庶人賤騎繩控
革鞮皮薦而已及其後革鞍氂成鐡鑣不飾今富者􁴵
耳銀鑷黄金琅勒罽繡弇汙垂珥胡鮮　西京雜記武
帝時身毒國獻白光琉璃鞍鞍在暗室中常照十餘丈
如晝日自是長安始盛飾鞍馬競加雕鏤或一馬之飾
直百金皆以南海白蜃為珂紫金爲華以飾其上猶以
不鳴爲患或加以鈴鑷飾以流蘇走則如撞鐘磬若飛
幡葆　西京雜記漢武得貳師天馬造玫㻁石爲鞍鏤
以金銀鍮石　三輔决錄平陵公孫奮富聞京師梁兾
知奮儉恡以鏤衢鞍遺奮從貸五千萬　中華古今注
孫文臺𫉬青玊馬鞍其光照於衢路　永昌記文帝秦
王金銀鞍加翠毛之飾　劉義恭謝金梁鞍啓賜臣供
御金梁橋鞍制作精巧宜副龍駟聖慈下逮猥垂光錫
　初學記魏百官各有紫茸題頭高橋鞍一具　天寳
遺事明皇在蜀以七寳鞍賜張后　天寳遺事寧王有
煖玉鞍每至冬月則用之雖天氣嚴寒而坐於鞍上如
温火之氣　北夢𤨏言蜀朝許承傑爲都頭軍僭越奢
大騎碧煖座碧煖座者即暖馬鞍也　清異錄劉鋹自
結珠龍九五鞍獻闕下　觧酲語西僧楊璉真伽發宋
高宗陵得真珠戲馬鞍乃嶺南劉鋹所結以獻太祖者
　錦繡萬花谷學士新入院飛龍廐賜馬一匹銀閙妝
鞍轡　宋燕翼貽謀錄鞍轡之别亦始於太宗時太平
興國七年正月詔常參官銀裝鞍絲絛六品以下不得
閙装仍不得用刺繡金皮飾韉未仕者烏漆素鞍則是
一命以上皆可以銀裝鞍也近嵗惟郡太守猶存銀装
絲絛之制此外無敢用者若烏漆則庶人通用而鞍皮
之巧無所不至其用素鞍者鮮矣　孔平仲談苑禁中
近清明節神宗侍曹太皇因語自來卻無人做珠子鞍
轡雖云太華然亦好也太皇聞此語已宻令人描様矣
不数日促就珠子鞍轡其上作小紅羅銷金坐子劣可
容體送神宗神宗大感悦取小烏馬於福寧殿親試之
　長編初馬軍用大鞍不便野戰熙寧六年上始以邉
様皮䪌小鞍用木鞍長韁回旋轉射得盡馳驟之技
丹鉛錄錽音減以鏤金飾馬首又鐡質金文曰錽今名
馬鞍曰錽銀事件當用此錽字或作鍐非
韉　晉張方傳軍亂入宫割流蘇武帳以爲馬帴(與韉/同)
　五行志中宗朝安樂公主令上方以百獸毛爲韉回
視之各見本獸形也　事物紺珠韋后集鳥毛爲韉皆
具其鳥獸狀工費巨萬
障泥　西京雜記武帝時得貳師天馬以綠地五色錦
為蔽泥後梢以熊羆皮為之熊羆毛有綠光皆長二尺
者直百金　魏百官名黄地金縷織成萬嵗障泥一具
　世説王武子常乘一馬著連乾障泥前有水馬不肯
渡王云此必是惜障泥使人觧去馬乃渡　升菴外集
文鴛與石虎戰敗觧馬羅披自障馬羅披即障泥也
北史長孫道生拜司空性廉約衣不華飾食不兼味一
熊皮障泥數十年不易　真珠船障泥一名障汙一名
弇汙一名蔽泥韓及治王睦病死以豹皮馬障泥臥上
立愈
鐙　宋志百官鞍勒有陷銀銜鐙　廣韻藻玉帖鐙馬
具也世説謝萬在壽春奔走猶求玉帖鐙　方書馬鐙
治野田燐火或火光出沒用馬鐙相戞作聲即滅故張
華云金葉一振遊光斂色注金葉馬鐙也
鞭　初學記鞭䇿箠皆馬檛之名説文所謂驅遲者也
古者用革以驅馬故其文從革其後以竹代革故䇿箠
二文又並從竹葢因驅䇿箠擊之義以立名也　蕭方
等三十國春秋王敦謀害王澄而澄衆有二十人持鐡
馬鞭為衛　世説王敦在姑熟晉明帝出㸔敦覺追帝
帝以金馬鞭與客姥追者問姥姥云去已乆矣　凉州
記咸寧二年發張駿陵得鞭飾以珊瑚　杜陽編天寳
中興國獻軟玉鞭屈之則首尾相就舒之則勁直如繩
　杜陽編貞元三年中常侍自蜀使廻進瑞鞭一其文
節高有麟鳳龜龍之形體質微而鱗甲毛羽無不備具
其色照爛有𩔖琥珀於暗中揮之有如電光　致虚閣
雜俎宣宗時西域國人獻馬見愁皮帝賜羣臣編為馬
鞭一揚即走謂之不湏鞭　太平廣記□木節以蟲獸
可以為鞭　朝野僉載被馬咬者燒鞭稍灰塗之
　
　格致鏡原卷二十九
欽定四庫全書
　格致鏡原卷三十　　　　大學士陳元龍撰
　　朝制類(一/)
　　　璽
總論　格古要論按許愼説文璽王者印也以守此土
故為文從爾從土其義蓋曰天付爾此器俾寶之以守
爾土也至周太史籒易為從爾從玉義取天付爾此寶
以為天下君也三代以上璽文無所考考諸史籍并寶
璽篆文圖説曰傳國璽方四寸　蔡邕獨斷璽者印也
印者信也天子璽以玉螭虎鈕古者尊卑共之月令曰
固封璽春秋左氏傳曰魯襄公在楚季武子使公冶問
璽書追而與之此諸侯大夫印稱璽者也自秦以來天
子獨以印稱璽又獨以玉羣臣莫敢用也　漢舊儀璽
王者印也綬帶也所以繫璽黄赤綬四彩武都紫泥封
盛以青囊白素裹兩端無縫尺一版中約署　西京雜
記中書以武都紫泥為璽室加綠綈其上　漢舊儀皇
后玉璽文與帝同皇后玉璽金螭虎鈕　隋志皇后有
金璽盤螭鈕文曰皇后之璽　宋書皇太子妃金璽龜
鈕纁朱綬佩瑜玉　漢百官表諸侯王金璽師古注古
者印璽通名今則尊卑有别漢舊儀云諸侯王黄金璽
槖佗鈕文曰璽謂刻云某王之璽
歴代璽　春秋運斗樞舜東巡臨觀黄龍五采負圖出
置舜前圖以黄玉為柙黄金繩封兩端有文曰天皇有
玉璽五字博袤三寸此黄帝符璽也　春秋合誠圖堯
坐中舟與太尉舜臨觀鳳皇負圖授堯赤玉為柙黄玉
檢白玉繩其章曰天赤帝符璽五字　拾遺記武王伐
紂樵夫牧豎探髙鳥之巢得玉璽文曰水德將滅木祚
方盛　漢舊儀秦以前民皆以金銀銅犀象為方寸璽
各服所好自秦以來天子璽始以玉為之　太平御覽
傳國璽是秦始皇所刻其玉出藍田山是丞相李斯所
書其文曰受命於天既夀永昌　元崔彧進璽箋秦始
皇得楚卞和之璞命李斯篆其文玉工孫夀刻之　博
古圖秦璽有二一曰受命於天既夀永昌一曰受天之
命皇帝夀昌受字晉陽秋作昊字　孔氏雜記傳國璽
秦始皇始為之面文曰受命於天既夀永昌璽上隱起
為盤龍文曰受天之命皇帝夀昌方四寸　晉書六璽
秦制也曰黄帝之璽皇帝行璽皇帝信璽天子行璽天
子之璽天子信璽漢遵秦不改　漢舊儀秦玉璽螭獸
鈕在六璽之外秦王子嬰以獻漢高帝謂之傳國璽
漢書高祖入咸陽得秦璽及即天子位因御服其璽世
世相授號曰傳國璽　漢輿服志天子有傳國璽及八
寶皆以玉為之神璽以鎮中國藏而不用受命璽以封
禪禮神皇帝行璽以報王公書皇帝之璽以勞王公皇
帝信璽以召王公天子行璽以報四夷書天子之璽以
勞四夷天子信璽以召四夷大朝㑹則符璽郎進神璽
受命璽於御座行幸則合八寶為五轝函封從於黄鉞
之内　西京雜記竇太后在家嘗有白燕銜石大如指
墮后績筐中后取石剖為二中有文曰母天地后乃合
之遂不復開後為皇后常并置璽櫝中號曰天璽也
太平御覽傳國璽漢昭帝時殿中一夜相驚霍光即召
持節郎取璽郎不與光欲奪之郎按劔曰頭可得璽不
可得光善之明日遷郎秩二等光後廢昌邑王賀立宣
帝光自手解取賀璽扶令下殿至漢平帝王莽篡位就
元后求璽乃出璽投之於地璽上螭一角缺及莽敗時
帶璽綬避火於漸臺商人杜吴殺莽取綬不知取璽及
莽頭公賔就見綬問綬主所在乃斬莽首并璽與王憲
憲得無所送乃自乗天子車輦李松入長安斬憲送璽
詣宛上更始赤眉大司馬謝禄至高陵更始奉璽赤眉
赤眉立劉盆子建武三年盆子敗於宜陽璽還光武
續漢書建武二十二年上許梁松等奏方求元封時故
事議封禪所施用有司奏當刻玉璽一枚方寸三分玉
版方五寸　漢末記董卓時大亂天子北詣河上六璽
不自隨掌璽者以投井孫堅討董卓頓軍城南有五色
氣從井中出堅使人浚之得漢傳國玉璽其文曰受命
於天既夀永昌方圓四寸上鈕文盤五龍龍上一角缺
　羣書考索孫堅得傳國璽方圓四寸上有鈕文盤五
龍然則漢天子之璽其方不過四寸諸侯王以下其小
又可知也　王佐玉璽考孫堅得璽袁術僭逆乃拘堅
妻奪之時廣陵刺史徐璆徴詣京師道為術所刧術死
璆得璽還以上獻帝於許昌時建安四年己夘夏也漢
以禪魏文帝　通鑑續編注秦以藍田玉作傳國寶六
面螭鈕魚鳥篆文漢王太后投之殿階螭角微玷至魏
文帝曹丕得之隸刻肩際曰大魏受漢傳國之寶　晉
書魏立廟於鄴四月洛邑初營宗廟掘地得玉璽方一
寸九分其文曰天子羨思慈親明帝為之改容　蜀志
襄陽男子獻闗侯玉璽璽潛漢水伏於淵泉暉景燭曜
靈光徹天　珍珠船吴孫皓造金璽六枚又有龜龍麟
鳳璽　太平御覽傳國璽漢以禪魏魏以禪晉趙王倫
篡立使義陽王威就惠帝取璽帝不與强奪之晉帝永
嘉五年王彌入洛陽執懷帝及傳國六璽詣劉曜後為
石勒所并璽復屬勒刻一邊云天命石氏此題今不復
存勒為冉閔所滅此璽屬閔閔敗璽存閔大將軍蔣幹
晉鎮西將軍謝尚遣都䕶何融購賞得之以晉穆帝永
和八年還江南晉元帝東渡歴數帝無玉璽北人皆云
司馬家是白板天子　晉陽秋永和八年冉閔大將軍
蔣幹以傳國璽付河南太守戴施施獻之百僚皆賀璽
光照洞徹上盤螭文隱起文曰昊天之命皇帝夀昌蓋
秦璽也　晉書元帝永嘉初有白玉麒麟神璽出於江
寧其文曰長夀萬年　臧榮緒晉書安帝義熙十二年
左衛兵陳陽於東府淮水中得玉璽一枚　崔鴻前趙
録劉元海遷都平陽汾水中得玉璽文曰有新保之泉
元海蓋王莽時璽也獻者因增其三字元海以為已瑞
大赦天下改年也　石勒别傳韓强在長城縣西山巖
石闕中得𤣥璽一所方四寸厚二寸石虎以為瑞　太
平御覽秦光十九年雍州刺史郗恢表慕容永稱蕃奉
璽方六寸厚三寸上蟠螭為鼻合高四寸六分下有八
字其文曰受天之命皇帝夀昌鳥篆隱起巧麗驚絶蓋
雕鐫之巧非近所作也　凉州記吕光時陳平仲得玉
璽博三寸長四寸光澤無文向日視之字在腹中有三
十四字　五侯鯖姚秦於渭濵得赤璽上有文曰天命
燕德　北史太武毁鄴城五層佛圖於泥像中得玉璽
二其文皆曰受命於天既夀永昌其一刻其旁曰魏所
受漢傳國璽　南齊書滎陽人尹千于嵩山東南見天雨
石墜地石開有璽在其中璽方三寸文曰戊丁之人與
道俱肅然入草應天符又曰皇帝興運千詣雍州刺史
獻之又冠軍將軍周普孫於石頭北廂將堂見地有異
光照城堞徃𫉬玉璽一鈕方七分文曰明𤣥君又蘭陵
民齊伯生於六合山𫉬金璽一鈕文曰年予主又寧蜀
廣漢縣於陶所瓦間忽見白光窺尋無物乃共𤼵視𫉬
玉璽一鈕璧方八分上有鼻文曰帝真　北史齊辛術
移鎮廣陵𫉬傳國璽送鄴文宣以璽告於太廟此璽即
秦所制方四寸上鈕交盤龍其文曰受命於天既夀永
昌二漢相傳又歴魏晉懷帝敗没於劉聰聰敗没於石
氏石氏敗晉穆帝永和中濮陽太守戴僧施得之遣督
䕶何融送於建鄴歴宋齊梁梁敗侯景得之景敗侍中
趙思賢以璽投南兖州刺史郭元建送於術故術以進
焉　玉璽考梁元帝承聖元年壬申夏四月盜竊梁傳
國璽歸之北齊蓋侯景得之景死其侍中趙思賢棄之
草間至廣陵以告郭元建元建取以送鄴後周并北齊
而得之隋文帝滅後周而得璽　崔彧進璽牋隋末蕭
后與太子正道并傳國璽竝入於突厥唐太宗即位寶
璽未𫉬乃自刻玉曰皇天景命有德者昌貞觀四年蕭
后與正道自突厥奉璽歸於唐太宗始得璽焉　唐志
初太宗刻受命元璽以白玉為螭首文曰皇天景命有
德者昌至武后改諸璽皆為寶中宗即位復為璽開元
六年復為寶天寶初改璽書為寶書十載改傳國寶為
承天大寶　玉璽考唐滅隋傳國璽歸太宗後梁朱溫
篡唐而得之後唐莊宗平亂入洛而得璽明宗嗣立傳
至從珂後晉主石敬塘舉兵入洛陽從珂携璽登𤣥武
樓自焚死時清泰三年丙申十一月也自是璽不知所
在契丹從後晉出帝求之不可得　孔氏雜説石晉作
受命寶曰受天明命惟德永昌契丹盜而取之至周郭
威更以玉作二寶其一以皇帝承天受命之寶為文其
一以皇帝神寶為文馮道書之今所用乃威所作寶也
　五代史田令孜為監軍盜傳國璽入蜀而埋之於庭
永平二年尚食使歐陽柔治令孜故第穿地得之以獻
　山堂肆考蜀少府王謀等上言前襄陽男子張嘉王
休來獻玉璽云此璽潛於漢水其光燭天　合璧事𩔖
周廣順中詔造二寶曰皇帝承天受命之寶皇帝神寶
宋太祖受命傳其二寶至太宗又别制承天受命之寶
至道三年中書門下言皇帝受命寶請以皇帝恭膺天
命之寶為文詔曰可　燕翼貽謀録漢天子印符曰璽
後世因其名不改國初御前之印書詔之印天子合同
之印其名不正雍熈三年十月丙午竝改為寶别鑄用
之皇祐五年仁宗以奉宸庫有美玉廣尺厚半之命製
為鎮國神寶宰臣龎籍篆文劉沆書牌　合璧事𩔖嘉
祐八年英宗即位作受命寶命歐陽修篆其文曰皇帝
恭膺天命之寶　燕翼貽謀録哲宗元符元年咸陽民
段義獻玉璽云紹聖三年河南鄉修造家舍掘得之色
緑如藍文曰受命於天既夀永昌其背螭鈕五盤詔蔡
京等議之咸以為真秦璽也詔仍舊為傳國璽　丹鉛
總録元符元年五月咸陽民斸地得玉璽蔡京及講議
玉璽官十三員奏曰皇帝夀昌者晉璽也受命於天者
後魏璽也有德者昌唐璽也惟德允昌者石晉璽也則
既夀永昌者秦璽可知蔡京輩小人媚上不憚誣天而
况於欺人乎縱使真是秦璽亦無道之物亡國之器豈
舜之五瑞禹之𤣥圭乎噫宋之君臣可謂迷惑無識矣
　格古要論徽宗崇寧五年冬十二月有以玉印六寸
龜鈕獻者其文曰承天福延萬億永無極凡九字詔名
鎮國寶明年改元大觀大觀二年春正月受八寶於大
慶殿時得良玉工帝命作六寶曰皇帝之寶曰皇帝行
寶曰皇帝信寶曰天子之寶曰天子行寶曰天子信寶
以合秦制天子六璽之數與受命寶即秦璽鎮國寶通
曰八寶政和七年秋七月作定命寶重和元年正月受
定命寶於大慶殿赦時得于闐大玉踰二尺色如截肪
帝命製為寶其文曰範圍天地幽贊神明保合太和萬
夀無疆凡十六字篆以魚蟲製作之工㡬於秦璽號曰
定命寶合前八為九寶詔以九寶為稱以定命寶為首
且曰八寶者國之神器至於定命寶乃我所自製也
玉璽考自宋哲宗元符元年得傳國璽於咸陽至宋欽
宗靖康二年而璽没入於金南宋一百五十一年無璽
　崔彧進璽箋徽宗為金所虜凡有寶璽金皆取之内
璽一十有四青玉傳國璽一其色與金所獻玉璽相同
則知宋之南遷二百年無此寶璽也明矣　稗史𩔖編
紹興五年春永興軍農夫耕得玉璽上於禮部尚書以
為秦之傳國璽其文曰受命於天既夀永昌紹興禮部
翰林秘書御史太常官驗定集議方圓二寸半印文深
琢如碑字背白而地紅字畫乃蟲篆　合璧事𩔖初政
和所造九寶其八為金人刼去惟鎮國寶在焉建炎二
年上以宣示執政玉色温潤真希世之寶也　合璧事
𩔖建炎元年謝克家以張邦昌命齎玉璽至文曰太宗
受命之寶　嘉定勅迺者山東河北連城慕義爰致殊
方效順肅奉玉寶來獻於京質理溫純篆刻精古文曰
皇帝恭膺天命之寶暨厥圖册登載燦然實惟我祖宗
之舊繼𫉬玉檢其文亦同　玉璽考元世祖平宋凡十
六年亦不得璽至至元三十一年甲午正月始得璽於
太師國王之孫碩迪之妻托克托濟農家成宗即位而元
始得璽矣成宗元貞元年乙未至順帝至正二十七年
丁未凡六十三年而璽隨順帝北歸矣　崔彧進璽箋
托克托濟農以玉見貿乃玉印也色青緑而𤣥其方可黍
尺四寸厚及方三之不足背鈕盤螭四厭方際鈕盡璽
􁀙之上取中道一横窽可徑二分舊貫以韋條面有篆
文八刻畫捷徑位置勻通皆若蟲鳥魚龍之狀急召楊
桓辨其文曰受命於天既夀永昌是古傳國璽也自金
既取於宋之後寶璽出處得失亦未見有明説及我元
適集皇太孫寶所歸之際應期而出臣職總御史親㑹
盛事不可以不録又圖中别有一璽其文亦八旁注曰
此傳國璽背文也今見寶璽之背皆刻螭形盤屈凸凹
不齊徧壓四際無地可置此文當别是秦一璽非今傳
國璽也此又不可不辨　丹鉛總録元朝元貞三十一
年穆呼哩曽孫碩迪卒其妻出古玉印貨之中丞崔彧
秘書丞楊桓辯其為傳國璽上之按秦始皇之璽一曰
皇帝夀昌一曰既夀永昌已傳疑有二矣至朱梁亡入
於後唐又唐主存朂謀即位魏州僧以傳國璽獻遂即
位則後唐之璽蓋有二也璽既有二則必有一贗矣是
以今日既曰與潞王從珂同焚於洛陽之𤣥武樓矣而
他日段義又得之以為宋哲宗獻今日既曰入金與金
哀宗同焚於蔡州之幽蘭軒矣而翟朝宗又得之以為
宋寧宗獻若果贗而酷肖則宋徽宗正衒名受欺者又
何疑其檢無螭角無缺却之不用而别制定命寶邪贗
跡在宋屢敗露矣而元之崔彧楊桓又何由得之寡婦
貨物而獻之余意以為楊桓素工篆書即著六書綂者
必桓私刻之謀於崔彧而託名於碩德之妻無疑崔彧
之意欲迎合皇太妃以翊戴成宗而為此眩耀俗目而
定其位耶　七修𩔖藁我明璽共九顆在内尚寶監女
官収掌用時尚寶司以掲帖赴内監取用也其文不同
各有所用奉天之寶祀天地用之皇帝之寶詔赦聖㫖
用之皇帝行寶立封及賜勞用之皇帝信寶詔親王大
臣調兵用之天子之寶祭祀鬼神用之天子行寶封建
外夷及賜勞用之天子信寶詔外夷調兵用之制誥之
寶一品至五品誥命用之勅命之寶六品至九品用之
　王泌東朝紀建文元年使者還自西方得玉於雪山
廣二尺色青先是上在宫儲時嘗夢神致上帝命授以
重寶及是始應命工琢為大璽方尺六寸九分親定其
文曰天命明德表正萬方精一執中宇宙永昌名曰凝
命神寶
神仙璽　集仙傳天皇大帝遣繡衣使者冷廣子期賜
大茅君盈神璽　漢武内傳王母來降别有天仙佩金
剛靈璽　廣博物志紫書金根經有青精玉璽龜山元
籙有流金鳳璽太清中經有天一八極璽
　　　印(附印囊/)
總論　説文印執政所持信也　釋名印信也所以封
物以為驗也亦言因也封物相因付也　器物叢談印
所以示信也惟天子印曰璽用玉其餘王公卿大夫士
或曰印或曰章非用金銀則用銅鐡　續事始州縣之
印始於春秋之時商鞅書曰法令之長印以封券則有
司之賜印已見於秦孝公之時　事物紀原七雄之時
臣下璽始稱曰印史記蘇秦佩六國相印是也　漢舊
儀秦以前人臣皆得以金玉為印龍虎鈕唯所好也秦
以印稱璽以玉不通臣下用　漢楊僕傳懷銀黄垂三
組師古注銀銀印也黄金印也　相印經印有八角十
二芒凡印欲周正上隆下平光明潔清如此為善　職
官分紀節度使視事三日洗印視其刓缺謂之滌篆
晉中興書孔愉嘗行經餘不亭見籠龜於路者買而放
之溪中龜中流左顧者數四及封侯鑄侯印而龜紐左
顧三鑄如初　陳善捫蝨新話段太尉倒用司農印以
追賊將韓旻足得符印遂還此太尉一時權以濟事也
然予在鎮江嘗見林倅云今在州縣獄中或走去罪人
但倒用印印所追捕文書賊可必得不知古人還用此
法或偶合耶予又觀抱朴子曰古人入山皆佩黄神越
章之印行見新虎跡以順印印之虎即去以逆印印之
虎即還此亦倒用印法也
印制　唐車服志太皇太后皇太后皇后皇太子及妃
璽皆金為之藏而不用太皇太后皇太后封令書以宫
官印皇后以内侍省印皇太子以左春坊印妃以内坊
印　春明退朝録近朝皇太后皇后皆有印篆文曰皇
太后之印皇后之印故事二宫立各有宫名長春長樂
長信之類是也宜以宫名為文至尊之位不合言印當
云某宫之寶　晉服制婕妤銀印青綬佩采瓄玉　漢
舊儀諸侯王黄金印槖駞鈕文曰璽列侯黄金印龜鈕
文曰印丞相將軍黄金印龜鈕文曰章中二千石銀印
龜鈕文曰章千石六百石四百石銅印鼻鈕文曰印(鼻/鈕)
(謂鈕但作鼻不/為蟲獸之形)　前漢百官表相國太尉御史大夫太
傅太師太保皆金印凡吏秩比二千石以上皆銀印光
禄大夫無秩比六百石以上皆銅印大夫博士御史謁
者郎無秩比二百石以上皆銅印　合璧事𩔖漢武時
據土數五故五字為印文若印文不足五字則以之字
足之　東觀記馬援上書曰臣所假伏波將軍印書伏
字犬外嚮成臯令印臯字為白下羊丞印四下羊尉印
白下人人下即一縣長吏印文不同恐天下不正者多
符印所以為信也所宜齊同薦曉古文字者事下大司
空正郡國印章奏可　東觀記段熲上書掠得𦍑侯君
長金印四十三銅印三十一錫印一枚尉印五枚　魏
武設官令魏諸官印各以官為名印如漢法斷二千石
者章　隋書陳制金章或龜鈕或貔鈕豹鈕銀章或龜
鈕熊鈕羔鈕鹿鈕銀印或珪鈕兔鈕銅印率環鈕　後
魏書高祖詔軍警給雀印傳符次給馬印　事物原始
杜佑通典曰北齊有督攝萬機之印一鈕以木為之長
一尺二寸廣二寸五分背上為鼻鈕長九寸厚一寸廣
七分腹下隱起篆文曰督攝萬機四字今之條印闗防
始於此也　詞林海錯唐太宗賜右軍黄銀印於虞世
南價在黄金上且能辟鬼　通典唐開元二十三年吏
部尚書李暠奏告身印與曹印文同請加告身兩字
鄴侯傳肅宗在靈武鑄印追兵文曰六合大同印　山
堂肆考唐宗室李説請為監軍使王定遠别鑄印上許
之監軍有印自定遠始　翰林志晉開運中賜學士院
書詔金印一　張舜民畫墁録唐印文如絲髮宋印文
如筯開封府三司印文尤麄猶且嵗易以此可見事之
繁簡也　七修𩔖藁漢唐宋印文多是小篆我明外任
諸衙門者皆疊篆惟總兵者柳葉篆御璽王府之寶玉
箸篆疊篆必九摺取乾元用九之説惟厯日印文七疊
取日月五星七政義也御史印文八疊取唐臺儀八印
義也二品以上用銀印三品以下是銅印御史者鐡印
　正字通明制内外諸司印文俱用疊篆以九摺畫而
止字用成雙不及雙者足以之字其印形皆方大小有
差餘雜職衙門形稍長不方謂之條記　弇州筆記東
南諸國用鍍金銀印朝鮮日本浡泥國王哈宻忠順王
瓦剌西番王俱金印宗人府五府六部察院各都司布
政司衍聖公張真人用銀印應順天府三品文淵閣五
品亦銀印印特小永樂間灌頂國師烏思藏闡化王用
玉印螭鈕金匣龍袱
諸印　漢書武帝令刻玉印賜欒大文成文曰天道將
軍　羣碎錄王莽傳剛卯長三寸廣一寸四分或用金
玉刻作兩行書曰正月剛卯又曰疾日剛卯凡六十六
字以正月夘日作此印佩之以袚除不祥　陳畱風俗
傳巴吾縣者宋雜陳楚地故梁國寧陵種龍鄉也今其
都印文曰種龍　胡綜别傳呉時掘得銅印以琉璃為
蓋布雲母於其上大帝以問綜綜曰秦皇以金陵有天
子氣處處埋寶玉以當王氣此即是也　吴志孫皓天
冊元年呉郡言掘得銀印長一尺廣三分刻上有年月
字於是改年大赦　北史魏正平二年詔曰朕於苑内
𫉬方寸玉印其文曰子孫長夀後魏太武大延元年有
鄙婦人持方寸玉印詣潞縣侯孫家既而亡去莫知所
在印有三字為龍鳥之形要妙竒巧不類人跡文曰旱
疫平　後魏書高祖永明元年上谷郡人獻玉印上有
蛟龍之文　北史孝昌中於廣平王第掘得古玉印勅
召祖瑩與黄門侍郎李琰之辨之瑩曰此是于闐玉晉
太康中所獻乃以墨塗字觀之果如瑩言　續漢書劉
昭曰桃印本漢制以止惡氣　抱朴子古之人入山者
皆佩黄神越章之印其廣四寸其字一百二十以封泥
著所住之四方各百步則虎狼不敢近其内也　虎豹
法道士當刻棗心作印方四寸
異印　搜神記張顥為梁相天新雨後有鳥如山鵲飛
翔近地令人摘之化為石顥命椎破得一金印文曰忠
孝侯印顥上之藏宫後議郎汝南樊衡夷上言堯舜時
舊有此官今天降印宜可復置顥漢靈帝時至太尉
五侯鯖晉時曲陽縣市黄慶宅東有園種菜鮮異㧞去
更生恒有白光似懸絹道士傅古德掘之得玉印文曰
長承萬福　杜陽編肅宗時天帝授尼真如八寶使達
於天子其四曰玉印大如半手其文如鹿陷之印中著
物則形見　杜陽編順宗元和五年給事中張維則自
新羅使回云於海上泊洲島間見花木臺殿有數公子
命一青衣捧金龜印以授維則乃置之於寶函復語維
則曰致皇帝還舟中回顧舊路悉無蹤跡金龜長五寸
上負黄金玉印面方一寸八分其篆文曰鳳芝龍木受
命無疆維則達京師即具以事進上曰朕前世豈非仙人
乎　洪邁夷堅志宣和中龍澄嘗於瀼水中𫉬玉印印
文非世間篆籒澄見天神立於傍曰此印上帝所寶今
守䕶不謹遂落扵此神俄不見澄懼乃奉印投原處
雲谷雜記紹興中洞庭漁人𫉬一印方僅二寸其制甚
古鈕有連環四兩兩相貫上有一大環總之漁者以為
金競而訟於官辨其文乃夀亭侯印四字遂畱長沙官
庫吏見印上時有光焰白於官乃遣人送荆門軍關侯
祠中光怪遂絶淳熈四年玉泉寺僧將獻東宫印已函
而未𤼵忽光焰四起衆皆驚愕不復獻
印囊　中華古今注青布囊所以盛印也劾奏之日則
以青布囊盛印於前示奉王法而行也非劾奏之日則
以青繒為囊盛印扵後謂劾奏尚其質直故用布非劾
奏日文明故用繒自晉朝已來劾奏之官專以印居前
非劾奏之官專以印居後　魏志平原太守劉邠取印
囊著器中使管輅筮之輅曰内方外圓五色成文含寶
守信出則有章此印囊也
　　　綬
總論　禮玉藻注綬者所以貫佩玉相承受者也　漢
高紀注組綬也所以帶璽也　吕忱字林綬紱也　漢
官儀綬者有所承受之也所以别尊卑彰有德　董巴
輿服志戰國解去紱佩畱其絲襚以為章表秦乃以采
組連結於襚光明章表轉相結綬故謂之綬　漢官儀
綬長一丈二尺法十二月闊三尺法天地人舊用赤韋
示不忘古也秦漢易之以絲至今以為常製　孔氏雜
説漢時印綬非若今之金紫銀緋長使服之也蓋居是
官則佩是印綬既罷則解之故三公輩上印綬也按後
漢張奐傳云吾前後仕進十要銀艾銀即印艾即綠綬
也謂之十要者一官一佩之耳印亦不甚大淮南王曰
方寸之印丈二之組是也晉時婦人亦有印綬虞潭母
賜金章紫綬是也　周祈名義考綬有二一以佩玉謂
之禭一以佩印謂之組訓者未甚分曉古人佩玉以比
德必有綬維之乃可佩徐廣曰秦以絲組連結於繸轉
相結綬漢制繸綬之間得施玉環鐍詩所謂鞙鞙佩璲
是也今錦綬乃其遺制佩印以檢姦萌亦必有綬以繋
之乃可佩翟方進傳赤􁀙縌師古曰􁀙所以繋印石顯
為中書令民歌曰印何纍纍綬若若耶淮南王所謂方
寸之印丈二之組是也今印鑰縚乃其遺意
綬制　禮玉藻天子佩白玉而𤣥組綬公侯山𤣥玉而
朱組綬大夫佩水蒼玉而純組綬世子佩瑜玉而綦組
綬士佩瓀玫而緼組綬　董巴輿服志乗輿黄赤綬五
采黄赤縹紺淳黄圭長二丈九尺五百首太皇太后皇
太后皇后皆同　漢官儀乗輿綬黄地骨白羽青絳縁
五采四百首長二丈三尺　漢名臣奏大司空朱㳺奏
曰車府丞横受詔乗輿綬五采何黄多也可更用赤絲
為地　明諸司職掌皇帝衮冕大綬六采用黄白赤𤣥
縹緑織成純𤣥質五百首小綬三色同大綬間織三玉
環　北堂書鈔蔡邕獨斷云皇后赤綬玉璽貴人緺綟
金印案緺綟色似緑緺音戈綬文也綟音例綬也　晉
令皇太子及妃諸王𤣥朱綬郡公主朱綬　東宫舊事
皇太子納妃有絳地織成綺綬　明諸司職掌東宫綬
五采用赤白𤣥縹緑織成純赤質三百三十首小綬三
色同大綬間織親王綬同惟三百一十首世子郡王綬
紫質用紫黄赤三采織成間織　晉服制婕妤銀印青
綬佩采瓄玉　山堂肆考齊永明中有司奏貴妃淑妃
竝加紫綬金章佩于闐玉　魏武帝内誡令公主貴人
金印藍綬　羣書考索自公主封君以上皆帶綬以采
組為緄帶各如其綬色黄金辟邪首為帶鐍飾以白珠
　漢書高帝初諸侯王置金璽盭綬注盭緑也草名出
琅玡平昌縣似艾可染綠因以為綬　蔡邕雜章相國
金印緑綬位在公上所以殊異休烈羣臣莫得而齊
董巴輿服志諸侯王赤綬四采赤黄縹紺淳赤圭長二
丈八尺三百首公主大貴人諸侯皆同諸國貴人相國
緑綬三采緑紫紺淳緑圭長二丈一尺二百四十首公
侯將軍紫綬二采紫白淳紫圭長丈七尺百八十首公
主封君同九卿中二千石青緺綬二千石青綬三采青
白紅淳青圭長丈七尺百二十首自青綠已上縌(音/逆)皆
長三尺二寸與綬同采而首半之縌者古佩襚也佩襚
相迎受故曰縌紫綬以上縌綬之間得施玉環玦千石
六百石黑綬三采青赤紺淳青長丈六尺八十首四百
(丞/尉)三百(長/相)二百石皆黄綬一采淳黄圭長丈五尺六十
首自黑綬以下縌綬長三尺與綬同采而首半之百石
青紺綬一采宛轉繆織圭長丈二尺凡先合單紡為一
絲四絲為一扶五扶為一首五首成一文文采淳為一
圭首多者絲細少者絲麤皆廣尺六寸　晉輿服志相
國太尉御史大夫三公皆紫綬二千石以上皆青綬光
禄大夫比六百石以上皆墨綬大夫博士御史謁者郎
無之其僕射御史治書尚符璽者有印綬比二百石以
上皆黄綬郡公縣公縣侯大夫夫人皆青綬　漢官儀
卿大夫藻火綬青地綬桃花綬故曰三彩綬　焦貢易
林二千石官白艾綬注以艾草染之故曰艾綬　漢朱
博傳刺史不察黄綬師古注丞尉職卑皆黄綬　漢書
左雄曰今之墨綬猶古諸侯注墨綬謂令長即古子男
之國也　明諸司職掌文武官朝服一品二品綬用緑
黄赤紫四色線織雲鳳四色花錦下結青絲網三品四
品綬黄緑赤紫四色織雲鶴花錦下結青絲網五品綬
黄緑赤紫四色織盤鵰花錦下結青絲網六品七品綬
黄緑赤三色織練鵲花錦下結青絲網八品九品綬黄
緑二色織鸂鶒花錦下結青絲網　博物志太僕朱浮
言詔書云百官皆帶王莽時綬又不齊因前袁安故綬
李渉等六家所織綬不能具丙丁文募能為綬作丙丁
文者　北史從省之服初無佩綬何稠曰此乃晦朔小
朝之服安有人臣謁帝而除去印綬兼無佩玉之節乎
乃加獸頭小綬及佩一隻　晉輿服志假印綬而官不
給鞶囊得自具作但假印不假綬者不得佩綬鞶古制
也漢世有鞶囊者佩在腰間或謂之綬囊
諸綬　西京雜記合德遺飛燕五色文綬　上清經元
始皇上丈人佩九色自然之綬　漢武内傳西王母佩
交帶靈飛綬上元夫人佩鳳文琳華綬
　　　符(附檄/)
總論　文心雕龍符者孚也徵召防偽事資中孚三代
玉瑞漢用金竹末代從省代以繻矣　説原符者篆刻
文字而中分之　器物叢談符契也代古之珪璋剖而
相合長短有度用以證召兼防欺詐者也古者以竹為
之故字從竹及後世詐偽蠭起以竹易得之物又不足
為之防於是有以銅鐵金銀鑄為物象而用之者皆剖
而為兩一畱在内一給付外今之世又至於從省代以
書翰毋乃實是而名非歟　龍魚河圖黄帝攝政有蚩
尤兄弟八十一人誅殺無道黄帝以仁義不能禁止乃
仰天而嘆天遣𤣥女下授帝兵符遂伏蚩尤　漢書高
祖與功臣剖符作誓　文帝紀闗无用傳注傳信也或
用棨或用繒棨者刻木為合符也　漢書甯成為内史
抵罪髠鉗乃解脱詐刻傳以出闗歸家注傳謂過闗之
符也
歴代符　漢文帝紀初與郡守為銅虎符竹使符注應
劭曰銅虎符第一至第五國家當𤼵兵遣使者至郡合
符符合乃聽受之竹使符皆以竹箭五枚長五寸鐫刻
篆書第一至第五張晏曰符以代古之珪璋從簡易也
師古曰與郡守為符者謂各分其半右畱京師左以與
之　陳繼儒虎薈漢舊儀銅虎符𤼵兵長六寸竹使符
出入徵𤼵古今注云銅虎符銀錯書之張晏云銅取其
同心也吕后崩齊王中尉紿齊相召平曰王欲𤼵兵非
有漢虎符驗也東萊曰然則文帝以前蓋有虎符矣此
謂文帝初作者豈非用銅於此始乎　後漢書初禁網
尚簡易但以璽書𤼵兵未有虎符之信杜詩上疏曰舊
制𤼵兵皆以虎符其餘徵召竹使而已符象合取為大
信所以明著國命欽持威重也間者𤼵兵但有璽書或
以詔令如有奸人詐偽無由知覺愚以為軍旅尚興賊
虜未殄召兵郡國宜有重謹可立虎符以絶奸端書奏
世祖説之　雲烟過眼録銅虎符一全體具存背上篆
云某處𤼵兵待行腹下分書十千唯戊癸二字合全餘
八字皆平腹内作牝牡五竅開合之則一全虎也往往
有漢虎符者如褚雪巘及吾真白所収皆是如符牌様
上鑄一小虎形下云某處𤼵兵或左右或止有一邊今
此全虎形亦異矣褚雪巘所藏銅虎符一半上有篆文
六云某處𤼵兵合同下有楷書甲至癸十字各擬古吾
真白所収虎符一長有一尺五寸廣四寸上剡首下平
一面作虎蹲在上下有漢欵識字云第一至第五皆面
上作身通垂下有磨滅不可辨剡首二邊有字刋年月
磨滅難辨　妮古錄余見銅虎符僅二寸許虎各半合
而為一色如碧羽微帶黄金　六典隋煬帝幸遼東命
鄭𤣥為京師畱守樊子蓋為東都畱守有治績為别造
玉麟符賜之以代銅獸注傳符之制京師畱守曰玉麟
符　北史隋制京官五品以上佩銅魚符開皇時頒木
魚符于總管刺史雌一雄三又頒木魚符於京官五品
以上開皇七年頒青龍符於東方總管刺史西方以白
虎南方以朱雀北方以𤣥武開皇十七年頒銅虎符於
驃騎車騎府　張鷟耳目記漢𤼵兵用銅虎符及唐初
為銀兔符以兔子為符瑞故也又以鯉魚為符瑞為銅
魚符以佩之至偽周武姓也𤣥武龜也又以銅為龜符
　新唐書高祖初入長安罷隋竹使符班銀菟符其後
改為銅魚符以起軍旅易守長京都畱守折衝府提兵
鎮守之所及左右金吾宫苑總監収監皆給銅魚符宫
殿城門給交魚符巡魚符左廂右廂給開門符閉門符
蕃國亦給符雄雌各十二銘以國名雄者進内雌者付
其國朝貢使各齎其月魚而至不合者劾奏　唐志皇
太子監國給雙龍符左右皆十兩京北都畱守給麟符
左二十右十九東方諸州給青龍符南方諸州朱雀符
西方諸州白虎符北方諸州𤣥武符皆左四右三左者
進内右者付外行軍所亦給之　演繁露六典符寶即
隨身魚符之制曰所以明貴賤應宣召左二右一其飾
有玉金銀三等其符題云某位姓名案此之謂符者初
用一本對中書其人官位姓名書已乃析而二之右付
其人所謂右一者是也左則藏之於内或有宣召即内
出左契以與右合參驗而同乃始得入其在古制則官
得通籍禁中者至入宫門案牒省驗其人年貌官位皆
同乃入者也漢太守之官必得左符以出至郡用以為
驗蓋右符先以畱州故令以左合右也唐世刺史亦執
左魚至州與右魚合契亦其制也唐世左魚之外又有
敕牒將之故兼名魚書唐書曰開成二年幽州節度使史
元忠奏當管八州準門下牒追刺史右魚各一隻臣勘
自天寶末年頻有干戈竝皆失墜伏乞各賜新銅魚可
之後有詔刺史已有制書為驗左魚不給　唐志傳信
符以給郵驛通制命
諸符　真誥老君佩神虎之符　山堂肆考黄帝出軍
訣帝討蚩尤夢西王母遣人以符授之帝寤立壇而請
有𤣥龜銜符從水中出置之壇中道家符籙始此人君
詣道壇受符籙始於南北朝魏時　抱朴子或問辟五
兵之道抱朴子曰以五月五日著赤靈符於心　書蕉
盩厔有玉女洞飛泉甘冽蘇子瞻過此汲兩瓶去恐後
復取為從者所紿乃破竹作券使寺僧藏之以為徃來
之信戲曰調水符
檄　演繁露魏武奏事曰有急以鷄羽挿木檄謂之羽
檄説文曰檄以木簡為書長尺二寸
　　　節(附眊/)
總論　孔氏雜説漢高帝紀注節以毛為之上下相重
取象竹節因以為名將命者持之以為信後漢光武紀
注節所以為信也以竹為之柄長八尺以㲠牛尾為其
旄三重　器物叢談節出使操持之物所以為行道之
信亦以竹為之或以金玉為之其長也亦有度有所將
命則出而給之入而歸之使之達諸其外而無所畱滯
焉　記玉藻凡君召以三節二節以走一節以趨注節
所以明信輔君命也使使召臣急則持二緩則持一
周禮地官掌節掌守邦節而辨其用以輔王命凡通達
於天下者必有節以傳輔之無節者有㡬則不達注將
送者執此節以送行者皆有道里日時課如今郵行有
程所以防容姦擅有所通也　羣書考索漢竹使符竹
箭五枚長五寸然則先王之節其長亦不過於此若夫
旌節之制又加長焉觀蘇氏之杖節則非以寸計之也
古節　周禮掌節守邦國者用玉節守都鄙者用角節
凡邦國之使節山國用虎節土國用人節澤國用龍節
皆金也以英蕩輔之門闗用符節貨賄用璽節道路用
旌節　周禮小行人達天下之六節都鄙用管節　周
禮注土國平地也山多虎平地多人澤多龍以金為節
鑄象焉必自以其國所多者于以相别為信明也今漢
有銅虎符　禮書節之為物或以角或以金或以竹或
用以守或用以使或用以民周官掌節之所掌者八玉
節也角節也虎節也人節也龍節也符節也璽節也旌
節也小行人之所達者六虎節也人節也龍節也旌節
也符節也管節也玉節角節此用以守者也虎節人節
龍節此用以使者也符節璽節旌節此用於使與民者
也析竹為符節全竹為管節　羣書考索小行人有管
節而掌節無之者掌節所掌謂之邦節以輔王命則所
謂邦國之使節使邦國者所執也小行人所達謂之天
下之節則邦國都鄙使者所執非王官所掌也掌節無
都鄙之使節以使都鄙者無節特以旌節行之也小行
人無璽節以其所掌者使節而貨賄之事不預也　嚴
助傳武帝曰吾不欲出銅虎符𤼵兵郡國乃遣嚴助以
節𤼵兵㑹稽　漢武帝紀太子以節𤼵兵與劉屈氂戰
於是更加節黄旄注時太子亦𤼵節以戰故加其上旄
以别之　古今注蘇武使單于十九年杖節而回節旄
落盡　宋朝㑹要金節隋制也以八層黄繡龍袋籠之
　唐車服志唐高祖初大將出則賜旌以顓賞賜節以
顓殺節懸畫木盤三相去數寸隅垂赤麻餘與旌同
中華古今注唐節制皆從太府寺准三禮定之虎節人
節龍節皆以紫檀木畫其形象御親金書以賜重臣碧
油籠之殁而不用則倒進之
諸節　太洞玉經八皇老君把紫鳳之節　異聞錄紫
陽真人周義山入蒙山遇羨門子乗白鹿佩青旄之節
毦　漢魏故事與外國節皆用赤黑為毦異於常節
魏畧劉先主性好結眊時有人遺犛牛尾手自結之
北堂書鈔庾翼與燕王書云今致孔雀毦二枚案毦音
二羽毛飾也　外國傳黑白毦出天竺國　北堂書鈔
俗説云謝安小兒時便有名譽流聞遠國慕容廆餉謝
白狼毦一雙謝時年十三　魏武與楊彪書今贈足下
十鈴毦一具
　　　金牌
朝野雜記宋制金字牌用木為之朱漆黄金字光明眩
目過如飛電望之無不避路日行五百里軍中有機速
處分直自御前𤼵下三省樞宻院皆不得與被之者莫
敢遲延猶唐之朱書御札也　羣書考索咸平六年給
軍中傳信牌先是石普言北面抗敵行陣間有所號令
則遣人馳告多侠計畫後虞奸詐請令將帥破以持之
遇傳令則合而為信帝以為古有兵符既而乆廢因漆
木為牌長六寸闊三寸腹背刻字而中分之置鑿枘令
可合又穿二竅容筆墨上施紙札臨陣則分而持之或
傳令則置其言繋軍吏之頸至彼合置復命　洪邁容
齋三筆金國每遣使出外貴者佩金牌次者佩銀牌俗
呼為金牌銀牌郎君北人以為契丹時如此牌上若篆
字六七或云阿骨打花押也殊不知此本中國之制五
代以來庶事草創凡置奉使於外但給樞宻院牒太宗
太平興國三年因李飛雄矯乘廏馬詐稱使者欲作亂
既捕誅之乃詔自今乗驛者皆給銀牌國史云始復舊
制此則非起於金也太宗端拱二年復詔先是馳驛使
臣給篆書銀牌自今宣罷之復給樞宻院牒　三朝國
史銀牌唐製差𤼵驛遣則門下省給傳符以通天下之
信宋朝符券皆樞宻院主之舊有銀牌以給乗驛者闊
一寸半長五寸面刻隸字曰勅走馬銀牌凡五字首為
竅貫以韋帶其後罷之樞宻院給券謂之顯子太平興
國三年李飛雄詐乗驛謀亂伏誅罷樞宻院券别制新
牌闊二寸半長六寸易以分書上鈒二飛鳳下鈒二麒
麟兩邊年月貫以紅絲絛端拱中使臣䕶邊兵多遺失
之者又罷銀牌復給樞宻院顯子　明㑹典金牌之制
面上鑄仁義禮智信五字號下鑄守衛二篆字背鑄凡
守衛官軍懸帶此牌等二十四字仁字號俱龍形義字
號俱虎形禮字號俱麒麟形智字號俱獅子形信字號
俱祥雲形又有勇字號銅牌又有牙牌公侯伯勲字號
駙馬親字號文官文字號武官武字號樂官樂字號
　　　鐵券
格古要論漢高帝平定天下即剖符封功臣上者王次
者侯及赦淮陰侯十二年又大封功臣百四十有三人
為侯大侯不過萬家小侯五六百戸於是申以丹書之
信重以白馬之盟始作鐵券其内鏤字以金塗之故名
曰金書鐡契其封爵之誓有曰使黄河如帶泰山若礪
國以永存爰及苗裔作金匱石室藏之宗廟歴代因之
以賜功臣　唐代宗紀功臣皆賜鐵券藏名太廟畫像
凌烟閣　演繁露唐辛齊炅玉堂新制鐵券半缺形如
小木甑上有四竅可以穿絛凸面鐫字陷金以煥之從
齊炅所記以想其制是劵也鐵質金字本行正圓而空
虚其中鐫勒制文於外已乃用古傳别法中分其器而
二之一以藏官一以授諸得券之人故今存於世者形
如半甑正與契券兩别之理相應也　輟耕錄唐昭宗
賜吳越武肅王錢鏐鐵券如瓦高尺餘闊二尺許券詞
用黄金商嵌一角有斧痕　古今事物考國朝洪武二
年制鐵券給賜功臣面刻誥文背鐫免罪減禄之數字
以黄金填之左右二面合一字號右給功臣左藏内府
　　　魚袋
唐志魚袋即古之算袋魏文帝易以龜取其先知歸順
之義唐改魚袋取其合魚符之義自一品至六品皆服
之魚袋以明貴賤應召命者皆盛以魚袋三品以上飾
以金五品以上飾以銀　談苑三代以韋為算袋盛算
子及小刀磨石等魏易為龜袋唐永徽中四品官竝給
隨身魚天后改魚為龜唐初卿大夫没追取魚袋永徽
中敕生平在官用為褒飾没則収之情意不忍五品以
上薨魚更不追取　岳珂愧郯錄予閲朝野僉載有曰
唐高宗上元年中令九品以上佩刀礪算袋粉帨為魚
形結帛作之取魚之衆鯉彊之兆也至天后朝乃絶景
雲之後又準前結帛魚為飾竊疑魚袋之始意或出此
武后既廢帛魚亦改龜佩正一意度耳　㑹要高宗咸
亨三年五月三日始令京官四品職事佩銀魚是日内
出魚袋徧賜之　隋唐嘉話朝儀魚袋之飾唯金銀二
等至武后乃改五品以銅中宗反正從舊　唐輿服志
垂拱中都督刺史始賜魚天授二年改佩魚為龜其後
三品以上龜袋飾以金四品以銀五品以銅中宗初罷
龜袋復給以魚郡王嗣王亦佩金魚袋景龍中令特進
佩魚散官佩魚自此始景雲中詔衣紫者魚袋以金飾
之衣緋者以銀飾之開元初駙馬都尉從五品者假紫
金魚袋都督刺史品卑者假緋魚袋五品以上檢校試
判官皆佩魚百官賞緋紫必兼魚袋謂之章服當時服
朱紫佩魚者衆矣　五代史安重榮既僣侈以為魚袋
不足貴刻玉為魚佩之　格古要論雍熈元年十一月
丁夘祀南郊大赦初許陞朝官服緋紫及二十年者叙
賜緋紫内出魚袋以賜近臣自後内外陞朝文武皆帶
魚是凡服紫者飾以金服緋者飾以銀京朝官幕職州
縣官賜緋紫者亦帶魚袋親王武官内職將校皆不帶
魚袋宋朝魚袋之制自此始　服飾總論我宋紫袍者
除武臣外文官之制庶僚佩金魚未至侍從而特賜帶
者不佩魚大觀制中書舍人諫議待制權侍郎佩魚權
尚書御史中丞資政殿端明殿閣學士直學士正侍郎
給事中不佩魚元豐制翰林學士以上尚書執政官宰
相佩魚其叙如此若猛進躐得者則不然彼武臣節度
使班翰林學士上六曹尚書下至今止横金迄拜太尉
則恩禮視執政佩魚矣又文官借服者不佩魚故繋銜
止稱借紫借緋及政和中王詔延素始建請借服皆佩
魚如賜者從之然差敕止仍舊云可特差某職任仍借
緋或借紫而已而其後繋銜者多自稱曰借紫金魚袋
借緋魚袋然終無所據也書曰天命有德五服五章哉
夫豈濫予者耶　燕翼詒謀録舊制借緋借紫皆不佩
魚王詔為刑部侍郎上奏云與胥吏無别非所以示觀
瞻乞與賜服人同佩魚從之然既許其佩魚袋則當改
其銜為借紫金魚袋借緋魚袋今尚仍舊銜此有司失
於申明也　馬永卿懶真子録張貽孫問魚袋制度答
曰今之魚袋乃古魚符必以魚者蓋分左右可以合符
唐人用袋盛魚今人以魚飾袋非古制也　格古要論
按宋狀元陳堯咨善射號小由基母夫人怒以杖擊之
其金魚墜地以此觀之則金魚必刻木為之而飾以金
也
　　　圭
說文圭瑞玉也上員下方以封諸侯楚爵有執圭　白
虎通圭以為信也上鋭陽也下方隂也　白六帖禹治
水畢堯賜之𤣥圭以章其成功　遁甲開山圖禹開宛
委山得赤珪如日碧珪如月一尺二寸　周禮大宗伯
以青圭禮東方　羣書考索天子執冒四寸以朝諸侯
名玉曰冒者言德能覆蓋天下也四寸者方以尊援卑
以小為貴也其圭邪刻之以冒諸侯之圭以為瑞信
禮書王之大圭長三尺則尺有二寸所以錫諸侯也諸
侯之圭長不過九寸錫以尺有二寸使寶之而已　周
禮典瑞王晉大圭執鎮圭繅藉五采五就以朝日(繅有/五采)
(文所以薦玉木為中幹用韋衣而畫之就/成也王朝日者示有所尊訓民事君也)公執桓圭(二/王)
(之後及王之上公雙植曰桓/宫室之象所以安其土也)侯執信圭伯執躬圭繅皆
三采三就(信身也身圭躬圭皆象人形/為琢飾義取其慎行以保身)子執榖璧男執
蒲璧繅皆二采再就(義取榖所以飬人蒲為席以安人/二圭或以穀或蒲文為琢飾璧皆)
(徑五/寸)四圭有邸以祀天旅上帝兩圭有邸以祀地旅四
望(謂於中央為璧圭著四面一玉俱成/邸本也圭本著於璧圭末四出故也)圭璧以祀日月
星辰琬圭以治德結好琰圭以易行除慝(有鋒芒并征/伐誅討之象)
土圭以致四時日月(以度景致/日長五寸)　考工記玉人之事鎮
圭尺有二寸天子守之命圭九寸謂之桓圭公守之命
圭七寸謂之信圭侯守之命圭七寸謂之躬圭伯守之
天子執冒四寸以朝諸侯天子圭中必四圭尺有二寸
以禮天大圭長三尺杼上終葵首天子服之土圭尺有
五寸以致日以土地祼圭尺有二寸有瓚以祀廟琬圭
九寸而繅以象德琰圭九寸判規以除慝以易行璧羨
度尺好三寸以為度圭璧五寸以祀日月星辰穀圭七
寸天子以聘女　禮書大圭不瑑玉人曰大圭長三尺
予上終葵首天子服之鄭氏釋玉藻曰珽亦笏也或謂
之大圭球美玉也釋玉人曰大圭或謂之珽杼殺也終
葵椎也為椎於杼上明無所屈也蓋天子之笏其玉以
球其不瑑也謂之大圭其方正也謂之珽其實一也終
葵首六寸相玉書曰珽五六寸明自照是也典瑞曰搢
大圭玉藻曰搢珽玉人曰天子服之荀子曰天子御珽
然則搢之者服之也御者進之也天子諸侯之笏必以
人進之大夫士則服之而已玉藻曰史進象笏諸侯之
禮也　明㑹典皇帝圭長一尺二寸東宫圭長九寸五
分親王圭長九寸二分五釐世子郡王圭長九寸　江
隣㡬雜志契丹謂圭為曜辣
琮璧等　白虎通半圭為璋方中圓外曰璧半璧曰璜
圓中牙身𤣥外曰琮珪之為言潔也璧之為言積也璜
之為言光也璋之為言明也琮之為言聖也　周禮以
玉作六器以禮天地四方以蒼璧禮天以黄琮禮地以
青珪禮東方以赤璋禮南方以白琥禮西方以𤣥璜禮
北方注琮瑞玉形似車缸赤璋象夏物榮盛琥為虎形
虎猛象秋　考工記璧琮九寸侯以享天子璧琮八寸
以頫聘駔琮五寸宗后以為權大琮十有二寸射四寸
厚寸是謂内鎮宗后守之駔琮七寸鼻寸有半寸天子
以為權瑑琮八寸諸侯以享夫人(駔組也以組繫/琮因名駔琮)大璋
中璋九寸邊璋七寸射四寸厚寸黄金勺青金外朱中
鼻寸衡四寸有繅天子以巡守宗祝以前馬大璋亦如
之諸侯以聘女瑑圭璋八寸牙璋中璋七寸射二寸厚
寸以起軍旅以治兵守
　　　笏(附笏囊/)
總論　物原殷湯作笏及鞶囊　樂記武王散軍而郊
射裨冕搢笏　説文笏手板也　釋名笏者君有教命
及所啓白則書其上備忽忘也　輿服雜事有指畫於
君有受命於君前書笏備用也　中華古今注笏者記
其忽忘之心禮云天子以圭諸侯以球大夫以魚須一
品至五品以象為之六品至九品以木為之禮云端畢
紳搢笏　書叙指南玉笏曰琛板見劉義恭啓　山堂
肆考漢蕭何有相手板經魏司空陳長史見此書歎服
以示許士宗韋仲將管輅郭景純以夜兼晝方得其妙
理相手板取五行尋四時定八節明二十四氣百不失
一板長一尺五寸廣一寸五分上狹而薄下廣而厚八
角十二芒竝欲端平板形皆完淨板凶少吉多者可用
吉少凶多者不可用也板頭是君座板頭有横理與君
共事必不得終分板作四分上一分為二親左為父右
為母第二分都為婦第三分左為男右為女第四分左
為奴右為婢婢之下畔方畱為田宅財物牛馬猪羊鷄
犬之屬以五行十二時分若其處崩毁破裂弔節蝎穿
兆隨所主而應焉　南部新書李參軍善相笏休咎必
驗呼為李相笏又龍復本者無目凡有象簡竹笏以手
捻之必知官祿年夀　相手板經當令理通直從上至
下直如弦不得出邊絶理
笏制　學齋佔畢禮記玉藻云笏天子以球玉諸侯以
象大夫以魚須文竹士竹本象可也注球美玉也文飾
大夫士飾竹以為笏不敢用純物也須音斑謂以魚斑
文飾竹之邊也而後之俗儒承訛襲誤至馮鑑事始乃
謂球玉為珠玉不知珠豈可以為笏耶又謂大夫用魚
鬚文士以竹既誤以須為鬚於文字下又去竹字殊失
本義　玉藻笏度二尺有六寸其中博三寸其殺六分
而去一　器物總論笏天子以球玉為之挺然而方其
首示無所屈於天下諸侯以象前詘後直圓其首示屈
於天子也大夫以魚斑飾竹士竹本前詘後詘又示無
所不屈焉執事則搢之於帶之中自非亡喪無所去笏
然小功以下亦不去也　輿服雜事應仲遠云昔荆軻
逐秦王其後謁者持匕首以備不虞從此侍官皆持刀
劒漢高祖偃武修文始制以手版代焉故仲長子曰笏
以書君教令記善刺過今之手版以象焉　徐廣車服
儀制笏即手板也漢魏以來皆執手板　唐㑹要笏周
制也晉宋以來謂之手板西魏以後五品以上通用象
舊制三品以上前挫後直五品以上前挫後屈唐高祖
詔五品以上象笏六品以下竹木笏　輿服雜事古者
貴賤皆執笏書君上政令有事則搢之於腰帶中五代
以來惟八座尚書執笏以筆綴手板頭以紫囊裹之餘
王公卿士但執手板主於敬不執筆示非記事官也
北史天元詔内外命婦皆執笏　羣書考索唐制笏五
品以上用象上圓下方六品以下用竹木上挫下方我
宋文散五品以上用象九品以上用木武臣内職竝用
象　五代史唐明宗天成元年八月以象笏三十二賜
百官之無笏者　研北雜志唐宋制諸笏服朱紫者以
象前詘後直服綠者以木上挫下方假攝官者同　古
今事物考明制文武官笏五品以上象牙六品以下用
槐木
諸笏　錦繡萬花谷翰林學士楊偉秉小笏一日除知
制誥中書進擬上問曰得非秉小笏者乎　孔六帖高
駢時吕用之憚其術窮且見詰乃刻青石手版為龍蛇
隱起文曰帝賜駢使人潛植几上駢得之大喜　合璧
事𩔖崔琳每嵗時宴於家以一榻置笏重積其上　唐
語林韓臯家自黄門以來三世傳執一笏經祖父所執
未嘗輕授於僕人之手歸則别置在臥内一榻以示敬
謹　偃曝談餘淨飯王令宻多羅傳太子書太子初就
學將最妙牛頭㫋檀作手板純用七寶裝嚴四緣以天
種種殊特妙香塗其背上執持至於毗奢宻多羅阿闍
黎所
笏囊　梁職儀八座尚書以紫紗裹手板出白絲於手
如筆　酉陽雜俎陳希烈不便執笏騎馬以帛裹笏令
左右執之李石云便為將來故事　明皇雜録故事公
卿皆搢笏於帶而後乗馬張九齡體羸不勝因設為笏
囊使人持之馬前遂以為常制　常朝錄㑹昌以來宰
相朝則有笏架入禁中逐門傳送至殿前朝罷則置於
架上百寮則各有笏囊吏持之　通志今僕射尚書手
板以紫皮裹之名曰笏袋
　
　
　
　
　格致鏡原卷三十
欽定四庫全書
　格致鏡原卷三十一　　　大學士陳元龍撰
　　朝制類(二/)
　　　儀仗
事物紀原炙轂子曰車駕行則有羽儀導䕶謂之鹵簿
自秦漢始有其名後漢胡廣作天子出行鹵大楯也所
以扞敵部伍之次皆著之簿儀其五兵獨以楯為名者
行道之時甲楯居外餘兵在内故但言鹵簿　五經精
義鹵者盾也以大盾領一部之人故名為鹵簿　蔡邕
獨斷天子鹵簿有大駕有小駕有法駕大駕則公卿奉
引大將軍參乗太僕御屬車八十一乘備千乘萬騎
石林燕語大駕儀仗通號鹵簿蔡邕獨斷已著此名唐
人謂鹵楯也甲楯之别名凡兵衛以甲楯居外為前道
捍蔽其先後皆著簿籍故曰鹵簿　明㑹典洪武二十
六年定凡正旦冬至聖節大朝㑹兵部車駕司㑹同錦
衣衛陳鹵簿大駕於殿之東西玉輅一乗大輅一乗九
龍車一乗步輦一乗永樂三年增定板轎一乗步輦一
乗大涼步輦一乗大馬輦一乗小馬輦一乗玉輅一乗
大輅一乗　彚苑詳註上古時鸞輿順動鸞鳥輒集車
上雄鳴於前雌應於後後世不能致作和鸞以象之因
謂之鸞仗　事物紺珠鑾駕宋真宗改小駕云　晉書
元帝大興四年詔左右衛及諸營教習依大習儀作雁
羽仗　儀衛志朝衛之仗三衛番上分為五仗皆帶刀
捉仗列於東西廊下每日以四十六人立内廊閣外號
曰内仗朝罷放仗天子出則有細仗黄麾仗　筆談正
衙法座香木為之加金飾四足隋角其前小偃織藤冒
之每車駕出幸則使老内臣馬上抱之名曰駕頭　愛
日齋叢抄舊制駕頭未詳所始相傳更一朝即加覆黄
帽一重孔氏談苑云駕頭者祖宗即位時所坐也相傳
寶之江鄰㡬雜志云韓持國問李端明駕頭何物曰諸
座之一原父訪王原叔原叔云此座𫝊四世矣放翁筆
記云駕頭舊以一老宦者抱繡裹杌子於馬上高廟時
亦然今乃代以閣門官不知自何年始叅諸紀載疑渡
江後兀子以非法座故物乗輿所至百官道次班迎惟
望駕頭致敬而已　宋㑹要鳴鞭本周官條狼氏執鞭
趨避之遺法唐及五代有之朝㑹用於殿廷行幸前驅
　筆談大駕鹵簿中有勘箭其牡謂之雄牡箭牝謂之
闢仗箭　演繁露今人呼乗輿所用扇為掌扇殊無義
蓋障扇之訛也江夏王義恭為宋孝武所忌奏革諸侯
制度障扇不得用雉尾是也凡扇言障取遮蔽為義以
扇自障通上下無害但用雉尾飾之即乗輿制度耳
漢舊儀法駕前驅有九旒雲罕鳳皇闟㦸皮軒鸞旗
事物紀原通典曰武王克紂百夫荷䍐旗以前驅後漢
有九斿雲䍐西京雜記曰漢大駕有䍐罼在左右則是
漢始制此二物晉輿服志曰五時車後次華蓋中道左
䍐右罼宋朝㑹要曰象畢為天街故為前引皆赤質金
銅飾朱藤結網金獸面䍐方上有二螭首銜紅絲拂罼
如圓扇　演繁露楊子雲執金吾箴吾臣司金敢告執
璜則知金吾者以金飾其兩末也今管軍官入朝所執
之杖皆金釦其末也漢志謂金吾為鳥非也　稗史𩔖
編晉金吾用棒以銅為之黄金塗兩頭故謂之金吾御
史大夫司隸校尉兵卒亦得執焉用以夾車謂之車輻
一曰形似輻故曰車輻魏曹操洛陽北部尉乃懸五色
棒於門以滅豪猾　宋㑹要鍠鉞屬也秦漢有之唐用
為儀仗　演繁露案爾雅犦牛犎牛也此獸抵觸百獸
無敢當者故金吾仗刻犦牛於槊首以碧油囊籠之荆
楚嵗時記所説亦與爾雅同今金吾仗以犦槊為第一
隊則是犦槊云者刻犎牛於槊首也　正字通骨朶宿
衛人所執以骨飾之或範銅為之宋鹵簿用骨朶即長
柄手撾之類徐知訓在廣陵作朱柄骨朶曰朱蒜　宋
㑹要氅本緝鳥毛為之唐有六色孔雀大小鵝毛鷄毛
之制　隋書禮儀志梁武受禪於齊多循其儀物御仗
有赤氅青氅之别　古今事物考國朝鹵簿有儀鍠氅
十對戈氅十對㦸氅十對以五色羅袋縫成氅　列異
傳秦文公時有梓化為牛撃之不服或隨地解髻披髮
牛畏之入水故秦國置髦頭騎使之先驅　摯虞决疑
要注武帝時有彭權為侍中問髦頭義權答曰秦時有
竒怪觸山截水無不崩潰惟畏髦頭帝乃令虎賁之士
戴以衛左右　徐爰釋疑畧注乗輿黄麾内有羽林班
弓箭手左右執事官帶熊冠謂之髦頭故使執事者戴
皮冠以倣其名　庶物異名疏蒙公旄頭也羽獵賦蚩
尤並轂蒙公先驅　玉壺清話乾德三年再郊范魯公
為大禮使以鹵簿中青油隊舊甲騎盡取於武庫磨鏟
堅厚精明可畏於禮容有所未順陶榖為禮儀使出意
以青緑畫黄絁為甲紋青布囊之緑青為下裙絳皮為
絡長短至膝銅鈴遶前膺及後鞦至今用之
　　　旗
總論　釋名旗期也言與衆期於下也　太白陰經蚩
尤建旗幟　黄帝内傳𤣥女請帝制旗幟以象雲物
列子黄帝與炎帝戰以鵰鶚鷹鳶為旗幟　禮含文嘉
天子之旗九仞十二旒曵地諸侯七仞九旒齊軫卿大
夫五仞七旒齊較士三仞五旒齊首　羣書考索黄帝
振兵教熊羆貔貅􁊬虎豹制陳法設五旗五麾夏后氏
奚仲為車正建旗斿旐以别尊卑等級明堂位曰有虞
氏之綏夏后氏之綢練商之崇牙周之璧翣則制有自
矣周官司馬仲秋治兵軍吏載旗旗之所用不特軍旅
田獵野役之事而已凡祭祀各建其旗㑹同賔客亦如
之後世秦於四時各有其旗春青夏赤中央黄秋白冬
黑　考工記龍旂九斿以象大火也鳥旟七斿以象鶉
火也熊旗六斿以象伐也(伐屬白虎宿連參/六星故取象也)龜蛇四斿
以象營室也弧旌枉矢以象弧也　周禮司常掌九旗
之名物以待國事日月為常交龍為旂通帛為旃雜帛
為物熊虎為旗鳥隼為旟龜蛇為旐全羽為旞析羽為
旌及國之大閲王建太常諸侯建旂孤卿建旜大夫建
物師都建旗州里建旟縣鄙建旐道車載旞㳺車載旌
皆畫其象也
歴代旗　黄帝内傳帝制五彩旗指顧向背　通典黄
帝振兵設五方旗　河圖風后曰予告汝帝之五旗東
方法青龍曰旗南方法赤鳥曰鼠西方法白虎曰典北
方法𤣥蛇曰旂中方法黄龍曰常　周禮建太白以即
戎以封四衛建大麾以田以封蕃國注太白殷之旗名
大麾夏后氏旗名　墨子赤鳥銜書降曰命周武王伐
殷天賜以黄鳥之旗　左傳周公分康叔以少帛綪茷
旃旌注少帛旂名綪茷大赤旗也　穆天子傳日月之
旗七星之文注今旒上畫日月及北斗星也　左傳鄭
伐許潁考叔取鄭伯之旗蝥弧以先登注蝥弧旗名也
　左傳齊侯卜使王黒以靈姑銔吉請斷三尺焉而用
之注諸侯之旗也　李斯上書今陛下建翠鳳之旗
史記沛公祠黄帝蚩尤於沛庭旗幟皆尚赤　庶物異
名疏雲䍐大旗也獨斷云天子前驅有九旒雲䍐　揚
雄甘泉賦舉洪頥樹靈旗注服䖍曰洪頥旗名李竒曰
欲伐南越告祈太乙畫旗樹太乙壇上名靈旗以指所
伐之國也　漢禮樂志招揺靈旗注師古曰畫招搖於
旗以征伐故稱靈旗　宋朝㑹要漢制為前驅上載赤
旗繡鸞　晉書輿服志五牛旗乃平吳後所造以五牛
建旗車設五牛青赤在左黄在中白黑在右　隣㡬雜
誌儀仗内五牛旗刻畫五色木牛𥪡旗於背載以舉狀
四人舁之按六典衛尉三十二旗十八曰五牛旗皆是
繡繪旗幅若五牛以牛載則其他麟鳳之類亦當如此
矣　北史隋盧賁典宿衛奏改周旗幟更為嘉名其青
龍騶虞朱雀𤣥武千秋萬嵗之旗皆賁所創也　唐六
典武庫令旗之制三十有二一曰青龍旗二曰白獸旗
三曰朱雀旗四曰𤣥武旗五曰黄龍負圖旗六曰應龍
旗七曰龍馬旗八曰玉馬旗九曰鳳凰旗十曰鸞旗十
一曰鵕䴊旗十二曰太平旗十三曰麒麟旗十四曰飛
麟旗十五曰飛黄旗十六曰駃騠旗十七曰白澤旗十
八曰五牛旗十九曰犀角旗二十曰金牛旗二十一曰
兕旗二十二曰三角獸旗二十三曰角端旗二十四曰
吉利旗二十五曰騼䮷旗二十六曰騶牙旗二十七曰
黄鹿旗二十八曰白狼旗二十九曰赤熊旗三十曰辟
邪旗三十一曰苣文旗三十二曰白刃旗　清異録梁
祖自初起每令左右持大赤旗緩急之際用以揮軍目
為火龍標　清異録蜀王建軍中隱語旗曰愁眉錦
大饗明堂記宋朝為日月合璧旗一以苣文旗二夾之
五星連珠旗一以祥雲旗二夾之　大饗明堂記引駕
旗唐禮今無文開寶通禮新加謂十二辰天王二等旗
也龍墀旗唐禮今無文開寶通禮新加謂天下太平與
五方各一君王萬嵗一日月各一　宋㑹要建隆四年
將郊祀陶穀建議取天文北角攝提之象作攝提旗及
北斗二十八宿十二辰五嶽五方神五鳳四瀆等旗
宋㑹要建隆中太祖詔造大黄龍負圖旗一大神旗六
日旗一月旗一君王萬嵗旗一天下太平旗一師子旗
二金鸞金鳳旗各一五龍旗五凡二十一旗皆有架南
郊用之大黄龍負圖旗陳扵端門前餘二十旗悉列於
宿頓宫前如遇朝㑹冊禮亦陳於殿廷也乾德六年太
祖親郊有司請以國初以來祥異著於旗章遂作金鸚
鵡玉兔馴象等旗蓋謂建隆二年隴州楊勲獻鸚鵡鄆
州姚光輔獻白兔及馴象自為三旗也　文懋昭金志
金國日旗即以紅綃為日刺於黄旗上月旗即以素帛
為月刺於紅旗上　古今事物考我明鹵簿有肅靖金
皷白澤門旗黄旗龍旗日月風雲雷雨五星二十八宿
等旗共一百二十五面
旗製　爾雅素錦綢杠(以白地錦/韜旗之竿)纁帛縿(纁帛絳也縿/衆旒所著)
素陞龍於縿(畫白龍於/縿令上向)練旒九(練絳/練也)飾以組(用綦組飾/旒之邊)
維以縷(用朱縷維連持之不欲令曵地/周禮曰六人維王之太常是也)　禮記天子殺
則下大綏諸侯殺則下小綏鄭注綏當為緌有虞氏之
旌旗也下謂弊之　相如大人賦靡屈虹以為綢　張
揖曰綢韜也師古曰韜謂裹冒旌旗之竿　相如子虚
賦曵明月之珠旗注珠旗以明月珠飾旗也　揚雄河
東賦被雲梢注梢與旓同旓者旌旗之旒以雲為旓也
　庶物異名疏唐六典碧紛旗之斿也　王世貞觚不
觚録諸生中鄉薦與舉子中㑹試者郡縣則必送㨗報
以紅綾為旗金書立竿以揚之若狀元及第則以黄紵
絲金書狀元立竿以揚之其他則否
牙旗　兵書牙旗者將軍之精凡始𥪡牙必以制日制
日者其辰之在五行以上尅下之日也　續世説大司
馬掌武備象猛獸以爪牙為衛故軍前大旗為牙旗出
師則有建牙之事軍中聽號令必至牙旗之下　山堂
肆考將軍之旗曰牙取其為國爪牙也旗立於將軍帳
前故曰牙帳　孔氏雜説突厥畏李靖徙牙於磧中牙
者旗也東京賦竿上以象牙飾之所以自表識也太守
出有門旗其遺法也　演繁露大將所建牙旗劉馮事
始兼載兩義其一謂以象牙飾旗其一謂以爪牙為義
然終無的據其引尚書曰門旗二口色紅八幅大將牙
門之旗出引將前軍列按黄帝出軍訣凡大將行住不
以何地皆有牙旗隨之不止軍門有二牙旗也魏志曰
典韋為張邈士牙門長大衆莫能勝韋一手建之此即
牙門大旗矣凡滕輔袁宏顧愷之陳子昻皆有祭牙禡
牙文其所謂牙即牙旗也再詳此義恐旗有飾牙之理
蓋不專以門旗為牙旗而五方之旗皆名為牙恐欲重
其體故飾之以牙也耶　黄帝出軍訣有所攻伐作五
采牙幢青牙旗引住東赤牙旗引住南白牙旗引住西
黑牙旗引住北黄牙旗引住中　稗史𩔖編五彩牙旗
今五方旗是孫權因之作黄龍大牙旗　黄帝出軍訣
始立牙之日吉氣來應旗幡指敵或從風而舉暉暉終
日不繞竿勇氣奔逸是謂堂堂之陣正正之旗此大勝
之徴將軍出兵有所討伐引兵出城門望見白雲及白
水者舉白牙旗五色牙旗隨天氣四時　抱朴子軍所
始舉牙旗風氣和調幡校飄飄終日不息者其軍有功
也
戰旗　出軍訣旌旗既已繞竿尋自解者有救凡軍始
發旌旗繞竿者敵人於路要戰宜急住更作善算而出
不可徑前也　諸葛亮軍令聞擂皷音舉白幡絳旗大
小船皆進戰不進者斬聞金音舉青旗船皆止不止者
斬　管子九章置則兵治士勇矣一曰舉日章則晝行
二曰舉月章則夜行三曰舉龍章則水行四曰舉虎章
則林行五月舉鳥章則行坂六曰舉蛇章則行澤七曰
舉鵲章則行船八曰舉狼章則行山九曰舉韟章則載
食而駕注章即旗也
常　周禮巾車玉輅建太常疏按司馬法夏以日月上
明商以虎上威周以龍上文　周書厥有成績紀於太
常注太常王者之旗也畫日月之象有功者紀之於上
　羣書考索周禮司常日月為常王建太常司馬仲秋
教治兵王載太常覲禮天子乗龍載大旂象日月升龍
降虎郊特牲曰旂十有二斿龍章而設日月象天也禮
書曰太常不特祀天而已至於拜日禮月祀方明禮四
瀆禮山川皆載焉祭祀朝覲節服氏袞冕六人維王之
太常
旂　爾雅有鈴曰旂注縣鈴於竿頭畫蛟龍於旒　逸
雅交龍為旂旂倚也畫作兩龍相依倚也通以赤色為
之無文采諸侯所建也　羣書考索司常交龍為旂諸
侯建旂巾車金路建大旂以賔同姓以封司馬仲秋教
治兵諸侯載旂覲禮侯載龍旂弧韣考工記曰龍旂九
斿以象大火詩曰龍旂揚揚龍旂承祀龍旂十乗左傳
曰分魯公以大路大旂史記曰龍旂九斿所以養信也
　管子葵丘之㑹天子致胙於桓公賞服大路龍旗九
斿渠門赤旂注渠門旂名　漢輿服志鸞旂曰鷄翹編
羽旄列繋幢旁
旃　爾雅因章曰旃注以帛練為旒因其文章不復畫
之　周禮通帛為旃　逸雅旃戰也戰戰恭已而已也
三孤所建象無事也　子虚賦靡魚須之橈旃注大魚
之須出東海橈旃即曲旃也　漢田蚡傳立曲旃注旃
旗之名也　羣書考索司常通帛為旜雜帛為物又曰
孤卿建旜大夫建物司馬治兵師都載旜鄉遂載物左
氏曰亡大旂之左旜禮書曰旜物之斿經無其説公侯
伯子男旂斿皆以命數為節意者㫋物之斿亦稱其命
數歟　湘烟録杜樊川詩浮生長勿勿兒小且嗚嗚勿
者州里所建之旗柄有三斿雜帛幅半異所以趨民故
匆遽者稱為勿勿
旌　逸雅析羽為旌旌精也有精光也　爾雅注旄首
曰旌注載旄於竿頭如今之幢亦有旒　漢文帝紀朝
有進善之旌注應劭曰旌幡也堯設之五達之道令民
進善也如淳曰欲有進者立於旌下言之　曲禮前有
水則載青旌注載所謂舉於旌首所以警衆者也　羣
書考索司常全羽為旞析羽為旌又曰道車載旞斿車
載旌旞旌皆注旄而旄與羽又注於旗則羽可以飾旗
又可以為旗也　周禮注澤虞有旌以其主澤澤鳥所
集故得析羽　子虚賦拖蜺旌張揖注析羽毛染以五
采綴以縷為旌有似虹蜺之氣也　唐車服志旌以絳
帛五丈粉畫虎有銅龍一首纒緋幡紫縑為袋油囊為
表
斾　爾雅繼旐曰斾注帛續旐末為燕尾者　逸雅雜
帛為斾以雜色綴其邊為翅尾也將帥所建象物雜也
旟　周禮鳥隼為旟注鳥鳳也畫鳳以象其德畫隼以
象其威　爾雅錯革鳥曰旟注此謂合剝鳥皮毛置之
竿頭即禮記云載鴻及鳴鳶　逸雅旟譽也軍吏所建
急疾趨事則有稱譽也　羣書考索司常鳥隼為旟大
閲州里建旟司馬治兵百官載旟二者不同何也禮書
曰州里建旟者州里之常百官載旟一時之事軍國之
容耳詩曰孑孑千旟蓋州里之臣
旐　通典夏后氏俾車正奚仲建旌旐尊卑上下各有
等級　爾雅緇廣充幅長尋曰旐注帛全幅長八尺
逸雅旐兆也龜知氣兆之吉凶建之於後察度事宜之
形兆也　羣書考索司常龜蛇為旐又曰縣鄙建旐大
司馬曰郊野載旐蓋由役軍旅王事也雖命教不同而
同於四斿
纛　黄帝内傳𤣥女為帝制𤣥纛十二以主兵　二儀
實録商有纛皁絲為之似蚩尤首五百人置一纛　漢
高帝紀黄屋左纛注李斐曰纛毛羽幢也在乗輿車衡
左方上上注之蔡邕曰以㹈牛尾為之如斗或在騑頭
或在衡　稗史𩔖編天子作六軍六纛唐初置二十四
纛每嵗一祭之軍𤼵處祭纛用白馬牲所祭蚩尤主也
　御覽纛六口大將中營建出引六軍古者天子六軍
諸侯三軍今天子十二諸侯六軍故有六纛以總軍衆
　栁宗元嶺南饗軍堂記公命享於新堂幢牙茸纛咸
飾于下　事物紺珠後魏有纛頭宋有皁纛蓋旄頭遺
象制與旗同無文采　南蠻傳盤盤以孔雀羽飾纛
北史突厥旗纛之上施金狼頭　漢韓延夀傳植羽葆
注羽葆聚翟尾為之亦今纛之類也
幡　郊祀志武帝伐南越禱告太乙以牡荆畫幡日月
北斗登龍以象太一三星為太一鏠旗命曰靈旗為兵
禱則太史奉以指所伐國　後漢書立春之日皆青旛
幘迎春於東郭外　庶物異名疏肥胡幡名見國語
吴都賦觀鷹隼誡征夫坐組甲建祀姑注祀姑幡名也
　中華古今注信幡古之徽號也所以題表官號以為
符信故謂之信幡乗輿則畫為白虎取其義而有威信
之德也魏朝有青龍幡朱雀幡𤣥武幡白虎幡黄龍幡
而五色以詔東方郡國以青龍信南方郡國以朱雀信
西方郡國以白虎信北方郡國以𤣥武信朝廷畿内則
以黄龍信亦以麒麟幡髙貴郷公討晉文王自秉黄龍
幡以麾晉朝唯用白虎幡書信幡用鳥書取其飛騰輕
疾也一曰以鴻鴈鷰鳦有去來之信也　北史初齊軍
戰芒山之時齊軍旂幟盡赤西軍盡黑綦毋懷文曰赤
火色黑水色水能滅火不宜以赤對黑土勝水宜改為
黄神武遂改為赭黄所謂河陽幡者也　古今事物考
明朝鹵簿有絳引幡五對傳教幡五對告止幡五對信
幡五對
麾　漢韓延夀傳建幢棨注幢麾也棨有衣之㦸也其
衣以赤黑繒為之　庶物異名疏戲大將之旗也顔師
古曰漢史通以戲為麾　宋㑹要麾古有黄朱纁三色
漢鹵簿有左右黄麾今制絳帛為之如幡采成黄麾字
　周禮巾車職曰建大麾以田獵鄭注大麾不在九旗
中以正色言之則黑夏后氏所建　事物紺珠絳麾如
幢三層蒙以紫羅囊　晉東宫舊事皇太子初拜有旄
幢一又皇太子鹵簿有黄麾　南史齊後主有筋力能
擔幢初學擔幢每傾倒在幢杪者必致踠傷其後白虎
幢七丈五尺齒上擔之折齒不倦擔幢諸校具服飾皆
自製之綴以金華玉鏡衆寶　韻府維摩起七寶塔以
纓絡幢供養之　事物紺珠羽葆幢舞者所建以為容
又曰翿
　　　蓋(附傘/)
器物總論蓋之為言覆也形圓象天橑二十八以象經
星斗圍三寸長二尺柄圍六寸長八尺宇深二尺人長
八尺則蓋之為高也總為一丈橑長六尺圍寸五分參
分其長近斗二尺而平其四尺為宇宙合兩旁六尺之
橑為闊丈二尺又宇曲減之約以一尺為差則蓋之為
廣也總為丈一然蓋之上為部非部無以納橑於其旁
下為柄非柄無以含斗於其中一曰􁍐一曰傘皆蓋之
别稱　風俗通黄帝與蚩尤戰涿鹿常有五色雲氣金
枝玉葉止於帝上因作華蓋　周祈名義考華蓋本星
名晉天文志天皇大帝上九星曰華蓋所以覆蔽大帝
之座也下九星曰杠蓋之柄也古者天子所坐曰華蓋
之座取象於天也　中華古今注曲蓋太公所作也武
王伐紂大風折蓋太公因折蓋之形制曲蓋焉戰國常
以賜將帥自漢朝乗輿用謂曰䡶輗蓋有軍號者賜其
一焉　周禮輦車有羽蓋鄭注以羽作小蓋翳日也
蔡邕獨斷凡乗輿車皆羽蓋金華爪黄屋左纛黄屋者
蓋以黄為裏也金根車以青縑為蓋　沈括筆談輦後
曲蓋之筤兩扇夾之通謂之扇筤皆繡亦有銷金者即
古之華蓋也　續漢書三公列侯皆安車朱班輪皁繒
蓋中二千石二千石皆皁蓋朱兩轓除吏赤蓋杠其餘
皆青蓋　桓譚新論譚謂揚雄曰君之為黄門郎居殿
中數見輿輦玉瑵華芝及鳳凰三蓋之屬皆𤣥黄五色
飾以金玉翠羽珠絡錦繡茵席者也　王莽傳黄帝時
華蓋九重以登仙莽乃造華蓋九重　晉公卿禮秩諸
侯王及羣縣公侯皆給青徘徊車金華瑵蓋　宋元嘉
起居注阿羅單國奉孔雀蓋一具　杜陽雜編永貞元
年南海貢竒女盧眉娘善作飛仙蓋以絲一縷分為三
縷染成五采於掌中結為傘蓋五重其中有十洲三島
天人玉女臺殿麟鳳之象而外列執幢捧節之童亦不
啻千數其蓋闊一丈秤之無三數兩自煎靈香膏傅之
則虬硬不斷　維摩經毘耶離城有長者子名曰寶積
與五百長者子俱持七寶蓋來詣佛所佛之威力令諸
寶蓋合成一蓋徧覆三千大千世界　裴君内傳昔學
道到流沙之濵白水之崖遇素真人乗青龍軿車以紫
羽為之蓋　楚詞孔蓋兮翠旗注言司命以孔雀之翅
為車蓋言殊飾也　宋玉高唐賦翠為蓋兮注以翠羽
為蓋也　子虚賦建羽蓋注以雜羽飾蓋　劉孝標廣
絶交論雞人始唱鶴蓋成陰注謂蓋如飛鶴成陰言多
也　傳芳畧記韓愈刺潮州當暑出張蓋而喜曰此物
能與日輪爭功豈細事耶
傘　玉屑前代士夫皆乗車而有蓋至元魏之時魏人
以竹碎分并油紙造成傘便於步行騎馬傘自此始又
曰魯班之妻造之謂其夫曰君為人造居室固不能移
妾為人所造能移千里之外　通雅􁍐本因古之縿升
菴謂傘亦古文晉輿服志功曹吏繖扇騎從傘始見於
南史王縉以笠傘覆面魏書裴延儁傳山胡持白傘白
幡按説文縿旌旗之斿爾雅纁帛縿註衆旒所著正幅
為縿此即繖之原也(繖傘/同)　南史始安王遙光行還入
城風飄儀繖出城外　通典北齊庶姓王儀同已下翟
尾扇傘皇宗三品已上青朱裏其青傘碧裏達於士人
按晉代諸臣皆乗車有蓋無傘元魏自代北有中國北
俗便於騎則傘蓋施於騎耳疑是後魏時制亦古張帛
為繖之遺事也高齊始為之等差云今天子用紅黄二
等而庶僚通用青其天子以黄蓋倣秦漢黄屋左纛之
制也　清異録晉少主北還至孟津界一古寺遺下所
張紫羅傘五層疊垜深簷仍泥金盤花但朱柄折耳
事林廣記宋慶元二年單馬令國進金傘　宋㑹要今
有方繖大繖　春明退朝録京城士人舊通用青絹凉
繖大中祥符五年九月惟許親王用之餘竝禁止六年
六月始許中書樞宻院依舊用繖出入　談苑劉子儀
侍郎三入翰林意望雨府頗不懌移疾不出朝士問候
者但云虚熱上攻石中立在坐云只消一服清涼散便
安矣蓋謂兩府始得青涼傘也　文懋昭金志國主繖
或紅或黄無定以金龍為頂蓋后用金鳳太子用金龍
妃紫繖用孔雀一品用青繖用銀浮圖二品三品用紅
浮圖四品五品青浮圖浮圖繖頂也　元周達觀真臘
風土記國中丞相將帥等官金繖柄已上官皆呼巴丁
亦呼暗丁銀傘柄者呼厮辣的傘用中國紅絹為之傘
裙直至地油傘綠絹為之裙却短　古今事物考我明
鹵簿有紫方繖紅方繖曲柄紅繡繖黄繡繖黄羅繡九
龍繖直柄黄繡繖紅繡繖青紅黄白黑五色銷金繖黄
羅銷金九龍繖黄油絹銷金雨繖又文武官一品至四
品俱用黑色茶褐羅表紅絹裏三簷五品用青羅表紅
絹裏兩簷六品至九品俱用青絹表紅絹裏兩簷
雨傘　事林廣記六韜曰天雨不張蓋幔周初事也通
俗文曰張帛避雨謂之繖蓋即雨傘之用也三代時已
有之　清異録江南周則少賤以造雨傘為業其後戚
連椒閫後主戲問之言臣急於米鹽日造二傘貨之惟
霪雨連月則道大亨後生理微溫至於遭遇盛明遂捨
舊業後主曰非我用卿而富貴乃高宻侯提携而起家
也明年當封特以為高宻侯實誚之耳
　
　格致鏡原卷三十一
欽定四庫全書
　格致鏡原卷三十二　　　大學士陳元龍撰
　　珍寶類(一/)
　　　珠(附琅玕/  木難)　(瑟瑟/火齊)
總論　禹貢徐州厥貢蠙珠　周易參同契流珠水之
母　管子珠者陰之陽也故勝火　爾雅西方之美者
有霍山之多珠玉焉注霍山今在平陽永安縣東北珠
如今雜珠而精好　任子丹淵之珠藏於黄泥　管子
珠起於赤野　淮南子水圓折者有珠　宋書王者不
以財為寶則生珠　樊文淵七經義珠母者大珠在中
小珠環之　孝經援神契神靈滋液百寶用則璣鏡出
宋均注大珠有光可為鏡　地理志多珠璣銀銅之湊
師古注璣謂珠之不圓者　山海經三珠𣗳生赤水上
其為樹如栢葉皆為珠　水族加恩簿李藏珍(謂真/珠也)照
乘走盤厥價不貲宜授圓輝處士　任昉述異記越俗
以珠為上寶生女為珠娘生男為珠兒緑珠之字由此
而稱　魏志東夷俗以瓔珠為財貨或以綴衣為飾或
以懸頸垂目不以金銀錦罽為珍　南越志端溪俚人
岑班入山遇一寶珠徑五寸取還夜光明照燭俚人甚
懼以火燒之雖已損猶照一室　南唐近事陳繼善拜
少傅致仕富於資産自荷一鋤以理小圃成畦以真珠
千餘顆若種蔬狀土壤之間記顆俯拾　羣書考索宋
仁宗明道二年注輦國王尸囉茶印陁囉遣使蒲押陁
離等以泥金表進真珠衫帽及真珠一百五兩　珍玩
續考熈寧中珠輦國使人入貢乞依本國俗撤殿詔從
之使人以金盤貯珠跪捧於殿檻之間以金蓮花酌御
座撒之謂之撒殿乃其國至敬之禮也朝退有司掃撤
得珠十餘兩分賜
名𩔖　宋書明月珠王者不盡鱗介之物則出　淮南
子明月之珠生於蠬蜄　漢書校獵賦剖眀月之珠胎
師古注珠在蛤中若懷姙然故謂之胎也　裴氏廣州
記鯨鯢目即明月珠故死不見有目精　漢書武帝時
使人入海市明月大珠至圍二寸已下　崔豹古今注
章帝元和元年明珠出館陶大如李有明耀三年明月
珠出豫章海昏大如雞子圍四寸八分　神異經西北
荒中二金闕高百丈有明月珠徑三寸光照千里　善
信經明月珠摩尼珠多在龍腦中　北史南天竺出摩
尼珠　法苑珠林長阿含經云鬱單國有自然釡鍑有
摩尼珠名曰熖光置於鍑下飯熟光滅不假樵火不勞
人功　事物紺珠摩尼珠又名如意珠狀如芥粟能變
水色随人以何色物裹之水即如所裹物色　山堂肆
考虚空藏菩薩身二十由旬頂上如意珠作紫金色無
涯際　雜寶藏經佛言如意珠是摩竭大魚腦中出魚
身長二十八萬里此珠名曰金剛堅也常出一切寶物
衣服飲食隨意皆得得此珠者毒不能害火不能燒
北史倭有如意寶珠其色青大如雞卵夜則有光云魚
眼睛也　杜陽編唐肅宗時李氏尼真如得天帝所授
八寶獻於天子一曰如意寶珠其形正圓大如雞卵寶
光瑩澈置之堂中明如滿月　黄帝内傳𤣥女授帝九
明之珠　小説孔子得九曲珠欲穿不得遇二女教以
塗脂於線使蟻通焉　葛洪西京雜記高祖斬白蛇劍
上有七彩珠為飾　捃拾菁華王武子以九芒珠穿為
紉索編華架用之每月洗以鯉魚涎　五侯鯖七曜珠
漳州龍溪所貢珠圍三寸七分中有小珠七顆如七曜
次如七曜者甚多　王子年拾遺記舜葬蒼梧之野有
鳥名憑霄雀銜青砂珠積成壟阜名曰珠丘其珠輕細
風吹如塵起名曰珠塵　道籥西王母獻穆王以雲澤
之珠又名却病珠設有人病在心則東向含之肝北腎
西肺則俯身向地脾則南也無不應時愈　拾遺記燕
昭王坐握日之臺時有黑鳥白頭集王之所銜洞光之
珠圓徑一尺色黑如漆懸照於室内百神不能隱其精
靈此珠出陰泉之底有黑蚌千嵗一生珠珠漸輕細昭
王常懐此珠當隆暑之月體自輕涼號曰銷暑招涼之
珠也　述異記漢武時水木之精獻洞穴珠生於赤蚌
其珠徑寸　郭憲洞㝠記太初三年起甘泉望風臺臺
上得白珠如花一枝帝以錦蓋覆之如照月矣因名照
月珠以賜董偃盛以琉璃之筐　洞㝠記東方朔西過
洞壑得靜海逰珠　飛燕外傳真臘夷獻不夜珠光彩
若月照人無妍醜皆美豔帝以珠賜婕妤婕妤號為枕
前不夜珠為后夀　集微五鹿充宗贈𢎞成子衍濟之
珠一名記時珠投之盤中滚滚不定至一時盡略定少
選成子讀書每以記時不差一遍　廣異記則天時西
國獻青泥珠一枚珠𩔖拇指微青后不知貴以施西明
寺僧布金剛額中後有胡人云西國有青泥泊多珠珍
寶但苦泥深不可得若以此珠投泊中泥悉成水其寶
可得則天因寶持之至𤣥宗時猶在　記聞唐大安國
寺睿宗嘗施一寶珠狀如片石赤色夜則微光光高數
寸有西域胡人見之曰此水珠也每軍行休時掘地二
尺埋珠其中水泉立出可給數千人以錢四千萬貫買
之去　杜陽雜編開元初罽賓國貢上清珠光明潔白
可照一室視之則有仙人玉女雲鶴絳節之象動搖於
其中及代宗即位寶庫中徃徃有神光異氣　開元遺
事開元中張説為相有人惠一珠紺色有光名記事珠
或有遺忘即玩此珠心神頓悟　孔六帖大厯中林邑
國獻靈珠五色紅而光又名詰多珠同菖蒲煮食即大
如雞卵可數日不饑　杜陽雜編順宗即位嵗拘弭國
貢履水珠色黑類鐵大如雞卵其上鱗皺其中有竅云
持入江海中可行於洪波之上遂命善浮者以五色絲
貫之繫於左臂遣入龍池其人則步驟於波上若在平
地亦潛於水中良乆復出而徧身略無沾濕上竒之至
長慶中嬪御試弄於海池遂化為黑龍入於池内俄而
雲烟暴起不復追討　異聞志成武丁進上以沙摩掩
日之珠帝每集宫妃宴㑹則懸此珠於中庭一庭日色
寒於夜月歡飲乆之恒忘白晝一小宫人愛眠當晝起
拭目曰如何夜半鳥啼如此喚人醒也帝聞之大笑
南越志士人宋述家有一珠大如雞卵微紺色瑩徹如
水手持之映空而觀則末底一㸃凝翠其上色漸淺若
回轉則翠處常在下不知何物或謂之滴翠珠　致虚
雜俎郎玉嗜酒而家赤貧遇仙女於嵩山之中投以一
珠曰此醉龍珠也諸龍含之以代酒味踰若下　宣室
志馮翊嚴生家於漢南逰峴山得一珠如彈丸黑色而
有光視之瑩徹如冰焉以示西國胡人曰此是清水珠
也即命注濁水於缶以珠投之俄而淡然清徹矣胡人
以三十萬貨之　南墅閒居録蘇子瞻嘗言其先祖光
禄云有一書生晝坐簷下見大蜂觸蛛網相螫乆之蛛
墮地起視之已化為小石矣書生異而收之因置衣帶
中一日過市遇蠻賈數輩視書生愕眙揖曰願見神珠
書生戲以帶中石示之羣賈相顧喜曰此破霧珠蠻人
至海上採珠寶常以霧暗為苦有此珠霧即自開因以
寶貨易之值數千緡　元史成宗時西域賈人有以押
忽大珠求售者曰含之可不渴熨面可使目有光　戒
菴漫筆𢎞治年間欲分封諸王取珠於廣得一珠甚大
半黑如墨截然平分希世之寶也名天地分　華嚴經
海底有四大寶珠性極猛熱能縮百川之水一曰日藏
二曰離潤三曰火𦦨光四曰盡無餘　詞林海錯江歴
珠名即江驪也汲冡周書正西崑崙請以江歴龍角為
獻　劉郁西使記西域報達國所產大珠曰太嵗彈
郭義恭廣志有珠稱夜光大徑寸有至圓珠置於地終
日不停有石珠鑄石為之一名朝珠今尚方名以甲乙
為次第　通雅古有辟寒珠辟塵珠夜光照乗大者徑
寸或出於龍魚異物腹中非獨出於蚌也　陸佃埤雅
龍珠在頷蛟珠在皮蛇珠在口鼈珠在足魚珠在眼蚌
珠在腹　梁四公記三珠其一是天帝如意珠之下者
其二是驪龍珠之中者七珠二是蟲珠五是海蚌珠人
間之上者雜珠是蚌蛤等珠不如火珠之貴如意珠上
者夜光照四十餘里中者十里下者一里光之所及無
風雨雷電水火刀兵諸毒厲驪珠九色上者夜光百步
中者十步下者一室光之所及無蛇虺蟲豸之毒蟲珠
七色而多赤其蟲六足二目目當其陷處有凹如銕鼻
蚌珠五色皆有夜光及數尺無瑕者為上其有瑕者為
下蚌珠生於蚌腹與月盈虧蛇珠所致隋侯噲參即其
事也　述異記南海有珠即鯨目瞳夜可以鑒謂之夜
光凡珠有龍珠龍所吐也蛇珠蛇所吐也南海俗云蛇
珠千枚不及一玫瑰言蛇珠賤也越人俗云種千畝木
奴不如一龍珠吴越間俗説明珠一斛貴如王者合浦
有珠市　莊子河上翁子得千金之珠其父曰此珠在
驪龍頷下汝得之必遭睡也　幽明録洛下有田穴婦
有殺夫推而下之得一穴所至告饑有長人指中庭栢
樹下有一羊令跪捋羊鬚三捋得三珠食焉復尋穴出
還洛問張華云羊為癡龍初一珠食之天地等夀次者
延年後者療饑而已　博物志鮫人水底居出向人間
寄住積日賣綃臨去後主人索器泣而成珠滿盤以與
主人　拾遺記瀛州有鳥如鳳身紺翼丹名藏珠每鳴
翔則吐新珠累斛仙人以飾仙裳輕而耀於日月也
搜神記有𤣥鶴為弋人所射窮而歸噲參參收養療治
瘡愈而放之後鶴夜到門外雌雄各銜明珠以報參焉
　洞㝠記赤松子以鳳葵草餌之三嵗乗黄蛇入水得
黄珠一枚色如真金或言是黄蛇之卵故名蛇珠亦曰
銷疾珠語曰寧失千里駒不失黄蛇珠　搜神記隋侯
行見大蛇被傷而治之後銜珠以報其珠徑寸純白夜
有光明如月之照一名隋侯珠一名明月珠一名靈蛇
珠　洞㝠記蛇珠出塗云國有青靈蛇産珠色光白如
瓊琰之𩔖　稗史𩔖編栁州種甘堂頃年夜有光出柱
上蠧穴中滿堂如月太守知異物集吏卒持斧鋌刺之
有聲砉然破柱乃大蜈蚣長竟柱破腦得珠如鵞卵圓
瑩光彩無價寶也　廣異記狐口中媚珠若能得之當
為天下所愛以繩縛狐四足以大籠罩其上用小缾口
窄者埋地中令口與地齊以兩胾豬肉炙於缾中狐愛
炙而不能得但以口屬缾候炙冷復下兩胾狐涎沫乆
之炙與缾滿狐乃吐珠而死珠狀如棊子通圓而潔
北户録鱟珠南人或帶或磨飲之云利市　李材解酲
語至元間馬八兒國入貢蝦囉百顆形如珠而成龍紋
大者過於彈丸國有蝦瀨隱沙中常抱珠戲於瀨上土
人俟其去取之　博物志五月五日取青蛉頭正中門
埋皆成青珠　拾遺記員丘穴洞中有細珠如流沙可
穿而結因用為佩　西京雜記霍光妻遺淳于衍走珠
一琲　珍玩考走珠置之於地能自走世謂之走珠
下帷短牒力珠如龍眼大含之多力可以挽象尾使之
倒行　唐書婆利國出火珠大者如雞卵圜白照數尺
日中以艾藉珠輒火出　珍玩續考辟珠大者如指頂
次如菩提子次如黍粟質理堅重如貝辟銅鐵者銅鐵
不能損辟竹木者竹木不能損犯以他物即毁矣常附
胎於椰子檳榔果穀之實之内通謂之聖銕島夷能辨
之故以為竒寶也　五侯鯖江珠即琥珀千年茯苓所
化　徐衷南方草物狀白蚌珠長三寸半在漲海中其
一寸五分有光色一旁小形似覆釜為第一其一寸三
分雖有光色形不圓正為第二　列仙傳朱仲者㑹稽
販珠人也漢高后時募三寸珠仲詣闕上之珠好過度
賜五百金魯元公主私以七百金從仲市得四寸珠景
帝時復獻三寸珠數十枚　漂粟手牘珠三寸者諦視
之有花影層層在内一里之内所種花木必現於中顔
色宛然變幻萬端第非時之木不見耳　列仙傳鄭交
甫至漢臯臺下見二女佩兩珠大如荆雞卵二女解與
之既行反顧二女不見佩珠亦失　魏畧夫餘出珠大
如酸棗　沈存中筆談嘉祐中揚州有一珠甚大初出
於天長縣陂澤中後轉入甓社湖後又入新開湖中九
十餘年常常見之珠大如拳爛然不可視十餘里間林
木皆有影如日初照　沈懷遠南越志珠有九品大五
分以上至一寸八九分尢為入品有光彩一邊小平似
覆釜者名璫珠璫珠之次為走珠走珠之次為滑珠滑
珠之次為磥砢珠磥砢珠之次為官雨珠官雨珠之次
為税珠税珠之次為䓗苻珠　事物紺珠白影珠出侯
道昌龜頭硯中患目煮珠水洗之即愈　魚豢魏畧大
秦國出明珠夜光珠真白珠　南越志海中有大珠明
月珠水晶珠　常璩華陽國志廣陽縣山出青珠永昌
郡博南縣有光珠穴出光珠有黄珠白珠青珠碧珠
莊子黄帝逰赤水之北登崑崙之丘遺其𤣥珠　廣博
物志漢昭靈后名含始逰浴池有玉雞銜赤珠出刻曰
玉英吞此者王含始吞之生高祖　北史室韋俗愛赤
珠為婦人飾穿掛於頸以多為貴女不得此乃至不嫁
　物𩔖相感志帝青珠大秦以來為絶價至珍其光華
煒若將物就珠皆同珠色原色耀繞之也　格古要論
青珠兒出西畨諸國色青如翠者道地有指面大轉身
青者多做管兒用亦有當三折二錢大者顔色好者直
錢其價如馬故謂之馬價珠但夾石粉青有油烟及色
老者價低　熊大古冀越集南珠色紅西洋珠色白北
海珠色㣲青隨方色也　博物要覽北珠青色如暑末
秋初及晴雲綻處閃出青天帶白雲此青係真色第一
其青色只在頂上蓋者不披青至頂下乃嫩青色謂之
摩孩羅兒頂青上上者其青若至腰下及竅眼謂之轉
身青為第一腰上青者謂之披肩青為第二若珠頂上
只有一㸃青不能蓋頂者謂之鬼眼睛乃下等如上尖
下闊者謂之寶裝亦名無篤珠子如一頭大一頭小者
謂之鼓槌中間一穴兩頭圓者謂之横鑽皆不佳也凡
看南北西珠須要照看中無烏黑絲路青白一匀無斑
㸃如有黑紋者名為砂蛀珠心蛀空外雖無傷年乆或
為重物所壓必至粉碎　格古要論南珠出南蕃海蚌
中南蕃者好廣西者易黄要身分圓及色白而精光者
價高以大小粒數等分兩定價古云一粒圓十粒錢又
云一圓二白土番回鶻國珠兒顔色不甚好多似好靛
石或云凡遇灰塵迷眼以珠兒拂之則明也北珠出北
海亦論大小分兩定價看身分圓轉身青色披肩結頂
者價高如骨色粉白油黄渾色者價低　博物要覽河
北沿山塘濼有數處産珠亦有圍及寸者色多㣲紅珠
母與亷州者不相𩔖但清水急流處其珠色光白濁水
及停水不流處其珠昏暗也
採珠養珠　徐衷南方草物狀凡採珠常三月用五牲
祈禱若祠祭有失則風攪海水或有大魚在蚌左右
萬震南州異物志合浦民善㳺採珠兒年十餘便教入
水官禁民採珠巧盜者蹲水底剖蚌得好珠吞而出
嶺表録異廉州邊海中有洲島島上有大池謂之珠池
每年刺史修貢自監珠户入池采以充貢賦耆舊傳云
人皆采老蚌剖而取珠池在海上疑其底與海通又池
水極深莫測也珠如豌豆大或有如彈丸者亦時有得
徑寸照室之珠但有其説不可遇也又取小蚌肉貫之
以篾曝乾謂之珠母容桂率將脯燒之以薦酒肉中有
細珠如梁粟乃知珠池之蚌隨其大小悉胎中有珠矣
　稗史𩔖編珠出合浦海中有珠池蜑人没水探蚌取
之嵗有豐耗多得謂之珠熟相傳海底有處所如城郭
大蚌居其中有怪物守之不可得蚌之細碎蔓延於外
者始得而采　山堂肆考亷州府城東南有珠母海海
中有平江懸梅青嬰三池池中出大蚌蚌中有珠每月
明之夜其光燭天即古合浦珠也人采珠者乗舟入池
以長繩繋腰攜竹籃入水拾蚌置籃内則振繩令舟人
汲取之不幸遇惡魚有一線之血浮水面則知人已葬
魚腹矣　書蕉熊太古在廣時立珠子提舉司專掌蜑
人入海取珠得珠子樹數擔置憲司公㕔衆人聚觀如
栁枝珠生於蚌蚌生於樹不可上下樹生於石蜑人鑿
石得樹樹上求蚌采珠最多蜑人不懼可為異也　輟
耕録廣海采珠之人名曰烏蜑户　稗史𩔖編珠池居
海中蜑人没而得蚌剖珠蓋蜑丁皆居海艇中采珠以
大舶環池以石懸大絙别以小繩擊諸蜑腰没水取珠
氣迫則撼繩繩動舶人覺乃絞取人緣大絙上前志所
載如此聞永樂初尚没水取人多葬沙魚腹或止繩繋
手足存耳因議以鐵為耙取之所得尚少最後得今法
木柱板口兩脚墜石用山麻繩絞傾兠如囊狀繋於船
兩旁惟乗風行舟兠重則蚌滿取法無踰此也　陳襄
文昌雜録禮部侍郎謝公言有一養珠法以今所作假
珠擇光瑩圓潤者取稍大蚌蛤以清水浸之伺其口開
急以珠投之頻換清水夜置月中蚌蛤采玩月華比經
兩秋即成真珠矣　論衡隋侯以藥作珠精曜如真
抱朴子真珠徑一寸以上可服服之可以長乆酪漿浸
之皆化如水銀亦可以浮石水蜂窠化之包彤蛇黄合
之可引長三四尺丸服之絶穀　事林廣記真珠犯尸
氣青黑者以一敏草濃煮汁用絹袋子盛珠著麩炭拌
繋吐向一敏草内和汁揉之即白也
琅玕　本草青琅玕一名石珠一名青珠出蜀郡平澤
　山海經崑崙山有琅玕樹　爾雅西北之美者有崑
崙之璆琳琅玕焉　異魚圖琅玕青色生海底云海人
以網得之初出水紅色乆而青黑枝柯似珊瑚而上有
孔竅如蟲蛀擊之有金石之聲　杜陽編尼真如得天
帝所授八寶獻於肅宗其一曰琅玕珠其形如環四分
缺一徑可五六寸　沈玢續仙傳謝𤣥卿遇神仙見丹
柯碧葉微風時叩五音相節云琅玕樹也
瑟瑟　周祈名義考博雅云瑟瑟碧珠也益州城西每
雨過人多得瑟瑟唐書髙仙芝襲石國掠得十餘斛
五代史吐蕃婦人辮髮帶瑟瑟珠珠之最好者一珠易
一良馬　庶物異名疏瑟瑟珠也明皇雜録帝幸華清
宫五家車騎皆從瑟瑟璣琲狼藉於道曹能始蜀中詩
話云杜石笋行雨中往往得瑟瑟按華陽記開明氏造
七寶樓以珍珠結成簾漢武帝時蜀郡火燒數千家樓
亦燼今人往往於沙土上𫉬真珠趙清獻蜀都故事石
笋在衙西門外二株雙存云真珠樓基昔胡人於此立
為大秦寺門樓十間皆以珍珠翠碧貫之為簾後摧毁
墜地至今基地每有大雨多拾珍珠瑟瑟金翠異物
唐書盧昻坐贜窮按得瑟瑟枕大如斗　明皇雜録虢
國夫人恩傾一時所居本韋嗣立宅創堂成以金盆貯
瑟瑟二斗以賞匠者　通雅瑟瑟或以為寶石緯略以
為珠程泰之則曰世所傳瑟瑟皆燒石為之然瑟瑟有
三種寶石如珠真者透碧番燒者圓而明中國之水料
燒珠亦借名瑟瑟
木難　南越志木難乃金翅鳥口結沫所成碧色珠也
大秦土人珍之　廣志莫難珠其色黄生東夷又云木
難
火齊　南史中天竺國出火齊珠狀如雲母色如紫金
列之則如蟬翼積之則如紗縠之重沓也　子虚賦其
石則赤玉攻瑰注晉灼曰攻瑰火齊珠也師古曰火齊
珠今南方之出火珠　稗史𩔖編予舊見有婦人耳環
色紫而光艶照映若紫玻璃其質甚薄不識是何物也
或稱為紫辣子蓋火齊也
　　　玉
總論　禮記聘義孔子曰昔者君子比德於玉焉溫潤
而澤仁也縝宻以栗知也亷而不劌義也垂之如隊禮
也叩之其聲清越以長其終詘然樂也瑕不掩瑜瑜不
掩瑕忠也孚尹旁達信也氣如白虹天也精神見於山
川地也圭璋特達德也天下莫不貴者道也詩云言念
君子溫其如玉故君子貴之也　管子夫玉之所為貴
者九德出焉溫潤以澤仁也粼以理者智也堅而不蹙
義也亷而不劌行也鱗而不垢潔也折而不撓勇也瑕
適皆見情也茂華光澤竝通而不相陵容也叩之其音
清專徹遠純而不殺辭也是以人主貴之藏以為寶剖
以為符瑞　王逸正部論或問玉符曰赤如雞冠黄如
蒸栗白如脂肪黑如純漆玉之符也　周禮玉府掌王
之金玉玩好兵器凡良貨賄之藏共王之服玉佩玉珠
玉王齊則共食玉大喪共含玉　程大昌演繁露古禮
用玉甚多而玉不乏或疑古玉多於後世是則然矣然
而有説也説文玉部案禮天子用全純玉也上公用駹
四玉一石侯用瓚伯用將玉石相半也然則瓚將云者
其質半玉半石而駹者五分其質而四分為玉一分為
石也然則古之禮玉惟天子所用通體是玉若其間雜
之以石則不用也自上公以降則駹瓚將之質雖不免
雜之以石亦入用也則其禮用雖多凡半珉半玉亦入
用也　爾雅玉十謂之區注雙玉曰㲄五㲄為區　爾
雅璆美玉也　逸論語瑳玉色鮮白也瑩玉色也瑛玉
光也璿瑾瑜美玉也璑三采玉也玲瑲琤􁋟瑝玉聲也
璬玉佩也璪玉飾以水藻也　楊慎外集瑗好倍肉也
璧肉倍好也環肉好若一也又曰玉空邊等也瓏禱旱
瑞玉刻為龍文也琥𤼵兵瑞玉刻為虎文也珵楚玉也
理六寸光自照璠璵魯玉也㻒齊玉也􁀙晉玉也瓊赤
玉也瓐碧玉也瑎墨玉也瑿𤣥玉也玼紫玉也瑌玉半
白半赤也璊玉赩色也㻶青白玉琯也理玉膚也璞玉
未理也琢玉始理也琈玉采也璘㻞玉文也玲玉聲也
璄玉光也瑜玉中美也璪玉加瑑飾也玓瓅玉㸃也玷
玉缺瑕玉病也珙大璧也琡璋大八寸也瑄璧大六寸
也璋半圭判白也𤦺片玉也珏兩玉􁙼奉使玉盛之車
笭間者也璱玉華相帶如琴絃也字一作琗􁪺玉英羅
列秩秩也瑞舜所輯玉也琯舜所受西王母獻玉也琰
夏桀寵女名刻於玉也琬周王結好圭也靈以玉事神
也㻛祀天玉也璹玉器也瑁圭頭邪刻也􁇑玉飾弁也
瑁玉佩之長也瑬玉垂玉飾冕也珩佩玉節步也玦玉
佩不連也珕蜃飾佩刀瓛玉上大下小也璣珠不圓也
珽圭長三尺也玫火齊珠也瑛水晶珠也一名水玉瑫
玉在櫝也玩兒弄璋也珈以玉飾笄也瑱以玉充耳也
琫佩刀下飾也璏玉劍鼻也㺲印鼻也珖玉琯也珂以
玉飾馬銜也又曰馬腦車渠飾銜皆曰珂佛經云珂雪
言其白也珬老雕入海化為珂珬蚌屬即車渠也璫穿
耳附珠也琩蠻女充耳玉也瑑圭有凸鄂也珧江珧蚌
也珨音甲蜃器也瓖馬上飾玉所謂金鋄玉瓖也琇琇
瑩美石也珷玞珉石似玉也□以玉相贈遺也玖黒色
玉可作鏡也今永昌産　管子玉者陰之陰也故勝水
　管子玉起於禺氏山　淮南子水方折者有玉　山
海經黄帝取峚山之玉榮注玉榮玉華也　孝經援神
契神靈滋液則有玉英英華也　符瑞圖玉瑛仁寶不
斲自成光若白華　山堂肆考西王母云昌城有玉蕊
夜山出火　别寶經凡石蘊玉者取石映燈視之内有
赤光如日初出即知有玉也　雲仙友議山中有玉者
木旁枝下垂謂之寶苖　唐書西域傳于闐國有玉河
國人夜視月光盛處必得美玉　平居誨使于闐行程
記于闐玉河其源出崑崙山西流一千三百里至于闐
界牛頭山乃疏三河一曰黄玉河在城東三十里二曰
緑玉河在城西二十里三曰烏玉河在緑玉河西十里
其源雖一玉則隨地而變故其色不同每嵗五六月大
水暴漲則玉隨流而至玉之多寡由水之大小八月水
退乃可取彼人謂之撈玉其國之法官未採玉禁人輒
至河濵故其國中器用服飾往往用玉　西域記于闐
國玉池每端午日自王公而下至庶人皆徃取之每取
一圓玉以一圓石投之　翾風傳石崇之婢翾風妙别
玉聲竝知其所出之地言西方北方玉聲沉重而性溫
潤佩服益人性靈東方南方玉聲清潔而性清凉佩服
者利人精神　墨莊漫録李淳風論辨真玉云其色溫
潤常如肥物所染𫾣之其聲清引若金磬之餘響絶而
復起殘聲遠沈徐徐方盡此真玉也今世真玉甚少雖
金鐵不可近須沙碾而後成者世以為真玉矣然猶未
也特珉之精者真玉須定州磁芒所不能傷者乃是
博物要覽今時玉材較古似多西域近出大塊劈爿玉
料謂之山材從山石中搥撃取用色白質乾内多綹裂
俗名江魚綹也恐此類不若水材為寶蓋玉有山産水
産二種中國之玉多在於山于闐之玉多在於水也
寓簡玉有氛祲玉之病也淺曰氛深曰祲今人不曉乃
謂殉葬尸氣所侵曰祲非也自有一種真為尸氣所侵
色澤昏闇者雖極古猶為不祥物也何貴焉　漢書王
莽就國孔休守新都相謁見莽莽進其玉具寶劍曰見
君面有瘢美玉可以滅瘢即解其璏椎破之自裹以進
休(璏音/衛)　稗史𩔖編凡碾工描玉上用石橊皮汁則見
水不脱　本草玉味甘生如白頭公服之延年　抱朴
子玉可以烏米酒及地榆酒化之為水亦可以蔥漿消
之為􁎭亦可餌之為丸亦可燒之為粉得于闐國白玉
尤善其次有南陽徐善亭部界中玉及日南盧容水中
玉亦佳赤松子以𤣥蟲血漬玉為水服之故能乗烟上
下也　抱朴子玉脂者生玉之山其膏流出萬年以上
則凝而成脂鮮明如水精以無心草木和之須臾成水
服之一升得千嵗服𤣥真者其命不極注𤣥真玉别名
　山海經峚山之上丹水出焉其中多玉膏其源沸湯
黄帝是食玉膏之所出五色乃清五味乃馨堅栗精宻澤
而有光五色𤼵作以和柔剛天地鬼神是食是饗君子
服之以禦不祥　河圖少室山有白玉膏服即成仙
十洲記瀛洲有玉膏如酒名曰玉酒飲數升輒醉令人
長生　書蕉李預羨古人餐玉法乃採訪藍田得若環
璧雜器形者大小百餘皆光潤可玩預乃椎七十枚為
屑食之經年云有效驗及死體色不變　異聞志白氏
國人白如玉國中無五穀惟種玉食之玉成椎為屑采
近地樹葉同食之玉得葉即柔軟味甘而肥若宴客則
以膏露浸玉屑少選便成美酒飲一升醉三年始醒人
有活千嵗者　搜神記羊公雍伯性篤孝居無終山高
八十里上無水公作義漿飲行者三年有一人就飲以
石子一升與之使種之數嵗徐氏有名女公求之徐氏
戲云以白璧一雙當聽為婚公至所種石中得五雙白
璧以贄遂以女妻公名其處曰玉田　尚書中候天乙
在亳諸鄰國襁負歸德東觀於洛黒烏化為黒玉勒曰
𤣥精　搜神記孔子作春秋制孝經既成齋戒告天天
降赤虹化為黄玉長三尺上有文　竹書紀年晉獻公
二年春周惠王居於鄭鄭人入王府取玉焉玉化為蜮
以射人　𤣥中記玉精為白虎　白澤圖玉之精名曰
委然狀如美女衣青衣見之以桃戈刺之而呼其名則
得之委然一作岱委夜行見女戴燭入石石中有玉也
　録異傳江巖常到吴採藥於富春縣清泉山之南見
一美女紫衣踞石而歌有碣石之音巖往從之未及數
十步女輒不見巖乃破石得一紫玉廣長一尺　列異
傳邴浪於九田山見鳥狀如雞色赤鳴如吹笙射之中
即入穴浪遂鑿石得一赤玉如鳥形狀也
名𩔖　王子年拾遺記神農時有石璘之玉號曰夜明
以闇投水浮而不滅　尚書揚州厥貢瑤琨注瑤琨美
玉　尚書大傳堯致舜天下贈以苕華之玉禹授啟以
延喜之玉　竹書紀年桀伐岷山岷山女于桀二女曰
琬曰琰桀愛二女無子刻其名於苕華之玉苕是琬華
是琰　爾雅東南之美者有醫無閭之珣玕琪焉注醫
無閭山名今在遼東珣玕琪玉屬　尚書顧命𢎞璧琬
琰在西序大玉夷玉天球在東序　左傳公賜公衍羔
裘使獻龍輔於齊侯注龍輔玉名　逸論語璠璵魯之
寶也孔子曰美哉璠璵遠而望之煥若也近而視之瑟
若也一則理勝一則孚勝　戰國䇿周有砥厄宋有結
緑梁有懸黎楚有和璞此四寶者天下名器獨不足以
厚國家乎　張揖廣雅昭華白珩琔璜和璧璠璵垂棘
玉也　上林賦鼂采琬琰和氏出焉師古注鼂采者美
玉每旦有白虹之氣光采上出故曰鼂采　王㑹圖注
玉之有光者曰三目　淮南注流黄出而朱草生流黄
玉也　山海經稷翼之山及鹿臺山多白玉羭次之山
多嬰垣之玉泰冒之山洛水出焉其中多藻玉龍首之
山若水出焉其中多美玉放臯之山明水出焉其中多
蒼玉黄酸之水其中多璇玉平丘在三桑東爰有遺玉
　淮南子鍾山之玉炊以鑪炭三日三夜而色澤不變
得天地之精也　京兆記藍田出美玉如藍故曰藍田
　西京雜記高祖斬蛇劍上有九華玉為飾　魏畧大
秦國出采玉五色玉也　拾遺記岱輿山西有玉山其
石五色而輕或似履舄之狀光澤可愛有類人工其黒
色者為勝衆仙所用焉　禮斗威儀君乗金而王則紫
玉見於深山　竹書紀年夷王二年蜀人吕人來獻瓊
玉賓于河用介珪　焦氏説楛世謂黒璊(音/門)為赭玉按
璊赭色也　廣志白玉美者可以照面出交州青玉出
倭國赤玉出扶餘國山𤣥玉水蒼玉皆佩用　杜陽雜
編武宗㑹昌九年扶餘國貢火玉三斗色赤長半寸上
尖下圓光照數十步積之可以然鼎寘之室内不復挾
纊　列仙傳赤松子神農時雨師服水玉　演繁露李
太白詩多言采水碧碧玉𩔖也水中有此碧也字書曰
碧者玉之縹青者也水經於榖水源派載山海經之言
曰紵麻間其中多碧玉篇玉部引山海經亦云商山下
多青碧郭璞曰亦玉𩔖也此之謂碧即王褒謂為碧雞
之碧也古大夫佩水蒼玉其殆用此乎今信州水精其
品下而不瑩者多為縹青之色　丹鉛總録水碧水玉
也山海經耿山多水碧墨子大藥有水脂碧　夷門廣
牘玉出西域于闐國有五色利刀刮不動溫潤而澤摸
之靈泉應手而生者尤佳白玉其色如酥者最貴但冷
色(即飯/湯色)油色及有雪花者皆次之黄玉如栗者為貴謂
之甘黄玉焦黄色者次之碧玉其色青如藍靛者為貴
或有細墨星者色淡者皆次之蓋碧今深青色黒玉其
色黒如漆又謂之墨玉價低西蜀亦有之赤玉其色紅
如雞冠者好人間少見緑玉深緑色者為佳色淡者次
之其中有飯糝者最佳甘青玉其色淡青而帶黄菜玉
非青非緑如菜葉此玉色之最低者　博物要覽儀州
産栗玉或云黄玉之𩔖實乃黄石之光瑩者非玉也玉
堅而有理火刃不可傷此則小刀便可雕刻與階州白
石同體而異色耳　格古論沙子玉罕得比之白玉則
粉紅潤澤多作刀靶環子之𩔖少有大者雪白罐子玉
係北方用藥於罐子内燒成者若無氣眼者與真玉相
似但比真玉則㣲有蠅脚乆遠不潤抑且脆甚　梁四
公記扶桑國貢觀日玉大如鏡方圓尺餘明徹如琉璃
映日以觀日中宫殿皎然分明　杜陽編咸通中同昌
公主有如意玉𩔖桃實上有七孔云通明之象也　杜
陽編大中時日本國王子來朝善圍棊有楸玉棊局楸
玉狀𩔖楸木琢之為棊局光潔可鑑　杜陽編元和中
西域有進美玉者二一圓一方徑各五寸光彩凝冷可
鑑毛髮時𤣥解方坐於上前熟視之曰此一龍玉一虎
玉上驚而問曰何謂龍玉虎玉耶𤣥解曰圓者龍也生
於水中為龍所寶若投之水必虹蜺出焉方者虎也生
於岩谷為虎所寶若以虎毛拂之即紫光迸逸而百獸
懾服
玉器物　周禮以玉作六器以禮天地四方蒼璧禮天
黄琮禮地青珪禮東方赤璋禮南方白琥禮西方𤣥璜
禮北方　爾雅珪大尺二寸謂之玠(詩曰錫/爾介圭)璋大八寸
謂之琡(璋半/珪也)璧大六寸謂之宣(漢書所云/瑄玉是也)肉倍好謂之
璧(肉邊也/好孔也)好倍肉謂之瑗(孔大於/邊也)肉好若一謂之環(邊/孔)
(適/等)　荀子聘人以珪問士以璧召人以瑗絶人以玦反
絶以環　周禮典瑞王㬜大圭執鎮圭繅藉五采五就
公侯之圭璧皆繅　雲烟過眼録何道士所收古玉圭
云出自土中玉色𩔖珷玞長一尺三寸廣三寸五分厚
八分其上甚鋭其所執處隆起二分其底有竅廣一寸
而墮或半寸許與他圭製絶異當攷　白虎通璧者外
圓象天内方象地　漢武内傳西王母上藥有赤河絳
璧　左傳晉荀息請以垂棘之璧假道於虞以伐虢
鄒陽上梁王書白圭顯於中山人惡之於魏文侯文侯
賜以夜光之璧　前燕録慕容儁夀光二年常山寺大
樹根下得璧七十珪七十三光色精竒有異常玉儁以
為神岳之命以太牢祀之　世本舜時西王母獻白環
及玦　三禮圖凡玉佩上有雙衡衡長五寸博一寸下
有雙璜璜徑三寸衝牙蠙珠以納其間上下為衡半璧
為璜璜中横以衡牙以蒼珠為瑀　左傳魯昭公賜子
家雙琥一環一璧　湘烟録頃在漢東得一玉琥美玉
而微紅酣酣如醉肌溫潤明潔或云即玫瑰也古人有
以為幣者春官白琥禮西方是也有以為貨者左傳加
以玉琥二是也有以為瑞節者山國用虎節是也　孫
氏瑞應圖玉典者瑞器也王者仁慈則玉典見　拾遺
記帝堯在位聖德光洽河洛之濱得玉版方尺圖天地
之形又𫉬金璧之瑞文字炳列記天地造化之始　膠
葛舜漁於澤間水中有聲若雷見一玉牌浮出水面取
視之其文曰受而禪惟汝彦因名其澤曰雷　尚書中
候吕尚于磻谿釣得玉璜刻曰姬受命吕佐檢　穆天
子傳舂山之澤清水出泉溫和無風飛鳥百獸之所飲
食先王所謂縣圃天子於是得玉䇿枝斯之英　玉笥
山録漢武好仙於玉笥山頂上置降真壇大還丹竈道
士晝夜祈禱天感其誠乃降白玉笥置壇上武帝遣使
取之至其壇側飄風大震卷玉笥而去因此名為玉笥
山焉　酉陽雜俎漢武登齊郡函山得玉函長五寸帝
下山玉函忽為白鳥飛去世傳山上有王母藥函常令
鳥守之　杜陽編天寶中有尼真如於五色雲中得小
囊中有五寶其一曰𤣥黄天符形如笏長可八寸餘闊
三寸上圓下方近圓有孔黄玉也色比蒸栗澤若凝脂
辟人間兵疫邪厲其二曰玉雞毛文悉備白玉也王者
以孝理天下則見其三曰穀璧白玉也徑五六寸其文
粟粒自生無異雕鐫之狀王者得之則五穀豐稔其四
曰王母玉環二枚亦白玉也徑六寸好倍於肉王者得
之能令遠國歸服其玉色光彩溢𤼵特異於常　十洲
記周穆王時西胡獻玉杯夕設庭中比明旦水滿於杯
甘而香美　司馬彪續漢書桓帝時光禄吏舍壁下夜
有青氣視之得玉鈎玦鈎長七寸二分玦五寸四分各
一枚身中皆雕鏤　拾遺記漢誅梁冀得一玉虎枕頭
云單池國所獻檢其頷下有篆書字云是帝辛之枕常
與妲己同枕之是殷時遺寶也　周書武王馳射商師
大崩帝辛登廩臺取天知玉珥及庶玉衣身以自焚庶
玉則銷天知珥在火中不銷　南史齊高帝身不御精
細之物主衣中有玉介導以長侈奢之源命打碎之
史記項羽紀以玉斗獻亞夫　胡琮别傳吳時掘地得
白玉如意　稗史𩔖編馬侍中嘗寶一玉精盎夏蠅不
近盛水經月不腐不耗或目痛含之立愈　歐陽修歸
田録余家有一玉罌形製甚古而精巧始得之梅聖俞
以為碧玉在潁州時嘗以示僚屬坐有兵馬鈐轄鄧保
吉者真宗朝老内臣也識之曰此寶器也謂之翡翠云
禁中寶物皆藏宜聖庫庫中有翡翠琖一隻所以識也
其後余偶以金環於罌腹信手磨之金屑紛紛而落如
硯中磨墨始知翡翠之能屑金也　瑞應圖玉甕者聖
人之應也不汲自盈　北堂書鈔漢明帝時於舜廟下
得玉琯一枚　南史江右舊物有古玉律數枚齊後主
悉裁以鈿笛　續漢書袁逢為三老賜玉杖　涼州記
盜𤼵張駿陵得玉樽玉簫玉笛　杜陽雜編代宗嘗幸
興慶宫於複壁間得寶匣匣中𫉬玉鞭鞭末有文曰輭
玉鞭即天寶中異國所獻光可鑑物節文端妍雖藍田
之美不能過也屈之則頭尾相就舒之則勁直如繩雖
以斧鑕鍜斫終不傷缺上歎為異物遂命聫蟬繡為囊
碧玉絲為鞘　天寶遺事寧王有暖玉鞍　雲烟過眼
錄褚雪巘所藏黄玉一片狀如匕首其色瑩潤褚以為
雷斧非　雞跖集唐修行楊相公每朝常弄一小玉婆
羅門子高數寸瑩徹精巧可愛云是于闐王庫内之物
　南史梁南兗州隊主陳文興於宣武城内鑿井得玉
鏤麒麟　僧適之金壺記梁江夏王鋒字宣穎年五嵗
學鳳尾書一學即工帝大悦以玉麒麟賜之曰麒麟償
鳳尾　杜陽雜編肅宗賜李輔國香玉辟邪二各高一
尺五寸竒巧非人間所有其玉之香可聞於數百步雖
鏁之於金函石匱終不能掩其氣或以衣裙誤拂則芬
馥經年縱澣濯數四亦不消歇輔國常置於座側一日
方巾櫛而辟邪忽一大笑一悲號輔國驚愕失據而囅
然者不已悲號者更涕泗交下輔國惡其怪碎之如粉
以投厠中其後常聞冤痛之聲其輔國所居里巷酷烈
彌月猶在蓋舂之為粉而愈香故也　拾遺記始皇二
年騫霄國畫工者名烈裔刻兩白玉虎其毛如生不㸃
兩目睛始皇使餘工夜往㸃之旦虎飛去明年南郡獻
白虎二視之乃玉虎也命去目精乃不能復去　續博
物志李德裕好餌雄朱有道士李終南出一玉象狀如
拳曰此可求勾漏瑩徹者燃香致象鼻下勿令婦人雞
犬見之三五日象自服之即復吐出乃可服此火玉太
陽之精凝結已三萬年以相公好道因以奉借又出金
象云此是雌者貴其相伴不爾玉象飛去德裕服之有
異乃於都下採聘名姝至百數不止象砂不復吐後南
遷再遇道士索二象是夕風雨濤瀨并作玉象如團火
飛出船　酉陽雜俎隋内庫有交臂玉猿二臂相貫如
連環　瑞應圖玉馬者瑞器也王者清明篤賢則至
異苑晉東瀛公騰字元邁自并州遷鎮鄴行次真定時
大雪當其門前數十步獨液不積騰怪而掘之得玉馬
高尺許齒皆缺騰以為馬國姓上送之以為瑞　宣室
志宋順帝昇明中荆州刺史沈攸之廏中羣馬輒躑躅
驚嘶如見物攸之令人伺之見一白駒以綠繩繋腹直
從外來忽然復去計其蹤跡直入内閣撿内人唯愛妾
馮月華臂上一玉馬以緑絲繩穿之至夜輒脱置枕邊
至夜有時失去曉時則還試取看之見蹄下有泥後攸
之敗不知所在　聞竒録沈𫝊師為宣武節度使堂前
忽馬嘶其聲甚近求之不得他日愈近似在堂下掘之
深丈餘遇小空洞其間得一玉馬高二三寸長四五寸
嘶則如壯馬之聲其前置碎硃砂貯以金槽糞如菉豆
而赤如金色沈公恒以硃砂餵之　硯北雜志南安總
管趙伯昻仁舉有一玉馬云是太康古壙中用以駕車
者其車亦玉所造竒物不可名狀　雲烟過眼録玉馬
一高五寸有竒雕琢極精作嘶鳴狀如生玉色溫美古
玉色如此様有十餘枚或大或小或有文或無文或青
或緑長不滿寸蓋人綰繩之物玉人高五六寸束髮於
頂餘髪被腦後横插一簪衣垂至地不見足色溫潤與
馬同人如顧愷之所畫列女圖中人物　瑞應圖玉羊
瑞器也王者鍾律和調五聲當節則玉羊見　幽明録
餘杭人沈縱家素貧與父同入山得一玉豚從此所向
如意田桑竝収家遂大富　南史齊後宫才人位登采
女者依舊例賜玉鳳凰　宋書玉雞王者至孝則至
酉陽雜俎梁大同八年戍主楊光欣𫉬玉龍一枚長一
尺二寸高五寸雕鏤精妙不似人作腹中容斗餘頸空
曲置水中令水滿倒之水從口出聲如琴瑟水盡乃止
　明皇雜録帝為皇孫時天后竒之曰此兒當為太平
天子取玉龍子賜之玉龍長數寸精巧異常本太宗晉
陽時物帝甚寶惜後因旱祈雨必應　雲烟過眼録古
琱玉盤螭尢竒紅如血黑如漆白如酥五色俱備真神
品也　開元遺事貴妃素有肉體至夏苦熱常有肺渴
每日含一玉魚於口中蓋藉其涼津沃肺也　江鄰㡬
雜志長安有寶貨行有購得名玉魚者亦名玉梁似今
所佩魚袋　瑞應圖玉龜者師曠時出河東之涯為聖
圖出河負録讖書　應劭漢官儀封禪壇南有玉盤玉
盤中有玉龜　稗史𩔖編姑蘇士人家有玉蟾蜍一枚
皤腹中空每焚香置爐邊烟盡歸腹中乆之冉冉復自
蟾口噴出　列子宋人有為其君以玉為楮葉者三年
而成亂之楮葉中不可别
　
　
　
　
　
　
　
　
　
　
　
　
　
　
　
　格致鏡原卷三十二
欽定四庫全書
　格致鏡原卷三十三　　　大學士陳元龍撰
　　珍寶𩔖(二/)
　　　寶石(附猫睛/  靺鞨)
楊慎外集按穆天子傳重􁀙氏之黒水有采石之山凡
好石之器於是乎出采石即彩石也采石山疑即今寶
山寶井今其地產寶石其品有紅刺紫刺軟紅硬紅酒
黄祖母緑其價有百倍黄金者亦妖物也　輟耕録囘
囘石頭種𩔖不一今問得其數種之名具記於後白水
剌(淡紅/色嬌)避者達(深紅色石/薄方嬌)昔剌泥(黒紅/色)苦木蘭(紅黑黄/不正之)
(色塊雖大/石至低者)此紅石四種同出一坑助把避(上等暗/深緑色)助木
剌(中等明/緑色)撒卜泥(下等帶石/淺緑色)此緑石三種同出一坑紅
亞姑(上有/白水)馬思艮底(帶石無光/二種同坑)青亞姑(上等深/青色)你藍(中/等)
(淺青/色)屋樸你藍(下等如水樣/帶石渾青色)黄亞姑白亞姑你捨卜的
(即回囘甸/子文理細)乞里馬泥(即河西甸/子文理粗)荆川石(即襄陽甸/子色變)　瀛
涯勝覽紅馬肯的石暹羅國產次於紅鴉忽眀浄如石
榴子　雜記回回石種𩔖不一其價亦不一大徳間本
土巨商賣紅剌一塊扵官重一兩三錢估值中綂鈔一
十四萬錠用嵌帽頂上其後累朝皇帝相承寶重凡正
旦及天夀節大朝賀時則服用之呼曰剌亦方言也
雜記錫蘭中有高山參天山頂産有青美藍石黄鴉鶻
石青紅寶石每遇大雨衝流山下沙中拾取之　博物
要覽錫蘭國有翠藍山山頂有盤古足跡甚巨産有五
色寶石云是盤古淚液結成故有奇光異彩所産紅寶
石夜有光可代燈燭元時遣官採買得大者一塊重一
兩零估值鈔十萬錠嵌于冠上每大朝㑹黒夜滿殿紅
光如曙名照殿紅又有色深紅而有白水嬌豔眀瑩出
平遙坑者中有兔毫紋㝡為上等又有深紅而帶嬌黄
者其極大者重二兩以外又產酒黄寶石石色嬌黄如
鵞雛色為上亦有深黄蠟色眀瑩光潔可愛亦有淡黄
如松花色者又産紫寶石名披耶西色深紫如葡萄晶
瑩光潤極大者重五六兩亦有深紫如西絨色但微暗
而欠明瑩其色帶黒者價賤又産青寶石色深青藍靛
明瑩光潔亦有嫩青如磁藍者土蕃國寶石穴産紅寶
石石色大紅而明瑩中有蟹爪小紋亦有色次黄而嬌
嫩如櫻桃色中無紋翳者又産酒黄寶石石色嫩黄如
秋葵色嬌倩明瑩可愛又産紫寶石有淡紫如茄花而
明瑩光潔者有深紫如茄皮而暗晦不明瑩者又産青
寶石石色淡青如天晴色　事物紺珠鴉鶻石又名鴉
忽有五色出西洋　珍玩考祖母綠寶石也出西南諸
郡色碧日耀則滿室掩映一説坐草女人握扵手中易
産　博物要覽西洋黙徳那國產祖母綠寶石色深綠
如鸚鵡羽能助催生産母吞之男左女右自手中擒出
又能滅火試之之法扇熾炭一爐投寶石其中炭火即
滅者真物也此石夜有光如燭我眀内帑曽有數塊每
朝㑹時黎明將啓殿廷尚暗中使盛以金盤捧而導駕
則所至如曙矣又有色嫩綠如新草葱菁者回回國所
産祖母綠色淺綠微黄如新栁色中有兔毫紋真臘國
産白剌寶石色纎白明瑩如水晶天方國亦産白寶石
色白而淡紅如粉肉色明瑩光豔　戒菴漫筆寶石有
金水泥淡黄色魚膽青碧綠或云灑普泥馬踠兒青者
色頗淺淡亦光透遍身多碾細紋如毛此非雲南所産
工不易為出自外國　博物要覽雲南寶井産紅寶石
眀永樂中曽得一顆大者重三兩一錢深紅色明瑩嬌
豔非常估直銀三千兩自後從無此大者一種石色嫩
紅嬌倩如新開海榴花光彩奪目又一種淡紅明瑩者
名童子色㝡貴又有石色大紅而帶黄黑色名為油烟
紅㝡下所産酒黄寶石色嫩黄如金珀青寶石色嫩青
如翠藍亦有淡青如月下白者　格古要論石榴子出
南蕃𩔖瑪瑙顏色紅而明瑩如石榴肉相似故名曰石
榴子可廂嵌用碧靛子出南蕃西蕃青綠色好者頗與
馬價珠相𩔖有黒綠色者低不甚直錢又謂之北靛子
宜廂嵌用鋪絨線石顏色純綠明瑩如鋪絨線相似多
廂嵌縧環等用不甚直錢金星石出金坑色青如豆靛
無金星不夾石者好有金星褐色者不中皆不甚直錢
　博物要覽凡看寶石須扵日色下以銀淺小盤或白
綾方袱藉之將寶石離去銀盤五寸許承日影照看其
光下射盤如金星銀翅者真物也偽者則光結黒影不
散又試法以寶石噤扵口片時久而滿口生津不竭而
反生涼其石不熱者真物也寶石有偽者用料藥燒成
好者與真無異但紅色者嵗久則淡中有冰裂紋故可
辨也　解酲語至元間馬八兒國入貢麟睛石百枚
珍玩攷婆婆石生南海解一切毒其石綠色無班㸃有
金星磨之成乳汁者為上胡人尤珍貴之以金裝飾作
指彄帶之每欲食及食罷含吮數四以防毒令雞冠熱
血當化成水乃真也　博物要覽海外有留韁寶石一
種㝡貴試之之法以此石置曠野草中躍馬向前馬至
此則不能超越故為總戎者購以嵌盔敵騎見我寶不
能至前故能却敵所以為寶　談苑嘉州峨眉山有菩
薩石人多收之色瑩白如玉如上饒水晶之𩔖日射之
有五色如佛頂圓光　一綂志答兒宻古之丹眉流國
産鍮石　稗史𩔖編鍮金屬也而附以石者為其不皆
天然自生亦用蘆甘石煮鍊而成者故兼舉二物而合
為之名　毛傳琇瑩美石也天子玉瑱諸侯以石　子
虚賦礝石武夫注張揖曰皆石之次玉者礝石白者如
冰半有赤色武夫赤地白采葱蘢白黑不分　子虚賦
瑊玏𤣥厲注張揖曰瑊玏石之次玉者𤣥厲黒石可用
磨也　楊慎外集燕山多嬰石郭云石似玉有符彩嬰
帶所謂燕石也　庶物異名疏唐碧者石似玉堅鑽之
物也見淮南子
猫睛　留青日札猫睛名猫兒眼一線中横四靣活光
輪轉照人次者名走水石無光　波斯志猫睛出南蕃
性堅黄如酒色睛活者中間有一道白横搭轉側分眀
與猫兒眼睛一般者為佳故云若眼睛散及死而不活
者或青黑色者皆不為奇大如指靣者尤好小者價輕
宜廂嵌用　稗史𩔖編南蕃白胡山出猫睛極多且佳
他處不及也古傳此山有胡人遍身俱白素無生業惟
畜一猫猫死埋於山中久之猫忽見夢曰我已得活矣
不信可掘觀之及掘猫身已化惟得二睛堅滑如珠中
間一道白横搭轉側分眀驗十二時無悞與生不異胡
人怪之夜又見夢云埋扵此山之隂可以變化無窮中
一顆赤色有光眀者吞之得仙胡掘得遂集山人置酒
食為别及吞即有一猫如獅子負之騰空而去至今此
山㝡多猫睛猫睛一名獅負仙女上𤣥宗獅負二枚即
此𤣥宗藏扵牡丹鈿合中以驗時
靺鞨　丹鉛錄靺鞨國名古肅慎地産寶石大如巨栗
中國謂之靺鞨　寶櫝記紅靺鞨大如栗赤爛若朱櫻
視之若不可觸而觸之甚堅不可破　𤣥覽紫靺鞨可
以馮河　廣異記靺鞨瑩徹若空而實堅重佩之者為
鬼神所䕶入水不溺入火不然　異聞錄李章武與王
倡往來死後李經所居見王來同寢取一物紺碧似玉
而冷狀如槲葉贈曰西岳玉京夫人所遺靺鞨寶也
　　　金剛寶
劉郁西使記金剛鑽出印毒國以肉投大澗底飛鳥食
其肉糞中得之　格古論金剛砂出西蕃深山之高頂
人不可到乃作鷹架飣食在上同肉喫扵山中却在扵
野地上鷹糞中拾得看大小定價如辨真偽將砂扵炭
火中燒紅入釅醋中浸假者酥而易碎真者仍復硬而
可用如或失去和灰土掃在乳鉢内擂之響者是也以
其能鑽定器故名之曰金剛鑽　齊東野語金剛鑽形
如鼠糞色青黑如鐵石産扵西域諸國往往得之河北
砂磧間鷙鳥東青所遺糞中以之鐫鏤無堅不破一云
金剛鑽狀如紫石英可以刻玉鎚之以鐵而不傷鐵乃
自損有南鑽北鑽之分南鑽堪用北者不堪　決疑解
西域實有金剛寶㝡堅不可壞且能壞一切物
　　　瑪瑙
廣雅瑪瑙石次玉　拾遺記瑪瑙石𩔖也一説云瑪瑙
者是惡鬼之血凝成此物昔黄帝除蚩尤及四方羣凶
并諸妖魅填川滿谷積血成淵血凝如石又云丹丘千
年一燒丹丘之野多鬼血化為丹石則瑪瑙也　魏文
帝馬瑙勒賦馬瑙玉屬也出自西域文理交錯有似馬
腦故其方人因以名之　財貨源流碼碯非玉石自是
一𩔖或云碼碯珠也或云馬口中吐出恐胡人謬言以
貴之耳有紅白黑三種　魏畧大秦國多馬瑙　廣志
瑪瑙出西南諸國　𤣥中記瑪瑙出月氐國　珍玩考
瑪瑙出日本國生玉石間種有三般紅黑而白佈紋如
纏絲者咸妙砑木不見熱者纔真(砑木熱/非真也)土人得之碾
為玩器　格古要論瑪瑙多出北地南蕃西蕃亦有非
石非玉堅而且脆快刀刮不動凡看碗琖器皿要様範
好碾得薄不夾石者為佳其中有鳥獸人物形者㝡貴
有錦花者謂之錦紅瑪瑙有漆黑中一線白者謂之合
子瑪瑙有黑白相間者謂之截子瑪瑙有紅白雜色如
絲相間者謂之纏絲瑪瑙此㡬種皆貴有淡水花者謂
之漿水瑪瑙有紫紅花者謂之醬斑瑪瑙有海蟄色鬼
靣花者皆價低凡器物刀靶事件之𩔖看其好碾琢工
夫及紅多者為上古人云瑪瑙無紅一世窮又柏枝瑪
瑙漿水色内有花紋如柏枝者故謂之柏枝瑪瑙　博
物要覽竹葉馬瑙産淮右色黄有紋如竹葉可作桌靣
圍屏　珍玩續考瑪瑙品𩔖多不同出産有南北其實
一石卵爾大者如斗其體質堅硬碾造費工若南瑪瑙
産大食等國色正紅而無瑕可作杯斚器具生西北者
色青黑謂之鬼靣青亦須間以紅色如硃砂者為妙若
靈夏𤓰沙𦍑地磧中間得之者尤奇合子瑪瑙可作數
珠夾胎瑪瑙正視之則瑩白光彩倒視之則若凝血葢
一物而有兩色也出西𦍑沙磧中世不多見紫雲瑪瑙
今和州産大者可作屏障桌靣等用實一石爾金陵雨
花臺下有小瑪瑙子但可充盆盎水石之玩　事物紺
珠曲蟮瑪瑙紅花内有粉紅花　潛確𩔖書瑪瑙出西
洋者名番瑪瑙紅色為佳内有柏枝及五色纏絲者勝
之白者㝡殿今雲南處處有之名土瑪瑙葢玉之賤者
　格古要論土瑪瑙出山東兗州府沂州花紋如瑪瑙
紅多而細潤不搭粗石者為佳胡桃花者㝡好亦有大
雲頭花者次之有紅白花麤者又次之大者五六尺性
堅用砂鋸板嵌臺桌靣几床屏風之𩔖又曰錦屏瑪瑙
　雲烟過眼錄瓊漿石漿水石瑪瑙也二寸許迺塊石
耳視之滴水在内搖之則上下流動越人董大千所蓄
紅瑪瑙一塊徑三寸許搖撼之其中有聲汩汩然葢中
虚有聲在内故也　拾遺記高辛氏有丹丘之國獻瑪
瑙甕以盛甘露又夜义駒䟦之鬼能以赤馬瑙為缾盂
及樂器皆精妙輕麗　涼州記吕纂咸寧二年盜發張
駿陵得瑪瑙鍾榼　南史梁天監中河南王遣使獻瑪
瑙鍾二口　北史魏元韶有瑪瑙榼容三升玉縫之西
域鬼作也　格古要論嘗有戒指内嵌瑪瑙一塊靣上
碾成十二支生肖其紋細如髪似非人功故謂之鬼功
石又名鬼國石　摭異記拂林國雕紫文馬瑙如小合
底寫國王名在上　珍玩考武宗㑹昌元年渤海貢瑪
瑙櫃方三尺深茜色工巧無比　揚州事迹李漢碎胡
瑪瑙盤盛送王莒曰安石榴莒食之乃覺　鐵圍山叢
談政和初間治極之際地不愛寶汝海諸郡縣山石皆
變瑪瑙動千百塊而致諸輦下　楓忩小牘政和四年
汝蔡有司上言連山巖石往往採擊多變瑪瑙乞下詔
封禁以供御用時遣中使出採粗者以共屏牖粧嵌而
晶瑩成形巧絶天工者葢充滿内府矣博物要覽瑪
瑙得自然灰即軟可刻
　　　珊瑚
格古要論珊瑚樹生大海中山陽處水底海人以鐵網
取之其色如銀硃鮮紅樹身高大枝柯多者為勝有髓
眼及淡紅色者價輕此物貴賤竝隨珍珠枝柯有斷者
用釘梢釘定熔紅蠟粘接宜仔細看之　𤣥中記珊瑚
出大秦西海中水底石上初生白一年黄三年赤四年
蟲食敗　洽聞記積石南有大海海中珊瑚生扵水底
大船載鐵網下海中初生時肌理軟膩似菌經一年挺
出網目間變作黄色見風則硬變紅色者為貴支條交
錯高者三尺次者尺餘三年色青似鐵鈔發其根扵舶
上為絞車舉鐵網而出之故名其所為珊瑚洲久而不
采却蠧爛　述異記鬱林郡有珊瑚市海客市珊瑚處
也珊瑚碧色一株數十枝枝間無葉大者高五六尺小
者尺餘交人云海上有珊瑚宫　雜記珊瑚生大海有
玉處其色紅潤可為珠間有孔者出波斯國　李時珍
本草生海底五七株成林謂之珊瑚林居水中直而軟
見風則曲而堅變紅色亦有黑色碧色者碧色者亦良
　財貨源流珊瑚似玉紅潤中多有孔亦有無孔者有
縱紋者有紅油色細縱紋者有如鈆丹色無縱紋者有
兩枝直上分十餘岐將至其末交合連理者海人欲取
之先作鐵網沈水底珊瑚貫中而生有枝無葉因絞網
出之或摧折在網中故難得完者大抵以樹高而枝柯
多者為勝　山堂肆考珊瑚有赤黑二種生海中㝡深
處以絲繩繫五爪鐵猫兒黑鉛為墜擲海中取之出三
佛齊安南等國　陳藏器本草珊瑚生石岩下刺刻之
汁流如血以金投之為丸名金漿以玉投之為玉髓久
服長生　三輔黄圖漢積翠池中有珊瑚高一丈二尺
一本三柯上有四百六十三條云是南越王趙佗所獻
號烽火樹　述異記光武時南海獻珊瑚婦人帝命植
扵殿前謂之女珊瑚一旦柯葉盛茂至靈帝時樹死
晉書王愷珊瑚樹高二尺許枝柯扶疎世所罕比以示
石崇崇便以鐵如意擊碎之愷既惋惜又以為嫉己之
寶聲色方厲崇曰不足多恨今還卿乃命左右悉取珊
瑚有高三四尺者六七株條幹絶俗光彩耀目　南史
梁天監中扶南遣使送珊瑚佛像　解酲語至元間馬
八兒國入貢大珊瑚百枝　孝經援神契珊瑚鈎瑞寳
也神靈滋液百珍寶用則見
　　　水晶
山海經堂庭之山多水玉郭璞注水玉即水精也　庶
物異名疏水精出大秦國一名黎難見魏畧廣雅謂之
石英　格古論古云千年冰化為水晶性堅而脆刀刮
不動色白如􁉚清眀而瑩無纎毫瑕玷擊痕者為佳倭
國水晶第一南方水晶白北方水晶黑信州水晶濁
事物紺珠紫水晶出林邑國　博物要覽黑晶要如淳
漆而眀潔作硯㝡能發墨又可作掠眼以其黑色養目
水晶性凉能消眦火也有紫者云用血玉草及真紫礦
等藥煮之水晶中有花色者可以藏拙色如葡萄光瑩
可愛嵗久紫色漸退花紋班斕甚為可厭其青者色如
月下白光俏可愛又有深黄如金珀者光瑩奪目識者
謂即酒黄石之𩔖　七修𩔖藁格古要論及劉貢父俱
云多年老冰為水晶然日本國有青水晶紅水晶寶貨
辨疑又載烏水晶則非冰也眀矣鐵圍山叢談載政和
間伊陽太和山崩出水晶以木匣貯進數百匣㩀此自
是石中所產　稗史𩔖編鞠獄家取水晶十數種備用
人初不諭既出乃知案牘故闇者水晶承日照之乃見
　博物要覽凡用水晶器物不可用熱湯滚水注之即
粉裂如擊破者　邵氏聞見錄楚元輔家藏一水晶中
有杏一枝希世之寶也　妮古錄蔡君謨水精枕中有
桃一枝宛如新折　稗史𩔖編錢塘闗子東博士家扵
秀州其孫出乃祖所藏水晶絛環表裏瑩徹中有生竹
葉一片　魏畧大食國以水晶為屋柱食器亦然　庶
物異名疏劉貢父幙次與三衞相鄰諸帥玩一水晶盂
問何物而瑩潔若此貢父應聲曰此多年老冰也實以
譏諸帥　三輔黄圖董偃以玉晶為盤貯冰扵膝前玉
晶與冰同潔侍者謂冰無盤必融濕席乃拂玉盤墜冰
玉俱碎玉晶千塗國所貢也武帝以此賜偃　事物紺
珠峨眉精出峨眉山石中有絲黑毫如眉甚奇　格古
要論假水晶用藥燒成者色暗青有氣眼或有黄青色
者亦有白者但不潔白眀瑩謂之硝子
　　　琥珀(附蠟子/)
博物志琥珀一名江珠　庶物異名疏論衡曰頓牟掇
芥頓牟琥珀也　博物志松脂淪入地千年化為茯苓
茯苓化為琥珀　𤣥覽楓脂千嵗為琥珀　酉陽雜俎
龍血入地為琥珀　南蠻記寧州沙中有蜂岸崩則蜂
出土人燒治以為琥珀　稗史𩔖編神農本草云雞卵
可作琥珀其法雞卵取黄白渾雜者煮及尚軟隨意刻
作物以苦酒漬數宿既堅内著粉中佳者乃亂真矣此
世所恒用作無不成者　廣志博平有琥珀生地中其
上及旁不生草深者八九尺大者如斛削去外皮中成
琥珀初如桃膠凝堅成也　財貨源流琥珀多偽惟以
色如血於布上拭熱吸得芥子者真　奇玩林琥珀出
南番西番其色黄而眀瑩潤澤其性若松香色紅而且
黄者謂之眀珀有香者謂之香珀鵞黄色者謂之蠟珀
此等價輕深紅色者謂之血珀此出高麗倭國其中有
蟻蜂松枝者甚可愛扵皮膚上揩熱用紙片些少離寸
許吸映之則自然飛起假者以羊角染色為之　本草
琥珀十年者為瑿狀如𤣥玉黑如純漆大如車輪　博
物要覽有淡黄而眀瑩者如黄水晶狀名曰金珀　事
物紺珠靈珀中有一蜂形色如生可拾芥石珀如石色
黄而重花珀紋如馬尾松心文一道黄一道赤水珀色
淺黄皮粗皺紅松脂如琥珀而濁文横而脆　洞㝠記
武帝宫人麗娟以琥珀為佩置衣裾裏不使人知云骨
節自鳴相與為神怪　拾遺記有韓房者自渠胥國來
獻琥珀鳳凰高六尺　宋武帝本紀寧州嘗獻琥珀枕
光色甚麗價盈百金時將北伐以琥珀療金瘡武帝命
碎之分賜諸將　南紀東昏侯所愛潘貴妃名玉兒服
御極選珍寶虎珀釧一隻直百七十萬
蠟子　波斯志蠟子出南番西番性堅有紅蠟紫蠟亦
有酒色者俱眀瑩有大如指靣亦有小者儘大儘貴古
云蠟重一錢價值十萬可用相嵌釧鐲椀琖戒指須自
然生成者好碾琢者不佳假造用藥燒成者内有氣眼
　　　玻瓈
夷門廣牘玻黎出南蕃有酒色紫色白色者與水晶相
似器皿皆多碾雨㸃花兒者是真其用藥燒者入手輕
有氣眼與琉璃相似　酉陽雜俎頗黎千嵗冰所化
庶物異名疏頗黎生天竺大雪山中有寶山諸寶竝生
取可得唯頗黎寶生高峯難得𤣥中記謂大秦國有五
色頗黎紅色㝡貴頗黎即玻瓈　梁四公記扶南大舶
從西天竺國來賣碧玻瓈鏡靣廣一尺五寸重四十斤
内外皎潔置五色物扵其上向明視之不見其質　鐵
圍山叢談奉宸庫有玻瓈母若今之鐵滓塊大小猶兒
拳或云柴世宗顯徳間大食國所貢又云真廟朝物也
諸璫以意用火煆而模寫之但能作珂子狀青紅白黄
隨其色而不克自必也　稗史𩔖編玻瓈與琉璃同𩔖
亦分五色比之琉璃其質頗厚亦石汁銷冶而成多出
西域諸番之國為㝡張見齋惠卿家有軟玻璃琖
　　　琉璃
顏師古漢書注琉璃葢自然之物采澤光潤異扵衆玉
其色不恒今俗所用皆消冶石汁加以衆藥灌而為之
尤虛脆不貞實非真物　漢書武帝時使人入海市瑠
璃　廣志琉璃出黄支斯調大秦日南諸國　魏畧大
秦國出赤白黑黄青綠紺縹紅紫十種琉璃　事物原
始琉璃高麗出者性堅刀刮不動其色白厚半寸㸃燈
甚明勝扵角煎琉璃逺矣　廣雅琉璃珠也　南州異
物志琉璃本質是石欲作器以自然灰治之自然灰狀
如黄灰生南海濵亦可浣衣用之不須淋但投之中滑
如苔石不得此灰則不可釋　北史太武時大月氐國
人商販京師自云能鑄石為五色琉璃于是採礦山中
扵京師鑄之既成光澤乃美扵西方來者乃詔為行殿
容百餘人光色映徹觀者見之莫不驚駭以為神明所
作自此中國琉璃遂賤人不復珍之　北史隋時中國
久絶琉璃作匠人無敢措意何稠以綠瓷為之與真不
異　演繁露中國所鑄琉璃有與西域異者鑄之中國
則色甚光鮮而質則輕脆沃以熱酒隨手破裂至其來
自海舶者製差樸鈍而色亦微暗其可異者雖百沸湯
注之與磁銀無異了不損動是名番琉璃也　廣博物
志吠琉璃出須彌山帝青色一切寶皆不可破亦非火
熖所能鎔惟鬼神有道力者能破之或云是金鳷鳥殻
帝青者帝釋寶青色也　宋書璧琉璃王者不隱過則
至　西京雜記武帝以白光琉璃為鞍闇室照十餘丈
如晝　吳厯黄武四年扶南諸外國來獻瑠璃諸葛恢
令致琉璃椀一　世説武帝嘗降王武子供饌盤悉用
琉璃器　五行志唐末俗尚以琉璃為釵釧葢服妖也
故後有流離播遷之兆　杜陽編同昌公主以紅琉璃
盤盛夜光珠立堂中光如晝　鄴侯家乘代宗時嶺南
進琉璃盤靣濶九寸元載家有一尺靣者　稗史𩔖編
琉璃今北方有者不多見惟大食高麗有之青白紫綠
皆塗以金翠輝㶷燦爛蔡京嘗以大食琉璃酒器獻淵
聖時在東宫却而不受葢已盛扵宣政矣
　　　車渠
廣雅車渠石次玉也　集韻車渠是玉石𩔖西國重寶
形似蚌蛤有文理　魏文帝車渠椀賦車渠玉屬也多
纎理縟文生于西國其俗寶之　稗史𩔖編硨磲似大
蚌海人磨治其殻為諸玩物色白有紋理不甚貴　𤣥
中記車渠出天竺國　廣志車渠出大秦國　西域記
西域重堂殿梁檐皆以七寶飾之注車渠其一也　丹
鉛總錄俗傳車渠為杯注酒滿過一分不溢試之信然
　　　犀角(附花羊角/)
嶺表錄異犀牛大約似牛而豬頭脚似𧰼蹄有三甲首
有二角一在額上為兕犀一在鼻上校小為胡帽犀鼻
上者皆窘束而花㸃少多有奇文牯犀亦有二角皆為
毛犀俱粟文堪為腰帶千百犀中或偶有通者花㸃大
小奇異固無常定有偏花路通者有頂花大而根花小
者謂之倒插通此二種亦五色無常矣若通白黑分眀
花㸃奇差則價計巨萬乃希世之寶也　異物志犀有
特神者角有光耀白日視之如角夜暗之中理皆粹然
光由中出望如火炬欲知此角神異置之草野飛鳥走
獸過皆驚　夷門廣牘犀角出南蕃西蕃雲南亦有成
株肥大花兒者好及正透者價高成株瘦小分兩輕花
兒者不好但可入藥用其紋如魚子相似謂之粟紋每
粟紋中有眼謂之粟眼此謂之山犀凡器皿要滋潤粟
紋錠花兒者好其色黑如漆黄如栗上下相透雲頭雨
脚分眀者為佳有通天花紋犀備百物之形者㝡貴有
重透紋者黑中有黄花黄中有黒花黄中又有黄黑中
又有黑有正透紋者黑中有黄花古云通犀此二等亦
貴有倒透者黄中有黑花此等次之有花如椒豆斑者
色深者又次之有斑散而色淡者又次之有黑犀無花
而純黒者但可車𧰼棋不甚直錢凡犀帶有角地上貼
好犀作靣而夾成一片者可驗底靣花兒大小逺近更
扵側畔尋合縫處可見真偽又有原透花兒不齊整用
藥染黑者則無雲頭雨脚黄黒連處純黒而不明但有
粟紋不圓者必是原透花兒不居中用湯煮軟攢打端
正不是生犀宜一一驗之　酉陽雜俎犀之通天者必
惡影常飲濁水當其溺時人趕不復移足角之理形似
百物或理不通者是其病然其理有倒插正插腰鼓倒
插者一半已下通正者一半已上通腰鼓者中斷不通
故波斯謂牙為白暗犀為黑暗段成式門下醫人吳士
臯常職扵南海郡見舶主説本國取犀先扵山路多植
木如狙杙云犀前脚直常倚木而息木欄折則不能起
犀角一名奴角有鴆處必有犀也犀三毛一孔劉孝標
言犀墮角埋之人以假角易之　埤雅犀紋或如桑椹
或如狗鼻者上黔犀無紋螺犀紋旋牸犀紋細牯犀紋
大而勻　續松漠紀聞犀有三種重透外黑有一暈白
中又黑世艱得之正透又曰通犀倒透亦曰花犀或斑
犀有逰魚形諸犀中水犀㝡貴秀州周通直家有正透
犀帶其中一㸃白以紙燈近之即時滅有濕氣疑是水
犀　唐車服志諸親王朝賀宴㑹之服一品二品服玉
及通犀三品服花犀斑犀　抱朴子犀真者得三寸以
上刻為魚銜之入水水開三尺　本草山犀二角以額
上者勝　暇日記通天犀以椎皁角一下即碎　歸田
錄諸藥中犀㝡難搗必先鎊屑乃入衆藥中擣之衆藥
篩羅已盡而犀屑獨存余偶見一醫僧元達者解犀為
小塊子方一寸半許以極薄紙裹置扵懷中近肉以人
氣蒸之候氣薰蒸浹洽乘熱投臼中急擣應手如粉因
知人氣之能粉犀也然今醫工皆莫有知者　廣志犀
角之好者稱雞昧白　宋書雞駭犀王者賤難得之物
則出　韓詩外傳太公使南宫适至義渠得駭雞犀
抱朴子通天犀有白理如線者以盛米置羣雞中有雞
欲往啄米至輙驚却故南人名為駭雞犀也　淮南萬
畢術犀角駭狐　段公路北户錄通犀置大霧重露下
終不沾濡又堪辨毒藥攪藥酒生沫或中毒箭刺扵創
中立愈葢犀食百毒棘刺故也　抱朴子犀角遇毒藥
攪之則生白沫無毒物則無沫起也通天犀所以能殺
毒者為物食百草之毒及衆木棘嵗一解角藏扵山中
人刻木如其角易之犀不覺後年輙復解　本草通天
犀胎時見天上物過竝形扵角故曰通天　抱朴子通
天犀赤理如綖自本徹末故曰通天　名物通通天犀
白理如線中央色白紋通兩頭地黑花白或如日星或
如雲或如葩花或如山水或飛走或龍魚或成神仙或
成宫殿至有衣冠眉目杖屨羽毛鱗角完具若繪畫然
犀愛一物玩之則物形潛入角中也可破水駭雞自顧
其影則怖常飲濁水不欲照見其角也重霧厚露之夜
不濡其裏白星徹端世云犀望星而徹角也　清暑筆
談犀角以粟紋粗細辨貴賤貴者為通天犀色理瑩徹
一種半黑白者為斑犀　洞㝠記元封中吠勒國貢文
犀四頭狀如水兕角表有光因名眀犀置暗中有光影
亦曰影犀織以為簟如錦綺之文　嶺表錄異辟塵犀
為婦人簪梳塵埃不著髪　述異記却塵犀海獸也其
角辟塵致之扵座塵埃不入　開元遺事開元元年冬
至交趾國進犀角一株色如金使者請以金盤置扵殿
中温然煖氣襲人上問其故使者對曰此辟寒犀也
孔六帖文宗延學士扵内庭李訓講周易時方盛夏上
命取辟暑犀以賜　物𩔖相感志響角犀絶域之寶人
語物鳴其角内則響應之唐文宗朝得吳元濟女伎進
白玉方響一架犀槌是也　杜陽編敬宗寶厯元年南
昌國進夜明犀其狀𩔖通天夜則光明能照百步覆繒
十重終不能掩其輝煥上命解為腰帶每逰獵夜則不
施蠟炬有如晝日咸通中同昌公主有蠲忿犀圓如彈
丸入土不朽爛帶之令人蠲忿怒大中初女蠻國貢雙
龍犀有二龍鱗角爪鬛悉備　北夢瑣言楊收女適裴
坦長子嫁資豐厚坦尚儉聞之不樂一日與夫人至新
婦院臺上視果楪乃臥魚犀遽拂袖出　楓忩小牘藝
祖受命元年秋三佛齊來貢時尚不知皇宋受禪也貢
物有通天犀中有形如龍檠一葢其龍形騰上而尾少
左向□其文即宋字也眞主受命豈偶然哉藝祖即以
此犀為帶每郊廟則繫之　妮古錄吕東萊畜犀帶一
圍文理縝宻中有一月影過望則見葢犀牛望月之久
故感其影扵角　續夷堅志凡犀角遇山川日月草木
鳥獸隨遇成形唯宋韓魏公犀帶中央一片乃鹿啣花
孝宗犀帶一片乃是南極老人星像　春渚紀聞都下
犀玉工董進一日御藥郝隨出數犀示之董指一犀曰
此犀大異郝曰其中物狀為何先有一工供是正透牙
魚董曰以進觀之乃一翔龍所恨左角短耳解為帶如
所言　唐書墮和國多美犀世謂墮和羅犀　嶺表錄
異犀中㝡大者墮羅犀一株有重七八斤者云是牯犀
額角其花多作撒豆斑色深者堪為帶銙斑散而色淺
者即為盤楪器皿之𩔖　格古要論骨篤犀出西番其
色如淡碧玉稍有黄其紋理似角扣之聲清如玉磨刮
齅之有香燒之不臭能消腫毒及能辨毒藥又謂之碧
犀此等㝡貴　續松漠紀聞契丹重骨咄犀犀不大萬
株犀無一不勾作帶紋如𧰼牙帶黄色止是作刀靶已
為無價天祚以此作兔鶻(中國謂之/腰條皮)插垂頭者　雲烟
過眼錄骨咄犀廼蛇角也其性至毒而能解毒葢以毒
攻毒也故又曰蠱毒犀然唐書有骨都國必其地所産
今人訛為骨咄耳葉森扵延祐庚申夏其子必明將骨
咄犀刀靶二來看即此也其花紋如今市中所賣糖糕
或有白㸃或有如嵌糖糕㸃以手摸之作岩桂香若更
摩之無香者為偽物也　格古要論毛犀其色與花斑
皆𩔖山犀而無粟紋其紋理似竹謂之釐犀此非犀也
不為奇也故曰毛犀
花羊角　稗史𩔖編花羊角多出北地黒色白花者高
白色黑花者低作刀靶染油不滑
　　　𧰼牙(附江豬牙/)
格古要論𧰼牙出南蕃西蕃及廣西交阯雲南皆有南
番者長大廣西安南者短小新鋸開粉紅色者㝡佳雲
南麓别出作梳子直者好横者易斷　嶺表錄異廣之
屬郡潮循州多野𧰼牙小而紅㝡堪為笏　異物志𧰼
牙長一尺餘脱其牙則深藏之人欲取當削木作假牙
潛往易之可得不爾窮其土不得也覺則不藏故處
物𩔖相感志𧰼牙其形易識每雷震必倉卒間似花暴
出逡巡隱沒仙方合丹忌雷震驚藥氣梁武帝令將巨
𧰼牙夾扵丹竈以得雷聲乃能發光也　字説𧰼齒感
雷莫之為而文生　埤雅𧰼牙生花必因雷聲故古者
以為器飾　墨客揮犀南人謂𧰼牙為白暗犀為黑暗
　華夷珍玩考唐天后時閬州莫徭將大牙載至洪州
有商胡求買累自加直至四十萬他胡見牙色動私白
主人許酬百萬又以一萬為主人紹介本胡往復交爭
遂相毆擊白扵府府詰其由胡云牙中有二龍相躩而
立可絶為簡本國重此者以為貨當值數十萬萬得之
為大商賈矣洪州乃以牙及牙主二胡竝進之天后命
剖牙果得龍簡　格古要論常有𧰼牙圓毬兒一箇中
直通一竅内車二重皆可轉動謂之鬼功毬或云宋内
院中作者
江豬牙　稗史𩔖編江豬牙出南番如棗色紋理分粗
細與𧰼牙相似世𫝊多年龍牙多作刀靶扇柄假者以
白𧰼牙用藥煮成
　　　玳瑁(附蟕蠵/  龜筒)
諸蕃志瑇(同/玳)瑁形似龜鼈首嘴如鸚鵡背負十二葉黑
白斑文間雜邊欄缺齧如鋸無足而有四鬛前長後短
以鬛掉水而行老者甲厚而黑白分明小者甲薄而花
字糢糊或曰取用必倒懸用滚醋潑之逐片應手而下
出廣南産扵海洋深處　南州異物志瑇瑁生南方海
中大者如蘧蒢背上有鱗大如扇發取其鱗因見其文
欲以作器則煮之因以刀截任意所作冷乃以梟魚皮
錯治之後以枯條木葉瑩之乃有光耀　本草圖經玳
瑁生嶺南山水間今人取以作器皿或云收得此物者
以鞭箠其殻使其血凝方有光彩　本草玳瑁大如扇
似龜甲有文解毒兼辟邪唐嗣薛王鎭南海海夷廬亭
獻生玳瑁一枚王令揭取背甲小者二片帶扵左臂腕
以辟毒玳瑁亦甚苦楚復養扵使宅後池伺其揭處漸
生復遣廬亭送扵海畔竝無傷矣或云玳瑁若生帶之
有蠱毒其甲即自搖動死者則不能神　寶苑玳瑁出
南蕃山海中白多黑少者價高但黑斑多者不為奇有
移斑者用龜筒夾玳瑁黑㸃兒宜仔細驗之　格古要
論按字書瑇瑁是大龜背文有黄多黑少者有黄黑相
半者好者其黄如蜜其黑如漆其低者黑白不分或黄
黑散亂　草木子物之牝牡一生不再交者虎也鴛鴦
也玳瑁也　埤雅瑇瑁乳卵大如彈丸亦望卵而䕃一
如龜鼈呼為䕶卵　劉郁西域記瑇瑁遺精蛟魚吞食
吐出年深結塊者為撒八兒價如金　史記趙使扵春
申君欲誇楚為瑇瑁簪劍器悉飾以瑇瑁　西京雜記
韓嫣以玳瑁為牀　寶苑唐敬宗寶厯元年南昌國進
玳瑁盆可容十斛外以金玉飾之盛夏時上置殿内貯
水令滿遣嬪御持金銀杓酌水相沃終不竭焉　西域
傳贊明珠文甲注如淳曰文甲即瑇瑁也　水族加恩
簿班希(謂玳/瑁也)裁簪制器不在金銀珠玉之下宜授㸃花
使者
蟕蠵龜筒　漢書應劭註靈蠵雄曰玳瑁雌曰蟕蠵
嶺表錄異蟕蠵者俗謂之兹夷乃山龜之巨者人立其
背可負而行産潮循山中鄉人採之取殻以貨要全其
殻須以木楔出肉龜吼如牛聲響山谷廣州有巧匠取
其甲黄明無日脚者(甲上有散黑/暈為日脚)煮而拍之陷黑玳瑁
花以為梳箆杯器之屬狀甚明媚　事物紺珠龜筒似
玳瑁無斑文
　　　貝
説文貝海介蟲也　琕雅貝中肉如科斗而有首尾以
其背用故謂之貝　宋書大貝王者不貪財寶則出
嚴助相貝經堯懸貝殻扵塢宫　演繁露尚書大傳曰
散宜生輩之江淮之浦取大貝如車渠陳扵紂庭然則
車渠非大貝也特貝之大者可比車渠耳　爾雅貝居
陸贆在水者蜬大者魧小者鰿𤣥貝貽貝餘貾黄白文
餘泉白黄文蚆博而頯蜠大而險􁈕小而橢邢昺疏貝
為介蟲也取其甲以飾器物古者貨貝周有泉貝至秦
廢貝行錢居陸者名贆在水者名蜬至大者名魧至小
者名鰿黑色之貝名貽貝黄為質白為文㸃者名餘貾
白為質黄為文㸃者名餘泉中央廣兩頭鋭者名蚆大
而汚薄名蜠小而狹長者名􁈕　相貝經貝至徑尺則
寶也狀如赤電黒雲謂之紫貝素質紅黑謂之朱貝青
地綠文謂之綬貝黒文黄畫謂之霞貝紫愈疾朱明目
綬消氣障霞伏蛆蟲黑白各半曰伏貝使人寡欲無以
近婦人黄脣㸃齒有赤駁曰濯貝使人善驚無以親童
子黒鼻無皮曰雖貝使人善瘧赤帶通脊曰皭貝使胎
消無以近孕婦赤幟肉殻赤絡曰彗貝使人健忘赤鼻
青唇曰醟貝使童子愚女人淫脊上有縷句脣曰碧貝
使童子盜赤中圓曰委貝使人志强　埤雅南海貝如
珠礫白駮其性寒其味甘止水毒碧貝雨則重霽則輕
委貝雨則輕霽則重　山海經陽山濁洛之水注於蕃
之澤中多文貝隂山漁水中多文貝刲山𪷟水多黄貝
蒼梧之野爰有文貝　南越志潮陽南有小水注海濱
帶曽山其中多文貝可以解毒　南州異物志交阯北
南海中有大文貝質白而文紫天資自然不假雕琢磨
瑩而光色煥爛　鹽鐵論教與民改幣與世易夏后以
𤣥貝周人以紫石　周書王㑹成王時𦍑人獻𤣥貝
徐衷南方記斑貝蠃大者圍之得六寸小者圍之得五
寸在於海邊捕魚時時有得之者大貝出巨延州土人
採賣之以易絳青　交州記大貝出日南如酒杯小貝
貝齒也善治毒俱有紫色　本草經貝子一名貝齒生
東海　廣州志貝凡有八紫貝㝡其美者出交州　毛
詩疏義貝鼊龜屬又有紫貝其白質如玉紫㸃為文皆
行列相當大者有徑一尺六寸今九真交阯以為杯盤
寶物也　相貝經穆王得大紫貝懸其殻扵昭陽觀以
消惡霧　漢書文帝賜南越王尉陀書及衣陀因使者
獻紫貝五百　嶺表錄異紫貝即砑螺也儋振夷黎海
畔採以為貨　漢食貨志大貝四寸八分以上二枚為
一朋直二百一十六文壯貝三寸六分以上二枚為一
朋直五十文么貝二寸四分以上二枚為一朋直三十
文小貝一寸二分以上二枚為一朋直二十文不成貝
不盈寸二分漏度不得為朋直錢三文是為貨貝五品
　稗史𩔖編雲南用海貝小者以貿易以一為莊以四
為手二十則為索者其數至是可貫以一索　樂書南
蠻國出梵貝吹以助樂音大可容數斗　名義考爾雅
翼貝大者珂黄黑色其骨白通俗文勒飾曰珂以貝飾
馬勒謂之珂其骨白謂之白玉珂非真玉也
　　　雲母
事物原始雲母出土石間作片成層可㭊開之明滑光
白為上江南生者多青黑色　格古要論雲母石出兖
州江州石州青黄色揭薄片留火上燒香㝡佳　事物
紺珠雲母石瑯琊廬山杭越俱有色有五白澤為貴
荆南志華容方臺山出雲母土人採之先候雲所出之
處於其下掘取無不大𫉬者往往有長五六尺可為屏
風當掘時忌有聲不則所得粗惡矣　抱朴子雲母有
五種而人多不能分别法當舉以向日看其色詳占視
之乃可知耳正爾於隂地視之不見其雜色也五色竝
具而多青者名雲英宜以春服之五色竝具而多赤者
名雲珠宜以夏服之五色竝具而多白者名雲液宜以
秋服之五色竝具而多黑者名雲母宜以冬服之但有
青黄二色者名雲沙宜以季夏服之皛皛純白名磷石
可以四時長服之也五雲之法或以桂葱水玉化之以
為水或以露扵鐵器中以玄水熬之為水或以硝石合
於筒中埋之為水或以蜜搜酪或以秋露漬之百日韋
囊挻以為粉或以無巓草樗血合餌之服之一年則百
病愈三年老翁反成童子五年則役使鬼神入火不燒
入水不濡踐棘不傷　雜記雲母有黯黯純黒有文斑
斑如鐵者名雲膽色雜黒而强肥者名地涿此二種竝
不可服　許彦周詩話葛洪丹經用雲子碎雲母也今
蜀中有碎礫狀如米粒圓白雲子石也
　　　空青
本草經空青生山谷久服輕身延年能化銅鉛作金生
益州　范子計然空青出巴郡白青曽青出𢎞農豫章
白青出新淦青色者善　本草綱目空青味甘酸氣寒
生益州深山産銅處銅精熏則生空青腹中空破之有
漿水大若雞卵畏兔絲治眼疾去暗回眀腹無漿者取
全殻埋地三五夜自然生汁漿可㸃眼殻可磨瞖又曽
青氣味似空青形若聯珠纍纍相綴真者除目痛止淚
又綠青有青白花文能吐風痰畫家用之又白青似魚
目青碧治目疾不入畫又扁青治折傷金瘡又綠膚青
味辛醎治諸惡毒久服令人瘻空青一名楊梅青空言
質青言色楊梅言似也曽青其青層層而生或云其生
從實至空從空至層也綠青生山之隂穴中色青白有
花文扁青以形名也即石青大青色青翠不變蘇恭合
扁青綠青為一物非白青即石青之屬亦名碧青色綠
者為石青淡者為碧青　石藥爾雅空青一名青油羽
曽青一名赤龍翹　杜綰雲林石譜石青惟滇中者佳
貨石青者有天青大青西夷回回青佛頭青而回回青
尤貴　圖經白青出豫章山谷亦似空青圓如鐵珠色
白而腹不空亦謂之碧青以其研之色碧也亦謂之魚
目青以其形似魚目也無空青時亦可用今不復見之
　淮南萬畢術白青得鐵即化為銅　庶物異名疏空
綠銅之華大者即空綠以次空青也　南部新書龍愛
空青
　　　丹砂(附諸砂/)
稗史𩔖編丹砂本草以辰砂為上宜砂次之今宜山人
云出砂處在湖北大牙山北為辰砂南為宜砂地脉不
殊無甚分别宜砂老者白色有牆壁如鏡生白石牀上
可入煉無讓辰砂本草圖經乃云宜砂出土石間非白
牀所生即是未識宜砂也别有一種色紅質嫩者名土
坑砂乃是出土石間者不甚耐火邕州亦有砂大者數
十百兩作塊黑闇少牆碎嚼之紫闇不堪入藥彼人惟
以燒取水銀圖經又云融州亦有砂今融元無砂邕融
聲相近葢誤耳　東坡詩註辰州蠻洞小龕中生白石
石狀如玉牀牀上生朱砂大如箭鏃小如芙蓉　溪蠻
叢笑辰砂辰錦砂最良麻陽即古錦州舊𨽻辰郡砂自
折二至折十皆顆塊佳者為箭鏃結不實者為肺砂碎
則有趢趗末則有藥砂砂出萬山之崖為㝡犵狫以火
攻取　雜記丹砂生符陵山谷今出辰州宜州階州而
辰州者㝡勝出深山石崖間土人採之穴地數十尺始
見其苗乃白石耳謂之朱砂牀砂生石上狀如芙蓉頭
箭鏃連牀者紫黯若鐵色而光眀瑩徹碎之嶄巖作牆
壁又似雲母片可析者真辰砂也無石者彌佳過此乃
淘土石中得之非生扵石牀者　李徳裕黄冶論光眀
砂者天地自然之寶在石室之間生雪牀之上如初生
芙蓉紅芭未拆細者環拱大者處中有辰居之𧰼有君
臣之位光眀外徹採之者尋石脈而求此造化之所鑄
也儻有至人道奥者用天地之精合隂陽之粹濟以神
術或能成之若以藥石鎔鑄術則疏矣　太平清話中
茅山獨高處司命君埋西胡玉門丹砂六十斤深二丈
上有盤石鎮之其山左右泉流下皆小赤色　潛居錄
八月朔取樹葉露和辰砂研之㸃身上消百病謂之天
醫節宋孝武殷妃取以點額謂之天粧　漢書郊祀志
黄冶變化注晉灼曰道家言冶丹砂令變化可鑄作黄
金也　珊瑚鈎詩話世傳丹砂鍊為黄金碎以染筆入
石不去名曰紅沫予侍先人官厯陽嘗覽李翔作白字
書霸王廟碑而其法不傳亦紅沫之𩔖歟　許彦周詩
話李太白作草創大還詩云髣髴眀忩塵死灰同至寂
初不曉此語後得李氏鍊丹法至眀忩塵丹砂妙藥也
　荀子注丹矸丹砂也　王逺𫝊麻姑欲見蔡經母及
婦等時經弟婦新産數日姑見知之曰噫且立勿前即
求少許米來得米擲之墮地謂以米袪其穢也視其米
皆成丹砂　清波雜志季才元大臨元祐間知汝州時
辰州貢丹砂道葉縣遺其二篋乃化為二雉鬭山谷間
耕者𫉬之
諸砂　事物原始硼砂西戎出者塊大如拳河東陜西
出者雜碎如麻　物理小識釬藥以硼砂合銅為之用
胡桐汁合銀堅如石今玉石刀柄之𩔖釬藥加銀一分
其中永不脱　李時珍本草硼砂生西南番分黄白二
種白者似眀礬柔物去垢能殺金　本草拾遺特蓬殺
出賀州山中似硇砂即大硼砂俗譌呼為特蓬殺也
圖經氣砂以其能透五金名透骨將軍今分氣硇番硇
二種氣硇出雲南得番硇亦可死汞硇色白者良性毒
人食之即化　華夷珍玩考撒馬兒罕白山山中常火
烟出碙砂處採者著木底鞋皮底即焦下有穴生青泥
出穴外即為砂石土人取以治皮　本草北庭産者曰
北庭砂
　　　水銀
事物原始水銀出秦州商州土人採得砂石皆大塊如
升斗碎之乃可燒鍛故西來水銀極多廣雅謂之澒丹
竈家謂之汞飛煉即為輕粉　范成大桂海虞衡志邕
州丹砂盛處椎鑿有水銀自然流出客販皆砂燒成者
　稗史𩔖編水銀以邕州溪洞硃砂末入爐燒取極易
成以百兩為一銚制之以豬胞為骨外糊厚紙數重貯
之不漏　溪蠻叢笑水銀出扵朱砂因火而就或謂砂
腹生水銀非也名粉紅水銀　事物紺珠水銀其形流
動不止色白如銀　偃曝談餘佛􁁉國使來朝備言其
域當日沒之處土地甚廣有七十二酋長地有水銀海
周回可四五十里國人取之之法先扵近海十里掘坑
井數十然後使健夫駿馬馳驟可逐飛鷹者人馬皆貼
以金薄迤邐行近海日照金光晃曜則水銀滚沸如潮
而來勢若粘裹其人即回馬疾馳水銀隨後趕至行稍
遲緩則人馬俱為水銀攔沒人馬既迴速於是水銀之
勢漸逺力漸微却復奔回遇坑井則水銀溜積其中然
後其國人漸取之用香草同煎皆化銀也　三輔故事
秦始皇葬驪山起陵高五十丈以水銀為泉　真誥漢
期門郎鄭偉妻通神變化煎水銀成銀偉欲從受方妻
謂骨相不應得之逼之不已妻乃尸解去
　　(附/)諸寳
穆天子傳天子大朝於黄之山乃搜圖視典用觀天子
之珤器曰天子之珤玉果璿珠銀燭黄金之膏天子之
珤萬金闕珤百金士之珤五十金鹿人之珤十金　詞
林海錯吳都賦致流離與珂珬珂珬寶名流離亦寶名
日南郡山老鵰入西海化為珬已裁割若馬勒者謂之
珂珬者珂之本璞也　事物紺珠鶴頂紅出南番大海
中有魚魫紅如血名鶴魚可為帶出湖湘者低　珍玩
續考太隂𤣥精生解州鹽澤大□中􁀙渠土内得大者
如杏葉小者如魚鱗悉皆尖角端正如龜甲其裙襴小
墮如前則不刻正如穿山甲相掩之處全是龜甲更無
異也色綠而瑩徹叩之則直理而析瑩眀如鑑析六角
如栁葉火燒過則悉解析薄如栁葉片片相離白如霜
雪平潔可愛此乃稟積隂之氣凝結故皆六角今天下
所用𤣥精乃絳州山中所出絳石耳非𤣥精也楚州鹽
城古鹽倉下土中又有一物六稜如馬牙消清瑩如水
晶潤澤可愛彼方亦名太隂𤣥精然喜暴潤如鹽鹻之
𩔖惟解州所出者為正　西使記撒八兒出西海中葢
瑇瑁之遺精蛟魚食之吐出年深結成價如金其假者
即犀牛糞為之也　物𩔖相感志父婆律味辛白色亦
有赤者狀如石質内有金星文能制鉛錫出波斯國
隨手雜錄錢王有外國所獻頗眩伽寶其方尺餘其狀
如水精云可厭十里火殃乃置扵龍興寺佛髻中餘杭
數回禄而龍興不可近也　珍玩考無名異出大食國
内(今廣州宜/州亦有)生山谷石中大者如彈丸小者如櫧栗(又/云)
(小者如/墨石子)顏色黒褐嚼之餳甜雞血滴之即化為水海南
人云有石無名異絶難得有草無名異彼人不甚貴重
豈本經説者為石而今所有者為草乎無名異小黒石
子也桂林山中極多一包數百枚
　
　
　格致鏡原卷三十三
欽定四庫全書
　格致鏡原卷三十四　　　大學士陳元龍撰
　　珍寶𩔖(三/)
　　　五金總論
財貨源流金者金銀銅鐵鉛錫之總名按五行地四生
金是也　洪範金曰從革注金可以改更　夏書揚州
厥貢惟金三品注三品金銀銅也　漢食貨志古者金
有三等黄金為上白金為中赤金為下注白金銀也赤
金銅也　拾遺記少昊時金鳴扵山銀涌於地或如龜
蛇之𩔖乍如人鬼之形　𤣥中記黃金之氣為火白金
之氣為雄雞銅鐵為胡人銅器之精為馬金至百斤以
上其精為羊　寶藏志白狐白鼠白雀白蛇皆金銀之
精也　地鏡圖凡觀金玉寶劍銅鐵皆以辛之日待雨
止明日平旦或黄昏夜半觀之所見光白者玉也赤者
金黄者銅黑者鐵　席上腐談三茅君以丹陽嵗歉死
者盈道因取丹頭點銀為金化鐵為銀以救饑人故後
人以煆粉㸃銅者名其法曰丹陽死砒㸃銅者名其法
曰㸃茅
　　　金
總論　逸雅金禁也其氣剛嚴能禁制也　白虎通金
者少隂有中和之性　説文金有五色黄金為長久埋
不生衣百陶不輕從革不違西方之行也　淮南子正
土之氣御乎埃天埃天五百嵗生黄埃黄埃五百嵗生
黄澒黄澒五百嵗生黄金　酉陽雜俎山上有薤下有
金　管子上有丹砂者下有黄金　周易參同契黄土
金之父　天文訓金生扵巳壯扵酉死扵丑　廣雅金
神謂之清明　𤣥中記金精為車馬　抱朴子亥日稱
婦人者金也　梁簡文論凡雄雞戴燭而行此金精也
　地鏡圖金寶化為青虵　地鏡圖黄金之氣赤黄千
萬斤以上光大若鏡盤金氣發本上赤下青也　白澤
圖黄金之精名石􁀙狀如豚居人家使人不宜妻白鼠
以昏時見扵丘陵之間視所出入中有金　白澤圖絶
水有金者精名侯伯狀如人長五尺綵衣　奇事記黄
金生扵山石其始也是山石之精而千年為水銀水銀
受太隂之氣固流蕩而不凝定微遇純陽之氣合則化
黄金扵倐忽也今若以水銀欲化成黄金必須在山即
化不在山即不化但遇純隂之石氣合即化也　搜神
記夫金之性一也以五月丙午日中鑄為陽燧以十一
月壬子夜半鑄為隂燧　𤣥覽金得伯勞之血則昏
考工記凡鑄金之狀金與錫黒濁之氣竭黄白次之黄
白之氣竭青白次之青白之氣竭青氣次之然後可鑄
也　漢食貨志周黄金方寸而重一斤　南史武陵王
紀以黄金一斤為餅百餅為簉至有百簉銀五倍之
孔氏雜説孝惠紀注引食貨志黄金一斤直萬錢乃知
漢金之賤也今金兩有直萬者則漢金一斤如今一兩
價矣高祖善家令之言賜金五百斤罷醫不使之治疾
賜金五千斤使陳平為反間捐金四萬斤使其價不賤
安得如是之多哉唐時金必貴太宗以于志寧孔頴達
能諫太子各賜金一斤帛五百疋沈存中云古之一斤
今四兩餘也然則一兩之直亦二千五百也　胡侍珍
珠船黄金漢時㝡多自西教盛行棄之扵土木者既不
勝計而衣物之飾又日趨扵華靡有金線金箔泥金銷
金貼金鏤金間金戧金圈金戭金解金剔金撚金陷金
明金楞金背金影金闌金盤金織金蹙金蒙金搯金鍍
金流金滲金減金描金煮金灑金皮金遍地金其名號
至夥耗費若斯焉得如昔之多　燕翼詒謀錄大中祥
符元年二月詔金箔金銀線貼金銷金間金蹙金線裝
貼什器土木玩之物並行禁斷非命婦不得以金為首
飾許人紏告並以違制論　丹鉛總錄張懷瓘書錄往
在翰林見古鐘二枚高二尺許有古文三百餘字紀夏
禹功績皆紫金鈿似大篆神彩驚人葢三代鈿金為篆
其精𩔖如此又李伯時得彫戈蟲鳥書黄金文銘六字
曰主用父作彫戈鈿金法今亦不𫝊唐六典有十四種
金曰銷金曰拍金曰鍍金曰織金曰砑金曰披金曰泥
金曰鏤金曰撚金曰戧金曰圈金曰貼金曰嵌金曰裹
金而鈿金不在其中今并其名亦不知矣　博物要覽
明御府内帑有鎮庫金錠金餅金錢金鋌(方長如笏形/徑三寸二分)
(一面印江山之/紋一面印宸字)金磚(兩靣印龍/鳳花紋)奉宸庫金米金豆女官
庫金線金箔(金箔有名浄黄者/因分濃淡二色)　史記秦獻公十八年
天雨金櫟陽　述異記翁仲孺家貧力作居渭川一旦
天雨金十斛於其家由是與王侯争富　異苑晉陵薛
願有虹飲其釡翕響便竭乃吐金滿釡　廣博物志漢
建信侯婁敬晚得道居好畤明月山北能種金其地曰
種金坪　晉永和起居注廬江太守路永表言扵穀城
北見水岸邊紫赤光得金一枚狀如印齒　魏志繁昌
縣授禪石碑中生金表送上羣臣盡賀　王隱晉書永
嘉初陳國項縣賈逵石碑中生金人盜鑿取賣賣已復
生　朝野僉載陳懷卿嶺南人也養鴨百餘頭後扵鴨
闌中除糞糞中有光爚然試以盆水沙汰之得金十兩
乃覘所食處扵舎後山足下土中有麩金銷得數千斤
遂巨富　嶺南異物志廣州浛洭縣金池王家有養鵞
鴨池嘗於鴨糞中見麩金遂多收掬之日得一兩緣此
而致富貴　丹鉛總錄穆天子傳示汝黄金之膏束晳
曰金膏可以續骨崔寔政論呼吸吐納非續骨之膏
博物要覽黄金真者剪開有茶口寶光射目脚如新開
菜花鬆黄鮮艶如茶口閃色光渾脚帶紅色者内有紅
銅脚帶青色者有銀氣凡欲試真金將金物扵掌心摩
熱嗅之有香如松花含之味甘者真金也若氣腥味醎
而苦者内有銅氣或藥㸃者凡看金物扵杉木卓上從
高投下卓然不動良久微顫者真金也投下直躍去者
内有銅也投下連顫者内有銀也投下卓然不動良久
不微顫而寂然者内有鐵也　格古要論金性軟插銅
則硬如和銀者性柔石試則色青火燒色不黒
名𩔖　爾雅黄金謂之璗其美者謂之鏐鉼金謂之鈑
郭注鏐即紫磨金邢疏金之最有光澤者名銑　孔融
聖人優劣論金之優者名曰紫磨猶人之有聖也　庶
物異名疏陶隱居曰仙方名金為太眞　丹房鏡源凡
金有二十件雄黄金雌黄金曽青金硫黄金土中金生
鐵金生銅金鍮石金沙子金土碌砂子金金母砂子金
白錫金黒鉛金硃砂金已上十五件惟衹有還丹金水
中金𤓰子金青麩金草砂金等五件是真金餘皆是假
　博物要覽熟金至良者有丹穴之還丹金焉金出丹
穴中體含丹砂色尤鮮赤合丹服之希世之寶也　格
古論南蕃𤓰子金麩皮金皆生金也雲南葉子金西番
回回金皆熟金也其性柔而重其色七青八黄九紫十
赤以赤為足色也足色者靣有椒花鳳尾及紫霞色
庶物異名疏趾腹紫膽皆金之形也酉陽雜俎云金中
螻頂金最上六兩為一垜有臥螻蛄穴及水臯形當中
陷處名曰趾腹又鋌上凹處有紫色名紫膽　孔六帖
西域鉢露種多紫金　格古要論古云半兩錢即紫金
今人用赤銅和黄金為之然世人未嘗見真紫金也
唐書扶南出剛金狀𩔖紫石英生水底石上人沒水取
之可以刻玉　格古要論在京見蘇人唐宗仁將青金
熔成足色赤金中有一大㸃紫色謂之紫衣凡買金者
不見紫衣不肯信為足色南京又有人將金打箔亦作
葉子金其中多有沙屑成交方肯熔錠子與買主恐沙
不能出也宜仔細用水洗驗切不可輕易須燒三出以
醋扵瓦器或木盆内淬之真則黄有銅則黒　博物要
覽西洋國産綠金　合璧事𩔖顆塊金即穴山或至百
十尺見作金石其色褐一頭如火燒黒之狀此定是金
也其金色深赤黄　韓子荆南麗水之中生金　南蠻
傳麗水多金麩　博物要覽金產雲南麗江浮水靣如
沙糖土人以鐵杓取之鑄煉方成　合璧事𩔖麩金即
在江沙水中淘汰而得其色淺黄此等皆生金得之皆
當銷煉􁁜金耗折少塊金銷折多　博物要覽胯子金
産湖廣湖南北諸郡沙土中像臘茶腰帶胯子豆瓣金
産梁州土中掘土十餘丈方見形員扁如豆瓣土人鑄
錬成鋌麥顆金產梁州屬縣山石砂土中形尖如麥葉
子金產雲南省城者為道地各舖户將雜色足赤金拍
造葉子有八色九色至九五色止無十成者諸金中惟
葉子金為最下　廣州記大食國出金㝡多凡是貨易
並出金錢性多寒生者有毒　本草陳藏器云嘗見人
取金掘地深丈餘有粉子石石皆一頭黑焦下有金大
者如指小猶麻豆色如桑黄咬時極軟即是真金夫匠
多竊而吞之又饒信南劍汀州出金處採得金亦多品
或有若山石狀者或有若米豆者若此𩔖未經火皆可
為生金　稗史𩔖編生金出西南州峒生山谷田野沙
土中不由礦出民間以淘沙為生淋土出之自有融結
成顆大者如麥粒小者如麩片便可煆金作服用色差
淡耳欲令精好則重煉取足色耗去十二三既煉則是
熟金丹砂所須生金故錄其所出　函史金出水沙者
鵞鴨啖沙從膍胵内淘之有金屑皆謂生金生者殺人
煉熟用　嶺表錄嶺南人云生金是毒蛇屎中採之
本草高麗扶南及西域外國金已成器皆煉熟可服
梁書扶南有山出金金露生扵石上無所限也　山海
經荆山之陽多赤金　王隱晉書鄱陽樂安出黄金鑿
土十餘丈披沙所得大如豆小如粱米　梁書林邑國
有山赤色其中生金夜則出飛狀如螢火　博物要覽
馬蹄金產林邑國鑿石取之狀如馬蹄每得必雙每二
蹄成一斤足十二成至難得(即紫/磨金)　溪蠻叢笑沙中鍊
金又出扵石碎石而取者視沙色為金有夫匠識之名
土絲金　事物紺珠橄欖金出荆湖嶺南　博物要覽
橄欖金形大如橄欖兩頭皆尖紅紫色　庶物異名疏
南海扶南王陽邁初在孕其母夢生兒有人以金席藉
之其色光麗夷人因謂金之精者為陽邁若中國紫磨
者紫磨華之上金也　漢武帝詔往者泰山見黄金有
白麟神馬之瑞以其金鑄麟趾褭蹄以叶瑞焉　拾遺
記漢武帝有透骨金大如彈丸凡物近之便成金色帝
戲以檀香屑共裹一處置李夫人枕旁詰旦視之香皆
化為金屑　拾遺記昆明國貢𠻳金鳥常吐金屑如粟
鑄之可以為器宫人争以金用飾釵珮謂之辟寒金故
宫人相嘲曰不服辟寒金那得帝王心扵是媚惑者争
此寶金為身飾及行臥皆懷挟以要寵幸也　吳地志
晏子娶吳王女築城扵此至今耕者得黄金狀如菱角
中有齊字名晏子金　郡國志蘇秦宅在洛陽利仁里
後魏高顯業每夜見赤光於光處掘得金百斤銘曰蘇
家金業為之造寺　法苑珠林俱名國有商人驅八牛
牧扵澤中時有離車捕得一龍云將食之商人以八牛
易致取放别池中龍忽人語邀入宫中有龍女與八餅
金云此是龍金截已更生足汝父母養屬終身用之不
盡　拾遺記浮忻國貢蘭金之泥此金出湯泉狀混混
若泥如紫磨之色百鑄其金變白有光如銀即銀燭是
也常以此泥封諸圅匣及諸宫門鬼魅不敢干當漢世
上將出征及使絶國多以此泥塗為璽　拾遺記方丈
山有池方百里水淺可渉泥色如金而味辛以泥為器
可作丹矣百鍊可為金色青照鬼魅猶如石鏡魑魅不
能藏形矣　廣異記隋末有道者居太白山煉丹砂得
道有成弼者給侍之持白刃殺道者得其丹多化赤銅
為黄金唐太宗召弼造金凡數萬斤所謂大唐金也百
煉益精至今外國傳成弼金以為寶貨　席上腐談夀
州八公山側土中及溪澗間往往得小金餅世傳淮南
王藥金有印子篆文謂印子金也襄陽之間舂陵白水
地發土多得金麟趾褭蹄金如乾柿謂之柿子金小説
謂麟趾褭蹄乃婁敬所為藥金也方家謂婁金和藥㝡
良漢書注亦云異扵他金　席上腐談王捷汀洲沙人
得燒金術上召見與語悦之特授許州參軍改名中正
留京師前後貢金累巨萬其金以鐵為之百餘兩為一
餅每餅輻解鑿為八片謂鴉觜金是也上令尚方鑄為
金龜金牌各數百天慶觀金寶牌即其金所鑄也每用
蛇崗製煉雄黄所殺蛇葢不少矣後因治第掘土見一
巨蛇首大如栲栳驚悸得疾卒　孟熙霏雪錄欲試藥
金燒火其上當有五色氣起　財貨源流藥金乃是水
銀及銅鐵用藥煮成水銀乃是採山石中麤次朱砂作
罏置砂扵中下承以水上覆以盎器外加以火煆養則
飛煙扵上水銀留扵下皆非造化自然也　韓文衞造
微曰我聞南方多水銀丹砂雜佗奇藥爊為黄金可餌
以不死　抱朴子取金液及水銀以黄土塸盛置之猛
火上皆化為丹以此丹金為盤盌食其中令人長生
席上腐談予嘗閲華嚴經云有藥汁名訶宅迦人或得
之以其一兩變十兩銅番成真金予嘗以膽礬少許擦
刀頭皆金也意者訶宅迦其膽礬之謂乎至大辛亥鑄
錢時予在饒州曽見一膽水化鐵成銅但饒州之膽銅
坑所出故成銅蒲州之膽出金坑必能化銅鐵成金華
嚴所謂訶宅迦今人不識之耳佛語必不妄也　格古
要論金詐藥用熖硝綠礬鹽留窑器入乾浄水調和火
上煎色變即止然後刷上金器物上烘乾留火内畧燒
焦色急入浄水刷洗如不黄再上然俱在外也　張衡
傳注兼金價倍於惡者故曰兼金　廣博物志金曽在
丘塚及為釵釧溲器陶隱居謂之辱金不可合煉
金異　搜神記孔子脩春秋製孝經成齋戒向北斗星
辰而拜告備扵天乃有赤虹見虹化黄金有刻文孔子
受而跪讀之　武帝故事先帝河東立廟告祠有一人
騎馬持一尺札賜將作丞曰汝績已成賜金一斤忽不
見札變為金　𤣥怪錄隋開皇初廣都孝亷侯遹入蜀
至劍門外忽見四黄石皆大如斗遹愛之收藏扵書籠
負之以驢因歇鞍取看皆化為金　酉陽雜俎太宗時
汾州言青龍白虎吐物在空中有光如火墜地隱入二
尺掘之得𤣥金廣尺餘高七尺　述異記南康雩都縣
西㳂江有石室名夢口穴嘗有船人遇一人通身黄衣
擔兩籠黄紙求寄載過至崖下此人唾盤上徑下崖直
入石中船主初甚忿之見其入石始知神異視盤上唾
悉是黄金　宣室志韋思𤣥求鍊金之術一日有居士
辛鋭來謁病癰潰血且甚韋方㑹食居士溺扵筵上客
怒皆起鋭亦告去忽不見因視其溺乃紫金液光彩粲
然客有解者曰居士金精也驗其名氏信矣　清異錄
王鯨遇賣蕨嫗黄衣破結有饑色憫之乃以千文買蕨
謝而去及歸蒸扵烏豆甑盡成黄金　後山談叢夏英
公宴客酒半取瓦礫蘸藥水為黄金以娛客
金器物　齊書金車王者至孝則出金人王者有盛徳
則游扵後池林邑有金山汁流於浦　稽神錄天復中
豫章有人治舎掘地得一木櫃發之得金人十二頭各
長數寸皆古衣冠首戴十二辰屬數欵精麗殆非人功
其家寶祠之因以致福時兵革未定遂為戍將刦取之
後不知所終　北史魏故事將立皇后必令手鑄金人
以成者為吉不則不得立也　宋書金勝國平盜賊四
夷賔服則出　玉海晉永和九年春民得金勝一長五
寸狀如織勝　庶物異名疏金勝仁寶也不斲自成光
若眀月晉孝武時陽穀氏得金勝一枝長五寸家遂大
富今人日遺勝肇於此　南齊書齊時長沙寺僧業富
沃鑄黄金為龍數千兩埋土中厯相傳付稱為下方黄
鐵莫有見者蕭穎胄收取此龍以充軍實　張璠漢記
永昌太守鑄黄金為蛇獻梁冀益州刺史种暠發其事
　白六帖唐文宗宫中有黄金蛇出階光灼宫人以珊
瑚玦擲之并玦帶去上尋庫得真金蛇貫玦上曰此隋
煬帝為晉王賜陳夫人熟視下有阿𡡉字　南史劉敬
躬田間得白蛆化為金龜將銷之龜生光照室敬躬以
為神而禱之　史記秦始皇葬於驪山以黄金為鳧雁
　膠葛除夕梅妃與宫人戲鎔黄金散瀉水中視巧拙
以卜來年否泰梅妃一瀉得金鳳一隻首尾翅足無不
悉備　稗史𩔖編南城童夢弼宗教授説自其上祖因
浴於水濱忽見一物如飛蛾從厓而下試引手撲之而
𫉬形狀全似鴨不能動時已近暮歸而燭之黄金所為
也大如人拇指而羽翮纎悉畢備混然天成畧無雕刻
人功亟緘於笥寶藏之越三日啓視其尻乃有金屑葢
遺糞也自是數日輙一掃取積之益久持貨扵肆皆紫
金上色得價多於常品家貲賴以衍盛至錢流地上傳
之累代及子孫分析一位拈得之偶子婦半夜生男感
熱疾醫者急欲生金煎湯下藥姑喜扵得孫謂釵釧金
不潔不可用於是煮金鴨挹其湯既一經煮不復有糞
其家亦浸以衰削今飲湯之兒猶在貧無立錐矣鴨亦
失所在　孫氏瑞應圖金牛瑞器也王者土地開闢則
金牛至　劉道真錢塘記眀聖湖在縣南父老相傳湖
中有金牛古嘗有見其映寶雲泉照耀流精神化莫測
遂以眀聖為名　劉義慶幽眀錄巴丘縣有黄金潭莫
測其深上有瀨亦名黄金瀨古有釣扵此潭𫉬一金鏁
引之遂滿一船有金牛出奔釣人駭懼牛因奮踴躍而
還潭鏁將盡釣人以刀斫得數尺潭瀨因此取名　北
史魏元庫汗為羽林中郎將從北巡有兔起乘輿前命
庫汗射之應弦而斃太武大悦賜一金兔以旌其能
　　　銀
總論　漢書殷得金徳銀自山溢　抱朴子弱土之氣
御於白天白天九百嵗生白礜白礜九百嵗生白澒白
澒九百嵗生白金　酉陽雜俎山上有蔥下有銀　後
魏書銀出始興陽山縣又出桂陽陽安縣驪山有銀礦
二石得銀七兩白登山亦有銀礦八石得銀七兩　周
禮荆州其利銀　漢書益州盢町山出銀賁古羊山出
銀無雷國出銀　後魏書孝眀帝開恒州銀山之禁與
人共之　博物要覽銀與金生處不同所在皆有而以
虢州者為勝此外多鉛穢為劣　瑞應圖王者宴不及
醉則銀罋呈祥　地鏡圖銀之氣夜正白流散在地撥
之隨手散復合此是也又云白銀見有雄雞　抱朴子
銀但不及金玉耳可以地仙也服之法以麥漿化之亦
可以朱草酒餌之亦可以龍膏鍊之　𤣥覽銀得雉糞
則枯　魏志穢國男女繫銀廣數寸以為飾　吳越史
錢瓘十餘子夫人慈愛如一常置銀鹿帳前坐諸兒於
上弄之
名𩔖　爾雅白金謂之銀其美者謂之鐐　穆天子傳
天子之寶璿珠銀燭　郭璞注銀有精光如燭也　寶藏
論銀有十七種天生牙出銀坑内石縫中狀如亂絲色
紅者上入火紫白如草根者次之生樂平鄱陽產鉛山
一名龍牙一名龍鬚生銀出石丌中成片塊大小不定
狀如錫母砂銀生五溪丹砂穴中色理赤光黒鉛銀得
子母之氣此四種為真銀有銀草砂銀曽青銀石綠銀
雄黄銀雌黄銀硫黄銀膽礬銀靈草銀藥制成者丹陽
銀銅銀鐵銀白錫銀藥㸃化者皆假銀也外國四種新
羅銀波斯銀林邑雲南銀並精好　山海經少陽之山
赤銀酸水出焉　本草陳藏器曰烏銀今人用硫黄熏
銀再宿瀉之則色黑工人用為器養生家以器煮藥可
辟惡　山海經臯塗山多銀黄金禮斗威儀君乘金而
王則黄銀見　北史隋辛公義為并州刺史山出黄銀
𫉬之以獻　方勺泊宅編黄銀蜀中人罕識朝散郎顏
京監在京抵當庫有以十釵質銀者其色與上金無異
試之則正白　珍玩考昔唐太宗以黄銀帶賜房𤣥齡
時杜如晦已死又欲賜之乃曰鬼神畏黄銀易之金帶
　格古要論金花銀第一細花松紋第二麤絲松紋第
三兩頭絲曰麤絲第四細絲松紋臉白光第五　漢書
朱提銀重八兩為一流直一千五百八十他銀一流直
一千是為銀貨注朱提縣名屬犍為　王韶之始興記
宋元嘉元年夏霖雨小首山崩自巓及麓崩處有光輝
居人往觀皆是銀礫鑄之成銀　廣州記廣州市司用
銀米遂成縣任山銀穴有銀砂　長編至道二年有司
言定州出銀䤵請置官掌其事上曰地不愛寶當與衆
庶共之不許　溪蠻叢笑西溪接靖州境出鉛鉛中有
銀銀體差黒未經坯銷名出山銀　博物要覽官估十
一等有金漆花銀濃稠花銀茶花銀大胡花銀薄花銀
薄花細滲銀紙灰花銀細滲銀兼滲銀斷滲銀無滲銀
又進御奉宸庫滴硃銀名曰元寶封樁庫鎮庫銀名曰
海船元寶(有邊高聳若海舟/然而中心凹下)又北直常用銀名京槽錠
福建銀名蝦䗫錠(員扁無/邊突心)陜西有腰鼓錠山東有雞卵
錠山西有書帕錠(方扁平/底平心)又假銀名一見九(紅銅煮就/出北直)
頓罐銅(出南/直)白爊雞(白銅及水銀㸃就/不可煉冶出廣東)灰白眼(出山/東)快
活三(出河/南)罁猫銅(出湖/南)飛天白鵓鴿青閬絲綽邊油紋
(皆方士爐火烹㸃/銅鉛而成出江西)茘子紅(出廣/西)　格古要論銀出閩浙
兩廣雲南貴州交阯等處山中足色成錠者靣有金花
次者綠花又次者黑花故謂之花銀蜂窩中有倒滴而
光澤火燒色不改者又次之松紋假金花以蜜陀僧為
之若靣有黑斑而不光澤者必有黑鉛在内有八成色
謂之狗蚤斑九成色者火燒後死白邊灰色謂之吹松
紋雪白者有九六成色偽銀有鼎銀一燒則烟起飛去
水銀郤有六分好銀　五代史慕容彥超為泰寧節度
性好聚斂嘗得奸民為偽銀者寘之深室使教十餘人
為之皆鐵為質而包以銀號鐵胎銀　漢食貨志武帝
時錢益多而輕物益少而貴乃制白金三品以更造銀
錫白金以為天用莫如龍地用莫如馬人用莫如龜故
白金三品其一曰重八兩圜之其文龍名曰白撰直三
千二曰以重差小方之其文馬直五百三曰復小撱之
其文龜直三百(撱圓而長之也是時號錢輕昻銀以為/幣而八兩直三千八錢止直三百也)
　顏氏家訓新論以金昆為銀　七脩𩔖藁宋張循王
以銀鑄成一毬名曰沒柰何
銀異　東方朔神異經西南有銀山長五十餘里廣四
五里高萬餘丈皆悉白金不雜土石不生草木　稽神
錄陳尚書言某昔在鄉里嘗有二道士一黄衣一白衣
詣家求宿舎之㕔事夜聞二客牀上鍧然有聲久之若
無人秉燭視之見白衣下乃銀人也黄衣不復見家遂
富　五侯鯖薛瓊至孝父病家貧瓊採薪遇老父以一
物與之曰銀實也用四壁土種之銅盆中置牀下當得
銀瓊如言種之旬日生苗再旬生花花有銀色如鈿螺
及結實皆銀　異人錄耿先生有姿色眀道術能以雪
為銀取雪實之削如銀鋌投熾炭中及冷爛然為鋌銀
　　　銅
總論　越絶書若耶涸而出銅歐冶因為純鉤之體
管子上有磁石者下有銅　世語太康八年淩雲臺上
生銅　淮南子壯土之氣御扵赤天赤天七百嵗生赤
丹赤丹七百嵗生赤澒赤澒七百嵗生赤金　漢食貨
志古者金有三品赤金為下注赤金丹陽銅也　抱朴
子銅有牝牡在火中尚赤時令童男女以水灌銅銅自
分二段凸起者牡銅凹陷者牝銅也　庶物異名疏書
曰墨辟疑赦其罰百鍰(音/還)傳六兩曰鍰鍰黄鐵也正義
舜典云金作贖刑傳以金為黄金此言黄鐵者古者金
銀銅鐵總號為金今别之以為四名此傳言黄鐵舜典
傳言黄金皆是今之銅也古人贖罪悉皆用銅而傳或
稱黄金或言黄鐵謂銅為金為鐵耳　唐食貨志元和
時天下嵗采銅二十六萬六千斤及宣宗嵗率銅六十
五萬六千斤　朝野雜記宋朝銅坑冶閩蜀湖廣江淮
浙路皆有之祖宗時天下嵗產銅七百五萬斤有奇渡
江後其數日減　長編靖國元年宣徳郎㳺經專切提
舉措置江淮荆浙福建廣西銅事自言嘗究講有膽水
可以浸鐵成銅者韶州岑水潭州瀏陽信州鈆山饒州
徳興建州蔡池婺州銅山汀州赤水邵武軍黄濟漳州
礬山温州南漠池州銅山凡十一處　崔鴻北凉錄先
酒泉南有銅鉇出言虜犯者大雨雪沮渠蒙遜遣工取
之得銅萬斤　酉陽雜俎衡陽唐安縣東有略塘塘有
銅神往往銅聲激水水為變綠作銅腥魚盡死　𤣥中
記銅精為童僕　本草李時珍曰蒼术粉銅巴豆軟銅
慈姑乳香啞銅物性然也　朝野僉載定州人崔務墮
馬折足醫者令取銅末和酒服之遂痊平及亡後十餘
年改葬視其脛骨折處有銅束之
名𩔖　神異記丹陽銅似金可鍜以作錯塗之器故淮
南子有曰餌丹陽之偽金即此也　拾遺記炎帝採峻
鍰之銅以為器峻鍰山名也下有金井白氣冠其上人
升於其間雷霆之聲在於地下井中之金柔弱可以緘
縢也　庶物異名疏英青銅也見淮南子　南史齊永
眀中劉悛獻蒙山銅一片又銅石一片　談苑自然銅
黄如金粉價值於金　山海經橿谷山昆吾山蠱尾山
白馬山皆多赤銅京山其陽有赤銅其隂有𤣥䃤　方
書赤銅屑治接骨　格古論和氣子者即紅銅又名張
公又名身子石試有聲而落屑色赤而性硬火燒黑色
難打又發裂　事物紺珠倭銅出倭國如黄金白銅出
滇南如銀馬蹄銅白如銀黄銅入蘆甘石造　廣雅白
銅謂之鋈　稗史𩔖編世有鍮石者質實為銅而色如
黄金特差淡耳　格古要論鍮石自然銅之精者也
潛確𩔖書鍮鉐黄銅似金者我眀皇極殿頂名是風磨
銅更貴扵金一云即鍮鉐也　事物紺珠銅青銅綠出
右江有銅處銅之苗也
銅器物　漢食貨志賈誼言收銅勿布以作兵器注古
以銅為兵　漢律厯志凡律度量衡用銅者所以同天
下齊風俗也銅為物之至精不為燥濕寒暑變節不為
霜露風雨改形介然有常似士君子之行是以用銅也
　唐史太和三年詔唯鑑磬釘鐶鈕得用銅餘皆禁之
　魏志魏眀帝景初二年鑄銅人二列扵司馬門外號
曰翁仲　水經注薊子訓與一老翁共摩挲銅狄曰適
見鑄此已五百年　西征記太極殿前有銅龍長二丈
銅尊容四十斛正旦大㑹羣臣龍從腹内受酒口吐之
於尊内　張敞晉東宫舊事皇太子有銅水羊一枚管
自副　朝野僉載韓王元嘉有銅鳩氈上摩之熱則鳴
如真鳩之聲　硯北雜志史忠武王之甥張夢卿總管
家有太康墓中所得紫金鈿銅天禄高僅寸餘長可一
尺許文鏤細如絲髮所嵌珠琲瑟瑟等多脱落其存者
皆如敗醬赤土不别為何物也　演繁露楚王馬希範
既破羣蠻自以為伏波之後以銅五千斤鑄柱高丈二
尺入地六尺銘誓狀於上立之溪州
　　　鐵
總論　説文鐵黑金也　淮南子牝土之氣御於𤣥天
𤣥天六百嵗生𤣥砥𤣥砥六百嵗生𤣥澒𤣥澒六百嵗
生𤣥金　夏書梁州厥貢銀鏤注鏤剛鐵也　山海經
荆山其隂多鐵　管子上有赭者下有鐵　寶藏論鐵
稟太陽之氣始生時為鹵石積久成慈石石成鐵鐵成
銅今取慈石碎之有鐵片可驗也　山堂肆考黄帝之
先不用鐵至帝始炒鐵鑄鍋釡造干戈軍器之物　北
史大業五年制民間鐵义搭鉤䂎刀之𩔖咸禁絶之
南史齊永明世市里小兒以鐵相擊扵地謂之鬭鑿
天寶遺事太白山隱士郭休有運氣絶粒之術以鎚擊
一片鐵子鳥獸聞之即集庭下名曰喚鐵　方書勞鐵
燒赤投酒中飲療賊風馬銜鐵煮汁服療小兒癎　庶
物異名疏刀烟鐵屑也見本草綱目　𤣥覽鐵得鷿鵜
之膏則瑩　正字通冶鐵時鐵内有堅塊不可成器者
為鐵􁩼香油塗之即散　東齊故事鐵碪以煆金銀雖
百千年不壞以椎皁角則一夕破碎　聞見錄峡有長
蘆寺臨江門起水中每為蛟所壞本朝眀肅太后以服
用為資以建長老曰后必欲起之須用生鐵數萬斤疊
其下乃成葢蛟畏鐵也　集異志漢武帝征和二年春
涿郡鐵官鑄鐵鐵銷皆飛去河平二年正月沛郡鐵官
鑄鐵鐵不下隆隆如雷聲又如鼓音工十三人驚走音
止還視地地䧟數尺罏分為十一罏中銷鐵散如流星
皆上去　集異志魏州地出鐵如船數十丈
名𩔖　廣志蕃磧之中有聖鐵焉含之可以辟兵　錦
繡萬花谷隆州井研縣之東北六十里其山出鐵諸葛
亮取以為兵器其鐵剛利堪充貢焉　溪蠻叢笑鐵之
精英在水數十年者名水秀鐵　盧仝詩我家有剪刀
人云鬼國鐵　格古論廣東鐵高衡州鐵無用易斷閩
鐵亦好錠鐵出甘肅北方青黑色性㝡堅燥北方多用
此鐵作利刀其價直低於鑌鐵多矣　夷門廣牘鑌鐵
出西蕃靣上有旋螺花者有芝蔴雪花者凡刀劍器打
磨光浄用金絲礬礬之其花則見價值過於銀古云識
鐵強如識銀假造者是黑花宜細驗　事物紺珠哈宻
有礪石名曰喫鐵石剖之得鑌鐵　本草李時珍曰鋼
分三種有生鐵夾熟鐵煉成者有精鐵百煉出鋼者有
西南海山中生成狀如紫石英者凡刀劍諸刃皆是鋼
鐵也　珍玩考世間鍜鐵所謂鋼鐵者用柔鐵屈盤之
乃以生鐵陷其間泥封煉之鍜令相入謂之團鋼亦謂
之灌鋼此乃偽鋼耳暫假生鐵以為堅二三煉則生鐵
自熟仍是柔鐵然而天下莫以為非者葢未識真鋼耳
予出使至磁州鍜坊觀煉鐵方識真鋼凡鐵之有鋼者
如麵中有筋濯盡柔麵則麵筋乃見煉鐵亦然但取精
鐵鍜之百餘火每鍜稱之一鍜一輕至累鍜而斤兩不
減則純鋼也雖百鍊不耗矣此乃鐵之精純者其色清
眀磨瑩之則黯黯然青且黑與常鐵逈異亦有煉之至
盡而全無鋼者皆繫地之所産　廣雅金鍇鐵也鐵朴
謂之礦　庶物異名疏藝海泂酌云秦行唐公洛能制
奔牛射洞犁耳犁耳鐵名最厚而堅
鐵異　異苑楚王與羣臣獵於雲夢縱良犬逐狡兔三
日而𫉬之其腸是鐵良工曰可以為劍　烈士傳楚王
夫人於夏納凉抱鐵柱心有所感遂懷孕產一鐵王命
莫邪鑄為雙劍　南楚新聞段成式嘗於私地鑿一池
扵土下𫉬鐵一片乃特静一室懸鐵其室中之北壁已
而泥户但開一牖方纔數寸亦緘鐍之時與近親闢牖
窺之則有金書兩字以報十二時也
　　　錫(附鉛/)
爾雅錫謂之鈏郭注白鑞也　淮南子偏土之氣御乎
清天清天八百嵗生青曽青曽八百嵗生青澒青澒八
百嵗生青金注青金錫也　星槎勝覽滿刺加國山梁
中淘沙取錫不假煎煉成塊曰斗錫　管子上有陵古
者下有鉛錫　酉陽雜俎山上有薑下有錫　本草綱
目錫有黒有白　説文錫銀鉛之間也　格古論蕃錫
出雲南最軟宜廂椀琖花錫亦出雲南大花者高小花
次之衡州錫亦高　正字通慶逺産錫為最俗謂門限
錫作片聲如銅器成日久則起橘皮紋　本草圖經臨
賀出錫尤盛　庶物異名疏賀錫之美者出臨賀故名
賀丹房鏡源云羊脂柔銀軟銅羖羊角縮賀獨孤滔云
羖羊角五靈脂伏龍肝馬鞍草皆能縮賀　考工記金
有六齊六分其金而錫居一謂之鍾鼎之齊五分其金
而錫居一謂之斧斤之齊四分其金而錫居一謂之戈
㦸之齊三分其金而錫居一謂之大刃之齊五分其金
而錫居二謂之削殺矢之齊金錫半謂之鑒燧之齊注
多錫為下齊少錫為上齊鑒鏡也金多於錫則刃白且
明　留青日札錫銀色而鉛質古稱鉛為黑錫錫粉胡
粉也當曰鉛粉葢鉛可燒粉而錫不可燒今之定粉水
粉是也然錫為五金之賊或造化物理之相制也　夲
草綱目砒性猛如貔故名惟出信州故人呼為信石而
又𨼆信字為人言又曰此乃錫之苗故新錫器盛酒日
乆能殺人者為有砒毒也
鉛　禹貢青州貢鉛　廣雅鉛礦謂之鏈　寳藏論鉛
有數種波斯鉛堅白為第一草節鉛出犍為銀之精也
衘銀鉛銀坑中之鉛内含五色上饒樂平鉛次之負版
鉛鐵苗也獨孤淊曰雅州釣脚鉛形如皁莢大如蝌蚪
子黑色生沙中亦可乾汞　𤣥中記鉛精為老婢
　
　
　
　
　
　
　
　
　
　
　
　
　
　
　
　格致鏡原卷三十四
欽定四庫全書
　格致鏡原卷三十五　　　大學士陳元龍撰
　　珍寶𩔖(四/)
　　　錢(附楮鈔/)
總論　魯褒錢神論昔黄帝堯舜教民農桑以幣帛為
本上智先學變通之乃掘銅山俯視仰觀鑄而為錢内
方𧰼地外圓𧰼天　文獻通考自太昊以來則有錢矣
太昊氏高陽氏謂之金有熊氏高辛氏謂之貨陶唐氏
謂之泉商周謂之布齊莒謂之刀　管子禹九年水湯
七年旱人無糧有賣子者湯以莊山之金鑄幣以贖之
禹以厯山之金鑄幣以救人之困　魏了翁古今考詩
所謂錢葢農器也上聲以泉幣為錢不知自何時始小
學書亦無此字史記平準書載虞夏之幣三品管子論
禹湯以金鑄幣未有錢之號也至管子國語吕氏春秋
史記漢則周齊秦晉楚趙之幣皆名錢矣　漢食貨志
利於刀流於泉注如淳曰名錢為刀者以其利於民也
泉者流行如泉也　鄭𤣥周禮注錢泉也其藏曰泉其
行曰布取名流行無不徧也　物原軒轅造錢而無文
周景王改鑄大錢始為有文　周禮注泉之始葢一品
周景王鑄大泉而有二品王莽改貨多至十品　名義
考夾漈鄭氏云古錢其形如篆□文一變而為刀器再
變而為圜法錢文載年號自宋武帝始稱元寶自唐高
祖始稱重寶自唐肅宗始稱通寶自宋人誤讀開通錢
文始改元更鑄自宋太宗始今制錢輕重大小倣唐開
通而文則襲宋人之誤讀也　學齋佔畢馮鑑事始載
後魏孝莊時用錢稍薄高道穆曰論今復古宜改鑄大
錢文載年號以記其始鑑遂以錢載年號始於此余按
杜佑通典厯叙古今錢幣之制載宋武帝孝建初鑄四
銖錢文曰孝建一邊文曰四銖則是錢載年號實始於
宋武孝建也孝建元年甲午距後魏孝莊永安二年己
酉鑄永安五銖錢之嵗凡七十有六年紀載昭昭豈可
謂始扵永安高之奏乃謂改鑄大錢年分之始非事始
也　羣書考索自秦漢以來錢幣不知其㡬變如晉之
比輪陳之六銖漢之八銖梁之兩柱後周之曰五行曰
大布曰永通萬國唐之乾元及第五琦之重輪乾元此
皆失之太重者也漢之榆莢後魏之曰水浮曰風飄曰
鵞眼宋之曰綖環曰莱子曰荇葉曰吳之沈郎錢此皆
又失之太輕者也惟漢之五銖與唐之開元㝡為折衷
　漢書賈捐之𫝊以少府禁錢續之師古注少府錢主
供天子故曰禁錢　桓範世論漢靈帝置西園之邸賣
爵號曰禮錢　焦氏𩔖林鍾離意上書薦劉平等有詔
徵之特賜辦裝錢　通鑑安祿山生日上賜甚厚後三
日召入禁中貴妃以三日洗禄山兒上往視之喜賜妃
洗兒金銀錢　承平舊纂進士不第者諸親知供酒肉
之費號買春錢　庶物異名疏倓錢蠻夷贖罪貨也華
陽國志秦王復夷人頃田不税十妻不算傷人者論殺
人顧死倓錢　山堂肆考漢京房卜易卦以錢擲以甲
子起卦　天中記益州嚴貞觀有通仙井與廣漢綿竹
君平宅井相通有人淘井得銅錢三徑可二寸因恍惚
不安復投井中立愈或云此君平卜卦錢也　羣碎錄
今之卜者以錢葢唐時已用之賈公彦儀禮注云以三
少為重錢重錢九也三多為交錢交錢六也兩多一少
為單錢單錢七也兩少一多為拆錢拆錢八也　梁冀
傳意錢之戲注即今攤錢也　天寶遺事内庭嬪妃每
至春時各扵禁中結伴三人至五人擲金錢為戲　避
暑漫鈔宋光獻曹后在父母家時與羣女共為撚錢之
戲而后一錢輙獨旋轉盤中凡三日方止　妝樓記長
安有妓樂者三月三日結錢為龍作錢龍宴　地鏡圖
錢銅之氣望之如青雲　晉書北落西北有十星曰天
錢　漢食貨志臧繦千萬孟康注繦錢貫　鄒長倩與
公孫𢎞書撲滿者以土為器以蓄錢具有入竅而無出
竅滿則撲之土麤物也錢重貨也入而不出積而不散
故撲之　錢神論親愛如兄字曰孔方　南部新書唐
王元寶家富厚人以錢文有元寶字因呼錢為王老
酉陽雜俎元和初洛陽村百姓王清傭力得錢五鐶因
買田畔一枯栗樹將為薪以求利經宿為隣人盜斫創
及腹忽有黑蛇舉首如臂語人曰我王清本也汝勿斫
其人驚懼失斤而走及眀王清率子孫薪之復掘其根
下得大甕二散錢實之王清因是𫉬利而歸十餘年巨
富遂甃錢成龍形號王清本
厯代錢法　漢食貨志周武王時太公為周立九府圜
法錢圜函方輕重以銖　國語周景王患錢輕將鑄大
錢單穆公曰不可古者天災降戾於是乎量資幣權輕
重以振救民民患輕則為之作重幣以行之於是乎有
母權子而行民皆得焉若不堪重則多作輕以行之亦
不廢重於是乎子權母而小大利之今王廢輕而作重民
失其資能無匱乎王勿聽卒鑄大錢注母重也其倍大
故為母子輕也其輕少半故為子民患幣之輕而物貴
則為重幣以平之權時而行以廢其輕故曰母權子民
皆得者本末有無皆得其利也民患幣重則多作輕錢
而行之亦不廢去重者故曰子權母言以重者貿其貴
以輕者貿其賤如此則錢有大小而民皆得以為利也
　漢書周景王鑄大錢文曰寶貨肉好皆有周郭注肉
錢形也好錢孔也　研北雜志先秦貨布篆文奇古多
鑄地名余在京師得數十品曰屯(音/純)留曰安邑全貨曰
平陽曰高陽曰安陽者甚多其文有不可盡識者以漢
書地理志考之屯留在上黨高陽在涿郡安陽在汝南
安邑平陽並在河東　漢食貨志秦兼天下銅錢質如
周錢文曰半兩重如其文　平準書漢興患秦錢重難
用更令民鑄莢錢(言如榆/莢之薄)至孝文五年莢錢益多而輕
乃更鑄四銖錢其文為半兩令民縱得自鑄　山堂肆
考莢錢患其太輕故高后二年行八銖錢八銖本秦錢
所謂質如周錢文曰半兩者也六年行五分錢即所謂
莢錢也　漢書武帝時有司言今半兩錢法重四銖而
姧或盜磨錢質而取鋊錢益輕薄而物貴乃令縣官銷
十兩錢更鑄三銖錢　封演錢譜三銖又有别種穿下
有三竪文恐以此三畫為銖之别錢重三銖文曰半兩
今有折二小錢共六樣皆篆文　漢書元狩五年更鑄
五銖錢周郭其質令不可得摩取鋊注周匝為郭文漫
皆有也鋊銅屑也摩錢漫靣取其屑更以鑄錢　漢書
元鼎二年京師鑄官赤仄一當五非赤仄錢不得行後
赤仄錢賤又禁郡國無鑄錢專令上林三官鑄錢天下
非三官錢不得行諸郡國錢皆廢銷之注赤仄錢所謂
子紺錢也以赤銅為其郭　西京雜記文帝時鄧通得
賜蜀銅山聽得鑄錢文字肉好皆與天子錢同故富侔
人主時吳王亦有銅山鑄錢故有吳錢微重文字肉好
與漢錢不異　漢食貨志王莽居攝變漢制更造大錢
徑寸二分重十二銖文曰大錢五十又造契刀錯刀契
刀其環如大錢身形如刀長二寸文曰契刀五百錯刀
以黄金錯其文曰一刀直五千與五銖錢凡四品並行
後以劉字有金刀乃罷錯刀契刀及五銖錢而更作金
銀龜貝錢布之品名曰寶貨錢徑六分重一銖文曰小
錢直一次七分三銖曰么錢一十次八分五銖曰幼錢
二十次九分七銖曰中錢三十次一寸九銖曰壯錢四
十并前大錢五十是為錢貨六品直各如其文文質周
郭倣漢五銖錢天鳳元年罷大小錢改作貨布長二寸
五分廣一寸首長八分有奇廣八分其圜好徑二分半
足枝長八分間廣二分其文右曰貨左曰布重二十五
銖直貨泉二十五貨泉徑一寸重五銖文右曰貨左曰
泉枚直一與貨布二品並行　漢官儀王莽篡位罷五
銖更作小錢其文曰白水真人此則世祖中興之兆也
　華陽國志公孫述廢銅錢置鐵錢百姓貨賣不行(鐵/錢)
(自此/始)　東觀漢記建武十六年馬援上書曰富國之本
在扵食貨宜如舊鑄五銖錢帝從之於是復鑄五銖錢
　獻帝春秋靈帝作角錢錢猶五銖錢而有四道連扵
邊輪識者以為妖徵竊言錢有四道京師將破壞此錢
四出散於四方乎遂如其言　後漢書董卓壞五銖錢
更鑄小錢悉取洛陽及長安銅人鐘虡飛㢘銅馬之屬
以充鑄焉故貨賤物貴穀石數萬又錢無輪郭文章不
便人用　高謙之表魏文帝罷五銖錢至眀帝復立
蜀志劉先主初拔成都軍不足用劉巴曰但鑄直百錢
平諸物價備從之　封演錢譜傳形五銖劉備所鑄文
字輕重大小與五銖無别但以五字在左銖字在右謂
之傳形　羣書考索吳大帝嘉禾五年鑄大錢一當五
百文曰大泉五百徑一寸三分重十二銖赤烏元年鑄
一當千大錢徑一寸四分重十六銖　晉食貨志元帝
過江用孫氏舊錢輕重雜行大者謂之比輪中者謂之
四文吳興沈充又鑄小錢謂之沈郎錢　稗史𩔖編天
福鎭寶晉氏日史以為趙石勒所鑄　宋書文帝元嘉
七年立錢署鑄四銖錢元嘉二十四年以貨貴制大錢
一當兩　通典宋孝武帝孝建初鑄四銖文曰孝建一
邊為四銖其後稍去四銖專為孝建廢帝即位鑄二銖
錢文曰景和形式轉細官錢每出人間即模效之而大
小厚薄皆不及也無輪郭不磨剪鑿者謂之莱子錢薄
者謂之荇葉永光元年沈慶之啟通私鑄由是錢貨亂
改一千錢長不盈三寸大小稱之謂之鵞眼錢劣於此
者謂之綖環錢入水不沈隨手破碎市中不復斷數十
萬錢不盈一掬斗米一萬商貨不行尋復禁斷唯用古
錢　齊書曹武為右衞將軍晚節在雍州致見錢七千
萬皆厚輪大郭　通典梁武帝鑄錢肉好周郭文曰五
銖重四銖三參二黍又别鑄除其肉郭謂之公式女錢
徑一寸文曰五銖重如新鑄五銖二品並行百姓或私
以古錢交易者其五銖徑一寸一分重八銖文曰五銖
三吳屬縣行之女錢徑一寸重五銖無輪郭郡縣皆通
用太平百錢二種並徑一寸重四銖源流本一但文字
古今之殊耳文並曰太平百錢定平一百五銖徑六分
重一銖半文曰定平一稚錢五銖徑一分半重四銖文
曰五銖源出於五銖但狹小東境謂之稚錢五銖錢徑
七分半重三銖半文曰五朱源出稚錢但稍遷異以銖
為朱耳三吳行之差少扵餘錢又有對文錢其源未聞
豐貨錢徑一寸重四銖代謂之富錢藏之令人富也布
泉錢一寸重四銖半代謂之男錢云婦人佩之即生男
也此等輕重不一天子頻下詔書非新鑄二種之錢並
不許用而趨利之徒私用轉甚至普通中乃議盡罷銅
錢更鑄鐵錢人以鐵賤易得並皆私鑄　董遹錢譜錢
徑一寸重四銖懸針書者自梁武帝以來有之文曰布
泉世謂之男錢　南史梁敬帝太平二年鑄四柱錢一
當二十又改四柱錢一當十未㡬復用細錢　隋食貨
志陳初承梁喪亂之後鐵錢不行始梁末又有兩柱錢
及鵞眼錢於時人雜用其價同但兩柱重而鵞眼輕私
家多鎔鑄又間以錫錢至文帝天嘉五年改鑄五銖初
出一當鵞眼之十宣帝時又鑄大貨六銖以一當五銖
之十與五銖並行後復當一人皆不從乃相與謡言六
銖錢有不利縣官之𧰼　董遹錢譜五銖又有川上一
星五字上下各一星南朝梁宋名兩柱錢鏝靣旁一星
至三星者五字之内上下各一星上或有小星字或有
五字穿上横文穿下横文外四角缺文有郭無郭闊緣
不可窮盡疑皆當時工人之意非有别於年代　魏書
孝文帝始詔天下用錢冶鑄粗備文曰太和五銖宣武
帝永平三年冬又鑄五銖錢　通典後魏孝莊帝初私
鑄者益更薄小乃至風飄水浮　北史東魏王則為洛
州刺史性貪在州不法舊京諸像毁以鑄錢於時號河
陽錢皆出其家　稗史𩔖編永安五銖後魏敬宗永安
年鑄徑九分重五銖北齊神武皇帝亦鑄永安五銖
事林廣記陳文帝後魏宣帝西魏文帝又有雞目五銖
　隋書北齊神武霸政之初承魏猶用永安五銖遷鄴
已後百姓私鑄體制漸别後遂各以為名有雍州青赤
梁州生厚緊錢古錢河陽生澀天柱赤牽之稱文宣受
禪除永安之錢改鑄常平五銖重如其文其錢甚貴且
制造甚精至乾明皇建之間往往私鑄鄴中用錢有赤
郭青熟細眉赤生之異河南所用有青薄鉛錫之别
北史周武帝保定元年更鑄錢文曰布泉以一當五與
五銖並行　稗史𩔖編布泉有玉箸篆者有栁葉篆者
又有重郭者　後周武帝紀建徳三年六月更鑄五行
大布錢以一當十與布泉錢並行四年七月禁五行大
布錢不得出入闗　錢譜張合曰小者重徑八分舊錢
之文上五下行又有上大下布者皆古篆文　後周書
宣帝大𧰼元年鑄永通萬國錢以一當千與五行大布
並行　隋食貨志高祖受周禪以天下錢貨輕重不等
乃更鑄新錢背面肉好皆有周郭文曰五銖而重如其
文至大業後王綱㢮紊巨姦大猾遂多私鑄錢轉薄惡
初每千猶重二斤後漸輕至一斤或剪鐵鍱裁皮糊紙
以為錢相雜用之貨賤物貴以至於亡　唐食貨志高
祖入長安民間行綫環錢其製輕小凡八九萬纔滿半
斛武徳四年鑄開元通寶得輕重大小之中　張舜民
畫墁錄唐高祖武徳初鑄開通錢仰篆隸八分體十攵
重一兩為開通元寶亦曰開元通寶皆有眉乃文徳竇
后指甲㾗也進樣時誤以甲承之其銅劑後人皆不能
法今獨隸體錢行於世八分與篆體錢皆不復見矣開
元之䜟已見武徳年　孔氏雜説隋末錢幣濫薄至裁
皮糊紙為之民間不勝其敝至唐武徳方行開元通寶
錢六典謂之開通元寶徑八分重二銖四黍凡積十錢
重一兩輕重大小㝡為折衷逺近便之命給事中歐陽
詢撰其文書回環可讀世俗不知遂以為開元錢眀皇
所鑄也　稗史𩔖編唐志武徳四年鑄開通元寶錢積
十錢重一兩計一千重六斤四兩蘇冕曰今錢為古秤
七銖以上比古五銖錢則加重二銖以上通謂一大兩
為七十二銖即一錢為七銖畸十分銖之二則所謂三
兩為一大兩者可無疑矣鄭䖍㑹粹云詢初進蠟樣日
文徳皇后搯一甲迹故錢上有搯文熙寧中劉斧撰青
瑣集則謂事由明皇楊貴妃而天下謂之曰兒錢謬矣
彼徒見錢文有開元字便謂明皇開元事爾亦不攷實
之過也　唐㑹要高宗祀昊天上帝於泰山改元乾封
以是年鑄錢故名乾封泉寶徑一寸重二銖六分以一
當十　唐食貨志𤣥宗開元時詔出銅所在置監鑄開
元通寶錢盜鑄益起江淮偏鑪錢數十種雜以鐵錫輕
漫無復錢形公鑪者號官鑪錢一以當偏鑪錢七八
稗史𩔖編有左挑開元錢雙挑開元錢篆文開元錢
研北雜志唐開元錢燒之有水銀出可治小兒急驚
唐書史思明僭號鑄順天得一錢　事物紺珠得一元
寶錢徑一寸四分當開元錢之百後改為順天元寶史
思眀據東都時鑄字體俱精好　唐食貨志肅宗乾元
元年第五琦鑄乾元重寶錢徑寸每緡重十斤與開元
通寶參用以一當十亦號乾元十當錢復鑄重輪乾元
錢徑一寸二分背之外郭為重輪又謂之重稜每緡十
二斤以一當五十法既屢易物貨騰涌米斗錢至七千
餓死者滿道上元元年減重輪錢以一當三十開元舊
錢與乾元錢皆以一當十代宗即位乾元錢以一當二
重輪錢以一當三凡三日而大小錢皆以一當一　封
演錢譜武宗㑹昌五年鑄開元錢時廢天下佛寺宰相
李徳裕請以廢寺銅鐘佛像及僧尼缾碗等物命所在
鑄錢揚州節度使李紳乃以所廢寺名鑄錢背加昌字
以表年號又有敕令鑄錢所各加本郡州號名為背文
京(京/兆)洛(河/南)秦(鳳/翔)梁(汴/州)荆(江/陵)桂(廣/西)潭(河/南)廣(廣/東)福(福/建)越(浙/東)洪
(江/西)潤(鎮/江)蜀(成/都)鄂(湖/廣)兗(兖/州)梓(東/川)襄(襄/州)丹(河/北)益(四/川)宣(宣/州)平(燕/山)
揚(揚/州)藍(藍田共二/十三監)　稗史𩔖編太興平寶錢之鏝有丁
字疑五代僭偽錢也大徳重寶偽殷王延政所鑄錢之
鏝有殷字　五代史閩王延義改元永隆鑄大鐵錢以
一當十　㑹要偽蜀廣政中始鑄鐵錢每鐵錢一千兼
以銅錢四百凡銀一兩直錢千七百絹一疋直錢千二
百而鐵工精好殆與銅相亂既平蜀沈倫等悉取銅錢
上供及增鑄鐵錢易民銅錢益買金銀裝發頗失裁制
物價增長尋又禁銅錢入川界鐵錢十乃直銅錢二
孔六帖劉建鋒拜湖南留後教馬殷鑄鉛鐵錢十當銅
錢一　通考晉天福三年詔令三京諸道州府無問公
私有銅者並許鑄錢仍以天福元寶為文左環讀之每
一錢重二銖四黍　大定錄顯徳五年七月江南李氏
亦鑄永通泉貨　孔六帖韓熙載鑄鐵錢以一當二
山堂肆考宋張齊賢初除轉運使太宗謂曰江南多出
銅即為朕宻經營之齊賢乃訪得江南承旨丁釗厯指
饒信處州山谷產銅鉛錫之所又求前代鑄法惟饒州
永平監用唐開元錢料堅實可久於是定取其法嵗鑄
三十萬貫凡用銅八十五萬斤鉛三十六萬斤錫十六
萬斤齊賢詣闕靣陳其事帝可之　侯鯖錄前世錢文
並無草書者淳化中太宗皇帝始以宸翰為之既成以
賜近臣　通略宋初錢文曰宋元通寶太平興國後又
鑄太平通寶淳化九年太宗親書淳化元寶其文作草
真行三體自後每改元必更鑄以年號元寶為文　研
北雜志魏文靖云咸平錢十文重一兩(眞宗/年號)　㑹要景
徳元寶大鐵錢依福州鐵錢每貫用鐵三十斤取二十
五斤八兩成直銅錢一小鐵錢十相兼行用甚便(景徳/眞宗)
(年/號)　合璧事𩔖川陜舊皆行鐵錢祖宗時益利䕫三州
皆有鐵冶故即山鑄錢卭州舊鑄嵗十萬緡　燕翼詒
謀錄江南李唐舊用鐵錢葢因韓熙載建議以鐵錢六
權銅錢四然銅錢之價相去甚逺不可强也江南末年
鐵錢十僅直銅錢一江南平民間不肯行用轉運使樊
若水請廢之太平興國二年二月詔官收民間鐵錢鑄
為農器以給江北流民之歸附者於是江南鐵錢盡矣
然川蜀陜西用之如故川蜀每鐵錢一貫重二十五斤
銅錢一當十三小民鎔為器用賣錢二千於是官錢皆
為小民盜銷不可禁止大中祥符七年知益州淩榮請
改鑄每貫重十二斤銅錢一當十民間無鉟銷之利不
復為矣慶厯初知商州皮仲容議采洛南紅崖虢州青
水銅置阜民朱陽二監鑄大錢一可當小錢三以之當
十民間趨利盜鑄不已至八年張方平宋祁議以為當
更乃詔改銅錢當十先是慶厯元年十一月詔江饒池
三州鑄鐵錢一百萬貫助陜西經費所積尤多錢重民
苦之至是併罷鐵鑄錢其患方息(慶厯仁/宗年號)　歸田錄國
家開寶中所鑄錢文曰宋通元寶至寶元中則曰皇宋
通寶近世錢文皆著年號惟此二錢不然者以年號有
寶字文不可重故也(開寶太祖年號/寶元仁宗年號)　長編嘉祐四年
以陜西民間多盜鑄大錢於是以見行當三大錢折小
銅錢二謂之折二錢(嘉祐仁/宗年號)　長編徽宗大觀元年詔
河北昨鑄夾錫當五錢其樣製大小𩔖當十銅錢若或
行用姦民趨利染為銅色私作當十難於驗察宜改鑄
當二自今可令計備物料廣鑄當二以足一路之費
合璧事𩔖淮上舊鑄銅錢兵火後舒州不復鑄錢但行
饒建等錢而已乾道初林樞宻安宅為右諫議大夫議
以銅錢多入北境請禁之而即蜀中取鐵錢行之淮上
(乾道孝/宗年號)　稗史𩔖編阜昌重寶高宗建炎四年偽齊劉
豫僭號改元阜昌時鑄大定元寶金世宗鑄鏝有申酉
字　續文獻通考遼景宗始鑄乾亨新錢聖宗鑄太平
錢道宗之世錢有四等曰咸雍曰太康曰大安曰壽隆
皆因改元易名天祚之世更鑄乾統天慶二等新錢金
初用遼宋錢海陵正隆三年始置錢監鑄錢文曰正隆
通寶輕重如宋小平錢而肉好字文峻整過之　稗史
𩔖編元世皇嘗以錢幣問太保劉文貞公秉忠公曰錢
用於陽楮用於陰華夏陽眀之區沙漠幽陰之域今陛
下龍興朔漠君臨中夏宜用楮幣俾子孫世守之若用
錢四海且將不靖遂絶不用錢迨武宗頗用之不久輙
罷　元史武宗至大三年初行錢法立資國院泉貨監
以領之其錢曰至大通寶者一文準銀鈔一釐曰大元
通寶者一文準至大通寶錢十文與厯代銅錢通用其
當五當三折二並以舊數用之　草木子元朝只行鈔
法而不鑄錢獨至大官裏行至大二等錢當五以蒙古
字書小錢以楷書　鄭紀疏通錢法疏洪武之錢最小
而重一錢永樂之錢稍大而重八分輕重大小殊無定
制今鑄錢若以一錢六分為則比之永樂之錢再大一
圓每鑄料一百斤止該錢一萬文仍要鑄匠刮磨光潔
　陸深燕閒錄予少時見民間所用皆宋錢雜以金元
錢謂之好錢唐錢間有開通元寶偶忽不用新鑄者謂
之低錢每以二文當好錢一文人亦兩用之𢎞治末京
師好錢復不行而惟行新錢謂之倒好正徳中則有倒
三倒四而盜鑄者蜂起矣嘉靖以來有五六至九十者
而裁鉛剪紙之濫極矣
錢數　漢武帝紀初算緡錢注李斐曰緍絲也以貫錢
一貫千錢出算二十也　稗史𩔖編南部新書載京兆
户曹曰俸一百八索葢謂錢之貫於索者一百有八耳
今北方以千錢為一弔百錢為一串曰弔曰串亦是索
之義也自古用錢貫皆以千陌皆以足錢以八十為陌
自梁朝始　隋書梁大同以後自破嶺以東八十為百
名曰東錢江郢以上七十為百名曰西錢京師以九十
為百名曰長錢大通十一年天子乃詔通用足陌詔下
而人不從錢陌益少至於末年遂以三十五為百　稗
史𩔖編憲宗朝吳元濟王承宗拒命經費盡竭皇甫鎛
建議内外用錢每緍墊二十民間墊陌至七十穆宗即
位米鹽每陌錢墊七八所在用錢墊不一詔從風俗所
宜則蹺墊之起自唐皇甫鎛也今俗謂眀除者為蹺暗
者為墊　㑹要唐昭宗天佑二年四月敕準向來事例
每貫抽除外以八百五十文為貫每陌八十五文聞坊
市之中多以八十為陌更不除折今後委河南府指揮
市肆交易並須以八十五文為陌不得更有改移　沈
括筆談今之錢數百錢謂之陌借陌字用之其實只是
百字如什與伍耳唐自皇甫鎛為墊錢法至昭宗末乃
定八十為陌漢隱帝時三司使王章每出官錢又減三
文以七十七為陌輸官仍用八十　歸田錄用錢之法
自五代以來以七十七為百謂之省陌今市井交易又
尅其五謂之依除　㑹要太宗詔聞江南民多用新小
錢自今所用銅錢每貫七百七十陌須及四斤半以上
方得行用　通畧天祐中兵亂窘乏始令以八十五錢
為百後唐天成中又減五錢漢乾祐初復減三錢國初
因漢制其輸官亦用八十或八十五然諸州私用猶各
隨俗至有以四十八為百者丁酉詔所在悉用七十七
為百每千錢必及四斤半以上禁江南新小錢民先有
畜藏者悉令送官官據銅給其直　續通考金世宗時
民間以八十為陌謂之短錢官用足陌謂之長錢
古雜錢　封演錢譜漢有厭勝錢藕心錢狀如干盾長
且方不圓葢古刀布之變也與近世花蕊夫人封綬及
穿鑰錢相似　博古圖厭勝錢五一重六兩有半四皆
重三兩有半漢武造銀錫白金為三品一曰其文龍二
曰其文馬三曰其文龜而小橢之謂其圜而長也今此
錢一體之間龍馬並著形長而方意有𩔖於此然下體
蟠屈隱起粟紋似非漢武之制者又李孝美圖譜有永
安五男錢體勢雖圜輪郭皆著粟文與此少𩔖然孝美
號之曰厭勝錢則是錢殆亦用之為厭勝者耶藕心錢
四一重二兩一錢一重一兩三錢一重一兩二錢一重
二錢有半四者大小雖殊皆若破藕狀按李孝美錢譜
稱世有藕心錢不著出扵何時及觀其畫像與此雖異
然其説以謂上下通缺若藕挺中破狀與此正相合但
未知何世物耳　繼古叢編金錯刀名一而義二錢一
也刀一也　齊武帝本紀帝幼時得異錢文為北斗星
雙刀雙貝及有人形帶劍焉又於盆城掘塹得一大錢
文曰太平百嵗　妮古錄項氏藏一古錢甚緑楷書趙
將㢘頗四字其陰一馬秦漢皆篆隸不應有楷故是後
世鎮魅之物　洪遵泉志舊譜曰徑寸重六銖肉好背
面皆周郭其形五出穿亦隨之文曰長命守富貴背靣
皆為五出文若角錢狀景龍中中宗出降睿宗女荆山
公主特鑄此錢用以撒帳敕近臣及修文館學士拾錢
其銀錢則散貯絹中金錢每十文即繫一彩絛　董遹
錢譜有所謂異錢雖不見於𫝊紀然制之近古者今錄
之如李唐鑄撒帳錢其文有曰長命富貴金玉滿堂又
有忠孝傳家五男二女天下太平封侯拜相之𩔖　稗
史𩔖編博戲中私鑄錢有合門清吉秦將散騎(鏝有騎/馬將軍)
稱心遂意(鏝有/琢)龍鳳文錢出入通寶(鏝有/馬鞍)長生不老(鏝/有)
(雲日草團/圓二字)八卦錢(靣有八/卦爻文)命錢(靣有十/二生肖)　姚氏殘語今
世有一様古錢其文曰半兩無輪郭醫方中用以為藥
者此也
外國錢　漢書西域傳罽賓國以金銀為錢文為騎馬
幕為人靣(張晏曰錢文靣作騎馬形/漫靣作人靣目也幕音漫)烏弋山離國錢貨
與罽賓國同獨文為人頭幕為騎馬安息國以銀為錢
文為王靣幕為夫人靣王死輙更鑄　拾遺記因墀國
在西域之北晉武帝時獻玉錢千緡其形如環環重十
兩上有天壽永吉四字　孔六帖驃國以金銀為錢形
如半月　瀛涯勝覽榜葛剌國市用銀錢曰儻伽重三
錢徑寸二分靣有文古里國市用六成金錢曰吧南重
二分文二靣小銀錢曰搭兒重三釐阿丹國有赤金錢
曰哺嚕黎重一錢靣有文紅銅錢曰哺嚕厮市易用之
柯枝國用金錢九成色曰法南計一分一釐銀錢僅如
螺靨曰答兒計四釐每十五當金錢之一蘇門答喇國
用金錫錢金錢曰那底兒重五分　偃曝談餘拂林國
鑄金銀錢無穿孔靣鑿彌勒佛　稗史𩔖編三韓重寶
(楷書/一樣)東國通寶(楷書篆/二樣)東國重寶海東通寶海東重寶
朝鮮通寶(真/書)已上是海東番錢共六樣　董遹錢譜重
䭾國錢徑七分厚薄内外不異中夏字文若梵書凡十
樣
錢異　述異記周成王時咸陽雨錢終日不絶漢世潁
川民家雨金五銖錢　洞冥記漢武升望月臺有三青
鴨羣飛俄而止於帝臺化為三小童各握鮫文大錢五
枚置帝几前身止而影動因名曰輕影錢　搜神記南
方有蟲名􁗷􁖈一名􁀙蠋又名青蚨形似蟬而稍大取
其子母即飛來以母血塗錢八十一文以子血塗錢八
十一文每市物或先用母錢或先用子錢皆復飛歸輪
轉無已故淮南子述之以還錢名曰青蚨　山堂肆考
葛𤣥以數十錢使人投井中以一器於井上呼錢出於
是錢一一從井中飛出　幽冥錄海陵黄尋家先貧困
忽大風雨散飛錢至其家觸籬園誤落無數隨處皆拾
得後富至數千萬擅名江北　文獻通考宋寧宗慶元
二年吳縣金鵞鄉銅錢百萬自飛　南史梁元帝幸𤣥
洲苑見大虵盤屈於前羣小蛇遶之皆黑色帝惡之宫
人曰此非怪恐是錢龍以錢千萬鎮其處　稗史𩔖編
湖州城外十八里曰大錢村乾道十年春農民朱七為
人傭耕一日天氣隂晦見一青物自東北乘風飛過狀
若蘧蒢墜下散錢如兩俯拾之得七百餘枚俗所謂錢
龍者疑此是也　朝野僉載隋絳州夏縣樹提家新造
宅欲移之忽有蛇無數從室中流出門外其稠如箔上
𧖟葢地皆遍時有行客云解符鎮取桃枝四枝書符繞
宅四靣釘之蛇漸退符亦移就之蛇入堂中心有一孔
大如盆口蛇入並盡令煎湯一百斛灌之經宿以鍫掘
之深尺得古銅錢二十萬貫因陳破鑄新錢遂巨富蛇
乃是古銅之精　鄭還古博異志岑文本山亭避暑忽
有人叩門云上清童子元寶參奉冠青圓角冠衣淺青
衣岑因問其冠帔答曰僕外服圓而心方正此是上清
五銖服也又天衣六銖尤細五銖也言訖送出門行數
步至牆下忽不見文本使人掘之乃一古墓其中唯得
一古錢文本方悟上清童子者謂青銅也名元寶者錢
之文也外圓心方正錢之狀也青衣者銅衣也五銖者
亦錢文也此乃漢朝所鑄也文本自是錢帛日盛至中
書令忽失古錢岑遂亡矣　大中遺事軒轅先生居羅
浮山宣宗召入禁中能以桐竹葉滿手挼之悉成錢
張端義貴耳集錢穆父尹開封有店主告有道人獨賃
一房每日以新錢三千置之座側沽酒市肉迄暮而返
乃擕炭一小籃入房中人語小定則擁爐鑄錢未半夜
三千成矣不敢不告穆父遣人追之至庭下詰之道人
曰貧道鑄者泥錢不曾用銅似不礙法令但得半乾半
濕泥一塊以兩錢脱就便可成貫之呈穆父大怒擲於
案傍激而有聲迸散在地道人忽不見取其錢重穿之
每錢背二口字知其洞賓也今以鐵化銅為錢亦近於
用泥矣
楮鈔　稗史𩔖編軒轅臣伯陵始以布帛為楮幣漢武
帝改制皮幣唐憲宗始置闗子時呼為飛錢宋孝宗改
制㑹子元世祖始造交鈔　唐食貨志憲宗以錢少復
禁用銅器時商賈至京師委錢諸道進奏院及諸軍諸
使富家以輕裝趨四方合劵乃取之號飛錢　羣書考
索飛錢即楮所由起也　寶訓真宗朝張詠鎮蜀患蜀
人鐵錢之重不可貿易於是設質劑之法一交一緡以
三年為一界而換之始祥符之辛亥至熙寧之丙辰六
十五年三十二界雖至巧有不能易　長編仁宗天聖
元年初蜀民以鐵錢重私為劵謂之交子以便貿易富
民十六户主之　羣書考索紹興三十年錢端禮知臨
安府建言楮幣以行累月合支官錢造㑹子流𫝊輸官
亦許用之　續文獻通考宋時㑹子壅滯物價踊甚賈
似道請改造闗子以一準十八界㑹子三出奉宸庫珍
貨收敝㑹於官廢七界㑹子不用其闗子之制上一黑
印如西字中三紅印相連如目字下兩傍各一小長黑
印宛然一賈字也　宋史紹興二十四年女真以銅少
循宋交子法造鈔引一貫二貫三貫五貫十貫五等謂
之大鈔一百二百三百五百七百五等謂之小鈔與錢
並用以七年為限納舊易新諸路置交鈔庫官受之每
貫取工墨錢十五文公私便焉　稗史𩔖編鈔之名始
見宋史鈔之制外為闌作花紋具横貫例外書禁條闌
下備書經由行換之法及其印章花押一貫至五十貫
名大鈔一百文至七百文名小鈔以七年兩限新舊易
跡元史記鈔之文云以十記者四曰一十文二十文三
十文五十文以一百記者三曰一百文二百文五百文
以貫記者二曰一貫文二貫文然皆不詳其尺寸之制
今之鈔葢始於金而元承其制本朝沿襲之聞洪熙宣
徳間猶有百文鈔今但有貫文者每貫值銀三釐錢二
文非復國初之直矣今鈔之制以桑楮皮為之竪長一
官尺横八寸額上横作楷書云大明通行寶鈔中作楷
書一貫二字字下圖一貫錢形左右作疊篆各四字云
大眀寶鈔天下通行其下楷書鈔法禁例上下鈐户部
印四圍花文闌　洪慶善杜詩辨誣齊廢帝東昏好鬼
神翦紙為錢　五代周本紀後序寒食野祭而焚紙錢
則禮樂刑政㡬何其不壞矣　虞集就日錄焚紙錢之
説唐王璵傳曰漢以來葬者皆有瘞錢後世里俗稍以
紙寓錢為鬼事至是璵乃用為禳祓則是喪葬之焚紙
錢起於漢世之瘞錢也其禱神而用寓錢則是王璵始
矣　合璧事𩔖邵康節春秋祭祀約古今禮行之燔楮
錢程伊川怪問之則曰明器之𩔖也
　
　
　
　
　
　
　格致鏡原卷三十五
欽定四庫全書
　格致鏡原卷三十六　　　大學士陳元龍撰
　　珍寶𩔖(五/)
　　　古玉器
稗史𩔖編古玉器物白玉為上有紅如血者謂之血古
又謂之屍古最佳青玉上有黑漆古有渠古有甄古者
價低嘗見菜玉聯環上儼然有黄土一重並洗不去此
土古也　珍寶論凡看玉器物白色為上黄色碧色亦
貴更碾琢奇巧敦厚者尤佳若有瑕玷散動夾石及色
不正欠溫潤者價低　博物要覽玉器如漢唐宋之物
入眼可辨若古玉存遺傳世者少出土者多土鏽尸侵
似難偽造余見一玉玦半裹青綠此必與銅器墓中相
近故為所染耳亦奇物也南中良工偽造古玉器法以
蒼黄雜邊皮蔥玉或帶淡墨色玉如式琢器物以藥熏
燒斑㸃作血侵尸古之狀每用亂真以得高價　北史
魏元韶娶孝武帝后魏室奇寶多隨后入韶家有二玉
缽相盛可轉而不可出皆西域鬼作也　珍玩續考古
玉器有奇特細巧非人所能雕琢者多傳鬼工所為予
曰非也此皆昆吾刀及蝦蟇肪(脂/也)所刻按本草云蝦蟇
能合玉石陶隱居亦云其肪塗玉則刻之如蠟但肪不
可多得取肥者剉煎膏以塗玉亦軟滑易琢惜未嘗試
耳　演繁露紹興十三四年間或於㑹稽禹廟三清殿
前發地得瘞玉官寺初未之知人多分取及縣官知而
錄之止餘四物其一蒼玉也色帶青色一邊有土黯處
稍變為土黄色不知在瘞㡬年矣其二蒼璋也極小略
可三四寸許正為半圭之形此三者葢真玉也又有一
物體圓如璧而旁出兩角角末即是圭頭在禮所謂兩
圭有邸者也色如玉帶白而體質甚輭觀者多用指爪
搯試已成深穴細視正是寒長解石輩耳亦恐未可名
之為珉也其器則藏禹廟縣尉典之前後官遞相付授
防換竊也　硯北雜志李伯時古器圖有琱玉盤螭之
名今世所見者皆出太康古壙中姚端夫學士得其三
獨李廣叔所藏差小而特妙後見龍川李氏購得齊叔
剛者玉質蝕盡而瑑飾奇古一螭角上有小鼠或名太
虚負鼠又名虚木相符皆不可曉環竅僅若當五錢鉤
之首正方徑圍二寸强以銅尾并帶貫環竅中乃可繫
梁江總詩云綠桷朱簾金刻鳳琱梁繡柱玉盤螭豈伯
時取其語以名之乎　雲煙過眼錄子母螭玉鉤環徑
六寸螭身白頭紅子亦紅走母腹上作相視之狀宛然
如生　王氏談錄皇祐中出玉器二一為四龍行走上
騰之形其端寸餘可置物一為梳形旁上連窣繅繰可
插羽下有柄雕以蜻蜓蝘蜓絶工巧疑皆物柄也梳形
者疑古人羽扇之柄其他莫可知　事物紺珠璊玉璏
劍鼻飾長四寸三分闊一寸三分紅古斕斑而内質白
螭齒纎利與子螭對視若不容刀玉鹿盧上小方環連
下大方環佩劍具玉螭􁀙琫􁀙玉色白而古斑黑琫玉
色微青而古斑紅黑高辛墓中物凡刀削具裝上曰􁀙
下曰琫紋製雖有異而其為用則一也　三栁軒雜識
曽見玉麟符如今香囊白玉為質石碾麒麟又有片玉
長可一尺闊三兩指如刀有柄名抶衣古帝王既御袍
帶以此抹腰無摺縐又片玉甚薄上鋭下闊多壓舌殉
葬含玉也又塊玉如筍名代指進講相以㸃題經籍漢
遺物　庶物異名疏緯略云俗説毛泰買一玉窪八十
八萬玉窪二字甚奇當是器也　妮古錄余藏漢玉杯
乃細腰半瓢而下琢瓢葉細莖承之真有宋人三年為
楮之意人言前古民醇工作率多鹵拙而沈括謂古物
至巧正由民醇知言哉　妮古錄王閑仲玉豆如燈臺
盤皆臥𧖟文高五寸闊如之漢玉也　甲乙剰言都下
有高郵守楊君家藏合卺玉杯一器此杯形製奇怪以
兩杯對峙中通一道使酒過兩杯之間承以威鳳鳳立
於蹲獸之上高不過三寸許耳其玉温潤而多古色至
碾琢之工無毫髮遺恨葢漢器之奇絶者也　演繁露
穆天子𫝊天子升采石之山取采石焉天子使重􁀙之
民鑄以成器於黑水之上郭璞注云今外國人所鑄作
器者亦皆石𩔖也按此所言殆今藥玉藥琉璃之𩔖
華夷珍玩考石器出掖縣色青白或有五色潤膩如玉
具備煙雲山水竹木人物之狀萊人取之雕琢為器
　　　古銅器
稗史𩔖編銅器入土千年純青如鋪翠名曰土古其色
午前稍淡午後感陰氣翠潤如滴間有土蝕處或穿或
剝並如蝸篆自然或有釡鑿㾗則偽也銅器墜水千年
則純綠色而瑩如玉未及千年綠而不瑩其蝕處如前
名曰水古今人皆以此二品體輕者為古不知器大而
厚者銅性未能盡其重止能減三分之一或減半器小
而薄者銅性為水土蒸陶易盡故有鋤擊破處並不見
銅色惟翠綠徹骨或其間有線紅色如丹然尚有銅聲
傳世古則不曽入水土惟流𫝊人間色紫褐如有硃砂
斑甚者其斑突起如上等辰砂入釡以沸湯煮之良久
斑愈見偽者以漆調硃砂為之易辨也　𤣥覽銅為物
入土千年而青入水千年而綠瑩在人間者紫褐而朱
斑其色有蠟茶者有漆黑者凡辨古彜器夏欵嵌以金
商欵質素周欵雕巧以纎古敦鼎以丹砂鷓斑為尚今
以漆古澒古文為上古器尚大今器尚小　博物要覽
曹眀仲謂銅器入土千年者色純青如翠入水千年則
色綠如𤓰皆瑩潤如玉未及千年雖有青綠而不瑩潤
此語大槩未盡然也若三代之物迄今何止千年豈盡
瑩潤而青綠各純色也若云入水則綠入土則青其水
銀色褐色并黑漆古者此又埋於何地者也凡三代之
器入土年逺近山岡者山氣蒸濕鬱而成青近河源者
水氣滷浸潤而成綠余見一物乃三代欵識半身水浸
年逺水痕涸溢數層此為入水無疑而色乃純青其著
水潭底方寸則黄綠色則水土之説豈盡然哉余思鑄
銅之時銅質清瑩不雜者多發青質之渾雜者多發綠
譬之白金成色足者作器純白久乃發黒色不足者久
則發紅發綠此論質不論製理可推矣他如古墓中近
尸者作水銀色然水銀色亦分二種有銀色有鉛色惟
鏡居多者尸以水銀為殮彼世死者以鏡相遺殮者即
以鏡殉取照幽眀之義故銅質清瑩者先得水銀沾染
年久入骨滿背皆成銀色千古亮白謂之銀背其有先
受血水穢汚始得水銀浸入銅質原雜年逺色滯則背
如鉛其有半水銀半青綠朱砂斑堆者先因受血肉穢
腐其半日久釀成青綠其浄者仍染水銀故一鏡之背
二色兼雜也今之古鏡以水銀為上鉛背次之青綠又
次之若鉛背埋土年逺遂變純黑名為黑漆古此價又
高而此色甚易為假至於古銅鼎彝亦有水銀色何也
此在墓中得水銀散漫之氣沾染而成故惟一角一耳
有之或地近生水銀處亦成此色所以鼎彝無全水銀
色而鐘磬則萬無一二矣上古銅器以質厚為佳年既
久逺土銹侵骨質已鬆脆厚者尚有受用薄者若少擊
摶不破即裂又如無青綠而有純紫褐色者格古要論
以為人間流𫝊之色此説非是三代之物因入土沈埋
後人方得集以𫝊世若云三代流𫝊到今方有此色何
能在世㡬千年不為兵燹銷鑠破損沈淪者耶此等器
皿皆因出自高阜古塜磚宫石室燥地秘藏又無水土
浸潤又無尸氣沾惹列之石案間惟地氣蒸潤且原製
精美光瑩變為褐色純一不雜故鼎彝居多而小物并
秦漢物褐色絶少近見褐色上有青綠㸃子乃出土之
後人以醎酸之味㸃染而成非透骨綠色故褐色上有
雲頭斑芝麻㸃硃砂片并青綠兩雪㸃者此為傳世物
也非傳世上三五千年始成褐色故古銅以褐色為上
水銀黑漆鼎彝為次青綠者又次也若得純青純綠一
色不雜瑩若水磨光彩射目者又在褐色之上故宣廟
銅器喜倣褐色凡宣銅褐色為多凡銅器出自三代不
惟青綠瑩潤其質其製其花紋欵識非後人可能彷彿
自不能偽若格古要論所云必三代之物方有硃砂斑
此大謬矣宋元之物亦有大片硃斑若魚子者更多葢
因受人血氣浸染便成硃斑亦有一二層堆疊者刀刮
磨擦不可冺也豈盡三代物哉不可不考　稗史𩔖編
上等古器並無腥氣惟土古新出土尚帶土氣久則否
偽作者熱摩手心以擦之銅腥觸鼻可畏　事物紺珠
蠟茶色三代及秦漢間器流傳世間嵗月寖乆其色微
黄而潤澤近代鑄者雖精色畢竟黒而燥　稗史𩔖編
古人作事必精緻工人預四民之列非若後世賤丈夫
之事故古器欵必細如髮而勻整分曉無纎毫糢糊識
文筆完如仰瓦而不深峻大小深淺如一亦無纎毫糢
糊此葢用銅之精者並無砂顆一也良工精妙眀浄分
曉二也不吝工夫非一朝一夕所為三也今設有古器
欵稍或糢糊必是偽作質色臭味亦自不同　博古圖
古器有欵識欵謂陰文凹入者識謂陽文凸出者欵在
外識在内夏器有欵有識商器無欵有識　格古要論
或云欵乃花紋以陽飾器皿居外而凸識乃篆字以紀
工所謂銘書鍾鼎居内而凹者三代用隂識其字凹入
漢用陽識其字凸起間有凹者亦陰鑄葢隂識難鑄陽
識易成但有陽識者决非三代之器也　稗史𩔖編夏
禹鳥迹篆商則蟲魚周似蟲魚大篆秦用大小篆漢以
小篆隸書三國隸書晉宋以來皆用楷書唐宋用楷隸
三代用陰識謂之偃囊字其字凹入也漢以來或用陽
識其字凸間有凹者或用刀刻如鐫碑也古人惟鐘鼎
祭器稱功頌徳則有識盤盂寓戒則有識他器亦有無
識者不可遽以為非古但辨其體質文顔色臭味足矣
　稗史𩔖編夏尚忠商尚質周尚文制器亦然商器素
無文周器雕篆細宻此固一定不易之論而夏器獨不
然予嘗見夏雕戈于銅上相嵌以金其細如髮夏器大
抵皆然嵗久金脱則成陽竅以其刻畫處或凹也相嵌
今訛為商嵌　稗史𩔖編古者鑄器先必用蠟為模如
此器樣又加欵識刻畫然後以小桶加大而略寛入模
於桶中其桶底之縫勿令有絲線漏處以澄泥和水如
薄糜日一澆之候乾再澆必令周足遮䕶訖解桶縳去
桶板急以細黄土多用鹽并紙筋固濟於元澄泥之外
再加黄土二寸留竅中以銅汁瀉入然一鑄未必便成
此所以為貴也　稗史𩔖編造偽古銅器法以水銀雜
錫末即今磨鏡藥是也先上在新銅器上令勻然後釅
醋調細碙砂末筆蘸勻上候如蠟茶靣色急入新汲水
滿浸即成蠟茶色候如漆急入新水浸成漆色浸之稍
緩即變色矣若不入水則成純翠色三者並以新布擦
令光瑩其銅腥為水銀所匱並不發露然古銅聲微而
清新銅聲濁而閧不能逃識者之鑒　博物要覽近日
山東陜西河南金陵等處偽造彝鼎壺觚尊缾之𩔖式
皆法古分寸不遺而花紋欵識悉從古器但以古器相
形則逈别矣其上偽色之法以井花水調泥礬浸一伏
時取起烘乾再浸再烘三度為止名作脚色候乾以磠
砂膽礬寒水石硼砂金絲礬各為末以青鹽水化浄筆
蘸刷三兩度候一兩日洗去乾又洗之全在調停顏色
水洗工夫須三五度方定次掘一地坑以炭火燒紅令
遍將釅醋潑下坑中放銅器入内仍以醋糟罨之加土
覆實窑藏三日取看即生各色斑㸃用蠟擦之要色深
者用竹葉燒煙薰之其㸃綴顏色有寒熅二法均用明
乳香令人口嚼濇味去盡方配白蠟鎔和其色青以石
青投入蠟内綠用四支緑紅用硃砂熅用蠟多寒則乳
蠟相半以此㸃成凸起顏色其堆疊用滷銹針砂其水
銀色以水銀砂錫塗抹鼎彝邊角上以法蠟顔色罩葢
隱露些少以愚隸家用手擦摩則香腥觸鼻洗不可去
或做成入鹽滷地内埋藏二三年者似有古意　稗史
𩔖編句容器非古物葢自唐天寶至南唐後主時於昇
州句容縣置官塲以鑄之故其上多有監塲官花押其
輕薄漆黑欵細雖可愛要非古器嵗久亦有微青色者
世所希見天寶時有鳳環缾此亦極品也　格古要論
宋句容縣台州鑄者多是小雷紋花兒元杭州姜娘子
平江路王吉鑄銅器皆得名花紋卻麤姜鑄勝於王吉
皆不甚直錢　硯北雜志觀古銅器先看皮毛　格古
要論嘗考漢銅錢至今一千五百餘年雖有青緑而少
有瑩潤亦無硃砂斑凸起者漢印亦然今所見古銅器
有青綠剥蝕徹骨瑩潤如玉及有硃砂斑凸起者非三
代時物葢古無此也　稗史𩔖編古銅器多能辟異祟
人家宜蓄之葢山精水魅之能為祟以歴年多耳三代
鐘鼎彝器歴年又過之所以能辟諸祟　張謙徳缾花
譜銅器之可用插花者曰尊曰罍曰觚曰壺古人原用
貯酒今取以插花極似合宜　稗史𩔖編古銅器入土
年久受土氣深以之養花色鮮眀如枝頭開速而謝遲
或謝則就缾而結實若水秀傳世古則否陶器入土千
年亦然　雲煙過眼録銅器中最佳者莫如監水匜文
藻精妙色如綠玉第無欵耳三代之器都無欵　南史
張永開𤣥武湖過古冢上得一銅斗有柄文帝以訪之
朝何承天曰此亡新威斗王莽時三公亡皆賜之　王
楙野客叢談避暑録載韓玉汝家有王莽銅枓狀如勺
以今尺度之長一尺三寸其柄有銘曰大官乘輿十湅
銅枓重三斤九兩新始建國天鳳上戊六年十二月工
遵造史臣閎掾臣岑掌旁丞臣𢎞令臣栩第二十六枓
食器其文如此按天鳳四年八月莽親之南郊鑄作威
斗以五石銅為之若北斗長二尺五寸欲以厭勝衆兵
既畢令司命負之莽出在前入在御旁其用如此玉汝
家所藏銅枓正此物也　南史劉悛為司州刺史得古
禮器銅罍甑豳山銅罍鐏銅豆鍾各二口獻之　楓窻
小牘宣和三年二月新鄭門官夫淘溝從助産朱婆婆
牆外溝底得一銅器如壺兩傍有環腹上有線其色翡
翠間之以緑其文曰綏和元年供三昌為湯官造三十
鍊銅黄塗壺容二斗重十二斤八兩塗工乳䕶紋級様臨
主守右丞同守令寶省苐重六斤耳漢權雖減不宜如
許權知開封府王革上之内府　丹鉛總録金臺田景
延得古饕餮拱泉而垂腹嬴其靣而坐則人焉其下有
若承盤者元裕之考定為古器無疑也
附　續漢書桓帝祠老子用純金釦器　名義考今人
謂金飾器外曰鎏包器内曰鑲傳寫不知其非玉篇鎏
美金也美金安得謂之飾外當用塗字塗廣韻飾也謂
以金飾其外也譌而為鎏塗又宅加切東方朔傳諧語
老柏塗俗書作搽廣韻鑲兵器也兵器安得謂之包内
當用襄字襄廣韻包也謂以金包其内也譌而為鑲俗
又作廂尤非楊用修謂當作瓖引馬融廣成頌金錽玉
瓖似為得之不知錽馬首飾瓖馬帶玦東京賦鉤膺玉
瓖國語懷纓挾瓖皆指馬帶玦言並非包意又以金飾
器曰鍍飾器口曰釦
　　　古窑器
總論　白六帖禮範金合土謂陶器也　考工記凡陶
旊之事髺墾薛暴不入市注髺薄也墾傷也薛破裂也
暴爆起也　研北雜志古陶器或言舜時物按三代銅
器至今存者多不完舜時更逺陶益難完吾子行謂當
是秦鑄金人之後合土為器耳　葉寘筆衡陶器自舜
時便有三代迄於秦漢所謂甓器是也今土中得者其
質渾厚不務色澤末俗尚靡不貴金玉而貴銅甆遂有
秘色窑器　缾花譜古無磁缾皆以銅為之至唐始尚
窑器厥後有柴汝官哥定龍泉均州章生烏泥宣成等
窑而品𩔖多矣尚古莫如銅器窑則柴汝最貴而世絶
無之官哥宣定為當今第一珍品而龍泉均州章生烏
泥成化等缾亦以次見重矣　觚不觚録窑器當重哥
汝而十五年來忽重宣徳以至永樂成化價亦驟增十
倍　事物紺珠國朝專於景徳鎮置窑造自今窑器興
而古銅㡬廢葢以其能易味也　正字通窑器色光滑
者俗曰泑饒景徳鎭磁器用苧蔴灰淋汁塗之黄色者
赤土汁塗坯燒之用芝蔴稭淋汁染色則成紫又婺源
縣界麻倉窑有土可泑廬陵新建產黑赭石磨水畫磁
坯初無色燒之成天藍景徳鎮取諸婺源名畫燒青一
曰無名子　稗史𩔖編江浙官窑燒造供上磁器其始
摶作塗飾求其精緻一也開窑之日反覆比量而美惡
辨矣其中有同是質而遂成異質有同是色而特為異
色者水土所合人力之巧不復能與是之謂窑變葢數
十窑中千萬品而一遇焉　博物要覽官哥二窑燒出
器皿時有窑變狀𩔖蝴蝶禽鳥麟豹等像於本色泑外
變色或黄或紅紫肖形可愛乃火之幻化理不可曉
博物要覽官窑質之隱紋如蟹爪哥窑質之隱紋如魚
子但汁泑不如官窑後有董窑烏泥窑質麤不潤而泑
水燥暴溷入官哥窑今亦𫝊世若元末新燒逺不及此
近年諸窑美者亦有可取惟紫骨與粉青色不相似耳
若今新燒去諸窑逺甚亦有粉青色乾燥無華即光潤
者變為緑色且索大價愚人更有一種復燒者取舊官
哥磁器如爐欠耳足缾損口稜者以舊補舊加以泑藥
一火燒成如舊製無二但補處色渾而本質乾燥不甚
精然得此更勝新者　格古要論古人喫茶多用撆取
其易乾不留滓飲酒用琖未嘗把琖故無勸盤今所見
定器勸盤乃古之洗也古人用湯缾酒注不用壺缾及
有觜折盂茶鍾臺盤此皆胡人所用者中國人用者始
於元朝古定官窑俱無此器　事物紺珠窑器方為難
今製方窑器為盛　春渚紀聞萬延之家蓄一瓦缶葢
初赴銓時遇都下銅禁嚴甚因以十錢市之以代沃盥
之用時當凝寒注湯頮靣既覆缶出水而有餘水留缶
凝結成冰視之桃花一枝也衆人觀異之以為偶然明
日用之則又成雙頭牡丹一枝次日又成寒林滿缶水
村竹屋斷鴻翹鷺宛如圖畫逺近景者自後以白金為
䕶什襲而藏遇凝寒時則預約客張宴以賞之未嘗有
一同者
秘色窑　曽慥高齋漫録祕色磁器錢氏有國時越州
燒進為供奉之物臣庶不得用故云秘色　筆衡世言
秘色窑器乃錢氏有國日越州燒進然陸龜蒙詩九秋
風露越窑開奪得千峰翠色來如向中宵承沆瀣共嵇
中散鬭遺桮則越陶唐世已有非始於錢氏
柴窑　夷門廣牘柴窑出北地世傳柴世宗時燒者故
謂之柴窑天青色滋潤細媚有細紋足多麤黄土近世
少見　博物要覽昔人論柴窑曰青如天明如鏡薄如
紙聲如磬　事物紺珠柴窑製精色異為諸窑之冠
定窑　格古要論古定器俱出北直隸定州土脉細色
白而滋潤者貴質麤而色黄者價低外有淚痕者是真
劃花者最佳素者亦好繡花者次之宋宣和政和間窑
最好但難得成隊者有紫定色紫有黑定色黑如漆東
坡詩云定州花瓷琢紅玉凡窑器有茅篾骨出者價輕
葢損曰茅路曰篾無油水曰骨乃骨董市語也　留青
日札定州今真定府似𧰼窑色有竹絲刷紋者曰北定
窑南定窑有花者出南渡後　博物要覽定器有畫花
繡花印花三種多因牡丹萱草飛鳳三種時造式多工
巧近如新仿定器如文王鼎爐獸靣㦸耳彝爐不減定
人製法可用亂真若周丹泉初燒為佳亦須磨去滿靣
火氣可玩又若繼周而燒者合爐桶爐以鎖子甲毬門
錦龜紋穿挽為花地者製作極工不入清賞較丹泉之
造逺甚　稗史𩔖編金花定碗用大蒜汁調金描畫然
後再入窑燒永不復脱　妮古録余秀州買得白定缾
口有四紐鈄燒成仁和館三字字如米氏父子所書
老學菴筆記故都時定器不入禁中惟用汝器以定器
有芒也　格古要論元朝戧金匠彭均寶效古定器制
折腰樣者甚整齊故名曰彭窑土脉細白者與定器相
似比青口欠滋潤極脆不甚直錢賣骨董者稱為新定
器好事者以重價收之尤為可笑
汝窑　格古要論汝窑器出汝州宋時燒者淡青色有
蟹爪紋者真無紋者尤好土脉滋潤薄亦甚難得　留
青日札宋以定州白磁器有芒不堪用遂命汝州造青
窑器北唐鄧耀州悉有之而汝為冠色如哥而湥微帶
黄　博物要覽汝窑色卵白汁水瑩厚如堆脂然汁中
棕眼隱若蟹爪底有芝蔴花細小挣釘
官窑　留青日札政和間京師自置窑燒造曰官窑文
色上白而薄如紙者亞於汝其價亦然　博物要覽官
窑品格大率與哥窑相同色取粉青為上淡白次之油
灰色色之下也紋取冰裂蟮血為上梅紋片墨紋次之
細碎紋紋之下也　格古要論官窑器宋修内司燒者
土脉細潤色青帶粉紅濃淡不一有蟹爪紋紫口鐵足
好者與汝窑相𩔖有黑土者謂之烏泥窑偽者皆龍泉
所燒者無紋路　博物要覽官窑在杭鳳皇山下其土
紫故足色若鐵時云紫口鐵足紫口乃器口上仰泑水
流下比周身較淺故口露紫痕此何足貴惟尚鐵足以
他處之土咸不及此也　稗史𩔖編後郊壇下别立新
窑亦曰官窑比之舊窑大不侔矣　留青日札宋南渡
有邵成章提舉號邵局襲故京遺制置窑扵修内司造
青器名内窑模笵極精油色瑩徹為世所珍
哥窑　稗史𩔖編哥窑與龍泉窑皆出處州龍泉縣南
宋時有章生一生二弟兄各主一窑生一所陶者為哥
窑以兄故也生二所窑為龍泉以地名也其色皆青濃
淡不一其足皆鐵色亦濃淡不一舊聞紫足今少見焉
惟土脉細薄油水純粹者最貴哥窑則多斷紋號曰百
圾碎　春風堂隨筆哥窑淺白斷紋宋時有章氏兄弟
皆處州人主龍泉之琉田窑弟所陶青器純粹如美玉
為世所貴即官窑之𩔖兄所陶色淡　格古要論舊哥
窑色青濃淡不一亦有鐵足紫口色好者𩔖董窑今亦
少有成羣隊者是元末新燒土脉麤燥色亦不好　妮
古錄余於項𤣥度家見哥窑一枝缾哥窑八角把杯哥
窑乳爐項希憲言司馬公哥窑合卺雙桃杯一合一開
即有哥窑盤承之盤中一坎正相容亦奇物也後入劉
錦衣家
龍泉窑　博物要覽龍泉窑妙者與官哥窑争豔但少
紋片紫骨耳器質厚實極耐摩弄不易茅篾　稗史𩔖
編龍泉窑至今温處人稱為章窑　格古要論古龍泉
窑今曰處器青器古青器土脉細且薄翠青色者貴有
粉青色者有一等盆底有雙魚盆外有銅掇環體厚者
不甚佳
吉州𧰼董等窑　格古要論吉州窑出今吉安府廬陵
縣永和鎮其色與紫定器相𩔖體厚而質麤不甚直錢
宋時有五窑書公燒者最佳有白色有紫色花缾大者
直數兩小者有花又有碎器最佳相傳云宋文丞相過
此窑變成玉遂不燒焉今其窑尚有遺迹在人家永樂
中或掘有玉杯琖之𩔖理或然也　留青日札𧰼窑色
如𧰼牙又次彭窑　格古要論𧰼窑有蟹𤓰紋色白而
滋潤者高色黄而質麤者低俱不甚直錢　格古要論
董窑淡青色細紋多有紫口鐵足比官窑無紅色質麤
而不細潤不逮官窑多矣今亦少見　留青日札均州
窑稍具諸色光彩太露器極大今河南新改禹州其器
有兔絲紋火熖青者　博物要覽均州窑有硃砂紅蔥
翠青俗名鸚哥綠茄皮紫者紅如胭脂青若蔥翠紫若
墨黒三者色純無少變露者為上品底有一二數目字
號為記豬肝色火裏紅青緑錯雜若埀涎色皆上三色
之燒不足者非别有此色樣俗取鼻涕豬肝等名是可
笑耳此窑惟種菖蒲盆底佳甚他如坐墩爐合方缾罐
子俱是黄沙泥坯故器質麤厚不佳近年新燒此窑皆
宜興砂土為骨泑水微似製有佳者但不耐用耳　留
青日札建安烏泥窑品最下蘇州翠窑又下　格古要
論古磁器出河南彰徳府磁州好者與定器相似但無
淚痕亦有劃花繡花素者價高於定器新者不足論也
建窑碗琖多是撆口色黒而滋潤有黄兔斑滴珠大者
真但體極厚俗甚少見薄者霍器出山西平陽府霍州
饒窑　格古要論饒器出今江西饒州府浮梁縣御土
窑者體薄而潤色白花青較定器少次元朝燒小足印
花内有樞府字號者最高新燒大足素者欠潤有青色
及五色花且俗甚又有青黑色戧金者多是酒壺酒琖
甚可愛　江西大志景徳鎮在今浮梁縣西興鄉水土
宜陶宋景徳中始置鎮因名以奉御董造元泰定本路
總管監陶皆有命則供否則止洪武三十五年始開窑
燒造解京供用有御厰一所官窑二十座窑之名有六
曰風火窑(六作之中惟風火窑匠最勞苦方其溜火一/日之前固未甚勞惟第二日緊火之後則晝)
(夜省視添柴時刻不可停歇或倦睡失於添柴或神昏/悮觀火色則器有苦窳拆裂陰黄之患葢造坯彩畫始)
(條理之事也入窑火候終條理/之事也火弱則窳火猛則僨)曰色窑(造顏色制圓而/狹每座止容燒)
(小器三/百餘件)曰大小􁀙熿窑曰大龍缸窑曰匣窑(大小/不一)曰青
窑(燒小/器)陶土出浮梁新正都麻倉山曰千户坑曰龍坑
塢曰高路坡曰低路坡四處為上土土埴壚勻有青黒
縫糖㸃白玉金星色(他如寺前綿花土東步石牛山南/李塢墩口鄱陽縣儀城土相𩔖無)
(諸色樣係假/土不堪用)石末出湖田一二圖(和官土造龍/缸取其堅也)􁬲土出
新正都曰長嶺作青黄􁬲曰義坑作澆白器􁬲二處為
上有柏葉斑(他如石牛山李家/塢有黒縫者不堪)陶用回青本外國所貢
嘉靖中燒御器時給之舊陂塘青産於本府樂平一方
嘉靖中樂平格殺遂塞石子青產於瑞州諸處回青行
石子遂廢用回青法先用鎚碎内硃砂斑者為上青有
銀星者為中青每斤可得青三兩𫾣青後取其奇零瑣
碎碾入注水中開瓷石引(缺/)石真青澄定每斤可得五
六錢驗青法回青淳則色散而不收石青加多則色沈
而不亮每回青一兩加石青一錢謂之上青四六分加
謂之中青中青用以設色則筆路分明上青用以混水
則顔色清亮至於各種設色有油色用豆青油水煉灰
黄土合成紫金色用礶水煉灰紫金石水合成翠色用
煉成古銅水硝石合成金黄色用黒鉛末一斤碾成赭
石一兩二錢金緑色用鍊過黒鉛末一斤古銅末一兩
四錢石末六兩合成金青色用錬成翠一斤石子青一
兩合成礬紅色用青礬煉紅每一兩用鉛粉五兩用廣
膠合成紫色用黑鉛末一斤石子青一兩石末六兩合
成澆青用􁬲水煉灰石子青合成又純白用􁬲水煉灰
合成又描金用燒成白胎上全黄過色窑如礬紅過爐
火貼金二道過爐火二次餘色不上全黄又堆器用白
泥加坯上以筆堆成各樣龍鳳花草加􁬲水煉灰燒成
又錐器各樣坯上用鐵錐錐成龍鳳花草加􁬲水煉灰
燒成又五彩用燒過純白瓷器繢彩過爐火燒成(以上/總論)
　留青日札明永樂窑宣徳窑成化窑皆純白或回青
石青畫之或加彩色宣窑之貴今與汝敵而永樂成化
亦以次重矣秘色在當時已不可得而内窑亦未見有
售者　事物紺珠永樂宣徳二窑皆内府燒造以騌眼
甜白為常以蘇麻離青為飾以鮮紅為寶　博物要覽
永樂年造壓手杯坦口折腰沙足滑底中心畫雙獅滚
毬毬内篆書大明永樂年製六字或四字細若粒米此
為上品鴛鴦心者次之花心者又其次也杯外青花深
翠式樣精妙𫝊世可久價亦甚高若近時仿效規製蠢
厚火底火足略得形似殊無可觀宣徳年造紅魚靶杯
以西紅寶石為末圖畫魚形自骨内燒出凸起寶光鮮
紅奪目若紫黒色者火候失手似稍次矣青花者如龍
松梅花靶杯人物海獸酒靶杯硃砂小壺大碗色紅如
日用白鎖口又如竹節靶罩葢滷壺小壺此等發古未
有他如妙用種種惟小巧之物尤佳描畫不茍而爐缾
盤碟最多製如常品若罩葢扁罐厰口花尊蜜食桶罐
甚美多五彩燒色他如琖心有壇字白甌所謂壇琖是
也質細料厚式美足用真文房佳器又有等白茶琖較
壇琖少低而瓮肚釡底線足光瑩如玉内有絶細龍鳳
暗花底有大明宣徳年製暗欵隱隱橘皮紋起雖定磁
何能比方真一代絶品又若坐墩之美如漏空花紋填
以五彩華若雲錦又以五彩實填花紋絢豔恍目二種
皆深青地子有藍地填畫五彩如石青剔花有青花白
地有冰裂紋者種種式樣似非前代曽有成化窑上品
無過五彩葡萄􁧽口扁肚靶杯式較宣杯妙甚次若草
蟲子母雞勸杯人物蓮子酒琖五供養淺琖草蟲小琖
青花紙薄酒琖五彩齊筯小碟香合各製小罐皆精妙
可人余評青花成窑不及宣窑五彩宣廟不如憲廟葢
宣窑之青乃蘇泥勃青也後俱用盡至成化時皆平等
青矣宣窑五彩深厚堆垜故不甚佳而成窑五彩用色
淺淡頗有畫意(以上永樂窑宣/徳窑成化窑)　事物紺珠正徳窑正
徳間大璫鎮雲南得外國回青以煉石為偽寶價初倍
黄金已知其可燒窑器用之色愈古嘉靖窑回青盛作
鮮紅土斷絶燒法亦不如前惟可燒礬紅色　江西大
志嘉窑所燒青花白地陶器有趕珠龍外一秤金娃娃
花碗福夀康寧花鍾裏昇降戲龍外鳳穿花碟裏外滿
池嬌花樣碗裏外雲鶴花碟裏外萬嵗藤外搶珠龍花
茶鍾靈芝捧八寶罐八仙過海罐孔雀牡丹罐獅子滚
繡毬礶轉枝寶相花托八寶礶滿池嬌鯖鮊鯉鱖水藻
魚礶江下八俊礶巴山出水飛獅礶水火捧八卦礶竹
葉靈芝團雲鶴穿花花樣龍鳳碗轉枝蓮托八寶八吉
祥一秤金娃娃花罈外海水蒼龍捧八卦壽比南山久
福如東海深裏三仙煉丹花碗外耍戲娃娃裏雲龍等
花鍾外四季花裏三陽開泰花盤外天花捧夀山福海
字裏二仙花琖外四季花耍娃娃裏出水雲龍花草甌
外龍穿西蕃蓮裏穿花鳳花碟轉枝蓮托百夀字花樣
罈八瓣海水飛龍花樣礶雙雲龍等花缸裏雲龍海水
外九龍花盤裏青雲龍外團龍菱花茶鍾裏青雲龍外
雙雲龍花酒琖海水飛獅龍捧福夀字花盤青蒼獅龍
盒龍鳳羣仙捧壽字花盒外四畫神仙裏雲鶴花盤外
結子蓮裏團花花碟蒼獅龍花缾耍戲鮑老花罐外雲
龍裏昇鳳花琖外鯖鮊鯉鱖裏雲鶴花碗出水龍裏獅
子花甌裏八仙捧夀外雲龍花盤裏龍鳳外結子蓮碟
裏雲龍外龍鳳鸞鶴碗裏昇龍外乾坤六合花甌裏花
團外雲龍花鍾裏雲鶴外博古龍花酒琖裏雙鳳外雙
龍花琖松竹梅酒罇靈芝四季花缾雲鶴龍果盒青陶
器有青色瓷磚青碗青盤青碟青靶鍾青瓷茶鍾青酒
琖青雙雲龍穿花樣罈青纏枝寶相花回回花罐暗鸞
鶴花碟暗龍花罐雙雲龍缸純青裏海水龍外擁祥雲
地貼金三獅龍等花盤外青雙雲龍寶相花缸裏青如
意團鸞鳳外穿花鸞鳳花膳碗裏青穿花龍邊穿花龍
鳳外荷花魚水藻甌天青色碟碗翠青色碟碗豆青甆
素缸裏白外青陶器有雙雲龍雀琖雙雲龍花碗四季
花琖白陶器有白瓷盤白爵琖暗鸞鶴花酒琖暗薑芽
海水花碗暗龍花茶鍾暗薑芽海水花罈白瓷壺罐磬
口白瓷茶甌甜白色酒鍾又紫色碟碗暗龍紫金碟碗
金黄色碟碗鮮紅改作礬紅色碟碗翠緑碟碗黄色暗
龍鳳花盒素穰花鉢青地閃黄鸞鳳穿寶相等花碗紫
金地閃黄雙雲龍花盤碟黄地閃青雲龍花甌青地黄
鸞鳳穿寶相花琖爵又祭器毛血盤大羮碗和羮盌籩
豆盤大尊犧尊著尊山罍匾壺看缾牡丹瓶壺缾方罐
拜磚　博物要覽嘉窑青花五彩二窑製器悉備柰饒
土漸惡較之二窑往時大不相侔有小白甌内燒茶字
酒字棗湯薑湯字者乃世宗經籙醮壇用器亦曰壇琖
製度質料逈不及宣徳矣嘉窑如罄口饅心員足外燒
三色魚扁琖紅鉛小花合子其大如錢二品亦為世珍
小合子花青畫美向後恐官窑不能有此物矣得者珍
之(以上正徳/嘉靖窑)　陶書隆慶燒造青花白地陶器有雙雲
龍鳳霞穿花喜相逢翟雞朶朶菊花纏枝寶相花靈芝
葡萄桌器外穿花龍鳳五彩滿池嬌朶朶花裏團龍鸞
鳳松竹梅玉簪花碗外雙雲龍鳳九龍海水纏枝寶相
花裏人物靈芝四季花盤外雙雲龍鳳竹葉靈芝朶朶
雲龍松竹梅裏團龍四季花碟外雙雲龍芙蓉花喜相
逢貫套海石榴回回花裏穿花翟雞青鸂鶒荷花人物
獅子故事一秤金全黄暗龍鍾外穿花龍鳳八吉祥五
龍淡海水四季花捧乾坤清泰字八仙慶壽西番蓮裏
飛魚紅九龍青海水魚松竹梅穿花龍鳳甌雙穿雲龍
花鳳獅子滚繡毬纏枝牡丹花青花果翎毛五彩雲龍
香草寶相花草蟲罐穿花龍鳳扳枝娃娃長春花回回
寶相花缾外梭龍靈芝五彩曲水梅花裏雲龍葵花松
竹梅白暗雲龍琖外雲龍五彩滿池嬌人物故事荷花
龍裏雲龍曲水梅花盆雙雲龍回回花果翎毛九龍淡
海水荷花紅雙雲龍纏枝寶相花香爐雙雲梭龍松竹
梅朶朶菊花香盒雙雲龍花鳳海水獸獅子滚繡毬穿
花喜相逢翟雞柦斗雙雲龍花鳳海水獸穿花翟雞獅
子滚繡毬朶朶四季花醋滴雙雲龍鳳草獸飛魚四季
花八吉祥貼金孔雀牡丹花罈葢獅子樣萬厯燒造青
花白地陶器有外雙雲荷花龍鳳纏枝西番蓮寶相花
裏雲團龍貫套八吉祥龍邊薑芽海水如意雲邊香草
曲水梅花碗外雲龍荷花魚耍娃娃篆福夀康寧字回
回花海獸獅子滚繡毬裏雲鶴一把蓮萱草花如意雲
大明萬厯年製字碗外團雲龍鸞鳳錦地八寶海水福
禄壽靈芝裏雙龍捧夀長春花五彩鳳穿四季花碗外
夀意年燈端陽節荷花水藻魚裏底青正靣雲龍邊松
竹梅碗外雙雲龍八仙過海盒子心四季花裏正靣龍
篆夀字如意葵花邊竹葉靈芝碗外穿花雲龍鸞鳳纏
枝寶相松竹梅裏朶朶四季花回回樣結帶如意松竹
梅邊竹葉靈芝盤外荷花龍穿花龍鳳松竹梅詩意人
物故事耍娃娃裏朶朶雲邊香竹葉靈芝暗雲龍寶相
花盤外團螭虎靈芝如意寶相花海石榴香草裏底龍
捧永保萬壽邊鸞鳳寶相花永保洪福齊天娃娃花盤
外纏枝蓮托八寶龍鳳花果松竹梅眞言字折枝四季
花裏底穿花龍邊朶朶四季花人物故事竹葉靈芝壽
意牡丹花盤外穿花鸞鳳花果翎毛夀帶花滿池嬌草
獸荷葉龍裏八寶蒼龍寶相花捧真言字龍鳳人物故
事碟外纏枝牡丹花托八寶薑芽海水西番蓮五彩異
獸滿池嬌裏雙雲龍暗龍鳳寶相花獅子滚繡毬八吉
祥如意雲靈芝花果碟外長春轉枝寶相花螭虎靈芝
裏五彩龍鳳邊福如東海八吉祥錦盆堆邊寶相花結
帶八寶碟外纏竹葉靈芝花果八寶雙雲龍鳳裏龍穿
四季花五彩壽意人物仙桃邊葡萄碟外雙雲龍貫套
海石榴獅子滚繡毬裏穿花雲龍如意雲邊香草紅九
龍青海水五彩鸂鶒荷花遍地眞言字鍾外蟠桃結篆
壽字纏枝四季花真言字裏雲鶴火熖寶珠暗雙雲龍
荷花魚青海水鍾外穿花龍鳳八仙慶夀回囘纏枝寶
相花裏團雲龍荷花魚江芩子花捧眞言字甌外團龍
如意雲竹葉靈芝五彩水藻魚裏篆壽字如意牡丹花
五彩如意甌外雲龍長春花翎毛士女娃娃靈芝捧八
吉祥裏葡萄朶朶四季花真言字壽帶花琖外穿花雙
雲龍人物故事青九獸紅海水裏如意香草曲水梅花
穿花翟雞海獸白薑芽紅海水琖外雙雲龍鳳裏黄葵
花轉枝靈芝五彩菊花琖如意雲龍穿花龍鳳風調雨
順天下太平四鬅頭捧永保長春字混元八卦神仙捧
乾坤清泰字盒異獸朝蒼龍如意雲錦滿池嬌錦地葵
花方勝花果翎毛草蟲盒萬古長春四海來朝靣龍四
季花人物故事盒天下太平四方香草如意面回紋五
物五彩方勝盒人物故事靣雲龍娃娃靣四季花五彩
雲龍花果翎毛靈芝捧篆夀字盒外海水飛獅纏枝四
季花長春螭虎靈芝石榴裏葵花牡丹海水寶相花杯
外牡丹金菊芙蓉龍鳳四季花五彩八寶葡萄蜂趕梅
花裏葵花牡丹篆夀字五彩蓮花古老錢盃盤外雲龍
海水裏頂粧雲龍筯盤纏枝金蓮花托篆夀字酒海乾
坤八卦靈芝山水雲龍香爐外蓮花香草如意頂粧雲
龍回紋香草雲龍靈芝寶相玲瓏靈芝古老錢爐穿花
龍鳳草獸銜靈芝錦雞牡丹雲鶴八卦麻葉西番蓮缾
團龍四季花西番蓮托真言字鳳穿四季花葡萄西𤓰
瓣雲龍捧聖夀字杏葉五彩水藻金魚壺缾雲龍蘆鴈
松竹梅半邊葫蘆花缾花果翎毛香草草蟲人物故事
花缾鳳穿四季花滿池嬌五彩龍穿四季花靈芝托八
寶瓔珞香草花缾山水飛獅雲龍孔雀牡丹八仙過海
四陽捧夀陸鶴乾坤五彩人物故事罐雙雲龍穿花喜
相逢柤斗雲龍回紋香草人物故事花果靈芝柤斗雙
雲龍纏枝寶相花醋滴雲龍棊盤海水雲龍四季花金
菊芙蓉檠臺陸鶴乾坤靈芝八寶寶相花如意雲龍燭
臺寶山海水雲龍團座攀桂娃娃茈菰荷葉花草燭臺
雲龍鳳穿四季花剪燭罐錦地花果翎毛邊雙龍捧珠
心屏錦地雲穿寶相花靈芝河圖洛書筆管八寶團龍
筆冲麒麟盒子心纏枝寶相花迴紋花果八吉祥靈芝
海水梅花香奩雲龍回紋扇匣海水頂粧玲瓏三龍山
水筆架蹲龍寶𧰼人物硯水滴人物故事香草蓮瓣檳
榔盝錦地盒子心龍穿四季花冠盝外盒子心錦地雙
龍捧永保長春四海來朝人物故事四季花裏靈芝松
竹梅蘭巾盝玲瓏雙龍捧珠飛龍獅子海馬凉墩慶雲
百龍百鶴五彩百鹿永保乾坤罈水藻魚八寶香草荷
花滿池嬌海水梅花缸五彩陶器有雲龍棊盤昇降海
水雲龍筆管海水龍盒子心四季花筆冲貫套如意山
水靈芝花罇寶山海水雲龍人物故事香草蓮瓣燭臺
雲龍鳳穿四季花剪燭罐穿花山水昇降龍青雲鸞鳳
缸香草玲瓏松紋錦四季花香奩錦地盒子心四季花
果翎毛八寶罐雲龍回紋扇匣玲瓏山水筆架四季花
巾盝雲龍回紋四季花柤斗昇轉雲龍回紋香草缸又
有裏白外青貫套海石榴甌裏白外青對雲龍獅子滚
繡毬纏枝金蓮寶相花缸青地白花白龍穿四季花筆
冲青雙雲龍捧篆夀字飛絲龍穿靈芝草獸人物故事
百子圖罈五彩荷花雲龍黄地紫荷花凉墩暗花雲龍
寶相花全黄茶鍾黄瓷地五彩裏白外螭虎靈芝四季
花香草回紋香爐暗花鸞鳳寶相花白瓷缾裏白外紅
綠黄紫雲龍膳碗(以上隆慶/萬厯窑)
高麗等窑　格古要論古高麗窑器皿色粉青與龍泉
窑相𩔖上有白花朶兒者不甚直錢　博物要覽玻璃
窑出自島夷惟閩中有之其製不一柰無雅品惟缾之
小者有佳趣色有白纏絲天青黄鎖口三種俱可觀但
不耐用耳　格古要論大食窑器皿以銅作身用藥燒
成五色花者與佛郎嵌相似嘗見香爐花缾合兒琖子
之𩔖但可婦人閨閣之中用非士大夫文房清玩也又
謂鬼國窑今雲南人在京多作酒琖俗呼曰鬼國嵌内
府作者細潤可愛
　　　古漆器
稗史𩔖編韓子曰舜作食器黒漆其上禹作祭器黒漆
其外朱畫其内唐太宗曰舜作漆器而諫者十七人則
器之布漆自舜始也　事物紺珠漆器始於舜而髹器
起於後世剔紅戧金螺鈿則又因而成之者　席上腐
談漆器有所謂犀皮者出西毘國訛而為犀皮　演繁
露今世用朱黄黒三色漆沓冒而雕刻令其文層見纍
出名為犀皮與虎刺同　稗史𩔖編髹器稱西皮者世
人誤以為犀角之犀者非也乃西方馬韉自黒而丹自
丹而黄時復改易五色相疊為鐙磨擦有凹處燦然成
文遂以髹器效為之今之黑朱漆而刻畫而為文以作
器皿名曰犀皮意海犀之皮必不如是　格古要論攢
犀器皿漆堅者多是宋朝舊做戧金人物景致用鑽鑽
空閑處故謂之攢犀古剔犀器皿以滑地紫犀為貴底
如仰瓦光澤而堅薄其色如膠棗色俗謂之棗兒犀亦
有剔深峻者次之福州舊做者色黄滑地圓花兒者謂
之福犀堅且薄亦難得有雲者是也元朝嘉興府西塘
楊滙新作者雖重數多剔得深峻者其膏子少有堅者
但黄地子者㝡易浮脱剔紅器皿無新舊但看硃厚色
鮮紅潤堅重者為好剔劍環香草者尤佳若黄地子剔
山水人物及花木飛走者雖用工細巧容易脱起硃薄
而紅者價低宋朝内府中物多是金銀作素者元朝西
塘有張成楊茂剔紅最得名但硃薄而不堅者多日本
國琉球國獨愛此物今雲南大理府人專工作此然偽
者多南京貴戚多有此物有一等通硃紅有一等帶黒
色好者絶高偽者亦多宜仔細辨之假剔紅用灰團起
外用硃漆漆之名曰堆紅但作劍環及香草者多不甚
直錢又曰罩紅今雲南大理府多有之戧金器皿漆堅
戧得好者為上元朝西塘有彭君寶者甚得名戧山水
人物亭觀花木鳥獸種種精妙寧國府今有描金器皿
兩京匠人亦多作之　泊宅編螺填器本出倭國物𧰼
百態頗及工巧非若今之市人所集者　格古要論螺
鈿器皿出江西吉安府廬陵縣宋朝内府中物及舊做
者俱是堅漆或有嵌銅線者甚佳元朝時富家不限年
月做造漆堅而人物細可愛今廬陵新做者多用作料
灰豬血和桐油不堅而易壞甚者又用藕泥其賤不可
當然好者須在家自作方為堅固今吉安各縣舊家藏
有螺鈿牀椅屏風人物細妙照人可愛諸大家新作果
盒簡牌胡椅亦不減其舊者葢自作故也洪武初抄沒
蘇人沈萬三家條凳椅桌螺鈿剔紅最妙六科各衙門
猶有存者　七脩𩔖藁古有戧金而無泥金有貼金而
無描金灑金有剔紅而無縹霞彩漆皆起自本朝因東
夷或貢或傳而有也描金灑金浙之寧波多倭國通使
因與情熟言餂而得之灑金尚不能如彼之圓故假倭
扇亦寧波人造也泥金彩漆縹霞宣徳間遣人至彼傳
其法天順間有楊􁀙者精明漆理各色俱可合而於倭
漆尤妙其縹霞山水人物神氣飛動真描寫之不如愈
久愈鮮也世號楊倭漆　孔六帖鄧景山清約子弟饌
不過草具用器止烏漆　春明退朝錄緑髹器始於王
冀公家祥符天禧中每為㑹即盛陳之然製自江南頗
質朴慶厯後浙中始造盛行於時　家塾記杜祁公享
客多用髹器　六書統䯘以骨為灰而桼也
　
　
　
　
　格致鏡原卷三十六
欽定四庫全書
　格致鏡原卷三十七　　　大學士陳元龍撰
　　文具𩔖(一/)
　　　筆
總論　劉熙釋名筆述也謂述事而書之也　許慎説
文筆所以書也楚謂之聿吳謂之不律燕謂之弗秦謂
之筆　爾雅郭注蜀人呼筆為不律者語之變轉　物
原伏羲初以木刻字軒轅易以刀書虞舜造筆以漆書
於方簡　成公綏棄故筆賦有倉頡之竒生列四目而
並明乃𤼵慮於書契採秋毫之頴􁁬加膠漆之綢繆結
三束而五重建犀角之𤣥管屬𧰼齒於纎鋒　尚書中
候𤣥龜負圖出周公援筆以冩之　曲禮史載筆　博
物志䝉恬造筆　徐堅初學記按尚書中候及曲禮則
秦之前已有筆矣葢諸國或未之名而秦獨得其名恬
更為之損益耳　馬縞中華古今注牛亨問曰古有書
契便應有筆世稱䝉恬造筆何也答曰自蒙恬始作秦
筆耳以柘木為管鹿毛為柱羊毛為被非兎毫竹管也
　短書雜記呼筆為雙為牀為枚　王羲之書筆陣圖
後夫紙者陣也筆者弓弰也
古名筆　晉東宫舊事皇太子初拜給漆筆四　陸機
與弟書在平原嘗按行曹公器物有琉璃筆一枝　世
説王羲之得筆法於白雲先生先生遺以鼠鬚筆　天
中記陶𨼆居用羊鬚筆封丹鼎　顔師古隋遺録張麗
華倚臨春閣試東郭㕙紫毫筆書小砑紅綃作答江令
璧月句　焦氏筆乘南朝有姥善作筆蕭子雲常書用
此筆筆心用胎髪　朝野僉載歐陽通詢之子以𧰼牙
犀角為筆管狸毛為心覆以秋兔毫非是不書　五代
史蘇循始至魏州獻晉王畫日筆三十管　文房四譜
宣州諸葛氏能作筆柳公權求之先與三管柳以不入
用别求筆遂以常筆與之先與者三管非右軍不能用
也　清異録偽唐宜春王從謙喜書札學晉二王楷法
用宣城諸葛筆一枝酬以十金筆勁妙甲當時號為翹
軒寶帚　避暑録筆出於宣州自唐惟諸葛一姓世𫝊
其業治平嘉祐前有得諸葛筆者率以為珍玩云一枝
可敵他筆數枝熈寧後世始用無心散卓筆其風一變
　歸田録蔡君謨為永叔冩集古目録序歐以鼠鬚栗
尾筆為潤筆　朱元晦跋蔡藻造筆能書者識之因試
其所製棗心樣喜其老而益精　丹鉛續録皇甫松大
𨼆賦書抽虎僕射用牛螉博物志有獸縁木文似豹名
虎僕毛可作筆今俗名九節狸張季文嘗以此筆見貽
信為佳也　詞林海錯雞距筆名黃涪翁詩宣城變樣
蹲雞距諸葛名家捋䑕鬚白樂天有雞距筆賦　樹萱
録番禺諸郡多以青羊毛為筆或用山雉豐狐之毫䑕
鬚麝毛貍毛　地理志蘄州土貢鹿毛筆　𩔖山蜀中
出石䑕毛可為筆其名􁈭　孔六帖集賢書院歳給河
間太原清河博平四郡兔千五百皮為筆材　王佐文
房論永樂初吉水鄭伯清以豬鬃為筆健而可愛其心
則長
筆管　中華古今注牛亨問彤管何也答曰彤赤染史
官載事用赤管　蔡質漢官儀尚書令僕丞郎月給赤
管大筆兩枝篆題曰北宫工作　西京雜記漢制天子
筆管以錯寶為跗　拾遺記晉武帝以博物志成賜張
華麟角筆管遼西所獻也　王羲之筆經昔人或以琉
璃𧰼牙為筆管麗飾則有之然筆須輕便重則躓矣近
有人以緑沈漆竹管及鏤管見遺斯亦可玩何必金玉
　梁書元帝為湘東王時記録忠臣義士文章之美者
用筆有三品一金管一銀管一斑竹管　青箱雜記紀
少瑜嘗夢陸倕以一束青鏤管筆授之　景龍文館集
中宗令諸學士入甘露殿東壁列書架架前有碧鏤牙
管十　清異録開元二年賜宰相寶相枝各二十寶相
枝斑竹筆管也花㸃勻密紋如兔毫　酉陽雜俎開元
中筆匠能瑩管如玉莫傳其法　孔六帖李靖五世孫
彦方其舊物有佩筆以木為管􁃳刻金其上别為環以
限其間筆尚可用也　汗漫録司空圖𨼆中條山芟松
枝為筆管曰幽人筆當如是　研北雜志袁伯長有李
後主所用玉筆管上有鐫字文鏤甚精云得之史丞相
家　盧氏雜記故德州王使君椅家有筆一管約一寸
麤於常用筆管兩頭各出半寸以來中間刻從軍行一
幅人馬毛髪屋木亭臺逺水無不精絶每一事刻從軍
行兩句若庭前琪樹已堪攀塞外征人殊未還是也似
非人工其畫迹若粉描向明方可辨之云用鼠牙刻故
崔郎中鋌文有王氏筆管記是也
造筆法　衞夫人筆陣圖筆要取崇山絶仞中兔毛八
九月收之筆頭長一寸管長五寸鋒齊腰强者　王羲
之筆經漢時諸郡獻兔毫書鴻都門惟有趙國毫中用
意謂趙國平原廣澤無雜草木惟有細草是以兔肥毫
長而鋭須用仲秋收之孟秋去夏近毫焦而嫩季秋去
冬近毫脆而秃唯八月寒暑調乃中用採毫竟先用人
髪杪數十莖雜青羊毛并兔毳裁令齊平以麻紙裹柱
根次取上毫薄薄布柱上令柱不見然後安之毛杪合
鋒令長九分管脩二握須圓正方可　韋誕筆經製筆
之法桀者居前毳者居後强者為刅耎者為輔參之以
檾束之以管固以漆液澤以海藻濡墨而試直中繩勾
中鈎方圓中規矩終日握而不敗故曰筆妙　書斷晉
韋昶好作筆王子敬得其筆歎為絶世　柳公權帖出
鋒須長擇毫須細管不在大副切須齊副齊則波掣有
慿管小則運動省力毛細則㸃畫無失鋒長則洪潤自
由　南部新書柳公權筆偈曰圓如錐捺如鑿只得入
不得却盖縛筆要𦂳一毛出即不堪用　陸樹聲清暑
筆談製筆者擇毛精麤與膠束𦂳慢皆中度則鋒全而
筆健近來作者鹵莽筆既濫劣唯巧於安名以蘄售一
種毫過圓熟者不能運墨用之則鋒散而墨漲以供學
人作義易敗而售速　考槃餘事製筆之法以尖齊圓
健為四德毫堅則尖毫多則色紫而齊用檾襯貼得法
則毫束而圓用以純毫附以香狸角水得法則用久而
健　焦氏説楛筆以鋒齊腰强為善至於用意之妙鋒
齊不難腰强為難鋒齊者𩔖不能强腰强者有不能齊
　楊慎墨池𤨏言古人論筆曰長而不勁不如弗長勁
而不圓不如弗勁　岩棲幽事翰林九生法一生筆純
毫為心軟而復健　戒菴漫筆朝廷用筆每月十四三
十日兩次進御各二十管冬用綾裹管裏襯綿春用紫
羅至夏秋用𧰼牙水晶玳瑁等皆内府臨時𤼵出製造
𢎞治時呉興筆工造筆進御有細刻小標記云筆匠施
阿牛孝宗見而鄙其名易之曰施文用　考槃餘事舊
製筆頭式如筍尖最佳後變為細腰葫蘆樣初寫似細
宜作小書用後腰散便成水筆即為棄物當從舊製凡
筆之所貴者在毫兔在崇山絶壑中者兔肥毫長而銳
秋毫取健冬毫取堅春夏之毫則不堪矣若中秋無月
則兔不孕毫少而貴朝鮮有狼尾筆亦佳海内筆工皆
不若湖之得法畫筆以杭之張文貴為首稱揚州之中
管鼠心畫筆用以落墨白描佳絶
筆稱號　龍鬚志郄詵射策第一再拜其筆曰龍鬚友
使我至此　開元遺事有書生謁李林甫稱管子文後
化為筆　龍鬚志薛稷為筆封墨曹都統黒水郡王兼
毫州刺史　韓文毛穎者中山人封管城子累拜中書
令呼為中書君　白樂天集樂天與元微之各有纎鋒
細管筆攜以就試目為毫錐　山堂肆考唐世舉子將
入塲嗜利者爭賣健毫圓鋒其價十倍號定名筆筆工
每賣一枝則録姓名俟其榮捷則詣門求阿堵俗呼謝
筆　清異録薛濤四友贊曰濡藏鋒都尉之頭　龍鬚
志唐羅𨼆喜筆工萇鳯語之曰筆文章貨也吾當助子
取高價　五代史洪肇曰毛錐子安足用哉　文嵩管
城侯𫝊宣城毛元銳字文鋒封為管城侯　清異録趙
光逢遊襄漢於溪上見一方甎𩔖碑上題秃友退鋒郎
葢好事者瘞筆所在　致虗閣雜俎筆神曰佩阿曰昌
化
藏筆　文房寳飾養筆以硫黃酒舒其毫　考槃餘事
筆以十月正二月收者為佳東坡以黃連煎湯調輕粉
蘸筆頭候乾收之則不蛀山谷以川椒黃檗煎湯磨松
煙染筆藏之尤佳凡妙筆書後即入筆洗中滌去滯墨
則毫堅不脫可耐久用洗完即加筆帽免挫筆鋒若有
油膩以皁角湯洗之
筆異　拾遺記任永字叔本年十四學無常師削荆為
筆　南史陶𢎞景四五歲以荻為筆畫灰中學書　孔
六帖于闐以木為筆　嶺南異物志嘗有郡牧得兔皮
使工人削筆醉失之大懼因剪已鬚為筆甚善更使為
之因實對遂下令使一戸輸入鬚不能置者輙責其值
　珍珠船隋高僧敬脱善書大字筆長三尺其麤如人
臂乞書者一字而已　彚苑晉高士不顯名每夜作筆
曉合戸以竹筒置壁外買者置錢其中筆自躍出人謂
仙筆　大唐竒事管子文去後有故舊大筆一其人攜
以白李林甫林甫以筆置書閣焚香拜祝其夕筆忽化
為一五色禽飛去不知所至　朝野僉載神龍中戸部
尚書李承嘉判事筆管手中直裂别取筆復裂如初
　　　紙(附簡牘/  榜帖)　(名刺/)
總論　釋名紙砥也謂平滑如砥石也　初學記古者
以縑帛依書長短隨事截之名曰幡紙故其字從系貧
者無之或用蒲寫書則路溫舒截蒲是也至後漢和帝
元興中常侍蔡倫剉故布擣鈔作紙故其字又從巾
後漢宦者𫝊自古書契多編以竹簡其用縑帛者謂之
紙縑貴而簡重並不便於人蔡倫字敬仲為尚方令乃
造意用樹膚麻頭敝布魚網以為紙奏上安帝善其能
自是莫不用焉故天下稱蔡侯紙　輿服志蔡侯紙用
故麻名麻紙木皮名榖紙故漁網名網紙　盛𢎞之荆
州記棗陽縣百許歩蔡倫宅其旁有池即名蔡子池倫
始以漁網造紙縣人今猶多能作紙葢倫之遺業也
史繩祖學齋佔畢蔡倫乃後漢時人而前漢外戚𫝊云
赫蹏注謂小紙也則紙已見於前漢恐非始於蔡倫但
倫所造精工於前世則有之耳　書斷左伯字子邑能
為紙時蔡倫亦為之伯尤為精妙　北户録南朝以紙
為番為幅為枚　演繁露唐人舉進士必有行卷者為
緘軸録其所著文以獻主司也其式見李義山集新書
序曰治紙工率一幅以墨為邊凖(今俗呼/解行也)用十六行式
(言一幅解為墨/邊十六行也)率一行不過十一字　文房寳飾養紙
以芙蓉粉惜其色　記纂淵海治紙之昏而不染墨者
用雨㸃螺磨紙左右三千計其病去矣　岩棲幽事翰
林九生法一生紙新出篋笥潤滑易書即受其墨若久
露風日枯燥難用
古名紙　漢書趙婕妤赫蹏書注赫蹏薄小紙也　南
方草木狀蜜香紙以蜜香樹皮葉作之微褐色有紋如
魚子極香而堅韌水漬之不潰爛太康五年大秦獻三
萬幅帝賜萬幅於杜預令寫春秋經傳集解　拾遺記
張華博物志成晉武賜側理紙萬番乃南海所貢後人
言陟釐與側理相亂葢南人以海苔為紙其理縱橫邪
側因以為名　衞夫人筆陣圖紙取東陽魚卵虚柔滑
淨　文房四譜雷孔璋曾孫穆之者家猶存張華與其
祖書所書乃桑根紙也　世説王羲之書蘭亭序用𧖟
繭紙　語林王右軍為㑹稽令謝公就乞牋紙檢校庫
中有九萬牋紙悉以付謝公　蕭子良書張茂先作菭
紙王右軍用張永義紙取其流麗便於行筆蔡中郎非
流紈豐素不妄下筆　詩話范甯曰土紙不可以作文
書皆令用藤角紙　虞預表秘府有布紙三萬餘枚不
任寫御書而無所給愚欲請四百枚付著作吏書寫起
居注　山堂肆考古有鳯尾牋番薄縷輕制作精妙
丹陽記江寧縣有紙官署齊高帝造紙所也嘗造凝光
紙賜王僧䖍一云銀光　楊妃外傳帝與貴妃賞牡丹
以金花牋賜李白　朝野僉載歐陽通詢之子善書以
麝香紙必須堅薄白滑者乃書之　邵氏後録唐人有
生紙熟紙熟紙妍妙輝光生紙非有喪不用　童子神
通録姜澄年十歳其父善書苦無紙澄乃燒糠熁竹為
紙以供父澄小字洪兒人號洪兒紙　南部新書唐元
和初蜀妓薛濤好製小詩惜其幅大不欲長賸乃狹小
之人以為便號薛濤牋　牧𥪡閑談蜀中薛濤製松花
紙金沙紙雜色流沙紙彩霞金粉龍鳯紙綾紋紙近年
皆盡唯十色牋尚在　大唐龍髓記集賢院月給蜀郡
麻紙五千番　楊愼外集唐人有蠲紙以漿粉之屬使
之瑩滑蠲之為言潔也𫾣冰紙剡所出也張伯玉詩𫾣
冰呈好手注越俗競誇𫾣冰紙剡水清潔山又多藤楮
以𫾣冰時製之佳廣安州有雪藤紙玉版之𩔖也　清
異録建中元年日本使真人興能來朝善書札有譯者
乞得章草兩幅筆法有晉人標韻其紙一云女兒青微
紺一云卵品光白滑如鏡面筆至上多褪非善書者不
敢用意唯雞林紙可與比肩　芝田録唐丞相令狐綯
因話竒異之物自出鐵筒徑不及寸長四寸内取小卷
書於日中視之乃九經並足其紙即蠟蒲團　紙譜紙
以人得名者有謝公有薛濤所謂謝公者名師厚創牋
樣以為書尺俗因以為名　陳師道後山談叢余於丹
徒高氏見楊行密節度淮南補將校牒紙光潔如玉膚
如卵膜今士大夫所有澄心堂紙不迨也　蜀志王衍
以霞光牋五百幅賜金堂令張蠙　龍鬚志羅𨼆喜筆
工萇鳯贈以雁頭牋百幅　妮古録唐有魚子箋宋顔
方叔嘗創製諸色箋有杏紅露桃紅天水碧俱砑花竹
鱗羽山林人物精妙如畫亦有金縷五色描成者士夫
甚珍之范成大云蜀中粉牋正用呉法元有春膏水玉
二箋魫色尤竒又以絸紙作蠟色兩面光瑩多寫大藏
經傳流於世故有宋箋元箋之稱近年所造者幅小於
昔雖便於用而無古法　李肇國史補宋亳間紙有織
成界道者謂之烏絲欄　演繁露江南李後主造澄心
堂紙前輩甚貴重之江南平後六十年其紙猶有存者
歐公嘗得之以二軸贈梅聖俞紙製大佳而幅度低狹
不能與麻紙相及然一紙已值百錢亦已珍矣　清異
録先君子蓄紙百幅長如一匹絹光緊厚白謂之鄱陽
白問饒人云本地無此物也　妮古録宋紙於明望之
無簾痕　解酲語許謙孫從宗言上方珍異庫有魚肌
箋　直方詩話宋蕭貫夢至一宫殿見群女如神仙一
人授貫紙曰此衍波箋也　妮古録元李氏有古紙長
二丈許光澤細膩相傳四世請趙文敏書文敏不敢落
筆但題其尾至文徴仲止押字一行耳未知何時乃得
書之
諸紙　舒元輿文剡溪多古藤樹可作紙溪中紙工斬
伐無時　林邑記九真俗以樹葉為紙　花木考檳榔
紙𩔖木皮而薄瑩滑色微緑宋時人貢以書表　南史
滑國以羊皮為紙　蘇易簡紙譜蜀人以麻閩人以嫩
竹北人以桑皮剡溪以藤海人以苔浙人以麥􁀙稻稈
呉人以繭楚人以楮　志林川紙取布頭機餘經不受
緯者治之作紙名布頭箋此紙名冠天下　國史補雲
陽有六合箋　紺珠白硾紙出髙麗以楮造搗練極工
疑於繭凝霜紙出黟歙復有長紙一幅可五十尺　米
芾十紙説福州紙漿硾亦能歳久越陶竹萬杵在油拳
上緊薄可愛余年五十始作此紙謂之金版也六合紙
自晉已用乃蔡侯漁網遺制也網麻也人因而用木皮
河北桑皮紙白而慢愛糊漿硾成佳如古紙余得用淮
陽守糊背二幅硾亦頗佳仍𤼵墨油拳不漿濕則硾能
如漿然不耐久唐人漿硾六合慢麻紙書經明透歳久
水濡不入饒州竹入墨在連上又有黃皮紙天性如染
薄緊可愛亦宜背古書耳川麻不漿以膠作黃紙唐詔
敇皆是所以有白之别廿年前未使灰透明有骨古紙
擣細者不在唐澄心之下康王教紙近遂灰品不及康
王唐硬黃摹書皆令冷金向明榻也紙細無如川紙故
詔敇因而禁臣下上表不得僭也　太平清話米敷文
云連紙不可冩經用小便浸稻幹非竹也　珍珠船永
徽中定州僧欲冩華嚴經先以沈香種楮樹取以造紙
　鳳池編楊炎在中書後閣用桃花紙糊窻塗以冰油
　坡詩麥光鋪几淨無瑕注麥光紙名　歩非煙傳非
煙以金鳯牋寫詩寄趙𧰼𧰼以剡溪玉葉紙賦詩謝之
　楊慎外集郭知𤣥集韻序銀鈎乍閱晉豕成羣盪櫛
行披魯魚盈貫盪如周禮簜節之簜謂竹也櫛與札同
簜札今之玉版牋　費著牋紙譜天下皆以木膚為紙
而蜀中盡用蔡倫法牋紙有玉版有貢餘有經屑有表
光玉版貢餘雜以舊布破履亂麻為之唯經屑表光非
亂麻不用　費著紙譜紙固多品皆玉版表光之苖裔
也近年有百韻牋則合以兩色材為之其橫視常紙長
三之二可以寫詩百韻故云人便其縱濶可以放筆快
書凡紙皆有連二連三連四(售者連四/一名曰船)牋又有青白牋
背青面白有學士牋長不滿尺小學士牋又半之倣姑
蘇作雜色粉紙曰假蘇牋皆印金銀花於上承平前輩
葢常用之中廢不作比始復為之然姑蘇紙多布紋而
假蘇牋多羅紋唯紙骨柔薄耳若加厚壯則可勝蘇牋
也　國史補紙之妙者則越之剡藤苔牋蜀之麻面薛
骨金花魚子十色箋也　米元章書史余嘗硾越竹光
滑如金版在油拳上短截作軸入笈番覆一日數十張
學書曽作詩云越筠萬杵如金版安用杭油與池繭高
壓巴郡烏絲欄平欺澤國清華練　王世懋閩部疏粉
竹舂絲為佳紙料者美於江東白苧　費著牋紙譜蜀
有百花潭以紙為業者家其旁以潭水造紙故佳凡造
紙之物必杵之使爛滌之使潔然後隨其廣狹長短之
制以造砑為布紋為綾綺為人物花木為蟲鳥為鼎彛
雖多變亦因時之宜　清暑筆談捶粉牋雜色者僅華
美然粉疎則澀筆滑則不能燥墨藏久則粉渝而墨脱
不便收摺摺久衡裂近稍用緊白純淨者夫物古質而
今媚近來俗好多媚唯所用縑素稍還古質　紙譜蜀
牋體重一夫之力僅能荷五百番四方例貴川牋葢以
其逺號難致然徽紙池紙竹紙在蜀蜀人愛其輕細客
販至成都每番視川牋價幾三倍澄心堂紙取李氏澄
心堂樣製也葢表光之所輕脆而精絶者中等則名曰
玉水紙最下者曰冷金牋以供泛使廣都紙有四色一
曰假山南二曰假榮三曰冉邨四曰竹絲皆以楮皮為
之其視浣花牋紙最清潔凡公私簿書契劵圖籍文牒
皆取給於是廣幅無粉者謂之假山南狹幅有粉者謂
之假榮造於冉邨曰清水造於龍溪鄉曰竹紙蜀中經
史子集皆以此紙𫝊印而竹絲之輕細似池紙視上三
色價稍貴近年又倣徽池法作勝池紙亦可用但未甚
精緻爾雙流紙出於廣都每幅方尺許品最下用最廣
而價亦最賤雙流實無有也而以為名葢隋煬帝始改
廣都曰雙流疑紙名自隋始也亦名小灰紙　負暄雜
録高麗歳貢蠻紙書卷多用為襯日本國出松皮紙又
南番出香皮紙色白紋如魚子又扶桑國出芨皮紙今
中國惟有桑皮紙蜀中藤紙越中竹紙江南楮皮紙南
唐以徽紙作澄心堂紙得名若蜀箋吳箋皆染搗而成
蜀箋重厚不佳今呉箋為勝　胡應麟筆叢滇中紙最
堅與絹素敵而色理疎漫蒼雜逺不如越中髙麗繭絶
佳純白滑膩如舒雪如勻粉如鋪玉唯印記用之　博
物要覽高麗紙以綿繭造成色白如綾堅靭如帛用以
寫字作畫𤼵墨可愛此中國所無亦竒品也　考槃餘
事古時北紙用橫簾造其紋橫其質鬆而厚謂之側理
紙南紙用竪簾其紋竪晉二王真蹟多是㑹稽竪紋竹
紙唐時有硬黃紙以黃蘗染之取其辟蠧其質漿光澤
瑩滑用以書經今秘閣所藏二王書皆唐人臨倣紙皆
硬黃宋時有澄心堂紙極佳宋諸名公書及李伯時畫
多用此紙有歙紙歙縣地名龍鬚者紙出其間光滑瑩
白可愛有黃白經箋可揭開用之有碧雲春樹牋龍鳯
牋團花牋金花牋有匹紙長三丈至五丈陶榖家藏數
幅有藤白紙觀音簾紙鵠白紙𧖟繭紙竹紙大牋紙有
彩色粉牋其色光滑東坡山谷多用之作畫寫字元時
彩色粉牋蠟牋黃牋花牋羅紋牋皆出紹興有白籙紙
觀音紙清江紙皆出江西趙松雪巙巙子山張伯雨鮮
于樞書多用此紙永樂中江西西山置官局造紙最厚
大而好者曰連七曰觀音紙有奏本紙出江西鉛山有
榜紙出浙之常山直隸廬州英山有小牋紙出江西臨
川有大牋紙出浙之上虞今之大内用細密洒金五色
粉牋五色大簾紙洒金牋有白牋堅厚如板兩面砑光
如玉潔白有印金五色花牋有磁青紙如段素堅韌可
寶近日呉中無紋灑金牋為佳松江譚牋不用粉造以
荆川連紙禙厚砑光用蠟打各色花鳥堅滑𩔖宋紙新
安倣造宋藏經牋紙亦佳拆舊裱畫卷綿紙作畫甚佳
有則宜收藏之　江西大志造紙名二十八色曰白榜
紙中夾紙勘合紙結實榜紙小開化紙呈文紙結連三
紙綿連三紙白連七紙結連四紙綿連四紙毛邊中夾
紙玉版紙大白鹿紙藤皮紙大楮皮紙大開化紙大戸
油紙大綿紙小綿紙廣信青紙青連七紙鉛山奏本紙
竹連七紙小白鹿紙小楮皮紙小戸油紙方榜紙又有
大龍瀝紙青紅黃緑皁榜紙楮皮紙藤皮紙衢紅紙
焦氏説楛榖音搆皮可為紙王右軍傳云秃千兔之翰
聚無一毫之觔窮萬榖之皮歛無半分之骨　考槃餘
事葵牋者採帶露蜀葵研汁用布揩抹竹紙上伺少乾
以石壓之可為吟牋貯詩筒中葉牋者取呉中羅紋長
箋為之以蠟板砑肖葉紋用剪裁成紅色者肖紅葉緑
色者肖蕉葉黃色者肖貝葉遊山泛舟得絶句書葉投
空多幽趣
紙色　東宫舊事皇太子初拜給赤紙縹紅紙各一百
枚　鄴中記石虎詔書以五色紙著鳯凰口中銜之
詞林海錯晉桓𤣥作桃花牋有縹緑青赤等色嗣後有
浮碧殷紅鵶青鵠白異名　續晉陽秋姚略好書有緑
紙赤軸　梁簡文帝啓謹奉紅箋二十幅　石林燕語
唐中書制詔有四畫紙而施行者曰𤼵曰勅用黃麻紙
承旨而行者曰敕牒用黃藤紙赦書用涓黃紙或云取
其不蠧也　李肇翰林志凡赦書德音立后建儲大誅
討免三公宰相命將曰制並用白麻紙不用印凡賜與
徴召宣索處分曰詔用白藤紙凡慰軍旅用黃麻紙並
印凡大清宫道觀薦告詞文用青藤紙朱字謂之青詞
凡諸陵薦告上表並用白麻紙凡將相告身用金花五
色綾紙　王楙野客叢談敕舊用白紙唐髙宗上元間
以白紙多蠧遂改用黃除拜將相制書用黃麻紙其或
學士制不自中書出故獨用白麻紙所以有黃麻白麻
之異也詔晉時多用青紙見楚王倫太子遹等傳故劉
禹錫詩曰優詔𤼵青紙表亦用黃紙觀前燕録載岷山
公黃紙上表北史邢邵為人作表自買黃紙寫送之因
知古者上下所書之紙不拘如此　段成式與温庭筠
詩序予在九江造雲藍紙輙送五十版　成都古今記
十樣蠻箋曰深紅曰粉紅曰杏紅曰明黃曰深青曰淺
青曰深緑曰淺緑曰銅緑曰淺雲凡十樣又有松花金
沙流沙彩霞金粉桃花冷金之别即其異名　資暇録
松花牋其來舊矣世以為薛濤作非也　珍珠船蕭誠
採野麻土穀作五色斑文紙　范石湖吴船録白水寺
經書用碧硾紙銀書之卷首悉有銷金圖一卷之事
清異録姚顗子姪善造五色牋光緊精華砑紙版乃沈
香刻山水林木折枝花果獅鳯蟲魚壽星八僊鐘鼎文
幅幅不同文鏤竒細號砑光小本　楓窻小牘皇朝玉
牒書於銷金花白羅紙　筆記古人寫書盡用黃紙故
謂之黃卷顔之推曰讀天下書未徧不得妄下雌黃雌
黃與紙色𩔖故用之以滅誤今人用白紙而好事者多
用雌黃滅誤殊不相𩔖道佛二家寫書猶用黃紙齊民
要術有治雌黃法或曰古人用須用黃紙曰蘗染之可
用辟蟫今臺家詔敕用黃故私家避不敢用　本草注
水中苔取以為紙名苔紙青黃色
紙稱號　事畧薛稷為紙封九錫拜楮國公白州刺史
統領萬字軍略道中郎將　韓愈毛穎傳穎與㑹稽楮
先生友善注謂紙也　好畤侯傳華隂楮知白字守𤣥
亦曰好畤侯　致虛閣雜俎紙神曰尚卿
附簡牘　爾雅簡謂之畢　學記呻其佔畢　釋名札
櫛也編之如櫛齒相比也簡間也編之篇篇有間也牘
睦也手執之以進見所以為恭睦也　楊慎外集古人
與朋儕徃來者以漆板代書帖又苦其露泄遂作二板
相合以片紙封其際故曰簡板或云赤牘　顔氏家訓
書疏尺牘千里眉目　史記文帝遺單于書牘以尺一
寸中行説令單于遺漢以尺二寸牘及印封皆令廣大
　漢書陳遵善書與人尺牘皆藏弆以為榮　楊慎外
集古樂府詩尺素如殘雪結成雙鯉魚葢古人尺素結
為鯉魚形即緘也非如今人用蠟　七脩𩔖藁洪武三
年詔中書省臣曰今人於書劄多稱頓首再拜百拜非
實議定凡致書於尊者云端肅奉書答則云端肅奉復
平交者則曰奉書奉復上之與下則曰書寄書答　楊
慎外集王淩謂司馬懿曰卿直以折簡召我我尚不至
而乃引軍來乎漢制簡長三尺短者半之故小簡曰尺
牘折簡者言禮輕也又按南史謝朓覽孔闓表手自折
簡寫之此折簡謂擘牋也
名刺　釋名書稱刺以筆刺紙簡之上也書姓名於奏
上曰書刺作再拜起居字皆達其體使書盡邊徐引筆
書之如畫者下官刺曰長刺長書中央一行而下之也
又曰爵里刺書其官爵及郡縣鄉里也　郭泰别傳泰
名顯士爭歸之載刺常盈車　禰衡傳建安初衡遊洛
下始達潁川隂懐一刺既而無所之至刺字漫滅　孔
平仲談苑古者未有紙削竹木以書姓名故謂之刺後
以紙書故謂之名紙唐李徳裕為相極其貴盛人之加
禮改具銜候起居之狀謂之門狀　楊慎外集唐韋郇
公五雲體即畫刺之遺意晉世改畫刺為門牋略加一
二文句　七脩𩔖藁余少年見公卿刺紙不過今之白
彔紙二寸間有一二蘇牋可謂異矣而書簡摺拍亦不
過一二寸耳今之用紙非表白彔羅紋牋則大紅銷金
紙長有五尺闊過五寸更用錦紙封袋遞送奢亦極矣
資暇集中以唐門狀競用善紙歎其巧諂而謂禰正平
生於今日如何予以使李濟翁(撰資暇/集者)生於今日不知
又如何詆辨也
㮄帖　開元遺事新進士才及第以泥金書帖子附家
書中用報登科之喜至文宗朝遂寢削此儀也　太平
清話宋朝呉郡士登科者始於龔識其家居崑山黃姑
猶藏登第時金花榜帖乃用塗金紙闊三寸長四寸許
大書姓名下有兩知舉花押又用白紙作大帖如藥貼
狀貯金花帖於中外亦書姓名二字葢以此報其人也
自唐以榜帖相傳而世少見其制如此
　　　墨
總論　釋名墨痗也言似物痗墨也　真誥今書通用
墨者何也葢文章屬隂墨者隂之𧰼也　物原邢夷作
墨史籀始墨書於帛　廣博物志墨始造於黃帝之時
一云田真造墨　洞天清録上古以竹挺㸃漆而書中
古有墨石可磨汁以書至魏晉間始有墨丸以漆煙和
松煤為之所以晉人多用凹心硯正以磨墨丸貯其瀋
也　晁氏墨經古用松煙石墨二種石墨自晉魏以後
無聞松煙之製尚矣衞夫人曰墨取廬山松煙　北户
録南朝以墨為螺為量為丸為枚　成老相墨經墨紋
如履皮磨之油暈者一兩可染三萬筆凡墨日日用之
一歳纔減半寸者萬金不換　晁氏墨經衞夫人曰墨
取十年以上强之如石者葢愈久益堅物之白者久且
變黑况墨本黑之物煤久而黑黑而紫膠久而固固而
𤼵光彩此古墨所以重於世　墨池𤨏錄古人論墨之
佳曰輕堅黝黑入硯無聲又曰其堅如玉其紋如犀又
曰繢彩煥𤼵皆至理也　後山談叢南唐於饒州置墨
務官歳貢有數李氏本姓奚賜國姓世為墨官云　葛
洪神仙傳班孟能嚼墨一噴皆成字　硯北雜志李成
惜墨如金
古名墨　東宫舊事皇太子初拜給香墨四丸　西京
雜記漢尚書令僕丞郎月給隃麋墨大小二枚(陳懋仁/異名疏)
(云隃麋地名司馬/懿進軍隃麋是也)　文房四譜古有九子墨祝婚者取
多子之義　蕭子良答王僧䖍書仲將之墨一㸃如漆
　春渚紀聞近於内省任道源家見有唐高宗時鎮庫
墨一笏重二斤許質堅如玉石銘曰永徽二年鎮庫墨
　大唐龍髓記𤣥宗脩圖書創集賢院大府每季給上
谷墨三百三十六丸　文房四譜祖氏本陽定人唐之
墨官也世以易水墨為上祖氏之名聞天下　春渚紀
聞王景源使君所藏古墨一笏背銘曰唐水部員外郎
李慥製云是諸李之祖也　大唐龍髓記徐峰善棊叚
成式欲盡窮其術峰曰子若以墨狻猊與我當使子過
我十倍　孔六帖王方翼燎松丸墨為富家　清異錄
徐鉉兄弟工翰墨嘗出月團墨曰此價值三萬又蜀人
景煥嘗得墨材甚精止造五十丸墨印文曰香璧隂篆
曰副墨子又韓熈載留心翰墨延歙匠朱逢於書館旁
燒煤供用命其所曰化松堂墨文曰𤣥中子又名麝香
月匣而寶之　澠水燕談李超易水人唐末與其子廷
珪亡至歙州其地多松因留居其造墨堅如玉紋如犀
遂以墨名家本姓奚江南賜姓李其墨有劍脊圓餅面
多為龍紋嘉祐中仁宗宴近臣於羣玉殿嘗以其墨賜
之曰新安香墨其後翰林承旨賜者皆雙脊龍樣尤為
佳品　百家詩注蔡君謨言廷珪墨能削木墜溝中經
月不壊　邵氏後錄太祖下南唐得李廷珪父子墨付
主藏吏籍入不為貴也後有司更造相國寺門詔用墨
漆取墨於主藏車載以給皆廷珪父子墨至宣和間黃
金可得而李墨不可得也　王氏談錄李廷珪墨有數
等其邽字作下邽之邽者為上作圭潔之圭者次之作
珪璧之珪者又次之其云奚廷圭者最下若辨之當視
其背云歙州李廷珪墨歙旁之左足與李字之中書可
與子字之足貫又與廷字之𥪡書墨字之右角貫視之
上下相通者為真　張疇齋墨譜李庭珪墨背文曰百
年如石一㸃如漆余見前朝御府有一笏面曰歙州李
庭珪墨漫則柳葉雙脊龍倒印小香字於柳葉之端貯
以黃囊標以牙籖誌云仁宗皇帝寶字墨質雖具膠法
已敗　後山談叢秦少游有李廷珪墨半錠不為文理
質如金石潘谷見之而拜曰真李氏故物也我生再見
矣又有張遇墨一團面為盤龍鱗鬛悉具其妙如畫其
背皆有張遇麝香墨字潘墨之龍略有大都耳亦姸妙
有紋如盤系　窻間紀聞宋熈豐間張遇供御墨用油
煙入腦麝金箔謂之龍香劑　楊慎外集金章宗宫中
以張遇麝香小御團為畫眉墨　春渚紀聞柴珣國初
時人得二李膠法出潘張之上其作玉梭樣銘曰柴珣
東窑者士夫得之葢金玉比也　春渚紀聞東魯陳相
作方圭樣銘之曰洙泗之珍佳墨也　湯允謨雲煙過
眼續錄宣和雙龍一笏祐陵書八字云政和丙申宣和
睿製　春渚紀聞沈珪嘉禾人為墨以意用膠取古松
煤雜用脂漆滓燒之得煙極精黑名為漆煙有持張孜
墨較珪漆煙而勝者珪曰此非敵也乃取中光減膠一
丸與孜墨並而孜墨反出其下遠甚余扣之曰廷珪對
膠於百年外方見勝妙葢雖精煙膠多則色為膠所蔽
逮年逺膠力漸退而墨色始見耳若孜墨急於目前之
售故用膠不多而煙墨不昧若歳久膠盡則脱然無光
如土炭耳孜墨用宜西北若入二浙一過梅潤則敗矣
滕令嘏監嘉禾酒時延致珪甚厚令盡其藝既成即小
丸摩試而忽失所在後二年濬池得之其堅緻如故
志林世人論墨多貴其黑而不取其光光而不黑固為
棄物若黑而不光索然無神采亦復無用要使其光清
而不浮湛湛如小兒目睛乃為佳也懐民遺僕二枚其
陽曰清煙煤法墨其隂曰道卿既黑而光如前所云
研北雜志宋翰林學士王㝢上賜以宣和殿墨二　春
渚紀聞東坡先生在儋耳令潘衡所造銘曰海南松煤
東坡法墨者是也其法或云每笏用金花胭脂數餅故
墨色艷𤼵勝用丹砂也　墨譜潘衡墨曰宣和龍香劑
　雲煙過眼續錄潘衡墨一已斷止有潘衡二字約重
四兩皆有金填篆書墨成不敢用進上蓬萊宫　春渚
紀聞九華朱瑾亦善用膠作軟劑出光墨其子製銘曰
愛山堂造者最佳　春渚紀聞太室常和其墨精緻與
其人已見東坡先生所書極善用膠余嘗就和得數餅
銘曰九霄峰造者歳久磨處真可截紙　後山談叢李
唐卿喜墨嘗謂余曰和墨用麝欲其香有損於墨而竟
亦不能香也不若並藏以熏之潘谷之墨香徹肌骨磨
研至盡而香不衰陳惟達(一作/進)之墨一篋十年而麝氣
不入但自作松香耳葢陳墨膚理堅密不受外熏潘墨
外雖美而中疎爾　陳繼儒筆記范丞相質畜一墨表
曰五劍堂造裏曰天關第一煤　春渚紀聞晁季一所
製墨銘曰寄寂軒造者不減潘陳賀方囘張秉道康為
章皆能精究和膠之法其製皆如犀璧也　春渚紀聞
支離居士蘇澥浩然所製皆作松紋皴皮而堅緻如玉
石世人有𫉬其寸許者如斷金碎玉乃爭相誇玩云
春渚紀聞潭州胡景純專取桐油燒煙名桐花煙其製
甚堅薄不為外飾以眩俗眼大者不過數寸小者圓如
錢大每磨研間其光可鑑畫工寶之以㸃目瞳子如㸃
漆云　墨譜蒲大韶墨曰書窻輕煤佛帳餘馥大韶字
舜美閬中人得墨法於山谷多題云錦屏蒲舜美其子
知微同郡史威亦用其法葉茂實墨雖經久或色黯淡
而無膠滯之患又華邦憲雪齋墨寳謝東善慶書寶朱
知常香墨叢桂堂李世英墨祝梅間作山竈輕煙毛滄
洲作香劑　雲煙過眼錄劉士先一笏題云緝熈殿乙
未星砂胡光烈黑犀一笏　紺珠唐末以李廷珪墨為
第一易水張遇第二宋有常和陳贍王廸潘谷亦為妙
品元朱萬初又谷流亞若國朝休邑之墨駸駸李張之
境矣
造墨法　韋仲將墨方合墨法珍珠一兩麝香半兩皆
搗細都合下鐵臼中搗三萬杵杵多愈益不得過二月
九月　冀公墨法用松煙二兩丁香麝香乾漆各少許
以膠水溲作挺置火煙上熏之一月可使也入紫草末
色紫入秦皮末色青　後魏賈思勰墨法用梣木雞臼
真珠麝香四物亦搗三萬杵　晁氏墨經凡墨藥尚矣
唐王君德用醋石榴皮水犀角屑膽礬三物又法用梣
木皮皁角膽礬馬鞭草四物李廷珪用藤黃犀角真珠
巴豆等十二物今兖人不用藥為貴其説曰正如白麵
清麵又如茶之不可雜以外料亦自有理然不及用藥
者良　羣芳譜唐𤣥宗以芙蓉花汁調香粉作御墨
春渚紀聞西洛王廸隱君子也其墨法止用遠煙鹿膠
二物銑澤出陳贍之右文潞公嘗從廸求墨久之持煙
一奩見公且請以指按煙指起煙亦隨起曰此煙之最
輕逺者乃抄煙以湯瀹起揖公對啜云當自有龍麝氣
真煙香也凡墨入龍麝皆奪煙香而引蒸濕反為墨病
俗子不知也　春渚紀聞陳贍真定人初造墨遇異人
傳和膠法因就山中古松取煤其用膠雖不及常和沈
珪而置之濕潤初不蒸此其妙處也贍墨在宣和間已
自貴重斤直五萬贍死婿董仲淵因其法而加膠墨尤
堅緻　春渚紀聞潘谷賣墨都下其用膠不過五十兩
之製亦遇濕不敗　仇池筆記王晉卿造墨用黃金丹
砂墨成價與金等　妮古録東坡自製墨用高麗煤契
丹膠王叔朗之嘗試高麗墨無光　沈珪曰韋仲將法
止用五十兩之膠至李氏渡江始用對膠而秘不傳為
可恨一日於居彦實家造墨而出灰池失早墨皆斷裂
彦實以所用墨料精佳惜不忍棄遂蒸浸以出故膠再
以新膠和之墨成其堅如玉石因悟對膠法每視煙料
而煎膠膠成和煤無一滴多寡也　春渚紀聞黃山張
處厚高景臨起竈作煤製墨為世業其用逺煙魚膠所
製佳者不減沈珪常和沈珪汪通輩或不自入山亦多
即就二人買煙令渠用膠止各用印號耳　春渚紀聞
三衢蔡瑫雖家世造墨而取煙和膠皆出衆工之下其
煤或雜取樺煙為之止取利目前也　春渚紀聞近世
所用蒲大韶墨葢油煙墨也人問油煙墨何得如是堅
久大韶云亦半以松煙和之不爾則不得經久　仇池
筆記真松煤逺煙有龍麝氣世之嗜者如滕達蘇浩然
吕行甫暇日晴暖研墨水數合弄筆之餘乃啜飲之
昌谷詩注墨之妙必以麝角膠煎為膏而和之墨官云
上黨松心為之尤佳　晁氏墨經松五枝以上煙暴煤
麤以下則煙緩煤細枝數益少益良候窑冷採煤以項
煤為一器以頭煤為一器頭煤如珠如瓔絡身煤成塊
成片頭煤深者曰逺火外者曰近火煤不堪用然有上
等煤而膠不如法墨亦不佳如得膠法雖次煤能成善
墨凡膠鹿膠為上次用牛膠　楊慎外集古墨唯以松
煙為之元有朱萬初善製墨純用松煙余嘗謂松煙墨
深重而不姿媚油煙墨姿媚而不深重若以松脂為炬
取煙二者兼之矣若宋徽宗嘗以蘇合油溲煙為墨至
金章宗購之一兩墨黃金一斤欲倣為之不能此謂之
墨妖可也　夢溪筆談延安有石油土人取之燃燈掃
其煙以為墨黑光如漆松脂不及也　春渚紀聞製墨
之妙正在和膠今之造墨者非不擇精煙而不能佳絶
者膠法謬也　升菴外集南中楊生製墨不用松煙止
以燈煤為之名玉泉墨余謂玉泉之名與燈煤無干只
以東坡佛幌輕煙為名豈不竒絶余得墨法於異人祇
用煙膠成即光如漆名曰一品𤣥霜造墨唯膠為難古
之妙工皆自製膠法古墨法云煙細膠新杵熟蒸勻色
不染手光可射人　墨經凡墨樣當取則於古無大小
厚薄之限而賈思勰曰墨璽不得過二三兩寜小不大
世人遂以薄小為貴謂奚庭珪亦然然宣府奚庭珪之
𩔖小墨在古器中為佳不知雙脊龍之𩔖大墨亦不可
置在劣等要之無大小厚薄醇煙法膠為本耳
用墨　文房寳飾養墨以豹皮囊貴乎逺濕　焦氏𩔖
林李廷珪藏墨訣曰贈爾烏玉玦泉清硯須潔避暑懸
葛囊臨風度梅月　墨經凡養新墨納輕器中懸風處
毎丸以紙封之惡濕氣相搏不可臥放臥放多曲凡蓄
故墨亦利頻風日時以手潤澤之時置衣袖中彌善
格古要論藏墨法用熟艾和墨收遇梅月藏石灰中過
月不蒸常用爐灰收最妙凡墨厚者可以久藏其薄者
不耐風寒故隨硏隨破雖久藏不動亦不耐也　墨經
硏墨不厭遲古語云硏墨如病凡硏墨直硏乃見真色
不損墨若圓硏則假借重勢徃來有風以助顔色乃非
墨之真色惟售墨者圓硏若邪硏則水常損其半而其
半不及先所用者惟俗人邪硏也凡煤細硏之乾遲煤
麤硏之乾疾善墨如硏犀惡墨如硏泥　葉少藴曰磨
墨沬起纒筆不可作字但取耳中塞粟許投之一再磨
即不復見聞於墨工王湍試之果然　岩棲幽事翰林
九生法一生墨隨要隨硏多則泥鈍　墨經墨色紫光
為上黒光次之青光又次之白光為下凡光與色不可
廢一以久而不渝者為貴然忌膠光古墨多有色無光
者以蒸濕敗之非古墨之善者其善者黯而不浮明而
有艷澤而無漬是謂紫光凡以墨比墨不若以紙比墨
或以硯試或以指甲試皆不佳凢墨擊之以辨其聲醇
煙之墨其聲清響雜煙之墨其聲重滯硏之以辨其聲
細墨之聲膩麤墨之聲麤麤謂之打硏膩謂之入硏凡
墨不貴輕語曰煤貴輕墨貴重今之擇墨貴輕非也煤
麤則輕煤雜則輕春膠則輕膠傷水則輕膠為濕所敗
則輕惟醇煙法膠善藥良時乃重而有體有體乃能久
逺愈久愈堅濕弗能敗自然成質非輕非重
墨稱號　致虚閣雜俎墨神曰回氐　纂異記薛稷為
墨封九錫拜𤣥香太守兼毫州楮郡平章事是日墨吐
異氣結成樓臺狀　陶家缾餘事唐𤣥宗御墨曰龍香
劑一日見墨上有小道士如蠅而行呼萬歳曰臣墨之
精黒松使者也凡世人有文者其墨上皆有龍賓十二
　韓愈毛穎傳穎與絳人陳𤣥友善謂墨也　松滋侯
傳燕人易𤣥光字處晦封為松滋侯　大唐龍髓記馮
盛擕一囊有墨一枚號天峰煤
異墨　陸雲與兄書一日上三臺得曹公藏石墨數十
斤今送二螺　顧微廣州記懐化郡掘塹得石墨精好
可寫書　盛𢎞之荆州記築陽縣有墨山山石悉如墨
　潯陽記廬山有石墨可書　陶𨼆居本草注烏賊魚
腹中有墨今作墨用之　拾遺記昔老子撰經書十萬
言有浮提國獻神通善書二人出金壺中墨汁狀如淳
漆洒地及石皆成篆𨽻科斗之字以冩經及金壺墨汁
盡二人乃刳心瀝血以代墨焉　丹鉛續録山海經有
石涅孝經援神契有黒丹石涅黒丹即今之石黒也一
名畫眉石上古書用漆書中古用石黒後世用煙墨
大唐龍髓記楚王靈䕫造紅白二墨為戲及書寫衣服
黒衣用白書白衣用紅書自成一家　王氏談録雌黄
為墨校書甚良飛研極細堅膠揉為挺無油磁器中磨
和以少藤黄尤佳　漂粟手牘車𦙍貧時取五龍山下
烏石作墨至今田家無墨有取之者　雷民傳雷州毎
雨霽得黒石或圓或方號雷公墨凡訟者投牒必以雷
墨雜常墨書為利
　
　
　
　
　
　
　
　
　格致鏡原卷三十七
欽定四庫全書
　格致鏡原卷三十八　　　大學士陳元龍撰
　　文具𩔖(二/)
　　　硯
總論　釋名硯者研也研墨使和濡也　說文石滑謂
之硯硯字從石見　髙似孫硯箋漢張彭祖與上同硯
席薛宣筆硯皆為設方略前人謂硯字始見於此似孫
按太公金匱硯之書曰石墨相著而黒邪心讒言無得
汙白硯已見之於此　物原仲由作硯　衛夫人筆陣
圖硯取前涸新石潤澀相兼浮津耀墨者　開元文字
硯者墨之器　王羲之書筆陣圖後硯者城池也　避
暑録唐中世以前未盡以石為硯往往但以器貯墨汁
有以銅鐵為之者　演繁露晉人最重書學然未嘗擇
硯故石林曰晉之善書者不自研墨使人研之成漿乃
以斗供唐以前多用瓦硯今天下通用石硯而猶槩言
硯瓦也　蘇易簡文房譜四寳硯為首筆墨紙皆可隨
時收索可與終身俱者唯硯而已　米芾硯史石理𤼵
墨為上色次之形製工拙又其次　鳯翔退耕録薛稷
為硯封九錫拜離石郷侯鐵靣尚書使持節即墨諸軍
事　文嵩石虛中傳虚中字居黙拜即墨侯　清異録
薛濤四友贊曰磨潤色先生之腹　致虛閣雜俎硯神
曰㳯妃
古名硯　伍輯之從征記孔子廟有石硯製甚檏古夫
子平生物也　硯箋石夷庚家右軍古鳯池紫石硯心
凹又山陰老叟稱右軍後持一硯長尺色赤風字樣云
右軍所用又山陰人闢土得斷磚一硯于黄閍塼乃王
獻之保母墓誌云殉以曲水小硯硯大如掌池如曲水
黒而潤底刻晉獻之旁刻永和　米史有人收得右軍
硯其製頭狹四寸許下闊六寸許頂兩純皆綽慢下不
勒成㾗外如内之製足狹長色紫中凹成臼又有智永
硯頭微圓又𩔖箕象中亦成臼矣　清異録周彬公一
硯四圍有少金紋如陷曰金稜玉海陳省躬得一硯腹
有四眼號為仙翁硯取道家四目老翁之說徐闡之硯
名小金城純紫而截腰有緑紋如城之女牆故名　陸
放翁避暑漫鈔李後主買一硯山徑長纔逾尺前聳三
十六峰大猶手指左右引兩阜坡陀中鑿為硯及江南
國破硯為米芾所得米歸丹陽將卜宅蘇仲泰以甘露
寺下古基易之　雲烟過眼録御府有聚寳硯玉版太
乙船無眼而温潤皆寳硯也杜季陽端石蟾蜍硯篆玉
溪生山房李商𨼆硯也　東坡雜説杜叔元藏許敬宗
硯後官杭漁人於浙江網一銅匣鑄許敬宗字硯兩足正方
匣有容足處即敬宗物叔元子遺孫莘老余從莘老求
得之端石也温潤如玉殺墨如風微窪真四百餘年物
　開元録李衛公畜硯甚富佳者名結隣言與硯結為
隣也　玉堂清話桞公權所寳惟硯自扄鏁之　山堂
肆考李白有酬殷十一栗岡硯詩　硯箋丁謂宅光州
臨終以一箧寄郡題五十五年姓丁人来作通判分付
至是嵗丁僑来即公之孫𤼵箧一匣貯大端硯上小竅
覆以棊子揭之水一泓流出　揮麈録晏元獻夫人王
超女元獻有古硯王氏舊物也號傳婿硯元獻婿富鄭
公鄭公婿馮文簡文簡孫婿朱聖子聖子婿滕子濟俱
為執政硯今蔵滕氏　硯箋王鞏得其外祖張鄧公硯
求銘於東坡　硯北雜志御府寶硯曰蒼龍横沼内有
龍形横硯池中世所謂巖花是也　妮古録宋松皮硯
朱太史象𤣥濟中物也硯有墨采偶失浣滌出之墨彩
如新聲清質細　山堂肆考東坡以月石硯贈范子功
以涵星硯贈范純文　却掃編蘇魏公守杭梁況之倅
鄞過蘇公一見異之遺以硯曰為異日玉堂用元祐六
年梁草蘇公拜右相麻所用乃蘇公硯　硯箋蘇東坡
潁濱兄弟試制策各擕一端硯外孫文驥得其一過蔵
其一名賢良硯又唐彦猷得侯宗亮古硯刻廷和二字
形外方水池内圓不加鐫鑿青紫色又中興秘閣硯有
髙宗御押鄭亨仲詩石渠東觀天尺五右文儲硯一百
九今所見者惟有七十五耳　髙常硯銘序天壇中路
獲硯石如馬蹏狀外稜孤聳内𤼵墨幽竒天然疑神仙
遺物寶而用之　清異録宣城裁衣肆有一石鎮色紫
而潤堪為硯材予買之琢為四環鼓硯綴以白玉環方
圓逾一尺又和魯公有白方硯通明無纎翳自題其硯
室曰雪方池余家世寶一硯形正圓腹作兩池底分三
魚口以承之紫潤可愛背陰有字曰璧友　解酲語許
謙孫從宗言上方珍異庫有虎頭硯　妮古録文太史
得古端硯鋭首豐下形如覆盆靣鏤五星聚奎及蓬萊
三島左右蟠雙螭刳其背令虚鐫刻東坡製銘一龜橫
出作屭贔狀文縷精緻不知何時物也因命為五星硯
　雲煙過眼録趙子昂端石辟雍硯名曰大雅又子昂
有古濟硯刻神品朱字製極精然滑不受墨
諸石硯　唐彦猷硯録紅絲石紅黄相叅不甚深理黃
者絲紅理紅者絲黃其紋勻徹石工蘇懷玉言州西四
十里山盤折而上五百餘歩有洞狹容一人洞前大石
欹懸石生於洞之兩壁洞口絶壁上有鐫字唐中和年
採石所記蘇工得石四五寸旋加磨治文華緻聲清越
墨膏浮泛蒸濡如露異於他石一日洞門石摧遂絶
米史青州紅絲石大抵色白而紋紅者慢𤼵墨亦漬墨
不可洗必磨治之紋理斑石赤者不漬墨𤼵墨有光而
紋大不入看慢者經暍則色損凍則裂乾則不可磨墨
浸經日方可用一用又須滌非品之善　歐譜紅絲硯
須飲水乃𤼵墨　米史青州藴玉石理宻聲清青黒色
白㸃如彈不著墨　唐録紫金石出臨胊色紫潤澤姿
殊下　米帖晚唐競取紫金石芒潤清響國初已乏又
宋髙祖賜建平王景素石硯　唐録茹孝標黃石硯色
不甚深墨光可鑑出新羅　米史青州青石色𩔖歙理
皆不及𤼵墨不乏有瓦礫之象　𩔖説後主青石硯墨
池中有黄石如彈丸水常滿既歸朝陶榖見而異之硯
大不可持乃取石彈丸去後主曰唯此硯能生水他硯
皆不可用索之良苦陶碎之有小魚跳出自是硯無復
潤澤　髙宗翰墨志虞龢論文房之用有吳興青石圓
硯質滑而停墨殊勝南方瓦石今苕霅間不聞有此石
硯豈昔以為珍今㦯不然㦯無好事者𤼵之抑端璞徽
硯既用則此石為世所畧也　硯箋唐林夫遺丹石硯
粲然如芙蓉出水殺墨宜筆後米元章以徐熙牡丹圖
易之　米史蔡州白石硯理滑可為朱硯花蕋石亦可
作小朱硯　蔡帖鵲金硯竒物東州褐色石可硯　米
史蘇州褐黃石硯理麤𤼵墨不滲土人刻成硯以草一
束燒過為慢灰火煨之色遂變紫其用與不煨者同亦
不燥　皮日休集浮葢山仙壇洞有仙石硯　米史髙
麗硯堅宻有聲𤼵墨色青間白有金星　硯史淄州金
雀山有藴玉金星二石中硯　歐譜金坑礦石堅而𤼵
墨　硯箋北苑鳯凰山下石膚潤益墨王頥始為硯東
坡名之鳯咮　欒城集鳯皇咮潭中石蒼黑堅緻如玉
與筆墨宜　葉夢得詩話東坡作鳯咮石硯云出北苑
鳯皇山余至建州求之無有葢南劍黯淡灘石也此石
有二種其一出西水去黯淡灘四十里細潤而不甚𤼵
墨黯淡灘石宜墨而膚理不逮唯兼二者真過龍尾也
　米帖洮河緑石性輭不起墨不耐久磨　紺珠洮州
緑石硯猿頭斑爪皮黄蚤子紋者佳　米史西都㑹聖
宫硯石色紫理如虢石差硬𤼵墨不乏扣之無聲唐州
方城縣葛仙公巖石向日視之如玉瑩如鑑光而著墨
如澄泥不滑稍磨之墨已下而不熱生泡生泡者膠也
古墨無泡膠力盡也若石滑磨乆墨下遲則兩剛生熱
故膠生泡也此石既不熱良久墨𤼵生光如漆如油有
豔不滲也色紫可愛亦有淡青白色如月如星而無暈
　唐録唐州紫石色澤可愛膩不𤼵墨佳者可與端石
亂真特以無眼辨之　米帖宿州樂石硯潤膩𤼵墨無
石脉　歐譜絳州角石色如白牛角有花浪頑滑不𤼵
墨　𩔖苑淄州石門澗石青黒相錯如雜銅屑理極細
宻范文正公居長白山以為硯𤼵墨𩔖歙石久則裂
唐録青金石青黒相叅㸃如銅屑細宻不堅扣無聲登
州駞基島石色黒羅紋金星𤼵墨𩔖歙　九域志寧州
嵗貢硯十枚　李白詩宣州石硯墨色光　米帖明州
石硯石甚觕　黄山谷有瀘石硯銘　楊次公集辟雍
硯係淮石　米帖萬州懸崖金星石黒潤有銅屑眼如
豆𤼵墨扣無聲萬有磁洞石　米史䕫州黟石色黒理
乾間有黒㸃如墨玉𤼵墨　黄山谷詩蠻溪大硯磨松
烟　硯箋中正砦蠻溪之别也　米史通逺軍漞石硯
石理澀可礪刃緑色如朝衣深者亦可愛又有水波紋
間有黒小㸃土人謂之湔墨㸃有緊甚竒妙而硬者與
墨鬬有慢甚者滲墨無光其中者甚佳在洮河緑石上
自朝廷開熙河始為中國有亦有赤紫石色斑為硯𤼵
墨過於緑者而不勻淨又有黒者戎人以礪刃而鐵色
光肥亦可作硯而堅不𤼵墨　唐録歸州大沲江之一
曲石色緑理少密緻　硯箋歸石有風濤象滲墨無光
緑可愛　柳宗元柳州山水記龍壁下多秀石可為硯
　米史成州栗亭石色青有銅㸃大如指理漫𤼵墨
硯録吉州永福石硯色近紫理觕不潤　米史永福縣
紫石狀𩔖端之西坑𤼵墨過之　鄭剛中集永嘉觀音
石硯比端溪尤良潤㣲不及　永嘉記硯溪一源多石
硯　硯箋單煒以沅石硯遺吳琚進重華宫色紫間有
金㾗滑不宜墨　米史温州華嚴尼寺巖石磨墨不熱
無泡𤼵墨生光色赤而多有白沙㸃為硯則避之　曹
昭古硯論湖廣辰沅州出一種石色深黒質麤燥㦯有
小眼端溪人取歸刻作端石樣稱為黒端辰沅二州人
自製者多作犀牛龜魚八角等樣　澹巖居士集神龍
改元天竺僧示灘哥石硯王􁀙西人習知西州言灘哥
石黳黒在積石軍西　劉貢父有黛院石硯詩　米史
潭州谷山硯淡青色紋如亂絲叩之無聲得墨快有光
廬山青石硯與潭州谷山同　皮日休序處士魏不琢
買龜頭山疊石硯髙不及二寸其層數百謂太湖硯
東坡帖米元章得山硯於湖口石鐘山側甚竒　東坡
詩注漢武帝時郅支進馬肝石可作硯有光以拭白髪
盡黒　李濟翁資暇録元和初叔祖宰虢山澗得一紫
石琢為硯名稠桑硯　紺珠黎溪石硯外淡青内深紫
而帶紅久用則光如鏡㦯有金線及黄脉相間者名紫
袍金帶　妮古録子陵灘下有佳石可作硯材往三懷
講師没水中抱一石沈緑色也而更朴質余題云鎮之
以無名之璞
古瓦硯　學齋佔畢唐人多只是以瓦為硯故昌黎毛
穎𫝊止稱為陶泓　四譜魏銅雀臺遺址人多𤼵其古
瓦琢硯甚工貯水數日不燥世傳昔造此臺其瓦俾陶
人澄泥以絺綌濾過加胡桃油埏埴之故與他瓦異
道山清話世傳銅雀瓦騐之有三錫花雷斧鮮疵是也
皆風雨雕鐫不可偽　蔡帖銅雀硯以古見貴色頗青
肉厚平瑩多工姓氏隸古　米帖銅雀硯甚𤼵墨可使
　容齋續筆先公在燕得瓦硯二大者長尺半闊八寸
中為瓢形背有𨼆起六隸字曰建安十五年造小者中
作小簇花團腹亦有六篆字曰大魏興和年造興和乃
東魏孝静帝紀年也　偃曝談餘鄴城古瓦磚筒者有
花紋年號内員外方用承簷溜亦可以為硯鄴人有言
曰銅雀瓦硯體質細潤而堅如石不費筆而𤼵墨　楊
慎外集銅雀硯曹操䑓瓦已不可得宋人所收乃髙歡
避暑宫冰井䑓香姜閣瓦也余得一瓦上有香姜字
賈氏談録鄴郡三䑓舊瓦琢硯勝澄泥　歐譜相州古
瓦誠佳然少真者葢真瓦朽腐不可用世俗尚其名耳
今人乃以澄泥如古瓦狀埋土中久而琢以為硯不必
真古瓦自是凡瓦皆𤼵墨優於石爾　米史相州土人
自製陶硯在銅雀上以熟絹二重淘泥澄之取極細者
燔為硯有色緑如春波者㦯以黒白填為水紋其理細
滑著墨不費筆但微滲　容齋隨筆贛雩都灌嬰廟左
有池得瓦可為硯予守郡得刓闕兩角重二十斤瀋墨
如潑其色沛然正黄　韓昌黎宜城驛記楚王廟磚可
為硯　王褘硯記漢未央宫諸殿瓦其身如半筒而覆
簷際者則其頭有靣外向其靣徑五寸圍一尺六寸强
靣至背厚一寸弱其背平可研墨唐宋以来人得之即
去其身以為硯故俗呼瓦頭硯　王佐硯記宣徳中江
西寧府新造漢未央宫瓦硯改作今布瓦様中間刳其
四圍作小絛環様極精緻研墨頗不渴水　太平清話
孫漢陽以宋復古殿瓦為硯瓦色黄而帶白製頗古
歐譜虢州澄泥唐人品硯以為第一而今人罕用矣文
房四譜有造瓦硯法劉羲叟如譜法造之絶佳余得其
二一贈原甫一置中書閣中以為寶也　通典虢州嵗
貢十硯　費氏談録綘縣人縫囊盛泥置汾水中踰年
陶為硯水自不涸　米史澤州有呂道人陶硯以别色
泥於其首純作呂字内外透後人效之有縫不透也其
理堅重與凡石等以歴青火油之堅響滲入三分許磨
墨不乏　麈史郭惟濟得陶器體圓色白中虚徑六七
寸酌水於輪郭間隆起處磨墨甚良古硯也　硯史陳
文恵家收一蜀王衍時陶硯連葢葢上有鳯坐一䑓餘
雕雜花草涅之以金泥紅漆有字曰鳯皇䑓　硯箋蜀
老以藥煮破缸為硯　石林避暑録桞公權記石末硯
墨易冷㦯為冷石堅磨力兩剛相拒必熱而沫磨墨如
病兒貴其輕也　歐譜青州濰州石末硯皆瓦硯也其
善𤼵墨也非石硯之比然稍麤者損筆鋒石末本用濰
水石故唐人惟稱濰州今二州所作皆佳而青州尤擅
名於世矣
歙石硯　歐公試筆南唐李氏於歙州置硯務官歳為
官造硯有數其硯四方而平淺者南唐官硯也其石尤
精製作亦不𩔖今工之侈窳　清異録開元二年賜宰
相龍鱗月硯石紋似龍鱗形象月歙産也　新安志龍
尾山在婺源東南開元中獵人葉氏逐獸至長城見疊
石瑩潔擕歸刋成硯温潤過端溪持獻令令訪匠琢為
硯南唐元宗時歙守獻硯薦工李少㣲擢硯官　曹繼
善歙硯記龍尾山古坑無石他山皆龍尾支脉謂之龍
尾坑延蔓百餘里取不竭　曹昭古硯論歙溪龍尾溪
舊坑赤卵石色淡青黒無紋而温潤如玉水濕之微紫
㦯𨼆𨼆有白紋成山水星月異像乾則否大者不過四
五寸多作月硯就其材也㦯有純黒者至貴不減端溪
下巖石舊坑南唐時方開至宋取盡矣新坑石色亦青
黒質麤燥有極大者盈二三尺　歐譜龍尾溪石堅勁
𤼵墨金星為貴石理微麤手磨之索索有鋒鋩者尤佳
在端溪上端溪以北巖為上龍尾以深溪為上較其優
劣龍尾逺出端溪上　歙硯説龍尾石産水中極温潤
性堅宻聲清越宛若玉與他石不同色有蒼黒者青碧
者　蔡記龍尾水心石緑紺如玉入用又云龍尾石得
墨遲久不燥　唐録江南故老云李後主所用龍尾石
為天下冠景祐中錢仙芝守歙得李氏取石處大溪水
深不可入改溪别道方可得人病其須復溪如初石中
絶仍改溪流遵故道所得盡佳石　唐録龍尾多種性
堅密叩之有聲蒼黒色淺深不一有石文圓轉徑三寸
餘當硯中謂之硯臺緑色而黒文横其文纎長如眉雜
以金星曰蛾眉石　春渚紀聞曇秀龍尾石硯所謂澀
不畱筆滑不拒墨者製以拱璧闕月為池蔣公希舊物
　蔡帖龍尾至精者可次端石　春渚紀聞涵星龍尾
石風硯二足琢甚薄得之黄成伯久不漬墨如新(以上/龍尾)
(石/)　歙硯譜羅紋山亦曰芙蓉溪十餘坑蔓延百里山
沿溪溪中殊無石好事者乃曰水中石舊坑在寨頭即
錢仙芝訪南唐採石故坑上坑色㣲重中坑色微淡下
坑泥漿石裏坑在羅紋山後金星坑在羅紋西北並李
氏𤼵眉子坑在羅紋山西從溪至坑十餘丈坑無土深
丈餘濶三四尺開元中𤼵碧裏坑在濟源色青瑩半里
有水歩坑大雨㸃石十里外有裏山石青細有金紋花
暈狀不同水蕨坑在羅紋山西北景祐中𤼵石如浪今
不可得溪頭坑在金星坑北金星虚慢葉九坑在溪頭
西有眉石麤慢驢坑在縣西北景祐中令曹平取之守
王君玉又取之嘉祐中尉刁璆取之石青緑暈今不復
出靈巖山三洞相連璞少瑕多燥漫瑩者擬端溪麻石
中𨼆硯材數寸猶玉在璞在溪澗中冬涸可取　硯箋
羅紋石一名細羅紋最温潤一名暗細羅紋青黒不露
一名古犀羅紋一名𤓰子羅紋狹如𤓰子一名石心羅
紋一名金星羅紋㸃如星細如眉一名金暈羅紋數重
如畫一名金花羅紋花如銷金一名絞絲羅紋一名刷
絲羅紋一名松紋羅紋一名卵石羅紋其麤羅紋又有
烏釘角浪算子諸名細羅紋如羅縠色青緊密堅重瑩
無瑕硯之竒也眉子石一名金花眉金花金暈一名金
星眉眉疎而金星間之一名對眉遍地成對一名短眉
短密而勻一名長眉長如眉差大一名簇眉一名闊眉
一名金眉一名雁湖眉心暈如池密如雁集一名錦蹙
眉撮如眉有金暈一名菉豆眉石黒斑内有短密眉一
名鱔肚眉眉疎而勻金暈金星　硯說眉子色青㦯紫
短者簇者如卧𧖟犀紋長者闊者如彪紋松紋其雁攢
湖對眉最精絶　蔡記羅紋石起墨過龍尾羅紋金星
蛾眉堅密温潤天將雨水脉自生斯可寶者　古硯論
金星銀星石淡青黒色並麤燥有星處不堪磨墨多側
取為硯久用則退乏其小者如鏡靣大者盈尺　硯箋
麤羅紋稍細者易磨墨細羅紋稍堅者最𤼵墨㦯以易
磨為𤼵墨非也蔡君謨論筆在硯隨筆旋轉滌之泮然
此乃石堅潤能𤼵起不滯於硯耳　避暑録歙硯久無
良材羅紋眉子不復見龍尾石拒墨歐陽公推歙石在
端石上世不然之　唐録校理錢仙芝二硯一中有金
月下有雲翼之一有金斗星二雲左右之色頗青翰林
葉道卿硯色淡青如秋雨新霽逺望暮天表裏瑩潔無
紋理石之羙者得於歙今不復有　米史歙硯以細羅
紋無星為上曽見一硯於趙光㢸家色緑如公裳㸃如
紫金斑斑勻布無羅紋㸃中無竅又於周昌諤處見一
小圓硯青羅紋紫金如一星鵞眼錢此二硯最竒又嘗
見一金絲羅紋硯其紋半金半黒光彩與常異此外以
麤羅紋刷絲羅紋為次第　唐録殿丞崔珉硯金線環
匝池中有金魚心如金雲　東坡雜說段君璵風硯刻
祥符己酉得於鈆山觀音院名僧令休手琢錢希白題
榜刻荒靈二字歙之羙者余家歙硯識吳順義元年處
士汪少㣲銘松撡凝烟楮英鋪雪毫穎如飛人間五絶
所頌者三硯與少㣲為五耶(以上羅紋/眉子石)　歙硯譜刷絲
紋理分明無羅紋　紺珠有金銀間刷絲網密如髪出
歙棗心坑　范石湖曰龍尾刷絲秀潤玉質天下硯名
第一端石絶品猶不能大勝刷絲　陸深歙硯志舊坑
絲石為上石心最緊處為浪慢處為絲愈慢處為羅紋
如木理然絲之品不一曰刷絲曰内裏絲曰叢絲曰馬
尾絲獨吐絲為竒正視之疎疎見黒㸃如洒墨側視之
刷絲粲然工人謂之硯寶葢石之精云惟棗心坑㦯有
之他産則劣如三衢絲石黒而頑南路絲石暗而黝綿
潭絲石浮而滑夾路絲石紅而枯水池山絲石枯而燥
皆不甚宜筆墨(以上刷/絲石)　米史歙州石峒最多種而赤
紫石多瑕土人以線脉隔為三種病亦有赤紫色石無
文理少瑕光澤如棗木斵為硯與墨鬬而不相入經日
便滑不可研矣　歙硯說石有十病一痕如蚓行迹一
雞脚如雞迹麻石黯色一烏肫有㾗如木葉若肉中脞
也一浪痕徧纒如布帛紋作淺深黒色一贅子如烏豆
隱起礙手開之多成大璺一搭線斜紋若斷裂者一黃
爛者土中石皮也一硬線髙起隱手雖良工不能礪平
也一石上有㣲塵孔者石之膚也一斷紋兩不相著(以/上)
(石/病)
端石硯　葉樾端硯譜斧柯山蘇易簡譜云即觀棊之
所在大江南去州東三十里與靈羊峽對山峻峙壁立
下際潮水江之湄山行三四里即硯巖先至者曰下巖
巖中水未嘗涸下巖之上曰中巖中巖之上曰上巖自
上巖轉山之背曰龍巖唐取硯處下巖得石既勝此遂
不復取自山之下分路稍東至半邊山諸巖西南沿溪
而上曰蚌坑凡石以下巖為上中巖龍巖半巖次之上
巖又次之蚌坑為下　唐録端巖鑿成深穴冬涸方探
穴中不可睹但捫取之日不過數石工在洞别其精麤
有累日不得一佳石者　米元章帖斧柯茶園將軍山
同一溪唯斧柯所得不過三四指一呵津滴瀝絶難得
茶園次之將軍又次之　魏泰東軒筆録端溪有三種
曰岩山曰西坑曰後歴(或作/後磨)石色深紫襯手而潤叩之
清逺有深緑圓小鸜鵒眼乃岩石也其次色赤呵之乃
潤鸜鵒眼色紫紋漫而大此西坑石也其下青紫色向
明側視有碎星光㸃如沙中雲母乾而少潤謂之後歴
西坑硯三當岩石之一後歴硯三當西坑之一其品可
知　端州郡志其舊坑則有龍巖汲綆黄圃三石汲綆
全無眼其新坑則有後磨小湘唐竇黃坑蚌坑鐵坑六
處皆不及上三石　蘇易簡硯譜端溪水中石色青山
半石色紫山頂石尤潤如豬肝色者佳其貯水處有白
赤黃㸃者謂之鸜鵒眼脉理黄者謂之金線文其山號
斧柯昔人採石以中牢祭之不爾則雷電失石所在
蘇養直集陳公密縝知端州部民蓄竒硯破其家得之
硯靣熨斗焦如黒龍奮迅二鸜為目每晦則雲霧輙興
公密沒歸張仲謀政和間入禁中　宋髙宗翰墨志端
硯如一段紫玉瑩潤無瑕乃佳不必以眼為貴(以上/總)
端硯譜下巖石乾則灰蒼色濕則青紫色岩兩口通為
一穴大穴取硯所自入小穴泉所自出號水口陳公密
所開也巖北壁水浸淺深莫測工不能採毎於泉水石
屑中得之崇觀後已罕得泉生石中非石在泉中也泉
珠散落如飛雨不絶　米史下巖穿洞皆水治平中貢
硯取水月餘方及石石細叩之清越眼圓碧暈多明瑩
嫩甚者如泥無聲不著墨清越者温潤著墨快無泡良
久㣲滲若油𤼵艶　翰墨志端璞出下岩色紫如豬肝
密理堅緻瀦水𤼵墨呵之即澤研試則如磨玉無聲
硯北雜志李元暉蓄米元章端石硯其背刻元暉題字
云此硯色青紫而潤下岩石也　古硯論下巖舊坑卵
石色黒如漆細潤如玉有眼中有暈㦯六七眼相連排
星斗象此岩宋慶厯間坑石已竭矣又有一種卵石去
標方得材色青黒細潤如玉有音花似筯頭大如碧玉
青瑩者㦯有白㸃如粟排星斗象水濕方見皆叩之無
聲磨墨亦無聲此二種石最貴下巖止有一坑出此漆
色青花二種石其色未甞紫也别無新坑(以上/下岩)　米史
上巖三穴上曰土地巖兩穴通中曰梅𣗳巖亦兩穴通
石眼黃赤梅巖㣲黃赤帶灰蒼眼黃緑上巖在山上石
性乾紫色深理麤性硬眼黃差不圓而淡青其岩深處
間有潤者而眼終不如下巖也有著墨者拒墨者其著
墨者初用半月前甚快葢細砂石所𤼵出理也半月後
則退生光撻墨又須以柔石𤼵之已而復然拒墨者雖
新成便拒墨　古硯論上巖舊坑新坑石皆灰色紫而
麤燥眼如雄雞眼大扣之磨墨皆有聲久用光如鏡靣
舊坑稍勝新坑(以上/上岩)　端硯譜中巖南壁石與梅巖同
而少勝北壁石則與下巖同而少劣　古硯論中巖舊
坑赤卵石色紫如嫩肝細潤如玉有眼小如菉豆或有
緑縧紋㦯有白縧紋堅而圓者為眼橫而長者如絛紋
扣之無聲磨墨亦無聲外有黄臕包絡久用鋒芒不退
此坑宋時取亦竭矣中巖新坑石色淡紫眼如鴝鵒眼
中有暈嫩者扣之無甚聲磨墨㣲有聲久用鋒芒退乏
石有枯潤二者亦難得此石比下巖低三等矣(以上/中岩)
端硯譜龍巖石深紫眼少𩔖中岩半邊山者半邊巖石
灰青色與下巖南壁中巖北壁石相𩔖但眼暈少耳
米史半邊巖石理如上巖色多青紫近黒多瑕而眼長
如卵有瞎眼者中是白㸃死眼者黒㸃而暈細翳眼者
㦯青㦯黒横亂其眼又多青不成眼圓㸃横長青間道
如松木紋其極粗者費筆而稍細者多乏(以上龍巖/半邊石)
端硯譜蚌坑石深紫眼黃白㣲青不正無瞳而翳堅潤
不𤼵墨與半邊石相𩔖其石取於山下澗谷中皆波濤
所撃風日所曝雷雨所摧皆頑佷不才之物也但人能
到其處皆可拾取端人謂之野石葢徧地是也甚易得
之而他處人不識往往反愛之正以大璞少瑕翳耳
米帖後歴石性軟滲色紫帶赤黄眼𩔖蚌坑堅潤不及
而𤼵墨勝之非油蠟不光潤(以上蚌/坑後歴)　端硯譜巖石有
黃臕胞絡鑿去方見硯材所謂子石也凡石巖中有底
石皆頑石極潤不𤼵墨又色汙雜不可為硯端人謂之
鴨屎石自底至頂中作三疊下疊最佳品也石必有眼
謂之脚石中疊次之眼或有㦯無謂之腰石上疊又次
之皆無眼謂之頂石頂石之上皆葢石也亦頑麤不堪
用大抵三疊石皆有麤臕絡無非子石世人乃謂别一
種子石非也　蘇譜若匠者識山之脈理鑿一窟自然
有圓石青紫色者琢而為硯可值千金謂之子石硯
歐譜端石本以子石為上生大石中精石也而流俗傳
訛遂以紫石為上　君謨硯記崔生居端岩於後巖百
丈坑得紫龍卵造硯長尺廣減尺之四厚重粹潤若有
徳君子眼暈六七重無纎瑕近手潤澤可劘墨來遺余
試以澄心堂紙李廷珪墨諸葛漸筆　米史徧詢石工
云子石未嘗有其在巖中實於大石板上鑿豈有中包
一子者予嘗謂若溪流中多有卵石容差褊可嶄面磨
墨所謂石子世因訛為子石至有斵樣相似而為之者
於理必不於大石中心復生卵子也(以上/子石)　𩔖林丁寶
臣知端州製緑石硯送王介甫謂之玉堂新樣王荆公
報之以詩云玉堂新樣世争傳况以蠻溪緑石鐫　妮
古録緑端松磬硯長七八寸葢硯板也其上刻松枝石
磬而以半磬為硯池細潤𤼵墨趙子昂銘其陰(以上/緑端)
端硯譜有眼之石縝密温潤端人謂石嫩則多眼凡青
脈者必有眼故端人謂青脈為眼筋眼之别有鸜鵒眼
鸚哥眼了哥眼雀眼雞眼貓眼菉豆眼翠緑為上黄赤
為下　唐録端石眼之美者青緑黃三色相重多者自
外至心凡八九重色鮮多圓者為上其大者尤稀大如
彈丸精工以眼大小多少為重輕得石扣之而知其眼
之多少其生於墨池之外者謂之髙眼生於内者謂之
低眼髙眼尤所愛尚以其不為墨所漬也　蘇譜圓暈
相重黃黒相間翳精在内晶瑩可愛謂之活眼四旁浸
漬不甚清明謂之淚眼形體畧具内外皆白殊無光彩
謂之死眼活勝淚淚勝死死勝無　歐譜下巖北壁石
眼圓青緑碧白黒暈數重有瞳子南壁石不及石貴潤
色貴青紫眼貴翠緑圓正有瞳子(以上/石眼)　端硯譜石之
病曰鐵線曰鑽(如蛀/蟲眼)曰驚(鑿觸/裂)曰火黯(色焦如火一/名熨斗焦)曰
黃龍(灰黃色/如龍蛇)唯火黯端人不以為病巖石有此他山無
之　端州郡志有青紋者謂之青絛其短者謂之眼筯
下巖石亦有之色㣲斑謂之火黯者下巖無此又有曰
赤裂曰黃霞曰白鑽　唐録石有金線此正為病端人
所不取(以上/石病)
諸硯　西京雜記天子以玉為硯取其不冰　蘇譜黃
帝治玉為墨海篆曰帝鴻氏之硯　唐録李元伯得玉
材琢硯𤼵墨可愛　玉堂録雍熈中以玉硯賜錢王俶
　硯箋周世宗征淮南先鋒劉重進得呉楊溥玉硯以
獻　李方叔帖玉硯於用墨處不出光便有芒　蔡帖
黃玉硯如蒸栗　米史成州栗玉硯理堅色如栗不甚
著墨　蔡帖墨玉硯最為竒物　攬轡録乾道中范成
大使金伴使田臯好論器玩云宣和玉硯在張浩家已
葬　硯譜許漢陽硯乃碧玉　米史玉出光為硯著墨
不滲甚𤼵墨有光其云磨墨處不出光者非也余自製
成蒼玉硯　雲烟過眼録徐容齋所蔵玉硯長一尺廣
六寸厚二寸雖未甚白然瑩淨可愛獨受墨處不光可
以研磨葉森有紹興内府玉硯作壺樣下碾字云玉壺
長六寸廣四寸半厚二寸玉色白潤磨墨處光研墨亦
起　唐録丁恕有水晶硯大纔四寸許為風字樣用墨
處即不出光𤼵墨如歙石　米硯史信州水晶硯以他
硯磨墨汁傾入用　魏武雜物疏御物三十種有純銀
參帶圓硯大小各一枚　三十國春秋上燕謂劉聰曰
卿贈朕銀硯憶否　廣五行記東魏孝静帝芝生銅硯
　李方叔帖米元章鑄生銅硯甚佳　米史有人收古
銅硯一龜銜一硯如蓮葉兩足龜腹圓墨水不可出以
筆頭就之則出　雲烟過眼録銅持硯一枚𩔖箕樣硯
池旁作一倭人坐其上有一獸𩔖蜼以前兩足撫倭人
之身其地細花紋甚精　米史丹陽人多於古塜得銅
硯三足蹄有葢不鏤花中陷一片陶　拾遺記張華博
物志成武帝賜青鐵硯于闐所貢　歐陽脩硯譜青州
鐵硯製作頗精　蘇譜青州以熟鐵為硯甚𤼵墨有柄
可執　五代史桑維翰鑄鐵硯以示人　硯箋洪崖先
生歸河内舎人劉守璋贈揚雄鐵硯　東宫舊事皇太
子初拜給漆硯一枚　異物志廣南以竹為硯　詞林
海錯李司徒勉在汴州得異骨一節可為硯南海時得
於海商云是蜈蚣脊骨　李之彦硯譜傅𤣥硯賦云木
貴其能軟知古亦有木硯　異苑劉道友於水側得一
浮查取為硯其形象魚忽失之有人過湘君廟見魚硯
在二妃側　南史齊安西長史袁彖欽庾易之風贈以
蜯硯
製硯蓄硯　硯形製平底風字有脚風字垂裙風字古
樣風字琴足風字方日樣月樣圭樣璧様斧樣笏樣磚
樣鼎樣𨫼樣寶瓶樣古錢樣琴樣琵琶様腰鼔樣宣和
御樣房相様舎人樣郎官樣尹氏樣阮様呂樣玉堂樣
玉臺樣鳯池樣曲水樣天池樣辟雍樣蓬萊様鸚鵡樣
馬蹄樣犀牛樣蟾樣水龜樣蟬樣科斗樣雙魚樣𤓰樣
蓮花樣荷葉樣仙桃樣瓢様方葫蘆樣靈芝樣箕樣筒
樣方相様人靣樣眉心樣四直様又有雙錦合歡八稜
竹節外方内圓上員下方上鋭下闊圓頭瘦身闊下柱
足諸樣　米芾硯史晉硯見於晉顧愷之畫者有於天
生疊石上刋人靣者有十蹄圓銅硯中如𨫼者余嘗以
紫石作之有上圓下方於圓純上刋兩竅置筆者有如
鳯字兩足者獨多所謂鳯皇池也俗呼為風字葢不原
兩足之製謂之鳯足至今端州石工以兩眼相對於足
傍者謂之鳯足隋唐工稍巧頭圓身㣲瘦下濶而足或
圓為柱已不逮古至本朝變成穹髙腰瘦刅闊如鉞斧
之狀仁宗賜史院官硯皆純薄上狭下闊峻直不出足
中坦夷猶有鳯池之像或有四邊刋花中為魚為龜者
嘉祐末硯樣心甚凸意求渾厚而氣象葢不古純斗故
勒深滯墨難滌心凸故㸃筆不圓始自侍讀學士唐彦
猷作紅絲辟雍硯心髙凸至作馬蹄樣亦心凸至磨墨
溜向身出觀墨色則凸髙増浮泛之勢援毫則非便也
　楊慎巵言蘇易簡作文房四譜云虢州嵗貢鍾馗二
十枚慎按硯以鍾馗名即考工記終葵大圭之義葢硯
形如大圭爾　筆叢硯名鍾馗㦯如今硯上所刻魁斗
之形楊以硯形如圭當之亦大附㑹　蘇譜緐欽硯贊
曰或薄㦯厚今製之薄者一夫捧持方琢之㦯内於稻
穀中出其半而理之其鏨如麤針有如表紙薄者　歙
硯譜硯成塗蠟與石相益便於洗濯不惹墨漬初使塗
以薑汁硯即著墨今人多云以蠟滅璺非也又云攻琢
貴精治不盡工佳石亦如常硯毎得石擊候乃攻治須
令人捧㦯納稻穀中欲其不實也　蘇譜攻琢龍尾石
心貯水處圓轉如渦旋可愛貫休硯詩低心蒙潤久入
匣更身安古人硯心多渦也　硯說右軍端樣外方内
峻坂墨下入水中不費研磨　陸樹聲清暑筆談硯材
唯堅潤者良堅則緻宻潤則瑩細而磨墨不滯易於𤼵
墨故曰堅潤為徳𤼵墨為材㦯者指石理芒澀墨易磨
者為𤼵墨此材不勝徳耳用之損筆　米氏書史古人
晨興作墨汁滿斗終日不復磨故多用玉斗書畫筆皆
圓有助於器晉唐用鳯池硯中如瓦凹故曰硯瓦一援
筆因凹勢鋒已圓本朝硯心平如砥一援筆則褊故字
亦褊唐彦猷作𨫼心凸硯援筆即三角字安得圓哉余
復其樣稍革𨫼背　硯箋硯有積墨乃見古舊張仲素
墨池賦曰茍變地而畫墨知功積而藝成又曰涅此黛
色涵乎碧虚形容積墨盡矣　蔡帖硯受墨㸃之隨筆
走動而不著謂之𤼵墨　東坡雜記褪墨硯數字一磨
如騎鈍馬數歩一鞭瓦硯如騎驢也　硯北雜志韓風
子名文錢塘人善補硯雖百碎者但不失原屑補之若
無損者　李之彦硯譜石晉時闗右有李處士能補碎
硯復舊如新琢成畧無瑕𩔖　硯説硯須日滌去其積
墨敗水則硯光瑩　李陽氷曰硯用則貯水畢則乾之
久浸不乾不𤼵墨水宜取新䕶塵忌用煎煮之水　岩
棲幽事雌黄銀硃皆能損剝硯石雌黄尤甚　硯箋洗
硯不得用熱湯并毡片故紙但用蓮房或皁莢清水半
夏切片去滯墨　開元遺事内庫有七寶硯罏冬寒硯
凍置爐上不勞置火硯冰自消
　　臣按自古書家多蓄佳硯葢硯不精則筆墨皆不
　　適用無以𤼵精華而煥神采故昔人於硯論之詳
　　矣晶玉金銀銅鐵諸硯古製非今所尚晉唐名人
　　舊硯以及銅雀澄泥流傳絶少他如洮河磁洞絳
　　州寧州鵲金鳯咮諸山佳産已絶近世所貴惟歙
　　石端石二種而歙之龍尾羅紋世亦罕見藝林講
　　求僅端之下巖子石耳然即有佳者未知其能勝
　　於昔否也我
皇上得松花江之砥石山石賞識其佳創自
聖心命工創製為硯用佐
玉几揮毫間以
頒賜詞臣温潤如玉紺緑無瑕質堅而細色嫩而純滑
　　不拒墨澀不滯筆能使松煙浮艶毫頴増輝昔人
　　所稱硯之神妙無不兼備洵足超軼千古硯雖一
　　器而
上聖格物山嶽獻琛於此可騐(臣/)用敢附記以示來茲
　　云
　
　
　
　
　
　
　
　
　
　
　
　
　格致鏡原卷三十八
欽定四庫全書
　格致鏡原卷三十九　　　大學士陳元龍撰
　　文具𩔖(生/)
　　　書冊
總論　筆叢三代漆文竹簡冗重艱難不可名狀秦漢
以還浸知鈔録楮墨之功簡約輕省數倍前矣然自漢
至唐猶用卷軸卷必重裝一紙表裏常兼數番且毎讀
一卷㦯每檢一事細閲展舒甚煩數收集整比彌費辛
勤至唐末宋初鈔録一變而為印摹卷軸一變而為書
冊易成難毁節費便藏四善具焉　筆叢凡書視其鈔
刻鈔視其偽正刻視其精麤紙視其羙惡裝視其工拙
印視其初終　拾遺記張儀蘇秦剝𣗳皮編以為書帙
以盛天下良書　楚國先賢𫝊孫敬以桞簡寫經　劉
向别録新竹有汁善朽蠧凡作簡者皆於火上炙乾之
　洞冥記董謁字仲𤣥甞遊山澤負挾圖書患其繁重
拾𣗳葉以代書簡言其易卷懐也　硯北雜志鄭康成
言易詩書春秋簡長尺二寸每簡三十字孝經半之論
語簡八寸葢古今簡册字有定數每一簡三十字　演
繁露近者太學課試甞出文武之政在方䇿賦試者皆
謂䇿為今之書策不知今之書䇿乃唐世葉子古未有
是也
印板　孔氏雜說昔時文字未有印板多是寫本至後
唐明宗長興三年宰相馮道李愚請令判國子監田敏
校正九經刻板印賣從之至周廣順中蜀毋昭裔又請
刻印板九經於是蜀中文字復盛　七脩𩔖藁印板筆
談以為始於馮道奏鏤五經桞玭訓序又云甞在蜀時
書肆中閲印板小學書則印板非始於五代矣意唐時
不過少有一二至五代刻五經後始盛宋則羣集皆有
也又今人以小板書册為巾箱板以其可置於中箱也
　陸深燕閑録隋文帝開皇十三年十二月八日敕廢
像遺經悉令雕撰此印書之始又在馮瀛王先矣　筆
叢雕本肇自隋時行於唐世擴於五代精於宋人　考
槃餘事宋書紙堅刻軟字畫如冩格用單邊間多諱字
用墨稀薄雖著水濕燥無湮迹開卷一種書香自生異
味元刻倣宋單邊闊多一線字畫不分麤細紙鬆刻硬
用墨穢濁甞見宋板漢書不唯内紙堅白且毎本用澄
心堂紙數幅為副次以活襯竹紙為佳𧖟繭鵠白藤紙
固美而存遺不廣若糊褙及以官券殘紙者則惡矣元
補宋板遺缺其相去猶未易辨國初補元板遺缺内有
單邊雙邊之異且字刻逈别不辨自明矣　徐官印史
余閲宋板書端楷絶倫元末國初猶有可觀然比宋刻
則有間矣　陸深金臺紀聞印書以杭州為上蜀本次
之福建最下京師比嵗印板殆不減杭州但紙不佳蜀
與福建多以柔木刻之取其易成而速售故不能工近
日毘陵人用銅鉛為活字視板印尤巧便而布置間訛
謬尤易　筆叢凡印書永豐綿紙為上常山東紙次之
順昌書紙又次之福建竹紙為下綿貴其白且堅柬貴
其潤且厚順昌堅不如綿厚不如柬直以價㢘取稱閩
中紙短窄黧脆刻又舛訛品㝡下而直最㢘　筆叢凡
印有朱者有墨者有靛者有雙印者有單印者雙印與
朱必貴重用之凡板漶滅則以初印之本為優
裝潢　米芾書史隋唐藏書皆金題玉躞錦贉繡褫
大業拾遺煬帝藏書上品紅琉璃軸中紺琉璃軸下漆
軸　六典大唐御本書有四部甲為經乙為史丙為子
丁為集分為四部馬懷素知經庫沈佺期知史庫武平
一知子庫薛稷知集庫皆以益州麻紙寫其經庫書緑
鈿白牙軸黄帶紅牙籖史庫書鈿青牙軸縹帶緑牙籖
子庫書雕紫檀軸紫帶碧牙籖集庫書緑牙軸朱帶白
牙籖以分别　楓窓小牘皇朝玉牒書以銷金花白羅
紙黃金軸銷金紅羅褾帶複墨漆飾金匣紅錦裹金鎻
鑰　白氏金鎻凡書册以竹漆為糊逐葉㣲攤之不唯
可以久存字畫兼紙不生毛百年如新此宫中法也
本草必栗香亦名花木香取其木為書軸白魚不損書
　王氏談録作書册黏葉為上雖嵗久脱爛茍不逸去
尋其葉第足可抄録次叙初得董子繁露數卷錯亂顛
倒伏讀嵗餘尋繹綴次方稍完復乃縫綴之弊也　筆
叢凡裝有綾者有錦者有絹者有護以圅者有標以號
者吳裝最善他處無及焉閩多不裝
卷帙　歸田録唐人蔵書作卷軸後有葉子似今䇿子
凡文字有備檢用者卷軸難數卷舒故以葉子寫之
筆叢凡書唐以前皆為卷軸葢今所謂一卷即古之一
軸至裝輯成帙疑皆出雕板之後然六朝已有之阮孝
緒七録大抵五卷以上為一帙　偃曝談餘古竹簡之
後皆易楮書之束而為卷故曰一卷二卷自馮瀛王刻
板後卷變為册猶曰卷者甚無謂　筆叢書之分四部
也實魏荀朂始之一曰甲部紀六藝小學等書一曰乙
部紀諸子兵術等書一曰丙部紀史記皇覽等書一曰
丁部紀詩賦圖贊等書
藏書　梁谿漫志司馬温公獨樂園之讀書堂文史萬
餘卷率公晨夕所繙閲者雖累數十卷皆完好若未觸
手嘗謂其子公休曰賈竪藏貨貝儒家惟此耳然當知
寶惜吾毎嵗於上伏及重陽間視天氣晴明日即設几
案於當日所側羣書其上以曝其腦所以年月雖深終
不損動至於啟卷必先視几案潔淨藉以䄄褥然後端
坐㸔之㦯欲行看即承以方版未嘗敢空手捧之非惟
手汗漬及亦慮觸動其腦每至看竟一版即側右手大
指面襯其㳂而覆以次指靣撚而挾過故得不至揉熟
其紙毎見汝軰多以指𤓰撮起甚非吾意　東都事畧
宋次道家書皆校讐三五遍世之蔵書以次道家為善
本　柳氏序訓余家昇平里西堂藏書經史子集皆有
三本一本紙墨籖束華麗者鎮庫一本次者隨行披覽
一本又次者後生子弟為業　趙子昂書跋聚書藏書
良非易事善觀書者澄神端慮浄几焚香勿捲腦勿折
角勿以爪侵字勿以唾揭幅勿以作枕勿以夾刺隨損
隨脩隨開隨掩後之得吾書者并奉贈此法　王氏談
録藏書之家書册或為雨漏及途路水淹所漬者皆可
大甑中蒸而暴之至一二番乃以物鎮壓平處逮乾色
雖㣲漬而畧無損壞　後山叢談趙元考云寒食麵臘
月雪水為糊則不蠧南唐煮糊用黃丹王文獻公家以
皁莢末置書葉間然不如也　考槃餘事藏書於未梅
雨之前晒取極燥入橱中以紙糊門外及小縫令不通
風葢蒸氣自外而入也納芸香麝香樟腦可辟蠧　拾
遺記曹曽慮先文湮沒乃積石為倉以藏書故謂曹氏
書倉　秘閣閑話司書鬼曰長恩除夕呼其名而祭之
鼠不敢囓蠧魚不生又隴州有魚石子置書籍中能辟
蠧
書具　史記蘓秦傳負笈從師注俗呼書箧為笈　說
文帙書衣也　華佗别傳佗以線為書袠　晉中興傳
傅𤣥盛書有青縑袠布袠絹袠　羣碎録書曰帙者古
人書卷外必有帙藏之如今裹袱之𩔖白樂天嘗以文
集留廬山草堂屢亡逸宋真宗令崇文院寫校包以斑
竹帙送寺帙如細簾其内襲以薄繒　南史齊庾易字
幼簡袁彖欽其風贈以鹿角書格庾易以竹翹書格報
之　詞林海錯皮日休詩襄陽作髹器中有庫露真注玲
瓏虛空故曰庫露俗呼書格曰庫露格是也　紺珠插
架一名髙閣以班竹作懸於壁間　正字通書槴藉書
具　硯此雜志曹公作欹案卧視書周美成又謂之倚
書牀　楊烱集有卧讀書架賦
　　　字帖
古帖　周宻雲烟過眼録禇伯秀云江南李後主常詔
徐鉉以所藏前代墨蹟古今法帖入石名昇元帖然則
在淳化之前當為帖之祖　歐陽脩集古録唐末之亂
昭陵為温韜所𤼵其所藏書畫皆剔取其裝軸金玉而
棄之於是魏晉以來諸賢墨蹟遂復流落於人間太宗
時購募所得集為十卷俾模傳之以分賜近臣今公卿
家所有法帖是也　曹昭格古要論淳化閣帖宋太宗
捜訪古人墨蹟於淳化年中命侍書王著摹勒作十卷
用棗木板刻置秘閣卷尾俱篆書題淳化三年壬辰嵗
十一月六日奉聖㫖摹勒上石用澄心堂紙李廷珪墨
拓打以手摹之墨不汚手無銀錠紋初搨者上也有銀
錠紋而墨濃者次也淡者又次之今世所有皆轉相傳
摹者　曹士冕法帖譜系紹興中以御府所藏淳化舊
帖刻板寘之國子監其首尾與淳化閣本略無少異當
時御府拓者多用匱紙葢打金銀箔者也字畫精神極
有可觀今都下亦時有舊拓者邇來碑工往往作蟬翼
本且以厚紙覆板上𨼆然為銀錠􁁜痕以惑人非復舊
拓本之遒勁矣　集古録故相劉公沆在長沙以官法
帖鏤板遂播於人間　法帖譜系劉丞相沆既刻法帖
於郡齋復依仿前本刻石十卷以歸私第與長沙本絶
相似而小異又長沙官本扄鑰不可常得碑匠之家另
刻一本以應求者與長沙本首尾略無少異而字體形
模少小不同　格古要論淳化帖頒行潭州模刻一本
與絳帖雁行宋慶歴間長沙僧希白重模本亦佳紹興
間第三次重摹者失其真矣元陳繹曽云希白模刻潭
帖風韻和雅骨肉停勻但乏峭健之氣　集古録近有
尚書郎潘師旦以官帖中數十帖尤妙者别自刻石以
遺人與劉氏本並行　法帖譜系潘氏所刻帖世稱為
潘駙馬帖㦯又稱絳帖豈潘氏世居絳郡耶帖凡二十
卷其次序卷帙雖與淳化官帖不同而實則祖之特有
少増益耳　單煒絳帖辨証淳化官本法帖今不復多
見其次絳帖最佳而舊本亦已難得今之所見多非舊
本　格古要論宋潘師旦用淳化閣帖増入别帖重摹
刻二十卷於絳州北紙北墨極有精神在淳化閣帖之
次其石比淳化帖髙二字　法帖譜系世傳潘氏法帖
石分而為二其後絳州公庫乃得其一於是𥙷刻餘帖
是名東庫本今好事之家所藏絳帖率多此本逐卷各
分字號以日月光天徳山河壯帝居太平何以報願上
東封書為别又有新絳本首尾規模叚眼字號並同東
庫本字畫較之㣲局促又有武岡本不知刻於何時碑
叚稍長而日月光天徳等字號間於行中葢出於新絳
也其後厄於庸謬之人厭其字畫清瘦頗加脩治遂失
本真且拓匠不工凡損剥處鑿㾗宛然呈露而字畫糢
糊略不可辨又有資州本以新絳前十卷刻石　格古
要論泉帖以淳化法帖翻刻於泉州郡庠者我明仁宗
命取入祕府人不可得而見矣汝帖乃摘諸帖中字牽
合為之每卷後有汝州印後㑹稽重模之謂之蘭亭帖
　格古要論元祐秘閣續帖哲宗命以御府所藏真蹟
除淳化帖外刻續法帖　法帖譜系太清樓帖徽宗大
觀中奉㫖刻石太清樓字行稍髙而先後多寡與淳化
帖小異㦯疑用真蹟摹刻凡標題皆蔡京所書　考槃
餘事太清樓帖亦名大觀帖　考槃餘事淳熙秘閣續
帖孝宗命摹勒禁中工夫精緻亞於淳化兩續帖相去
不逺亦名太清樓續閣帖後重模刻於紹興府學亦名
續蘭亭以其中有蘭亭也今遷於潭州　法帖譜系戲
魚堂帖元祐間劉次莊以淳化帖除去篆題年月増入
釋文摹於臨江官署亦名臨江帖　陳繹曽云臨江帖
在淳化翻刻中頗為有骨格者澹墨搨尤佳　法帖譜
系利州本慶元中泗川總領權安節以戲魚帖并釋文
重刻石於益昌官舍石今已不存其家猶有當時墨本
釋文字畫較臨江帖為稍大　考槃餘事星鳯樓帖宋
趙彦約刻於南康曹士冕重模於南宋寶晉齋帖紹興
年間曹之格刻於直𨽻無為州學多米芾所臨百一帖
宋王曼慶刻　翰墨志絳帖已少唯潭帖為勝以錢希
白所臨本也臨江帖則失真逺矣淳化帖大觀帖當時
以晉唐善本及江南所收帖擇善者刻之悉出上聖規
摹故風骨意象皆存　書史蘇耆家蘭亭本是馮承素
湯普徹韓道政趙模諸葛政之流搨賜王公者碾花真
玉軸紫錦裝背在蘇氏舜元房題為楮遂良摹　王褘
蘭亭跋蘭亭帖自唐以後分二𣲖其一出於褚河南是
為唐臨本其一出於歐陽率更是為定武本　黄溍蘭
亭跋宋景定咸淳間賈似道碑其客叅校諸本異同擇
其字之尤精善者輯成一帖命婺之良工王用和刻之
經年乃就其石後歸京師　何子楚跋語唐太宗詔供
奉臨蘭亭序惟歐陽詢自搨之本奪真勒石留之禁中
他本付之於外一時貴尚争相打搨唯禁中石本人不
可得其石獨完善宋慶歴中李學究者得之李死後其
子負官緍無償時宋景文公守定武以公帑金代輸取
石匣蔵於庫(王佐云是/謂定武本)熙寧間薛師正出牧定武求者
沓至薛惡其模打有聲乃刋别本於外以恵求者此郡
真贋已有二刻矣其子紹彭又模之他石潛易原刻暗
以自别遂於古刻湍流帶左右五字各劖損一二筆為
識(王佐云世因號/曰五字損本)大觀中詔取此石於薛氏家其子嗣
昌納進御府徽廟龕置宣和殿　王明清揮麈録靖康
之亂金人盡取御府珍玩以北而此石獨留宗汝霖為
留守時取以馳進髙宗後倉卒渡江竟復失之　考槃
餘事一百十七種蘭亭宋理宗内府所藏裝褫作十冊
希世之寶也玉枕蘭亭趙松雪倣褚河南歐率更縮本
方四五寸蠅頭小楷　雲烟過眼録龔聖予云禊序有
大業間石本其後有隋諸臣銜位然則在智永所藏之
前此帖亦當入御府　妮古録宋時傳三昧蘭亭出於
杜器之杜畜百本而唐刻為第一杜名寶晉其有寶晉
印者不獨米老也　法帖譜系二王府帖山谷謂禁中
板刻古法帖十卷當時皆用歙州貢墨墨本賜羣臣元
祐中親賢宅從禁中借板墨百本分遺宮僚但用潘谷
墨光輝有餘而不甚黟黒又多木横裂紋士大夫不能
盡别也予觀近世所謂二王府帖者葢中原再刻石本
非禁中板本也　法帖譜系黔江帖秦子明將兵長沙
時買石摹刻僧寶月古法帖十卷載入黔江壁之於紹
聖院其多寡先後長短悉同淳化閣帖而紙墨彷彿似
戲魚堂中興以前拓本烏鎮帖舊傳湖州烏鎮張氏以
絳閣二帖鋟木家塾㦯遇良工模拓亦有可觀字畫差
肥而極有筆意頗勝諸帖福清帖福清縣民家舊有板
刻絳閣中四帖賣碑家得之往往駕名官帖以惑人但
彼中匠者不善用蠟毎毎有砑光痕可以証驗澧陽帖
澧陽舊有法帖石本其後散失僅存右軍數帖而已鼎
帖乃武陵郡齋板本較諸帖増益最多博而不精　格
古要論玉麟堂帖汴人吳琚模刻穠而不清賜書堂帖
宋宣獻公綬刻於山陽有古鍾鼎識文絶妙石已不存
後有重模本甲秀堂帖廬江李氏刻前有王顔書多諸
帖未見羣玉堂帖韓侂胄刻所載前代遺蹟最多後亦
有宋人書　書史古帖多前後無空紙乃是剪去官印
以應募也　法帖譜系李伯髙所蔵法帖乃板本印成
者用北地厚皮紙印每段自成一板四圍皆空白紙不
施筐縁裝表而自然整齊成冊
墨蹟　米芾海岳名言石刻不可學但自書使人刻之
已非已書也故必須真蹟觀之乃得趣　黄伯思法帖
刋誤唐文皇云伯英臨池之妙無復餘蹤當是時逺購
冥捜古帖畢出御府所畜其富無倫尚無伯英書後世
豈可復得非特唐也晉世見者亦寡故庾翼與右軍書
云昔得伯英章草十紙過江亡失常歎妙蹟永絶　法
帖刋誤尚書宣示鍾書真迹本在王導家導過江時蔵
衣帶中以遺逸少逸少以遺王修修死其母以修平日
所寶并入棺真蹟遂絶　張懐瓘書斷王羲之書舊傳
唯樂毅論乃羲之親書於石其他皆紙素所傳　法書
要録桓𤣥愛重二王不能釋手乃撰縑素及紙書正行
之尤美者各為一帙嘗以自隨　法帖刋誤索靖七月
二十六日帖本七紙晉王廙每寶玩之值永嘉亂乃四
疊綴衣中以渡江唐時豆盧器得之疊蹟猶存　魏書
崔浩工書世寶其迹多裁割綴連以為模楷　隋書煬
帝聚魏以来古蹟於殿後起妙楷䑓蔵之　丹鉛録六
朝人尚字書摹臨特盛其曰廓填者即今之雙鉤曰影
書者即今之響搨　李綽尚書故實唐太宗有大王真
迹三千六百紙率以一丈二尺為一軸寶惜者蘭亭為
最後用玉匣貯之藏於昭陵　唐書太宗求書得王羲
之真行二百九十紙又得獻之張芝等書以貞觀字為
印草迹命褚遂良楷書小字以影之開元五年𤣥宗又
書開元字為印　硯北雜志中宗駙馬武延秀家法書
漆軸黄麻紙標題云特健藥三字謂其書合作者宋以
之標法書上品洪景盧詩㑹有髙明標健藥葢用此語
　雲烟過眼録王右軍與桓温薦謝𤣥真蹟楊和王故
物也牡丹錦標首儼然著色畫葢宣和法錦　書史懷
素絹帖一軸雜論故事後人分剪二十餘處王詵累年
遂求足元數　雲烟過眼録徽宗朝墨蹟用天水雙龍
縫及泥金御題淡青狹僉頭是也　書史真紙色淡而
勻浄無雜漬斜紋皴裂在前若一軸前破後加新甚衆
薫紙煙色上深下淺染紙濕色紙紋棲塵勞紙作繭紋
軟　格古要論古墨蹟紙色必表古而裏新􁃰作者用
古紙浸汁染之則表裏俱透㣲揭示之乃可見矣
摹搨　王柏淳化帖記嘗恨真法帖之難不特字體變
動而模拓亦無精墨是以山谷云當時用歙州貢墨摸
打則色濃李莊簡云用李廷珪墨後用潘雲谷墨則色
淡此墨色濃淡之分也莊簡云初時板完好不用銀釘
後來板漸拆裂然後用銀釘此銀釘有無之分也山谷
又謂墨濃則痩墨淡則肥此字畫肥痩之分也　趙子
昂蘭亭跋大凡石刻雖一石而墨本絶不同葢紙有厚
薄麤細燥濕墨有濃淡用墨有輕重而刻之肥痩明暗
隨之　考槃餘事法帖真偽入手少不用心即不能辨
昔張思聰善摹古帖自名翻身鳯凰最能亂真唐蕭誠
偽為古帖以示李邕曰此右軍真蹟邕忻然謂是真物
北海且然况下者乎吳中近有髙手贋為舊帖以堅簾
厚麤竹紙皆特抄也作夾紗搨法以草烟末香煙薫之
火氣逼脆本質用香和糊若古帖臭味全無一毫新狀
入手多不能破其智巧精采反能奪目鑒賞當具神通
觀法　楊慎外集南唐昇元帖以匱紙摹搨李廷珪墨
拂之為絶品匱紙者打金箔紙也其次即用澄心堂紙
蟬翅拂為第二品濃墨本為第三品也昇元帖在淳化
祖刻之上隋開皇帖之下　考槃餘事古之北紙其紋
橫質鬆而厚不甚受墨北墨多用松煙色青而淡不和
油蠟故北搨色淡而紋皺如薄雲之過青天謂之夾紗
作蟬翅搨也南紙其紋𥪡墨用油煙以蠟及造烏金紙
水𫾣刷碑文故色純黒而有浮光謂之烏金搨　考槃
餘事古帖歴年逺而裱數多其墨濃者堅若生漆以手
揩之纎毫無染兼之摩弄積久紙靣光彩如砑古意自
然故靣舊而背色常新其側勒轉摺處並無沁墨水迹
侵染字法且有一種異馨𤼵自紙墨之外質薄者搨之
堅而不裂以受糊多耳厚者反破裂莫舉以年逺糊重
紙脆故也今之􁃰帖效南帖者近似之然以手㣲抹滿
指皆墨效北搨者𫾣法入石太深字有邊㾗用墨不匀
濃處若烏雲生雨淺者如白虹跨天殊乏雅致大率皆
以川扇紙竹紙用挂灰爐烟瀝和水染成古色表裏湮
透兩靣如一試以一角揭看薄者即裂厚則性健不斷
矣此俱以形似求之若以字法刻手𫾣手揭法過目翻
閲雖同一宋搨而妍醜即别矣矧贋搨乎
裝潢　米芾寳章待訪録漢河間獻王購書必録古簡
梁武元隋唐文帝金題玉躞錦質繡章破紙㫁麻取而
華國　書史太宗於謝安帖尾御書親䟦二字以還王
氏其帖在李瑋家余同王渙之飲於李氏園池閲書畫
竟日末出此帖棗木大軸古青藻花錦作褾破爛無竹
模晉帖上反安冠簪樣古玉軸余尋裂擲棗軸池中拆
玉軸王渙之加糊共裝焉　翰墨志建隆以後法書名
蹟皆歸秘府編𩔖真贋紙書縑素備成卷帙皆用皁鸞
鵲文錦褾褫白玉珊瑚為軸用大觀政和宣和印章後
有内府印標題品次皆宸翰也捨此褾軸悉非珍藏
書史唐人背右軍帖皆硾熟軟紙如綿乃不損古紙又
入水蕩滌而㬠古紙加有性不糜葢紙是水化之物如
重抄一過也余每得古書輙以好紙二張一置書上一
置書下自傍濾淨皁角汁和水霈然澆水入紙底於葢
紙上用活手軟按拂垢膩皆隨水出内外如是續以清
水澆五七遍紙墨不動塵垢皆去復去葢紙以乾好紙
滲之兩三張背紙已脱乃合於半潤好紙上揭去背紙
加糊背焉不用絹壓四邊只用紙免摺背重弸損古紙
勿倒襯帖背古紙隨𨼆便破只用薄紙與帖齊頭相拄
見其古損斷尤佳不用貼補古人勒成行道使字在筒
瓦中乃所以惜字今俗人見古厚紙必揭令薄方背若
古紙去其半損字精神一如摹書又以絹帖勒成行道
一時平直良久舒展為堅所𨼆字上却破京師背匠壞
物不少王詵家書畫屢被揭損余諭之今不復揭　書
史余得唐文皇手詔以棗花黃綾背詔靣上一齊𨼆起
花紋余尋重背以台州黄巖藤紙硾熟揭一半背滑浄
軟熟卷舒更不生毛余家書帖多用此紙一一手背手
裝方入笈　太平清話吳中宣徳間嘗織晝錦堂記如
畫軸㦯織詞曲聨為幃幛又布紫白落花流水充裝潢
卷冊之用　升菴外集唐六典有裝潢匠潢注音光上
聲謂裝成而以蠟潢紙也今製箋法猶有潢漿之説人
多不觧作平音讀又改為裝池自謂竒語其謬甚矣
珍珠船懶真子録云唐秘書省裝潢匠六人恐是今之
表背匠謂之潢其義未詳余按釋名潢染紙也齊民要
術染潢法云潢紙滅白便是不宜太深深則年久色闇
註謂浸蘖汁為之葢以辟蠧也廣韻潢乎壙切染書也
　書史裝書褾前須用素紙一張捲到書時紙厚已如
一軸子看到跋尾則不損古書所用軸頭以木性輕者
紙多有益於書油拳麻紙硬堅損書第一池紙勻硾之
易軟少毛澄心其製也今人以歙為澄心可笑一卷即
兩分理軟不耐卷易生毛古澄心以水洗浸一日明日
鋪於桌上㬠乾漿硾已去紙復元性乃今池紙也特擣
得細無筋耳古澄心有一品薄者最宜背書苔藤背書
滑無毛天下第一餘莫及　書史古背佳者先過自揭
不開乾紙印了靣向上以一重新紙四邊著糊黏桌上
帖上更不用糊令新紙虛弸壓之紙乾下自乾慎不可
以帖靣漆桌揭起必印墨余背李邕光八郎帖揭起黏
一分墨在金漆桌上一月餘惜不洗桌　李西涯曰裝
潢舊碑石刻法帖上篆額斷不可去不然却似賢人不
著冠耳
　　　畫卷
總論　沈顥畫麈世但知封膜作畫不知自舜妹嫘始
客曰惜此神技創自婦人予曰嫘嘗脱舜於瞍象之害
則造化在手堪作畫祖　名畫記顧愷之以一厨畫封
題之暫寄桓𤣥後𤣥開取之愷之不疑被竊直云妙畫
通神變化飛去　隋書煬帝聚魏以來名畫於殿後起
臺曰寶畫䑓以藏古畫　唐書唐王涯居永寧里蓄名
書畫以金玉為匳軸鑿垣貯之重複固秘　夏士良名
畫論古人畫槀謂之粉本前軰多寶蓄之宣和紹興所
藏粉本多有神妙者　硯北雜志徽宗御題畫圖字内
從口章宗書圖字内從厶可以騐知其書也　雲烟過
眼録宣和明昌二帝題簽法書用墨名畫用泥金　愽
物要覧古畫上無名欵者多畫苑進呈卷軸皆有名大
家乃御府物也　古畫論古人題畫書於引首宋徽廟
御書題跋亦然故宣和間褙畫用黃絹引首也近世多
書於畫首趙松雪云畫至元朝邅劫也　畫麈元以前
多不用欵欵或𨼆之石罅恐書不精有傷畫意後来書
繪並工附麗成觀　考槃餘事宋之閨繡畫山水人物
樓臺花鳥針線細密不露邊縫其用絨一二絲用針如
髪細者為之故眉目畢具絨彩奪目而丰神宛然設色
開染較畫更佳　米芾畫史凡收畫必先収唐希雅徐
熈等雪圖巨然㦯范寛山水圖齊整相對者裝堂遮壁
乃於其上旋旋掛名筆絹素大小可相當成對者又漸
漸挂無對者葢古畫大小不齊鋪挂不端正若晉筆須
第二重挂唐筆為襯乃可挂也　書畫史玳瑁瑪瑙琉
璃紫磨金白玉文犀舊剔官窑軸繡帶内庫秘閣寶籖
五色玉牌記古錦靣帝王璽奇綵裹囊名賢題跋女校
書收貯織成褾頭金縷珠母石青栴檀匣　考槃餘事
看畫不可以手托起畫背就觀絹素隨拆揩抹畫片不
可用麤布恐摸擦失神捲畫須顧邊齊不宜局促亦不
可著力捲𦂳恐急裂絹素挂畫須三五日一易久則惹
塵濕損其質地藏畫以杉桫木為匣内勿用油漆糊紙
恐惹黴濕遇四五六月之先將畫展玩㣲見風日收起
入匣封口勿令通氣置透風空閣或去地丈餘又當常
近人氣
畫式　米芾畫史余嘗作畫只作三尺橫挂三尺軸唯
寶晉齋中挂雙幅成對長不過三尺褾出不及椅所映
人行過肩汗不著更不作大圖　洞天清録古畫多直
有長八尺者横披始於米氏父子非古也　雲烟過眼
録髙宗御府手卷畫前上白引縫間用乾卦圓印下用
希世藏方印畫巻盡處之下用紹興二字印又見施家
有漢王元昌羸馬圖手卷錦表首　正字通凡字畫連
綴裝潢方濶者俗呼册葉　考槃餘事髙齋精舍宜挂
單條
畫絹　曹昭格古論唐人五代絹素麤厚宋絹䡖細望
而可别元絹𩔖宋絹有獨梭絹出宣州有宓機絹極勻
浄厚密出嘉興趙松雪盛子昭王若水多用此絹作畫
　畫史古畫至唐初皆生絹至吳生周昉韓幹後來皆
以熱湯盪熟入粉搥如銀板故作人物精彩今人收唐
畫必以絹辨見文麤便説不是非也張僧繇閻令畫世
所存者皆生絹南唐畫皆麤絹徐熙絹㦯如布　韻語
陽秋秘省古今名畫殆充棟宇余與同館日取數軸評
玩殆有㗖炙之味如所用絹素必密緻𦂳厚葢慮其易
敗也老杜戲韋偃為雙松歌云我有一匹好東絹重之
不減錦繡段請君放筆為直幹則偃筆之妙非好東絹
不與也　畫史絹素百片必好畫文裂各有辨長幅横
巻裂文橫也橫卷直裂裂文直各隨軸勢裂也直斷不
當一縷嵗久卷自兩頭蘇開斷不相合不作毛搯則蘇
也不可偽作其偽者快刀直過當縷兩頭依舊生作毛
起搯又堅靭也真絹色淡雖百破而色明白精神彩色
如新惟佛像多經香煙薫損本色　格古要論古畫絹
自然破者必有鯽魚口連三四絲不直裂偽作則否其
絹亦新　李衎畫竹譜礬絹不可用明膠其性太𦂳絹
素不能當久則破裂須紫色膠為妙
裝潢　妮古録凡書畫裝潢之佳自范曄始　雲烟過
眼録宋秘書省所蔵有朱漆巨匣五十餘皆古今法書
名畫也秋收冬蔵内畫皆以鸞鵲綾象軸為飾有御題
者則加以金花綾毎卷表裏皆有尚書省印　楊慎外
集米海岳云金題玉躞錦贉繡褫金題押頭也玉躞軸
心也贉卷首帖綾又謂之玉池(今裝潢家以絹/縫罅處為玉池)有毬路
錦贉樓臺錦贉摴蒲錦贉有引首二色者曰雙引首標
外加竹界曰打擫其覆首曰褾褫法帖譜系所云大觀
帖用皁鸞鵲錦褾褫是也卷之袠簽曰檢又曰排漢書
武紀金泥玉檢注云檢一曰燕尾今世書帖簽又後漢
公孫瓚傳皁囊施檢注云今俗謂之排是也　畫史古
畫不脱不須褙裱若不佳換裱一次壞一次葢人物精
神髪彩花之穠艶蜂蝶只在約畧濃淡之間一經褙多
㦯失之也　古畫論紹興中裝褫古畫不許重洗亦不
令裁剪過多褫古厚紙不得揭薄若紙去其半則書畫
精神一如摹本矣　畫史裝褙畫不須用絹補破處用
之絹新時似好展卷久為硬絹抵之却於不破處破大
可惜蜀青圓錢雙鸎錦最俗不可背古畫只背今人裝
堂亦俗也　庶物異名疏讕言畫上二紙條名曰驚燕
葢燕怕紙凡有紙條處則飛去紙條古不黏任其飄動
按今絹軸首兩條不盡綴其不黏之遺意乎　畫史線
褊縧濶指半絲細如錦者作畫帶不生毛以刀刺褾中
開絲縷間套挂褾後卷即縛之又不在畫心省損畫無
摺帶𨼆㾗尋常畫多中損者縛破故也　畫史檀香辟
濕氣畫必用檀軸有益開匣有香而無糊氣又辟蠧也
若玉軸以古檀為身檀身重今却取兩片刳中空合柄
軸鑿乃輕輕不損畫常卷必用桐杉佳也軸重損絹軸
不宜用金銀既俗且招盗水晶作軸挂幅必兩頭墜性
重蘇木為軸以石灰湯轉色嵗久愈佳又性輕角軸引
蟲又開軸多有濕臭氣
　格致鏡原卷三十九
欽定四庫全書
　格致鏡原卷四十　　　　大學士陳元龍撰
　　文具𩔖(四/)
　　　印章
總論　陸文量曰古人於圖畫書籍皆有印記某人圖
書今人遂以其印呼為圖書　都𤣥敬曰古人私印有
曰某氏圖書葢惟以識圖畫書籍而其他則否今人於
私刻印章槩以圖書呼之可謂誤矣　衛宏曰秦以前
民皆以金玉為印龍虎鈕唯其所好秦以來天子始用
璽獨以玉　考槃餘事古玉章用力精到篆文筆意不
爽絲髮此必昆吾刀刻也即漢人雙鈎碾玉之法亦非
後人可擬故玉章更為賞鑒家珍重近刻玉章並無昆
吾刀蟾酥之説惟用真菊花鋼煆而為刀闊五分厚三
分刀口平磨取其平尖鋒頭為用將玉章書篆文以木
架鈐定用刀隨文鐫之一刀弗入再鍥一刀多則三鍥
玉屑起矣但不可以力勝之則滑而難刻運刀以腕更
置礪石於旁時時磨刀使鋒鋩堅利無不勝也　七脩
𩔖藁圖書古人皆以銅鑄至元末㑹稽王冕以花乳石
刻之今天下盡崇處州燈明石果温潤可愛也　考槃
餘事青田石中有瑩潔如玉照之燦若燈輝謂之燈光
石取其質雅易刻而筆意得盡　妮古録吳門丹泉周
子能燒陶印以堊土刻印文或辟邪龜象連環瓦鈕皆
由火范而成色如白定而文亦古　考槃餘事印章有
哥窑官窑青冬窑者其製作之巧鈕式之妙不可盡述
　初學記道士刻棗心作印方四寸　學古編圖書久
為油硃所熾者先於燈琖内浸一宿次日取出蘸香爐
内灰用硬椶刷乾洗之若硃未盡蘸刷以盡為度不損
印文而清麗若新　考槃餘事圖書匣有宋剔新剔者
有填漆者有紫檀鑲嵌玉石者有豆瓣楠者近有退光
素漆者何文如之
古印　米元章書史畫可摹書可臨而不可摹惟印不
可偽作作者必異王詵刻勾徳元圖書記亂印書畫余
辨出元字脚遂伏其偽木印銅印自不同皆可辨　七
脩𩔖藁司馬昌徐某二印形式如釘其大頭刻文小頭
作眼長一寸四分四靣刻草獸此印極古㣲小太甚不
知何處用乃私印之又一變矣長利印制匾而無鈕孔
亦隨形而匾前後直通葢印式又一變矣長利必是字
印其一靣作二人持葢形如商器上欵識臣午古印稱
臣者多兩靣有文此印特一靣朱文王疾已臣疾已印
兩靣有文一兼姓一只名先用姓印後只用名印公孫
𢎞印舊譜有公孫𢎞黄玉印却是桞葉篆文此印篆文
髙古龜鈕精緻印趺四靣皆如秦璽上蟲鳥文𨼆約不
甚明韓輔白記辟邪鈕篆文平正白記者用之書記者
也鈕中空半朽猶有子母形漢印文此最佳漢印二名
者姓獨居右名俱在左此以韓輔為一行白記為一行
故知非二名而單用記字也公孫賈印龜鈕左顧漢人
朱文印式也毛寶放龜去而左顧後佩之印乃左顧右
人私印亦有如此者秦循之印之字作朱文古人用意
亦巧取妍之濫觴也常山南行唐陳鴦印信三行九字
極小甚竒此印當在東漢列字文篆法可愛名印中具
邑里漢人已如此凉檢印信辟邪紐左蟠其勢欲動
硯北雜志陳思王讀書堂在冀州有人於其側得一小
玉印文曰曹植私印　書史貞觀開元皆小印便於印
縫𢎞文之印一寸半許開元有二印一印小者印書縫
大者圈刓角一寸已上古篆於鶺鴿頌上見之他處未
嘗有我太祖秘閣圖書之印不滿二寸圈文皆細上閣
圖書印亦然仁宗後印經院賜經用上閣圖書字大印
麤文若施於書畫古紙素字畫多有損於書帖近三館
秘閣之印文雖細圈乃麤如半指亦印損書畫也王詵
見余家印記與唐印相似始盡換作細圈仍皆求余作
篆如填篆自有法近世填皆無法　七脩𩔖藁有印古
文不可識四邊仍有線紋中分界路亦古印一法然字
行刻界道自此始有印邊作欄復環以鳥獸形其中方
刻字古印又有鼻鈕覆斗鈕三繩鈕四連環鈕瓦鈕
雲煙過眼録明昌七印一曰内府葫蘆印二曰羣玉秘
珍三曰明昌珍玩四曰明昌御覽五曰御府寶繪六曰
明昌中秘七曰明昌御府　雲烟過眼録李伯時草堂
十志有劉娘子諸印記　畫史余家最上品書畫用姓
名字印審定真跡字印神品字印平生真賞印米芾秘
篋印寶晉書印米姓翰墨印鑒定法書之印米姓秘玩
之印又玉印六枚辛邜米芾米芾之印米芾氏印米芾
印米芾元章印米芾氏已上六枚白字有此印者皆絶
品玉印唯著於書帖其他用米姓清玩之印者皆次品
也無下品者
篆刻　漢書注八體書五曰摹印　吾衍學古編漢有
摹印篆其法只是方正篆法與隸相通後人不識古印
妄意盤屈且以為法大可笑也多見故家蔵漢印字皆
方正近乎隸書此即摹印篆也王球嘯堂集古録所載
古印正與相合凡屈曲盤回唐篆始如此今碑刻有顔
魯公官誥尚書省印可考其説　徐官古今印史刻之
印章者古文第一籀文第二小篆第三後世多用小篆
而遺倉史大不敬也　學古編學篆書必須博古能識
古器則其欵式中古字神氣敦朴可以助人若看模文
終是不及篆法匾者最好謂之􁉱(音/果)匾徐鉉謂非老手
莫能到石鼓文字也　漢禮儀志漢武時據土數五故
五字為印文若印文不足五字則以之字足之　學古
編三代時無印周禮有璽節及揭而璽之注曰印其實
手執之卩(音/節)也正靣刻字如秦氏璽而不可印印則字
皆反矣古人以之表信不問字反淳朴如此漢晉印章
皆用白文大不過寸許朝爵印文皆鑄葢擇日封拜可
緩者也軍中印文多鑿急於行令不可緩者也唐用朱
文古法漸廢凡名印㦯姓名相合或加印章等字或兼
用印章字曰姓某印章不若只用印字最為正也二名
者可回文寫姓下著印字在右二名在左是也單名者
曰姓某之印却不可回文寫表字印只用二字為正式
漢張長安字㓜君有印曰張㓜君右一字左二字唐呂
温字化光有印曰呂化光亦三字表徳印式也　學古
編白文印皆用漢篆平方正直字不可圓縱有斜筆亦
當取巧寫過凡印文中有一二字忽有自然空缺不可
映帶者聽其自空古印多如此諸印文下有空處懸之
最佳不可妄意伸開或加屈曲務欲填滿若寫得有道
理自然不覺空也　學古編三字印右一邊一字左一
邊兩字者以兩字處與為一字處相等不可兩字中斷
又不可十分相接四字印若前二字交界略有空後二
字無空須當空一畫地别之字有有脚無脚故言及此
不然一邊見分一邊不分非法度也凡印章以名以字
所以示信也如刻曰某官施之公文則可若古之闗内
侯是也凡寫詩文名印當在上字印當在下道號又次
之葢先有名而後有字有號故也宋元諸儒真蹟中用
印皆然若謂印有小大小印用於上大印用於下庻幾
相稱此世俗之見也　學古編軒齋等印古無此式唯
唐相李泌有端居室三字印白文玉印或可照例終是
白文非古法不若只從朱文　書史印文須細圈須與
文等　學古編白文印必逼於邊不可有空空便不古
朱文印不可逼邊須當於字中空白得中處為相去庶
免印出與邊相倚無意思耳字宜細四旁有出筆皆滯
邊邊須細於字邊若一體印出時四邊虚紙昂起未免
邊肥於字也非見印多不能曉此　考槃餘事今之鍥
家以漢篆刀筆自負將字畫殘缺刻損邊旁謂有古意
不知顧氏印藪六帙可謂徧括古章内無十數傷損即
有傷痕廼入土久逺水銹剝蝕或貫泥沙剔洗損傷非
古文有此欲求古意何不法古篆法刀法而竊其傷損
形似乎
印色　余寅同姓名録唐陳茂為尚書郎每書信印記
搗硃礬澆麝酒匣以鎮犀養以透雲香印書達數千里
香不斷　學古編香油浸皁角於甆器内煎過放冷和
熟艾成劑次加銀硃以紅為度入絹袋中用甆玉器盛
之數日一翻忌銅錫器若日久油乾復用煎下油滴取
盛器内以印色置其上使自沁又不可自上澆下此法
不蒸不煉久而益佳　曹昭格古論印色不須用帽紗
生絹之𩔖襯隔自然不沾塞印文而又不生白醭雖十
年不熾一法用蜜調硃最善紙素雖久色愈鮮明今内
府用寶以蜜　楊慎外集今之紫粉古謂之芝泥今之
錦砂古謂之丹雘皆濡印染籀之具也古方用􁦍蔴油
或用煎􁀙油皆未為佳近傳用川山甲油取其不滲試
之良妙　古今印史印色通用朱予嘗見宋儒簡札中
間有墨者元人則有用青者攷之皆制中不忍用朱故
易之耳　考槃餘事印色池官哥窑方者尚有八角委
角者最難得定窑方池外有印花文佳甚此亦少者諸
玩器玉當較勝於磁唯印色池以磁為佳而玉亦未能
勝也故今官哥定窑者貴甚近日新燒有葢白定長方
印池并青花白地純白者此古未有當多蓄之且有長
六七寸者佳甚玉者有陸子岡做周身連葢滾螭白玉
印池工緻侔古近多效製有三代玉方池内外土銹血
侵四裹不知何用今以為印池似甚合宜
　　　筆架
樹萱録梁簡文答徐摛書特設書幌下置筆牀筆四管
為一牀㦯云筆牀即筆架　東宫舊事皇太子初拜給
漆筆銅博山筆牀副焉　考槃餘事筆牀有古鎏金者
長六七寸髙寸二分闊二寸餘如一架然上可卧筆四
矢以此為式　致虛閣雜俎王羲之有巧石筆架名扈
斑世無其匹　開元遺事學士蘇頲有一錦文花石鏤
為筆架嘗置於硯席間毎天欲雨則此石津出如汗逡
廵而雨頲常以此為雨候無差　野客叢談少陵詩曰
筆架沾忩雨謂筆架為忩雨所沾耳　紺珠石架閣名
卓號小山真𨼆謂筆架也　庾肩吾謝銅筆格啓管挿
銅龍還笑王生之壁　海墨㣲言李白遊慈恩寺僧用
水松牌刷以吳膠粉捧去乞詩白為題訖僧獻檀香筆
格　歸田録錢思公性儉約子弟非時不得取一錢公
有珊瑚筆格平生珍惜子弟欲錢即竊之公乃以十千
購之子弟佯為求得以獻公一歲中率五六如此　硯
北雜志宋宣和中翰林學士王㝢一夕草四制翼日遣
中使至玉堂賜以上所常御筆硯等十三事有金筆格
一　歸田録永叔以銅緑筆格為蔡君謨潤筆　考槃
餘事玉筆格有山形者有卧仙者有舊玉子母猫長六
七寸白玉作母横卧為坐身負六子起伏為格有純黃
純黒者有黒白雜者有黃黒為玳瑁者因玉玷汚取為
形體扳附眠抱諸態絶佳真竒物也銅者有鏒金雙螭
挽格精甚有古銅十二峰頭為格者有單螭起伏為格
者窑器有哥窑三山五山者製古色潤有白定卧花哇
瑩白精巧木者有老𣗳根枝蟠曲萬狀長止五六七寸
宛若行龍鱗角爪牙悉備摩弄如玉誠天生筆䅂有棋
楠沉速不俟人力者尤為難得石者有峰嵐起伏者有
蟠屈如龍者以不假斧鑿為妙　雲烟過眼録趙松雪
乙未自燕回有所收古玉筆格一　妮古録子昂得靈
壁石筆格狀如鑽雲螭虎
　　　筆筒
致虛閣雜俎王獻之有斑竹筆筒名裘鍾世無其匹
考槃餘事筆筒湘竹為之以紫檀烏木稜口鑲坐為雅
餘不入品
　　　筆匣
西京雜記天子筆以雜寶為匣厠以玉璧翠羽皆直百
金　傅子漢末一筆之匣雕以黄金飾以和璧綴以隋
珠文以翡翠其筆非文犀之植必象齒之管豐狐之柱
秋兎之翰矣　解酲語宋徽宗陵内有走花烏玉筆箱
　　　硯匣
清異録歐陽通善書修飾文具皆刻名號其硯室曰紫
方館　文房寳餙養硯以綾文葢貴乎隔塵　硯北雜
志宋宣和中賜翰林學士王㝢紫青石方硯琴光螺甸
匣薦硯以紫柏匣㝢啟封時硯漬墨未乾也　誠齋雜
記貞元中許商舟行湖中青衣迎入一府有女郎請書
江海賦出碧玉硯銀水玻瓈為匣　米芾硯史丹陽人
多於古塚得銅硯有葢不鏤花中陷一片陶今人往往
作硯於中翻以為匣也　考槃餘事硯匣不可用五金
葢石乃金之所自出若同處則子盈母氣反能燥石以
紫檀烏木豆瓣楠及雕紅退光漆者為佳　太平清話
項子京蔵紫端石子硯其硯匣銀胎外漆之以寶珠為
足葢隂有金書題名鑒賞上有篆文酉室二字
　　　硯滴
西京雜記廣川王𤼵晉靈公塜内有玉蟾蜍一枚大如
拳腹空容五合水光潤如新王取以盛書滴　秦嘉妻
與嘉書今奉金錯椀一枚可以盛書水　硯北雜志李
仲芳家有南唐金銅蟾蜍硯滴重厚奇古磨滅處金色
愈明非近世塗金比也腹下有篆銘曰捨月窟(左足/心)伏
棐几(右足/心)為我用(左後/足)貯清泚(右後/足)端溪石澄心紙(領/下)
(左右各/三字)陳𤣥氏毛錐子(腹之兩旁/各三字)同列無譁聽驅使㣲
吾潤澤烏用汝(腹下兩旁/各七字)　清異録歐陽通脩飾文具
家藏遺物皆就刻名號金苽盛硯滴曰金小相　王㝢
謝賜筆札記宣和七年上遣使至玉堂賜以上所常御
筆硯等十三事有塗金硯水蝦蟇一　硯北雜志薛道
祖與米元章為書畫友其筆硯間物云硯滴須琉璃
雲烟過眼録㢘端甫所蔵有天禄銜盃硯滴一　謝翺
金華遊録雙龍洞有卷石小竅指靣大有水正滴竅中
名仙人硯滴候片時纔一滴　考槃餘事水中丞玉者
有陸子岡製其碾獸靣錦地與古尊罍同亦佳器也有
古玉如中丞半受血侵圓口瓮腹下有三足大如一拳
精美特甚廼殉葬之物古人不知何用今作中丞極佳
銅者有宣銅雨雪沙金製法古銅瓿者樣式甚美有古
銅小尊罍敞口圓腹細足髙三寸許以作中丞特佳陶
者有官哥瓮肚圓式有鉢盂小口式者有儀稜肚者有
青冬磁菊瓣瓮肚圓足者有定窑印花長様如缾但口
敞可以貯水者有圓肚束口三足者有龍泉瓮肚周身
細花紋近用新燒均窑俱法此式奈不堪用水注玉者
有圓壺方壺有陸子岡製白玉辟邪中空貯水上嵌青
緑石片法古蕉形滑熟可愛有蟾蜍注擬寶晉齋舊式
亦佳銅者有古青緑天雞壺有金銀片嵌天鹿妙甚有
半身鸕鷀杓有鏒金鴈壺有江鑄眠牛以牧童騎跨作
注管者亦佳但銅性猛烈貯水久則有毒多脆筆毫又
滴上有孔受塵所以不清今所見犀牛天禄之𩔖口銜
小盂者皆古人注油㸃燈非水滴也陶者有官哥方圓
壺有立𤓰卧𤓰壺有雙桃注有雙蓮房注有牧童卧牛
者有方者有筆格内注水用者有定窑枝葉纒擾𤓰壺
有蒂葉茄壺有駝壺可格筆有蟾注有青冬磁天雞壺
底有一竅者有宣窑五彩桃注石榴注雙𤓰注彩色𩔖
生有雙鴛注鵞注工緻精極俱可入格　博古圖龜魚
硯滴二皆硯席中竒玩也作龜負蛇而有行勢背為圜
空可以納水其一製小獸如指大以立背上皆口銜物
若杯狀遇水出則吐杯中製作精妙宛有生意
　　　墨匣
大唐龍髓記許芝有妙墨八厨巢賊亂瘞於善和里第
事平取之墨已不見唯古石蓮匣存焉　春渚紀聞一
日謁季子於富春之法門寺出廷珪墨半笏為示墨匣
亦在半笏樣規製古朴是百餘年物　考槃餘事墨匣
以紫檀烏木豆瓣楠為之用古人玉帶花板鑲之亦舊
做有長玉螭虎人物嵌者為㝡雕紅黒退光漆亦佳
　　　銀硃
髙駢詩滴露研硃㸃周易　格古要論銀硃不拘多少
又少許藤黄用水研勻以㸃抹揩擦不落為度多用藤
則反黄矣却勝於用膠并皁子膠調者逺矣雖久亦不
臭敗一法用白芨水研硃亦佳肥皁子浸水次之　王
佐文房論銀硃用四川心紅杭州散研金陵片硃最妙
四川井口砂雖紅生砂不佳江南樟𣗳鎮硃多雜以紅
土不好
　　　鎮紙
清異録歐陽通脩飾文具皆刻名號鎮紙曰套子龜曰
小連城曰千鈞史　王㝢謝賜筆札記宣和中遣中使
至玉堂賜以上所常御筆硯等有塗金鎮紙天禄二
硯北雜志薛道祖與米元章為書畫友其筆硯間物云
鎮紙宜金虎　銷夏録㑹稽進士李眺偶拾得一小石
青黒平正温滑可玩用為書鎮偶有蠅集其上驅之不
去視之已化為石求他蟲試之隨亦化焉殻落堅重與
石無異　考槃餘事鎮紙銅者有青緑蝦蟇有遍身青
緑蹲虎蹲螭眠厖有坐卧哇哇有鎏金辟邪卧馬皆上
古物玉者有古彘古人用以挣肋殉葬者有白玉獵狗
有卧螭有大樣坐卧哇哇有玉兔玉牛玉馬玉鹿玉羊
玉蟾蜍其背斑㸃如洒墨色同玳瑁無黄暈􁃽若蝦蟇
背伏肚下純白其製古雅肖生用為鎮紙摩弄可愛瑪
瑙有日月瑪瑙石鼓有柏枝瑪瑙蹲虎辟邪有紅緑瑪
瑙蟹可為竒絶水晶者有石鼓海黄眠牛捧缾波斯陶
者有哥窑蟠螭有青東磁獅鼓有定哇哇狻猊　甲乙
剩言楊不弃得一石於海濱狀如鵞子青瑩可愛恒以
自隨作鎮紙有外國人數來看之不釋手曰此名青鳯
子即吾土價亦不貲於是聲價貴踊有一兩殿供事以
千金易去進内為禁中寶重　南史齊髙帝嘗以鐵為
書鎮
　　　書刀
考工記築氏為削長尺博寸注削今之書刀　逸雅書
刀給書簡札有所刋削之刀也　陸機與弟書在平原
嘗按行曹公器物有書刀五枚　李尤有金馬書刀銘
　資暇録拆封刀子起於郭汾陽書吏也舊但用刀之
小者所收文帖既繁刀刃銷折不殘寸餘乃銛以應急
教愈於全時漸出新意因削木加折刃之上汾陽喜其
用心曰真郭子儀之部吏後用傳之益妙其製　三賢
典畧牛僧孺進士時常用麥芒刀字有誤謬隨手刪剖
㸃定　清異録裁刀治書之參差不齊者在筆墨硯紙
間葢似奴𨽻職也却似有大功於書且雖四子精絶標
界停直字札楷穩而邊幅無狀不截而整之未可也表
飾靣目者繕寫人助之者四子成之者刀如此品等然
後為正余為裁刀争功兒戲之事都縁閑暇日月長故
耳　考槃餘事裁刀有古刀筆青緑裹身上尖下環長
僅尺許古人用以殺青為書今人入文具似雅有姚刀
可入格近有崇明刀頗佳倭製摺疊刀古所未有有則
寶之後世必有好尚之者刀靶惟西番鸂鶒木最為難
得取其不染肥膩其木一半紫褐色内有蟹爪紋一半
純墨色如烏木有距者價髙山西澤潞有不灰木作靶
亦妙　紺珠裁刀曰刁書吏名剛號桂溪野客
　　　界尺
諧噱録界尺呼韓直木　紺珠界尺曰黎司直又曰木
訥老人　姚氏殘語太祖以柏為界尺謂之隔筆簡
清異録歐陽通號界尺曰由準氏　清異録沉水帶斑
㸃者名鷓鴣沉華山道士蘇志恬𫉬尺許脩為界尺
避暑録晏元獻平居書簡及公家文牒未嘗棄一紙雖
封皮亦十百為沓暇時手自持熨斗火於傍炙香匙親
熨之以鐵界尺鎮按上用以書故事　硯北雜志宋宣
和中賜翰林學士王㝢鎮紙象尺二　考槃餘事壓尺
有玉碾雙螭尺有以紫檀烏木為之上用古做蹲螭玉
帶抱月玉兎走獸為紐者有倭人鏒金銀壓尺古所未
有尺狀如常上以金鏒雙桃銀葉為鈕靣以金銀鏒花
皆縧環細嵌工緻動色更有一竅透開内蔵抽斗中有
刀錐鑷刀指剉刮齒消息穵耳剪子收則一條挣開成
剪謂之八靣埋伏盡於斗中收蔵近有潘鐵㓜為浙人
被虜入倭性最巧滑習倭之技在彼十年其鑿嵌金銀
倭花樣式的傳倭製後以倭敗還省徙居雲間所製甚
精而價亦甚髙
　　　諸文具
考槃餘事秘閣有以長樣古玉璏為之者有以玉碾螭
文卧𧖟梅花等様長六七寸者有以紫檀或以竹雕花
者有倭人造黒漆秘閣如圭圓首方下闊二寸餘肚稍
虚起恐惹字黒長七寸上描金泥花樣其質輕如紙為
秘閣上品　清異録舒雅得海螺甚竒宜用滑紙以簡
獻於韓熈載云海中有無心斑道人往詣門下若書材
糙澀逆意可使道人馴之即證𤼵光地菩薩　考槃餘
事貝光多以貝螺為之形狀亦雅有古玉物中如大錢
圓泡髙起半寸許旁有三耳可貫不知何物以為貝光
雅甚有以紅瑪瑙製為一桃梢匾下光可砑紙上有桃
葉枝梗凡水晶玉石可倣為之　紺珠貝光禄號潔菴
小友　考槃餘事韻牌刻詩韻上下二平聲為紙牌式
每韻一葉總三十葉山遊分韻人取一葉吟以用韻似
甚便覽　七脩𩔖藁俗以長形薄板塗布油粉謂之簡
板以其易去錯字而省紙官府用之名曰水牌葢取水
能去汚而復清借義事畢去字而復用耳然寫字恐其
磨滅必自後而前反讀其文元朝行移文書正是自後
而前事固有暗合者
　
　
　格致鏡原卷四十
欽定四庫全書
　格致鏡原卷四十一　　　大學士陳元龍撰
　　武備𩔖(一/)
　　　總
太白隂經神農以石為兵黄帝以玉為兵蚩尤爍金為
兵　越記禹之時以銅為兵　稗史𩔖編兵者戈㦸矛
劍之總名兵葢始於炎帝而鑄金為刃自蚩尤始　管
子葛盧之山出金蚩尤制為劍鎧矛㦸雍狐之山出金
蚩尤以為雍狐之㦸芮戈　吕氏春秋蚩尤之五兵戈
殳㦸酋矛夷矛　抱朴子或問辟五兵之道鄭君云但
誦五兵之名亦有騐刀名大房虛星主之弓名曲張氐
星主之矢名徬徨熒惑星主之劍名太傷角星主之弩
名遠望張星主之㦸名大將軍參星主之臨戰時當細
祝之　事物原始仗者兵器五刀之總名唐制兵衞稱
曰仗　卓氏藻林韻府蘭錡分司武庫乃藏兵之處又
曰受兵曰蘭受甲曰錡　樂記倒載干戈包之以虎皮
名之曰建櫜然後天下知武王之不復用兵也
　　　盔(附抹額/)
物原軒轅始為胄　說文首鎧謂之兠鍪亦曰胄頸鎧
謂之錏鍜　漢書韓延壽傳被甲鞮鞪師古注鞮鞪卽
兠鍪也　禰衡傳身著岑牟註岑牟鼓角士胄也　車
熲秦書苻登堅族孫堅死登自立皆刻兠鍪作死休字
示士以必死為度故戰所向無前　廣志犬戎皆以朱
漆皮作兠鍪　後周書突厥之先臣於茹茹居金山之
陽為茹茹鐡工金山形似兠鍪其俗謂兠鍪為突厥
明㑹典嘉靖四十三年准行各衞所將六瓣明盔盡改
造八瓣㡌兒盔
抹額　二儀實錄禹娶塗山夕雷電中有甲卒千人無
甲者紅絹抹額云海神來朝始皇至海上有神朝皆抹
額緋衫大口袴侍衞後為軍容
　　　甲
總論　太白隂經蚩尤割革為甲　黄帝内傳𤣥女請
帝制甲胄　世本少康子輿作甲　周禮司甲註古用
革謂之甲今用金謂之鎧　孔融肉刑論古聖作犀兕
革鎧今有盆領鐵鎧　釋名甲似物有孚甲以自禦也
亦曰介亦曰函亦曰鎧皆堅重之名也　說文臂鎧為
之釬　管子小匡篇注鞈革重革當心著之所以禦兵
　初學記凡甲下飾謂之裳甲藏謂之纍甲衣謂之櫜
　左傳養由基蹲甲而射之穿七札注札甲葉也一葉
為一札言其力能陷堅也　孫卿子楚人鮫革犀兕以
為甲　周書年不登甲則纓縢注縷繩甲不以組　留
靑日札鐵室卽今渾身鐵甲言如室之蔽身也出韓非
子　拾遺記燃丘國有沸海海水􁀙湧如煎魚鼈皮骨
堅强如石可以為鎧　唐書徐商傳商拜河中節度置
備征軍凡千人襞紙為鎧勁矢不能洞　唐馬燧傳燧
造鎧必短長三制稱士所衣以便進趨
甲制　演繁露吳子謂魏文侯曰今君四時使人斬離
皮革掩以朱漆畫以丹青爍以犀象則知戰國時但以
革為甲未用鐵也仲長統昌言云古者以兵車戰而甲
無鐵札之制今誠以革甲當强弩亦必喪師亡國也按
此卽後漢時甲有鐵札矣未知前漢如何　演繁露三
代秦漢以前軍旅多用皮甲其曰犀兕者是也然史傳
所載已有鍜金為甲者矣顧其用者尚少耳管子曰葛
盧之山發而出黃金蚩尤受之以為劍鎧鎧卽甲也注
云言其始也言以金為甲自蚩尤始也然則前乎三代
已有金甲矣若其軍旅之所通用不勝其多則直鍜皮
為之耳　周禮函人為甲犀甲七屬兕甲六屬合甲五
屬(屬讀如灌注之注謂上旅下旅札瓄之數也革堅者/札長鄭司農云合甲削革裏肉但取其表合以為甲)
犀甲夀百年兕甲夀二百年合甲夀三百年凡為甲必
先為容(服者之形容也鄭/司農云容謂象式)然後制革(裁制札/之廣袤)權其上旅
與其下旅而重若一(鄭司農云上旅謂腰/以上下旅謂腰以下)以其長為之
圍(圍謂札/要廣厚)凡甲鍜不摰則不堅已敝則橈　研北雜志
宋乾徳二年南郊陶穀為禮儀使法物制度多穀所定
時范質為大禮使以鹵簿清游隊有甲騎具裝莫知其
制度以問穀穀曰梁正明丁丑歲河南尹張全義獻人
甲三百副穀嘗見而記之其甲以布為裏黄絁表之青
緣畫為甲文紅綿緣青絁為下裙絳韋為絡金銅鉠長
短至膝前膺為人面二目背連膺纏以紅錦質卽令有
司如其說造用　明會典凡甲之制洪武七年令線穿
甲悉易以皮十六年令造甲毎副領葉三十片身葉二
百九片分心葉十七片肢窩葉二十片俱用石灰淹裏
軟熟皮穿浙江沿海并廣東衞所用黒漆鐵葉綿索穿
其餘俱造明甲二十六年令造栁葉甲𢎞治九年令甲
面用厚密青白綿布釘甲用火漆小丁又定青布鐵甲
每副用鐡四十斤八兩造甲每副重二十四斤至二十
五斤十六年令南方衞所鐵甲改用水牛皮造綿繩穿
吊嘉靖二十二年令盔甲厰改鹿皮鞓帶為透甲牛脂
皮鞓帶改直領對襟擺錫丁甲為圓領大襟　稗史𩔖
編蠻中惟大理國最工甲胄皆用象皮腦背各一大片
似龜殻堅厚與鐵等又聯綴小皮片為被膞䕶項之屬
製如中國鐵甲葉皆朱之兠鍪及甲身内外悉朱地間
黄黒漆作百花虫獸之紋
名𩔖　左傳闕鞏之甲武所以克商也　左傳襄公三
年楚子重伐吳至衡山使鄧廖帥組甲三百以侵吳杜
預注組甲漆甲成組文也　吳越春秋王僚被棠夷之
甲三重　國語吳王夫差衣水犀之甲者三千人　演
繁露荀子曰楚人鮫革犀兕以為甲堅如金石鮫魚者
皮上傅砂其鋩可錯用以為甲亦與犀兕同堅於是遂
名水犀者卽是本鮫魚之為水産而取之以名也　漢
書霍去病傳發屬國𤣥甲軍師古注𤣥甲謂甲之黒色
也　南史御仗有諸葛亮筒袖鎧鐵㡌　曹植表先帝
賜臣鎧里光明光各一具兩當鎧一領環鏁鎧一領馬
鎧一領今世以昇平兵革無事乞悉以付鎧曹　正字
通鎻子甲五環相互一環受鏃諸環拱䕶故箭不能入
曹植表環鎻鎧一領卽鎻甲也　魏志景元二年肅慎
國獻皮骨鐵雜鎧二十領　晉庾翼與慕容皝書鄧百
川昔送此犀皮兩當鎧一領雖不能精好復是異物故
復致之　晉書夾道累磁石賊負鐵鎧行不得前馬隆
卒被犀角甲無所畱礙　車熲秦書苻堅使能邈造金
銀細鎧金為綖以縲之　陸翽鄴中記石季龍左右直
衞萬人皆著五色細鎧光曜奪目　北史蠕蠕阿那環
入朝詔賜細明光人馬鎧一具鐵人馬鎧六具　隋書
張奫擊賊有功文帝賜綠沉甲　唐書高宗時百濟上
金髤鎧鎧士被以從帝與李勣㑹甲光炫日　唐書西
域康居國開元初貢鎻子鎧　唐六典武庫令甲之制
有十三一曰明光二曰光要三曰細鱗四曰山文五曰
烏鎚六曰白布七曰皁絹八曰布背九曰步兵十曰皮
甲十一曰木甲十二曰鎻子甲十三曰馬甲明光光要
細鱗山文烏鎚鏁子皆鐵甲也皮甲以犀兕為之其餘
皆因所用物名焉　六帖楊行密有銳士五千衣以黒
繒黒甲號黒雲都　清異錄葛從周有水瑩鐵甲十年
不磨治亦若鏡面遇賊戰不利甲必前昏事已還復從
周常以候尅衂其騐若神日以香酒奉之設次於中寢
曰金翅將軍之位　清異錄蜀王建軍中隱語以甲為
千斤使
附　戒菴漫筆罩甲之制比甲稍長比披襖減短正徳
間創自武宗近士夫有服者
　　　弓(弓弦拾弓囊/附決)　(弓檠/)
總論　易繫辭黄帝堯舜作弦木為弧剡木為矢弧矢
之利以威天下葢取諸暌　太白隂經庖羲氏弦木為
弓　山海經少昊生般始為弓　古今姓纂黄帝第五
子青陽生揮為弓正觀弧星始制弓矢主祀弧星因姓
張氏　孫卿子倕作弓　墨子羿作弓　尚書和之弓
在東房孔安國注和古之巧人也　龍魚河圖弓之神
名曰曲張　春秋佐助期天弓主司弓弩之張神名推
亡　釋名弓穹也張之穹隆然也其末曰簫言簫梢也
又謂之弭以骨為之滑弭弭也中央曰弣弣撫也人所
撫持也簫弣之間曰淵淵宛也言曲宛也其端弦所居
處曰彄　爾雅弓有緣謂之弓無緣者謂之弭以金者
謂之銑以蜃者謂之珧以玉者謂之圭注緣者繳纏之
即今宛轉也弭今之角弓也珧小蚌用金蚌玉飾弓兩
頭因取其𩔖以為名　說名弴畫弓也弲角弓也弧木
弓也弨弓反也􁀙弓曲也􁀙弓便利也張弛弓弦也彏
弓急張也弸弓强貌也𢎞弓聲也　内則男子生而桑
弧蓬矢六以射天地四方　漢書韓安國傳弧弓射獵
師古注以木曰弧以角曰弓　晉令弓弩士習弓射者
給竹弓角弓皆二人一張　淮南子宋景公造弓九年
乃成而進之弓人歸家三日而卒葢匠者心力盡於此
弓矣後公登獸圈之臺用此弓射之矢越西覇之山集
彭城之東餘勁中石飲羽焉　左傳魯伐齊士皆坐列
顔高之弓六鈞皆取傳而觀之注三十斤為鈞　梁書
羊侃膂力絶人所用弓至二十石馬上用六石弓
弓制　周禮天子之弓合九而成規(徃體寡來體多則/合多徃體多來體)
(寡則合少天子之弓王弓􁀥弓也/其體不甚曲故合九弓而成一規)諸侯合七而成規(諸/侯)
(之弓唐弓大弓也其體稍/曲故合七弓而成一規)大夫合五而成規(大夫之弓/夾弓庾弓)
(也其體愈曲故合/五弓而成一規)士合三而成規(士之弓斗弓也其體/極曲故合三而成規)
句者謂之弊弓(句曲也弊惡也句者/弊則直者為良矣)　周禮凡為弓各
因其君之躬志慮血氣豐肉而短寛緩以荼若是者謂
之危弓危弓為之安矢骨直以立忿埶以奔若是者謂
之安弓安弓為之危矢　考工記弓人為弓取六材必
以其時六材旣聚巧者和之幹也者以為遠也角也者
以為疾也筋也者以為深也膠也者以為和也絲也者
以為固也漆也者以為受霜露也注取幹以冬取角以
秋絲漆以夏六材旣具必有巧匠然後能調適而用之
也　考工記凡取幹之道七柘為上檍次之檿桑次之
橘次之木𤓰次之荆次之竹為下凡相幹欲赤黒而陽
聲赤黒則向心陽聲則遠根凡相角秋閷者厚春閷者
薄穉牛之角直而澤老牛之角紾而昔疢疾險中瘠牛
之角無澤角欲青白而豐末注閷殺也直而澤紋直而
滋澤也紾音腆昔音錯紾而昔紋駮而雜亂也險中謂
傷其中也青白色之善也豐末質之厚也　考工記凡
相膠欲朱色而昔昔也者深瑕而澤紾而摶亷鹿膠青
白馬膠赤白牛膠火赤䑕膠黒魚膠餌犀膠黄凡昵之
𩔖不能方註昔音錯純赤之中文又交錯也澤表裏有
文色潤澤也紾縝密摶音團團圓也亷利也昵本作䐈
不方柔韌不取其方整也　周禮凡為弓冬析幹而春
液角夏治筋秋合三材　周禮凡為弓材美工巧及為
之時謂之三鈞角不勝幹幹不勝筋謂之三鈞量其力
又三鈞鈞者三謂之九和注又三鈞者謂如幹勝一石
加角而勝二石被筋而勝三石也　周禮覆之而角至
謂之句弓覆之而幹至謂之侯弓覆之而筋至謂之深
弓注覆詳察也極善謂之至角獨善而筋幹未善謂之
句弓弓之弊也角善幹又善而筋獨未善可以射侯謂
之侯弓角幹善而筋亦善故疾而遠又中深謂之深弓
　周禮燕之角荆之幹此材之美者也　郭璞毛詩拾
遺象弭魚服毛云以象骨飾弓弰葢俗說之誤也按左
傳曰左執鞭弭弭者弓之别名謂以象牙為弓今西方
有以犀角及鹿角為弓者　列女傳晉平公使工人為
弓三年乃成幹生泰山之阿一日三覩隂三覩陽傅以
燕牛之角纒以荆麋之筋糊以河魚之膠此四者天下
之選也　通鑑本紀唐太宗謂蕭瑀曰朕少好弓矢得
弓十數自謂無以加近以示弓工乃曰非良材朕問其
故工曰木心不正則脉理皆邪弓雖勁而發矢不直朕
始悟向者辨之未精也　華翠微治安藥石一馬蝗弓
用大牛角解截成面而闊過拽滿則曲如扇圈受力均
勻不嚼不走不閃不朒一泥鰍面弓小牛角解截成面
而狹過而拽滿則曲如折竹受力不勻易嚼易走易閃
易朒一披背筋法披筋一版晴暄合待半月隂雨合待
一月方令再上或連披數版則内濕外乾射不季月斷
脆可待一漆弓背面法用漆一重晴暄待十日隂雨待
二十餘日方可再漆不可日漆數重則内濕外乾射不
季月斷脆可待一裹弓之法或用黄樺或用桃皮或用
朱紅皆不若黒生漆免被水透一弰弓之法或用白角
或用魚枕或用繪畫或用紅綠花采皆不若用黒生漆
免費工績　楓忩小牘熈寧元年十月詔頒河北諸軍
教閱法凡弓分三等九斗為第一八斗為第二七斗為
第三　長編熈寧六年詔諸造入陣弓箭度材料上中
下分三等上等弓四尺八寸五分箭八寸五分中等下
等弓第減分箭第減一寸　明㑹典永樂元年奏准造
弓式面闊三指其力自七十斤至四十斤分為四等𢎞
治九年令弓用絲綿寸札外用堅漆　遁甲開山圖河
東有獨頭山多青檀可以為良弓　蕭大亨夷俗記弓
以桑榆為幹角取諸野牛黄羊膠以鹿皮為之體制長
而弱　昨夢錄西夏有竹牛重數百斤角甚長而黄黒
相間用以製弓極佳尢且徤勁其近弝黒者謂之後醮
近梢近弝俱黒而弓面黄者謂之玉腰夏人嘗雜犀角
以市焉　酉陽雜俎張芬曽為韋臯行軍曲藝過人常
揀向陽巨筍織竹籠之隨長旋培常畱寸許度竹籠高
四尺然後放長秋深方去籠伐之一尺十節其色如金
用成弓焉
名𩔖　荀子天子彫弓諸侯彤弓大夫黒弓　趙岐孟
子註弤彫弓也　書文侯之命平王錫晉文侯彤弓一
彤矢百盧弓矢千　周禮司弓矢掌六弓之法王弓弧
弓以授射甲革椹質者夾弓庾弓以授射豻侯鳥獸者
唐弓大弓以授學射者使者勞者其矢箙皆從其弓
周禮庭氏掌射國中之夭鳥若不見其鳥獸則以救日
之弓與救月之矢夜射之若神也則以大隂之弓與枉
矢射之　史記黄帝鑄鼎旣成有龍垂胡髯下迎黄帝
黄帝上騎羣臣後宫從上者七十餘人小臣不得上乃
悉持龍髯龍髯㧞墮黄帝弓百姓仰空望帝旣上乃抱
其弓而號故後世因名其弓曰烏號　風俗通烏號弓
者柘桑之枝枝條暢茂烏登其上乗下着地烏適飛去
從後撥殺取以為弓因為烏號耳　左傳成王分魯公
以封父之繁弱注封父古諸侯繁弱大弓卽陽貨所盜
　孫卿子繁弱鉅黍古之良弓也然而不得排擏則不
能自正　左傳楚子享魯昭公於新臺使長鬛者相好
以大屈注大屈弓名　史記子貢說越王以兵從吳伐
齊越王乃使以秦屈盧之弓以賀　廣志綠沉古弓名
　風俗通白間古弓名　庻物異名䟽天問馮珧利泱
封豨是射馮珧弓名　淮南子宛轉弓今之弭弓也
鄴中記石虎女騎持雌黄宛轉角弓　詞林海錯李陵
以貒弓遺蘇武貒似豕角在鼻上堪作弓　南史道恭
用四石烏漆大弓射所中皆洞甲飲羽一發或貫兩人
敵人望弓皆靡　南史杜嶷旅力絶人便馬善射一日
中戰七八合所佩霜明朱弓四石餘　北史魏賜蠕蠕
阿那瓌露絲弓二張朱漆柘弓六張黒漆弓十張　褚
從龍大弓銘序唐武庫嘗藏天䇿大弓長矢而世寶之
毎郊丘重禮陳於儀物之首　唐六典武庫令弓之制
有四一曰長弓以桑柘步兵用之二曰角弓以䈥角騎
兵用之三曰弰弓短弓也利於近射四曰格弓綵飾之
弓羽儀所執　山堂肆考韓太尉世忠部曲日見有人
以神臂弓舊様獻於太尉太尉令如其製度製以進御
賜名克敵弓　羣書考索元豐六年工部郎中范子竒
言判軍器監創進牀子大弓二張强於神臂弓　南州
異物志烏滸國有弧竹皮厚寸餘破以作弓長四尺名
曰弧弓　續漢書鮮卑禽獸異於中國有角端牛以角
為弓俗謂之角端弓　魏志挹婁弓長四尺力如弩
魏志句麗别種依小水作國因小水貊出好弓所謂貊
弓是也　典論濊貉貢良弓　南蠻傳樸子蠻趫悍善
用竹弓入林射飛鳥無不中又有望蠻者用木弓短箭
鏃傳毒藥中者立死
弓弦　越絶書麻休山句踐欲伐吳種麻為弓弦　稗
史𩔖編黎弓海南黎人所用長幹木弓以藤為弦
弓囊　物原舜造弓袋　器物總論弓衣曰䪅一曰櫜
一曰弢一曰䩨鞬　韻府錦韜杠弓囊也　方言弓藏
謂之鞬或謂之韇　詩秦風虎韔鏤膺注虎韔以虎皮
為弓室也　六一詩話蘇子瞻嘗於淯井監得西南夷
人所賣蠻布弓衣其文織成梅聖俞春雪詩
弓檠　周禮鄭註弓檠曰柲弛則縳於弓裏備頓傷也
以竹為之　考工記凡弓寒奠體則張不流注冬至膠
堅内之檠中定徃來體　文選弓珧解檠注檠弓匣也
決拾　詩小雅決拾旣佽注決以象骨為之着於右手
大指所以鈎弦開體拾以皮為之着於左臂以遂弦故
亦名遂　庶物異名疏詩云童子佩韘鄭氏曰沓也卽
大射所謂朱極三是也以朱韋為之用以彄沓右手食
指將指無名指也極猶放也所以韜指利放弦也周書
器服有朱極韋則此名久矣　庶物異名疏拾著於左
臂以遂弦故亦名遂遂放也韜拾左臂之衣袖利放弦
也決今俗呼為擠機　白六帖遂以遂弦非射時則謂
之拾謂歛也
　　　弩
總論　古史考黄帝作弩　稗史𩔖編吳越春秋陳音
對越王曰弩生於弓弓生於彈彈生於古之孝子楚琴
氏以弓矢不足以威天下乃横弓着臂施機設樞加之
以力是弩始於楚琴氏也而周官司弓矢掌六弓六弩
其名物有唐大夾庾之别則弩之起遠矣龍魚河圖則
曰黄帝時蚩尤造五兵杖刀㦸大弩也　逸雅弩怒也
有勢怒也其柄曰臂似人臂也鈎弦者曰牙似齒牙也
牙外曰郭為牙之規郭也下曰懸刀其形然也合名之
曰機言如機之巧也亦言如門户之樞機開闔有節也
　演繁露機者弩牙也牙之所以遏弦也　漢書司馬
遷傳張空弮冒白刃注弮弩弓也　顔師古漢書注今
之弩以手張者曰臂張以足踏者曰蹶張　太公兵法
弩之神名遠望　清異錄蜀王建軍中隱語以弩為百
步王　南越志龍川有營澗嘗有銅弩牙流出水皆以
銀黄雕鏤取之者祀而後得父老云越王弩營處也
夢溪筆談鄆州發地得一銅弩機甚大制作極工其側
有刻文曰臂師虞士耳師張柔史傳無此色目人不知
何代物也　博古圖書言府弩機形方且密而紋鏤細
若絲縷綰結　博古圖銀錯弩機皆飾以銀錯細紋復
著飛鳥之形機間立度以銀約之為分寸正所謂機有
度以准望者也　酉陽雜爼筋竹筍未成竹時可為弩
弦　漢書韓延夀傳抱弩負籣師古注蘭盛弩矢者也
其形如木桶　華嶠後漢書陳愍王寵善弩射其秘法
以天覆地載叅連為竒又三微三小三微為經三小為
緯經緯相將萬勝之方然要在機牙其射十發十中中
皆同處
名𩔖　周禮凡弩夾庾利攻守唐大利車戰野戰　武
經總要弩有黄連百竹八檐䨇弓之號射堅及遠争險
守隘怒聲勁勢遏衝制勝非弩不克　吳越春秋佩石
碣之矢張盧生之弩　西征賦谿子巨黍異絭同機注
谿子蠻夷拓弩也　戰國䇿蘇秦說韓王曰天下良弓
勁弩皆自韓出谿子少府時力距來皆射六百步之外
鮑彪注谿子少府時力距來皆弩名　華陽國志秦昭
襄王時白虎為害閬中夷乃作白的弩於高樓上射虎
中頭三節　日南傳南越王尉佗攻安陽安陽王有神
人睪通為安陽王治神弩一張一發萬人死三發殺三
萬人佗退遣太子始降安陽不知通神人遇無道理通
去始姿容端美安陽王女眉珠悅其貌而通之始與珠
入庫盜鋸截神弩亡歸報佗佗出其非意安陽王弩折
兵挫浮海奔竄　炙轂子漢初得八牛弩以射楚軍矢
逹十里之外　庶物異名疏李廣以大黄射其禆將漢
書注黄肩弩也太公陷堅却敵以大黄參連弩黄肩卽
黄閒大黄其大者　潘岳射雉賦捧黄閒以密彀注黄
閒弩名　㑹稽典錄鍾離牧謂朱育曰大皇帝以中國
多騎欲得騎而當之然吳神鋒弩射三里貫洞三四馬
騎敢近之乎　三國志諸葛亮長於巧思損益連弩謂
之元戎以鐵為矢矢長八寸一弩十矢俱發也　唐六
典武庫令弩之制有七一曰擘張弩二曰角弓弩三曰
木單弩四曰大木單弩五曰竹竿弩六曰大竹竿弩七
曰伏遠弩　清異錄宣武㕔子都尤勇悍其弩張一大
機則十二小機皆發用連枝大箭無遠不及晉人極畏
此文士戲呼為急就章　長編皇祐四年河北河東陜
西都部署司言郭諮所進獨轅衝陣無敵流星弩可以
備軍之用詔弓弩院如様制弩五百募上兵教之旣成
詔置獨轅弩軍　羣書考索獨轅弩較之九牛弩尤為
輕便用人至少射遠而深可以禦敵　楓忩小牘熈寧
元年詔頒河北諸軍弩分三等二石七斗為第一二石
四斗為第二二石一斗為第三　曲洧舊聞神臂弓葢
熈寧初百姓李定造中貴張若水以獻其實弩也以檿
為身檀為弰鐵為鎗鐙銅為機麻索繫扎絲為弦上命
於玉津園試之射二百四十步有畸入榆半簳有司鋸
榆呈上曰此利器也詔依樣製造至今用之　筆談熈
寧中李定獻偏架弩似弓而施幹鐙拒地而張之射三
百步能洞札謂之神臂弓最為利器定本黨項羌酋歸
朝官至防團神臂弓之為國用自定始也　珊瑚鈎詩
話澶淵之役安牀子弩於城上使卒守之困着弩邊忽
寤驚起擊而發之遂中虜酋軍退　魏了翁經外雜鈔
晁錯傳勁弩長㦸射疏及遠劉仲馮曰長㦸恐誤或者
勁弩如今九牛大弩以槍為矢故可射疏及遠也然㦸
有鈎又不可射又李陵傳連弩劉貢父曰葢如今之合
蟬或併兩弩共一弦之𩔖　治安藥石一蹺蹬弩牙裏
一尺八寸五分胡蘆頭四寸木檐長五尺八寸一名馬
黄一名克敵一名破的一名一滴油張憲伏之於中林
而捉真珠郎時俊用之於射狐關而敗四太子一神臂
弩樁牙裏一尺八寸葫蘆頭四寸鐙三寸樁長二尺三
寸角檐長四尺五寸一鍫頭弩樁二尺葫蘆頭五寸木
鐙五寸山口五寸鍫頭五寸樁凡長四尺木檐長七尺
一春夏雨水蒸濕宜用木弩一秋冬筋角堅固宜用角
弩　事物紺珠三弓㪷子弩牀上前二弓後一弓數人
絞紬張之搥發其牙用鑿頭或銕羽箭射極遠或繫鐵
㪷於弦上中著數十箭一發可中數十人又名八牛馬
弩　稗編蠻弩諸峒猺及西南諸番其造作略同以硬
木為弓樁甚妙似中國獵人射生弩但差大耳獵人弩
又名偏架無槽箭偏架而射也
　　　矢(附箭筩/)
總論　易繫辭黄帝堯舜氏作剡木為矢　員半千射
矢蚩尤作亂黄帝始制弧矢　山海經少皥生般始為
矢　世本黄帝之臣牟夷初作矢　周書垂之竹矢在
東房注垂古之巧人為矢中法故歴代寳之　禹貢惟
箘簵楛注楛中矢幹出雲夢之澤　禹貢礪砥砮丹注
砮石中矢鏃　周禮妢胡之笴注妢胡胡子之國在楚
旁笴矢簳也笴讀為藁笴謂藁箭也　漢書鼂錯傳材
官騶發師古注騶謂矢之善者也左傳作菆字其音同
耳騶發發騶矢以射也　太公兵法箭之神名續長
趙氏兵書矢一名信徃　清異錄蜀王建軍中隱語箭
曰飛郎　謝氏詩源更嬴善射每言能仰射入雲中其
妻不信因以一囊繫箭頭令射之及墜驗之果有白雲
在内因名箭曰鎻雲　郭璞方言注箭者竹名因以為
號也　器物雜說箭竹為之箭竹高一丈節間三尺可
為矢故亦名焉矢之為言直也矯而使之直也然必括
而羽之(括謂受/弦處)鏃而礪之(鏃謂箭/末刃)則其入也必深矣
逸雅矢指也言其有所指向迅疾也又謂之箭前進也
其本曰足矢形似木木以下為本本以根為足也又謂
之鏑鏑敵也可以禦敵也齊人謂之鏃鏃族也言其所
中皆族滅也闗西曰釭釭鉸也言有交刃也其體曰幹
言挺幹也其旁曰羽如鳥羽也鳥須羽而飛矢須羽而
前也齊人曰衛所以導衞矢也其末曰栝栝㑹也與弦
㑹也栝旁曰义形似义也　方言箭自闗而東謂之矢
江淮之間謂之鍭闗西曰箭鏃胡合嬴者四鎌或曰拘
腸三鎌者謂之羊頭其廣長而薄鎌謂之錍或謂之鈀
音葩其小而長中穿二孔者謂之鉀鑪溘盧二音皆謂
錍箭也　開元文字三鎌謂今䇶射箭也平題今戲射
箭也鎌稜也題頭也　唐六典骨鏃曰骲鐵鏃曰鏑鳴
箭曰骹霹葉曰鈚皆古之制也竹箭以竹為笴諸箭亦
通用木箭以木為笴唯利射獵兵箭剛鏃而長用之射
甲弩箭皮羽而短用之陷堅也　亢倉子勾越之簳鏃
以精金鷙隼為羽加之駭弩之上則三百步之外不立
敵矣　考工記矢人為矢鍭矢茀矢參分一在前二在
後兵矢田矢五分二在前三在後殺矢七分三在前四
在後參分其長而閷其一五分其長而羽其一以其笴
厚為之羽深水之以辨其隂陽夾其隂陽以設其比夾
其比以設其羽參分其羽以設其刃則雖有疾風亦弗
之能憚矣刃長寸圍寸鋌十之重三垸前弱則俛後弱
則翔中弱則紆中强則揚羽豐則遲羽殺則趮是故夾
而摇之以眡其豐殺之節也撓之以眡其鴻殺之稱也
凡笴欲生而搏同搏欲重同重節欲疏同疏欲㮚注鍭
矢殺矢皆三分其矢之長以衡平之一分在前二分在
後以鏃在笴首差重也兵矢絜矢以五分均之二分在
前三分在後其鏃小輕故也茀矢以七分均之三分在
前四分在後其鏃又差短小故也殺其一者笴長三尺殺
其前一尺令趣鏃也羽其一者羽者六寸也以笴之厚為
羽之深量其力之所受也隂沈而陽浮試之以水以辨竹
之隂陽也比者笴之兩旁也夾其左右而設比使輕重適
均也夾其比而設其羽者置羽於四角也羽有三分刃居
一分用之以射則雖疾風之中亦無所驚動也刃長寸圍
寸鋌十之重三垸即冶氏殺矢之制也矢之笴其强弱欲
適中矢之羽其豐殺欲適節紆者去不直也趮者去太急
也前弱則矢行而低後弱則矢行而旋中弱則矢行而曲中
强則矢行而起此强弱之失中者也羽太多則矢行緩羽太
少則矢行疾此豐殺之失節也以指夾其矢而搖之則知羽
之豐殺以指撓其幹而曲之則知笴之强弱故相笴之法欲
生而搏取其體之圓也竹之圓既同則擇其重者用之竹之
重既同則擇其節之疎者用之節之疎既同則擇其縝栗
者用之如此其材美而其矢善矣　爾雅東南之美者有
㑹稽之竹箭焉　爾雅金鏃翦羽謂之鏃(今之錍/翦是也)骨鏃不
翦羽謂之志(今之骨/骲是也)　治安藥石一箭鏃五石蓮頭鑿
子頭喬麥稜寸金鑿子破角錐一箭翎六皁鵰白鷴野
雉鴻鵠鵞鶴鴈鶩一箭簳五腦節巴翎腰瞷通簳天注
一箭筈三山繭采漆洞油一粘翎三漆膠重膠走絲一
鏃重不得過三錢箭重不得過十錢一弩箭用竹翎鵞
翎一弩箭合用隨弦至檐更放鏃出檐一寸不得太長
惟一滴油只依舊法一弩箭合用寸金鑿子破甲錐一
弩箭皆用竹簳或無竹亦可用栁番賊皆用栁簳　詩
義疏蒲栁之木二種一種皮正青一種皮紅正白葉皆
長廣可為箭竿　左傳董澤之蒲杜預註蒲可以為箭
　禮書鏃之材有三金石骨是也鏃之名非一鏃鏑錍
鈀砮是也　詞林海錯碆石名可為矢鏃馬融頌矰碆
飛流　李善文選注剛罫弩矢鏃也以鐵為之形如十
字各長三寸方似罔罫故曰罫焉　山海經郭璞注晉
永嘉二年有鶖鳥集於始安縣南廿里之鷔陂中民周
虎張得之木矢貫之鐵鏃其長六尺有半以箭計之其
射者人身應長一丈五六尺也　後魏書奚康生能引
彊弩梁聞之遺大弓長八尺兩把中圍尺有一寸箭粗
大如今之長笛　北齊書郎基字世業嘗征西為賊所
圍糧糗皆盡乃削木為箭剪紙為羽得解圍還朝僕射
楊愔勞之曰卿本文吏遂有武略木箭紙羽皆無故事
班墨之思何以過之　清異錄寶厯中帝造紙箭紙間
密貯龍麝末香每宫嬪羣聚帝躬射之中者濃香觸體
了無痛楚宫中名風流箭為之語曰風流箭中的人人
願　通略太祖御講武殿親臨試武刻木為箭鏃裹以
氈罽命引强者兩兩相射　演繁露壬辰三月三日在
金陵預閱李顯忠司馬兵最後折栁環插毬塲軍士馳
馬射之其矢鏃闊於常鏃略可寸餘中之輙斷名曰躤
栁　羣碎錄巴豆與蜣蜋研塗傷處可出箭鏃
名𩔖　周禮夏官司矢掌八矢之法枉矢絜矢利火射
用諸守城車戰殺矢鍭矢用諸近射田獵矰矢茀矢用
諸弋射恒矢庳矢用諸散射註枉絜二矢鐵比鍭殺差
小前較重後微輕其行疾殺鍭前鐵最重中深而不可
遠結􁁂於矢謂之矰茀之為言刜也鐵較枉絜又差小
其行不低恒者以其可常用也庳者以其矢行卑也㪚
射謂禮射及習射也　考工記注八矢者弓弩各有四
焉枉矢殺矢矰矢恒矢弓所用也絜矢鍭矢茀矢庳矢
弩所用也　史記肅慎氏貢楛矢石砮長尺有咫武王
欲令徳致逺銘其括曰肅慎氏之矢以示後世　六韜
陷堅陣敗强敵大黄參連弩飛鳬電影自副注飛鳬電
影矢名飛鳬赤莖白羽以鐵為首電影青莖赤羽以銅
為首　左傳魯莊公以金僕姑射南宫長萬注金僕姑
矢名　膠葛魯人有僕忽不見旬日而返主欲笞之僕
曰臣之姑修𤣥女術得道白日上昇昨降於泰山召臣
飲極歡不覺遂旬日臨别贈臣以金矢一乗曰此矢不
必善射宛轉中人而復歸於笮主人試之果然韥而寶
焉因以金僕姑名之自後魯之良矢皆以此名　列子
逄蒙之弟子曰鴻超怒其妻而怖之引烏號之弓綦衛
之箭射其目注眸子而眶不睫矢墜地而塵不揚　孔
叢子楚王張繁弱之弓載忘歸之矢以射蛟兕於雲夢
　西京雜記茂陵文固陽用觟矢射雉　東觀漢記光
武作飛䖟箭以攻赤眉　魏百官名三公拜日賜鶉尾
鶻尾髇箭十二枚　雜爼唐太宗好用四羽大笴長箭
射洞門闔　唐六典箭之制有四一曰竹箭二曰木箭
三曰兵箭四曰弩箭　羣書考索真宗咸平元年御前
忠佐石歸宋進木羽弩箭以木為翎長僅尺餘所激甚
遠中人鎧甲以幹去而鏃畱牢不可㧞番人最畏之
羣書考索咸平三年神衛水軍隊長唐福獻新製火箭
　筆談大駕鹵簿中有勘箭其牡謂之雄牡箭牝謂之
闢仗箭本胡法也熈寧中罷之　莊子注嚆矢矢之鳴
者俗謂響箭　漢書注鳴鏑髐箭也　越志挹婁在夫
餘東北千餘里矢用楛長尺八寸青石為鏃　博物志
交州山夷曰俚子其弓長數尺以焦銅為鏑塗毒藥於
鏑鋒中人則死不時歛藏則須臾焦煎都盡唯骨在耳
其俗誓不以藥法語人治之飲婦人月水及糞汁時有
差者唯射豬犬者無恙以其食糞故也　蕭大亨夷俗
記矢以栁木為之粗而大鏃以鐵為之有闊二寸或三
四寸者有似釘者有似鑿者　稗編海南黎人所用箭
長三尺無羽鏃長五寸如茨菰葉以無羽故射不遠三
四丈然中者必死　異物志夷州土無銅鐵取磨礪青
石以作矢　稗編藥箭化外諸蠻所用弩雖小弱而以
毒藥濡箭幹中者立死藥以毒蛇草為之　事物紺珠
鞭箭用新竹長一丈徑寸半下施銕索梢繫絲繩别削
勁竹為箭有鏃置竹中設機射高
箭筩　物原舜作􁀙鹿箭筒　周禮中秋獻矢箙(箙盛/矢器)
(也以獸皮為之矢與箙成於/隂氣將堅之時故仲秋獻之)　逸雅受矢之器以皮曰
箙謂柔服用之也織竹曰笮相廹笮之名也步义人所
帶以箭义其中也馬上曰鞬鞬建也弓矢竝建立其中
也　詩義問弸所以覆矢也謂箭筒葢也　說文欗所
以盛弩矢人所以負也　子虚賦右夏服之勁箭注夏
服即今之步义也　趙書石虎破劉曜𫉬馬二百疋金
銀步义弓鞬三十具　左傳執冰而踞杜注冰箭筩也
　　　的
稗編虞書曰侯以明之注云作射侯之禮以明善惡則
射侯始見於堯舜矣至周有熊虎麋豻三五正侯後世
就簡但為射的葢侯之遺意也射以暈計之亦三正五
正之遺事也俗亦曰射帖　周禮梓人為侯廣與崇方
參分其廣而鵠居一焉上兩个與其身三下兩个半之
上綱與下綱出舌尋縜寸焉註崇高也器以皮為之各
以其侯居中三分之一也兩个謂布可以維持侯者上
幹下幹皆謂舌或謂舌取其出而左右也侯制上廣下
狹葢取𧰼於人張臂八尺長六尺也綱所以繫侯於植
者上下皆出舌一尋尋一人張臂之節綱謂繩縜籠綱
舌維持侯　羣書考索周官司裘於王共虎侯熊侯豹
侯設其鵠諸侯共熊侯豹侯卿大夫共麋侯皆設其鵠
此大射之侯也梓人所謂張皮侯而棲鵠則春以功是
也射人以射法治射儀王射三侯五正諸侯射二侯三
正卿大夫射一侯二正士射豻侯二正此賓射之侯也
梓人所謂張五采之侯則遠國屬是也鄉射記曰凡侯
天子熊侯白質諸侯麋侯赤質大夫布侯畫以虎豹士
皮侯畫以麋豕此燕射之侯也梓人所謂張獸侯以息
燕是也大射之侯用虎熊豹麋之皮飾其側而中又制
皮以為鵠賓射之侯亦虎熊豹麋之皮飾其側而中畫
五色以為正燕射之侯則畫熊麋虎豹鹿豕之形以𧰼
鵠此三射之别也　羣書考索大射張三侯一曰大侯
鄭注云天子熊侯謂以熊皮飾之二曰糝侯鄭注云糝
雜也豹鵠而麋飾三曰豻侯鄭注云豻故大皮飾大射
之侯皆有鵠謂之鵠者取名於鴁鵠鴙鵠小鳥而難中
是以中之為雋　埤雅司裘王大射則共虎侯熊侯豹
侯設其鵠設其鵠者棲鵠於侯中以為的者也若今所
射紅心是也謂之鵠者取名於鵠鴻鵠一舉千里射者
難中是以中之為雋也梓人云張皮侯而棲鵠皮侯所
謂三侯是也先儒申鄭以為其鵠還以虎熊豹麋之皮
為之按鵠取名於鳥則或畫或刻或以其毛為之雖不
可知然知其不以虎熊豹麋之皮為之明矣　文公語
錄天子侯身一丈其中三分居一白質畫熊其外則丹
地畫以雲氣　羣書考索射侯天子百二十步諸侯九
十步大夫七十步士五十步明尊卑之所服有遠近也
　留青日札張布曰侯侯中者曰鵠鵠中者曰正正中
者曰𣙗侯四尺鵠二尺正四寸質二寸射義注曰正之
言正也鵠之言梏也梏直也言人正直乃能中也正平
尺直曲尺木工器名　南史栁惲嘗與琅邪王博射嫌
其皮闊乃摘梅帖烏珠之上發必命中　開元遺事羽
林將劉洪善騎射常對御使人於風中擲鵞毛洪連箭
射之無有不中帝賞歎厚賜焉　偃曝談餘胡人以鵓
鴿貯葫蘆中懸之栁上彎弓射之矢中葫蘆鴿輙飛出
以飛之高下為勝負　吳越史天成中有番使假道來
聘仍以弧矢大誇於吳人武肅王宴之於龍山酒酣因
以金瓶置射堋之上命番使射之一發中瓶之竇武肅
王使崔詢兼嘴竇以勝遂授以親箭二一發中瓶之竇
再發中瓶之嘴番使慙服
　
　
　
　
　
　
　
　
　
　
　
　
　格致鏡原卷四十一
欽定四庫全書
　格致鏡原卷四十二　　　大學士陳元龍撰
　　武備𩔖(二/)
　　　刀
總論　古史考燧人氏鑄金作刀　二儀實錄黄帝作
刀蚩尢作陌刀　洞㝠記黄帝採首山之金始鑄為刀
　逸雅刀到也以斬伐到其所刀擊之也其末曰鋒言
若蜂刺之毒利也其本曰環形似環也其室曰削削峭
也其形峭殺裹刀體也室口之飾曰琫琫捧也捧束口
也下末之飾曰琕琕卑也在下之言也短刀曰拍髀帶
時拍髀旁也又曰露拍言露見也佩刀在佩旁之刀也
容刀為刀形而無刃備容儀而已剪刀剪進前也書刀
給書簡札有所刻削之刀也封刀鉸刀皆隨時之名也
　宋㑹要御刀晉宋以來皆有之其制黒鞘金花銀飾
靶紫絲縧􁀙錔　二儀實錄刀之制有四陣之刀起自
蚩尢與黄帝戰於涿鹿即有陌刀軍陣用之又陣障刀
行從障衞則用之又有長刀即鹵簿千牛將軍執之又
儀刀即武臣佩之自東晉多虞遂以木為之飾以金銀
佩之以備威儀即今之衙刀也　毛詩鞸琫有珌注鞸
容刀鞸琫上飾珌下飾天子玉琫而珧珌諸侯璗琫而
璆珌大夫璙琫而璆珌士珕琫而珕珌　曹植寶刀賦
序建安中魏王命有司造寳刀五枚以龍熊鳥雀為飾
太子得一余及弟饒陽侯各得一焉　南史宋貶讓諸
侯王條格刀不得銀銅飾　稗編凡刀靶鸂鶒木為最
花羊角次之　事林廣記晏陀蠻國無寸鐵皆以車渠
蚌殻磨銛為刃　古今名賢集鸊鵜水鳥也以其膏塗
刀永不生鏽　太公兵法刀子之神名曰脫光　楊泉
物理論司刀神一名滄耳　珍珠船歐陽永叔少時見一
物如虵四足有斑錦文白澤圖云是刀之精　清異錄
蜀王建軍中隱語以刀為小逡廵　論衡世諱礪刀井
上恐刀墜井中或說以為刑字井與刀也礪刀井上井
刀相見恐被刑也
古人刀　虞喜志林古人鑄刀以五月丙午取純火精
以協其數故王粲銘曰相時隂陽制兹利兵　物理論
阮師之作刀受法於金精之靈七月庚辛見金神於冶
監之門向西再拜金神教以水火之齊五精之鍊用隂
陽之候取剛柔之和三年作刀千七百七十口其刀平
背夾刃方口洪首截輕微絶絲髪之系斫堅剛無變
動之異　蒲元傳元性多竒思於斜谷為諸葛亮鑄刀
三千口刀成自言漢水鈍弱不任淬用蜀江爽烈是謂
大金之元精天分其野乃命人於成都取江水元以淬
刀言雜涪水不可用取水者捍言不雜元以刀畫水言
雜八升取水者叩頭云於涪津覆水遂以涪水八升益
之以竹筒内鐵珠滿中舉刀斷之應手虛落因曰神刀
今屈且環者乃是其遺範　北史綦毋懐文造宿鐵刀
其法燒生鐵精以重柔鋌數宿則成剛以柔鐵為刀脊
浴以五牲之溺淬以五牲之脂斬甲過三十札今襄國
冶家所鑄宿柔鋌是其遺法作刀猶甚快利　雲烟過
眼錄箆刀一其鐵皆細花文云此乃用銀片細剪又以
鐵片細剪如絲髪然後團打萬搥廼成自然之花其靶
如合色烏木乃西域鷄舌香木也此乃金水總管所造
刀也上有滲金鐫錯造五字斌鐵自有細文如雪花以
銀和鐡摶打恐非也　莊子庖丁曰臣之刀已十九年
所解數千牛矣而刀刃若新發於硎　淮南子屠牛垣
一朝解九牛而刀可以剃毛　五侯鯖董卓少耕野得
一刀無文四面隱起山雲文斫玉如木及貴以示蔡邕
邕曰此項羽刀　稗編黄忠為漢先主定南郡得一刀
赤於血　陶𢎞景古今刀劒錄後燕慕容垂以建興元
年造二刀長七尺一雄一雌若别處之則鳴　神仙傳
河東孫博能引鏡為刀屬刀為鏡
刀名　書顧命赤刀在西序　博物志赤刀周之寶器
　春秋繁露白刀在右白虎之𧰼　禮器割刀之用鸞
刀之貴貴其義也正義割刀今之刀鸞刀古之刀也今
刀便利可以為割物之用古刀遲緩用之為難宗廟不
用今刀而用古刀修古也　何休公羊傳注鸞刀宗廟
割切之刀鐶有和鋒有鸞　十洲記周穆王時西胡獻
昆吾割玉刀切玉如切泥也　孔叢子秦王得西戎利
刀以之割玉如割木焉　榖梁傳孟勞魯之寶刀也
西京雜記東海人黄公少時能幻制蛇御虎常佩赤金
刀　崔豹古今注漢文帝有百錬青犢漏影三刀(一作/吳大)
(帝/)　洞㝠記武帝解鳴鴻之刀以賜東方朔刀長三尺
朔曰此刀黄帝採首山之銅鑄之雄已飛去雌者猶存
帝恐人得此刀欲銷之刀自手中化為鵲赤色飛去雲
中　續漢書龍鱗御刀也　班固與弟超書竇侍中遺
仲叔楚勝陵錯横刀玉􁀙早削一枚金錯半垂刀一枚
　席上腐談張衡四愁詩云美人贈我金錯刀古之錯
即今之磋也磋(千箇/反)北人讀錯作去聲南人讀錯作入
聲其實一也　漢書武陵五溪蠻夷作難詔遣車騎將
軍馮緄南征緄表應奉金錯刀一具　應劭漢書注徑
路匃奴寶刀也　稗編袁紹在黎陽夢有一神授一寶
刀及覺果在臥所名曰思召紹解之曰思召紹字也
魏武䇿軍令孤先在襄邑有起兵意與工師共作卑手
刀　湘烟錄魏文帝造寶刀曰露陌釋名曰巨刀曰陌
露陌精光注射也　魏文帝典論丕造百辟寶刀其一
文似靈龜名曰靈寶其二彩似丹霞名曰含章其三鋒
似崩霜刀身劍鋏名曰素質　刀劍錄吳王孫權以黄
武五年採武昌銅鐵作萬口刀各長三尺九寸刀頭方
皆是南銅越炭作之文曰大吳小篆書董元成少果勇
自打鐵作一刀後討黄祖於蒙衝河元成引刀斷衝為
二流拜大司馬號斷蒙刀關侯自採都山鐵為二刀名
曰萬人及侯敗惜刀投之水中　庻物異名疏關忠義
青龍偃月刀一名冷艷鋸　刀劍錄張飛初拜新亭侯
自命匠鑄赤朱鐵為一刀名曰新亭侯蜀大將也　稗
編姜維于太原得一刀文曰宜為將後遂為將軍鍾㑹
克蜀于成都土中得一刀文曰太乙㑹死入帳下王伯
升伯升後渡江刀遂飛入水中不見　刀劍錄周瑜作
南郡太守造一刀背上有盪㓂將軍字八分書　刀劍
錄晉武帝以咸寧元年造八千口刀銘曰司馬　傅咸
奏事尚書舊奏給介士二百人人給大銅口刀一枚
謝尚與楊征南書今飾五尺金頭刀　刀劍錄東晉成
帝衍以咸和元年造十三口刀銘曰興國　晉太康記
范文本日南西捲縣雅夷奴也為奴時牧羊山澗得兩鱧
魚化為兩石石有鐵文入山中就冶鐵成兩刀斫石障
如切泥由是人情漸附後為日南王子孫世寶鱧刀為
斬蛇劍也一曰雅奴魚刀　水經注赫連勃勃造百錬
剛刀為龍雀大環號曰大夏龍雀　刀劍錄赫連勃勃
以龍昇二年造五口刀背刃有龍雀環兼金縷作一龍
形長三尺九寸後蜀李雄以晏平元年造刀五百口文
曰騰馬西涼李暠以永建元年造珠碧刀一口銘曰百
勝　稗編宋少帝義符景平元年造一刀名曰五色刀
小篆書宋順帝準昇明元年掘得一刀名曰上血其光
照一室　刀劍錄齊高帝以建元二年造一刀銘曰定
業長五尺篆書自制之　南史齊高帝以劉懐祖為齊
郡太守賜玉環刀一口　刀劍錄明帝鸞以建武二年
造一刀銘曰朝儀長四尺小篆書　南史席闡于獻梁
武帝銀裝刀　初學記梁簡文帝有謝勅賚善勝刀啟
　芝田錄梁陶貞白隱居貝都山中嘗畜二刀一名善
勝一名寶勝徃徃飛去人望之如二條青蛇　通典千
牛刀名後魏有千牛備身掌執御刀因以名職　唐書
阿史那社爾太宗美其亷賜高昌寶鈿刀　山堂肆考
楊貴妃父𤣥琰少時嘗有一刀毎出入道途間多佩之
或前有惡獸盜賊則所佩之刀鏗然有聲似警於人也
故名警惡刀　清異錄薛醜刀圃里人善栽植凡花穿
接無不冠絶常持厚脊利刃芟洗繁穢人遂名此様為
薛醜刀　唐書李嗣業應募安西軍中初用陌刀而嗣
業尤善　唐書闞稜善用兩刃刀其長丈名曰拍刀一
揮殺數人　長編熈寧五年命造斬馬刀刃長三尺餘
鐸長尺餘首為大環制作精巧便於操擊　列異傳仙
人王方平降陳節方家以刀一口長五尺三寸名泰山
寶環語節方曰此刀不能有餘益獨臥可使無鬼入軍
不傷勿以入厠溷且不宜久服三年後有從汝求者可
急與之後果有車載錢百萬請刀者　雲烟過眼錄劉
漢卿所藏回回刀小口背上皆金紫金錯回回書内金
錯出一人面獸精甚聞回回國王所佩者　瀛涯勝覽
𤓰哇國腰佩短刀曰不刺頭　玉堂閒話唐詩多用吳
鈎者刀名也刀彎故名今南蠻名之曰葛黨刀
　　　劍
總論　管子昔葛盧之山發而出金蚩尤受而制之以
為劍　逸雅劍檢也所以防檢非常也又其在身拱時
歛在臂内也其傍鼻曰鐔鐔尋也帶所貫尋也其末曰
鋒鋒末之言也　集韻鐔劍口也　字林瑑劍鼻也
周禮桃氏為劍(劍工謂之桃氏以/能辟除不祥故也)臘廣二寸有半寸(臘/謂)
(兩刃兩面/各有刃也)兩從半之以其臘廣為之莖圍長倍之中其
莖設其後參分其臘廣去一以為首廣而圍之身長五
其莖長(手所握者謂之莖其長五寸劍身長/五倍於莖則共長三尺也臘音納)重九鋝(一/鋝)
(重六兩半有零九鋝則/重六十兩也鋝音劣)謂之上制(此劍之/上等)上士服之(勇/士)
(之上者/能用之)身長四其莖長(共長二/尺五寸)重七鋝(重四十六/兩有餘)謂之
中制(此劍之/中等)中士服之(勇士之中/者能用之)身長三其莖長(共長/二尺)
重五鋝(重三十/兩有餘)謂之下制(此劍之/下等)下士服之(勇士之下/者能用之)
　名義考馮驩甚貧猶有一劍耳又蒯緱按廣韻刀劍
頭纏絲為緱爾雅蒯草中為索蒯緱言劍緱無絲以草
為之也　漢書雋不疑傳冠進賢冠帶櫑具劍注應劭
曰櫑具木標首之劍櫑落壯大也晉灼曰古長劍首以
玉作井鹿盧形上刻木作山形如蓮花初生未敷時今
大劍木首其狀似此　南史宋貶讓諸侯王條格劍不
得鹿盧形　周遷輿服雜事漢儀諸臣帶劍至殿堦解
劍晉世始代之以木貴者猶用玉首賤者用蚌金銀玳
瑁為雕飾　晉東宫舊事太子儀飾有玉頭劍　開元
禮儀纂漢制朝服帶劍晉代之以木謂之班劍　雲谷
雜記近世官府騶從所持假劍以木為之號曰木劍東
齊著令謂為象劍言象於劍　清異錄唐劍其稍短常
施於脇下者名腰品隴西人韋景珍有四方志呼盧酣
酒衣玉篆袍佩玉􁧸兒腰品　詞林海錯夫襓劍衣也
禮記少儀加夫襓與劍焉　廣雅衭襓䘤劍衣也拾室
郭劍削也　方言自河而北燕趙之間謂之室自關而
東謂之廓自關而西謂之鞞　清異錄貞明末帝夜於
寢間擒刺客乃康王友孜所遣帝自戮之造雲母匣貯
所用劍名匣曰䕶聖將軍之館　清異錄王建初起軍
中隱語代器械之名以犯者為不祥其名劍曰奪命龍
　龍魚河圖劍神名飛揚　神仙傳真人去世多以劍
代形五百年後劍亦能靈化　周禮冬官吳粤之劍遷
乎其地而弗能為良地氣然也　抱朴子以五月丙午
日取壯銅為雌雄劍以五月丙午日鑄劍五口下其銅
於神爐中以桂薪燒之以剛炭鎔之令童男女進火劍
成各長三尺六寸五分帶之入水則蛟龍不敢近人
張景陽七命邪谿之鋌赤山之精消以羊頭鐷以鍜成
注以羊頭骨消之
古人劍　刀劍錄夏禹子帝啓以庚戍年鑄一銅劍長
三尺九寸後藏之秦望山腹上刻二十八宿文有背面
面文為星辰背記山川日月　一統志齊王有寶劍磨
於長興晏子鄉其水微赤似鐵汁　世語王子喬墓在
京陵戰國時人有盜發之者覩無所見惟有一劍停在
穴中欲進取之劍作龍鳴虎吼遂不敢進俄而徑飛上
天　吳越春秋伍子胥過江解其劍與漁父曰此劍中
有七星北斗其值百金　列士傳楚王夫人於夏納涼
抱鐵柱心有所感遂懐孕産一鐵楚王命鏌邪鑄為䨇
劍　一統志蜀五丁力士遺寶劍隱於梓潼路隅化為
泉又南越王佗藏神劍於梧州火山毎深夜騰熖如火
毎三五夜一見時如野燒之狀　西京雜記昭帝時茂
陵家人獻寶劍上銘曰直千金夀萬歲　刀劍錄漢明
帝以永平元年歲次戊午鑄一劍上作龍形沈之於洛
水中水清時常有見之者章帝建初八年鑄一金劍令
投於伊水以厭人膝之怪按水經云伊水有一物如人
膝頭有爪人浴之輙没不復出後主禪延熈二年造一
大劍長一丈二尺鎮劍口山往往人見光輝後人求之
不𫉬　豫章記晉雷煥子佩劍過延平津劍飛入水化
為龍　晉載記前趙劉曜隱迹菅涔山常夜閒居有二
童子入跪曰菅涔王使小臣奉謁趙皇帝獻劍一口置
前再拜而去以燭視之劍長二尺光澤非常赤玉為室
背有銘曰神劍服御除衆毒曜遂服之劍隨四時而變
為五色　刀劍錄梁武帝即位歲在庚子命𢎞景造神
劍十三口用金銀銅錫鐵五色合為之長短各依劍術
法文曰服之者永治四方並小篆書　王度古鏡記友
人薛俠者𫉬一銅劍長四尺劍連於靶靶盤龍鳳之狀
左文如火𦦨右文如水波光彩灼爍非常物也俠持過
度曰此劍俠常試之毎月十五日天地清朗置之暗室
自然有光旁照數丈　芝田錄唐符載文學武藝䨇絶
常畜一劍神光照夜為晝客遊至淮浙遇巨商舟艦遭
蛟作梗不克前進擲劍一揮血灑如雨舟舸安流而逝
後遇寒食於人家裹秬粽麤如桶食刀不可用以此劍
斷之訖其劍無光若頑鐵無所用矣　酉陽雜俎鄭雲
逹少時得一劍鱗鋏星鐔有時而吼常藉膝玩之忽有
一人從庭樹窣然而下紫衣朱糺髪露劍而立黒氣周
身狀如重霧言我上界人知公有異劍願借一觀鄭疾
起斫之不中忽墮黒氣著地數日方散　玉麈集成都
朱善存家世寶一劍毎生神芝則天下晏清如安史黄
巢難作劍皆生黒烟屬天不差毫髪　癸辛雜識金泰
和四年六月磁州武安縣南鼓山北石聖臺鳯凰畱三
日去後村民疑臺下有異私掘之三尺餘石罅中直插
金劍一取不能盡擊折得其半以火鍜欲分之劍見火
化金蟬散飛而去　劍俠傳蜀許寂棲四明山中忽有
夫婦者詣山以壺觴酌許談劍術俄自臂間推出二物
展而喝之即二口劍也躍起在寂頭上盤旋交擊寂甚
懼尋而匣之飲畢就寢及旦乃空榻也後於溈山林下
遇一僧於指甲下抽出二劍跳躍淩空而去
古劍名　廣雅燕支蔡愉千勝堂谿墨陽並劍名也
文選注青萍古劍名　亢倉子蜚景之劍威奪白日氣
盛紫蜺以之刲穫則其與劂刃也無擇及夫凶邪流毒
沸渭不靖加之運掌之上則千里之内不畱行矣　拾
遺記顓頊高陽氏有畫影騰空二劍若四方有兵此劍
則飛赴指其方則克未用時在匣中常如龍虎嘯吟
刀劍錄夏孔甲以九年歲次甲辰採牛首山鐵鑄一劍
銘曰夾古文篆書長四尺一寸殷太甲以四年歲次甲
子鑄一劍長二尺文曰定光古文篆書武丁元年歲次
戊午鑄一劍長三尺銘曰照膽古文篆書　海錄碎事
寶劍名輕吕武王用以擊紂　孔叢子周穆王征西戎
西戎獻昆吾之劍長尺有咫錬鋼赤刀用之切玉如切
泥　刀劍録周昭王即位二年歲次壬午鑄五劍各投
五嶽銘曰鎮嶽尚方古文篆書長五尺簡王夷以元年
歲次癸酉鑄一劍長三尺銘曰駿大篆書　荀子威公
之葱太公之闕文王之錄莊君之胷干將莫耶鉅闕闢
閭皆古之良劍也然而不加砥礪則不能利　列子來
丹欲報父仇求寶劍於衞孔周孔周曰吾有三劍唯子
所擇皆不能殺人且先言其狀一曰含光視之不可見
運之不知有其所觸也冺然無際經物而物不覺二曰
承影將旦昧爽之交日夕昏明之際北面而察之澹澹
焉若有物存莫識其狀其所觸也竊竊然有聲經物而
物不疾也三曰宵練方晝則見影而不見光方夜見光
而不見形其觸物也騞然而過隨過隨合覺疾而不血
刃焉　吳越春秋吳王闔閭使干將作劍干將者吳人
其妻曰莫邪干將採五山之鐵精合六金之金英候天
伺地隂陽同光百神臨觀而金鐵之頴不銷干將曰神
物之化須人而成妻乃斷髪剪爪投入爐中使童女童
男三百人鼓槖裝炭金鐵皆濡遂成二劍陽曰干將而
作龜文隂曰莫邪而作漫理干將匿其陽出其隂以獻
闔閭闔閭甚寶重之　拾遺記昔吳國武庫之中兵刃
鐵器俱被物食盡而封署依然王令撿其庫穴獵得䨇
兔一白一黄殺之開其腹而有鐵膽腎方知兵刃之鐵
為兔所食王乃召其劍工令鑄其膽腎以為劍一雌一
雄號干將者雄號莫邪者雌其劍可以切玉斷犀王寶
之遂覇其國　皇覽闔閭旣鑄干將莫邪二劍餘鑄得
三千並號扁諸之劍　大平廣記陶貞白謂干將莫邪
皆以銅鑄非鐵也　山海經注汲郡冢中得銅劍一枚
長三尺五寸所謂干將也　越絶書闔閭冢在吳縣閶
門外葬以磐郢魚腸之劍　左傳吳將伐齊越子率其
衆以朝吳人皆喜唯子胥懼曰是豢吳也王怒使賜之
屬鏤以死注屬鏤劍也　吳越春秋越王允常聘歐冶
子作名劍五枚一曰純鈎二曰湛盧三曰豪曹四曰魚
腸五曰鉅闕王以豪曹示薛燭燭曰夫寶劍五色今見
豪曹黯然無華殞其光芒其神亡矣示之巨闕薛燭曰非
寶劍也夫寶劍金錫和同氣如雲烟今見其光已離矣
示之魚腸燭曰金精從理至本不逆魚腸倒本從末逆
理之劍也示之純鈎燭矍然曰恍乎如屈陽之華沈沈
如芙蓉始生於湖其文如列星之行其光如水之溢塘
此純鈎也示之湛盧燭曰善哉含金鐵之英吐銀錫之
精可以折衝伐敵人君有逆謀則去之他國　越絶書
越王勾踐有寶劍五聞於天下其一曰純鈎客有薛燭
善相劍王取純鈎示之薛燭矍然望之手振拂揚其華
捽如芙蓉始出觀其鈲爛如列星之行觀其光如水之
溢於塘觀其斷巖如𤨏石觀其色焕焕如冰釋王曰客
有市之鄉二十駿馬千匹千户之都二可乎燭曰不可
當造此劍之時赤堇之山破而出錫若耶之溪涸而出
銅雨師掃灑雷公擊槖蛟龍捧爐天帝裝炭太乙下觀
歐冶乃因天地之精造為此劍今赤堇之山已合若耶
溪深而不測羣神不下歐冶既死雖復傾城量金珠玉
竭河猶不能得此物千户之都何足言耶　史記子貢
傳越使大夫種言於吳王曰奉先人藏器歩光之劍以
賀軍吏　曹植七啓步光之劍華藻繁縟綴以驪龍之
珠錯以荆山之玉　拾遺記昆吾山錬石可為銅銅色
青而利句踐祠昆吾神採金鑄成八劍一名揜日以之
指日則光晝暗金隂也隂盛則陽滅二名斷水以之劃
水開即不合三名轉魄以之指月蟾兔為之倒轉四名
懸翦飛鳥游過觸其刃如斷截焉五名驚鯢以之泛海
鯨鯢為之深入六名滅魂挾之夜行不逢魑魅七名郤
邪有妖魅者見之則伏八名真剛以切玉斷金如削土
木矣以應八方之氣鑄之也　越絶書楚王欲作劍令
風胡子之吳見歐冶子干將二人鑿茨山洩其谿取鐵
英作劍三枚一曰龍淵二曰太阿三曰工市畢成奏之
風胡子曰欲知龍淵觀其狀如登髙山臨深淵欲知太
阿觀其鈲嵬嵬翼翼如流水之波欲知工市鍔從文間
起至脊而止如珠而不可袵文若流而不絶　張華傳
初吳之未滅牛斗之間常有紫氣及吳平紫氣愈明華
聞豫章人雷焕妙達緯象乃邀煥問之曰是何祥也曰
寶劍之精上徹于天耳華問在何郡曰豐城華即補煥
為豐城令掘獄屋基入地四丈餘得石函中有䨇劍一
曰龍泉二曰太阿其夕斗牛間不復見氣焉　水經注
梁國多池沼時池中出神劍到今其民像而作之號大
梁氏之劍　刀劍錄秦昭王稷以元年歲次丙午鑄一
劍長三尺銘曰誡大篆書　續齊諧記秦昭王三日置
酒河曲見有金人出奉水心劍曰令君制有西夏　刀
劍錄秦始皇以三年歲次丁巳採北祗銅鑄二劍銘曰
定秦小篆書李斯刻埋在阿房宫閣下一在觀臺下長
三尺六寸　刀劍錄前漢高祖以始皇三十四年於南
山得一鐵劍長三尺銘曰赤霄大篆書及貴常服之此
即斬蛇劍也　三輔黄圖太上皇微時佩一刀長三尺
上有銘字難識傳云殷高宗伐鬼方時所作也上皇游
豐沛山中有人冶鑄上皇息其旁問曰鑄何器工者笑
曰為天子鑄劍慎勿言曰得公佩劍雜而治之即成神
器可克定天下上皇解匕首投爐中劍成殺三牲以釁
祭之工即持劍授上皇上皇以賜高祖高祖佩之斬白
蛇是也及定天下藏於寶庫守藏者見白氣如雲出户
狀若龍蛇　西京雜記漢高祖斬蛇劍以七彩珠九華
玉為飾五色琉璃為匣刃上常如霜雪光景照外開囊
㧞鞘輙有光采射人　晉書武庫火累代寶盡焚張華
見漢高斬蛇劍穿屋而飛莫知所向　刀劍錄漢文帝
以初元十六年歲次庚午鑄三劍長三尺六寸銘曰神
龜多刻龜形以應大横之兆帝崩命入𤣥武宫武帝又
以元光五年歲次乙巳鑄八劍長三尺六寸銘曰八服
小篆書嵩恒霍華太山五嶽皆埋之　潛居錄漢武帝
七夕幸開襟樓忽見殿北方綵雲縹緲有美女騎一物
翩躚而下即以所騎物上帝曰此棨東之劍羣仙寶之
能辟諸邪妾乘之而來頃刻百里矣後入吳宫大帝號
曰辟邪亦曰百里　漢武帝内傳王母佩分景之劍上
元夫人佩流黄揮精之劍　刀劍錄漢宣帝以本始四
年鑄二劍長三尺一曰毛一曰貴以足下有毛故為之
皆小篆書　匃奴傳甘露三年正月呼韓邪單于朝賜
玉具劍注標首鐔衞盡用玉為之　刀劍錄王莽在偽
位以建國五年歲次庚午造神劍皆練五色石為之銘
曰神勝萬里伏小篆書長三尺六寸後漢光武方未貴
時在南陽鄂山得一劍文曰秀覇小篆書帝常服之
東觀漢記建武二年遣馮異西擊赤眉於關中上自河
南賜異乘輿七尺玉具劍又陳遵破匈奴詔賜駮犀劍
又章帝賜尚書劍一手署姓名韓淩淵深有謀故得龍
泉郅夀明達有文章故得文劍陳寵敦朴有善能伏不
見於外故得鍜成劍皆因名而表意　刀劍錄魏武帝
曹操以建安二十年於幽谷得一劍長三尺六寸上有
金字銘曰孟徳王常服之　典論選兹良金命彼國工
精而鍊之至於百辟以為三劍一曰飛景二曰流采三
曰華鋌俱長四尺二寸重一斤十有五兩淬以清漳厲
以礛䃴飾以文玉表以通犀　古今注吳大帝有寶劍
六白虹紫電辟邪流星青㝠百里　刀劍錄吳主孫亮
以建興二年鑄一劍文曰流光小篆書晉懐帝熾以永
嘉元年造一劍長五尺銘曰步光小篆書　宋書太宗
為徐州刺史昭太后賜以火珠鹿盧劍　刀劍録後魏
道武鑄二劍一名曰鎮山一名曰沈水　北史魏畢衆
敬獻銀裝劍一口　朝野僉載西晉末有旌陽縣令許
遜者得道於豫章西山江中有蛟為患旌陽沒水劍斬
之後不知所在頃漁人網得一石甚鳴擊之聲聞數十
里趙王為洪州刺史破之得劍一䨇視其銘一有許旌
陽字一有萬仞字遂有萬仞師出焉　廣異記唐開元
末武勝之知靜江軍忽見灘中雷公踐微雲逐一小黄
蛇盤繞灘上靜江之人戲以石投之中蛇鎗然作金聲
雷公乃飛去使人往視得一銅劍有文曰許旌陽斬蛟
第三劍　清異錄安祿山得飛剛寶劍欲奏上乞封劍
為堅利侯僚屬以無此例力止之　㑹要樂浪人劍舊
紀貞元十年九月辛卯南詔獻鐸槊浪人劍南詔傳異
牟尋獻鐸鞘浪劍鬱刃注浪人鑄時以毒藥并治取躍
迎如星者凡十年乃成淬以馬血以金犀飾鐔首傷人
即死浪人所鑄故亦名浪劍王所佩者傳七世矣　杜
陽雜編火精劍建中二年大林國所貢云其國有山方
數百里出神鐵其山有瘴毒不可輕為採取若中國之
君有道神鐵即自流溢錬之為劍必多靈異其劍之光
如電切金玉如泥以朽磨之則生烟熖以金石擊之則
火光流起唐徳宗時幸奉天自攜火精劍出内殿斫檻
上鐵狻猊應手而碎及乘輿遇夜侍從皆見上仗數尺
光明即劍光也　清異錄朔方裨將之父嘗夢朱衣黒
幘人曰吾聞陽長史天命以玉柄龍授君若遇槖籥翁
宜付之得夢六日後買得一劍既藏四年汾陽誕日部
曲競獻珍異裨將以父所寶玉柄龍奉之意汾陽即翁
也　劍俠傳唐晉公王鐸有千金劍以𫉬李龜夀　錦
繡萬花谷顧彦輝為東川節度㑹諸將以所佩劍號疥
癩賓使侍左右曰生死同之違者先齒　五代史孫徳
昭梁太祖頗徳其附已以龍鳳劍遺之　夢溪筆談錢
塘聞人紹一劍削十大釘皆截劍無纎迹用力屈之如
鈎縱之鏗然有聲復直如弦古之所謂靈寶劍也　珊
瑚鈎詩話有農夫耕地得劍磨洗適市值賈胡售以百
千未可至百萬約來旦取之夜歸語妻子此何異而價
至是庭中有石偶以劍指之立碎詰旦胡人載鏹至則
歎叱曰劍光已盡不復買農夫苦問之曰此是破山劍
唯可一用吾欲持之破寶山耳農夫惋恨旬月不能己
　　　匕首
鹽鐵論匕首短劍也長一尺八寸頭𩔖匕故曰匕首
物原專諸始造匕首　通裕文匕首劍屬漢王莽避火
宣室持虞帝匕首則堯舜已有其物矣　史記燕太子
丹使荆軻刺秦王豫求天下之利匕首得趙人徐夫人
匕首取之百金使工以藥焠之以試人血濡縷人無不
立死者乃裝為遣荆卿　典論魏太子丕造百辟匕首
三其一理似堅冰名曰清剛其二曜似朝日名曰陽文
其三狀似龍文名曰龍鱗　虞初志有尼授聶隱娘羊
角匕首刃廣三寸為開其腦後藏匕首而無所傷用即
抽之　妖亂志蕭勝納財於吕用之求知鹽城高駢有
難色用之曰一寶劍在鹽城井中須靈官取之駢許之
數月勝獻一銅匕首吕用之曰此北帝所佩也得之者
兵不敢犯駢寶秘之常持以坐起
　　　斧鉞
事物紀原輿服志曰黄帝置斧鉞内傳曰帝將伐蚩尤
𤣥女授帝金鉞以主煞此其始也以銅為鳳首銜刀
逸雅斧甫也甫始也凡將制器始用斧伐木已乃制之
也鉞豁也所向莫敢當前豁然破散也　說原鈇莝斫
刀也鉞大柄斧也黄鉞以金飾之　五侯鯖鏚柲斧柄
也　尚書一人冕執劉鄭𤣥注今鑱斧　中華古今注
金斧黄鉞也鐵斧𤣥鉞也三代通用之以斷斬今以黄
鉞為乘輿之飾𤣥鉞諸公王得建之武王以黄鉞斬紂
故王者以為戒太公以𤣥鉞斬妲己故婦人以為戒漢
制諸公亦建𤣥鉞以太公秉之助武王斷斬故為諸公
之飾焉大將出征特加黄鉞者以銅為之黄金塗刃及
柄不得純金也　博古圖司馬法三代之斧在夏執𤣥
鉞在商執白戚在周杖黄鉞葢所用之色不同而所以
為斧則一也　古今注秦改鐵鉞為鍠　開元儀禮鍠
形如劍而三刃連柄共長三尺五寸以虎豹皮為袋今
乘輿之前刻木為斧謂之儀鍠　孔六帖五代王建立
徙昭義賜以玉斧　輟耕錄劈正斧以水蒼玉碾造高
二尺有竒廣半之徧地文藻粲然自殷時流傳大朝會
則一人持之立於陛下所以正人不正之意　雲烟過
眼錄殷武鉞長三尺餘一叚美玉文藻細甚三代之寳
宣和故物又歸大金今在御府毎大朝㑹必設之外庭
　博古圖舞戚葢司殺者之所秉用以為舞安柄處作
蟬紋柄之外作兩目中作饕餮垂花之飾紋縷精妙又
片雲戚形戚也戚斧屬此若片雲狀而兩端微卷中作
三圜竅容柄處為三耳葢戚以玉為柲柲即柄也所謂
朱干玉戚者此其戚歟　西溪叢語齊斧虞喜志林音
側階切凡師出齋戒入廟受斧故云齊也陳林云腰領
不足以膏齊斧服虔注云易喪其資斧張姜云斧鉞也
以整齊天下應劭云齊利也蕭斧或云鉞斧也淮南子
云磨蕭斧以伐朝菌蕭之義未詳太平御覧引漢書王
莽傳喪其齊斧音齊　龍魚河圖斧神名狂章　清異
錄蜀王建軍中隱語以斧為鐵糕糜
　　　戈
二儀實錄䨇枝為㦸獨枝為戈蚩尤造　釋名戈句矛
㦸也戈過也所刺擣則決過所鈎引則制之弗得過也
　周禮冶氏戈廣二寸内倍之胡三之援四之鄭注戈
今句孑㦸也或謂之鷄鳴或謂之擁頸内謂胡以内接
柲者也長四寸胡六寸援八寸鄭司農云援直刃也胡
其孑　曲禮進戈者前其鐏後其刃注銳底曰鐏疏刃
當頭而利鐏在尾而鈍不以刃授敬也　玉海戈有傍
出者為句孑亦名胡孑　周禮戈柲六尺六寸　禮書
五兵之所以便於用者戈而已其柲短而易持其胡援
廣而易入可以樁可以斬可以擊可以鈎觀富父終甥
以戈樁僑如之喉狼瞫以戈斬秦囚子南以戈擊子晳
長魚矯以戈殺駒伯則戈之於用可知矣　典論狐父
之戈上世名器　宋書晉惠帝永興元年成都王伐長
沙毎夜戈㦸鋒有火光如懸燭　𤣥晏春秋皇甫謐年
十七未通經史執枝為戈
　　　㦸(附殳/)
稗史𩔖編吕氏春秋曰蚩尤作五兵㦸其一也又管子
曰雍狐之山發水出金受而制之以為雍狐之㦸此㦸
之始也龍魚河圖曰蚩尤造㦸續事始曰魏武加蝦蟇
頭幡實錄曰自夏后氏有之如鎗兩岐置刃謂之㦸
周禮冶氏㦸廣寸有半寸内三之胡四之援五之鄭注
㦸今三鋒㦸也内長四寸半胡長六寸援長七寸　禮
書葢㦸有三鋒刺則鋒之直前者也胡則正方中短而
下垂者也援則磬折而上達者也　風土記㦸長一丈
三尺奮揚俯仰能兼五兵　方言㦸楚謂之孑凡㦸而
無刃秦晉之間謂之釨或謂之鏔吳揚之間謂之戈東
齊秦晉之間謂其大者曰鏝胡其曲者謂之鈎釨鏝胡
三刃枝南楚宛郢謂之匽㦸其柄自關而西謂之柲或
謂之殳　逸雅㦸格也旁有枝格也　周書一人冕執
戣一人冕執瞿注戣瞿皆㦸屬　白六帖凡句兵欲無
彈彈掉也句兵戈㦸之屬　禮書㦸或作棘春秋傳曰
子都拔棘明堂位言越棘周禮言棘門則㦸棘一也
太公兵法㦸之神名大將　稗編史記趙良謂衞鞅曰
君之出也操闒(音/榻)㦸者旁車而趨續輿服志曰漢大駕
前驅有鳳皇闒㦸疑秦制也　晉東宫舊事崇福門鷄
鳴㦸十張　陶侃表伏惟武庫傾蕩宿衞有失輒簡選
其差可者奉獻金鈴大㦸五十張　說文有衣之㦸曰
棨　漢雜事漢制假棨㦸以代斧鉞　崔豹古今注棨
㦸前驅之器也以木為之後代刻偽無復典制以赤油
韜之謂之油㦸亦曰棨㦸　稗史𩔖編武士陳列殿下
曰陛㦸其宫中出入者本官封有衣㦸傳審印信然後
受之曰棨信王公以下用棨㦸前驅曰油㦸　名物考
後世有棨㦸天子二十四諸侯十二或施於公門或設
於私第故漢秦彭唐李晟皆得設棨㦸以代斧鉞　事
物紺珠棨㦸木為之而無刃門設架列之天子宫殿門
左右各十二應天數也
殳　說文殳者以木為身旁皆鐵齒　考工記廬人殳
長尋有四尺注殳以積竹八觚長丈二尺建于兵車旅
賁以先驅積竹謂削去白取其青處合之欲其有力也
　　　矛
吕氏春秋蚩尤作五兵有酋矛夷矛　詩國風二矛重
英註二矛夷矛酋矛也夷矛長二丈四尺酋矛長二丈
　周書二人雀弁執惠立於畢門之内注惠三隅矛孔
疏謂刃有三角鄭𤣥云惠狀葢斜刃宜芟刈　詩經厹
矛注二隅矛也　方言矛骹細如鶴脛者謂之鶴膝
越絶書越王仗屈盧之矛　庻物異名疏吕覽鋤耰白
挺可以勝人之長銚利兵長銚長矛也　白六帖刺兵
欲無蜎蜎撓也刺兵矛屬　北史魏畢衆敬還鄉獻刺
彪矛一枚　北史魏陳畱王䖍武力絶倫每以矛細短
大作之猶患其輕復綴鈴於刃下　龍魚河圖矛名天
矢隂　太公兵法矛之神名跌蹌
　　　矟(同槊/)
逸雅矛長丈八尺曰矟馬上所持言其矟矟便殺也又
曰激矛激截也可以激截敵陣之矛也　晉八王故事
張方將移惠帝於長安入殿奉迎自領五千騎皆捉鐵
􁀙槊　庾翼與燕王書今致朱漆黒毦丈八矟一柄
白六帖于栗磾常用黒矟劉裕呼為黒矟公　南史梁
武帝幸樂游苑羊侃預宴時少府奏新造兩刃矟成長
二丈四尺圍一尺三寸帝因賜侃河南國紫驑令試之
侃執矟上馬左右擊刺特盡其妙觀者登樹帝曰此樹
必為侍中折矣俄而果折因號此矟為折樹矟　北史
魏賜蠕蠕阿那瓌露絲銀纏槊二張并白毦赤漆槊十
張并白毦黒漆槊十張并幡　北史魏帝賜奚康生細
御銀纒槊一張　北史范陽盧曹入海島得長人骨以
髑髏為馬皁脛長丈六尺以為二矟送其一於神武諸
將莫能用唯彭樂强舉之未幾曹遇疾巫言海神為祟
遂卒　五行志劉武周據并州兵勢甚盛城上矟刃夜
毎有火光　酉陽雜俎南蠻有毒槊無刃狀如朽鐵中
人無血而死言從天雨下入地丈餘祭地方掘入蠻中
呼為鐸刃　孔六帖南詔異牟尋獻鐸矟浪劍鬱刃鐸
矟者狀如殘刃有孔旁達出麗水飾以金所擊無不洞
夷人尤寶之以血祭之　宋祁筆記宣獻宋公著鹵簿
記至䂍槊不能得其始徧問諸儒無知者予後十餘年
方得其義云江左有瓝槊以首大如瓝故云　事物紺
珠犦矟犦擊聲也一云象犦牛善鬭唐金吾將軍執之
宋制如節有袋上加碧油常置朝堂駕出則八枚前導
　唐史尉遲敬徳善矟　孔六帖羅藝善用槊
　　　槍
事物紺珠槍木桿金頭始於黄帝擴於孔明　韻㑹剡
木傷盜曰槍　續事始諸葛亮置苦竹槍長丈二　事
物紺珠一丈威煬帝槍　筆叢單雄信幼時植一棗樹
年十八伐為槍號寒骨白嘗與秦王戰秦王以太白羽
射之火出因為尉遲敬徳拉折　唐書吐蕃犯苦拔海
哥舒翰持半叚槍迎擊所向披靡　事物原始白幹槍
宋㑹要曰矟也唐時羽林所執制同矟而鐵刃上綴朱
絲拂隋志云齊梁四代儀中亦有此物疑晉宋以後以
為衞仗也　清異錄槍材難得十全魏州石屋林多有
之楊師援時賜鎗效節軍皆采於此團典所用多是絶
品聖龍筯餘軍不過四五等托地仙長腰奴范陽嬌金
梢裊兒是也更有風火枝聖蚰蜒頗曲弱軍中不取
夷俗記陣中有鈎槍柄長五六尺槍刃長數寸刃後有
鈎可以刺可以挽也　稗編飛火槍乃金人守汴時所
用今各邊皆知為之　陳繼儒見聞錄高皇帝御用槍
凡二大者幾盈握修可丈六尺疑即用以步戰者也小
者修殺四之一圍殺亦如之疑所謂馬矟也　事物紺
珠大寧筆槍首刃下數寸施小銕盤皆作刃拐突槍桿
長二丈五尺上施四稜鐵刃㧓槍長二丈餘上長刃下
逆鬚拐刃槍桿長二丈五尺長刃有拐
　　　盾
山海經羿與鑿齒戰於華疇之野羿持弓矢鑿齒持楯
　春秋元命包帝嚳戴干宋衷注干楯也　拾遺記庖
犧造干　說文盾瞂也所以扞身蔽目象形　釋名盾
遯也跪其後避刃以隱遯也大而平者曰吳魁本出於
吳為魁帥者所持也隆者曰須盾本出於蜀須所持也
或曰羗盾言出于羗也約脅而鄒者曰陷虜言可以陷
破虜敵也今謂之曰露見是也狹而長者曰歩盾歩兵
所持與刀相配者也狹而短者曰孑盾車上所持者也
孑小稱也以縫編板謂之木絡以犀皮作之曰犀盾以
木作之曰木盾皆因所用為名也　方言楯自關而東
或謂之楯或謂之干關西謂之楯　禮書五兵之用長
以衞短短以救長則人持其一矣盾則夫人而有之書
曰比爾干干欲其比則夫人有之可知也　藻林龍盾
畫龍於干以為飾　孔子世家矛㦸劍撥注撥謂大楯
也　越記越勾踐作盾嬰以白璧鏤以黄金狀似龍蛇
行者乃使大夫種獻之於吳王　唐書吳人家鶴膝而
戸犀渠注犀渠盾名　世說魏武征袁本初治裝餘有
數十斛竹片咸長數寸太祖用之為竹椑楯　𤣥晏春
秋皇甫謐年十七未通經史編荆為楯　陶侃表奉獻
金革大羗盾五十青陵金革盾五十　北史魏蠕蠕犯
塞任城王雲從獻文討之過大磧雲曰夷狄之馬初不
見虎頭楯若令此楯在前破之必矣帝從之　北史魏
賜蠕蠕阿那環赤漆楯六幡黒漆楯六幡　丘光庭兼
明書干一名楯一名櫓漢書云血流漂櫓櫓即干俗呼
為傍牌此物體輕或可漂也　逸雅彭排彭傍也在傍
排敵禦攻也　庻物異名疏伐干見注疏伐為中干干
伐皆盾之别名孔明軍令曰帳下及右陣各持彭排急
就注盾一名􁇍(音/伐)亦謂之干即今旁排也　章氏槁簡
贅筆背嵬即圓牌也以皮為之朱漆金花焕燿炳日
宋朝㑹要太宗聞南方以標槍傍牌為兵令蕭廷皓取
廣徳軍習之　二儀實錄步卒用八尺牛肋牌馬軍用
朱漆團牌近世兵杖中有標牌葢出溪洞之蠻熈寧中
王師征交阯得其法乃盛傳於中國至神宗設於行陣
令諸軍習之　事物紺珠立牌或竹或木高五尺闊三
尺背施横楅連轉關拐子長三尺巡城防矢石
　　　砲(附銃/)　(火藥器/)
物原軒轅作砲吕望作銃魏馬鈞製爆杖隋煬帝益以
火藥雜戲　稗編漢書甘延夀投石絶等倫張晏曰范
蠡兵法蜚石重十二斤為機法行三百步延夀有力能
以手投之今邊城有礮葢出於范蠡蜚石之制因事増
廣遂為今法葢其始也　事物原始諸葛亮圍郝昭於
陳倉亮起衝車昭以繩連石磨四角擊其衝車即礮石
之制也　唐書李密令田茂廣造雲旝三百具以磯石
為攻城械號將軍礮　楊誠齋海蝤船賦序紹興辛巳
海陵至江北掠民船欲濟虞允文伏舟七寶山後舟中
發一霹靂礮葢以紙為之而實以石灰硫黄礮自空而
下墜水中硫黄得水而火自跳出其聲如雷紙裂而石
灰散為烟霧眯其人馬之目遂壓北舟人馬皆溺大敗
之　稗編西安城上舊貯鐵砲曰震天雷狀如合碗頂
一孔僅容指軍中久不用此金人守汴之物也史載鐵
鑵盛藥以火㸃之砲舉火發其聲如雷聞百里外所爇
圍半畝以上火㸃著鐵甲皆透又其磁燒者强不若鐵
之威軍中鐵不多得則磁以繼之可也　事物紺珠單
梢砲前後四柱施桄上施鹿耳四夾軸軸上置板竿高
下隨時旋風礮衝天柱上施軸置砲虎蹲跑前脚長後
脚短水底連天砲先置銅鐵大砲水底以葦接長洞中
藏藥線水戰發之
銃　楊一清制府雜錄今所造鎗砲不能致遠兼不善
用不能多中近年敵人不甚畏之惟大將軍二將軍三
將軍諸銃力大而猛　事物紺珠佛郎機銃銅為管大
者千餘斤中者五百餘斤小者百餘斤彈子内鐵外鉛
重數斤嘉靖間造　七修𩔖藁鳥嘴木銃嘉靖間日本
犯浙倭奴被擒得其器遂使傳造焉　事物紺珠鷄脚
銃銅十眼銃四眼銃三眼銃九眼銃九子銃夾靶銃大
把銃千里銃
火藥器　羣書考索宋咸平三年唐福獻新製火毬火
鎗　事物紺珠蒺藜火毬三稜六首鐵刃外團火藥中
貫長繩放之霹靂火毬用竹兩三節存節用薄瓷或錢
三十片和藥裹竹為毬兩頭畱竹寸許毬外加傅藥鐵
嘴火鷂木身鐵嘴束稈為尾入火藥竹火鷂竹為疏籠
大腹狹口糊紙入火藥束草為尾
　　　諸武具
續事始雲梯魯人公輸般造以攻宋城可以凌空立之
太白隂經謂之飛梯　毛詩注鈎援鈎梯也所以鈎引
上城即雲梯也　事物紺珠飛梯長二三丈首貫䨇輪
著城而進竹飛梯獨竿大竹旁施脚澁躡地飛梯如飛
梯而兩層中施轉軸以起梯竿首貫䨇輪　稗史𩔖編
事始曰鐵蒺藜鐵菱角等起於隋煬帝征遼東置之要
路水中以刺人馬非也按諸葛亮與司馬懿相持於武
功五丈原亮卒懿追之亮長史楊儀多布鐵蒺藜則三
國之際已有其物非自隋煬帝始也漢文帝時晁錯言
守邊議云具藺石布渠答注云渠答鐵蒺藜也此又漢
初事耳　物原孫武造鐵蒺藜　庻物異名疏尉繚子
城險未設渠答未張晁錯傳高城深塹具藺石布渠答
渠答蒺藜也藺石城上雷石也晏子曰城上二歩一渠
立程長三尺冠長十尺臂長六寸二步一答答廣九尺
袤十二尺據此則渠答若兩矣　清異錄蜀王建軍中
隱語鐵蒺藜曰冷尖　事物紺珠撾簡大鐵尺　詞林
海錯蕭摩訶與北齊戰有西域胡妙於弓矢摩訶遥擲
銑鋧正中其額應手而斃鋧音簡秦瓊尤善用之　周
禮車徒皆作遂鼓行徒銜枚而進鄭注枚如箸銜之有
繣結項中軍法止語為相疑惑也　紺珠狼牙拍合榆
木布釘其上四面施刀前後施環貫以繩鈎於城上以
拍登城　戚繼光武藝篇狼筅用大毛竹上截連四旁
附枝節節枒􁍦視之粗可二尺長一丈五六尺利刃在
頂長一尺郭應響云臨敵他技單薄膽易搖奪惟筅遮
蔽全身刀鎗叢刺不能入用為行列乃行伍藩籬也若
精兵風雨之勢則筅為重贅之器矣
　　(附/)諸刑具
舜典鞭作官刑　隋書刑法志梁武帝時鞭有制鞭法
鞭常鞭凡三等制鞭生革亷成法鞭生革去廉常鞭熟
靻不去廉皆作鶴頭紐長尺二寸梢長二尺七寸廣三
寸靶長尺五寸　隋書北齊武成帝用輕典鞭鞘皆用
熟皮削去廉稜鞭瘡長一尺　舜典朴作教刑注朴檟
楚也　漢書景帝定箠令箠長五尺其本大一寸其竹
也末薄半寸皆平其節當笞者笞臀母得更人畢一罪
乃得更人　晉令應得法杖者以小杖過五寸者梢行
之應杖而髀(臀/也)有瘡者緩　隋書梁武帝時杖皆用生
荆長六尺有大杖法杖小杖三等之差大杖頭圍寸三
分小頭八分半法杖圍寸二分小頭五分小杖圍寸一
分小頭極杪　五代史劉銖用法刻深毎杖一人必兩
杖俱下謂之合歡杖　文獻通考杖不得畱節目亦不
得釘飾及加筋膠之𩔖仍用火印從官給　周易荷校
滅耳注校枷也罪重械其首也　文獻通考宋高宗著
令枷以乾木為之長者以輕重刻識其上凡枷紐暑月
五日一濯　周易履校滅趾注械足也　禮記孟春之
月命有司省囹圄去桎梏注木在足曰桎在手曰梏
廣雅參著曰桎偏著曰梏　說文梏手械也所以告天
桎足械也所以質地　周禮凡囚上罪梏拲而桎中罪
桎梏下罪梏王之同族拲鄭𤣥註兩手共一木曰拲桎
梏兩手各一木　王莽傳以鐵琅當其項注琅當長鎻
也　通典隋文帝令前代有司訊考有用大棒束杖壓
踝之屬盡除之
　
　格致鏡原卷四十二
欽定四庫全書
　格致鏡原卷四十三　　　大學士陳元龍撰
　　禮器𩔖(一/)
　　　鼎
總論　説文鼎三足兩耳和五味之彛鼎也　周易鼎
黄耳金鉉利貞玉鉉大吉無不利　爾雅鼎絶大謂之
鼐(最大/者)圜弇上謂之鼒(鼎歛上/而小口)附耳外謂之釴(鼎耳/在表)欵
足者謂之鬲(鼎曲/脚也)　周禮王日一舉鼎十有二物皆有
俎注牢鼎九陪鼎三　禮書鼎之器於象為備鼎之齊
於金為多下有足上有耳有鼐以覆之有鉉以舉之詩
稱鼐鼎及鼒士虞禮有上鼎中鼎下鼎有司徹司馬舉
羊鼎司士舉豕鼎魚鼎則鼎之體有大小侈儉之别而
用有羊牛豕魚之異天子諸侯有牛鼎大夫有羊鼎士
豕鼎魚鼎而已上得兼下下不得兼上則鼐鼎特王有
之也然所謂陪鼎羞鼎皆鉶鼎也鉶鼎所以實羮者也
鉶羮所以具五味者也自羮言之曰鉶自器言之曰鉶
鼎也其陪正鼎曰陪鼎以其為庶羞曰羞鼎其實一也
　羣書考索按禮記器用圗云冪者若束若編凡鼎冪
盖以茅為長則束本短則編其中央　漢郊祀志鼎大
異于衆鼎文縷無欵識注韋昭曰欵刻也師古曰識記
也　稗史𩔖編近世所存古鼎或有容一升半升者考
其欵識則真古物也亦謂之鼎鼎乃大烹之器豈爾耶
此盖古之祭物名曰從彛其器則不一盖以貯已熟之
物以祭宗廟象鼎之器形而實非鼎也　唐五行志天
寳五載四月宰臣李適之常列鼎具膳羞中夜鼎躍出
相鬭不解鼎耳及足皆折
歴代鼎　郊祀志昔泰帝伏羲與神鼎一一者一統天
地萬物所係象也　晉中興書神鼎者仁器也能輕能
重能息能行不炊而沸不汲自盈絪緼之氣自然所生
也亂則蔵於深山文明應運而至故禹鑄鼎以擬之
郊祀志黄帝作寳鼎三象天地人　瑞應圗寳鼎金銅
之精知吉凶存亡不爨自沸不炊自熟不汲自滿不舉
自藏不遷自行　郊祀志黄帝采首山銅鑄鼎鼎成有
龍垂胡髯迎黄帝上昇因名其處曰鼎湖　真誥軒轅
自採首山之銅以鑄鼎虎豹百禽為之視火參鑪鼎成
而軒轅崩葬喬山五百年後山崩空室無尸唯寳劍赤
舄在耳一旦又失所在也　虞荔鼎録金華山黄帝作
一鼎髙一丈三尺大如十石甕像龍騰雲百神螭獸滿
其中文曰真金作鼎百神率服複篆書三足(以上三/皇鼎)
瑞應圗禹治水收天下美銅以為九鼎象九州王者興
則出衰則去　拾遺記禹鑄九鼎五者以應陽法四者
以象隂數使工師以雌金為隂鼎以雄金為陽鼎鼎中
常滿以占氣象之休咎　孫暢之述書禹鑄九鼎人不
覺鼎移而日移五歩自周郟鄏已来東南移不知今至
何國也道人商行傳曰鼎在罽賔於陽州是西北(以上/夏鼎)
　說苑湯之時大旱七年雒坼川竭煎沙爛石於是使
人持三足鼎祝山川教之祝曰政不節耶使民疾耶盖
辭未巳而天下大雨　博古圗父乙鼎三足銘三十字
瞿父鼎三足銘二字子鼎三足銘一字庚鼎三足銘一
字癸鼎三足銘一字乙毛鼎三足銘二字召夫鼎四足
銘八字持刀父已鼎三足銘三字秉仲鼎三足銘四字
素腹寳鼎三足銘五字是器耳為綯狀腹足無紋渾厚
純質若癸鼎三足銘八字象形饕餮鼎三足銘一字按
此鼎欵識純古髣髴饕餮之形立戈鼎三足銘一字立
戈父甲鼎三足銘三字象形鼎三足銘一字公非鼎三
足銘一字亞虎父丁鼎四足銘四字亞形内著虎象冊
命鼎四足銘十一字父已鼎三足銘三字一字作禾形
是器耳足純素三面為饕餮而間之雷紋文鏤與父已
彛近似之父癸鼎二一三足銘四字作兕形一銘三字
作立戈狀蠆鼎三足銘一字作蠆形魚鼎銘三字月魚
基伯申鼎三足銘五字體純朴素綦鼎三足銘三字純
外𨼆起雲雷狀(以上/商鼎)　禮眀堂位崇鼎貫鼎天子之器
也注崇貫皆國名　博古圗文王鼎三足銘七字此為
周公作祭文王之器其制足象蜼形上為鼻下為尾髙
而且長其兩耳亦鏤文其身四周𨼆起獸面盖饕餮之
象　鼎録太公於渭水得玉璜鑄一鼎刻其文曰璜鼎
　郊祀志牛鼎受一斛天子飾以黄金諸侯白金有鼻
目以銅為之三足　羣書考索牛鼎口徑底徑及深俱
一尺五寸三分足如牛毎足上以牛首飾之羊豕二鼎
亦如之所謂周之禮飾器各以其𩔖之義也羊鼎受五
斗大夫亦以銅為之無飾今謂大夫祭用少牢故無牛
鼎口徑底徑俱一尺深一尺一寸豕鼎受三升口徑底
徑皆八寸深九寸强士以鐵為之無飾今謂士祭用特
牲故無羊鼎案聘禮云牢鼎九設于西階前九鼎者牛
一羊二豕三魚四腊五腸胃仝鼎六膚七鮮魚八鮮腊
九設局幕今惟牛羊豕三鼎各自象其形自魚腊已下
並無其制以其物之細雜無所象故也　左傳晉叔向
曰饞鼎之銘曰昧爽丕顯後世猶怠　左傳昭十六年
齊伐徐徐賂以甲父之鼎注甲父古國名　左傳鄭人
鑄刑書於鼎以為國之常法也　博古圗蛟螭鼎三皆
三足無銘其一耳有粟紋腹有垂花左右蟠以蛟螭而
足如之其一以牛足為三足耳作綯紐周以蛟螭之飾
其一耳足純素縁之外作蛟螭蟠紆之狀比他鼎侈口
而底稍平蟠䕫鼎二皆三足無銘素耳獸足腹著蟠䕫
間以雷紋䕫龍雷紋鼎三足無銘三面䕫龍形間以雷
紋䕫龍侈口鼎三足無銘純縁外作䕫龍狀侈口製作
華妙饕餮鼎三足無銘素耳直足不設文飾純縁作雷
篆間以饕餮之狀素饕餮鼎三足無銘製作渾厚略無
華藻腹間飾以饕餮循環囘頋三足為蟠䕫獸足鼎三
皆三足無銘其一獸齧其耳腹著旋紋純縁之下飾以
蟠虬復以獸為之足其一純縁周以雲紋而足狀以獸
與前器頗相𩔖其一足為獸形純縁脰腹之間遍著蟠
虬兩耳偃然如翼鱗紋鼎二皆三足無銘耳為對獸腹
著鱗紋純縁連絡間以蟠螭獸縁素腹鼎二皆三足無
銘其一耳腹純素縁足作獸紋其一獸飾其縁純素其
腹象簠鼎四足無銘器方如簠足作獸蹏旋雲鼎三足
無銘足空耳直純縁作雲氣回旋足著饕餮形蟠虺雷
紋鼎有盖三足無銘周以蟠虺間之雷紋其盖有足斜
方雲雷鼎三足無銘純縁飾以䕫龍腹作斜方之形實
以雲雷間以細乳山紋垂花鼎三足無銘以山紋垂花
為飾垂花鼎二皆三足無銘一偃耳蹄足腹著交螭下
有垂花備成之文一圜而上揜腹著饕餮其垂花作蟬
紋狀花足鼎四足無銘足飾以花腹作直紋縁為䕫龍
雷帶鼎三足無銘純縁下飾雷帶而足與腹間皆純素
無紋飾旋紋鼎三足無銘耳足上下純素惟腹間飾以
旋紋有宛轉回旋之狀純素鼎三足無銘耳足不飾紋
鏤土花沁暈如紫玉色中鼎三足銘四字純素不加文
鏤銅色沁暈如碧玉製作典古周器中最為純厚者南
宫中鼎三皆四足一銘五十七字二銘三十九字穆公
鼎三足銘二百三字象鼎三足銘一字作象形是器腹
飾交䕫兩耳外作連珠紋純縁不加蟲鏤䜌鼎三足銘
二字單父乙鼎四足銘五字益鼎三足銘四字鮮鼎三
足銘狀一魚形欵識簡古不加紋鏤仲偁父鼎三足銘
三十五字太叔鼎三足銘四字乙公鼎三足銘一十一
字㜏氏鼎三足銘一十三字寏父鼎三足銘八字尨生
鼎三足銘十六字絲駒父鼎三足銘九字通體純素豐
鼎四足銘六字是器如簋比他器特小師秦宫鼎銘四
十七字龍鼎三足無銘著象若龍蟠螭鼎二皆三足無
銘二器腹間飾以蟠螭狀𨼆起􁈉稜兩耳偃而純素三
足各設獸首製作悉同晉姜鼎三足銘一百二十有一
字王伯鼎四足銘五字季㜏鼎三足銘四十九字伯碩
父鼎三足銘五十字耳足皆素純縁之外飾以蟠䕫腹
間比以鱗紋史頙鼎三足銘四十三字耳足純素純縁
之下以雷紋為飾父已鼎三足銘二十八字是器獸足
素耳純縁之外作螭紋而雷紋間之言肇鼎三足銘一
十字足短而婆娑其腹耳足純素純縁外有蛟螭之飾
雝公緘鼎三足銘四十一字其腹出雲氣足著饕餮制
甚古而韻不凡叔液鼎三足銘二十三字耳作雷形純
縁飾以立螭足作蹄狀單從鼎四足銘五字兩耳方而
四足上飾獸面腹上雙鳯形間以雷紋鳯狀舉鼎三足
銘一字耳足與腹皆純素而三面有饕餮狀間雷紋威
君鼎三足銘七字腹作蟠虬耳飾以雲紋足皆狀獸盖
盛飼之器伯􁢉父鼎三足銘十有八字獸飾足腹間蟠
螭兩耳純縁皆素節鼎三足銘一字耳足純素純縁之
下起六􁈉稜為三獸面以蟠䕫雷紋為飾腹又作垂花
中著蟬紋蟲鏤色瑟齊莽史鼎三足銘十九字耳縁著
雲雷紋足作蹄狀増鏤花子父舉鼎三足銘三字耳腹
皆素純縁外飾以䕫龍雷篆足亦作䕫龍狀百乳方鼎
二皆四足無銘二器方之諸鼎特為髙大所同者周以
乳形純縁之下環以饕餮所不同者前一器乃䕫足而
眉作蛇虺蟠屈之狀後一器足亦作䕫形而鼻稜四翼
屹起形制質朴實可寳於後世蟠虬鼎二皆三足無銘
一有盖以蟠虬為飾三足皆獸狀腹周以綯紐盖頂設
六拱垂環一闕盖平底足素無紋純縁飾蟠虬之形蟠
虺鼎三足無銘耳足純素周腹作蟠虺狀獸足蟠䕫鼎
三足無銘通體作蟠䕫狀兩耳飾以雷紋足為獸首口
侈而圜蟬紋鼎三皆三足無銘一飾以饕餮間以雷篆
下以蟬紋垂花之形一腹作蟬紋間以䕫龍一著以䕫
龍垂以蟬紋而下極鋭蟠䕫平盖鼎三足無銘鏤蟲精
妙腹著蟠䕫盖平上設四環周以雷紋圜腹饕餮鼎三
足無銘圜腹著饕餮加以䕫龍盤雲饕餮鼎三足無銘
耳腹皆素純縁之下飾三饕餮有鼻屹然而起間作雲
氣(以上/周鼎)　史記秦武王與孟説舉龍文鼎絶臏而死
稗史𩔖編秦丞相樗里子作一鼎文曰智囊獨足古文
大篆書荀况在嵩溪作一鼎大如五石甕表裏皆紀兵
法大篆書之　廣博物志張儀伐蜀鑄一鼎髙三尺文
曰定蜀大篆書李斯為丞相鑄一鼎其文曰上丞相鼎
埋於上蔡東門(以上/秦鼎)　鼎録漢孝景帝鑄一鼎名曰食
鼎髙二尺銅金銀雜為之形若瓦甑無足中元六年造
其文曰五熟是滋君王膳之小篆書　漢書漢武得汾
隂寳鼎蔵於甘泉羣臣上夀賀陛下得周鼎吾丘夀王
曰非周鼎上怒對曰天祚有徳寳鼎自出此天以與漢
是漢鼎非周鼎也　鼎録元鼎元年汾隂得寳鼎即吾
丘夀王所識之鼎髙一丈二尺受十二石雜金銀銅錫
為之四面蛟龍兩耳能鳴三足馬蹄刻山形竒怪之象
紀靈圗未然之狀其文曰夀考天地百祥臻侍山伏其
靈海伏其異此銘在底下又别有銘或浮或沉皆古文
複篆此上古之鑄造也總有九枚　鼎録武帝登泰山
鑄一鼎髙四尺銅銀為之其形如甕有三足太始四年
造其文曰登於泰山萬夀無疆四海寜謐神鼎傳芳大
篆書昭帝元平元年於藍田覆車山鑄一鼎髙三尺受
五斗刻其文曰宜君王和四方調滋味去腥傷小篆書
三足廢帝賀以天鳯六年登位廢為海昏侯鑄一小鼎
貯酒其形若甕四足受二斗其文曰長滿上小篆書宣
帝甘露元年於華山僊掌鑄一鼎髙五尺受四斗擬承
甘露刻其文曰萬國伏貽長久鑄神鼎承天酒三足小
篆書又建章宫銅人生毛以為美祥作一金鼎埋之本
宫元帝初元二年鑄一鼎大如甕無足其文曰皇帝膳
鼎小篆書成帝綏和元年匈奴平鑄一鼎其文曰㓂盜
平黄河清八分書三足髙五尺六寸哀帝元夀元年鑄
一鼎貯酒髙四尺三足其文曰羣臣元日用醴鼎小篆
書平帝元始五年鑄一鼎受二斗其文曰藥鼎三足八
分書　漢官儀開陽門夜直樓上帝因作一鼎其文曰
柱鼎一足如馬蹄　南越書熈安縣山下有神鼎天清
水澄則見鼎刺史劉道錫常使繫其耳而牽之耳脱而
鼎?既而執紖者莫不疾病盖尉佗之鼎　鼎録蕭何
為丞相鑄一鼎大如三石甕自表已功其文曰紀功鼎
亦是何自作署書體四足車千秋為丞相鑄一鼎文曰
車丞相鼎八分書孔光拜丞相鑄一鼎文曰丞相博山
侯大篆書王莽建國元年鑄一大鼎髙一丈其文曰建
國鼎莽自書埋之漸臺又作一鼎其文曰君臣之鼎並
小篆書三足　鼎録後漢光武建元元年鑄一鼎其文
曰定天下萬物伏小篆書三足髙九尺眀帝永平十年
鑄一鼎於洛水髙六尺其文曰蛟龍伏大篆書三足又
鑄一鼎於糓水髙五尺其文曰穀洛小篆書四足章帝
元和二年於北嶽鑄一鼎髙四尺無足其文曰鎮地鼎
小篆書安帝延光四年鑄一鼎於少室山其文曰承露
鼎小篆書四足順帝永建六年鑄一鼎於伊水名曰魚
鼎髙四尺三足靈帝嘉平元年鑄一大鼎埋之鴻都門
其文曰儒鼎古書三足楊震為太尉作一鼎其文曰太
尉鼎古𨽻書　竇憲傳南單于於漠北遺憲古鼎容五
斗其傍銘曰仲山甫鼎萬年子子孫孫永保用憲乃上
之　鼎録胡廣鑄一鼎其文曰孝子鼎八分書王允鑄
一鼎曰千里八分書王仲子為大司徒鑄一鼎其文曰
司徒鼎大篆書王郎為司空鑄一鼎其文曰司空鼎複
篆書董卓為太師鑄一鼎其文曰太師鼎古𨽻書蔡伯
喈為侍中封髙陽侯作一鼎記漢家厯數邕自書蔵於
泰山　稗史𩔖編張陵在雲臺山得仙作一鼎寫丹經
埋於雲臺山下　博古圗孝成鼎有盖三足盖與器銘
共五十六字好畤供厨鼎有盖三足盖與器銘共五十
八字汾隂宫鼎有盖三足盖與器銘共五十四字定陶
鼎有盖三足盖與器銘共十六字李氏鼎有盖三足銘
二字圜揜上而耳外附質素無紋六䕫鼎有盖三足無
銘盖作圜如足仰之可貯物圜下承以六䕫三犧鼎二
皆有盖三足無銘二器足如牛設三犧于盖浮雲鼎有
盖三足無銘耳附如釴弇上如鼒足作股膊盖設三圜
體間飾以雲氣下垂之勢輔耳鼎四皆三足無銘二有
盖二闕盖蟠螭鼎有盖無銘頂有提環周囘𨼆起三脊
錯以蟠螭内外之紋又塗以黄金爛然照目小鼎有盖
三足無銘倣鼒而為之其小可置諸掌錯金銀為華飾
以七寳瑟瑟輝映其上盖非飲食之器如硯滴之具最
為舊物篆帶鼎有盖三足無銘兩耳外附足作股膊若
獸蹄狀盖設三環却之可以貯物上下飾以篆帶縈紆
糾結曲盡華巧雷紋鼎有盖無銘三足純素純縁與盖
遍著雷紋大小間錯腹上維以綯紐周匝其下與耳又
作螭形盖頂復以三環為飾却而置諸機如足然百乳
鼎有盖三足無銘匾淺若瓿以環為耳各以三膊為足
盖又貫之三牙可以脗合各周以乳乳形分布蟠虺之
間(以上兩/漢鼎)　鼎録蜀先主章武二年於漢川鑄一鼎名
曰克漢鼎埋之丙穴中八分書三足又鑄一鼎沉於永
安水中紀行軍竒變又於成都武擔山埋一鼎名曰受
禪鼎又埋一鼎於劍口山名曰劍山鼎並小篆書皆武
侯迹又時龍見武陽之水九日因鑄一鼎像龍形沉水
中章武三年又作二鼎一與魯王文曰富貴昌宜侯王
一與梁王文曰大吉祥宜公王並古隸書髙二尺諸葛
亮殺王雙還定軍山作一鼎埋於漢川其文曰定軍鼎
又作八陣鼎沉之永安水中皆大篆書又於𤣥武郡金
山作二鼎一大一小並無文時亮行軍見此山勢似有
王者故鎮之魏武帝鑄一鼎於白鹿山髙一丈紀征伐
戰陣之能古文篆書四足更作鼎於太子名曰孝鼎畫
刻古来孝子姓名小篆書文帝黄初元年鑄受禪鼎其
文曰受祚鼎小篆書眀帝太和六年鑄一鼎三足名曰
萬夀鼎小篆書吳孫權黄武元年於彭蠡水沉一鼎其
文曰百神助陽侯伏三足大篆書又獵於樊山見一姥
問得何獸答曰得一豹曰何不截尾遂為姥立廟并作
一鼎文曰豹尾鼎孫亮建興元年於武昌鑄一鼎其文
曰鎮山鼎小篆書三足顧邕鑄一鼎文曰顧元凱之鼎
八分書三足陸遜破劉先主鑄一鼎紀功其文曰破蜀
鼎(以上三/國鼎)　鼎録晉懐帝永嘉六年鑄一鼎沉於𤓰歩
江中無文字鼎似龜形王羲之於九江作書鼎髙五尺
四面周匝書遍刻之沉於水中真隸書　異苑孔愉𫉬
龜放之遂作一鼎刻其文曰孔敬康鼎沉之於水　晉
陽秋元康八年穀城縣民㽞珪夜見門内有光取得玉
鼎一圍四寸廬江太守以獻　晉起居注咸和元年宣
成春榖縣山􁐙𫉬古鼎可受三斛餘羣臣畢賀　異苑
前秦苻堅建元五年長安樵人於城南見金鼎走白堅
堅遣載取到城化為銅鼎入門又變成大鐸　鼎録宋
王劉裕晉永初三年從秦中還紀功鑄一鼎於九江其
文曰沸秦洛伏大漢古篆書宋文帝得鰕魚遂作一鼎
其文曰鰕魚四足順帝昇明元年有人於宫亭湖得一
鼎上有古文洵漠二字齊髙祖於齋中池内見龍聞簫
鼓音遂埋一鼎其文曰龍鼎真書三足梁武帝大通元
年於蔣山埋一鼎其文曰大通真書又鑄一鼎書老子
五千言沉之九江中並蕭子雲書又天監二年安豊得
一角靈龜武帝遂作一鼎投得龜處陳武帝即位鑄一
鼎其文曰元勲鼎沉於浙江陳宣帝於太極殿中鑄一
鼎其文曰忠烈常侍丁初正書(以上六/朝鼎)　博古圗三蟠
鼎有盖三足無銘耳附於外形圜而匾上有三螭以戲
於盖足與耳皆為螭形　三禮圗唐武后時九鼎成后
欲用黄金塗之姚璹進曰鼎者神器也貴質朴不得外
飾臣觀其上先有五采豈待塗金為符曜耶后乃止
唐書常山王承乾造六熟鼎招亡奴盜取人牛馬親視
烹燖　杜陽編貞元八年吳眀國貢常燃鼎量容三斗
光潔𩔖玉其色純紫毎修飲食不熾火而自熟香潔異
常久食之令人反老　山堂肆考宋徽宗崇寧四年秋
九鼎成奉安於九成宫以蔡京為定鼎禮儀使帝幸宫
行酌獻禮鼎各一殿中央曰帝鼎北曰寳鼎東曰牡鼎
東北曰蒼鼎東南曰岡鼎南曰彤鼎西南曰阜鼎西曰
皛鼎西北曰魁鼎帝酌獻至北方寳鼎鼎忽破水流溢
於外(以上唐/宋鼎)
諸鼎　庶物異名疏張世南紀聞云昔長睿父博學好
古頗得三代之遺器其鼎有上下畫一而中重三者長
睿父識之曰此争首也盖著飲食有訟之戒然則八十
一首與周易準其已久矣世南之見其器必後漢時物
盖八十一首作於子雲何縁三代時已有争首按髙似
孫緯略稱三代器㡬三百種亦無争首之目可為紀聞
一證　雲烟過眼録癸字鼎初出蕭山張稱孫其制三
足兩耳其花饕餮圗雷文粗細花相間儼然一局爐耳
特青緑自内出外則裹之以褐色瑩光可愛内有三字
欵文伏自􁘽然其様則不古也又金絲商嵌小鼎元賈
氏物文極細後併髙麗商嵌歸之吳存齋又小鼎一内
有欵曰􁖜自􁘽文藻甚佳其色青緑　清波雜志毘陵
士大夫有仕成都者九日藥市見一銅鼎已破闕旁一
人贊取之既得叩何所用曰歸以數爐炷香環此鼎香
皆聚於中試之果然乃名聚香鼎初不知何代物而致
此異　南越書永城縣江前有神鼎圎數里耳髙五六
丈葛稚川云赤松子淘金丹鼎　廣博物志大茅山有
𤣥帝時銅鼎鼎可容四五斛許偃刻甚精好在山獨髙
處入土八尺許上有盤石掩鼎上𤣥帝時命東海神使
埋藏於此　五代史張䇿少聰悟父同居洛陽敦化里
浚井得古鼎銘曰魏黄初元年春二月匠吉千同以為
竒䇿時年十三居同側啓曰漢建安二十五年曹公薨
改元延康是嵗十月文帝受禪又改黄初是黄初元年
無二月也銘何繆耶同大驚異之
　　　俎
稗史𩔖編眀堂位曰有虞氏以梡俎注云斷木為四足
而已然則斷木而為之足不致文飾創始為之故也唐
太宗曰禹雕其俎至夏乃用雕文則俎自虞帝始也
眀堂位周以房俎鄭注房謂足下跗上下兩間有似於
房孔䟽兩頭各有兩尺足下各别為跗足間横者似堂
之壁横下二跗似堂之東西兩頭各有房也　羣書考
索俎以玉飾知之者以俎豆相𩔖之物眀堂位説周公
之禮云薦用玉豆豆以玉飾眀俎亦用玉飾長二尺四
寸廣尺二寸髙一尺漆兩端赤中央黒　國語王公立
飲則有房烝注房大俎也謂半解其體升之俎也
　　　豆
禮圗豆口足徑尺黒漆飾朱中大夫以上畫以雲氣諸
侯以象天子以玉皆謂飾其豆口也　爾雅䟽豆者以
木為之髙一尺口足徑一尺其足名鐙中央直竪者名
校校徑二寸總而言之名豆其實四升用薦葅醢　眀
堂位夏后氏以楬豆殷玉豆周獻豆鄭注楬無異物之
飾也獻䟽刻之齊人謂無髮為秃楬孔疏獻音娑娑是
希䟽之義故為䟽列之　正字通楬豆以木為柄若蜡
氏置楬之楬即今之板所謂以木為柄柄即豆之下承
豆之莖趺也玉豆者楬之上飾之以玉也獻豆若周官
再獻之獻陳澔集説云獻讀為娑犧尊刻畫鳯羽此豆
亦必刻畫鳯羽故名　武王觴豆銘食自杖食自杖戒
之憍憍則逃注盧氏曰無求醉飽自杖而已觴豆與祭
祀之楬豆玉豆别盖用以飲食者非止盛乾物也　考
工記旊人為豆實三而成觳崇尺注豆實四升觳受一
斗二升　爾雅木豆謂之豆竹豆謂之籩瓦豆謂之登
　通雅考工以瓦為豆周禮以木為豆禮家言木曰豆
竹曰籩瓦曰豋然古器祖癸豆姬寏母豆皆以銅為之
　博古圗魚豆無銘飾以魚鱗疑生豆銘八字上若盤
狀而復穿鏤於濡物蟠虺豆二皆無銘各著以蟠虺輕
重雷紋豆二皆兩耳無銘一有盖一闕盖皆以雷紋為
飾或輕或重下作垂花前盖端狀荇葉間錯粟紋
　　　籩
鄉射記注豆宜濡物籩宜乾物　爾雅䟽籩以竹為之
口有藤縁形制如豆亦受四升盛棗栗桃梅蔆芡脯脩
膴鮑糗餌之屬　禮記薦用雕篹注䟽篹籩也以竹為
之形似筥亦薦時用也雕鏤其柄故曰雕篹
　　　瑚璉
三禮圗瑚受一升制度如簋而平下璉受一升漆赤中
盖亦龜形飾口以白金制度如簠而兑(音/鋭)下　魏了翁
讀書雜鈔眀堂位夏后氏之四璉殷之六瑚鄭注云皆
黍稷器制之異同未聞皇氏曰鄭注論語夏曰瑚殷曰
璉誤也
　　　簠簋
羣書考索外方内圎曰簠盛稻梁之器口圎徑六寸深
七寸二分底徑亦五寸二分厚八分足底徑六寸厚半
寸脣寸所盛之數及盖之形制一與簋同簋盛黍稷之
器有盖象龜形外圎函方以中規矩天子飾以玉諸侯
飾以象受一斗二升髙一尺厚半寸脣寸口徑五寸三
分深七寸二分底徑亦五寸二分厚八分足底徑六寸
　聘禮注簋方者器名也以竹為之狀如簋而方凡簋
皆用木而圎受斗二升此用竹而方故云如簋而方亦
受斗二升　羣書考索案考工記旊人為簋及豆皆以
瓦為之雖不言簠簋是相將之器亦應制在旊人亦有
盖䟽云據祭天地之神尚質器用陶瓠而已若祭宗廟
則皆以木為之　博古圗禮圗據周禮簠簋注䟽簠為
外方而内圜簋為外圜而内方穴其中以實稻粱黍稷
又皆刻木為之上作龜盖以體蟲鏤之飾而去古益逺
矣不知簠盛加膳簋盛常膳皆熟食用匕之具若如禮
圗則略無食器之用今三代簠簋方圜異制可用匕而
食如周邦父簠髙三寸四分深二寸一分口徑長一尺
闊八寸一分容四升一合飾以蟠螭周以重雷兩耳作
蟠首銘曰叔邦父作簠用征用行用從君王子孫其萬
年無疆又太師望簋通盖髙六寸七分深二寸八分口
徑長七寸二分闊五寸腹徑長七寸九分闊五寸六分
容三升七合兩耳四足銘云太師小子望作䵼彜簋而
謂之䵼者䵼訓煮熟食簋盛黍稷惟熟然後可食也是
皆出于冶鑄之妙而銘載粲然豈刻木鏤形者所能髣
髴哉又京叔簋有盖兩耳四足銘十一字素簋兩耳無
銘如豆而方如鋪而橢其下四面作䟽􁂻之狀
　　　筐　筥　篚
三禮舊圗筐以竹為之長三尺廣一尺深六寸足高三
寸祭祀之器　庶物異名䟽禮書有頃筐有懿筐頃筐
其淺者也懿筐其深者也韓詩外傳曰頃筐欹箱也
三禮舊圗筥制圎而長深行幣帛及盛物但可以實物
而已又筥圎受五升盛雍餼之米致于賔館　禮書儀
禮壘洗之西皆有篚又有上篚下篚膳篚之辨則上篚
在堂下篚在庭膳篚特饌君爵而已篚之為物可以盛
幣帛可以盛勺觶可以盛苴茅可以代肵俎可以實黍
稷肆大朝覲佐儐共設篚罋此篚之實黍者也公食大
夫豆實實于罋簋實實于筐而篚者筐𩔖也其用以實
簋實宜矣鄭氏曰篚其筐字之誤歟不必然也鄭氏又
曰篚竹器如笭説文曰篚如竹箧箧有盖是以舊圗篚
亦有盖
　　　敦
禮眀堂位有虞氏之兩敦注敦音對盛黍稷器　周禮
合諸侯共珠盤玉敦注敦槃𩔖珠玉以為飾鄭司農云
玉敦歃血玉器　羣書考索九嬪職云凡祭祀賛玉齍
注云玉齍玉敦也受黍稷器然則天子八簋之外兼用
敦也敦受一斗三升漆赤中大夫飾口以白金其制與
簋簠容受並同但上下内外皆圎為異耳　博古圗已
丁敦有盖兩耳銘六字足純縁周以䕫龍又著兩螭以
聳其耳通腹皆列饕餮紋散季敦有盖兩耳有珥三足
盖與器銘共六十六字毁敦兩耳銘一百一十三字圜
足下連方座仲駒父敦二皆兩耳有珥三足盖與器共
銘三十六字敔敦兩耳有珥三足闕盖銘一百四十字
姜敦兩耳圈足銘一十六字宰辟父敦三皆兩耳有珥
三足二盖與器銘共一百五十字一闕盖銘七十五字
形制欵式悉同兕敦三皆兩耳有珥二盖與器銘共二
字一闕盖銘一字制作一律皆以雲雷為飾前二器盖
上各有犀兕之形刺公敦二皆兩耳有珥三足俱闕盖
銘二十八字雁侯敦有盖兩耳有珥盖與器銘共二十
八字師望敦兩耳有珥闕盖銘九字純縁與足皆飾蟠
䕫間以雲紋耳為螭形􁵽敦兩耳有珥三足闕盖銘三
十九字毛父敦兩耳有珥三足闕盖銘四十七字孟姜
敦兩耳有珥三足闕盖銘二十八字仲奠父敦兩耳有
珥三足闕盖銘一十七字耳足皆狀獸形純縁之下雷
紋為飾腹間純素䖍敦二皆兩耳圜足銘六字史張父
敦盖銘一十二字純素無紋彩若疊環而為製作純古
土花青紫相間粲然瑩目仲酉父敦盖銘六字虎耳敦
兩耳有珥三足闕盖無銘耳飾虎形通體純素略無設
飾製作質朴䕫足敦闕盖無銘虎耳䕫足飾以雷帶
稗史𩔖編襄陽府光化縣村人耕穴一冡得一器𩔖鼎
而有盖盖及鼎腹皆雷紋中有龍形而耳為饕餮足為
蚩尤制作甚精舅氏得之名曰龍鼎予謂古之鼎鼐皆
無盖而足皆圎直無作獸形者此乃敦耳乃名曰龍敦
　
　
　
　
　
　
　
　
　
　
　格致鏡原卷四十三
欽定四庫全書
　格致鏡原卷四十四　　　大學士陳元龍撰
　　禮器𩔖(二/)
　　　瓚
詩䟽正義瓚者器名以圭為柄圭以玉為之指其體謂
之玉瓚據成器謂之圭瓚　考工記祼圭尺有二寸有
瓚　詩傳祭祀之禮王祼以圭瓚諸臣助之亞祼以璋
瓚　典瑞注瓚槃大五升口徑八寸下有槃口徑一尺
　羣書考索周禮玉人曰天子用全上公用龍侯用瓚
伯用将龍鼻也将柄也然則鼻四玉一石瓚三玉二石
柄玉石相将舊圗瓚為勺形又鼻為龍稍大而鄭氏云
圭瓚酌鬰於獻尸皆非是盖瓚非酌鬯凡祼酌鬯用爵
灌之在瓚爵以灌鬯瓚以受灌而謂瓚酌鬯非矣瓚深
二寸其柄用圭有流前注流謂鼻也圭柄金勺既異其
牝牡相合處各可長三寸厚一寸博二寸半流道空可
徑五分　周禮玉人之事大璋中璋九寸邊璋七寸射
四寸厚寸黄金勺青金外朱中鼻寸衡四寸有繅注射
剡出者也嚮上謂之出謂剡四寸半以上其半以下加
文飾焉鼻勺流也凡流皆為龍口衡勺徑也　羣書考
索後鄭云大璋加文飾中璋殺文飾邉璋半文飾但解
三璋得名大中邊之義不言文飾之物易曰雲從龍璋
瓚既以勺鼻為龍頭其二璋半已下宜皆瑑雲氣以飾
三璋之勺形制並同圭瓚但瓚勺各短小耳三璋之下
雖不言槃有之可知其制亦同瓚槃口徑皆六寸
　　　尊　彛
羣書考索尊之為言尊也彛之為言常也尊用以獻上
及於天地彛用以祼施於宗廟而已故尊於祭器獨名
尊彛於常器均名彛　周禮冪人以䟽布冪八樽畫巾
冪六彛注䟽布者天地之神尚質畫巾者宗廟可以尚
文畫者畫為雲氣　唐六典凡樽彛之制十有四祭祀
則陳之一曰太樽二曰著樽三曰犧樽四曰象樽五曰
壺樽六曰山罍七曰概樽八曰散樽九曰山樽十曰蠯
樽十一曰雞彛十二曰鳥彛十三曰斚彛十四曰黄彛
有事於神祇則用太樽至於山罍有事於宗廟則春夏
用雞鳥之彛秋冬用黄斚之彛星之外官用概樽岳鎮
山林川澤用蠯樽衆星丘陵以下用散樽
尊　周禮六尊犠尊象尊著尊壺尊太尊山尊以待祭
祀賔客之禮注犧尊沙牛飾尊也象尊三足象其鼻形
也著尊著地無足也壺尊以壺為尊也太尊瓦尊也山
尊為山雲形也壺以壺太以瓦餘皆木也　三禮圗犧
象二樽全刻牛象之形鑿其背以為樽　禮記泰有虞
氏之樽也山罍夏后氏之樽著殷樽犧象周樽　禮記
廟堂之上罍樽在阼犧樽在西　羣書考索獻尊獻讀
為犧尊飾以翡翠春祠夏禴用之司尊彛云春祠夏禴
其朝踐用兩獻尊一盛𤣥酒一盛醴齊鄭讀獻字與婆
娑之娑義同謂刻鳯皇之象其形婆娑然毛詩傳曰犧
尊者沙飾也言沙牛飾尊而先儒謂有沙羽飾畫為鳯
皇之形誤矣(以上/犧尊)按周禮六尊制圗云春祠夏禴其再
獻用兩象尊一盛𤣥酒一盛盎齊以象骨飾尊鄭司徒
云象尊一象鳯皇本朝陸佃云舊傳象尊或為象載或
以其齒飾之亦或空其腹以為尊盖古者制尊様制不
一要之曰不失為象尊頃見参知政事章惇得古銅象
尊一制作極精緻三足象其鼻形望而視之真象也(以/上)
(象/尊)爾雅曰著尊略尊也禮樂論曰秋獻用之者麗於下
而将以歸根也秋冬者隂也氣象静物尊亦用静物受
五斗漆赤中著地無足口圎徑一尺二寸底徑八寸上
下空徑一尺五分與獻尊象尊形制容受並同但無足
及飾耳司尊彛秋嘗冬蒸朝獻用兩著樽一盛𤣥酒一
盛醴齊(以上/著尊)壺尊受五斗漆赤中以壺為之口圎徑八
寸脰高三寸中徑六寸半脰下横徑八寸腹中横徑一
尺一寸底徑八寸腹上下空徑一尺二寸足髙二寸下
横徑九寸司尊彛秋嘗冬蒸饋獻用兩壺尊一盛𤣥酒
一盛盎齊按眀堂位曰壺者以壺為尊春秋傳曰尊似
魯壺(以上/壺尊)太尊太古之瓦尊也受五斗口圎徑一尺脰
高三寸中横徑九寸脰下大横徑一尺二寸底徑八寸
腹上下空徑一尺五分厚半寸底平厚寸按周禮六尊
制圗追享朝享朝踐用兩太尊一盛𤣥酒一盛醴齊太
古之瓦尊也與甒形制容受同(以上/太尊)山尊受五斗口圎
徑九寸脰高三寸空徑一尺五分足高二寸下徑九寸
司尊彛云追享朝享再獻用兩山尊一盛𤣥酒一盛盎
齊注云山尊山罍也(以上/山尊)鬯人云凡山川四方用蜃後
鄭云卣蜃概散皆漆尊蜃畫為蜃形口徑一尺二寸底
徑八寸足高二寸下徑九寸底至口上中下徑一尺五
分容五斗鬯人云凡祼事用概後鄭云概漆尊以朱帶
者賈義云概尊朱帶𤣥纁相對既是黑漆為尊以朱飾
腹故名概尊取對概之義也形制容受一如蜃尊鬯人
云凡疈事用散後鄭云散漆尊無飾曰散賈義云對概
蜃獻象四尊各有異物為飾言此散尊惟漆而已别無
物飾故曰散　南史劉之遴獻古器四種於東宫其第
二種金銀錯鏤古尊二枚有篆銘云秦客成侯適椘之
嵗造　雲烟過眼録召公尊其盖細花欵文極精妙尊
腹五指稱文中有疑數十字真三代之竒物也俗名搯
揑尊　博古圗從尊銘三字祖丁尊銘五字其質渾厚
文鏤純簡兄丁尊有盖盖器銘共八字持刀父已尊銘
七字諫尊銘七字龍鳯方尊無銘製造純古其上為龍
首四稜為鳯形周以雲雷祖戊尊銘五字純質未鑿渾
厚端雅辛尊銘三字父乙尊銘五字父丁尊銘二字純
足皆素當中為從理即兩端分寫䕫龍形色幾渥赭緑
花萍綴立戈癸尊銘四字文飾甚簡而腹間有雲雷之
狀(以上/商尊)月星尊銘四字召公尊有盖盖器銘共七十二
字髙克尊兩耳連環銘五十八字師艅尊銘三十二字
乙舉尊銘二字犧尊二皆有盖以口為流四足無銘並
全牛像之形而鑿背為尊象尊有盖四足有提梁無銘
全作象形開背為尊鳧尊有流有鋬闕盖無銘瓠尊上
有兩鼻無銘以口為流置之則可立旁設兩鼻所以安
提梁亦可挈之以行也飾以雲雷之文䕫龍尊無銘足
與腹及頸間皆作䕫龍狀間雷紋於兩旁又飾連珠周
之脰足對峙有方竅饕餮大尊無銘純縁皆素腹足飾
以饕餮間之雷紋是尊特大其質則銅饕餮壺尊無銘
尊作壺形脰著饕餮腹著風雲三獸饕餮尊無銘脰上
有鼻作饕餮狀周身悉被饕餮之飾與雷紋相間錯土
花漬染銅色蒼翠如瑟瑟紋鏤華好饕餮尊無銘純縁
與足皆無紋飾特三面狀以饕餮著尊二皆無銘脰間
皆作䕫龍蟠屈之勢腹著雲雷回旋之狀而底著地無
足壺尊二皆無銘二器肩腹並設雲雷之飾(以上/周尊)　南
史劉杳博綜羣書嘗於沈約坐語及宗廟犧樽約云鄭
𤣥答張逸謂為畫鳯皇尾婆娑然今無復此器則不依
古杳曰此言未必可安古者樽彛皆刻木為鳥獸鑿項
及背以出内酒魏時魯郡地中得齊大夫子尾送女器
有犧樽作犧牛形晉永嘉中賊曹嶷於青州發齊景公
冡又得二樽形亦為牛象二處皆古之遺器知非虛也
約大以為然
彛　爾雅䟽彛者法也與諸尊為法　王莽𫝊官司彛
器注師古曰彛器常用之器也一曰祭宗廟酒器也周
禮有六彛法也言器有所法象之貌耳　周禮司樽彛
掌六樽六彛之位詔其酌辨其用與其實春祀夏礿祼
用雞彛鳥彛皆有舟(鄭云舟樽下䑓/若今時承盤子)秋嘗冬蒸祼用斚
彛黄彛皆有舟(斚讀為稼畫禾稼/也黄彛黄目樽)凡四時之間祀追享
朝享用虎彛蜼彛(畫之為飾也/蜼讀為虺)皆有舟　羣書考索雞
彛受三斗宗廟器盛眀水鳥彛盛鬱鬯後鄭云二彛刻
而畫之為雞鳯皇之形著於尊上口圎徑九寸底徑七
寸其腹上下空徑髙一尺足髙二寸下徑八寸斚彛盛
眀水先鄭讀斚為稼謂畫禾稼於尊因為尊名然則
宜畫嘉禾以為飾其彛與舟并漆赤中其局足内亦漆
畫禾稼為飾黄彛盛鬱鬯黄目也以黄金為目彛並以
金眀堂位曰夏后氏以雞彛殷以斚周以黄目鄭𤣥謂黄
目以黄金為飾郊特牲曰黄目鬱氣之上尊也黄者中
也目者氣之清眀者也言酌於中而清眀於外陸佃云
舊圗黄目尊畫人目而黄之人目不黄而黄之理無有
也許謹説罍云龜目酒尊龜目黄亦其氣之清眀未有
知之者也然則黄目宜畫龜目如謹説且龜亦因以為
戒虎彛畫虎於尊盛眀水其尊與舟皆漆赤中其局足
内亦漆及畫虎為飾蜼彛酌鬱鬯彛與舟皆漆赤中其
局足内亦漆畫蜼以為飾　博古圗甗彛兩耳有珥銘
五字純縁圈足皆飾以䕫龍已舉彛兩耳銘二字腹間
作乳乳百四十有一子孫父辛彛兩耳有珥銘七字純
縁間及圜足皆作䕫形相環若循走之狀腹間純素子
孫彛銘二字父丁彛兩耳有珥銘七字立戈父甲彛兩
耳有珥銘三字純縁與足以上並作雷篆於兩旁以螭
首為耳致飾精工虎耳彛兩耳有珥銘三字(以上/商彛)己酉
方彛銘三十七字此器方而通體為盤䕫雷紋四隅并
腹間峻拔作觚稜之狀單彛圜足銘三字召父彛兩耳
有珥耳作螭狀下為方座雲雷之紋與䕫龍間錯銘七
字叔彛兩耳有珥銘六字耳為水獸下有方座周身為
饕餮狀純縁下與足上有行螭之飾雲雷寳彛兩耳有
珥銘三字飾以雲雷雷紋寳彛兩耳有珥銘三字純縁
之下與足皆作雷紋蹙成饕餮狀以鹿首為耳伯映彛
兩耳有珥銘一十字耳作獸形純縁與足飾以䕫龍間
之雷紋百乳彛兩耳有珥無銘周身皆乳凡二百一十
有六四耳今存二耳足皆飾䕫龍内外有二牛首腹間
周以直紋乳彛圜足無銘純縁之下分為四獸首兼著
饕餮形䕫龍乳彛兩耳有珥無銘純縁之外作䕫龍狀
間以雷紋腹間有乳環之足下作饕餮以虎首為耳䕫
龍彛兩耳無銘腹間純素足與純縁之外䕫龍雷紋交
錯足間兩竅可以貫繩赤緑相間略無銅色髙足彛二
皆無銘一純縁之下及足之上雷紋與䕫龍相蹂蹙周
以連珠一三面作饕餮周體飾以雲雷其足有竅可以
貫純蟬紋雷彛無銘腹間著以蟬紋腹上與足飾以雷
紋純與腹下皆無紋饕餮彛無銘純縁之下以饕餮為
飾間以細雷紋腹足純素不加琢鏤蟠䕫彛兩耳有珥
無銘兩旁蟠以四䕫以雷紋間之足間飾以飛鳯耳狀
螭首蟠䕫直紋彛兩耳有珥無銘純縁下飾以蟠䕫腹
間宻布直紋如踈櫺(以上/周彛)　雲烟過眼録古伯彛正如
一青𤓰色碧可愛湯仲謀云余至順壬申見南(闕/)總管
趙伯昂所收古伯彛盖色光瑩如漆内有文曰古伯彛
不審焦氏嘗有盖否葉森㓜年見焦公此彛正如前見
同當時即無此盖
　　　卣
爾雅䟽卣者中尊也孫炎云尊彛為上罍為下卣居中
郭云不大不小者是在罍彛之間即周禮犧象壺著太
山等六尊是也　博古圗持刀祖乙卣有盖兩耳有提
梁盖與器銘共十四字執戈父癸卣有盖兩耳有提梁
盖與器銘共六字言卣有盖兩耳有提梁盖與器銘共
六字制作純厚而不雕巧田卣有盖兩耳盖與器銘共
一字飾以雲雷䕫龍之形紋鏤華巧耳間連環以為提
梁世母辛卣有盖兩耳有提梁盖與器銘共五字卦象
卣有盖兩耳有提梁盖與器銘共二字祖辛卣兩耳闕
盖有提梁銘七字立戈卣有盖兩耳有提梁銘作立戈
形通體兩面狀饕餮間以雷紋提梁為虎首兕卣有盖
兩耳有提梁盖與器銘共二字提梁之兩端象兕首通
體作饕餮狀執爵父丁卣兩耳闕盖有提梁銘三字寳
卣二皆兩耳一闕盖有提梁銘四字一有盖闕提梁盖
與器銘共八字二卣製作渾厚而飾以牛瞿祖丁卣有
盖兩耳闕提梁盖與器銘共十二字兄癸卣有盖兩耳
有提梁盖與器銘共五十字册卣有盖兩耳有提梁盖
與器銘共二字頂中作爵柱以為舉持之具又以綯紐
為提梁而其足與盖皆著飛鳯相嚮之狀盖旁又作山
形間以蟬紋純縁外以獸首為鼻飾以䕫龍左右環之
父丙卣有盖兩耳有提梁盖與器銘共一十二字父已
卣兩耳闕盖有提梁銘三字父辛卣有盖兩耳有提梁
盖與器銘共八字執匕父丁卣有盖兩耳有提梁盖與
器銘共六字持竿父癸卣闕盖有提梁婦庚卣兩耳闕
盖有提梁銘七字父舉卣有盖兩耳有提梁銘三字史
卣兩耳闕提梁銘一字狀饕餮而環以連珠持戈父已
卣有盖兩耳有提梁盖與器銘共一十四字母乙卣有
盖兩耳有提梁盖與器銘共二十二字冀父辛卣有盖
兩耳有提梁盖與器銘共一十四字祖庚卣有盖銘三
字䕫龍卣三皆兩耳無銘前二器有盖有提梁有稜若
觚後一器闕盖闕提梁形如觚(以上/商卣)淮父卣有盖兩耳
有提梁盖與器銘共八十二字單癸卣有盖兩耳闕提
梁盖與器銘共五十八字樂司徒卣銘二十有二字是
器比他卣復有鼻著地無足當是旅卣伯寳卣三皆有
盖兩耳有提梁盖與器銘共一十字前一器盖與脰腹
於雷紋地𨼆起䕫狀盖之蒂復著一䕫腹之兩面介其
中為獸首足飾黄目提梁為綯紐耳作兩象首後二器
腹皆純素惟盖器之純縁與足作䕫狀間以雷紋提梁
無文采而耳作獸首與前一器稍異父乙卣有盖兩耳
有提梁盖與器銘共四字盖與器足之上各為八蟠䕫
周以連珠雷紋間之盖上又飾以兩獸以䕫首為提梁
有連鼻州卣有盖兩耳有提梁盖與器銘共一十二字
以四鳯飾於盖與器之上孫卣有盖兩耳有提梁銘一
字刻作人形大中卣兩耳闕盖有提梁銘六字尹卣盖
銘六十四字兩面狀饕餮作四觚稜如山形而屹起純
縁之上飾以八虺雷紋間之䕫龍卣兩耳闕盖有提梁
無銘純縁兩面并足間皆飾以四䕫龍以雷紋間之提
梁作綯紐狀蟠䕫卣三皆作蟠䕫前一器純縁與盖紋
以八䕫素其腹足提梁又為䕫首次一器器與盖與前
相𩔖但盖頂偽為一龜置於上後一器腹足純縁間皆
䕫狀與雷紋間錯比前二器加華惟闕其盖饕餮卣有
盖兩耳有提梁無銘飾饕餮之狀垂花卣有盖兩耳有
提梁無銘提梁作綯紐狀盖之上設一爵柱柱之下環
以蟠螭螭之外飾以垂花至於純縁圜足則以連珠周
之而間以雷紋其下兩面各作饕餮起稜為介製作雖
繁中藏簡古雷紋卣有盖兩耳有提梁無銘盖與器皆
作方斜雷紋以連珠環之提梁作綯紐狀且圜其足土
花碧暈如藍田玉色方紋卣有盖兩耳有提梁無銘頂
上設爵柱柱下作方紋周以連珠而純縁之下亦以方
紋為飾兩面各設獸首兩耳作圜環與提梁相連腹間
與圜足皆純素魚紋方卣有盖兩耳有提梁無銘腹盖
四旁皆作魚紋四足卣二皆有盖兩耳有提梁無銘形
模若一而其足皆四盖之兩端為獸首旁附以翼雖歛
而有展意提梁作綯紐後一器小異而蛟眉特隆蹙頂
柱稍鋭(以上/周卣)四足卣有盖兩耳四足有提梁無銘下著
龜魚腹與盖相合為獸形紋鏤竒巧宛若刻瑑(以上/漢卣)
　　　罍
爾雅䟽罍者尊之大者也韓詩説金罍大夫器也天子
以玉諸侯大夫皆以金士以梓毛詩説金罍酒器也諸
臣之所酢人君以黄金飾尊大一碩金飾龜目盖刻為
雲雷之象　周禮春官鬯人掌共秬鬯而飾之祭祀社
壝用大罍注社祭土用瓦罍以大罍出於土也　爾雅
彛卣罍器也小罍謂之坎注罍形似壺大者受一斛
羣書考索郭璞云罍大者受一斛今時罍既在中尊之
列受五斗可知也　名義考説文罍龜目酒尊似壺容
一斛刻作雲雷象施不窮也按雲古文作□雷古文作
囘罍刻□□之文象施不窮也古器存者文尚可見謂
罍作阿香狀連鼓形者盖俗説也今器邉肉處有迴環
文猶是□□之遺意而知者鮮矣　羣書考索罍厠在
六尊之間以盛三酒比於六尊設之稍逺爾雅注云卣
中尊也此欲見彛為上尊罍為下尊也然則六彛為上
受三斗六尊為中受五斗六罍為下受一斛是其差也
詩周南曰我姑酌彼金罍孔䟽指此諸臣所酢之罍而
受一石者也又鄭注司樽罍云罍刻而畫之為山雲之
形既言刻畫則用木矣又引韓詩説士用梓無飾則士
已上同用梓而加飾耳天子則以黄金為飾口徑九寸
五分脰髙三寸中徑七寸五分脰下横徑九寸腹中横
徑一尺四寸上下中徑一尺六寸足髙二寸下徑一尺
畫山雲之形　博古圗犧首罍四皆一鼻兩耳連環無
銘四器皆以犧首為耳為鼻而製作又復相𩔖其不同
者特髙下致飾色澤環耳之𩔖夐非一手之製前三器
腹作饕餮下作垂花蟲鏤𨼆起間錯雲雷後一器色赤
無紋有盖素犧罍兩耳連環無銘耳鼻皆以犧為飾狀
若牛首象首罍無銘肩脰間作兩象首貫以連環腹飾
圜花足之上又為一象首麟鳯百乳罍無銘致飾不一
通體與足作方斜雷紋中著以乳其稜四起而上立四
鳯中間又為四獸各頂一角屹然而起疑其為麟其麟
鳯之間復以䕫龍相間器大精工無如此者饕餮罍無
銘
　　　爵
説文爵鳥名象其形為酌酒器取其能飛而不溺於酒
因以寓儆戒　事物原始爵古者刻木為之後世以銅
今以金銀其形似爵故名爵受一升　埤雅周䝉續崔
豹古今注曰九月雀入水不則多淫泆酒善使人淫泆
故一升曰爵爵所以戒也亦取其鳴節足所以戒荒淫
之飲舟以戒沈湎爵以戒淫泆其義一也先儒圗禮以
為爵漆赤中其下刻為雀形盖雀之制其上如斛下如
爵形故漢律厯志稱斛以為其狀如爵以縻爵禄也按
説文解爵曰禮器也象爵之形中有鬯酒又持之也則
爵為雀形眀矣　博古圗招父丁爵三足有流有鋬銘
九字父乙爵七皆兩柱三足有流有鋬一銘三字餘皆
銘二字所同者咸以牛首為鋬以雲紋為柱小異者或
有雷紋雲氣饕餮蟠䕫之飾祖乙爵兩柱三足有流有
鋬銘二字純古略不加飾祖丙爵兩柱三足有流有鋬
銘上作矢形父戊爵兩柱三足有流有鋬銘三字純厖
之質樸而不雕祖已爵兩柱三足有流有鋬銘二字守
父丁爵飲父丁爵皆兩柱三足有流有鋬銘三字斧爵
兩柱三足有流有鋬銘一字子孫已爵兩柱三足有流
有鋬銘三字子爵二皆兩柱三足有流有鋬一銘五字
一銘三字已舉爵兩柱三足有流有鋬銘二字車爵兩
柱三足有流有鋬銘一字以牛首為鋬柱上加雲紋流
尾與足並皆純素兩面作饕餮而雷紋間之秉仲爵兩
柱三足有流有鋬銘三字流尾與足純素無紋兩邊作
饕餮狀間以雲雷父壬爵兩柱三足有流有鋬銘二字
庚爵兩柱三足有流有鋬銘二字父癸爵兩柱三足有
流有鋬銘二字中爵兩柱三足有流有鋬銘一字尊癸
爵兩柱三足有流有鋬銘二字兩面作饕餮而間以雲
雷上為山形以牛首為鋬三足純素柱上復作雲紋雷
篆爵兩柱三足有流有鋬銘一字文鏤回旋若古文雷
字素爵二皆兩柱三足有流有鋬一銘一字一無銘二
器純古無紋質樸渾厚繶爵兩柱三足有流有鋬無銘
篆飾皆䕫龍之象雲雷爵四皆兩柱三足有流有鋬無
銘制樣蟲鏤若出一體腹有雲雷為飾　升菴外集商
器有丁青爵周器有大田爵篆帶爵　周禮凡賓客獻
瑶爵皆贊　羣書考索太宰職云享先王贊玉爵後鄭
云宗廟獻用玉爵受一升口徑四寸底徑二寸上下徑
二寸三分圓足古人觀象制器義非一揆故假名全畫
其物或取𩔖半刻其形則鷄鳥以下六彛褘褕素青二
質是全畫其物著於服器者也觚爵柄畫之𩔖龍勺蒲
勺之倫是半刻其形飾于器皿以取𩔖取呼者也按陸
佃禮象圖載石銅爵云有首有尾有柱有足有柄祭統
曰尸授夫人夫人執柄是也夫人授尸執足是也先儒
謂柄為尾盖不見此制今文彦博李公麟家有之中有
篆文殆商器也又陸佃禮圖云舊圖匏爵用匏片為爵
據此乃杓也詩曰酌之用匏爵當如此制耳若爵宜截
其鼻以盛酒不應破匏為之　魏文典論劉表跨有南
土子弟驕貴並好酒為三爵大曰伯雅受七升次曰仲
雅受六升次曰季雅受五升　仙𫝊拾遺司命君贈元
瓌一飲器如玉非玉不言其名一日有胡商詣元瓌宅
見飲器捧而頓首曰此天帝流華寳爵致於日中則白
氣連天承以玉盤則紅光照室即與元瓌就日試之白
氣如雲鬱勃徑上與天相連此寳太上西北庫中鎮中
華二十四寳也頃年已旋降今此第二十二寳亦不久
留人間即當飛去得此寳者受福七世敬之哉元瓌以
玉盤承之夜視紅光滿室
　　　觚
考工記梓人為飲器觚三升　韓詩外𫝊三升曰觚觚
寡也飲常寡少　説文觚鄉飲酒之爵也　博古圖合
孫祖丁觚銘四字當中屹起四稜飾以䕫又加以饕餮
子乙觚銘四字女乙觚銘四字製作相𩔖脰間刻四山
紋足作散雲布為饕餮面目雲梢蟠細縷宛轉相間父
乙觚銘三字脰間純素不作四稜腹足設以雲雷水觚
銘一字立戈觚銘二字腹無四稜欵識髙古奕車觚銘
二字雷紋𨼆起飾以饕餮父庚觚銘二字父舟觚銘二
字腹足為饕餮䕫虺之狀龍觚銘一字作龍形腹足兩
面作饕餮狀間以雲雷亞形觚銘作亞形内外二字如
畫孫觚銘一字腹足兩面作重饕餮象鼻尾間為四稜
腹上作虺腹下作䕫其上作山周以雷紋蟲鏤四象觚
飾以山雷饕餮蟠虺之狀腹下復作四象形䕫龍觚二
皆著䕫龍布以雲雷上下相間形制甚古四山饕餮觚
無銘純縁之外拱以四山兩面為饕餮間以雷紋中又
為四䕫山紋觚無銘腹足遍以雷紋饕餮間飾脰設四
山復錯雷篆山雷觚無銘純之外作四山中分其體各
為雷篆間以饕餮其稜四出蟠䕫觚無銘腹間飾以兩
面饕餮足間作相顧蟠䕫狀饕餮觚無銘純縁不著文
飾腹兩面有鼻作饕餮狀四虺觚無銘四面皆飾虺形
以雷紋間錯蟬紋觚無銘通腹與足兩面為饕餮狀細
錯雷紋足之上紋以四蟬純之外飾以四山雷紋四山
觚無銘腹足之上作雙䕫狀而雷紋間錯純之外飾以
山形而下鏤以雷雲雷觚無銘雷紋觚七皆以雷紋饕
餮為飾惟第三器腹足間作四䕫腹之上作四山周以
雷紋第五器腹足𨼆起饕餮純外有四山下為虺形小
圜觚二形制似觚而四隅無稜腹著饕餮後一器設飾
少異素觚無銘純縁而下通體皆純素足兩旁又有竅
略相通貫莫知所用
　　　舟
周禮鄭注舟尊下臺若今時承槃　羣書考索司尊彛
云鷄彛鳥彛皆有舟其舟外漆朱中槃口圓徑尺四寸
其舟髙厚各半寸槃下刻刹二等而漸大圓局足與槃
通髙一尺足下空徑横大二寸六彛下舟形制皆同其
舟足各隨尊刻畫其𩔖以飾之　博古圖敦足舟兩耳
無銘上圜下方耳作螭首垂花舟兩耳無銘以牛首為
耳腹間飾以虺紋其下垂花
　　　洗
三禮圖洗髙三尺口徑尺五寸天子黄金飾　周禮祭
器圖洗形如罍受一斛　博古圖七星洗三足無銘𨼆
起七星兩兩三三參差相比負龜洗無銘洗中環以三
魚而中作一大龜負一小龜于上龜魚洗有足無銘中
飾一龜而三魚環之足間復有三竅可為繚絡之地(以/上)
(周/洗)陽嘉洗兩耳銘六字蟠䕫洗兩耳無銘以蟠䕫為耳
雷紋相錯雙魚洗無銘中飾二魚筆畫不繁縟而簡古
(以上/漢洗)
　　　勺
周禮梓人為飲器勺一升注勺尊升也　明堂位夏后
氏以龍勺注為龍頭狀柄長尺二寸口縱徑四寸半中
央横徑四寸兩頭横縱各三寸　稗史𩔖編禮明堂位
曰勺夏后以龍勺商以疏勺周以蒲勺盖龍疏蒲勺飾
也後王加文耳然則勺之具當有虞始制之故無飾也
至夏后加以飾杓即勺也祭祀曰勺民用曰杓其實一
也或以勺之所容不過升而杓則加廣其所受皆取酌
焉遂異其名制也　卓氏藻林龍勺刻畫為龍頭也疏
勺刻鏤疏通也蒲勺如蒲草之形本合而末開也三者
皆言勺之柄頭也
　　　盉　(附盦/)
丹鉛總錄盉盛五味之器也從禾者盖取和之義耳言
其器則凵其口以盛物者皆皿也中而不盈則為盅夃
而多得則為盈合而口斂則為盒臼水以澡則為盥
博古圖盉説文以謂從皿從禾為調味之器王安石以
謂和如禾則從禾者盖取和順之意耳今考其器或三
足而竒或四足而耦或腹圜而匾或自足而上分體如
股膊有鋬以提有盖以覆有流以注　博古圖阜父丁
盉三足有流有鋬盖與器銘共六字執戈父癸盉闕盖
有流有鋬銘三字兩面作饕餮周以連珠流有銘(以上/商盉)
單從盉有盖四足有流有鋬盖與器銘共九字嘉仲盉
三足闕盖有流闕鋬銘一十九字腹匾而圜龍首盉三
足闕盖有流有鋬無銘三面作饕餮間以雷紋純縁之
外又狀䕫龍而流作龍首方他器具三足而但逸其盖
耳雲雷盉四足有流有鋬無銘形製與匾壺相𩔖流與
腹間盡作雲雷製作頗古三螭盉三足有流有提梁無
銘有盖立三螭以戲于旁凡盉流提間多著此象蛟螭
盉有盖三足有流有提梁無銘純縁腹足飾以蛟螭盖
平純素不加文鏤以螭為流提梁亦為螭首連環繫于
提梁製作精巧實周物也麟盉有盖三足有流有提梁
無銘形制圜匾流飾以麟蟠虬盉有盖三足有流有提
梁無銘盖飾以虺純縁外著蟠虬下為綯紋以麟為流
周以螭形連環繫于其上三足純素不增文鏤盖調羮
之器也粟紋盉有盖三足有流有提梁無銘通體雷紋
纒糾間以粟紋以麟為流以虎為提梁獸蹄為足細紋
熊足盉有盖三足有流有提梁無銘三熊為足以虎為
提梁以鳯咮為流(以上/周盉)鳯盉有盖三足有流有提梁無
銘腹圜而匾流作以鳯螭首虬紋盉有盖三足有流有
提梁無銘以螭首虬紋為飾(以上/漢盉)
盦　博古圖交虬盦闕盖無銘純縁外著以交虬兩耳
作連環以便提攜以圜為足純素略無文彩
　　　欹器
物原周公作欹器　家語孔子觀於魯威公之廟有欹
器焉夫子問于守廟者曰此謂何器對曰此盖為宥坐
之器孔子曰吾聞宥坐之器虚則欹中則正滿則覆明
君以為至誡故常置之於坐側　羣書考索周廟欹器
至漢東京猶在御座漢末喪亂形遂絶杜預創意成而
上之　北史周文帝造二欹器其一為二仙人共持一
鉢同處一盤鉢盖有山山有香氣又一仙人持一金缾
以臨器上傾水灌山則出於缾而注乎器烟氣通𤼵山
中謂之仙人欹器一為二荷同處一盤相去盈尺中有
蓮下垂器上以水注荷則出於蓮而盈乎器又為鳬雁
蟾蜍以飾之謂之水芝欹器二盤各處一牀鉢圓而牀
方中有人三才之象也皆置清徽殿前形似觥而方滿
則平溢則傾　孔六帖宗室臯嘗自創意為欹器以髤
木上出五觚下鋭圓為盂形所容二豆少則水弱多則
彊中則水氣力均雖動搖乃不覆云　羣書考索仁宗
皇祐四年二月戊辰御邇英閣内出欹器一陳御前喻
丁度曰朕思古欹器之法試令工人制之以示卿等帝
令以水注之中則正滿則覆
　　　諸器
禮注疏敦牟黍稷器也　博古圖周時劉公鋪髙五寸
五分深一寸六分口徑七寸六分容二升三合形制雖
承槃小異于豆然下為圜足宜豆𩔖也銘云劉公作杜
嬬尊鋪永寳用　稗史𩔖編古器有天君養鋪形亦如
簠但簠方而鋪圓耳漢門有鋪首正象其形　周禮守
祧既祭則藏其隋與其服鄭司農注隋謂神前所沃灌
器名　韋縚傳賓客崔沔議曰大凡祭器視物所宜故
大羮古饌也盛以㽅㽅古器也和羮時饌也盛以鉶鉶
時器也有古饌而用時器者則毛血於盤交酒於尊未
有進時饌用古器者古質而今文有所不稱也
　
　
　
　
　
　格致鏡原卷四十四
欽定四庫全書
　格致鏡原卷四十五　　　大學士陳元龍撰
　　樂器𩔖(一/)
　　　總
五聲八音圖中央宫絃數八十一絲西方商絃數七十
二絲東方角絃數六十四絲南方徵絃數五十四絲北
方羽絃數四十八絲磬石音生於乾鼓鼗革音生於坎
笙匏音生於艮簫管竹音生於震柷敔木音生於巽琴
瑟絲音生於離塤土音生於坤鎛鐘金音生於兌　元
豐聖訓禮官楊傑言金聲舂容失之則重石聲温潤失
之則輕土聲函胡失之則下竹聲清越失之則髙絲聲
纎微失之則細革聲隆大失之則洪匏聲叢聚失之則
長木聲無餘失之則短惟人稟中和之氣有中和之聲
足以權量八音　月令章句聖人本隂陽别風聲審清
濁而不可以文載口傳也於是始鑄金作鐘以主十二
月之聲鐘難分别乃截竹為管謂之律　吕氏春秋黄
帝命伶倫作為律伶倫自大夏之西乃之崑崙之隂取
竹於嶰谿之谷以生空竅厚均者斷兩節間其長三寸
九分而吹以為黄鐘之宫曰含少次制十二筒聽鳳凰
之鳴以别十二律其雄鳴為六䳄鳴亦六　漢書律厯
志取竹之解谷孟康註解脱也谷竹溝也取竹之脱去
溝節者也一説昆侖之北谷名　周禮鄭𤣥註六律合
陽聲六吕合隂聲此十二者以銅為管轉而相生黄鐘
為首　續漢書截管為律吹以考聲列以物氣道之本
也術家以聲微而體短其分數不明故作準以代之
晉律厯志漢京房作準以定律數準狀如瑟而長丈十
三絃　隋音樂志梁武帝素善鐘律乃立四器名之為
通一曰𤣥英通二曰青陽通三曰朱明通四曰白藏通
每通皆施三絃因以通聲轉推月氣　玊泉記取宜陽
金門竹為管河内葭草為灰以吹之以候陽氣　古今
樂録隋文帝問牛𢎞律吕實葭灰以候氣𢎞曰灰飛半
出為和氣全出為猛氣不出為衰氣　樂府雜録舜調
八音計用樂器八百般至周改用宫商角徵羽減樂器
至五百般唐又減三百般
　　　鐘
總論　釋名鐘空也内空受氣多故聲大也　白虎通
鐘之為言動也隂氣用事萬物動成　五經通義鐘者
秋分之氣萬物至秋而成至冬而藏堅成不滅絶莫如
金故金為鐘相繼不絶也　世本顓頊命飛龍氏鑄洪
鐘聲振而逺一曰垂作鐘　山海經炎帝之孫伯陵生
鼓延為鐘　吕氏春秋黄帝命伶倫與榮猨鑄十二鐘
以和五音　淮南子禹以五音聽治曰諭寡人以義者
擊鐘　禮記鐘聲鏗鏗以立號號以立横横以立武君
子聽鐘聲則思武臣　考工記鳬氏為鐘兩欒謂之銑
(銑鐘口/兩角也)銑間謂之于(于鐘脣/之上袪)于上謂之鼓(鼓所擊/之處)鼓上
謂之鉦鉦上謂之舞(以上皆/鐘體)舞上謂之甬甬上謂之衡
(二者/鐘柄)鐘懸謂之旋(旋者鐘柄有孔/擊之可旋轉也)旋蟲謂之幹(旋蟲者/以蟲為)
(飾也今之旋有蹲熊盤龍辟邪/之蟲幹者言其强而能屬鐘也)鐘帶謂之篆(鐘有四帶/紋如篆籀)
篆間謂之枚(枚鐘乳也/可以枚數)枚間謂之景于上之攠謂之隧
(攠受擊/處也)　考工記鐘已厚則石已薄則播侈則柞弇則
鬱長甬則震鐘大而短則其聲疾而短聞鐘小而長則
其聲舒而逺聞鄭註太厚則聲不𤼵太薄則聲散柞聲
在外也鬱聲不舒揚也震鐘掉則聲不正也　紺珠古
之鐘形非圜屬幹于虡扣之則牢結不動後世圜其製
而虡擊以直垂考之則搖曳而生餘韻　樂叶圖徵黄
鐘生一一生萬物故君子鑠金為鐘鐘有九乳是以撞
鐘以知君鐘調則君道得注九乳法九州也　左𫝊鄭
人賂晉侯以師悝師觸師蠲歌鐘二肆注肆列也懸鐘
十六為一肆二肆三十二枚　張衡西京賦𤼵鯨魚鏗
華鐘薛綜注海中大魚名鯨海島又有大獸名蒲牢蒲
牢畏鯨魚鯨魚一擊蒲牢輒大鳴吼凡鐘欲令聲大故
作蒲牢於上以所擊之者為鯨魚鐘有篆刻文故曰華
鐘　淮南子齊景公族鑄大鐘撞之于庭下郊雉皆雊
許慎注族聚也鐘聲如雷雷震故雉皆應之　三輔黄
圖始皇造虡髙三丈鐘小者千石　漢官儀髙祖廟鐘
十枚受千石撞之聲聞百里　三輔舊事清成門内大
鐘二枚各重萬鈞　何法盛晉中興書義熙中霍山崩
出銅鐘六枚上有文科斗書人莫能識　晉起居注咸
熙十年漢中民聞水涯有異聲若雷既而兩岸崩有鐘
十二枚出制作精巧擊之有和聲清韻　南史張永曉
音律太極殿前鐘聲嘶孝武嘗以問永永曰鐘有銅滓
乃扣鐘求其處鑿而去之聲遂清越　南史齊武帝以
宫内深𨼆不聞端門鼓漏置鐘景陽樓上以應五鼓及
三鼓宫人聞聲早起妝飾　孔氏雜説今之更㸃擊鉦
唐時皆擊鐘也唐六典太史門典鐘二百八十人掌擊
漏鐘　李嗣真𫝊唐太常缺黄鐘鑄不能成嗣真居崇
業里疑土中有之弗得道上逢一車有鐸聲甚厲嗣真
曰宫聲也市以歸振於空地若有應者掘之得鐘衆聲
遂和　歸田録太常所用王朴編鐘皆不圓而側垂李
照胡瑗之徒皆以為非及得古編鐘一枚工人不敢銷
毁叩其聲與王朴夷則清聲合而其形不圓側垂正與
朴鐘同然後知朴博古不為無據其後胡瑗改鑄編鐘
遂圓其形而下垂扣之掩抑而不揚其鎛鐘又震掉而
不和尋廢不用　爾雅徒鼓鐘謂之修　紺珠凡撞鐘
一百八聲以應十二月二十四氣七十二候之數　清
異錄朱全忠時號鐘為天聖銅避諱故也　奚囊橘柚
鐘一名長嘯一名粲谷　致虚閣雜俎鐘曰華由
名𩔖　爾雅大鐘謂之鏞其中謂之剽小者謂之棧郭
註書曰笙鏞以間亦名鎛邢疏孫炎曰鏞深長之聲剽
者聲輕疾也李巡曰東晉時㑹稽剡縣人家井中得一
鐘長三寸口徑四寸上有銘是棧也　博古圖鐘樂之
始也大者為特鐘則獨垂其一是律倍黄鐘之數而成
者也小者為編鐘是律數不倍十有六枚而同一簴者
也有鎛焉大於編鐘而減於特鐘者也小大雖殊凡茲
致飾惟一而已　三禮圖凡鐘特懸者謂之鎛　羣書
考索樂器圖有特垂鐘狀如鈴不圜　管子昔者黄帝
以其緩急作五聲以正五鐘一曰青鐘大音二曰赤鐘
重心三曰黄鐘灑光四曰景鐘昧其明五曰黑鐘𨼆其
常　尚書大𫝊天子左五鐘右五鐘將出則撞黄鐘而
右五鐘皆應之入則撞㽔賓鐘而左五鐘皆應之　左
𫝊天王將鑄無射泠州鳩曰夫音樂之輿也而鐘音之
器也天子省風以作樂器以鐘之輿以行之小者不窕
大者不槬則和於物窕則不咸槬則不容今鐘槬矣杜
註窕細不滿也槬横大不入也　國語景王將鑄無射
而為之大林單穆公曰先王之制鐘也大不出鈞重不
過石　王粲鐘銘建安中作㽔賓鐘重二千八百鈞十
有二斤無射鐘重三千五十鈞有八斤　東觀漢記靈
帝時鑄黄鐘受三千斛懸嘉德端門内　唐書涔陽耕
者得古鐘髙尺餘楊收扣之曰此沽洗角也既劀拭有
刻在兩欒果然　升菴外集䕫州府近掘地得一鐘形
如戽斗匾而長一面凸為十八乳一隂一陽總為九乳
古詩春鐘九乳鳴疑此鐘應春宫律也一面古篆七十
餘字人不能識惟䕫字可辨　張懐瓘書錄往在翰林
見古鐘二枚髙二尺許有古文三百餘字紀夏禹功績
皆紫金鈿似大篆神彩驚人　汲冡周書魚復鼓鐘鐘
牛注魚復南蠻也貢鼓及鐘而似牛　初學記古鐘名
有九龍之鐘(見淮/南子)十龍之鐘(見賈子子胥入/郢毁十龍之鐘)千石之鐘
(見説苑及/上林賦)　博古圖齊侯鎛鐘銘四百九十二字又齊
侯鐘四一銘八十五字一銘七十三字一銘八十一字
一銘七十二字形制皆相肖但巨細不等又蛟篆鐘銘
五十二字極古間作鸞鵠蛟螭之形欵識鈿金甬旋比
他鐘蟲鏤尤劇瑰妙當甬旋之間設環𧰼獸形遲父鐘
銘四十字聘鐘銘十五字寶和鐘銘二十二字宋公䪫
鐘六皆銘六字銘文畧無小異䕫首鐘無銘通體飾以
䕫首畧無他飾特鐘無銘篆帶間皆作雲氣雙䕫鐘四
皆無銘髙下輕重雖不同至於作雙䕫之飾則一也雙
螭鐘無銘而體中為雙螭之狀素乳蟠䕫鐘無銘是鐘
乳素自鼓至舞間𨼆起細紋作蟠䕫狀素乳鐘無銘通
體與甬皆周以繁乳鉦間特闊而不狹篆帶頗近古而
鼓間復作雷紋但無隧攠之形耳然三十六枚與它鐘
雖相似略無致飾故以素乳名之龍鐘無銘其枚銳而
不圜旋以花紋為飾每面作八龍循縁相向狀其騰躍
之勢枚間間以雷紋立䕫鐘三皆無銘作立䕫之飾而
舞上復為雷紋篆帶鐘三皆無銘一器甬特長大約以
圜環者三旋蟲則為鳳形枚景之間别分畦畛而中縈
篆帶又狀蟠䕫於鼓隧之上一器鼓與頂間皆作篆帶
糾結之勢其小異者特為一面之飾一器成體切相𩔖
而甬虚旋素此為差别耳三鐘濡金凝質精純一致挾
耳鐘二皆無銘大槩頗同所飾特各一面甬皆實而不
通其鼓鉦與舞間一律作篆帶比他鐘亦略相似但舞
之兩旁有垂帶若鼎彛中兩耳狀故以挾耳名之疑因
時製作變易而設飾之巧以至此焉星帶鐘二皆無銘
飾以星紋一器甬作雲紋鼓間著以雷篆一器所飾尤
加繁縟輔乳鐘二皆無銘環體𬒳枚乳凡三十有六碎
乳鐘四皆無銘於三十六枚之外皆飾以碎乳此其大
同者前二器鉦上作篆帶而鼓間有雲雷之狀後二器
枚間鼓上皆作䕫形此其異者然文鏤典雅皆周物也
大編鐘八皆無銘篆帶之上皆有盤䕫而攠隧之間亦
復如此衡甬旋蟲同於質素若出一體唯三與八二器
自兩舞循而下翼然如觚之有稜為特異耳素帶鐘無
銘旋作綯紐狀無蟲幹之飾一面有枚介畦畛且鼓間
復作兩山旁為雲紋於篆帶素篆鐘無銘篆間純素而
無他飾又實其甬枚景脩銳而製鍊稍精亦古制也雙
鳳鐘無銘甬幹純素鼓間以雙鳳為飾頂上復作八鳳
有徊翔之狀通甬鐘無銘篆帶作雲紋鼓間亦如之甬
上特無旋蟲而出六乳瑩若星然形質渾厚而于之中
作線紋狀非他鐘之比以其甬與體貫通故以通甬名
之一面蛟螭鐘無銘一面有飾為蛟螭之狀雷紋鐘二
皆無銘甬皆中空一器甬于枚鉦間遍錯雷電之紋一
器旋上𨼆起雷篆篆帶之間復作花紋舞銑純素旋紋
鐘無銘製作純質而三十六枚各作螺紋旋轉之狀細
雷紋鐘無銘枚作螺紋狀間以蟠螭頂間又為對立純
以雷紋飾其鈕山紋鐘無銘枚與鼓間飾以𨼆起山紋
實甬鐘五皆無銘雖設飾甬然實而不虛其篆帶枚又
皆畫出與他鐘特異大槩與漢辟邪鐘相𩔖盤紆鐘無
銘鼓篆間皆飾以螭紋作紆帶盤旋之狀鉦舞皆純素
無紋其甬為三節而旋蟲以螭首為之三節之上復有
髙下雲氣一面篆帶鐘無銘枚間飾以篆帶而旋上與
鼓間亦作盤結紋其乳則銳舞銑俱純素唯飾一面對
螭山甬鐘無銘甬上作山形兩面出四峯鼓鉦之間有
螭紋其形相對故以對螭山甬名百乳鐘無銘枚景之
外飾以百乳故與他器稍異盤雲鐘無銘作盤雲之飾
隧鐘無銘鼓間𨼆起而中微窊山鐘六皆無銘於鼓間
各作山形起伏其上如篆帶小編鐘九皆無銘螭紋鐘
二皆無銘鼓間各為螭紋頂亦如之其一於枚景具作
螺旋之狀其二則枚景有如金鋪上既不為衡甬而若
鐶可係于下垂觀其製葢亦古鐘之稍變者也花乳鐘
二皆無銘上設小鈕不為衡甬而枚作旋螺著以花紋
獸面雙螭鈕鐘無銘形制若鐸復無鉦鼓枚篆之飾甬
作雙螭糾錯其尾若環環之中為獸首舞上以四虬蟠
屈相向舞間布以細紋承以垂花其聲清越而長虺鈕
鐘無銘兩面作碎乳布之其鈕獨狀以虺環鈕鐘二皆
無銘上為環鈕不作衡甬於枚介舞間虺紋盤結虎鐘
無銘荇葉鐘無銘無甬而為鈕其鈕為二辟邪鼓間亦
作辟邪之飾三十六枚各狀荇葉虬鈕鐘無銘枚介鉦
間皆著虬紋糾結交錯隧攠亦如之鼓上復以蟠虬為
飾不設甬以虬為鈕盖變古制也鳳鈕鐘無銘鈕飾以
鳳辟邪鐘無銘枚景皆作旋螺設辟邪以為鈕大吕鐘
無銘(以上皆/周鐘)辟邪鐘無銘篆枚皆畫出兩銑微斂鈕作
辟邪環鈕鐘無銘用鐶為鈕而上無衡甬對螭鈕鐘無
銘無甬以兩螭為鈕而兩螭之首復相背其頸鬛間可
以置纓索枚作旋螺之狀鐘之兩面一作黄目一作螭
形饕餮鐘無銘甬中實而飾以䕫紋鼓間為饕餮乳皆
平作旋螺紋(以上/漢鐘)匾鐘三皆無銘甬虛中通篆帶鉦隧
皆無致飾獨前一器枚四十有八後二器枚各三十六
不列于鉦之兩旁而特在其上鼓之兩邊别飾雙睛睅
然如黄目形制特匾(六朝/鐘)　拾遺記䀟澤雕鐘䀟澤出
精銅可為鐘　洞冥記建元時帝於騰光臺撞碧玉之
鐘　太平清話王莾地皇三年七月遣使者章邕賫黄
金白玉銅鐘五口贈三茅君　戴延之西征記洛陽太
極殿前左右各三銅鐘相對大者三十二圍小者二十
五圍博山頭紐作獅子身縷龍虎文章　陸翽鄴中記
銅鐘四枚如鐸形髙二丈八尺大面廣一丈二尺小面
廣七尺或作蛟龍或作鳥獸繞其上　南部新書孫智
諒開元中于閤皁山掘得銅鐘一枚重百餘斤鐘下得
玉𧰼三身因置閤皁觀　法苑珠林袛洹戒律院内有
銅鐘重三十萬斤四天王共造鐘形如吳地者四面有
日月星辰山川河海之𧰼兼斗斛稱尺之形目連擊之
隨事所表聲出告之凡僧擊之但聲出而已其戒塲院
内復有金鐘重十萬斤形如盃器上有千輪王像九龍
八功德水種種諸相莊嚴此鐘刧初之時輪王所造又
論師院有一銅鐘形如腰鼓是乾闥婆王所造上有梵
王帝釋魔王四王八部男子等像又脩多羅院有一石
鐘形如吳様如靑碧玊可受十斛鼻上有三十三天像
四面以金銀𨼆起東西兩面有大寳珠陷在腹中大如
五升八角分曜狀如華形周匝作十方諸佛初成道像
　集仙錄靑童命東華玉女煙景殊擊西盈之鐘
鐘異　山海經豐山有鐘九耳郭璞注霜降則鳴　異
苑西河有鐘在水中晦朔輒鳴聲響悲激羈客聞而悽
愴　東方朔𫝊武帝時未央宫殿前鐘無故自鳴三夜
三日不止上問朔對曰銅者土之子子母相感山恐有
崩弛者故鐘先鳴　異苑魏時殿前鐘無故大鳴張華
曰蜀銅山崩已而果然　晉書晉惠帝時殿前六鐘皆
出涕五刻而止　黎州圖經黎州聖鐘山古老傳此山
有鐘聞其聲而形不見南詔犯境鐘則預鳴唐天寳大
和咸通乾符之載羣蠻來㓂皆有徵也昔有名僧講大
乗經論鐘亦震焉乾寧中刺史張恵安請門僧京師右
街浄衆寺惠維講妙法蓮花經一遍此鐘頻鳴如人扣
擊知向所傳者不謬矣　玉堂閒話吉州龍興觀有巨
鐘上有文曰晉元康年鑄鐘頂有一竅古老相傳則天
時鐘聲震長安遂有詔鑿之其竅是也天祐年中忽一
夜失鐘所在至旦如故見蒲牢有血觀前大江數夜居
人聞江水風浪之聲至旦有漁者見江心有一紅旗水
上流下漁者棹小舟徃接取之則見金鱗光耀波濤洶
湧漁者急迴始知蒲牢鬭傷江龍　山堂肆考上猶東
山寺有大鐘形旋如蛟一夕忽飛入寺前潭中遣没人
出之則化為真蛟蜿蜒可怖至今潭中水泛數十里間
其聲鏗然震動山谷時有見之者形猶鐘也又祁陽白
鶴觀唐末有鐘重數百斤一夕震雷大雨鐘吼躍入江
中後有客夜宿昭潭夢一道流曰吾祁陽白鶴觀道士
也欲歸乆矣幸附後載客諾之達明解䌫忽有鐘卧水
次上有字曰祁陽白鶴觀鐘客悟乃載以歸又贑州興
國縣大乗寺銅鐘宋紹興初忽一夕失之未㡬文潭漁
者得一鐘鬻於天寳寺扣之無聲大乗僧詣天寳寺求
得之贖之不許乃約曰扣之不鳴即非大乗物扣之鳴
則是也天寳僧屢擊無聲大乗僧一擊即鳴遂載以歸
　　　鐸
淮南子禹以五音聽治曰告寡人以事者振鐸　周禮
鼓人以金鐸通鼓註鐸大鈴也與鼓相間凡樂舞必振
鐸為之節舞者視以為容也　正字通鐸形如小鐘中
空懸舌左右搖之以𤼵聲　北堂書鈔鐸有金鐸木鐸
金鐸舌以金木鐸舌以木金鐸振武事者若司馬之㧓
鐸摝鐸黄池之㑹官師振鐸是也木鐸振文事若書禮
所言狥以木鐸是也　博古圖栖鳳鐸有銘作鳳栖木
形雷柄鐸無銘　珍珠船海上漁人得一鐸擊之聲如
霹靂問博識者云始皇驅山鐸也　王􁃞𫝊晉陵有金
鐸之瑞郭璞云必致中興　晉書荀朂路逢趙賈人牛
鐸識其聲及掌樂音韻未調乃曰得趙之牛鐸則諧矣
遂下郡國悉送牛鐸果得諧者　古今五行記晉愍帝
時晉陵人掘得銅鐸五枚皆有龍虎形
　　　錞于(附鉦/)　(鐃/)
博古圖周官謂鼓人以金錞和鼓釋音以金錞為錞于
正謂是耳其製中虛椎首而殺其下去古既逺斯器蔑
聞知之盖寡至六朝復得聞其器所以當時備充庭之
樂　南史廣漢什邡人段祖以錞于獻始興王鑑古禮
器也髙三尺六寸六分圍三尺四寸圓如筩銅色黒如
漆甚薄上有銅馬以繩懸馬令去地尺餘灌之以水又
以器盛水於下以芒莖當心跪注錞于以手振芒則聲
如雷淸響良乆乃絶古所以節樂也　北史斛斯徵博
覽樂有錞于者近代絶無此器有自蜀得之莫識斯徵
見之曰此錞于也遂依干寳周禮注為芒筒振之其聲
極淸衆乃歎服　博古圖虎龍錞無銘飾以虎龍葢以
虎龍之交遘隂陽相合之義也又著以風雲者則亦以
雲從龍風從虎也山紋錞無銘以虺為鈕前後倣鐘之
制作隧攠狀上有雲雷間錯純縁縻之以繩又有山紋
聳然而起文鏤增華實晩周精工之制圜花錞無銘中
設圜花下飾雲雷製作純古盖周物也縶馬錞無銘鈕
特作縶馬形龜魚錞無銘以獸為鈕頂間作龜魚形魚
錞無銘錞佐鼓之器鼓陽也錞隂也此獨飾以魚者魚
隂物柔巽𨼆伏隨陽上下亦取陽唱隂和之義雙魚錞
無銘以雙魚為飾鈕作螭虎魚取其和順螭虎取其制
節鳳錞無銘以鳳為鈕虎錞七皆無銘形制皆同大小
則異鈕俱作虎狀按虎西方義獸金屬也故于錞有之
蜼錞四皆無銘皆以蜼為鈕蜼用鼻禦雨智獸也盖以
飾之彛器之間以為法焉
鉦　古今樂錄鐲鉦也形如小鐘軍行為鼓節　博古
圖穟草鉦無銘所飾篆畫突起兩面狀獸首而中𧰼黄
目周以穟草龜純鉦無銘瑞草鉦無銘上出柄而中空
正許慎所謂似鈴柄中上下通者是也無枚篆之飾其
兩面四周皆作瑞草隧鉦無銘柄(闕十/字)蟠䕫縈紆糾結
之狀雲雷鉦無銘以雲雷為飾雷紋鉦無銘通體周以
雷紋每面作兩黄目獨柄純素無紋雲目鉦無銘内外
遍飾雲紋或輕或重兩面各飾兩目上為雲翳四邊匝
以連珠比百寳鉦為稍純質形制大槩相𩔖通甬鉦無
銘兩面作獸形突起蟠䕫中設二目純縁間飾以雷篆
其柄中通若鐘甬故目曰通甬鉦
鐃　博古圖鐃為止鼓之器樂記曰復亂以武武即鐃
也以其舞畢而鳴鐃以治理之為亂也　古今樂錄鐃
如鈴而無舌有柄而執之　博古圖漢舞鐃二其形上
圜下方下作疏􁂻中含銅丸謂之舌鼓動有聲許慎謂
鐃小鉦也如鈴無舌鳴之以止擊鼓者也是器頗近其
制而特有舌焉盖欲便於作止不待擊而後鳴也
　　　方響
三禮圖方響以鐵為之修九寸廣二寸圓上方下架如
磬而不設業倚架上以代鐘磬人間使用者纔三四寸
　合璧事𩔖方響以纎鐵為之胡部無方響縁直板聲
不應諸調　通典梁有銅磬則今之方響也以代磬
琵琶錄樂工廉郊師於曹綱精琵琶嘗於池上彈㽔賔
調忽聞芰荷間有物跳躍出岸乃方響一片有知者識
是㽔賔鐵也指撥精妙致律吕相應物𩔖相感　杜陽
雜編太和九年宫人沈阿翹進白玉方響云妾本吳元
濟妓濟敗以聲得為宫人方響元濟所與也光潔可照
十數步以犀為槌凡物有聲則響應其中架則雲檀香
也　王簡疑仙𫝊長安樂人鄭文家生一女生而能言
及年七嵗容貌端莊而善於方響其親族皆呼為方響
女
　　　磬
總論　釋名磬罄也其聲罄罄然堅緻也　初學記世
本云無句作磬樂録云磬叔所造未知孰是無句堯臣
也　羣書考索禮書曰句與叔非一人皇氏謂無句叔
之别名其説或然　傅𤣥七謨伯䕫作磬遺響至今
白虎通磬者應夷則之氣𧰼萬物之成　樂記石聲磬
磬以立辨辨以致死君子聴磬聲則思死封疆之臣
樂叶圖徵擊磬以知民磬音調則民道得　吕氏春秋
堯命䕫拊石擊石以𧰼上帝玊磬之音以舞百獸　淮
南子禹以五音聴政懸磬以待四方之士曰告寡人以
憂者擊磬　爾雅徒鼓磬謂之寋　周禮磬氏為磬倨
句一矩有半其博為一股為二鼓為三　三禮圖股廣
三寸長尺三寸半十六枚同一筍簴謂之編磬　尚書
圖説經曰擊石拊石傳曰重擊曰擊輕擊曰拊磬有大
小故擊有輕重大磬即球也小磬即編磬也　博古圖
古之為樂者有黄鐘之磬則特垂其一而為一簴若特
鐘焉凡十有二數以為律之正聲而應月者也至於編
磬則每簴所垂之數十六盖倍八音而成數者也其制
則中髙而上大者為股其下而小者於所當擊則為鼓
上股下鼓分為倨句之勢以成磬而屬之於簨簴凡特
磬編磬大小雖殊其制一也　尚書徐州泗濵浮磬孔
安國註泗水中見石可以為磬也　山海經鳥危之山
其陽多磬石　東觀漢記王阜為重泉令鸞鳥集學宫
阜擊磬鸞集而舞　致虚閣雜俎磬曰洗東　合璧李
建勲目磬為泗濵友
名𩔖　爾雅大磬謂之毊郭註毊形似犁錧(錧田器江/以南呼犁)
(刅為/錧)以玉石為之孫炎云毊喬也謂其聲髙也李巡云
大磬聲淸燥故曰毊毊燥也　周禮注在東方曰笙磬
在西方曰頌(音/庸)磬　樂志八音二曰石為大磬為編磬
為歌磬　尚書戞擊鳴球注鳴球玉磬名　春秋𫝊魯
饑臧文仲以玊磬告糴於齊　博古圖雷磬二名以雷
者特取致飾其體有回旋之紋盖非主乎聲也琥磬無
銘體作琥形故目之曰琥於虎之内又包一虎比肩而
行以示物得其性然也虎金屬而磬西北方之器故以
是飾之雲雷磬無銘形制狀獸鼓與股盡飾雲雷制作
典古　洞冥記漢武帝起招仙閣於甘泉宫西其上懸
浮金輕玊之磬　漢武内傳西王母命侍女范成君擊
湘隂之磬　洞冥記建元時帝於騰光臺挂懸黎之磬
　開元記楊妃善擊磬乃取藍田緑玊琢之備極精巧
幸蜀還乃送太常藏之　杜陽編同昌公主薨帝哀痛
令賜紫尼及女道冠擊歸天紫金之磬以導靈舁　研
北雜志張伯雨嘗移雷文魚磬擊之其音與律合　正
字通禮天子用玊磬諸侯用石磬後世玊石兼用如隋
唐間凡設於天地之神則用石宗廟朝廷則用玊其不
合於古制無疑及考博古圖所載周磬皆煎金鎔範非
玉非石或虎形或雷紋無磬氏倨句之法然則當周之
時先有金磬非自後代始也説者曰用銅取其乆而不
變也為禮圖者泥昔人傳注之説臆度以成式如盃盂
之狀仰而繫其兩旁以屬於簨簴皆非古制也　珍珠
船磬有玊磬天球編磬離磬毊磬頌磬歌磬皆石部樂
梁因方響之製為銅磬南齊易更鼓為鐵磬則金部亦
有磬　紺珠銅鉢仰貯擊之如鐘聲釋氏亦名曰磬
筆記樂石有磬今浮屠持銅鉢亦名磬世人不識銅鉢
而儒者往往不曉磬折義故不獨不識磬又不能知鉢
矣　續事始南齊置鐵磬即今之雲板也
異磬　拾遺記浮瀛即瀛洲也上有青石可為磬磬長
一丈而輕若鴻毛　拾遺記顓頊有沈明之磬以羽毛
拂之則聲振百里石浮於水上如萍藻之輕取以為磬
不加磨琢　酉陽雜俎厯城縣光政寺有石磬形如半
月扣之聲聞百里至北齊時移于都内其聲杳絶送歸
本寺其聲如故
　
　
　
　
　
　
　格致鏡原卷四十五
欽定四庫全書
　格致鏡原卷四十六　　　大學士陳元龍撰
　　樂器𩔖(二/)
　　　琴(附琴卓/)
總論　琴操伏羲作琴以修身理性返其天真也　世
本神農作琴　桓譚新論神農氏王天下始削桐為琴
繩絲為絃以通神明之德合天人之和　白虎通琴者
禁也禁止於邪以正人心也　禮記絲聲哀哀以立廉
廉以立志　新論八音之中唯絲為最而琴為之首
吳儀琴堂序太古之琴七尺有二寸而一絃後世聖人
裁為八尺六寸而虞舜益之以五絃至周武王復增以
變宫變徵而為七其巨絃寓名黄鐘而推當於宫次太
蔟商次姑洗角次㽔賓變徵次林鐘正徵次南呂羽而
最後為應鐘變宫三分其絃之長以𥙷上中下三十六
律之聲總而計之得二百五十二聲皆率是七聲以為
法而不可雜依於一律以為聲而不可亂今之為琴一
切異古長及尋仞短𨼆肘袂而無定數驟易二絃使叶
中吕而為髙角去其變宫變徵而增少宫少商或一操
而徧用衆律或一引而涉厯數徽其度曲之無制流聲
之不依永徒煩手搖音播美聴而已　志林嵇中散琴
賦云間遼故音庳絃長故徽鳴所謂庳者如今俗云㪇
(音/鮮)聲也兩絃之間逺則有㪇聲故曰間遼徽鳴云者今
之所謂泛聲也絃虛而不接乃可按故云絃長而徽鳴
也　學林東坡以庳為㪇聲琴之有㪇聲以琴面不平
或焦尾與岳髙低不相應則其聲㪇此琴之病聲也盖
琴操弄中自有庳下聲非病聲　志林知琴者謂前一
指後一指為妙王晉叔所蓄前㡬不容指而後劣容指
然終無雜聲可謂妙矣　舒元輿斵琴志越客沈虬子
斲琴絃素絲七條其上備指一弄五聲叢鳴鳴中有靈
峰横空烏泉出雲鳯龍騰淩鶴哀烏啼松吟風悲　宛
委餘編斲琴名手自伯喈外隋則趙師利唐則雷霄雷
盛雷珏雷文雷迅郭亮沈鐐張鉞金儒僧三慧宋則蔡
睿朱仁霽衛忠正趙仁濟馬希仁馬希先金淵金公路
陳亨道馬大夫梅四龔老林杲元則嚴古淸施溪雲施
谷雲施牧州　格古要論古琴冷而無音者用布囊砂
罨候冷易之數次而又作長甑候有風日以甑蒸琴令
汗溜取出吹乾其聲仍舊凡琴無新舊常宜置之牀上
近人氣被中尤佳　琴書訣凡彈琴輪指曰蟹行側轉
指曰鸞鳴若全用甲則聲乾而多悲全用肉則聲重濁
而不勻　資暇録今彈琴或削竹為甲謂之琴甲以助
食指之聲　紺珠吟猱彈琴手法摟􁉔擽捋彈琴指法
　列子瓠巴鼓琴而鳥舞魚躍　荀子伯牙鼓琴六馬
仰秣　瑞應圖師曠鼓琴通於神明而白鵠翔　劉向
别録宣帝時勃海人趙定善鼓琴時閒燕為散操多為
之涕泣者　東觀漢記桓譚善鼓琴喜鄭聲　世説㑹
稽有防風鬼常䟦雷門上脚垂至地晉横陽令賀韜善
鼓琴防風鬼聞琴聲在賀中庭舞　金徽變化篇段由
夫攜琴就松風間響之嘗曰三者皆自然之聲正合𩔖
聚　辨音集李龜年至岐王宅聞琴曰此秦聲良乆曰
此楚聲入問之則前彈者隴西沈妍後彈者揚州薛滿
　金徽變化篇嵇康抱琴訪山濤濤醉欲割琴康曰吾
賣東陽舊業以得琴乞尚書令河輪佩玉藏為徽貨所
衣玉簾中單買縮絲為袋論之其價與武庫争先如欲
割之吾即死矣　紺珠李建勲稱琴為嶧陽友　金徽
變化篇白傅支琴用胡松節　酉陽雜俎琴有氣曾識
一道者相琴知吉凶
琴製　劉氏𩔖山伏羲作琴面圓法天底平𧰼地龍池
八寸通八風鳳池四寸𧰼四氣　風俗通琴者樂之統
與八音並行君臣以相御也長四尺五寸者法四時五
行七絃以法七星　爾雅大琴謂之離郭註或曰琴大
者二十七絃未詳長短廣雅曰琴長三尺六寸六分五
絃邢疏常用之琴長三尺六寸六分𧰼三百六十六日
廣六寸𧰼六合也五絃𧰼五行大絃為君小絃為臣文
王武王加二絃以合君臣之恩也又云五絃為宫商角
徵羽文武二絃為少宫少商上曰池言其平下曰濱言
其服前廣後狹𧰼尊卑也上圓下方法天地也　成公
綏琴賦臨岳則齊州之丹材顔黄門注琴首更絃者名
臨岳琴必以堅木藉絃欲其不刻入也　事物紺珠龍
池鳳池軫池(亦曰/軫柸)鳬掌(有二以/䕶軫)鳳額鳳足臨岳人肩鳳
翅焦尾龍唇女腰龍齦龍口(受絃/處)諸名皆琴體　琴譜
月琴晉師曠作中為月形圖寫山水師襄琴衛師襄作
肩項直而深端有亂紋如絲綴鳳嗉琴衛師曹作頂上
綴兩圓蟬掩容琴閔子作龍首琴姬剛所作於兩額間
出尖勢廣二寸半龍腰琴魯涓子作腰間作半月形三
絃如七絃之音龍額琴魯賀雲作頂肩斜生一寸二分
五絃雙月琴榮啓期作腰間為二小月形覆杯琴魏師
經作于兩肩作廣翅横十二寸五絃鳳勢琴魏揚英作
于兩肩腰間為飛尖勢廣二寸有霹靂聲鳳舌琴衛秦
珏作鳳舌斜飛三寸下有峻形習徵調神暉琴秦陳章
作于腰下覆四月相向妙作羽音雷音琴漢師中作于
項綴盤環綴二績形峻有大絃小聲蟬翼琴漢宋朦之
作尾間綴尖蟬雲泉琴晉劉安世作項旁為半月形連
珠琴隋逸士李疑作于玉女腰旁為連珠彩絃音操清
亮俗呼連珠先生　格古要論唐時有雷文張越二家
製琴得名其龍池鳳沼間有舷餘處悉窪令闗聲而不
散宋時置官局製琴其琴俱有定式長短大小如一故
曰官琴但有不如式者俱是野斲宜子細辯之古琴惟
有孔子列子二様琴合古製若太平古琴以一段木為
之近有雲和様者其様不一皆非古製也嘗見一琴是
列子様者其面闊一寸許桐木條以漆膠成斷紋尤多
彈之聲如常亦無節病
琴材　格古要論古琴厯年既乆漆色盡退其色如烏
木此最竒古也　筆談琴雖用桐然須多年木性都盡
聲始𤼵越予曾見唐初路氏琴木皆枯朽殆不勝指而
其聲愈清絶又見陶道真蓄一越琴云是古塜中敗棺
杉木也聲極勁挺大抵琴材欲輕鬆脆滑謂之四善謂
堅如石亦所未諭　洞天清録古琴有隂陽二材桐木
面陽日照者為陽不面日為隂以新桐木驗之陽必浮
隂必沈陽材琴旦濁而暮清晴濁而雨清隂材琴旦清
而暮濁晴清而雨濁　格古要論底面俱用桐木謂之
純陽琴古無此製近世為之取其暮夜隂雨彈之聲不
沈然必不能達逺聲亦不實也　格古要論古琴以斷
紋為證不厯數百年其紋不斷然斷紋有數等有蛇腹
斷其紋横截琴面相去或寸許或寸半有細紋斷如髮
千百條或有背面皆斷者又有梅花斷者其紋如梅花
頭此為最古琴雖古而有斷紋者不精實脆透及有病
者亦不為竒也或用琴於冬日内曬或以猛火烘琴極
熱以雪罨激裂之然漆色還新又有入雞子白灰内漆
後以甑蒸之懸於燥處自有斷紋此皆偽者
琴絃　通禮纂堯使無句作琴五絃　禮記舜作五絃
之琴以歌南風之詩而天下治　邢昺爾雅疏文王武
王加二絃　崔豹古今注蔡邕益琴為九絃　筆談宋
太宗令待詔蔡裔増琴為九絃有待詔朱文濟以為不
可太宗曰古琴五絃而文武増之今有何不可遂増琴
絃　拾遺記師延者殷之樂人也拊一絃琴則地祗皆
升吹玊律則天神俱降更奏迷魂淫魄之曲以歡修夜
之娛　馬明生别𫝊明生隨神女禹章入石室彈琴有
一絃五音並奏　晉書孫登彈一絃琴　韋俊卿羣書
考索栁惲造一絃琴十二柱如琵琶形擊之以竹曰擊
琴　白六帖陶潜不解琴畜素琴一張絃徽不具曰但
識琴中趣何勞絃上聲　格古要論琴絃乆而不鳴者
綳定一處以桑葉捋之鳴亮如初大凡蓄琴之士不論
寒暑不可放置風露中及日色中止可於無風露隂煖
處置之　升菴外集琴絃用生天門冬碎之同煮色如
白玉　庻物異名疏夏本紀其篚酓絲酓桑𧖟絲中為
琴瑟弦　賈子説林有寡女獨宿不寐傍壁孔中視隣
家𧖟離箔明日繭都𩔖之𨼆然如愁女蔡邕見之厚價
市歸繅絲製絃彈之有憂愁哀怨之聲問琰琰曰此寡
女絲也　安樂集獅子筋為琴絃其聲一奏一切餘絃
悉斷　女紅志女丸以黎洞寳香為琴以崑崙碧玉為
絃故曰碧絃琴
琴徽　尚書故實蜀中雷氏斲琴常自品第上者以玊
徽次者以瑟瑟徽又次者以金徽螺蚌徽　歐陽修歸
田録夜彈琴唯石暉(音/徽)為佳葢金蚌瑟瑟之𩔖皆有光
色燈燭照之則炫燿非老翁夜視所宜白石照之無光
唯目昏者為便　陳暘樂書琴十三徽𧰼十二月餘一
𧰼閏　升菴外集徽琴的也琴絃七而徽十三徽緯也
絃以為經徽以為緯也又暉也如星之暉也　談苑崔
遵度深於琴嘗著琴箋以天地自然有十三聲徽非月
數也
古琴名　山海經帝俊生晏龍始為琴有良琴六一曰
菌首二曰義輔三曰蓬明四曰白民五曰簡開六曰垂
膝　古琴録祝融取榣山之櫬作琴彈之有異聲能致
五色鳥琴之至寳者一曰凰來二曰鸞來三曰鳳來
琴苑鄒屠氏帝嚳之妃也以碧瑤之梓為琴飾以㻬琈
寳玉遂名㻬琈琴伏羲四琴名丹維祖牀委文衡華
梁元帝纂要黄帝琴名清角　述異記羿伐桐作琴名
曰條谷　琴苑國阿商伊陟琴名　周禮大司樂雲和
之琴圜丘奏之空桑之琴方丘奏之龍門之琴宗廟奏
之　梁元帝纂要古琴名有鳴㢘脩況籃脅自鳴空中
號鐘(齊桓/公琴)統梁(楚莊/王琴)　琴苑周宣王琴名嚮風背銘曰
牆有耳伏㓂在是　顔之推家訓桓公琴名白博有五
皓之稱　琴苑宣和閑邪(皆秦惠/文琴名)青翻(楚王子無/虧琴名)超屏
(秦王/琴)龍腮(李斯琴作/狡兎操)太古(祝牧入山得異/木為琴曰太古)　左𫝊穆姜
擇美檟自為頌琴杜預注琴名也猶言雅琴　西京雜
記髙祖入咸陽宫有琴長六尺十三絃二十六徽皆用
七寳飾之銘曰璠璵之樂　古琴疏梁王賜司馬相如
緑綺琴銘曰桐梓合精　西京雜記趙后有寳琴曰鳳
凰皆以金玉𨼆起為龍鳳螭鸞古賢列女之𧰼亦善為
歸風送逺之操　琴苑建武中盖國女主獻五絃琴上
有鵠頭書唯伊王二字可識故名伊王琴又常清(韋𤣥/成琴)
(名/)清英(揚雄琴名庾信/琴亦名清英)卧冰(崔駰/琴名)叢竹流風(桓驎/琴名)　捜
神記吳人有燒桐以爨者蔡邕聞其爆聲曰此良桐也
因請之削以為琴而燒不盡因名焦尾琴　琴苑玊樹
臨風(曹子建/琴名)抱寢(潘正叔/琴名)永寳(傅毅/琴名)黒鵠(戴逵/琴名)躍魴(戴/仲)
(若琴名/逵之子)應谷(戴勃琴名勃/仲若之兄)谷風(宣城王/鸞琴名)霜空雁響(何仲/𢎞偃)
(琴/名)西省晨風(王韶之/琴名)貧士(徐脩仁勉琴名舊𫝊/即五栁先生無絃琴)玉琴(梁/武)
(帝賜張士簡者首/嵌灌木春鶯四字)　琴譜正合(南宋文帝之琴言與/天地正和之氣合也)怡
神(謝莊/琴名)　庾信小園賦琴號珠柱　琴苑栁惲與父世
隆善彈琴世號栁公雙璅有琴名春風　孔六帖李汧
公勉善鼓琴有所自製天下寳之樂家𫝊響泉韻磬乃
勉所愛者常斫桐又取漆角為之多至數百張又常出
絲桐之精者雜綴為之謂之百衲琴用蝸角為徽　澠
水燕談秀州祥符院僧智和蓄一古琴瑟瑟徽碧文細
石為軫製作精巧音韻清越中刻李陽冰篆三十九字
其畧云南溟夷島産木名伽陀羅文横如銀屑其堅如
石遂用作此朱長文琴譜著此琴即唐李勉所製響泉
也　南部新書裴説在韋臯幕取靈開山桐為琴名靈
開渠　東坡集有藏琴其銘云開元十年造雅州靈開
材其下池銘曰雷家記八日合葢聲出兩池其背微隆
使之隘而聲徘徊也　栁子厚集霹靂琴零陵湘水西
震餘枯桐之為也超道人取以為三琴　賈氏説林雷
威斲琴無為山中以指候之五音未得躊躇間忽一老
人指示曰上短一分頭豐腰殺巳日施漆戊日設絃則
庶可鼓矣忽不見自後如法斲之無不佳絶世稱雷公
琴　程史錢塘沈振蓄一琴名冰清此琴有二一為大
厯中雷氏斲一為開成中郭亮製　國史𥙷錢塘沈振
蓄一琴名曰冰清腹有晉陵子銘云云書大厯三年三
月三日上底蜀郡雷氏斲奉詔書貞元十一年七月八
日再修士雄記或謂晉陵子杜牧道號篆法𩔖李義山
不知士雄何人也　琴苑嘯魚恒夀(皆趙師琴名師字/耶利貞觀時人)
秋籟(㢘湍甫琴名唐/三慧大師斲)萬壑松(郭伯山收唐琴/名白玉軫足)九霄瑜珮
(吳琚節使所畜/雷氏古琴名)玊澗鳴泉(㢘運使廷臣琴名咸/通中西蜀雷迅斲)松雪(雷/威)
(所作琴名其/最愛重者)靡玊(宋太祖/琴名)　琴苑宣和殿百琴堂有琴
名黄鵠秋又有琴名混沌材上寳之寥玊(一作/寒玊)江南沈
鐐作秋嘯内府之物又霧中山(趙彦安琴名斷/紋真蛇蚹也)雪夜冰
(趙碧瀾/古琴名)古渡春濤𤣥猿嘯月(陳益祥二/古琴名)震陵孤桐香林
八節號鐘玉磬松風古媧簧南風歸鶴秋風漁桹九州
璜天球(蘇長公十/二琴名)秋梧疎雨白鵠(張子野二琴名/背有子野二字)張越
琴樓則琴雷氏琴(歐陽文/忠三琴)　視聽抄北方名琴有春雷
玊振流泉玉鶴玊薦(皆宣和/御府琴)玉壺冰(趙玊/溪琴)存古(張受/益琴)秋
澗泉(楊守/齋琴)玊玲瓏(楊伯/脩琴)　古琴録沈玩琴曰霜霄鐵馬
　洞天清録吳越有洗几清絶二琴折氏百衲琴　嫏
嬛記郭撫鑿池於空棺中得錢琴音響非常　琴譜張
𢎞静有古琴漆光盡退色如墨石銘曰落花流水一夕
聞䑕聲甚急命婢以火燭之見有斷絃繫得一鼠𢎞静
異之改名鼠畏　真率筆記陳郡莊氏女好弄琴有琴
名駐電每弄梅花曲聞有暗香人遂稱女曰莊暗香女
更以暗香名琴　墨莊漫録錢塘僧浄暉琴有古篆霜
鏞二字以馬價珠為徽　解酲語元楊璉真伽𤼵宋理
宗陵有穿雲琴金貓睛為徽龍肝石為軫　研北雜志
張伯雨少學琴蓄一琴名風林嘗從趙公子昻論琴以
為琴之五音各有改絃法其法不𫝊世之所謂琴者皆
不審五音之主徒呶呶耳殆不若秦筝之按宫徵也
陳眉公太平清話鮮于伯㡬以震餘琴送趙文敏是許
旌陽手植桐所斵　琴苑林石橋云近世琴有名者如
趙都丞之大雅子昻節齋之浮磬樊澤卜氏之奔雷皆
法物也黏合文卿云宣和多古琴今見存者唯春雷
洞冥記恒山雙白鶴化為二神女撫落霞之琴　法苑
珠林大樹緊那羅王以已所彈琉璃琴在如來前善自
調琴一切凡聖聞是琴聲各不自安從座起舞　南蠻
傳西舎利王雍𦍑獻其國樂至成都有大匏琴二覆以
半匏皆彩畫之上加銅甌以竹為琴作虺文横其上長
三尺餘頭曲如拱長二寸以絛繫腹穿甌及匏本可受
二升大絃應太蔟次絃應姑洗又有獨絃匏琴以斑竹
為之不加飾刻木為虺首張絃無軫以絃繫頂有四柱
如龜茲琵琶絃應太蔟又有小匏琴二形如大匏琴長
二尺大絃應南吕次應應鐘
異琴　古琴録帝俊有琴名電母夏月電光一照則絃
自鳴　琴苑始皇於石窟中得一銅琴照見人五臟有
疾則以藥治名照骨寳　金徽變化篇孫登琴遇雨必
有響如刃物聲竟因雨破作數截有黒蛟踊出而去
琴苑荀淑有琴曰龍唇大風雨變作黒龍飛入李膺堂
中膺即送還恐後復飛去嵌金於背曰劉累以厭之改
名曰飛龍　嫏嬛記孫鳳有一琴名吐綬彈之不甚佳
獨有人唱曲則琴絃自相屬和因改名曰自鳴琴背有
一孔若蛀者中有一緑色蟲名鞠通為一乞食道人取
去自後唱曲琴絃不復鳴矣　琴苑吳脩字叔治家有
桐樹有人以五百金買之製為二琴一曰隂姬一曰陽
娃其文有仙女弄琴之狀凉天月下不鼓自鳴　七修
𩔖藁四川黄陵廟有一琴殆如朽木匣於神前傳以為
魯般所造人以一指扶之輒能自行
琴曲　風俗通凡琴曲和樂作者命之曰暢言其道暢
美也憂愁作者命之曰操言困阨而不失其操也　琴
操古琴曲有詩歌五曲一曰鹿鳴二曰伐檀三曰騶虞
四曰鵲巢五曰白駒又有十二操一曰將歸操孔子之
趙聞殺竇鳴犢而作此曲二曰猗蘭操孔子傷不逢時
而作三曰龜山操季桓子受女樂孔子欲諫不得退而
望魯龜山作此曲四曰越裳操周公所作五曰拘幽操
文王拘於羑里作此曲六曰岐山操周人為文王作七
曰履霜操尹吉甫子伯竒無罪見逐自傷而作此曲八
曰朝飛操牧犢子七十無妻見雉朝飛感而作此曲九
曰别鶴操商陵牧子娶妻五年無子父母欲為改娶其
妻聞之中夜悲嘯牧子感之作此曲十曰殘形操曾子
夢一狸不見其首而作此曲十一曰水仙操伯牙所作
十二曰懐陵操伯牙所作又有九引一曰烈女引楚樊
妃作二曰伯妃引魯伯妃作三曰貞女引魯次室女所
作四曰思歸引衛女所作五曰霹靂引楚商梁出遊九
臯之澤遇風雷霹靂畏懼而歸作此曲六曰走馬引樗
里牧恭為父報冤殺人而亡藏於山林之下有天馬引
之感而作此引七曰箜篌引霍里子高所作即公無渡
河曲八曰琴引秦時屠門髙作九曰楚引楚龍丘子髙
所作又有河間雜歌二十一章　琴厯琴曲有蔡氏五
弄雙鳳離鸞歸風送逺幽蘭白雪長清短清長側短側
清調大遊小遊明君胡笳廣陵散白魚歎楚妃歎風入
松烏夜啼楚明光石上流泉臨汝侯子安之流漸涸雙
燕離陽春弄恱人弄連珠弄中揮清暢志清蟹行清看
客清便僻清婉轉清　陳𤾉樂書堯之神人暢為和樂
而作也舜之思親操為孝思而作也襄陽㑹稽之𩔖夏
后氏之操也訓佃之𩔖商人之操也離憂之𩔖周人之
操也謂之引若魯有闗睢引衛有思歸引之𩔖也謂之
吟若箕子吟夷齊吟之𩔖也謂之弄若廣陵弄之𩔖也
謂之調若子晉調之𩔖也自黄帝之清角以至玊牀響
泉韻磬清英怡神之𩔖名號之别也吟木沈散抑抹剔
操擽擘倫齪綽璅之𩔖聲音之法也暢則和暢操則立
操引者引説其事吟則吟咏其事弄則習弄之調則調
理之其為聲之法十有三先儒之説詳矣　西京雜記
慶安世十五為成帝侍中善鼓琴為雙鳳離鸞之曲又
齊人劉道强善彈琴能作單鵠寡鳬之弄　琴纂蔡邕
嘗入清溪訪鬼谷先生所居山有五曲每一曲制一弄
曰遊春曰渌水曰幽居曰坐愁曰秋思三年曲成出示
馬融皆異之　白六帖陽春白雪緑水悲風幽蘭别鶴
烏夜啼並琴曲名　北史魏鄭述祖能鼓琴自造龍吟
十弄云嘗夢人彈琴寤而寫得當時以為絶妙　冷齋
夜話世傳琴曲十小調一不換金二不換玉三峽泛吟
四越溪吟五越江吟六孤猿吟七清夜吟八葉下聞蟬
九三清十亡其名皆隋賀若弼所製琴家但名賀若而
已宋太宗尤愛之改不換金曰楚澤涵秋不換玉曰塞
門積雪　東坡詩註賀若琴操名唐宣宗時待詔賀若
所製因人得名
附琴卓　格古要論琴卓須用維摩様髙二尺八寸(此/様)
(一有可入/漆于卓下)可容三琴長過琴一尺許卓面用郭公磚最
佳碼碯石南陽石永石尤佳如用木卓須用堅木厚一
寸許則好再三加灰漆以黒光為妙嘗見郭公磚灰白
色中空面上有𧰼眼花紋相傳云出河南鄭州泥水中
者絶佳多有偽作者要當辯之磚長僅五尺闊一尺有
餘此磚駕琴撫之有清聲泠泠可愛
　　　瑟
總論　世本庖犧氏作五十絃瑟瑟者潔也使人精潔
於心淳一於行也　漢書黄帝使素女鼓瑟哀不自勝
乃破五十絃為二十五絃　史記伏羲氏絙桑為三十
六絃之瑟以修身理性　馬融笛賦神農造瑟　吕氏
春秋昔朱襄氏之治天下也多風而陽氣畜積萬物散
解果實不成故士達作為五絃之瑟以采隂氣以定羣
臣　山海經帝俊生晏龍晏龍是始為瑟　白虎通瑟
者嗇也所以懲忿窒欲正人之德也　釋名瑟施絃張
之瑟瑟然也　爾雅徒鼓瑟謂之步　慎子公輸子巧
用材也不能以檀為瑟　荀子瓠巴鼓瑟遊魚出聴
名𩔖　爾雅大瑟謂之灑郭注長八尺一寸廣一尺八
寸二十七絃邢疏瑟登歌所用之樂孫叔然云灑者音
多變布如灑出也　三禮圖雅瑟長八尺一寸廣一尺
八寸二十三絃其常用者十九絃其餘四絃謂之番番
贏也頌瑟長七尺二寸廣尺八寸二十五絃盡用之
樂記清廟之瑟朱絃而疏越鄭註朱絃練朱絃也不練
則體勁而聲清練則絲熟而聲濁也越瑟底孔也疏通
也使兩頭孔相連而通也孔小則聲急孔大則聲遲
周禮大司樂雲和之瑟祀天空桑之瑟祀地龍門之瑟
祀宗廟　周禮樂器圖飾以寳玊曰寳瑟繪紋如錦曰
錦瑟　拾遺記員山有大林雖疾風震地而林木不動
以其木為瑟故曰静瑟　南部新書盧邁有寳瑟四各
直數十萬有寒玊石磬響泉和志之號　致虚閣雜俎
瑟曰文鵠
　　　琵琶
總論　釋名琵琶本出於胡中馬上所鼓也推手前曰
琵引手却曰琶𧰼其鼓時因以為名(釋名本刻/作枇杷)　風俗
通謹按琵琶近出樂家所作不知誰作也長三尺五寸
法天地人與五行也四絃𧰼四時也　傅𤣥琵琶賦序
代本不載作者故老云漢送烏孫公主念其行道思慕
使知音者於馬上作之觀其器中虚外實天地𧰼也盤
員柄直隂陽叙也以方語目之故云琵琶杜摯以為興
之秦末盖苦長城役百姓絃鞉而鼓之二者各有所據
以意斷之烏孫近焉　古今樂録琵琶出於絃鞉　蔡
琰十八拍琵琶本自出胡中緣琴翻出音律同　語林
謝鎮西著紫羅襦據胡牀在大市佛圖門樓上彈琵琶
作大道曲　世説桓大司馬曰謝仁祖企脚在北牖下
彈琵琶故自有天際真人想　竹林七賢論阮咸善彈
琵琶　世説范曄善彈琵琶能為新聲　南史褚淵善
彈琵琶齊武帝在東宫宴集賜以金鏤柄銀柱琵琶
朝野僉載唐太宗時西國進一胡善彈琵琶絃撥倍粗
太宗不欲番人勝中國乃使羅黒黒隔帷聴之一遍而
得帝謂番曰此曲吾宫人能之遂取大琵琶令黒黒帷
下彈之不遺一字因驚歎辭去西國降者數十國　隋
唐嘉話貞觀中彈琵琶裴洛兒始廢撥用手今俗謂搊
琵琶是也　唐語林讓皇帝子瑀聞康崑崙奏琵琶曰
琵聲多琶聲少是未可彈五十四絲大絃也樂家以自
下逆鼓曰琵自上順鼓曰琶　髙齋詩話琵琶録云元
和中曹保有子善才善才有子綱皆能琵琶又有裴興
奴與曹同時樂府雜録云曹綱善運撥興奴長攏撚時
人謂綱有右手興奴有左手　集異記唐岐王令王維
鮮服齎琵琶同詣公主第奏新曲曰鬱輪袍　蔡寛夫
詩話樂譜琵琶曲有轉闗六么取其聲調閒婉又有䕶
索梁州謂其音節繁促　朝野僉載王沂者平生不解
絃管忽旦睡至夜乃寤索琵琶彈之成數曲一名雀啅
蛇一名胡王調一名胡𤓰苑　曲洧舊聞東坡云今琵
琶有獨彈不合胡部諸調曰某宫多不可曉樂志又云
凉州者本西凉所獻也其聲本宫調有大遍小遍貞元
初樂工康崑崙寓其聲於琵琶奏於玊宸殿因號玊宸
宫調予嘗聞琵琶中作轢弦薄媚者乃云是玊宸宫調
也　筆談十二律各七均乃成八十四調唐元稹詩云
琵琶宫調八十一人多不喻及見賀懐智琵琶譜序云
八十四調内黄鐘太蔟林鐘宫聲絃中須管色定絃其
餘八十一調皆以此為准更不用管色也始悟　異苑
南屏國岳在姑孰有鬼附之每占吉凶輒先索琵琶隨
彈而言事有騐或云是老鼠所作名曰靈侯　李濟翁
資暇録紅豆其木有文可為琵琶槽　張表臣珊瑚鈎
詩話客有獻李衛公以古木者云有異公命剖之作琵
琶槽自然其文成白鴿　樂志髙麗伎琵琶以蛇皮為
槽厚寸餘有鱗甲楸木為面𧰼牙為捍撥畫國王形
明皇雜録天寳中中官白秀正自蜀使回得琵琶以獻
其槽邏以沙檀為之温潤如玊光曜可鑒有金縷紅文
蹙成雙鳳貴妃每抱琵琶奏之音韻凄清飄出雲外諸
貴主洎虢國夫人皆師貴妃為琵琶弟子每授曲畢廣
有獻遺　貴妃别𫝊貴妃琵琶以龍香板為撥　開元
遺事賀懐智琵琶以石為槽以鵾雞筋作絃用鐵撥彈
之　酉陽雜俎古琵琶絃用鵾雞筋開元中段師能彈
琵琶用皮絃　程大昌演繁露葉少藴謂琵琶以放撥
重為精絲絃不禁即斷故精者以皮為之歐公時士人
杜彬能之故公詩曰杜彬琵琶皮彈絃自從彬死世莫
傳玊練繅聲入黄泉陳後山嘗疑無用皮者然元稹琵
琶歌傾聲少得似雷吼纒絃不敢作羊皮又曰鵾絃鐵
撥響如雷房千里大唐雜録載春州土人彈小琵琶以
狗腸為絃聲甚凄楚合三物觀之以皮造絃不為無證
若詳求元語恐是羊皮為質而練絲纒裹其上資皮為
勁而其聲還出於絲故歐公亦曰玊練繅聲也　紺珠
琵琶有六絃者唐史盛作八絃者北齊李德忱作十三
絃者唐鄭喜作
名𩔖　武夷山記吕真人鍾離先生㑹武夷山吕阿香
戞圓腹注圓腹琵琶也　女紅志孔貴嬪琵琶名懐風
　樂志隋有琵琶圓體修頸而小號曰秦漢子盖絃鼗
之遺制出於胡中𫝊為秦漢所作　栁氏舊聞羯胡犯
京上(唐明/皇)欲遷幸復登華蕚樓置酒乃命進玉環玉環
者睿宗所御琵琶也異時上長樂宫中常置别榻以帕
覆之不以雜他樂器而未嘗持用至是命樂工賀懐智
取調之又命禪定僧段師(名善/本)彈之　合璧事𩔖唐文
宗朝内庫有二琵琶號大忽雷小忽雷時有内人名鄭
中丞善彈之(按琴苑琴亦/有大小忽雷)　珍珠船馮道之子能彈琵
琶以皮為絃世宗令彈深善之因號琵琶為遶殿雷
南蠻𫝊西舍利獻其國樂至成都韋臯以其樂器異常
乃圖畫以獻有龍首琵琶一如龜茲製而項長二尺六
寸餘腹廣六寸二龍相向為首有軫柱各三絃隨其數
兩軫在項一在頸其覆形如獅子有雲頭琵琶一形如
前面飾虺皮四面有牙釘以雲為首軫有花𧰼品字三
絃覆手皆飾虺皮刻捍撥為舞崑崙狀而彩飾之　席
上腐談琵琶又名鼙婆唐詩琵字皆作入聲音弼王昭
君琵琶壊使胡人重造而其形小昭君笑曰渾不似今
訛為胡撥四　正字通元志天樂一部有火不思制似
琵琶直頭有小槽圓腹如半瓶以皮為面四絃皮絣同
一孤柱今山陜中州彈琥珀詞其制似之盖火不思之
轉語也
　　　阮咸
國史纂異有人破古塜得銅器似琵琶身正圓人莫能
辨元行冲曰此阮咸所作器也命易以木而絃之其聲
亮雅樂家謂之阮咸　事物原始以其形似月聲合琴
故又名月琴　合璧事𩔖阮琴本阮咸所製備五音可
彈琴操蜀人蒯朗於古墓中得此器以銅為之後依其
製以木為之因名阮咸又名月琴近世方格小為雙韻
亦名阮其有依琵琶様制者名曰要琵琶　升菴外集
今有圓槽而十三柱者世號為阮亦號阮咸
　　　筝
釋名筝施絃髙急筝筝然也　風俗通筝秦聲也或曰
蒙恬所造五絃筑身今并涼二州筝形如瑟不知誰改
也　同話録黄帝破古瑟五十絃為二十五絃秦人鼓
瑟兄弟争之又破為兩筝之名自此始令之制十三絃
而舊制亦有十二絃者謂之􁐼筝世俗有樂器小而用
七絃名軋筝今乃謂之􁐼或云蒙恬分瑟為兩則恐無
争之義　集韻秦俗薄惡有父子争瑟者各入其半遂
名為筝　傅𤣥筝賦上圓𧰼天下平𧰼地中空准六合
絃柱擬十二月設之則四𧰼在鼓之則五音𤼵斯乃仁
智之器也　阮瑀筝賦筝長六尺以應律數絃有十二
𧰼四時柱髙三寸𧰼三才　急就篇註筝瑟𩔖本十二
絃今則十三　唐禮樂志五曰絲為琴為瑟為頌瑟頌
瑟筝也　道籥筝一名東宛　𩔖山長離筝名武夷山
謝英妃撫長離　劉禹錫與栁子厚書間𤼵書得筝以
為其工獨得於天姿使木聲絲聲均其所自出抑折愉
繹學者無能如　樂志西京伎有彈筝搊筝各一　藝
文𩔖聚傅子曰郝素善彈筝雖伯牙妙手吳姬竒聲無
以加之　南史何承天善彈筝文帝賜以銀裝筝　𩔖
林梁羊侃性喜音律有彈筝人陸太喜著鹿角爪長七
寸　音樂㫖歸彈筝者用骨爪長寸餘以代指　藝林
伐山妓女以鹿角琢為爪以彈筝曰繫爪梁簡文筝詩
停絃時繫爪又曰義甲唐劉言史詩送却玻瓈義甲聲
又杜詩銀甲彈筝用李義山詩十二學彈筝銀甲不曾
卸劉氏云銀為指甲取其有聲　升菴外集􁐼筝多撮
琵琶多拶　南蠻𫝊西舍利獻其國樂至成都有筝二
其一形如鼉長四尺有四足虛腹以鼉皮飾背面及仰
肩如琴廣七寸腹闊八寸尾長尺餘卷上虚中施闗以
張九絃左右一十八柱其一面飾彩花傅以虺皮為别
　薛用弱集異記元和中都尉韋宥舟行見新絲筝絃
周纒蘆心宥即拔蘆伸絃其長倍尋則試縱之應手復
結宥以付筝妓將安之惟短二三寸耳食頃則已蜿蜒
舒展選蠕搖動雙眸瞭然矣駭而投於江風浪交作俄
有白龍長百丈挐攫昇天
　　　筑
釋名筑以竹鼓之也如筝細項　續𥙷北堂書抄筑形
如琴十三絃項細肩圓鼓法以左手扼之右手以竹尺
擊之隨調應律唐代編入雅樂按此制身長四尺二寸
項長三寸圓四寸五分頭七寸五分闊七寸五分下闊
六寸五分　史記髙漸離擊筑荆軻和而歌　西京雜
記戚夫人善擊筑
　　　箜篌
釋名箜篌師延所作靡靡之樂後出於桑間濮上之地
盖空國之侯所好也　風俗通箜篌一名坎侯武帝祀
太山太一后土令樂人侯調(一作/侯暉)依琴作坎侯言其坎
坎應節也侯以姓冠章也　初學記或曰空侯取其空
中　曾益昌谷集註三才圖㑹器用圖箜篌似瑟而小
首尾翹上首刻如猴狀虛其中下以兩架承之用兩手
撥彈即臥箜篌也豈箜篌又空猴之誤歟　升菴外集
空侯今加竹贅矣其器絲木二物與竹了無相干也大
樂部空侯二十三絃在樂器中最大且髙凡琴瑟􁐼筝
琵琶阮咸之屬皆絲木相去僅未寸許惟空侯絲與木
相去逺聲自空出沈約宋書控􁀙宫引第一商引第二
以空侯為控􁀙足知其説矣　琴操箜篌引者朝鮮津
卒霍里子髙所作也有一征夫披髪提壺涉河而渡其
妻追止之不及墮河而死妻乃號天嘘唏鼓箜篌而歌
曰公無渡河公竟渡河墮河而死公當奈何曲終亦投
河死子髙援琴作其歌故曰箜篌引　續漢書靈帝好
胡服作胡箜篌　酉陽雜俎魏髙陽王雍美人徐月華
能彈卧箜篌為明妃出塞之聲　隋音樂志立箜篌出
自西域非中國舊器也　羣書考索竪箜篌胡樂也體
曲而長二十二絃竪抱於懐兩手齊奏俗謂之擘箜篌
　樂志天竺伎有鳳首箜篌一　捜神記晉永嘉中有
神見兖州自號樊道基有嫗號成夫人夫人好音樂能
彈箜篌聞人絃歌輒起舞　海空智藏經譬如箜篌隨
風出聲何絃有音何絃無音　許彦周詩話箜篌狀如
張箕探手摘絃出聲　杜氏通典箜篌古施郊廟雅樂
近代專用於楚聲或謂師延靡靡樂非也
　
　
　
　
　
　
　
　
　
　格致鏡原卷四十六
欽定四庫全書
　格致鏡原卷四十七　　　大學士陳元龍撰
　　樂器𩔖(三/)
　　　簫
總論　通禮義纂伏羲作簫十六管　事始女媧造簫
　吕氏春秋黄帝命伶倫為律伶倫制十二簫聽鳳鳥
之鳴以别十二律　風俗通舜作簫其形參差以𧰼鳳
翼十管長尺二寸　釋名簫肅也其聲肅肅而清也
白虎通簫者中吕之氣　易通卦驗簫夏至之樂　禮
月令仲夏之月命樂師均簫管　蔡邕月令章句簫長
則濁短則清以蠟蜜實其底而增減之則和管而成音
　莊子人籟則比竹是己　子虚賦吹鳴籟注張揖曰
籟簫也　丹陽記江寧縣南四十里慈母山積石臨江
生簫管竹王褒洞簫賦所稱即此也其竹圓緻異於衆
處自伶倫採竹嶰谷其後唯此簳見珍故厯代常給樂
府而俗呼曰鼓吹山　𩔖山岑華竹為簫管吹若鳳鳴
　緝栁編少昊母皇娥璇宫之側有井曰盤靈白帝之
子與皇娥宴於宫帝子命江妃歌冲景旋歸之曲盤靈
之神吹簫以和之故至今號井神曰吹簫女子　劉向
列仙𫝊簫史者善吹簫秦穆公女弄玊好之公妻焉一
旦隨鳳飛去故秦人作鳳女祠於雍宫世有簫聲云
藝文𩔖聚傳子曰馬先生能使木人吹簫　漢書元帝
多材藝能吹洞簫自度曲被歌聲
名𩔖　爾雅大簫謂之言小者謂之筊郭註簫一名籟
大者編二十三管長尺四寸小者十六管長尺二寸
三禮圖雅簫長尺四寸二十四彄頌簫尺二寸十六彄
無底者謂之洞簫　楚辭吹參差兮誰思注參差洞簫
也　紺珠短簫二十一管軍中樂清樂簫十七管教坊
用　珍珠船簫有韶簫歌簫燕樂簫教坊簫唱簫和簫
鼓吹簫李冲簫鳳簫龜茲簫雖名號至不一然皆編竹
而成或十管十二管十三管十六管十七管十八管二
十一管二十二管二十三管二十四管今所謂簫止一
管六孔馬端臨云名尺八管尺八其長數也一名竪篴
一名簫管　三餘帖簫一名石弦一名紫佩　三十國
春秋涼州人胡據盜𤼵張駿墓得赤玊簫　雜録安禄
山自范陽入覲獻白玉簫數百　珍珠船唐咸寧中張
駿冢中得紫玉簫　稗史彚編顧仲英有蒼玉簫號曰
玉鸞孟載為之引　海録九靈簫仙人吹以自娛聲聞
四十里　空洞靈章真人彈雲璈吹九鳳之簫其音逸
響流激千尋　集仙録雲林玊女賈屈廷吹鳳唳之簫
　　　笛
總論　釋名篴(同/笛)滌也其聲滌滌然也　周禮笙師掌
篴管以教裓樂杜子春注讀篴為蕩滌之滌六孔　風
俗通笛武帝時丘仲所作笛所以滌邪穢納之雅正也
長尺四寸七孔　初學記按宋玉有笛賦玉在漢前恐
武帝時所造之説非也　馬融長笛賦近世雙笛從𦍑
起𦍑人伐竹未及已龍吟水中不見已截竹吹之聲相
似剡其上孔通洞之裁以當簻(楊慎云古人謂/樂之管為簻)便易持
易京君明(京房字君明修易/故曰易京君明)識音律故本四孔加以一
君明所加孔後出是謂商聲五音畢　晉書周禮金石
有一定之音故諸音皆受鐘磬之均至於享宴殿堂之
上不懸鐘磬則以笛有一定之調故諸絃歌皆從笛為
正也　樂纂司馬法軍中之樂鼓笛為上使聞之者壯
勇而樂和細絲髙竹不可用也慮悲聲感人士卒思歸
故耳　嫏嬛記李陵為單于圍夜半使郭超吹笛聲多
悲慘胡人皆流涕解圍北走　古今注馬援門生爰寄
生善吹笛援作歌以和之名曰武溪深　馬融長笛賦
序卧郿陽塢中逆旅吹笛為氣出精列相和注氣出精
列二曲名　山堂肆考晉阮咸聞笛聲曰客中月夜聞
此聲使人斷腸　馬融長笛賦惟笛因其天姿不變其
材盖亦簡易之義賢人之業也　藝文𩔖聚宋褘是石
崇妓緑珠弟子有國色善吹笛後在晉明帝宫帝疾賜
阮遙集又謝仁祖妾阿妃善吹笛後為郄曇所得終身
不與曇言　幽冥記代郡界有一亭多鬼怪有諸生宿
於亭夜中有鬼吹五孔笛止一手不能得攝笛諸生笑
謂曰汝止有一手那得徧笛我為汝吹來鬼云謂我少
指耶乃數十指出諸生拔劒斫之得一老雄雞　潛居
録崔文子能吹反潮之笛吹已積潮横下險於廣陵之
濤　博異志賈客李筠卿嘗泊舟君山側命酒吹笛忽
一老父拏舟而來於懐袖間出笛三管其一大如合拱
其次如常人所蓄其一絶小如細筆管筠卿請吹之老
父曰大者諸天之樂不可𤼵次者對洞府諸仙合樂而
吹小者是老身與朋儕同樂者試為子吹之不知可終
一曲否言畢抽笛吹三聲湖上風動波濤沆瀁魚龍跳
噴五聲六聲君山上鳥獸呌噪月色昏昧舟人大恐老
父遂止　文士傳蔡邕曰吾昔嘗遊㑹稽髙遷亭見屋
東間第十六竹椽可為笛取用果有異聲　伏滔長笛
賦序余同僚桓子野有故長笛傳是蔡邕所作初邕避
難江南宿于柯亭柯亭之館以竹為椽仰而盼之曰良
竹也取以為笛竒聲獨絶厯代傳之而不幸折于孫綽
妓之手惜哉　甘澤謠許雲封言竹生雲夢之南鑒在
柯亭之下以今年七月望前生明年七月望前伐過期
不伐則其音窒未期而伐則其音浮浮者外澤中乾乾
者受氣不全氣不全則其竹夭　國史𥙷李舟嘗得村
舍烟竹截以為笛堅如鐵石以遺李謩謩吹笛天下第
一月夜泛江吹之俄有客呼船而至請笛吹之甚為清
壯山石可裂及入破呼吸盤辟應手粉碎客散不知所
之疑其蛟龍也　竹譜竹産黄州府屬俱有而蘄州者
為第一其節疎者為笛紫斑竹産長河篬筤谷及秦人
三洞其斑紫其質白可為笛聲異凡竹
名𩔖　通雅有雅笛有𦍑笛　羣書考索後世有長笛
有短笛有義觜笛有七孔者有八孔者皆適一時之所
造也義觜笛如横笛而加觜西涼樂也　通典漢靈帝
好胡笛　樂纂黄鐘笛晉時三尺八寸元嘉九年大樂
令鍾宗之減為三尺七寸十四年治書令奚縱又減五
分為三尺六寸五分　白六帖晉列和善吹笛荀朂嘗
問列和曰若不知律吕之義作樂者均髙下清濁之調
當以何名之和曰每合樂時隨歌者清濁聲假如聲濁
者用三尺二笛因名曰此三尺二調聲清者用二尺九
笛因名曰此二尺九調漢魏相𫝊施行皆然也　唐書
西舍利獻其國樂有横笛長尺餘去節無爪以蠟實首
上加獅子頭以牙為之穴六又有兩頭笛長二尺八寸
中隔一節節左右開衝氣穴兩端皆分洞體為笛量左
端管末三穴右端管末三穴下托指一穴　志竒緑珠
為梁伯女生而好音伯至山中聞吹笛異於常聲忽空
中語云汝女好音欲𫝊一曲汝即歸芟取西北方草結
一人形被以袿服珠翠設盃酒盂飯命女呼我名曰茵
于至三更我當至矣伯歸如法至期果至空中吹笛音
極要𦕈緑珠聽之得十五曲一字不差因名笛曰茵于
又曰逺歸逺歸仙笛名　仙𨼆𫝊房介然善吹竹笛名
曰尺八
玊笛　西京雜記髙祖至咸陽周行府庫有玊笛長二
尺三寸六孔吹之則見車馬山林𨼆轔相次吹息亦不
復見銘曰昭華之琯　幽怪録武遊郎者言昔見漢武
帝乘蔚金檝泛積翠池自吹縹玉笛　三十國春秋涼
州胡據盜𤼵晉文王張駿墓得紫玊笛　南史江右舊
物有古玊律數枚齊後主悉裁以鈿笛　開元𫝊信記
明皇夢遊月宫諸仙奏上清之樂流亮清越殆非人間
所聞覺以玉笛寫之名紫雲迴曲
鐵笛　陸放翁入蜀記光孝寺有西峰聖者所留鐵笛
似銅鐵而非色緑而瑩滑如緑玉不知何物僧懼為好
事者所奪郡官求觀之輒出一凡鐵笛充數余與監寺
僧有舊獨得一見　方輿一覽宋𨼆士劉兼道遊武夷
吹鐵笛有穿雲裂石之聲　稗史彚編楊廉夫有𤣥鐵
笛字曰鐵龍楊孟載為歌
骨笛　酉陽雜俎昔晉時有人以猿臂骨為笛吹之其
聲清圓絶勝竹笛
　　　篪
爾雅大篪謂之沂郭註篪以竹為之長尺四寸圍三寸
一孔上出一寸三分名翹横吹之小者尺二寸廣雅云
八孔　釋名篪嗁也聲從孔出如嬰兒嗁聲也　邢疏
世本云暴辛公作塤蘇成公作篪譙周古史云古有塤
篪尚矣周幽王時暴公善塤蘇公善篪記者因以為作
謬矣世本之謬信如周言其云蘇公暴公所善亦未知
所出盖以詩小雅云伯氏吹壎仲氏吹篪蘇公刺暴公
也故致斯謬　洞冥記建元中帝於騰光臺吹霜條之
篪　羣書考索後世有胡篪沈約曰胡篪出於胡吹非
雅樂也　洛陽伽藍記後魏河間王琛有婢朝雲善吹
篪琛為秦州刺史𦍑叛屢討不勝琛令朝雲假為貧女
吹篪而乞𦍑聞之皆流涕相尋而降秦民語曰快馬徤
兒不如老嫗吹篪
　　　管
風俗通管漆竹長一尺六孔十二月之音𧰼物貫地而
牙故謂之管　爾雅大管謂之簥其中謂之篞小者謂
之篎郭註管長尺圍寸併漆之有底賈氏以為如篪六
孔邢疏管如笛形小併兩管而吹之　蔡邕章句管者
形長一尺圍寸有孔無底　周禮孤竹之管圜丘奏之
孫竹之管方丘奏之隂竹之管宗廟之中奏之　拾遺
記岑華山在西海上有𧰼竹截為管吹之為羣鳳之鳴
　通典古者以玊為管舜時西王母獻白玉管是也
　　　籥
吕氏春秋臯陶作為夏籥九成以昭其功　釋名籥躍
也氣躍出也　周禮籥師教國子舞羽吹籥又籥章掌
土鼓豳籥注豳籥豳人所吹之籥　禮記明堂位葦籥
伊耆氏之樂　爾雅大籥謂之産其中謂之仲小者謂
之箹郭註籥如笛三孔而短小廣雅云七孔　羣書考
索籥三孔主中聲而上下之律吕於是乎生命之曰籥
以黍龠之法在是故也廣雅曰七孔毛萇曰六孔鄭康
成曰三孔郭璞曰三孔當從鄭郭之説
　　　竽
世本隨作竽　通禮義纂漢武帝時丘仲作竽三十六
管　音樂㫖歸竽暖也立春之氣暖生萬物者也　樂
叶圖徵吹竽有以知法度竽音調則度數得見　韓非
老子解竽也者五聲之長也竽唱則衆樂皆和　易通
卦驗冬至吹黄鐘之律間音以竽　周禮笙師掌教吹
竽　三禮圖雅竽簧上下各六　樂書近代竽笙十九
簧竽與笙異器而同和　羣書考索竽三十七簧長四
尺二寸用竹為之形參差𧰼鳥翼　韓子齊宣王好竽
必以三百人齊吹
　　　笙
總論　禮記女媧之笙簧　唐樂志女媧造笙列管于
匏上内(同/納)簧其中　世本隨作笙　釋名笙生也𧰼物
貫地而生以匏為之故曰匏也其中汙空以受簧也
白虎通笙之為言施也牙也萬物始施而牙太蔟之氣
也有七政之節焉有六合之和焉天下樂之故謂之笙
　説文笙正月之音物生故謂之笙十三簧𧰼鳳之聲
　邯鄲綽五經析疑夫笙者法萬物始生導達隂陽之
氣故有長短黄鐘之始𧰼法鳳凰　周禮笙師掌教吹
笙　禮月令仲夏之月命樂師調笙簧　三禮圖笙有
雅簧十三上六下七　潘安仁笙賦􁤸生簳裁熟簧設
宫分羽經徵列商泄之反謐擫焉乃揚管攢羅而表列
音要妙而含清各守一以司應統大魁以為笙　戴凱
之竹譜魯郡鄒山有篠形色不殊質特堅潤宜為笙管
諸方莫及也　文𨕖注匏有柄曰懸匏可為笙曲沃者
尤善　通典今之笙以木代匏而漆之殊愈於匏　風
俗通漢章帝時零陵文學奚景於冷道舜祠下得笙白
玊管知古以玉為管後乃易之以竹耳夫以玊作音故
神人以和鳳皇來儀　列仙傳周靈王太子晉好吹笙
作鳳鳴浮丘公接以上嵩山　昌谷集王子吹笙鵞管
長注鵞管謂笙竹參差似鵞管也　北堂書鈔夢書云
簧為結約夢得簧者得賢友也　辟寒録趙元父祖母
徐氏言其母吳郡王家自十月旦至二月終日給焙笙
炭五十斤用錦熏籠藉笙於上復以四和香熏之葢笙
簧必用髙麗銅為之靘以緑蠟簧煖則字正而聲清越
故必用焙而後可　致虚閣雜俎笙曰采庸
名𩔖　爾雅大笙謂之巢小者謂之和郭註列管匏中
施簧管端大者十九簧小者十三簧鄉射記曰三笙一
和而成聲邢疏巢髙也言其聲髙也小者聲少音相和
也以匏為底故八音謂笙為匏簧者笙中金薄葉也笙
必有簧故或謂笙為簧　漢武内傳西王母命侍女董
雙成吹雲和之笙　續仙𫝊謝元卿遇仙人吹叢霄之
笙　道籥劉翹翹謂薛昭曰妾有賓釜離率之笙吹之
令人反聴　武夷山記武夷君命宋小娥運居巢居巢
大笙也　清波雜志顯仁上仙遺北朝𧰼牙笙一橬
唐書南蠻𫝊西舍利獻其國樂有大匏笙十六管左右
各八形如鳳翼大管長四尺八寸五分餘管參差相次
竹為簧穿匏達本有小匏笙製如大笙有牙笙穿匏達
本漆之上植二𧰼牙代管有三角笙亦穿匏達本漆之
上植三牛角角鋭在下穿匏達本柄觜皆直有兩角笙
亦穿匏達本上植二牛角匏以彩飾　升菴外集宋乾
德中牂牁入貢召見令作本國歌舞一人吹瓢笙名曰
水曲即今蘆笙也予在大理見之　珍珠船元興隆笙
制以楠木形如夾屏上鋭而面平縷金雕鏤枇杷寶相
孔雀竹木雲氣兩旁側立花板居背三之一中為虛櫃
如笙之匏上竪紫竹管九十管端實以木蓮苞櫃外出
小橛十五上竪小管管端實以銅杏葉下有座獅𧰼遶
之座上櫃前立花板一雕鎪如背板間出一皮風口用
則設朱漆小架子於座前繫風囊於風口囊面如琵琶
朱漆雜花有柄一人挼小管一人鼓風囊則簧自隨調
而鳴中統間回回國所進以竹為簧有聲而無律玊宸
樂院判官鄭秀乃考音律分定清濁増改如今制其在
殿上者盾頭兩旁立刻木孔雀二飾以真孔雀羽中設
機每奏工三人一人鼓風囊一人按律一人運動其機
則孔雀飛舞應節　事物原始交阯人多取無柄之匏
為笙安十二簧吹之音律清響　神仙傳王遙入石室
𤼵篋有五舌簧三枚遙自取一枚以二枚與室中人對
共鼓之　漢武内傳許飛瓊鼓震靈之簧
　　　觱篥
合璧事𩔖觱篥龜茲樂本名悲栗以其聲悲𩔖笳也
説楛觱栗亦名風管詩一之日觱𤼵盖寒風悲慘觱聲
似之諺云三九二十七籬頭吹觱栗是也　正字通以
竹為管以蘆為首唐九部夷樂有漆觱篥胡部安國樂
有雙觱篥銀字觱篥宋太宗時三大宴皇帝升座宰相
進酒庭中吹觱篥以衆樂和之　真仙通鑑吕真人鍾
離先生㑹武夷山謝英妃撫長離注長離觱篥也(一云/筝名)
　　　塤
世本塤暴辛公所造　爾雅大塤謂之嘂郭註塤燒土
為之大如鵞子鋭上平底形如稱錘六孔小者如雞子
　禮圖塤大如雁卵者曰雅塤如雞子者曰頌塤　風
俗通壎圍五寸半長三寸半凡六孔　宋景祐樂記今
大塤六孔上一前五後一髹飾其上　釋名塤喧也聲
濁喧喧然　白虎通壎之為言熏也陽氣於黄泉之下
熏蒸而萌也
　　　缶
風俗通缶者瓦器秦人鼓之以節歌　羣書考索缶形
如覆盆古西戎之樂以四杖擊之　詩陳風坎其擊缶
　升菴外集古者西戎用缶以為樂即古之土音也党
項國亦擊缶焉然則缶本中國之樂夷人竊而用之耳
澠池之㑹藺相如請秦王擊缶淮南子云君子有酒小
人鼓缶是其證也唐人之擊甌今之水盞本此　虞初
志唐武公業妾步非煙善擊甌　樂府雜録唐大中初
有調音律官大興縣丞郭道源善擊缶用越甌邢缻共
一十二旋加減以筯擊之其音韻妙于方響　紺珠八
缶如水盞凡八置之卓上擊之後唐司馬滔作　彚苑
張中作缶故有張中缶　張瀆宣室志李員居長安延
夀里一夕忽聞室西南隅有歌音極清越泛泛然乆不
已其詞曰色分藍葉清聲比磬中鳴七月七日吾當示
汝之形後至期夜有甚雨潰其堂之北垣又聞其聲員
驚視之於垣下得一缶徑尺餘製用金成形狀竒古叩
之其韻極長滌其塵蘚有字若小篆乃崔子玉座右銘
也
　　　鼓(附鼓匡/)　(鼓槌/)　(鼓架/)
總論　劉熙釋名鼓郭也張皮以冒之其中空也　風
俗通鼓者春分之音萬物皆鼓甲而出故謂之鼓易曰
鼓之以雷霆則其所𧰼也　五經要義鼓所以檢樂為
羣音之長　樂記鼓鼙之聲讙讙以立動動以進衆君
子聽鼓鼙之聲則思將帥之臣　樂叶圖徵擊鼓以知
臣鼓音調則臣道得　世本夷作鼓　淮南子禹以五
音聽治曰教寡人以道者擊鼓有獄訟者搖鞀　羣書
考索考之於禮夏后氏尚黒殷尚白周尚赤則三代鼓
色可知矣凡鼓瑟鼓琴鼓鐘鼓簧鼓缶皆謂之鼓以五
音非鼓不節也　易通卦驗冬至鼓用馬革圓徑八尺
一寸夏至鼓用牛皮圓徑五尺七寸　周禮韗人凡冒
鼓必以啓蟄之日註𧰼雷之𤼵聲也以革蒙鼓曰冒
升菴外集吕氏春秋云宋子罕之隣為鞔工鞔音蠻冒
鼓也　爾雅徒擊鼓謂之咢　衛公兵法鼓三百三十
三槌為一通　升菴外集周禮註引司馬法云昏鼓三
通為大鼜(音/糙)夜半三通為晨戒旦明三通為𤼵昫近制
啓明定昏鼓三通曰𤼵攂當用攂字俗作擂非　山堂
肆考按禁鼓一千二百三十聲為一通三千六百九十
聲為三通在外更鼓三百三十三撾為一通一千撾為
三通　升菴外集一步一鼓步鼓也十步一鼓趨鼓也
音不絶騖鼓也　正字通宋人樂苑有衙鼓格圖官衙
嚴鼓之節也衙譌為迓　演繁露湖州土俗嵗十二月
人家多設鼓而亂撾之晝夜不停至來年正月半乃止
問其所本無能知者但相𫝊云此名打耗打耗云者言
警去鬼祟也　潛居録鼓一名吹雲
名𩔖　通禮義纂建鼓大鼓也少昊作之為衆樂之節
　羣書考索明堂位曰商之楹鼓禮書曰楹鼓葢為一
楹而四稜焉貫鼓於其端魏晉以後復商制立之謂之
建鼓　馬總通厯帝嚳平共工之亂而作鼗鼓　梁元
帝纂要樂之所成曰鞉(一作/鼗)鼓大鼗謂之麻小鼗謂之
料　周禮小師之職掌鼓鼗　古今樂録鼗料鼓(小鼗/曰料)
(今併而稱之/曰鼗料鼓)如鼓而小執其柄搖其耳傍還自相擊而
鳴　同話録鼗古樂也今不曰播鼗而曰撚梢子世俗
之陋也　廣雅足鼓夏后氏鼓四足也植鼓見禮明堂
位縣鼓禮記曰周縣鼓鄭注曰縣於栒虡也鼜鼓周禮
凡軍旅夜鼓曰鼜鼙鼓周禮師旅執鼙搏拊以韋為之
充之以糠形如小鼓以節樂　周禮鼓人教為鼓而辨
其聲用以雷鼓鼓神祀(雷鼓八/面鼓也)以靈鼓鼓社祭(靈鼓六/面鼓也)
以路鼓鼓鬼享(路鼓四/面鼓也)以鼖鼓鼓軍事(鼖大鼓/長八尺)以鼛鼓
鼓役事(鼛長尋/有四尺)以晉鼓鼓金奏(晉鼓長六/尺六寸)　爾雅大鼓
謂之鼖小者謂之應郭註詩曰應田懸鼓在大鼓側
考工記韗人為鼓長八尺鼓四尺中圍加三之一謂之
鼖鄭註鼓四尺為革所蒙者廣四尺也　梁元帝纂要
應鼓曰鞞鼓亦曰􁇭(音/𦙍)鼓(𦙍者引也言先擊/鼓以引大鼓也)又有鼉鼓
(見毛/詩)鷺鼓(鷺者鼓/精也)節鼓(傅𤣥有/節鼓賦)馬上之鼓曰提鼓(見周/禮)
施於朝曰登聞鼓(堯置敢諫/之鼓即此)施於府寺曰朝晡鼓在邨
墅曰枹鼓在邊徼曰警鼓　説文鼙騎鼓也周禮註在
前曰朔鼙中軍執以令鼓者也後應曰應鼙旅長執以
應之者也　釋名鼙裨也裨助鼓節也　虎鈐經戰候
篇臨戰之時鼙鼓之音鳴於常者勝候也鼙鼓之音重
濁不徹者敗候也　帝王世紀周有密須之鼓　左𫝊
註密須國名文王伐之得其大鼓　春秋孔演圖有人
叩金豐擊玊鼓駕六龍　李斯上秦皇書今陛下建翠
鳳之旗樹靈鼉之鼓　晉書輿服志記里鼓車中有木
人執槌向鼓行一里則打一槌　古今樂錄鼓吹有龍
頭大棡中鼓獨揭小鼓　雍洛靈異小錄馬周上言令
金吾每街隅懸鼓夜擊以止行李時人呼為鼕鼕鼓
羣書考索太常寺言舊宫垂内用龍鳳散鼓以應樂節
　退朝録太常有銀飾鼓　酉陽雜俎于闐城東南大
河中白馬浮出負一㫋檀鼓　事物原始三杖鼓始於
唐時咸通中王文舉好弄三杖鼓今越人及江北鳳陽
之男婦用三杖上下擊鼓名曰三棒鼓　南卓羯鼓録
羯鼓出外夷以戎羯之鼓故曰羯鼓以山桑木為􁀙如
漆桶下以牙牀承之擊用兩杖其鳴烈急破作連鼓速
碎之聲破空透逺特異衆樂杖用黄檀狗骨花楸等木
明皇極愛之嘗聽琴未終遽止之曰速令花奴(汝陽王/璡小名)
持羯鼓來為我解穢　羯鼓録宋璟曰花奴擊羯鼓頭
如青山峰手如白雨㸃此即羯鼓之能事山峰取不動
雨㸃取其急　六帖髙麗有龜頭鼓龜茲有侯提鼓
羣書考索腰鼓大者瓦小者木皆廣首而纎腹本胡鼓
也擔鼓小如甕都曇鼓小於羯鼓擊之以槌毛員鼓雞
婁鼓皆腰鼓也　事始腰鼓即今之懸於項而平於腰
者　羯鼓録宋璟與上論鼓事曰不是青州石末即是
曾山花甆撚小碧上掌下須有朋(去/聲)肯之聲據此乃是
漢震(一作/侲)第二(一作/三)鼓也且􁀙用石末花甆固是腰鼓
掌下朋肯聲是以手拍非羯鼓明矣(第二鼓者左以/杖右以手指)
古今樂録臍鼓如漆桶大一頭設臍于鼓面如麝臍故
名臍鼓　唐書西舍利樂有三面鼓形如酒缸髙二尺
首廣下鋭上博七寸底博四寸腹廣不過首冒以虺皮
束三為一碧縧約之下當地則不冒四面畫　紺珠答
獵鼓比羯鼓廣而短以指揩之亦謂揩鼓雞婁鼓形員
首尾所擊處可數寸毛員鼓大於都曇警急鼓八角如
盤五指更擊㯽榔鼓身長頭尖狀如棗核番船人以𧰼
皮鞔之　宋書蕭思話年十許嵗好騎屋棟打細腰鼓
　稗史彚編靖康初民間以竹徑二寸長五尺許冒皮
於首鼓成節奏其聲似曰通同詐　紺珠漁鼓竹筒長
三尺油膜鞔一頭以手拍之　曲洧舊聞龍福寺門外
東偏有修竹二畝有鼠喜食其笋寺僧於笋生時置鼓
晝夜鳴之謂之驚䑕鼓
土鼓　禮記伊耆氏蕢桴土鼓注土鼓以瓦為匡以革
為兩面可擊也
石鼓　劉敬叔異苑吳郡岸崩出一石鼓打之無聲以
問張華華云可以蜀中桐木刻作魚形扣之則鳴如言
果聞數十里　羅浮山記山東石樓下有兩石鼓扣之
清越所謂神鉦也　酉陽雜俎冀縣有天鼓山山有石
如鼓河鼓星搖動則石鼓鳴
銅鼓　虞喜志林建武二十四年南郡男子獻銅鼓有
銘　嶺表録異僖宗朝鄭續鎮番禺日有林藹者為髙
州太守有牧兒因放牛聞田中有蛤鳴(蛤即是/蝦蟇)牧童遂
捕之蛤跳入一穴掘之深大即蠻酋塜也蛤乃無蹤穴
中得一銅鼓其色翠緑土蝕數處損缺其上𨼆起多鑄
蛙黽之狀疑其鳴蛤即鼓精也遂狀其縁由納於廣帥
懸於武庫今尚存焉　太平廣記蠻夷之樂有銅鼓焉
形如腰鼓而一頭有面鼓面圓二尺許面與身連全用
銅鑄其身遍有蟲魚花草之狀通體均勻厚二分以來
爐鑄之妙實為竒巧擊之響亮不下鳴鼉貞元中驃國
進樂有玉螺銅鼓(玊螺皆螺之白者/非琢玊所為也)即知南蠻酋首之
家皆有此鼓也　史繩祖學齋佔畢余嘗見陸務觀筆
記有云予初見梁歐陽頠𫝊稱頠在嶺南多致銅鼓獻
奉珍異又云銅鼓累代所無及予在宣司見西南夷銅
鼓頗精祕閣下古器庫亦有二枚此鼓乃南蠻用之不
足辱祕府之藏然自梁時已珍貴之如此不知何理也
如上皆陸放翁之筆第余嘗觀東漢書馬伏波𫝊云援
征交阯得駱越銅鼓改鑄馬式上之詔置宣德殿門則
銅鼓已見後漢傳非異書也陸氏謂梁方珍貴已失之
矣而歐陽生自梁距漢世未甚逺而謂累代所無尤可
訝焉
異鼓　山海經東海有獸名曰䕫黄帝得之以其皮為
鼓撅(猶擊/也)以雷獸之骨聲聞五百里以威天下　黄帝
内𫝊帝伐蚩尤𤣥女為帝製䕫牛鼓八十面一震五百
里連震三千里　王韶之始興記秦鑿桂陽山閣下鼔
便自奔逸息于臨武遂之始興洛陽因名聖鼓今臨武
有聖鼓城　吳録吳王夫差鼓移於建康之宫南門有
雙鷺從鼓中飛出入雲中　漢書無持布鼓過雷門注
㑹稽城門有大鼓名雷門越擊此鼓聲聞洛陽　晉書
蘇峻在厯陽外營將軍鼓自鳴如人弄鼓者　六朝事
迹㑹稽郡雷門鼓中有鶴飛入聲聞洛陽後孫恩亂兵
擊破中有二鶴冲天而去後人呼為潛鶴鼓　劉氏𩔖
山周敞伐龍山木為鼓二一給桂林一給交阯擊一鼓
二鼓皆鳴
鼓匡　庻物異名疏臯陶鼓匡也考工記韗人為臯陶
長六尺有六寸左右端廣六寸中尺厚三寸穹者三之一
上三正鄭衆云鼓木一判者其兩端廣六寸而中央廣
尺如此乃得有腹腹穹窿者居鼓三之一鄭𤣥云左右
端兩頭也兩端廣六寸而中央廣尺則其腹穹窿故曰
穹者此鼓合二十板上一直兩端又直故上三正也
盛𢎞之荆州記始興郡山陽縣有豫章木本徑可一丈
名聖木秦時伐此木為鼓顙鼓顙成忽奔逸至洛陽
鼓槌　禮明堂位土鼓蕢桴伊耆氏之樂注桴與枹同
擊鼓杖也　晉書桓𤣥簒後朱雀門中忽見二小兒通
身如墨相和作歌聲甚哀日既夕入建康縣閣下化為
雙漆鼓槌
鼓架　事始少昊冒革以為鼓夏后時加以四足周時
兵車之鼓有跗今之鼓架即其遺制
　　　柷
釋名如始見柷柷然也故訓為始作樂也　爾雅所以
鼓柷謂之止郭註柷如漆桶方二尺四寸深一尺八寸
中有椎柄連底挏之令左右擊也止者其椎名　樂記
聖人作為鞉鼓椌楬椌楬即柷敔
　　　敔
釋名敔衙也衙止也所以止樂也　爾雅所以鼓敔謂
之籈郭註敔如伏虎背上有二十七鉏鋙刻以木長尺
櫟之籈者其名
　　　拍板(附木魚/)
通典拍板長闊如手重十餘枚以韋連之擊以代抃
合璧事𩔖拍板以木為之古人學歌用擊節晉魏之代
有宋識善擊節以拍板代之則是拍板之始　樂書九
部樂有拍板古用九板今教坊連六板　樂府雜録拍
板本無譜唐明皇令黄幡綽造譜乃於紙上畫兩耳進
曰但有耳道則不失其節奏也　紺珠以拍板齊樂音
曰板眼　通雅今時度曲可以使人人一律者板為之
也板有眼故加節如十番之奏一板二魚皆以木為之
取其音清冽不為衆樂所掩　貴耳集牛僧孺以行卷
謁韓文公見其首篇論樂韓遽問曰且以拍板為什麽
僧孺對曰樂句韓大稱賞因此名振　研北雜志趙氏
獨子固不仕元醉歌樂府執紅牙以節曲註紅牙拍板
也　清波雜志顯仁上仙遺北朝𧰼牙拍板一串　珍
珠船啄木鳥舌好事者引之令長作穿拍板繩
木魚　淮南子董仲舒請雨秋用桐木魚　劉斧拾遺
僧家用木魚者謂魚晝夜不合眼修行者忘寐修道取
魚可化龍凡可入聖之意
　　　角
白六帖蚩尤帥魑魅與黄帝戰帝命吹角作龍鳴以禦
之　黄帝内𫝊𤣥女請製角二十四以警夜　徐廣車
服儀角本出𦍑胡以驚中國之馬　晉書胡角者本以
應胡笳之聲後漸用之横吹有雙角即胡樂也張博望
入西域𫝊其法於西京惟得摩訶兠勒一曲李延年因
胡曲更造新聲二十八解乗輿以為武樂　通禮義纂
軍中置角以司昏曉故角為軍容也　音樂㫖歸角長
五尺形如竹筒本細末大今鹵簿及軍中用之或以竹
木或以皮為之　正字通仗有大鼓長鳴長鳴今之號
通也口圓而長如竹筒一尺五寸又有小柄空管從筩
中抽出吹之其始以葭(同/笳)管後皆以銅作器𧰼其聲桓
𤣥製龍角所謂銅角也　事物紺珠大角名簸邏迴
衛公兵法鼓止角動吹十二聲為一疊　胡儼集按畫
角之曲有三弄曹子建所撰一曰為君難為臣亦難難
又難二曰創業難守成亦難難又難三曰起家難保家
亦難難又難其字有嗚嗚曳聲使人聞之有所儆𤼵
升菴外集陸機為大都督聞衆軍警角謂孫拯曰我聞
此殊不如華亭鶴鳴　澠水燕談元祐四年夏余在河
東見提刑孫亞夫孫曰近日府中角聲不和咎在太守
時蒲資政方到府未逾月落職又數日孫曰角聲愈不
和矣未㡬王震待制自同來鎮蒲七日丁母憂去九月
中孫復曰角聲不和尤甚於前日尋報蒲中行龍圖自
襄移蒲十月到官明年春病卒其驗如此
　　　笳
杜摰笳賦序昔伯陽避亂入戎有懐土風遂建斯樂
説文笳者胡人捲蘆葉吹之以作樂也故曰胡笳　文
𨕖註笳笛𩔖胡人吹之為曲　樂書胡笳似觱篥而無
孔後世鹵簿用之　通典晉先蠶儀注車駕住吹小箛
𤼵吹大箛箛即笳也　蔡琰别傳琰為胡騎所𫉬感笳
之音作胡笳十八拍　晉書劉疇嘗避亂塢壁賈胡數
百欲害之疇吹笳為出塞入塞之聲以動其游客之思
羣胡皆垂淚而去
　　　筍虡
爾雅郭註懸鐘磬之木植者名虡邢疏縣鐘磬者兩端
有植木其上有横木謂直立者為虡謂横牽者為栒栒
上加大板為之飾名業　釋名所以懸鼓者横曰簨簨
峻也在上髙峻也從曰虡虡舉也在旁舉簨也簨上之
板曰業刻為牙㨗業如鋸齒也　説文筍虡懸鐘鼓之
器飾猛獸之𧰼於其足　考工記梓人為筍虡小蟲之
屬以為雕琢臝屬以為鐘虡羽屬以為磬虡鱗屬以為
筍　升菴外集飛虡天上神獸鹿首龍身即勾陳也凡
鐘磬之柎飾為此獸故謂鐘磬之柎為簴　禮記明堂
位夏后氏之龍筍虡殷之崇牙(殷又於龍上刻畫/之為重牙以懸也)周之
璧翣(周又畫繒為翣載以璧垂五采羽/於其下挂于筍之角上飾彌多也)　禮記天子宫
懸(四面/如宫)諸侯軒懸(去南面餘三面其/形如軒亦曰曲縣)大夫判懸(又去其/北面惟)
(兩/面)士特懸(一/面)凡懸鐘磬之半為堵全為肆(半謂鐘磬各/八共十六枚)
(而在/一虡)　莊子梓慶削木為鐻鐻成見者驚猶鬼神(説文/鐻與)
(簴同六書/故鐻鐘𩔖)　三輔黄圖始皇造虡三丈鐘皆千石也
正字通漢武帝時樂虡銅人生毛又董卓壊銅人銅虡
充鑄則漢以銅為之與古異耳　唐樂志虡以懸鐘磬
皆十有六周人謂之一堵而唐人謂之一虡自隋以前
宫縣二十虡及隋平陳得梁故事用三十六虡遂用之
唐初因隋舊髙宗蓬萊宫成増用七十二虡至武后時
省之開元定禮始依古著為二十虡　漢禮樂志金支
秀華注臣瓚曰樂上衆飾有流遡羽葆以黄金為支其
首敷散若草木之秀華也　開元記上造筍虡流蘇之
屬皆以金玉珠翠珍怪之物雜飾之
　　　諸樂器
周禮笙師掌舂牘應雅鄭註牘竹大五六寸長七尺短
者一二尺虚中筒無底其端兩孔舂者以兩手築地取
聲應長六尺五寸中有椎相應作聲雅狀如漆筩而弇
口大二圍長五尺六寸以羊韋鞔之有兩紐　音樂㫖
歸􁐼形如瑟兩頭俱方七絃七柱以竹潤其端而軋之
　宋書大明中吳興沈懐逺被徙廣州造繞梁其器與
箜篌相似　戒菴漫筆玉尺八可吹者是樂器　珍珠
船吕才傳製尺八凡十二枚逸史明皇得尺八吹之即
此物也余嘗於曲沃李長史鈞處見玉尺八温栗精工
竒物也又簫笛俱有名尺八者　杜氏通典銅鈸亦謂
之銅盤出於西戎其圓數寸𨼆起若浮漚貫之以韋相
擊以和樂大者圓數尺銅鼓虛其一面覆而擊之　𩔖
山貝蠡大者南蠻吹以節樂釋氏曰法螺　升菴外集
今之三絃始於元時　紺珠壺琴一名匏琴雲鑼九枚
一架手執擊之即雲璈也鐃鈸大尺許僧樂也磬子如
小銅磬扣之以代喚㸃子小鉦而隆中擊以和鼓喇叭
卷銅吹之嗩呐木管蘆頭銅底簡子取竹兩片緊厚者
治之長數寸手中相擊為節　稗史𩔖編世人以牙骨
竹木之𩔖為叫子吹之能作人言嘗有病瘖者為人所
苦煩冤無以自言聽訟試取叫子令含之作聲如傀儡
子其冤𫉬伸
　
　
　
　
　
　
　
　
　
　
　
　
　
　
　格致鏡原卷四十七
欽定四庫全書
　格致鏡原卷四十八　　　大學士陳元龍撰
　　耕織器物類
　　　耒耜
易繫辭庖羲氏没神農氏作剡木為耜揉木為耒耒耜
之利以教天下葢取諸益　白虎通人食禽獸肉神農
時人多禽獸不足神農乃因天時地利制耒耜教人農
作　釋名耜齒也似齒之斷物也　説文耜耒端木也
耒手耕曲木也垂作耒耜以振民　増韻柄曲木曰耒
耒專刃曰耜　考工記車人為耒庛(音/刺)長尺有一寸中
直者三尺有三寸上句者二尺有二寸自其庛縁其外
以至於首以弦其内六尺有六寸與步相中也堅地欲
直庛柔地欲句庛直庛則利推句庛則利𤼵倨句磬折
謂之中地注庛耒下前曲接耜者　韻學庛耒面　考
工記注古者耜一金兩人併𤼵之今耜岐頭兩金象古
之耦　管子小匡注榖芨小於耜一人執之以隨耒耜
之後重治其闕遺
　　　犁(附鑱/)
總論　逸雅犁利也利則𤼵土絶草根也　孔六帖室
韋剡木為犁人挽以耕　稗史類編山海經曰稷降百
穀種之稷之弟曰台璽生叔均叔均代其父及稷播百
穀始作耕又曰后稷之孫曰叔均是始作耕注云用牛
犁也是則耕之用牛自叔均始矣　齊民要術趙過始
為牛犁實勝耒耜之利　崔實正論漢武帝使趙過為
捜粟都尉教民以牛植其法三犁共一牛以一人將之
下種挽樓皆取備焉
名類　魏略皇甫隆為燉煌太守民不曉耕隆乃教民
作樓犁省力過半　齊民要術耬車狀如三足犁中置
耬斗藏種以牛駕之一人執耬且行且揺種乃隨下
宋史淳化五年武允成獻踏犁一具不用牛以人力運
即趙過教以庸輓犁遺法也陳堯叟齎踏犁往宋州景
徳二年内出式凡四五人力可比牛自尚方造樣　陸
龜蒙耒耜經耒耜農書之言也民之習通謂之犁冶金
而為之者曰犁鑱曰犁壁斵木而為之者曰犁底曰壓
鑱曰筞頟曰犁箭曰犁轅曰犁梢曰犁評(去/聲)曰犁建曰
犁槃木與金凡十有一事耕之土曰墢(猶塊/也)起其墢者
鑱也覆其墢者壁也故鑱引而居下壁偃而居上鑱之
次曰䇿頟言可以扞其壁也皆貤然相戴自筞頟達於
犁底縱而貫之曰箭前如程而樛者曰轅後如柄而喬
者曰梢轅有越加箭可弛張焉轅之上又有如槽形亦
加箭焉刻為級前高而後庳所以進退曰評進之則箭
下入土也深退之則箭上入土也淺以其上下類激射
故曰箭以下淺深數可否故曰評評之上曲而衡之者
曰建建揵也所以抳其轅與評無是則二物躍而出箭
不能止横於轅之前末曰槃言可轉也左右繫以樫乎
軛轅之後末曰梢中在手所以執耕者也轅取車之胷
梢取舟之尾
長鑱　庶物異名疏錰長鑱也鑱犁土具　杜甫同谷
歌長鑱長鑱白木柄　三才圖㑹比犁鑱頗狹制為長
柄謂之長鑱柄偃而曲上有横木如拐以兩手按之用
足踏其鑱柄後跟其鋒入土乃捩柄以起墢也古謂之
蹠鏵今謂之踏犁
　　　耙(附耖耮/)
總論　物原叔均作耖耙　逸雅杷播也所以播除物
也　種蒔直説犁一耙六今人只知犁深為功不知耙
細為全功耙功不到則土粗不實後雖見苖立根根不
相著土不耐旱有懸死蟲咬乾死等病葢耙徧數惟多
為熟
名類　釋名齊魯謂四齒杷曰欋　郭璞方言注無齒
為朳　急就章注無齒為朳有齒為杷皆所以推引聚
禾穀也　齊民要術耙謂之鐵齒􁒽􁱻　方言杷宋魏
間謂之渠挐或謂之渠疏　三才圖㑹耙之制直柄横
首柄長四尺首闊一尺五寸列鑿方竅以齒為節夫畦
畛之間鎪剔塊壤疏去瓦礫塲圃之上耬聚麥禾擁積
稭穗皆頼杷之用也復有穀杷或謂透齒杷用攤曬穀
又耘杷以木為柄以鐵為齒用耘稻禾又竹杷場圃樵
野間用之　農政全書耙制有方耙有人字耙如犁亦
用牛駕但横闊多齒犁後用之葢犁以起土惟深為功
耙以破塊惟細為功耙之後又用耖用耮耖如耙其齒
更長所以耖土益細耮摩田器　耒耜經耙而後有磟
碡焉有礰礋焉自耙至礰礋皆有齒磟碡觚稜而以木
為之堅而重者良
耖　農桑通訣耖疏通田泥器也上有横柄下有齒以
兩手按之前用畜力輓行一耖用一人牛有作連耖二
人二牛特用於大田見功尤速耕耙而後用此泥壤始
熟
耮　三才圖㑹勞(去聲/同耮)無齒耙　齊民要術春耕尋手
勞秋耕待白背勞注春多風不即勞則致地虛燥秋田
㙷濕速勞則恐致地硬　農桑通訣今人呼勞曰葢磨
　　　鋤
事物紀原周書曰神農時天雨粟帝種之作鉏耨以墾
草莾然後五穀興則鋤葢神農造也詩曰痔乃錢鎛注
鋤也世本曰倕作耨釋名曰鋤類然則鎛耨即鋤矣
逸雅鋤助也去穢助苗長也齊人謂其柄曰橿橿然正
直也頭曰鶴似鶴頭也　六書故鋤墾土器有柄　纂
文耨如鏟柄三尺刃廣二寸以刺地除草　呂氏春秋
耨柄尺此其度也其耨六寸所以間稼也　字詁耨頭
長六寸柄長六尺以芸田也　考工記越無鎛夫人而
能為鎛也注越地塗泥多草穢而山出金錫鑄冶之業
田器尤多也　詩周頌其鎛斯趙注鎛柄長尺其耨六
寸入苗間能去草　爾雅疏斪斸一名定郭云鋤屬李
巡曰鋤别名也廣雅云定謂之耨世本云垂作耨　方
言闗東謂大鋤曰鹵斫　釋名鎡基大鋤也　庶物異
名疏周禮兹其孟子雖有鎡基賈逵云鎡基耜也吕覽
耜六寸所以間稼説文钃謂鎡基急就注鉏去草之具
一名鎡基　爾雅疏斫一名鐯郭云钁也説文云钁大
鋤也　事物紺珠鐇鑊廣刃鋤
　　　鐵搭
農桑通訣鐵搭或四齒或六齒似杷非杷斸土如搭是
名鐵搭就帶圓銎以受直柄柄長四尺農家或乏牛犁
舉此斸地以代耕墾取其疏利仍就􁒽􁱻塊壤兼有杷
钁之効　正字通鐵搭𤼵土具頭廣一尺功用勝於耜
使為廣尺之畝一人可勝若兩人併𤼵則廣二尺
　　　鍤(附鏵/)　(杴/)
逸雅鍤插也插地起土也或曰銷銷削也能有所穿削
也或曰鏵鏵刳也刳地為坎也其板曰葉象木葉也
爾雅疏方言云燕之東北朝鮮冽水之間謂之􁌘宋魏
之間謂之鏵或謂之鍏江淮南楚之間謂之臿趙魏之
間謂之喿是皆謂今鍬也　事物紺珠鍤兩頭鐵鋭刺
草束擔之　淮南子禹之時天下大水禹執畚臿以為
民先
鏵　集韻鏵耕具也　釋名鏵鍤類起土也　説文鏵
兩刃鍤也　淮南子伊尹之興土功修脚者使之蹠鏵
　三才圖㑹鏵與鑱頗異鑱狹而厚惟可正用鏵闊而
薄翻覆可使老農云開墾生地宜用鑱翻轉熟地宜用
鏵　開天傳信記李齊物天寳初為陜州刺史開砥柱
之險堅石中得古鐵犁鏵有平陸字因改河北縣為平
陸縣
杴　玉篇杴鍫屬　正韻杴鍤屬　事物原始杴或以
鐵或以木為之用以取沙土方言鐵者名跳杴木者名
杴部　三才圗㑹煆鐵為首謂之鐵杴惟宜土工剡木
為首謂之木杴可㩍穀物又有鐵刃木杴裁割田間堘
埂又以竹為之者淮人謂之竹揚杴與江浙颺籃少異
　　　鎌(附鍥/)　(鏺/)
逸雅鎌㢘也體㢘薄也其所刈稍稍取之又似㢘者也
　事物原始説苑曰孔門吾丘子振鎌帶而哭然則三
代之田器也用以穫稻麥　周禮薙氏掌殺草夏日至
而夷之鄭注鈎鎌廹地芟之也　風俗通鎌刀自揆積
芻蕘之效　農桑通訣鎌制不一有佩鎌有兩刃鎌有
袴鎌有鉤鎌有推鎌　方言刈鈎自闗而東謂之鎌或
謂之鍥(音/結)　説文銍穫禾短鎌也　集韻釤長鎌也
鍥　三才圗㑹鍥似刀而上彎如鎌而下直其背指厚
刃長尺許柄盈二握又謂之彎刀以刈草禾或斫柴篠
農家便之
鏺　集韻鏺兩刃刈刀也　太公農器篇春鏺草棘
　　　水車(附戽斗/)
莊子子貢過漢陰見一丈人為圃畦鑿隧而入井抱甕
而出灌用力甚多而見功寡子貢曰有械於此一日浸
百畦鑿木為機後重前輕挈水若抽數若沃湯其名桔
橰　通俗文桔橰機汲水也　説文桔結也所以固屬
橰臯也所以利轉　魏略馬鈞巧宦絶世居京都有地
可以為園而無水以灌乃作翻車令兒童轉之而灌水
自覆更出更入巧百倍於常　演繁露水車古無見莊
子所云桔橰之制意是就有水處立木其上交午如十
字一頭繫甕一頭虛垂人為制其低昻故其挈水若抽
數如沃湯也沃湯者湯之沸騰而湧起者也此其為械
比之抱甕則事半而功加倍矣然而自此時至漢皆未
有今世捲水之車也魏略所云馬鈞之飜車此方是今
之水車也　稗史𩔖編今田家有水車天旱時引水以
溉田其制起自魏馬鈞而漢靈帝使畢嵐作翻車設機
束以引水灑南北郊路又自畢嵐所制矣　王鳳稑名
物通江浙間目水車為龍骨車　留青日札今水車中
蝦蟆練頭名曰龍骨葢龍能行水亦取其形似脊骨也
王安石詩倒持龍骨挂屋敖又云龍骨長乾挂梁梠又
云翛翛兩龍骨豈得長挂壁葢龍骨節節故可挂今遂
以為水車非也　三才圗㑹翻車之制除壓欄木及列
檻樁外車身用杸作槽長可二丈闊則不等或四寸至
七寸髙約一尺槽中架行道板一條隨槽闊狹比槽板
兩頭俱短一尺用置大小輪軸同行道板上下通週以
龍骨板葉其在上大軸兩端各𢃄柺木四莖置於岸上
木架之間人憑架上踏動柺木則龍骨板隨轉循環行
道板刮水上岸又水轉翻車其制與人踏翻車大同小
異視水勢隨宜用之日夜不止絶勝踏車又有牛轉翻
車比人踏功倍　稗史𩔖編嚴州山中灌禾之法有水
輪其制約水靣至岸高若干尺如其度為輪輪之輻以
軸大幹為之毎軸出栒處繫一竹筒但微繫其腰使兩
頭活動可以俯仰置軸半岸貫輪其上岸上近輪處置
木槽以承水溪水散緩則以石約歸輪下使水急水急
則輪轉如飛毎筒得水則底重口仰及轉至上則筒口
向下水㵼木槽分流田中不勞人力而水自足葢利器
也夫桔橰隨處有之或運以手或運以足或運以牛機
器之巧無踰此矣山中深溪髙岸桔橰之巧莫能施矣
於是乎有水輪之制焉
戽斗　物原公劉作戽斗　事物原始戽以木為小桶
桶旁繫以繩兩人用以取水名曰戽桶
　　　耞
逸雅耞加也加杖於柄頭以撾穗而出其榖也或曰羅
耞三杖而用之也或曰了了杖轉於頭故以名之也
詞林海錯周公謹曰今農家打稻之連耞古之所謂拂
也王莽傳東巡載耒南巡載耨西載銍北載拂注音佛
以擊治禾狄武襄以鉘連耞破儂智髙非特治禾也
方言僉所以打榖者宋魏間謂之攝殳或謂之度自闗
而西謂之棓或謂之拂齊楚江淮間謂之柍或謂之桲
郭璞注僉今連耞　餘冬序錄打稻具吳人謂之連耞
楚人謂之掉花　農桑通訣連耞之制用木條四莖以
生革編之長可三尺闊可四寸又有以獨挺為之者皆
於長木柄頭造為擐軸舉而轉之以撲禾也
　　　义
三才圗㑹义箝禾具也揉木為之通長五尺上作二股
長可二尺上一股微短皆形如彎角以箝取禾􁀙也又
有以木為榦以鐵為首二其股者利如戈㦸唯用义取
禾束謂之鐵禾义　農田餘話後至元丙子丞相伯顏
當國禁江南農家用鐵禾义(即义/鎗)犯者杖一百七十以
防南人造反之意民間止用木义挑取禾稻　説文􁀙
义可以劃麥河内用之
　　　擔
釋名擔任也力所勝任也　集韻樬尖頭擔也　農桑
通訣擔者負禾具其長五尺五寸剡匾木為之者謂之
輭擔斫圓木為之者謂之樬擔匾者宜荷器與物圓者
宜荷薪與禾田家收穫之後堘埂之上禾積星散欲登
場圃荷此為便
　　　𥫱
集韻𥫱盛榖器　三才圗㑹𥫱或作囤北方以荆栁或
蒿卉制成圓樣南方判竹編草或用籧篨空洞作圍以
貯榖南北通呼曰𥫱　説文篅判竹圓以盛榖　淮南
子守其篅𥫱　急就章注𥫱篅皆盛米榖器以竹簟席
為之若泥塗之則為𥫱𥫱之言屯也物所屯聚也織草
為之則曰篅
　　　諸農器
齊民要術凡春種欲深宜曵重撻夏種欲淺直置自生
注春氣冷生遲不曵撻則根虛雖生輙死夏氣熱而生
速曵撻遇雨必致堅垎其春澤多者或亦不須撻必欲
撻者須待白背濕撻則令地堅硬故也　農桑通訣撻
打田篲也用科木縛如埽篲復加匾闊上以土物壓之
古農法云耬種既過後用此撻使壠滿土實苗易生也
又用曵打塲面極為平實　三才圗㑹鋒田器其金比
犁鑱小而加鋭其柄如耒首如刃鋒故名鋒取其銛利
也地若堅垎鋒而後耕牛乃省力古農法云鋒地宜深
鋒苗宜淺　齊民要術速鋒之地恒潤澤而不硬注刈
榖之後即鋒茇下令突起則潤澤易耕　齊民要術苗
生壠平鋒而不耩(公項/切)　農書無鐴而耕曰耩　三才
圗㑹耩與鋒相類今耩多用岐頭　説文耰摩田器也
　晉灼曰耰椎塊椎也　事始耰以木為之木下用釘
磨田以去草也　庶物異名疏耰田器布種後以此器
摩之使土開𤼵處復合以覆種今北地下種後以栁編
薄人立其上而牛引之使平其土以覆種是耰之類歟
　三才圗㑹田盪(他浪/切)均泥田器也用丫木作柄長六
尺前貫横木五尺許田方耕耙尚未勻熟須用此器平
着其上盪之使水土相和凹凸各平則易為秧蒔　三
才圗㑹平板平摩種秧泥田器也用滑田面板長廣相
稱上置兩耳繫索連軛駕牛或人拖之摩田須平方可
受種田家或有仰坐櫈代之者輥軸輥碾草禾之器也
其軸木徑可三四寸長約四五尺兩端俱作轉簨挽索
用牛曵之江淮之間凡漫種稻田其草禾齊生並出則
用此輥碾使草禾俱入泥内再宿之後禾乃復出草則
不起　後漢書杜詩為南陽太守造作水排鑄為農器
用力少而見功多百姓便之注冶鑄者為排吹炭今激
水以鼓之也　東坡秧馬歌序昔遊武昌見農夫皆騎
秧馬以榆棘為腹欲其滑以楸梧為首欲其輕腹如小
舟昻其首尾背如覆瓦以便兩髀雀躍於泥中繫束藳
其首以縛秧日行千畦較之傴僂而作者勞佚相絶矣
　事物原始篠説文云耘田器也以竹為之苗盛之時
繫於頸以壓苗尖恐害眼也今吳人呼為苗义　農器
圖譜今湖湘間收禾並用笐架懸之以竹木搆如屋狀
若麥若稻等稼穫而□(音/繭)之悉倒其穗控於其上久雨
之際比於積垜不致鬱浥又喬扦亦挂禾具凡稻皆下
地沮濕或遇雨潦不無渰浸收穫之際雖有禾􁀙不能
卧置乃取細竹長短相等量水淺深毎以三莖為數近
上用篾縛之义於田中上控禾把又有用長竹横作連
脊以挂禾者凡禾多則用笐架禾少則用喬扦又曬槃
曝榖竹器廣可五尺許邊縁微起深可二寸其中平闊
似圓而長下用澑竹二莖兩端俱出一握許以便扛移
趂日攤布榖實曝之又摜稻簟摜抖擻也簟承所遺稻
也農家禾有早晚次第收穫即欲隨手得糧故用廣簟
展布置木物或石於上各舉稻把摜之子粒隨落積於
簟上非惟免汚泥沙抑且不致耗失又可曬榖物或捲
作𥫱誠為多便南方農種之家率皆制此　左傳樂喜
陳畚挶注畚簣籠　庶物異名疏畚挶(音/局)舁土之器也
　　　治𧖟具(筐/網)　(簇/搥)　(箔甕架/繭)
𧖟筐　秦觀𧖟書種變方尺及乎將繭乃方尺四織雈
葦範以蒼筤竹長七尺廣五尺以為筐懸筐中間九寸
凡槌十懸以居食𧖟　三才圗㑹𧖟筐圓而稍長淺而
有縁適可居蟻𧖟及分居時用之閣以竹架易於擡飼
𧖟簇𧖟箔　農桑直説𧖟簇用蒿梢叢柴苫席等凡作
簇先作簇心用長椽五莖上撮一處繫定外以蘆箔繳
合是為簇心仍周圍勻竪蒿梢布𧖟簇訖復用箔圍及
苫繳簇頂如圓亭者此團簇也又有馬頭長簇兩頭植
柱中架横梁兩傍以細椽相搭為簇心餘如常法此横
簇皆北方𧖟簇法也嘗見南方𧖟簇止就屋内𧖟槃上
布短草簇之人既省力𧖟亦無損　𧖟書簇箔以杉木
解枋長六尺闊三尺以箭竹作馬眼隔插茅疎宻得中
復以無葉竹篠從横搭之簇背鋪以蘆箔而竹篾透背
面縛之即𧖟可駐足無跌墜之患　黄省曽𧖟經簇以
稻草為之殺疏之必潔則不牽絲乃握而束之厚藉以
所殺疏之草殻可以禦地濕可以承墜𧖟勿用菜萁善
絆擾而薄繭　農桑通訣𧖟箔承𧖟具也禮具曲植曲
即箔也北方養𧖟者多農家宅院後或園圃間多種雈
葦以為箔材秋後芟取皆能自織方可四尺以二椽棧
之懸於槌上至𧖟分擡去蓐時取其卷舒易用
𧖟架𧖟網　三才圗㑹𧖟架閣𧖟筐具也以細枋四莖
竪之髙可八九尺上下以竹通作横桄十層層毎閣養
𧖟槃筐隨其大小葢筐用小架槃用大架此南方槃筐
有架猶北方椽箔之有槌也𧖟網擡𧖟具也結繩為之
如魚網之制其長短廣狹視𧖟槃大小制之沃以漆油
則光𦂳難壊貫以網索則維持多便至𧖟可替時先布
網於上然後灑桑𧖟聞葉香皆穿網上食候𧖟上葉齊
手共提網移置别槃遺除拾去比之手替省力過倍南
𧖟多用此法北方𧖟小時亦宜用之
𧖟槌　務本直言榖雨日竪槌立木四莖各過梁柱之
高槌隨屋毎間竪之其立木外旁刻如鋸齒而深各毎
莖挂桑皮圜繩四角按二長椽椽上平鋪葦箔稍下縋
之凡槌十懸中離九寸以居擡飼之間皆可移之上下
　農桑直説毎槌上中下閑鋪三箔上承塵埃下隔濕
潤中備分擡　農桑通訣禮季春之月具曲植植即槌
也
繭甕　𧖟書凡泥繭列埋大甕地上甕中先鋪竹簣次
以大桐葉覆之乃鋪繭一重以十斤為率摻鹽二兩上
又以桐葉平鋪如此重重隔之以至滿甕然後密葢以
泥封之七日之後出而繰之頻頻換水欲絲明快葢為
繭多不及繰故即以鹽藏之蛾乃不出　農桑直説生
繭即繰為上如人手不及殺繭慢慢繰者其法有三一
曰日曬二曰鹽浥三曰籠蒸籠蒸最好人多不解日曬
損繭鹽浥甕藏者穩籠蒸者用龍三扇以軟草扎圈加
於釡口以籠兩扇坐於其上籠内勻鋪繭厚三指許頻
於繭上以手試之如手不禁熱可取去底扇却續添一
扇在上如此登倒上下故必用籠也
　　　治絲具(釡架繰車車絡車車/經    緯    紡)
釡　秦觀𧖟書繰絲自鼎面引絲直錢眼繰絲必用鼎
也今農家𧰼其深大以盤甑　農桑直説釡要大置於
竈上(如蒸竈法可繰粗絲/單繳者雙繳者亦可)釡上大盤甑接口添水至甑
中八分滿可容二人對繰水須常熱宜旋旋下繭繰之
多則煮損凡繭多者宜用此釡以趨速效
繰車　事物原始黄帝始命元妃西陵氏養𧖟制絲車
以繅絲　秦觀𧖟書繰車之制錢眼為版長過鼎面廣
三寸厚九黍中其厚插大錢一出其端横之鼎耳後鎮
以石又為三蘆管長四寸樞以圓木建兩竹夾鼎耳縛
樞於竹中管之轉以車下直錢眼謂之繰星星應車動
以過添梯(農桑直説云竹筒子宜細鐵/條子串筒兩捲子亦須鐵也)添梯車之左端
置環繩其前尺有五寸當牀左足之上建柄長寸有半
匼柄為鼔鼔生其寅以受環繩之應車運如環無端鼔
因以旋鼓上為魚魚半出鼓其出之中建柄半寸上承
添梯者二尺五寸片竹也其上揉竹為鈎以防絲竅左
端以應柄對鼓為耳方其穿以閉添梯故車運以牽環
繩繩簇鼓鼓以舞魚魚振添梯故絲不過偏制車如轆
轤必活兩輻以利脱絲(車今呼為軖軖必/以牀以承軖軸)　農桑直説
軖牀下鼎一尺軸長二尺中經四寸兩頭三寸用榆槐
木四角或六角輻通長三尺五寸六角不如四角軖小
則絲易解
絡車　方言河濟之間絡謂之給郭璞注所以轉籰
農桑通訣以脱軖之絲張于柅上上作懸鈎引致緒端
逗於車上其車之制必以細軸穿籰措于車座兩柱之
間一柱獨髙中為通槽以貫其籰軸之首一柱下而管
其籰軸之末人既繩牽軸動則籰隨軸轉絲乃上籰此
北方絡絲車也南人但習捙籰取絲不若絡車安且速
也
經架　三才圗㑹經架牽絲具也先排絲籰於下上架
横竹列環以引衆緒總於架前經􁆈一人往來挽而歸
之紖軸然後授之機杼　説文籰收絲具
繀車　方言繀車趙魏之間謂之歴鹿車東齊海岱之
間謂之道軌
紡車　六書故説文釋筳曰繀絲筦也筦筟也按筟車
紡車也著絲於筳著筳於車踏而轉之所謂紡也　通
俗文織纎謂之繀受緯曰莩
　　　治綿具
三才圗㑹撚綿軸制作小碢或木或石上插細軸長可
尺許先用义頭挂綿左手執义右手引綿上軸懸之撚
作綿絲就纒軸上即為柚縷閨婦室女用之可代績紡
之工綿矩以木框方可尺餘用張繭綿是名綿矩又有
揉竹而彎者南方多用之其綿外圖内空謂之豬肚綿
有用大竹筒謂之筒子綿北方大小用瓦然用木矩者
最為得法
　　　治麻具
農桑通訣大紡車其制長餘二丈闊約五尺先造地柎
木框四角立柱各髙五尺中穿横桄上架枋木其枋木
兩頭山口卧受捲纑長軖鐵軸次於前地柎上立長木
座座上列臼以承􁲇底鐵簨(􁲇用木車成筩子長一尺/二寸圍一尺二寸計三十)
(二枚内/受績纒)􁲇上俱用杖頭鐵環以拘􁲇軸又於額枋前排
置小鐵义分勒績條轉上長軖仍就左右别架車輪兩
座通絡皮弦下經列􁲇上拶轉軖旋鼓或人或畜轉動
左邊大輪弦隨輪轉衆機皆動上下相應緩急相宜遂
使績條成緊纒於軖上晝夜紡績百斤又有小紡車則
凡麻苧之鄉在在有之蟠車纒纑具也又謂之撥車南
人謂撥柎又曰車柎　三才圗㑹紉車繟繩器也通俗
文曰單繟曰紉揉木作捲中貫軸柄長可尺餘以捲之
上角用繟麻皮右手執柄轉之左手續麻股既成𦂳則
纒於捲上或隨繩車用之以助糺絞䋔𦂳又旋椎掉麻
紴具也截木長可六寸頭徑三寸許兩間斫細樣如腰
鼓中作小竅插一鈎簨長可四寸用繫麻皮於下以左
手懸之右手撥旋麻既成𦂳就纒椎上餘麻挽於鈎内
復續之如前所成經緯可作粗布又纑刷疏布縷器也
束草根為之通柄長可尺許圍可尺餘其纑縷杼軸既
畢架以义木下用重物掣之纑縷已均布者以手執此
就加漿糊順下刷之即増光澤可授機織
　　　治木棉具(攪車/捲筳)　(弓車/紡)
攪車　史炤釋文土人取木棉以鐵鋌碾去其核　三
才圖㑹攪車用四木作框上立二小柱髙約尺五上以
方木管之立柱各通一軸軸端俱作掉枴軸末柱竅不
透二人掉軸一人喂上棉花二軸相軋則子落於内綿
出於外
弓　釋文以竹為小弓長尺四五寸許牽弦以彈綿令
其勻細卷為筩就車紡之　升菴外集今之制棉花弓
長五六尺以羊腸為弦彈之聲如晴雷朱以真有弓弸
弸歌　農桑通訣彈弓以竹為之長可四尺許上截頗
長而彎下截稍短而勁控以繩弦用彈棉花如彈氈毛
法務使結者開實者虛
捲筳　三才圗㑹捲筳淮民用薥黍梢莖取其長而滑
今他處多用無節竹條代之其法先將棉毳條於几上
以此筳捲而扦之遂成綿筒隨手抽筳毎筒牽紡易為
勻細
紡車　三才圗㑹木棉紡車其制比麻苧紡車頗小輪
動弦轉莩繀隨之紡人左手握其綿筒牽引漸長無有
斷絶
　　　機
稗史類編淮南子曰伯余之初作衣也絲麻素縷手經
指緯後世為之機杼體服以辦此機杼之始也注伯余
黄帝臣　董巴輿服志黄帝始造機杼　傅子舊機五
十綜者五十躡六十綜者六十躡有馬生者患其遺日
喪巧乃易以十二躡今紅女織繒惟用二躡又為簡要
　庶物異名疏牽挺躡機也列子紀昌學射于飛衛飛
衞曰爾先學不瞬而後可言射矣昌歸偃卧其妻之機
下以目承牽挺二年之後雖錐末倒眥不瞬也字林云
康(音/帝)機下所履即牽挺類也　山堂肆考杼機之持緯
者柚機之受經者　紺珠䇘子織器説文䇘所以收繩
也　説文簆織具
　　　梭
通俗文梭織具也所以行緯者　唐百官志織染署七
月七日祭杼(即梭/也)　廣博物志梭一名踟蹰　韻府鳳
梭金梭皆玉女梭也　異苑陶侃常捕魚得一織梭還
掛於壁有頃雷雨梭變成赤龍從屋騰躍而去　祕閣
閑話蔡州丁氏女精於女工毎七夕禱以酒果忽見流
星墜筵中明日瓜上有金梭自是巧思益進
　　附漁獵具
　　　網(禽網/)　(魚網/)
周易庖犧氏之王天下也結繩而為網罟以佃以漁葢
取諸離　古史考伏羲氏觀蒙面而作網　抱朴子太
昊師蜘蛛而結網　世本庖羲臣勾芒作羅
禽網　史殷紀湯出見野張網四面祝曰自天下四方
皆入吾網湯曰嘻盡之矣乃去其三面祝曰欲左左欲
右右不用命乃入吾網諸侯聞之曰湯徳至矣及禽獸
　周禮天官獸人掌罟田獸時田則守罟及弊田令禽
注於虞中　禮月令季冬之月田獵置罘羅網畢翳餧
獸之藥毋出九門註生氣方盛故命司空凡捕鳥獸之
具皆不得出皐庫雉應路城郭郊闗九者之門所以順
生氣也　禮王制鳩化為鷹然後設罻羅注罻捕鳥網
　月令注網小柄長謂之畢　爾雅鳥罟謂之羅(謂羅/絡之)
兔罟謂之罝(罝猶/遮也)麋罟謂之罞(冒其/頭也)彘罟謂之羉(羉幕/也)
繴謂之罿罿罬也罬謂之罦罦覆車也(今之翻車也有/兩轅中施罥以)
(捕/鳥)　名物考罟擭以扄羂禽獸今之扣網也　張揖廣
雅罔謂之罟罽罟罽罾罔也　説文􁁉網也以繯獸足
　左思賦罠蹄連岡注罠麋網也蹄兔網也　事物紺
珠遊絲繒又名䍐從上掩鳥網􁁉取鳥小網
魚網　爾雅緵罟謂之九罭九罭魚網也注今之百囊
罟是亦謂之􁉺今江東謂之緵　詞林海錯郭賦罾䍣
比船罾䍣皆網名　爾雅罺謂之汕郭璞注罺今之柴
撩罟　三才圗㑹網制不一隨所宜而用之有塘網有
注網有撒網有張絲網有綽網有攩網有趕網有扠網
有艌網惟注網施於急流中其制纎口而巨腹所得魚
極不貲　庶物異名疏鴿㨟網也俗謂之㨟兠即今網
内掣魚之具也稍大亦可㨟鳥　潘岳西征賦纎經連
白鳴桹厲響貫鰓􁎽尾掣三牽兩注纎經連白網也連
白以白羽連綴經上於水中二人對引之所以驚魚入
網也　張衡西京賦設罜䍡注魚罟也　文選解頳鯉
於黏徽注魚黏於網故曰黏徽　南史王固聘魏宴昆
明池魏人以南人嗜魚大設罟網固以佛法呪之遂一
鱗不𫉬　文昌雜錄漁家以猢猻毛置之網四角則多
得魚云魚見之如人之見錦繡也
　　　罾
初學記罾者樹四木而張網於水車輓之上下　漢書
陳勝𫝊置人所罾魚腹中師古注罾魚網也形如仰繖
葢羅而舉之　三才圖㑹罾亦網也有扳罾有坐罾有
提罾三制相似惟坐罾稍大謂之坐者以其定於一處
也
　　　罩
説文罩捕魚器　爾雅籗謂之罩疏李巡曰編細竹以
為罩無竹則以荆謂之楚籗　庶物異名疏楚籗捕魚
籠無底者　三才圖㑹罩者編竹為巨簏空其兩頭圍
水而漁　淮南子罩者抑之罾者舉之為之有難易得
魚一也
　　　釣竿
詩衛風籊籊竹竿以釣于淇　詩傳絲緍釣綸也　六
韜緍隆餌重則嘉魚食之緍條餌芳則庸魚食之　淮
南子無鐖之鉤不可以得魚　雞肋編鈎絲之半繫以
荻梗謂之浮子視其沒則知魚之中鈎韓退之釣魚詩
云羽沉知食駛則唐世葢浮以羽也　列子詹何以獨
繭絲為綸芒針為鈎荆篠為竿剖粒為餌引盈車之魚
　闕子魯人好釣者以桂為餌鍜黄金之鈎錯以銀碧
垂翡翠之綸　拾遺記漢武嘗以季秋泛靈鶂舟於淋
池以香金為鈎霜絲為綸丹鯉為餌釣得白蛟付太官
為鮓　庶物異名疏郭賦筒灑連鋒筒灑皆釣名
　　　笱
魯語水虞于是乎講罛罶取名魚登川禽　爾雅􁁪婦
之笱謂之罶疏孫炎云罶曲梁其功易故謂之寡婦之
笱然則曲者箔也以箔為魚笱其功易號寡婦之笱耳
非寡婦所作也　演繁露筌者魚笱也(出廣/韻)笱者以竹
為器設逆鬚於其口魚可入不可出也
　　　籪
三才圗㑹籪者斷也織竹如曲薄屈曲圍水中以斷魚
蟹之逸其名曰蟹籪不專取蟹也　傅肱蟹譜今之採
捕者於大江浦間承峻流環緯簾而障之其名曰斷(音/鍜)
於陂塘小溝港處則皆穴沮洳而居居人盤黑金作鈎
狀置之竿首自探之夜則燃火以照咸附明而至焉
陸龜蒙蟹志稻之登也蟹率執一穗以朝其魁然後任
其所之早夜曹沸指江而奔漁者緯蕭承其流而障之
名曰蟹斷　庶物異名疏吳都記江濱漁者插竹繩編
之以取魚謂之扈業大魚䟦扈而出故名强梁曰䟦扈
詩云無然畔援鄭箋畔援猶䟦扈扈業亦槎頭蟹斷之
類耳
　　　諸漁具
大唐新語漁具總曰笭箵　尸子漁之為事也有釣網
罟筌罛罶罩梣笱□梁罨箅􁫌銛之類　初學記罨網
鮆也□取蝦也(見廣/雅)􁫌取蟹也銛取黿鼉也見何承天
纂文云銛鐵有距施竹頭以之擲黿鼉　酉陽雜爼晉
時錢塘有人作篊年取魚億計號萬匠篊　詞林海錯
陸魯望詩到頭江畔尋漁事織作中流萬尺篊篊取魚
具也　丹鉛總錄石鼓文其魚維何維鱮及鯉何以槖
之維楊及栁槖包也今之漁者多以木楊或箬葉作包
覆魚入市易曰包有魚是也東坡石鼓歌其魚維魴貫
之栁葢以槖為貫也貫魚包魚别是一義不可混而為
一　爾雅槮謂之涔註今之作槮者聚積柴木於水中
魚得寒入其裏藏𨼆以薄圍捕取之　詞林海錯栫説
文云以柴木壅水也江賦栫澱為涔夾衆羅筌皆取魚
之具蜀中有魚栫之名　庶物異名疏襄陽耆舊傳曰
漢水中鯿魚甚美常禁人捕以槎斷水因謂之槎頭鯿
按以槎斷水即陸龜蒙志所謂緯蕭承其流而障之名
曰蟹斷之類是也　山堂肆考池籞池中編竹籬以養
魚者　三才圗㑹艋艘編細竹為簏其口織篾為葢有
鬛從口漸約而至鬛使魚能入而不能出􁁉帚形似箕
水寒魚多伏用此以漁之
　　　諸獵具
事物紺珠黐竿粘烏具弋磻射鳥箭　庶物異名疏槎
桎檻獸之具蘇則從魏文帝行獵槎桎㧞失鹿　侯鯖
錄空喉取狗器也
　　(附/)匠具
　　　斧
古今事物類考神農作斤斧　釋名斧甫始也凡將制
器始以斧伐木巳乃制之也　事物原始斤者砟木斧
也　名物考柯斧柄也周禮云柯長三尺博三寸　物
類相感志妊娠人欲男將斧潛安牀下刃著下必生男
求驗之法但將斧刃向下於雌雞伏卵時試盡出雄雞
也　酉陽雜爼李師古治山亭掘得一物類鐵斧頭時
李章武遊東平師古示之武驚曰此禁物也可飲血三
斗驗之而信
　　　鋸
物原軒轅作鋸　古史考孟莊子作鋸　説文倉唐鋸
也　正字通鋸解器也鐵葉為齟齬其齒一左一右以
片解木石也　莊子天下好智而百姓求竭矣於是乎
釿鋸顓焉　管子軍中必有一斧一鋸
　　　鉋(附鏟/)
事物紺珠推鉋平木器魯般作　正字通鉋正木器鐵
刃狀如鏟銜木匡中不令轉動木匡有孔旁兩小柄以
手反復推之木片從孔出用捷於鏟　紺珠鐁平木小
鉋
鏟　古史考公輸般作鏟　説文鏟平鐵也
　　　鑽
物原般作鑽　事物紺珠鑽所以穿通者　六書故錐
穿器之鋭者似鑽而小
　　　鑿
事物紺珠鑿音作所以穿木軒轅制　古史考孟莊子
作鑿　甘泉賦般倕棄其剞劂兮注應邵曰剞曲刀也
劂曲鑿也　伊川語錄枘鑿者榫卯也榫卯圓則圓榫
卯方則方
　　　諸匠具
揚雄方言梁益之間裁木為器曰鈲　通俗文規模曰
笵以土曰型以金曰鎔以木曰模以竹曰笵　甘泉賦
王爾投其鉤繩注鈎曲尺也　筆談審方面勢覆量高
深逺近算家謂之專術專文象形如繩木所用墨斗也
　廣韻商君書赭繩束枉木古之匠人用赭繩即今墨
斗是也　爾雅疏椹者斫木所用以藉者之木名也一
名榩孫炎云斵木質也詩商頌云方斵是䖍　六書故
錯以剛鐵交錯為深理磨厲金石者也　淮南子鼓槖
吹埵以銷銅鐵注埵銅槖口鐵筩埵入火中吹火也
事物紺珠韝韋囊以吹火即古槖籥今曰皮排　事物
原始鋏以鐵二股兩頭交錯用以持冶器以鎔鑄金鐵
之類即鉗也
　　(附/)諸雜具
齊東野語用鐵數片長五寸許闊二寸五分如拍板樣
磨鏡匠手持作聲使閨閣知之名曰驚閨　事物紺珠
驚繡如小鉦而厚手提擊　事物原始鑷鉗也以鐵為
之用以㧞鬚髮者今箆頭者手持之作聲名曰喚頭
事物紺珠報君知員銅片手提擊
　
　
　
　
　
　
　
　
　
　
　
　
　
　
　
　格致鏡原卷四十八
欽定四庫全書
　格致鏡原卷四十九　　　大學士陳元龍撰
　　日用器物類(一/)
　　　斗斛
禮月令日夜分則同度量鈞衡石角斗甬正權概注甬
斛也概執以平量器者　周禮栗氏為量鬴深尺内方
尺而圓其外其實一鬴其臋一寸其實一豆其耳三寸
其實一升重一鈞其聲中黄鍾槩而不税　左𫝊齊舊
四量豆區鬴鍾四升曰豆各自其四以登於鬴注四豆
為區斗六升也四區為鬴六斗四升也鬴十則鍾六十
四斗也　左傳疏杜據儀禮今文故以庾為十六斗五
千庾凡八千斛考工記陶人為庾實二觳其下文瓬人
云豆實三而成觳則觳受斗二升庾實二觳則受二斗
四升也彼陶人所作庾自瓦器今甕之類非量器也與
此名同而實異　漢律厯志量者龠合升斗斛也所以
量多少也本起於黄鐘之龠用度數審其容以秬黍中
者千有二百實其龠以井水準其槩十龠為合十合為
升十升為斗十斗為斛而五量嘉矣其法用銅方尺而
圜其外旁有􁁜焉其上為斛其下為斗左耳為升右耳
為合龠其狀似爵以縻爵禄　禮記十斗曰斛十六斗
曰籔十籔曰秉鄭注秉十六斛今江淮之間量名以為
籔者今文籔為逾　稗史𩔖編考工記鬴法積百萬分
乗除布算則龠為七百八十一分二釐五毫實黍千二
百合為千五百六十二分五釐實黍二千四百升為萬
五千二百六十七分實黍二萬四千鬴為百萬分實黍
百五十三萬六千大元數曰凡七十有八萬黄鍾之數
立焉正與比合於是見阮胡龠合升斗皆大而鄧保信
林億等皆小　𫝊疑錄量起於黄鍾之龠十龠為合以
十乗之而為斛後世斛容五斗黍穀出入兩斛當一石
凡糧税入籍為石者皆兩斛也此或便於轉輸俗因用
之漢書糧穀稱斛鹽亦稱斛茭藁稱石注曰石百二十
斤也斛石權量用同　稗史類編以斛為石不知起何
時自漢以來始見之石本五權之名漢制重百二十斤
為石非量名也以之取民賦䘵如二千石之類若酒言
石從其味之醇醨如以石米釀酒醇者止七斗或六斗
而醨者多至於十五六斗未嘗有定數也至於麵言斛
石麵亦未必止為麥百二十斤而麥之實有小大虛實
然沿襲至今莫知為非殊可笑也　唐樂志張文收既
定樂鑄銅斛二　珊瑚鈎詩話劉仲原得銅斛二於左
馮翊其一云始元四年造其一云甘露元年十月造數
量皆同云容十斗後刻云重四十斤以今權量校之容
三斗重十有五斤乃知古今不同　李商𨼆太倉箴籥
合斗斛何以用銅取寒暑暴露不改其容　農田餘話
今之官斛規制起於宋相賈似道前元至元間中丞崔
彧上言其式口狹底廣出入之間盈虧不甚相逺遂行
於時至今不改　丹鉛總錄厯代斗斛大小不同左傳
疏云魏齊斗秤於古二而為一周隋斗秤於古三而為
一　張端義貴耳集升斗古小而今大昔人飲酒有數
石而不亂者班固論一夫百畝所收之粟人食月一石
五斗古之人亦今之人也豈有一人能飲數石日食五
升者乎　演繁露開元九年勅量以十升為斗斗三升
為大斗　逢原記宣宗有八角玉升西夷且陁國所進
夏以水澆之則無暑冬以火逼之則無寒
　　　尺
律厯志度者分寸尺丈引本起黄鍾之長以子穀秬黍
中者(子穀北方黒黍/取大小中者)一黍之廣度之九十分為黄鍾之
長一為一分十分為寸十寸為尺十尺為丈十丈為引
而五度審矣其法以銅高一寸長一丈而分寸尺丈存
焉以為引高一分分者自三微而成著可分别寸忖尺
蒦職在内官廷尉掌之(蒦音/約)　𫝊疑錄度起於黄鍾之
長後世十寸謂之尺十尺謂之丈凡公私所度皆以丈
計矣　禮書家語曰布指知寸布手知尺投壺記曰籌
室中五扶堂上七扶公羊傳曰膚寸而合鄭氏曰鋪四
指曰扶一指按寸何休曰側手為膚按指為寸扶即膚
耳然則寸尺之度取諸身也漢律厯志曰一黍之廣為
分十分為寸十寸為尺然則尺寸之度又取諸物也先
王制法近取諸身逺取諸物足以考信而無疑焉然後
尺寸之度起矣則指尺之與黍尺一也黍有巨細故尺
有長短先儒以黍之巨者積而為寸則于膚指不合於
是有指黍二尺之辨謂圭璧之屬用指尺冠冕尊彝之
屬用黍尺豈其然乎周禮典瑞璧羡以起度考工記璧
羡度尺好三寸以為度璧徑九寸羡而長之從十寸度
八寸同謂之度尺則周之法十寸八寸皆為尺也　蔡
邕獨斷夏以十寸為尺殷以九寸為尺周以八寸為尺
　周祈名義考周尺纔得今六寸六分家語布指知尺
謂以拇指食指一奓仍以食指屈二節為一尺湯九尺
丈王十尺亦可推　晉書晉泰始九年荀朂校大樂八
音不和始知後漢至魏尺長於古四分有餘朂乃部著
作郎劉恭依周禮制尺所謂古尺也　晉書世説稱有
田父於野地中得周時玉尺便是天下正尺荀朂試以
校巳所治金石絲竹皆短校一米又漢奚景於冷道舜
祠下得玉律度以為尺相傳謂之漢官尺以校荀尺荀
尺短四分漢官始平兩尺長短度同又杜䕫所用調律
尺比朂新尺得一尺四分七釐魏景元四年劉徽注九
章云王莽時劉歆斛尺弱於今尺四分五釐即荀朂所
謂今尺長四分半是也元帝後江東所用尺比荀朂尺
一尺六分二釐趙劉曜光初四年鑄渾儀八年鑄土圭
其尺比荀尺一尺五分荀朂新尺惟以調音律至於人
間未甚流布故江左及劉曜儀表竝與魏尺略相依準
　稗史類編歴代尺一周尺漢劉歆銅斛尺後漢建武
銅尺荀朂所定晉前尺祖冲之銅尺竝同二晉田父玉
尺梁法尺實比周尺一尺七釐三梁表尺實比周尺一
尺二分二釐一毫有竒隋時始用木尺而定律吕大業
中更詔用梁表律調八音之器四漢官尺晉時始平掘
得古銅尺實比周尺一尺三分七釐晉荀朂既定晉前
尺阮咸説其聲髙則悲非興國之音必古今尺有長短
所致也後始平掘地得古銅尺不知所出何代果長朂
尺四分時人咸服其妙而莫能措意焉五魏尺實比周
尺一尺四分七釐杜䕫所用者六晉後尺實比周尺一
尺二寸一分二釐晉氏江東所用者七後魏前尺實比
周尺一尺二寸七釐八中尺實比周尺一尺二寸一分
一釐九後尺實比周尺一尺一寸八分一釐即隋開皇
官尺謂鐵尺及後周市尺十東後魏尺實比周尺一尺
三分八毫十一蔡邕銅籥尺後周玉尺同實比周尺一
尺一寸五分八釐十二宋氏尺錢樂之渾天儀尺後周
鐵尺同實比周尺一尺六分四釐後周時達奚震等議
今勘周漢古錢大小有合宋氏渾儀尺度無舛古者黄
金方寸重一斤今鑄金校驗鐵尺為近司馬備刻宋尺
後周尺又云太常寺樂律尺少府監祭器景圭渾儀尺
皆同實比周尺一尺五分十三隋萬寳常永尺實比周
尺一尺一寸八分六釐十四雜尺實比周尺一尺五分
趙劉曜渾天儀土圭所用者十五梁朝俗簡尺實比周
尺一尺二分有竒十六宋朝和峴景表尺比周尺一尺
六分有竒十七阮逸胡瑗皇祐樂書黍尺比周尺一尺
七分　演繁露開元九年勅度以十寸為尺尺二寸為
大尺　演繁露唐時一尺比六朝制一尺二寸王制曰
古者周尺八尺為步今以周尺六尺四寸為步　稗史
類編宋韓忠獻公丁文簡公校阮胡尺令尺匠石素等
再累黍制尺二條其一比周尺一尺三分五釐宋司馬
備刻三司布帛尺比周尺一尺三寸五分宋禮部頒祭
祀儀式造禮器尺比周尺一尺三寸二分　演繁露官
尺者與浙尺同僅比淮尺十八而京尺者又多淮尺十
二公私隨事致用元無定則予嘗怪之葢見唐制而知
其來久矣金部定度以北方秬黍中者為則凡横度及
百黍即為一尺此自其一代之法不須較古今同異也
然此尺既定而尺加二寸别名大尺又因著為之令曰
鍾律冠冕之類則用秬尺内外官司悉用大尺則國立
之制明為二體其與古人同度量之義乖矣唐帛毎四
丈為一匹用大尺準之葢秬尺四十八尺也秬尺長短
不知合今何尺然今官帛亦以四丈為匹而官帛乃今
官尺四十八尺準以淮尺正其四丈也國朝事多本唐
豈今之省尺即用唐秬尺為定耶不然何為官府通用
省尺而繒帛特用淮尺也　六典注中尚署令毎年二
月二日進鏤牙尺及木畫紫檀尺　天中記二月二日
賜紅牙銀寸尺各一白居易狀當晝夜平分之時頒度
量合同之令　五侯鯖金粟尺富家以金粟飾之　戒
菴漫筆蘇州馬懐徳撁星板一副十二片烏木為之自
小漸大大者長七寸餘標為一指二指以至十二指俱
有細刻若分寸然又有象牙一塊長二寸四角皆缺上
有半指半角一角三角等字顛倒相向葢周髀算尺也
　　　秤
漢律厯志權者銖兩斤鈞石也所以稱物平施知輕重
也本起於黄鍾之重一龠容千二百黍重十二銖二十
四銖為兩十六兩為斤三十斤為鈞四鈞為石　傳疑
錄衡起於黄鍾之平權與物鈞而為衡衡平而權鈞矣
衡以準曲直也五則之法衡規矩繩準衡運生䂓規圓
生矩矩方生繩繩直生準　稗史類編皇祐新樂圖有
銖秤其圖幹十分二十四銖為一兩正一面有星一繫
一盤如民間金銀等子者其錘形如環
　　　算盤
劉馮事始黄帝使𨽻首作算數得下籌之法周公作九
章詳明算法而制算盤之始　清異錄宣武劉錢民也
鑄鐵為算子　晉書王戎自執牙籌計算徹夜常若不
足
　　　繩(附索/)
小爾雅縚索也大者謂之索小者謂之繩詘而戻之為
䋫　稗史類編易曰上古結繩而治書序曰伏羲造書
契以代結繩之政則是繩出於太昊之前髙氏小史曰
燧人氏時結繩刻木以記事則繩自燧人始也　白虎
通或曰封者金泥銀繩或曰石泥金繩　韻府韋固旅
次宋城遇一老向月檢書固問囊中赤繩何用答曰以
繫夫婦之足雖仇家異域此繩繫之不可易也　蕭方
等三十國春秋慕容垂攻鄴符丕遣其從弟就請救乃
遺謝𤣥青銅鏡黄金宛轉繩等以之為信　伽藍記河
間王琛置玉井金罐以金五色績為繩　酉陽雜俎北
朝婦人五月五日進長命縷宛轉繩皆結為人像帶之
　北史合朔儀經日有變以朱絲為繩以繞係社樹三
匝　説楛□(音/䕶)絲繩也見金陵學宮所刻山谷辨剛卯
説　夷堅志江陵士人稱挽畜產繩縴之名曰五尺
庶物異名疏周禮供具絼(音/振)絼牛鼻繩也
索　物原軒轅作綿索　荆楚嵗時記正月一日懸葦
索於户鬼惡之　李肇翰林志端午賜百索為壽索
葉隆遼志五月五日以雜絲結合歡索纏於臂膊　漢
溝洫志搴長茭兮湛美玉注臣瓚曰竹葦絙謂之茭也
所以引置土石也師古曰絙索也茭字宜從竹音交又
音爻　事物紺珠綆又名繘井索古書云䋁　荀子短
綆不可以汲深泉　事物紺珠繦貫錢具緍貫錢細索
　莊子紼謳所生必於斥苦司馬彪注紼引柩索也斥
疎緩也苦用力也引紼所以有謳歌者為人有用力不
齊故促急之也　唐書契丹將李楷固善用䌈索飛索
䌈唐將張元遇麻仁節生𫉬之
　　　鎻鑰
禮月令孟冬修鍵閉慎管籥注謂鎻之入内者　小爾
雅鍵謂之鑰　芝田錄門鑰必以魚取其不瞑目守夜
之義　南史戴𤼵興臨死封閉庫藏使家人謹錄鑰牡
　北史禁門鑰曰鵠鑰　唐書朱滔反納金鑰於回紇
曰願聽命於可汗謹上金鑰啓閉出納惟所命　硯北
雜志故宋宫中用魚鑰降魚取匙降匙取魚古制也
賢奕編鏁鑰云者以其形如籥耳今鏁有圓身者古制
也方身鏁近世所為唐人云銀鑰郤收金鑰合誤以開
鏁具為鑰開鎻具自名鑰匙亦名鎻匙　異苑晉康帝
建元中有漁父垂釣得一金鎻引鎻盡見金牛急挽出
牛斷猶得鎻長二尺　酉陽雜爼齊郡接歴山上有古
鐵鎻大如人臂繞其峯再浹相傳本海中山山神好移
故海神鎻之挽鎻斷飛來此矣　酉陽雜爼安禄山恩
寵莫比其所賜品目有銀鑿鏤鐵鎻　孔六帖罽賓國
武徳二年遣使貢金鎻　錄異記萎㽔鎻金鏤相連屈
伸在人　後漢書崔烈以鋃鐺鎻注鋃鐺大鎻也
　　　梯
事物紺珠梯木階軒轅制　史記注通天臺上有天梯
　正字通鹽鐵論言漢代百戲有唐梯追人竒蟲胡妲
唐梯謂人倒擲以梯置足掌上一人上梯從梯蹬中轉
身蜿蜒猶今戲家之翻空梯也　清異錄江南後主同
氣宜春王從謙常春日與妃侍游宫中後圃妃侍覩桃
花爛開意欲折而條髙小黄門取綵梯獻時從謙正乗
駿馬擊毬乃引鞚至花底痛採芳菲顧謂嬪妾曰吾之
綠耳梯如何
　　　柝
物原軒轅作柝　鄭司農注柝戒守者所擊也　稗史
類編易繫辭曰重門擊柝以待暴客葢取諸豫説文柝
夜行令擊木為聲以代更籌者是俗曰蝦蟇更柝即柝
　詞林海錯□音伐打更木也西京賦植鎩懸□用戒
不虞　藻林金柝軍中警夜刁斗也文選金柝警夜
　　　鈴
廣韻鈴似鐘而小　左傳注鈴在旗上動則有聲　拾
遺記魏文帝迎薛夜來車前有雜寳為龍鳳銜百子鈴
　晉書清河王覃初為清河王世子所佩金鈴欻光𨼆
起狀如麻粟祖母陳太妃以為不祥欲毁而賣之占者
以為金是晉行大興之祥覃為王裔是其瑞也　齊書
莊嚴寺有玉九子鈴後主剥取以施潘妃殿飾　開元
遺事寧王毎花時綴金鈴於花下掣之以驚禽謂之䕶
花金鈴　集異志元和中翰林院有鈴夜中文書入則
引之以代傳呼長慶中河北用兵鈴輙自鳴與軍中息
耗相應聲急則軍事急聲緩則軍事緩　集仙𫝊太上
大道君遣協晨大夫叔門賜大茅君盈金虎真符流金
之鈴
　　　剪刀
事物原始剪古史考曰鐵器也用以裁布帛始於黄帝
時　逸雅剪刀剪進也所剪稍進前也　清異錄上饒
葛溪鐵精而工細余中表以剪刀二柄遺贈皆交股屈
環　夷門廣牘嘗有鑌鐵剪刀一把製作極巧外起花
鍍金裏面嵌銀回回字者　廣韻藻潘炕姬有雙龍奪
珠之剪　搔首集姑園鐵作剪刀以苜蓿根粉養之裁
衣則畫成墨界不用人手而自行
　　　針
稗史𩔖編禮記内則有紉針請縫之事由此考之當是
自始制衣裳則宜有針線矣帝王世紀曰太昊制九針
由此始也　管子一女必有一鍼一鉥注鉥長鍼也(鍼/同)
針　荀子有物於此善治衣裳不盜不竊穿窬而行日
夜合離以成文章巳能合從又善連横是之謂鍼　莊
子挫鍼治繲足以餬口注挫鍼縫衣也　白虎通婦人
佩針縷　西京雜記漢宮女七夕穿針皆㑹於開襟樓
針皆七孔　荆楚嵗時記七夕婦人以綵絲穿七孔針
或以金銀鍮石為針　拾遺記魏文帝所愛美人姓薛
名夜來妙於鍼工深帷之内不用燈燭裁製立成宮中
號為鍼神又孫權趙夫人能刺繡於方帛上寫五岳河
海城邑行陣之形時人謂之針絶　北史魏胡太后幸
西林園法流堂命侍臣射太后自射針孔中之　演繁
露張籍吳楚歌詞云庭前春鳥啄林聲紅夾羅襦縫未
成今朝社日停針線起向朱櫻樹下行則知社日婦人
不用針線自唐已然矣　唐百官志中尚署七月七日
進七孔金鈿針　提要錄梁汴京七夕乞巧有雙眼針
　范至能詩注吳俗元夕婢子以針卜伺其尾相屬為
兆名針姑　清異錄針之為物至微者也問諸女流醫
工則詳言利病如吾儒之用筆也朱湯匠氏諳熟粗好
四方所推金頭黄鋼小品醫工用以砭刺者大三分以
製衣小三分以作繡　吳志虞翻曰磁石不受曲鍼
梁書侍郎金元起欲工素問以砭石問王僧孺答曰古
人當以石為針必不用鐵説文有此砭字許慎云以石
刺病也東山經高氏之山多針石郭璞云可以為砭針
春秋美疢不如惡石服䖍云石砭石也季世無復佳石
故以鐵代也　稗史類編陰陽家以磁石引針定向毎
有戊午丙午之異按本草演義磁石磨針則能指南然
常偏東不全南也其法新纊中獨縷以半分子蠟綴於
針腰無風處垂之則針常指南以針横貫燈草心浮水
上亦指南然常偏丙位葢丙為火庚辛金受其制故如
是物類相感耳
　　　線
周禮縫人掌王宮縫線之事　考工記鞄人察其線欲
其藏也注謂縫革之縷也　西京雜記漢高時宫中七
月七日以五色縷相羈謂為相連愛　荆楚嵗時記晉
魏宫中以紅線量日景冬至後日影添長一線　唐雜
錄宮中以女工揆日長短冬至後日晷漸長較常日添
一線之工
　　　熨斗
稗史類編帝王世紀曰紂欲作重刑乃先作大熨斗以
火熱之使人舉手輙爛與妲己為戲笑今人以伸帛者
其遺意也　丹鉛總錄説文熨持火申繒也一曰火斗
栁文所謂鈷鉧也古音鬱今轉音運　范成大驂鸞錄
鈷鉧熨斗也　東宮舊事皇太子納妃有金塗熨斗
本𫝊晉韓伯數嵗大寒母方為作襦令伯提熨斗而謂
之曰且著襦尋當作複褌伯曰不須母問故曰火在斗
中而柄熱今既著襦下亦當煖　廣韻藻姚月華以黄
金為熨斗名曰麟首
　　　風爐
陸羽茶經風爐以銅鐵鑄之如古鼎形厚三分縁闊九
分令六分虛中致其杇墁凡三足其三足之間設三忩
底一窻以為通颷漏燼之所置墆㙞於其内設三格其
飾以連葩垂蔓曲水方文之類其爐或鍜鐵為之或運
泥為之其灰承作三足鐵柈擡之　李濟翁資暇錄風
爐子以周繞通風也一説形像名𤇺爐子理亦近焉
錦繡萬花谷崇慶府永康縣西四十里世傳昔有女子
於此上昇有真仙洞聖水池有燒藥爐
附　事物原始􁏚者截竹為筒用長鐵以通竹節火之
未燃吹之　事物紺珠火櫃周公制㮇者柄同添火條
又名火杖　物原史佚作火杴
　　　火爐
物原唐堯作火爐　事物原始周禮宫人凡寢中共爐
炭則爐乃三代之制也　南史宋庾仲文就劉道錫索
嫁女具得嫁女銅鑪四人舉乃勝　南史梁有司奏吳
令唐傭鑄盤龍火鑪　採蘭雜志馮小憐有手爐曰辟
邪足鑪曰鳬藻皆以飾得名　屠隆香箋薰爐書齋中
薫衣炙手對客常談之具如倭人所製漏空罩葢漆鼓
可稱清賞今新製有罩葢方圓爐亦佳
　　(附/)諸古器
魏武内嚴器誡令孤不好鮮飾嚴具用新皮葦笥以黄
葦縁中遇亂世無葦笥乃更作竹方嚴具以皁葦衣之
麤布裹之此孤平常之用者也内中婦曽置嚴具於時
為之椎壊今方竹嚴具綠漆甚華好　汝南先賢𫝊戴
良嫁女以竹方笥為嚴器　魏武上雜物疏油漆畫嚴
器一純金㕘帶畫方嚴器一　陸雲與兄機書按行視
曹公器物嚴器方六七寸髙四寸　秦嘉婦與嘉書今
奉嚴器中物幾具　齊書宜都王鑑鎮姑熟於時人𤼵
桓温女冡得織金篾為嚴器條以啓聞　修復山陵故
事梓宫用嚴器五具馬齒嚴器五具　後宦官𫝊漢靈
帝作飜車渴烏施於玉門外西橋用灑南郊路以省百
姓灑道之費(渴烏為曲筒以/氣引水上也)　漢書趙廣漢𫝊教吏為
缿筩注蘇林曰缿音項如缾可受投書孟康曰筩竹筩
也如今官受密事筩也師古曰缿若今盛錢藏瓶為小
孔可入而不可出或缿或筩皆為此制而用受書令投
於其中也　鄒長倩與公孫宏書撲滿者以土為器以
蓄錢有入竅而無出竅滿則撲之　炙轂子滑稽轉注
之器也今若以一器物厎下穿孔注之不已　論衡陶
者用土為簋㢘器形已成不可小大注簋㢘成土器之
具也　史系天監五年丹陽山南得瓦物髙五尺圍四
尺上鋭下平葢如合焉中得劍一瓷具數十時人莫識
沈約云此東夷罨盂也葬則用之代棺
　
　
　
　
　
　
　
　
　格致鏡原卷四十九
欽定四庫全書
　格致鏡原卷五十　　　　大學士陳元龍撰
　　日用器物類(二/)
　　　火
總論　周易燥萬物者莫熯乎火　春秋考異郵火者
陽之精　白虎通火陽也君之𧰼也非土不榮　黄帝
内經火過曰赫曦不及曰伏明　逸雅火化也消化物
也亦言毁也物入中皆毁壊也　元命苞火之為言委
隨也故其立字人散子者為火　淮南子燧人望星辰
鑽木生火　拾遺記燧明國不識四時晝夜有火樹名
燧木屈盤萬頃有鳥名鴞啄樹則燦然火出聖人感焉
因取小枝以鑽火號燧人氏　譙周古史考古者茹毛
飲血燧人氏初作燧火人始燔炙　河圗伏羲錯木作
火　左傳炎帝以火紀官故為火師而火名　周禮司
烜氏以陽燧取火於日　周禮司爟掌火之政令季春
出火季秋納火　山堂肆考金燧木燧鑽火之器晴則
用金燧陰則用木燧　隋書王劭以古有鑽燧改火之
義近代廢絶於是上表請變火曰臣謹按周官四時變
火以救時疾明火不數變時疾必興聖人作法豈徒然
哉在晉時有以洛陽火渡江者代代事之相續不滅火
色變青昔師曠食飯云是勞薪所㸑晉平公使視之果
然車輞今温酒及炙肉用石炭柴火竹火草火蔴荄火
氣味各不同以此推之新火舊火理應有異伏願逺遵
先聖於五時取五木以變火用功甚少救益方大　李
涪刋誤論語曰鑽燧改火春榆夏棗秋柞冬槐則是四
時皆改其火自秦漢已降漸至簡易唯以春是一嵗之
首止一鑽燧而適當改火之時是為寒食節之後既曰
就新即去其舊今人持新火曰勿與舊火相見即其事
也又禮郊特牲云季春出火為禁火此則禁火之義昭
然可徵俗傳禁火之因皆以介子推為據是不知古故
以鑽燧證之　程氏外書四時改火不得不然葢水之
為患常少火之為患常多龍見而雩可見寒食禁火只
是將出新火必盡熄天下之火然後出之也世間風俗
葢訛謬之甚耳四時取火用木各異必据時之所宜不
必盡考也　初學記寒食斷火起於子推據左傳史記
竝無介推被焚之事周禮司烜仲春以木鐸修火禁於
國中今寒食是仲春之末清明是三月之初然則禁火
葢周之舊制　北史隋太子勇於仁夀宫㕘起居還見
一枯槐樹根榦盤錯大且五六圍顧左右曰此堪作何
器匠者曰古槐尤堪取火於是衛士皆佩火燧勇因令
匠者造數千枚欲以分於左右　唐輦下嵗時記毎嵗
清明内園官小兒於殿前鑽火先得者進上賜絹一匹
金椀一口　春明退朝錄周禮四時變國火謂春取榆
栁之火夏取棗杏之火季夏取桑柘之火秋取柞楢之
火冬取槐檀之火而唐時惟清明取榆柳火以賜近臣
戚里本朝因之惟賜輔臣戚里帥臣節察三司使知開
封府樞密直學士中使皆得厚贈非常賜例也　㑹要
禁火乃周之舊制唐及皇朝清明日賜新火亦周人出
火之事　丹鉛總錄鑽燧改火四時而五物焉朱子謂
夏火太盛故再取此意料之言耳先王取火法五行也
春行為木榆栁色青以象木也木生火夏行為火棗杏
色赤以𧰼火也火生土季夏行為土桑柘色黄以𧰼土
也土生金秋行為金槐檀色白以𧰼金也金生水冬行
為水柞楢色𤣥以𧰼水也四時平分而夏乃有二焉何
也土位在中宫而寄王於四時季夏者土之中位故月
令於仲夏之後列中央土素問謂之長夏是其説也
淮南子冬至甲子受制木用事火烟青七十二日戊子
受制土用事火烟黄七十二日庚子受制金用事火烟
白七十二日丙子受制火用事火煙赤七十二日壬子
受制水用事火烟黑七十二日　列仙𫝊昔神人過寗
封人為其掌火能出五色烟教其積火自燒隨烟上下
　留青日札不獨燧人氏上觀星辰下察五木以為火
而竹亦可以取火石亦可以取火又以堅木鑽石亦可
以生火古人以陽燧取火於日方諸取水於月淮南子
曰陽燧見日則燃而為火陽燧金也取金猛無緣者日
髙三四丈持以向日燥艾承之有頃即焦吹之得火今
亦不必用猛金也以水精大珠向日對照以草紙承其
下一㸃透明紙焦烟起即得火矣則是方諸取水亦可
以取火也一統志名曰朝霞大火珠在占城國出大如
雞卵狀類如水晶當午置日中以艾藉之火出是也可
見陰陽一理日月一氣水火一原　後山談叢油絹紙
石灰麥糠馬矢糞草皆能出火　清異錄夜中有急苦
於作燈之緩有智者批杉條染硫黄置之待用一與火
遇得𦦨穗然既神之呼引光奴今遂有貨者易名火寸
　庶物異名疏今北京以麻秆武林以松杉略厚如紙
予家以廢紙方五寸軸于筯脱而壓之鋭兩頭黄㸃其
端遇火汛𤼵妙於松杉　朝野僉載則天如意中海州
進一匠作木火通鐵盞盛火展轉不翻　左𫝊鄭子産
禳火於𤣥冥回禄注𤣥㝠水神回禄火神也　白澤圖
火之精曰宋無忌一曰火之精曰畢方狀如鳥一足長
尾
名類　管子春以羽獸之火㸑夏以毛獸之火㸑秋以
介蟲之火㸑冬以鱗獸之火㸑　説文熯蒸火也煨盆
中火也熛火飛也熲爚火光也　因話錄活火炭火之
熖火也　丹鉛總錄文選冥火夜光也楚辭懸火今之
提燈也六韜雲火施於雲梯之上者　左𫝊成周宣榭
火人火之也人火曰火天火曰灾　張端義貴耳集四
夷附録内典云人火得水而滅龍火得水而熾信有此
理　山海經令丘之山無草木其上多火　抱朴子南
海蕭丘之上有自生之火春起秋滅　括地圗神丘有
火穴光照千里　物類相感志遼東西北有太宗𤇺火
臺去臺五里間有火穴彼謂為煻煨池夜望明如晝常
如燒照明或有物去池三十步無巨細脅入池中莫知
記數淺深焉　元中記南方有炎山四月火生十二月
火滅　山海經注火山國雖經霖雨火常燃　丹鉛總
錄水經注火山火從地中出名曰熒臺今南中往往有
之火井在蜀之臨邛今嘉定犍為有之　春秋潛潭巴
火從井出有賢士從人起火明賢者𧰼賢者屈滯𧰼從
井出　拾遺記西海之西有浮玉山山下有巨穴穴中
有水其色若火晝則通朧不明夜則照曜穴外雖波濤
灌蕩其光不滅是謂陰火堯時光起化為赤雲　嶺表
錄異海中水遇陰晦波如然火滿海以物擊之迸散如
星有月即不復見木𤣥虛所云陰火潛然豈謂是乎
丹鉛總錄易澤中有火素問云澤中有陽𦦨注陽𦦨如
火烟騰起水面者是也葢澤有陽𦦨乃山氣通澤山有
陰靄乃澤氣通山文選海賦陰火潛然唐顧况使新羅
詩陰火暝潛燒是也　晉書穆帝升平三年二月涼州
城東池中有火四年四月姑臧澤水中又有火此火沴
水之妖也　談苑韶州岑水塲往嵗銅𤼵掘地二十餘
丈即見銅今銅益少掘地益深至七八十丈役夫云地
中變怪至多有冷烟氣中人即死役夫掘地而入必以
長竹筒端置火先試之如火𦦨青即是冷烟氣也急避
之勿前乃免有地火自地中出一出數百丈能燎人役
夫亟以面合地令火自背而過乃免有臭氣至腥惡人
間所無者也忽有異香芬馥亦人間所無者也地中所
出沙土運置之穴外為風所吹即火起煜煜然　物類
相感志東晉初過江有王離妻李氏將河南火過江自
云受道於外祖母王氏有遺書二千卷臨終使勿絶火
遂常種之相傳二百年火色如血世謂聖火至宋齊間
有李氏嫗年九十餘遂以火治病多愈及嫗死火亦絶
嫗葬呼為聖火冢毎陰雨之夕猶見火光出門矣　南
齊書武帝時有沙門從北齊齎赤火來赤于常火而小
用以療疾灸至七炷多得其驗咸稱聖火詔禁之不止
　開元遺事正月十五日造火蛾兒　荆楚嵗時記正
月未日夜蘆苣火照井厠中百鬼走又吳中風俗除夜
村落間以秃帚若蔴䕸竹枝等燃火炬縛於長竿之杪
以照田爛然遍野以祈絲榖　漢書註文穎曰邊方備
㓂立高土櫓櫓上設桔槔桔槔頭有兠零以薪草置其
中常低之有㓂即火然舉之以相告曰烽多積薪㓂至
即然之以望其烟曰燧顏師古曰晝則燔燧夜則舉烽
　唐六典凡烽候所置大率相去三十里其放烽有一
炬二炬三炬四炬者毎日初夜舉一炬謂之平安火餘
則隨賊多少為差開元二十五年勅以邊隅無事内地
置烽量停近畿𤇺二百六十所　莊子老槐生火久血
為燐人弗怪也注燐野火　博物志鬭戰死亡處人馬
血積年化為㷠㷠著地及草木如露不可見行人觸之
者著體有光拂拭即分散無數有細咤聲如煼豆静坐
良久尋滅後其人忽忽如失魂經日乃差　物類相感
志野火山林藪澤晦暝之夜則生焉散布如人秉燭其
色青異乎人火鄉人慣見不為怪多以左足之草履而
招之來漸近聞人聲則滅又從本處明矣　湘山野錄
栁開守維揚後圃遇陰雨即青𦦨夕起觸近則散僧錄
贊寧曰此粦火也兵戰血或牛馬血著土則凝結為此
栁掘之果皆斷鎗折劍乃古戰地也　席上腐談燐火
俗謂之鬼火其明如火而非火也吾家有老僕素不信
鬼夜見鬼火無數騰騰而來衆驚走獨老僕乘醉趍前
撲之乃石楠葉之濕者
火異　史記武王既渡河有火自上復下至於王屋流
為烏其色赤　魏略秦伯出獵至於咸陽有火流下化
為白雀銜綠字青書集於公車　山海經厭火國人首
獸身口中吐火　晉書惠帝納羊后將入宮衣中忽有
火衆咸怪之此孽火也後羊后屢立屢廢　晉書王𢎞
時為吳郡晝在㕔事見天上有一赤物下狀如信幡遙
集路南人家屋上火即大𤼵　幽明錄義熙五年彭城
劉澄常見鬼及為左衛司馬與將軍巢營廨宇相接澄
夜相就坐語見一小兒赭衣手執赤幟團團似芙蓉花
數日巢大遭火
　　　燈(附燈樹/  燈臺)　(燈檠/燈籠)
總論　學齋佔畢九經中有燭字如夜行以燭隅坐執
燭燭不至䟦是也而無燈字至漢竹宫祠太乙自昏至
曉然燈故有七枝燈百枝燈之類然上林鐙字却從金
旁是以五金鑄之也　呂静集韻燈無足曰燈有足曰
錠　韻府晴虹即燈也　西京雜記陸賈曰燈火華得
錢財故火華則拜之
上元燈　春明退朝錄上元然燈或云沿漢祠太一自
昏至晝故事梁簡文帝有列鐙賦陳後主有光壁殿遙
詠山鐙詩唐明皇先天中東都設鐙文宗開成中建鐙
迎三宫太后是則唐以前嵗不常設本朝太宗時三元
不禁夜上元御乾元門中元下元御東華門後罷中元
下元二節而初元游觀之盛冠於前代　朝野僉載唐
睿宗先天二年正月十五十六夜於京安福門外作燈
輪高二十丈衣以錦綺飾以金銀燃五萬盞燈竪之如
花樹宫女千數衣羅綺曳錦繡耀珠翠施香粉妙簡長
安萬年少女婦千餘人衣服花釵媚子亦稱是於燈輪
下踏歌三日歡樂之極未始有之　鄭處誨明皇雜錄
上在東都遇正月望夜移仗上陽宫大陳影燈設庭燎
自禁中至於殿庭皆設蠟炬連屬不絶時有匠毛順巧
思結創繒綵為燈樓三十間高一百五十尺懸珠玉金
銀微風一至鏘然成韻乃以燈為龍鳳虎豹騰躍之狀
似非人力　影燈記正月十五日𤣥宗於常春殿張臨
光宴白鷺轉花黄龍吐水金鳬銀燕浮光洞攢星閣皆
燈也奏月分光曲　東京夢華録元宵大内前自嵗前
冬至後開封府絞縳山棚正對宣徳樓悉以綵結山沓
上皆畫神仙故事或坊市賣菜賣卦之人上有大牌曰
宣和與民同樂綵山置燈數萬盞正月十四日駕幸五
嶽觀至晩還内次駕入燈山輦前喝隨竿媚來御輦團
轉一遭倒行觀燈山謂之鵓鴿旋十六日御座臨軒宣
萬姓先到者得瞻見天表至三鼓車駕還内樓外擊鞭
一聲則山樓上下燈燭數萬盞一時滅矣至十九日收
燈五夜城闉不禁　田汝成熙朝樂事正月十五日為
上元節前後張燈五夜相傳宋時止三夜錢王納土獻
錢買添兩夜先是臘後春前夀安坊而下至衆安橋謂
之燈市出售各色華燈其像生人物則有老子美人鍾
馗捉鬼月明度妓劉海戲蟾之屬花草則有梔子葡萄
楊梅柿橘之屬禽蟲則有鹿鶴魚蝦走馬之屬其竒巧
則琉璃毬雲母屏水晶簾萬眼羅玻瓈瓶之屬而豪家
富室則有料絲魚魫綵珠明角鏤畫羊皮流蘇寳帶品
目嵗殊難以枚舉好事者或為藏頭詩句任人商揣謂
之猜燈或祭賽神廟則有社火鰲山臺閣戲劇滚燈烟
火無論通衢委巷星布珠懸皎如白日喧闐徹旦　范
至能詩注吳俗元夕坊巷以連枝竹縛洞門多處數十
重毎里門作長燈題好句其上以生絹糊大方燈圖畫
史冊故事又小衮燈時擲空中又有大衮燈又魚燈琉
璃壺瓶貯水養魚以燈映之又萬眼燈以碎羅紅白相
間砌成多至萬眼又琉璃毬燈毎一隙映成一花又以
絹或琉璃為官府名額燈映之又船燈夾道陸行為競
渡之樂謂之划草船又水戲照心燈又蓮花燈梔子燈
葡萄燈犬燈鹿燈馬騎燈月燈橋燈　楊儀壟起雜事
元夕張燈城中燈毬巧麗他處莫及有玉柵燈琉璃燈
萬眼羅百花蘭流星紅萬㸃金　影燈記洛陽人家上
元以影燈多者為上其相勝之辭曰千影萬影
諸節燈　漢武内𫝊王美人七月七日生武帝於猗蘭
殿王母謂帝曰七月七日我當来帝至日然九華燈又
武帝七月七日掃除宫掖之内張雲錦之帷然九光九
微燈　農田餘話宋駐蹕錢塘後嵗率以重九然菊燈
迤邐至冬至則預賞元宵新年節序連絡至清明始罷
　宣和遺事宣和五年令都城自臘月初一日放鰲山
燈　説寳季冬二十四日交年牀底燃燈謂之照虛耗
　合璧事類洛陽人家除夜銅刀刻門理小兒硯㸃水
盆燈
各色燈　拾遺記周穆王設長生之燈以自照一名恒
輝又有鳳腦之燈以氷荷覆之　拾遺記海人乗霞舟
以雕囊盛數升龍膏獻燕昭王王坐通雲之堂(亦曰通/霞臺)
然龍膏為燈火色曜百里烟色如丹　西京雜記髙祖
入咸陽宫周行府庫有青玉九枝燈高七尺五寸作蟠
螭以口銜燈燈然則鱗甲皆動焕炳若列星盈室　洞
冥記武帝求海肺之膏以為燈焉取靈□布為纒火光
甚微而光色無幽不入又燃芳苡燈於閣上光色紫有
白鳳黑冠黑龍馵足來戲於閣又元封中外國所貢青
樝之燈青樝木有膏如浮漆削置器中以蠟和之塗布
燃照數里　西京雜記合徳遺飛燕七枝燈　晉書魏
武帝都鄴正㑹文昌殿設百華燈　張敞東宮舊事太
子有銅駞頭燈銅倚燈納妃有金塗四尺長燈銀塗二
尺連盤燈金塗連盤鴨燈　西京雜記長安巧工丁緩
者為常滿燈七龍五鳳雜以芙蓉蓮藕之竒　漢書金
枝秀華庶旄翠旌注金枝銅燈百二十枝秀華中主有
光華也　宋耐得翁都城紀勝臨安菴酒店有娼妓在
内可以就懽門首紅梔子燈上不以晴雨必用箬㔶葢
之以為記認　雲烟過眼錄趙伯仁收藏羊鐙内有𣢾
曰南宫羊鐙　嵗時雜記隴西賣藥朱家燈號天下第
一以琉璃為諸物之形　胡應麟甲乙剩言余嘗于燈
市見一卵殻燈皆以卵殻為之為燈為葢為帶為墜凡
計數千百枚毎殻必開四門毎門必有欀拱窻楹金碧
輝耀可謂巧絶然脆薄無用不異凋冰畫脂耳懸價甚
高有中官以三百金易去　七修類藁料絲燈出於滇
南以金齒衛者勝也用瑪瑙紫石英諸藥搗為屑煮腐
如粉然必市北方天花菜㸃之方凝而後繅之為絲織
如絹狀上繪人物山水極晶熒可愛價亦珍貴葢以煮
料成絲故謂之料絲閣老李西涯以為繚絲書之於冊
一時之誤耳此因地與中國相逺人不知也　事物紺
珠夾紗燈南京趙雪林製　淮南萬畢術取蚖脂為燈
置水中即見諸物　開元遺事南中有魚肉少而脂多
彼中人取魚脂煉為油或將照紡織機杼則暗而不明
或使照筵宴造餘食則分外光明時人號饞魚燈　洞
㝠記􁮱嵻細棗出􁮱嵻山山臨碧海萬年一實如今之
軟棗咋之有膏可為燈　事物紺珠做打麻滿剌國有
等樹枝流汁土内掘出如歴青以火㸃即著番人以代
燈可鎔塗船不浸
佛寺燈　隋唐嘉話江寜縣寺有晉長明燈嵗久火色
變青而不熱隋文帝平陳已訝其古至今猶存　酉陽
雜俎建中中光宅寺僧鑄銅蟾為息烟燈天下傳之
梵錄法照于華嚴寺見巖東有五燈曰欲分百燈皆如
願復曰願分千燈數亦如之　南史沙門智泉鐵鈎掛
體以燃千燈一日一夜端坐不動　涅槃經如來闍維
訖收舎利瞿置金牀上天人散花奏樂繞成步步燃燈
十二里
神鬼燈　陸深蜀都雜抄峨眉山周廻千里高八十里
中有光怪毎天晴雲湧浩若銀河其光五采如輪俗云
佛見是已夜半有光熠熠來自天際者又謂之聖燈
草木子聖燈(俗曰/神燈)天下山之大處往往有之故數峨眉
衡山匡廬等處謂山之精英𤼵為光怪耳予意此固理
也故傳有聖燈岩之名然有神祠之地毎毎亦見何也
盖兵死之人牛馬之血皆足為燐　江南野史沈彬居
有一大樹嘗曰吾死可葬於是既葬穴之乃古塜其間
一古燈臺上有漆燈一盞壙頭銅牌篆文曰佳城今已開
雖開不葬埋漆燈猶未爇留待沈彬來
燈樹　王朗秦故事百華燈樹正月朔朝賀殿下設於
三階之間端門外設五尺三尺燈月照星明雖夜猶晝
　孔六帖吐光羅永徽三年獻碼碯燈樹髙三尺　開
元遺事韓國夫人置百枝燈樹高八十尺竪之高山上
元夜㸃之百里皆見光明奪月色也　留青日札唐詩
龍銜火樹千燈艶又火樹銀花合即今烟火竿架
燈檠　稗史類編黄帝内傳曰王母授帝九華燈檠於
是燈有檠　物原堯作燈檠　詞林海錯漢宣帝上林
苑中燈檠名鴈足　黄山谷與党伯舟書欲作錫燈檠
一枚高七寸盤闊六寸足作三雁足不須高受盞圈徑
二寸半盞面三寸盞傍作小圈如釵股屈之　五侯鯖
有玉荷燈檠　屠隆文房具箋有青緑銅荷一片檠駕
花朶於上想取古人金蓮之意用亦不俗陶者有定窑
三臺燈檠有宣窑兩臺燈檠俱堪書室取用　雲齋錄
宋潛為甘渡巡檢延故人趙當訓其子弟忽見美婦人
立燈下纎腰一搦唱曰郎行久不歸妾心傷亦苦低迷
羅箔風背泣西窻雨遂滅燈趨趙就寢明夜又來諸生
怪趙精神恍惚具告其父潛往觀焉見一婦人唱曰向
曉臨鸞拂黛眉紅妖艷冶照羅幃不辭夜夜偷相訪只
恐傍人又得知宋大呼遽入以手抱之甚細乃一燈檠
耳焚之怪絶
燈臺　庶物異名疏摭言胡鉦與裴慶㑹犯分者擊以
鐵躋鐵躋燈臺也　稗史類編正徳八年琉球進玉脂
燈臺油一兩可照十夜光熖鑑人毛髮風雨塵埃皆所
不能侵　事物紺珠銅芝金藕燈盤也銅荷玉荷皆荷
葉形燈臺也　班固西都賦金釭銜壁是為列錢注燈
盞列於室有似列錢　事物紺珠銀釭金釭紅釭星釭
蘭釭俱燈盞也
燈籠　事物原始徐廣曰燈籠一名篝燭燃於内光映
於外以引人歩始於夏時　沈約宋書高祖清簡寡欲
牀頭有土障壁上有葛燈籠　演繁露沈存中清夜録
云丁朱崖敗有司籍其家有絳紗籠數十大率如燭籠
而無䟦無炧不知何用其家曰聚螢嚢也詳其此製有
火之用無火之熱亦已巧矣
附　晉書南海王子罕字雲華武帝第十一子母常寢
疾子罕晝夜祈禱于時以竹為燈纂照夜此纂宿昔枝
葉大茂母亦瘉或以為孝感所致　天寳遺事寧王宫
中毎夜於帳前羅列木彫矮婢飾以彩繪各執華燈自
昏達旦目之為燈婢　唐書皇甫無逸為益州長史常
宿民家燈炷盡乃抽佩刀斷衣帶以為炷
　　　燭(附燭臺/)　(𤼵燭/)
總論　物原成湯作蠟燭　周禮凡邦大事司烜氏共
賁燭(麻燭也一/云大燭)祭祀共明燭　演繁露儀禮之燕禮曰
宵則庶子執燭於阼階上司宫執燭於西階上甸人執
大燭於庭閽人為大燭於門外鄭𤣥注曰燭燋也甸人
掌供薪蒸者庭大燭為位廣也閽人門人也為作也作
大燭以俟賓客之出也古燭未知用蠟直以薪蒸即是
燒柴取明耳亦或剥樺皮爇之亦已精矣然曲禮曰燭
不見䟦則是必有質可篸乃始有䟦耳曲禮或是有蠟
燭後從其所見而言之耶　禮記上客起燭不見䟦註
䟦燭本聚殘本客見之知夜深淺而慮主人倦也　升
菴外集燭即即轉音精燭頭燼也尹知章讀管子左手
執燭右手執即　稗史類編燭曰脂炬大燭曰猛燭大
炬曰猛炬懸火曰墳燭　世説石季倫以蠟燭代薪而
炊　南史王僧綽小時採蠟燭珠為鳳皇僧達奪取打
壊亦復不惜　鄴中記石虎正㑹殿庭中端門外閶闔
前設庭燎皆二合六處皆六丈　趙書石勒造庭燎於
橦末髙十丈上盤置燎下盤安人以持燎絙繳上下
國史補本朝京師毎嵗正旦曉漏以前宰相三司使大
金吾皆以樺燭百炬擁馬方布象城謂之火城仍雜以
衣繡鳴珂焜燿街陌如逢宰相即諸司火城悉皆撲滅
　演繁露唐試連夜以燭三條為限白樂天集曰試許
燒木燭三條燭盡不許更續　舊唐書淮西用兵劉沔
夜行有人授以雙燭曰君當大貴後果至大將嘗有燭
影在雙旌上　柳公權𫝊公權嘗夜召對燭窮而語未
盡宫人以蠟液濡紙繼之　令狐綯傳綯為翰林承㫖
夜對禁中燭盡以金蓮花炬送還院吏皆驚　淮南子
燭龍在鴈門北銜燭以照太陰葢長十里視為晝瞑為
夜吹為冬呼為夏
名類　拾遺記穆王列璠膏之燭遍於宫内　西京雜
記閩越玊獻高宗蜜燭二百枚　稗史類編漢淮南王
招致方術之士延八公等撰鴻寳方法燭是其一也以
非民所急故不行於世　拾遺記漢武帝時董偃有寵
卧延清之室列靈麻之燭　東宮舊事皇太子納妃掛
同心燭　羊侃𫝊侃嘗燕北使及夕侍婢百餘人俱執
金花燭　開元遺事寧王好聲色有人獻燭百炬似蠟
而膩似脂而硬不知何物所造毎至夜筵賔妓間坐酒
酣作狂其燭則昏昏然如物所掩罷則復明矣莫測其
怪也謂之妖燭　杜陽雜編同昌公主有香蠟燭燭長
方二寸上被五色文爇之竟夕不盡郁烈之氣聞於百
步烟出則上成樓閣臺殿之狀或云蠟燭有蜃脂故也
　清異録同昌公主薨帝傷悼不已以仙音燭賜安國
寺冀追冥福其狀如高層露臺雜寳為之花鳥皆玲瓏
臺上安燭既燃則玲瓏者皆動丁當清妙燭盡絶響莫
測其理　清異錄杜黄裳當憲宗初載深謀密議眷禮
敦優生日例外别賜九龍燭十挺　南唐近事韓寅亮
偓之子常言偓亡之日温陵帥聞其家藏箱笥頗多使
親信𤼵觀惟得燒殘龍鳳燭金縷紅巾百餘條　清異
録同光年髙麗行人至副使春部少卿上柱國朴岩叟
文雅如中朝賢士既行吏掃除其舘舍得餘燭半挺其
末紅印篆文曰光濟叟叟葢以命燭也　續世説五代
淮南王偓晝夜酣飲然十圍之燭以擊毬一燭費錢數
萬　丹鉛總錄宋代官燭以龍涎香貫其中而以紅羅
纒炷燒燭則灰飛而香散又有令香烟成五彩樓閣龍
鳳文者不知何藥物也　避暑漫抄宣政宫中用龍涎
沉腦屑和蠟為燭兩行列數百枝豔明而香溢鈞天所
無也　𫝊聞錄趙寳文以紅羅命匠作燭心匠以絹易
之召詰之伏罪羅燒則灰飛絹則餘燼而已　歸田錄
鄧州花蠟燭云是㓂萊公法公自少富貴不㸃油燈雖
厠溷間燭淚成堆　嵗時雜記除夕作蕡燭以麻籸濃
油如庭燎　本草槐生河南可作神燭　海錄碎事仙
人燭木似梧桐其皮枯剥如筒桂以為燭可延數刻
燕閒録戴石屏詩麥麨朝充食松明夜當燈此是山西
本色語深山老松心有油者如蠟山西人多以代燭謂
之松明頗不畏風
燭臺　博古圖漢虹燭錠髙五寸五分深四寸五分口
徑三寸容四升八合銘云王氏銅虹燭錠兩辟并重二
十二斤四兩第一共一十八字　南史傅昭㢘静無所
干豫器服率陋身安粗糲常插燭板牀明帝聞之賜漆
合燭盤　演繁露令狐綯賜金蓮燭是以金蓮花為臺
事見摭言　天寳遺事申王務奢侈毎夜宫中與諸王
貴戚聚宴以龍檀木彫成燭䟦童子衣以緑衣袍繫之
束帶使執畫燭列立於宴席之側目為燭奴諸官貴戚
之家皆效之　清異錄江南烈祖案上捧燭鐵人高尺
五云是楊氏時馬厩中物一日黄昏急須燭喚小黄門
掇過我金奴來
發燭　佩楚軒客談宫中用鏤金合硫黄𤼵燭名著合
　田汝成委巷叢談杭人削松木為小片其薄如紙鎔
硫黄塗其鋭名曰𤼵燭亦曰焠兒葢以𤼵火代燈燭用
也史載周建徳六年齊后妃貧者以𤼵燭為業豈即杭
人所製歟陶學士清異錄呼為引光奴
　　　油(附膏/)
事物紺珠油神農作　博物志積油萬石則自然生火
晉武帝太始中武庫火積油所致也　洞冥記漢武帝
取丹豹髓白鳳膏磨青錫為屑以淳蘇油和之照於神
壇夜暴風雨火光不滅　五代史周顯徳中占城貢猛
火油得水則出火　昨夢錄西北邊城防城庫皆掘地
作大池縱横丈餘以蓄猛火油不閲月池土皆赤黄又
别為池而徙焉不如是則火自屋柱延燒矣猛火油者
聞出於高麗之東數千里日初出之時因盛夏日力烘
石極熱則出液他物遇之即為火惟真瑠璃器可貯之
　格古要論石腦油出陜西延安府此油出石岩下水
中作氣息以草拖引煎過土人多用以㸃燈云浸不灰
木浸一年㸃一年理或然也　事物紺珠石油延州石
中流出可燃燈又名水肥石脂石液石燭　丹鉛總録
火井油出嘉定犍為火井中井泉皆油人取之為燈燭
明正徳中方出古人博物未及此也　天中記南海諸
國有泥油今入海淺番船皆畜之淺番船相遇海中視
其力之强弱則戰謂之併船凡併船則用四人立於柂
斗上以泥油著小瓶中檳榔皮塞其口燃火於檳榔皮
上自高投之泥油著板令人即仆又火得泥油遍延不
息如以水沃之愈熾所制者乾泥與竈灰耳今官兵船
不能近淺番者正畏此物也併船猶併國之謂無此不
得戰具次之　事物紺珠雄黄油出雄茄州用照夜
陶宗儀元氏掖庭記油有蘇合油片腦油腽肭臍油
盧諶祭法春祀用棗油　北史祖珽為典御奏造胡桃
油復為割藏免官　事物紺珠柰油搗柰和以塗繒上
燥而發之　王世懋閩部疏余始入建安見山麓間多
種茶而稍高大枝榦槎枒不類吳中産問之知為茶油
非蔡君謨貢品也已歴汀延邵愈益彌被山谷髙者可
一二丈大者可拱把餘以冬華以春實榨其實為油可
燈可膏可釜閩人大都用之　演繁露桐子之可為油
者一名荏桐(見本草/衍義)予在浙東漆工稱當用荏油予問
荏油何種工不能知取油視之乃桐油也　游宦紀聞
驗真桐油之法以細篾一頭作圈子入油蘸若真者則
如鼓面鞔圈子上纔有偽則不著圈子上矣　清異錄
江南烈祖素儉寢殿燭不用脂蠟灌以烏臼子油但呼
烏舅　羣芳譜採桕子在中冬以熟為候揀取浄子曬
乾入臼舂落外白穰篩出蒸熟作餅下榨取油如常法
即成白油如蠟以製燭若穰少不滿一榨即作餅入他
油餅中雜榨之榨下盛油缾中置一草帚候油出冷定
桕油即凝附草帚不雜他油其篩出黑子石磨粗礲碎
簸去殻存下核中仁復磨或碾細蒸熟榨油如常法即
成清油燃燈極明塗髮變黒又可入漆可造傘凡收子
一石可得白油十斤　羣芳譜楂樹子油取子碾細蒸
熟榨油如常法取子在寒露前三日多油遲則油乾其
油㸃燈甚明亦可食但性寒多食令人嘔又堪澤髮不
染衣不膩髮勝諸膏油用造印色生亦不沁　升菴外
集芝蔴油有八拗謂雨暘時薄收大旱大收開花向下
結子向上炒焦厭榨才得生油膏車則滑鑽針則澀也
　格古要論讀書須用麻油㸃燈葢麻油無烟不損眼
目但恨其易燥毎香油一斤入桐油二兩和之則難乾
又辟䑕耗若蔓菁罌粟油紅花油毎一斤入桐油三兩
以鹽少許置燈盞中亦可省油以生薑擦盞邊可不生
滓暈以蘇木煎燈心曬乾炷油可無燼　養疴漫筆枸
把子榨油㸃燈觀書能益目力　事物紺珠菜油壓菜
子作亦名香油豆油用黄豆作　圗經池陽上巳日婦
人以薺花㸃油祝而灑之水中若成龍鳳花卉之狀則
吉謂之油花卜　錦繡萬花谷嘉定府金燈山趾有淵
毎嵗人日郡守於此修油卜故事謂以油灑水面觀其
紋驗一嵗之豐歉
膏　説文戴角曰脂無角者曰膏　招魂蘭膏明燭王
逸注以蘭香練膏也　拾遺記燕昭王取綠桂膏然之
照夜　史記始皇冢中以人魚膏為燭　庶物異名疏
漢武帝以金彈彈鳥碎其白光琉璃馬鞍甚悔恨之李
少君取續膏和豨膏接之映日而視初無損處續膏一
名都膚形色如櫻桃言出於鞠陵之東以其能接人骨
故以為名婦人傅之膚色都麗故又曰都膚也宮人指
甲破損輙用接之故宫中語曰枯容碎軀有都膚折𤓰
落髮有接骨　宣室志安南有玉龍膏南人用之能化
銀液説者曰此膏不可持北來茍有犯者則禍且及矣
太和中韓約都䕶安南得其膏及還遂持以歸人諌之
約不聽後約為執金吾以附㑹鄭注竟赤其族豈玉龍
膏之所歸禍乎由是南去者不敢持以北也　傳竒集
以暖金合盛玉龍膏寒時但出此合則一室暄熱不假
爐炭
　　　蠟
事物紺珠黄蠟公劉作白蠟劉安作　埤雅􁑌之化蜜
必取匽豬之水注之蠟房而後成故謂之蠟者蜜之蹠
也　本草李時珍曰蠟乃蜜脾底取蜜後煉過濾入水
中候凝取之色黄者名黃蠟煉浄色白者為白蠟非新
白而久則黄也　華夷鳥獸考黄蠟蜂蠟也凡蜂作蜜
皆結房房中藏蜜絞取蜜而房則成蠟也白蠟者蟲蠟
也其蟲作繭樹枝上毎繭藏蟲百數細如絲髮此為種
子秋冬剪取而藏之及春將種子縛置樹上蟲出繭食
樹津液因而放蠟漫注於枝柯及成剝取而烹煉之其
白如雪故曰白蠟其樹即今冬青樹也樹嫩放蠟尤宜
本草謂黄蠟煉成白蠟此葢未之識也抑豈醫家所用
者或然歟　羣芳譜女貞收蠟有二種有自生者有寄
子者自生者初時不知蟲何來忽遍樹生白花取用煉
蠟明年復生蟲子向後恒自傳生若不曉寄放樹枯則
已若解放者傳寄無窮寄子者取他樹之子寄此樹之
上也其法或連年或停年或就樹或伐條若樹盛者連
年就樹寄之俟有衰頓即斟酌停年以休其力培壅滋
茂仍復寄放即宋氏雜部所謂養一年停一年者也凡
採蠟樹上如凝霜謂之蠟花須㸔花老嫩太嫩不成蠟
太老不可剥大約處暑後剝取謂之蠟滓剝時或就樹
或剪枝俱先灑水潤之則易落次取蠟花投沸湯中融
化傾入細囊漉别鍋中别鍋亦注沸湯漉盡絞去滓乘
熱投入繩套子則凝聚成塊碎之文理如石膏而瑩徹
或以粗布蒙甑口置蠟布上甑内安一器甑下加火蒸
化入器中待成塊取之其滓盛以絹囊投熱油中則蠟
盡油可為燭蠟花取時不宜盡留待明年又生子過白
露則蠟花粘住難剝蟲白蠟純用作燭勝他燭十倍若
以和他油不過百分之一其燭亦不淋為用頗廣多植
無害唐宋以前澆燭入藥所用白蠟皆蜜蠟此蟲白蠟
自元以來人始知之今則為日用物矣四川湖廣滇南
閩嶺吳越東南諸郡皆有之以川滇衡永產者為勝
王鏊震澤長語祖宗時嵗用省以黄蠟一事言之國初
嵗用不過三萬斤景泰天順間加至八萬五千成化以
後加至一十二萬其餘可推也　溪蠻叢笑蠟出山不
經偽者名光面蠟作偽者雜以粟　金門嵗節洛陽人
家正旦造絲雞蠟燕粉荔枝　嵗時記七夕俗以蠟作
嬰兒形浮水中以為戲為婦人宜子之祥謂之化生本
出西域謂之摩㬋羅今富家猶有此　夢華錄京師七
夕以黄蠟為鳬鴈鴛鴦鸂鶒龜魚之類綵畫金縷謂之
水上浮
　　　膠
物原軒轅作膠　考工記鹿膠青白馬膠赤白牛膠火
赤䑕膠餌犀膠黄　十洲記鳳麟洲在西海之中四面
有弱水繞之鴻毛不可越也上多鳳麟數萬為羣仙家
煮鳳喙及麟角合煎作膠名之為續弦膠或名連金泥
能續弓弩絶絃連刀劍斷刃使力士掣之他處乃斷所
續之際終無斷也膠色青如碧玉　洞㝠記善苑國嘗
貢一蟹長九尺有百足四螯因名百足蟹煮其殻為膠
勝於黄膠亦謂之螯膠勝於鳳喙之膠也　拾遺記神
膠出鬱夷國接弓弩之絃百斷百續也　水經注東阿
井大如輪深六七丈嵗煮膠貢天府　本草綱目阿膠
性平味醎入肺肝腎三經治勞損肢體酸痛烏騾皮合
阿井水熬成瑩徹質脆色綠者良　物𩔖相感志構膠
可以團丹砂　詞林海錯呵膠出虜中可以羽箭又宜
婦人貼花鈿口噓隨液故謂之呵膠劉貢父和陸子履
詩云此膠出從遼水魚白羽補綴隨呵噓　六書故黏
之甚者苦木皮擣取膠液可黏羽物今人謂之黐
　　　礬
事物紺珠礬石又名羽涅羽澤產數處晉州者良初出
皆石煎鍊成礬有五色惟白礬入藥黄礬一名雞屎礬
黑礬即皁礬又綠礬紫礬絳礬又栁絮礬皆雜用　物
類相感志崑崙礬味香辣色如青黛者但以火燒試用
銅筯㸃揩置水中不沉似石在水上浮又黄礬一名金
絲礬燒鐵焠之可以引之如金線　實錄天聖六年用
齊宗矩言巡捉私礬如私茶鹽法　丹鉛總錄𣙜礬者
唐于晉州開成三年罷之宋律白礬出晉汾州坊州綠
礬出磁州隰州各置官典䕶户有䭾錢陳止齋曰私礬
之禁為契丹北漢設也本朝不設礬官亦無礬禁大明
律私礬一條當時修者失於刪除耳
　　　漆
物原舜作漆　北史齊文宣問左右何物最黑對曰莫
過漆　漢書趙后𫝊殿上髤漆注以漆漆物謂之髤音
休今闗東俗器物一再著漆者謂之稍漆稍即髤聲之
轉重者髤或作髹今闗西俗云黑髤盤朱髤盤其音如
此兩義竝通　服䖍通俗文燒骨以桼曰䯘　淮南子
漆見蟹而不乾　游宦紀聞驗漆之美惡有櫽括為韻
語者云好漆清如鏡懸絲似釣鈎撼動虎斑色打著有
浮漚　羣芳譜漆木高二三丈皮白六月中以剛斧斫
皮開以竹筒承之液滴之則成漆先取其液液滿則樹
菑翳一云取於霜降後者更良取時須荏油㸃破故淳
者難得可重重别拭之上等清漆色黑如瑿若鐵石者
好黄嫩若蜂窠者不佳稀者以物蘸起細而不斷斷而
急收更塗於乾竹上蔭之速乾者佳世重金漆出金州
也人多以桐油雜入今廣浙中出一種取漆物黄澤如
金即唐書所謂黄漆也入藥當用黑漆　拾遺記始皇
起雲明臺得冥阜乾漆　拾遺記始皇以神淳漆㸃玉
虎眼晴　洽聞記百濟國西南海中有三島各相去數
十里其島出黄漆似中夏漆樹彼土六月破樹腹承取
汁以漆器物若黄金其光奪目　廣輿記粤東瓊州有
海漆出海上花似芍藥曰倒黏子漬為膠可代杮漆
事物紺珠石漆出延州髙奴縣宋時以燒烟造墨謂延
州石液　吳錄居風縣有蟻絮漆人視土中知有蟻因
墾𤼵以木皮插其上則蟻出緣而生漆
　　　炭(附煤/)　(薪/)
總論　説文炭燒木也　物原祝融作炭　禮月令季
秋草木黄落乃伐薪為炭　周禮地官掌炭掌灰物炭
物之徴令以時入之又赤犮氏掌除牆屋以蜃炭攻之
　漢書冬至極短垂土炭炭動以知日至注孟康曰冬
至先三日垂土炭於衡兩端輕重適均冬至陽氣至則
炭重夏至陰氣至則土重　丹鉛總錄後漢律厯志古
者天子以日至御前殿合八能之士陳八音聽樂均度
晷景候鍾律權土炭放陰陽日冬至陽氣至則樂均清
景長極黄鍾通土炭輕而衡仰日夏至陰氣應則樂均
濁景短極㽔賓通土炭重而衡低淮南子曰水勝故夏
至濕火勝故冬至燥燥故炭輕濕故炭重蕭子雲嵗暮
賦衡輕炭燥權重泉涸李騫詩流火時將末懸炭漸云
輕梁簡文帝詩月暈蘆灰缺秋還懸炭枯懸炭古候氣
法也今絶其法而人亦罕知其事文人引用亦僅此三
條耳
名類　語林晉羊琇字稚舒景獻皇后從弟性豪侈洛
下少林木炭貴如粟琇乃搗小炭為屑以物和之作獸
形用以温酒火爇猛獸皆開口向人赫赫然諸豪皆效
之　天寳遺事楊國忠家以炭屑用蜜揑塑成雙鳳至
冬月燃於爐中先以白檀木鋪於爐底餘炭不可參雜
也　清異錄黑太陽出自韋郇公家用精炭搗治作末
研米煎粥捜和得所預辦圓鐵範滿内炭末運鐵面鎚
實擊五七十下出範陰乾範巨細若盞口厚如兩餅餤
盛寒爐中熾十數枚烘然徹夜晉人獸炭豈此類耶
徳宗紀大厯十四年十月戊午罷九成宫貢立獸炭
清異錄唐宣宗命方士作丹餌之病中熱不敢衣綿擁
爐冬月冷坐殿中宫人以金盆置麩炭火少許進御止
煖手而已禁闥因呼麩炭為星子炭　老學菴筆記謝
景魚家有陳無巳手簡一編有十餘帖皆與酒務官託
買浮炭其貧可知浮炭謂投之水中則浮故也樂天詩
曰日暮半爐麩炭火浮炭謂之麩炭　開元遺事西涼
國進炭百條各長尺餘其炭青色堅如鐵石名曰瑞炭
燒於爐中無熖而有光毎條可燒十日熱氣逼人而不
可近　清異錄金剛炭有司以進御爐圍徑欲及盆口
自唐宋五代皆然方燒造時置式以受柴稍劣者必退
之小熾一爐可以終日　清波雜志南渡後有司降樣
下外郡置御爐炭胡桃紋鵓鴣色　嵗時記十月朔有
司進煖爐炭民間皆置酒作煖爐㑹　辟寒錄吳郡王
家自十月旦至二月終日給焙笙炭五十斤　劇談錄
唐乾符中有豪士承藉勲舊極口腹之欲常曰凡以炭
炊飯先燒炭一熟謂之煉火方可入㸑不然猶有烟氣
難餐　清異錄廬山白鹿洞遊士輻輳毎冬寒醵金市
烏薪為御冬備號黑金社　交州記竈頭山越王炊㸑
之處掘得炭　酉陽雜俎赤白檉出涼州大者為炭復
入灰汁可煮銅為銀登真𨼆訣青州安丘盧山有木燒成
炭便永不塵耗焉　七修類藁杉木炭畫路則䗫蟻不
敢過矣
煤　燕閒錄石炭即煤也東北人謂之楂(上/聲)南人謂之
煤山西人謂之石炭平定所產尤勝堅黑而光極有火
力史稱女媧氏煉五色石以補天今其遺竈在平定之
東浮山予謂此即後世燒煤之始　合璧事類豐城平
鄉二縣皆產石炭於山間掘土黑色可燃有火而無熖
作硫黄氣既銷則成白灰　曲洧舊聞石炭不知始何
時熙寧間初到京師東坡作石炭行一首言以冶鐵作
兵器甚精亦不云始于何時也予觀前漢地里志豫章
郡出石可燃為薪隋王邵論火事其中有石炭二字則
知石炭用於世久矣然今西北處處有之其為利甚博
而豫章郡不復説也　歐公歸田錄清泉香餅人以一
篋貽予清泉地名也香餅石炭也用以焚香一餅之火
可終日不滅　升菴外集石炭𤼵香煤也葢擣石炭為
末而以輕紈篩之欲其細也今制宫中搗炭為末以梨
棗汁合之為餅置於鑪中以為香籍即此物也但古用
石炭今用木炭不同耳石炭即石墨也又張正見詩名
香散綺幕石墨彫金罏是也
薪　薪蒸總論薪柴也所以供炊大曰薪小曰蒸供燔
燎曰槱　禮月令季冬命四監收秩薪柴以供郊廟百
祀之薪燎註大者可析謂之薪小者可束謂之柴　抱
朴子南海蕭丘之上有自生之火春起秋滅丘上純生
一種木雖為火所著但小焦黒人或得以為薪者炊熟
則灌滅之用之不窮　晉荀朂𫝊荀朂在晉武帝坐賜
食荀進飯即謂坐人曰此是勞薪灼也坐者未之信帝
密遣問答云實是故車脚　月令通考除日送舊神焚
松柴謂之籸盆
　　　爆竹
神異經西方深山中有人長尺餘犯人則病寒熱名曰
山臊人以竹著火中熚烞有聲而山臊驚憚　該聞錄
季畋鄰家為山魈所祟畋令除夕於庭中爆竹數十竿
至曉寂聲安帖　王穉登吴社編火器則虎丘之爆仗
一枚四人舁之　月令廣義除夕爆竹所以震發春陽
除消邪厲今人遂以為戲而傾費争雄殊失本意　農
紀除夕獨坐看爆竹火光又聽其聲有清亮悠揚及破
碎慘烈之分以卜兵荒災癘和稔之兆　宛署記烟火
諸製有聲者曰響砲髙起曰起火中帶炮聲者曰三汲
浪不響不起旋遶地上者曰地老䑕築打有虛實分兩
有多寡有花草人物等形者名花兒以泥函者曰沙碢
兒以紙函者曰花筒以筐函者曰花盆總之曰烟火有
集百巧為一架者　月令廣義閩中有烟火名秦皇辮
者以火炮及各花地䑕水䑕等筒聮成串凡數百相間
之令一人提而逐一放落迸散其製甚竒
　
　
　
　
　
　
　
　
　
　
　
　
　
　
　
　格致鏡原卷五十
欽定四庫全書
　格致鏡原卷五十一　　　大學士陳元龍撰
　　日用器物類(三/)
　　　壺(附茶壺/  酒注)
何休公羊傳注壺禮器腹方口圓曰壺　禮圖酒壺受
一斛口徑尺足高二寸　羣書考索何休謂腹方口圓
曰壺反之曰方壺有爵飾葢此壺也又疏云謂刻畫爵
形以飾壺體上下空徑一尺四寸方横徑一尺一寸强
乃用一斛之數也　博古圗貫耳弓壺兩耳以弓銘之
兩耳可以貫繩製作簡樸㪉姬壺有葢兩耳銘五字制
様典古略不雕刻蟠䕫壺兩耳連環無銘腹作蟠䕫勢
若飛動仲丁壺兩耳連環銘三十七字耳為饕餮紋結
蟲獸觚稜壺兩耳連環有鼻無銘渾厚端雅體方而觚
稜四出腹著饕餮間以䕫䕫貫耳壺五皆無銘兩耳通
貫上下可繫以挈而其為耳之形制則稍異或飾以䕫
首或著以角獸或聳起作饕餮狀或通上下蹙為獸面
中空均可以貫繩而腹足間飾以雲雷饕餮紋饕餮方
壺有提梁無銘周身為饕餮間以雲雷盤雲壺兩耳連
環無銘耳作犧首仰上雙角之間飾以人首脰足盤雲
三耳壺三耳無銘體匾而橢三耳純素不加設飾交螭
雲雷壺兩耳葢上連環無銘脰腹飾以交螭間起雲雷
旁列三耳螭首方壺兩耳連環無銘下設螭紋腹介間
𨼆起繚絡形耳(闕四/字)銜圜環規模典古製作精緻鸚耳
雷紋壺兩耳連環無銘通腹上下作蛟螭紏結之狀錯
以雷紋兩耳為鸚鵡狀貫以圜環三螭壺自葢頂及脰
間皆鏤以蟠螭又别為三圈飾以三螭戲珠之狀葢上
設四小圈環仰以著地中分四體各綴以環為提挈之
具雷紋螭首挈壺圜足紋以䕫龍饕餮周於腹間間以
雷紋葢設三環旁貫小連環綴於提梁之右提梁作方
斜紋下為兩螭首以齧其耳四鸚壺葢四垂隆起作鈿
玉古紋交結紏錯旁有四鸚勢若飛動覆可為葢仰可
為足文鏤加勝太官壺兩耳連環銘三十二字綏和壺
銘四十三字雙鹿壺兩耳無銘填金作羣龍雙鹿之𧰼
耳飾獸面鳬壺有葢兩鼻有提梁無銘範作鳬形螭首
為提束以綯紋山龍温壺腹脰飾以山龍其文雖華似
非冶鑄之所成者如意方壺二皆方體兩耳取𧰼饕餮
腹作方斜實以花紋其形若如意間以金碧粲然可觀
圜絡壺兩耳連環無銘腹間環結如絡蟠虬匾壺兩耳
連環有提梁無銘周腹純素不加蟲鏤純緣之下作蟠
虬紏結之狀細紋圜壺兩耳連環無銘方鏤縈紆如盤
絲髮匾壺三二器通體紋飾繁縟一器特純素皆附兩
耳形制特匾故因其形而名之小匾壺兩耳有提梁無
銘狀壺而匾口圜而足方作連環以為提文飾頗雜獸
耳方壺五一四耳餘皆兩耳連環無銘體制鍊冶耳皆
挾腹獸口銜環而方稜四出粟紋壺三一器腹間𨼆起
粟紋耳作犧首後二器制作相𩔖特粟紋益細耳著獸
面鳳魚壺兩耳連環無銘紋有魚鳳之形如以兩耳齧
環素圜壺兩耳連環無銘塗金為飾獸耳圜壺兩耳連
環無銘體圜純素兩獸齧環以為耳　神仙傳王方平
有十二玉壺　雲烟過眼錄方壺遍身皆硃砂斑色紅
如血㸃又碧圓壺亦佳玩楊中齋勤有堂故物又細文
大壺頸有彫戈一月字　清異錄劉鋹偽宮中有魚英
托鏤椰子立壺四隻各受三斗嶺海人亦以為罕有魚
英葢魚腦骨熁治之可以成器　銷夏錄宋淳熙十一
年六月官家進太上水晶提壺連索兒可盛白酒三斗
　華夷珍玩考國初沈萬三者吳人也居周莊富盛所
藏瑪瑙酒壺其質通明類水晶一枝葡萄類墨㸃就號
為月下葡萄
茶壺　馮可賓岕茶牋茶壺窑器為上錫次之　許次
紓茶疏往時龔春茶壺近日時彬所製大為時人寳惜
葢皆以粗砂製之正取砂無土氣耳　岕茶牋茶壺以
小為貴毎一客壺一把任其自斟自飲方為得趣何也
壺小則香不渙散味不耽閣　庶物異名疏穆天子傳
盛姬病求飲天子命人取漿而給是曰壺輲郭璞云壺
器名輲音遄速也今京師於煤爐上煖酒煮泉以取速
者曰輲子當用此字
酒注　叚氏蜀記巴州俗以竹根為酒注為時所珍
李濟翁資暇錄元和初酌酒猶用樽杓所以丞相髙公
有斟酌之譽雖數十人一樽一杓挹酒而散了無遺滴
居無何稍用注子其形若罃而葢觜柄皆具太和九年
後中貴人惡其名同鄭注乃去柄安系若茗缾而小異
目之曰偏提論者亦利其便且言柄有礙而屢傾仄今
見行用　山家清事舊有偏提猶今酒鼈長可尺五而
匾容斗餘上竅出入猶小錢大長可五分用塞設兩環
帶以革為之和靖翁送李山人故有身上祗衣粗直掇
馬前長帶古偏提之句
　　　榼
顔師古漢書注椑榼即今之偏榼所以盛酒非用飲者
也　揚雄酒箴鴟鴺滑稽腹大如壺盡日盛酒人復借
酤應邵注鴟鴺榼形　南史劉之遴獻古器四種於東
宫其第一種鏤銅鴟鴺榼二枚兩耳有銀鏤銘云建平
二年造　涼州記吕纂咸寧二年盜𤼵張駿陵得瑪瑙
鍾榼　北史賜阿那環黑漆竹榼四枚各受五升　清
異錄甆宫謂耀州青榼　王楙野客叢談白樂天詩小
花蠻榼二三升又還擕小蠻去試覓老劉看蠻榼小蠻
皆酒榼名也　孔六帖優人李可及家取婦帝賜之酒
俄而使者負二銀榼與之皆珍珠也　開元傳信記葉
法善有道術一日與朝士㑹忽一人扣門稱麯生秀才
突入坐内言語不凡葉疑其非人潛以飛劍擊之應手
墮地乃一酒榼中有美醖飲之同坐曰麯生風味不可
忘也　珍珠船滄州李巡官子夜讀書有皁衣肥短人
被酒排闥而入曰李白尚與我為友汝何為者乃以席
帽盛酒飲至數杯父窺見以為怪魅擲之視其帽酒榼
葢也故老云李翰林舊宅
　　　樽
稗史類編禮運曰禮之初始諸飲食汙樽而抔飲注云
鑿地為樽此樽名始也後世或以瓦木為之取諸此
酒史尊古酒器所謂犧尊𧰼尊著尊壺尊泰尊山尊六
尊也從木者後人所加　漢書文三王傳孝王有􁉭尊
注鄭氏曰上葢刻為山雲雷之象　妮古錄商金鵬尊
有四螭上下蟠結而青綠比他器尤翠竒物也　硯北
雜志張子有家收一鳬尊乃鳬形而背負尊極精古善
鑒者以為周器無疑　崔浩音義滑稽酒器也轉注吐
酒終日不已今之陽燧樽　臧榮緒晉書元㑹設白獸
樽於殿上樽葢上施白獸能獻直言則𤼵樽飲酒乃杜
舉之遺式也白獸示不忌憚　朝野僉載唐韓王元嘉
有一銅鶴尊背上注酒則一足倚滿則正不滿則危側
　孔六帖刺史李文􁥒調民黄金造常滿樽　後山談
叢許安世家有伯成樽如今羯鼓鞚也　羣書考索鬯
人云禜門用瓢齎取其瓠割去抵以齊為尊亦取其質
略之意也　皮日休五貺詩序有南海鱟魚殻樽澀峰
齾角内𤣥外黄謂之訶陵樽寄於魏君不琢　詞林海
錯蘇子瞻在蜀時以鉅竹尺許截為雙筒謂之文樽
神異録西北荒中酒泉美如肉清如鏡其上有玉樽取
一樽復一樽與天地同休飲此酒不死　山堂肆考湖
州峴山有石樽可貯斗酒唐别駕李適之嘗飲於此後
顏真卿及門生弟姪多擕壺觴來逰作石樽宴集聮句
　　　巵
漢書髙帝紀奉玉巵注應劭曰巵飲酒禮器古以角作
受四升師古曰飲酒圜器也　拾遺記漢武帝酌文螺
巵巵出波祗國　西京雜記合徳遺飛燕香螺巵出南
海一名丹螺　博古圗建光巵兩耳銘六字形若桮圈
以金塗之又蟬紋巵雲雷巵螭首巵一為圈足兩耳有
鋬無銘二無足無銘而平　北史魏元順善射孝武於
華林園以銀酒巵容二升許懸於百步外命善射者十
餘人共射中者即以賜之順𤼵矢即中帝大悦并賞金
帛順仍於箭孔處鑄一銀童足踏蓮手持剗炙遂勒背
上序其射工　伽藍記河間王琛嘗㑹宗室陳寳器有
赤玉巵作工竒妙中土所無云來自西域　𤨏言唐昭
宗賜莊宗鸂鶒酒巵　逢原記李適之酒器有瓠子巵
　急就注椯(音/遄)小巵也上有葢　丹鉛總錄韓子玉巵
無當廣韻云當底當也徐鉉云今俗猶有匡當之言
　　　杯
稗史類編禮玉藻曰母没則杯圈不能飲葢杯三代之
制也古史考紂為瓊杯是矣　方言㿿閜􁐚􁐛皆桮也
秦晉之郊謂之㿿所謂伯㿿者也其大者謂之閜吳越
之間曰􁐚齊右平原以東或謂之􁐛桮其通語也(㿿音/雅閜)
(呼雅反􁐚音/章􁐛音摩)　庶物異名疏閜方言桮也今燕中大杯
亦有閜口之目　博古圗犧首杯鼻連環索無銘作牛
首頸頷狀角間絡以綯紐仍以魚骨小索貫其鼻　樂
史李太白集後序太真妃持玻璃七寳杯酌葡萄酒
張瀆宣室志韋弇游蜀郡南鄭氏亭上遇玉清之女曰
有寳贈君能使君富敵王侯乃出一杯其色碧而光瑩
洞徹曰碧瑶杯也遂挈還長安售於廣陵市胡人見而
拜曰玉清三寳以錢數千萬易之　五國故事偽閩王
王延慶為長夜之飲以銀葉作杯柔弱為冬𤓰片名曰
醉如泥　稗史類編㑹稽鄧經有紫霞杯其造法傳自
宣和徽宗嘗賜名太乙杯飲酒可療弱疾　竇子野酒
譜唐人有蓮子杯白公詩中稱之　三輔黄圗長樂宮
中有酒池漢武行舟於池中池北起髙臺以誇羌胡飲
以鐵杯重不能舉皆抵牛飲　南史齊徐孝嗣議王侯
貴人昏連卺以真銀杯葢出近俗今除金銀連鐶自餘
新器悉用埏陶　胡應麟甲乙剰言都下有髙郵守楊
君家藏合卺玉杯一器以兩杯對峙中通一道使酒相
過兩杯之間承以威鳳鳳立於蹲獸之上高不過三寸
許　留青日札昏禮合􁁉日用匏謂之􁁉今作卺用匏
有二義匏苦不可食用之以飲喻夫婦當同辛苦也匏
八音之一笙竽用之喻音韻調和即琴瑟之好合也
後漢書髙𢎞以桑杯承漿　格古要論椰杯出兩廣安
南類瓢且厚實黄黒色鋸開中有酒微酸謂之椰子酒
或漆或銀鑲作酒杯小者最貴而難得大者作酒壺勸
盤酒注水杓之𩔖或云酒傾入有毒則爆故出路人多
帶之　髙僧傳杯渡者不知其名姓常乗木杯渡河
唐書武攸緒王公所遺癭桮塵流積不御　酒譜松陵
唱和有癭木杯詩葢用木節為之　妮古錄丘長春有
桃核杯楊㢘夫老鐵為補樂府一解　太平清話孫漢
陽以紫檀倣古製刻三雅杯銀絲填漢篆字客至抛骰
行酒么二季雅三四仲雅五六伯雅　稗史類編游山
酒杯當依沈存中制用細篾絲編者漆之又輕不損不
必用金銀瓦缶之物也　續博物志酒杯藤出西域藤
大如臂葉似葛花實如梧桐質堅可為杯以酌酒有文
章映徹可愛土人投酒能消宿酲　陶侃故事侃上成
帝螺杯一枚　宋書禮志奠霍山盛酒當以蠡桮　山
堂肆考梁宴魏使魏肇師勸鸚鵡杯徐君房飲不盡肇
師曰海蠡蜿蜒尾翅皆張非以為玩亦以為罰今日不
得辭也　格古要論鸚鵡杯即海螺盞出廣南土人琢
磨或用銀或用金鑲足作酒杯　嶺表錄異紅螺大小
亦類鸚鵡螺殻薄而紅亦堪為酒器刳小螺為足綴以
膠漆尤可佳尚也　清異錄以螺為杯亦無甚竒惟藪
穴極灣曲則可以藏酒有一螺能貯三琖許者號九曲
螺杯　南越志南海以鰕頭為杯鬚長數尺以金銀鏤
之　北户錄紅鰕出潮州潘州南邑縣大者長二尺土
人多理為杯　傅肱蟹譜其斗之大者(匡一/名斗)漁人或用
以酌酒謂之蟹杯亦訶陵雲螺之流也(訶陵見松陵集/海南人目螺之)
(有文者曰雲螺/亦用以酌酒)　彚苑詳註越王鳥似鳶而口勾可受
二升南人以為酒杯　廬陵官下記歴城北有使君林
魏正始中鄭公慤三伏之際毎率賓僚避暑於此取大
蓮葉置硯格上盛酒三升以簪刺葉令與柄通屈莖上
輪囷如象鼻傳噏之名為碧筩杯　語林唐李宗閔暑
月臨池以荷為杯　留青日札荷葉杯一名象鼻杯葢
刺葉心而飲其莖也又解語杯陶九成命美人捧荷花
檠杯花心而飲　東軒筆錄竇卞知深州王永言為監
押遂至通家既而卞在京師永言求監金耀門書庫卞
為干提舉監司楊繪繪遂薦之既相親暱永言置酒延
竇卞楊繪於私室出其妻間坐妻以左右手掬酒以飲
卞繪謂之白玉蓮花杯　輟耕錄楊鐵崖耽好聲色毎
於筵間見舞女有纒足纎小者則脫其鞋載琖以行酒
謂之金蓮杯
異杯　十洲記周穆王時西胡獻夜光常滿杯受三升
乃白玉之精光明夜照㝠夕出於中庭以向天比明而
水汁已滿於杯中也汁甘而香美　開元遺事唐内庫
有酒杯青玉色紋如亂絲其薄如紙杯足上鏤金字曰
自暖杯上令取酒注之温温然有氣少頃如沸湯　清
異錄抵鵲杯房州刺史元自誠物也類珉而色淺黄夏
月用浸桃李雖無堅雪而水與果俱冰齒盛冬貯水則
竟不凍　真率筆記關闗贈俞本明以青華酒杯酌酒
輙有異香在内或有桂花或梅或蘭視之宛然取之若
影酒乾亦不見矣　稗史類編國初撒馬兒罕附馬帖
木兒遣使奉表來朝有欽仰聖心如照世杯之語照世
杯者或曰其國舊傳有杯光明洞徹照之可知世事故
云　太平廣記北齊沙門靈昭甚有巧思武成帝令於
山亭造流杯池船毎至帝前引手取杯船即自住上有
木小兒撫掌遂與絲竹相應飲訖放杯便有木人速還
上飲若不盡船終不去　事物紺珠八仙杯盃如蓮房
注酒則先一孔出一仙飲乾則入再注則别一孔出一
仙凡八注復從始
　　　盞(附臺盞/)
韻㑹夏后氏以琖唐明皇時有紫金琖(同/盞)　青州雜記
宇文卓方執崑崙玉琖聽左丞檀超髙談不覺墜地
唐書罽賔國武徳二年遣使貢水精琖　逢原記李適
之酒器有蓬莱琖上有三山𧰼三島注酒以山沒為限
又舞仙琖有闗捩滿則仙人出舞瑞香毬子出琖外
張鷟朝野僉載張易之母阿臧逼鳳閣侍郎李迥秀同
飲以鴛鴦琖一雙取其常相逐　白樂天詩銀含鑿落
琖注鑿落琖斝中鐫鏤者或曰以銀屑飾之　清異錄
文宗屬宦𥪡專横動即掣肘以酣飲為娱嬪御之小户
者厭患之争賂内執事則造黄金琖以金蓮荷菱芰為
玦束盤其實中空琖滿則可潛引入盤中人初不知也
遂有神通琖了事盤之號　朝野僉載栁享飲未嘗醉
造白鷄琖取其迅速　清異錄余家有魚英酒琖中陷
園林美女象　夷堅志周益公以一湯琖贈貧友歸以
㸃茶纔注湯其中輙有雙鶴舞啜盡乃滅　清異錄閩
中造琖花紋鷓鴣斑㸃試茶家珍之　蔡襄茶錄茶色
白宜黒琖建安所造者紺黒紋如兎毫其杯微厚熁之
久熱難冷最為要用出他處者或薄或色紫皆不及也
其青白琖鬬試家自不用
臺琖　事物原始盤琖周官司尊彝之職曰六彛下皆
有舟鄭司農曰舟乃樽下臺若今之承盤葢今世所用
臺琖之𧰼其物已略見於漢世其法亦周人舟彛之制
也　演繁露古者彛有舟爵有坫即今俗稱臺琖之類
也然臺琖亦始於琖托托始於唐前世未有也蜀相崔
寧女飲茶病琖熱熨指取楪子融蠟𧰼琖足大小而環
結其中寘琖於蠟無所傾側因命工髹漆為之寧喜其
為名之曰托遂行於世而托子遂不可廢今世托子又
遂著足以便插取間有隔塞其中不為通管者乃初時
楪子環蠟遺制也　資暇錄貞元初青鄆油繒為荷葉
形以襯茶椀别為一家之楪今人多云托子始此非也
蜀相即今昇平崔家訊則知矣
　　　諸飲器
韓非子禹作為酒器墨染其外而朱畫其内　器皿總
統飲必有器其来尚矣古者鴻荒之世猶鑿地為樽杯
而飲之也自是而降樽罍醆斚之器不一而足或以玉
或以金或以髹或鏤鳥獸之形或倣雲雷之𧰼觚圜有
别大小有制備矣兕觥罰爵也後世僣奢過度玻瓈琥
珀蓮花蕉葉鴛鴦鸚鵡各著其名求之古人之制崇侈
甚矣　禮器注凡觴一升曰爵二升曰觚三升曰觶四
升曰角五升曰散一石曰壺五斗曰甒　明堂位夏以
琖商以斚周以爵　醉鄉日月飲器大者曰武小者曰
文　海錄碎事射禮置豐於西階古豐國之君以酒亡
國故以為罰□圖其人形扵下寓戒也　韓詩外傳齊
桓公飲諸臣酒令曰後者罰一經程注酒器之大者曰
經程　侯鯖錄陶人之為器有酒經焉晉安人盛酒似
瓦壺之制小頸環口修腹受一斗可以盛酒凡饋人牲
兼云以酒器書云酒一經或二經至五經焉他境人有
游於是邦不達其義聞五經至束帶迎於門乃知是酒
五缾為五經焉　庶物異名疏棜禁皆承酒之器禮記
大夫側尊用棜士側尊用禁木為之禁長四尺廣二尺
四寸通局足高三寸漆赤中畫青雲之氣菱茗花為飾
刻其足褰帷之形棜長二尺廣二尺四寸深五寸無足
亦畫菱茗花為飾也棜是轝名禁者因以為酒戒也
羣書考索觶口徑五寸中深四寸强底徑二寸觶者適
也飲當自適角散竝不圓　禮器尊者舉觶卑者舉角
　博古圗立戈父辛觶銘三字純素無紋立戈觶銘作
立戈形無文飾山觶無銘通體雷紋間以饕餮繩緣下
環以十二山有葢雕鏤尤工父貝觶銘十一字其制圜
而橢旁著饕餮紋足有四目腰則雷紋饕餮互為盤結
饕餮觶無銘　博古圗雙弓角器與銘共八字兩面為
雷紋饕餮鋬飾以牛首高八寸三分深三寸四分口徑
長五寸五分闊三寸一分容七合兩弓狀弛而不張示
耀徳不觀兵也　事物原始宋時酒户賣酒論角今時
論壺　博古圗子乙斚兩柱三足有鋬銘二字三面作
饕餮間以雷紋足間復狀以䕫純縁之外作山形父丁
斚兩柱三足有鋬銘四字以鋬為牛首之形三足純素
山斚兩柱三足有鋬無銘鋬足純素腹布山紋間以雲
雷饕餮盤䕫斚兩柱三足有鋬無銘腹足間作雷紋饕
餮斚兩柱三足有鋬無銘兩柱三戈足素鋬三面風紋
斚兩柱三足有鋬無銘純緣鋬足竝皆純素兩柱飾以
盤雲腹上作饕餮形間以風紋雲雷斚兩柱三足有鋬
無銘著𧰼饕餮雜以雲雷虎斚兩柱三足有鋬無銘鋬
端有虎首之狀三足若鬲而鋭兩柱飾雲紋三面著饕
餮　事物原始觥巨杯也爵之大者或用以罰非專為
罰器也　陳祥道禮書詩卷耳七月桑扈絲衣言兕觥
則觥角爵也周官閭胥掌其比觥撻罰之事小胥觥其
不敬者則觥掌罰也先儒謂其受七升以兕角為之無
兕則刻木為之如兕角然　事物原始觴其形似爵而
兩足　班婕妤賦酌羽觴兮消憂注孟康曰羽觴爵也
作生爵形有頭尾羽翼一曰杯上綴羽以速飲也　清
異錄江南中書㕑宰相飲器有燕羽觴似常杯而狹長
兩邊作羽形塗以佳漆云昔有宰相病目惡五色耗明
凡器用類改令黒　朝野僉載陳思王有鵲尾杓柄長
而直置之酒樽王欲勸者呼之鵲尾指其人　太平廣
記魏陳思王為鴨頭杓浮於九曲酒池王意有思勸鴨
頭則迴向之　事物紺珠鸕鷀杓柄為鸕鷀形　晉書
崔洪手不執珠玉汝南王亮嘗讌公卿以琉璃鍾行酒
至洪洪不執　南史梁天監中河南王遣使獻金裝瑪
瑙鍾二口　沈約宋書蕭思話領左衛嘗從太祖登鍾
山北嶺石上彈琴因賜以銀酒鍾　東宮舊事皇太子
初拜給銅龍頭鎗　齊書竟陵王子良遺何㸃以徐景
山酒鎗　齊書建武慕儉欲鑄壊太宮元日上夀銀酒
鎗尚書令王宴等咸稱盛徳蕭頴胄曰朝廷盛禮莫過
三元此一器既是舊物不足為侈帝不悦後預曲宴銀
器滿席頴胄曰陛下前欲壊酒鎗恐宜移在此器也
北史齊神武宴僚屬於坐失金叵羅竇泰令飲酒者皆
脱帽於祖珽髻上得之　李白詩葡萄酒金叵羅吳姬
十五醉馬䭾注叵羅飲器以金為飾　庶物異名疏白
樂天詞銀花不落從君勸又詩銀含錯落琖退之聮句
酡顔傾鑿落三者同一酒器也　清異錄不落酒器也
乃屈巵鑿落之類開運宰相馮王家有滑樣水晶不落
一隻　醉仙圖汝陽王璡取雲夢石甃泛春渠以置酒
作金銀龜魚浮沉其中為酌酒具自稱釀王兼麯部尚
書　逢原記李適之有酒器九品蓬萊琖海川螺舞仙
琖瓠子巵幔捲荷金蕉葉玉蟾兒醉劉伶東溟様　銷
夏錄回道人曰飲器中惟鍾鼎為大屈巵螺杯次之而
梨花蕉葉最小　庾信謝趙王賜酒詩野爐然樹葉山
杯捧竹根注酒譜云山家竹根為飲器　乾􁌄子裴鈞
大宴有裴宏泰後至罰以坐上小爵至觥船飲皆竭隨
即寘器於懷有銀海受一斗一飲而盡踏其海卷抱之
索馬徑去得銀二百餘兩　宋史趙丞相雄上殿奏事
上命内侍捧史忠惠所進玉海容三升者賜飲　山堂
肆考酒杯名金船唐詩醉把金船倒　留青日札今酒
船以金銀為之内藏風帆十幅注酒滿一分則一帆舉
飲乾一分則一帆落真鬼工也　博古國匏斗有柄無
銘如匏而半之　事物紺珠大斗長二尺從大器挹之
於尊　合璧事類蜀中有酒器名酒魁詩人所謂酌以
犬斗遺制𧰼北斗有魁柄　庶物異名疏錢䀀(音/汛)酒器
也見古音駢字海篇玉鑑云杯屬　益州記鸏䴀水鳥
黄喙長尺餘南人以為酒器即今之鶴頂也　南州異
物志鸚鵡螺狀似霞杯形如鳥頭向其腹視似鸚鵡故
以為名　溪蠻叢笑犵狫之富者多以白金𧰼鳥獸形
為酒藤或為牛角鵓鳩之狀尤多每聚飲盛列以誇客
　　　碗(附甌/)　(􁧽/)
物原軒轅作碗楪(椀盌/碗同)　説文盌小盂也　方言楚魏
宋之間盌謂之盂　藝文類聚曹植應瑒徐幹俱有車
渠椀賦江總有瑪瑙椀賦　秦嘉妻與嘉書分奉金錯
椀一枚可以盛書水琉璃椀一枚可以服藥酒　窮神
秘苑梁昭明墓為人所開取其琉璃椀紫玉杯攜入大
航有燕雀數萬擊之因為所司覺悟縛之　事物原始
隋文帝時突厥獻七寳椀　李肇翰林志翰林學士給
銅觜椀　珍珠船栁公權有銀盃盂為主藏豎海鷗所
竊一日鷗白公言不測其失之由公曰銀盌應解飛不
復更言　酉陽雜爼馬侍中常寳一水精盌夏蠅不近
盛水經月不腐不耗或目痛含之立愈　九國志楚馬
希振天佑初殷為娶汝州鍾侍女資從甚厚有紅玉椀
照夜珠希振以非人臣所玩皆納之於殷　樞要錄元
載凡飲食泠物用硫黄盌熱物用泛水磁器有三千事
　周羽冲三楚新錄高從誨時荆南尚使甆器皆髙其
足而公私競置用之謂之高足椀　清異錄耀州陶匠
創造一等平厎深椀狀簡古號小海鷗　陸羽茶經盌
越州上鼎州次婺州次岳州次壽州洪州次或者以邢
州處越州上殊為不然若邢瓷類銀越瓷類玉邢不如
越一也若邢瓷類雪則越瓷類氷邢不如越二也邢瓷
白而茶色丹越瓷青而茶色緑邢不如越三也晉杜毓
荈賦所謂器擇陶揀出自東甌甌越也甌越州上口脣
不卷底卷而淺受半升已下越州瓷岳瓷皆青青則益
茶茶作白紅之色邢州瓷白茶色紅壽州瓷黄茶色紫
洪州瓷褐茶色黒悉不宜茶　吳淑秘閣閒談巴東下
岩院主僧水際得一青磁碗擕歸折花供佛明日花滿
其中更置少米經宿米亦滿碗錢及金銀皆然　婁元
禮田家雜占破碗上下作兩截斷而齊者名曰無底碗
大吉往往以上截書古語於其中懸東壁謂祥瑞也
洪皓松漠紀聞蒲路虎受命治渤海城有僧以㮦柃癭
盂遮道獻之曰可以酌酒注㮦柃木文縷可愛多用為
椀
甌　許次紓茶疏茶甌古取定窑兎毛花者亦鬬碾茶
用之宜耳其在今日純白為佳兼貴於小定窑最貴不
易得矣宣成嘉靖俱有名窑近日倣造間亦可用次用
真正回青必㨂圓整勿用啙窳
􁧽　程大昌演繁露東坡後集從駕景靈宫詩云病貪
賜茗浮銅葉按今御前賜茶皆不用建琖用大湯􁧽色
正白但其制様似銅葉湯􁧽耳銅葉色黄褐色也
　　　鉢
稗史𩔖編鉢本天竺國器故語謂之鉢多羅漢云應器
省量略彼土言故名鉢西國有佛鉢是也宋廬江王以
銅鉢餉祖祈則是晉宋間始為中夏所用也　演繁露
東方朔傳置守宫盂下注盂食器也若盋而大今之所
謂盋盂盋音撥今僧家名其食鉢為鉢則中國古有此
名而佛徒用之耳　四分律鍵􁀙入小鉢小鉢入次鉢
次鉢入大鉢　經音疏鉢中之小鉢今呼為鐼子　法
華經是人甚希有過於優曇華疏優曇華鉢名瑞應三
千年一現現則金輪王出　浮圖澄𫝊澄以鉢盛水燒
香咒之須臾鉢中生青蓮花　法顯記弗樓沙國有佛
鉢昔月氐王大興衆來伐此國取佛鉢既服此國巳月
氐王篤信佛法欲持鉢去乃校飾大𧰼置鉢其上象便
伏地不能得進更作四輪車載鉢八象共牽復不能進
王知與鉢無緣深自愧歎即於此處起塔及僧伽藍
支僧載外國事佛鉢在大月氐國一名佛律婆越國是
天子之都也起浮圖髙四丈七層四壁裏有金銀佛像
像悉如人高鉢處中央在二層上作金絡絡鉢鍊懸鉢
鉢是石也其色青　西域𫝊諸國志曰佛鉢在乾陁越
國青玉也受三斗許彼國寳之供養願終日花香不滿
則如言也願一把滿亦隨言也　象教皮編佛鉢出佛
樓沙國受三斗許厚可二分貧人以少許投中即滿富
人投雖千斛不滿　交州雜事太康四年刺史陶璜表
送臨邑王花然所獻銀鉢一口水精鉢一口　雲間郡
志石鉢在静安寺晉時漁者𫉬兩鉢於沙際大如臼腥
葷觸之則變怪輙見　伽藍記河間王琛嘗㑹宗室陳
寳器有水晶鉢作工竒妙中土所無云来自西域　北
史高歡女為魏武后多竒寳有二玉鉢相盛轉而不可
脱稱西域鬼工　北史金鉢一實以金銀鉢一實以珠
隋文帝賜楊素　海墨微言李白游慈恩寺為僧題詩
訖僧獻𤣥沙鉢　清異錄後唐福慶公主下降孟知祥
長興四年明宗宴駕唐亂莊宗諸兒削髮為苾蒭間道
走蜀時知祥新稱帝為公主厚待猶子賜予千計勅器
用局以沉香降真為鉢木香為匙筯錫之　蘇軾宸奎
閣碑記大覺禪師持律嚴仁宗賜龍腦鉢盂師對使者
焚之曰吾法以瓦鐵食此鉢非法使者歸奏上嘉歎
　　　匕箸
方言匕謂之匙　事物原始易震卦云不喪匕鬯説文
云匕所以取飯大東之詩曰有捄棘匕今之茶匙用以
銀銅藤角即其遺法　匈奴𫝊單于以徑路刀金留犁
撓酒注留犂飯匕也　事物原始軒轅以竹木為箸之
始　稗史𩔖編禮記曰飯黍無以箸韓子曰紂為𧰼箸
則前已有之非商紂始也特以𧰼為之耳　庻物異名
疏曲禮羮之有菜者用梜注梜猶箸也今人或謂箸為
梜提　南史宋太子妃上孝武金縷匕筯　開元遺事
𤣥宗賜宰相宋璟以所用金筯曰非賜汝金葢賜卿筯
表卿直也　酉陽雜爼賜安禄山品目有金平脱犀頭
匙箸　酉陽雜爼有海客往新羅次至一島上滿地悉
是黒漆匙筯其處多大木客仰窺匙筯乃木之花與鬚
也因拾百餘雙還用之肥不能使偶取攪茶隨攪隨消
焉
　　　諸食器
韓非子虞舜作為食器斬山木而財之削踞修之迹流
漆墨其上輸之於宫以為食器　庻物異名疏秦二世
曰吾聞之韓子曰堯舜采椽不刮茅茨不翦飯土塯啜
土形雖監門之養不觳於此如淳曰土形飯器之屬瓦
器也按土塯亦瓦飯器　南史毗騫王嘗遺扶南王純
金五十人食器形如圓盤又如瓦塸名為多羅受五升
又如椀者受一升　品物𩔖聚記郭代公愛姬薛氏貯
食物以散風奩　稗史𩔖編遊山食具竹為之二槅并
底葢為四食盤楪子三四毎盤果子楪十矮酒樽一可
容數升以備沽酒匏一杯三漆合子貯脯修亁果佳蔬
各數品餅餌少許以備飲食不時猝應惟三食盤相重
為一槅其餘分任之暑月亦可備冷肴鮮果熏魚臘肉
不畏大暑之物一肩竹槅二下為匱上為虛槅左槅上
層書廂一紙筆墨硯剪刀韻略雜書冊匱中食椀楪箸
各六七各備生果數物亦要削果小刀右槅上層琴一
竹匱貯之展摺棋局一匱中棊子茶碾二品蠟茶即碾
熟者琖各托三四及盂匏等及附帶雜物小斧子砟刀
劚藥鉏子腊燭二拄杖釘鞋靴木屐棕鞋雨衣油衫箬
笠棕帽繖笠油披肩食銚虎子急須子油筒今世又有
大漆葫蘆隔以三酒下果中皿上以青絲絡負之
　
　
　
　
　
　
　
　
　
　
　
　格致鏡原卷五十一
欽定四庫全書
　格致鏡原卷五十二　　　大學士陳元龍撰
　　日用器物類(四/)
　　　甑
古史考黄帝始造釡甑火食之道成矣　周禮陶人為
甑實二鬴厚半寸脣寸七穿　爾雅䰝謂之鬵鬵鉹也
注涼州呼鉹　器用㫖歸甑所以炊飯之具古者甑瓦
器陶者為之今以木後世之製也其於捧挈尤輕且便
　白六帖任文公王莽亂時竒物悉賣惟留銅甑　郭
文傳文以竹筒為甑　唐語林白樂天舟後有小竈安
桐甑而炊　清異錄有賈至林邑舎一翁姥家曰食其
飯濃香滿室賈亦不喻偶見甑則沉香所剜也　宣室
志建中末獨孤彥客淮泗間佛寺遇青短衣人自稱曽
元後驗之乃甑耳　韓詩外傳舜甑盆無膻注膻即今
甑箄所以盛飯使水火之氣上蒸而後飯可熟謂之膻
猶人身之膻中也　事物原始箄甑底蔽也以竹為之
用以障米使米不下水而氣得上通也
　　　甗
考工記陶人為甗實二鬴厚半寸脣寸　左傳齊賔媚
人賂晉師以紀甗注甗無底甑也　方言甑自闗而東
或謂之甗或謂之鬵或謂之酢餾是也　博古圖甗之
為器上若甑而足以炊物下若鬲而足以飪物葢兼二
器而有之或三足而圜或四足而方考之經傳唯周官
陶人為甗止言實二鬴厚半寸脣寸而不釋其器之形
制鄭𤣥乃謂甗無底甑而王安石則曰從獻從瓦鬲獻
其氣甗能受焉然後知甑無厎者所以言其上鬲獻氣
者所以言其下也然説文止謂為甑葢舉其具體而言
之耳古有父己甗二皆三足一銘三字一銘七字父乙
甗三足銘四字純縁之外三面作雷電饕餮而隔腹皆
不加文飾祖己甗三足銘六字鬲甗三足銘一字饕餮
甗三足無銘足間飾饕餮兩耳純緣文鏤至隔製鍊極
工垂花雷紋甗三足無銘三面飾以饕餮間以雷紋如
連珠相屬下有垂花隔作三𧰼出鼻為足中有隔可以
熟物盤雲饕餮甗三足無銘飾以盤雲饕餮雷紋饕餮
甗三足無銘飾以饕餮雷紋間錯耳作綯紐足為象鼻
純素甗三足無銘純素不加雕鏤其上則甑而無底下
則隔以獻氣合二體而甗之所以備焉偃耳甗無銘耳
外附如釴而偃底疎通不設隔直耳甗三足無銘腹間
微歛可以承隔而無鼻鋬
　　　鬲
漢郊祀志鼎空足曰鬲注蘇林曰鬲音歴足中空不實
者　事物原始鬲説文云鼎屬也盛榖六斗其形如斛
　方言鍑北燕朝鮮間謂之錪或謂之鉼江淮陳楚間
謂之錡或謂之鏤吴揚之間謂之鬲　博古圖母乙鬲
兩耳三足銘作亞形雷紋饕餮鬲兩耳三足無銘三股
各作一饕餮形下齧其足饕餮之間錯以雷紋純緣而
下復環以䕫三分其體而介之以鼻左右縱横視之皆
成獸形蔑敖鬲兩耳三足銘十有一字伯鬲兩耳三足
銘四字帛女鬲銘五字師鬲三足銘五字製作簡古雖
周之物有商遺意仲父鬲三足銘十有六字慧季鬲兩
耳三足銘三字丁父鬲兩耳三足銘三字京姜鬲三足
銘十有一字戈足鬲兩耳三足無銘直紋鬲兩耳三足
無銘飾文直而不屈示上下通達之意饕餮鬲二皆兩
耳三足無銘前一器差大而耳足純素於腹間止飾以
饕餮後一器亦著饕餮鼻為觚稜饕餮貫珠鬲兩耳三
足無銘純緣飾以饕餮貫珠之紋復加連珠為間素鬲
兩耳三足無銘耳足純素無紋　升菴外集商器有庚
午鬲父己鬲周器有乃子鬲虢叔鬲諸旅鬲竇徳鬲聿
逺鬲
　　　釡(附鑊/)
羅泌路史燧人氏笵金合土以為釜　詩𫝊有足曰錡
無足曰釡　説文江淮之間謂釡曰錡　魏志魏國初
建鍾繇遷相國文帝在東宫賜五熟釡為之銘曰於赫
有魏作漢藩輔厥相惟鍾實幹心膂靖恭夙夜匪遑樂
胥　楊慎外集麻城毛柱史鳳韶為予言近日平谷縣
耕民得一釡以涼水沃之忽自沸以之炊飯即熟釡下
有諸葛行窩字鄉民以為中有寳物乃碎之其釜複層
中有水火二字亦異哉　漢書注鍑釡之大口者　方
言釡自闗而西或謂之釡或謂之鍑　博古圖鍑似二
甌俯仰合甌邊相著上有小口周獸耳鍑兩耳連環無
銘似釡而口斂口之上且載鬲焉以此熟物也體純素
無紋漢獸耳鍑兩耳連環無銘腹周以隔脰旁著兩獸
銜環
鑊　封氏見聞録青州南城佛寺有二大鑊一容四十
石一容三十石舊傳寺即孟嘗君宅鑊乃造食以供客
者李伾毁為兵器　搜神記漢武徙南嶽之祭於廬江
灊縣霍山之上無水廟有四鑊可受四十斛至祭時水
輙自滿用之足了事畢即空塵土樹葉莫之汚也積五
十嵗嵗作四祭後但作三祭一鑊自敗　鄱陽記弋陽
嶺上蜜巖宋元嘉中有人見巖内三鐵鑊各容五斗中
生蓮花　稗史類編京口北固山甘露寺有二大鐵鑊
梁天鑑中鑄上有文可讀乃當時植蓮供佛之器又一
行云五十石鑊　五侯鯖民家有鍋底起泡鎚破有紅
蟲走如飛
　　　銚(附鐎斗/)　(諸炊器/)
世本倕作銚　稗史𩔖編廣雅曰錥謂之銚説文云温
器也曹操上獻帝表曰臣祖騰有順帝純銀粉銚疑漢
人始為之也　博古圖有梁山錥元康元年造　藝海
晉康帝𤣥宫内有金鎢錥一名銼􁐝一名鈷䥈所謂鍑
也　北史蠕蠕阿那環入朝後辭歸詔賜銅烏錥四枚
柔鐵烏錥二枚各受二斛　盧元明記嵩山為棲神之
靈藪長松翠柏生於嶺間左右為古人住止處有銅銚
器物　稗史𩔖編天台陳達善淳熙中自監左藏庫出
知開州得一銅銚不知其為異物闊徑剛三寸下列三
足上有葢其薄如紙或告之曰投食物於中然紙炬燎
之少頃即熟陳試取豬石一雙使庖人如常法批切漬
以鹽酒仍注水焉自持一炬燎其腹俄聞銚中汩汩有
聲及炬盡舉葢石子已糜熟自是毎夙興必用此法食
畢乃出視事
鐎斗　博古圖漢熊足鐎斗高四寸八分深三寸二分
口徑二寸三分容一升四合有半重一斤十兩有葢有
流有柄三足流葢柄多為物𧰼足飾以熊又龍首鐎斗
高七寸八分深二寸三分口徑四寸三分容三升重三
斤一兩有耳有流有柄首飾以龍皆銅為之趙襄子使
廚人操斗以食大工古者行食以斗而此有柄與流知
其為盛羹湆之具也　物原趙武靈王作刁斗　漢李
廣傳不擊刁斗自衛注孟康曰刁斗以銅作鐎受一斗
晝炊飲食夜擊持行夜名曰刁斗蘇林曰形如錥無緣
師古曰鐎音譙温器也　何承天纂文刁斗以銅作其
形如銚無緣中容一斗晝炊夜擊俗謂之鐺　稗史類
編刁斗如世所用有柄銚子可炊一人食即古之刁斗
世訛刁字為銚字耳若鐎斗亦如今有柄銚子而加三
足余曽見之辨其質與色真三代物葢刁鐎皆有柄故
皆謂之斗銚無足而鐎有足耳
諸炊器　六書故鏇温器也旋之湯中以温酒或曰今
之銅錫盤曰鏇取旋轉為用也　北史魏孟信為趙平
太守山中老人以㹠酒饋信和顔接引自出酒以鐵鐺
温之又以一鐺借老人執杯各自斟酌　鐵圍山叢談
于闐國朝貢使毎來必攜其寳鐺以往反自國初迨今
如是也我主客備見之實一鐵鐺爾葢其來道涉流沙
踰三日程無薪水獨挈其水而行是鐺者投以水頃輙
已百沸矣用是得不乏故寳之　北史獠鑄銅為器大
口寛腹名曰銅釁且薄且輕易於熟食　升菴外集北
方呼餅器曰􁀙子按説文􁀙土鏊胡到切
　　　碓磨
桓譚新論宓犧制杵臼之利後世加巧借身踐碓而利
十倍　物原軒轅臣雍父作碓后稷作水碓　事物原
始今之水碓又利於踏碓百倍亦杵臼之遺法　白六
帖傅暢晉諸公贊曰杜預元凱作連機水磑由此洛下
穀米豐賤　詞林海錯孔融曰水碓之巧勝於聖人之
斷木掘地晉王戎好利園田水碓周天下石崇水碓三
千又庾信詩決渠移水碓開逺掃平林　閩部疏閩中
水碓最多然多以木櫃運輪不駛急溪中壅激為之則
佳順昌人作紙家有水碓至造舟急灘中夾以雙輪如
飛舂聲在舟　正字通山居者剡木為勺承澗流為水
碓水滿勺碓首卭起就臼自舂遲疾小異功倍杵舂俗
謂之勺碓　韻府機舂水磑也　稗史𩔖編古史考公
輸般作磑今以礱穀山東謂之磑江浙之間謂之礱編
木附泥為之所以破穀出米　事物原始編竹附泥破
穀出米曰磑鑿石上下合研米麥為粉曰磨二物皆始
於周　蜀志許靖為許劭排擯不得齒序以馬磨自給
　僧園逸記都下寺院毎用嵗除鍜磨是日作鍜磨齋
　通俗文填(音/鎮)磨曰硐磨牀曰摘主磨曰臍注磨曰眼
轉磨曰榦承磨曰槃載磨曰牀　事物紺珠至正間嘉
興儒學磨上木肘𤼵青條開白花　稗史𩔖編後漢書
云崔亮在雍州讀杜預傳見其為八磨嘉其有濟時用
遂教民為碾此疑碾之始也
　　　杵臼(附搗衣杵/)
世本雍父作舂杵臼　呂氏春秋赤冀作杵臼　新論
伏羲制杵臼　黄帝内傳帝既斬蚩尤因剏杵臼　易
繫辭神農氏沒黄帝堯舜氏作斷木為杵掘地為臼臼
杵之利萬民以濟葢取諸小過　事物原始黄帝掘地
為臼今人以木石為臼　庶物異名疏詩或舂或抌音
由又音揄周禮地官抌二人註疏抌杼臼也　廣博物
志杵之神名細腰　玉堂閒話齊州劉十郎壯年時窮
賤至極與妻傭舂以自給忽一宵舂未竟其杵忽然有
聲視之已中折矣夫婦相顧愁歎久之方寐凌旦既寤
一新杵在臼傍不知自何而至因穿地頗得𨼆伏之貨
家累千金夫婦神其杵即被以文繡置於櫃匣中四時
致祭焉　三堂往事虢州别駕竇淝以當歸為地仙圓
曰使血海増光以棗木為杵臼號金剛杵　稗史類編
舂堂以渾木刳而為槽一槽兩邊約排十杵男女間立
以舂稻粱𫾣磕使遍槽聲若鼔聞於數里雖思婦之巧
弄秋砧不能比其瀏亮也　清異錄郭從義營洛第𤼵
池得一器受五升餘體如緑玉形正其中可用杵物四
角有胡人坐頂傍有篆文曰仙臺秘府小中臼按蘇鶚
杜陽雜編仙臺秘府乃武宗修和藥餌之所　庾仲雍
湘州記應陽縣蔡子池南有石臼云是蔡倫舂紙臼
列仙傳華山石臼號玉女洗頭盆中有積水未嘗増減
　炎徼紀聞龍家人死以杵擊椎塘和歌哭椎塘者臼
也
搗衣杵　丹鉛總錄字林云直舂曰搗古人搗衣兩女
子對立執一杵如舂米然今易作卧杵對坐搗之取其
便也嘗見六朝畫搗衣圖其制如此　五行記安帝時
諸葛長民為豫州刺史有搗衣杵相與語如人聲不可
解令移各一處俱遥相喚　東宮舊事太子納妃有石
砧一枚又搗衣杵十　荆州記秭歸縣有女嬃廟搗衣
石猶存
　　　箕(附笊籬/)　(篩/)
事物原始箕漉飯器也去穀之糠粃者名曰簸箕自神
農氏始詩云或簸或揚是也　事物紺珠稍箕飯具始
於秦漢　方言箕陳魏宋楚之間謂之籮陳宋楚魏之
間謂筲為籯　留青日札斗筲斗十升漢志斗者聚升
之量筲本作􁁉陳留曰飯帚宋魏曰箸筩一曰飯器以
竹為之今俗名竹飯器曰筲箕是也　事物紺珠䉛音
郁漉米箕神農制　稽神錄正月望夜時俗取飯箕衣
之衣服插箸為嘴使畫盤粉以卜
笊籬　事物原始黄帝命元妃西陵氏養𧖟制笟籬以
撈𧖟蛹以竹為之　開元遺事明皇賜安禄山什物有
銀絲笟籬　傳燈錄龎居士名藴字道𤣥與石頭希遷
為友偈曰有男不婚有女不嫁大家團圞頭共説無生
話女靈照常製竹灑籬賣以供朝夕
篩　事物原始篩竹器可以留穀出米罣罳以竹為筐
以絹為幔以篩米麥之粉留粗以出細者
　　　盤(附盒/)
説文盤承盤也　周禮玉府掌王之金玉若合諸侯則
供珠盤玉敦　曺植賦氣之清者莫如露承之安者莫
如盤乃詔有司鑄銅建承露盤於芳林園　應劭漢官
儀封禪壇南有玉盤盤中有玉龜　神異經西北有金
樓上有銀盤廣五十丈　三輔黄圗董偃常卧延清之
室以玉晶盤貯冰於膝前玉晶與氷同潔侍者謂氷無
盤必融濕席乃拂玉盤墜氷玉俱碎玉晶於塗國所貢
也武帝以此賜偃　藝文𩔖聚漢明帝以赤瑛盤盛櫻
桃賜羣臣月下視之盤與櫻桃同色皆笑以為空盤
魏武上雜物疏雜御物有純銀盤　後魏書大武皇帝
和平二年詔中尚坊作黄金合盤鏤以白銀鈿以玫瑰
　隋書楊素嘗射為第一帝以外國所獻金精盤價值
巨萬以賜之　唐書裴行儉討突厥得瑪瑙盤廣二尺
餘　山堂肆考唐同昌公主以紅琉璃盤盛夜光珠立
堂中光如晝　唐書代宗時路嗣恭進琉璃盤徑九寸
帝以為至寳及破元載家得琉璃盤徑一尺　演繁露
唐少府監御饌器用九飣食以牙盤九枚裝食味於上
置上前亦謂之看食據此即是以牙飾盤矣問之今世
上食止是髹盤亦不飾牙　五代史後唐莊宗從克用
破王行瑜遣獻㨗於京師昭宗異其狀貎賜以翡翠盤
　銷夏錄宋淳熙十一年六月官家進太上白玉雙蓮
杯柈(同/盤)　地理志循州貢五色藤盤　酉陽雜爼松槙
即鍾藤也葉大者晉安人以為盤　清異錄唐内庫有
一盤色正黄圜三尺四周有物象元和中偶用之覺逐
時物象變更且如辰時花草間皆戲龍轉巳則為蛇轉
午則為馬矣因號十二時盤流傳及朱梁猶在　五侯
鯖郭江州有占景盤銅為之底上出細筒殆數十用時
酌清水擇繁花插筒中十餘日不衰　唐書南蠻異牟
尋享使者出銀平脱馬頭盤　演繁露錢鏐置粉盤卧
内有所記則書於中　風土記越俗飲宴即鼓盤以為
樂取太素圜盤以廣尺六者抱以著腹以右手五指更
彈之以為節舞者應節而舉
盒　韓偓傳臘日賜銀盒子駐顏膏牙香等　裴鉶傳
竒進士張無頗遇袁天罡女袁大孃授藥以暖金合盛
之曰寒時但出此合則一室暄熱不假爐炭矣金合乃
廣利王宫中之寳　妮古錄白玉蓮花臙脂盒又白玉
魚盒又宋紅剔桂花香盒　稗史類編瓊州出五色藤
合子細於錦綺亦藤工之妙手也　宋書范蜀公與温
公同遊嵩山各擕茶以行温公以紙為具蜀公用小黒
木盒子盛之温公見之驚曰景仁乃有茶具蜀公聞其
言留合與寺僧而去　祝允明猥談江西俗儉果榼作
數格惟中一味或菓或菜可食餘悉充以雕木謂之子
孫果合　容齋隨筆合中小合子曰義子
　　　澡盤(附匜罐杅浴湯/  澡)
稗史類編夏世已有盤制而湯始銘之或曰盤盂黄帝
臣孔甲造此葢二物之所起也　名物考仁山金氏曰
盤沐浴之器也頭曰沐身曰浴禮沐用盤盥潄亦以槃
則盤沐器也浴器亦曰盤古有盤盂之戒盂即杅亦浴
器也　魏武上雜物疏雜御物有容五石銅澡盤　述
征記長安逍遥宫門澡面盤徑一丈二尺　異苑中朝
有人畜銅澡盤朝夕恒如人扣乃問張華華曰此盤與
洛鐘宫商相應朝為撞鐘故聲相應可錯令輕自止如
其言後不復聞其聲　南史劉之遴獻古器四種於東
宫其第四種古製澡盤一枚銘曰初平二年造　羣書
考索盥盤盥謂用匜沃盥洗手也盤謂承盥洗者承水
之器也故謂之盥盤口徑二尺二寸底徑八寸深二寸
受二升足高二寸下徑一尺漆赤中
匜　禮記器用圖匜者盥手澆水之器似羹魁柄中有
道可以沃盥洗手也(羹魁/斗也)　儀禮公食大夫小臣具盤
匜注君尊不就洗故設盤匜匜受一斗流長三寸漆赤
中口徑八寸深四寸五分底徑六寸微殺流口徑一寸
諸侯以象飾天子以黄金飾皆畫赤雲氣　博古圗啟
匜有葢有流有鋬圜足葢器銘共八字形制渾厚字畫
竒古勁若屈鐵非周秦篆畫之可擬以時考之商器無
疑又鳳匜有葢有流有鋬圜足無銘通體設飾不一其
狀有䕫有螭有兕小者大者起伏偃仰頡頏差池不可
名狀又峙二角於前兩腋間别出兩鳳勢若飛動故因
此名之又三䕫匜有葢有鋬圜足無銘通體作䕫象而
葢紋𨼆起者有三蜿蜒夭矯如得風雲之狀復螭其鋬
又父癸匜有流有鋬闕葢圜足銘四字又司㓂匜有流
有鋬四足銘二十字又文姬匜有葢有流有鋬四足器
與鋬銘共二十一字通體作犀兕之形鋬亦如之飾以
雲雷之紋宛轉盤繞於其上又義母匜有流有鋬四足
銘一十七字又孟皇父匜有流有鋬四足銘六字又螭
首匜有流有鋬三足無銘鋬作螭口齧其器純緣下環
以雷篆文弡伯匜有流有鋬四足銘十有三字季姬匜
有流有鋬四足銘四字又徧地雷紋匜有流有鋬闕葢
圜足無銘通作䕫狀色如精金下有翅足其首背在葢
而亡之其體間復作雷紋間以小䕫又䕫匜有葢有流
有鋬無銘通體飾以䕫紋葢亦如之製作華藻又牛足
匜有流有鋬無銘以牛首為鋬足圜似牛足又注水匜
有流銘二十二字形製如盂而淺其旁復出一流與匜
略不相類迨見其識文乃知匜也又螭匜有流有鋬四
足無銘鋬飾以獸而有首足鱗𤓰如龍廼螭也又楚姬
匜盤三足銘十有七字魯正叔匜盤銘十有八字
杅　事物原始杅説文云浴器也荀子曰杅圓則水圓
杅方則水方俗為浴桶　博古圖周有季姜杅形圜而
鋭其底非執不能定兩耳各長二寸二分容一斗五升
漢有挈杅形如罌純素無紋連貫以提梁便於持挈容
六升皆銅為之
澡罐　四王遺事惠帝征成都軍敗帝渴帳下齎五升
銅澡灌就民家取水就灌飲之　南史齊武帝微時常
至劉悛宅晝卧覺悛自捧金澡罐受四升水以沃盥因
以與帝　東宫舊事皇太子初拜有金塗澡灌一枚
南史劉之遴獻古器四種於東宫其第三種外國澡罐
一口有銘云元封二年龜兹國獻　惠逺法師澡灌銘
序得摩羅勒石澡灌一枚故以此銘答之　西域諸國
志月支國有佛澡灌受二升許青石名羅勒色碧玉斑
受水無定隨其多少
浴湯　禮記子事父母五日則燂湯請浴三日具沐燂
潘請靧足垢燂湯請洗　雜修養書正月一日取五木
煮湯以浴令人至老鬚髪黒道家謂青木香為五香亦
云五木　高僧𫝊四月八日浴佛以都梁香為青色水
鬱金香為赤色水丘隆香為白色水附子香為黄色水
安息香為黑色水以灌佛頂　大戴禮五月五日蓄蘭
為沐　楞嚴經壇前安小罏以兠婁婆香煎水沐浴
飛燕外𫝊飛燕浴五藴七香湯乃百藴香所煎婕妤浴
荳䓻湯　拾遺記漢靈帝以西域所獻茵墀香煮以為
湯宫人浴罷以湯入渠名曰流香渠
　　　盆(附缶/)
考工記盆實二鬴厚半寸脣寸　禮記竈者老婦之祭
盛於盆尊於缾　稗史類編餘姚一達官家有古銅盆
大如火爐而周圍有十二環婺州馬舖領人家掘得古
銅盆有兩環在腹之下足之上此二器文字所不載或
以環低者謂之欹器　博古圗漢獸耳盆髙四寸一分
深三寸四分口徑七寸五分足徑四寸四分兩獸面鼻
串圜環環徑各一寸二分容五升純素無紋自然之色
青碧相間以銅為之　唐㑹要上元間高宗即洛北營
建隂殿韋洪機掘地得古銅器如盆而淺中有蹙起雙
鯉之狀魚間有四篆字曰長宜子孫　演繁露時寺丞
佐書室四壁盡是古器皆有欵識其中一盆鑄寫特精
格制差淺四旁皆𨼆起水波中有兩魚其間不為水紋
處有篆文六字曰富貴昌宜侯王　稗史類編郴州支
邑村落中有小民圃葢昔之達官故宅基其畔有小池
水泓澄可愛嘗見雙鯽出游比翼而嬉略不暫捨離雖
經二年三嵗亦無他鱗而其小大只如此民懐貪意投
網欲取之訖不可得後因灌溉竭澤於泥内𫉬一銅盆
中鑄兩魚形狀與向者不異滌浄持歸挹水注滿魚撥
剌去來如前　華夷考門村朱家舊蓄一古銅盆中有
鴨形𨼆然初不以為異後有農墾田𫉬一銅鴨農不識
賤價售於朱以合盆影不差毫釐注水盆中鴨輙自浮
而浴　南史劉悛在蜀作金浴盆　北夢𤨏言唐叚相
文昌少以貧窶口食不給富貴後打金蓮花盆盛水濯
足　杜陽編敬宗寳厯元年南昌國進玳瑁盆可容十
斛外以金玉飾之盛夏上置殿内貯水令滿遣嬪御持
金銀杓酌水相沃終不竭焉又㑹昌元年渤海貢紫瓷
盆容半斛内外通瑩其色純紫厚可寸許舉之則若鴻
毛　叙聞錄嵇昌蓄採星盆夏月漬果則倍冷　戒菴
漫筆宣徳時蘇州造促織盆出陸墓鄒莫二家曽見雕
鏤人物妝采極工巧又有大秀小秀所造者尤妙鄒家
二女名也　地志廣陵王龍潭寺僧有夢數百人求濟
者翌早見人擔螺蛤往市忽憶所夢贖放於潭數日忽
於潭上𫉬一小盆非銅非錫非瓦非石持歸以為盥晨
起索盥忽見禹餘糧子盈於中詢之其徒云某昨置數
粒耳僧不之信試貯麥菽白銀等一夕皆充牣僧始寳
之於是以所積金盛修刹宇及僧老且病弟子争其器
僧云此水宫神物也無上事不可妄費乃取擲於潭遂
化為金雁飛去人目其處曰金鴈　稗史𩔖編舊傳沈
萬山家有聚寳盆事云盆在沈氏貯少物經宿輙滿百
物皆然他人試之不驗事聞太祖取入試不驗遂還沈
氏後沈氏籍沒復歸禁中　集仙錄初妙典居山峯上
無水神人化一石盆大三尺長四尺盆中常自然有水
用之不竭又有大鐵臼亦神人所送　彚苑詳註聞海
中有翠葉盤乃天生綠石盆在水如荷葉翠色可愛出
陸日久則漸淡而枯惟得水養之而以珠樹珊瑚植之
其中尤可寳玩　陸游入蜀記巫山縣廨有故鐵盆厎
鋭似半甕狀極堅厚銘在其中葢漢永平中物也缺處
鐵色光黑如佳漆字畫淳質可愛玩　賈誼弔屈原賦
斡棄周鼎寳康瓠兮注康瓠瓦盆底也　演繁露銅厮
羅其義絶不可曉案張僚記新羅國一名斯羅而其國
多銅則厮者斯聲之訛者也名盆以為厮羅其必由此
也　唐王縉𫝊七月望日宫中造盂蘭盆綴飾鏐琲
東京夢華録中元先數日市井賣具器靴鞋幞頭帽子
金犀假帶五綵衣以竹斫成三脚高三五尺織燈窩之
狀謂之盂蘭盆　大藏經目連以母生餓鬼中佛令作
盂蘭盆至七月十五日以百味五果置盆中供養十方
大徳而後母得食目連白佛未來世佛弟子行孝順者
亦應奉盂蘭盆為爾可否佛言大善故後代人因此廣
為華飾乃至刻木割竹飴䗶剪綵模花果之形極工巧
之妙　要覽梵云盂蘭此云救倒懸盆則此方器也華
梵雙舉自目連救母始也
缶　漢五行志穿井得土缶師古注缶盎也即今之盆
　稗史𩔖編吕氏春秋曰堯命質以麋􁊣置缶而鼓之
則缶已用於堯世矣　爾雅盎謂之缶郭璞注盆也邢
昺疏缶是瓦器可以節樂如今擊甌又可以盛水盛酒
即今之瓦盆也　易坎卦六四樽酒簋貳用缶　易比
卦有孚盈缶注井之水人所汲汲用缶　記禮器五獻
之尊門外缶門内壺君尊瓦甒以小為貴也注壺大一
石甒五斗缶大小未聞以小為貴則近者小逺者大缶
在門外則大於壺　左𫝊具綆缶備水器　事物紺珠
盎大腹小口缶也盆缶歛底寛上周制
　　　甕(附罌/  缸)　(瓿/)
物原神農作甕　羣書考索醯人醢人云王舉則供醢
六十罋供醯六十罋致饔餼於賓客之禮供醢五十罋
供醯五十罋是罋以盛醯醢也高一尺受三斗口徑六
寸五分腹徑九寸五分底徑六寸五分腹下漸殺六寸
(罋瓮/甕同)　鍾離意别𫝊意為魯相修夫子廟孔子堂道有
瓮意召守廟孔訢問曰此何等瓮訢曰夫子瓮背皆有
書自故夫子亡後無敢𤼵者意乃𤼵得素書焉　拾遺
記黄帝時丹丘之國獻瑪瑙甕以盛甘露堯時猶存時
淳則露滿時澆則露竭　瑞應圗王者宴不及醉刑罰
中人不為非則銀罋出　瑞應圖玉罋者聖人之應也
不汲自盈王者飲食有節則出　左傳齊人伐北燕燕
人賂以瑶瓮　拾遺記秦始皇通汨羅之流為小溪逕
從長沙至零陵掘地得赤玉罋可容八斗以應八方之
數在舜廟之堂前後人得之不知年月至後東方朔識
之朔乃作寳罋銘　淮南萬畢術取沸湯著銅瓮中堅
塞之納於井中作雷鳴聞數十里　酉陽雜俎安禄山
所賜有八斗金鍍銀酒罋　孟熙霏雪録元朝萬嵗山
廣寒殿内設一黒玉酒瓮玉有白章隨其形刻魚獸出
沒波濤之狀其大可貯酒三十餘石　長安志唐明皇
時津陽門左右有石罋故鄭嵎詩石罋嵓底百尋井銀
牀下卷絲綆遲　襄沔記率道縣大堤東南六里有雙
石甕相去三十步製作雕竒彩色鮮翠髙三尺中有清
水數斗冬温夏冷而不盈溢旱無減耗毎天欲雨口上
必起白碧色烟鄉以為候也　范成大吳船錄蜀中眉
郡治軍資庫中有一水罋滿貯石子毎月朔祠之仍増
水石各一器不知其幾年而至今不滿　幽雅志曹著
為建康小吏忽有盧少府君見府門前有大罋可受五
百石風雲出於其中　河東記汝陽王璡飲葉静能静
能曰有一生徒能飲當令來謁翌日有過謁者曰常持
滿見之侏儒也談胚腪之道飲以酒五斗醉倒乃是一
罋耳　劉攽詩話近有獻䇿築吳江為罋堤土人欲以
巨瓮實土稍稍下之不思土實則瓮重不可致虛致水
中則泛泛曷可止雖執政亦惑之然治河皆有罋堤形
似罋耳不用陶器也　漢蒯通𫝊守儋石之禄者闕卿
相之位注應劭曰齊人名小罋為儋受二斛　事物紺
珠瓴者罋似缾有耳　羣碎録今人呼藏酒器曰曇抱
朴子曰曇是鴆鳥之别名也
罌　方言瓿甊罌也靈桂之郊謂之㼚其小者謂之瓭
周魏之間謂之□秦之舊都謂之㽀淮汝之間謂之䍃
江湖之間謂之㼻自闗而西晉之舊都河汾之間其大
者謂之甀其中者謂之瓿甊自闗而東趙魏之郊謂之
瓮或謂之甖東齊海岱之間謂之㽈甖其通語也陳魏
宋楚之間曰㼶或曰㼡燕之東北朝鮮洌水之間謂之
瓺齊之東北海岱之間謂之甔周洛韓鄭之間謂之甀
或謂之罃罃謂之㼰􁓼謂之㽄缶謂之瓿㼴其小者謂
之缾罃甈謂之盎自闗而西謂之盆或謂之盎其小者
謂之升甌甂陳魏宋楚之間謂之㼵自闗而西謂之甂
其大者謂之甌　博古圖湯罌有鋬無銘温水器也狀
如匏圜而純素有一耳作綯紐若屈巵舉而置之爐竈
間以烹水也形制純雅無紋而氣韻自古非近世所有
　韓信𫝊以木罌缶度軍注服䖍曰以木柙縛罌缶以
度也師古曰罌缶謂缾之大腹小口者也　襄陽耆舊
𫝊辛仲宣居士截竹為罌以酌酒曰吾性甚愛竹及酒
欲令二物竝耳　南史梁天監中于闐獻琉璃缾罌
事物原始罌説文云盛酒器即缶屬唐左相有酒名曰
􁘜醁翠濤貯以金罌十年不敗　歐陽修歸田錄余家
有玉罌梅聖俞以為碧玉有老内臣鄧保吉識之曰此
寳器也謂之翡翠余偶以金環於罌中磨之金屑紛紛
而落始知翡翠能碎金也　漢蘇武𫝊匈奴賜武服匿
注孟康曰服匿如罌小口大腹方底用受酒酪晉灼曰
河東北界人呼小口罌受二斗所曰服匿　南史竟陵
王子良得古器小口方腹而底平可容七八升以問陸
澄澄曰此名服匿單于以與蘇武子良詳視器底有字
彷彿可識如澄所言　演繁露南唐張僚使髙麗記其
所見曰麗多銅田家饁具皆銅為之有温器名服席狀
如中國之鐺其底方其葢圓可容七八升服席即北狄
之所謂服匿者也語有訛轉其實一物
瓿　爾雅甌瓿謂之瓵郭注瓿甊小罌長沙謂之瓵
漢揚雄𫝊吾恐後人用覆醬瓿也顏注瓿音蔀小甖也
　博古圗方斜瓿無銘文飾極精妙肩作電形環腹之
飾皆取象於雷肩脰之間文鏤相錯如盤絲髮微起乳
形而中作黄目狀魚瓿無銘肩腹之間飾以魚形蟠虬
瓿飾以蟠虬饕餮瓿飾以饕餮或間之以雷紋形模典
雅
缸　事物原始缸漢書注長頸罋也唐詩花撲玉缸春
酒香　七修𩔖藁缸裂縫先用篐定置烈日中仍用炭
燒縫處極熱以好􁏏青末糝於縫處令其融液入縫待
滿更用火烘塗開永不漏矣近用鹽生補亦妙
　　　缾
事物紺珠瓶缾同神農制　博古圗蟠螭缾腹作蟠螭
首尾糾結形若麟缾麟缾有鋬無銘口兼流用坐無繁
飾周身甲錯若麒麟然螭首缾有流無銘純素唯流作
螭首　北史楊素平江南羣盗隋文帝賜素銀缾實以
金錢　唐秦瓊𫝊叔寳功多帝賜以黄金缾　五代史
唐廢帝欲擇宰相以盧文紀姚顗有人望悉書名納琉
螭缾中焚香祝天以筯挾之首得文紀欣然相之　芸
窻私志北胸國獻吸火水晶缾縱烈火野外攜缾口向
之頃刻數頃之火皆吸入缾中缾亦不熱亦無餘烟自
是宮中無火患惠文與華陽夫人滅燭皆用之　唐書
回紇入朝帝坐秘殿陳十部樂殿前設高坫置朱提缾
其上潛泉浮酒自左閣通坫趾注之缾轉受百斛鐐盎
回紇數千人飲畢尚不能半　清異錄五位缾自同光
至開運盛行以銀銅為之髙三尺圍八九寸上下直如
筒樣安嵌葢其口有微窪可以傾酒春日郊行家家用
之　李幼武名臣言行録韓世忠與烏珠相持於黄天
蕩世忠以所佩金鳳缾傳酒縱飲示之　賢奕編今人
呼酌酒器為壺缾按唐書太宗賜李大亮胡缾史炤通
鑑釋文以為汲水器胡三省辯誤曰胡缾葢酒器非汲
水器也缾瓶字通今北人酌酒以相勸醻者亦曰胡缾
然壺字正當作胡耳　辟寒錄山谷戲詠暖足缾即湯
媪也　首□嚴經譬如有人取頻伽缾塞其兩孔滿中
擎空千里逺行用餉他國　庶物異名疏梵語軍持一
云軍遲此云缾也賈島詩我有軍持慿弟子岳陽江裏
汲寒流寄歸傳云軍持有二甆瓦者浄用銅鐵者濁用
西域記云捃稚迦即澡缾也舊云軍持訛略也　祖廷
事苑軍持常貯水隨身用以浄手也　詞林海錯蒙古
氏謂浄缾曰羊訛　名義考佛氏有供花之説亦未聞
用缾缾似罋用以汲水　樹萱錄申屠有涯放曠雲泉
常攜一缾時躍身入缾中時號缾𨼆　太平廣記唐貞
元中揚州市坊有丐者自稱媚兒姓胡懐中出琉璃缾
可受半升表裏通明如不隔物曰施滿此聖缾子則足
矣缾項如葦管人與之百錢投之琤然有聲見缾間大
如粟粒衆異之復與千錢亦如此以至萬錢亦然好事
者以驢與之入缾如蠅大動行如故俄有度支綱至數
十事綱人駐車觀之綱主戲曰爾能令諸車入缾中乎
媚兒曰可乃微側缾口令車悉入歴歴如行蟻然有頃
漸不見媚兒即跳入缾綱官大驚以梃撲缾破一無所
有從此失媚兒所在後月餘有人於清河北逢媚兒部
領車乘趨東平而去
　　　瓢
逸士𫝊許由居箕山惟有一瓢酌水掛於樹枝風吹瓢
鳴以為煩擲去之　唐詩紀事唐球居蜀中所著詩撚
稿為圓納之大瓢中後卧病投瓢於江曰斯文茍不沉
沒得者方知我苦心爾至新渠有識者曰唐山人瓢也
接得之　解酲語至元間馬八兒國入貢鴛耨瓢十枚
以之貯食經月不敗　農田餘話相傳宋太祖後宫人
有鬼工以一牙瓢如指大内貯器具二十件皆以象牙
為之小如油麻有一小文簿撿其出入　事物紺珠石
雲瓢田子制
　　　桶
事物紺珠桶馬鈞作　急就章注橢小桶以盛鹽豉
事物原始桶木器受六斗今時用以挑水　清異録叚
文昌微時貧幾不能自存既貴遂竭財奉身晩年尤甚
以木𤓰益脚膝為銀稜木𤓰胡樣桶濯足葢用木𤓰樹
解合為桶也　東齋記事余頃在湖湘間見有以竹為
桶者其徑幾二尺
　　　溺器
物原軒轅始作溺器　周禮天官太尉掌王燕服凡䙝
器鄭司農注䙝器溺器虎子也　顔師古漢書注獸子
䙝器所以溲便者也　廣博物志李廣獵於宜山見卧
虎射之一矢即殪鑄銅象其形為溲器示辱之　長編
乾徳四年上遣神將收蜀圖書法物見孟㫤七寳溺器
曰自奉如此欲無亡得乎遽命碎之
　
　
　
　
　
　
　
　格致鏡原卷五十二
欽定四庫全書
　格致鏡原卷五十三　　　大學士陳元龍撰
　　居處器物類(一/)
　　　几
總論　稗史𩔖編漢李尤几銘敘曰黄帝軒轅仁智恐
事有闕作輿几之法則几創始自黄帝也　曲禮大夫
七十致仕則必賜之几杖　器物叢談几案屬長五尺
髙尺二寸廣一尺兩端赤中央黑古者坐必設几所以
依凭之具然非尊者不之設所以示優寵也其來古矣
然人几在左神几在右不可以不辨　演繁露几者坐
具也曲木附身以自捧抱故釋名曰几􁌛也所以庋物
者也其音軌其義則閣也鄴中記曰石虎所坐几則几
者所以坐也非案類也語林曰孫馮翊往見任元褒門
吏憑几見之孫請任推此吏吏曰得罰體痛以横木扶
持非慿几也孫曰直木横施植其兩足便為慿几何必
狐蹯鵠膝曲木抱腰用此推之則几之形象可想大率
如今之胡牀頂施曲木而俗以抱身交牀名之是其象
矣第古無繩牀既為坐具必是施板竹林七賢論曰阮
籍在袁孝尼家扶醉起書几板為文王逸少見門生家
棐几滑浄因書真草其父刮去是皆有板可書也　鄒
陽几賦廼成斯几離竒彷彿似龍盤馬廻鳯去鸞歸
事物紺珠燕几有六列等惟三俱廣一尺七寸五分高
二尺八寸其長者二各以廣之數而四之積而為長七
尺其中者二各以廣之數而三之積而為長五尺二寸
五分其小者二各以廣之數而兩之則長三尺五寸以
廣倍長而几制或縱横離合隨人所用又謂骰子卓葢
擬其六也
名類　周禮春官司几筵掌五几大朝覲大饗射封國
命諸侯王位設左右玉几諸侯祭祀右彫几酢席左彤
几甸役熊席右漆几喪事葦席右素几　書顧命華玉
仍几雕玉仍几文貝仍几漆仍几注華玉文貝雕刻鏤
皆以飾慿几仍因也　周禮天官大宰大朝覲㑹同贊
玉几　西京雜記漢制天子玉几冬則加綈錦其上謂
之綈几公侯皆以竹木為几冬則以細罽為槖以慿之
不得加綈錦　漢舊儀祭天用白玉几　漢武内𫝊帝
受西王母五嶽真形經􁍘以黄金之几　拾遺記瀛州
南有金鑾之觀中有寳几覆以雲紈之素　鄴中記石
虎所坐几悉漆雕畫皆為五色花　藝文𩔖聚齊謝眺
有咏烏皮𨼆几詩　雲仙散錄房夀六月召客凭狐文
几　山家清事采松樛枝作曲几以靠背古名養和
皮日休五貺詩序有桐廬養和怪形拳跼坐若變去謂
之烏龍養和以寄於魏君　事物紺珠天然几木堅而
細體長而闊厚製質明潤無凖卯架而為几今時極尚
几異　神仙傳葛仙翁慿桐木几於女几山凡學道數
十年白日登仙几化為白鹿三足時出於山上　獨異
志上虞蘭室山葛𤣥所𨼆之處有𨼆几化為鹿鹿鳴即
縣令有罪　元觀手抄謝霜回有七寳靈檀之几几上
有文字隨意所及文字輙形𨽻篆真草亦如人意讀書
偶忘一句一字無不現出霜回寳之故道經云世有靈
檀則百事可圖
　　　案
説文案几屬也　方言陳楚之間謂案為􁀙　物原夏
禹作案　周禮天官掌次王大旅上帝則張氈案設皇
邸注祭天於圓丘張氈案以氈為案於幄中以皇羽覆
上邸後板也染羽象鳳凰羽色為之　張平子詩美人
贈我錦繡段何以報之青玉案　異苑百丈山上有石
房内有石案置石書二卷　魏武上雜物疏御物有純
銀鏤帶漆畫書案一枚　三國志曺操作欹案卧視書
籍　東宮舊事皇太子納妃初拜有漆金鍍足奏案一
枚　鄴中記石虎以宫人為女官門下通事以玉案行
文書　杜陽編同昌公主琢百寳為圓案　宋祁筆記
予昔領門下省㑹天子排正仗吏供洞案者設於前殿
兩螭首間案上設燎香爐脩注官夾案立予詰吏何名
洞案吏辭不知予思之通朱漆為案故名曰洞耳丞相
公序謂然唐人鄭谷嘗用之　摭言舉人多以白紙糊
案子靣鄭昌圖詩曰新糊案子白如銀
　　　椅桌(附杌/)　(凳/)
周祈名義考天子諸侯席有黼黻純飾凭則設几今俗
言椅以代席也言槕以代几也椅槕本無此字俗書也
　楊億談苑咸平景徳中主家造檀香倚卓　格古要
論敘州府何史訓送卓面是滿面蒲萄尤妙其紋脉無
間處云是老樹千年根也　物原召公作椅漢武帝始
效北蕃作交椅　稗史類編搜神記曰胡牀戎狄之器
也風俗通曰武靈王好胡服作胡牀此葢其始也今交
椅是　演繁露今之交牀制本自虜來始名胡牀桓伊
下馬據胡牀取笛三弄是也隋以䜟有胡改名交牀唐
穆宗長慶二年十二月見羣臣於紫宸殿御大繩牀則
又名繩牀矣　學林繩牀以繩穿為坐器即俗謂之交
椅也　同話錄交倚謂之繩牀乃外國所制歐公不御
之　李濟翁資暇錄近者繩牀皆短其倚衡曰折背樣
言高不及背之半倚必將仰脊不遑縱亦由中貴人剏
意也葢防至尊賜坐雖居私第不敢傲逸其體常習恭
敬之儀士人家不窮其意往往取樣而製不亦乖乎(繩/牀)
(當作承字言輕/齎可隨人來去)　留青日札今之髙士椅即所謂折背
樣者是也本以習近君致恭之容今以為燕居便體之
具　張端義貴耳集今之校椅古之胡牀也自來只有
栲栳樣宰執侍從皆用之秦相因太師垣在國忌所偃
仰片時墜巾京尹吳淵奉承時相出意撰製荷葉託首
四十柄再赴國忌所遣匠者頃刻添上凡宰執侍從皆
有之遂號曰太師樣今諸郡守倅必坐銀校椅此藩鎮
所用之物今改為太師樣非古製也　雞肋編桯史載
荷葉交椅　丁謂談錄竇儀於堂前雕起花椅子二隻
以祗備右丞洎太夫人同坐　清異錄胡牀施轉闗以
交足穿便絛以容坐轉縮須臾重不數斤相傳明皇行
幸頻多從臣或待詔野頓扈駕登山不能跋立欲息則
無以寄身遂創意如此當時稱逍遥座　事物紺珠逍
遥座以逺行擕坐如今摺疊椅　屠隆起居器服箋嘗
見吳破瓢所製採天台藤為之靠背用大理石坐身則
百衲者精巧瑩滑無比　事物紺珠連椅螺鈿椅犀毘
椅飛來椅斑竹椅靠背椅　曲洧舊聞薛嗣昌善交中
貴毎有餽獻常備四副如錦椅背坐子之𩔖必以四十
副為率
杌　事物紺珠杌小坐器　錢世昭錢氏私誌賢穆有
荆雍大長公主金撮角紅藤下馬杌子聞國初貴主乘
馬故有之　留青日札今大家用三脚木牀以坐歌伎
葢曰鼎杌也
凳　正韻凳几屬　事物紺珠凳長跳坐器有春凳靠
凳螺鈿凳
　　　牀
總論　物原神農作牀少昊作簀　釋名人所坐卧曰
牀牀裝也所以自裝載也　説文牀身之安也簀牀輚
也第牀簀也杠牀前木也　服䖍通俗文板獨坐曰枰
八尺曰牀　揚雄方言齊魯之間謂之□陳楚之間或
謂之第其杠北燕朝鮮之間謂之樹自闗而西秦晉之
間謂之杠南楚謂之趙東齊海岱之間謂之樺其上板衛
之北郊趙魏之間謂之牒　爾雅疏簀牀版也一名第
檀弓曰華而皖大夫之簀與左傳曰牀第之言不踰閾
　易剝卦剝牀以辨孔安國疏辨謂牀身之下牀足之
上足與牀身分辨之處也　廣雅棲謂之牀浴牀謂之
招(音/韶)　正字通北地煗牀曰炕　同話錄崔大雅在翰
苑夜值玉堂忽有内降撰文字秉燭視之乃撰祭牀婆
子文恍然不知格式又無舊案可據甚以為窘忽思周
丞相為翰長來早有朝見使人邀過院中請問云亦有
故事但如常式皇帝遣某人致祭於牀婆子之神曰汝
典司牀簀云然
寳牀　黄帝内𫝊帝有七寳登真之牀　西京雜記武
帝為七寳牀設於桂宫　支僧載外國事佛涅槃時自
然有七寳牀從地中出　後魏書郢州刺史韓務獻七
寳牀　李白集序明皇下詔召就金馬降輦步迎以七
寳牀賜食　解酲語至元間馬八兒國貢五香七寳牀
　戰國策孟嘗君出行五國至楚獻象牙牀　魏略大
秦國有五色牀　孔六帖訶陵以象牙為牀　漢武内
𫝊帝以珊瑚為牀　洞冥記漢武起招仙閣設火齊牀
　西京雜記韓嫣以瑇瑁為牀　開元遺事開寳間西
域波斯遣使獻瑪瑙牀　孔六帖同昌公主製水精牀
搘以金龜銀螯　事物紺珠琉璃牀嘉靖窯燒造
香牀　合璧事類隋煬帝觀文殿前兩廂為堂各十二
間堂中毎間十二寳廚前設五方香牀綴貼金玉珠翠
毎駕至則宫中擎香爐在輦前行　異苑沙門支法存
有八尺沉香版牀　酉陽雜俎安禄山所賜品目有帖
花檀香牀
金玉牀　涅槃經如來闍維訖收舍利罌置金牀上天
人散花奏樂繞城步步燃燈十二里　南史滑國王坐
金牀隨太嵗轉與妻並坐　北史吐谷渾夸呂椎髻毦
珠皂帽坐金師子牀　唐書驃國王出入舁以金繩牀
　學圃藼蘇唐穆宗時倭國人韓志和雕踏牀高數尺
其上飾之以金銀綵繪謂之見龍牀置之則不見龍形
踏之則鱗鬛爪牙俱出始進上以足履之而龍夭矯若
得雲雨　神仙𫝊衛叔卿入華山上有紫雲鬱鬱白玉
為牀　南嶽記衡山有仙人石室中有白玉牀榻　鄴
中記石虎於正殿安牀方三丈其餘皆局脚長六尺後
宫别房中有小形玉牀又有轉闗牀射鳥獸
石牀　荆州記湘州南寺賈誼所穿井井傍有局脚石
牀可容一人坐其形制甚古相傳即誼所坐牀也　拾
遺記漢武帝時董偃有寵常臥延清之室以畫石為牀
文如錦也石體甚輕出郅支國　洞冥記末多國人長
四寸以文石為牀　宋書髙祖常患體熱有獻石牀者
乃碎之惡勞人也
諸牀　高士𫝊老萊子親沒𨼆蒙山之陽把木為牀
髙士𫝊管寜自越海歸常自坐一藜牀積五十餘年牀
上當膝處皆穿為學不倦　晉東宫舊事皇太子納妃
有素柏局脚牀八版牀漆牀　南史宋臺建有司奏東
西堂施局脚牀金塗釘武帝不許使用直脚牀釘用鐵
　燕書公孫鳳𨼆於昌黎九城寢土牀　南史陳留阮
孝緒博學𨼆居不交當世恒居一鹿牀環植竹木寢處
其中　南史魚𢎞有眠牀一張皆是蹙柏四面周匝無
一有異通用銀鏤金花夀福兩重為脚　南史賀革有
六尺方牀思義未達則横卧其上　酉陽雜俎青楊木
為牀臥之無蚤
踞牀　異物志麡狼形似鹿而角觸前向入林則挂角
故恒在平淺草中逐入林則得之角正四據南人因以
作踞牀
欹牀　沈括忘懐錄欹牀如今倚牀但兩向施檔齊高
令曲尺上平若臂倚左檔則右檔可几臂倚右檔則左
可几臂左右互倚令人不倦仍可左右蟠足蟠膝或枕
檔角欹眠無不便適其度座方二尺足髙一尺八寸檔
髙一尺五寸木製藤綳或竹為之又云尺寸隨人所便
増損
醉牀　稗史類編醉牀之製牀七尺廣三尺髙一尺八
寸自半以上别為子面嵌大牀中間子面廣二尺五寸
長三尺皆木製韋綜之韋下虛二寸牀底以板鋪之勿
令通風子面嵌下與大牀平一頭施轉軸子面底設一
拐撐分為五刻子面首挂一枕若欲兀坐即撐起令子
面直上便可靠背以枕承腦欲稍偃則退一刻即與大
牀平矣凡飲酒飯後不宜便臥當倚牀而坐稍倦則稍
偃之困即放平而臥使一童移撐高下如意不須移身
可以盡四體之適大牀兩椽有二尺餘前後鑿二竅孔
為直几二其下為筍欲倚手則嵌几於竅孔中
　　　榻
服䖍通俗文牀三尺五曰榻　逸雅長狹而卑曰榻言
其鵪榻然近地也小者曰獨坐主人無二獨所坐也
物原呂望作榻　謝承漢書羊茂字季實為東海郡守
夏處單板榻　事物紺珠夢友李建勲湘竹榻名　起
居器服箋榻髙九寸方圓四尺六寸三面靠背後背少
髙如傍置之佛堂書齋閑處可以坐禪習静共僧道談
元甚便斜倚又曰彌勒榻　列仙傳修羊公在華陰山
石室中有懸石榻臥其上石盡穿陷
　　　屏風
總論　器物叢談屏風所以障風亦所以隔形者也古
者扆之遺象又牀屏施之於牀枕屏施之於枕　物原
夏禹作屏　三禮圖屏風之名出於漢世故班固之書
多言其物然其原起於周也　禮記天子外屏諸侯内
屏　周禮掌次設皇邸鄭元注邸後板也其屏風邸染
羽像鳳凰以為飾　禮記天子設斧依於户牖之間左
右几鄭注依如今綈素屏風也有繡斧文所以示威也
　漢嚴助𫝊負黼依師古注白與黒畫為斧文謂之黼
也依讀曰扆扆形如屏風而曲之畫以黼文張於牖間
　鄭元注蕭之言肅也牆謂屏也君臣相見之禮至屛
而加肅敬焉是以謂之蕭牆　古今注罘罳屏也漢文
帝紀又作伏思君朝行至内屏思惟故曰罘罳　顔延
年詩踟躕清防密注清防屏風也　禮記注容如牀頭
小曲屏風用以自防蔽司馬法其軍容不入國國容不
入軍
古屏風　史記注荆軻左把秦王右揕其胸姬人鼓琴
曰羅縠單衣可裂而絶八尺屏風可超而越鹿盧之劍
可負而抜王奮袖而去　西京雜記武帝為厠寳屏風
設於桂宮　漢武故事上起神屋扇屏悉以白琉璃作
之光照洞徹　郭子横洞冥記上起神明臺雜玉為龜
甲屏風　拾遺記漢董偃常臥延清之室設火齊屏風
　西京雜記趙合徳遺飛燕雲母屏風琉璃屏風合徳
所居昭陽殿中設木畫屏風文如蜘蛛絲縷　謝承後
漢書鄭宏為太尉時舉第五倫為司空班次在下毎正
朔朝見宏曲躬自卑上問知其故遂聽置雲母屏風分
隔其間由此為故事　三輔決錄何敞為汝南太守章
帝南巡過郡有雕鏤屏風為帝設之命侍中黄香銘之
曰古典務農雕鏤傷民忠在竭節義在修身　魏志太
祖平柳城頒所𫉬器物有素屏風持以賜毛玠曰君有
古人之風故賜君古人之服　記事珠吳主亮命工人
潘芳作金螭屏風古今注作琉璃屛風鏤祥物一百三
十種種種有生氣一日與夫人戱觸屏墜其一鳳頃之
飛去　陸龜蒙小名錄吳主孫亮有四姬為作綠琉璃
屏風甚薄而徹毎月下清夜舒之使四姬坐屏風内而
外望之如無隔　晉東宮舊事皇太子納妃有牀上屏
風十二牒銀鉤鈕梳頭屏風二十四牒地屏風十四牒
銅環鈕　晉書吳𨼆之為度支尚書以竹蓬為屏風坐
無氈席　宋元嘉起居注十六年御史中丞劉楨奏風
聞前廣州刺史韋朗於廣州所作銀塗漆屏風二十三
牀又緑沉屛風一牀請以見事追朗前所居官　南史
齊文惠太子鎮雍州時有盜𤼵楚王冡𫉬玉屛風　吳
均齊春秋宜都王鏗年十嵗與吉景曜商略先言往行
左右誤排柟瘤屏風倒壓背色貌不異言談不輟　徐
堅初學記梁簡文帝謝啟云奉宣勅㫖垂賚碧慮棊子
屏風二十牒　事物紺珠鑑屏隋煬帝鑄方鏡作　酉
陽雜俎安禄山恩寵莫比錫賚無數其所賜品目有八
角花鳥屏風　杜陽編元載嘗造芸暉堂户牖内設懸
黎屏風本楊國忠之寳也屏上刻前代美人妓樂之形
外以玳瑁水犀為押絡以真珠瑟瑟其為精妙殆非人
工所及　清異錄王元寳起高樓以銀鏤三稜屏風代
籬落密置香槽香自花鏤中出號含薫閣　清異錄成
徳節度王鎔求長生不死日延異人方士坐邃宇映水
精金脉屏風焚香謂飛昇可致　清異錄京城北醫者
孫氏有木頰小石屏石色赤緑上有正白如蒙頭坐僧
頗類真京人相沿號玉羅漢屏　倦游錄凡視五色皆
損目唯黑色無損李氏有江南日中書皆用皁羅糊屏
風所以養目也　元氏掖庭記帝為英英起采芳館於
瓊華島内設六角雕羽之屏　妮古錄髙昌正臣博古
好雅其處之室凡可以供清玩者莫不畢具石屏其一
也石方廣僅尺其文如董北苑僧巨然破墨用筆命曰
江山晩思柯九思記書其背而刻之此屏石色澄碧今
在雨花庵中　事物原始零陽白鶴山有石屏其紋有
雲月波瀾龍鳳之狀　七修類藁古有硬屏風而無軟
屏風今圍屏也𢎞治間倭國入貢來使送浙鎮守杭人
遂能之
書畫屏風　王琰宋春秋明帝性多忌諱亦惡白字屏
風書古來名文有白字輙易元黄朱紫隨宜代焉　唐
書房元齡集古今家誡書於屏風　唐書憲宗著書十
四篇號前代君臣事迹書於六曲屏風　三禮圗扆縱
廣八尺畫斧文而無柄設而不用今之屏風皆有畫飾
其遺象也　劉向七略别錄臣向與黄門侍郎歆所校
烈女傳種類相從為七篇以著禍福榮辱之効是非得
失之分畫之於屏風四堵　鄴中記石季龍作金鈕屈
膝屏風衣以白縑畫義士仙人禽獸之象髙施則八尺
下施則四尺或施六尺隨意所欲也　唐書高祖皇后
竇氏父毅在周為上柱國尚武帝姊長公主嘗謂主曰
此女有竒相何可妄與人因畫二孔雀屏間請婚者射
中目則許之髙祖最後射各中一目遂歸高祖　本草
唐世多畫貘作屏　丹鉛總錄唐人好畫蕃馬於屏風
間詞云細草平沙蕃馬小屏風是也　清異錄幈宮孟
蜀髙祖晩年作以畫屏七十張闗百紐而鬭之用為寢
所　春明退朝錄太常寺舊在興國坊今三班院是也
景祐初燕侍郎肅判寺㕔事畫寒林屏風時稱絶筆
錦繡萬花谷玉堂兩壁有巨然畫山董羽畫水宋宣獻
公為學士時燕穆之復為六幅山水屏寄之乃置於中
門　山堂肆考邵康節過友人家晝卧見其枕屏畫小
兒題詩其上云遂令髙臥人欹枕㸔兒戲
屏異　楊太真傳有一屏風名虹霓雕刻前代美人之
形可長三寸許其間執玩之器與衣服皆用衆寳雜厠
而成乃隋文帝所造賜義成公主墮在北胡貞觀初滅
胡與蕭后同歸中國上因而賜妃歸衛公楊國忠家安
於髙樓上國忠日午嘗偃息其下纔就枕而屏風諸女
悉皆下牀前各通所號云裂繒人也定陶人也穹廬人
也當壚人也亡吴人也步蓮人也桃源人也斑竹人也
奉五官人也温肌人也曹氏投波人也吳宫無雙返香
人也拾翠人也竊香人也金屋人也解佩人也為雲人
也董雙成也為烟人也畫眉人也吹簫人也笑躄人也
垓中人也許飛瓊也趙飛燕也金谷人也小鬢人也光
髮人也薛夜來也結綺閣人也扶風女也國忠雖閉目
歴觀見之而身體不能動口不能𤼵聲諸女各以物列
坐遞呈本藝訖一一復歸屏上國忠方醒惶懼遽走下
樓貴妃知之亦不欲見焉禄山亂後其物猶存在元載
家後不知所在　酉陽雜俎元和中有士人因醉臥㕔
中及醒見古屏上婦人等踏歌曰長安兒女踏春陽無
處春陽不斷腸舞袖弓腰渾忘却蛾眉空帶九秋霜其
中雙鬟者問如何是弓腰歌者乃反首髻及地勢如規
焉士人驚懼因叱之忽然上屏
　　　簾(附簾押/)
總論　物原周公作簾　風俗通户帷為簾　揚雄方
言宋魏陳楚江淮之間箔謂之筁或謂之麴自闗而西
謂之箔南楚謂之篷箔　廣雅㡙􁀙㡘也　器物叢談
簾之為言㢘也自障蔽為㢘恥也一名筁一名箔　稗
史類編莊子曰有張毅者高門懸箔無不走也而談藪
有户下懸簾明知是箔則懸箔即簾矣荀子有局室蘆
簾之文由此推之疑三代物禮曰天子外屏諸侯内屏
大夫以簾士以幃　書敘指南帝母垂簾曰雲簾　晉
東宮舊事簾箔皆以青布緣純　南史梁夏侯亶為九
列家貧而好置樂妓無衣裝飾客至即令隔簾奏曲時
人以簾為夏侯妓衣　山堂肆考席箕草可為簾見王
建邊塞詩
古人簾　拾遺記越王有美女二人一名夷光一名修
明以貢於吳吳王處以椒華之房貫細珠為簾幌朝下
以蔽景夕捲以待月　漢武故事上起神屋以白珠為
簾箔玳瑁壓之象牙為篾　洞㝠記漢武帝元鼎元年
起招􁦆閣於甘泉宫西編翠羽麟毫為簾　西京雜記
漢諸陵寢皆以竹為簾簾皆為水紋及龍鳳之像又昭
陽殿織珠為簾風至則鳴如珩珮之聲　三秦記明光
宫以金玉珠璣為簾箔　謝綽宋拾遺戴明寳厯朝寵
倖家累千金大兒驕淫為五色珠簾明寳不能禁　隋
遺錄煬帝時蒲澤國進蔽日簾以負山蛟睫紉蓮根絲
貫小珠間睫編成雖曉日激射而光不能透　採蘭雜
志張説於元宵召諸姬共宴苦於無月夫人以雞林夜
明簾懸之炳於白日夜半月出惟説宅無光簾奪之也
　清異錄人家畜一簾紫赤色人自簾間自外望之繞
身有光云得於天寳之亂葢宫禁物也後歸於渾咸家
有貴臣識之曰此瑞英簾耳　杜陽雜編同昌公主有
却寒簾類玳瑁斑有紫色云却寒鳥骨所成也設之辟
寒
簾押　元經世大典親王納妃公主下降皆有銀蒜簾
押幾百雙　丹鉛總錄蔣捷白紵詞早是東風作惡旋
安排一雙銀蒜鎮羅幙銀蒜鑄銀為蒜形以押簾也
　　　帷帳(附流蘇/幄  幔)　(帳鈎幕帳竿/帟      幌)　(幬障帷/步)　(幨/)
總論　物原軒轅作帷帳　逸雅帳張也張施於牀上
也小帳曰斗帳形如覆斗也　史記漢孝文帝所幸慎
夫人帷帳不得文繡以示敦朴　王忱魏書魏太祖雅
性節儉帷帳壊則補衲　風俗通俗説帷帳不可作衣
令人病癘　原始撒帳始於漢武帝非始於翼奉也李
夫人初至帝迎入帳中共坐歡飲之後預戒宫人遥撤
五色同心花果帝與夫人以衣裾盛之云得多得子多
也
古人帳　黄帝内傳王母為帝設九真十絶妙帳　田
俅子堯時有獬豸緝其毛為帝帳　逸周書王㑹解成
周之㑹墠上張赤奕陰羽注陰鶴也以鶴羽飾帳也奕
帳也　瀬鄉記注老君碧複帳孔子青複帳　漢武故
事上以流璃珠玉明月夜光雜錯天下珍寳為甲帳次
為乙帳甲以居神乙以自居　拾遺記董偃常臥延清
之室以畫石為牀上設紫琉璃帳　飛燕外傳有五成
金霞帳九霞帳又趙后報媫妤以雲錦五色帳婕妤泣
謂帝曰非姊賜我死不知此器又帝為趙后開逺條館
賜紫茸雲氣帳　漢官儀尚書郎入直中官供錦帳青
縑帳　漢書馬融常坐高堂施絳紗帳前授生徒後列
女樂弟子以次相傳鮮有入其室者　漢書注韋昭曰
竹皮筠也今南夷取竹幼時績以為帳　魏略大秦國
出金織成帳　外國傳斯條國王作白珠交結帳　晉
書謝尚為江夏相都督始到官郡府以布四十疋為尚
造烏布帳尚壊之以為軍士襦袴　鄴中記石虎冬月
用明光錦以白縑為裏名複帳帳之四角安純金銀鑿
鏤香爐爇以百和香帳頂安金蓮花中縣金箔織成錦
囊春秋施錦帳表以五色絲為裌帷夏用丹紗羅或綦
文丹羅或縠文羅為單帳　採蘭雜志謝靈運有帳曰
辟塵　南史宋庾仲文就劉道錫索嫁女具得細葛斗
帳等物　南史齊高帝於内殿施黄紗帳　南史東昏
侯所愛潘貴妃名玉兒帝為起玉夀殿中作飛仙帳四
面綺繡窻間盡畫神仙　南史梁武帝衣布衣木綿皁
帳　朝野僉載隋煬帝巡狩北邊作大行殿七寳帳容
數百人飾以珍寳光輝洞徹引匈奴啟民可汗宴㑹其
中可汗恍然疑非人世之有　隋遺錄煬帝迷樓設四
寳帳一曰散春愁二曰醉忘歸三曰夜酣香四曰延秋
月皆寳所成也　北山移文蕙帳空兮夜鶴怨　孔六
帖則天皇后常御紫宸殿施慘紫帳　唐書武后起望
仙臺設玳瑁帳　知命錄李嶠當則天朝拜相帝幸宅
見臥青絁帳賜御用繡羅帳嶠臥不安席明日奏少時
相者謂不當華欲用舊帳　五行志武后時嬖臣張易
之為母阿臧作七寳帳有魚龍鸞鳳之形　明皇雜錄
帝友愛至厚殿中設五幄與諸王處號五王帳　陳鴻
長恨𫝊褰九華帳　唐書楊國忠當國引酷吏吉温拜
京畿闗内採訪使安禄山敇吏設白紬帳于傳以俟命
　唐明皇雜錄楊國忠鏁子帳希世之寳時人莫能計
其直　史諱錄穆宗宫中花開以重頂帳蒙蔽欄檻
孔六帖同昌公主堂中設連珠之帳續真珠為之也
唐書元載寵姬薛瑶英載為設金絲帳處之　杜陽編
元載紫綃帳得於南海溪洞之帥首即鮫綃類也輕疎
而薄如無所礙雖當時凝寒風不能入盛夏則清凉自
至其色𨼆𨼆或不知其帳也謂載臥内有紫氣　演繁
露唐人昏禮多用百子帳特貴其名與昏宜而其制度
則非有子孫衆多之義盖其制本出戎虜特穹廬拂廬
之具體而微者耳棬栁為圈以相連鎻可張可闔為其
圈之多也故以百子總之亦非真有百圈也其施張既
成大扺如今尖頂圓亭子而用青氈通冒四隅上下便
於移置耳　楓窗小牘禁中大婚用百子帳以錦繡織
成百小兒嬉戱狀　清異錄顯徳中創行尊重纈淡墨
體花深黄工部郎陳昌達好緣飾家貧貨琴劍作纈帳
一具　虎苑饒王徐知諤嘗遊秫山除地為廣塲編虎
皮為大帷率僚屬㑹其下號曰虎帳　孔六帖閩王鏻
命錦工作九龍帳　清異錄蜀主孟知祥有皇明帳不
知所自深淺紅恐是鮫綃之類於皺紋中有十洲三島
象施之大小牀皆稱此為怪耳夜則粲錯如金箔狀㫤
敗失所在　吳越備史錢鏐武肅王夫人嘗以王寢帳
隳裂造青練帳將易之王曰作法於儉猶恐為奢卒不
用　事物原始范文正公夜讀書於帳中帳頂如墨色
後以示子孫謂之墨色帳　南游記舊王介甫以天下
樂錦為帳嫁女仁宗聞之遂捨為佛帳　元氏掖庭記
帝為英英設浮香細鱗之帳
㫋帳　漢書注穹廬氈帳也其形穹隆故曰穹廬　唐
書吐蕃處於大氈帳中名曰拂廬高宗永徽五年吐蕃
獻之高五丈廣袤二十七步其後豪貴稍以青絹布為
之　顔氏家訓江南不謂有千人氈帳及來河北不謂
有二萬斛船　演繁露白樂天有青氈帳詩
紙帳　起居器服箋紙帳用藤皮繭紙纒於木上以索
纒緊勒作皺紋不用糊以綫折縫縫之頂不用紙以稀
布為頂取其透氣或畫以梅花或畫以蝴蝶自是分外
清致
流蘇　摰虞决疑要注天子帳以流蘇為飾　左思吳
都賦張組帳設流蘇注組繡色也流蘇者五色羽飾帷
而垂之也　鄴中記石虎冬月施蜀錦流蘇斗帳四角
安純金龍頭銜五色流蘇　倦游錄流蘇者乃盤綫繪
繡之毬五彩錯為之同心而下垂者也　丹鉛總錄倦
游録述流蘇之制但云五綵同心而下垂者莫能言其
始黄公紹書林亦止引晉書割流蘇為馬帴皆後世幃
帳間所懸耳古者流蘇葢樂器之飾前漢書禮樂志薛
瓚注作流遡周禮金鐲節鼓鄭元注云後世合宮懸用
之而有流蘇之飾樂器而用以為幃帳之懸則自晉以
後始也
帳鉤　藻林楚辭云曲瓊帳上玉鈎也六朝云桂鉤亦
帳鉤也陳王金被馬秦女桂為鉤　西京雜記廣川王
𤼵魏哀王冡得石牀方七尺有銅帳鉤一具或在牀上
或在地下似是帳糜朽而銅鉤墮落　隋史蘇威參掌
朝政見宮中以銀為幔鉤因盛陳節儉之美以諭上上
為改容
帳竿　南史宋蒼梧王在東宮五六嵗能緣漆帳竿去
地丈餘
幬　説文帳張也一曰幬　楚辭翡帷翠幬飾髙堂些
　南史宋武節儉過人張妃房唯碧綃蚊幬
帷　事物紺珠帷圍也以自障圍也軒轅制　説文在
旁曰帷　三禮圖四旁及上曰帷　韻略帷單帳也
禮天官幕人注組綬所以繫帷　史記孔子見衛夫人
夫人在絺帷中而拜　王子年拾遺記吳王孫權趙夫
人善畫巧妙無雙權展紫綃之帷夫人曰此不足貴妾
欲窮思慮能使下綃帷而清風自入視外無有蔽礙列
侍飄然自凉若御風而行　晉書有司奏太極殿廣室
施絳帳帝曰漢文集上書皁囊為帷遂令冬施青布夏
施青練帷帳　晉書穆帝永和元年正月皇太后設白
紗帷於太極殿抱帝臨軒　晉東宮舊事太子納妃用
青布碧裏梁下幃各一紺絹青布窻户幃各一　書敘
指南御帷曰緹帷緹丹黄色　山堂肆考許旌陽學道
於丹陽黄堂嘗以五色錦帷飛還故宅
幨　逸雅牀前帷曰幨言幨幨而垂也　東宫舊事皇
太子納妃有綠絹綺牀幨二
幄　小爾雅覆帳謂之幄　三禮圗上下四旁悉周曰
幄幄大帷也　周禮注四合象宮室曰幄王所居之帳
也　釋名幄屋也以帛衣板施之形如屋也　左𫝊衛
侯為虎幄於藉圃注於藉田之圃新造幄幙皆以虎獸
為飾　漢舊儀祭天有紺幄帳　漢書禮樂志照紫幄
注紫幄饗神之幄也帳上四下而覆曰幄　唐輦下嵗
時記長安士女游春野步遇名花則設席藉草以紅裙
逓相插掛以為宴幄其奢逸如此
幔　事物紺珠幔漫也漫相連綴也周制　器物叢談
幔帷之屬止一面　山堂肆考幔圍似城故曰幔城
裴景仁前秦記苻堅時韋逞母宋氏傳其父業得周官
音義於是就宋立講室書堂生徒百二十人隔綘幔而
授業焉拜宋爵號宣文君賜侍婢十人　酉陽雜俎北
方婚禮用青布幔為屋謂之青廬於此交拜行禮
帟　釋名小幕曰帟張在上帟帟然也　三禮圗坐上
承塵曰帟　藻林帟平帳也
幕　説文在上曰幕　藻林幙帳裙也　周禮幙人掌
帷幙幄帟綬之事　歸藏啟室昔者女媧氏張雲幙
拾遺記漢武帝好微行於池傍逰宫以漆為柱鋪元綈
之幙器服乗輿皆尚黑色　李陵書韋㡚毳幙以禦風
雨　洞冥記末多國織鳳毛錦以為帷幙　沈約宋書
居青油幕下　韻府碧油幢軍中幕帳　北史魏賜阿
那環黄芇幙六張　天寳遺事長安貴家子弟毎至春
時游宴供帳於園圃中隨行載以油幕或遇陰雨以幙
覆之盡歡而歸　杜陽雜編咸通中同昌公主有瑟瑟
幙謂其幙色如瑟瑟闊三丈長一百尺輕明虛薄無以
為比向空張之則疎朗之紋如碧絲之貫真珠雖大雨
暴降不能濕溺云以鮫人瑞香膏傅也　事物紺珠黎
幕黎人拆中國綿絲間木綿桃織成幅聮為幙
幌　北堂書鈔晉惠帝起居注有雲母幌又華延雋云
洛陽城十八觀皆籠雲母幌　鄴中記石虎太武殿西
有崑華殿閣上輙開大窗皆絳紗幌
步障　晉東宮舊事皇太子納妃有絲布裹步障三十
里　晉書石崇與王愷奢靡相尚愷作紫絲步障四十
里崇作錦步障五十里敵之　列女傳謝道韞為王凝
之妻凝之弟獻之嘗與賔客談論詞理將屈道韞遣婢
白獻之欲為小郎解圍乃施青綾步障自蔽申獻之前
議客不能屈　南史齊東昏侯在位置射雉塲二百九
十六處翳中帷帳及步障皆袷以綠紅錦　南史波羅
婆步障梁天監中于闐所獻　李徳裕次栁氏舊聞天
寳中安禄山毎來朝上特異待之為置坐於殿偏而張
金雞幛其來輙賜坐
　
　
　
　
　
　
　
　
　
　
　
　
　
　格致鏡原卷五十三
欽定四庫全書
　格致鏡原卷五十四　　　大學士陳元龍撰
　　居處器物類(二/)
　　　被
總論　物原神農作被　孔注寢衣今之被也　詩國
風抱衾與裯　身章撮要大被曰衾單被曰裯世人或
以錦繡或以布素或以楮皮為之取其暖自適也　楚
辭翡翠珠被爛齊光些王逸注言牀上之被則飾以翡
翠之羽及與珠璣刻畫衆花其文爛然而同光明　陳
繼儒羣碎錄緣池池者緣飾之名謂其形象水池耳今
被頭别施帛為緣呼為被池宋子京詩春寒到被池
田藝衡留青日札今之色被横其臥邊緣幅作異色曰
當頭當去聲即古被池之遺製
古人被　公孫宏傳宏為三公臥布被飾詐以釣名
漢官典職漢尚書郎入直供青綾被或錦被　西京雜
記趙飛燕為后女弟昭容上襚三十五條有鴛鴦被
東宮舊事太子納妃有七彩文綺被一絳羅四幅被四
繡羅五幅被一　誠齋雜記孟宗少游學其母制十二
幅被以招賢士共臥庶得聞君子之言　桓任别傳任
後母酷惡常憎任為作二幅箕踵之被　南史陳大建
七年陳桃根上織成羅紋錦被各二詔於龍門外焚之
　李肇翰林志興元元年勅翰林學士給青綺錦被
杜陽雜編同昌公主室中設神絲被繡三千鴛鴦間以
竒花異卉精巧華麗絶比其上綴以靈粟之珠珠如粟粒
五色輝映　杜陽雜編唐元和八年大軫國貢神錦被
氷𧖟絲所織也方二丈厚一寸其上龍文鳳彩殆非人
工暑月覆之清涼透體　清異錄莊宗滅梁平蜀志頗
自逸命蜀匠旋織十幅無縫錦為被材被成賜名六合
被　輟耕錄孟蜀主一錦被其濶猶今之三幅帛而一
梭織成被頭作二穴若雲板樣葢以叩于項下如盤領
狀兩側餘錦則擁覆於肩此之謂鴛衾也楊樞密公云
嘗於宋官庫見之　山堂肆考宋陸務觀有謝待制朱
丈貺紙被詩　元氏掖庭記帝為英英起采芳館設重
樓金線之衾重樓金線花名也出長白山花心抽絲如
金長至四五尺毎尺寸縛結如樓形山中人取以織之
成幅　庶物異名疏秃髮鮮卑稱被也夀闐之在孕母
胡掖氏因寢而産於被中遂以秃髮為姓　楊慎滇載
記雲南段功妻梁王女阿􁥰主也王聽譖殺功主作愁
憤詩有悮我一生路裏彩之句路裏彩錦被名　嶺表
錄南道之酋豪多選鵝之細毛夾以巾帛綿絮而為被
復縱横衲之其温柔不減於挾纊也俗云鵝毛柔暖而
性冷偏宜覆小兒能辟驚癎疾　朱輔溪蠻叢笑茅花
被犵狫無綿揉茅花絮布被一被數幅聮貫以成山􁍙
皆臥板夜然以火犵狫視猺則為富矣　事物紺珠洞
被出黎平苧布為質彩綫挑刺成
　　　枕
總論　逸雅枕檢也所以檢項也　物原神農作枕
詩角枕粲兮　彚苑詳註頭藉斗古者十斗曰枕首有
角今五斗曰枕
寳枕　拾遺記漢誅梁冀得一玉虎頭枕云單池國所
獻其頷下有篆書字云帝辛之枕帝與妲己同枕之是
殷時遺寳也　西京雜記合徳遺飛燕琥珀枕龜文枕
　洞冥記設元珉雕枕刻黑玉銅鏤為日月雲雷之狀
亦曰鏤雲枕　洛神賦注黄初中東阿王入朝帝示甄
后玉鏤金帶枕　宋武帝本紀寜州常獻虎珀枕光色
甚麗價盈百金時將北伐以虎魄療金創武帝大悦命
碎分賜諸將　國史補唐盧昻主福建鹽鐵贓罪大𤼵
有瑟瑟枕大如斗㪷以金牀乘之憲宗估其值曰至寳
無價　張瀆宣室志韋弇遇玉清之女持寳以贈出一
枕似玉微紅有紋如粟竒光炳然曰紅麩枕也　韻府
七寳枕織女枕也嘗留贈郭翰　明皇雜錄同昌公主
有鷓鴣枕以七寳合成為鷓鴣之形　唐書御史劾盜
得浮屠辯機金寳神枕自言合浦公主所賜　羣書考
索宋太祖建隆二年于闐國王遣使來貢玉枕以玉匣
盛之　家世舊事程少師有綠玉枕　解酲語西僧楊
璉真伽𤼵宋理宗陵得伏虎枕七寳合成伏虎之狀
邵氏聞見録洛陽楚氏所寳水晶枕其間有半開杏花
一枝　妮古錄蔡君謨水精枕中有桃一枝宛如新折
木枕　劉向别錄有芳松枕　吳書張紘見柟榴枕愛
其文為作賦　蘇彥楠榴枕銘珍木之竒文鬱理鮮㢘
稜方正密滑真堅　酉陽雜俎臺山有色綾木理如綾
紋窠百姓取為枕呼色綾枕　搜神記邛都縣四十里
一時俱陷為湖土人謂之為陷湖今水淺時彼土人没
水取得舊木堅貞光黑如漆好事人以為枕相贈　楊
慎外集取黄楊木作枕必以陰晦無一星則伐之為枕
不裂
石枕　異苑滕放夏枕文石枕臥忽暴雷震其枕四解
旁人莫不為之怖懾而放微覺有聲不怖也其所枕葢
六安也　酉陽雜爼汴州民趙懐正妻賀以一環易一
石枕趙枕之中如風雨聲毁視之中有金銀各一鋌如
模鑄者所函鋌處其模似預曽勘入無絲髪隙不知從
何而入也　歐陽修詩序有贈予以端谿綠石枕者與
家所藏笛竹簟皆佳物也　豐寜傳益眼者無如磁石
為枕可老而不昏寜皇宫中多用之
諸枕　神仙傳漢武帝東巡見泰山老父鋤於道頭上
白光髙數尺呼問之對曰有道士教臣作神枕枕有三
十二竅二十四竅應二十四氣八竅應八風臣行之轉
少齒生　道籥李少君有透骨之金大如彈丸凡物近
之便成金色帝試以檀香屑共聚一處置李夫人枕傍
詰旦視之皆化為金屑銷之不更變視其枕亦微有金
光遂號為金光枕　虎苑李廣與兄弟獵於宜山見臥
虎射之一矢即殪斷其頭為枕示服猛也今人作虎枕
自廣始　北堂書鈔崔駰六安枕銘云枕有規矩恭一
其徳承元寜躬終始不忒案六安枕言六面安也　漢
官儀後漢尚書郎入直官給通中枕　魏武上雜物疏
御物有漆畫韋枕二枚貴人公主有黑漆韋枕三十枚
　魏略大秦國出五色枕　晉東宫舊事皇太子納妃
有漆龍頭支髻枕一銀花鐶鈕自副　黄魯直集支髮
枕庾公所作葢今俗山枕　焦氏類林洪崖先生欲歸
河内舍人劉守璋贈先生四皓鹿角枕　南史有賀徽
者美色梁元帝徐妃要之於普賢尼寺書白角枕為詩
相贈答　北史髙昌出白鹽其形如玉髙昌人取以為
枕魏時遣使獻鹽枕　朝野僉載逆韋之妺馮太和之
妻號七姨信邪見為豹頭枕以辟邪白澤枕以去魅作
伏熊枕以為宜男太和死嗣虢王娶之韋之敗也虢王
斫七姨頭送朝堂則知辟邪之枕無効矣　李肇翰林
志翰林學士給漆通中枕　清異錄舒雅作青紗連二
枕滿貯酴醿木犀瑞香散蕊甚益鼻根　清異錄盧文
紀有玉枕骨故凡枕之堅實者俱不可用親舊間作楊
花枕贈之遂𫉬安寢自是縫青繒充以栁絮一年一易
　常新錄宣城妓史鳳待異客以神鷄枕　吳越備史
武肅王錢鏐在軍中未嘗安寢用圓木作枕睡熟則欹
由是得寤名曰警枕　范祖禹集司馬温公以圓木為
警枕少睡則枕轉而覺乃起讀書　胡侍珍珠船警枕
不始於司馬温公蔡中郎有警枕銘禮記少儀弓茵席
枕几頴杖琴瑟戈註云頴警枕也謂之頴者頴然警悟
也　歐公試筆介甫嘗云夏月晝睡方枕為佳問其何
理云睡久氣蒸枕熱則轉一方冷處　山家清事秋采
山甘菊花貯以紅棊布囊作枕用能清頭目去邪穢
事物紺珠丹枕赤皮疊布貯兜羅綿及毛西域無木故
以此為之
異枕　廣徳神異錄有海外國貢重明枕長一尺二寸
高六寸潔白類於水精中有樓臺之形四面有十道士
持香執簡循環無已謂之行道真人其鏤木丹青真人
之首簪帔無不悉具仍通瑩焉如水睹物　開元遺事
龜兹國進枕一其色若瑪瑙温潤如玉製作甚樸素枕
之而寐則十洲三島盡在夢中帝因號遊仙枕後賜楊
國忠　開元遺事虢國夫人有夜明枕置於堂中紅光
照室不假燈燭　李泌枕中記開元中道者呂翁經邯
鄲道上遇少年盧生自歎生世不諧是時主人蒸黄粱
為饌翁乃探囊中枕以授之曰子枕此當令子榮適如
志其枕瓷而竅其兩端生俯首就之寐中見其竅大而
明若可處舉身而入遂至其家娶妻仕宦三十餘年間
赫奕無比既寤黄粱尚未熟　清異録左宮枕青玉為
之體方平長可寢二人冬温夏涼醉者破醒夢者游仙
云是左宫王夫人枕左宫以授杜光庭光庭進之蜀主
與皇明帳為幈宮二寳　物類相感志咸熙二年宫中
夜夜有白色異獸光潔遶宮帝使宮者伺之見白虎子
以戈投之中左目比往取之唯見血在地不復見虎搜
檢宮内外不見得物唯寳庫内得一玉虎頭枕左目傷
痕濕血存焉按此枕漢梁冀經用本是單池國所貢頷
下篆字存焉　事物紺珠余尚書靖知桂州時有極深
林中毎月盈夕聞笛聲甚清逺公令人迹之見其聲自
一大柏木中出乃伐為枕笛聲如期公甚寳之公季弟
欲窮其怪命工解視但見木之文理正如人月下吹笛
像雖良工莫及復膠合之不復有聲　珍玩考偶武孟
吳之太倉人也嘗為武岡州幕官因鑿渠得一瓦枕枕
之聞其中鳴鼓起一更至五更次第更轉不差既聞鷄
鳴亦至三唱而曉扺暮復然武孟以為鬼物令碎之見
其中設機局以應夜氣識者以為諸葛武侯雞鳴枕也
　　　席(附筵/)　(薦/)
總論　逸雅席釋也可卷可釋也　物原神農作席薦
　禮天子之席五重諸侯三重大夫再重士不重　鹽
鐵論古者皮毛草蓐無茵席之加㫋蒻之美其後大夫
士複薦草緣蒲平單莞庶人即草蓐索經單藺□蒢而
已今富者繡茵翟柔蒲子露林中者􁱮皮代㫋闒坐平
莞　唐書守宮署供蕃客帷帟則題嵗月席壽三年
名類　周禮司几筵掌五几五席之名物凡大朝覲設
莞筵紛純加繅席畫純加次席黼純諸侯祭祀席蒲筵
繢純加莞席紛純甸役設熊席喪事設葦席　尚書蔑
席黼純筍席元純底席綴純豐席畫純注蔑桃枝竹也
筍弱竹也底蒻華也豐莞也純緣也並天子朝燕之席
　禮記大路素而越席注越蒲屬祭天之車翦蒲為席
也　禮記浴出杅履蒯席　邢疏蓐一名兹兹者蓐席
也言草蓐之席也　庶物異名疏荀子龍兹亦謂為席
謂龍鬚席也　拾遺記軒皇使百辟羣臣列圭於蘭蒲
席上　韓子夏禹為茵蔣席　拾遺記周穆王時西王
母來獻碧蒲之席　拾遺記燕昭王設鱗文席鱗文者
錯雜寳飾席為雲霧麟鳳者也　漢舊儀祭天用六采
綺席祭地登紫壇用紺席祭嶽用白菅席　漢書文帝
莞蒲為席　神仙傳淮南王為八公設象牙席　西京
雜記趙飛燕為皇后其女弟上椰葉席　趙飛燕傳飛
燕為皇后其女弟上遺回風席　西京雜記趙昭儀設
綠熊席席毛長二尺餘人眠而擁毛自蔽望之不能見
坐則没膝其中雜熏諸香一坐此席餘香百日不歇
漢史丹傳頓首伏青蒲上　服䖍曰青綠蒲席也孟康
曰以蒲青為席用蔽地也　皇甫謐高士傳老萊子親
沒𨼆蒙山之陽蓍艾為席　周斐汝南先賢傳鄭敬以
茅葭為席常隨把栁之陰　晉東宮舊事太子有獨坐
龍鬚席赤皮席花席經席　崔祖思政事疏宋武帝節
儉過人張妃房唯有三齊苮席　劉宋起居注御史中
丞奏風聞廣州刺史韋朗於州部作蒐白席三百二十
領注即今番舶之地隔也有紅白雜色茅蒐染紅故曰
蒐白　南史梁武時海中浮鵠山去餘姚岸可千餘里
上有女人年三百嵗有女官道士四五百人年並出百
嵗俱在山學道遣使獻紅席帝方捨身時其使適至云
此草常有紅鳥居下故以為名觀其圖狀則鸞鳥也
鄴中記石季龍作席以金褁五香雜以五采綫編蒲皮
緣之以錦　賈氏説林謝仙女盛夏上元宗以生凉之
席　杜陽編憲宗迎佛骨入内道塲設龍麟之席　孔
六帖頴王璬濟江舟中以綵席藉步命撤之曰此可寢
奈何踐之　湘東備錄申王取猪毛刷浄令巧工織壬
癸席滑而且凉　張鷟朝野僉載張易之母阿臧以汾
晉之龍鬚河中之鳳翮為席　孔六帖張志和豹席
酉陽雜俎安禄山所賜品目有綠白平細背席　杜陽
編處士伊祈𤣥解上召入宫設紫茭席色紫而類茭葉光
軟香浄冬温夏涼此本烏弋山離國獻　清異錄顯徳
中書堂設起紋秋水席色如葡萄紫而柔薄類綿疊之
可置研函中吏偶覆水水皆散去不能沾濡不識其何
物為之　拾遺記蓬萊山有葭紅色可編為席温柔如
罽毳方丈山有草名濡姧葉色如紺莖色如漆細軟可
縈海人織以為席卷之不盈一手舒之則坐方國之賓
　大魏諸州記鉅鹿廣阿澤多葦出細御席　盧毓冀
州論冀州有雲母御席　地理志鳳翔府土貢龍鬚席
相州土貢鳳翮席登州土貢水蔥席　唐書南蠻環王
椰葉為席　元氏掖庭記帝為英英起采芳館於瓊華
島内設唐人滿花之席唐人髙麗島名產滿花草土人
以為席　一統志朝鮮出滿花席草性柔折屈而不損
　拾遺記􁁉乘草又名半月草其質温柔可以為席
事物紺珠蘇薫席深碧色出墊江
筵　周禮注筵亦席也在上鋪陳曰筵在下蹈藉曰席
古人坐席三重再重各有差　三禮圖士蒲筵長七尺
廣三尺三寸無純
薦　説文蒻蒲子也可為薦　拾遺記穆王時西王母
來敷黄莞之薦　漢武故事帝齋於尋真臺設紫羅薦
　　　簟
總論　物原周公作簟　詩經上筦下簟乃安斯寢
説文簟竹席也　逸雅簟簟也布之簟簟然平正也
方言宋魏間謂之笙或謂之□䒼自闗而西謂之簟其
粗者謂之□篨直文而粗自闗而東周洛楚魏之間謂之
倚佯自闗而西謂之筕篖　清異錄宜春王從謙作夏
清侯傳侯姓干名秀賜姓名為平瑩字少覃封夏清侯
謂簟也
名類　西京雜記㑹稽竹簟供御號流黄簟以其織文
黄色滑膩若流故曰流黄　西京雜記武帝以象牙簟
賜李夫人　洞㝠記吠勒國貢文犀角亦曰影犀織以
為簟如錦綺之文　東宮舊事太子納妃有烏韜赤花
雙文簟　北堂書鈔左思吳都賦云桃笙象簟韜於筒
中案桃笙竹簟也與象牙簟皆藏於竹筒而致貢也
庾翼與燕王書今致丈二細桃枝簟十黄蔑雙丈簟二
　王𨼆晉書車永為廣州刺史其子溢使多工作象牙
細簟土人患之　南史王儉嘗使賓客隸事多者賞之
唯廬江何憲為勝乃賞以五花簟王摛後至操筆便成
文章既奧辭亦華麗乃命左右抽憲簟登車而去　南
史齊永明九年林邑國獻金簟　盧氏雜記侯君集破
髙昌所得金簟甚精御府所無　五行志武后時嬖臣
張易之為母為犀簟　清異錄李文饒家藏㑹昌所賜
大同簟其體白竹也鬬磨平密了無罅隙但如一度膩
玉耳　雲仙散錄房夀六月召客坐糠竹簟　樂天詩
注蘄州出美竹製薤葉簟　北户録紅藤簟瓊州所出
其色殷紅瑩而不垢　地理志蘇州土貢白角簟　解
酲語許謙孫從宗言上方珍異庫有金絲簟　祝京兆
野記安南鄧上舎説其祖初入朝時貢象牙簟象簟者
凡象齒之中悉是逐條縱攢於内用法煮軟牙逐條抽
出之柔韌如線以織為席今横截牙心有花紋即是也
縱時可抽　屠隆起居器服箋茭蔁出滿喇加國生於
海之洲渚岸邊葉性柔軟鄉人取之織為細簟冬月用
之愈覺温煖夏則蘄州之竹簟最佳
　　　褥(附裀/)　(坐/)
總論　逸雅褥辱也人所坐䙝辱也　事始褥者席下
襯也　物原神農制褥　唐百官志守宮署掌供蕃客
帷帟則題嵗月褥夀七年不及期而壊有罰　朝野雜
記舎人院每知制誥設紫褥於庭面北拜閣老立褥之
東北謂之壓角宰相壓角其禮相傳自唐　山家清事
采蒲花如栁絮者熟鞭貯以方青囊作坐褥或臥褥甚
温燠雖木棉不可及也
名類　黄帝内傳王母為帝列七寳登真之牀敷紫茸
淨光之褥　拾遺記周靈王起昆昭之臺設紫羆文褥
西域所獻也人以指彈席而暄風入室　東方朔傳以
百􁀙之毫織為褥(洞冥記/作蛟毫)此毫柔而冷常以夏日舒之
因名柔毫水藻之褥舉手拭之恐水濕蓆定視乃光也
　西京雜記趙昭儀上皇后襚三十五條有鴛鴦褥
魏武與楊彪書今贈足下青氈牀褥三具　晉東宮舊
事皇太子拜有八尺褥一中褥一步輿褥一皇太子納
妃有承牀褥三獨坐褥二　南史褚澄以錢一萬千就
招提寺贖髙帝所賜褚淵白貂坐褥　顔氏家訓坐棊
子方褥　樂府雜錄康老子嘗得一舊錦褥有波斯見
之曰此冰𧖟繭絲所織暑月陳於坐滿室清凉　朝野
僉載張易之母阿臧為鼲貂之褥　杜陽編元載寵姬
薛瑶英處以却塵褥其褥出自句驪國云是却塵之獸
毛所為也其色殷鮮光軟無比　後山談叢王荆公嫁
女蔡氏慈夀宫賜珠褥直數十萬　諸山記武夷山神
號武夷君語村人曰汝等以八月十五日㑹於山頂見
㡢亭綵屋設寳座施紅雲紫霞褥令男女分坐作樂宴
飲　神異經北方有冰萬里厚百丈鼷䑕在氷下土中
其毛長八尺可以為褥却風寒　辟寒錄交州以南有
果然獸其毛長柔細滑澤色以白為質黑為文視如蒼
頭鴨脅邊斑文集十餘皮可得一褥繁文麗好細厚温
暖　辟寒錄閩粤有福清縣瀕海人家於海中闌得一
物乃青毛坐褥人坐其上毛輙颯然竪起擁匝人腰温
柔不可名　物類相感志南土酋豪𨕖輕茸細鵝毛夾
布被為褥
裀　説文茵車重蓆也一作裀　詩國風文茵暢轂注
文茵車中所坐虎皮褥也　韓非子縵帛為茵　天寳
遺事許慎選與親友結宴於花囿中未嘗設坐具使僮
僕聚落花鋪於坐下曰吾自有花裀何消坐具
坐　五侯鯖張九齡坐七寳山座論辨風生　石林燕
語狨坐不知始何時唐以前猶未施用太平興國中詔
工商庶人許乗烏漆素鞍不得用狨毛暖坐則當時葢
通上下用之矣天禧元年始定兩省五品宗室將軍以
上許乘狨毛暖坐餘悉禁遂為定制令文臣自中書舎
人以上武臣節度使以上方許用而宗室將軍之制亦
不行矣　升菴外集宋學士王珪召對蕊珠殿設紫花
墩命坐
　　　氈毯(附絨毯/)　(地衣/)
席上腐談氈之異名曰毛席毯之異名曰毛褥　説文
氍毹毾㲪皆氈緂之屬　物原堯作毯　唐百官志氈
夀五年　事物原始毯毛席織五采唐白樂天紅錦毯
歌揀絲練綫紅藍染織作披香殿上毯　酉陽雜俎安
禄山恩寵莫比其所賜有繡鴟毛氈　聲類氍㲣織毛
為席也　廣志氍􁀙白疊毛織近出南海　吳時外國
傳天竺國出細靡氍㲣　異物志大秦國野繭織成氍
􁀙以羣獸五色毛雜之為鳥獸人物草木雲氣千竒萬
怪上有鸚鵡逺望軒軒若飛其文赤白黑綠紅絳金縹
碧黄十種色　風俗通織毛褥曰氍毹　潛確類書氍
㲣亦曰氍毹毛席也即今之氈毯　三輔黄圗温室規
地以罽賓毹　南史髙昌國獻蒲桃氍毹　杜陽雜編
大厯中新羅國出五彩氍毹製度巧麗冠絶一時毎方
寸之内即有歌舞伎樂列國山川之象忽微風入室其
上復有蜂蝶動揺鷰雀飛舞俯而視之莫辨真假　服
䖍通俗文氍㲣細者謂之毾㲪㲩􁜠施大牀之前小榻
之上所以登而上牀也　東觀漢記景丹率衆至廣阿
光武出城外馬坐鞍置氈毾㲪上設酒肉　班固與弟
超書月支毾㲪大小相雜但細好而已　後漢西南夷
傳能作青頓􁁉毲註青頓今名絲頓頓音墪􁁉毲今紫
毾也　魏略大秦國以羊毛木皮野絲作之其屬有五
色九色毾㲪海東諸國所作也　南史中天竺國出毾
㲪　異苑沙門有法存者住廣州善醫術遂富有八尺
毾㲪作百種形象
絨毯　松江志剪絨花毯以木棉綫為經采色毛綫結
緯而翦之花樣異巧應手而出能為廣數丈者　格古
要論西洋剪絨單出西蕃絨布織者其紅緑色年逺日
晒永不退色緊而且細織大小蕃犬形方而不長又謂
之同盆單亦難得
地衣　蘇鶚杜陽雜編唐宣宗時畫八百疋官絁作魚
龍波浪文以為地衣毎一舞而珠翠滿地　頤豐堂漫
書宋秦檜格天閣成鄭仲為蜀宣撫遺錦地衣一鋪檜
命鋪閣上廣袤無尺寸差　筆麈楚王希範地衣用角
簟者剖竹為細篾織之即今之蘄簟也　庶物異名疏
今京師人剖穤稭精削隨地統織之甚雅緻又有於冬
月大㕔堂中織隨地毛毯堂柱礎處則分而不聮置之
乃合收舉非多人不可五色相鮮可謂侈極矣
　　　竹夫人
合璧事類竹夫人竹几也東坡送竹几與謝秀才詩贈
君無語竹夫人　黄魯直詩序趙子充示竹夫人詩予
謂憩臂休膝似非夫人之職而冬夏青青竹之所長予
為更名曰青奴　山堂肆考楊鐵崖有抱節君傳抱節
君謂竹夫人也
　　　湯婆
器物叢談湯婆煖足瓶又名脚婆　山谷詩千金買脚
婆夜夜睡天明　事物原始錫奴温足瓶也俗名湯婆
子
　　　衣架
禮内則不敢縣於夫之楎椸注架衣之具横者曰椸直
者曰楎以竿為之　邢疏凡以竿為衣架者名箷曲禮
曰男女不同椸枷謂此也　古樂府還視桁上無懸衣
注桁衣架
　　　巾箱
南史齊時人𤼵桓温女塜得金巾箱織金篾為嚴器
南史范岫為長城令時有梓材巾箱至數十年經貴遂
不改易　南史宋褚炫在選部時出行左右嘗捧一黄
紙帽箱風吹紙剝殆盡　三餘帖陳宣華有沉香履箱
金屈膝
　　　囊(附被囊/)　(袋/)　(荷包/)
孫奕示兒編説文曰無底曰囊有底曰槖董氏曰無底
曰槖有底曰囊唐韻曰槖無底囊　周禮男鞶革女鞶
絲鄭注鞶小囊盛􁉄巾者男用韋女用繒　晉書鞶古
制漢世著鞶囊者側在腰間或謂之傍囊或謂之綬囊
然則以紫囊盛綬也或盛或散各有其時　漢武内傳
帝見西王母巾器中有一卷小書盛以紫錦之囊　詞
林海錯幐囊可帶者漢書製為幐囊　漢外戚傳中黄
門持詔記盛綠綈方底注方底盛書囊形如今之算幐
　曹瞞傳操佻易自佩小鞶囊盛手巾細物　晉中經
簿盛書用皁縹囊布裏書函中皆有香囊　東宮舊事
太子納妃有絳石綺絹裏被囊一丹羅長命綺絹裏椀
囊一紫綦文綺絳絹裏椀囊二　晉書八座尚書荷紫
以生紫為袷囊綴之服外加於左肩昔周公負成王制
此服衣至今以為朝服　梁書周捨問劉杳尚書官著
紫荷槖相傳云挈囊竟何所出答曰張安世傳曰持槖
簪筆事孝武皇帝數十年韋昭張晏注並云槖囊也近
臣簪筆以待顧問　錦繡萬花谷梁中丞給威儀十人
其八人武冠絳幘執青儀囊在前　劉義慶啟承賜金
縷琥珀茱萸囊七寳樹裝絹裏副之　酉陽雜俎北朝
婦人夏至日進扇及粉脂囊　續齊諧記𢎞農鄧紹八
月朝入華山見一童子以五色綵囊盛取柏葉下露云
赤松先生取以明目今八月朝作眼明囊象此也　梁
簡文帝眼明囊賦序俗之婦人八月旦多以錦翠珠寳
為眼明囊因競淩晨取露以拭目　盧公家範凡八月
旦取承露盤赤松子柏上露為囊以膏面皮　續齊諧
記汝南桓景隨費長房遊學累年長房謂曰九月九日
汝家中當有災宜急去令家人各作絳囊盛茱萸以繫
臂登髙飲菊花酒此禍可除景如言舉家登山夕還見
雞犬牛羊一時暴死長房聞之曰此可代也今世人九
日登髙飲酒婦人帶茱茰囊葢始於此　隋唐嘉話千
秋節士庶結承露絲囊相遺　姚汝能安禄山事迹天
長節禄山進玉石功徳等優詔褒美賜承露囊　清異
錄唐季王侯競作方便囊重錦為之形如今之照袋毎
出行雜置衣巾箆鑑香藥詞册頗為簡快　李賀傳賀
毎旦日騎弱馬從小奚奴背古錦囊遇所得書投囊中
　博物志鴻毛為囊可以渡江不漏　謝氏詩源更嬴
之妻能作鎻雲囊佩之陟髙山有雲處不必開囊而自
然有雲氣入其中歸至家啟視皆有雲氣白如綿自囊
而出囊大如𧖟繭而可以開合　庶物異名疏晉以後
士大夫尚清談喜宴逸始作𨼆囊其制今不可見按顔
氏家訓云梁朝全盛之時貴遊子弟駕長簷車憑班絲
𨼆囊急就注云􁀙韋囊在車中人所慿伏也今謂之隱
囊
被囊　晉書惠帝及成都王頴單車走洛陽服御分㪚
倉卒上下無齎侍中黄門被囊中齎私錢三千詔貸用
　資暇錄被囊非古製不知孰起也比者逺遊行則用
太和九年以十家之累者邐迤竄謫人人皆不自期常
虞倉卒之遣毎出私第咸備四時服用舊以紐𢃄為腰
囊置於殿乗至是服用既繁乃以被易之成俗於今大
中已來吳人亦結絲為之徒翫而不用也
袋　書叙指南趙后算袋曰算幐　郭思畫論唐髙宗
朝一品以下文官帶手巾算袋刀子礪石睿宗朝制武
官五品以上帶佩刀刀子磨石契苾真噦厥針筒火石
袋　炙轂子魚袋古之算袋取合魚符之義　盧公家
範凡臘日上藻豆袋　春明退朝錄官誥院敕郡夫人
使金花羅紙七張錦縹袋　珍珠船王太保毎天氣和
暖必乗小駟從三四蒼頭攜照袋貯筆硯韻略刀子牋
紙并小樂器之類照袋以烏皮為之四方有葢并襻五
代士人多用之　酉陽雜爼元和末有淮西軍將使於
汴州止驛中夜久眠將熟忽覺一物壓已軍將素健驚
起與之角力其物遂退因奪得手中革囊鬼闇中哀祈
甚苦軍將謂曰汝語我物名我當相還鬼良久曰此蓄
氣袋耳軍將乃舉甓擊之語遂絶其囊可盛數升絳色
如藕絲攜於日中無影
荷包　名義考晉輿服志文武皆有囊綴綬八座尚書
則荷紫乃負荷之荷非荷蕖也今謂囊曰荷包本此
桐薪沈約宋書禮志載尚書令僕射尚書朝服肩上有
生紫袷囊綴之朝服外俗呼曰紫荷或云漢代以盛奏
事負荷而行未詳也據此則今俗男女雜佩流蘇尚有
荷包之稱其沿古朝服製乎名雖不典義有所承　事
物紺珠荷包或金銀或纈繡又壓口捺子荷包上用
　　　櫃
稗史類編國語曰夏之衰也褒之神化為二龍夏后布
幣而䇿告之卜藏其漦吉龍亡而漦在櫝韋昭曰櫝匱
也書武王有疾周公作冊納之金縢之匱中葢櫝匱一
器也夏后謂之櫝周始謂之匱然則三代之制也　韓
子楚人賣珠於鄭為木蘭之櫃薫以桂椒綴以珠玉飾
以瑰玉緝以翡翠鄭人買其櫃還其珠可謂善賣櫃不
可謂善鬻珠也　杜陽雜編唐武宗㑹昌初渤海貢馬
腦櫃方三尺深色如茜所製工巧無比用貯神仙之書
置之帳側
　　　簏(附笥/)　(籠/)
吳語大荒洊饑市無赤米而囷鹿空虛註先儒以圓曰
囷方曰鹿囷聚也亦散也鹿善聚善散故囷謂之鹿俗
作簏　東宮舊事太子納妃有漆文金裝衣簏　周顗
傳王敦籍顗家收得數枚素簏盛故絮而已其清約如
此　同話錄雲水人以小竹揉之下為方逯上為方葢
逯之中置衣衾之屬葢之下藏藥物之屬負之於背以
行名曰避秦此二字班馬書皆載於四皓事處器物因
是以名其源流有如此者
笥　事物原始笥鄭康成曰竹器也用以盛飲食者方
曰笥即今之方食箱也　吳越春秋越以文笥七枚獻
於吳王　庶物異名疏莊子芻狗之未陳也盛以篋衍
篋衍笥也　風俗通靈帝建寧中京師皆以方葦笥為
粧具
籠　方言籠南楚江沔之間謂之篣或謂之笯郭注亦
呼為籃　溪蠻叢笑負物不以肩用木為半枷之狀箝
其項以布帶或皮繫之額上名背籠
　　　奩　匣
博古圖鳳奩獸奩皆有葢無銘許慎以為鑑觀古人貯
物之器多以奩稱不獨為鑑而設昔丁度以為香器意
其有得於是考其形方若檻葢如屋栱一飾以鳳一飾
以獸所飾雖異制度相若又四神奩有葢無銘葢起三
羊回頸相向頂間以四神為飾純間為方斜雷紋三足
作熊狀又蟠虬擕奩有葢無銘是器狀若截筩葢頂飾
以蟠虬上下純素三足為熊形而耳作獸狀連環龍首
以為提梁　魏武上雜物疏御雜物用有純銀澡豆奩
純銀括鏤奩又有銀鏤漆匣四枚　杜陽雜編咸通中
同昌公主有翡翠匣積毛羽飾之　吳鈞詩玉檢茱萸
匣　西京雜記漢時帝及侯王送葬者皆珠襦玉匣匣
上鏤以蛟龍
　
　
　
　
　
　
　
　
　
　
　
　
　
　
　格致鏡原卷五十四
欽定四庫全書
　格致鏡原卷五十五　　　大學士陳元龍撰
　　香奩器物𩔖(一/)
　　　簪
說文簪首笄也　史記平原君誇楚為玳瑁簪　西京
雜記武帝過李夫人就取玉簪搔頭自此後宫人搔頭
皆用玉玉價倍貴焉　飛燕外𫝊帝臨太液池后歌歸
風送遠之曲帝以文犀簮擊玉甌和之　羣書考索東
漢太皇太后皇太后入廟簪以瑇瑁為擿長一尺端為
華勝上為鳳皇爵以翡翠為毛羽下有白珠垂黄金鑷
左右一横簪之以安簂結諸簪珥皆同制其擿有等級
焉　班固與竇憲牋將軍哀憐賜以玉躬所著駮玳瑁
簪　班固與弟超書今遺仲升玳瑁黑犀簮　江表𫝊
魏文帝遣使於吳求通犀簪　陸􁞐鄴中記魏文帝陳
巧笑挽髻别無首飾惟用圓頂金簮一隻插之文帝目
曰𤣥雲黯靄兮金星出　北史魏胡太后幸闕口温水
登雞頭山自射象牙簪一𤼵中之敕示文武　唐書漢
陽公主時戚近争為奢侈而主獨以儉嘗用鐵簪畫壁
自記田租所入　清異録吳越孫妃嘗以一物施龍興
寺形如朽木筯僧不以為珍偶出示舶上胡人曰此日
本國龍蕊簮也増價至萬二千緍易去　王燮雜章吉
日佳辰誕聖生副奉道天簮二枚　說文笄簮也其端
刻雞形士以骨為之大夫以象為之緌以紘繫笄順頤
下而結之　實録燧人始為笄女媧之女以荆杖及竹
為笄以貫髮至堯以銅為之且横貫焉舜雜以象牙玳
瑁　中華古今注自古之有髻而吉者繫也女子十五
而笄許嫁於人以繫他族故曰髻而吉榛木為笄笄以
約髮也居喪以桑木為笄表變孝也皆長尺有二寸沿
至夏后以銅為笄於兩旁約髪也謂之髪笄　周禮追
師掌王后之首服追衡笄注追治也王后之衡笄以玉
為之副配褘揄編配闕鞠次配展緣衡則維持冠而平
之也笄則卷髪而節之使平也　禮雜記女雖未許嫁
年二十而笄燕則鬈首注燕居則去其笄分髪為鬌紒
未許嫁故雖已笄猶為少者處之　粧臺記晉惠帝元
康中婦人以金銀玳瑁之屬為斧鉞戈㦸以當笄　洪
皓松漠紀聞囘鶻以金相瑟瑟為首飾如釵頭形而曲
一二寸如古之笄形　五雜俎笄不獨為女子之飾古
者男子皆戴之按三禮圖笄士以骨大夫以象盖即今
之簮耳左𫝊范武子怒文子擊之以杖折其委笄盖文
子為童子未冠時也　北史王肅之奔魏也劉芳未及
相見嘗宴羣臣於華林肅語次云古者唯婦人有笄男
子則無笄芳曰推經禮正文古者男子婦人俱有笄肅
曰喪服稱男子免而婦人髽男子冠而婦人笄如此則
男子不應有笄芳曰此專謂凶事也内則稱子事父母
雞初鳴櫛纚笄總以茲而言男子有笄明矣　儀禮士
冠禮皮弁笄鄭注笄今之簮有笄者屈組為紘垂為飾
　士冠禮設笄注凡諸侯笄有二一是紒内安髪之笄
一是皮弁□弁及六冕固冠之笄
　　　釵
劉熈釋名釵枝也因形名之也爵釵者釵頭及上施爵
也　中華古今注釵子盖古笄之遺像也至秦穆公以
象牙為之敬王以玳瑁為之始皇又金銀作鳳頭以玳
瑁為腳號曰鳳釵　洞㝠記漢武元鼎元年起招仙閣
有一神女留玉釵與帝帝以賜趙婕妤至昭帝元鳳中
宫人猶見此釵謀欲碎之開視匣惟見白燕直升天後
宫嘗作玉釵因名玉燕釵言其吉祥　西京雜記合徳
遺飛燕同心七寳釵　飛燕外𫝊趙后持昭儀手袖紫
玉九雛釵為昭儀簮髻　後漢書貴人助簮玳瑁釵
廣博物志盤龍釵梁冀婦所制　薛靈芸𫝊靈芸改名
為夜来入宫承寵愛外國獻火珠龍鸞之釵帝曰明珠
翡翠尚不勝況乎龍鳳之重乃止而不進　晉令六品
以下得服金釵以蔽髻三品以上服爵釵　中華古今
注東晉有童謡言織女死時人插白骨釵子白粧為織
女作孝　粧臺記煬帝令宫人插翡翠釵　中華古今
注隋煬帝宫人插鈿頭釵子常以端午日賜百寮玳瑁
釵冠　杜陽雜編咸通中同昌公主有九玉釵上刻九
鸞皆九色上有字曰玉兒工巧妙麗殆非人工所製一
日晝寢夢絳衣奴授語云南齊潘淑妃取九鸞釵及覺
具以夢中之言言於左右洎公主薨其釵亦亡其處
杜陽編代宗大厯中日林國獻龍角釵釵頭玉紺色上
刻蛟龍之形精巧竒麗非人所製帝賜獨孤妃子與帝
同汎舟於龍池有紫雲自釵上而生俄頃滿於舟中帝
由是命置之於掌内以水噴之化為一龍騰空東去
五行志唐末世俗尚以琉璃為釵釧近服妖也流離播
遷之兆　演繁露金釵十二行乃排插十二釵也唐制
命婦以花𣗳多少為髙下曰花釵若干也　留青日札
古樂府河中曲詠莫愁頭上金釵十二行足下絲履五
文章後人不解遂誤以為金釵美人十二行殊不知古
婦人髻髙故能插金釵十二行乃六雙也　裴淵廣州
記南海豪富女子以金銀為大釵執以扣銅鼓故號為
銅鼓釵　華陽國志涪陵山有大龜其甲可卜其緣可
作釵世號靈釵
　　　玉導
丹鉛總録玉導者玉簮或冠箆之𩔖導擇也義取擇髪
然自唐以後不聞其名　釋名導所以導擽(音力/捎也)髪使
入巾幘之裏也　名義考周禮天子以玉笄而導亦如
之梁沙門法雲謂周舍曰檀越既能戴纛貧道何為不
執鍮段公路云通天犀堪為釵纛纛與導同音一物也
按隋禮儀云簮所以建髪於冠導所以擽髪於巾幘之
裏説文箆導也簮即笄釵岐笄導即揥整髪釵箆亦以
整髪即今掠子導即今引子以角為之擽髪入幘故名
引古名導今名引其義一也纛羽葆幢所以引行故又
借為纛俗呼轉為敏音俗書作刡字於是引之義晦而
導纛不復知為何物矣餘冬丹鉛二録雖嘗置辨亦未
明的　士燮集遣功曹使貢皇太子通天犀導　南史
主衣中有玉介導齊髙祖以其長奢侈之源命打破之
續齊諧記東海蔣潛得通天犀導後落褚太宰處褚以
餉齊故丞相豫章王王死後内人江夫人斷以為釵每
夜輒見一兒繞牀頭啼呌云何為見屠割必當相報終
不獨受枉酷江夫人惡之月餘遂薨　北史魏晉以来
皮弁有纓而無笄導何稠曰此古田獵服也今服以入
朝宜變其制故弁施象牙簮導自稠始也
　　　金鈿
古今注紂作金鈿　六書故金華為飾田田然故曰鈿
　東宫舊事太子納妃有同心雀鈿一具
　　　翠翹
山堂肆考翡翠鳥尾上長毛曰翹故美人首飾如之因
名翠翹唐詩頭上鴛釵雙翠翹　蜀中詩話張泌江城
子詞金簇小蜻蜓按小蜻蜓之飾正所謂翹兒花也
丹鉛録蜀之妓女有花翹之飾名曰翹兒花
　　　步搖
逸雅步搖上有垂珠步則搖也　採蘭雜志人謂步搖
為女髻非也盖以銀絲宛轉屈曲作花枝插髻後隨步
輒搖以増媌媠故曰步搖　釋名皇后首飾曰副副覆
也亦言副貳兼用衆物成其飾上有垂珠步搖　古今
注殷后服盤龍步搖梳流蘇珠翠三服服龍盤步搖若
侍去流蘇以其步步而搖故曰步搖　二儀實録燧人
氏婦人始束髪為髻舜加以首飾文王又加翠翹步搖
也　西京雜記合徳遺飛燕黄金步搖　江表𫝊孫皓
使尚方以金作步搖假髻千數令宫人著以相撲朝成
夕敗輒命更作　晉書皇后首飾則假髻步搖俗謂之
珠松是也簮珥步搖以黄金為山題貫白珠為桂枝相
繆八爵九華熊獸赤羆天鹿辟邪南山豐大特六獸諸
爵獸皆以翡翠為毛羽金題白珠璫繞以翡翠為華
東宫舊事皇太子納妃有步搖一具九鈿圅盛之　粧
臺記天寳初貴族及士民好為胡服胡帽婦人則簮步
搖釵　楊妃外𫝊天寳四載七月於鳳皇園冊太真宫
女道士楊氏為貴妃半后服用進見之日奏霓裳羽衣
曲上自執麗水鎮庫紫磨金琢成步搖至妝閣親與插
鬢
　　　綵勝
事物原始實録曰晉惠帝令宫人插五色通草花漢王
符潜夫論已譏花采之費晉新野君𫝊家以剪花為業
染絹為芙蓉捻蠟為菱藕剪梅若生之事按此則是花
朶起於漢剪綵起於晉矣　物原五采通草花吕后制
綵花晉郭隗制　荆楚嵗時記正月七日鏤金箔為人
勝以貼屏風亦戴之頭鬢又造華勝以相遺立春之日
悉剪綵為鷰以戴之注綵鷰即合歡羅勝鄭毅夫詩漢
殿鬭簮雙綵鷰併知春色上釵頭　司馬相如大人賦
覩西王母暠然白首戴勝而穴處兮師古注勝新婦首
飾也漢代謂之華勝　續漢書輿服志太后入廟戴花
勝上為鳳皇爵以翡翠為毛羽下有玉珠垂黄金鑷左
右各一横簮之　杜詩注人日造華勝相遺起於晉代
見賈充李夫人典戒云像瑞圖金勝之形又像西王母
戴勝也　晉中興書孝武時湯穀氏得金勝一枚長五
寸形如織勝　嵗時記劉臻妻陳氏進見儀人日上人
勝於人　酉陽雜俎北朝婦人立春日進春書以青綌
為幟刻龍像銜之或為蝦蟇　文昌雜録唐制立春賜
三省官綵勝各有差　景龍文館記景龍四年七月宴
大明殿賜王公以下綵縷人勝　夢華録立春日自郎
官御史寺監長貳以上皆賜春幡勝以羅為之宰執親
王近臣皆賜金銀幡勝入賀訖戴歸私第　夢華録立
秋日京城滿街賣楸葉婦女兒童争買剪成花朶戴之
　圖經夔州人以人日傾城出入陣磧上謂之踏磧婦
人拾小石之可穿者貫以綵索繫於釵頭以為一嵗之
祥　周祈名義考北俗元日剪烏金紙翩翩若飛翔之
狀簮之謂之黒老婆按元日剪綵為燕戴之曹松詩綵
燕表年春王沂公帖子彩燕迎春入鬢飛燕為𤣥鳥遺
卵生契故後人目為黑老婆即彩燕之遺也
　　　花子
古今注始皇令宫人梳仙髻帖五色花子畫為雲鳳至
東晉有童謠云織女死人帖草油花子為織女作孝至
後周又詔宫人帖五色雲母花子作碎粧以侍宴如供
奉者帖勝花子作桃花粧　妝臺記花子彷於壽陽公
主梅花落面事也宋淳化間京師婦女競剪黑光紙團
靨又裝縷魚腮骨號魚媚子以飾面皆花子之𩔖　珍
玩考江南晩季建陽進茶油花子大小形製各别極可
愛宫嬪縷金於面皆以此花餅施於額上時號北苑粧
　　　耳環
留青日札女子穿耳帶以耳環自古有之乃賤者之事
莊子曰天子之侍御不揃爪不穿耳杜子美詩玉環穿
耳誰家女諸葛恪曰母之於女天性之愛穿耳貫珠何
傷於仁　輟耕録或者謂晉唐間人所畫士女多不帶
耳環以為古無穿耳者然莊子曰天子之侍御不穿耳
自古亦有之矣　逸雅穿耳施珠曰璫此本出於蠻中
所為也婦女輕淫好走故以此琅璫錘之　西京雜記
合徳遺飛燕合歡圓璫　續漢書皇太后皇后入太廟
服紺上皁下𧖟青上縹下隱簮珥珥璫垂珠也　晉令
士卒百工不得服真珠璫珥　雲烟過眼録趙孟頫所
藏有雙茘枝女環一對可長三寸並脚通碾皆白玉也
甚精此必太真后妃故物也　周書武王伐紂商師大
崩帝辛登廩臺取天知玉珥以自焚在火中不銷　松
漠紀聞囘鶻善結金線相瑟瑟為珥　漢書平后𫝊世
子襐飾師古注首飾在兩耳後刻鏤為之
　　　指環
物原紂作寳幹指環　廣韻鐶指鐶也以金鍍之曰鍍
鐶　三餘贅筆世俗用金銀為環置於婦人指間謂之
戒指按詩注古者后妃羣妾以禮進御於君女史書其
月日授之以環以進退之生子月辰以金鐶退之當御
者以銀環進之著於左手既御者著於右手事無大小
記以成法則世俗之名戒指者有自来矣　賢奕編戒
指又云手記　西京雜記戚姬以百鍊金為彄環照見
指骨上惡之以賜侍兒鳴玉耀光等各四枚　西京雜
記合徳遺飛燕瑪瑙彄　漢舊儀宫人御幸賜銀指環
　拾遺記吳王潘夫人酣醉唾於玉壺中使侍婢瀉於
臺下得火齊指環即挂石橊枝上因其處築臺名曰環
榴臺時有諫者云今吳蜀争雄環榴之名將為妖乎孫
權乃翻其名為榴環臺　俗說晉哀帝王皇后有一紫
磨金指環至小止可第五指帶　南史天竺迦毘黎國
元嘉中表獻金剛指環摩勒金環諸寳物　雲溪友議
韋皋遊江夏姜使君館有小青衣曰玉簫遺以白玉指
環　妝臺記何充妓於後閣以翡翠指環換刺繡筆充
知歎曰此物洞仙與吾欲保長年之好乃令蒼頭急以
蜻蜓帽贖之　胡俗傳始結婚姻相然許者便下金同
心指環　稗史𩔖編嘗有戒指嵌馬腦一塊面上碾成
十二支生屬其紋細如髪似非人工故謂之鬼功石又
名鬼國石
　　　釧(附諸奩飾/)
事物紺珠釧手鐲桀以金玉為之　徐炬事物原始風
俗通曰釧臂環也即今婦女之臂鐲　事林廣記通俗
文云環臂謂之釧後漢孫程十九人立順帝有功各賜
金釧指環則釧起於後漢　南齊書東昏侯為潘妃作
琥珀釧一隻直七十萬　盧氏雜記唐文宗一日問宰
臣古詩云輕衫襯跳脫跳脫是何物宰臣未對上曰即
今之腕釧也真誥言安妃有斲粟金跳脫是臂飾　枕
譚條脫臂飾也一作條達又作跳脫盖𫝊寫之誤也
真誥萼緑華贈羊權金玉條脫各一枚　能改齋漫録
按周處風土記云仲夏造百索繫臂又有條達等織組
雜物以相贈遺唐徐堅初學記引古詩云繞臂雙條達
則條達之為釧必矣第以達為脫不知又何謂也徐堅
所引古詩乃後漢繁欽定情篇云何以致契闊繞腕雙
條脫但腕臂兩字不同　元氏掖庭記元后静懿皇后
誕日南朝宫人有選入後庭者獻柳金簡翠腕闌似今
之手鐲類但扁而用於臂者耳　明皇雜録𤣥宗曰我
祖破髙麗𫉬紅粟玉臂支朕以岐王初進龍池篇以玉
臂支賜妃子妃子後以賜阿蠻　夢溪筆談金陵人登
六朝陵寢得玉臂支兩頭施轉可以屈伸令圓近於無
縫為九龍統之功侔鬼神
諸奩飾　留青日扎荀子曰處女嬰寳珠即今珠纓絡
也一名珠落索說文嬰頸飾也胡人連貝飾頸曰嬰普
門品經無盡意菩薩解頸下衆寳珠瓔珞以與之三禮
圖珠瓔翠緌左傳玉纓杜詩真珠絡臂鞲　放懷集杜
甫每朋友至引見妻子韋侍御見而退使其婦送夜飛
蟬以助妝飾　事物紺珠金訶子貴妃私禄山因為其
爪傷胷乳間遂作金訶子蔽之　東坡詩自注於潜婦
女皆插大銀櫛長尺許謂之蓬沓　丹鉛總録馬融廣
成頌金錽玉瓖今婦飾曰瓖嵌生活當用此瓖字俗作
廂非
　　　粉
逸雅􁀙粉􁀙赤也染粉使赤以著頰上也胡粉胡餬也
脂和以塗面也　採蘭雜志粉神曰子占　墨子禹作
粉　博物志紂燒鉛作粉謂之胡粉　古今注自三代
以鉛為粉秦穆公女弄玉有容徳感仙人蕭史為燒水
銀作粉與塗亦名飛雲丹　疑耀古今實録據蕭史事
謂婦人傅粉自秦始或曰周文王時婦人已傅粉矣非
始於秦也　飛燕外𫝊趙婕好傅露華百英粉　𫝊芳
略記周光禄諸妓傅面用龍消粉　水經注江州縣下
清水穴巴人以此水為粉則皜曜鮮芳貢粉京師因名
粉水故世謂之江州墮林粉　地理志房陵有清泉土
人以為粉則膏澤芳潤　荆州記范陽縣有粉水取其
水以為粉今謂之粉口　庶物異名疏鮮錫粉飾名見
神農本草　石藥爾雅粉一名流丹白豪
　　　黛
逸雅黛代也滅眉毛去之以此畫代其處也　採蘭雜
志黛神曰天軼　妝臺記漢日給宫人螺子黛　隋遺
録殿脚女争効為長蛾眉司宫吏日給螺子黛五斛號
為蛾緑螺子黛出波斯國每顆直十金後徵賦不足雜
以銅黛給之獨絳仙得賜螺黛不絶　張端義貴耳集
粉白黛黑戰國策張儀曰鄭周之女粉白黛黑注曰明
光宫𤼵燕趙美女二千人充之皆自然美麗不使粉白
黛黑又楚辭大招曰粉白黛黑施芳澤只惟韓文公送
李愿盤谷序乃云粉白黛緑東坡荅王定國書粉白黛
緑者係尹夾宅中狐狸射干之流願以道眼看破方變
黑為緑字
　　　燕脂
逸雅脂砥也著面柔滑如砥石也脣脂以丹作之象脣
赤也　採蘭雜志脂神曰與贅　演繁露古者婦人粧
飾欲紅則塗朱欲白則傅粉故曰施朱太赤施粉太白
此時未有烟脂故但施朱為紅也烟脂出自虜地　古
今注燕脂盖起自紂以紅藍花汁凝作燕脂以燕國所
生故曰燕脂塗之作桃紅粧　習鑿齒與燕王書山下
有紅藍足下先知否北方人採取其花染緋黄挼取其
上英鮮者作烟脂婦人用為顔色今始知為紅藍後當
致其種　竹坡詩話古今注云燕支出西方土人以染
中國謂之紅藍以染粉為婦人面色而俗乃用胭脂或
臙脂字不知其何義也　升菴外集燕支今人以重絳
為之　庶物異名疏均藻云􁀙霜脂粉也見仙人王予
可詩又海篇玉鑑􁘍􁘎婦人面飾　五雜組以丹注面
曰的古天子諸侯媵妾以次進御有月事者難以口説
故注此於面以為識如射之有的也後遂為兩腮之飾
　嫏嬛記薛夜来初入魏宫一夕面觸水晶屏上傷處
如曉霞將散自是宫人俱用臙脂倣畫曉霞粧　唐百
官志中尚署臘日獻口脂面脂頭膏　酉陽雜俎臘日
賜北門學士口脂臘脂盛以碧鏤牙筩　太平御覽盧
公家範凡臘日上澡豆及頭膏面脂口脂　梁谿漫志
老泉賛吳道子畫五星云妝非今人脣傅黑膏子嘗疑
霄漢星辰之尊而粧飾乃如是之妖何也及觀唐五行
志元和末婦人為圓髻椎髻不設鬢飾不施朱粉惟以
烏膏注脣狀若悲啼乃悟唐之俗工作時世妝嫁名道
子以紿流俗星辰不如是也
　　　香澤
小雅豈無膏沐注膏所以澤髪　採蘭雜志膏神曰雁
孃　逸雅香澤者人髪恒枯悴以此濡澤之也　丹鉛
總録崔寔四民月令有合香澤法清酒浸雞舌藿香苜
蓿蘭香四種以新綿裏浸胡麻油和猪脂納銅鐺中沸
定下少許青蒿以𤼵綿羃鐺觜缾口瀉之梁簡文帝樂
府八月香油好煎澤元魏孝文帝詔煎御香澤須錢萬
貫帝以軍旅在外停之　梁書三佛齊國志以濃而無
滓者為上蘇合是合諸香汁煎之非自然一物也又云
大秦人採蘇合先笮其汁以為香膏乃賣其滓與諸國
賈人是以展轉来達中國不大香也　香譜蘇合香油
亦出大食國氣味大抵𩔖篤耨　紀談録玫瑰油出北
地其色瑩白其香芬馥不可名狀北人貴重之　𫝊芳
略記周光禄諸妓掠鬢用鬱金油　文昌雜録禮部王
員外言今謂面油為玉龍膏太宗皇帝始合此藥以白
玉碾龍合子貯之因以名焉
　　　梳(附笓/)　(刷/)
說文櫛梳枇總名也　釋名梳言其齒疎也枇言其相
比也　蒼頡篇靡者為比麤者為梳　玉藻櫛用樿櫛
注既沐髪濕則滑故用木梳　稗史𩔖編古者尚沐故
治髪之具櫛而已玉藻曰沐稷而靧粱櫛用樿櫛髪晞
用象櫛如比然櫛已有比之義詩云其比如櫛箋謂相
近迫也至漢書所言比疎則視樿櫛為加密矣然非今
之比疎也注以為編髪之飾則今女子首飾所著金翠
珍異之梳耳後世憚數沐而櫛用以為去垢之具則與
漢之所言比疎名雖同而實又異也　二儀實録赫胥
氏造梳以木為之二十四齒取梳通之義　物原伏羲
作木梳　急就章注吳主亮夫人洛珍有櫛名玉雲
晉東宫舊事太子納妃有瑇瑁梳三枚象牙梳三枚
李肇翰林志翰林學士給大小象梳　郭湜髙力士𫝊
力士於太宗陵寢宫見小梳箱一柞木梳一歎曰先帝
首建義旗新正皇極十有餘載方致昇平隨身服用唯
留此物將欲𫝊示孝孫永存節儉具以奏聞　清異録
洛陽少年崔瑜卿多貲善游冶嘗為倡女玉潤子造緑
象牙五色梳費錢近二十萬　樵人直説孫思邈以交
加木造百齒梳用之養生祕法也　格古論鶴頂出南
番大海中有魚頂中魫紅如血故名鶴魚今用龜筒夾
鶴魚魫為梳故名鶴頂梳　奚囊橘柚麗居孫亮愛姬
也鬒髪香浄一生不用洛成疑其有辟塵犀釵子也洛
成即今箆梳　清異録脩養家謂梳為木齒丹法用奴
婢細意者執梳理髪無數日愈多愈神　廣博物志郎
當浄櫛器也　事物紺珠梳匣吕望作
笓　物原神農作笓䇫　庶物異名疏詩疏以象骨搔
首因以為飾名之曰揥故云所以摘髪玉瑱考云象揥
若今之箆子然觀魏風佩其象揥盖男女通用乃佩於
身以備剔髪之垢也　髙力士𫝊太宗陵寢宫有黑角
笓一　翰林志翰林學士給象笓　清異録箆誠𤨏縷
物也然丈夫整鬢婦人作眉捨此無以代之余名之曰
鬢師眉匠
刷　逸雅刷帥也帥髪長短皆令上従也亦言瑟也刷
髪令上瑟然也　物原伊尹作油刷少康作掠子　嵇
康養生論勁刷理髪僅乃得之　東宫舊事太子納妃
有漆畫猪氂刷大小三枚　髙力士𫝊太宗梳箱有草
根刷子一　三餘帖豪犀刷鬢器也唐詩側釵移袖拂
豪犀
　　　香囊
爾雅婦人之褘謂之縭縭緌也注即今之香纓也褘邪
交落帶繫於體因名為褘緌繫也　禮内則纓衿佩容
臭注容臭香物也助其形容之飾以纓繫之　南史麝
幐注今之香袋　繁欽定情詩何以致叩叩香囊繫肘
後　晉書謝𤣥嘗佩紫羅香囊叔安患之而不欲傷其
意因戲賭取焚之　鄴中記石虎造流蘇斗帳上安金
蓮花花中懸金箔盛腕囊盛以異香　珍珠船楊妃初
瘞以紫褥裹之及移葬肌膚已消釋矣胷前猶有錦香
囊在中官葬畢以獻上皇置之懷袖　杜陽編同昌公
主乘七寳步輦四面綴五色玉香囊囊中貯辟寒香辟
邪香瑞麟香皆異國所獻也仍雜以龍腦金屑刻鏤水
晶瑪瑙辟塵犀為龍鳳花其上仍絡以真珠玳瑁文金
絲為流蘇雕玉為浮動每一出遊則芬馥滿路熒晶照
灼觀者眩目　唐六典中尚署臘日進衣香囊　韓偓
𫝊臘日賜繡香袋一枚　皇甫放非烟𫝊步非烟授趙
象以連蟬錦香囊象結香囊于懷
　　　帨
物原軒轅作帨巾祖甲作帉　禮内則左佩紛帨注紛
以拭器帨以拭手　說略巾本佩巾禮左佩紛帨是也
帨拭物之巾詩無感我帨兮即今之手巾汗巾也　瀛
涯勝覽古俚國有色絲間花帨闊五尺長一丈三二尺
直金錢百文　禮玉藻浴用二巾上絺下綌　事物原
始王莽簒漢漢王閎伏地而泣元后親以手巾拭其淚
巾雖始於三代而手巾之名實始於漢今稱曰帨是也
　秦嘉婦與嘉書今奉越布手巾二枚　志怪㑹稽吳
詳者少為縣吏夜行至溪見一女子溪邊洗脚呼詳共
宿明旦別去女贈詳以紫布手巾詳荅以白布手巾
蘇鶚杜陽雜編咸通中同昌公主有紋布巾即手巾也
潔白如雪光軟特異拭水不濡用之彌年不生垢膩云
得之鬼谷國　翰林志翰林學士給白布手巾　南史
海中自然大洲其上有𣗳生火中洲左近人剝取其皮
紡績作布以為手巾與蕉麻無異而色㣲青黑若小垢
汚則投火中復更精潔或作燈炷用之不盡
　　　帕
東宫舊事皇太子納妃有絳綾裹帊五　李肇翰林志
翰林學士給青綾單帕　六書故宋仁宗時有紫帕為
油所漬其色近𤣥因命染人倣而為之謂之油紫今四
品以上朝服用此其染之以紫草色近𤣥昔之紫近絳
亂朱者此紫也　麗情集賈知徵遇曽城夫人杜蘭香
以秋雲羅帕裹丹五十粒與生曰此羅是織女練玉璽
織成遇雷雨時密藏之後大雷雨失帕所在　解酲語
元成宗諸嬪臂繫秋雲紫條帕
　
　
　
　
　
　
　
　
　
　
　
　格致鏡原卷五十五
欽定四庫全書
　格致鏡原卷五十六　　　大學士陳元龍撰
　　香奩器物𩔖(二/)
　　　鏡(附鏡臺/)　(鏡奩/)
總論　逸雅鏡景也言有光景也　韓子古之人目短
於自見故以鏡觀面　稗史𩔖編𤣥中記曰尹壽堯臣
也作鏡黄帝内傳曰既與王母㑹於王屋乃鑄大鏡十
二面隨月用之則鏡盖肇於軒轅非尹氏始作也　宣
和博古圖昔黄帝液金作神物為鑑凡十有五去古既
逺不能盡攷後世有得其一者其制度以四靈位四方
以八卦定八極十二辰環其外二十四氣布其中故與
日月合明鬼神通意周冶鑑之數十有三盖體閏月也
以十二投十二野其一則為鎮於中州漢以後形制各
異圜者規天方者法地六出象其物八方定其位左右
上下則有四靈錯綜經緯則有五星具一日之數則載
之以十二辰具一嵗之數則載之以十二月周其天者
有二十八宿拱其位者有三神八衛或中虚而謂之夾
鑑或形蛻而名以浮水或龍蟠其上或鳯飾其後或為
花卉羽毛鱗甲之屬或為嘉禾合璧比目連理之狀或
象玉女之起舞或肖五嶽之真形(鑑鏡/别名)　淮南子明鏡
之始型朦然及粉之以𤣥錫劘之以白㫋則鬚眉鬢毛
可得而察　王度古鏡記胡僧云古鏡以金膏塗之珠
粉拭之以照日必影徹墻壁又造金烟薰之玉水洗之
蔵之泥中亦不晦矣　抱朴子或問知將来吉凶為有
道乎答曰用鏡九寸自照有所思存七日則知神仙千
里事也明鏡用一或二謂之日月或用四謂之四規鏡
　搜神記王獻失鏡鏡在罌中罌纔數寸而鏡尺餘以
問郭璞曰此乃邪魅所為使燒車轄以擬鏡鏡即出焉
　神異經昔有夫婦相別破鏡人各執半以為信其妻
與人通鏡化鵲飛至夫前夫乃知之後人因鑄鏡為鵲
安背上自此始也　後山談叢驗鏡視其鼻鼻滑浄如
削者古今人謂之有髙下今人鑄鐵鏡陷銅為面故明
　谷泰博物要覽鏡有秦陀光背質厚無紋極有受用
次如銀背海獸蒲桃茘枝五嶽圖形十二生肖寳花雲
龍十二符四靈三瑞三神八衛六花浮水七乳四乳十
六花蟠螭龍鳳雉馬等俱妙須要清瑩如水面無打攪
輪轉周員形影不改為貴又有如錢小鏡光背花背滿
背嵌金嵌銀片子鏾花小鏡更可人意評者謂徑尺大
鏡及三寸以上及如錢小鏡為上格五六寸者次之菱
花八角又次之方鏡最下者也　稗史𩔖編俗以鏡臍
懸玉籖但知為美觀至銅滑緑處兩強不能相下以致
千載𫝊世出土之物古色一旦磨盪壞之有餘　正字
通鏡鏽鏡上緑也俗名楊妃垢　清異録有刁蕭者攜
一鏡色碧體瑩背有字曰碧金仙大中元年十二月銅
坊長老白九峯造余以俸粒五石換之置於文瑞堂呼
為銅此君　物名要覽司空圖謂鏡為容成侯又曰壽
光先生名金烱　清異録㑹昌嘗引照戲令宫嬪離合
鏡字以光音王奏帝曰鏡子封王耶　山堂肆考唐詩
花没梵輪前梵輪佛鏡也又曰仙輪　曲洧舊聞王建
集有鏡聴詞謂懷鏡於通衢間聴往来之言以占休咎
近世人懷杓(今謂之/打瓢)以聴亦猶是也
古鏡　古鏡記隋汾隂侯生贈王度古鏡横徑八寸鼻
作麒麟蹲伏之象遶鼻列四方龜龍鳳虎依方陳布四
方外又設八卦卦外置十二辰位而具畜焉辰畜之外
又置二十四字周遶輪廓文體似隸㸃畫無缺而非字
書所有也侯生云二十四氣之象形承日照之則背上
文畫墨入影内纎毫無失舉而扣之清音徐引竟日方
絶侯生又云吾聞黄帝鑄十五鏡其第一横徑一尺五
寸法滿月之數也以其相差各校一寸此第八鏡也
鄭還古博異志唐天寳中陳仲躬於洛陽清化里假居
一宅宅有井鄰女來汲水忽墮井仲躬間乃窺於井上
見水影中一女子面歎曰斯乃溺人之由也忽一日清
旦有人扣門云敬元穎請謁命入乃井中所見者仲躬
訊之曰卿何以殺人元穎曰妾非殺人者此井有毒龍
自漢朝絳侯居於茲遂穿此井洛城内有五毒龍此其
一也龍好食人血自漢已来已殺三千七百人矣妾乃
國初方墮於井遂為龍所驅使為妖惑以誘人用供龍
所食非妾心所願昨夜子時龍已往朝太乙使者三數
日方回君子命匠淘之則妾𫉬脫難矣願與君子一生
奉養言訖便失所在仲躬乃命匠入井淘之至底得古
銅鏡一枚面闊七寸八分仲躬令洗浄安匣中一更後
忽見元穎自門而入直造燭前拜謝曰某本師曠所鑄
十二鏡之第七者貞觀中為許敬宗婢蘭苔所墮以此
井水深兼為毒龍氣所苦人入者輒悶絶而不可取遂
為毒龍所役幸遇君子乃𫉬重見人間其鏡皆蝌蚪書
上環書一字管天文一宿依方列之則左有日而右有
月龜龍虎雀並依方安焉於鼻中題曰夷則之鏡　博
古圖漢有十二辰鑑四神鑑三神鑑神人鑑神像鑑神
人三獸鑑(以上/有銘)百神鑑四神鑑四靈鑑四靈三瑞鑑三
神八衛鑑六花水浮鑑(以上/無銘)册禮鑑尚方鑑長生鑑仙
人不老鑑青盖鑑服羌鑑豳頌周商鑑始青鑑清白鑑
清明鑑宜君公鑑宜官鑑尚方宜子孫鑑長宜子孫鑑
四宜鑑九子鑑宜侯王鑑十六花鑑(以上/有銘)百乳鑑七乳
鑑四乳鑑素乳鑑(以上/無銘)蟠螭鑑(有/銘)龍鳯鑑龍鵲鑑(以上/無銘)
鼉龍鑑(有/銘)虎龍鑑雙鳯鑑鳯馬鑑雉馬鑑龍麟鑑六花
鑑(以上/無銘)海獸鑑(有/銘)海馬蒲萄鑑海貝方鑑海獸朱鳳鑑
海馬狻猊鑑純素鑑(以上/無銘)　潜確𩔖書舞鏡有柄李氏
錄曰漢武帝時舞人所執鏡也　西京雜記宣帝被收
繫郡邸獄臂上猶帶史良娣合綵婉轉絲繩繫身毒國
寳鏡一枚大如八銖錢舊傳此鏡見妖魅得佩之者為
天神所福故宣帝從危𫉬濟及即大位每持此鏡感咽
移辰常以琥珀笥盛之　魏書武帝有菱花鏡　陸機
與弟雲書仁壽殿前有大方銅鏡鏡髙五尺餘廣三尺
二寸暗立著庭中向之便寫人形體了了　晉東宫舊
事皇太子納妃有著衣大鏡尺八寸銀華小鏡一尺二
寸並衣紐自副漆奩盛盖銀華金薄鏡三銀龍頭受福
蓮花鈕鏁自副　鄴中記石季龍三臺及内宫中鏡有
二三尺者下有純金龍盤雕飾　南史綦毋珍之有一
銅鏡背有三公字嘗語人曰徵祥如此何患三公不至
　江總方鏡銘此鏡以照著衣鏡皆圖刻八卦二十八
宿仁壽殿前無以加斯雕麗也　博古圖唐有十二辰
鑑五嶽真形鑑萬春鑑瑩寳鑑武徳鑑長宜子孫鑑(以/上)
(有/銘)龍鑑雲龍鑑雲龍八花鑑雲龍花雀鑑鸞鳯鑑舞鳳
狻猊鑑蓮鳳鑑鳯銜花鑑鹿鳳蒲萄鑑象鑑饕餮鑑(以/上)
(無/銘)瑞圖鑑(有/銘)寳花鑑海獸鑑海獸蒲萄鑑　唐書髙馮
為吏侍銓綜平允太宗賜金背鏡一面以表精鑒　朝
野僉載中宗令揚州造方丈鏡鑄銅為桂𣗳金花銀葉
帝每騎馬自照人馬並在鏡中　張舜民畫墁録吾家
舊畜鏡傳為楊妃故物徑尺許厚七分背文精古有銘
其略曰粉壁交映珠簾對看潜窺聖淑麗則常端聖淑
字各少空有並后之象明皇八月五日生也始制誕節
名千秋籓鎮進鏡若紫絲承露囊此幾是耶　酉陽雜
俎元和初海陵夏侯乙庭前生百合花大於常數倍異
之因𤼵其下得甕匣十三重各匣一鏡第七者光不蝕
照日光環一丈其餘規銅而已　廖瑩中江行雜録元
相國之鎮江夏也嘗秋夕登黄鶴樓遙望江濱有光若
殘星乃令親信至江所詢彼漁云適𫉬一鯉親信乃攜
鯉而来命庖人剖之腹中得古鏡二如古錢大以面相
合背則隱起雙龍雖小而鱗鬛髯爪悉具既磨瑩則常
有光耀公寳之置巾箱中及相國薨鏡亦亡去　清異
録開運既私寵馮夫人其事猶秘㑹髙祖御器用有玉
平脫雙蒲萄鏡乃髙祖所愛帝初即位舉以賜馮　樵
牧閒談孟蜀時軍校張敵得一古鏡模闊尺餘鏡光照
寢處不施燈燭自得鏡後並無疾病　珍珠船徐鉉得
一鏡照面只見一眼　宋史泰寧縣耕夫得鏡厚三寸
徑尺有二寸照見水底與月争輝病熱者得之心骨生
寒故名生寒鏡　太平清話范文正公家古鏡背具十
二時如博棊子每至此時則博棊中明如月循環不休
　夢溪筆談世有透光鏡背有銘文二十字以鏡承日
光則銘文二十字皆透在屋壁上了了分明　餘冬序
録透光鏡日中映之鏡背上文字花様盡存影中宋沈
括筆談載以為竒金麻知幾賦透光鏡詩見中州集皆
莫能明其理元吾子行云鏡對日射影於壁鏡背文藻
影中一一皆見磨之愈明盖是銅有清濁之故鏡背鑄
作盤龍亦於鏡面竅刻作龍如背所狀復以稍濁之銅
填補鑄入削平鏡面加鉛其上舉以向日影光相射隨
銅清濁分明暗也吾子行自謂親見人碎此鏡者如其
言云　雲烟過眼録趙徳潤藏鏡杏葉様背有大鐵環
迺掛鏡也上有銘云人有一口前牛無八角牛口走殊
不可曉下有一牛轉頭前有草一叢下篆辟祟驅邪兩
旁亦有字細考之乃丙午造三字其下牛與草必寓年
號耳　白六帖有烏鵲鏡　譚子化書小人常有四鏡
一名圭一名珠一名砥一名盂圭視者大珠視者小砥
視者正盂視者倒
異鏡　西京雜記咸陽宫有方鏡廣四尺髙五尺九寸
人直来照之影則倒見以手捫心見五臓歴然宫人有
邪心則膽張心動一名倒影鏡　酉陽雜俎儛溪石岸
石窟有方鏡徑丈餘照人五臓秦皇世號為照骨寳在
無勞縣山境　李濬松窗雜録太尉李衛國公長慶中
在浙右有漁人於秦淮垂機網下深處覺有異物極力
舉之得一鏡照之歴歴見五臓六俯因驚懼失墜公聞
之萬計窮索於水底終不復得　稗史𩔖編會稽鏡湖
崇寧間漁人夜引網罟覺甚重強加挽拽竟不能舉乃
召集同輩合力久而方升乃一大古鏡方五六尺厚五
寸形模竒怪持以鑑形于昏闇中腸胃肝膈皆洞見置
之舟内欲明日齎詣越府貨於市忽鏗然有聲光采炫
晃湖水如晝俄頃復躍於波心風激浪涌移時始定
梁四公記昔波羅尼斯國王有大福得𫉬二寳鏡鏡光
所照大者三十里小者十里至裔孫福盡天火燒宫大
鏡光明能禦災火不至焚爇小鏡光㣲為火所害雖光
彩昧暗尚能辟諸毒物　陳邦禮寳鏡記莱州吕肚集
張氏築土垣掘得一鏡徑可二尺光明不蝕照之四方
各見百五十里市井人物歴歴具體衆争欲得之不覺
墮地而碎　談苑吕文穆公蒙正為相有朝士蔵古鏡
能照二百里欲因弟獻以求知公曰吾面不過楪子大
安用照二百里聞者歎服以為賢於李衛公遠矣　元
遺山集陽曲劉氏家大寳鏡能照天地四方前知休咎
　抱朴子有道士以明鏡九寸懸於背老魅不敢近若
有鳥獸邪物照之其本形皆現鏡中　寳鏡記陸安州
有湖介於無為之間漁者日以千計一日有漁父網得
鏡如盤照見衆漁大半牛馬異形或角或翼若虎若螭
其狀不一而足懼投於水鏡躍四五丈乃没更求之不
復可得識者云此三生鏡也　事物紺珠六鼻鏡南唐
王氏物常生雲烟照之則左右前後事皆見　南史梁
州有古墓名曰尖冡或云張騫墳欲有𤼵者輒間鼔角
與外相拒椎埋者懼而退蕭斆開之惟有銀鏤銅鏡方
尺　龍城録長安任仲宣家畜寳鏡謂之飛精識者謂
是三代物後有八字僅可曉仍篆籒云水銀隂精百鍊
成鏡詢所得云嵩山樵者石下得之後仲宣南騖洞庭
風濤洶涌因泊舟夢一道士赤衣乗龍詔仲宣言此鏡
乃水府至寳出世有期言當歸我矣因持鏡去仲宣睡
覺亟視篋中已失所在　劉餗隋唐嘉話僕射蘇威有
鏡殊精好曽日蝕既鏡亦昏黑無所見威以為左右所
汙不以為意他日日蝕半缺其鏡亦半昏如之於是始
寳蔵之後櫃内有聲如磬尋之乃鏡聲無何而威子死
後更有聲無何而威敗　王度古鏡記大業八年四月
一日太陽虧度時在臺直晝卧􁨃閣覺日漸昏諸吏告
度以日蝕甚整衣時引鏡出自覺鏡亦昏昧無復光色
度以寳鏡之作合於隂陽光景之妙怪歎未已俄而光
彩出日亦漸明比及日復鏡亦精朗如故河北人張龍
駒為度下小吏其家良賤數十口一時遇疾度憫之齎
此鏡入其家使龍駒持鏡夜照諸病者見鏡皆驚起云
見龍駒持一月來相照光隂所及如冰著體冷徹腑臓
即時熱定至曉並愈以為無害於鏡而所濟衆於是令
密持此鏡遍巡百姓其夜鏡如匣中泠然自鳴聲甚徹
遠良久乃止度心獨怪明早龍駒來謂度曰龍駒昨忽
夢一人龍頭蛇身朱冠紫服謂龍駒曰我即鏡精也名
曰紫珍嘗有徳於君家故来相託為我謝王公百姓有
罪天與之疾柰何使我反天救物且病至後月當漸愈
無為我苦度感其靈怪因此誌之　鏡龍記唐天寳三
載揚州進水心鏡一面縱横九寸青瑩耀日背有盤龍
勢如生動進鏡官李守泰曰鑄鏡時有老人自稱姓龍
名䕶有小童名𤣥冥謂鏡匠吕暉曰老人解造真龍鏡
遂令𤣥冥入爐所扃户三日夜開户失二人所在爐前
𫉬一素書云盤龍盤龍𨼆於鏡中分野有象變化無窮
興雲吐霧行雨生風吕暉遂移爐於揚子江心以五月
五日午時鑄之帝詔有司掌此鏡七載大旱召葉法善
祠鏡龍忽龍口有白氣須臾滿殿甘雨如㴻
寳鏡　洞冥記望蟾閣上有青金鏡廣四尺元光中波
袛國獻此青金鏡照見魑魅百鬼不敢𨼆形　梁四公
記扶桑國使使貢觀日玉如鏡方圓尺餘明徹如琉璃
映日以觀見日中宫殿皎然分明　孝經援神契神靈
滋液百寳用則璣鏡出注大珠有光可為鏡者　拾遺
記周穆王時渠胥國貢火齊鏡廣三尺六寸暗中視如
晝人向鏡中語則鏡中響應之　四公記扶南大舶從
西天竺國來賣碧玻瓈鏡面廣一尺五寸内外皎潔置
五色物於其上向明視之不見其質　陸廣㣲吳地記
通𤣥寺碑載則天皇后送珊瑚鏡一面宣賜供養
水火鏡　古今注燧銅鏡也以銅為之形如鏡照物則
影倒向日則火生以艾承之則火出　沈亞之上冡宰
書戎鏡包陽當日而矚之則能延燧興火　韋端符衛
公故物記火鏡等凡十三物　庶物異名疏髙堂隆曰
陽燧一名陽符取火於日隂燧一名隂符取水於月並
以銅作之謂之水火之鏡考工記銅錫相半謂之鑑燧
之劑是火為燧水為鑑也搜神記曰金錫之性一也五
月丙午日午時鑄為陽燧十一月壬子日子時鑄為隂
燧　禮秋官司烜氏掌以鑒取明水於月注鑒鏡屬取
水者也世謂之方諸
鐵鏡　魏武上雜物疏御物有尺二寸金錯鐵鏡一枚
皇太子雜用物純銀錯七寸鐵鏡四枚貴人至公主九
寸鐵鏡四十枚　西京雜記哀王冡中有鐵鏡數百枚
　博古圖隋有十六符鐵鑑唐有二十八宿鐵鑑八卦
鐵鑑十二辰鐵鑑日月鐵鑑(以上/有銘)鳳龜八卦鐵鑑四靈
八卦鐵鑑八卦方鐵鑑八角八卦鐵鑑(以上/無銘)千秋萬嵗
鐵鑑玉堂鐵鑑自明鐵鑑晉陽龍鐵鑑(以上/有銘)戲水龍鐵
鑑鳳花鐵鑑雙鳳鐵鑑花雀鐵鑑寳花鐵鑑素圜鐵鑑
(以上/無銘)　天寳遺事葉法善有一鐵鏡鑑物如水人每有
疾病以鏡照之盡見臓腑中所滯之物然後以藥療之
　酉陽雜俎茍諷有鐵鏡徑五寸餘鼻大如掌言於道
人傳受數人同照各自見其影不見他人也　九國志
宗壽建之族子得一古鐵鏡下有篆文十二字忽照見
一青衣小兒坐酒樓上令人訪之青衣隨至曰此神物
也終當化去不若還我與之剖腹納鏡而去　談苑京
師有畜鐵鏡者謂人曰此竒物也以照人手則指端見
白氣以氣之長短驗人之壽天好事者乃以厚價取之
既而詢之博物者曰此造作也盖磨鏡時只以往手無
以來手則照指自見其端有如氣者耳
石鏡　拾遺記周靈王時異方貢石鏡色白如月照面
如雪謂之月鏡　蜀王本紀武都丈夫化為女顔色美
好盖山精也蜀王娶以為夫人無幾物故蜀王於武都
擔土於成都葬之盖地三畝號曰武擔以石作鏡一枚
表其墓　潯陽記石鏡在山東有一團石懸崖明浄照
人　述異記日南國西南有石鏡光明瑩徹可鑒五臓
六腑亦名仙人鏡國中人若有疾輒照其形遂知病起
何藏府即采神藥餌之無不愈
鏡臺　物原鏡臺始皇作　魏武雜物疏鏡臺出魏宫
中有純銀參帶鏡臺一純銀七子貴人公主鏡臺四
晉東宫舊事皇太子納妃有瑇瑁細鏤鏡臺一　世説
温嶠娶姑女下玉鏡臺一枚　宋元嘉起居注韋朗為
廣州刺史作銅鏡臺一具御史中丞劉楨奏請以見事
免朗所居官　皇覽胡太后使靈昭造七寳鏡臺合有
三十六室別有一婦人手各執鏁纔下一關三十六户
一時自閉若抽此關諸門咸啓婦人各出户前　太平
廣記開元初東海馬待封為皇后造妝具中立鏡臺臺
下兩層皆有門户后將櫛沐啓鏡奩後臺下開門有木
婦人手執巾櫛至后取已木人即還至於面脂妝粉眉
黛髻花應所用物皆木人執繼至取畢即還門户復閉
如是供給皆木人后既妝罷諸門皆闔乃持去其妝臺
金銀彩畫木婦人衣服裝飾窮極精妙焉　品物𩔖聚
張燕公有石緑鏡臺得自胡川道士𤣥宗聞其異取以
精炭十車燒之不變乃已
鏡奩　李肇翰林志翰林學士給銅鏡漆奩　清異録
出行須物物輕便余取小薄鏡捨奩糊紙左右掩為鏡
室白牌題曰光明夾
　
　
　
　
　
　
　
　
　
　
　
　
　
　格致鏡原卷五十六
欽定四庫全書
　格致鏡原巻五十七　　　大學士陳元龍撰
　　燕賞器物𩔖(一/)
　　　香
總論　説文凡香之屬皆從香遠聞曰馨美者曰􁚑(音/使)
氣曰馦　周祈名義考周人􁃚蕭漢人始為博山爐而
所焚惟蘭蕙劉向博山爐銘中有蘭錡朱火青烟古樂
府香風難久居空令蕙草殘無今之香也自武帝通南
越中國始有龍腦雞舌等香通西域始有安息薔薇水
等香而蘭蕙與蕭不復用矣　程大昌演繁露秦漢以
前二廣未通中國中國無今沉腦等香也宗廟燔蕭灌
獻尚鬱金食品貴椒皆非今香也至荀卿氏方言椒蘭
漢雖得南粤其尚臭之極者曰椒房椒風郎官以雞舌
奏事而已較之沉腦其等級甚下不𩔖也惟西京雜記
載長安巧工丁緩作被下香爐頗疑已有今香然劉向
及古詩所賦皆焚蘭蕙而非沉腦是漢雖通南粤亦未
見粤香也漢武内𫝊載西王母降爇嬰香等品多異然
疑後人為之漢武奉仙窮極宫室帷帳器用之麗史漢
備記不遺若曽剏有古来未有之香安得不記　演繁
露梁武帝祀地用土和香杜佑注以地於人近宜加雜
馥案雜馥即合諸香為之言不止一香也梁武帝祭天
始用沈香古未用也　陸𣗳聲清暑筆談凡香品皆産
自南方南離位離主火火為土母火盛則土得養故沉
水栴檀薰陸之𩔖皆産自嶺南海表土氣所鍾也内經
云香氣湊脾火陽也故氣芬烈　墨莊漫録漢宫香方
鄭康成注沉水香二十四銖著石蜜複湯䰞(銅鐵輩/皆病香)以
指嘗試能飲甲則巳(南海賈胡貴一種香木末/如蜜房色澤黄可減甲)以寒水
炭四焙之青木香十二之一用二錢可酌損之雞舌香
以其子不以其母合擣如糜(沉水得䰞蜜/烟黄而氣鬱)投初䰞蜜中
媒使相悅閟以黄堥蜜隙塪不津地埋之一月中許出
之投龍腦六銖麝損半一爐注如芡子薰鬱鬱略聞百
步中人也今大官加蜜䰞紅螺加麝外家效之以珠䞉
　范曄和香方序麝本多忌過分必害(比庾/仲文)沉實易和
盈斤無傷(范曄/自況)零藿虚燥(比何/尚之)詹唐黏濕(比沈/演之)甘松蘇
合安息鬱金奈多和羅之屬並被珍於外國無取於中
土(比慧林/道人)又棗膏昏鈍(比羊/𤣥保)甲煎淺俗(比徐/湛之)非無助於
馨烈乃當彌増於尤疾也　錦繡萬花谷凡香須入窨
貴燥濕得宜也合和訖乾器收蠟紙封埋屋地下半月
餘　陶穀清異録對花焚香有風味相和其妙不可言
者木犀宜龍腦酴醿宜沉水蘭宜四絶含笑宜麝薝蔔
宜檀韓熈載有五宜說　緯略佛圖澄𫝊曰襄國城塹
水源暴竭石勒問澄澄曰今當勅龍取水乃置澄上坐
繩牀燒安息香咒數百言水大至李相之賢巳集曰燒
香盖始於此按漢武故事曰昆邪王殺休屠王以其衆
來降得其金人之神置之甘泉宫金人者皆長丈餘其
祭不用牛羊惟燒香禮拜　演繁露沈存中叙行香謂
當以香末散撒乃為行香畢仲荀元豐三年作幙府燕
閒録曰國忌行香起於後魏江左齊梁間每然香熏手
或以香末散行謂之行香予案南史王僧達好鷹犬何
尚之設八關齋集朝士自行香次至僧達曰願郎且放
鷹犬其謂行香次及僧達者即釋教之謂行道燒香者
也行道者主齋之人親自周行道場之中燒香者爇之
於爐也東魏静帝嘗設法㑹乘輦行香髙歡執香爐步
從鞠躬屏氣按凡云行香者步進前而周匝道場仍自
炷香為禮也静帝人君也故以輦代步不自執爐而使
髙歡代執也以此可見行香只是行道燒香無撒香之
事也　清異録中宗朝宗紀韋武閒為雅㑹各攜名香
比試優劣名曰鬭香惟韋温挾椒塗所賜常𫉬魁　天
寳遺事楊國忠嘗用沉香為閣檀香為欄檻以麝香乳
香篩土和為泥飾閣壁每於春時木芍藥盛開之際聚
賔於此閣上賞花焉禁中沉香之閣殆不侔此壯麗也
　清異録後唐龍輝殿安假山水一鋪沉香為山阜薔
薇水蘇合油為江池芩藿丁香為林𣗳薰陸為城郭黄
紫檀為屋宇白檀為人物方圍一丈三尺城門小牌曰
靈芳國或云平蜀得之者　清異録吳越外戚孫承祐
奢僣異常用龍腦煎酥製小様驪山山水屋室人畜林
木橋道纎悉備具圍方丈許　清異録李璟保大七年
召大臣宗室赴内香燕凡中國外夷所出以至和合煎
飲佩帶粉囊共九十二種江南素所無也　三洞珠囊
許遠游燒香皆五色香烟出　𫝊燈録二十二祖摩拏
羅至西印土焚香而月氏國王忽覩異香成穗　清異
録徐鉉遇月夜露坐中庭爇佳香一炷所親私號伴月
香　真率齋筆記袁運字子先嘗以竒香一丸與莊姬
姬藏於笥終嵗潤澤香達於外至冬閤中諸蟲不死冒
寒而鳴姬以告袁袁曰此香製自宫中其間當有返魂
乎　雲林異景録賓雲溪有僧舎盛冬若客至不燃薪
火煖香一炷滿室如春人歸更收餘燼　劉攽詩話京
師人貨香印者皆擊鐵盤以示衆人父老云以國初香
印字逼近太祖諱故託物黙諭　香譜近世尚竒者鏤
木以為之範香塵為篆文準十二辰分百刻凡燃一晝
一夜或燃於飲席或佛像前　述異記南郡有千畝香
林名香往往出其中南海郡有採香户南方有香市乃
商人交易香處　法苑珠林忉利天有七市第三衆香
市天子天女往往貿易　華嚴經於此南方有一國土
名為廣大有鬻香長者名優缽羅花
沉香　南方草木狀密香沉香雞骨香黄熟香雞舌香
棧香青桂香馬蹄香案此八物同出於一𣗳也交趾有
密香𣗳幹似柜柳其花白而繁其葉如橘欲取香伐之
經年其根幹枝節各有別色也木心與節堅黑沉水者
為沉香與水面平者為雞骨香其根為黄熟香其幹為
棧香細枝緊實未爛者為青桂香其根節輕而大者為
馬蹄香其花不香成實乃香為雞舌香珍異之木也
南史沉水香土人斫斷積以嵗年朽爛而心節獨在置
水中則沉故名曰沉香次浮者棧香　南史狼牙脩國
在南海中土産偏多棧沉婆律香等　談苑香木出香
三等曰沉曰棧曰黄熟沉棧皆有二品曰熟結曰生結
熟結者𣗳自爛而得生結者伐仆得之又久爛脫而剔
取之　倦游雜録沉香木嶺南諸郡悉有之瀕海諸州
尤多交幹連枝岡嶺相接數千里不絶葉如冬青大者
合數人抱木性虚韌山民或以搆茅廬或以為橋梁為
飯甑尤善有香者百無一二盖木得水方結多在折枝
枯幹中或為沉或為煎或為黄熟自枯死者謂之水槃
香今南恩髙竇等州惟産生結香盖山民入山見香木
之曲幹斜枝必以刀斫之成坎經年見雨水所漬結香
復以鋸取之刮去白木其香結為斑㸃亦名鷓鴣斑燔
之甚佳沉之良者惟在瓊崖等州俗謂角沉乃生水中
取者宜用薰衣黄沉乃枯木中得之宜入藥用依木皮
而結者謂之清桂氣尤清在土中嵗久不待刓剔而精
者謂之龍鱗亦有削之且卷咀之葉韌者謂之黄蠟沉
尤難得　葉庭珪香譜鷓鴣斑體薄而易燼其厚而沉
水者差久　𩔖證本草沉香所出非一真臘為上占城
次之渤泥為下然就真臘而較之則又有三品緑洋為
上三濼次之渤囉間為下而香之大槩生結者為上熟
脱者次之堅黑者為上黄香次之狀如犀角者謂之犀
角沉如燕口者謂之燕口沉如附子者謂之附子沉如
梭者謂之梭沉文横而堅緻者謂之隔沉生沉香蓬萊
香出海南山西其初連木則狀如栗棘房土人謂之刺
香刀刳木而出其香則堅緻光澤士大夫謂之蓬萊香
番沉出於勃泥三佛齊醫家多用之亦謂之藥沉　海
槎餘録沉香木𩔖椿櫸多節取之先斷其木根積年皮
幹俱朽心與節不壞者乃香也沉者為沉浮者為檀似
雞骨為雞骨香似馬蹄為馬蹄香似牛頭為牛頭香最
麄者為牋香丁謂在南海作天香𫝊云四香凡四十二
狀皆出於一本竇化雷髙中國出香之地比海南優劣
不侔矣既所稟不同又售者多而取之速是以黄熟不
待其稍成牋沉不待其香足盖越於戕賊之地也取香
法當七八月晴霽遍山尋視見大小木千百皆凋悴其
中必有香凝結乘更月揚輝視之則香透林而起用草
繫記取之大率林木凋悴以香氣觸之故耳其香美惡
種數甚多一由原木質理麄細非香自為之種別也
屠隆香箋沉香有三等上者氣太厚而反嫌於辣下者
質太枯而又涉於烟惟中者約六七分一兩最滋潤而
幽甜可稱妙品角沉香質重劈開如墨色者佳不在沉
水好速亦能沉也有以碎沉香輳煉成大塊以市於人
當細辨之　事文𩔖聚隋主淫侈每除夜殿前諸院設
火山數十座盡沉香木根每一山焚沉香數車火光暗
則以甲煎沃之燄起數丈香聞數十里常一夜用沉香
二百餘乘甲煎二百餘石　合璧事𩔖唐開元中有沉
香亭又唐敬宗時波斯進沉香亭子材拾遺李漢諫曰
沉香為亭何異瑤臺瓊室　清異録髙麗舶主王大世
𨕖沉水近千斤疊為旖旎山象衡嶽七十二峯錢俶許
黄金五百兩竟不售　洪芻香譜江南李氏帳中香法
以鵞梨蒸沉香用之　首楞嚴經香嚴童子白佛言見
諸比丘燒水沉香香氣寂然來入鼻中非木非空非烟
非火去無所著來無所從由是意銷𤼵眀無漏
黄熟香　葉庭珪香譜黄熟香皮堅而中腐者其形如
桶故謂之黄熟桶其夾箋而通黑者其氣尤勝　本草
拾遺黄熟香亦馢香之𩔖也但輕虚枯朽不堪者今和
香中皆用之　洪芻香譜白眼香亦黄熟之別名也其
色差白不入藥品和香或用之
雞舌香　唐本草註雞舌香出杜薄可含以香不入衣
服雞舌木氣辛而性厲禽獸不能至花熟自零隨水而
出方得之雞舌𣗳葉及皮並似栗花如梅子似棗核此
雌𣗳也不入香用其雄𣗳雖花不實採花釀之以成香
出崑崙及交愛以南　葉庭珪香譜雞舌香一名丁子
香以其形似丁子香也即丁香之大者今謂丁香母是
也　談苑雞舌香即丁香也日華子云雞舌香治口氣
故郎官含雞舌香取其便於奏對正是今之丁香舌方
五香連翹湯用雞舌香千金五香連翹湯無雞舌香却
有丁香最為明騐俗醫取乳香中如杮核無氣味者謂
之雞舌香殊無干涉新補本草重出二物盖考之未精
也
馢香　通雅香譜云馢香沉香同𩔖其香方皆用馢桂
海志作箋香南方草木狀作棧香實一字也　本草拾
遺沉香之肌理有黑脈者謂之馢香　洪譜葉子香即
馢香之薄者其香尤勝於馢又謂之龍鱗香
速香　葉譜速香出真臘者為上伐𣗳去木而取香者
謂之生速𣗳仆木腐而香存者謂之熟速其𣗳木之半
存者謂之暫香黄而熟者為黄熟　屠隆香箋片速香
俗名鯽魚片雉雞斑者佳有偽為者亦以重實為美
谷泰博物要覽更有鐵面生香俗名牙香以面有黑爛
色為鐵面純白不烘焙者為生香其生香之味妙甚在
廣中價亦不廉
㫋檀　酉陽雜俎一木四香根曰㫋檀節曰沉香花曰
雞舌膠曰薰陸　華嚴經牛頭㫋檀香此香從離垢出
以之塗身火不能燒又佛家以白㫋檀塗身能除一切
煩惱得清涼　世説林公曰白㫋檀非不馥焉能逆風
　成實論波利貭多天𣗳其香則逆風而聞
薰陸　南方草木狀薰陸香出大秦在海邊有大𣗳枝
葉正如古松生於沙甲盛夏𣗳膠流出沙上方採　廣
志薰陸香生南海注即羅香也　海藥本草薰陸香味
平温無毒主清人神其香𣗳一名馬尾香是𣗳皮鱗甲
採之復生　唐本草注薰陸香出天竺國及邯鄲似楓
松脂黄白色天竺者多白邯鄲者夾緑色香不甚烈
筆叢薰陸小木而大葉海南亦有薰陸乃其膠也今名
乳頭香　集仙録乳頭香天真惡之唯可燒和香耳
檀香　清異録南夷香槎到文登盡以易疋物同光中
有舶二檀香色正白號雪檀長六尺地人買為僧坊刹
竿　陳蔵器本草白檀香出海南主心腹痛霍亂中惡
鬼氣殺蟲又有紫真檀人磨之以塗風瘇雖不生於中
華而人間遍有之　香箋黄檀香黄實者佳茶浸炒黄
去腥　香譜檀香出於三佛齊國皮木而色黄者謂之
黄檀皮腐而色紫者謂之紫檀恐其氣泄則以紙封之
　杜陽編宣州觀察使楊牧造檀香亭子初成命賓樂
之
降真香　洪譜仙傳云降真香燒之感引鶴降醮星辰
燒此香甚為第一小兒帶之能辟邪氣其香如蘇方木
然之初不甚香得諸香和之則特美　戒菴漫筆柳之
懷遠産香藤葉大如掌多刺攅蹀絞齒巨材産多於山
林紆攣之處嵗久色㣲黄曰藤香或深蔵㠝岏巨石攫
路人迹不到霜饕雪虐積以嵗月皮肉俱爛赤心如鐵
謂之降真香　本草降真香出黔南拌和諸香燒烟直
上天召得鶴主天行時氣宅舍怪異並燒悉驗　香箋
降真香紫實為佳茶煮出油焚之　溪蠻叢笑降真本
出南海今溪洞山僻處亦有似是而非勁瘦不甚香名
雞骨香　周達觀真臘記降真香一名紫藤香生叢林
中𣗳皮白厚五六寸取𣗳心焚之香氣勁而逺　名醫
錄周崈被海㓂刃傷血不止軍士刮紫藤香末傅之立
愈
伽南香　花木考伽南香為木黑潤所出産天下皆無
其價甚貴以銀對換出占城國海上諸山盖香木枝柯
竅露者木立死而本存者氣性皆温故為大螘所穴螘
食石蜜歸而遺於香中嵗久漸漬木受蜜氣結而堅潤
則香成矣其香本未死蜜氣未老者謂之生結上也木
死本存蜜氣凝於枯根潤若餳片謂之糖結次也其稱
虎斑結金絲結者嵗月既淺木蜜之氣尚未融化木性
多而香味少斯為下耳　潜確𩔖書生結紅而堅糖結
黑而軟瓊州亦有土竒南白質黑㸃　香箋糖結伽南
鋸開上有油如飴糖黑白相間黑如墨白如糙米焚之
初有羊羶㣲氣有金絲伽南色黄止有綹若金絲惟糖
結為佳　博物要覽香中竒南惟緑結糖結為最重以
質軟指刻之如錐畫沙味辣有脂嚼之粘牙為上上者
曰鶯哥緑次者曰蘭花結又次曰金結下者曰鐵結
山堂肆考伽南香近世士夫以制帶銙率多凑合頗若
天成又云伽南木乃沉香之生結者　偃曝談餘占城
竒南出在一山酋長禁民不得採取犯者斷其手彼亦
自貴重　七脩𩔖藁竒藍香出占城等國誌書皆書竒
南二字星槎勝覽書棋楠二字問之人人不知也昨見
潘希曽使安南得其國之所賜書物録之於藁乃此竒
藍二字想誌等書傳寫之訛也　博物要覽竒南香亦
生於千年榕𣗳之上故名寄生香
龍腦香　酉陽雜俎龍腦香出婆律國𣗳髙八九丈大
可六七圍傍生枝葉葉正圓而背白結實如荳蔲皮有
甲錯香即木中脂似松脂作杉木氣乾脂謂之龍腦香
清脂謂之婆律膏又有蒼龍腦主風疹䵟入膏煎良不
可㸃眼明浄如雪花者善久經風日或如麥麩者不佳
云合黒荳糯米相思子貯之不耗今復有生熟之異稱
生龍腦即上之所載是也其絶妙者目曰梅花龍腦有
經火飛結成塊者謂之熟龍腦氣味差薄焉盖易入他
物故也　西域記羯布羅香其𣗳松身異葉花果亦別
初採既濕尚未有香木乾之後循理而折之其中有香
木乾之後色如冰雪亦曰龍腦香　華夷花木考龍腦
其清香為百藥之先於茶亦相宜多則掩茶氣味萬物
中香無出其右者　獨異志𤣥宗偶與寜王博召太真
妃立觀俄而風冒妃帔覆樂人賀懷智巾幘香氣馥郁
不滅後幸蜀歸懷智以其巾進於上上執之澘然而泣
曰此吾在位時西國有獻香三丸賜太真謂之瑞龍腦
蘇合香　梁書中天竺出蘇合香是諸香汁煎之非自
然一物也大秦人采蘇合先笮其汁以為香膏乃賣其
滓與人展轉達中國不大香也　洪譜神農本草云蘇
合香生中臺川谷陶𨼆居云俗傳是師子糞外國説不
爾今皆従西域来真者難別紫赤色如紫檀堅實極芬
香重如石燒之灰白者佳主辟邪瘧癎疰去三蟲
安息香　本草安息香出西戎似柏脂黄黑色為塊新
者亦柔軟味辛苦無毒主心腹惡氣鬼疰　酉陽雜俎
安息香出波斯國其𣗳呼為辟邪𣗳長三丈許皮色黄
黑葉有四角經冬不凋二月有花黄色心㣲碧不結實
刻皮出膠如飴名安息香　洪譜安息香出三佛齊國
其香乃𣗳之脂也其形色𩔖胡桃穰而不宜於燒然能
𤼵衆香故人取之以和香焉　屠箋都中有數種總名
安息其最佳者劉鶴所製月麟香聚仙香沉速香三種
百花香即下矣
唵叭香　李時珍本草膽八香𣗳似稚木犀葉紅色𩔖
霜楓擣實成油和諸香爇之辟惡氣出交趾南番諸國
今名唵叭香　香箋唵叭香名黑香以軟浄色明者為
佳手指可撚為丸者妙甚惟都中有之　五雜組唵叭
香出唵叭國色黑爇之不甚香而可和諸香亦能辟邪
魅京師有賃宅住者其宅素凶既入不能便移但日焚
唵叭香一爐至夜中𥪡子聞鬼物相與語曰彼所焚何
物令我頭痛不堪當相率避之越二日宅遂清吉
乳香　廣志乳香即南海波斯國松𣗳脂有紫赤櫻桃
者名乳香盖薰陸之𩔖也仙方多用辟邪今以通明者
為勝目曰的乳其次曰揀香又次曰缾香然多夾雜成
大塊如瀝青之狀又其細者謂之香纒　事林廣記大
食勿拔國出乳香𣗳他國所無其𣗳逐日用刀斫𣗳皮
取乳或在𣗳上或在地下在𣗳自結透者為明乳蕃人
用琉璃缾盛之名曰缾香在地者名塌香　葉庭珪香
譜乳香一名薰陸香出大食之南數千里其𣗳𩔖松以
斤斫𣗳脂溢於外結而成香聚而成塊上品為揀香圓
大如指頭今俗所謂滴乳次曰缾乳言收時置於缾中
又次曰乳塌盖香而雜之以沙石者也又次曰黑塌盖
香之黑色者也又次曰水濕黑塌盖香在舟中為水所
浸漬而氣變色敗者也雜品而碎者曰斫削簸揚為塵
者曰纒末　七脩𩔖藳乳香先置壁隙中半日又取指
甲三二片置鉢中擂之不粘而易成末矣　丹房鑑源
乳香能啞銅
腦子香　葉譜腦子香出渤泥三佛齊亦有之乃深山
窮谷中經千年老杉𣗳其枝幹不曽損動者若損動則
氣泄無腦矣其土人解作板段隨其板旁横裂而成縫
有腦出於縫中劈而取之其大者成片俗謂之梅花腦
其次謂之速腦速腦之中其次者謂之米腦　名物通
片腦出暹羅諸國惟初打泥者為上𣗳如杉檜取者必
齋沐而往成片似梅花者為上其次有金脚速腦米腦
蒼腦札聚腦又有一種如油名腦油
龍涎香　蔡絛鐵圍山叢談奉宸庫有龍涎香分錫大
臣近侍其模製甚大而外視不甚佳每以一豆大爇之
輒作異花氣芬郁滿座終日略不歇於是太上大竒之
命籍被賜者隨數多寡復收取以歸中禁因號曰古龍
涎為貴也諸大璫争取一餅可直百緡金玉為穴而以
青絲貫之佩於頸時於衣領間摩挲以相示由此遂作
佩香焉今佩香因此始也　張世南遊宦記聞諸香中
龍涎最貴廣州市直每兩不下百千次等亦五六十千
係蕃中禁榷之物出大食國近海傍常有雲氣罩山間
即知有龍睡其下或半載或二三載土人更相守視候
雲散則知龍已去往觀必有龍涎或五七兩或十餘兩
視所守人多寡均給之或不平更相讐殺或云龍多蟠
於洋中大石卧而吐涎魚聚而噆之土人見則没而取
焉又一説大洋海中有渦旋處龍在下湧出其涎為太
陽所爍則成片為風漂至岸人則取之納官予嘗叩泉
廣合香人云龍涎入香能收斂腦麝氣雖經數十年香
味仍在嶺外雜記所載龍涎出大食西海多龍枕石一
睡涎沫浮水積而能堅鮫人采之以為至寳新者色白
稍久則紫甚久則黑又一説云白者如百藥煎而膩理
黑者亞之如五靈脂而光澤其氣近於臊似浮石而輕
或云異香或云氣腥能𤼵衆香氣皆非也於香本無損
益但能聚烟耳和香而用真龍涎焚之則翠烟浮空結
而不散坐客可用一剪以分烟縷所以然者蜃氣樓臺
之餘烈也又一説云龍出没於海上吐出涎沬有三品
一曰汎水二曰滲沙三曰魚食汎水輕浮水面善水者
伺龍出隨而取之滲沙乃被波浪飄泊洲嶼凝積多年
風雨浸淫氣盡滲於沙土中魚食乃因龍吐涎魚競食
之復作糞散於沙磧其氣腥穢惟汎水者可入香用餘
二者不堪　山堂肆考龍涎可製香燒之可直通於天
水底焚之亦直到淵底　彚苑詳註蘇門荅次國古大
食國也西去一晝夜城有龍涎嶼獨峙南巫里洋之内
浮灔海面波激雲騰每至春間羣龍交戯於上而遺涎
沬洋水則國人駕獨木舟伺龍出没隨而採之或風波
則人俱下海一手附舟傍一手楫水而得至岸其涎初
若脂膠黑黄色頗有魚腥去久則成大塊或大魚腹中
刺出如斗大焚之清香可愛名曰龍涎其品有三浮水
者為上滲沙者次之魚食為下每香一斤值其國金錢
一百九十二枚准中國之銅錢九千文
甲香　四時纂要修甲香方取大甲香如崑崙耳者酒
煑蜜熬入諸香中用　唐本草甲香蠡𩔖生雲南者大
如掌青黄色長四五寸取黶燒灰用之南人亦煑其肉
噉今合香多用謂能𤼵香復来香烟須酒蜜煑製方可
用　南州異物志甲香大者如甌　蘇頌本草海螺即
流螺厴曰甲香　李義山詩集注甲香者為末煮香時
用以合香收氣𤼵香者也唐人謂之甲煎陳藏器曰甲
煎以諸藥及美果花燒灰和蠟治成可作口脂今有作
夾煎者誤也　湘烟録又有小甲香狀如螺子取其蒂
修合也𫝊信方每甲香一斤以泔斗半㣲火煮一復時
又以蜜二合水一斗煑三復時乃以炭火燒地令熱洒
酒令潤鋪香於上擣爛入沉香末三兩麝香一分和搗
印成此即漢宫方也
麝香　續博物志麝之真香有三説鹿羣行山中自然
有麝氣不見其形為真香入春以脚踢入水泥中藏之
不使人見為真香殺之取其臍一鹿一臍為真香　本
草蘇頌曰麝香有三等第一生香名遺香乃麝自剔出
者次臍香乃捕得殺取之其三心結香乃麝見大獸捕
逐驚畏失心墜死人得之破心見血作乾血塊者不入
藥　花木考牡丹最忌麝香有人帶香入園其花即時
萎落　埤雅麝噉蛇今以蛇蛻裹麝彌香　錦繡萬花
谷天寳中虞人𫉬水麝臍香皆水也每取以針刺之香
氣倍於肉麝　香譜麝香木出占城國𣗳老而仆埋於
地而腐外黑而内黄赤者其氣𩔖於麝　清異録江南
山谷間有一種竒木曰麝香𣗳其老根焚之亦清烈號
䬣􁮆香
各種香　南方草木狀楓香𣗳似白楊葉圓而岐分有
脂而香其子大如鴨卵二月花𤼵乃著實八九月熟曝
乾可燒惟九真郡有之　唐本草注白膠香𣗳髙大木
理細莖葉三角商洛間多有五月斫為坎十一月收脂
　開寳本草白膠香即楓香脂　魏王花木志木蜜號
千嵗𣗳伐之四五嵗取不腐者為香一名没香一名多
香木　内典木蜜香狀若槐𣗳　異物志木蜜其葉如
椿　交州記木蜜𣗳似沉香　韻府續編肇慶新興縣
出多香木俗謂之蜜香能辟惡氣殺鬼精　本草木香
一名蜜香從外國舶上来葉似薯蕷而根大花紫色功
効極多今以如雞骨堅實齧之粘齒者為上復有馬兠
苓根謂之青木香非此之謂也或曰有二種亦恐非耳
一謂之雲南根　洞㝠記有女香𣗳細枝葉婦人帶之
香終年不減　春風堂隨筆栝松百年即有白衣如粉
本草謂之艾衲香　廣志艾衲香出西國似細艾　本
草松𣗳皮緑衣亦名艾蒳可以合諸香燒之能聚其烟
青白不散　述異記香洲在朱厓郡洲中出諸異香往
往不知名焉千年松香聞於十里亦謂之十里香　本
草拾遺甘松香味温無毒主鬼氣卒心腹痛脹滿浴人
身令香叢生葉細　廣志甘松香生涼州　南方草木
狀水松葉如檜而細長出南海土産衆香而此木不大
香故彼人無佩服者嶺北人極愛之然其香殊勝在南
方時植物無情者也不香於彼而香於此豈屈於不知
巳而伸於知巳者歟物理之難窮如此　一統志真臘
有𣗳如杉檜香藏於皮老而脂白流出名篤耨香冬月
因其凝而取之者名黑篤耨　葉庭珪香譜篤耨香出
真臘國亦𣗳之脂也𣗳如松杉之𩔖而香藏之皮𣗳老
而自然流溢者色白而透明故其香雖盛暑不融土人
既取之夏月以火環其𣗳而炙之令其脂液再溢至冬
沍寒因其凝而復取之故其香冬凝而夏融土人盛之
以瓠瓢至暑月則鑚其瓠而周為之孔蔵之冰中欲其
隂涼而氣通以泄其汗故得不融舟人易之以瓷器不
若瓢也香之氣清逺而長雜於𣗳則黑而黑為下矣香
之性易融而暑月之融多滲於瓢故斷瓢而爇之亦得
其典刑今所謂葫蘆瓢是也　香譜金顔香出大食真
臘國其香乃𣗳之脂色黄而氣勁工於聚衆香今之為
龍涎軟香佩帶者多用之　一統志真臘有金顔香有
深黄色者有黑色者劈開雪白者為佳夾砂石者為下
其氣能聚衆香番人以之和香塗身　酉陽雜俎䭱齊
香出波斯國拂林呼為頂勃梨咃長一丈餘圍一尺許
皮色青薄而極光浄葉似阿魏每三葉生於條端無花
結實西域人常八月伐之至冬更抽新條極滋茂若不
剪除反枯死七月斷其枝有黄汁其狀如蜜㣲有香氣
入藥療百病(䭱音/撇)　瀛涯勝覽滿剌加産打魔香乃𣗳
脂墮地成遇火即然國人以當燈及塗舟水不能入明
瑩者若金箔曰損都盧厮可作瑁珠名水珀是已　魏
略鬱金香生大秦國二三月花如紅藍四五月採之其
香十二葉為百草之英　本草拾遺鬱金香味苦無毒
主蟲毒鬼疰鵶鶻等臭除心腹間惡氣鬼疰入諸香用
　述異記南海出千步香佩之香聞於千步草也今海
隅有千步草是其種也葉似杜若而紅碧相雜又紫述
香一名紅藍香又名金香又名麝香草出蒼梧桂林二
郡界　唐書罽賓國進拘物頭花香焚之香聞數里
廣志迷迭香出西域　洞㝠記都夷香狀如棗核食一
片則歴年不饑以粒如粟許投水中俄滿大盂也　魏
略兠納香出大秦國　述異記龜甲香即桂香之善者
　内典必栗香一名化木香似老椿　花木考金銀香
中國皆不出其香如銀匠欖糖相似中有白蠟一般白
塊在内好者白多低者白少焚之氣味甚美出舊港國
　香譜水盤香𩔖黄熟而殊大多雕刻為香山佛像並
出舶上　升菴外集香譜有鬭鏤香今訛為兠羅香三
泊有之　異物志兠羅香出海邊國如都梁香　本草
雀頭香即香附子也所在有之　珍珠船赤土國在海
南出異香每燒一彈丸香聞數百里號一國香　洞㝠
記薰肌香用薰人肌骨至老不病　文𨕖焚玉㽔浣薇
露注玉㽔香也　清異録用香布篆文木範中急覆之
是為曲水香　香譜塗肌拂手香出占城國土人以腦
麝諸香搗和而成或以塗身或以拂手其香經數宿不
散　香譜亞濕香出占城國其香非自然乃土人以十
種香搗和而成體温而濕氣和而長爇之勝於他香
錦繡萬花谷吳僧罄宜作笑蘭香其法以沉為君雞舌
為臣北苑之塵秬鬯十二葉之英鉛華之粉柏麝之臍
為佐以百花之液為使一炷如芡子許油然鬱然若齅
九畹之蘭而挹百畝之蕙也　清異録長安宋清以鬻
藥致富嘗以香劑遺中朝簮紳題識器曰三勻煎焚之
富貴清妙其法止龍腦麝末精沉等耳(煎去/聲)　洞天清
録沉香腦麝四合加以棋楠羅合榧子滴乳蠡甲九味
相合分兩停勻煉蔗漿合之其香絶塵境而助清興
清異録林邑占城闍婆交阯以雜出異香劑和而範之
氣韻不凡謂中國三勻四絶為乞兒香　香箋黄香餅
王鎮住東院所製黑沉色無花紋者佳甚偽者色黄
升菴外集泡花采以蒸香以佳沉香薄劈著浄器中鋪
半開花與香層層相間密封之日一易不待花蔫花過
香成番禺人作心字香瓊香用素馨茉利法亦然大抵
泡取其氣未嘗炊掀江浙作木犀降真香蒸湯上非法
也　香箋萬春香内府者佳龍桂香有黄黑二品黑者
價髙惟内府者佳劉鶴所製亦可芙蓉香京師劉鶴製
妙甜香惟宣徳年所製清逺味幽可愛燕市中貨者罈
黑如漆白底上有燒造年月每罈二三斤有錫罩蓋礶
子一斤一罈者方真蘭香以魚子蘭蒸低速香牙香塊
者佳近以木香滚以棍蒸者惡甚白膠香有如明條者
佳　壺中贅録山林窮四和香以茘枝殻甘蔗滓乾柏
葉黄連和焚又加松毬棗核梨核皆妙　虞伯生與朱
萬初帖深山髙居爐香不可缺退休之久佳品乏絶人
為取老松柏之根枝葉實共搗治之研楓肪羼(音/剗)和之
每焚一丸足助清苦　香譜薔薇水大食國花露也今
則採茉莉取其液以代焉然其水多偽雜欲試之當用
琉璃缾盛之翻搖數四其泡周上下者為真顯徳五年
昆明國獻薔薇水十五缾云得西域以香灑衣衣敝而
香不減
古名香　封禪記黄帝列珪玉於蘭蒲席上燃沉榆香
舂雜寳為屑以沉榆和之若泥以分尊卑華戎之位
洞㝠記武帝元封中起方山館招諸靈異乃燒天下異
香有沉光香有精祗香明庭香金磾香塗魂香沉光香
塗魂國貢門中燒之有光而堅實難碎太醫以鐵杵舂
如粉而燒之精祗香出塗魂國燒此香魑魅精祗皆畏
避金磾香金日磾既入侍欲衣服香潔自合此香　洞
㝠記飜鴻閣上燒荃靡香屑燒粟許其氣三月不絶
拾遺記漢武帝夢李夫人授蘅蕪之香帝夢中驚起香
氣猶著衣枕歴月不歇　漢武内傳帝於七月七日掃
除宫掖設座大殿以紫羅薦地燔百和香燃九㣲燈以
待王母　杜陽編龍文香武帝時外國所獻　飛燕外
傳飛燕浴五藴七香湯踞通香沉水坐燎降神百藴香
帝嘗私語樊嫕曰后雖有異香不若婕妤體自香也
西京雜記趙昭儀上姊飛燕三十五物有青水香沉水
香九真雄麝香　拾遺記靈帝初平三年西域獻茵墀
香煑湯辟癘宫人以沐頭　薛靈芸傳魏文帝迎靈芸
道側燒石葉之香此石重疊狀如雲母其氣辟惡癘之
疾腹題國所獻也　拾遺記孫亮有愛姬四人皆振古
絶色一名朝姝二名麗居三名洛珍四名潔華為四人
合四氣香殊方異國所出凡經踐躡宴息之處香氣沾
衣厯年彌盛百浣不歇因名曰百濯香或以人名香故
有朝姝香麗居香洛珍香潔華香　南史梁大通中槃
槃國奉表送菩提𣗳葉詹糖等香　本草詹糖香出晉
安岑州及交廣以南𣗳似橘煎枝葉為之似糖而黑多
以其皮及蠧糞雜之難得淳正者唯軟乃佳　天寳遺
事明皇正寵妃子不視朝政安禄山初承聖睠因進助
情花香百粒大小如粳米而色紅每當寢處之際則含
香一粒助情𤼵興筋力不倦帝秘之曰此亦漢之慎䘏
膠也　杜陽編穆宗嘗於蔵真島前焚鳳腦香以崇禮
敬　清異録昭宗嘗賜崔𦙍香一黄綾角約二兩酷烈
清妙焚豆大許亦終日旖旎御題曰刀圭第一香　杜
陽編辟寒香辟邪香瑞麟香金鳳香皆異國所獻同昌
公主乘七寳輦四面綴五色玉香囊囊中貯上四香每
一出游則芬馥滿路　述異記辟寒香丹丹國所出　杜
陽編同昌公主薨上哀痛常令賜紫尼及女道冠焚昇
霄降靈之香以導靈舁　徵文玉井張說攜麗正文章謁
友生時正行宫中媚香號化樓臺友生焚以待説説出
文置香上曰吾文享是香無忝盧氏雜説楊牧嘗召
崔安石食盤前置香一爐烟出如樓臺别聞一香似非
爐烟崔思之楊顧左右取來乃白角楪盛一漆毬子耳
崔曰此罽賓國香所聞乃此也　清異録長安大興善
寺徐理男楚琳平生留神香事莊嚴餅子供佛之品也
峭兒延賓之用也旖旎丸自奉之等也檀那概之曰琳
和尚品字香　清異録道士譚紫霄有異術閩王昶奉
之為師月給山水香焚之香用精沉上火半熾則沃以
蘇合油　海録碎事意可香初名宜愛或云此江南宫
中香有美人字曰宜愛故以名香山谷曰香殊不凡而
名乃有脂粉氣易名曰意可　山堂肆考黄山谷論香
有聞思香取楞嚴經觀音所言從聞思脩入三摩地因
以名香　五雜組宋宣和間宫中所焚異香有篤耨龍
涎亞悉金顔雪香褐香軟香之𩔖今世所有者惟龍涎
耳又有瓠香猊眼香皆不知何物
異香　獨異志茶蕪香燕昭王時波弋國貢若焚著衣
彌月不絶所遇地土石皆香經腐草朽木皆榮秀用薰
枯骨則肌肉再生　漢武故事西王母感上之誠暮必
神降上乃盛施帷帳燒兠沫香香聞數百里乃兠渠國
所獻如大豆塗宫門香聞百里關中大疫死者相枕燒
此香疫則止　瑞應圖大漢二年月支國貢神香武帝
取看之狀若燕卵凡三枚大似棗帝不燒付外庫後長
安中大疫宫人得疾衆使者請燒一枚以辟疫氣帝然
之宫中病者差長安百里内聞其香積九月不歇　月
氐使者𫝊始元元年京城大疫死者大半帝取月支神
香燒之於城内其死未三日者皆活香氣經三月不歇
帝信神香乃秘録餘香一旦圅檢如故而失神香也此
香出於聚窟洲人鳥山山上多𣗳與楓𣗳相似而香聞
數里名為返魂𣗳亦能自作聲如羣牛吼聞之者心振
神駭伐其木根於玉釡中煑取汁更以㣲火熟煎之如
黑􁎭狀令可丸名為驚精香或名振靈丸或名返生香
或名振檀香或名人鳥精或名却死香一種六名斯實
靈物也　奚囊橘柚漢武事仙惟謹甲帳前置玲瓏十
寳紫金之爐李少君取綵蜃之血丹虹之涎靈龜之膏
阿紫之丹搗幅羅草和成竒香帝每至壇前輒燒一顆
烟繞梁棟間久之不散其形漸如水紋頃之蛟龍魚鼈
百怪出没其間仰視股栗　清異録番禺牙儈徐審與
舶主何吉羅洽密不忍分判臨岐出如鳥觜尖者三枚
贈審曰此鷹嘴香也價不可言當時疫於中夜焚一顆
則舉家無恙後八年番禺大疫審焚香闔門獨免餘者
供事之呼為吉羅香　山堂肆考卞山在湖州山下有
無價香有老母拾得一文石光彩可翫偶墜火中異香
聞於逺近收而寳之每投火異香如初
仙佛香　三洞珠囊以雜香搗之丸如梧桐子大青繩
穿此三皇真元之香珠也燒此香徹天真檀之香夜泉
𤣥脂朱陵飛之香返生之香皆真人所燒之香也天人
玉女擣羅天香按擎玉爐燒九和之香峨嵋山孫真人
然千和之香　洞冥記帝常夕坐有神女至散明天𤼵
日之香香出胥池寒國地有𤼵日𣗳言雲從𣗳出雲来
掩日風吹𣗳枝拂雲開日光也名開日𣗳𣗳有汁滴如
松脂　三洞珠囊五香一株五莖一莖五枝一枝五葉
一葉間五節五五相對故先賢名為五香之木燒之十
日上徹九星之天即青木香也　楞嚴經壇前別安一
小爐以兠羅婆香煎取香水沐浴其炭然令猛熾　釋
氏㑹要大象蔵香因龍鬭而生燒一丸放大光明有細
雲覆其上味如甘露七晝夜降甘雨雨皆金色　楊慎
外集伊蘭花佛經云天末者為末而爇之竺國名乾打
香天澤者濕爇之竺國名軟香天華者以生蕋露蕾為
供所謂香風吹萎華更雨新好者是也　佛書有解脫
知見香　法華經象香馬香男香女香拘鞸陁羅𣗳香
曼陁羅花香　釋氏㑹要多伽羅香此云根香多摩羅
跋香此云藿香　華嚴經阿那婆達多池邊出沉水香
名蓮花蔵其香一丸如麻子大若以燒之香氣普薰閻
浮提界
　
　
　
　
　
　
　
　
　
　
　
　
　
　
　
　格致鏡原卷五十七
欽定四庫全書
　格致鏡原卷五十八　　　大學士陳元龍撰
　　燕賞器物𩔖(二/)
　　　香爐(附隔火/  香匕)　(香盒/)
總論　稗史𩔖編古以蕭艾達神明而不焚香故無今
所用香爐皆以古人宗廟祭器為之爵爐則古之爵狻
猊爐則古之瑀足豆香毬則古之鬵其等不一或有所
新鑄而象古為之者惟博山爐乃漢太子宫所用香爐
之制始於此
博山香爐　西京雜記長安丁緩作九層博山香爐鏤
為竒禽怪獸窮諸靈異皆自然運動　吕大臨考古圖
罏象海中博山下有盤貯湯使潤氣蒸香象海之囘環
　西京雜記合徳遺飛燕五層金博山香爐　晉東宫
舊事太子服用有銅博山香爐皇太子納妃有銀塗博
山香爐　開元遺事都下大豪王元寳好賓客務華侈
嘗於寢帳牀前雕矮童二人捧七寳博山爐自暝焚香
徹曉其驕貴如此　清異録吳越孫總監承祐富傾霸
朝用千金市得石緑一塊天質嵯峨如山命匠治為博
山香爐峯尖上作一暗竅出烟聚而且直篆穗淩空實
美觀視親朋傚之呼不二山
卧褥香爐　西京雜記長安巧工丁緩作卧褥香爐一
名被中香爐本出房風其法後絶至緩始更為之為機
環轉運四周而爐體常平可置之被褥故以為名　庶
物異名疏美人賦金鉔薰香黼帳低垂緯略云李義山
詩鎖香金屈戍又金蟾囓鎖燒香入此皆香器其名鎖
者盖有鼻鈕施之於幃幬之中者也按丁緩作卧褥香
爐即今之香毬而金鉔鎖香亦其𩔖與　畱青日札今
鍍金香毬如渾天儀然其中三層關棙輕重適均圓轉
不已置被中而火不覆滅其外花卉玲瓏篆烟四出
名義考銀囊帳中爐也滾毬被中爐也
鵲尾香爐　王琰冥祥記費崇先少信佛法常以鵲尾
香爐置膝前　事物原始東坡詩云夾道青烟鵲尾爐
即今之長柄香爐也
諸古香爐　魏武上雜物疏御物三十種有純金香爐
一枚下盤自副皇太子有純銀香爐四枚西園貴人銅
香爐三十枚　徐爰家儀婚迎車前用銅香爐二　鄴
中記石季龍冬月為複帳四角安純金銀鑿鏤香爐
梁四公記帝有金爐重五十斤繫六絲以懸之　香譜
香獸以塗金為狻猊麒麟鳬鴨之狀空中以然香使烟
自口出以為玩好　演繁露談苑載鐐鑪曰鐐者白金
也意謂以白金飾爐也　採蘭雜志沈約有香爐曰辟
塵　珍玩考武林慈徳院舊有辟塵爐非木非石扣之
錚然有聲纎塵不染　朝野僉載洛州昭成佛寺有安
樂公主造百寳香爐髙三尺開四門絳橋勾欄花草飛
禽走獸諸天妓樂麒麟鸞鳳白鶴飛仙絲来綫去鬼出
神入𨼆起鈒鏤窈窕便娟真珠瑪瑙琉璃琥珀頗梨珊
瑚車渠琬琰一切寳貝用錢三萬庫藏之物盡於是矣
　清異録汴州封禪寺有鐵香爐大容三石都人目之
曰香井　玉堂閒話新浙縣有真陽觀者因修元齋忽
有一香爐自天而下其爐髙三尺下有一盤盤内出蓮
花一枝花有十二葉葉間𨼆出一物即十二屬也爐頂
上有一仙人戴遠遊之冠著雲霞之衣相儀端妙左手
搘頥右手垂膝坐一小盤石石上有花竹流水松檜之
狀雕刋竒怪非人工所及也道俗目之為瑞爐比如金
色輕重不定尋常舉之只可重六七斤曽有一盜者竊
之雖數人亦不能舉至今猶在本觀而不能復蜚矣
稗史𩔖編或傳嵊縣僧舍治池得一磚上有永和二字
及掘得銅器即今之香爐有盖盖上有三足如小竹筒
空而透上筒端各有一飛鶴爐下三足另有銅盤承之
　焦氏𩔖林李煜長秋周氏居柔儀殿有主香宫女其
焚香之器曰把子蓮三雲鳳折腰獅子小三神卍字金
鳯口嬰玉太古容華鼎凡數十種金玉為之　雲烟過
眼録兩耳彛爐下連方座四周皆作雙牛文藻並起朱
緑交錯按此制非名彛爐當是敦也　香箋香爐官哥
定窑龍泉宣銅潘銅彛爐乳爐大如茶杯而式雅者為
上　事物紺珠印篆盤焚香具
宣銅香爐　博物要覽宣徳銅器以爐鼎為首爐之製
有辨焉色有辨焉欵有辨焉取其製式之美者宜書室
登几案入賞鑒者如魚耳爐鰍耳爐(一名蜒/蚰耳)乳爐百摺
彛爐㦸耳爐天雞彛爐方員鼎石榴足爐橘囊爐香奩
爐髙足押經爐已上諸欵皆上品賞鑒也角端爐象鼻
爐獸面爐象頭爐扁爐六稜四方直脚爐漏空桶爐竹
節爐分襠索耳爐馬槽爐臺几爐三元爐太極爐井口
爐已上品格卑俗雖屬宣鑄皆下等物也宣爐如魚耳
蜒耳押經等爐多有鑄耳者盖宣爐之式多倣宋磁爐
式中有身耳逼近施錯無餘地者乃別鑄耳磨治釘入
分寸始合也釘耳多偽宣爐鑄耳不稱者毁去更鑄十
不一存所如魚耳蜒耳等爐真宣銅者尤為難得故偽
造者但能作釘耳也(以上/論製)宣爐之色不一倣宋燒斑色
者初年色尚沿永樂爐製蠟茶本色中年色盖宣徳中
年爐色愈工謂燒斑色掩其銅質之精迺尚本色用番
磠砂擦薰浸洗為之也藏經色末年色比本色愈淡銅
質愈顯故後人評宣爐色五等謂栗色茄皮色棠梨色
褐色而以藏經紙色為最鎏金色者次本色為其掩銅
質也鎏腹以下曰湧祥雲鎏口以下曰覆祥雲雞皮紋
者覆首色火氣久而成也迹如雞皮拂之實無蹟本色
之厄有二嘉隆之間有燒斑厄時尚燒斑有取本色真
爐重加燒斑近有磨新厄過求銅質之露取本色爐磨
治一新至有一嵗再磨者(以上/論色)欵亦辨製辨色焉宣徳
爐欵隂印陽文真書大明宣徳製字完整地平潤與爐
色相等非經彫刻薰造者為佳宣爐真而好者有無欵
識者乃進呈様爐也宣徳當年監造者每種鑄成不敢
鑄欵呈上准用方依様鑄欵其製質特精流傳至今謂
有欵易售取宣銅别器欵色配者鑿空嵌入其縫合在
欵隅邊際但從覆手審視覺有㣲痕(以上/論欵)　妮古録宣
徳時兩宫火蔵金流入銅中鎔而為爐故後世偽造者
不能及　博物要覽宣銅蠟茶鏒金二色最佳䗶茶色
以水銀浸擦入肉薰洗為之鏒金以金鑠為泥數四塗
抹火炙成赤所費不貲豈民間可能彷彿宣爐惟色不
可偽為其真者色闇然竒光在裏望之如一柔物可挼
搯然迫視如膚肉内色藴火爇之彩爛善變偽者外光
奪目内質裏疏槁然矣傳宣徳時内佛殿災金銀銅像
渾而液因用鑄爐非也宣廟欲鑄爐問鑄工銅何法煉
而佳工奏煉至六則現殊光寳色異恒銅矣上曰煉十
二煉十二已條之置鐵鋼篩格赤炭鎔之其銅之精萃
者先滴則以鑄爐存格上者乃銅之查滓以作他器
隔火　香箋銀錢雲母片玉片砂片俱可以火浣布如
錢大者銀鑲周圍作隔火尤難得凡盖隔火則炭易滅
須於爐四圍用筯直搠數十眼以通火氣周轉方妙爐
中不可斷火即不焚香使其長温方有意趣且灰燥易
燃謂之靈灰其香盡餘塊用磁盒或古銅盒收起可投
入火盆中薰焙衣被
香盒　香箋有宋剔梅花蔗段盒金銀為素用五色漆
胎刻法深淺隨粧露色如紅花緑葉黄心黑石之𩔖奪
目可觀有定窑饒窑者有倭盒三子五子者有倭撞可
攜遊必須子口緊密不泄香氣方妙
香匕　清異録焚香頼匙匕室既密爐既深非運匕治
灰則淺深峻緩將焉托哉匕之為功審矣命之曰盧州
大中正
　　　薰籠(附火籠/)
急就章注大衣篝一名答一名薰籠　事物原始篝説
文云薰衣竹籠也一曰薰籠方言謂之焙籠　事物紺
珠薰籠以薰衣秦制　詞林海錯薰籠一名秦篝　方
言篝秦楚宋衛謂之牆居注今薰籠　記事珠光武后
隂麗華有金虬屈膝倒鳳銜花簫局簫局古薰籠也女
巫章丹陳珠以犀金雜花簫局自隨　東宫舊事皇太
子納妃有漆畫手巾薰籠二大被薰籠三衣薰籠三
火籠　西京雜記漢制天子以象牙為火籠籠上皆散
華文後宫則五色綾文　南史齊卞彬以大瓠為火籠
　　　花缾(附筯缾/)
張謙徳缾花譜凡插貯花先須擇缾春冬用銅夏秋用
磁因乎時也堂厦宜大書屋宜小因乎地也貴磁銅賤
金銀尚清雅也忌其環忌其對像神祠也口欲小而足
欲厚取其安穏而不泄氣也　袁宏道缾史嘗見江南
人家所藏舊觚青翠入骨砂斑垤起可謂花之金屋其
次官哥象定等窑細媚滋潤皆花神之精舍也大抵齋
缾宜矮而小銅器如花觚銅觶尊罍方漢壺素温壺匾
壺窑器如紙槌鵞頸茄袋花尊花囊蓍草蒲槌皆須形
製短小者方入清供　屠隆文房具箋古銅花缾入土
年久受土氣深以之養花花色鮮明或就缾結實陶玉
器亦然其式以膽缾小方缾為最若養蘭蕙須用觚牡
丹則用蒲槌缾方稱缾内須打錫套管收口作一小孔
以管束花枝不令斜倒又可注滾水插牡丹芙蓉等花
冬天貯水插花則不凍損缾質　缾史冬花宜用錫管
北地天寒凍水能裂銅不獨磁也水中投硫黄數錢亦
得　清異録郭江州有巧思多創物見遺占景盤銅為
之花唇平底深四尺許底上出細筒殆數十每用時滿
添清水擇繁花插筒中可留十餘日不衰
筯缾　屠隆香箋筯缾吳中近製短頸細孔者插筯下
重不仆古銅者亦佳官哥定窑者不宜日用
　　　唾壺
事物原始西京雜記曰廣川王𤼵魏襄王塜得玉唾壺
盖此物在戰國時已有其制矣　洞冥記武帝時有一
女人愛悦於帝名曰巨靈帝傍有青珉唾壺巨靈乍出
入其中　魏武上雜物疏御用物有純金唾壺一枚漆
圓油唾壺四枚貴人有純銀㕘帶唾壺三十枚　法顯
記月支國有佛唾壺白色似佛缽　交州記太康四年
臨邑王范能獻紫水晶唾壺一口青白水晶唾壺各二
口　南史天監中天竺國表獻琉璃唾壺　賀循葬禮
藏物令用瓦唾壺一枚
　　　如意
器物總論如意鐵為之或以玉以供指麾又可椎擊諸
物者　屠隆文房具箋如意古人用以指畫向往或防
不測煉鐵為之長二尺有竒上有銀錯或𨼆或現近有
天生𣗳枝竹鞭磨弄如玉不事斧鑿者亦佳　稗史𩔖
編釋蔵音義指歸云如意者古之爪杖也或用竹木削
作人手指爪柄可長三尺許或背脊有癢手不到用以
搔爬如人之意　采蘭雜志昔有貧士多隂徳而菽水
不贍忽遇一道士遺以一物謂之如意曰汝隂功感神
故以相與勿輕用也凡心有所欲一舉之頃即如意雖
冬雷夏雪起死延年皆可得之後人倣其制號如意云
　胡綜别𫝊孫權時有掘地得銅匣長二尺七寸以琉
璃為盖雕鏤之布雲母於其上開之得一白玉如意所
執處皆刻龍虎及蟬形時莫能識其所由者權以綜多
悉往事使人問之綜云昔秦始皇東遊以金陵有天子
氣乃改縣名并掘鑿江湖平諸山阜處處埋寳物以當
王氣事見於秦記此盖是乎　拾遺記吳王有琥珀如
意　九國志孫和月下舞水晶如意誤傷鄧夫人頰
石崇本事崇有珊瑚如意長三尺二寸　劉義慶啟事
恩㫖賜臣犀鏤竹節如意目所未睹　南史明僧紹𨼆
於攝山齊髙帝以竹根如意賜之　南史梁韋叡與魏
軍戰執白角如意以麾　藝文𩔖聚梁簡文帝有謝勅
賚水犀如意啟　陶家缾餘事虞世南以犀如意爬癢
久之歎曰妨吾聲律半工　該聞記賀監每出遊則攜
白竹如意以供玩弄　珍珠船上覺背癢羅公逺折竹
枝為玉如意以進金剛三蔵於袖中取七寳如意公逺
所進即化為竹　珍珠船明皇用葉法善術上元夜自
上陽宫往西涼州觀燈以鐵如意質酒而還遣使者取
之不誣　楊妃外傳𤣥宗夏月授楊妃却暑犀如意
杜陽雜編李訓講周易㣲義頗叶於上意時方盛夏遂
命取辟暑犀如意以賜訓曰與卿為談柄也　清異録
僧繼顒住五臺山手執香如意紫檀鏤成芬馨滿室繼
元時在潜邸以金易致每接僧則頂帽具三衣假比丘
秉此揮談名曰握君　元氏掖庭記元妃静懿皇后旦
日(一作/誕日)南朝宫人有𨕖入後庭者獻青芝雙虬如意
酉陽雜俎南人取鱟尾為小如意
　　　數珠
陳懋仁庶物異名疏梵語缽塞此云數珠乃引接下根
牽果脩業之具也　屠隆考槃餘事數珠有以檀香車
入菩提子中孔著眼引繩謂之灌香有金剛子小而花
細者有龍鼻骨磨成者為之龍充色黑嗅之㣲有腥香
有玉瑪瑙琥珀金珀水晶沉香紫檀烏木棕竹􁫶璖者
亦雅珊瑚俗甚記念有宋做玉降魔杵玉五供養有定
窑豆大葫蘆有天生一寸小葫蘆可作記總　尚書故
實西州謝真人有玉念珠　童子通神集房次律弟子
金圖年十二嵗次律徵問葛洪仙籙中事以水玊數珠
手節之凡兩徧近二百事琅琅誦之不止　清異録漢
𨼆帝之禍手中猶持小摩尼數珠凡一百八枚盖合浦
珠也　元豐九域志象州嵗貢槵子念珠十串　演繁
露佛家貫患子為數珠俗書患為槵
　　　扇
總論　器物總論扇箑也所以障日又所以引風古者
以紈素裁之今多用紙尤便　崔豹古今注舜廣視聴
求賢人以自輔作五明扇商髙宗有雊雉之祥故有雉
尾扇　世本周武王始作翣(同/箑)　稗史𩔖編陸機扇賦
曰昔武王𤣥覽造扇於前然則今以招涼者周武王所
作云故傳有武王扇暍之事一曰夏禹也　方言自關
而東謂之箑自關而西謂之扇或謂之翣　漢張敞傳
自以便面拊馬師古注便面所以障面盖扇之𩔖也不
欲見人以此自障面則得其便故曰便面亦曰屏面今
之沙門所持竹扇上袤平而下圜即古之便面也　銷
夏録宋淳熈中上進太皇后白玉香珀扇柄四把　解
酲語西僧楊璉真伽𤼵宋度宗陵得影魚黄瓊扇柄
書蕉司馬温公名苑云君遷子如馬嬭俗云牛嬭柿是
也今之造扇用此柿油　野語有耿聴聲者兼能嗅衣
以知吉凶貴賤徳壽聞其名取宫人扇百餘雜以上及
中宫所御令小黄門持叩之耿嗅至后扇云此聖人也
然有隂氣至上扇乃呼萬嵗上竒之
羽扇　拾遺記周昭王時塗脩國獻丹鵲雌雄各一孟
夏毛脱聚鵲翅為扇一名游飄一名條翮一名虧光一
名仄影　謝子戊辰抄漢武時李夫人初至障鳳羽長
生扇　裴啟語林諸葛亮持白羽扇指麾三軍　傅元
羽扇賦序吳人取鳶鳥翼搖之滅吳之後翕然貴重
嵇含羽扇賦序吳楚之士多執鶴翼以為扇雖曰出自
南鄙而可以遏陽隔暑　晉書舊為羽扇柄者刻木象
其骨形列羽扇用十取全數也王敦始改為長柄下出
可捉而減其羽用八　南史張融弱冠有名道士陸脩
静以白鷺羽扇遺之曰此既異物以奉異人　嶺表録
異交趾人多養孔雀採金翠毛為扇　南史婆利國出
孔雀扇　嶺表録異蚊母鳥形如青鷁嘴大而長於池
塘捕魚而食每呌一聲則蚊蚋飛出其口俗云採其翎
為扇可辟蚊子
紈扇　西京雜記天子夏設羽扇冬設繒扇　班婕妤
怨歌行新裂齊紈素皎潔如霜雪裁為合歡扇團團似
明月　晉書義熈元年禁絹扇　壽陽記明義樓南有
明義井夏有羅扇綾扇羽扇　錦繡萬花谷張泳為御
史中丞以所著進上閱於龍圖閣未竟賜坐上曰今日
暑甚顧黄門於御几取常執紅綃金龍扇賜公且稱文
善
竹扇　曹子建扇賦序昔吾先君侍奉漢桓帝時賜上
方竹扇不圓不方其中結成文名曰九華扇　晉東宫
舊事皇太子初拜供漆要扇青竹扇各一太子納妃供
同心扇三十單竹扇二十　廣博物志楊愔傳以方麯
障面盖竹織方扇也　李肇翰林志翰林學士每嵗内
端午賜青團鏤竹大扇一柄
蒲葵扇　齊書晉謝安有盛名時多愛慕鄉人有罷中
宿縣詣安問歸資答曰唯有五萬蒲葵扇又以非時不
售安乃取其中者執之士庶競慕價數倍　研北雜志
蒲葵扇唐韻椶字注云蒲葵也乃椶扇耳
諸扇　搜神記魯少千山陽人漢文帝㣲服懷金欲問
其道少千執象牙扇出應門　西京雜記長安巧工丁
緩作七輪扇連七輪大皆徑丈相連續一人運之滿堂
寒顫　古今注漢成帝賜飛燕五明扇七華扇雲母扇
翟扇蟬翼扇　西京雜記趙合徳遺飛燕雲母扇孔雀
扇翠羽扇九華扇五明扇迴風扇　山堂肆考班生製
百綺扇　陸雲與兄書一日案行并視曹公器物如吳
扇要扇亦在書箱　山堂肆考晉傅咸有狗脊扇賦
晉書中書令王珉與嫂婢私嫂撻婢甚苦婢素善歌而
珉好執白團扇故製白團扇歌云團扇復團扇手持自
障面憔悴無復理羞與郎相見　鄴中記石季龍造象
牙桃枝扇或緑沉色或木蘭色或紫紺色或鬱金色又
作雲母五明金薄莫難扇(此一扇/之名也)薄打純金如蟬翼二
面采漆畫列仙竒鳥異獸其五明分中辟方三寸或五
寸隨扇大小雲母帖其中細縷縁其際雖掩畫而彩色
明徹看之如謂可取故名莫難也季龍出以扇挾乘輿
　感應經後魏信都芳自云造風扇候二十四氣每一
氣至其扇輒舉　開元遺事王元寳家有一皮扇製作
甚質每暑月宴客置於座傍使水洒之颯然風至明皇
曽遣中使取之曰此龍皮扇也　杜陽編上崇奉釋氏
暹羅國獻萬佛山上因置九光扇於巖巘間四月八日
召兩街僧入内道塲禮萬佛山覩九色光於殿中咸謂
佛光即九光扇也　清異録孟昶夏月水調龍腦末塗
白扇上用以揮風一夜與花蕊夫人登樓望月悞墮其
扇為人所得外有效者名雪香扇　曲洧舊聞哲宗御
講筵誦讀畢賜坐例賜扇潞公見帝手中獨用紙扇率
羣臣降階稱賀　金門嵗節洛陽人家端午贈遺辟瘟
扇　夢華録午日都人争造花花巧扇　清異録朱起
留意女妓寵寵逢青巾短袍者取一扇授起曰是坤靈
扇子凡訪寵以扇自蔽人皆不見
掌扇　畱青日札掌扇扇如手掌偉而立張也亦曰障
扇可障日也漢名障翳　崔豹古今注五明扇漢公卿
大夫皆用之魏晉非乘輿不得用雉尾扇周為王后夫
人車服輦車有翣即緝雉羽為扇以障翳風塵也漢乘
輿服之後以賜梁孝王魏晉以来以為常唯諸王皆得
用之　周禮巾車掌王后之五輅重翟鍚面注重翟翟
雉之扇　古今注障扇長柄扇也漢世多豪俠象雉尾
而製長扇　續漢書梁冀作擁身扇　宋朝㑹要朱團
扇本漢時長柄扇宋孝武時詔王侯障扇不得用雉尾
故王公以下有朱團扇　儀衛志次小雉尾朱畫團扇
皆十二　通雅駕頭之後有繡扇緋羅繡曲盖俱内臣
馬上執之謂之扇筤　事物紺珠雙龍扇紅黄共二十
在殿内左右第一重花扇二十二在殿内左右第二重
素扇二十在殿内左右第三重
書畫扇　晉書王羲之居蕺山見一老姥持六角扇賣
之羲之書其扇各為五字姥初歎惋因謂姥曰但言是
王右軍書以求百錢姥如其言人競買之後姥復持扇
來請書羲之笑而不答　名畫記王獻之草隸繼父之
美妙於畫桓温嘗令畫扇誤落筆就成烏駮㹀牛極妙
絶又書駮牛賦於扇上此扇義熈中猶在　唐㑹要太
宗五日謂長孫無忌楊師道曰五日舊俗必用服翫相
賀朕今各賀君飛白扇二枚庶動清風以増美徳　江
淹古詩綾扇如圓月出自機中素畫作秦王女乘鸞入
烟霧　南史齊主頗好畫扇宋孝武賜何戢蟬雀扇善
畫者顧景秀所畫獻之齊主　齊書竟陵王孫賁字文
奐善畫於扇上圖山水咫尺之内便覺萬里為遙　楊
慎外傳李徳裕畫桐花鳳扇賦序云成都夾岷江磯岸
多植紫桐每至春暮有靈禽五色小於𤣥鳥来集桐花
以飲朝露及花落則烟飛雨散不知其所往有名工繪
於素扇余戱作小賦書其上其略曰繢此鳥於珍箑動
涼風於羅薦𤼵長袂之清香掩短歌之孤囀愚按此則
川扇之始也今川扇一種以青紙為地畫人物花鳥於
上此其遺製乎
摺疊扇　劉元卿賢奕編摺疊扇一名撒扇盖收則摺
疊用則撒開或寫作翣者非是翣即團扇可以遮面故
又謂之便面觀前人題咏及圖畫中可見矣聞撒扇始
於永樂中因朝鮮國進撒扇上喜其卷舒之便命工如
式為之南方女人皆用團扇惟妓女用撒扇近年良家
女婦亦有用撒扇者　張東海集中國古無摺扇嘗見
王秋磵記元初東南夷使者持聚頭扇當時譏笑之我
朝永樂初始有特僕隸下人所持以便事人耳及倭國
充貢太宗徧賜羣臣内府又倣其制以供賜予天下迨
徧用之而團扇革矣　春風堂隨筆今世所用摺疊扇
亦名聚頭扇吾鄉張東海先生以為貢於東夷永樂間
始盛行於中國予見南宋以来詩詞咏聚扇者頗多予
收得楊妹子所寫絹扇面摺痕尚存東坡謂髙麗白松
扇展之廣尺餘合之止兩指許正今摺扇盖自北宋已
有之倭人亦製為泥金面烏竹骨充貢出自東夷果然
　　　杖(附拐/)
總論　説文杖持也所以扶持而防傾跌者也　周禮
秋官伊耆氏掌供王之齒杖注齒杖謂賜老者杖供其
杖圅蔵之既事受之　稗史𩔖編山海經曰夸父棄杖
化為鄧林此已見杖矣盖起於此乎大戴禮武王有杖
銘莊子有神農嚗然放杖之文　事物紺珠銕君東坡
名杖　楊慎丹鉛總録李屏山達磨賛所謂楖櫪者稱
杖也　陳懋仁庶物異名疏翻譯名義集云刺竭節此
云杖頌云楖栗横擔不顧人直入千峰萬峰去一作楖
櫪
杖頭　後漢書禮儀志仲秋按户比民年七十者授之
玉杖杖端以鳩為飾鳩不噎之鳥欲老人不噎也　應
劭風俗通俗説髙祖與項羽戰敗於京索遁叢薄中羽
追求之時鳩正鳴其上追者以鳥在無人遂得脱及即
位異此鳥故作鳩杖以賜老者按少皞五鳩鳩者聚也
聚民也周禮羅氏獻鳩養老漢無羅氏故作鳩杖以扶
老　博古圖鳩杖首鐓無銘是杖之端獨狀鳩形蹲伏
其上復囘其喙以理左翼錯以金銀其管􁁉處又飾之
以山雲鷹隼鹿兔之狀僅若毫髪宛然畫筆其鐓則專
以銀飾花草雖精巧而韻古也　鄭景璧劇談録余少
好蔵三代秦漢間遺器偶得古銅鳩杖頭色如碧玉因
以天台藤杖為幹植之　博古圖蟠龍杖頭為一龍蟠
屈而下銜其柄蜿蜒若飛動勢且以金鋈之非近世物
也又蟠螭杖頭與蟠龍杖頭略相似但以土花所蝕見
其彷彿龍而無角故以螭名之是則蟠螭當賜臣下之
物　事物紺珠䕶生鈴杖杖頭置鈴或銅環山行以警
蟲鳥
木杖　廣志九真國出靈壽杖　漢孔光傳賜太師靈
壽杖注靈壽木名似竹有枝節長不過八九尺圍三四
寸自然有合杖制不須削治也　譚藪後魏邢巒字山
賓嘗策山桃杖魏太武帝問此何杖答曰巨源杖按巨
源晉山濤字今太武諱燾故巒不敢言山桃借言巨源
云
竹杖　史記張騫云臣前在大夏時見卭竹杖問安所
得此大夏人曰賈人往市於身毒國身毒在大夏之東
南數千里　書蕉笻竹杖蜀中無之乃出徼外蠻峒蠻
人持至瀘敘間賣之一枚纔四五錢以堅潤細瘦九節
而直者為上品　漢昌邑王傳王徵詣長安為昭帝嗣
到濟陽道買積竹杖文潁注合竹作杖也　蜀都賦注
桃枝竹屬也出墊江縣可以為杖　東坡跋桃竹杖引
後桃竹葉如椶身如竹密節而實中犀理瘦骨盖天成
拄杖也　桂苑叢談潤州甘露寺有僧道行孤髙李徳
裕廉問以方竹杖一贈焉方竹出大宛國堅實而正方
節眼鬚牙四面對出及再鎮浙右其僧尚在問曰方兄
無恙否僧喜對曰已規圓而漆之矣公嗟惋彌日　北
户録澄州産方竹體如削成勁挺堪為杖不讓張騫笻
竹杖也其隔州亦出大者數丈又海晏(地/名)出蘆堪為拄
杖髙潘州出千嵗蕨拄杖之𩔖甚多更有疎節竹五六
尺一節僧道多以為杖又按王最云溱州通竹直上無
節空心也　清異録比丘海光住廬山石虎菴夜夢長
人清瘦而斑衣言捨身為菴中供養具俄窻外竹生一
笋花紫籜如夢者之衣既成竹六尺餘無節黄絲瑩浄
江州太守聞之意將奪取竹一夕自倒太守尋罪去光
乃用為柱杖目曰直兄光来都下予因見之光云夢者
自稱圓通居士予遂小篆此四字於杖之首令黑漆之
　書蕉陸務觀云拄杖斑竹為上竹欲老瘦而堅勁斑
欲㣲赤而㸃疎賈長江詩云揀得林中最細枝結根石
上長身遲莫嫌滴瀝紅斑少恰是湘妃淚盡時善言拄
杖者也
藤杖　筆叢淵明辭策扶老以流憇扶老藤名以為杖
也見蔡順傳注　列仙傳王烈曽授赤城老人九節蒼
藤杖拄杖行地上雖馬奔不能及也　韓愈赤藤杖歌
赤藤為杖世未窺臺郎始攜自滇池　杜甫詩惟有紅
藤杖相隨錦里来　避暑録晁任道自天台来以石橋
藤杖為贈自言親取於懸崖間柔韌而輕堅如束筋余
往自許昌歸得天壇藤杖邵大受復遺淳安水竹杖節
密而内實有突起如鶴膝者非峭勁敵風霜不能爾也
　格古要言花藤出廣西身細而斑黑堪作拄杖又藤
杖出兩廣至麄大節密者佳可為引道之用至小者亦
佳可作馬鞭靶
諸杖　搜神記漢文帝㣲服過魯少千少千拄金杖出
應門　三石遺事佛圖澄死所持金鈿杖内棺中後開
棺視之惟見金杖　魏武帝與楊彪書今賜足下銀角
杖一枚以彰有徳　武當山記山有石室室中有銅杖
長七尺八寸　法顯記那端國有大佛寺寺中有錫杖
長丈六七尺許以筒盛之百千人舉不能移　正字通
梵言隙棄羅此云錫杖錫杖經名徳杖又名智杖有金
環振之作錫錫聲以節步趨　山堂肆考瞿曇持錫杖
曰此是波若眼　事物紺珠錫杖又名金䇿　華嶠後
漢書嘉平中袁逢為三老錫玉杖　北史突厥都藍可
汗遣其母弟褥但特勒獻于闐玉杖　陳繼儒太平清
話至元二十九年春上賜侍衛都指揮使王慶端西土
所貢雕玉杖一根　北史洗夫人以扶南犀杖獻陳主
　劉向別録有麒麟角杖　嶺表録異海中有大鰕鬚
可為杖長丈餘出廣州　劉根别傳孝武皇帝登少室
見一女子以九節杖仰視日閉左目開右目氣且絶久
乃甦息帝使人問之所行何等女子不答東方朔曰婦
人食日精者　神仙傳王遙遇雨令弟子以九節杖擔
篋不濕　南史齊武帝御物有甘草杖宫人寸斷用之
　酉陽雜俎河雲院庫中有劉晏末曲杖是尋運路所
乘者　皮日休五貺詩序天台杖色黯而力遒謂之華
頂杖
杖異　山海經夸父逐日渇飲河渭不足北飲大澤未
至道渇而死棄其杖化為鄧林也　無上秘要以録形
靈丸合唾塗所持杖與之俱寢三日則杖化為巳形在
被中自徐遁去傍人皆不覺知　神仙𫝊費長房欲求
道而顧家憂壺公乃斫一青竹杖與長房身等使懸之
舍後家人見以為縊死殯葬之長房立其旁人無見者
後長房歸家人不信長房乃𤼵往日所葬唯竹杖存焉
　三輔黄圖劉向扵成帝之末校書天禄閣專精覃思
夜有老人著黄衣植青藜杖叩閣而進見向暗中獨坐
誦書老父乃吹杖端烟燃因以見向授五行洪範之文
　拾遺記糜竺以賑生䘏死為務其家馬廏傍有古塜
夜聞泣聲尋之見一婦人訴云後漢末為赤眉所害扣
棺見剥乞弊衣自掩竺従其言復見婦云君應遭火厄
今以青蘆杖一枚長九尺報君之惠竺挾杖而歸後隣
人見竺家有一青氣如龍蛇之形旬日火従庫起燒其
珠玉十分之一火盛之時見青衣童子十數人來撲火
又見青氣如雲覆火上火即滅　塔寺記謝尚嘗夢其
父告曰西南有氣至衝人必死惟建塔寺可禳若杖頭
刻塔形見有氣来可擬之尚如言置杖果有黑氣衝尚
家以杖指之氣即迴散闔家𫉬全氣所經處數里無孑
遺　逸史𤣥宗翫月羅公逺曰陛下莫要至月中否取
拄杖擲之化為大橋色如銀行數十里精光奪目至大
城闕公逺曰此月宫也仙女數百素練寛衣舞於廣庭
逺曰此霓裳羽衣曲也帝密記其調遂囘却顧其橋隨
步而滅　開元遺事𨼆士郭休有一拄杖色如朱染叩
之則有聲每出處遇夜則此杖有光可照十步之内登
危涉險未嘗足失則杖之力焉　酉陽雜俎徐鳳有一
杖直如筆管其後每年生一節二十年後每年縮一節
其四面青赤黑白處各開一花不知何異也　清異録
天師杜光庭驕龍杖紅如猩肉重如玉石似非藤竹所
為相傳自仙人留賜
拐　山堂肆考拐仙姓李有足疾西王母㸃化昇仙封
東華教主授以鐵拐一根　五代史契丹犯京師後漢
主遣牙將王峻奉表契丹耶律徳光呼峻為兒賜一木
拐虜法貴木拐如中國几杖非優大臣不可得峻持歸
虜望見皆避道
　　　眼鏡
稗史𩔖編少嘗聞貴人有眼鏡老年觀書小字看大出
西海中虜人得而製之以遺中國為世寳也霍都司有
眼鏡一枚質如白琉璃大可如錢用骨鑲成二片若圓
燈剪然可開合而折疊問其所来則曰舊任甘肅夷人
貢至而得者豐萬曰乃刮大車渠之珠囊制之常養露
中勿令乾死然後可照字　方洲雜言嘗於指揮胡豅
寓所見其父宗伯公所得宣廟賜物如錢大者二其形
色絶似雲母石𩔖世之硝子而質甚薄以金相輪廓而
衍之為柄紐制其末合則為一岐則為二如市肆中等
子匣老人目昏不辨細字張此物於雙目字明大加倍
近者又於孫景章㕘政所再見一具試之復然景章云
以良馬易得於西域賈胡滿剌似聞其名為僾逮　名
物通靉靆大如錢形質明而透色如雲母用作眼鏡取
名如輕雲之籠日月也　庶物異名疏靉靆今俗謂之
眼鏡是也若壯嵗目明者用之則反昏闇傷目殊不可
解粤之香山澚中有物如大珠置筒中可視百里外見
人鬚眉亦具諸賈胡藉以望海舶来且用防海而思問
初編載所謂異器能於六十里外視一尺之物如在目
前亦此之流亞歟　正字通西洋國千里鏡磨玻瓈所
成者以長筒窺之見數十里復制小者於扇角近視者
能使之逺
　　　鑷(附剃刀籖剜耳匙/  剔齒)
物原軒轅制鑷　逸雅鑷攝也攝取髪也　通俗文攝
減鬚髪謂之鑷　洞林卷縣令施安置鑷令郭璞射之
璞曰非簮非釵常在領下髩髪飾物是有兩岐　脩復
山陵故事梓宫中用鐵鏤鑷五枚　沈約宋書彭城王
義康餉沈熈光銅鑷　南康記王僧䖍晩年惡白髪一
日對客左右進銅鑷僧䖍曰却老先生至矣
剃刀　物原剃刀軒轅制
剜耳　清異録杜岐公悰以剜耳匙子為鐵了事
剔齒籖　陸雲與兄書近日復案行曹公器物取其剔
齒籖一箇　稗史𩔖編陸雲以剔齒籖寄兄酉陽雜俎
曰仙人鄭思逺常騎虎故人許𨼆齒痛求治鄭拔虎鬚
及熱插於齒間即愈更拔幾莖與之所謂籖者當是此
𩔖若以金絲𩔖為之無足竒者何必寄
　　　拂子(附帚/)　(蒲團/)
釋蔵指歸鹿之大者曰麈羣鹿隨之皆看麈所往隨麈
尾所轉為準今講僧執麈尾拂子盖象彼有所指麾故
耳　名苑麈尾辟塵古之談者揮焉　晉書王衍每捉
玉柄麈尾與手同色　詞林海錯晉王𪷟卒劉惔以犀
欛麈尾置棺中　南史張孝秀𨼆匡山東林寺常冠榖
皮巾躡蒲履手執并閭皮麈尾服寒食散盛冬卧於石
上　陳書後主宴東宫時造玉柄麈尾新成後主親執
之曰當今雖復多士如林至於堪捉此者獨張譏耳即
手授譏後主幸鍾山開善寺召從臣坐寺西南松林下
敕張譏竪義索麈尾未至敕取松枝手以授譏　韻府
支郎法師每談經論執松枝以為談柄又曰青松柄
屠隆文房具箋麈尾古人以玉為柄用以對客清談者
近有天生竹鞭若靈芝如意形者有小萬嵗藤傍枝玲
瓏透漏儼肖龍形者製為麈柄甚雅其拂以白尾為之
妙　洞冥記漢武帝以麟鬚拂拂霜蛾赴燈者　東宫
舊事皇太子納妃有白毦拂二枝　南史婆利國出白
毦拂　秦嘉婦與嘉書今奉旄牛尾拂一枚可拂塵垢
　南史宋武帝紀帝所居隂室壁上挂麻繩拂　錦繡
萬花谷李靖謁楊素一妓執紅拂侍側　物𩔖相感志
元載龍髯拂紫色如爛椹長二尺刻水晶為柄紅玉為
環或風雨晦㝠淋漓沾濕則光彩動搖奮然如怒置之
堂中夜則蚊蚋不敢近拂之為聲則雞犬驚逸垂之於
池則鱗介之屬悉俯伏而至引水於空中即成瀑布長
三五尺而不斷燒燕肉薰之則浡浡焉若生雲霧云得
之於洞庭道士張志和　髙士春秋方鋊𨼆天門山以
椶櫚葉拂書號曰無塵子　傳燈録僧問義中禪師曰
如何是西來意師曰龜毛拂子兔角拄杖大徳將蔵在
什麽處僧曰龜毛兔角盖有是　酉陽雜俎舊有獅子
尾拂夏月蠅蚋不敢集其上　談苑仁宗暑月不揮扇
以拂子敺蚊蠅而已
帚　古本夏少康作箕帚　周禮夏官戎右賛牛耳桃
茢注桃鬼所畏也茢苕菷所以掃不祥諸侯盟則用之
　漢髙紀太公擁彗師古注彗者所以掃也　墨莊漫
録孔雀毛著龍腦則相綴禁中以翠尾作帚每幸諸閣
擲龍腦以辟穢過則以翠毛帚掃之皆聚無有遺者
西域𫝊縛喝國有佛掃帚用迦奢草長二尺餘圍可七
寸雜寳飾柄　異苑晉義熈中東海徐氏婢忽患病而
拂拭異常共伺察之見掃帚従壁角来趨婢牀乃取而
焚之　范至能詩注元夕取敝帚繫裙以卜名掃帚姑
蒲團　屠隆起居器服箋有蒲團大徑三尺者席地快
甚吳中製者精妙可用棕團亦佳或以青氈為團中印
白梅一枝雅稱趺坐山椒玩月以雄黄熬蠟作蠟布團
坐之可逺濕辟蟲蟻
　
　
　
　
　
　
　
　
　
　
　
　
　
　
　格致鏡原卷五十八
欽定四庫全書
　格致鏡原卷五十九　　　大學士陳元龍撰
　　玩戲器物𩔖(一/)
　　　圍棊
總論　博物志堯造圍棊以教子丹朱或云舜以子商
均愚故作圍棊以教之其法非智不能也　梨軒曼衍
圍棊初非人間之事始出於巴卭之橘周穆王之墓繼
出於石室又見於商山乃仙家養性樂道之具　皮日
休原奕不害則敗不詐則亡不争則失不偽則亂是奕
之必然也雖奕秘再出必用吾意焉夫堯之仁義禮智
豈能以害詐之心争偽之智教其子哉奕之始作必起
自戰國縦横者流矣豈曰堯哉　珍珠船古棋圖之法
以平上去入分四隅為亂交雜難辨徐鉉改為十九字
一天二地三才四時五行六宫七斗八方九州十日十
一冬十二月十三閏十四雉十五朢十六相十七星十
八松十九客甚簡便　演繁露今棊方十九道合枰為
棊子三百六十一案李善注韋昭博奕論枯棊三百引
邯鄲淳藝經曰棊局縦横各十七道合二百八十九道
白黑棊子各一百五十枚　胡應麟筆叢今圍棊十九
行三百六十一路子亦如之宋世同此然漢製十七道
唐局或十八道不可不知也柳子厚記石棊局自然成
紋十有八道可奕又唐詩詠碁有十九條平路之句則
唐製固應十九道其十八道者或棊局稍異間為之耳
　楊慎轉注古音棊□見馬融圍棊賦□音義與岳同
棊心并四角各據中一子謂之五嶽言不可動搖也今
謂之勢子而中心一子多不下盖古法與今少異　方
言圍棊者自闗東齊魯之間謂之奕　世説王中郎以
圍棊為坐𨼆支公以圍棊為手談　通𤣥集圍棊兩無
勝敗曰芇(說文芇相當/也綿免二音)　春渚紀聞奕棊古謂之行棊
宋文帝使人齎藥賜王景文時景文與客棊以圅置局
下神色不變且思行争劫盖棊戰所以為人困者以其
行道窮迫耳行字於棊家亦有深意不知何時改作著
棊著如著帽著屐皆訓容也不知於棊者有何干涉也
　桓譚新論世言圍棊頗𩔖兵法上者張置疎逺多得
道而勝中者務相遮絶争便求利下者守邊隅趣作罣
目　馬融圍棊賦略觀圍棊法於用兵三尺之局為戰
鬭場先據四道守角依傍縁邊遮列往往相望離離馬
目連連雁行踔度間置徘徊中央收取死卒毋使相迎
當食不食反受其殃離亂交錯更相度越守規不固為
所唐突深入貪地殺亡士卒狂攘相救先後并没　班
固奕旨北方之人謂棊為奕局必方正象地則也道必
正直神明徳也棊有黑白隂陽分也駢羅列布效天文
也四象既陳行之在人盖王政也虚設豫置以自衛䕶
提防周起障塞滿決一孔有閼壞頹不振突圍横行要
厄相劫保角依傍補續不亡　梁武帝圍棊賦圜奩象
天方局法地枰則廣羊文犀子則白瑤𤣥玉至如玉壺
銀臺車廂井欄既見知於曩日亦在今之可觀或方四
聚五花六持七雖涉戲之近事亦臨局而應悉或取結
角或營邊鄙或先㸃而亡或先撇而死　王無功圍棊
長篇雙闗防易斷隻眼畏難全魚鱗張九拒鶴翅擁三
邊　李泌傳泌始見帝方與張説奕使試其能説賦方
圓動静曰方若棊局圓若棊子動若棊生静若棊死泌
即答曰方若行義圓若用智動若騁材静若得意説因
賀帝得竒童　止戈集人能盡數天星則知棊勢　棊
訣取蛻龍牙一枚臨局自然機變横出　西京雜記賈
佩蘭説在宫時每以八月四日出雕房北户竹下圍棊
勝者終年有福負者終年疾病取絲縷就北辰星求長
命乃免　西京雜記杜陵杜夫子善奕棊為天下第一
人或譏其費日夫子曰精其理者足以大裨聖教　抱
朴子棊之無比者謂之棊聖故嚴子卿馬綏明於今有
棊聖之名焉　魏志王粲觀人圍棊局壞粲復為之棊
者不信以帊盖局使更以他局為之用相比較不誤一
道　酉陽雜俎晉鳩摩羅什與人棊拾敵死子空處如
龍鳳形　宋書羊𤣥保善奕棊棊品第三太祖亦好棊
與羊𤣥保賭郡𤣥保勝補宣城太守　南史宋明帝好
圍棊置圍棊州邑以建安王休仁為圍棊州都大中丞
　南史到溉特被武帝賞接每與對棊従夕達旦或復
失寢加以低睡帝嘲之曰狀若喪家狗又似懸風槌
酉陽雜俎上嘗與親王棊貴妃立於局前觀之將輸妃
放康國猧子於座側俄上局局子亂𤣥宗悦　棊天洞
覽元稹與李杓直棊稹已敗乃竊杓直數子嚥之　馮
翊桂花叢談王積薪隨明皇西幸夜宿山中孤姥之家
簷下忽聞姑與婦棊因附身門扉一一密記之遲明王
具禮請問出局盡平生之好布子未及數十姑謂婦曰
是子可教以常勢因指示攻守殺奪救應防拒之法其
意甚略曰此已無敵人間矣謝而别囘顧失向之室矣
　棊訣王積薪夢青龍吐棊經九部授已其藝頓精
棊天洞覽王積薪每遊必攜圍棊短具畫紙為局與棊
子并盛竹筒中繫於車轅馬鬛間道上雖遇匹夫亦與
對手勝則徵餅餌牛酒　北夢瑣言滑能善奕忽有一
小子自云張清與能對奕思甚精敏能異而詰之曰我
非世人天帝使我召公著棊能忽奄然
棊子　棊訣闗城中貴家以紫檀心瑞龍腦為棊子
杜陽編唐大中中日本國王子来朝云本國之東三萬
里有集真島島上有凝霞臺臺上有手譚池池中有玉
棊子不由制度自然黑白分明冬温夏涼謂之泠煖玉
　洪邁夷堅志唐時十二玉棊子按十二時字置於水
中逐時浮出　山海經休與之山有石名曰帝臺之棊
五色而文狀如鶉卵注博棊也今圍棊子黑與白似石
　陳貞父寳雞録登華山明星峰道者有石室老君棋
正在其前三十二子鐵所鑄也子重五斤非老君不能
措手　王鏊震澤長語宣宗一日過城上瞰閣老何為
曰方對奕何不聞落子聲曰棊以紙上笑曰何陋也明
日賜象牙棊一副至今蔵閣中
棊盤　彚苑紋楸棊盤也枰線道也線間方目曰方罫
　棊天洞覽元頤本枰棊聲與律吕相應盖用響玉棊
盤非有異術也　升菴外集章友直女以椽筆畫盤筆
筆相似無毫髪差　南史武陵王甚貧嘗破荻為片縦
横以為棊局指㸃行勢遂至名品　清異録明皇因對
寧王問卿近日棊神威力何如王奏臣憑托陛下聖神
庶或可取上喜呼將方亭侯來二宫人以玉界局進遂
與王對手　夷門廣牘日本國産如楸玉𩔖楸木琢為
棊局光潔可鑒　瀟湘録馬舉鎮淮南有一叟謁之稱
南山木強人能論兵法騐之乃一棊局耳　搜神記昔
有人入南谷山中見一小池横石橋遂驟馬過橋見二
少年臨池奕棋置白玉棊局見騎馬者拍手負局而走
　山堂肆考宋陸象山少時常坐臨安市觀棊初未有
得乃買棊局一副歸而懸之於室卧而仰觀之者兩日
忽悟曰河圖數也　邢居實拊掌録葉濤好奕棊王介
甫作詩切責之終不肯已奕者多廢事不以貴賤嗜之
率皆失業故人目棊枰為木野狐言其媚惑人如狐也
　栁宗元柳州山水記仙奕山始登者得石枰於上黑
肌而赤脈十有八道可奕　南方草木狀桄榔𣗳似栟
櫚木性如竹紫黑色有文理工人解之以製奕枰出九
真交趾
棊筒　道源注棊圅棊筒也
　　　象棋
事物紀原雍門周謂孟嘗君云足下燕則鬭象棋疑戰
國時已有此　丹鉛總録世傳象棋為周武帝製按後
周書天和四年帝製象經成殿上集百寮講説隋經籍
志象經一卷周武帝撰有王褒注王裕注何妥注又有
象經𤼵題義又據小説周武帝象經有日月星辰之象
意者以兵機孤虚衝破寓於局間決非今之象戲車馬
之𩔖也若如今之象戲芸夫牧竪俄頃可解豈煩文人
之注百僚之講哉　太平御覽象戲周武帝所造而行
棊有日月星辰之目與今所為不同　牛僧孺𤣥怪録
寳應元年汝南岑順於吕氏故宅夜聞鼙鼓聲介胄人
報曰金象將軍𫝊語與天那賊㑹戰順明燭以觀之夜
半後東壁鼠穴化為城門有兩軍列陣相對部伍既定
軍師進曰天馬斜飛度三止上將横行擊四方輜車直
入無迴翔六甲次第不乖行於是鼓之兩軍俱有一馬
斜去三尺止又鼓之各有一步卒横行一尺又鼓之車
進須叟砲石亂下云云因𤼵掘東壁乃古冢有象戲局
車馬具焉　晁無咎序象戲戲兵也黄帝之戰驅猛獸
以為陣象之雄也故戲兵而以象戲名之余為兒時無
他弄見設局布棋為此戲者縦横出竒愕然莫測以為
小道可喜也稍長觀諸家陣法雖畫地而守規矩有截
而變化舒卷出入無倪其説亦可喜暇時因求所謂象
戲者按之以消永日盖局縦横路十一棊三十二為兩
軍耳意苦而狹也嘗試以局縦横路十九棊九十八廣
之意少放焉然按圖置物計步而使終亦膠柱而已矣
而智者用之則十九者之間盡強弱之形九十八者之
間盡死生之勢而十九九十八之外死生強弱可循環
無窮飽食終日得吾説而為之則涿鹿之縱横猶目前
矣　胡應麟筆叢唐人象戲之製𤣥怪録岑順一事可
據馬斜行三路卒横行一路正與今同獨車直進不迴
則𩔖於今之卒恐其他不盡合也據晁序則宋時象棋
縱横皆十一路而今縦十路横九路與宋時亦頗不合
又宋人事物紀原亦載岑順事以為與宋正同則唐宋
固無異而國朝或未盡同也
　　　彈棊
西京雜記成帝好蹴踘羣臣以為勞體非至尊所宜劉
向乃作彈棊以獻　世説彈棊始自魏宫内粧奩戲也
魏文帝於此伎特好用手巾拂之無不中有客著葛巾
低頭拂棊妙踰於帝　藝經彈棊二人對局黑白棊各
八枚先列棊相當下呼上擊之　顔氏家訓彈棊亦近
世雅戲消愁釋憤時可為　事物紺珠彈棊局方二尺
中心髙如覆盆其顛為小壺四角㣲起兩人對局　世
説劉真長始見王丞相時盛暑之月丞相以腹熨彈棊
局曰何如乃渹吳人以冷為渹
　　　格五
漢書吾丘壽王以善格五召待詔注格五簺也　説文
行基相塞謂之簺(投瓊曰博不投瓊/曰塞瓊今骰子也)　鮑宏塞經塞有
四采(塞即將邊士也四采士/縦行四角而賭采也)塞四乗五是也(四即縦行/所至四角)
(也五四角縦對中/心故曰四乗五)至五即格不得行故謂之格五(格止/也至)
(五言士所至無過五處/五之外即止不得行也)　事物原始格五即今之挨三
頂五擦七䭾八之棊也　酉陽雜俎小戲中於耍局一
枰各布五子角遲速名蹙融　珊瑚鈎詩話奕棊取一
道人行五子謂之蹙融融者戎也生於黄帝蹙鞠戎旅
之間為戲耳庾元規曰蹙戎者今之蹙融也漢謂之格
五取五子相格之義以名之耳　夢溪筆談蹙融或謂
之蹙戎漢書謂之格五雖止用數棊共行一道亦有能
否其法已常欲有餘裕而致敵人於險
　　　雙陸(六博/握槊)　(樗蒱/長行)
𩔖要雙陸乃出天竺涅槃經名為波羅塞戲　洪遵雙
陸序雙陸博局戲名以異木為方槃槃中彼此内外各
有六梁故名雙陸其打馬拽子視明瓊為標的最近古
號為雅戲始於西竺流於曹魏盛於梁陳魏齊隋唐間
太祖播之聲詩紀於奎文閣今殊方偏域𩔖能為之三
佛齊國曰闍婆占城曰質犂真臘曰莎　事物紺珠雙
陸後一梁為胲前一梁為門兩馬相比為梁　事林廣
記北雙陸盤如棊盤之半而長兩門二十四路皆刻出
用象牙實之以勃海㮦木為重盖不假施漆而塵垢不
能侵或以花石砌飾以木承之以白木為白馬烏木為
黑馬富者以犀象為之馬底員平而殺其上長三寸二
分上徑四分下徑寸一分大抵如今人家所用搗衣椎
狀番禺人以板為局布黑道而漆之或以紙或畫地為
之以黄楊木為白子桄榔木為黑子底平衲短如截芾
如浮圖形三佛齊占城真臘南皮以花梨木為板刀劃
成路多席地置板其上蕃王則板下以銅為簧如響板
然拍子成時鏘然有聲以為樂以象牙為白子烏梅木
為黑子或以紅牙為黑子
六博　名義考博局戲也今雙陸古謂之十二棊又謂
之六博又謂之五白博雅云投六箸行六棊故為六博
箸簺也今名骰子自么至六曰六箸棊局齒也内外各
六曰六棊此六博之義也古者烏曹作博以五木為簺
有梟盧雉犢塞五者為勝負之采梟以食為義便則食
不便則為餘行為最勝盧黑色次梟亦為勝故博者云
呼盧此五白之義也　楚辭晉制犀比費白日注晉制
工制作博箸比集犀角為雕飾投之如白日之光　韓
子秦昭王令工施鉤梯而上華山以松柏之心為博箭
長八尺棊長八寸勒之曰昭王常與天神博於此　西
京雜記許博昌安陵人也善六博其術曰方畔掲道張
張畔掲道方張究屈𤣥髙髙𤣥屈究張法用六箸或謂
之究以竹為之長六分或用二箸博　鮑宏博經六博
用十二棊六棊白六棊黑所擲頭謂之瓊瓊有五采刻
為一畫者謂之塞刻為兩畫者謂之白刻為三畫者謂
之黑一邊不刻者五塞之間謂之五塞　王莽傳平原
女子遲昭平能説經博以八投服虔注博奕經以八箭
投之　醉鄉日月古者交歡多為博列子曰虞氏設樂
飲酒擊博樓上其齒以牙飾以箭長五寸其數六刻一
頭作鶴形仙經云六鶴齊飛盖其名也宋齊以降多以
摴蒱頭戰酒骰子之制亦六鶴齊飛之變也　顔氏家
訓古為大博則六箸小博則二焭今無曉者比世所行
一焭十二棊數術淺短不足可翫　孔六帖肅宗在彭
原廨舍隘狹帝與張良娣博打子聲聞於外乃潜令刻
乾𣗳子不欲有聲
摴蒱　名義考摴蒱局戲即今雙陸按韻㑹樗似椿北
人呼山椿江東呼虎目葉脫處有痕如摴蒱子故名樗
虎目與摴蒱子皆謂葉脱處形迹也知樗以摴蒱得名
則知摴蒱以骰子為義雙陸有骰子也　博物志老子
入胡作摴蒱　演繁露摴蒱家謂二白三黑為犍犍惡
齒也御覽曰六博五擲皆犍不為不能則知犍為惡齒
也梟名甚多鄧艾曰六博得梟者勝此艾因牙上有梟
姑為安衆之言耳韓子曰儒何以不好博勝者必殺梟
是殺其所貴也儒者以為害義故不博据此言之則梟
固為善齒而殺梟者又當得雋則梟之采品甚低非盧
比也　摴蒱經凡近闗及后一子謂之塹迫闗及前一
子謂之坑落坑塹非貴采不出凡一馬打一馬如遇退
六踏馬則一馬可踏三馬故世不循時者謂之踏坑塹
云　國史補洛陽令崔師本好為古文摴蒱其法三分
其子三百六十限以二闗人執六馬其骰五枚分上為
黑下為白黑者刻二為犢白者刻二為雉擲之全黑乃
為盧其彩十六二雉三黒為雉其彩十四二犢三白為
犢其彩十全白為白其彩八四者貴彩也開為十二塞
為十一塔為五禿為四梟為二撅為三(二六者/雜采也)貴彩得
連擲得打馬得過闗餘彩則否新加進六兩彩　麈史
世之糾率蒱博者謂之公子家又謂之囊家摴蒱經云
一有賭兩人以上須置囊合依條檢文書了投錢入囊
家亦謂之録事　晉中興書陶侃為荆州見佐史博具
投之於江曰博殷紂所造諸君並國器何以為至將吏
則加鞭朴曰摴蒱者牧猪奴戲耳　晉載記慕容寳與
韓黄李根等宴因舉摴蒱危坐整冠誓曰摴蒱有神豈
虚言哉若富貴可期頻得三盧扵是三擲俱得盧寳拜
而受賜　異苑有人乘馬山行見二老翁相對摴蒱遂
下馬以䇿拄地而觀之自謂俄頃視其馬鞭漼然已爛
顧瞻其馬鞍骸枯朽
握槊　後魏李邵序魏時浮陽髙光宗善摴蒱趙國季
幼序洛陽丘河奴並工握槊此盖胡戲近入中國云胡
王有弟一人遇罪將殺之弟従獄中為此戲以上之意
言孤則易死也世宗以後大盛於時曹植作長行局即
雙陸也胡王作握槊亦雙陸也　魏書爾朱世隆與元
世雋握槊忽聞局上歘然有聲一局子盡倒立
長行　國史補今之博戲有長行最盛其具有局有子
子黑黄各十五擲采之骰有二其法生於握槊變於雙
陸天后嘗夢雙陸不勝狄梁公言宫中無子是也後人
新意長行出焉又有小雙陸圍透大㸃小㸃遊談鳳翼
之名然無如長行也監險易者喻時事焉適變通者方
易象焉王公大人頗或耽翫至於廢慶弔㤀寢食及博
徒用之於是彊各争勝謂之撩零假借分畫謂之囊家
囊家什一而取謂之乞頭有通宵而戰者有破産而輸
者　嘉話録貞元中有杜勸好長行皆有佳名各記有
輕妙夏中用者為冷子取其似蕉葛之輕健而名之
　　　骰子(附骰盆/)
詳制　事原骰子聲譜云博陸采名也魏陳思王曹子
建製雙陸局始置骰子二至唐末有葉子之戲未知誰
置遂加骰子至於六　七脩𩔖藁有宦客築魏州城得
窑燒骰子數斗詢之士夫莫識其故予意骰子陳思王
所製子建當時正都於許恐後世之莫傳故埋蔵以需
人間玩弄也　筆叢六博者投六箸行六棊其時未有
骰子也骰子當在魏晉間與握槊相先後古云起自陳
思不必盡然疑漢以前未有也　李濟翁資暇録投子
者投擲於盤筵之義今或作頭字言其骨頭所成非也
因此兼有作骰字者案諸家之書骰即股字爾不音投
史記蔡澤説范雎曰博者或欲大投裴注云投瓊也則
知以玉石為投擲之義安有頭骰之理哉　程大昌演
繁露博之流為摴蒱為握槊(即雙/陸也)為呼博為酒令體製
雖不全同而行塞勝負取決於投則一理也蔡澤說范
雎曰博者或欲大投班固奕指曰博懸於投不必在行
投者擲也桓元曰劉毅樗蒱一擲百萬皆以投擲為名
也古惟斵木為子一具凡五子故名五木後世轉而用
石用玉用象用骨故列子之謂投瓊律文之謂出玖凡
瓊與玖皆玉名也　演繁露五木之制至晉世猶復用
木然列子已言投瓊則周末已嘗改玉骨也耶或者形
製仍同五木而質已用玉石也　山堂肆考古者烏曹
氏作博以五木為子有梟盧雉犢塞為勝負之采博頭
有刻梟形者為最勝盧次之雉犢又次之塞為最下
演繁露方其用木也五子之形兩頭尖銳中間平廣狀
似今之杏仁惟其尖銳故可轉躍惟其平廣故可以鏤
采也凡一子悉為兩面其一面塗黑黑之上畫牛犢以
為之章犢者牛子也一面塗白白之上即畫雉雉者野
雞也凡投子者五皆現黑則其名盧盧者黑也言五子
皆黑也五黑皆現則五犢隨現從可知矣此在摴蒱為
最髙之采挼木而擲往往叱喝使致其極故亦名呼盧
也其次五子四黑而一白則是四犢一雉則其采名雉
用此比盧降一等矣自此而降白黑相雜每每不同故
或名為梟即鄧艾言云六博得梟者勝也或名為犍謂
五木十擲輒犍非其人不能是也　庶物異名疏晉張
湛云古博經曰擲采以瓊畟(音/則)方寸三分長寸五分銳
其頭鑚瓊四面為眼亦名為齒　演繁露鮑宏博經曰
用十二棊六棊白六棊黑所擲頭謂之瓊瓊有五采畫
為一畫者謂之塞刻為兩畫者謂之白刻為三畫者謂
之黑一邊不刻者五塞之間謂之五塞案此以刻畫多
少為采名而無犢雉之象又與劉裕諸人所用不同
丹鉛續録晉謝艾𫝊梟者邀也六博得邀者勝是知梟
即骰子之么也　筆叢六朝盛習摴蒱以五木行之其
制如銀杏仁僅二面程氏演繁露考訂最為精詳儼然
六朝遺制在目其彩初無么二三四五六等稱丹鉛録
以梟為么實所未諭且五木止用木五枚故曰五木詎
得六采之么耶　演繁露五木止有兩面骰子則有六
面故骰子著齒自一至六為采亦益多率其大而言之
則是裁去五木兩頭尖銳而蹙長為方既有六面又著
六數不比五木但有白黑兩面矣自有骰子以後摴蒲
尖長之子遂廢閣不用　筆叢投子六面者不知起於
何時余意正當與握槊先後以其數皆限於六耳或謂
列言投瓊孔稱博奕當起此時不知穆天子𫝊王兩與
𨼆士井公博又在孔列之先然是五木之𩔖非六面者
　劉禹錫觀博篇主人陳握槊之器於廡下有博齒(謂/骰)
(子/也)其製用骨觚稜四均鏤以朱墨耦而合數取應日月
視其轉止依於争道　演繁露唐世則鏤骨為竅朱墨
雜塗數以為采亦有出意為巧者取相思紅子納置竅
中使其色明現而易見故温飛卿艶詞曰玲瓏骰子安
紅豆入骨相思知也無凡此二者即今世通名骰子也
本書為投後轉呼為頭　筆叢今投子六面二十一㸃
正與唐同或笑投子既方安得無六面者是不知外國
投子有四面而無么六者見洪氏譜又有二面者古五
木皆投子𩔖也又今骰子製甚小大者不過三數分無
至寸者而唐人骰子凡四㸃當加緋者或嵌相思子其
中相思子即今紅豆并四枚嵌一面則唐投子將近方
寸矣　張端義貴耳集市井呼盧盧四也博徒索采曰
四紅赤緋皆一骰色也楚辭招魂成梟而牟牟即盧也
唐李翺撰五木經元革註云雉為二梟為六盧為四
潘氏紀聞骰子飾四以朱者𤣥宗與貴妃采戰將北唯
重四可轉敗為勝上擲而連呼叱之骰子宛轉良久而
成重四上大恱命將軍髙力士賜四緋　劉賓客嘉話
李二十六丈丞相因堂弟居守誤收骰子糾者罰之丞
相曰何罰之有司徒曰汝向閑時把他堂印將去又何
辭焉飲酒家謂重四為堂印　六博碎金一除紅譜盖
楊提舉廉夫當元季之亂避兵吳下與二三遊好妓小
蓉瓊花等日賭除紅其負者脫妓鞋觴之謂除紅者除
四紅言之也或曰宋天官冢宰朱河所作也故俗誤為
朱窩云　湘烟録鄭氏書目有骰子𨕖格漢官儀彩𨕖
新彩𨕖文武彩𨕖元豐官制彩𨕖慶厯彩𨕖圖尋仙彩
𨕖𨕖仙格𨕖佛圖　珍珠船宋居士説擲骰子法咒云
伊帝彌帝彌掲羅帝念滿十萬遍彩隨呼而成
别名　列子樓上博者射明瓊張中反兩㩉魚而笑注
明瓊今骰子張中張其具以射中否為勝負也㩉魚者
骰采之名扵五白之中反其兩㩉魚之采　丹鉛總録
李洞詩六赤重新擲印成六赤者古之瓊畟今之骰子
也　湘烟録穴骼亦骰子佳名見房千里骰子𨕖格序
　清異録博徒𨼆語以骰子為惺惺二十一又曰象六
謂六隻成副　清異録開元中後宫繁衆侍御寢者難
於取舍為彩局以定之集宫嬪用骰子擲最勝一人乃
得專夜官璫私號骰子為剉角媒人　事林廣記三佛
齊闍婆真臘大食以木為骰子六面南皮占城以烏木
或角為之長二寸許無么六三佛齊闍婆占城骰子曰
胡纏么曰蕯二曰塗打白三曰帝伽四曰暗不五曰班
滓六曰南真臘骰子曰撒家么曰收二曰抜毘三曰琳
四曰不琳毘五曰班六曰辛大食么曰亦二曰塗打三
曰􁀙打四曰擦打五曰班打六曰失打
骰盆　畱青日札今之骰盆亦作投盆而唐人乃作頭
盤劉中山戲贈白太傅白家惟有盃觴興欲把頭盤打
少年又狰獰揖觥使調笑擲骰盆
　　　打馬(陞官圖/)
李易安打馬序長行葉子博塞彈棊世無𫝊者蔵酒摴
蒱雙蹙融今漸廢絶大小象戲奕棊亦止可容二人獨
采𨕖打馬特為閨房雜戲嘗恨采𨕖叢緐勞於檢閲能
通者少難遇勍敵打馬簡要又苦無文　事物紺珠打
馬用銅或牙角為錢様共五十四枚上刻良馬名布圖
四面以投子擲打之　胡應麟筆叢房千里骰子𨕖格
序云開成三年春予自海上北徙舟行次洞庭之陽有
風甚急繫船野浦下三日遇二三子號進士者以穴骼
雙雙為戲更投局上以數多少為進身職官之差數豐
貴而約賤卒局有為尉掾而上者有貴為相臣將臣者
有連得美名而後不振者有始甚㣲而歘升於上位者
大凡得失不係賢不肖但卜其偶不偶耳按此戲即今
陞官圖
　
　
　
　
　
　
　格致鏡原卷五十九
欽定四庫全書
　格致鏡原卷六十　　　　大學士陳元龍撰
　　玩戲器物𩔖(二/)
　　　牙牌
諸事音考宋宣和二年有臣上疏設牙牌三十二扇共
記二百二十七㸃以按星辰布列之位譬天牌二扇二
十四㸃象天之二十四氣地牌二扇四㸃象地東西南
北人牌二扇十六㸃象人之仁義禮智𤼵而為惻𨼆羞
惡辭讓是非和牌二扇八㸃象太和元氣流行於八節
之間其他牌名𩔖皆合倫理庶物器用表上貯於御庫
疑繁未行至宋髙宗時始詔如式頒行天下
　　　葉子
咸定録唐李郃為賀州刺史與妓人葉茂連江行因撰
骰子𨕖謂之葉子咸通以來天下尚之不知正應本朝
年祚正體書葉子乃二十世木子自武徳至天祐恰二
十世　歸田録葉子格者自唐中世以後有之説者云
因人有姓葉號葉子青者撰此格因以為名此説非也
唐人藏書皆作卷軸其後有葉子其制似今䇿子凡文
字有備檢用者卷軸難數卷舒故以葉子寫之如吳彩
鸞唐韻李郃彩𨕖之𩔖是也骰子格本備檢用故亦以
葉子寫之因以為名爾唐世士人宴聚盛行葉子格五
代國初猶然後漸廢不傳今其格世或有之而無人知
者惟昔楊大年好之仲待制簡大年門下客也故亦能
之大年又取葉子彩名紅鶴皁鶴者別演為鶴格　升
菴外集葉子如今之紙牌酒令鄭氏書目有南唐李後
主妃周氏徧金葉子格　農田餘話今之葉子戲消夜
圖相𫝊始於宋太祖令後宫人習之以消夜　潘之恒
葉子譜錢製圓而孔方取象於大反數於空故尊空没
文空者所以貯也當其無有貯之用屬波斯獻焉次稱
齾客齾者獸食之餘井上有李是也里人目為枝花枝
花者花未成果故自一至九咸呼為果本枝花而得名
而文錢為最初之義其數十一葉而極於九索以貫錢
百文為索極於一而尊於九九者數之盈十索則名貫
矣故去十為萬始焉葉凡九萬者索之累十而得名者
也極一而尊九不居其十以十者有所總也葉數亦如
索十舉成數一不必紀而二首焉以偶對百百而千千
而萬示極而不孤處尊而不汰數之成也葉得十一野
史賛曰履其成無㤀其空空以基之成以息之是四十
張之所由作也
　　　藏鈎
辛氏三秦記漢昭帝母鈎弋夫人手拳而有國色先帝
寵之世人蔵鈎之戲法此也　風土記義陽臘日飲祭
之後叟嫗兒童為藏鈎之戲分為二曹以效勝負若人
偶即敵對人竒即人為遊附或屬上曹或屬下曹名為
飛烏以齊二曹人數一鈎藏在數手中曹人當射知所
在一藏為一籌三籌為一都　荆楚嵗時記嵗前為蔵
彄之戲注周處成公綏並作彄字藝經庾闡則作鈎字
其事同也　酉陽雜俎舊言藏鈎起於鈎弋衆人分曹
手蔵物探取之又令蔵鈎剰一人則来往於兩朋謂之
誐鴟　東臯雜録孔常甫言唐人詩有云城頭椎鼓傳
花板席上搏拳握松子乃知酒席蔵􁡂為戲其来已久
　　　意錢
後漢梁冀傳能為意錢之戲　何承天纂文意錢者一
曰詭億一曰射意一曰射數一曰持掩即攤錢也　李
濟翁資暇録錢戲有每以四文為一列者即史傳所云
意錢是也俗謂之攤錢亦曰攤鋪其錢不使疊映欺惑
也疾道之故譌其音攤為𧖟齕反音鋪為蒲厥義此耳
今人書此錢戲率作摴蒱字何貶摴蒱之甚耶按摴蒱
起自老子今亦為呼盧者不宜雜其號於錢説攤鋪之
義皎然可見
　　　投壺
物原殷臣薛侯製投壺　禮記投壺之禮主人奉矢司
射奉中使人執壺主人請曰某有枉矢哨壺請以樂賓
註投壺者主人與賓燕飲講論才藝之禮也中者盛算
之器士鹿中大夫兕中刻如兕鹿而伏背上立圜圈以
盛算也　禮記投壺為勝者立馬一馬従二馬三馬既
立請慶多馬注立馬者取算以為馬表其勝之數也謂
算為馬者馬為威武之用投壺習射皆以習武也　禮
記疏投壺有三處日中則于室日晩則于堂大晩則于
庭中各隨光明故也矢有長短隨地廣狹室中狹矢長
五扶(四指曰扶五/扶者二尺也)堂上稍廣矢長七扶(二尺/八寸)中庭廣矢
長九扶(三尺/六寸)矢有長短而司射度壺則皆使去賓主之
席各二矢半也　禮記算長尺二寸壺頸脩七寸腹脩
五寸口徑二寸半容斗五升壺中實小豆焉為其矢之
躍而出也壺去席二矢半矢以柘若棘毋去其皮　魏
邯鄲淳投壺賦植茲華壺鳬氏所鑄厥髙二尺盤腹脩
頸飾以金銀文以雕鏤象物必具距筵七尺傑焉植駐
矢維二四或柘或棘豐本纎末調勁且直執笇奉中司
射是職　傅𤣥賦序投壺者所以矯懈惰而正心　司
馬温公投壺格序夫投壺細事遊戲之𩔖而聖人取之
以為禮何哉夫審度扵此取中於彼仁道存焉疑畏則
疎惰慢則失義方象焉左右前却過分則差中庸著焉
得一失二成功盡棄誠謹明焉　仙傳拾遺東王公與
玉女投壺每投十枝百二十梟設有入不出者天帝為
之㗨嘘(梟一作嬌㗨嘘/天笑開翕也)　西京雜記武帝時郭舍人善
投壺以竹為矢不用棘也古之投壺取中而不求還故
實小豆惡其矢躍而出也郭舍人則激矢令還一矢百
餘反謂之為驍言如博之掔梟於掌中為驍傑也　顔
氏家訓投壺之禮近世愈精古者實以小豆為其矢之
躍也今則唯欲其驍益多益喜乃有倚竿帶劍狼壺豹
尾龍首之名其尤妙者有蓮花驍汝南周璝㑹稽賀徽
並能一箭四十餘驍賀又嘗為小障置壺其外隔障投
之無所失也　聞見録邵康節赴河南尹李君錫㑹投
壺君錫末箭中耳君錫曰偶爾中耳康節應聲曰幾乎
敗壺坐客以為的對
　　　彈
吳越春秋陳音謂越王曰臣聞弩生於弓弓生於彈彈
起於古之孝子古者人民朴質饑食鳥獸渇飲霧露死
則裹以白茅投於中野孝子不忍見父母為禽獸所食
故作彈以守之絶鳥獸之害故歌曰斷竹續竹飛土逐
宍(同/肉)　後漢李尤彈銘音之造彈起意弦木以丸為矢
合竹為樸漆飾以霑不用筋角丸彈之利以弋鳬鶩
東方朔記朔對驃騎難曰以珠彈不如泥丸各有所用
也　西京雜記韓嫣好彈常以金為丸一日所失者十
餘長安為之語曰苦饑寒逐彈丸京師兒童每聞嫣出
彈輒隨往望彈丸所落而拾之　西京雜記長安五陵
人柘木為彈真珠為丸以彈烏鵲　合璧事𩔖俠客以
蘇合木為彈　南齊書垣榮祖最善彈彈鳥毛盡而鳥
不死海鵠羣翔榮祖登城樓彈之無不折翅　南部烟
花記陳宫人喜於春林放柘彈　北史李元忠性甚工
彈彈桐葉常出一孔擲棗栗而彈之十中七八　放懷
集李少㣲子女頗多每退朝於庭𣗳撒槐膠彈子數百
枚令諸小兒争取之以為戲笑終日不倦戲已復收於
篋　酉陽雜俎貞元末閬州僧靈鑒善彈常自為彈丸
其彈丸方用洞庭沙岸下土三斤炭末三兩瓷末一兩
榆皮半兩泔澱二勺紫礦二兩細沙三分藤紙五張渇
搨汁半合九味和擣三千杵齊手丸之隂乾　吳越備史
錢鏐每夕彈金丸於牆樓之外使宿直者畢應　史記
燕太子丹自喜得荆軻永無秦憂日與軻之東宫臨池
而觀軻拾塼投鼃太子令人奉金丸進之　珍珠船有
術士於腕間出彈子二丸皆五色叱令變即化雙燕飛
騰名燕奴又令變即化二小劍交擊須臾復為丸入腕
中　水經注瀘水旁瘴氣特惡氣中有物不見形其作
有聲中木則折中人則害名曰鬼彈
　　　毬(附鞬子/)
荆楚嵗時記按劉向别録曰寒食蹴踘黄帝所造以練
武士本兵勢也或云起於戰國案踘與毬同古人蹋蹴
以為戲也　庶物異名疏風俗通云毛丸謂之鞠三蒼
解詁鞠毛丸耳蹋戲　演繁露楊子曰梡革為鞠亦各
有法革皮也梡革為鞠即後世皮毬之斜作片瓣而縫
合之即今之氣毬也顔師古曰鞠以皮為之實之以毛
踏蹙而戲今世皮毬中不置毛而皆砌合皮革待其縫
砌已周則遂吹氣滿之氣既充滿鞠遂圓實所謂火中
燖了水中揉者欲其皮寛而能受氣也詳此意制當是
古時實之以毛後加巧而實之以氣也　劉攽詩話鞠
之制晩唐已不同矣歸氏子弟嘲皮日休云八片尖皮
砌作毬火中燂了水中揉一包閑氣如常在惹踢招拳
卒未休今柳三復能之述曰背裝花屈膝白打大廉斯
進前行兩步蹺後立多時柳欲見晉公無由㑹公蹴毬
後園偶迸出柳挾取之因懷所業戴毬以見公出書再
拜者三每拜毬起復於背膂幞頭間公乃笑而竒之遂
延於門下　詞林海錯韋莊詩内官初賜清明火上相
閑分白打錢王建詩寒食内人常白打庫中先散與金
錢白打即今之蹴踘戲也　事物紺珠氣毬兩人對踢
為白打三人角踢為官場毬㑹曰員社無終嘉父制陳
力之事故附於兵法　百官志中尚署寒食獻毬　盧
氏雜記寒食賜侍臣帖繡綵毬繡草宣臺　五侯鯖一
縫毬道士徐博能縫之　太平清話踏踘始於軒后軍
中練武之劇又有袞弄飛弄之技不知始於何人國初
彭氏雲秀以女流清芬挾是技遊江海叩之謂有解一
十有六詹同文贈之以袞弄行　酉陽雜俎有人熊葫
蘆云翻葫蘆易於翻鞠　演繁露軍中打毬之戲則以
杖拂毬使之馳走而用快馬逐之尚存鞠域之法
鞬子　事物原始今時小兒以鉛錫為錢裝以雞羽呼
為鞬子三四成羣走踢有裏外廉拖鎗聳膝突肚佛頂
珠剪刀拐之名色亦蹴踘之遺事也
　　　鞦韆
荆楚嵗時記鞦韆本北方山戎之戲以習輕趫者後中
國女子學之乃以綵繩懸木立架士女炫服坐立其上
推引之名曰鞦韆楚俗亦謂之施鈎涅槃經謂之罥索
　古今藝術圖秋千本山戎之戲自齊桓公北伐山戎
此戲始𫝊中國　張有復古編漢武後庭繩戲本曰千
秋祝壽詞語訛轉為秋千又為鞦韆　天寳遺事天寳
宫中至寒食節競築鞦韆令宫嬪輩嬉笑以為樂帝常
呼為半仙之戲
　　　紙鳶
稗史𩔖編紙鳶俗謂之風筝　誠齋雜記韓信約陳豨
從中起乃作紙鳶放之以量未央宫逺近欲穿地入宫
中　獨異志梁武太清三年侯景圍臺城遠不通問簡
文作紙鳶飛空告急於外侯景謀臣王偉謂景曰此紙
鳶所至即以事達外令左右善射者射之及墮皆化為
鳥飛入雲中不知所往　事物原始紙鳶古𫝊韓信所
作按六帖云五代漢李業與𨼆帝為紙鳶於宫門外放
之今春時小兒紙鷂是也　埤雅昔墨子作木鳶飛三
日不集今人乘風放紙鳶鳶輒引絲而上令小兒張口
望視以洩内熱　史虚白釣磯立談韓熈載謂宋齊丘
曰今旦出郊見羣兒為飛鳶之戲夫飛鳶之初逝也其
絲𤼵於綸緩急在掌握之間或上或下唯羣兒所欲及
空迴風迅線尾端端直時或激昻動搖羣兒相語曰此
名索線也慎不可縱縦則斷線而去矣執線輪者心知
其如此而力不能加既縦之後怦怦如鼓危絃其聲琮
琮忽一得勢則大挽裂以往或盤珊太虚之上或投於
滄洲浩𣺌之外或罥於積莽翳薈之間羣兒躡斷緒窮
荒徑盡日力而不可得踵穿衣決而返
　　　擊壤　抛堶
周處風土記壤以木為之前廣後銳形似履長尺三寸
將戲先側一壤於地遙於三四步外以手中壤擊之中
者為勝　庶物異名疏藝經擊壤古戲也釋名野老之
戲樂書云此制與堯時異吳盛彦擊壤賦有云因風托
勢罪一殺兩此又後來童少為之非老人戲也　詞林
海錯宋世寒食有抛堶之戲兒童飛瓦石之戲也梅都
官禁烟詩窈窕踏歌相把袂輕浮賭勝各飛堶堶七禾
切或云起於堯民之擊壤
　　　拔河　拖鈎
景龍文館記四年清明中宗幸梨園命侍臣為拔河之
戲以大麻絙兩頭繫十餘小索每索數人執之以挽力
弱為輸時七宰相二駙馬為東朋三相五將為西朋僕
射韋巨源少師唐休璟以年老隨絙而踣久不能起帝
以為笑樂　荆楚嵗時記立春日為拖鈎之戲以綆作
篾纜相罥綿亘數里鳴鼔牽之按公輸自游楚為載舟
之戲退則鈎之進則強之名曰鈎強遂以鈎為戲起此
　秦京雜記寒食節内僕司車與諸軍使為繩橛之戲
合車轍道兩頭打大橛張繩橛上髙二尺許須緊榜定
駕車盤轉碾輪於繩上過不失者勝落輪繩下者輸皆
裝飭車牛賭物動以千計　留青日札今小兒兩頭拽
索而對挽之力強者牽弱者而仆以為勝負笑樂此唐
清明節拔河之戲也當時君臣亦以此為樂不典甚矣
　　　角觝
漢武故事未央庭中設角觝之戲六國所造也　西京
賦注角觝兩兩相當角力技藝故名角觝
　　　傀儡(附影戲/)
梨軒曼衍按列子云周穆王時巧人名偃師所造倡者
能歌舞王與盛姬觀之舞罷則瞬目以招王之左右王
怒欲殺偃師偃師懼立剖散倡者皆革木膠漆之所為
此是傀儡之始　樂府雜錄傀儡子起於漢祖平城之
圍其城一面即冒頓妻閼氏兵強於三面陳平訪知閼
氏妬忌造木偶婦人運機關舞埤間閼氏望見謂是生
人慮下城冒頓必納遂退軍後翻為戲其引歌舞者曰
郭郎髠髮善戲笑凡戲場必在排兒之首　北齊書後
主雅好傀儡謂之郭公　顔氏家訓或問俗名傀儡子
為郭秃有故實乎答曰風俗通云諸郭皆諱秃當是先
世有姓郭而病秃者滑稽調戲故後人為其像呼為郭
秃爾　梁鍠傀儡吟刻木牽絲一老翁　都城紀勝百
戲有弄懸絲傀儡杖頭傀儡水傀儡肉傀儡(以小兒後/生輩為之)
凡傀儡敷演烟粉靈怪故事鐵騎公案之𩔖
影戲　搜神記故老相承言影戲之原出於漢武帝李
夫人之亡齊人少翁言能致其魂上念夫人無已迺使
致之少翁夜為方帷張燈燭帝坐他帷自帷中望見之
彷彿夫人象也故今有影戲　都城紀勝凡影戲乃京
師人初以素紙雕鏃後用彩色裝皮為之公忠者雕以
正貌姦邪者與之醜貌盖亦寓褒貶於市俗之戲也
　　　假面
物原季咸造胡面子　留青日札西京賦曰總㑹仙倡
戲豹舞熊白虎鼓瑟蒼龍吹箎注曰皆為假頭也假作
其形即今面鬼兒　建康實錄孫興公嘗著假面戲為
儺至桓宣武家温覺其應對不凡推問之乃興公　隋
唐嘉話髙齊蘭陵王長恭貌𩔖美婦人乃着假面以對
敵今之人面是也　北史隋柳彧上奏曰京邑爰及外
州每以正月朢夜充階塞陌鳴鼓聒天燎炬照地人帶
獸面男為女服竭資破産競此一時請並禁斷上可其
奏　老學菴筆記政和中大儺下桂府進面具比進到
稱一副訝其少及見乃是八百枚為一副老少妍陋無
一相似者乃大驚至今桂府作此者皆致富
　　　髙竿　繩戲
淮南子木熈者舉梧檟據勾柱授豐條舞扶疎龍從鳥
集搏援攫肆蔑蒙踊躍觀者莫不為之損心酸足彼乃
始徐行㣲笑披衣脩擢注木熈今之上髙竿者　山堂
肆考唐梯唐空也鹽鐵論言漢代百戲之目有曰上唐
梯即今之上髙竿也　明皇雜録𤣥宗御勤政樓張樂
百伎羅列教坊女優王大娘善戴竿舞頭戴長竿施木
山狀如瀛州方丈命小兒持綘節立其上而舞中音節
　朝野僉載豳州人劉交戴長竿髙七十尺自擎上下
有女十二甚端正於竿置定跨盤獨立見者不忍女無
懼色　西域傳作巴俞都盧之戲巴俞二州名都盧體
輕善縁髙有跟挂腹旋之名　演繁露唐人以縁橦者
為都盧縁按國語胥臣對晉文公曰侏儒扶盧韋氏謂
扶縁也盧矛㦸之柲縁之以為戯　淮南子鼓舞者非
柔縦木熈者非𣺌勁淹漬漸靡使之然也注鼓舞即今
盤鼓者言其環繞便姢擬神也　事物紺珠槃鼓或石
臼或大缸各於手掌足底跳弄之　張衡西京賦走索
上而相逢注索上長繩繫兩頭於梁舉其中央兩人各
從一頭上交相度所謂儛絙者也　晉樂志後漢天子
受朝賀舍利從西来戲於殿前以兩大繩兩柱頭相去
數丈兩倡女對舞行於繩上相逢切肩而不傾　通典
梁有髙絙伎盖今之戲繩者也　西京賦註衝狹者卷
簟席以矛插其中伎兒以身投從中過燕濯者以盤水
置前坐其後踊身張手跳前以足偶節踰水復却坐如
燕之浴也　唐樂志睿宗時婆羅門國戲人倒行以足
舞仰植銛刀俯身就鋒歴臉下復值於背又伏伸其手
二人攝之周旋百轉　事物原始通典曰梁有舞輪之
伎今之舞車輪者此戲自梁始也
　　　髙趫
列子宋有蘭子以技干宋元君召見以雙枝長倍其身
屬踁並馳弄七劍走而躍之後復有以鷰戲干元君者
　升菴外集趫音𫾣縁木行戲即列子所謂雙枝屬踁
之戲也
　
　
　
　
　
　
　
　
　
　
　
　格致鏡原卷六十
欽定四庫全書
　格致鏡原卷六十一　　　大學士陳元龍撰
　　穀𩔖
　　　總
周易百穀草木麗於土　楊泉物理論梁稻菽三穀各
二十種為六十蔬果之實助穀各二十凡為百穀　鄭
𤣥周禮注三農生九穀稷秫黍稻麻大小豆大小麥也
凡王之膳食用六穀稻黍稷粱麥苽也以五味五穀養
其病麻黍稷麥豆也豫州并州其穀宜五種稻黍稷麥
菽也兖州其穀宜四種黍稷稻麥也幽州其穀宜三種
黍稷稻也　楚辭大招注五穀稻稷麥豆麻　漢食貨
志注五種麻金黍火稷土麥水豆木　周書凡禾麥居
東方黍居南方稻居中央粟居西方菽居北方　范子
計然五穀者萬民之命國之重寳東方多麥稻西方多
麻北方多菽中央多禾五土之宜各有髙下髙而陽者
多豆平而隂者多五穀　淮南子江水肥而宜稻洛水
輕利而宜禾渭水多力而宜黍濟水通和而宜麥河水
中調而宜菽汾水𪷟濁而宜麻　孝經内事五車星主
五穀明則民無飢寒之困　山海經廣都之野百穀自
生冬夏播琴(播琴猶/播植)　禮月令孟春天子乃以元日祈
穀於上帝孟夏驅獸無害五穀仲夏乃命百縣雩祀百
辟以祈穀實孟秋農乃登穀天子嘗新先薦寢廟　穀
梁𫝊一穀不升曰嗛二穀不升曰飢三穀不升曰饉四
穀不升曰康五穀不升曰大侵五穀皆熟為有年　墨
子一穀不收謂之饉二穀不收謂之旱三穀不收謂之
凶四穀不收謂之餽五穀不收謂之饑　禮内則飯黍
稷稻粱白黍黄粱稰穛注穀熟而穫之曰稰生穫之曰
穛　張揖廣雅黍穰謂之䅀稻穰謂之稈稷穰謂之䅳
　東觀漢記建武二年天下野穀旋生麻菽尤盛　王
充論衡建武三十一年陳留雨穀蔽地視穀形若粢而
黒此夷地所生穀也彼不食穀生於草野成熟委於地
遭疾風與之俱飛風衰穀集中國中國見之謂天雨穀
也　劉敬叔異苑凉州張駿九年天雨五穀於武威燉
煌殖之悉生因名天麥　唐書李泌請以二月朔為中
和節民間以青囊盛百穀種相問遺號為獻生子　夢
華録京師七夕以小板上傅土旋種粟令生其苗置小
茆屋花木作田舍家小人物皆邨落之態謂之穀板
胡錡耕禄稾穀實封常熟縣開國公来牟封隴西郡開
國侯米秣除祭酒馬菽除駕部
　　　稻(附稗糠/)
總論　禮記稻曰嘉疏　爾雅稌稻也郭注今沛國呼
稌邢疏内則云牛宜稌豳風云十月穫稻是一物也
孝經援神契汚泉宜稻　淮南子稻生於水而不生於
湍激之流　亢倉子得時之稻莖葆長秱穗如馬尾失
時之稻纎莖而不滋厚糠而菑死　越絶書丁貨之户
曰稻粟令為上種石四十　説文稻一䄷為粟二十斗
為米十斗曰􁀙為米六斗大半斗曰粲　物理論稻者
溉種之總名　錦繡萬花谷本草云粳米味甘稻味苦
字書解秫字云稻也秔字云稻屬也不黏者解粢云稻
餅也明稻米作粢盖糯米也今通呼秔糯穀為稻所以
惑之矣今此稻米即是糯米也顔師古刋謬正俗云本
草所謂稻米者今之糯米耳孔子曰食夫稻周官有稻
人之職漢置稻田使者此並指粳糯為一色也　養生
要集秔稻屬稻亦秔之總名也道家方藥有用稻米秔
米此則是兩物也稻米粒白如霜味苦主温服之令人
多瘦無肌膚秔米味甘主利五臓長肌膚好顔色　周
禮王后獻穜稑之種鄭注先種後熟謂之穜後種先熟
謂之稑　隋書婆登國有月熟之稻每月一熟　抱朴
子南海晉安有九熟之稻一嵗九登　孔六帖天竺稻
一嵗四熟　楊孚異物志交阯稻一嵗再種　農田餘
話閩廣之地稻收再熟人以為穫而再種非也其鄉以
清明前下種芒種蒔苗一壠之間稀行密蒔先種其早
者旬日後復蒔晩苗於行間俟立秋成熟刈去早禾乃
鉏理培壅其晩者盛茂秀實然後收其再熟也　戒菴
漫筆稻花白而瓣少者米賤多而色黄則貴俗云銀花
賤金花貴也　廣志稻已割而復抽曰稻孫　孔鮒小
爾雅藳謂之稈稈謂之芻生曰穀謂之粒禾穗謂之穎
　説文秏稻屬伊尹曰飯之美者𤣥山之禾南海之秏
(呼到/反)　唐李百藥傳徐陵文刈瑯琊之稻百藥曰春秋
鄅子藉稻杜預謂在瑯琊　山堂肆考唐𤣥宗開元十
九年揚州奏穭生稻二百一十五頃再熟稻一千八百
頃其粒與常稻無異穭生自生稻也　唐地理志滄州
本魯城乾符元年生野稻水穀十餘頃燕魏飢民就食
之　博物志麋掘澤草而食其場成泥名曰麋暖(一作/畯)
民隨其暖種稻其收百倍　食貨志力耕數耘收穫如
盜賊之至故熟速刈乾速積刈早則傷鎌刈晩則折穗
遇風則收減濕積則藳爛積晩則粒秏連雨則生耳所
以收穫不可緩也　戒菴漫筆䆉稏杜牧之詩作罷亞
注云稻名黄東𤼵云罷亞稻之態非稻名也引蘇詩紅
罷亞對碧玲瓏又罷亞對雍容皆用虚字為証　孫光
憲北夢瑣言都㑹間有運大筆如椽或於稻粒上寫七
言詩一絶歴歴可愛
詳𩔖　郭義恭廣志有虎掌稻紫芒稻赤穬稻白米稻
南方有蟬鳴稻七月熟有盖下白正月種五月穫根復
生九月復熟青芊稻六月熟累子稻白漠稻七月熟此
三種大且長三枚長一寸半　庾肩吾謝賚米啓􁑃水
鳴蟬香聞七里瓊山合穎租歸十縣　蔡邕月令章句
九月熟者謂之半夏稻　周處風土記稴稻之青穟米
皆青白也　唐書渤海有盧城之稻　曲洧舊聞洛下
稻田亦多土人以稻之無芒者為和尚稻亦猶浙中呼
師婆粳　中吳紀聞紅蓮早稻從古有之陸魯望云近
炊早稻識紅蓮　西域記摩掲陀有異稻巨粒號供大
人米(田藝衡曰即今江/南之香珠稻也)　湘山野録真宗深念稼穡聞
占城稻耐旱遣使以珍貨求其種得二十石至今在處
播之(徐炬曰即今之/尖頭黄秈米也)　魏志文帝與羣臣書曰江表惟
長沙有好米何得比新成稉稻耶上風吹之五里聞香
　白居易詩禄米麞牙稻　王象晉穀譜香􁀙一名香
子粒小色斑以三十五粒入他米數升炊之芬芳香美
小香稻赤芒白粒其色如玉雪裏揀粒大色白稈軟而
有芒臙脂赤香柔而甘舂煮之作純赤色晩稻上品
顧􁥙海槎餘録儋耳種旱稻曰山禾米粒大而香可食
連收三四熟　一統志雷陽界稻十一月下種揚雪耕
耘次年四月熟與他地迥異
異稻　王嘉拾遺記宣帝時背隂之國來貢方物言其
鄉在扶桑東有浹日稻種之十旬而熟有翻形稻食者
死而更生有明清稻食之延年有清腸稻食一粒歴年
不飢　段成式酉陽雜俎酆都稻名重思其米如石榴
子粒稍大味如菱　拾遺記東極之東有和靈稻寒者
食之則體温熱者食之則體冷莖多白　彚苑烏萇國
四熟之稻苗髙没駱駝米大如小兒指　續仙傳唐謝
𤣥卿遇神仙設龍睛稻
米　程大昌演繁露國語曰越大夫種謀曰今吳既罷
而大荒薦飢市無赤米注云米之惡者也案赤米今有
之俗呼紅霞米田之髙卬者種之以其早熟且耐旱也
然則越時已有此米矣南史任昉傳昉解新安太守去
惟載桃花米即赤米是也　東觀漢記第五倫節儉作
㑹稽郡受俸禄常求赤米　蘇鶚杜陽編唐元和八年
大軫國貢紫米𩔖巨勝子炊之一升得飯一斗食之令
人髭髪鬒黑顔色不老　雲仙散録杜甫在蜀以匕金
買黄兒米半籃　地理志揚州土貢黄稑米烏節米
品物𩔖聚吳興米炊之甑香虢國夫人廚吏鄧連以此
米擣為透花􁀙　陳師道後山叢談蜀稻先蒸而後炒
謂之火米可以久積以地潤故也蒸用大水空中為甑
盛數石炒用石板為釡凡數十石古詩注土人以五月
收米為火米　錦繡萬花谷荆南孫儒之亂米斗四十
千持金寳換易纔得一撮一合謂之通腸米言饑人不
可食他物惟煎米飲可以通腸胃　伽藍記西方佛沙
伏國有昔尸毘王倉庫為火所燒其粳米焦然於今猶
在若服一粒永無瘧患彼國人民須以為藥　韋斌傳
斌兄陟尚奢侈以鳥羽擇米　楊廷秀詩序上元夜里
俗用粉米為繭絲書吉語置其中以占一嵗之禍福謂
之繭卜
秫　廣雅秫稬也　字林糯黏稻也　廣志秫有赤有
白有胡秫早熟及麥　崔豹古今注稻之黏者為秫禾
之黏者為黍　胡侍珍珠船爾雅衆秫注云謂黏粟也
説文云􁉷稷之黏者也汜勝之書云粱是秫粟本草圖
經云丹黍米黏者為秫北人謂􁉷為黄米亦謂之黄糯
釀酒觀此則黍稷稻粱之黏者皆謂之秫而本草別出
秫米一條注謂似黍而粒小誤也　宋書陶潜為彭澤
令公田悉令種秫妻子固請種秔乃使二百五十畝種
秫五十畝種秔　黄省曽稻品其粒長而釀酒倍多者
謂之金釵糯其色白而性軟五月種十月熟者曰羊脂
糯其芒長而穀多白斑五月種九月熟謂之臙脂糯太
平謂之硃砂糯其厚稃紅黑斑而芒謂之虎皮糯其粒
最長白稃而有芒四月種七月熟謂之趕陳糯亦曰秈
糯其粒大而色白芒長而熟最早其色易變而釀酒最
佳謂之蘆黄糯湖州謂之泥裏變言不待日之曬也其
粒圓白而稃黄大暑可刈其色難變不宜於釀酒謂之
秋風糯其不耐風水四月種八月熟謂之小娘糯譬閨
女然也其在湖州色烏而香者謂之烏香糯芒如馬鬃
而赤色者謂之赤馬鬃糯
秔　字林秔稻不黏者秔糯甚相𩔖黏不黏為異耳
本草粳米即人所常食米有白赤大小異族四五種同
一𩔖也　張衡南都賦􁑃皋香秔　桓麟七説新城之
秔　傅巽七誨孟冬香秔　廣志秔有烏秔黑穬青幽
白夏之名　稻品稉之小者謂之秈秈之熟也早故曰
早稻稉之熟也晩故曰晩稻京口大稻謂之稉小稻謂
之秈稻之上品曰箭子湖州有一穗而三百餘粒者謂
之三穗子
稗　六書故稗葉純似稻節間無毛實似蕡害稼　淮
南子蘺先稻熟而農夫薅之者不以小利害大𫉬也髙
琇注蘺水稗　汜勝之書稗既堪水旱種無不熟之時
宜種之以備凶年稗中有米擣取米炊食之不減粟米
又可釀作酒　晉書吳孫亮五鳯元年交阯稗草化為
稻昔三苗將亡五穀變種此草妖也
糠　交州記合浦海口有糠頭山傳云越王舂米於此
積糠而成　韓非子鄒穆公有令食鳧雁者必以秕無
敢以粟鳧雁無食而以一石粟易一石秕其費甚矣
世説王文度謂范榮期曰簸之揚之糠粃在前　晉書
王戎子萬有美名而太肥戎令食糠而肥愈甚　齊書
顧歡家貧讀書燃糠自照
　　　禾
總論　公羊注苗者禾也生曰苗秀曰禾　春秋説題
辭禾者銜滋液宋均注銜滋液以生故以禾為名　説
文禾嘉穀也木王而生金王而死得時之中故謂之和
禾之秀實為稼莖節為禾　詩註禾者總名黍稷稻苽
粱皆名為禾麻與菽麥則無禾稱　彚苑禾之秀特舒
散象火為南方之穀　亢倉子得時之禾長秱而大穗
圓粟而薄糠米􁎭而香舂之易而食之強失時之禾深
芒而小莖穗鋭多粃而青蘦　管子小問篇苗始其少
也眴眴乎孺子也其壯也莊莊乎士也至其成也由由
乎茲勉何其君子也天下得之則安不得則危故命之
曰禾　吕覽苗其弱也欲孤長也欲相與居其熟也欲
相扶是故三以為族乃多粟先生者美米後生者為秕
其耨也長其兄而去其弟不知稼者其耨也去其兄而
養其弟不收其粟而收其麤　淮南子孔子見禾之三
變注三變始於粟粟生苗苗成於穗　尚書天大雷電
以風禾盡偃王出郊天乃雨反風禾則盡起　宋書巨
鬯三禺之禾一稃二米王者宗廟修則出　張鷟朝野
僉載諺云秋雨甲子禾頭生耳　史記管仲説桓公曰
古之封禪北里之禾所以為盛　吕氏春秋飯之美者
𤣥山之禾　陸璣草木疏禾秀為穗而不成謂之童粱
今人謂之宿田翁或謂之守田　方言䄶稡禾所秀不
成聚向上貌
嘉禾　瑞應圖嘉禾五穀之長盛徳之精也文者異本
而同秀質者同本而異秀此夏殷時嘉禾也　晉徵祥
説嘉禾仁卉也　春秋説題辭嘉禾之滋莖長五尺五
七三十五故連莖三十五穗以成盛徳　尚書唐叔得
禾異畝同穎獻諸天子　拾遺記因祗國貢嘉禾一莖
盈車　光武本紀帝生於濟陽縣舍是嵗縣界有嘉禾
生一莖九穗因名曰秀　古今注漢和帝時嘉禾生於
濟隂城陽安帝時九真嘉禾生　呉志赤烏中㑹稽嘉
禾生因改元為嘉禾　南史宋大明元年清暑殿西甍
鴟尾中央生嘉禾一株五莖遂改為嘉禾殿　宋書元
嘉中嘉禾生華林園十株七百穗　齊書孝武時固始
縣新蔡縣俱𫉬嘉禾　唐代宗紀太子初生之嵗豫州
獻嘉禾乃更名豫
異禾　拾遺記炎帝時有丹雀銜九穗禾其墜地者帝
乃拾之以植於田食者老而不死　穆天子傳黑水之
阿爰有答堇西膜之所謂木禾也郭璞注木禾穀𩔖長
五尋大五圍　珍珠船王莽種五粱禾(即五/色禾)於殿中先
鬻鶴髓玳瑁犀玉二十餘物漬種此黄帝穀仙之術也
　拾遺記崑崙山第三層有禾穟一株滿車　廣五行
記東魏後静帝天保初四月禾夜生於帝銅硯中及明
晨長數寸有穗　山堂肆考唐寧朔縣界荒地十五里
有黑禾偶出徧地掃盡經宿復生其禾圓實味甘美
　　　粟
總論　説文粟禾子也嘉穀之實也粟之為言續也江
東人呼粟為粢　春秋説題辭粟五變以陽化生為苗
秀為禾三變而𤼵謂之粟四變入臼米出甲五變而蒸
飯可食　春秋佐助期粟神名許給姓庸天　通義吕
氏書説有殻曰粟無殻曰米按粟即所謂殻也古人米
與穀兼積米切用而易腐穀氣全而可久緩急兼儲後
世軍儲獨以米故久即不可食　管子隰朋曰夫粟内
甲以處中有卷城外有兵刃未敢自恃自命曰粟此其
可比扵君子之徳乎　九章算述粟五十糲率三十粟
一石得糲米六斗　韻瑞糲脫粟也一斛粟舂七斗米
為糲　酉陽雜俎粟累十二為寸　周書神農之時天
雨粟神農耕而種之　淮南子倉頡作書而天雨粟
風俗通燕太子丹仰嘆天為雨粟　古今注武帝建元
四年天雨粟宣帝地節三年長安雨黑粟竟寧元年南
陽山都縣雨粟色青黑味苦大者如小豆小者如麻子
　漢書孝武元狩六年太倉之粟陳陳相因紅腐而不
可食　馬周疏五六年來頻嵗豐稔一疋絹易粟十餘
斛　宋書文帝時醴湖生嘉粟一莖九穗　唐紀宣宗
時福建進瑞粟十五莖莖有五六穗　唐書大中元年
二月停飛龍粟　山堂肆考紫帽山在泉州府唐時泉
人客洛陽邂逅一羽衣寄書紫帽𨼆者𨼆者遺以米半
升其人還家視之乃金粟也宋徽宗御書金粟之洞四
字刻石在焉
詳𩔖　爾雅虋赤苗芑白苗郭注虋今之赤粱粟芑今
之白粱粟皆好穀邢疏詩維糜維芑故此釋之也虋與
糜音義同　本草粟米畬田種之甚易舂粒細香美陳
者或呼為粢大氐人多種粟而少種粱以其損地力而
收穫少耳粟米比粱乃細而圓　正字通古者以粟為
黍稷粱秫之總稱而今之粟在古但稱為粱後人乃專
以粱之細者名粟故唐孟詵本草言人不識粟要之黏
者為􁉷不黏者為粟因呼粱為秈粟以别􁉷而配秈北
人謂之小米也　李時珍本草粟即粱也穗大毛長粒
粗為粱穗小毛短粒細為粟苗皆似茅種凡數十有青
赤黄白黑諸色或因時地賦名早則有趕麥黄百日糧
之𩔖中則有八月黄老軍頭之𩔖晩則有燕頭青寒露
粟之𩔖　晉史乗文公得𤣥山之粟而美之欲種之宫
中　廣志有赤粟白莖粟黑粟張公斑粟　拾遺記背
明國有雲渠粟叢生葉似芙蕖食之益顔色有搖枝粟
其枝長而弱無風常搖食之益髓有鳳冠粟似鳳鳥之
冠食之多力有游龍粟葉屈曲如游龍也有瓊膏粟白
如玉食此二粟令人骨輕員嶠山有鵲銜不周之粟粟
穗長三丈粒皎如玉　孔六帖東夷流鬼粟似莠而小
　　　粱
曲禮粱曰薌萁又嵗凶大夫不食粱注以粱為加也
周禮食醫犬宜粱　説文粱性凉故謂之粱　物理論
粱者黍稷之總名　爾雅翼青粱殻穗有毛粒色青米
亦㣲青而細白粱穗大毛長殻粗扁米白而大黄粱穗
大毛長殻米粗於白粱性甘氣平較他穀能益脾胃然
種之損地力粒尖小不耐水旱故種之者稀　本草注
黄粱香美逾諸粱俗呼竹根黄　廣志有具粱解粱遼
東赤粱　廣志鹽鑚粱粒如蟣子魏文帝嘗以為御粥
　左思魏都賦雍丘之粱　崔駰七依𤣥山之粱　張
衡七辨冀野之粱　郎瑛七脩𩔖藳粱即今之粟也古
不以粟為穀之名但粟厚孚殻故米之有孚殻者皆稱
粱
　　　黍
總論　禮記黍曰薌合　月令仲夏之月農乃登黍天
子乃以雛嘗黍羞以含桃先薦寢廟　家語孔子侍坐
於哀公設桃具黍公曰以黍雪桃也孔子曰黍者五穀
之長祭先王以為上盛果有六而桃為下今以五穀之
長雪果蓏之下是侵上忽下也　春秋佐助期黍神名
侜佞蘭郝　春秋説題辭精移火轉生黍夏出秋改
山海經廣都之野后稷葬焉爰有膏黍膏稷　説文黍
禾屬而黏以大暑而種故謂之黍　古今注禾之黏者
為黍亦謂之穄亦曰黄黍　越絶書乙貨之户曰黍為
中物石六十　亢倉子得時之黍穗不芒以長搏米而
寡糠失時之黍大本華莖葉膏短穗　山堂肆考黍苗
似蘆髙丈餘穗黑色實圓重　爾雅翼楚人以菰葉包
黍炊而食之謂之角黍可為酒闗東人謂之黄米酒亦
謂黍為黄糯　白六帖鄒衍吹律於燕谷燕谷乃暖生
黍　古今注宣帝元康四年長安雨黑黍　郭璞爾雅
注漢和帝時任城生黑黍或三四實實二米得黍三斛
八斗　史記管仲説桓公曰古之封禪鄗上之黍　張
協七命大粱之黍瓊山之米　嵇含孤黍賦序余慎終
屋之南榮有孤黍生焉因泥之濕遭雨之潤宿昔牙蘖
滋茂甚速塗燥根淺忽後萎殞深感此黍不韜種以待
時貪榮棄本寄身非所自取彫枯不亦宜乎
詳𩔖　廣志有燕頷黍驢皮黍牛黍稻尾秀成赤黍馬
革大黑黍􁀙黍有温毛黄黍白黍　珍珠船説文爾雅
翼皆謂黍為黏余按詩緝云黍有二種黏者為秫可以
釀酒不黏者黍今關西總謂之糜子黏者曰黏糜子不
黏者曰飯糜子謂只堪作飯也孔子曰黍可以為酒亦
謂秫黍耳黍有丹黍白黍黑黍黑黍詩所謂維秬者也
有秠爾雅注所謂黑黍中一稃二米者也　七脩𩔖藳
黍即今小米北方以之作酒小米有二種如稻有粳糯
耳黍是小米之糯者　博物志地節三年種蜀黍　穀
譜蜀黍一名髙粱一名蜀秫一名蘆穄一名蘆栗一名
木稷一名荻粱以種来自蜀形𩔖黍稷故有諸名種不
宜卑下地
　　　稷
班固白虎通五穀衆多不可一一而祭也稷五穀之長
故封稷而祭之也　爾雅粢稷邢昺疏左傳云粢食不
鑿粢者稷也曲禮云稷曰明粢郭璞云今江東人呼粟
為粢然則粢也稷也粟也正是一物而本草稷米在下
品别有粟米在中品又似二物故先儒甚疑焉　珍珠
船徐鉉云楚人謂之稷闗中謂之糜其米為黄米髙琇
云闗西謂之糜通志云苗穗似蘆而米可食是皆誤認
黍為稷也余謂稷即粟米　本草稷米甘無毒主益氣
補不足　七脩𩔖藳稷乃一嵗中最先種者闗西呼糜
冀州呼䵖不甚珍貴農家種之以備他穀之不熟也即
南方所謂烏山稻𩔖　廣志破蔵稷逼麥稷此二者以
四月熟　爾雅翼稷一名穄　吕氏春秋飯之美者山
陽之穄　王粲七釋御宿青穄　後漢書烏丸國其地
宜穄　曲洧舊聞穄西北人呼為􁌖子有兩種早熟者
與麥相先後五月間熟者鄭人呼為麥争場
　　　麥
總論　羅願爾雅翼麥者繼絶續乏之穀夏時民乏食
麥最先登　月令仲秋乃勸種麥毋或失時　月令孟
夏之月農乃登麥天子乃以彘嘗麥先薦寢廟　漢書
董仲舒曰春秋他穀不書至於麥禾不成則書之可見
聖人於五穀最重麥與禾　王方慶疏宿麥以秋種故
謂之首種　漢武帝紀勸郡種宿麥注秋冬種之經嵗
乃熟故號宿麥　月令孟夏麥秋至蔡邕注百穀各以
初生為春熟為秋麥以初夏熟故以四月為麥秋　越
絶書戊貨之户曰麥為中物石三十　説文麥金也金
王而生火王而死麰周所受來麰也䅌麥莖　亢倉子
得時之麥長秱而頸族二七以為行薄翼而䵍(音/吞)色食
之使人肥且有力失時之麥胕腫多病弱苗而翜穗
春秋佐助期麥神名福習　食物本草江南麥花夜放
故𤼵病江北麥花晝放故宜人麥穗將熟時上有黑黴
者名麥孥主解丹石毒　汜勝之書凡田六道種麥為
首子欲富黄金覆謂曳柴壅麥根十畝可覆千石　郭
槖駝種𣗳書麥苗盛時須使人縦牧於其間令稍實則
其收倍多最宜雪諺云冬無雪麥不結　陶穀清異録
臘雪熟麥春雪殺麥田翁以此占豐儉為脈家地理積
麥以十辛良下子不得過三辛收潑不得過三辛上場
入倉亦用辛日　農桑撮要防露傷麥但有沙霧即將
檾麻散拴長繩上侵晨令兩人對持其繩於麥上牽拽
抹去沙霧則不傷麥　食物本草凡收麥以蠶沙和之
辟蠧立秋前以蒼耳剉碎日曬收亦不蛀秋後則蟲已
生盖麥性惡濕故久雨水潦多不熟　宗懔荆楚嵗時
記夏至日取菊為灰以止小麥蠧　干寳變化論朽麥
為蛺蝶　西域諸國志天竺以十一月六日為冬至則
麥秀十二月十六日為臘則麥熟　皇甫謐𤣥晏春秋
衛倫過予取糧糗以進予嘗之曰麥也有杏李柰三味
三果之熟也不同子焉得兼之倫退而告人曰士安之
識過劉氏(劉子陽食/餅知鹽生)吾麥當杏時糅以杏汁李柰時又
糅以李柰汁故兼三味(梁簡文詩糧持三味/麥衣進八蠶綿本此)　唐代宗
紀盩厔生穭麥　山堂肆考小説云人有中麥毒者夢
紅裳女子悲歌有一丸蘆菔火吾宫之句故朱文公次
秀野刈麥韻詩云未須蘆菔嚬妖娥　東坡詩注今大
内當麥熟時以黄羅帕封賜百官其外題曰麨　説文
麩小麥屑皮也
詳𩔖　廣雅大麥麰也小麥䅘也　廣志􁀙麥似大麥
出凉州旋麥三月種八月熟出西方赤小麥出鄭縣有
半夏小麥有秀芒大麥有黑穬麥　本草麥四種曰大
麥小麥穬麥蕎麥惟大麥久食令人肥白滑肌膚為麵
勝小麥而無燥熱冬十月下種至次年四月成熟田家
畦而種之賴以續食　爾雅翼大麥宜為飯又可作酢
其糵可為餳　原化記大麥穀之善者也能沃以䜴汁
則彌佳　吕氏春秋孟夏之昔殺三葉而穫大麥注昔
終也三葉薺苨葶􁬦菥蓂也三葉死則大麥可穫矣
周密癸辛雜識小麥秋種冬長春秀夏實具四時之氣
故小麥性㣲寒以為麯則温麵則熱麩則冷　慎懋官
花木考小麥種来自西國寒温之地中華人食之率致
風壅小説載中麥毒乃此也昔達磨遊震旦見食麵者
驚曰安得此殺人之物後見莱菔曰頼有此耳盖萊菔
解麵毒也　曲洧舊聞麥備四時之氣蕎麥葉青花白
莖赤子黑根黄亦具五方之色然方結實時最畏霜此
時得雨則於結實尤宜且不成霜農家呼為解霜雨
後山叢談中秋隂晴天下如一蕎麥得月而秀中秋無
月則蕎麥不實穎諺曰黄䳺口噤蕎麥斗夏中侯黄䳺
不鳴則蕎麥可廣種也　唐書吐蕃有小麥青􁀙麥蕎
麥　五代史囘鶻地宜白麥　杜陽雜編唐元和八年
大軫國貢碧麥形大於中華之麥粒表裏皆碧香氣如
粳米食之體輕久食可御風　田藝衡留青日札御麥
出於西番舊名香麥以其曽經進御故名御麥幹葉𩔖
稷花𩔖稻穗其苞如拳而長其鬚如紅絨其粒如芡實
大而瑩白花開於頂實結於節　王世懋學圃雜疏西
番麥形似稷而枝葉竒大結子纍纍煮食之味亞芡實
　夏𣗳芳詞林海錯韓愈詩納涼吸冷漬香穱香穱穱
麥也楚詞稻粢穱麥挐黄粱些　爾雅蘥雀麥郭注即
燕麥也　本草綱目雀麥生故墟野林下苗似小麥而
弱實似穬麥而細　陳懋仁庶物異名疏翻譯名義集
云迦師後堂云唐言錯麥慈和云北人呼為鷰麥南人
呼為雀麥南泉抄以錯麥為大麥十誦指迦師為小麥
飯事鈔錯麥與迦師一物也　升菴外集古樂府云田
中燕麥何嘗可穫言虚名無用也然燕麥滇南霑益一
路有之土人以為朝夕常食非虚名也　穆天子傳爰
有野麥　爾雅大菊蘧麥　賈思勰齊民要術瞿麥一
名地麵蒸曝乾舂去皮米不碎炊作飯甚滑細
異麥　晉起居注太康十年嘉麥出扶風郡一莖兩穗
傾皆有枝實三倍　崔鴻前涼録永嘉元年嘉麥一莖
九穗生於姑臧　拾遺記背明國有延精麥延壽益氣
有昆和麥調暢六府有輕身麥食者體輕有醇和麥為
麴以釀酒一醉累月食之凌冬可袒有含露麥穟中有
露味甘如飴　紺珠木蘭麥一粒三寸　博物志近世
有田夫削木為麥入市糶之糴者無疑歸磨乃覺非麥
　孔六帖唐同昌公主出降賜金麥銀米共數斛此皆
條枝國所獻
　　　豆
總論　物理論菽者衆豆之總名　春秋佐助期荳神
名靈殖姓樂長七尺大目通於時節　亢倉子得時之
菽長莖而短足其莢二七以為族多枝數節競葉繁實
稱之重食之息失時之菽必長而蔓浮葉虚本疎節而
小莢　汜勝之種植書夏至種豆不用深耕豆花憎日
見日則黄爛而根焦　庶物異名疏梵文以大小豆等
為角果　魏志曹植詩煮豆以作羮漉菽以為汁　説
文萁豆莖也　古今注宣帝元康四年南陽雨豆　春
秋定元年隕霜殺菽傳注菽草之難殺者言殺知百草
皆死
詳𩔖　廣雅大豆尗也小豆答也豍豆豌豆䝀豆也胡
豆䜶䝄也豆角謂之莢其葉謂之藿巴菽巴豆也　廣
志小豆一嵗三熟味甘白豆麤大可食刺豆亦可食秬
豆苗似小豆紫華可為麵生朱提建寧胡豆有青有黄
者　古今注貍豆一名貍沙一名獵沙葉似葛而實大
如李核可㗖食虎豆一名虎沙似貍豆而大實如小兒
拳亦可食馬豆一名馬沙似虎豆而小實大如指亦可
食也　爾雅戎叔謂之荏菽郭璞注即胡豆也邢昺疏
即大豆也　管子威公北伐山戎以戎菽遍布天下
鄴中記石勒諱胡名胡豆曰國豆　本草綱目大豆有
黑白黄褐青斑數色　學圃雜疏菽有一種絶大而有
青黑色者味甘甚可佐盤飡　王禎農書今之赤豆白
豆緑豆䝁豆皆小豆也白豆亦曰飯豆　越絶書丙貨
之户曰赤豆為下物石五十已貨之户曰大豆為下物
石二十　嵗時雜記共工氏有不才子以冬至日死為
疫鬼畏赤豆故是日作赤豆厭之　穀譜赤豆花名赤
婢腐解酒毒　宋祁益州方物圖海紅豆春開花白色
結莢枝間子如綴珠似大紅豆而扁皮紅肉白蜀人用
為果飣　邢昺爾雅疏蔨一名鹿靃其實名莥郭璞云
今鹿豆也葉似大豆根黄而香蔓延生　穀譜緑豆以
色名作菉非大者名植豆粒粗而色鮮者為官緑又名
明緑皮薄粉多粒小而色暗者為油緑又名灰緑皮厚
粉少早種者名摘緑可頻摘也遲者名拔緑一㧞而已
　湘山野錄真宗深念稼穡聞西天菉豆子多而粒大
遣使以珍寳求其種得二石始植於後苑秋成日宣近
臣嘗之　穀譜西粤無緑豆人或止帶斗餘多則至某
江輒遇風浪不能渡到彼中比於藥物凡患時疾者用
等秤買一家煮豆香味四達兩鄰對門患病人聞其氣
輒愈　孔六帖夏侯端東走擷䝁豆以食　彚苑䝁豆
一名野䝁葉似葛而實長尺餘可蒸食一名䝁菽　陸
贄奏議豌豆為物其用甚㣲舊例所支唯充畜料　穀
譜野豌豆一名翹搖粒小不堪用苗嫩時可茹　升菴
外集眢豆見唐六典音彎　學圃雜疏蠶豆初熟甘香
種自雲南来者絶大而佳　荆湖近事李守愚侵晨井
華水吞黑豆五七粒謂之五臓穀至老視聴不衰　方
書每日晨起空心煮豇豆入少鹽食之補腎　學圃雜
疏白匾豆味甘益人種𩔖殊多龍𤓰為下匾闊而甘糯
者最勝閩中四時不凋方春即食　正字通藊豆一名
沿籬豆俗名蛾眉豆花狀如小蛾趙宦光曰扁豆一名
扊扅豆　學圃雜疏刀豆可醬食性能殺蟲　品物𩔖
聚白馬豆食之齒醉虢國夫人厨吏鄧連以豆洗皮作
靈沙臛以供翠鴛堂　馮贄雲仙雜記王武子好馬每
節日則飼馬以明紗豆　留青日札雷州思靈島出米
荳枝葉似柳花如烏豆一種之後數年收實淮南子豆
之美者有米豆是也　花木考囘鶻豆髙二尺許直幹
有葉無旁枝角長二寸每角只兩豆一根才六七角色
黄味如粟　博物志鼠食巴豆三年重三十斤
異荳　拾遺記背明國有繞隂豆其莖弱自相縈纒有
挾劍豆其莢似人挾劍横斜而生有傾離豆其豆見日
華垂覆地食者不老不疾豆莢大若指而緑一莖爛漫
數畝　杜陽雜編大厯中日林國獻靈光豆大小𩔖中
國之菉豆其色殷紅而光芒長數尺亦呼為詰多珠和
石上菖蒲葉煮之即大如鵞卵其中純紫稱之可重一
觔以上㗖一丸香美無比數日不復言饑渇　張端義
貴耳集大靈豆華山陳摶有之每服一粒而十九日不
飢
　　　麻
禮記仲秋之月天子乃以犬嘗麻先薦寢廟　亢倉子
得時之麻疎節而色陽堅枲而小本失時之麻蕃柯短
莖岸節而葉蟲　張揖廣雅狗蝨苣藤𢎞胡麻也　沈
括筆談胡麻即今油麻　事物原始張騫使西域至大
宛得其種植於中國或向名胡麻石勒時諱胡字改名
芝蔴隋大業四年改胡麻曰交麻　穀譜脂麻以多油
名俗作芝蔴者非　蘇恭曰八稜者名巨勝四稜六稜
者名胡麻廣雅謂之狗蝨八穀中最為大勝故名巨勝
　爾雅翼巨勝胡麻之黑者　无上祕要雲草𤣥液者
黑苣蕂是也一名𤣥清　拾遺記背明國有紫沈麻其
實不浮有雲冰麻實冷而有光宜為油澤有通明麻食
者夜行不持燭是巨勝也食之延年有飛明麻葉黑實
如玉風吹之如塵亦名明塵麻有紫實麻粒如粟色紫
迮為油則汁如清水食之目視鬼魅有側麻葉如倒苣
紅紫色亦名紅冰麻言冰寒乃有實食之令人顔色潔
白　紺珠屯羅麻實如蓮菂　抱朴子胡麻一名方莖
服餌不老耐風濕其葉名青襄　蘇軾與程正輔書胡
麻入少白蜜為麪食之日久益氣力百病自去
　
　
　格致鏡原卷六十一
欽定四庫全書
　格致鏡原卷六十二　　　大學士陳元龍撰
　　蔬𩔖(一/)
　　　總
爾雅菜謂之蔬亦曰䔩不熟曰饉　禮記仲秋之月命
有司趨民務蓄菜註菜以助穀之不及故收之為備
詩大雅其䔩維何註䔩菜也郭璞曰䔩菜茹總名　周
禮聚斂疏材鄭注疏材百草根實可食者　枚乘七𤼵
秋黄之蘇白露之茹　金樓子秦始皇遣徐福入海求
金菜玉蔬　梁書武帝大官常膳唯以菜蔬　李綽秦
中嵗時記二月二日曲江拾菜士民遊極盛　夢華録
立春日食生菜取迎新之意　漢書西域傳罽賓地温
和冬食生菜　魏志倭國地温和冬夏食生菜　清異
録馬希範病酒厭膏膩袁居道曰大王今日使得貧家
纒齒羊詢其故則謂蔬茹也　豫章記宋宇種蔬三十
品時雨之後按行園圃曰天茁此徒助予鼎俎　杜蘭
香别傳香降張碩齎七子樏樏多菜而無他味亦有世
間常菜輒有三種色或丹或紫并有非時菜碩云食之
亦不甘然一食七八日不飢　清異録有神曰紫相公
主一方蔬菜之屬所隸有天使主豐有辣判官主儉
　　　葵
總論　説原蔬植三百六十葵為之長　豳風七月亨
葵及菽　説文葵菜也　周禮醢人饋食之豆其實葵
菹　繆襲祭儀夏祀和羮芼以葵　王禎農書葵陽草
也　本草古人採葵必待露解故名露葵今人呼滑菜
　潘岳閒居賦菜則緑葵含露　崔寔月令六月六日
可種葵中伏後可種冬葵九月作葵菹乾葵　齊民要
術種葵三十畝勝十頃穀今世葵有紫莖白莖二種春
必畦種水澆而冬種者有雪勿令従風飛去每雪輒一
勞之勞雪令地保澤葉又不蟲搯必待露解收必待霜
降傷晩則黄爛傷早則黑澀也　農桑通訣葵為百菜
之主傋四時之饌本豐而耐旱味甘而無毒供食之餘
可為葅腊枯枿之遺可為榜簇咸無棄材誠蔬茹之上
品也　蔬譜葵甚易生地不論肥瘠宜於不堪作田之
地多種以防荒年採瀹曬乾收貯　博物志陳葵子㣲
炒令爆吒散著熟地中遍踏之朝種暮生　物𩔖相感
志犬死取葵根塞鼻良久乃活也
詳𩔖　爾雅齧苦堇註今堇葵也葉似柳子如米汋食
之滑　爾雅莃菟葵註莃一名菟葵似葵而小葉狀如
藜有毛汋啖之滑　本草唐注菟葵苗如石龍芮葉小
光澤花白似梅莖紫煮汁極滑堪噉所在平澤皆有之
　廣雅蘬丘葵也　楚辭紫莖屏風文縁波些註屏風
水葵也生於池其莖紫色　本草圖經冬葵苗葉作菜
茹更甘美　食醫心鏡龍葵作羮粥食之並得　圖經
龍葵惟北方有之北人謂之苦葵　本草唐注龍葵即
闗河間謂之苦菜者葉圓花白但堪煮食不任生噉
格物論菜葵為百菜主味甘性滑夏種秋採者為秋葵
秋種冬採者為冬葵正月復種者為春葵最小者名鴨
脚葵
　　　菘
通雅菘亦菜之總名周顒曰秋末晩菘晩菘即今之白
菜　陸佃埤雅菘性凌冬不彫四時長見有松之操本
草以為久耐霜雪也　格物論菘有二種有春菘有秋
菘性和利以菘種北地即化為蕪菁以蕪菁種南地即
化為菘　清異録江右多菘菜鬻筍者惡之罵曰筍奴
菌妾　菜譜菜中有菘最為常食其子可作油傅頭長
髮塗刀劒不鏥　段成式食品有蒲葉菘
楊誠齊名白菜為水晶菜　本草最肥大者名牛肚菘
　正字通今南京京口之菘為上曰箭竿白又四月梵
即油菜開花黄如金摘心為菜茹其旁心結子可榨油
又䓠即今蹋菜嵗暮生皆蹋地不起　蔬譜北京人取
入窖壅培不見風日長出苗葉皆嫩黄色脆美無滓謂
之黄芽菜　戒菴漫筆杭州俗呼黄矮菜為花交菜謂
近諸菜多變成異種民間嘗以此詈人如魚中之鯧也
　事物原始菾(音/甜)菜似升麻蒸食之　本草菾一名莙
達菜
　　　芥
禮内則魚膾芥醬又膾秋用芥　字説芥者界也發汗
散氣界我者也　農書芥氣味辛烈菜中之介然者
吳氏本草芥菹一名水蘇一名勞祖　蔬譜青芥葉大
子粗葉似菘有毛味辣可生食紫芥莖葉純紫作虀最
美白芥一名胡芥一名蜀芥髙二三尺葉青白色為茹
甚美莖易起而中空性脆畏狂風大雪他如南芥刺芥
旋芥馬芥花芥石芥芸薹芥之𩔖皆菜之美者又大芥
名皺葉芥大葉皺文色緑味辛冬食者俗呼臘芥春食
者春芥四月食者夏芥芥心嫩薹謂之芥藍　物𩔖相
感志收芥菜子宜隔年者則辣　學圃雜疏芥多種以
春不老為第一　劉恂嶺南異物志南土芥髙五六尺
子大如雞子　花木考廣州人以巨芥為醎菹埋地中
三十年貴尚親賓以相遺餉　酉陽雜俎末多國有掌
中芥(互見/草𩔖)
　　　蔥
總論　曲禮凡進食之禮蔥㳿處末　内則膾春用蔥
又脂用蔥又切蔥若薤實之醯以柔之　清異録蔥能
和調衆味名和事草　本草綱目蔥一名菜伯　埤雅
桂得蔥而軟蔥葷菜也五葷鍊形蔥其一也　齊民要
術種蔥良地三翦薄地再翦八月止不止則蔥無袍而
損白盖蔥肉曰白其青謂之袍　崔寔月令三月别小
蔥六月别大蔥夏蔥曰小冬蔥曰大　晉令居洛陽内
園菜其引長流灌紫蔥丁各三畝　地鏡蔥下有銀光
𨼆𨼆白山有蔥石下有銅若金銀也　西河舊事蔥嶺
在燉煌西其山生蔥
詳𩔖　爾雅茖山蔥郭註細莖大葉　本草入藥用山
蔥胡蔥食用凍蔥漢蔥能消榖　蔬譜初生曰蔥針葉
曰蔥青一種凍蔥即冬蔥夏衰冬盛莖葉氣味俱軟美
分莖栽蒔而無子人稱慈蔥又稱大官蔥謂宜上供也
一種漢蔥春末成叢冬即枯一種胡蔥狀似大蒜而小
又名蒜蔥又名囘囘蔥生沙地者名沙蔥又有一種樓
蔥人呼為龍角蔥每莖上葉出岐如八角故名　清異
録盤盞蔥趙魏間有之幾如拄杖麤但盈尺耳　唐書
西域泥婆羅貞觀中遣使入獻渾提蔥　事物原始吉
州有水晶蔥　漢武内傳西王母曰仙人上藥有𤣥都
綺蔥　吳均餅説河東長若之蔥
紀異　物𩔖相感志浣川有孤山山有蔥如人所種人
時往取拔輒斷絶請神而求不拔自出　搜神記新野
趙貞家園中種蔥忽一日盡縮入地後嵗餘貞之兄弟
相次分散　升菴外集晉時長安僧寺蔥化為茝
　　　蒜
説文蒜葷菜也　夏小正十二月納卵蒜　古今注蒜
卵蒜也俗謂之小蒜胡國有蒜十許子共一顆蘀裹之
名胡蒜辛於小蒜俗因呼為大蒜　孫愐唐韻漢張騫
使西域始得大蒜種歸中國　蔬譜小蒜一名澤蒜又
有石蒜　爾雅蒚山蒜邢疏蒜生山中者名蒚　升菴
外集􁁉菜名生水邊温州有之名沙蒜　事物原始葍
俗名老鴉蒜　清異録五代宫中呼蒜為麝香草　農
書潤州京口有蒜山多出蒜　魏志華佗見一人病咽
塞嗜食而不得下語之曰向見賣餅家蒜韲大酢從取
三升飲之病自當去即如佗言立吐虵一枚　物𩔖相
感志孫炎云帝登蒚山遭蕕茅草毒將死得蒜乃齧之
解毒乃收藏植能利豚魚之毒懾諸腥羶矣　本草陳
蔵器曰昔有患痃癖者取大蒜合皮截去兩頭吞之名
曰内灸果𫉬效　志雅堂雜抄金花定椀用大蒜汁調
金描畫然後再入窑燒永不復脫
　　　韭
吕氏春秋堯時天降精為韭　詩豳風獻羔祭韭　禮
記韭曰豐本　周禮醢人朝事之豆其實韭菹　爾雅
翼韭者嬾人菜以其不須嵗種也　本草韭是草鍾乳
莖名韭白根名韭黄花名韭菁薤之美在白韭之美在
黄黄乃未出土者　埤雅韭性内生根喜上跳故種與
葵同法而畦欲極深　齊民要術韭髙三寸便翦一嵗
之中不過五翦凡翦不宜日中　戒菴漫筆韭菜最忌
零陵香輒消死　爾雅蒮(音/肓)山韭邢疏韭生山中者名
蒮　彚苑山韭生大伾山石罅中可療心疾或曰唐徐
勣遺種也　北户録水韭生池塘中葉似韭有二三尺
者五六月堪食不葷而脆　字林簽水中野韭也　本
草諸葛韭諸葛亮所植韭更長孝文韭生塞北山谷中
狀如韭魏孝文帝所植　四民月令八月收韭菁擣作
虀　郭璞爾雅注俗呼韭根為荄　劉基菜窩說植韭
以為之君韭者久也所以久吾生也　真誥務光服煎
韭以入清泠之淵　郭林宗别傳林宗有友人夜冒雨
至剪韭作炊餅今洛人效之　晉書石崇每冬月得韭
䓑虀是擣韭根雜以麥苗耳　南史文惠太子問周顒
菜食何味最勝顒曰春初早韭　南史庾杲之清貧食
惟有韭菹瀹韭生韮雜菜任昉嘗戲之曰誰謂庾郎貧
食鮭嘗有二十七種　雞跖集李崇為尚書令食嘗無
肉止有韭茹韭菹李元祐謂人曰李令公一食十八種
人問故元祐曰二韮十八　清異錄杜頤食不可無韭
人或候其僕市還潜取棄之頤怒罵曰安得去此一束
金也　齊諧記江夏安陸縣郭坦有兒忽病後日食斛
餘米五年遂至罄貧乃令自覓食飢不可忍後門有三
畦韭一畦蒜因噉兩畦便大悶極卧地大吐吐一物似
龍漸大撮飯著所吐物上即消成水病遂差　水經注
佷縣東亭村北山甚髙峻上合下空傍生野韭人往乞
者神許則風吹别分隨偃而輸不得過越　漢武内傳
西王母曰仙之次藥有八阮赤韭
　　　薤
禮少儀為君子擇蔥薤則絶其本末註為有須乾者絶
之　内則膏用薤　爾雅䪥(同/薤)鴻薈郭註即薤菜邢疏
本草謂之菜芝是也　本草薤江南呼為藠子别名莜
　酉陽雜俎蔬薤白華一名守宅一名家芝　爾雅葝
山薤邢疏葉似韭　農書野薤俗名天薤生麥原中葉
似薤而小味益辛亦可供食　洞冥記烏哀國有龍爪
薤長九尺色如玉和紫桂為丸服之不飢語曰薤和膏
身生毛　列仙傳昔人有𨼆華山服亢䪥之葉以成亢
䪥之精久而服之乃為羽化　无上秘要五光七白靈
蔬者薤菜也法當種薤菜使五月五日不掘拔者唯就
鋤壅䕶治之經涉五年中乃取任藥名為五光七白靈
蔬　酉陽雜俎仙藥有八天赤薤　列仙傳務光服蒲
薤根　埤雅䪥宜白輭良地種法一本率七八支諺曰
蔥三䪥四言種蔥者三枝一科䪥即四之也支多者科
輒圓大故以七八為率　本草衍義薤葉狹而光古人
言薤露以其光滑露易墜也　農書薤生則氣辛熟則
甘美種之不蠧食之有益　晉書庾亮噉薤畱白云可
以種　酉陽雜俎山上有薤者下有金
　　　薑
春秋運斗樞璇星散而為薑　禮諸侯燕食所加三十
一物終薑桂　檀弓曽子曰喪有疾飲酒食肉必有草
木之滋焉以為薑桂之謂也　史貨殖傳千畦薑與千
户侯等　說文薑禦濕菜也　王安石字說䕬(同/薑)彊我
者也於毒邪臭腥寒熱皆足以禦之　清異録生薑名
百辣雲　彚苑詳注薑一名番韭　方言薑之小者謂
之穰葇　朱晦菴咏子薑詩注本草載薑久食去臭氣
通神明或云傷心氣不可多食者非　正字通因其新
芽曰子薑或因其初生如列指狀尖色㣲紫曰紫薑宿
根復種為母薑　格物論薑葉似竹箭葉而長兩兩相
對苗青根黄無花實　吕氏春秋和之美者陽濮之薑
　洪舜俞老圃賦酣糟紫薑之芽　異物志廉薑生沙
石中南人以為虀鄭樵曰似山薑而根大　志林唐人
煎茶用薑　清異録釋鑒興天台山居頌糟雲上筯謂
糟薑也
　　　荽
韻略荽香菜也　蔬譜根軟而白多鬚綏綏然故謂之
荽　博物志張騫使西域得胡荽俗呼蒝荽　鄴中記
石勒改胡荽為香荽今呼為鹽荽　格物論胡荽根苗
莖葉皆細可作羮冬蔬也一種石胡荽止堪入藥非此
　江南野録俗傳種胡荽口誦猥語則茂皇祐館閣中
或談論則曰宜撒胡荽一巡
　　　薺
詩豳風其甘如薺　本草薺生濟濟故謂之薺釋家取
其莖作挑燈杖可辟蚊蛾謂之䕶生草　爾雅菥蓂大
薺注薺葉細俗呼之曰老薺又蒫薺實　食物本草小
者為薺大者為菥蓂又名蔑菥又名大蕺　邢昺爾雅
疏薺味甘人取其葉作菹及羮亦佳　師曠古術嵗欲
豐甘草先生謂薺也　通志薺甚小自生園圃　郭湜
髙力士外傳力士流巫州見薺菜土人不解喫賦詩云
兩京稱斤買五溪無人采夷夏雖有殊氣味應不改使
拾之為羮甚美　東坡與徐十三書今日食薺甚美天
然之珍不甘於五味而有味外之美　陳達叟疏食譜
東坡有食薺法且曰天生此物為幽人山居之福　野
菜譜江薺臘月生又有倒灌薺碎米薺蒿柴薺掃帚薺
　正字通正二月開花名蝸螺薺俗呼地英菜
　　　莧
易夬五爻莧陸夬夬宋𠂻注莧菜柔脆之物程子易𫝊
陸馬齒莧也　爾雅蕢赤莧郭註赤莧一名蕢今莧菜
之赤莖者也　張揖廣雅□(音/豚)耳馬莧也　學齋佔畢
董遇注易曰莧人莧也余意世有稱馬齒莧者故以人
字别之及見本草云莧實一名馬莧行義曰苗又謂之
人莧紅色者謂之紅人莧後又别載馬齒莧然後詳人
莧馬莧之别　髙濂野蓛品野莧夏采熟食拌料炒食
俱可比家莧更美　蔬譜赤莧一名花莧又紫莧色白
而大者名白莧又野莧謂之細莧一名胡莧北方呼為
糠莧又黒汁者名墨莧又馬齒莧苗與家莧别一名五
方(紺珠方/作行)草一名長命縷一名九頭獅子草又俗呼青
箱苗為雞冠莧亦可食　竒書馬齒莧一名醬瓣草
紺珠鼠齒莧灰莧　字說莧除瞖　孟貫藥性論序紅
莧為跛鼈之還丹　方書青泥殺鼈得莧復生故食鼈
忌食莧　博物志五六月取生鼈剉如棊子搗赤莧汁
合和以茅包之投地中經旬臠成鼈
　　　茄
芝田録隋煬帝改名茄子為崑崙紫𤓰方家治瘧方謂
之草鼈甲　格物論茄凡三色青紫白一名落蘇五代
貽子録作酪酥　清異録落蘇名崑味　酉陽雜俎茄
子熟者食之厚腸胃動氣𤼵疾根能理竈瘃(足根凍/瘡也)嶺
南茄子宿根成𣗳髙五六尺有新羅種者色稍白形如
雞卵　花木考大食國茄𣗳髙丈餘經三四年不瘁子
大如西𤓰重十餘觔以梯摘之　物𩔖相感志茄𣗳開
花時取葉布路旁以灰圍之則結子纍纍謂之嫁茄
山谷集茄之老者如穀名穀子茄又有謝送銀茄詩
滇南雜記緬茄出緬甸大而色紫蒂圓整蠟色者佳今
㑹城絶不可得多以小者於蒂上刻人物鳥獸之形過
滇中者多市之而滇人亦以此贈逺　蔬譜白者名渤
海茄大如甌又一種白而扁謂之番茄一種水茄形稍
長甘而多津　南史梁蔡樽在吳興齋前自種白莧紫
茄以為常餌　農書茄視他菜最耐久供膳之餘糟鹽
䜴醋無所不宜須廣種之
　　　苦菜
禮月令孟夏苦菜秀　爾雅荼苦菜疏味苦可食之菜
也一名荼草一名𨕖一名游冬　陸璣詩疏苦菜生山
田及澤中得霜甜脆而美所謂堇荼如飴内則云濡豚
包苦用苦菜是也　易緯苦菜生於寒秋經冬歴春乃
成　顏氏家訓荼葉似苦苣而細斷之有白汁　唐本
草注吳葵即關河間謂之苦菜者　升菴外集俗作鵞
兒菜又名野苦蕒
　　　蓴
詩魯頌言采其茆陸疏江東或謂之水葵朱註茆鳧葵
也江南人謂之蓴菜　埤雅蓴逐水性滑故謂之淳菜
　顔氏家訓蔡朗父諱純遂呼蓴菜為露葵　庶物異
名疏􁇱蹗韻藻謂即蓴菜又名水戾　蔬譜一名錦帶
一名馬蹄草　齊民要術蓴性易生種以深淺為候水
深則莖肥葉少水淺則葉多莖瘦　格物論蓴生水中
葉似鳧葵一名懸葵春生莖而未生葉名雉尾蓴細長
肥滑三月至八月葉舒長細如釵股名絲蓴九月至十
一月名猪蓴一名龜蓴又有石蓴絲最繁　偃曝談餘
春蓴如亂髪不足異秋蓴長丈許凝脂甚滑季鷹秋風
正饞此也　墨莊漫録杜子美祭房相國九月用蓴鯽
之羮蓴生於春至秋則不可食不知何謂而張翰亦以
秋風動而思蓴鱸鱸固秋物而蓴不可曉也　長箋入
秋為油蓴　雞跖集蓴入七八月不中食有蝸蟲故也
至十月冰凍蟲死雖老猶可食　酉陽雜俎蓴菜之根
絶美江東謂之蓴龜　野客叢談陸機曰千里蓴羮千
里地名在建康境上其地所產蓴菜甚佳
　　　菰
周禮食醫魚宜苽(同/菰)　說文蔣菰也　廣雅蔣菰其米
曰彫胡　西京雜記太液池雕胡紫籜緑節菰之有首
者謂之緑節　彚苑蔣又名茭白葉如蒲葦中心生白
薹如小兒臂為菰米臺中有黒者為烏鬱下澤處曰菰
葑苗莖硬者曰菰蔣秋實即彫胡米也　留青日札烏
鬱俗名灰茭自有一種米茭其不能結實者茭白也
學圃雜疏茭白以秋生吳中一種春生曰吕公茭以非
時為美初出時煮食甜軟據爾雅翼云苽即菰蔣之𩔖
曰菰首者即今之茭白也然菰實有米而今茭白未聞
有之或者野茭乃生米也　廣志菰可以為席温於蒲
　升菴外集管子謂之雁膳以雁食之也
　　　芹
爾雅芹楚葵郭注今水中芹菜　詩經言采其芹　周
禮醢人加豆之實芹菹兔醢　吕氏春秋菜之美者雲
夢之芹　本草注荻芹取其根白色赤芹取其莖葉堪
作菹又有馬芹俗謂胡芹其子可調飲食　蔬譜旱芹
生平地紫芹生隂崖陂池近水石邊　本草水芹一名
水英陶注二月三月作英時可作菹及瀹食之又有渣
芹可為生菜亦可生噉　爾雅翼白芹舒蘄多有之土
人呼為白芷　龍城録魏徵好嗜醋芹
　　　蕨
詩召南言采其蕨　爾雅蕨虌疏蕨一名虌初生無葉
可食　陸璣草木疏蕨山菜也周秦曰蕨齊魯曰虌初
生似蒜莖紫黑色　埤雅蕨狀如大雀拳足又如足之
蹷故謂之蕨俗云初生者亦𩔖鼈脚故亦名鼈也　廣
雅茈藄蕨也　本草紫藄似蕨有花而味苦謂之迷蕨
三蒼謂之紫蕨　格物論蕨根如紫草莖亦青紫色末
如小兒拳二三月山中人採作茹食之　曲洧舊聞具
茨山亦産蕨採藥者曰其根即黒狗脊也具茨人雖採
蕨為蔬茹然不知其名但呼為小兒拳　搜神記郗鑒
出獵有甲士折一莖蕨食之成疾吐出一小蛇懸屋前
漸乾成蕨乃知此物不可生食　窮幽記猿啼之地多
蕨每一聲遽出萬莖
　　　薇
史伯夷傳登彼西山兮采其薇矣　儀禮公食大夫禮
鉶芼豕以薇　爾雅薇垂水邢昺疏草生於水濱而枝
葉垂於水者曰薇也　草木疏薇山菜莖葉似小豆蔓
生味如小豆藿可羮亦可生食今官園種之以供宗廟
祭祀　本草薇有二種生原谷似柳葉者白薇也生水
傍葉似萍者薇也　朱子詩傳薇似蕨而差大有芒而
味苦山間人食之謂之迷蕨　月令廣義薇即今灰條
菜紅者佳白曰蛇灰有毒　演繁露説文薇似藿藿豆
也豆葉本圓而末尖皮㣲皺澀薇葉正與之肖山中極
多吾鄉俗呼苦遮味苦以芼火肉最相諧宜其苗春則
盛𤼵至秋老硬然不萎死雖雪中亦可采也采薇之詩
曰薇亦作止謂春而苗茁也薇亦柔止謂及夏而夭脆
也薇亦剛止謂霜露降而苗葉堅勁也　拾遺記咸寧
中立芳蔬園於金墉城東多異菜有菜曰雲薇有實如
珠五色色紫為上蔬味辛色黄為中蔬味甘色青為下
蔬味醎宫人採帶其莖香氣不歇
　　　苜蓿
史記大宛國馬嗜苜蓿漢使得之種於離宫　西京雜
記苜蓿一名懷風一名光風風在其間嘗蕭蕭然茂陵
人謂之連枝草　庶物異名疏苜蓿胡中菜張騫得之
西戎予過臨濟間見其花紫而長初枝可作羮和麪花
已則刈送驢前矣時乾熯諸禾悉槁惟此獨茂何大復
詩沙寒苜蓿短以其惡水也　詞林海錯苜蓿爾雅注
作􁁉蓿漢志作目宿　正字通苜蓿二月生苗一科數
十莖一枝三葉葉似決明小如指頂可茹秋後結實黑
房米如穄俗呼木粟　本草苜蓿北人甚重江南人不
甚食以其無味也　陸深蜀都雜抄古稱黎杖黎即苜
蓿養之歴霜雪經一二嵗其本修直生鬼面可杖取其
輕而堅
　　　蘆菔
爾雅葖蘆萉郭注萉宜作菔邢疏紫花菘也俗呼温菘
葉似蕪菁大根一名葖俗呼雹葖一名蘆菔今謂之蘿
蔔　孫愐唐韻魯人名菈􁁉秦人名蘿蔔　農書北人
一種四名春曰破地錐夏曰夏生秋曰蘿蔔冬曰土酥
　埤雅蘆菔一名萊菔又名來服言来麰之所服也
學圃雜疏蘿蔔須長而白如雪甜而消如梨者乃稱絶
品　後漢劉盆子傳掘庭中蘆菔根食之　澄懷録劉
禹錫餽白樂天蘆菔鮓換取六斑茶　東坡雜記偏頭
疼方用生蘿蔔汁一蜆殻注鼻中即愈　清異録王奭
不許子弟仕宦止令種火田玉乳蘿蔔壺城馬面菘每
年可致十緍　金幼孜北征録交河北有沙蘿蔔根長
二尺許　蔬譜水蘿蔔淡脆可生食　竒書胡蘿蔔元
時始自胡地来　蔬譜生沙壤者脆而甘生瘠地者堅
而辣可生可熟可菹可虀可醬可䜴可醋可糖可腊蔬
之最有益者　洞㣲志齊州有人病狂云夢中見紅裳
少女引入宫殿中其小姑令歌遂歌云五靈樓閣曉玲
瓏天府由来是此中惆悵悶懷説不盡一丸蘿蔔火吾
宫一道士解之云少女心神小姑脾神火毁也醫經言
蘿蔔制麪毒故曰火吾宫此犯大麥毒也以藥並蘿蔔
治果愈
　　　蔓菁
詩國風采葑采菲註葑蔓菁也　蔬譜蔓菁一名蕪菁
　吕氏春秋菜之美者具區之菁　草木疏蔓菁幽州
人或謂之芥　埤雅今俗謂之臺菜　劉禹錫嘉話録
諸葛武侯行軍所止必令兵士皆種蔓菁云有六利纔
出甲可生啖一也葉舒可煮二也久居則隨以滋長三
也棄不令惜四也囘即易尋而采之五也冬有根可劚
食六也故蜀人呼蔓菁為諸葛菜　蔬譜人久食蔬菜
無穀氣即有菜色食蔓菁者獨否蔓菁四時皆有四時
皆可食春食苗初夏食心亦謂之薹秋食莖冬食根數
口之家能蒔數百本亦可終嵗足蔬子可打油然燈甚
明每畝根葉可得五十石每三石可當米一石是一畝
可得米十五六石則三人卒嵗之需也　本草李時珍
曰别録以蔓菁蘆菔同條致諸說猜度或以二物為一
種或謂在南為萊菔在北為蔓菁今按二物根葉花子
俱别非一𩔖也蔓菁是芥屬蘆菔是菘屬　酉陽雜俎
婺州僧清簡園中蔓菁變為蓮　爾雅翼蔓菁園中無
蜘蛛是其所畏也
　　　萵苣
清異録萵苣名千金菜咼國使者来隋人求得菜種酬
之甚厚故名　格物論萵苣菜有白苣葉有白毛有紫
苣有苦苣即野苣也味苦又名褊苣今人家常食者白
苣江外嶺南無白苣嘗植野苣以供厨饌　蔬譜萵苣
四月抽薹髙三四尺剝皮生食味清脆糟食甚佳江東
人謂之苣筍　學圃雜疏萵苣絶盛於京口醎食脆美
即旋摘烹之亦佳　本草萵苣有毒百蟲不敢近蛇虺
觸之則目瞑不見物人中其毒薑汁解之　𩔖山胡扇
即苦苣菜
　　　菠薐
本草菠薐一名波菜一名波斯菜一名赤根菜　唐㑹
要貞觀中泥婆羅國獻菠薐酢菜　嘉話録菠薐本自
西域中来韋絢曰豈非出頗稜國而語訛為菠薐耶
清異録鍾謨嗜菠薐菜文其名曰雨花菜又以蔞蒿萊
菔菠薐為三無比　格物論菠薐莖㣲紫葉圓而長綠
色性冷利五臓通腸胃　蔬譜菠菜味甘美四月起薹
尺許開碎白花有雌雄䧺者結實　種𣗳書菠薐過月
朔乃生今月初一二間種與二十七八間種者皆過来
月初一乃生
　　　諸菜
陸璣詩疏莫莖大如箸赤節節一葉似柳葉厚而長有
毛刺味酢而滑始生可為羮又可生食五方通謂之酸
迷冀州人謂之乾絳河汾之間謂之莫　邢昺爾雅疏
菲一名蒠菜郭云生下濕地似蕪菁華紫赤色可食
爾雅蒡𨼆荵郭璞注似蘇有毛藏以為菹亦可瀹食
爾雅􁁉蒘竊衣疏􁁉蒘一名竊衣似芹可食實如麥兩
兩相合有毛著人衣俗名鬼麥　齊民要術蔊菜味辛
荶菜似蒜生水中菹菜紫色有藤􁁉菜葉似竹生水旁
䕭菜似䓠蓶菜似烏韭而黄䓠菜生水中大葉　吕氏
春秋菜之美者雲夢之䔇廣雅䔇似蕨生水中　南方
草木狀綽菜夏月生池沼間葉𩔖茨菰根如藕食之思
睡呼為瞑菜又蕹菜葉如落葵而小性冷味甘南方之
竒蔬也冶葛有大毒以蕹汁滴其苗即萎死世傳魏武
噉冶葛至一尺云先食此菜　漢武内傳西王母曰仙
之上藥有碧芝琅菜　吕氏春秋餘瞀之南有菜名嘉
𣗳其色若碧　異苑晉安平有越王餘蒜菜長尺許白
者似骨黑者如角古云越王曽於舟中作籌算有餘者
棄之水而生焉　唐書貞觀中健達王獻佛土菜一莖
五葉赤葉紫鬚　酉陽雜俎江淮有孟娘菜並益肉食
　盧氏雜記番禺有菜四葉相對晝開夜合名合歡菜
　雲南志蓮花菜出大理府洱河東上滄湖相傳大士
化箭鏃所成　松漠紀聞女真國採白勺藥之芽為菜
以麵煎食之其味脆美　峩􁪽山志龍顛菜似椿𣗳頭
有刺似白芥菜　廣州記雞侯菜似艾二月生宜雞羮
故名　天中記安南有羞菜蔓生水上甘美可食人指
之曰汝羞否即時憔悴人去青如初　華夷花木考龍
鬚菜出萊州繁生海中石上莖如繪色始青取之沃以
水乃白一名繒菜又髙河菜㸃蒼山髙河泉所出髙河
乃龍湫若髙聲採之則雲霧風雨　廣州記冬風菜陸
生宜配肉作羮　海録碎事醍醐菜葉似道人頭根如
水芹味甘香　本草醍醐菜似牛皮蔓生指之有乳汁
出香甜入頂又有蕺菜茅膏菜金針菜劉𨼆菜　遁甲
開山圖遼東有襄平山多饒鬼目之菜生而有神虎龍
蛇大魚守之雲氣覆之食之令人不死　晉書吳天紀
三年建鄴有鬼目菜于工黄狗家生依緣棗𣗳長丈餘
莖廣四寸厚二分又有蕒菜生工吳平家髙四尺如枇
杷形上圓徑一尺八寸莖廣五寸兩邊生葉綠色　草
木狀合浦有菜名優殿以荳醬茹食之甚香美　彚苑
羅漢菜出蘄州三角山又石花菜一名瓊枝即越中鹿
角菜之𩔖　庶物異名疏謝華啓秀云燕蓐蔬嶺南名
燕窩菜海燕拾海上無毒香蔬結巢燕去巢後人取而
煮食之其味芳香脆美在百蔬之上按此别是一種非
今之燕窩也　王世懋閩部疏燕窩菜竟不辨是何物
漳海邊有之盖海燕所築銜之飛渡海中翮力倦則擲
置海面浮之若杯身坐其中久之復銜以飛多為海風
吹泊山澳海人得之以貨　遯齋閒覽甕菜来自
東夷古倫國以甕盛之譯不通但言甕菜　事物
原始金線菜即今之金線白頭菜也　東坡詩序
菜之美有吾鄉之巢故人元脩嗜之因謂之元脩
菜　放翁詩序巢菜乃蜀蔬大巢豌豆之不實
者小巢生稻畦中所謂元脩菜是也吳中名漂搖草一
名野𧖟豆　坡詩注豐湖有臙脂藤菜滑美大𩔖蓴
彚苑石髪吳越有之然以新羅者為上彼國呼為金毛
菜　益部方物略記真珠菜戎瀘等州有之生水中石
上翠縷纎蔓首貫珠蜀人以蜜熬食之或以醯煮可致
數千里不壞　紺珠海絲菜出遼東藤菜出豐湖紫菜
生海中石上　野菜譜四明有菜名雪裏蕻雪深諸菜
凍損此菜獨青又有破破衲􁕒􁕒兒絲蕎蕎板蕎蕎猪
殃殃油灼灼看麥娘燕子不來香燈蛾兒天藕兒狗脚
迹猫耳朶鴈腸子老鸛筋諸菜名
　
　
　
　
　
　
　
　
　格致鏡原卷六十二
欽定四庫全書
　格致鏡原卷六十三　　　大學士陳元龍撰
　　蔬𩔖(二/)
　　　蕈(附木耳/)　(藦菇/)
總論　爾雅中馗菌郭注地蕈似盖今呼土菌可啖一
名馗廚孫炎曰地蕈子或名地雞亦名獐頭　潜夫論
中堂生負苞注負苞朽木菌也　說文蕈桑􁵵也謂菌
生木上也　吕氏春秋和之美者越駱之菌　北史魏
正始二年八月有物出於太極之西序崔光以為案其
形即莊子所謂蒸成菌者也又云朝菌不知晦朔雍門
周所稱磨蕭斧而伐朝菌指言蒸氣鬱長非有根種柔
脆之質彫殞速易不延旬月無擬蕭斧又多生墟落穢
濕之地罕起殿堂髙華之所而兹菌歘構厥狀扶蘇誠
足異也　酉陽雜俎宋州莆田縣破崗山唐武宗二年
巨石上生菌大如合簣莖及葢黄白色其下淺紅盡為
過僧所食云美倍諸菌
詳𩔖　陳仁玉菌譜合蕈出仙居韋羌山褐色肌理玉
潔薌味𤼵釡鬲聞百步外凡菌皆無香獨合蕈香與味
稱始名台蕈昔嘗上進標以台菌上遙見誤讀作合因
承誤云年來既充苞貢山獠得善價率曝乾以售罕𫉬
生致孟溪山中亦同時產惟蕈柄髙無香氣土人以是
别於韋羌焉稠膏蕈出邑西北孟溪山秋中雨露浸釀
山膏木腴蓓為菌花戢戢多生山頂𣗳杪初圓瑩𩔖輕
酥滴乳淺黄白色味尤甘勝已乃傘張大幾掌味頓渝
矣春時亦間生稠膏得名謂稠木膏液所生也䰞法當
徐下鼎瀋伺涫沸漉起謹勿匕撓撓則涎腥性參和衆
味而特全於酒或欲致逺則復湯蒸熟貯之瓶罌栗殻
蕈寒氣至稠膏將盡則栗殻其續也松蕈生松隂採無
時竹蕈生竹根味極甘麥蕈多生溪邊沙壤鬆土中俗
名為麥丹味殊美絶𩔖北方摩姑玉蕈生山中初寒時
色潔晳如玉作羮㣲韌俗名寒蒲蕈黄蕈叢生山中梔
鬱黄色俗名黄纉蕈又有名黄㹠者殊峭硬有味紫蕈
赬紫色俗名紫富蕈品為下四季蕈生林木中味甘而
肌理麤峭不入品鵝膏蕈狀𩔖鵝子久乃繖開味殊甘
滑然易與杜蕈相亂　潘之恒廣菌譜杉菌出宜州生
積年杉木上雷蕈出廣西横州雷過即生須疾採之稍
遲則腐或老天花蕈出五臺山形如松花而大於斗
酉陽雜俎江淮有竹肉味如白𣗳雞一名竹蓐　荊溪
疏竹茹蕈也小如錢赤如丹砂風味極佳　本草雚菌
李時珍曰當作雈乃蘆葦下所生菌也　清異録保太
中村民於爛木上得菌幾一擔狀如蓮花葉而色赤黄
因呼題頭菌　正字通冬春之交斫楮楠木以米汁沃
之而生雨雪多則盛香者曰香蕈出閩粤北方有磨菰
羊肚俗曰地蕈　稽神録豫章人好食蕈有黄姑蕈者
尤為美味　成都記綿州浄慧寺近地人多捕魚為業
僧惠寛與受戒且曰爾輩不當以此為給吾能令汝所
得不失於舊因指其池畔盡生菌蕈漁人採之省力得
利後人呼為和尚蕈也　升菴外集雞菌菌如雞冠也
故雲南名佳菌曰雞堫鳥飛而斂足菌形似之故以雞
名有以也　七脩𩔖藳雲南土産地蕈詩書本菌子也
而方言謂之雞宗以其同雞烹食至美之故予問之土
人云生處蟻聚叢之盖以味香甜也　物𩔖相感志菸
蕈生西海曲中延蔓長百餘尺細葉而葩大如盂椀紫
赤色夜沈於水實如雞卵白色　雲仙雜記齊文宣帝
凌虚宴取香菌以供品味有銅釘菌分緑菌
異菌　内觀日疏謝幼貞嗜菌庭中忽生一菌狀若飛
鳥沈子玉曰此謂禽芝以處女中單覆之則活煮食之
可數百嵗謝入取中單有鄰女乞火跨之翩然飛去謝
但嘆恨而已　珍珠船李涼公鎮朔方有甿園𣗳下產
菌一本其大數尺上有樓臺中有二叟對博刻成三字
曰朝榮觀公令甿掘地數尺有巨蟒目光如鏡吐沫成
菌
毒菌　菌譜杜菌生土中俗言毒蠚氣所成食之殺人
凡中其毒者必笑解之宜以苦茗雜白礬勺新水咽之
立愈　避暑録楓𣗳菌食之笑不止俗名笑菌　清異
録菌有一種食之令人乾笑者士人戲呼為笑矣乎
陳氏拾遺南夷懸尸於𣗳汁滴入地生菌子收之名菌
藥毒人至酷　北夢瑣言江夏漢陽縣出毒菌號茹閭
非茅蒐也每嵗供進縣司常令人於田野間候之茍有
此菌即立表示人不敢從下風而過避其氣也採之日
以竹竿芟倒遽捨竿於地毒氣入竹一時爆裂直候毒
歇仍以櫸柳皮蒙手以取用氊包之亦櫸柳皮重裹縣
宰封印而進其齎致役夫倍給其直為其道路多為毒
薰以致頭痛也張康隨侍其父宰漢陽備言之人有為
野菌所毒而笑者煎魚椹汁服之即愈僧光逺説也
五雜組凡菌為羮照人無影者不可食夷堅志載金溪
田僕食蕈嘔血死唯丘岑幸以痛飲而免盖酒能解毒
也
木耳　說文䓴(音/軟)木耳也　本草木耳一名木檽一名
木菌一名𣗳雞一名木蛾亦曰木㙡　齊民要術木耳
煮而細切之和以薑橘可為菹滑美　紺珠木耳桑椿
榆柳槐木上六月多雨則生桑上生白耳名桑鵝又石
耳生廬山石上似木耳　酉陽雜俎郭元振嘗山居中
夜有人面如盤瞚目出於燈下元振了無懼色徐染翰
題其頰曰久戌人偏老長征馬不肥元振之警句也題
畢吟之其物遂滅久之元振隨樵閒步見巨木上有白
耳大如數斗所題句在焉
藦菇　髙濂野䔩品採取曬乾生食作羮美不可言竹
菇更鮮美　廣菌譜本小末大白色柔軟其中空虚俗
名雞足蔴菇
　　　芋
總論　援神契仲冬昴星中收芋　本草一名土芝一
名蹲鴟　前漢食貨志卓氏曰岷山之沃野有蹲鴟至
死不飢乃求遷於臨卭注芋魁狀若鴟蹲坐故名　說
文芋齊人呼為莒　廣雅青烏芋也　詞林海錯康巢
縣呼芋頭為天河生　東方朔𫝊闗中土宜薑芋　翟
方進𫝊王莽時汝南鴻隙陂童謠曰飯我豆食羮芋魁
　澄懷録李華燒三城絶品炭以龍腦裹芋魁煨之擊
爐曰芋魁遭遇矣　影燈記洛陽人家上元各造芋郎
君食之宜男女　東坡集子過出新意以山芋作玉糝
羮　蔬譜吳郡所産大者謂之芋頭嘉定名之博羅旁
生小者謂之芋嬭　夢溪筆談人有為蜂螫者挼芋梗
傅之則愈　海録閣皁山僧勤種植收芋甚多杵之如
泥造墼為墻後遇飢數十口俱活　吕祖謙卧游録本
草謂芋益氣充飢惠州富此物然人食之者不免瘴此
非芋之罪也芋當去皮濕紙包煨之火過熟乃熱噉之
則鬆而膩乃能益氣充飢今惠州人皆和皮水煮冷啖
堅頑少味其𤼵瘴固宜
詳𩔖　廣志君子芋大如斗魁淡善芋大如瓶葉如盖
緗色紫莖又有百菓芋雞子芋車轂芋鉅子芋勞巨芋
青浥邊芋　風土記博士芋蔓生根如鵝鴨卵　益部
方物略記赤鸇芋形長而圓味最美蠻芋子繁衍搏果
芋品最下也　物𩔖相感志野芋狀小於家芋博物志
野芋食之利人盖蘝也今江浙右生土芋狀磊磈自實
若天雷頻則多生若耕種欲取不得名之若呼芋字則
逡巡不見矣　本草旱芋山地可種水芋水田蒔之
酉陽雜俎雀芋狀如雀頭置乾地反濕置濕地反乾飛
鳥觸之墮獸食之僵造酒家以其汁封甕頭曰奚頭其
酒易醉　羣方譜香芋形如土豆而味甘美煮熟可下
茶　後山詩話本草赭魁注黄獨肉白皮黄巴漢人蒸
食之江東謂之土芋江西謂之土卵𩔖芋魁云　酉陽
雜俎天芋生終南山中葉如荷而厚
　　　薯蕷
負暄雜録山藥本名薯蕷唐代宗諱豫改名薯藥宋英
宗諱曙改名山藥　孫真人千金方薯蕷生於山者名
山藥秦楚之間名玉延　藝文𩔖聚吳氏曰薯蕷一名
諸薯　異苑薯蕷入藥又復可食野人謂之土藷若欲
掘取嘿然而𫉬唱名者便不可得　清異録淇薯藥稱
最大者號天公掌次者號拙骨羊又蜀孟昶月旦必素
飡性喜薯藥左右因呼薯藥為月一盤　侯寧藥譜山
藥曰銀條徳星　本草經薯蕷一名山芋益氣力長肌
肉除邪氣　曲洧舊聞虎頭巖在真君觀西巖北有一
谷幽深而險道人沈天休言頃年採藥其中糧絶掘山
藥煮食見一藤引蔓甚逺而葉亦特大疑其非也乃共
掘之大如柱長數尺盖亦山藥也大莖可享半月戲目
為玉柱其後玉柱之名稍著鬻山藥者利其易售皆冒
玉柱之名然其實不知本末也　物𩔖相感志薯蕷江
南人多植之手植則如手鉏鍬等物植之隨本物之形
狀　硯北雜志俗傳種山藥時以足按之如人足
　　　甘藷
南方草木狀甘藷薯蕷之𩔖葉如芋實如拳有大如甌
者蒸食味同薯蕷生朱厓海中人不業耕稼惟種甘藷
秋熟蒸曬切如米貯以充飢名藷糧外客至盛具牛豕
膾炙而末薦以甘藷若粳粟然海中之人壽百餘嵗縁
食甘藷故耳　廣志甘藷剝去皮肉肥白南方以當米
穀賓客亦設之出交阯　徐𤣥扈甘藷疏閩廣藷有二
種一名山藷彼中故有之一名番藷有人自海外得此
種海外人亦禁不令出境此人取藷絞入汲水繩中因
得度海分種移植遂開閩廣之境兩種莖葉多相𩔖但
山藷植援附𣗳乃生番藷蔓地生山藷形魁壘番藷形
圓而長其味則番藷甚甘山藷稍劣　清異録嶺外多
藷間有𤼵深山邃谷而得之有數十斤者味極甘香人
多自食未嘗貨扵外本名玉枕藷又號三家藷　蔬譜
甘藷一名朱藷一名番藷形圓而長本末皆銳質理膩
潤氣味甘平無毒補虚乏益氣力健脾胃強腎隂與薯
蕷同功久食益人氣香生時似桂花熟者似薔薇露撲
地傳生一莖蔓延至數十百莖節節生根一畝種數十
石勝種穀十二倍　甘藷疏甘藷有十二勝收入多一
也色白味甘諸土種中特為夐絶二也益人與薯蕷同
功三也遍地得生剪莖作種今嵗一莖次年便可種數
十畝四也枝葉附地隨節生根風雨不能侵損五也可
當米穀凶嵗不能災六也可充籩實七也可釀酒八也
乾久收藏屑之旋作餅餌勝用餳蜜九也生熟皆可食
十也用地少易於灌溉十一也春夏下種初冬收入枝
葉極盛草穢不容但須壅土不用鋤耘不妨農工十二
也
　　　百合
吳氏本草百合一名重邁一名中庭一名重匡生宛朐
及荆山　清異録天成中進士侯寧名百合為蒜腦藷
　八閩志強瞿百合也俗呼倒仙又名玉手爐　戒菴
漫筆百合有麝香珠子二種麝香者花甚香珠子者每
葉有一黑子分百合八月中與種蒜同時同法　華夷
花木考都波不知耕稼土多百合取其根以為糧
　　　茨菰
學圃雜疏茨菰古曰鳧茨種淺水中夏月開白花秋冬
取根食味亞於香芋　物𩔖相感志葃實一名慈姑其
苗直而葉三角側鋭若種之於水田一株十二實若年
嵗之有閏則生十三子今人家池塘處處有之
　　　荸薺
學圃雜疏荸薺即地栗種淺水吳中最盛逺貨京師為
珍品色紅嫩而甘者為上　七脩𩔖稾荸薺淹銅過夜
即爛
　　　壺盧
詩豳風八月斷壺注壺瓠也小雅幡幡瓠葉衛風齒如
瓠犀　埤雅似匏而圓曰壺亦曰壺盧　古今注壺盧
瓠之無柄者　本草壺酒器盧飯器此物各象其形故
名俗作葫蘆　捫蝨新話中流失船一壺千金壺盖瓠
𩔖也詩曰八月斷壺壺圓而善浮故腰之以渡水也
風俗通八月秋穰可以殺瓠取其色澤而堅　爾雅瓠
棲瓣邢疏瓣瓠中瓣也一名瓠棲人之齒美者似之
彚苑瓢亦瓠也瓠其總瓢其别名也　劉氏𩔖山青田
瓠大踰五斗剖之以水實中則成蜜　世説陸士衡兄
弟初見劉道真道真初無言直問東吳有長柄葫蘆卿
得種来否　南史徐文伯祖熈𨼆於秦望山有道士過
求飲留一瓠􁜻與之熈開之乃扁鵲鏡經一卷因精心
學之遂名震海内　晉公遺語唐世風俗重葫蘆醬
盧氏雜説鄭餘慶清儉一日召客㑹食呼左右曰處方
廚家爛蒸去毛莫抝折項諸人相顧以為必蒸鵝鴨之
𩔖良久就餐每人前下蒸葫蘆一枚　夢華録京師八
月秋社人家婦女皆歸外家既歸即外甥姨舅皆以新
葫蘆兒為遺俗云宜良外甥　五雜組市場中見葫蘆
多有方者又有突起成字為一首詩者盖生時板夾使
然不足異也　清異録瓠少味無韻葷素俱不相宜俗
呼浄街槌　農書匏之為用甚廣大者可蜜煎作果可
削條作乾小者可作盒盞長柄者可作噴壺亞腰者可
盛藥餌瓠之為物纍然而生烹餁咸宜最為佳蔬種得
其法則其實碩大小之為壺杓大之為盆盎膚瓤可以
喂猪犀瓣可以灌燭舉無棄材濟世之功大矣　埤雅
長而瘦上曰瓠短頸大腹曰匏匏苦瓠甘　劉向九歎
瓟㼖囊於筐簏注瓟㼖匏瓢也　學圃雜疏匏子𤓰𩔖
也大而扁者可食小而長作細腰者可玩瓠子匏𩔖也
形稍長鋭上豐下味似勝之　物𩔖相感志匏瓠蔓生
若牛踏土則苦不可食馬踏土以瓠盛酒冬月即煖夏
月即冷今種瓠處得黍穰即烟死
　　　𤓰
總論　易姤五爻以把包𤓰　詩豳風七月食𤓰　曲
禮為天子削𤓰者副之巾以絺　玉藻𤓰祭上環註上
環謂横切之圓如環也　大戴禮五月乃𤓰乃𤓰者治
𤓰之辭也　説文𤓰象形也瓣𤓰實也　元命苞織女
星主𤓰　嵇含𤓰賦甘𤓰普植用薦神祗其名龍膽其
味亦竒是謂土芝　爾雅瓞瓝其紹瓞郭注俗呼瓝𤓰
為瓞紹者𤓰蔓緒亦著子但小如瓝邢疏𤓰之族𩔖本
有二種大者曰𤓰小者曰瓞此則其種别也而𤓰蔓近
本之𤓰必小於先嵗之大𤓰以其小如瓝故謂之瓞瓞
是瓝之别名　清異録𤓰子最繁故名𤓰為百子瓮
龍魚河圖𤓰有兩鼻者殺人　埤雅𤓰性惡香尤忌聞
麝至一蒂不收　珍珠船唐鄭注赴河中姬妾百餘盡
騎香氣數里逆於人鼻是嵗自京兆至河中所過𤓰盡
死一蒂不𫉬　清異録嘗因㑹客食𤓰言最惡麝香坐
有延祖曰是大不然吾家以麝香種𤓰為鄉里冠但人
不知制伏之術耳因求麝二錢許懷去後旬日以藥末
攪麝見送每種𤓰一窠根下用藥一捻既結破之麝氣
撲鼻次年種其子名之曰土麝香　嵗時記七月七日
設𤓰於庭中以乞巧有喜子布網於𤓰上則為得巧
留青日札七夕乞巧而陳𤓰又刻鏤成花名曰花𤓰
倦游雜録山東鄉里好以醬漬𤓰啗謂之𤓰虀　清異
録𤓰最盛者無踰齊趙車擔列市道路濃香故彼人云
未至舌交先以鼻𨕖　南史宋時齊武帝與到撝同従
宋明帝射雉郊野渇倦撝得早青𤓰與上對剖食之
列仙𫝊服閭者往來海邊諸祠中見三仙人博賭𤓰顧
閭使擔黄白𤓰數千頭教令瞑目及覺乃在方丈山
清異録吳越稱霅上𤓰錢氏子弟逃暑取一𤓰各言子
之的數言定剖觀負者張宴謂之𤓰戰　唐書四月帝
憶𤓰明崇儼索百錢須臾以𤓰獻曰得之緱氏老人圃
中帝召老人問故曰埋一𤓰失之土中得百錢云　五
代史後周王羆嘗與客食𤓰削皮侵肉頗厚羆意慊之
及𤓰皮落引手就地取而食之　莊子朽𤓰化為魚物
之變也
詳𩔖　月令孟夏王𤓰生注王𤓰色赤感火色而生
爾雅鉤藈姑郭注鉤􁈘也一名藈姑一名王𤓰正赤味
苦蔓生葉似栝樓根似葛　學圃雜疏王𤓰出燕京者
最佳其地人種之火室中逼生花葉二月初即結小實
中官取以上供唐人詩云二月中旬已進𤓰不足竒矣
又一種秋生者亦佳閩中二三月間食入夏枯矣　草
木記絲𤓰一名天羅絮又名布𤓰　學圃雜疏絲𤓰北
種為佳以細長而嫩者為美　三輔黄圖邵平為秦東
陵侯秦破為布衣種𤓰青門外𤓰美時人謂東陵𤓰
述異記吳桓王時㑹稽生五色𤓰今吳中有之　格物
論甜𤓰畦種之葉大數寸實亦徑尺許有稜白者斑斑
黄暈黄者斑斑青暈肉白光潔瓤黄色核如米糝而匾
七八月熟味甜香　學圃雜疏甜𤓰以香而小者為第
一作黄緑二色豈即邵平所種五色子母𤓰耶今涼州
塞外作乾條遺逺人味極甘當是此種　爾雅蔩菟𤓰
邢疏菟𤓰一名蔩苗及實似土𤓰土𤓰即王𤓰　爾雅
果臝之實栝樓邢疏括樓今齊人謂之天𤓰　格物論
一種名稍𤓰形𩔖絲𤓰色白味不及也一種名冬𤓰大
三尺圍長四五尺有毛緑色生自然白粉　學圃雜疏
𤓰之不堪生噉而堪醬食者曰菜𤓰以甜醬漬之為蔬
中佳味其結實大者無如冬𤓰味雖不甚佳而性温可
食南𤓰雖有竒狀殊色僅堪煮食酷無意味　農桑通
訣浙中一種隂𤓰宜隂地種之秋熟色黄如金疑即南
𤓰也　裴淵廣州記有𤓰冬熟名金釵　杜詩注蒲鴿
青謂𤓰也　清異録洛南㑹昌中𤓰圃結五六實長幾
尺而極大者𩔖蛾緑其上皺文酷似蟬形圃中人連蔓
移土檻貢上命之曰御蟬香挹腰緑　陸機𤓰賦夫其
種𩔖則有括蔞定桃黄㼐白搏金釵蜜筩小青大斑𤣥
骭素腕貍首虎蟠東陵出於秦谷桂髓起於巫山　廣
志凡𤓰之所出以遼東廬江燉煌之種為美有鳥𤓰魚
𤓰縑𤓰狸頭𤓰蜜筩𤓰女臂𤓰𤓰州大𤓰如斛御𤓰也
青燈𤓰一名魁𤓰大如三斗桂枝𤓰長二尺餘蜀地有
温良𤓰秋泉𤓰　廣雅地芝𤓰也其子謂之㼓(音/㢘)龍蹄
虎掌羊骹兔頭桂枝蜜筩􁀙􁀙貍頭白㼐無餘縑𤓰屬
也　物𩔖相感志石𤓰出峨眉山巖壑中或云蔓生其
文斑然一若小菜𤓰形取療脚氣用之足下乘碾得暖
則能已氣疾者也　事物紺珠𤓰肉曰瓤𤓰子曰犀有
番𤓰香𤓰生𤓰桑皮𤓰　本草經水芝是白𤓰甘𤓰
清異録夷門𤓰品中澱脚綃夾鶉其色香味可魁本𩔖
也　格物論一種純青大者徑四五寸長八九寸許肉
亦帶㣲青色一種一握而青長亦四五寸名曰握青
異𤓰　黄庭經注大霍山下有洞臺司命君之府也中
有神盤靈𤓰食之心通至𤣥　漢武内傳西王母謂上
元夫人曰共過朱陵山食靈𤓰憶此未久已七千嵗矣
　南岳夫人傳真人降設絳實靈𤓰　六帖積石山𤓰
三年一熟又大食國有尋支𤓰大者十人食之乃盡
洞冥記龍肝𤓰長一尺花紅葉素生於氷谷所謂冰谷
素葉之𤓰𤓰上恒如霜雪刮嘗如蜜滓　拾遺記漢明
帝時燉煌獻異𤓰名穹隆長三尺而形屈曲味美如飴
本是崆峒靈𤓰四劫一實西王母遺種於此　清異録
遼東一處有𤓰若澆沃則以酒代水實成破為十􁁜若
􁁜中止有一子而長數寸食一顆可作十日糧國人珍
之名獨子青　拾遺記崑崙第三層有𤓰如桂(謂如桂/𣗳也)
　杜陽編滄洲產分蒂𤓰長二尺色如柑一顆二蒂
續漢書漢安帝時有𤓰異本同蒂共生一𤓰時以為嘉
𤓰　舊唐書貞元四年夏右神䇿軍獻瑞𤓰三蔓合為
一蒂而生三𤓰　白六帖李融為政有祥𤓰生六子而
共一蒂
　　　筍
總論　詩大雅其䔩維何維筍及蒲　周禮醢人加豆
之實筍菹魚醢　爾雅筍竹萌也又䈚箭萌也邢疏即
筍也　説文竹胎也　唐詩注稚子即筍也　筍譜筍
一名萌一名蒻竹一名䈚一名□一名竹胎一名竹牙
一名茁一名初篁一名竹子　埤雅俗呼筍為妬母草
言筍旬有六日而齊母也　筍譜俗呼筍為龍孫　清
異録余為筍效傅休奕作墓誌曰邊幼節　陳景沂全
芳備祖穉龍籜龍玉版錦䙀兒皆筍名也　仇池墨記
竹有雌䧺雌者多筍　僧賛寧筍譜竹根曰鞭鞭頭為
筍俗謂之偽筍今吳㑹間八月鄉人往往掘土採鞭頭
為筍向市而鬻然終傷損春筍而且害竹母　梁簡文
七勵雜金筍之甘菹　廣博物志瑤筍十年生一芽
木𤣥虚四明山記雪竇山北巖有毛竹銀筍　述異記
漢章帝三年子母筍生白虎殿前　曲洧舊聞龍福寺
門外東偏有脩竹二畝餘有鼠喜食其筍寺僧於筍生
時置鼓晝夜鳴之謂之驚鼠鼓　蜀都雜抄山水稱嘉
定其地每月生筍　廣志魏時漢中太守王圖每冬獻
筍俗謂之□笴(□苦/怪反)　筍譜採筍之法可避露日出後
掘深土取之旋投宻竹器中勿令見風以巾帉拭土不
宜見水含殻沸湯瀹之煮宜久採筍一日曰蔫二日曰
箊見風則觸本堅入水則浸肉硬脫殻煮則失味生著
刃則失柔採而停久非鮮也盛而苦風非藏也揀之脫
殻非治也浄之入水非洗也蒸煮不久非食也　費元
禄清課山中竹筍清逺韻勝實蔬食竒品澄羮作脯皆
失真性惟煨剝最良　筍譜或問筍有五色章采否對
曰江東黄筀閒居賦有青筍閩中賦有素筍赤筍錢塘
多紫桂筍自餘斑狸緗縹不可勝言大約不過青緑色
　笑林漢人有適吳吳人設筍問是何物曰竹也歸煮
其牀簀而不熟乃謂其妻曰吳人轣轆欺我如此
詳𩔖　吳都賦苞筍抽節劉淵林註苞筍冬筍也出合
浦其味美於春夏時筍　畱青日札冬筍之已透風有
毛者曰猫兒頭　陸璣詩疏筍皆四月生惟巴竹筍八
月九月生始出地時長數寸䰞以苦酒豉汁浸之可以
就酒及食　南方草木狀思摩竹筍生節上筍既成竹
春而筍復生節焉　戴凱之竹譜笆竹筍味落人鬚髪
般腸竹筍殊味浮竹筍未出時掘取以甜糟蔵之極甘
脆雞脛竹筍美青斑色緑　齊民要術雞腔竹名也其
筍肥美　賛寧筍譜郿竹筍長節深根冬夏皆生鄉人
掘土取筍箭筍十二月生如筯大長三四寸筩􁈞筍自
甌越以南七月生至八月盡燕筍其色紫苞當燕至時
生天目筍五月生盡六月筍色黄出天目山端午後方
採鬻竹王林筍密密冒土南地熱其筍多冬生孤竹筍
襄陽薤山下有孤竹三年方生一筍及筍成竹竹母已
死矣代謝如春秋焉旋味筍一名苦蒲筍出福州南春
生筍煮食甚苦而且澀及停久則味還故名􁈝竹筍生
海畔山有毛傷人則死泊船海嶼慎勿取毛筍食􁤮竹
筍長數丈漢竹筍一節可受二三斗味雖甘而澀䇘筍
七月生至十月出縉雲以南味苦而節疎採剝以灰汁
熟煮之都為金色然後苦味減而甘釣絲竹筍下廣上
鋭味甘可食𤼵病出南越卭竹筍春生出蜀中羅浮山
亦有卭竹筍生又早中實食美慈母山筍圓緻三月生
可食􁁉筍皮青而肉晳白渭川筍四月方盛新婦筍出
武林山隂三月生篁筍八月生止十一月皮墨紫色其
心實人取細切鹽漬少頃以漿水漬再宿􁏏乾缾蔵泥
封謂之筍笴此亦古之筍菹也挲摩筍南人亦蔵之為
筍笴篻竹筍堅大可食自秋生至於冬末服傷筍四月
已後方出味甚美慈竹筍四月生江南人多以灰煮食
之玳瑁竹筍脱殻㣲有斑文匾竹筍出廬山出皆匾堪
食水竹筍出黔南管内或巖下潭水中生其筍隨水深
淺以成節若深一丈則筍出水面為一節蠻蜒採取以
為食又有􁫭筍簢筍白鳥筍雲丘帝筍毛竹筍　神異
經南方荒中有涕竹筍甘美煮食之可以止創癘　清
異録海南島中一種筍極腴厚而甚短號平頭筍衡州
人家竹林中生五筍徹梢無節目觀者神之名通天筍
新羅論迦邏島有筍曰佛影蔬中國雖大無此一種
正字通杭州筍大如桶墜地即碎南岳筍黑而肥多汁
擣成餅乾食天目廬山拳筍小黄竹筍也　紺珠椶筍
狀如魚一名木魚又潭筍鹿尾筍鷹嘴筍　范旻邕管
記有鹿頭筍　顧􁥙海槎録酸筍出粤南大如臂沸湯
泡去苦汁投井水中二三日取出縷如絲醋煮可食
陳藏器本草諸筍皆𤼵冷血及氣不如苦筍不𤼵病
詞林海錯世傳涪翁喜苦筍嘗従斌老乞苦筍詩云南
園苦筍味勝肉坡翁嘗賦苦筍云苦而有味如忠諫之
可活國於是世以諫筍目之　王象晉竹譜淡竹筍二
月食苦竹筍五月食　丹鉛續録扶竹之筍名曰合歡
　
　格致鏡原卷六十三
欽定四庫全書
　格致鏡原卷六十四　　　大學士陳元龍撰
　　木𩔖(一/)
　　　總
説文木冒也冒地而生東方之行也　逸雅木冒也華
葉自覆冒也　白虎通木觸也陽氣動躍觸地而出也
　元命苞木者陽精生於隂故水者木之母也其字八
推十為木八者隂合十者陽數　周易巽為木坎其於
木也為堅多心艮其於木也為堅多節離其於木也為
科上槁注堅多心謂剛中也山木堅直故多節也隂含
氣故曰科科空也為日所乾故上槁　禹貢兗州厥木
惟條揚州厥木惟喬　洪範木曰曲直曲直作酸　禮
記孟春之月盛德在木禁止伐木　周禮山虞仲冬斬
隂木仲夏斬陽木注陽木春夏生者隂木秋冬生者陽
木生山南隂木生山北　毛詩集於灌木注灌木者叢
生之木也又南有樛木注木下曲曰樛　爾雅瘣木苻
婁郭璞注謂木病尫傴癭腫無枝條又枹遒木魁瘣注
謂樹木叢生根枝節目盤結磈磊又小枝上繚爲喬注
謂細枝皆翹繚上句者名爲喬木又無枝爲檄注檄櫂
直上　漢鄒陽𫝊蟠木根柢師古注蟠木屈曲之木也
　詩經注枝曰條榦曰枚　埤雅木臥死爲翳立死爲
椔　列子吾處也若橜株駒注李熙曰橜竪也株駒樹
本也崔譔曰橜株駒斷樹也　六書故木中曰朱木心
紅赤因爲朱赤之朱　詞林海錯木細枝曰􁘌　雲仙
友議山中有玉者木傍枝下垂謂之寳苗　瑞應圖王
者德化洽八方合爲一家則木連理　孝經援神契德
至於草木則木連理　京房易傳木同本異枝其君有
慶鄰邑來附者吉木生於君屋上及朝廷其君聖子木
王而有實其國有慶木生於城脅一圍以上長數丈此
謂城强其君大昌　晉中興徴祥説連理者仁木也或
異枝還合或兩樹共合　南齊書永明九年秣陵安明
寺有古樹伐以爲薪木理自然有法大德三字　事物
紺珠唐代宗時平江木中有天下太平之主六字宋太
宗時瑞安民解木五片皆有天下太平字神宗時惠州
木有皇帝萬歲天下太平字徽宗時武義木有萬宋年
歲四字永州民析薪兩邉有天下太平字高宗時䖍州
民毁欹屋折柱木理有天下太平時字　文山集眞州
樵人破一樹樹中有生成三字曰天下趙其字青而深
　春渚紀聞三衢毛氏庭中一木忽中裂而紋成衍字
如以濃墨書染者體作顔平原書㑹其子始生因以名
之後衍登第官至龍圖而終又晉江尤氏其鄰朱氏圃
中有柿木高出屋上一夕雷震中裂木身亦若以濃墨
書尤家二字連屬而上不知其數至於木枝細者破視
亦隨枝之大小成字尤氏乞得其木作數百段分遺好
事字體草勁健如王㑹稽書朱氏後以其圃歸尤氏云
　畱青日札餘杭徐第之斫後園樹破之中有上天大
國四字𩔖顔眞卿書法皆木妖也亦文妖也　珊瑚鈎
詩話客有獻李衛公以古木者云有異公命剖之作琵
琶槽自然有文成白鴿　事物紺珠宋真宗時㫁木文
如㸃漆貫徹上下體若梵書又木有文成字一有北斗
七星形一有佛手形一有蛇形又木有文如龍魚鳯鶴
狀又木有文如墨畫雲氣峯巒人物衣冠狀又崇仙觀
柱有文為道士形及北斗七星象　格古要論癭木出
遼東山西有樺樹癭花細可愛少有大者栢樹癭花大
而粗凡癭葢樹之生癅者也北有癭子木多是楊栁木
有紋而堅硬好作馬鞍鞽子　五雜組木之有癭乃木
之病也而後人乃取其癭癅砢礧者截以為器葢有癭
而後有旋文磨而光之亦自可觀但有南癭北癭之異
南癭多楓北癭多榆南癭蟠屈秀特北癭則取其巨而
多盛而已余在燕市中見癭杯有大如斗者後在一宗
室見以癭木為浴盆此以大為貴也南方磊塊百狀或
有自然耳可執小僅如雞子者此以小為貴也政如北
人賣大葫蘆種謂可以為舟而南人乃取如粟大者為
扇墜人之好尚不同如此按劉子云楩楠鬱蹙以成縟
錦之癅則癭木之見重自古然矣　海槎餘錄黎山中
樹木產各種香黎人不解取必外人機警而在内行商
久慣者解取之嘗詢其法於此軰曰當七八月晴霽遍
山尋視見大小木千百皆凋悴其中必有香凝結乘夜
月揚輝探視之則香透林而起用草繫記取之大率林
木凋悴以香氣觸之故耳其香美惡種數甚多一由原
木質理粗細非香自爲種别也　建康實録陳后主禎
明二年𥘉覆舟山及松栢林冬月出木醴后主以爲甘
露之瑞俗呼爲雀餳　續博物志南方有木癡大如槩
𩔖鼻涕近人氣則閃閃動墮人衣𬒮　震澤長語春秋
書木氷漢書謂之木介又云木稼王荆公詩木稼甞聞
達官怕余在京師成化末親見之似烟非烟似雪非雪
行道茫茫尋丈不辨草樹玲瓏皆成幡幢寳葢少壯鬚
髪盡成老翁父老云是爲木稼然其應不止達官而已
　酉陽雜俎珠崖一州其地無泉民不作井皆仰樹汁
爲用　𤣥中記南方有炎山四月火生十二月火滅正
二月火不燃山但出雲氣而草木生枝葉至四月火燃
草木葉落如中國寒時行人以春月過此山下取此木
爲薪燃之無盡時取其皮績之爲火浣布　漢書晁錯
上書曰夫胡貉之地積隂之處也木皮三寸地寒故也
　俞宗本種樹書凡木皆有雌雄雄者多不實可鑿作
方寸穴取雌木塡之乃實　雷公炮炙論以桂爲丁以
釘木中其木即死　庶物異名疏説文曰栞(一作□/讀若刋)槎
識也玉篇引書隨山□木一名木識謂隨所至林木斫
其枝以記識其道　晉書王濬爲益州刺史伐吳造船
益州木柹蔽江而下　五雜組宋時寢殿巨材謂之模
枋模枋者人立其兩旁不相見但以手摸之而已今之
皇木徑亦逾丈其最中爲棟者每莖價近萬金而舁拽
之費不與焉然川貴箐峝中亦不易得也　左傳韓宣
子宴於季氏有嘉樹焉宣子譽之　唐書太宗嘗玩禁
中木曰嘉木也　遺史記聞錢鏐臨安人里中有大木
鏐幼時常戲其下後爲吳越國王宴父老山林皆覆錦
名其木衣錦將軍　抱朴子山中樹能人語者非樹能
語也其精爲之名雲陽又山中午日稱仙人者老樹也
　白澤圖老木之精狀如黑狗無尾名彭侯可烹食
尸子木之精氣爲畢方注火鳥　𤣥中記百歲之樹其
汁赤如血千歲之樹精爲青羊萬歲之樹精爲青牛
漢武故事上起神屋前庭植玉樹以珊瑚爲枝碧玉爲
葉華子青赤以珠玉爲之空其中如小鈴鎗鎗有聲
漢五行志哀帝建平三年十月汝南西平遂陽鄉樹仆
地生枝如人形身青黄色面白頭有鬚髪稍長大凡長
六寸一分京房易傳云王德衰下人將起則有木生爲
人狀　集異志晉劉曜時西明大内大樹風吹折經一
宿樹忽變爲人形髪長一尺鬚眉長三寸皆黄白色有
斂手之狀亦有兩脚著裙之形唯無目鼻每夜有聲十
日而生柯條遂成大樹枝葉甚茂　顔真卿石柱記餘
不亭侯孔愉墓在城下古木數株堅如鐡石故老相傳
云愉卒後龜銜巢木植於此至今號龜銜樹　瀟湘録
隋末長安城禁苑内一大樹冬月雪中忽花葉茂盛及
凋落後結實其子光明燦然如火之照焉數日皆化爲
紅蛺蝶飛去
　　　松
總論　格物總論松樹礧砢多節皮極粗厚望之如龍
鱗盤根樛枝四時青青不改柯葉春二三月抽𬎼生花
結子　曲洧舊聞東坡在海外因試潘道人墨取紙一
幅書曰松之有利於世者甚博松花脂茯苓皆長生其
節煮之以釀酒愈風痺强腰足其根皮食之膚革香久
則香聞下風數十步外其實食之滋血髓研爲膏入漓
酒中則醇釅可飲其明爲燭其烟爲墨其皮上蘚爲艾
納聚諸香烟其材産西北者至良名黄松堅靱冠百木
畧數其用於世凡十有一不是閒居不能究物理之精
如此也　抱朴子千歲松樹四邉枝起上杪不長望而
視之有如偃葢其中有物或如青牛或如青羊或如青
犬或如青人皆夀千歲　嵩山記嵩高山有大松樹或
百歲或千歲其精變爲青牛爲伏龜採食其實得長生
　金陵記芳山有野人見一使者異服牽一白犬野人
問居何地曰居偃葢山隨至古松下而没松形果如葢
意使者乃松樹精犬乃茯苓耳　酉陽雜俎南康有怪
松從前刺史每令畫工寫松必數株衰悴後因一客與
妓環飲其下經日松死　曲洧舊聞中嶽頂上松榦如
挿筆其間數株上巨下細枝柯如枯槎皮或剥落有半
榮者僧指云此是嶽神爲珪禪師夜移天將曉其鬼兵
懼遽倒植之而去其言雖難信而其樹亦可怪也　吳
地記松陽縣南臨大溪有松樹大八十一圍中空可容
三十人坐取此以爲名　王羲之遊四郡記永寧縣界
海中有松門西岸及嶼上皆生松故名松門　述異記
千年之松香聞十里外一名十里香　珍珠船蘇伯材
奉議云凡欲松偃葢極不難栽時當去松中大根惟畱
四旁鬚根則無不偃葢　酉陽雜俎欲松不長以石抵
其直下根便不必千年方偃　五雜組凡松髠其頂則
不復長旁幹四出久即偃地矣京師報國寺有松七八
株高不過丈許其頂甚平而枝幹旁出至十餘丈者數
百莖夭矯如游龍然寺僧恐其折每一幹以一木支之
加丹堊焉好事者擕酒上其頂盤踞羣坐此亦生平所
未嘗見也　南史陶𢎞景特愛松風庭院皆植松每聞
其響欣然爲樂　名山記松有兩鬛三鬛五鬛者言如
馬鬛形　廬山記西嶺松如馬鬛又葉五粒者服之長
生　羣芳譜松樹老皮名赤龍皮　唐書李泌嘗取松
樛枝以隱背名曰飬和後得如龍形者因以獻帝　廣
志松取枝燒其上下承取汁名松雔其松樹皮上緑衣
名艾納合衆香燒之其烟囘聚清白可愛　本草松脂
出隴西如膠者善一名松膏一名松肪味苦温乆服輕
身延年松花名松黄　羣芳譜松之津液一名松香一
名松膠一名瀝青以通明如薰陸香顆者爲勝老松皮
肉自然聚者爲第一勝鑿取及鍊成者根下有傷處不
見日月者爲隂脂尤佳　抱朴子松𣗳三千歲其皮中
有聚脂狀如龍形名曰飛節芝　淮南子千歲之松下
有茯苓上有兎絲　十道記南嶽百里有福地松高一
千尺而蕊甘仙人可餌相傳服食鍊行之人採此松膏
而服不苦澁與諸處松别　羣芳譜松節松之骨也質
堅氣勁筋骨間諸病宜之
稱號　漢官儀秦始皇上泰山風雨暴至休於松下因
封其樹爲五大夫　東齋記事秦始皇下泰山封其樹
爲五大夫初不言其爲何樹也後漢應劭作漢官儀始
言爲松葢松栢在泰山之小天門至劭時猶存故知其
爲松也五大夫葢秦爵之第九級如曹參賜爵七大夫
遷爲五大夫是也後人不解遂謂松之封大夫者五故
唐人松詩有不羡五株封之句葢循襲不攷之過也
張勃吳録丁固夢松生其腹上謂人曰松字十八公也
後十八年吾其爲公乎後果與夢符　韻府晉法潛隱
剡山或問其勝友爲誰指松曰此蒼髯叟也　清異録
張薦明隱樂山林有古松十餘株謂人曰予人中之仙
此木中之仙也　陶朱新録伊陽深山中有黑松山平
高四十里其上皆大松有二株尤大一號大將軍一號
小將軍大者圍絹三疋小者圍一疋木客取材於此皆
祭之以絹政和間求明堂柱而邑官以無中程者聞既
而有人告發云大松不可出小松可取也乃命告者以
官而令佐皆謫已伐之亦不可出告者尋死今獨大將
軍尚在而小者委於山間惜哉　杭州志於潛牧嶺上
有古松一本盤錯竒怪嘗見有兄弟䦧牆欲訟於有司
夜行憇其下遲明辨色相視乃伯仲也遂各悔咎息爭
而還因名松爲木長官　硯北雜志鮮于伯機嘗於廢
圃中得怪松一株移置所居齋前呼爲支離叟朝夕撫
玩以爲適　誠齋詩注筠州人號夾道松爲凉繖樹
名𩔖　魯頌徂來之松　山海經大荒之中有方山上
有青松名曰拒格之松日月所出入　抱朴子天陵偃
葢之松與天地長久　周景式廬山記石門北巖即松
林也有數百樹松大皆連拱長近二十丈攢生絶崖上
南臨石門澗澗中仰視之離離如駢麈尾號麈尾松
山川紀異翊眞觀在南昌府城西南觀有二松相去五
尺合爲一榦號曰義松　石湖詩注包山松多非種植
風吹松子自成謂之飛松　南昌志建昌冷水觀夀松
一株盤屈竒古又名掛劍松相傳許遜故事　獨異志
唐初有僧𤣥奘徃西域取經一去十七年始去之日於
齊州靈嚴寺院有松一本立於庭奘以手摩其枝曰吾
西去求佛教汝可西長若歸即此枝東向使吾弟子知
之及去年年西指約長數丈一年忽東指弟子曰教主
歸矣乃西迎之奘果歸得佛經六百部至今謂之摩頂
松　唐書僕骨東境其地東北一千里有康河松木入
水一二年乃化爲石其色青謂之康千石有松文　癸
辛雜識凡松葉皆雙股故世以爲松釵獨括松每穗三
鬚而高麗所産每穗乃五鬛今所謂華山松是也李賀
有五粒小松歌　酉陽雜俎松今言兩粒五粒粒當言
鬛予私第大堂前有五鬛松兩株大纔如椀甲子年結
實味與新羅南詔者不别五鬛松皮不鱗中使仇士良
水磑亭子在城東有兩鬛皮不鱗者又有十鬛者不知
自何而得俗謂孔雀松三鬛松也李德裕言三鬛松與
孔雀松别　羣芳譜三針者爲栝子松七針者爲果松
又有赤松白松鹿尾松　學圃餘疏栝子松俗名剔牙
松歲久亦生實　李德裕金松賦序廣陵東南有顔太
師猶子舊宅其地則孔北海故臺余晩春遊眺忽睹竒
木枝似檉松葉如瞿麥廹而察之翠葉金實燦然有光
訪其名曰金松訊其所來曰得於天台乃求得一本列
於平泉　晁氏墨經墨用松烟松有數品大槩松根生
茯苓穿山石而出者曰透脂松歲所得不過二三株品
惟上上根榦肥大脂出若珠者曰脂松品惟上中可揭
而起視之而明者曰揭明松品惟上下明不足而紫者
曰紫松品惟中上礦而挺直者曰籖松品惟中中明不
足而黄者曰黄明松品惟中下無膏油而漫若糖苴然
者曰糖松品惟下上無膏油而𩔖杏者曰杏松品惟下
中其出歴青之餘者曰脂片松品惟下下其降此外不
足品第　酉陽雜俎洛中有魚甲松　五雜組建州雲
谷道中有數松盤拏蹙縮形勢殊詭余嘗過之歎其生
於荒僻無能賞者又十數武石碣表於道周大書曰戰
龍松朱晦翁筆也　遊茅山録臥龍松根盤如龍枝如
覆屋　海録碎事平江學中有十題曰鼎足松其一也
或云蘇子美嘗掌學命名也　五雜組楚中有萬年松
長二寸許葉似側栢藏篋笥中或夾冊子内經歲不枯
取置沙土中以水澆之俄頃復活不知其所從出或云
是老苔變成者然苔無莖無根而彼莖亦如松栢有根
鬚數條未必是否也　事物紺珠五釵松幹圓鋭上聳
望如浮圖一葉五釵膚理綜縝又塔松似杉而葉員細
不能高重重偃蹇如塔又石松生天台山石上如松高
一二尺　南方草木狀水松葉如檜而細長出南海土
産衆香而此木不大香故彼人無被服者嶺北人極愛
之其香殊勝在南方時
　　　柏
總論　春秋運斗樞玉衡星散爲柏　山海經白於之
山其上多柏　埤雅柏一名椈柏性堅緻有脂而香故
古人破爲暢臼用以擣鬰　羣芳譜柏樹聳皮薄肌膩
三月開細𤨏花結實成毬狀如小鈴多瓣九月熟霜後
瓣裂中有子大如麥芬香可愛柏隂木也木皆屬陽而
柏向隂指西葢木之有貞德者故字從白白西方正色
也處處有之古以生泰山者爲良今陜州宜州宻州皆
佳川柏亦細膩以爲几案光滑悦目　圖經道家多作
柏葉湯常㸃益人古柏葉尤竒今益州諸葛孔明廟中
有大柏木相傳是蜀世所植故人多採收以作藥其味
甘香於常柏也　集仙録服柏便可絶粒若山谷難求
側柏只尋常柏葉但不近丘墓便可服之石上者尤好
曝乾者難將息旋採旋食尚有津潤易益人　列仙傳
廣成子食柏實齒落更生　崔實月令七月收柏實
范子計然柏脂出三輔上價升七十　清異録同光中
秦隴野人得柏樹解截爲版成器物置密室中時馨芳
之氣稍𩔖沉水初得而焚之亦不香葢性不宜火此淺
色沉耳　水經注魯郡孔子舊廟有柏二十四株歴漢
晉其大連抱土人崇敬之莫敢犯　寰宇記眞源縣老
子堂前有雙柏樹左階之柏久枯煬帝大業十三年忽
從根生一枝聳幹三丈三尺枝葉青翠唐武宗二年更
生一枝直上五尺横枝兩層枝葉相覆異於常樹　從
征記泰山廟中柏皆二十餘圍夾兩階赤眉嘗斫一樹
見血而止今斧瘡猶在　齊書王宴爲員外即父普曜
齋前柏樹忽變成梧桐論者以爲梧桐雖有棲鳯之美
而失後凋之節宴後果不能善終　墨客揮犀壺山有
柏木一株長數尺半化爲石半猶是堅木蔡君謨見而
異焉因運置私第余在莆陽日親見之　漢書東方朔
傳柏者鬼廷也師古注鬼神尚幽闇故以松柏之樹爲
廷府　風俗通墓上柏樹路頭石虎周禮方相氏入墟
毆魍像以其好食亡者肝腦不能當令方相立於墓側
而魍像畏虎與柏故樹柏立虎　魏了翁經外雜鈔秦
始皇避雨封松爲五大夫而樊宗師絳守園亭記后山
柏詩皆以柏爲蒼官　五雜組嵩山嵩陽觀有古柏一
株五人聯手抱之圍始合下一石刻曰漢武帝封大將
軍人但知秦皇之封松而不知漢武之封柏也　河南
志嵩山天封觀有古柏三株唐武后封五品大夫䕃百
餘歩俗云大小將軍
名𩔖　拾遺記始皇起雲明臺得葱巒錦柏　抱朴子
大谷倒生之柏與天齊其長地等其久也　南齊書九
巖山後漢龍丘萇隱處也山多龍鬚柏望之五采　本
草乾陵之柏異於他處其木未有無文理者而其文多
爲菩薩雲氣人物鳥獸狀極分明可觀有盗得一株徑
尺者可直萬錢關陜人家多以爲貴宜其子實最佳也
　酉陽雜俎唐太常博士崔石云汝西有練溪多異柏
及暮秋葉歛俗呼合掌柏　賈氏談録李德裕平泉荘
有珠子柏實皆如珠子連生葉上香聞數十歩　崑山
縣志南宋時高麗進隂陽柏二株初僅二尺種之永懷
寺殿庭左右久之高與殿等每左花則右實右花則左
實　老學庵筆記眞宗有龍柏花詩李文饒平泉草木
記有藍田龍柏宋子京又有眞珠龍柏詩予未嘗見也
或云出鄜坊間　地理志華山生文柏　廣志柏有續
柏有計柏　山海經敏山有木焉其狀如荆白華而赤
實名曰葪(音/計)柏服者不寒　格物總論一種名側柏葉
大不相𩔖如鋪茸細細相比　天中記龍女山多紫柏
華陽志云梁泉有紫柏坂　海録碎事負霜柏一作宜
霜柏　方輿勝覧昭化驛有古柏土人呼桔柏　李德
裕栁柏賦序此郡有栁柏風姿濯濯宛若荑楊而冒霜
停雪四時不改　花木考竹柏生峨眉山中葉繁長而
澤似竹然其榦大抵𩔖柏而亭直　桂海虞衡志石柏
生海中一榦極細上有一葉宛似側柏扶疎無小異根
所附著如烏藥大抵皆化爲石矣此與石梅皆竒物海
濱人常得之
　　　柟(附石楠/)
羣芳譜柟生南方故又作楠黔蜀諸山尤多其樹童童
若幢葢枝葉森秀不相礙若相避然葉似豫章大如牛
耳一頭尖經歲不凋新陳相換花黄赤色實似丁香色
青不可食幹甚端偉高者十餘丈粗者數十圍氣甚芬
芳紋理細緻性堅耐居水中子赤者材堅子白者材脆
年深向陽者結成旋紋爲鬭柏楠(鬭一/作骰)　格古要論骰
柏楠出西蜀馬湖府紋理縱横不直中有山水人物等
花者價高四川亦難得香楠色黄而香故名宜刋牌扁
　博物要覧楠木有三種一曰香楠一曰金絲楠出川
峝中水紋有金絲向明視之的皪可愛一曰水楠色青
而質甚鬆如水楊惟可作桌櫈之𩔖　六書故黄貫楠
宜雕刻爲木偶者用之　潯陽記黄金山有柟樹一年
東邉榮西邉枯一年西邉榮東邉枯年年如此張華所
云交讓樹者是也　溪蠻叢笑蠻地多楠有極大者刳
以爲舟　五雜組楠木生楚蜀者深山窮谷不知年歲
百丈之榦半埋沙土故截以爲棺謂之沙板佳者解之
中有文理堅如鐡石試之者以暑月作合盛生肉經數
宿啓之色不變也然一棺之直皆百金以上矣　珍珠
船眞多市有楠木其竅若七星之狀李八百妹躡其竅
而上仙後立星楠觀
石楠　格物總論石楠葉如枇杷有小刺淩冬不凋春
生白花秋結細紅實人多移植庭宇間隂翳可愛不透
日氣　南方記石楠樹野生二月花色仍連著實實如
燕卵七八月熟人採之取核其皮中作肥魚羮和之尤
美出九眞　丹鉛總録李白詩風掃石楠花曲阜古城
顔囘墓上有石楠二株大三四十圍土人云顔子手植
之木　太真外傳上發馬嵬行至扶風道旁花畔見石
楠樹愛玩之因目爲端正樹葢有所思也
　　　樟
相如賦楩柟豫章師古注豫即枕木章即樟木二木生
七年乃可分别　格物總論豫章大木也樹身數十圍
高十餘丈根盤枝錯榦聳枝樛皮厚而粗葉硬而滑香
烈味辛文理斕斑南方多有之　木譜豫一名烏樟一
名枕　本草陳藏器曰枕生南海山谷作􁔩船次於樟
李時珍曰釣樟即樟之小者莖葉置門上辟天行　搜
神記吳先主時陸敬叔爲建安郡太守使人伐大樟樹
不數斧有血出樹斷有物人面狗身從樹中出敬叔曰
此名彭侯乃烹食之　花木考夀樟在建昌縣治南宋
黄庭堅記項安世作夀樟亭初邑人李左司公懋仕於
朝高宗嘗問樟公安否奏以枝葉婆娑四時常青何萬
幾之暇眷眷乎遐方一樟哉　明興雜記神木厰所苫
大木皆永樂中肇建宮殿之賸物也其最巨有樟扁頭
者圍二丈長臥四丈餘騎而過其下高可以隱近年覆
芘不時風雨震淋朽腐已侵半矣當時殿閣之用如扁
頭𩔖吾不知其幾注樟木其頭扁者葢當時穿之以施
拖拽力也厰中惟此木最鉅守厰者特以樟扁頭呼之
故入者必觀焉　荆州記山陽縣豫章木可伐作鼓􁁉
　酉陽雜俎樟木江東人多取爲船船有與蛟龍鬭者
　彚苑詳註按樟樹最大可鋸爲桌面及爲船熬其汁
可爲腦置水上火燃不熄結子可榨爲油俗取其木以
塑像江南多生之　胡演升煉方樟腦用樟木新者切
片井水浸三日夜入鍋煎之栁木枝頻攪待汁減半栁
上有白霜即濾去滓傾汁入瓦盆内經宿自結成塊也
附　庶物異名疏博物志云占斯解狼毒李當之云是
樟樹上寄生樹大銜枝在肌肉今以胡桃皮爲之非眞
也按桐君采藥錄生上洛是木皮狀如厚朴色似桂白
其理一縱一横李時珍曰占斯范方注謂之良無極劉
涓子鬼遺方謂之木占斯而别録一名炭皮
　　　桑
總論　典術桑木者箕星之精神木也蟲食葉爲文章
人食之老翁爲小童　周易繫於苞桑注苞桑言固也
　禮月令季春命野虞無伐桑柘　史記齊魯千畝桑
其人與千户侯等　格物總論桑樹大者數圍高一二
丈許皮粗枝榦修竦春正二月抽條發葉葉大者盈尺
有刻缺面深緑而光　俞宗本種樹書浙間植桑斬其
葉而植之謂之稼桑却以螺殻覆其頂恐梅雨侵損其
皮故也二年即盛　汜勝之書種桑五月取椹著水中
濯灑取子隂乾之肥田十畝荒久不耕者善好耕治之
黍椹子各三升三合和種之黍桑俱生鋤之令稀疏調
適黍熟穫之桑生正與黍高下平因以利䥥歴地刈之
曝令燥放火燒之桑至春生一畝食三箔𧖟　種樹書
桑以構接則桑大根下薶龜甲則茂盛不蛀　呂氏春
秋伊尹之母居伊水之上孕夢有神告之曰日出水東
走無顧明日視日出水告其鄰東走顧其邑盡爲水身
因化爲桑有莘氏採桑得嬰兒空桑之中獻之於君君
令乳之　晉書永嘉二年冬項縣桑樹有聲如解材人
謂之桑樹哭　見聞録南唐末年溧水天興寺桑生木
人長六寸如僧狀右袒而左跪衣祴皆備其色如純漆
可鑑謂之須菩提縣掇置龕中以仁夀節日來獻烈祖
驚異迎置宫中奉事甚謹　五代史㑹同二年契丹南
掠邢洺磁至於安陽河焚剽殆盡契丹見大桑木罵曰
吾知紫披襖出自汝身吾豈容汝活耶束薪於木而焚
之　東都事略范純仁知襄城縣有惠愛課民種桑民
號其桑為著作林　河圗括地象有民食桑二十七年
而化九年生翼　本草桑根白皮出見地上名馬領勿
取毒殺人桑根旁行出土上者名伏蛇治心痛桑花一
名桑蘚一名桑錢生桑樹上白蘚非桑椹花也　異苑
老桑木字曰子明
名𩔖　王盤農書桑種甚多不可徧舉世所名者荆與
魯也荆桑多椹魯桑少椹葉薄而尖其邉有瓣者荆桑
也凡枝榦柔葉堅勁者皆荆之𩔖也葉圓厚而多津者
魯桑也凡枝榦條葉豐腴者皆魯之𩔖也荆之𩔖根固
而心實能乆逺宜為樹魯之𩔖根不固心不實不能乆
逺宜為地桑然荆之條葉不如魯葉之盛茂當以魯桑
條接之則能久逺而又盛茂也魯為地桑而有厭條之
法傳轉無窮是亦可以久遠也荆桑所飼𧖟其絲堅韌
中紗羅用禹貢稱厥篚檿絲注曰魯桑之𩔖宜飼大𧖟
荆桑宜飼小𧖟齊民要術曰收椹之黑者剪去兩頭惟
取中間一截葢兩頭者其子差細種則成雞桑花桑中
間一截其子堅栗則枝條堅强而葉肥厚將種之時先
以柴灰掩揉次日水淘去輕秕不實者曬令水脉才乾
種乃易生　本草李時珍曰桑有數種白桑葉大如掌
而厚雞桑葉細而薄子桑先椹而後葉山桑葉尖而長
以子種者不若壓條而分者　黄省曾𧖟經有地桑出
於南潯有條桑出於杭之臨平　爾雅邢昺疏女桑一
名桋桑今俗呼桑樹小而條長者爲女桑樹詩豳風七
月云猗彼女桑是也　種樹書白桑得繭厚而堅絲每
倍常桑葉生黄衣而皺者號曰金桑非特𧖟不食而木
亦將槁矣　拾遺記員嶠山有木名猗桑煎椹以爲蜜
　山海經宣山有桑大五十尺其枝四衢赤理黄花青
葉名曰帝女之桑郭註四衢言交互四出婦人主𧖟故
以名桑　廣異記南方赤帝女學道得仙居南陽崿山
桑樹上正月一日銜柴作巢至十五日成或作白鵲或
作女人赤帝見之悲慟誘之不得以火焚之女即昇天
因名帝女桑　十洲記扶桑在碧海中上有天帝宫東
王所治樹長數千丈兩兩同根更相倚依故曰扶桑仙
人食其椹體作金色其樹雖大椹如中夏桑椹也稀而
赤色九千歲一生實味之絶香　齊書扶桑國在大漢
國東二萬餘里土多扶桑葉似桐初生如笋國人食之
實如梨而赤績其皮爲布亦爲綿爲紙　拾遺記窮桑
者西海之濱有孤桑之樹直上千尋葉紅椹紫萬歲一
實食之后天而老　述異記空桑生大野山中爲琴瑟
之最者空桑也　神異經東方有樹焉高八十丈敷張
自輔其葉長一丈廣六七尺名曰桑其上自有𧖟作繭
長三尺繰一繭得絲一斤有椹焉長三尺五寸圍如長
此是偃桑但樹長大耳　爾雅檿桑山桑注似桑材中
作弓及車轅　唐書南詔永昌之西野桑生石上其材
上屈南向而下植取以爲弓　事物紺珠雲桑密縣山
野生樹枝葉皆𩔖桑但葉如雲頭花木欒細青黄色
附　庶物異名疏本草云桑上寄生其實明目輕身通
神一名寄屑一名寓木一名宛童一名蔦陸璣云葉似
當盧子如覆盆子赤黑恬美圖經云寄生是烏鳥食物
落子枝節間感氣而生葉似橘而厚軟莖似槐皮而肥
脆三四月開花黄白色六七月結實黄色如小豆
　　　柘
格物總論柘樹高大如桑枝條婀娜葉大如掌　草木
狀柘宜山石　𧖟書柘葉飼𧖟其絲作琴瑟弦清響勝
凡絲　周禮冬官弓人辯六材柘爲上　清異録張曲
江里第之側有古柘嘗因狂風發其一根解爲器具花
紋甚竒人又以公之手筆冠世目之曰文章樹　古今
注柘實曰隹(音/錐)　本草奴柘生江南山野似柘節有刺
冬不彫葉可飼𧖟
　　　木棉(附草本木棉/)
張勃吳録交阯安定縣有木棉樹高丈餘實如酒杯皮
薄中有如絲棉者色正白破一實得數斤可作布　羅
浮山記木棉正月則花大如芙蓉花落結子方生棉方
葉耳子内有棉甚白𧖟成則熟南人以爲緼絮　丹鉛
總録南中木棉樹大如抱花紅似山茶而蕋黄花片極
厚非江南所藝者　瑯琊代醉編續博物志云閩中多
木棉植之數千株採其花可紡爲布李商隱詩木綿花
發鷓鴣飛王叡詩紙錢灰出木棉花舊云木棉即今之
班枝花也棉花種爲番使黄始所傳今廣中立祠祀之
沈黄門炤曰番中有青黄白三種今特傳其白者耳
張七澤梧潯雜佩木棉一名瓊枝其高數丈樹𩔖梧桐
葉𩔖桃而稍大花色深紅𩔖山茶春夏花開滿樹望之
爛然如綴錦花謝結子大如酒杯絮吐於口茸茸如細
毳舊云海南蠻人織爲布名曰吉貝今苐以充裀褥取
其軟而温未有治以爲布者潯梧間亦多有之但土人
未嘗採取隨風飄墜而已　王世懋閩部疏木棉花者
高樹丹花若茶吐實蓬蓬吳中所謂攀桂花也楊用修
具載丹鉛以爲異曰雲南霑益州有之聞嶺廣尤多不
知惠安志已載此樹名爲攀桂花楊乃曰班枝花與吳
中攀枝花葢三名實一物也花品不當綿花僅堪絮褥
耳
草本木綿　羣芳譜木棉春月以子種稭似木葉緑似
牡丹而小花黄如秋葵而葉單榦不貴高長枝最喜繁
茂結實三稜青皮尖頂纍纍如桃北人呼爲花桃熟則
桃裂而絨現其絨如鵞毳較諸絲纊雖不無少遜然而
用以絮衣甚輕暖子如珠可以打油油之滓可以糞地
秸甚堅堪燒葉堪飼牛其爲利益甚溥南方煗一種可
活數歲中土須歲歲種之其𩔖甚多江花出楚絨二十
而得五性强緊北花出畿輔山東柔細中紡織絨二十
而得四浙花出餘姚中紡織絨二十而得七更有數種
曰黄蒂穰蒂有黄色如粟米大曰青核核青細於他種
曰黑核核純黑色曰大衣核白而穰浮此四種二十而
得九黄蒂稍强緊餘皆柔細中紡織又一種紫花浮細
而核大絨二十而得四時布製衣甚朴雅士紳多尚之
又有深青色者亦竒種其傳不廣擇種須用青核等爲
佳或曰恐土脉不宜不思木棉始出南海諸國今何以
遍中土也　正字通通雅曰吉貝即􁀙貝木棉樹也古
無木棉種所謂絮皆繭絲唐有木棉花詩李琮詩腥味
魚中墨衣裁木上棉是也南史古貝即吉貝吉譌作古
梁武有木棉皁帳似草者名古終一種班枝花樹高大
花中綿軟白可爲緼絮及毛布俗呼攀枝花生中原者
小今嶺南木棉樹高數丈春開紅花即攀枝之𩔖也外
國紡爲布曰吉貝丘文莊鄧旴江皆謂元時入中國誤
陶九成曰松江烏泥涇種木棉黄道婆自崖州來教以
紡織此即今棉花實大如桃中有綿緜有白紫二色外
國志劉宋元嘉時伽毗黎獻吉貝等物占城亦出吉貝
又佛書謂之睒婆又曰迦婆羅􁀙貝也即木棉樹時珍
獨以爲古貝據􁀙貝當从吉貝爲近孟康言閩中呼棉
花爲吉貝　史炤釋文木棉江南多有之以春二三月
下種既生須一月三薅至秋生黄花結實及熟時其皮
四裂其中綻出如綿土人以鐡鋌碾去其核取如棉者
以竹爲小弓長尺四五寸許牽弦以彈綿令其勻細卷
爲筒就車紡之自然抽緒如繰絲狀織以爲布　松江
府志凡木棉多收利倍於粟其爲用擊花成絮紡之成
紗織之成布其查核榨之成油俱切民用其花以棉大
核細者爲佳經霜後開者謂之輭花不貴之矣花實方
結尚青者俗呼花鈴子其方蕋未花者曰花盤穰之晩
結無棉者曰僵囊　閩部疏昔聞長者言廣人種棉花
高六七尺有四五年不易者余初未之信過泉州至同
安龍溪間扶搖道旁狀若榛荆廹而視之即棉花也時
方清和老榦已着瘦黄花矣　梧潯雜佩吾松以棉布
衣𬒳天下而棉花之來莫詳其始相傳謂種出西番元
時始入中國按通鑑梁武帝送木棉皁帳史炤釋文所
言即今之棉花無疑矣但今製彈綿之弓以木爲之長
六尺餘則與古稍異耳謂起自元時非也
　
　
　
　
　
　
　
　
　
　
　
　
　
　
　格致鏡原卷六十四
欽定四庫全書
　格致鏡原卷六十五　　　大學士陳元龍撰
　　木𩔖(二/)
　　　桐
總論　瑞應圖王者任用賢良則梧桐生於東廂　禮
斗威儀君乘火而王其政平梧桐常生　顔氏家訓有
諱桐者呼梧桐爲白鐡樹　清異録同州郃陽縣劉靖
家兄弟不異居西廊梧桐生穀枝鄉人號桐爲小義
酉陽雜俎歴城房家園齊博陵君豹之山池其中雜樹
森竦或有人折其桐枝者君曰何爲傷我鳯條自後人
不復敢折　淮南子桐木成雲注取十石瓮滿以水置
桐其中葢之三四日間氣如雲作　桞宗元霹靂琴贊
序琴莫良於桐桐之良莫良於生石上　丹鉛總録東
坡云凡木本實而末虚惟桐反之試取其小枝削之皆
堅實如蠟而其本皆虚故世所以貴孫枝者貴其實也
　桐譜桐體濕則愈重乾則愈輕生時以斧砟之甚易
乾乃軟而拒斧諺曰輕是桐重是桐難砟亦是桐　伏
䖍古今注昭帝元鳯三年馮翊人獻桐枝長六尺九枚
枚一葉也　易緯桐枝濡毳而又空中難成易傷須成
氣而後華　周書清明之日桐始華不華則歲有大寒
　蔡邕月令桐木後華故曰始　羣芳譜四月開花嫩
黄小如棗花墜下如醭五六月結子莢長三寸許五片
合成老則開裂如箕名曰櫜鄂子綴其上多者五六少
者二三大如黄豆雲南者更大皮皺淡黄色仁肥嫩可
生噉亦可炒食　南方草木狀梧桐子似乳綴其櫜多
或五六少或二三故飛鳥喜巢其中昔人謂空門來風
桐乳致巢是也　遁甲書梧桐可知月正閏歲生十二
葉一邉六葉從下數一葉爲一月有閏則十三葉視葉
小處則知閏何月立秋之日如某時立秋至期一葉先
墜　鴻書世嘗言金井梧飄以葉上有黄圈文如井故
曰金井非井欄也　異苑吳平州門外忽生一株青桐
上有歌謠聲平惡伐之平隨軍北虜三載死桐忽自還
立故根上聞空中似歌曰死樹今更青吳平尋當歸適
聞殺此樹已復有光輝吳尋歸
詳𩔖　禹貢徐州貢嶧陽孤桐注特生也材中琴瑟
枚乘七發龍門之桐高百尺而無枝　張景陽七命寒
山之桐出自太冥　謝靈運遊名山志吹臺有高桐皆
百圍嶧陽孤桐方此爲劣　埤雅梧一名櫬即梧桐也
今人以其皮青號曰青桐華淨妍雅極爲可愛故多近
齋閣種之　詩義疏梓實桐皮曰椅今人曰梧桐也有
白桐有青桐有赤桐雲南牂牁人織以爲布　廣志驃
國有白桐木其華有白毳取其毳淹漬緝織以爲布
華陽國志益州有梧桐木其華采如絲人績以爲布名
曰華布　埤雅賈思勰曰白桐無子冬結似子者乃是
明年之華房爾雅曰榮桐木即此是也桐木華而不實
故曰榮桐木也今亦謂之華桐華則以其華而不實賈
思勰曰桐華華而不實者曰白桐實而皮青者曰梧桐
今炒其實噉之味似菱芡桐有三輩青白之外復有岡
桐即油桐也生於高岡今亦謂之岡梧　西京雜記上
林苑桐三椅桐梧桐荆桐　陳翥桐譜紫花者名紫桐
花如百合實堪糖煮嚼白花者名白桐𩔖榖花而不實
白者葉圓大尖長花先葉而開紫者理細性緊㧞生不
及白花者之易一種油桐名膏桐實可壓油一種刺桐
文理細密性喜折裂花側旉如掌體有巨刺如欓樹實
如楓一種頳桐身青葉圓大而長高三四尺即有花花
色紅如火無實一種人家庭苑所植名梧桐皮白葉青
子可噉　羣芳譜白桐一名華桐一名泡桐葉三􁍦大
徑尺最易生長皮色粗白木輕虚不生蟲蛀岡桐一名
荏桐一名罌子桐一名虎子桐樹小長亦遲早春先開
淡紅花實大而圓每實中二子或四子大如大楓子肉
白味甘食之令人吐人多種之取子作桐油入漆海桐
生南海及雷州近海州郡亦有之葉大如手作三花尖
長青不凋皮若梓白而堅靱可作繩入水不爛　漢書
西域傳車師國多胡桐注孟康曰胡桐似桑而多曲師
古曰胡桐亦似桐不𩔖桑也蟲食其樹而沫出下流者
俗名爲胡桐淚言似眼淚也可以汗金銀工匠皆用之
　事物紺珠楊桐葉細冬青臨水生者尤茂寒食採葉
染飯色青而有光可資陽
　　　梓(附楸/)
事物原始按梓似桐葉小花紫無子者爲楸楸之白色
而生子者謂之梓梓實桐皮曰椅大同而小異也　埤
雅梓爲木王葢木莫良於梓故書以梓材名篇禮以梓
人名匠也　禮斗威儀君乗火而王其政和平梓爲長
生　𤣥中記凡梓木爲楹居下則木鳴謂之爭位　山
海經玉山碧山多梓木雞山美梓　拾遺記始皇𧺫雲
明臺窮四方之珍木東得岏雲之梓北得隂坂文梓
搜神記宋康王以韓朋妻美而奪之使朋築青陵臺然
後殺之其妻請臨喪遂投身而死王令分埋臺左右期
年各生一梓樹及大枝條相交有二鳥哀鳴其上因號
之曰相思樹　列異傳武都故道縣有怒特祠云神本
南山大梓也昔秦文公伐之樹瘡隨合乃遣人持斧斫
之猶不斷一人傷足不能去臥樹下聞鬼相與言曰秦
公必不休荅曰其如我何又曰赤灰䟦於子何如乃黙
無言臥者以告令士皆赤衣隨所斫以灰䟦樹斷化爲
牛以騎擊之騎不勝或墮地髻解𬒳髪牛畏之入水
楸　齊民要術白色有角者名角楸又名子楸黄色無
子者爲栁楸世人見其木黄呼爲荆黄楸　羣芳譜楸
生山谷間今處處有之與梓樹本同末異一種刺楸樹
高大皮色蒼白上有黄白斑㸃枝間多大刺葉薄　埤
雅楸有行列莖榦喬聳淩雲華高可愛至秋垂條如線
俗謂之楸線　陸璣詩疏楰楸屬其樹葉木理如楸山
楸之異者今人謂之苦楸濕時脆燥時堅今永昌又謂
䑕梓漢人謂之楰　爾雅疏槄山楸也亦如下田楸耳
皮葉白色亦白材理好宜爲車板能濕宜陽共北山多
有之　本草五加皮樹本是白楸其上有葉如蒲葉者
其葉三花是雄五葉花是雌一名犲漆一名犲節俗名
爲追風使　爾雅注楸細葉者爲榎老而皮粗皵者爲
楸小而皮粗皵者爲榎　埤雅榎檟也亦楸屬葉大而
早脱故謂之楸葉小而早秀故謂之榎　爾雅翼九章
望長楸而太息室屋之間有此木則餘材皆不復震其
葉可以飼豕肥碩三倍　述異記中山有楸户掌楸木
者楸可爲什器　熈朝樂事立秋之日男女咸戴楸葉
以應時序或以石楠紅葉剪刻花瓣撲挿髩邉　楊愼
外集汝州楸樹極多富鄭公知州時手植數百本於後
圃後人思其政建鄭公堂於楸林之下每立秋日太陽
未升時采其葉熬爲膏傅瘡瘍立愈謂之楸葉膏有人
患𤼵背腸胃可窺百方不差一醫生用楸葉膏傅其外
又用雲母作小丸服盡四兩止不累日雲母透出膚外
與楸葉膏相著瘡遂差
　　　榆
總論　運斗樞玉衡星散爲榆　管子五沃之土其榆
條長　雜五行書舍北種榆九株𧖟大得　齊民要術
榆十五年後中爲車轂及蒲萄􁁉　北史桓帝曾中蠱
嘔吐之地仍生榆參合陂土無榆時人異之　清異録
同州郃陽縣劉靖家兄弟不異居宅旁榆樹生桑鄉人
號榆爲義祖　清異録金鄉路上一老榆往來者就樹
下易草屨例以其舊懸而去行人指爲鞾鞋樹　淮南
萬畢術八月榆檽令人不饑　漢書天文志成帝河平
元年旱傷麥民食榆皮　春秋元命苞三月榆莢落
崔氏月令榆錢可羮又可蒸糕餌收至冬可釀酒瀹過
曬乾搗羅爲末鹽水調勻日中曝曬可作醬即榆仁醬
也　北史魏時河南人常笑河北人好食榆葉及元杲
反青州河北流人悉從之故齊人號之爲􁣝榆賊
名𩔖　廣志有姑榆有郎榆郎榆無莢村人任車用至
善𧖟者出渤海東光以供官　庶物異名疏周禮壺涿
氏云若欲殺其神則以牡橭午貫象齒而沈之牡橭榆
木也宋景濂謂許遜鑄鐡柱以鎭蛟穴即牡橭象齒之
遺意也　爾雅無姑其實夷注無姑姑榆也生山中葉
圓而厚剥取皮合漬之其味辛香所謂蕪荑　説文榆
有刺莢曰蕪荑又曰藲莖　范子計然蕪荑出地赤心
者善　埤雅枌白榆先敷葉後着莢榆性扇地所扇各
與木等　博物志食枌榆則眠不欲覺　羣芳譜榆一
名零有數十種今人不能别惟知莢榆白榆刺榆榔榆
數種而已莢榆白榆皆大榆也有赤白二種白者名枌
木甚高大未葉時枝上先生癅纍纍成串及開則爲榆
莢生青熟白形圓如小錢故又名榆錢甚薄中仁有殻
榆莢開後方生葉似山茱萸葉而長尖稍潤澤　事物
紺珠朗榆如榆皮有滑汁秋生莢　鄭樵通志櫸乃榆
𩔖其實亦如榆錢鄉人採其葉爲甜茶　羣芳譜櫸一
名櫸栁一名鬼栁多生溪澗水側木大者高四五丈合
二三人抱葉似栁非栁似槐非槐材紅紫作箱案之𩔖
甚佳
　　　楊栁
總論　説文楊蒲栁也從木昜聲栁小楊也從木卯聲
　種樹書順挿爲栁倒挿爲楊　本草陳藏器曰江東
人通名楊栁北人都不言楊楊樹枝葉短栁樹枝葉長
李時珍曰楊枝硬而揚起故謂之楊栁枝弱而垂流故
謂之栁葢一物二種也　開河記煬帝開河成虞世基
請用垂栁栽於兩隄上栽畢帝御筆賜垂栁姓楊曰楊
栁也　詞林海錯陸龜䝉詩手擕鞞􁕃佉若在中印國
鞞布頂反􁕃大各反唐言楊栁也　荆楚歲時記今州
里風俗望日祭門先以楊栁枝挿門邉楊栁枝所指仍
以酒脯飲食及豆粥挿箸而祭之　蜀都雜抄楊栁多
寄生狀𩔖冬青亦似紫藤經冬不凋春夏之交作紫花
散落滿地省衙前有數株冬月望之榮枯各異
楊　周易枯楊生稊注稊者楊之秀也　齊民要術楊
性勁直堪爲屋材寧折終不曲撓栁性懦軟久無不曲
比之白楊不如遠矣　古今注白楊葉圓青楊葉長栘
楊圓葉弱蒂微風則大揺一名高飛一名獨搖又有赤
楊霜降則葉赤材理亦赤白楊處處有之北土尤多種
於墟墓間株大葉圓如梨皮白木似楊故名白楊　羣
芳譜楊有二種一種白楊葉芽時有白毛裹之及盡展
似梨葉而稍厚大淡青色背有白茸毛蒂長兩兩相對
遇風則􁍝􁍝有聲　清異録劉靖家兄弟不異居墳中
白楊生檜鄉人號白楊爲義孫　埤雅世重黄楊以其
無火或曰以水試之沉則無火取此木必於隂晦夜無
一星則伐之爲枕不裂爲梳不積垢　彚苑詳註黄楊
木理堅而細其色黄俗説歲長三寸遇閏則退一寸東
坡詩云園中草木春無數惟有黄楊厄閏年　酉陽雜
俎青楊木出峽中爲牀臥之無蚤　羣芳譜青楊樹比
白楊樹較小亦有二種一種梧桐青楊身亦聳直高數
丈大者徑一二尺材可取用葉似杏葉而稍大色青緑
其一種身矮多岐枝不堪大用　事物紺珠松楊高大
葉如梨又名凉木
栁　埤雅栁柔脆易生之木與楊同𩔖雖縱横顚倒植
之皆生　大戴禮正月栁荑注荑發葉也　神農本草
經栁花一名栁絮　草木狀栁宜下田　齊民要術陶
朱公曰種栁千樹則足柴十年以後髠一樹得一載歲
髠二百樹五年一周　中朝故事曲江池畔多栁亦號
桞衙　唐書王維别墅在輞川有栁浪　景龍文舘記
唐制上已祓禊賜侍臣細栁弮云帶之免蠆毒瘟疫
三峯集李固言未第前行古栁下聞有彈指聲固言問
之曰吾栁神九烈君也用栁汁染子衣矣科第無疑果
得藍袍當以棗糕祀我固言許之未乆狀元及第　宣
室志有人於古宅遇栁將軍者驗之乃一株枯栁爾
通志栁曰天棘把栁亦曰澤栁　陸璣詩疏把栁生水
旁樹如栁葉粗而白色木理微赤故今人以爲車轂今
衛北淇水旁魯國泰山汶水邉純把也蒲栁有兩種皮
正青者曰小楊其一種皮紅正白者曰大楊其葉皆長
廣似桞葉皆可以爲箭幹故春秋傳曰董澤之蒲可勝
既乎　古今注蒲栁生水邉葉似青楊俗所謂楊栁也
亦曰栘桞亦曰水楊支勁韌任大用　花木考金絲栁
出鳯縣宋元豐間有㫖下鳯州取金絲栁一百根植宮
中　詩話漢苑中有栁狀如人號曰人栁一日三起三
倒　南史齊劉悛之爲益州獻蜀栁數株枝條甚長狀
若絲縷武帝以植於太昌靈和殿前嘗賞玩咨嗟曰此
楊栁風流可愛似張緒當年　羣芳譜其長條數尺或
丈餘嬝嬝下垂者名垂栁木理最細膩又一種榦小枝
弱皮赤葉細如絲縷婀娜可愛一年三次作花花穗長
二三寸色粉紅如蓼花名檉栁一名赤檉一名河栁一
名三眠栁一名觀音栁一名長夀仙人栁即今俗所稱
三春栁也　爾雅翼檉葉細如絲天將雨檉先起氣應
之一名雨師或曰檉得水則垂如絲故曰雨絲譌爲雨
師　山海經沃民之國有白栁　漢地里志信都國扶
栁注其地有扶澤澤中多栁故曰扶栁　五雜組閩中
有一種栁其葉如松而垂長數尺其榦亦與栁不𩔖俗
名爲御栁夫詩人之咏御栁不過禁御中栁耳此則别
是一種而强名之者也
　　　槐
總論　春秋説題辭槐木者虛星之精　周禮燧人秋
取槐檀之火　淮南子槐之生也入季春五日而兔目
十日而䑕耳更旬而始規二旬而葉成　埤雅弱槐初
生不能自立即於槐下種麻脅槐令長既植移而蒔之
亭亭若一　淮南子老槐生火　天𤣥主物簿槐木生
丹不復凋殘也木身潤滑常有香氣　本草槐生河南
可作神燭　周禮三槐三公位焉注槐懷也言懷來人
也　春秋元命苞樹槐聼訟其下注槐之言歸也情見
歸實也　淮南子槐市學也樹以青槐　中朝事迹朝
街兩畔植槐號爲槐街　古今注漢顧成廟槐樹悉設
扶老鈎欄　事物紺珠漢元帝末兖州刺史禁民私立
社山陽橐茅鄉社有大槐樹吏伐斷之其夜樹復自立
其故處　摯虞連理槐頌東宮正德之内承華之外槐
樹二株連理而生二榦一心以蓄本根　李公佐南柯
記淳于棼居廣陵郡所居宅南有大古槐一株貞元七
年棼夢槐安國王來邀爲駙馬領南柯郡既覺尋槐下
穴有蟻數斛中有大蟻處之是其王矣即槐安國都也
又窮一穴直上南枝亦有羣蟻即生所領南柯郡也
清異録崔鳯蹉跎失志洛南天親觀頗幽雅常陪友生
夏月招凉於古槐下戲曰予不登九品此槐不得爲手
版想亦助不平也是後朋從呼槐爲不平生　清異録
懿宗時求老槐於城北筆頭谷李殊莊亦不下百年矣
樹腰刻小字一曰錦心氏一曰繡腹郎云殊之祖愛甚
故刻記之　南部新書都堂南門道東有古槐垂隂至
廣或夜聞絲竹之音則省中有入相者俗謂音聲樹
彚苑詳註宋邇英閣雙槐如龍風動槐龍舞　酉陽雜
俎西夏無槐惟夏州有一株或要槐葉移牒取　羣芳
譜槐四五月開黄花未開時狀如米粒採取曝乾炒過
煎水染黄甚鮮其青槐花無色不堪用七八月結實作
莢如連珠中有黑子以子多者爲好　抱朴子槐子服
之𥙷腦令人髮不白而長生　顔氏家訓梁庾肩吾常
服槐實年九十餘目看細字髩髪皆黑　盧氏雜志唐
裴晉公度在相位日有人寄槐癭一枚欲削爲枕時郎
中庾威世稱博物召請别之庾捧玩良久白曰此槐癭
是雌樹生者恐不堪用　花木考華州三家店西北道
邉有槐甚大葱鬱周㢠廻可䕃數畝槐有癭形如二豬相
趂奔走其㢠廻顧口耳頭足一如塑者
名𩔖　三輔黄圖甘泉谷北岸有槐樹今謂玉樹根榦
盤峙三二百年木也楊震關輔古語云耆老相傳咸以
謂此樹即揚䧺甘泉賦所謂玉樹青葱也　國史纂異
雲陽縣界多漢離宮故地有樹似槐而葉細土人謂之
玉樹　爾雅櫰槐大葉而黑注槐樹葉大色黑者名爲
櫰　爾雅守宮槐葉晝聶宵炕注槐葉晝日聶合而夜
炕布者名爲守宮槐　廣志葉細而青緑者謂之槐江
東有樹與此相反俗名合昏槐　羣芳譜守宮槐一名
紫槐似槐榦弱花紫晝合夜開又白槐似柟而葉差小
槐有極高大者材實重可作器物有青黄白黑數色黑
者爲豬屎槐材不堪用　曲洧舊聞大隈山即莊子所
謂具茨山也山有具茨寺其中產一種木身榦枝葉皆
如槐三二月開花色紅而細俗呼爲槐三香亦有種園
圃中者
　　　楝
淮南子七月其樹楝楝實鳯凰所食也　爾雅翼楝木
高丈餘葉密如槐而尖三四月開花紅紫色子可浣衣
故名楝子生青熟黄實如小鈴名金鈴子　彚苑詳註
楝花開芬香滿庭其實可以練故名　爾雅翼鳯皇獬
廌皆食楝而蛟龍特畏之其材宜板桔槹中尤宜　雲
間郡志管子五位之土種楝又鳯凰非楝實不食二十
四番花信風至楝花而終其材輕且堅可爲犂轅及牛
牽
　　　桕
羣芳譜烏桕一名鴉桕樹高數仞葉似小杏葉而微薄
淡緑色五月開細花色黄白實如雞頭初青熟黑分三
瓣八九月熟種之佳者有二曰葡萄桕穗聚子大而穰
厚曰鷹爪桕穗散而殻薄採桕子在中冬以熟爲候榨
取白油以製燭(詳見/油𩔖)　𤣥中記荆州有樹名烏臼其實
如胡麻子擣其汁可爲脂其味亦如豬脂
　　　椿
莊子上古有大椿者以八千歲爲春以八千歲爲秋
羣芳譜椿一作櫄一作杶一作橁今俗名香椿長而有
夀南北皆有之木身大而實其榦端直紋理細膩肌色
赤皮有縱紋易起葉自發芽及嫩時皆香甘生熟鹽醃
皆可茹世皆尚之　五雜組燕齊人採椿芽食之以當
蔬亦有㸃茶者其物茁時甚珍之既老則葅而蓄之南
人有食而吐者然椿有香臭二種臭者土人以湯瀹而
滷之亦可食也考之圖經疎而臭者乃樗耳葢二木甚
相𩔖但以氣味别之今人不復識認槩呼爲椿也
　　　樗
莊子吾有大樹人謂之樗其本擁腫不中繩墨小枝拳
曲不中規矩　羣芳譜樗亦椿𩔖氣臭俗名臭椿一名
虎目樹一名大眼桐皮粗肌虚而白其葉臭惡　陸璣
詩疏樗樹及皮皆似漆青色其葉臭　本草椿木樗木
舊不載所出州土今處處有之二木形榦大抵相𩔖椿
木實而葉香可噉樗木疎而氣臭膳夫熬去其氣葉亦
可噉北人呼樗爲山椿江東人呼爲虎目葉脫處有痕
如樗蒲子又如眼目故得此名夏中生莢樗之有花者
無莢有莢者無花莢常生臭樗上未見椿上有莢者然
世俗不辨椿樗之異故俗名爲椿莢其實樗莢耳其無
花不實木大端直爲椿有花而莢木小榦多迃矮者爲
樗　五行志漢成帝永始元年河南街郵樗樹生枝如
人頭眉目鬚皆具但無髪耳　集異志後漢靈帝熹平
三年右校别作中有兩樗樹皆高四尺其一株宿夕暴
長長丈餘大一圍作胡人狀頭目髩鬚髪備具　河洛
記洛陽北山謂之邙山其上無大樹都城之北嶺上有
古樗樹不知其來早晩婆娑周㢠廻四五畝在伊闕正南
相當越公等將建都城之日據此樹以爲南北定准嫌
樗木名惡號曰婆娑羅樹
　　　櫟
周祈名義考爾雅櫟其實梂孫炎曰櫟實橡也有梂彚
自裹木雖堅而不堪充材今櫟炭木是　陸璣詩疏苞
櫟秦人謂柞爲櫟河内人謂木蓼爲櫟椒榝之屬也其
子房生爲梂木蓼子亦房生又栩今柞櫟也徐州謂櫟
爲杼其子爲皁或言皁斗其殻爲汁可以染皁今京洛
及河内多言杼斗或云橡斗謂櫟爲杼五方通語也
本草櫟有二種一種不結實者其名曰棫其木心赤一
種結實者其名曰栩其實爲橡　六書故櫟冬不凋其
實亦斗有黑心櫟白櫟綿櫟白櫟子尤細綿櫟以堅忍
得名　郡國志五雲溪歐冶子鑄劍處下有孤潭深而
青有孤石聳出潭上有大櫟樹客兒與弟惠連作詩連
句刻於樹上
　　　楓
山海經黄帝殺蚩尤於黎山棄其械化爲楓樹　爾雅
楓欇欇注楓樹似白楊葉圓而岐有脂而香今之楓香
是　説文楓木厚葉弱枝善搖一名欇欇　三輔黄圖
漢宮殿中多植楓故曰楓宸至霜後葉丹可愛騷人多
稱詠之　格物總論楓樹枝榦修聳葉分三角至秋杪
其葉皆赤簇簇如錦爛然可觀在在有之　拾遺記頻
斯國有大楓樹成林高六七十里善算者以里計之雷
電常出樹之半其枝交䕃於上蔽不見日月之光其下
平浄掃灑雨霧不能入焉　述異記南中有楓子鬼楓木
之老者爲人形亦呼爲靈楓葢癭癅也至今越巫有得
之者以彫刻鬼神可致靈異　南方草木狀五嶺之間
多楓木歲久則生癅癭一夕遇暴雷驟雨其樹贅暗長
三五尺謂之楓人越巫取之作術有通神之驗取之不
以法則能化去　朝野僉載江東江西山中多有楓木
人於楓樹下生似人形長三四尺夜雷雨即長與樹齊
見人即縮依舊曾有人合笠於地明日看笠子挂在樹
頭上旱時欲雨以竹束其頭禊之即雨人取以爲式盤
極神驗楓天棗地是也　宋齊丘化書老楓化爲羽人
　一統志安福縣有楓木狀如神人面目歲旱以泥封
之則雨　南方草木狀楓香樹子大如鴨卵二月花發
乃連著實八九月熟曝乾可燒惟九真郡有之　爾雅
翼楓脂一名白膠香　金樓子楓脂入地千歲爲琥珀
　　　杉(煔檆同/)
南方草木狀杉一名柀煔　爾雅柀煔注煔似松生江
南可以爲船及棺材作柱埋之不腐　格物論杉樹大
者數圍高十餘丈紋理條直皮粗厚葉尖附枝生若針
刺然青青不彫種蒔宜在山窠深處南方人造屋爲船
多用之出於東海中倭國者尤佳名曰倭木　格古要
論杉木出四川廣西江西湖廣徽州等處俗呼曰叄木
又曰㯳木色白而其紋理黄稍紅有香甚清或云南蕃
腦子香生此木中有花紋細者如雉雞斑甚難得花紋
粗者亦可愛直理不花者多　溪蠻叢笑野雞斑枋板
皆杉也木身爲枋枝稍爲板又分等則曰出等甲頭曰
長行曰刀斧皆枋也曰水路曰笏削曰中扛皆板也
地志七星杉在麻姑山殿後嶺上圍二三丈高切雲漢
横列七株故以星名　遊名山志華子崗上紫杉千仞
𬒳在崖側　李時珍本草檆有赤白二種赤杉實而多
油白杉虛而乾燥　事物紺珠赤油杉色赤而堅有油
又名紫㯳赤水樹　鄧元錫函史出紫油者曰油杉
演繁露爾雅毛詩傳皆云樅木則松葉栢身栝木則栢
葉松身按栢葉松身乃今俗呼爲絲杉者也　西京雜
記太液池西有一池名孤樹池中有洲洲上煔樹一株
六十餘圍望之童童如葢故取爲名　劉欣期交州記
合浦東百里有一杉樹漢安帝永初五年春葉落隨風
飄入洛陽城其葉大常杉數十倍術士盛亷曰合浦東
杉葉也此休徴當出王者帝遣千人伐樹役夫多死者
　華夷花木考柀小而美者出於黟古稱柀出玉山世
以爲上饒而漢志歙有玉山未知孰是其木爲什器几
案則明潔而宜漆爾雅曰檆柀按二物葉甚相𩔖但檆
聳而柀垂柀又有佳實此爲不同耳
　　　檀
陸璣詩疏檀木皮正青滑澤與檕迷相似又似駁馬駁
馬梓榆其樹皮青白駁犖遙視似馬故謂之駁馬故里
語曰斫檀不諦得檕迷檕迷尚可得駁馬　羣芳譜檀
善木也有黄白二種江淮河朔山中皆有葉如槐皮青
而澤肌細而膩體重而堅狀與梓榆莢蒾相似　格古
要論紫檀木出交阯廣西湖廣性堅新者色紅舊者色
紫有蟹爪紋新者以水濕浸之色能染物作冠子最妙
近以眞者揩粉壁上果紫餘木不然黄檀木最香今人
多以作帶　唐書單單在振州東南木多白檀　遁甲
開山圖河東有獨頭山多青檀可以爲良弓　廣雅青
檀似奚橀語曰齊人斫檀奚橀先殫(奚橀一/作挈橀)　漢書注
攙檀檀别名　便民圖纂一僧舍有大樹不知其名春
時如枯夏月方萌每歲待黄梅過方始舒葉葉既開則
水定極凖一境農人憑以卜水候後一山丁過見之云
此望水檀也
　　　檜
格物總論檜皮光葉尖硬如芒刺檜柏相半者名檜柏
皆能結子柯葉青青四時不彫也　羣芳譜曲阜孔廟
殿前檜一株相傳宣聖手植紋皆左紐上聳無枝而不
死毎遇一代興或聖君出則發一枝　五雜組孔廟中
檜歴周秦漢晉幾千年至懷帝永嘉三年而枯枯三百
有九年子孫守之不敢動至隋恭帝義寧元年復生生
五十一年至唐高宗乾封二年再枯枯三百七十四年
至宋仁宗康定元年復榮至金宣宗貞祐二年兵火摧
折無復孑遺後八十二年爲元世祖三十一年故根復
發於東廡頽址之間遂日茂盛翠色䓗然至太祖洪武
二年己巳凡九十六年其高三丈有竒圍四尺許至𢎞
治己未爲火所焚今雖無枝葉而直幹挺然不朽不摧
生意隱隱未嘗枯也　太清記太清宮檜老子手植根
株枝榦皆左紐　遊名山記茆山玉晨觀門列古檜十
四傳爲許長史手植大逾合抱紋皆左紐若出人力此
可以觀造化之巧近一株瘁仆人割其皮以去道士云
左紐檜不止是三清殿前凡六老君殿前凡二藏殿茅
君殿後皆有其一　太平清話虞山至道觀有所謂七
星檜者相傳爲梁時物也今僅存其三餘則後人𥙷植
者而三株中又有雷震風擘者尤爲詭異眞竒觀也
平泉花木記雁翅檜葉婆娑似雁翅也　老學庵筆記
海檜夭矯堅瘦皆天成又有刻削盤屈而成者名土檜
　陳郁話腴眞廟朝寢殿側有古檜秀茂不羣名御愛
檜然横礙殿簷眞皇意欲去之一夕風雷轉摺其枝時
以爲瑞　花木考宣和後四年萬歲峯改名夀岳旁有
兩檜一夭矯者名曰朝日升龍之檜一偃蹇者名曰臥
雲伏龍之檜皆玉牌塡金字書之　海録碎事平江學
中有龍頭檜蘸水檜　山堂肆考常州列帝廟有獨孤
檜潁州靈壇觀有再生檜　老學庵筆記亳州太清宮
檜花開時蜂飛集其間作蜜極香謂之檜花蜜
　　　荆
春秋運斗樞玉衡星散爲荆　格物總論荆小木叢生
枝莖婆娑葉刻缺粗澁荒坂洲渚間多有之又有所謂
牡荆山荆杜荆等名不一而足　藝文𩔖聚禮弓矢圖
楚燩以荆爲之然以灼正以荆者凡木心圓荆心方也
　廣志楚荆也牡荆蔓荆也赤莖大實者名曰牡荆
漢郊祀志以牡荆畫幡如淳注牡荆荆之無子者　本
草牡荆一名黄荆一名小荆　南方草木狀寧浦有三
種荆金荆可作枕紫荆堪作牀白荆堪作履與他處牡
荆蔓荆全異又彼境有牡荆取節不相當者日暈時刻
之與病人身齊等置牀下雖危困亦愈　登真隱訣注
梁天監三年上將合神仙飯奉勅論牡荆曰荆花白多
子子粗大歴歴踈生不過三兩莖多不能圓或褊或異
或多似竹節葉與餘荆不殊蜂多採牡荆牡荆汁冷而
甜餘荆𬒳燒則烟火氣若牡荆體慢汁實烟火不入其
中主治心風第一於時遠近尋覔不得猶用荆葉今之
所有者云　大業拾遺録北景郡在林邑南有金荆生
於高山峻阜大者十圍盤屈癅蹙文如美錦色艶於眞
金中夏時有於海際得之工人數用甚精妙貴於沉檀
　朝野僉載煬帝令朱寛征畱仇國還得金荆癅數十
片木色如眞金密緻而文彩盤蹙有如美錦甚香極細
可以爲枕及案面　事物紺珠欒荆莖葉似石楠六月
開花紫白色葉有細黑㸃冬不凋　孝子傳古有兄弟
忽欲分異出門見三荆同株接葉連隂歎曰木猶欣聚
况我而殊哉還爲雍和
　　　椒
運斗樞玉衡星散爲椒　詩疏椒樹似茱萸有針刺莖
葉堅而滑澤蜀人作茶吳人作茗皆合煮其葉以爲香
今成臯諸山間有椒謂之竹葉椒其樹亦如蜀椒少毒
熱不中合藥也可著飲食中又用蒸雞豚最佳東海諸
島上亦有椒樹枝葉皆相似子長而不圓甚香其味似
橘皮島上麞鹿食此椒葉其肉自然作椒橘香　埤雅
椒似茱萸而小赤色内含黑子如㸃今謂椒目　酉陽
雜俎椒可以求水銀　燉煌新録虜蘇割剌在荅魯之
右大澤中高百尋然無草木石皆赭色山産椒椒大如
彈丸然之香徹數十里每然椒則有鳥自雲際翩躚五
色名赭爾鳥葢鳯凰種也昔漢武帝遣將軍趙破奴逐
匃奴得其椒不能解以問東方朔朔曰此天仙椒也塞
外千里有之能致鳯武帝植之太液池至元帝時椒生
果有異鳥翔集　清異錄椒又名扁鵲銘蜀産者上葉
屬木故青皮本火故赤花應土故黄膜垂金故白子符
水故黑五行全足草中大丹服餌家重之　通志椒曰
陸橃曰南椒生漢中者曰漢椒蜀中者曰蜀椒巴中曰
巴椒　山海經琴鼓之山其木多椒景山多秦椒　范
子計然蜀椒出武都赤色者善秦椒出天水隴西細者
善　本草蜀椒味辛温逐骨節皮膚死肌堅齒髪調關
節耐寒暑久服頭不白輕身增年一名巴椒一名蓎藙
一名胡辛一名含丸使者樹如茱萸有刺秦椒久服輕
身好顔色耐老增年　事物紺珠漢椒似胡椒而大黑
色竹葉椒如川椒而毒熱　本草蔓椒味苦温無毒一
名豕椒一名豬椒一名彘椒一名狗椒　酉陽雜俎胡
椒出摩伽陁國呼爲昧履支其苗蔓生莖極柔弱葉長
寸半有細條與葉齊條上結子兩兩相對其葉晨開暮
合合則裹其子於葉中子形似漢椒至芳辣六月採今
作胡盤肉食皆用之　真臘風土記胡椒纏藤而生纍
纍若緑草子其生而青者尤辣　本草胡椒大温無毒
味甚辛辣殺一切魚鱉蕈毒
　　　榕
南方草木狀榕樹南海桂林多植之葉如木麻實如冬
青樹榦拳曲是不可以爲器也其本稜理而深是不可
以爲材也燒之無熖是不可以爲薪也以其不材故能
久而無傷其䕃十畝故人以爲息焉而又枝條既繁葉
又茂細軟條如藤垂下漸漸及地藤稍入地便生根節
或一大株有根四五處而横枝及鄰樹即連理南人以
爲常不謂之瑞木　後山談叢蔡州壺公觀有大木世
莫能名也高數十尺其枝垂入地有根復出爲木枝復
下垂如是三四重圍環列如子孫然世傳漢費長房遇
仙者處木即縣壺者沈丘令張戣閩人嘗至蔡爲余言
乃榕木也嶺外多有之其四垂旁出無足怪者　彚苑
詳註榕或作槦言材不中梓人用也有二種一種矮而
盤桓初生如葛藟縁木後乃成樹其鬚著地復生爲根
一種名赤榕最爲高大此二樹者爲䕃最濃　泉南雜
志衛西榕樹榦大如一間屋枝上有纚纚垂下者謂是
根也其高參天枝葉䕃可三十餘丈相傳韓少卿國華
爲郡誕魏公日樹杪爲吐烟靄榕樹千年者其上生伽
南香　閩部疏榕賤木也至福州始多故以名城然至
漳泉間更多而鉅扶疎旁出根如流蘇下垂著榦即抱
負爲一輪囷連拳好作怪狀其根盤地崚嶒蚪臥恒畝
許多根故易茂而難㧞不才故寡伐而長夀　五雜組
榕木惟閩廣有之而晉安城中最多故謂之榕城亦曰
榕海云其木最易長折枝倒埋之三年之外便可合抱
柯葉扶疎上參雲表大者蔽虧百畝老根盤拏如石焉
木理邪而不堅易於朽腐十圍以上其中多空此莊子
所謂以不才終天年者也閩人方言亦謂之松按松字
古作㮤則亦與榕通用矣
　　　楮
漢郊祀志稷榖樹師古注穀樹楮樹也其子𩔖榖故曰
稷種　詩疏榖幽州人謂之穀桑或曰楮桑荆揚交廣
謂之榖中州人謂之楮殷中宗時桑榖共生是也今江
南人績其皮以爲布又擣以爲紙謂之榖皮紙長數丈
潔白光輝其裏甚好其葉初生可以爲茹　廣州記蠻
夷取榖皮熟搥以擬氈汁能寫金　物𩔖相感志楮膠
可以團丹砂　格物總論楮樹高丈餘大者數圍枝條
修聳葉刻缺而澁有毛取其實可以練絹又爲面藥以
米泔灑楮亦能生菌也　埤雅皮斑者是楮皮白者是
穀有瓣者曰楮無瓣者曰構　本草圖經楮有二一種
皮有斑花文謂之斑榖今人用爲冠一種皮無斑葉似
葡萄作瓣而有子者其實初夏生如彈丸青緑色六七
月漸深紅色乃熟　抱朴子楮實赤者餌之一年老還
少　羣芳譜斑榖三月開花成長穗如栁花狀不結實
又一種皮白無花葉有椏义似葡萄葉開碎花結實如
楊梅用時但取葉有椏义有子者爲佳八九月采實名
楮桃一名榖實
　　　樺
上林賦華楓枰櫨師古注華即今之皮貼弓者也　大
業拾遺二年汾州起汾陽宫宮南外平林率是大樺木
高百餘尺行從文武皆剝取皮覆菴舍　格物總論樺
木似山桃皮上有紫黑花勻者用以裹鞍及弓鐙又可
以入藥用字亦作􁀙　格古要論韃靼樺皮木出北地
色黄其斑如米大微紅色能收肥膩甚難得裹刀靶爲
最今人以樺皮飾弓名樺皮弓又以襯靴　本草樺堪
爲燭取脂燒辟鬼　五雜組樺木皮軟而中空若敗絮
焉故取以貼弓便於握也又可以代燭余在青州持官
炬者皆以鐵籠盛樺皮燒之易燃而無烟也　博物要
覧樺皮畫家用以燒烟熏紙作僞古畫故亦名􁀙
　
　
　
　
　
　
　
　
　
　
　
　格致鏡原卷六十五
欽定四庫全書
　格致鏡原卷六十六　　　大學士陳元龍撰
　　木𩔖(三/)
　　　女貞
格物總論冬青一名女貞木一名萬年枝樹身大合抱
皮粗葉茂盛經冬不凋能結子毎枝一簇而皮青黑色
有瓤中心核飛禽食之　典術女貞木者少隂之精冬
葉不落　本草女貞木名亦作楨蘇頌曰女貞負霜葱
翠故貞女慕其名一名冬青　晉宫閣名華林園有萬
年樹十四枝　方勺泊宅編徽宗興畫學問試諸生以
萬年枝上太平雀爲題在試無能識其何木遂皆黜不
取或密以叩中貴中貴曰萬年枝冬青木也太平雀頻
伽鳥也　羣芳譜人因女貞冬茂亦呼爲冬青不知女
貞葉長子黑冬青葉圓子紅枸骨與女貞亦相似女貞
即俗呼蠟樹者冬青即俗呼凍青樹者枸骨即俗呼猫
兒刺者葢三樹也女貞一名貞木一名蠟樹以子種而
生最易長樹似冬青葉厚而柔長面青背淡長者四五
寸甚茂盛淩冬不凋人亦呼爲冬青五月開細花青白
色花甚繁九月實成似牛李子纍纍滿樹生青熟紫木
肌白膩立夏前後取蠟蟲種裹置枝上半月其蟲化出
延縁枝上造成白蠟民間大𫉬其利　宋氏樹畜部水
冬青葉細利於飬蠟子
　　　皁角
羣芳譜皁角一名皁莢一名烏犀一名懸刀所在有之
樹高大葉如槐葉瘦長而尖枝間多刺夏開細黄花結
實有三種一種小如豬牙一種長而肥厚多脂而粘一
種長而瘦薄枯燥不粘以多脂者爲佳　急就篇注皁
莢樹一名雞棲　稽神録泉州文宣王廟庭宇嚴峻學
校之盛冠於藩府庭中有皁莢樹每州人將登第則生
一莢以爲常　墨客揮犀唐七聖殿有皁莢一株合數
人抱相傳明皇洎貴妃共植於此每歲結實必有十數
莢合歡者　神仙傳葛仙翁斬皁莢樹爲杯用以盛酒
酒味益妙　南史齊蕭鸞嘗用皁莢訖授餘濼與左右
曰此猶堪明日用　七修𩔖藁鹽酒蟹每一器十隻用
皁莢半挺置中則經歳不壞　酉陽雜俎鬼皁莢生江
南地澤如皁莢高一二尺沐之長髪葉亦去衣垢波斯
皂莢出波斯國呼爲忽野簷黙拂林呼爲阿梨去伐樹
長三四丈圍五六尺葉似枸縁而短小經寒不凋不花
而實其莢長二尺中有隔隔内各有一子大如指赤色
至堅硬中黑如墨甜如飴可噉亦宜藥用
　　　㯶櫚
廣志㯶一名并閭葉似車輪乃在顚下有皮纒之附地
起二旬一採轉復上生　格物總論㯶櫚一名栟櫚高
一二丈無枝榦葉長而大岐生枝頭皮相重裹一行一
皮各有節皮可爲索也　丹鉛總録㯶櫚一名鬛葵又
曰蒲葵　羣芳譜棕櫚俗作棕䰕皮中毛縷如馬之􁎦
䰕故名出嶺南西川今江南亦有種之最難長初生葉
如白芨葉長高二三尺則木端數葉大如扇上聳四散
岐裂大者高一二丈葉有大如車輪者其莖三稜稜邉
如刺四時不凋幹正直無枝近葉莖處有皮裹之每長
一層即爲一節幹身赤黑皆筋絡可爲鐘杵亦可旋爲
器物其皮有絲毛錯綜如織剥取縷解可織衣帽褥椅
鍾盂之屬大爲時利毎歲必兩三剥之否則樹死或不
長剥之多亦傷樹三月於木端莖中出數黄苞苞中有
細子成列乃花之孕也狀如魚腹孕子謂之㯶魚亦曰
㯶筍漸長出苞則成花穗黄白色結實纍纍大如豆生
黄熟黑甚堅實木有二種一種有皮絲可作繩一種小
而無絲惟葉可作帚以爲王篲者非　高士傳方鎔隱
天門山以㯶櫚葉拂書號曰無塵子　羣芳譜㯶皮作
繩入水千年不爛昔有人開塜得一索已生根　坡詩
注㯶笋狀如魚子味如苦笋而加甘芳蜀人以饌佛僧
甚貴之而南方不知也筍生膚毳中葢花之方孕者正
二月間可剥而取過此苦澁不可食矣取之無害於木
而宜於飲食法當蒸熟所施客與竹筍同蜜煮醋浸可
致千里外　埤雅廣要蜀錦城之南有海棕焉幹猶龍
鱗枝猶鳯尾高百餘尺相傳繇李唐來閲千稔　益部
方物畧記海㯶大抵㯶𩔖然不皮而榦葉叢於杪至秋
乃實
　　　桄榔
本草桄榔一名姑榔一名麵木一名董㯶一名鐡木
蜀志興古南漢縣有桄榔樹有麫大者至百斛　廣志
桄榔樹大四五圍長五六丈洪直無枝條其顚生葉不
過數十似栟櫚其子作穗生木端其皮可作綆得水則
柔韌胡人以此聨木爲舟皮中有屑如麵赤黄色多者
至數斛蜜製可食與常麵無異　嶺表録異桄榔木枝
葉竝茂葉下有鬚如麤馬尾廣人采之以織巾子其鬚
尤宜鹽水浸漬即麤脹而韌以此縛舶不用釘線木性
如竹紫黑色有文理工人以制博奕局又其木剛作芟
鋤利如鐡中石更利惟中蕉栁致敗耳　北户錄桄榔
莖葉與波斯棗古散(古散堪/爲拄杖)椰子檳榔小異其木如莎
樹皮釀木皮出麵可食洛陽伽藍記云昭儀寺有酒樹
麫木得非桄榔乎其心爲炙滋腴極美　海槎餘錄桄
榔木𩔖紵􁀙樹樹杪挺出數枝毎枝必贅青珠數條每
條不下百餘顆計一樹可得青珠百餘條團團懸掛若
傘葢可愛也其木最重番舶用爲鎗以代鐡其鋒鋩侔
於鐡也色𩔖花梨而多綜紋
　　　花櫚
本草櫚木出安南性堅紫紅色有花文者謂之花櫚可
作牀几扇骨爲枕令人頭痛性熱故也　格古要論花
梨木出南番廣東色與降眞香相似亦有香其花有鬼
面者可愛花麤而色淡者低廣人多以作茶酒盞　羣
芳譜櫚木色似紫檀有花紋者謂之花櫚俗作花梨者
非　博物要覧花梨樹葉如梨而無花實肌理細膩可
作器具亦有花紋成山水人物花鳥形者名花梨影木
　　　鐡力
格古要論鐡力木出廣東色紫黑性堅硬而沉重東莞
人多以作屋　手鏡蠻地多山産美材鐡栗木居多有
力者任意取之故人家治屋咸以鐡栗等良材爲之方
堅且久若用雜木多生蛀蟲大如吳𧖟日夜囓梁柱中
磔磔有聲不五年間皆空中遂至傾倒其鐡栗有參天
徑丈餘者廣州人多來採製椅桌食隔等器鬻於吳浙
間可得善價
　　　諸木
淮南王木譜模木生周公塜上其葉春青夏赤秋白冬
黑以色得其正也楷木生孔子塜上其餘枝疎而不屈
以質得其直也　花木考楷木出曲阜孔林紋如貫錢
有直性無横性製爲杖可以戒暴　王世懋東遊記子
貢楷大倍他植枯而不蝕眞古木也　五雜組曲阜孔
林有楷木相傳子貢手植者其樹十餘圍今已枯死其
遺種延生甚蕃其芽香苦可烹以代茗亦可乾而茹之
其木可爲笏枕及棋枰云𫾣之聲甚響而不裂故宜棋
也枕之無惡夢故宜枕也此木聖賢之遺跡而守土之
官日逐採伐制器以充饋遺今其所存寥寥反不及商
丘之木以不材終天年不亦可恨之甚哉　酉陽雜俎
蜀中有木𩔖柞衆木榮時如枯枿隆冬方萌芽布隂蜀
人呼爲楷木　詩疏園有棘棘酸棗也　爾雅栲山樗
注栲似樗色小白生山中因名云亦𩔖漆樹　詩疏栲
葉似櫟木皮厚數寸可爲車輻或謂之栲櫟許愼正以
栲讀爲􁀙今人言栲失其聲耳　爾雅杻檍注似棣細
葉葉新生可飼牛材中車輞關西呼杻子一名土橿
詩疏杻檍也葉似杏而尖白色皮正赤爲木多曲少直
枝葉茂好華如楝而細蕋正白葢此樹今官園種之正
名曰萬歲既取名於億萬其葉又好故種之或謂之牛
筋或謂之檍材可爲弓弩幹也　埤雅釋木云檖羅檖
一名羅其文細密如羅故曰羅也又有白者赤羅文棘
白羅文緩雖皆所謂文木然而赤羅爲上梀謂之綾杉
謂之紗檖謂之羅羅亦有華者俗謂之羅錦羅錦猶言
杉錦梀綾也羅錦明杉錦暗今虜人有梀綾器其文如
綾綺狀又下於杉錦矣　詩疏枸樹山木其狀如櫨一
名枸骨高大如白楊所在山中皆有理白可爲函板枝
柯不直子著枝端大如指長數寸噉之甘美如飴八九
月熟江南特羙今官園種之謂之木蜜古語云枳枸來
巢言其味甘故飛鳥慕而巢之本從南方來能令酒味
薄若以爲屋柱則一屋之酒皆薄　物𩔖相感志枸樹
江南謂之白石樹詩所謂南山有枸是也　廣志木蜜
樹號千歲根甚大伐之四五歲乃斷取不腐者爲香生
南方蜜可食　詩疏楛其形似荆而赤莖似蓍上黨人
織以爲斗筥箱器又揉以爲釵故上黨人調問婦人欲
買赭否曰竈下自有黄土問買釵否曰山中自有楛
唐書萬歲登封元年春封嵩山御朝覲壇受朝賀登封
壇南有槲樹大赦日於其杪置金雞改名爲金雞樹
羣芳譜漆一名桼似榎而大樹高二三丈餘身如柿皮
白葉似椿花似槐子似牛李子木心黄生漢中山谷梁
益陜襄歙州皆有金州者最善廣州性急易燥　格物
論漆樹汁可以髹物以竹筒釘入木中取之人多種於
山谷間　花木考百濟西南海中有三島出黄漆樹似
小榎樹而大六月取汁漆器物若黄金其光奪目　南
方草木狀棹樹幹葉俱似椿以其葉煮汁漬果呼爲棹
汁若以棹汁雜彘肉食者即時爲雷震死出高凉郡
紺珠棹汁唯可染絳　花木考郴州之木櫧爲貴其爲
樹四時無改柯易葉質性堅於檜柏伐而材之雖百歲
雨淋日炙弗蠧弗腐作屋置以當風雨之衝棺在土與
石槨敵此櫧之所以爲貴也櫧樹歲結子其子小者小
於榛味如之大者大如榛而味苦土人取爲果實謂小
實者爲圓珠櫧大者苦珠櫧以此分二種其材固無異
也按山海經前山其木多􁁉(音/諸)注謂其樹作子可食冬
夏恒青作柱難腐􁁉豈即此櫧耶　羣芳譜楂橡栗之
屬生閩廣江右山谷間樹易成材亦堅韌實如橡斗無
刺子或一二或三四似栗而殻薄仁皮色如榧肉如栗
味苦多膏油　杜工部詩石榞徧天下水陸兼浮沉注
榞木名石榞子如芎藭其皮可以禦饑時天下荒亂小
民轉溝壑水陸竝載石榞以充糧　蜀記䔋木樹高十
餘丈濶四五圍樹顚生葉兩邉行列如飛鳥翼皮中有
白麫石許磨屑可作飯呼爲䔋麫輕滑勝桄榔麫　吳
錄交阯有欀木其皮中有如白米屑者乾之水淋之似
麫可作餅(楊愼云欀即桄榔張爾公/云欀即䔋木非桄榔也)　山海經橐山多
􁀙木郭注今蜀中􁀙木七八月中吐穗穗成如鹽粉
廣志柯木生廣南山谷可爲船舫一名木孥　南越志
威寧縣有穿州其上多綸木似榖皮可以爲綿　嶺表
錄異抱木葉細如檜身堅𩔖柏唯根軟不勝刀鋸今潮
循人多用其根刳而爲履當木濕時刻削易如割𤓰木
乾之後柔刀不可理也或油畫或漆其輕如通草暑月
著之隔卑濕地氣力如杉木今廣州諸郡牧守初到任
皆有油畫抱木履也　酉陽雜俎武陵郡北有鹿木二
株馬伏波所種木多節　九域志金城山上有韓木乃
文公所植不知其名士人觀其花之疎密以知登第之
多寡　王㑹篇卜人以丹砂夷用􁁜木注木生水中黑
色而光堅若銕　古今注毉木出交州色黑有文亦謂
之烏文木　博物要覧烏木出海南南蕃雲南葉似棕
櫚性堅老者純黑色且脆間道者嫩今僞者多是檕(音/記)
木染成作筯　格古要論娑木出廣西四川色黄紋理
稍黑花紋細者可愛直理者多性最柔可圈束新者有
香甚濁　事物紺珠蘇木出海南樹似菴蘿葉似榆抽
條長丈餘花黄子初青熟黑木赤可染絳　博物要覧
蘇木樹𩔖槐出九真煎汁忌鐡器則色黯其木蠧之糞
名曰紫納亦可染絳　容齋隨筆杬木今饒州處處有
之莖幹不純是木小人爭鬭者取葉挼擦皮膚輙赤腫
如𬒳傷以誣人至和鹽擦卵則又染其外若赭色也
物𩔖相感志杬木出豫章煎其皮甚赤用以藏卵使不
壞爾雅謂杬魚毒是也　硯北雜志峽川黄牛廟後鬱
木似冬青落葉似符篆不同　格古要論欏木出湖廣
及江西南安萬羊山木色白紋理黄花紋麤亦可愛謂
之倭欏不花者多有一等稍堅理直而細謂之草欏俗
呼曰梌木　事物紺珠欓木似椿莖間有刺子辛如椒
南人淹藏爲果　花木考强木造船其上多飾珠玉以
爲遊戲强木不沉木也方一寸以百斤巨石縋之終不
沒　名義考世傳木蘭舟不知木蘭是何物陶隱居云
似欄木皮甚薄而味辛香相如傳注如椒而香可作面
膏或云與桂同或云桂中之一種玉篇欃木蘭也　穆
天子傳天子釣於河以觀姑繇之木注姑繇大木也
汲冡周書白州比閭其華若羽伐其木爲車終行不敗
　南州異物志木有摩厨生于斯調國其汁肥潤其澤
如脂膏馨香馥郁可以煎熬食物香美如中國所用油
　三輔黄圖漢有枍詣宮枍(音/意)詣木名　宜都山川記
佷山有異木人無見其朽者其名千歳葉似棗色似桑
冬夏青貞强少節目　蜀都賦注交讓木名兩樹對生
一樹枯則一樹生如是歳更終不俱生俱枯也出岷山
在安都縣　拾遺記晉人爲介之推起思烟臺種仁夀
木木似栢而枝長柔軟其花堪食呂覧云木之美者有
仁夀之華　孔光傳賜太師靈夀杖云靈夀木名似竹
有節長不過八九尺圍三四寸自然有合杖制不湏削
治也　詩疏椐樻節中腫以扶老今靈夀是也今人以
爲馬鞭及杖𢎞農共北山甚有之　酉陽雜俎無患木
燒之極香辟惡氣一名噤婁一名桓昔有神巫曰瑤􁀙
能符劾百鬼擒魑魅以無患木擊殺之世人競取此木
爲器用却鬼因曰無患木　纂異文無患木名也實可
以去垢核黑如㙠櫨無患木子僧家貫之爲念珠惟取
紫紅色小者佳　博物要覧槵子木生山中樹甚高大
枝葉皆如椿其葉對生五六月開白花結實如彈丸生
青熟黄老則文皺黄時肥如油煠之形味辛氣䐈且硬
其蒂下有二小子相粘承之實中一核堅黑如珠其子
可作素珠碾碎可洗真珠　酉陽雜俎通脱木如蜱麻
生山側花上粉主治惡瘡心空中有瓤輕白可愛女工
取以飾物　寰宇記嶺南容州有勾芒木可以爲布里
人斫之新條更生取之績以爲布　格古要論人面木
出鬱林州春花夏實秋熟兩邉似人面故以名之　事
物紺珠接骨木髙一二丈花葉似芹木輕虚無心斫枝
挿土便生一名木葫藋　彚苑枳柜即圖經所謂接骨
木也　事物紺珠龍骨木根如桮棬幹如臂而扁皮青
翠花黄心紅瓣根身有刺斷之有汁可編籬又名火殃
樹烽火木　格古要論虎斑木出海南其紋理似虎斑
故名鸂鶒木出西蕃其木一半紫褐色内有蟹爪紋一
半純黑如烏木有距者價高西蕃作駱駝鼻中紋子不
染肥膩嘗見有作刀靶者不見其大者　酉陽雜俎臺
山有色綾木其理如綾紋人取以爲枕呼色綾枕　松
漠記聞㮦柃木多有文縷可愛多用為椀　羅浮山記
男青條蕊之屬莫不朱色尤易植立折挿土中因便開
榮　彚苑女青亦木名見道藏有女青鬼律　湘烟録
女青烏葛也見張揖廣雅一名雀翾生朱崖見本草
叙州府志黄葛木其形如衆藤連理合而爲一大者合
抱高數丈葉如橡葉喜縁崖壁生壅腫屈曲不爲材用
韻書云夀可千歲　錦繡萬花谷忠州景德觀前有古
木大數十圍枝柯盤鬱如葢山中人云此黄葛木千年
物也　格古要論赤水木色赤紋理細性稍堅且脆極
滑浄　事物紺珠臙脂木色如臙脂堅緻可鏇作艾子
木高竦花黄葉小子若萸糜之曰艾油　花木考放杖
木生温括睦婺山中樹如木天蓼老人浸酒服之一月
放杖故以爲名也　陸游入蜀記石端義者性殘忍每
捕官吏繫獄輙以石鹽木枷枷之石鹽木葢木之至堅
重者每曰木名石鹽天生此爲我用也其後石坐罪竟
荷校云　南越志廣州有樹可以禦火山北謂之愼火
或謂之戒火多種屋上以防火也但南中無霜雪故成
樹　伏琛齊地記東武城東南有勝火木經野火燒炭
不滅故東方朔謂爲不灰之木　太平寰宇記不灰木
俗多爲鋌子燒之成炭而不灰出膠州葉如蒲草束以
爲燎俗呼爲萬年火把　開山圖徐無山出不灰之木
其木色黑似炭而無葉　花木考圖經曰不灰木出上
黨今澤潞山中皆有之葢石𩔖也其色青白如爛木燒
之不然以此得名或云滑石之根也出滑石處皆有亦
名無灰木採無時今處州山中出一種松石如松幹而
實石也或云松久化爲石人家多取以飾山亭及琢爲
枕雖不入藥然與不灰木相𩔖故附之　輟耕録囘紇
野馬川有木曰鎻鎻燒之其火經年不滅且不作灰彼
處婦女取根置帽入火不焚如火䑕布云　上林賦鮮
支黄礫師古注鮮支即今支子樹也　花木考富家則
種椰子一千株或二三百株爲産業其椰子有十般取
用嫩者有漿甜可食又可釀酒老者肉打油做糖或做
飯外衣打索造船殻爲椀爲酒鍾又好燒酒灰打廂金
銀細巧生活樹好造屋葉堪葢屋出柯枝國　格古要
論椰子木出廣西梧州府鬱林州樹似檳榔實大如瓜
堪爲飲器文選曰檳榔無枝椰葉無隂檳榔亦出廣西
鬱林州樹如棕櫚高七八丈其實尖者爲貴與石灰同
食令人齒黑故有雕題黑齒之俗實能辟瘴氣故土人
日日早食客至傳以相待　庶物異名疏魏王花木志
君遷樹細似甘蕉子如馬乳一曰子如瓠形即古度樹
也不花而實子從皮出大如安石橊正赤初時可煮食
司馬温公名苑云君遷子如馬嬭俗云牛嬭柿是今之
造扇用此　北户録蝱母木即南越志所云古度樹一
呼䢷子南人號曰柁實從木皮中出如綴珠璫大如櫻
桃黄即可食過則實中化蛾飛出亦有爲蚊子者　國
史𥙷嶺南有蚊樹似枇杷樹皮裂蚊紛然而出　魏王
花木志都桷樹出九真交阯野生三四月開花赤色子
似木瓜八九月熟　薛瑩荆揚異物志棎子樹南越丹
陽諸郡皆有之實如梨冬熟味酢畱子樹七八月熟核
堅味與棎子同　事物紺珠椋子樹葉似柿兩葉相當
子圓細如牛李生青熟黑材中車輞　交州記都句樹
似栟櫚木中出屑如麪可啖　大業拾遺南海郡送都
念子樹一百株勅付西苑十六院内種此樹高一丈許
葉如楊枝柯長細花金色花葉正赤似蜀葵而大其子
小於柿子甘酸至美蜜漬爲粽益佳　資暇録豆有圓
而紅其首烏者舉世呼爲相思子即紅豆之異名也其
木斜斫之則有文可爲彈博局及琵琶槽其樹大株而
白枝葉似槐其花與皁莢花無殊其子若􁀙豆處於甲
中通身皆紅李善云其實赤如珊瑚是也　格古要論
金剛子木出海南安南六楞遍身花紋深細可愛堅且
實故名金剛子作素珠冬月不冷手大者如榛子小者
如梧桐子亦有如圓眼大者　大理府志念珠樹在城
北五十里每穗結實百八枚昔李賢者寓周城主人其
家婦産難賢者摘念珠一枚使吞之珠在兒手中擎出
棄珠之地叢生珠樹　香譜丁香生東海及崑崙國二
三月花開七月方結實　本草注丁香生廣州樹高丈
餘淩冬不凋葉似櫟而花圓細色黄子如丁長四五分
紫色中有粗大長寸許者俗呼爲母丁香擊之則順理
而折味辛主風毒諸腫能發諸香及止乾霍亂嘔吐驗
　酉陽雜俎阿魏出伽闍那國即北天竺也伽闍那呼
爲形虞亦出波斯國波斯呼爲阿虞截樹長八九丈皮
青黄二月生葉葉似䑕耳無花實斷其枝汁出如飴久
乃堅凝拂林國僧彎所説同摩伽陁國僧提婆言取其
汁和米豆屑合成阿魏　唐本草薰渠即阿魏别名
元飲膳正要阿魏根名穩展性臭能止臭和食料甚香
美　一統志三佛齊出阿魏樹不甚高土人納竹筒於
樹梢脂滿其中冬月破筒取脂即阿魏也或曰其脂最
毒人不敢近每採時繫羊於樹下自遠射之脂著於羊
羊斃即爲阿魏　五雜組俗云黄金無假阿魏無眞阿
魏生西域中一名合昔泥其樹有汁沾物即化人多牽
羊豕之𩔖繫樹下遙以物撼其樹汁落則羊豕皆成阿
魏矣樹上之汁終不可得故云無真也　本草雷斆云
阿魏驗法有三第一以半銖置熟銅器中一宿至明沾
阿魏處白如銀汞無赤色第二以一銖置五㪷草自然
汁中至明如鮮血色第三以一銖置柚樹上樹立乾即
是真者研細熱酒器上裛過入藥　𤣥覽枸把千歲爲
犬子　事物紺珠枸把枝幹高三五尺葉如橊葉而薄
軟可食　花木考三佛齊産没藥樹高大如松皮厚二
三寸採時掘樹下爲坎用斧伐其皮脂流於坎旬餘方
取之浡泥産片腦樹如杉檜取之者必齋沐而往其成
片似梅花者爲上其次有金脚速腦米腦蒼腦札聚腦
又一種如油名腦油　花木考片腦産暹羅諸國惟佛
打泥者爲上其樹高者二三丈葉如槐而小皮理𩔖沙
桞腦則其皮間凝液也好生窮谷島夷以鋸付􁀙就谷
中尺斷而出剥而採之有大如指厚如二青錢者香味
清烈瑩潔可愛謂之梅花片鬻至中國擅翔價焉復有
數種亦堪入藥乃其次耳　五雜組血竭一名麒麟竭
出南番中廣州亦有之樹高數丈葉似櫻桃而有三稜
脂液滴下如膠飴狀乆而堅凝色如乾血又能破積血
止金瘡血故以血竭名也一云是紫鐂樹之脂驗者以
透指甲爲真　事物紺珠杜仲高數丈葉如柘皮如厚
朴折之白絲相連厚朴高三四丈徑一二尺葉如栁不
凋紅花青實皮鱗皴而厚紫色　一統志鄠南有淨土
樹三月開花如桃花八月結實如小栗殻中皆黄土相
傳鳩摩羅什覆屧於土中所生故名浄土　西京雜記
上林苑有千年長生樹十株萬年長生樹十株　洛陽
宮殿簿明光殿前長生二株含章殿前長生一株　晉
宫閣名華林園長生六株萬年殿前長生二株　鄴中
記金華殿後有皇后浴室種雙長生樹枝條交於棟上
團團車葢形冬日不凋葉大如掌至八九月乃生華華
色白子赤大如橡子不中啖也世人謂之西王母長生
樹　太平廣記楚國王仲先聞潘章之美因願爲友遂
同衾枕情踰伉儷未幾偕沒其家憫之合𦵏於羅浮山
忽生一樹柯條枝葉無不相抱時人號曰共枕樹　晉
宫閣名華林園中有君子樹三株　太平御覽君子樹
似檉松曹爽樹之於庭　事物紺珠慈母樹高丈餘葉
如櫻桃而小　五侯鯖羅漢樹有雌雄雄者開花雌者
結子子細腰似葫蘆　硯北雜志杜子美舊居在秦州
東柯谷今爲寺山下有大木至今呼爲子美樹　李紳
詩序新昌宅書堂前有藥樹一株今已盈拱前長慶中
於翰林院西軒藥樹下移得纔長一寸僕夫封一泥圓
以歸植今則長成名之曰天上樹　潛確𩔖書肉樹端
溪豬肉子也大如杯炙而食之味如豬肉而美麪樹南
中桄榔也酒樹椰也　華夷花木考弓樹在全羅道光
州南門外枝幹輪囷大數十圍高七十餘尺邑人以發
葉早晩占年之豐歉今枯　爾雅樸􁂶心注樸􁂶一名
心樸􁂶斛􁂶也有心能濕江河間以作柱　五侯鯖白
㽔棫樸也燒之其烟與他木異直上如線高五七丈不
絶　南方草木狀文木樹高七八尺色黑如水牛角
彚苑詳註石帆海樹也紫黑色其根株着實其枝柯如
鐡綆相勾聨高一二尺許疑以其扁薄如帆故呼爲石
帆今人取置花盆中以爲玩　事物紺珠紫珠樹似黄
荆葉小無椏子紫圓如小珠　𤣥中記東海有樹名爲
白䝉其汁可爲脂色白味甘　本草拾遺旁其烏藥也
李時珍云烏以色名其葉狀似鰟魮故俗呼爲鰟魮樹
旁其方音訛也陳藏器云樹生似茶高丈餘一葉三椏
葉青隂白狀似山芍藥及烏樟根色黑褐作車轂紋横
生直根者不堪用　酉陽雜俎昔婁約居常山据禪座
有野嫗手持一樹植之於庭言此是蜻蜓樹歲久芬芳
鬱茂有一烏身尾長常止息其上　五侯鯖蝴蝶樹高
三五尺葉皺而有稜春暮盛開山谷間有之　爾雅魄
榽橀注魄大木細葉似檀今河東多有之齊人諺曰上
山斫檀榽橀先殫(榽一/作挈)　詩義疏檕迷一名挈橀　唐
本草檕迷名莢蒾蘇恭云葉似木槿及榆作小樹子如
溲䟽兩兩相對而色赤味甘　廣志檕迷樹子色如糯
粟可食　花木考山野有一等樹名爲沙孤樹人將此
樹皮如中國葛根搗浸澄濾取粉作丸菉荳大曬乾而
賣名沙孤米可做飯食出蒲喇加國　何氏天啓集永
明寺詩注云柴千樹名因土人所名亦不知何木也詩
云山樹柴與千南客曾不省云最難長大我見刹那頃
　太平廣記俱那衛葉如竹三莖一層莖端分條如貞
桐花小𩔖木檞出桂州　羅浮山記那衛外國樹英花
紅粉至可玩愛　本草别録溲疏生熊耳川谷一名楊
櫨一名牡荆一名空疏樹高丈許皮白中空時時有節
子似枸把子冬熟赤色味甘苦末代乃無識者此非籬
援之楊櫨也　林邑記播栘樹柯葉發根下虚中森羅
望之似懸髪　庶物異名疏陶隱居别録云衛矛生霍
山吳普云葉如桃箭如羽蘇㳟云莖長四五尺許其幹
有三羽狀如箭翎葉似山茶青色其木亦名狗骨釋名
云齊人曰衛所以導矢也此物幹有直羽如箭羽矛刃
自衛之狀故以爲名　事物紺珠㽔核樹高五七尺莖
間有刺葉似枸把花白子紅紫似五味子　物𩔖相感
志必栗香樹形如椿生商山殺蟲魚葉擣碎置上流魚
悉暴腮其木堪爲書軸白魚不敢犯之　花木考做打
麻本是一等樹枝落膠汁土内掘出如松歴青様火㸃
即著番人皆以此物作燈㸃照光番船造完則溶此物
塗抹於外水不能入彼人多採取賣内有明淨好者似
金珀一般若損都盧厮有番人做成帽珠而賣水珀即
此物也出蒲喇加國　太平廣記阿驛波斯呼爲阿驛
拂林呼爲底檷樹長丈四五枝葉繁茂葉有五出似蜱
麻無花而實實赤色𩔖蜱子味似乾柿而一年一熟
事物紺珠無石子樹一名沒石子出波斯高六七丈圍
八九尺葉似桃而長白花心微紅子如彈丸初青熟黄
一年生無石子一年生䟦屢子殻大如指長三寸子如
栗可噉　翻譯名義集南印建那𥙷羅國北不遠有多
羅樹成林三十餘里其葉長廣其色光潤諸國書寫莫
不採用　天中記洛陽翊津橋通翻經道塲其道塲有
婆羅門僧及身毒僧新翻諸經其經本從外國來用貝
多樹葉書貝多葉長一尺五六寸濶五寸許葉形似琵
琶而厚大横作行書隨經多少縫其一邉帖帖然　酉
陽雜俎貝多出摩伽陀國長六七尺經冬不凋此樹有
三種一者多羅婆力义貝多二者多梨婆力义貝多三者
部婆力义多羅多梨竝書其葉部闍一色取其皮書之
貝多是梵語漢翻爲葉貝多婆力义者漢言樹葉也西
域經書用此三種皮葉若能保䕶亦得五六百年嵩山
記稱貝多葉似枇杷竝謬交阯近出貝多枝林中第一
　緬甸軍民志有樹𩔖㯶高五六丈結實大如掌土人
以麯納罐中而以索懸其罐於實下劃其實取汁流於
罐以爲酒名曰樹頭酒或不用麯唯取其汁熬爲白糖
其葉即貝葉寫緬書用之　嵩山記嵩高寺中有思惟
樹即貝多也如來坐貝多下思惟因以名焉　魏王花
木志思惟樹漢時有道人自西域持貝多子植於嵩之
西峯下後極高大有四樹樹一年三花　酉陽雜俎菩
提樹出摩伽陁國在摩訶菩提樹寺葢釋迦如來成道
時樹一名思惟樹莖幹黄白枝葉青翠經冬不凋至佛
入滅日變色凋落過已還生此日國王人民大小作佛
事收葉而歸以爲瑞也樹高四百尺下有銀塔周㢠廻遶
之彼國人四時常焚香散花遶樹下作禮此樹有梵名
二一曰賓撥梨娑力义二曰阿濕曷咃婆力义西域記
謂之畢鉢羅以佛於其下成道即以道爲稱故號菩提
婆力义漢翻爲道樹　天台志山有菩提樹相傳西天
梵僧遊化遺此種樹如柿花亦大同未結蘂先乃别抽
一葉長指半許濶両指色白而光潤乃結蘂於葉下日
則覆子以蔽穢夜則捧子以承露秋社後取子爲珠十
百中必有一二如羅漢者謂之佛頭他處所生則無之
若西天佛菩提樹智藥三歲移植於廣州光孝寺者其
樹不花不實經冬不凋葉之筋脉細緻如絹廣人毎用
此爲燈爲花爲蟬蟲之翼則與此大不相𩔖　酉陽雜
俎巴陵有寺僧房牀下忽生一木隨伐隨長外國僧見
曰此婆羅也元嘉初出一花如蓮　遊名山記華山朝
元洞下院有老君殿其前婆羅樹數百年物視其子𩔖
栗道士云灰之服以酒可愈心痛　益部名物記贊沙
羅樹花在蛾眉山難移樹葉似柟葉葉相讓樹皮如玉
蘭色葱白最潔鳥不棲蟲不生　潛確𩔖書唐天寳初
安西道進娑羅樹狀云此木不庇凡草不止惡禽如得
托根長樂擢頴建章布葉垂隂比月中之丹桂連枝接
影對天上之白榆　華夷花木考娑羅樹出西番海中
潯州官圃一株甚巨每枝生葉七片有花穗甚長而黄
如栗花秋後結實如栗可食正所謂七葉樹也今餘杭
南安寺前二株左右對植甚茂問之土人皆不知其名
一僧乃云相傳娑羅樹番僧所植者此不謬矣唐李邕
娑羅樹碑云惡禽不集凡草不庇東瘁則青郊苦而歳
不稔西茂則白藏泰而秋有成是也苐以段成式之博
雅而曰花開如蓮則大悖耳其樹詳於佛書維摩詰經
有菴羅樹唐㑹要云菩提樹一名波羅樹葉似白楊即
思惟樹一名成道樹西域記名畢鉢羅又雙樹名婆羅
樹其花名婆羅法今所稱婆羅法門也葢婆娑音同故
互言之耳今月中樹影皆曰閻浮山娑婆樹影即此歐
陽永叔娑羅樹詩云伊洛多竒木娑羅舊得名常於佛
家見宜在月中生　解酲語至元間馬八兒國入貢菴
羅樹十株花葉似棗實似李味佳　一統志真臘國有
婆田羅樹花葉實俱畧似棗又有歌畢陀樹花似林檎
葉似榆而厚大實似李　花木考黎州通望縣有銷樟
院在縣西一百歩内有天王堂前古柏樹下有大池池
南有娑羅錦樹三四人連手合抱方匝先生花而後生
葉其花盛夏方開謝時不背而墮宛轉至地其花蘂有
綿謂之娑羅綿善致鬱茂違時枯凋　霏雪録婆羅蜜
樹如荔枝樹差大皮厚葉團有横紋小枝附樹身而生
一枝含數實花落實出大如斗皮亦似荔枝有刺𩔖佛
首螺髻之狀肉若蜂房近子處可食與熟瓜無異而風
韻過之如肥皁核大亦可煼食味似豆春生秋熟交人
珍之　海槎餘録波羅蜜樹𩔖冬青而黑潤倍之幹至
斗大方結實多者十數少者五六顆皆生於根幹之上
狀似冬瓜外結厚皮若栗蓬多棘刺方熟時可重五六
斤去外殻内肉層疊如橘囊以其甘如蜜故云　國憲
家猷南滇夷島産木有堅如石文横銀屑者夷名曰伽
陀羅余愛其堅又貴其異遂用作琴　楊慎外集拘尼
陁樹花見月光即開無憂樹女人觸之花方開婆羅婆
樹其實如􁁉　事物紺珠波羅奢華葉青色華有三色
日未出時則黑日正中則赤日沒則黄樹汁染皮㲲名
紫礦　西京雜記上林苑有白銀樹黄銀樹扶老樹金
明樹搖風樹鳴風樹琉璃樹離婁樹　華夷花木考紫
䤵樹出真臘國呼爲勒佉亦出波斯國樹長一丈枝條
鬱茂葉似橘經冬不凋三月開花白色不結子天大霧
露及雨霑濡其樹枝條即出紫䤵波斯國使烏海及沙
利深所説竝同真臘國使折衝都尉沙門陀沙尼㧞陀
言蟻運土於樹端作窠蟻壤得雨露凝結而成紫䤵崑
崙國者善波斯國者次之　李紳詩注琪樹垂條如弱
栁結子如碧珠三年子乃熟毎歲生者相續一年者緑
二年者碧三年者紅綴條上璀錯相間(一統志/作金松)　王世
懋游匡廬山記寳樹在上大林寺去天池輿行可四里
而遙幾及山麓矣樹有二其一亭亭道旁扶疏四垂妙
好端正若浮屠所畫瓔珞琪樹者相傳一異僧自西土
移來近忽出一癭作人狀僧輩以爲大士像云其一生
澗旁枝葉覆廕根出石間泉㶁㶁流其上樹之美故讓
道旁者而所據勝不啻過之　七修𩔖藁予友烏鎮王
天雨濟爲横州州判甞云横之馴象衛指揮殷貫家有
盆樹一株高可三四尺幹葉皆紫黑色葉小𩔖石楠質
理細厚問於主人曰鐡樹也每遇丁卯年則花開四瓣
紫白色如瑞香較少圓耳一開累月不凋嗅之有草氣
予以諺以事難成者則曰須鐡樹開花然則果有此樹
耶　華嚴經如雪山頂有藥王樹名無盡根　酉陽雜
俎没樹出波斯國拂林國人呼爲阿縒(音/矬)樹長丈餘皮
青白色葉似槐而長花似橘花而大子黑色如山茱萸
酸甜可食　北史琉球國居海島多鬭鏤樹似橘而葉
密條纎如髪之下垂織鬭鏤皮弁雜毛以爲衣　事物
紺珠纒花樹出天方國如中國大桑其花一年三發長
生不枯　酉陽雜俎婆律國有婆律樹高八九丈大可
六七圍瘦者出龍腦香香在木心肥者出婆律膏膏在
木端齊暾樹出波斯國亦出拂林呼爲齊􁣨(湯兮/反)樹長
二三丈皮青白花似柚極芳香子似楊桃六月熟西域
人壓爲油以煮餅果如中國之巨勝也阿勃參出拂林
國長一丈餘皮青白色葉細兩兩相對花似蔓菁正黄子
似胡椒赤色研其枝汁如油以塗疥癬無不瘥者其油
極貴價重於金槃砮穡波樹出波斯國亦出拂林國拂
林呼爲羣漢樹長三丈圍四五尺葉似細榕經寒不凋
花似橘白色子緑大如酸棗其味甜膩可食西域人壓
爲油以塗身可去風痒
　
　
　
　
　格致鏡原卷六十六
欽定四庫全書
　格致鏡原卷六十七　　　大學士陳元龍撰
　　木𩔖(四/)
　　　異木
山海經泂野之山有樹青葉赤華名若木生崑崙山附
西極其花光下照地神人之丘有木焉其狀如牛引之
有皮若纓黄虵其葉如羅其實如欒其木若蓲其名曰
建木日中無影百仞無枝上有九欘(音竹枝/囘曲也)下有九枸
(根盤/錯也)其實如麻(似麻/子也)其葉如芒(芒木似/棠梨)大皥爰過(言庖/犧于)
(此經/過)黄帝所爲(言治䕶/之也)　淮南子建木在都廣衆帝所
自上下日中無影呼而無響葢天地之中也(都廣南方/山名也衆)
(帝從此山上天還下故曰上下日中/時日直人無有晷故曰天地之中)扶木在揚州日之
所曊(照也/音沸)　拾遺記祈淪國有夀木之林一樹千尋日
月爲之隱蔽若經憇此木下皆不死不病瀛州有影木
日中視之則一葉百影花有光夜如列星萬年一實其
大如瓜　山海經密山上多丹木圓葉而赤莖黄花實
如飴食之不饑玉膏灌丹木丹木五歲五色乃清五味
乃馨　神異經東南荒中有椰木焉其枝喬直上二百
歳葉落而生花花影如甘瓜復二百歲一落盡而生蕚
下生子三歲而成熟成熟之後不長不減子形如寒瓜
此實不取萬世如故若取下子而畱蕚蕚復生子如初
瓤甘美如蜜食之令人身澤不可過三升令人冥醉半
日乃醒一名無葉一名倚驕一名綺縞　拾遺記燧明
之國不識晝夜土有燧木後世聖人游於日月之外以
食救物至於南垂觀此燧木有鳥𩔖鶚啄其枝則火出
取以鑽火號燧人氏在庖犧氏之前葢火山國也　吳
越春秋越王得神木一雙大二十圍長五十尋陽爲文
梓隂爲楩柟巧工施校制以規繩雕治圓轉刻削磨礱
分以丹青錯畫文業婪以白璧鏤以黄金狀𩔖龍蛇文
彩生光乃使大夫種獻之於吳王　物𩔖相感志射木
根如生人長七尺刻之有血以其血塗足下可以歩行
水上不沒以塗鼻上入水則水爲之開可以止住泉底
塗身則隱形欲見則拭去之　洞冥記武帝常見彗星
東方朔折指星木授帝帝以木指彗星則沒　物𩔖相
感志青榠木出外國漢武得之其木有膏如淳漆削置
器中以蠟和之塗布然照數里之光　洞冥記東方朔
從西那汗國歸得風聲木十枝獻帝長九尺大如指此
木臨因桓之水禹貢所謂因桓是也其源出甜波樹上
有紫燕黄鵠集其間實如油麻風吹枝如玉聲因以爲
名有武事則如金革之響有文事則如琴瑟之響上以
枝遍賜羣臣臣有凶者枝則汗出臣有死者枝則折昔
老聃在周世七百年枝未汗偓佺生於堯時三千歲枝
未折帝乃以枝問朔朔曰臣已見枝三過枯死而復生
豈汗折而已哉里語曰年未半枝未汗此木五千年一
汗萬歲不枯縉雲之世生於阿閣間也　杜陽編李輔
國有鳯首木高一尺雕刻鸞鳯之狀形枯槁毛羽脱落
不甚盡雖凝寒之時置諸高堂大厦之中而和煦之氣
如二三月故别名爲常春木縱烈火焚之終不燋黑焉
　酉陽雜俎倒生木依山生根在上有人觸則葉翕人
去則葉舒出東海　洞冥記明天發日香生香池寒國
地有發日樹言日從雲出雲來掩日風吹樹枝拂雲開
日光也亦名開日樹　括地圗龍池之山四方高中央
有池方七百里羣龍居之多五花樹羣龍食之　酉陽
雜俎乾陁國頭河岸有繫白象樹花葉似棗柔冬方熟
相傳此樹滅佛法亦滅　釋典帝釋殿前員生樹梵語
波利質多樹高一百繇旬枝葉覆五百繇旬寳花開時
天界自然嚴飾妙好能逆風香諸每天子夏月於樹下
宴息法華經謂之天樹王　洪容齋隨筆行行相植莖
莖相望枝枝相准葉葉相向華華相順實實相當此無
量夀經所言天宮寳樹非塵世所有也　博物志三珠
樹生赤水上其樹如柏葉皆爲珠　彚苑詳註海商下
嶴者言有珠子樹其珠生於蚌中蚌生於樹上綴著不
解樹乃生於石石在海底蜑户鮫人泅於水中鑿石得
樹其樹如楊栁枝良可愛　淮南子禹以息土填洪水
以爲名山掘崑崙虚以爲下地(一作/池)中有增城九重上
有木禾珠樹玉樹璇樹不死樹在其西沙棠琅玕在其
東絳樹在其南瑤樹在其北北門開以納不周之風
述異記影娥池北作鳴禽之苑有生金樹破之皮間有
屑如金而色青亦名青金樹　洞冥記元光元年起夀
福靈壇濶百歩四周起銅梁銀堤水上列種垂龍之木
木似青梧有朱露色如丹汁灑其葉落地皆成珠其枝
似龍體倒垂亦曰傾紅樹亦曰珠枝樹　西京雜記積
草池中有珊瑚樹高一丈二尺一本三柯上有四百六
十二條是南越王趙佗所獻號爲烽火樹至夜光景常
欲然　彚苑詳註光武時南海獻婦人珊瑚樹帝命植
於殿前謂之女珊瑚一旦柯葉甚茂至靈帝時樹死
續仙傳謝𤣥卿遇神仙見丹柯碧葉㣲風時叩五音相
節云瑯玕樹也　莊子逸篇鳯凰所居積石千里河水
出下天爲生食其樹名瓊枝高百仞以琳琅爲實天又
爲生離珠一人三頭逓卧迭起以伺琅玕　莊子楚之
南有冥靈者以五百歲爲春五百歲爲秋　神異經南
方大荒有樹名如何三百歲作花三百歲作實有核如
棗子長五寸金刀割則飴竹刀割則苦木刀割則酸蘆
刀割則辛食之則得仙　湖廣通志施州慢水寨有木
名普舍樹普舍華言風流也昔覃氏祖於東門關伐一
異木隨流至地名那車復生根而活四時開百種花覃
氏子孫歌舞其下花乃自落取而簪之他姓人往歌花
不復落尤爲異也　物𩔖相感志尸利沙樹生西域其
果難生若昴星時果則生　真誥仙道有絳樹青實服
之身化爲金有赤樹白子服之身化爲玉　西京雜記
終南山多合離樹葉似江離而紅緑相雜莖皆紫色氣
如羅勒其樹直上百尺無枝上結藂條狀如車葢一青
一丹斑駁如錦繡長安謂之丹青樹亦云華葢樹　述
異記辰州嵩溪有丹青樹上有五色葉圓如華葢俗謂
之五采樹　山海經開明北有文玉樹一樹有五彩太
極之山有采華樹服之則通萬國之言　杜詩註額(額/同)
常樹無皮出肅愼氏之國聖人在位則木生皮可爲衣
其國朝貢中國成王時一生之(其俗無衣聖帝代立/則此木皮可衣也)
物𩔖相感志水仙樹腹中仙漿有飲者七日醉但令人
翻轉過七日免爛即得夀五百歲　南史頓遜國有酒
樹似安石橊採花汁停瓮中數日即成酒　十州記聚
窟洲海中申未地上有大樹與楓木相似而花葉香聞
數百里名爲返魂樹於玉釜中煮取汁如黑飴名之爲
返生香香氣聞數百里死屍在地聞氣仍活　述異記
返魂樹伐其根心於玉釜中煮取汁又熬之令可丸名
曰驚精香或曰震靈丸或名返生香或名卻死香　博
物志員丘山有不死樹食之乃夀　洞冥記影娥池有
女香樹細枝葉婦人帶之香終身不歇　物𩔖相感志
阿叔迦樹生西域若女人摩觸花爲之出不然則否
採蘭雜志頓遜國有淫樹花如牡丹而香種有雌雄必
二種竝種乃生花去根尺餘有男女隂形以别雌雄種
必相去不遠二形晝開夜合故又以夜合爲名又謂之
有情樹若各自種則無花也　廣博物志海中有銀山
生樹名女樹天明時皆生嬰兒日出能行至食時皆成
少年日中成壯年日晩老年日沒死日出復然　文獻
通考大食國海中石上有樹枝赤葉青上生小兒長六
七寸見人則笑摘入手中即乾而黑名嫛彌樹　庻物
異名疏白虎通曰賢不肖位不相踰則平路生於庭平
路樹名也官位得其人則生失其人則死瑞應圖曰平
路如葢生於庭似四方之政王者不私人以官則四方
之政平若東方政不平則西低北方政不平則南低西
方政不平則東低南方政不平則北低四方政不平其
根若絲一曰兩平　拾遺記燕昭王種長春樹葉如蓮
花樹身似桂其花隨四時之色春生碧花春盡則落夏
生紅花夏末則凋秋生白花秋殘則萎冬生紫花遇雪
則謝　宋書孫皓天璽中臨海郡吏伍曜在海水際得
石樹高三尺餘枝葉紫色詰曲靡麗有光彩　洽聞記
唐永昌中台州司馬孟詵奏臨海水下馮義得石連理
樹三株皆白石天成　山海經放臯之山有木焉其葉
如槐黄華而赤實其名曰䝉木食之不惑大室之中山
有木焉其狀如楊而赤理其名曰栯服之不妒東始之
山有木焉其狀如楊而赤理其汁如血不實其名曰芑
可以服馬以汁塗之則馬調良浮戲之山有木焉葉狀
如樗而赤實名曰亢木食之不蠱　物𩔖相感志東南
荒中有邪木高二三十丈葉如甘瓜子如寒瓜蔓覆其
頂子味甘如蜜食之令人身有澤不可過三升令人冥
醉半日乃醒唯多羅之民善縁能得之　山海經招搖
之山有木焉其狀如榖而黑理其花四照其名迷榖佩
之不迷少室之山有木焉其名曰帝休狀如楊其枝五
衢黄華黑實服者不怒(五衢言其枝交錯/五出如衢路也)符禺之山其
上有木名曰文莖其實如棗可以已聾侖者之山有木
焉其狀如榖而赤理其汁如漆其味如飴食者不饑可
以釋勞其名曰白䓘(音/高)可以血玉(血謂可用染玉作光/彩白䓘一名臯蘇)
講山有木焉名曰帝屋葉如椒反傷赤實可以禦凶(反/傷)
(刺下/勾也)隂山多雕棠葉如榆葉而方實如赤菽食之已聾
有木焉名曰天楄方莖而葵狀服者不㖶(食不/噎也)　拾遺
記周靈王起昆昭之臺聚天下異木得崿谷隂生之木
其枝千尋文理盤錯有龍蛇鳥獸之形　酉陽雜俎頓
丘南有應足山山上有一樹高十丈餘皮青滑似流碧
枝幹上聳子若五綵囊葉如亡子鏡世名之仙人獨梪
樹　庶物異名疏賓連濶達祥樹也白虎通曰繼嗣分
明則賓連生於房户連累相承故在於房户象繼嗣也
瑞應圖曰王者嫡庻有序男女有别則賓連濶達生於
房
　　(附/)竹
總論　説文竹冬生艸也象形　禮月令日短至則伐
木取竹箭注隂盛則材成故伐而取之大曰竹小曰箭
　爾雅東南之美者有㑹稽之竹箭焉注竹箭篠也
周禮孤竹之管孫竹之管隂竹之管注孤竹竹特生者
孫竹枝根之未生者隂竹生山北者　家語南山之竹
不揉自直　史記渭川千畝竹其人與千户侯等　竹
譜竹得風其體大屈謂之竹笑　天寳遺事太液池岸
有竹數十叢牙筍未嘗相離密密如栽也帝呼爲竹義
　青𤨏高議㓂萊公貶死於雷州詔還葬道過公安民
皆迎祭斬竹挿地以挂紙錢而焚之尋復生筍成林邦
人神之號曰相公竹　莊子羊奚比乎不箰注不箰久
竹言其不能復生箰也　五雜組竹名妒母後箰之生
必高前筍竹初出土時極難長累旬不盈尺逮至五六
尺時潛記其處一夜輙尺許矣　説文楚謂竹皮曰箬
　字書籜竹皮也　禮器如竹箭之有筠注筠竹青皮
也竹無心其堅彊在膚　𤨏碎録峽州玉泉鬼谷子洞
前有叢竹竹葉有文成符葉葉不同佩之可以辟患
羅浮山記羅浮山東有溪曰羅陽永泰中暑雨漲有竹
葉若芭蕉葉隨水流出　本草竹葉名升斤竹花名草
華　莊子鵷鶵非練實不食注練實竹實也取其潔白
　李畋該聞集舊稱竹實爲鸞鳯所食今近道竹間時
見花開如棗結實如麥江淮號爲竹米以爲荒年之兆
其竹即死竹譜根幹枯朽花􁩈乃懸陸龜蒙詩青􁩈未
成孤鳯餓唐詩老屋茅生菌饑年竹有花信非鸞鳯之
食也近有餘干人來言彼有竹實大如雞子竹葉層層
包裹味甘勝蜜食之令人心肺清凉生深竹林茂密處
頃因得之雖日久枯乾而味尚存乃知鸞鳯所食必非
常物也　五侯鯖􁩈(音/復)竹結子每六年一結花不爲妖
　晉書惠帝元康二年春巴西郡界竹生花紫色結實
如麥外皮青中赤白味甘　彚苑詳註明正德末饒州
山中羣竹不問大小俱開花結實人采烹之但味澁而
不可多食多則腹脹　俞宗本種樹書竹有花輙槁死
結實如稗一竿如此久之則滿林皆然其治法於初米
時擇一竿稍大者截去近根三尺許通其節以糞之則
止　朝野僉載人家竹花枯死者家長當之　酉陽雜
俎江淮有竹肉生節上如彈丸味如白樹雞　丹鉛總
録竹亦有香人罕知之杜詩風吹細細香李賀詩竹香
滿幽寂粉節塗生翠　世説王徽之嘗借居空宅中便
令栽竹或問之徽之但嘯咏指竹曰何可一日無此君
耶　郡國志儋州滔㳂井與淪水通有人以竹置井口
淪水得之人呼竹爲滔㳂因以爲名　酉陽雜俎李衛
公守北都唯童子寺有竹一窠纔長數尺相傳其寺毎
日報竹平安　襄陽耆舊傳辛仲宣截竹爲罌以酌酒
曰吾性愛竹及酒欲令二物相竝耳　東陽記崑山去
蕪城山十里山嶺高峻常秀雲表父老傳云嶺上有員
池池邉有竹極大風至垂屈掃地恒潔浄如人掃然
荆州記天門山角上各生一竹倒垂拂拭謂之天帚
永泰記小江縁岸有仙石壇有竹嬋娟青翠風來枝動
掃石壇壇上無塵也　湘州記邵陵高平縣有文竹山
上有石牀四面緑竹扶疎常隨風委拂此牀　華陽國
志有竹王者興於遯水始有一女浣於水濵有三節大
竹流入女足間推之不去聞有兒聲持歸破竹得男長
飬有武才遂自立爲夜郎王以竹爲姓所破竹於野成
林今王祠竹林是也　海録或問鬼所惡荅曰最惡金
姑聲閩人謂破竹聲爲金姑聲
種竹法　志林竹有雌雄雌者多筍故種竹常擇雌者
凡欲識雌雄當自根上第一枝觀之有雙枝者爲雌即
出筍若獨枝者是雄竹　仇池墨記種竹自根而上至
生稍一節發者爲雄二節發者爲雌　四民月令五月
十三日謂之竹醉又謂竹迷是日栽竹多盛　岳州風
土記五月十三日謂之龍生日栽竹多茂盛　山家清
事風土記文心雕龍皆以五月十三日爲竹生日齊民
要術則以八月八日爲醉日比得之老園丁曰種竹無
時認取南枝又曰莫教樹知先鉏地令鬆且濶沃以渠
泥及馬糞急移竹多帶宿土種之勿蹈以足若換葉姑
聼之勿遽㧞去又有二秘法迎陽氣則取季冬順土氣
則取雨時若慮風則去梢而縛架連數根種則易生筍
過此别無他法　埤雅竹物之有筋節者也今人穿沐
叢竹芟其繁亂不使分其勢然後枝幹茂擢俗謂之洗
洗竹苐如洗華例非用水也竹之初生其色緑長則緑
轉而青矣舊説竹率六十年根輙一易即華實而枯死
實落於土復生六年成疃　種樹書凡種竹正二月劚
取西南根於東北角種其鞭自行西南葢竹性向西南
行也諺云東家種竹西家種地　草木狀竹宜高平之
地　種樹書種竹處當積土令稍高於傍地二三尺則
雨潦不侵損錢唐人謂之竹脚
名𩔖　易説卦傳震爲蒼筤竹　尚書揚州厥貢篠簜
荆州厥貢惟箘簵注篠箭竹簜大竹箘簵美竹也　字
林䉑(音/模)竹黑皮竹有文􁁉(音/感)竹有毛􁞣(力印/反)竹實中
廣志㰚竹細而多刺也􁈝竹堪作笛　海録碎事紫雲
葢慈竹也赤玉脂桃竹也青蛇枝苦竹也紅鵲尾青竹
也　詞林海錯竹一名林箊即袁公與越女試劍竹也
曰防露蜀中竹也曰金猫其節有金色　南方草木狀
思摩竹如竹大而筍生其節筍即成竹春而筍復生節
焉交廣所在有之又石林竹似桂竹勁而利削爲刀割
象皮如切芋出九真交趾(廣州記作/石麻竹)　戴凱之竹譜篁
竹堅而促節體圓而質堅皮白如霜粉大者宜行船細
者爲笛　竺法真羅浮山疏嶺南道無䈥竹惟此山有
之其大尺圍細者色如黄金堅貞疎節　永嘉記陽嶼
有仙石山頂上有平石方十餘丈名仙壇壇陬有䈥竹
葳𬎼青翠風來動音自成宮商石上浄潔初無粗籜
異苑東陽畱道德家中䈥竹林忽生連理　酉陽雜俎
筋竹南方以爲矛筍未成竹時堪爲弩絃　續博物志
􁈚竹青皮内白如雪輭韌可爲索　通志竹之良者有
䈽竹其自死筍謂之仙人杖　竹譜笻竹高節實中狀
若人刻俗謂之扶老竹張騫云出身毒國廣志云出南
廣卭縣張孟陽云出興古盤江縣　山海經注交趾有
篥竹實中勁强有毒鋭以刺虎中之則死　天中記新
州石城陜隘宋紹興中州守黄濟植竻竹圍繞之竹有
刺芒棘森然羔豚不能入　廣志篃竹宜爲屋椽　竹
譜篃竹楚謂之竿䉈一枝數葉葉大如履可以作篷冬
夏生筍　事物紺珠箖竹出卧龍山長百丈只稍上有
葉　異物志篔簹竹生水邉長數丈圍一尺五六寸一
節相去六七尺或去一丈廬陵界有之　異苑建安有
篔簹竹節中有人長尺許頭足皆具　竹譜䈄􁁉竹又
名合肚大如脚指長丈餘堅厚修直腹中白幕闌隔如
濕麪生衣六月生筍將成竹而筍皮未落輙有細蟲嚙
之隕籜後嚙處往往成竒文如繡畫可愛　酉陽雜俎
䈄􁁉百葉爲一枝　竹譜箛􁑎竹生於漢陽内實外澤
時獻以爲輅馬䇿見南郡賦　南方草木狀􁈝簩竹皮
薄而空多大者徑不過二寸皮粗澁以鎊犀象利勝於
鐡出大秦　異物志􁈝簩竹出思牢國可礪指甲新州
有此種製成琴様爲礪甲之具用久微滑以酸棗漬之
過宿快利如初亦可作箭李商隱所謂􁈝簩弩箭磨青
石是也　詞林海錯澀勒竹名竹膚有芒可以剉𤓰
竹譜廬山出竹莖大如指竹杪細葉密翠如帚彼人採
爲方物贈人謂之掃雲帚　花木考雪竹出廣西斑極
大色紅而有暈　羣芳譜月竹每月抽筍狀輕短叢生
如箭筍不堪食産嘉定州　暘谷漫録張堂云同邑安
福西鄉周俊叔家嘗得十二時竹一根植之家庭歴十
有餘年筍而竹者纔三竹繞節凸生子丑寅卯辰巳午
未申酉戌亥十二字㸃畫可數　事物紺珠水竹出黔
南管内或巖下澤水中其筍隨水深淺以成節若深一
丈則筍出水面爲一節　南方草木狀越王竹根生石
上若細荻高尺餘南海有之南人愛其青色用爲酒籌
云越王棄餘算而生竹　松江府志王莽竹種最大而
節間促二十餘節後方生枝葉近根有一錢痕俗傳王
莽藏銅瓦其中以爲䜟云　雨航雜録雁山五珍有觀
音竹形小葉長翠潤奪目植巖石上經冬不凋　瀛涯
勝覽占城國産觀音竹如藤長丈八尺許色如黑鐡每
寸約二三節　清異録秦維言雙竹自是一種有成林
者因出三拄杖皆兩岐後問浙人云此是天親竹有時
出一番雙筍故例皆分岐亦非年年有之　華陽國志
哀牢夷有竹其節相去一丈名僕竹　格古要論鈸兒
竹孩兒竹出西蜀下有尺許如豬大腸　㑹稽縣志公
孫竹高不盈尺可爲几案之玩　述異記詩義云南中
生子母竹今慈竹是也漢章帝三年子母竹筍生白虎
殿前時謂之孝竹羣臣作孝竹頌　酉陽雜俎慈竹夏
月經雨滴汁下地生蓐似鹿角色白食之已痢　花木
考慈竹秋笋高數丈尾甚柔細如釣絲又名釣絲竹歴
冬及春始開葉其葉左右竝列如鳥翎狀初歲極嫩土
人破爲篾裂以成麻可爲屨號竹麻屨出叙州府　潛
確𩔖書釣絲竹生廣右兩江安南大槩一如簜竹深秋
出筍隔年成竹笋過母時梢極細弱彎曲垂下宛如釣
絲山海經所謂嚚水之北多釣端竹者疑即此是　五
侯鯖垂絲竹出雲南枝柔軟下垂　羣芳譜人面竹出
剡山竹徑幾寸近本逮二尺節極促四面參差竹皮如
魚鱗面凸頗𩔖人面　五雜組人面竹其節紋一覆一
仰如畫人面然　山海經龜山多扶竹　丹鉛總録武
林山西舊有雙竹院中所産修篁嫩篠皆對抽竝發王
子敬竹譜所謂扶竹譬猶海上之桑兩兩相比謂之扶
桑也扶竹之筍名曰合歡　五侯鯖合歡竹出九嶷山
筍長獨莖及生枝葉分爲兩梢故名　丹鉛録蜀涪州
有相思崖昔有童子丱女相悦交贈今竹有桃釵之形
筍亦有柔麗之異崖名相思崖竹曰相思竹　永嘉郡
記張廌家有苦竹數十頃屋其中居之　齊民要術安
思縣多苦竹竹之醜𩔖也有四有青苦者白苦者紫苦
者黄苦者　南越志羅浮山第三十一嶺半是巨竹皆
七八圍長一二丈有三十九節葉若芭蕉謂之龍鍾竹
常有鸞鳯棲宿其上(羅浮山記/作龍公竹)　東齋記事辰州有一
種小竹曰龍孫竹生山谷間高不滿尺細僅如針凡所
以爲竹無不具前輩詩有小竹如針能具體即此也
五侯鯖龍牙竹出永嘉人取之必有雷電下山即止
羣芳譜龜文竹崇陽縣寳陀巖産僅一本製扇甚竒聞
今亦絶種矣　事物紺珠雞脛竹似篁纎細大不過指
疎葉黄皮無用惟筍美　無錫縣志䕶居竹一名哺雞
言其筍如雞卵之多　清異録江湖間有一種野竹其
葉紏結如蟲狀山民曰此蚱蜢竹也　臨海異物志狗
竹毛在節間　事物紺珠猫竹又名猫頭竹其根𩔖猫
頭又名潭竹大莖細葉　羣芳譜猫竹一作茅竹又作
毛竹幹大而厚異於衆竹人取以爲舟四明洞天記毛
竹叢生澗邉又金庭山洞天皆有　方輿勝覽毛竹洞
在西溪上流去武夷山百餘里徧生毛竹毎節出一幹
其巨細與根等　格古要論湖廣黄州府蘄州有竹名
蘄竹爲竹簟其節平人睡則凉而不生痕今謂之蘄簟
蘄笛自唐得名　羣芳譜蘄竹以色瑩者爲簟節疎者
爲笛帶鬚者爲杖　虞初志柯亭竹生雲夢之南以七
月望前生明年七月望前伐過期伐則音滯未期伐則
音浮　雲窗私志凝波竹出區吳山紫枝緑葉堅滑如
玉風吹有聲如環佩成帝種於臨池觀更名曰環佩竹
花如海橊實如蓮子而小服之肌滑體輕趙飛燕舞於
手掌上服此實也　拾遺記蓬山有浮筠之簳葉青莖
紫子如大珠有青鸞集其上下有砂礰細如粉暴風至
竹條翻起拂細砂如雪霰仙者來觀戲焉風吹竹折聲
如鍾磬之音又岑華山在西海之西有蔓竹爲簫管吹
之若羣鳯之鳴　丹陽記江寧縣南二十里慈母山積
石臨江生簫管竹王褒洞簫賦所稱即此也其竹圓緻
異於餘處自伶倫採竹嶰谷其後唯此簳見珍故歴代
常給樂府而俗呼曰鼓吹山　荆州記臨賀冬山中有
大竹數十圍高亦數十丈有小竹生其旁皆四五圍下
有盤石徑四五丈極方正青如彈棊局兩竹曲垂拂埽
石上初無塵穢未數十里間風吹此竹如簫管之音
羣芳譜弓竹長百尋却曲如藤得木乃倚出東方質有
文章須膏塗火灼乃見　竹譜箭竹節間三尺堅勁中
爲矢　潛確𩔖書射筒竹細小通長丈餘亦無節可以
爲箭筒　清異録荆南判官劉彧棄官遊秦隴閩粤篋
中收大竹拾餘顙毎有客則斫取少許煎飲其辛香如
雞舌湯人堅叩其名曰謂之丁香竹非中國所産也
華陽國志錦江心磻石上産桃竹可爲杖竹性中虛此
竹獨實𩔖木　竹譜桃枝竹皮滑而黄可以爲席　山
海經嶓冡之山嚚水之上多桃枝竹　魏志倭國有桃
枝竹　廣州記廣州有桃枝竹　物𩔖相感志㯶櫚竹
出南海葉似㯶身斑可愛嶺表人用作杖心堅實亦名
陶枝蜀中亦生復似科藤之屬也　格古要論㯶竹出
西蜀廣西葉如棕櫚其身似竹堅且實又名桃竹　羣
芳譜棕竹有三種上曰筯頭梗短葉垂堪置書几次曰
短棲可列庭階次曰撲竹節稀葉硬全欠温雅但可作
扇骨料耳　事物紺珠木竹出韶州一莖如萬歲藤一
節長四尺無花而實如草豆䓻土人鹽之爲果　寰宇
記竹林堂宋臨川王義慶所作梁元帝因而修之堂前
有竹名桂竹出始興桂陽縣來風防露上合下疎每日
出羅紈金翠春光秋月隔林而望若花開也其西有篠
箭冬月抽笋似桂而辛隆暑赫曦但有凉氣入其下者
咸以御風　山經注始興郡桂陽縣出筀竹大者圍二
尺長四丈　鄧元錫圅史筀竹可絲以制器又可刺船
江楚常用之　事物紺珠筀竹又名倭竹種自倭國
南越志宋昌縣有棘竹長十尋大如甕其間短者輙六
七丈也里人取以爲弓爲竹叢薄葉下有鈎刺或在條
末如芒針也　酉陽雜俎棘竹一名笆竹節皆有刺數
十莖爲叢南夷種以爲城猝不可攻或自崩根出大如
酒甕縱横相承狀如繰車食之下人髮　海槎餘録茨
竹大如指長逾二丈節節生枝文采人家用植於居之
周遭以代垣牆雖雞犬不能逾越隂森柔嫩緑潤如沃
可愛也　續竹譜紅竹出峽州宜都縣飛魚口大者不
過寸許鮮明可愛　事物紺珠丹竹出道州每節可一
丈徑不大裊裊搖空粉節上有丹色心空肉薄人劈爲
百丈繂　暌車志𥙷陀落伽山觀音坐後旃檀林紫竹
幹葉如丹　花木考紫竹小而色紫宜傘柄簫笛用
羣芳譜丹青竹葉黄碧丹相間出熊耳山　趙潛飬疴
漫筆成都古今記云對青竹竹黄而溝青故每節若間
出云此竹今浙中亦有之惟㑹稽頗多彼人呼爲黄金
間碧玉　華陽國志成都有竹名對青半青半紫二色
相映可愛　五雜組黄金間碧玉竹其節一黄一碧正
直如界然　遊南城記中伯圃中有對金竹其狀與對
青相似　松江府志黄菰竹節目疎聳皮黄力韌爲篾
器之良　博物志洞庭之山帝之二女啼以涕揮竹竹
盡斑今下雋有斑皮竹　事物紺珠斑竹有㸃暈筍極
美又名淚竹又名湘妃竹　地理志雷州土貢電斑竹
　事物紺珠毛斑竹出蘄州初伐無斑灰汁洗之則斑
見　格古要論湘竹出廣西斑細而色淡有暈中一㸃
紫與蘆葉上斑相似作簫管最貴　東齋記事武陵桃
源山有方竹四面平整如削堅勁可以爲杖　畱青日
札唐書高宗遣宦者采怪竹江南將蒔上苑今江南方
竹即此𩔖也寧波志云葛仙翁煉丹於定海靈峰植竹
筯化爲竹而方　桂苑談叢方竹出大宛國堅實而正
方節眼鬚牙四面對出實衛公之所寳也　北户録澄
州産方竹其隔州亦出大者數丈　格古要論方竹出
西蜀浙江杭州府西湖飛來峰山上亦有之其竹節上
有刺蜀人謂之刺竹　妮古録高皇帝燕處武樓中詹
同在左右偶理竹事帝曰竹之𩔖其亦多乎同對曰其
實晉戴凱之譜五十餘種或根如盤輪或節若束針或
細則勝箭或鉅可爲舟有未能歴舉者大槩其色皆青
其體皆圓也惟吳越山中有名方竹者最爲佹異四稜
直上弗偏弗頗若有廉隅不可犯之色以故士大夫愛
之往往采而爲笻既退𫉬一枝以獻帝摩挲觀之親灑
翰墨草方竹記一通　雲南記雲南有實心竹文采斑
駁殊好可爲器物其土以爲槍幹交牀　物𩔖相感志
疎節竹出南方水中筍萌時隨水髙低成節也又秦大
國有竹一節可長九尺　北户録高潘州有疎節竹五
六尺一節僧道多以爲杖又溱州通竹直上無節空心
也　事物紺珠古散竹節似馬鞭葉似桐而小皮似棕
柔軟　北户録古散堪爲拄杖　山海經衛丘山南帝
俊竹林在焉大可爲舟註俊音舜舜林中竹一節則可
以爲船　南方草木狀雲母竹一節爲船出扶南　神
異經篩竹一名太極長百餘丈南方以爲船　神異經
南方荒中有涕竹長數百丈圍三丈五六尺厚八九寸
可以爲船其筍甘美煮食之可以止創癘　玉篇􁤮竹
甚可爲舟　南征八郡志嶺南有大竹數圍實中任屋
梁柱覆用之則當瓦　南方草木狀由梧竹吏民家種
之長三四丈圍一尺八九寸作屋柱出交趾　異物志
有竹曰䈏其大數圍節間相去局促中實滿堅强以爲
屋榱斷截便以爲棟梁不復加斤斧也　桂海虞衡志
􁍙人以大竹爲釜物熟而竹不灼　孝經河圗少室之
山大竹堪爲釜甑　玉堂漫筆衡山後生竹最大名曰
南竹土人截取其筒以爲甑節處可置盥盆然在深山
中人跡不到之處　廣志永昌有漢竹圍三尺餘大者
一節受一斛小者數升爲椑榼　華陽國志南垂界有
百葉竹一枝百葉故名又名篣竹有毒夷人以刺虎豹
中即斃　事物紺珠千年竹出水簾洞石上葉稍似竹
高者二寸許　天中記三稜竹若棕櫚葉莖柄三脊川
中人家竹林中忽有此吉兆也　通雅沈存中云本草
南燭草乃木也名南天燭今人植庭側葉似楝秋實赤
如丹按此俗所謂天竹也　事物紺珠單竹大者如腓
虚細長爽嶺南取其筍未及成竹者灰煮績爲布
　
　
　
　
　
　
　
　
　格致鏡原卷六十七
欽定四庫全書
　格致鏡原卷六十八　　　大學士陳元龍撰
　　草𩔖(一/)
　　　總
爾雅汪卉百草總名草謂之榮不榮而實者謂之秀秀
而不實者謂之英荄根也　禹貢兗州厥草惟繇揚州
厥草惟夭　禮記季春生氣方盛勾者畢岀萌者盡逹
孟夏靡草死季夏大雨時行燒薙行水利以殺草　大
戴禮孟春冰泮百草權輿　淮南子神農始嘗百草一
日七十毒　方言凡草生而初逹謂之䓲江淮陳之内
謂之蔑青齊兖冀之間謂之葼燕之北鄙朝鮮冽水之
間謂之茦　淮南子根拔生程若程若生𤣥玉𤣥玉生
醴泉醴泉生皇辜皇辜生庻草凡根㧞草者生於庻草
　後漢書定昌𦍑俗無文字但候草榮落以紀歳時
玊篇舊草不芟新草復生曰艿(音/仍)　彚苑草稠曰薦深
曰莽
　　　蓍
説原草植三百六十蓍為之長　周易聖人幽贊於神
明而生蓍又蓍之德圓而神　本草蓍如蒿叢生條直
秋後花生枝端紅紫如菊花結實如艾實七十年益一
莖生少室山及上蔡縣　洪範五行蓍之為言耆也百
年一夲生百莖此草木之壽亦知吉凶者　史記天下
和平蓍莖長一丈其聚生百莖共根今世取蓍八十莖
長八尺即難得矣得六十莖長六尺即可用　淮南子
上有叢蓍下有伏龜　龜䇿𫝊蓍滿百莖下有神龜守
之其上嘗有青雲覆之
　　　芝(附肉芝/)
紀瑞　孝經援神契王者德至草木則芝草生　白虎
通王者徳至於山則芝實荗　瑞應圖芝英王者親近
耆老養有道則生　論衡芝生於土土氣和故芝草生
　徐整長厯黄帝以五芝為房宫　羅泌路史黄帝陞
鴻隄受神芝於黄葢　漢書武帝元封二年甘泉宮生
芝草九莖連葉乃作芝房之歌　三輔黄圖甘泉宫芝
金色緑葉朱實夜有光　漢書宣帝神爵元年金芝九
莖産於函徳殿銅池中　古今注章帝元和二年芝生
沛如人冠又生章武如人抱三子狀建初五年芝生潁
川以六月中生一葉五嵗五重春青夏紫秋白冬黒十
月後黄氣岀上尺五寸　繆襲神芝贊魏文帝青龍元
年芝産於長平之習陽許昌農家其色丹紫其質光曜
上别為三幹分為九枝散為三十六莖委綏連屬有似
珊瑚之状　唐春秋太宗貞觀十九年雍州李𣗳生芝
英赤葢紫光色鮮麗肅宗上元二年皇后奏含暉院生
金芝　唐書太宗寢室中産芝十四莖並為龍翔鳳翥
之形𤣥宗時有玊芝産於大同殿柱礎一本兩莖神光
照於殿　雜俎天寳初臨川郡人李嘉𦙍所居柱上生
芝草形𩔖天尊太守張景佚截柱獻之　杜陽編處士
伊祁𤣥觧於衣帶間岀三年藥實為上種於殿前有雙
麟芝色褐一莖兩穗𨼆𨼆形似麟頭尾悉具中有子如
瑟瑟　舊唐書肅宗延英殿御座梁上生玊芝一莖三
花　法苑珠林唐大理司直河内司馬喬卿天性純謹
有志行永徽中為揚州司戸曹丁母憂居䘮毁瘠骨立
刺血寫金剛般若經二卷未㡬於廬側生芝草二莖九
日長尺有八寸緑莖朱葢日瀝汁一升食之味甘如蜜
取而復生　清異録杜荀鶴舍前椿𣗳生芝草明年及
第以漆彩飾之安几硯間號科名草　孝子𫝊宋易延
慶父䘮廬墓産玉芝十八莖葩葉扶疎好事者繪為圖
　湧幢小品嘉靖時御醫李果進𤣥岳鮮芝四十夲鄠
縣民聚芝百八十一本為山以進内有徑一尺八寸者
數本號曰仙應萬年芝山又御醫黄金進芝山四座計
三百六十夲
詳𩔖　神農草木經青芝生太山赤芝生衡山黄芝生
嵩山白芝生華山黒芝生常山皆久食輕身延年不老
　茅君内𫝊玊芝色白如玉　抱朴子石象芝生於海
隅名山及島嶼之涯狀如象有頭尾四足附於大石赤
者如珊瑚白者如截肪黒者如漆澤青者如翠羽黄者
如紫金皆光明洞澈如堅冰晦夜去之三百歩便望見
其光矣玊脂芝生於有玉之山常居懸危之處玉膏流
岀萬年已上則凝而成芝有似鳥獸之形色無常采面
鮮明如水晶七明九光芝生臨水之高山石崖之間狀
如盤椀有莖蒂連綴之起三四寸有七孔者名七明九
孔者名九光光皆如星食之盡一觔令人身有光所居
暗地如月石蜜芝生少室石戸中石桂芝生名山石穴
中似桂𣗳而實石也高尺許有枝條石腦芝生滑石中
五色光明而自動石硫黄芝五嶽俱有而箕山為多許
由服此而長生(以上皆/石芝也)松脂淪入地千嵗化為茯苓萬
嵗其上生小木狀似蓮花名曰威喜芝夜視有光持之
甚滑燒之不燃帶之可辟兵又松𣗳枝三千嵗者其皮
中有聚脂狀如龍形名曰飛節芝大者重十觔菌芝生
深山中或大木之下或生泉側其狀或如宫室車馬龍
虎人形飛鳥五色無常樊桃芝其木如升龍其花葉如
丹羅其實如翠鳥高不過五尺生於名山之隂東流泉
水之上參成芝赤色有光扣其枝葉如金石之音折而
續之即復如故木渠芝寄生大木上如蓮花九莖一叢
建木芝生於都廣其皮如纓蛇其實如鸞鳥黄盧子尋
木華𤣥液華此三芝生於㤗山要鄉及奉高(以上皆/木芝也)獨
揺芝無風自動其莖大如指赤如丹素葉似莧其根有
大魁如斗有細者如鷄子十二枚周繞大根之四方相
去丈許皆有細根如白髪以相連生高山深谷所生處
左右無草人懐其大根即𨼆形欲見則左轉而岀之牛
角芝生虎壽山及呉坂上状似蔥特生如牛角長三四
尺青色龍仙芝状如昇龍之相負以葉為鱗其根則如
蟠龍麻母芝似麻而莖赤色花紫色紫珠芝花黄葉赤
實如李而紫色二十四枚輙相連而垂如貫珠也白苻
芝高四五尺似梅常以大雪而花季冬而實朱草芝九
曲曲有三葉五徳芝状如樓殿莖方其葉五色各具而
不雜上如偃葢中有甘露紫氣起數尺龍御芝以仲春
對生三節十二枝下根如坐人(以上皆/草芝也)凡服之者皆與
天地相畢　漢武内𫝊西王母曰仙藥有太真紅芝草
　拾遺記岱輿有七色芝生玊梁下其色青光輝耀謂
之蒼芝　酉陽雜俎良常山有螢火芝其葉似草其實
如豆紫花夜視有光食一枚心中一孔明食至七心七
竅洞澈可夜書　茅君内𫝊句曲山五芝求之者投金
環二雙於石間勿顧念必得矣第一芝名龍仙第二芝
名叅成第三芝名燕胎第四芝名夜光洞草第五芝名
料玉　真誥羅江大霍有洞臺中有五色𨼆芝華陽洞
亦有五種夜光芝其實墜地如七寸鏡包山中有白芝
　真仙通鑑食四節𨼆芝者位真卿食金闕玉芝者位
司命食流明金英者位司禄食長曜雙飛者位真伯食
夜光洞草者左右御史　廣博物志青雲芝生於名山
之隂青葢三重上有雲氣覆之食之能乗雲通天月精
芝秋生山羊石上服之長生　東坡尺牘文登島中岀
一藥名白石芝状如石耳而有香味　酉陽雜俎仙經
言穿地六尺以鐶實一枚種之灌以黄水五合以土堅
築之三年生苖如匏實如桃名鳳腦芝　臞仙神𨼆芝
有二種紫白二色如菌而有莖長尺餘豫章西山最多
其靈芝生石上形如石可服　博物志名山生神芝不
死之草上芝為車馬形中芝為人形下芝為六畜形
酉陽雜俎屋柱木無故生芝黒為賊黄為喜
别名　爾雅邢疏芝草一年三花一名苬一名芝　楚
辭采三秀於山間王逸注三秀芝草也　格物論芝瑞
草一名菌蠢　瑞應圖王者仁義行則生紫脫　齊民
要術紫脫北方物即芝也　江淹詩瑶草正翕赩李善
注瑶草玊芝也　續古今注靈芝一名壽潛一名希夷
　本草經赤芝一名丹芝黄芝一名金芝白芝一名玉
芝黒芝一名𤣥芝紫芝一名木芝
肉芝　仙史武陽北平山有白蝦蟇謂之肉芝王喬食
以仙去　抱朴子行山中見小人乗車馬長七八寸者
肉芝也捉取服之即仙矣　神仙感遇𫝊蕭靜之掘地
得物𩔖人手肥潤而白烹食之踰月髪再生貌少力壮
遇道士曰所食者肉芝也壽等龜鶴矣
　　　菖蒲
總論　春秋運斗樞玉衡星散為菖蒲逺雅頌著倡優
則玊衡不明菖蒲冠環　典術堯時天降精於庭為薤
感百隂為菖蒲焉　吕覽月令冬至後五十七日菖始
生菖百草之先生者也於是始耕　孝經援神契菖蒲
益聰　吕氏春秋一名堯薤能烏髮　説文菖蒲一名
昌歜　左傳王使周公閲来聘饗有昌歜　說苑文王
好食菖本葅　演繁露文王嗜昌歜仲尼食之以取味
事見呂氏春秋　淮南子昌羊去蚤虱而来蚙窮　昌
羊菖蒲也蚙窮蝱蜒入耳之蟲也　草木狀番禺東有
澗澗中生菖蒲皆一寸九節安期生採服仙去但留玉
舄焉　抱朴子韓衆服菖蒲十三年身上生毛日視書
萬言冬袒不寒　清異録宜春太守虞杲郡齋植菖蒲
五檻次子夢髯翁自號昌九言願賜保養　海墨徽言
僧普寂好菖蒲種成獅子鸞鳳仙人之状　清異録進
士侯寜號菖蒲為緑劍真人　歲時記端午刻菖蒲為
小人子或為葫蘆形帶之辟邪　卉譜四月十四菖蒲
生日修剪根葉無踰此時　農圃六書種石菖蒲法春
遲岀夏不惜秋水深冬藏宻又云添水不換水見天不
見日宜剪不宜分浸根不浸葉
詳𩔖　本草一名昌陽其根盤屈有節状如馬鞭一根
旁引三四根九節者佳　遯齋閑覽楚詞所咏香草曰
蓀者即今人所謂石菖蒲也　格物論今一種根苖纎
細石上所生人以瓦石器種之屡易水則茂水濁則萎
此名石菖蒲　東坡石菖蒲贊序凡草木之生石上者
必湏㣲土以附其根如石韋石斛之𩔖雖不待土然去
其本處輙槁死唯石菖蒲并石取之濯去泥土漬以清
水置盆中可𢾗十年不枯雖不甚茂而節葉堅瘦根鬚
連絡蒼然於几案間久而益可喜也　羣芳譜菖蒲有
數種生於池澤肥根者泥蒲也名白菖生於溪澗瘦根
者水蒲也名溪蓀生於水石間葉有劍脊瘦根宻節愈
剪愈細葉茸如韭者石菖蒲也根長二三分葉長寸許
可置几案者錢蒲也石菖蒲種𩔖有虎鬚蒲見土則粗
見石則細燈前置一盆可收燈烟不薫眼龍錢蒲盤旋
可愛且變化無窮缺水亦活又有香苖劍脊金錢牛頂
䑓蒲皆品之佳者　羅浮山記山中菖蒲一寸二十節
堅芬之極
花　風俗通菖蒲放花人食之延年　梁書武帝母張
氏見菖蒲生花傍人皆不見吞之已而生帝　物𩔖相
感志菖蒲紅者芳氣酷烈世言有花無人見見者必大
富貴趙𨼆之母傅氏於山澗中見花大如車輪有神人
守䕶誡之勿洩後享富貴年九十四忽向子孫説之得
疾而終　後魏典略孝文帝南廵至新野臨潭水两見
菖蒲花遂為建两菖蒲寺以美之　蘇集子由盆中石
菖蒲忽生九花
　　　芭蕉
總論　埤雅芭蕉不落葉一葉生則一葉焦故謂之蕉
　格物論芭蕉叢生根岀地面兩三莖成一簇　本草
一名芭苴江南所在有之根葉與甘蕉同惟子不堪食
岀廣閩者有花其實美可噉　羣芳譜芭蕉外㣲青裏
白三年以上即著花生中土者花苞中積水如蜜名甘
露清晨取食甚香甘止渴延齡不結實生閩廣者結蕉
子蕉之小者以油簮横穿其根二眼則不長大可作盆
景　髙僧𫝊懐素種芭蕉數萬以代紙號其所曰緑天
菴　清異録南漢貴璫趙純節性喜芭蕉凡軒窓館宇
咸種之時稱純節為蕉迷　清異録廣主嘗與幸姬李
蟾妃㣲行至蘇氏園憇酌緑蕉林廣主命筆大書蕉葉
曰扇子仙蘇氏於其所起扇子亭
甘蕉　本草甘蕉乃是有子者其卷心中抽幹作花初
生大蕚如倒垂菡蓞紅者如火炬謂之紅蕉白者謂之
水蕉閩人以灰埋其皮令滑績以為布　南方草木狀
甘蕉望之如𣗳林大者一圍餘葉長一丈或七八尺廣
二尺許花大如酒杯色如芙蓉莖末百餘子各為房相
連甜美亦可蜜藏實随花長毎一花各有六子先後相
次子不俱生花不俱落一名芭蕉或曰芭苴此有三種
子大如拇指長而銳𩔖羊角者味最甘好一種子大如
鷄卵𩔖牛乳者味次之一種大如藕子長六七寸形正
方味最下也其莖解散如絲以灰練之可紡織如絺綌
謂之蕉葛然脆而黄不如葛也交廣俱有之　廣志莖
如水山芋重皮相裹大如盂葉廣尺長丈許有角子長
六七寸兩兩相對若相抱剥其皮色黄白味似蒲萄而
脆亦飽人　三輔黄圖扶荔宮植甘蕉十二本　遊名
山志赤巖山水石之間有甘蕉林高者十餘丈
美人蕉　楓窻小牘廣中美人蕉大都不能過霜節惟
鄭皇后宅中鮮茂倍常盆盎溢坐不獨過冬更能作花
　留青日札廣西産美人蕉𣗳不甚高花瓣尖大紅色
甚美　閩部疏余以盛冬入福州芭蕉葉無凋者廨中
美人蕉纈紅鮮甚比岀過延平已入春而蕉葉始放乃
知二百里外蕉無冬葉矣然呉中蕉三月始抽萌視延
津尚遲兩月　羣芳譜美人蕉産福建福州府者其花
四時皆開深紅照眼經月不謝中心一朶曉生甘露又
有一種葉與他蕉同中岀紅葉一片者一種葉瘦𩔖蘆
箬花正紅如榴花日拆一兩葉其端一㸃鮮緑可愛者
俱亦有美人蕉之名　益部方物略紀紅蕉於芭蕉葢
自一種葉小其花鮮明可喜蜀人語染深紅者謂之蕉
紅葢倣其殷麗云(按紅蕉即/美人蕉)　酉陽雜俎南中紅蕉花
時有紅蝙蝠集花中
各種蕉　學圃雜疏芭蕉有一種名金蓮寳相不知所
從来葉尖小如美人蕉種之三四嵗或七八歳始一花
花作黄紅色而瓣大於蓮故名　海槎餘録儋耳芭蕉
常年開花結實有二種一曰板蕉大而味淡一曰佛手
蕉小而甜俗呼為蕉子作常品不似吾江南茂而不花
花而不實也　桂海虞衡志芭蕉極大者名牛子蕉又
雞蕉子小如牛蕉亦四季實又牙蕉子小如雞蕉尤香
嫩甘美秋初實　羣芳譜膽瓶蕉根岀土時肥飽状如
膽瓶又鳳尾蕉一名番蕉産於鐵山如少萎以鐵燒紅
穿之即活能辟火患岀江西贑州
　　　卷耳
爾雅注卷耳枲耳也亦名胡枲江東呼為常枲形如䑕
耳叢生如盤　詩疏卷耳一名苓耳葉青白色似胡荽
白華細莖蔓生可煮為茹四月中生子如婦人耳璫今
或謂之耳璫草鄭康成謂是白葫荽幽州人謂之爵耳
　荆楚記卷耳一名璫草亦曰蒼耳　本草卷耳一名
葹一名䑕黏子俗謂道人頭　博物志昔洛中有人驅
羊入蜀而胡枲子著於羊毛之中蜀人得其種植之名
曰羊負来即今之枲耳也　東坡雜記蒼耳花葉根實
皆可食食久使人骨髄滿膚理如玊長生藥也
　　　芣苢
詩疏芣苢一名馬舄一名車前一名當道喜在牛迹中
生故名幽州人謂之牛舌草可作茹大滑其子治婦人
産難　爾雅芣苢馬舄車前邢昺疏别三名也郭璞云
即今車前草大葉長穗好生道邊江東呼為蝦蟆衣王
肅引周書王會云芣苢如李岀於西戎王基駮之云王
會所記雜物皆四夷逺國各齎土地異物以為貢贄非
周南婦人所得采是芣苢為馬舄之草非西戎之木也
(木名/桴苡)　埤雅按本草云生平澤丘陵坂道中一名勝舄
亦謂之陵舄列子云生於陵屯為陵舄陵舄車前也韓
詩傳云直曰車前瞿曰芣苢葢生於兩旁謂之瞿　圖
經春初生苖布地如匙面累年者長及尺餘如䑕尾花
甚細青色微赤結實如葶􁊗赤黒色　神仙服食經車
前一名地衣服之形化車前之實雷之精也善療孕婦
難産及令人有子　本草芣苢一名牛遺　藥譜一名
車輪菜産開州者良久服輕身明目
　　　芄蘭
詩箋芄蘭嘗蔓於地有所依縁則起　爾雅注芄蘭蔓
生㫁之有白汁可啖　通志芄蘭草一名蘿藦又曰苦
丸幽州人謂之雀瓢東人曰白環藤可作菜茹能𥙷精
益氣故諺云去家千里莫食蘿藦枸把
　　　兔絲
爾雅唐蒙女蘿女蘿兔絲又蒙王女邢疏唐也蒙也女
蘿也兔絲也王女也一物而五名　埤雅在木曰女蘿
在草曰菟絲舊說上有菟絲下必有伏菟之根無伏菟
在下則絲不得生乎上然其實不屬也淮南子云下有
伏苓上有菟絲又云莬絲無根而生　别録菟絲子色
黄而細者名赤網色淺而大者名兔虆　本草夏生苖
初如細絲徧地不能自起附他草梗則纒繞而生根漸
絶於地如寄空中　廣雅女蘿松蘿也　草木疏女蘿
今兔絲蔓連草生黄赤如金非松蘿　物性志兔絲實
非松蘿松蘿蔓生松上青長如帶與兔絲異　庚辛玉
册火熖草即兔絲子陽草也初生有根及長延草物其
根自㫁無葉有花結實甚細色黄　藥譜一名兔縷一
名兔蘆一名兔丘一名野狐絲一名金線草　彚苑女
蘿曰宛童又曰老秃鶖　抱朴子兔絲初生之根其形
似兔掘取剖其血和丹服之立變化
　　　藜藋
爾雅邢疏藜之科大為𣗳可以作掃彗一名葥一名王
彗一名王帚江東呼為落帚又商藋似藜而葉大一名
拜　本草地膚即落帚子　正字通地膚嫩苖可作蔬
一科数十枝團簇直上子最繁一名地麥因其子形似
也一名地蔡因其苖形似也一名益明因其子能明目
也俗名鴨舌草涎衣草子落老莖可為帚故又有落帚
獨帚王彗諸名　留青日札藜可為杖禮記原憲杖藜
　曲洧舊聞藜有二種紅心者俗呼為紅灰藋古人食
之多以為羹而今人少有食者其幹輕而堅以為杖尤
宜唐人猶有編為牀者仙方用之為秘藥取紅心者易
名為鶴頂草　留青日札灰藋一名金鎻天時其白青
色者名曰忌女莖
　　　蒺藜
易經困於石據於蒺藜　爾雅疏茨一名蒺藜布地蔓
生細葉子有三角刺人　師曠占術嵗欲旱旱草先生
旱草蒺藜也　本草蒺藜有二道旁布地開小黄花子
三角四刺實有仁者名杜蒺藜俗呼刺蒺藜生同州沙
苑牧馬處結荚長寸許子大如脂麻状似羊腎帶緑色
者名白蒺藜俗呼沙苑蒺藜　藥譜蒺藜有旁通屈人
止行休羽諸名皆因其傷人也
　　　蘆荻
總論　爾雅蒹葭蘆葦也　埤雅幼曰蒹葭長曰雈葦
雈小而葦大　談苑江東蘆賤而荻貴退灘之地先一
年生者蘆也明年生者荻也
蘆　埤雅葦即今之蘆一名葭葭者葦之未秀者也
漢書註葭蘆也莩其筒中白皮至薄者　爾雅註江東
呼蘆筍為虇雈葦之𩔖其初生者皆名虇　羣芳譜蘆
芽解河豚毒　西京雜記葭蘆之未解葉者謂之紫籜
　本草綱目蘆葉抱莖生無枝花白作穗似茅花根似
竹其節疎　埤雅爾雅云葦醜䒒言其華皆有䒒秀經
風輙吹揚如雪其聚於地如絮也　說文䒒葦花也
范至能詩注元夕呉中俗以葦莖分合為卜名葦姑
捜神記朽葦化蛬　埤雅舊云蘆灰缺而月暈移說者
謂取蘆草灰随牖下月光中令圓畫缺其一面則月暈
亦缺於上　清異録好事君子號蘆為蕭寒郡假節侯
　拾遺記蓬莱山有葭紅色可編為席温柔如罽毳
宣室志晉陽以北地寒而少竹故居人多種葦成林所
以代南方之竹也
荻　埤雅雈即今之荻一名蒹蒹者雈之未秀者也
說文雈之初生一曰薍一曰鵻　夏小正雈未秀為菼
　爾雅菼薍也注似葦而小實中江東呼為鳥蓲　爾
雅釋言菼鵻也郭注菼草色似鵻在青白之間　詩疏
薍或謂之荻至秋堅成則謂之雈其初生三月中其心
挺岀其下夲大如箸上鋭而細揚州人謂之馬尾　淮
南子蔐苖𩔖絮而不可為絮(蔐同/荻)　詩疏蒹水草也堅
實牛食之令牛肥強　陸㳺入蜀記陽山磯岸傍荻花
如雪僧彦威少時曽用此絮装衣珣禪師見而嗔曰汝
少年輙求温暖如此豈學道者耶退而問堂中百人有
荻花衣者纔三四皆年七十餘矣威愧恐亟除去　酉
陽雜俎仙藥有青津碧荻
　　　茅
周易拔茅連茹註茅根名茹　詩豳風晝爾於茅　禹
貢荆州包匭菁茅　禮郊特性縮酌用茅　天官甸師
祭祀供蕭茅　爾雅藾杜茅　爾雅藗牡茅邢疏茅之
不實者　埤雅茅體柔而理直又潔白故先王用之以
藉亦以縮酒　毛詩注茅之始生曰荑柔而白也　本
草白茅根名地筋一名土筋蘇頌曰春生芽布地如針
俗謂之茅針亦可噉　格物論茅叢生根茹相連葉長
三四尺生荒野間野人刈以覆屋莖有毛刺者曰菁茅
　史記封禪書管仲說桓公曰古之封禪江淮間一茅
三脊所以為藉也　拾遺記背明之國有焦茅高五丈
燃之成灰以水灌之復成茅也謂之靈茅　呉録地理
志桂陽郴縣有青茅可染布零陵有香茅任土貢之
郊祀志注麻陽苞茅山茅生三脊孟康曰零茅揚雄曰
璚茅　本草李時珍曰白茅俗呼絲茅其根甚長白軟
如筋而有節乾之夜視有光故腐則變為螢火黄茅似
菅古名黄菅　南方草木狀芒茅枯時瘴疫大作交廣
皆爾土人呼曰黄茅瘴　說文菅茅也　埤雅野菅茅
屬也其華白故一名白華　詩疏菅似茅而滑澤無毛
根下五寸中有白粉者柔韌宜為索漚及曝尤善也
爾雅疏草似茅者一名盂一名狼尾今人以之覆屋
　　　蓬
爾雅齧彫蓬薦黍蓬邢疏説文云蓬蒿也草之不理者
也種𩔖非一故有齧彫蓬薦黍蓬月令云藜莠蓬蒿並
興是也　家語蓬生麻中不扶自直　埤雅其葉散生
末大於本故遇風輙拔而飛　詩經注蓬華如栁絮聚
而飛如亂髮　商子今夫飛蓬飄風而行千里乗風之
勢也　淮南子見飛蓬轉而知為車　博物志師曠曰
歳欲流流草先生流草謂蓬也　西京雜記宮中正月
上辰岀池邊盥濯食蓬餌以祓邪　三輔録張仲蔚所
居蓬蒿没人　拾遺記條陽山岀神蓬如蒿長十丈周
初國人獻之以為宮柱所謂蒿宮也
　　　蒿
爾雅蘩之醜秋為蒿　晏子蒿草之高者也　爾雅蘩
皤蒿郭註即白蒿邢疏白蒿葉似艾粗於青蒿葉上有
白毛粗澀俗呼蓬蒿　詩疏皤蒿一名游胡北海人謂
之旁勃　神仙服食經旁勃白蒿也白兔食之夀八百
年　爾雅蒿菣邢疏青蒿也荆楚間謂蒿為菣郭璞云
今人呼青蒿香中炙啖者為菣是也　埤雅青蒿蒿背
之不白者陜西綏銀之間有青蒿在蒿叢中逈然青色
土人謂之香蒿至深秋餘蒿並黄此蒿猶青　本草草
蒿一名方潰即青蒿一名􁀙蒿　詩疏蕭荻今所謂荻
蒿者是也即牛尾蒿　爾雅疏牛尾蒿似白蒿白葉莖
粗科生多者數十莖可作燭有香氣埤雅云即蕭也
爾雅蔚牡菣邢疏蔚即蒿之雄無子者故曰牡菣一名
馬新蒿　本草馬新蒿一名馬先蒿一名馬矢蒿(先乃/矢字)
(之訛馬新又/馬先之訛也)　食物本草牡蒿三四月生苖葉扁有秃
岐秋開細黄花結實内子微細不可見　爾雅莪羅邢
疏莪一名蘿郭璞云今莪蒿也亦曰䕲蒿陸璣云一名
蘿蒿生澤田漸洳之處葉似邪蒿而細科生三月中莖
可生食又可蒸香美味頗似蔞蒿埤雅又名角蒿　本
草角蒿似白蒿花如瞿麥紅赤可愛　正字通斜蒿葉
紋皆斜故名似青蒿　北史邢峙為博士授太子經廚
人進食有斜蒿峙命去之曰此菜有不正之名非殿下
所食　詩疏蒌蒿葉似艾白色長數寸高丈餘好生水
邊及澤中正月根芽生旁莖正白生食之香而脆美其
葉又可蒸為茹　本草黄花蒿一名臭蒿一名草蒿
桂海虞衡志大蒿容梧道中久無霜雪處年深滋長大
者可作屋柱小亦中肩輿之杠
　　　艾
爾雅艾冰臺邢疏艾一名冰臺　崔寔月令三月可採
艾　彚苑艾可攻百病以蘄州者為佳蘄艾葉厚而綿
多本地所有者葉薄而綿少　博物志師曠曰嵗欲疫
病草先生病草艾也　埤雅醫用艾灸一灼謂之一壯
者以壯人為法其言若干壯謂壮人當依此數老幼羸
弱量力減之　博物志削冰令圓舉以向日以艾承其
影則得火積艾草三年後燒津液下流成鉛錫　容齋
隨筆艾難著力入白茯苓三五片同碾即時可作細末
　漢武内𫝊西王母曰神仙次藥有靈叢艾　武當記
太和山中有千年艾葉長寸餘無尖椏香氣與艾同揉
之即碎不𩔖艾葉成茸也　䑕璞艾葉療一切鬼氣
荆楚歲時記五月五日雞未鳴時採艾見似人處攬而
取之用灸有驗今人以艾為虎形或剪綵為小虎黏艾
葉以戴之
　　　莞
說文莞草可以為席　爾雅􁅆䑕莞郭註纎細似龍鬚
可以為席蜀中岀好者　南史齊王智深免官家貧嘗
掘莞根食之
　　　蒲
爾雅莞苻離其上蒚郭註今西方人呼蒲為莞蒲蒚謂
其頭臺首也今江東謂之苻離西方亦名蒲中莖為蒚
用之為蓆　說文蒲似藿可以為席　埤雅蒲水草也
似莞而褊有脊生於水厓柔滑而温　格物論蒲草叢
生人多種於田間莖長者可六七尺三脊無葉如薤二
三月生苖八九月收可為席　大雅維筍及蒲箋蒲深
蒲也疏深蒲謂蒲蒻入水深醢人注云深蒲蒲始生水
中是也　東方朔𫝊注莞夫離也今謂之蔥蒲　本草
香草一名甘蒲夏抽莖叢生花抱莖端如武士杵俗呼
蒲槌亦曰蒲蕚花中蕊屑若金粉開時取之曰蒲黄能
益氣力　山海經孟于之山其上多蒲　續述征記鳥
當沉湖中有九十䑓皆生結蒲云秦始皇遊此䑓結蒲
繫馬自此蒲生則結　漢書路温舒牧羊取澤中蒲截
以為牒編用寫書　秦記苻洪之先居武都家生蒲長
五丈狀如竹咸異之謂之蒲家因氏焉後改姓苻　留
青日札契丹有蒲頻水叢生一莖葉如栁長不盈尋丈
用以作箭不矯揉而堅　毛詩義疏傳曰董澤之蒲今
人以其雚為矢
　　　苔
總論　古今注苔或青或紫一名緑蘚一名圎蘚一名
緑錢　述異記苔謂之澤葵又名重錢南人呼為垢草
　廣博物志青膚苔也　南粤志苔名品藻一名品菭
以菭形如品也
地苔　本草綱目百蕊草是瓦松生地下者　清異録
苔一名地錢一名緑衣元寳王彦章葺園亭壘壇種花
急欲苔蘚少助野意而經年不生顧弟子曰叵耐這緑
抝兒　格物論苔生於地之隂濕處初生其處漸青成
暈斑斑㸃㸃久則堆積漸厚又久則㣲有根葉又能傍
縁𣗳木階砌磚瓦柱礎而上空室無人行則生紫苔
石苔　本草苔在石上曰石濡一名烏韭李時珍云烏
韭是瓦松生石上者　耕桑偶記石崇砌上就苔蘚刻
百花餙以金玊曰壺中之景不過如是　羣芳譜欲石
上生苔以茭泥馬糞和匀塗潤濕處不久即生　遊名
山志石簣山縁崖而上高百許丈悉生青苔　拾遺記
岱輿山北有玊梁千丈駕𤣥流之上紫苔覆漫味甘而
柔滑食者千嵗不飢
樹苔　香譜艾納松上莓苔也　三峩山記山高多風
木不能長枝悉下垂古苔如亂髮鬖挂木上垂至地
水苔　淮南子窮谷之汙生青苔　莊子得水土之際
則為鼃蠙之衣注青苔也　說文苔水衣也　爾雅藫
石衣郭註水苔也一名石髪江東人食之　風土記石
髮水苔也青緑色皆生於石　庶物異名疏陟釐乃水
中粗苔可作紙青緑色李時珍曰陟釐生水中石上生
者蒙茸如髮有水汚在石而生者纒牽如絲綿之状俗
名水綿　拾遺記晉武帝時祖梁國獻蔓金苔色如金
投於水中蔓延波瀾之上光岀照日皆如火生水上也
宮人有幸者以金苔賜之置漆盤中照耀滿室名曰夜
明苔著衣襟則如火光
屋苔　本草苔在屋上曰屋遊又曰瓦松　崔融賦序
瓦松者産於屋霤之上俗以其形似松生必依瓦故曰
瓦松　酉陽雜俎博邪在屋曰昔邪在牆曰垣衣廣志
謂之蘭香生於久屋之瓦魏明帝好之命長安西載其
瓦於洛陽以覆屋　夢溪筆談段成式以昔邪為瓦松
不知昔邪乃是垣衣瓦松自名昨葉　清異録有門生
離合瓦松為四字曰一元木公
　　　薊
通志薊曰虎薊曰刺薊曰山牛蒡爾雅蘻狗毒即薊也
又有一種小薊曰猫薊曰青刺薊北方曰千針草以其
莖葉多刺故也花如紅藍花而青紫色多生於燕地故
曰薊門　正字通大薊高三四尺葉皺名虎薊俗名牛
溺刺一名牛鍼草小薊無刺高一尺葉不皺一名猫薊
　爾雅註术一名山薊又馬薊似薊而肥又鉤芺似薊
　　　莎
爾雅䑓夫湏疏夫湏莎草也　爾雅翼莎草可為衣以
禦雨今人謂之蓑衣名曰夫湏葢匹夫所湏也　廣雅
地毛莎䔺也　本草莎一名薃一名侯莎一名水香稜
一名雀頭香生田野間其根如棗核者謂之香附子
晏殊庭莎記是草耐水旱樂蔓延雖拔心隕葉弗之絶
也　春明退朝録河中府有緑莎㕔
　　　藍
毛詩終朝采藍　禮月令仲夏之月令民無刈藍以染
注藍色青青者赤之母刈之傷時氣　説文藍染草也
　漢官儀小藍曰葼　通志藍有三種蓼藍染緑大藍
如芥染碧槐藍如槐染青三藍皆可為澱　羣芳譜藍
有數種大藍葉如萵苣而肥厚微白小藍莖赤葉緑而
小槐藍葉如槐皆可作靛又有蓼靛花葉梗莖皆似蓼
别有芥藍一名擘藍葉色如藍芥屬也葉可擘食故北
方謂之擘藍葉大於菘根大於芥臺苗大於白芥子大
於蔓菁三月花四月實葉可作菹又可作靛染帛勝福
青　爾雅疏葴一名馬藍今大葉冬藍為澱者是也
爾雅翼菘藍其汁抨為澱堪染青　本草呉藍長莖如
蒿而花白呉人種之木藍長莖如决明與諸藍不同而
作澱則一别有甘藍可食　崔寔月令榆莢落時可種
藍五月可刈藍六月可種冬藍大藍　續漢書楊震植
藍以供食母　趙岐藍賦序余道經陳畱土人皆以種
藍染紺為業藍田彌望黍稷不植
　　　紅藍
通雅紅藍即紅花北方有焉支山山多紅藍北人采其
花染緋取英鮮者為胭脂　羣芳譜紅藍一名黄藍花
色紅黄葉似藍有刺春生苖嫩時可食夏乃有花花下
作梂花岀梂上梂中結實白顆如小豆其花可染真紅
及作胭脂為女人唇妝晩花色更鮮明耐久不黦勝春
種者其子搗碎煎汁入醋和蔬食極肥美又可為車脂
及燭　博物志張騫得其種於西域　留青日札李益
詩藍葉鬰重重藍花石榴色是藍花本紅也紅藍花中
國人謂之紅花　本草番紅花一名洎夫藍岀回回地
面
　　　菉
爾雅菉王芻郭註菉蓐也今呼鴟脚莎　本草註藎草
葉似竹細薄莖圓小生平澤溪澗側可以染黄洗瘡效
俗名菉蓐草
　　　蒨
爾雅茅蒐茹藘邢疏今染絳蒨也一名茹藘一名茅蒐
　草木疏蒨草一名地血齊人謂之茜徐州人謂之牛
蔓今圃人或作畦種蒔故貨殖傳云巵茜千石亦比千
乘之家　卉譜一名血見愁一名過山龍一名風車草
十二月生苖蔓延數尺方莖中空有筋外有細刺數寸
一節每節五葉八月開花結實如小椒中有細子　說
文茅蒐人血所生故字从草从鬼　劉禹錫和州刺史
壁記歳貢茅蒐七千両
　　　麻
詩東門之池可以漚麻　禮内則女子執麻枲學女事
以供衣服　羣芳譜大麻一名火麻一名好麻一名漢
麻剝其皮績之可為布其稭白而有稜細者可為燭心
　說文檾麻枲屬　爾雅翼檾(音/頃)高四五尺葉似苧而
薄或作䔛　爾雅枲麻黂枲實注黂麻子也　齊民要
術既放勃拔去雄者未放先㧞則不成子勃謂麻花也
麻有雌雄雄者名枲雌者名苴　北史鈕因性至孝周
武成中廬於父母墓側生麻一株高丈許圍之合拱枝
葉鬱茂冬夏恒青　洞冥記石脉岀晡東國細如絲可
縋萬斤生石裏破石而後得此脉縈緒如麻紵也名曰
石麻亦可為布
　　　苧
說文苧草可為䋲　詩疏苧亦麻也科生數十莖宿根
藏土中至春自生不歳種也荆揚之間一歳三刈剝取
皮以竹刮其表得裏韌如筋者煮之用緝布謂之徽紵
今南越紵布皆用此麻　羣芳譜每歳可割三䥥諺曰
頭苧見秧二苧見糠三苧見霜頭苧粗勁堪為粗布二
苧稍柔細惟三苧甚佳堪為細布苧根忌見星月即變
野苧　本草取苧根和米粉為餅可禦飢李時珍曰苧
家苧也又有山苧野苧也紫苧葉面紫白苧葉面青背
皆白根皆可刮洗煮食
　　　葛
說文絺綌草也　左𫝊葛藟猶能庇其夲根　地官掌
葛註凡葛征不止為絺綌用　埤雅葛性柔韌蔓生可
衣瓜葛皆蔓延相及故親屬之綿逺者取譬瓜葛　清
異録葛為世用花入藥根叅果蓏筋備紉織土生而具
三材亦草中之白眉　爾雅註龍葛似葛蔓生有節江
東呼龍尾亦名虎葛　洞冥記紫鬚葛於地下生花入
地十丈乃得此葛其根倒岀亦名金虎鬚草　本草蘇
恭曰葛雖除毒根入土五六寸已上者名葛脰服之令
人吐以有微毒也葛榖即其實也　正字通就葛亦葛
𩔖葉黄而圓故一名黄環其實名狼跋子　爾雅翼食
葛非為絺綌者其花藤可醒酒一名鹿藿一名黄斤一
名雞齊
　　　蘘
本草蘘荷葉似初生甘蕉根似薑芽性好隂在木下生
者尤美　古今注蘘荷似葍苴而白葍苴色紫花生根
中花未敗時可食久置則爛　正字通楊慎丹鉛録泥
急就章注謂蘘荷即甘露甘露即芭蕉不知芭苴非即
蘘荷也　荆楚歲時記仲冬鹽藏蘘荷用備冬儲　捜
神記外姊夫蔣士先中蠱其家宻以蘘荷置於席下忽
大笑曰蠱我者張小小也乃收小小已亡走自此解蠱
藥用之多驗
　　　商陸
爾雅蓫薚馬尾也　廣雅馬尾商陸也　邢疏一名白
昌一名當陸　本草綱目蓫􁍒音逐蕩言能逐蕩水氣
治十種水病　說文􁍒草枝枝相值葉葉相當　本草
别名薚江東為當陸一名夜呼
　　　茵陳
方書茵陳一名蓍蒿　廣雅一名因塵　陳藏器本草
茵陳𩔖蒿經冬不死更因舊苖而生故名因陳　羣芳
譜生㤗山及丘陵坡岸上近道亦生不如㤗山者佳呉
中所用乃石香葇也　正字通或因本草稱茵陳蒿白
兔食之仙誤以白蒿當之今階州以白蒿為茵蔯蒿不
知茵陳似青蒿而背白雖有蒿名實非皤蒿也
　　　莨菪
本草一名天仙子又名横唐行唐苗莖高二三尺葉似
地黄闊二三指四月開花紫色莖荚有白毛五月結實
殻如小石榴房中子細扁青白色如粟粒　張仲景金
匱要略水莨菪葉圓而光有毒誤食令人狂亂甘草汁
觧之　史記淳于意傳淄川王美人懐子不乳意飲以
莨𦿆藥一撮以酒飲旋乳　本草服之令人狂浪放宕
故名莨菪
　　　酸漿草
爾雅葴寒漿邢疏葴一名寒漿郭云即今酸漿草江東
呼曰苦葴　本草酸漿一名醋漿一名燈籠草　茹草
編酸漿草即蟠蜞青　夢溪筆談苦耽即本草酸漿也
　庶物異名疏河西番界中酸漿有盈丈者　羣芳譜
酸漿草一名苦耽即今所稱紅姑娘也所在有之惟川
陕者最大苖如天茄子高三四尺葉嫩時可食四五月
開小白花結薄青殻熟則紅黄色殻中實大如龍眼生
青熟則深紅　徐一䕫元故宫記棕毛殿前有野果名
紅姑娘外垂絳囊中含赤子如珠甜酸可食　茹草編
敗醤草一名苦蘵　正字通苦蘵即酸漿之小者亦呼
為小苦耽　李時珍曰龍葵酸漿一𩔖二種酸漿苦蘵
一種二物大者為酸漿小者為苦蘵　古今注苦蘵子
有裹形如皮弁始生青熟則赤裹有實圎如珠亦随裹
青赤長安兒童呼為洛神珠又曰王母珠又曰皮弁草
　　　龍鬚草
本草龍鬚一名龍芻生山谷濕地狀如鳧茈苖直上無
枝葉莖端開小穗花結細實呉人栽蒔以為席一名龍
珠一名懸莞一名方賓一名王母簪一名草續㫁即龍
鬚草也陶𢎞景謂龍芻似龍鬚但多節分為二物非是
　古今注龍鬚草一名縉雲草　山海經賈超之山多
龍修郭註龍鬚也似莞而細生石穴中莖倒垂可為席
　
　
　
　
　
　
　
　格致鏡原卷六十八
欽定四庫全書
　格致鏡原卷六十九　　　大學士陳元龍撰
　　草𩔖(二/)
　　　水草
萍　禮記季春之月萍始生　淮南子海閭生屈龍屈
龍生容華容華生蔈蔈生萍藻萍藻生浮草凡浮生不
根拔者生於萍藻　說文苹蓱也無根浮水而生常與
水平故名　爾雅注萍江東謂之薸　字說以無定性
随風漂流故名薸　本草水萍一名水華一名水簾生
池澤水上葉圎小一莖一葉根入水　淮南萬畢術老
血變為萍　世說楊花入水化為浮萍　埤雅萍浮於
流水則不生於止水則一夕生九子故名九子萍　吕
氏春秋菜之美者崑崙之萍　雲林異景志太原少尹
樊千里載数車浮萍入池為鴨作茵褥　家語童謡曰
楚王渡江得萍實大如斗赤如日剖而食之甜如蜜
青宫故事宋文帝為宜都王臨川人獻萍實六子大者
如升小者如鶴卵圓而赤
蘋　爾雅苹萍其大者蘋　陳藏器本草蘋一名芣莱
　晏元獻曰蘋葉圓而小花始生俗呼為水照以其𩔖
鑑也其花五岀黄細而香盛於中夏無飄零　通雅靡
蘋田字草也　本草四葉合成一葉如田字形者蘋也
俗呼破銅錢一名四葉菜生水中者白蘋生田中者青
蘋也　酉陽雜俎太原晉祠冬有水底蘋不死食之甚
美　呉興志白蘋洲在苕溪東南乃越女采蘋處
荇　爾雅莕(同/荇)接余其葉苻郭註叢生水中葉圓在莖
端長短随水深淺江東人食之　陸璣詩疏接余白莖
葉紫赤色正圓莖寸餘浮在水上根在水底與水深淺
等大如釵股上青下白䰞其白莖以苦酒浸之脆美可
食　顔氏家訓荇黄花色如蓴可用為祭祀之俎　埤
雅荇亦名鳧葵舊說藻華白荇華黄　羣芳譜荇菜一
名荇絲菜一名䖂一名屏風一名靨子菜一名金蓮菜
形似蓴而微尖　農田餘話荇菜爛煮之其味如蜜名
曰荇酥　留青日札池州人呼荇為荇公鬚言其亂生
如鬚也　洞冥記旦露池有連錢荇荇如錢文　庶物
異名疏武夷君傳緗㽔紫荇也
藻　毛詩注沈曰蘋浮曰藻　詩疏藻水草也生氷底
有二種其一種葉如雞蘇莖大如箸長四五尺其一種
莖大如釵股葉如蓬蒿謂之聚藻二種皆可食　博物
志師曠曰歳欲惡惡草先生惡草水藻也　埤雅藻水
草之有文者生乎水下而不能岀水之上似槐葉而運
生生淺水中與萍雜至秋則紫今俗謂之馬薸亦謂之
紫薸　羣芳譜水藻葉長二三寸两两相對生即馬藻
也聚藻葉細如絲節節連生即水蕰也俗名鰓草又名
牛尾蕰　述異記靈池方四百歩中有倒枝藻一名水
網藻枝横倒水中長九尺餘如結網野鴨秋鳧及鷗鷖
来翔水上入此草中皆不得岀如繒網也　酉陽雜俎
仙藥有神吾黄藻　爾雅莙牛薻(同/藻)郭註江東呼為馬
藻　顔氏家訓莙音威郭璞註三蒼云蕰藻之𩔖也細
葉蓬茸一節長數寸細茸如絲員繞可愛長者二三十
節今人寸㫁五色絲横著線股間繩之以象莙草用以
飾物即名為莙張敞名之曰䋿　南康記魚朝㤙宅有
洞房四壁安琉璃板中貯江水及蘋藻諸色魚蝦號魚
藻洞
海藻　爾雅􁓌海藻注如水藻而大似髪黒色生海中
　南越志海藻一名海苔或曰海羅生研石上　陳藏
器本草爾雅所謂綸似綸組似組東海有之正謂二藻
也善治瘤癭藻有二種生淺水如短馬尾名馬尾藻生
深海中葉如水藻而大名大葉藻俗名海菜可為菹又
海帶岀東海水中石上似海藻而粗柔韌而長人切食
之　車若水脚氣集海藻所謂大菜也
　　　香草
杜若　爾雅杜若土鹵注似葵而香　本草圖經杜若
一名杜蘅苖似山薑根似旋覆花黄赤子赤色大如棘
子　山海經天帝之山有草焉狀如葵臭如蘼蕪名曰
杜蘅可以走馬郭註杜蘅帶之令人便馬馬亦善走
博物志一名土杏　本草懐即杜蘅也又名蘅薇香
廣雅楚蘅杜蘅也　事物原始今杜蘅生近地諸山之
隂下濕之處根葉都似細辛無二惟氣小異以形似馬
蹄故又名馬蹄香戴之能香人衣體　通志草木略唐
貞觀中敕下度支求杜若省即以謝𤣥暉詩云芳洲采
杜若乃責坊州貢之當時以為嗤笑
蘼蕪　管子五沃之土生蘼蕪　本草經蘼蕪一名薇
蕪一名蘄　埤雅蘼蕪一名江蘺似蛇床而香楚謂之
蘺晉謂之虈齊謂之茝　淮南子亂人者若蛇床之與
蘼蕪　博物志芎藭苖為江蘺根曰蘼蕪　爾雅蘄茝
蘼蕪邢疏郭云葉小如萎狀者言如萎㽔之狀也　樊
光曰藁本一名蘼蕪根名蘄芷　廣志蘼蕪香草魏武
帝以藏衣中
掲車　爾雅揭車䒗輿注揭車香草也　廣志揭車味
辛生彭城高數尺重葉白花　海藥本草揭車生海南
山谷凡諸𣗳蟲蛀者煎此香冷淋之即辟也又辟惡氣
薫衣佳
薜茘　楚辭披薜荔兮帶女蘿註薜荔無根縁物而生
　本草一名絡石在石曰石鱗在地曰地錦繞叢木曰
長春藤又曰扶芳藤又曰龍鱗薜荔　正字通縁木蔓
生依巖石者如織根入石罅土中大二三寸結實上鋭
下平外青中瓤經霜則瓤紅而甘可食　丹鉛録今京
師人家假山上種巴山虎是也
芸　禮月令仲冬之月芸始生註香草也　三蒼解詁
芸似邪蒿香可食　說文芸似苜蓿一名芸蒿　邵氏
見聞後録芸置書帙中無蠧置席下去蚤蝨葉𩔖豌豆
作小叢遇秋則葉上微白如粉汙南人謂之七里香逺
在数十歩外已聞香自春至秋不歇　成公綏芸賦莖
𩔖秋竹枝象青松　晉宫閣名太極殿前芸香四畦式
乾殿前芸香八畦　杜陽編芸草岀於闐國甚香潔白
如玊入土不汚　正字通外國之芸為木汁今中國楓
汁俗亦名芸香以其似外國之芸而名也辟蠧之芸則
七里香也　王氏談録庭砌下有草如苜蓿尤香乃牛
芸也
鬱　說文鬱芳草也　埤雅鬱草若蘭十葉為貫百二
十貫為築煮以合鬯所以灌也舊云逺方鬱人所貢鬱
今鬱林郡也　本草其香十二葉為百草之英二三月
有華狀如紅藍四五月間採花即香也　彚苑鬱金香
草也釀之以降神又香可佩宮嬪服之䄜衿
鬯　埤雅鬯草名先鄭小毛所謂鬯香草也築而煮之
為鬯因謂之鬯傳云鬯草生庭又曰德至於地則蓂莢
起秬鬯岀知鬯為草矣舊說芬芳條暢故謂之鬯禮以
鬱合鬯
霸薫胡繩　夏樹芳詞林海錯霸薫香草名見范子計
然胡繩亦香草名見楚詞
　　　竒草
抱朴子朱草狀如小桑長纔三四尺枝葉皆赤莖如珊
瑚生名山嶺石之下刻之汁流如血以玉及八石金銀
投其中立可丸為泥以金投之名曰金漿以玉投之名
曰玊漿服之皆長生也　白虎通朱草赤色可以染絳
别成黼黻之服列為尊卑之差　瑞應圖朱草百草之
精也王者德無所不通則生　尚書中候堯德清平比
隆伏羲故朱草生郊　大戴明堂篇朱草日生一葉至
十五日生十五葉十六日一葉落終而復始　晉書地
生朱草天必見黄星　化書朱草可以剖人　瑞應圖
威㽔瑞草也王者有禮則生於殿前一曰威綏　禮斗
威儀君乗木而王其政昇平則福草生　五嶽圖恒山
有太𤣥泉神草十九種　白虎通王者使賢不肖位不
相踰則平露生庭狀如葢政平則正不平則傾王者繼
嗣平明則賓連生於戸闊逹生於房連累相承象繼嗣
也　通厯堯時有蓂莢草十五日以前生一葉十五日
以後落一葉若月小盡則一葉厭而不落　說楛蓂莢
實曰翠筑　博物志堯時有屈軼草(軼一/作佞)佞人入朝則
屈而指之一名指佞草　白虎通萐莆瑞草也王者孝
德至則萐莆生　廣博物志萐莆一名倚扇堯時生廚
中能生風食物寒而不臭　雲牕私志無畏草一名乾
先草岀夀麻國戰國時仙人陸輿進十莖於魏安釐王
如姬以贈無忌無忌至趙畀朱亥以助其威後朱亥入
秦秦王命亥入柙中與虎居亥處之晏如虎亦相視如
其𩔖也王慙而遣之　述異記漢武帝時西方日支國
獻活人草三莖有人死者將草覆面則活之矣　洞冥
記北極有明莖草夜如金燈折枝為炬照見鬼神之物
仙人寗封常服此草於夜暝時轉見腹光通外亦名洞
冥草武帝令剉此草為泥以塗雲明之館夜坐不加燈
燭亦名照魅草以藉足履水不沉又武帝時末多國獻
五味草初生味甘花時味酸食之使人不眠一名却睡
草波弋國獻神精香草亦名荃蘼一名春蕪一根百條
其皮如絲可為布堅密如冰紈也握之一片滿宫皆香
婦人帶之彌月芬馥又有鳳葵草色丹葉長四寸赤松
子餌之又夢草似蒲色紅晝縮入地夜則岀武帝思李
夫人之容不可得東方朔乃獻一枝帝懐之夜果夢夫
人因名懐夢草又東方朔曰臣種吉雲草於九景山二
千嵗一花明年應生臣走徃刈之以飼馬帝許之朔平
旦而去至暮而返背負數束其葉似麥而金色　廣異
記謝元卿至東岳夫人所居有異草葉如芭蕉花正黄
色光可以鑑曰此金光草也食之化形靈元夀與天齊
　開元遺事興慶池南岸有草數叢葉細心勁醉者過
其旁摘草嗅之立醒名醒醉草　杜陽編順宗時拘彌
國貢變晝草𩔖芭蕉可長三尺而一莖千葉𣗳之則百
歩内昏黒如夜　杜陽編元載造芸暉堂芸暉香草也
岀于闐國香潔如玉入土不朽為屑以塗壁故名其堂
又李輔國家夏則設迎凉草其色𩔖碧幹若苦竹葉細
如杉挂之窓户間凉風自至　述異記桂林有睡草見
之則令人睡一名醉草亦名嬾婦草岀南海又寡草特
生而不叢　要覽苾蒭西天草名體性柔軟引蔓旁布
馨香逺聞不背日光喻岀家人　奚囊橘柚幅羅草岀
賈超山李少君取絳唇之血丹虹之涎靈龜之膏阿紫
之丹搗幅羅草和成香煙如水紋蛟龍百􁁣岀没其間
　三輔黄圖瀛洲有草名曰芸苖狀如菖蒲食葉則醉
餌根則醒　拾遺記樂浪之東背明國有虹草枝長一
丈葉如車輪根大如轂花似朝虹之色齊桓公植於庭
以表霸者之瑞宵明草夜視如列燭晝則無光黄渠草
映日如火其堅靭若金聞遐草服者耳聰香如桂莖如
蘭岱輿山有遥香草其花如丹光耀日月葉如㤀憂花
葉俱香扇馥數里其子如薏中實甘香食之體如草香
又溽乗草高五丈葉色紺莖如金形如半月之勢亦曰
半月草質温柔可為布為席　述異記瑶琨去玊門九
萬里有碧草如麥割之以醸酒則味如醇酎秦趙間有
相思草狀如石竹而節節相續一名㫁腸草又名愁婦
草亦名孀草人呼為寡婦莎錫義山生微蘅草有風不
偃無風獨揺北方胡地生蓆萁草一名塞路楚中有宮
人草狀如金簦花色紅翠俗說楚靈王時宫人數千皆
多愁曠死者葬之墓上生此　拾遺記方丈山有草名
濡姧葉色如紺莖色如漆細軟可縈海人織以為席薦
卷之不盈一手舒之則坐萬國之賓莎蘿為經莎羅草
細如髮一莖百尋柔軟香滑羣仙以為龍鵠之轡員嶠
有草名芸蓬色白如雪一枝二丈夜視有白光可以為
杖岱輿山有草名莾煌葉圎如荷去之十歩炙人衣則
燋刈之為席方冬彌温以枝相摩則火岀矣　福地記
武當縣石堦山西北角大松𣗳下生救窮草冬夏不枯
日食三寸絶榖不飢陶先生謂之西岳佐命是也　典
要夀榮草岀少室金山丘下服之不老餌玊長生草一
名通天價值千金　十洲記祖洲在東海中上有不死
之草生瓊田中一名養神芝草形如菰苖長三四尺秦
始皇時多枉死者有鳥銜此草覆死人面當時起坐而
自活也　尸子赤縣洲為崑崙之墟生玊紅草食其一
實醉臥三百嵗　物𩔖志䕶門草岀常山取置戸下或
有過其門者草必叱之一名神䕶草一名百靈草　酉
陽雜爼舞草岀雅州獨莖三葉葉如决明一葉在莖端
両葉居莖之半相對人或近之則欹抵掌謳曲則揺動
如舞　益州草木記雅州岀虞美人草唱虞美人曲則
應拍而舞　賈氏談録虞美人草狀如雞冠花葉相對
　廣志南海有草叢生如藤蔓土人視其節以占一嵗
之風每一節則一風無節則無風名曰知風草　興化
府志候潮草葉間有莢如榆莢潮至即開退即合　癸
辛雜志起死回生草一名押不盧岀回回國以少許磨
酒飲人則通身麻痺而死雖加以刀斧亦所不知至三
日别以少藥投之即活御苑中亦儲之　一統志栁州
産苴草如茅高二三尺食之多夀故又名不死草夏月
采置几筵中則蚊蠅不近物亦不腐　述異記東海有
島曰龍駒川産龍蒭草馬食之日行千里　西壑𫝊南
荒有地日草日中三足烏欲下食此草羲和馭之以手
掩烏目葢烏食此草則美悶不能動矣　括地圖太極
山有華芝草采而服之可以通萬里之語　雜俎蜜草
岀北天竺國蔓生大葉秋冬不死被霜露遂成蜜如塞
上蓬鹽　留青日札撒馬兒罕小草叢生葉細如藍秋
露凝其上味如蜜可熬為餳葢甘露也　花木考羊刺
草上生蜜名刺蜜味甚佳南平城羊刺無葉其蜜色明
白而味甘鹽城羊刺葉大其蜜色青而味薄　彚苑含
生草岀靺鞨國婦人難産口中含之立産　𩔖山相憐
草南丹山岀或有所屬密以此草擲之著身不脫必相
從不舍也　花木考西域有草名九枝秀若聖人降生
則此草生於潔净之地又左行草使人無情范陽長貢
又獨搖草帶之令夫婦相愛生嶺南頭如彈子尾若鳥
尾两片開合見人自動　洞冥記合歡草狀如蓍一株
百莖晝則衆條扶疎夜則合為一莖萬不遺一謂之神
草　道籥𤣥鹿草生於名山人迹不到處烹而食之夀
二千嵗　番禺雜記草名火河火不能燒若河隔火故
名　彚苑芳苡草如麻岀奔盧國燃之以為燈有白鳳
黒龍来戲焉　洞冥記躡空草又名掌中芥葉如松取
子置掌中吹之而生一吹長一尺至三尺止然後移於
地不經掌中吹者不生食之能空中孤立故名　王氏
談録北方有鐵脚草採取隂乾投之沸湯中頃之莖葉
舒卷如生　奚囊橘柚女香草婦女佩之則香聞數里
男子佩之則臭昔海上有丈夫拾得此草嫌其臭棄之
有女子拾之香甚其人欲奪之逐女子不及乃止呂氏
春秋海上有逐臭之夫疑即此事　物𩔖相感志透山
根其為草葉𩔖蕪菁可以㸃化黄金謂之仙藥一人採
之就鐵鍋中煮變為金以獻蜀王問耆老曰透山根也
　　　雜草
博物志天姥曰太陽之草名曰黄精餌之可以長生
抱朴子黄精服其花勝實服其實勝根有黄精處必有
黄雲時起　庶物異名疏黄精一名重樓一名菟竹一
名雞格一名救窮一名鹿竹本草名地髄　詞林海錯
青精一名南天燭又曰墨飯草以其可染黒飯也道家
謂之青精飯　爾雅註疏江東有鬼目草一名苻莖似
葛葉圎而毛子如耳璫赤色叢生雞腸草一名蘩􁓋多
生下濕坑渠之側人家園庭亦有之軒于水草一名蔓
于江東呼為莤柱夫可食之草一名揺車又呼翹揺車
蔓生紫華華翹起揺動故名云蘮蒘一名竊衣似芹可
食子大如麥兩兩相合有毛著人衣横目草蔓生一名
結縷俗謂之鼓筝草東海有綸草組草華山有帛草布
草俱因其形似為名　山海經嶓冢有蓇蓉草葉如蕙
本如桔梗黒花而不實食之使人無子小華山有萆荔
草狀如烏韭生於石上亦縁木而生食之已心痛熊耳
山有葶薴草狀如蘇而赤華朝歌山潕水有莽草俱可
毒魚甘棗山有蘀草葵本而杏葉黄華而荚實可以已
瞢脫扈山有植楮草狀如葵葉而赤華可以已癙食之
不眯大􁔅山有牛傷草葉如榆方莖而蒼可以禦兵臯
塗山有無條草狀如藳茇葉似葵而赤背可以毒䑕青
要山有荀草状如葌而方莖黄花赤實夲如藁本服之
美人色休與山有夙條草狀如蓍赤葉而本叢生可為
簳招揺山有祝餘草狀如韭而青華食之不飢又有䔄
草狀如􁌂白華黒實澤如蘡薁竹山有黄雚草狀如樗
葉如麻白華赤實如赭浴之已疥崑崙之丘有薲草状
如葵味如蔥食之已勞牛首山有鬼草葉如葵而赤莖
其秀如禾服之不憂陽華山有藷藇草狀如橚實如瓜
味酸甘食之已瘧鼓鐘山有焉酸草方莖黄花圎葉而
三成可以為毒(為治/也)姑媱之山帝女死焉化為瑶草其
葉胥成(言葉相/重也)其花黄其實如菟絲服之媚於人半石
山有嘉榮草生而秀高丈餘赤葉赤華而不實服之者
不畏霆大騩山有􁅖草状如蓍而毛青華白實服之不
夭　爾雅邢疏芏草一名夫王郭璞云芏草生海邊似
莞藺今南方越人採以為席　南方草木狀吉利草莖
如金釵股形𩔖石斛根𩔖芍藥交廣里俗多畜蠱毒惟
此草觧之呉黄武中江夏李俁以罪徙合浦初入境遇
毒其奴名吉利者偶得是草與俁服遂觧因以吉利為
名又良耀草枝葉如麻黄花白如牛李秋結子如小粟
煨食之觧毒功不亞於吉利始有梁耀者得是草因亦
以為名梁轉為良耳岀高凉　三齊記鄭𤣥教學處有
草如薤而細俗謂康成書帶草　拾遺記晉太始十年
浮支國獻望舒草其色紅近望如卷荷逺望如舒荷
物𩔖相感志鹿目草生江南山足下高丈餘葉似常而
長紫花長穗秋中熟如搗投水中魚悉浮岀　孔六帖
王式徙安南都䕶浚濠繞栅外植刺草宼不可冒　酉
陽雜俎劉􁧒草一名鹿活草宋元嘉中青州劉􁧒射一
鹿剖五臟以此草塞之蹶然而起􁧒怪而㧞草復倒如
此三度􁧒録此草種之主傷折俗呼為劉􁧒草　鳯翔
退耕𫝊元和時館閣湯飲待學士者煎麒麟草　五代
史褭潭有息雞草尤美而本大馬食不過一本而飽陽
城淀草軟如茸可藉以寢　述異記懸腸草一名思子
蔓南中呼為離别草太原晉陽以北生屏風草　述異
記麝香草一名紫述香一名紅蘭香一名金桂香岀蒼
梧桂林上郡界今呉中有麝香草色似紅藍而甚芳香
　酉陽雜俎奈祗草岀佛林國苖長三四尺根大如鴨
卵葉似蒜葉中心抽條甚長莖端有花六岀紅白色花
心黄赤取其花壓以為油塗身除風氣　拾遺記晉武
帝時後堂生草三株莖黄葉緑若總金抽翠花條苒弱
状似金䔲　謝恵連仙人草贊余之中園有仙人草焉
春頴其苖夏秀其英秋有貞實冬無彫色　廣博物志
舜草今之孝草也葳㽔草一名麗草又名女草江浙呼
為娃草　南方草木狀鶴草一名媚草蔓生其花麴塵
色淺紫蒂葉如栁而短當夏開花形如飛鶴觜翅尾足
無所不備岀南海上有蟲老蛻為蝶赤黄色女子藏之
謂之媚蝶能致其夫憐愛又肥馬草瀕海郡邑多馬有
草葉𩔖梧桐而厚取以秣馬謂之肥馬草馬頗嗜而食
果肥壯　西京雜記終南山多離合草葉似江蘺而紅
緑相雜莖皆紫色氣如蘿勒　衡嶽志天堂峰有石室
其中生草両莖相纒有垂頭如縧俗呼為羅漢縧岩竇
中多生　酉陽雜俎有草蔓生色白花微紅大如粟秦
人呼為野狐絲　博物志海上有蒒草實如大麥七月
熟歛穫至冬乃訖名曰自然糓　酉陽雜俎三白草初
生不白入夏葉端方白農人候之蒔田三葉白草畢秀
矣葉似薯蕷　丹鉛續録按左思呉都賦曰東風扶留
注東風草名玊篇作菄風又按齊民要術引廣州記曰
東風華葉似苔莖紫宜肥肉作羮味如酪香氣似馬蘭
　困學紀聞荘子楚狂之歌所謂迷陽人多不曉胡明
仲云荆楚有草叢生修條四時𤼵穎春夏之交華亦毓
麗條之腴者大如巨擘剥而食之其味甘美野人呼為
迷陽其膚多刺故曰迷陽迷陽無傷吾行　蜀中方物
記鴛鴦草春晩葉生其稚蘤在葉中兩兩相向如飛鳥
對翔　本草地蜈蚣草生塍野中左蔓延右右蔓延左
葉宻對生似蜈蚣形穗甚長俗呼過路蜈蚣其延上𣗳
者呼飛天蜈蚣根葉並入藥治一切癰腫蜈蚣傷者入
鹽少許擣塗效　留青日札金燈一名無義草葢花葉
不相見也一名獨揺又名離母　太倉志金燈俗呼忽
地笑穿山甚廣重九登高燦若丹霞亦竒草也　鴈山
志金綿草即蟹殻草葉圎如蟹殻節間有紅線長尺許
　羣芳譜虎刺葉深緑而潤枝繁細多刺四月開細白
花花落結子紅如丹砂子性堅雖嚴冬厚雪不能敗至
花開時子猶未落産蕭山者不如虎丘者更佳宜種隂
濕處年久緑葉層層如葢結子紅鮮若綴火齊然　羣
芳譜老少年一名雁来紅初岀如莧至秋深脚葉深紫
而頂葉嬌紅其純紅者名老少年紅紫黄緑相兼者名
錦西風又名十様錦又名錦布衲二種俱状秋色　藝
花譜老少年脚葉紫而頂紅少年老頂黄而葉緑　農
圃六書萬年青一名千年蒀龍膽草一名陵游花極媚
竹葉蘭一名鈴兒草花似鋼鈴　羣芳譜淡竹葉春生
苖細莖緑葉儼如竹一窠數十鬚鬚結子八九月抽莖
結小長穗花可作畫燈青翠砂緑等用根名碎骨子
曲洧舊聞筆談載淡竹葉謂淡竹對苦竹凡苦竹之外
皆淡竹也新安郡界中自有一種竹葉稍大於常竹枝
莖細高者尺許土人以作熟水極香美可喜方藥所湏
悉用之有效豈存中未之見耶　李時珍本草長松草
一名仙茆生古松下根色如薺苨長三五寸味甘微苦
似人蓡　曲洧舊聞長松草産五䑓山治大風有殊効
世人所不知也文殊指以示癩僧僧如其所教其患即
愈　爾雅卷施草拔心不死　南越志寜鄉縣草多卷
施江淮間謂之宿莽　正字通宿莽遇冬不死枲耳至
秋早彫二物不同韻會誤合為一　爾雅虉綬郭註小
草有雜色似綬故曰綬草　廣雅附支蓪草也　通志
通草曰丁翁曰王翁萬年方書亦謂之木通爾雅曰離
南活莌以活莌亦謂之離南今人謂之通草其瓤白可
愛婦人取以為首餙其實曰燕􁖟子曰烏􁖟曰桴棪子
曰挐子　留青日札王叡迎神歌曰蓪草頭花栁葉裙
今作通草　羣芳譜翠雲草性好隂色蒼翠可愛細葉
柔莖重重碎蹙宛若翠鈿其根遇土即生見日則消栽
於虎刺芭蕉秋海棠下極佳　本草經夏枯草一名夕
句一名乃東　方書羊蹄草秋冬生長夏至死主治秃
瘡隂蝕　王朗與魏太子書臯蘇釋勞(臯蘇草名能/釋人之勞)
本草鬼針草生池畔方莖葉有椏子似釵脚著人衣如
針一名鬼釵　花木考金星草葉上有金星㸃根中有
黒筋如髮又謂之出髪草俗傳用以浸油塗頭上秃處
則髪生　水經注牧靡草可以觧毒鳥多誤食烏喙口
中毒必急飛徃牧靡山啄牧靡以觧毒　曲洧舊聞新
安郡婺源縣境中産一種草莖葉柔弱引而不長葉𩔖
甘菊葉俗呼蔗今訛為遮食之味苦而有餘甘又呼苦
益菜　本草綱目燈心草一名虎鬚草一名碧玊草生
江南澤地陕西亦有叢生莖圎細而長直呉人蒔之取
瓤為炷以草織席及蓑　中華古今注草有虎鬚者江
東亦織為席曰西王母席　羣芳譜鳳尾草柔莖青色
葉長寸餘附莖對生每邊各七八葉相連本寛以漸而
狭儼如鳳尾喜隂　農圃六書虎耳草一名金絲荷葉
莖間有紅絲繚繞之　羣芳譜虎耳一名石荷葉莖微
赤有細白毛葉如荷葢大如錢面青背微紅夏開小花
淡紅色生隂濕處　正字通狗尾草苖葉似粟而小穗
黄形似狗尾莖治目痛故又名光明草一名阿羅漢草
即莠也　任士林賦序吉祥草酷似蘭而踈秀人云十
嵗一花余見一本紫莖而花莖纔二寸綴花数十似瑞
香而歛小近玩之有香氣　羣芳譜吉祥草叢生不拘
水土石上俱可種色長青花紫蓓結小紅子然不易開
花可登盆以伴孤石靈芝清雅之甚或云花開則家有
吉慶事人以其名佳多喜種之　升菴外集苛小草也
今但知為苛刻之苛藐紫草也今但知為藐然之藐藎
染草也今但知為忠藎之藎　南史醎草葉似邪蒿而
氣香味醎女人國食醎草如禽獸　賢奕編塞北有蚊
母草草懋而蚊變　永嘉記青田縣有草葉似竹可染
碧名為竹青故名其地曰青田　山堂肆考高昌國有
草名白㲲纈其花可以為布為巾　本草綱目箬草一
名遼葉李時珍曰似竹而弱故名篛其生踈遼故又謂
之遼生南方平澤根莖皆似小竹葉與蘀似蘆荻葉面
青背淡柔而韌新舊相代四時常青男人取葉作笠女
人以襯鞵底　庶物異名疏雁膳草名也管子地員篇
曰其種鴈膳黒實朱跗
　　　惡草(附草異/)
本草經鉤吻一名野葛　博物志太隂之草名曰鈎吻
食之入口立死　朝野僉載冶葛食之立死有冶葛處
即有白藤花能觧冶葛毒嶺南風俗多為毒藥令奴食
冶葛死埋之土中蕈生正當腹上者食之立死手足額
上生者當日死旁自外者數日死逺者或一月両月或
一年兩年亦死　閩部疏斷腸草一枝三葉葉大如蔞
食之輙死觧此毒者先以蜜灌之已復灌羊血吐岀可
不死　酉陽雜俎落逥(一曰博/落廽)有大毒生江淮山谷中
莖葉如麻莖中空吹作聲如勃邏廽因名之　談叢滇
中有草名金剛繤其幹如珊瑚多刺色深碧小民多𣗳
之門屏間此草性甚毒犯之或至殺人余問滇民植此
何為曰以辟邪耳　賢奕編百粤間有草結實如小毬
俗名顛茄服之則心狂　墨莊漫録川陕間一種惡草
土人呼為䕭(音/贊)麻其枝葉拂人肌肉即成瘡疱　彚苑
牧麻草大毒風吹其氣所至則数里内稻皆死李淳風
云有汁本清得水則稠見日則濕入隂則乾在夏欲凉
在冬欲温　花木考獨自草有大毒煎傅箭簇人中之
立死生西南夷中獨莖今夷獠中猶用此藥傳箭鏃
正字通羊躑躅毒草也一名黄杜䳌一名老虎花一名
閙羊花葉似桃葉花五岀蕊瓣皆黄氣味惡有大毒
事物原始地鞭草梗長二三尺節長三寸許如鞭故名
地鞭其草㫁節埋土中就節上生梗梗上生葉節下生
根一時不能盡除亦惡草也　彚苑夫娘子草草子甚
細如刺善惹人衣其氣臭惡按南方苖人謂妻曰夫娘
又謂婦人無行者亦曰夫娘葢言其臭穢善惹人耳南
宋蕭齊尚佛法故法琳云閣内夫娘悉令持戒謂夫人
娘子也
草異　漢書元帝永光二年天雨草葉相糺結如彈丸
　續漢書靈帝中平元年東郡陳留濟陽長垣濟隂諸
縣界有草生大如指状似鳩爵龍蛇鳥獸之形五色各
如其物毛羽頭目足翅皆具或作人形操持弓弩牛馬
萬物之状　晉書惠帝元康二年巴西郡界草皆生花
結子如麥可食　拾遺記元熈時三株草化為三栁枝
葉似揚　五行志光啓(唐僖宗/年號)元年河中觧永樂生草
葉自相繆結如旗旌之状時人以為旗子草
　　(附/)藤
爾雅諸慮山櫐注今江東呼櫐為藤藤似葛而粗大也
　廣雅藟藤也　張騫出関志酒杯藤岀西域藤大如
臂葉如葛花實如梧桐花堅可以酌酒自有文章映徹
可愛實香美消酒土人提酒至藤下摘花酌酒仍以其
實醒酒　異苑永陽縣有神農窟窟前有五色藤花形
似菱朝紫中緑晡黄暮青夜赤五色迭曜　地理志循
州貢五色藤盤　彚苑蔞葉藤葉似葛蔓延於𣗳可為
醤即漢書所謂蒟醤也忠州岀引藤大如指中空可吸
俗用以取酒　酉陽雜俎人子藤安南國有之紅色在
蔓端有刺其子如人狀燒之則集象　清異録終南山
岀瓔珞藤軟碧可愛葉甚小有子纍纍然纒固其上有
如瓔珞　裴氏廣州記土人伐船為業随𣗳所在就以
成槽而去水逺山有膏藤津汁軟滑無比以此導地牽
之如流雖五六丈船數人便運　南州異物志杜芳藤
形不能自立根本縁繞他木作房藤連結如羅網相罥
然後皮理連合鬱成林所託𣗳既死然後扶踈六七丈
也　南方草木狀紫藤葉細長莖如竹根極堅實重重
有皮花白子黒置酒中久不腐敗其莖截置烟炱中經
時成紫者可以降神榼藤依𣗳蔓生如通草藤子紫黒
色一名象豆三年方熟其殻貯藥不壊觧諸藥毒生南
海　臨海異物志鍾藤附𣗳作根軟弱須縁𣗳而作𣗳
即纒死且有惡汗尤令速朽藤盛成𣗳大者數圍又􁁉
藤圍數寸可以為杖篾以縳船及為席勝於竹也　博
物志剡溪藤可造紙　顧微廣州記水藤人山行渴則
㫁取汁飲之治人體有損絶沭則長髪去地一丈㫁之
輙更生根至地永不死　藝文𩔖聚野聚藤縁𣗳木二
月花色仍連著實五六月熟大如羮甌其味甜酢出蒼
梧蘭子藤生縁𣗳木正二月花青色四五月熟實如梨
赤如雄雞冠生食之味淡泊出交阯合浦菽藤生金封
山俚人徃徃賣之其色正赤出興古浮沉藤生子大如
韲甌正月花色仍連著實十月臘月熟色赤生食之甜
酢出交阯九真　齊民要術簡子藤生縁𣗳木實如梨
赤如雞冠核如魚鱗取生食之淡泊甘苦　南史齊解
叔謙母病聞空中人語曰得丁公藤為酒便差即訪醫
至宜都山一老人曰此丁公藤也取歸醫母即愈　花
木考大藤峡相傳有藤流而生長數百尺㫁之汁岀水
為之赤　花木續考狗頸藤俗呼魚藤覆地而生取其
根搥爛可以藥魚　留青日札新興縣㫁續藤人山行
渴則取其汁而飲之愛州蒟醤人家多種蔓生子長大
謂苖為浮留藤　困學紀聞䇿扶老以流憇扶老藤名
以為杖也見蔡順傳注　太平清話天台藤可斸為杖
然有數種有含春藤石南藤清風藤耆婆藤天夀根藤
　本草地龍藤生天目山繞𣗳盤屈如龍黄藤生嶺南
状如防己土人常服之根如牡丹骨柔皮厚肉白凌冬
不彫甘藤一名感藤状如雞卵大汁甘如蜜含水藤一
名大瓠藤状似葛葉如枸把斷之水岀可止渴省藤一
名赤藤皮赤大如指可縛物又有龍手牛領鬼膞斑珠
息王萬一曼遊金稜含春獨用祁婆諸名　紺珠天綩
綖在𣗳上絲絡峩眉山名為普賢袈裟曼遊藤寄生大
𣗳春花色紫葉如栁又名沉蘤藤　杜陽雜編萬根藤
一子而生萬根枝葉皆碧鉤連盤屈䕃一畝其花𩔖芍
藥而蘂色殷紅細如絲髮可長五六寸一孕之内不啻
千莖亦謂之絳心藤　本草千金藤有數種生北地者
根大如指色似漆生南土者黄赤如細辛鉤藤状如葡
萄藤而有鉤紫色倒掛藤生深山有逆刺如懸鉤倒挂
於𣗳金銀藤一名左纒藤其花長瓣垂髮黄白相間而
藤左纒故名
　
　
　
　
　
　
　
　
　
　
　
　
　格致鏡原卷六十九
欽定四庫全書
　格致鏡原卷七十　　　　大學士陳元龍撰
　　花𩔖(一/)
　　　總
爾雅華荂也木謂之華草謂之榮榮而不實者謂之英
註今江東呼華爲荂　爾雅蕍芛葟華榮註今俗呼草
木華初生者爲芛　廣雅蘤葩菁蕊花華也　草木狀
凡草木之華者春華者冬秀夏華者春秀秋華者夏秀
冬華者秋秀其華竟歲故婦女之首四時未嘗無花也
　丹鉛續録或問花蒂何以曰跗曰蒂者花足也故字
從足束晢𥙷亡詩白華素足亦指花蒂爲足也　庶物
異名疏花當花根也杜詩危沙折花當　清異録張翊
好學多思致嘗戲造花經以九品九命升降而次第之
　警忘録羅虬撰花九錫一重頂帷障風二金錯刀剪
折三甘泉浸四玉釭貯五雕文臺座安置六畫圖寫七
艶曲翻八美醑賞九新詩咏也　清異録俗以開花風
爲花韝扇潤花雨爲花沐浴至花老風雨斷送葢花刑
耳又蘇直善治花瘠者腴之病者安之時人稱爲花太
醫　𡊮宏道瓶史花下不宜焚香香氣燥烈一𬒳其毒
旋即枯萎故香爲花之劒刅　玉塵録唐穆宗每宫中
花香則以重頂帳䝉蔽欄檻置惜春御史掌之號曰括
香　開元天寳遺事楊國忠子弟每春至之時求名花
異卉植於檻中以板爲底以木爲輪使人牽之自轉所
至之處檻在目中即即懽賞目之爲移春檻寧王花時
綴金鈴於花下掣之以驚禽謂之䕶花金鈴　清異録
李後主每春盛時梁棟忩壁柱栱階砌竝作隔筒密挿
雜花榜曰錦洞天　庻物異名疏花神名女夷乃魏夫
人之弟子花姑亦花神
　　　梅花
總論　格物論梅花其始見於炎帝之經自是漢見於
上林苑魏見於曹林晉見於江南宋見於含章宫梁見
於揚州法曹廨舍隋見於羅浮松林間梅花之名始著
　陸佃埤雅梅花在果子花中尤香俗云梅優於香桃
優於色天下之美不得而兼　周密癸辛雜識梅花無
仰開者葢亦自能巧避風雪耳驗之信然　張洞林桂
林記袁豐之曰氷肌玉骨世外佳人但恨無傾城笑耳
　趙彦林注江邉曰江梅在嶺曰嶺梅在野曰野梅官
中所種曰官梅　史繩祖學齋佔畢荆州記謂陸凱自
江南遣使寄梅花一枝詣長安與范蔚宗不知劉向説
苑已載越使諸發執一枝梅遺梁王梁之臣曰韓子者
顧左右曰烏有一枝梅乃遺列國之君則折梅遣使始
此矣　詞話曾端伯取友於十花清友者梅也　王氏
彚苑張景修以十二花爲十二客圖號梅花曰清客
宋書夀陽公主人日臥含章殿簷下梅花落於額上自
後爲梅花粧　山家清供有梅花湯餅蜜漬梅花梅花
脯　龍城録隋開皇中趙師雄遷羅浮一日天寒日暮
憇松林間見一美人淡粧素服芳香襲人醉寢久之東
方已白起視乃在大梅花樹下　摭遺廣西桂林府滿
山皆梅開時作梅瘴易染人　癸辛雜識折梅花挿鹽
中花開酷有肥態
詳𩔖　廣志大庾嶺上梅花南枝已落北枝方開寒暖
之候異也　陳景沂全芳備祖南唐苑中有紅羅亭四
面專植紅梅　海墨徽言李白遊慈恩寺僧獻緑英梅
　常朝録元稹爲翰林承㫖朝退行至廊下時初日映
九英梅隙光射稹有氣勃然　范至能梅花譜江梅遺
核野生不經栽接者又名直脚梅或謂之野梅凡山間
水濱荒寒逈絶之處皆此也花稍小而疎瘦有韻香最
清早梅冬至前已開故得早名官城梅吳下圃人以直
脚梅擇他本花肥實美者接之花遂敷腴實亦佳唐人
所稱官梅止謂在官府園圃中非此官城梅也古梅其
枝樛曲萬狀蒼蘚鱗皴封滿花身又有苔鬚垂於枝間
風颺緑絲飄飄可玩凡古梅多苔者封固花葉之眼唯
罅隙間始能𤼵花花雖稀而氣之所鍾豐腴妙絶成都
有臥梅偃蹇十餘丈謂之梅龍清江酒家有梅大如數
間屋可羅坐數十人重葉梅花頭甚豐葉重數層盛開
如小白蓮緑蕚梅凡梅花跗蒂皆絳紫色惟此純緑枝
梗亦青好事者比之仙人蕚緑華京師艮嶽有蕚緑華
堂專植此百葉湘梅一名黄香梅一名千葉香梅花葉
至二十餘瓣心色微黄花頭差小而繁宻紅梅粉紅色
標格猶是梅而繁宻則如杏香亦𩔖杏詩人有北人全
未識渾作杏花看之句此花獨盛於姑蘇晏元獻公始
移植西岡圃中一日貴游賂園吏得一枝分接由是都
下有二本當時罕得如此比年不可勝數矣鴛鴦梅多
葉紅梅也花輕盈重葉數層杏梅比紅梅花色微淡
周宻武林舊事淳熙五年二月上過德夀宫起居太上
畱坐看古梅太上曰苔梅有二種宜興張公洞者苔蘚
甚厚花極香一種出越上苔如緑絲長尺餘今歳二種
同時着花不可不少畱一觀　雲間郡志玉蝶梅有西
施照水二名　曲洧舊聞許洛間有椒蕚梅干葉黄香
梅　俞宗本種樹書苦楝樹上接梅花則成墨梅
　　　瑞香花
呂大防瑞香圖序瑞香其木高纔數尺生山坡間花如
丁香冬春之交其花始𤼵植之庭檻則芳馥出於户外
　格物論瑞香花樹高者三四尺許枝幹婆娑葉厚深
緑色有楊梅葉者有枇杷葉者有柯葉者有毬子者有
欒枝者花紫色如丁香惟欒枝者香烈宋朝始著名他
有黄白二色者野瑞香也　藝花譜有緑葉黄邉者名
金邉瑞香　清異録廬山瑞香始縁一比丘晝寢磐石
上夢中聞花香酷烈及既覺尋求得之因名睡香四方
竒之謂為花中祥瑞遂以瑞易睡　彚苑紫風流乃瑞
香花别名按清異録廬山僧舍有麝囊花一叢色正紫
𩔖丁香號紫風流江南後主詔取植於移風殿賜名蓬
萊紫　説楛楚辭露甲即今之瑞香　清異録瑞香有
洛白揚紅汴黄江紫花之變極矣　詞話曾端伯以瑞
香爲殊友　花木考張敏叔十二客圗以瑞香爲佳客
　　　玉蘭花
羣芳譜九瓣色白微碧香味似蘭故名一幹一花皆著
木末絶無柔條冬結蓓蕾三月盛開花落從蒂中抽葉
特異他花華容縣觀音寺一株輪囷盤鬱高十餘丈望
之如玉山　學圃雜疏玉蘭早於辛夷故宋人名以迎
春今廣中尚仍此名千幹萬蕊不葉而花當其盛時可
稱玉樹有極大者籠葢一庭然樹大則花漸小矣　事
物紺珠玉蘭樹高開花如木筆而白香烈花盡葉生
五雜組三吳最重玉蘭金陵天界寺及虎丘有之毎開
時以爲竒玩而支提太姥道中彌山滿谷一望無際酷
烈之氣衝人頭眩
　　　木筆花
本草注木筆即離騷所謂辛夷者其子如相思子　甘
泉賦列新雉於林薄注師古曰新雉即辛夷雉夷聲相
近爲樹甚大其木枝葉皆芳　本草夷荑也苞初生似
荑而味辛也未𤼵時苞似小桃故又名侯桃　羣芳譜
辛夷葉似柿葉而微長花落始出正二月花開初出枝
頭苞長半寸而尖鋭儼如筆頭故又名木茟重重有青
黄茸毛順鋪長半分許及開似蓮花而小如盞紫苞紅
焰香如蓮蘭花落無實夏杪復著花如小筆有桃紅及
紫二色又有鮮紅似杜鵑俗稱紅石蕎是也　苕溪漁
隱洪慶善云辛夷高數丈江南地暖正月開北地寒二
月開初𤼵如筆北人呼爲木筆其花最早南人呼爲迎
春予觀木筆迎春自是兩種木筆色紫迎春色白木筆
叢生二月方開迎春高樹立春已開然則辛夷乃紫花
耳
　　　繡毬花
羣芳譜木本皴體葉青微帶黑春開花五瓣百花成一
朶團圞如毬其毬滿樹有紅白二種　武林舊事禁中
賞花非一鍾美堂花爲極盛堂前三面皆以花石爲臺
三層臺後分植玉繡毯數百株儼如鏤玉屏　岩棲幽
事蜀有紫繡毬
　　　丁香花
本草丁香出交廣葉凌冬不凋花圓細黄色其子出枝
蕊上如丁子中有麤大如山茱萸者謂之母丁香　山
堂肆考江南人謂丁香爲百結花　花木考宋張景脩
以丁香爲素客　西溪叢話丁香爲情客　杜詩丁香
體柔弱亂結枝猶墊　草花譜紫丁香花如細小丁香
而瓣柔色紫蓓蕾而生
　　　桃花(附金絲桃/  夾竹桃)
毛詩桃之夭夭灼灼其華　禮月令仲春之月桃始華
　埤雅桃性早華諺曰白頭種桃言桃生三歳便放華
果首雖已白而其利可待也然皮束莖幹頗急四年以
上宜以刀􁊐其皮不然皮急則死故周南取少桃以興
灼灼者言其華之紅而麗也賦曰桃花靧面　古雋天
采桃花也　西溪叢話桃花爲妖客　開元遺事明皇
時禁苑中有千葉桃盛開帝曰不獨萱草忘憂此花亦
能銷恨嘗親折一枝挿妃子寳冠上曰此箇花尤能助
嬌態也今呼千葉桃爲助嬌花　陶潜桃花源記武陵
人捕魚爲業縁溪行忽逢桃花林夾岸中無雜樹芳華
鮮美落英繽紛　武林舊事包家山桃花闗桃花甚盛
舊有蒸霞二字　談圃石曼卿通判海州使人以泥裹
桃仁抛于山嶺上一二歳間花𤼵滿山如錦　本草日
月桃一枝二花或紅或白緋桃俗名蘇州桃花如剪絨
比諸桃開遲而色可愛瑞仙桃色深紅花最宻絳桃千
瓣美人桃又名人面桃粉紅千葉鴛鴦桃千葉㴱紅又
有碧桃千葉桃又夀星桃樹矮而花能結大桃凡種桃
樹令女子艶粧種之則花艶而子離核　青州雜記青
齊間桃花有一種盛開時垂絲二三尺者採之煉以松
脂遞相纒結可織成鞋履　拾遺記磅磄山去扶桑五
萬里日所不及其地寒有桃樹千圍其花青黑色　外
史檮杌蜀孟知祥召百官宴芳林園賞紅桃花其葉六
出　老學菴筆記游成都始識所謂小桃者上元前後
即著花狀如垂絲海棠　虞世南史略北齊盧士深妻
崔氏有才學春日以桃花和雪與兒靧面祝曰取桃花
取白雪與兒洗面作光悦取白雪取紅花與兒洗面作
妍華取花紅取雪白與兒洗面作光澤取雪白取花紅
與兒洗面作華容　太清諸卉木方酒漬桃花而飲之
除百病好容色　陶真君方服三樹桃花盡則面色如
桃花　家塾事親三月三日取桃花隂乾爲末至七月
七日和烏雞血塗面白潤如玉
金絲桃　花譜花如桃而心有黄鬚鋪散於花外若金
絲然
夾竹桃　花譜花五瓣長筒瓣微尖淡紅嬌艶𩔖桃花
葉狹長𩔖竹故名夾竹桃自春及秋遂旋繼開五六月
時配白茉莉婦人簪髻嬌裊可挹何無咎云温台有叢
生者一本至二百餘幹晨起掃落花如斗最爲竒品
　　　李花
格物叢話李花淡泊纎穠香雅潔密兼可以夜盼好事
者每至月夜清爽愛其雪色彌望芳塵襲人真一竒也
　誠齋詩序李花炫晝縞夜　承平舊纂蕭瑀陳叔達
於龍昌寺看李花相與論李有九標謂香雅細淡潔宻
宜月夜宜緑髩宜泛酒無異色皆實事也　耕種偶記
終南及廬嶽出好李花兩市貴侯富民以千金買種有
致富者　叙聞録唐憲宗以李花釀換骨醪賜裴度
本草服李花令人好顔色　高𨼆外書元微之咏李花
曰葦綃開萬朶葢葦綃白而輕一時所尚　樞要録沅
陵伍貫卿家李花開一夜花作數團如飛仙狀上天去
花上露倐作雨數十㸃花則亡矣　集真記黄中李花
開則三影結實則九影花實上皆有黄中二字出龍月
城王母愛之過於蟠桃
　　　梨花
格物叢話春二三月百花開盡始見梨花靚艶寒香自
甘寂寞　羣芳譜梨開花如雪六出上巳日無風則結
梨必佳　升菴外集梨花二種瓣圓而舒者其果必甘
缺而縐者其果必酸　唐餘錄洛陽梨花時人多擕酒
其下曰為梨花洗粧　長慶集杭州俗釀酒趁梨花開
時􁊌號梨花春　唐書武后嘗季秋出梨花示羣臣
金鑾密記九仙殿銀井有梨二株枝葉交結宫中呼為
雌雄梨　西川記西川署中有千葉紅梨花無人賞識
朱郎中知郡始立欄檻命坐客賦之　祥雲志梁緒于
梨花時折花簪之壓損帽簷至頭不能舉　清異録司
空圖菩薩蠻謂梨花為瀛州玉雨
　　　杏花
崔寔四民月令三月杏花盛可播白沙輕土之田　汜
勝之書杏始華趣耕輕土杏華落趣耕䦨　格物叢話
杏花似梅而差大色微紅二三月開妖嬈艶麗比桃花
伯仲間又有黄花杏多葉杏　述異記東海郡尉于台
有杏一株花雜五色六出號仙人杏　揚州事迹太平
園中有杏數株每至爛開大宴宴罷夜䦨或聞花有歎
息之聲　述異記瀬郷老子祠前有縹杏　雲林異景
裴晉公午橋莊有文杏百株其處立碎錦坊　詩話徐
州古豐縣朱陳村有杏花一百二十里　河東偹録阮
文姬挿髩用杏花陶浦呼為二花　西溪叢語杏花為
艶客　學圃雜疏杏花無竒多種成林則佳　武林舊
事禁中賞花非一于芳春堂賞杏花　張禮遊城南記
京兆龍堂坡地甚平衍中多植杏謂之杏花坪
　　　海棠花(附秋海棠/)
總論　格物叢話此花未知其所始至南朝時沈約始
以詩咏之唐李贊皇謂花以海名者悉從海上來如海
棠是也此花有色無香其有香者唯蜀中嘉州種為然
世傳其木獨合抱與他所不侔也　沈立海棠記序真
宗皇帝御製後苑雜花十題以海棠為首章賜近臣唱
和則知海棠足與牡丹抗衡而可獨歩于西川矣　雲
仙散録黎舉嘗云欲令梅聘海棠但恨時不同耳　王
禹偁詩話石崇見海棠歎曰汝若能香當以金屋貯汝
　冷齋夜話吾叔劉淵材嘗恨海棠無香　閲耕餘録
昌州海棠獨香號海棠香國太守於郡前建香霏閣賞
之　雞肋編信州弋陽縣海棠滿山村人至并花伐以
為薪　沈立海棠記棠性多𩔖梨核生者長遲逮十數
年方有花都下接花工多以嫩枝附梨而贅之則易茂
矣　𤨏碎録海棠花欲鮮盛于冬至日早以糟水澆根
下候花謝結子剪去則來年花盛而無葉　外史檮杌
蜀潘炕嬖妾趙解愁其母夢吞海棠花蕊而生　山谷
詩註徐儉植海棠結巢飲其上
詳𩔖　海棠記其紅花五出初極紅如臙脂㸃㸃及開
則漸成纈暈至落則若宿粧淡粉矣其蒂長寸餘淡紫
色於葉間或三蕚至五蕚為叢而生其蕊如金粟蕊中
有鬚三如紫絲其香清酷不蘭不麝其枝柔宻而修暢
其葉𩔖杜大者縹緑色而小者淺紫色其實狀如梨大
如櫻桃至秋熟可食味甘而微酸兹棠之大槩也　王
世懋花疏海棠品𩔖甚多曰垂絲曰西府曰棠梨曰木
𤓰曰貼梗就中西府最佳而西府之名紫綿者尤佳以
其色重而瓣多也　苕溪漁隱閩中漕宇修貢堂下海
棠極盛三面共二十四叢每春著花真錦繡叚官舍人
家往往種之竝是帚子海棠正與蜀中者相𩔖斯可貴
耳今江浙間别有一種柔枝長蒂顔色淺紅垂英向下
如日蔫者謂之垂絲海棠全與此不相𩔖也　復齋漫
録仁宗朝張冕學士賦海棠詩云山木𤓰開千顆顆水
林檎𤼵一攢攢注云大約木𤓰林檎花初開皆與海棠
相𩔖若冕言則江西人正謂棠梨花耳按沈立記所云
則似木𤓰林檎二花者非真海棠眀矣　全芳備祖惟
紫綿色者謂之海棠餘乃棠梨花耳　海棠記海棠雖
盛稱于蜀而蜀人不甚重今京師江淮尤競植之出江
南者稱之曰南海棠大抵相𩔖而花差小色尤湥耳
花木録南海棠木性無異惟枝多屈曲數數有刺如杜
梨花亦繁盛開稍早　岩棲幽事天台有黄海棠白海
棠　𤨏碎録黄海棠木性𩔖海棠青葉㣲圓而色深光
滑不相𩔖花半開鵝黄色盛開漸淺黄矣　長樂志海
棠色紅以木𤓰頭接之則色白　羣芳譜貼梗海棠叢
生花如胭脂　薛季宣詩序藥圃有棠三本其花亦香
乃知非蜀棠獨香香棠自有種耳
稱號　賈躭百花譜海棠爲花中神仙　詞話曾端伯
十友海棠為名友　三栁軒雜識海棠為蜀客　吳中
復詩更無顔色似川紅江左謂海棠為川紅　牡丹榮
辱志重葉海棠曰花命婦多葉海棠曰花戚里
秋海棠　羣芳譜一名八月春草本花色粉紅性好隂
惡日　採蘭雜志舊傳有女子懐人不至淚灑地遂生
此花如美婦面甚媚故又名㫁腸花　于念東曰秋海
棠喜卑濕莖岐處作淺絳色緑葉文似朱絲婉媚可人
不獨花也
　　　錦帶花
益部方物畧記蜀山中處處有之長蔓柔纎花葉間側
如藻帶因象作名花開形似飛鳥　王禹偁詩序錦帶
花初得於海島間枝長而花宻若錦帶然予視其花未
開如海棠既開如木𤓰而繁麗嫋嫋過之或一朶滿頭
冠不克荷近好事者以海棠為花中神仙予謂此花不
在海棠下宜以仙為號又取始得之地命曰海仙　杜
詩註一名文官花　成都古今記錦帶花一名髩邉嬌
　高濓草花譜錦帶花間蓓蕾可愛形如小鈴色粉紅
而嬌植之屏籬可供折玩
　　　杜鵑花(附石岩花/)
湧幢小品杜鵑花以二三月杜鵑啼時始開故名　格
物總論一名山石橊又名山躑躅　洪容齋隨筆杜鵑
花乃今映山紅又名紅躑躅在江東彌山亘野殆與榛
莽相似而鶴林之花雖神仙不識也王建宫詞云𠡠賜
一枝紅躑躅謝恩未了奏花開其重如此則宫禁中亦
鮮之　草花譜杜鵑花出蜀中者佳謂之川鵑花　平
泉草木記得稽山之四時杜鵑　花鏡春鵑亦有高丈
餘者　嶺南異物志南方花紅赤惟躑躅為勝山谷間
悉生二月𤼵時照耀如火月餘不歇　周景式廬山記
香爐峯頂有大磐石垂生山石橊三月中作花色似石
橊而小淡紅敷紫蕚煒燁可愛　閩部疏天下山躑躅
莫盛於豫章紅有濃淡二色閩中不逮也然閩中紅躑
躅未盛開時有一種紫者先開多在泉石邉亦甚麗豫
章所無也紅殘後豫章復開一種黄者亦此地所間有
　廣記鶴林寺在潤州有杜鵑花高丈餘相傳正元中
有外國僧自天台于缽盂中以藥飬其根來種之　唐
宋詩話周寳鎮浙西與道人殷七七善謂曰鶴林杜鵑
花天下竒絶嘗聞能開非時花今重九將近能開此乎
七七曰可其夜有女子來曰妾為上帝司此花今與道
者開之然此花不乆當歸閬苑矣晨起花漸破蕊九日
盛開如春數日花俄不見亦無落花在地　清異録張
翊花經八品二命杜鵑為首　三栁軒雜識杜鵑花為
仙客
石巖花　花木考與杜鵑花本一種石巖先敷葉後著
花其色丹如血杜鵑先著花後敷葉色差淡　學圃餘
疏花之紅者曰杜鵑葉細花小色鮮瓣宻者曰石巖
　　　山礬花
韻㑹山礬一名鄭花　黄山谷詩序江南野中有一種
小白花高數尺春開極香野人謂之椗花王荆公陋其
名予請名曰山礬野人採椗花葉以染紫不借礬而成
色故名　格物總論山礬花枝肥葉宻凌冬不凋花白
未開時木犀相似及開差大香氣穠郁號七里香尋常
山林間多有之又有千葉者　學圃餘疏山礬一名海
桐樹花碎白而香
　　　瓊花
述始　劉禹錫詩序揚州后土廟有瓊花一株潔白可
愛樹大花繁不知實何本也俗謂之瓊花　齊東野語
瓊花唯揚州后土祠有之絶𩔖聚八仙但色微黄而香
宋仁宗哲宗時嘗移植禁苑逾年遂死載還復敷榮焉
　杜斿瓊花記世所傳后土瓊花今在城之蕃禧觀紹
興辛巳之嵗金入揚州揭其本而去瓊花已壞矣旁有
一小根㣲見地面人不能識認道士唐大寕謂瓊花若
剔其根皮投之火則臭達於鼻驗之果然即移植之明
年三蘖從根出自是遂條達不已
沿誤　宋敏求春明退朝録揚州后土廟瓊花或云自
唐所植即李衛公所謂玉蕊花也舊不可移徙今京師
亦有之(此誤以瓊花/即玉蕊也)　劉原父詩序自淮南還東平移
后土廟瓊花植於濯纓亭此花天下只一株耳永叔爲
揚州作無雙亭以賞之彼土别號八仙花(此誤以瓊花/為八仙也)
　丹鉛録揚州蕃釐觀中有瓊花即陳後主所謂玉樹
後庭花曲云瓊樹朝新也其花後萎好竒者云瓊花無
種過矣宋傅子容詩云比㻛如礬總未佳要湏博物似
張華因看異代前賢帖知是唐昌玉蕊花王汝玉名為
玉蕊王介甫名為瑒花取其色白也山谷名曰山礬以
其可供染也即今之梔子花滇雲處處有之(此誤以瓊/花即玉蕊)
(又誤以玉蕊即山礬又/誤以山礬即梔子也)
辨正　廣陵志后土廟瓊花樹大而花繁天下無之孫
冕過維揚訪之山中謂山中甚多不為人所貴葢誤以
八仙花為此花爾聚八仙雖𩔖瓊花而瓊花清馥可愛
雖剪折之餘香亦不减此聚八仙之所無也　鄭興裔
瓊花辨瓊花天下無雙昨因戎騎侵軼或謂所存非舊
疑黄冠輩以聚八仙花種其處初未審然否以郡圃中
聚八仙細辨之有不同者三瓊花大而瓣厚色淡黄聚
八仙花小而瓣薄色微青瓊花葉柔平瑩澤聚八仙葉
麤而有芒瓊花蕊與花平不結子而香聚八仙蕊低於
花結子而不香始乃無疑　謝肇淛五雜組揚州瓊花
種既不傳論者紛紛楊用脩以為即梔子花何言之易
也齊東野語言瓊花絶𩔖聚八仙但色㣲黄而香此與
梔子有何干涉七修𩔖藁謂不但瓊花不傳即聚八仙
亦不知何似而以繡毬花當之余謂郎仁寳與楊用脩
皆因不識聚八仙故遂妄模瓊花耳余在濮州見有花
如茉莉而八朶為一簇曰聚八仙也然則瓊花既云絶
𩔖則亦必八朶相簇當時既云天下皆無唯揚州一株
則必天生别一竒種而乃求目前常有之花以實之宜
乎説之益混也
　　　玉蕊花
述始　長安志安業坊唐昌觀舊有玉蕊花乃唐昌公
主所植者公主明皇女　康駢劇談録唐昌觀玉蕊花
每𤼵如瓊林瑤樹元和中春物方妍忽有女子年可十
七八衣繡緑衣乗馬從以二女冠二小僕皆端麗無比
下馬直造花所令小僕取花數枝而出將乗馬囘謂黄
冠者曰曩有玉峯之約自此可以行矣時觀者如堵咸
覺煙霏鶴唳有輕風擁塵隨之而去　漁隱叢話潤州
招隱寺玉蕊花累經兵毁普覺來主法席頓還三百年
舊觀
沿誤　蔡寛夫詩話李衛公玉蕊花詩註以為禁林有
此花吳人不識因余賞玩乃始得名此為潤州招隱寺
玉蕊花作也招隱今無復有此花詢之土人皆莫知為
何物或云即今揚州后土祠瓊花乃自王元之始易其
名而晏元獻集亦有后土廟玉蕊詩序云此花因王元
之更名瓊花至蘇文忠公長短句云后土祠中玉蕊葢
指舊名也　徐積瑤真詩序淮南轉運使所居之府有
花一株舊名玉蕊即瓊花之别本也瓊赤玉也名其花
者誤矣林公改曰瑤真(此誤以玉蕊/即瓊花也)　曾端伯高齋詩
話㻛花即玉蕊花也楊汝士與白二十二帖云唐昌玉
蕊以少見貴耳自來江南山山有之土人取以染衣不
甚惜也則知㻛花為玉蕊無疑矣(此誤以玉蕊/為㻛花也)　洪容
齋隨筆物以希見為珍不必異種也長安唐昌觀玉蕊
乃今㻛花又名米囊黄魯直謂之山礬在江東彌山亘
野殆與榛莽同而唐昌所産至於神女下臨折花而去
是神仙亦不識也(此誤以玉蕊/即山礬也)　王楙野客叢書僕考
李衛公集詩注云云又觀晏元獻公集詩序云云又據
春明退朝録云云則玉蕊自是瓊花非山礬也(此辨玉/蕊非山)
(礬而猶誤以/為瓊花也)
辨正　周必大題玉蕊花唐人甚重玉蕊故唐昌觀有
之集賢院有之翰林院亦有之皆非凡境也予自鎮江
招隱逺致一本條蔓如荼䕷柘葉紫莖冬凋春茂花八
出鬚如氷絲上綴金粟花心復有碧筩彷彿膽缾其中
别抽一英出衆鬚上散為十餘蕊猶刻玉然名為玉蕊
乃在于此宋子京劉原父宋次道博洽無比不知何故
疑為瓊花甚無謂也山谷訛􁥽(音/陣)作鄭而江南鄉音又
呼鄭為瑒復疑未安於是創山礬之名其實諸公猶未
見此花所謂信耳而不信目者也　葛常之韻語陽秋
江南野中有小白花春開極香土人呼為瑒花魯直名
之曰山礬近見曾端伯高齋詩話云此花即唐昌玉蕊
花恐未必然玉蕊佳名也自唐流傳至今當以玉蕊得
名不應捨玉蕊而呼瑒魯直亦不應捨玉蕊而呼山礬
也又宋次道春眀退朝錄云瓊花一名玉蕊按瓊花惟
揚州后土祠中有之而唐朝唐昌觀有玉蕊花王建詩
云云是也長安觀亦有玉蕊花劉禹錫詩云云是也唐
苑亦有玉蕊花李德裕與沈傳師草詔之夕屢同賞翫
作詩者是也招隱山亦有玉蕊花李德裕所謂吳人不
識因予得名是也由是論之則玉蕊花豈一處有哉其
非瓊花明矣　鄭松窻詩維揚后土廟瓊花安業唐昌
宮玉蕊判然二物本不同喚作一般良未是　陳景沂
全芳備祖戴顒捨宅為招隱寺寺在京口放鶴門外方
丈有閣閣右有亭亭下有玉蕊二株對峙一架其枝條
仿彿葡萄其葉𩔖柘桑之圓尖其花𩔖梅而蕚瓣縮小
厥心㣲黄𩔖小淨缾暮春初夏盛開花白玉色其香殊
異而其髙丈餘是名玉蕊欲天下皆知此花非山礬非
瓊花故詳紀其本末云
　
　
　
　
　
　
　
　格致鏡原卷七十
欽定四庫全書
　格致鏡原卷七十一　　　大學士陳元龍撰
　　花𩔖(二/)
　　　牡丹花(附秋牡丹/)　(纏枝牡丹/)　(魚兒牡丹/)
總論　廣雅白木牡丹也　本草牡丹一名鹿韭一名
䑕姑　格物論牡丹謂之花王　濓溪集牡丹花之富
貴者也　賈耽花譜牡丹唐人謂之木芍藥天寳中禁
中初重木芍藥得四本紅紫淺紅通白移植于興慶池
東沉香亭　彚苑南人謂牡丹為百兩金　清異錄張
翊造化經一品九命牡丹第二　花木雜考宋張景脩
以十二花為十二客牡丹為貴客　天寳遺事眀皇宿
酒初醒凭妃子肩同看木芍藥上折一枝與妃子遞嗅
其艶曰此花香艶尤能醒酒今名木芍藥為醒酒花
歐陽脩牡丹記牡丹出丹州延州東出青州南亦出越
州而出洛陽者今為天下第一洛陽人於他花不甚惜
謂之果子花曰某花至牡丹則不名直曰花葢謂天下
真花獨牡丹不假曰牡丹而可知也　陸游牡丹譜天
彭號小西京以其俗好花有京洛之遺風在寒食前者
謂之火前花其開稍久火後則易落最喜隂晴相半時
謂之飬花天栽接剔治各有其法謂之弄花有弄花一
年看花十日之語　僧仲殊花品序越中牡丹開時賞
者不問親疎謂之看花局此月多有輕雲㣲雨謂之養
花天　全芳備祖洛人謂穀雨為牡丹厄　羣芳譜中
秋為牡丹生日移栽必旺　清異錄常以九月取角屑
硫黄碾如麪拌細土挑動花根壅罨入土一寸出土三
寸地脉既暖立春漸有花蕾如粟粒即搯去惟畱中心
一蕊氣聚故花肥至開時大如盌面　花木考凡牡丹
最忌麝香有人帶香入園其花即時萎落今汴中種牡
丹者於園之四圍種辟麝數株其枝葉𩔖冬青每開花
時辟麝正𤼵新葉氣味辣臭能辟麝香使不傷花　珍
珠船牡丹將開不可多灌土寒則開剪花欲急急則花
牀無傷　張謙徳缾花譜缾中折供牡丹花宜蜜飬蜜
仍不壞　龍城錄洛人宋單父有種萟術上皇召至驪
山種牡丹花萬本色様各不同内人呼為花師　復齋
漫錄孟蜀時李昊每將牡丹花數枝遺朋友以興平酥
同贈曰俟花凋謝即以酥煎食之無棄穠艶　異人録
張茂卿好事園有一樓接牡丹於椿樹之杪花盛開時
延客登樓賞之　種樹書立春若是子日於茄根上接
牡丹花不出一月即爛熳　李廌洛陽名園記天王院
花園無他池亭獨有牡丹數十萬本凡城中頼花以生
者畢家于此花時張幙幄列市肆筦絃其中城中士女
絶烟火遊之過花時則復為丘墟破垣遺竈相望矣
錦里新聞牡丹坪環坪皆牡丹也春時花𤼵傾城出遊
鴛鴦燕子飛翔坪上
述始　格物論自謝康樂集中始言永嘉水間竹際多
有之唐開元末裴士淹得之汾州天寳中為都城竒賞
矣　古今注北齋揚子華畫牡丹極分眀則知北齊已
有牡丹矣　舒元輿賦序天后之鄉西河也精舍下有
牡丹其花特異天后歎上苑之有闕因命移植焉由此
京國牡丹日盛　羣芳譜武后詔遊後苑百花俱開牡
丹獨遲遂貶於洛陽故洛陽牡丹冠天下　野客叢書
歐陽謂牡丹初不載文字自則天已後始盛唐人如沈
宋元白之流皆善咏花寂無傳焉唯劉夢得有咏魚朝
恩宅牡丹一詩苕溪漁隱容齋隨筆引劉夢得元白數
詩以證歐公之誤予按龍城録載高宗宴羣臣賞雙頭
牡丹則知在唐已見於高宗之時矣　歐陽脩洛陽風
土記春時城中無貴賤挿花雖負擔者亦然洛陽至東
京六驛舊不進花今李相廸畱守時始進御一日夕至
京所進不過姚黄魏紫三四朶用菜葉實竹籠子藉覆
之以蠟封花蒂乃數日不落洛陽家家有之而少大樹
者葢花不接則不佳而接花尤工者謂之門園子豪家
無不邀之姚黄一接頭值錢五千秋時立劵買之至春
見花乃歸其值洛人甚惜此花不欲傳有權貴求其接
頭者或湯中蘸殺與之魏花初出時接頭亦值錢五千
今尚值一千接湏社後重陽前過此不佳也　胡元質
牡丹記蜀中自李唐後未有此花凡圖畫者皆名洛陽
花至偽蜀宣華苑中牡丹雙開者十黄者白者俱三黄
白相間者四後主宴苑中賞之而花盛矣有花面徑七
八寸葉至五十者有檀心如墨者香聞五十歩及蜀平
花散落民間小東門外有張百花李百花之號　陸游
牡丹譜牡丹在中州洛陽為第一在蜀天彭為第一曩
時永寧院有僧種花最盛俗謂之牡丹院其後州民嘗
買洛中新花以歸花户始盛皆以接花為業而天彭之
花遂冠兩川彭人謂多葉者京花單葉者川花云
黄色　青𤨏高議明皇宫中牡丹品最上者御衣黄次
曰甘草黄次曰建安黄次皆紅紫各有佳名終不出三
花之上他日宫中貢一尺黄花面幾一尺高數寸祗開
一朶絳幃籠䕶之帝未及賞㑹為鹿衘去後應禄山之
亂　海山記煬帝闢地為西苑易州進牡丹有一拂黄
軟條黄延安黄等名　清異録洛陽大内臨芳殿莊宗
所建牡丹千餘本有小黄嬌卵心黄　合璧事𩔖有獻
黄花乞名者潞公名之曰女貞黄　洛陽牡丹記姚黄
者千葉黄花出於民姚氏家牛黄亦千葉出牛氏家比
姚黄差小真宗祠汾隂還過洛陽牛氏獻此花甘草黄
單葉色如甘草　天彭牡丹譜禁苑黄閒淡高秀可亞
姚黄慶雲黄者花葉重複郁然輪囷故名黄氣毬者淡
黄檀心青心黄者花心正青有兩品或正圓如毬或層
起成樓子　羣芳譜瑪瑙盤赤黄色五瓣樹髙二三尺
葉頗短蹙
紅色　海山記煬帝西苑牡丹有頳紅鞓紅飛來紅袁
家紅醉妃紅雲紅天外紅先春紅等名　青𤨏高議眀
皇時有獻牡丹名楊家紅者適貴妃勻面口脂在手印
於花上來歳花開有指印紅迹名一捻紅　清異録洛
陽大内牡丹有御衣紅火𦦨紅　歐記其初唯有蘇家
紅賀家紅林家紅之𩔖皆單葉花當時為第一自千葉
花出後俱黜矣今人不復種也　合璧事𩔖范景仁入
洛有獻淺紅牡丹乞名者名之曰洗粧紅　洛陽牡丹
記魏花者千葉肉紅出於魏相仁溥家此花初出時人
欲見之者輙十數錢乃得登舟渡池至花所魏氏日收
十數緡有數其葉者云至七百葉錢思公嘗曰人謂牡
丹為花王今姚黄真為王而魏乃后也鞓紅者單葉湥
紅亦名青州紅其色𩔖腰帶故名獻來紅者花大多葉
淺紅添色紅者多葉花始開而白經日漸紅至其落乃
𩔖湥紅九蕊真珠千葉紅花葉上有一白㸃如珠而葉
宻蹙其蕊為九叢蓮花蕚多葉紅花青趺三重如蓮花
朱砂紅多葉紅花甚鮮向日視之如猩血潛溪緋千葉
出於潛溪寺本是紫花忽于叢中特出緋者不過一二
朶明年移在他枝洛人謂之轉(音/篆)枝花細葉粗葉夀安
皆千葉肉紅花出夀安縣錦屏山中紅葉者尤佳一擫
紅多葉淺紅花葉杪湥紅一㸃如人以三指擫之丹州
延州花皆千葉紅花　天彭牡丹譜狀元紅者重葉湥
紅人以之冠花品多葉者謂之第一架葉少色稍淺者
謂之第二架以其高出衆花之上故名祥雲者千葉淺
紅狀如朶雲故名紹興春者色淡佇而花尤富大者徑
尺紹興中始傳胭脂樓者深淺相間如胭脂染成重趺
累蕚狀如樓觀一丈紅湥紅頗近紫色花面大幾尺故
名鹿胎紅色微帶黄上有白㸃歐公花品有鹿胎花乃
紫色與此異文公紅出於西京文潞公家故名迎日紅
湥紅色花開最早而妖麗奪目故名雙頭紅者竝蒂駢
蕚富貴紅者花葉正圓而厚他花皆落獨此抱枝而槁
政和春者淺粉紅花有絲頭政和中始出瑞露蟬者粉
紅花中抽碧心如合蟬狀疊羅者中間𤨏碎如疊羅紋
又有彩霞勝疊羅乾花大千葉小千葉　曹明仲牡丹
譜寳樓臺千葉高樓子湥紅大朶花邉微白亦名粉梢
舞青猊千葉淡紅中心出二緑葉捲如獅子形古名睡
緑蟬錦團絲千葉紅花宻瓣攢簇如絲古名波斯頭醉
春容千葉淡紅樓子梗柔弱古名醉楊妃　彚苑金花
狀元紅大瓣平頭微紫每瓣上有黄鬚故名七寳冠千
葉樓子難開又名八寳旋心醉胭脂千葉樓子莖長每
開頭垂下紅剪絨紅繡毬羊血紅錦袍紅海天霞俱千
葉平頭西𤓰穰有大紅有桃紅俱千葉樓子殿春芳美
人紅皺葉桃紅翠粧紅陳州紅俱千葉樓子四面鏡嬌
紅樓臺海雲紅　羣芳譜罌粟紅茜花瓣合櫳湥檀心
葉如西施而尖長　洞微志都虞侯金治所居堂植牡
丹花色如血謂之金含稜每瓶子頂上有碎金絲如蛺
蝶之狀
紫色　清異録洛陽大内牡丹有紫龍杯三雲紫盤紫
酥等名　洛陽牡丹記左花者千葉紫花出左氏家葉
宻而齊如截亦名平頭紫葉底紫者千葉紫花其色如
墨亦謂之墨紫花在叢中旁生一大枝引葉覆其上其
開也比他花可延十日之久唐末有中官為觀軍容使
者花出其家故又名軍容紫鹿胎紫者多葉紫花有白
㸃如鹿胎之紋　天彭牡丹譜紫繡毬一名新紫花葢
魏花之别品如繡毬狀亦有起樓者為天彭紫花之冠
乾道紫色稍淡而暈紅潑墨者單葉湥黑如墨葛巾紫
花圓正面富麗如世人所戴葛巾狀福嚴紫重葉紫花
　升菴詞品朝天紫本蜀牡丹花名其色正紫故名後
以為曲名以紫作子非也　羣芳譜紫金荷花大盤而
紫赤色五六瓣中有黄蕊花平如荷葉狀　彚苑腰金
紫千葉中有黄鬚一圍瑞香紫千葉大瓣茄花紫千葉
樓子又名藕絲紫姑仙千葉樓子大瓣又有紫羅𫀆烟
籠紫三學士
白色　清異録洛陽大内牡丹有雪夫人粉奴香　洛
陽牡丹記一百五者多葉白花洛花以榖雨為開候而
此花以一百五日開最先玉版白者單葉白花細長如
拍板狀色如玉湥檀心　天彭牡丹譜玉樓子花白起
樓劉師哥者白花帶微紅多至數百葉纎妍可愛玉覆
盆者一名玉炊餅圓頭白花醉西施者粉白花中間紅
暈如酡顔　曹眀仲牡丹譜玉盤盂千葉純白中有大
金蕊如杯香氣清逺其徑盈尺開于清明時諸花之最
先者　彚苑紫玉千葉白瓣中有紅絲紋大尺許玉芙
蓉千葉樓子成樹則開素鸞嬌千葉樓子玉兎天香二
種一早開頭微小一晩開頭極大中出二瓣如兎耳醉
楊妃二種一千葉樓宜陽一平頭極大不耐日粉西施
千葉甚大玉樓春千葉多雨盛開觀音面千葉開𦂳不
甚大粉娥嬌千葉白色帶淺紅即膩粉粧西天香開早
初甚嬌三四日則白萬卷書千葉花瓣皆卷筒又名玉
玲瓏白剪絨又名白瓔珞千葉平頭瓣上如鋸齒又有
無瑕玉羊脂玉玉繡毬鳯尾白水晶毬　羣芳譜檀心
玉鳯瓣中有湥檀色
雜色　酉陽雜俎長安興唐寺有牡丹一窠唐元和中
著花一千二百朶其色有正暈倒暈淺紅湥紫黄白檀
等獨無湥紅又有重臺花花有面徑八寸者長安興善
寺素師院牡丹絶佳元和末一枝花合歡　海山記煬
帝西苑牡丹有顫風嬌　清異録洛陽大内牡丹有百
葉仙人月宫花蓬萊相公太平樓閣等名　蜀志宋祁
帥蜀彭州守送花十品尤愛重錦被堆　洛陽牡丹記
鶴林紅多葉其末白而本肉紅如鴻鵠羽毛倒暈檀心
者多葉紅花凡花近蕚色湥末漸淺此花自外湥色近
蕚反淺白而湥檀㸃其心　天彭牡丹譜金腰樓玉腰
樓皆粉紅而起樓子黄白間之　彚苑醉仙桃千葉花
外白内紅銀紅毬千葉外白内紅色極嬌圓如毬赤玉
盤千葉平頭外白内紅　墨莊漫録宣和中洛中花工
以藥壅培于白牡丹根下次年花作淺碧色號歐家碧
歳貢禁府價在姚黄上上嘗賜近臣外廷所未識也
花木考緑蝴蜨南人呼為佛頭青西人呼為鴨蛋青放
蕊時純緑又名緑牡丹　五雜組牡丹有墨色者湏出
芽時以墨水溉其根比開花作蔚藍色尤竒也　彚苑
駝褐裘千葉樓子大瓣色𩔖褐衣
花幻　開元遺事眀皇時沈香亭前木芍藥一日忽開
一枝兩頭朝則湥紅午則湥碧暮則湥黄夜則粉白香
艶各異帝曰此花木之妖也　仙傳拾遺吏部侍郎韓
愈甥忘其名姓弱冠慕雲水不歸杳絶音信元和中忽
還長安吏部與語甚竒之問其伎能染花紅者可使碧
或一朶具五色遂於吏部後堂前染白牡丹一叢云來
春必作含稜碧色又四面合有一朶五色者無何潛去
不知所之明年春牡丹花開數朶花色一如其説　維
揚志元豐七年地蔵寺殿後牡丹一莖五色　珍珠船
宣和七年牡丹皆開作金色又變黑色　花木考紹興
三十一年饒州鄱陽縣石門民家籬竹生重臺牡丹
秋牡丹　羣芳譜草本徧地蔓延葉似牡丹差小花似
菊之紫鶴翎黄心秋色寂寥花間植數枝足壯秋容
纒枝牡丹　高濓藝花譜柔枝倚附而生花有牡丹態
度甚小纏縛小屏爛然有雅趣　本草花粉紅色亦有
千葉者
魚兒牡丹　周必大詩序得之湘中花紅而蕊白狀𩔖
雙魚纍纍相比枝不勝壓而下垂葉與牡丹無異亦以
二月開
　　　芍藥花
總論　詩鄭風贈之以勺藥　古今注將離贈芍藥芍
藥一名可離　廣雅攣夷芍藥也　本草經芍藥一名
白犬生山谷及中嶽(昔有獵者見白犬入地中掘得一/草根擕歸植之明年花開乃芍藥)
(也故謂芍/藥為白犬)　本草芍藥猶綽約美好貌一名餘容一名
鋋一名犁食　埤雅芍藥有千葉者俗呼小牡丹今羣
芳中牡丹品第一芍藥第二故世謂牡丹為花王芍藥
為花相　清異録桑維翰曰唐末文人有謂芍藥為婪
尾春者婪尾酒乃最後之杯芍藥殿春亦得是名　張
翊花經三品七命芍藥為首　王觀芍藥譜維揚芍藥
甲天下與洛陽牡丹竝稱居人以治花相尚方九十月
時悉出其根滌以甘泉然後剥削老硬病腐之處揉調
沙糞以培之易其故土大約三年或二年一分不分則
舊根老硬而侵蝕新芽故花不成就分之數則小而不
舒不分與分之大數皆花之病也花之顔色之湥淺與
葉蕊之繁盛皆出于培壅剥削之力花既萎落亟剪去
其子屈盤枝條使不離散故脉理不上行而皆歸於根
明年新花繁而色潤揚之人無貴賤皆喜戴花故開眀
橋之間方春之月拂旦有花市焉　孔常父序揚州芍
藥名于天下四方市種以歸者多矣一歳而小變三歳
而大變卒與常花無異由是芍藥之美益專于揚州焉
大抵粗者先開佳者後𤼵高至尺餘廣至盈手其色以
黄為最貴所謂緋紅千葉乃其下者　許彦周詩話鄭
詩伊其相謔贈之以勺藥陸農師説芍藥破血欲其不
成子姓耳不知真有此意否　爾雅翼勺藥制食毒古
有芍藥醬合蘭桂五味以助諸食
述始　古琴疏帝相元年條谷貢桐芍藥帝命羿植桐
於雲和命武羅伯植芍藥於後苑　通志草木略芍藥
著於三代之際風雅之所流咏牡丹初無名故依芍藥
以為名亦如木芙蓉之依芙蓉以為名也牡丹晩出唐
始有聞貴遊趨競遂使芍藥為落譜衰宗　王觀芍藥
譜後論揚之芍藥甲天下其盛不知起於何代觀其今
日之盛想古亦不減於此矣
黄色　劉攽芍藥譜道粧成黄樓子也大葉中湥黄小
葉數重又上展淡黄大葉枝條硬而絶黄此品非今日
之黄樓子也乃黄絲頭中盛者或出四五大葉小𩔖黄
樓子耳妬鵞黄黄絲頭也於大葉中一簇細葉雜以金
線　王觀芍藥譜御衣黄黄色淺而葉疎蕊差湥散出
於葉間其葉端色又微碧高廣𩔖黄樓子此種宜升絶
品黄樓子盛者五七層間以金線其香尤甚袁黄冠子
宛如髻子間以金線色比鮑黄峽石黄冠子如金線冠
子其色湥如鮑黄鮑黄冠子大抵與大旋心同而葉差
不旋色𩔖硫黄　孔武仲芍藥譜青苗黄樓子尹家二
色黄樓子石壕黄道士黄黄絲頭　廣陵志御愛黄
紅色　后山叢談廣陵芍藥有紅瓣而黄腰者號金帶
圍無種有時而出則城中當有宰相　劉譜冠羣芳大
旋心冠子也湥紅堆葉頂分四五旋其英宻簇廣可及
半尺高可及六寸艶色絶妙可冠羣芳故名枝條硬葉
疎大賽羣芳小旋心冠子也漸添紅而𦂳小盡天工栁
浦青心紅冠子也於大葉中小葉宻直妖媚出衆㸃粧
紅紅纈子也色紅而小積嬌紅淡紅樓子醉西施大軟
條冠子也色淡紅枝條軟細湏以物扶助之淺粧勻粉
紅冠子醉嬌紅湥紅楚州冠子也中心𦂳堆大葉葉下
有一重金線妬嬌紅紅寳相冠子也紅樓子心中細葉
上不堆大葉者縷金囊金線冠子也湥紅者於大葉中
細葉下抽金線細細相雜怨春紅硬條冠子色絶淡堆
葉試濃粧緋多葉也五七重皆平頭條赤而葉紫色取
次粧淡紅多葉也亦平頭簇紅絲紅絲頭也大葉中一
簇紅絲細細是也效殷粧小矮多葉也枝條低隨燥濕
而出有三頭者雙頭者鞍子者銀縁者俱同根而土地
肥瘠之異也三頭者聚一蕚而開名㑹三英雙頭者竝
蒂而開二朶相背名合歡芳鞍子者兩邉垂下如所乗
鞍狀名擬繡􁀙地絶肥而生銀縁者葉端一稜白色名
銀含稜　王譜楊花冠子多葉白心色黄漸拂淺紅至
葉端則更湥紅間以金線湖纈紅色湥淺相雜𩔖湖纈
黽池紅開湏竝蕚或三頭者大抵花𩔖軟條也　孔譜
紅樓子　廣陵志紅都勝觀音紅瑞蓮紅霓裳紅栁浦
紅芳山紅延州紅綴珠紅紅旋心　水東日記宣廟命
於文淵閣植淡紅芍藥一本後増植二本左純白右湥
紅學士李賢名淡紅者曰醉仙顔湥紅者曰宫錦紅
紫色　魏泰東軒筆録四枝正紫重跗累蕚中有金葉
繞之名腰金紫　劉譜寳粧成髻子也色微紫於上十
二大葉中宻生曲葉囘環裹抱團圓其高八九寸廣半
尺餘每一小葉上絡以金線綴以玉珠香欺蘭麝竒不
可紀疊香英紫樓子也廣五寸高盈尺于大葉中細葉
二三十重上又聳大葉如樓閣狀擬香英紫寳相冠子
也紫樓子心中細葉上不堆大葉者蘸金香紫單葉也
是髻子開不成者於大葉中生小葉小葉尖蘸一線金
色宿粧殷紫高多葉也條葉花竝𩔖緋多葉而枝葉絶
高平頭聚香絲紫絲頭也大葉中一叢紫絲細細是也
　孔譜茅山紫樓子　廣陵志紫都勝包金紫紫鱠盤
小紫毬
白色　劉譜曉粧新白纈子也如小旋心狀頂上四向
葉端㸃小殷紅色每一朶上或三㸃或四五㸃象衣中
之㸃纈也掬香瓊青心玉板冠子也本自茅山來白英
團掬堅宻平頭素粧殘退紅茅山冠子也初開粉紅即
漸退白青心而素淡試梅粧白冠子也白纈中無㸃纈
者是也　東坡詩序東武舊俗每歳四月以芍藥供佛
而今歳最盛中有白花正圓如覆盂其下十餘葉承之
如盤姿格獨出因名之曰玉盤盂　學圃雜疏芍藥有
一種蓮香白初淡紅後純白香如蓮花故名　水東日
記文淵閣増植芍藥二本李賢名其純白者曰玉帶白
　孔武仲譜玉逍遙
　　　玫瑰花
羣芳譜玫瑰一名徘徊灌生細葉多刺𩔖薔薇花色紫
嬌艶芬馥有香有色堪入茶入酒入蜜南海諺云蛇珠
千枚不及玫瑰玫瑰羙珠也今貴此花因以為名　資
暇録梅槐叢有似薔薇而異其花葉稍大者時人謂之
枚櫰實語訛强名也當呼為梅槐按江陵記云洪亭村
下有梅槐樹因梅與槐合生而名今似薔薇者得非分
枝條而演𦙍哉今葉形尚處梅槐之間取此為證不乃
近乎若直使為玫瑰字豈百花中獨珍是耶抑取象于
玫瑰耶　學圃雜疏玫瑰非竒卉也然色媚而香甚旖
旎可食可佩園林中宜多種　農圃書玫瑰俗呼為離
娘草大凡花木不宜常分獨此花嫩條新𤼵勿令乆存
移别地則茂　西谿叢語玫瑰為刺客　西京雜記樂
遊苑自生玫瑰樹　花木考洛中鬻花木者言嵩山湥
處有碧色玫瑰　岩棲幽事天台有白玫瑰　高濓草
花譜黄玫瑰出燕中花稍小于紫者紫玫瑰以糖霜同
搗收藏謂之玫瑰醬　花史宋時宫中採玫瑰花雜腦
麝作香囊氣甚清香
　　　薔薇花
本草經一名牛勒一名牛棘一名刺紅一名薔蘼一名
山棗　格物論薔薇藤身葉似槐莖多刺花白色或紫
或黄開時連春接夏不絶清馥可人　賈氏説林漢武
與麗娟看花薔薇始開態若含笑帝曰此花絶勝佳人
笑也麗娟戲曰笑可買乎帝曰可娟奉金百斤為買笑
錢薔薇名買笑以此　清異録東平城南許司馬後圃
薔薇太繁欲分於别地栽挿忽根下掘得一石如雞狀
五色燦然人遂呼薔薇為玉雞苗　三餘贅筆張景脩
十二客圖以薔薇為野客　益部方物記俗謂薔薇為
錦被堆花　花譜其種有朱干薔薇荷花薔薇刺梅堆
五色薔薇黄薔薇鵞黄薔薇白薔薇開時清馥結屏甚
佳　寰宇記梁元帝竹林堂中多種薔薇有康家四出
薔薇白馬寺黑薔薇長沙千葉薔薇竝以長格校其上
使花葉相連下有十間花屋枝葉交映芬芳襲人　平
泉草木記得㑹稽之百葉薔薇又得嵇山之重臺薔薇
　藝花譜野薔薇有雪白粉紅二種採花拌茶瘧疾烹
食即愈　香録薔薇紅色大食國為花露五代時蕃使
蒲河散以十五缾効貢厥後罕至　妝樓記顯德五年
昆明國獻薔薇水以灑衣衣敝而香不滅
　　　酴醿花(附刺䕷/)
格物總論藤身青莖多刺毎一頴著三葉葉面光緑背
翠多缺刻青跗紅蕚及開時花變白帶淺碧其香微而
清種者用大高架引之盤曲而上二三月間爛熳可觀
也酴醿酒名世以花色似之故名　藝花譜荼䕷花大
朶色白千瓣而香枝根多刺詩云開到荼䕷花事盡為
當春盡時開耳外有蜜色一種　張翊花經一品九命
酴醿第四　三餘贅筆張景脩以酴醿為雅客　詞話
曾端伯取友於十花韻友酴醿也　西谿叢語酴醿為
才客　清異録陶子召客于西宅為酴醿開樽坐人各
撰小名得有思致者七曰賽白曰蔓君曰四字天花曰
花聖人曰慈恩傅粉緑衣郎曰獨步春曰沉香宻友
四川志成都縣出酴醿花有三種曰白玉碗曰出爐銀
曰雲南紅色香俱美　曲洧舊聞蜀公居許下造長嘯
堂前有酴醿架高廣可容數十客每春季花繁盛時燕
客其下約曰有花飛墮酒中者為釂一大白號為飛英
㑹　清異録脂粉流愛重酴醿盛開時置之書册中冬
間取以挿髩葢花腊耳　花木續考酴醿海國所産為
盛出大西洋國者花如中州之牡丹蠻中遇天氣凄寒
零露凝結著他草木皆氷澌木稼殊無香韻惟酴醿瓊
瑤晶瑩芬芳襲人若甘露焉夷女以澤體膩髪香經月
不滅國人貯以鉛缾行販他國
刺䕷　吳寛刺䕷詩荼䕷有數種同名而異字花開欲
折難鋸鈎如棘刺　學圃餘疏有紅黄刺䕷二種絶似
玫瑰而無香
　　　木槿花
爾雅椵木槿櫬木槿郭註别二名也如李樹華朝生夕
隕或呼日及亦曰王蒸　詩鄭風顔如舜華陸璣疏舜
一名木槿　埤雅木槿五月始華月令木槿榮是也花
如葵朝開暮落一名舜葢瞬之義取諸此篤論曰日給
之華如柰柰實而日給虛　本草名麗木又名蕣華
南方草木狀朱槿枝葉婆娑自二月開花至仲冬花湥
紅色五出大如蜀葵有蕊一條長於花葉上綴金屑日
光所爍疑若熖生一叢開數百朶朝開暮落挿枝即活
出高凉郡一名赤槿一名日及　東方朔與公孫𢎞書
木槿夕死朝榮士亦不長貧　千金方小兒不可㺯槿
花惹病痁槿為瘧子花故也　升菴外集朱槿之紅鮮
重臺者永昌名之曰花上花　外國圖君子之國多木
槿之花人民食之　酉陽雜俎那提槿花紫色兩重葉
外重葉卷心心中抽莖高寸餘葉端分五瓣如蔕瓣中
紫蘂莖上黄蘂　顧微廣州記平興縣有華樹似槿又
似桑四時常有花可食甜滑無子此蕣木也　彚苑槿
花有紅白葉可搗和水洗女子之髪以去垢　潘尼賦
序朝菌者朝華而暮落世謂之木槿　正字通莊子朝
菌不知晦朔朝菌非木槿也潘尼朝菌賦混合為一物
誤　蘇彦舜華詩序其為華也色甚鮮麗迎晨而榮日
中則衰至夕而零莊周載朝菌不知晦朔况此朝不及
夕者乎
　　　佛桑花
花木考佛桑葉似桑花湥紅俗呼照殿紅　格物叢話
樹生枝柯柔弱葉湥緑微澀如桑花赤大如蜀葵　余
皇日疏佛桑出嶺南枝葉𩔖江南槿樹花𩔖中州芍藥
而輕柔過之開時當二三月間五色婀娜可愛有湥紅
湥紫淺紅淡紅數種剪挿於土即活　臨漳志花似槿
四時常開婦人簪帶之　清漳志佛桑花比朱槿頗耐
乆葢二種也　羣芳譜東海日出處有扶桑樹佛桑花
光𦦨照日似之故亦名扶桑
　　　木香花
羣芳譜木香花灌生條長有刺如薔薇四月花開　藝
花譜木香唯紫心白花者為最香馥清潤高架萬條望
若香雪其青心白木香黄木香二種皆不及也　曲洧
舊聞木香有二種俗説檀心者號酴醿不知何所據也
京師初無此花始禁中有數架花時民間或得之相贈
遺號禁花今則盛矣
　　　萱花
説文萱忘憂草也　毛詩焉得蘐草言樹之背　埤雅
董子曰欲忘人之憂則贈之以丹棘丹棘一名忘憂
述異記萱草一名紫萱吳中書生呼為療愁花　本草
萱草一名鹿蔥葢鹿食九草之一華名宜男姙婦人佩
其花生男　嵇含賦序宜男多植幽皐曲阿或寄華林
𤣥圃荆楚之土號曰鹿蔥可薦于俎　宋氏種植書萱
花有三種單瓣者可食千瓣者食之殺人唯色如蜜者
尤可作蔬　畱青日札萱草緑而尖長鹿蔥葉圓而翠
緑萱葉與花同茂鹿蔥葉枯而後花萱一莖實心而花
五六朶節開鹿蔥一莖虚心而花五六朶竝開於頂萱
六瓣而光鹿蔥七八瓣本草註萱即鹿蔥誤　羣芳譜
山萱花即黄花菜又小而絶黄者曰金萱甚香可食宜
植石畔　格物論萱草花一種名鳯頭者佳　清異録
常保衡呼鹿蔥為䕶階君子　畱青日札萱通作蘐一
作藼色紅者曰紅萱黄者曰黄萱　孟郊詩萱為兒女
花不解壯士憂　庶物異名疏妓女萱草也見魏人吳
普本草
　　　夜合花
𩔖要圖經合歡一名夜合枝柔弱葉似皁角槐細而宻
互相交結風來輙解不相牽綴其葉至暮而合故一名
合昏五月開花紅白色瓣上若絲茸至秋雨而作莢
古今注欲蠲人之忿則贈以青棠(一作/裳)青棠即合歡也
　畱青日札合歡花色如蘸暈線上半白下半肉紅散
垂如絲為花之異其緑葉夜合　六書故合昏葉似槐
夜合晝開故名合昏俗語轉為合歡　嵇康飬生論合
歡蠲忿　王璆百一選方夜合俗名萌葛越人謂之烏
頼樹金光明經謂之尸利灑樹　詩話心胸填錯取夜
合一枝水煮服之即愈　女紅餘志杜羔妻趙氏毎端
午取夜合花置枕中羔稍不樂輙取花少許入酒令婢
送飲便覺歡然
　　　罌粟花
本草一名米囊一名御米　羣芳譜葉如茼蒿花備各
色又有千葉單葉之𩔖艶麗可玩實如蓮房其子每囊
數千粒　花史或中秋或重陽月夜兩手交接撒子則
花重臺子下畢以箒掃勻則花千葉　學圃雜疏罌粟
花最繁華其色能變加意灌植妍好千態曽有作黄色
緑色者逺視佳甚其粟可為腐澀精物也
　　　麗春花
格物論罌粟别種也叢生柔幹多葉有刺花具數色
游黙齋麗春花譜麗春罌粟别種花有殊相姿狀蔥秀
色澤鮮明逈出葩蘤精華之上昔人命名亦善矣根苗
止一𩔖而具數種之色其紅者有數品有徹紅者半紅
者白膚而絳唇者丹衣而素純者又有殷者如染茜下
為黑趺之端如白章焉餘不盡名葢紅之𩔖變態尤多
也紫有二品湥者鬚青淡者鬚黄其白者亦有二品葉
大者微碧葉細者竊黄而竊黄尤竒素衣黄裏茸茸若
新鵞之毳竊紅者如芍藥中紅粉樓特差小視凡卉之
粉紅猶十倍也今江浙有之獨金陵産殊異　農圃書
麗春一名虞美人又名滿園春又名百般嬌　高濓藝
花譜麗春花單瓣飛舞儼如蝶翅扇動草花中妙品
　
　
　
　
　
　
　
　
　
　格致鏡原卷七十一
欽定四庫全書
　格致鏡原卷七十二　　　大學士陳元龍撰
　　花𩔖(三/)
　　　紫薇花
羣芳譜一名百日紅一名怕癢樹一名猴刺脱樹身光
滑花六瓣色微紅紫皺蒂長一二分每瓣又各一蒂長
分許蠟跗茸蕚赤莖一頴數花毎微風至妖嬌顫動人
以手爪其膚徹頂動搖故名怕癢四五月始花開謝接
續可至八九月故又名百日紅省中多植此花取其耐
久且爛熳可愛也紫色之外又有紅白二色其紫帶藍
焰者名翠薇　學圃雜疏紫薇有四種紫者是正色閩
中紫薇作淡紅色者最醜花薇或云即後庭花閩中此
花紅鮮異常能開百日園林中植之灼灼出矮牆上斐
亹奪目永嘉人謂之丁香花白薇近來有之　湧幢小
品紫薇一名滿堂紅　三栁軒雜識紫薇為高調客
　　　山丹花
仙遊縣志其花一葉百蕊狀如繡毬紅色一花四英四
月開花至八月尚爛熳又有四時開花者曰四季山丹
　羣芳譜山丹一名連珠一名紅百合其四季山丹燕
齊人採其花曬乾名紅花菜又一種番山丹高四五尺
如萱花花大如碗紅斑黑㸃瓣俱反捲一葉生一子名
囘頭見子花又一種沃丹開花甚紅　學圃雜疏初見
閩人來賣一花云是紅繡毬倭國中來者後至建寧見
縉紳家庭中花簇紅毬儼如剪綵名曰山丹乃知是閩
中卉也　花疏沃丹草種也有散丹有捲丹
　　　葵花
爾雅菺戎葵郭注即今蜀葵如木槿花邢疏戎蜀葢其
所自也因以名之　本草蜀葵有檀心色如牡丹姚黄
蕊　古今注荆葵一名戎葵一名芘芣似木槿而光色
奪目葉葉不殊花色各異一名蜀葵　格物叢話蜀葵
花有黄白紅紫諸色紅者俗號一丈紅又一種花小葉
圓名錦葵(一名/荍)又一種叢低者名錢葵又有千葉者尤
可愛　傅𤣥蜀葵賦序其苗似瓜瓠既大而潔鮮黄色
耀目　説文黄葵常傾葉向日不令照其根　湘烟録
温庭筠曰黄葵是鍍金木槿　花木記洛陽有翦稜蜀
葵九心蜀葵　學圃餘疏蜀葵花黑者如墨藍者如靛
　羣芳譜蜀葵花肥地勤灌可變至五六十種色昔人
謂其踈莖宻葉翠蕚艶花金粉檀心可謂善狀五月繁
華莫過於此　珍珠船蜀葵㸃作火把雨中不滅　花
譜西番葵莖如竹葉如蜀葵而大花托圓三二尺如蓮
房而扁花黄色子如萆蔴子而扁　花經秋葵葉如雞
足其色黄開於秋檀蒂白心黄花緑葉　爾雅蔠葵蘩
露註承露也大莖小葉花紫黄色　陶𨼆居曰蔠葵葉
惟可􁲉鮓子紫色女人以漬粉傅面俗呼為胡燕脂
食療本草其子令人面鮮華可愛　杜陽雜編處士伊
祁𤣥解為上種六合葵色紅而葉𩔖於茙葵始生六莖其
上合為一株共生十二葉内出二十四花花如桃花而
一朶千葉一葉六影其成實如相思子
　　　橊花
孔六帖石橊一名丹若　格物叢話橊花其始來自安
石國故名石橊又名安橊亦有來從海外新羅國者故
又曰海橊跗蕚皆真紅色花面開寸許瓣如拶丹鬚黄
粟盛夏開時閃爍鮮明有干葉者有黄色者有紅花白
縁或白花紅縁者又一種花圓如寳珠狀名寳珠橊
紺珠火石橊樹小花盛餅子石橊花而不實　花譜中
心花瓣如起樓臺謂之重臺石橊花頭頗大而色更深
紅　潜確𩔖書一種白花曰白橊黄花曰黄橊藍花曰
青橊北方有柄橊花大而紅又有千葉粉紅橊夏初秋
中兩開　花譜石崇園有石橊名石崇橊　洪氏雜志
温湯朝元閣七聖殿遶殿石橊皆太真所植　博異志
崔元微遇數美人李氏陶氏皆衆花之精有緋衣少年
曰石醋醋者乃石橊也　酉陽雜俎衡山祝融峯下法
華寺有石橊花如槿紅春秋皆𤼵　方輿勝覽崖州婦
人以安石橊花著釜中經旬即成酒其味香美仍醉人
　南史宋劉亮為益州刺史齋前石橊樹陵冬生花道
士卲碩曰此謂狂花　畱青日札皇甫曾詩臘月橊花
帶雪紅此桃李冬花之候　劉后村詩炎州氣序異十
月橊始華
　　　梔子花
本草經一名木丹　格物總論梔子一名薝蔔花色白
中心黄夏初結花其差大者謝靈運目為林蘭　地鏡
圖望氣占人家黄氣者梔子樹也　史記貨殖傳梔茜
千石　晉令諸宮有秋梔子守䕶者置吏一員　名山
志樓石山多梔子　升菴外集越桃梔子也陶隱居云
梔子剪花六出刻房七道其花香甚　韓翃詩梔子同
心可贈人　酉陽雜俎諸花少六出惟梔花六出　山
谷詩話染梔子花六出雖香不穠郁山梔子八出一株
可香一園　野人閒話蜀主昇平嘗理園苑申天師進
花子兩粒曰紅梔子種種之不覺成樹其花斑紅六出
其香襲人蜀主甚愛重之或令圖寫於團扇或繡入于
衣服或以絹素鵞毛做作首飾謂之紅梔子花　詞話
曾端伯十友襌友薝蔔也　牡丹榮辱志薝蔔花為花
彤史
　　　荷花(附木蓮蓮西番蓮/  鐡線)
總論　爾雅荷芙蕖其華菡蓞郭註江東呼荷花為芙
蓉　詩疏花未𤼵為菡蓞已𤼵為芙蕖　古今注荷花
一名水且一名水芝一名澤芝一名水華　三餘帖蓮
花一名玉環　問竒廣編古作扶渠詩疏作夫渠　杜
詩注魏文帝芙蓉園有池其中芙蓉即蓮花也産于陸
者曰木芙蓉産于水者名草芙蓉　埤雅蓮花有色有
香得日光乃開敷生於水水不能没生於泥泥不能汙
　本草花白者香紅者艶千葉者不結實以蓮子種者
生遲藕芽種者易𤼵　許産周詩話世間花卉無踰蓮
花者葢諸花皆藉暄風暖日獨蓮花得意于水月其香
清凉雖荷葉亦自香也　周惇頥愛蓮説蓮花之君子
也　詞話曾端伯十友荷為淨友　南史齊晉安王子
懋七歳時母阮淑媛甞病篤請僧行道有獻蓮花供佛
者衆僧以銅甖盛水漬其莖子懋流涕禮佛曰若使阿
姨因此和勝願諸佛令花竟齋不萎七日齋畢花更鮮
紅視甖中稍有根鬚當世稱其孝感　馮翊桂苑叢談
煬帝時釋法慶造佛像未成暴亡到一像前法慶曰造
像未畢何乃令我死檢簿者曰命禄俱盡像曰湏成我
矣可給荷葉以終其事遂再生竟不能食毎旦食荷葉
一枚齋時三枚如此五年功就而卒　廬陵官下記魏
正始中鄭公慤三伏之際每率賓僚取大蓮葉置硯格
上盛酒三升以簪刺葉令與柄通屈莖上輪囷如象鼻
傳吸之名為碧筒杯　雞跖集房夀六月召客擣蓮花
製碧芳酒　種樹書初春掘藕節藕頭著泥中種之當
年著花
詳𩔖　叢話有紅白碧三色有千葉者重臺者雙頭者
　天寳遺事太液池千葉白蓮開帝與妃子共賞　演
繁露洛陽無白蓮花白樂天自吳中帶種歸乃始有之
　山堂肆考雲南滇池中産衣缽蓮花盤千葉蕊分三
色　北夢𤨏言湖州染户池生青蓮花云三世治靛瓮
常以蓮子浸瓮底經年則成青色若以青蓮子種即紅
矣　畱青日札緗荷今之蜜荷也緗淺黄桑初生色蘇
瓌詩帷齊緑樹當簷密葢轉緗荷接岸浮　王歆之神
境記九疑山過半路皆行竹松下狹路有清澗澗中有
黄色蓮花芳氣竟谷　麻姑山記壇東南池中有紅蓮
近忽變碧今又白矣　記纂淵海佛書云芬陀利花白
蓮花也優鉢羅花青蓮花也波頭摩花赤蓮花也　學
圃雜疏蓮花種最多有葉如傘葢莖長丈許花大而紅
結房曰百子蓮此最宜種大池中有一種曰碧臺蓮花
白而瓣上恒滴一翠㸃房之上復抽緑葉似花非花余
甞種之有一種曰錦邉蓮蒂緑花白作蕊時緑苞已微
界一紅線矣開時千葉每葉俱以臙脂染邊真竒種也
　孝經援神契王者德至於地則華苹感注華苹竝頭
蓮　祥瑞圖雙蓮為苹　真珠船雙頭蓮即合歡蓮一
名嘉蓮一名同心蓮自是一種不足為瑞　記纂淵海
近多重臺荷葢蓮實中又生花亦甚異也　宋起居注
太始二年嘉蓮一雙駢花竝實合跗同莖生預州鱧湖
　宋書文帝時天泉池樂遊苑池𤣥圃圓池竝二蓮同
幹　宋史興國中内出玉津園瑞蓮一盆示輔臣花與
葉悉以合歡而生
花異　拾遺記周穆王時有氷荷出於氷壑火不能鎔
　三輔黄圖漢昭帝寄琳池植分枝荷一莖四葉狀如
駢葢日照則葉低廕根莖若葵之衛足名曰低光荷實
如𤣥珠可以飾佩　拾遺記漢靈帝時有夜舒荷長一
丈一莖四蓮其葉夜舒晝捲南國所獻亦云月出則舒
故曰望舒荷　洞冥記漢昭帝遊栁池中有紫色芙蓉
大如斗花葉甘可食芬氣聞十里　佛圗澄傳澄咒鉢
中青蓮花生　杜陽編滄州金蓮花州人硏之如泥光
彩與真金無異其花如蝶每微風則揺蕩如飛婦人採
之以為首飾語曰不帶金蓮花不得入仙家(蓮一/作莖)　周
伯𤦺紀行詩注上都多異花有名金蓮花者似荷而黄
　酉陽雜俎南海有睡蓮曉則花起向日夜則花低入
水　北户録睡蓮葉如荇而大其花布葉數重不房而
蕊凡五種竒色當夏晝開夜縮入水　華山記華山頂
上有池生千葉蓮華服之者羽化故名華山　繼古藂
編韓昌黎詩太華峰頭玉井蓮開花十丈藕如船始意
退之自為豪偉之詞後見真人闗令尹喜傳真人遊時
各坐蓮花之上花輙徑十丈　珍珠船雍熙中廬山開
光寺望黄石巖瀑水中一大紅葉泛泛而下僧取之乃
紅蓮一葉長三尺闊一尺三寸廬山記清源池生蓮花
大如車輪此也　洞冥記釣影山有紫河湥十丈中有
寒荷霜下方香盛　一統志儋州城南清水池其中四
季荷花不絶臘月尤盛　三堂往事宅有釣仙池池中
蓮花一歳再結實每實子十雙其花時香兼桃菊梅故
謂之分香蓮郡人諺曰分香蓮不論錢　北夢𤨏言元
和中蘇昌逺遇素衣紅臉女郎與狎贈以玉環一日見
檻前白蓮花開中有物則玉環也　筆談李及之知潤
州園中菜花悉是蓮花仍各有佛坐花中形如雕刻
搜神記無錫湖陂雨初止陂吏見一小婦人青衣戴傘
自投陂中是大蒼獺衣傘皆是荷花
木蓮　白樂天詩序予遊臨卭白鶴山寺佛殿前有木
蓮兩株其高數丈葉堅厚如桂以中夏𤼵花狀如芙蕖
香亦酷似山僧云花折時有聲如破竹
西番蓮鐡線蓮　花譜西番蓮花雅淡如菊鐡線蓮花
心黑如鐡線
　　　蘭花(附蕙蘭賽蘭蘭朱蘭/真珠    石)　(箬蘭/)　(風蘭/)
總論　路史帝堯之世有金道華種蘭　周易繫辭同
心之言其臭如蘭　禮内則婦人或賜之茞蘭則受而
獻諸舅姑　左傳蘭有國香人服媚之　琴操孔子返
魯見𨼆谷之中香蘭獨茂歎曰夫蘭當為王者香今乃
與衆草伍乃援琴作猗蘭操　家語芝蘭生于湥林不
以無人而不芳　離騷紉秋蘭以為佩又秋蘭兮青青
緑葉兮紫莖　埤雅蘭一名蕳傳曰德芬芳者佩蘭蔵
之書中可辟魚　曲江春宴録霍定與友生遊曲江以
千金求人竊貴侯亭榭中蘭花挿帽兼自持往羅綺叢
中賣之士女爭買抛擲金錢　岩棲幽事凡蘭皆有一
滴露珠在花蕊間謂之蘭膏甘香不啻沆瀣多取則損
花　花木考蜂採百花俱置翅股間惟蘭花則拱背入
房以獻於王物亦知蘭之貴如此　李奎種蘭訣春不
出(宜避春/之風雪)夏不日(避炎日/之銷爍)秋不乾(宜常/澆也)冬不濕(宜蔵之/地中不)
(當見水/或氷)葉黄唯用苦茶澆之最忌春雪一㸃著葉則一
葉斃矣葉紫紅受霜故耳湏移向南簷背霜雪處安頓
則仍復自消
詳𩔖　格物叢話蘭叢生山谷紫莖赤節緑葉一幹而
一花幽香清逺可挹花或白或紫或淺碧花時常在春
初蕙似蘭而葉差大一幹五六花花時在夏秋間香不
及蘭也　黄山谷脩水記蘭似君子蕙似士大夫大槩
山林十蕙而一蘭一幹一花而香有餘者蘭也一幹五
六花而香不足者蕙也　遯齋閒覽楚辭所咏蘭蓀茝
葯之𩔖釋者但一切謂之香草而已如蘭一物或以為
都梁香或以為澤蘭或以為猗蘭草今當以澤蘭為正
又有一種如大葉門冬春開花極香此名幽蘭　學圃
雜疏一莖一花者曰蘭雖不足貴香自可愛今日絶重
建蘭却只是蕙　五雜組蘭閩中最多於湥山無人迹
處掘得者為山蘭其香視家蘭為甚人家所種紫莖緑
葉花簇簇然若謂一幹一花香有餘者為蘭一幹數花
香不足者為蕙則今所種皆蕙耳恐未必然即山中絶
香之蘭不盡一花一幹者凡種蘭者清晨湏用櫛髪油
垢之手摩㺯之得婦人手尤佳古者女子佩蘭淮南子
曰男子植蘭美而不芳情不相與往來也則蘭之宜於
婦人其來久矣蘭又有自春徂冬無不花者故有四季
蘭之名　野客叢書世言春蘭秋蘭各有異芬不知秋
蘭之香尤甚于春蘭也細葉者春花花少闊葉者秋花
花多今沅澧間所生在春則黄在秋則紫　羣芳譜蘭
之為世重尚矣今世尤重建蘭莖葉肥大其葉獨闊葉
短而花露者尤佳　學圃雜疏建蘭盛於五月其物畏
風畏寒畏䑕畏蚓畏蟻其根甜為蟻所逐養者常以水
奩隔不令得入其種亦多玉魫為第一白幹而花上出
者是也次四季次金邉名曰蘭其實皆蕙也　高濂蘭
譜陳夢良色紫每幹十二蕚花頭極大為衆花之冠葉
頗弱黯然而緑吳蘭色湥紫有十五蕚幹紫莢紅得所
養則岐而生至有十二蕚花頭差大葉勁潘花色湥紫
有十五蕚幹紫圓匝齊整疎不露幹宻不簇枝其葉差
小於吳趙十四亦云趙師博色紫有十五蕚初萌甚紅
開時色更晶眀何蘭紫色中紅有十四蕚花頭倒壓亦
不甚緑金稜邊色湥紫有十二蕚色如吳蘭花片則差
小幹亦如之葉亦勁健所可貴者葉自尖處分二邊各
一線許直下至葉中處色映日如金線濟老色白有十
二蕚標致不凡竈山俗呼緑衣即有十五蕚色碧玉花
枝間體膚鬆美毎生竝蒂花幹最碧葉緑而瘦薄黄殿
講一名碧玉幹西施花色微黄有十五蕚合并幹而生
花頭似開不開幹雖高而實瘦葉雖勁而實柔惠知客
花英淡紫片尾凝黄馬大同亦名五暈絲色碧而緑有
十二蕚花頭微大間有向上者中多紅暈葉高聳鄭少
舉色白有十四蕚葉則瘦長而散亂所謂蓬頭少舉也
亦有數種只是花有多少葉有軟硬之别黄八兄色白
有十二蕚善於抽幹頗似鄭花夕陽紅花八蕚花片凝
尖色則凝紅觀堂主花白有七蕚花聚如簇可供婦女
時粧名弟色白有五六蕚花如鄭葉最柔軟如新長葉
則舊葉隨換弱脚只是獨頭蘭色緑花大如鷹爪一幹
一花高二三寸葉瘦長入臘方花魚魫蘭十二蕚花片
澄澈宛如魚魫采而沉之水中無影葉頗勁緑仙霞潘
氏西山於仙霞嶺得之故更以為名葉大施花劒脊最
長　雞肋編温州四時有蘭各一種　蘭譜春蘭葉細
夏蘭葉細而長秋蘭葉大而澤冬蘭差大葉皆不冬凋
丫蘭最貴花莖直起生岐枝　紺珠春蘭花生葉下素
蘭花生葉上建蘭即劍葉蘭　海録碎事蘭葉尖長有
花紅白俗呼為燕尾香　藝花譜甌蘭花惟杭城有之
花如建蘭香甚一枝一花有紫花黄心有白花黄心者
紫若臙脂白似羊脂採其原墩者種背隂處可活開花
紫白者名蓀葉較蘭稍闊
稱號　𤣥覽蘭為百草之長　退居録蘭一名媚世
清異録蘭雖吐一花室中亦馥郁襲人彌旬不歇故江
南人以蘭為香祖　花木續考宋張景脩以蘭為幽客
　詞話曾端伯取友于十花芳友者蘭也　清異録唐
保大二年國主幸飲香亭賞新蘭詔苑令取滬溪美土
為馨列侯壅培之具　採蘭雜志蘭待女子同種則香
故名待女花
蕙　埤雅蕙即今零陵香一名薰　廣志蕙緑葉紫花
魏武帝以為香燒之　汗漫録王維貯蕙蘭必黄磁斗
飬以綺石　朱文公蕙花詩註古所謂蕙乃今零陵香
今之蕙不知起於何時也　邵集零陵香唐人但名鈴
子香取其花倒懸如鈴也
賽蘭　華夷花木考蜀中有花名賽蘭花小如金粟香
特馥烈戴之髪際香聞十歩經日不散楊升菴曰佛經
所謂伊蘭即此花也伊者西域尊稱以其香無比故曰
伊蘭
朱蘭箬蘭　羣芳譜朱蘭花開肖蘭色如渥丹葉闊而
柔粤種也箬蘭葉似箬花紫形似蘭而無香四月開
風蘭　藝花譜挂蘭産浙之温台山中岩壑湥處懸根
而生人取之以竹為絡挂之樹底不土而生花微黄肖
蘭而細不可缺水時當取下水中浸濕又挂亦竒種也
一名風蘭　五雜組閩蘭之種不一有風蘭者根盤木
石之上取而懸之簷際風吹則愈茂其花葉與家蘭無
異
真珠蘭　花譜真珠蘭一名魚子蘭蓓蕾如珠花成穗
香甚濃葉能㫁腸
石蘭　紺珠石蘭似蘭而小生澗邊雉食其花輙醉
　　　茉莉花
𩔖林佛書翻譯集云末利曰鬘華堪以飾鬘洛陽名園
記作抹厲王十朋作抹利洪景盧作末麗皆以已意名
之　陸賈南越行紀南越之境百花不香惟末利素馨
花特芳香者緣自别國移至不隨水土而變彼之女子
以綵絲穿花心以為首飾　南方草木狀耶悉茗花末
利花皆胡人自西國移植於南海南人憐其芳香競植
之末利似薔䕷之白者香愈於耶悉茗　格物叢話茉
莉花性喜地煖南人畦蒔之六七月盛開今人多採之
以薫茶(見雅/志)或蒸取其液以代薔薇(見香/譜)或搗為末以
和面藥(見王右/丞詩註)其香可寳坡公目為暗麝　墨莊漫録
末利一名抹麗謂能掩衆花也清婉柔淑風味殊勝
花木考茉莉以淅米漿日溉之則作花不絶可耐一夏
花亦大且多六月六日又以魚腥水一溉益佳宋張景
脩以茉莉為逺客　清異録南漢每見北人盛誇嶺海
之强世宗遣使入嶺館接者遺以茉莉文其名曰小南
强後鋹面縛到洛陽見牡丹大駭有縉紳謂之曰此名
大北勝　焦氏𩔖林宋艮嶽八芳草其一茉莉　鄭松
窻詩話廣州城西九里曰花田盡栽茉莉及素馨　丹
鉛録晉書都人簪柰花為織女戴孝即今茉莉佛書茉
莉花言柰花也　羣芳譜茉莉花皆暮開風味殊勝寳
珠小荷花最貴又有朱茉莉　岩棲幽事閩有紫茉莉
　廣東志雷瓊二州有緑茉莉本如蔦蘿有黄茉莉名
黄馨　五雜組茉莉在三吳一本千錢入齊輙三倍酧
直而閩廣家家植地編籬與木槿不殊　捫蝨新話南
中花木有北地所無者以性畏寒故茉莉唯六月六日
種者尤盛日西入稍隂則花開南中婦女喜簪茉莉製
龍涎香者無素馨花多以茉莉代之　武林舊事六月
時物茉莉為最盛初出之時其價甚穹婦人簇帶多至
七挿所直數十劵不過供一餉之娛耳　本草南海有
花似茉莉瓣大香清絶謂之狗牙一名雪瓣
　　　素馨花
龜山志素馨舊名耶悉茗一曰野悉蜜昔劉王有侍女
名素馨其冢上生此花因有今名　羣芳譜素馨花來
自西域枝幹裊娜似茉莉而小葉纎而緑花四瓣細瘦
有黄白二色湏屏架扶起　捫蝨新話製龍涎香湏素
馨花廣中素馨惟蕃巷種者尤香龍涎以得蕃巷花為
正云　牡丹榮辱志茉莉素馨為花嬖倖
　　　金錢花
酉陽雜俎金錢花本出外國名曰毗尸沙一名日中金
錢俗名剪金花梁大同二年進來中土豫州掾屬以雙
陸賭金錢金錢盡以金錢花相足魚洪謂得花勝得錢
　風土記日開而夜落花時常在于秋　格物叢話花
以金錢名以其形似也　花史鄭榮甞作金錢花詩夢
一女子擲錢與之曰為君潤筆覺探懷中得花數朶遂
呼為潤筆花　羣芳譜一名子午花一名夜落金錢又
有一種銀錢
　　　凌霄花
詩小雅苕之華芸其黄矣注苕陵苕也　爾雅疏陵苕
黄華名蔈白華名茇　本草苕即今之紫葳蔓生附喬
木之上花黄赤色一名凌霄　花譜亦名女葳一名武
威一名瞿陵蔓間鬚如蝎虎足附樹上甚堅牢久者藤
大如杯花一枝十餘朶大如牽牛花頭開五瓣赭黄色
有數㸃夏中乃盛湥秋更赤八月結莢此花蟠繡木石
殊可觀玩　墨客揮犀凌霄花金錢花皆有毒不可近
有人仰視凌霄花露滴眼中後遂失明　曲洧舊聞富
鄭公居洛圃中凌霄花無所附而特起歳久遂成大樹
高數尋亭亭可愛韓秉則云凌霄花必依他木罕見如
此者葢亦似其主人耳　本事集西湖蔵春塢門前有
二古松各有凌霄花絡其上詩僧清順常晝卧其下
正字通䑕尾草一名陵翹一名陵時與陵苕殊𩔖孔穎
達陸機以陵苕為䑕尾以陵時陵翹即凌霄竝非陳風
卭有㫖苕苕饒也亦不與小雅陵苕為一物　學圃雜
疏凌霄花蔓生纒竒石老樹作花可觀然聞能墮胎婦
人不可採
　　　鳯仙花
花譜一名金鳯花各色俱有善變且有灑金者開花頭
翅羽足翹然如鳯狀自夏初至秋盡開卸相續結實纍
纍花卸即去其蒂不使結子則花益茂女人取花以染
指甲紅鮮可愛　花史宋光宗李后小字鳯宮中諱之
呼為好女兒花又李玉英秋日採鳯仙花染指甲于月
下調絃或比之落花流水　戒菴漫筆金鳯花都下稱
為海囊　物理識鳯仙花子名急性
　　　雞冠花
學圃餘疏雞冠湏矮脚者種磚石砌中其狀有掌片毬
子纓絡其色有紫黄白無所不可　羣芳譜其一朶而
紫黄各半者名鴛鴦雞冠有一種五色者最矮名夀星
雞冠扇面者以矮為貴掃帚者以高為趣六七月莖端
開花最耐久霜後始蔫　楓窻小牘宋時汴中謂雞冠
花為洗手花中元節前兒童唱賣以供祖先　説楛雞
冠花佛書謂之波羅奢花　碧雞漫志吳蜀雞冠花有
一種小者高不過五六寸或紅或淺紅或白或淺白目
曰後庭花
　　　玉簪花
羣芳譜玉簪一名白蕚亦名白鶴宜叢種葉大如掌頗
嬌瑩七月抽莖開花一朶長二三寸本小末大未開時
如白玉搔頭簪形故名開時微綻四出中吐黄蕊七鬚
環列一鬚獨長甚香而清朝開暮卷亦有紫者名紫蕚
　農圃六書未開時形如玉簪納粉少許于蕊中女子
清晨傅面尤能助粧　藝花譜取玉簪花瓣拖麪入少
糖霜煎食香清味淡可入清供　清異録常保衡呼玉
簪為緑粧嚴　牡丹榮辱志玉簪為花戚里
　　　桂花(附水木樨/)
爾雅梫木桂郭註今南人呼桂厚皮者為木桂葉似枇
杷白花不著子叢生岩嶺枝葉冬夏常青　埤雅桂有
三一曰菌桂葉似柿葉而尖滑一曰牡桂葉似枇杷而
大爾雅謂梫木桂者此也一曰桂舊云葉如柏葉冬夏
常青者此也　吳氏本草桂一名止唾　格物叢話桂
梫木也一名木犀一名巖桂有白黄紅諸色花四出或
五出或重臺徑二三分圓瓣蕊如金粟㸃綴枝頭開時
芳氣襲人　學齋佔畢或言花中唯巖桂四出余謂土
之生物其成數五故草木花皆五出唯桂乃月中之木
居西方地四乃西方金之成數故花四出而金色且開
于秋云　學圃雜疏木犀湏種早黄毬子二種不惟早
黄七月中開毬子花宻為勝即香亦馥郁異常丹桂香
減矣　拾遺記岱輿山有丹桂紫桂白桂長百尋可為
舟航謂之文桂之舟　拾遺記顓頊時闇河之北有紫
桂成林其實如棗羣仙餌焉　平泉草木記有剡溪之
紅桂鍾山之月桂曲阿之山桂永嘉之紫桂　拾遺記
漢元鳯二年於淋池之南起桂臺以望逺氣東引太液
之水有一連理桂樹上枝跨於渠水下枝隔岸而南生
與上枝同一株　升菴外集尸子曰春華秋英曰桂王
維詩人閑桂花落夜靜春山空秋花者乃木樨巖桂耳
　閩部疏延平多桂亦能作瘴福南四郡桂皆四季花
而反盛於冬凡桂四季者有子此真桂也江南桂八九
月盛開無子此木樨也　種樹書木樨葉有齒如鋸其
紋亦麤澀者乃香有一等葉光澤者殊無香也又有一
等花極白者亦無香　畱青日札張曲江云桂花秋皎
潔段成式云桂花三月生黄而不白以譏九齡之妄夫
桂本秋樹有紅有黄有白有春桂四季桂段公止知有
春桂耳　五雜組閩中桂嘗以七月開花至四月而止
五六月長芽之候芽成葉則復花矣　安世房中歌窅
窊桂華注謂桂花之形窅窊然也　列仙傳許由入箕
山得丹石桂英食之今在中岳　山海經皐塗山有桂
林八樹在賁禺東八樹成林言其大也　地理志桂陽
郡有桂嶺放花徧白林嶺盡香　臨海記石山望之如
雪山金鵞之所集八桂之所植　𩔖説杭州靈隱山桂
花紫色清香可愛白樂天號之為紫陽花南郡新書云
月中種也　花木考慶元府象山有山如象形出紅木
犀甞移植禁中　話腴象山士子史本有木犀忽變紅
色異香因接本獻闕下高廟雅愛之畫為扇面仍製詩
以賜從臣　清異録韓恭叟離合巖桂二字為嚴山圭
木　詞話曾端伯十友仙友者巖桂也　本草圖經江
東諸處多于衢路間拾得桂子破之辛香古老相傳是
月中下也　坡詩註杭州天竺寺八月十五夜常有桂
子落　談苑桂漿殆今之桂花釀酒法魏有頻斯國人
來朝壺中有漿如脂乃桂漿也飲之夀　物𩔖相感志
木犀蛀者用芝麻梗帶殻束懸樹上
水木犀　羣芳譜夏月開花香似木犀可染指甲
　　　芙蓉花
格物叢話一名木芙蓉叢高丈餘葉大盈尺枝榦交加
秋半著花花時枝頭蓓蕾不計其數朝開暮謝後先接
續然此花以色取而無香有紅黄白諸色有先紅後白
者有千葉者性耐寒八九月餘天高氣肅春意自如故
又名拒霜世俗多于近水處栽挿尤茂故又名木蓮
本草此花艶如荷花故有芙蓉木蓮之名八九月始開
故名拒霜俗呼為杹皮樹相如賦謂之華木註云皮可
為索　學圃雜疏芙蓉種𩔖不同大紅最貴最先開次
淺紅常種也白最後開有曰三醉者一日間凡三換色
芙蓉入江西俱成大樹人從樓上觀　種樹書芙蓉未
開隔夜以靛水調紙蘸花蕊上以紙裹蕊口花開成碧
色花五色皆可染　成都記孟後主于成都四十里羅
城上種芙蓉花毎至秋四十里皆如錦繡高下相照因
名錦城以花染繒為帳名芙蓉帳　清異録許智老為
長沙有木芙蓉二株可庇畝餘一日盛開凡一萬三千
餘朶　平泉草木記得㑹稽之百葉木芙蓉又得鍾陵
之同心木芙蓉　華夷花木考卭州有㺯色木芙蓉一
日白次日淺紅三日黄四日深紅比落紫色人號文官
花　潜確𩔖書九子芙蓉一本上有九色　南史梁時
千陀利國王表獻金芙蓉　西溪叢語芙蓉為醉客
清異録錢俶弟信鎮湖州後圃芙蓉枝上穿一黄玉玦
枝稍交雜不知從何而穿也人謂真仙來遊畱此
　　　蓼花
禮記膾秋用蓼　本草一名天蓼一名澤蓼　格物叢
話蓼二種其一樹身筆直高者丈餘節生如竹到末始
四向抽枝著葉枝頭抽穗穗間著花花如紅糝樣不計
其數春苗夏茂秋始華八九月餘㸃綴爛熳其一叢生
高不下二尺許莖細葉弱枝頭葉底亦抽短穗著糝糝
紅花等閒汙泥處出此俗名辣蓼　羣芳譜蓼花蓓蕾
細長枝枝下垂色粉紅可觀水邊更多故又名水紅花
有青蓼香蓼紫蓼赤蓼馬蓼水蓼六種花皆紅白又木
蓼一名天蓼花黄白　曲洧舊聞紅蓼即詩所謂游龍
也俗名水紅江東人别澤蓼呼之為火蓼　後山叢談
何承炬于雄州北築愛景臺植蓼花日至其處吟詩刻
石
　格致鏡原卷七十二
欽定四庫全書
　格致鏡原卷七十三　　　大學士陳元龍撰
　　花𩔖(四/)
　　　菊花
總論　爾雅菊治蘠郭註今之秋花菊　禮月令季秋
之月鞠(同/菊)有黄華　周禮后服鞠衣其色黄也　楚辭
夕餐秋菊之落英　神農書菊為飬性上藥能輕身延
年　抱朴子精更生周盈皆一菊也而根莖花實異名
　周處風土記精治蘠皆菊花别名生依水邊其華煌
煌霜降之時惟此草盛茂俗尚九日而用候時之草也
　古文苑見禽華以麃色注禽華菊也麃敷也　埤雅
蘜如聚金鞠而不落故字從鞠花大氣香莖紫者為甘
蘜花此日精也　魏文與鍾繇書九月律中無射言庶
草無有射地而生唯芳菊紛然獨菲非夫含乾坤之純
和體芬芳之淑氣孰能如此　史正志菊譜菊以黄為
正故概稱黄華白菊一二年亦有變黄者菊有黄白湥
淺之不同而花亦有落有不落葢花瓣結密者不落盛
開之後淺黄者轉白而白色者漸轉紅枯于枝上花瓣
扶疎者多落盛開之後漸覺離披遇風雨撼之則飄散
滿地矣　范至能菊譜名勝之士未有不愛菊者至陶
淵明尤甚愛之而菊名益重吳下老圃伺春苗尺許掇
去其顛數日則岐出兩枝又掇之每掇益岐至秋則一
榦所出朶甚多婆娑團圞如車葢矣　東京夢華録重
九都下賞菊無處無之酒家皆以菊花縛成洞户　遯
齋閑覽南方花𤼵較北地常先一月獨菊花開最遲東
坡常言嶺南氣候不常吾意菊花開時乃重陽故在海
南藝菊九畹後至冬半始開廼以十一月望日與客泛
酒作重九㑹云　范譜陶𢎞景謂菊有二種莖紫氣香
味甘葉嫩可食花微小者為真其青莖細葉作蒿艾氣
味苦花大名苦薏非真菊也今吳下唯甘菊一種可食
花細碎品不甚高餘菊味皆苦白花尤甚花亦大　山
海經女几之山其草多菊　風俗通南陽酈縣有甘谷
水甘美上有菊落水從山上流下得其滋液飲之者夀
　寳櫝記宣帝時異國貢紫菊一莖蔓延數畝味甘食
者不饑渴　張翊花經四品六命菊第一　黄省曾藝
菊譜一貯土二畱種三分秧四登盆五理緝六䕶飬
學圃雜疏菊至江隂上海吾州(太/倉)而變態極矣有長丈
許者有花大如盌者有作異色二色者皆名粗種各色
剪絨各色幢各色西施各色狼牙乃謂之細種最貴花
須少而大葉須宻而鮮不爾便非上乗　名山記道士
朱孺子吳末入玉笥山服菊花乗雲升天　神仙傳康
風子服甘菊花桐實得仙(桐又/作柏)　澄懷録劉禹錫餽白
樂天菊苗虀　夷堅志成都府學有神曰菊花仙相傳
為漢宫女葢在漢宫飲菊花酒而得仙者求名者往祈
有驗或云成都漢文翁石室壁間畫一婦人手持菊花
前對一猴號菊花娘子大比之歳士人多乞夢頗有靈
異
稱號　本草經菊花一名節花一名傅公一名延年一
名白華一名日精一名更生一名隂成一名朱嬴一名
女花　仙書茱萸為辟邪翁菊花為延夀客故九日假
此二物以消陽九之厄　清異録懿宗賞花歌曰長生
白久視黄共拜金剛不壞王謂菊花也　詞話曾端伯
十友菊為佳友　花木雜考宋張敏叔以十二花為十
二客菊為夀客　羣芳譜王十朋取莊園卉目為十八
香以菊為冷香
黄色　范譜勝金黄一名大金黄花葉微尖但條梗纎
弱難得團簇作大本湏畱意扶植乃成疊金黄一名明
州黄又名小金黄花心極小疊葉穠密狀如笑靨棣棠
菊一名金鎚子花纎穠酷似棣棠色湥如赤金他花色
皆不及疊羅黄花葉尖瘦如剪羅縠三兩花自作一高
枝出叢上麝香黄花心豐腴旁短葉密承之千葉小金
錢略似明州黄花葉中外疊疊整齊垂絲菊花蕊湥黄
莖極柔細隨風動揺如垂絲海棠金鈴菊一名茘枝菊
千葉細瓣簇成小毬如小茘枝枝條長茂可以攬結江
東人有結為浮圖樓閣高丈餘者余過欒城其地多菊
家家以盆盎遮門悉為鸞鳯亭臺之狀即此一種又有
太真黄單葉小金錢　劉䝉菊譜都勝出陳州鵞黄千
葉葉形圓厚有雙紋如人手紋狀而内外大小重疊相
次御愛出京師一名笑靨一名喜容淡黄千葉葉有雙
紋齊短而闊葉端皆有兩闕或云出禁中故名金萬鈴
湥黄千葉菊以黄為正而鈴以金為質是菊正黄色而
葉有鐸形則于名實兩無愧也又有鞍子菊與此花一
種大金鈴湥黄中皆五出細花下有大葉承之蜂鈴千
葉湥黄花形圓小而中有鈴葉擁聚蜂起細視若有蜂
窠之狀鵞毛色淡黄纎細如毛生于花蕚上毬子菊湥
黄千葉尖細重疊一枝之杪聚生百餘花若小毬諸菊
黄花最小無過此者秋金鈴湥黄色雙紋重葉花中細
蕊皆出小鈴蕚中鄧州黄單葉雙紋湥於鵞黄淺於鬱
金中有細葉出鈴蕚上銀臺湥黄萬銀鈴葉有五出而
下有雙紋白葉開之初疑與龍腦菊一種但花頭差大
不甚香耳薔薇菊湥黄雙紋單葉有黄細蕊出小鈴蕚
中黄二色鵞黄雙紋多葉一花之間自有湥淡兩色
史譜金墪菊花心微窪湥色御袍黄心起突色如湥鵞
黄淺色御袍黄　彚苑金芍藥又名金寳相一名賽金
蓮一名金牡丹一名金骨朶其蓓蕾黄紅其花金光愈
開愈黄徑可三寸厚則稱之氣香瓣濶黄鶴翎又名金
鶴翎蓓蕾褊小瓣弓而長尖而闊厚面黄背紅開早花
徑三寸蜜鶴翎蜜色千瓣黄蠟瓣花淡黄金玲瓏又名
錦玲瓏一名金絡索金黄千瓣瓣卷如玲瓏黄疊雪花
淡黄金鎻口又名黄錦鱗又名錦鱗菊瓣葉莖幹頗𩔖
黄鶴翎開亦同時體厚瑩潤絶𩔖西施瓣背深紅面正
黄瓣展則外暈黄而内暈紅既徹則一黄菊耳檀香毬
色老黄形團瓣圓厚開徹整齊徑幾三寸厚三之二氣
香葉幹短蹙檀香菊又名小檀香葉幹似檀香毬而花
亦相似瓊英黄一名紫梗御袍黄一名柘袍黄一名大
御𫀆黄花初開中赤既開瑩黄徑二寸半報君知一名
九日黄一名早黄一名蟹爪黄花黄赤而有寳色開於
霜降前久而愈艶徑二寸有半氣香瓣末稍岐有尖突
起小金蓮又名狀元黄其花焦黄𦦨𦦨始終一色瓣疎
細而茸作饅頭之形徑二寸許蕚湥緑開甚早氣香殿
秋黄又名金芙蓉一名晩節黄一名大蠟瓣花蜜蠟色
徑二寸有半瓣闊微皺開於秋末黄羅繖花湥黄徑可
二寸體薄中有頂瓣紋似羅下垂如傘柄長而勁繖葢
黄又名鐡幹黄花似御袍黄而小柄長而細蕚黄莖青
黄繡毬又名金繡毬一名木樨毬一名黄羅衫一名金
毬花深黄剪金毬又名剪金黄一名金鳯毛一名金樓
子一名蜜剪毬其色瑩黄瓣末細碎如剪頂突有細蕚
相雜茸茸氣香晩黄毬湥黄千瓣開極大十采毬花黄
千瓣如毬大金毬金黄千瓣瓣反成毬金紐絲又名黄
萬卷一名金撚線一名金絞絲其花瑩黄其開遲高可
一丈蜜繡毬又名妲己一名金翅毬一名金鳯團一名
蜜西牡丹花蜜色瑩而潤徑二寸有半氣香瓣舒開遲
其殘也紅而麗黄牡丹花鵞黄其背色稍淡出爐金又
名錦芙蓉金紅千瓣色如爐金出火黄西施嫩黄多瓣
蜜西施蜜色千瓣錦褒姒金黄千瓣似粉褒姒金孔雀
又名金褥菊蓓蕾甚巨初開金黄既開赤黄徑三寸半
厚稱之錦雀舌又名金雀舌重黄多瓣微尖如雀舌鶯
羽黄又名鵞乳黄其嫩黄千瓣畫如大錢黄剪絨似紅
剪絨而色金黄黄粉團黄花千瓣中心㣲赤九煉金又
名滲金黄一名銷金菊花似棣棠菊而稍大瓣似茘枝
菊而稍秃開於九日前外暈金黄中暈焦黄火煉金花
徑僅寸許開尖瓣猩紅其中蕚金黄朶垂其紅不變茉
莉菊似梅花菊而黄黄佛頂又名佛頭菊一名觀音菊
黄千瓣中心細瓣突起似佛頂四邊單瓣樓子佛頂花
鵞黄其瓣大約四層下一層瓣單而大二層數疊稍縮
三層亦數疊又縮第四層黄蕚細鈴茸茸然突起作頂
黄五九菊鵞黄色外尖瓣一層中瓣茸茸然徑僅如錢
夏秋二度開
白色　劉譜龍腦一名小銀臺𩔖金萬鈴而葉尖花上
葉色𩔖人間染鬱金而外葉純白新羅一名玉梅一名
倭菊出海外千葉純白長短相次而花葉尖薄鮮眀瑩
徹若瓊瑤然花始開時中有青黄細葉如花蕊之狀盛
開之後細葉舒展乃始見其蕊焉玉毬多葉白花近蕊
㣲有紅色花外大葉有雙紋瑩白齊長而蕊中小葉如
剪茸初開時有青殻乆乃退去盛開後小葉舒展皆與
花外長葉相次倒垂玉鈴純白千葉中有細鈴甚𩔖大
金鈴酴醿菊純白千葉自中至外長短相次玉盆多葉
黄心内湥外淡而下有闊白大葉連綴承之有如盆盂
中盛花狀鄧州白單葉雙紋白花中有細蕊出鈴蕚中
銀盆花中皆細鈴比夏秋萬鈴差踈而形色似之鈴葉
之下别有雙紋白葉故謂之銀盆　史譜金盞銀臺心
突起瓣黄四邊白樓子佛頂心大突起如佛頂四邊單
葉　范譜蓮花菊如小白蓮花多葉而無心花頭疎極
蕭散清絶一枝只一葩緑葉亦甚纎巧芙蓉菊開就者
如小木芙蓉尤穠盛者如樓子芍藥茉莉菊花葉繁縟
全似茉莉緑葉亦似之木香菊多葉略似御衣黄初開
淺鵞黄久則淡白花葉尖薄盛開則微卷芳氣最烈一
名腦子菊酴醿菊細葉稠疊全似酴醿比茉莉差小而
圓白麝香似麝香黄花差小銀杏菊淡白時有微紅白
茘枝與金鈴同但花白耳波斯菊花頭極大一枝只一
葩喜倒垂下久則㣲捲如髪之鬈　彚苑銀芍藥一名
太液蓮一名銀牡丹一名銀骨朶初似金芍藥後瑩白
銀光爍爍香甚殘則淡紅白鶴翎一名銀鶴翎一名銀
雀舌其花純白與粉鶴翎同瓣皆有尖下垂白蠟瓣又
名玉菡萏花純白蠟瓣粉西施又名西施嬌瓣厚不瑩
玉玲瓏又名玉連環蓓蕾初淡黄而微青漸作牙紅既
開純白其瓣初仰而後覆一搻雪又名勝瓊花花碩大
有寳色其瓣茸茸然如雪花六出一團雪一名鬭嬋娟
花極白晶瑩瓣如杓長而厚疎朗香清中蕚黄開遲最
久粉絲桃又名粉蘇桃花初粉白後瑩白開徹如毬殿
秋白又名玉玟瑰花朶葉幹俱𩔖殿秋黄白繡毬一名
白羅衫色青白而有光𦦨花苞蒂大於鵞卵其瓣有紋
中有細蕚開最乆水晶毬其花瑩白而嫩初開微青徑
二寸許其瓣細而茸中微有黄蕚初褊薄後乃暄泛銀
紐絲一名萬卷書一名銀絞絲其花初微黄後白瑩如
雪徑可三寸體薄開早玉寳相白多瓣初開微紅白牡
丹其花純白白褒姒多瓣小花蘸金白千瓣瓣邉有黄
色似蘸金劈破玉小白花每瓣有黄紋如線界之為二
月下白又名玉兎華花青白色如月下觀之徑僅二寸
其形團其瓣細而厚粉蝴蝶千瓣小白花八仙菊初青
白色後粉色一花七八蕊白五九菊其外大瓣一層純
白其中鈴蕚淡黄徑僅如錢夏秋二度開
紅色　劉譜垂絲粉紅千葉葉細如茸攢聚相次花下
無托葉楊妃菊粉紅千葉散如亂茸而枝葉細小嫋嫋
有態此菊之柔媚為悦者也合蟬粉紅筒葉花形細者
與蕊雜比方盛開時筒之大者裂為兩翅如飛舞狀一
枝之杪凡三四花紅二色千葉湥淡紅叢有兩色而花
葉之中間生筒葉大小相映盛開時筒之大者裂為二
三與花葉相雜比茸茸然花心與筒葉中有青黄紅蕊
頗與諸菊相異　范譜桃花菊多至四五重粉紅色濃
淡在桃杏紅梅之間未霜即開最為妍麗臙脂菊𩔖桃
花菊湥紅淺紫比臙脂色尤重　彚苑猩猩紅花似狀
元紅而厚僅二寸開早色鮮紅能久大紅袍蓓蕾如泥
金初開朱紅瓣尖細而長厚徑可二寸慶雲紅蓓蕾湥
桃紅開則紅黄竝作瑪瑙色中暈紅而外暈淡其瓣尖
細而鬅鬆徑二寸有半厚稱之狀元紅花重紅徑可二
寸厚半之瓣闊而短厚有紋其末黄其紅能久開早一
捻紅花瓣上有紅㸃面徑三寸瓣大而團雞冠紅花千
瓣色如雞冠冬菊又名寒菊花薄而小徑僅寸半色湥
紅質如蠟瓣闊而短開極遲紅繡毬花初開殷紅稍開
即木紅徑可二寸有半瓣下覆如毬心蕚黄甚錦繡毬
蓓蕾如栗其花抱蒂初殷紅既開鮮紅漸作紅黄花瓣
濶而短紅萬卷湥紅千瓣如萬卷書紅牡丹開早初殷
紅後銀紅開最久樓子粉西施一名紅粉樓一名車輪
紅其花粉紅徑可三寸厚三之二開遲瓣圓而厚比次
整齊中湥紅突起上作重臺花易淡大金眼又名樓子
紅一名囘子眼蓓蕾甚巨開早初湥黑漸作鮮紅瓣垂
而長光𦦨奪目既開徑二寸以上其蕚如小錢初青後
黄其中隱然有頂有開數瓣上豎者小金眼又名楊梅
毬花朶差小枝幹稍細赤金盤又名脂暈黄又名琥珀
杯其花初開紅黄而赤金星浮動其後漸作醬色徑可
二寸其形薄而瓦其瓣如杓而尖鶴頂紅又名不老紅
薄而小外暈粉紅中暈大紅開徹粉紅瓣下軃大紅瓣
上攢如鶴頂醉楊妃其色湥桃紅久而不變其花疎爽
而潤澤小徑二寸以上厚半之其瓣尖而硬下覆如臍
花繁而柄弱其英乃垂縷金妝湥紅千瓣中有黄線路
海棠菊又名錦菊色𩔖垂絲海棠徑寸半形薄而瓦瓣
短多紋而尖愈開竒有寳色中暈赤外暈黄邉暈純白
或數色錯出變態不窮海東紅一名相袍紅其花先殷
紅漸作金紅久則木紅而淡徑二寸半其瓣初尖而後
岐其蕚黄其徹也鬅鬆紅剪絨初殷紅後木紅徑寸半
其形薄而瓦其瓣葉碎而茸攢簇如刺紅粉團花粉紅
徑僅二寸厚半之中暈紅瓣短而多紋賓州紅又名岳
州紅一名日輪紅花重紅褊薄如鏇徑僅二寸中黄蕚
粉鶴翎又名粉紐絲一名玉盤丹花粉紅瓣尖長而大
其背淡紅初開鮮穠既開四面支撑紫𦦨騰耀　學圃
雜疏京師有一種大紅曰麻葉紅
紫色　劉譜順聖淺紫葉比諸菊最大一花不過六七
葉而毎葉盤疊凡三四重花葉空處間有筒葉輔之大
率花形𩔖垂絲棣棠但色紫花大夏萬鈴開於五月紫
色細鈴生于雙紋大葉之上秋萬鈴千葉淺紫其中細
葉盡為五出鐸形而下有雙紋大葉承之繡毬千葉紫
花花葉尖闊相次聚生如金鈴菊中鈴葉之狀茘枝紫
千葉紫花葉卷為筒大小相間上下左右攢聚而生其
形正圓　彚苑紫芍藥又名紅剪春先紅後紫復淡紅
蒼白徑可三寸厚稱之紫霞觴初重紅稍開即木紅狀
元紫色湥花大紫絲桃一名曉天霞蓓蕾青緑花茄色
中暈濃而外暈稍淡瓣長而尖初如勺後平鋪瓣上有
紋色更紫花徑二寸半厚稱之鬅鬆明潤紫袍金帶又
名紫重樓一名紫綬金章蓓蕾有頂開稍遲初黑紅漸
作鮮紅既開彷彿亞腰葫蘆亞處無瓣黄蕊繞之其徹
也黄蕊不見攢簇成毬大如雞卵開極能久雞冠紫又
名紫鳯冠千瓣高大起樓紅羅繖又名紫幢紫紅千瓣
紫羅袍花似紫鶴翎小而厚色勻其瓣羅紋而細紫牡
丹又名紫西施一名檀心紫花初開紅黄間雜如錦後
粉紫徑可三寸瓣比次而整齊開遲剪霞綃色紫多瓣
瓣邊如剪其徑約二寸許瓣疎而大其邉如繡賽西施
又名倚闌嬌淡紫小花花頭倒側如醉然水葒蓮其花
粉紫初開似紫牡丹其後漸淡如水葒花色徑二寸形
團瓣疎開早碧江霞紫花青蒂蒂角突出花外雙飛燕
又名紫雙飛淡紫千瓣每花有二心瓣斜捲如飛燕之
翅瑞香紫花淡紫如瑞香色徑僅寸許其瓣疎尖而豎
雜色　范譜十様菊一本開花形模各異或多葉或單
葉或大或小或如金鈴往往有六七色以成數通名之
曰十樣　彚苑鴛鴦錦又名四面佛又名鸞交鳯友又
名孔雀尾初作蓓蕾時毎一蒂即迸成三四亦有至五
六者其瓣面重黄而背重紅開時一分為三截下黄中
紅其頂又紅四面支撑紅黄交雜如錦開徹黄面盡露
紅背盡隱厚徑二寸餘上尖高二寸如樓臺氣香銀鎻
口花初黄後淡週邉白色如銀半開時黄白相雜可愛
二色西施有紅二色黄二色二色白一名平分秋色花
徑三寸厚半之開最久初開時數朶淡紅數朶淡黄逈
然不𩔖半開時五采寳色炫爛奪目開徹則皆淡桃紅
色錦西施瑪瑙西施俱紅黄多瓣二色瑪瑙金紅淡黄
二色千瓣八寳瑪瑙千瓣瓣具紅黄衆色粉八寳粉紅
千瓣半開時五色舉備二色楊妃多瓣淺紅淡黄二色
雙出如銀花徑僅二寸二色蓮一名紅轉金一名錦蠟
瓣其花先茜紅後紅黄色其蕚黄徑二寸許厚半之瓣
如勺而毛其末微皺上簇如蓮蕚黄而大蕚中或突起
數瓣僧衣褐又名緇衣菊花小湥茶褐色錦麒麟又名
回回菊其花極能霜露徑可二寸蕚黄瓣初重紅既開
則面金黄而背赤紅稜層而疎錦心繡口一名萬管紅
一名金絲殻一名獅頭紅花徑二寸許厚半之外大瓣
一二層湥桃紅中筒瓣突起初青後黄筒之中嬌紅而
外粉筒之口金英爛熳如錦香清開與報君知同墨菊
一名早紫花紫黑穠艶開于九日前　終南山五老洞
碑記墨菊其色如墨古用其汁以書字　花史潜江有
鋪茸菊色緑花甚大光如茸二月開臨安有大笑菊其
花白心黄葉如笑浙有荷菊日開一瓣開足成荷花形
金陵有松菊枝葉勁細如松花如碎金層出于密葉之
上
諸菊　范譜甘菊一名家菊人家種以供蔬茹凡菊葉
皆湥緑而厚味極苦或有毛惟此葉淡緑柔瑩味微甘
其花香味俱勝擷以作羮及泛茶極有風致　王子喬
變白增年方甘菊三月上寅採曰玉英六月上寅採曰
容成九月上寅採曰金精十二月上寅採曰長生　史
譜孩兒菊紫蕚白心茸茸然葉上有光與他菊異　范
譜鴛鴦菊花常相偶葉湥碧藤菊花密條柔以長如藤
蔓可編作屏幛亦名棚菊種之坡上則垂下裊數尺如
瓔珞尤宜池潭之瀕野菊旅生田野及水濱花單葉極
𤨏細五月菊花心極大每一鬚皆中空攢成一匾毬子
紅白單葉繞承之毎枝只一花徑二寸　彚苑藍菊花
單薄而小其蕚黄五月翠菊蓓蕾重附層疊似海石橊
花其花外夾瓣翠而紫中鈴蕚而黄徑寸半開於四五
月毎雨後及晡時光麗如翠羽然開最能久六月菊又
名旋覆花一名滴滴金一名滴漏花金黄千瓣花如小
錢七月菊又名鐡錢花其外夾瓣其中不瓣突起如紫
薇花其色如茄花徑寸半厚寸許　馬伯州菊譜金箭
頭菊花長而末鋭枝葉可茹最愈頭風謂之風藥菊
格物論瞿麥為大菊馬藺為紫菊烏喙苗為鴛鴦菊旋
覆花為艾菊　紺珠别有僧鞋菊下品也
　　　水仙花
格物論水仙花叢低葉似薤根似蔥莖首著花　三餘
帖和氣旁薄隂陽得理則配𤣥榮于堂配𤣥即今水仙
也一名儷蘭　楊誠齋詩序世以水仙為金盞銀臺葢
單葉者其中有一酒琖湥黄金色至千葉水仙其中花
片捲皺密蹙一片之中下輕黄上淡白如染一截者與
酒杯之狀殊不相似　學圃雜疏凡花重臺者為貴水
仙獨以單瓣者為貴出嘉定短葉高花最佳種也其性
得水則不枯故曰水仙真歳寒友也　高濓草花譜單
瓣者名水仙千瓣者名玉玲瓏　内觀日疏姚姥住長
離橋十一月夜半大寒夢觀星墜于地化為水仙花一
叢甚香美摘食之覺而産一女長而令淑有文因以名
焉觀星即女史在天柱下故今水仙名女史花又名姚
女兒花　太平清話寳慶人呼水仙為雅蒜　花史唐
𤣥宗賜虢國夫人紅水仙十二盆盆皆金玉七寳所造
　　　蠟梅
黄山谷詩序京洛中有一種花香氣似梅花亦五出而
不能晶明𩔖女工撚蠟所成人因謂之蠟梅木身與葉
乃𩔖蒴藋竇高州家有灌叢香一園也　王元之詩話
蠟梅山谷初見之戲作二絶縁此盛於京師　巖棲幽
事蠟梅原名黄梅故王安國熙寧間有咏黄梅詩至元
祐間蘇黄始命為蠟梅　范至能梅譜蠟梅本非梅𩔖
以其與梅同時香又相近色似蜜脾故名蠟梅凡三種
子種不經接花小香淡其品最下俗謂之狗蠅梅經接
花疎雖盛開常半含者名磬口梅言似僧磬之口也最
先開色湥黄如紫檀花密香穠名檀香梅此品最佳蠟
梅香極清芳殆過梅香初不以形狀貴也　花史上等
磬口色湥黄圓瓣如梅若缾挿一枝香可盈室次荷花
瓣者瓣有微尖又次狗蠅(亦曰/九英)　張翊花經一品九命
蠟梅第三　詞話宋曾端伯十友蠟梅為竒友　西溪
叢語蠟梅為寒客　學圃餘疏人言臘時開故名臘梅
非也為其色似黄蠟耳
　　　山茶花
格物論山茶枝幹交加葉硬有稜花有數種曰寳珠茶
曰雲茶曰石橊茶中有碎花曰海橊茶青蒂而小曰躑
躅茶曰茉莉茶曰真珠茶曰串珠茶曰正宫粉曰賽宫
粉曰一捻紅曰照殿紅曰千葉紅曰千葉白其中最佳
者寳珠茶也或又言有黄者　羣芳譜一名曼陀羅有
鶴頂茶大如蓮紅如血中心塞滿如鶴頂來自雲南曰
滇茶瑪瑙茶紅黄白粉為心大紅為盤産温州楊妃茶
單葉花開早桃紅色焦蕚白寳珠似寳珠而蕊白九月
開花清香可愛　虞衡志南山茶葩蕚大倍中州者色
㣲淡葉柔薄有毛結實如梨　升菴外集大曰山茶小
曰海紅淺為玉茗湥為都勝　焦氏𩔖林新羅國多海
紅即淺紅山茶而差小自十二月開至二月與梅同時
一名茶梅　學圃餘疏黄山茶白山茶皆九月開大而
多韻亦茶中之貴品　五雜組閩中有一種蜀茶其樹
似山茶而大花亦大如牡丹而色皆正紅開於二三月
照耀園林至不可正視　郝經陵川集詩注王承宣云
山茶大者曰月丹又大者曰照殿紅
　　　諸花
紫荆花　花譜一名滿條紅叢生春開紫花甚細碎數
朶一簇或生本身之上或附根上花罷葉生又有一種
牡荆一名黄荆一名小荆一名楚葉如榆葉五月杪開
紫紅花成穗又有一種枝小弱如蔓名蔓荆夏開花作
穗淡紅色蕊黄白色花下有青蕚至秋結子　廣州記
荆有三種紫荆可作牀金荆可作枕白荆可作履
棣棠花　爾雅唐棣栘郭註今江東呼夫栘陸璣云奧
李也華或白或赤　爾雅常棣棣　格物叢話棣棠即
棠棣又名常棣又名唐棣　藝花譜花若金黄一葉一
莖生甚延蔓單葉者名金碗
刺桐花　南方草木狀三月時布葉繁宻後有花赤色
間生葉間旁照他物皆朱殷三五房凋則三五復𤼵如
是者竟歳九真有之　泉州郡志温陵城畱從效重加
板築植刺桐環繞枝葉蔚茂初夏開花極鮮紅如葉先
萌芽而花後𤼵則五榖豐熟　羣芳譜刺桐葉如梧桐
其花附幹而生側敷如掌形若金鳯枝幹有刺花色深
紅　投荒雜録刺桐花比圖畫者不𩔖葉宻而三五花
間生葉間不得如畫者紅芳滿樹閩之泉州刺桐葉緑
而花紅與番禺者不同乃知所畫者實閩中之木非南
海之所産也　彭綱咏刺桐花詩風吹緑葉翠翩翩露
出幾枝紅鸚鵡註刺桐花雲南名鸚哥花花形似之
頳桐花　草木狀頳桐花嶺南處處有之自初夏生至
秋葢草也葉如桐其花連枝蕚皆湥紅俗呼貞桐花貞
音訛也　羣芳譜桐身青葉圓大而長高三四尺便有
花成朶繁紅色如火為夏秋榮觀
栁花　本草經栁花名栁絮落水經宿花成浮萍　四
民月令三月三日以及上除採栁絮可以愈瘡　格物
論栁花如綿白飄落時漫空如雪　羣芳譜桞絮又名
栁絨隨風飛舞著毛衣即生蟲楊花稍粗大其飛絮化
萍與栁同宋憲聖時收楊花為冬日鞵襪氊褥之用盧
文紀縫青繒作楊花枕　六帖南蠻訶陵以栁花為酒
　西溪叢語楊花為狂客　李白詩風吹栁花滿店香
　珍珠船宣和七年栁皆生黄花大如林檎
剪春羅　羣芳譜剪春羅一名剪紅羅苗高尺餘柔莖
緑葉葉對生抱莖入夏開湥紅花如錢大六出周㢠廻如
剪成可種盆盎中每盆數株豎小竹葦縛作圓架如筒
花附其上亦雅玩也　花譜剪秋羅一名漢宫秋色正
紅聲價稍重于剪春羅當盛夏已開矣剪紅紗花如石
竹花而稍大四圍如剪　草花譜春夏秋冬羅各以時
名春夏二羅色黄紅不佳獨秋冬二羅紅湥色美
石竹花　事物原始石竹青節絳花枝柔葉細　酉陽
雜俎衛公言蜀中石竹有碧花　花疏石竹雖野花厚
培之能作重臺異態　花譜石竹草品纎細而青翠花
有五色千葉單葉又有剪絨嬌艶奪目㛹娟動人一云
千瓣者名洛陽花佳品也
荳蔲花　彚苑紅荳蔲花叢生葉瘦如碧蘆初開花先
抽一幹有大籜包之籜解花見一穗數十蕊淡紅色鮮
妍如桃杏蕊重則下垂如葡萄又曰火齊纓絡及剪綵
鸞枝之狀此花無實不與草荳蔲同種毎蕊心有兩瓣
相竝詞人托興曰比目連理云　本草荳蔲花作穗嫩
葉卷之而生初如芙蓉穗頭湥紅色葉漸展花漸出而
色微淡亦有黄色似山薑花花生葉間南人取其未大
開者謂之含胎花
月季花　羣芳譜一名長春一名月月紅莖與葉俱有
刺花有紅白二種白者湏植不見日處見日則變而紅
逐月一開四時不絶
牽牛花　格物叢話牽牛花七八月開花如鼓子稍大
作碧色子可入藥　本草陶𨼆居云此藥始出田野人
牽牛易藥故以名之　花譜一名草金鈴一名盆甑草
有黑白二種生苗作藤蔓遶籬牆蔓有毛㫁之有汁花
不作瓣如旋花而大碧色　彚苑牽牛花清晨始開日
出已瘁花雖甚美而不能畱賞
含笑花　捫蝨新話含笑有大小小含笑香尤酷烈又
有紫含笑予山居無事每晩凉坐山亭中忽聞香風一
陣滿室郁然知是含笑開矣　藝花譜含笑花産廣東
花如蘭常不滿若含笑然隨即凋落
各種花　南史優鉢曇花波斯國有之鮮華可愛　施
肩吾嵩岳嫁女記燭夜花四出㴱紅圓如小缾徑三寸
緑葉形𩔖杯用以酌酒　翻譯名義集湏曼那或云湏
末那又云蘇摩那此云菩攝意又云稱意華其色黄白
而赤香樹不至大高三四尺下垂如葢湏曼女生于湏
曼花中　地志龍骨花在黄梅縣鼓樓東牆上傳説其
樹生于前元時與揚州瓊花彼此獨立一株花開時則
風送清香可掬他處罕有今花廢　野人閑話道士王
桃枝甞以劍㸃階前土取花子種之逡巡花已生矣漸
長五尺層層有花道士曰此仙家旌節花也　太平廣
記旌節花出黎州漢源縣其花去地二三尺行行如旌
節　華夷花木考鉢囊花木本高丈餘葉細而長色翠
而澤花生葉上蕚如黄葵香聞數里　顔師古隋遺録
洛陽進合蒂迎輦花云得之嵩山塢中異而貢之㑹帝
駕適至因以迎輦名之花外殷紫内素膩芬菲粉蕊心
㴱紅跗爭兩花枝幹烘翠𩔖通草無刺葉圓長薄其香
惹襟䄂不散嗅之令人多不睡帝令袁寳兒持之號司
花女　朱彧可談先公師廣崇寧元年正月遊蒲澗見
遊人簪鳯尾花作詩云孤臣正泣龍鬚草遊子空簪鳯
尾花　記纂淵海唐太宗時伽失畢國獻泥樓鉢羅花
葉𩔖荷葉其花色碧而蕊黄香芳數十歩又罽賔國獻
俱物頭花丹白相間而香逺聞　酉陽雜俎白州比閭
花其華若羽伐其木為薪終日火不敗那伽花狀如三
春無葉華色白心黄六瓣出在舶上　杜陽編芸輝堂
前有池以文石砌其岸中有蘋陽花亦𩔖于白蘋其花
紅而且大如牡丹　曲洧舊聞鄭許田野間二三月有
一種花蔓生其香清逺似木犀花色白土人呼為鷺鷥
花取其形似也亦謂五里香　捫蝨新話闍提花微似
梔子香而色雪白　曲洧舊聞東坡至儋耳見野花夾
道如芍藥而小紅鮮可愛樸􁂶叢生土人云倒黏子花
也結子如馬乳爛紫可食殊甘美　五代史契丹城有
異花名曰旱金其花大如掌金色爍人又一種曰青囊
如中國金燈而色𩔖藍　草木狀有花名指甲胡人自
大秦國移植南海五六月開花細而正黄頗𩔖木犀中
多須菂香亦絶似其葉可染指甲其紅過于鳯仙故名
彼中亦貴之　廼賢金臺集長十八塞上草花名　紺
珠鐡樹花樹高三四尺枝葉似石楠紫黑色質理細厚
每遇丁卯年開花四瓣紫白色累月不凋出南海　花
木考瑞聖花出青城山中幹不條高者乃尋丈花秋開
四出與桃花𩔖數十跗共為一花繁密若綴先後相繼
而開九閲月未萎也蜀人號豐瑞花程相國琳易今名
花有數種差小者名寳仙淺紅者名醉太平白者名玉
真　藝花譜寳相花較薔薇朶大而千瓣塞心有大紅
粉色二種　彚苑莎羅花其木大小不常與凡木全别
每七葉九葉叢生苞如人面眉目宛然花似牡丹相倚
而生色似拒霜香如菡蓞　溪蠻叢笑燕子花紫色全
𩔖燕子生于藤上一枝數葩　花經宻䝉花産自川蜀
木高丈餘葉冬不凋花紫瓣多細碎千房一朶故名
古今注萬蓮葉如鳥翅一名鳥羽一名鳯翼花大者色
紅小者色緑紅者紫㸃緑者紺㸃俗呼為仙人花一名
連襭　張寳就印録吳興山中有一樹𩔖竹而有實似
莢狀鄉人見之以問陸澄澄曰名洛如花郡有文士則
生　彚苑石柟花出衡山有紫碧白三色花大如牡丹
史君子花蔓生作架植之夏花一簇一二十葩輕盈似
海棠　羣芳譜迎春花一名金腰帶春前有花如瑞香
花黄色雖草花最先㸃綴春色亦不可廢金雀花叢生
莖褐色有柔刺一簇數葉花生葉旁色黄形尖旁開兩
瓣勢如飛雀春初即開可作茶品清供　藝花譜金盞
花一名長春花　酉陽雜俎金燈花與葉不相見謂之
無義草　草花譜金燈色紅銀燈色白　五雜組抛花
白色如玉蘭其香酷烈諸花無與敵者　藝花譜十姊
妹其色自一蓓中分紅紫白淡紫四色有七朶一蓓者
名七姊妹云花小而一蓓十花故名紫羅襴色紫翠如
鹿葱一名高良姜　農圃書珍珠一名玉屑葉如金雀
三月開花細白綴枝上繁宻如孛婁狀俗名孛婁花蛺
蝶花即射干以花似蛺蝶故名　藝花譜笑靨花一名
御馬鞭花細如豆一條千花望之若堆雪鼓子花一名
挂金燈其花如拳不放頂幔如缸鼓式色微藍　花鏡
櫻桃花有千葉者其實少　老學菴筆記蜀孟氏苑中
百合花一本數百房皆竝蒂　花譜麝香百合花㣲黄
甚香珍珠百合花紅有黑㸃莖葉中有紫珠
　格致鏡原卷七十三
欽定四庫全書
　格致鏡原卷七十四　　　大學士陳元龍撰
　　果𩔖(一/)
　　　總
物原古公亶父始接果木　曲禮賜果於君前有核者
懷其核　說文在木曰果在地曰蓏　應劭曰木實曰
果草實曰蓏　周易解卦雷雨作而百果草木皆甲坼
　禮王制果實未熟不鬻於市　春秋元命苞織女星
主果　吕氏春秋常山之北投淵之上有百果焉羣帝
所食　山海經不周之山爰有嘉果實如桃李華葉赤
跗食之不飢　闞駰十三州記舍衛國在月支南萬里
果大如三斗盆　鄴中記石虎華林園種衆果民間有
名果虎作蝦蟆車四摶握根面去一丈深一丈合土載
之植之無不生　叙聞錄稽昌畜採星盆夏月漬果則
倍冷　蜀都雜鈔梵文甚細如叙果有五棗杏等謂之
核果梨柰等謂之膚果椰子胡桃等謂之殻果松子栢
仁等謂之檜果大小豆等謂之角果核殻易解膚皮膚
可啖也角華言亦稱豆角惟檜頗奥按字書麤糠皮謂
之檜　食經種名果法取好直枝著芋塊中種之　遯
齋閒覽凡果實乆不熟者以祭社餘酒灑之則繁茂倍
常用生人髮挂枝上則飛鳥不敢近方結實時最忌白
衣人過則其實盡落　種樹書鑿果樹納少鍾乳粉則
子多且美果實異常者根下必有毒蛇　事物紺珠核
果中實仁核中實　臆乘俗稱果核中子曰仁或曰人
余謂當從仁是蓋仁者生意之所寓謂百果得此為𤼵
生之基
　　　梅子
總論　尚書若作和羮爾唯鹽梅　毛詩摽有梅其實
七兮　禮内則獸用梅注以梅為和也　大戴禮五月
煮梅為豆實　周禮籩人饋食之籩其實乾􁈊鄭注􁈊
乾梅也　埤雅梅一名柟其實酢　山海經雲山之上
其實乾腊郭璞注腊乾梅也　陸璣詩疏梅暴乾為腊
置羮臛韲中又可含以香口　廣志蜀名梅為􁈊大如
鴈子梅􁈊皆可以為油黄梅以熟􁈊作之　埤雅梅至
北方多變而成杏故人有不識梅者地氣使然也　地
理志洪州土貢梅煎　范成大梅譜余頃守桂林立春
梅已過元夕則嚐青子　北户錄嶺南之梅小於江左
居人採之雜以朱槿花和鹽曝之梅實為槿花所染其
色可愛　彚苑永嘉閨婦以青梅雕剜脫核鏤以花鳥
纎細可愛以手擘之玲瓏如小盒闔之復為梅謂之梅
籃　化書梅接杏而本強者其實甘　種樹書桑上接
梅梅則不酸　格物論枝頭碧顆初熟帶胭脂色熟甚
黄而隕　五代史楊偓方宴食青梅趙匡凝顧偓曰勿
多食𤼵小兒熱　語林范汪能噉梅人嘗致一斛奩畱
須臾啖盡　筆談呉人多謂梅子為曹公以嘗望梅止
渴也有士人遺醋梅作書云醋浸曹公一缾　呉氏本
草梅核明目益氣不飢　田家五行梅實少秫亦少諺
云樹無梅手無杯
詳𩔖　西京雜記初修上林苑羣臣各獻名果有朱梅
紫葉梅紫花梅同心梅麗枝梅燕梅猴梅　爾雅郭注
時英梅即雀梅似梅而小　梅譜官城梅實亦佳可入
煎造消梅實圓小鬆脆多液無滓多液則不耐日乾故
不入煎造亦不宜熟惟堪青噉重葉梅結實多雙鴛鴦
梅一蒂而結雙梅杏梅結實甚匾有斕斑色全似杏味
　王象晉果譜鶴頂梅實大而紅冰梅實吐葉罅不花
色如冰玉無核含之自融如冰　物𩔖相感志青梅小
滿前嫩脆過後則易黄　峩眉山志海梅髙僅三尺冬
月開小花結子如櫻桃　梅譜江梅子小而硬
　　　李子
總論　素問李味酸東方之果　春秋運斗樞玉衡星
散為李　禮玉藻食棗桃李弗致于核　化書李接桃
而本強者其實毛　本草李根治瘡李實熟食之除熱
調中不可合雀肉食又不可臨水上噉之　𤣥池說林
立夏日俗尚啖李時人語曰立夏得食李能令顔色美
故是日婦女作李㑹取李汁和酒飲之謂之駐色酒一
曰是日啖李不疰夏　世說王安豐有好李常賣之恐
人得其種乃鑚核而賣　山海經邊春之山多李里人
多採之　世說王戎年七嵗見道傍李樹其子折枝諸
小兒競取惟戎不動曰道傍而子多必苦李果然　李
肇國史補李直方第果品以緑李為首　本草梵書名
李為居陵迦
詳𩔖　爾雅休無實李注一名趙李又痤接慮李注今
之麥李與麥同熟又駁赤李疏李之子赤者名駁　西
京雜記上林苑果樹有紫李朱李黄李青綺李青房李
同心李車下李含枝李金枝李顔淵李羌李燕李蠻李
侯李　廣志有黄建李青皮李馬肝李䭞李肌黏茹似
䭞冬李十一月熟　述異記杜陵有金李大者夏李小
者鼠李　鄴中記華林園有春李冬華春熟　潘岳閒
居賦房陵朱仲之李註荆州記房陵有朱仲者家有縹
李代所希有　周處風土記南居細李四月先熟　花
木錄北齊武帝仙都苑有同心李　韋述兩京記東都
嘉慶坊有李其實甘鮮為京城之美故稱嘉慶李(今人/但稱)
(嘉慶/子)　清異錄東韋李朔方處處有之云韋氏中東脊
之孫種來得名　廣志李戎州所出肉熟而皮猶緑
孔六帖北狄渤海有九都之李　海山記煬帝時酸棗
邑所進玉李與楊梅同時結實院妃來獻帝問二果孰
勝妃曰楊梅雖好味頗清酸終不若玊李之甘時苑中
人多好玊李　述異記瀨鄉老子祠有紅縹李一李二
色　雜考江南建寧有均亭李紫色極肥大味甘如蜜
南方之李此實為最　學圃雜疏李種亦殊多北土盤
山麝香紅妙甚江南絶無然亦有一種極大而紅者味
可亞之　紺珠繰車李即車下李麝香李佳品綿李甘
美核離　果譜木李絶大而美御黄李形大而味厚核
小而甘香李中佳品也中植李在麥前熟御李大如櫻
桃紅黄色先諸李熟離核李似柰劈李熟必先劈裂杏
李味小酸似杏又有黄扁李牛心李紫粉李小青李水
李扁縫李柰李晚李
異李　黄帝内傳王母遺帝上清玉文之李　漢武内
傳仙之上藥有員丘紅李　魯安生别傳李少君曰鐘
山之李大如缾食之生竒光　洞冥記琳國去長安九
千里生玉葉李色如碧玉數十年一熟味酸昔韓衆(一/作)
(終/)嘗餌此李因名韓衆李　集眞記西王母居龍月城
中産黄中李花則三影實則九影花實上皆有黄中二
字王母惜之過於蟠桃　眞人王褒内傳五雲丹山上
有𤣥雲李食之得仙　魏文帝列異傳南海君謂度索
君曰昔在廬山共食白李　抱朴子五原蔡誕云崑崙
山有玉李光明洞徹而堅以玉井水洗之便軟而可食
　解酲語閒閒眞人於帝前稱天台仙果帝曰可致否
眞人取金盒覆之少頃有水晶李十枚　述異記魏文
帝安陽殿前天降朱李八枚啖一枚數日不食今李種
有安陽李大而甘即其種也　好事集王侍中家堂前
有鼠從地出其穴側生李樹花實俱好此鼠精李也
琴莊美事崔奉國家有李肉厚而無核識者曰天罰乖
龍必割其耳血墮地生此李也　李尤果賦仙李縹神
李紅
　　　桃子
總論　春秋運斗樞玉衡星散為桃　毛詩園有桃其
實之殽　禮内則桃曰膽之疏桃多毛拭治令青滑如
膽　家語六果桃為下祭祀不用不登郊廟　管子五
沃之土其木宜桃　大戴禮六月煮桃以為豆實　鹽
鐵論桃李實多者來嵗為之穰　埤雅桃性更七八年
便老老則子細　格物論桃實大者如小兒拳小者如
雞卵五六月方熟味甘香不酸澁　劉熈逸雅桃諸藏
桃也諸儲也藏以為儲待給冬月用之　抱朴子桃膠
以桑木炭漬服之愈百病久服體有光能絶穀　神仙
傳髙丘公服桃膠而得仙　廣博物志桃蠧亦可食能
恱人顔色　世說桓崖在京下有好桃桓𤣥就求種不
得佳者𤣥曰徳之休明則肅慎貢其楛矢如其不爾籬
落間物亦不可得
詳𩔖　爾雅旄冬桃榹山桃注冬桃冬熟山桃如桃而
小不解核　西京雜記上林苑名果有秦桃榹桃緗核
桃金城桃綺葉桃紫文桃霜桃　晉宫閣名華林園白
桃三株侯桃三株　酉陽雜俎洛城華林園内有冬桃
十月始熟形如括蔞食之解勞亦名西王母桃　拾遺
記漢明帝時常山獻巨核桃霜下開花隆暑方熟使植
於霜林　鄴中記石虎苑中有勾鼻桃重二斤半　洛
陽伽藍記景陽山百果園有仙人桃其色赤表裏照徹
得霜乃熟亦出崑崙山又曰王母桃　清異録鄴中環
桃特異後唐莊宗曰昔人以橘為千頭木奴此不為餘
甘尉乎　江隣幾雜志岐府使齋前有百葉桃穀雨十
日後結實大如拳　曲洧舊聞密縣有一種冬桃夏花
秋實八九月間桃自開其核墮地而復合肉生滿其中
至冬而熟味如淇上銀桃而加美　唐書貞觀十一年
西域康居入貢金桃銀桃詔令植苑中　彚苑金桃大
如雞子色如金故名日本國有金桃實重一斤太原有
金桃色㴱黄又柿樹接桃枝則為金桃早熟者為絡絲
白晚熟者謂過鴈紅又京畿油桃小於衆桃有赤斑㸃
光如塗油　果譜新羅桃子可食性熱方桃形微方餅
子桃狀如香餅味甘銀桃形圓色青白肉不黏核六月
中熟鴛鴦桃結實必雙李桃一名光桃形圓色青肉不
黏核其實光澤如李十月桃一名古冬桃又名雪桃形
圓色青肉黏核味甘酸十月中熟水蜜桃獨上海有之
而顧尚寳西園所出尤佳其味亞於生荔枝雷震紅每
雷雨過輒見一紅暈更為難得　紺珠雪桃出胡地㴱
冬熟又桃奴經冬不落者又壽星桃胭脂桃　本草梟
桃在樹不落殺百鬼　南蠻志偏桃出波斯國彼呼為
婆淡樹三月開白花結實如桃子而形偏故曰偏桃肉
苦澁不可啖核中仁甜西域諸國竝珍之　海槎餘録
土果曰陽桃大如拳緑色明潤五稜竝起劍脊中核如
花紅子味帶酸宜於酒後咀嚼之　海録碎事洋州雲
臺山生獼猴桃甚甘酸食之止渴　爾雅注羊桃一名
鬼桃葉似桃花白子亦似桃
異桃　漢武故事西王母降出桃七枚如鳬卵形圓色
青母噉二以五枚與帝帝畱核欲種之母笑曰此桃三
千年一著子非下土所植　拾遺記西王母薦萬嵗冰
桃　神異經玉桃服之長生不死　列仙傳諺曰得綏
山一桃雖不得仙亦足以豪　神異經東方有桃樹葉
長八尺其子徑三尺二寸和核作羮食之令人益壽
郭氏𤣥中記木子之大者有積石山之桃實焉大如十
斛籠　南康記南康王山有石桃故老云古有寒桃生
於嶺巓𨼆淪之士將取其實因變成石　洽聞錄吐谷
渾有桃大如一石甕　尹喜内傳老子西遊省太眞王
母共食碧桃　集仙録金母降謝自然將桃一枝懸臂
上有三十顆碧色大如椀云此猶是小者　酉陽雜俎
史論在齊州出獵憇蘭若中覺桃香異常僧獻二桃大
如飯盌食之核大如雞卵因詰其所自僧導論上山越
澗至一處有桃數百枝幹掃地其香破鼻論與僧各食
一蒂腹果然矣　集異記水部員外郎杜涉嘗見江淮
市人以桃核扇量米正容一升言於九嶷山溪中得
墨莊漫録有人以桃核半枚獻王黼者中容米三四斗
　宛委餘編洪武時出元庫内所藏蟠桃核長五寸廣
四寸七分前刻西王母賜漢武桃宣和殿十字塗以金
中繪龜鶴雲氣之象後鐫庚子年甲申月丁酉日記十
字亦以金飾之示宋濓作賦
　　　杏子
總論　典術杏者東方嵗星之精　格物論杏似梅差
大而微紅香於梅而酸不及核與肉自相離其仁可入
藥　江南録楊行宻改杏名甜梅　師曠占術杏多實
不蟲者來年秋禾善　山海經靈山之下其木多杏
管子五沃之土其木宜杏　盧毓冀州論魏郡好杏地
産不為無珍　嵩山記嵩山東北有牛山其山多杏至
五月爛然黄茂百姓飢饉時皆資此為命人人充飽而
杏不盡　朱超石與兄書光武墳邊杏甚美今奉送其
核　文昌雜録昔李冠卿家有杏多花不實適一媒姥
見之笑曰來春與嫁此杏冬深忽攜一樽酒來云是婚
家撞門酒索處子紅裙繫樹上奠酒辭祝再三而去明
年結子無數　玉燭寶典今人悉研杏仁為酪引餳沃
之　釋名杏可以為油
詳𩔖　西京雜記上林苑有蓬萊杏東郭都尉于吉所
獻花雜五色六出云是仙人所食又有文杏謂有文彩
也　地理志范蠡宅在湖中有海杏大如拳　述異記
瀨鄉老子祠有縹杏北方有一種杏赤色大而稍扁肉
厚謂之肉杏又杏園洲在南海中多杏嘗有人舟行遇
風泊此洲五六月日食杏故免死洲中有冬杏　花木
録北齊武帝改芳林園為仙都苑植名果有合歡杏
廣志滎陽有白杏鄴中有赤杏黄杏　酉陽雜俎濟南
郡之東南有分流山上多杏大於棃黄於橘而味獨美
昔漢武帝訪蓬瀛有獻是者帝嘉之故今人猶呼為漢
帝杏亦曰金杏　果譜沙杏甘而多汁即世所稱水杏
也梅杏黄而帶酢柰杏青而帶黄出鄴中金剛拳又名
肉杏赤大而扁肉厚味甚佳木杏形扁色青黄味酢不
堪食山杏肉薄不堪食但可收仁用巴旦杏一名八丹
杏出囘囘地今諸處皆有樹如杏而葉差小實小而肉
薄核如梅皮薄而仁清甘鮮者尤脆美稱果之佳者
紺珠海東紅出北方忽鹿麻出哈密杏如棗甘仁如巴
豆　南嶽夫人傳仙人有三𤣥紫杏
　　　柰
總論　左思蜀都賦素柰夏成　曹植謝柰表柰以夏
熟今則冬至物以非時為珍　郭義恭廣志西方多柰
收切曝乾作脯蓄積為糧謂之頻婆糧　劉熈逸雅柰
油搗柰實和以塗繒上燥而𤼵之形似油也柰脯切柰
曝乾之如脯也
詳𩔖　西京雜記上林苑有白柰紫柰緑柰　廣志柰
似林檎而大有白青赤三種張掖有白柰酒泉有赤柰
　六帖白柰出凉州野猪澤大如兔頭　𩔖要華陽雷
平山地美可種柰所謂福鄉之柰以除災異　朝野僉
載貞觀年中頓丘縣人於黄河渚上拾菜得一樹栽子
大如指持歸蒔之三年乃結子五顆味狀如柰又似林
檎多汁異常酸美送縣縣上州以其味奇乃進之賜綾
十匹後樹長成漸至三百顆每年進之號曰朱柰至今
存徳貝博等州取其枝接所在豐足　地理志甘州土
貢冬柰　虎丘山疏山下三面有春秋二柰
異柰　漢武内傳仙藥之次者圓丘紫柰　眞誥夏禹
詣鍾山啖紫柰服靈實而猶葬于㑹稽　南嶽夫人傳
眞人降設𤣥雲紫柰　洞冥記紫柰大如斗甜如蜜核
紫花青研之有汁如漆其汁著衣不可湔浣亦名闇衣
柰　續仙傳謝𤣥卿遇神仙設𤣥洲白柰　拾遺記崑
崙山有柰冬生子碧色須玉井之水洗方可食　洽聞
記聖柰每七月十五自鳯林關靈巖寺溪穴流出大如
盞　洛陽伽藍記白馬寺柰實重七斤　晉起居注太
始二年嘉柰一蒂十五實或七實生於酒泉
　　　梨
總論　爾雅梨山樆郭注即今梨樹邢疏在山曰樆人
植之曰梨　禮内則柤梨曰鑽之鄭註恐有蟲故一一
鑽之　漢食貨志淮北滎陽河濟之間千樹梨與千户
侯等　華夷花木考接梨於桑則脆而味美　雨航雜
録藏梨者多用沙蓋梨性寒惡濕熱沙能制濕故也
農桑通訣凡酸梨換水煮熟則甜美不損人　齊民要
術凡種梨十子唯二子生梨餘皆生杜　王禎農書西
路産梨處取甜梨去皮切作厚片火焙乾謂之梨花允
為佳果可充貢　南史張敷曰梨是百果之宗　國史
補李直方第果品楞梨為副　本草梨為快果又名青
田果𤣥圃實　清異録建業野人種梨者詫其味曰蜜
父　劒南詩注村人謂小梨為梨頭　南史宋王𤣥謨
北伐又營貨利一匹布責人八百梨以此倍失人心
北史髙聰廢于家惟脩營園果世稱髙聰梨以為珍異
　童子神通集房次律弟子金圖十二嵗記葛洪仙籙
中三百事次律賞以轉枝梨
詳𩔖　西京雜記上林苑名果有青梨實大芳梨實小
金葉梨出瑯琊王野家太守王唐所獻瀚海梨出瀚海
北耐寒不枯東王梨出海中紫條梨大谷梨細葉梨縹
葉梨紫梨　三秦記漢武帝御宿園(一名/樊川)有大梨如五
升缾落地則破其主取者以布囊承之名含消梨　魏
文帝詔眞定御梨大如拳甘若蜜脆若蔆可以解煩釋
悁　段龜龍凉州記吕光時燉煌太守獻同心梨　永
嘉記青田村有官梨大一圍五寸以供獻名御梨　潘
岳閒居賦張公大谷之梨　廣志洛陽北邙山有張公
夏梨甚甘海内唯有一樹廣都梨重六斤數人分食之
又有常山眞定梨山陽鉅野梨梁國睢陽梨齊郡臨淄
梨鉅鹿膏梨上黨楟梨小而甘新豐箭谷梨關以西梨
多供御　世說秣陵有哀仲家梨甚美大如升入口即
消釋　花木考玉乳梨煬帝時有之　通典太原府河
東郡貢鳳棲梨三千五百顆　演繁露陜州有梨樹貞
觀中有鳯止其上結實香脆其色亦黄號鳳棲梨　洽
聞記九成宫有梨上有爪甲迹號曰一搯梨　曲洧舊
聞語兒梨初號斤梨其大者重至一斤不知語兒何義
鄭州郭傎蒙陵旁産此甚多其父老云有田家兒數嵗
不能言一日食此梨輒謂人曰大好衆驚異以是得名
陳振謂語兒當為禦兒蓋地名梨所從出也按禦兒非
産梨之地不知陳何所據　續虞初志唐武宗有疾邢
道士以紫花梨合丹進之尋愈帝遂詔天下有紫花梨
即時奏上時恒州節度王達尚壽春公主聞眞定李令
種梨數株其一紫花梨即遣寺人就加封檢剪其旁樹
匝以朱欄寶惜纎枝有同月桂當花𤼵之時防蜂蝶窺
耗每以輕綃霧縠逺加籠罩及秋實公主必手選而進
之比達帝庭十得其六七時有李遵來任恒州記室作
進梨表云紫花開處擅美春林縹蒂懸時迥光秋景離
離玉潤落落珠圓甘不得嘗脆難勝口見者笑之曰常
山公何用進殘梨於天府也蓋以有脆難勝口之句此
梨自後為貢賦之常物　齊書扶桑國有赤梨經年不
壞　孔六帖北狄渤海果有樂遊之梨　酉陽雜俎曹
州及揚州淮口出夏梨　傅毅七激雍州之梨出於麗
陰脆不抗齒任口流液握之摧沮批之離析　呉均食
移安定之梨皮薄味厚一枚三升　傅巽七誨襄陽黄
梨　邵康節詩勸君莫食金花梨勸君須食紅消梨金
花紅消兩般梨一般顔色如胭脂紅消食之甘如飴金
花食之先皺眉　格物論食之甘脆無渣滓者為佳品
有一種熟時麋爛可口謂之金鳳梨其次也　石湖詩
注燕山良鄉驛中供金粟梨又内丘鵝梨為天下第一
初熟收藏十一月出汗後方佳　茅亭客話滕處士園
中有梨名車轂圍一尺摘時先以布囊盛之落地即碎
　清波雜志陳州出梨子號青沙爛　學圃雜疏梨如
哀家梨金華紫花梨不可見也今北之秋白梨南之宣
州梨皆吾地所不及聞西洞庭有一種佳者將熟時以
箬就樹包之味不下宣州　原始山東出水梨宣州産
雪梨江浙産酥梨近京出紫煤梨甘棠梨　紺珠梨利
也有乳梨皮厚肉實又霜梨帝壽梨三藏梨　異物志
鹿梨一名鼠梨山梨也　果譜桑梨止堪同蜜煮食
異梨　神異經東方有樹髙百丈敷張自轉葉長一丈
廣六尺名曰梨其子徑三尺剖之白如素食之地仙可
入水火　洞冥記塗山之北有梨大如斗色紫名紫輕
梨　洽聞記祝融峰上有青壇上有梨樹髙三十丈子
如斗至摇落時但見其汁核無得味者　尹喜内傳老
子西遊省太眞王母共食紫梨　漢武内傳太上之果
有𤣥光梨　南康記歸山石城内有梨熟時人食其實
任意取足持歸家人噉輒病味似秋梨　合璧事𩔖王
夫人謂許長史曰交梨火棗是飛騰之藥　眞仙通鑑
祝融峰上有碧玉壇東有紫梨髙三百尺乃夏禹所植
實大如斗赤如日若得食長生不死　酉陽雜俎洛陽
報徳寺梨重六斤　呉越備史李昇本徐氏先是其家
有梨樹結一實大如升其父剖之有赤蛇在其中俄而
蛇走其母榻下尋之不見未幾其母遂孕知誥
　　　栗
總論　埤雅栗味鹹北方之果也　毛詩樹之榛栗又
隰有栗又東門之栗　禮内則栗曰撰之注撰選也栗
多蟲螙宜選擇也　周禮饋食之籩其實栗　左傳女
贄不過榛栗棗脩　史記燕秦千樹栗此其人與千户
侯等　盧諶祭法春秋冬祠皆用栗　格物論栗子苞
生刺多如蝟毛其中著實或單或雙或三四　本草栗
能愈疾人有脚弱者啖數升即健能行栗作粉勝於菱
芡又一莍三顆中顆扁者名栗楔治血理筋骨風痛又
栗實内薄皮名栗荴亦入藥　蜀都賦樼栗罅𤼵注栗
皮拆罅而𤼵也　東觀書栗駭蓬轉蓋今栗房秋熟罅
𤼵其實驚躍如爆去根幹甚逺故謂栗駭　庶物異名
疏埤雅云栗有莍蝟有裹莍蝟栗房也　禮志籩以栗
黄　郭槖駝種樹書栗採時要得披殘明年枝葉益茂
　清異録晉王嘗窮追汴師糧運不繼蒸栗以食軍中
遂呼栗為河東飯
詳𩔖　吕氏春秋果之美者箕山之栗　山海經終南
山其上多栗葛山銅山其木多栗　魏都賦固安之栗
　西京雜記上林苑有侯栗榛栗瑰栗嶧陽栗(嶧陽都/尉曹龍)
(所獻大/如拳)　辛氏三秦記漢武帝果園大栗十五枚一斗
　鄴中記鄴中産巨栗脫其殻可以為杯　晉宫閣名
華林園侯栗六株　廣志闗中侯栗大如雞子　陸璣
詩疏栗五方皆有周秦呉揚特饒呉越被城表裏皆栗
唯漁陽范陽栗甜美長味他方不及倭韓國諸島上栗
大如雞子亦短味不美桂陽有莘栗藂生大如杼子中
仁皮子形色與栗無異也但差小耳又有奥栗皆與栗
同子圓而細或云即莘也今惟江湖有之又有茅栗佳
栗其實更小而木與栗不殊但春生夏花秋實冬枯為
異耳　魏志東夷韓國出大栗如梨　地理志諸暨産
如拳之栗　酉陽雜俎虔州南有漸栗形如棗核李衛
公㑹客盤中有猴栗　本草衍義湖北路有一種栗頂
員末尖謂之旋栗　埤雅江南有小栗謂之芧栗人謂
芧為茅誤　水經注汝水灣中有栗園栗小殊不竝固
安之實也然嵗貢三百石以充天府　杜陽編滄洲有
丹栗大如梨　王逸荔枝賦北燕薦朔濱之巨栗　本
草圖經栗兗州宣州為勝　嶺表録異廣州無栗唯勒
州山中有石栗一年方熟皮厚而肉少味似胡桃仁熟
時或為羣鸚鵡至啄食略盡　益部方物記天師栗生
青城山中他處無有也似栗味美惟獨房為異久食已
風攣
異栗　列仙傳謝𤣥卿遇神仙設鳳冠栗以食　神異
經東北荒中有栗樹髙二十丈子徑三尺二寸長一尺
名尺栗子　物𩔖相感志木栗出東北荒中栗徑三尺
二寸肉黄白味甜食之令人短氣而渴　紺珠桂陽栗
叢生大如斗　物𩔖相感志蜜栗子出睦州青溪洞潭
中如蚌似栗大小内有金星外堅色如栗能制五金有
甜味
　　　棗
總論　詩豳風八月剥棗注剥擊也　禮記棗曰新之
注棗易有塵埃恒拭之使新　周禮饋食之籩其實棗
　史貨殖傳安邑千樹棗與千户侯等　埤雅棗實未
熟雖擊不落已熟則爛不擊自墮齊民要術所謂全赤
即收撼而落之為上也故乾則紅皺復為烏鳥之費半
赤而收者肉未充滿故於全赤之時剥而落之　後山
叢談諺曰棗不濟儉謂棗熟則嵗豐也　齊民要術旱
澇之地不任稼穡者種棗則任矣　王禎農書棗熟著
霧則多損以檾麻或稭穰四散絟樹上可避霧　齊民
要術正月一日日出時以斧斑駁椎之名嫁棗不椎則
花無實子易零落　埤雅噉棗令人齒黄嵇康養生論
曰齒居晉而黄晉人食棗故也　墨客揮犀太原人喜
食棗無貴賤老少嘗置棗於懷袖間等閒探取食之則
人之齒皆黄縁食棗故乃驗嵇叔夜齒居晉而黄之說
　清異録百益一損者棗一益百損者梨醫氏目棗為
百益紅梨為百損黄或又謂棗是聖花兒　竹坡詩話
韓退之城南聯句云紅皺曬簷瓦黄團繫門衡黄團當
是瓜蔞紅皺當是棗　太平廣記木蜜棗子也　盧諶
祭法春祠用棗油　謝承後漢書孟節能含棗核不食
可至十年　晏子春秋楚荘王愛馬噉棗脯　北史晉
陽館中有一蠕蠕客有異算術綦母懷文指庭中棗樹
令其布算即知其實數并辨若干純赤若干赤白相半
於是剥數之惟少一子算者曰必不少但更撼之果落
一實
詳𩔖　爾雅棗壺棗邊要棗櫅白棗樲酸棗遵羊棗洗
大棗蹶洩苦棗晢無實棗還味棯棗注今江東呼棗大
而銳上者為壺棗要棗細腰棗今謂之鹿盧棗白棗即
今棗子白乃熟酸棗樹小實酢羊棗實小而圓紫黒色
俗呼為羊矢棗大棗今河東猗氏縣出如雞卵無實棗
不著子也還味短味也　西京雜記上林苑名果有弱
枝棗玉門棗棠棗青華棗梬棗赤心棗西王母棗　廣
志穀城紫棗長二寸西王母棗大如李核三月熟在衆
果之先河南汲郡棗一名墟棗一名安邑棗梁國夫人
棗大白棗名曰蹙咨小核多肌三皇棗駢白棗灌棗皆
官園所植又有狗牙雞心牛頭羊角獼猴細腰互棗大
棗﨑亷棗桂棗夕棗諸名　潘岳閒居賦周文弱枝之
棗李善注周文王時有弱枝之棗甚美禁不令人取置
樹苑中　魏文帝詔凡棗味莫如安邑御棗也　本草
衍義御棗甘美輕脆後衆棗熟而易生蟲今人所謂撲
落酥者是也　晉宫闕名華林園王母棗十四株　鄴
中記石虎園中有羊角棗二子一尺　隋記煬帝苑中
有金槌棗牙樣棗　大業拾遺記信都獻仲思棗長四
寸紫色細文核肥有味　北夢瑣言石晉時趙令公瑩
家有檽棗樹　鄧元錫物性志今有紫棗𤣥棗實入藥
生密雲者實小而甘曰密雲棗又有天棗産南徐州蕭
縣實如酸棗可食又樂氏棗生山東青州府多膏味美
為棗之冠又南棗産浙之浦江縣味甘肉厚核小肌細
　栁貫打棗譜紅棗出山東紅色香棗出哈密天蒸棗
乾紅於樹上鹽官棗出海鹽紫色味甚佳莵棗出丹陽
　果譜窑坊棗味佳出應天府窑坊門内脆棗實小而
圓生食脆美不能久畱出章丘縣　地理志河中府貢
龍骨棗拂菻千年棗　清異録睢陽有雞冠棗宜作脯
醍醐棗宜生啖　方輿勝覽普州鐵山棗陳希夷所種
　庶物異名疏暹羅貢物有萬年棗　南方草木狀海
棗樹身無閑枝直聳三四十丈樹頂四面生十餘枝葉
如㯶櫚五年一實大如杯盌核兩頭不尖雙卷而圓味
極甘美安邑御棗無以加也　劉珣嶺表録廣州一種
波斯棗或三五年一番結子亦似此中青棗但小耳
李時珍曰無漏子即波斯棗番人名其木曰窟莽名其
實曰苦魯麻棗　紺珠沙棗出甘州萬年棗出忽魯謨
斯青璣棗出河中火棗仙果　農書南北皆有棗然南
棗堅燥不如北棗肥美生於青齊晉絳者尤佳　束哲
𤼵蒙記甘棗令人不惑　小爾雅棘實謂之棗陸佃曰
大者棗小者棘蓋若酸棗
異棗　尹喜内傳玉文之棗其實如瓶　漢武内傳西
王母為帝設玉門之棗　漢郊祀志李少君曰臣嘗遊
海上見安期生食巨棗大如瓜　伽藍記景陽山百果
園有仙人棗長五寸把之兩頭皆出核細如針霜降乃
熟　杜陽編滄洲有碧棗大如梨　北夢瑣言永樂縣
有無核棗蘓氏女得之不食五穀年五十顔如處子
神異經北方荒中有棗林髙五丈敷張枝條一里餘子
長六七寸圍過其長熟赤如朱乾之不縮氣味甘潤殊
於常棗　述異記北方有七尺棗　洞㝠記嵭嵻細棗
出嵭嵻山臨碧海上萬年一實如今之軟棗迮之有膏
可燃燈西王母握核以獻帝因名曰握核棗(嵭嵻一/作嵭嵣)
拾遺記北極岐峰之陰多棗樹百尋其枝莖皆空其實
長尺核細而柔百嵗一實　奚囊橘柚糜欽棗出眞陵
之山食一枚大醉經年不醒　解酲語閒閒眞人于帝
前致天台仙果取金盒覆之少頃得鶴珠棗三十枚
賈氏說林昔有人得安期大棗在大河之南煮三日始
熟香聞十里死者生病者起其人食之白日上昇故地
名煮棗　七修𩔖藁正徳間崇徳民蔣輗素事鍾吕好
植果木一日有老人過門曰我有棗枝可種也蔣受而
植之明年即生佳棗肉且離核墜地即碎至今存焉人
以為仙種
　
　
　
　
　
　
　
　
　格致鏡原卷七十四
欽定四庫全書
　格致鏡原卷七十五　　　大學士陳元龍撰
　　果𩔖(二/)
　　　柑
總論　周處風土記柑甘也滋味甜美特異者也莖葉
無異於橘但無刺耳　上林賦黄甘橙楱註郭璞曰甘
橘屬而味精　國史補李直方嘗第果品如貢士者以
甘子為四　襄陽記李衡于武陵龍陽洲上種柑千樹
名曰木奴　清異録天寶中内中柑樹結實帝日與貴
妃賞御呼為瑞聖奴又李甘家號甘子為金輪藏以避
諱故也　蘇軾黄甘傳黄甘拜温尹平陽侯更封甘子
為穰侯　神異經東方裔外有建春山其上多柑　韓
彦直橘録凡圃之所植柑比之橘纔十之一二大抵柑
之植立甚難灌溉鋤治少失時或嵗寒霜雪頻作柑之
枝頭殆無生意橘則猶故也　宋書彭城王義康四方
獻饋皆以上品獻柑大三寸　隋書文帝好食柑蜀中
摘黄柑以蠟封其蒂獻之香氣不散　唐拾遺益州每
年進柑子皆以紙裹之後易以布　太眞外傳帝示宰
臣曰朕近於蓬萊宫内種柑子數株今結實一百五十
顆乃與江南及蜀道所進不異　坡詩註唐故事賜近
臣黄柑以黄羅包之人各二枚上元夜以黄柑遺近臣
謂之傳柑宴　世說王丞相儉帳下柑果盈溢渉春壞
爛　聞見後録安定郡王以黄柑釀酒名曰洞庭春色
　春渚紀聞東坡恵州白鶴峯上梁文云自笑先生今
白髮道傍親種兩株柑時先生六十二嵗意謂不十年
不著子恐不能待也章申公父俞年七十集賓親為慶
㑹有餉柑者味甘而實極瑰大既食之即令收核種之
後圃坐人竊笑後公食柑十年而終　南方草木狀交
阯人以席囊貯蟻鬻柑于市其窠如薄絮囊皆連枝葉
蟻在其中并窠而賣蟻赤黄色大于常蟻南方柑樹若
無此蟻則其實皆為羣蠧所傷無一完者矣
詳𩔖　風土記有黄者有頳者頳者謂之壺柑即乳柑
　古今注柑實形如石橊者名壺柑　廣志有黄柑一
核有成都平蒂柑大如升色蒼黄犍為南安縣出黄柑
　荆州記宜都郡舊江北柑園名宜都柑新州出變柑
有苞大於升者且皮薄如洞庭之橘餘柑之所不及移
植數百里形味俱變因以為名　舊唐書羅浮柑子開
元中始有種于南樓寺其後常資進獻幸蜀幸奉天之
嵗皆不結實　陳藏器本草柑𩔖有石柑沙柑　韓彦
直譜眞柑在品𩔖中最貴結實顆皆圓正膚理如澤蠟
始霜之旦園丁採以獻風味照座擘之則香霧噀人一
名乳柑謂其味之似乳酪温人謂乳柑為眞柑意謂他
種皆若假設者而獨眞柑為柑耳温四邑皆種柑推泥
山為最泥山所産柑其大不七寸圍皮薄而味珍脈不
黏瓣食不畱滓一顆之核纔一二間有全無者生枝柑
似眞柑色青而膚麤形不圓味似石橊微酸古今注所
云壺柑疑此𩔖是鄉人以其耐乆畱之枝間俟其味變
甘帶葉而折堆之盤俎新美可愛海紅柑顆極大有及
尺以上圍者皮厚而色紅藏之乆而味愈甘木髙二三
尺有生數十顆者枝重委地亦可愛是柑可以致逺初
因近海故以海紅得名洞庭柑皮細而味美比之他柑
韻稍不及熟最早藏之至來嵗之春其色如丹其種自
洞庭山來故名朱柑𩔖洞庭而大過之色絶嫣紅味多
酸以刀破之漬以鹽始可食他柑必接唯朱柑不用接
而成金柑比他柑特小其大者如錢小者如龍目色似
金肌理細瑩圓丹可翫噉者不削去金衣若用以漬蜜
尤佳木柑𩔖洞庭而膚理堅頑瓣大而乏膏液外彊中
乾故名以木甜柑𩔖洞庭髙大過之每顆必八瓣不待
霜而黄比他柑加甜柑林未熟之日是柑最先摘置之
席間青黄照人　全芳備祖韓彦直但知乳橘出于泥
山獨不知出于天台之黄巖者尤天下之竒也　彚苑
柑品不同而温台之柑最良嵗充上貢焉柑之大者擘
破氣如霜霧　紺珠饅頭柑近蒂起饅頭尖味甘銅鈴
柑形如鈴頗酸山柑生岩谷間小如豆蜜煎食花柑霜
後弄色紅黄夾道美觀不可食　雨航雜録溫州乳柑
陳將軍曽以饋予自溫至錫閱數千里不變問何以然
曰採時不去其枝葉則氣不泄盛時以緑豆為末劑其
温性則氣不蒸故久而不變　橘録凡柑圃之近塗泥
者實大而繁味尤珍耐乆不損名曰塗柑販而逺適者
遇塗柑則爭售　正字通蜜羅柑皮皺　事物原始近
有佛手柑形如佛手其皮㸃茶甚香　藝海泂酌飛穰
一名佛手柑　劉氏𩔖山北勝州有柑狀如獅頭大如
碗
柑異　述異記南康郡南東望山有人入山山頂柑子
正熟三人共食致飽懷二枚欲示人聞空中語云催放
雙柑乃聽汝去　異聞録南中柑正熟上謂董元素曰
卿能致否元素安一盒於御榻前呼柑來數刻微風入
簾啟盒甘滿奏曰此江陵甘也　異苑河内司馬元𦙍
元嘉中為新釜令月旦設祭柑化而為鳶　開元遺事
明皇得合歡柑與宰臣分食之又令工畫為圖　開元
遺事明皇食柑千餘枚皆缺一瓣問進柑使者云途中
有道士嗅之蓋羅公逺也
　　　橘
總論　春秋運斗樞璇樞星散為橘　書禹貢揚州厥
苞橘柚錫貢孔安國疏小曰橘大曰柚不耐寒故包致
　考工記橘踰淮而化為枳此地氣使然也　淮南子
橘樹之江北化而為橙　山海經洞庭之山其木多橘
　吕氏春秋果之美者江浦之橘　神異經東方裔外
有建春山其上多橘　史記江陵千樹橘與千户侯等
　屈原橘頌緑葉素榮紛其可喜兮曽枝剡棘圓果摶
兮青黄雜糅文章爛兮　杜預七規糅以丹橘　洪舜
俞老圃賦沐醯青橘之絲　草木狀橘白華赤實皮香
有美味自漢武帝交阯有橘官長一人秩二百石主貢
御橘　述異記越多橘柚園嵗出橘稅有稅户名橘籍
呉闞澤表云請除臣橘籍　呉志呉王餽魏文帝大橘
帝詔羣臣曰南方有橘酢正裂人牙時有甜耳　李徳
裕橘賦序清霜始降上命中使賜宰臣等朱橘各三枚
蓋靈囿之所植也　寰宇記橘洲在長沙縣江中大水
諸洲皆没此洲獨存　白玉蟾橘隱記瀟湘有橘鄉洞
庭有橘里彭澤有橘市　獨異志李衡江陵種橘千樹
嵗收其利謂其子曰吾有木奴千頭可為汝業當終身
衣食也　清異録莊宗小酌進新橘命諸侯咏之唐朝
美詩先成有金香大丞相云云　後山詩話韋蘇州詩
云憐君卧病思新橘試摘纔酸亦未黄書後欲題三百
顆洞庭須待滿林霜比見右軍一帖云奉橘三百枚霜
未降未可多得蘇州蓋取諸此　曲洧舊聞菓中易生
者莫如桃而結實遲者莫如橘諺曰頭有二毛好種桃
立不踰膝好種橘蓋言桃可待橘不可待　郭槖駞種
樹書南方柑橘雖多然亦畏霜不甚收唯洞庭霜雖多
無所損橘最佳嵗收不耗以死鼠埋橘樹根下次年必
盛涅槃經云如橘得鼠其果子多　感應𩔖從志橘見
屍而實繁　研北雜志洞庭以種橘為業者其利與農
畝等宋政和元年冬大寒積雪尺餘河水盡冰凡橘皆
凍死明年伐而為薪取給焉葉少蘊作橘薪以志其異
　橘録鄉人有用糖􁊱橘者謂之藥橘橘皮最有益於
藥去盡脈則為橘紅青橘則為青皮
詳𩔖　韓彦直橘録黄橘狀比之柑差褊小而香霧多
于柑雨暘以時則肌充而味甘其圍四寸色方青黄時
風味尤勝過是則香氣少減塌橘狀大而褊其南枝之
向陽者外緑而心甚紅經春味極甘美瓣大而多液包
橘取其纍纍然若包聚之義是橘外薄内盈隔皮脈瓣
可數有一枝而生五六顆者懸之極可愛綿橘微小極
軟美可愛故名結子甚稀沙橘取細而甘美之稱或曰
種之沙洲之上地虚而宜于橘故其味特珍然邦人稱
物之小而甘美者必曰沙(如沙瓜沙蜜/沙糖之𩔖)特方言耳茘枝
橘膚理皺密𩔖茘子故名軟條穿橘結實頗大皮色光
澤其心虚有瓣如蓮子穿其中其體性弱不可犯霜不
可以耐乆又名為女兒橘油橘皮似以油飾之中堅而
外黑緑橘比他橘微小色紺碧可愛不待霜食之味已
珍畱之枝間色不盡變隆冬採之生意如新乳橘狀似
乳柑極甘芳又名漳橘自然橘以橘子下種待其長厯
十年始作花結實味甚美由其本性自然不雜人為故
其味全早黄橘著花結子比其𩔖獨早秋始半其心已
丹千頭方酸而早黄橘之微甘已囘齒頰矣凍橘其顆
如常橘之半八月作花既而橘林已盡乃始傲然冰雪
中著子甚繁春二三月始採之　陳藏器補本草橘𩔖
有朱橘乳橘黄淡子　紺珠山橘血橘湘橘獅橘狗橘
蛻花橘　述異記漢章帝時上虞縣獻玉色橘　廣州
記羅浮山橘夏熟實大如柿　南夷志甘橘大釐城有
之其味甚酸有橘大如覆杯　張勃呉録建安郡有橘
九月結實正赤冬月樹上覆裹之至明年春夏色變青
黑味尤絶美上林賦盧橘夏熟注盧黑色蓋即是乎
韓彦直橘録序橘出蘇州台州西出荆州南出閩廣皆
木橘耳不敢與温橘齒　江淮異人録陳允升好道撫
州危全諷嘗夜坐謂之曰豐城橘美頗思之允升曰方
有一船泊豐城港今為取之港去城十五里少頃便還
攜一布囊得橘數百
異橘　黄帝外傳王母遺帝以崑山交枝萬年之橘
列仙傳穆天子㑹王母於瑶池食白橘　拾遺記條陽
山中有白橘花色翠而實白大如瓜香聞數里　草木
狀呉黄武中交阯太守士燮獻橘十七實同一蒂以為
瑞異　續世說平西將軍庾亮送橘十二實共一蒂為
瑞異　藝文𩔖聚梁時王僧辨家有橘三十子一蒂以
獻　太眞外傳明皇種橘于蓬萊宫結一合歡橘實上
與妃子持玩曰此果似知人意　栁毅傳洞庭之陰有
大橘樹焉鄉人謂之社橘向樹三擊有武夫出于波間
揭水指路　幽怪録巴卭人家橘園有大橘如三斗盎
剖開有二叟對奕一叟曰橘中之樂不減商山恨不能
㴱根固蒂為愚人摘下耳　太平廣記李崇眞在蜀庭
中有一橘大而晚熟有小孔如針賓僚驚異及剖則有
赤斑蛇蟠其中
　　　橙子
埤雅橙亦橘屬若柚而香　物𩔖相感志葉有兩刻缺
者是也生實香美可食　韓彦直橘録橙子木有刺似
朱欒而小經霜早黄膚澤可愛香氣馥馥可以熏袖可
以芼鮮可以漬蜜眞嘉實也　風俗通橙皮可為醤韲
　彚苑橙實大者如杯苞黄皮厚蹙衂如沸皮可漬蜜
今人取橙皮合湯香味殊美橘不得比焉　劉孝標啟
南中橙柑青鳥所食始霜之旦採之風味照座擘之香
霧噀人脈不黏膚食不畱汁　魏王花木志蜀中有給
客橙冬夏花實相繼通歲食之亦名盧橘　戒菴漫筆
橙香在皮而瓤則酸古云在南稱柑在北稱橙非也
　　　柚子
爾雅柚條郭注似橙實酢生江南　埤雅柚似橙而大
於橘故曰執錫分銀操橙証柚一名條秦風所謂有條
者即此本草云柚皮味甘誤也柚皮極苦不可向口皮
甘者乃橙耳　列子呉楚之國有大木其名曰櫾(同/柚)碧
樹而冬生實丹而味酸食其皮汁已憤厥之疾　吕氏
春秋果之美者雲夢之柚　廣州記廣州别有雷柚
廣志成都有柚大如斗　原始今江南産大橘名曰柚
俗呼蜜團　桂海虞衡志廣南臭柚皮甚厚染墨打碑
可代氊刷且不損紙　五雜組今閩廣有一種如瓜者
方言謂之抛蓋其蒂最牢任風抛擲而不墜也其色味
彌劣矣
　　　杮
總論　說文柿赤實果也　爾雅翼柿於經罕見惟内
則所加庶羞三十一物中有之　酉陽雜俎柿有七絶
其一繁實　晉宫闕名華林園柿六十七株　范汪祠
制孟冬祭用柿　歐陽修歸田録今唐鄧間多大柿其
初生澀堅實如石凡百十柿以一榠櫨置其中(榲桲/亦可)則
紅熟爛如泥而可食土人謂之烘柿者非用火乃用此
耳　酉陽雜俎木中根固柿為最俗謂之柿盤　韓昌
黎詩金烏下啄頳虬卵註謂柿也　方書杮有紋稜者
治癰效　果譜杮餅大柿去皮捻扁日曬夜露至乾納
甕中待生白霜取出一名白柿又名杮花杮霜即柿餅
所出霜也乃柿中精液　正字通又有醂(音/覽)柿謂鹽漬
之也
詳𩔖　格物論柿朱果也大者如楪圓八稜稍扁次者
如拳又有如牛心者有如雞鴨卵者又有名鹿心者至
小者名猴柿皆以少核者為佳八九月後方熟南劒尤
溪柿處州松陽柿最為竒品　述異記番禺有酸柿
戒菴漫筆柿𩔖大小形狀極多有火盆柿大而匾方柿
四稜六稜乾瓤無核甚佳火珠柿多核不美緑柿品下
　潛確𩔖書黄柿可和米粉作糗朱柿皮薄更甘珍椑
柿色青性冷可生啖不堪乾能壓丹石毒火乾者為烏
柿日乾者為白柿　果譜塔柿大於諸柿去皮掛木上
風日乾之佳著蓋柿蒂下别有一層蒸餅柿狀如市賣
炊餅　學圃餘疏海門杮罐杮無核皆甘冷可食　紺
珠水杮脆而多漿菴吉杮出瓜哇國狀如橊皮厚潤如
橘囊内白肉四塊甘酸　地理志梁侯園有烏椑八稜
柿許州土貢柿　西京雜記上林苑之椑三青椑赤葉
椑烏椑　正字通椑杮同𩔖柿赤而椑烏緑故謂烏椑
　本草椑柿柿之小而卑者他柿熟則黄赤唯此雖熟
亦青黑色　張爾公曰椑即緑杮别名搗汁染罾扇曰
柿漆　蘇頌圖經一種小柿謂之軟棗俗呼牛嬭柿李
時珍曰小員如指頭大者名丁香杮
　　　茘枝(附錦/茘枝)
總論　蜀都賦側生茘枝　扶南記木以茘枝為名者
以其結實時枝弱而蒂牢不可摘取以刀斧劙取其枝
故以為名耳　西京雜記尉佗獻髙祖鮫魚茘枝髙祖
報以蒲桃錦四疋　三輔黄圖漢武帝破南越得龍眼
茘枝菖蒲植上林苑中因起扶茘宫茘枝自交阯移植
百株于庭無一生者連年猶移植不息後數嵗偶一株
稍茂終無華實一旦萎死遂不復蒔其實則歳貢焉
謝承後漢書和帝時交阯七郡貢生茘枝十里一置五
里一堠晝夜奔騰有毒蛇猛獸之害臨武長唐羌上書
言狀罷之　晉書咸寧二年六月癸丑薦茘枝于太廟
　唐書楊妃生於蜀好茘枝南海茘枝勝蜀故每嵗飛
馳以進然方暑而熟經宿輒敗　曾鞏貢茘枝狀生茘
枝畱五七日輒壞故雖嵗貢皆乾而致之茘枝成實在
六七月間雖乾而致之然新者於其甘滋猶未盡失至
於經嵗則所存者特其滓苴而已　南方草木狀茘枝
樹髙五六丈餘如桂樹緑葉蓬蓬冬夏榮茂青華朱實
實大如雞子核黄黑似熟蓮實白如肪甘而多汁似安
石橊有甜酢者至日將中翕然俱赤則可食也一樹下
子百斛　張九齡茘枝賦序南海郡出茘枝焉每至季
夏其實乃熟狀甚瓌詭味特甘滋百果之中無一可比
　白樂天茘枝圖序生巴峽間形狀如帷蓋葉如桂冬
青花如橘春榮實如丹夏熟朶如蒲桃核如枇杷殻如
紅繒膜如紫綃瓤肉潔白如冰雪漿液甘如醴酪若離
本枝一日而色變二日而香變三日而味變四五日外
色香味盡去矣　李肇國史補李直方嘗第果實名如
貢士者或薦茘枝曰當舉之首　清異録閩士謂我土
茘枝眞壓枝天子釘坐眞人天下安有竝駕者　果譜
茘枝以林檎為兄石橊為弟龍眼為奴　蔡襄茘枝譜
茘枝食之有益於人列仙傳稱有食其華實為茘枝仙
人本草亦列其功葛洪云蠲渴補髓或以其性熱有人
日噉千顆未嘗作疾即少熱以蜜漿解之　開元遺事
明皇命方士以藥傅茘枝根得核小宫人呼為丁香子
　影燈記𤣥宗正月十九夜於長春殿漫撒閩中紅錦
茘枝令宫人爭拾之　清異録嶺南茘枝固不逮閩蜀
劉鋹每年設紅雲宴正紅茘枝熟時　蔡譜茘枝唯閩
粤南粤巴蜀有之漢初南粤王尉佗以之備方物始通
中國相如賦上林云荅􁋫離支(即茘/枝)蓋夸之也今廣南
州郡與夔梓之間所出大率早熟肌肉薄而味甘酸其
精好者僅比東閩之下等閩中唯四郡有之福州最多
興化軍最為竒特泉漳時亦知名其於果品卓然第一
　呉録蒼梧多茘枝生山中人家亦種之　南中八郡
志犍為僰道縣出茘枝　水經注巴州治有官茘枝園
夏至則熟二千石嘗設廚膳命士大夫共㑹樹下食之
　容齋隨筆莆田茘枝名品皆出天成雖以其核種之
終與其本不相𩔖宋香之後無宋香所存者孫枝耳陳
紫之後無陳紫過牆則為小陳紫矣里人謂此果形狀
變態百出或似龍牙或𩔖鳯爪釵頭紅之可簪緑珠子
之旁綴是豈人力所能加哉　蔡譜有閒嵗生者謂之
歇枝有仍嵗生者半生半歇也最忌麝香或遇之花實
盡落其熟未經採摘蟲鳥皆不敢近或已取之蝙蝠蜂
蟻爭來蠧食園家每破竹五七尺摇之答答然以逼蝙
蝠之屬　呉船録六月辛巳招送客燕于眉州時茘子
已過郡中猶餘一株皆如渥丹盡擷以見餉偶有兩柈
畱館中經宿取視緑葉紅實粲然乃知尋常用籃絡盛
貯徒欲透風不知為雨露沾灑風日炙薄經宿色香都
變試取數百顆貯以大合密封之走介入成都以遺髙
宋二使者亦兩夕到二君囘書云風露之氣如新記之
以告好事者　徐􁏕茘枝譜當盛夏時乘曉入林中帶
露摘下浸以冷泉則殻脆肉寒色香味俱不變嚼之可
至數百顆或畏其飽㸃鹽少許噉之即消又鄉人常選
鮮紅者於竹林中擇巨竹鑿開一竅置茘節中仍以竹
籜裹泥封固其隙藉竹生氣滋潤可藏至冬春色香不
變若紅鹽火焙曬煎者俱失眞味竟成二物矣　黄庭
堅答王補之書某所作茘枝湯擘生茘枝肉别貯其自
然汁以水解白沙蜜漸入和合令味相得即并茘枝肉
上火煮減半以甆合貯之計客數人一勺又令入湯小
半盞煎沸用紗囊盛龍腦先撲熱盞乃注湯　蔡譜紅
鹽者民間以鹽梅滷浸佛桑花為紅漿投茘枝漬之曝
乾色紅而甘酸可三四年不蛀白曬者正爾烈日乾之
以核堅為止畜之甕中密封百日謂之出汗去汗耐久
不然踰嵗壞矣蜜煎者剥生茘枝笮去其漿然後蜜煮
之予前知福州用曬及半乾者為煎色黄白而味美可
愛　農書茘枝成朶曬乾者名為茘錦　山堂肆考叙
州府土人善為茘枝煎可以致逺　徐譜劉誠意謂乾
茘枝變者先於殻上刺十許孔用蜜水浸之以銀盂盛
於湯罐頭上蒸透即肉滿可食
詳𩔖　圖經茘枝其品閩中第一蜀川次之嶺南為下
茘枝有名狀元紅惟楓亭為多　呉船録川廣茘枝生
時固有厚味多液者乾之肉皆瘠閩産則否　蔡譜興
化軍最重陳紫其樹晚熟其實廣上圓下大可徑寸有
五分香氣清逺色澤鮮紫殻薄而平瓤厚而瑩膜如桃
花紅核如丁香母剥之凝如水晶食之消如絳雪凡茘
枝以甘為味若過甘與淡失味之中唯陳紫之於色香
味自㧞其𩔖陳氏欲採摘必先閉户隔牆入錢度錢與
之得者自以為幸不敢較其直之多少也江家緑大較
𩔖陳紫而差大獨香薄而味少淡方家紅可徑二寸色
味俱美言茘枝之大者皆莫敢擬游家紫出名十年種
自陳紫實大過之小陳紫比陳紫差小又時有􁜨核者
因而得名宋公茘枝樹極髙大實如陳紫而小甘美無
異或云陳紫種出宋氏世傳其樹已三百嵗舊屬王氏
黄巢兵過欲斧薪之王氏媼抱樹號泣求與樹皆死賊
憐之不伐藍家紅泉州為第一周家紅獨立興化軍三
十年後生益竒聲名乃損然亦不失為上等何家紅出
漳州法石白出泉州法石院色青白緑核頗𩔖江緑色
丹而小茘枝皆紫核此以緑見異出福州圓丁香丁香
茘枝皆傍蒂大而下銳此種體圓與味俱勝虎皮者紅
色絶大繞腹有青紋正𩔖虎斑牛心者以狀言之長二
寸餘皮厚肉澀玳瑁紅茘枝上有黒㸃疎密如玳瑁斑
硫黄顔色正黄而刺微紅亦小茘枝以色名之也朱柿
色如柿紅而扁大亦云朴杮出福州蒲桃茘枝穂生一
朶至一二百將熟多破裂凡茘枝每顆一梗長三五寸
附於枝此等附枝而生樂天所謂朶如蒲桃者正謂是
也其品殊下蚶殻者殻為㴱渠如瓦屋焉龍牙者茘枝
之變怪者其殻紅可長三四寸彎曲如爪牙而無瓤核
全樹忽變非常有也水茘枝漿多而淡食之蠲渴茘枝
宜依山或平陸有近水田者清泉流溉其味遂爾出興
化軍蜜茘枝純甘如蜜是謂過甘失味之中丁香茘枝
核如小丁香樹病或有之亦謂之􁜨核皆小實也大丁
香出福州厚殻紫色瓤多而味微澀雙髻小茘枝每朶
數十皆竝蒂雙頭因以目之眞珠剖之純瓤圓白如珠
茘枝之小者止於此十八娘色㴱紅而細長時人以少
女比之俚傳閩王王氏有女第十八好噉此品因而得
名其塜旁猶有此樹云將軍茘枝有為此官者種之出
福州釵頭顆紅而小可間婦人簪翹之側故特貴之粉
紅者茘枝多㴱紅而色淺者為異謂如傅朱粉之飾故
曰粉紅中元紅茘枝將絶纔熟以晚重於時火山本出
廣南四月熟味甘酸而肉薄穂生梗如枇杷閩中近亦
有之　徐譜福州品有駞蹄長大甘柔金㯶上銳下方
色㴱黄栗玉似金㯶而圓味差勝洞中紅出宿猿洞因
名星毬紅色紅而不絳扁者如橘圓者如雞子核皆如
丁香亦有無核者食之甘脆有韻蓋神品也饅頭皮粗
厚味甘大如饅頭故名磨盤皮粗厚味甘大如雞子近
蒂處甚平七月熟金線實圓刺尖有金線界其中鳳池
超實圓味甘中冠亦呼中觀體圓核小皮光味清成熟
時香聞數里惟鳳岡環水内者肉裹其核過半他處肉
薄核露風味頓減桂林皮粗厚大如雞子味甘金鐘形
如鐘皮略麤厚色如硃砂味甘𩔖桂林勝畫皮厚刺尖
味甘肉豐七月熟出長樂縣六都者佳鑛玉皮麤厚味
甘濃緑珠一名結緑俗呼緑茘枝實如山榛無核味最
清至熟時實與葉無辨惟鳳岡有之此異品也紅繡鞋
實小而尖形如角黍核如丁香味極甘美傳即十八娘
種雞引子一朶數十枚大小錯出其大者核小小者無
核七月熟山中冠實大而圓餘茘將盡此茘始熟味微
酸澀馬先白其熟最早味不甚甘山金鐘實大微長茘
之中等者中秋緑色緑味微酸熟最後故名松柏蕾皮
厚而粗味澀大如松子故名勝江萍以味甘得名皮光
山枝中之最佳者或呼為勝江陳淨江瓶俱此種滿林
香皮微黄味甘其香倍於衆品鵞卵皮光無刺色紅蜜
丸味甘肉厚俗呼肉丸鵲卵皮薄實圓斑如鵲卵味微
酸山枝中之佳者七月熟白蜜皮粉紅甘如蜜醋甕色
微黄味酸品最下雞肝實扁味甘色紅無核牛膽顆極
大一握僅三四枚山枝品之異者興化品有星垂皮紅
實如鴨卵茘枝之最大者俗呼秤錘出莆田呉塘村樹
大七八圍腹空可容五六人盤根如山霞墩茘枝出霞
墩故名蔡宅紅出蔡君謨故居因名黄石紅即蔡譜中
宋公茘枝又皺玉郎官紅游丁香紫璚百步蘭西紫黄
香瑞堂紅松紅麝囊紅黄玉玉堂紅白蜜青甜松蕾水
澑緑羅𫀆(一名/緑紗)泉州品有七夕紅早紅張官人馬家緑
百歩香火烟鼈卵皮紅大如鼈卵核如米粒緑衣郎皮
緑如瓜皮實如鴨卵味甘澀椰鐘顆極大𩔖興化秤錘
進貢子其熟最先實如黑葉黑葉皮紅比狀元紅稍大
麻餅味甘酸漳州品有中半虎皮斑冰團大緑小緑余
家緑　老學菴筆記余㴱罷相居福州第中有茘枝絶
大而美名曰亮功紅亮功者㴱家御書閣名　曾子固
茘枝狀一品紅言於茘枝為極品也出福州　陳翰臣
瀟瀟齋筆談宋家香見刳於黄巢樹幹既穿茘核遂隙
剝之一一可驗此理之不可曉者延壽紅乃宋狀元徐
鐸所植迄今亭亭獨茂果實豐美樹下有井暑月就噉
樹下汲井渫浸茘實風味倍增蔡氏宗祠中緑紗一株
嵗不多生而色香味殊絶半或無核足稱珍品　閩部
疏楓亭茘枝名以狀元香為最然實不如長樂勝畫肉
厚而味甘當為種中第一第乾之不能如狀元香風味
　廣志南廣茘枝熟時百鳥肥其名曰焦核小次曰春
花次曰胡偈此三種為美有似鼈卵者大而酸以為醢
和率生稻畦間　嶺表録異茘枝焦核者性熱液甘食
之過度即蜜漿制之又有蠟茘枝黄色味稍劣於紅者
　雞肋編海南有無核茘枝　談苑茘枝再接遂無核
　海槎餘録茘枝産於瓊山者曰進奉子核小而肉厚
味甚嘉土人摘食必以淡鹽湯浸一宿則脂不黏手
梧潯雜佩潯州亦有茘枝獨平南所出最佳皮色緑而
雜以紅㸃斑駁可愛名曰緑葉香味亦不下鬱林又自
邑至郡疾行半日可達故鮮美尤勝　桂海虞衡志龍
茘狀如小茘枝而肉味似龍眼但可蒸食不可生噉
錦茘枝　髙濓草花譜錦茘枝草本藤蔓種盆結縛成
蓋生果若茘枝少大色金紅肉甜可食
　　　龍眼
蜀都賦旁挺龍目　魏文帝詔南方果之珍異者有龍
眼茘枝令嵗貢焉　呉氏本草龍眼一名比目　廣雅
益智龍眼也　果譜一名繡水團川彈子　彚苑一種
最大者曰虎眼肉厚味甘食之益人　南方草木狀龍
眼樹如茘枝但枝葉稍小殻青黄色形圓如彈丸核如
木梡子而不堅肉白而帶漿其甘如蜜一朶五六十顆
作穂如蒲萄然茘枝過即龍眼熟故謂之茘枝奴言常
隨其後也　清異錄賈人自嶺外還得一枝龍眼已鹽
乾凡四十團共千枚至荆南獻髙保勉因作小琅玕檻
子立置之名之曰海珠叢　錦繡萬花谷廣州别有龍
眼似茘枝而小又坡云亷州龍眼質味殊絶可敵茘枝
　東坡集閩越人髙茘子而下龍眼吾為評之茘子如
食蝤蛑大蟹斫雪流膏一噉可飽龍眼如食彭越石蟹
嚼嚙乆之了無所得然酒闌口爽饜飽之餘則咂啄之
味石蟹有時勝蝤蛑也　顧大典清音閣集龍眼熟稍
後而枝頭灼灼如黄金彈丸其味雖不及茘枝甘醲而
清潤似過之鄙之為奴則過矣其殆伯仲之間乎　閩
部記山果中有枝葉畧似鳳尾焦者曰山龍眼結實纍
纍似龍眼小而味酸山僧取以供佛
　　　楊梅
臨海異物志楊梅大如彈丸正赤五月中熟熟時似梅
其味甜酸　格物論有紅白紫三種紅者味勝於白紫
者又勝於紅顆大而核細尤天下之竒也　南越行紀
羅浮山頂有湖楊梅山桃繞其際海人時登採拾止得
於上飽噉不得持下　林邑記林邑山楊梅其大如杯
椀青時極酸既紅味如崖蜜以醞酒號梅香酎非貴人
重客不得飲之　劍南詩注項里鄉俗謂楊梅止曰梅
謂選擇楊梅曰作梅　呉興記故章縣北有石郭山上
生楊梅常以貢御　南越志熈安縣多楊梅　彚苑楊
梅塢内金嫗家楊梅甚盛俗所謂金婆楊梅是也至今
其地楊梅之美異於他處産者　果譜㑹稽産者為天
下冠呉中楊梅名大葉者最早熟味甚佳次則卞山本
出苕溪移植光福山中尤勝又次為青蒂白蒂及大小
松子　金樓子楊氏子九嵗孔君平指楊梅示之曰此
君家果　東坡詩註揚州人呼白楊梅為聖僧　北户
録播州有白色者甜而絶大　湘潭記陸展郎中見楊
梅歎曰此果恐是日精然若無蜂兒採香誰勝難和之
味即以竹絲籃貯千枚并茶花蜜送衡山道士　劍南
詩註太白詩玉盤楊梅為君設呉鹽如花皎白雪不知
楊梅酸者乃薦以鹽佳品未嘗用也　姑臧記趙綸妻
死遺雪竹搔頭階下不數日化為楊梅花朶如撒時人
異之　揮麈録楊梅仁可療脚氣疾
　　　枇杷
上林賦枇杷橪柿註張楫曰枇杷似槲樹而長葉子如
杏　格物論樹髙丈餘枝肥葉大有毛冬華夏實大者
如雞子小者如梅味甜酢黄熟方可食　孔平仲談苑
枇杷須接乃為佳果一接核小如丁香　果譜枇杷秋
萌冬花春實夏熟備四時之氣　田家五行枇杷五月
間結主水　西京雜記上林苑枇杷十株　晉宫閣名
華林園枇杷四株　范汪祠制孟夏祭用枇杷　唐史
建中初詔江南枇杷嵗貢一次以供廟饗　荆州土地
記宜都出枇杷　雞肋編廣州有無核枇杷　清異録
建業野人種梨者詫其味曰蜜父種枇杷者恃其色曰
蠟兄　廣志枇杷無核者曰焦子　彚苑今廣東呼枇
杷為盧橘其葉名無憂扇　餘冬錄相如作賦不知盧
橘為枇杷　視聽鈔今世呼枇字為入聲樂天詩云㴱
山老去惜年華況對東溪野枇杷其音自唐然矣
　　　櫻桃(附山/櫻桃)
禮月令仲夏之月天子羞以含桃先薦寢廟　廣雅含
桃櫻桃也　爾雅楔荆桃郭註今櫻桃也　埤雅櫻桃
為木多蔭其果先熟許慎曰鶯之所含食故曰含桃又
謂之鶯桃則亦以鶯所含食故曰鶯桃也其顆大者或
如彈丸小者如珠璣南人謂小者為櫻珠　本草衍義
以其形肖桃故曰櫻桃　博物志櫻桃或如手指春秋
冬夏華實竟嵗　蜀都賦朱櫻春熟　楊膳夫録大而
殷者曰呉櫻桃黄而白者曰蠟珠小而赤者曰水櫻桃
食之皆不如蠟珠　呉氏本草一名牛桃一名麥英一
名朱茱主調中益脾氣令人好顔色美志氣　廣志櫻
桃大者有長八分者有白色多肌者凡三種　酉陽雜
俎衛公言滑州櫻桃十二枚及一尺　清異録櫻桃素
盛睢陽地名掌扇岡尤繁妙有一樹收子至三石者
西京雜記上林苑楔四株　洛陽宫殿簿顯陽殿前櫻
桃六株徽音殿乾元殿前竝二株　晉宫闕名華林園
櫻桃二百七十株　獨異志漢恵帝時叔孫通諷上曰
古者春有獻今櫻桃熟願陛下取之獻果皆自此始
東觀漢記漢明帝時太官進櫻桃以赤瑛為盤賜羣臣
月下視之盤與桃同色如空盤　景龍文館記帝命侍
臣樹下摘櫻桃恣其食大陳宴席奏宫樂至暝人賜朱
櫻二籠　王保定摭言新進士尤重櫻桃宴時櫻桃初
出和以糖酪人享蠻畫一小盎不啻數升　國史補李
直方第果品櫻桃為三　金城記黎舉欲以棖(同/橙)子臣
櫻桃但恨時不同耳　酉陽雜俎養櫻桃至五月中皮
皺如紅柿不落其味數倍　山家清供櫻桃經雨則蟲
自内生人莫之見用水浸良乆蟲皆出乃可食　爾雅
注今櫻桃最大而甘者謂之崖蜜　戴氏鼠璞鬼谷子
云崖蜜櫻桃也他無經見予讀南海志崖蜜子小而黄
殻薄味甘增城恵陽山間有之雖不知與櫻桃為一物
與否要其類也
山櫻桃　本草山櫻桃一名朱桃一名麥櫻一名英豆
一名李桃樹如朱櫻子小而尖
　
　
　
　
　
　
　
　
　
　
　
　
　格致鏡原卷七十五
欽定四庫全書
　格致鏡原卷七十六　　　大學士陳元龍撰
　　果類(三/)
　　　葡萄
總論　博物志張騫使西域還得葡萄　六帖李廣利
為貳師將軍破大宛得葡萄種歸漢　異國志龜兹胡
人奢侈家有致千斛葡萄漢使取實來離宫别館旁盡
種之　史記大宛以葡萄為酒數千歲不敗　晉宫閣
名華林園葡萄一百七十八株　洛陽伽藍記葡萄實
大於棗至熟時常取之以賜宫人　南部新書太宗破
髙昌収馬乳葡萄種於苑中并得酒法　格物論葡萄
苗作藤蔓而極長大盛者一二本綿被山谷開花極細
黄白色其實紫白黑三種而形之圓銳亦二種　本草
益氣強志令人肥健少飢延年輕身　魏文帝詔葡萄
解酒宿酲掩露而食甘而不䬼脆而不酸冷而不寒味
長汁多除煩解䬼道之固已流涎咽唾况親食之耶他
果寧有匹之者　酉陽雜俎俗言葡萄蔓好引於西南
庾信謂魏使尉瑾曰我在鄴遂大得葡萄竒有滋味陳
昭曰作何形狀徐君房曰有類軟棗信曰君殊不體物
何得不言似生茘枝　談藪梁使徐君房與魏使陳昭
各言方物昭問君房葡萄味何如橘柚答曰津液竒勝
芬芳減之君房曰金衣素裏見包作貢向齒自消良應
不及　河東備録楊炎食葡萄曰汝若不澀當以太原
食尹相授　國史補李直方第果品葡萄為五　清異
録溫庭筠曰葡萄是賜紫櫻桃　視聽鈔今世呼葡字
為入聲樂天詩云酒餘送盞推蓮子燭淚堆盤壘葡萄
其音自唐然矣　花木考葡萄宜種棗樹旁春間鑽棗
樹作一竅引葡萄枝從竅中過俟大滿竅斫去其根使
托棗生實大而甘美以米泔澆之
詳類　漢書無雷國罽賓國皆有葡萄　秦州記秦野
多葡萄　王逸茘枝賦西旅獻崑山之葡萄　唐書磨
鄰老勃薩歲獻貴人葡萄實大者如雞卵又西域有笯
赤建國多葡萄又焉耆國土宜葡萄　清異録河東葡
萄有極大者唯土人得啖之其至京師者百二子紫粉
頭而已　酉陽雜俎貝丘之南有葡萄谷谷中葡萄可
就其所食之或有取歸者即失道世言王母葡萄也天
寶中沙門曇霄持還本寺植之遂活長髙數仞蔭地十
丈仰觀若帷蓋房實磊落紫瑩如墜時人號為草龍珠
帳　果譜水晶葡萄暈色帶白如著粉形大而長味甚
甜西番者更佳馬乳葡萄色紫形大而長味甘紫葡萄
黑色有大小二種酸甜二味緑葡萄出蜀中熟時色緑
若西番之緑葡萄名兎睛味勝糖蜜無核則異品也其
價甚貴瑣瑣葡萄出西番實如小胡椒云小兒常食可
免生痘又云痘不快食之即出今中國亦有種者一架
中間生一二穂雲南者大如棗味尤長　葉向髙四夷
考朶顔三衛産白葡萄　髙濓草花譜野葡萄生諸山
中子細如小豆色紫蓓蕾而生狀若葡萄
　　　石橊
埤蒼石橊柰屬　廣雅若橊石橊也　通雅石橊古今
注名丹若　陸機與弟書張騫為漢使外國十八年得
塗林安石橊種　潘岳賦石橊者天下之竒樹九州之
名果千房同膜十子如一　格物論石橊苞如杯赤色
黒斑中如蜂窠子如人齒光皎琥珀又有潔白如雪者
有甜酢二種熟時其苞自裂名果也　洛陽伽藍記白
馬寺石橊甚甜得者不敢輒食轉遺親戚至厯數家京
師語曰白馬甜橊一石直牛　宋書晉安帝時武陵臨
沅獻安石橊一蒂六實　鄴中記石虎苑中有安石橊
子大如椀盞其味不酸　扶南傳頓遜國有安石橊取
汁停杯中數日成美酒　酉陽雜俎南詔石橊子大皮
薄如藤紙味絶於洛中又云甜者名天漿能已乳石毒
　瑣碎録河陰石橊名三十八者其中只有三十八粒
子　段成式續集大食勿斯離國石橊重五六斤　物
性志子白者名水晶石橊道家謂之三尸酒𤣥覽石橊
之實醉三尸　廣記新羅多海石橊　北史齊安徳王
延宗納趙郡李祖收女為妃後帝幸李宅宴而妃母宋
氏薦二石橊於帝前收曰石橊房中多子王新婚妃母
欲子孫衆多帝大喜　北户録代國公主以石橊作胭
脂輒棄其實　野客叢書錢王諱鏐(音/畱)以石橊為金櫻
　避暑録囘道人醉於沈東老家取食餘石橊皮書詩
一絶即長揖出門越石橋而去　志雅堂雜鈔凡碾工
描玉用石橊皮汁則見水不脫
　　　林檎
述眞記林檎果實可佳比榲桲實微大其狀醜其味香
闗輔有之江淮南少　廣志林檎似赤柰子亦名黑檎
一名來禽言味甘熟來衆禽也北人呼為頻婆果　劉
楨京口記南國多林檎　洽聞記唐永徽中魏郡人王
方言種林檎實如小黄瓠色白如玉間以朱㸃味美非
常進於髙宗種之苑中謂之朱柰又名五色林檎或謂
之聯珠果因賜方言文林郎故又名文林果　劉孝威
謝賚林檎啟生於玉井之側出自金膏之地　清異録
馮長樂别墅來禽數種有旃檀紫粉分心軟帶諸名
李時珍本草其𩔖有金林檎紅林檎水林檎蜜林檎黑
林檎皆以色味得名　紺珠俗名花紅大者名沙果又
天方來禽一枚重五斤　學圃餘疏北土之頻婆果即
花紅一種之變也　清異録來禽百枚用蜂蜜浸十日
取出别入蜂蜜五斤細丹砂末二兩攪拌封泥一月出
之陰乾名冷金丹飯後酒時食一兩枚其功勝九轉丹
　花木考句曲山房熟水法削沉香釘數箇插入林檎
中置缾内沃以沸湯密封缾口久之乃飲其妙莫甚
桂苑叢談隋時王徳祖家有林檎樹生癭大如斗經三
年其癭朽爛徳祖撤其皮遂見一孩兒抱胎而出因收
養之名曰梵志
　　　橄欖(附餘甘/)
嵇含草木狀橄欖樹身聳枝髙數丈其子㴱秋方熟味
雖苦澀咀之芬馥勝含雞舌香呉時歲貢以賜近侍
嶺表録異閩中尤重其味咀之香口核有稜内三竅有
仁能解酒毒置茶中尤佳有野生者子繁樹峻不可梯
縁但刻根下方寸許納鹽其中一夕子盡落　彚苑橄
欖生嶺南今閩廣諸郡皆有之木似木槵而髙且端直
可愛大如棗兩頭尖青二月花生至八月熟先生者向
下後生者漸髙味苦酸而澀食乆方囘甘昔人名為諫
果人誤食鯸鮐肝至迷悶者飲其汁立差　學齋佔畢
東坡咏橄欖詩云紛紛青子落紅鹽蓋凡果之生也必
青及熟也必變色如梅杏半傅黄朱果爛枝繁是也唯
有橄欖雖熟亦青故謂之青子不可他用也　本草有
五種一丁香欖二故欖三蠻欖四新婦欖五絲欖　范
成大曰又有烏欖方欖　海槎餘録青橄欖無仁烏橄
欖有仁外肉取來杵碎乾放則自有霜堆起如白鹽名
曰欖醬　物𩔖相感志枝節間有脂并皮葉煎之如黒
餳謂之欖糖用泥海船著水如漆益堅緊也　正字通
木枝狀如黑膠者土人採取爇之甚芬烈謂之欖香一
種波斯橄欖核三瓣蜜漬食　廣志東向枝曰橄欖南
向枝曰木威又名南威　圖經感擥俗作橄欖　郝經
橄欖詩注南人謂之格覽
餘甘　臨海異物志餘甘唯泉州有之其子梭形又如
梅實兩頭銳有刺始嚼味酸澀飲水乃甘餘甘橄欖同
一物異名耳以蜜藏之亦佳　呉録髙凉安寧縣有餘
甘　雲南記瀘水南岸有餘甘子色微黄味酸苦核有
五稜　異物志餘甘如彈丸大視之理如定陶瓜片初
入口如苦忽咽中乃更甜美鹽而蒸之尤美可多食
本草菴摩勒餘甘子也　山谷詩註餘甘一名味諫今
稱諫果
　　　檳榔
周成雜字檳榔果也似螺可食　廣志木實曰檳榔彼
方珍之以為口實亦出交阯　呉普本草檳榔一名賓
門尖長有紫文者名檳圓而矮者為榔又名螺果　仙
藥録檳榔一名仁頻　南方草木狀檳榔樹髙十餘丈
皮似青桐節如桂竹下本不大上枝不小森秀無柯端
頂有葉似甘蕉條派開破仰望眇眇如揷叢蕉於竹杪
風至獨動似舉羽扇而掃天葉下繫數房房綴數十實
實大如桃李天生棘重累其下所以禦衞其實也堅如
乾棗以扶畱藤古賁灰(即蠣蚌/灰也)并食則滑美下氣消穀
出林邑土人以為貴款客必先進若邂逅不設用相嫌
恨　異物志檳榔樹如笋竹生竿近上未五六尺間洪
腫起如瘣木焉因坼裂出若黍秀也無華而為實　俞
益期與韓康伯牋檳榔信南越之竒觀子既非常木亦
特異葉聚樹端房棲葉下華秀房中子結房外其中空
其外勁調直亭亭千百若一步其林則寥朗庇其陰則
蕭條性不耐霜不得北植必當遐樹海南遼然萬里
鶴林玉露檳榔功有四醒能使醉每食則熏然頰赤若
飲酒醉能使醒酒後嚼之則寬氣餘酲頓解飢能使飽
飢而食之則充然氣盛飽能使飢食後食之則食消化
　海槎餘録檳榔産於海南每親朋㑹合互相擎送以
為禮至於議姻不用年帖只送檳榔而已　南史宋劉
穆之家貧嘗乞食於妻兄江氏一日食畢求檳榔江氏
兄弟戲之曰檳榔消食君乃常飢何忽須此及穆之為
丹陽尹召妻兄弟以金柈貯檳榔一斛進之　羅浮山
疏山檳榔一名蒳子幹似蔗葉似柞一藂十餘幹毎幹
生十房房底數百子四月採
　　　香櫞
廣州記一名枸櫞樹似橘實如柚大而倍長味竒酢
格物叢話人愛其香氣謂之香櫞今南劍州産此取以
供嵗貢　韓彦直橘録香圓木似朱欒枝間有刺其長
如瓜有及一尺四五寸者清香襲人酒䦨并刀破之蓋
不減新橙也　嶺表録枸櫞形如瓜皮似橙而金色故
人重之且愛其香氣南土女人競取其肉雕鏤花鳥浸
之蜂蜜㸃以胭脂亦不讓於鏤木瓜冬瓜也　學圃雜
疏香櫞雖酸濺齒以為湯則大佳　異物志味不美可
浣治葛苧若酸漿　橘録香欒大於朱欒形圓色紅芳
馨可翫朱欒其花絶香顆圓實皮粗瓣堅味酸不可食
摘置几案間乆則其臭如蘭
　　　木瓜
爾雅楙木瓜郭註實如小瓜酢可食詩衛風投我以木
瓜　清異録木瓜性益下部若脚膝筋骨有疾者必用
焉故號為鐵脚梨　蜀本草木瓜樹如柰花作房生子
形似括樓火乾甚香　水經注魚復縣地多木瓜樹子
大如甒白黄實甚苦香　地理志鹽州貢鹽山木瓜杭
州潭州湖州貢木瓜　全芳備祖宣州人種蒔木瓜滿
山谷實成則鏃紙薄其上夜露日曝漸而變紅本州以
充貢焉　五行志太和三年成都李樹生木瓜空中不
實　廣志木瓜子可藏枝為杖長一尺百二十節　明
皇雜記唐元獻皇后思食酸味明皇以告張說因進經
袖出木瓜以獻　語林崔涓守杭州湖上飲餞客獻木
瓜所未嘗有也有中使即袖歸欲進于上既去守懼得
罪官妓作酒糾者白守某度木瓜經宿必委中流也此
物芳脆易損必不能入獻㑹送者還云果漬爛弃之矣
　三國典略木瓜灰毒魚魚皆死浮出
　　　胡桃
本草出自羌胡張騫使西域還始得種植之秦中後漸
生東土改名核桃　名物志名羌桃　梵書名播師羅
　格物總論胡桃生北土今陜洛間多有之大株厚葉
多隂實青皮有房瓤白味甘殻薄者為佳食之令人肥
健　晉書鈕滔母答呉國書曰胡桃本生西羌外剛樸
内柔甘質似古賢欲以奉貢　荀氏春秋祠制常設用
胡桃　雲仙散録開元中長安物價大減胡桃炙十金
一柈　朝野僉載𤣥都觀葉法善取胡桃二升并殻食
之竝盡　廣志陳倉胡桃薄皮多肌隂平胡桃大而皮
脆急捉則碎　草木子胡桃仁曰蝦蟆　酉陽雜俎蔓
胡桃出南詔大如扁螺兩隔味如胡桃　嶺表録異山
胡桃皮厚而堅底平如檳榔以斧椎之方破
　　　金橘
韓彦直橘録金橘生山逕間木髙不及尺許結實繁多
取者多至數升肉瓣不可分止一核　歐公歸田録金
橘産于江西香清味美置之樽俎光彩的爍如金彈丸
誠珍果也溫成皇后好食之由是價重京師若欲乆畱
著於緑荳中藏之可經時不變蓋橘性熱豆性凉故能
久也　冷齋夜話劉淵材恨金橘太酸　彚苑金橘小
如彈丸黄如金唯出營道者為天下魁出江浙者皮甘
肉酸不逮矣　學圃雜疏金橘牛乳者易生而品下圓
者甘香　涪翁雜志武陵有一種小橘名楱疑即今之
金橘　果譜金豆一名山金柑一名山金橘
　　　銀杏
格物論銀杏樹髙大葉薄有刻缺實如枇杷大每一枝
百十顆八九月熟採之去其皮與肉取核為果瓤黄白
色去膜炒食之一名鴨脚因葉相似也　瑣碎録銀杏
有雌雄雄者三稜雌者兩稜須雌雄同種方結實或雌
樹臨水種照影亦結或將雌樹鑿一孔以雄木塡之北
人稱為白果南人稱為靈眼宋初始入貢改名銀杏
彚苑銀杏二更開花三更結實又名公孫樹言其實久
而後生公種而孫方食取之者以竹篾篐其本擊篾自
落　正字通一名平仲左思呉都賦平仲桾櫏註劉成
曰平仲之木實如銀陳藏器以為即銀杏也　春渚紀
聞元豐間禁中有果名鴨脚子者四大樹皆合抱其三
在翠芳亭之北嵗收實至數斛而得地隂翳無可臨玩
之所其一在太清樓之東得地顯曠可以就賞而未嘗
著一實裕陵嘗指而歎明年一木遂花而得實數斛裕
陵大悦命宴太清以賞仍分頒侍從　歐公詩註京師
舊無鴨脚樹駙馬王和父自南方移植于其第　華夷
花木考塗山頂有銀杏一株大可數百圍不知年矣
三元延壽書白果食滿千顆殺人
　　　松子
彚苑松有二種唯五葉者結子　格物總論松子二種
海松子生新羅如小栗三角其中仁香美東夷食之當
果雲南松子巴豆相似味不及也　清異録新羅使者
每來多鬻松子有數等玉角香重堂棗御家長龍牙子
惟玉角香最竒使者亦自珍之　顧愔新羅國記松子
形如桃仁而稍小皮硬浸酒療風　紺珠松子出遼東
實小殻褐色肉白香美　嵩山記嵩髙山有大松樹或
千嵗或百嵗採食其實得長生　廣志千嵗老松子色
黄白味似栗可食　果譜松子以粗布袋盛挂當風處
則不膩　神仙傳偓佺好食松實能飛行速如走馬以
松子遺堯堯不能服受服者皆三百嵗
　　　榛子
左傳女贄不過榛栗　周禮饋食之籩其實榛　鄭樵
通志榛子似栗而小　陸璣草木疏榛栗屬其一種皮
葉皆如栗其子小形如杼子味亦如栗所謂樹之榛栗
者也其一種枝葉似木蓼生髙丈餘作胡桃味遼東上
黨皆饒山有榛之榛枝葉似栗樹子似橡子味似栗枝
莖可以為燭　彚苑生遼東山谷樹髙丈許子如小栗
可茹軍行食之當粮中土亦有
　　　榧子
本草榧實一名柀子一名玉山果廣信玉山縣者良
日用本草土人呼為赤果一曰玉榧　紺珠樹大連抱
葉似杉實如橄欖殻紫褐色而脆中仁香可療百蟲
果譜榧有雌雄雄者花而雌者實實可生食煮收之可
乆小而心實者佳
　　　蓮子
爾雅荷芙蕖其實蓮其中的的中薏　詩疏蓮青皮裏
白子為菂菂中有青長三分如鈎為薏味甚苦菂五月
中生生啖脆至秋表皮黒菂成實可磨以為飯如粟令
人強健又可為糜幽州揚豫取備飢年　爾雅的薂郭
註即蓮實　酉陽雜俎湖目蓮子也　事物原始蓮肉
呉人呼為蓮蓬　拾遺記昆流素蓮一房百子淩冬而
茂　豫章志雩都縣有瑞蓮池池産異蓮其實曰覆鐘
金鋌　三堂往事宅有釣魚池一種蓮子一嵗再結實
每實子十雙　内觀日疏六月廿四日謂之觀蓮節晁
采與其夫各以蓮子饋遺為歡　五雜組今趙州寧晉
縣有石蓮子皆埋土中不知年代居民掘土往往得之
有數斛者其狀如鐵石而肉芳香不枯投水中即生蓮
葉食之令人輕身延年已瀉痢諸疾今醫家不察乃以
番蓮子代之豈能補益乎
　　　藕
爾雅荷芙蕖其本蔤其根藕　埤雅藕能移凡芙蕖行
藕如竹之行鞭節生一葉一花花葉相偶故謂之藕俗
云藕生應月月生一節閏輒益一今江左穿池取汲不
欲種藕以藕善耕泥壞池也　物𩔖相感志以其孔必
雙數故謂之藕　邢疏蜀人以藕為茄　格物論藕荷
根乃莖下白蒻在泥中者中有七孔每節臂相似肉白
其間有絲味甘脆解暑渴　本草衍義其根以白蓮者
為佳　方書藕可以散血　拾遺記周穆王時西王母
進千年碧藕　續仙傳羅公逺謂中使曰主上列月華
之藕　齊民要術師曠曰歲欲雨雨草先生謂藕也
詩疏幽州人謂之光旁為光如牛角　清異録北戎蓮
實狀長少味出藕頗佳然止三孔用漢語轉譯其名曰
省事三　國史補蘓州進藕最上者曰傷荷藕欲長其
根故傷其葉　方輿勝覽普州有天池藕陳希夷所種
　清異録崔逺家墅在長安城南就中褉池産巨藕貴
重一時相傳為褉寶又曰玉臂龍　樹萱録有碧衣女
子咏詩云藕𨼆玲瓏玉　開元記終南山有旱藕狀𩔖
葛粉餌之延年　談圃郴州多碧蓮根大如盎張嘗以
墨印于詩藳上以詫北人也
　　　菱
爾雅蔆(同/菱)蕨攗郭註今水中芰邢疏菱一名蕨攗楚人
名菱曰芰國語云屈到嗜芰俗云菱角是也　埤雅其
葉似荇白華實有紫角刺人亦名薢茩說文云楚謂之
芰秦謂之薢茩　周禮籩人加籩之實蔆芡　武陵記
四角三角曰芰兩角曰菱通謂之水栗花紫晝合宵炕
隨月轉移或紫苞或青苞肉白生啖甘脆熟能飽人
酉陽雜俎蘓州折腰菱多兩角荆州郢城菱三角無刺
可以挼莎　廣志鉅野之菱大于常菱淮漢以南凶年
以為蔬　羅浮山記綏寧縣元龜淵中出菱甚為甘㫖
　爾雅翼餌菱實可斷穀　武陵記菱米不知種所自
出植于旱山不假耒耜不事灌溉逮秋則自熟粒米粗
糲　梁書魚𢎞為湘東王鎭西司馬述職西上道中乏
食縁路采菱作飯給所部　洞冥記𤣥都觀翠水中有
菱碧色狀如雞飛名翔雞菱仙人鳬伯子常採之　拾
遺記漢昭帝淋池中有倒生菱莖如亂絲一花十葉根
浮水上實沉泥裏泥如紫色謂之紫泥菱食之不老
洞冥記旦露池有浮根菱根出水上葉沈波下實細薄
皮甘香葉半青半黄霜降彌美因名青冰菱　彚苑有
紺珠菱緑芰　本草菱老則殻黑而硬謂之烏菱冬月
風乾為果
　　　芡實
古今注芡一名雁頭　本草經雞頭一名雁實生雷澤
　爾雅翼芡實有觜若雞鴈頭然一名鴈喙内有米圓
白如珠乆食宜人莊子名雞壅管子名卵蔆　說文一
名鴻頭又名暖菱　揚雄方言北燕謂之䓈青徐淮泗
之間謂之芡南楚江淮間謂之雞頭或謂之雁頭或謂
之烏頭　孫公談圃芡甘滑可食名為水硫黄　埤雅
芡葉似荷而大上有數十蹙衂如沸莍生而有芒刺其
中有米可以濟飢葢其蓬蹲如雞首故曰雞頭　仇池
筆記芡暖菱寒芡開花向日菱開花背日　王直方詩
話京師㑹靈觀凝祥池芡最盛僕射陂在鄭州世亦稱
其貢芡　學圃雜疏芡在京師産者形如刺蝟而有粳
糯糯而大者味勝杭産　淮南子雞頭已瘻注瘻頸腫
疾雞頭治之　七修𩔖藳雞頭煮者以防風水浸之經
月不壞生者每一斗用防風四兩換水浸之可以度年
　　　西瓜
胡嶠陷虜記嶠隨蕭翰入虜中眞珠寨東行數十里入
平川始食西瓜云契丹破囘紇得瓜種以牛糞覆棚而
種之大如中國冬瓜而味甘　眞珠船西瓜爾雅本草
齊民要術及諸𩔖書竝不載知昔所無草木子云元世
祖征西域中國始有種余按五代時胡嶠陷虜始食西
瓜又文文山西瓜吟云拔出金佩刀切破蒼玉缾千㸃
紅櫻桃一團黄水晶知不始於元世祖　劉元卿賢奕
編中國初無西瓜見洪忠宣皓松漠紀聞盖使北庭貶
遞陰山于陳王悟室得食之云種以牛糞結實大如斗
絶甘冷可蠲暑疾丹鉛餘録引五代郃陽令胡嶠陷虜
記云于囘紇得瓜名曰西瓜其言與忠宣同以為五代
入中國按忠宣使金乃稱創見則嶠嘗之于陷虜之日
而不能種之於中國也其在中土則自靖康而後其在
江南或忠宣移種歸耳　果譜陽溪西瓜秋生冬熟形
略長扁而大瓤色如胭脂味最美可畱至次年子取仁
可薦茶　瀛涯勝覽靺鞨國西瓜一枚二人舉之　研
北雜志耶律楚材扈從西征所記云巴勒布城西𤓰大者
重五十斤可以容狐
　　　甘蔗
通雅甘蔗亦曰藷蔗曰都蔗曰諸蔗或作􁘮􁀙　容齋
隨筆甘蔗只生於南方北人嗜之而不可得魏太武至
彭城遣人求蔗於武陵王郭汾陽在汾上代宗賜甘蔗
二十條子虛賦所云諸柘巴且諸柘者甘蔗也蓋相如
指言楚雲夢之物漢郊祀歌泰尊柘漿亦謂取甘蔗汁
以為飲　格物叢話蔗叢生似竹而中實長六七尺及
末抽葉如蘆去皮食之　野史神宗問吕恵卿曰何草
不庶生獨于蔗庶出何也對曰凡草種之則正生此嫡
出也甘蔗以斜生所謂庶出也　通志赤者名崑崙蔗
白者名竹蔗亦曰蠟蔗小而燥者名荻蔗　清異録甘
蔗盛於吴中亦有精粗如崑崙蔗夾苗蔗青灰蔗皆可
煉糖桄榔蔗乃次品　南中八郡志交阯有甘蔗圍數
寸長丈餘頗似竹斷而食之甚甘笮取汁曝數時成飴
入口消釋彼人謂之石蜜　世說扶南蔗一丈三節見
日即消風吹即折　神異經南方荒内􁘮􁀙林有蔗髙
百丈圍三丈八尺促節多汁甜如蜜可以節蚘蟲　清
異録湖南馬氏有雞狗坊長能種子母蔗　畱青日札
廣右甘蔗色白而甚細其堅如竹名曰石蜜舊言蔗庶
出者以節節側生也　唐書南蠻婆賄伽盧國蔗大若
脛　糖霜譜自古食蔗者始為柘漿宋玉招魂所云胹
鼈庖羔有柘漿是也其後為蔗餳如孫亮者是也後又
為石蜜八郡志所云是也後又為蔗酒唐赤土國用甘
蔗作酒雜以紫瓜根是也唐太宗遣使至摩竭陀國取
熬糖法即詔揚州上諸蔗榨瀋如其劑色味愈於西域
大厯中有鄒和尚者始來小溪之繖山教民黄氏以造
霜之法繖山前後為蔗田者十之四糖霜户十之三蔗
有四曰紅蔗本草所謂崑崙蔗也止堪生啖曰艻蔗本
草所謂荻蔗也可為砂糖曰西蔗可作霜色淺不甚貴
曰杜蔗緑嫩味極厚專用作霜霜户器用曰蔗削曰蔗
鎌曰蔗凳曰榨斗曰漆甕各有制度　呉氏林下偶談
曹子建有都蔗詩張協有都蔗賦　魏文帝典論奮威
將軍鄧展等共飲酒酣方食甘蔗展以為杖下殿數交
三中其臂　世説顧長康每食蔗自尾至本或問之曰
漸入佳境　清異録丘鵬南出甘蔗啖朝友云黄金顙
　　　諸果
說文查似梨　神異經南方大荒有樹曰查作實長九
尺無核割之如凝蜜　山海經箕山之東有甘樝洞庭
之上其木多樝甘樝列于崑崙　西京雜記上林苑有
羌查蠻查猴查　異苑北方有白桑椹長數寸食之甘
美　藝文𩔖聚東方有八十丈桑上有椹長三尺五寸
圓與長等　焦氏𩔖林王甲以北方桑椹比江東黄甘
謝公曰君何乃妄語甲不欲受妄語之名乃候熟時馳
取數十枚奉公公食之以為美語甲曰此味江東所無
君何近比黄柑　南方草木狀椰實大如寒瓜外有粗
皮次有殻圓而且堅剖之有白膚厚半寸味似胡桃而
極肥美有漿飲之得醉俗謂之越王頭昔林邑王與越
王有怨遣人刺得其首懸之於樹化為椰子當刺時越
王大醉故其漿猶如酒云畱求子形如梔子稜瓣深而
兩頭尖中有肉白色甘如棗千嵗子有藤蔓出土子在
根下鬚緑色交加如織其子一苞二百餘顆殻青黄色
殻中有肉如栗味亦如之乾者殻肉相離撼之有聲出
交阯五斂子大如木瓜有五稜如刻出南人呼稜為斂
故以為名以蜜漬之甘酢而美出南海海梧子如大栗
肥甘可食人面子如桃實無味其核如人面故以為名
以蜜漬之稍可食以其核可玩於席間飣餖禦客出南
海鬼目樹實小者如李大者如鴨子二月花七八月熟
色黄味酸以蜜煮之滋味甚佳交阯武平興古九眞有
之菴摩勒花黄實似李青黄色核圓作六七稜食之先
苦後甘術士以變白鬚髮有驗出九眞　臨海異物志
闗桃子味酸士翁子如漆熟時甜酸色青黑枸槽子如
指頭大正赤味甘雞橘子大如指味甘永寧界中有之
猴總子如小指頭大與柿相似其味不減於柿多南子
如指大色紫味甘與梅子相似出晉安王壇子如棗味
甘出侯官越王祭太乙壇邊有此果無知其名因生處
遂名王壇三亷大實不但三雖名三亷或有四五六枝
食之多汁味酸且甘藏之尤好與衆果相參楊桃似橄
欖味甜五月十月熟生晉安侯官縣實大三寸可蜜藏
之　南州記州樹子如李子五月熟剝核滋味甜出武
平前樹子如手指長三寸五六月熟以湯滴之削去核
食以糟鹽藏之味辛可食出交阯石南子如鷰卵七八
月熟人採之取核乾其皮中作肥魚羮和之尤美出九
眞國樹子如鴈卵九月熟曝乾訖剝殻取食之味如栗
出交阯楮樹子似桃實七八月熟鹽藏之味辛出交阯
㯆樹子似桃實長寸餘五月熟色黄鹽藏味酸似白梅
出九眞　廣州記歆似栗赤色子大如栗散有棘刺破
其外皮内白如脂肪著核不離味甜酢核似茘枝　交
州記古度樹不花而實實從皮中出大如安石橊色赤
可食　魏武食品蠡薺子如彈丸　張揖上林賦注答
遝似李出蜀中　廣志侯騷蔓生如雞卵既甘且冷輕
身消酒又名蕳子藤　廣州記五子實如梨裏有五核
因名五子治霍亂金瘡　大業拾遺南海郡送都念子
樹髙丈餘葉如楊花如蜀葵子小於柿甘酸至美蜜漬
為糉益佳　曲洧舊聞巴欖子如杏核色白褊而尖長
來自西番比年近畿人種之亦生樹似櫻桃枝小而極
低　桂海虞衡志黎朦子如大梅復似小橘味極酸櫓
罟子大如半升椀諦視之數十房攢聚成毬每房有縫
冬生青至夏紅破其瓣食之微甘部諦子色黄如大石
橊羅晃子如橄欖其皮七重特乃子狀如榧而圓長端
正不納子似黄熟小梅絶易爛爛即破肉附核可為經
珠似菩提子塔骨子匾如大橘皮裏空虛　廣州記緗
葉子似椒味如羅勒嶺北呼為木羅勒　爾雅注劉杙
生山中實如梨酢甜核堅出交阯　述異記江淮南人
至北見榲桲以為柤子蓋實異之耳　菽園雜記陜西
有木實名榲桲肉色似桃而上下平正如柿其氣甚香
其味酸澀以蜜制之嵗為進貢然終非佳味王敏鎮陜
西始奏罷之　一統志安南出波羅蜜大如冬瓜皮有
軟刺五六月熟味最甜香核可煮食能飽人嘉林出者
尤佳　物𩔖相感志刀味核生南荒中樹髙五十丈實
如棗長五尺金刀剖之則甜苦竹刀剖之則飴木刀剖
之則酸蘆刀剖之則辛食之地仙不畏水　庶物異名
疏映日果即廣中所謂優曇鉢及波斯所謂阿駔也韻
學集成云□􁀙之果其狀詰屈按本草樹徑尺葉似桑
柘子作房似珊瑚枝在其端即□􁀙也廣韻謂之曲枝
果俺拔如消梨稍長香冽去其皮可食出蘇門荅剌國
毗野嘉果也實如楮歌畢佗實如李俱産眞臘　紺珠
布衲子似李而黄色菴羅果出西域果似梨而底鈎曲
彼土名為王城王城種之也俗名香蓋甘露子一名地
𧖟生土中如小𧖟如耳環醤食脆美鸚哥舌即紅鹽草
實始結即以紅鹽乾之果之珍者　果譜天仙果樹髙
八九尺葉似茘枝而小無花而實子如櫻桃纍纍綴枝
間六七月熟其味至甘
　
　
　
　
　
　
　
　
　
　
　
　
　
　
　
　格致鏡原卷七十六
欽定四庫全書
　格致鏡原巻七十七　　　大學士陳元龍撰
　　鳥𩔖(一/)
　　　總
爾雅二足而羽謂之禽邢昺疏禽者擒也言鳥力小可
擒捉而取之也　歸藏啓筮金水之子其名曰羽家乃
之羽民是生百鳥　淮南子羽嘉生飛龍飛龍生鳯皇
鳯皇生鸞鳥鸞鳥生庶鳥凡羽者生於庶鳥　師曠禽
經一鳥曰佳二鳥曰雔三鳥曰朋四鳥曰乗五鳥曰雇
六鳥曰鶂七鳥曰􁀙八鳥曰鸞九鳥曰鳩十鳥曰􁈦陸
鳥曰棲水鳥曰宿獨鳥曰止衆鳥曰集水鳥晚於林棲
故曰宿也　禽經林鳥朝嘲水鳥夜㖡山鳥巖棲原鳥
地處物食長喙榖食短咮　考工記鋭喙決吻數目顅
脰小體騫後謂之羽屬　崇有論鳥無胃而生　小史
集雅卵生者眼胞自下而瞑　東方朔傳武帝問朔何
知鳥之雌雄對曰雄左翼加右聲高雌右翼加左聲小
　鳥獸考拔鳥毛置水中沉者為雄浮者為雌　張華
禽經注鳥善搏鬬者利觜善啼鳴者頸長也鳥伏卵將
成子鳴於鷇母應之鳥既雛母呼則子應之　埤雅凡
鳥朝鳴曰嘲夜鳴曰㖡　岩樓幽事山鳥毎至五更喧
起五次謂之報更葢山中真率漏聲也　爾雅羽本謂
之翮注鳥羽根也　庶物異名疏膍胵(音嫓/癡)奥皆鳥藏
名説文云膍一曰鳥膍胵鳥胃一曰五藏總名禮曰雞
肝鴈腎鴇奥鹿胃鄭𤣥云奥脾也　爾雅亢鳥嚨其粻
嗉(嗉受食/之處)　禽經注毛協四時春則毛弱夏則稀少而
改易秋則刷理冬則更生細毛自温　本草綱目鳥產
於林故羽如葉飛則上風恐亂羽也　五雜組凡鳥之
飛皆逆風蓋逆則其羽順順而反逆矣　庶物異名疏
按綱鑑宋太宗賜耶律休格旗鼓杓窊印杓窊鷙鳥總
稱以為印綬取疾速之義　埤雅凡鳥左顧則怒作右
眄則喜生飛而起則仰左翼飛而下則仰右翼故今鷙
鳥下擊皆先側左翅也　山堂肆考雞鵞以先生毛而
後出殻其毛羽弱不能因風而起百鳥先出殻而後生
毛毛羽勁故能飛　淮南子毛羽者飛行之𩔖也故屬
於陽　説文禽長尾者曰鳥短尾者曰佳尾莫長於鳯
故鳯從鳥莫短於鶴故鶴從佳　禽經鷙好風􁀙好雨
鷞好霜鷺好露　禽經鶴以怨望鴟以貪顧雞以嗔睨
鴨以怒瞋雀以猜瞿燕以狂䀪視也鸎以喜囀烏以悲
啼鴛以饑鳴鶴以絜唳梟以凶呌鴟以愁嘯鳴也　天
中記烏鳴啞啞鸞鳴噰噰鳯鳴喈喈凰鳴啾啾雉鳴嘒
嘒雞鳴吚吚鸎鳴嚶嚶鵲鳴唶唶鴨鳴呷呷鵠鳴哠哠
鵙鳴嗅嗅　僧一阿含經鳥有四種聲好而形醜拘翅
羅鳥是也形好而聲醜鷙鳥是也聲形俱醜土梟是也
聲形俱好孔雀是也　隂陽自然變化論山禽之咮多
短水禽之咮多長山禽之尾多修水禽之尾多促山禽
尾修味短若鵲之𩔖是也水禽尾促咮長若鷺之𩔖是
也　天中記冠鳥性勇帶鳥性仁纓鳥性樂冠鳥若鷹
是也帶鳥若練鵲是也纓鳥若綬鳥是也短脚者多伏
長脚者多立脚近翠者能步脚近臆者能躑多伏􁈥鵞
之𩔖是也多立鸛鶴之𩔖是也陸生之鳥咮多兑而善
啄水生之鳥咮多圓而善唼善唼亦􁈥鵞之𩔖善啄亦
鸛鶴之𩔖是也　禽經注倉鷹之屬以象東方木行朱
鳥之屬以象南方火行黄鳥之屬應土行以象季夏白
鷺之屬以象西方金行𤣥鳥以象北方水行　聽聲考
詳篇鶴聲宜學仙雉聲宜習武烏聲宜習醫雁聲宜習
卜筮鵲聲宜習巧梟聲宜習符咒　讀書録禽鳥得氣
之先者也丑前雞先鳴者陽氣動也午中雞亦鳴者隂
氣動也𤣥鳥鴻雁往來亦是隂陽黙感　蠡海録鳥之
咮方者趾方近於隂故夜不眠而能飛鳴鳥之咮尖者
趾尖純於陽故夜宿而不能飛鳴鳥咮尖而能夜飛鳴
者色純於隂也若鴉頸既白而不純故夜不能飛鳴也
　周禮庭氏掌射國中之妖鳥若不見其鳥獸則以救
日之弓救月之矢夜射之又翨氏掌攻猛鳥又硩蔟氏
掌覆妖鳥之巢注硩擿也擿其巢而去之　曹植惡鳥
論夏至隂氣動為殘殺葢賊害之候故惡鳥鳴於人家
則有死亡之徵　風月堂詩話長安太一湫林木隂森
水色湛然林間葉落鳥輙衘去逺棄之終年無一葉能
墮波上者　盧氏雜記馮兗給事親仁坊有宅南有山
亭院多養鵞鴨及雜禽之𩔖極多常遣一家人掌之時
人謂之鳥省　北史女國在葱嶺南俗事阿羅神入山
祝之有鳥如雉來集掌上剖視有五榖者主年豐沙石
則主災害謂之鳥卜
　　　鳯
鶡冠子鳯皇者鶉火之禽陽之精也　春秋元命苞火
離為鳯皇　論衡講瑞鳯凰鳥之聖者也　瑞應圖鳯
皇者仁鳥也王者不刳胎剖卵則至　格物總論鳯瑞
應鳥太平之世則見是以不常有也雄曰鳯雌曰凰非
梧桐不棲非竹實不食非醴泉不飲凡所棲止衆禽必
隨之而集　埤雅鳯神鳥也俗呼鳥王羽蟲三百六十
而鳯為之長鴻前麐後蛇頸魚尾鸛顙鴛腮龍文龜背
燕頷雞喙五色備舉出於東方君子之國翺翔四海之
外過崑崙飲砥柱濯羽弱水暮宿風穴見即天下大安
寧　山海經丹穴之山有鳥焉狀如鶴五彩而文名曰
鳯首文曰德翼文曰順背文曰義膺文曰仁腹文曰信
　論語摘襄聖鳯六象九苞六象頭象天目象日背象
月翼象風足象地尾象緯九苞口苞命心合度耳聽達
舌詘伸彩色光冠矩州距鋭鈎音激揚腹文户宋均注
緯五緯也度天度也州當作朱户所由出入也　抱朴
子夫木行為仁為青鳯頭上青故曰戴仁也金行為義
為白鳯纓白故曰纓義也火行為禮為赤鳯背赤故曰
負禮也水行為智為黑鳯胷黑故曰向智也土行為信
為黄鳯足下黄故曰蹈信也　説苑黄帝即位宇内和
平思見鳯凰之象以問天老天老曰夫鳯象鴻前而麟
後蛇頸而魚尾龍文而龜身燕頷而雞喙駢翼而中注
首戴德頂掲義背負仁心抱忠翼挾信足履文尾繫武
小音合鍾大音合鼓延頸奮翼五彩備舉光動八風氣
應時雨食有質飲有儀往即文始來即嘉成游必擇所
饑不妄下其鳴也雄曰節節雌曰足足昏鳴曰固常晨
鳴曰發明晝鳴曰保章舉鳴曰上翔集鳴曰歸昌飛鳴
曰即都此謂鳯像夫鳯能䆒萬物通天祉象百狀達於
道律五音成九德去則有災見則有福故得鳯像之一
者則鳯過之得二者鳯下之得三者則春秋下就之得
四者則四時下之得五者則終身居之黄帝於是乃備
黄冕帶黄紳齋於中宫鳯乃蔽日而降集東囿食帝竹
實棲帝梧𣗳終身不去　春秋潛潭巴鳯行鳴曰歸嬉
止鳴曰提扶夜鳴曰善哉晨鳴曰賀世　荀子解蔽篇
詩曰鳯皇秋秋其翼若干其聲若簫有鳯有皇樂帝之
心此不蔽之福也　抱朴子帝軒轅候鳯鳴調律　酉
陽雜俎鳯骨黑雄雌旦夕鳴各異黄帝使伶倫製十二
籥寫之其雄聲其雌音樂有鳯凰臺此鳯脚下物如白
石者鳯有時來儀候其所止處掘深三尺有圓石如卵
正白服之安心神　禽經鳯雄凰雌亦曰瑞鶠景純注
爾雅云瑞應鳥也雞頭蛇頸燕頥龜背魚尾五彩色高
六尺許出為王者之嘉瑞　楚辭駟玉虬以乗鷖兮溘
埃風余上征王逸注鷖鳯别名也　司馬相如賦前長
離而後裔皇注長離鳯也　宣紀𫉬威鳯晉灼注鳯之
有威儀者也
鳯至　淮南子昔者二皇鳯至於庭(二皇伏/羲神農)三代鳯至於
門(三代堯/舜禹也)周室鳯至於澤德彌澆所至彌逺德彌精
所至彌近　春秋緯黄帝坐於扈閣鳯皇銜書致于帝前
其中得五始之文　帝王世紀黄帝時鳯巢阿閣其飲
食也必自歌舞音如簫笙　左傳少昊摯之立也鳯鳥
適至故紀於鳥為鳥師而鳥名鳯鳥氏厯正也注鳯鳥
知天時故以名厯正之官　尚書中候堯即政七十年
鳯凰止庭　書舜簫韶九成鳯凰來儀　春秋元命苞
鳯凰衘書遊文王之都故武王受鳯書之紀　琴操周
成王時鳯凰來儀於庭成王乃歌曰鳯凰翔兮於紫庭
　拾遺記㫋塗國獻鳯雛載以瑶華之車飾以五色之
玉駕以赤象至於京師育於靈禽之苑飲以瓊漿飴以
雲實鳯初至之時毛色文彩彪發及成王封泰山禪社
首之後文彩炳耀成王崩冲飛而去孔子相魯之時有
神鳯遊集　漢書宣帝幸河東之明年春鳯皇集祋祤
於所集處得玉寶乃下詔赦天下　前漢紀五鳯三年
詔曰三月辛丑鸞鳯集長樂宫東闕中𣗳上飛下止地
文章五色留十餘刻吏民竝觀　漢書本始元年鳯皇
集膠東四年鳳皇集北海郡地節二年鳯集魯郡羣鳥
從之詔曰威鳳為寶神爵四年鳯皇十一集杜陵　東觀
漢記建武十七年鳯皇至高八尺九寸毛羽五采集潁
川羣鳥從之蓋地數頃留十七日乃去章帝時鳯皇三
十九見安帝延光三年鳯皇集濟南臺丞霍穆舍𣗳上
賜帛各有差　宋志晉穆帝升平四年二月辛亥鳯皇
將九子見鄖鄉之豐城十二月甲子又見豐城衆鳥隨
從　二石偽事鄴中有鳯凰將九雛在延明門外道西
　燕翼貽謀録宋真宗景德元年五月七日午時白州
有三鳯自南入城衆禽周繞至萬嵗寺前棲高木上身
如龍長九尺高五尺其文五色冠如金杯至申時飛向
北去州畫圖來上　癸辛雜志金泰和四年六月磁州
武安縣南皷山北石聖臺鳯皇見鳯從東南來衆鳥周
圍之大者近内小者在外以萬計地在屯區村村民懼
為官司所擾謀逐去之驅牛數十頭擊柝從之牛未至
二里即有鷙鳥振翼而起翼長丈餘下擊二水牯肉盡
見骨水牯即死於是衆始報官鳯凰高丈餘尾作鯉狀
而色殷九子差小翼其傍鳯為日景所照則有二大鳥
更迭盤旋庇廕之至日入則下留三日乃從西北摩空
而上縣中三日無鳥雀鳯去後人視其處有鯉魚重五
六十斤者食餘尚有數頭臺旁禽鳥糞兩溝皆滿小禽
不敢飛動餓死者不可勝計
鳯事　淮南子南方有鳥名為鳯天為生食其𣗳名瓊
枝以璆琳琅玕為實天又為生離珠一人三頭遞卧遞
起以飼琅玕也　括地圖蕭孟虧人首鳥身其先為虞
氏馴百禽夏后氏之末民始食卵孟虧去之鳯凰隨焉
止於丹山去九疑萬八千里此山多竹長千仞鳯凰食
竹實孟虧食木實　十洲記上仙之家以鳯喙麟角合
煎作膠能屬連弓弩弦　山海經軒丘鳯卵民食之
漢武内傳西王母曰仙之上藥有九色鳯頸次藥有蒙
山白鳯之肉　爾雅翼南恩州北甘山壁立千仞有瀑
水飛下猿狖不能至鳯皇巢其上彼人呼為鳯皇山所
食亦蟲魚遇大風雨或飄墮其雛小者猶如鶴而足差
短南人截取其觜謂之鳯皇杯　拾遺記周昭王以青
鳯之毛為裘至厲王末罪有陷大辟者以青鳯毛贖罪
免死片毛則准千金　陸游南唐書徐知諤知潤州好
奇寶怪物所蓄不可計有蜀估持鳯首至自言得之徼
外蠻夷狀如雄雞廣五寸冠上正平可用為枕朱冠金
喙文彩煥爛如生人咸異之　文海披抄華隂有鳯居
山一名龍骨云唐開元中有鳯逐二龍至此龍墮地化
清泉二道鳯憤而死其一龍被鳯爪傷流血泉色遂赤
鳯死時山之僧以石函瘞其骨於山巔壘磚為塔覆之
因以名山景泰癸酉鄉民因築城盡取塔磚石函始露
上有刻字景祐四年重修啟函鳯脛骨長二尺圍可六
寸股骨長一尺五寸圍如脛骨其潔如玉語云鳯喜食
龍腦故龍畏之　洞𤣥本行經西方衛羅國王有女字
曰配瑛與鳯共處於是靈鳯常以羽翼扇女面後十二
年中女忽有胎王意怪之因斬鳯頭埋著長林丘中後
生女名曰皇妃王女思靈鳯之遊好駕而臨之長林丘
中歌曰杳杳靈鳯綿綿長歸悠悠我思永與願違萬刦
無期何時來飛是鳯鬱然而生抱女俱飛逕入雲中
張華禽經注鳯死曰靡
鳯𩔖　人鏡經凡五方之鳥皆似鳯而非也東方發明
全身總青西方鷫鸘全身總白南方焦明全身總赤北
方幽昌亦曰退居全身總黑中央鳥名玉雀亦曰鳯皇
全身總黄　樂叶圖徴五鳯皆五色為瑞者一為孽者
四其四皆以鳯竝為妖一曰鷫鸘鳩喙圓目身義戴信
嬰禮膺仁負智至則役之感也二曰發明鳥喙大翼大
頸身仁戴智嬰義膺信負禮至則喪之感也三曰焦明
長喙疏翼圓尾身義戴信嬰仁膺智負禮至則水之感
也四曰幽昌兌目小頭大身細足脛若鱗葉身智戴信
負禮鷹仁至則旱之感也　禽經青鳯謂之鶡赤鳯謂
之鶉黄鳯謂之焉白鳯謂之鷫紫鳯謂之鷟張華注鳯
之小者曰鸑鷟五彩之文三嵗始備也鷫鸘鳥名其羽
可為裘以辟寒鷫鸘飛則隕霜　爾雅翼鷫鷞似雁長
頸緑色皮可為裘　嫏嬛記南方有比翼鳯飛止飲啄
不相分離雄曰野君雌曰觀諱總名曰長離言常相離
著也此鳥能通宿命死而復生必在一處紂時集於長桐
之上人以為雙頭鳥不祥及文武興始悟曰此竝興
之瑞也　海録碎事軒渠國多九色鳥青口緑頸紫翼
紅膺丹足紺頂碧身緗背𤣥尾亦名錦鳯常從弱水西
來或云西王母之禽也　燉煌新録虜蘇割剌荅魯之
右大渾中高百尋然無草木石皆赩山産椒椒大如彈
丸然之香徹數里每然椒則有鳥自雲際蹁躚五色名
赭爾鳥蓋鳯皇種也　桂海虞衡志烏鳯如喜雀色紺
碧頸毛𩔖雄雞鬃頭有冠尾垂二弱骨各長一尺四五
寸其杪始有毛羽一簇冠尾絶異大畧如鳯鳴聲清越
如笙簫然度曲妙合宫商又能為百蟲之音生桂海左
右兩江峝中　華夷鳥獸考山鳯凰狀如鵞雁嘴如鳯
巢兩江深林中伏卵時雄者以木枝雜桃膠封其雌於
巢獨留一竅雄飛求食以飼之子成即發封不成則窒
竅殺之　鳥獸續考山鳯喙首如鶴項足率七八尺翅
翮過之能吞衆鳥敵人而啄其腦若刀斧然子大如椰
甌近時暹羅哪噠挾一以餉盤撿悦之倩巧匠裁為酤
瓴市井誇謂僅見也
附　拾遺記周靈王二十三年渠胥國獻虎魄鳯凰高
六尺　續齊諧記宣帝以皁蓋車一乗賜霍光悉以金
鉸具至夜車轄上鳯皇輙亡去莫知所之至曉乃還後
南郡黄君仲北山羅鳥得鳯皇入手即化成紫金毛羽
冠翅宛然具足可長尺餘詣闕上之帝置承露盤上俄
而飛去使尋之直入光家止車轄上　鄴中記鳯陽門
五層樓安金鳯皇二頭石虎將衰一頭飛入漳河㑹晴
日見於水中一頭以鐵釘足今存　魏畧文帝欲受禪
郡國奏鳯凰十三見明帝鑄銅鳯凰方五丈餘置殿前
　武后紀武后造明堂上為圓葢施鐵鳯高一丈餙以
黄金　鄴中記石季龍與皇后在觀上有詔書五色紙
著鳯凰口中既銜詔待人放數百丈緋繩鹿盧迴轉鳯
凰飛下鳯以木作之五色畫之咮脚皆用金　宋書王
僧綽採蠟燭珠為鳯凰
　　　鸞
師曠禽經鸞瑞鳥張華注鸞者鳯鳥之亞始生𩔖鳯乆
則五彩變易故字從變省　瑞應圖鸞鳥者赤神之精
鳯皇之佐雞身赤色亦被五彩鳴中五音肅肅雍雍喜
則鳴舞人君進退有度親疎有序則至又心識鐘律律
調則至鳴舞以和之　山海經女牀山有鳥如翟曰鸞
見則天下寧　詩含神霧德化充塞照潤八𡨕則鸞臻
也　唐六典鸞為大瑞　抱朴子崑崙圖云鸞鳥似鳯
而白纓聞樂則蹈節而舞至則國安樂其雌曰和　埤
雅青鳯為鸞雌曰和雄曰鸞　禽經鸞一曰雞趣首翼
赤曰丹鳯青曰羽翔白曰化翼𤣥曰隂翥黄曰土符
禮斗威儀天下太平安寧則見其音如鈴巒巒然也周
之文物大備法車之上綴以大鈴如鸞之聲也後改為
鑾　埤雅當上古時鸞輿順動此鳥輙集車上雄鳴於
前雌應於後後世不能致作和鸞以象之因謂之鸞仗
　山海經軒轅之國清沃之野鸞鳥自歌　拾遺記堯
在位七十年有鸞雛嵗嵗來集　三輔决録注光武時
卒繕治春秋䜟緯𨼆居華隂有大鳥高五尺雞頭燕頷
蛇頸魚尾五色備舉而多青棲繕槐木旬日不去𢎞農
太守以聞詔問百僚咸以為鳯太史令蔡衡對曰凡象
鳯者五多赤色者鳯多青色者鸞多黄色者鵷多紫色
者鷟多白色者鵠今此鳥多青乃鸞非鳯也　東觀漢
記章帝時王阜為重泉令鸞止學舘阜使掾公沙疊為
張雅樂舉足垂翅應樂聲而飛舞　龍城録八月望日
唐明皇遊月宫見素娥皆皓衣乗白鸞舞於大桂下
通典軒渠國多九色鳥其青多紅少者謂之繡鸞常從
弱水西來或云是西王母之禽也　白六帖孤鸞見鏡
覩其影謂為雌必悲鳴而舞　范泰鸞鳥詩序罽賓國
王𫉬一鸞欲其鳴而不能致乃飾以金樊享以珍羞對
之愈戚三年不鳴夫人曰嘗聞鸞見𩔖則鳴乃懸鏡照
之鸞覩影悲鳴中宵一奮而絶　禽經注鸞死曰吪禽
鳥啄土以瘞藏之　漢武内傳西王母曰神仙次藥有
靈丘蒼鸞　埤雅鸞血作膠可以續弓弩琴瑟之弦或
曰鸞鳯之亞也鸞善歌鳯善舞
　　　鵬
莊子逍遙篇北溟有魚其名為鯤化而為鳥其名為鵬
鵬之背不知其幾千里也怒而飛其翼若垂天之雲是
鳥也海運則將徙於南溟水擊三千里搏扶揺而上者
九萬里　幽明録楚文王好獵有人獻一鷹王見其殊
常故為獵於雲夢毛羣羽族争噬共搏此鷹瞪目遠瞻
雲際俄有一物鮮白不辨其鷹便竦羽而升矗若飛電
須臾羽墮如雪血下如雨有大鳥墮地度其羽翅廣數
十里時有博物君子曰此大鵬雛也　天中記崑崙層
期國出大鵬飛則蔽日能食駱駝人拾得其翅裁為水
桶　説文朋鳥朋及鵬皆古文鳯字也鵬鳥象形鳯飛
羣鳥從以萬數故以鵬為朋黨字　格物總論鵬大鳥
也經書未聞有言鵬者而言鵬特自南華始文人才士
未聞有讚鵬者而讚鵬特自阮修始
　　　孔雀
格物總論孔雀文禽廣益諸州所産高四五尺許不減
於鶴　紀聞羅州山中多孔雀羣飛者數十為偶雌者
尾短無金翠雄者生三年有小尾五年成大尾始春而
生三四月後復凋與花蕚相榮衰然自喜其尾而甚妬
凡欲山棲必先擇有置尾之地然後止焉南人生捕者
候甚雨往擒之尾霑雨重不能高翔人雖至且愛其尾
恐人所傷不復騫翔也雖馴養頗久見美婦人好衣裳
與童子綵服者必逐而啄之芳時媚景聞管絃笙歌必
舒張翅尾盼睇而舞若有意焉山谷夷民烹而食之味
如鵞觧百毒人食其肉後飲藥不能愈病其血與其首
觧大毒南人得其卵使雞伏之即成其脚稍屈其鳴若
曰都䕶土人取其尾者持刀於叢篁可隐之處自蔽伺
過急斷其尾若不即斷廻首一顧金翠無復光彩　異
物志孔雀自背及尾皆作圓文五色頭戴三毛長寸以
為冠足有距迎晨則鳴相和　博物志孔雀尾多變色
或紅或黄喻如雲霞其色無定　酉陽雜俎孔雀尾端
一寸名珠毛　僧一阿含經孔雀有九德一顔貌端正
二音聲清徹三行步庠序四知時而行五飲食知節六
常念知足七不分散八少媱九知反覆佛以此喻比丘
之行儀也　西域傳罽賔國出孔雀　續漢書西南夷
曰滇池出孔雀又曰西域條支國出孔雀　華陽國志
雲南郡出孔雀常以二月來翔月餘而去　周書成王
時西方人獻孔雀　晉公卿贊世祖時西域獻孔雀觧
人語彈指應聲起舞　宋書孝武帝大明五年新昌軍
獻白色孔雀　北史龜兹南土多孔雀羣飛山谷間人
取而食之孶乳如雞鶩其王家恒有千餘隻　博物志
孔雀不匹偶但以音影相接便有孕亦與蛇偶又云因
雷聲而孕又云􁩊鳴上風雌鳴下風而孕　紀聞盧肇
住在京南海見從事王軒有孔雀一日一奴告曰蛇盤
孔雀且毒死矣軒令救之其走卒笑而不救軒怒卒云
蛇與孔雀偶耳　交州異物志孔雀人拍其尾則舞
酉陽雜俎李衛公言孔雀辟惡　衍義孔雀不可入目
昏翳人眼亦不可不知　鹽鐵論南越以孔雀珥門户
　魏文帝詔前于闐王山習所上孔雀尾萬枚五色文
彩以為金根車葢遥望曜人眼　齊書文惠太子織孔
雀毛為裘　墨荘漫録孔雀毛著龍腦則相綴禁中以
翠尾作帚掃龍腦　嶺表録異交阯國多養孔雀採金
翠毛羽為扇　南蠻盤盤傳盤盤以孔雀羽餙纛　嶺
表録異交阯郡人多養孔雀或遺人以充口腹或殺之
以為脯腊人又養其雛為媒旁施網罟捕野孔雀伺其
飛下則牽網横掩之採其金翠毛裝為扇拂或全株生
截其尾以為方物云生取則金翠之色不減耳　潛確
𩔖書李昉名孔雀曰南容一名孔都䕶一名文禽　事
物紺珠摩由邏番稱孔雀
　　　鶴(附鵠/)
浮丘伯相鶴經鶴者陽鳥也而遊於隂因金氣依火精
以自養金數九火數七故禀其純陽也生二年子毛落而
黒毛易三年頂赤而羽翮具七年小變而飛薄雲漢
復七年聲應節而晝夜十二時鳴鳴則中律百六十年
大變而不食生物故大毛落而茸毛生乃潔白如雪故
泥水不能汙或即純黒而淄盡成膏矣復百六十年變
止而雌雄相視目睛不轉則有孕千六百年形定飲而
不食與鸞鳯同羣胎化而産為仙人之騏驥矣夫聲聞
於天故頂赤食於水故喙長軒於前故後趾短棲於陸
故足高而尾凋翔於雲故毛豐而肉疎且大喉以吐故
修頸以納新故天壽不可量所以體無青黄二色者土
木之氣内養故不表於外也是以行必依洲嶼止不集
林木葢羽族之清崇者也其相曰瘦頭朱頂則冲霄露
眼黑睛則視逺隆鼻短喙則少瞑䯓頰􁳒耳則知時長
頸竦身則能鳴鴻翎鵠膺則體輕鳯翼雀尾則善飛龜
背鼈腹則伏産軒前垂後則㑹舞高脛粗節則足力洪
髀纎指則好翹聖人在位則與鳯皇翔於郊甸(按此經/浮丘伯)
(授之王子晉崔文子學道于子晉得其文藏/嵩山石室淮南八公采藥得之逐傳於代)　古今注
鶴千嵗則變蒼又千嵗則變黑所謂𤣥鶴也　詩疏鶴
形狀大如鵞長三尺脚青黑高三尺餘赤頂赤目喙長
四寸餘多純白亦有蒼色蒼色者人謂之赤頰常夜半
鳴淮南子亦云雞知將旦鶴知夜半其鳴高亮聞八九
里雌者聲差下今呉人園囿中及士大夫家皆養之雞
鳴時亦鳴　鶴譜鶴以揚州吕四塲者為佳其聲較他
産者更覺清亮舉止聳秀别有一番莊雅之態别鶴踁
黑魚鱗紋吕四産者緑色龜紋相傳為吕仙遺種　墨
客揮犀平凉西有崆峒山乃廣成修道之所山之絶壁
有石穴謂之皁鶴洞鶴頂如丹毛羽皆黑日照之金色
燦然故其上有金衣亭　五雜組朱子詩傳鶴身白頸
黑尾然鶴之黑者非尾也乃兩翅之下翅歛則傅於後
似尾耳　戒菴漫筆鶴初生雄者眼旁别有紅㸃　酉
陽雜俎鶴左右脚裏第一指名兵爪抱朴子千嵗之
鶴能登木色純白腦盡成骨其末千嵗者終不集𣗳也
　春秋繁露鶴知夜半注鶴水鳥也夜半水位感其生
氣則益喜鳴　風土記鳴鶴戒露此鳥性警至八月露
降流於草葉上滴滴有聲則高鳴相警徙所宿處慮有
變害也　遯齋閒覽鶴能巫步禁蛇故食蛇　内典鶴
影生　禽經鶴以聲交而孕注雄鳴上風雌承下風則
孕　埤雅雌雄相隨如道士步斗履其迹而孕又曰以
聲交而孕　劉賓客嘉話録人言鶴胎生所以賦云胎
化仙禽也　唐詩記事陳標曰鶴與鸕鷀皆胎化而人
以鶴為仙禽葢鶴難見而鸕鷀易見貴耳而賤目也
墨客揮犀劉淵材迂濶好怪嘗蓄兩鶴客至誇曰此仙
禽也凡禽卵生此禽胎生語未畢園丁報曰鶴夜生一
卵淵材呵曰敢謗鶴邪未幾鶴展頸伏地復誕一卵淵
材歎曰鶴亦敗道吾乃為劉禹鍚嘉話所誤　談苑秀
州華亭鶴胎生者真鶴也形體𦂳小不食魚蝦惟食稻
梁人餧以飯則食之其體大好食魚蝦啄蛇䑕者鸛合
所生乃卵生也食稻梁者雖甚馴熟久須飛去唯食魚
鰕者不能去耳　林洪山家清事鶴不難相人必清於
鶴而後可以相鶴矣夫頂丹頸碧毛羽瑩潔頸纎而修
身聳而正足癯而節高頗𩔖不食烟火人廼可謂之鶴
望之如鴈鶩鵞鸛然斯為下矣養以屋必近水竹給以
料必備魚稻蓄以籠飼以熟食則塵濁而乏精采豈鶴
俗也人俗之耳欲教以舞俟其餒而寘食於闊逺處拊
掌誘之則奮翼而唳若舞狀久則聞拊掌而必起　鳥
獸續考海鶴大者修項五尺許翅足稱是吞常鳥如餤
魚鱔成化間有至漳州者漳人射殺之復有以頂貨者
𩔖淘河而鋭咮雄大雌乃畧小晝啄於海暮宿巖谷間
島夷豫以小鏢付􁀙月夕則伏於鶴常宿所擇其大者
而刺之平旦有𫉬五六頭者島夷乃剥其頂售於舶估
比至閩廣價等金玉　四夷傳大食弼琶羅國出駱駝
鶴長六七尺能飛不甚高食雜物并火或燒赤熱銅食
之生卵如椰子　穆天子傳至于巨蒐氏巨蒐之人乃
獻白鶴之血以飲天子　漢書王莽以鶴髓漬榖種
物𩔖相感志鶴糞若汙滴石上石則化為塵粉然　活
㓜金書鶴卵煮一枚與小兒食預解痘毒多者令少少
者不出
鶴名　禽經注露禽鶴也露下則鶴鳴也鶴之馴養於
家庭者飲露則飛去　秘閣閒談池州道士趙自然常
為詩曰丹歌時引舞或問何名丹歌曰鶴也　潛確𩔖
書汲冢書目鶴曰隂羽以其愛隂而惡陽也故易曰鳴
鶴在隂　思𤣥賦過九臯之介鳥注介鳥者鶴也　詞
林海錯宋李昉畜五禽以鶴為仙客　清異録武宗為
頴王時邸園畜禽獸之可人者以繪十玩謂鶴為九臯
處士　佩楚軒客談潘昉字庭堅號紫崖有鶴字紫卿
　内觀日疏晁采有鶴名素素題詩繫足以寄其夫
茅君傳好道者入廟或見一白鶴入帳中鶴者皆是九
轉還丹之使
鶴事　左傳衛懿公好鶴鶴有乗軒者　瑞應圖晉平
公皷琴有𤣥鶴二八而下銜明珠舞於庭一鶴失珠覓
得而走師曠掩口而笑　異苑大興二年冬大雪南州
人見二白鶴語於橋下曰今兹寒不減堯崩年也於是
飛去　張氏家傳張禧字彦祥除燉煌令常有鶴負矢
集禧庭以甘草湯洗之傅藥留養十餘日瘡愈飛去月
餘銜赤玉珠二枚置禧㕔前　搜神記噲參行遇𤣥鶴
被傷乃收養之放去至一夜雌雄皆銜明珠以報參其
珠鬻數萬緡參家遂富　渚宫故事湘東王修竹林堂
新陽太守鄭裒進雌鶴於堂其雄者尚在裒宅霜天月
下無日不鳴商旅江津聞者墮淚時有野鶴飛赴堂中
驅之不去即其雄也交頸舞翼聞奏鐘磬翻然共舞宛
轉低昻妙契絃節　廣五行記煬帝造儀衛課州縣送
羽毛堪氅衣之用者殆無遺𩔖烏程有鶴巢𣗳高百尺
伐其𣗳鶴恐傷子自拔氅毛投於地　記事珠衛濟川
養六鶴日以粥飯啖之三年識字濟川檢書皆使鶴銜
取之無差　逸史李衛公遊嵩山見鶴呻吟曰我鳥仙
為樵者傷脚得人血則愈李公觧衣即刺血鶴曰世間
人至少公且未是乃令拔眼睫毛持往來都下但映眼
照之即知矣李公中路自視乃馬頭也至東洛所遇非
少悉非全人皆犬彘驢馬之𩔖惟一老翁是人李公言
病鶴之意老翁笑下驢宣臂刺血李公得之以塗鶴即
愈鶴謝曰公即為明時宰相復當上昇相見非遥慎無
懈惰李公謝鶴遂冲天而去　永嘉郡記青田有雙白
鶴年年生伏子長大便去惟餘父母一雙在耳精白可
愛皆云神人所養　朝鮮志知異山中有青鶴洞惟青
鶴棲息其中　王韶之神鏡記榮陽郡西有蘭巖山常
有雙鶴素羽皦然日夕偶形翔集傳云昔夫婦俱隐此
山年數百嵗化成此鶴忽一旦一鶴為人所害其一鶴
嵗常哀鳴至今響動巖谷莫知年嵗　述異記天姥山
南峯昔魯班刻木為鶴一飛七百里後放於北山西峯
上漢武帝使人徃取之遂飛上南峯徃徃天將雨則奮
翅動揺若將飛奮
鵠　述異記鵠生百年而紅五百年而黄又五百年而
蒼又五百年為白壽三千嵗矣　莊子鵠不浴而白自
然也埤雅鵠善步　瑞應圖𤣥鵠王者知音樂之節
則至黄帝習樂崑崙以舞衆神𤣥鵠翔其右　南越志
開寧縣多晨鵠　載記石虎時揚州獻黄鵠雛五泛之
於𤣥武池頸長一丈聲聞十餘里　神異經西海之外
有鵠國男女皆長七寸為人自然有禮好經編跪拜夀三
百嵗人行如飛日千里百物不敢犯之惟畏海鵠鵠過
吞之亦壽三百嵗人在鵠腹中不死而鵠一舉千里
爾雅翼鵠即是鶴音之轉後人以鵠名頗著謂鶴之外
别有所謂鵠故埤雅既有鶴又有鵠
　　　錦雞
禽經首有彩毛曰山雞注山雉長尾尤珍䕶之林木之
森鬱者不入恐觸其尾也雨則避於巖石之下恐濡濕
也久雨亦不出而求食死者甚衆　禽經腹有采文曰
錦雞注狀如鳩鴿膺前五色如孔雀羽出南詔越山中
嵗採捕之為王者冠服之飾　山海經鷩雉一名山雞
養之禳火災　格物總論山雞一名錦雞　南越志曽
成縣多鵕䴊鵕䴊山雞也利距善鬭世以家雞鬭之則
可擒也光色鮮明五采炫燿　顔師古漢書注鵔鸃􁁉
鳥也似山雞而小冠背上黄腹下赤項緑色其尾毛紅
赤光彩鮮明今俗呼為山雞其實非也　博物志山雞
有美毛自愛其毛終日映水目眩則溺　藻林􁖢蛦即
山雞也􁖢蛦山棲　異苑魏武帝時南方獻山雞帝欲
其鳴舞而無由公子蒼舒令以大鏡著其前雞鑑形而
舞不知止遂至死韋仲將為之賦　異苑平原太守劉
邠取山雞毛置器中使輅筮之輅曰高岳巖巖有鳥朱
身羽翼𤣥黄鳴不失晨此山雞毛也　裴景仁苻秦書
苻健皇始四年冬山雞來入人家棲宿養子而去羣聚
傍渭水而游翔與家雞無異
　　　吐綬雞
倦逰雜録巴峽中有吐綬雞以其羽毛有白圓㸃又名
真珠雞嗉藏肉綬長闊數寸紅碧相間極煥爛須遇晴
日則向陽擺之頂首先出兩角肉亦二寸許然後徐舒
其綬踰時悉歛於嗉下披其毛不復見或有死者割其
頸臆間亦無所見　鳥獸續考綬雞生而反哺亦名孝
雉毎至春夏之交景氣和暖頷下出綬帶方尺餘紅碧
鮮然頭有翠角雙立良久悉歛於嗉下苕溪漁隐曰廣
右閩中亦有吐綬雞余在二處見人多養之不獨巴峽
中有也　埤雅綬鳥一名鷊亦或謂之吐綬咽下有囊
如小綬五色彪炳吐有時風不吐雨不吐有驚懼之虞
亦不吐一名避株食之甚美詩謂之㫖鷊以此或剖其
嗉不復有綬綵矣　禽經頸有綵囊曰避株注雉屬出
華嶽及盛山中晴暘則頸出彩色作囊遇𣗳木則避之
故曰避株古今注吐綬鳥一名功曹今俗謂之錦囊
　楊慎外集吐綬鳥謂之錦帶功曹　酉陽雜俎魚復
縣南山有鳥大如鴝鵒羽色多黑雜以黄白頭頰似雉
有時吐物長數寸丹采彪炳形色𩔖綬因名為吐綬鳥
又食必蓄嗉臆前大如斗慮觸其嗉行毎逺草木故一
名避株鳥　六書故埤雅言鷊之大僅如鸜鵒而臆乃
大如斗亦不察矣野人有饋於錦囊者大如鷄􁉜下有
錦囊鳴則囊見　通志昆蟲畧爾雅曰鶾天雞鶾音汗
逸周書曰蜀人獻文鶾文鶾者若翬雉按今有吐錦雞
蓋雉𩔖唯蜀中有之仰日吐錦甚有文彩　王氏博古
辨古玉多刻天雞紋其尾翅輪如鴛鴦
　　　雉
總論　周易離為雉　春秋運斗樞璣星散為雉　禽
經雉介鳥也　爾雅雉絶有力奮注最健鬬　大戴禮
雉震呴震也者鳴也呴也者鼓其翼也正月必雷雷不
必聞惟雉為必聞之何以謂之雷則雉震呴相識以雷
　洪範五行傳正月雷㣲而雉雊雷通氣也　蔡邕月
令雷在地中雉性精剛故獨知之應而鳴也　禽經澤
雉啼而麥齊注澤雉如商庚春季之月始鳴麥平隴也
　爾雅翼澤雉十步一啄百步一飲因地之墳衍以為
疆界分而䕶之不相侵越一界之内要以一雄為主餘
者雖衆莫敢鳴雊　蟫史易曰離為雉離火也其體文
明性復炎悍故為雉禮記曰雉性剛而守節周禮云大
夫執雁士執雉雉取其有文采而守介也陸佃曰雉死
耿介妒壟䕶疆善鬬雖飛不越分界埤雅雉飛若矢
一徃而墮雉雞𩔖也不能逺飛崇不過丈修不過三丈
故雉高一丈長三丈也　化書雉不再合信也　草木
子雉善聽　舊唐書楊烱冕服議華蟲者雉身𬒳五彩
象聖人體兼文明也　古今注商高宗有雉雊之徴章服
多用翟故有雉尾扇中和集商人置雉尾於舟中
之檣以候隂晴天當晴則尾直竪天將雨則尾下垂
𤣥覽銀得雉糞則枯　西京雜記茂陵文固陽本瑯琊
人善馴野雞為媒用以射雉　白六帖媒翳者少養雉
子至長狎人能招野雉因名曰媒翳朝野僉載雉被
鷹傷以地黄葉帖之　晉書武庫封閑甚宻其中忽聞
雉雊張華曰此必蛇化也開視之雉側有蛇蜕焉　陸
禋續水經正月蛇與雉交生卵遇雷即入土數丈成蛇
形二三百年能升騰不入土但為雉　通志江淮中獸
名能能蛇之精冬化為雉春復為蛇今呉中不食雉毒
故也　禮記月令曰孟冬雉入大水為蜃　搜神記千
嵗之雉入海為蜃
名號　夏書羽畎夏翟注羽畎羽山之谷也夏翟雉名
　書日月星辰山龍華蟲注華蟲鷩雉也　曲禮凡祭
宗廟之禮雉曰疏趾注雉肥則足開張　漢書注吕后
名雉改曰野雞　山堂肆考雉性不處下濕故一名原
禽　清異録錦雞一名九苞奴謂其有文無德真鳯皇
之奴𨽻
詳𩔖　爾雅伊洛而南素質五彩皆備成章曰翬注翬
亦雉屬言其毛色光鮮　禽經五采備曰翬亦曰夏翟
注雉尾至夏則光鮮也　博物志翟雉長尾雨雪降惜
其尾棲𣗳杪不敢下食徃徃餓死　爾雅鷂雉江淮而
南青質五彩皆備成章曰鷂注即鷂雉也　禽經朱黄
曰鷩雉埤雅鷩似山鷄而小冠背毛黄項上緑色鮮
明胷腹洞赤西山經所謂赤鷩可以禦火者也賦性悍
戾憨害飛走如風之猋故潘岳云山鷩悍害猋迅已甚
也盖其耿介甚於他雉故周官三公服鷩冕與王后三
翟之服異也　爾雅鳪(音/卜)雉注黄色鳴自呼　禽經白
曰雗雉　爾雅雗雉鵫雉注今白鵫也江東呼白􁀙亦
名曰雉　史記周公居攝越裳氏重譯獻白雉　典畧
白雉熊宗之精出於孟山　唐六典中瑞白雉雉白首
　抱朴子白雉有種南越尤多按地域圖今之九德則
古之越裳也葢白雉之所出周成王所以為瑞者貴其
所自來之逺明其德化所被之廣非謂此為奇也　禽
經𤣥曰海雉注羽色純黑亦善鬬生海中山島上　爾
雅鷮雉注即鷮鷄也長尾走且鳴　詩疏鷮㣲小於翟
也走而且鳴曰鷮其尾長肉甚美故林慮山下人語曰
四足之美有熊兩足之美有鷮埤雅薛宗曰雉之健
者為鷮尾長六尺字説曰從喬尾長而走且鳴則其首
尾喬如也　爾雅鸐山雉注長尾　爾雅南方曰􁀂東
方曰鶅北方曰鵗西方曰鷷注説四方雉之名　賈達
左注西方曰鷷雉攻木之工也東方曰􁀙雉塼埴之工
也南方曰翟雉攻金之工也北方曰鵗雉攻皮之工也
伊洛而南曰翬雉設五色之工也　爾雅疏㓂雉一名
鵽鳩大如鴿似雌雉䑕脚無後趾岐尾為鳥憨急羣飛
出北方沙漠地
　格致鏡原卷七十七
欽定四庫全書
　格致鏡原卷七十八　　　大學士陳元龍撰
　　鳥𩔖(二/)
　　　鷴
禽經注鷴白鷴似山雞而色白行止閑暇　蕭頴士白
鷴賦序白鷴羽族之幽竒也素質黑章爪觜純丹體備
冠距頗𩔖夫雞翟神貎清閑不雜於衆禽　格物論鷴
羽族之耿介者形𩔖雞白質黑章尾長四五尺最為可
玩亦有青有黑　西京雜記閩越獻高帝白鷴黑鷴各
一隻帝大悦厚賜之　李白集黄山胡公有雙白鷴葢
是家鷄所伏自小馴狎了無驚猜以其名呼之皆就掌
取食　清異録武宗十玩圖白鷴為𤣥素先生　詞林
海錯宋李昉畜五禽以鷴為閑客
　　　鴈(附鴻/)
周書白露之日鴻鴈來鴻雁不來逺人背叛小寒之日
鴈北鄉鴈不北鄉民不懷至　爾雅鳬鴈醜其足蹼其
踵企注脚指間有幕蹼屬相著故曰其足蹼飛則脚根
企直故曰其踵企　禽經鳱以水言自北而南􁊖以山
言自南而北注鳱音雁隨陽鳥也冬適南方集於江千
之上故字從干􁊖亦音雁中春寒盡雁始北嚮燕代尚
寒猶集於山陸岸谷之間故字從斥　方言雁自闗而
東謂之鴚(音/加)鵞南楚之外謂之鵞或謂之鶬鴚(今江東/通呼為)
(鴚/)　古今注雁自河北渡江南瘦瘠能高飛不畏繒繳
江南沃饒毎至還河北體肥不能高飛恐為虞人所𫉬
嘗銜蘆長數寸以防繒繳焉　物𩔖相感志雁陽鳥也
飛作八字在天人若張其一則飛行中缺一位也夜宿
洲中鴻在内雁在外遞更警備避狐與人之捕已也
博物志雁食粟翼重不能飛　淮南子雁從風而飛以
愛氣力　埤雅雁行料步側身　説郛常言謂雁為孤
而不及雙謂燕為雙而不及孤者葢雁屬乎陽而燕屬
乎隂陽數奇隂數偶如斯而已　埤雅雁霜降南翔冰
泮北徂其性惡熱故中國始寒而北至舊説南翔不過
衡山今衡山之旁有峯曰回鴈葢南地極燠人罕識雪
者故雁望衡山而止　彚苑詳注鴈泊江湖洲渚之間
動計千百雙者宿其中令孤單者為雁奴守圍而警察
飛有先後行列秋南而春北鴻乂其大者　玉堂閒話
鴈宿於沙渚之中大者居中令雁奴圍之南人有採捕
者俟其天色隂暗或無月時於瓦罐中藏燭持棒者數
人屏氣潛行將欲及之則畧舉燭便藏之雁奴驚呌大
者亦驚頃之復定又如前舉燭鴈奴又驚如是數四大
者怒啄雁奴秉燭者徐徐逼之便舉燭則鴈奴懼啄不
復動矣乃高舉其燭持棒者齊入羣中亂擊之所𫉬甚
多　推蓬寤語鴈北歸必銜蘆越闗則輸之淮南子以
為鴈愛氣力銜蘆以避繒繳俗傳以為過海投蘆為桴
以息氣力或云輸蘆以供税然供税之説誕矣而過海
為桴之説何秋來獨無而春始蘆耶且銜蘆避繒繳之
説去或然之不知來時何以為避倘使上林射雁蘆何
能避耶予考雁從風而飛春夏南風故北飛秋冬朔風
故南飛秋冬過南食肥體重故借蘆以助風力耳塞北
風高則無事此故投於雁門闗姑識之以俟明者焉
儀禮大夫執雁取其候時而行也婚禮下逹納采用雁
　白虎通摯用雁者取其隨時南北不失其節明不奪
女子之時也　漢書武帝太始三年幸東海𫉬赤雁作
朱雁之歌其辭曰赤雁集六紛員殊翁雜五采文紛員
多也六數也翁雁頸也　漢書宣帝於西河築世宗廟
告祠有五色雁集殿前　唐六典朱雁五色為中瑞
文昌雜録北方有白雁似雁而小色白秋深則來白雁
至則霜降河北人謂之霜信杜甫詩云故國霜前白雁
來即此也　十三州記上虞有雁為民治田春銜㧞草
根秋啄除其穢是以縣官禁民不得妄害此雁犯則有
刑無赦也　酉陽雜俎臨邑縣有雁翅泊泊旁無𣗳木
土人至春夏常於此澤羅雁鳥取其翅以禦暑　鄧德
明南康記平固縣有覆笥山上有湖周廻數十里有石
雁浮在湖中毎至秋天石雁飛鳴如候時也　潯陽記
廬山頂上有池中有三石雁霜降則飛
鴻　格物論鴻似雁而大羽毛純白疑世所稱曰白雁
者即鴻也　詩疏鴻鵠羽毛光澤純白似鶴而大長頸
肉美如雁又有小鴻大小如鳬色亦白今人直謂鴻也
　博物志鴻鵠千嵗者皆胎産鴻雁大畧相𩔖以仲秋
而來賓一同也鳴如家鵞二同也進有漸而飛有序三
同也雁色蒼而鴻色白一異也雁多羣而鴻寡侣二異
也雁飛不過高山而鴻薄雲表三異也毛有粗細形有
大小　博物志鴻毛為囊可以渡江不漏
　　　鸚鵡
總論　山海經黄山及數歴之山有鳥焉其狀如鴞赤
喙人舌能言名曰鸚䳇注鸎䳇舌似小兒舌　孫暢異
物志鸚鵡西域靈禽其毛色或蒼緑或紫赤喙曲如鴞
而目深行如鴻雀而能效人言故見殊貴　格物總論
鸚鵡能言鳥有慧性大如鵲朱咮鉤吻翠頂金眼𤣥項
碧羽赬足翠尾尾長言語音圓滑亦最惜毛羽喜潔浄
惡垢汚嶺南所産　酉陽雜爼鸚鵡能飛衆鳥趾前三
後一唯鸚鵡四趾齊分凡鳥下瞼眨上獨此鳥兩瞼俱
動似人目　淮南子鸚鵡斷舌可使言語能言而不可
使長言　南州異物志鸚鵡行則以口喙地然後足從
之　禽經注鸚鵡出隴西能言鳥也人以手撫拭其背
則瘖瘂矣　北户録廣之南新勤春十洲呼為南道多
鸚鵡食木葉榕實凡養之俗忌以手頻觸其背犯者即
多病顫而卒土人謂為鸚鵡瘴　珍珠船南人養鸚鵡
發瘴噤戰以徐柑飼之則愈不然必死　六度集經菩
薩為鸚鵡王有兩鸚鵡力勢踰衆口銜竹衡以為車乗
王集其上飛止游戲　劉義慶宣驗記有鸚鵡飛集他
山山中禽獸輒相貴重鸚鵡自念雖樂不可久也便去
後數月山中大火鸚鵡遥見便入水濡羽飛而灑之天
神言汝雖有志意何足云也對曰雖知不能救然嘗僑
居是山禽獸行善皆為兄弟不忍見耳天神嘉感即為
滅火　李繁𤣥聖蘧廬東都有人養鸚鵡以其慧甚施
於僧僧教之能誦經徃徃架上不言不動問其故對曰
身心俱不動為求無上道及其死焚之有舍利
詳𩔖　南方異物志鸚鵡有三種青大如烏臼一種白
大如鵞鴞一種五色大於青者交州巴南盡有之及五
色出杜薄州　呉詩外國傳扶南東有漲海海中有洲
出五色鸚鵡其白者如母鷄　白六帖晉安帝義熈十
四年秋林邑獻白鸚鵡　舊唐書貞觀十八年陀洹國
獻白鸚鵡毛羽皓素頭上有紅毛數十垂與翅齊　珍
珠船白鸚鵡大如小鵞亦能言羽毛玉雪以手撫之有
粉沾指掌如蛺蝶翅　太平清話白鸚鵡其頂一撮有
淡黄色者鳴則頂毛散放如黄葵花　謝莊賦序宋元
嘉二十一年湘州獻赤鸚鵡詔羣臣為賦之　羣書考
索真宗咸平六年大食國遣使來貢方物及紅鸚鵡
妮古録成化間海南進紅鸚鵡朱衣翠裳　宋志建隆
二年隴州貢黄鸚鵡上以為瑞遂作金鸚鵡等旗　顧
􁥙海槎餘録文昌海面當五月有失風飄至船隻不知
何國人内載有金絲鸚鵡墨女金條等件　天中記貞
觀五年林邑獻五色鸚鵡數訴寒太宗付使者歸之
酉陽雜俎明皇時有五色鸚鵡能言上令左右試牽帝
衣鳥輒瞋目叱咤張燕公有表賀稱為時樂鳥　北户
録時樂了大畧如鸚鵡純緑色　格物總論時樂鳥丹
首紅臆朱冠禄翼鶯領文背糅以五色與鸚鵡狀亦同
而毛尾全異其心聰慧䕶主報恩尤非凡禽比天下太
平有道則見　臨海異物志世樂鳥五色頭上有冠丹
喙赤足王者有明德天下太平則見　鳥獸續考海鸚
哥黑喙緑羽足亦鱉也
名號　説文鸚鵡亦云鸚母能言鳥也鸎從鳥鸚聲母
從鳥䳇聲　字説嬰不能言已而能言母從人而後能
言　鐵圍山叢談西甌鸚䳇初丹喙中黒後丹雌名木
侯　賢愚經舍衛國中須逹長者家内有二鸚鵡一名
律提二名賖禀性黠慧觧人言語　採蘭雜志河間王
琛有妓曰朝雲善歌又有緑鸚鵡善語朝雲毎歌鸚鵡
和之聲若出一琛愛之呼為緑朝雲　幽怪録隋時栁
歸舜泛舟巴陵風飄至一處有鸚鵡數十相呼姓字有名
武遊郎者有名阿蘇兒者有名武仙郎者有名自在
先生者有名踏蓮露者有名鳯花臺者有名戴蟬兒者
有名多花子者又云吾乃鳯花臺鳥也　明皇雜録開
元中嶺南進白鸚鵡頗聰慧洞曉言辭上呼為雪衣娘
上毎與諸王及貴妃博戲稍不勝左右呼雪衣娘即飛
入局中鼓舞以亂其行列日語曰昨夜夢為􁀳鳥所搏
已而果為鷹所斃瘞之苑中號鸚鵡塜　開寶遺事富
民楊崇義為李弇所害架上鸚鵡𤼵之明皇封為緑衣
使者付後宫餵養　清異録武宗十玩圖鸚鵡謂之辨
哥詞林海錯李昉名鸚鵡曰隴客
　　　秦吉了
碧雞漫志　嶺南有鳥似鴝鵒能言名吉了桂海虞衡
志秦吉了如鸚鵡紺色丹觜黄距目下連項有深黄文
項毛有縫如人分髪能人言比鸚鵡尤慧大抵鸚聲如
兒女吉了聲如丈夫　唐㑹要林邑國有結遼鳥能言
勝於鸚鵡黒色兩眉獨黄即秦吉了也一云形如鸚鵡
而色白頂㣲黄心慧舌巧人言無不通又謂之了􁝱出
杜箔州唐白居易有秦吉了詞　嶺表録異秦吉了容
管廉白州産此鳥大約似鸚鵡觜脚皆紅兩眼後夾腦
有黄肉冠善效人言語音雄大分明於鸚鵡以熱雞子
和飯如棗飼之或云容州有純赤純白色者俱未之見
也　聞見録瀘南有畜秦吉了者能人言有夷酋欲以
錢三十萬買之其人告以貧將賣爾秦吉了曰我漢禽
不願入夷中遂不食而死　北户録普寜有亷州民𫉬
赤白吉了各一頭獻於刺史者其赤者尋卒白者久而
能言　謝氏詩源昔有丈夫與女子相愛以書札相通
皆慿一鳥往來此鳥殊解人意至期忽對女子喚曰情
急了因名此鳥為情急了沈如筠詩云好因秦吉了一
為寄深情後人又呼吉了
　　　鴝鵒
考工記鴝鵒不踰濟　淮南萬畢術寒臯斷舌使語注
寒臯一名鴝鵒　埤雅南方鸜鵒里兒剔其舌端教以
語言甚慧禽經曰鸜鵒剪其舌而語是也舊説鸜鵒不
踰濟又穴居故春秋夏有鴝鵒來巢以異書也　幽明
録五月五日剪其舌端使圓教令學語能人言　格物
總論鴝鵒似鵙而有幘色純黑金眼穴居鸜字亦作鴝
慧鳥也　荆楚嵗時記五月鴝鵒子毛羽新成俗好登
巢取養之以教其語謂之花鵒　酉陽雜俎鸜鵒舊言
可使取火效人言勝鸚鵡取其目睛和人乳研滴眼中
能見烟霄外物也埤雅鸜鵒以足交而孕　酉陽雜
俎鸜鵒交時以足相勾促鳴鼓翼如鬭狀往往墜地俗
取其勾足為媚藥　留青日札鴝鵒食豕肉而瘋　古
今注鸜鵒一名𤣥鳥負暄雜録南唐李主諱煜改鸜
鵒為八哥　王虚中勸孝文鸜鵒亦曰八八兒　獨異
志晉桓豁鎮荆州有一參軍五月五日採鴝鵒雛剪其
舌令學人語經年遂能言後因大㑹豁出之令遍學座
客話有一人患􁡼鼻鴝乃遽飛入甕中語與患者無異
舉席皆笑　山堂肆考宋元祐間長沙郡人養一鸚鵒
偶見僧念阿彌陀佛即隨口稱念旦暮不絶因以與僧
久之鳥亡僧具棺以葬之俄口中生蓮花一枝　談苑
永叔夢為鸜鵒飛在𣗳上意甚快悦聞榆莢香特異
　　　杜鵑
格物總論杜鵑大如鵲而羽烏三四月間夜啼達旦其
聲哀而吻有血田家候其鳴則興農事埤雅杜鵑一
名子規苦啼啼血不止一名怨鳥説文所謂蜀王望帝
化為子嶲今謂之子規是也至今寄巢生子百鳥為哺
其雛尚如君臣云爾雅曰嶲周即此鳥也　禽經注甌
越曰怨鳥春分時於林中苦啼自夜達旦血漬草木凡
始鳴皆北向　禽經江介曰子規蜀右曰杜宇注望帝
杜宇者葢天精也李膺蜀志曰望帝稱王於蜀時荆州
有一人化從井中出名曰鼈靈於楚身死屍反泝流上
至汶山之陽忽復生乃見望帝立以為相鼈靈乃鑿巫
山開三峽降丘宅土民得陸居望帝以其功高禪位於
鼈靈號曰開明氏望帝修道處西山而隐化為杜鵑鳥
或云化為杜宇鳥亦曰子規鳥至春則啼聞者悽惻
寰宇記蜀之後主名杜宇號望帝讓位鼈靈望帝自逃
後欲復位不得死化為鵑毎春月間晝夜悲鳴蜀人聞
之曰我望帝魂也　蜀王本記望帝使鼈靈治水去後
與其妻通慙愧且以德薄不及鼈靈乃委國授之去望
帝去時子規方鳴故蜀人悲子規鳴而思望帝　禽經
注杜宇啼苦則自懸於𣗳自呼曰謝豹　成都舊事昔
有人飲於錦城謝氏其女窺而悦之其人聞子規啼心
動即謝去女恨甚後聞子規啼則怔忡若豹鳴使侍女
以竹枝驅之曰豹汝尚敢至此啼乎故名子規為謝豹
　老學菴筆記呉人謂杜宇為謝豹杜宇初鳴時漁人
得鰕曰謝豹鰕市中賣筍曰謝豹笋　臨海異物志鷤
䳏一名由鵑春三月鳴晝夜不止音聲自呼俗言取梅
子塗其口兩邊皆赤上天自言乞恩至商陸子熟鳴乃
得止耳　廣雅鷤䳏鷶􁀙子規也　揚雄反騷徒恐鷤
䳏之將鳴兮師古注䳏鴂字也鷤鴂鳥名買䤥一名子
規一名杜鵑常以立夏鳴鳴則衆芳皆歇　楊慎外集
子規史作姊歸説文作子嶲華陽國志作秭歸　酉陽
雜俎杜鵑始陽相推而鳴先鳴者吐血死嘗有人出行
見一羣寂然聊學其聲即死初鳴先聽者主離别厠上
聽其聲不祥厭之之法當為犬聲應之　留青日札子
規人但知其為催春歸去之鳥葢因其聲曰歸去了故
又名思歸鳥不知亦為先春而鳴之鳥史記厯書百草
奮興姊歸先嘷索隐曰子規春氣發動則先出野澤而
鳴是也
　　　鷓鴣
嶺南録異鷓鴣呉楚之野悉有嶺南偏多此鳥肉白而
脆逺勝雞雉臆前有白圓㸃背上間紫赤毛其大如野
雞多對啼　古今注南方有鳥曰鷓鴣其鳴自呼常向
日而飛畏霜露早晚稀出有時夜飛則以𣗳葉覆其背
上燕人亦不知有此鳥也　南越志鷓鴣鳥雖復東西
廻翔命翮之始必先南翥　酉陽雜俎鷓鴣飛數逐月
如正月一飛而止於窠中不復起矣十二月十二起最
難採南人設網取之　羅浮志遇暖則相對而啼謂之
山鴣　本草鷓鴣鳴云鈎輈格磔又云懊惱澤家又云
行不得哥哥　異物志鷓鴣形似雌雞其志懐南不北
徂也其鳴云但南不北　北户録衡州南靈鷓鴣觧嶺
南野葛諸􁑚毒及避瘟瘴又一名樢　禽經隨陽越雉
鷓鴣也晉安曰懐南江左曰逐隐　採蘭雜記鷓鴣一
名内史一名花豸　清異録嘗展蜀畫鷓鴣於書館江
南黄是甫見之曰鷓鴣亦數種此錦地鷗也　本草鷓
鴣天地之神取毎月取一隻饗至尊自死者不可食
閩部疏鷓鴣斑而善啼可籠畜味美
　　　桐花鳥
朝野僉載劍南彭蜀間有鳥大如指五色畢具有冠似
鳯食桐花毎桐結花即來桐花落即去不知何之俗謂
之桐花鳥極馴善止於婦人釵上客終席不飛人愛之
無所害也　寰宇記桐花色白至春有小鳥色蕉紅翠
碧相間生花中惟飲其汁不食他物花落遂死人以蜜
水飲之或得三四日性多跳擲抵觸便死土人畫桐花
鳯扇即此也　湘烟録桐花鳯小於𤣥鳥春暮來集桐
花一名収香倒掛又名探花使　名物通倒掛鳥即緑
毛么鳯性極馴好集美人釵上惟飲桐花汁不食他物
身形如雀而羽五色日間聞好香則收藏尾翼間夜則
張尾翼以放香出成都
　　　鸎
禮記仲春之月倉庚鳴　禽經倉鶊黧黄黄鳥也亦曰
雀亦曰商庚注今謂之黄鸎黄鸝是也野民曰黄栗留
語聲轉耳其色黧黑而黄故名黧黄詩云黄鳥以色
呼也　大戴禮有鳴倉庚倉庚者商庚也商庚者長股
也　説文離黄倉庚也鳴即𧖟生　方言􁀙黄自闗而
東謂之鶬鶊自闗而西謂之􁀙黄詩疏黄鳥黄鸝鶹
也或謂之黃栗留幽州人謂之黃鸎齊人謂之搏黍關
西謂之黃鳥當葚熟時來在桑間故里語曰黃栗留看
我麥黃葚熟不亦是應節趨時之鳥或謂之黃袍　開
元遺事明皇每於禁苑中見黃鸎呼之為金衣公子又
呼為紅樹歌童　格物總論鸎大勝鴝鵒黒眉尖觜紅
脚青遍身甘草黃色羽及尾有黒毛相間三四月間鳴
聲音圓滑　庶物異名疏詩傳黃鳥搏黍也郭璞云俗
呼為黃離留東坡謂之黃公　七修𩔖藁倉庚鳴庚亦
作鶊章龜經曰倉清也庚新也感春陽清新之氣而初
出故名　本草綱目山海經云黃鳥食之不妒楊䕫止
妒論云梁武帝郗后性妒或言倉庚為膳療忌遂令食
之妒果減半　爾雅翼荆州每至冬月於田畝中得土
堅圓如卵者輙取以賣破之則鸎在其中無復毛羽葢
以土自裹伏而土堅勁候春始生羽破土而出　玉堂
閑話頃年有人取得黃鸎雛養於竹籠中其雌雄接翼
曉夜哀鳴於籠外絶不飲啄乃取雛置於籠外則更來
捕之人或在前略無所畏忽一日不放出籠其雌雄繚
遶飛鳴無從而入一投水中一觸籠而死剖腹視之其
腸寸斷　高隱外書戴顒春擕雙柑斗酒人問何之曰
往聽黃鸝聲此俗耳碱砭詩腸鼔吹
　　　燕
總論　春秋運斗樞瑶光星㪚為鷰　夏小正降燕乃
睇注燕降下人居睇眄作室　記月令𤣥鳥至至之日
以大牢祠於高禖注𤣥鳥燕也燕以施生時來巢人堂
宇而孚乳嫁娶之象也禖氏之官以為候　埤雅燕背
飛向宿背飛頡頏是也　文昌雜録世言燕子至秋社
乃去仲春復來昔年因京東開河岸崩見蟄燕無數晉
郗鑒為袞州刺史鎭鄢山百姓饑餓或掘野鼠蟄燕而
食之乃知燕亦蟄耳驚蟄後中氣乃出非渡海也　輟
耕録白湛淵先生續演雅十詩發揮云海青羽中虎海
燕能制之海青俊禽也而羣燕縁撲之即墜物受於所
制者無小大也　物𩔖相感志博物志云人食燕肉不
可入水則為蛟龍所食　天𤣥主物簿戴玉之鵲巢於
竹與燕同羣葢燕能識寶　酉陽雜俎凡狐白貂䑕之
𩔖鷰見之則毛脱或言燕蟄於水底舊説鷰不入室取
桐為男女各一投井中燕必來　九章算術五雀六燕
飛集於衡衡適平一雀一燕而易處則雀重而燕輕
遯齋閒覽燕銜泥避戊巳日故巢固而不傾　博物志
燕戊巳日不銜泥塗巢此非才智自然得之　遯齋閒
覽燕惡艾雀欲奪其巢即銜艾置其巢中燕見艾避去
俗傳燕巢人家巢户内向及長過尺者吉祥也集賢張
公毎嵗燕巢正寢其長可容疋練户悉内向數年遂登
庸
名𩔖　格物總論燕𤣥鳥也齊曰燕梁曰乙大如雀而
長布翅岐尾巢於屋梁間春社來秋社去故謂之社燕俗
呼胡燕為夏候其作窠喜長埤雅燕之往來避社
而嗛土不以戊巳籋口布翅枝尾齊人呼鳦葢取其名
自呼故曰鳦也一名𤣥鳥葢取其色之𤣥故曰𤣥鳥也
一名鷾鴯莊子鳥莫知於鷾鴯　嫏嬛記周穆王迎意
而子居靈卑之宫訪以至道後欲以為司徒意而子愀
然不悦奮身化作𤣥鳥飛入雲中故後人呼𤣥鳥為意
而　庶物異名疏意怠𤣥鳥也莊子東海有鳥名意怠
進不敢為前退不敢為後食不敢先嘗必取其緒行列
不斥而人不害以免於患淮南亦云其為鳥也翂翂翐
翐而似無能引援而飛迫脅而棲　古今注鷰一名天
女　採蘭雜志昔有燕入人家化為一小女子長僅三
寸自言天女能先知吉凶故至今名燕為天女　物𩔖
相感志游波燕也雷效云海竭江枯投游波而立泛言
江海乾投燕於其中水立漲　通雅爾雅本文嶲周燕
燕乙陸璣云嶲周子規也燕燕則乙也説文失爾雅之
句讀誤以周燕釋嶲按孫炎云爾雅别三名也曰燕燕
者古人重言之如詩燕燕于飛漢成帝時謡曰燕燕尾
涎涎是也嶲周亦燕名也不知陸璣何據而以為子規
又按吕氏春秋曰肉之美者有嶲燕之翠凡鳥之尾皆
曰翠俗曰臎嶲燕殆所謂胡燕蛇燕之𩔖合嶲燕二字
益信嶲周乃燕之一名　本草紫胷輕小者是越燕胷
斑黑聲大者是胡鷰其作巢喜長越燕不入藥用越與
漢亦小差耳　山堂肆考溽濕為巢聲多稍小者為漢
燕　述異記燕有胡髯者百嵗燕　抱朴子千嵗燕巢
户北向其色多白而尾掘取隂乾末服一頭五百嵗
田俅子少皥之時赤燕一雙飛集少皥之户遺其丹書
　京房易占入山見白鷰其君宜得貴女　宋元嘉起
居注元年七月有白燕集於齊郡遊翔庭宇經九月乃
去衆燕翼隨有數千　叚龜龍凉州記吕光大安三年
白燕遊酒泉郡黑燕列從　婁元禮田家雜占紫燕來
巢主其家益富此燕與烏燕同𩔖而異凡名曰舍鶘兒
又名黄腰燕子營巢郤與烏燕絶不相似　拾遺記漢
時西方貢琥珀燕置之静室自于室中鳴翔　庾仲淮
湘洲記零陵山有石燕遇雨則飛如生燕雨止遂化為
石也　陶隐居曰越燕多在堂室中梁上作巢胡燕多
在簷下作巢　格物總論胡燕作巢喜長越燕作巢如
椀
燕異　拾遺記魏禪晉之歲北闕下有白光如鳥雀之
狀時飛翔來去有司聞奏帝令羅之得一白燕以為神
物於是以金為樊置於宫中旬日不知所在　晉書黃
初元年未央宫中有燕生雁口爪俱赤此與商紂宋隱
同象景初元年又有燕生巨鷇於衛國李葢家形若鷹
吻似燕此羽蟲之孽又赤𤯝也　摭遺唐王榭居金陵
以航海為業遇風舟破榭附一板抵一洲見翁嫗皆皁
服引至宫室見王坐大殿左右皆婦人王皁袍烏冠金
花閃閃翁以女妻榭榭問女曰此國何名曰烏衣國也
後榭欲回王命取飛雲軒乃烏氈兠子耳令榭入其中
閉目少息已至其家梁上雙燕呢喃下視榭乃悟所止
燕子國也　虚谷閒抄淄青有一百姓家燕窠累年添
接僅餘三尺其燕哺雛既飛忽有諸野禽飛入庭除漸
衆棟宇之上棲息無空隙其家老人罔測災祥顧之甚
悶忽以杖擊破燕巢隨手有一白鳯雛長三尺自巢而
墮未及於地即掀然出户望西南冲天而去諸禽亦應
時㪚逝又一家燕巢中忽然赤色光芒而隱隱有聲若
鳴鼓地中日夜不絶望之則有火燄亘天人聚觀其家
老人懼偶以杖探燕巢即有一小赤龍子長尺餘墮下
鱗甲炳煥速以裀褥藉之焚香禱謝未畢而見一大龍
長丈餘自簷屋而入光如列炬爍人瞻視龍徐徐擁其
子入自寢室穴屋騰天而去亦不損物然二家不三數
年皆隳敗焉
　　　雀
總論　春秋運斗樞瑶光星㪚為雀　崔豹古今注雀
一名嘉賓言棲宿人家如賓客　彚苑詳注雀俗呼為
馬婦鳥　説文雀依人小鳥也　格物總論雀觜頷皆
黒通身毛羽褐色尾長二寸許爪趾黃白色四時有子
　禮月令季秋雀入水化為蛤　酉陽雜俎釋氏書言
雀沙生因浴沙塵受卵　埤雅雀頭如顆蒜目如擘椒
物之淫者　感應經雀皆至夕而不見物人有至夕昏
不見物者謂雀盲是也　埤雅雀好内反師曠禽經曰
雀交不一雉交不再又曰雀以猜瞿今雀俛而啄仰而
四顧所謂瞿也　陶隱居本草雀性利陰陽雀屎名白
丁香　埤雅鳥雀尾翠上有肉高有穴者名脂鉼鳥雀
每引觜取脂以塗翅毛衣則悦澤雨露不能濡　古今
注雀性多淫泆故一升曰爵所以戒荒淫之飲　家語
孔子見羅者所得雀皆黃口也孔子曰黃口盡得大雀
獨不得何也羅者對曰黃口從大雀者不得大雀從黃
口者易得孔子顧弟子曰君子愼所從　周處風土記
六月東南長風海魚化為黃雀　呉地記小魚長五寸
秋社化為黃雀　呉均續齊諧記楊寳嘗見一黃雀為
螻蟻所困寳食以黃花百餘日毛羽成放之後有黃衣
童子拜曰我王母使臣向為鴟梟所搏賴君拯濟以四
白環與寳曰令君子孫潔白登三公後寳生震震生秉
秉生賜賜生彪俱為三公　清異録李正已被囚執夢
云青雀噪即報喜也是且果有羣雀啁啾色皆青蒼至
今李族居淄青者呼雀為青喜
詳𩔖　格物論其種𩔖不一有神雀蒿雀突厥雀瓦雀
瓦雀出浙東其雌雄相感必一俯一仰　山堂肆考瓦
雀以其依人在簷溜間為巢故稱瓦雀　春秋考異郵
黄帝將起有黄雀赤頭立日旁帝占曰黄者土精赤者
火精雀者賞萌余當立　禮稽命徴祭五嶽四瀆得其
宜則黄雀見　述異記周成王元年貝多國人獻舞雀
周公命返之　尚書中候季秋赤雀銜丹書入酆止於
昌户昌拜稽首受　後漢書琅玡董仲為不其令有赤
雀乳㕔事前桑上民為作歌頌　唐六典禮部注赤雀
上瑞白雀中瑞　遁甲圖赤雀不見則國無賢白雀不
見則無後嗣　宋書白雀者王者爵禄均則至　南越
志増城縣多白雀大如鳩素質凝映　墨客揮犀雀有
色純白者有尾白者搆巢人家多為祥瑞余曽見賣藥
老人育白雀數枚問何從得之答云雀方出殻未羽時
以蜜和飯飼之乃然　輟耕録陳雲嶠云白翎雀生於
烏桓朔漠之地雌雄和鳴自得其樂　彚苑詳註朔漠
之地無他禽鳥惟鴻雁與白翎雀鴻雁畏寒秋南春北
白翎雀雖窮冬沍寒亦不易處故元世祖作樂名曰白
翎雀　開元遺事裴曜卿勤於王政夜看案牘晝決獄
訟嘗養一雀毎夜至更初時有聲至五更則急鳴曜卿
呼為知更雀　朝野僉載唐甘露之後有鳥大如鳩色
如烏雀飛若風聲千萬為隊時人謂之鵽雀亦名突厥
雀若來突厥必至後則無差　􁧤涯勝覽爪哇國有珍
珠雀　沙州記寒嶺去太陽州三十里便有雀鼠同穴
雀亦如家雀色小白鼠亦如家䑕色黄而無尾　集仙
録天雀亦曰神雀每降則國家當有大福　風俗通飛
亷神雀能致風雨　漢武内傳仙家次藥有昆丘神雀
　宣記神爵集雍晉灼注大如鷃爵黃尾白頸黒背腹
斑文也　後漢書顯宗時有神雀入宫殿冠羽有五采
色　古今注孝哀帝初元三年㤗畤殿中有雀五色頭
有冠長寸餘大似雀始到時鳥環其旁　山堂肆考惠
州羅浮山有五色雀有貴人至則先翔集　東坡集海
南有五色雀常以兩絳者為長進止必隨俗謂鳯皇云
乆旱而見輙雨潦則反是　拾遺記舜葬蒼梧之野有
鳥如雀自丹州而來吐五色之氣氤氲如雲名曰慿霄
雀能羣飛銜土成丘墳此鳥能反形變色集於峻林之
上在木則為禽行地則為獸變化無常　東觀漢記永
元十三年安息國獻條枝大雀卵大如甕舉頭高八九
尺張翅丈餘食大麥　留青日札漢書安息國有大馬
爵廣志曰大爵頭及膺身蹄似槖駞色蒼舉頭高八九
尺張翅丈餘食大麥我朝有鳥大如驢集於南京五鳯
樓上想即此鳥　杜陽雜編唐順宗即位歲拘弭國貢
却火雀一雄一雌色純黒大小似鷰其聲清殆不𩔖尋
常禽鳥置於火中火自㪚去上嘉其異遂盛於水晶籠
懸於寢殿夜則宫人持蠟炬以燒之終不能損其毛羽
　　　百舌
山堂肆考百舌又名反舌一名望春一名喚起江南人
謂之喚春聲圓轉如絡絲　月令注百舌能變易其聲
倣百鳥之鳴　朝野僉載百舌春囀夏至唯食丘蚓正
月後凍開蚓出而來十月後蚓藏而徃葢物之相感也
　通雅鶷􁈁反舌也月令仲夏小暑至反舌無聲先為
百舌芒種後五日則無聲五月後毛盡脱十月後則藏
蟄　格物總論百舌鳥蒼毛尖觜形小於鴝鵒能反覆
其舌隨百鳥之音故謂之百舌春二三月鳴至五月無
聲亦候禽也　留青日札反舌鳥至五月感陰氣而無
聲歐陽永叔詩百舌子莫道泥滑滑今亦名之曰泥百
舌也飲春水而開口飲秋水而閉口故梅堯臣百舌詩
一冬常噤黙乘春何多舌周書反舌有聲䜛人在側
　　　鷦鷯
禽經注鷦􁈒桃雀也狀𩔖黃雀而小燕人謂之巧婦亦
謂之女􁈫關東人呼曰巧雀亦謂之巧女喙尖取茅秀
為巢刺以縑麻若紡績為巢或一房或二房懸於蒲葦
之上枝折巢敗巧而不知所託　方言桑飛(即鷦鷯也/又名鷦鸚)
自闗而東謂之工雀或謂之過嬴或謂之女􁈫(今亦名/為巧婦)
(江東呼/布母)自闗而東謂之鸋鴂自闗而西謂之桑飛或謂
之懱爵(言懱/截也)　詩疏桃蟲今鷦鷯是也㣲小於黄雀其
雛化而為雕故俗語鷦鷯生雕　埤雅桃蟲鷦其䳄鴱
説苑鷦鷯巢於葦苕繫之於髮性甚巧故俗呼為巧婦
一名工雀一名女匠其喙尖利如錐取茅莠為巢巢至
精密以麻紩之如刺韈然故又名韈雀　本草巧婦鳥
主婦人巧吞其卵小如雀在林藪間為窠窠如小囊袋
亦取其窠燒之女人多以燻手令巧
　
　
　
　
　
　格致鏡原卷七十八
欽定四庫全書
　格致鏡原卷七十九　　　大學士陳元龍撰
　　鳥𩔖(三/)
　　　烏
總論　春秋運斗樞瑤光星散而為烏　徐整三五厯
天地之初有三白烏主生衆烏　爾雅烏鵲醜其掌縮
注飛縮脚腹下　夏小正七月黑鳥浴黑鳥烏也浴謂
乍上乍下也　禽經哀烏吟夜烏之失雄雌則夜啼
管子烏隼之交初雖相讙後必相咄　埤雅烏傳涎而
孕　潛確𩔖書俗云烏飛翅重知天将雨蓋烏陽物也
感隂氣而重故俗以此占雨候　酉陽雜俎烏鳴地上
無好聲人臨行烏鳴而前引多喜　合璧事𩔖世有傳
隂陽局鴉經謂東方所著大畧先數其聲第一聲即是
甲聲以十干數之辨其聲緩急以定吉凶　埤雅烏性
極夀三鹿死後能倒一松三松死後能倒一烏　説文
率烏者繫生烏以来之名㘥(音/由)　抱朴子取烏之未生
毛者以丹和牛肉使吞之至長羽毛皆赤殺隂乾搗服
夀五百嵗　張勃吳錄彭澤有烏能接丸行者丸飯投
之髙下無失　潛居錄巴陵鴉不畏人除夕婦女各取
一隻以米果食之眀旦各以五色縷繫於鴉頸放之視
其方向卜一嵗吉凶其占甚多大畧云鴉子東興女紅
鴉子西喜事臨鴉子南利桑𧖟鴉子北織作息甚驗又
元旦梳頭先以􁆽理其羽毛祝曰願我婦女黰髮髟髟
惟百斯年似其羽毛故楚人謂女髻為鴉髻　戒菴漫
筆邊上老鴉紅嘴紅脚剪舌教之能言亦如鴝鵒
詳𩔖　廣雅純黑而反哺者謂之烏小而腹下白不反
哺者謂之雅烏白項而羣飛者謂之燕烏白脰烏也鴉
烏鸒也　格物總論烏鴉别名種𩔖亦繁有小而多羣
腹下白者名鴉烏有小觜而白比他烏微小長而反哺
其母者名慈烏今有一種大喙及白頸而不能反哺者
非慈烏南人謂之鬼雀鳴則凶咎　古今注烏一名鷙
鳥　通俗文白頭烏謂之鶷􁈁　詩義問有鵯烏雅烏
楚烏也　爾雅燕烏山烏鳶烏燕白脰烏鸀山烏注鸀
似烏而小赤觜穴乳出西方　庶物異名疏周禮注烏
謂卑居䟽正義云鸒卑居又名雅烏續博物志以卑居
為楚烏　禽經慈烏曰孝鳥長則反哺其母大觜烏否
　運斗樞烏屬陽陽氣仁故反哺　禽經烏之巨觜者
善避矰弋彈射曰善警　埤雅烏一名鴉其名自呼烏
見異則噪故以為烏霍烏霍歎所異也今人聞鵲噪則
喜聞烏噪則唾以烏見異則噪故輒唾其凶也　事物
原始鬼雀謂之老鵶　南史有朝烏者旦旦集髙昌王
殿前為行列不畏人日出然後散去　水經注武周縣
火山亦名榮臺其山出雛烏形𩔖雅烏純黑而姣好音
與之同繢彩紺發觜若丹砂性馴良而易附弁童幼子
捕而執之　廣博物志鴉舅似鴉而小黒色觜邊有毛
甚勁能逐鴉鴉見避之一名鴉兢　宋書白烏王者宗
廟肅敬則至　拾遺記晉文公焚林以求介之推有白
鵶遶烟而噪　酉陽雜俎晉時營道縣令何潛之於縣
界得烏大如白鶩膝上髀下自然有銅環貫之　五行
志貞元十八年六月烏集徐州之滕縣嗛柴為城中有
白烏一碧烏一也　禮斗威儀君乗木而王其政升平
南海輸以蒼烏　宋書蒼烏者賢君修行孝慈於萬姓
不好殺生則来　瑞應圖文王時見蒼烏王者孝悌則
至　吕覽文王之時赤烏銜丹書集於周社故其色尚
赤　瑞應圖赤烏武王時銜榖至屋上兵不血刃而殷
服　拾遺記越王入國丹烏夾王而飛故勾踐得入國
也起望烏臺言烏之異也　抱朴子熒惑火精生朱鳥
朱鳥赤烏也　藝文𩔖聚古今注所謂赤烏者朱鳥也
其所居髙逺日中三足烏之精降而生三足烏何以三
足陽數竒也是以有虞至孝三足集其庭曽參鋤𤓰三
足萃其冠　淮南子日中有踆烏注踆蹲止不行謂三
足也　括地圖崑崙山在弱水中非乗龍不得至有三
足神烏為西王母取食　宋書三足烏王者慈孝天地
則至　古今注成帝河平四年白烏集孝文廟殿下黑
烏従之章帝元和二年三足烏集沛國三年代郡髙柳
烏子生三足大如雞色赤頭上有角長寸餘和帝元興
元年白烏一見廬江足皆赤　廣博物志烏千嵗而五
色
稱號　漢書成帝時御史府中列柏樹常有野烏數千
棲宿其上晨去暮来號曰朝夕烏　朝野僉載唐魏伶
為西市丞養一赤觜烏毎於衆人中乞錢人取一文而
銜以送伶處日收數百時人號為魏丞烏　北夢瑣言
崔希喬以仁孝稱其在并州㕔前叢葦上有小烏如鷦
鷯来巢孕卵五色如雞子雛見月餘五色成文大如鵞
馴擾閒暇頃之飛翔時歸舊所號兵曹烏　清異錄禮
部郎康凝畏妻妻嘗病求烏鴉為藥而積雪未消難以
網捕妻大怒凝渉泥出郊用粒食引致一枚同省劉向
賢戲之曰聖人以鳳凰来儀為瑞君獲此免禍可謂黑
鳳凰矣　彚苑詳註王元之移蘄州聞啼烏問其名或
對曰此名蘄州鬼　吳船錄巫峽神女廟前有馴鴉客
舟將来則迓於數里外舟過亦送數里土人謂之神鴉
　楊慎外集峽中養鴉雛帶銅錫環獻神名曰烏鬼
法苑珠林波羅奈國有一烏王其烏名曰蘇弗多羅烏
王有妻名曰蘇弗舎利　赤􁫰鳥喻經昔有烏名曰拘
耆逰在叢林樹産孺諸子在於樹上
烏異　史記武王渡河既渡有火自上復於下至於王
屋流為烏其色赤其聲魄　唐書徳宗時鄭汴二州羣
烏皆入田緒李納境銜木為城髙二三尺方十餘里緒
納命焚之信宿如故烏口皆流血　演繁露老杜詩曰
家家養烏鬼沈存中曰烏鬼者鸕鷀也元微之甞投簡
陽明洞有詩曰鄉味有珍蛤家神愛事烏乃知唐俗真
有一鬼正名烏鬼謂為鸕鷀殆臆度耶又國史補裴中
令節度江陵甞遣軍將譚洪受同王稹徃嶺南幹集至
桂林館有烏在竹林中稹偶擲石擊中其腦以死㑹洪
受病逗留於後稹先逹江陵中令疑訝忽夢洪受訴言
道為王稹所殺棄其尸竹林中裴大以為異亟付獄治
稹自誣伏法而洪受乃至始知是烏鬼報讐也此説甚
怪然有以知唐俗謂烏能神直至於是則其祠而事之
有自来矣
　　　鵲
總論　易通卦驗鵲者陽鳥先物而動先事而應見於
木風之象　爾雅鵲鵙醜其飛也翪注言其飛不能翺
翔竦翅上下而已　禽經鵲乾鵲也上下風鳴則孕
禮記季冬之月鵲始巢　淮南子鵲巢知風之所起又
乾鵲知来而不知往知来嵗多風則巢於下枝而不知
童子探其卵　博物志鵲巢開口避太嵗而向太乙此
非才智任自然也　遯齋間覽鵲有𨼆巢木故鷙鳥不
能見　埤雅鵲知人喜作巢取在木杪枝不取墮地者
皆傳枝受卵　通鑑太宗貞觀中忽有白鵲營巢於寢
殿前槐上共巢合歡如腰鼓　酉陽雜俎貞元三年中
書省梧桐樹上有鵲以泥為巢焚其巢可禳狐魅　珍
珠船鵲巢中必有梁崔圓相公妻在家時與姊妹戲於
後園見二鵲搆巢共銜一木如筆管大尺餘安巢中衆
悉不見俗言見鵲上梁必貴　田家雜占鵲巢低主水
髙主旱俗傳鵲意既預知水則云終不使我没殺故意
愈低既預知旱則云終不使我曬殺故意愈髙　禽經
靈鵲兆喜　墨客揮犀鵲聲吉多而凶少故俗呼喜雀
古所謂乾巢是也　格物總論鵲聲揸揸然南人聞其
噪則喜北人聞其噪則悲未必鵲之知吉凶蓋人自為
之悲喜耳　爾雅翼七月七日鵲無故皆髠相傳以為
是日河鼓與織女㑹於漢東役鵲為梁以渡故毛皆脱
去　風土記烏鵲填河成橋而渡織女　天𤣥主物簿
鵲啄槐實結玊於腦謂之鵲玊此鵲終嵗不復鳴噪雖
巢而無胎卵又戴玊之鵲巢於竹與燕同羣　雜五行
書埋鵲一枚溝中辟盗賊奸邪　投荒錄番禺人逢端
午日採鵲巢中獲兩小石號鵲枕此日得之者佳婦人
遇之有抽金簪解耳璫而償其值者蓋取以為媚男藥
也　淮南萬畢術鵲腦令人相思取雌雄鵲各一燔之
四道丙寅日與人共飲酒置腦酒中則相思也　本草
五月五日鵲腦入術家用　𤣥覽石得鵲髓則化　𩔖
従鵲鳴在上蝟反不行　清異錄腽肭臍不可多得野
鵲久食積功固亦峻𦂳蓋家常腽肭臍也　庶物異名
疏衛象詩鵲血調弓濕未乾則鵲血可以調弓　通雅
喜鵲曰乾鵲性惡濕故謂之乾王安石以乾鵲音䖍謂
健鵲也張華陶𢎞景皆謂鵲為飛駁以其色雜也　古
今注鵲一名神女　奚囊橘柚𡊮伯文七月六日過髙
唐遇雨宿於山家夜夢女子甚都自稱神女伯文欲留
之神女曰明日當為織女造橋違命之辱伯文驚覺天
已辨色啓忩視之有羣鵲東飛有一稍小者従窻中飛
去是以名鵲為神女也　清異錄漢蒙州刺史龍驤武
人父名碏諱之郡人呼鵲曰不奈何　傳燈錄昔如来
在雪山芻尼巢於頂上佛既成道芻尼受報為那提國
王芻尼野鵲子　金坡遺事學士院有雙鵲甞棲于西
軒海棠枝上毎學士㑹食必徘徊翔集於玉堂之上略
無驚畏因謂之靈鵲或鳴噪必有大詔令或宣召事
詳𩔖　拾遺記圓嶠之山名環丘上有湖方千里多大
鵲髙一丈羣飛於湖際銜採不周之粟於環丘之上又
周成王二十四年塗修國獻丹鵲孟夏時鵲脱易毛羽
聚以為扇　莊子莊周逰於雕陵之樊(樊蕃也逰/於栗園)覩一
異鵲自南方来翼七尺目大運寸(周迴/一寸)感周之顙而集
於栗林　拾遺記章帝永寧元年條支國来貢異瑞有
鳥名鳷鵲形髙七尺解人語其國太平則鳷鵲羣翔昔
漢武帝時四夷賓服有獻馴鵲若有喜樂事則鼓翼翔
鳴按莊周云雕陵之鵲蓋其𩔖也　事物紺珠綠鵲紫
鵲宋太宗時見　墨客揮犀䕫峽間有子母鵲比常鵲
差大雌䧺未甞相離虞者必雙得之閉雌於籠中縦䧺
出食食飽輒歸縦雌亦然若雙縦則徑去不復返矣
禽經練鵲一名帶鳥俗名夀帶鳥似山鵲而小頭上披
一帶雌者短尾䧺者長尾　事物紺珠練鵲似鵲而小
尾長色白又名拖白練
鵲異　述異記有鵲啣火於清溪之上鵲化成龍　墨
子公輸削竹木為鵲鵲成飛三日不下　後漢書張顥
為梁相有山鵲飛翔化為圓石顥椎破之得一金印文
曰忠孝侯印
　　　鳩
禮鷹化為鳩然後設蔚羅　京房占七月鳩化為鷹
埤雅周官羅氏仲春獻鳩以養國老蓋鳩性不噎食之
且復助氣故也　小史集雅鳩方目　禽經鳩生三子
一為鶚　嚴粲詩緝左傳五鳩備見詩經祝鳩鵓鳩也
四牡嘉魚之鵻是也雎鳩關關雎鳩之鳩是也鳲鳩布
穀也曹風之鳲鳩是也鷞鳩大明之鷹是也鶻鳩鸒鳩
非斑鳩小宛之鳴鳩無食桑葚之鳩是也
祝鳩　埤雅祝鳩性壹而孝　方言鷱(音/臯)其􁈨鳩謂之
鸊鷱自關而西秦漢之間謂之鵴鳩其大者謂之鳻鳩
(鳻音/斑)其小者謂之􁈨鳩或謂之䳫鳩(䳫音/葵)或謂之䳕鳩
(䳕音/浮)梁宋之間謂之鷦䲩詩疏鵻其今小鳩也一名䳕
鳩幽州人或謂之鷱􁈔　埤雅少皥氏以鳥名官鵻鳩
孝故為司徒主教民籍虞槐賦曰春棲教農之鳥即鵻
是也鵻今鳻鳩也壹宿之鳥壹宿壹於所宿之木一名
荆鳩一名楚鳩一名䳕鳩一名乳鳩一名鵴鳩一名􁈨
鳩一名䳫鳩鵻與鳲鳩皆壹鳥也故有尸祝之號　爾
雅翼詩曰翩翩者鵻毛傳云鵻鳺鴀也一宿之鳥鄭箋
云鳥之謹慤者人皆愛之此是謹慤孝順之鳥也　庶
物異名疏詩傳鵻夫不(音巫/浮)也李廵曰今楚鳩也爾雅
翼云頭有贅物之拙者不能為巢纔架數枝往往破卵
無巢不能居天將雨則逐其雌霽則呼而返之按此則
是鳥孝而不義者得毋以衛母故而暫逐其雌乎　廣
志楚鳩一名㘁咷　格物論祝鳩䳡鳩也䳡鳩一名鵓
鳩一名斑鳩一名斑佳有斑者有無斑者有灰色者有
小者有大者　本草斑鳩春化為黄褐侯秋分化為斑
鵻　埤雅斑鳩似鵓鳩而大鵓鳩灰色無繡項隂則屏
逐其匹時晴則呼之語曰天將雨鳩逐婦是也斑鳩項
有繡文斑然故曰斑鳩　庶物異名疏本草斑鳩春分
則化為黄褐侯埤雅云鴞大如斑鳩綠色所鳴其民有
禍一名黄禍侯鵻所化也　田家雜占鳩鳴有還聲者
謂之呼婦主晴無還聲者謂之逐婦主雨
鳲鳩　爾雅鳲鳩鴶鵴注今之布穀也江東呼為穫穀
　禽經鳲鳩戴勝布穀也注揚䧺曰鳲鳩戴勝生樹穴
中不巢生爾雅鵖□戴鵀鵀即首上勝也頭上毛起故
曰戴勝而農事方起此鳥飛鳴於桑間云五穀可布種
也故曰布穀月令曰戴勝降於桑一名桑鳩仲春鷹所
化也　物𩔖相感志布穀腦骨陳藏器云人收之宜夫
婦帶之令夫妻愛敬五月五日收佩男左女右或置木
中其骨自然相隨若生　方言鳲鳩(按爾雅即布穀非/戴勝也或云鸇皆)
(失之/也)燕之東北朝鮮洌水之間謂之鶝䲹(福丕/兩音)自關而
東謂之戴鵀東齊海岱之間謂之戴南南猶鵀也(此亦/語楚)
(聲轉/也)或謂之鶭鸅(按爾雅説戴鵀下鶭鸅自别一/鳥名方言似依此義又失也)或謂
之戴鳻或謂之戴勝東齊吳揚之間謂之鵀自關而西
謂之服鶝或謂之􁀙鶝又布穀自關而東梁楚之間謂
之擊穀　詩疏鳲鳩鴶鵴今梁宋之間謂布穀為鴶鵴
一名擊穀一名桑鳩按鳲鳩有均一之徳飼其子旦従
上而下暮従下而上平均如一　埤雅鳲鳩秸鞠一名
搏黍今之布穀江東呼為郭公牝牡飛鳴以翼相拂不
自為巢居鵲之成巢　韻府􁔀􁟪鳥名布穀也　禽經
注鳲鳩雌飛則随雌止則止雌常在前也蜀謂之拙鳥
不善營巢取鳥巢居之雖拙而安處也䧺呼晴雌鳴隂
　埤雅鳲鳩性壹而慈　戒菴漫筆布穀鳥當四五月
插秧時自呼其名分明云布穀布穀因重疊其聲人驟
聞之音相近而疑似如云郭公郭婆又如云看𧖟看火
今人遂稱為看𧖟看火鳥亦稱郭公鳥失其本名矣
七修𩔖藁鷹化為鳩鷹鷙鳥也鷂鸇之屬鳩即今之布
穀章龜經曰仲春之時林木茂盛又喙尚柔不能捕鳥
瞪目忍饑如癡而化故名曰鳲鳩　六書故斑鳩差小
者頸有白㸃斑聲若曰布穀又謂勃姑又謂歩姑　戒
菴漫筆鵓鴣有綠色者毛羽如鸚哥可愛然不常有又
鵓鴣自呼其名聲後儼有開溝二字者必有大雨甚驗
　埤雅戴勝一名戴鵀頭上有毛花成勝故曰戴勝也
方言曰鳲鳩自關而東謂之戴鵀似誤蓋鳲鳩布穀也
按今男事興而布穀鳴女事興而戴勝鳴則鳲鳩與戴
勝異　郭知𤣥唐韻􁀙􁈔戴勝别名
鶻鳩　爾雅鶌鳩鶻鵃注似山鵲而小短尾青黑色多
聲今江東亦呼為鶻鵃　埤雅左傳曰鶻鳩氏司事先
儒云鶻鳩春来秋去故為司事一名鳴鳩月令所謂鳴
鳩拂其羽者是也一名鷽鳩莊子所謂蜩與鷽鳩笑之
者是也蓋此似山鵲而小釋鳥曰鷽山鵲也故此一名
鷽鳩又其短尾青黑色多聲故此一名鳴鳩也　説文
鳴鳩奮迅其羽直刺上飛數十丈入雲中　詩疏鳴鳩
今雲南鳥大如鳩而黄啼鳴相呼不同集謂金鳥或云
黄當為鳩聲轉故名移也又云鳴鳩一名爽又云是鸇
　埤雅鶻鳩性食桑葚然過則醉而傷其性喜朝鳴故
又名鶻嘲
雎鳩　爾雅雎鳩王雎注鵰𩔖今江東呼之為鶚好在
江渚山邊食魚毛詩傳曰鳥摯而有别　禽經王雎雎
鳩魚鷹也注毛詩曰王鴡摯而有别多子江表人呼以
為魚鷹雌䧺相愛不同居處詩之國風始闗雎也亦曰
白鷖亦曰白鷢　詩疏雎鳩大小如鳩深目目上骨露
出幽州人謂之鷲　通志雎鳬𩔖多在水邉尾有一點
黑或曰狀似鴛鴦　隂陽自然變化論雎不再匹　蟲
魚圖雎鳩在河州為偶更不移處蓋鶚性好跱故每立
更不移處所謂鶚立義取諸此
各種鳩　爾雅鷑鳩鵧鷑注小黑鳥鳴自呼江東名為
烏鵙　張絃與袁紹書殷湯有白鳩之祥　瀛涯勝覽
爪哇國有綵鳩綠鳩
　　　鴿
埤雅鴿喜合凡鳥皆䧺乗雌惟此鳥雌乗䧺　格物總
論鴿數種有白鴿黑鴿或白與黑二色相雜亦間有紫
色者有青灰色者人家多蓄之翔集屋間又一種野鴿
色純青不可馴狎人多捕而食之　山堂肆考鴿亦鳩
𩔖其頸若癭其色有二十餘種而銀合海鹽倒插點子
毛脚鳳髻黑夜逰等則其名也皆兩兩相匹不雜交毎
孕必二卵伏十八日而化　釋法顯佛國記鴿名波羅
越　開元遺事張九齡少年時家養羣鴿毎與親知書
信往来只以書繫鴿足上依所教之處飛往投之九齡
目之為飛奴　清異錄南唐王建封不識文義族子有
動植䟽俾吏録之其載鴿事以傳寫誤謬分一字為三
變而為人日鳥矣建封信之毎人日開筵必首進此味
　清異錄豪少年尚蓄鴿號半天嬌人以蠱惑過於嬌
女豔妖呼為插羽佳人　彚苑詳註鵓鴿其毛羽色於
禽中品第最多如毛脚鳳髻線眼錦背皆其名　六度
集經菩薩為鴿王　酉陽雜俎大理丞鄭復禮言波斯
舶上多養鴿鴿能飛行數千里輒放一隻至家以為平
安信　珍珠船藍田山真悟寺髙僧冩涅槃經羣鴿自
空中銜水添硯　曲洧舊聞韓玊女丞相喜事口腹毎
食必殫極精侈性嗜鴿必白者而後食或以他色者紿
之輒能辨其非世以為異　天中記蜀有蒼鴿狀如春
花　隋書楊素見赤鴿映棘髙二尺　戒菴漫筆浦城
有石鴿大如青蛙待客最貴之物龍游謂之石鴨
　　　鶉
春秋運斗樞機星散而為鶉　禽經鴽鶉野則義豢則
搏注月令曰田鼠化為鴽關東謂之鶉蜀隴謂之循在
田得食鳴相呼夜則羣飛晝則草伏馴養之久見食相
搏鬭也　爾雅疏鶉䳺屬一名鷯其䧺名鶛其牝名痺
　大戴禮三月田鼠化為鴽鴽鵪也變而之善故盡其
辭也鴽為鼠變而之不善故不盡其辭也　本草素問
曰鴽鶉也似鴿而小今説文註鴽曰鴾母蓋青州呼䳺
(音/安)鶉為鴾母　吕覽注鴽青州謂之鴾母周雒謂之鴽
幽州謂之䳺　埤雅鴳鴽屬也其品中膳羞内則所謂
雉兔鶉鴳是也　小史集雅鷃旋目　事物紺珠䳺鶉
初生時名羅鶉初秋時名早秋中秋後名白唐　埤雅
鶉無常居而有常匹俗言此鳥性淳憃不越横草所遇
小草横其前即旋行避礙　清異錄鶉之為性聞同𩔖
之聲則至熟其性必求其鶉之善鳴者誘致則無不𫉬
自號引鶉為長生網　筆談古人取象不必大物天文
家朱鳥乃取象於鶉故南方朱鳥七宿曰鶉首鶉火鶉
尾是也鶉有兩種有丹鶉有白鶉此丹鶉也色赤黄而
又鋭上秃下夏出秋藏飛必附草皆火𩔖也或有魚所
化者魚鱗蟲龍𩔖火之所自生也　甘氏星經鳥之鬭
竦其尾鶉之鬭竦其翼　五雜組江北有鬭鵪鶉甚小
而馴出入懐袖視鬭雞又似近雅鶉雖小然最勇健食
粟者不過再鬭食穄者尤耿介一鬭而决故詩言鶉之
奔奔言其健也此物至微而上應列宿與朱雀𤣥武靈
異之物同列有不可解者一云鳳鶉火之禽天文之鶉
蓋指鳳也非鵪鶉之鶉未知是否　草木狀短頭細黄
魚以九月中因秋風而變成鶉圃吏捕取以鹽炙食滋
味肥羙出交阯合浦郡　談苑至道二年夏秋間京師
鬻鶉者積於市門皆以大車載而入鶉纔直二文是時
雨水絶無蛙聲人有得於水次者半為鶉半為蛙列子
云蛙變為鶉事不謬矣　清異錄鶉捕之者多論網而
𫉬故雌䧺羣子同被鼎俎世人文其名為族味　庚溪
詩話蔡元長京既貴享用侈靡喜食鶉毎預蓄養之烹
殺過當一夕夢鶉數千百訴於前其一鶉居前致辭曰
食君廩中粟作君羮中肉一羮數百命下箸猶未足羮
肉何足論生死猶轉轂勸君宜勿食禍福相倚伏
　　　鳶
格物總論鳶鴟𩔖陶𨼆居云即俗人呼為老鴟者與鵰
鶚竝相似而大極善飛騰江湖間捕魚食之　禽經注
風禽鳶𩔖越人謂之風伯飛翔則天大風　埤雅鳶鴟
也摩風回翔故其飛也翔曲禮曰前有塵埃則載鳴鳶
鳶鳴則將風故也今人乗風放紙鳶鳶輒引絲而上令
小兒張口望視以洩内熱盖倣於此　禽經注鳶不善
搏擊貪於攫肉也詩云鳶飛戾天鮑照曰寒鴟嚇雛
禽經朱鳶不攫肉　白六帖永和元年白鳶見　博物
志漢舊事綦國送鳶卵給太官
　　　鶪
記月令仲夏之月鶪始鳴　大戴禮五月鴂則鳴鴂者
百鷯也鳴者相命也　禽經鶗鴂鳴而草衰注爾雅謂
之鶪鶪伯勞也狀𩔖鶷鶡而大左傳謂之伯趙方言曰
孤雞鳴則草衰　吕覽注仲夏隂作於下陽𤼵於上伯
勞夏至後應隂而殺蛇磔之於棘而鳴於上　曹植集
侍臣曰世間惡伯勞之聲敢問何謂也王曰昔尹吉甫
用後妻之讒殺孝子伯竒吉甫後悟追傷伯竒出游於
田見鳥鳴於桑其聲噭然吉甫動心曰伯竒乎鳥乃撫
翼其音尤切吉甫乃顧曰伯勞乎是吾子棲吾輿非吾
子飛勿居鳥尋聲而棲其蓋歸入門集於井幹之上向
室而號吉甫命後妻載弩射之遂射殺後妻以謝之故
俗號伯勞　埤雅鶪以五月鳴應隂氣之動陽氣為仁
義隂氣為殘賊伯勞殘害之鳥也其聲鶪鶪故其音名
云釋鳥云鵲鶪醜其飛也翪言其飛不能翺翔竦翅上
下而已許慎説文以為翪歛足也　丹鉛總錄月令鶪
始鳴左傳謂之伯趙樂府謂之百勞易林曰鶪必單棲
鵹必匹飛此鳥好隻飛未嘗雙性亦能擊搏鷹集於林
則盤旋鳴聒俟鷹飛輒擊之俗呼為鳳皇皁𨽻言百鳥
畏之也　通雅鶪别名姑惡夏小正作伯鷯詩疏作博
勞郭璞注爾雅云鶪似鶷鶡而大張華注禽經云伯勞
似鴝鵒鴝鵒喙黄伯勞喙黑顔師古注漢書以鶪為子
規方言謂鶪為鶡鴠陳正敏遯齋閒覽謂鶪為梟李肇
國史補謂鶪為布穀楊慎丹鉛錄謂鶪為架犁鷑鳩郭
説則似今苦鳥智按諸説當以郭説為正即今之苦吻
鳥也如鳩黑色以四月鳴其鳴曰苦苦又名姑惡俗以
婦被姑苦死而化東坡自注姑惡詩曰水鳥東坡亦誤
古今諺鄭志道諭俗編云伯勞食母代代相成此則因
遯齋謂鶪為梟伯勞冤哉伯趙即伯勞之聲古語相近
而譌　埤雅舊説鶪善制蛇鳴則蛇結𩔖従曰鶪鳴在
上蛇盤不動　酉陽雜俎百勞相傳伯竒所化取其所
踏枝鞭小兒能令速語南人云母有娠乳兒兒病如瘧
唯鶪毛治之　𤣥覽金得伯勞之血則昏　淮南萬畢
術伯勞守金人不取注收伯勞之血以塗金人不敢取
物𩔖相感志五月五日中捕伯勞鳥隂乾置金上金為
石也
　　　鷸
禽經鷸有文而貪注鷸狀𩔖鷰紺色錯出有文色水際
伺蚌出啄食之反為蚌所持死水中不知所食以為害
左傳曰聚鷸為冠是也　埤雅鷸一名述似燕紺色知
天將雨之鳥也義訓曰鷸紺燕知風則啼　本草鷸如
鶉色蒼喙長在泥塗間作鷸鷸聲村民云田雞所化亦
䳺鶉𩔖　正韻鷸有三種一曰大鳥國䇿謂之啄蚌天
將雨鷸知之逸書曰知天文者冠鷸冠以其知天時也
一曰翠鳥曰鷸一曰赤足黄文曰鷸左傳鄭子臧好鷸
冠是也
　　　鴇
詩疏鴇鳥似雁而虎文連蹄性不樹止樹止則為苦故
以喻君子従征役為危苦也　酉陽雜俎獨豹鴇也遇
鷙鳥能激糞射之糞著毛悉脱　埤雅郭璞曰鴇似雁
無後趾毛有豹文一名獨豹説文曰肉出尺胾焦貢易
林曰文山鴻豹肥腯多脂蓋言此也閩諺曰鴇無舌
庶物異名疏鴇一名鴻豹謂鴇能食鴻也陸佃云鴇性
羣居如雁而有行列性最淫逢鳥則與之交其字畫七
十鳥為鴇為其多鳥相交之故也今俗呼娼母曰老鴇
曰鴇兒取此
　　　鴷
爾雅釋鳥鴷斲木郭璞注口如錐長數寸常斲木食蟲
因名　異物志鴷鳥舌長五寸有大有小有褐有斑褐
者是雌斑者是䧺又有青黑者頭有紅毛生山中土人
呼為山啄木大如鵲　埤雅鴷鳥善為禁法能曲爪畫
地為印則穴之塞自開飛則以翼墁之今鼠竊用其印
以發扄鑰　古今異錄啄木本雷公採藥吏化為此鳥
　聞見後錄啄木巢樹穴中人或塞之能以嘴書符其
塞自去　埤雅舊云鴷鳥取蠧于深以舌銛之舌長於
咮杪有針刺　續博物志啄木遇蠧以嘴畫樹成符而
蠧自出　潛確𩔖書啄木舌可作穿拍板繩　埤雅説
文曰􁀙齒蠧也以𩔖相攝故啄木愈之　七修𩔖藁異
物志謂啄木大如雀喙與足背皆青與今所見相符但
形大於雀而時有紅嘴者及見王元之詩曰淮南啄木
大如鴉頂似仙鶴堆丹砂則形色又異之矣後讀爾雅
翼方知有兩種大者頂有紅毛謂之山啄木然以色青
者為主故内經載青綠之羽蟲是也
　　　桑扈
爾雅桑鳸竊脂注俗謂之青雀觜曲食肉好盗脂膏因
名云　爾雅春鳸鳻鶞夏鳸竊𤣥秋鳸竊藍冬鳸竊黄
桑鳸竊脂棘鳸竊丹行鳸唶唶宵鳸嘖嘖注諸鳸皆因
其毛色音聲以為名竊藍青色　崔實正論夏扈趣耘
鋤即竊脂亦呼穫穀　丘庭光兼明書釋鳥云桑鳸竊
脂郭璞云俗謂之青雀觜曲食肉好盗脂膏食之因以
為名也明曰非也按下文云夏鳸竊𤣥秋鳸竊藍冬鳸
竊黄棘鳸竊丹豈諸鳸皆善為盗而偷竊𤣥黄丹藍者
乎蓋竊之言淺也竊𤣥者淺黑色也竊藍者淺青色也
竊黄者淺黄色也竊丹者淺赤色也竊脂者淺白色也
今三四月間採桑之時見有小鳥灰色眼下正白俗呼
白鵊鳥是也以其採桑時来故謂之桑鳸而郭注謂竊
脂為盗脂肉一何謬哉　埤雅釋鳥云桑扈竊脂􁀙鷯
剖葦此桑扈之一種也桑扈竊脂棘扈竊丹此桑扈之
一種也蓋對剖葦言之則竊脂者所謂青質觜曲食肉
好盗脂膏者是也對竊丹者言之則竊脂者所謂素質
其翅與領皆鶯然而有文章者是也竊毛皆謂淺毛則
夏扈竊𤣥言淺黑秋扈竊藍言淺青冬扈竊黄言淺黄
棘扈竊丹言淺赤桑扈竊脂言淺白固其理也
　　　鷹
春秋運斗樞瑶光星散為鷹　易通卦驗鷹者鷙殺之
鳥　禮月令七月鳩化為鷹然後設羅網季夏鷹乃學
習注雛學數飛　月令孟秋鷹乃祭鳥注欲食鳥先殺
鳥不食似人祭先代為食之人也　月令仲春之月鷹
化為鳩注鷹化為鳩喙正直不鷙搏也　鳥獸續考古
人釋鷹化鳩但以搏擊者為鷹不搏擊者為鳩鳩者鳥
之總名也余嘗問司鷹之職者寳赤言鷹之𩔖甚衆唯
角鵰黄者以鷹名然角鵰有二種一種兩脚有毛一種
兩脚無毛名鷺鶿角鷹鵰鷹角鷹食麞鹿等獸黄鷹食
水鴨雉雞之屬各随其力以相吞啖其䧺者小雌者大
雛者易視他禽蒼者量力求食故養鷹者喜雛與雌也
養鷹鸇者其𩔖相語謂之㕲潄㕲音以麥反三舘書有
㕲潄三卷皆鷹鸇法度具有醫療之術　廣志有雉鷹
有菟鷹一嵗為黄鷹二嵗撫鷹三嵗青鷹胡鷹𫉬麞
埤雅鷹一名鷞鳩一嵗曰黄鷹二嵗曰鴘鷹三嵗曰鶬
鷹鴘次赤也頂有毛角㣲起今通謂之角鷹　格物總
論鷹鷙鳥金眼鉤觜鐡爪劍翮善攖搏軍中多養之
禽經鴘曰鵕注鷹色蒼黄謂之鴘廣雅曰鴘鷹二嵗色
也　通雅在西南夷中者曰鷲鷹頭有三角曰角鷹羅
願謂在北曰鷹在南曰鷂非也鷂小於鷹即所謂鸇隼
也　酉陽雜俎鷹相同鵰唯欲尾長翅短為異耳　異
𩔖傳漢武帝時西域獻黒鷹得鵬雛東方朔識之　天
中記齊王髙洋天保三年𫉬白兔鷹一聫不知所得之
處合身毛羽如雪目色紫爪之本白向末為淺鳥之色
蠟脛竝黄當時號為金脚　蘇頲雙白鷹贊序開元乙
卯嵗東夷君長貢白鷹一雙皆皓如練色斑若綵章積
雪全映飛花碎㸃所謂金氣之英瑶光之精髙髻偉臆
長距秀頸奮𤼵而鋭堅剛則厲摩天絶海雷擊飈逝觀
其行時令順秋殺指麾應捷顧盼餘䧺當落鵬之賞蔑
仇鷂之敵實稀代之尤也　唐㑹要貞元十一年二月
同州進五色鷹　埤雅鷹善立　酉陽雜俎鷹巢一名
菆(音/鄒)鷹呼菆子者雛鷹也　天中記取鷹法七月二十
日為上時内地者多塞外者殊少八月上旬為次時八
月下旬為下時塞外鷹畢至矣　五雜組教鷹者先縫
其兩目仍布囊其頭閉空屋中以草人臂之初必怒跳
顛撲不肯立久而困憊始集臂上度其餒甚以少肉啖
之初不令飽又數十日眼縫開始聫其翅而去囊焉囊
去怒擈如初又憊而馴乃以人代臂之如是者約四十
九日乃開户縦之髙飛半晌羣鳥皆伏無所得食方以
竹作雉形置肉其中出没草間鷹見即奮攫之遂徐收
其縧焉習之既久然後出獵擒縦無不如意矣鷹畏青
􁀙糞沾其身則肉爛毛脱獵時密迹其後畧捎之即逺
逝青􁀙輒飛糞濺之長至數尺如是再三糞漸微以至
盡即為鷹擊矣物之以智相制也　西京雜記茂陵少
年李亭好馳逐鷹鷂皆為佳名鷹有青翅黄眸青冥金
距之屬　幽冥錄楚文王好獵人有獻鷹為獵於雲夢
烟燒漲天毛羣羽族爭噬競搏此鷹瞪目雲際無搏噬
之志俄而雲際有物凝翔鮮白不辨其形鷹便聳翮而
升須臾毛墮若雪血下如雨有大鳥墜地度其兩翅數
十里衆莫能識有博物君子曰此大鵬雛也　北齊書
後主驕縦無度諸濫得富貴者將數萬人鷹犬乃有儀
同之號　廣博物志齊後主封鷹􁁶霄郡君　清異錄
葛従周養一皁鷹甚鷙謂之黑漫天　國史補唐申王
有髙麗赤鷹岐王有北山黄鶻皆俊健無敵每上出獵
則擎在駕前明皇賜號決雲兒　廣博物志一種似鷹
而小蒼色能逐鷹名鷹舅亦名鷹競　墨客揮犀鼓山
有老僧云曽登靈源洞見一禽自海上至身大如牛翼
廣二丈餘下於疃間低飛掠食俄攫一羖羊乃望海而
去識者云是虎鷹能捕捉虎豹　五雜組虎鷹能擒虎
豹亦展沙眯其目虎畏之逺望輒妥首藏匿今北方鷙
鳥如鵰者亦能搏麞鹿食之鷲則彌大能攫牛虎矣
山堂肆考有鳥八九月間自海外来身尾俱短毛羽褐
色眼圓睛黄頭酷似猫頭兩旁有毛豎起似兩耳足爪
似鷹名猫頭鷹　松江府志有鳥名刺毛鷹肥羙土人
亦珍之出西北山野間
　　　鶻(附隼/)
鳥獸續考鶻有二種海東青名白鶻一種玊爪一種黑
爪有鴉鶻有金眼鴉鶻有兔鶻海東青與金眼鴉鶻皆
能以小擊大食天鵞鶿䳓之屬鴉鶻食鴻雁鵲鴉鷗鷺
之屬兔鶻食狸兔等獸　明一統志北山夷產海青鳥
小而捷能擒天鵞然羣燕擈之則墜亦謂之海東青爪
白者尤異五國城東出　禽經骨曰鶻　埤雅鶻拳堅
處大如彈丸俯擊鳩鴿食之鳩鴿中其拳墜空中即側
身自下承之捷於鷹隼又鶻相同鵰唯頭欲小頂臆欲
圓旋毛欲深咮欲側薄而短小為異　栁州集有鷙曰
鶻者穴於長安薦福浮圖冬日之夕必取鳥之盈握者
完而致之以燠其爪掌左右而易之旦則執而上浮圖
之跋焉縦之延其首以望極其所行往必背而去焉茍
東矣則是日不東逐　朝野僉載滄州東光縣寳觀寺
常有蒼鶻集重閣毎有鴿數千鶻冬中毎多取一鴿以
暖足至曉放之而不殺自餘鷹鶻不敢侮之　埤雅舊
言鶻有義性杜甫賦義鶻行　朝野僉載太宗養一白
鶻號曰將軍取鳥常驅至於殿前然後擊殺故名落雁
殿上恒令送書従京至東都與魏王仍取報日往返數
迴亦陸機黄耳之徒歟　東齊記事范蜀公見二鶻擲
卵相上下接之蓋習飛也其胎教之意乎
隼　周易王用射隼於髙墉之上孔頴逹注隼者貪殘
之鳥鸇鷂之屬　詩疏隼鷂屬也齊人謂之擊征或謂
之題肩或謂之雀鷹春化為布穀者是也此屬數種皆
為隼　格物總論古人以鷙擊之鳥通呼曰隼　考異
郵隂陽氣貪故題肩擊宋均注題肩有爪芒為隂中陽
故擊殺也　儀禮注正鳥名齊魯之間名題肩為正鳥
之捷黠者　譚峭化書隼憫胎義也注凡擊物遇懐胎
者釋之　剡子虎之搏噬疑隼之搏噬準故準於文従
水従隼今鷹之搏噬不能無失獨隼為有凖故其毎發
必中而古制字者以此
　　　鷂(附鸇/)
禽經瞭曰鷂　爾雅鷣負雀注鷂也善捉雀　列子鷂
之為鸇鸇之為布穀布穀又為鷂也　西京雜記茂陵
李亨有従風鷂孤飛鷂　廣雅鶙鵳鷸子籠脱鷂也
雜俎鷂子兩翅各有復翎左名撩風右名掠草帶兩翎
出獵必當𫉬　宣室志薛嵩鎮魏時有人持鷹来鄴市
之有東夷人請以繒百餘段為直曰此海鷂也能辟蛟
螭患先是鄴城南陂蛟常為人患鄴人遂持往海鷂忽
投陂水中頃之乃出得一小蛟既出食之且盡自是鄴
再無其患
鸇　詩疏晨風一名鸇似鷂青黄色燕頷鈎喙嚮風搖
翅乃因風飛急疾擊鳩鴿燕雀食之　禽經􁈪曰鸇注
晨風也向風揺翅其迴迅疾狀𩔖雞色青摶燕雀食之
左傳云若鷹鸇之逐鳥雀　禽經奪曰􁳠注如鸇而小
者其脰上下亦取鳥雀如攘奪也
　　　鵰(附鶚/)
埤雅顔氏云鵰一名鷲其翮可用為箭羽蓋鵰隼六翮
皆乗風輕勁故堪以為箭羽禽經曰鵰以周之鷲以就
之　禽經竊𤣥曰鵰　埤雅鵰能食草似鷹而大黑色
俗呼皁鵰一名􁁉其飛上薄雲漢昔之相鵰者以為鵰
首欲長而額狹頂平領大項後毛磔生勁疾目睛大滿
臉長眸子小而近前主明慧爪近肉麤圓其末纎細主
多力蹠平濶主巧捷不夭鼻大主長飛不乏膝骨大如
蒺藜實者上相骨小無圭角者下也指節大肉少分成
十字上相骨節細平者下也純金色青潤者上相淺黑
者下也叢林色静白者上相黑膩者下也封厚而管粗
者上相細薄者下也背偃而溝深者上相隆起者下也
臆圓跌為上相側狹為下相尾狹厚為上相濶軟為下
相今大雕翺翔水上扇魚令出沸波攫而食之一名沸
河淮南子所謂鳥有沸波即此是也　物𩔖相感志鵰
毛能食諸鳥羽如羣錯草中有鵰毛必衆鳥毛羽自落
地　穆天子傳舂山爰有青鵰執犬羊食豕鹿　山海
經景山多鷲黑色多力南山有羌鷲黄頭赤目五色皆
備　南史鷲鳥波斯土山中有之噉羊為土人患　林
邑國記西南逺界有靈鷲鳥能知吉凶覘人將死食屍
肉盡乃去家人取骨燒為灰投之漲海　北史齊斛律
光嘗従文襄於洹橋校獵雲表見一大鳥射之正中其
頸形如車輪旋轉而下乃鵰也　造化權輿鷹鶚之子
或為鵰　通典老鵰入海化為珬即珂也一曰馬珂螺
　書蕉至正時史官熊太古經上都過鵰窠站站吏指
站後山上一穴云往年鵰窠其中生三卵一為犬一為
蛇心切疑之後於托克托丞相家見一犬坐客咸指此犬
為鵰窠所生則知向者所聞不為異也
鶚　禽經鷙鳥之善搏者曰鶚注鶚大人見而悚愕也
　漢書鄒陽𫝊鷙鳥累百不如一鶚孟康注鶚大鵰也
如淳注鷙鳥比諸侯鶚比天子師古注鷙擊之鳥鷹鸇
之屬也鶚自大鳥而鷙者耳非鵰也　造化權輿楚鳩
生鶚　蒼頡解詁鶚金喙鳥也見則天下兵能擊殺麞
鹿　李華鶚執狐記異鳥擊豐狐於中野雙睛耀宿六
翮垂雲迅猶雷馳厲若霜殺吻決肝腦爪刳腎膓昻藏
自䧺倐焱而逝問名於耕者對曰此黄金鶚也
　　　鶡
山海經煇諸之山其鳥多鶡注鶡似雉而大青色有毛
勇健鬭死乃止出上黨也　禽經鶡毅鳥也毅不知死
注狀𩔖雞首有冠性敢於鬭死猶不置是不知死也左
傳鶡冠武士戴之象其勇也　曹植鶡賦序鶡之為禽
猛氣其鬭終無勝負期於必死　晉書鶡鳥形𩔖鷂而
微黑性果勇上黨貢之趙武靈王以表顯壯士至秦漢
猶施之武人　埤雅鶡似雉而大黄黑色故其名曰褐
而鶡賦云揚𤣥黄之勁羽也有毛角專塲健鬭鬭死不
却蓋鷙鳥之暴疏者毎所𫉬撮應爪摧碎亦愛其黨郭
璞鶡贊所謂疇𩔖被侵雖死不避古者令武士冠之實
取諸猛也
　
　
　
　
　
　
　
　
　
　
　
　
　
　
　
　格致鏡原卷七十九
欽定四庫全書
　格致鏡原卷八十　　　　大學士陳元龍撰
　　鳥𩔖(四/)
　　　鷗
禽經鷗信鳥也信不知用注鷗水鳥如鶬鶊而小隨潮
而翔迎浪蔽日曰信鷗食小魚鰕􁀙之屬雖潮至則翔
水嚮以為信反為鷙鳥所擊是知信而不知所以自害
也　埤雅鷖鳧屬蒼黑色鳧好沒鷖好浮故鷖一名漚
列子曰漚鳥之至者百往而不止今字从鳥後人加之
也蒼頡解詁曰鷖鷗也生藕葉上今鷗一名水鴞形色
似白鴿而羣飛　格物總論鷗水鳥色白數百為羣多
在漲海中隨潮上下常以三月風至乃還洲嶼頗知風
雲若羣飛至岸必風　海語海鷗似鵞而大不識人舶
過常集人肩頂人輙捕而烹之　海物異名記鷗之别
𩔖羣鳴喈喈隨潮往來謂之信鳧　清異録隋宦者劉
繼詮得芙蓉鷗二十四隻以獻毛色如芙蓉帝甚喜置
北海中曰鷗字三品鳥宜封碧海舍人　清異録鄭遨
𨼆居有高士問何以閱目對曰不注目於婆娑兒即側
耳於鼓吹長謂玩鷗而聽蛙也
　　　鳧
埤雅鳧好沒大小如鴨青色長毛背上有文卑脚短喙
水鳥之謹愿者也　格物論鳧野鴨頭上有毛數百為
羣泊江海間食沙石皆消化唯食海蛤不消隨其糞出
且其曹蔽天而下聲如風雨所至田間稻梁必為之空
　廣志野鴨雄者赤頭有距鶩生百卵一日再生有露
華鶩以秋冬生卵竝出蜀晨鳧肥而耐寒宜為臛　禽
經注鶩野鴨也飛止大澤之中羣處既豢擾之惡其族
𩔖而相逼逐也　彚苑詳註鳧常以晨飛故云晨鳧
埤雅鳧善趨　採蘭雜志鳧一名少卿　方言齊宋之
間凡物盛多謂之寇郭注今江東有小鳧其多無數俗
謂之㓂鳧　纂文􁀙施石檄开零皆野鴨沒食曰􁀙長
頸曰施多白曰开零山間曰石檄　急就章春草雞翹
鳧翁濯顔注鳧翁頸上毛也　晉書惠帝中人有得鳥
毛三丈以示張華華見慘然曰此謂海鳧毛也出則天
下亂矣　呉録婁縣有石首魚至秋化為寇鳧鳧頭中
尚有石也　南越志化蒙縣祠山上有池池中有松鳧
如今野鳧棲息松間　方言野鳧小而好沒水中者南
楚之外謂之鷿鷉大者謂之鶻鷉
　　　鴛鴦
詩小雅鴛鴦在梁戢其左翼張載注禽鳥竝棲一正一
倒戢左翼以依於内舒右翼以防患於外左不用而右
便故也　古今注鴛鴦水鳥鳧𩔖雌雄未嘗相離人得
其一則其一相思而死故謂之匹鳥　禽經鴛鴦𤣥鳥
愛其𩔖　鄭氏婚禮謁文贊鴛鴦鳥雄雌相𩔖飛止相
匹　埤雅雄鳴曰鴛䳄鳴曰鴦　格物志鴛鴦文禽也
似鳧毛有五采　圅史浮游雄左雌右宿雄翼右掩左
雌翼左掩右　埤雅鴛好内思　山堂肆考鴛交頸而
感　荆楚記鴛鴦名節木鳥　孔六帖鴛鴦尤異者養
雛於土窟破冡之間能使狐衛其子　史異宋慶元三
年池州銅陵縣鴛鴦雄化雌　朝野僉載漢時鄢縣南
門兩扇忽一聲稱鴛一聲稱鴦晨夕開之聲聞京師漢
帝惡之令毁其門兩扇化為鴛鴦相隨飛去　拾遺記
南方有鳥名鴛鴦形似雁徘徊雲間棲息高岫足不踐
地生於石穴中萬嵗一交則生雛千嵗銜毛學飛聖君
之世來入國郊
　　　翡翠
禽經背有采羽曰翡翠注狀如鵁鶄而色正碧鮮縟可
愛飲啄於澄瀾洄淵之側尤惜其羽日濯於水中今王
公之家以為婦人首餙其羽直千金　賈琮傳注翠鳥
形似燕翡赤而翠青　事物原始翡雄也大如鳩其毛
赤紫羽青不深而無光林棲而不食魚翠雌也形大如
燕青黑色翎深青而有光入水食魚　說文翡赤羽雀
翠青羽雀也　倉頡解詁鷸翠别名也　山海經孟山
多白翡翠　異物志翠鳥先高作巢及生子愛之恐墜
梢下作巢子生羽毛復益愛之又更下巢也　埤雅翡
翠各據溪曲以居以自藏匿猶雉之分畿雖飛不越分
域也　海槎餘録翡翠生於深黎之茂林峻嶺人罕得
見傳云晴霽日中始一出隂晦竟日不出小大僅侔梁
燕羽翰五色離披可愛人必積久探視羅其巢始𫉬之
也　漢書尉佗獻文帝翠鳥千　徐廣車服志天子金
根車翠羽蓋皇后首餙步揺加翡翠　𣗳萱録張確嘗
遊霅上白蘋洲見二碧衣女子㩦手吟咏確逐之化為
翡翠飛去　埤雅名前為翡名後為翠舊云雄赤曰翡
雌青曰翠其小者謂之翠碧一名魚虎一名魚師性善
捕魚故曰魚師魚虎也荆王以其羽毛飾被左氏傳所
謂翠被豹舄是也今花工亦取以為婦人面飾　爾雅
鴗天狗注小鳥也青似翠食魚江東呼為水狗　本草
鴗一名水狗又名魚師又名翠碧鳥
　　　鷺
詩疏鷺水鳥也好而潔白故謂之白鳥齊魯之間謂之
舂鉏遼東樂浪呉揚人皆謂之白鷺大小如鴟青脚高
尺七八寸尾如鷹尾喙長三寸所頭上有毛十數枚長
尺餘毿毿與衆毛異甚好將欲取魚時則弭之今呉人
亦養焉好羣飛鳴楚威王時有朱鷺合沓飛翔而來
舞則復有赤者舊鼔吹朱鷺曲是也然則鳥名白鷺赤
者少耳步於淺水好自低昻故曰舂鋤亦曰獨舂青脚
喜翹善蹙捕魚其翔集必舞而後下性惡露雌雄相盼
則産　變化論鷺目成而受胎　格物論鷺鷥林棲朝
出捕鰌魚而食夜歸宿其處百千為羣　禽經水禽之
咮多長而尾多促若鷺之𩔖是也鷺啄則絲偃鷹捕則
角弭藏殺機也　陸游入蜀記蜀中梁山軍鷺鷥為天
下第一　談苑人畜鷺鷥雖馴熟然至飲秋水則飛去
　埤雅鷺亦謂之白露今人畜之極有馴擾者毎至白
露降日則定飛揚而去不可復畜矣　海録鷺一名帶
絲禽　詞林海錯宋李昉畜五禽以鷺為雲客　𣗳萱
録剡人賈傳於鏡湖泊舟夜月縱步於清水芳荷中見
二叟立語一曰碧繼翁一曰篁棲叟相與吟詩賈遽揖
之化為白鷺飛去　事物原始東坡詩稱鷺為雪衣兒
杜牧賦稱風標公子廣記云荻塘女子　黎州圖經黎
州通望縣毎嵗孟夏有白鷺鷥一雙墜地古老傳云衆
鳥避瘴臨去留一鷺祭山神又毎郡主將有除替一日
前須有白鷺鷥一對從大渡河飛往州城盤旋棲泊三
五日却㢠廻軍州號為先至鳥便迎新送故更無誤焉
爾雅注白鷺頭翅背上皆有長翰毛今江東人取以為
睫攡名之曰白鷺縗　張知白唐臺儀舊制御史以鷺
羽飾車以白鷺見淵中魚之象御史察𨼆㣲之罪　天
中記鷺者皷之精
　　　鸕鷀
楊孚異物志鸕鷀能没於深水取魚而食之不生卵而
孕雛於池澤既胎而又吐生多者生七八少生五六相
連而出若絲緒焉水鳥而巢高木之上　本草衍義寇
宗奭嘗官於醴州公宇後有大木一株其上有鸕鷀巢
日夕觀之既能交合兼有卵殻布地其色碧豈得云雛
吐口中耶　埤雅顱􁀙水鳥似鶂而黑一名鷧觜曲如
鈎食魚入喉即爛其熱如湯其骨主鯾及噎　格物總
論顱􁀙大於鴨色純黑觜長三寸許而尖善入水捕魚
也　䕫州圖經峽中人以顱􁀙捕魚謂之烏鬼　埤雅
峽中人謂顱􁀙為烏鬼蜀人臨水居皆養此鳥繩繫其
頸使之捕魚得魚則倒提出之杜甫詩云家家養烏鬼
是也　紺珠顱􁀙一名摸魚公　清異録取魚用鸕鷀
快捷為甚江湖漁郎用鸕鷀者名烏頭網　北史倭人
以小鐶掛鸕鷀項令入水捕魚日得百餘頭以充食
方書鸕鷀矢曰蜀水花研水服之令人斷酒其頭治鯁
及噎
　　　鸂鶒
埤雅溪鷘五色尾有毛如船柁小於鴨性食短狐在山
澤中無復毒氣故淮賦云溪鷘尋邪而逐害此鳥蓋溪
中之勅邪逐害者故以名云　陳昭裕建州圖經溪􁌼
於水渚宿先少若有勅令也亦共浮游雄者左雌者右
羣伍皆有式度　詞林海錯宋李昉畜五禽以鸂鶒為
西客　續博物志鸂鶒能勅水故宿水而物不害　研
北雜志世但知有鸂鶒而不知有所謂鳧鶒者鷄鶒嘴
長鳧鶒觜短皆絶相似而實不同蓋其色則俱為鶒而
喙有鷄鳧之異此前所未聞也
　　　鵁鶄(附屬玉/)
爾雅鳽鵁鶄注似鳧脚高毛冠江東人家養之以厭火
災　禽經鵁鶄睛交而孕注相視而睛不眩轉孕而生
雛　埤雅鵁鶄一名鵁鸕一名鳽似鳧脚高毛冠舊云
鵁鶄長目其睛交故有鵁鶄之號相如所賦交睛旋目
者是也禽經曰旋目其名䴉交目其名鳽方目其名鴋
　異物志鵁鶄巢於高𣗳生子在窟中雛未能飛皆銜
其母翼以飛上下故淮賦曰鵁鶄銜翼而低昻　格物
總論鵁鶄翡鬛紫纓大如鳧
屬玉　三輔黄圖屬玉水鳥似鵁鶄又曰􁭛玉似鴨而
大長頸赤目紫紺色
　　　鵜鶘
爾雅鵜鴮鸅郭璞注今之鵜鶘也好羣飛沉水食魚故
名洿澤　山海經盧其山沙水南流注于涔水中多􁌹
鶘狀似鴛鴦人足其鳴自詨見則國多土功注今鵜鶘
足頗似人脚也　張華禽經注鵜鶘水鳥也似鶚而大
喙長尺餘頷下有胡如大囊受數升湖中取水以聚羣
魚候其竭涸奄取食之一名淘河詩曰維鵜在梁志在
水也　陸璣詩疏鵜喙長尺餘直而廣口中正赤頷下
胡大如數升囊好羣飛若小澤中有魚便羣共抒水滿
其胡而棄之令水竭盡魚在陸地乃共食之故曰淘河
　淮南子鵜鶘飲水數斗而不足鱓鮪入口若露而死
　顔師古曰鵜鶘一名沐澤　孔志約本草鵜鶘一名
淘河胷有兩塊肉如拳云昔為人竊肉入河化為此鳥
今猶有肉因名淘河　田家五行鵜鶘鵞鸛之屬其狀
異常毎來必主大水至正庚寅五月方梅水漲忽見此
鳥數十自西而東衆謂没田先兆一老農曰不妨夏至
前來曰犂湖至後曰犂途以其觜狀如犂湖言水深途
言水淺今至後八日水退矣果驗
　　　鶺鴒
埤雅䳭鴒雝渠蓋雀之屬飛則鳴行則揺大如鴳長脚
尾腹下白頸下黑如連錢故杜陽人謂之連錢義訓曰
䳭鴒錢母其頸如錢文　物𩔖相感志脊令俗呼雪姑
其色蒼白似雪鳴則天當大雪極為驗矣　庶物異名
疏毛詩疏義􁉂鴒水鳥一名雝渠𩔖考一名精列一名
錢母禽經云鶺鴒共母者飛鳴不相離詩人取以喻兄
弟相友之道也
　　　鶖
古今注扶老秃鶖也狀如鶴大者高七八尺善與人鬬
好㗖蛇脯羞食之益人氣力走及奔馬也　呉都賦注
鶖如鷺而大長頸赤目其毛辟水毒丹陽鄱陽皆有之
　埤雅鶖性貪惡今俗呼秃鶖劉楨魯都賦緑鷁葱鶖
鶖色蓋青也　五行志開成五年六月有秃鶖羣飛集
禁苑
　　　鸛
詩豳風鸛鳴于垤注天將雨蟻封土為垤鸛鳴其上則
雨將至也　詩疏鸛鸛雀也似鴻而大長頸赤喙白身
黑尾翅𣗳上作巢大如車輪卵如三升杯望見人按其
子令伏徑舍去一名負釜一名黑凥一名背竈一名皁
裙又泥其巢一傍為池含水滿之取魚置池中稍稍以
食其雛若殺其子則一村致旱災　遯齋閒覽鸛有長
水石故能於巢中養魚而水不涸　博物志鸛水鳥也
俯鳴則隂仰鳴則晴伏卵時數入水卵冷則不􁍄取礜
石周繞卵以助燥氣故方術家以鸛巢中礜石為真物
也　格物總論鸛狀𩔖於鶴但赤脚無朱頂巢於高木
絶頂處善飛搏其飛也奮於層霄之上落處不知其幾
千里仰天號鳴必將有雨　埤雅鸛知雨者也巢傍為
池以石宿水今人謂之鸛石飛則將之　酉陽雜俎江
淮謂羣鸛旋飛為鸛井鶴亦好旋飛必有風雨人探巢
取鸛子六十里旱能羣飛薄霄激雨雨為之散　戒菴
漫筆鸛稱老鸛鳴曰彈(平/聲)牙　北夢𤨏言南方有鸛食
蛇毎遇巨石知其下有蛇即於石前如道士禹步其石
阞然而轉因得而噉里人學其法者伺其養雛縁𣗳以
篾絙縳其巢鸛必作法而解之乃鋪沙𣗳底俾足跡所
印而倣學之　拾遺記聚鸛鳥以禳火災鸛能巢於水
上也　酉陽雜俎鸛影抱　自然論鸛影接而懷卵
禽經鸛生三子一為鶴　雚經雚得鳯之顙曰羽霸
本草陶𢎞景云鸛有二種似鵠巢𣗳者為白鸛黑色曲
頸者為烏鸛　清異録鸛多在殿閣鴟尾及人家屋獸
作窠故或有呼瓦亭仙者　通雅負釜鸛也一名皁裙
皁裙或作皁君廣雅作皁帔陳無功引作旱羣負釡作
負金喜負日而飛日色如金故名負金也　𤣥池說林
周𢎞直子思方㓜時於林下見一鸛為彈所傷取歸養
之俟其愈縱去後數日夜讀書聞一物擊其扉啟視之
乃前縱之鸛也背負金一串卸于地串上結紙條上書
云始於博士終於大夫後果然故呼鸛為負金
　　　雞
總論　春秋運斗樞玊衡星散為雞逺雅頌著倡優則
雄雞五足　方言雞陳楚宋魏之間謂之鷿䲬(避祗/兩音)桂
林之中謂之割雞或曰􁀙(音/從)北燕朝鮮洌水之間謂伏
雞曰抱(房奥反江東/呼蓲央富反)爵子及雞雛皆謂之􁈸(恪遘反闗/西曰􁈸音)
(顧/)其卵伏而未孚始化謂之涅　爾雅邢昺疏雞者知
時畜其大者名蜀郭云今蜀雞蜀之雛子名雓雛之稍
長未成雞者名僆　韓詩外傳田饒告魯哀公曰夫雞
頭戴冠者文也足傅距者武也敵在前敢鬭者勇也見
食相呼者仁也守夜不失時者信也雞有五德也　汲
冢周書大寒雞始乳　春秋說題辭雞為積陽南方之
象(離為日積/陽之象也)火陽精物炎上故陽出雞鳴以𩔖感也(日/將)
(出預喜於𩔖/見而鳴也)　漢五行志京房易傳曰雞知時劉向云
雞者小畜主司時起居人注至時而鳴以為人起居之
節　九家易風應節而變變不失時雞時至而鳴與風
相應也二九十八主風精為雞故雞十八日剖而成雛
二九順陽厯故雞知時而鳴也　㓂宗奭曰巽為雞為
風雞鳴於五更者時將至巽位感動其氣而鳴也　物
𩔖相感志野雞屬隂先鳴而後鼓翼家雞屬陽先鼓翼
而後鳴　禽經雞見同𩔖拊翅鳴　戒菴漫筆雞啼早
則晴晏則雨上宿亦然　草木子南陽府廉訪僉事保
保巡按至彼忽初更聞雞啼曰此荒雞也不久此地當
為丘墟天下其將亂乎遂棄官而隐後南陽果陷蓋初
更啼即為荒雞余謂凡雞夜鳴不時皆謂之荒祖逖之
聞在於中夜不特初更乃有兹稱　鴻書雞或乙丙夜
輙鳴者俗謂之盜啼云行且有赦故後魏北齊南宫大
赦於殿門外建金雞衆皆不識其義問於司馬膺之對
曰海中日占云天雞星動為有赦帝王以為候至今為
然亦曰盜啼為有火　風俗通雞本朱氏翁所化故呼
朱朱　博物志祝雞翁喜養雞故世人呼雞曰祝祝起
此也　禽經注淮南諺曰雞寒上𣗳鴨寒下水驗之皆
不然有一嫗曰雞寒上距鴨寒下觜上距謂縮一足下
嘴謂藏其喙於翼間　廣博物志雞鶩聞磨聲則贕
小史集雅　雞好邪視頥生論雞無髓　爾雅雞棲於
弋為榤鑿垣而棲為塒郭注今寒鄉穿牆棲雞　禽經
雞鷽惡其𩔖注雞與山鵲惡其𩔖相值則相搏　左傳
季郈之雞鬬季氏介其雞郈氏為之金距　列子紀渻
子為周宣王養鬬雞十日而問雞可鬬已乎曰未也方
虚驕而恃氣十日又問曰未也猶應影嚮十日又問曰
未也猶疾視而盛氣十日又問曰幾矣雞雖有鳴者已
無變矣望之似木雞矣其德全矣異雞無敢應者反走
耳　莊子羊溝之雞三嵗為株(株魁/帥也)視之非良雞也然
而數勝者以狸膏塗其頭(雞畏/狸也)　呉時外國傳扶南王
范尋以鐵為鬬雞假距與諸將賭戲　陳鴻祖東城父
老傳𤣥宗在藩邸時樂民間清明節鬬雞戲及即位治
雞坊於兩宫間索長安雄雞金毫鐵距高冠昻尾千數
養於雞坊選六軍小兒五百人使馴擾教飼諸王世家
外戚貴主侯家傾帑破産市雞以償雞值都中男女以
弄雞為事貧者弄假雞　淮南子善學者如齊王之食
雞必食其跖數千而後足　龍魚河圖𤣥雞白頭食之
病人有六趾殺人四距五色竝殺人也　晉書符朗善
知味㑹稽王道子殺雞以食之既進朗曰此雞棲常半
露檢之驗焉　本草烏雞主補中　演繁露雞林本雞
種也高麗不烹雞云如烹則家有禍　北户録邕之南
有雞卵卜又除夜及將發船皆殺雞擇骨為卜雞卜法
用雞一狗一生祝訖即殺雞狗煮熟祭之獨取雞兩眼
骨上有孔裂似人物形則吉　珍珠船真雞師凡有病
者來告即把一雞往乃持呪呵其雞令入病者之所雞
入而死病者即差雞生則病者不起時號雞師　荆楚
嵗時記元日先於庭前爆竹帖畫雞於户上亦有挂雞
於户懸葦炭於其上𣗳桃其傍則鬼畏之　山堂肆考
萬州城南有道士年九十九自言交趾人因渡海船壊
結菴於此養一雞大如倒挂子日置枕中啼即夢覺
别名　曲禮凡祭祀之禮雞曰翰音注翰長也　古今
注雞一名燭夜　御覽陶𢎞景云裴真君好養白雞名
白精學道之士或居山林此可以辟邪　本草經載丹
丹雞也　北史齊童謡云中興寺内白鳧翁鳧翁謂雄
雞　袁淑雞九鍚文咨爾浚雞山子今以君為使持節
金州西蠻校尉西河太守以揚州之㑹稽封君為㑹稽
公　御史臺記太學博士姓張昌宗之族叔精五經懵
於時事畜一雞呼為勃公子愛之不已清異録武宗
十玩圖雞曰長鳴都尉　東坡志林僧家謂雞為鑽籬
菜
詳𩔖　廣志雞有胡髯五指金骹反翅之種大者蜀小
者荆白雞金骹者美并州所獻呉中送長鳴雞長倍於
常雞永昌郡無雞　埤雅雞有蜀魯荆越諸種越雞小
蜀雞大魯雞又其大者莊子曰越雞不能伏鵠卵魯雞
固能矣成𤣥英曰越雞荆雞也魯雞今之蜀雞按韓子
曰魯雞之不期蜀雞之不支則𤣥英所謂魯雞今之蜀
雞非是　爾雅雞三尺為鶤注陽溝巨鶤古之名雞
天中記狼盲之雞特稟異聲(狼肓/地名)　西京雜記成帝時
交趾越雋獻長鳴雞伺晨雞即下漏驗之晷刻無差雞
長鳴則一食頃不絶長距善鬬　拾遺記魏建安三年
胥徒國獻沉明石雞色如丹大如燕常在地中應時而
鳴聲能徹遠其國聞鳴乃殺牲以祀之當鳴處掘地則
得此雞若天下太平翔飛頡頏以為嘉瑞亦謂寶雞其
國無雞犬聽地中候晷刻道家云昔仙人桐君採石入
穴數里得丹石雞舂碎為藥服之者令人有聲氣後天
而死　呉録魏文帝遣使求長鳴短鳴雞羣臣以非禮
欲不與孫權勅付之　江表傳南郡獻長鳴承露雞
魏志馬韓國出細尾雞其尾皆五尺餘朝鮮有長尾雞
尾細而長三尺　輿地志愛州移風縣有潮雞鳴長且
清如吹角毎潮至則鳴一名林雞其冠四開如芙蓉
述異記伺潮雞潮水上則鳴孫綽海賦石雞清響而應
潮是也　天中記司夜雞隨鼓節而鳴不息從夜至晚
一更為一聲五更為五聲亦曰五時雞　洞冥記逺飛
雞夕還依人曉則絶飛四海外朝往夕還祝雞公善養
雞得逺飛雞之卵伏之名曰翻明雞如鵠大紫色有翼
翼下有目亦曰目羽雞　南越志高興縣多容雞其形
似雞而五采至則年穰　臨海異物志杉雞黄冠青緌
常在杉𣗳下頭上有長黄毛如冠頭及頸正青如垂緌
　格物總論竹雞比鷓鴣差小毛羽褐多斑赤紋自呼
泥滑滑所在山谷有之　鳥獸考白蟻聞竹雞之聲化
為水　集異志漢太初二年大月氐國貢雙頭雞四足
一尾鳴則俱鳴一名喧雞武帝置甘泉故館更以餘雞
配之得種𩔖而不能鳴　後魏書正始元年夏典事史
元顯獻四足四翼雞　白澤圖雞有四距重翼者龍也
殺之震死　本草英雞如雉尾短腹下毛赤體長熱飛
翔不遂生於澤州常食碎石英故名　楚詞注鵾雞似
鶴黄白色　瀛涯勝覽三佛齊國出火雞大如鶴身圓
而頸更長頸中有二紅軟冠狀如紅褐觜尖渾身毛如
羊毛稀長青色脚長鐵黑其爪甚利或爪破人腹脹出
即死好食麩炭因名火雞用杖棰碎打不能死　鳥獸
續考火雞出滿剌加山谷大如鸛多紫赤色能食火吐
氣亦烟𦦨也子如鵞胎殻厚踰重錢或斑或白島夷採
為飲琖見者多珍奇之　檀道鸞晉陽秋安帝義熈元
年云都高山有金雞青黄色飛集岩谷間　朱輔溪蠻
叢笑金雞羽族似雉者金項火背斑尾揚翹志意掲驕
籠之不能馴　彚苑詳註羅浮山有碧雞羣飛於絶巘
或獨鳴於空林可見不可取　瀛涯勝覽祖法兒國有
山駞雞匾頸雞身如鶴長三四尺脚二指毛如駝行亦
如駝故喚駝雞　費信星槎録竹步國阿丹國俱出駝
蹄雞　五雜組閩中税監高寀常求異物於海舶以進
御有番雞高五尺許白色黑文狀如鬬雞伹不聞其鳴
耳萬厯間京師市上有鳥大如鷓鴣毛色淺黄足五指
有細鱗如龜狀名曰沙雞云是塞外至者其味亦似山
雉　事物紺珠沙雞又名鵽名㓂雉大如鴿形如雌雉
䑕脚無後趾岐尾性憨急羣飛沙漠花雞似小雌雞秋
日來自海東大者名麻雞皇雞身文采似鳧冀州謂之
澤時馬雞觜脚紅羽青緑海雞毛如家雞足似鱉
異雞　瑞應圖玉雞瑞氣也王者至孝合神明則至
神異經扶桑山有玉雞玉雞鳴則金雞鳴金雞鳴則石
雞鳴石雞鳴則天下之雞悉鳴而潮水應之矣　三秦
記太白山南有陳倉山山有石與雞不别趙高燒山雞
飛出晨鳴山頭聲聞三十里或謂是玉雞　白六帖秦
時陳倉見二寶雞化為童子或云得雄者王得雌者霸
穆公獵𫉬得雌者遂霸西戎立祠神光從東方來如雄
雞之聲　列異記南康雩都縣跨江南出去縣三里名
夢口有穴狀如石室舊傳嘗有神雞色如好金出此穴
中奮翼廻翔長鳴響徹見之輙走入穴中因號此石為
雞石昔有人耕此山側望見雞出遊戲有一長人操彈
彈之雞遥見便飛入穴彈丸正著穴上石徑六尺許下
垂蔽穴猶有間隙不復容人　搜神記漢宣帝黄龍元
年未央殿輅軨中雌雞化為雄毛衣變化而不鳴不將
無距元帝初元元年丞相府史家雌雞伏子漸化為雄
冠距鳴將至永光中有獻雄雞生角者　幽明録晉兗
州刺史宋處宗嘗買一長鳴雞愛養甚至恒籠置忩間
雞遂作人語與處宗談論極有𤣥致終日不輟處宗因
此𤣥功大進　甄異記徐州人呉清以太元五年差征
殺雞求福置頭盤中忽然而鳴後得賊帥邵寶首以功
拜清河太守越自行伍猥蒙榮位雞之妖更為祥　異
聞集汴人張𤦺家有女子入夜哀痛白日即安已經年
嵗王勣至其家停宿聞女子聲開鏡照之痛者曰戴冠
郎被殺其痛者牀下有大雄雞死矣乃是主人七八嵗
老雞　草木子元至正甲午乙未年龍泉縣人家有一
雞二形一邊毛羽純雄一邊毛羽純雌既能雄鳴又解
雌伏蓋氣之乖亂羽蟲之孽也次年青田山賊陷縣治
雞子　周處風土記正旦當吞生雞子一枚謂之練形
　葛洪練化篇正月吞雞子赤豆各七枚辟瘟氣　抱
朴子游涉大川者當於水次破雞子一枚以少許粉雜
香末合攪器中水以自洗濯則不畏風波蛟龍也　玉
燭寶典寒食節城市尤多鬬雞卵之戲古之豪家食稱
畫卵今代猶以卵染藍茜雜色仍加雕鏤遞相餉遺
唐書清明進新綵雞子　北户録邕州之南有善行術
者取雞卵墨畫祝而煮之剖為二片以驗其黄然後決
嫌疑定禍福言如響荅據此乃古法也神仙傳曰人有
病就茅君請福煮雞子十枚以内帳中須臾茅君擲出
中無黄者病多愈有黄者不愈常以此為候　晉書戴
逵總角時以雞卵汁溲白瓦屑作鄭𤣥碑又為文而自
鐫之　南史齊褚澄善醫術為呉郡太守百姓李道彦
有冷疾五年衆醫不差澄為診脉曰汝病非冷非熱是
食白􁊞雞子過多所致令取蘇一升煮服之始一服乃
吐出一物如痰涎裹之動開看是雞雛羽翅爪距具足
能行走澄曰此未盡更服所餘藥又吐得如向者雞十
三頭而病都差　冥報記周武帝好食雞卵拔虎為監
膳儀同開皇中死而復蘇云被攝證武帝白團事左右
曰名雞卵為白團也
　　　鵞
總論　格物總論鵞有蒼白二色緑眼黄喙紅掌按爾
雅一名舒雁一名􁈥善鬬好啖蛇多溪毒處養此以辟
之或者又云鵞不食生蟲今本草言鵞子亦噉蚯蚓輩
可知己　埤雅鵞顙如瘤今鵞江東呼􁈥長脰善鳴又
善轉旋其項古之學書者法以動腕羲之好鵞者以此
　清異録世呼鵞為兀地奴謂其行步盤跚耳　古今
注鵞善鬬好啖蛇　禽經鵞見異𩔖差翅鳴　物理論
鵞飛則蜮沉　埤雅卞子曰鵞性頑而傲蓋鵞峩首似
傲也　酉陽雜俎衛公言鵞警鬼　禽經鵞􁩉月注伏
卵則向月取其氣助卵也　聞見録李先主以國用不
足税民間鵞卵出雙子者　酉陽雜俎濟南有鵞浦有
漁人居水側常聽鵞聲衆中有鈴聲甚清亮候之見一
鵞咽頸極長羅得之項有銅鈴綴以銀鏁𨼆起元鼎元
年字　嶺南異物志南道酋豪多選鵞之細毛夾以白
布絮而為被復縱横衲之其温柔不下於挾纊也俗云
鵞毛柔煖而性冷宜覆嬰兒辟驚癎也　秦記苻朗食
鵞知黑白之處人不信既而試之果然　抱朴子呉景
帝有疾召覡視之得一人欲試之乃殺鵞而埋於苑中
深小屋施牀几以婦人屣服物著其上乃使覡視之告
曰若能説此家中鬼婦人形狀者加賞而即信矣竟日
無言帝推問之急乃曰實不見有鬼但見一頭白鵞立
墓上所以不即白然則鵞死亦有鬼也　明興雜記太
祖㓜時嘗見羣鵞遊於庭戲以青白二紙旗左右𥪡立
命之曰青者立青旗下白者立白旗下違者死羣鵞應
聲如命而往獨一花鵞不知所適往來於青白之間上
殺而食之
詳𩔖　洞冥記有喜日鵞至日出時銜翅而舞名曰舞
日鵞　廣志鴐鵞野鵞也　爾雅疏鵱鷜(音六/閭)野鵞别
名　物𩔖相感志鴻鵞生鬱夷國鵞色似鴻形又似禿
鶖腹無腸羽翮附骨而生無皮肉若雌雄相盼則孕産
也　陸游入蜀記潛軍港有水禽雙浮江中色白𩔖鵞
而大楚人謂之天鵞飛騫絶高有弋得者味甚美或曰
即鵠也　幽明録晉義熈中羗主姚畧壊洛陽隂溝取
塼得一雙雄鵞竝金色交頸長鳴聲聞於九臯養之此
溝　沈充鵞賦序太康中得大蒼鵞從喙至足四尺有
九寸體色豐麗鳴聲驚人　仙傳拾遺山隂道士管霄
霞求王羲之寫道德經舉紅鵞一雙相贈而去後鵞冲
霄飛去　天中記京下劉光禄養好鵞劉後軍從京師
還鎮尋陽以一隻鵞為後軍别純蒼色頸長四尺許頭
似龍此一隻鵞可堪五萬自後不復見有此𩔖
鵞異　晉書晉永嘉元年二月洛陽東北步廣里地陷
有蒼鵞白鵞出蒼者飛翔冲天白者止焉此羽蟲之孽
又黑白祥也　稽神録乙卯嵗海陵郡西村中有二鵞
鬬於空中久乃墮地其大可五六尺雙足如驢蹄村人
殺而食之者皆卒明年兵陷海陵　孔六帖中和四年
臨淮漣水民家鷹化為鵞而弗能遊
附見　後漢志海昏侯沈戎卒葬於烏程之金鵞山上
有金鵞飛集三鳴而去其後沈氏通顯諺云金鵞鳴沈
氏興　山堂肆考雙牙山在城都府簡縣東山頂有古
井山半有石箱昔有兩金鵞浴於井夜棲於箱人欲捕
之遂飛上南山化為雙石對峙若齒牙然　北史隋堯
君素守河東時圍甚急行李斷絶乃為木鵞置表於頸
具論時勢浮之黄河達於東都
　　　鴨
埤雅鶩一名鴨蓋自呼其名曰鴨也曲禮庶人之摯匹
匹鶩也鶩不散遷而又乗匹不妒故或謂之匹也　格
物總論鴨家鶩也雄者緑頭文翅紅脚或蒼脚雌者遍
身黄色又有純白者皆自呼其名但雄者其聲小一名
舒鳧　清異録御史符昭逺曰鴨頗𩔖乎鵞但足短耳
謂之減脚鵞　天中記蜀廣安有金羮玉飯紅腊紫黎
金羮謂鴨也　𤨏碎録方君云養鴨者毎年五月五日
不得放棲只喂乾食不得與水吃則日日生卵不然或
生或不生予家用此法生卵未有一日缺一法以土硫
黄拌榖飼之易肥　物𩔖相感志雞鶩伏卵忌磨若聞
礱磨之聲則不生矣　留青日札廣東湯燖鴨卵出雛
浙江火焙鴨卵出雛皆異　天中記李逺為杭州刺史
嗜㗖緑頭鴨貴客經過無他饋餉相厚者乃緑頭鴨一
對而已　洞冥記𤣥都翠水中有升蕖鴨赤色毎止於
芙蕖上不食五榖唯𠯗葉上垂露因名垂露鴨一名丹
毛鳧　事物紺珠鳯頭鴨頂有高毛白毛烏骨　金樓
子海鴨大如常鴨斑白文亦謂之文鴨　洞冥記帝昇
望月臺時暝望南端有三青鴨羣飛俄而止於臺上帝
悦之至夕鴨宿於臺端化為三小童皆著青綃文襦
異苑元嘉中章安有人噉鴨肉乃成瘕病胸滿靣赤不
得飲食醫令服􁉷米瀋須臾吐一鴨雛　四十家小説
政和間川人楊傑朝散知齊之長清縣其家鴨卵破之
得一物長寸餘如人形作男女相屈一足眉目口鼻手
足腰腹悉具被髪垂頸乃腊之既枯而脇骨莖莖皆𨼆
起與人無異亦怪矣
　
　
　
　
　
　
　
　
　
　
　
　
　格致鏡原卷八十
欽定四庫全書
　格致鏡原卷八十一　　　大學士陳元龍撰
　　鳥𩔖(五/)
　　　鶬鴰
本草鶬鴰一名鬼車一名車載板一名九頭鳥晦暝則
飛鳴能入人室収人魂氣俗云十首一被犬噬今猶帶
血血滴人家必凶聞其鳴必捩犬應之以其畏犬也
唐韻注鶬鴰一身九頭九尾逆毛一名鴰辰一名錯落
　白澤圖蒼鸆九首　明崇儼厭勝書鬼車九首妖怪
之魁凡所遭觸滅身破家故一名九羅(一作九/閻羅)其掌之
曰天血使者　韓詩外傳孔子與子夏渡江見鳥而異
之人莫能名孔子曰鶬嘗聞河上人歌云鶬兮鴰兮逆
毛衰兮一身九尾長兮　田家雜占鬼車鳥即是九頭
蟲夜聴其聲出入以卜晴雨自北而南謂之出窠主雨
自南而北謂之歸窠主晴古詩云月黑夜深聞鬼車
楊慎外集鬼車白澤圖謂之蒼鸆帝鵠書謂之逆鶬夫
子子夏見而歌之裴瑜注爾雅言鶬麋鴰是九頭鳥也
小説周公居東周惡聞此鳥命庭氏射之血其一首餘
猶九首按夫子鶬歌曰逆毛鶬兮一身九尾長兮只言
九尾不言九頭　夷堅志淳熈初李夀翁守長沙惡鬼
車中夜鳴噪募得之身圓如箕十脰環簇其九有頭其
一獨缺而鮮血㸃滴一脰各生兩翅當飛時十八翼霍
霍而動亦有所向不同更相爭抝用力競進而翅翮有
傷折者類野狐而黑觜長洛中呼為渠逸鳥　續博物
志郝氏夜祀佛鬼車乗燭光而下翼廣丈餘九首互相
低昻其家呼犬持杖逐之墜一羽長三尺許廣八九寸
色𩔖鵞鴈　隋五行志齊孝昭即位之後有鳥止於後
園其色赤形似鴨而有九頭皆鳴　彚苑詳註皇明正
德末有鳥一身九頭棲林中晝夜哀鳴聞者厭之間有
得者重一斤四兩烹食亦無所害
　　　姑𫉬
𤣥中記姑𫉬一名天帝少女一名隐飛一名夜行遊女
　本草姑𫉬能収人魂魄一名乳母鳥俗言産婦死所
化也能取人之子以為己子胷前有兩乳　荆楚嵗時
記姑𫉬一名鉤星衣毛為飛鳥脱毛為女人或謂左傳
鳥鳴於亳社周官庭氏所射正此鳥也　酉陽雜俎夜
行遊女一曰天帝女一名鉤星夜飛晝隐如鬼神凡人
飼小兒不可露小兒衣亦不可露曬毛落衣中當為鳥
祟或以血㸃其衣為誌　誠齋雜記陽縣地多女鳥新
陽男子於水次得之遂與共居生二女悉衣羽而去豫
章間養兒不露其衣言是鳥落塵於兒衣中則令兒病
故亦謂之飛夜遊女
　　　鵂鶹
唐五行志鵂鶹一名訓狐　酉陽雜俎訓狐惡鳥也鳴
則後竅應之　爾雅疏鵅一名鵋䳢今江東呼鵂鶹為
鵋䳢亦謂之鴝鵅　本草鉤鵅入城城空入宅宅空怪
鳥也常在一處則無若聞其聲如笑者宜速去之鳥似
鴟有角夜飛晝伏　博物志鵂鶹一名鵄鵂晝日無所
見夜則目至明人截爪甲棄露地此鳥夜至人家拾取
爪分别視之則知有吉凶凶者輙便鳴於屋上其家有
殃　萬畢術鵄鵂致鳥取鵄鵂折其大羽絆其兩足以
為媒張羅其旁鳥聚矣　合璧事𩔖鵂鶹夜飛晝藏或
好拾人爪甲故人除爪甲埋之户内蓋忌此也　感應
經或云鵂鶹食人遺爪非也蓋鵂鶹夜能拾蚤蝨耳爪
蚤聲相近故誤云也　埤雅釋鳥云鴟鵂怪鴟是也其
鳴即雨為㘥可以聚諸鳥一名隻狐晝無所見夜即飛
噉蚊蝱莊子所謂鴟鵂夜撮蚤察毫末晝出瞋目而不
見丘山者　正字通鴟鵂怪鳥大如鷹黄黑斑色頭目
如貓有毛角兩耳晝伏夜出鳴則雌雄相喚聲如老人
初若呼後若笑所至多不詳一名鉤鵅蜀人呼轂轆鳥
楚人名為呼咵鷹皆因其聲似也或又譌鉤鵅為鬼各
哥又一種大如雊鵒毛色似鷂頭目亦似貓鳴則後竅
應之其聲連囀如休留休留故名鵂鶹江東呼車載板
蜀人呼春哥兒
　　　鴟
春秋運斗樞玉衡星散為鴟　爾雅注茅鴟一名狂今
鵵鴟也似鷹而白又怪鴟即鴟鵂又土梟一名鴟　酉
陽雜俎相傳鶻生三子一為鴟肅宗張皇后專權毎進
酒常以鴟腦和酒令人久醉健忘　談苑鴟生三子内
一子則鷹也然鴟多生兩子也　酉陽雜俎世俗相傳
鴟不飲泉及井水唯遇雨濡翮方得水飲　廣博物志
鴟晝盲　因話録天寶時上皇數登勤政樓毎來鴟必
集樓上號隨駕老鴟
　　　梟
陸璣詩疏流離梟也自闗而西謂梟為流離其子適長
大還食其母故張奐云鶹鷅食母許慎云梟不孝鳥是
也　張華禽經注梟在巢母哺之羽翼成啄母目翔去
也　感應經鴟梟食母眼睛乃能飛　郊祀志鴟梟羣
翔師古注梟土梟也　埤雅梟食母故日至捕梟磔之
釋鳥曰梟鴟土梟也西方之書曰如土梟等附塊為兒
　山堂肆考梟一名鶹鷅一名鶹􁀙呉人呼為􁁜魂
劉晝新編炎州有鳥其名曰梟嫗伏其子百日而長羽
翼既成食母而飛　清異録厭勝章言梟乃天毒所産
見聞者必罹殃禍急向梟連唾十三口然後静坐存北
斗一時許可禳　張華感應𩔖從志甑瓦之契投梟自
止　嶺表録異北方梟人家以為怪共惡之南中晝夜
飛鳴與鳥鵲無異桂林人羅取生鬻之家家養使捕䑕
以為勝狸　格物總論梟聲惡當盛午目不見物夜則
飛行入人家捕䑕古人重其炙肥而美　五雜組猫頭
鳥即梟也閩人最忌之云是城隍攝魂使者城市屋上
有梟夜鳴必主死喪然近山深林中亦習聞之不復驗
矣好事者伺其常鳴之所懸巨炮枝上以長藥線引之
夜然其線梟即熟視良久炮震而隕地矣此物夜拾蚤
虱而晝不見丘山隂賊之性即其形亦自可惡也古以
午日賜梟羮又標其首以木故標賊首謂之梟首
　　　鵩
禽經怪鵩塞耳注江東呼為怪鳥聞之多禍人惡之掩
塞耳矣　西京雜記誼在長沙鵩鳥集其承塵而鳴長
沙俗以為鵩至人家主人當死誼因作鵩鳥賦　巴蜀
異物志有鳥小如雞體有文色土俗因形名之曰鵩不
能逺飛行不出域　山堂肆考鵩不祥鳥也能為惡聲
　詩疏鴞大如斑鳩緑色惡聲之鳥也入人家凶賈誼
所賦鵩鳥是也其肉甚美可為羮臛又可為炙漢供御
物各隨其時惟鴞冬夏常施之以其美故也　盛𢎞之
荆州記巫縣有鳥如雌雞其名為鴞楚人謂之服　廣
志鴞楚鳩所生如驢巨虚種𩔖不孶乳也　埤雅鴞禍
鳥也今謂之畫烏蓋聲之誤也　本草鴞一名黄禍侯
聲如小兒吹竽　本草鴞目無毒吞之令人夜中見物
　丘光庭兼明書孔頴逹曰鴟鴞巧婦似黄雀而小其
喙尖如錐明曰頴逹之妄也按郭璞注爾雅云鸋鴂鴟
之類也魯頌曰翩彼飛鴞集於泮林毛萇傳曰鴞惡聲
鳥也又賈誼鵩鳥賦序曰鵩似鴞不祥鳥也又弔屈原
賦曰鸞鳯伏竄兮鴟鴞翺翔顏師古注曰鴟鵂鶹怪鳥
也鴞惡聲鳥也據毛萇郭璞顔師古諸儒之説則鴟鴞
土梟之𩔖非巧婦矣　郭璞狍鴞贊狍鴞貪惏其目在
腋圖形姒鼎是謂不若
　　　鴆
廣雅鴆鳥其雄謂之運日其雌謂之隂諧　樂史寰宇
記鴆一名曇鳥亦曰同力鳥尾有綷文背上連錢文足
三趾雄者其鳴先顧　廣博物志鴆鳥一名雲白抱朴
子云渇者恣口於雲白之酒　天中記淮南子云暉日
知晏隂諧知雨天晏静無雲則運日先鳴天將隂雨隂
諧則鳴　物𩔖相感志廣志曰鴆似鷹而大如鴞毛紫
黑色有毒食之殺人喙長七八寸黄赤如銅食蝮蛇及
橡栗蛇入口則爛屎溺著石石爛如泥屎石則變為生
金及雄黄其鳥有法知巨石大𣗳間有蛇虺即為禹步
以禁之進退俯仰有度或獨為或結羣逡巡石𣗳為之
崩倒取蛇虺時呼同力數十聲石起蛇出皆啄食之有
人入山見其步法歸向其妻學之婦正織而機翻倒凡
鴆飲水處百鳥吸之皆死或得犀牛蘸角其中則水無
毒此鳥與犀二物相伏今有犀處必有鴆鴆生處必有
犀不然有毒氣傷物𩔖故天資之以含育萬物　晉書
石崇為荆州刺史得鴆鳥雛以與后軍將軍王愷而養
之其大如鵞喙長尺餘純食蛇虺時制鴆鳥不得過江
為其羽入酒中必殺人司𨽻校尉傅祇所糺詔原之燒
鴆於都街　遯齋閒覽蘄州黄梅山有鴆巢於山岩大
木中巢下數十步無生草毎春生一子能飛即送出山
惟二雌雄獨留　楊鐵崖集鴆狀𩔖訓狐聲如擊腰鼓
巢木顛巢下數十步草木不生　七修類藁鴆毒鳥也
鵶形大如鴞毛紫緑色范成大曰聞邕州朝天鋪及山
深處有之亦曰如鵶大黑身赤目音如羯鼓遇蛇則鳴
聲邦邦然啄蛇食之秋冬之間脱羽人以銀爪拾取著
銀缾中否則手爛墮以之瀝酒飲人即死也所謂鴆酒
今以為鶴頂紅毛非也爾雅翼曰矢石即變為雄黄今
諸書云雄黄治蛇毒有由然也　正字通本草陶𢎞景
謂鴆與䲰日為二種鴆如孔雀䲰日如黑傖鷄作聲似
云同力江東呼同力鳥按今交廣人皆云䲰日即鴆更
無如孔雀者陶氏説誤
　　　諸鳥
周書蜀人以文翰文翰若臯雞注鳥之有文采者臯雞
冀州人謂之澤特　山海經有五采之禽有冠名曰㹥
鳥(爾雅云㹥夢/鳥即此也)有五彩之禽仰天(張口/嘘天)名曰鳴鳥爰有
百樂歌儛之風有五彩之鳥飛蔽一鄉名曰翳　衝波
傳子路顔淵浴於洙水見五色鳥顔淵問子路曰熒熒
之鳥後又浴於泗水更見前鳥復問子路曰同同之鳥
顔回曰何一鳥而二名子路曰譬如絲絹煮之則為帛
染之則為皁一鳥二名不亦宜乎　異物志錦鳥文章
如丹地錦而藻繢采文人見其端正似錦因謂之錦鳥
　解酲語元世祖獵於灤河一鳥摩於青雲之表世祖
以矰下之形大於鶴羽皆五彩成斑有西夷人云此是
盧隆鳥宿於西海荻草中　九國志東漢劉贇鎮彭城
之二年有鳥集蘇碧堂庭𣗳上黄質朱喙金目青翼紺
趾𤣥尾頗𩔖於鳯　異苑蘭陵昌慮縣郢城有華山山
上有井有鳥巢其中金翅黑色見則必大水　廣州記
金鳥色純白口與足如金其鳴自呼　嶺表録異帶箭
鳥鳴如野鵲翅羽黄緑間錯尾生兩岐長二尺餘直而
不梟唯尾梢有毛宛如箭羽因目之為帶箭鳥　太平
清話朱衣鳥出山西澤州形如瓦雀毛羽𩔖丹砂善鳴
竟日不輟即古之赤鷃也　七修𩔖藁落霞乃鳥也余
舊嘗於内臣養户處見之形如鶯哥少大遍體緋羽螢
雪叢説以為飛蛾誤矣　事物紺珠我師禽出太和山
褐衣金喙青首紅足良夜高峯深林中鳴呼我師終夜
不止　九華山志雲韶部俗名音聲鳥有二種形如練
鵲毛具五色喙紅足碧一種畧小羽間𤣥黄或青或紅
多居高峯絶巘之間面陽而巢飛翔有序羣族必單暮
春早秋時一見之風輕烟暖聲響互發如聆簫韶也
雨航雜録雁山五珍有山樂官似金雀聲如簫管　事
物紺珠半部樂形如黄雀數十為羣音中宫商有如鼔
瑟吟唱出太和　拾遺記黄龍元年始都武昌時越巂
之南獻背明鳥形如鶴止不向明巢常對北多肉少毛
聲音百變聞鐘磬笙竽之聲則奮翅搖頭　山堂肆考
五臺山有吉祥鳥形翅甚大其飛也有四黄鳥導之四
鵲從之　中朝故事驪山多飛鳥名阿濫堆明皇採其
聲為曲子又作鷃爛堆　酉陽雜俎鷃爛堆黄一變之
鴘色如鶖􁐻鴘轉之後乃至累變臆前漸漸㣲白　九
華山志搗藥鳥形罕見春夏之間月夜獨鳴於深巖幽
谷之中啼曰克丁當宛如杵􁀋𫾣戛之聲清亮可聽
事物紺珠紅尋一名搗藥鳥　廣博物志葛仙公嘗於
西峯石壁上石臼中搗藥因遺一粟許有飛禽遇而食
之遂得不死至今夜静月白風清之時其禽猶作丁當
杵臼之聲名之曰搗藥鳥　九華山志念佛鳥大如鳩
羽色黄褐翆碧間而成文音韻清滑如誦佛聲一名念
佛子　峩眉志蜀大峩峯普光殿有佛現鳥狀如鴝鵒
飛鳴近人其聲圓轉山僧名為佛現鳥　陸深蜀都雜
抄陜西黄臣言曩為川轄時親登峩眉觀佛光光未𤼵
時有鳥先飛過若言施主𤼵心菩薩來到光既散復來
作聲施主布施菩薩去了又拾藏山中白石大小皆六
稜照耀有光采疑光怪即此石所為也近余承勛亦言
兩宿其上登絶頂亦見光具五采俯視在雲壑中其言
白石與黄同唯云鳥聲只三字若言佛現了其鳥𩔖雀
而稍大只有三枚别無種類三鳥飛入佛殿中常就僧
食但不見有長育耳　廣博物志婆利國有鳥名舍利
解人語　杜陽雜編建中二年南方貢朱來鳥形有𩔖
於戴勝而紅觜紺尾尾長於身巧解人語善别人意其
音清響聞於庭外數百步宫中多所憐愛常為玉屑和
香稻以㗖之則其聲益加寥亮夜則棲於金籠晝則飛
翔於庭廡而俊鷹大鶻不敢近　杜陽雜編處士元藏
機有二鳥大小𩔖黄鸝毎翔翥空中藏機呼之即至或
令銜珠或令授人語謂之傳信鳥本出滄州　戒菴漫
筆池州九華山江南勝地山中有竒花嵗𤼵則有䕶花
鳥鳴焉遊人欲折者鳥則盤旋其上鳴聲云莫損花莫
損花　鳥獸續考䕶花鳥青城峩眉間往往有之至春
則啼其音若云無偷花果髣􁁉人言云　海録碎事惜
春鳥大不踰燕其聲曰莫摘花果人謂之䕶山雞　述
異記顧渚山有報春鳥春至則鳴秋分亦鳴似題鴂之
𩔖也　顧渚山記顧渚山中有鳥如鴝鵒而小蒼黄色
毎至正月二月作聲云春起也至三月四月作聲云春
去也採茶人呼為報春鳥　荆楚嵗時記二月民竝種
有鳥如烏白羽先雞而鳴聲云架格民候此鳥則入田
以為催人架犂格也　本草李時珍曰鵯鵊譌作批頰
鳥江東曰烏臼又曰鵜臼三月即鳴俗呼駕犂農人以
為候五更輙鳴曰架架格格至曙乃止滇人呼榨油郎
呼鐵鸚䳇能啄鷹鶻南人呼鳯凰皁𨽻汴人呼夏雞
丹鉛總録批頰鳥名即鵯鵊催明之鳥也一名夏雞俗
名隔隥雞　詩相彼鳱鴠或惡之鳴注鳱鴠求且之鳥
　方言䳚鴠(鳥似雞五色冬無毛赤/倮晝夜鳴侃旦兩音)周魏齊宋楚之間
謂之定甲或謂之獨舂(好自/低昻)自闗而東謂之城旦(言其/辛苦)
(有似於/罪禍者)謂之倒懸(好自懸/於𣗳也)或謂之鴠鴠自闗而西秦隴
之内謂之鶡鴠　臨海異物志獨舂鳴聲似舂鳴聲多
者五榖薄鳴聲少者五榖熟　庶物異名疏坊記篇注
盍旦夜鳴求陽之鳥也言盍且欲反夜作旦求所不當
求者月令作鶡鴠或作渇旦周書時訓曰大雪之日鶡
鴠不鳴鹽鐵論作鳱旦　輟耕録五臺山有鳥名號寒
蟲四足有肉翅不能飛其糞即五靈脂也當盛暑時文
彩絢爛乃自鳴曰鳯凰不如我至冬寒毛盡脱落自鳴
曰得過且過　廣博物志兠兠鳥其聲自號正月以後
作聲至五月節不知所在其形似鴝鵒　格物總論思
歸樂鳥狀如鳩而慘色三月則鳴陶岳零陵記云其音
云不如歸去即此　山堂肆考蠟嘴生於象山似雀而
大嘴如黄蠟色故名今呉人養此鳥能歌舞聽人曲調
則以嘴銜紙糊臉子搬演法戲移腔換套必按音節又
一種名鐵嘴　徐文長賦鳥曰黄頭猛以善鬭　韻府
舂黍即黄頭鳥　潛確𩔖書畫眉似鶯而小黄黑色其
眉如畫巧於作聲如百舌　事物紺珠珊瑚鳥大於畫
眉好鬬　山堂肆考山胡一名山呼一名珊瑚出嶺南
巧聲之鳥　雲間郡志十姊妺名游香俗呼相思鳥性
狎其侣飛鳴不散　九華山志提壺蘆狀類燕子色錯
黄褐春日則呌曰提壺蘆沽美酒人多見之　山堂肆
考鳥有名白頭翁者形如鶺鴒其飛如燕之頡頑頭上
有白毛身蒼色　事物紺珠白頭翁似脊令有三種一
青白色一緑衣素襟頂毛員白如小錢愛往來花間一
純黑身紅足朱喙首白　留青日札有小鳥飛鳴直入
雲際翻身徑落其聲啁唧名告天子　山堂肆考告天
子褐色似鶉而小生海上叢草中黎明時遇天晴霽則
且飛且鳴直上雲端其聲連綿不已一云呌天子　戒
菴漫筆半翅鳥倍大如􁉜鶉肉味亦如之性極癡又謂
之半癡亦曰癡半斤好視紅物飛不逺輙下歇人著紅
裙襖以誘之則近身凝視不去故可得　事物紺珠山
和尚似紫翠差大頭圓出嘉定州　山堂肆考雨道士
鳥名亦出嘉定州　爾雅鶭澤虞注婟澤鳥似水鴞蒼
黑色常在澤中見人輙鳴喚不去有象主守之官因名
云俗呼為䕶田鳥　爾雅疏爰居海鳥也大如馬駒一
名雜縣　樂動聲儀焦明至為雨備焦明水鳥也　淮
南子寒將水禽也　田家五行喫井水禽也在夏至前
鳴主旱　交州志鸏䴀水鳥也即越王鳥出九真交阯
大如孔雀喙長尺餘南人以為飲器　丹鉛録鸏䴀即
今鶴頂世以此為杯　竺法真登羅山疏越王鳥狀似
鳶口勾末可受二升許南人以為酒器珍於文螺不踐
地不飲江湖不唼百草不下餌蟲魚惟噉木葉糞似薰
陸香南人遇之既以為香又治襍瘡　瀛涯勝覽舊港
國有鶴頂鳥大於鴨毛黒脛長腦骨厚寸餘内黄外紅
俱鮮麗可愛　華夷鳥獸考鸊鷈膏主耳聾滴耳中又
主刀劍令不鏽以膏塗之水鳥也如鳩鴨脚連尾不能
陸行常在水中人至即沉或擊之便起　庶物異名疏
箴疵鳥也見上林賦張楫注云箴疵似魚虎而蒼黑色
　鳥獸續考瀛之水有鳥曰謾畫𩔖鳬奔走水上不問
水腐泥沙必唼唼然盡索之而後已無一息少休　丹
鉛總録信天翁鳥名滇中有之其鳥食魚而不能捕俟
魚鷹所得偶墜者拾食之　李時珍本草信天縁俗名
青翰又名青莊　事物紺珠鶄􁀙(音精舂俗/音青莊)似鷺而大
青色　松江志青􁀙出藪澤頗肥俗云水裏鯧岸上􁀙
　六書故有鳥似百舌長喙善食魚越人謂之鵮􁁉
事物紺珠水􁁉(音/扎)雜毛出昆明池水際􁀙鵊海鳥大如
鸛喙長八寸潮上即鳴聲如嘯天欲風雨内喙土中向
風海師以為候白駮如盧鷀頭如蛇頸長頂白冬月羽
毛落盡棲溪岸木上卒遇人不能去則自擲水中汩沒
如常　三蒼鶂善高飛似鴈目相擊而孕吐而生子其
毛蒼白春秋書六鷁退飛過宋都即此鳥也　禽經白
鷁相眡而孕　爾雅注烏􁅕水鳥也似鶂而短頸腹翅
紫白背上緑色　爾雅顛蟁母注似烏􁅕而大黄白雜
文鳴如鴿聲今江東呼為蚊母俗説此鳥常吐蚊故以
名云　嶺表録異蚊母形如青鷁嘴大而長於池塘捕
魚而食毎呌一聲則有蚊蚋飛出其口俗云採其翎為
扇可辟蚊子亦呼為吐蚊鳥　臨海異物志蜜母鳥凡
一飛舉蜜蜂輙羣隨之正月旦為蜜蜂周行諸山求可
安處密母入蜂中宿也　山海經發鳩之山有鳥焉其
狀如烏文首白喙赤足名曰精衛其鳴自詨是炎帝之
少女名曰女娃遊於東海溺而不返故為精衛常銜西
山之木石以堙於東海　述異記左思魏都賦精衛銜
木石以填海怨溺死故也海畔俗説精衛無雄耦海燕
而生生雌狀如精衛生雄狀如海燕今東海畔精衛誓
水處猶存溺於此川誓不飲其水一名誓鳥一名怨禽
又名志鳥俗名為帝女　古今注楚魂鳥一名亡魂或
云楚懐王與秦昭王㑹於武闗為秦所執囚咸陽不得
歸卒死於秦後於寒食月夜人見於楚化而為鳥名楚
魂　拾遺記永平元年常山郡獻傷魂鳥狀如雞毛色
似鳯帝惡其名棄而不納復愛其毛羽當時博物者云
黄帝殺蚩尤有貙虎誤噬一婦人七日氣不絶黄帝哀
之葬以重棺石槨有鳥翔其冡上其聲自呼為傷魂則
此婦人之靈也時人疾此鳥名使常山郡國彈射驅之
至晉初改其名為相𢎞　臨海異物志􁀙䲴鳴聲哀俗
云繼母欲嫁因㸑使人守之母遂不還兒因呼母言􁀙
焳也　南康記歸美山有石室色如黄金號為金室有
鸀鳥形色鮮潔自愛羽毛其隻者或鑒水向影悲鳴自
絶方知孤鸞對鏡為不虚矣　彚苑詳註思婦鳥名昔
有人思婦登此山絶望愁忿而死故以為名　廣陵異
物志木客鳥大如雀數千百頭為羣飛集有度不與衆
鳥相厠俗云木客化也白黄文者謂之君長左翼後有
綬飛特高而正赤者在前謂之伍伯居前正黑者謂之
鈴下緗色而頳雜者謂之功曹左脇有白帶似鞶囊者
謂之主簿長次君後其伍曹官屬各有章色土人次第
呼之凡飛不過百餘步　水經注鄭𤣥云鳥鼠之山有
鳥焉與鼠飛行鳥名為鵌似鵽而黄黑色鼠如家䑕而
短尾穿地而共處䑕内而鳥外孔安國曰共為雌雄杜
彦逹曰同穴山宿養子互相哺食大乃止張晏言不相
牝牡因以名山　山海經鍾山有神其子曰鼓其狀人
面而龍身是與欽䲹殺葆江於崑崙之陽(葆或/作祖)帝乃戮
之鍾山之東曰􁳶崖欽䲹化為大鶚其狀如鵰而黑文
白首赤喙而虎爪其音如晨鵠見則有大兵鼓亦化為
鵕鳥狀如鴟赤足而直喙黄文而白首其音如鵠見則
其邑大旱　山海經青丘之山有鳥焉其狀如鳩名曰
灌灌佩之不惑丑陽之山有鳥焉其狀如鳥而赤足名
曰䳅鵌(音如枳/相之枳)可以禦火崌山有鳥狀如鴞赤身白首
名曰竊脂符愚山有鳥名鴖其狀如翠赤喙俱可衛火
松果山有鳥名曰䳋渠狀如山雞黑身赤足可以己𦢊
(𦢊謂皮/皺起也)馬成山有鳥狀如烏首白身青足黄名鶌鶋食
之不饑小侯山有鳥狀如烏而白文名曰鴣􁗽軒轅山
有鳥狀如梟而白首其名曰黄鳥其鳴自詨食之不妬
有鳥狀如雞而䑕毛其名䖪䑕見則其邑大旱有鳥狀
如鳧而䑕尾善登木其名曰絜鉤見則其國多疫廆山
有鳥狀如山雞而長尾赤如丹火而青喙名曰鴒䳩服
之不眯支離之山有鳥其名曰嬰勺其狀如鵲赤足赤
目赤喙白身其尾若勺其鳴自呼堇理之山有鳥其狀
如鵲青身白喙白目白尾名曰青耕可以禦疫其鳴自
呌天帝山有鳥如鶉黑文赤翁名曰􁝴食之已痔(注􁝴/讀礫)
(翁音甕頸/下毛也)蔓聨山有鳥羣居朋飛毛如雌雉名曰鵁其
鳴自呼食之已風英山有鳥其狀如鶉黄身而赤喙其
名曰肥遺食之已癘可以殺蟲有鳥狀如翟而赤名曰
胜(音/姓)遇是食魚其音如録見則其國大水有鳥名曰鴢
其狀如鳧青色而赤目赤尾食之宜子有鳥狀如雉而
文首白翼黄足名曰白鵺食之己嗌痛可以已痸(痸痴/病也)
　王㑹圖竒翰國貢善芳頭若雄雞佩之令人不眯
韓子鳥有周周者首重而屈尾將欲飲於河則必顚乃
銜羽而飲　爾雅鳭鷯剖葦注好剖葦皮食其中蟲因
名云江東呼蘆虎似雀青斑長尾　説苑晉平公出朝
有鳥環平公不去平公顧謂師曠曰是鳯耶曠對曰東
方有鳥名曰端𤦺(一作/諫珂)憎鳥而愛狐今吾君必衣狐裘
而朝乎平公曰然　列女傳南方有鳥名曰乾吉食其
子不擇肉子常不遂　雜俎秦中山谷間有鳥如梟色
青黄肉翅好食烟見人即驚落𨼆草穴中嘗露身其聲
如嬰兒啼名曰老􁀙　物𩔖相感志形雈鳥見人輙以
嘴啄石自圖畫其形容而去也　物𩔖相感志大秦國
一名拂林國有鳥狀𩔖鵞其毛色嫩緑在王邊倚枕上
坐毎一進食有毒其鳥輙鳴者也　酉陽雜俎岢嵐鳥
出河西赤塢鎮狀如鳥而大飛翔於陣上戰多不利
事林廣記大食勿拔國毎嵗春末有等飛禽自天而降
不知出沒白如絲鷯大如家雀肥甚而味極佳毎旦天
明即四散飛泊日出則絶不見影國人張羅殺食之惟
春暮一月有之交夏則絶　廣博物志鶟鶘鳥似雉青
身白首　紫桃軒雜綴杜少陵七歌之四曰嗚呼四歌
兮歌四奏竹林為我啼清晝竹林本鳥名同州有之色
正青如雀善啼杜老本用此後注者乃改作林猿非
説文餔豉鳥名䳀也　庶物異名疏溷章鳥名七𤼵云
溷章白鷺孔雀鶤鵠含閵鳥似鴝鵒而色黄見經史直
音山菌子鳥名生江東山林間如小雞無尾見應菴隨
筆　事物紺珠阿鵴鳥似烏嘴赤出合火山蝦蟆䕶多
在田中頭有冠色蒼足赤形如鷺迦蘭陀出西蕃形如
鵲羣棲竹林好音鷂􁀙出夫容山愛形顧影不自匿為
人得鎻幅鳥羽細𦂳其毳織為布紋如紈綺名𤨏伏十
二紅小於鶉蒼背花翅紅腹遊鳥大如鵞色黑以青絲
繫竹竿呼之即來入手俗云東海神所畜不可傷　爾
雅注老鵵木兔也似鴟鵂而小兔頭有角毛脚夜飛好
食雞　楊慎外集絲鷯大如鸛俗訛為慈老　山堂肆
考黄鳭形似百舌灰黑色雀行性躁好鳴叢林間又名
漱糠鳥天將雨則鳴或云此鳥下枝傳上而鳴則晴上
枝傳下而鳴則雨　田家雜占夜間聽九霄遥鳥呌卜
風雨　事物紺珠章渠一名庸渠似鳧灰色雞脚俗呼
􁈦雞水雞　五侯鯖􁈦雞形似鷺金頂紅觜肉味香脆
柔美甲于水陸之鳥須骨可噉食品之珍竒毎來於三
月三日前去於九月九日前來則夜至羣飛之聲如雷
　　　異鳥
神異經崑崙銅柱有鳥名希有南向張左翼覆東王公
右翼覆西王母其喙赤目黄如金其肉苦鹹仙人甘之
　水經注希有背上小處無羽一萬九千里西王母嵗
登翼上之東王公也　山海經王母山沃野有三青鳥
赤首黑目一名大􁌹一名少􁌹一名青鳥注三鳥皆西
王母所使　藝文類聚山海經曰三危之山有青鳥居
之青鳥主為西王母取食者别自棲息於此山也　酉
陽雜俎齊郡函山有鳥足青嘴赤素翼絳顙名王母使
者昔漢武帝登此山得玉函長五寸帝下山玉函忽化
為白鳥飛去世傳山上有王母藥函常令鳥守之　嫏
嬛記西王母有三鳥一曰青鍾二曰鶴三曰燕子常令
三鳥送書於漢武帝也　起世經龍𩔖有四種生卵生
胎生濕生化生亦有四種生金翅鳥食之欲搏取龍時
以兩翅扇海令開乃銜出　法華經偈頌聖主天中王
迦陵頻伽聲注迦陵頻伽妙音鳥也鳥未出殻時即𤼵
音㣲玅一切天人聲皆不及唯佛音𩔖之故以取况
釋氏書極樂國有迦陵頻伽共命之鳥晝夜六時出和
雅音注頻伽此云妙音未出殻時已有音聲超衆鳥故
共命亦云命命亦云生生梵語耆婆耆婆迦二首一身
報同識異謂是釋迦調逹宿因雪山有二頭鳥一曰迦
婁嗏一曰優婆迦婁嗏是也　法苑珠林自炎摩天以
上悉無象馬四足衆生唯有教放逸鳥實語鳥赤水鳥
等與諸天為師若見諸天放逸即來訶責　王融曲水
序注天山有神鳥也識歌舞名曰帝江　宋書神鳥者
赤神之精也知音聲清濁和調者也雖赤色而備五彩
雞身鳴中五音肅肅雍雍喜則鳴舞樂幽𨼆風俗從則
至　三輔黄圖飛廉神禽也能致風氣身似鹿頭如雀
有角而蛇尾文若豹　焦氏筆乗飛龍鳥名鳯頭龍尾
其文五色以象五方一名飛廉一名龍雀漢銅鑄其象
以彰瑞應　符子晏子曰臣聞琬琰之外有鳥焉曰金
翅民謂為羽豪其為鳥也非龍肺不食非鳯血不飲
拾遺記魏明帝時昆明國貢𠻳金鳥形如雀而黄色羽
毛柔密帝畜之靈禽之園飴以真珠飲以龜腦鳥常吐
金屑如粟鑄之可以為器此鳥畏霜雪乃起小屋處之
名曰辟寒臺用水晶為户牖使内外通光又瀛洲有鳥
如鳯身紺翼丹名藏珠毎鳴翔而吐珠累斛　洞冥記
元封五年勒畢國貢細鳥以方尺之玉籠盛數百頭形
如大蠅狀似鸚鵡聲聞於數里之間如黄鵠之音也國
人常以此鳥候時亦名曰候日蟲帝置之於宫内旬日
而飛盡帝惜求之不復得明年見細鳥集帷幄或入衣
袖嬪妃皆悦之有鳥集其衣者輙䝉愛幸至漢武帝末
稍稍自死人猶愛其皮服其皮者多為丈夫所媚　宋
書同心鳥王者德及遐方四夷合同則至　瑞應圖比
翼鳥者王者德及高逺則至　爾雅注山海經云崇吾
山有鳥狀如鳬一翼一目相得乃飛名曰蠻蠻郭云比
翼鳥也色青赤不比不得飛爾雅作鶼鶼者正謂相比
也　拾遺記比翼鳥多力狀似鵲銜南海之丹泥巢崑
岑之𤣥木　博物志比翼鳥一青一赤在參嵎山一云
結胷國有比翼鳥　水經注林邑城外香桂成林時禽
異羽翔集間闗兼比翼鳥不比不飛鳥名歸飛鳴聲自
呼　嫏嬛記南方有比翼鳥飛止飲啄不相分離雄曰
野君雌曰觀諱總名曰長離言長相離著也此鳥能通
宿命死而復生必在一處　張華禽經注一足鳥一名
商羊字綂曰商羊一足鳥天將雨則飛鳴　家語齊有
一足鳥飛集殿前舒翅而跳齊人訪諸孔子孔子曰鳥
名商羊昔童兒有屈一脚振迅兩臂而跳且謡曰天將
大雨商羊鼓舞　正字通明永樂中西域進獨脚異鳥
上以問解縉對曰此名商羊左肋有肉鼓右肋有内鐘
伐鼓則舞考鐘則鳴試之果然　山海經章峩之山有
鳥焉其狀如鶴一足赤文青質而白喙名曰畢方見則
其邑有譌火(尚書故實云武帝時有獨足鶴人皆不知/以為怪異東方朔奏曰此山海經所謂畢)
(方鳥也驗/之果是)復州之山有鳥焉其狀如鴞而一足彘尾其
名曰跂踵見則其國大疫羭次之山有鳥焉其狀如梟
人面而一足名曰槖􁀗冬見夏蟄服之不畏雷　南史
陳后主時有鳥一足集其殿庭以觜畫地成文曰獨足
上高臺盛草變為灰欲知我家處朱門當水開　臨海
志獨足鳥文身赤口晝伏夜飛聲如人嘯將雨則鳴
河圖鳥一足名獨立見則主勇强　山海經互人之國
有青鳥身黄赤足六首名曰􁔀鳥翠山其鳥多鸓狀如
鵲赤黑兩首四足可以禦火有鳥焉其狀如雞而三首
六目六足三翼其名曰􁗾􁕼食之無臥梁渠之山有鳥
焉其狀如夸父四翼一目犬尾名曰囂其音如鵲食之
已腹痛可以止衕首山有谷曰機谷多䭾鳥(音如鉗/􁘸之􁘸)其
狀如梟而三目有耳其音如録食之己墊景山有鳥焉
其狀如虵而四翼六目三足名曰酸與其名自詨見則
其邑有恐有鳥焉其狀如鵲白身赤尾六足其名曰􁀙
是善驚其鳴自詨三危之山有鳥焉一首三身其狀如
􁝴其名曰鴟　公羊傳其諸為其雙雙而俱至者與注
言其雙行匹至似於鳥獸疏曰舊説雙雙之鳥一身二
首尾有雌雄隨便而偶常不離散故以喻焉　集異志
咸通中呉越有異鳥極大四身三足鳴山林其聲曰羅
平占曰國有兵人相食此後荒亂相繼　酉陽雜俎大
厯八年大鳥見武功羣噪之行營將張自芬射𫉬之肉
翅狐首四足足有爪廣四尺狀𩔖蝙蝠　續博物志江
浙間有飛生鳥狐首肉翅四足如獸飛而生子即隨母
後難産者以其爪置之胸腹間立效　事物紺珠菘節
鳥出終南山如雀䑕尾四脚　山海經有五色之鳥人
面有髮爰有青鴍(音/文)黄鷔(音/敖)青鳥黄鳥其所集者其國
亡有鳥焉其狀如雌雉而人面見人則躍名曰竦斯有
鳥焉其狀如烏人面名曰□鶡宵飛而晝伏食之已暍
有鳥焉其狀如鴞而人面蜼身犬尾其鳴自號見則其
邑大旱禱過之山有鳥焉其狀如鵁而白首三尺人面
其名曰瞿如奇肱國之北女祭女戚國有䳐鳥人面鹿
臺之山有鳥焉其狀如雄雞而人面名曰鳬徯其名自
呌見則有兵有鳥焉其狀如鴟而人足名曰數斯食之
已癭柜山有鳥狀如鴟人手音如痺名鴸見則縣多放
士　拾遺記幽州之墟羽山之北有善鳴之禽人面鳥
喙八翼一足毛色如雉行不踐地名曰青鸐其聲如鐘
磬笙竽也世語曰青鸐鳴時太平故盛明之世翔鳴藪
澤音中律吕飛而不行至禹平水土棲于川岳所集之
地必有聖人出焉自上古鑄諸鼎器皆圖象其形銘贊
至今不絶　杜陽編大中末舒州有鳥人面緑毛觜爪
皆紺其聲曰甘蟲因謂之甘蟲時人畫圖鬻於坊市
庶物異名疏金吾顔師古云鳥名也主辟不祥職主先
導執此鳥之象因以名官詩𩔖考金吾形似美人首尾
似魚有兩翼其性通靈不寐　神異記不孝鳥狀如人
身大毛有齒豬牙額上有文曰不孝口下有文曰不慈
背上有文曰不道左脅有文曰愛夫右脅有文曰憐婦
　北史伏盧尼在波斯西北有大河南流中有鳥其形
似人亦有如槖駝馬者皆有翼常居水中出水便死
山海經有鳥焉其狀如烏五彩而赤文名曰鵸䳜是自
為牝牡食之不疽有鳥焉其狀如雌雉而五彩以文是
自為牝牡名曰象虵　唐韻注有鳥名􁀙􁀙能自為牝
牡　廣志安息國貢大雀鴈身駝蹄蒼色舉頭高七八
尺張翅丈餘名曰駝鳥卵如甕　魏書波斯有大鳥形
如槖駝有兩翼飛而不能高食草與肉亦能噉火馳走
甚疾一日能七百里　舊唐書高宗永徽中吐火羅國
遣使獻大鳥高七尺其色𤣥足如駝有翅而能飛日行
三百里能噉銅鐵夷俗呼為駝鳥上以太宗懐遠所致
獻於昭陵乃刻像於陵之内　杜環經行紀大食國有
駝鳥高四尺以上脚似駝蹄頭頸勝得人騎行五六里
其卵大如三升器　神異經北海有大鳥其高千里頭
文曰天維(一作/雞)左翼文曰鷖右翼文曰勒左足在北海
崖右足在南海崖其毛蒼其喙赤其脚黑名曰天雞一
名鷖勒頭河東身止海北唯捕鯨魚死則北海水流不
犯觸人不干於物或時舉翼飛其兩羽切如雷風驚動
天地　拾遺記堯時祇支之國獻重明之鳥一名雙睛
言雙睛在目狀如雞鳴似鳯時解落毛羽肉翮而飛能
搏逐猛獸虎狼使妖災羣惡不能為害貽以瓊膏一嵗
數來或數嵗不至國人莫不灑掃門户以望重明之集
其未至之時國人或刻木或鑄金為此鳥之狀置於門
户之間則魑魅之𩔖自然退伏今人毎嵗元日或刻木
鑄金或畫雞牖上此之遺像也　晉書趙王倫僣位殿
上有異鳥不知名有素衣小兒言服劉鳥明旦失人鳥
所在倫目有瘤時以為妖　大業拾遺煬帝征遼回次
於桞城郡之望海鎮步出觀望有大鳥二素羽丹觜狀
同鶴鷺出自霄漢翻翔雙下高一丈四五尺長八九尺
徘徊馴擾翔舞御營勅著作佐郎虞綽製瑞鳥銘以進
　山海經當扈鳥出上申之山狀如雉以髯飛食之不
眴目　拾遺記有鳥名鴻鵞色似鴻形如禿鶖腹内無
腸羽翮附骨而生無皮肉也雄雌相眄則生産　山海
經有鳥焉其狀如雞而白首䑕足而虎爪其名曰鬿雀
食人菜山有鳥名羅羅是食人　朝野僉載真臘國有
葛浪山高萬丈半腹有洞先有浪鳥狀似老鴟大如駱
駞人過即攫而食之騰空而去百姓苦之真臘王取大
牛肉中安小劍子兩頭尖利令人載行鳥攫而吞之乃
死無復種矣　山海經有鳥焉其狀如蜂大如鴛鴦名
欽原蠚鳥獸則死蠚木則枯又虢山其鳥多寓狀如䑕
而鳥翼其音如羊可以禦兵　鳥獸考南金山有師子
禽其毛黄赤而光鮮耳小若鳴時地動石裂也　杜陽
編唐順宗朝拘彌國貢二鳥純黒色似燕聲清厲不𩔖
常鳥置於火中火即自散去　酉陽雜俎鸛鷒一名墮
羿形似鵲人射之則銜矢反射人　潄石閒談稀差者
南中鳥也數十年一至至期則雌雄繞𣗳而飛不止數
日忽一接遺精在地人掘而乾之食一毫足助一夕之
歡　墨客揮犀河州有禽名骨托狀𩔖鵰高三尺許以
名自呼食鐵石郡守毎致輙出示客或疑鐵石至堅非
可食之物乃取三寸白石繫於絲繩擲其前即啄而吞
之良久牽出視石已軟爛如泥矣　外荒記南海去㑹
稽三千里有狗國國中有飛涎鳥似䑕兩翼如鳥而脚
赤毎至曉諸棲禽未散之前各各占一𣗳口中有涎如
膠遶𣗳飛涎沾灑衆枝葉有他禽之至而如網也然乃
食之如竟去不𫉬即空中逐而涎惹之無不中焉人若
捕得脯治渇其涎毎布後半日即乾自落落即布之
法苑珠林越地深山中有鳥大如鳩青色名曰冶鳥穿
大𣗳作巢如五六升器户口徑數寸周飾以土堊赤白
相分狀如射侯伐木者見此𣗳即避之去或夜冥不見
鳥鳥亦知人不見便鳴喚云咄咄上去明日便急上去
咄咄下去明日便宜急下若不使去但言笑而已者人
可止伐也若有穢惡及其所止者則有虎通夕來守人
不去便傷害人此鳥白日見其形是鳥也夜聽其鳴亦
鳥也時有觀樂者便作人形長三尺至澗中取石蟹就
人火炙之人不可犯也越人謂此鳥是越祝之祖　謝
承後漢書楊震卒未葬有大鳥五色高丈餘從天飛下
到震棺前舉頭悲鳴淚出沾地至葬日冲升天上　清
尊録崔嗣復宿僧寺夜見一物如鶴色蒼黑目烱烱如
燈鼓翅大呼甚厲嗣復皇恐僧曰藏經有之此新死屍
氣所變號隂摩羅鬼　宣室志俗傳人之死凡數日當
有禽自柩中而出者曰殺太和中有鄭生者常於隰川
與郡官獵於野有網得一巨鳥色蒼高五尺餘主將命
解而視之忽無所見生驚即訪里中民詢之民有對者
曰里中有人死且數日卜人言今日殺當去其家伺而
視之有巨鳥蒼色自柩中出君之所𫉬果是乎
　
　格致鏡原卷八十一
欽定四庫全書
　格致鏡原卷八十二　　　大學士陳元龍撰
　　獸𩔖(一/)
　　　總
本草綱目獸產於山故毛似草　淮南子毛犢生應龍
應龍生建馬建馬生麒麟麒麟生庶獸凡毛者生於庶
獸　物原軒轅始醫獸少皥始閹潔六畜　揚雄方言
物無偶曰特獸無偶曰介　邢昺爾雅疏獸者守也言
其力多不易可擒先須圍守然後乃𫉬故曰獸也通而
爲說鳥不可曰獸獸亦可曰禽故曲禮鸚鵡不曰獸而
猩猩通曰禽也易曰王用三驅失前禽則驅走者亦曰
禽也　潛確𩔖書益稷百獸率舞非專以走獸爲言考
工記曰天下大獸五脂者膏者臝者羽者鱗者是禽亦
可以名獸華佗語吳普曰吾有一術名五禽之戲一曰
虎二曰鹿三曰熊四曰猿五曰鳥是獸亦可以名禽
宋書比肩獸王者德及矜寡則至一角獸天下平一則
至三角獸先王法度脩則至六足獸王者謀及衆庶則
至　孫卿子獸窮則攫　輟耕錄凡走獸及牛馬諸畜
肝膽之間有肉囊絫絫多至升許大者如雞子曰鮓答
　畱青日札走獸腹中所產石子名鮓答蒙古人用以
禱雨一作鮓單出西寧古輪臺之地又曰馬驢鼻患腫
毒即難秣土人伺其將潰以囊承口腫落而得之軍中
無水即掘地置其中以氈覆之可得水一二升
　　　麒麟
大戴禮毛蟲三百六十而麒麟爲之長　論衡講瑞麒
麟獸之聖者也　春秋保乾圗歲星散爲麟　孔演圗
麟木精也宋均注麟木精生水故曰陰木氣好土土黄
木青故麟色青黄　春秋運斗樞機星得則麒麟生萬
人壽　鶡冠子麟者𤣥枵之獸隂之精也德能致之其
精畢至　孫卿子古之王者其政好生惡殺麟在郊野
　月令章句凡麟生於火遊於土故脩其母致其子五
行之精也　瑞應圖麟王者嘉祥也食嘉禾之實飲珠
玉之英　春秋感精符麟一角明海内共一主也王者
不刳胎不剖卵則出於郊　京房麟有五采腹黄高丈
二金獸之瑞　陸璣詩疏麟麕身牛尾馬足黄色圓蹄
一角角端有肉音中鐘吕行中規矩遊必擇地詳而後
處不履生蟲不踐生草不羣居不侣行不入陷阱不罹
羅網王者至仁則出　廣雅􁀙麐狼蹄肉角　埤雅麐
土畜也信而應禮以足至者也軒轅大角之獸狼額赤
目五蹄　宋書符瑞志麒麟牡曰麒牝曰麟狼項而一
角含仁而戴義或云麟有角麒似麟而無角　瑞應圗
麟之青曰聳孤赤曰炎駒白曰索冥黒曰角端黄曰麒
麐　何法盛徴祥記麟牡鳴曰遊聖牝鳴曰歸和夏鳴
曰扶㓜秋鳴曰養綏　抱朴子麟壽三千歲　廣雅麟
壽一千歳　淮南子麒麟鬭則日月蝕注麒麟一角之
獸故與日相符　庶物異名疏般般麟也封禪書般般
之獸樂我君圃白質青章其儀可嘉薛道衡曰般般擾
義　尚書中候黄帝時麒麟在囿　拾遺記孔子生之
先有麟吐玉書於闕里人家云水精之子系衰周而素
王母徴在以繡紱繫其角及夫子將終抱麟解紱而泣
　漢書終軍從上幸雍𫉬白麟一角五蹄　東觀漢記
章帝時麟五十一見安帝三年潁川上言麟見　王隱
晉書咸寧五年白麒麟見平原泰始元年白麟見羣獸
皆從　孔六帖前蜀王建武成元年十月麟見壁州永
平二年六月麟見文州三年麟見永泰四年麟見昌州
　路史鉏商一𫉬而周室衰孝武一𫉬而漢祚微章帝
何人而元和二三年間郡國上麟者五十一安帝延光
亦且三見孝獻延康之元一年之間至十獻於郡國石
季龍開華林郡國上送蒼麟二八爰俾司虞調之以駕
芝蓋晉宋以降無代無有而孟蜀之邦乃至多於犬彘
不知果何物耶　五雜組永樂中曽𫉬麟命工圖畫傳
賜大臣余嘗於一故家得見之其身全似鹿但頸甚長
可三四尺耳所謂麕身牛尾馬蹄者近之與今俗所畫
逈不𩔖　列仙傳王方平常乘一黄麟降蔡經家擘脯
而食云是麟脯　爾雅疏并州界有麟大小如鹿非瑞
麟也故司馬相如賦曰射糜脚麟謂此麟也　物𩔖相
感志蛷麟出罽賔國似海獸紫色有鱗甲頂有穴光出
圓珠能入水與龍鬭吼聲如雷　三輔黄圖青梧觀在
五柞宮之西梧桐樹下有石麒麟二枚刋其脇文字是
秦始皇驪山墓上物也頭高一丈三尺東邊者前左脚
折處有赤如血父老謂其有神皆含血屬筋焉
　　　獬豸
輿服志獬廌(同/豸)神羊也　廣博物志獬廌廣韻作􁀙􁀙
　神異經東北荒中有獸如羊一角毛青四足似熊性
忠直見人鬭則觸不直聞人論則咋不正名曰獬豸一
名任法獸故立獄皆東北依所在也　說文獬豸似山
牛一角神人以廌遺黄帝帝曰何食何處曰食薦春夏
處水澤秋冬處松栢　風俗通獬廌食楝　田俅子堯
時有獬廌緝其毛爲帝帳　論衡觟􁘡者一角之羊也
性知有罪臯陶治獄其罪疑者令羊觸之有罪則觸無
罪則不觸斯蓋天生一角聖獸助獄爲驗故臯陶敬羊
起坐事之　酉陽雜俎𤣥宗時冨平縣產一角神羊肉
角當頂白毛上捧議者以爲獬豸
　　　獅
東觀漢記獅子形如虎正黄有髯耏尾端茸毛大如斗
銅頭鐵額鉤爪鋸牙彌耳跪足目光如電聲吼如雷能
食虎豹外國之產毛羣之長也　束晳發蒙記獅子五
色而食虎於巨山之岫一噬則百人俯惟畏鉤㦸　劉
郁西使記獅子雄者鬃尾如纓拂傷人吼則聲從腹中
出　埤雅獅子虎見之而伏豹見之而瞑羆見之而躍
　爾雅狻麑如虦貓食虎豹註卽獅子也出西域　穆
天子傳狻猊日走五百里　說文虓獅子也　山堂肆
考太乙眞人受玉清勅命乘青獅往獄中度濟人罪
司馬彪續漢書章和元年安息國獻獅子形如麟無角
　南史梁武帝時波斯獻生獅子帝問曰獅子有何色
劉顯曰黄獅子超不及白獅子超　伽藍記元魏波斯
國獻獅子永安末始達京師莊帝謂侍中李彧曰朕聞
虎見獅子必伏可覓試之於是詔近山郡縣捕虎以進
鞏縣山陽并進二虎一豹見獅子悉瞑目不敢仰視園
中素有一盲熊性甚馴善帝令取試之虞人牽盲熊至
聞獅子氣驚怖跳踉曵鎻而起帝大笑　宋炳擊象圖
序沙門釋僧吉嘗從天竺欲向大嶺忽聞數十里外哮
哮檻檻驚天怖地頃之但見百獸率走伏地欲絶而四
巨𧰼虓焉而至以鼻卷泥自厚塗數尺數數噴鼻隅立
俄有獅子三頭見於山下直搏四𧰼崩血若濫泉巨樹
草偃　癸辛雜志元時有貢獅子者首𩔖虎身如狗青
黒色宮中以爲不𩔖所畫者疑非眞使牽入虎牢皆俯
首帖耳不敢動獅子遂溺於虎之首虎亦莫敢動也乃
知爲眞獅子　輟耕錄元朝大㑹羣臣盡出諸獸於萬
歲山若虎豹熊𧰼之屬一一置列訖然後獅子至身材
短小絶𩔖人家所畜金毛猱狗諸獸見之畏懼俯伏不
敢仰視及各飼以雞鴨野味之𩔖諸獸不免以爪按定
用舌去其毛羽惟獅子則以掌擎而吹之毛羽紛然脫
落此其所以異於諸獸也　珍珠船獅子房獅子二號
日食活羊一隻半白糖四兩羊乳二瓶醋二瓶花椒一
兩三錢　安樂集取牛羊驢馬諸乳置一器中若將獅
子乳一滴投之一切諸乳悉化爲水　偃曝談餘獅子
乳以金銀寶器盛之皆漏惟玻璃則否　酉陽雜俎集
賢校理張希復言舊有獅子尾拂夏月蠅蚋不敢集其
上　酉陽雜俎釋氏書言獅子筋爲絃鼓之衆絃皆絶
西域有黒獅子棒獅子舊說蘇合香獅子糞也　博物
志魏武伐冒頓經白狼山逢師子使格之見一物從林
中出如狸止帝車軌上師子將至便跳上師子頭師子
伏不敢起遂殺之得師子還至四十里鷄犬皆無鳴吠
　治世餘聞錄西番貢獅子其性勁險一番長與之相
守少離則威作畜二小獸名曰吼形𩔖兔兩耳尖長僅
尺獅作威時卽牽吼視之獅畏伏不動蓋吼作溺著其
體肉卽腐爛吼猖獗又畏雄鴻鴻引吭高鳴吼亦畏伏
物𩔖相制如此　春宴錄貴家遊賞曲江剪百花裝成
獅子相送遺獅子有小連環欲送以蜀錦流蘇牽之曰
春光且莫去畱與醉人看
　　　虎
總論　運斗樞樞星散而爲虎　風俗通虎者陽物百
獸之長　說文虎山獸之君　春秋考異郵三九二十
七者陽氣成故虎七月而生陽立於七故虎首尾長七
尺般文者陰陽雜也　周易風從虎　本草衍義風之
從虎者蓋風木也虎金也木受金制安得不從故嘯則
風生自然之理也　管輅别傳虎者陰精而居於陽依
木長嘯動於㢲二氣相感故能運風　禮月令仲冬虎
始交　酉陽雜俎虎交而月暈　格物論虎一生止一
乳一乳必雙所謂虎不再交是也死必靠木及巖石未
嘗仆地一名大蟲　淮南子虎有子不能搏攫者殺之
爲其墮武也　尸子虎豹未成文而有食牛之氣　格
物總論虎狀如猫而大如黄牛黒章鉤爪鋸牙舌大於
掌生倒刺鬚硬尖而光兩脅間及尾端皆有骨如乙字
長一二寸許者卽其威也破肉取之可得能令人有威
帶之臨官佳若無官者帶之必爲人所憎横行而妥尾
其怒而吼也聲如雷百獸爲之震恐而風從之生矣
癸辛雜志虎骨甚異雖咫尺淺草能藏身不露及咆虓
作聲則巍然而大矣　劉氏鴻書虎性至猛烈雖遭逐
猶復徘徊顧步其傷重者輙咆哮作聲而去聽其聲之
多少知去之遠近率鳴一聲者爲一里其搏物不過三
躍不中則捨之　廣博物志虎行以爪坼地卜食觀竒
偶而行今人畫地卜者曰虎卜　癸辛雜志虎不行曲
路遇之者引至曲路卽可避去　抱朴子虎壽千歲五
百歲毛色變白　運斗樞四方煩擾小民失恩虎銜魚
　潛確𩔖書虎黄者竊人羊豕多方窺伺得之黒虎所
見無不取白虎不甚搏殺坐食而已蓋黄是其幼弱者
黒適壯白卽老矣或曰白虎性仁其實老矣　彚苑詳
註虎搏獐兔先於四圍遺溺聞其氣不敢出坐受其搏
　癸辛雜志虎食犬則醉犬乃虎之酒也　畱青日札
虎食楊梅而醉　陳繼儒虎薈虎食人後亦復肉醉土
人伺其醉殺之　彚苑虎啖人如猫食䑕初一至十五
食上身十六至月終食下身　癸辛雜志虎不食小兒
兒癡不知虎之可懼故不得而食又不食醉人必坐守
以俟其醒非俟其醒俟其懼也凡食男子必自勢起婦
人必自乳起惟不食婦人之陰　山堂肆考人或罹虎
口其神魂被虎所役往往爲之前導俗謂之倀鬼　聽
雨紀談人遇虎衣帶自解皆别置於地虎見人躶而後
食之皆倀所爲倀可謂鬼之愚者也　廣異記倀鬼好
酸可以烏白等梅及楊梅布之要路倀若食之便不見
物虎乃可𫉬　七脩𩔖藁虎倀凡虎之出入則引導以
避其兇故獵者捕虎先設湯飯衣鞋於前以爲使之少
滯則虎不知以落機穽　廣異記開元末渝州多虎暴
設機穽恒未得之月夕人有登樹候望見一倀鬼如七
八歲小兒無衣輕行通身碧色來發其機及過人又下
樹止之須臾一虎徑來爲陷機所中而死久之小兒行
哭而返因入虎口及明開視有碧石大如雞子在虎喉
焉　國史𥙷俗言四指者天虎也五指者人虎也　王
穉登虎苑虎中有眞虎眞虎不可射其見射於裴旻者
非眞虎也　五雜組射虎逆毛則入順毛則不入　埤
雅虎食青泥而解箭藥　五雜組山民防虎者有崖口
缺虎常躍入迺以巨絙縱横而空懸之虎躍而下浮罥
絙上四足插空不能作勢終不能脫矣又有以黐布地
及横施道側者虎頭觸之覺其黏也爪之不得下則坐
地上俄而遍體皆汚怒號跳撲至死　異苑扶南王范
尋嘗蓄生虎人有訟未知曲直輙投虎虎不噬則爲直
於是蠻貊之人祀虎爲神　瀛涯勝覽榜葛剌國以鐵
索繫虎行市及人家則解索坐虎於庭裸而搏虎虎怒
交撲仆虎數回乃已或手投入虎喉虎亦不傷之戲已
仍繫之家必啖虎以肉勞其人以錢蓋虎戲以需財也
　陳繼儒筆記巴丘南百折山中有道士善檻虎兩函
桁之以鐵中不通也左關羊而開右以入虎懸機下焉
餓之抽其桁出其爪牙揳而鍖之縆其舌已重餓之飼
以十銖之肉而已久則羸然弭然始飼以飯一杯菜一
盂未嘗不食也亦不復有一銖之肉矣以至童子皆得
飼之已而出諸囚都無雄心道士時與撲跌爲戲因而
賣與人守門以爲常率虎千錢大者千五百錢初猶驚
動馬牛後反見犬牛而驚矣或時伸腰振首輙受呵叱
置庭中以娛賓道士診其口爪鐫剔擾洗各有期道士
死其業廢　虎苑占城人能馴虎開圈弄虎手探口中
略無所損戲其足輙退縮言虎惜爪距故也又呼其名
即長吼　酉陽雜俎夜格虎時必見三虎並來挾者虎
威當刺其中者虎死威乃入地得之可却百邪虎初死
時記其頭所藉處候月黒夜掘之欲掘時必有虎來吼
擲前後不足畏此虎之鬼也深二尺當得物如琥珀蓋
虎目光淪入地所爲也　七脩𩔖藁虎威在頸下二肘
間如乙字三寸許虎鏡在當心皮裏膜外若脆骨然取
而佩之臨官而能威衆常人則無憎疾者虎帶在胸而
通前左右二足乃大觔也可爲帶㡳故名前頸骨三稜
後頸骨圓直色皆桃紅而不空虛有微眼以唾濕其一
頭吹之少有沬焉其腸爲馬繮雖劣者可御　河圗懸
虎鼻門上宜官子孫帶印綬懸虎鼻門中周歲取作屑
與婦飲之生貴子勿令人知知即不驗亦不令婦見之
　酉陽雜俎虎夜視一目放光一目看物獵人候而射
之光墜入地成白石主小兒驚　述異記漢中有虎生
角道家云虎千歲則牙蛻而角生　墨客揮犀虎每食
一人則耳成一缺汀州西山有虎爲暴十餘年後爲射
者所殺兩耳如鋸焉　酉陽雜俎仙人鄭思遠常騎虎
故人許隱病齒求治鄭曰惟得虎鬚及熱插齒間當愈
即拔數莖與之因知虎鬚治齒也　北户錄按古方刮
虎牙治犬咬瘡神效無比　圖經虎骨并睛爪本經不
載所出州土今有山林處皆有之骨用頭及脛色黄者
佳睛亦多僞須自𫉬乃眞　雷公炮製虎睛凡使須知
採人問其源有雌有雄有老有嫩有殺得者唯有中毒
自死者勿使却有傷人之患夫用虎睛先於生羊血中
浸一宿漉出微火上焙之乾搗成粉候衆藥出取合用
之　風俗通虎能噬食鬼魅人卒得病燒虎皮飲之繫
之衣服亦辟惡　左傳注臯比虎皮也　尚書故實南
中久旱即以長繩繫虎頭骨投有龍處入水即數人牽
制不定俄頃雲起潭中雨亦隨降龍虎敵也雖枯骨猶
激動如此　侯鯖錄虎變爲人惟尾不化須爲焚除乃
得成人　易林虎飢欲食見蝟而伏　酉陽雜俎蝟見
虎則跳入虎耳　龎元英談藪問山中有虎乎曰無有
何以無曰山中皆大林虎安敢來曰林木森森虎所隱
蔽何爲不來曰大木上多􁁜䑕虎過其下䑕必鳴噪自
拔其毛投虎身著處必生蟲則遍身瘡爛以至乎死故
畏不敢至方悟宣城包氏畫虎皆平原曠野茅葦叢薄
中亦有棘枝尋丈未嘗作林木者以此隋文帝云譬之
猛虎人不能害反爲毛間蟲所蠧損又可證也　廣博
物志駁食虎青腰食虎皆以小制大也　劉氏鴻書猾
無骨入虎口虎不能噬處虎腹中自内囓之今云蠻夷
猾夏取此義　栁州集鹿畏貙貙畏虎虎畏羆　天中
記周書云夾林酋耳酋耳若虎尾叅於身食虎豹大𫝊
謂之侄獸　瑞應圖酋耳似虎而大見虎豹即殺之太
平則至　朝野僉載周永昌中涪中多虎暴有一獸似
虎而絶大逐一虎噬殺之錄奏檢瑞應圖乃酋耳也不
食生物有虎則殺之
名𩔖　瑞應圗白虎者仁而不害王者不暴虐恩及行
葦則見　孝經援神契德至鳥獸白虎見　中興徴祥
說白虎狀如虎而白色嘯則風興皜身如雲而無雜者
是也近代所謂白虎者背斑而虎文爾雅所謂甝虎者
也　春秋孔演圖天命湯白虎戲朝其終白虎在野
符瑞志宋元嘉二十五年白虎見蜀郡二赤虎導前二
十六年白虎見南琅邪半陽山二虎隨從　詩疏騶虞
即白虎也黒文尾長於軀不食生物不履生草君王有
德則見應德而至者也　山海經林氏國有珍獸大若
虎五彩畢具尾長於身名曰騶吾乘之日行千里　爾
雅虎竊毛謂之虦貓註竊淺也詩曰有貓有虎　爾雅
甝白虎註漢宣帝時南郡𫉬白虎獻其皮骨爪牙　爾
雅虪黒虎註晉永嘉四年建平秭歸縣檻得之狀如小
虎而黒毛深者爲斑山海經云幽都山多𤣥虎𤣥豹也
　爾雅邢昺疏熊虎之𩔖其子名狗絶有力名麙郭云
律曰捕虎一購錢三千其狗半之引之以證虎子名狗
之義也　格物總論彪特似虎而非眞虎　說文委虒
虎有角者能行水中　彚苑詳註蒲喇加國山中出星
虎形如中國之虎略大其毛異其色赤有暗色花紋黄
斑　劉氏鴻書啞魯國山林中出一等飛虎如猫之大
遍身毛灰色有肉翅如蝙蝠翅前足肉翅生連後足能
飛不遠人或有捕得者不服家食即死
别名　金樓子寅日山中稱虞吏者虎也　說文虎西
方獸曰獸君以其爲山獸之君也亦曰山君　眞誥寅
獸白齒亦能見機一云寅客　方言虎陳魏宋楚之間
或謂之李父江淮南楚之間謂之李耳或謂之於䖘(於/音)
(烏今江南山/夷呼虎爲䖘)自關東西或謂之伯都　風俗通呼虎爲
李耳卽喜呼班便怒　方言注江淮南楚之間謂之李
耳者虎食物値耳卽止以觸其諱故也　庶物異名疏
於檡虎也漢書序傳楚人謂虎爲於檡說文莬作䖘亦
作檡　虎苑義興山中虎名邅迹乃白額虎也周處射
殺之　清異錄石虎時避諱號虎爲黄猛　周書後周
楊忠從太祖狩於龍門獨當一虎左挾其腰右拔其舌
太祖壯之北臺謂虎爲揜于因以字之　廣異記天寶
中巴人伐太白廟前大松有老人以神樹止之巴人不
聽老人乃登山呼斑子俄羣虎出噬巴人又嶺南山魈
亦呼虎爲斑子　虎苑大中間寗菌秀才假大僚莊於
南山下月夜有斑寅將軍來謁氣貌雄武自陳斑氏出
於鬭榖於菟及明視門外惟虎蹤而已　虎薈湖南觀
察使裴休謁華林覺禪師休問師有侍者否曰有一兩
箇乃喚大空小空時二虎自菴後而出　天中記聰道
人宋時結廬於雲間佘山之東峰有二虎爲之衞名大
青小青行則隨侍前後　玉谿編事南詔謂虎爲波羅
　天中記雲南蠻人呼虎爲羅羅老則化爲虎有羅藏
山　事物原始白額將軍嘯風子皆虎之别名胡人謂
之巴而思
虎異　孟熈霏雪錄嘗見人云海中虎頭白皮料影三
種鯊魚皆能變虎　捜神記江漢之域有貙人其先稟
君之苗裔也能化爲虎或云貙虎化爲人好著紫葛衣
其足無踵虎有五指者皆是貙　獨異志漢景帝好遊
獵見虎不能得之乃爲珍饌祭所見之虎帝乃夢虎曰
汝祭我欲得我牙皮耶我自殺從汝取之明日帝入山
果見此虎死在祭所乃命剝取皮牙餘肉復爲虎　㑹
稽典錄葛仙翁憑白桐几學道數年白日登仙几化爲
白虎三脚兩頭往往人見之　晉書武帝太康六年南
陽獻兩足虎此毛蟲之孽　拾遺記始皇二年有畫工
名烈裔刻兩白玉虎其毛如生不㸃兩目睛始皇使餘
工夜往㸃之及旦虎飛去明年南郡獻白虎二隻視之
乃玉虎也命去目睛乃不能復去
　　　豹(附貔/  貘)
易革卦君子豹變其文蔚也　埤雅豹花如錢黒而小
於虎　正字通豹狀似虎而小白面毛赤黄文黒而錢
圈中五圈左右各四者曰金錢豹宜爲裘西域有金線
豹文如金線　戒菴漫筆豹似小而文散者名艾葉豹
其價尤貴於連錢　山海經太山多赤豹詩云赤豹黄
羆　詩疏毛赤而文黒謂之赤豹毛白而文黒謂之白
豹　格物總論土豹其形小毛更無紋色亦不赤又一
種𤣥豹猛徤皆不減於虎　列女傳陶大夫妻曰聞南
山有𤣥豹霧雨七日不下食欲以澤其毛衣而成其文
章　瑞應圖幽都即谷山上多𤣥豹　瑞應圖文王拘
於羑里散宜生得𤣥豹以獻紂免西伯之難　汲冢周
書屠州有黒豹　洞冥記元封中起神明之臺炮青豹
之脯青豹出浪坂之山狀如虎色如翠殺之爲脯食之
不愚　物𩔖相感志如得丹豹髓磨錫爲屑以蘇合油
和之燭燈雖暴風驟雨而火光不滅也　韓子𧰼箸玉
杯必不羮菽藿則必旄𧰼豹胎　應劭漢官儀天子鹵
簿中後屬車施豹尾　五代史王彦章曰人死畱名豹
死畱皮　黄省曽獸經注豹一名程烈子曰程生馬古
詩云餓狼食不足餓豹食有餘言狼貪豹廉有所程度
而食　廣志豹死首山不忘本也　羅山記羅山高入
雲霧諸仙所遊上有豹獸文彩蔚然小似猿猴南海人
名之爲果下豹非凡豹也　華夷鳥獸考海豹出寧海
其大如豹文身五色叢居水涯常以一豹䕶守如鴈奴
之𩔖其皮可飾鞍褥
貔　說文貔豹屬　彚苑詳註貔貅猛獸今人號雄兵
曰貔貅　詩疏貔似虎或曰似熊一名執夷一名白狐
其子爲毅遼東人謂之白羆
貘　爾雅貘白豹註似熊小頭庳脚黒白駁能䑛食銅
鐵及竹骨骨節强直中實少髓皮辟濕或曰豹白色者
别名貘　埤雅貘獸𧰼鼻犀目獅首豺髮其皮辟溫濕
以爲坐毯則消膜外之氣貘一作貊　說文貊似熊黄
色出蜀　神異經南方有獸毛黒如漆食鐵飲水名齧
鐵　廣志貊色蒼白其皮溫煖　南中八郡志貊大如
驢狀似熊多力所觸物無不拉　蜀都賦注建寧郡有
獸名貊黒毛白臆似熊而小以舌舐鐵須㬰便數十斤
　戒菴漫筆貊皮色似鹿當頸有白毛儼如瓦形取以
爲褥臥之可醒酒　物𩔖相感志貘溺能消鐵爲水昔
閔氏悞吞針入腹刺血盈盤以貊溺服之其針消矣其
屎作刀可切玉石　白居易貘屏贊序貘生南方山谷
中寢其皮辟溫圗其形辟邪　圖經本草黔蜀中有貘
土人山居鼎釡多爲所食其齒骨極堅以刀釡椎鍜䥫
皆碎落火亦不能燒人得之詐作佛牙佛骨以誑俚俗
　　　犀
爾雅犀似豕註形似水牛豬頭大腹庳脚脚有三蹄黒
色三角一在頂上一在額上一在鼻上鼻上者即食角
也小而不橢好食棘亦有一角者　嶺表錄異犀有二
角一在額上爲兕犀一在鼻上爲胡帽犀牯犀亦有二
角皆爲毛犀而今人多傳一角之說　交州記犀鼻上
角長額上角短或曰三角者水犀也二角者山犀也在
頂上者謂之頂犀在鼻者謂之鼻犀　異物志犀體兼
五種肉舌有棘常食草木棘刺不食棘葉也　林邑國
記犀行過叢林不通便開口露齒前向直指棘林自開
　交州記犀出几德縣其毛如豕蹄有三甲頭如馬
埤雅犀性絶躁似豕一管三毛有鴆處必有之　格物
總論鴆飲水處有犀牛若不自濯其角必爲水物食之
而死蓋鴆食蛇毒在焉故也　鳥獸續考犀抛糞如染
坊蘆黄色　格物總論海人取犀之法先於山路多植
木如豬羊棧其犀以前脚直常依木而息多年植木爛
犀或倚之即木折犀倒久不能起因格殺而取其角
周官函人爲甲犀甲七屬兕甲六屬注犀革差劣於兕
故兕甲六屬減一犀甲七屬増一也　酉陽雜俎犀牛
一名奴角　翻譯名義集劫伽此云犀牛　洞冥記武
帝時吠勒國貢文犀四頭狀如水犀角表有光因名明
犀　東觀漢記章帝元和二年日南獻白雉白犀　南
越志海中出離水犀似牛其出入有光水爲之開　異
物志海中水犀樂聞絲竹人動樂則犀出以此採之
述異記却塵犀海獸也其角辟塵致之於座塵埃不入
　梁祚魏國統西南夷土有異犀三角夜行如大炬火
照數千步　瀛涯勝覽占城國犀角𧰼牙甚多犀如水
牛大者八百斤體無毛黒色鱗甲皮厚蹄有三跲獨角
在鼻端長者可尺五寸唯啖刺樹葉條乾木　海語海
犀間出海上𩔖野兕而額鼻有角與陸犀同所遊止處
水爲分裂夜則淵面白光熒熒此其異也島夷以是候
之然竟無𫉬者遂爲希世之物矣舊說溫嶠燃犀照水
神怪莫遯即其角也又野犀有名通天者角表夜光如
炬亦竒物也
　　　兕
本草陳藏器云兕是犀之雌者而形不同　說文兕如
野牛青色皮堅厚可以爲鎧　山經圖贊兕惟壯獸似
牛青黒力無不傾自焚以革皮充武備角助文德　交
州記兕出九眞有一角角長三尺餘形如馬鞭柄　蟫
史兕背似馬鞍善觸有水兕有山兕猶犀有二種也
吕覽殺隨兕者不出三月(謂隨母/之兕)　論衡太師尚父爲
周司馬將師伐紂到孟津之上杖鉞把旄號其衆曰蒼
兕蒼兕夫蒼兕水中之獸也善覆人船因神以化令汝
急渡不急渡蒼兕害汝河中有此異物時出浮揚一身
九頭人惡畏之未必能覆舟也　唐六典禮部白兕爲
上瑞
　　　𧰼
總論　春秋運斗樞瑤光星散而爲𧰼　說文𧰼長鼻
牙南越之大獸三歲一乳　南州異物志𧰼之爲獸形
體特詭身倍數牛目不逾豕鼻爲口役望頭若尾馴良
承教聽言則跪素牙玉潔載籍所美服重致遠行如丘
徙　格物總論𧰼外國所產身長丈餘高稱之大六尺
餘長鼻牙耳鼻俱垂牙亦長丈許鼻端有爪豬目睛黒
　援神契神靈滋液百寶爲用則白𧰼至　瑞應圖王
者自養有道則白𧰼至負不死藥來　北户錄凡𧰼白
者西天有之又供御陀國有青𧰼皆中夏所無　酉陽
雜俎龍𧰼六十歲骨方足今荆地𧰼色黒兩牙江豬也
咸亨二年周澄國遣使上表言訶伽國有白𧰼口垂四
牙身運五足𧰼之所在其土必豐以水洗牙飲之愈疾
　嶺表錄異廣之屬郡潮循州多野𧰼牙小而紅楚越
之間象皆青黒唯西方拂林大食國即多白𧰼　内典
同在佛所聞說一味之法然所証各有淺深譬兔馬𧰼
三獸渡河兔渡則浮馬渡及半惟大香𧰼徹底截流
桂海虞衡志𧰼出交趾山谷惟雄者有兩長牙佛書云
白𧰼又云六牙今無有𧰼頭不可俯頸不可回口隱於
頥去地尚遠運動以鼻爲用一軀之力皆在鼻將行先
以鼻拄地乃移足知其足力劣於鼻也鼻端甚深可以
開闔取物中有小肉夾雖芥子亦可拾每以鼻取食即
就爪甲擊去泥垢而後捲以入口飲水亦以鼻吸而捲
之足如柱無指而有爪甲五枚形如大栗登高山下峻
坂渉深水形擁腫而甚捷　草木子𧰼行能别虛實稍
虚輙不肯過故帝王鹵簿以為前導　酉陽雜俎古訓
言𧰼孕子五歲始生　寰宇記𧰼被傷則羣黨相扶將
去則向南跪拜鳴三匝以木覆之　酉陽雜俎𧰼性久
識見其子皮必泣　博物志𧰼各有雌雄其一雌死百
有餘日其雄塗土著身獨不飲酒食肉或問其所以輙
流涕若有哀狀　酉陽雜俎環王國野𧰼成羣一牡管
牝三十餘牝者牙纔二尺迭供牡者水草臥則環守牝
𧰼死共穵地埋之號吼移時方散又國人養馴者可令
代樵　嶺表錄異雲南豪族各家養𧰼負重致遠如中
夏之畜牛馬也　海語𧰼嗜稼凡引𩔖於田必次畝而
食不亂蹂也未旬即數頃盡矣島夷以孤豚縛籠中懸
諸深樹孤豚被縛喔喔不絶聲𧰼聞而怖乃引𩔖而遁
不敢近稼　酉陽雜俎南人言𧰼尤惡犬聲獵者裹糧
登高樹搆熊巢伺之有羣𧰼過則爲犬聲悉舉鼻吼呌
循守不復去或經五六日困倒則下潛刺殺之　桂海
虞衡志欽州人能捕𧰼𧰼行觸機則刅下擊之中其要
害必死將死以牙觸石折之以牙爲身災也非要害則
負刅而行肉漬則刅脫傷其鼻亦死鼻傷之瘡不可合
故亦致死殺一𧰼材衆飽其肉鼻肉最美熟而加糟糟
透臠而食之　安南志林邑人殺𧰼𧰼怒布陣以鬭之
人登樹取衣掛樹枝緣他樹而走𧰼見衣以爲人存以
鼻汲水灌樹且倒不見人怒踏碎其衣而去　桂海虞
衡志羣𧰼雖多不足畏惟獨𧰼最可畏蓋其强悍不容
於羣獨行無所忌遇其肆毒以鼻捲人擲殺蹴其血流
吸飲之　宋莘視聽抄鄭文振潮陽人言𧰼爲南方之
患土人苦之不問蔬榖守之稍不至踐食之立盡性嗜
酒聞酒香輙破屋壁入飲之人皆於其來處架高木若
望火樓然常有人直𧰼獨畏烟火先用長竿接茅把於
其杪望見其來共然火把持竿以指之即去隨之三數
里方敢回恐其復來也眼惡蠅蚋有日色則不出羣行
者猶庶幾其獨行者最喜傷人蓋勢孤恐人害之也土
人懸巨木設機壓之能殺惟𧰼鞋者用厚木當中鑿深
竅方容其足中植大錐其末上向竅之外周回浚鑿之
如今之唾盂而加峻密密埋於其往來之所以草覆之
倘投足木上必滑下竅中其既著錐洞貫其足不能自
拔即仆負其痛不能食展轉謂之著鞋然猶能以牙傷
人人未敢近數日後稍困則衆鎗攢殺之而分其肉畱
其皮趂濕切作條絣乾連枷等用自潮陽來必經由䕫
江嶺此處最多先使人行前探之或遇其大羣有候數
日不去不敢行者監司巡歴則其保甲鳴邏鼓趕逐之
頑然若無聞也必俟其自散去乃敢過　虞衡志交趾
出𧰼處曰𧰼山歲一捕之山有石室惟通一路周圍皆
石壁先置蒭豆於中驅一馴雌入焉布甘蔗於道以誘
野𧰼𧰼來食蔗則縱馴雌入野𧰼羣誘以歸石室隨以
巨石窒門𧰼饑人緣石室飼馴雌野𧰼見雌得食亦狎
而來求飼益狎則鞭之少馴則騎而制之久則漸解人
意又爲立名字呼之則應　法句喻經佛問𧰼師調𧰼
之法有幾答曰有三一者剛鉤鉤口著其䩭靽二者減
食常令饑瘦三者捶杖加其楚痛由鐵鉤鉤口故以制
强口由不與食飲故以制身獷由加捶杖故以服其心
　埤雅服馴巨𧰼以小斧刅斵之其金瘡見星月即合
　談苑𧰼耳中有油出謂之山性發往往奔逸傷人牧
者視𧰼耳有油出則多以索縻之　酉陽雜俎𧰼耳穴
薄如鼓皮一刺而斃　物𩔖相感志𧰼胃小横骨令人
浮水燒灰酒服之其身必浮不没若食其肉令人體重
其牙每雷震必倉卒間似花暴出逡巡隱没　安南志
𧰼病首必向南而死肉麤連皮煮易熟牙笋足掌肉稍
佳　虞衡志𧰼皮可以爲甲或條截之硾之至乾治以
爲杖　陳藏器本草𧰼具十二生肖肉各有分段惟鼻
是本肉炙食更美　五雜組吕氏春秋曰肉之美者有
髦𧰼之約焉約即鼻也　圖經𧰼膽不附肝隨時在諸
肉間淳化中上苑一馴𧰼斃太宗命取膽不𫉬使問徐
鉉鉉曰當在前左足旣而剖足果得又問其故鉉曰𧰼
膽隨四時今其斃在春故知在足也　埤雅𧰼能浮水
出没體具十二肉膽隨月轉假令正月建寅即膽在其
虎肉或曰膽隨四時在足春在前膊左夏在前膊右也
　暇日記舊說𧰼膽在足余見寧陵簿田世程說𧰼營
死三𧰼其二膽果在足其一不在足或言膽隨四時在
四足未必然也皮骨齒皆輸内香藥庫其肉斤賣肉理
段段不相屬味各不同舊說肉千味其然耶　宋祁筆
記韓非子曰人希見生𧰼得死𧰼圖之又案其圖以想
其生也故人所以意想者皆謂之𧰼　北户錄梁翔法
師白𧰼一名伽郍　異苑始興陽山俗呼𧰼爲大客
清異錄陸𧰼山家避諱號𧰼爲鈍公子　天中記𧰼之
大者曰豫　格物總論𧰼雖魁梧而蚺蛇能吞之三歲
而出其骨則又有大於此者
馴𧰼　漢書武帝時南海獻馴𧰼注能拜隨人意　晉
書𧰼車漢鹵簿最在前晉武平吳後南越獻馴𧰼詔作
大車駕之以載黄門鼓吹數十人使越人騎之元正大
㑹駕𧰼入庭　通典國朝𧰼亦居先設木蓮花坐金蕉
　明皇雜錄明皇每賜酺御樓引大𧰼或拜或舞動合
音律後祿山驅掠舞𧰼入洛大設聲樂𧰼皆瞪目憤怒
略無拜舞者祿山慙怒盡坑殺之　嶺表錄異蠻王宴
漢使於百花樓樓前入舞𧰼曲動樂作優倡引入𧰼以
金羇絡首錦繡垂身隨拍騰蹋動頭搖尾皆合節奏即
天寳中舞馬之𩔖也唐乾符四年占城國進馴𧰼三頭
當殿引對亦能拜舞後放還本國　五雜組今朝廷午
門立仗及乘輿鹵簿皆用𧰼不獨取以壯觀以其性亦
馴警不𩔖他獸也𧰼以先後爲序皆有位號食幾品料
每朝則立午門之左右駕未出時縱遊齕草及鐘鳴鞭
響則肅然翼侍俟百官入畢則以鼻相交而立無一人
敢越而進矣朝畢則復如常有疾不能立仗則𧰼奴牽
詣他𧰼之所面求代行而後他𧰼肯行不然終不往也
有過或傷人則宣勅杖之二𧰼以鼻絞其足踣地杖畢
始起謝恩一如人意或貶秩則立仗必居所貶之位不
敢仍常立甚可怪也六月則浴而交之交以水中雌仰
面浮合如人焉蓋三代之時已有之而晉唐業教之舞
及駕乘輿矣此物質既麤笨形亦不典而靈異乃爾
伽藍記後魏洛水橋南道東有白𧰼坊白𧰼者永平二
年乾陁羅國所獻背設五采屏風七寶坐牀容數十人
眞是異物　五雜組滇人蓄𧰼如中夏畜牛馬然騎以
出入裝載糧物而性尤馴又有作架於背上兩人對坐
宴飲者遇坊額必膝行而過上山則跪前足下山則跪
後足穩不可言有爲賊所刧者窘急語𧰼以故𧰼即捲
大樹於鼻端迎戰而出賊皆一時奔潰也　虞衡志蠻
首出入多乘𧰼其貢中國者背施鞍架御座號羅我𧰼
額編金鈴千數枚行則琅琅然交人有犯惡者臥之地
使𧰼蹴殺之　朝野僉載安南有𧰼能知人之曲直有
鬭訟者行立而齅之有理者即過負心者以鼻捲之擲
空中數丈以牙接之應時碎矣　唐書驃國王宫有巨
白𧰼高百尺訟者焚香跪𧰼前自思是非而退有災疫
王亦對𧰼跪自咎　左傳吳伐楚昭王使執燧𧰼以奔
吳師杜預注燒火燧繫𧰼尾使赴吳師驚却之　後魏
書乾陁國好征戰有鬭𧰼七百頭十人乘一𧰼背執兵
　虞衡志牧者謂之𧰼奴又名𧰼公凡制𧰼必以鉤𧰼
奴正跨其頸以鐵鉤鉤其頭欲其左鉤頭之右欲右鉤
左欲却鉤額欲前不鉤欲其跪伏以鉤正案其腦案之
痛則號鳴人謂𧰼能聲喏者此也其行列之齊皆有鉤
以前却左右之其形雖大而不勝痛故人得以數寸之
鉤馴焉馴之久者𧰼奴來則低頭跪前左膝人踏之以
登則奮而起行　格物總論古者典廐𧰼一給二丁日
給藁六圍稻菽各三斗鹽一升非此不足飽其欲
𧰼異　皇甫謐帝王世紀舜葬蒼梧下有羣象常爲之
耕禹葬㑹稽祠下有羣𧰼耕田　山川紀異河南府有
𧰼莊舊傳漢時西域僧以𧰼䭾經至洛陽化爲石今石
𧰼猶存　續博物志唐李德裕好餌雄朱有道士李終
南出一玉象狀如拳曰此可求勾漏瑩徹者爲餌燃香
致𧰼鼻下勿令婦人雞犬見之三五日𧰼自服之即復
吐出乃可服此火王太陽之精凝結已三萬年以相公
好道因以奉借又出金𧰼云此是雌者貴其相伴不爾
玉𧰼飛去德裕服之顔面愈少後南遷再遇道士索二
𧰼是夕風雨濤瀨并作二𧰼如團火自然飛出
　
　
　
　
　
　
　格致鏡原卷八十二
　　謹案卷八十第七頁後八行寇宗奭常官于醴州
　　　原本醴訛禮據本草衍義改　第十三頁前一
　　　行江淮謂羣鸛旋飛為鸛井鶴亦好旋飛原本
　　　井鶴訛并鸛據酉陽雜俎改　第十六頁前三
　　　行下嘴謂藏其喙于翼間原本謂訛諸據張華
　　　禽經註改　第二十一頁前四行火鷄出滿剌
　　　加山谷原本滿訛蒲據郭憲洞冥記改　第二
　　　十六頁後八行鴐鵞野鵞也原本鴐訛駕今改
　　卷八十一第十五頁前四行好自懸于𣗳也原本
　　　自訛似今改　第二十一頁前五行丑陽之山
　　　有鳥焉其狀如鳥而赤足名曰䳅鵌原本䳅鵌
　　　訛􁀙餘據山海經改　後六行符愚山有鳥名
　　　鴖原本鴖訛􁀙據山海經改　第二十二頁後
　　　一行天帝山有鳥如鶉黒文赤翁原本鶉訛鵰
　　　據山海經改　第二十五頁後六行主為西王
　　　母取食者别自棲息于此山也原本别訛引據
欽定四庫全書
　格致鏡原卷八十三　　　大學士陳元龍撰
　　獸𩔖(二/)
　　　熊(附羆/)　(能/)
總論　說文熊似豕山居冬蟄春出　詩義疏熊能攀
緣上高樹見人則顚倒投地而下　述異記熊獸藏於
山穴穴裏不得見穢及傷殘見則合穴自死　墨客揮
犀熊以山中行數十里悉有跧伏之所必在石嵓枯木
中山民謂之熊館唯虎出百里外則迷所出道路　𤨏
碎錄熊食少許鹽即宛轉而死　抱朴子熊壽五百歲
則能化爲狐狸　寶雞錄熊得人輙搔人喉若腋令笑
人仆舌䑛面血以為快人屏氣陽死乃棄去還視之再
三人蘇欲起逃去追而扼之山民習其狀能脫於死
埤雅熊好舉木而引氣謂之熊經莊子所謂熊經鳥伸
是也冬蟄不食饑則自䑛其掌故其美在掌　左傳楚
成王見圍請食熊蹯而死注蹯掌也熊蹯難熟冀有外
救　本草㑹編熊掌古最重之得酒醋水三件煮熟則
䐜大如皮毬　酉陽雜爼熊膽春在首夏在腹秋在左
足冬在右足　劉跂暇日記熊膽竒藥家有小兒者不
可無此佳者通明如米粒用草莛㸃入水轉如飛惟性
急者良　淮南子熊當心有白脂如玉味甚美俗呼熊
白　本草經熊白味甘微溫無毒止風痺　埤雅熊羆
富脂至春臕癢即登高木自墜謂之撲臕今人畜熊以
挺撻之更致壯長蓋倣於此　周禮穴氏掌攻蟄獸各
以其物火之註謂熊羆之屬冬藏者燒其所食之物於
穴外誘出之　異苑熊居大樹孔中東土呼熊爲子路
以物擊樹云子路可起於是便下不呼則不動　廣異
記巴西有巨熊稱六雄將軍　左傳昔堯殛鯀於羽山
其神化爲黄熊以入於羽淵　武帝紀注禹治水通轘
轅山化爲熊謂塗山氏曰欲餉必聞鼓聲乃來禹排石
誤中鼓塗山氏往見禹方作熊慙而去
詳𩔖　援神契神靈滋液百珍寳用則赤熊見赤熊見
則奸宄自遠　六韜周文王拘於羑里散宜生得黄熊
獻紂免西伯之難　周書成王時不屠國進青熊　西
京雜記趙飛燕女弟居昭陽殿玉牀白象牙簟綠熊席
席毛長二尺餘人眠而擁毛自蔽望之不能見坐則没
膝其中雜熏諸香一坐此席餘香百日不歇　宋書元
嘉二十年白熊見新安歙縣太守到元度以獻　魏志
大秦國出𤣥熊　唐書貞觀三年南蠻酋元深入朝冠
烏熊皮　山海經倫山之熊如麋其川在尾上郭璞注
川竅也　爾雅翼有豬熊馬熊人熊人熊卽魋　爾雅
魋如小熊竊(古淺/字)毛而黄郭注狀如熊而小毛淺赤黄
色俗呼赤熊爲魋也　五雜組新安樵者得小熊大如
猫蹣跚庭中犬至猛者見之亦溺下　酉陽雜俎唐高
宗時伽毘葉國獻天鐵熊大如狗蒼色能擒獅象虎狼
羆　爾雅羆如熊黄白文註似熊而長頭高脚猛憨多
力能拔樹木關西呼曰貑羆　埤雅羆似熊而大從目
能緣能立遇人則擘而攫之俗云熊羆眼直惡人横目
其白生於心之下肓之上亦如熊白而麤秋冬則有春
夏則亡一說羆有黄赤二種披髮人立絶有力者　爾
雅翼獵者云熊是其雄羆則熊之雌者羆力尤猛　詩
義疏羆有黄羆有赤羆大於熊其脂如熊白而不如熊
白美也
能　說文能熊屬足似鹿獸之堅中而彊壯者故謂人
强幹曰能　述異記陸居曰熊水居曰能
　　　猩猩
爾雅猩猩小而好啼註山海經曰人面豕身能言語今
交趾封谿縣出猩猩狀如貛㹠聲似小兒啼　禮記猩
猩能言不離禽獸　萬畢術猩猩知往　文選注猩猩
獸名熊之𩔖也性好酒醉則不能行乃啼爲人所擒俗
云猩猩啼而就擒　獨異志漢黄覇爲封谿令部人陳
廉擕酒并猩猩以獻霸問曰何物人未及應嚢中語曰
斗酒并僕耳霸以其物有靈開囊放之猩猩悲啼而去
　呂氏春秋肉之美者猩猩之脣　水經注武平封溪
縣有獸曰猩猩猿形人而顔容端正善與人言音聲妙
麗如婦人對語聞之無不酸楚其肉食之窮年無厭可
以辟榖　格物總論猩猩毛翠色能知人姓名及人先
世名字與人家往事在山谷間數百爲羣取其血染毛
罽色鮮不黯　國史𥙷猩猩好酒與屐人欲取者置二
物以誘之猩猩始見必大詈云誘我也乃絶走而去之
去而復至稍稍相勸頃盡醉其足皆絆　朝野僉載猩
猩如美人解人語知往事以嗜酒故以屐得之檻百數
同牢欲食之衆自推肥者相送流涕而别　蟫史猩猩
嗜酒著屐見酒相與連臂號泣同就醉躡屐舞而仆每
捕𫉬必箠之使自言血幾何猩猩惜其血必少應益痛
撻之乃增多至必不肯言則殺之所得血如所許之數
　雲嶠𩔖要談苑云宋太祖平嶺南求得猩猩如雄鴨
而大取其血染色如渥丹與傳記所載不同
　　　狒狒
爾雅狒狒如人被髮迅走食人註梟羊也山海經曰其
狀如人面長脣黒身有毛反踵見人則笑交廣及南康
郡山中亦有此物大者長丈許俗呼之曰山都一名曰
贑　郭璞狒狒讚狒狒怪獸被髮操竹𫉬人則笑脣掩
其目終亦號跳反爲我戮　酉陽雜俎狒狒飲其血可
以見鬼力負千斤笑輙上吻掩額狀如獮猴作人言如
鳥聲能知生死血可染緋髮可爲髲舊說反踵獵者言
無膝睡常倚物　周書王㑹周成王時州靡國獻􁉾􁉾
人身反踵自笑笑則上唇翕其目食人北方謂之吐嘍
　庶物異名疏􁉾􁉾梟羊也呉都賦􁉾􁉾笑而被格狀
如人披髮迅走見人則執手而笑乃食之人因以竹筒
致臂而與之則執筒而笑笑則脣上掩其目人抽臂以
鑿綴其脣於額而殺之羽獵賦作嘄陽　鄧德明南康
記山都形如崑崙奴通身生毛見人輙閉目張口如笑
好在深澗中翻石覓蠏噉之　異物志廬陵大山之間
有山都似人躶身見人便走自有男女長四五尺
　　　狼(附豺/)
說文狼似犬銳頭而白頰高前廣後　草木子狼善視
　詩疏狼牡名貛牝名狼其子名獥有力者名迅其鳴
能小能大善爲小兒啼聲以誘人去數十步止其猛捷
者人不能制雖善用兵者亦不能免也其膏可煎和其
皮可爲裘　埤雅里語狼卜食狼將遠逐食必先倒立
以卜所向故今獵師遇狼輙喜蓋狼之所嚮獸之所在
也其靈智如此故古之造式者木用槐癭棗癅而以狼
牙爲柱取其靈智也　詩豳風狼跋其胡載㚄其尾註
狼老者項有懸肉　草木子狼尾一孔三毛　周禮獸
人冬獻狼注狼膏溫故冬獻之　酉陽雜俎狼大如狗
蒼色作聲諸竅皆沸䏶中筋大如鴨卵有犯盜者燒此
筋以烟熏之當令手攣縮或言狼筋如織絡小囊蟲所
作也　全雅狼腸直故作聲諸竅皆沸　埤雅古之烽
火用狼糞取其烟直而驟雖風吹之不斜　物𩔖相感
志狼貪殘之獸也取皮掛羊棧羊不出門　名物攷案
狼之喻最多言其恣食則曰狼餐言其恣取則曰狼貪
言其威顧則曰狼顧言其亂走則曰狼竄言其陸梁則
曰狼扈言其專愎則曰狼狠言其不恤則曰狼戾言其
不檢則曰狼籍言其乖謬則曰狼狽　蟫史狼起臥游
戲多藉其草而草皆穢亂故里語云狼藉又曰狼扈
酉陽雜俎狼狽是兩物狽前足絶短每行常駕兩狼失
狼則不能動故世言事乖者稱狼狽　抱朴子狼壽三
百歲則解暫變化為人形　白澤圗百歲狼化爲女人
名曰知女狀如人坐道傍告丈夫曰我無父母兄弟丈
夫娶爲妻三年而食人以其名呼之則逃去　述異記
周幽王時羊化爲狼洛南有避狼城云幽王時羣羊爲
狼食人故築城避之今洛中有狼村是其處也　北史
突厥之先爲鄰國所破有一小兒棄草澤中有牝狼以
肉飼之及長與狼交合遂有孕焉迯於高昌國北山洞
穴遂生十男長大外託妻孕其後各爲一姓阿史那即
其一也　北史突厥旗纛之上施金狼頭侍衞之士皆
爲附離夏言亦狼也　張瀆宣室志張鋋遇巴侯置酒
邀滄浪君至一人衣蒼其質魁岸天將曉鋋悸寤見一
狼臥於前蓋所謂滄浪君也　抱朴子山中寅日稱當
路君者狼也　瑞應圖白狼金精也上有仁德明哲則
見　田俅子商湯爲天子都於亳有神手牽白狼口銜
金鉤而入湯庭　郡國志紹慶府山出野狼眼在背上
能食諸獸　呉都賦注麡狼大如麋角向前有枝下出
反向上長者四五尺常居平地不得入山林　異物志
麡狼形似鹿兩角觸前向入林則挂角恒在平淺草中
逐入林則得之皮可作履襪角正四據南人因以作踞
牀
豺　禮月令季秋豺乃祭獸戮禽註祭獸者祭之於天
戮禽者殺之以食也　埤雅豺狗足似狗而長尾白頰
高前廣後其色黄季秋取獸四靣陳之以祀其先世
埤雅瘦如豺豺柴也豺體細瘦故謂之豺棘人骨立謂
之豺毁義取諸此　山堂肆考俗云羣豺噬虎言其徤
猛且衆可以窘虎也史云豺見虎睡則遶而溺之虎不
能起遂噬之又云豺舌似棘
　　　鹿(附麋麈麂/  麞麝)
總論　春秋運斗樞瑤光散而爲鹿江淮不祠則瑤光
不明彘生鹿　家語四九三十六六主律律主鹿鹿故
六月而生　熊氏曰鹿孕子於仲秋而生於春　古今
注鹿有角而不能觸　爾雅疏鹿解角獸也羣萃善走
者也　埤雅鹿性警防分背而食以備人物之害蓋鹿
萃善走者分背而食食則相呼羣居則環其角外向以
防物之害己　𤨏碎錄鹿夜臨宿下鹿角寨大者角向
外四圍小者在中團圍如寨今人以木倣作鹿角寨
蟫史鹿牡有角無齒牝有齒而無角無齒謂上齦無齒
有齒謂上齦有齒若下齦則牝牡俱有齒也　戒菴漫
筆鹿初生鼻邊有缺者是雄　天𤣥主物簿鹿者仙獸
常自能樂性從其雲泉至六十年必懷瓊於角下角有
斑㾗紫色如㸃行或有涎出於口不復能急走矣　抱
朴子鹿壽千歲滿五百歲則色白　劉向列仙傳鹿一
千歲爲蒼鹿又百年化爲白鹿又五百年化爲𤣥鹿
埤雅麋鹿亦喜紅南人取之則衣綘服而舞麋鹿輙注
視不動因以利刀刺之　天中記鹿性嗜醎灑鹽於地
以誘鹿射之遼穆宗時䑛醎鹿於玊山　黄山谷帖胡
居士嘗言鹿性驚烈多别良草恒食九物餘則不嘗羣
處必依山岡產歸下澤享神用其肉者以其性烈清浄
故也凡餌藥者勿食鹿肉服藥必不得力以鹿嘗啖解
毒之草是故能制毒散諸藥也九草者葛葉及花鹿蔥
鹿藥白蒿水芹甘草齊頭蒿山耳薺苨　虎薈山中人
言凡鹿羣出則十數老雄當先衆雌從中行又十數雄
殿之其行止一視在前之雄豎尾所向一遇虎則當先
者皆挺其角當之以俟衆雌逸去然後去虎亦瞪視無
如之何夜臥則一鼻抵一谷道環而臥或云鹿接臥其
氣貫通不絶故其壽極久　吕溫由鹿賦序野人縶鹿
問之答曰此爲由鹿由此鹿以誘致羣鹿也此鹿每有
所至輙鳴嘷不食者累日　宋祁筆記唐吕溫作由鹿
賦曰由此鹿以致他鹿故曰由鹿子案說文曰率烏者
繫生烏以來之名㘥㘥音由呂得其意而不知說文有
此㘥字也　北夢𤨏言江陵松滋枝江村射鹿者率以
淘河烏脛骨爲管以鹿心上脂膜作簧吹作鹿聲有大
號小號呦呦之異或作麀鹿聲則麚鹿畢集蓋爲牝聲
所誘人得彀矢而注之南中多鹿每一牡管百頭至春
羸瘦蓋遊牝多也及夏則唯食菖蒲一味却肥當角解
之時其茸甚痛獵人逢之其鹿不敢逸走伏而不動獵
者以繩繫其茸截而取之先以其血來噉然後斃鹿
孔六帖陸紹弟爲盧氏縣尉常觀獵忽遇鹿五六頭臨
澗見人不驚毛斑如畫獵者言此仙鹿也射之不能傷
且復不利　酉陽雜爼胡珦爲虢州時獵人殺得鹿重
一百八十斤蹄下貫銅環上有篆字博物者不能識
月令仲夏鹿角解仲冬麋角解方氏注鹿好羣而相比
陽𩔖也故夏至感陰氣而角解麋多慾而善迷陰𩔖也
故冬至感陽氣而角解　蟫史麑一年角如釘二年角
二臺三年三臺至四臺每年解而復生若四歲之鹿一
解角之後一生便有四臺角也　衝波傳鹿生三年其
角自墮　古今錄驗人患妖魅鬼病不肯言者以鹿角
屑擣散水服之　蟫史凡物骨肉之易長者莫速于鹿
故鹿角能𥙷氣血爲諸藥之最凡鹿白臆者不可食
續松漠紀聞麋角與鹿角不同麋角如駝骨通身可車
郤無紋生枝不比鹿小鹿頂骨有紋上下無之亦可熏
成紋　酉陽雜爼木耳夷舊牢西以鹿角爲器　續松
漠紀聞鹿頂合燕以北者方可車須是未解角之前才
解角血脈通冬至方解頂之上爲合正須亦作合好者
有人字不好者成八字有髓眼不實北人謂角爲鹿角
合頂爲鹿頂合(南中止冇/鹿角合)南鹿不實定有髓眼不可車
北地角未老不至秋時不中　埤雅麋茸利𥙷陽鹿茸
利𥙷陰凡茸無樂太嫩世謂之茄子茸但珍其難得耳
其實少力堅者又太老惟長數寸破之肌如朽木茸端
如馬腦紅玉者最善　藥議按月令冬至麋角解夏至
鹿角解陰陽相反如此今人用麋鹿茸作一種殆疎也
又用刺麋鹿血以代茸者云茸亦血爾此大誤也　地
記首陽山在蒲州南四十五里上有二賢祠二賢像宋
元祐中所塑其前塑一白鹿土人曰二賢食薇兼飲鹿
乳故塑之　南史扶南國有鹿車國人畜鹿如中國畜
牛取乳爲酪　說文麗旅行也鹿之性見食急則必旅
行禮麗皮納聘蓋鹿皮也　史記古者皮幣諸侯以聘
享漢武帝乃以白鹿皮方尺緣以藻繢爲幣直四十萬
王侯朝覲享聘必以爲薦　盧氏雜記唐明皇命射生
官射鹿取血煎鹿腸食之謂之熱洛河　孔六帖虢國
夫人就屋梁懸鹿腸於半空筵宴使人於梁上注酒於
腸中結其端欲飲則解開流於盞中號洞天聖酒將軍
　酉陽雜俎梁劉孝儀食鯖鮓魏使崔劼李騫在坐孝
儀曰鄴中鹿尾乃酒餚之最劼曰生魚熊掌孟子所稱
雞跖猩唇呂氏所尚鹿尾乃有竒味竟不載書籍毎用
爲恨孝儀曰寔是如此或古今好尚不同梁賀季曰青
州蟹黄乃爲鄭氏所記此物不書未解所以騫曰鄭亦
稱益州鹿􁌐但未是尾耳　祥驗集唐寶厯二年春范
陽節度使朱克融獵鹿鹿膽中得珠如彈丸黒色初軟
後硬如石光明　談苑呉長文使虜虜人打圍無所𫉬
忽得一鹿請南使觀之須臾剝剔了已昏夜矣數兵煮
其骨食之皆嘔血呉左丞畱雙腎於銀器中云此最𥙷
煖旦欲薦之翌日銀器内皆黒色乃毒矢所斃爾不敢
洩埋之而去　投荒雜錄雷郡有鹿腥無味不可食俗
云海魚所化郡人嘗見魚首而身爲鹿者　三元參贊
五月勿食鹿肉傷神豹文者殺人鹿茸不可嗅鹿肉痿
人陰　清異錄道家流書言麞鹿麂是玉署三牲神仙
所享故奉道者不忌　道書陶隠居云麞鹿非辰屬又
八卦無主卽生死無由故道家許聽爲脯　𤣥覽鹿食
龜麂食蛇　山川記蚺蛇吞鹿至角乃止
詳𩔖　說文牡鹿曰麚牝鹿曰麀又作􁁉鹿迹曰􁁉麟
大牝鹿也􁁉鹿􁁉也麛鹿子也􁁉鹿之絶有力者也
格物論麃鹿之大者　說文鹿子又曰麑一歲曰麂二
歲曰􁟝三歲曰麈　禮書鹿之爲物善接其𩔖而麛尤
出於天性故先王取焉　瑞應圗夫鹿者純善之獸也
道術得則白鹿見王者明惠及下則見　晉徴祥説白
鹿仁獸也色若霜雪不與他鹿爲羣　瑞應圗黄帝時
西王母使乘白鹿獻白環　崔𤣥山李母碑老子乘白
鹿下託於李母　仙鑑老子騎青鹿上昇　述異記漢
成時中山人得𤣥鹿烹之骨皆黒色仙者說𤣥鹿爲脯
食之壽二千歲　孔六帖黠戛斯有鹿黒尾　寰宇記
張掖南山出赤鹿足短而形大如牛肉千斤　金樓子
夏禹之時神鹿行於河水　廣博物志黄列子者嘗遊
獵九江射中五色神鹿逐跡尋穴遇神芝服而得仙
珍玩續考神鹿大如巨豬高三尺許前半截甚黒後半
截白花毛純可愛嘴如豬嘴不平四蹄如豬蹄脚有三
跲止食草木不食腥出舊港國　爾雅翼古稱馬似鹿
者直百金今荆楚之地鹿似馬當解角時望之與馬無
異土人呼爲馬鹿　埤雅北方戎狄中有駝鹿極大而
色蒼尻黄而無斑亦鹿之𩔖角大而有文堅瑩如玉其
茸亦可用　隣幾雜志駝鹿重三百斤效其聲致之茸
如茄者切食之　彚苑詳註福鹿身如騾様白靣眉心
細細青條花起滿身至四蹄條間通如畫　穆天子傳
天子賜曹奴之人黄金之鹿　孔六帖北狄渤海俗所
貴者曰扶餘之鹿　事物紺珠蠟蟲鹿出西域取其肉
汁釀數日成酒醉人
别名　鄭嵎津陽門詩長生鹿瘦銅牌垂注上嘗於芙
蓉園𫉬白鹿惟王昊山人識之曰晉時鹿也上異之令
左右周視之乃於角際雪毛中得銅牌子刻之曰宜春
苑中白鹿上由是愈愛之移於北山字之曰山客　翻
譯名義集佛書謂鹿爲伊尼　抱朴子山中卯日稱西
王母者鹿也知其物名則不能爲害　海錄碎事鉅鹿
侯鹿也　清異錄武宗十玩圖謂鹿爲茸客　清異錄
華清宮一鹿千年精俊不衰人呼曰角仙　本草鹿一
名斑龍鹿與游龍戲必生異角鹿得稱龍以此
異鹿　博物志雲南郡出茶首其音爲蔡茂是兩頭鹿
名也獸似鹿兩頭其腹中胎常以四月中取可以治虵
虺毒永昌亦有之　魏宏南中志雲南郡有熊倉山上
有神鹿一身兩頭而角衆列能食毒草名食毒鹿　古
今注明帝永平中三角鹿出江陵孝和帝永元中豫章
徐汗得白鹿高丈九寸　偃曝談餘按秘閣有李贊華
畫千角鹿崇寧四年秘閣收畫以入使者疑其狀且求
古有是𩔖者當得其名以備顧問董逌謂邪希有鹿兩
頭而角且千道書有五頭鹿其角且千皆古之異鹿也
　物𩔖相感志科藤䴥鹿出合浦康頭山其額上戴科
藤一株四條直上各高一丈許其生長若植在上也
偃曝談餘永徽四年來州有異獸高丈餘一角鹿形馬
蹄牛尾五色有翅乃知獸有似鹿而非鹿種者甚多
鹿異　洽聞記常州江陰縣東北石筏山者梁時有伐
材人入此山見有麀鹿産仍聞小兒啼聲往視見産一
女子因收取養之及長乃令出家爲道士時人謂之鹿
娘　五行記有一士人姓車是淮南人天雨舍中獨坐
忽有二年少女來就之著紫纈襦立其牀前共語笑車
疑之天雨如此女人從外來而衣服何不沾濕必是異
物其壁上先挂一銅鏡徑數寸回顧鏡中有二鹿在牀
前因將刀砍之而悉成鹿一走去𫉬一枚以爲脯食之
　述異記漢成帝末年宮中雨一蒼鹿殺食之味甚美
　九色鹿經昔有一菩薩身為九色鹿毛色九種角白
如雪常在恒水邊飲食水草與一烏爲知識　獨異志
上虞蘭室山葛𤣥所隱之處有隱几化爲鹿鹿鳴卽縣
令有罪
麋　爾雅疏麋總名也其牡者名麔其牝者名麎詩吉
日云其麎孔有是也其所生之子名䴠其脚跡所踐之
處名躔其絶異壯大有力者名狄也　白虎通麋水獸
也青黒色肉蹄一牡能乘十牝鹿屬也　埤雅麋善迷
而害稼　熊氏曰麋孕子於仲春而生於秋　埤雅麋
四目其二夜目也𩔖從所謂麋目下有竅夜卽能視是
也故淮南子曰孕婦見麋而子四目　周禮獸人夏獻
麋注麋膏涼故夏獻之　埤雅凡含血之物肉最易長
其次角難長最後骨難長故人自胚胎至成人二十年
骨髓方堅唯麋角自生至堅無兩月之久大者乃重二
十餘斤其堅如石計一夜須生數兩凡骨之頓成生長
神速無甚於此雖草木至易生者亦無能及之此骨血
之至强者所以能𥙷骨血堅陽道強精髓也　招北客
文巨麋如牛脩角如劒　博物志麋掘澤草而食其塲
成泥名曰麋畯民隨此畯種稻其收百倍　魏略文帝
將受禪有白麋見　抱朴子山中卯日稱東王父者麋
也　本草陳藏器云蔡苴機兩頭麋也一名蔡余義
麈　祖庭事苑鹿之大者曰麈羣鹿隨之唯其所往麈
尾旋轉爲凖於文從鹿主古之談者揮焉取諸此也
華陽國志郪縣宣君山出麈尾一名荒鹿　埤雅麈獸
似鹿而大其尾辟塵以置蒨帛中能令歲久紅色不黦
又以拂氈令氈不蠧
麂　格物總論麂小於獐但口兩邊有長牙好鬬則用
其牙皮爲第一無出其右者然多牙傷痕四方皆有山
深處則多其聲如擊破鈸　本草李時珍曰麂似麞而
小牡者有短角黒色豹脚脚矮力勁善跳越皮細膩
宋書銀麂刑罰得中民不爲非則至　符瑞志色白者
曰銀麂施州一種色丹者曰紅麂　六書故麠(音/京)麂同
𩔖似鹿而角不岐毛不斑麠大麂小麠毛差黒而麤
地理志山多麈麖師古注麈似鹿而大麖似鹿而小
麞　春秋運斗樞樞星散爲麞　爾雅疏麕麞也麕其
總名也牡名麌牝名麜其子名麆其迹名解絶有力者
名豜　六書故麞似麂而脂黄亦謂黄羊　本草李時
珍曰麞似鹿而小無角雄者有牙出口外　古今注麞
有牙而不能噬麞臍下亦有香但不全耳　埤雅麕鹿
皆徤駭而麕性膽尤怯飲水見影輙奔道書曰麞鹿無
魂又曰麞鹿白膽善怖爲是故也　抱朴子山中未日
稱赤吏者麞也　符瑞志白色者曰銀麞　說文白麞
王者刑罰理則至　晉起居注咸寧中白麞見魏郡後
諸州各送白麞　本草麞無香有香者麝也俗呼土麝
爲香麞
麝　字林麝小鹿有香其足似麞故曰麕足　嵇康養
生論麝食栢而香　趙辟公雜說西北之麝噬虺而食
柏故其香結東南山谿有松而無柏故麝不結也　埤
雅麝絶愛其香毎爲人所廹逐勢且急卽自投高巖舉
爪剔出其香就縶且死猶拱四足保其臍　香譜唐本
草云麝生中臺川谷及雍州益州皆有之陶隱居云形
似麞常噉蛇或於五月得者往往有蛇皮骨主辟邪殺
鬼精中惡風毒療傷多以一子眞香分糅作三四子刮
取血膜雜以餘物大都亦有精麤破皮毛共在裹中者
爲勝或有夏食蛇蟲多至寒香滿入春臍内患急痛自
以脚剔出置屎溺中覆之人有得之者此香絶勝帶麝
非但香辟惡以香眞者一子著腦間枕之辟惡夢及尸
疰鬼氣　埤雅麝㗖蛇今以蛇蛻裹麝彌香　本草蘇
頌曰麝香有三等第一生香名遺香乃麝自剔出者次
臍香乃捕得殺取之其三心結香乃麝見大獸捕逐驚
畏失心墜死人得之破心見血作乾血塊者不入藥
香譜唐天寳中漁人𫉬水麝臍香皆麝每取以針刺之
流出如水瀝一滴入斗水中用灑衣物香不歇倍於肉
麝
　　　駝
山堂肆考槖駝一名駱駝　子虛賦騊駼槖駝師古注
槖駝者言其可負槖囊而駝物故以名云　格物總論
槖駝大於水牯紫色耳垂　山堂肆考駝背有兩峰如
馬鞍名曰駝峰駝足三節長頸色蒼褐凡負物屈足受
之載未盡量終不起　山海經陽光之山其獸多槖駝
善行流沙中日行三百里負千斤　博物志燉煌西渡
流沙往外國千里餘中無水時有伏流處人不能知槖
駝知水脈過其處輙停不行以足踏地人於所踏處掘
之則得水　後周書異域傳鄯善古樓蘭國也西北有
流沙數百里夏日亦有熱風爲行旅之患風欲至唯老
駝知之卽鳴而驟立埋其口鼻於沙中人毎以爲候亦
卽將氈擁蔽鼻口其風迅駛須臾過盡若不然者必至
危斃　義訓駝之聲曰􁖙　𤨏碎錄駝峰倒者齒老矣
少徤者峰直　酉陽雜俎駝毛縟溫厚煖於狐貉遇夏
常退毛至盡乃能避熱故古者冬取皮於狐𩔖而裘成
夏取毛於駝𩔖而褐成也　天中記駱駝糞煙直上如
狼烟　東觀漢記單于於龍祠鬭槖駝爲樂　夷事略
回紇以駱駝耕　格物總論古者典厩駝日給藁一圍
鹽三合易馴養也　諧噱錄趙崇佯不識駱駝呼爲山
驢王　三水小牘劉秉仁爲江州刺史自京將槖駝至
郡放之山下野人見而大驚共射之乃以狀白州曰𫉬
廬山精於某處劉命致之乃所放駝耳　漢書大月氏
國出一封槖駝注脊上有一封封高也若封土然　北
史迷密國正平元年遣使獻一峰黒槖駝　明皇雜錄
哥舒翰常鎭於青海路旣遥遠遣使常乘白駱駝以奏
事日馳五百里　唐食貨志貞元初關輔宿兵以飛龍
駝負永豐倉米給禁軍　孔六帖吐蕃贊普其獸獨峰
駝日行千里　南蠻傳室利佛逝國有槖駝豹文而犀
角以乘且耕名駝牛豹　酉陽雜俎駝臥屈足腹不著
地而漏明者最能行遠　天寶遺事楊貴妃私發明駝
使遺安祿山龍腦香明駝者眼下有毛夜明日行五百
里　洽聞記于闐國有小鹿角細而長與駞交生子曰
風脚駝日行七百里其疾如吹　南史滑國有兩脚駝
時而人立　拾遺記有韓房者自渠胥國來獻玉駝高
五丈　洛中記有銅駝二枚在宫之南四㑹道頭高九
尺頭似羊頸身似馬有肉鞍兩箇相對　異苑西域茍
夷國山上有石駱駝腹下出水以金鐵及手承取卽便
對過唯葫蘆盛者則得飲之令人身體香淨其國神秘
不可數過
　　　驢
何承天纂文驢一曰漢驪其子曰􁖨其鳴欭㰳驢似馬
而長耳低小不甚駿故稱蹇驢一名爲衞猶龜之名蔡
也率以午及五更初而鳴　資暇錄代呼驢爲衞於文
字未見今衞地出驢義在斯乎或說以其有䩜有槽譬
如諸衞士有胄曹也自目爲衞　山堂肆考驢性能旋
磨及䭾負龎褐色其子一名􁀙　潛確𩔖書驢馬駒月
初生者先母行生月中者並母行生月終者後母行
物𩔖相感志凡驢狗初生來墮地口中有一物如肉名
媚如婦人帶之亦有媚　漢書靈帝於西園弄狗駕四
驢親操轡京師相效驢價與馬齊　栁宗元文黔之驢
一鳴虎大駭以爲且噬已稍近益狎蕩倚衝冒驢不勝
怒蹄之虎喜曰技止此耳斷其喉盡肉去　王元禎湖
海搜奇陜西民家畜一驢其壻借乘入市踰時往返百
里如飛壻心切愛之翁問歸何太早壻詭曰驢劣行十
里卽臥不肯起因牽之歸耳乃誤我一日翁憎其驢壻
去殺而烹之壻聞亟止曰我戲耳然驢已皮矣惋恨間
取其腹視腰有六腎蓋千里驢也翁怒絶其壻　下帷
短牒王粲好驢家畜數頭其價有至百金者其一曰落
釵其二曰遠遊其三曰鷙翼其四曰白鳯其五曰臨江
其六曰上雲其七曰奔濤其八曰飛星　袁淑俳諧集
封驢爲廬山公　清異錄武宗十玩圖謂驢爲長耳公
　廣博物志釋道安常乘赤驢往來荆襄間一日而徧
　陳繼儒筆記洪崖跨白驢曰雪精今樹上至今有雪
精遺跡　虎苑國朝劉馬太監從西番得一黒驢進上
能一日千里又善鬭虎上取虎城牝虎與鬭一蹄而斃
又鬭牡虎三蹄而斃後取鬭獅獅折其脊劉大慟蓋龍
類也　洞冥記修彌國多神馬騾驢十丈毛色皎然能
行水上有兩翼或飛於海上常與牧馬合則生神驢
南史滑國出野驢有角　潛確𩔖書海驢形似驢常於
秋月登島產乳皮制雨具雨不能潤　海語海驢多出
東海狀如驢舶估有得其皮者毛長二寸許晴則毿毿
下垂陰則㲠綵整整也或以製臥裀善人御之竟夕安
寢不善人枕籍魂乃數驚矣島夷詫其靈不敢蓄也
庶物異名疏閭山驢也周書北唐以閭亦見鄉射禮山
海經有閭麋郭璞云閭卽羭也似驢而岐蹄角如麢羊
一名山驢贊曰閭善躍嶮　酉陽雜俎晉僧朗住金榆
山及卒所乘驢上山失之有人見者乃金驢矣樵者往
往聽其鳴響土人言金驢一鳴天下太平　明皇雜錄
張果常乘一白驢日行數萬里休則重疊之其厚如紙
置於巾箱中乘則以水噀之還成驢矣
　　　騾
古今注驢爲牡馬爲牝則生驘(同/騾)　玉篇馲􁖩驢父牛
母　說文駃騠馬父驢母也　爾雅翼蜀中縣有馬與
牛合而生者皆牛爲牡馬爲牝故今川廣皆產騾生於
廣者蹄輕產於蜀者蹄重以大武之遺體也馬力在前
髆驢力在髀驘力在腰騎乘者隨其力而進退之驘股
有鎻骨故不能生其狀大骨若臼而口小小骨若杵而
頭大小口啣大頭故不可出此驘之所以不滋息焉
蟫史騾不生育性剛善走視馬則小視驢則大北方人
多取以駕車力耐遠行而不困　潛確𩔖書驘似驢健
於馬舊非中國所產故漢書以爲匈奴竒畜　五雜組
驘之爲畜不見於三代至漢時始有之匈奴北地馬驢
游牝自相交合而生今北方以爲常畜其價反倍於馬
矣俗言驘骨無髓故不能交合生子　呂氏春秋趙簡
子臣陽城渠胥有疾醫云得白騾肝則生不得則死簡
子殺所愛白騾取肝與之　鄭棨傳信記上將登封泰
山益州進白騾至潔朗豐潤權奇偉異上遂親乘之柔
習安便不知登降之倦告成禮畢復乘而下纔下山㘭
休息未久而有司言白騾無疾而殪上歎異之謚曰白
騾將軍命有司具槥櫝疊石爲墓在封禪壇北一里餘
於今存焉　舊唐書呉少誠據蔡州地既少馬而廣畜
騾乘之教戰謂之騾子軍尤稱勇悍而甲仗皆畫爲雷
公星文以爲厭勝　洞冥記修彌國獻駮騾高十尺毛
色赤斑皆有日月之𧰼帝以金埏爲鏁絆以寶器盛芻
以飼之後變爲赤龍入雲去　揮麈錄徽宗御駮騾名
鵓鴿青
　
　
　
　
　
　
　
　
　
　
　
　
　
　格致鏡原卷八十三
欽定四庫全書
　格致鏡原卷八十四　　　大學士陳元龍撰
　　獸𩔖(三/)
　　　馬(上/)
總論　說文馬怒也武也𧰼馬頭髦尾四足之形　春
秋說題辭地精爲馬　易說卦乾爲馬爲良馬爲老馬
爲瘠馬爲駁馬震其於馬也爲善鳴爲馵足爲作足爲
的顙坎其於馬也爲羙脊爲亟心爲下首爲薄蹄爲曵
　天中記漢書曰漢中四星曰天駟旁一星曰王良王
良䇿馬車騎滿野元命苞云漢中四星曰騎一曰天駟
春秋合成圖曰王良主天馬也　地鏡圖銅器之精見
爲馬　春秋說題辭馬十二月而生應陰紀陽以合功
故人駕馬任重致遠以利天下月度疾故馬善走　春
秋考異郵陰合於八八合陽九八九七十二二爲地地
主月月精爲馬月數十二故馬十二月而生王者駕馬
故字以王爲馬　三才圖㑹馬火畜也火性徤决躁速
故易乾爲馬乾陽物也故其蹄圓臥先後足起先前足
陽病則陰勝故馬疾則臥　淮南子夫馬聾蟲也而可
以通志氣注喻無知也　抱朴子山中午日稱三公者
馬也　席上腐談馬徤物遡逆風而行則徤　中華古
今注馬自識其駒非其駒則齧煞之　說文驁駿馬也
以壬申日死乘馬者忌之　漢書禮樂志龍爲友注師
古曰唯龍可爲之友耳又天馬來龍之媒注應劭曰言
天馬者乃神龍之𩔖今天馬已來此龍必至之效也
漢書刑法志是猶以鞿而御駻突如淳注駻突惡馬也
　馬援傳御欵段註欵段馬名欵猶緩也言形段緩也
　埤雅馬之族不一駻馬則喜前駑馬則喜後故古之
御者駑馬以鞭爲主駻馬以轡爲主　越冀集馬有馬
黒在腎　天中記凡兵事急能致風雨突圍而走者蓋
有赭丹隨身耳赭丹者馬腹中所產之物用之念咒卽
致風雨如狗寶牛黄之類　淮南萬畢術馬毛大尾親
友自絶註取馬毛大尾置夫婦衣中夫婦自相憎矣
淮南子馬釐截玉　朝野僉載被馬咬者以燒鞭鞘灰
塗之蓋取其相服也　韓詩外傳顔回望吳門馬見一
匹練孔子曰馬也然則馬之光景一匹長耳故後人號
馬爲一匹　風俗通馬一匹俗說相馬及君子與人相
匹或曰馬夜行目明照前四丈故曰一匹或曰度馬縱
横適得一匹或說馬死賣得一匹帛或云春秋左氏說
諸侯相贈乘馬束帛帛爲匹與馬之相匹耳　演繁露
馬以匹爲數自古言匹馬皆一馬也文侯之命有馬四
匹不知當時何指韓詩外傳謂馬夜行目光所及與匹
練等或曰匹言價與匹帛等不知孰是因讀劉勰文心
雕龍其說爲長曰古名車以兩馬以匹蓋車有佐乘馬
有驂服皆以對並爲稱雙名旣定則雖單亦復爲匹如
匹夫匹婦之稱匹是也　能改齋漫錄左傳昭二十五
年左師展將以公乘馬而歸劉炫謂欲與公單騎而歸
此騎馬之漸也　羣碎錄孔頴達曰古人不騎馬故經
典不見至趙武靈王謀胡服騎射以教百姓李牧日殺
牛饗士習騎射始見於此又宋劉炫謂左氏左師展將
以公乘馬而歸此騎馬之漸子按古者服牛乘馬馬以
駕車不單騎也至六國時始單騎　楊愼外集古者以
馬駕車秦晉韓原之戰惠公乘小駟昭公元年晉荀吳
敗狄于大鹵始毁車崇卒而單騎自此始至六國時則
盡然矣蘇秦所謂車千乘騎萬匹是也鄭元解周禮大
司馬師帥執提云提謂馬上鼓(今按周禮注提馬上鼓/有曲木可提而擊也)
程伊川解易乘馬班如爲人馬異處皆謂單騎如今制
非也文王周公之時何嘗有單騎之說乎　演繁露宣
和鹵簿圖有誕馬其制用色帛周裹一方氈蓋覆馬脊
更不施鞍此其爲制必自古傳非意剙矣然名以爲誕
則其義莫究也蔡攸輩雖加辨釋終不協當按通典宋
江夏王義恭爲孝武所忌憂懼故奏革諸侯國制但馬
不得過二其字則書爲但不書爲誕也但者徒也徒馬
者有馬無鞍如人袒裼之袒也　吹萬集驏不鞍而騎
也　玉堂叢語明文廟北征金㓜孜墜馬鞍裂楊文敏
以所乘馬讓之自乘驏馬　文昌雜錄軍中以端午走
馬謂之躤栁(躤音/札)　席上腐談馬痛死者不可食食之
殺人而肝爲甚醫書云馬火畜也有肝而無膽木臟不
足故食其肝者死　抱朴子按九鼎記及青靈經言人
物之死俱有鬼也馬鬼常以晦夜出行狀如炎火　雜
俎馬鬼名賜　東觀漢記馬援於交阯鑄銅馬奏曰臣
聞行天者莫如龍行地者莫如馬臣援師事楊子阿孝
武帝時善相馬者東門京鑄作銅馬法獻之立馬於魯
班門外更名曰金馬門臣旣備數家骨法以所得駱越
銅鑄以爲馬高二尺五寸圍四尺五寸謹獻詔置德陽
殿下　研北雜志漢銅馬式藏周公謹家其初破爲數
段鑄工以藥銲栅之復完如新　史記諸名山川用駒
者悉以木偶馬代之　南史齊本紀後主始欲騎馬未
習其事俞靈韻爲作木馬人在其中行動進退隨意所
適其後遂善騎
詳𩔖　說文馬一歲曰䭴二歲曰駒三歲曰駣八歲曰
􁊎高六尺曰驕七尺曰騋八尺曰龍　爾雅馬八尺爲
駥　考工記國馬之輈深四尺有七寸田馬之輈深四
尺鄭注國馬高八尺田馬高七尺　埤雅馬八歲曰􁊎
馬八歲一變故从八也語曰七驄八白言馬至八歲驄
變而白矣　爾雅𤣥駒褭驂註𤣥駒小馬别名褭驂耳
或曰此即騕褭古之良馬名　爾雅青驪駽註今之鐵
驄　爾雅青驪驎驒註色有深淺斑駁隱𥻘今之連錢
驄　爾雅驪白雜毛鴇註今之烏驄　爾雅黄白雜毛
駓註今之桃花馬　爾雅陰白雜毛駰註陰淺黒今之
泥驄　爾雅彤白雜毛騢註卽今之赭白馬　爾雅四
蹢皆白首註俗呼爲踏雪馬　爾雅白達素縣註素鼻
莖也俗所謂漫髗徹齒　爾雅馬後足皆白名翑　漢
書郊祀志牲用駵駒注駵赤馬黒鬛尾也　郭子章馬
記黄馬黒喙曰騧今之淺黄色馬也宋明帝以騧字旁
似禍改作􁧜史稱文帝騧馬脊有肉鞍行則先作弄四
足　埤雅爾雅曰的顙白顚今之帶星馬也馬政論曰
顙有白毛謂之的盧又曰準上有旋毛及白毛者謂之
的吻凶俗云的顱非也　埤雅爾雅曰白馬黒鬛駱廣
雅曰白馬朱鬛駱今呼黄馬尾鬛一道通黒如界者爲
駱蓋馬無分於黄白皆謂之駱若今衣脊絡縫故曰駱
也　埤雅騲馬常小今俗謂之小馬驪馬白跨曰驈黄
白曰皇純黒曰驪黄騂曰黄蒼白雜毛曰騅赤黄曰騂
青黒曰騏青驪驎曰驒黒身白鬛曰頟豪骭白曰驔二目
白曰魚魚今謂之環眼馬馬之最下者也　格物總論
馬武獸種族最繁􁀙青馬騥青驪繁鬛馬驄青白雜毛
馬􁀙朱色馬騟紫色馬驖馬如鐵赤黒色騧黄脊黒喙
馬騽與驔驪馬黄脊騝驑馬黄脊驙白馬黒脊􁌧䮕皆
馬白額䮗白額至唇騵驑馬白腹騚四蹄皆白馵馬後
左足白騴馬尾本白駩白馬黒唇䮤白額馬駺􁀙尾白
馬􁀙馬一目白騩淺黒色􁁉亦黒色馬駹黒馬白面驎
馬黒唇駯馬口黒凡此𩔖者皆以色别之也　羣書考
索凡馬毛色之别九十一種叱撥之别八紅耳鴛鴦桃
花丁香青驑榆紫驑青之别二純青䕶蘭白純白烏之
别五純烏釣星厯面白脚䕶蘭赤之别五純赤釣星厯
面白脚䕶蘭紫之别六純紫釣星厯面白脚綠鬃䕶蘭
驄之别十一白驄釣星厯面白脚綠鬃䕶蘭駾之别十
一白驄釣星厯面白脚并烏青花黄任􁀙䕶蘭赭白之
别五純赭白釣星厯面白脚䕶蘭驑之别八棗金口燕
子黄黒釣星厯面白脚騧之别六純騧繡膊釣星厯面
白脚䕶蘭騅之别五純騅釣星厯面白脚䕶蘭騟之别
八青赤紫黄釣星厯面白脚䕶蘭馶䮧之别三駱起雲
銀鍾驃之别七赤驃銀鬃黄釣星厯面白脚䕶蘭北馬
以叱撥青白紫純色及綠鬃驑爲上驄赤驃騧白赤色
爲中荏騟驄駱馶䮧爲下　圅史古名馬有六駁白身
黒尾如六駁取獸中六駁武健者爲名　藻林馬高七
尺曰蚪文選方𤣥蚪之奕奕　爾雅翼騋宜於牧故釋
獸稱騋牝驪牡𤣥駒褭驂蓋言以騋爲牝以驪爲牡而
生𤣥駒則爲褭驂也　爾雅翼駵赤馬黒鬛明堂月令
五時駕馬而駵處其二春蒼龍秋白駱冬鐵驪夏用赤
駵中央用黄驑中央寓於季夏故所用物同而以色之
淺深爲之别也　史記冒頓圍高祖於平城所騎西方
盡白馬東方盡青龍北方盡烏驪南方盡騂馬
古名馬　漢禮樂志舜時景星出房地出乘黄之馬
王元長序夏后兩龍載驅璿臺之上注夏后啓有馬號
爲兩龍乘游璿臺以饗諸侯　吕覽伊尹說湯曰天子
須青龍之疋遺風之乘注皆馬名也馬行疾每在風前
故遺風於後也　汲冢書伊尹爲四正令正北請令以
野馬騊駼駃騠爲獻　馬記山海經曰北海内有獸狀
如馬名騊駼色青故馬之良者取以爲名駃騠生三日
而超其母　庶物異名疏牝靡馬名趙津女娟對簡子
曰妾聞昔者湯伐夏左驂牝驪右驂牝靡而遂放桀武
王伐殷左驂牝驥右驂牝䮲而遂克紂主君不欲渡則
已與妾同舟又何傷乎　太公六韜商王拘周伯昌於
羑里太公與散宜生以金千鎰得犬戎氏文馬駁身朱
鬛目如黄金項如鷄尾名曰鷄斯之乘以獻商王　周
書王㑹周公旦主東方所之青馬黑顛謂之母兒注馬
名　周書犬戎之馬赤鬛白身目若黄金名曰古(一作/吉)黄
之乘成王時來獻　列子周穆王命駕八駿之乘右服
􁘚(同/驊)驑而左綠耳右驂赤驥而左白􁖛(音/義)次車之乘右
服渠黄而左踰輪左驂盗驪而右山子　穆天子傳天
子命駕八駿之乘右服□(同/驊)驑而左綠耳右驂赤蘎(同/驥)
而左白􁁉(同/蟻)天子主車造父爲御□(音/泰)□(音/丙)爲右次車
之乘右服渠黄而左踰輪右盗驪而左山子柏夭主車
叅百爲御奔戎爲右東遊於黄澤宿於西洛歌曰黄之
池其馬歕沙皇人威儀黄之澤其馬歕玉皇人壽穀郭
註北唐之君來見以一驑馬是生綠耳八駿皆因其毛
色而名　拾遺記周穆王馭八龍之駿一名絶地足不
踐土二名翻羽行越飛禽三名奔霄夜行萬里四名越
影逐日而行五名踰輝毛色炳燿六名超光一形十影
七名騰霧乘雲而奔八名挾翼身有肉翅遞而駕焉按
轡徐行以匝天地之域　楊愼外集八駿之名見於列
子而他書所載互有不同􁘚驑漢書作華駵唐人名紫
驑今曰棗驑綠耳一作騄駬又作􁀙耳赤驥又作赤􁄵
宋世名好頭赤白􁖛􁖛古犧字形似牛渠黄一作駏騜
又名翠黄又名訾黄踰輪蜀都賦所謂魚文也馬目如
魚劉邵賦蓋如飛鶴馬似游魚山子又作屾子今之五
明馬又名玉頂又名叱撥又名玉抱肚又名花抱肚太
白詩所謂五花馬也古以爲竒今以爲忌曰破面孤蹄
鬼也不騎劉先主之的盧亦是此種的白也猶白頸烏
曰的脰烏盜驪一曰溫驪今之鐵青色荀子作纎離又
作淺驪盜驪言少竊驪色猶九扈名竊𤣥竊黄也又作
騊栗驪栗色也後代轉名騊駼　庶物異名疏劉氏音
義云盜驪竊驪也竊淺青色八駿既因色名竊驪爲得
之也按驪純黒色聊竊驪之色故曰淺青爲竊驪也爾
雅疏謂竊即古淺字　栁宗元八駿圖說周穆王八駿
後之好事者爲之圖其狀甚怪咸若騫若翔若龍鳯麒
麟若螳螂然　揚雄河東賦注翠龍穆天子所乘馬也
　管子桓公乘馬虎望見而伏公問管仲對曰意者君
乘駁馬而洀桓迎日而馳乎公曰然管仲曰此駁象也
駁食虎豹故虎疑焉　左傳唐成公有兩驌驦馬　左
傳昭二十九年衞侯來獻其乘馬曰啓服注啓服馬名
　古今注秦始皇有七名馬一追風二白兔三躡影四
追電五飛翮六銅雀七晨鳧　史記項羽駿馬名騅常
騎及敗於垓下乃歌曰時不利兮騅不逝　漂粟手牘
吕后時冬月見未央宫前有一紫燕后以爲不祥使侍
中陳當時逐之飛入廐内不得出値牝馬方仰首而嘶
遂飛入其口中便有紫雲覆於馬首頃之而滅當時奏
狀后異之詔有司專視此馬後生駒日馳數百里因號
曰紫燕　西京雜記文帝自代還有良馬九匹皆天下
之駿也一名浮雲一名赤電一名絶羣一名逸驃一名
紫鷰驑一名綠螭驄一名龍子一名驎駒一名絶塵號
爲九逸　漢書李廣利爲貳師將軍伐大宛國得汗血
馬名蒲梢作天馬之歌　西域贊孝武之世蒲梢龍文
魚目汗血之馬充於黄門注孟康曰四駿馬名一云大
宛馬虎脊魚目龍文鳯頸尾如蒲梢　西河舊事漢武
帝聞大宛有天馬遣李廣利伐之始得此馬有角爲竒
故漢武爲賦天馬之歌胡馬感北風之思遂頓羈絶絆
驤首而馳晨發京城食時至燉煌北塞山下嘶鳴而去
　張騫傳西域傳云大宛國别邑七十餘城多善馬馬
汗血言其先天馬子也漢書云初天子發書易云神馬
當從西北來得烏孫好馬名曰天馬及得宛汗血馬益
壯更名烏孫馬曰西極馬宛馬曰天馬云　神異經西
南大宛宛丘有良馬其大二丈鬛至膝尾委於地蹄如
汗腕可握日行千里至日中而汗血乘者當以綿絮纒
頭腰小腹以避風病其國人不纒也　宋膺異物志大
宛馬有肉角數寸　隋西域圖記大宛馬驑馬烏馬多
赤耳黄馬赤馬多黒耳惟耳色别自餘毛色與常馬不
異　馮奉世傳宣帝時至大宛得名馬𧰼龍而還師古
注言馬形似龍者　𤣥黄經大宛馬肉可以爲脯注血
凝於器煮可食味殊美食之使人徤行人善升　魏志
濊國果下馬漢桓時獻之注高三尺乘之可於菓樹下
行　曹瞞傳吕布有駿馬名赤兔人語曰人中有吕布
馬中有赤兔　庶物異名疏莊子曰齊之以月題蓋月
題額上當顱如月者所以𧰼顚之白易曰其於馬也爲
的顙蓋震二陰在上故爲的顙即的盧也乘之妨主馬
之貴者的吻相馬經馬白額入口者名榆鴈一名的盧
奴乘客死主乘棄市按蜀志先主乘的盧至檀溪墜水
備急呼曰的盧何不努力遂一躍五丈乃得過則的盧
吉馬也　寰宇記張飛有馬號玉追時歌曰人中有張
飛馬中有玉追　魏書張繡降而復反曹操所乘馬名
絶影爲流矢所中　魏文帝與孫權書纎驪馬朕常所
自乘甚調良善走數萬匹之極選乘之眞可樂也中國
雖饒馬其知名絶足亦時有之耳　獨異志魏曹彰性
倜儻偶逢駿馬愛之其主所惜也彰曰余有美妾可換
惟君所選馬主因指一妓彰遂換之馬號曰白鶻　穆
天子傳注魏時鮮卑獻千里馬白色兩耳黄名曰黄耳
　拾遺記曹洪武帝從弟有馬號曰白鵠此馬走時惟
覺耳中風聲足似不踐地數百里瞬息而至濟水足毛
不濕時人謂乘風而行一代神駿也諺曰憑空虛躍曹
家白鵠(一作/白鶴)　中華古今注曹眞有駃馬名爲驚帆言
其馳驟如烈風舉帆之疾　竹林七賢論王戎好乘巴
􁌧馬　呉郡疏支遁好乘馬其最愛者名曰頻伽嘗飲
頻伽於橋下馬溲處忽生蓮花人異之故名橋曰飲馬
　南史晉安帝義熈九年高麗獻赭白馬　渚宮舊事
司馬休之奔廣固慕容超欲害之休之不知常所乘騅
馬於牀前忽連鳴不食注目視鞍因試騎射裁出門外
便奔而馳行十里顧望所住已有收兵至矣乘馬南奔
殆而𫉬免後還荆州加騅馬揚武之號　晉載記苻堅
時大宛獻天馬千里駒皆汗血朱鬛五色鳳膺麟身命
羣臣作止馬詩而遣之示無欲也　晉穆帝紀姚襄爲
秦將黄眉所敗襄所乘馬曰黧眉騧日行千里是戰也
而馬倒秦兵擒而斬之　水經注老宿諺言赫連之世
有駿馬名曰白口驑　晉載記冉閔所乘赤馬曰朱龍
日行千里　北史昔慕容廆有駿馬赭白有竒相逸力
至雋光壽元年四十九矣而駿逸不虧雋竒之比鮑氏
驄命鑄銅以圖其像親爲銘贊鐫頌其傍像成而馬死
矣　南齊書楊玉夫殺蒼梧王太祖夜從承明門乘常
所騎赤馬入殿内驚怖既知蒼梧王死咸稱萬歲及太
祖踐祚號此馬爲龍驤將軍世謂爲龍驤赤　小說梁
武帝有良馬名照殿玉獅子　魏志突厥大畏長孫總
管稱其馬爲閃電　伽藍記後魏河間王元琛在秦州
遣使向西域求名馬遠至波斯國得千里馬號曰追風
赤驥次有七百里者十餘匹皆有名字以銀爲槽金爲
環鏁諸王服其豪富　北史王邵傳隋文帝所乘騧驑
馬脊有肉鞍　隋書隋焬帝令李景營遼東戰具於北
平賜御馬一匹名獅子􁀙　朝野僉載隋文帝時大宛
國獻千里馬騣曵地號曰獅子驄上置之馬羣陸梁人
莫能制郎將裴仁基曰臣能制之遂攘袂向前去十餘
歩踴身騰上一手撮耳一手摳目馬戰不敢動乃跨乘
之朝發西京暮至東洛隋末不知所在唐文皇勅訪之
同州刺史宇文士及得於朝邑市麵家挽磑騣尾焦秃
皮肉穿穴及見之悲泣帝自出長樂坡馬到新豐向西
鳴躍帝甚喜齒口並平飼以鍾乳仍生五駒皆千里足
也後不知所在　回紇傳唐太宗時東骨利幹國產良
馬首似槖它筋骼壯大日中馳數百里太宗時來其大
酋侯斤因使者獻之帝取其異者號十驥皆爲美名曰
騰霜白曰皎雪驄曰凝露驄曰懸光驄曰决波騟曰飛
霞驃曰發電赤曰流金􁧜曰翔麟紫曰奔虹赤厚禮其
使　酉陽雜俎骨利幹國獻馬名决波騟者近後足有
距　樂志唐太宗破竇建德乘馬名黄驄驃命樂工製
黄驄疊曲　金石錄太宗六馬其一曰拳毛騧黄馬黒
喙平劉黒闥時所乘其二曰什伐赤純赤色平世充建
德時所乘其三曰白蹄烏純黒色四蹄俱白平薛仁杲
時所乘其四曰特勒驃黄白色喙微黒色平宋金剛時
所乘其五曰颯露紫鷰驑平東都時所乘其六曰青騅
蒼白雜色平竇建德時所乘　馬記唐開元十二年太
原獻異馬駒其耳如筒左右各十六肋肉尾無毛二十
九年滑州刺史李邕獻馬一匹肉鬉麟腮嘶不𩔖馬聲
日行三百里名曰龍子　秦再思紀異錄天寶中大宛
國進汗血馬六匹一曰紅叱撥二曰紫叱撥三曰青叱
撥四曰黄叱撥五曰丁香叱撥六曰桃花叱撥上乃製
名一曰紅玉輦二曰紫玉輦三曰平山輦四曰凌雲輦
五曰飛香輦六曰百花輦復命圗於瑤光殿乃改爲觀
驥殿　名畫要錄開元内廐有飛黄照夜浮雲五花之
乘　明皇雜錄上所乘馬有玉花驄照夜白　異聞錄
唐寧王善畫馬花蕚樓壁上有六馬滾塵圗明皇最愛
玉面花驄風騣雲鬛纎悉備具後失去止存五馬　栁
宗元龍馬贊明皇在位靈昌郡得異馬於河其狀龍鱗
虺尾拳毛環目肉鬛居帝閑二十年遇禍亂帝西幸焉
至咸陽西入渭水化爲龍游泳而去不知所終　續博
物志千里馬寧遠所獻鬃拳紫色狀如八駿謂之紫驃
乘者必衣裘冒絮似胡兒抱持初馳三十里則皆旁側
難馴又馭三十里外乃駛然而去唯聞耳傍風聲如飛
箭唐肅宗時令李泌乘之往按保定早發扶風辰達保
定申歸奏事　杜陽雜編唐代宗廣德初范陽節度李
德山所貢九花虬額高九寸毛拳如麟頭頸鬃鬛眞虬
龍也每一嘶則羣馬聳耳以身被九花文故號爲九花
虬後以賜郭子儀貞元中上西幸有二馬一號神智驄
一號如意驑皆耳中有毛引之可長一尺(相馬經云耳/中有毛長一)
(尺者日/行千里)而進退緩急皆如上意故謂之功臣　國史補
德宗幸梁唯御騅馬號曰望雲騅駕還飼以一品料暇
日牽而視之必長鳴四顧若感恩之狀　元稹長慶集
德宗以八馬幸蜀七馬道斃惟望雲騅來往不頓　馬
記唐貞元中南詔獻統倫馬　酉陽雜俎唐秦叔寶所
乘馬號忽雷駮常飲以酒每於月明中試能豎越三領
黒氈及胡公卒嘶鳴不食而死　清賞錄李白有馬名
黄芝　畫鑒韓幹八馬圖二奚官引連錢驄　天中記
荆南節度使衞伯玉有馬名玉腕驑　廣異記唐鄭馴
有馬曰撒豆驄　梁史太祖以愛馬一丈烏賜㓂彥卿
　五代史劉旻據太原與契丹約爲父子契丹以黄驑
馬爲聘後與周世宗戰高平敗獨乘黄驑以歸遂與黄
驑治廐飾以金銀食以三品料號自在將軍　清異錄
魏王繼岌奉命伐蜀王衍苑馬數百皆逸足也繼岌猶
比選之得二十許匹格價不可言其名曰麝香騟錦耳
驄駱十二趂日驄偏界玉陷水騟長命驑孫兒驄籠菘
白八百哥掠地雲錦地龍雪面娘月影三玉尾騟撒沙
驑天花落旋風白窣地嬌六尺金　清異錄王昶傾金
錢市名馬凡得五匹各有位號曰金鞍使者千里將軍
致遠侯渥洼郎驥國公　清異錄吉祥座杜重威馬也
肉胡牀景延廣馬也　澠水燕談宋太宗朝府州折御
鄉貢馬特異格不甚高而日行千里口旁有碧紋如雲
霞因目曰碧雲霞　玉壺清話宋太宗御厩馬號碧雲
霞圉人飼秣稍跛倚失恭則蹄齧吼噴怒不可解從征
太原上下坂岡其平如砥下則伸前而屈後登高則反
之太宗甚愛上尊餘瀝時或令飲嘶鳴喜躍　梅堯臣
序碧雲騢者厩馬也莊憲太后臨朝以賜荆王王惡其
旋毛太后遂畱以備上閑遂爲御馬第一以其物肉色
碧如霞片故號之　邵氏聞見錄仁宗御馬名玉逍遙
色白乘之如輿輦圉人云馬行步有尺度疾徐皆中節
御者行速則以足攔之　李伯時天馬圗䟦一匹元祐
元年十二月十六日右騏驥院收于闐國進到鳳頭驄
八歲五尺四寸右一匹元祐元年四月初四日左騏驥
院收董氈進到錦膊驄八歲四尺六寸右一匹元祐二
年十二月廿三日於左天駟監揀中秦馬好頭赤九歲
四尺五寸一匹元祐三年閏月上元日泹溪進照夜白
　孔氏談苑神宗有馬名小烏曽以曹太后所送珠鞍
於福寧殿親試之　楓窻小牘徽廟常乘驄馬至太和
宫前忽宣平日所愛小烏其馬至御前馬足不肯進左
右鞭之益鳴跳不如調馴時圉人進曰此願封官耳上
曰猴子且官供奉况使小烏白身邪勅賜龍驤將軍然
後帖然就轡　研北雜志梅聖俞有馬名鐵獺　宋史
曲端有馬名鐵𧰼日馳四百里　韋居安梅磵詩詁姚
興有馬名青獅每親飼之若通其語言時取斗酒投大
盆中與馬同飲曰吾與汝同力報國紹興中竟與馬同
死於金主亮尉子橋之戰　戒菴漫筆呉興畢再遇字
德卿宋南渡時屢立戰功嘗騎一黒馬翹俊異常號黒
大蟲再遇甚愛之再遇卒其家以鐵絙覊之聞金鼓聲
奮迅有赴敵意家人曰將軍死汝莫生事馬聳動汪然
出涕哀鳴數聲而斃　岳珂桯史淳熙間宿松叛民汪
革有三馬號惺惺驑小驄騍番婆子駿甚　志林秦州
進一馬騣如牛領垂胡側立顚倒毛生肉端蕃人云此
肉騣馬也　宋名臣言行錄西夏有豪酋號青面夜义
有駿馬曰赤駝爲李顯忠所擒　桯史金主完顔亮常
所御小騅號小將軍　山堂肆考元世祖時于闐國獻
馬一曰二龍一曰鳳頭一曰花滿川　霏雪錄大德十
年西域貢千里馬其馬食肉每旦必以羊肉酥油沙糖
胡椒和飯秣之趙孟頫於杭州館中見之　事物紺珠
洪武初夏明昇獻良馬十其一白者得之貴州龍坑長
丈一尺頭高九尺足高七尺有肉隱起項下約厚五分
廣三寸餘貫膺絡腹至尾閭止精采明晃振鬛一鳴萬
馬辟易馳如躡雲賜名飛越峰又名撞倒山　庶物異
名疏正統四年六月西域撒馬兒罕遣使進良馬色𤣥
蹄額皆白賜名瑞頴詔畫史圗之　方洲雜言先朝西
域貢馬高九尺餘頸與身等昻舉若鳳今京師人家多
存畫本景泰末西域進白馬高如之頸亦𩔖焉後足脛
節間有二距毛中隱若鱗甲　畱青日札玉麟飛白玉
馴碧玉橋照夜璧銀河練瑤池駿飛雲白皆嘉靖時天
閑之選乘也　尸子我得民而治則馬有紫燕蘭池秀
騏逢騩　孫卿子騏驥纎離古之良馬也　廣雅馬屬
飛黄騶吾吉􁁉朱駮飛兔金喙腰褭走狐駃騠飛鴻野
麋腹丹騏驥騄駬驊驑駣􁖑汗血驒騱巨虛騀鹿　馬
賦其名則汗血山子桃驂綠耳金喙騰黄騶吾吉光蒲
稍􁀙服野麋蛾鹿白蟻鷄斯蜚鴻母兒遺風腰褭茲白
纖驪　馬記古之名馬有曰六駁者曰騶虞者曰騰黄
者曰飛兔者曰麒麟者六駁者必其白身黒尾如獸之
六駁者也騶虞者必其白質黒文如獸之騶虞者也騰
黄者必其縞身朱鬛如獸之騰黄者也飛兔者必其龎
然而蒼者也麒麟者必其粹然而黄者也非馬之有六
駁騶虞飛兔騰黄麒麟也乃馬之似六駁騶虞騰黄飛
兔麒麟也　漢書王褒傳駕齧䣛注良馬低頭口至䣛
故曰齧䣛　漢百官表昆蹏令丞注昆蹏好馬名也爾
雅曰騉蹄趼善陞甗注甗上大下小騉蹄蹄如趼而徤
上山秦時有騉蹄苑　神異經大宛有良馬鬛至膝尾
垂於地名曰簫稍謂尾之長者簫稍然搖動可起朔風
　庶物異名疏駁龍紫鹿文的􁑼魚皆馬名見陳琳武
庫賦　劉琬馬賦吾有駿馬名曰騏雄龍頭鳥目麟腹
虎胸尾如雲彗耳如插筒　庶物異名疏綠虵良馬名
見顔延之赭白馬賦綠蛇衞轂　白六帖囓雪飛黄中
黄驥子並馬名
　
　
　
　
　
　
　
　
　
　
　格致鏡原卷八十四
欽定四庫全書
　格致鏡原卷八十五　　　大學士陳元龍撰
　　獸類(四/)
　　　馬(下/)
相馬法　莊子吾相馬直者中繩曲者中鉤方者中矩
圓者中規是國馬也而未若天下馬也天下馬者若亡
若失若喪若一若是者超軼絶塵不知其所　呂氏春
秋古之善相馬者寒風氏相口齒麻朝相頰子女厲相
目衞忌相髭許鄙相􁩃投伐褐相胸脇管青相脣吻陳
悲相股脚秦牙相前贊君相後　伯樂相馬經馬頭爲
王欲得方目爲丞相欲得明脊爲將軍欲得强腹爲城
郭欲得張四下爲令欲得長眼欲得高匡眼睛欲得如
懸鈴紫艷光眼下懸𧖟懸鑿欲得成鼻孔欲得大鼻頭
欲得有王火字口中欲得赤膝骨欲圎而張耳欲相近
而竪小而厚伏龍骨欲得成頸欲得長雙趺欲得大而
突蹄欲得厚腹下欲得平有八字尾骨欲得高而垂
埤雅舊說相馬眼欲得有紫艷口欲得有紅光上脣欲
得緩下脣欲得急上齒欲鉤鉤則壽下齒欲鋸鋸則怒
耳欲如劈竹晴欲如懸鈴頭欲高如剝兔項欲起如飛
龍又曰人眼鳥目鹿背麟腹虎胸龜尾擎頭如鷹垂尾
如彗又曰望之大就之小筋馬也望之小就之大肉馬
也前視見目傍視見腹後視見足駿馬也毛束皮皮束
筋筋束肉肉束骨五者兼備天下之馬也又曰口中紅
白間色者壽鼻中紅色如米㸃書者壽眼中赤色如字
形者壽　齊民要術相馬五藏法肝欲得小耳小則肝
小肝小識人意肺欲得大鼻大則肺大肺大則能奔心
欲得大目大則心大心大則猛利不驚目四滿則朝暮
徤腎欲得小腸欲得厚且長腸厚則腹下廣方而平脾
欲得小膁腹小則脾小脾小則易養致瘦欲得見其肉
(謂前肩/守肉)致肥欲得見其骨(骨謂/頭顱)馬龍顱突目平脊大腹
䏶重有肉此三事備者亦千里馬也水火欲得分(水火/在鼻)
(兩孔/間也)上脣欲急而方口中欲得紅而有光此馬千里頷
下欲深下脣欲緩牙欲去齒一寸則四百里牙劍鋒則
千里嗣骨欲廉如織杼而濶又欲長(頰下側/八骨是)目欲滿而
澤眶欲小上欲弓曲下欲直素中欲廉而張(素鼻/孔上)陰中
欲得平(股/下)主人欲小(股裏上/近前也)陽裏欲高則怒(股中上/之主人)額
欲方而平八肉欲大而明(耳/下)𤣥中欲深(耳下/近牙)耳欲小而
銳如削筒相去欲促𩮰欲戴中骨高二寸(𩮰中/骨也)易骨欲
直(眼下直/下骨也)頰欲開赤長膺下欲廣一尺以上名曰挾(一/作)
(扶/)尺能久走鞅欲方(頰/前)㗋欲曲而深胸欲直而出(髀間/前向)
鳧間欲開望視之如雙鳧頸骨欲大肉次之髻欲桎而
厚且折季毛欲長多覆肝肺無病(髮後/毛是)背欲短而方脊
欲大而抗脢筋欲大(夾脊/筋也)飛鳧見者怒(胸欲/筋也)三府欲齊
(兩骼及/中骨也)尻欲頽而方尾欲減本欲大脇肋欲大而窪名
曰上渠能久走龍翅欲廣而長升肉欲大而明(髀外/肉也)輔
肉欲大而明(前脚/下肉)腸欲充腔小(腔/膁)季肋欲張(短/肋)懸薄欲
厚而緩(脚/腔)虎口欲開(股/肉)腹下欲平滿善走名曰下渠日
三百里陽肉欲上而高起(髀外/近前)髀欲廣厚汙溝欲深明
直肉欲方能久走(髀後/肉也)輸(一作/翰)䑕欲方(直肉/下也)朒肉欲急
(髀裏/也)間筋欲急短而減善細走(輸䑕/下筋)機骨欲舉上曲如
懸匡馬頭欲高距骨欲出前間骨欲出前後(外鳧臨/蹄骨也)附
蟬欲大前後目(夜/眼)股欲薄而博善能走(後髀/前骨)臂欲長而
膝本欲起有力(前脚膝/上向前)肘後欲開能走膝欲方而庳髀
骨欲短兩肩骨欲深名曰芙蕖怒蹄欲厚三寸硬如石
下欲深而明其後開如鷂翼能久走　相馬經相馬之
法先除三羸與五駑乃相其餘大頭小頸一羸也弱脊
大腹二羸也小頸大蹄三羸也大頭緩耳一駑也長頸
不折二駑也短上長下三駑也大骼短脅四駑也淺髖
薄髀五駑也廻毛在目下名曰承淚不利人也口中有
墨曰烏銜馬短壽脊欲如伏龜兩邊有廻毛曰騰蛇殺
主　國憲家猷口中色如日月光者行千里　相馬經
馬生下墮地無毛行千里尿舉一脚行五百里蘭筋竪
者千里馬膝如團麴千里馬一歲上下齒二十四歲齒
黄三十四歲齒落不復出　法苑珠林佛說馬有八態
一態者解覊韁時便掣車欲走二態者車駕跳梁欲囓
其人三態者便舉前兩脚掣車而走四態者便蹋車鈴
五態者便人立持軛摩身抄車却行六態者便傍行斜
走七態者便掣車馳走得値濁泥止住不行八態者懸
篼餧之熟視不食其主牽去欲駕之時遽含噏噬飲食
不得　國憲家猷馬四年而兩齒五年而四齒六年而
六齒成矣七年而右一齒缺八年而上下兩邊各一齒
缺九年而上下盡缺十年而下兩齒齨十一年而下四
齒齨十二年盡齨十七年上四齒齨十八年盡齨十九
年上兩齒平二十年上四齒平年之長少惟馬齒最準
故人自謙曰犬馬之齒長矣(齨音舅齒/如臼也)　酉陽雜俎馬
體名有輸䑕外鳧烏頭龍翅虎口猪槽飼馬石灰泥槽
汗溝繫門三事落駒廻毛在頸白馬黒馬鞍下腋下廻
毛在脇白毛左右後足白白馬四足黒目下横毛黄馬
白喙旋毛在吻後汗溝上通尾本目赤睫亂及反睫白
馬黒目目白却視並不可騎夜眼名附蟬户肝名縣峰
亦曰雞舌　相馬經目成人者行千里注視童子中人
頭足皆見　馬記栁子晉問曰晉國名馬堅骨䦨筋注
一筋從𤣥中出謂之䦨筋𤣥中謂目上痕如井字闌筋
竪者千里　李燾長編兀祐中西域貢馬龍顱而鳳膺
虎脊而豹章振鬛長鳴萬馬皆瘖　爾雅疏旋毛在腹
下如乳者千里馬也旋毛在肘後者名減陽幹脅也旋
毛在脅者名茀方旋毛在背者名闋廣　全雅馬之駿
者溺皆射前足　東觀漢記聞武帝歌天馬治赤汗今
親見其然血從前髆上小孔中出　漢書烏秅國出小
步馬注孟康曰種小能步也師古曰小細也細步言其
能蹀足即今所謂百步千跡者也豈謂其小種乎　集
異記寧王得二馬其一價一千緡一五百緡坐客觀之
不相上下莫測其價之懸殊寧王令驗之馳驅數四乃
顧千緡者曰此馬緩急百返蹄下不起纎塵復顧五百
緡者曰此馬往來十過足下頗生塵埃以此品其高下
焉　淮南子日之行也不見其移也騏驥背日而馳草
木爲靡懸峰爲薄而日在其前矣注懸峰馬蹄下雞舌
也　海客日談子過其父爲跨竈解者紛紛聞邊徼中
相馬者言馬前蹄之上有兩空處名曰竈門凡善走之
馬前蹄之痕印地則後蹄之痕反在前蹄之先故軍中
人謂之跨過竈門　本草綱目馬夜眼在馬足膝間有
此眼能夜行故名凡卒死尸厥用白馬前膝夜目二枚
白馬尾十四莖合燒爲末以苦酒丸如豆粒湯灌下二
丸卽甦
產馬處　山海經羆差之山多馬　山海經夸父之山
北有林焉名曰桃林中多馬造父於此得驊驑騄耳之
乘獻周穆王　寰宇記晉石樓有屈產泉相傳昔有白
馬母飲茲泉生得龍駒春秋曰晉屈產之乘蓋此地生
良馬也　武帝紀元狩二年夏馬生余吾水中在朔方
北元鼎四年秋馬生渥洼水中注南陽新野有暴利長
當武帝時遭刑屯田敦煌數於此水傍見羣野馬中有
竒者與凡馬異來飲此水利長先作土人持勒絆於水
傍後馬旣玩習之遂持勒絆收得其馬獻之欲神異此
馬云從水中出　述異記漢樂浪郡出果下馬高三尺
　虞衡志德興產果下小駟以瀧水者爲最高不踰三
尺駿者有兩脊骨　孔六帖磨鄰有千里馬傳爲龍種
　洽聞記浴馬港疎水流也漢時有馬數百匹出其中
馬形皆小似巴滇馬遂名其孔爲馬穴初得此馬乘出
沔水上浴之遂名其處曰浴馬溉沔頓宿今名騎亭三
國時陸遜攻襄陽又値此穴中有馬十匹遜載還建業
　杜陵集山東產徤馬下者日馳二百里所以兵常當
天下　資暇錄成都府出小駟以其便於難路號爲蜀
馬今宣城郡亦有小馬時人皆呼爲宣州蜀馬語習不
悟良可笑焉有似中宗時時人呼姚丞相爲陜州吳兒
(同州桂/麞亦然)　羣書考索凡馬以生於黄河之中子河汶者
爲善種出環慶者次之秦渭馬雖骨格高大而蹄薄多
病文雅諸州爲下止給本處兵給充鋪馬契丹馬骨格
頗劣河北孳生者曰本羣馬因其水土服習而少疾又
泉福州及興化軍亦有州嶼馬皆低弱不堪披甲惟以
給本道廂軍及江浙諸處鋪馬用之　馬記紹興七年
五月廣右進出格馬十匹上畱其一餘付殿前司上曰
馬之良者不必西北　華陽國志滇池縣有澤水周廻
二百里所出深廣下流淺狹似如倒流故俗曰滇池長
老傳言池中有神馬與家馬交則生駿駒世稱滇池駒
日行五百里　一統志瀧水縣出者爲最高不踰三尺
駿者有兩脊骨號雙脊馬健而能行　海槎餘錄馬產
於海南者極小只可仵之驢騾而身稍長耳毛片不殊
于中州當少剪鬃時極駿可愛然騎駛則無長力上等
價可四兩尋常價不出二兩　南蠻傳越睒之西多薦
草產善馬世稱越睒駿始生若羔歲中紐莎縻之飲以
米瀋七年可御日馳數百里　一統志龍馬泉在西和
縣每春夜牝馬飲泉自然懐駒初無毛色以氈裹之經
數月生毛不三歲與大宛馬同　崔鴻十六國春秋驍
騎將軍呂光封西域王上疏曰唯龜茲據三十六國之
中天驥龍驤騕褭丹髦萬計盈廐雖伯益更生衞賜復
出不能辨也　隋書吐谷渾有青海周廻千餘里中有
小山其俗至冬輙放牝馬於其上言得龍種嘗得波斯
草馬放入海因生驄駒日行千里故時稱瀚海驄馬
回紇傳黠戛斯古堅昆國也畜馬至壯大以善鬭者爲
頭馬　癸辛雜志西域有馬高丈餘人皆行於馬腹下
往來無碍　太平廣記吐火羅國波訕山陽石壁上有
一孔恒有馬尿流出至七月平旦石崖間有石閣道便
不見至此日厭噠人取草馬置池邊與集生駒皆汗血
日行千里今名無數頗梨隨西域中浴須臾即回　天
中記朝鮮有麒麟窟在平壤府浮碧樓下東明王養麒
麟馬處也世傳王乘麒麟馬入窟從地中出朝天石升
天至今石上有馬跡
養馬　周禮馬質禁原𧖟注原再也天文辰爲馬𧖟書
𧖟爲龍精月直大火則浴其種是𧖟馬同氣物莫能兩
大禁再𧖟者爲傷馬歟　禮月令季春合纍牛騰馬游
牝于牧註騰馬方春通淫乘匹故超騰使牡就牝欲孶
生蕃也　禮月令仲夏游牝别羣則繫騰駒注季春妊
孕已遂故仲夏不使同羣拘繫騰躍之駒防踶齧也
顔氏家訓詩駉駉牡馬江南本皆作牝牡之牡河北悉
爲放牧之牧鄴下博士見難云駉頌既美僖公牧于坰
野之事何限騲騭乎余答云按毛詩駉駉良馬腹幹肥
張也若作放牧之意通於牝牡則不容限在良馬獨得
駉駉之稱良馬諸侯以充朝聘郊祀必無騲也今以詩
傳良馬通於牧騲恐失毛氏意　漢書孝景時街巷阡
陌馬成羣乘牸牝者不得聚㑹　孔氏雜說俗呼牝馬
爲課馬出唐六典凡牝四游五課羊則當年而課之課
爲歲課駒犢　席上腐談北地馬羣每一牡將十餘牝
而行牝皆隨牡而不入他羣　周禮夏官春祭馬祖執
駒夏祭先牧頒馬攻特秋祭馬社臧僕冬祭馬步獻馬
講馭夫注馬祖天駟星也先牧始教人牧馬者馬社廐
中土臧馬步神爲災害馬者講擇其良者以獻於王也
　周禮趣馬掌贊正良馬巫馬掌養疾馬庾人掌十二
閑之政教以阜馬圉人掌芻牧以役圉師凡大祭祀朝
覲㑹同毛馬而頒之凡軍事物馬而頒之註毛馬齊其
色物馬齊其力　禮書天子十二閑馬六種每馬一圉
每乘一師三乘馬十二匹三皁爲繫三十六匹六繫爲
廐二百一十六匹六廐成校校有左右則十二廐合三
千四百五十六匹種各一廐廐有左右則一種四百三
十二匹良馬五種則合二千一百六十匹又駑馬一種
三良馬一種之數則爲千二百九十六匹五良一駑凡
三千四百五十六匹邦國六閑四種家四閑二種蓋諸
侯及大夫廐無左右則良馬三居三廐合六百四十八
匹駑馬三良馬一種之數居三廐亦六百四十八匹凡
千二百九十六匹家四閑二種一良居一廐二百一十
六匹駑三之居三廐爲六百四十八凡八百六十四匹
諸侯六閑彼衞文公之騋牝三千齊景之馬千駟三千
則近於天子十二閑之數而千駟又過之是皆僭侈而
違禮者也　周禮校人掌王馬之政辨六馬之屬種馬
一物戎馬一物齊馬一物道馬一物田馬一物駑馬一
物注種馬馬之善育者玉路駕種馬戎路駕戎馬金路
駕齊馬象路駕道馬田路駕田馬駑馬給宮中之役
禮月令季秋天子教于田獵命僕及七騶咸駕注僕戎
僕天子馬有六種各一騶主之并總主六騶者爲七騶
也皆以馬駕車　漢百官表家馬令丞尉師古注家馬
者主供天子私用非大祀戎事軍國所須故謂之家馬
也　孔六帖飛龍廐曰以八馬列宮門之外號南衙立
仗馬　杜詩注唐令諸掌牧馬以小官字印左膊以年
辰印印右髀以監名依左右廂印印尾側至二歲起者
量其强弱漸以飛字印左廂髀膊細馬俱以龍形印印
項左官馬賜人者以賜字印配諸軍及符傳送驛者以
出字印並印右頰　唐六典凡外牧進良馬印以三花
飛鳳之字而為誌焉尚乘奉御掌内外閑之馬辨其麤
良而率其習教六閑一曰飛黄二曰吉良三曰龍媒四
曰騊駼五曰駃騠六曰天苑左右凡十有二閑分爲二
廐一曰祥麟二曰鳳苑以繫飼馬　名畫要錄開元天
寶間承平日久世尚輕肥多愛三花飾馬郭若虛家藏
貴戚閱馬圗中有三花馬蘇大參家有韓幹畫三花御
馬晏元獻家藏一畫虢國出行圗亦有三花馬三花者
剪綜爲之辮　杜甫詩蕭蕭千里馬箇箇五花文註馬
鬛剪爲五花或三花𧰼天文王良星也　羣書考索六
邊長吏擇牙吏入蕃招募良馬詣京師至則估馬司定
其直御馬有三等袛應馬引駕馬從馬其次給用又有
十五等一簡中馬二不得久使馬三添價馬四國信馬
五臣寮馬六諸班馬七御龍直馬八捧日龍衞馬九拱
聖馬十驍騎馬十一雲騎馬十二天武馬猛馬十三雜
配事馬十四雜使馬十五馬鋪馬　羣書考索凡馬羣
之號十七字左騏驥院捧日馬内瓦倒印驍騎馬内中
溝横印龍猛馬外尾側正印干字左騏驥院龍猛馬内
溝正印雜使馬内溝横印遞馬内瓦倒印右騏驥院雜
使馬外瓦横印遞馬外尾側横印上字左騏驥院給諸
班直諸軍員馬臨時印無定所立字右騏驥院給諸班
直諸軍長行馬外人所印永字左騏驥院給諸班直諸
軍長行馬外人所印又諸監三歲馬亦永字印瓦骨官
字蕃戎所貢之馬及歲時所市之馬初用之牡印其項
牝印其頂諸監牧駒主歲亦如之凡馬骨相應圗法可
充御馬者以官字印其項令圉師調習之吉字兩院諸
馬自龍猛馬已上稍駔駿者印以備近臣中謝生辰所
賜及揀選支用又坊馬部至京選配他處亦以吉字印
汗溝天字國信馬及諸班拱聖驍騎馬舊用天字印
楊鉅翰林志學士初入院賜馬一匹謂之長借馬　羣
書考索周之汧渭魯之坰野漢之樓煩唐之沙苑此西
北牧馬之地也六朝置區於閩越藏之内地錢氏置監
於婺女號爲馬海此東南牧馬之地也　述異記東海
島龍川穆天子養馬處有龍芻草馬食之一日行千里
　漢書衞綰奏馬齒未平不得出關　酉陽雜俎𤓰州
飼馬以薲草沙州以茨萁凉州以勃突渾蜀以稗草以
蘿蔔根飼馬馬肥安北飼馬以沙蓬狼針　博物志馬
食榖則足重不能行　國憲家猷秣馬之法必視其齒
厯勞逸而調息之　潛確𩔖書元文宗時雲南行省言
亦乞不薜之地牧馬歲給鹽以每月上寅日噉之則馬
俱無病比因伯忽叛亂雲南鹽不到馬多病死詔命四
川行省以鹽給之　續秘笈凡馬至秋高則甚肥此而
急馳驟之不三舍而馬斃矣以其臕未實也於是擇其
尤良者加以控馬之方每日步馬二三十里俟其微汗
則縶其前足不令之跳蹈躑躅也促其銜轡不令之飲
水齕草也每日午後控之至晩或晩控之至黎明始散
之牧塲中至次日又復如是控之至三五日或八九日
則馬之脂膏皆凝聚於脊其腹小而堅其臀大而實向
之青草虛臕至此皆堅實凝聚卽盡力奔走而氣不喘
卽經陣七八日不足水草而力不竭　獨異志東晉大
將軍趙固所乘馬暴卒令三十人悉持長竿東行三十
里遇丘陵社林即散擊俄頃擒一獸如猿持歸至馬前
獸以鼻吸馬馬起躍如舊今以獼猴置馬廐此其義也
　南部新書劉三復能記三生事云曽爲馬馬常患渴
望驛而嘶傷其蹄則連心痛後三復乘馬過磽确之地
必爲緩轡有激石必去之　珍珠船接伴使耶律永興
副姚跂回張向問北馬有割去肺者遂無病能行果否
云有之其法飲以醇酒於腋間破之　抱朴子韓子治
嘗以地黄甘草啖五十歲老馬以生三駒又百三十歲
乃死　史記楚莊王有愛馬衣以文繡置華屋下席以
露牀㗖以棗脯　馬癖記王武子好馬非馬不行正旦
則栁葉金障泥上元則滿月韀清明則剪水鞭重午則
籠嬌鞁中秋則玉櫳總絡頭重陽則蟬兒鐙春秋社則
塗金鞁冬至則嘶風鐙除日則藥玉鞍每節則飼馬以
明紗豆薔薇草　三國典略北齊高緯御馬皆藉以氈
罽被以金玉食物有十餘種號爲駁龍儀同其將合牝
牡則設青廬黼帳　唐書王毛仲高麗人從帝東封取
牧馬數萬匹每色一隊相間如錦繡天子才之
舞馬　山海經大樂之野夏后啓於此舞九代馬乘兩
龍　曹植獻文帝馬表臣於先武皇帝世得大宛紫騂
馬一匹形法應圗善持頭尾教令習拜今輙已能又能
行與鼓節相應謹以奉獻　宋書宋大明五年吐谷渾
拾寅遣使獻舞馬　張裕傳梁武天監四年褉飲華光
殿其日河南國獻赤龍駒能拜伏善舞　珊瑚鉤詩話
唐開元中教舞馬四百蹄衣以文繡飾以珠玉和鸞金
勒星粲霧駁俯仰赴節曲盡其妙每舞藉以巨榻　樂
志𤣥宗嘗以馬百匹盛飾分左右施三重榻舞傾杯數
十曲壯士舉榻馬不動樂工少年姿秀者十數人衣黄
衫文玉帶立左右每千秋節舞於勤政樓下　明皇雜
錄𤣥宗教舞馬分爲左右部有名稱曰某家驕其曲曰
傾盃樂數十馬皆衣以錦繡絡以金鐸每樂作奮首鼓
尾縱横應節祿山取數十匹歸范陽後爲田承嗣所得
不知其伎也一日大饗樂作馬聞樂而舞廐人以爲妖
擊之而斃焉　演繁露唐中宗景龍文館記已有舞馬
非明皇剙教也　杜氏通典鳳花廐有蹀馬俯仰騰躍
皆合節奏　稗史𩔖編唐宴吐番蹀馬之戲皆五色彩
絲金具裝於鞍上加麟首鳳翅樂作馬皆隨音蹀足宛
轉中節
異馬　孝經援神契王者德至山陵則澤出神馬　漢
書音義騕褭者神馬也赤喙黒身　瑞應圖乘黄王者
輿服有度則出飛兔者神馬之名也日行三萬里禹治
水勤勞歴年救民之害天應其德而至　符瑞圗騰黄
者神馬也其色黄王者德御四方則至一名吉光此馬
無死時一名乘黄亦曰飛黄或作吉黄或曰翠黄一名
紫黄其狀如狐背上有兩角出白民之國乘之壽三千
歲黄帝乘之　淮南子黄帝治天下飛黄服皁　洞冥
記東方朔遊吉雲之地越扶桑之東得神馬高九尺股
裏有旋毛如日月狀如月者夜光如日者晝光毛色隨
四時之變帝問朔曰昔西王母乘靈光之輦以適東王
公之舍稅此馬於芝田而食芝草王公怒棄馬於清津
天岸臣至王公壇因騎而返繞日三匝此馬入漢關關
已半掩帝問其名曰步景　文苑英華梁太清元年四
月神馬出五月丁酉朔詔以馬寶示羣臣　漢書注大
宛國有高山其上有馬不可得因取五色母馬置其下
與集生駒皆汗血因號曰天馬子云　華山志玉女祠
有馬一匹神靈異常夜聞嘶噉之聲頂上隱者常見之
　郭子章馬記伏羲時龍馬負圗出河遂則其文以畫
八卦　漢書注乘黄龍翼馬身黄帝乘之而仙　尚書
中候堯時龍馬銜甲赤文綠色臨壇上甲似龜廣袤九
尺圓理平上五色文有列星之分斗政之度帝王錄紀
之　瑞應圖龍馬者仁馬也河水之精高八尺五寸長
脛身有鱗甲骼上有翼旁有垂毛鳴聲不哀蹈水不没
有明王則見也　太平清話許松臯云河圖龍馬旋毛
若初生小兒髮　列子舜駕五龍馬行康衢　洞冥記
脩彌國有馬如龍名曰藏空謂騰虛逐日藏形空中惟
聞聲也　遯甲開山圖隴西神馬山有淵池龍馬所生
　韻府續編青海之傍馬多龍種號龍孫　西域傳箇
失密出龍種馬世傳地本龍池龍徙水竭故往居之
馬記金龍池在馬邑縣後魏時池有二龍化馬一驪一
黄遇天陰晦輙出民間牝馬遇之生駒神駿或有角如
鹿茸然又唐王昌遇落魄仙授以道術歸呼馬送之瞬
息至家馬化爲龍入瀘川澤中又峨眉縣昔有一馬馳
走如飛邨民攫捕傷足投之池中一夕雷雨大作劈山
而去　唐書天寶中隴右節度皇甫惟明奏龍支縣人
厙狄孝義有馬生龍駒經九旬有九日身有鱗而不生
毛臣就檢視時有慶雲五色遙覆馬上久而不散請付
史官　一統志貴州養龍坑有靈物藏其下當春初夷
人立栁坑畔擇牝馬繫之已而雲霧晦冥𩔖有物與接
其産必龍駒　馬記明永樂庚子冬十月山東諸城縣
民崔友諒以龍馬來獻其色青蒼肉騣𨼆起背有奇文
交互錯綜若龍鱗然赤鬛肉尾麟臆鳳膺敖膄潤澤狀
甚奇異詢諸其民云所居之地有潭瀕海深不可測時
有神物蜿蜒雲霧之中隱見潭上家有牝馬恒牧於兹
忽一夕風雲驟作遂産此馬若有神異撝呵光彩照耀
上燭霄漢遠邇嗟異咸曰此龍馬也宜聞於朝以彰天
庥爲千萬世太平之光　蜀志馬鳴溪昔土人鄭氏牧
溪上馬產龍駒四蹄利爪朱騣頳尾高七尺振鬛長鳴
躍於水故名　瑞應圖玉馬者王者清明尊賢則至
瑞應圖玉澤馬者師曠時來　爾雅野馬注如馬而小
出塞外　說文䮩􁀙野馬出北海形似鹿　天中記瑞
應經云佛生之日王家青衣復產一兒廐中白馬亦乳
白駒奴字車匿馬曰犍陟王常使隨太子本起經云其
駒毛色純白騣􁀙貫珠名爲蹇持奴曰闡持　起世經
轉輪王有紺馬之寶名婆羅訶色青體尾毛悅澤頭黒
髮披有神通力騰空而行日初出時乘此馬寶周流大
地還至本宫乃始進食　神異記西海有白馬朱髦河
伯使者乘之如飛所至之國雨水滂沱　鳥獸續考山
馬形如鹿差黒二角眼下復有二眼日閉夜開以燭物
　海語海馬色赤黄高者八九尺逸如飛龍山食而宅
海蓋龍種也東南島夷老於泛海者間一見云　楊文
公談苑海馬骨水火俱不能毁惟漚以腐糟隨毁徐鉉
得海馬骨上脛可長三尺腦骨若斷柱積柴焚三日不
動以腐糟纔漚之遂爛焉　華陽國志㑹無縣有元馬
祠家人牧山下或產駿駒元馬子也　山海經一臂國
有黄馬虎文一目而一耳　寰宇記電白海中出􁀙馬
似馬而牛尾　禮斗威儀君乘火而王南海輸駮馬
山海經敦頭之山中多􁘂馬牛尾白身一角音如虎滑
水中多水馬如馬而文臂牛尾其音如呼　周書王㑹
解俞人雖馬注俞東北夷雖馬嶲如馬一角　周書義
渠茲白者白馬鋸齒食虎豹
馬異　廣博物志周幽王生之歲有馬化爲狐　史記
秦孝公二十一年有馬生人昭公二十年牡馬生子而
死　捜神記漢文帝十二年呉地有馬生角在耳前上
向右角長三寸左角長二寸皆大二寸漢哀帝建平三
年定襄有牡馬生駒三足隨羣飲食五行志以爲馬國
之武用三足不任用之𧰼也晉大興二年丹陽郡吏濮
陽演馬生駒兩頭自項前生别生而死此政在私門二
頭之𧰼也其後王敦陵上　普書武帝太熙元年遼東
有馬生角在兩耳下長三寸愍帝建興二年九月蒲子
縣馬生人　南史陳太建四年西衡州獻馬生角　捜
神記魏齊王嘉平初白馬河出妖馬夜過官牧邊鳴呼
衆馬皆應明日見其迹大如斛行數里還入河　靈鬼
志陳安爲河間王顒給使甚壯徤常乘一馬駿快非常
後馬死雙赤蛇出其鼻　唐五行志大和九年易定馬
飲水因吐珠一以獻　北夢𤨏言路巖成都移渚宮所
乘馬忽作人語且曰蘆荻花此花開後路無家不久及
禍　葛洪神仙傳章震號王子能以泥作馬日行千里
　大唐竒事京洛富人王武者得一馬白色如一團美
玉其鬃尾赤如朱馳驟之駛非常馬得及武將以獻大
將軍薛公其馬忽於廐中大嘶一聲後化爲一泥塑之
馬立焉武大驚訝遂焚毁之　南渡錄康王宋徽宗第
九子質於金間道奔竄倦息崔府君廟有馬在側王躍
馬南馳一日行七百里河旣渡而馬不前下視之乃泥
馬也　存心錄宋高宗紹興二十六年成都郫縣地出
銅馬高三尺工制甚精中宵風雨忽聞嘶聲時以帝㤀
金人之仇而神怒也　渚宮故事宋沈攸之爲荆州刺
史廐中有羣馬每夜輙騰擲驚嘶攸之令人於櫪邊伺
之見一白駒以繩縛腹超軼如飛掩之不及視廐猶闔
蹤入閣内問内人惟愛妾馮月華臂上玉馬以綠繩穿
之臥輙置枕下夜或失所在旦則如故視其蹄果有泥
迹攸之亡不知所往　聞奇錄沈傳師爲宣武節度使
堂前忽馬嘶其聲甚近似在堂下掘之深丈餘得一玉
馬高三二寸長四五寸嘶則如壯馬之聲其前致碎硃
砂貯以金槽糞如菉豆而赤如金色沈公恒以硃砂餵
之
　
　
　
　
　
　
　
　
　
　
　
　
　
　
　
　格致鏡原卷八十五
欽定四庫全書
　格致鏡原卷八十六　　　大學士陳元龍撰
　　獸𩔖(五/)
　　　牛
總論　説文牛為大物天地之數起於牽牛　易坤為
子母牛　嵩高記山有大松或千歲其精變為牛　造
化權輿坤陰物也牛故蹄坼陰病則陽勝故牛疾則立
牛陰物故起先後足卧先前足　席上腐談牛順物乗
順風而行則順　埤雅牛耳無竅以鼻聽也牛之為物
病則耳燥安則温潤而澤故古之視牛者以耳管子云
凡聼宮如牛鳴窌中牛含宮聲柳子以為黄鐘在脰也
　義訓牛之聲曰牟　周禮内饔掌共后及世子之膳
羞辨腥臊羶香之不可食者曰牛夜鳴則庮注庮臭也
牛夜鳴則反常其肉必臭　王制諸侯無故不殺牛註
榖者民之命牛植榖故王法禁殺　天中記世本曰􁊚
作服牛􁊚黄帝臣也又曰少昊時人始駕牛　山海經
稷之孫曰叔均是始作牛耕注始用牛犁也　宋祁筆
記古者牛唯服車書曰肇牽車牛易曰服牛乗馬漢趙
過始教人用牛耕王弼傳易曰牛稼穡之資是不原漢
始牛耕之意　嶺表録異瓊州不産驢馬人多騎黄牛
亦餙以鞍韉加之銜勒可騎者皆自小習其歩驟甚穩
快　周禮封人掌飾其牛牲設之楅衡置靷供其水藳
注楅衡所以持牛令不觸人也　庶物異名疏楅衡易
所謂牿者也説文施横木於牛角以防其觸鄭𤣥謂楅
設於角衡設於鼻如椵狀釋云如椵狀者漢時有置於
犬之上謂之椵故舉以况衡升菴云椵音加今曰闖筒
字書闖出頭貌　周官牛人掌養國之公牛以待政令
祭祀供享牛求牛賓客供積膳牛饗食供膳羞牛軍事
供犒牛喪事供奠牛軍旅供兵車之牛　禮帝牛不吉
以為稷牛帝牛必在滌三月稷牛惟具所以别事天神
與人鬼也天子以犧牛諸侯以肥牛大夫以索牛　溪
蠻叢笑客多行桃源路洞中占軍事勝負及疾病祈禳
皆以牛用名例牛　白樂天詩鄭牛識字吾常歎注諺
云鄭𤣥家牛觸牆成八字　左傳鼷䑕食郊牛角改卜
牛鼷䑕又食其角乃免牛　禮王制祭天地之牛角繭
栗宗廟之牛角握賔客之牛角尺註如繭如栗犢也角
未出也握手可握也尺者取肥大而已　考工記角長
二尺有五寸三色不失理謂之牛戴牛註三色本白中
青末豐也牛戴牛謂所戴之角又有一牛之直也　爾
雅北方之美者有幽都之筋角焉註幽都山名謂多野
牛筋角　本草李時珍曰角尖中堅骨一名骨胎言在
角内也　北史桓帝英傑魁岸馬不能勝常乗安車駕
大牛牛角容一石　敖英東谷贅言宋南渡詔市牛筋
五千斤李椿奏曰一牛之筋纔四兩是欲屠二萬牛也
遂止　劉敬叔異苑山陰有人常食牛肉左脾便作牛
鳴每勞輙劇食乃止　本草牛黄出林縣凡牛有黄者
毛皮光澤睛色如血時鳴吼而好照水人以盆水承之
伺其将吐乃喝廹之即墮水中如雞子黄大重疊可掲
輕盈而香摩爪甲上其色不落者佳若殺死在角中得
者名角黄心中得者名心黄肝膽中得者名肝黄　石
藥爾雅牛乳汁一名蠢蠕漿　北史魏王琚以年老拜
散騎常侍養老於家常飲牛乳色如處子　談苑高若
訥能毉以鍾乳飼牛飲其乳後患血痢卒或云冷煖相
薄使然　續秘笈牛羊之乳凡為酥為酪為餅皆取給
焉取牛乳則俟犢能齕草遂隔别之日取其乳至夜始
令母子相聚也　珍珠船錫蘭國不食牛肉止食其乳
牛死即埋之私宰者罪死或輸金如牛首以贖罪　爾
雅旄謂之藣註旄牛尾也　晉書夫餘國若有軍事殺
牛祭天以其蹄占吉凶蹄解者為凶合者為吉　五經
鉤沉東夷之人以牛骨占事呈示吉凶無徃不中牛非
含智之物骨有若此之效　幽明録淮牛渚津水極深
無可算計人見一金牛形甚瑰壯以金為鏁絆　續漢
書十二月立土牛六頭於國都郡縣城外丑地送大寒
　李涪刋誤月令出土牛以示農耕之早晩謂於國城
之南立土牛其言立春在十二月望䇿牛人近前示其
農早也立春在十二月晦及正月朔䇿牛人當中示其
農中也立春在正月望䇿牛人在後示其農晩也今天
下州郡立春日制一土牛飾以文彩即以綵杖鞭之既
而碎之各持其土以祈豐稔不亦乖乎　蜀紀秦惠王
欲伐蜀乃刻五石牛置金其後蜀人見之以為牛能便
金此天牛也使五丁力士拖牛成道秦得道通石牛力
也　崔鴻趙録石虎末洛陽西北九里石牛在青山上
忽鳴聲聞三十里遣人打落兩耳及肩鐵釘四脚　郡
國志貴州有洞池下有石牛時出池間則歲旱　廣州
記州有石牛每旱殺牛以血和泥泥石牛背既畢即雨
泥盡方止　諸葛亮集木牛者方腹曲頭一脚四足頭
入腹中舌著於腹載多則行少則否宜可大用不可小
使
别名　曲禮凡祭宗廟之禮六牲牛曰一元大武註元
頭也武足迹牛肥則迹大　演繁露牛羊豕具為太牢
但有羊豕而無牛則為少牢今人獨以太牢名牛失之
矣　清異録天成長興中以牛者耕之本殺禁甚嚴有
盗屠私販不敢顯其名宛稱曰格餌　合璧事𩔖劉訓
者京師富人時春遊以觀牡丹為勝賞訓邀客賞花乃
繫水牛數百在前指曰此劉氏黑牡丹也　廣記南山
牛自稱桃林班特處士　抱朴子山中丑日稱書生者
牛也知其名則不能為害　清異録陽翟莊舍有田老
者謂牛為黄毛菩薩　雜俎北虜之先索國有泥師都
二妻生四子一子化為鴻遂委三子謂曰爾可從古㫋
古㫋牛也三子因隨牛牛所糞悉成肉酪　世史正綱
虜呼牛為不花　梵書瞿摩帝牛也
詳𩔖　説文牡畜父也從牛土聲犅特牛􁀙牛牝畜母
也從牛匕聲犢牛子也㸬二歲牛也犙三歲牛也牭四
歲牛也犗騰䮪牛也牻白黒雜毛牛也㹁牻牛也犡牛
白脊也􁀙黄牛虎文也犖駮牛也將牛白脊也􁀙牛文
駮如星也􁀙牛黄白色也犉黄牛黑唇也㹊白牛也㹔
牛長脊也􁀙牛徐行也犨牛息聲也一曰牛鳴牷牛純
色也牿牛馬牢也犓以芻莝養牛也􁀙牛柔謹也　郭
璞爾雅註犝無角牛觢𥪡角牛犉黒脣牛黒眥牰黒耳
犚黒腹牧黒脚犈體長㸬絶有力欣犌　説文牛赤色
曰􁀙又曰犅黄曰犉黒曰犁又曰􁀙牝牛曰牸牡牛曰
特又曰犆又曰牯又曰㹒又曰㹍水牛曰牨　呂忱字
林􁀙牛鳴也犎野牛也􁀙牛具齒也　爾雅牛七尺為
犉　易大畜童牛之牿　漢書朱家𫝊乗不過軥牛注
晉灼曰軥輓􁀙也軥牛小牛也　周書成王時西夷貢
獻卜盧紈牛孔晁註紈牛牛之小者　汲冡周書紈牛
牛之小者　穆天子傳天子飲於文山有獻良駟牥(音/方)
牛二此牛能行沙中如槖駝　洞𡨕記元封三年大秦
國貢花蹄牛其色駮高六尺尾環繞其身角端有肉蹄
如蓮花善走多力帝使輦銅石以起望仙宮迹在石上
皆如花形　拾遺記魏文帝迎美人薛靈芸駕青色駢
蹄之牛日行三百里乃尸塗國所獻足如馬蹄　世説
王君夫有牛名八百里駮常瑩其蹄角　桓譚新論夫
畜生賤也然有尤善者皆見記識故馬稱驊駵驥騄牛
譽郭椒丁櫟　南史陳顯逹家既豪富諸子與王敬則
諸兒並精車牛麗服飾當世快牛稱陳世子青王三即
烏呂文顯折角江瞿曇白鼻　南史齊明帝賜蕭頴胃
以常所乗白􁀙牛　天中記唐鳯閣侍即李元素進瑞
牛一頭額上有萬字　山海經岷山多䕫牛注今蜀山
中有大牛重數千斤名䕫牛晉太興元年此牛出上庸
郡人弩射殺得三十八擔肉即爾雅所謂犩　蟫史俗
稱犪牛即䕫不知䕫似牛一足犪牛四足䕫無角犪牛
有角䕫水獸犪牛山獸也　爾雅犘牛註出巴中重千
斤　異物志日南多駛牛日行數百里　廣志犤牛庳
小今謂之㹄牛又呼果下牛出廣州高凉縣犣牛旄牛
也無角髀膝尾間皆有長毛可以為旄　海録碎事梧
州出獨峰牛土人乗騎如馬謂之角乗　廣志犦牛野
牛也出海康項上有肉大如覆斗一曰犎牛健行者日
三百里出交州合浦　蟫史犦牛抵觸百獸故金吾仗
刻犦牛於槊首　爾雅疏犎牛其領上肉隆起若封然
因以名之即今之峰牛　莊子犛牛大若垂天之雲
廣志犛牛黒色出西南徼外腹下及肘皆有赤毛長尺
餘而尾大如斗天子左纛以此尾為之出梧州　漢郊
祀志殺一氂牛注西南夷長髦之牛也　埤雅氂牛出
西域尾長而勁中國以為纓人或射之亦自斷其尾
物𩔖志犛牛足四節　物𩔖相感志旄牛腹下及肘脚
皆有赤毛一尺自愛惜尾若草木鉤之則止不動解乃
去或味其肉若酪甚美而麤種難制若欲取其乳使人
歌於前弭然乃可取也　水東日記牦牛與封牛合則
生犏牛狀𩔖牦牛偏氣使然故謂之犏　一統志甘肅
出犏牛力能載重　異物志周留水牛也毛青大腹鋭
頭青尾　鬱林異物志州留者其實水牛蒼毛豕身角
若擔矛衛䕶其犢與虎為讐　廣志州留項上肉大如
斗似槖駝日行三百里　相如上林賦沉牛註張楫曰
水牛能没入水中　抱朴子水牛結陣而却虎　鳥獸
續考海邊山内野水牛甚狠但見生人身穿青者必趕
來抵觸而死出占城國　物𩔖相感志竹牛出窮朔北
方甚大力能伏虎生子於竹中虎若行近則逐迹抵觸
林木虎驚懾而戢伏　玉堂閒話臨洮巴西至於疊宕
嶓岷之境數郡良田自禄山以來陷為荒徼其間多産
竹牛(一名/野牛)其色純黒其一可敵六七駱駝肉重千萬斤
者其角二壯夫可勝其一每飲齕之處則拱木叢竹踐
之成塵獵人先縱火逐之俟其奔迸則毒其矢向便射
之洎中鏃乃挈鍋釜負糧糗躡其踪緩逐之矢毒既𤼵
即斃踣之如山積肉如阜(一牛致肉數千斤新鮮/者甚美縷如紅絲線)　宋
康昨夢録西夏有竹牛重數百斤角甚長而黄黒相間
用以製弓極佳尤且徤勁其近弝黒者謂之後醮近稍
近弝俱黒而弓面黄者謂之玉腰夏人常雜犀角以市
焉然為帶無他文但峰巒高低繞人腰圍耳為弓則貴
為他則不足道也　恩平郡譜沉牛謂之回沙牛謂之
磨　羣書考索牛有二種一曰沉牛牛之善水者也一
曰沙牛俗亦謂之黄牛　事物紺珠駞牛皮如豹蹄似
牛長九尺高丈餘出西域　廣志麒牛似鹿又似羊肉
美皮温常處滇濱也　酉陽雜俎野牛高丈餘其頭若
鹿其角若了戾長一丈白毛尾似鹿出西域　初學記
引牧牛項上肉大如斗出徐門　南史扶桑有牛角甚
長以角載物至勝二十斛　世説吳牛見月而喘　詞
林海錯蔥犗青牛也帝耕籍田用之文選蔥犗服於縹
軛　闗中記周元年老子乗青牛度闗　郡國志竇州
特亮縣昔有白牛夜出光影照於人見牛光號為特亮
　後魏書元仲景性嚴峭兼御史中尉每徃臺駕赤牛
號赤牛中尉
相牛法　齊民要術牛岐胡有壽(岐胡牽兩腋/亦分為二也)眼去角
近行駃眼欲得大眼中有白脉貫瞳子最快二軌齊者
快(二軌從鼻至髀為前/軌甲至髂為後軌)頸骨長且大快壁堂欲得闊(壁/堂)
(脚肢/間也)倚欲得如絆馬聚而正也莖欲得小膺庭欲得廣
(膺庭/胷也)天闗欲得成(天闗脊/接骨也)儁骨欲得垂(儁骨脊骨中/夾欲得下也)洞
胡無壽(洞湖從頭/至臆也)旋毛在珠淵無壽(珠淵在/眼下也)上池有亂
毛起妨主(上池兩角中/一曰戴麻也)倚脚不正有勞病角冷有病毛
拳有病毛欲得短宻若長疎不耐寒氣耳多長毛不耐
寒熱單膂無力有生癤即决者有大勞病尿射前脚者
快直下者不快亂睫者觝人後脚曲及直並是好相直
尤勝進不甚直退不甚曲為下行欲得似羊行頭不用
多肉臀欲方尾不用至地至地少力尾上毛少骨多者
有力膝下縛肉欲得硬角欲得細横竪無在大身欲得
促行欲得如卷(卷者其/形側也)插頸欲得高一曰體欲得緊大
臁疎肋難飼龍突目好跳(又云不/能行也)鼻如鏡鼻難牽口方
易飼蘭株欲得大(蘭株/尾株)豪筋欲得成就(豪筋脚/後横筋)豐岳欲
得大(豐岳膝/株骨也)蹄欲得豎(竪如/羊角)垂星欲得有努肉(垂星蹄/上有肉)
(覆蹄謂/之努肉)力桂欲得大而成(力桂/常車)肋欲得密肋骨欲得大
而張(張而/廣也)髀骨欲得出儁骨上(出背脊/骨上也)易牽則易使難
牽則難使泉根不用多肉及多毛(泉根莖/所出也)懸蹄欲得横
(如八/字也)陰虹屬頸行千里(陰虹者冇䨇筋白毛/骨肉頸寗公所飯)陽鹽欲廣
(陽鹽者夾尾/株前兩膁也)當陽鹽中間脊骨欲得䆘(䆘則䨇膂不/䆘則為單膂)常
有似鳴者有黄　酉陽雜俎牛三歲二齒四歲四齒五
歲六齒六歲已後每一年接脊骨一節　志怪荀晞為
兗州鎭去京師五百里募得牛能日行千里晞旦𤼵書
疏一更始竟答書已還晞以其駿快疑筋骨有異殺而
觀之唯有䨇筋如小竹大自頭挾脊著肉裏故外不覺
異牛　述異記周成王時東夷送六角牛　周書成王
時大夏獻兹白牛孔晁注兹白牛野獸也牛形𧰼齒
南越志綏安縣北有連山昔越王建徳伐吳得牛其大
千石以童男女三千人牽之既而入船俱墜於潭時時
聞附船有騞然之聲徃徃有青牛與船俱見神靈之至
　博物志九眞有神牛乃生溪上黒出時共鬭即海沸
黄或出鬭岸上家牛皆怖人或遮之則霹靂至號曰神
牛　𤣥中記大月支及西胡有牛名日及(一作白及/一作反牛)牛
以今日割取其肉三四斤明日其肉已復瘡亦愈　唐
西域傳天竺其畜有稍割牛黒色角細長四尺許十日
一割不然困且死人飲其血或曰壽五百歲牛壽如之
　寰宇記九眞有􁀙牛形如牛而大頭白身黒角長二
丈堪為酒噐　交州記新昌穴出山犢似秦牛名􁀙牛
常與蛇同穴人以鹽著手夜入坎中取之其舌滑者是
蛇其舌燥者則牛也因引之而出焉其角如玉　酉陽
雜爼勾漏縣大江中有潛牛形似水牛每上岸鬭角軟
還入江水角堅復出　齊地記東萊牛島上嘗以五月
海牛産乳海牛形似牛而無角騂色虎聲爪牙亦如虎
脚似鼉魚尾似鮎魚尾長尺餘其皮甚軟可供百用牛
見人奔入水以杖擊鼻則得之　事物紺珠海牛出文
登海中長丈餘紫色無角性㨗疾見人則飛入海其膏
可然皮可弓鞬矢房　楊孚臨海水土記魚牛𧰼獺大
如犢子毛青黄色其毛似氈知潮水上下
牛異　捜神記秦文王五年游於朐衍有獻五足牛者
時秦世喪用民力京房易傳曰興繇役奪民時厥妖牛
生五足　捜神記漢景帝中六年梁孝王田北山有獻
牛足出背上者漢靈帝延熹五年臨沅縣有牛生鷄兩
頭四足　晉書武帝太康九年幽州塞北有死牛頭語
按師曠曰怨讟動於人則有非言之物而言　捜神記
晉大興元年三月武昌太守王諒有牛生子兩頭八足
兩尾共一腹不能自生十餘人以繩引之子死母活其
三年後苑中有牛生一足三尾生而死也　朝野僉載
先天年洛下人牽一牛腋下有一人手長尺餘廵坊而
乞　陸勲集異志武后長安中有獻牛無前膊三足而
行者又有牛膊上生數足蹄甲皆具武太后從姊之子
司農卿宗晉卿家牛生三角　唐五行志大厯八年武
功櫟陽民家牛生犢二首咸通七年荆州民家牛生犢
五足
　　　羊
總論　説文羊祥也𧰼四足角尾之形　周禮注羊火
畜屬夏　周易兑為羊吳氏注羊外柔能悦草而内剛
狠故兑為羊　埤雅詩曰羊牛下來先羊後牛者羊性
畏露晩出而早歸常先於牛故也　説文羊大則美故
从大羸痩也羊以痩為病羔羊子也􁝡羊鳴也羴羊臭
也　春秋繁露凡贄卿用羔羔有角而不用如好仁者
執之不鳴殺之不嘷𩔖死義者羔飲其母必跪𩔖知禮
者故以為贄　晉書鄭氏婚物贊曰羊者祥也然則婚
之有羊自漢末始也　禽獸决録羊性滛而狠　名義
考羊性狠愈牽愈不進其曰狠戾言不順從也　埤雅
羊每成羣則要以一雄為主舉羣聼之今俗所謂壓羣
者是也北人謂之羊頭　松漠紀聞北羊不觝觸善牧
者每羣必置羖䍽羊數頭仗其勇得行必居前羣羊隨
之　封氏聞見記凡新羊入羣為諸羊所觸不相親附
火燒其尾則定　蕭大亨夷俗記羊之羔每一年一産
産於春月者為佳羊有一年再産者然秋羔多有倒損
之患故牧羊者每於春夏時以氈片裹羝羊之腹防其
與牝羊交接也　郡國志吳房堂溪有白羊淵漢武元
封二年有白羊出此淵畜牧者禱祀之初出一羊婦人
大驚拍手羊自此絶焉今俗生羊禁婦人拍手是效古
也　易林羊腸九縈　易注羊無睛而能視死不瞑目
　周禮内饔辨腥臊羶香之不可食者羊冷毛而毳羶
注冷毛長毳毛結　續秘笈取羊乳俟羔能齕草驅至
他所将牝羊每兩隻其頭相對束縛之使不動人從羊
尾後取之取畢始解其束縛令母子相聚也　舊唐書
拂林國有羊羔生於土中其國人候其欲萌乃築垣以
環之防外獸所食然其臍連地割之絶則死惟著甲走
馬擊鼓駭之其羔驚鳴而臍絶因逐水草以一二百口
為羣　劉郁西使記壠種羊出西海以羊臍種土中溉
以水聞雷而生臍系地中及長驚以木聲臍斷便行嚙
草至秋可食臍内復有種　姚桐壽樂郊私語大漠迤
西俗能種羊凡屠羊用其皮肉惟留骨以初冬未日埋
著地中至春陽季月上未日為吹笳咒語有子羊從土
中出凡埋骨一具可得子羊數隻此葢四生胎外之化
也　丹房鏡源羊脂柔銀軟銅羖羊角縮賀賀錫也
留青日札羊哀在腸形如小䑕子可治鬲食翻胃　蟫
史按牛有黄狗有寳羊有卵石俱在腹中附膽而生羊
卵白石色如玉絶𩔖狗寳可治翻胃及羊病　物𩔖相
感志鑄鐵不消以羊頭骨灰致之乃消融　燕北雜記
契丹行軍不擇日用艾和馬糞於白羊琵琶骨上灸灸
破便出不破便不出一云占卜每用羊髀骨以鐵錐錐
之視其兆拆以决大事　丹鉛總録元朝主中國日用
羊皮寫詔謂之羊皮聖㫖　庶物異名疏草木子云北
人殺小羊自脊上開一孔逐旋取去内頭骨肉外皮皆
完揉軟用以盛乳酪酒湩謂之渾脱按宗晉卿舞渾脱
公孫大娘渾脱舞長孫無忌以烏毛為渾脱氈㡌皆喻
其柔軟若無骨而脱亦謂消肉臞也　南史江東謂羖
羊角為皁莢　格古要論花羊角多出北地黒身白花
者高白身黒花者低作刀靶染油不滑凡刀靶鸂鶒木
為最佳花羊角次之他物皆不及也　𤣥中記千歲之
𣗳精化為青羊　抱朴子山中未日稱主人者羊也
白澤圖羊有一角當頂上龍也殺之震死　白六帖玉
羊瑞噐也鐘律調和五聲當節則見　列仙傳葛田好
刻木羊賣之一旦騎羊入蜀　五代史劉鋹四年苑中
羊吐珠樊胡子以為符瑞諷羣臣入賀
詳𩔖　邢昺爾雅疏白羒謂吳羊也其牝者名牂云夏
羊者黒羖䍽也其牡者名羭即助斌也其牝者名羖郭
璞云今人便以牂羖為白黒羊名其實白羊牝者名牂
黒羊牝者名羖羊角不齊一長一短者名觤觠捲也羊
角捲三匝者名羷羊之黄腹者名羳羊新生未成羊者
名羜郭云俗呼五月羊為羜詩小雅伐木云既有肥羜
是也壯大絶有力者名奮　廣雅牡一歲曰䍮三歲曰
羝牝一歲曰㹀二歲曰牂吳羊犗曰䍸羖羊犗曰羯羊
子曰䍵　説文羜五月生羔也□六月生羔也羍七月
生羔也䍮羊未卒歲也羠乗羊也羥羊名也　𤣥中記
羺胡羊也羫羊腊也　爾雅羊六尺為羬　博物志羊
而不角曰羖羊　太𤣥觥羊之毅鳴不𩔖注觥羊大羊
也　刋繆正俗問小羊未成為旋子何答曰按呂氏字
林䍻(音/選)未晬羊也今言旋者語訛耳當言䍻子也達亦
小羊詩云先生如達羊子昜生無留難也　廣博物志
羊以正月産者為上羔仲冬産者為次羔季春以後産
者為下羔　楊膳夫録羊有二種不可食毛長而黒壯
者曰骨䍽白而有角者曰古羊皆羶臭𤼵病羊之大者
不過五十觔奚中所産者百餘觔　本草綱目生秦晉
者為夏羊頭小身大毛長土人剪其毛為氈謂之綿羊
　瀛涯勝覽阿丹國綿羊白毛無骨於角處有兩搭圓
頂甚異其項下如黄牛袋毛短如犬尾大如盤忽魯謨
斯國有大尾綿羊重七八十斤其尾濶一尺餘拖地重
二十斤狗尾羊如山羊尾長二尺餘鬭羊高二尺七八
寸前截毛長拖地後半皆剪凈頗似綿羊角彎向前上
帶小鐵牌好鬭好事者養之賭博為戲　事林廣記大
食勿斯離國産胡羊高三尺餘其尾如扇每歲春時割
取脂二十餘斤再縫合仍生不取則脹死　續漢書鮮
卑國有原羊　廣志羱羊角重於肉　埤雅羱羊似吳
羊而大角角橢善鬭至死釋獸所謂驨如馬羱如羊者
即此是也羱羊之在原不可牢畜者也一曰狀若騾而
羣行暑天塵露在其角上生草戴行愛之獨寢　爾雅
麢大羊註麢羊似羊而大角圓鋭好在山崖間　寰宇
志安南高石山出羚羊一角極堅能碎金剛石　埤雅
羚羊似羊而大角有圓繞蹙文夜則懸角木上以防患
語曰麢羊掛角此之謂也今以其角為馬排沫特善
本草拾遺羚羊角有神夜宿以角掛𣗳不著地　鳥獸
續考麢羊𩔖羊青而大其角長一二尺有節如指極堅
勁今用以角有掛㾗者良　星槎勝覽阿丹國羚羊名
九尾羊　益州方物贊龍羊出吐蕃及蜀威茂州形似
畜羊而大其角繚上重八九兩黒質而白文以為帶胯
其用亂犀　酉陽雜俎僧𤣥奘至西域大雪山高嶺上
有一村養羊大如驢　事物紺珠驢羊生韃靼大如驢
尾巨而厚𩔖扇自脊至尾或重五斤皆脂以為假熊白
能順行至數百里毛欲落如絮可線　博物志蛟羊似
羊而無角啖之毒　急就篇顔氏注夷羊重百斤者為
䍮王應麟𥙷注夷羊怪獸殷之衰夷羊在牧　山海經
錢來山有獸其狀如羊而馬尾曰羬注今大月氐國有
大羊如驢馬尾是也　凉州異物志封羊其背如駞
本草􁁉羊出西北地蹄皮可以割黍　虞衡志廣西英
州多仙茅其羊食之舉體化為筋不復有血肉名乳羊
　清波雜志河北羊之頭有重百斤者　呂忱字林野
羊大角者也　本草羳羊出西番耳甚小西人謂之蠒
耳　異物志月氐有羊大尾稍割以供賔亦稍自𥙷復
　廣志大尾羊細毛薄皮尾上旁廣重且十斤出康居
　事物紺珠大尾羊亦名羯尾大者三斤小者一斤肉
似熊白出哈密　天中記忽魯謨斯國有靈羊尾大者
重二十斤行則以車載尾　酉陽雜俎向北有濮固羊
大而美　寰宇記梁氏志云馮翊朝邑縣許原下地有
苦泉水味醎苦羊飲之肥而肉美今於泉側置羊牧因
相傳謂沙苑細肋羊諺曰苦泉羊洛水漿　天中記莊
浪有饕羊土人歲取其脂非久復滿腹　穆天子𫝊雷
水之中爰有黒羊白血　道書食黄羊者仙　酉陽雜
俎罽賓國出野青羊尾如翠色土人食之　潛確𩔖書
北方有紅羊為世珍味　南越志尉佗之時有五色羊
以為瑞因圖之府㕔　王㑹圖高夷貢嗛羊四角　述
異記周成王時東國進六角羊周厲王元年外國進三
角羊　後漢書蜀復山郡有五角羊　北史吐谷渾拾
寅通使於宋獻四角羊
别名　曲禮凡祭宗廟之禮羊曰柔毛　古今注羊一
名長髯主簿　述異記古人説羊一名胡髯即又名青
鳥　紺珠羊一名白石道人又同州佳羊名細肋卧沙
又李栖筠家稱羊為獨笋子　仇池筆記王中令賦蒸
豚詩若把羶根來比並羶根自合喫藤條羶根羊也亦
名卷婁荘子謂舜為卷婁以其有羶行也　李朝威柳
毅傳毅遊涇陽遇婦人牧羊道畔自言是洞庭龍君小
女毅問牧羊何所用神祗豈宰殺乎女曰非羊也雨工
也何謂雨工曰雷霆之𩔖也毅復視之則皆矯顧怒歩
飲齕甚異而大小毛角則無别羊焉
羊異　韓詩外傳魯哀公穿井得土羊公懼孔子曰臣
聞水之精為玉土之精為羊是羊肝必土殺羊視之果
然　國語季桓子穿井𫉬一土缶中有羊焉使問仲尼
對曰木石之怪䕫魍魎水之怪龍罔𧰼土之怪曰墳羊
　山海經㤗山有䍶狀如羊一角一目目在耳後自呼
其名　淮南萬畢術阿羊九頭而更食國亂乃出　晉
書成帝咸和二年五月司徒王𨗳廐羊生無後足此羊
禍也　隴州圖經隴州􁚖源縣有土羊神廟昔秦始皇
開御道見二白羊鬭遣使逐之至此化為土堆　述異
記梓𣗳之精化為青羊五百年而紅五百年而黄又五
百年而色蒼又五百年而色白　捜神記漢齊人梁文
家有神祠座上施皁帳後因祀事帳中忽有人語自呼
嵩山君文納手帳中得持其頥髯鬚甚長文漸繞手卒
然引之而聞作羊聲文引之出乃袁公路家羊也　神
仙𫝊黄初平年十五家使牧羊見白石叱之石起成羊
數萬頭　捜神記南陽宗定伯夜行忽逢一鬼問鬼何
畏曰鬼唯不喜唾耳便擔鬼著頭上詣宛市鬼化為羊
伯恐其變遂唾之因賣得錢千五百
　
　
　
　
　
　
　
　
　
　格致鏡原卷八十六
欽定四庫全書
　格致鏡原卷八十七　　　大學士陳元龍撰
　　獸𩔖(六/)
　　　犬
總論　説文犬狗之有懸蹄者也孔子曰視犬之字如
畫狗也狗叩也叩氣吠以守也　春秋考異郵大斗精
所生七九六十三陽氣通故狗三月而生高三尺　白
六帖犬者金精　易艮為狗　晉書狗二星在南斗魁
前主吠守　埤雅卞子曰狗性險而出　談苑偷能禁
犬使不吠唯牝犬不可禁也或云紋如虎斑亦難禁
好事集以胡麻麨啖犬則光黒而駿獵必大𫉬狐兎又
可十歲　陰陽自然變化論狗不見雪　埤雅犬喜雪
諺云雪落狗喜　酉陽雜俎豺遇狗輙跪如拜狀狗為
豺舅也　抱朴子山中戍日稱人姓字者犬也　癸辛
雜志虎食犬則醉犬虎之酒也　留青日札狗食木鱉
而死　禮記凡祭宗廟之禮犬曰羮獻　尹文子康衢
長者字犬曰善噬　清異録武宗十玩圖謂犬為守門
使　古今注狗一名黄羊　紺珠狗一名義畜一名家
獸　尸子齊有貧者命其狗為富　劉攽詩話今人呼
秃尾狗為厥尾衣之短後者亦曰厥　五行書白犬虎
文南斗君畜可致萬石也黒犬白耳人犬王犬也畜之
令人富貴白犬黄頭家大吉黄犬白尾代有官黒犬前
兩足白者宜子孫黄犬白前兩足者利人犬生四子取
黄子養之犬生五子取青子養之六子取赤子養之七
子取黒子養之八子取白子養之白犬烏頭令人得財
白犬黒尾令人世世乗車　白澤圖黒狗白頭耳長尾
卷龍也　廣異魏元忠嘗呼蒼頭未應犬輙代呼之元
忠曰此孝順狗也乃能代我勞後亦無恙　彚苑狺狺
犬開口争吠之聲楚辭猛犬狺狺而迎吠　羣碎録左
𫝊國狗之瘈無不噬也杜預注云瘈狂犬也今云猘犬
宋書云張收為猘犬所傷食蝦蟆膾而愈　五雜組瘈
狗齧人令人腹中長狗雛而死急以藥治之狗從小便
中出即有齧衣服者亟捲衣置圊上經數宿必有狗雛
無數死其中又有一種狗不飲不食常望月而嘷者非
瘈也乃肚中有狗寳也寳如石大者如鵞卵小如雞子
專治噎食之疾　留青日札凡狗有寳則羸痩毛落不
勝其熱入水自濡其塊如栗同胞破之可千葉入藥治
毒瘡　七修𩔖藁狗寳生於狗胞中其形質如鵞卵石
而色至白碎之内有文理數十層　石藥爾雅白狗膽
一名瓠汁一名陰龍瓠汁白狗耳上血名曰龍柒
詳𩔖　三才圖㑹犬有三種一名田犬二曰吠犬三曰
食犬食犬猶今之菜牛也　爾雅犬生三猣二獅一玂
未成毫狗　爾雅狗四尺為􁄶　尸子五尺犬為豫
爾雅疏犬子未生㲦毛者名狗長喙者名獫短喙者名
猲獢壯大絶有力者名狣　説文獫黒犬黄􁀙也厖犬
多毛也㺌犬吠不止也獒犬知人心可使也㹞健犬也
狄赤犬也狡少犬也匈奴地有狡犬巨口而黒身獿獀
南越名犬也　周官士射豻侯注豻胡犬也似狐而小
黒喙善守　呂忱字林獹韓良犬也㹱宋良犬也􁀙逐
虎犬也　何承天纂文守犬為獖隴西以犬為猶㺜㲰
皆多毛犬也獟猘也㹦屈尾犬也　格物總論狗家畜
以吠守種𩔖不一猈短脰者㺧黄色犬㹥黄身黒頭犬
㹿猛犬猘狂犬􁀙獟犬能逐虎㹪惡健犬　庶物異名
疏□犬𩔖通典大秦國有□出西海有養者似狗多有
獷惡　瑞應圖匈奴獻豹犬錐口赤身四足　通典唐
武徳中高昌王文㤗獻狗雌雄各一高六寸長尺餘性
甚慧能曵馬銜燭云本出拂􁁉國中國有拂􁁉狗自此
始　舊唐書波斯國多白馬駁犬或赤日行七百里者
駁犬今所謂波斯犬也　崑崙奴傳一品宅有猛犬守
歌妓院門非常人不得輙入入必噬殺之其警如神其
猛如虎即曹州孟海之犬也　古今詩話淳化中合州
貢羅江犬甚小而性慧常馴擾於御榻之側每坐朝犬
必掉尾先吠人乃肅然　東軒筆録慶厯中衛士有變
震驚宮掖臺官宋禧上言蜀有羅江狗赤而尾小其警
如神願養此狗於掖庭以警倉卒　事物紺珠鬱林犬
出鬱林極高大垂耳拳毛　庶物異名疏那(上/聲)害虜中
名犬也見岷峨山人譯語一曰訥害兒狗曰厄冽訥害
母狗曰厄滅訥害見重譯　事物紺珠矮􁅥狗有純黒
黄紫三色大如猫或長四五寸可藏馬鐙云馬鐙狗
海語海狗形如狗大如猫純黄色嘗海遊背風沙中遥
見船行則投海漁人以技𫉬之葢利其腎也醫工以為
即膃肭臍云　庶物異名疏本草膃肭一名骨肭獸似
狐而大長尾皮上有白黄毛三莖共一穴生西戎或曰
膃肭魚𩔖豕首兩足其臍紅紫色陳藏噐云骨肭胡人
呼為阿慈勃他其臍似麝香黄赤色臨海志膃肭若鹿
頭似狗長尾遇日出則浮在水面藥性論謂之海狗爾
雅蜼仰鼻而豎尾似狐而大尾長皮白毛黄三莖一穴
謂之海狗性孝一名膃肭諸説稍異録以並攷　熊大
古冀越集木狗出廣東左右江中形似黒狗能登木皮
為衣褥能運動脚氣元世祖足疾取其皮為袴人遂貴
重之
古名犬　汲冡書湯四方獻令伊尹請正南以短狗為
獻孔氏注短狗狗之善者　周書西旅獻􁄶　周書王
㑹成王時渠捜國獻鼩(一作/䶂)犬鼩犬者露犬也能飛食
虎豹　穆天子𫝊狗名重工徹止雚猳來白龍狗天子
東征以行流沙天子之豪牛豪馬尨狗豪羊注尨尨茸
謂猛狗或曰尨亦狗名　廣雅殷虞晉􁄶楚獷韓盧宋
鵲皆犬屬　義訓良犬韓有盧宋有鵲盧黒色鵲黒白
色　説苑荆王得茹黄之狗宛路之矰以畋雲夢　西
京雜記楊萬年有獵狗名青骹直百金又茂陵少年李
亨好馳逐鷹犬皆有佳名狗則有修毫氂睫白望青曹
之號　周處風土記犬則有青鸇白雀飛龍虎子猲獢
五魚狼牙鋸齒馴良㨗警難狎易使　御覽陶𢎞景云
裴眞君好養白犬名曰白靈學道之士或居山林此可
以辟邪　捜神記孫權時李信純襄陽紀南人也家養
一犬字曰黒龍　述異記陸機有犬曰黄耳機至洛中
久無家問因以筒盛書繫犬頸犬出南走逹家得答書
馳還後犬死葬機村南村人呼黄耳冡　馮元城集華
亭黄耳寺以犬得名相獸經犬白身而黄耳者能知人
家吉凶事是犬為陸機傳信三千里亦異犬也　幽明
録晉㤗興二年吳人華隆好弋獵畜一犬號曰的尾每
将自隨隆後至江邊𬒳一大蛇圍身犬遂咋蛇死焉
廣古今五行記晉嘉興張林有狗名阿永　事物紺珠
飛燕張平子犬　南史張彪敗其将沈㤗申進皆叛彪
唯常所養一犬名黄蒼在彪前後未曾捨離　三國典
略齊高緯以波斯狗為赤虎儀同逍遥郡君飼以粱肉
食縣邑常於馬上設蹬褥以抱之　五代史齊後主時
犬為開府儀同雌者有夫人郡國之號　南部新書鄱
陽人張朝為猛獸所摶噬其家犬名小狸救之𫉬免
韓元吉桐陰舊話韋善俊唐武后朝京兆人長齋奉道
法嘗擕黒犬名烏龍世俗謂為藥王云　續仙𫝊韋善
俊犬號烏龍後化為龍乗之飛昇而去　捜神記㑹稽
勾章氏張然養一狗甚快名烏龍　詞林海錯杜光庭
有犬名吠雲可行萬里　博異記南陽張遵言塗次商
山山舘中夜晦黒東墻下一物凝白耀人視之乃一白
犬犬如猫鬚睫爪牙皆如玊色毛彩清潤悦澤可愛遵
言愛之目為㨗飛　清異録耒陽廖習之家有一黄犬
識人喜怒頥指可使名曰黄奴習之常作歌云吾家黄
奴𩔖黄耳　三水小牘僖宗朝宰相王鐸所愛卑脚犬
曰花鴨有刺客匿於梁上為犬所覺而免捧硯者裴至
徳家僮也生一歲時有卑脚犬曰青花忽來齧兒陰食
之至徳有良藥封之愈　偃曝談餘趙澤民為山西亷
使時畜一犬名桃花善獵有客至即呼名嗾之語家人
先具酒果良久桃花必致一物如麞鹿雉兔之𩔖無虛
徃　泊宅編虞經臣䇿元祐時為給事中初入臺値都
城開渠忽有黒犬自渠中出直入其家家人軰愛之名
曰渠來但無事惟喜睡至或亂據簾幃窗牖之𩔖則經
臣必有遷改錫賚之慶　合璧事𩔖蘇子瞻來儋耳得
吠狗名烏喙甚猛而馴過合浦邁泅而濟路人皆驚
異犬　山海經天門山有赤犬曰天犬見則有兵乃天
狗星光飛流注而生行如風聲如雷光如電　山海經
陰山有獸其狀如貍白首素牙名曰天狗　楮記室至
治元年玊案山産小赤犬占曰天狗墮地為赤犬其下
有大軍覆境　尸子地中有犬名曰地狼　夏鼎志掘
地得犬名曰賈　捜神記晉元康中吳郡婁縣懐瑶家
忽聞地中有犬子聲掘視之得犬子雌雄各一目猶未
開形大於常犬也哺之而食左右咸徃觀焉長老或曰
此名犀犬得之者令家富昌　晉五行志大興四年廬
江灊縣何旭家忽聞地中有犬子聲掘之得一母犬青
釐色狀甚羸痩走入草中不知所在視其處有二犬一
雄一雌哺而養之雌死雄活及長為犬善噬野獸　三
水小牘汝南臨汝縣南十八里廣城陂之西有小山崆
峒其顚洞穴如盎将有大風雨則白犬自穴出田夫以
為候　東園客談唐伯剛云北方凡皁雕作巢所在官
司必令人窮巢探卵多寡若三枚必設罝以守之及其
出一乃狗也取而飼養之長則獻於朝廷與常狗無異
但耳上多羽毛耳田獵之際鵰則上飛狗則陸行所逐
同至名曰鷹背狗　西使記皁鵰一産三卵内一卵生
犬灰色而毛短隨母影而走所逐禽無不𫉬者　雷民
傳嘗有雷民畜畋犬其耳十二每将獵必笞犬以耳動
為𫉬數　山海經蜪犬如犬青色食人從首始
犬異　風俗通高辛氏有老婦居王宮得耳疾挑之乃
得物大如繭婦人盛瓠中覆之以盤俄頃化為犬其文
五色因名盤瓠　𤣥中記昔高辛氏犬戎為亂帝曰有
討之者妻以美女封三百户帝之狗名盤瓠亡三月而
殺犬戎以其首來帝以女妻之於㑹稽東南得海中土
三百里而封之生男為狗生女為美人封為狗氏　五
代史北狗國人身狗首長毛不衣手搏猛獸語為犬嘷
其妻皆人能漢語生男為狗生女為人自相婚嫁穴居
食生而妻女人食熟嘗有中國人至其國其妻憐之使
逃歸與其筯十餘隻教其每走十餘里遺一筯狗失追
之見其家物必銜歸則不能追矣　博物志徐君宮人
娠而産卵以為不祥棄於水邊獨孤母有犬名鵠倉
獵於水濵得所棄卵銜以來歸母以為異覆煖之遂成
小兒長而仁智襲君徐國後鵠倉臨死生角而九尾實
黄龍也偃王𦵏之徐梁界内　山堂肆考朱孺子汲於
溪上見二花犬相趂因逐之入於枸把叢下掘之根形
如二犬烹而食之忽覺身輕飛於峰上雲氣擁之而去
　捜神記文帝後元五年六月齊雍城門外有狗生角
京房易𫝊曰執政失下将害之厥妖狗生角　漢五行
志成帝河平元年長安人石良見物如人狀在其室中
擊之為狗走去後有數人𬒳甲持兵弩至良格撃或死
或傷皆為狗　晉書公孫文懿家有犬冠幘絳衣上屋
此犬禍也　郭頌世語武帝時幽州有狗鼻行地三百
餘歩　郡國志宋武帝伐南燕至吠狗山夜聞狗吠明
日視之見石狗　述異記朱休之家犬歌曰言我不能
歌聽我歌梅花今年故復可明年當奈何家殺犬明年
並死　北史周保定間有犬生子腰以後分為二身兩
尾六足
　　　豕
總論　易坎為豕　春秋説題辭斗星時散精為彘
淮南子六九五十四四主時時主豕故豕四月而生
朝野僉載豕之性能水故牧豕之所在必水草之交此
所以瀦从豬葢瀦豬所食息也　埤雅豕喜雨故天将
雨則豕進渉水波　卞子豬性卑而率　頥生論豬無
筋　羣碎録桐花飼豬肥大三倍　本草㑹編凡豬骨
細少筋多膏大者有重百餘斤食物至寡故人畜養之
甚易生息　周禮辨腥臊膻香之不可食者豕盲眡而
交睫腥　符子朔人獻燕昭王以大豕曰養奚若使曰
非大圊不居非人便不珍今年百二十矣人謂豕仙
正字通峽中家多事鬼養一猪非祭鬼不用故於猪羣
中呼鬼猪以别之　後山談叢御厨不登彘肉太祖常
畜兩彘謂之神豬熈寜初罷之後有妖人登大慶殿據
鴟尾既𫉬索彘血不得始悟祖意使復蓄之葢彘血解
術云　史記留長孺以相彘立名　孔六帖扶南人喜
鬭豬　河東備録申王謂豬既供飱不宜處於穢弊乃
以氈龕粟粥待之取其毛刷淨令巧工織壬癸席光而
且滑　魏志挹婁在扶餘東地寒甚穴居九梯俗好養
豬食其肉衣其皮以豬脂塗身厚數分以禦冬夏則祼
袒而已　養生要集白豕白蹄青爪不可食
别名　曲禮豕曰剛鬛註豕肥則鬛剛　曲禮豚曰腯
肥註腯者充滿貌　魏都賦注大豬曰封豨　古今注
豬一名長喙将軍一名參軍　承平舊纂桂林風俗日
食蛙曰豈不勝於黒面即哉黒面即謂豬也一名魯津
伯　朝野僉載拱州有人畜豬以致富因號豬為烏金
　抱朴子山中亥日稱人君者豬也　袁淑俳諧集使
使者豪豨命大蘭王　清異録偽唐陳喬食蒸肫曰此
糟糠氏面目殊乖而風味不淺也　夏鼎志掘地而得
豚名曰邪
詳𩔖　爾雅疏豬今亦曰彘江東呼豨皆通名也説文
云豬豕而三毛叢居者字林云豕後蹄廢謂之彘小爾
雅云彘豬也其子曰豚大者謂之豝䝐一名豶郭云俗
呼小豶豬為䝐子謂豶犍豬也幺幼者豕之最後生者
名也郭云最後生者俗呼為幺豚　爾雅彘五尺為􁊯
註尸子曰大豕為􁊯五尺　説文豰小豚也豯豚生三
月也豵豚生六月也或曰一歲曰豵豝牝豕豶􁁇也豜
三歲豕豭牡豕也上谷名豬曰豛豷豕息也豢以榖圈
養豕也　方言豬北燕朝鮮之間謂之豭闗東西或謂
之彘或謂之豕南楚謂之豨其子或謂之豚或謂之豯
吳揚之間謂之豬子　何承天纂文梁州以豕為䝕河
南謂之彘吳楚謂豨漁陽以大豬為􁊯齊徐以小豬為
䝒􁀙白豕黒頭也豱豕奏毛也　左𫝊註婁豬求子豬
也思通淫則狂走得牡則定　本草綱目豕𩔖非一生
青兗徐淮者耳大生燕冀者皮厚生梁雍者足短生遼
東者頭白生豫州者喙短生江南者耳小生嶺南者白
而肥　朱浮與彭寵書徃時遼東有豕生子白頭異而
獻之行至河東見羣豕皆白慙而還　淮南子野彘有
芃莦槎櫛堀虛連比以𧰼宮室陰以防雨景以蔽日亦
其智也　事物原始在山曰野豬形𩔖家豬但腹小而
脚長色褐而肉赤三歲膽中有黄　蟫史野豬一名獜
生山中似豕而大毛黄而踈皮堅而厚好踐食荳稼為
民患大者重二百斤能以頭觸人倒地以牙挑腸而食
之於叢鬱處含枯柴作窠藉以草茅　正字通野豕狀
如豬通志名山豬郭璞云吳楚呼為鸞豬俗呼為􁀙豬
　朝野僉載野豬中藥箭豗薺苨而食　山海經豪豬
狀如豚而白毛毛大如笄而黒端郭璞注夾脾有麤毫
長數尺能以頸上毫射物也　山海經圖剛鬛之族號
曰豪豨毛如攅錐中有激矢　長楊賦拕豪豬師古注
豪豬名帶豲也自為牝牡者也豲音桓　事物紺珠毫
彘厥體兼資自為牝牡而生子夾髀粗毫本白端黒長
七八寸怒則激去射物恃此為能人以出𩔖竒之故曰
豪彘　倦遊雜録泡魚大者如斗身有刺化為豪豬
五雜組豪豬似野豕而大能與虎鬭其毛如矢人取以
為簮云令髪不垢　本草豪豬名蒿豬　虞衡志嶺南
一種懶婦豬似山豬而小嘗噉田禾惟以機軸紡織之
具置田所則不復近　南越志昔有懶婦睡機上姑怒
之遂走投水化為此獸一枚可得脂三四斛燃之照紡
績則暗照歌舞則明習懶之性不革也今安平七源等
州峒俱有之　唐書北狄傳渤海俗所貴者曰鄚頡之
豕　説文□(音/異)修毫獸集韻作□河内豕　山海經猫
豬大者肉重千斤　丹鉛録毛犀即彖也狀如犀角小
善知吉凶古人謂之貓豬廣人謂之豬神　湧幢小品
彖豕𩔖也張腹而臧畢露者也
豕異　水經蜻蛉縣有石豬圻長谷中有石豬子母數
千頭長老傳言夷昔牧此一朝化為石迄今夷人不敢
徃牧　捜神記永嘉中壽春城内有豕生人兩頭而不
活　紀聞唐開元十八年京中菩提寺有長生豬體柔
肥碩在寺十餘年其歲豬死僧焚之火既燼灰中得舍
利百餘粒　五行志元和八年長安西市有豕生子三
耳八足　唐書咸通七年徐州蕭縣民家豕出圂舞
捜神記晉有一士人姓王在吳郡還至曲阿日暮引船
上當大埭見埭上有一女子年十七八便呼之留宿至
曉解金鈴繫其臂使人隨至家都無女人因逼豬䦨中
見母豬臂有金鈴　幽怪録郭元振自晉之汾夜行入
一宅遇烏将軍取佩刀斫其腕而斷之将軍失聲而走
天明視其手乃豬蹄也尋血而行入大冡中見大豬無
前蹄走出而斃
　　　猫
總論　禮郊特牲迎貓為其食田䑕也　玉屑中國無
貓種出於西方天竺國不受中國之氣貓死不埋在土
挂於𣗳上　埤雅貓旦暮目睛皆圓及午即從歛如線
其鼻端常冷唯夏至一日暖葢貓陰𩔖也故其應陰氣
如此世云薄荷醉猫死猫引竹　事物原始貓眼旦暮
睛圓子午一線卯酉正圓辰戍丑未棗核尖寅申巳亥
銀杏様　山堂肆考貓口中三坎捉一季五坎捉二季
七坎捉三季九坎捉四季言口内有九坎者能四季捉
䑕也　埤雅貓亦如虎畫地卜食今俗謂之卜䑕　留
青日札貓食黄魚而癩　日抄猫見寅人而食子　爾
雅翼貓耳經捕䑕之後則有缺如鋸猶虎食人而鋸耳
也　酉陽雜俎貓毛不容蚤蝨黒者暗中逆循其毛即
如火星俗云貓洗面過耳則客至　鳥獸續考北人嘗
云貓不過楊子江言貓過金山則不復捕䑕厭者至金
山剪一紙貓投水中則不忌　南部通書連山張大夫
摶好養貓衆色備有皆自製佳名每視事退至中門數
十頭曵尾延頸盤接入以緑紗為幃聚其内以為戲或
謂摶是貓精　北史獨孤陀性好左道其外祖母高氏
先事貓鬼已殺其舅郭沙羅因轉入其家每以子日夜
犯之言子者䑕也其貓鬼每殺人者所死家財物潛移
於畜貓鬼家
名𩔖　酉陽雜俎楚州謝陽出貓有褐花者靈武有紅
叱撥及青驄色者貓一名蒙貴一名烏圓　爾雅注蒙
頌即蒙貴捕䑕勝貓　廣東通志獴􁀙有黒白黄狸狀
𩔖猫而大亦高足而結尾捕䑕㨗於貓也諸國皆産惟
暹羅者良舶估挾至常貓見而避之豪家每十金易一
云　西使記香貓似土豹糞溺皆香如麝　庶物異名
疏銜蟬貓名見拾遺記山谷詩買魚穿柳聘銜蟬　清
異録武宗十玩圖謂貓曰䑕将　唐餘録建州刺史家
月夜有七八白衣相語曰白老将至奈何白衣者䑕白
老者貓也　山川紀異河南永寜天壇山中岩有仙貓
洞世傳燕眞人丹成雞犬俱昇仙猫獨不去人嘗見之
就洞呼仙哥則聞有應者　採蘭雜志貓一名女奴
記事珠張摶好貓其一曰東守二曰白鳯三曰紫英四
曰怯憤五曰錦帶六曰雲圖七曰萬貫皆價値數金
清異録余在輦轂至大街見掲小榜曰虞大博宅失去
貓兒色白小名白雪姑
貓異　酉陽雜俎平陵城古譚國也城中有一猫常帶
金鏁有錢飛若蛺蝶土人徃徃見之　稽神録王建稱
尊於蜀其嬖臣唐道襲為樞密使夏日在家㑹大雨其
所畜猫戲水於簷溜下道襲視之稍稍而長俄而前足
及簷忽爾雷霆大至化為龍而去　東陽夜怪録成自
虛雪夜於東陽驛寺中遇苖介立吟詩曰為慙食肉主
恩深日晏蟠蜿卧錦衾次日視之乃一大駁猫兒也
七修𩔖藳杭州城東眞如寺𢎞治間有僧曰景福畜一
貓日久馴熟每出誦經則以鎖匙付之於猫及回時撃
門呼其猫猫乃銜匙出洞交主也或他人撃門無聲或
聲非其僧永不應之　後山談叢廬州有坐化猫　五
雜組天順間西域有貢猫者盛以金籠頓舘驛中嘗結
壇於城中高處置貓其中翌日視之䑕以萬計皆伏死
壇下曰此猫一作威則十里内䑕盡死葢猫王也
　　　猿(附狨/  獨)　(果然/)
説文猿􁁉屬或黄或黒　春秋繁露猿似猴大黒色長
前臂　淮南子五九四十五五主音音主猿猿故五月
而生　周索氏孝子傳猿通胛輕巢善縁能於空輪轉
　格物總論猿不踐土石超遙於萬木之間惟通臂輕
身故善縁能引氣故得壽天氣澄霽則長嘯霧雨昏暗
則無聲人每當其吟雌之時而捕𫉬之則亦不復生矣
　珍珠船猿雄能嘯雌不能也猿性不耐著地著地輙
瀉以死　埤雅猿性靜夜嘯常風月肅然　宜都山川
記峽中猿鳴至清山谷𫝊其響泠泠不絶行者歌之曰
巴東三峽猿鳴悲猿鳴三聲淚沾衣　郭仲産荆州記
巴東三峽猿長鳴至三聲聞者莫不垂淚　謝靈運遊
名山記觀挂猿下飲百臂相連　天寳遺事商山隠士
高太素所居曰清心亭每一時至則有猿啼於庭下謂
之報時猿　抱朴子猿壽五百歲則變為玃千歲則變
為老人　元康地記猿與獼猴不共山宿臨旦相呼
埤雅舊説猿鳴而獺候之故束晢𤼵蒙記曰獺以猿為
婦也　白六帖蜀鄧艾見𤣥猿抱子在𣗳上引弩射之
中猿母其子為㧞箭捲𣗳葉塞瘡　梁四公記東南絶
徼之外有女國以猿為夫生男𩔖父而入山谷晝伏夜
遊生女則巢居穴處　杜陽編同昌公主疾甚毉者云
紅密白猿脂食之可愈内庫得白猿脂數甕本南海所
獻　天中記猿食果故其膽黒甜　酉陽雜俎猿臂可
為笛吹之其聲圓如竹　古今注猿一名叅軍　吳越
春秋越有處女出於南林之中道逢老人自稱袁公女
舉杖擊之飛上𣗳變為白猿　異聞録王績遊嵩少選
一散岩石堂績棲止焉月夜見一胡鬚睂白而痩稱山
公與績談論徃徃有異績疑其怪取鏡光出而胡者走
失化為猿而殞　因話録李約多蓄古噐養一猿名山
公嘗以之隨逐月夜泛江登金山撃鐵鼓琴猿必嘯和
傾壺連旦不俟外賓約汧公子也　王氏見聞王仁裕
嘗從事於漢中家於公署巴山有採捕者獻猿兒焉憐
其小而慧黠使人養之名曰野賓呼之則應經年充博
壯盛頗為患乃於頸上繫紅綃一縷題詩送之於孤雲
兩角山　清異録華山道士李道殷山棲谷飲有竒術
能攝伏鬼神畜一黒猿呼為臂童道殷於菴側古松上
以茅草枝營一巢為臂童寢息之所名峻青宅　抱朴
子山中申日稱九卿者猿也　廣異記巴西有巨猿自
稱巴西侯　𣗳萱錄王縉嘗讀書嵩山有四叟擕榼來
相訪自稱木巢南林大節孫文蔚石媚虬高談劇飲既
醉俱化為猿升木而去　桂海記猿有金絲者黄色玉
面者黒色及身面皆黒者或云黄者牡黒者牝牝能嘯
牡不能也　山海經堂庭之山𤼵爽之山其上多白猨
　北戸錄叚公路咸通十年徃高凉程次青山鎭其山
多猿有黄緋者絶大毛彩殷鮮眞謂竒獸多羣行𤣥者
善啼啼數聲則衆猿呌嘯騰擲如相呼焉其音凄入肝
脾韻含宮徴因召獵者捕而養之名曰巴兒極馴不貪
食於𣗳杪間呼之則至後自潘州回路歴仙虛聞舊山
猿啼不食而卒乃積薪藏坎
狨　癸辛雜志武平素産金線狨大者難馴小者其母
抱持不少置法當先以藥矢斃其母母既中矢度不能
自免則以乳汁遍灑林葉間以飲其子然後墮地死邑
人取其母皮痛鞭之其子亟悲鳴而下束手就𫉬葢每
夕必寢其皮而後安不則不可育　楊文公談苑狨葢
猿狖之屬輕㨗善縁木大小𩔖猿長尾尾作金色俗為
金線狨是也生川陜深山中人以藥箭射殺取其皮為
卧褥鞍𬒳坐氈之用狨甚愛其尾既中毒即齧斷其尾
以擲之惡其為身患也或云狨毛以藉衣不皺　陳貞
父寳雞錄嘗見鬻皮於市似猿猱而長尾尾色紅問之
曰狨也去來林間如飛猿猱之族千百為羣出采山核
狨至莫不俯首帖服不敢張目視狨歴視其肥腯者取
小石或落葉識其首噉且飽狨卧或它去猿猱散走其
首有識者惴惴待牙吻無動其黠者乗間竊取首所識
移之隣已得脱去而隣代之矣　玉堂閒話狨者猿猱
之屬其雄毫長一尺尺五者常自愛䕶之如人披錦繡
之服也極嘉者毛如金色今之大官為暖座者是也生
於深山中羣隊動成千萬雄而小者謂之狨奴獵師採
取者多以桑弧檑矢射之其雄而有毫者聞人犬之聲
則捨羣而竄抛一𣗳枝接一𣗳枝去之如飛或於繁柯
穠葉之内藏隠其身自知茸好獵者必取之其雌與奴
則緩緩旋食而傅其𣗳殊不揮霍知人不取之則有擕
一子至一子者甚多其雄有中箭者則㧞其矢齅之覺
有藥氣則折而擲之嚬眉愁沮攀枝蹲於𣗳巓於時藥
作抽掣手足俱散臨墮而却攬其枝如是者數十度前
後嘔噦呻吟之聲與人無别每口中涎出則悶絶手散
墮在半𣗳接得一細枝稍懸身移時力所不濟乃墮於
地則人犬齊到斷其命焉獵人求嘉者不𫉬則便射其
雌雌若中箭則其子擿去復來抱其母身去離不𫉬乃
母子俱斃
果然　吳錄地理志九眞胥浦縣有獸名果然猨狖𩔖
也色青赤有文居𣗳上此郡及日南皆有之　南方草
物狀果然獸生在山林上民人以弓毒射之剝取皮皮
文青赤白色縫相連作席　南州異物志交州以南有
果然獸其鳴自呼身如猨犬面通身白毛其體不過三
尺而尾長四尺餘反尾度身過其頭視其鼻仍見兩孔
仰向天其毛長柔細滑澤色以白為質黒為文視如蒼
頭鴨脅邊斑文集十餘皮可得一褥繁文麗好細厚温
煖　埤雅􁖚獸似猨青身黒頰有髯髯黒其手亦黒性
好理髯又愛其𩔖生相序死相赴殺一可以致百舊説
􁖚皮五色中為茵毯　段氏遊蜀記戎人進果然褥皁
褐碧三色相間　夷堅續志果然似猿而差大行則大
者前小者後有為射中者則生者㧞死者箭自刺而死
可謂仁義之獸矣　李肇國史𥙷揚州人取一果然而
數十果然可得葢果然不忍傷其𩔖聚族而啼雖殺之
不去也此獸獸狀而人心薄俗有不如者果然大𩔖猩
猩　天中記果然九眞土人號曰歌然
獨　感應𩔖從譜獨一呌而猿散葢獨猿𩔖也似猿而
大食猿俗謂之獨猿其一鳴猿皆騰木㧞林振動悼慄
而避匿之矣
　　　猴(附玃/  蜼)　(豦/)
總論　埤雅猴候也此獸無脾以行消食葢猿之徳靜
以緩猴之徳躁以囂　野人閒語蜀中有楊千度者善
弄胡孫人問其術曰胡孫乃獸實不㑹人語先餌以靈
砂變其獸心然後可教耳　珍珠船御馬監山猴十隻
日食白米一斗紅棗二觔八兩　北夢𤨏言獼猴見僧
即必圍繞狀如供養戎瀘夷獠亦㗖此物但於野外石
上跏趺而坐以物蒙首有如坐禪則必相悦而來馴擾
之逡巡衆云唯留一個伴假僧偶坐僧以斧擊将歸充
食人以其害稼乃致酒糟盆盛措於野逕仍削木棒可
長一二尺者三五十條於側邊其猴㗖糟醉後拈棒相
擊脚手損折由此併𫉬　龎元英談藪漁溪云曩在筠
州新昌縣嘗出遊歴将至五峰馬上遥見山中草木蠕
蠕動疑為地震馭者云滿山皆猴也數以千萬計行人
獨過常遭戲虐每羣呼跳浪而至扳縁頭目胷項手足
袞成毛毬雖有兵刃亦無所施徃徃致死　韻府續編
瓜哇國山中多猴不畏人呼以霄霄之聲投以果則其
二大猴先至土人謂之猴王猴夫人俟其食畢羣猴始
食其餘　鳥獸續考瓜哇國其港口有一洲林木深茂
有長尾猢猻萬數聚止於上有一黒色老雄猴為主脚
一老番婦人隨側其國中婦人無子嗣者備菓酒飯餅
之𩔖徃禱於老猴喜則先食物餘令諸猴食爭奪食盡
其物即有雌雄二猴來前交感為驗此婦回家即便有
孕否則無孕也　珍珠船道州有舜祠凡遇正月初吉
山狙羣聚到祠旁以千百數跳浪奮擲狂奔疾走如是
者五日而去次猿亦如之三日乃去土人謂之狙猿朝
廟　抱朴子獼猴八百歲變為猿又五百歲變為玃又
一千歲變為蟾蜍　後山談叢峽中有坐化胡孫　抱
朴子滕永叔常有大獼猴鎻著牀間犬忽齧殺之永叔
便合鎻埋之後百許日有見鬼者徃見獼猴走上永叔
承塵上不悟是鬼也驚指之曰獼猴何以𬒳傷血流斷
足乎永叔曰始乃知猴死復有鬼也　異物志南方人
以獼猴頭為鮓　珍珠船漁人以猢猻毛置網四角則
多得魚云魚見之如人見錦繡也
名號　廣雅猴一名狙一名王孫一名胡孫　楊愼外
集狙一名葛牂　格物總論猴猱也獼也楚人謂之沐
猴狀𩔖人毛色黄有尾　清異錄武宗為王時畜禽獸
為十玩猴曰惺惺奴　幕府燕閒錄唐昭宗播遷隨駕
有弄猴能隨班起居昭宗賜以緋𫀆號供奉又謂之猴
部頭羅隠詩何如學取孫供奉一笑君王便著緋是也
朱梁簒位取猴令殿下起居猴望見全忠徑趨而前跳
躍奮擊　清異錄郭休隠居太山畜一胡孫謹恪不踰
規矩呼為尾君子　古今詩話京師優人以雜物數十
種布地使人暗記物色然後遣沐猴認之每沐猴得之
優人即曰道著也馬留馬留葢優人呼沭猴之名　劉
玉已􁫈編丞相胡惟庸畜胡孫十數衣冠如人有客至
則令供茶行酒能拜跪揖譲吹竹笛聲尤佳又能執朱
戚舞蹈人稱之為孫慧即　抱朴子山中申日稱人君
者猴也
詳𩔖　詩義疏猱獼猴也老者為獑猢獑猢駿㨗也其
鳴噭噭而悲　寰宇記戎州夷地出獑猢似猿而四足
短一騰一百五十歩迅如鳥飛　名義考為母猴其為
禽好爪有作造之意故凡作造曰為　崇安志武夷山
多獼猴其小者僅如拳　山堂肆考萬州城南有道士
畜一胡孫小於蝦蟆以線繫几案間道士飯已即登几
食其餘　天監起居注林邑王范績乞内附為臣獻白
猴一頭　事物紺珠紅猴出百花國　霏雪錄地猴形
極小人馴養之縱入黄䑕穴銜其喙曵而出之　物𩔖
相感志海猴生海中候潮出没形如豬鼻吼聲腦上有
孔噴水直上數丈人先得其子繫在水中其母自來就
之因而取之其子常隨母也　庶物異名疏前兒猴屬
周書王㑹穢人前兒前兒若獼猴立行聲似小兒穢韓
穢也東夷别種　山堂肆考騰豻一名騰豺沐猴𩔖也
頭方正貌𩔖人髪長尺餘常覆面欲有所視輙揺頭以
兩手披之
貜　爾雅註貑玃也似獼猴而大色蒼黒能攫持人好
顧盼　本草貜純牡無牝攝人婦為偶生子故名玃父
　捜神記蜀中西南高山之上有物與猴相𩔖長七尺
能作人行善走逐人名曰猳國一名馬化或曰玃伺道
行婦女年少者輙盗取将去人不得知若有行人經過
其旁皆以長繩相引猶故不免此物能别男女氣臭故
取女男不知也若取得人女則為家室其無子者終身
不得還十年之後形皆𩔖之意亦惑不復思歸其有子
者輙抱送還其家産子皆如人形有不養者其母輙死
故懼怕之無不敢養及長與人不異皆以楊為姓故今
蜀中西南多姓楊率皆是猳國馬化之子孫也
豦　神異經西方獸名􁀙大如驢狀似猴善縁木純牝
無牡羣居要路執男子合之而孕十月生􁀙　爾雅註
建平山中有豦大如狗似獼猴黄黒色多髯鬛好奮迅
其頭能舉石擿人貜𩔖也
蜼　爾雅蜼卭鼻而長尾註蜼似獼猴而大黄黒色尾
長數尺似獺尾末有岐鼻露向上雨即自懸於𣗳以尾
塞鼻或以兩指江東人亦取養之為物㨗健　葆光錄
傅𢎞業宰天台縣有人獵得一獸形如豕仰鼻長尾有
岐人謂之怪傅識之曰蜼非怪也
　
　
　
　
　
　
　
　
　格致鏡原卷八十七
欽定四庫全書
　格致鏡原卷八十八　　　大學士陳元龍撰
　　獸𩔖(七/)
　　　狐
總論　説文狐妖獸也鬼所乗也　白虎通狐有三徳
其色中和小前大後死則首丘謂之三徳　易小狐汔
濟濡其尾　格物總論狐形似黄狗鼻尖尾大捕之者
多用罝陶隠居云江東無狐出北方及益州今江南亦
時有京洛尤多　述征記盟津寒則氷厚數丈氷合車
馬未敢過要湏狐行云此物善聴氷下無水聲乃過人
見狐行方渡　水經注狐性多疑　埤雅舊説狐有媚
珠又曰狐禮北斗而靈善變化其為物妖淫　𤣥池説
林狐之相媚也必先呂以口相接　𤣥覽千年之狐姓
趙姓張五百年狐姓白姓康　抱朴子千歲之狐知将
來　朝野僉載唐初已來百姓多事狐神房中祭祀以
乞恩食飲與人同之事者非一主當時有諺曰無狐魅
不成村　淮南子犀角駭狐以犀角置狐穴中狐不歸
　廣異記唐有楊氏者二女并嫁胡家小胡即為主母
所惜大胡即謂其婢曰小胡即乃野狐爾丈母乃不惜
我反惜野狐婢還白母問何以知之答云宜取鵲頭懸
户上小胡即若來令妻呼伊祈熟肉再三言之必當走
也楊氏如言小胡即果走故今人相傳云伊祈熟肉辟
狐魅甚有驗也　𤣥中記鉛錫之精為狐狸　抱朴子
山中戍日稱城陽公仲者狐也　山堂肆考飛狐道相
傳有狐於紫荆嶺食松五粒成飛仙故名
詳𩔖　楚辭封狐千里注大狐也健走千里　白六帖
禹年三十未娶曰吾娶必有應後乃有白狐九尾而應
之　宋書白狐王者仁智則至　河圗白帝生先致白
狐　穆天子傳天子獵於滲澤得白狐　晉錄咸寜二
年有白狐七尾見汝南　瑞應編周文王拘羑里散宜
生詣塗山得青狐以獻紂免西伯之難　王㑹圖𤣥模
黒狐也　山海經武都之山黒水出焉其上有𤣥狐蓬
尾注蓬大也其狀鋭口而大尾　宣室志李林甫方居
相位嘗退食至於堂之前軒見一𤣥狐其質甚大若牛
馬而毛色黯黒有光林甫命弧矢将射之已亡見矣其
歲林甫籍没　春秋運斗樞機星得則狐九尾　白虎
通狐九尾何狐死首丘不忘本也明安不忘危也必九
尾者也九妃得其所子孫蘩息也於尾者何明後當盛
也　瑞應編九尾狐者神獸也其狀赤色四足九尾出
青丘之國音如嬰兒食者令人不逢妖邪之氣及蠱毒
之𩔖　酉陽雜俎道術中有天狐别行法言天狐九尾
金色役於日月宮有符有醮目可以洞逹陰陽
狐怪　抱朴子狐壽八百歲三百歲即解變為人　名
山記狐者先古之淫婦也其名曰紫化而為狐故其怪
多自稱阿紫　𤣥中記狐五十歲能變化為婦人百歲
為美女為神巫或為丈夫與女人交接能知千里外事
善蠱魅使人迷惑失智千歲即與天通為天狐　酉陽
雜俎野狐名紫夜擊尾出火将為怪必戴髑髏拜北斗
髑髏不墜則化為人矣　宋高僧傳什志𤣥者河朔人
曾至絳州夜泊墓林中其夜月色如晝見一狐從林下
将髑髏置首揺之落者不顧不落者戴之更取芳草墮
葉遮蔽其身俄成美女素服立於道左㣲聞有馬行聲
女子哀泣悲不自勝少選有乗馬郎至與言久之欲将
偕去𤣥從林中出謂之曰此狐也其人不信𤣥乃振錫
胡語女遂化狐而走其人叩頭悔過焉　南部新書晉
天福甲辰歲公安滄渚民家犬逐一婦登木而墜為犬
咬死乃老狐也尾長七八尺　宣室志張鋋遇巴西侯
置酒邀𤣥丘校尉至一人衣黒衣天将曉鋋悸寤一狐
卧於前葢所謂𤣥丘校尉也　廣異記睢陽郡宋王冡
旁有一老狐每至衙中邑中之狗悉徃朝之狐坐冡上
狗列其下東都王老有雙犬能咋魅前後殺魅甚多宋
人相率以財雇犬咋狐王老牽犬徃犬乃逕詣諸犬之
下伏而不動大失宋人之望今世人有不了其事者相
戲云取睢陽野狐犬　竒事記驪山下有一白狐驚撓
山下人不能祛除唐乾符中忽一日突温泉自浴須㬰
之間雲蒸霧湧狂風大起化一白龍昇天而去後或陰
暗徃徃有人見白龍飛騰山畔如此三年忽有一老父
每臨夜即哭於山前數日人乃伺而問其故老父曰我
狐龍死故哭爾人問之何以名狐龍老父又何哭也老
父曰狐龍者自狐而成龍三年而死我狐龍之子也人
又問曰狐何能化為龍老父曰此狐也禀西方之正氣
而生狐白色不與衆遊不與近處狐託於驪山下千餘
年後偶合於雌龍上天知之遂命為龍亦猶人間自凡
而成聖耳言訖而滅
　　　貍(附貉/)　(貛/)
總論　爾雅疏字林云貍伏獸似貙其子名􁊧郭云今
或呼豾貍　封禪書注徐廣曰貍一名不來　埤雅薶
之伺物卑身而伏以候敖者似貙而小文彩班然異於
貒貉　名物考鄭氏云貍善搏者也行則止而擬度焉
其𤼵必𫉬是以量侯道取𧰼焉詩曰取彼狐貍為公子
裘言狐善疑貍善擬不可以有為故古者以為燕居之
裘齊大夫東郭書衣貍製是也　物𩔖相感志淮南子
云貍頭愈䑕許愼曰貍能執䑕故愈也　埤雅袁狎曰
河冰上有貍迹便堪人度崔劼以為貍當作狐狐性好
疑故渡冰輙聴不知所謂聴冰非狐性獨然貍亦有之
也　淮南子繆稱訓今謂狐貍則必不知狐又不知貍
非未嘗見狐者必未嘗見貍者　禮内則食貍去正脊
注為不利於人也
詳𩔖　格物論貍形似貓其文有二一如連錢者一如
虎紋者肉味與狐不相逺皆可作羮臛　正字通貍有
數種大小似狐毛雜黄黒有斑如猫員頭大尾者為猫
貍善竊雞鴨肉臭不可食斑如貙虎方口鋭頭者為虎
貍食蟲䑕果實　格物論貍似虎斑亦有似貓斑者又
一種香貍有麝氣一種面白而尾似牛名玉面貍又名
牛尾貍専食百果　廣雅玉面貍人捕畜之䑕帖服不
敢出　格物論一種似兎而短多棲息高水候風吹之
而過他木謂之風貍　霏雪録風貍止食山果而乗風
過枝甚㨗味獨勝他貍宜糟食尤佳　酉陽雜俎風貍
生南中睂長好羞見人則低頭溺可治風　博物志有
獸縁木文似豹名虎僕毛可取以為筆俗名九節貍是
也　格物論晝伏夜出金眼長尾黒質白章尾文九節
名九節貍性狡而㨗好捕䑕　正字通似虎貍尾黑白
錢文相間者為九節貍皮可為裘領宋史安陸州貢野
貓花貓即此二種也　事物紺珠五叚貍尾黒白文相
間各五叚肉肥美海貍出東海上島中産乳逢人則化
魚入海　異物志靈貍一體自為夫婦故能媚人　丹
鉛總錄楚辭九歌乗赤豹兮載文貍王逸注云神貍而
不言其狀按山海經亶爰之山有獸焉狀如貍而有髦
其名曰𩔖自為牡牝余在大理嘗見之其狀如貍其文
如豹土人名曰香髦疑即此物也星家衍心星為狐二
十八宿眞形圖心星有牡牝兩體王逸所謂神貍之説
乎
貍怪　抱朴子千歲之貍變為好友　抱朴子山中寅
日稱令長者老貍也　齊諧記張華為司空時燕昭王
墓前有一斑貍化為書生詣張公談論三日不屈　異
聞錄王度至長安程雄家雄新受寄一婢頗端麗名曰
鸚鵡度疑其精魅引鏡逼之化為老貍而死　幽明錄
漢董仲舒嘗下帷獨詠忽有客來風姿音氣殊為不凡
與論五經究其㣲奥仲舒素不聞有此人而疑其非常
乃謂之曰巢居知風穴處知雨卿非狐貍即是老䑕客
聞此言色動形壊化成老貍蹶然而走　異苑長山留
元寂宋元嘉十九年曾捕得一貍剖腹得一貍又破之
更𫉬一貍方見五臟三貍雖相抱懐而大小不殊元寂
不以為怪以皮挂於屋後其夜有羣貍遶之號呼失皮
所在元寂家亦無他
貉　圅史物性志貉一名貈　爾雅貈(音/貉)子貆注其雌
者名􁇼今江東呼貉為􁇽􁉒　字林貉似貍其營窟與
貛皆為曲穴以避雨晹亦以防患俗云貛貉同穴而異
處貛之出穴以貉為𨗳　墨客揮犀貉狀似兎性嗜睡
人或畜之行數十歩輙睡以物撃竹警之乃起既行復
睡　陳禹謨名物考楚蜀界中多貉俗名野馬其皮紋
上員下方旁如魚鳥狀寢處其皮者立能解酲設有警
急輙毛竪乃知古人用以製裘不特取其温厚也　考
工記貉踰汶則死地氣然也　困學紀聞考工記貉踰
汶則死儒以汶為魯之汶水列子釋文云按史記汶與
㟭同謂汶江也今江邊人云狐不渡江説文狐貉𩔖也
踰越大水則傷本性
貛　事物原始貛色黄而㣲黒尾短毛臭而肉羶山陜
遼東皆謂之狗貛吳越皆呼刁黄善為曲穴而避藏防
人害也　本草綱目貒豬貛也貛狗貛二種相似而略
殊遼東女直有海貛皮可為裘領亦此𩔖也　格物總
論貒肥矮毛㣲灰色頭連脊毛一道黑觜尖黑尾短濶
蒸食之極美　正字通豬貛一名貛㹠狀似小豬體肥
行鈍穴居足尾短褐毛尖喙能孔地食蠱肉有土氣蘇
頌所言似犬而矮黑色乃狗貛非貒也　五雜組貛如
犬穴地中常以夜出田野覓食雞鳴即還其行皆有熟
路土人覓其穴置罝於穴口雞鳴時縱犬嗾之奔而入
穴即𫉬焉其肉腯甚不能多啖也
　　　兔
總論　春秋運斗樞玉衡星散而為兔瑶光行失則兔
出月注陰不銜陽故兔出月　典略兔者明月之精
論衡儒者言月中有兔夫月水也兔在水中則死夫兔
者月氣耳　埤雅兔視月而孕故楚辭曰顧兔在腹言
顧兔居月之腹而天下之兔望焉於是感氣葢咀嚼者
九竅而胎生獨兔雌雄八竅五月而吐子里俗又謂視
顧兔而感氣故卜秋月之明暗以知兔之多寡　論衡
兔䑛雄豪而孕及生子從口中出　埤雅兔吐而生子
故謂之兔兔吐也　格物總論兔䑕形尾匾彎短大如
貓毛色褐耳大而鋭且卓口缺長鬚尻九孔趺居趫㨗
善走　淮南子孕婦見兔而子缺唇　木蘭歌雄兔脚
樸樕(一作朴/握樸朔)雌兔眼迷離　抱朴子兔壽千歲滿五百
歲則色白　齊策馮諼謂孟嘗君曰狡兔有三窟僅得
免其死耳　五雜組狡兔遇鷹來樸輙仰卧以足擘其
爪而裂之鷹即死惟鶻則不用爪而以翅擊之使翻便
啄其目而攫去又鷹遇石則不能撲兔見之輙依巖石
傍旋轉鷹無如之何則盤飛其上良久不去人見而迹
之􁃿可徒手捉得也　稽神錄楊邁田獵放鷹於野見
草中一兔跳躍搏之無有如是者三即其草而求之得
兔骨一具葢兔之鬼也　考異郵熒惑不明雉生兔焉
　述異記殷紂時兔生角是甲兵将興之兆　竹書紀
年宣王三十年有兔舞於鎬京　禮記祭宗廟之禮兔
曰明視　雲窗私志后羿獵於巴山𫉬一兔大如驢異
之置柙中中塗失去柙掩如故羿夜夣一人冠服如王
者謂羿曰我鵷扶君為此土之神而何辱我我将假手
於逢蒙是日逢蒙弑羿而奪之位兔曰鵷扶自此始也
　抱朴子山中卵日稱丈人者兔也　爾雅翼岳陽人
以兔為地神無敢獵者　清異錄韋巨源上燒尾食以
純兔為卯羮　遼志三月三日國人以木雕為兔走馬
射之呼此節為淘裏化漢人云淘裏是兔化是射
詳𩔖　爾雅疏兔之子名嬎郭云俗呼曰􁀙其迹名迒
字林云迒兔道也絶有力者名欣　廣志兔大者曰毚
　格物論一種似兔而大青色形與兔同足與鹿同是
謂之㚟亦兔𩔖也　瑞應國王者恩加耆老則白兔見
　古今注成帝建平元年山陽得白兔目赤如朱　瑞
應圖赤兔者瑞獸也王者盛徳則至　晉書載記石勒
時𫉬黒兔或以為勒革命之祥於晉以水承金兔陰精
之獸𤣥為水色於是改年太和　通考宣和元年淄州
𫉬黒兔　清異錄亳社吉祥僧刹有僧誦華嚴大典忽
一紫兔自至馴伏不去隨僧坐起聽經坐禪惟飡菊花
飲清泉僧呼菊道人　春秋後語淳于髠説齊威王曰
東郭㕙者海内之狡兔也　天𤣥主物簿孕環之兔懐
於左腋毛有文彩間色至百五十年當轉環於腦能隠
形人不能見矣　酉陽雜俎韋絢言巴州兔作貍斑
酉陽雜俎明月兔狀如兔前脚長數寸後脚尺餘尾長
白而彎趫㨗善走出河西　埤雅契丹北境有跳兔前
足纔寸許後足幾一尺行則用足跳一躍數尺止則蹶
然仆地　金幼孜北征錄沙穴中跳兔大如䑕其頭目
毛色皆兔爪足則䑕尾長其端有毛或黒或白前足短
後足長行則跳躍犬不能𫉬　括地圖天池之山有獸
如兔名曰飛兔以背毛飛　洞𡨕記北極有潰陽之山
有兔如䑕能飛毛色光如漆以腦和丹食之則不死
拾遺記昆吾山有獸大如兔毛色如金食土下之丹石
深穴地以為窟亦食銅鐵膽腎皆如鐵其雌者色白如
銀
　　　獺
説文獺如小狗水居食魚猵屬也　漢書賈誼𫝊愐蟂
獺以隠處兮應劭注獺水蟲害魚者也　本草㑹編獺
四足俱短頭與身尾俱𥚹毛色若故紫帛大者身與尾
長三尺餘食魚居水中出水亦不死　格物總論獺水
狗形𩔖犬頭如馬身如蝙蝠鼻尖尾大　埤雅獺獸西
方白虎之屬似狐而小青黒色　汲冡周書雨水之日
獺祭魚獺不祭魚國多盗賊　禮記獺祭魚然後漁人
入澤梁　埤雅獺取鯉於水裔四方陳之進而弗食世
謂之祭魚葢自祭其先如貙豺然　山堂肆考獺一歲
二祭豺祭方獺祭圓言豺獺之祭皆四面陳之而獺圓
布豺方布也俗𫝊獺祭魚将魚羅列於前取黄顙魚一
枚以爪按其頭作聲如人有巫祝也故俗呼黄顙魚為
魚師祭畢獺食諸魚而縱魚師於水　續齊諧記魏明
帝遊洛水水中有白獺數頭美靜可憐見人輙去帝欲
見之終莫能遂侍中徐景山曰獺嗜鯔魚乃不避死畫
板作兩生鯔魚懸置岸上於是羣獺競逐一時執得
朝野僉載通川界内多獺各有主養之並在河側岸間
獺若入穴挿雉尾於獺孔前獺即不敢出去却尾即出
取得魚必須上岸人便奪之取得多然後放令自喫喫
飽則鳴板以驅之還插雉尾更不敢出　酉陽雜俎元
和末鈞州鄖鄉縣民有養獺十餘頭捕魚為業隔日一
放将放先閉於深溝石門内令饑然後放之無網罟之
勞而𫉬甚厚令人抵掌呼之羣獺皆至縁衿藉膝馴若
守狗　陳繼儒筆記永州養馴獺以代鸕鷀没水捕魚
常得幾十斤以供一家甚有能擉鰲者　蟫史獺又能
捕鳥見鳧鷖羣在則仰卧於水離水面尺許吐沫引之
鳥見沫浮羣飛啄之獺乃以四足抱鳥如烏賊之擒魚
也　格物論獺亦能休於大木上世謂之木獺嘗有縻
置大水甕中於其間旋轉如風水為之成旋壠起四面
高中心凹下觀者駭目海獺大如狗脚下有皮如人駢
拇毛著水不濡海人亦食其肉皆獱之屬也　李時珍
本草今人取海獺皮為風領亞於貂　鳥獸續考世傳
𥙷助竒僻之品有所謂山獺者以少許磨酒飲之立驗
然本草醫方皆所不載止見桂海虞衡志獺性淫毒山
中有此物凡牝獸悉避去獺無偶其骨能解箭毒殺死
者功力劣抱木枯死者土人自稀得南丹州即此物所
産之地其土人號之曰插翹一枚直黄金數兩私貨出
界者罪至死方春時􁍙女數千歌嘯山谷以尋藥挑菜
為事獺性淫或聞婦人氣必躍升其身次骨而入牢不
可脱因扼殺而藏之土人驗之之法每令婦人摩手極
熱取置掌心以氣呵之即趯然而動葢為陰氣所感故
耳　束晢𤼵蒙記獺以猿為婦　埤雅獺飲酒而斃
本草西戎以獺皮飾毳服領䄂則汚垢不染如風霾翳
目即以䄂口拭目中即出　拾遺記吳孫和悦鄧夫人
嘗舞水精如意悞傷夫人頰血流嬌姹彌苦命太醫合
藥醫曰得白獺髓雜玊與琥珀屑當滅此㾗即購白獺
髓有富春漁人云此物知人欲取則逃入石穴伺其祭
魚之時獺有鬭死者穴中應有枯骨雖無髓其骨可合
玉舂為粉歕於瘡上其㾗則滅和乃命合此膏琥珀太
多及差而有赤㸃如朱逼而視之更益其妍　叙例獺
膽分盃嘗試云不驗惟塗於盞唇但使酒稍高於盞面
分盃之事亦古今𫝊誤言也　本草蘇頌曰諸畜肝葉
皆有定數獨獺肝一月一葉十二月十二葉其間又有
退葉用之須見形可驗不爾多偽也　周處風土記陽
羡縣前有大橋下有獺将有兵動獺出穴口西向而嘷
　捜神記吳郡無錫陂吏丁初於雨中循隄防見小婦
人上下青衣戴青傘來追初急行回顧婦人自投陂中
乃是大蒼獺衣傘皆荷葉也此獺化為人形數媚年少
者也　九國志楚廖光圖與伊岳道士伊用昌為林泉
之交母病思鱠屬江水夏漲魚不可得用昌探懐得一
木獺長三寸許再三祝之投於江中須㬰波浪沸逐擒
一巨鱗出獺著魚背堅不可脱用昌舉之木獺耳因取
鱠母愈　朝野僉載郴州刺史王琚刻木為獺沉於水
中取魚引首而出葢獺口中安餌為轉關以石縋之則
沉魚取其餌關即𤼵口合則銜魚石𤼵則浮出
　　　䑕
總論　易艮為䑕　格物總論䑕小獸善為盗　蠡海
錄䑕之前爪四指陰也後爪五指陽也故為陰陽之始
終　埤雅䑕性疑出穴多不果故持兩端謂之首䑕䑕
𩔖最壽俗謂之老䑕是也　雨航雜錄䑕於果熟時竊
取覆藏之有人掘䑕穴得栗橡百果多至石故北人目
善畜財者曰䑕䑕首出穴先觀望前却故謂之首䑕北
人目南人為䑕以其善窺探也　酉陽雜俎凡䑕食死
人目睛則為䑕王俗云䑕齧上服有喜凡齧衣欲得有
葢無葢皆凶　彚苑䑕咋人衣帽則有福禄至大吉
淮南子貍頭愈䑕注䑕齧人創貍愈之　博物志䑕食
巴豆三年重三十斤　朝野僉載礜石可以害䑕張鷟
曾試之䑕中毒如醉亦不識人猶知取泥汁飲之須㬰
平復　酉陽雜俎舊説䑕王其溺精一滴成一䑕一説
䑕母頭脚似䑕尾蒼口鋭大如水牛性畏狗溺一滴成
一䑕時有䑕災多起於䑕母䑕母所至處動成萬䑕其
肉極美　酉陽雜俎䑕膽在頭活取則有　朝野僉載
嶺南獠民好為蜜唧即䑕胎未瞬通身赤蠕者飼之以
蜜釘之筵上囁囁而行以筯挾取啖之唧唧作聲故曰
蜜唧　文子鄭人謂玉未治者為璞周人謂䑕未腊者
為朴周人懐朴問鄭賈曰欲之乎出其朴視之乃䑕朴
也　晉陽秋大興中衡陽區純作䑕市四方丈餘開四
門門有木人縱四五䑕於中欲出門木人輙以椎椎之
　酉陽雜俎王肅造逐䑕九以銅為之晝夜自轉　合
璧事𩔖蘇子瞻有却䑕刀　倦遊錄嶺南人食䑕謂之
家鹿　雲仙雜志山中謂䑕為社君　事物紺珠䑕名
黠蟲以其善竊物
詳𩔖　南康記南康山石室號金堂内金色有金䑕時
見也　唐西域傳于闐西有沙磧䑕大如蝟色𩔖金出
入羣䑕為從　本草北胡銀䑕白色如銀古名􁁜(音/吸)䑕
　蟫史銀䑕似貂而白色毛長三寸柔燠可愛皮勝於
貂䑕　錄異記白䑕身毛皎白耳足紅色眼眶赤赤者
乃金玉之精伺其所出掘之當𫉬金玉云䑕五百歲即
白耳足不紅者乃常䑕也　抱朴子南海白䑕重數斤
毛可為布　錄異記義䑕形如䑕短尾每行遞相咬尾
三五為羣驚之則散俗云見之者當有吉兆成都有之
　埤雅有一種䑕見人則交其前足而拱謂之禮䑕亦
謂之拱䑕　天中記詩相䑕有體人而無禮陸璣云河
東有大䑕能人立交前兩脚於頭上跳舞善鳴孫奕云
相地名按地志相州與河東相隣則知相州有此䑕詩
人葢取譬焉若如毛氏以相為視則視物之有體與皮
者皆可以喻禮何以取䑕哉　霏雪錄北方黄䑕穴處
各有配匹人掘其穴者見其中作小土窖若牀榻之狀
則牝牡所居之處也秋時蓄黍菽及草木之實以禦冬
各為小窖别而貯之天氣晴和時出坐穴口見人則拱
前腋如揖狀即竄入穴韓孟聨句所謂禮䑕拱而立者
是也惟畏地猴形極小人馴養之縱入其穴則銜黄䑕
喙曵而出之味極肥美元朝恒為玉食之獻置官守其
處人不得擅取也　本草綱目鼲䑕即黄䑕　説文鼲
䑕出丁零胡皮可作裘　説文貂䑕大黄黒出丁零國
　管子立政篇百工商賈不得服長鬈貂　埤雅貂亦
䑕𩔖縟毛者也其皮燠于狐貉取以為帽得風則煖其
毛拂面如熖朔地苦寒人以其皮温額後代效之因以
金璫飾首前插貂尾至漢因焉加以附蟬為文侍中插
左常侍插右貂取内勁捍而外温潤其色紫蔚而不耀
　魏志挹婁國出好貂今所謂挹婁貂是也　異苑貂
出句麗國常有一物共居穴或見之形貌𩔖人長三尺
能制貂愛樂刀焉其俗人欲得貂皮以刀投穴口此物
夜出穴置皮刀邊須人持皮去乃敢取刀　隣幾雜志
北朝使云青貂穴死牛腹掩取之紫貂升木射取之黄
貂乃其老者銀貂最貴契丹主服之　唐書安定公主
下嫁回鶻㑹昌三年來歸以黠戞斯所獻白貂皮賜之
　山堂肆考鼪䑕一名鼬又名黄䑕狼䑕豺如䑕而大
純黄色善捕䑕亦能盗齧雞鴨人頗患之　埤雅鼬䑕
健於捕䑕似貂赤黄色大尾今俗謂之䑕狼廣雅曰䑕
狼鼬是也一名鼪栗䑕似之蒼黒而小取其毫於尾可
以製筆世所謂䑕鬚栗尾者也其鋒乃健於兔　五雜
組䑕狼雖小而竊食鷄鴿之𩔖一齧即㫁其喉十百為
羣皆齧殺無遺而後去行走如飛其氣腥惡狗齧之亦
噦吐竟日云　錄異記鼴䑕首尾如䑕色青黒短足有
指形大重千餘斤出零陵郡界不知所來民有災及為
惡者䑕輙入其田中振落毛衣皆成小䑕食其苖稼而
去或捕得鼴䑕者治其皮飾為帶頗能澀芻為其三毛
出於一孔與常皮有異人多寳之　五雜組䑕大有如
牛者謂之鼹䑕爾雅謂之鼰舊説揚州有物度江而來
形狀皆䑕而體如牛人莫能名有識者曰吾聞百斤之
䑕不能敵十斤之猫盍試之乃求得一巨猫十餘斤者
徃䑕一見即伏不敢動為猫咋殺此亦䑕之一種不恒
有者也　郭璞洞林宣城郡有隠䑕大如牛形佀䑕𧰼
脚脚有三甲皆如驢蹄身赤胷前尾上白　金樓子晉
寜縣境出大䑕狀如牛土人謂之偃牛　雨航雜錄􁀙
䑕乃伯勞所化又能化為鴽見日月光則死葢陰物也
　本草綱目鼹䑕一名田䑕一名鼢即鼹也俗以其尖
鼻能穿地謂之隠䑕　爾雅疏鼢䑕郭云地中行者廣
雅云鼹䑕也方言云名犁䑕即此䑕謂起地若耕因名
云　本草隠䑕陰穿地而行或曰是野田中尖觜䑕
爾雅鼫鼠注形大如䑕頭似兔尾有毛青黄色好在田
中食粟豆　説文鼫五技䑕也　埤雅鼫䑕兔首似䑕
而大能人立交前兩足而舞害稼者一名雀䑕廣雅云
䶂䑕鼫䑕是也　爾雅疏豹文鼮䑕郭云䑕文彩如豹
者漢武帝時得此䑕孝亷即終軍知之賜絹百匹　唐
韋若虛𫝊辛怡諫為職方有異䑕豹首虎臆大如拳怡
諫以為鼮䑕而賦之若虛曰此説文所謂鼨䑕豹文而
形小一坐驚服　春秋成七年春鼷䑕食郊牛角改卜
牛鼷䑕又食其角　爾雅疏鼷䑕者李巡曰鼱鼩䑕郭
云有螫毒者葢如今䑕狼春秋成七年食郊牛角者是
也何休亦云鼷䑕䑕中之㣲者　埤雅鼩䑕一名鼱鼩
一名􁁜鼩似䑕而小東方朔曰譬猶鼱鼩之襲狗者也
　博物志䑕最小者或謂之甘䑕口甘為其所食者不
覺也　雨航雜錄鼷䑕在𣗳上名甘口䑕嚙物時不痛
而甚毒亦名林䑕　爾雅疏鼳䑕者郭云今江東山中
有鼳䑕狀如䑕而蒼色在𣗳木上　爾雅鼳䑕身長須
而賊秦人謂之小驢註鼳似䑕而馬蹄一歲千斤為物
殘賊　神異錄北方層冰萬里厚百丈有磎䑕在冰下
土中其形如䑕食草木肉重千斤可以作脯食之已熱
其毛八尺可以為褥卧之却寒其皮可以蒙鼓聲聞十
里其毛可以來䑕此尾所在䑕聚今江南䑕食草木為
災此𩔖也　爾雅疏鼸䑕者大戴禮云田䑕者鼸䑕也
鼸是頰裏藏食之名䑕若此者因名　羣芳譜田䑕大
頭似兔尾有毛青黄色生田中俗所謂地䑕也　山海
經丹重之山有獸其狀如䑕兔首鹿耳其音如獋犬以
其尾飛名曰飛䑕　埤雅鼯䑕爾雅所謂鼯䑕夷由狀
如小狐肉翅翅尾項脅毛皆紫赤色脚短爪長飛且乳
者亦或謂之飛生一名飛蠝其狀如兔而䑕首以其髯
飛性食火烟能從高赴下不能從下升高　荀子鼯䑕
五技能飛不能上屋能縁不能窮木能浮不能渡谷能
穴不能掩身能走不能先人　隣幾雜誌司馬君實侍
先君知鳯翔府竹園中得一物如蝙蝠巨如大鴟莫有
識者自山西來者云此鼯䑕也一名飛生飛而生子每
欲飛則縁𣗳至顚能下不能高　彚苑詳註晨鼯曉吟
則百嶺齊應　談藪山中大木上多􁁜䑕虎過其下䑕
必鳴噪自㧞其毛投虎身著處則生蟲徧身瘡爛以至
乎死　宣州志晉宣城有一物大如水牛灰色庳脚脚
𩔖𧰼胸前尾上皆白爪力而遲鈍到城下郭璞筮之名
之曰驢䑕　山堂肆考鼣大䑕也聲若犬吠　埤雅䑕
一名䶆南陽呼䑕為䶆廣雅曰䶆䑕是也　爾雅鳥䑕
同穴其鳥為鵌其䑕為鼵郭註鼵如人家䑕而短䑕與
鳥共為雌雄　異苑唐䑕形如䑕稍長青黒色腹邊有
餘物如腸時亦汚落亦名易腸䑕昔仙人唐昉㧞宅升
天雞犬皆去唯䑕墜下不死而腸出數尺三年易之俗
呼為唐䑕城固川中有之　博物志唐公房舉宅升仙
惟䑕惡其不淨不将去䑕自悔一月三吐易其腸束廣
㣲所謂唐䑕　交州記竹䑕形如小猫食竹根出封溪
縣　食物本草䑕食竹根居土穴中大如兔人多食之
味如鴨　物𩔖相感志竹􁁜出房陵其狀若䑕而空食
竹根大於家䑕人或刺入肉不出者掘而烹之最肥美
其刺消出葢其食竹而消竹毒　王氏見聞竹􁫩者食
竹之䑕也生於深山溪谷竹林之中無人之境非竹不
食巨如野貍其肉肥脆山民重之每𤼵地取之甚艱岐
梁睚眦之年秦隴之地無逺近巖谷之間此物争出投
城隍及所在民家或穿墉壊城域自門閾入犬食不盡
則並入人家房内秦民之口腹飫焉　蟫史浙東衢州
出竹䶉大如圓瓠多膏中啖土人珍之好伏土底食竹
根未嘗見日形似家䑕蒼色尾短如兩粒米許目細而
長前足不分指爪乃一片者後足㣲有爪指人掘得之
匍匐不能走葢脚短不便故也　格物總論食竹根䑕
腰腹大如盎所在深山有之　尸子松栢之䑕不知堂
密之有美樅　田家雜占鐵䑕其臭可惡白日銜尾成
行而出主雨　蟫史􁁜􁁜一名土䑕無目黒色穿土而
行天将雨則鳴行必成羣銜尾魚貫而進以目瞽懼顚
蹶也身臭雖猫犬亦不食之　格物論家䑕多藏於瓦
下晝伏夜動最為人所憎疾者皆陰𩔖鬼物也　彚苑
詳註水䑕入水不溺捕魚而食東海有之　蟫史水䑕
生水中不入人家俗云直蛇横䑕蛇好順流而行䑕好
横流而渡也　事物紺珠海䑕大如豕目赤重百斤或
四五百斤亦畏猫砂䑕大如兔鷙鳥捕食之出西番香
䑕大僅如擘穴柱内行地中疾如箭　廣志苖䑕野䑕
也小而短尾天䑕以皮為裘今名為天鹿裘黄䑕在田
野間為羣害榖麥善走凡狗不能得惟狼能得之　宋
史五行志淳熈五年八月淮東通㤗高郵黒䑕食禾
魏略大秦國出辟毒䑕狀甚大若䑕所到百毒蟲奔竄
絶迹　舊唐書罽賓國武徳十六年獻褥特䑕喙大而
尾赤能食蛇有𬒳蛇螫者䑕輙嗅而尿之其瘡即愈
畫墁錄南使至北見畢毎賜毘黎邦十頭毘黎邦大䑕
也　齊東野語契丹國産大䑕曰毘貍形如犬而足短
又名北令邦以其肉一臠置之食物之鼎則立見糜爛
性畏日為隙光所射輙死體極肥　續墨客揮犀毘貍
如䑕而大穴居食果榖味若㹠而脆　澠水燕談契丹
國産毘貍以為殊味穴地取之以供國主之膳公相以
下不得嘗常以羊乳飼之頃北使嘗𫉬至京烹以進御
　珍珠船毘貍余意即今西北邊所謂塔剌不花者也
一名大黄䑕一名土撥䑕味甘無毒煮食宜人生山後
草澤中北人掘取以食雖肥煮則無油湯無味　神異
經南方有火山長四十里生不燼之木晝夜火然得暴
風不熾猛雨不滅火中有䑕重百斤毛長二尺餘細如
絲恒在火中洞赤時出外而色白以水逐沃之即死取
其毛織以作布用之若垢汙以火燒之即清潔也　古
今注火䑕入火不焚毛長丈許可為布所謂火浣布者
是也　嶺表錄異紅飛䑕多出交阯及廣管隴州皆有
深毛茸茸然唯肉翼淺黒色多雙伏紅蕉花間採捕者
若𫉬一則其一不去南中婦人買而帶之以為媚藥
物𩔖相感志赤頭䑕闍婆國出龍腦香𣗳香出𣗳腹中
有福取得油其𣗳葉即化為䑕或飛或行頭赤可怪
䑕異　抱朴子内篇玊䇿記稱䑕三百歲滿一百歲者
則色白善憑人而卜名曰仲能知一年中吉凶千里外
事也　靈鬼志南平國蠻兵義熈初隨衆來姑熟便有
鬼附之聲呦呦細長或在簷宇之際或在庭𣗳上若占
吉凶輙先索琵琶隨彈而言俗語云是老䑕所作名曰
鬼侯　太平廣記吳興姚察少時宿於人家夜聞一人
呼曰幼卿曰諾一人曰幼卿視我豈殺人者哉今人欲
藥我我不能藥人乎既去察異之因效其聲呼曰幼卿
曰諾曰與而語者何人也曰陳二公公即䑕也察曰而
何人答曰我牀頭靧面盆也今人呼靧面盆為幼卿䑕
為陳二公由此也　河東記李知㣲夜遊文成宮月㣲
明見數十小人聚立古槐下一曰西閣舍人一曰殿前
錄事一曰司文府史一曰南宮書佐一曰馳道都尉一
曰司城主簿一曰遊佃使者一曰東垣執㦸言訖相引
入穴而去明日掘視之乃䑕也　廣博物志晉太康中
㑹稽縣蟛蜞及羊皆化為䑕　列異傳北地傅尚書小
女嘗折荻作䑕以狡獪放地荻䑕忽能行徑入户眼土
中又折荻更作呪之云汝若為家怪者當更行不者不
動放地便復行如前即掘限内覓入地數尺了無所見
後諸女相繼喪亡　捜神記漢昭帝元鳯元年九月燕
有黄䑕銜其尾舞王宮端門中王徃視之䑕舞如故王
使吏以酒脯飼䑕舞不休一日一夜死京房易傳曰誅
不原情厥妖䑕舞門　集異志魏齊王正始中中山王
周南為襄邑長有䑕從穴出語曰王周南爾以某日死
周南不應䑕還穴後至期更冠幘皁衣出語曰周南爾
日中當死又不應䑕復入穴斯須更出語如前日適欲
中䑕入須㬰復出出入轉更數語如前日適中䑕曰周
南汝不應我更何道言絶顚蹙而死即失衣冠取視具
如常䑕時曹爽專政競為比周故䑕作變也　孔六帖
李林甫将病一日取書囊訝其重開而視之乃一大䑕
躍出化為蒼犬怒目張牙仰視林甫乃以物擊之應手
而斃林甫惡之月餘而卒　宋高僧傳釋善無畏至烏
萇國有白䑕馴遶日獻金錢　異苑西域有䑕大如狗
中者如兔小者如常大䑕頭悉已白然帶以金枷商估
有經過其國不先祈祀者則齧人衣裳也得沙呪願更
𫉬無他釋道安昔至西方親見如此
　
　
　
　
　
　
　格致鏡原卷八十八
欽定四庫全書
　格致鏡原卷八十九　　　大學士陳元龍撰
　　獸類(八/)
　　　諸獸
爾雅西方有比肩獸焉與卭卭岠虛比為卭卭岠虛齧
甘草即有難卭卭岠虛負而走其名謂之蟨註呂氏春
秋曰北方有獸其名為蟨䑕前而兔後趨則頓走則顚
然則卭卭岠虛亦宜䑕後而兔前前高不得取甘草故
須蟨食之今鴈門廣武縣夏屋山中有獸形如兔而大
相負共行土俗名之為蟨䑕　庶物異名疏山海經平
丘有素獸如馬曰蛩蛩郭璞曰即蛩蛩巨虛也一走百
里尸子曰距虛不擇地而走急就注似馬而有青色一
曰距虛似驘而小孫子曰北方有獸名蹶前足䑕後足
兔食得甘草必齧以遺蛩蛩距虛蛩蛩距虛見人将來
必負蹶以走蹶非性心愛蛩蛩距虛也為假足也二獸
者亦非性心愛蹶也為其得甘草而遺之也沈括謂蟨
亦曰蛩蛩巨虛劉勰曰蛩蛩巨虛其實一獸因其詞煩
分而為二袁孝政注云蛩蛩前足長巨虛後足長其獸
出鴈山見人即巨虛負蛩蛩而走諸説不同録以並考
　通志昆蟲略爾雅曰驨如馬一角不角者騏驨音擕
郭云元康八年九眞郡獵一獸大如馬一角角如鹿茸
此即驨也今深山中人時或見之亦有無角者　山海
經隄山有獸焉其狀如豹而文身名曰狕歸山有獸焉
其狀如麢羊而四角馬尾而有距其名曰䮝善還(還旋/旋舞)
(也/)其鳴自訆甘棗之山有獸焉其狀􁀙(音/虺)䑕而文題其
名曰㔮(音/那)食之已癭中曲之山有獸焉其狀如馬而白
身黒尾一角虎牙爪音如鼓其名曰駮是食豹可以禦
兵羭次之山有獸焉其狀如禺而長臂善投名曰囂黄
山有獸焉其狀如牛而蒼黒大目其名曰􁜚(音/敏)玊山有
獸焉其狀如犬而豹文其角如牛(或作/羊)其名曰狡其音
如吠犬見則其國大穰(晉太康七年卲陵扶夷縣檻得/一獸狀如豹文有二角無前兩)
(脚時人謂之/狡疑非此)即公之山有獸焉其狀如龜而白身赤頭
名曰蛫是可以禦火釐山有獸焉名曰􁀙(音蒼頡/之頡)其狀
如獳犬而有鱗其毛如彘鬛依軲之山有獸焉其狀如
犬虎爪有甲其名曰獜善駚􁗇食者不風樂馬之山有
獸焉其狀如彚赤如丹火其名曰􁵫見則其國大疫扶
豬之山有獸焉其狀如貉而人目(貉或作/􁀙古字)其名曰䴦(音/銀)
(或作/麋)　曲禮卜筮者所以使民别嫌疑定猶與也註疏
猶獸名玃屬與(豫/通)亦獸名𧰼屬此二獸進退多疑人多
疑惑者似之故謂之猶與　説文􁁉𩔖犬腰以上黄腰
以下黒食母猴　儀禮在國中射𣗳皮注𣗳獸名謂皮
作𣗳形以射之　述異記南康郡有君山高秀重疊有
𩔖臺榭名曰女媧宮有獸名格似猩猩之形自知吉凶
人無機愛之則可馴狎欲執害之則去不來　庶物異
名疏峷(音/森)獸名狀如狗有角文身五彩司馬彪云　詩
義疏魚獸似豬東海有之一名魚貍其皮背上斑文腹
下純青今以為弓鞬歩叉者也其皮雖乾燥以為弓鞬
矢服經年海水将潮及天将雨其毛皆起水潮還及天
晴其毛復如故雖在數千里外可以知海水之潮氣自
相感也　蘇鶚演義蚩者海獸也漢武帝作栢梁殿有
上疏者云蚩尾水之精能辟火災可置之堂殿今人多
作鴟字　宋書􁀙者幽隠之獸也有明王則來為時辟
除災害　通志昆蟲略贙有力郭璞云西海大秦國有
養者似狗多力獷惡　物𩔖相感志㹼獸出江南武林
山狀如獅子蒼黒色常瞑目聳耳一足攀林杪若猿猴
軰逢之雖多羣輙不能動皆叩頭久則推一猴與食之
去則羣走而竄伏終日矣　楊愼外集石㹼俗名尖孫
食猴者　庶物異名疏石榖似狢而形短常捕取猴猿
見風土記　物𩔖相感志􁀙獸出海中以髓入油中其
油沾水水中火上不可救止用酒噴之即滅愼於屋下
藏之　彚苑詳註禺似獮猴而大赤目長尾善走出鵲
山　經史直音􁁉獸名似犬有文故從文也　黄衷海
語犺獸名出暹羅之崛隴短小精悍目圓精黄木食如
猿猱古樾蒙密者率數十巢山居夷獠畜之備驅使蒙
以敝絮飲以醨酒食以􁀙鮍輙喜舉族受役至死不避
嘗令入山采鶴頂𧰼齒犀角皆如期而𫉬輸其主雖它
姓奪之必不與舶人編竹為籠置犺所徃來之逕機取
之以獻夷王王依犺以番綿飼犺以嘉實犺以非其主
終不附稍近烟火淚目而死　山海經北海内有青獸
焉狀如虎名曰羅羅踇(音/敏)隅之山有獸焉其狀如牛而
馬尾名曰精精空桑之山有獸焉其狀如牛而虎文其
音如欽其名曰軨軨見則天下大水有獸焉其狀如蜂
枝尾而反舌善呼其名曰文文䃌山有獸焉其狀如馬
而羊目四角牛尾其音如獋狗其名曰峳峳見則其國
多狡客㤗山有獸焉狀如豕有珠名曰狪狪其名自訆
霍山有獸其狀如貍而白尾有鬛名曰朏朏養之可以
巳憂　白澤圖賈朏千歲木精狀如豚食之味如狗
山海經蛇山有獸焉其狀如狐而白尾長耳名􁘁狼見
則國内有兵譙水有獸焉其狀如貆而赤豪其音如榴
榴其名曰孟槐可以禦凶石者之山有獸焉其狀如豹
而文題白身名曰孟極是善伏其鳴自呼蔓聨之山有
獸焉其狀如禺而有鬛牛尾文臂馬蹄見人則呼名曰
足訾其鳴自呼符禺之山其獸多蔥聾其狀如羊而赤
鬛小次之山有獸焉其狀如猨而白首赤足名曰朱厭
見則大兵崇吾之山有獸焉其狀如禺而文臂善投名
曰舉父尸胡之山有獸焉其狀如麋而魚目名曰妴胡
杻陽之山有獸焉其狀如馬而白首其文如虎而赤尾
其鳴如謡其名曰鹿蜀佩之宜子(佩其/皮也)凡山有獸焉其
狀如彘黄身白頭白尾名曰聞□見則天下大風鮮山
有獸焉其狀如貘大赤喙赤目白尾見則其邑有火名
曰移即北囂之山有獸焉其狀如虎而白身犬首馬尾
彘鬛名曰獨𤞞梁渠之山其獸多居暨其狀如彚而赤
毛其音如豚歴石之山有獸焉其狀如狸而白首虎爪
名曰梁渠見則其國有大兵倚帝之山有獸其狀如鼣
䑕白耳白喙名曰狙如見則其國有大兵餘峩之山有
獸焉其狀如菟而鳥喙蛇尾見人則眠(佯死/也)名曰犱狳
北嶽之山有獸焉其狀如牛而四角人目彘耳其名曰
諸懐音如鳴鴈昆吾之山有獸焉其狀如彘而有角其
音如號名曰蠪蚳法獄之山有獸如犬人面名山􁖧善
投見人則笑行如矢激見則天下大風豐山有獸焉其
狀如猨赤目赤喙黄身名曰雍和見則國有大恐鹿吳
之山注於傍水水有獸焉名曰蠱雕天帝之山有獸焉
狀如狗名曰谿邊席其皮者不蠱欽山有獸焉其狀如
豚而有牙其名曰當康其鳴自呌見則天下大穰敖岸
之山有獸焉狀如白鹿而四角名曰夫諸見則其邑大
水柜山有獸焉其狀如豚有距其音如狗吠其名曰狸
力見則其縣多土功長右之山有獸焉其狀如禺而四
耳其名長右其音如吟見則郡縣大水灌題之山有獸
焉其狀如牛而白尾其音如訆名曰那父堯光之山有
獸焉其狀如人而彘鬛穴居而冬蟄其名曰猾褢其音
如斲木見則縣有大繇苦山有獸名曰山膏其狀如逐
(即豚/字)赤若丹火善詈帶山有獸名曰䑏(音/歡)疏如馬一角
有錯可以辟火陽山有獸名曰領胡如牛而赤尾其頸
􁁉狀如勾瞿其鳴自詨食之已狂臯塗之山有獸如鹿
而白尾馬足名曰􁉫如　爾雅闕洩多狃疏闕洩獸名
其脚多狃狃指也　高誘呂覽注堂祥不庭岐母羣抵
天翟皆獸名　庶物異名疏述蕩獸名覽述蕩之掔高
誘曰掔踏也威夷力弱獸也爾雅威夷長脊而泥泥弱
也劣弱少才力也時善好登山峰之獸爾雅曰時善椉
嶺　上林賦格蝦蛤鋋猛氏注蝦蛤猛氏皆獸名今蜀
中有獸狀如熊而毛淺有光澤名猛氏　郊祀志祠黄
帝用一梟破鏡孟康注破鏡獸名食父黄帝欲絶其類
使百吏祠皆用之破鏡如貙而虎眼　蜀地志黄腰一
名墠㣲一名䖍已鼬身狐首生子長大羣逐其母令不
得飲将有所求而易先此獸則不得矣　山堂肆考黄
巢谷在漢中府金州牛山唐末黄巢作亂太白山人謁
金州刺史云請掘此谷則賊自敗掘之得一石桶上有
一劍中有黄腰獸獸見劍自撲而死後巢果敗　李善
文選注蒲牢畏鯨每食於海畔鯨躍之蒲牢則鳴聲如
鐘今人多作蒲牢之形於鐘　經史直音礋磀西方獸
名也　物𩔖相感志却塵獸出勾驪國其獸毛色殷鮮
光軟無比剝其皮合毛為褥則塵埃無犯唐有却塵埃
褥是也　南蠻傳室利佛逝有獸𩔖野豕角如山羊名
曰雩肉味美以饋膳　天中記獨歩獸出良州形如獅
子頭尾虎豹文身黄一角行有意氣故名獨歩食草水
可以辟羣魅　百感錄西北有獸𩔖黄䑕而短喙無目
性狡善聴聞人足音輙逃匿有時誤聞他聲驚惶奔竄
土人呼為瞎撞　本草陳藏噐曰骨豽獸生西番突厥
國胡人呼為阿慈勃他你似狐而大長尾　物𩔖相感
志梳雷波出自然山身青色一角兩枝食草木實能辟
精魅　紺珠舍利孫黄黒色其皮可裘出女直　庶物
異名疏阿塔必即者馬八兒國獸名至元中遣使進元
世祖似騾而巨毛黒白間錯葢竒獸也
　　　異獸
山海經開明身大類虎而九首皆人面東嚮立崑崙上
郭璞注天獸也　上林賦射遊梟櫟飛遽張揖注飛遽
天上神獸鹿頭龍身　孫氏瑞應圖周匝(宋書/作印)神獸也
知星宿之變化王者徳盛則至　莊子西北方之下者
則泆陽處之注泆陽豹頭馬尾一作狗頭　淮南子歸
終知來注歸終神獸　天問鬿(音/其)堆焉處注鬿堆竒獸
也　陸綏海賦圖馬銜當蹊其狀馬首一角而龍形
山海經天吳在􁅫􁅫北兩水間八首人面八足八尾皆
青黄一曰虎身十尾　路史神農時白民進藥獸人有
疾病則撫其獸語之語畢獸輙如野外銜一草歸搗汁
服之即愈虞卿曰黄帝師藥獸而知醫　黄帝内𫝊帝
巡狩東至海登桓山於海濱得白澤神獸能言逹於萬
物之情問天下鬼神之事自古精氣為物遊魂為變者
凡萬一千五百二十種白澤言之帝令以圖寫之以示
天下帝乃作辟邪之文以示之　𤣥池子説林少皥出
野遇一獸牛首而人身驚告皇娥娥曰昔余聞之帝子
牛首人身其名師親見之者百福胥臻　十洲記聚窟
洲有辟邪天禄　瑞應圖天鹿者神靈獸也如牛身披
肉甲五色光耀洞明王者道備則至　漢書西域傳烏
戈地有桃㧞孟康注桃拔一名符拔似鹿長尾一角者
或為天鹿兩角或為辟邪似虎正黄有髯耏尾端茸毛
大如斗　後漢書章帝章和元年安息國遣使獻符拔
形似鱗而無角　名義考桃拔符拔當作桃祓符祓以
是獸能祓除不祥也祓誤作拔曰桃曰符者猶度朔山
桃梗之意祓除不祥故謂之辟邪永綏百禄故謂之天
禄漢立天禄於閣門古人置辟邪於歩搖上皆取祓除
永綏之意　沈氏筆談至和中交趾獻麟如牛而大通
身皆大鱗首有一角考之記傳與麟不𩔖當時有謂之
山犀者然犀不言有鱗以子觀之殆天禄也後漢書中
平三年鑄天禄蝦蟆於平津門外注云天禄獸名今鄧
州南陽縣北宗資碑旁兩獸鐫其膊一曰天禄一曰辟
邪元豐中予過鄧境聞此石獸尚在使人墨其所刻天
禄辟邪字觀之似篆似𨽻其獸有角鬛大鱗如手掌甚
𩔖交趾所獻異獸知其必天禄也　珍珠船大明㑹典
三品碑葢用天禄辟邪人多不知為何物天禄一作天
鹿一作天䴪考工記鳧氏鐘縣謂之旋注今時旋有蹲
熊盤龍辟邪疏漢法鐘旋之上以銅篆作蹲熊及盤龍
辟邪辟邪亦獸名古法亦當然也　宋書角端者日行
萬八千里又曉四夷之語明君聖主在位明逹方外幽
逺之事則奉書而至　元史元太祖提兵回回與蘇卜
特追至印度國鐵門闗侍衛見一獸高數百丈鹿形馬
尾緑毛而角能為人言曰此非帝世界汝主宜早還左
右皆震懾耶律楚材曰此獸名角端乃旄星之精葢上
天惡殺遣之以告陛下也且此獸靈異如鬼神不可犯
願承天心宥此數國人命元主即日班師　集㣲弦超
入㤗山遇一物如獐頭若婦人鬟髻簪珥悉具歸告智
瓊瓊曰此方輝也五百年一見見者壽弦超果二百餘
歲　物𩔖相感志天􁀙(音/異)大如狐赤白色尾大有君臣
父母兄弟之别行次老少食必相譲俗云天惡虎狼殘
獸相侵生獸師以教之凡見獸必教之教之不可哀鳴
而去天曉相率號高峰之上或曰獸師教獸不得號訴
於天也　天中記招賢獸出摩伽陀國性善不干人形
如獅子若國人見良賢相訪則出現　庶物異名疏草
上飛西番獸王也裔乗曰形大如犬身似斑貓性純不
惡獅豹等獸見之即伏於地此獸仁愛不惡而嚴　集
韻牴􁴞二獸名秉心甚靈葢忠直獸也今華表頂上者
是　拾遺記岱輿有獸名𠻳月形似豹飲金泉之液食
銀石之髓此獸夜噴白氣其光如月可照數十畝軒轅
之世𫉬焉瀛州有獸名嗅石其狀如麒麟不食生卉不
飲濁水嗅石則知有金玉吹石則開金沙寳璞粲而可
用　鄭氏姻禮謁文贊含利(一作/舍利)為獸亷而能謙禮義
乃食口無譏諐　西京賦舍利颬颬化為仙車注舍利
獸名性吐金　吹景集漢昬禮中紀舍利受福二獸解
云舍利獸亷而謙受福獸體恭心慈此大禹山經所未
載按蔡質漢儀云正月旦天子作九賓徹樂舍利從西
方來戲於庭極乃畢入殿前激水化為比目魚隋書音
樂志云大業二年追四方散樂大集東都有舍利獸先
來跳躍激水滿衢云云小本彌陀云鸚鵡舍利疏稱梵
語舍利此云鶖鷺則舍利復是羽族矣受福不見他書
惟南齊志云玉輅漆畫輪受福輠又云金塗受福望龍
諸校飾又云棨㦸織成衣金塗沓駐及受福晉張敞東
宮舊事云皇太子納妃有銀龍頭受福蓮華鉤鏁四副
則江左玊輅銀鉤猶有此製此獸不知作何形模唐以
後不復聞矣　吳書諸葛恪為丹陽太守出獵兩山之
間有物如小兒伸手欲引人恪令伸之乃引去故地即
死叅佐問故恪曰此事在白澤圖名曰傒囊諸君偶未
見耳　洞冥記翕韓國獻飛骸獸狀如鹿青色以寒青
之絲為繩繫之及死帝惜之而不瘞掛於苑門皮毛皆
爛朽惟骨色猶青時人咸知其神異更以繩繫其足徃
視之惟見所繫處存而頭尾及骨皆飛去　十洲記炎
州在南海中地方二千里去北岸九萬里上有風生獸
似豹青色大如貍張網取之積薪數車以燒之薪盡而
獸不然灰中而立毛亦不燋斫刺不入打之如灰囊以
鐵鎚鍜其頭數十下乃死而張口向風須臾復活以石
上菖蒲塞其鼻即死取其腦和菊花服之盡十斤得壽
五百年　嶺南異物志風猩如猿猴而小晝日踡伏不
能動變則驚躍湛疾好食蜘蛛毒打殺以口向風復活
惟破腦不復生矣以酒浸愈風病南人得傳云此獸常
持小杖遇物則指飛走悉不能去人有得其杖者所指
必有𫉬夷人施罟網既得其獸不復見其杖杖之數百
乃肯為人取或云邕州首領寗泗得之泗資産巨萬僮
伎數百泗甚秘其事　南州異物志風母獸一名平猴
狀如猴無毛赤目若行逢人便叩頭似懼罪自乞人若
撾打之愜然死地無復氣息小得風吹須臾能起　停
驂錄南海中有彀焚洲有獸名狤􁘃狀如水獺其頭身
及他處了無毛惟從鼻上竟脊至尾廣寸許有毛青色
長三四分土人捕得之投烈火中薪盡而此獸不傷
神異經無損南方之獸如鹿豕頭有牙鹿尾善依人求
五榖割取肉不病肉自復其肉惟可作鮓使􁀙肥美而
鮓肉不壊吞不入􁀙盡更澡肉復作鮓如初愈美名曰
不盡鮓　癸辛雜志西域有沙海正據要津其水熱如
湯不可向邇終古未嘗通中國忽一夕有巨獸浮水而
至其骨長數十里横於兩涘如津梁然骨中有髓竅可
容並馬於是西極之地始通中國其國課徃來者每以
膏油塗其骨令潤懼其枯朽摧折則無復可通故耳
陶潛詩刑天舞干戚猛志故常在注刑天獸名口中好
銜干戚而舞　太平廣記禍斗狀如犬而食火糞復為
火能燒人屋　周書王㑹篇區陽以鼈封鼈封者若彘
前後有首　山海經屏蓬出大荒山中左右有首一曰
并封狀如彘前後皆有首黒郭璞注屏蓬即并封語有
輕重也　荆州記武陵郡西有獸如鹿前後有頭常以
一頭食一頭行　山海經南海之外赤水之西流沙之
東有獸左右有首名曰䟣踢有三青獸相并名曰雙雙
(相并言體/合為一也)洵山有獸焉其狀如羊而無口不可殺也(禀/氣)
(自/然)其名曰䍺秦山有獸焉其狀如牛而白首一目而蛇
尾其名曰蜚行水則竭行草則死見則天下大疫翼望
之山有獸焉其狀如貍一目而三尾名曰讙其音如奪
百聲是可以禦凶服之已癉㤗戲之山有獸名曰䍶䍶
如羊一角一目目在耳後其鳴自訆基山有獸焉其狀
如羊九尾四耳其目在背其名曰猼訑佩之不畏单張
之山有獸焉其狀如豹而長尾人首而牛耳一目名曰
諸犍善吒行則銜其尾居則蟠其尾　庶物異名疏䕫
出流波山如牛蒼身而無角一足出入水必風雨其光
如日月其聲如雷黄帝得之以其皮為鼓撅以雷獸之
骨聲聞五百里以威天下　爾雅貀無前足注晉太康
七年召陵扶夷縣檻得一獸似狗豹文有角兩足即此
種𩔖也或説貀似虎而黒前無兩足　晉書武帝太康
六年南陽獻兩足猛獸此毛蟲之孽也　拾遺記因墀
國獻五足獸狀如獅子玉錢千緡其形如環環重十兩
上有天壽永吉之字問其使者五足獸是何變化對曰
東方有解形之民使頭飛於南海左手飛於東山右手
飛於西澤自臍以下兩足孤立至暮頭還肩上兩手遇
疾風飃於海外落𤣥洲之上化為五足獸則一指為一
足也其人既失兩手使傍人割裏肉以為兩臂宛然如
舊也因墀國在西域之北送使者以鐵為車輪十年方
至　山海經栒狀之山有獸焉其狀如犬六足其名曰
從從　述異記封徼山中有怒毛獸若不嗔毛短三寸
若嗔毛長三尺　劉晝新編寒土有獸其名􁳲生角當
心俯而磨之憤心而死　山海經章莪之山有獸焉其
狀如赤豹五尾一角其音如擊石其名如狰　事物紺
珠䝠如貍五尾能作百種聲　山海經耿山有獸焉其
狀如狐而魚翼其名曰朱獳見則其國有恐始逢之山
有獸焉其狀如狐而有翼其音如鴻雁其名曰獙獙見
則天下大旱崦嵫之山有獸名曰孰湖馬身鳥翼人面
蛇尾是好舉人(見人/則抱)馬成之山有獸焉其狀如白犬而
黒頭見人則飛其名曰天馬　張端義貴耳集宮禁中
有物曰􁀙塊然一物無頭眼手足毛如漆夜有聲如雷
禁中人皆云􁀙來徽廟亦避之或徃諸嬪妃榻中以手
撫之亦温煖将曉莫知所在或云朱温之厲所化　岳
瀆經禹導淮𫉬巫支祈形如獮猴縮鼻高額青軀白首
金目雪牙頸伸百尺力踰九𧰼命庚辰搏擊騰趠疾利
倐忽視不可久授之庚辰庚辰以戰遂去項頸大械鼻
穿金鈴徙之淮陸龜山之足淮水乃安　郭氏異物志
昔建州浦城縣山有獸名駭神豕身人首狀貌醜惡百
鬼惡之好出水邊石上張平子徃寫之獸入水中不出
或云此獸畏寫之故不出遂去紙筆獸果出平子拱手
不動潛以足指畫之今號巴獸潭　彚苑野婆南丹獸
名黄髪椎髻跣足躶形儼然一媪也其羣皆雌無匹偶
上下山谷如飛自腰以下有皮葢膝每遇男子必負去
求合喜盗人子女復至其家窺伺之其家知為所盗大
罵則挾以還之嘗為健夫所殺至死以手䕶腰間剖之
得印方寸瑩若蒼玉字𩔖符篆不可識葢自然之文也
　海錄雜事嶺南有一足反踵手足皆三指雄曰山丈
雌曰山姑夜扣人門雄求金繒雌求脂粉　神異經西
南荒中出訛獸其狀若莬人面能言常欺人言東而西
言惡而善其肉美食之言不眞矣　神異經㺊獸名形
如獅子北方大荒中所出咋人則疾名曰㺊㺊者恙也
食人蟲也善食人心上古之時嘗入人室屋黄帝殺之
故今人無憂疾謂之無恙葢取此義　述異記陳倉人
有得異物者其形不𩔖豬亦不似羊衆不能名忽有二
童子至云此名媪常在地下食死人腦若欲殺之栢葉
插其頭又名䊧弗述　神異經崑崙西有獸其狀如犬
兩目而不見兩耳而不聞有腹而無五臟有腸直而不
旋食而徑過人有徳行而徃牴觕之人有凶惡而徃依
慿之天使其然名曰渾沌一名無耳一名無心空居無
常咋尾回轉向天而笑(爾雅翼引帝/江為渾沌誤)西方荒中有獸焉
其狀如虎而大毛長三尺人面虎足豬口牙尾長一丈
八尺攪亂荒中名檮杌一名傲狠一名難訓西北有獸
其狀似虎有翼能飛便勦食人知人言語聞人鬭輙食
直者聞人忠信輙食其鼻聞人惡逆不善輙殺獸徃饋
之名曰窮竒　山海經封山有獸狀如牛而蝟毛名曰
窮竒音如狗嘷是食人郭注一名神狗　山海經鉤吾
之山有獸狀如羊身人面其目在腋下虎齒人爪其音
如嬰兒名曰狗鴞是食人注左傳所謂饕餮是也像在
夏鼎　呂先識周鼎著饕餮有首無身食人未咽害及
其身　庶物異名疏鑿齒獸名服䖍曰鑿齒五尺齒似
鑿食人　山海經剡山有獸名曰合窳如彘人面黄身
而赤尾音如嬰兒是食人亦食蟲蛇見則天下大水少
咸山有獸狀如牛而赤身人面馬足名曰窫窳其音如
嬰兒食人鹿吳山澤更之水南流注於滂水有獸名蠱
雕状如雕有角音如嬰兒能食人蔓蕖之山有獸焉名
曰馬腹其狀如人面虎身其音如嬰兒是食人釐山有
獸焉其狀如牛蒼身其音如嬰兒是食人其名曰犀渠
有獸焉其狀如狼赤首䑕目其音如豚名曰猲狙是食
人浮玉之山北望具區東望諸毘有獸焉其狀如虎而
牛尾其音如吠犬其名曰彘是食人北嶽之山有獸焉
其狀如牛而四角人目彘耳其名曰諸懐其音如鳴雁
是食人三危之山有獸焉其狀如牛白身四角其毫如
披簑其名曰獓􁘀是食人　十洲記征和三年武帝幸
安定月支國獻猛獸一頭形如五六十日犬子大似貍
而色黄羸細秃悴帝使使者令猛獸𤼵聲試聼之使者
乃指獸命喚一聲獸􁒮脣良久忽呌如天大雷霹靂又
兩目如䃸磹之交光光朗衝天良久乃止帝顚蹶掩耳
震動不能自止侍者及武士虎賁皆失仗伏地諸内外
牛馬豕犬之屬皆絶絆離繫驚駭放蕩久許咸定帝忌
之因以此獸付上林苑令虎食之虎聞獸來相聚屈積
如死獸入苑徑上虎頭溺虎口去十歩已來顧視虎虎
輙閉目帝恨使者言不遜欲收之明日失使者及猛獸
所在　致虛閣雜俎西域有獸如犬含水噀馬目則馬
瞑眩欲死故凡馬皆畏之名曰馬見愁
　
　
　
　
　
　
　
　
　
　
　
　
　
　格致鏡原卷八十九
欽定四庫全書
　格致鏡原卷九十　　　　大學士陳元龍撰
　　水族𩔖(一/)
　　　龍
總論　易震為龍　説文鱗蟲三百六十而龍為之長
能幽能明能細能巨能短能長春分而登天秋分而入
淵　春秋元命苞龍之言萌也隂中之陽故龍舉而雲
興　管子龍生於水被五色而游故神欲小則化如𧖟
蠋欲大則藏於天下欲上則凌於雲氣欲下則入於深
泉　伊川語録龍為隂物出則濕氣蒸然成雲　抱朴
子山中辰日稱雨師者龍也　管子蛟龍水蟲之神者
也乘於水則神立失於水則利廢故曰蛟龍得水而神
可立也　埤雅酈元水經云魚龍以秋日為夜按龍秋
分而降則蟄寢于淵龍以秋日為夜豈謂是乎龍亦卵
生思抱雄鳴上風雌鳴下風而風化　珍珠船四分律
文中諸龍初生時睡時嗔時行欲時不能變形餘時皆
能變形　皎然集房琯嘗脩學終南山谷中忽聞聲如
戞銅器之韻問父老云此龍吟也不乆雨至矣琯望之
冉冉雲氣游漫果驟雨作自爾再聞徴驗不差後將赤
金鉢戞之謂為龍吟　客退紀談人食砒霜而死龍食
之而肥　五雜組龍潛水中以虎頭投之則必驚怒簸
騰淘出之乃已　南史或謂江淮多蛟龍能乘風雨决
壊崖岸其性惡鐵因是引東西兩冶鐵器大則釡鬲小
則鋘鉏數十萬斤沈於堰所猶不能合　齊諧記蛟龍
畏楝葉　南部新書龍之性麤猛而畏蠟愛竹及空青
而嗜燒燕食燕肉人不可渡海　蟫史龍性畏五綵絲
其涎能𤼵衆香天火與人火相反得濕而熖遇火而燔
以火逐之則熖滅矣　釋氏書龍有三患一熱風熱砂
燒著皮肉骨髓二惡風暴起吹其宫殿失其寳飾衣服
龍身自現三諸龍娛樂時金翅鳥王入宫摶撮始生龍
子食之又有三苦一雖食百味末後一口化為蝦蟇二
夫婦相交即變為二蛇三背道布鱗砂石身中痛乃連
心　説原龍有三停九似之説謂自首至膊膊至腰腰
至尾皆相停也角似鹿頭似駝眼似鬼項似蛇腹似蜃
鱗似魚爪似鷹掌似虎耳似牛　乘異記劉洞微善畫
龍一日有夫婦造門觀畫因謂曰龍有雌雄其狀不同
雄者角浪凹峭目深鼻豁鬛尖鱗宻上壯下殺朱火燁
燁雌者角靡浪平目肆鼻直鬛圓鱗薄尾壯於腹劉不
能平問之其人曰身乃龍也請公觀之遂化雙龍而去
　獻帝春秋龍欲騰翥先階尺木　酉陽雜爼龍頭上
有一物博山形名尺木龍無尺木則不能昇天　論衡
短書言龍無尺木無以升天謂龍從木中升天也盖當
雷電之時龍適與雷電俱在樹木之側雷電去龍從而
上故謂從樹木之中升天也　埤雅龍精于目盖龍聾
故精于目也　隂陽自然變化論驪龍之眸見百里纎
芥又龍能變水　小史集雅龍不見石　馮贄雲仙録
天罰乖龍必割其耳　造化權輿龍易骨　埤雅龍八
十一鱗具九九之數九陽也　埤雅龍珠在額　韓子
夫龍之為蟲可狎而騎也然喉下有逆鱗徑尺若嬰之
則殺人　南史齊始興王鑑獻龍角一枝長九尺三寸
色紅有文　棊訣取蜕龍牙一枚臨局自然機變横出
　杜陽雜編元載龍髯紫拂色如爛椹可長三尺削水
精為柄刻紅玉為環鈕或風雨晦冥臨流沾濕則光彩
動揺奮然如怒置之於堂中夜則蚊蚋不敢入拂之為
聲雞犬牛馬無不驚逸若垂之池潭則鱗介之屬悉俯
伏而至引水於空中則成瀑布三五尺未嘗輙斷燒鷰
肉燻之則㶿㶿焉若生雲霧　五雜組唐開元中有鳯
逐二龍至華隂龍墮地化清泉二道其一為鳯爪傷流
血泉色遂赤今其地有龍骨山云故老謂鳯喜食龍腦
故龍畏之今世所𫝊鳥王啖龍圖盖本此也夫鳯非竹
實不食而亦嗜龍腦耶　劇談録李徳裕嘗因暇日遊
宴時畏景赫曦咸有鬱蒸之苦既延入小齋列坐開樽
煩暑都盡問之云以金盆貯水漬白龍皮置於坐末龍
皮者新羅僧得自海中　後山談叢夏英公伏日供帳
温室戒客具夾衣客皆笑之既坐體寒生粟乃以漆斛
漬龍皮也　晉書陸機嘗餉張華鮓魚時賓客滿座華
𤼵器便曰此龍肉也試以苦酒濯之必有異既而五色
光起機還問鮓主果云園中茅積下得一白魚質狀殊
常以作鮓過美故以相獻　述異記漢元和元年大雨
有一青龍墮於宮中帝命烹之賜羣臣龍羮各一杯故
李尤七命曰味兼龍羮　拾遺記方丈之山一名巒雉
東有龍塲地方千里玉瑶為井雲色皆紫有龍皮骨如
山阜散百頃其蜕骨之時如生龍　感應經按山阜岡
岫能興雲雨者皆有龍骨或深或淺多在土中齒角尾
足宛然皆具大者數十丈或盈十圍小者纔一二尺或
三四寸體皆具焉嘗因採取見之　述異記晉寜縣有
龍葬洲父老云龍蜕骨於此洲其水今猶多龍骨　國
史補舊説春水時至魚𤼵龍門則有化者至今汾晉山
穴龍蜕骨角甚衆採以為藥有五色者　華陽國志蜀
五城縣值天門龍升天不逹遂死此地故掘取龍骨冬
夏無已　本草晉地川谷多有龍死而骨在或云是龍
蜕非死骨　唐年補録咸通末舒州刺史孔威進龍骨
一具因有表録其事狀云州之桐城縣善政鄉百姓胡
舉家有青龍鬬死於庭中時四月尚有繭箔在庭忽雲
雷暴起聞雲中擊觸聲血如釃雨灑繭箔上血不汙箔
漸旋結聚可拾置掌上須臾令人冷痛入骨初龍拖尾
及地繞一泔桶即騰身入雲及雨悉是泔也龍既死剖
之㗋中有大瘡凡長十餘丈身尾相半尾本褊薄鱗鬛
皆魚唯有鬚長二丈其足有赤膜翳之雙角各長二丈
其腹相齟齬時遣大雲倉使督而送州以肉重不能全
舉乃剸之為數十段載之赴官　春渚紀聞横海清池
縣尉張澤居於渾州東城夜自庄舎還而月色昏暗殆
不分道行遇道旁木枝燁然有光因折以燭路至家插
壁間醉不復醒也晨起怪而取視則枝間一龍蜕才大
如新蟬之殻頭角爪尾皆具中空而堅扣之有聲如玉
石且光瑩奪目遇暗則光燭於室遂寳之於家傳玩好
事沈中老云紹聖間其從兄為青州幕官因脩庭前葡
萄架亦得一蜕形體皆如張者獨無光彩耳神龍變化
固無巨細但不知有光無光又何謂也　五雜組司徒
馬恭敏治河日於淮濟間得一龍蜕長數十尺鱗爪鬐
角畢具其骨堅白如玉俗相傳云龍由蛟蜃化者夀不
過三嵗　朝野僉載蜀縣令劉静妻患病正諫大夫明
崇儼論之曰湏得生龍肝食之必愈静以為不可得儼
乃書符乘風放之上天湏臾有龍下入瓮水中剔取肝
食之而差　賈子説林紫龍涎者舜使虞虎養一紫龍
虎恒持燕炙示龍而不即與食龍俯而垂涎虎以器盛
之滿一合然後與食以為常每日得涎一合繪實者仙
草也堯時生於廟堂之前四時有花取其實磨入紫龍
涎色正赤可以畫金玉其色透入金玉中一寸宮人佩
玉盡畫鸞鳯湏得良工一筆有誤終不可改　拾遺記
方丈山龍鬭之處膏血如水流膏色黒者著草木及諸
物如淳漆也膏色紫者著地凝堅可為寳器燕昭王二
年海人乘霞舟以雕壺盛數斗膏以獻昭王王坐通霞
臺以龍膏為燈光耀百里烟色丹紫國人望之咸言瑞
光世人遥拜之燈以火浣布為纒　物𩔖相感志漢武
帝𫉬梁上翁獻紫螺皮肉中有物如牛脂東方朔曰此
蛟龍髓傅面令人好顔色又女子在孕用之易生㑹後
宫難産者試之殊有神效帝以脂塗面使悦澤　北夢
𤨏言龍生三卵一為吉弔也其吉弔上岸與鹿交或於
水邊遺精流槎遇之黏裹木枝如葡萄焉色微青黄復
似灰色號紫梢花益陽道　括地圖龍池之山四方髙
中央有池方七百里羣龍居之多五花樹羣龍食之去
㑹稽四千里　支僧載外國事迦維羅越國今屬播黎
越國猶有優婆塞姓釋可二十餘家是白静王之苖裔
昔太子生時有二龍王一吐冷水一吐暖水今有池尚
一冷一暖　西京雜記瓠子河決有蛟龍從九子自決
中逆上入河噴沫流波數十里　外國事毗呵羅寺有
神龍住米倉中奴取米龍輙却後奴若長取米龍不與
倉中米若盡奴向龍拜倉即盈溢　晉書魏明帝青龍
元年正月甲申青龍見郟之摩陂井中凡瑞興非時則
為妖孽况困於井非嘉祥矣　南史梁元帝承聖二年
江陵城濠中有龍騰出焕爛五色竦躍入雲六七小龍
相隨飛去羣魚騰躍墜死於陸道龍處為窟若數百斛
圌　龍城録開元間景州水中見一龍三頭　録異記
蜀庚午嵗金州刺史王宗郎奏洵陽縣洵水畔有青烟
廟數日廟上烟雲昏晦日夜奏樂忽一旦水波騰躍有
羣龍出於水上行入漢江大者數丈小者丈餘如五方
之色有如牛馬驢羊之形大小五十累累接迹行入漢
江却過廟所復徃數里或𨼆或見三日乃止　北夢𤨏
言大江之南蘆荻之間徃徃燒起睡龍唐天復中灃州
葉源村民鄧氏子燒畬柴草積於天井(山中/穴也)火勢既盛
龍突出騰在半空縈帶為火所燎風力益壯狂熖彌熾
擺之不落竟以仆地而斃長亘數百歩村民徙居而避
之朱梁末辰州民向氏因燒起一龍四面風雷急雨不
能撲滅尋為煨燼而角不化瑩白如玉　李詩註唐𤣥
宗嘗龍潛於興聖宫及即位興慶池嘗有一小龍出遊
宮外御溝水中其狀蜿蜒後一夕其龍自池中御素雲
望西南去及上至嘉陵江乘舟將渡見一小龍翼舟而
進上謂左右曰此吾興慶池中龍也命以酒沃酧上親
自祝之龍乃自水中振鬛而去　戎幕閒談茅山龍池
中其龍如蜥蜴而五色自昔嚴奉貞觀中勅取龍子以
觀御製歌送歸黄冠之徒競托其神李德裕恐其惑世
嘗捕而脯之龍亦竟不能神也　丈獻通考宋真宗遣
内侍任文慶於茅山設醮禱郭真人池取二龍長二寸
許手中仰覆無懼中路風雨失一奉一歸以示近臣復
令文慶送還池中俄見二龍一乃送還者一乃所失者
　伊川語録龍只是獸茆山華陽洞常有之亦於乾地
能行形狀殊可愛然不齧人五臺山者則傷人矣　遊
名山記茆山有龍池池不甚廣小黒龍十數遊其中取
視之長僅三寸昂首四足目精爛然腹有丹書而無牝
牡盖蜥蜴𩔖也每嵗旱禱雨輙應今與山之神同著祀
典　酉陽雜俎𤣥宗嘗詔術士羅公逺與不空同祈雨
校功力俱詔問之不空曰臣昨焚白檀香龍上命左右
掬庭水嗅之果有檀香氣　左傳帝舜世有畜龍氏及
有夏孔甲帝賜之乘龍河漢各二各有雌雄劉累學擾
龍於豢龍氏以事孔甲能飲食之夏后嘉之賜氏曰御
龍以更豖韋之後龍一雌死醢以食夏后　中朝故事
長安有豢龍户觀水即知龍色目有無悉知之懿皇朝
龍户上言龍池中走失兩條徃闗東尋訪數十日東都
魏王池中見之取而歸闕經華州時李訥為華州刺史
為人正直聞得龍來大以為虚妄命就公府視之則於
一小缾子中倒於盆内乃二細鰍魚也訥怒目曰何以
為驗其人請鑿穴尺許注水其間収鰍投水内魚倒水
中相趁旋轉尾觸穴四隅隨觸而陷水亦暴漲逡巡穴
已闊數尺其人語訥云恐穴更廣即難制遂搦入缾中
訥方竒之厚贈錢帛擕歸輦下　抱朴子西域方士能
神祝者臨淵禹歩吹氣龍即出浮其初出乃長十數丈
於是士更吹之一吹則龍輙一縮至長數寸方士掇取
著壺中或有四五龍以少水養之物塞壺口於是方士
聞有旱處便賫龍徃賣之一龍值數千斤金舉國㑹斂
以顧之直畢乃𤼵壺出一龍著淵潭之中因復禹歩吹
之輙一吹一出長數十丈湏臾雲雨四集　五行記周
靖帝大象元年夏榮陽汴水北有龍鬬初見白光直屬
天自東方而來有白龍長十許丈西北向䑛掌而鳴西
北有黒龍亦乘雲而至風雷相撃乍合乍離暴雨大注
自午至申白龍升天黒龍墜地　五雜組俗有立夏分
龍之説盖龍於是時始分界而行雨各有區域不能相
踰故有咫尺之間而晴雨頓殊者龍為之也　酉陽雜
俎龍在閻浮提者五十七億龍於翟陁尼不降濁水
阿含經難陀跋難陀二龍其形最大繞湏彌山七匝頭
猶山頂尾在海中　後魏書波知國有三池𫝊云大池
有龍王次者龍婦小者龍子行人設祭乃得過不祭多
遇風雪　列仙傳馬師皇者黄帝馬醫有病龍下垂耳
張口師皇針其脣飲以甘草湯而愈後一旦負之而去
　山川紀異湯隂西有真人社舊傳孫登寓此值旱衆
禱於龍得雨將祭謝之登曰此病龍雨安能蘇禾稼弗
信請嗅之水果腥穢龍時背生疽聞登言化老翁求治
曰病痊當有報不數日果大雨石上忽裂一井其水湛
然盖龍穿此以報也　書蕉福龍優樂過逾於人薄福
諸龍日苦熱沙搏身為諸小蟲之所唼食　北夢𤨏言
世有乖龍苦於行雨而多竄匿為雷神捕之或在古木
及楹柱之内若曠野之間無處逃匿即入牛角或牧童
之身徃徃為此物所累而震死也　孔六帖夷陵江或
浮大木蔽塞水面土人謂之龍巢翻
詳𩔖　内典龍有胎卵濕化四種　抱朴子有自然之
龍有蛇蠋化成之龍　潛確𩔖書别行云有四種龍一
天龍守天宮殿持令不落者二神龍興雲致雨益人間
者三地龍决江開瀆者四伏藏龍守輪王大福人藏者
　須彌藏經龍有五種象龍馬龍魚龍蝦蟇龍此四種
旁𩔖蛇龍五龍之長是正𩔖　淮南子羽嘉生飛龍毛
犢生應龍介鱗生蛟龍介潭生先龍　廣雅有鱗曰蛟
龍有翼曰應龍有角曰􁁉(巨彪/切)龍無角曰蛥龍一云有
角虯龍無角螭龍龍未昇天曰蟠龍　周祈名義考廣
雅云云其言若辨而實非也按説文龍从肉童省聲□
象肉飛之形何有於翼也龍時飛則飛時潛則潛蟠非
定稱也説文蛟龍屬無角曰蛟虯龍子無角者螭若龍
無角而黄北方謂之土螻蛟則謂之蛟虯則謂之虯螭
則謂之螭不可言蛟龍虯龍螭龍也亦猶謂螣為螣蛇
也埤雅螣龍𩔖將亦可謂螣龍哉　南越志蟠龍身長
四丈青黒色赤帶如錦文隨渭水而下入於海有毒傷
人即死　河圖黄金千嵗生黄龍青金千嵗為青龍赤
白龍亦然𤣥金千嵗生𤣥龍　易乾鑿度帝王始興河
洛龍見皆察其首黒者人正白者地正赤者天正　王
晫龍經黒龍曰水精赤龍亦曰水精黄龍曰龍長蛇龍
亦曰龍長　瑞應圖黄龍者四龍之長四方之正色神
靈之精也王者不漉池而漁則應和氣而遊於池沼
龍魚河圖黄龍從洛水出詣虞舜鱗甲成字令左右寫
文竟龍去　淮南子禹濟於江黄龍負舟　古今注髙
祖五年黄龍見華陽池十餘日九年又見長安五鳯四
年黄龍出廣漢甘露元年黄龍見新豐二年龍見上郡
騰躍五色昇天丞相以下上夀章帝建初三年黄龍見
汝南項氏田廬中長五丈餘髙二丈光耀廬舎及樹皆
黄　魏略文帝欲受禪郡國奏黄龍十三見明帝鑄銅
黄龍髙四尺置殿前　繆襲賦序青龍者大辰之精木
官之瑞　封襌書夏得木德青龍止於郊　尚書中候
周公旦即攝七年青龍銜甲　舊唐書貞觀巾汾州言
青龍白龍見白龍吐物在空中有光如火至地陷入二
尺掘之則𤣥金也形圓斜廣尺餘髙六七寸　春秋合
誠圖堯母慶都出觀三河奄然隂風赤龍與慶都合而
生堯　元命苞堯遊河渚赤龍負圖以出圖亦如綈
淮南子女媧氏殺黒龍以濟冀州注黒龍水精也殺之
以止雨　三秦記昔有黒龍從南山出飲渭水其行道
為龍首山　晉載記吕光伐龜兹軍其城南營外夜有
一黒物大如斷堤揺動有頭角目光若電及明而雲霧
四周遂不復見旦視其處南北五里東西三十餘歩鱗
甲𨼆地之所昭然猶在光笑曰黒龍也俄而雲起西北
暴雨滅其迹　宋書徐羨之嘗經山中見黒龍長丈餘
頭有角前兩足皆具無後足曵尾而行　漢武内傳王
母駕九色斑龍　法苑珠林法顯至迦施國國有白耳
龍每與衆僧約令國内豐熟皆有信効　廣博物志􁀙
龍龍屬也明月之珠藏於蚌中􁀙龍伏之　拾遺記南
潯之國有洞穴隂源其下通地脉中有毛龍毛魚時脱骨于
曠澤之中魚龍同穴而處其國獻毛龍一雌一雄放置
豢龍之宮至夏代養龍不絶因以命族至禹導川乘此
龍及四海攸同乃放河内　南史王僧辯傳初承聖二
年三月有兩龍自城西江中騰躍升天五色分明遥映
江水百姓咸仰面目之父老竊相謂曰地龍已去矣
稽神録楚王馬希範修長沙城開壕畢忽有一物長十
丈餘無頭尾手足狀若土山自北岸出游泳水上乆之
入南岸而没出入俱無蹤跡或謂之土龍　渚宫舊事
江陵趙姥以沽酒為業義熈中居室内忽地隆起姥察
為異朝夕以酒酹之嘗見一物出頭似驢而地初無孔
穴及姥死家人聞上下有聲如哭後人掘地見一異物
蠢然不測大小湏臾失之俗謂之土龍　拾遺記西域
獻火龍髙七尺映日看之光如聚炬火　春渚紀聞蕭
注從狄殿前之破蠻洞也収其寳貨珍異得一龍長尺
餘云是鹽龍蠻人所豢也藉以銀盤中置玉盂以玉筯
挑海鹽飲之每鱗甲中出鹽如雪則収取用酒送一錢
匕專主興陽而前此無説者何也後因蔡元度就其體
䑛鹽而龍死其家以鹽封其遺體三數日用亦大有力
後聞此龍歸蔡元長家云　北夢𤨏言洛中有洞穴曽
有誤墮其中行數里漸明見有宫殿人物凡九處又有
大羊羊髯有珠人取食之後出以問張華華曰此地九
仙館也大羊名曰癡龍　懐麓堂集龍生九子不成各
有所好囚牛龍種平生好音樂今胡琴頭上刻獸是其
遺像睚眦平生好殺今刀柄上龍吞口是其遺像嘲風
平生好險今殿角走獸是其遺像蒲牢平生好鳴今鐘
上獸紐是其遺像狻猊平生好坐今佛座獅子是其遺
像霸下平生好負重今碑座獸足是其遺像狴犴平生
好訟今獄門上獅子頭是其遺像屓贔平生好文今碑
兩旁文是其遺像蚩吻平生好吞今殿脊獸頭是其遺
像　菽園雜記贔屭形似龜性好負重故用載碑螭吻
形似獸性好望故立屋角上蒲牢形似龍而小性好吼
有神力故懸於鐘上憲章形似獸有威性好囚故立於
獄門上饕餮性好水故立於橋所蟋蜴形似獸鬼頭性
好腥故用於刀柄上􁀙􁀙形似龍性好風雨故用於殿
脊上螭虎形似龍性好文彩故立於碑首金猊形似獅
性好火烟故立於爐盖上椒圖形似螺螄好閉口故立
於門上今呼鼓了非也虭蛥形似龍而小好立險故立
於䕶朽上鰲魚形似龍好吞火故立於屋脊上獸吻形
似獅好食隂邪故立於門鐶上金吾形似美人首魚尾
有兩翼性通靈不睡故用巡警(按龍生九子諸書所載/大同小異楊慎外集云)
(狴犴立獄門與前李説同與此云憲章異又饕餮好飲/食故立於鼎葢􁍍􁍎性好水故立於橋上與此全異陳)
(懋仁庶物異名疏又云􁍍􁍎好負重今碑下獸是即李/説之霸下音同字異耳與楊説異矣又云蜥蜴好水今)
(橋上獸亦與/諸説不同)
化龍　華陽國志永昌郡古哀牢國其先有一婦人名
曰沙壺(後漢作/沙壹)依哀牢山下居捕魚自給忽於水中觸
一沈木遂感而有娠度十月産子男十人後沈木化為
龍出謂沙壺曰君為我生子今在乎九子驚走惟一小
子不能去陪龍坐龍就而䑛之　南史梁武帝踐祚郗
后酷妬忌及終化為龍入於後宫通夢於帝或見形光
彩照灼帝體將不安龍輙激水騰涌　霏雪録山東民
間婦人一臂有物𨼆然膚中屈佶如蛟龍狀婦喜以臂
浸盆水中一日雷電交作婦自牖出臂果一龍擘雲而
去　異苑陶侃嘗漁雷澤得一織梭還掛於壁有頃雷
雨梭變成赤龍從屋騰躍而去　神仙傳壺公遣費長
房歸以一竹杖與之曰騎此當還家以投葛陂中長房
騎杖忽然如眠便到家以杖投葛陂顧之乃青龍也
集異記元和中都尉韋宥舟行見新絲箏絃周纒蘆心
宥即拔蘆伸絃其長倍尋則試縱之應手復結宥以付
箏妓將安之惟短二三寸耳食頃則已蜿蜒舒展選蠕
揺動雙眸瞭然矣駭而投於江風浪交作俄有白龍長
百丈拏攫昇天　酉陽雜俎有史生遊華山時暑環憇
一小溪忽有一葉大如掌紅殷可愛隨流而下史獨接
得置懐中坐食頃覺懐中冷重潛起觀之其葉上鱗起
粟粟而動始驚懼弃林中遽白衆人曰此必龍也可速
去湏㬰林中白烟生彌布一谷史下山未半風雷大至
　僞史南唐時有蒼頭持龍水圖求貨或得之將練以
為服忽釡中雲起蒸見二龍騰躍穿壁而去　明皇雜
録開元中大旱上於新池創一殿召馮紹正四壁各畫
一龍西壁一素龍蜿蜒若奮風雲隨筆而生壁上鱗甲
皆熱有白氣自簷廡出池中波濤􁁦湧俄有白龍乘雲
而起風雨大作　國語褒國之神化為二龍夏后藏漦
　呂氏春秋白龍化為魚豫且射中左目　宋書晉愍
帝建興二年十一月抱罕羌妓産一龍子色似錦文嘗
就母乳遥見神光少得就視　趙耕龍公碑張路斯潁
上人隋初明經登第景龍中為宣城令夫人闗州石氏
生九子自宣城罷歸常釣於焦氏臺之隂一日顧見釣
處有宫室樓殿遂入居之自是夜出旦歸歸輙體寒而
濕夫人驚問之公曰我龍也蓼人鄭祥逺者亦龍也騎
白牛據吾池自謂鄭公池吾屢與戰未勝明日取决可
使九子助我領有絳綃者我也青綃者鄭也明日九子
以弓矢射青綃者中之怒而去公亦逐之所過為谿谷
逹於淮而青綃者投於合淝之西山以死為龍穴山九
子皆化為龍公之兄為馬歩使者子孫散居潁山其基
皆存焉　栁子厚謫龍説扶風馬孺子在澤州與羣兒
戲郊亭上有竒女墮地有光燁然被緅裘白文之裏首
歩揺之冠遂入居佛寺講室七日取杯水飲之嘘成雲
氣五色翛翛如也因取裘反之化為白龍徊翔登天
龍城録茅山有道士吳綽采藥於華陽洞口見一兒手
把三珠戲松下綽從之兒奔入洞化為龍以珠瑱左耳
綽劚其耳失珠　列仙傳呼子先者漢中卜師也夀百
餘年臨去呼酒家老嫗曰急裝當與汝俱夜有仙人持
二茅狗來呼子先子先持一與嫗乃龍也騎之上華隂
山後嘗於山上大呼言子先酒母在此耳　三秦記河
津一名龍門巨靈跡猶存水懸下注旁有山水陸不通
龜魚之屬莫能上江海大魚集門下數千不得上上者
為龍不上者魚故云曝腮龍門　林登博物志鯉魚登
龍門即有風雨隨之天火自後燒其尾乃化為龍矣
　　　蛟(附虬/)　(螭/)
埤雅蛟龍屬也其狀似蛇而四足　山海經畢山帝苑
之水出焉其中多蛟注蛟似龍蛇而小頭細頸頸有白
嬰大者十數圍卵生子如三斛瓮能吞人　説文龍無
角曰蛟池魚滿三千六百蛟來為之長能率魚而飛置
笱水中即蛟去　述異記虺五百年化為蛟蛟千年化
為龍　埤雅蛟能交首尾束物故謂之蛟也俗呼馬絆
蛟尾有肉環束物則以首貫之舊云鳯骨黒蛟骨青
説文眉交故謂之蛟　陸禋續水經注蛇雉遺卵入地
千年為蛟　酉陽雜俎虎魚老則為蛟　玉堂清話蛇
雉遺卵為蛟其蛇出殻之日害於一方洪水飄蕩吳人
謂之𤼵洪　拾遺記帝以季秋之月泛蘅蘭雲鷁之舟
釣於桂臺下以香金為鈎䌮絲為綸丹鯉為餌釣得白
蛟長三丈若大虵無鱗甲帝曰非祥也命大官為鮓肉
紫骨青味甚香美　一統志大江巾有蟂磯南有一石
穴廣一丈深叵測葢蟂居也蟂即老蛟也此磯在今蕪
湖江口有廟俗訛為喬姬廟　山海經禱過之山浪水
出焉而南流注於海其中有虎蛟其狀魚身而虵尾其
音如鴛鴦食者不腫可以已痔　潛確𩔖書元嚴子忠
汀州人遣僕入山掘筍雷電大作樹下一窟有物如犬
而長其聲如雷僕揮鋤擊之而斃人謂之山蛟再積五
百年則為龍矣　續搜神記長沙江邊有女下渚澣衣
覺身中有異遂姙身生三物皆如鰕魚女以已所生甚
憐之著澡盤水中養經三月遂大乃是蛟子各有字大
者為當洪次者名破阻小者曰撲岸天暴雨三蛟一時
俱去　朝野僉載洛水中有人見豎子洗馬頃之見一
物如白練帶極光晶繳豎子之項三兩匝即落水死凡
是水中及灣泊之間皆有之人澡浴洗馬死者皆謂黿
所引非也此名白特宜慎防之蛟之𩔖也　三吳記吳
時有王述者採藥於天台山忽見溪中有一小青衣長
尺餘徑入雲中良乆海上雲起頃刻雷電交鳴見牽一
物如布而色如漆乃黒蛟耳　山堂肆考黄牛洲在南
昌府城西南相傳許遜逐蛟精蛟化為黄牛於此因名
　北夢𤨏言岑參賦云瞿唐之東下有千嵗老蛟化為
婦人彩服靚粧遊於水濱
虬　説文虬龍子有角者　搜神記武昌虬山有龍穴
居人每見神虬飛翔出入嵗旱禱之即雨後人築塘其
下曰虬塘　淮南子黒蜧神虯潛泉而居將雨則躍
元氏掖庭記大德間尾灑夷於清源洞得一物如龍皮
薄可相照鱗鱗攢簇玉色可愛又間成花卉之形或紅
或緑暑月對之凉風自生遣人進貢時無識者有一胡
僧曰此斑花玉虬殻也
螭　南詔録螭魚四足長尾鱗成五色頭似龍無角
説文螭若龍無角而黄北方謂之土螻　拾遺記崑崙
山第三層有螭潭百里多龍螭皆白色千嵗一蜕其五
臟　洞冥記元封中帝好微行於長安城西夜見一螭
遊於路董謁曰昔桀媚末喜於膝上以金簪貫玉螭腹
為戲今螭腹餘金簪穿痕得非此耶　吕氏春秋螭食
乎清而遊乎濁
　
　格致鏡原卷九十
欽定四庫全書
　格致鏡原卷九十一　　　大學士陳元龍撰
　　水族𩔖(二/)
　　　魚總
淮南子介鱗生蛟龍蛟龍生鯤鯁鯤鯁生建邪建邪生
庻魚凡鱗者生於庻魚　天文録魚星主理隂陽而知
雲雨之期也故讚曰漢中魚星知雲雨也占曰魚星明
大河海水皆出又云魚星明大則隂陽和氣魚星忽不
明而在則魚多魚星亡則魚少　晉書天潢南三星曰
咸池魚囿也　永嘉記青田谿冬天水熱如湯衆魚歸
之名曰魚倉　禮記立春後十日魚上冰　曹植説醎
水之魚不遊於江淡水之魚不入於海　田家雜占魚
躍離水面謂之秤水主水漲髙多少増水多少　本草
綱目鱗者𥻘也魚産於水故鱗似粼行則上水恐亂鱗
也　五雜組凡魚之游皆逆水而上雖至細之鱗遇大
水亦搶而上盖逆則其鱗順順而反逆矣　小史集雅
流水之魚背鱗白而味美止水之魚背鱗黒而味惡
説林魚懐珠而鱗紫　天𤣥主物簿魚之懐珠至五十
年則無復鼓鰓腦上有汗其鬐鱗口眼皆異鬐當紫色
眼當紅色口當赤色　頥生論魚無氣　物𩔖相感志
魚始雷向下未驚蟄頭皆向上　小史集雅魚目不瞑
　隂陽自然變化論魚不見水　小史集雅濕生者眼
無胞　淮南子月者隂之宗是以月虧則魚腦減月盈
則魚腦盈　古文竒字魯从魚从自凡物之息以鼻魚
鼻孔最小氣不能遽通以腮為呼吸　正字通宋淳化
三年京師里巷婦女裝鏤魚腮中骨號魚媚子以飾面
或曰魚水族隂𩔖面為六陽之首隂侵陽將有災明年
秋冬積雨衢路水深數尺民被其害　爾雅魚枕謂之
丁魚腸謂之乙魚尾謂之丙注枕在魚頭骨中形似篆
書丁字可作印乙丙皆似篆書字因以名焉　席上腐
談禮記魚去乙鄭氏注云魚體中害人者東海鰫魚有
骨名乙在目傍狀如蒙篆乙字食之鯁人不可出　周
書西海魚骨魚幹魚脇北海魚釰(魚兵如/釰也)魚石(頭中/石也)大
都􁀙魚魚刀咸㑹於中國　錦繡萬花谷腹腴魚腹下
肥肉也禮記少儀云冬右腴夏右鰭注云冬氣在上腴
腹下也夏氣在下鰭脊也　名物通玉腴魚脬也福州
人謂之佩羮　本草綱目鱁鮧魚膘也即魚白膠　南
史宋明帝以蜜漬鱁鮧一食數升　齊民要術造鱁鮧
法取石首魦魚鯔魚三種腸合之　食色紳言魚卵不
經鹽漬三年尚可再活　魯語魚禁鯤鮞韋昭注魚未
成子在胎也　爾雅疏凡魚之子總名鯤　説文鮞魚
子也䲊魚子生者也鮞是子之在胎者䲊是子之散泊
在草者　演繁露凡魚産子必竝木根草幹戛刮其腹
子乃得出出則黏根著莖之上離離如珠然後泥不能
掩浪不能漂其子乃得成魚也　彚苑詳註凡魚嘯子
必沿水痕雖乾涸十年遇水即生其長甚易其嘯子也
以五月鯉魚以五月下惟銀魚鱠殘魚嘯子於冰冰解
三日乃生也　唐書太宗觀魚於西宫見魚躍焉問其
故漁者曰此當乳也於是中網而止　本草李時珍曰
凡魚皆冬孕子春末夏初則於湍水草際生子有牡魚
隨之灑白覆子數日即化出謂之魚苗　北户録南海
諸郡人至八九月於池塘間采魚子著草上懸於竈烟
上至二月春雷𤼵時却収草浸於池塘間旬日間如蝦
䗫子狀鬻於市號魚種育池塘間一年内可供口腹也
　通雅陸文裕深云今人家池中所蓄其種皆出九江
謂之魚秧每嵗三月初旬挹取於水細如髮以水養之
舟中漸次成長九江設厰以課之洪武十四年欽差總
旗王道兒等至府編僉漁人謂之澇户南海諸郡収魚
子出如科斗謂之䱊䲑　黄省曾養魚經仲春取子於
江曰魚苗畜於小池稍長入􁁉塘曰􁁉􁀙可尺許徙之
廣池飼以草九月乃取有難長之秧曰艋艘其首黄色
曰螺師青以其食螺師也故名其口尖朞年而鼻竅始
通不得通則死長至尺許乃易大　談苑小池中魚至
九月十月間宜取投大水中不爾冬間俱凍死　養魚
經魚之行遊晝夜不息有洲島環轉則易長　養魚經
魚食楊花則病　留青日札魚食巴豆而浮　説文池
魚滿三千六百蛟來為之長能率魚飛置笱水中即蛟
去　談苑眉州有人家畜數百魚深池中以塼甃四圍
皆屋凡三十餘年一日天晴無雷池中忽𤼵大聲如風
雨皆躍起羊角而上不知所徃舊説不以龜守則為蛟
龍所取余以謂蛟龍必因風雨疑此魚圈局三十餘年
日有騰拔之志精神不衰乆而自逹　物𩔖相感志守
魚取道中棄胞盆覆之埋池四角魚則永在池不敢出
也　南史宋盧道𨼆居廬陵屋前有池養魚皆名呼之
次第來取食　王制獺祭魚然後漁人入澤梁　曲禮
水潦降不獻魚鱉注水涸易得不足貴也　周禮䱷人
掌以時漁為梁注梁水以取漁　後山談叢魚行隨陽
春夏浮而溯流秋冬沒而順流漁者隨其出沒上下而
取之　酉陽雜俎興州有一處名雷穴水常半穴每雷
聲水塞穴流魚隨流而出百姓每候雷聲繞樹布網𫉬
魚無限非雷聲漁子聚鼓撃於穴口魚亦輙出所𫉬半
於雷時　朝野僉載峰州有一道水從吐蕃中來夏冷
如冰雪有魚長一二寸來去有時竝水上如粥人取烹
之而食千萬家取不可盡不知所從來　曲洧舊聞溱
洧其水清有魚數種土人不善施網罟冬積柴水中為
􁀙(音/滲)以取之以搗澤蓼雜煮大麥撒深潭中魚食之輙
死浮水上可俯掇乆之復活謂之醉魚云　溪蠻叢笑
山猺無漁具上下斷其水揉蓼葉困魚魚以辣出名癆
魚　珍珠船漁人以猢猻毛置網四角則多得魚云魚
見之如人見錦繡也　管子涸川之精生蟡一頭兩身
其形若蛇其長八尺以其名呼之可以取魚鱉　酉陽
雜俎魚有睫及目合腹中有連珠二目不同連鱗白鬐
腹下丹字竝殺人　曲禮槀魚曰商祭鮮魚曰脡祭注
槀乾商度也度燥濕之宜脡直也魚鮮者不餒挺然直
也　山堂肆考晉人以魚為鮭菜梁受家貧愧無鮭菜
以待君子　庶物異名疏銀刀魚也杜詩出網銀刀亂
　世説蠻名魚為娵隅　清異録楊虞卿家號魚為水
花羊避諱故也　東坡志林僧家謂魚為水梭花　譚
峭化書庚氏穴池搆竹為凭檻登之者其聲策策焉辛
氏穴池搆木為凭檻登之者其聲堂堂焉二氏俱牧魚
於池中每凭檻投餌魚必踴躍而出他日但聞䇿䇿堂
堂之聲不投餌亦踴躍而出則是庚氏之魚可名䇿䇿
辛氏之魚可名堂堂食之化也　陳善捫蝨新話人有
於庭檻間鑿池以牧魚者每鼔琴於池上即投以餅餌
其後魚但聞琴聲丁丁然雖不投餅餌亦莫不跳躍而
出客不知其意在餅餌也以為瓠巴復生昔庚氏之魚
可名䇿䇿辛氏之魚可名堂堂則此庭下之魚可名丁
丁矣　雲龍州志普河魚池在趙州東北五里池中多
魚人不敢捕云龍王兵也　瓊州志魚爺井在瓊州府
文昌縣西相傳泉與海通中有大魚頭白俗呼為魚爺
有人呼之即出　楊慎外集風道北來天乃大水泉蛇
乃化為魚是謂魚婦死即復蘇　古今注江東謂青衣
魚為婢􁀙魚為童子　文選魚婢小魚也亦曰妾魚
酉陽雜俎蜥蜴以魚為偶　莊子朽𤓰化為魚物之變
也　三秦記江海集龍門下登者化龍不登者㸃額暴
腮　記異録地誌慈州文城縣搔口本夏禹鑿山通河
年年魚化之地也每春大魚竝河西上唐人嘗勅禁采
捕至仲春後有㸃額不化者傍岸求死終不過富平津
浮梁孟州嵗以致貢　酉陽雜俎江中小魚化為蝗而
食五穀者百嵗為䑕　報應録唐豫章民有熊慎者其
父以販魚為業嘗載魚宿於江滸聞千百念佛經聲驚
而察之乃船中諸魚也遂歎異而悉取放之不復以漁
為業　五雜組唐天寳間當塗民劉成李暉以巨舫載
魚有大魚呼阿彌陀佛俄而萬魚俱呼其聲動地　晉
書魏嘉平四年五月有二魚集於武庫屋上此魚孽也
王肅曰魚生於水而升於屋介鱗之物失其所也邊將
其殆有棄甲之變乎　白六帖光啟二年揚州雨魚
權衡庚申外史元順帝時天雨魚長尺許城中人家皆
取而食之　朝野僉載杭州富陽縣韓珣莊掘井纔深
五六尺土中得魚數十頭土有微潤　歙州圖經歙州
赤嶺下有大溪俗傳昔有人造横溪魚梁魚不得下半
夜飛從此嶺過其人遂於嶺上張網以捕之魚有越網
而過者有飛不過而變為石者　西京雜記昆明池刻
玉石為魚每至雷雨魚常鳴吼鬐尾皆動漢世祭之以
祈雨徃徃有驗　廣輿志重慶府涪州江心有雙魚刻
石上每一魚三十六鱗見則嵗豐
　　　金魚
山堂肆考金魚體如金一名火魚有通身赤者有半身
赤者有亂赤紋者有背赤文作卦形者有頭赤尾白者
有鱗赤身白者色象各各不同碧鷄山下洞内有金線
魚中都有玳瑁魚雪質而黒章的礫若漆儼然玳瑁文
采尤可觀也　七脩𩔖藁杭自嘉靖戊申來生有一種
金鯽名曰火魚以色至赤故也人無有不好家無有不
畜競色射利交相争尚多者十餘􁋋金魚不載於諸書
䑕璞以為惟六和塔寺池有之故蘇子美六和塔詩云
沿橋待金鯽竟日獨遲留東坡亦曰我識南屏金鯽魚
南渡後則衆盛也據此始於宋生於杭今南北二京内
臣有畜者又異於杭其紅真如血色然味比之鮒鯽逺
不及杭又有金鯉亦佳二魚雖有種生或曰食市中汚
渠小紅蟲則鮒之黒者變為金色矣　羣芳譜金魚有
鯉鯽鰍鱉數種鰍鱉尤難得獨金鯽耐乆肉味短而韌
甘鹹平無毒自宋以來始有蓄者今在在養玩矣初出
黒色乆乃變紅又或變白名銀魚有紅白黒班相間者
有金管者三尾者五尾者甚且有七尾者時頗尚之
養魚經嘗怪金魚之色相變幻遍考魚部即山海經異
物志亦不載讀子虚賦有曰網玳瑁紫貝及魚藻同置
五色文魚固知其色相自來本異而金魚特總名也惟
人好尚與時變遷初尚純紅純白繼尚金盔金鞍錦被
及印紅頭裹頭紅連鰓紅首尾紅鶴頂紅若八卦若骰
色繼尚黒眼雪眼珠眼紫眼瑪瑙眼琥珀眼四紅至十
二紅二六紅甚有所謂十二白及堆金砌玉落花流水
隔斷紅塵蓮臺八瓣種種不一總之隨意命名從無定
顔者也至花魚俗子目為癩不知神品都出自花魚將
來變幻可勝紀哉而紅頭種𩔖竟屬庸板矣第眼雖貴
於紅凸然必泥此無全魚矣乃紅忌黄白忌蠟又不可
不鑑如藍魚水晶魚自是陂塘中物知魚者所不道也
若三尾四尾品尾原係一種體材近滯而色都鮮艶可
當具品第金管銀管廣陵新都姑蘇競珍之　珍珠船
南城金魚日食蒸餅白麫二十斤　宋史錢塘江有五
色魚鯽首鯉身　正字通金魚吉安有一身具五色者
名手巾魚建陽銅山古井五色魚長四寸似龍尾豎四
爪旱取以祈雨置于湖自歸井中
　　　嘉魚
埤雅嘉魚鯉質鱒鱗肌肉甚美食乳泉出於丙穴　任
豫益州記嘉魚細鱗似鱒魚蜀山謂之拙魚　水經注
東南得丙水口水上承丙穴穴出嘉魚常以三月出十
月入穴穴口廣五六尺去平地七八尺泉懸注魚自穴
下透入水穴口向丙故曰丙穴下注褒水　酉陽雜俎
丙穴魚食乳水食之甚温　山堂肆考按一統志丙穴
在䕫州府逹縣東北通明𤼵縣井峽中凡十穴皆出嘉
魚春社前魚出穴秋社即歸其出也止於巴渠龍脊灘
首有黒㸃謂照星象相感而成長身細鱗肉白如玉味
鹹而美葢食鹽泉也　彚苑詳註嘉魚如小鰣魚多脂
煎不假油　雲南記雅州諸水多有嘉魚或云黄河中
味魚亦此𩔖也
　　　鯉
埤雅鯉今之赬鯉也一名鱣鯉脊中鱗一道每鱗上有
小黒㸃文大小皆三十六鱗魚之貴者　養生雜纂鯉
至隂之物也　本草鯉魚最為魚之主形既可愛又能
神變乃至飛越山河所以琴髙乘之山上　埤雅鯉魚
今人以盤水養之雖困鱗不反白葢健魚也　養魚經
水畜者魚也以六畝地為池池中有九洲求懐子鯉魚
長三尺者二十頭牡鯉魚長三尺四頭以二月上庚日
内池中令水無聲魚必生至來年二月得魚七萬枚每
頭生三千五百枚所以養鯉者鯉不相食易長又貴也
凡魚逺行則肥池中聚石作九島魚繞之日行千里
水經鱣鯉出鞏穴三月則上度龍門得度為龍矣否則
㸃額而還　三秦記龍門之下毎嵗季春有黄鯉魚自
海及諸川争來赴之一嵗中登龍門者不過十一初登
龍門即有雲雨隨之天火自後燒其尾乃化為龍矣(龍/門)
(山在河/東界)　淮南子詹公能釣千嵗之鯉　河圖黄帝遊
於洛見鯉魚長三丈青身無鱗赤文成字　大魏諸州
記小平津有洞穴鯉魚從穴中出入大者重千斤色青
皮如鮫魚皮　清異録鯉魚多是龍化額上有真書王
字者名王字鯉此尤通神　列仙傳子英者舒鄉人也
善入水捕魚得赤鯉愛其色以米榖食之一年長丈餘
遂生角有翼　符子務光自投盧川盧川之伯以赤鯉
送之　陸游入蜀記貴池去城八十里在秀山下江之
一支别匯為池四隅皆因山石為岸産鯉魚金鱗朱尾
味極美　中華古今注鯉魚之大者鱣魚即今之赤鯉
魚也兗州人謂赤鯉為赤驥謂青鯉為青馬謂黒鯉為
𤣥駒謂白鯉為白騏謂黄鯉為黄騅　酉陽雜俎唐朝
律取得鯉魚即宜放之仍不得號赤鯶公賣者决六十
　釣磯立談鯉一名穉龍　水族加恩簿鯉本三十六
鱗大烹允尚宜授跨仙君子世美公(謂鯉/也)　水經注范
文日南人為奴時牧於澗中得兩鯉魚欲私食之郎知
詰文文詐云將礪石還非魚也郎至魚所果見兩石文
異之石有鐵文因入山中就石冶鐵作兩刀舉刀向石
鄣咒曰鯉魚變化治石成刀斫石鄣破者是有靈神文
當治此因斫石鄣如龍淵干將之斬蘆芻遂君其地
冀州圖經太和三年文明太后馮氏幸金河府摩磷宫
湯泉釣得鯉魚一雙皆長三尺以黄金鎻穿腮放於池
内後皆長五尺正光元年五月五日天清氣爽聞池内
鏘鏘聲水中驚沸其一浮天化五色雲而去一在池中
至孝昌元年六月行臺元淵北伐頓此决池取魚鱗甲
非常淵令殺之得金二斤八兩淵明年為葛榮所殺
大業拾遺録梁郡清泠水南有横瀆東南至岩山縣西
入通濟渠忽有大魚似鯉而頭一角長尺餘鱗正赤從
清泠水出頭長三尺許入横瀆逆流西北十餘里不没
入通濟渠於時夾兩岸隨看者數百人皆謂赤龍大鯉
從淵而出此亦唐祚將興之兆
　　　鮪
月令季春薦鮪于寢廟　周禮漁人春薦王鮪　夏小
正春祭鮪祭不必記而記鮪何也鮪者魚之先至者也
而其至有時　爾雅鮥鮛鮪注鮪鱣屬也大者名王鮪
小者名鮛鮪今宜都郡自京門以上江中通出鱏鱣之
魚有一魚狀似鱣而小建平人呼鮥子即此魚也　詩
義疏鮪魚形似鱣而青黒頭小而尖似鐵兠鍪口亦在
頷下其甲可以摩薑大者不過七八尺益州人謂之鱣
鮪一名鮥肉色白味不如鱣也今東萊遼東人謂之尉
魚或謂之仲明魚仲明者樂浪尉也溺死海中化為此
魚　埤雅鮪魚青黒長鼻體無鱗甲大者長七八尺岫
居至春始出而浮陽　埤雅季冬薦魚春獻鮪則鮪别
於魚其來尚矣故鮪仲春從河西上得過龍門便化為
龍否則㸃額而還　博物志河隂岫穴出鮪魚焉　東
京賦注王鮪魚名居山穴中其穴在河南小平山長老
言王鮪之魚由南方來出此穴中入河水見日目眩浮
水上流行七八十里釣人見之取以獻天子用祭　宋
祁筆記莒公言河陽出王鮪即今黄魚也形如豕口與
目俱在腹下每春二月出於石穴逆河而上人乃取之
其腥不可近官以為鮓獻御其味甚美然有毒
　　　魴
詩汝墳魴魚赬尾注魚勞則尾赤　詩義疏魴魚廣而
薄肥恬而少力細鱗魚之美者遼東梁水魴特肥而厚
尤美於中國魴故其鄉語曰居就糧梁水魴是也　述
異記洛鯉伊魴貴於牛羊　埤雅魴一名魾今之青鯿
也郊居賦曰赤鯉青魴細鱗縮項闊腹魚之美者葢弱
魚也其廣方其厚褊故一曰魴魚一曰鯿魚魴方也鯿
褊也　五雜組魴即鯿也陽晝所謂若食若不食者也
然今之鯿魚最易取常空羣而𫉬之豈古用釣而今用
罟故有難易　襄陽耆舊傳峴山下漢水中出鯿魚肥
美謂之槎頭鯿宋張敬兒為刺史齊髙帝求此魚敬兒
作六艫船置魚而獻曰奉槎頭縮項鯿魚一千六百頭
　養魚經鯿魚縮項穹脊而細鱗博腹其味腴其色青
白即魴魚也古稱漢水槎頭之鯿吳之太湖亦甚佳矣
　水族加恩簿縮項仙人(謂鯿/也)鬼腹星鱗道亨襄漢宜
授槎頭刺史
　　　鯽
本草鯽魚小而耐寒　埤雅鯽魚肉厚而美性不食釣
一名鮒魚形亦似鯉色黒而體促腹大而脊隆所在池
澤皆有之孟詵云鯽是稷米所化其腹上猶有米色少
牢饋食曰魚用鮒十有五而俎葢魚水物也故取數於
月十有五日而盈淮南子曰月虚而魚腦減今此魚旅
行吹沬如星然則以相即也謂之鯽以相附也謂之鮒
　山堂肆考諸魚皆屬火惟鯽魚屬土故能入陽明而
有調胃實腸之功熊氏謂之逆鱗俗語曰冬鯽夏鰋葢
鯽至冬而肥味甚美也　劉邵七華洞庭之鮒出於江
岷紅腴青顱朱尾碧鱗　神異經東南方海中有祖洲
上有烜湖其内鯽魚出焉長八尺食之宜暑而避風寒
之氣此魚狀即與江湖小鯽相𩔖耳　酉陽雜俎尋陽
有青林湖鯽魚大者二尺餘小者滿尺食肥美亦可止
寒熱也　韻語陽秋臨安六和寺有金鯽池蘇子美有
詩自子美後四十年東坡始遊此寺嘗投餅餌待乃畧
出不食復入東坡謂此魚難進易退而不妄食宜其夀
四十年如此　法苑珠林梁釋法聰臨靈泉有五色鯽
魚就聰手食聰云是雌龍　水族加恩簿鮮于羮斫膾
清妙見稱杜陵宜授輕薄使銀絲省饜德郎謂鯽也
楊畢膳夫録膾莫先於鯽魚鯿魴鯛驢次之鱭魿黄竹
五種為下　廣博物志臨川王宏好食鰿魚頭常日進
三百(鰿即/鯽魚)　范蠡種魚經以活鯽魚用竹刀破之入水
銀少許同水滓油菜碎之和拌入魚腹内再以菜裹之
懸空處四十九日用河水取腹内元子一二粒置於水
中以物葢之頃之一粒即成一魚　孟熈霏雪録越州
馮裱褙家竭池取魚一巨鯽前有二足如䑕爪即䑕變
也　太平廣記謝靈運守永嘉遊石門洞入沐鶴溪泊
舟溪旁見二女浣沙顔貌娟秀非塵俗態以詩嘲之曰
浣紗誰氏女香汗濕新雨對人黙無言何事甘良苦俄
而二女微吟曰我是潭中鯽暫出溪頭食食罷自還潭
雲蹤何處覓吟罷不見　爾雅鱊鮬鱖鯞註小魚也似
鮒子而黒俗呼為魚婢江東呼為妾魚　𤣥覽鱖鯞三
相從而名妾　事物紺珠鱖鯞(音决/帚)似鯽而小黒色而
揚赤　爾雅翼又名旁皮鯽名妾魚魚婢以其行以三
為率一前二後如妾婢　釣磯立談江海有婢妾魚遊
必三一前二後
　　　鱖
李廷飛延夀書鱖魚刺凡十二應十二月誤噉傷人橄
欖核磨水嚥之可解魚畏橄欖故也　爾雅翼鱖魚巨
口而細鱗鬐鬛皆圓黄質黒章皮厚而肉緊特異常魚
夏月盛熱時好藏石罅中人即而取之其斑文尤鮮明
者雄也稍晦昧者雌也漁者以索貫一雄置之谿畔羣
雌來齧曵之不捨掣而取之常得十數尾凡魚無肚不
嚼鱖魚有肚能嚼　養魚經鱖魚肉味鮮美本草云劉
仙人劉慿常食名桂魚今此魚鄉之人猶有桂之呼
水族加恩簿錦袍氏骨疎肉緊體具文章宜授蘇腸御
史仙盤遊奕謂鱖魚也　潛確𩔖書白龍臛鱖肉也
　　　白魚
論衡武王得白魚喉下文曰以予𤼵　避暑録太湖之
白魚冠天下梅後十有五日入時白魚最盛謂之時裏
白　一統志白魚出雲南北勝州陳海狀如鯉而色白
　中華古今注白魚赤尾曰魟一曰魧或曰魟雄又曰
魧魚子好羣浮水上者曰白萍
　　　青魚
河南通志青魚在濟源形似鯉而背青色又頭中骨煮
拍之可以製器　楊慎外集魚魫即青魚枕骨也可為
燈罩又作女冠　雨航雜録青鰶魚冬月肥美海錯之
佳者或以此敵松之鱸也　寜波府志地青魚尾有刺
甚長逢物則撥之毒能中人色白者曰地白與魟相𩔖
又名邵陽魚䑕尾魚　事物紺珠鰤青黄色腮下有横
骨如鋸
　　　鱠殘魚
博物志吳王江行食膾有餘棄於江中流化而為魚今
江中有名吳王餘膾魚者長四寸大者如箸猶作膾形
　髙僧傳寳誌對梁帝食膾帝曰朕不知味二十餘年
師何必爾誌乃吐出小魚鱗尾依然今金陵膾殘魚是
也　養魚經鱠殘之魚狀如銀魚而大冬月帶子者謂
之挨冰嘯
　　　銀魚
養魚經銀魚其形纎細明瑩如銀太湖之人多鱐以鬻
焉長者不過三寸　五雜組海豐産銀魚然湏冬月上
浮時為風吹成冰不能動然後土人琢冰取之春風至
則逸矣　鳥獸考銀魚大者如指春生梅溪中杜子美
所謂天然二寸魚者是也　山堂肆考銀魚身圓如筋
潔白無鱗目兩㸃黒寜波志形如麪條而純白色　杜
詩註詩云天然二寸魚又名之曰白小當是今所謂麪
條魚者　正字通銀魚形如鱠殘海中出者曰龍頭魚
福州一種曰水晶魚　事物紺珠龍頭魚頭𩔖龍身似
鰍小而肉嫩
　　　鰷
埤雅鰷魚形狹而長若條然故曰鰷也今江淮之間謂
􁀙魚性浮似鱨而白　正字通鯈小白魚也俗稱䱗魚
亦曰參條魚小而長時浮水面性好游故名　莊子觀
于濠梁鯈魚出游從容以為樂　淮南子不得其道若
觀鯈魚望之可見即之不可得　荀子鯈䱁者浮陽之
魚也胠於沙而思水則無逮矣註謂此魚好浮於水上
就陽也
　　　鱨
埤雅鱨今黄鱨魚是也性浮而善飛躍故一名揚又名
黄揚舊説魚膽春夏近下秋冬近上　詩疏鱨魚似燕
頭魚身形厚而長骨正黄魚之大而有力解飛者今江
東呼黄鱨魚一名黄頰魚尾微黄大者長尺七八寸許
　録異記鱨魚狀如鱧其文赤斑長者尺餘豫章界有
之多居汚泥池中或至數百能為􁁜(子故/反)鬼幻惑妖怪
亦能魅人
　　　鯶
養魚經鯶魚口闊而盆首似鯉而身圓謂之草魚食草
而易長　爾雅注鯇魚即今鯶似鱒而大　本草鯇生
江湖間膽至苦主喉閉　談苑鯇魚惟食草人刈草以
飼之至八月則不食至三月復食如初　嶺表録異新
瀧等州山田揀荒平處以鋤鍬開為町疃伺春雨丘中
貯水即先買鯇魚子散於田内一二年後魚兒長大食
草根根竝盡既為熟田又収魚利及種稻且無稗草乃
齊民之上術也
　　　鰋
彚苑詳註鰋似鮪而小　埤雅鰋今偃額白魚也一名
鮎身圓性偃　養魚經鮎魚者鮧魚也即鯷魚也大首
方口背青黒而無鱗多涎　搜神記孔子厄於陳夜有
一人長九尺餘皁衣髙冠咤聲動左右子路引出與戰
於庭俯之於地乃是大鯷魚也　彚苑詳註鯷魚赤目
赤鬛者食之能殺人　永嘉郡記樂城縣三原亭去郡
百二十里溪水清如鏡曩昔有得一死鮎者鬐大五六
圍一鬐輙得數十斛鮓　周益公記宜興洞有四足鮎
宋乾道六年行都北闗有鮎魚色黒腹下出人手於兩
旁各具五指此魚妖也　彚苑詳註鱯魚似鮎而大色
白　黎暹䑕鮎説海有魚曰䑕鮎善食䑕每揭尾沙際
以紿䑕䑕見之以為彼且失水矣䑛其尾將食之鮎倐
轉首厲齒撮䑕入水以去狼藉其肉羣蝦皆食之
　　　鱒
陸璣詩疏鱒似鯤魚而鱗細於鯤也赤眼多細文　孫
炎正義鱒好獨行制字从尊殆以此也　徽州府志鱒
多獨或二三相從見網則遁　爾雅翼鱒魚食螺蚌
　　　鱮
詩疏鱮似魴厚而頭大魚之不美者故里語曰網魚得
鱮不如㗖茹其頭尤大而肥者徐州人謂之鰱或謂之
鱅幽州人謂之鴞鷗或謂之胡鱅　埤雅鱮魚似魴而
弱鱗其色白北土皆呼白鱮西征賦曰華魴躍鱗素鱮
揚鬐性亦旅行故其制字从與亦或謂之鰱也傳曰連
行魚屬若此之𩔖是已失水即死弱魚也　山堂肆考
青鰱曰鱅白鰱曰鱮
　　　鱧
本草鱧是公礪蛇所化至難死雖斬頭身尚能動猶有
蛇性故或謂之鰹此魚胎生與諸魚卵生者不同一産
不下五百子皆隨母而行即唼食之十不留五　本草
鱧魚一名鮦味甘無毒　爾雅鰹大鮦小者鮵　埤雅
鱧今𤣥鱧是也諸魚中唯此魚膽甘可食有舌鱗細有
花文一名文魚與蛇通氣其首戴星夜則北嚮　爾雅
翼鱧魚圓長斑㸃有七夜則仰首向北斗而拱有自然
之鱧故从禮道家忌食之以其首戴斗也　六書故鱧
魚之摯者鱗黑駁首左右各有竅如七星雌雄相隨將
子啖食衆魚　養魚經黒魚者鱧魚也　本草注道家
以鱧魚為水厭
　　　土附
養魚經土附魚似黒鯉而短小附土而行不似他魚浮
水故名　京口録首大而身小謂之吐􁳤　雨航雜録
吐哺魚名土附以其附土而行也或曰食物嚼而吐之
故名　山堂肆考杜父魚一名吐哺魚似吹沙而大黒
皮細鱗如粟無鬛俗呼主簿魚葢杜父訛為主簿也
演繁露吳興人名土附魚為鱸鯉以其質圓而長與黒
蠡相似而其鱗斑駮又似鱸魚故兩喻而兼言之也
　　　鰻
埤雅鰻無鱗甲白腹似鱔而大青色焚其烟氣辟蠧有
雄無雌以影漫於鱧魚而生子皆附鱧之鬐鬛而生故
謂之鰻鱺也一曰鮎亦産鰻葢其乳子三分之二為鮎
其一鰻也　本草鰻鱺能殺蟲焚其骨辟蚊　彚苑詳
註鰻鱺味甘形似䱇能縁樹食藤花　通雅桂林有石
鰻出洞穴性涼廣州海鰻最大者曰狗魚涎能殺蠱
一統志靈濟泉在奉化縣治西南其泉出石竇間深不
盈尺相傳中有九節鰻魚禱雨𫉬之即應　稽神録𤓰
村有漁人妻得勞疾轉相染著死者數人即取病者生
釘棺中棄之中流有漁人引至岸開視猶活因取置漁
舎每多得鰻黧魚以食之乆之病愈　夷堅續志鰻背
有白㸃無鰓者不可食四目者殺人
　　　鱔
山堂肆考鱔魚似鰌而長無鱗有涎黄色俗呼黄鱔生
溝瀆淺水中好穿穴田塍因以泄水為農夫患又鱔頭
昂起寸許者名昂頭鱔不可食鱔一作鱓一作䱇梁韋
琳以䱇為粽熬將軍又曰油蒸校尉又曰臛州刺史
淮南子鱓似蛇　物𩔖相感志䱇魚陶𢎞景云芹根變
作又曰人髮所化作臛食之甚補益　清異録京洛白
鱔極佳烹治四方罕有得法者周朝寺人楊承禄造脱
骨獨為魁冠禁中時亦宣索承禄進之文其名曰軟釘
雪籠　水族加恩簿單長福(謂鱓/也)曲直靡常鮮載具美
宜授泥蟠掾
　　　鰍
埤雅鰌今泥鰍也似鱓而短無鱗以涎自染難握與魚
為牝牡莊子所謂鰌與魚遊一名鰼孫炎爾雅正義曰
鰼尋也尋習其泥厭其清水舊説守魚以鼈養魚以鰌
葢鰌性酋健善擾令魚利轉　物𩔖相感志燈心煮鰍
味佳　曲洧舊聞劉逵公逹奉使三韓道過餘杭時蔣
頴為太守取金色鰍一條與龜獻於逵以致今秋歸之
意
　
　
　
　
　
　
　
　
　
　
　
　
　
　格致鏡原卷九十一
欽定四庫全書
　格致鏡原卷九十二　　　大學士陳元龍撰
　　水族𩔖(三/)
　　　石首
初學記石首魚初出水能鳴夜視有光服其石能下石
淋魚鱗色甚黄如金和蓴菜作羮謂之金羮玉飯薧而
食之名為鮝炙食之主消𤓰成水　吳地記闔廬十年
東夷侵吳王入海逐之據沙洲上相守月餘屬時風濤
糧不得渡王焚香禱之言訖東風大震水上見金色逼
海而來遶吳王沙洲百匝所司撈漉得魚食之美三軍
踊躍夷人一魚不𫉬遂送降欵吳王將魚腹腸肚以鹹
水淹之送與夷人因號逐夷吳王歸思海中所食魚問
所餘所司云竝曝乾王索之其味美因書美下著魚是
為鯗字今從鮝非也魚出海中作金色不知其名吳王
見腦中有骨如白石號為石首魚　物産志石首魚似
鮸而小尾鬛皆黄色一名黄魚　張勃吳録婁縣有石
首魚至秋化為冠鳧　山堂肆考石首魚能鳴網師以
長竹筒揷水以聽之聞其鳴則下網每𫉬至千餘以鹽
醃之曝乾名曰白鮝浙人呼為鮝魚　華夷鳥獸考魚
首有魫堅如石故名冬月得之又緊皮者良三月八月
出者次之至四月五月海郡民𤼵巨艘入洋山競取有
潮汛徃來謂之洋山魚　爾雅翼石首魚一名鯼　五
雜組韋昭春秋外傳注石首成􁇱􁇱鴨也今海濱石首
至今未聞有化鴨者　博物志鮻魮即石首魚常以三
月八月出　爾雅翼諸魚乾者皆為鮝美不及石首故
獨得白之名呼白鮝若露風色變紅則失味　養魚經
石首魚閩謂之金鱗又謂之黄𤓰　事物原始石首魚
腹中之膘可以作膠吕向謂魚當無聲言有聲者悞不
知海中捕石首魚者以竹筒聽之其聲如雷魚來候也
上林賦云魚鱉讙聲可証　倦游雜録黄魚為鸚鵡
雨航雜録鯼魚即石首魚也小者曰􁀙魚又名䠓魚最
小者名梅首又名梅童其次名春來土人以槐荳花卜
其多寡槐荳花繁則魚盛腦中有白石如碁子取其石
次以為器或飲食遇毒則暴裂腦漏者用其石燒灰吹
入鼻中即愈又下石淋炙食之主消𤓰成水諸魚有血
石首獨無血僧人謂之菩薩魚至有齋食而啖者　臨
海異物志又有石頭長七八寸與石首同　嶺表録異
石頭魚狀如鰌魚隨其大小腦中有二石子如喬麥瑩
白如玉有好竒者多市魚之小者貯於竹器任其壊爛
即淘之取其魚腦石子以植酒籌頗脱俗　異物志石
首小者名䠓水即梅魚也似石首而小黄金色味頗佳
頭大於身人呼為梅大頭出四明梅山洋故名梅魚或
云梅熟魚來故名　正字通梅似鯼而小一名黄花魚
福温多有之温海志名黄靈魚即小首魚首亦有石
圅史物性志䱟形似石首魚左右三牙如鐵鋸或曰石
首雄䱟雌也
　　　鰣
雨航雜録鰣魚首夏以時至而名　寜波府志箭魚即
江湖鰣魚海出者最大甘肥異常腹下細骨如箭鏃俗
名箭魚　山堂肆考鰣魚味美在皮鱗之交故食不去
鱗而出富陽者尤美此東坡有鰣魚多骨之恨也　養
魚經鰣魚盛於四月鱗白如銀其味甘美多骨而速腐
廣州謂之三黧之魚閩志曰大者長數尺春末有之
楊慎外集時魚似魴厥味肥媺品髙江東價百鱣鮪界
江而西謂之瘟魚棄而不餌　𡊮逹禽蟲述鰣罥網不
動䕶其鱗也鱗用石灰水浸之暴乾可作女人花鈿
本草鰣魚補虛勞稍𤼵疳痼
　　　鯊
六書故鯊魚海中所産以其皮如沙得名哆口無鱗胎
生其𩔖尤多大者伐之盈舟　海語鯊有二種魚麗之
鯊葢閩廣江漢之常産海鯊虎頭鯊體黒紋鱉足巨者
餘二百觔常以春晦陟於海山之麓旬日而化為虎惟
四足難化經月乃成矣或曰虎紋直而疎且長者鯊化
也炳炳成章者常虎也　山堂肆考鯊魚中有犂頭鯊
頭似犂鑱而長尖鋭刺人有香鯊體有香氣有熨斗鯊
頭如熨斗有丫髻鯊頭如丫髻有劍鯊長嘴如劍對排
牙棘人不敢近又有名狗鯊者狗頭魚身聲如狗吠形
𩔖彈塗而大大者長丈餘好伏泥塗中而吠見人則驚
入水　寜波府志鯊魚有白蒲鯊黄頭鯊白眼鯊白蕩
鯊青頓鯊斑鯊牛皮鯊鹿文鯊鮧鯊􁀙鯊燕尾鯊刺鯊
鋸鯊鹿鯊其𩔖甚多　爾雅翼大而長喙如鋸者曰胡
鯊性善肉美小而皮粗者曰白鯊肉强有小毒　潛確
𩔖書蚊鯊似蚊而鼻長皮可飾劍湖鯊青色背上有沙
鬐鬛泡去外皮有絲作膾瑩若銀絲　五雜組鯊魚重
數百斤其大專車鋸牙鉤齒其力如虎漁者投餌即中
徐而牽之怒則復縱如此數次俟至岸側少困共拽出
水即以利刃斷首少遲恐有掀騰之患故市肆者未嘗
見其首余在真州藥肆中見之猛獰猶怖人也葢鯊魚
乃鱷𩔖耳　本草李時珍曰鮫與鯊一𩔖而數種大者
尾長數尺能傷人皮皆有沙如珍珠斑其背有珠文如
鹿而堅强者曰鹿鯊亦曰白鯊云能變鹿背有斑文如
虎而堅强者曰虎鯊亦曰胡鯊云虎魚所化鼻前有骨
如斧能撃物壊舟曰鋸鯊又曰挺額魚曰鱕䱜謂鼻骨
如鐇斧也　通雅鮫海鯊魚之最大者也　交州記鮫
魚出合浦長三尺背上有甲珠文堅强可以飾刀口又
可以鑢物　交州異物志鮫之為魚其子既育驚必歸
母還入其腹小則如之大則不復　爾雅翼鮫出南海
形似鱉無脚有尾今謂鯊魚南人皆鹽為脯一名䱜
正字通左思吳都賦有鮫又有鱕䱜釋者以背上有珠
文為鮫横骨在鼻前如斤者為鱕䱜葢鮫白鯊也鱕䱜
胡鯊也　異物志鱕䱜魚所撃無不中斷　臨海水土
記䱜魚鹿文青目　臨海異物志虎䱜長五丈黄黒斑
耳目齒牙有似虎形唯無毛或曰變乃成虎又有蝦䱜
尾似蝦　雨航雜録䱜魚長二丈大數圍小者圓廣尺
餘背粗錯有文一名鮫魚　一統志䱜魚大盈丈腹有
洞貯水以養其子　酉陽雜俎章安縣出䱜魚頰赤如
金腹下正白魚子生後朝出索食暮入母腹出從口入
從臍腹中容四子甚徤網不能制俗呼為河伯徤兒
　　　鱘鰉
養魚經江海之産有鱘鰉之魚其長丈餘鼻端有肉骨
四分身之一兩頰之肉謂之鹿頭可以為鮓京口録云
是兩種鱘肉之色白鰉肉之色黄廣州謂之鱘龍之魚
云𩔖龍而無角　山堂肆考鱏一作鱘似鱣鮪而大江
湖皆有之鼻長如鸛嘴故又名鸛嘴魚無鱗有青黒斑
文作鮓甚美口在頷下一名鱘鰉魚　酉陽雜俎東海
漁人言近𫉬魚長五六尺腸胃成胡鹿刀槊之狀號秦
皇魚　水族加恩簿食寵侯(謂鱘/鰉也)宜授添厨大監
　　　鱸
説文鱸魚巨口細鱗　寜波志鱸魚身有黒㸃作鮓最
良　續韻府天下之鱸皆兩腮惟松江鱸四腮　談苑
松江鱸魚長橋南所出者四腮天生膾材也味美肉緊
切不終日色不變橋北近崑山大江入海所出者三腮
味帶醎肉稍慢迴不及松江所出　大業拾遺録六年
吳郡獻松江鱸魚乾膾鱸魚肉白如雪不腥所謂金韲
玉膾東南之嘉味也　六書故海鱸大者四五尺其肉
毳者尤美　金谷園記鱸魚秋仲由海而入江可以作
膾　京口録鱸有二種曰脆鱸曰爛鱸　華夷鳥獸考
海中四腮鱸皮緊脆而肉厚呼曰脆鱸有江鱸差小而
兩腮味淡有塘鱸雖巨而不脆　河圖挺佐輔黄帝至
於翠潙之川有大鱸魚折溜而至五色畢具魚汎白圖
蘭葉朱文以授黄帝名曰録圖　謝𤣥與兄書北固山
下大有鱸魚一出手釣得四十九枚　水族加恩簿盧
清臣(謂鱸/也)宜授橙韲録事守招賢使者
　　　鯔魚
異物志鯔魚形如鯢長七尺吳㑹稽臨海皆有之　六
書故鰦今醎淡水中者長不踰尺搏身椎首而肥俗謂
之鰦海亦有之　雨航雜録鯔魚似鯉生淺海中專食
泥身圓口小骨軟肉細介象與吳王共論魚以鯔魚為
上取其益隂　養魚經鯔魚松之人於潮泥地鑿池仲春
潮水中捕盈寸者養之秋而盈尺腹背皆腴為池魚之
最是食泥與百藥無忌京口録云頭扁而骨軟閩志云
目赤而身圓口小而鱗黒其魚至冬能牽𩔖而自藏
物産志鯔魚性慧不入網罟海人以長網圍之俟潮退
取之肉厚味絶美凡海中魚多以大噬小惟鯔魚不食
其𩔖鯔一作􁀙一作鰦
　　　䰵魚
王得臣麈史䰵魚閩中鮮食最珍者長七八寸闊二三
寸剖之子滿腹冬月正其佳時莆田迎仙鎮乃其出處
驛左有祠謂之通應侯祠有水曰通溪潮汐上下土人
以鹹淡水不相入處魚最美　捫蝨新話泉州有通應
侯廟其下臨海出子魚甚美世呼通應子魚者記所出
也荆公詩遂誤用謂長魚俎上通三印東坡又以通印
子魚對披綿黄雀此皆是傳聞之誤　遯齋閒覽莆陽
通應子魚名著天下今人必求其大者可容印謂之通
印子魚此傳聞之訛者
　　　鮆
爾雅鮤鱴刀註今之鮆魚也亦呼為魛魚　説文鮆魚
飲而不食　養魚經鮆魚狹薄而首大長者盈尺其形
如刀俗呼刀鱭初春而出於湖　寜波府志鮆魚子多
而肥夏初曝乾可以致逺郭璞江賦曰鯼鮆順時而徃
還常以三月八月出故曰順時　雨航雜録鮆魚即刀
魚一名魮腹背似刀又名䱥魚文字集畧䱥亦作鰶又
音制　三輔决録䱥魚肥炙甚美諺云寜去累世宅不
棄䱥魚額　彚苑詳註䱥魚枝身多鯁長不五六寸味
極肥腴以糟浥之可作湯　山堂肆考鮆一作鱭本草
鱭魚有鱗長尾扁身　戒菴漫筆子鱭又有一種小而
無子者名省鱭不佳　水族加恩簿惟爾白圭夫子(謂/鱭)
(也/)貌則清臞材極美俊宜授骨鯁卿　本草鱭魚一名
鮆魚一名鮤魚一名望魚一名鰽魚　魏武四時食制
望魚側如刀可以割草出豫章　異物志鰽魚仲夏始
從海中泝流而上腹下如刀長尺餘項上細骨如毛在
肉中又有禽腎在腹中初立夏有白鳥似鷖羣飛謂之
鱠魚鳥至仲夏鳥藏而魚出變化所生
　　　鰳
養魚經鰳魚腹下之骨如鋸可勒故名出與石首同時
海人以冰養之而鬻於諸郡謂之冰鮮　潛確𩔖書肋
魚似鰣魚而小身薄骨細冬月出者名雪映魚味佳至
夏則味減矣率以夏至前後為期
　　　鱣
詩義疏鱣出江海三月中從河上身形似龍鋭頭口在
頷下背上腹下皆有甲縱廣四五尺今於盟津東石磧
上鉤取之大者千餘觔可蒸為􁂄又可為鮓魚子可為
醬　魏武食制鱣大如五斗匳長一丈　彚苑詳註鱣
䲋屬也長數丈而骨可啖似黄䱦而長　埤雅鱣肉黄
似鱏口在頷下無鱗長鼻輭骨俗謂之玉板大者長二
三丈江東呼黄魚　庻物異名疏玉板黄魚言肉色也
　雜俎蜀中每煞黄魚天必隂雨　爾雅翼大者曰王
鱣
　　　鯧
寜波府志鯧鯸一名鱂魚身扁而鋭狀若鏘刀身有兩
斜角尾如燕尾細鱗如粟骨軟肉白其味甘美春晩最
肥俗又呼為娼魚以其與諸魚羣故名　山堂肆考鯧
魚一名昌侯魚縮項匾身似魴而短鱗細色白生海中
　楊慎外集䱽魚只有一脊骨治之以薑葱缹之以粳
米其骨亦軟食之無餘俗號狗磕睡魚　事物紺珠􁀙
魚兩肋下有大肉如炙臠形似鯿而腦上突起連背而
圓肉甚厚白如凝脂
　　　魟
酉陽雜俎黄魟(音/烘)魚色黄無鱗頭尖身似大槲葉口在
頷下眼後有耳竅通於腦尾長一尺末三刺甚毒　六
書故魟海魚無鱗狀如蝙蝠大者如車輪　興化府志
魟魚頭圓秃如燕其身圓𥚹如簸箕尾圓長如牛尼其
尾極毒能螫人有中之者連日夜號呼不止以其首似
燕故又名燕魟魚以其尾言故又名牛尾魚福州人食
味重此　雨航雜録魟魚形圓似扇無鱗色紫黒口在
腹下尾長於身如狸䑕其最大者鮫其次曰錦魟曰黄
魟曰斑魟曰牛魟曰虎魟魟字或作䱋文選所謂鱝魚
也大抵諸魚性熱而海魚尤熱不可常餐　事物原始
魟魚尾稍有一骨長二三寸人若被其一刺者急煮魚
扈竹及海獺皮解之可救二刺者困甚中三刺者死其
脂熬油可燃燈　山堂肆考䱋魚亦胎生其子出入母
腹形如覆笠有肉刺能刺人
　　　章魚
稗談海上鱗族異者名章拒大者名石拒居石穴人取
之能以脚黏石拒人故名　墰史章舉一名章魚一名
章拒一名章鋸以其足似鋸也形𩔖烏賊而小　閩部
疏莆人於海味最重鱆魚形雖不雅而味美於烏賊
寜波府志章舉形如大算袋八足長二三尺足上戢戢
如釘每釘有竅　陽江縣志章魚足數寸獨二足長尺
許而各密綴肉如臼臼吸物絶有力就淺水佯死鳥信
而啄之則舉其足以取螃蠏尤苦其毒遇海濤急以長
足臼碇石自固今之船碇效焉　水族加恩簿章丘大
都督忠美侯滄浪頭(謂章/拒也)𨼆浪色竒入甌稱最可靈淵
國上相　嶺表録異章舉之𩔖有小者兩足如帶曝乾
後似射踏子故南中呼為射踏子也
　　　烏鰂
埤雅烏鰂八足絶短者集足在口縮喙在腹懐板含墨
志曰烏鰂懐墨而知禮舊説烏鰂有矴遇風則虯前一
鬚下矴一名纜魚風波稍急即以其鬚為纜葢此魚每
遇大風逺岸則虯前一鬚為矴近岸則黏前一鬚為纜
　炙轂子此魚每遇漁舟即吐墨染水令黒以混其身
漁人見水黒則知是網之大𫉬　埤雅烏鰂肉白皮黒
無鱗有鬚蜀本草木圖經云􁀙即此是也義訓云寒烏
入水謂之烏鰂　南越記烏賊魚常自浮水上烏見以
為死便啄之乃卷取烏故謂烏賊魚　酉陽雜俎烏賊
舊説名河伯從事遇大魚輙放墨方數尺以混身江東
人或取其墨書契以脱人財物書迹如淡墨逾年字消
唯空紙耳海人言昔秦王東遊棄算袋於海化為此魚
形如算袋兩帶極長　本草經烏賊魚骨治寒熱驚風
　臨海異物志烏賊之骨其大如楯居者一枚作鮓滿
器受五升　庶物異名疏鎻管似烏賊而小色紫　興
化府志鎻管大如指其身圓直如鎻管其首有薄骨插
入管中如鎻鬚亦有墨有黄或結子如白飯煮熟其白
如玉笋其味甘脆或醃食之宜薦酒或謂之净瓶魚
　　　􁬖
嶺表録異水母廣州謂之水母閩謂之􁬖(癡駕/反)其形乃
渾然凝結一物有淡紫色者有白色者大如覆㡌小者
如盌腸下有物如懸絮俗謂之足而無口眼常有數十
蝦寄腹下咂食其涎浮泛水上捕者或遇之即歘然而
没乃是蝦有所見耳(越絶書云海鏡蟹/為腹水母蝦為目)南中好食之云
性煖治河魚之疾然甚腥湏以草木灰㸃生油再三洗
之瑩浄如水精紫玉肉厚可二寸薄處亦寸餘先煮椒
桂或荳蔲生薑縷切而煠之或以五辣肉醋或以蝦醋
如鱠食之最宜蝦醋亦物𩔖相攝耳水母本隂海凝結
之物食而煖補其理未詳　博物志東海有物狀如凝
血縱廣數尺正方圓名曰鮓魚無頭目無腹臟所處則
衆蝦附之隨其東西南北越人煮食之　北户録水母
一名鮓一名石鏡　廣韻水母名􁈕形如羊胃無目又
名海靼　農田餘話今之水母俗稱海䲀或作渉聲
雨航雜録􁬖魚俗所謂海蟄也雨水多則是物盛其形
如覆笠土人食之皆以為去積其實損脾　庶物異名
疏水母俗名海舌𪷟𪷟如沬有知識無耳目　本草一
名樗蒱魚生東海如血䘓大者如牀小者如斗　山堂
肆考按水母生海中四五月初生如帶至六月漸大如
盤形似白綿絮而無耳目口鼻鱗骨一段赤色破碎者
謂之頭其肉如水晶以明礬醃之吳人呼為水母鮮乆
則漸薄如紙俗呼為白皮紙　水族加恩簿借眼公(謂/水)
(母/)受體不全兩相藉賴宜授同體合用功臣左右衛駕
海將軍
　　　比目魚
爾雅東方有比目魚焉不比不行其名謂之鰈註狀如
牛脾鱗細紫黒色一眼兩片相合乃得行今水中所在
有之江東又呼為王餘魚　臨海異物志比目魚似左
右分魚南越謂之板魚亦謂之箬葉魚　嶺表録異南
人謂之鞋屉魚淮江謂之拖沙魚　正字通臨海志云
婢屣魚風土記云奴屩魚皆鰈之别名　北户録比目
魚一名鰜亦曰生介介亦作魪唐韻魪比目魚也　雨
航雜録比目魚二魚相合乃行單則為王餘又竹夾魚
似比目而肉堅身圓尾尖青黒一名土鱧　尚書中候
帝王將興比目魚出鄭註比目魚曰東繇
　　　吹沙魚
詩疏鯋吹沙也似鯽魚狹而小體圓而有㸃一名重脣
常張口吹沙　異物志吹沙長三寸許背上有刺螫人
　埤雅釋魚云鯋鮀今吹沙小魚性善沈大如指狹圓
而長常沙中行亦於沙中乳子　雨航雜録鯋鮀春正
月輙至魚最先至者　留青日札吹沙魚爾雅名鯋鮀
海濱人呼曰新婦臂以為珍品
　　　河豚(附江豚/)
養魚經河豚出於江海有大毒能殺人無頰無鱗與口
目能開闔能作聲是鱗中之毒品也凡烹調者腹之子
目之睛脊之血必盡棄之洎二皮肉肝之有斑眼之赤
肝之獨包鉗之一異俱不可食凡洗宜極浄煮宜極熟
治之不中度不熟則毒於人　談苑河豚瞑目切齒其
狀可惡不中度多死棄其腸與子飛鳥不食誤食必死
登州瀕海人取其白肉為脯先以海水浄洗换海水浸
之暴於日中以重物壓其上湏候四日乃去所壓之物
傅之以鹽再暴乃成如不及四日則肉猶活也太守李
大夫嘗以三日去所壓之物俄頃肉自盆中躍出乃知
瀹之不熟真能殺人也　雨航雜録河豚腹無膽頭無
腮其肝最毒獨眼者尤甚海上人得之去其頭尾用橄
欖甘蔗煮之然初出時可食至後則其毒尤甚諺曰蘆
青長一尺不與河豚作主客予鄉亦盛食之春時延客
不得此為不敬然徃徃有食而死者或曰煮熟則無患
多食亦𤼵瘍厚生者所當戒　彚苑河豚與荆芥等風
藥相反服風藥而食之者即死　楓牕小牘東坡謂食
河魨值得一死余過平江姻家張諫院言南來無他快
事祗學得手煮河魨耳湏臾烹煮對余方且共食忽有
客見顧俱起延欵為猫翻盆犬復佐食頃之猫犬皆死
幸矣哉奪兩人於猫犬之口也乃汴中食店以假河魨
餉人以今念之亦足半死　六一詩話梅聖俞嘗於范
希文席上賦河豚魚詩云春洲生荻芽春岸飛楊花河
豚當是時貴不數魚蝦河豚常出於春暮羣遊水上食
絮而肥南人多與荻芽為羮云最美故知詩者謂秪破
題兩句已道盡河豚好處　風月堂詩話晁李一檢詩
常為予言歸田録所記聖俞賦河豚云云則是食河豚
時正在二月而吾妻家毘陵人争新相問遺㑹賓客惟
恐後時價雖髙無吝色多在臘月過上元則不復貴重
所食時節與歐公稱賞聖俞絶不相同豈聖俞賦詩之
地與毘陵異邪風氣所産隨地有早晩亦未可一槩論
也　石林詩話歐陽公稱梅聖俞河豚詩謂河豚出於
暮春食栁絮而肥殆不然今浙人食河豚始於上元前
常州江隂最先得方出時一尾至直千錢然不多得非
富人大家預以金噉漁人未易致二月後日益多一尾
纔百錢耳栁絮時人已不食謂之斑子或言其腹中生
蟲故惡之而江西人始得食葢河豚出於海初與潮俱
上至春深其𩔖稍流入於江公吉州人故所知者江西
事也　蟫史吳人珍河豚品其腹腴為西施乳　物理
小識河豚愛五色縷人因以取之　張耒明道雜志河
豚魚水族之竒味也而世傳以為有毒能殺人中毒則
覺脹亟取不潔食乃可解不爾必死余時守丹陽及宣
城見土人户食之其烹煮亦無法但用蔞蒿荻笋菘菜
三物云最相宜用菘以滲其膏耳而未嘗見死者或云
土人習之故不傷是大不然蘇子瞻是蜀人守揚州晁
無咎濟州人作倅河豚出時每日食之二人了無所覺
但愛其珍美而已南人言魚無頰無鱗與目能開闔及
作聲者有毒而河豚備此五者故人畏之而此魚自有
二種色淡黒有文㸃謂之斑子云能毒人而土人亦不
甚以捕也蘇子瞻在資善堂與數人談河豚之美諸人
極口譬喻稱贊子瞻但云噱其味真是消得一死人服
以為精要余在真州㑹上食假河豚是用江鮰作之味
極珍有一官伎謂余曰河豚肉味頗𩔖鮰而過之又鮰
無脂􁀙也脂􁀙河豚腹中白腴也土人謂之西施乳晁
無咎謂味似鰻鱺而肉差緊多食不令人逆此魚出時
必成羣一網取數十初出時雖其鄉亦甚貴在仲春間
吳人此時㑹客無此魚則非盛㑹其美尤宜再温吳人
多晨烹之羮成候客至率再温以進或云其子不可食
其子如一大粟而浸之經宿大如彈丸也或云中其毒
者亦不必食不潔水調炒槐花末及龍腦水皆可解余
見人有説中此毒急服至寳丹亦解橄欖最解魚毒其
羮中多用之而吳人悉不論此直云用不潔解河豚是
戲語耳惡烏頭附子之屬丁隲吳人因食河豚而死或
云丁自中風非因食魚　五雜組河豚最毒能殺人閩
廣所産甚小然猫犬烏鳶之屬食之無不立死者而三
吳之人以珍品其脂名西施乳乃其肝尤美所忌血與
子耳其子亦有食者少以鹽漬之用臙脂染不紅者即
有毒紅者無毒可食一云烹時用傘遮葢塵墜其中則
殺人中毒者橄欖汁及蔗漿解之然千百無一二也
酉陽雜俎䱌魚肝與子俱毒艾能已其毒(䱌即/河豚)　陶九
成輟耕録中河豚毒者槐花微炒與乾臙脂等分同擣
粉水調灌之良　毛勝水族加恩簿黄薦可(謂河/豚也)爾澤
嫩可貴然失於經治敗傷厥毒故世以醇疵𨼆士為爾
之目特授三徳尉兼春榮小供奉　山海經少咸山敦
水東流注於雁門之水中多䰽䰽之魚食之殺人註音
(貝/)　本草綱目䰽䰽即河豚　演繁露𩔖篇魚部引博
雅云鯸䱌(盈之/反)魨也背青腹白觸物即怒其肝殺人正
今人名為河豚者也然則豚當為魨　異物志鯸鮐魚
狀如科斗大者尺餘腹下白背上青黒有黄文性有毒
雖小獺及大魚不敢餤之蒸煮餤之肥美豫章人珍之
　名義考鯸鮐河豚也　寜波府志䲅或作鮭一名河
豚觸物輙嗔腹脹如鞠浮於水上一名嗔魚　爾雅翼
䲅今之河豚每三頭相從號為一部諺云得一部典一
袴冬至日輙至應中孚十一月卦信及豚魚河豚也
通雅鯸䱌䲅鮐鮭皆今之河豚亦曰烏狼一曰探魚黄
者曰黄䲅　本草一名吹肚魚又名氣包魚　物𩔖志
胡夷魚即河豚　臨海記䱦鯺即河豚之大者　戒菴
漫筆河豚大者名青郎君小者名斑兒　食物本草􁀙
魚形似河魨而小背青有斑文無鱗尾不岐腹白有刺
亦善嗔嗔之則腹脹大圓緊如鞠仰浮水面　養魚經
斑魚似河豚而小食者雖無恙然亦是其種𩔖并絶之
可也(即􁀙/魚)　鳥獸考又一等名曰白河豚又名鮠魚其
狀相𩔖無毒　楊慎外集鮰魚一名水底羊
江豚　説文江豚一名􁉖䱐逢風則涌一名䱡魚一名
奔䱐　史記正義江豚名䲕䱐　魏武帝四時食制䱐
魳之魚出淮及五湖黄肥不可食大如百觔豬數枚相
隨沈浮自如　酉陽雜俎奔䱐一名瀱非魚非蛟大如
船長二三丈若鮎冇兩乳在腹下雌雄隂陽𩔖人取其
子著岸上聲如嬰兒啼項上有孔通頭氣出嚇嚇作聲
必大風行者以為候相傳嬾婦所化殺一頭得膏三四
斛取之燒燈照讀書紡織輙暗照懽樂之處則明　山
堂肆考江豚俗呼拜江豬狀似㹠鼻中有聲腦上有孔
噴水直上出入波浪中無鱗色黒　本草江豚大如豬
數枚同行一浮一没謂之拜風郭璞賦海豨江豚是也
其子如蠡魚子隨母行人取其子繋水中其母自來就
而取之　水族加恩簿屯江小尉(謂江/豚也)授追風使
　　　鰵
事物原始鰵魚色蒼而鱗細有膠無膽　雨航雜録鮸
樂清志所謂鰵魚是也一曰茅狂　寜波府志鮸魚狀
似鱸而肉麤三腮曰鮸四腮曰茅鮸小者曰鮸姑　田
九成遊覽志鮸魚每嵗四月自海洋綿亘數里聲如雷
海人下網截流取之
　
　
　
　
　
　
　
　
　
　格致鏡原卷九十二
欽定四庫全書
　格致鏡原卷九十三　　　大學士陳元龍撰
　　水族𩔖(四/)
　　　鯨
崔豹古今注鯨海魚也大者長千里小者數千步一生
數萬子常以五月六月就岸邊生子至七月八月引其
子入海中鼓浪成雷噴沫成雨水族驚畏之一皆逃匿
莫敢當者其雌曰鯢大者亦長千里　木𤣥虛海賦魚
則横海之鯨突兀孤游巨鱗刺雲洪鬚插天頭顱成嶽
流膏爲淵　魏武四時食制東海有大魚如山長五六
里謂之鯨鯢次有如屋者時死岸上膏流九頃其鬚長
一丈廣三尺厚六寸瞳子如三升椀　唐書開元七年
大拂涅靺羯獻鯨鯢睛　寰宇記有人往林邑於海嶼
上得鯨頭骨如數百斛囷頂上一孔大如甕俗以爲珠
穴　述異記南海有明珠即鯨魚目瞳可以鑒俗謂之
夜光　金樓子鯨鯢出穴則水溢爲潮鯨出入有節故
潮有期　翻譯名義集摩竭或摩伽羅此云鯨魚　華
夷志海中大魚口可容舟其名曰摩竭　淮南子鯨魚
死而彗星出　西京雜記漢武昆明池養魚往往飛去
後刻石爲鯨魚置水中魚乃不飛去每雷雨鯨常鳴吼
鬛尾皆動　朝野僉載開元初石鯨吼歳大熟
　　　鰌
爾雅翼鰌魚長數千里穴居海底入穴則海水爲潮出
穴則潮水退出入有節故潮水有期　鳥獸續考海鰌
長者亘百餘里牡蠣聚族其背曠歳之積崇十許丈鰌
負以遊鰌背平水即牡礪峍屼水面如山矣舶猝遇之
如當其首輒震以銃砲鰌驚徐徐而没猶漩渦數里舶
頭顚久之乃定人始有更生之賀　嶺表錄異每歳廣
州常發舶船過南安貨易北人有偶求此行往復一年
便成斑白云路經調黎(地名海心有山阻東海濤/險而急亦黄河之三門也)深闊
處見十餘山或出或没初甚訝之篙工曰非山島鰌魚
背也果見雙目閃爍鬐鬛若簸朱旗危沮之際日中忽
雨霡霂舟子曰此鰌魚噴氣水散於空風勢吹來若雨
耳及近魚即鼓船而噪倐爾而没去(魚畏鼔物/𩔖相伏耳)　宋紀
宋趙鼎謫珠崖自雷州浮海而南顧見洪濤間紅旗靡
靡相逐而下疑爲海寇或外國兵甲呼問舟人舟人搖
手令勿語恐怖之色可掬急入舟披髪持刀出篷背立
割其舌出血滴水中戒使臣閉目坐船内凡經兩時頃
聞舟人呼曰更生更生乃言曰頃所見巨鰌也能吞舟
平生即舟人未嘗覩　摭遺别錄王師中知登州一日
大風異常呼問父老曰海鰌將過此必先有大風次日
師中登蓬萊閣候之須臾魚至不見其首但其脊如山
出水上隱隱自北而南經一日始見其尾　顧􁥙海槎
餘錄海鰌乃水族之極大而變異不測者梧川山界有
海灣上下五百里横截海面且極其深當二月之交海
鰌來此生育隱隱輕雲覆其上　史虚白釣磯立談南
唐後主時潯陽潮退有一大鰌環體於洲上時時舉首
噞喁水自腦而出數日乃死瀕江之人饜食其肉世說
以爲海神鑿腦取珠因以致斃　赤城志海鰌淳熙五
年八月出於寧海縣鐵塲港乗潮而上形長十餘丈皮
黑如牛揚䰅鼓鬛噴水至半空皆成烟霧人疑其龍也
潮退閣泥中不能動但睛嗒嗒然視人兩日死識者呼
爲海鰌爭斧其肉煎爲油以其脊骨作臼自是海濱人
多患疫焉
　　　鯤
莊子逍遙篇窮髪之北有溟海者天池也有魚焉其廣
數千里未有知其脩者其名爲鯤　宋玉對楚王問鯤
魚朝發崑崙之墟暴鬐於碣石暮宿於孟諸
　　　鱷
嶺表錄異潮州惡溪有鱷魚其大如船其形如鼉喙長
半身牙如鋸齒尾有三鉤極利　秀水閒居錄鱷魚之
狀龍吻虎爪蟹目鼉鱗尾長數尺大如箕芒刺如鉤仍
有膠黏多於水中潛伏候人畜相近以尾鉤取蓋猶象
之任鼻也　洽聞記扶南國出鰐魚大者二三丈四足
似守宮狀常生吞人扶南王令人捕此魚置於塹中以
罪人投之若合死鰐魚乃食之無罪者嗅而不食鰐魚
别號忽雷熊能制之握其觜至岸裂擘食之一名骨雷
秋化爲虎三爪出南海思雷二州臨海英潘村多有之
　嶺表錄異鱷魚身土黄色四足脩尾舉止趫疾口森
鋸齒南中鹿多最懼此物鹿走崖岸之上羣鱷嘷叫其
下鹿必怖懼落崖多爲鱷魚所得亦物之相攝伏也
虞喜志林南方有鱷魚喙長八尺秋時最甚人在舟邊
者魚或出頭食之故人持戈於船側而禦之　李淳風
感應經廣州人說鱷魚能陸追牛馬水中覆舟殺人值
網則不敢觸有如此畏愼其一孕生卵數百於陸地及
其成形則有蛇有龜有鼈有魚有鼉有爲蛟者凡十數
𩔖及其被人捕取宰殺之其靈能爲雷電風雨此殆神
物龍𩔖　交州記鱷魚好出沙上卵大如鵝卵可食
感應經河有怪魚乃名爲鱷其身已朽其齒三作　南
州志斬其首乾之去其齒旬日間更生如此者三乃死
　　　各種魚
禽蟲述䱤魚凡諸魚欲産䱤輒以頭衝其腹䱤魚自欲
生者亦更相撞觸故世人謂衆魚之生母也　臨海異
物志䱼魚如指長七八寸但有脊骨宜作羮滑美似餅
大者如竹曝作燭有光　山海經晉水多鮆其狀如鯈
而赤鱗其音如叱食之不驕渭水多鰠魚其狀如鱣魚
動則其邑有大兵番條之山減水出焉其中多鱤魚食
之已嘔諸毘之水其中多滑魚其狀如鱓赤背其音如
梧食之已疣渠豬之水多豪魚狀如鮪赤喙尾赤羽可
以已白癬鬲水多薄魚其狀如鱣魚而一目其音如歐
見則天下大旱槖水多修辟之魚狀如黽而白喙其音
如鴟食之已白癬來需之水其中多鯩魚黑文其狀如
鮒食者不睡合水多鰧魚狀如鱖蒼文赤尾食者不癰
可以爲瘻䱱魚狀如盩蜼而長距足白而對食者無蠱
疾可以禦兵􁧀水多箴魚其狀如鯈其喙如箴食之無
疫疾　說文鰅魚皮有文出樂浪東暆(音/移)　爾雅鱦小
魚註家語曰其小者鱦魚也今江東亦呼魚子未成者
爲鱦　爾雅邢昺註鱀䱜屬也體似鱏尾似䱡魚大腹
喙小銳而長齒羅生上下相銜鼻在額上能作聲少肉
多膏胎生健啖細魚大者長丈餘江中多有之　孔叢
子衛人釣於河得鰥其大盈車曰吾下一魴之餌鰥過
而不視又以豚之半則吞矣子思子曰噫鰥貪以餌死
士貪以禄死　說文扱綸錯餌迎而吸之者陽橋其爲
魚薄而不美　呂覽魚之美者東海之鮞　地理志利
州土貢鯄魚　異物志鯪魚吐舌蟻附之因吞之又開
鱗甲使蟻入其中乃奮近則䑛取之　北户錄鯪魚腹
背有刺如三角菱　沈懐逺南越志鯪魚鯉也形如蛇
而四足腹圍五六寸頭似蜥蜴鱗如鎧甲異物志謂之
鱗鯉　物𩔖相感志鱗鯉甲又名穿山甲　圖經鮑魚
形𩔖鱅魚生溪中極臭額旁有骨名乙長尺許　雨航
雜錄􁍑魚身柔如膏無骨鱗細口闊齒多一作䱠海上
人目人弱者曰􁍑　彚苑詳註􁯤魚出蜀江背鱗黒而
膚理似玉蜀人以爲鱠味極美　事物原始􁀙魚色赤
頭尖口小口在腹下大者二三百觔其尾尖長不滿尺
而圓其脂可熬油而燃燈力能敵潮故又名􁀙水端午
水熱而來立秋水冷藏於大海　山堂肆考鮹魚似馬
交尾有兩岐如鞭鞘故名　事物原始䱵魚似鯖魚蛇
首白目有肫而肥其脂在目至八月而流出即不見人
因八月蘆花澀水漲時歸海取之甚多　潛確𩔖書蒲
魚或曰􁟲魚也今廣州曰蒲魚蒲魚尾如蛇口眼不相
營　事物原始􁀙魚色白如銀體圓口闊味鮮長尺餘
骨肉俱耎若無鹽制之久則成水留骨而已　南方異
物志高魚似鱒有雌無雄二三月與蜥蜴交水上其胎
毒人　雨航雜錄雁山五珍有香魚鱗細不腥春初生
月長一寸至冬月長盈尺則赴潮際子生已輙稿惟雁
山溪澗有之他無有也一名記月魚　事物原始寧魚
色黄頭大將寸者尾尖無鱗立冬方出至清明身骨俱
腐俗呼爛草索　寧波府志短魚項縮而短爲鮝極美
色微紅　彚苑詳註鬭魚大如指長二三寸身有花文
紅緑相間尾鮮紅有黄㸃善鬭兒童輩多盆養之每鬭
相持不舎久之勝負乃决負者躍而遊顔色衰謝勝者
洋洋自得顔色充如也俗呼爲花魚　遊宦紀聞三山
溪中産小魚斑文赤黑相間里中兒豢之角勝負爲博
戲昔有鬭禽未見有鬭魚亦可觀也聞永嘉亦有之
五雜組吾閩莆中喜鬭魚其色斕斒喜鬭纒繞終日尾
盡齧斷不解此魚吾郡亦有之俗名錢爿魚蓄之盆中
諸魚無不爲所齧者故人皆惡之而莆人乃珍重如許
良可怪也　事物紺珠公魚似鰷細鱗長不滿尺有子
美出大理　山堂肆考梧州有大荒山山上泥中有婢
妾魚兩翼及臍下有三條如練帶長四尺許搖動有光
　述異記和州歴陽淪爲湖湖中有明府魚奴魚婢魚
　彚苑詳註魚舅味極佳惟嘉州有之　嶺表錄異黄
臘魚即江湖之横魚頭嘴長鱗皆金色臠爲炙雖美而
毒或煎煿乾夜即有光如籠燭北人有寓海南者市此
魚食之棄其頭於糞筐中夜後忽有光明近視之益恐
懼以燭照之但魚頭耳去燭復明以爲不祥各啓食奩
窺其餘臠亦如螢光達明遍詢土人乃此魚之常也憂
疑頓釋　山堂肆考魚有名黄顙者背皮及兩腮間皆
有刺　名物攷俗傳獺祭魚將魚羅列於前取黄顙魚
一枚以爪按其頭作聲如人之有巫祝也故俗呼黄顙
魚爲魚師祭畢獺食諸魚而縱魚師於水　事物原始
黄脊魚脊黄而腹白骨細而多􁀙無膽而味美　事物
紺珠黄刺魚又名黄牙魚能變黄鶯　酉陽雜俎負朱
魚每鱗有一㸃朱　異物志緋魚海上有一種紅桃魚
全緋又一種新婦魚其色近緋　北史赤土國扶南别
種在南海中煬帝使常駿至其國旣入海見綠魚羣飛
水上　鳥獸考異魚塘在陽朔縣西一十五里中有魚
綠鱗而紅鬛　彚苑詳註沙綠魚魚之細者生隈瀬中
狀若鰡大不五寸味甚美蜀人珍之　紀聞逆鱗魚仙
經謂之肉芝　宋志棘鬛魚其鬛剛如棘故呼棘鬛又
其鬃赤亦呼赤鬃此魚味豐在首首味豐在眼莆人多
蔥酒蒸之以爲珍味十月此魚得時正月以後則味抝
不可食　郭延生述征記城陽縣南堯母廟前一池魚
頭間有印文謂之印頰魚非告祠者捕不得　興化府
志方頭魚似棘鬛而頭方味美或曰方疑作芳言其頭
爲味芳香也　歐陽修與梅聖俞書北州人有致達頭
魚者素未聞其名蓋海魚也其味可食　五侯鯖疏齒
魚味如豬肉　山堂肆考針口魚口似針頭有紅㸃腹
兩旁自頭至尾有白路如銀色身細尾歧長三四寸二
月間出海中　養魚經針口魚首戴針芒身長五六寸
土人多取爲鱐　正字通墨頭魚出四川嘉州狀如鯶
子頭黑如墨頭上有白子二枚又名北斗魚二三月出
漁人以火夜照取之　物𩔖相感志海枯魚即今􁀙乾
魚也取骨刺樹木則枯若以犬膽灌魚刺處木還榮盛
今江海中有邵陽魚取骨刺日西時樹隂亦死　彚苑
詳註鰕虎魚𩔖土附而腮紅若虎善食蝦俗謂之新婦
魚　楊愼外集蘆䱐(音/胞)之魚産蘆陵南俗以爲醬海氓
所甘　事物紺珠鮊鮮魚一名康郎雲南人以爲瘴藥
　山堂肆考青郎魚形𩔖海鯽而大一名槨磚硬鱗剛
骨齒如鐵鋸嚼螺蛤成粉味極佳海濱人取蚶苗養於
塘濼之間謂之蚶田惟忌青郎隨潮入田吞嚼殆盡
事物原始花浪魚背青而腹白骨健而性剛游則成羣
遇物則躍其味甚美　五侯鯖化水魚生澄邁潭人取
烹之化爲水禱雨即應　鳥獸續考抱石魚出於山溪
背偃而腹平其大如指常貼於石上土人取之爲腊出
建寧府　酉陽雜俎僧行儒言建州有石斑魚好與蛇
交　遯齋閒覽南方溪澗中有魚生石上號石斑魚作
鮓甚美至春有毒不可食以其與蜥蜴交也　事物原
始石鮅魚生南海中長寸許背裏腹下皆赤南人取以
爲鮓　爾雅鯦當魱註海魚也似鯿而大鱗肥美多鯁
今江東呼其最大長三尺者爲當魱　魏武食制蕃蹋
魚大者尾如箕長數尺　雨航雜錄闌胡如小鰍而短
大者如人指長三五寸頭有斑㸃如星潮退數千百跳
躑塗坭中土人施小鉤取之一名彈塗以盂覆活者數
百於地旦𤼵視之皆駢首拱北蓋亦朝斗之意𤣥修者
忌食　事物原始彈塗如望潮而大其色黑間有蒼黄
㸃子無鱗長三四寸口闊而味肥甜稻花開後内有脂
膏一片　霏雪錄安南國有一種魚銳首無鱗有骨若
插箭然味似河豚名戴㡌魚　雨航雜錄綬魚一名華
臍一名老婆其腹有帶如帔子生附其上如科斗大者
如盤無鱗冬初始出者俗重之至春則味降矣　五雜
組閩有帶魚長丈餘無鱗而腥諸魚中最賤者獻客不
以登俎然中人之家用油沃煎亦甚馨潔　海物異名
記海樹霜葉風飄浪飜腐若螢化厥質爲魚故名楓葉
魚出興化府　鳥獸考竹魚其色如竹青翠可愛味亦
佳　東流縣志麥魚其形銳小似麥可愛縣四十里上
溪潭出遡流至石人瀬下形漸大越此則化蜻蜓飛去
里人最珍之　雲龍州志油魚穴在州南二十里中秋
則魚肥長僅二三寸十月望則絶　華夷鳥獸考鉤魚
狀𩔖鰦身少匾其唇甚長垂下數寸味皆在此故俗有
喫著鉤魚唇不惜老婆裩之語　臨海水土記鑷魚長
七寸頭如鑷　演繁露王易燕北録云牛魚嘴鱗硬頭
有脆骨重百觔即南方鱏魚也鱏鱘同本草既有鱘魚
又别有牛魚云生東海頭如牛則牛魚别自一種非鱘
也若鱏魚正如鮎鱯通身無鱗既有鱗而硬即非鱏也
　通雅牛魚北方之鮪𩔖也契丹主達魯河釣牛魚以
其得否爲歳占　演繁露契丹達魯河東與海接歳正
月方凍至四月而泮其釣牛魚也王與其母皆設次氷
上先使人於河上下十里間以毛網截魚令不得散逸
又從而驅之使集帳前其牀前預開氷竅四名爲氷眼
中眼透水旁三眼環之不透第斲減令薄而已薄者所
以候魚而透者將以施鉤也魚雖水中之物若久閉於
氷遇可出水處亦必伸首吐氣故透水一眼必可以致
魚而薄不透水者將以伺眎也魚之將至伺者以告王
遂於斲透眼中用繩鉤擲之無不中者既中遂縱繩令
去久魚倦即曵繩出之謂之得頭魚頭魚旣得遂相與
出氷帳於别帳作樂上壽　一統志鼃魚出惠州海豐
縣大海中　異物志鹿魚頭有兩角如鹿　鳥獸續考
南蕃大海中有魚頂中魫紅如血名曰鶴魚故以爲帶
號曰鶴頂紅　南越志烏鵲魚通身黑長二丈　臨海
異物志南海有黄雀魚六月化爲黄雀十月入海爲魚
　鳥獸考龍門江在嘉興州上飛湍聲聞百里舟過此
必舁上㟁方可復行傍有穴多出鸚鵡魚色青緑口曲
而紅似鸚鵡嘴相傳此魚能化龍云　寧波府志馬鮫
魚形似鱅其膚似鯧而黑斑最腥魚品之下一曰社交
魚以其交社而生　事物原始馬鮫色白如錫俗名擺
錫鮫連頭尖骨耎味甜無鱗小滿至及夏至隱於海中
其小者名曰青箭　鳥獸續考馬鮫魚切成手臂大塊
淡曬乾倉屋收貯各國亦販買他處賣之名曰溜魚
酉陽雜俎羊頭魚産四川雲陽縣巴鄉邨溪中頭似羊
多肉少骨美於他魚　東海集鵝毛魚不用網罟夜二
人乗一艇張燈艇中魚見燈光輒上艇須臾而盈多則
減燈否則艇不能勝矣　北户錄恩州出鵝毛脡乃鹽
藏其味絶美其細如針郭義恭云小魚一觔千頭未之
過也　廣志武陽小魚大如針號一觔千頭蜀以爲醬
　酉陽雜俎傍海大魚脊上有石十二時一名籬頭溺
一名螃􁯲其溺甚毒　正字通别有鬼頭魚鼠頭魚羊
肝魚横貫魚耳魚之𩔖
　　　諸異魚
拾遺記鯀沈羽淵化爲𤣥魚後人修𤣥魚祠以祀之嘗
見其浮躍出水長百尺噴水激浪必降大雨　南齊五
行志永明九年鹽官縣石浦有海魚乗潮來水退不得
去長三十餘丈黑色無鱗未死有聲如牛土人呼爲海
鷰取其肉食之　南越志天牛魚方員三丈眼大如斗
口在脅中露齒無唇兩肉角如臂兩翼長六尺尾長五
尺　農田餘話張氏有國時浙間一夕月明四五鼓之
間水皆騰湧池塘溪塹之内皆然松江上海邑中墜一
海魚長幾二丈名曰闊霸　正字通二手二足魚名海
魔又斯得白長二十丈性良善能䕶人或漁者爲惡魚
所困爲解之又薄里波色能隨物而變附土如土色附
石如石色又落斯馬長四丈許足短居海底罕出水面
皮堅刺之不可入額二角似鉤寐時角掛石盡日不醒
又把勒亞長十數丈首有二大孔噴水上出遇舶昻首
注水舶中急取盛酒巨木罌投之吞數罌輒去又劍魚
觜長丈許鋙刻如鋸能與把勒亞魚戰而勝　海槎餘
錄秋晩巡行昌化屬邑俄海洋煙水騰沸競往觀之有
二大魚遊戲水面各頭下尾上决起煙波中約長數丈
餘離而復合者數四每一跳躍聲震里許余怪而詢於
土人曰此番車魚也間歳一至此亦交感生育之意耳
今中州藥肆懸大魚骨如杵臼者乃其脊骨也　湧幢
小品金山神魚每歳廟神誕日有魚名黑隘大者如山
羣引海族來朝率午方退　拾遺記瀛州一名魂州亦
曰環州東有淵洞有魚長千丈色斑鼻端有角時鼓舞
羣遊逺望水間有五色雲就視乃此魚噴水爲雲如慶
雲之麗無以加也　嶺南異物志南方嘗晴望海中二
山如黛海人云去岸兩山各六百里一旦暴風雷雨霧
露皆腥雜以泥涎七日方已屬有人從山來説云大魚
因鳴吼吹沫其一鰓挂山巓七日山爲之折不能去鳴
聲爲雷氣爲風沫爲霧　𤣥中記東方之大者東海魚
焉行海者一日逢魚頭七日逢魚尾産三日則碧海爲
之變紅　寓簡沈作喆嘗迎親海上至補陀山望見海
中數十里外有旌旗如軍行數萬騎者淘湧東下問其
人曰此大魚耳旌旗狀者蓋鱗鬛也須臾稍近山石爲
之震動　秘閣閑談李崇矩見海上沙島有大魚剖其
腹得一艇船兼三死人衣服猶備　見聞錄朱兹溪在
南京時江中得大魚其大如舟而魚腹中吞一虎以撐
腹致死　事林廣記大食勿㧞國每歳常有大魚死飄
近岸身長十餘丈高二丈餘國人不食但刳其膏爲油
多者至二三百觔肋骨作屋桁脊骨作門扇脊骨可爲
臼　北史蔥嶺山有順天神祠前有一魚脊骨有孔中
通騎馬出入　劇談錄李德裕有巨魚脇骨一條長二
丈五尺其上刻云㑹昌二年海州送到　段成式集東
海大魚瞳子大如三斗盎　五雜組宋高宗紹興間漳
浦海塲有魚高數丈割其肉數百車至剜目乃覺轉鬛
而旁艦皆覆近時劉㕘戎炳文過海洋於亂礁上見一
巨魚横沙際數百人持斧移時僅開一肋肉不甚美肉
中刺骨亦長丈餘劉攜數根歸以示人想皆此𩔖耳
賢奕編泉海有魚乗潮入港潮退不得出土人呼聚百
衆持刀斧梯上魚背恣意砍取其肉數十百石魚猶恬
然如故潮至復乗之去　封氏見聞記封演客海州見
人持一束黑物形如竹篾問其人乃海魚腮中毛擬用
作屏風貼問其所得云數十年前東海有大魚死於岸
上收得此竒文異色似水牛角小頭似豬􁍅大頭正方
長四五寸廣可一寸今人間大魚腮中翣毛長不盈寸
此乃長四五寸魚亦大矣　神異錄北方荒中有石湖
湖中有横公魚長七八尺形如鯉而赤晝在水中夜化
爲人刺之不入煮之不死以烏梅二枚煮之則死食之
可止邪病　玉照新志嘉祐末有人攜一巨魚入京師
能人言號曰海多　摭遺張守信泊舟新開湖夜有漁
者舉網得魚近百觔自腰而下魚也腰上乃美婦人守
信酌酒飲之面益紅美或取湯一杓飲之急噴去似傷
乎熱也舟人曰殺之不祥復還之深水其魚合掌人言
曰劫火未壞人道魚身昔爲東魯太史今作泊水小君
投我以酒固以爲感沃我以湯斯亦不仁　洽聞記隆
安中丹徒民陳性於江邊作魚簄潮去簄中得一女長
六尺有容色無衣裳水去不動臥沙中與語不應中一
人就奸之性夜夢云我江黄也昨失路落君簄中水人
辱我今當殺之性不敢歸待潮來自逐水而去奸者尋
病死　古今注水君狀如人乗馬衆魚導從名魚伯大
水有之漢末有人於河際見之人馬皆有鱗甲如大鯉
魚但手足别耳目鼻與人不殊見人良久入水而没
華夷鳥獸考先朝有使海外者其國宴饗之際以朱盤
進炙魚甚巨人面魚身置諸席上使者舉筯徑取雙目
㗖之卽令撒去蓋此名人面魚其味在目其毒在身於
是國王再拜稱其贍博其物産之當識有如此者　北
户錄白髪魚戴髪形如婦人白肥無鱗出滇池中　賢
奕編待制查道奉使高麗見沙中一婦人紅裳雙袖髻
鬟紛亂肘後微有紅鬛查命扶於水中拜手感戀而没
乃人魚也　洽聞記海人魚東海有之大者長五六尺
狀如人睂目口鼻手爪頭皆爲美麗女子無不具足皮
肉白如玉無鱗有細毛五色輕軟長一二寸髪如馬尾
長五六尺隂形與丈夫女子無異臨海鰥寡多取得養
之於池沼交合之際與人無異亦不傷人　嫏嬛記海
中所産多𩔖人身而人魚其全者也蚨青𩔖人首睂目
宛然𤣥羅𩔖人足戚車𩔖男隂文嚙𩔖女隂文嚙即淡
菜亦名東海夫人至於貴鈐𩔖鳯蕊鍾𩔖鹿鳩賊𩔖象
水藻𩔖鳧更竒　山海經陽山留水南流注於河中多
䱤父之魚狀如鮒魚首彘身食之已嘔獄法之山瀤澤
之水其中多䲃魚其狀如鯉而雞足食之已疣吳山愚
水出焉中多蚌魚狀如龜而魚尾二足其音如羊􁂶􁍌
之山食水出焉其中多鱅鱅之魚其狀如犁牛其音如
彘鳴龍魚陵居狀如鯉(或曰龍/魚一角)一曰鰕(音/遐)卽有神聖乗
此以行九野(九域/之野)一曰鱉魚(鱉音惡/横也)柢山有魚焉其狀
如牛陵居蛇尾有翼其羽在魼下其音如留牛其名曰
鯥冬死而夏生食之無腫疾即翼之澤其中多赤鱬其
狀如魚而人面其音如鴛鴦食之不疥黑水有􁉖魚其
狀如鮒而彘毛見則天下大旱北嶽山諸懷之水西流
注於囂水中多鮨魚魚身犬首音如嬰兒食之已狂註
鮨音詣今海中虎鹿魚及海狶體皆如魚頭似虎鹿豬
此其𩔖也　水經扶南象浦有鮮魚色黑身五丈頭如
馬首伺人入水便來爲害　事物紺珠鹿角魚頭有兩
角如鹿腹下有脚如人足　嶺表錄異鹿子魚頳色其
尾鬛皆有鹿斑赤黄色羅州圖經云州南海中有洲每
春夏此魚跳出洲化而爲鹿曾有人拾得一魚頭已化
鹿尾猶是魚南人云魚化爲鹿肉腥不堪食　孫宗吾
五音拾遺鮥魚如鼉喙長三尺利齒卵如鴨虎渡河擊
之即斷　夢溪筆談海洲漁人𫉬一物魚身而首如虎
亦作虎文有兩短足在肩指爪皆虎也長八九尺視人
輒淚下數日方死父老云昔曾見之謂之海蠻師　華
夷鳥獸考博白縣南大荒山出怪魚名曰妾狀似人有
翼臍下有帶長三尺白如練顧動光彩焕爛人雖見而
取不得　山海經涿光山囂水注於河其中多鰼鰼之
魚狀如鵲十翼可禦火鱗在翼端聲如鵲食之不癉漢
水多􁗺魮之魚狀如覆銚鳥首魚尾有翼音如磬石聲
生珠玉末塗之水其中多䖺䗤其狀如黄蛇魚翼出入
有光見則其邑大旱餘如之澤其中多䱻魚其狀如魚
而鳥翼出入有光其音如鴛鴦見則天下大旱蠃魚魚
身而鳥翼音如鴛鴦見則其邑大水泰器之山觀水出
焉是多文鰩魚狀如鯉魚身而鳥翼蒼文而白首赤喙
常行西海遊於東海以夜飛其音如鸞雞其味酸甘食
之已狂見則天下大穰　爾雅翼文鰩魚出南海大者
長尺許有翅與尾齊一名飛魚羣飛水上海人候之當
有大風俗云文鰩夜飛而觸綸是也　雨航雜錄海鰩
魚卽文鷂𩔖也形似鷂有肉翅能飛上石頭齒如石板
出主風又有白袋似牛而白自海入江則兆水澤諺曰
海鷂風伯使白袋雨師奴　山海經勞水多飛魚狀如
鮒魚食之已痔騩山多飛魚其狀如豚而赤文服之不
畏雷　拾遺記黄帝時仙人甯封食飛魚而死二百年
更生　酉陽雜俎飛魚朗水山有之魚長一尺能飛卽
凌雲空息卽歸潭底　臨海異物志鳶魚似鳶鷰魚似
鷰隂雨皆能飛高丈餘　酉陽雜俎海魚千歳名劒魚
一名琵琶魚形似而善鳴　異魚贊海魚無鱗形𩔖琵
琶一名樂魚　臨海異物志海内有大魚長十餘丈背
負鋸船觸之皆斷　山海經蒼體之水其中多鱃魚其
狀如鯉而大首食之不疣芘湖之水其中多鯈魚其狀
如雞而赤毛三尾六足四首其音如鵲食之可以巳憂
譙水多何羅之魚一首而十身其音如犬吠食之已癰
東始之山泚水多茈魚其狀如鮒一首而十身其臭如
蘪蕪食之不䊧(孚謂反止/失氣也)　事物紺珠八梢魚長四五
尺一首八身出朝鮮　山海經决决之水多人魚其狀
如䱱魚四足其音如嬰兒食之無癡疾　爾雅鯢大者
謂之鰕註今鯢魚似鮎四脚前似獼猴後似狗聲如小
兒啼大者長八九尺别名鰕　水經鯢魚司馬遷謂之
人魚故史記曰始皇之葬也以人魚爲燭徐廣曰人魚
似鮎而四足即鯢魚也　山堂肆考寇宗奭曰鯢魚腹
重墜如囊身微紫色嘗剖之中有三小蟹又有四五小
石塊　雙槐歳抄鯢魚出峽中能上樹天旱輒含水上
山以葉覆身張口俟鳥來飲水因吸取之聲如小兒將
食先縛之樹鞭之出汗如白汚乃無毒　范鎭東齋筆
錄蜀有魶魚善縁木有聲如啼兒孟子言縁木求魚是
亦未聞此也　物𩔖相感志􁀙魚形如犬兒四足夜則
上岸覓食晝則深入溪水伏音如嬰兒啼多鱗　北史
眞臘國有魚名建同四足無鱗鼻如象吸水上噴高五
六十尺　山堂肆考常州頤山有潛虯泉中有異魚四
足能行率四歳一出出必有災　廣輿記粤西桂林府
興安龍蟠山巖潭中有龍盤魚四足有角丹腹脩尾狀
似守宫能致風雨　山海經深澤中有魚焉其狀如鯉
而六足鳥尾名曰鮯鮯之魚陵羊之澤是多冉遺之魚
魚身蛇首六足其目如馬耳食之使人不眯可以禦凶
　北史眞臘國有浮胡魚形似䱉觜如鸚鵡有八足半
身出望之如山　物𩔖相感志絳河去日南十萬里波
如絳色中生赤龍魚肥美可食若得食則壽長無算
談賓錄東海有魚虯尾似鴟鼔即降雨遂設像於屋脊
　抱朴子天下諸水有名丹者如南陽丹水之屬是也
其中皆有丹魚常先夏至十日夜伺之丹魚於水側赤
光上照赫然如火也網而取之可得得之雖多勿盡取
也割其血塗足下則可步行水上長居淵中矣　漢武
内傳王母曰仙人上藥有流淵瓊魚　博物志金魚出
功婆塞江腦中有麩金　述異記關中有金魚神云周
平王時十旬不雨祭此神俄生涌泉魚躍降雨　異物
志南方鏡魚圓如鏡　酉陽雜俎印魚長一尺三寸額
上四方如印有字諸大魚應死者先以印印之　酉陽
雜俎井魚腦有穴每噏水輒於腦穴蹙出如飛泉散落
海中舟人競以空器貯之海水鹹苦經魚腦穴出反淡
如泉水焉　採蘭雜志薛若社好讀書往往徹夜一日
遇比丘就水中捉一魚赤色與薛曰此謂知更魚夜中
每至一更則一躍薛畜盆中置書几至三更魚果三躍
薛始就寢更名曰代漏龍　彚苑詳註淫魚頭與身相
半其長丈餘鼻正白身正黑口在額下狀似鬲有鬐而
無鱗出於江中其性喜音聞樂作則出頭水上聽之是
聽瑟獨淫魚爲然今談者胥謂瓠巴鼔瑟而游魚出聽
乃若槩指凡魚矣　水經武陵佷縣長楊谷中有石穴
清泉噴流三十許步復入穴卽長楊之源也水中有神
魚大者二尺小者一尺居民釣魚先陳所須多少拜而
請之拜訖投釣餌得魚過數者水輒波涌暴風卒起樹
木摧折　酉陽雜俎濟南郡東北有䱰坑傳云魏景明
中有人穿井得魚大如鏡其夜河水溢入此坑坑中居
人皆爲䱰魚焉　南雍州記襄陽古魚井内一魚無肉
惟骨相連耳　陶朱新錄河隂南廣武山漢高皇廟在
其麓殿前有八角井曰漢泉井中三魚一金鱗一黑一
如常一邊鱗肉與骨皆無獨其首全與二魚並游水中
但其游差緩不復有揚鬛撥剌之勢至今尚存俗傳漢
高皇食鱠庖人治魚及半而楚人至倉皇棄魚井中而
遁耳　戒菴漫筆天台山竒跡甚多寺池中有無腸魚
相傳昔有僧治魚欲食人見者譏其釋家傷生僧輒放
之池中而活至今相生如此
　
　格致鏡原卷九十三
欽定四庫全書
　格致鏡原卷九十四　　　大學士陳元龍撰
　　水族𩔖五
　　　鼇
𤣥中記鼇巨龜也以背負山周廻千里　韻㑹贔屓鼇
也一曰雌鼇爲贔　列仙傳有巨靈之鼇背負蓬萊之
山而抃舞戲滄海之中　列子東海有五山帝使巨鼇
十五舉首而戴之而龍伯之國有大人一釣而連六鼇
合負而歸灼其骨以數焉　符子東海鼇冠蓬萊游滄
溟騰躍而上沈没而下垤蟻聞而悦之相要海畔觀鼇
羣蟻曰彼冠山何異我戴粒逍遙於封壤之巓伏乎窟
穴也　西墅記譚于頔在海南日一夜方三更忽曉如
日初出移時復暗徧嶺南悉同時復有客言某日夜見
海中大鼇浮出目光照耀天地如白晝徐徐復没驗其
日正同
　　　黿
爾雅翼黿似鼈而大南人亦捕食之闊或至一二丈介
蟲之元也鼈以爲雄故黿鳴而鼈應一曰黿亦卵生而
伏影卵大如雞鴨子一産一二百枚　錄異記黿狀如
鼈腹下赤者爲黿白者爲鼈俗云黿之身有十二屬肉
漁人捕得之雖支分臠解隨其巨細未投湯鑊者皆能
跳走鼈與黿雖至大者如蚊蚋噆之一旦乃死　博物
志屠黿解其肌肉唯腸連於頭而經日不死猶能齧物
鳥往食之則爲所得漁者或以張鳥雀　禮記月令季
夏命漁師登龜取黿謂甲蟲至秋乃堅成九月方可取
之也　山堂肆考黿頭有疙搭名曰癩頭　潛確𩔖書
黿大於鼉朔朢隨月浮水月沈則没此屬隂也　淮南
萬畢術黿脂得火可以然鐵燒黿致鼈　格物總論黿
肉五色而白多老者能化爲魅其卵人亦掘取以鹽淹
可煮食之其白不凝　五雜組殺黿割肉懸桁間見無
人便自垂至地聞人聲即縮廣陵沙岸上有水牛偃曝
一黿大如席闖出水際潛往牛所牛覺亟起環行出其
後奮角觝之黿即翻身仰臥不能復起爲江濱人擊殺
之古有相傳水牛殺蛟當不虚也　宣州志宣城江中
黿出虎搏之黿齧虎二瘡虎怒拔黿之首而虎瘡甚亦
死　芸窻聞見錄安陸陂澤中多巨林叢葦水涸則虎
處其中一日鄉人遙見一虎倒懸於樹聲震林木集衆
視之乃一巨黿曝日於樹虎不知以尾掉之爲黿所含
不能脫遂爲衆所得　五雜組儀眞人有網得黿者繫
其足置豕圈中將烹之入夜有虎入圈以爲豕也搏之
爲黿所齧至死不放虎創甚而伏比明衆至格殺虎以
黿爲有功放之於江焉　廣雅海黿大一畝重千鈞
搜神記千歳黿能與人語　後漢五行志靈帝時江夏
黄氏之母浴而化爲黿入於深淵其後時時出見初浴
簪一銀釵及見猶在其首　晉書吳孫皓時丹陽宣騫
母年八十因浴化爲黿　古今注黿一名河伯使者
吉凶響應錄韋丹未第時於洛陽橋見漁者得一黿甚
大丹心異之贖投於河後有元長使名濬之來謁丹卽
此黿也　水族加恩簿甘鼎(謂黿/也)宜封醉舌公
　　　鼉
草木疏鼉形似蜥蜴四足長丈餘小者六七尺首尾皆
有鱗甲如鎧今合藥鼉魚甲是也皮堅厚宜冐鼓　續
博物志鼉一名土龍鱗甲黑色能横飛不能上騰　說
文鼉具十二肖肉蛇肉最後在尾　潛確𩔖書鼉小於
黿向日吐水日沈則没此屬陽也　埤雅晉安海物記
曰鼉宵鳴如桴鼔今江淮之間謂鼉鳴爲鼉鼔亦或謂
鼉更更則以其聲逢逢然如鼓而又善夜鳴其數應更
故也今鼉𧰼龍形一名鱓夜鳴應更吳越謂之鱓更蓋
如初更輒一鳴而止二即再鳴也舊云鼉性嗜睡目睛
常閉一曰獨鳴早鼉鳴夜趙辟公雜說曰鼉聞鼓聲則
鳴　本草鼉口内涎有毒長一丈者能吐氣成霧致雨
力至猛能攻陷江岸長者自齧其尾極難死沸湯沃口
入腹良久乃就剥老者多能變化爲邪魅　物𩔖相感
志鼉狀若龍五色形長丈餘介胄備焉其𩔖長者能吐
霧致雨聲甚可畏入穴中掘之如百人掘之須百人取
之一人掘即一人牽取不然終不可出梁周興嗣嘗食
其肉後爲鼉噴成惡瘡此物靈不可食或能爲妖患害
於人也　埤雅鼉枕瑩淨魚枕弗如　格物總論鼉形
𩔖守宫陵鯉輩生卵大如鵝卵南人食其肉云色白如
雞　錄異記道州營陵中鼉甲長八尺下自然有文字
前後四足各踏一龜行或踰山越水俗莫敢犯　文𨕖
注郭璞睡時有人見其形變鼉云是鼉精　酉陽雜俎
訶條國金遼山寺有石鼉衆僧飲食常盡向石鼉作禮
則飲食悉具
　　　龜
總論　春秋運斗樞瑤光星散爲龜　易離爲龜　大
戴禮甲之蟲三百六十而神龜爲之長　春秋運斗樞
玉衡星得靈龜躍　孝經援神契天子孝地龜出土
淮南子介潭生先龍先龍生𤣥黿𤣥黿生靈龜靈龜生
庻龜凡介者生於庶龜　埤雅龜舊也外骨内肉腸屬
於首廣肩無雄與蛇爲匹故龜與蛇合謂之𤣥武𩔖從
云𤣥龜不咽粟蓋龜善藏久能行氣導引其背微傴韓
子謂之穹龜相法以爲強脊如龜有後之人也又龜背
微坼如皺剥　龜經夫龜甲黄足赤眼白尾青腹黑者
蓋禀受乎五行之粹也然而性畏刀鐵之器聞其聲則
不能動矣　雜阿含經有龜被野干所包藏六而不出
野干怒而捨去(龜首尾及/四足凡六)　化書牝牡之道龜龜相顧
神交也　埤雅語曰龜思鼈望今龜鼈皆隔津望卵
史記南方老人用龜支牀足行二十餘歳老人死移牀
龜尚生不死龜能行氣導引也　史記龜筴傳江南嘉
林龜在其中嘗巢於芳蓮之上左脅書文曰甲子重光
得我者匹夫爲人君有土正諸侯得者爲帝王　靈鬼
志郄世了在㑹稽造墓其地多石後破大石得一龜長
尺二寸許在石中石了無孔也得非龜石俱生乎既破
出之龜行動如常龜無異石受龜如人刻安之　史氏
龜經龜生百歳故居鵲尾之上　搜神記千歳之龜能
與人語　神仙傳葛𤣥指龜使舞　格物考龜聽雷聲
口中所含以蟄者吐而昻首無蟲可食旣死血肉腐爛
滲入下甲此眞敗龜板也陽龜殻圓板白隂龜殻長板
黄隂人用陽陽人用隂曰神屋曰敗將曰漏天機皆敗
龜板别名　南越志龜甲一名神屋出南海生池澤中
吳越謂之元佇　孔六帖張儀築成都城依龜行路築
之李德裕鎭西川龜殻猶在後爲高崇文截作腰帶胯
　南柯記淳于棼夢大獵于國西靈龜山及寤尋穴究
源一穴中有一腐龜殻積雨浸潤小草叢生即所獵靈
龜山也　格古要論龜筒亦出南蕃海中其色似玳瑁
而無斑紋　埤雅明堂位曰周以黄目黄目蓋以龜目
飾尊今龜目黄而許愼解字設罍亦曰龜目酒尊是也
　公羊傳龜青純註純緣也謂甲髯千歳龜青髯明吉
凶也　食貨志元龜岠冉長尺二寸孟康注冉龜甲緣
也岠至也度背兩邊緣尺二寸也　禮青黑緣者天子
之寶龜　方書鏡照雄龜即淫發失溺滴耳可治聾
岣嶁神書言龜溺磨瓷器能令軟研墨書石能入數分
　周處風土記江南五月五日煮肥龜入鹽豉蒜蓼食
之名曰葅龜取隂内陽外之義
龜卜　物原伏羲始造龜卜　尚書禹曰官占惟先蔽
志昆命於元龜　周禮龜人凡取龜用秋時攻龜用春
時各以其物入於龜室上春釁龜祭祀先卜若有祭祀
則奉龜以往　逸禮天子龜尺二寸諸侯八寸大夫六
寸士民四寸龜者隂蟲之老也老者先知故君子舉事
必考之　周禮春官菙氏掌供燋契以待卜事注燋灼
龜之木契開龜之鑿　埤雅說文曰兆龜坼也龜灼之
而坼坼而後墨與色可知卜人先占坼史占墨次之大
夫占色又次之衆占備焉而後君占體以斷吉凶　演
繁露古卜卜人令龜已遂預取吉兆墨畫其上然後灼
之灼文適順其畫是爲食墨者吉其兆不應墨則云不
食不食則龜不從也　五代史龜互物也汚泥川澤不
勝數其死而貴於卜官者用適有宜爾而戴氏禮以其
在宮沼爲王者難致之瑞其失亦以多矣　丹鉛總錄
唐李華謂龜卜之法當廢余竊是之蓋聖王以麟鳯龜
龍爲四靈而獨於龜刳之煮之何其慘也書曰魚鼈鳥
獸咸若龜卜之法盛行則自天子以至於庶人皆用之
一歳殺龜何啻數百萬是鼈亦咸若而龜獨不咸若耶
　雨航雜錄道書龜爲地甲殺者奪壽活者延年宋仁
宗問長生術於鴈蕩木葉老人老人曰無他廣濟貧民
禁天下捕龜能斯二者乃可語道
别名　古今注龜一名𤣥衣督郵　抱扑子山中已日
稱時君者龜也　清異錄武宗十玩圖謂龜爲靈壽子
　水族加恩簿元介卿(謂龜/也)卜灼之效吉凶了然所主
大矣宜授通幽博士　宣室志張鋋見巴西侯飲酒洞
𤣥先生與坐天將曉鋋悸悟見身臥在石龕中一龜形
甚巨乃向所見洞𤣥先生也　述異記孫權時永康縣
人入山遇大龜擔之未至家遇夜纜舟於岸見老桑呼
龜曰元緒汝當死矣龜呼桑樹曰子明無苦也盡南山
之樵不能潰我桑曰禍必及予明日獻之吳王煮三日
夜不死諸葛恪曰此龜須多年老桑爲薪煮之立爛遂
斫老桑爲薪既燃即爛故野人呼龜爲元緒　庶物異
名疏孟郊詩再拜謝𤣥夫東坡詩獨見𤣥夫曝日時皆
謂龜也
詳𩔖　周禮龜人掌六龜之屬天龜曰靈屬地龜曰繹
屬東龜曰果屬西龜曰靁屬南龜曰獵屬北龜曰若屬
各以其方之色與其體辨之鄭注屬言非一也色謂天
龜𤣥地龜黄東龜青西龜白南龜赤北龜黑俯者靈仰
者繹前弇果後弇獵左倪靁右倪若是其體也東龜南
龜長前後在陽𧰼經也西龜北龜長左右在隂𧰼緯也
天龜俯地龜仰東龜前南龜郤西龜左北龜右各從其
耦也　爾雅龜俯者靈仰者謝前弇諸果後弇諸獵左
倪不𩔖右倪不若疏俯者靈謂行時頭低周禮天龜曰
靈屬是也仰者謝謂行時頭仰周禮地龜曰繹屬是也
前弇諸果者諸辭也謂甲前長弇覆者名果周禮東龜
曰果屬是也後弇諸獵者諸亦辭也謂甲後長弇覆者
名獵周禮南龜曰獵屬是也左倪不𩔖者倪庳也不發
聲也謂行時頭左邊庳下者名靁周禮西龜曰靁屬是也
右倪不若者不亦發聲也謂行時頭右邊庳下者名若
周禮北龜曰若屬是也　爾雅一神龜二靈龜三攝龜
四寶龜五文龜六筮龜七山龜八澤龜九水龜十火龜
　史記能得名龜者財物歸之家必大富至千萬一曰
北斗龜二曰南辰龜三曰五星龜四曰八風龜五曰二
十八㝛龜六曰日月龜七曰九州龜八曰玉龜凡八名
龜圖各有文在腹下云云者此某之龜也取此龜不必
滿尺二寸民人得長七八寸可寶矣　柳隆龜經龜有
五色依時用之青靈之龜春宜用之西坐東向赤靈之
龜夏宜用之北坐南向　禮統神龜之𧰼上圓法天下
方法地背上有盤法丘山𤣥文交錯以成列宿五色光
昭若𤣥錦文轉運𧰼四時長尺二寸明吉凶不言而信
　述異記陶唐之世越裳國獻千歳神龜方三尺餘背
上有文皆科斗書記開闢以來帝命録之謂之龜厯
洞㝠記黄安坐一神龜廣二尺云昔伏羲始造網罟𫉬
此龜以授吾吾坐龜背已平矣此蟲畏日月之光二千
歳卽一出頭吾坐此龜已五見出頭矣行即負龜以趨
　莊子宋元君夜夢有人被髪言曰予爲清江使河伯
漁者豫且得予元君覺召占夢者占之曰此神龜也明
日豫且網得白龜圓五尺獻乃殺以卜七十鑽而無遺
䇿仲尼聞之曰神能見夢於元君而不能避豫且之網
智能七十鑽而無遺䇿不能避刳剔之患　拾遺記崑
崙山第五層有神龜長一尺九寸有四翼萬歳則升木
而居亦能言員嶠山西有星池千里池中有神龜八足
六眼背負七星日月八方之圖腹有五嶽四瀆之𧰼時
出石上望之煌煌如列星矣　淮南子大蒙神龜出於
溝壑　史記神龜出於廬江歳貢一尺二寸者上太官
太官以吉日剔取前足臑骨穿佩取龜致堂西北隅隔
懸之使人入深山大澤不迷惑也　羅浮山記山有龜
淵淵有神龜龜鼻貫銅環若有人穢此淵龜便浮出即
㴻雨　南越志神龜大如拳金色上甲兩邊如鋸齒爪
至利能緣木捕蟬至美可食不中於卜以其小故　南
齊書永明中有獻青毛神龜一　宋書神龜三百歳游
蕖葉之上三千歳游卷耳之上　述異記龜一千年生
毛壽五千歳謂之神龜壽萬年曰靈龜　雒書靈龜者
𤣥文五色神靈之精也能見存亡明於吉凶王者不偏
黨尊耆老則出　說苑靈龜文五色似玊似金背隂向
陽上隆𧰼天下平法地槃衍𧰼山四趾轉運應四時文
著二十八宿虵頭龍脰左睛𧰼日右睛𧰼月千歳之化
下氣上通能知存亡吉凶之變　抱朴子千歳靈龜五
色具焉其雄額上兩骨起似角以末朱浴之乃剔取其
甲火炙擣服方寸匕日三盡一具壽千歳　爾雅注涪
陵郡出大龜甲可以卜緣中文似瑇瑁俗呼爲靈龜即
今觜􁍏龜一名靈􁍏能鳴　本草秦龜不入水爾雅所
謂山龜是也大者如碑趺食草根竹萌冬月藏土中至
春出遊山谷其甲如􁍏龜堪飾器物　異魚圖贊嶺表
蟕􁍏是曰山龜巧匠琢之以爲梳箆　本草蠵龜大者
名屓屭　酉陽雜俎福州貞元末有人買一籠龜其數
十三徐仲以五鐶𫉬之村人云此聖龜不可殺徐置庭
中一龜藉四龜而行八龜爲導悉大六寸一夕而失
金華子徐太尉彥若赴廣南將渡小海從者於淺沙中
得一琉璃瓶中一龜長寸許旋轉不停而瓶項極細不
知何自而入取置舟中其夕忽覺舟偏重視之則衆龜
層疊就船而上其人懼而取瓶投之衆龜遂散旣而話
於海舶胡人曰此龜寶也　尚書寧王遺我大寶龜
禹貢九江納錫大龜注尺二寸曰大龜龜不常用錫命
而納　車熲秦書苻堅建元十二年高陵縣民穿井得
大龜三尺六寸背文負八卦古字堅如石作池養之
異苑元嘉初益州刺史遣三人入山伐樵路迷或見一
大龜如車輪四足各攝一小龜而行又有百餘黄龜從
其後三人叩頭請示出路龜乃伸頭若有意焉因共隨
逐即得出路一人無故取小龜割以爲臛食之須臾暴
死惟不噉肉者無恙　寰宇記惠州海豐海中有巨龜
其大不知幾千里今渡海往往見巨龜在沙嶼間背上
生樹木如洲島昔有商者或依以採薪及作食龜既熱
便入海於是死者輒數十人然後知其龜也　南史陳
武帝章皇后母蘇嘗遇道士以小龜遺已光彩五色曰
三年有徴及期后生紫光照室因失龜所在　錄異記
明皇嘗有方士獻一小龜徑寸而金色可愛云神明而
不食置之枕笥中辟巨蛇之毒　山堂肆考萬州城南
有道士養一龜狀如錢置合中時使出戲衣褶間　家
語臧文仲家有守龜名曰蔡註龜出於蔡因以爲名
左傳成之昭兆注龜名　左傳僂句不予欺也注僂句
之地出寶龜故名龜曰僂句　南越志初寧縣里多鴛
龜殻薄狹而燥頭似鵞不與常龜同而能嚙犬　山海
經憲翼之水其中多𤣥龜其狀如龜而鳥首虺尾其名
曰旋龜其音如判木佩之不聾　洞㝠記影娥池中有
鼊龜望其羣出岸上如連璧弄於沙岸也故語曰夜未
央待龜黄　物𩔖相感志攝龜其龜小腹甲拆解能自
張閉好食蛇今江東人呼爲陵龜或捕蛇蛇無論巨細
見則奔走忙逼上樹蟠結不動龜伏而仰首鼻端吐氣
其上青烟射蛇則奮然而落則以甲腰夾之蛇則纒龜
龜乃得而食之　墨子昔夏后氏使飛亷祈金於郴山
以鑄鼎於昆吾使翁難乙灼白若之龜　拾遺記禹治
水時𤣥龜負青泥於後𤣥龜河精之使者也龜頷下有
印文皆古篆字作九州山川之字禹所穿鑿之處皆以
青泥封記其所使𤣥龜印其上　尚書中候周公攝政
七年成王觀於洛沈璧禮畢有𤣥龜青純蒼光背甲刻
書上躋於壇赤文朱字周公寫之　山堂肆考燕相子
之過魯津有赤龜銜璋以獻或云此即爾雅所謂火龜
是也生於火中而不畏火猶火䑕之𩔖　西京雜記太
液池多紫龜　法苑珠林梁釋法聰與晉安王臨白馬
泉内有白龜就聰手中取食謂王曰此是雄龍　搜神
記毛寶見漁人釣得白龜贖而放之江中寶後將戰敗
投江如躡著物漸浮至岸視之乃所放龜　蘄州志本
州西河井産綠毛龜大者重十錢小者重五錢甲上有
綠毛茸生出水則歛入水則披拂如海苔然　鳥獸續
考綠毛龜壓置壁間數年不死能辟飛塵至冬多閟死
　六帖龜百歳一尾千歳十尾二百歳爲一總龜千歳
曰五總龜千歳一聚問無不知　膠葛龜千年者能至
蓬萊山下覓仙人洗丹鼎水服之輒生翅能飛變化不
測不但能巢蓮葉游卷耳也　鼎錄梁天監二年安豐
得一角龜武帝遂作一鼎投得龜處　山堂肆考宋徽
宗大觀中都水使者趙霆得兩首龜於黄河獻以爲瑞
蔡京曰此齊小白所謂𧰼罔見之而霸者也鄭居中言
首豈有二人皆駭異而京獨主之殆不可測帝命棄龜
於金明池　南齊書建城縣昌城内𫉬四目龜腹下有
萬齊字　義興記君山廟下有池中有三足六眼龜
宋志泰始二年八月丙寅六眼龜見東陽長山文如爻
卦太守劉勰以獻　南齊書長山縣王惠𫉬六目龜一
頭腹下有萬歡字并有卦兆　清異錄唐故宮池中有
一六目龜或出曝背人見其甲上有刻字微金髣髴如
曰平福公古老傳是武宗王美人所養福猶腹也借音
而已　嶺南雜志六目龜出欽州只兩目餘四目乃金
黄花紋圓長中黑與眞目排比　爾雅龜三足賁註山
海經大苦山多三足龜疏龜三足者名賁　大明㑹典
暹羅國獻六足龜　農田餘話華亭夏椿義士家嘗蓄
一龜尾有十三支云是一千年生一支每歳冬作一木
匣以穰草屑韞藏之凡若干年一歳將龜藏龜眼出淚
主寒歳遺火焚燎屋宅龜亦死　洞㝠記元封三年䣚
過國獻能言龜一頭長一尺二寸盛以青玊匣廣一尺
九寸匣上豁一孔以通氣東方朔曰唯承桂露以飲之
置於通風之臺上欲往卜命朔而問焉言無不中　嶺
南異物贊係臂如龜生於海州欲先捕之必祭以求有
不信者風波覆舟　異物志􁖬鼊龜屬也其形如笠四
足縵胡無指其甲有黑珠文采如瑇瑁可以飾物肉如
龜肉肥美可食
附見　應劭漢官儀封禪壇南有玊盤盤中有玊龜
紀聞隋末廣州好事僧有三寶一曰神龜以銅爲之龜
腹受一升以水貯之龜則動四足行所在能去　述異
記東北巖海畔有石龜俗云魯班所作夏則入海冬復
止於山上　異苑餘姚縣倉封閉甚密而年年輒大損
耗是富陽縣桓王陵上雙石龜所食即斷毁龜口於是
無復虧減　南部新書武德末文皇欲平内難苑池内
得白龜化爲石故登極後降制曰皇天眷祐錫以寶龜
　事物紺珠唐時蔡州地裂大石龜出高五六尺廣袤
丈餘　彚苑詳註南京紫金山即古之鍾山蔣山也高
皇陵寢在焉葬之時掘土數尺見一石龜頭頸長數寸
足尾口目儼然皆眞今藏太廟久晴而腹下有水則雨
久雨而腹下乾則晴其異如此　事物紺珠宋仁宗時
潭州夕雷雨平地湧出木龜高二丈團一丈　金志天
㑹四年汴都大康縣一夕大雷雨下氷龜亘數十里龜
大小不等首足卦文皆具　雲烟過眼錄竹龜一迺以
老竹片製首尾四足皆他竹外來者竅小兩頭倍大可
轉動而不可知故用縱横之竹繞理顯然背上負三接
碑牌一面兩側有轉(缺二/字)亦是外來之竹首大腰細不
知何法得入雖巧於製作亦罔測之或云鬼工也
　　　鼈
總論　周易離爲鼈　說文鼈介蟲也　周禮春獻鼈
　養魚經魚滿三百六十則龍爲之長而引飛出水納
鼈則魚不復去　爾雅翼鼈卵生形圓脊穹四周有帬
　埤雅鼈以眼聽穹脊連脅甲蟲也水居陸生　抱朴
子鼈無耳而善聽　文子鼈無耳而不可蔽精於明也
　野記鼈之所在其上必有沫水謂之鼈津捕者以此
得之　物𩔖相感志人之多遺忘取鼈爪著衣帶中則
巳　爾雅鼈珠在足　禮記鼈去醜注醜竅也　内則
不食雛鼈註鼈伏乳者　埤雅鼈伏隨日謂隨日光所
轉朝首東鄉夕首西鄉也　彚苑詳註鼈生卵於水濱
岸傍隔岸以目望日出入觀三七而成也　埤雅段成
式云甲蟲影伏羽蟲體伏今鼈伏於淵而卵剖於陵此
思化也内典曰鶴影生鼈思生是則思生與影伏異矣
　雨航雜錄鼈與蛇相爲牝牡相爲化生有人發沙穴
見鼈與蛇俱鼈暮出取食迹在沙上蛇輒出爲滅之鼈
遺子蛇嘘之輒成蛇久復爲鼈　晉書鼈十四星在南
斗南鼈爲水蟲歸太隂有星守之白衣㑹主有水　珍
珠船敎舞鼈者燒地置鼈其上忽抵掌使其跳梁旣慣
習雖冷地聞拊掌亦跳梁敎龜鶴舞亦用此術　酉陽
雜俎鼈爲臛數食可長髪　化書世人皆言莧葅可以
割鼈　博物志青泥殺鼈得莧復生剉鼈令如棊擣赤
莧汁和合厚以茅苞五六月作投池澤中經旬臠臠成
鼈　事林廣記鼈肉與莧菜同食生鼈疽與雞子肉同
食惡病死　養生雜纂六甲日弗食鼈鼈有四目者獨
目者白目者赤足者三足者腹下有小王字者天字者
領下有軟骨如龜形者頭足不能縮者目凹陷者皆不
可食　酉陽雜俎鼈腹下有三字者卜字者不可食
名𩔖　古今注鼈名河伯從事一名河伯使者　鳥獸
考鼈一名神守　清異錄晉祠小池蓄老鼈大如食盤
不知何人題闌柱曰裙襴大夫烏衣開國何元美後失
鼈所在　水族加恩簿甲拆翁(謂鼈/也)挾彈於中巧也負
擔於外禮也介胄自防不間寒暑知也步武需緩不踰
規繩仁也故前以探甲尚書榮其迹顯其能宜授金丸
丞相九肋君　事物原始按鼈一名甲魚隔津而望卵
王十朋賦云鼈稱跛足從事　事物紺珠鼈甲名黑龍
衣　淮南子朱鼈浮於波上必大雨　物𩔖相感志朱
鼈生海山中大如錢腹赤如血在水中著人馬脚皆令
仆倒刀刅不能傷令人有媚　西京雜記太液池中多
綠鼈　朝野僉載嶺南羅州辯州界内水中多赤鼈其
大如匙而赫赤色無問禽獸水牛入水即被曵深潭吸
血死或云蛟龍使曵之不知所以然也　溪蠻叢笑沙
鼈似馬蹄者佳　食物本草無帬而頭足不縮者名納
鼈　南越志海中多珠鼈狀如肺有四眼六脚而吐珠
　易注鼈九肋者勝　摭言沅江鼈甲九肋者稀　白
澤圖一足鼈池精名髮頊　束晳發蒙記鼈三足曰能
　山海經從水中多三足鼈枝尾食之無蠱疫　說寶
𢎞治間太倉州有百姓買三足鼈令婦炰之旣熟呼婦
共啗婦不欲食坐門外良久不聞其夫聲入視只存髪
與衣服在地上驚怖號哭里甲以婦謀夫訴官知州鞠
得其情信爲異物或然召漁者捕三足鼈得之卽於㕔
上令婦烹治出重囚食食畢引入獄及門已化盡矣所
存衣髪皆與百姓同遂宥婦罪
鼈異　晉書魏黄初中清河宋士宗母化爲鼈入水
湘潭記高郢夜課於豐亭忽見一鼈在案上視之乃石
也郢異其事取千題散置箱中祝令石鼈銜之以卜來
事旣而石鼈舉頭乃是沙洲獨鳥賦題果中其年首𨕖
　野記臯橋開酒肆人張海買鼈數頭投於釜中湯已
三四沸海以爲麋爛啓釜視之鼈昻首視海長吁數聲
海大怪急擲於河中數鼈遊行蹣跚而去　周書王㑹
良夷在子注在子鼈身人首脂其腹炙之以藿則鳴曰
在子
　　　鱟
廣志鱟似便面　山海經注鱟形如惠文冠青黑色十
二足長五六尺似蟹雌常負雄而行漁者取之必雙得
卽吳都賦所謂乗鱟者也　廣志鱟相負雖風濤終不
解　嶺表錄異鱟骨眼眼在背上口在腹下雌常負雄
而行若摘去雄者雌者卽自止背負之方行腹中有子
如菉豆南人取以爲醬尾中有珠如粟色黄　南海志
鱟在水中揭尾而行如㠶號鱟帆　番禺雜記鱟背有
骨如扇乗風而行名鱟帆其㐺如牌筏亦名鱟牌　爾
雅翼鱟牡小無目得牝始行故又號鱟媚　酉陽雜俎
鱟南人列肆賣之雄者少肉舊說過海輒相負於背高
尺餘如帆乗風遊行今鱟殻上有物高七八寸如石珊
瑚俗呼鱟帆至今閩嶺重鱟醬其殻可爲冠次於白角
南人取其尾爲小如意　埤雅鱟藏伏沙上亦輒飛躍
常逺行迹數步如兔擺蹤皮殻甚堅然性畏蚊蚊小螫
之輒斃又暴之日中往往無恙隙光射之即死　嶺表
錄異鱟雄小雌大置之水中雄浮雌沈燒其脂可致鼠
　雨航雜錄鱟形如覆釜大如車青褐色其血碧色口
足皆在覆釜之下足有十二長五六寸尾勁而尖長二
三尺有刺能觸傷人尾中有珠南人或帶其珠或磨飲
之云利市殻堅硬腰間横文一線軟可屈摺每一屈一
行牝牡相隨牝者背有目牡者則無牝去則牡死故海
上稱婦女健壯操家者號爲鱟　五雜組唐皮日休以
鱟魚殻爲樽澀峰齾角内𤣥外黄謂之訶陵樽閩中鱟
魚殻山積土人以爲杓入沸湯中甚便　閩部疏瀕海
諸郡以鱟皮代杓歳省銅千餘斤　事林廣記鱟魚小
者謂之鬼鱟食之害人　水族加恩簿長尾先生(謂鱟/也)
惟吳越人謂用先生治醬華夏無敵宜授典醬大夫仙
衣使者
　
　
　
　
　
　
　
　
　
　
　
　
　
　
　格致鏡原卷九十四
欽定四庫全書
　格致鏡原卷九十五　　　大學士陳元龍撰
　　水族𩔖六
　　　蟹
總論　𫝊肱蟹譜蟹水蟲也其字从虫亦曰魚屬故古
文從魚作􁁉以其外骨財曰介蟲取其横行目爲螃蟹
焉骨眼蜩腹䖱頭鱟足其爪𩔖拳丁其􁠥𩔖執鉞匡跪
又皆外刺性復多躁或編諸繩縷或投諸笭箵則引聲
噀沫必死方已𩔖皆䲊育生於濟鄆者其色紺紫出於
江浙者其色青白(此舉其所育多者爾凡/有水之地不無此味)　埤雅蟹八
跪而二螯水蟲殻堅而脆團臍者牝尖者牡也八月腹
内有芒眞稻芒也未被霜食之有毒外骨内肉旁行
檀弓蟹有匡注蟹背殻似匡　蟹譜吳沈氏子食蟹得
背殻若鬼狀者睂目口鼻分布明白常寶翫之　頤生
論蟹無腹　山堂肆考蟹腹中虚實應月之盛衰其性
甚寒　造化權輿蟹易螯　埤雅螯蟹首二鉗如鉞者
蓋其兵也所以自衛　捫蝨新話荀子曰蟹六跪而二
螯然蟹實八跪方知蔡謨不識蟛蜞未足多笑　蟹譜
荀子謂蟹六跪而二螯今觀蟹行兩小足不著地以其
無所用略而不言　太𤣥經蟹之郭索後蚓黄泉注言
雖有郭索多足之蟹不如無足之蚓以其用心之二也
　陸龜蒙蟹志蟹始窟穴於沮洳中秋冬交必大出江
東人云稻之登也率執一穗以朝其魁然後從其所之
蚤夜觱沸指江而奔漁者緯蕭承其流而障之曰蟹斷
斷其江之道焉爾然後扳援越軼遯而去者十六七旣
入於江則形質寖大於舊自江復趨於海如江之上漁
者又斷而求之其越軼遯去者又加多焉旣入於海形
質益大海人亦異其稱謂矣　蟹譜食療本草云蟹至
八月即㗖芒兩莖長寸許東嚮至海輸送蟹王之所陶
隱居亦云今開蟹腹中猶有海水乃是其證予謂即陸
魯望云執穗以朝其魁者也　蟹譜震澤漁者陸氏子
舉網得蟹其大如斗以螯剪其網皆斷陸氏子怒欲烹
之其侶老於漁者曰不可吾嘗聞龜蟹之殊𩔖甚者必
江湖之使也烹之不祥乃從而釋之蟹至水面横行里
許方没　蟹譜吳俗有蝦荒蟹兵之語蓋取其被堅執
銳歳或暴至則鄉人以爲兵證今人採捕者夜則燃火
以照咸附明而至焉　墨客揮犀蒲陽壺公山有蟹泉
在嵌嵓之側一穴大可容臂其源常竭州縣遇旱暵即
遣吏齋沭置浄器於前以茅接之泉乃徐徐引出滿器
而止有一蟹大如錢色紅可愛緣茅入器中戲泳俄頃
乃去若遇蟹出雨必霑足　廣博物志宋元嘉中章安
縣人至海口見一蟹大如笠脚長三尺取食之甚美夜
夢一少姬語云汝噉我肉我食汝心明日爲虎所食
蟹譜陶隱居云仙方投蟹於漆中化爲水飲之長生
集異志晉武帝太康四年㑹稽蟹化爲䑕甚衆復食稻
爲災時帝聽讒䛕寵任賈充楊駿之應　筆談關中無
蟹秦人收得一乾蟹土人以爲怪有病瘧者取去懸門
户遂瘥不但人不識鬼亦不識也　大業拾遺吳郡獻
蜜蟹二千頭作如糖蟹法　清異錄煬帝幸江都吳中
貢糟蟹糖蟹毎進御則旋潔拭殻面以鏤金龍鳯花貼
上　蟹譜北人以蟹生析之酤以鹽梅芼以椒橙盥手
畢即可食目爲洗手蟹凡糟蟹用茱萸一粒置厴中經
歳不沙　升菴外集淮南糟蟹一器數十蟹入皁筴半
梃則經歳不沙又蟹以夜糟則不沙　孟詵食療本草
以鹽漬蟹甚有佳味沃以苦酒通利支節去五臟煩悶
　逸雅蟹胥取蟹藏之使骨肉解之胥胥然也蟹虀去
其匡虀熟搗之令如虀也　雨航雜錄蟹以解結散血
得名惟霜後可食餘節食之多致疾孕婦尤忌　酉陽
雜俎蟹八月腹内有稻芒輸與海神未輸芒不可食
蟹譜蟹之腹有風蟲狀如木鼈子而小色白大𤼵風毒
食者宜去之　酉陽雜俎蟹腹下有毛殺人　事林廣
記螃蟹與灰酒同食令人吐血蟹目相向者食之殺人
　食療本草蟹雖消食治胃氣理經絡然腹中有毒中
之或致死急取大黄紫蘇冬𤓰汁解之即瘥不可與柿
子同食發霍瀉　聞見錄宋仁宗内宴十閣分各進饌
有新蟹一品二十八枚帝曰吾尚未嘗枚直幾錢左右
對直一千帝不恱曰數戒汝輩爲侈靡一下箸爲錢二
十八千吾不忍也置不食(後山談/叢作蛤)
别名　抱朴子山中辰日稱無腸公子者蟹也　清異
錄僞德昌宮使劉承勲嗜蟹但取圓殻而已親友中有
言古重二螯承勲曰十萬白八敵一個黄大不得謂螯
有八足故云　清異錄盧絳從弟純以蟹肉爲一品膏
嘗曰四方之味當許含黄伯爲第一後因食二螯筴傷
其舌血流盈襟絳自是戲純爲筴舌蟲　水族加恩簿
以爾廿黄州甲仗大使解藴中(謂蟹/也)足材腴妙螯德充
盈宜授曹丘嘗侍　蟹譜出師下砦之際忽見蟹則呼
爲横行介士以權安衆
名𩔖　廣雅蟹蛫也雄曰蜋螘雌曰博帶　傅嘉佑海
論海商言海中􁖬鼊島之東一島多蟹種𩔖甚異有虎
頭者有翅能飛者有能捕魚者有殻大兼尺者　山海
經女丑有大蟹郭註廣千里　𤣥中記天下之大物有
北海之蟹焉舉一螯能加於山上身故在水中　汲冡
書海陽巨蟹其殻專車　𤣥池說林金陵極多蟹古傳
有巨蟹背圓五尺足長倍之深夜每出齧人　異物志
昔有人行海得洲木甚茂乃維舟登岸爨於水傍半炊
而林没於水遽斷其纜乃得去詳視之大蟹也　廣異
記近世有波斯乗舶泛海得諸寶甚多隨風挂帆而行
遙見峰上有赤物如蛇形久之漸大胡曰此山神惜寶
來逐我也俄見兩山從海中出高數百丈胡喜曰此兩
山者大蟹螯也其蟹常好與山神鬭神多不勝今其螯
出無憂矣大蛇尋至蟹與盤鬭良久蟹夾蛇頭死於水
上如連山船人因是得濟　洞㝠記漢武帝善苑國嘗
貢一蟹長九尺有百足四螯因名百足蟹煮其殻勝於
黄膠亦謂之螯膠勝於鳯喙之膠也　樹萱錄海上有
蟹大如錢腹下又有十蟹名曰蟹奴　武夷記武夷君
食石蚎􁀙注石蚎小蟹也　酉陽雜俎平原郡貢糖蟹
採於河間界每年生貢斲氷火照懸老犬肉蟹覺犬肉
即浮因取之一枚直百錢以氈密束於驛馬上馳之至
京　北户錄儋州出紅蟹大小殻上多作十二㸃深臙
脂色其殻堪作疊子　葉隆遼志渤海螃蟹紅色大如
碗螯巨而厚其脆如中國蟹螯　嶺表錄異紅蟹殻殷
紅色巨者可以裝爲酒杯也虎蟹殻上有虎斑可裝爲
酒器與紅蟹皆産瓊崖海邊雖非珍竒亦不易採得也
　建寧志建陽縣南興上里山谷中水極清冽嘗産白
蟹有直行之異遇歳旱鄉人入谷以盆貯之迎而歸即
雨　蟹譜秀州華亭縣出於三泖者最佳生於通陂塘
者特大故鄉人呼爲泖蟹又亭林湖於天聖末忽生白
蟹瀕江之人以價倍常靡有孑遺止一年而種絶閩越
溪澗石穴中亦出小蟹其色赤而堅俗呼爲石蟹與生
伊洛者無異靨圓多腴而奪之􁠥臍長多足而與之蝦
其生於盛夏者無遺穗以自充俗呼爲蘆根蟹(謂其止/食茭蘆)
(根/)瘠小而味腥至八月則蛻形已蛻而形寖大秋冬之
交稻梁已足各腹芒走江俗呼爲藥蟹最號肥美由江
而納其芒於海中之魁遇氷雪則自伏淤澱不可得矣
　寧波府志蠞俗呼爲蟹經霜則有赤膏俗呼母蟹亦
曰赤蟹無膏曰白蟹有子者曰子蟹本草以蟹性敗漆
燒之致䑕　名物通石蟹生崖州榆林港内半里許土
極細膩最寒蟹入則不能運動片時成石矣相傳置於
几案能明目　一統志臨川水在崖州東一百三十里
唐以此水名縣中產石蟹漁人採之初頗軟出水堅硬
如石　本草綱目殻闊多黄者名䘂生南海中螯甚銳
斷物如芟刈也　水族加恩簿多黄尉權行尺一令南
寵(謂䘂/也)截然居海天付巨材宜授黄城監逺珍侯　戒
菴漫筆千人揑似蟹大如錢殻甚堅壯夫極力掜之不
死俗言千人掜不死因以爲名　松陵集注𤨏􁫖似蜯
有一小蟹在腹中爲𤨏􁫖出求食蟹或不至𤨏􁫖餒死
　博物志南海有水蟲名蒯(述異記/作筯)蛤之𩔖也其中有
小蟹大如榆莢蒯開甲食則蟹亦出食蒯合甲蟹亦還
入爲蒯取以歸始終死不相離　嶺表錄異海鏡廣人
呼爲膏葉盤兩片合以成形殻圓中甚瑩滑白照如雲
母光内有少肉如蚌胎腹中有紅蟹子其小如黄豆而
螯足具海鏡饑則蟹出拾食蟹飽歸腹海鏡亦飽或迫
之以火則蟹子走出離腸腹立斃或生剖之有蟹子活
在腹中逡巡亦斃　傅嘉祐蟹論呂亢守台州命工作
蟹圖凡十二種一曰蝤蛑二曰撥棹三曰擁劒四曰彭
螖五曰竭朴六曰沙狗七曰望潮八曰倚望九曰石蜠
十曰􁈡江十一曰蘆虎十二曰蟛蜞　酉陽雜俎蝤蛑
大者長尺餘兩螯至彊八月能與虎鬭虎不如隨大潮
退殻一退一長　蟹論蝤蛑乃蟹之巨者兩螯大而有
細毛如苔八足亦皆有㣲毛　閩部疏蟹之别種曰蝤
蛑吾地名黄甲此名海蟳特多此種而蟹乃為異狀不
中食此又一種非眞蟹也　水族加恩簿以爾專盤處
士甲藏用(謂蝤/蛑也)素稱䘂副衆許蟹師宜授爽國公圓珍
巨美功臣　五雜組閩中蝤蛑大者如斗俗名曰蟳其
螯至強能殺人捕之者伸手石罅中爲其所鉗牢不可
脫一遇潮至便致淹没即至小者亦鉗人出血其肉肥
大於蟹而味不及也　雨航雜錄蟳乃蝤蛑之大者兩
螯無毛　閩部疏海中蟳有冬春間生者蝤蛑𩔖也而
色瑪瑙斗殻作狰獰斑斕盡似虎頭土人名之曰虎蟳
　五雜組虎蟳他方之人多取爲玩器而其味彌不及
矣　蟹論撥棹子狀如蝤蛑螯足無毛後兩小足薄而
微闊然亦頗異其大如升南人皆呼爲蟹八月間盛出
人採之與人鬭其螯甚巨往往能害人　庶物異名疏
嶺南以蟹爲撥棹子以後脚如棹也　吳都賦注擁劍
蟹屬也從廣二尺許有爪其一螯偏大大者如人大指
長二寸餘常忌䕶之如珍寶其利如劍故曰擁劍其一
螯尤細主取食　顔氏家訓異物志云擁劍狀如蟹何
遜詩云躍魚如擁劍是不分魚蟹也　大業拾遺吳郡
獻蜜擁劍四甕　埤雅擁劍一名桀步一螯極小以大
者鬭小者食　格物論一螯大一螯小者名擁劍一名
執火以其螯赤故也　古今注蟚蚎小蟹也生海塗中
食土　爾雅螖蠌小者蟧註即蟚螖似蟹而小　蟹譜
蟚蚎者二三月盛出於海塗吳俗尤所嗜尚歳或不至
則指爲禁烟謂非佳節也今之通泰其𩔖實繁　蟹論
蟛螖螯微毛足無毛以鹽藏而貨於市　北户錄有毛
者曰蟛蜞無毛者爲蟛螖堪食俗呼蟛􁥦訛耳　搜神
記蟛􁥦蟹也嘗通夢於人自稱長卿今臨海人多以長
卿呼之　山堂肆考蟛螖一名彭越舊傳漢醢彭越賜
九江王布布不知而食俄覺而哇出於江中化爲蟹似
蟛蜞而小無毛穴居易取　搜神記晉太康四年㑹稽
蟛螖化爲䑕食稻　酉陽雜俎有一種名數丸狀似蟛
螖海上競取土作丸滿三百而潮已至矣故名數丸舟
人每以爲候一名沙丸　正字通似蟛螖可食薄殻而
小曰螠　臨海異物志竭朴大蟛螖也殻黒斑有文章
螯正赤常以大螯障目小螯取食　嶺表錄異竭朴以
大螯捉食小螯分自食　蟹論沙狗似蟛螖壤沙爲穴
見人則走屈折易道不可得　雨航雜錄沙狗穴沙中
或曰沙鉤從沙中鉤取之也味甚美　正字通南海小
蟹未出沙土者曰沙裏蟹俗呼爲沙狗　蟹論望潮殻
白色居則背坎外向潮欲來皆出坎舉螯如望不失常
期　庶物異名疏招潮子蟹之小者見海物異名記一
名望潮　異魚贊蟹有招潮遡月而翹背向不失與潮
相招􁁉物有知云誰之敎　事物紺珠倚望大如蟛螖
居常東西顧睨行不四五步又舉兩螯以足起望惟入
穴乃止石碅(音/窘)大於常蟹八足殻赤狀若鵝卵　郭璞
江賦注􁈡(音/流)江似蟹而小有十二脚　蟹論􁈡江如蟹
兩螯足極小堅如石不可食蘆虎似蟛蜞正赤不可食
蟛蜞大於螖小於常蟹　世說晉蔡謨初渡江見蟛蜞
曰蟹有八足加以二螯烹食之旣食吐下方知非蟹謝
尚曰卿讀爾雅不熟幾爲勸學誤註大戴禮勸學篇云
蟹二螯八足非蛇蟺之穴無所寄託者用心躁也　蟹
譜有同蟛􁥦差大而毛好耕穴田畝中謂之蟛蜞毒不
可食多生於陂塘溝港穢雜之地毎因雨則瀕海之家
列陣而上塡砌緣屋驅之不去　樹萱錄王吉夢一蟛
蜞在都亭作人語曰我翌日當舎此吉覺異之使人候
於都亭司馬長卿至吉曰此人文章横行一世天下因
呼蟛蜞爲長卿卓文君一生不食蟛蜞
　　　鰕
總論　山堂肆考鰕多鬚善游好躍其字从假蓋以水
母假之而動也　正字通鰕溪澤江海皆有之磔須鉞
鼻背有斷節尾有硬鱗多足好躍腸屬腦子在腹外
嶺表錄異鰕多歳荒鰕一名沙虹小者如䑕婦大者如
螻蛄　老學菴筆記吳人謂杜宇爲謝豹杜宇初嗁時
漁人得鰕亦曰謝豹　水族加恩簿玉德公季遐(謂鰕/魁)
純潔内含爽妙外濟可清綃内相頡羮郡王　事物紺
珠鰕名長鬚公又虎頭公曲身小子　清異錄韋巨源
上燒尾食有光明鰕炙生鰕則可用　七脩𩔖藁予一
夕見地中有如燭煤者數十以火視之乃日間所食海
鰕殻也　酉陽雜俎有士人泛海至一處問之曰長鬚
國也其王以公主妻之主亦有鬚士人賦詩曰花無葉
不姸女有鬚亦醜乃羣鰕所聚也
名𩔖　金樓子舜攝天子有援耳貫胸之民來獻珠鰕
　番禺記廣中邕容道常有鰕隨雨至謂之天鰕人取
􁁜之不取亦化蓋爲海風攝至者　本草嶺南有天鰕
蟲大如蟻秋社後羣墮水中化爲鰕人以作鮓食　鳥
獸續考神鰕天聖元年州漁人得之海中長三尺餘前
二鉗二寸許末有紅鬚尺餘首如數升器若繪畫狀雙
目十二足文如虎豹大率五彩皆具而狀魁梧尤異中
使吳仲華繪其𧰼以聞詔改名神鰕晏元獻公賦其事
　閩部疏海味泉漳間最竒者有龍鰕置盤中猶蠕動
長可一尺許其鬚四繚長半其身目睛突出上隱起二
角負介昻藏體似小龍尾後吐紅子色奪橊花眞竒種
也　泉南雜志鰕有長一二尺者名龍鰕肉實有味人
家掏空其殻如船燈挂佛前　五雜組龍鰕大者重二
十餘斤鬚三尺餘可爲杖　爾雅疏鰕大者出海中長
二三丈鬚長數尺今青州呼鰕魚爲鰝　楊愼外集爾
雅以鰝爲大鰕游行則𥪡其鬐高於水面故其字從高
鬚長數尺可爲簾也　海南雜志商舶見波中雙檣遙
漾高可十餘丈意其爲舟老長年曰非舟此海鰕乗霽
曝雙鬚也　嶺表錄海鰕皮殻嫩紅色腦殻與前兩脚
有鉗者色如朱土人多製爲杯謂之鰕杯亦有以其鬚
爲簪杖者　王隱晉書吳復置廣州以南陽滕修爲刺
史或語修鰕長一丈修不信其人後故至東海取鰕鬚
長四五尺封以示修修乃服　嶺南錄異劉恂者曾登
海舶見二巨鰕殻頭尾鉗足具全各七八尺首占其一
分觜尖利如鋒刅觜上有鬚如紅筯各長二三尺雙脚
有鉗鉗麤如人大指長二尺餘上有芒刺如薔薇枝赤
而銛硬手不可觸腦殻烘透彎環尺餘何止於盃盂也
　洞㝠記有丹鰕長十丈鬚長八尺有兩翅其鼻如鋸
載紫桂之林以鬚纒身急流以爲栖息之處馬丹嘗折
鰕鬚爲杖後棄杖而飛鬚化爲丹亦在海傍　北户錄
紅鰕出潮州番州南巴縣大者長二尺土人多理爲盃
或釦以白金轉相餉遺　正字通今閩中有五色鰕兩
兩乾之謂之對鰕一曰以雌雄爲對　爾雅翼梅鰕梅
雨時有之蘆鰕青色相傳蘆葦所變白鰕青鰕各以其
色泥鰕相傳稻花變成多在田泥中一名苗鰕又海中
有鰕姑狀如蜈蚣云管鰕　祝允明野記言公牒列海
味名有強鰕水精鰕􁀙白鰕紅芒鰕蝶肚鰕　侯鯖錄
鰕狀如蜈蚣而擁楯者名鰕公小而緊身無肉者名鰕
狗　南越志鰕䱜長五丈尾似鰕
　　　螺(蠃蠡同/)　(附寄居/)
總論　易離爲蠃(剛在/外也)　風俗通公輸般見蠡出頭潛
以足畫之蠡引閉其户終不可開因效之設於門户欲
使閉藏當如此固密也　楊愼外集螺色白磨之則紫
文生　搜神記福州謝端釣於江上𫉬一巨螺大如斗
置之於家出歸則飲食盈案端潛伺之有一好女子具
饌於室執而問之曰吾螺女水神也天帝憫君孤孑遣
爲具食君已悉我當去乃畱空螺曰君有所求當取於
其中因出門不復見後端有乏探螺皆如意傳數世猶
在號江曰螺女江洲曰螺女洲廟曰螺女廟其地在䖍
州西南　原化記義興吳堪爲縣吏家臨荆溪忽得大
螺已而化女子號螺婦縣令聞而求之堪不從乃以事
虐堪曰今要蝦䗫毛鬼臂二物不𫉬致罪堪語螺婦即
致之
詳𩔖　山堂肆考螺種最多有砑螺珠螺梭螺泥螺白
螺或生田澤或生海塗或生巖石上　華夷鳥獸考殻
尖長者曰鑽螺有刺曰刺螺又有拳螺劍螺斑螺丁螺
　爾雅郭註螺大者如斗出日南漲海中可以爲酒杯
疏其小者名蜬　陸詩註南人目螺之有文者曰雲螺
用以酌酒　南州異物志扶南海有大螺如甌從邊直
旁截破因成杯形或合而用之螺體蜿蜒委曲酒在内
自注傾覆終不盡以伺誤相罰爲樂　嶺表錄異鸚鵡
螺旋尖處屈而咮如鸚鵡觜故以此名殻上青綠斑大
者可受二升殻内光瑩如雲母裝爲酒杯竒而可翫
南州異物志鸚鵡螺狀如覆杯頭如鳥頭向其腹視似
鸚鵡故以爲名肉離殻出食飽則還殻中若爲魚所食
殻乃浮出人所得質白而紫文如鳥形與觴無異故因
其𧰼鳥爲作兩目兩翼也　異苑鸚鵡螺脱殻而遊朝
出則有蟲𩔖如蜘蛛入其殻中螺夕還則此蟲出庾闡
所謂鸚鵡内遊寄居負殻者也　海槎餘錄鸚鵡杯即
海螺産於文昌海面頭淡青色身白色周遭間赤色數
稜好事者用金廂飾凡頭脛足翅俱備置之几案亦異
常耳　異物志蒼鷹螺江東人以爲椀　嶺表錄異紅
螺大小亦𩔖鸚鵡螺殻薄而紅亦堪爲酒器刳小螺爲
足綴以膠漆尤可佳尚也　幽明錄武帝幸瓠子河聞
水底有絃歌之聲有老翁出獻帝一紫螺殻中有物狀
如牛脂　拾遺記蓬萊山一名防丘亦名雲來有大螺
名躶步負其殻露行冷則復入其殻生卵著石上則軟
取之則堅　彚苑詳註蓼螺味辛如蓼紫貝螺紫色有
斑文鈿螺光彩可飾鏡背　事物紺珠甲香一名香螺
大者如甌面青黄殻岨有刺長四五寸合衆香更芳獨
燒則臭　本草螺甲出雲南者如掌取靨燒灰合香者
多用之　雲烟過眼錄長生螺數枚置之醋中則活
傅肱蟹譜海中有小螺以其味辛謂之辣螺可食至二
三月間多化爲蟛螖今人有得螯跪半成而尚畱殻中
者此其證也　事物原始僧家用海螺以供法器亦日
南海中所産也　山堂肆考田螺形圓底銳大者如梨
橘小者如梅李其性大寒秋冬多有水蛭入黶中須去
之方可食　事物紺珠青螺如田螺而大磨去粗皮翠
色可琢器　事物原始鬼螺全似蝸牛而黄小雨後好
緣桑上東坡云升高不知回竟作黏壁枯　山堂肆考
海螄螺生海塗中有人見其羣變爲䖟飛去或云此螺
能髙跳丈許蓋遷其處也　水族加恩簿惟爾田青(謂/螺)
(螄/也)微藏淺味無所取材世或烹調以爲怪品今授具體
郎
寄居　草木子寄居一名寄生殻如蝸而一頭小蟹一
頭螺蛤小蟹寄在螺殻間常候螺開出食螺欲合遽入
殻中　酉陽雜俎寄居之蟲如螺而有脚形似蜘蛛本
無殻入空螺殻中載以行觸之縮定如螺閉户也火炙
之乃走始知其寄居也　閩部疏寄生最竒海上枯蠃
致存者寄生其中載之而行形味似鰕細視之有四足
兩螯又似蟹𩔖得之者不煩剔取曵之即出以肉不附
也炒食之味亦脆美
　　　蚌(附珧/  蟶)
總論　易離爲蚌　埤雅蚌孚乳以秋蚌聞雷聲則􁁜
其孕珠若懐姙然故謂之珠胎與月盈朒淮南子所謂
日至而麋鹿角解月死而螺蚌膲者也一名蜃　文心
雕龍蚌病成珠　唐新語唐麟德中封禪用取明水李
敬眞曾八九月取蛤蚌一尺三寸者依法試之至半夜
得水四五升　清波雜志江南徐知諤嘗得畫牛一軸
晝則嚙草欄外夜則歸臥欄中僧錄贊寧曰南倭海水
或減則灘磧微露倭人拾方諸蚌腊中有餘淚數滴得
之和色著物則晝隱而夜顯沃焦山時或風撓飄擊急
有石落海岸得之滴水摩色染物則晝顯而夜晦諸學
士皆以爲無稽寧曰見張騫海外異物記　夷事略晏
陀蠻以蚌甲爲兵　三國典略周天和元年夏齊冀州
人於蚌蛤中得瑤環一雙　老學菴筆記處士李璞居
壽春一日登樓見淮灘雷雨中一龍騰起雨霽行灘上
得一蚌頗大偶拾視之其中有龍蟠之迹宛然鱗鬛爪
角悉具　輿地紀勝湘水中有穴名太濩有兩蚌大如
車輪　岳陽風土記洞庭湖中舊有巨蚌其大如片帆
夜深側立一殻乗風往來烟波間中吐巨珠與月相射
漁者取之終不可得近久不見　五雜組吳陳湖傍有
巨潭中産老蚌其大如船一日張口灘畔有浣衣婦以
爲沉船也蹴之蚌閉口而没婦爲驚仆嘗有龍來取其
珠蚌與鬬三晝夜風濤大作龍爪蚌於空中高數丈復
墜竟無如之何景泰七年冬河氷盡合蚌自湖西南而
出氷皆摧破堆壅兩岸如積雪然以後遂不知所之矣
名𩔖　爾雅蚌含漿註蚌即蜃也疏説文云蜃屬謂老
産珠者也一名蚌一名含漿　徐充南方記珠蚌殻長
三寸在漲海中　拾遺記燕昭王時有黑蚌飛翔去來
於五岳之上昔黄帝時霧成子遊寒山得黑蚌於髙崖
故知黑蚌能飛矣此蚌千歳一生珠　大業拾遺錄南
方林邑有大蚌盈車明珠至寸不以爲貴國人不採
東坡問荅錄佛印臨澗掬水怡然忘機坡詰之荅曰聞
此中有花紋小蚌可愛欲得數枚置之盆池間以供閒
玩　天中記説文云鮚蚌也漢律㑹稽獻鮚醬二升漢
書註鄞有鮚埼亭師古曰鮚音結蚌也長一寸廣二分
有一小蟹在其腹中埼曲岸也其中多鮚故以名亭
爾雅疏蜌一名螷蚌屬也說文云脩爲螷圓爲􁎡郭云
今江東呼蚌長而狹者爲螷其肉可爲醢
珧　爾雅蜃小者珧註珧玊珧即小蚌　通志昆蟲略
玊珧可飾佩刀削詩傳云天子玊琫而珧珌是也山海
經激女水中多蜃珧今廣州東南道極多人取以摩作
棊子鬻之　正字通珧蜃屬形似蚌殻中肉柱長寸許
俗謂之江珧柱本草一名玉珧一名海月又名馬頰馬
甲廣州謂之角帶子　萬震海物異名記江瑤柱厥甲
美如瑤玊肉柱膚寸名江瑤柱　紺珠江珧柱一名楊
妃舌　隣幾雜誌四明海物江瑤柱第一青鰕次之介
甫云瑤字當作珧柱即如蛤蜊柱即韓文公所謂馬甲
柱也二物無海腥氣　藝苑巵言奉化四月南風乍起
江瑤或日再上可得三四百枚或連歳不上如蚌而稍
大中肉腥而韌不中口僅四肉牙佳耳長可寸許員半
之白如珂雪以嫩雞汁熟過之一沸即起稍久則味盡
矣甘鮮脆美此所謂柱也　水族加恩簿咨爾獨步王
江殊(謂江/瑤也)鼎鼐仙姿瓊瑤紺體天賦巨美時稱絶佳宜
以流碧郡爲靈淵國追號玊柱仙君稱海珍元年
蟶　正字通蟶小蚌生海泥中長二三寸大如指似􁔆
蜆閩粤人以田種之謂之蟶田呼其肉爲蟶腸　山堂
肆考蟶穴居似馬刀而殻薄其性甚寒能消渴　藝苑
巵言海味龜脚蟶次之
　　　蜃
大戴禮十一月雉入淮爲蜃蜃蒲盧也　周禮鬯人掌
四方山川用蜃器注器以蜃灰飾之令白者鄭謂之义
灰以义刺泥中搏取得蜃而名　周禮地官掌蜃共堙
壙之蜃註未施槨前施蜃灰棺下禦濕也(以上蜃/爲蛤𩔖)　海
物異名記蜃布泥有疆界其蒸氣也爲樓　埤雅蜃形
如蛇而大腰以下鱗盡逆一曰狀似螭龍有耳有角背
鬛作紅色嘘氣成樓臺望之丹碧隱然如在烟霧高鳥
倦飛就之以息喜且至氣輒吸之而下今俗謂之蜃樓
將雨即見史記曰海旁蜃氣成樓臺是也世云雉與蛇
交而生蜃得其脂和蠟爲燭香聞百步烟出其上皆成
樓閣之狀矣　太平廣記歙州歙縣黄墩湖有蜃嘗爲
呂湖蜃所鬬湖之近村有程靈洗者好勇善射夢蜃告
之曰吾甚爲呂湖蜃所厄明日又來君能助吾必厚報
束白練者吾也明日與村少年鼓噪於湖邊須臾波濤
湧激聲似雷霆見二牛相馳其一甚困而腹肋皆白靈
洗彎弓助之正中後蜃歸呂湖未到而斃　合璧事𩔖
蜃精化爲美少年以珍寶財貨數萬娶潭州刺史賈至
女眞君求見賈使君謂曰聞君有貴壻愼郎乃蛟蜃老
魅焉敢遁形蜃精復變本形爲吏所殺(以上蜃/爲蛟𩔖)　五雜
組爾雅曰蜃小者珧是以蜃爲蚌屬羅願曰蜃大蛤也
故海中車螯亦有謂之蜃者然古人蛟蜃同稱若蚌蛤
屬豈能變化爲人害據陸佃埤雅所云則蜃有二種而
海市蜃樓及許遜所誅愼郎者必非珧蛤明矣又雉入
大水爲蜃雉本蛇所化晉武庫中雉飛而得蛇蛻是也
則其入水爲蜃亦從其𩔖耳而羅氏以爲蛤屬俱誤也
(此以爲/二物)　七脩𩔖藁雉入大水爲蜃雉野雞鄭康成淮
南子高誘俱註蜃爲大蛤玊篇亦曰蜃大蛤也墨子又
曰蚌一名蜃蚌非蛤𩔖乎禮記之註曰蛟屬埤雅又以
蚌蜃各釋似非蛤𩔖然按本草車螯之條曰車螯是大
蛤一名蜃能吐氣成樓臺又嘗聞海中蜃氣成樓垣章
龜經曰蜃大者如車輪島嶼月間吐氣成樓與蛟龍同
也則知此爲蛤明矣况爾雅翼引周禮諸家辯蜃爲蛤
甚明禮記之註以謂雉由於蛇化之說故以雉子爲蜃
埤雅旣曰似蛇而大腰下盡逆鱗知之悉矣然復疑之
一曰狀似螭龍有耳有角則亦聞而識之不若本草章
龜經爲是即一物耳(此以爲/一物)
　　　蛤
總論　禮月令仲秋月雀入大水爲蛤　述異記淮水
中黄雀至秋化爲蛤至春復爲黄雀五百年化爲蜃蛤
　南越志凡蛤之屬開口聞雷鳴不復閉口　酉陽雜
俎蛤蜊候風雨能以殻爲翅飛　博物志東海有蛤鳥
常啖之其肉消盡殻起浮出更薄在沙中岸邊潮水往
來碏薄蕩白如雪入藥最精勝採取自死者　古今注
鳧鴈嘗在湖邊沙上食沙石悉皆銷爛惟食蛤不消隨
糞而出用以爲藥倍勝常者　文昌雜錄少監孫莘老
莊居在高郵湖邊嘗一夕隂晦湖中珠見微有光彩俄
而光明如月隂霧中人面相覩忽見蚌蛤如蘆席大一
殻浮水上一殻如張帆狀其疾如風舟子航小艇競逐
之終不可及既逺乃没　北史有人患脚跟腫痛諸醫
莫能識之徐之才曰蛤精疾也因乗船入海每垂脚水
中疾者曰實曾如此之才爲剖得蛤子二大如榆莢
酉陽雜俎隋帝嗜蛤所食必兼蛤味逾數千萬矣忽有
一蛤椎撃如舊帝異之安置几上乙夜有光及明肉自
脫中有一佛二菩薩像帝悲悔誓不食蛤　天中記開
寶六年漢陽軍獻蛤有文隱起成龍長五寸許金色鱗
甲皎然　杜陽雜編唐文宗好食蛤蜊一日左右方盈
盤而進中有擘之不裂者上疑其異乃㷊香祝之俄頃
自開中有二人形眉端秀體質悉備螺髻瓔珞足履菡
萏謂之菩薩上遂置之於金粟檀香合以玊屑覆之賜
興善寺令致敬禮　續聞見近錄京師舊未嘗食蜆蛤
自錢司空始又以蛤蜊爲醬於是海錯悉鹽以走四方
　清異錄韋巨源上燒尾食有冷蟾兒羮(冷蛤/蜊)　水族
加恩簿合州刺史仲扄(謂蛤/蜊也)重負雙宅閉藏不發旣命
之爲含津令陞之爲慤誠君矣粉身功大償之實難宜
授紫暉將軍甘鬆左右丞試甘圓内史
詳𩔖　漢武内傳西王母曰仙藥次有白水靈蛤　飛
燕外傳眞臘夷獻萬年蛤光彩若月照人亡妍醜皆美
艷帝以蛤賜后后以蛤妝五成金霞帳帳中常若滿月
　彚苑詳註番禺每大雷大蛤從空而下名天蛤　說
文蛤有三皆生於海蛤蠣千歳鳥所化也海蛤百歳鷰
所化也魁蛤一名復累老服翼所化　本草經文蛤表
有文又曰馬刀一曰名蛤小紫斑者曰文蛤兩頭尖者
曰齊蛤　事物原始馬刀一名馬蛤生江海中長六七
寸肉似蚌今人多不識之似今之蝏䗒京師謂之􁥔岸
河中呼爲􁔆䗯大抵蛤蜊蜆皆相𩔖也又一種名游波
極𩔖海蛤其黄蛤殻色俱黄細小而長狀如小蚌人欲
覓之鋤於泥塗之中得之其味極美不能多得鄞慈二
縣無此不欵上賓　雨航雜錄西施舌一名沙蛤大小
似車螯而殻自肉中突出長可二寸如舌是物海燕所
化久復爲燕其性熱　閩部疏海錯出東四郡者以西
施舌爲第一蠣房次之西施舌本名車蛤以美見諡出
長樂澚中　泉南雜志西施舌殻似蛤而長外色若水
蚌殻内色如孔翠肉白似乳形酷肖舌闊約大指長及
二寸味極鮮美無可與方舌本有數肉條如鬚然是其
飲處　庶物異名疏方諸大蛤也一名隂燧淮南子方
諸見月則津而爲水摩拭令熱向皎月下則生數滴一
曰銅盤受之下數石　海物異名記蜜丁魁蛤之子也
　興化府志朗晃蛤蜊𩔖但形厚而脣黑耳此物食沙
故肉多沙　本草拾遺擔羅蛤𩔖生新羅國　臨海志
蘆雉似蛤蜊殻小薄耳　雨航雜錄􁔆䗯似小蛤而長
匾殻有毛是物行有前無却　本草海月南海水沫所
化煮時猶變爲水似半月因以名之海蛤𩔖也　雨航
雜錄海月大如鏡白色正圓其柱如搔頭土人鱗次之
爲天窗
　　　車螯
本草車螯是大蛤一名蜃　正字通車螯海蛤也殻色
紫有斑㸃肉可食俗譌呼昌娥　謝靈運答弟書前月
十二日至永嘉郡蠣不如鄞縣車螯亦不如北海　水
族加恩簿杜口中郎將白中隱(謂車/螯也)負乃厚德韜其雅
姿可含珍大元帥豐甘上柱國兼脆尹　臨海水土記
似車螯而角不正者曰移角殻薄者曰姑勞小者曰羊
蹄出羅江
　　　牡蠣
本草牡蠣一名蠣蛤一名牡蛤陶隱居云是百歳雕所
化此物附石而生磈礧相連如房故名蠣房一名蠔山
晉安人呼爲蠔莆初生海邊才如拳石四面漸長有一
二丈者嶄巖如山每一房内有蠔肉一塊肉之大小隨
房所生大房如馬蹄小者如人指面每潮來則諸房皆
開有小蟲入則合之以充腹海人取之皆鑿房以烈火
逼開之挑取其肉趂墟市以易醑　南越志南山謂蠣
爲蠔甲爲牡蠣合澗洲圓蠣土人重之語曰得合澗一
蠔雖不足豪亦可以高　雨航雜錄漁者於海淺處植
竹扈竹入水纍纍而生斫取之名曰竹蠣文𨕖𤣥蠣磈
磥而碨䃁注云長七尺形如馬蹄又謂梅花蠣是物除
熱𥙷傷澀精益血土人用以爲醬曰蠣黄醬樂清縣新
溪口有蠣嶼方圓數十畝四面皆蠣其味偏好　閩部
疏蠣房雖介屬附石乃生得海潮而活凡海濱無石山
溪無潮處皆不生余過莆迎仙寨橋時潮方落兒童羣
下皆就石間剔取肉去殻連石不可動或畱之仍能生
其生半與石俱情在有無之間殆非蛤蚌比也　酉陽
雜俎牡蠣言牡非謂雄也介蟲中惟牡蠣是鹹水結成
也　庶物異名疏道家方以左顧爲雄故名牡蠣右顧
是牝蠣或以頭尖爲左顧陳藏器云天生萬物皆有牝
牡惟是鹹水結成塊然不動隂陽之道何從而生且如
牡丹豈有牝丹乎此物無目更無顧盼然南州志蠣房
贊曰海曲蠣房或名蠔山睂渠磊砢牝牡異斑肉曰蠣
黄醰味海蠻按此則誠有牝蠣以斑别矣　清暑筆談
東坡在海南食蠔而美貽書叔黨曰無令中朝士大夫
知恐争謀南徙以分此味　石藥爾雅牡蠣一名石雲
慈　水族加恩簿房叔化(謂牡/蠣也)粉厠湯丸裹䕶丹器可
授豪山太守　異物志古賁灰牡蠣殻也　五雜組蠣
不惟味佳亦有益於人其殻堪燒作粉殊勝石灰也
泉南雜志泉無石灰燒蠣房爲之堅白細膩經久不脫
　　　鰒魚
三蒼郭璞註鰒狀似蛤偏著石　後漢伏隆傳張步遣
使獻鰒魚　後山談叢石决明登人謂之鰒魚明人謂
之九孔螺　草木子石决明海中大螺也生南海崖石
上海人泅水取之乗其不知用手一撈則得當其覺知
雖斧鑿亦不得也　山堂肆考鰒殻開合於海潮中其
殻光明可愛　續博物志陶隱居云鰒魚甲大者如手
明耀五色内亦含珠　郭璞石决明贊鰒似蛤無鱗有
殻一面附石細孔雜雜或七或八　南史時淮北屬江
南無復鰒魚或有間關得至者一枚直錢數千　五雜
組北地珍鰒魚每枚三錢漢王莽啗鰒魚憑几不復睡
後漢吳良爲郡吏不阿太守賜良鰒魚百枚則古人已
重之矣鰒音樸入聲今人讀作鮑非也韻譜云一名石
决明一殻如笠黏石上閩中亦有之但差小耳
　　　蚶(附蜆/)
爾雅魁陸註本草云魁狀如海蛤圓而厚外有理縱横
即今之蚶也疏按本草蟲魚部云魁蛤一名魁陸生東
海正圓兩頭空表有文陶隱居注云形似紡軖小狹長
外有縱横文理云是老蝙蝠化爲者是也又一名蚶
嶺表錄異瓦屋子蓋蚌蛤之𩔖也南中舊呼爲蚶子頃
因盧鈞尚書作鎭遂改爲瓦屋子以其殻上有稜如瓦
壠故以此名焉殻中有肉紫色而滿腹廣人尤重之多
燒以薦酒俗呼爲天臠炙食多即壅氣背膊煩疼未測
其性也　五雜組蚶大者如斗可爲香爐蚌大者如箕
此皆海濱人習見不足爲異也　郭璞江賦洪蚶專車
　臨海異物志蚶之大者徑四寸肉味佳今浙東以近
海田種之謂之蚶田　後山談叢蚶子益血蓋蛤屬惟
蚶有血　藝苑巵言海味寧波酒蚶爲最　泉南雜志
蚶大而肥鮮美特異雜俎云鼎俎之味有蚶醬
蜆　本草蜆冷無毒小於蛤蜊生淡泊沙水中　隋書
劉臻好啖蜆以父諱顯音同蜆呼蜆爲扁螺
　　　諸介族
周書王㑹成王時封人獻䘏䘏若龜而喙長　物𩔖相
感志蝞出南海而寄生龜殻中食之能益人顔色其蟲
出如蝦也　水經注疎水中有物如三四歳小兒鱗甲
如鯪鯉射不可入好在磧上自曝膝頭似虎掌爪常没
入水中出膝頭小兒不知欲取弄戲便殺人人有生得
者摘其臯厭可以小使名爲水虎也　湘烟錄孫汝徴
云臯厭者水虎之勢也可爲媚藥善使内也　霏雪錄
海中有甲物如扇其文如瓦屋惟三月三日潮盡乃出
名海扇一名車渠作杯盛酒過滿不溢　臨海水土物
志越王形似􁔆殻赤尾而有人爪　興化府志空豸俗
呼空大又云泥星其殻極薄其肉極輕虚如水沫　本
草介蟲部海燕出東海大一寸狀扁面員背青黑色腹
白脆似海螵蛸口在腹下有五足不知頭尾生時體耎
死即乾脆治隂雨𤼵損傷痛煮汁服取汗愈　本草淡菜
一名殻菜似馬刀而厚生東海崖上肉如人牝故又名
海牝肉大者生珠肉中有毛肉有紅白二種性温能𥙷
五臟理腰脚益陽事一名東海夫人　㑹稽志吐鐵歳
時銜以沙沙黑似鐵至桃花時鐵始盡吐　泉南雜志
北方謂泥磚曰土坏晉江有介屬亦曰土坏綠殻白尾
其旁有毛　山堂肆考海􁴕筐石决明之𩔖也但决明
堅而此物殻甚脆易碎背多􁋌瘰如蟾皮蒼黑色中有
肉兩頭軟出其肉兩頭穿小兒取其殻以爲戲其形圓
而稍扁如􁴕筐故名　南越志石􁗻形如龜脚生海中
石上得春雨則生花花似草華一名石鮭　通雅紫蜐
紫虈即今仙人掌　丹鉛總錄荀子東海有紫結魚鹽
紫結即石􁗻也一名紫􁯫蚌蛤𩔖也春而𤼵華文𨕖所
謂石􁗻應節而揚葩是也王維送元中丞詩去問珠官
俗來經石􁗻春􁯫或作虈非　海槎餘錄相思子生於
海中如螺之狀而中實若石焉大比荳粒好事者藏置
篋笥積歳不壞亦不轉動若置醋一盂試投其中遂移
動盤旋不已亦一竒物也　閩部疏莆田青山海濱産
小白石狀似杏仁而擘兩瓣腹有文如蟲貯之醯碟中
兩石離立相對須臾能自動兩相迎合名之曰雌雄石
亦曰相思曾得四瓣試之果爾惟醯則易行他物則否
竟不解所以志所不載也
　　　諸水族
臨海異物志土肉正黑如小兒臂長大五寸中有腸無
目有三十足如釵股大者一頭長尺餘　本草土肉可
炙食李時珍曰此蟲魚之屬與土精名封同𩔖　寧波
府志沙噀塊然一物如牛馬腸臟頭長可五六寸許胖
軟如水蟲無首無尾無目無皮骨但能蠕動觸之則縮
小如桃栗徐復擁腫土人以沙盆揉去其涎腥雜五辣
煮之脆美爲上味　嶺表錄異沙筯生海岸沙中春時
吐苗其心苦骨白且勁可爲酒籌俗呼塗釵　酉陽雜
俎南海有水族前左脚長前右脚短口在脇旁背上常
以左脚捉物置於右脚右脚中有齒嚙之方内於口大
三尺餘其聲术术南人呼爲海术　庶物異名疏陽遂
足背青黑腹下黄白有五足長短大小皆等不知頭尾
所在生時體軟死即乾脆　雨航雜錄石勃卒形短圓
三寸長四寸身赤腹泡急其形勃卒故名一名來魚或
曰石屑入水所化　五侯鯖陵龍黄身四足形短尾長
有鱗無角南越佳羞見者競逐　本草魚虎有毒背上
刺著人如蛇咬皮如蝟有刺頭如虎生南海亦有變爲
虎者
　格致鏡原卷九十五
欽定四庫全書
　格致鏡原卷九十六　　　大學士陳元龍撰
　　昆蟲𩔖(一/)
　　　總
爾雅有足謂之蟲無足謂之豸　漢五行志蟲豸之𩔖
謂之孽　漢成帝紀草木昆蟲咸得其所師古注昆衆
也昆蟲言衆蟲也又許愼云二蟲爲䖵讀與昆同謂蟲
之總名兩義竝通而鄭康成以昆蟲爲明蟲失之矣
説文風動蟲生故蟲八日而化　小史集雅化生者眼
無竅　周禮外骨内骨郤行仄行連行紆行以脰鳴者
以注鳴者以旁鳴者以翼鳴者以股鳴者以胷鳴者謂
之小蟲之屬以爲雕琢注脰鳴鼃黽屬注鳴精列屬旁
鳴蜩蜺屬翼鳴發皇屬股鳴蜙蝑屬胷鳴蠑螈屬　莊
子喘耎之蟲肖翹之物莫不適其性　酉陽雜俎食葉
者有絲食土者不息食而不飲者𧖟飲而不食者蟬不
飲不食者蜉蝣　周禮秋官壺涿氏掌除水蟲注壺瓦
鼓涿擊也擊瓦鼓以驚水蟲也
　　　𧖟(附金𧖟/)
總論　𧖟書𧖟爲龍精　荀况𧖟賦此夫身女好而頭
馬首者與屢化而不夀者與善壯而拙老者與有父母
而無牝牡者與冬伏而夏游食桑而吐絲前亂而後治
夏生而惡暑喜濕而惡雨蛹以爲母蛾以爲父三俯三
起事乃大已夫是之謂𧖟　東方朔别傳𧖟之狀喙呥
呥𩔖馬色斑斑𩔖虎　皇圖要覽伏羲化𧖟爲絲黄帝
元妃西陵氏始養𧖟　舊漢儀今𧖟神曰菀窳婦人寓
氏公主凡二人　𧖟經菀窳婦人先𧖟者也蜀有𧖟女
馬頭娘歴代所祭不同今世俗謂𧖟爲女兒者是古之
遺言也　搜神記太古氏有人逺征家有一女并馬一
匹女思父乃戲馬云能爲迎我父吾將嫁汝馬絶韁而
去至父所父乘之而還馬後見女輙怒而奮擊父怪之
密問女女以告父父屠馬曬皮於庭女至皮所以足䠞
之曰爾馬而欲人爲婦自取屠剝言未竟皮蹷然起卷
女而行父失女後於大桑樹枝間得女及皮盡化爲𧖟
績樹上蠒厚大異常鄰婦取養之其收數倍　穆希文
蟫史世𫝊𧖟乃馬化故背負馬跡蛻殻時頭如馬今人
祭馬頭娘名馬面菩薩即其神也　演繁露荀子𧖟賦
曰此夫身女好而頭馬首者歟今𧖟頭實不似馬而卿
乃云爾則𧖟爲馬𩔖古有其傳矣周禮禁原𧖟為妨馬
也今術家末僵𧖟塗博馬齒馬輙不能齕草則𧖟馬同
𩔖信矣　淮南王𧖟經周禮忌原𧖟歲再登非不利也
然王者法禁之謂其殘桑也然則夏𧖟最不宜多育
月令季春后妃齋戒享先𧖟而躬桑以勸𧖟事注先𧖟
天駟星也后妃躬桑率先天下也　禮祭儀三宫夫人
桑於公桑風戾以食之注𧖟畏濕惡水不欲見露氣風
戾之使燥也戾乾也　博物志𧖟陽物也惡水濕　黄
省曾𧖟經𧖟之性喜靜而惡喧故宜靜室喜煖而惡濕
故宜版室室靜可以避人聲之喧閙室密可以避南風
之吹襲室版可辟地氣之蒸鬱　白六帖古者天子諸
侯必有公桑𧖟室近川而爲之築宫仞有三尺棘牆而
外閉之　嵗時記呉縣王成夜見一人立宅東南角謂
成曰此地是君𧖟室我即地之神明日月半君宜作白
粥泛膏於上以祭我必當令君𧖟百倍言訖失所在成
如其言年年得𧖟也　雜五行書欲知𧖟善惡常以三
月三日天陰而無日不見雨𧖟大善　淮南子𧖟食而
不飲二十七日而化　𧖟書飼𧖟勿用雨露濕葉葢𧖟
性惡濕　埤雅今俗飼𧖟以葉灑之欲其匀厚　𧖟書
柘桑飼𧖟其絲作琴瑟弦清鳴響亮勝於凡絲逺矣
淮南子人食礬石而死𧖟食而不饑　博物志𧖟三化
先孕後交不交者亦産子子後者無眉目收采亦薄
豐寧傳𧖟退之後多爲乾腊貨之開元中春末兩京白
眼蜂如山市人以此卜絲帛之豐儉　本草𧖟皮亦曰
蛻一名馬明退一名佛退又𧖟屎名𧖟沙𧖟眠所退殻
名𧖟褪又名𧖟退　朝野僉載被𧖟齧者以甲蟲末傅
之　嵗時記今世人正月十五日作粥禱之加以肉覆
其上登屋食之呪曰登髙糜挾鼠腦欲來不來待我三
𧖟老則是爲𧖟逐鼠矣　清異録齊魯燕趙之種𧖟收
繭訖主𧖟者簪通花銀碗謝祠廟村野指爲女及第
天中記蜀人二月望日鬻𧖟器於市因作樂縱觀謂之
𧖟市　唐西域傳于闐初無𧖟丐鄰國不與其王乃求
婚女置𧖟帽絮中始有𧖟其女刻石約無殺𧖟俟蛾飛
盡乃治繭　山海經歐絲之野在跂踵國東一女子跪
據樹歐絲郭註噉桑吐絲𧖟𩔖也　傳燈録富那夜奢
昔爲昆舍利國王其國有一𩔖人如馬倮露王運神力
分身爲𧖟彼乃得衣王後復生中印度馬人感戀悲鳴
因號馬鳴大士
名𩔖　永嘉記郡有八𧖟一曰蚖珍𧖟三月績二曰柘
𧖟四月初績三曰蚖𧖟四月績四曰愛珍五月績五曰
愛𧖟六月末績六曰寒珍七月績七曰四出𧖟九月初
績八曰寒𧖟十月績凡𧖟再熟者皆曰珍珍子爲愛
癸辛雜志月直大火則浴其種今人以鹽水沃其種謂
之腌𧖟其𧖟爲上不浴者名火𧖟其𧖟次之　事物紺
珠起娘頭眠𧖟又巧娘最先熟𧖟　埤雅再𧖟謂之原
𧖟一名魏𧖟今以晩葉食之　方言秦晉謂之魏𧖟郭
註魏細也今轉爲二𧖟　癸辛雜志紅𧖟縁於枯桑其
繭不黄葢𧖟足於葉三俯三起二十七而𧖟已老則紅
故謂之紅𧖟以繭自衣亦謂之室　爾雅蟓桑繭(食桑/葉作)
(繭者即/今𧖟)雔由樗繭(食樗/葉者)棘繭(食棘/葉者)欒繭(食欒/葉者)蚖蕭繭(食/蕭)
(葉者皆/𧖟𩔖)　唐書南詔自曲靖州至滇池人水耕食𧖟以
柘𧖟生閲二旬而繭織錦縑精緻　事物紺珠楓𧖟楓
葉始生有蟲食葉如𧖟赤黒色四月吐絲光明如琴絃
海濱人取作釣緡出横州　吳録南陽郡一歲𧖟八績
　俞益期箋日南𧖟八熟繭軟而薄　唐書南蠻莊蹻
之裔正月𧖟生二月熟　拾遺記圓嶠山東海有冰𧖟
長七寸黒色有麟角以霜雪覆之作繭長一尺五色織
爲文錦入水不濡入火不燎　梁四公記扶桑之𧖟長
七尺圍七寸色如金四時不死五月八日嘔黄絲布於
條枝而不爲蠒脆如綖燒扶桑木灰汁煮之其絲堅韌
四絲爲係足勝一鈞𧖟卵大如鷰雀卵産於扶桑下齎
卵至句麗國𧖟變小如中國𧖟耳　酉陽雜俎旁㐌新
罷國人有弟甚富旁㐌因分居求𧖟種於其弟弟蒸而
與之㐌不知也後生一𧖟大如斗食葉數樹不足四方
百里𧖟飛入其家謂之𧖟王四鄰共繰之不供
𧖟繭　事物原始𧖟自成曰獨繭二三以上曰同功
𧖟經長而瑩白者細絲之繭大而晦色青葱者粗絲之
繭皆撏去其蒙戎之衣其内潰而漬濕者謂之陰繭及
薄而雜者綿之繭可爲粗絲不可以經日經日則絲爛
而難抽不可以焚香焚香則蛆穴而難抽大者謂之磨
工其在簇也擇繭之尖細堅而腰小者雄也圓慢厚而
腰大者雌也相兼而收以簇中爲佳近上則絲薄近下
則子不生　續漢書光武建武二年野𧖟成繭民收其
絮　古今注元帝永元四年東萊郡東半山有野𧖟爲
繭繭生蛾蛾生卵卵著石收得萬餘石民以爲𧖟絮
説林𧖟最巧作繭往往遇物成形有寡女獨宿倚枕不
寐私于壁孔中視鄰家𧖟箔明日繭多𩔖之雖眉目不
甚悉而望去隱然似愁女蔡邕見之厚價市歸繅絲製
琴絃彈之有憂愁哀慟之聲問女琰琰曰此寡女絲也
　事物紺珠宋太宗時封丘民家發𧖟簇有繭聨屬自
成被廣五尺長倍之眞宗時荆州人家𧖟簇上繭自成
被酸棗縣民家繭自成被色輕重宻緻柔滑非人功可
及仁宗景祐四年靈河縣民家𧖟自成被長二丈五尺
濶四尺哲宗時北海縣𧖟自織如絹成領帶　孔六帖
大軫國有靈泉池以五色石甃池採大柘桑飼𧖟于池
中池中有挺荷疾風不能動大者濶三四尺𧖟經十五
日即入荷中𧖟可五六寸爲繭形如斗自然五色人繅
之以織神錦　神仙傳園客者濟陰人常種五色香草
積數十年服食其實忽有五色蛾集香草上客收而薦
之以布生華𧖟焉至𧖟時又一女自來助客養𧖟得繭
大如瓮每一繭繅六七日絲乃盡繅訖此女與園客俱
仙去　夷堅志農民王友諒嫂秦氏性狠戾諒常乞𧖟
種于兄秦以火逼而遺之諒妻如常煖浴以俟其出過
期但得其一已而漸大幾重百斤秦氏伺諒夫妻作客
東村直入𧖟房𧖟卧牖畔喘息如牛食葉如風雨聲秦
鞭以巨挺每一擊輙吐絲數斤秦震怖急歸病心顫死
諒𧖟繭皤然如甕繰之正得絲百斤
金𧖟　陸翽鄴中記永嘉末盜發齊桓公墓得金𧖟數
千薄　稽神録千牛兵曹王文秉丹陽人其祖常爲浙
西廉使裴璩采碑於積石之下得一自然圓石如毬形
式如礱斵乃重疊如殻相包斵之至盡其大如拳復破
之中有一𧖟如蠐螬蠕蠕能動或云人欲求富莫如得
石中金𧖟畜之則寳貨自致矣問其形狀則石中蠐螬
也　魯應龍括異志金𧖟𧖟金色食以蜀錦取其遺糞
置飲食中毒人必死喜能致他財使人暴富遣之極難
雖水火兵刃不能害多以金銀藏篋置𧖟其中投之路
隅人或收之以去謂之嫁金𧖟　鐡圍山叢談金𧖟毒
始蜀中近及湖廣閩粤多有之常見福清縣有訟遭金
𧖟毒者縣官治求不得蹤或獻謀取兩刺蝟入捕必𫉬
矣葢金𧖟畏蝟蝟入其家金𧖟則不敢動雖匿榻下牆
罅果為兩蝟擒出之亦可駭也
　　　蜂
總論　化書蜂毒在尾埀頴如鋒故謂之蜂　方言蜂
燕趙之間謂之蠓螉或謂之蚴蛻　檀弓范則冠而蟬
有綏注范蜂也　石藥爾雅蜂一名羅叉　清異録温
庭筠句云蜜官金翼使謂蠭也　道經蜂交則黃退
近蜂聞畧蜂採百花俱置翅間及股間惟蘭花則拱首
入房以獻于王物亦知蘭之貴如此　陰陽變化録採
花時一半守房一半分次撥發花少受罰埜花開時蝦
蟆所掠鼄蝥所粘者十去其三每一百蜂往往有七十
回房如采花盛時十去其一二爾　博物志逺方諸山
蜜蠟處以木爲器開小孔以蜜蠟塗器内外令遍春月
蜂將生育時捕取得三兩頭著器中蜂飛去尋將伴來
經日漸益遂停器中　玉壺清話唐太宗置蜂器中令
丁文果覆射文果曰蘤蘤華華山中採花雖無官職一
日兩衙　山堂肆考蜜蜂朝夕排衙必羣聚喧閙朝衙
畢方出採花供課晚衙畢則入房　埤雅蜂有兩衙應
潮其主之所在衆蜂爲之旋繞如衛誅罰徴令絶嚴有
君臣之義化書曰蜂有君臣禮也採取百芳醸蜜其房
如脾謂之蜜脾其王之所居疊積如臺語曰蜂臺蟻樓
言蜂居如臺蟻居如樓也一名蠟蜂蠟生於蜜而天下
之味莫甘於蜜莫淡於蠟葢厚於此者必薄於彼理之
固然也舊說蜂之化蜜必取匽豬之水注之蜜房而後
蜜成故謂之蠟者蜜之蹠也　王元之蜂記凡取其蜜
不可多多則蜂饑而不蕃又不可少少則蜂惰而不作
　陳藏器本草諸飛蟲著蜘蛛之網皆不能脱惟蜂不
畏蜘蛛反擒而食之　筆談有蜘蛛爲蜂所螫腹欲裂
徐入草齧芋梗㣲破以瘡就齧處磨之良久腹消如故
自後人有爲蜂螫者挼芋梗傅之則愈(蚯蚓糞/亦可)　洪範
五行志秦昭王三十八年上郡大饑蜂食田苗　嶺表
録異宣歙間人好食蜂兒狀如𧖟蛹而瑩白大蜂結房
於山林間大如巨鍾其中不知幾百層村人採時必以
草衣蔽身以捍毒螫復以烟火逼散蜂母然後攀援崖
樹斷其根一扇有蜂兒五斗或一石三分之一翅足具
矣即入鹽酪炒之曝乾貯之寄入京洛以爲方物　抱
朴子軍行卒逢羣飛蜂及蝱蟲若蜜蜂尤多者備藏伏
之賊　山海經平逢山有神如人二首名曰嬌蟲是長
螌蟲實惟蜜之廬郭璞注嬌爲螌蟲之長廬蜂所舍蜜
亦蜂名　蜂記窠之始營必造一臺其大如栗俗謂之
王臺王居其上生子其中或三或五不常其數王之子
盡復爲王矣嵗分其族而去山甿患蜂之分也以棘刺
關于王臺則王之子盡死而蜂不析矣　博物志諸方
山郡僻處出蜜蠟蜜蠟所著皆絶巖石壁非攀援所及
唯於山頂以籃輿自懸下乃得之蜂遂去不還餘窠及
蠟著石者有鳥形小於雀羣飛千數來啄之比冬都盡
其處皆如磨洗至春蜂皆還洗處結窠如故年年如此
初無錯亂者人亦各占其平處謂之蠟塞　酉陽雜俎
南中多隔蜂窠窠大如壺常羣螫人土人取石斑魚就
蜂側炙之標於竿上向日令魚影落其窠上須臾有鳥
大如燕數百互擊其窠窠碎落如葉蜂亦全盡　本草
雷斆曰蠭房有四一革蠭窠在樹間内窠小隔六百二
十六箇其隔是葉蕋二石蠭窠在人家屋上色蒼黒三
獨蠭窠如鵞卵皮厚蒼黃色四草蠭窠入藥以草蠭窠
爲勝　荆州圖經赤馬山有蜜房二百所羅綴相望因
名曰百房　清異録蜂窠曰一寸樓臺　本草百穿蜂
房别名
名𩔖　蜂記蜂王其色青蒼差大於常蜂無毒　陰陽
變化録蜂每歲三四月則生黒色蜂名曰將蜂又名相
蜂蜂王乃相蜂所生也相蜂不能採花但能醸蜜葢無
此蜂不能成蜜至七八月間相蜂盡死相蜂如不死則
羣蜂饑俗謂相蜂過冬蜂族必空蜂王大如小指不螫
蜂無王而盡死有二王而即分分蜂之時多老王遜位
而出所分之蜂均擘其半未嘗多寡從王而出者未嘗
復回王之所在蜂不螫人飛止必環衛蜂王皆有隊伍
行列　事物紺珠蜜母色黒正月旦爲蜜蜂周行諸山
求安處羣蜂隨之蜜母暮還入峰中　格物總論蜜蜂
三種一種在林木上作房一種在人家作窠其蜂甚小
微黃蜜皆濃美一種黒色似䖟作房巖崖髙峻之處非
人跡可到其蜜名石蜜又名崖蜜人以長竿刺出多者
至三四石味醶色緑比他蜜尤勝蜂穴居者最大一名
蛅蠆尾能螫人　蟫史蜜蜂即人所養之蜂也山間亦
有之其子未化頭足如蛹服之令人好顔色　埤雅方
言曰其大而有蜜謂之壺蜂即今黒蜂盖亦醸蜜楚辭
所謂赤蟻若象𤣥蜂若壺者也黃蜂亦其一種無蜜纎
長其窠仰綴於屋銜漆以固其蒂隂陽其尾喜合末端
有岐者牝銳者牡也　正字通胡蠭黒色一名壺蠭一
名􁊳􁈘蠭一名𤣥瓠蠭皆因形命名大黃蠭色黃􁊳􁈘
蠭色黒　五雜組山蜂螫人皆復引其芒去惟蜜蜂螫
人芒入人肉不可復出蜂亦尋死傳言尹吉甫後妻取
蜂去毒繫衣上以誘伯竒即此也余在楚長沙見蜜蜂
皆無刺玩之掌上不能螫人與蠅無異又可怪也　爾
雅土蠭注今江東大蠭在地中作房者爲土蠭啖其子
即馬蠭　正字通土蠭穴居作房赤黒色最大一名蜚
零荆巴間呼爲蟺蠭人中土蠭螫至死　蟫史沙蜂似
土蜂而小黃蜂而大冬在人家屋上作房大者如甕小
者如斗如壺毒亞于土蜂　爾雅木蠭注似土蠭而小
在樹上作房江東亦呼爲木蠭又食其子　山堂肆考
郭璞云穿木蜂黒色在人家簷椽間穿穴如刀錐所鑽
能螫人又一種黒蜂穿竹作孔者名笛師(一作/畱師)俗呼鑽
竹蜂蜂如小指有黄甲甲下有翅穴竹爲巢不螫人不
穿木有蜜如稠糖又有牛舌蜂　酉陽雜俎蜀中有竹
蜜蜂好於野竹上結窠大如雞卵有帶長尺許窠與蜜
竝紺色可愛甘倍於常蜜又有蜂狀如蠟蜂稍大飛勁
疾好圓裁樹葉卷入木竅及壁罅中作窠叚成式嘗𤼵
壁尋之每葉卷中實以不潔或云將化爲蜜　物𩔖相
感志赤翅蜂出嶺南形如土蜂翅赤頸黒穿土爲窠食
蜘蛛　南蠻記寧州沙中有折腰蜂岸崩則蜂出土人
燒冶以為琥珀　本草獨脚蜂黒色一足連樹根不得
去出嶺南五月採之治癰疽燒此蜂研末和油塗之良
又革蠭山中大黃蠭也　五侯鯖火蜂其狀如螽　物
𩔖相感志蠬蜂南土㳂海陽春郡生此蟲蟲附橄欖樹
雖有首足與木葉無異鳴則自呼土人取者先伐仆樹
候樹葉凋而取之又說此蟲形如樹葉色以帶紅無頭
足欲取之採盡其葉分堆而聽其鳴旋分堆若至數伺
其鳴方得之土人藏於篋笥中以鳴聲之清越則吉若
濫濁則凶卜一家之禍福或云有賫行遇蠱毒爲害必
鳴也　正字通獨蠭俗名七里蠭毒最猛人馬被其螫
立亡　格物論蛒蜂巢在褰鼻蛇穴下故毒螫倍諸蜂
蠆中手足輙斷落中心胸則圯裂方不能療須持禁制
之　五雜組江南山谷中有黒蜂大如蜣螂能螫殺人
俗云七枚能殺一水牛　庶物異名疏土宿大蜂駱各
小蜂見周處風士記嚙斷其翅使塘土以廣其室觀其
穴口聚土多知其處貧人掘其子煮而食之　莊子庚
桑楚篇奔蜂不能化藿蠋注奔蜂小蜂也　列子天瑞
篇純雌其名稚蜂
異蜂　酉陽雜俎嶺南有毒菌夜明經雨而腐化爲巨
蜂黒色喙若鋸長三分餘夜入人耳鼻中斷人心繫
拾遺記周武王伐紂夜濟河有大蜂狀如丹鳥飛集王
舟　酉陽雜俎龍門寺庭多古桐有異蜂大如鵲吟花
間僧異之網一枚置籠中翼日又一大蜂尋至籠邊曰
孔昇翁爲筮不祥頗記否又曰君已除死籍何懼又曰
予與青桐君奕勝𫉬琅玕紙君出爲我寫星子詞僧密
聽之乃放之　杜陽雜編鸞蜂蜜貞元中呉明國所貢
云其蜂之聲有如鸞鳯而身被五彩大者可重十餘斤
爲窠於深巖峻嶺間大者占地二三畝國人採其蜜不
過三二合如過度則有風雷之異若悞螫人則生瘡以
石上菖蒲根傅之即愈其蜜色碧常貯之於白玊椀表
裏瑩徹如碧琉璃　五侯鯖大蜂出崑崙一丈長其毒
殺𧰼
　　　蝶
總論　埤雅蛺蝶粉翅有鬚一名胡蝶　續古今注蜂
蝶之𩔖無雌皆以鬚嗅鬚盖其鼻也　太平清話蝴蝶
絡緯蟋蟀以鬚交　道經蝶交則粉退　廣博物志梁
山有漢武帝廟至今祭時有蝴蝶一二百降祠所饗其
食近之不驚徹饌然後羣去時謂武帝侍從捉之者病
　山堂肆考俗傳大蝶必成雙乃梁山伯祝英臺之魂
又曰韓憑夫婦之魂　酉陽雜俎蛺蝶尺蠖繭所化也
秀才顧非熊少時嘗見鬱棲中壊緑裙幅旋化爲蝶
搜神記木蠧生蟲羽化爲蝶　莊子至樂篇陵舄得鬱
棲則爲鳥足鳥足之根爲蠐螬其葉爲蝴蝶　陸龜蒙
甫里集橘之蠧大如小指首負特角身蹙蹙然𩔖蝤蠐
而青翳葉仰齧如饑𧖟之速人或振觸之輙奮角而怒
氣色桀驁一旦視之凝然弗食弗動明日復往則蛻爲
蝴蝶矣力力拘拘其翅未舒襜黒韝蒼分朱間黃腹瑱
而橢緌􁅰且長如醉方寤附枝不揚又明日往則倚薄
風露攀援草樹聳空翅輕瞥然而去或隱蕙隙或畱篁
端翩旋軒虚颺曵粉拂甚可愛也　埤雅嘗見園蔬其
葉有爲蝶者三分二已蝶矣其一尚葉也　酉陽雜俎
張周封言百合花合之泥其隙經宿化爲大蝴蝶　合
璧事𩔖進士段碩常識南孝廉者善斫膾縠絲縷輕可
吹起操刀響捷若合節奏因㑹客衒技先起魚架之忽
暴風雨雷震一聲鱠悉化爲蝴蝶飛去南驚懼遂折刀
誓不復作　天寶遺事明皇春時使妃嬪插花親放蝶
隨其止幸之　誠齋詩話東京二月十二日曰花朝爲
撲蝶㑹　事物紺珠宋雍熈中京師人破竹爲細縷以
五色紙爲蝴蝶綴其杪兩兩相對手撚之相飛觸曰鬬
蝴蝶後河朔頻嵗用兵　馮翌桂苑叢談咸通中進士
張綽有道術人或召飲合意則索紙剪蛺蝶三二十枚
以氣吹之成列而飛如此累刻以指收之俄皆在手
名𩔖　莊子胡蝶胥也注蝶一名胥　古今注蛺蝶一
名野蛾一名風蝶江東呼爲撻末(一作/來)色白背青者是
也其大如蝙蝠者或黒色或青斑名曰鳯子一名鳯車
一名鬼車生江南柑橘園中　酉陽雜俎劉魯封云見
滕王蝶圖有名江夏斑大海眼小海眼村裏來採花子
　採蘭雜志蛺蝶一名春駒　清異録温庭筠句云花
賊玉腰奴謂蜨也　寧波志呉中有花蝴蝶橘蠧所化
也婦孺以梁山伯祝英臺呼之今土人呼黒而有彩者
曰梁山伯純黃色者曰祝英臺　丹鉛總録蝴蝶或白
或黒或五彩皆具惟黃色一種至秋乃多盖感金氣也
　北户録段公路南行歴懸藤峽維舟飲水覩岧側有
一木五彩初謂丹青之樹命僕採𫉬一枝尚綴軟蝶凡
二十餘箇有翠紺縷者金眼者丁香眼者紫斑眼者黒
花者黃白者緋脉者大如蝙蝠者小如榆莢者因登岸
視之乃知木葉化焉　酉陽雜俎衛公得峽中蝴蝶翅
濶四寸餘深褐色每翅上有三箇金眼　珍珠船黒蛺
蝶大如蝙蝠橘蠧所化北人或名𤣥武蟬鬼蛺蝶大如
扇四翅好飛茘枝上　南方草木狀南海有鶴草上有
蟲老蛻爲蝶赤黃色女子藏之謂之媚蝶能致其夫憐
愛　北户録常見盧肇説捉得一粉蝶如兩手大上有
散緑㸃丁香眼前翅頭兩畫臙脂色後翅爲燕尾分亦
蝶之異也　羅浮山志山有蝴蝶洞在雲峯巖下古木
叢生四時出綵蝶世傳葛仙遺衣所化　稽神祕苑劉
子卿居廬山有五綵雙蝶遊花上其大如燕後化二女
來合歡　嶺南異物志嘗有人遊南海泊于孤岸有物
如蒲㠶飛過海將到舟舟人競以物擊之如㠶者盡破
碎墮地視之乃蛺蝶也海人去其翅足稱之得肉八十
斤噉之極肥美
　　　蜻蜓
埤雅蜻蜓飲露六足四翼其翅輕薄如蟬晝取蚊蝱食
之遇雨即多好集水上欵飛尾端亭午則亭一名蜻蛤
説者以爲五月五日取其首正中門埋之皆成青珠故
𩔖從曰蜻蜓之首瘞而爲珠也　本草㑹編蜻蜓乃水
蠆所化水蠆既化蜻蜓相交還於水上附物散卵出復
化爲水蠆水蠆復化焉　七修𩔖藁蜻蜓貼水飛時以
尾醮水中杜詩所謂㸃水蜻蜓欵欵飛是也然不知㸃
水者乃生子也既遺水中青鮹魚食之腹脹孕蟲噬母
腹而出身似蟬而小名曰蝦鱉蟲及蛻始爲蜻蜓　山
堂肆考蜻蜓或云稻田間青蟲所化一種最大者京師
呼爲馬大頭　戊辰雜抄有大龍蛻於太湖之湄其鱗
甲中出蟲頃刻化爲蜻蜓朱色人取之者病瘧今人見
蜻蜓朱色者謂之龍甲又謂之龍孫不敢傷之　爾雅
疏蜻蜓一名虰蛵一名負勞江東呼狐梨淮南人又呼
䗧􁌨字林云一名桑根陶注本草云一名蜻蜓是也
淮南子水蠆爲􁖪(矛/)􁀙(務/)注蜻蜓也　高誘吕覽注蜻
蜓小蟲四翅細腰一名白宿　方言蜻蜓謂之蝍蛉
古今注蜻蜓一曰青亭色青而大者是也小而黃者曰
胡離一名胡黎小而赤者曰赤卒一曰絳縐一名赤衣
使者(海錄作/青弁)一名赤弁丈人紺蝶一名蜻蛉似蜻蛉而
色𤣥紺江東人呼為紺幡亦曰童幡亦曰天雞好以七
月羣飛暗天海邉夷貊食之謂海中青鰕化爲之也
陶隱居本草注蜻蜓一名諸乘有赤黒青黃不同　爾
雅翼蜻蜓鄱陽人呼江鷄　物𩔖志蜻蜓身綠色者雄
腰碧色者雌　清異録後唐宫人或網𫉬蜻蜓愛其翠
薄遂以描金筆塗翅作小折枝花子金線籠養之爾後
上元賣花者取𧰼爲之售於遊女
　　　蠅(附蠅虎/)
淮南子爛灰生蠅　𩔖從蠅生於灰蠅值水溺死以置
灰中須臾即活　方言蠅東晉謂之羊陳楚之間謂之
蠅　埤雅蠅好交其前足有絞繩之𧰼亦好交其後足
搖翅自扇故爾雅曰蠅醜扇也　酉陽雜爼其𩔖有蒼
者聲雄壯負金者聲清聒其聲在翼青者能敗物巨者
頭如火赤頭者號爲景跡　埤雅青蠅善亂色蒼蠅善
亂聲青蠅首赤如火背若負金蒼蠅又其大者肌色正
蒼今俗謂之麻蠅　酉陽雜俎大麻蠅茅根所化其色
正蒼　山堂肆考蒼蠅多生于榆葉間卷葉作房久則
小蟲蜕爲蠅　雜俎青蠅糞尤能敗物雖玉猶不免所
謂蠅糞㸃玉是也　孔六帖段成式讀書有蠅隱字偶
拂殺一取視之翼甚似蜩冠甚似蜂　山堂肆考山峽
中有一種小黃蠅生毒蛇鱗甲中出嚙人初不覺漸癢
搔即為瘡　事物紺珠狗蠅赤色似蒼蠅而扁冬藏狗
耳　齊東野語狗蠅能治痘瘡危症　白六帖苻堅將
赦屏人作赦文有大蠅赤頭聲甚厲入室驅之復來俄
而人皆知有赦書於是詰其所得皆云有青衣童子呼
於街中堅曰是前青蠅也　青陽記術士相郭代公若
青蠅拜賀方能及第公疑之及登科訖歸坐家庭有蠅
作人行立約數萬折躬者三良久乃去　𤣥怪録毗陵
滕庭俊之洛調選暮宿一道旁在家有老父自稱麻大
一時不見傍有大麻蠅而已　酉陽雜俎太和七年忽
有蠅蔽天如蝗止三日河陽界經旬方散　孔六帖唐
鄭注敗褚中藥化爲蠅數萬飛去
蠅虎　中華古今注蠅虎蠅狐也形似蜘蛛而色灰白
善捕蠅一名蠅蝗一名蠅虎子　山堂肆考蠅虎一名
蠅豹似䖦蟱而無網絡身黒色觜邊有雙肉爪攫蠅而
食兩目似虎烱然有光　淮南萬畢術以五月五日取
蠅虎杵碎拌豆豆自踴躍可以擊蠅　杜陽雜編倭國
人韓志和嘗於穆宗皇帝前懐中出一桐木合子方數
寸中有物名蠅虎子數不啻一二百焉其形皆赤云以
丹砂啗之故也乃分爲五隊令舞凉州上令召樂工以
舉其曲而虎子盤旋宛轉無不中節每遇致詞處則隱
隱如蠅聲及曲終纍纍而退若有尊卑等級志和臂虎
子於上前獵蠅於數百歩之内如鷂捕雀罕有不𫉬者
　　　蛾
説文蛾𧖟化飛蟲也　博物志食桑者有緒而蛾凡蛾
𩔖皆先孕而後交葢蛹者𧖟之所化蛾者蛹之所化也
蛾一名羅蛹一名螝　鄭景璧劇談録麥之爲蛾乃自
無知爲有知一夕變化紛然如飛塵　廣志有𧖟蛾有
天蛾凡草木蟲以蛹化爲蛾甚衆　古今注蛾似黃蝶
而小其眉勾曲如畫故詩言蛾眉　拾遺記燕昭王取
綠桂之膏然以照夜忽有飛蛾銜火狀如丹雀來拂於
桂膏之上此蛾出於員丘之穴憑氣飲露飛不集下羣
仙殺此蛾合丹藥西王母與羣仙遊員丘之上聚神蛾
以瓊筐盛之使玊童負筐以遊四極來降燕庭出此蛾
以示昭王王曰今乞此蛾以合九轉神丹王母弗與
古今注飛蛾善拂燈一名火化一名慕光　埤雅飛蛾
一名文蛾　丹鉛總録俗傳燈蛾螢火所化故慕光
事物紺珠飛蛾又名霜蛾　俞成螢雪雜説落霞與孤
鶩齊飛落霞者乃飛蛾也非雲霞之霞土人呼爲霞蛾
鶩者野鴨也野鴨飛逐蛾蟲而欲食之所以齊飛若雲
霞則不能飛也見呉獬事始
　　　螢
記月令季夏之月腐草爲螢　格物總論螢是腐草及
爛竹根所化初猶未如蟲腹下已有光數日便變而能
飛生陰地池澤常在大暑前後飛出是得大火之氣而
化故如此明照也　埤雅螢夜飛腹下有火秋陰數雨
螢火夜飛之時也今西北多螢大者如棗行而有光毛
詩傳曰熠燿燐也燐螢火也先儒以爲老槐生火久血
爲燐燐非螢火誤矣盖燐者火之微名故此兩者通謂
之燐　爾雅螢火一名即炤　吕氏本草螢火一名夜
照一名救火一名據火一名挾火　古今注螢火一名
燿夜一名輝夜一名景天一名熠燿一名燐一名丹鳥
一名夜光一名霄燭一名丹良腐草爲之食蚊蚋　錢
氏詩話詩熠燿宵行宵行蟲名熠燿其光也如後章倉
庚于飛熠燿其羽亦是此義不應指爲蟲名　大戴禮
丹鳥羞白鳥注丹鳥者丹良也凡有翼者為鳥　青箱
雜記夜遊女子螢火也此伏尸之精燒香辟之若入人
家其色青者吉紅者有禍殃　崇有論螢無胃而育
淮南萬畢術螢火却馬注取螢火裹以羊皮置土中馬
見之鳴却不敢行　北史煬帝於景華宫徴求螢火得
數斛夜出遊山而放之光徧岩谷　拾遺記玉梁有螢
火大如蜂聲如雀八翅六足　成應元事統車𦙍好學
常聚螢光讀書時値風雨𦙍嘆曰天不遣我成其志業
耶言訖有大螢傍書窗比常螢數倍讀書訖即去其來
如風雨至　七修𩔖藁滁有魏生乘馬山行漸入於夜
隱隱見前途一物如金鏡燁燁有光殆迫馬首由由然
未去也意以爲祟舉鞭擊之應手墜地視之乃一大螢
耳
　　　蝙蝠
方言自關而東謂之服翼或謂之飛䑕或謂老䑕或謂
之仙鼠自關而西秦隴之間謂蝙蝠北燕謂之蟙䘃
李氏本草蝙蝠一曰天鼠　天中記仙經謂之肉芝
春秋運斗樞行失瑤光則伏翼兩頭竝翔廣江淮山瀆
之祠則瑤光明伏翼九足　事物紺珠蝙蝠如鼠肉翅
晝伏夜動　異物志鼉蝨魚因風入空木而化爲蝙蝠
　變化自然論蝙蝠夜值庚申乃服　神異祕經百嵗
蝙蝠於人口上服人精氣以求長生至三百歲能化形
爲人飛遊諸天　幽明録宋初淮南郡有物髠人髪太
守朱誕令多置黐以塗壁夕有一蝙蝠大如鷄集其上
不得去殺之乃絶觀屋簷下已有數百人頭髻　吳婁
縣志太湖東邊洞庭山有三穴中有大蝙蝠如鳥拂救
人火　臨海記黄石山泄水東南五峴路口有鍾乳穴
中伏翼大如鵞鴨　𤣥中記百歲伏翼色赤止則倒懸
千歲伏翼色白得而食之使人神仙　抱朴子千歲蝙
蝠色如白雪集則倒懸腦重故也此物得而陰乾末服
之令人夀四萬嵗　李白集余聞荆州玉泉寺近清溪
諸山山洞往往有乳窟窟中多玉泉交流中有白蝙蝠
大如鵶葢飲乳水而長生也　仙蹤張果是混沌初分
時白蝙蝠精　北户録紅蝙蝠出隴州皆深紅色惟翼
脉淺黒多雙伏紅蕉花間採者若𫉬其一則一不去南
人收爲媚藥今媚藥載軟金鳥辟寒金龍子布穀脚脛
骨鵲腦砂䅗莖草􁰠草左行草獨未見緑紅蝙蝠處豈
闕載乎　拾遺記岱輿山有五色蝙蝠黄者無腸倒飛
腹向天白者腦重頭埀自挂黒者如鳥至千嵗形小如
燕青者毛長二寸色翠赤者止於石穴　事物原始伏
翼屎曰夜明砂
　　　蟬
總論　禮記仲夏之月蟬始鳴　淮南子蟬無口而鳴
飲而不食三十日而蛻　珍珠船余覩蟬兩脇下有孔
實能振迅作聲謂以翼鳴非也　格物總論蟬皆乘昏
夜方出土中升髙處皆殻拆而所以夜出者一似畏人
二畏日炙乾其殻而不能蛻也既登木而鳴但飲風露
亦不糞溺至時寒又復墜地　王充論衡蠐螬化爲腹
育腹育轉爲蟬生兩翼不𩔖蠐螬　酉陽雜俎蟬未脱
時名腹育相傳言蛣蜣所化秀才韋翾莊在杜曲嘗冬
中掘樹根見腹育附於朽處怪之村人言蟬固朽木所
化也翾因剖一視之腹中猶實爛木　物𩔖相感志稽
聖賦芩根爲蟬注抱朴子曰有自然之蟬有荇菜莖芩
根土龍之屬皆化蟬今驗水澤巨樹處多水蟲登岸穴
有裂化出爲蟬也　傅肱蟹譜近青龍鎮居民於江塗
中得蟹螯跪俱脫其形自若及熟烹去殻則將化爲蟬
矣今觀蟬之首腹頗與蟹相𩔖誠亦有是　古今注牛
亨問董仲舒曰蟬爲齊女何也答曰昔齊王后怨王而
死尸變爲蟬登庭樹嘒唳而鳴故曰齊女　陸雲寒蟬
賦蟬有五德頭上有緌則其文也含氣飲露則其清也
黍稷不享則其廉也處不巢居則其儉也應候守節則
其信也　研北雜志舊說閠年少蟬試之信然　荀子
耀蟬者務明其火振其木而已(南人照蟬食/之曰耀火)　嵗時雜
記都人上元作宜男蟬如蛾而大　放懷集杜甫每朋
友至引見妻子韋侍御見而退使其婦送夜飛蟬以助
粧飾　清異録唐世京城遊手夏日採蟬貨之唱曰只
賣青林樂婦妾小兒爭買以籠懸窗户間亦有驗其聲
長短爲勝負者謂之仙蟲社　搜神記淮南内史朱誕
給使妻有鬼病夫疑爲奸密闚見婦在機中織望桑樹
上笑見樹上有十四五小兒衣青布褶青縿頭乃射之
化爲鳴蟬其大如箕飛去　本草蟬蛻一名金牛兒
詳𩔖　爾雅螗蜩註俗呼爲胡蟬江南謂之螗蛦　夏
小正蝘之興五日翕望乃伏注蝘螗蜩也不知其生不
知其死故曰興曰伏　埤雅螗一名蝘其首方廣有冠
似蟬而小鳴聲清亮一名螗􁇨　爾雅蜩蜋蜩注夏小
正傳曰蜋蜩者五彩具　方言蟬謂之蜩宋衛之間謂
之螗蜩陳鄭之間謂之蜋蜩秦晉之間謂之蟬海岱之
間謂之䗁　埤雅按詩云如蜩如螗則蜩與螗異實非
一物葢蜩亦蟬之一種形大而黒昔人啖之禮有雀鷃
蜩范是也一名蟬謂其變蛻而襌故曰蟬亦其通名
七修𩔖藁蜩蟬之大而黒色者蜣螂脱殻而成雄者能
鳴雌者無聲今俗稱蜘蟟是也　爾雅蝒馬蜩注蜩中
最大者爲馬蟬　格物論馬蟬五月鳴　爾雅􁈳茅蜩
注江東呼爲茅截似蟬而小青色　方言蜩蟧謂之茅
蜩　正字通茅蜩分青紅二種在茅菅中亦五月時鳴
　物𩔖相感志茅蟬生嶺南茅根上如蟬兩兩相向翼
俱全頭有冠如燈花三四月採取腹内如濕粉有便爲
蟬取帶令夫妻相愛　爾雅蚻蜻蜻注如蟬而小　夏
小正鳴蚻一名虎懸　方言其小者謂之麥札(音/截)有文
者謂之蜻蜻其雌謂之疋大而黒者謂之䗃(音/棧)　正字
通蚻即螓也鄭注蚻(音/札)蟬似蜻蜓鳴無韻但扎扎然
埤雅一種似蟬而小緑色北人謂之螓額廣且深即詩
所謂螓首蛾眉是也　事物紺珠䗿(音/寗)母似螓而細二
月鳴　爾雅蜓蚞螇螰注即蝭蟧也一名蟪蛄　方言
齊謂之螇螰楚謂之蟪蛄秦謂之蛥蚗自關而東謂之
虭蟧(音貂/勞)或謂之蝭蟧或謂之蜓蚞　格物論蟪蛄小
而紫色四五月鳴　埤雅蟪蛄夏蟬也是故不知春秋
按離騷曰蟪蛄鳴兮啾啾歲暮兮不自聊則蟪蛄亦秋
蟬矣一曰春生者死於夏夏生者死於秋故曰不知春
秋也按風土記曰蟪蛄鳴於朝寒螿鳴於夕則寒螿蟪
蛄又爲兩物　月令寒蟬鳴鄭注即寒螿　爾雅蜺寒
蜩注寒螿也似蟬而小青色　蔡邕月令鳴則天凉故
謂之寒蟬　埤雅寒蜩一名蜺一名寒蟬其生拆裂母
背方言曰黒而赤者謂之蜺又曰􁊦謂之寒蜩寒蜩瘖
蜩也即今啞蟬啞蟬初瘖及得寒露冷風乃鳴故蒭蕘
論云秋風至而寒蟬吟正謂此也然則方言原其始故
謂之瘖蟬今雌蟬亦啞陶隱居所謂啞蟬雌蟬也不能
鳴者然與寒蟬初瘖又異矣　格物論寒螿黒而傴僂
九月十月鳴甚悽急　七修𩔖藁鳴於秋者曰寒蜩即
楚辭所謂寒螿也今秋初夕陽之際小而綠色聲急疾
者俗稱都了是也　留青日札蒭蕘論云秋風至而寒
蟬吟俗作蜘蟟非也形小而青緑色聲接續而急疾多
爲水中黒殻蟲所化俗名蝦鼈蟲乃蜻蜓以尾㸃水生
子水草上而青鮹食之腹脹孕蟲噬破母腹而出身似
蟬而小及蛻乃爲蟬也　蜀中方物記蟬花出蜀中其
蟬額上有一角如花冠狀謂之蟬花二川山林中皆有
之蟬不蛻者至秋則花其頭長一二寸黃碧色
　
　
　
　
　
　
　
　
　
　
　
　
　格致鏡原卷九十六
欽定四庫全書
　格致鏡原卷九十七　　　大學士陳元龍撰
　　昆蟲𩔖(二/)
　　　蚊(附孑孒/)　(焦冥/)　(蠛蠓/)　(蚋/)
説文齧人飛蟲以昬時出也秦晉謂之蜹楚謂之蚊
埤雅蚊有昬市葢蠅成市於朝蚊成市於暮傳曰聚蟁
成雷謂其市之時也　爾雅註鷆蚊母鳥也黄白雜文
鳴如鴿聲此鳥常吐蚊因名　本草塞北有蚊母草葉
中有血蟲化爲蚊　嶺南異物志嶺表有樹如冬青實
生枝間形如枇杷子每熟即拆裂蚊子羣飛唯皮殻而
已土人謂之蚊子樹　金樓子白鳥蚊也齊桓卧柏寢
謂仲父曰白鳥營營是必饑耳因開翠紗厨進之　梵
書蚊蚋小蟲之屬名曰諸趣　古今注河内人呼蚊蚋
爲黍民　内典比丘患草蟲佛聽作佛子注草蟲昬蟲
也又曰門下蟲　東方朔傳郭舍人曰客從東方來歌
謠且行不從門入踰我牆垣游戲中庭上人殿堂擊之
桓桓死者攘攘格鬬而死主人被創是何物也朔曰長
喙細身晝亡夜存嗜肉惡燈爲掌指所捫臣朔愚戇名
之曰蚊舍人辭窮當復脫褌　埤雅蚊性惡烟以艾熏
之則潰長喙如針善螫　禽經蚊喙破於既秋　燕山
録煮羊以䶉煮鼈以蚊　録異記含毒者蚊蚋之屬江
嶺間有之郴連界尤甚爲客中者愼勿以手搔之但布
鹽於上以物封裹半日間毒則解矣若以手搔癢不可
止皮穿肉穴其毒彌甚湘衡北間有之其毒稍可　彚
苑詳註湖州多蚊其中有豹脚者尤毒　事物紺珠豹
脚黒花蚊　金幼孜北征録元故都處有蚊如蜻蜓
孑孒　爾雅注蜎蠉井中小蛣蟩赤蟲一名孑孒　淮
南子孑孒爲蟁注倒跂虫也蟁即蚊也　爾雅翼孑孒
足如縷長一二分生洿水中好屈信水上見人泳去久
則蛻爲蚊　五雜組孑孒今雨水中小蟲也其形短而
屈羣浮水面見人則沉其行一曲一直若無臂然故名
之孑無右臂也孒無左臂也一作孑孒(音吉/厥)或作蛣蟩
稍久則浮水上而爲蚊矣
焦𡨕　晏子東海有蟲巢于蟁睫再乳再飛而蟁不爲
驚東海漁者命曰焦冥　列子江浦之間生麼蟲其名
曰焦螟羣飛而集於蚊睫弗相觸也棲宿去來蚊弗覺
也
蠛蠓　神異經南方有蚊翼下有蜚蟲焉目明者見之
每生九卵復未嘗有毈(音/段)復成九子蜚而俱去蚊遂不
知亦食人及百獸食者此蟲既細小因曰細蠛陳章對
齊桓公小蟲是也此蟲長春生以夏季藏於鹿耳中名
嬰媿亦細小也　列子蠛蠓生於朽木之上　埤雅小
蟲似蜹亂飛者也一名醯雞列子曰醯雞生乎酒又曰
食醯頥輅生乎食醯黄軌食醯頤輅即蠓是也郭璞曰
蠓飛磑則天風舂則天雨言蠛蠓將風則旋飛如磑一
上一下如舂則雨矣然其圖贊又曰風舂雨磑二說不
同　山堂肆考醯鷄一名􁀙
蚋　列子蜹因雨而生見陽而死　埤雅蜹喜亂飛似
蚊而小望之如霧荀子所謂醯酸而蜹聚者也因雨而
生與蚊實異一名瞀芮　元稹長慶集蚋之小而黒者
名蟆子微不可見與塵相浮上下者名浮塵子皆伏巴
蛇鱗中能透衣入人膚成瘡毒搗楸葉汁傅之瘥　録
異記峽江至蜀有蟆子色黒亦能咬人毒亦不甚視其
生處即麩鹽樹葉背上春間生之葉卷成窠大如桃李
名爲五倍子治一切瘡毒收者曬而殺之即不化去不
然者必竅穴而出飛爲蟆子矣黔南界道㣲塵色白甚
小視之不見能晝夜害人雖幃帳深密亦不可斷以麤
茶燒之烟如焚香狀即可斷之又如席鋪油帔隔之稍
可滅　溪蠻叢笑蠻地有蟲極細拭目難覩黒㸃著身
抓搔不可耐名鷄末子
　　　蝱
山堂肆考蝱有數種皆能啖牛馬血木蝱最大而緑色
今呼爲王蝱又呼爲舍命王蜚蝱狀如蜜蜂黒色又一
種小蝱名鹿蝱大如蠅或云木蝱無子一名魂常　爾
雅翼大曰蝱小曰䗽　集異志晉惠帝元康中洛陽南
山有蝱作聲曰韓尸尸　長慶集巴蜀春秋間常雨五
六月至八九月道路多蝱羣飛齧人　北征録北鹵長
樂鎮草間有蝱大者如蜻蜓拂人面嘬噆　酉陽雜俎
水蛆南中水溪澗中多此蟲長寸餘色黒夏深變爲蝱
螫人甚毒
　　　蝨(附蚤/)
總論　説文蝨齧人蟲也蟣蝨子也　李商隱蝨賦亦
氣而孕亦卵而成晨鷖朝鶴不知其生汝職惟齧而不
善齧回臭而多跖香而絶　阮籍大人先生傳獨不見
羣蝨之處褌中逃乎深縫匿乎壊絮自以爲吉宅也行
不敢離縫際動不敢出褌襠自以爲得繩墨也　問答
録東坡閒居日與秦少游夜宴坡因捫得蝨乃曰此是
垢膩所生秦少游曰不然綿絮成耳相辨久而不决相
謂曰明日質疑佛印及酒散少游竟徃扣門謂佛印曰
適與坡㑹因辨蝨之所由生吾師明日可荅生自綿絮
容勝後當作䬪(音/不)飥(音/托)㑹既去坡復至以前事言之令
荅以虱本生於垢膩許作冷淘明日果㑹佛印曰此易
曉耳乃垢膩爲身絮毛爲脚先喫冷淘後喫䬪飥二公
大笑具宴爲樂　潛確𩔖書蝨一名丹鴻　南楚新聞
唐司空李蠙始名虬赴舉之秋偶自題名於屋壁經宵
忽覩名上爲人添一畫乃成虱字矣蠙曰虱者蠙也遂
改名蠙明年果登第　山堂肆考宋道君北狩至五國
城衣上見蝨呼爲琵琶蟲以其形𩔖琵琶也　墨客揮
犀王荆公入朝虱緣鬚上上顧而笑朝退王禹玉戲曰
屢游相鬚曽經御覽　談苑虱不南行隂𩔖也其性畏
火置之物上隨其所向以指南方俄即避之若有知也
　酉陽雜俎取病者虱於牀前可以卜病將瘥虱行向
病者背則死　邵氏録吕晉伯云除虱法吸北方之氣
噴筆端書欽深淵黙漆五字置之於牀帳之間即盡除
吕公正直非妄者　五雜組治頭虱者以水銀揉髪中
其大要在掃灑沐浴而已久病者忽無蝨必死其氣冷
也　千金方有人齧蝨在腹中生長爲癥能斃人用敗
篾敗梳各一半燒末一半煮汁調服蝨从下部出　酉
陽雜俎舊說蝨蟲飲赤龍所浴水則愈蝨惡水銀人有
病蝨者雖香衣沐浴不能已惟水銀可去之道士崔白
言荆州秀才張告嘗捫得兩頭虱又有草生山足濕處
葉如百合對葉獨莖莖微赤髙一二尺名虱建草能去
蟣虱　蟫史蝨最忌水銀銀硃以二物熏之絶跡　雞
肋編汝隂尉李仲舒漢臣山陽人平生戒殺置蝨於綿
絮骨筒中久亦饑死有人教放青葉草上經宿沾霧則
爲青蟲飛去視之信然皆拆背而化　鄭棨傅信記無
畏三藏飲酒食肉言行麤易律師不說嘗令宿於户外
律師中夜捫蝨投牀下無畏即呼曰撲殺佛子律師異
之　清異志揚州蘓隱夜卧聞被下有數人齊念阿房
宫賦聲急而小急開被視之無他物惟得蝨十餘其大
如豆殺之即止　列子紀昌學射於飛衛以氂懸虱於
牖南面而望之旬月之間浸大也三年之後如車輪焉
乃以燕角之弧朔蓬之簳射之貫蝨之心而懸不絶飛
衛曰汝得之矣　韓子三虱在豕上相與語一虱曰奚
説一虱曰爭肥饒者又一虱荅曰肥豕不度臘相與聚
食其瘦者人乃不殺也
詳𩔖　抱朴子頭蝨著身皆稍變而白身蝨處頭皆漸
化而黒　莊子濡需者豕蝨是也擇疏鬛自以爲廣宫
大囿奎蹄曲隈乳間股脚自以爲安室利處不知屠者
之一旦鼓臂布草操烟火而已與豕俱焦也　蟫史醫
家取水牛蝨發豌荳瘡又韓詩胡麻撮狗蝨葢以胡麻
似狗蝨也雞蝨極細難見人呼爲雞翕蟲伏雌夏月多
有之　五雜組閩有龍蝨者飛水田中與竈蟲分毫無
别　泉南雜志龍虱如牛糞上蟲似黒而薄劈殻食之
小有風味　五雜組壁虱閩中謂之木虱多杉木中所
生治者以麥藁燒灰水淋之江南壁虱多生木中惟延
綏生土中遍地皆是也入夜則緣牀入幙噆人遍體成
瘡雖徙至廣庭懸牀空中亦自空飛至南人至其地輙
宛轉呌號不可耐無計以除之也　事物紺珠壁虱一
名壁駞扁小褐色殠而齧人　山堂肆考身扁而臭不
能跳善齧人者名曰交蚤又名扁蝨　録異記壁虱者
土蟲之𩔖化生壁間暑月齧人其瘡雖愈每年及期必
發數年之後其毒方盡其狀與牛蝨無異北都廐中之
馬忽相次瘦劣致斃所損日甚莫知其疾之由掌廐𫉬
罪者已數人有一裨將幹敏多識俾其掌廐馬旬月之
後馬之瘦斃如故乃明燭以守之二鼓後馬皆立不食
黒者變白白者變黒秉燭以視諸馬之上有物拊之不
可勝數乃壁虱也五鼓後壁虱皆去一道如繩連亘不
絶翼日尋其去蹤於樓中得巨穴焉以湯灌之得壁虱
死者數十斛穴中大者數尺形如琵琶金色焚而殺之
築塞其處其患乃絶　七修𩔖藁山西按察司去城不
逺城外有中官之莊成化間㸔莊者每黄昏昧爽之時
見一物如小輪囷狀暮飛入城司獄司中晨則飛過莊
山之後不知所向一日特蹤跡其處見山穴中壁虱盈
穴可三五石意虱不能飛也且殺之以試遂以沸湯灌
死晚則輪囷之物無矣始信其虱之飛入獄中以咀人
日則潛形山中也予嘗以北京多虱畏之者以牀置室
中央水舂戴其足虱不能至矣然猶羣聚於梁以下之
觀此則入獄之事有之矣况物衆有神是亦可以飛也
　録異記譚袁處吉等州有沙虱即毒蛇甲中蝨也細
不可見夏月蛇爲蝨所苦倒掛身于江灘急流水處刷
其虱或卧沙中碾蝨入沙行人中之所咬處如針孔粟
粒四面有五色文即其毒也得術士禁之乃剜其少許
肉因以生肌膏救治之即愈不爾兩三日内即死一名
􁀙䗠　淮南萬畢術沙虱一名蓬活一名地肺　本草
經沙虱一名石𧖟　抱朴子沙虱雨後及晨暮踐沙必
著人如毛端初著人便入皮裏可以針挑取之色正赤
如丹如不挑便行入身中殺人行此蟲之地每還當以
火自灰令遍則蟲隨火去也水陸皆有之　事物紺珠
竹虱初如粉塗竹葉上久乃能動百十爲曹　蟫史竹
蝨如人蝨而白色多生桃紫竹上其屎成團如粟飰懸
竹籬間人取而洗烹而食之甚益人　蟫史水蝨一名
魚蝨似人蝨而大長寸許生水中能化蜻蛉　六書故
扁蟲著牛馬食其血産薦蓐間者差小噆人膚俗謂薦
螕亦曰茭蝨
蚤　山堂肆考蚤齧人蟲也黒色善跳俗云蚤生積灰
亦有雌雄雄小雌大俗呼爲疙蚤或曰布谷鳥所吐如
蚊母之吐蚊也故三月蚤多至四五月漸衰　格物總
論蚤出於塵土間或以爲蟻化　五雜組治蚤者以桃
葉煎湯澆之蚤盡死　聞見録以芸香置蓆下即去蚤
　草木子蚤虱至微也天地生之以食人
　　　蠧
格物總論蠧食木蟲又一種曰蟫衣書中蠧蟲　爾雅
疏衣書中蟲一名蟫一名白魚一名蛃魚本草謂之衣
魚是也　酉陽雜俎壁魚補闕張周封言嘗見壁上白
瓜子化爲白魚因知列子言朽瓜爲魚之義　北夢瑣
言唐張裼子少年聞說壁魚入道經函中因蠧食神仙
字身有五色人能取壁魚吞之以致神仙而上昇張子
惑之乃書神仙字碎剪入於缾中捉壁魚以投之冀其
蠧蝕亦欲吞之遂成心疾　原化記建中末書生何諷
嘗買得黄紙古書一卷讀之卷中得髪捲規四寸如環
無端諷因絶之斷處兩頭滴水升餘燒之作髪氣諷嘗
言於道者道者曰據仙經云蠧魚三食神仙字則化爲
此物名曰脉望夜以規映當天中星使立降可求還丹
取此水和而服之即時換骨上昇因取古書閲之數處
蠧漏尋義讀之皆神仙字諷方嘆伏　漢書文帝賜尉
佗書衣物佗因使者獻桂蠧一器注應劭曰桂樹中蝎
蟲也師古曰此蟲食桂故味辛而漬之以蜜食之也
大業拾遺録桂蠧紫色香辛有味噉之去隂痰之疾
花木考桂蠧形如新生小䑕產于桂樹偷食蜂蜜人以
入口即化爲蜜甘香甚竒　陸龜䝉蠧化橘之蠧大如
小指首負特角身蹙蹙然𩔖蝤蠐而青翳葉仰齧與饑
𧖟之速不相上下人或棖觸之輙奮角而怒　山堂肆
考桑蠧去氣桃蠧辟鬼柘蠧糞破血桐蠧亦可入藥
本草蘆蠧蟲治小兒飲乳吐逆狀如小𧖟蓼蠧蟲生蓼
枝中黄身黒嘴作羊羶氣形似螟　五雜組嶺南屋柱
多爲蟲蠧入夜則齧聲刮刮通昔攪人眠　山堂肆考
蚌蠧人家屋中蠧也似螘而大正白色蠧食樑棟如鋸
開薄片層層可揭最畏土鼈及鴿鳥葢其氣相制耳夏
日南風起時則悉脱殻生翅如螱飛出　山堂肆考伊
洛間水底石下有蟲如𧖟亦解放絲連綴小石如繭春
夏羽化作小蛾水上飛名石蠧蟲一名石下新婦　周
禮剪氏掌除蠧物以攻禜攻之以莽草熏之　事林廣
記五月五日取萵苣頓厨篋中辟蟲蛀七月七日收角
蒿置羶褥書籍中可辟蛀九月九日收茱萸撤置厨篋
中亦可辟蛀青蒿子採置應切盛貯器物中極能辟蛀
樟腦燒燻衣篋簟席之𩔖可去壁虱蛀蟲
　　　蛓
爾雅疏蜭一名毛蠧即蛓也說文云蛓毛蟲今俗呼爲
毛蛓有毒螫人　雨航雜録蛓者螫人蟲也身扁緑色
似𧖟而短無足有毛　稗談蛓常在林間花葉背不知
者輙爲所刺故名林蛓　王逸九思蛓緣兮我裳注伏
花葉背欲老則吐汁自裹久漸堅凝如巴豆大就其中
作蛹謂之蛅蟖房　爾雅蟔蛅蟖注蛓屬也今青州人
呼爲蛅蟖　本草蛅蟖房名雀兒飯甕雀好食其甕中
子蚝蟲作繭形如甕俗呼雀癰聲相近也生石榴樹者
名天漿子天漿乃甜橊名也生棘枝上者名棘剛子一
名躁舍
　　　蠍
詩義疏蠆一名杜伯幽州謂之蠍常爲蝸牛所食以迹
規之不能去人以氣呵之亦不能動　詩小雅卷髪如
蠆毛傳蠆尾末似婦人髪末曲上卷然　本草蠍毒在
尾　通俗文長尾爲蠆短尾爲蠍　本草蠍𦂳小者名
蛜􁲖　太平廣記潤州金壇縣大厯中有北人爲主簿
以竹筒齎蠍十餘枚置於㕔事之樹後遂孶育至百餘
枚爲土氣所蒸而不能螫人南民不識呼爲主簿蟲
酉陽雜俎鼠負蟲巨者多化爲蠍蠍子多負于背嘗見
一蠍負十餘子子色猶白纔如稻粒又嘗見張希復言
陳州古倉有蠍形如錢螫人必死舊說人過滿百爲蠍
所螫蠍前謂之螫後謂之蠆　五雜組蠍孕子在背長
則剖背出而母死此亦梟破獍之𩔖也　搜神記安陽
城南有亭宿者輙死有書生入亭宿明掘得老蠍大如
琵琶毒長數尺亭遂安靜　鄰㡬雜志都下弄蠍尾有
五毒者三毒者云城西剥馬務蠍食馬血尤毒屢有螫
死者　五雜組蠍雙尾者殺人余初捕得蠍輙斬其尾
縱之後以語人一客曰若斷尾復出即成雙尾害不淺
矣後乃殺之　潛確𩔖書蜥蜴能食蠍故蜥蜴一名蠍
虎　方書中蠍螫者以蝸涎塗之或以木椀合之痛立
止　本草陶隱居曰蠍有雌雄雄者螫人痛止一處雌
者痛牽諸處雄用井泥傅之雌用瓦屋溝上泥傅之
五雜組京師多蠍近來不甚復見惟山東平隂陽榖等
處最多遇其蟄時𤼵巨石下動得數斗小民亦有取以
爲膳者相𫝊爲蠍螫者忍痛問人曰吾爲蠍螫奈何荅
曰尋愈矣便即豁然若呌號則愈痛一晝夜始止關中
有天茄可治蠍毒　養疴漫筆耳暴聾者用全蠍去毒
爲末酒調滴耳中聞水聲即愈
　　　蜈蚣
廣雅蝍蛆蜈蚣也　埤雅蜈蚣性能制蛇卒見大蛇便
緣而啖其腦莊子曰蝍蛆甘帶是也今俗謂之百足舊
說蟾蜍食蝍蛆蝍蛆食蛇蛇食蟾蜍三物相値莫敢先
動是亦騎虎之義不得下也　墨子百足之蟲三斷不
蹶　物𩔖相感志蛇虺見蝍蛆而蟠伏蝍蛆當其前似
施禁法蛇即爲之開口蝍蛆入食其腸復穴其旁而出
　抱朴子南人入山皆以竹管盛活蜈蚣蜈蚣知有蛇
之地便動作於管中如此則草中便有蛇也蜈蚣見蛇
能以氣禁之蛇即死　三教珠英蜈蚣禁蛇盖土勝水
也　酉陽雜俎綏縣多蜈蚣大者能以氣吸兔小者吸
蜥蜴相去三四尺骨肉自消　通志蜈蚣制蛇而畏蚯
蚓每遇蚯蚓即不敢動蚯蚓以涎繞其足盡落　本草
蜈蚣畏蛞蜍不敢過所行之路觸其身則蜈蚣死　鐡
圍山叢談嶠嶺多蜈蚣動長二三尺螫人求死不得然
獨畏托胎蟲此蟲多延行井幹牆壁上蜈蚣雖大偶從
下過托胎蟲必自落於地蜈蚣爲拘縮不得行托胎蟲
乃徐徐圍繞周匝蜈蚣愈縮然後登其首陷腦而食之
以故人遭蜈蚣害者必取托胎蟲涎或生擣塗痛立止
　南越志蜈蚣大者其皮可以鞔鼓取其肉曝爲脯美
于牛肉又云大者丈餘能啖牛里人或遇之則鳴鼓然
火炬以驅逐之　葛洪賦蜈蚣大者長百歩頭如車箱
屠裂取肉白如瓠　嶺南異物志珠崖人每晴明見海
中逺山羅列如翠屛而東西不定悉蜈蚣也　臨海異
物志晉安東南呉嶼山蜈蚣千萬積聚或云長丈餘者
以作脯味似大鰕　紀聞唐杜暐使嶺南至康州見蜈
蚣大如筝天寳四載廣州因海潮浮一蜈蚣死割其爪
得肉一百二十觔　續博物志李勉在汴州得異骨一
節可爲硯云是蜈蚣脊骨　夷堅續志桞州種甘棠有
光夜出柱上蠧穴中滿堂如月太守知異物集吏卒碎
柱乃大蜈蚣長亘柱腦中得珠大如鵞卵圓瑩光彩
五雜組蜈蚣長一尺以上者則能飛龍畏之故嘗爲雷
撃一云龍欲取其珠也余親見人懸食器於空中者去
地七尺許一大蜈蚣盤旋窺伺無如之何良久於地下
作勢頭尾相就如彎弓狀一奮擲而上即入器中矣
　　　蜮
洪範五行傳蜮射人者也生於南越地南方謂之短狐
者也　詩義疏蜮一名射影江淮水濵皆有之人在岸
上影見水中投人影則殺之故曰射影也南方人將入
水先以瓦石投水中令水濁然後入或曰含細沙射人
入人肌其創如疥　埤雅蜮似鼈三足含水射人一曰
含沙射人之影其瘡如疥一名射工一名溪毒有長角
横在口前如弩檐臨其角端曲如上弩以氣爲矢因水
勢以射人故俗呼水弩春秋曰秋有蜮即此是也然畏
鵞鵞能食之蜮之爲言惑也字說曰蜮不可得也故或
之今蛷螋溺人之影亦是𩔖爾　録異記水弩之蟲狀
如蜣蜋黒色八足鉗曵其尾長三四寸尾即弩也常自
四月一日上弩至八月缷之時彎其尾自背而上於頭
前以鉗執之見人影則射中影之處人身隨有遼瘇大
小與沙虱之毒同矣速須禁氣制之剜去毒肉固保其
命不爾一兩日死矣　博物志江南山谿中有射人蟲
長一二寸口中有弩形氣射人影隨所著處發瘡不治
則死或曰以鷄腸草擣塗經日即愈　説楛蜮一名射
工鴛鴦鸑鷲蟾蜍悉食之　山堂肆考蜮一名水鏡
小史集雅蜮無目　感應經南越夷狄男女同川而浴
淫以女爲主故多蜮蜮者淫女惑亂之氣所生　竹書
紀年周惠王二年王子頹亂王出居鄭鄭人入王府多
取玉玉化爲蜮射人
　　　蛭(附度古/)
爾雅疏蛭水中蟲善入人肉者江東呼爲蟣本草謂之
水蛭一名馬蜞一名馬耆即王食寒葅得而吐之能去
結積者是也　本草蛭一名蚑畏石灰生水中者名水
蛭亦名馬蟥生石中者名石蛭生草中及泥中者名草
蛭泥蛭竝能著人及牛馬身上齧咂其血甚者入肉中
産育爲害大者長尺餘人呼爲牛馬蟥人觸之縮如拳
頃之引伸而縱如蚯蚓也此物極難死火炙後經年得
水猶能活　事物原始有四翼者名曰蜚蛭　本草汴
人謂大者爲馬鼈腹黄者爲馬蟥　物理小識馬蟥燒
成灰以碗覆之於地過一夜復生　事物紺珠飛馬蟥
生蜀貴深山林木中大四五寸飛著人即穿衣絮入皮
中咂血人不知痛及知巳大如筯甚爲害惟觸青衣則
落地　事物紺珠爛黄細而長入人肉摘之輙斷　鄭
元祐遂昌雜録馮士啓嘗言在八蕃時乘驛向某所夜
月微明睹一物如小屋大袞入江水腥風臭浪襲人三
更後至前驛驛吏出迎錯愕曰是何大膽敢越馬絆來
乎士啓問馬絆何物驛吏言乃馬黄精也過之者輙爲
其所㗖
度古　酉陽雜俎度古似書帶色𩔖蚓長二尺許首如
鏟背上有黒黄襴稍觸則斷常趂蚓蚓不復動乃上蚓
掩之良久蚓化唯腹泥如涎有毒鷄食輙死俗呼土蠱
　　　蝟
埤雅蝟可以治胃疾狀似䑕性極駑鈍物少犯近則毛
刺攢起如矢爾雅所謂彚毛刺者即此也見鵲則仰腹
受啄中其矢輙爛　酉陽雜俎蝟見虎則跳入虎耳
潛確𩔖書蝟似䑕而毛刺大者如小㹠小者如𤓰脚短
尾長寸餘蒼白色見人則藏面腹下員輥如栗房攢毛
外刺刺端分兩岐不可搏執語云蝟毛而起即此也能
治金瘡毒　説海福清縣有訟金𧖟毒者縣官求治不
得蹤或獻謀取兩刺蝟入捕必𫉬矣葢金𧖟畏蝟蝟入
其家金𧖟則不敢動雖匿榻下牆罅竟爲兩蝟擒出之
　炙轂子刺端分兩岐者蝟如棘針者䖶　物𩔖志蝟
毛順者雄逆者雌　徐兢使高麗録麗俗謂刺蝟毛爲
苦苫　埤雅蝟皮能整紕纇染師用之刷紕物　埤雅
蝟膽甘　尚書故實京國頃歲街陌中有聚觀戲塲者
詢之乃二刺蝟對打令既合節奏又中章程　紀聞屈
突仲任性好殺所居弓箭羅網义彈滿屋焉殺害飛走
不可勝數目之所見無得全者乃至得刺蝟亦以泥裹
而燒之且熟除去其泥而蝟皮與刺皆隨泥而脱矣則
取肉而食之
　　　蝗(附草蟲/)　(阜蟲/)　(螽斯/)
説文蝗蟲也一名蝻一名蝝　禮記孟夏行春令則蝗
蟲爲災　洪範五行傳介蟲有甲能蜚揚之𩔖陽氣所
生於春秋爲螽今謂之蝗皆其𩔖也旱氣動象至矣
酉陽雜俎荆州有帛師號法通本安西人謂蝗蟲腹下
有梵字或自天下來者及叨利天梵天來西域驗其字
作本天壇法禳之今蝗蟲首有王字固是可曉或言魚
子變近之矣舊言蟲食穀者部吏所致侵漁百姓則蟲
食穀蟲身黒頭赤武官也頭黒身赤儒吏也　埤雅蝗
即魚卵所化春魚遺子如粟埋於泥中明年水及故岸
則皆化而爲魚如遇乾旱水縮不及故岸則其子久閣
爲日所暴乃生飛蝗　演繁露江南無蝗其有蝗者皆
是北地飛來也吾鄉徽州稻初成窠常苦蟲害其形如
𧖟而其色縹青既飡苗葉又能吐絲牽漫稻頂如𧖟在
簇然稻之花穗皆不得伸最爲農害俗呼横蟲記得紹
興庚申汪彦章典鄉郡有投牒訴此蟲名爲横彦章謂
曰日有㫖令恤蟲災第言徽州蝻蟲爲害不呼爲横也
案唐韻蝗一音横(去/聲)則俗呼爲横不爲無本也　七修
𩔖藁爾雅以蝗有四種予所見者灰黄二色大率於苗
之心葉根節盡食之或者四種寓於二色不可知也纔
飛即交數日產子如麥門冬後數日中出如黒蟻子八
十一枚即鑽入地中其子入地來年禾秀時乃出旋生
翅羽其飛止跳躍所向羣往無一反逆者渡水則後銜
前翅由由然若繩索之狀一縣之地或食其半或食一
角有相鄰而不食者有踰山渡河以食者殆若眞有神
役也　霏雪録老農語曰蝗生子遺而入地經大雪則
入地愈深坡雪後書北臺壁云遺蝗入地應千尺又和
喜雪云螟螣無遺種是也　東觀漢記馬援爲武陵太
守郡連有蝗援賑貧羸薄賦税蝗飛入海化爲魚蝦
晉書永嘉四年幽州并司冀秦雍等六州大蝗食草木
牛馬毛皆盡　唐書貞觀間京畿旱蝗食稼太宗在苑
中掇蝗吞之曰寧食朕肺腸毋害百姓是歲蝗不爲患
　詩傳姚崇遣使捕蝗夜中設火火邊穿坑且焚且瘞
　玉堂閒話蝗之羽翼未成跳躍而行其名蝻晉天福
之末天下大蝗連嵗不解行則蔽地起則蔽天禾稼草
木赤地無遺其蝻之盛也流引無數甚至浮河越嶺踰
池渡壍如履平地入人家舍莫能制禦穿户入牖井溷
填咽腥穢牀帳損齧書衣積日連宵不勝其苦鄆城縣
有一農家豢豕十餘頭時於陂澤間値蝻大至羣豢豕
躍而㗖食之斯須腹飫不能運動其蝻又饑唼齧羣豕
有若堆積豕竟困頓不能禦之皆爲蝻所殺癸卯年其
蝗皆抱草木而枯死所爲天生殺也　玊堂閒話己酉
年將軍許敬遷奉命東洲於陂野間見有蝻生十數里
纔欲打捕其蟲化爲白蛺蝶飛去　左傳文三年秋雨
螽于宋注螽飛至宋墜地死如雨　春秋佐助期螽之
爲蟲赤頭甲身而翼飛行隂中陽也螽之爲言衆暴衆
也　春秋含孽蝗起於貪螽者飛而甲爲害故天雨螽
則刑法醜　爾雅疏螽蝗子也陸璣云今人謂蝗子謂
螽子兗州人謂之螣許愼云蝗螽也蔡邕云螽蝗也是
一物　爾雅蝝蝮蜪注蝗子未有翅者一作復陶　春
秋傳螽始生爲蝝長大爲螽秋螽未息冬又生子災重
及民也　禮記仲春行夏令則螽螟爲害　埤雅食心
曰螟食葉曰□(音/特)□即蝗食節曰賊食根曰蟊　詩疏
螟似虸蚄而頭不赤螣蝗也賊桃李中蠧蟲赤頭身長
而細耳或說云蟊螻蛄食苗根爲人害許愼云吏冥人
犯法即生螟吏乞貸則生蟘吏抵冒取人財則生蟊舊
說云螟螣蟊賊一種蟲也如言㓂賊奸宄内外言之耳
故犍爲文學曰此四種蟲皆蝗也實不同故分釋之
草蟲　爾雅疏草蟲一名負蠜一名常羊　詩疏草蟲
常羊也大小長短如蝗竒音青色好在茅草中
阜螽　埤雅阜螽今謂之􁈱䗥亦跳亦飛飛不能逺青
色爾雅曰阜螽蠜草蟲負蠜葢草蟲鳴阜螽躍而從之
故阜螽曰蠜草蟲謂之負蠜也􁈱䗥一名􁀙蜢􁈱䗥長
瘦善跳言窄而猛也　物𩔖相感志阜螽如蝗蟲江東
人呼爲蚱蜢與蚯蚓雖異𩔖而爲雌雄蚯蚓鳴則阜螽
跳躍五月五日伺其偶合收而佩之令人相愛　爾雅
疏土螽一名蠰谿今謂之土􁀙江南呼虴蛨又名􁀙蜢
似蝗細小善跳者是也　拾遺記石蠏形如蚱蜢而小
身長兩股如蠏在草頭能飛螽之𩔖也與蚯蚓交
螽斯　埤雅螽斯蟲之不妒忌一母百子者也故詩以
爲子孫衆多之况　邢疏蜇蟲周南作螽斯七月作斯
螽惟字異文倒其實一也一名蜙蝑一名蜙䗥一名􁀙
􁈯陸機云幽州人謂之􁀙箕􁀙箕即􁀙黍蝗𩔖也長而
青長角長股股鳴者也或謂似蝗而小斑黒其股似瑇
瑁又五月中以兩股相切作聲聞數十歩者是也蟿螽
一名螇蚚形似蜙䗥而細長飛翅作聲者是也
　
　
　
　
　
　
　
　
　
　
　格致鏡原卷九十七
欽定四庫全書
　格致鏡原卷九十八　　　大學士陳元龍撰
　　昆蟲𩔖(三/)
　　　蟋蟀(附絡緯/)　(竈馬/)　(油葫蘆/)
禮記季夏之月蟋蟀居壁　陸璣詩疏蟋蟀似蝗而小
正黒有光澤如漆有角翅一名蛩一名蜻􁇾楚人謂之
王孫幽州人謂之趣織督促之言也里語曰趣織鳴懶
婦驚是也　古今注蟋蟀一名吟蛩秋初生得寒則鳴
一云濟南呼為懶婦　埤雅促織一名投機謂其聲如
急織也　清異録漢龍驤子名卭諱之呼蛩曰秋風又
今人呼蛩為莎亭部落　詩義問蟋蟀食蠅而化　捜
神記朽葦為蛩　髙僧傳道賁聞蟋蟀曰時聞此聲足
代簫管　天寳遺事蟋蟀毎至秋時宫中妃妾軰皆以
小金籠捉蟋蟀閉於籠中置之枕函畔夜聽其聲庶民
之家皆效之也　賈似道蟋蟀論煖則在郊寒則附人
似識時者拂其首則尾應之拂其尾則首應之似解人
意者合𩔖頡頏以决勝負英猛之氣甚可觀也　五雜
組三吳有鬬促織之戲鬭之有塲盛之有器必大小相
配兩家審視數四然後登塲決賭左右袒者各従其耦
其賭在髙架之上只為首二人得見勝負其為耦者仰
望而已未得一寓目而輸直至於千百不悔甚可笑也
　賈似道促織經生於草土者其身軟生於磚石者其
體剛生於淺草瘠土磚石深坑向陽之地者其性劣其
色白不如黑黒不如赤赤不如黄黄不如青其形有白
麻頭青項金翅金銀絲額上也黄麻頭次也紫金黒色
又其次也以頭項肥脚腿長身背濶者為上頭尖項𦂳
脚痩腿薄者為下其病有四一仰頭二捲鬚三練牙四
踼腿若犯其一皆不可用若兩尾髙低兩尾垂萎並是
老朽亡可立待也其名有白牙青拖肚黄紅頭紫狗蠅
黄錦蓑衣肉鋤頭金束帶齊膂翅梅花翅琵琶翅青金
翅紫金翅烏頭金翅油紙燈三段錦紅鈴月額頭香色
􁀙鈴之𩔖養法用鱖魚茭肉蘆根蟲斷節蟲扁擔蟲煮
熟栗子黄米飯醫法嚼牙餵帶血蚊蟲内熱用荳芽尖
葉落胎糞結用蝦婆頭昬川芎搽浴咬傷用童便蚔蚓
糞調和㸃其瘡口　五雜組促織惟雌者有文采能鳴
健鬭雄者反是以立秋後取之飼以黄荳糜至白露則
夜鳴求偶然後以雄者進不當意輙咋殺之次日又以
一雄進又皆咋殺之則為將軍矣咋殺三雄則為大將
軍持以決鬭所向無前又某家有大將軍則衆相戒莫
敢與鬭乃以厚價潛售它邑人其大將軍鬭止以股一
踼之逺去尺許無不糜爛或當腰咬斷不須鬭也大將
軍死以金棺盛之以銀瘞於原得之所則次年復有此
種不則無矣凡促織與蜈蚣共穴者必健而善鬭呉中
人多能辨之　虎苑吳俗好鬭蟋蟀用黄金花馬為注
里人張生為之屢負禱于𤣥壇夜夣神云遣吾虎助爾
在北寺門下張覺往尋之𫉬黒蟋蟀甚大毎鬭輙勝𫉬
利甚豐久之乃死
絡緯　埤雅絡緯雄鳴于上風雌鳴于下風而風化
古今注莎雞有青褐兩種一名梭雞一名絡緯以其聲
如紡績織緯也一名促寒娘　兼明書莎雞狀如蚱蜢
頭小而身大色青而有鬚其羽晝合不鳴夜則氣従背
出吹其羽振振然其聲有上有下正似緯車故今人呼
為絡緯者是也　埤雅莎雞小蟲黒身赤首一名樗雞
一名天雞草木疏云如蝗斑色毛翅數重其翅正赤六
月中飛而振羽索索作聲幽州人謂之蒲錯
竈馬　酉陽雜俎竈馬狀如促織稍大脚長好穴於竈
側俗言竈有馬足食之兆　山堂肆考竈蟲好穴於竈
側一名竈馬一名竈雞形𩔖促織而身軟長鬚兩股能
跳食鍋中餘沫促織則有翼而黒色性剛善鬭竈雞則
無翼而褐色身弱而易死其聲亦曰織織
油葫蘆　事物紺珠油葫蘆如促織而三尾不鳴不鬭
　　　螻蛄
禮月令孟夏之月螻蟈鳴注螻螻蛄也蟈蝦蟇也四月
隂氣始動于下故二物應之而鳴也　爾雅蝚􁀙螻注
螻蛄𩔖疏按方言蛄者謂之杜略(音/格)螻螲謂之螻蛄或
謂之蟓蛉南楚謂之杜狗或謂之螻蛄　埤雅螻蛄臭
蟲一名􁂔孫炎爾雅正義以為􁂔是雄者喜鳴善飛雌
者腹大羽小不能飛翔食風與土要以前甚澁要以後
甚利　爾雅疏􁂔一名天螻一名碩䑕即今之螻蛄也
　廣志螻蛄㑹稽謂之䗜蛄　通雅螻蛄乃土狗好攻
土夜飛傅火　本草螻蛄夜出求含燈火而走俗呼為
偷火蟲　席上腐談按月令螻蟈鳴蚯蚓出盖蚯蚓與
螻蛄同處鳴者螻蛄非蚯蚓也故諺云螻蟈呌得腸斷
曲蟮乃得歌名　河圖黄帝起有大螻見　劉向别録
鄒衍言黄帝土徳有螻蛄如牛　捜神記晉廬陵太守
龎企自云其祖坐繫獄忽見螻蛄行其左右因謂曰爾
有神能活我死否因投食與之螻蛄食飯盡而去有頃
復来形體稍大復投食與之數日間其大如豚及將刑
之夜掘壁為大穴破械得従之出亡後遇赦免故企世
祀螻蛄焉　續異志晉義熈中零陵施子然家大作田
至穫時廬於田側守視一夜未眠見一中形丈夫著黄
練單衣袷造席與語云姓盧名鉤家在粽溪邊臨水後
掘田塍見大坎有螻蛄斗許一尤大子然悟曰近日客
盧鉤反音則螻蛄也家在粽溪即西坎也灌以沸湯於
是遂絶
　　　蚯蚓
考工記注蚯螾却行螾土精也其為物引而後伸　月
令孟夏蚯蚓出冬至蚯蚓結註結屈也天寒蚓入穴首
下陽動則首上其身屈曲也　抱朴子蚓無口而揚聲
　淮南子蚓無筋骨之利𤓰牙之強上食晞堁下飲黄
泉用心一也　郭璞贊蚯蚓土精無心之蟲交不以分
淫於阜螽觸而感物乃無常雄　蟫史夏月蚓夜鳴於
草㡳與阜螽同穴為雌雄阜螽即蜢也　物𩔖相感志
蚱蜢與蚯蚓雖異𩔖而為雌雄蚯蚓鳴則阜螽跳躍五
月五日伺其偶合收而佩之令人相愛　𩔖従蚯蚓之
塵背灑起霧　稽神録有村人震死既而空中呼曰誤
矣可取蚯蚓爛搗覆臍中當差如言傅之遂蘓　金臺
紀聞蚯蚓糞能治蜂螫余曽為蜂所毒急以井泉調蚯
蚓糞塗其痛立止　嵗時記五日午時于韭畦面東不
語取蚯蚓乾收之謂之六乙泥為魚鯁者以少許擦咽
外即消　番禺記閩越江北山間蠻夷啖蚯蚓脯為羞
容州人好食韭士人以為諱或云以蚯蚓為之　古今
注蚯蚓一名蜿蟺一名曲蟺善長吟於地中江東謂之
歌女或謂之鳴砌亦呼為䗙蚓　本草蚯蚓一名土龍
一名地龍子其屎呼為蚓螻　爾雅疏螼蚓一名蜸𧖟
即䖤蟺也　吳氏本草蚯蚓一名白頸螳螾一名附引
　劉賔客嘉話瓊州地名􁙍䏰􁙍䏰是蚯蚓也土多此
蟲常至夜江畔出其身半跳於空中而鳴其形􁙍䏰(音/蠢)
(忍/)　餘冬序録孟子所謂吾必以仲子為巨擘者盖齊
地有蟲𩔖大蚯蚓人謂之巨擘善擘地以行巨擘即蚯
蚓之大者孟子謂蚓而後充其操今注以為大指非也
　埤雅蚯蚓有一種白項是其老者也　吕氏春秋黄
帝見大螾土氣勝故其色尚黄髙誘注螾蚯蚓　世紀
黄帝時螾大如虹　五行記陳後主時隋軍至江蚯蚓
盡出森如植箭陳氏水鄉蚯蚓土蟲象陳氏自稱土徳
盡出明傾其窟穴以曲歸直是嵗隋平陳　酉陽雜俎
上都渾瑊宅㦸門外一小槐樹樹有穴大如錢毎夏月
霽後有蚓大如巨擘長二尺餘白頸紅斑領引數百條
如索緣樹枝幹及曉悉入穴或時衆鳴往往成曲又予
三従房伯父唐太和三年任廬州某官庭前忽有蚓出
大如食指長可二三尺白項當項下有兩足正如雀脚
步于垣下經數日方死又予姪女乳母阿使本荆州人
嘗言小時見其姪孔謙籬下有蚓口露雙齒肚下足如
弦長尺五行􁀣于常謙遽殺之其年謙喪母及兄叔因
不得活　異苑孟州王雙宋文帝元嘉初忽不欲見明
常取水沃地以菰蔣覆上眠息飲食悉入中云恒有女
著青裙白領巾来就其寢母聽聞薦下有聲歴歴發之
有一青色白纓蚯蚓長二寸許云此女常以一奩香見
遺氣甚清芬奩乃螺殻香則菖蒲根於時咸謂雙暫同
阜螽矣　續明道雜志黄州有小蛇首尾相𩔖因謂兩
頭蛇余視之其尾端盖𩔖首而非也土人言此蛇老蚯
蚓所化無甚大者其大不過如大蚓行不𩔖蛇宛轉甚
鈍又謂之山蚓　劇談録蚯蚓為百合乃自有知為無
知蚯蚓在土中欲化時蟠結如毬已有百合之狀
　　　蟻
總論　譚子化書螻蟻之有君也一拳之宫與衆處之
一塊之臺與衆臨之一粒之食與衆蓄之一蟲之肉與
衆𠯗之一罪無疑與衆戮之　戒菴漫筆蟻謂之馬蟻
形如馬也羣聚成陣俗謂之馬蟻作􁆡必有雨曽見兩
兩相鬭屢退屢合經一晝一夜　埤雅螘有君臣之義
故其字従豈亦或从義善鬭力舉等身鐵鬭輙酣戰不
解有行列隊伍　古今五行志後魏顯宗天安元年兗
州有黒蟻與赤蟻交鬭長六十步廣四寸赤蟻斷頭而
死黒主北赤主南時齊明帝殺少帝子業而自立大為
魏軍所破東魏孝静帝武定四年鄴下有黄蟻與黒蟻
鬭黄蟻盡死時東魏戎衣色黒西魏戎衣色黄既而髙
歡圍王壁五旬不㧞班師而薨　莊子蟻慕羶　抱朴
子蟻有兼弱之智　莊子得時則蟻行注蟻行逶遲有
序需而不速　韓子桓公伐孤竹行山中無水隰朋曰
蟻冬居山之陽夏居山之隂蟻壤寸而有水乃掘之遂
得水　焦贑易林蟻封户穴大雨將集　博物志蟻知
將雨　京房易占蟻無故當道若門户城郭聚土水且
傷人　方言垤封塲也楚郢以南蟻土謂之垤　埤雅
詩云鸛鳴于垤垤蟻冢也蟻將雨則出而壅土成峰鸛
鳥見之長鳴而喜方言曰其塲謂之坁亦或謂之垤垤
从至蟻之微而能為垤用其至故也一名蟻封　五雜
組人有掘地得蟻城者街市屋宇樓堞門巷井然有條
唐五行志開成元年京城有蟻聚長五六十步濶五尺
至一丈厚五寸至一尺可謂異矣　珍珠船有冉端者
因營塟掘地遇蟻城方丈城壘皆具若雕刻中有街徑
樓閣二大蟻居樓閣中一紫色足翅皆如金　嶺表録
異交廣溪洞間酋長多蟻卵淘澤令浄鹵以為醬或云
其味酷似肉醬非官客親友不可得也　倦㳺録嶺南
暑月欲雨則朽壤中白蟻蔽空而飛入水翅脫化為蝦
土人遇夜于水次秉燭蟻見火光悉投水中則以竹灑
取摶之每摶以豚臠糝之為鮓號天蝦鮓又有大赤蟻
作窠于木梢如數升器者取其卵并蟻以糝泊薑鹽釀
焉云味極辛辣　吳錄居風縣有蟻絮藤人視土中知
有蟻因墾發以木皮插其上則蟻出縁而生漆　雞肋
編廣州可耕之地少民多種柑橘以圖利嘗患小蟲損
食其實惟樹多蟻則蟲不能生故園户之家買螘于人
遂有收蟻而販者用豬羊脬盛脂其中張口置蟻穴傍
俟螘入中則持之而去謂之養柑蟻
名𩔖　大戴禮十二月𤣥駒賁注𤣥駒者蟻也賁者走
於地中也　古今注牛亨問董仲舒曰蟻曰𤣥駒何也
答曰河内人見有人馬數千萬騎皆大如黍米旋動往
来従朝至暮家人以火燒之人皆是蚊蚋馬皆成大蟻
故今人呼蚊蚋曰黍民蟻曰𤣥駒　方言蚍蜉齊魯之
間謂之蚼蠓西南梁益之間謂之𤣥駒燕謂之蛾蛘
爾雅疏螘通名也其大者别名蚍蜉俗呼馬蚍蜉小者
即名螘齊人呼螘蛘其大而赤色斑駁者名蠪一名朾
螘有翅而飛者名螱即飛蟻也其子在卵者名蚔可以
作醢　詞林海錯蟻名蠪蟜一名石宫　廣志有飛蟻
有木蟻古曰𤣥駒者也又有黒黄大小數種　酉陽雜
俎元和中予居在長興里庭有一穴蟻形狀竊赤蟻之
大者而色正黒腰節微赤首銳足髙走最輕迅毎生致
蠖及小蟲入穴輙壊垤窒穴盖防其逸也又秦中多巨
黒蟻好鬭俗呼為馬蟻次有色竊赤者細蟻中有黒色
遲鈍力舉等身鐵有竊黄者最有兼弱之智其行每六
七有大首者間之整若隊伍至徙蠅時大首者或翼或
殿如備異蟻狀也　續博物志馬緒謫潮得巨蟻長尺
餘鹽漬之歸誇北人　楚辭赤蟻若象注西方曠野有
赤蟻其大若象能殺人　山海經朱蟻其狀如蟻在崑
崙墟
蟻異　異聞集徐𤣥之夜讀書有人物如粟粒數百皆
具甲胄擁一赤幘紫衣者行案上傳呼曰蚍蜉王欲觀
漁於紫石潭顧左右索漁具凡數百齊入硯中𫉬小魚
數千頭𤣥之以書卷蒙之執燭以觀一無所見　齊諧
記董昭之過江見蟻罥一短蘆昭之救之後繫獄蟻領
羣蟻穴獄昭之得免　南柯記淳于棼夢為大槐安國
駙馬領南柯郡太守征檀蘿國既覺尋宅南大古槐下
穴旁可袤丈有大穴洞然明朗可容一榻根上有積土
壤以為城郭臺殿之狀有蟻數斛隱聚其中中有小臺
其色若丹二大蟻䖏之素翼朱首長可三寸左右大蟻
數十輔之諸蟻不敢近是其王矣即槐安國都也又窮
一穴直上南枝可四丈亦有土城小樓羣蟻亦處其中
即生所領南柯郡也又訪于外宅東一里有古涸澗側
有大檀樹一枝藤蘿擁織上不見日旁有小穴亦有羣
蟻隱聚其間檀蘿之國豈非此耶　窮神祕苑古槐中
蟻穴也元魏時盧汾嘗叩樹有女子衣青出引汾入見
㕔堂危豁題曰審雨堂
　　　蛙
總論　周禮秋官蟈氏掌去鼃黽焚牡蘜以灰灑之則
死以其烟被之則凡水蟲無聲　車若水脚氣集朝廷
禁捕蛙以其能食蝗也周禮蟈氏掌去鼃黽是惡其聲
之聒人　田家五行上已日聽蛙聲占水旱　北户録
蛙性熱甚𥙷人人有折其足於瓶中以水養之不三五
日如故亦有以蘇煎食者　水族加恩簿申潔(謂蛙/也)蒼
皮癮疹矮股跳梁授濟饞都䕶行水樂令　莊子秋水
篇公子牟曰子獨不聞夫埳井之鼃乎謂東海之鼈曰
吾樂與吾跳梁乎井榦之上入休乎闕甃之崖赴水則
接掖持頤蹶泥則没足滅跗還虷(音寒義云井中/赤蟲一名蜎)蟹與
科斗莫吾能若也　漢書武帝元鼎五年秋蛙與蝦蟆
鬭是嵗四將軍衆十萬征南越開九郡南史孔稚圭門
庭之内草莱不翦中有蛙鳴曰我以此當兩部鼓吹
南史梁沈僧昭與武陵王紀坐池亭蛙鳴聒耳王曰殊
廢絲竹之聽僧昭咒厭十許口便止王曰欲其復鳴僧
昭曰王歡已闕今恣汝鳴即便喧聒　宣室志有人見
羣僧浴水中問之曰此𤣥隂池也又曰檀越可聽吾徒
之梵音於是合聲而噪乃羣蛙也　拾遺記倉頡之處
有丹石井有白蛙兩翅常来去井上或化為雙白鳩入
雲　唐五行志神龍中渭水有蛙大如鼎里人聚觀數
日而失　玉堂閒話徐之東界接沂州有溝多盤車相
𫝊是溪仲試車之所溝有水水有蛙大可如五石甕目
如盌昔嘗有人於其頂上得藥服之度世
詳𩔖　武紀注鼃黽也似蝦蟇而長脚其色青　山堂
肆考蛙一作鼃蝦蟇之屬也一名蛤魚一名蟈一名長
股一名田雞一名水雞一名黽一名土鴨　本草衍義
鼃色青腹細嘴尖後脚長故善跳圖經云似蝦蟇而背
青綠色俗謂之青蛙亦有背作黄文者人謂之金線鼃
黒色者南人呼為蛤子食之至美即今所謂之蛤亦名
水雞是也閩蜀浙東人以為珍饌小形善鳴喚者名鼃
子　爾雅疏其居水者名黽一名耿黽狀似青蛙而腹
大為異陶注本草云大而青脊者俗名土鴨其鳴甚壯
即此黽也陶又云一種小形善鳴喚名為鼃者即郭云
青蛙者也　丘光庭兼明書蛙形小而長色青而皮光
春夏居水邊相對而鳴者也按蛙鳴始於二月驗立夏
而鳴者其形最小其色褐黒好聚淺水而鳴其聲如自
呼為渇於者是螻蟈也　周官蟈氏鄭注蟈今御所食
蛙也　通志有一種生山谷中黒色肉紅名石鱗魚並
可食　泉南雜志鼃一名石鱗魚紫斑如纈錦生溪澗
髙潔處其大如雞得亦不易厥俗兼皮食之有見餉者
曰此難得之珍味也　侯鯖録水雞蛙也水族中厥味
可薦者　蜀都賦􁖢蛦山棲注􁖢蛦𩔖蛙而大即今田
雞也　格物總論蛙數種有黒虎有蚼黄有黄􁀙有螻
蟈其形各别黒虎身小黒嘴脚小斑䖲黄斑色前脚大
後腿小有尾子一條黄􁀙遍身黄色腹下有臍帶長五
六分螻蟈即夜鳴腰細口大皮蒼黧色俗名田雞其他
又有鼃蠅長􁀙石螃蠼子之屬　投荒雜錄南方又有
水族狀如蛙其形尤惡土人呼為蛤蛙食之味美如鷓
鴣及治男子虚勞
　　　蝦蟇(附蝌蚪/)　(蟾蜍/)
總論　賈公彦周禮疏脰鳴者即蝦蟇也　埤雅蝦蟇
懐土雖取以置逺郊一夕復還其所　全雅蝦蟇曵腸
於水際草上纏繳如索日見黒㸃漸深至春水時鳴以
聒之則蝌斗皆出謂之聒子　埤雅雜俎云蝦蟇無腸
又云蝦蟇聲抱今里俗聞其春鳴謂之聒子聒子即所
謂聲抱也又曰蝦蟇生子後腹空無物故曰無腸　山
堂肆考燒蝦蟆可以制蚤蝨　宋書張暢弟收嘗為猘
犬所傷醫者云宜食蝦蟆膾可療收甚難之暢含笑先
嘗收因此乃食創亦即愈　尚書故實百粤人以蝦蟆
為上味疥者皮最佳故越人云不可脫去此錦襖子
游宦紀聞眉州人水濵釣蝦蟇置籃中皆兩兩相負牢
不可拆極力分之旋即相負如初市之以為珍味成都
人最重之以料物和酒炙之曰炙蟾括蒼亦以為珍品
名曰風蛤　淮南子老蝦蟇化為鶉　集異志唐髙宗
嘗患頭風穿地置藥爐忽有一蝦蟇躍出色如黄金背
有朱書武字　酉陽雜俎長慶中八月十五日夜有人
玩月見林中光屬天如疋布視之見一金背蝦蟇　霏
雪錄越中有道士陸國賔者曉乗舟出見白虹跨水甚
近及至其所見蝦蟆如箬笠大白氣従口出即跳入水
虹亦不見　唐五行志先天二年六月京師朝堂磚下
有大蛇出長丈餘有大蝦蟆如盤而目赤如火相與鬭
俄而蛇入於大樹蝦蟆入於草蛇蝦蟆皆隂𩔖朝堂出
非其所也　宣室志唐李揆乾元中為禮部侍郎嘗一
日忽聞堂中有聲極震若牆圯驚入視之見一蝦蟆俯
於地髙數尺魋然殊狀揆命家童以巨缶盖焉有解者
曰夫蝦蟇月中之蟲亦天使也今天使来公堂豈非上
帝以榮命付公乎其明啟而視之已亡見矣後數日果
拜中書侍郎平章事　鳥獸續考余曽見一胡僧持竹
器畜蝦蟆數十於中備寸桌數面名之曰讀書蟆每命
之讀設一席於上若僧席然左右各設弟子席鼓之坐
一巨蟆跳於師座羣蟆隨列弟子位鼓之讀則蟆師先
聲羣弟子應聲而鳴宛若一堂書聲也鼓之止鼓之入
則巨者先止先入
名𩔖　本草蝦蟆一名蟾蜍一名􁉮一名去甫一名苦
蠪　淮南子鼓造辟兵夀盡五月之望注鼓造蝦蟆也
　孫綽漏刻銘靈蚪吐注隂蟲承瀉注隂蟲蝦蟆也
南齊書卞彬蝦蟆賦云紆青拖紫名為蛤魚　洽聞記
蝦蟇大者名田父能食蛇蛇行田父逐之蛇不得去田
父銜其尾久之蛇死尾後數寸皮不損肉已盡矣　文
字集畧蜦蝦蟆也大如屨能食蛇　游宦紀聞徳興有
毛山環三州界廣袤數百里每嵗間山旁人夜持火炬
入深溪或山洞間捕大蝦蟆名曰石撞　神仙𫝊益州
北平山有白蝦蟆謂之玉芝非仙才靈骨莫能致也
茅亭客話蜀有村夫鬻白蝦蟆甚大兩目如丹皆云肉
芝也有醫工買歸慮其走逸以大石臼合於地至曉石
臼透明如竹籠醫工駭愕齋沐負鐺挈蟾辭家入青城
山不知存亡　酉陽雜俎竈無故自濕者赤蝦蟆名鈎
注居之去則止
蝌蚪　山海經藟山湖水東流其中多活郎師注即蝌
蚪也　爾雅科斗活東疏蝦蟆子也一名科斗一名活
東頭圓大而尾細古文似之　古今注科斗一名𤣥針
一名𤣥魚形圓而尾細聞雷則尾脫脚生也　埤雅科
斗逢月大盡生前兩足小盡生後兩足
蟾蜍　春秋孔演圖蟾蜍月精也　埤雅蟾蜍吐生腹
大背黒皮上多䨾磊跳行舒遲　本草蟾蜍肪塗玉則
刻之如蠟故云能合玉石但肪不可多得取肥者剉煎
膏以塗玉亦軟滑易截古玉器有竒特非雕琢人工者
多是昆吾刀及蟾蜍肪所刻也　衍義蟾蜍眉間白汁
謂之蟾酥　爾雅疏鼃􁉮一名蟾諸郭云似蝦蟆居陸
地淮南謂之去蚥然則蟾諸非蝦蟆但相似耳　蟫史
諸書皆分蝦蟆蟾蜍為二物以為蟾蜍大腹癩背不能
跳躍亦不善鳴蝦蟆小于蟾蜍能跳接百蟲善鳴然予
村居無事細視科斗漸大脫尾生足而登陸至四五月
則居稻田内好鳴能跳接百蟲而食之經年方老好居
人家下濕地夏夜則出拾蟲而不能跳矣亦不鳴聒人
呼為蛤覇其實一物老㓜殊質春夏異時遂分為二也
　𤣥中記蟾諸生角者食之夀千嵗　張衡靈憲羿請
不死之藥於西王母嫦娥竊之以奔月將往枚筮之於
有黄有黄占之曰吉翩翩歸妹獨將西行逢天晦芒毋
驚毋恐後且大昌嫦娥遂託身於月是為蟾蜍　抱朴
子萬嵗蟾蜍頭上有角頷下有丹書八字體重以五月
五日中時取之隂乾百日以其足畫地即為流水帶在
左手於身辟五兵若敵人射巳者弓弩矢皆反還自向
也　研北雜志陳聖觀聞宋炤說蟾蜍三足與蛙不同
炤既去乃得枯者於貨藥擔上以示聖觀乃一軀殻實
之以木屑視之三足特長如尾而有距世所範為硯滴
者或不盡似也　太平清話正和二年夏四月新安蟾
蜍背生芝草時農夫汲水於龍淵之津覩此一蟾望日
而拱己而視之則其背生芝凡十五葉葉間有異草䝉
茸蒼翠嵗寒不雕　自然論蟾蜍擲糞自其口出　酉
陽雜俎土㯽榔狀如㯽榔在孔穴間得之新者尤軟相
傳云蟾蜍矢也能已毒瘡　㑹編一種蟾大而黄色多
在山石中藏蟄能吞氣飲風露不食雜蟲謂之山蛤
蟫史山蛤一名南風蛤又名石􁀙生深山谷中遇南風
則出背黒色痱磊兩股甚長孝豐人珍之為上品連皮
蒸熱味在于皮
　　　蜥蜴(附蛤蚧/)
方言秦晉西夏謂之守宫或謂之蠦􁂿或謂之蜤易其
在澤中者謂之易蜴南楚謂之蛇醫或謂之蠑螈東齊
海岱之間謂之螔䗔北燕謂之祝蜒　說文蠑螈蛇醫
以注鳴者也在草曰蜥蜴在壁曰蝘蜓蝘蜓守宫也
通雅蜥蜴總曰螭大者曰山龍子縁木曰蝘蜓在草曰
蠑螈在屋曰守宫　陶𢎞景本草形大純黄色者名蛇
醫亦名蛇舅似蛇醫而小尾長見人不動者名龍子小
而五色尾青碧者名蜥蜴小而縁牆壁色黒者名蝘蜓
(吳人呼/為壁虎)　古今注蝘蜓善上樹捕蟬食之其長細五色
者名為蜥蜴短大者名蠑螈一曰蛇醫大者長三尺其
色𤣥紺善螫人一名𤣥螈一名緑螈　北户録蜥蜴一
曰蛇師　埤雅蜥蜴十二時變色舊說蛇體有傷此輙
銜草傅之故有蛇醫之號也今俗謂之蠍虎喜緣籬壁
者是　二酉餘談一人為蛇傷痛苦欲死見一小兒来
曰可用兩刀在水内相磨取水飲之神效言畢化為緑
螈走入壁孔中其人如方即愈因號綠螈為蛇醫　漢
書東方朔𫝊武帝置守宫盂下令朔射之朔曰臣以為
龍又無角謂之為蛇又有足跋跂􁁙􁁙善縁壁是非守
宫即蜥蜴注守宫蟲名也術家云以器養之食以丹砂
滿七斤擣治萬杵以㸃女子體終身不滅若有房室之
事則滅矣言可以防閑淫逸故謂之守宫今俗呼為辟
宫辟亦相禦之義耳　文昌雜録守宮其形大概𩔖蜥
蜴足短而加濶亦有金色者秦始皇時有人進之云能
守鑰人不敢竊𤼵鑰故名之曰守宫由此也又云致於
宫中宫人之有異志者即吐血汚其衣或曰以守宫繫
宫人臂守宫吐血汚臂者有淫心也秦皇則殺之　物
𩔖志蜥蜴五色具者雄不備者雌　曹叔雅異物志魚
跳躍則蜥蜴從草中下稍相依近便共浮水而相合事
竟魚還水㡳蜥蜴還草中　酉陽雜俎王彦威鎮汴之
二年夏旱李玘過汴因宴王以旱為慮李醉曰欲雨甚
易耳可求蛇醫四頭十石甕二每甕實以水浮二蛇醫
覆以木盖密泥之分置於鬧處瓮前設席燒香選小兒
十嵗已下十餘令執小青竹晝夜更擊其瓮不得少輟
王如其言試之一日兩度雨大注數百里舊說龍與蛇
師為親家　羣書考索熈寧十年四月中書門下言御
前降到蜥蜴祈雨法排辦其法捕蜥蜴十數枚置之甕
中漬之以雜木葉選童男數十人衣青衣青塗面及手
足仍持栁枝沾水散灑且呪曰蜥蜴蜥蜴興雲吐霧雨
今霶𩃱汝今歸去如是者晝夜嬰繞而言是月十八日
依法為之至二十夜雨　傳載畧武肅於院中令老姥
監直聽更有大蜥蜴沿油缸而吸視之將竭倐然不見
明日王曰昨夜夣麻膏充腸而飽是何祥也宫中或有
對者王亦微哂而已
蛤蚧　方言桂林之中守宮大而能鳴者謂之蛤蚧
物𩔖志蛤蚧皮粗口大身小者雄口銳尾小身大者雌
　北户録蛤蚧首如蟾蜍背綠色上有黄斑㸃若古錦
文長尺餘尾絶短其族則守宫蜥蜴蝘蜓多居古木竅
間自呼其名聲絶大　本草蛤蚧狀𩔖蝘蜓蟇首細鱗
長尾生嶺南在古牆壁及榕木間一雌一雄行常相隨
　蘓頌圖經蛤蚧欲得首尾全者俟於榕木間　物𩔖
相感志蛤蚧長二三尺許小者一尺已下其狀與守宫
不殊夜行每鳴自呼南民云蛤蚧生一嵗每鳴一聲二
嵗二聲有至十聲者土人以老蛤蚧尤重之　北户録
蛤蚧或曰一年一聲驗之非也端州大㕔有蛤蚧州吏
云多年至今每鳴或三聲或一聲不定也　海録蛤蚧
大月三聲小月兩聲
　　　果蠃
爾雅疏果蠃一名蒲盧即細腰蟲也俗呼為蠮螉鄭注
中庸以蒲盧為土蠭說文云細腰土蠭也天地之性小
腰純雄無子螟蛉一名桑蟲一名桑蟃一名戎女果蠃
取而附之於木空中七日而化為子　揚雄法言螟蛉
之子殪而逢蜾蠃祝之曰𩔖我𩔖我久則肖之矣　詩
疏螟蛉者犍為文學曰桑上小青蟲也似步曲其色青
而細小或在草葉上蜾蠃似蜂而小腰取桑蟲負之於
木空中或書簡筆筒中七日而化為其子里語曰呪云
象我象我　埤雅果蠃土蜂也好禁蜘蛛摙泥作房如
併竹管取桑蟲負之今呼大蠭啖子地中作房者亦曰
土蠭非此細腰土蠭也　酉陽雜俎蠮螉好窠於書卷
或在筆管中祝聲可聽有時開卷視之悉是小蜘蛛大
如蠅虎旋以泥隔之不獨負桑蟲也　捫蝨新語遯齋
閑覽以蜾蠃蠮螉蒲盧為三種銜泥營窠於室壁間者
名蜾蠃穴地為窠者名蠮螉窠於書卷或筆管中者名
蒲盧　格物總論蜾蠃所負不但螟蛉或蟢子磔而斃
之因産一小卵於其上俟其卵化而成形漸食所負之
蟲久乃䆮大生翼飛去　脚氣集蜾蠃取螟蛉産子於
其身上借其膏血以為養蜾蠃大螟蛉枯非變化也
留青日札蜾蠃凡細蟲皆可負去必齧死之而寄生一
子於其上積四五蟲乃以泥封之久之卵得其氣而生
其初生也必食其蟲俱盡則可以啓封而出户矣　五
雜組螟蛉有子蜾蠃負之謂負他子作已子也故人以
過房子為螟蛉此語相沿至今然蜾蠃實非取他物為
子也廼放卵窠中而殺小蟲以飼之耳陶隐居爾雅注
云蠮螉銜泥竹壁及器物作房生子如粟米乃捕取草
上蜘蛛滿中塞之以俟其子為糧此語鑿鑿有據足破
千古之誤且詩但言蜾蠃負之未言其作已子也則揚
子雲𩔖我之說誤之也
　　　蜘蛛(附蠨蛸/  顛當)　(壁繭/䖦蟱)
爾雅疏蟗鼅鼄别名也一名鼄蝥今江東呼蝃蝥齊人
又呼社公亦言網公其在地中布網者名土鼅鼄其作
網絡幕草上者名草鼅鼄也　方言蜘蛛自關以西秦
晉之間謂之鼄蝥自關以東趙魏之間謂之鼅鼄或謂
之蠾蝓北燕朝鮮洌水之間謂之蝳蜍　本草蜘蛛赤
斑者俗名絡新婦　格物總論蜘蛛大腹深灰色多於
空中作圓網然亦數種有赤斑者有五色者有大身上
有刺毛者有薄小者惟在屋西面有網身小尻大腹内
有蒼黄膿者為真其大者身運數寸而踦長數倍其網
羅竹栢盡死　廣志蜘蛛有在器下者有以絲在籬落
間縁壁捕蠅者　埤雅蜘蛛布網如􁉞其絲右繞今磨
旋蔓生皆循右而轉亦自然之理也　西京雜記蜘蛛
集而百事喜　李徳裕喜徴論凡人將有喜兆蜘蛛必
垂於冠冕　酉陽雜俎道士許象之言以盆覆寒食飯
於闇室地入夏悉化為赤蜘蛛　酉陽雜俎裴旻山行
有山蜘蛛垂絲如疋布將及旻旻引弓射却之如車輪
因斷其絲數尺収之部下有金瘡者剪方寸貼之血立
止　鳥獸續考海蜘蛛巨若丈二車輪文具五色非大
山深谷不伏也游絲隘中牢若絙纜晨輝照耀光𦦨燁
燁虎豹麀鹿間觸其網蜘蛛益吐絲如縞霞纏紏卒不
可脫俟其斃腐乃就食之舶人欲樵蘓者率百十其徒
束炬而往遇絲輙燃紅遍山谷如設庭燎蜘蛛潛愈邃
密惟恐其及也或云取其皮為履不航而涉豈其然歟
　詞林海錯蜘蛛大者可以食豸晉公子重耳與五臣
見於大澤中出符子　天中記江夏城南鐵佛寺内有
蜘蛛井世傳唐時有紅白二蜘蛛化為妖婦以媚人故
鑄鐵佛鎮之　玊堂閒話泰岳之麓有岱岳觀樓殿咸
古制年代寢逺一夕大風有聲轟然響震山谷及旦視
即經樓之陊也樓屋徘徊之中雜骨盈車有老蜘蛛在
焉形如矮腹五升之茶鼎展足則周數尺之地矣先是
側近人家亡失㓜兒不計其數盖悉罹其啗食也盖布
網於上或遭其黏縻絆而不能自解則遭其害矣於是
觀主命薪以焚之臭聞十餘里　酉陽雜俎唐元和中
蘓湛游逢鵲山裹糧鑽火境無遺趾忽謂妻曰我行山
中都倒巖有光如鏡必靈鏡也明日將投之今與卿訣
妻子號泣止之不得及明遂行妻子領奴婢潛隨之入
山數十里遥望巖有白光圓明徑丈蘓遂逼之纔及其
光長呌一聲妻兒遽前救之身如繭矣有黒蜘蛛大如
鈷䥈走集巖上奴以利刀決其網方斷蘓已腦陷而死
妻乃積柴燒其巖臭滿一山　金樓子楚國龔舍初隨
楚王朝宿未央宫見有赤蜘蛛大如栗四面縈羅網有
蟲觸之而死者退而不能得出焉舍於是掛冠而退時
謂舎為蜘蛛隱　天寳遺事帝與貴妃每至七月七日
夜在華清宫游宴時宫女軰陳𤓰花酒饌列於庭中求
恩於牽牛織女星各捉蜘蛛於小合中至曉開視蛛網
稀宻以為得巧之候密者言巧多稀者言巧少民間亦
效之
蠨蛸　詩疏蠨蛸長踦一名長脚荆州河内人謂之喜
母此蟲来著人衣當有親客至有喜也幽州人謂之親
客亦如蜘蛛為網羅居之　爾雅疏小鼅鼄長脚者一
名蠨蛸一名長踦俗呼為喜子詩東山云蠨蛸在户
採蘭雜志昔有母子離别母每見蠨蛸垂絲著衣則曰
子必至也果然故名曰喜子子思其母亦然故號曰喜
母均之一物也
壁繭　山堂肆考壁錢蟲似蜘蛛而身扁作白幕如錢
著壁間俗呼為壁繭其抱子隔幕而伏生子百數坼幕
而出一名扁蟢一名壁鏡　事物原好壁繭蟢子也一
名壁蟢能捕蠅作窠於門壁之上其結窠似幕其圓大
如錢
顛當　山堂肆考螲蟷一名顛當形如蜘蛛穴土為巢
　酉陽雜俎顛當窠深如蚓穴網絲其中土盖與地平
大如榆莢常仰捭其盖伺蠅蠖過輙飜盖捕之纔入復
閉與地一色並無絲隙可尋也其形似蜘蛛爾雅謂之
王蛈蜴鬼谷子謂之蛈母秦中兒童戲曰顛當顛當牢
守門蠮螉㓂汝無處奔
䖦蟱　格物論能於空中作懸網狀如魚􁉞者名䖦蟱
　陶隱居本草䖦蟱在孔穴中及草木稠密處作網如
蠶絲為幕絡伺蠅蚋觸網則出擒食之形如蠅虎身有
毛斑
　
　
　
　
　
　
　格致鏡原卷九十八
欽定四庫全書
　格致鏡原巻九十九　　　大學士陳元龍撰
　　昆蟲𩔖(四/)
　　　蛇
總論　張奐疏蛇能屈伸配龍騰蟄　賈公彦疏紆行
者即蛇也　淮南子蛇無足而行　埤雅蛇盤常向壬
地壬北方也蛇以眼聽語曰蛇聾虎齆　内典辨蛇雄
雌以細軟物停著上其躁嬈者當知是雄住不動者當
知是雌如雜寳藏經律云白氈試蛇去住不同也　搜
神記千嵗之蛇斷而復續　地鏡圖金寳化青蛇　晉
書武庫封閉甚宻其中忽有雉雊張華曰此必蛇化為
雉也開視雉側果有蛇蛻焉　異苑晋太元中汝南人
入山伐竹見一竹中蛇形已成枝葉如故又吳郡桐廬
人常伐餘遺竹見一竹竿雉頭頸盡就身猶未變此亦
竹為蛇蛇為雉也　廣博物志蛇食茄則醉　後山談
叢王沂公之先為農與其徒入山林以酒行既飲先後
至失酒顧草間有醉蛇倒而埒之得酒與血怒而飲焉
昏閉倒臥明日方醒視背傍積蝨成堆自是無蝨終身
又李公擇家有坐化蛇　倦㳺雜錄嶺南人好啖蛇易
其名曰茅鱓　水經注武强縣人有行於道見一小蛇
疑其有靈持而養之名曰檐生長而吞噬人　廣博物
志山中有大蛇冠幘者名曰升卿呼其名則吉　抱朴
子已日山中稱寡人者社中蛇也　酉陽雜俎蛇鬼名
􁀙石圭一名廛　山堂肆考蛇草居常饑毎得食稍飽
輙復蛻殻冬輙含土入蟄及春出蟄則吐之圓重如石
謂之蛇黄　本草經蛇蛻一名龍子衣一名蛇符　造
化權輿蛇易皮　莊子蝍且甘帶注帶小蛇也蝍蛆喜
食其眼　西使記骨篤犀大蛇之角也解諸毒　異苑
丹陽鍾忠以元嘉冬月晨行見有一蛇長二尺許紋色
似青琉璃頭有雙角白如玉感而畜之　瑣碎錄倒拖
蛇不出以針劄其尾即出　五雜組蛇油可合硃砂能
令印色隱然不蘸　廣博物志宋元嘉中廣州有三人
共在山中伐木忽見石窠有三卵大如升取煮之湯始
熱聞林中如風雨聲須臾一蛇大十圍長四五丈逕来
湯中銜卵而去三人未㡬皆死　太平廣記趙延禧云
遭惡蛇虺所螫處帖艾炷當上炙之立差不然即死
朝野僉載種黍来蛇燒䩔羊角及頭髪則蛇不敢来
事物原始西京賦水人弄蛇注水人俚兒也能禁錮弄
蛇其事始於漢時　楊慎外集山海經云有黒人虎首
鳥足兩手持蛇方啗之今南中有夷名娥昌其人手持
蛇啗之其採樵歸籠中捕蛇數十蛇亦不能去不知何
術也疑即此𩔖　搜神記隋侯姓祝字元暢往齊國見
一蛇在沙中頭上有血隋侯以杖挑放水中而去後囬
至蛇所乃見蛇銜一珠来隋侯不敢取夜夣踏一蛇驚
覺乃得雙珠　埤雅蛇珠蛇所吐也語曰蛇珠千枚不
如一玫瑰言蛇珠賤也　武陵記壺頭山邊有石窟即
馬援所穿室也室内有蛇如百斛船大云是援之餘靈
也　廣州記晋興郡路側五六里有一物大百圍長數
十丈行者過視則往而不反積年如此失人甚多董奉
従交州出由此嶠見之大驚曰此蛇也住行旅施符勅
經宿往看蛇已死矣白骨積聚成山　豫章記永嘉末
有大蛇長十餘丈㫁道人有過者輙以氣吸引取之吞
噬已百數道士吳猛與弟子數人往欲殺蛇蛇藏深穴
不肯出猛符南昌社公蛇乃出穴頭髙數丈猛縁尾登
背以足按蛇頭著地弟子於後以斧殺之猛曰此蛇是
蜀精　南史梁武帝與宫人幸𤣥洲苑見大蛇盤屈於
道羣小蛇繞之並黒色宮人曰恐是錢龍帝以錢十萬
貫鎮於蛇處以厭之　朝野僉載開元四年六月郴州
馬嶺山側有白蛇長六七尺黒蛇長丈餘須臾二蛇鬬
白者吞黒蛇到粗處口兩嗌皆裂血流滂沛黒蛇頭入
嚙白蛇肋上作孔頭出二尺餘俄而兩蛇並死後十餘
日大雨山水暴漲漂破五百餘家失三百餘人　北夣
瑣言先化中楊守亮鎮褒日有一蛇横斜谷嶺路髙七
八尺莫知其首尾四面小蛇翼之無數毎一拖身即林
木摧折殆旬半方過盡阻絶行旅因聚草焚燎路隅慮
其遺毒然後方行眀年楊伏誅
詳𩔖　爾雅螣螣蛇　龍𩔖也能興雲霧而游其中
鬼谷子螣蛇一名神蛇亦曰靈蛇　說林訓螣蛇游霧
而擊蝍蛆　隂陽自然變化論螣蛇聽而有孕　埤雅
螣蛇雄鳴於上風雌鳴於下風而風化(以上/螣蛇)　爾雅蟒
王蛇注蟒蛇最大者故曰王蛇　郭璞贊惟蛇之君是
謂巨蟒小則數尋大或百丈　述異記蟒蛇目圓　晉
書趙王倫簒位殿上有大蟒及小蟒耳間垂肉似重孝
幘小蟒亦然　梁武懴序郗氏梁武帝后也崩數月帝
居寢殿聞外騷窣聲視之乃見一蟒盤躃上殿睒睛呀
口向帝帝驚駭蹶起曰宫殿嚴警非爾𩔖所生之處豈
妖孽欲祟朕耶蛇人語曰蟒昔郗氏也妾以生存嫉妬
損物害人死以是罪謫為蟒耳(以上/蟒蛇)　嶺表錄異蚺蛇
大者五六丈圍五六尺以次者亦不下三四丈圍亦稱
是身斑文如錦纈里人云春夏多於山林中等麂鹿過
則銜之自尾而吞唯頭角礙於口外即深入林樹間閣
其首伺鹿壞頭角墜地鹿身方嚥入腹如此後蛇極羸
弱及其鹿消壯俊恱澤勇健於未食鹿者或云一年則
食一鹿　水經注交阯山多大蛇名曰蚺蛇長十丈圍
七八尺常在樹上伺鹿獸鹿獸過便低頭繞之有頃鹿
死先濡令濕訖便吞頭角骨皆鑽皮出山夷始見蛇不
動時便以大竹籖籖蛇頭至尾殺而食之以為珍異故
楊氏南裔異物志曰蚺惟大蛇既洪且長采色駮犖其
文錦章食灰吞鹿股成養創實享嘉宴是豆是觴言其
養創之時肪膄甚肥也　華夷鳥獸考蚺蛇大者如柱
長稱之其膽入藥南人腊其皮刮去鱗以鞔鼓蛇常出
逐鹿食寨兵善捕之數軰滿頭插花趨赴蛇蛇喜花必
駐視漸近競拊其首大呼紅娘子蛇頭益俛不動壯士
大刀斷其首衆悉奔散逺伺之有頃蛇省覺奮迅騰擲
傍小木盡㧞力竭乃斃數十人舁之一村飽其肉　海
槎餘錄蚺蛇産於山中其皮中州市為縵樂器之用其
膽為外科治瘡􁁜之珍藥然亦肝内小者為佳此地兼
産山馬其狀如鹿特大而能作聲尾更板濶與鹿稍異
蚺蛇常捕吞之従後脚而入雖角實大二倍於鹿毒氣
呵及即時解脫初吞時亦不能轉動畧向水次伸舒消
盡無餘矣途人卒然相值雖持木棍亦將無施解事者
執指大蛇皮木在手一揮即止可見物貴得其制不在
操利器也　淮南子越人得蚺蛇以為上肴中國得而
棄之　埤雅蚺蛇可食尾圓無鱗身有斑文如故暗錦
纈難死似鼉行地常俯其首膽隨日轉上旬近頭中旬
在心下旬近尾　朝野僉載泉建州進蚺蛇膽五月五
日取時膽兩柱相去五六尺撃蛇頭尾以杖於腹下来
去叩之膽即聚以刀刲取藥封放之不死復更取看肋
下有痕即放　嶺表錄異蚺蛇膽狀若鴨子大切取之
復内肝腹中以線縫合創口蛇亦復活舁歸放於川澤
其膽暴乾以充土貢或云蛇𬒳取膽他日見捕者則逺
逺側身露腹瘡眀已無膽以此自脫　五雜組蚺蛇大
能吞鹿惟喜花草婦人山中有藤名蚺蛇藤捕者簪花
衣紅衣手藤以往蛇見輙凝立不動即以婦人衣蒙其
首以藤縳之其膽䕶身隨擊而聚若徒取膽者以竹擊
其一處良久利刀剖之膽落矣其膽噙一粟於口雖拷
掠百數終不死但性大寒能萎陽令人無子　華夷鳥
獸考蚺蛇膽陶隐居云此蛇出晋安大者三二圍在地
行住不舉頭者是真舉頭者非真圖經曰此物極多偽
欲試之剔取如粟米許著浄水上浮游水上回旋行走
者為真其徑沈者諸膽血也試之不可多多亦沈矣膏
之真者磥磥如梨豆子他蛇膏皆大如梅李子此為别
也　括地志蚺蛇牙長六七寸土人尤重之云辟不祥
利逺行賣一枚直牛數頭　朝野僉載泉州有客盧元
欽染大風唯鼻根未倒屬五月五日官取蚺蛇膽欲進
或言肉可治風遂取一截蛇肉食之三五日頓漸可百
日平服　鳥獸續考明武宗初年嘗宿豹房劉瑾等以
蚺蛇油萎其陽是以不入内宫(以上/蚺蛇)　爾雅蝮虺博三
寸首大如擘註身廣三寸頭大如人擘指此自一種蛇
名為蝮虺　埤雅蝮蛇怒時毒在頭尾蝮與虺異虺如
土色所在有之蝮蛇鼻反其上有鍼錦文衆蛇之中此
獨胎産生輙坼副母腹亦有與地同色者舊云鴆食之
　栁宗元蝮蛇文目兼螽蠆色溷泥塗其頸蹙恧其腹
次且褰鼻鉤牙穴出榛居蓄怒而蟠銜毒而趨　事物
紺珠蝮蛇細頸大頭焦尾色如綬錦文間有毛似豬鬛
鼻上有針大者七八尺又名反鼻名曇　栁州集蝮蛇
善伺人聞人咳喘歩驟輙不勝其毒捷取巧噬肆其害
或不得於人則愈怒反齧草木草木立死後人来觸死
莖猶墮指攣腕􁁜足為廢病　抱朴子蛇𩔖多唯有蝮
蛇中人至急一日不治則殺人若不曉方術而為此蛇
所中但以刀割肉投地其肉沸如火炙須臾燋盡而人
得活也又曰帶武都雄黄色如雞冠者五六兩以入山
林則不畏蛇蛇若中人以少許末沫之雄黄入瘡中立
愈此廣成子敎黄帝之道　朝野僉載山南五溪黔中
皆有毒蛇烏而反鼻蟠於草中其牙倒勾去人數歩直
来􁀣如繳箭螫人立死中手即斷手中足即斷足不然
則全身􁁜爛百無一活謂蝮蛇也有黄喉蛇好在舎上
無毒不害人唯善食毒蛇食飽垂頭直下滴沫地墳起
變為沙蝨中人為􁀣額上有大王字衆蛇之長常食蝮
蛇(以上/蝮蛇)　陳鼎蛇譜秃虺蛇尾秃而色黒帶緑腹赤蛇
中之最毒者也不畏人見人故遲遲行齧者治少緩即
斃　鄰㡬雜誌毒虺斷頭猶能聽以噬人　閑人野話
景煥為壁州白石令行渉巴嶺逹王女廟有巨虺横亘
其前徑可七尺餘鱗甲不啻門扇許大頭尾垂在山下
惟聞折木震響山谷従者驚駭莫能前進於是且駐山
穴因登髙望之竟日方見其尾　格物論虺與蝮又自
一種蝮黄黒色黄頷尖口毒最烈虺形短而扁毒不減
於蝮(以上/虺蛇)　爾雅疏镻蝁蝮虺之屬大眼有毒一名镻
又名蝁淮南人呼蝁子者是也　蛇譜脆蛇産貴州土
司中長尺有二寸圓如錢嘴尖尾秃背黒腹白暗鱗㸃
㸃可玩也或白如銀見人輙躍起數尺跌為十二段須
臾復合為一不知者誤拾之即寸斷兩端俱生頭齧人
即斃出入往来恒有度捕之者置竹筒於其徑側則不
知而入其中急持之方可完稍緩則碎矣故名曰脆暴
乾能已風去厲視其身之上中下以治人之頂腹脛罔
不効兼可接斷骨　潛確𩔖書脆蛇一名片蛇出雲南
大侯禦夷州長二尺許遇人輙自斷為三四人去則復
續乾之治惡疽腰已上用首以下用其尾　窮神秘苑
淮南子云神蛇自斷其身而自相續煬帝遣人於嶺南
邊海窮山求此蛇數四而至洛下長可三尺色黄黒其
頭錦文全似金色不能毒人解食肉若欲令自斷其身
者則先觸之令怒使不任其憤毒則自斷為三四其斷
之處如刀截焉見其皮骨文理亦有血焉然久怒定則
三四斷稍稍自相就而連續體復如故亦似不相斷隋
著作郎鄧隆云此靈蛇一𩔖自斷不必千嵗也　北户
録􁀙蛇肉食之辟蠱毒其膏俗傳不利人其皮可鞔鼓
今潮州和鱗為之聲絶鳴與象皮鼓相𩔖　蛇譜火蛇
吐火如彈中雀為食長七八尺八九尺不等従無滿丈
者色赤有兩角　本草金蛇無毒形狀大如中指長尺
許常登木飲露作金色照日有光能解金毒人中金毒
者令其合瞑納銀口中含至曉銀變金色者是又有銀
蛇能解銀毒　物𩔖相感志錫蛇出黔南桂州其蛇麤
如大指長尺許鱗甲上有金銀星解南土蠱毒　蛇譜
絲蛇䕫州府蛇到退地方間有之長八尺圍一尺能吐
絲作網大數𤱔蛇居其中如鼅鼄然候物入其中即擒
吞之人或觸其絲則躍出齧斃　山海經注永昌出鉤
蛇長數丈尾岐在水中鉤取岸上人及牛馬啖之　寰
宇記九真長江水有鈎蛇食人若殺此蛇則當令死如
不死則尋追報人終不已也雖復人衆中往取害之者
萬不一失　蛇譜環蛇出三佛齊國如環大數圍至數
十圍者逐獸則􁀣走如轉車輪於千仞之山獸入環中
即斃其口眼俱生環之半與尻相對國人收其脂作藥
服之刀劍不能傷又橋蛇長八九尺或六七尺色青如
竹尾秃以首尾行如橋然首先𤼵而尾後縦又如弓狀
􁀣如奔馬能掩捕飛鳥廣東雷州山中頗多不害人
賢奕編申王有肉􁀣腹垂至骭毎出則以百練束之至
暑月嘗骭息不可過𤣥宗詔南方取冷蛇長數尺色白
不螫人執之冷如握氷申王腹有數約夏月置於約中
不復覺煩暑　祝穆方輿勝覽鱗蛇出安南雲南沅江
諸處巨蟒也長丈餘四足有黄鱗黒鱗二色能食麋鹿
春冬居山夏秋居水能傷人土人殺而食之膽入藥黄
鱗者良　蛇譜介蛇長五六尺有黒白兩種尾繫殻如
蚪倦則蟠殻中行則拖殻如飛專食草中蟲不害人出
天方國　録異記爆身蛇長一二尺形如灰色聞人行
聲林中飛出狀若枯枝横来撃人中者皆死　山堂肆
考犂頭蛇頭似犂頭尖嘴大頷螫人必死亦好伏地而
行　五雜組嶺南多蛇人家承塵屋霤蛇日夜穿其間
而不齧人人亦不懼也聞有人面蛇者知人姓名晝則
伺行人於山谷中呼其姓名應之則夜至殺其人然主
家多蓄蜈蚣蛇至近則蜈蚣籠中奮擲縦之出逕往咋
蛇　蛇譜人面蛇雌者狀如美婦人項下有兩足如人
手十指俱具雄者有髯而色緑長數仞雌雄交則鳴吼
善摶虎畏狐見狐則蒲伏不敢動狐従容齧其尾血出
則蛇死呼羣狐負之歸穴以為飯緬甸阿畦占城交阯
及八百媳婦國諸山俱有　朝野僉載嶺南有報冤蛇
人觸之即三五里隨身即至若打殺一蛇則百蛇相集
將蜈蚣自防乃免　五侯鯖吐光蛇出惠州宋科舉年
吐異光一團則一人登科二團則二人登科　録異記
雞冠蛇頭如雄雞有冠身長尺餘圍可數寸中人必死
㑹稽山下有之　蛇譜豹皮蛇濶三尺長五尺厚三寸
形長而方伏草莽如𬒳然有毛斑斕若豹故名豺狼獐
兔踐之即斃斃即吞之畏鶴鶴踐之蛇即斃浡泥國人
呼荆竒鑲荆竒鑲者華言毒口蛇也又鳥虎蛇出滇南
廣西府土司中髙五尺大二圍頭尾俱平如圓木色蒼
黒常直立草莽中俟飛鳥過噴唾彈之則墜取以為食
土人呼為鳥子虎　輿地志龍溪有盤龍蛇青黒色赤
帶錦文隨瀆瀵水而入於海有毒傷人輙死　蛇譜人
蛇長七尺色如墨蛇頭蛇尾蛇身尾長尺許而人足人
手長三尺人立而行出則羣相聚遇人輙嘻笑笑已即
轉噬然行甚遲聞其笑即速奔可脫又王蛇滇南近緬
山中有之長數里色如黄金盖數千年矣常隱不常現
不害人物以蛇為飯毎出小黄蛇千數所止地凡蛇盡
来朝有罪及傷人者輙命羣蛇嗾之即以為食凡毒蛇
傷人者尾必秃所殺者皆秃尾人以是知其討有罪也
毎殺蛇必留尾以為號令以其能討惡故曰王蛇盖蛇
之仁武者也又神蛇在梧州三界廟甚靈異毎祈禱小
青蛇従鬼吏冠袖中出身緑如苔柔擾依人倐忽不知
所在有負於神蛇即至其家雖逺必来人懼而祀之則
去或曰有司疑案不能決輙令兩造詣廟探鬼吏冠中
蛇理屈者即齧斃此蛇之聰明正直者也　蛇譜富貴
蛇色微黄而間以青腹白舌赤齒黒長不過四五尺如
穴人家倉囷下米粟必多倍於所入其家必𤼵故曰富
貴蛇人家有是蛇主人至除夕必設樽俎香燈祀之
孫子率然者常山之蛇也擊其首則尾至擊其尾則首
至擊其中則首尾俱至　神異經西方山中有蛇頭尾
差大有色五彩人物觸之者中頭則尾至中尾則頭至
中腰則頭尾並至名曰率然㑹稽常山最多此蛇　唐
書西域波斯貞觀十二年朝貢獻活褥蛇狀𩔖䑕色正
青身長八九寸能入䑕穴捕䑕　蛇譜慈曼蛇不齧人
即齧亦無大害與青簫蛇性狀相同青簫者色青而狀
如簫也長四五尺三四尺不等二蛇俱善捕䑕水蛇亦
然江南蛇多不善浮水惟水蛇善浮水常於水畔捕蛙
為食　庶物異名疏益蘭州注云益蘭蛇之稱也初州
境山居人見一巨蛇長數十歩従穴中出飲河腥聞數
里因以為名　賢奕編有蛇名髙聽常闖入巨蜂房中
盡収其毒乃出伏道傍莽中伺人過而螫之已尾其人
至於宅近處縁樹末而竊聽之聞其家有哭聲諗其人
既斃乃悠然去否則憤憤復集毒螫人如初　栁州集
永州之野産異蛇黒質白章觸草木盡死以齧人無禦
之者得而腊之以為餌可以已大風攣踠瘻癘去死肌
殺三蟲　酉陽雜俎南安蠻江至五六月有巨蛇泛流
登岸首如張帽萬蛇隨之入越王城　山海經巴蛇吞
象三嵗而出骨君子服之已心腹之􁀣　潯江記羿屠
巴蛇於洞庭其骨若陵名曰巴陵　𤣥中記崑崙山周
三萬里蛇遶之三周長九萬里　山海經幽都之山是
有大蛇赤首白身其音如牛見則其邑大旱　南史倭
國有獸如牛曰山䑕有大蛇吞山䑕蛇皮堅不可斫其
上有孔乍開乍閉時或有光射中而蛇則死矣　山海
經大同之山有蛇名曰長蛇其毛如彘豪其音如鼓柝
　蛇譜圓蛇産貴州右洲八萬土司中圓如卵有五彩
文或山水花鳥竹木狀同六合石子人見之無不愛拾
而撫摩不忍遽舍去少頃得人氣於中心迸出一頭口
目畢具吐舌如火輪齧人即斃人斃處草木枯槁泥土
焦裂人不敢由此行皆迂道以避三年始復然其土猶
毒苗人以竹矢插其處七日夜射人即斃又扁蛇濶五
寸長五尺厚一寸首尾俱齊色如温綢五色相錯而方
不知者以為手巾也口大如斗其行如飛能逐狡兔得
兔則生吞之廣西及海南山中間有之又方蛇形如牛
皮髙五寸縦横各二尺其色黄黒其行如矢發吐氣如
爨烟腥不堪聞見人近輙迸出脊中黒水射之中者立
斃粤西近楚山中有之　顧渚山記顧渚山頳石洞有
緑蛇長可三尺餘大𩔖小指好棲樹杪若鞶帶纒於柯
葉間無螫毒見人則空中飛　鄴中記甄后既入魏宫
宫庭有一緑蛇口中恒有赤珠若梧子大不傷人人欲
害之則不見矣每日后梳粧則盤結一髻形於后前后
異之因效而為髻巧奪天工故后髻每日不同號為靈
蛇髻　事物原始菜花蛇緑色江西人捕之以作蛇卦
隨所蟠之形則曰某卦以斷禍福俚俗信之　酉陽雜
俎藍蛇首有大毒尾能解毒出梧州陳家洞南人以首
合毒藥謂之藍藥藥人立死取尾脂反解毒藥　山海
經神囷之山其下有白蛇　北史魏爾朱新興曽行馬
羣見一白蛇頭有兩角呪之求蓄牧蕃息自是牛羊駞
馬日覺滋盛　風俗通馮緄發綬笥有二赤蛇分南北
走卜云此吉祥也君當為邊將以東為名果為大將軍
遼東太守　本草圖經烏蛇一名香蛇背有三稜色黒
如漆性至良不噬物多在蘆葦中嗅其花氣或乗南風
而吸其蛇烏身光頭眼有赤光腹下有白帶子一條又
江東一種名黒梢蛇能纒物至死亦其𩔖也又名烏梢
蛇　朝野僉載商州有人患大瘋家人惡之山中為起
茅舎有烏蛇墜酒罌中病人不知飲酒漸差罌㡳見蛇
骨方知其由也　水經注漢水又東合洛谷谷有二源
多五色蛇性馴良不為物毒　東齋記事隋王世充討
李宻夜有斑蛇長丈餘向寢屋作聲如牛而吼　北户
録嘗至雷州對岸倚舟候風勢見羣小兒簇二巨蛇各
長丈餘一如孔雀尾毛色金翠奪目一如真紅色鮮明
若血又有十餘頭白蛇前後相次若導從俱入一榕藤
竅内竟不復去故知蛇有草木水土四種其𩔖不可窮
也　寰宇記滇池黄津江有大蛇名曰青葱好食人
本草青蝰蛇一名青竹蛇緑色善縁木及竹上此蛇最
猛或於草莽中吐絲成網伺人過則出螫但目盲無見
又名盲蛇專伺網動以螫人又名竹根蛇大者長四五
尺尾三四寸有黒㸃者名熇尾蛇毒尤猛　事物紺珠
青靈蛇靈亦作蛉産珠白如玉　録異記黄領蛇長一
二尺色如黄金居石縫中欲雨之時作牛吼聲中人亦
死四明山有之　山堂肆考赤􁢯蛇赤灰色好吞䑕雀
亦喜螫　一統志黄花蛇出温江長百餘丈神光照三
百餘歩口吐椒梅花香熏灼三十餘里　談苑施黔州
多白花蛇螫人必死縣中板簿有退丁者非蛇傷則虎
殺之也州連蠻獠三月草長蛇盛則蛇防戌至九月草
衰蛇向蟄則又防秋矣居民造毒藥取蛇倒懸之以刀
刺其鼻下以器盛其血第一滴下用以毒人立死故也
取第二第三四者每血一滴以麫和作四丸中此毒者
先吐血須臾五臓壅滿潰爛李純之少監云惟朱硃膏
可治此毒純之以藥救人無數仍刻其方以示土民
山堂肆考蘄州有白花蛇一名褰鼻蛇諸蛇鼻向下此
蛇鼻獨向上項有方勝尾有指甲人劃破其腹則自赴
水中以指甲洗去其腸蟠屈而死可治風􁀣　華夷鳥
獸考白花蛇頭長小角絳尾生佛指甲項遶真珠白㸃
背纒方勝花紋諸蛇死閉眼睛是則眼開如活舒蘄連
界上殺𫉬者則兩眼一閉一開驗此可辨偽真性毒善
螫人足中者輙自斷之𥙷養已痊木接代歩　蛇譜飛
蛇大不過錢圍長七八尺不等去頭尺許有兩翅如伏
翼狀棲於林木往来飛搏小鳥為食見人輙飛来齧一
齧即斃斃則先取以食之然後呼羣蛇共享懼金持寸
鐵撃之即不敢来烏沙國人採樵者佩小鑼隨行隨鳴
蛇聞聲則頭腹痛展轉於樹不敢動以毒弩射之則斃
　山海經鮮山多鳴蛇狀如蛇四翼音如磬見則邑大
旱　蛇譜啼蛇三足前二後一三角中短左右長色紫
緑白三種長十餘丈善作小兒啼晝則無聲毎日落後
即啼至旦出烏思藏山中又有歌蛇長五尺大一拱不
食生物專食山間𤓰果之𩔖不齧人人以其不為民物
害亦不忍傷也東印土及緬甸永昌界俱有之毎至秋
清風眀月之夜輙長歌如蚓然有節韻抑揚婉轉儼若
刻羽流商又鼓子蛇形如鼓圓而且匾大至合抱髙一
尺眼目鼻舌俱生平面四川天全土司中有之每風雨
將至雌雄相應而鳴其聲如撾鼓大有漁陽三弄之韻
又百樂蛇出越裳氏國毎至春日融和風光淡蕩則出
聚鳴草莽中或作絲竹聲或作金石聲或為擂鼓鳴鑼
聲或為喇叭長號作天鵞聲簫管琵琶百樂畢備故曰
百樂蛇國人聞其聲大喜多置酒相賀謂年必豐人無
􁀣厄盖瑞蛇也　山海經陽山多化蛇狀如人面豺身
鳥翼蛇行音如叱呼見則邑大水　山海經泰華之上
削成而四方有蛇名曰肥􁃄六足四翼見則天下大旱
又渾夕之山有蛇一首兩身名曰肥遺　蛇譜一角蛇
黔東粤西山中多有其色赤黒相間赤處如火熖黒處
如光漆又雙身蛇一頭兩身雌雄自具自為合單日糞
従雄尾出雙日糞従雌尾出三月則交五月卵生如雞
卵七月子育九月子成自覓食是蛇長五六尺亦有八
九尺者不滿丈喜捕䑕及狸出占城國緬甸滇西亦有
則食魚鰕善泅水面人以其善捕䑕嘗蓄於家然能為
苗害又五頭蛇一身五頭各有雙目各各吐舌海南山
中頗多嘗入水捕魚鰕為食　爾雅軹首蛇注岐頭蛇
也今江東呼兩頭蛇為越王約髪亦名弩弦　南越志
兩頭蛇無毒夷人餌之　南史紀僧真遭母喪開冢得
五色兩頭蛇　本草兩頭蛇大如指見之令人不吉一
頭無目一頭無口二頭俱能行出㑹稽　嶺表録異兩
頭蛇嶺外多此𩔖時有如小指大者長尺餘腹下鱗紅
背錦文一頭有口眼一頭似頭而無口眼云兩頭俱進
退亦謬也昔孫叔敖見之不祥乃殺而瘞之恐他人見
復受其禍南人見之如常其禍安在　事物原始兩頭
蛇兩頭俱能行以桑薪燒之則足出　嶺南異物志韶
州多兩頭蛇為蟻封以避水蟻封者蟻子聚土為臺也
蒼梧亦多兩頭蛇長不過一二尺或云蚯蚓所化　明
道雜志黄州有小蛇首尾相𩔖因謂兩頭蛇余視之其
尾端𩔖首而非也土人言此蛇老蚯蚓所化無甚大者
其大者不過如大蚯蚓　七修𩔖藁世言有見兩頭蛇
者必死𢎞治間餘杭方萬初過新嶺因倦少憇樹下見
蚯蚓白頸者長尺餘蛻於路左須臾出兩頭蛇蜿蜒而
去竟亦無恙　物𩔖相感志按字林云􁀙即大蛇也出
華回唯啖小蛇及蝮如一張其口蛇蝮即自吸去也
格物論一種形𩔖於蛇浮游水上不傷人其名曰蛇婆
　五雜組江南有花地遍狀如小蛇螫立殺人嶺南有
夜虎此其𩔖也　華夷珍玩考石蛇盤曲似蛇但無首
尾内空紅紫著色又如車螺雖與石蠏𩔖同不知何物
所化以左盤者為善
蛇異　穆天子𫝊天子遺其靈鼓乃化為黄蛇　韻府
静江灘中雷公逐一黄蛇人以石投之蛇鏗然有聲乃
得一銅劍　金樓子孔子夢三槐間豐沛市有赤飈起
呼顔回子夏往觀之見赤蛇化為黄金上有文曰卯金
刀後髙祖起豐沛　杜陽編開成初宫中有黄色蛇夜
自寳庫中出游於堦庭間光彩照灼不可擒捕宫人擲
珊瑚玦擊之遂并玦而亡去掌庫者具以事告上令徧
搜庫内乃得黄金蛇而珊瑚玦貫其首上熟視之曰昔
隋煬帝為晋王時以黄金蛇贈陳夫人吾不知此蛇得
自何處左右因覩領下有阿𡡉字上曰果不失朕所疑
耳阿𡡉煬帝小字也遂命取玻璃連環繫於玉彘之前
足其後更不復見焉以彘能啗蛇也　寓簡宣和間蔡
州有一士人家書室中忽然見小蛇文章陸離蜿蜒几
格間見人不驚畏不敢傷也每日惟巳時則見至午乃
隱去日日如此士人異之因伺其至則捕之置鐵絲藍
中逮午視之則堅冷化為石矣其質巧妙天成雖鬼工
不能加也明日巳時則復蠕動既又復為石而屈伸蟠
結之狀日日不同士人寳蓄持至京師見中人梁師成
梁嘆曰此神物造化之所寓也禁中有玉䑕玉兔以其
時見則其物也士遂獻之　梁四公記西海西北有女
國以蛇為夫男則為蛇不噬人而穴處女為臣妾官長
而居宫室　鳥獸考真臘王宫之中有金塔王夜則卧
其上土人皆謂塔之中有九頭蛇精乃一國之土地主
也係女身每夜則見王先與之同寢交媾雖其妻亦不
敢入二鼓乃出方可與妻妾同睡若此精一夜不見則
蕃王死期至矣若王一夜不往則必𫉬災禍　𤣥中記
東海蛇丘之地險多漸洳衆蛇居之無人民蛇或人頭
而蛇身
　
　
　格致鏡原卷九十九
欽定四庫全書
　格致鏡原卷一百　　　　大學士陳元龍撰
　　昆蟲𩔖(五/)
　　　蝸(附蜒蝣/)
爾雅疏蚹蠃一名螔蝓郭云即蝸牛也按本草蝸牛陶
注云生山中及人家頭形似蛞蝓但背負殻爾　山海
經注僕纍蝸牛也　古今注蝸牛陵螺也形如螔蝓殻
如小螺白色生池澤草木間頭有兩角行則觸警則縮
首尾俱能藏入殻中盛夏日則自懸樹葉下以其有兩
角故名牛一名土蝸一名附蠃野人謂圓舎如蝸牛故
曰蝸舎亦曰蝸牛之子舍蝸殻婉轉有文章絞縳為結
似螺殻文故曰螺縛童子結髪亦曰螺髻亦謂其形似
螺殻也　莊子注李云蝸蟲有兩角俗謂之蝸牛三蒼
云小牛螺也俗名黄犢　埤雅蝸肉中醢内則曰蝸醢
是也蝸涎規蝎每為蝸牛所食先以涎畫地規之蝎不
復去南方積雨蝸涎書畫屋壁悉成銀迹　酉陽雜俎
睿宗為冀王時寢壁間蝸迹成天字掃之數日如初及
即位雕玉鑄金為蝸形置道釋像前
蜒蝣　山堂肆考蛞蝓俗呼涎牛又名蜒蝣身有涎好
游下濕處頭有二角如蝸牛而無殻　格物總論有二
角身止一段肉而無殻者謂之蛞蝓　本草蛞蝓一名
陵蠡一名附蝸一名蠡牛亦曰𤓰牛　事物原始蛞蝓
二角蝸牛四角兼背有殻肉負而行則蛞蝓蝸牛是二
物矣
　　　蠐螬
通志蠐螬糞土中大白蟲也　本草一名蟦蠐一名蜰
齊一名勃齊　埤雅蟦蠐在糞草中外黄内黒亦或謂
之蠐螬也大者如足大指以背行乃駛於脚造化權輿
云蛇豸腹竄蠐螬背行今俗謂之蠀螬方言曰蠀螬謂
之蟦　本草蜰蠐一曰乳齊一曰應條又名地蠶狀似
蠶而大身短足長有毛以背滚行捷於足皆濕熱氣薫
烝所化宋齊丘言燥濕相育不母而生久則羽化去
三教珠英蒿成蠐螬　庶物異名疏蠐螬莊子云烏足
根所化淮南云黍成論衡云蠐螬化為復育復育轉而
為蟬　方書蠐螬烝熟食眀目擣生汁滴入目中去瞖
障　宣室志蠐螬嘗化一白衣美丈夫自言齊人曹氏
子
　　　蝤蠐
埤雅蝎一名蝤蠐一名蛣􁇸佶屈曲貌以形舉也　爾
雅疏蝎之在木中者方言云關東謂之蝤蠐梁益之間
謂之蝎上文蝎蛣􁇸郭云木中蠧下文蝎桑蠧郭云即
蛣􁇸然則蝤蠐也蛣􁇸也桑蠧也蝎也一也以其白而
長故詩人以比婦人之頸碩人云領如蝤蠐是也　埤
雅蝤蠐生於木中内外潔白符子所謂石生金木生蝎
是也　本草蝤蠐食木心穿如錐刀身長足短口黒無
毛節至春羽化為天牛
　　　螳蜋
禮記仲夏之月螳蜋生鄭注螳蜋螵蛸母也　爾雅疏
不過一名蟷蠰一名蟷蜋　方言譚魯以南謂之蟷蠰
三河之域謂之螳螂燕趙謂之蝕肬齊把以東謂之馬
穀　說文螳蜋一名蚚父　呂覽髙誘注螳蜋世謂之
天馬以其驤首奮臂頸長而身輕其行如飛有馬之象
　埤雅螳蜋有斧蟲也兗人謂之拒斧其臂如斧奮之
當轍不避捕蟬而食執木葉以自蔽蟬将去而未飛為
之一前一却莊子曰螳蜋執翳而搏之見得而㤀其形
葢謂是也世云螳蜋所執之翳可以蔽形　正字通螳
蜋羽蟲之摯者揺肩搜食他蟲翼下紅翅如裙裳俗謂
織絹娘腹中有二蟲如黒線江東呼石蜋又名齕肱
𩔖従螳蜋之氣含之生火　韓詩外傳齊莊公出獵有
螳蜋舉足將搏其輪問其御曰此何蟲對曰此螳螂也
為蟲知進而不知退不量力而輕就敵公曰此為天下
勇蟲矣廻車避之勇士歸焉　七修𩔖藁螳蜋草蟲也
飲風食露感一隂之氣而生能捕蟬而食故又名殺蟲
曰天馬言其飛捷如馬也曰斧蟲以前二足如斧也尚
名不一各隨其地而稱之深秋生子於林木間一殻百
子至此時則破殻而出藥中桑螵蛸是也　鄰㡬雜志
吴春卿云往年學中置一桑螵蛸於筆格上一旦撲緣
者無數檢月令視之乃螳蜋生月日也　孫炎爾雅正
義螳蜋深秋乳子至夏之初乃生是也亦生百子如螽
斯云　爾雅疏螳蜋子一名蜱蛸一名䗚蟭一名螵蛸
　　　蜣蜋
古今注蜣蜋能以土苞屎轉而成丸團正無邪角一名
蛣蜣一名轉丸一名弄丸　莊子蛣蜣之智在於轉丸
　抱朴子𤣥蟬潔饑不羡蜣蜋穢飽　關尹子蜣蜋轉
丸丸成而精思之而有蝡白者存丸中俄去殻而蟬彼
蜣不思彼蝡奚白　埤雅衝波𫝊曰蛣蜣無鼻而聞香
黒甲翅在甲下五六月之間經營穢場之下車走糞丸
一前挽之一後推之若僕人轉車久之輙羽化如尸解
仙去也　格物論蜣蜋蛣蜣也黒甲蟲噉糞一種大者
名胡蜣蜋身黒而光腹翼下有小黄子附母而飛行晝
不出而夜出至人家庭户中見燈光則飛来一種小者
身黒而暗晝出而夜不出生長沙池澤中狐遇之必盡
食之醫家以鼻頭扁者為良或又以鼻髙目深者為良
即所謂胡蜣蜋也　庶物異名疏天柱蜣蜋也見說文
　本草蜣蜋一名推車客鐵甲將軍一名黒牛兒俗呼
矢甲　方書蜣蜋治瘈瘲癲􁀣狂陽驚癎凡箭鏃入骨
用巴豆微炒同蜣蜋搗塗𤼵癢癢極㧞鏃愈
　　　諸蟲(附無名蟲/)
埤雅蠋大蟲如指似蠶一名厄　爾雅翼蠶百萬為族
蠋則獨行故詩以比獨宿者　管子夫龍欲小則化為
蠶蠋　廣志藿蠋有五采者香槐蠋五采有角者甚臭
　山堂肆考蚿一名蛆渠一名馬蚰一名馬蛦一名蛝
一名緯骨蟲一名百節蟲一名刀環蟲一名商距一名
馬軸一名馬陸身如槎節節有細蹙文盖百足蟲也莊
子曰䕫憐蚿蚿憐蛇言䕫以少而羡多蚿以有而羡無
盖蛇無足䕫一足蚿百足　博物志馬陸萬足蟲蚿之
大者又名馬軸中斷成兩段頭尾各行而去　事物紺
珠飛蚿長五六寸夏月登樹鳴冬則蟄　說文雖蟲名
似蜥蜴而大　淮南子蝔知雨至世謂之猥狗知天雨
則預於草木及橋下乾處藏其身矣　物𩔖相感志䘅
(乃代/反)淮南子曰兔齧為䘅許慎云兔所齧沬著者為䘅
如蝱而斑色能齧人　墨客揮犀􁀙蟲狀似蟬形小而
扁隱屋壁及書冊中前有兩長足似蟹螯觸後則旁行
觸前則却行有鄭房秀才因掲䇿見之指撥之為所螫
遇良醫治之曰此名惡颯不治殺人　通雅􁀙音最即
蝁蠚之名　物𩔖相感志蛘其狀𩔖蜥蜴在水中能吞
人吞人之後浮出水上若昏醉之狀土人知其食人必
醉伺以殺之　續明道雜志黄州雨後泥中有蟲如細
蚓長尺餘土人謂之蠱言或人踐之至其所踐處皆坼
裂　五嶽游草一種令人胃中生土一塊土内生稻芒
針刺心而死名稻田蠱北邊亦有之　事物紺珠十二
時蠱出南海似大蜥蜴一日一夜随十二時變其色乍
赤乍黄傷人立死　墨客揮犀凡夜食必以燭余一夕
大醉渴甚取水將飲聞水中有聲急呼燭觀之得一蟲
如蚯蚓細而長問左右曰水蠱蟲也入腹中食人腸胃
　楊慎外集隋書志云江南之地多蠱以五月五日聚
百種蟲大者至蛇小者至蝨合置器中令自相啖因食
入人腹内食其五臟死則其産移蠱主之家若盈月不
殺人則畜者自踵其害累世相𫝊不絶自侯景之亂殺
戮殆盡蠱家多絶既無主人故飛㳺道路中之則殞焉
今此俗移於滇中每遇亥夜則蟲飛出飲水其光如星
鮑照詩所謂吹蠱痛行暉也予親見之　范石湖集蠱
毒在上則服升麻吐之在腹則服鬱金下之或合升麻
鬱金服之不吐則下李巽巖侍郎燾為雷州推官鞠獄
得此方活人甚多　搜神記曇游道人清苦沙門也剡
縣有一家事蠱人噉其食飲無不吐血死游嘗詣之主
人下食游依常呪願一雙蜈蚣長尺餘便於盤中跳走
游便飽食而歸安然無他　風俗通恙毒蟲也喜傷人
古人草居露宿相勞問曰無恙　廣韻恙噬蟲善食人
心也　史通春秋莊公二十九年有蜰劉歆以為蜰負
蠜也劉向以為非中國所有南越盛暑男女同川澤淫
風所生是時莊取齊淫女為夫人既入淫於兩叔故蜰
至　山堂肆考蜰能飛本生於草八九月知寒多入人
家屋中逃避好以清旦入田中吸稻花日出則散去
爾雅疏蜚一名蠦蜰有云蜚蠦一名蜰者非也此蟲一
名負盤有以為即負蠜者因草蟲負蠜相渉而誤也
韓非子蟲有蚘者一身兩口爭相齕也遂相食因自殺
　巢元方病源伏蟲長四寸羣蟲之主蚘蟲長五六寸
至一尺發則心腹作痛白蟲長一寸色白頭小令人腰
疼肉蟲狀似爛杏令人煩悶肺蟲狀如蠶令人咳嗽胃
蟲狀如蟇令人嘔逆弱蟲亦名膈蟲狀如𤓰瓣令人多
唾赤蟲狀如生肉動作腹鳴蟯蟲至微形如菜蟲居腸
中令人生癰疽疥􁝎諸蟲皆依腸胃間氣實則不為害
虚則變生諸疾也　草木子疥有蟲使眀者針而取之
其大不以半粟也膚革完全乃因人氣血不和而化生
者　續博物志有小蟲至微而響甚尋之卒不可見號
竊蟲大如半胡麻有兩角白色振其頭則有聲孟康朝
作賦比之鬼魅　物𩔖相感志嚮蟲人行山慮迷取一
枚握手中行路不迷　庶物異名疏泥無骨蟲也在水
則活失水則醉如泥然故少陵詩先拚一飲醉如泥
蟫史泥一名沙噀　正字通豉蟲大如豆光黒浮游水
面葛洪肘後方治射工毒成瘡口不能語用豉母蟲一
枚口中含之即瘥　本草㑹編蠟蟲食冬青樹汁久而
化為白脂粉敷樹枝人謂蟲屎著樹而然至秋刮取以
水煮溶濾置冷水則凝結成塊炙文理如石膏而瑩徹
可和油作燭　羣芳譜蠟蟲微時白色大如雞虱作蠟
及老則赤黒色乃結苞於樹枝初若黍米大入春漸長
大如雞頭子紫赤色纍纍抱枝宛若樹之結實盖蟲將
遺卵作房正如雀壅螵蛸之𩔖俗呼為蠟種亦曰蠟子
子内皆白卵如細蟻一包數百凡寄子皆於夏前三日
内従樹上連枝剪下去餘枝獨留寸許令抱木或三四
顆乃至十餘顆作一簇或單顆亦連枝剪之剪訖用稻
穀浸水半日許漉取水剝下蟲顆浸水中一刻許取起
用竹箬虚包之大者三四顆小者六七顆作一包紉草
束之置潔淨甕中若隂雨頓甕中可數日天熱其子多
併出宜速寄之寄法取箬包剪去角作孔如小荳大仍
用草繫之樹枝間其子多少視枝小大斟酌之枝大如
指者可寄枝太細幹太粗者勿寄寄後數日間鳥来啄
箬包攫取子勤驅之天漸暖蟲漸出包先縁樹上下行
若樹根有草即附草不復上又防蟻食蟲故樹下須芟
刈極淨次行至葉㡳棲止更數日復下至枝條齧皮入
咂食其脂液因作花狀如凝霜　白獺髓廣中韶陽屬
邑鄉中有乳蟲一名土蛹其法掘地成窖以粳米粉鋪
入窖中覆以草壅以糞候雨過氣烝則發開粉化成蛹
如蠐螬狀取蛹作汁和粳粉烝成乳食味甚甘　五侯
鯖絲蟲生南寕横州食楓葉能作絲光眀如琴絃　淮
南萬畢術竹蟲飲人自言其誠髙誘注以竹蟲三枚竹
黄十枚和勻毎用一大豆許燒入酒中令人飲之勿至
大醉叩問其事必得其誠也　正字通樟蟲入醋死引
其腹中筋長丈餘閩人用以縁蒲葵扇名曰蠶絲　廣
博物志肅慎氏之國有蟲獸首蛇身名曰琴蟲　洪武
正韻強米中蟲　爾雅疏米穀中蠧小黒蟲江東謂之
􁍊建平人呼䖹　五雜組余行部至安丘一門人家取
草蟲有子者煠黄色入饌余詫之歸語従吏云此中珍
品也名蚰子縉紳中尤雅嗜之　祝允明野記公牒列
海味名有毛蛵竹蛵　演繁露方言曰蠀􁀢謂之尺蠖
郭璞釋之曰歩屈也歩屈云者一歩一屈也多在桑上
其體質似蠶色灰褐而身痩長其腹下兩頭有足足亦
如蠶毎欲進歩先聚屈其體前後㡬相連著而脊背橋
起直如笄釵兩頭環曲之處也此其所以為屈也已屈
而聚聚已而舒則遂寸寸前進是其所以為伸也吾鄉
俗呼度(音/鐸)蟲度者蠖音之訛也　埤雅尺蠖一名蝍􁀢
似蠶而絶小行則促其腰乃能進歩食葉老亦吐絲作
室舊說尺蠖之繭化而為蝶亦猶蛹之變蛾也　亢桑
子夫俗隨國政之方圓猶尺蠖之於葉也食黄則身黄
食蒼則身蒼　搜神記南方有蟲名􁗷􁖈一名􁀙蠋又
名青蚨形如蟬而稍大味辛美可食生子必依草葉大
如蠶子取其子母即飛来不以逺近雖潛取其子母必
知處以母血塗錢八十一文以子血塗錢八十一文一
云母塗錢子塗貫每市物或先用母錢或先用子錢皆
復飛歸輪轉無已故淮南萬畢術以可還錢名曰青蚨
爾雅蜉蝣渠畧郭璞注似蛣蜣身狭而長有角黄黒色
叢生糞土中朝生暮死豬好食之邢昺疏南陽以東曰
蜉蝣梁宋之間曰渠畧　淮南子蜉蝣不食不飲二日
而死　詩疏蜉蝣方土語也通謂之渠畧似甲蟲有角
大如指長三四寸甲下有翅能飛夏月隂雨時地中出
今人燒炙噉之美如蟬也樊光曰是糞中蝎蟲隨雨而
出朝生而夕死　埤雅蜉蝣似天牛而小翕然生覆水
上尋死隨流朝生暮殞有浮游之義故曰蜉蝣也　本
草衍義蛜蝛濕生蟲也多足色如蚓背有横文蹙起大
者長三四分磚甃及下濕處多有之　埤雅伊威甕器
㡳蟲形似白魚而大爾雅曰伊威委黍一名䑕婦食之
令人善淫術曰䑕婦淫婦是也亦曰䑕負一名䑕姑或
謂之䑕粘䑕婦猶䑕姑也䑕粘猶䑕負也因濕化生今
俗謂之濕生　鄭箋蛜蝛家無人則生　本草蛷螋似
小蜈蚣青黒色長足能溺人影一名蠼螋或曰蛷螋長
一寸身有毛長五六分脚多而甚細居屋壁間遇人影
輙糞之糞著即生瘡如短狐之溺影也　爾雅螾􁓏入
耳注蚰蜒象蜈蚣黄色而細長案方言云蚰􁎇自闗而
東謂之螾􁎇或謂之入耳或謂之䗅􁓾趙魏之間或謂
之蚨虶北燕謂之􁀙蚭江東人呼蛩皆今蚰蜒喜入耳
者也　雨航雜録淮南子云昌陽去蚤蝨而来蛉窮去
􁀤小而来患大蛉窮即蚰蜒也聞人髪脂油香則入人
耳及諸竅中昌陽香酷能召是物故淮南子以為喻是
物好濡雨升髙則焦死故曰蛉窮一曰陵窮乘陵則窮
也　五雜組蛉窮者入耳之蟲也說者以為蚰蜒郭氏
曰蚰蜒大者如釵股色正黄其足無數如蜈蚣然則今
之蠼螋也蠼螋能以溺射人成瘡亦不聞有入耳者吳
人又以蝸牛之無角者為蜒蚰非蚰蜒也　邢疏蟥蛢
又名蛂甲蟲也大如蠅虎豆緑色　事物紺珠蜛蠩又
名螗蠩一頭數尾長二三尺左右有脚如蠶可食　栁
州集蝜蝂者善負小蟲也行遇物輙持取卬其首負之
背愈重其背甚澀物積因不散卒躓仆不能起人或憐
之為去其負茍能行又持取如故好上髙極其力不已
至墜地死　齊民要術榖蟲曰虸蚄　譚子化書􁀙虰
盗人蟲生􁀙虰者腸中之蟲也　儒門事親鐵生蟲鐵
器久置則起泡中生蟲如粟黒身黄首􁀣足　草木子
一民家鐵鍋㡳下起一鐵泡搥破有一紅嘴蟲其走如
飛其嘴至硬是金鐵中亦有蟲也　酉陽雜俎木僕尾
若龜長數寸居木上食人　李石續博物志南方水癡
似鼻涕聞人氣閃閃而動就人體成瘡以硃砂麝香塗
之愈　楊慎外集石尤江中水蟲名此蟲出必有惡風
舟人目打頭風曰石尤風猶嶺南人云颶風黄河人曰
孟婆也　陳藏器本草砂俘一名砂挼子有毒能殺飛
禽走獸生砂石中形如大豆背有刺能倒行旋乾土為
孔常睡不動一名睡蟲生取之置枕中令夫妻相恱
北夢𤨏言砂俘又名倒行狗子蜀人號曰俘鬱愚始游
成都與賣草藥李山人相熟見蜀城少年往往欣然而
訪李生仍以善價酬因詰之曰媚藥徴其所用乃砂俘
與陳氏所說同李生亦秘其所傳之法人不可得也武
陵山川媚草無賴者以銀換之有因其術而男女發狂
罹禍非細也　物𩔖相感志土蟯今山石井坎間生焉
其狀𩔖鰻黄灰色翻躍之際日曜則微有金色有兩耳
聳立於腦後能偷水雖髙山絶頂亦能引之江東人呼
為馬土蟯或云凡𤼵洩洪水皆其興妖天將雨或時見
吐雲氣一名雉龍　酉陽雜俎雷蜞大如蚓以物觸之
乃䠞縮圓轉若鞠良久引首鞠形漸小後如蚓焉或云
齧人毒甚　遁甲開山圖霍山南岳有雲師雨虎注雲
師如蠶長五六寸有毛似兔雨虎長八九寸似蛭雲雨
之時出在石上肉甘可食　江鄰㡬雜志曹方湖為御
史嘗刷卷四川言彼處萬山深雪中出雪蛆官府遣軍
士四山髙處懸望雪中蠕蠕而動者則往取之渾如小
豬無口足眼鼻儼然蛆形也其身全脂切片而食不易
得也　草木子雪蠶生隂山北及蛾眉山北二山積雪
不消生蛆大如瓠俗呼雪蛆味甘美可食　癸辛雜志
西域雪山中有蟲如蠶其味甘如蜜其冷如冰名曰冰
蛆能治積熱　癸辛雜志凡海舟必用大板䕶其外不
然則船身必為海蛆所蝕　蟫史海蛆極細蟲也能蝕
海船久則船壊舟人以火爇船底垂涎如鼻涕蛆死矣
　酉陽雜俎象浦川渚有水蟲攢木食船數十日船壞
蟲甚細微　蟫史水蛆俗呼蚩蟲生積水中屈伸反覆
于水長二三分大如針夏月浮水面化為蚊　蟫史蛆
蠅所育也埤雅曰蠅懐蛆縈利盖蛆初生如粟禾頃之
長大善腐内多生糞溷中及肉豉内皆有之　事物紺
珠水蠆似鰕無鬚六足身扁黒色能化蜻蝏　本草水
黽亦名水馬長寸許羣行水上水涸即飛去食之令人
不渴但有小毒　五雜組水馬逆流水而躍水日奔流
而歩不移寸尺兒童捕之輙四散奔迸唯嗜蠅以髪繫
蠅餌之則擒抱不脫釣至案几而不知也　陳藏器本
草溪狗生南方溪澗狀似蝦蟇尾長三四寸治溪毒遊
蠱燒末水服效　事物紺珠山蛩烏斑色長二三寸生
林間如百足而大取其一節燒灰服之令人惡聞酒氣
　酉陽雜俎天牛黒甲蟲也長安夏中此蟲或出於籬
壁間必雨　墨客揮犀嶺南有異蟲如蚯蚓長尺餘嘴
利如錐多夜出半身著地半指空而行或有誤觸之者
直入人心腹食人至死乃出土人目之為夜虎甚畏避
之　酉陽雜俎虢州有蟲名謝豹常在深土中小𩔖蝦
蟇而圎如毬見人以前兩脚交覆首如羞状能穴地如
􁀙䑕頃刻深數尺或出地聽謝豹鳥聲則腦裂而死俗
因名之或曰謝豹人也抱恥死其魄為蟲潛行地中羞
見人掘出之猶以足覆面作忍恥状　投荒雜錄有水
蟲名諾龍状如蜥蜴微有龍狀俗云此蟲飲食即出水
據石上凡水族游泳過者至所據之石即跳躍自置其
前因取食之有得者必雙雄者既死雌者即至雌者死
亦然俗𫝊以雌雄俱置竹中以節間之少頃竹節自通
里人貨其殭者以蜂俱用為婦人惑男子術　莊子蟲
生竈下其狀若脫名為鴝掇十日化為鳥　彚苑詳註
青牛花葉上青蟲也有兩角如蝸牛然　正字通斑貓
亦名螌蝥　吳氏本草斑猫一名斑蚝一名龍蚝一名
斑龍茵一名勝髪一名晏清　本草經一名龍尾　山
堂肆考陶氏曰斑貓一蟲五變二三月在芫花上名芫
青四五月在王不留行上名王不留行六七月在葛花
上即名葛上亭長八月在荳花上即名斑貓九十月欲
還地蟄即名地膽本草注地膽出幽州芫青出寧州亭
長出雍州斑猫所在有之陶氏又曰亭長身黒而頭赤
如人之𤣥衣赤幘故云亭長　本草經地膽黒頭赤尾
真者出梁山状如大馬蟻有小翼子偽者即是斑猫所
化状如大豆　雷公炮製芫蜻形𩔖斑猫但芫蜻嘴尖
而背上有黄痕一畫斑猫背上黄黒各一嘴尖之上一
㸃小赤好食荳葉亭長色黄黒食蔓汁而赤頭額上有
大紅一㸃其身亦黒　北户録金龜甲蟲也五六月生
於草蔓上大於榆莢細視真帖金龜子行則成雙其蟲
死金色隨滅如螢光也南人收以飬粉云與飬粉相宜
　鳥獸續考金龜子俗呼紅娘亦有具五色者外方作
下氣强隂之用　嶺表録異金龜子大如小指甲飛時
即不類南人採之隂乾装以金翠為首飾之物亦𩔖黔
中所産青蟲子也　宋祁益部記利州金蟲體如􁑌緑
色光若泥金　竺法真羅浮疏山有金花蟲文采如金
形似龜　事物紺珠蝦鱉蟲蜻蜓㸃水生子草上青鮹
魚食之腹脹孕蟲噬破母腹出身似蟬黒色及蛻乃為
蟬　虎薈土鱉俗呼蚌虎蚌者屋蠧也此物氣能禁蠧
令蠧盡死故曰蚌虎又名簸箕蟲　埤雅土鱉一名䗪
一名地鱉一名過街言逢申日則過街殆與鶝鵋忌庚
申燕避戊巳無異也　賈子說林孫鳯有一琴人唱曲
則琴弦自相屬和琴背有一孔若蛀者一日有一道人
乞食見之曰此中有蛀不除之則皆速朽因袖中出一
小竹筒倒黒藥少許孔側有一綠色蟲出背上隱隱有
金線文道人納蟲竹筒中竟去自是彈唱琴弦不復鳴
矣有博物君子說及此事嘆曰此異寳也謂之鞠通有
耳聾人置耳邊少時即愈喜食枯桐尤愛古墨鳯始悟
道人竹筒中藥盖古墨屑也　白澤圖千嵗木中有蟲
名曰賈詘状如豚食之如狗肉味　感應經陽遂蟲其
背青黒腹下白有五足長短大小皆等不知首尾所在
生時體軟死則乾脆　庶物異名疏魯仲連引古語馮
功之蟲三斷不僵馮功蟲名　嶺表録異龎降生嶺南
橄㰖樹上形如蜩蟬腹青而薄其名自呼但聞其聲鮮
能得之人求之為媚藥　莊子乾魚骨之沫為斯彌注
斯彌蟲名也　莊子羊奚比乎不箰久竹生青寧注青
寧蟲名　續博物志唐武徳四年官市郎巾有疑為狼
筋者有老僧云貧道昔曽以一千於賈胡市得三枚狀
如巨蛹兩頭光帶黄色涇帥段祐宅失銀器十餘集奴
婢環庭炙之蟲慓動有一女奴臉脣瞤動乃竊器者
丹鉛總録說文鼂匽鼂也揚雄訓纂說匽鼂為蟲名按
臨海水土志鼂似􁖬一名匽鼂又名鼂鼊一枚有三斛
膏　字林䎼聽蟲名似蜥蜴出魏興郡居樹上下齧人
輙上樹垂頭聽哭聲乃去　本草丹戬一名飛龍生蜀
都如䑕負青股蜚頭赤七月七日採主心腹積血又益
符一名無舌可療閉􁀣又扁前主䑕瘻癃利水道生山
陵如牛䖟翼赤　山堂肆考佗負蟲似促織而白色雙
鬚甚長無翼不能鳴傴背長股善跳好居下濕地雌雄
未嘗相離　正字通吉丁蟲背緑翅在甲下出嶺南
淮南子注朝菌朝生暮死之蟲也生水上状如蠶蛾一
名孳母南海謂之蟲邪　本草别録天社蟲狀如犬大
腰食草木葉主絶孕益氣　酉陽雜俎抱槍水蟲也形
如蛣蜣稍大腹下有刺以槍如棘鍼螫人有毒碎車蟲
狀如唧聊蒼色好棲高樹上其聲如人吟嘯終南有之
其大而黒者聲亦呼唧聊俗呼没鹽蟲　庶物異名疏
益州有蟲曰壓油者形似水鳬每自春時従水出自呼
其名人因而採取以重物壓之油即津津油罄皮存投
水復生盖亦一種業報内典所謂壓油殃者是也　酉
陽雜俎食膠蟲夏月食松膠前脚傅之後脚聶之内之
尻中　宣室志吳郡陸顒㓜嗜麵有胡曰君好食麵腹
有蟲耳因出藥令顒餌之頃吐出一蟲長二寸許色青
狀如蛙胡曰此名銷麥蟲實竒寳也以麫斗餘食之立
盡胡扄之金函以金玉繒帛數萬為獻乃捧函而去嵗
餘胡拉顒至海上投前蟲於油中煉之七日有一人瑶
冠霞衣齎一珠至徑五寸許竒光泛空光照數百歩胡
喜而受之絶燎收蟲蟲跳躍如初於是齎珠入海𦂳隨
珠光所及水皆豁開廼入龍宮鮫室恣取珍異而出更
厚贈陸　爾雅蠰齧桑注似天牛長角體有白㸃喜齧
桑樹作孔入其中江東呼為齧髪　爾雅疏蠸輿父一
名守𤓰黄甲小蟲喜食𤓰葉因名守𤓰　古今注結草
蟲一名結葦好於草末折屈草葉以為巢窟處處有之
　採蘭雜志結草蟲一名水螺一名簔衣丈人　異苑
有小蟲形色如大豆呪令叩頭又呪令吐血皆従所教
如欲請放稽顙輙七十而有聲故俗呼為叩頭蟲　山
海經􁀙翼之山有蝮蟲色如綬文鼻上有針名反鼻蟲
大者重百餘斤　事物紺珠鼻涕蟲泥壁未乾揮涕其
上化蟲如蚓　本草青腰蟲如蟻大赤色腰中青黒尾
尖有短翅能飛春夏有之性太毒著皮肉腫起　物𩔖
相感志獨足蟲形如小蜂黒色連樹不能去人取帶之
令人媚夫妻相愛五六月采而得之此蟲多出南中
山堂肆考應聲蟲生人腹中若有言小蟲者輙應之惟
讀本草至藍則黙然以藍汁飲之則吐出肉塊長二寸
餘人形悉具服雷丸數粒即愈　事物紺珠寫字蟲如
大黒豆施行水面　酉陽雜俎南中有蟲名避役一名
十二辰蟲狀似蛇醫脚長色青赤肉鬛暑月時見之籬
壁間俗云見者多稱意事其首倐忽更變為十二辰狀
　酉陽雜俎負子水蟲也有子多負之　詩豳風註宵
行蟲名似蠶夜行喉下有光如螢　東方朔别𫝊漢武
帝幸甘泉坂馳道有蟲蟠而覆地赤如生肝頭目口鼻
耳齒盡具東方朔曰此蟲名怪哉秦始皇拘係無罪幽
殺無辜衆庶愁怨咸仰首嘆曰怪哉怪哉憤氣之所生
也此地必秦之故獄處也詔按地圖果秦獄也上曰當
何以去之朔曰凡積憂者得酒而解以酒灌之當消於
是取酒取蟲置酒中須臾糜爛上賜朔帛百疋後屬車
上載酒為此也　𤣥山記元載以鼻聞酒氣便醉人以
為可治即取針挑載鼻尖出一小蟲曰此酒魔也聞酒
即畏之是日載徑飲至二斗五日倍是　事物紺珠溪
鬼蟲似蛣蜣大如雞子一角長寸餘角四岐黒甲下有
翅能飛佩其角辟水毒　爾雅蜆縊女注小黒蟲赤頭
喜自經死故曰縊女　異苑縊女長寸許頭赤身黒恒
吐絲自懸昔齊東郭姜既亂崔杼之室慶封殺其二子
姜亦自縊俗𫝊此婦骸化為蟲故以縊女名蟲也　異
物志郎君子生南海有雌雄青碧色狀若兩擘杏仁欲
騐真假先含口内令熱然後放醋中雌雄相趁逡廵便
合即下其卵如粟粒狀乃真也婦人臨産手執之便生
子　事物紺珠豆娘子如蜻蝏極小堅翅紅娘子似莎
雞頭翅赤　東坡志林雍丘令米芾有書言縣有蟲食
麥葉不食實既食其葉則實自病為害甚於蝗有小甲
蟲見輙斷其腰而去俗謂之旁不肯　五雜組山東草
間有小蟲大僅如沙礫噆人痒痛覓之即不可得俗名
拿不住吾閩中亦有之俗名没子盖烏有之意也視山
東名為佳矣
無名蟲　南史王敬則少時於草中射獵有蟲如烏豆
集其身摘去乃脫其處皆流血敬則惡之詣道士卜道
士曰此封侯瑞也　酉陽雜俎温㑹在江州與賔客看
打魚漁子一人忽上岸狂走温問之但反手指背不能
語漁者色黒細視之有物如黄葉大尺餘眼遍其上齧
不可取温令燒之方落毎對一眼㡳有嘴如釘漁子出
血數升而死莫有識者　酉陽雜俎河南少尹韋絢少
時嘗於䕫州江岸見一異蟲初疑一棘刺従者驚曰此
蟲有靈不可犯犯之或致風雨韋試令踏地驚之蟲飛
伏地如滅細視地上若石􁁙焉良久漸起如舊毎刺上
有一爪忽入草􁀣走如箭竟不知何物　博物志蒼梧
人卒便有飛蟲大如麥有甲或石餘或三五斗米食之
如風雨之至斯須而盡人以為患不可除唯畏梓木自
後以梓木為棺更不復来　廣古今五行志隋大業末
洛陽有染𫝊尸病者其兄氣未絶其弟見一物自死人
口中出躍入其口即病嵗餘卒臨終戒妻子破喉腦視
之如其言於腦中得一物形如魚有兩頭相並遍體有
肉鱗置鉢中跳躍不止投以諸味及毒藥皆成水偶以
小靛投之此物即惶遽奔擲頃刻銷化　酉陽雜俎唐
嘗有士人客㳺十餘年歸莊莊在登封縣夜久士人睡
未著忽有火星發於牆堦下初為螢稍稍芒起大如彈
丸飛燭四隅漸低輪轉来往去士人面纔尺餘細視光
中有一女子貫釵紅衫碧裙揺首擺尾具體可愛士人
因張手掩𫉬燭之乃䑕糞也大如雞棲子破視有蟲赤
首青身殺之　嶺南異物志五嶺春夏率皆霪水晴日
既少渉秋入冬方止凡物皆易蠧敗萌膠氈罽無逾年
者嘗買芥菜置壁下忘食數日皆生四足蟲有首尾能
行走大如螳螂但腰身細長耳
　
　
　
　
　
　格致鏡原卷一百
