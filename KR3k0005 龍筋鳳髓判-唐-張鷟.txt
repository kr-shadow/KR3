#+TITLE: 龍筋鳳髓判-唐-張鷟
#+DATE: 2018-05-12 10:18:23
#+SOURCE: github.com/kanripo/KR3k0005 master ee96c74e                
欽定四庫全書　　　　　子部十一
　龍筋鳳髓判　　　　　　類書類
　　提要
　　　　(臣/)等謹案龍筋鳳髓判四巻唐張鷟撰鷟字
　　　　文成自號浮休子深州陸梁人甘露初登進
　　　　士第授襄陽尉累官四門員外郎終於龔州
　　　　長史事迹具莫休符桂林風土記唐書附其
　　　　孫張薦傳中稱其兒時夢紫文大鳥止其庭
　　　　大父曰吾聞紫文鸑鷟也若壯當以文章瑞
　　　　朝廷乎遂命以名員半千稱其文詞猶青錢
　　　　萬選萬中時號青錢學士日本新羅使至必
　　　　出金帛購其文然所著作不槩見存於今者
　　　　惟朝野僉載及此書僉載已竄亂失真惟此
　　　　書尚為原帙其文臚比官曺條分件繁組織
　　　　頗工葢唐制以身言書判詮試選人今見於
　　　　文苑英華者頗多大抵不著名氏惟白居易
　　　　編入文集與鷟此編之自為一書者最傳於
　　　　世居易判主流利此則縟麗各一時之文體
　　　　耳洪邁容齋隨筆嘗譏其堆垜故事不切於
　　　　蔽罪議法然鷟作是編取備程試之用則本
　　　　為隸事而作不為定律而作自以徵引賅洽
　　　　為主言各有當固不得指為鷟病也原本附
　　　　有注文為明劉允鵬所輯採撮頗詳而稍傷
　　　　冗漫以别無他注姑仍其舊録之允鵬本名
　　　　繼先字敬虛武定人嘉靖辛夘舉人嘗著有
　　　　續事類賦今未見傳本惟此注附鷟之書尚
　　　　存於世云乾隆四十一年十月恭校上
　　　　　　　總纂官(臣/)紀昀(臣/)陸錫熊(臣/)孫士毅
　　　　　　　總　校　官　(臣/)　陸　費　墀
欽定四庫全書
　龍筋鳳髓判巻一　　　　唐　張鷟　撰
　　　　　　　　　　　　明　劉允鵬　注
中書二條(漢武帝置中書令魏晋/以下始置省唐因之)
　　中書舎人王秀漏洩機宻斷絞不伏款於掌事張
　　㑹處得語秀合是從㑹款所傳是實亦非大事不
　　伏科
鳳池清切(杜祐通典中書/省謂之鳯凰池)鷄樹深嚴(魏晋世語殿中有/鷄棲樹初學記韋)
(承慶中書省詩清切/鳯凰池扶踈鷄樹枝)敷奏帝俞對揚休命(二句散出/尚書左傳)召
為内史流雅譽於周年(史記召公奭支庻皆為周卿士/葢卿士即周官内史之職也爾)
(雅嵗名/周曰年)荀作令君振芳塵於魏闕(魏志荀彧所舉皆命/世大才人謂之曰荀)
(令君之舉善不舉不休陸徳明莊子音義曰/魏象魏闕人君門也以其巍然故曰魏闕)張㑹掌機
右掖務在便蕃(唐宣政殿有兩掖中/書省在右稱右掖)王秀負版中書情
惟宻勿(孔安國論語注負版者持邦國之圖籍也文獻/通考漢置中書令盖周官内史之職也以其縂)
(掌禁中書記故謂之中書擅道鸞晋陽秋肅祖/以温嶠為中書令曰卿文㫖清逺宜居機宻)理湏克
清克慎慕金人以口緘(家語孔子入后稷廟有金人三/緘其口銘其背曰古之慎言人)
(也/)一徳一心仰星街而舌巻(尚書乃一徳一心漢書曰/畢昴間天街也街北胡也)
(街南中國也揚子觧嘲曰欲談者巻舌而同聲晋/書天文志巻舌六星在昴北主口語以知䜛佞也)温樹
之號問且無言(漢書孔光典樞機十年或/問温室省中樹光不應)惡木之隂過
而不息(陸機猛虎行熱不息惡木隂管子曰士懐耿介/之心不䕃惡木之枝惡木尚能耻之况與惡人)
(同處/乎)豈得漏秦相之騎乗故犯踈羅(史記秦始皇幸梁/山宫望見丞相李)
(斯車騎衆弗善也或告丞相後損車騎始/皇怒曰此中人泄吾語捕在旁者殺之)盗魏將之兵
符自輕刑典(通鑑秦伐趙魏將晋鄙救趙次于鄴公子/無忌用侯生計説如姬竊兵符殺鄙奪其)
(軍以/進)張㑹過言出口駟馬無追(鄧析子一言而非駟馬/不能追一言而急駟馬)
(不能/及)王秀轉泄於人三章莫捨(左傳言語漏泄職汝之/由漢書髙祖約法三章)
若潜謀討襲理實不容漏彼諸蕃情更難恕(若此則大/事宜寘罪)
非宻既非大事法許准法勿論待得指歸方可裁决
　　通事舎人崔暹奏事口誤御史彈付法大理㫁笞
　　三十徵銅四斤暹款奏事雖誤不失事意不伏徴
　　銅
崔暹風神爽俊詞彩抑揚雅調踈通清音朗徹(上條既/首述中)
(書事此徑/就暹說起)裴楷之英姿肅肅朝野羽儀(晋書裴楷風神/髙邁容儀俊爽)
(時謂之玉人后為中書令/班固幽通賦羽儀上京)魏舒之容止堂堂羣寮領袖
(晋書魏舒文帝重之曰/魏舒堂堂人之領䄂也)自可曵裾紫禁(漢書鄒陽云何/王之門不可以)
(曵長裾謝荘宣貴妃誄收華紫禁注云/王者之宫為紫禁或謂宫中為紫禁)伏奏青規(尚書/敷奏)
(以言漢書史丹為侍中諌元帝廢太子頓/首伏青蒲上應劭注云以青規地曰青蒲)助朝廷之光
輝賛明時之喉舌(唐六典中書佐/天子而執大政)芝泥發彩宣鳯藻而
騰文(河圖舜即位黄龍負圖置舜前黄玉柙白玉檢/黄芝泥章曰黄帝符璽桉芝泥天子封璽所用)蘭
檢浮香潤龍縑而動色(河圖白玉檢○蘇味道受啚温/洛詩緑綺膺河檢李嶠拜洛詩)
(千秋瑞檢開初學記曰古者以縑帛依書長短截之名/曰憣紙唐翰林志中書用黄白麻為綸命唐㑹要凡赦)
(書等用白麻不用印○予按芝泥/二句言印也蘭檢二句言麻也)豈容金馬之對未被
譽稱(漢書公孫𢎞對策天子/擢為第一待詔金馬門)神羊之威俄聞奏劾(后漢/書輿)
(服志獬豸神羊也能别曲直楚王嘗獲/之以為冠秦㓕楚以其冠賜御史服之)罰金既罹於踈
網(漢書曰犯蹕當罰金老子天網恢恢踈/而不漏曹植責躬詩表天網不可重罹)辨璧無舎於
明珠(抱朴子識珎者必拾濁水之明/珠賞氣者必採穢藪之芳蕙)過誤被彈止當笞
罪不失事意自合無辜(唐六典通事舎人宣讀失句度/用拾遺團句以助之謂之把麻)
(漢書京房死後客星/入市即無辜之騐)雖觸凝霜(大戴禮隂氣勝則凝而/為霜崔篆御史箴簡上)
(霜/凝)理宜清雪(清雪喻釋也王子年拾/遺記廣延國常雨清雪)
門下省二條(漢謂之侍中寺晋給事黄門郎與/侍中俱管門下事因謂之門下省)
　　給事中楊珍奏状錯以崔午為崔牛㫁笞三十徵
　　銅四斤不伏
沉沉青瑣(漢官儀黄門郎日暮入對青瑣闈注云青/瑣戸邉青鏤也刻為連瑣文而青塗也)肅
肅黄樞(盧諶宣徽賦楊朝隠於黄樞注/云揚雄為黄門郎三葉不徙官)望重鸞司(初學/記門)
(下省唐改/曰鸞臺)任光龍作(尚書龍作納言孔安國注云龍臣/名潘岳贈陸機詩齊轡羣龍讚納)
(言/)掌壺負璽歩頓於是生光(齊職儀漢孔安國為侍中/掌御唾壺環齊要畧侍中)
(古官也大駕出則負璽以從/左思魏都賦習歩頓以升降)左貂右蝉揖譲由其動價
(漢官儀侍中冠惠文冠左貂右蝉董已輿服志曰蝉取/居髙飲清貂取内勁悍外温潤意曹植贈王粲為侍中)
(詩戴蝉/珥貂)楊珍門承積閥(史記注明其等曰/閥積其功曰閲)榮重搢紳(史/記)
(注搢挿也/挿笏於紳)趋左掖之嚴凝(顔師古漢書注掖門在兩傍/如人臂掖唐書含元殿右曰)
(宣政殿左右有兩掖按/門下省在左故稱左掖)奏上臺之清切(初學記唐龍朔/初改侍中為東)
(臺在左按上/臺即東臺也)出納王命職當喉舌之官(毛詩出納王命/王之喉舌孔安)
(國尚書注納/言喉舌之官)光闡帝猷佐處腹心之地(盧諶贈劉琨詩/光闡逺韻王融)
(曲水詩序紹清和於帝猷毛萇/詩傳可以制㫁公侯之腹心)恪勤之譽未出於丹闈
(後漢書胡廣恪勤職事/爾雅宫中門謂之闈)舛繆之愆已塵於清憲(韻府羣/玉何禎)
(詔為秘書丞主者謬以為郎按主者罪/管子正月之朔君乃布憲大夫皆受憲)馬字㸃少尚懼
亡身(漢書石建為郎中令奏事書下讀之驚恐曰書馬/者與尾而五今乃四不足一獲譴死矣註云馬下)
(曲者為尾并四/㸃為四足凡五)人名不同難為逃責(後漢書王愔典選/令吏唱名誤以盧)
(士深為士琛深自呼其名/愔曰盧郎眀潤所以加玉)准犯既非切害原情理或可
容何者寧失不經宥過無大(此二句尚書大禹謨文孔/安國注云仁愛之道也)
崔牛崔午即欲論辜甲申甲由如何定罪
　　左補闕陳邃司制勅知勅書有誤不奏輙改所改
　　之次與元勑同付法不伏
陳邃繆司綸綍(北史薛道衡/典司綸綍)沗掌樞機(唐書温大雅性/周謹掌樞機務)
(謝絶/賔客)參詳蘭葉之文(河圖黄帝徃視河洛見大魚折澑/而至汎白啚蘭葉朱文以授於帝)
宣越芝英之字(初學記古今篆𨽻文體有芝英書唐翰林/志天子召學士於禁中草詔雖出宸翰所)
(揮亦資檢校/謂之視草)拾遺補闕躡山甫之清塵(應劭漢官儀侍/中與帝升降拾)
(遺補闕毛詩曰衮職有闕仲山甫補之續漢記隂識拜/時進極言正議常慕仲山甫夙夜匪懈楚辭聞赤松之)
(清/塵)獻可替否尋晏嬰之勝迹(應劭漢官儀漢置散騎及/中常侍各一人獻可替否)
(也左傳曰晏子曰君所謂可而有否焉臣獻其否以/成其可君所謂否而有可焉臣献其可以去其否)設
令魚魯紕繆理合上聞(抱朴子書字之訛有/寫魯為魚帝為虎)豕亥參差
無疑下斷(家語有人讀史云三豕渡河/子夏曰乙亥渡河校之果然)豈容斟酌聖意
加減繇言(晋摯虞尚書箴闡/我王繇王繇允塞)用寸管以窺天(莊子用管/窺天不亦)
(小乎釋三藏法師傳寸管/不可窺天小蠡難為酌海)持小瓠而測海(東方朔答客/難以蠡測海)
(張晏注云/蠡瓠瓢)未經上白(廣韻白/告也)輙敢雌黄(韻府羣玉古人/寫書用黄紙有)
(誤以雄/黄滅)定字雖復無差據罪終湏結正八十之杖自作
難逃三千之條(尚書五刑/之屬三千)理宜明罰(文子臯陶為大理/天下無虐刑周易)
(明罰/勑法)
公主二條(周天子嫁女於諸侯不自主婚必/使諸侯同姓者主之故謂之公主)
　　永安公主出降有司奏禮錢加長公主二十萬(漢/書)
　　(帝女為公主帝/姊妹為長公主)造第宅所費亦如之羣下有疑
金機札札靈婺皎㓗於雲間(文選古詩皎皎河漢女札/札弄機杼注云札札機杼)
(聲左傳曰有星出於婺女杜預注云星占婺女為既/嫁之女織女為處女謝靈運詠牛女詩雲漢有靈匹)銀
漢亭亭少女倭遲於巽位(初學記天河謂之天漢亦曰/銀漢按少女即星占處女也)
(毛萇詩傳倭遲歴逺之貌周易巽東南也陸機擬古詩/織女東南顧大戴禮夏小正云七月初昏織女正東而)
(向/)故瀟湘帝子乗洞浦而揚波(謝朓詩瀟湘帝子㳺山/海經洞庭之山帝之二)
(女居之常㳺於江風交瀟湘之川郭璞注云二子㳺戱/能令風波之氣共相交通言其靈蠁也許氏説文浦水)
(濵也按洞浦洞庭之濵也呉越春秋子胥死/吳王投之江子胥因隨流揚波成濤激岸)巫峽仙妃
映髙堂而散雨(山海經丹山西即巫山帝女居焉其間/首尾一百六十里謂之巫峽宋玉髙堂)
(賦序先王之㳺髙堂夢一婦女王幸之去而辭曰妾在/巫山之陽髙堂之岨朝為行雲暮為行兩張景陽咏懐)
(詩雲乖雨散心乎愴而按散雨即雨散是離/絶意梁張率長相思詩羙人之逺如雨絶)公主穠華
發彩(毛詩何彼穠矣唐棣之華/鄭元箋云喻顔色羙盛)舜蕚延祥(毛詩有女同/車顔如舜華)
(鄭元毛詩箋/承華者蕚也)六珈玉歩之辰(毛詩副笄六珈孔頴逹正/義曰珈笄餙六珈餙之有)
(六左傳若/歩玉趾)百兩香飛之日(毛詩百両將之毛萇詩傳百/両百乗也初學記張文恭七)
(夕詩雲路七香飛杜陽編漢唐公主下降乗七寳/歩輦四靣綴香囊貯辟邪香瑞麟香皆異國所獻)三公
主婚(春秋指掌碎玉天子嫁女秦漢/以來使三公主之故呼公主)鵷鸞接羽(唐牛鳯/受圖温)
(洛詩微臣矯弱/翮抃舞接鸞鷖)百枝燈燭光沁水之田園(漢書金枝秀/華注云金枝)
(銅燈百二十枝晋孫惠百枝燈賦曄若雲亭爛已星布/後漢書竇憲女弟立為皇后憲恃宫掖聲勢奪沁水公)
(主/園)萬轉笙竽雜平陽之歌舞(漢書孝武衛皇后字子夫/為平陽公主善謳者帝過)
(平陽公主謳者進獨悦子夫得幸陳周𢎞譲長笛/詩氣吐平陽塢隋李徳林夏日詩舞袖冠平陽)玲瓏
玉珮振霞錦於仙衣(漢武内傳上元夫人帶六出火玉/之珮王子年拾遺記嶿支國貢列)
(堞錦文似雲霞覆於日月唐書司馬承/禎廬天台睿宗召之問道錫霞文帔)熠燿花冠㸃星
珠於寳勝(漢武内傳上元夫人戴九星靈芝夜光之冠/山海經崑崙之邱有人戴勝名曰西王母郭)
(璞注云勝玉勝/也婦人首餙)飛鸞鏡匣向滿月以開輪(唐李義山詩/舞鸞鏡匣收)
(殘黛異苑罽賔王一鸞三年不鳴夫人/曰聞見類則鳴懸鏡照之覩影悲鳴)仙鳯樓臺映浮
雲而寫盖(唐李公主詩仙女鳯樓期列仙傳蕭史善吹/簫秦穆公以女弄玉妻焉遂教弄玉吹作鳯)
(鳴鳯來集公為作鳯臺一旦飛去臺按向滿月/開輪言鏡之光明映浮雲寫葢言  之髙盛)㺯珠分
態江姊為之含嚬(韓詩外傳鄭交甫過漢臯遇二女珮/兩珠交甫請珮二女觧與之去十歩)
(珮亡女亦不見張衡南都賦㳺女弄珠於/漢臯之曲郭璞江賦江妃含嚬而緜眇)飛箭成婚天
公為之蹙笑(仙傳拾遺王公與一玉女投壺箭有不入/者天為之嘻嘘注云嘻嘘開口而笑神異)
(經東王公與玉女投壺設有不接/天為之笑開口流光金電是也)肅雝之制湏異常倫
(毛詩小序何彼穠矣羙王姬成肅雝/之徳  梁江淹雜詩髙步超常倫)築舘之規特優恒
典(春秋築王姬之舘於外沈約宋書譲/尚公主表云榮出望表恩加典外)小不加大必上
下和平卑不凌尊則親踈順序(左傳少凌長/小加大逆也)先帝女之
儀注舊有章程山公主之禮容豈容逾越(春秋考異郵/餙禮容成文)
(法左傳逾/越險阻)
　　長陽公主為子求内官親得侍衛
山陽分輝若木(大荒經洞野之山有赤樹名曰若木髙/誘淮南子注若木端有十日狀如蓮華)
(謝莊月賦嗣/若英於西溟)𣲖浪咸池(咸池星名史記咸池曰天五潢/五帝居舍也凡宗室之家皆謂)
(之天潢魏王固/表䟽𣲖天潢)七襄之駕既嚴(毛詩跂彼織女終日七/襄鄭元箋云襄駕也駕)
(謂更其肆也從旦至暮七辰一移因謂之七襄初/學記王微七襄怨詩藻帳越星波玉餙度雲川)萬金
之禮斯盛(公主出降有此盛禮上條永/安公主禮錢二十萬是也)張敖勲舊竊湯
沐之微滋(漢書宣平候張敖尚惠帝姊魯元公主有女/惠帝既立呂太后欲為重親以公主配帝漢)
(舊儀皇同皇太后各/食三十縣曰湯沐邑)竇固名宗霑脂粉之餘潤(東觀漢/記竇氏)
(一公兩侯二公主自祖至孫官府廐第相望雖親戚功/臣莫與為比述異記呉宫西施浴處因名脂粉塘  按)
(張敖竊湯沐㣲滋謂其女配帝為皇后竇固霑脂粉餘/潤謂祖竇融封公父穆尚内黄公主固又尚温陽公主)
(甚見尊/貴也)但任人以噐有國之大經官不私親前王之令
範(古者任官如/此可妄求耶)拜官牀下時聞丞相之男(漢書張禹成/帝朝丞相有)
(疾帝自臨問之禹有少子在側目之/帝知其意即禹牀下拜為黄門郎)乞衛宫中惟允左
師之息(戰國策左師觸龍謂趙太后曰老臣賤息願令/補黒衣之類以衛王宫太后曰敬諾注云息子)
(也/)燕王之請身入侍竟不從依(漢書燕刺王旦武帝第/三子也衛太子敗上書)
(求入衛帝怒下其/使獄由是惡旦)舘陶之為子求郎終無允許(後漢書/舘陶公)
(主為子求郎明帝不許曰/郎官上應列宿是以難之)若有言有行胡越可以正除
(鄭元論語注言行如此雖不得禄亦同得禄之道/鄒陽獄中書意合則胡越為昆弟由余子臧是也)無徳
無功昆弟寜容濫及(周禮以徳詔爵以功詔禄左傳/武王之母弟八人五叔無官)宜
銓其器識(唐書士之致逺者當/先器識而後文藝)察其亷能待得實才方
可詳擇
御史臺二條(御史之名周官有之秦漢始為/紏察之任所居之署謂之憲臺)
　　御史王銓奉勑權衡州司馬鍾建未返制命輙干
　　他事觧來陽縣令張泰泰不伏
棲烏之府地凛冽而風生(漢書朱愽為御史大夫其府/列栢樹常有野烏數千棲宿)
(其上唐李白大獵賦寒氣凛冽晋書傳元毎/有奏劾或值日暮捧白簡以待旦臺閣風生)避馬之臺
氣威稜而霜動(後漢書桓典為侍御史常乗驄馬京師/畏之曰行行且止避驄馬御史謝靈運)
(晋書漢官御史為憲臺漢書武帝謂李廣曰/威稜懾於鄰國李竒注曰神靈之威曰稜)懲奸疾惡實
籍嚴明肅政弹非誠宣允列(杜祐通典御史風霜之任/北齊書御史臺掌紏察弹)
(劾/)王銓位參持斧(漢書武帝遣暴勝之為/直指使者衣繡持斧)職在埋輪(後/漢)
(書張綱為御史埋其車輪於洛/陽都亭遂奏大將軍梁冀罪惡)履暴勝之清徽(注見/持斧)乗
葛豊之雅烈(後漢書諸葛豊特立剛直刺舉無/所避京師語曰間何闊逢諸葛)冠施鐵
柱貴戚傷心(漢官儀御史冠法冠以/鐵為柱言其審固不撓)花發繡衣姦豪歛
手(漢書武帝時有繡衣直使者注云衣以繡者尊寵之/也後漢書鮑永鮑恢抗直不避權貴光武嘗曰貴戚)
(且斂手以/避二鮑)近辭端右(唐書侍御史號臺/端人稱之曰端公)逺届衡陽(淮南/子至)
(於衡陽注云/衡山之陽)聮翩紫葢之峯(魏曹植白馬篇白馬餙金/覊聮翩西北馳初學記衡)
(山有三峯其/一曰紫葢)迢遞蒼梧之野(山海經南方蒼梧之邱漢/書有蒼梧郡稽康琴賦指)
(蒼梧之/迢逓)但御史推覈受委非輕(黄石公隂謀秘法熒惑/大之精御史之象主禁)
(令刑罰收/捕糾正)有罪必繩無幽不察(唐臺儀御史/察微隠之罪)神羊竦角
必觸邪人(後漢書獬豸神羊能别曲直神異經獬廌性/忠而邪則觸之唐太和勑憲官之職在指佞)
(觸/邪)隼鷙驚飛先驅惡鳥(禮記月令季夏行冬令則鷹隼/蚤鷙李善文選注鷙擊之鳥通)
(呼曰隼許氏説文鷙擊殺鳥也從鳥執聲取其執服衆/鳥吕望六韜鷙鳥將擊卑飛斂翼唐蘇味道贈御史詩)
(難當擊隼去復覩落鵰歸魏曹/子建集有惡鳥論惡鳥謂梟也)推鍾建之罪特奉繇言
舉張泰之辜無虧格式正當直指(漢書暴勝之/為直指使者)豈是輒
干准犯量科宜從觧退
　　御史嚴宣前任洪洞縣尉日被長史田順鞭之宣
　　為御史弹順受贓二百貫勘當是實順訴宣挾私
　　弹事勘問宣挾私有實順受贓不虚
田順題輿晋望(後漢書河北刺史周璟辟陳蕃為别駕/題其輿曰陳仲舉座唐書開元中定天)
(下州府為六雄十望十𦂳按晋/望是晋之望州以洪洞在晋)譲佩汾陽(晋書吕虔有/佩刀人相之)
(以為必登三公可服此刀虔譲别駕王祥曰卿有公輔/之器故以相贈漢書汾水出汾陽北山按唐有汾州後)
(有汾陽軍順葢/汾州長史云)作貳分城(古詩詠太守云四十專城居/按順為長史羣貳故稱分城)
參榮半刺(唐杜甫長史詩半刺已翺翔晋庾亮荅郭豫/書别駕舊與刺史别乗居刺史之半  按秦)
(置郡丞以佐守在邉為長史漢設别駕至唐髙宗乃改/别駕為長史夫田順長史也故判中與别駕事通用)性
非卓茂(後漢書卓茂遷宻令有言所/部亭長受米肉茂笑而不咎)酷甚常林(魏畧常/林性嚴)
(為少府檛吏不勝/其痛嚾呼嗷嗷)鞭寗戚以振威(吕氏春秋晋王承為/東海吏錄一犯夜人)
(云從師讀書不覺日暮承曰鞭撻寗/戚以立威名非政理之本送令歸家)辱何䕫而逞志(魏/志)
(太祖性嚴掾屬公事徃徃加杖何䕫常蓄毒藥誓死/無辱是以終不見及  此四句形容田順鞭嚴宣)嚴
宣昔為縣尉(事文類聚漢大縣/兩尉小縣一人)雌伏喬元之班(後漢書/趙温漢)
(曰大丈夫當為雄飛焉能雌伏續漢書喬元補洛陽/尉與南陽太守陳球有隙及為司徒薦球為廷尉)今
踐憲司(五代㑹要御/史執憲之司)雄飛杜林之位(東觀漢記杜林為/侍御史先與鄭興)
(同寓隴右后乃薦興為大中大夫○按四句借喬元杜/林以明嚴宣自縣尉遷御史且二人俱薦舊者何嘗計)
(恩/怨)祁奚舉薦不避親讐(左傳祁奚請老晋候問嗣焉稱/觧狐其讐也又問焉對曰午也)
(可君子謂祁奚能舉善矣稱讐不為謟立/子不為比韓非子忠臣舉賢不避仇讐)鮑永繩愆寜
論貴賤(後漢書鮑永以事劾/趙王良朝廷肅然)許揚大辟(尚書大辟之/罪其屬二百)詎
顧㣲嫌振白鷺之清塵糺黄魚之濁政(唐臺儀御史以/鷺羽餙車以白)
(鷺見水中魚象御史察㣲隠之象按黄魚即泉中魚謂/在黄泉之中明微隠意又郭璞注爾雅云江東呼鱣為)
(黄/魚)貪殘有核(毛詩小序/貪殘有位)贓状非虚此乃為國鋤㓙(春秋/合誠)
(圖誅鋤/民害)豈是挟私弹事二百鏹坐(漢書注鏹/錢貫也)法有常科
三千獄條刑兹罔捨
尚書都省二條(尚書秦官也在殿中主發書故/號尚書北齊立尚書省唐因之)
　　左司郎中(唐於尚書省設左/右司郎中二人)許鑑飲酒停制勑依
　　問款稱遇霍亂不得判署遂失機
鏘鏘㑹府(周禮司㑹鄭元注云㑹大計也司㑹主天下/之大計若今之尚書荀綽晋百官表注尚書)
(為文/昌府)掌北斗之璣衡(後漢書李固上書云國家有尚書/猶天有北斗斟酌元氣尚書在璿)
(璣玉/衡)肅肅禮闈(任昉王文憲集序出入禮闈李善注云/崇禮門即尚書上省門建禮門即尚書)
(下舍門尚書省二/門名禮故曰禮闈)握南宫之樞奥(南宫星名主郎官漢/書天文志南宫二十)
(五星韻府羣玉漢建尚書百官府曰南宫杜甫詩南宫/吾故人舊注以南宫為禮部非也韻府續編唐開元中)
(謂尚書皆為南省禮部郎中/掌省中文翰謂之南宫舍人)是稱仙宇(司馬彪續漢官/志尚書省在神)
(仙門内初學記/衡山有仙宇)實號文昌(初學記天文志斗魁六星曰/文昌宫荀綽云尚書是謂文)
(昌天府唐書職官志唐改尚/書省為中臺亦曰文昌臺)虞書典百揆之宗(尚書納/於百揆)
(孔安國注云揆度也孔頴逹正/義云百揆官名納舜於此官也)周禮統六卿之職(周禮/乃立)
(天官冡宰掌邦治鄭司農云邦治謂揔六官之職也按/百揆者揆度庻政之官惟唐虞有之猶周之冡宰)
許鑑位膺列宿(後漢書郎官/上應列宿)職綰通班(許氏説文綰繫/也隋書梁武定)
(九品十八班注云即通班也劉子/元忤時論僕少小從事早躡通班)揔八座之繁司(初學/記光)
(武分尚書為六曹并一/令一僕射謂之八座)承萬幾之要務(後漢書尚書/敷奏萬幾)端
標指影檢局虧違置治和鈞糾繩稽失(言郎中職當如/此張璠漢記左)
(雄為尚書令立限年法在位者各自肅晋中興/書卞壼為尚書令奏王𨗳專任無敬舉朝惮壼)舉宏綱
於烏網則萬目皆張振修領於狐裘則千毛自整(魏志/崔林)
(議考課之法萬目不張舉其綱衆毛/不整振其領惟在守一勿失而已)兢兢戒慎尚有差
違(尚書兢兢業業孔安國/注兢兢戒慎業業危懼)翼翼小心仍憂失墜(毛詩小/心翼翼)
(太公金匱湯之居人/上翼翼乎懼不敢息)豈得不存㳟肅(尚書㳟作肅東觀/漢記竇融有子年)
(十五教以經藝欲令/㳟肅畏士恂恂於道)自縱荒淫(漢韋敬諷諫詩/序荒淫不遵道)放曠鸚
鵡之杯(劉崑荅盧諶詩序近嘉阮生之放曠薛道衡戱/塲詩共酌瓊蘇酒同傾鸚鵡杯南州異物志鸚)
(鵡螺狀如覆杯頭如烏頭向/其腹視似鸚鵡故以為名)淹停鳯凰之制(陸􁳖鄴中/記石季龍)
(有詔書用五色紙啣於木鳯凰口/中侍人放數百丈飛繩展轉而下)恪居官次異文惠之
勤公(左傳敬㳟朝夕恪居官次杜預注云次舍也魏志/髙柔字文惠為令史夙夜匪懈擁膝抱文書而寢)
職務不修同景山之中聖(魏志徐邈字景山為尚書郎/沉醉趙逹問以曹事邈曰中)
(聖人逹白太祖太祖怒鮮于輔曰醉客謂/清者為聖人濁者為賢人邈醉言耳得免)紿云霍亂未
可依憑滯失機宜理從眀憲
　　令史(掌吏籍尚書六部通設唐書張元素為隋/刑部令史太宗問卿仕隋何官元素耻之)王
　　隆毎受路州文書皆納賄錢被御史弹付法計贓
　　十五匹㫁絞不伏
王隆忝沾趨吏(慎子趨事之/有司賤也)幸列胥徒(周禮注胥有才/智為什長徒給)
(使役故一/胥十徒也)禄雖給於斗儲(左思詠史詩外望無/寸禄内顧無斗儲)官未階
於尺木(趙曄獻帝春秋龍欲騰翥先階尺木敖英緑雪/亭雜言段成式言龍頭上有一物如慱山形名)
(曰尺木龍無尺/木不能昇天)鷄卵之饌雖避嫌疑(史記茍變為吏食/人二鷄卵衞侯弗)
(用/)鵞目之錢若為窺覘(裴子野宋畧泰始中通私鑄/一貫長三寸謂之鵞目錢)毎
受一狀皆取百文未申疵面之功(晋書趙孟為尚書令/史善清談面有疵㸃)
(時人曰萬事/不决問疵靣)翻起黒頭之患(杜甫詩逺愧梁江摠還家/尚黒頭注云摠在陳受尚)
(書令京師䧟入隋歸尚黒頭其人心事可知宋/文天祥詩黒頭爾自誇江摠冷齒人能説禇公)獵青鳬
之小利(杜祐通典魏道武制官諸曹/走使謂之鳬鴨取飛之迅速)觸驄馬之嚴威(唐/駱)
(賔王詩驄馬刑章峻漢書桓典為御史/乗驄馬語曰行行且止避驄馬御史)因事受財實非
通理枉法科罪頗渉深文宜據六贓式明三典(律書贓/有六等)
(周禮大司㓂掌/建邦之三典)
吏部二條(吏部尚書周之天官卿也漢成帝置列曹尚/書有常侍曹光武改為吏部曹主選舉歴代)
(不一唐興屢有/改革卒因之)
　　吏部侍郎(隋諱中不設郎中置侍郎唐因/之開元後選試皆侍郎專之)山巨源
　　奏稱選人極多員缺全少等邑之色書判不公詞
　　學優長選號復少望請判事鑑鏤詞理酸寒者雖
　　有等級十選並放
六卿分職(尚書六卿分/職各率其屬)百官總己(論語百官總己/以聽於冡宰)周開
冡宰之司(周禮乃立天官冡宰鄭元注云/百官總焉則謂之冡山頂曰冡)漢列尚書之
位(漢書百官表成帝罷中書官初置尚書/注云尚主也主天子文書故曰尚書)銓衡萬國不
易其人(梁陸倕吏部郎表銓衡庻品聲類蒼頡/篇銓稱也所以稱物也漢書衡平也)藻鑑九
流古難斯任(李重吏部尚書箴序銓管九流品藻/清濁杜祐通典分九品官謂之流内)在魏
則荀攸鑑識毛玠公方(任昉王文憲集序毛玠之公方/李重之鑑識今曰荀攸鑑識)
(按魏志荀攸字公達鍾繇言我毎思惟自謂無/以易以咨公達輒復有過人意是其器識可知)居晋則
裴楷清通王戎簡要(晋書文帝時吏部缺問其人於鍾/㑹對曰裴楷清通王戎簡要皆其)
(選/也)故能轅輪莫棄玉石咸收不求備於寰中(尚書無求/備於一人)
無滯才於天下(劉義慶世説鍾㑹見王戎裴楷揔角曰/后二十年此二賢當為吏部尚書冀是)
(時天下無/復滯才)宏詞碩學不積功勞(沈約宋書名儒碩學多/著作東觀後漢書鄉舉)
(里選必/累功勞)淺見狹聞多求等級(北史孫搴學淺行薄常服/棘刺丸李楷調曰卿應自)
(足何假外求韻府羣玉級絲次第也一曰等級漢爵二/十級隋李紹曰吾少無宦情豈以垂老求一階半級)
祗如視肉之軰(釋氏法苑珠林惰慢篇引莊子曰人而/不學謂之視肉學而不行謂之撮嚢今)
(按莊子/無此語)篌瑟莫分走骨之徒(走骨未/詳所出)狐狸詎辨(桓譚新/論鄙人)
(謂狐為狸以瑟為箜篌非徒不/知狐與瑟乃不知狸與箜篌也)食梅衣葛無以暴其寒
酸(鮑照東門行食梅常/苦酸衣葛常苦寒)咀棃飡荼不足方其辛苦(釋氏/涅盤)
(經訶棃勒果根莖枝葉實悉苦謝朓尚書省詩飡荼/更如薺李善注云言雖遇飡荼之苦更同如薺之甘)鷙
鳥累百不如一鶚之雄羊皮數千不如一狐之腋(史記/趙簡)
(子曰鷙鳥累百不如一鶚又周舍死簡子曰千羊之皮/不如一狐之腋四句皆本之趙簡子盖言選人雖多無)
(出衆/者)鏤氷之子萬衆不可濫収(漢桓寛塩鐵論内無其/質而外學其文若畫脂)
(鏤氷費/日損功)畫餅之夫百選猶其堪總(魏志盧毓為吏部帝/謂曰選舉莫取有名)
(名如畫地作/䴵不可啖也)自然私謁之門塞(毛詩小序無險詖私謁/之心魏志毛玠典選舉)
(請謁不行荀子公/道逹而私門塞)公平之路開(東觀漢記袁/安政令公平)長聞振鷺
之飛(毛詩振鷺于飛毛萇傳云振羣飛貌鷺白鳥也鄭/元箋云白鳥喻潔白之徳蔡邕釋誨振鷺充庭)
無復促牛之謗(寗戚相牛經角欲得細身欲得促晋書/潘岳以在次宜為郎不得時山濤領選)
(岳非之作謡曰閣道東有大牛王濟鞅/裴楷鞦和刺促不得休和謂和喬也)
　　王峴山有䇿略觧行兵選司補擬神武軍御史弹
　　不應置而置選部為首峴山為從並仰處分
峴山素閑武略(吳志魯肅拊吕蒙背曰吾謂/弟但有武略今學識英博)早習戎昭
(左傳戎昭果毅魏志龎徳戰死/文帝䇿曰戎昭果毅蹈難成名)張良千里之謀(漢書髙/祖稱張)
(良運籌帷幄之中/决勝千里之外)陳平六竒之術(漢書陳平凡/六出竒計)觀丁父
鄧俘也楚王以為軍師(錦嚢故事楚文王遇鄧三甥勸/鄧侯除之曰事有機㑹至於噬)
(臍雖悔何及弗聽后鄧果滅於楚所按此/唯鄧楚事也其鄧俘云云則未詳  出)李左車趙囚
也韓信收其兵計(史記韓信破趙獲李左車問攻/燕伐齊從其䇿燕齊從風而靡)求賢
為國進善無私(言選部職/宜以此)壓强敵而振威容安國家而
利社稷(影説峴/山可用)徴雖要籍准法勿論量事應機據條尤
坐更宜審鞫(張晏漢書注鞫窮/也謂窮問囚情也)方可裁科
考功二條(漢元帝時京房作考功法然其職/不在尚書光武始以尚書曹主之)
　　考功郎中(魏初置歴代建革/不一唐始復舊)吕訥奏比年奏考不
　　求才行貪猥軰好行賄賂請託多有使勤勞清慎
　　之徒不事行賕例應排擯若據部當考便成失鑑
　　若不収勞效又是弃功請為安穏法
同力度徳(尚書泰誓文孔安國注/云力均則有徳者勝)為政之大經(禮記中/庸經綸)
(天下之/大經)明試以功(尚書舜典文孔頴逹正義云/諸侯来朝明試之以要其功)經邦之
上䇿(梁陸倕石闕/銘謀協上䇿)三載考績(舜典文孔安國注云/三年有成故以考功)芳塵
振於有虞六府孔修(尚書禹貢文蔡沈注云水火金木/土榖六者財用所自出故曰府)
懿範光於大禹故知激揚清濁(漢書賛命之臣靡激揚/也尸子水有四徳揚清)
(激濁/義也)才行為先(後漢書士宜以才行/為先不可純以閥閲)黜陟幽明(舜典文/孔頴逹)
(正義云羣官懼黜/思升各敬其事)勤勞是務(毛詩小序知/臣下之勤勞)吕訥含香禮
閣(尚書百官志尚書郎含鷄舌以其奏事荅對欲使氣/息芬芳也唐沈佺期寓直省中詩並命登仙閣通宵)
(直禮闈崇按閣稱其省中也尚/書省在  禮門西故曰禮閣)染翰仙臺(漢書儀尚書/郎主作文書)
(起草故稱染翰梁主筠和劉尚書詩客舘動秋光仙臺/起寒霧  按尚書在漢稱中臺而尚書省在神仙門内)
(故曰/仙臺)覺朱邑之亷名(漢書朱邑為大司農卒宣帝詔曰/亷潔守莭其賜邑子黄金百斤以)
(奉祭/祀)知黄霸之尤異(漢書穎川太守黄霸以/治行尤異賜爵闗内侯)恐貪猥之
吏政以賄成(左傳杜預注/云隨財制政)黷貨之夫(左傳黷/貨無厭)情随利動
贈金蛇於梁冀(張璠漢記永昌太守劉君世/鑄黄金為文蛇以獻梁冀)奔競無厭
(晋諸公讃傳宣定九品未訖劉疇代之/悉改宣法於是人人望品求者奔競)獻璧馬於虞公
(淮南子虞公好寳而/晋獻以璧馬釣之)驕滛不息(尚書驕淫矜/誇將由惡終)遂令濁濫
之士却在上流清慎之徒(後周書裴夾/清慎奉公)翻居下等蒼蠅
迷其黒白(魏曹植贈白馬王詩蒼蠅間白黒䜛巧令親/踈鄭元毛詩箋蠅之為蟲汙白使黒汙黒使)
(白喻佞人變/亂善惡也)素匠枉其丹青(周禮考工記几繪畫之事/后素功鄭元注云素白彩)
(也后布之為其易漬汙也揚子/法言爰變丹青注云丹青喻䜛)有蠧朝章(東觀漢記太/尉趙喜博逹)
(事體明/觧朝章)深驚物聽試可詢其政術察以亷能考殿最於
錙銖(陸機文賦考殿最於錙銖漢/書注下功曰殿上功曰最)燭妍􁈂於水鏡(梁武/帝連)
(珠水不以/妍􁈂殊照)自然陳羣考課深明九品之宜(魏志陳羣為/尚書制九品)
(官人/之法)嚴助恭勤尤奉三年之最(漢書嚴助拜㑹稽太守/無善聲武帝召之助恐)
(上書曰臣助當誅/願奉三年計最)
　　諸州貢舉悉有保明及其簡試蕪濫極多若不量
　　殿舉主或恐奸源漸盛並仰折中處分(按唐初以/考功郎中)
　　(監試貢舉至開元末/始移貢舉於禮部)
進賢匡國(漢書鄭當時聞人之善/進之毛詩以匡王國)先典攸髙(邱遲與陳/伯之書迷)
(途知反徃哲是與不/逺而復先典攸髙)求賢審官(毛詩小序求賢審/官知臣下之勤勞)前王
所重或學兼馬鄭(劉勰文心雕龍敷讃聖㫖莫若注經/馬鄭諸儒𢎞之已精謂馬融鄭元)
藴萬巻於胸中(梁書陶𢎞景讀書萬巻/一事不知以為深耻)或業亞班揚(漢/文)
(帝典論論文孔融時有所善揚班儔也王/僧逹祭顏光禄文文蔽班揚謂班固揚雄)包九流於掌
内(後漢書稱班固九流百家無不窮究王子年拾遺記/蘇秦張儀傭人寫書遇聖人之文無題記則以墨畫)
(於掌内佛經皆悉了知如觀/掌内如是名為一切智慧)總斯羣藝乃應賔庭(周禮/三年)
(大比考其徳行道藝而/興賢者能者以禮賔之)豈得舉不求才(後漢書鄧禹毎/有所舉皆當具)
(才/)惟力是薦(左傳惟力是視注云惟力是求餘無所顧/也朝野僉載崔湜為吏部侍郎掌選有選)
(人曰某能翹闗負米湜笑曰若壯何不求選/兵部答曰外議崔侍郎下有力者即得選)貢不求器
(漢書匡衡才智有餘經學/絶倫貢之朝廷必為國器)惟賕是聞(晋書庾峻曰今山/林之士利出一官)
(商君謂之六蝎韓非謂之/五蠧不聞徳譲惟爵是聞)徒招畫餅之譏(見前吏/部條注)終致
舉肥之謗(後魏書楊愔典選多以顔貌取人時謗云尚/書典選似貧人買𤓰惟取大者天寳遺事明)
(皇問李白天后朝任人如何白/曰如小兒市𤓰惟棟肥大者)兔絲燕麥(抱朴子兔絲/初生之根其)
(形似兔通志大菊曰燕麥爾雅蘥雀麥郭璞注/云即燕麥唐劉禹錫集兔葵燕麥動揺春風)竟是虛
名(文選古詩虚/名復何益)草狗泥龍(釋氏宗鏡録老子云天地不/仁以萬物為芻狗不仁者不)
(恃仁徳也猶如草狗豈有吠守之能淮南子辟若嵗旱/之土龍周庾信喜晴詩已歡無石燕彌欲棄泥龍又新)
(睛詩云鷰燥還為/石龍殘更是泥)終非實用(後漢書明帝以馮衍/才過其實抑而不用)鷄冠
比玉乍可依稀(王逸玉部論或問玉符曰赤如鷄冠黄/如蒸栗白如猪肪黒如純漆玉之符也)
魚目參珠曽何髣髴(雒書秦失金鏡魚目參珠鄭元注/云金鏡喻明道魚目亂真珠也)
貢人不充分數舉主自合徵科法有常刑(尚書則/有常刑)理難
逃責
司勲二條(周禮有司勲隋立司勲郎唐/為司勲郎中掌官人之勲級)
　　洛陽人祁元泰賄司勲令徐整作偽勲挿入申奏
　　大理斷泰為首整為從泰不伏
止戈為武(左傳夫止戈為武注云/武字之義以止戈也)靖亂之嘉謀(左傳君/務靖亂)
(尚書爾/有嘉謀)致果為毅(尚書爾衆士其尚迪果毅孔安國注/云殺敵為果致果為毅孔穎逹正義)
(云此二句左傳文果/謂果敢毅謂强决)安邉之茂軌疇庸命賞(周禮民功/曰庸漢書)
(疇其庸延及子孫注云疇等也/功臣子孫襲封與先人等也)將酬犬馬之功(史記丞/相翟青)
(曰臣不勝/犬馬心)書勞䇿勲(孔穎逹左傳正義書勞與䇿/勲一也王功曰勲事功曰勞)用答
鷹揚之效(毛詩時維鷹揚後漢書陳龜曰/臣無文武之才而忝鷹揚之任)祁元泰奸回
是務(尚書崇/信奸回)逞狙詐於千端(漢書狙詐之兵劉子宋有/狙翁養狙曰與若芋朝三)
(而暮四衆狙怒曰朝/四而暮三衆徂悦)徐整乾沒為懐(漢書張湯為小吏/乾沒注云乾沒射)
(成敗/也)縱狼心於百變(左傳狼子野心後漢書自/是匈奴得志狼心復生)勲隨筆
注(南史恩幸傳紙為/銅落筆由利染)官逐賄成(左傳政/以賄成)将此白丁(魏志詔/入粟賜)
(爵白民輸五百石/白民猶白丁也)挿名黄綬(董巴輿服志四百三百/二百石皆黄綬一采)雖
復龍蛇共澤(左傳深山大/澤實生龍蛇)善惡斯殊(趙岐孟子注以前/代善惡為明鏡説)
(苑齊侯問晏子為政何/患對曰患善惡之不分)終是鷄鶴同羣(晋書嵇紹初入/洛或謂王戎曰)
(昨稠人中始見嵇紹昻/昻然若野鶴之在鷄羣)是非交錯(莊子彼亦一是非此/亦一是非春秋元命)
(苞交錯/同端也)整行詐業泰受偽勲兩並日拙為非(尚書作偽/心勞日拙)
(孔安國注云為偽餙巧百端/於心勞苦而事日拙不可為)一種雷同獲罪(陸佃埤雅/禮曰毋雷)
(同雷震百里/謂之一同)執行故造造者自合流刑囑請貨求求者
元無首從(既同非則當同坐律所/謂與者受者同罪是也)
　　前屯營將軍㳺最犯贓觧官乃於懐逺軍攷勲至
　　上柱國司勲郎中崔仵奏最犯名教不合加勲左
　　丞批(漢置尚書左右丞/唐左丞判省事)士有百行可以功過相掩
㳺最素閑武略早習戎昭(吳志吕蒙有武畧魏/志龎徳戎昭果毅)經述爪
牙之功(毛詩予王/之爪牙)忝當心膂之寄(尚書作股/肱心膂)不能恪勤
在職(後漢書胡廣/恪勤職事)慮慎當懐(禮記君使其臣得/志則慎慮而從之)俄擔張
武之贓(漢書張武/受賂金錢)遽罷絳侯之職(漢書絳侯周/勃免就相國)退從里
閈(梁江淹恨賦敬通見詆罷歸田里李善注云馮衍字閈/敬通明帝以衍才過其實抑而不用左思蜀都賦里)
(對出劉淵林注/云閈里門也)屏迹丘園(周易賁於丘園王淵注云/失位無應隠處丘園也)却
掃處長門開閉無事(司馬彪續漢書趙壹/閉門却掃非徳不交)舊時廷尉徒
有箴於故人(漢書下邳翟公為廷尉賔客填門及罷門/外可設雀羅后為廷尉乃署其門曰一貴)
(一賤交/情乃見)昔日將軍終見訶於醉尉(漢書李廣屏居藍田/嘗夜至亭霸陵醉尉)
(訶止廣曰故將軍尉曰今/將軍尚不得行何故也)因兹結憤(應璩與劉公幹書/識真者所為憤結)
展效邉荒申勁節於龍城(北魏書崔浩曰西方胡皆事/龍神故名大㑹處為龍城)
蕩妖氛於鴈塞(盛𢎞之荆州記鴈塞北接梁州其間東/西嶺屬天唯一處下朔鴈逹塞纔度故)
(名鴈/塞)蒙輪競進(左傳諸侯伐偪陽狄虒彌建大車之輪/蒙之以甲以為櫓楚辭皆競進以貪婪)
㧞距争先(劉淵林呉都賦注㧞距謂兩/人以手相按能㧞引之也)將宣百戰之勲
(戰國䇿魏太子過外黄徐子曰臣有百戰百勝之/術太子曰願聞之孫武子知彼知己百戰不殆)以贖
九章之罪(漢書蕭何攟摭秦法取/其宜於時者作律九章)郎中以徃愆名教功
未可収左丞以今振其威勞堪補過曩雖貪財好色未
虧吳起之名(史記吳起歸魏文侯問諸李克克曰起/貪財好色然用兵司馬穣租弗能過也)盗
嫂受金不掩陳平之智(史記陳平居家盗其嫂今受諸/將金魏無知曰竒謀之士盗嫂)
(受金何/足疑乎)海浮小芥詎玷洪波(抱朴子王交所著文時有/小疵猶鄧林枯枝滄海流)
(芥未昜貶也十洲記溟/海無風而洪波百丈)玉隠㣲瑕何妨美寳(淮南子若/珠之有纇)
(玉之有瑕其小惡不足以妨大羙也陸瑁/與暨豔書此乃漢髙棄瑕録用之時也)如愚淺見敘
録為宜
主爵二條(左傳晋文公作執秩注云執秩主爵秩之官/北齊置主爵郎中唐初屢有改革卒復舊)
　　主爵員外郎(員外郎隋/置唐因之)梁璨奏左僕射魏宰無汗
　　馬勞御史大夫李嘉為佐命功並妄爵也請皆追
　　奪
䟽茅建社(賈陸國語注䟽除也尚書徐州厥貢惟土五/色孔安國注王者封五色土為社建諸侯則)
(各割其方土與之使立社汲冡周書諸侯建大社於國/中其遺謂東青土南赤土西白土北驪土中央冐以黄)
(土鑿取其方一靣上/苴以白茅以土封之)剪桐開國(史記成王與叔虞戯剪/桐葉為珪以封史佚因)
(請曰遂封於唐/周易開國成家)隆定鼎於昌基(帝王世記武王伐紂營/洛邑而定鼎焉今洛陽)
(西南洛水北有鼎中觀是也左傳武/王定鼎於郟鄏卜世三十卜年七百)茂勤王之令典(左/傳)
(周襄王出居於鄭狐偃言於晋侯曰求諸/侯莫如勤王左傳蒍敖擇楚國之令典)公侯珪組百
代相仍(孝經援神契二王之后稱公大國稱侯謝靈運/述祖徳詩臨組乍不緤對珪寕肯分李善注云)
(組綬屬也緤繫也古者封/爵賜之珪璧執以為信瑞)帶礪山河千秋不絶(楚漢春/秋髙帝)
(初封侯者皆賜丹書鐵劵曰使黄河如帶泰山若礪漢/有宗廟爾無絶世唐中宗賞張仁愿制宜列河山之賞)
(式崇帶/礪之榮)祗如吳鄧四縣東漢之功臣(後漢書光武大封/功臣吳漢鄧禹各)
(四/縣)蕭曹萬家西京之佐命(東觀漢記髙祖功臣蕭曹為/首漢書初封公臣大侯不過)
(萬家小者五六百户易乾鑿度代者赤兊黄/佐命宋襄注云赤兌謂漢髙黄佐命張良也)莫不甘棠
敷化光宣召伯之風(毛詩小序甘棠羙召伯/也召伯之教行於南國)大樹辭榮
獨擅將軍之氣(宋謝惠連隴西行誰能守靜棄發辭榮/後漢書馮異謙退不伐毎所止舍諸將)
(論功異獨屏樹下/軍中號大樹將軍)魏宰智不動俗曽無汗馬之勲(史記/晋文)
(公歸國曰矢石之難汗馬之勞受資/賞漢書蕭何曰何未有汗馬之勞)李嘉謀不出凡詎
展饑鷹之效(先賢傳薛勤謂陳仲舉父曰足下有不凡/子魏志吕布求徐州收曹公不許曰譬如)
(養鷹饑則為/用飽則颺去)無功而禄不可勵勲臣無徳而官如何奨朝
士(周禮以功詔禄以徳詔爵左傳無徳而禄殃也漢書/爵禄者所以􁀙世磨鈍朝野僉載唐楊烱毎呼朝士)
(為麒麟楦曰今假弄麒麟者必修餙其形覆之驢/上及去其皮還是驢爾言無徳朱紫何以異是)昔豕
突命賞偽新於是覆亡(漢書王莾募天下囚奴為兵擊/匈奴號豕突狶猛加以厚賞官)
(職潘岳西征賦由偽新之九廟/漢書王莾定有天下號曰新)羊爛封侯更始由其䘮
敗(漢書更始時羣小濫受官爵/長安語曰爛羊頭封公侯)並為爵人失敘錫土無
綱(禮記爵人於朝毛/詩錫山川土田)宜遵操斧之柯(陸機文賦操斧伐/柯取則不逺李善)
(注云此喻見古/人之法不逺)豈踵覆車之轍(韓詩外傳不知為史視/己成事前車覆後車戒)
(后漢書覆車之/軌其迹不逺)
　　羽林將軍王暢薨無嫡子取姪男襲爵庻子告不
　　合承
父昭子穆千齡不易之儀繼祖承祧萬代相承之道(周/禮)
(小宗伯辨祧之昭穆鄭元注云祧迁王所藏之廟自始/祖之后父曰昭子曰穆唐書古者譜系所以推序昭穆)
(使百世不/得相亂)若骨肉無爽鳲鳩之美克昌(禮記文王世子/云骨肉之親無)
(絶也吕氏春秋父母之於子也子之於父母也此之謂/骨肉之親沈約安陸王碑一徳無爽毛萇詩傳鳲鳩之)
(養其子朝從上下暮從下上/平均如一毛詩克昌厥後)血屬不同(毛詩不屬於毛/孔穎逹正義云)
(屬者父子天性相連/屬言稟父之氣也)螟蛉之子何寄(陸機毛詩䟽螟蛉/者桑上小青蟲也)
(蜾蠃土蜂也取桑蟲負之於/木空中七日而化為其子)王暢名參驍衛(文獻通考/漢有驍衞)
(将軍隋唐以/來置驍衛府)職綰羽林(漢書武帝初置羽林騎韻府羣/玉天有羽林大將軍星故以名)
(武/官)俄纏風燭之災(任昉王文憲集序悲纏教義杜甫詩/注晋阮瞻元日㑹親友曰人生如風)
(中燭樽酒何/必拒其滿)近絶蒸嘗之嗣(爾雅秋祭曰嘗冬祭曰蒸/郭璞注云甞新谷進品物)
(也/)棄其庻子收彼姪男意既不保其家(呉志諸葛瑾之/子恪瑾謂非保)
(家之子毎/以憂戚)神必不歆其祀(左傳神不歆非/類民不祀非族)故荀顗令君
子之子(魏志荀彧字文若號荀令君為尚書令晋書荀/顗字道眀彧之子為侍中三禮圖君子者大夫)
(及公子之/嫡妻之子)珠玉相輝(後漢書孔融謂韋元將兄弟為䨇/珠呉志孫權謂諸葛恪為藍田之)
(玉子按荀彧為尚書令顗為侍/中  能繼父是為珠玉相輝)韋元成丞相之苖(史記/韋賢)
(位至丞相第二子元成亦至丞相應/劭漢官儀大司徒李固公族之苗)芝蘭逓茂(劉義慶/世説謝)
(太傅問子姪何預人事車騎荅曰譬如芝蘭玉樹使生/於階庭  按賢及其子元成俱位至丞相是謂芝蘭逓)
(茂/)枚臯孽子不廢光門(漢書枚臯者乗小妻之子也上/書北闕拜為卿詩話妾𨽻之子)
(曰/孽)裴秀旁生無妨貴族(晋書裴秀清俊母卑賤大母毎/令進食於客客見之皆起母曰)
(賤人也客曰當為子故大母知之竟不復/使毛詩苞有三孽注云孽旁生萌孽也)三鱣之室銀
黄所以挺生(後漢書楊震有鸛雀啣三鱣集堂前都講/曰鱣者卿大夫服之象先生自此升矣按)
(舊注云震后四代三公皆佩銀黄事文類聚楊璞/懐銀黄垂三組誇鄉里注云銀銀印也黄金印也)七貂
之門金紫於焉間出(晋左思詠史詩七葉珥漢貂三輔/故事金日磾有忠勤之節七葉侍)
(中漢官儀侍中左貂右蝉事文類聚蔡澤謂其御曰懐/黄金之印結紫綬於腰四十三年足矣漢官儀御史大)
(夫金印紫綬漢書公/孫𢎞賛異人間出)側男自湏紹𦙍(按側男側室/之子妾出也)猶子
不合承宗(禮記兄弟之/子猶子也)詐襲者處以徒刑應續者宜從
改正
户部一條(戸部雖地官之任考其縁襲合出於度/支度支計筭之官本周禮之司㑹云)
　　戸部侍郎(隋置民部侍郎唐改/曰户部廟諱故也)韋珍奏稱諸州造
　　籍脱落丁口租調破除倍多常嵗請取由付法依
　　問考使皆言春疾疫死實多非故為踈漏
虞書五教實委司徒之官(虞書舜典契作司/徒敬敷五教在寛)周禮六卿
爰開地官之位(呉澂周禮注六官之長為六卿鄭元周/禮注象地立官地者載養萬物文獻通)
(考初户部居禮部後武后改置天地四/時之官以户部為地官由是居禮部前)莫不織成都邑
(禮記詩云國家/以寧都邑以成)編緝甿黎(晋書百姓歌/曰惠我甿黎)設九土之綱維
(宋玉登徒子好色賦周覧九土李善注/云九土九州之土後漢書為國綱維)成四方之管轄
(詩話管以冒轂轄以/鏈輪二者金為之)班固申犬牙之制(班固漢書髙帝/王子弟地犬牙)
(相制釋義云言境土交接若/犬牙不正相當而相銜入也)疆場綺分(班固西都賦堤/封五萬疆埸綺)
(分/)應􁳬論馬齒之規(應璩詩九州相錯/雜相次如馬齒)井田鱗次(班固/西都)
(賦溝塍刻鏤原隰龍鱗/李尤辟雍賦攅羅鱗次)戸標九等(唐制九等攸/辨百姓以親)俱陳萬
國之圖(左傳禹㑹諸侯於塗/山執玉帛者萬國)人有十倫(按左傳人有十/等禮記祭有十)
(倫此一句合/二處而成)並掛三年之籍(周禮三年則受國之比要/鄭司農注要謂其簿賈公)
(彦䟽云簿若今之造籍/戸口田宅俱陳於簿也)豈容丁口脱漏任意踈遺租調
破除恣情抽减(新唐書食貨志租庸調之法以人丁為/本開元以后戸籍乆不更造人丁轉死)
(田畝賣易貧/富升降不實)遂使厫庾頓乏(石氏星經天倉六星在婁/南倉糓所蔵南三星天庾)
(積厨/之所)帑藏皆空(東觀漢記更始至長安帑藏安堵如故/許氏説文帑金帛所藏也天文要集離)
(珠為藏府在湏女北/天積者天子藏府也)軍興於是缺支國用由其不足付
法科罪仍敢薄言依問欵辭咸推遘厲(鄭𤣥周禮注厲/疫氣不和之疾)
(也/)否終則泰造化之常圖福謙害盈幽眀之極數(此以/周易)
(理數推之疫/死事亦必有)魏文帝修書永嘆念親故之凋亡(魏文帝/與吳貭)
(書昔年疾疫親故多罹其/災徐陳應劉一時俱逝)劉孔才矯制徵兵促黎元之
殘喪(魏志劉劭字孔才著人物志百/篇其曰矯制徵兵未詳其事)薦臻不息僵弊相
仍遽利人符(釋氏辨正論運祚修短雖曰/天命興替延促抑亦人符)多編鬼録(魏/文)
(帝書觀其姓/名已為鬼録)生者固疑存附死者難以執留災異不拘
案宜從記
工部一條(周禮冬官其屬有考二掌百工/之事至隋立工部尚書唐因之)
　　工部員外郎趙務支蒲陜布供漁陽軍幽易絹入
　　京百姓訴不便務款布是麄物將以供軍絹是細
　　物宜貯官庫
趙務鳴鶴登朝(周易鳴鶴在隂其子和之劉淵林魏都賦/注近世王者聽政殿後有鳴鶴堂梁蕭)
(子題日出東南隅行十/五張内侍十六賈登朝)含鷄伏奏(見上考/功條注)轉筋之敏未
見稱竒(西京雜記曹元劉善算回筋/知二國之粟不差升斗也)聚米之能無聞播
美(後漢書馬援聚米為山谷/光武謂虜在吾目中矣)張倉之善算國用詎肯留
情(漢書張倉為計相善/筭故令主郡國上計)馮勤之巧計軍儲曽何介意(后/漢)
(書馮勤八歳善計注/云善計善筭術也)廻長作短異趙逹之精心(呉志趙/逹周思)
(精宻治九宫一筭/之數無不中效)變近成遥殊顧譚之屈指(吳志顧譚/為節度毎)
(省中書未嘗下籌徒/屈指心計盡發疑謬)蒲陜之布却入漁陽幽易之縑(韻/書)
(縑細/絹也)反歸闗隴同北轅之適越(釋氏卜門辨惑論北轅/適越相去不亦漸遥哉)
(是猶適越者指/沙漢而遵途)類東走之望秦(淮南子狂者東走逐者/亦東走東走則同所以)
(東走則異釋氏甄正論/方悟非狂東走之弊)人之情乎繄獨無也(左傳繄我/獨無注云)
(繄與抑同語詞也丘遲與陳/伯之書云將軍獨無情哉)細絹稱以納庫麄布貯以
充軍非直運者苦勞抑亦兵家賈怨宜從削黜(漢韋孟/諷諌詩)
(輕此/削黜)以肅愚頑
倉部二條(倉部即周禮倉人之任也魏晋/而下並有倉部郎中唐因之)
　　倉部郎中胡敬稱内外官禄准令據階級有費倉
　　儲望請凖見任官品級極為禆益未知可否
氷霜凛冽白璧不可以禦形水旱災危黄金不可以適
口(韓詩外傳黄金白璧寳之至也漢書晁錯曰珠玉/金銀饑不可食寒不可衣明君貴五穀而賤金玉)故
饑者念食不崇抵鵲之珍寒者思衣不貴靈蛇之寳(文/子)
(聖人食足以充腹接氣衣足以葢形禦寒漢桓寛塩鐵/論南越以孔雀珥門戸崑山璞玉抵鳥雀魏曹植與楊)
(徳祖書人人自謂握靈蛇之珠洞/㝠記塗云國有青蛇産珠色光白)珍臺閒舘不可以無
膳而存(揚雄甘泉賦天子/穆然珍臺間舘)金城湯池不可以無粟而守
(韓非子金城湯池非粟不守漢書神農之教/曰石城十仞湯池百歩而無粟弗能守也)祗如給禄
給俸具在朝章准階准官俱編甲令豈容謟佞之軰曲
路邀名趨競之徒僻塗生巧(言禄俸官階有定/制不可妄求而得)窺測人
主汲黯由其靣折(漢書汲黯/好靣折)割剥黎元桑羊以之腰斬
(漢書桑𢎞羊籠盡天下之利時/求雨卜式曰烹𢎞羊天乃雨)我國家咸有一徳(尚書/惟尹)
(躬暨湯咸/有一徳)法無二門(管子權不兩/錯政不二門)動必依繩(毛詩其繩/則直孔穎)
(逹正義云依此繩直起而築之文子聖人以仁/義為凖繩中繩之謂君子不中繩之謂小人)言不踰
矩(論語所欲不踰矩/馬融注云矩法也)比成王之制度令出惟行(尚書周/官云王)
(考制度曰慎乃出令/令出惟行弗惟反)則大舜之温恭朕言不再(尚書舜/典云温)
(恭允塞大禹謨/云朕言不再)胡敬識非稽古(尚書若稽古帝堯東觀/漢記郭丹稽古含經)
學未知今(後漢書馮異遺李軼書云愚聞/明鏡所以照形徃事所以知今)作聰明而亂
舊章(尚書無作聰/明亂舊章)恃薄才而隳正法南山之峻寧資覆
簣之饒(楊烱少姨碑北臨恒碣猶如聚米南望荆衡/纔同覆簣抱朴子凌霄之髙非一簣之積)東
海之津何藉操瓠之潤(見上門下/省條注)請仍舊貫(論語仍舊/貫鄭元注)
(云貫/事也)無替前規(王儉禇淵碑自此厥後無替前規小按/南山之峻以下言國家盛大何用  省)
(以補之當因舊/事以守定法)
　　滄瀛等州申稱神龍元年百姓遭水奉㫖貸半租
　　供漁陽軍許折明年又遭澇免無租可折至三年
　　百姓訴州以去年合折不計百姓不伏事
滄瀛等州頻遭水澇泥牛轉盛滂沛成河(廣州記欝林/郡有石牛嵗)
(旱泥背即雨洗/背泥盡即晴)石燕爭飛霖霪變浦(湘中記零凌山有/石燕得風雨則飛)
(如真/燕)當時奉㫖令貸半租此日蠲科仍聞款訴准㫖有
明年之語據條無三年之文以此狐疑(楚詞注狐多疑/而善聽河氷始)
(合聽其下不聞/水聲乃敢過)莫能龜决(史記决定諸/疑斷以蓍龜)明年復澇乃是
折空後歲總徵元無折處菖蒲去蚤蝨而蚰蜒竟來(淮/南)
(子昌羊去蚤蝨而來蛉窮除小害而致大賊/注云昌羊菖蒲也蛉窮蚰蜒入耳之䖝也)􁦝石止齲
痛而牙根遂折(陶宏景木草注􁦝石以療牙痛多即裂/齒是傷骨之證而云堅骨齒誠為疑也)
(○按􁦝藥名有青黄白黒絳五種齲齒蠧也元年許折/明年無租可折乃是折空至三年乃合前二年總徵是)
(謂元無折處夫許折若小便而總/徵乃大害故以菖蒲􁦝石事喻之)所益全少所損愈多
徵一丁之半租招百姓之深怨是則國家之信不及於
豚魚(周易中孚豚魚吉孔穎逹正義云信發於中謂之/中孚魚者蟲之隠豚者獸之㣲人主内有誠信雖)
(㣲隠之物信皆及矣/莫不得其所而獲吉)王者之仁不流於行葦(毛詩小序/行葦忠厚)
(也周家忠厚仁及草木瑞應圖/騶虞仁獸王者恩及行葦則見)得原失信文公之所不
為(左傳晋侯圍原命三日之糧不降命去之諜出曰將/降矣軍吏請待之公曰信民之所庇也得原失信何)
(以庇/民)獻鼎棄言展季由其未許(劉向新序齊攻魯求岑/鼎得而疑之曰栁下恵)
(以為是請受之栁下恵難之魯乃以真岑鼎徃栁下恵/可謂守信矣釋義栁下恵姓展名禽字季居栁下而施)
(徳恵因/以為號)有家有國乍可去食而去兵(論語去兵去食無/信不立孔安國注)
(云治邦不/可失信)大車小車不可無輗而無軏(論語人而無信/大車無輗小車)
(無軏邢昺䟽云此為/無信之人作譬也)譬如洞庭之嶼彭蠡之湖添隻鴈
不為之多去雙鳬不為之少(陸佃埤雅揚雄云江湖之/崖渤澥之島乗鴈集不為)
(之多雙鳬飛不為之少言雙鳬乗鴈未足以為増損也/  葢謂國家大矣一州之租或折或徴何足計也詎宜)
(失信/於民)貨藏天下何必前徵而後徵物寄人間終是楚弓
而楚得(韓詩外傳晋平公藏貨之臺燒公子晏賀曰臣/聞王者藏於天下今天降災於藏臺君之福也)
(家語楚共王出逰亡其烏號之弓左右請求之王曰楚/人失弓楚人得之又何求焉○盖謂租本國家之租在)
(民在官一也何必/徵之民而藏之國)元貸未折許折還徵渙汗發而却收
(周易渙汗其大號漢書劉向封事云號令/如汗汗出而不反今出令而反是反汗也)絲綸抽而復
返(孔頴逹尚書正義序/絲綸之動不可不慎)四方取則百姓何憑政在養民
理從矜折(葢謂王者之令天下之所法程而民依憑之/矧國家以養人為本也據理自當矜憫准折)
(方為/正)
　
　
　
　
　
　
　
　
　
　
　龍筋鳯髓判巻一
欽定四庫全書
　龍筋鳯髓判巻二　　　唐　張鷟　　撰
　　　　　　　　　　　明　劉允鵬　注
禮部二條(禮部周之春官也魏晋而下置祠/部至隋而為禮部尚書唐因之)
　　禮部奏海州朱鴈集岐州奏白麟見及薦郊廟二
　　項俱無空信州申未知合附以否
典朕三禮大舜委於姜夷(尚書舜典云有能典朕三禮/僉曰伯夷孔安國注云天地)
(各之三禮伯/夷臣名姜姓)分勑六卿成王任於宗伯(尚書成王作周/官曰六卿分職)
(宗伯掌/邦禮)建兹嵗首(梁元帝繤要正月/孟春亦曰首嵗)實曰春官(鄭元周/禮注象)
(春所立/之官也)敦敘九族之親(尚書臯陶謨曰惇敘九族孔安/國注云九族髙祖至𤣥孫之親)
(也/)欽若五常之教(尚書敬敷五教孔安國/注云五教五常之教也)祀地郊天之
典舉其宏綱朝日夕月之儀撮其機要(周禮兩圭祀地/四圭祀天郭璞)
(天地圖讃天地肆瘞郊天致禮賈誼新書三代之禮春/朝朝日秋暮夕月所以明有敬也孔安國尚書序舉其)
(宏綱撮/其機要)岐州俯鄰八水(戴延之西征記闗内八/水涇渭㶚滻澇潏澧滈)斜瞻鸑
鷟之峯(國語周之興也/鸑鷟鳴於岐山)海部近控三山(王子年拾遺記/海中三山形如)
(壺謂方丈/蓬萊瀛洲)廻瞰鯨鯢之穴(許氏説文鯨海大魚也雌曰/鯢雄曰鯨庾闡海賦鯨鯢藴)
(而乍見木華海賦或/屑没於黿鼉之穴)陳敬所奏瑞鴈翻朱薛泰申文祥
麟孕素(此説本題朱鴈白麟也漢書武帝行幸東海獲/赤鴈幸雍祠五畤獲白麟作朱鴈白麟之歌)
赩丹霞於日羽晃若朝輪(此形容瑞鴈翻朱毛萇詩傳/赩赤色貌家語赤羽若日列)
(子日出/如車輪)晶白雪於霜毛皎同秋練(此形容祥麟孕素孔/稚圭北山移文度白)
(雪以方潔鮑照舞鶴賦壘霜毛而㺯/影束哲餅賦弱如春綿白若秋練)既無狀騐空有奏
章尋鳥跡於雲空(釋泥洹經如鳥飛空足跡難尋大般/若經如空中鳥跡無所有不可得)
察人形於水鏡(道藏定觀經若水鏡之為鍳則隨物而/現形釋金光明經譬如水鏡依於光故)
(空影得現種種異相空者即是/無相  按二句是言無實跡)刻猿猴於棘刺尚切見
欺(韓非子燕王好微巧衛人曰能以棘刺之端為母猴/王曰何以理之曰以削王欲觀削客因逃人謂王曰)
(言談之士多/棘刺之説)説蠶繭於天公誰堪輙信(漢武内傳東方/朔曰臣嘗上天)
(天公謂下方人何衣曰衣蟲何若曰啄類馬色類虎名/曰蠶今陛下茍以為詐願使人上天問之○按猴蠶二)
(事證無/實也)語同捕影不可誣神状等繫風如何薦廟(此正/言無)
(實也漢書繫風/捕影終不可得)管窺其事(見上巻門/下省注)案記為宜
　　于旦奏孝門舊多偽作􁀭瑞並請破孝門勒從課
天地所生人為萬物之貴(孝經天地之性人為貴列/子天生萬物惟人為貴)人
倫所重孝為百行之原(孝經人之行莫大於孝唐𤣥宗/孝經序雖五孝之用則别而百)
(行之原/不殊)昔傳曽閔之名(蕭廣濟孝子傳閔損曽參門徒/之中最有孝稱今言孝者莫不)
(本之/曽閔)今有荀何之譽(初學記傳元著書稱荀最何曽曰/文王之道事其親者古稱曽閔今)
(有荀/何)孝通厚載則白兔呈休(後漢書方儲㓜䘮父事母/母死乃負土成墳種竒樹)
(千株白兔/㳺其下)孝感圓穹則丹鳥結慶(華陽國志孝子吳順/養母赤鳥巢其門)
于旦廵省風俗敷暢皇猷未聞沮勸之方(左傳賞罰無/章何以沮勸)
遽表澆浮之迹舊蒙旌表(尚書旌别淑慝表厥宅里魏/收後魏書楊引母終哀毁過)
(禮追服父斬衰有司奏旌其門王列之安成記孝子符/表以孝聞天下母有疾將絶至慟成咽母没亦没太守)
(樹雙闕以/表其墓)今請剔除詐濁不逮於詐清慕善猶愈於慕
惡(晋書張湛端嚴好禮人或謂湛為詐湛/笑曰人皆詐惡我獨詐善不亦可乎)豈可以己無
仁不信仁者之行仁以己無孝即疑孝者之非孝蠻貊
之國尚難或容父母之邦如何自處靡閑大禮(史記未/睹大體)
好舉㣲疵(淮南子人舉/其疵則怨人)事既不然若為通允
祠部二條(東晋而下皆有祠部郎唐改為祠禋大/夫尋復舊延載元年制天僧尼𨽻焉)
　　祠部郎中(舊惟稱祠部/郎唐置郎中)孫佺状稱徃年度人多用
　　財賄逓相囑請元無經業望更銓試不任者退還
　　本邑
國之大事在祀與戎(左傳/文)人之所崇惟仙與佛(北史張/融曰道)
(之與佛遥極無二昔鴻飛天首越人以/為鳬楚人以為鳦人自楚越鴻常一耳)伏自恒星夜隕
(春秋荘公七年夏四月辛夘夜恒星不見夜中星隕如步/雨瑞應經四月八日夜明星出佛從右脅墮地即行七)
吉夢宵傳(初學記漢夢金人傅毅以佛對帝遣使徃天/竺得佛經及釋迦像自後佛法遍於中夏)
既脱醉象之蹤(涅槃經阿闍主令醉象蹋佛佛舒/五指遂為五獅子醉象醒懼而退)爰開
白馬之寺(初學記漢明帝立精舎以處摩騰即白馬寺/也名白馬者相傳天竺有招提将毁之有一)
(白馬繞塔悲鳴即停毁后改/招提為白馬諸處多取名焉)明湏慈悲結慮忍辱凝懐
(法華經慈悲為室/柔和忍辱為度)坐鴿珍以勤誠(佛經佛説法有鴿投/坐下佛㸔見是一鷹)
(驅來乃割肉/喂鷹全鴿命)護鵝珠而守戒(釋典人有珠僧見鵝呑其/人失珠疑僧竊竟受誣罪)
(終護鵝不/説呑珠)指法塲之門户豁爾天開(髙僧傳僧督得禅/法要遂精練五門)
(郭璞江賦/豁若天開)導智海之波瀾渙然氷釋(維摩經不入煩惱/大海則不得一切)
(智寳杜預左傳/序渙然氷釋)如此之行業(後魏釋老志凡説教大抵/言生生之教皆因行業)
乃出乎塵囂(楞嚴經女修三昧本出塵勞偷塵/心不除塵不可出左傳湫隘囂)豈容闡
提末品(白居易與濟法師書佛以無上大慧觀一切衆/生知其根性大小不等而以方便智説方便法)
(故為闡提楞伽經闡提有二種一者/捨一切善根二者菩薩本自願方便)沙彌淺學(釋氏要/覧僧落)
(髪後稱沙彌華言為息慈謂安息/於慈悲之地又謂息惡行慈也)不精不進(李相經佛/年十九出)
(家學道勤/行精進)曽無羅漢之因(四十二章經辭親出家觧無/為法名曰沙門進志清净成)
(羅漢沈約佛像/銘積因成業)行囑行賕(此言本題逓相囑請廣韻囑/付也託也賕音求許氏説文)
(以財枉法/相謝也)翻習檀施之業(杜甫詩注梵語檀波羅宻華/言布施合華梵之言而云檀)
(施/)四分十誦(隋書經籍志天竺沙門鳩摩羅什譯十誦/律佛陀邪舍譯四分律為小乗之學)
本自靣墻(尚書不學靣墻焦氏易/林豫之坎墻髙蔽日)六度三明(瑞應經行/六度維摩)
(經佛身從/三明生)舊來膠柱(史記膠柱鼓瑟抱朴子/筝琴不可膠柱調也)為鷄為䳱
(楚辭鷄䳱争食傳燈録/擾擾匆匆晨鷄暮鐘)玷鶴樹之清風(王融法門頌鶴/林雙樹寳積經)
(佛在雙樹涅槃樹本四株清葉佛涅槃/后合為雙樹葉如白鶴葢樹亦涅槃也)如虺如蛇(毛詩/維虺)
(維蛇宗門統要凡聖同居蛇龍混雜釋氏通鑑釋明琛/撰蛇勢法以授學者因同伴二人止一林下乃化作蛇)
(時諸蛇總至相/隨趨谷而去)穢龍宫之妙法(佛書佛土名净土當清/净自然無一切雜穢纂)
(靈記華嚴大經龍宫有三本佛㓕度六百年有龍樹/菩薩入龍宫誦下本十萬偈四十八品傳流天笁)銓
擇偽濫觧退為宜
　　大雲寺僧曇暢奏率僧尼錢造大像髙千尺助國
　　為福諸州僧尼訴云像無大小惟在至誠聚斂貧
　　僧人多嗟怨既違佛教請為處分
泥洹歸静(隋書經籍志佛以二月十五日入涅槃/亦曰泥洹譯言㓕度亦曰常樂我静)涅槃
入寂(多心經注涅槃乃不生不死之地一切修行之所/世人誤以為死大非也維摩經注寂謂寂㓕常静)
(之/道)法初不㓕故現㓕以歸空(僧肇論小乗以三界熾然/故㓕之以求無為大乗觀)
(法本自然今何以㓕乃真寂㓕法華經如來生/於種種之地所謂觧脱相離相㓕相終歸於空)道本無
生故因生而不用(六祖壇經五祖傳偈曰有情來下種/因地果還生無情既無種無性亦無)
(生後魏釋老志凡為善惡必有報應經無/數形澡煉神明乃致無生而得佛道也)十大弟子憶
妙覺之㣲言(法華經佛來出家時有十大弟子皆舎所/珍徃詣佛所佛地論佛者覺也如夢覺故)
(名為佛僧肇論/采㣲言於聽表)八部龍王禮如來之雙足(法華經鈔世/尊於靈山㑹)
(上為諸大衆説經天龍八部威悉歡喜法華經有龍王/各禮佛足傳燈録佛㓕後迦葉至雙林樹間號泣佛於)
(金棺内現雙足李善文選注如來佛號晁迴/法藏碎金本覺為如今覺為來故曰如來)象牙塔廟
刻畫真容(華嚴經六牙白象王菩薩布施齒成最勝塔/佛祖統記晋永寧元年扶南國進象牙塔大)
(悲經佛説我㓕後有為我造立塔廟當得涅槃果諸經/要集昔優填王初刻旃檀波斯匿始鑄金質皆現寫真)
(容工圖/妙相)牛頭旃檀雕鐫寳相(増壹阿含經優填王以不/見如來即以牛頭旃檀作)
(相髙五尺華嚴經牛頭旃檀香從離垢山生若以塗身/火不能燒釋氏通鑑梁武普通元年扶南國獻旃檀瑞)
(相王巾頭陀寺碑金資寳相李善注引金光明經/云如來之身金色光明熾盛猶如無數真寳大聚)祗如
垂儀設教(李善文選注儀謂法相之也傳燈録大安寺/壁畫髙僧真儀杜甫詩方知象教力注云如)
(來既化諸大弟子刻木/為佛以形像教人也)豈以廣大自矜(謂本題造大像/髙千尺也佛道)
(論衡不逹圓化之道/各矜其一方者耳)抽道俗之筋髓(謂聚歛/僧尼錢)暗凡庸之
耳目(謂造大像蒙蔽/世俗人聞見也)論其壯也釋迦文之清液納海吞江
(李石續博物志佛者本號釋迦文即天竺釋迦魏國王/之子有三十二相華嚴經猶如大海吞納衆流左思吳)
(都賦或呑/江而納漢)語其髙也盧舎那之形象包天括地(佛經音/義盧舍)
(那梵語此云徧照以報佛净色徧周法界也又日月光/徧周一切處亦名盧舍那佛祖統記盧舍那者此云净)
(滿諸惡盡故净萬徳圓故滿亦云光明徧照唐咸亨三/年勑洛陽龍門山鐫石龕盧含那佛象髙八十五尺十)
(門辯惑論井蛙棲甃莫辯括地/之深澤鷃搶榆詎識垂天之廣)乃法身之自在(無量夀/經佛變)
(觀自在或現大身滿虚空中或現小身丈六八尺第一/義法勝經若身自在云何後時得不自在經律異相他)
(化自在天宫王名自在獨得自在身長十六由旬傳燈/録龍樹尊者得法後至南印度於座上現自在身如滿)
(月輪○言釋迦文之壮盧/舍那之髙乃法身自在也)匪人力之堪為(孟子人力不/至於此○其)
(壮之納海吞江髙之抱/天括地匪人力堪為也)赤熛似弹能燒萬頃之波(許氏/説文)
(熛火飛李白明堂賦赤熛掌火緯書天有五常/南方火帝名赤熛怒後漢書汪汪若千頃陂)白月如
盤獨耀四天之下(韓愈月蝕詩月形如臼盤𤣥装西域/傳月盈至滿謂之白分虧至晦謂之)
(黒分長阿含經黒風吹/海漂出日月照四天下)大鐘千石藉小木而方鳴(司馬/相如)
(上林賦撞千石之鍾王巾頭陀寺碑洪鍾虛受無來不/應李善注引學記云善待問者如撞鍾叩之小者則小)
(鳴叩之大/者則大鳴)髙屋萬間待㣲燈而破暗(杜甫詩傳燈無白/日注云釋氏以燈)
(譬喻謂能破暗也法華/紝如暗得燈如炬除暗)心方一寸經營宇宙之先(成佛/心要)
(集如來所説真心寳性論云聲/居者不知宇宙之通泰是也)目濶數分歴覧虛空之
外(前世三轉經佛㘴虛空而為説法道藏經老君第三/十四化至舍衛國自化作佛身長百千萬丈徧滿虗)
(空/)何必大者則聖小者不神(自赤熛似弹以下皆是形/容小而能大之義摠此二)
(句結/之)此頑僧之褊情(左傳心不則徳義之經/為頑毛詩維其褊心)非逹士之
深見(三昧經集諸逹士净三界行雜/阿含經此二逹士得他心智)佛在虛廊之上不
居空木之中(釋法琳破邪論諸佛大人逰涅槃之妙苑/演般若之真經不可以言相求不可以情)
(慮撥形同法性夀等大虛但應物現身如水中月所以/翟師見三尺之貌羅漢覩丈六之容大滿虗空小入絲)
(髪隨縁應質/化無常儀)何用聚怨為形斂悲成像(此言題中人/多嗟怨也)大
推初意實是不然(此言違/佛教也)小人之言宜從案記
主客二條(主客之職周有之漢置客曹尚書主外國夷/狄隋為主客郎又改司蕃郎唐復改主客云)
　　鴻臚寺中土蕃使人素知物情慕此處綾錦及弓
　　箭等物請市未知可否
一人有慶(尚書吕/刑文)四海無虞(尚書畢命云四方無虞博/物志七戎六蠻九夷八狄)
(形類不同摠謂之四/海言皆近於海也)萬國於是星馳(左傳禹㑹諸侯於/塗山執玉帛而朝)
(者萬國揚雄甘泉賦/八荒恊兮萬國諧)八方由其霧凑(河圖龍文鎮星光/明八方歸徳袁淑)
(效白馬篇八方湊才賢賈逵國語注/湊聚也揚雄甘泉賦霧集而蒙合)烏孫合種(漢書烏/孫於西)
(域諸戎其形最異状/類獮猴者其種也)咸鴈集於鴻臚(揚雄觧嘲乗鴈集/不為之多文獻通)
(考周官有象胥秦有典客漢初為連敖後改/鴻臚鴻聲也臚傳也傳聲賛導故曰鴻臚)犬族振羣
(汲冢周書成王時犬戎獻文馬/孔晁注云犬戎西戎之逺者)並蜂歸於蠻邸(漢書蜂/生顔師)
(古注云衆多也晋灼漢書注蠻/夷邸在長安内邸謂傳舍也)眷彼茅宇(未/詳)開此藁街
(左思魏都賦藁街之邸不能及三/輔黄圖蠻夷邸在長安城内藁街)即崇三揖之儀(張衡/東京)
(賦天子乃以三揖之禮禮之周禮王見諸侯土揖庻姓/時揖異姓天揖同姓鄭元注云土揖推手小下之也時)
(揖平推手也天揖/推手小舉之也)爰設九賔之禮(史記荆軻至秦秦王/大喜乃朝服設九賔)
(見燕使者韋昭漢書注九賔則周禮/九儀謂公侯伯子男孤卿大夫士也)秪如土蕃使者實
曰酋豪(新唐書土蕃本西羗屬居析支水西邱遲與陳/伯之書酋豪猜貳○此明本題土蕃使人乃渠)
(率/也)蒙遜沮渠之苗(晋書沮渠蒙遜其先世為匈/奴左沮渠蒙遜以官為氏焉)秃髪烏
孤之族(晋書秃髪烏孤河西鮮卑人其祖在孕母因寢/而産於被中鮮卑謂被為秃髪囙氏焉至烏孤)
(嗣位自稱/西平王)占風入謁(十洲記武帝征和三年月氐國使/者曰東風入律百旬不休中國必)
(有好道之君故貢神香陛下反不知真是臣國/占風之謬矣王應麟玉海候月歸琛占風納賮)越駝嶺
而輸誠(異苑西域茍夷國山上有石駱駝腹下/出水得飲之令人身體香净而遇仙)就日來
朝(大戴禮宰我請問帝堯孔子曰就之如日望/之如雲符瑞圖日二黄人守者外國人來降)隔驢山
而納款(北史烏萇國有檀特山山上立寺以驢數/頭運食山下無人控御自知徃來也)觀鶴
綾之絢爛(梁庾肩吾謝賚綾啓/圖雲緝鶴鄴市希逢)彩映氷霜(王子年拾遺/記東海員嶠)
(山有氷蠶以霜雪覆/之則為繭其色五彩)覩鳯錦之紛葩(鄴中記御史府/中有鳯凰錦)光
含日月(王子年拾遺記嶿支國貢列/堞錦文似雲霞覆於日月)彎弧六合(鮑照詩/彎弧不)
(觧張張勃吳録揮觀弧星始制弧考工記弓人為/弓取六材秋合三材則合鄭元注云合堅宻也)犀角
麋筋(郭璞毛詩拾遺象弭者弓之别名謂以象牙為弓/今西方有以犀角為弓者列女傳此弓幹生泰山)
(之阿傳以燕牛之角纏以/荆麋之筋粘以河魚之膠)勁箭三同(司馬相如子虚賦/右夏服之勁箭考)
(工記矢人凡相笴欲生而摶同摶欲重同重/欲䟽同䟽欲㮚賈公彦疏云㮚義取堅實)星流電激
(周禮司弓矢有柱矢春秋考異郵柱矢精壯如流星班/固答賔戯風颺電激太公六韜電影矢青莖赤羽以銅)
(為/首)聽其市取實可威於逺夷任以私收不足損於中國
宜其順性勿阻蕃情(可其/請市)
　　波斯崑崙等舶到擬給食料已前隠沒不付有名
　　無料虗破官物請停(唐書南海嵗有崑崙船/市各國琛琲象牙犀角)
扶南雜種(晋書扶南王本是女子字葉栁有他國人混/潰者夢神賜之弓又教載舶入海遂至扶南)
(葉栁禦之混潰舉弓葉栁遂降納以為妻而據/其國邱遲與陳伯之書姬漢舊邦無取雜種)安西諸
國(安西都護府治四州後徙治髙/昌故地又徙治龜兹都督府)跨險憑危梯山航海
飛艎走浪望䑕島而三休(韻㑹艅艎吳大舟名十洲記/南海中有炎洲洲上有火䑕)
(毛可/為布)大舶參雲指麟洲而一息(韻㑹蠻夷汎海舟曰舶/述異記西海有鳯麟洲)
(上多麒麟鳯/凰因名麟洲)鳶波象郡萬舳争先(後漢書馬援曰當吾/在浪泊西里間仰視)
(飛鳶跕跕堕水劉淵林吳都賦注象郡今南郡也又有/象林郡韻㑹船方長為舳艫漢武帝南巡舳艫千里禮)
(記上好仁下之/為仁争先入)烏滸狼䐠千艘競進(劉淵林呉都賦注/烏滸南夷别名也)
(其落在深山之中狼㬻人夜齅金知其良否許氏説文/艘船總名蕭方三十國春秋芙蓉艦千餘艘○按波斯)
(判止此其餘脱失㳺賊滿山云云乃禁酒事當别是一/判又按文獻通考晁氏曰張鷟八中制科書判凡一百)
(首今本止七十餘首/俟得其全集補入)游賊滿山刑人半市(揚雄廷尉箴/冦賊歸山刑)
(者半/道)督郵從事猶宻興於私門(世説桓温有主簿善别/酒好者謂青州從事惡)
(者謂平/原督郵)賢者聖人尚潜行於暗室(魏畧太祖禁酒竊飲/者難言酒以白酒為)
(賢者以清/酒為聖人)飲德何負徒發孔融之譏(九州春秋曹公制/酒禁孔融以書嘲)
(之曰天有酒旗之星地有酒泉之郡人有㫖酒之徳堯/不千鍾何以致太平孔非百觚何以堪上聖酒何負於)
(政/哉)淫具未除終獲簡雍之誚(蜀志先主禁酒吏於人家/索得醸具論罸簡雍同先)
(主㳺見一男子曰彼欲滛何不縳先主曰何以知/之曰彼有其具與欲醸同先主大笑原欲醸者)利存
禁酒之法害逺鬻酷之家楚國之猿禍連林木(淮南子/楚王亡)
(其猿而林木為之殘許甚注/云猿依木故殘林以求之)吳宫之燕殃及樓臺(虞氏/家記)
(吳白門闔閭作至秦始皇時守宫吏/以火燭燕窟失火燒宫而此樓故存)所䘮全多所存詎
幾理貴崇乎梗槩政無伺於禁虚位人之方居斯而已
(按此判不知何題且逸其前半據/今多言酒事姑注之以俟考補)
兵部(周禮大司馬即今兵部之任也隋置兵部尚書/唐龍朔二年改為司戎大常伯咸亨元年復舊)
　　兵部奏黙啜兵入趙定却取幽州居庸呈出都督
　　梁亶牢城自守不敢遮截請付法依問得擬古之
　　用兵全軍為上(孫武子用兵之法全/軍為上破軍次之)亶既全幽州
　　城不合有罪
兼弱攻昧武之善經(尚書仲虺之誥云兼弱攻昧左傳/兼弱攻昧武之善經也抱朴子蟻)
(有兼弱之智蜂/有攻寡之計)在祀與戎國之大事(左傳國之大/事在祀與戎)皇天
震怒發雷電以申威(尚書泰誓云皇天震怒命我文考/肅將天威金縢云天大雷電以風)
(王泣曰今天動威孔頴逹䟽云天動雷電之威雜兵書/雷電破軍中樹木屋舍者忽徙去吉地雷電風折來不)
(可逆而擅/伐宜慎之)王者矜殘用干戈而肅令(尚書天矜于民今/啇王受以殘害于)
(爾萬姓嗟我友邦冡君稱爾戈比爾干予其誓史記神/農氏衰諸侯相侵伐於是軒轅習用干戈以征不享諸)
(侯咸来/賔從)蠢兹日逐(毛詩蠢爾蠻荆漢書/日逐王將衆來降)蕞爾天驕(韻書/蕞小)
(貌漢書胡/天之驕子)苞玉塞以䟽江(晋書秃髪傳論云控兹玉塞/唐楊巨源詩玉塞含凄戒鴈)
(行注云河西有玉門關故曰/玉塞賈逵國詩注䟽除也)控金㣲而作鎮(通鑑竇憲/以北匈奴)
(㣲弱欲滅之圍金㣲山一統志金㣲山在韃靼國中社/祐通典貞觀二年鉄勒九部大酋領卒降置金㣲都督)
(府張衡西京/賦作鎮於近)韋韝毳幕射多食䑕之夫羶肉酪漿俗負
乗羊之貨(李陵答蘓武書韋韝毳幕以禦風雨羶肉酪/漿以充饑渇史記匈奴傳云兒能乗羊引弓)
(射鳥䑕少長則/射狐兔用為食)䲭鴞萬路憑陵燕趙之郊狐兔千羣撓
亂并幽之地(晋書四夷論云振鶚響而挺災毛詩䲭鴞/䲭鴞無取我子注云䲭鴞惡聲鳥也揚雄)
(幽州箴六國擅權燕趙本都潘岳西征賦狐兔窟於殿/傍虞義詠北伐詩凉秋八九月敵騎入幽并李善注幽)
(并二州名按四句正言黙啜兵入趙定取幽州居庸也/朝野僉載唐長安二年九月一日太陽食盡黙啜兵入)
(并州至十五日夜/月食盡兵並退)梁亶忝司金皷(左傳金皷以聲氣也/孫武子言不相聞故)
(為之/金皷)謬掌銅符(漢書文帝為銅虎符注云當發/兵遣使至郡合符合乃受之)既典軍
容兼知州務理湏撃蛇作陣(晋書初諸葛亮造八陣圖/魚復平沙之上累石為八)
(行行相去二丈桓温見之謂此常山蛇勢也孫武子善/用兵者如常山之蛇擊首則尾應擊尾則首應擊其中)
(則首尾/俱應)列鶚為軍(初學記列子黄帝與炎帝戰以鵰鶚/鷹鳶為旗幟盖旌旗之始也漢書注)
(孟康云鶚大鵰也師古云鷙撃之鳥/鷹鸇之屬葢大而鷙者耳非鵰也)驅貔貅而掃蚩尤
(通鑑外記軒轅教貔/貅誅蚩尤於涿鹿)縱熊羆而撲玁狁(尚書牧誓云如/熊如羆孔安國)
(注云熊羆猛健欲使士衆法之毛詩玁狁之/故毛萇傳云北狄也鄭元箋云今匈奴也)山陵向背
握元女之靈符(孫武子用兵之法髙陵勿向背邱勿逆/又曰邱陵隄防必處其陽而右背之此)
(兵之利地之助也魚龍河圖黄帝不能禁蚩尤乃仰天/而嘆天遣元女下授信神兵符制伏蚩尤魏曹植仙人)
(篇與帝合靈符郭璞九尾/狐賛作瑞周文以標靈符)日月虗空操黄公之秘術(孫/奭)
(孟子䟽孤虛之法以一畫為孤無畫為虛二畫為實以/六十甲子日定東西南北四方然後占其孤虗實而向)
(背之即知吉凶矣史記張良遇老人授書一篇曰讀是/則為帝者師后十三年子見我濟北穀城下黄石即我)
(視其書乃太公兵法也文獻通考黄石公三畧下/邳神人撰此即圯上老人以一編書授張良者)豈得
拙於對冦怯於用兵擁堅甲以自防坐重城而固守不
存邀截故縱奔馳脱翔鳥於髙林送逰魚於深水(老子/魚不)
(可脱於淵世説桓南郡與殷荆州/共作危語殷曰投魚深淵放飛鳥)無心捉搦鴟掛網而
還飛(列仙傳季仲甫夜卧或為䲭後至巨山上候北風/當飛渡南海山上有羅鷹者羅得䲭視之仲甫也)
(留三年自云徃崑崙曹/植責躬詩舉掛時網)有意寛踈鼠入槖而重出(晋陽/秋區)
(張作鼠市四方丈餘開四門門有一木/人縱四五䑕於中欲出門木人輙椎之)空執全城之語
縱貽慮敵之辜宜據刑書准條科結(漢書宣帝以虎牙/将軍田順稽留不)
(進下吏自殺音義曰律語/也謂軍行頓止逗遛不進)
國子監二條(國子之名周禮有之晋初立國/子學隋改為國子監唐因之)
　　監尹勤奏學生多無經業舉送至省落第並請退
　　還本邑以激勵庻望生徒進益
大學小學尊師而敬道(范寗公羊傳注云一里八十家/中為校室八嵗者學小學十五)
(者學大學禮記學記云詔於天子無北靣/所以尊師也又云皮弁祭菜示敬道也)上庠下庠欽
賢而貴徳(禮記王制云有虞氏養國老於上庠養庻老/於下庠漢書公孫宏有欽賢舘謝靈運擬魏)
(太子詩忝此欽賢性老子/萬物莫不尊道而貴徳)稽山之竹資括羽以宣功(爾/雅)
(東南之羙者㑹稽之竹箭焉家語子路見孔子曰南山/之竹不扶自直斬而用之射逹於犀子曰括而羽之鏃)
(而礪之其入不亦深乎北史儒林傳序貴㳺/之軰節以明經可謂稽山竹箭加之括羽)崑岫之珍
待琢磨而為器(劉向新序玉産崑山韓詩外傳玉不琢/不成器人不學不成行家有千金之玉)
(不知治猶如貧也/毛詩如琢如磨)東序西序離經辨志之原(禮記王制/云夏后氏)
(養國老於東序養庻老於西序鄭元學記注/離經斷句絶也辨志謂辨其心意所趨向也)小成大成
温故知新之學(孔穎逹學記䟽小成者其業小大成者/是大學道理非小學技藝耳論語温故)
(而知新何晏注云尋/繹故者又知新者)積川為海蛟龍魚鼈處其中(揚子/法言)
(百川學海而至於海荀子積水成川蛟龍/生焉禮記中庸云黿鼉蛟龍魚鼈生焉)積土為山鸞
鸑鵷鶵翔其上(荀子積土成山張衡南都賦鸞鸑鵷鶵/翔其上李善注云鸑鷟鳯之别名也鵷)
(鶵鳯屬也尸子土積成岳楩柟櫲樟生焉水積成/川則吞舟之魚生焉夫學之積也亦有所出也)學而
從政(左傳學而/后入政)罔不由兹學古入官(尚書周官文孔安/國注云言當先學)
(古訓然後/入官治政)其來尚矣祗如毎年貢舉先有成規(新唐書/選舉志)
(云凡貢舉非其人者廢舉者/校試不以實者有罰著於令)登上科者髙歩於龍門(漢/書)
(舉賢良文學有甲科乙科丙科江淹雜詩髙歩超常倫/藝文類聚符子曰觀於龍門有一魚奮鱗鼓鬐登乎龍)
(門而為龍韻府羣玉初登第設晏為燒尾/晏説者曰魚躍龍門當為燒尾乃化為龍)落下第者退
飛於鷁路(漢書武帝舉賢良方正對䇿太常奏公孫宏/第居下左傳六鷁退飛過宋都風也焦氏易)
(林鷁飛中退舉事不進杜甫/詩倚風遺鷁路隨水到龍門)蹶足之馬尚想造途(廣韻/蹶失)
(脚也抱朴子駑鋭不可一途騐長阿/含經如善調馬猶有蹶倒還復正路)失晨之鷄猶思改
旦(魏志管輅射山鷄毛曰鳴不失晨陸機狭邪行欲鳴/當及晨春秋考異郵鷄應日鳴呉志諸葛瑾曰失旦)
(之鷄復思一鳴汲冡周書/懿王元年天再旦於鄭)庻使鴻飛海浦仍懷漸陸之
期(毛詩鴻飛遵渚張衡西京賦囂聲震海浦許氏説文/浦水濵也周易鴻漸於陸孔穎逹䟽云進而得髙之)
(象史記卜式兒寛以鴻漸之翼困/於燕雀索隠云謂未遇為時所輕)鶴唳霜臯尚有聞天
之望(李善文選注唳鶴聲也晋書陸機云華亭鶴唳不/可復得毛詩鶴鳴於九臯聲聞於天鄭元箋云天)
(髙逺也藝文類聚鶴鳴於九臯聲聞於天言身隐而名/著○按蹶足之馬四句言學生今雖落第猶可奮為而)
(再舉鴻飛海浦四句言/雖在下猶有上進之時)豈得一靣試落便棄前功善誘
生徒却將未可(孫奭孟子䟽掘井不及泉則止是棄其/前功論語夫子善誘人○言不得一試)
(而棄人才善教/者可如是耶)昔蘓秦十上豈曰無才(戰國䇿蘇秦説/秦王書十上而)
(説不行資用乏/絶去秦而歸)主父八條何妨有用(漢書主父偃為客/甚困乃西入闗上)
(不召資用乏絶上書闕下所言九事其八為律令一事/諫伐匈奴上召見謂曰公安在何相見之晚也○言蘇)
(秦主父偃尚不得早見/用而况尋常舉送者)尹勤西唐教首(後漢書髙鳯專/精誦讀為名儒)
(教授西/唐山中)北海儒宗(後漢書鄭元北海人㳺學十餘年乃/歸閉門不出弟子自逺方至者數千)
(初學記北海有鄭元儒林講/堂史記叔係通為漢儒宗)應知三絶之勞(史記孔子/晚喜易讀)
(之韋編/三絶)頗識百篇之訓(墨子周公朝讀書百篇夕見七/十五士○言尹勤既為教首儒)
(宗必知孔子之勤謹/識周公之多讀也)隨藍改質實藉招携(荀子青出於/藍而青於藍)
(藝文類聚秦子曰常聞作人當如園圃之藍不異衆草/染而名朗然左傳招携以禮何休公羊傳注携提奨也)
題竹書名良資教授(後漢書鄧禹願垂功名于竹帛張/衡文士傳吳郡張儼童少見朱據)
(據曰賦一物乃㘴儼賦犬曰守則有威出則有獲韓獹/宋鵲書名竹帛漢書儒林傳云各專門教授○言變化)
(氣質者實有所藉傳播功名者良有所/質固尹勤職分所當為者可不務乎)寧有棄古人之
糟粕頓被踈遺(莊子君子所讀者古人之糟/粕○言讀書者頓遭退還)受新生之
束修頻為改換(邢昺論語䟽束修者謂十脡脯/也○言納賂而多更易新進者)所請無
理状渉有情未可舉科且宜從記
　　太學生劉仁範等省試落第撾皷申訴准式卯時
　　付問頭酉時收䇿試日晚付頭不盡經業更請重
　　試臺付法不伏
劉仁範青衿胄子(毛詩青青子衿毛萇傳云青衿青領/也學子之所服尚書䕫典樂教胄子)
(孔安國注/云胄長也)黄巻書生(金樓子有人讀書把卷即睡梁人/因呼書卷為黄妳怡神養性如乳)
(媪也遯齋閑覽古人寫書皆用黄紙以蘖染之所以避/蠧故曰黄卷董仲舒春秋繁露能通一經曰儒生慱覽)
(羣書曰洪儒王勃滕/王閣序一介書生)非應奉之五行(後漢書應奉讀/書五行俱下)異
王充之一覽(後漢書王充家貧無書㳺洛陽/書肆閲所讀書見輙能誦憶)天下第一
希聞胡廣之才(後漢書胡廣華容人舉/孝亷試為天下第一)日下無雙罕見
江夏之譽(後漢書黄香江夏人京師號曰天下無雙江/夏黄童南史伏挺博學有才任昉深見歎異)
(曰此子日下無雙○按日下無雙本伏挺事天/下無雙乃黄童事因對上句天下字乃借用之)春秋一
月徒棄光隂文史三冬虚淹嵗月(魏畧賈逵好春秋常/自課月一遍漢書東)
(方朔曰臣年十三日學書三冬文史足用○/言劉仁範不能如古人用功徒玩時愒日也)有司試䇿
無晁錯之中科(漢書詔有司舉賢良文學上親䇿之/時對䇿者百餘人惟晁錯為髙第)主
者銓量落公孫之下第(漢書武帝舉賢良方正對䇿太/常奏公孫宏第居下天子擢為)
(第/一)理合逡廵斂分退㘴授銓(按唐選法尚書銓掌七品/以上選侍郎銓掌八品以)
(下/選)豈得俛仰自强肆情撾皷(韻㑹檛/撃也)伏稱問頭付晚䇿
自難周銓退者即恨獨遲簡得者不應偏早訴人之口
皆有愛憎試官之情終無向背傲不可長(曲禮/文)驕不可
盈(漢書常山/王驕盈)若引窺覘之門恐開僥倖之路豸冠奏劾
自合甘從(按本題臺付法臺御史臺也漢書儀御/史皆服豸冠獬豸知人曲直觸邪佞)馬啄
無寃何煩苦訴(春秋元命苞堯為天子梦馬啄子得臯/陶聘為大理淮南子臯陶馬啄是謂至)
(信决獄明白/察於人情)宜從明典勿信游辭(孔安國尚書/序剪截浮辭)
少府監二條(少府秦官漢因之隋置少府監唐武徳/九年分將作為少府監神龍元年復舊)
　　監(監設一/人總判)賀敬盗御茵席三十事大理斷二千五
　　百里敬不伏云其物雖部分未進不得為御物
沉沉少府掌其山海之資(漢書少府掌山海池澤之税/名曰禁錢以給私飬自别為)
(藏少者小也/故稱少府)隠隠内藏職在瓌竒之貨(唐書龍朔二年/改少府監為内)
(府監韓陽天文要集離珠五星在湏女北離珠為藏府/也天積者天入藏府也張衡西京賦瓌貨方至鳥集鱗)
(萃薛綜注云/瓌竒貨也)瑇瑁象牙之寳萬里雲奔(諸蕃志瑇瑁形/似龜甲黒白斑)
(文許氏説文象南越大獸牙三年一乳漢書孝武覩犀/象瑇瑁則建朱崖七郡自是明珠文甲通犀翠羽之珍)
(盈於/后宫)珊瑚馬腦之珍三邦輻湊(三輔黄圖西陂池有珊/瑚樹南越王所獻號為)
(烽火樹至夜影常煥然魏文帝馬腦賦馬腦玉属出自/西域有似馬腦故名文子羣臣輻湊張湛注云如衆輻)
(之集/於轂)百萬錢之重寳實表貞亷(後漢書劉寵自㑹稽太/守徴為將作大匠老叟)
(五六人齎百錢送寵為/選受一大錢其清如此)二千石之崇班方求清素(漢書/馬延)
(年為將作大匠成帝以勤苦賜秩二千石○按景/帝改少府為將作大匠故劉寵馬延年事亦引用)薛宣
之才茂行潔乃應斯榮(漢書薛宣為少府谷永曰少府/宣才茂行潔上以為御史大夫)
王觀之守法不移方堪斯任(魏志王觀徙少府大將軍/曹爽奢放多有干求惮觀)
(守法乃徙/為大守)賀敬挈瓶小智(左傳雖有挈瓶之智陸機文/賦患挈瓶之㒒屢空李善注)
(云挈瓶喻/小人之智)荷蕢庸才(論語有荷蕢而過孔氏之門者刑/昺䟽云擔掲草器之人干寳晋紀)
(摠論驅走之/人凡庸之才)謝楊阜之公清(魏志楊阜遷少府上䟽曰/昔邵信臣為少府奏罷浮)
(食今宜節/度帝納之)非孔融之朗悟(後漢書孔融㓜有異才李膺/嘆曰髙明必為偉器后徵為)
(少/府)祗如桃笙象簟擬進乗輿(左思呉都賦桃笙象簟竹/譜桃枝竹皮滑而黄可以)
(為席楊雄方言簟宋魏之間謂之笙五/色線集漢武帝以象牙簟賜李夫人)翠被鴛禂咸供
御用(楚辭翡翠珠被爛齊光左傳楚子翠被杜預注云/翠羽餙被也毛萇詩傳禂单被也西京雜記趙飛)
(燕為皇后女弟昭儀上/禭一十五條有鴛鴦被)豈得外為䑕盗(漢書張湯為兒/時䑕盗肉掘䑕)
(與肉具獄/磔於堂下)内縱狼貪(史記桀有䛕臣名曰趙/良教為無道勸以狼貪)未聞匡鼎
之賢(漢書匡衡好學尤精詩諸儒語曰無/説詩匡鼎來張彦云匡衡少時名鼎)已䧟敬聲之
譴(漢書公孫賀為丞相子敬聲/擅用北軍錢發覺下獄死)赤衿之席(赤衿未詳晋/東宫舊事太)
(子有赤皮席太子納/妃有赤花雙文簟)輙入私家文祫之衿(未/詳)擬移公室
(此正題中盗御/茵席三十事也)盗物數逾三十斷流遂越二千理合甘
徒仍懷苦訴款稱物雖部分未進御前執此曲途深乖
直道但供玩好奏進珍竒監當各有司存擬進便為御
物何必要湏入内方可為偷法有正條理湏明典
　　府史杜元掌造金璽遂盗一枚鑄敗為酒器斷絞
　　不伏云東玉未進合凖常盗不合死
傳國之寳有道必資(山堂考索髙祖入咸陽得秦/璽世世傳受號曰傳國寳)式開
瑞象之文(周禮典瑞鄭元注云典瑞若今符璽郎尚書/中候河龍圖洛龜書赤文象字以授軒轅)
祗啓象麟之享(晋書元帝時有白玉麒麟神璽出於江/寧其文曰長壽百年日有重暉皆以為)
(中興之/象焉)白玉為檢(河圖舜即位黄龍負圖白/玉檢黄金繩曰黄帝符璽)映犀鈕以
分輝(許氏説文鈕印鼻也司馬彪續漢書二千石以下/至四百石佩雙印皆以黒犀若天子璽則虎鈕蔡)
(邕獨斷天子璽/以玉螭虎鈕)黄金為繩(河圖/見上)瑩龍縑而動色(趙書劉/聰徙治)
(平陽於汾水中得白玉璽龍鈕初學記古者以縑帛依/書長短截之名曰幡紙○按龍縑天子覆璽之帛葢璽)
(既龍鈕故/縑曰龍縑)既施寳玉(蔡邕獨斷秦以來天子/獨以印稱璽又獨以玉)復假金銀
(漢官儀武帝令通官印方寸/王公侯金二千石銀皆龜鈕)封以青布之嚢(崔豹古今/注青嚢所)
(以盛印也奏劾者則以青囊/盛印於前示奉王法而行也)帶以采組之綬(山堂考索/秦始皇得)
(藍田白玉為璽紱佩既廢乃以采組連結於禭光明章/表轉相結受故謂之綬應劭漢官儀印綬佩之組也)
杜𤣥一介庸瑣(劉熈孟子注陳仲子齊一介士也江淹/雜詩廟廊非庸器漢書晁錯之瑣材)
千載寒㣲(春秋孔演圖宵人之世多/饑寒宗均注云宵猶小也)馳䇿十年之門(漢/書)
(張釋之事文帝/十年不得調)始預九流之選(李垂吏部箴銓管九流/鄭元詩箋選者謂於論)
(等之中最上也鮑照詩十/載學無就善宦一朝通)理湏恪勤匪懈守孫賀之曹
(漢書公孫賀武帝拜為丞相不受印/綬頓首涕泣人問其故曰恐負重責)夙夜在公奉常林
之教(魏志常林明帝進封/髙陽鄕侯節操清峻)豈得小心之譽未出於街庭
(禮記小心/而畏義)大懟之蹤已流於臺寺(懟本作憝惡也/尚書元惡大憝)創此
六璽輙盗一枚遽殘螭角之輝(太平御覧秦始皇以藍/田玉制璽螭鈕文獻通)
(考王莾簒位就元后求璽乃/出璽投之地璽上螭一角缺)翻作褭蹄之用(漢書武帝/詔曰徃者)
(朕郊上帝泰山見金宜鑄黄金為麟趾褭蹄以協瑞焉/注云古有駿馬名騕  赤喙黒身日行萬五千里也)
方寸妙篆(孔氏雜説漢時印不甚大淮南王曰方寸之/印丈二之組是也北史魏文帝興安二年於)
(苑内獲方寸玉印漢官儀秦始皇/制璽李斯篆文以魚鳥篆刻之)奄就爐銷五字靈文
(漢書武帝改正朔數用五紀注云謂印文也文不足五/者以之字足之春秋合誠圖鳯凰負圖授堯其章五字)
(曰天赤帝符璽道藏經老君以真氣/結成寳字八角垂芒為雲篆之形)俄從灰壞量其犯
状罪不容誅語其刑名死有餘責既投無赦之律合處
不敬之論(左傳明王伐不敬以為大戮戰/國䇿起居不敬恐獲死罪於前)禹泣既不原
辜湯祝如何免罪(史記禹出見罪人而泣帝王世紀湯/見張網四靣乃去其面祝曰不用命)
(乃入網○禹泣不原湯祝/何免此正無赦之律也)宜從絞㘴以肅朝章
将作監二條(唐虞共工周官考功秦為将作少府/漢為將作大将隋立將作監唐因之)
　　大匠(唐将作監設大/匠一人總判)吳淳掌造東都羅城墻髙九
　　仞隍深五丈正屬春時妨農作百姓訴至秋收后
　　淳自求功抑而不許御史弹非時興造付法不伏
九卿分統(文獻通考漢以将作少府等謂/之九寺大卿尚書冡宰統百官)漢朝開土木
之官(漢書将作少府/掌修土木之工)百工惟時(臯陶謨文孔安/國注云工官也)周禮置
梓材之職(初學記唐叔封衛周公懼齒少乃作梓材篇/孔穎逹尚書䟽梓木之善者治之宜精因以)
(為木之/工匠名)斧斤動役測之以寒暑(左思魏都賦測之寒暑/李善注云周禮以土圭)
(測日影日南多/暑日北多寒)版築興功揆之以日星(左思魏都賦揆/日晷考星曜劉)
(淵林注云詩定之方中作於楚宫揆之以日/作于楚室定營室星方中可以興土功也)以人從欲
(左傳以欲從人則/可以人從欲鮮濟)傾宫就而紂亡(揚雄甘泉賦襲璿室/與傾宫服虔注云桀)
(作璿室紂/作傾宫)以欲從人露臺休而漢盛(漢書文帝欲作露/臺計之直百金曰)
(百金中人十室之/産也何以臺為)吳淳任居大匠職重繕工(文獻通考/秦有將作)
(少府漢景帝更名将作大匠唐/龍朔二年改匠作為繕工監)踐李固之前規(後漢書/李固自)
(荆州刺史遷/将作大匠)躡曹褒之舊跡(曹褒制漢禮其/為將作未詳)建都河洛
(班固東都賦立號/髙邑建都河洛)起役伊瀍(張衡東京賦審曲/靣勢左伊右瀍)百堵所
以雲興(庾闌楊都賦枕百堵之層城毛詩百堵皆興鄭/元箋云五版為堵晋書顧凱之言㑹稽山川之)
(状雲興/霞蔚)九仞由其岳立(淮南子鯀作九仞之城五經異/義天子之城九仞鮑照蕪城賦)
(格髙/五岳)畚簣魚貫强脊者使之負持鍬杵鴈行長脛者使
之踏挿(淮南子伊尹之興土功也修脛者使之跖钁强禮/脊者使之負土注云長脛以蹋揷者使深入周)
(大役之禮任衆也注云築/宫室所以任人力强弱)優旃欲漆之郭雖復難周(史/記)
(秦二世欲漆其城優旃/曰善顧難為䕃屋耳)張儀覆錦之城於焉易就(益州/記益)
(州城張儀所築錦城在州南華陽國志成都城故錦宫/也錦工織錦濯於江中則鮮明濯他江則不如故名錦)
(里/城)九重之邑(淮南子崑崙山/有層城九里)無勞走馬之形(捜神記秦/人築城數)
(崩有馬馳走因馬跡/為城乃定遂名馬邑)萬家之都(沈約安陸王碑郛/壥之内雲屋萬家)自有
卧龍之異(王隠晋書凉州城有卧/龍城形故名卧龍城)理湏候隙啟閉(左傳/農隙)
(講事又云啟塞授時注云門/户道橋曰啟城郭墻塹曰塞)務在從時(禮記月令云凡/舉大事必順其)
(時毎歳孟秋之月補城/郭仲秋之月築城郭)下不奪於三農(孟子百畝之田/勿奪其時周禮)
(三農生九谷鄭元注/云三農原隰及平地)上不虧於八部(越紀書闔閭築城/陸門八象八風水)
(門八象八卦吳越春秋子胥為吳造大城陸門八象天/八風水門八象地八忩河圖括地象天有九部八紀地)
(有九州/八柱)倉庚遷木殊非濬洫之辰(毛詩有鳴倉庚又云/遷於喬木鄭元箋云)
(倉庚鳴可蠶之候也遷徙也從深谷移處髙木左思/魏都賦崇墉濬洫劉淵林注云濬深也洫城溝也)戴
勝降桑豈是營都之日(禮記月令云季春之月戴勝降/於桑鄭元注云戴勝織紝之鳥)
(是時恒在桑言降者若時始自天來重之/也漢書婁敬云昔成王乃營成周都洛)寧有自求㣲
效廣棄人功既廢春疇宜從霜典
　　少匠(唐将監設/少匠二人)栁佺掌造三陽宫(在登豐縣唐/聖厯間建)臺
　　觀壮麗三月而成夫匠疲勞死者十五六掌作官
　　等加兩階被選撾鼓訴屈
千八百國王者以列郡分州(吕氏春秋禹决流䟽河所/活者千八百國漢書賈山)
(至言云周葢千八百國史記秦始皇并天下/分置三十六郡漢書昔在黄帝畫野分州)三十六所聖
人有離宫别舘(班固西都賦離宫别舘三十六所三輔/故事上林四百餘里離别非一所也)
鵲宇銜月(三輔黄圖武帝起鳷鵲觀漢東宫故事/東宫有鵲門陸徳明音義宇屋四垂也)共五
柞而連隂(漢書武帝建五柞/宫因五柞樹以名)龍臺造天(三輔故事龍臺/高六丈三齊畧)
(記平昌城内有臺髙六丈神龍出入其中故名龍臺/張衡東京賦圜闕竦以造天孔安國尚書注造至也)將
九華而接影(魏志文帝築九華臺秤木輕重造之雖高/随風揺動而不傾明帝懼其危以大木扶)
(之即/壊)三陽地鄰崿坂(一統志嵩山一名/崿嶺在嵩山東南)境帶嵩邱(潘岳/懷舊)
(賦前瞻太室/後眺嵩邱)斜瞻玉女之祠(嵩山記山有玉女臺云漢/武帝見三仙玉女因以名)
(臺/)近瞰井公之博(穆天子傳天子東征/與井公博三日不决)爰兹勝壤(陳知/㣲中)
(嶽碑洪惟至/靈宅兹勝壤)聿啓深宫(毛詩閟宫有洫/注云閟深閉也)取酸棗之前基
(薛道衡宴喜賦韓王酸棗之觀荒/踈蕪漫楚國陽雲之臺空見塵埃)探棠梨之舊制(三輔/黄圖)
(漢有棠/梨宫)栁佺職惟經搆(毛詩經始靈臺注云經度也尚/書若考作室子弗肯堂矧肯構)
位掌欂櫨(漢武帝柏梁臺詩将作大匠云柱枅□櫨相/支持許氏説文□櫨柱上枅蒼頡篇枅柱上)
(方/木)拱木僝於林衡全模授於梓匠(左思魏都賦僝栱木/於林衡授全模於梓)
(匠五臣注云僝理木之器兩手合抱曰/拱林衡主山林之官梓匠攻木之人)鳯池青瑣(見前/門下)
(省/注)參差鴈齒之階(庾信温湯泉碑秦皇餘石仍為齒鴈之/階漢武帝故事驪山湯初始皇砌石起)
(宇至漢武又/加修飾焉)鸞庭綺忩(文選古詩交䟽結綺忩薛綜西/京賦注䟽刻穿之也綺文繒也)
(此刻鏤/以象之)錯落魚鱗之屋(班固西都賦隋侯明月錯落其/間楚辭魚鱗屋兮龍堂庾信温)
(湯泉碑漢武舊陶/即用魚鱗之瓦)璿題耀日(揚雄甘泉賦璿題玉英應/劭注云題頭也榱椽之頭)
(皆以玉飾張衡西/京賦引耀日月)聳瑇瑁之金椽(漢武故事上起神屋/椽塗以金刻瑇瑁為)
(禽獸以/薄其上)珠網懸星(宋玉招魂網户珠綴刻方連些注云以/木為門扉而刻為方目如羅網之状江)
(淹擬從駕詩/宸網擬星懸)洞琉璃之寳閣(漢武故事上起神屋扉屏/悉以白琉璃作之光照洞)
(澈十洲記方丈山上有琉璃宫崔融嵩山/啟母碑周施瑇瑁之椽徧覆琉璃之瓦)似王彬之勤
苦自覔封侯(晋書王彬為大匠以營/創勤苦賜爵闗内侯)匪魏覇之憂人怡
然受樂(謝承後漢書魏覇為鉅鹿太守妻子不到官舍/常念兄嫂在家勤苦已獨尊樂故常服麄糲)
仲華省費之譽未展其能(汝南先賢傳后漢應謹字仲/華為將作大匠省費億萬)
伯直士卒之先罕聞其效(白氏六帖后漢陳伯直為將/作大匠桓帝崩營陵寢皆躬)
(親作工為/士卒先)壯麗則論功極大(漢書蕭何治未央宫上見/其壮麗甚怒何曰非壯麗)
(無以/重威)勞役則死者還多(孔叢子陳惠侯起陵陽之臺坐/法死者數十人又執二監吏將)
(殺之孔子曰古聖王為臺未有不戮一/人而致工若此者也侯黙然赦所執吏)勤勞補拙而有
餘功過相除而不足人未疲而事就乍可論優(左傳梁/伯好土)
(功亟城而弗處/民疲而弗堪)大半斃而功成若為徵賞(韋昭前漢書/注凣數三分)
(有二為大半列女後傳楚子發之母謂子發曰使/人入於死地而康樂於上雖有得勝非其術也)加階
放選已自偏矜撾鼓自强何為淺見(周禮太僕建路鼓/於大寢之門以待)
(逹窮/者)輙驚聖聽不得無辜法有正條理宜科結
水衡監二條(舜命益作虞以掌山澤周有川衡漢有水/衡晋省水衡置都水臺隨置都水監唐又)
(改為水/衡監)
　　五月五日洛水競渡船十隻請差使於揚州修造
　　湏錢五千貫請速分付
水衡列職(漢書武帝初/置水衡都尉)池苑分曹(顔師古漢書注山林/之官曰衡掌諸池苑)
(故稱/水衡)既知逰觀之娛(顔師古漢書注水衡葢/主上林離宫燕休之處)兼總鑄錢
之府(漢書文帝禁郡國無得鑄錢專令上林二官鑄而/天下非官錢不得行周庾信華林馬射賦水衡之)
(錢山/積)河隄謁者服彼賢冠都水使司佩其蒼玉(文獻通/考初秦)
(漢有都水長丞武帝以都水官多乃置左右使者以領/之至東京凡都水皆罷併置河隄謁者又曰都水使宋)
(銅印墨綬進賢两/梁冠佩水蒼玉)允釐舟楫肅掌陂池(文獻通考秦漢/有都水長丞主)
(陂塘灌溉魏世主/天下水軍舟船)陳勰之績既深(晋諸公讃陳勰有巧/思遷都水使者洛陽)
(記云千金/隄勰所置)王延之效斯重(漢書武帝時河隄大壞以/校尉王延領河隄謁者)斗
柄停午(孝經緯芒種後十五日斗指午為/夏至梁元帝纂要日在午曰停午)律中𬎼賔(吕/氏)
(春秋仲夏之月律中𬎼賔髙誘注云隂/氣萎𬎼在下象主人陽氣在上象賔客)葛亮渉瀘之時
(諸葛亮出師表五/月渡瀘深入不毛)田文始生之日(史記田文以五月五/日生父𠡠勿舉母私)
(舉之文長啓父曰不舉五日子何也曰及/户不利文曰何不髙其户父賢之立為嗣)續命之縷漸
染成風辟兵之繒因循不絶(風土記端午造白索繋臂/一曰續命縷一曰辟兵繒)
朱絲約粽變成南楚之宜(續齊諧記屈原五月五日投/汩羅死楚人哀之毎至此日)
(以竹筒貯米投水祭之建武元年長沙歐回見人自稱/三閭大夫曰見祭甚善常苦蛟龍所竊可以棟葉塞上)
(以綵絲約縳之二物蛟龍所畏世人作粽并五綵絲及/棟葉皆汩羅之遺風也風土記端午造百索繫臂一名)
(五色絲一/名朱絲)紫艾禳災大啓中州之俗(荆楚記五日採艾/懸户上以禳毒氣)
(以師曠占有嵗病則艾草先生故也文選/蘇武詩山海隔中州注云中州中國也)剪鸜鵒之舌
必是能言(異苑五月五日剪鸜/鵒之舌能學人語)收烏鵲之腦自然懐戀
(本草五月五日/鵲腦入術家用)爰因此日競渡為歡(楚傳競渡起於勾/踐時記謂五月五)
(日屈原投汩羅人以舟楫拯之至今為俗嵗/華紀麗云因勾踐以成風拯屈原而為俗也)蘭橈鳴鶴
之舟(揚雄方言楫謂之橈周庾信泛江詩蘭/橈避荻洲西京雜記太乙池有鳴鶴舟)桂棹晨鳬
之舸(洞𠖇記影娥池有鴻毛船或以青桂之枝為棹或/以木蘭之心為楫魏王粲海賦乗菌桂之舟晨鳬)
(之舸穆天子傳天子乗鳬舟郭璞注云/舟為鳬形今吳之青雀舫其遺象也)鴨頭泛濫與青
雀而争飛(呉志諸葛恪置鴨頭船/晋書陶侃有青雀舫)鷁首參差共飛龍而
競逐(淮南子龍舟鷁首髙誘注云鷁大鳥也畫其象/著船首以禦水患晋宫閣記大淵池有飛龍舟)黄
頭執櫂疑素鯉之凌波(漢書鄧通以櫂船為黄頭郎注/云土勝水故刺船郎著黄帽束)
(晢補亡詩凌波赴汨郭璞江賦/撫凌波而鳬躍廣韻凌馳也)白衣揚櫓類蒼烏之拂
浪(呉志吕蒙取闗羽使白衣揺櫓作啇賈人/状禮斗威儀江海不揚波東海輸之蒼烏)競渡所用
輕利為工(荆楚記南方競渡治其/舟使輕利謂之飛鳬)創修十隻之舟費直
五千餘貫金舟不可以泛水玉楫不可以乗湍(抱朴子/瓊艘瑶)
(楫無渉/水之用)造數計則無多用錢如何太廣玩物䘮志所寳
惟賢(二句旅/獒文)豈将有限之財以供無益之費(尚書不作/無益害有)
(益/)所請非急未可輒依
　　水工鄭國状請决漢水直山鑿山通道至伊水入
　　洛湏夫五百萬乃運江淮租極便
水曰潤下火曰炎上(洪範文孔安國注潤下炎/上言其自然之本性也)順性則
易從(漢書書稱水曰潤下為水得其性孟子禹之治/水水之道也注云順水之性周易易從則有功)違
方則難理(韓詩外傳夫水者縁理而行吳越春秋禹發/金簡玉字注云言通水之理潘岳闗中記昆)
(明池云堯時理/水訖停舟此池)祗如漢江已北伊瀍之南岩嶂崷崪以
造天崗嶝峥嶸而括地(班固西都賦岩峻崷崪金石峥/嶸張衡東京賦圜闕竦以造天)
(楊烱少姨碑憑/河圖而括地)層峯切漢飛鳥迷林絶壑窮山奔豹失
路(梁范雲巫山髙詩岩懸獸無迹林暗鳥疑/飛○自岩嶂崷崪以下言地勢險固也)探深泉之
月兔罕有其功(王充論衡儒者言月中兔夫月水也兔/在水中無不死者焦氏易林上山求魚)
(入水挽兔市非/其歸自令乆留)捉髙標之日烏未聞其可(左思蜀都賦/陽烏回翼乎)
(髙標圖經髙標山名郭璞十日讃十日/並出草木焦枯羿乃控弦仰落陽烏)后稷之播殖九
榖不能使苗稼冬生夏禹之引决百川不能使江河西
注(淮南子禹决江䟽河而不能使水西流稷辟土而不/能使禾冬生闗尹子天不能冬蓮春菊是以聖人不)
(違時地不能洛橘汶貉是以聖人不違俗○/自探深泉月兔以下正發明違方則難理也)鄭國才非
識古智未趨今(淮南子越人學逺射參天而發鏑在五/歩内今學者欲學古而不知變是越人)
(射/也)乏袁敏之多能(魏文帝多能典論少時持複自謂無/對俗多雙戰袁敏以单攻複毎為若)
(神對家不/知所出)謝酈長之愽覽(北魏書酈道元字善長涿郡/人為御史中尉平生好學歴)
(覧羣書嘗著水/經注四十卷)進不量力(左傳不度/徳不量力)退不省躬(尚書惟/干戈省)
(厥/躬)逆地勢而開山(楊烱少姨碑用遁甲而開山遁甲開/山圖有巨靈胡者偏得坤元之道能)
(造山川/出江河)絶天真以决水(孟子性猶湍水决諸東方則東/流述征記華山與首陽本一山)
(河神巨靈擘其上足踏其下分/两山以通河流今掌足跡猶存)區區淺見輙與造化争
功(釋氏甄正論功侔造化之功力邁陶鈞之力顔君平/老子指歸功與造化争流潘岳西征賦侔造化以制)
(作窮山海/之奥秘)瑣瑣庸情擬共隂陽競氣(漢書晁錯叔傳云/錯之瑣才智小謀)
(大楊烱少姨碑/噴薄隂陽之氣)銜枚塞海為惷已深(周禮銜枚氏顔師/古漢書注枚状如)
(著許氏説文枚幹也山海經發鳩之山有鳥名精衛是/炎帝之女逰東海溺而不返故常取西山之木石以填)
(海/焉)捧土填河在愚彌甚(後漢書朱浮與彭寵書云河濵/之人捧土以塞孟津多見其不)
(知量/也)妄為勞役虚費人功(魏志明帝欲平北邙使登臺/可望孟津辛毗諫曰天地之)
(性髙髙下下今反之既非其理加/以損費人功民不堪役帝乃止)既貪罔上之條合處
欺天之罪審問情状方可論科
沙苑監二條(沙苑在同州馮翊縣/唐置沙苑掌牧飬)
　　鴻臚寺状穪黙啜使人朝宴設番客沙苑監李秀
　　供羊痩小邉使咸怨御史弹付法
淊淊碧海(隋虞茂望海詩巨海望淊/滔十洲記扶桑在碧海中)萬穴於是朝宗(木/華)
(海賦江河既導萬穴俱流尚書江漢朝宗於海注云宗/尊有似于朝隋煬帝觀海詩委輸百谷歸朝宗萬川溢)
隠隠黄樞(荀子隠隠兮恐人之不當也董巴漢書禁門/曰黄門中人主之故號黄門郎盧諶宣徽賦)
(揚雄隠於黄樞注/揚雄乃為黄門郎)百靈由其納款(張衡靈憲中州含靈/唐魏徵臨朝詩百靈)
(侍軒后萬國㑹塗山聲教溢四海朝/宗别百川○此四句言黙啜使人朝)長城絶地(史記秦/築長城)
(延袤萬里尚書吕/刑云絶地天通)髙闕凌空(徐廣史記注髙闕在朔方/括地志朔方郡北有連山)
(險抜長城其山中斷两峯/極峻相對若闕故名髙闕)包玉塞而為險(左思蜀都賦/包玉壘而為)
(字晋書秃髪傳論云控弦玉塞漢/書阨以玉門陽闗注云阨塞也)控金㣲而作鎮(杜佑/通典)
(覊縻州有金㣲/山𨽻振武軍)龍荒景促(漢書宣帝記云龍荒漠朔莫/不來庭注云龍荒匈奴祭天)
(於龍/城)則飛雪千里(宋玉招魂北方不可以/止層氷峨峨飛雪千里)龜林沍寒(龜/林)
(未詳韻書龜兹國名在焉/耆西南左傳窮隂沍寒)則木皮三寸(尸子朔方之寒/氷厚三寸木皮)
(三/寸)韋韝毳幕人傳食䑕之風羶肉酪漿俗染乗羊之化
(李陵答蘇武書韋韝毳幕羶肉酪漿漢書/匈奴傳云兒能乗羊引弓射鳥䑕為食)阻狼居而跋
扈(漢書武帝遣衛青霍去病擊匈奴封狼居胥山而還/釋義跋扈猶强梁也扈竹籬也大魚跳跋籬扈而出)
(故言跋/扈也)臺號單于(通鑑漢武帝登單于臺注云單/于臺髙丈餘冒頓單于所築)處馬
坂以挺祅(戴延之西征記次前至/黄馬坂去計素緒十里)地名光禄(梁文帝渡/闗山行先)
(屠光禄寨都/破夫人城)千里辮髪(漢書終軍曰觧辮髮削左衽史/記西南夷傳云自同師以東皆)
(編髪地方/可數千里)望夷邸而争趨(見前主/客條注)五月披裘(郭義恭廣/志代郡隂)
(山五月猶宿雪列子當/夏五月有披裘而薪者)瞻洛橋而下拜(其事未詳上五/月披裘雖出列)
(子于此無闗豈作者借/以言北方當夏猶寒耶)聖朝仁以接物徳以和人矜其
屬國之情(漢書置屬國以處匈奴降者韋/昭注云外國羗胡來屬漢者)待以蕃臣之
禮(周禮九州之外謂之蕃國世一見各以其所貴寳為/贄鄭元注云蕃國之君無執玉帛者是以謂其君為)
(小賔臣/為小客)李秀職編沙苑(寰宇記沙苑一名沙阜/唐置沙苑監掌牧養)位綰牧
司(事文類聚唐張萬嵗為羣牧使王毛仲領/羣牧監文獻通考宋景德始置羣牧司)輙隠肥羊
(史記卜式牧上林羊嵗餘羊肥韻府羣玉同州沙苑監/有佳羊謂之細肋卧沙黄山谷詩云細肋柔毛飽卧沙)
翻将痩羜(毛詩既有肥羜毛萇傳云羜未成羊也郭璞/云今俗呼五月羊為羜桓麟七説炰柔毛之)
(羜東觀漢記甄宇拜慱士/上令賜羊宇自取最瘦者)一半供國罕見滋繁三百維
羣(毛詩文鄭元箋/百頭為一羣)如何檢察羸肌薄毳(陸佃埤雅羊以/瘦為病故羸從)
(羊羊貴大故羊大為美藝文/類聚周禮羊冷毛則毳羶)供旦餼而難充(周禮賔客/供其法羊)
(注云法羊饔飱積膳之羊賈公彦䟽云飱餼/五牢饔餼九牢韻㑹朝食曰饔夕食曰飱)瘠骨穿皮
濟晨炊而無用(干寳捜神記隂子房臘日晨炊而竈神/形見子房受慶家有黄羊刲而祀之)
主簿之號空覩其髯(崔豹古今注羊/一名髯鬚主簿)大夫之家獨留其
舌(左傳羊舌大夫孔穎逹正義云羊舌氏也爵為大夫/羊舌氏姓李名果有人盗羊而遺其頭受而埋之後)
(事發追騐惟有舌在國/人異之因號羊舌氏)遂使賢王結恨耻大國之風輕
(漢書匈奴傳云冒頓置左右賢王左傳/小國之仰大國也如百穀之仰膏雨)驕子相嫌鄙中
州之禮薄(漢書匈奴傳云胡者天之驕子司馬相如大/人賦世有大人在乎中州外制八輔文選蘇)
(武詩山海隔中州/注云中州中國也)憲司弹劾(見前御/史條注)允合公條大理糾
繩(春秋元命苞堯為天子得臯/陶聘為大理尚書繩愆糾繆)固難私縱
　　正月朔旦祭南郊沙苑副監劉璥状云方今尊崇
　　釋教其羊料請减庻望國家有福慶祚綿長太常
　　執奏祭天事大不宜降禮(文獻通考周宗伯掌邦/禮秦改曰奉常漢初曰)
　　(太常欲令國家盛/大常存故稱太常)
銅澤應序(許氏説文漏以銅盛水刻節晝夜百刻李善/文選注刻漏也以銅盆受水分時左傳履端)
(於始序/則無愆)玉律調年(漢書黄帝作律以玉為管後漢書候/氣之法殿中用玉律沈約宋書造鐘)
(磬者先律調之庾信華林馬射賦玉律調/鐘梁武帝節表幸逄銀山自溢玉律調年)暢彼三㣲(風/俗)
(通樂作者其曲曰暢言其道暢也白虎通正朔有三何/本天有三統謂三㣲之月也三㣲者何謂也陽氣始施)
(黄泉萬物始動/㣲而未著者也)均兹四氣(樂記圖徵聖人立五均均者/律調五聲之均也漢書四均)
(為石象四時也禮記四氣之和以著萬物/之禮尸子四氣和道光照此之謂玉燭)中和之職(漢/書)
(作中和樂職宣布詩如淳注云/言王政中和在官者樂其職)節初元於鳯笙(毛詩東/方未明)
(序云刺無節也挈壺氏不能掌其職焉玉燭寳典正旦/嵗之元時之元月之元許氏説文笙正月之音物生故)
(謂之笙有十三/簧象鳯之聲)司厯之班(左傳今火猶西流司厯之過/也隋書梁武帝定九品十八)
(班/)分上序于虬箭(史記天書云履端於始序則不愆張/衡渾  儀制以玉虬吐漏水鄭元周)
(禮注漏刻之箭晝夜共百刻冬夏之間/則有短長焉太史立成法有四十八箭)獻鳩發嵗(列子/邯郸)
(民正月旦獻鳩於趙簡子厚賞之客問其故曰正旦/放生示有恩也梁元帝纂要正月孟春亦曰發嵗)放
雀名晨(孔叢子邯郸人正朔獻雀綴五綵趙王大悦/申叔以告子順子順曰正朔放之求有生也)盤
薦五辛(風土記元日造五辛/盤辛所以發五臓氣)家承百福(初學記馮衍銘/云元正上日百)
(福孔/靈)磔鷄牖上迎媚景以禳災(梁元帝纂要/春景曰媚景)懸羊戸間
應和風而助氣(爾雅春晴日出而風曰和風裴元新語/正朔縣官殺羊懸其頭於門又磔鷄以)
(覆之俗説壓厲氣元以問河南伏君伏君曰是月也土/氣上升草木萌動羊嚙百草鷄啄五穀故殺之以助生)
(氣/)椒花起頌(杜甫詩椒盤已頌花初學記/晋劉臻妻元日獻椒花頌)餞故迎新(風/俗)
(通臘接也新故交接司馬彪續漢書季冬之月享/臘以送故齊民月令立春日食生菜取迎新之意)栢葉
傳杯(風土記元日長㓜拜賀進栢/葉酒四民月令栢是仙藥)迎暄送冷(梁元帝纂/要春風曰)
(暄風禮記季冬出/土牛以送寒氣)受兹勝景方申藉稻之儀(左傳鄅子/藉稻注云)
(藉者其君自出履行稻畝間也/禮記孟春之月天子躬耕藉田)敬以吉辰(儀禮令/月吉辰)允迪
燔柴之典(爾雅祭天曰燔禮記/燔柴於泰壇祭天也)劉璥識非經逺智謝鈎
深(周易鈎/深致逺)藴薙草之庸才(周禮薙氏掌殺草唐書陸羽/幼為僧得張衡南都賦不能)
(讀師怒拘/令薙草)懐守株之小見(韓非子宋人田中有株兔走/觸而死因守株冀復得兔為)
(宋國/所笑)請禁屠於齋月(唐書髙祖武徳二年詔自今正/月五月九月是謂三長齋月)望
省料於郊天(本題云其羊料請减白虎通祭天必在郊/者天體至清故祭必於郊取其清潔也)
欲崇釋典希延慶祚(本題云方今尊崇釋/教又云慶祚綿長)但五帝三皇
之代(周禮外史掌五帝三皇之書吕/氏春秋夫孝三皇五帝之本務)内教猶潜(内教佛/教也歐)
(陽詢藝文類聚/以佛書為内典)二莊两明以來(二荘謂周莊王魯荘公/两明謂漢明帝晋明帝)
(王巾頭陀寺碑周魯二莊親昭夜景之監漢晋兩明並/勒丹青之餙注云魯莊公七年夜明佛生也周荘王為)
(同時漢明帝時佛始入中國/晋明帝亦好佛手書形象)真如始泛(杜甫詩真如㑹法/堂注云真如禅理)
(也/)已前無佛不廢禋宗(禮記宰我問禋於六宗孔頴逹/正義云漢世以來説六宗者多)
(矣賈逵謂天宗三日/月星地宗三河海岱)今日祭神如何減省(謂减/羊料)重人賤
畜(鄭元論語注廐焚/章云重人賤畜)先哲之格言(論語考比䜟賜問格/言成試亦可以次序)
(也/)敬地尊天(社以逹天地之氣所/以尊天而親地也)明王之令典(任昉竟/陵王状)
(褒崇庸徳前/王之令典)棄而用犬尚有前譏(左傳棄人用犬周禮/祀祭犬牲伏亦如之)
(鄭司農云㐲謂伏犬以王車轢之賈公彦䟽云伏犬以/王車轢之者謂軷道之祭犬羊俱得是以聘禮注云其)
(用牲犬羊可也是其兩用也也按犬羊兩用/今棄而用犬謂棄羊而用犬  所以有譏)爾愛其羊
能無后誚(周禮羊人掌羊牲凡祭祀釋羔割羊牲登其/首論語爾愛其羊  予接羊人所掌如此爾)
(愛其羊而欲减之/能無誚乎誚責也)邪情既虧正道小惠終亂大謀(左傳/思小)
(惠而忘大耻論語/小不忍則亂大謀)並付所司各依前式
苑總監二條(自隋而置東西南北皆有監唐因之兼有/丞主簿等官以掌苑内宫舘園池之事)
　　秦新安榖水社舊是苑内地近被百姓吞将作數
　　請收入苑百姓不伏
伊洛瀍澗(尚書伊洛瀍/澗入於河)八溪九谷之津(周庾信終南山/銘𣲖别八溪分)
(流九谷張衡東京賦九谷/八溪薛綜注云養魚池也)少室嵩髙(戴延之西征記其/山東謂太室西謂)
(少室嵩其總名也謂之室者以其下各有石室焉毛詩/嵩髙維嶽白虎通中央之岳獨加髙字者何居四方之)
(中而髙故/曰嵩髙山)五岳三塗之險(初學記嵩髙者五岳之中岳吾/也汲冡周書武王問太公曰)
(将南望三塗注云三塗山名焦氏易林三塗五嶽陽城/太室神明之保獨無兵革左傳四岳三塗九州之險)
召公相宅(書序召公/既相宅)灼龜墨以定王畿(張衡東京賦召/公相宅卜維洛)
(食薛綜注云相視也宅居也孔安國尚書注卜必先墨/畫龜然后灼之兆順食墨吉也許氏説文王畿帝都也)
光武建都因鳯集而成帝業(東觀漢記光武生於濟陽/先是鳯凰集濟陽故宫皆)
(曰鳯凰聖瑞始於此建武元年十月車駕入洛遂/定都焉班彪王命論此髙祖大畧所以成帝業)濯龍
芳苑(張衡東京賦濯龍芳林薛綜注云濯龍池名芳林/苑名後漢書馬后好儉常曰前過濯龍門見外家)
(車如流水馬如龍顧視/御者不及者又逺矣)走馬交衢(周禮五御有舞交衢疏/云車在交道旋應舞節)寶
盖交蔭(魏曹植詩清夜遊/西園飛盖相追隨)金錢滿埒(周庾信馬射賦馬似/浮雲向埒韻㑹埒庳)
(垣也晋王濟馬埒謂於外作短垣繞之也劉義慶世説/新語王武子移地近北邙時洛京地甚貴武子好馬射)
(買地作埒編錢布地/竟埒時人號金錢埒)謻門曲榭從來别舘之基(張衡東/京賦謻)
(門曲榭五臣注云謻門門名宫室相接謂之謻臺/有木曰榭司馬相如上林賦離宫别舘彌山跨谷)壽安
永寧舊是離宫之地(張衡東京賦其内則含德章臺天/禄宣明温餙迎春壽安永寕薛綜)
(注云八殿皆以休令為名班固西都賦離/宫别舘三千六所左傳楚子遂至於離宫)眷兹榖水(郭/延)
(生述征記金谷地有金水南流經此谷注榖水楊/佺期洛陽記千金堨在洛陽城西堰上有榖水焉)俯瞰
神州(河圖括地象崑崙東南/地方五千里名曰神州)斜連四㑹之郊(洛陽記銅/駝二牧在)
(四㑹/道頭)逈控兩京之路(謝靈運㑹吟行兩京愧嘉麗/李善注云兩京東西兩京也)都人
接畛桑棗成林逆旅分區閭閻撲地(唐王勃滕王閣序/閭閻撲地注云撲)
(地猶拂地也謂排/列於地其勢相軋)雖其原是苑内不合輙訴人居四邉
皆有業恆百姓若為吞併天田大小(後漢書祭祀注云/髙帝令天下祠靈)
(星謂天田星也一曰龍左角為天田主/榖揚雄上林苑箴芒芒天田芃芃作榖)先有規模(衛宏/漢舊)
(儀林苑中廣/長三百里)御圃短長(許氏説文園樹菓也圃樹菜也/韓陽天文要集天園主天子菓)
(實菜茹三秦記漢武帝/園一名樊川一名御苑)非無制度(三輔黄圖甘泉苑武/帝置園五百四十里)
文王百里之囿不以為多齊宣四十之園猶嫌太廣利
民之於利國相去幾何施人之與奪人失之彌逺(揚雄/羽獵)
(賦序文王囿百里民以為尚小齊宣王/囿四十里民以為大裕民之與奪民也)何惜數頃之地
頓傷百姓之情如愚所裁宜依舊定
　　上林監楊嗣請増置宫舘於上林中御幸遊戯田
　　獵所詣即上下輦成宴暫勞永逸永乆安穏
八川浩蕩(司馬相如上林賦蕩蕩乎八川分流潘/岳關中記涇渭㶚滻澧滈潦潏凡八川)控丹
水以䟽津(司馬相如上林賦丹水更其南/應劭注云丹水出上洛冡嶺山)九嶺參差(九/嶺)
(即九谷也張衡東京賦九谷八溪張衡西/京賦岡巒參差薛綜注云參差低仰貌)繞黄山而作
固(揚雄羽獵賦序武帝廣開上林北繞/黄山李善注云槐里有黄山之宮)相如健筆高談
上苑之芳(漢書司馬相如作上林賦張衡東京賦相如/壯上林之觀三輔黄圖上林苑即秦之舊園)
子雲清詞盛述長楊之麗(陳琳答東阿王牋清詞妙句/張衡東京賦楊雄騁羽獵之)
(詞漢書成帝好田獵揚雄作長楊賦諌之揚雄/傳賛詞莫䴡於相如作四賦放依而馳騁云)露寒鳷
鵲之觀古迹似存(楊楫漢書注武帝建元中作鳷/鵲露寒觀在雲陽甘泉宫外)宜春
屬玉之軒餘基尚在(漢宫閣記長安有宜春宫後漢書/宣帝行幸屬玉觀注云以玉飾因)
(名/焉)儲胥枍詣(漢書武帝増儲胥宫關中/記建章有枍詣殿枍音義)便開御幸之塗
(韻㑹天子所止謂之御蔡邕/獨斷天子車駕所至謂之幸)清暑甘泉(洛陽宫殿簿有/清暑殿班固西)
(都賦逺則九嵕/甘泉二宫名)實曰㣲行之處(漢書武帝㣲行張晏注/云出入市里不復警蹕)
(若㣲賤之所/為故曰㣲行)探封巒於漢制(司馬相如上林賦歴封巒/三輔黄圖甘泉有封巒觀)
侈未及奢獲林光於秦餘(張衡西京賦觀徃昔之遺舘/獲林光於秦餘五臣注云林)
(光秦離宫名也秦/始皇作故言秦餘)儉而不陋(張衡東京賦奢未及侈儉/而不陋薛綜注云言皆合)
(於/禮)何必廣開禁籞(音圉揚雄羽獵賦武帝廣開上林又書/云禁籞所營許氏説文籞禁苑也漢)
(注籞者禁苑/之遮衛也)虚費人功(魏志明帝欲平北邙辛毗/諌曰損費人功民不堪役)優旃
發使鹿之譏(史記始皇欲大苑囿優旃曰善㓂從東/方来令麋鹿觸之足矣始皇以故輟止)張
昭有射彪之諌(吳志孫權毎田常乗馬射彪張昭/諌曰如有一旦之患奈天下笑何)大誇
宫舘外取笑於由余(史記戎王使由余聘秦穆公示以/宫室引之登三休之臺由余曰此)
(臺若鬼為之則神勞矣使人/為之則人亦勞矣穆公大慙)廣設繚垣内興嗟於貢禹
(初學記墻名有繚垣張衡西京賦繚垣綿延四百餘里/漢書元帝徵貢禹為諫議大夫禹奏宫室制度從儉省)
(又建造毁之議遂/毁太上寝園為墟)楊嗣謟䛕佞士(漢書鄒陽云以事謟/䛕之人北史崔宏不)
(謟䛕茍容列女傳齊威王臣周破胡䛕䜛/之佞人也楚詞注雷開佞人阿順於紂)輕薄邪人(後/漢)
(書光武謂劉嘉素謹輕薄兒誤之韻府續編符融言晋/文經黄子葢二人空名違實後果為輕薄子唐書李德)
(裕云邪人如藤蘿非/附他物不能自起)矜奔競之褊懐(見前/注)昧公方之大
體(漢書霍光/闇於大體)奉聖君於堯舜善迹無聞(孔安國尚書注/伊尹不能使其)
(君如堯舜則耻之華陽國志譙隆為上林令武帝欲廣/上林隆言堯舜至治廣徳不務林苑帝後思其言徵為)
(侍/中)陷人主於桓靈醜聲先著(臧榮緒晋書武帝問劉毅/曰卿以吾可方漢何帝對)
(曰可方桓靈帝曰方/之桓靈不亦甚乎)鎮之以静則俗阜財殷(漢書龔遂/為渤海太)
(守致民/殷阜)撓之以煩(唐書徐賢妃貞觀末言翠㣲玉/華宫雖因山藉水不謂無煩)則政
荒人散(禮記亡國之音/其政散其民流)不應言而上言法有正條不應
為而有為刑兹罔赦宜從貶論以肅朝章
内侍省二條(中官之職周禮有閽人寺人内竪等秦/漢以來名號不一隋曰内侍省唐因之)
　　本省状稱寺伯蒙天建植性謹厚薦逹賢良處事
　　清勤惟知内外料察必望百司清肅
在天懸象(孔穎逹周易正義天有懸/象而成文章故稱文也)天垂宦者之星(周/易)
(天垂象仲長統昌言天/文宦者四星在帝座旁)在地標儀(盧諶時興詩悠悠方/儀廓李善注云地道)
(曰方天地曰两/儀故曰方儀)地有閽人之職(周禮閽人/掌掃門庭)莫不謹房室
審宫閭(周禮月令云仲冬命/奄尹審門閭謹房室)既隆内宰之班(周禮内宰/以治王内)
(之政/令)實掌中門之禁(周禮閽人掌守/王宫門之禁)以其體非全氣性
實專良(范曄後漢書宦者傳序/云體非全氣情志專良)中常侍啓之於前(文獻/通考)
(秦置中常侍參用士人至/漢建武以後乃悉用宦者)大長秋建之於後(文獻通考/漢景帝置)
(大長秋為皇后卿顔師古注云秋者收/成之時長者恒乆之義故為皇后官名)金璫銀璫之貴
光耀紫庭左貂右貂之榮寵盈黄闥(范曄後漢書宦者/傳序云漢中常侍)
(皆銀璫左貂眀帝以後改金璫右貂蔡邕琴操周成王/時鳯凰舞於庭成王援琴而歌曰鳯凰翔兮於紫庭董)
(巴輿服志禁門曰/黄闥中人主之)蒙天建職參永巷(三輔黄圖永巷宫/中之長巷幽閉宫)
(女之有罪者漢書永巷官取/其領事之號則曰永巷僕射)位典長門(三輔黄圖長門/離宫也漢武陳)
(氏廢居/長門宫)出入後庭(漢書蕭望之以武帝㳺燕/後庭用宦者非國舊制)馳驅卧内
(漢書中常侍秩千石得/出入卧内舉法省中)專謀静慎比鄭衆之元勲(後漢/書鄭)
(衆和帝初竇憲圖作不軌衆首謀/誅之以功遷大長秋封鄛郷侯)勤心納忠方史㳺之
補益(後漢書宦者傳序云元帝之世史/㳺為黄門令勤心納忠有所補益)舉能不倦繆賢
之績尤彰(史記藺相如為趙宦者令繆賢舎人趙求/報秦者未得繆賢曰臣舍人藺相如可使)進
善無私曹騰之譽斯足(後漢書曹騰用事省闥三十餘/年其所進皆海内名人益州刺)
(史种嵩常劾騰騰不為纎介/長稱嵩為能吏時人嗟羙)省司稽其楨幹(漢官儀中/常侍舉法)
(省中省中即禁中成帝外家王禁貴重朝中諱禁曰省/毛詩維周之楨毛萇傳云楨幹也孔頴逹正義云衆羙)
(之士維周/之楨幹也)兼以行能久參内侍之雄(文獻通考隋煬帝/改内侍省為長秋)
(監唐武徳初/復為内侍省)請肅外曹之職(本題云惟知/内外云云)但逐鹿之犬
(歐陽詢藝文類聚孔子見老耼曰/人用意如㳺鹿者走狗而逐之)必無捕豹之材(穆天/子傳)
(天子狗走百里執虎/豹注云言筋力猛)擊鴈之鷹(許氏説文代山髙峻唯/有一缺門鴈徃来向此)
(中過號曰鴈門山出鷹鴈也多被/鷹捉而食鴈啣蘆拒之不敢捉)豈有追鵬之力(幽㝠/録楚)
(文王時有人獻鷹俄而雲際一物翺翔鷹便竦翮而升/湏臾有大鳥墮地時博物君子曰此鵬雛也異類傳漢)
(武帝時西域獻黒鷹/得鵬雛東方朔識之)巷伯興刺周道所以淪胥(毛詩小/序巷伯)
(刺幽王也寺人傷於䜛而作/是詩也毛詩無淪胥以亡)閹䜿弄權漢風由其大壊
(曹冏六代論至於桓靈閹䜿執衡君孤立於/上臣弄懽於下由是天下鼎沸姦雄並争)景監見任
趙良寒心(史記啇君謂趙良曰我化秦孰與五羖大夫/賢趙良曰五羖大夫繆公知其賢舉之君見)
(秦王因嬖人景監非所以為名也司馬遷報任少卿書/啇鞅因景監見趙良寒心史記趙髙謂李斯曰足為寒)
(心李善文選注/寒心謂戰栗也)同子參車袁絲變色(孔氏叢説太史公/名談故史記無談)
(字季布傳改談作同司馬遷報任少卿書同子參乗袁/絲變色蘇林漢書注同子趙談也與遷父同諱故曰同)
(子漢書文帝朝東宫趙談參乗袁盎曰漢雖乏人/柰何與刀鋸同載袁盎字絲孟子王勃然變乎色)骨鯁
之士足以糾正朝儀(韻㑹骨鯁堅强正直/之人猶言骨立也)刑餘之人豈
可參謀國事(後漢書宦者傳論云刑餘之醜理謝全生/史記王欲將孫臏臏曰刑餘之人不可)
其言不次無理告知
　　内侍元淹心狠貌恭善柔成性兩京徃來威福甚
　　髙金帛祗承則妄於延譽迎候失行輙加鞭撻
元淹佞幸居懐(漢書佞幸傳云漢興佞幸寵臣/髙帝時有藉孺孝惠時有閎孺)謟䛕成
性(尚書僕臣䛕厥后自聖孔安國注云僕臣/謟䛕則其君乃自謂聖周易成之者性也)同竪刀之
狡獪翻覆邦家(漢書宦者傳序云竪刁亂齊注云齊桓/公卒竪刁因内寵殺羣吏而立公子無)
(虧孝公奔宋論語惡/利口之覆邦家者)類伊戾之猖狂動揺州郡(漢書宦/者傳序)
(云伊戾祸宋注云楚客過宋太子請野享之伊戾請從/至則坎牲加書告公曰太子將為亂視之則信有焉太)
(子死公徐聞其/無罪乃烹伊戾)回天轉日之勢况此猶輕(釋法琳辯正/論莫不扇飄)
(風凍雨之㳟烈回天轉日之威陸機弔魏武帝文夫以/回天倒日之力而不能振形骸之内後漢書左悺為小)
(黄門史天下為之語曰左回天淮南子虞/公與夏戰日欲落公以劒指日日還不落)城狐社䑕之
威方斯未甚(佛道論衡城狐社䑕徒恃依憑韻府續編/社狐不灌屋䑕不薫何則所托者然也晏)
(子春秋景公問治國何患對曰社䑕者不可薫不可/灌君之左右出賣寒熱入則比周此之謂社䑕也)有
㳟石之巨蠧(後漢書宦者傳序云宏㳟石顕以險佞自/進注云宏恭石顕皆少㘴腐刑為中黄門)
濫奉前規(王儉褚淵碑/無替前規)無管勃之竒功(後漢書宦者傳/序云勃貂𬋩蘇)
(有功於楚晋注云吕卻将殺晋侯寺人披遂殺吕卻寺/人披即勃貂也楚王曰管蘇犯我以義逹我以禮不見)
(不思然而/有得也)叨居近習(史記月令禁近習/注云天子親幸者)徃還三輔(漢書/以京)
(兆馮翊扶風為三輔顔師古/注云取左傳輔車相依之義)威福甚髙(孔安國尚書注/惟君得專威福)
(吳志歩隲云欲/䧟人以成威福)去來两京(謝靈運㑹吟行兩京愧嘉䴡/李善注云两京東西兩京也)
風霜極烈(杜佑通典御史風霜之/任○元淹亦同此威嚴)苞苴未入(禮記以苞/苴問人鄭)
(元注云問猶遺也孔穎逹正義云苞者以草包裹/苴者以草藉器貯物南史恩幸傳云苞苴歳通)隊以
黄泉之深(揚雄觧嘲深者入/黄泉髙者出蒼天)賄賂潜通(左傳賄賂公行/許氏説文以財)
(與人/也)招以青雲之上(揚雄觧嘲當塗者升/青雲失路者委溝壑)鞭笞士子耻
辱官寮犬羊披虎豹之毛(魏文帝與呉質書以犬羊之/質服虎豹之文孔安國論語)
(注虎豹與犬羊/别正以毛耳)燕雀假鳯凰之翼(史記鳯凰不與燕雀/為羣丈選棗據雜詩)
(羊質服虎文燕翼假鳯翔/既懼非所任怨彼南路長)豈可濫班九掖(文獻通考秦/置永巷漢武)
(更名掖庭置令后漢掖庭令掌后宫貴人采女唐/書宦者傳序云唐置内侍省有掖庭主宫妃簿最)㸃穢
罘罳(崔豹古今注罘罳屛之遺象也臣來朝君/行至門内屏外復應思惟罘罳復思也)宜可投
諸四荒(周禮荒服謂九州之外荒裔之地與戎狄同俗/故謂之荒爾雅孤竹北戸西王母日下謂之四)
(荒/)以禦魑魅(左傳舜臣堯流四㓙族投諸四裔以禦魑/魅杜預注云魑魅山林異氣所生為人害)
(者通俗文山澤恠謂之/魑魅木石恠謂之魍魎)馳驛速發無俾少留各下所司
即宜催遣
　
　
　
　
　
　
　
　
　
　
　
　
　龍筋鳯髓判卷二
欽定四庫全書
　龍筋鳳髓判卷三　　　　唐　張鷟　撰
　　　　　　　　　　　　明　劉允鵬　注
修史館二條(唐初令狐徳棻請條近代遂令棻修撰而/修撰名始於此唐史館四人掌修國史)
　　監修國史(唐宰相四人内一/人帶監修國史)劉濟狀稱修史學士
　　李吉甫多行虛飾不據實狀有善不勸有惡不懲
　　得財者入史無財者刪削褒貶不實非良史之體
觀龍演卦(尚書大傳伏羲王天下龍/馬出河因其文以畫八卦)未聞記事之書(崔/豹)
(古今注牛亨問彤管何也/答曰史官用彤管以記事)學鳥為文(三藏法師傳觀鳥/製法泣麟敷典史)
(記蒼頡觀鳥跡/像之以作文字)始立載言之典(禮記曲禮云史/載筆士載言)平林鬼
哭(毛詩依彼平林毛萇傳云平林林木之在平地者也/淮南子蒼頡作書鬼夜哭許慎注云鬼恐為書文所)
(劾故/夜哭)經籍所以鬱興(華嶠後漢書學者稱東觀謂經籍/名也佛藏辯偽録伏羲始畫八卦)
(造書契以代結繩之政由是文籍生焉故有青邱紫府/三皇刻石之文緑檢黄繩六甲靈蜚之字後有蒼頡因)
(而增製隋潘徽韻纂序繩用既息墳籍注焉曹植贈徐/幹詩文昌鬱雲興李善注云鬱出也興起也劉人本觀)
(書賦玉牒石記銀書金/字煥矣不窮邈乎昭偹)中山兔悲(史記蒙恬取中山兎/毛造筆王羲之筆經)
(漢時諸郡獻兎亳惟趙國毫中用許慎淮南子注/鬼夜哭鬼或作兎兎恐其取亳作筆故夜哭也)翰墨
由其駿發(魏文帝典論論文古之作者寄身於/翰墨毛詩駿發爾私注云駿大也)紀功紀
過(晉書天文志云東一/星曰柱史主紀過)沮誦肇之於前(世本黄帝始立/史官蒼頡沮誦)
(居其/職)繫月繫時(杜預左傳序記事者以事繫日/以日繫月以月繫時以時繫年)遲任蹤
之於後(尚書盤庚云遲任有言鄭/元注云遲任古之賢史)莫不懲惡勸善(左傳/春秋)
(之稱懲惡/而勸善)激濁揚清(尸子水有四徳/揚清激濁義也)千載覩其昏眀(陸/機)
(文賦收百世之闕/文探千載之遺韻)一字成其褒貶(杜預左傳序春秋雖/一字為褒貶然皆須)
(數句以/成言)吉甫緹紬藏室(晉書陳夀等傳論云王者咸建/史官因藹緹紬作程遐世許氏)
(説文緹幔帛赤黄色也唐代宗䕶國仁王經序緹紬貝/葉文字無差華嶠後漢書學者稱東觀為老氏藏室注)
(云老子為守藏吏又為柱下史四方所/記文書皆歸柱下謂東觀經藉多也)握槧詞林(西京/雜記)
(揚子雲好事常懐鉛㮛槧謂以鉛刻於槧槧以木為之/長三尺周庾信趙國公集序遂得棟梁文囿冠冕詞林)
遵直筆於南史(左傳太史書崔杼弑其君殺之/弟嗣書又殺之南史執簡以徃)跨髙蹤
於東觀(蔡邕袁陽碑邈矣髙蹤孰能剋兹宋書百官志/云東京圖書悉在東觀名儒碩學入直撰述)
理須抑揚訓誥斟酌典謨(謂伊訓湯誥堯典禹謨等書/也揚子法言或曰良玉不彫)
(羙言不文何謂也曰玉不彫璠/璵不成器言不文典謨不作經)辨而不華質而不俚(漢/書)
(司馬傳論云辨而不華質而不俚其文/直其事核不虛羙不隐惡故謂之實録)退不隐惡慕周
舎之堅貞(韓詩外傳趙簡子有臣曰周舎立於門下三/日三夜簡子問其故對曰願為諤言臣操牘)
(秉筆從今之後思君過而書之周/王褒太保尉遲綱碑堅貞之操)進不虛美追揚雄之
故事(後漢書盛稱虚美潘岳西征賦勒東岳以虛美王/充論衡揚雄作法言蜀富賈人齎錢十萬願載於)
(書雄不聼曰大富無仁義猶園/中之鹿欄中之羊也安得妄載)何得文隨意曲筆逐情
偏(陸機文賦文不逮意南史恩幸傳論云左/臂揮金右手刻字紙為銅落筆由利染)非左氏之
三家(唐書盖文逹明春秋三家武/徳中為秦王文學館直學士)有劉公之一弊(劉公/即題)
(中監修國史劉濟也尊之故/稱公一弊謂其狀云云也)宻㑹王道之軰聞而不言
(隐惡/也)潜濟生人之徒捨而不録(無財者/删削也)阿附宰相貴虛
飾以佞一時(晉書袁宏為東征賦末稱過江諸名徳獨/不載桓彛桓温甚怒謂宏曰何故不及家)
(君宏即答云風鑑散朗或捜或引身雖可亡/道不可隕宣城之節信義為允桓泫然而止)謟事明君
尚虛名而誇六國(戰國䇿秦王與中期争論而不勝王/大怒人為中期説王曰中期適遇明)
(君故也遇桀紂必/殺之矣王因弗罪)貪述冠冕遺衛霍之元勲競敘婚姻
忘良平之上䇿(北史魏收撰國史楊愔曰論及諸家枝/葉姻親為繁碎收曰往因中原散亂人)
(士譜牒遺逸畧盡是以具書其/枝𣲖於是衆口諠然號為穢史)有青鳬之鏹則倍事抑
揚(捜神記南史有蟲得子以歸則母歸来就之殺母塗/子用錢貨市旋則自還故淮南術以還錢名曰青鳬)
(孟康漢書注/鏹錢貫也)乏黄鳥之金則輙加刪削(異苑永康王曠/井上有一洗浣)
(石時見赤氣後胡人寄宿求買之未及度錢子婦孫氏/覩二黄鳥鬪於石上疾往掩取變成黄金胡人不知既)
(得撞破石内正/空中二鳥處)就腐刑於漢室便作謗書(漢書司馬遷/犯罪請就腐)
(刑修史記後漢書蔡邕被收衆矜救以為當續成後史/司徒王允曰武帝不殺司馬遷使作謗書流於後世邕)
(遂死/獄中)求斛米於梁州輙成佳傳(語林陳夀將為三國志/謂丁梁州曰若可千斛)
(米見借當為尊公作佳/傳丁不與米遂以無傳)毁譽在己(論語吾之於人/也誰毁誰譽)髙下
由心(左傳髙下在心陳休檄豫/州爵賞由心刑戮在口)異班彪之正色(後漢書/班彪專)
(心史籍范曄稱其言不/失正尚書正色率下)乖董狐之直道(左傳董狐古之/良史也書法不)
(隐論語栁下惠/直道而事人)有奸雄之性(漢書司馬遷為史記序游/俠則退處士而進奸雄後)
(漢書詐劭評曹/操亂世之奸雄)無良史之才(漢書劉向揚雄皆稱/司馬遷有良史之才)徒紊
國經(曹植責躬詩/動亂國經)宜從屏退
　　著作郎(唐初著作郎/掌修國史)楊安期學藝淺鈍文詞踈野
　　凡修書不堪行用御史彈才不稱職官失其人掌
　　選侍郎崔彦既虧清鑑並請貶退
著作之司(三輔黄圖未央宫有承明殿即著作之所宋/書百官志云東京有著作之任而未為官員)
(至魏明帝始置著/作郎專掌國史)藝文之府(文獻通考漢桓帝置秘書/監魏文帝置秘書令掌藝)
(文屬少府晉書天文志云東壁/二星主文籍天下圖書之府)既籍賢良(禮記月令云/孟夏太尉賛)
(俊傑遂/賢良)實資英俊(江淹雜詩英/俊著世功)自非干寳贍學無以措
其鋒頴(晉書干寳覧慱書記以才器召為著作郎摯/伯陵答司馬遷書有連者建穎鋒之秋毫)孫
盛宏詞詎可塵其簡牘(晉書孫盛為秘書監篤尚好學/著三國陽秋詞直理正世稱良)
(史/)安期才無半古(陸機豪士賦才不/半古而功已倍之)學未全今(釋法琳/破邪論)
(俗儒好長古而短今言瑞則渥前而薄後不非古之/非羙而責今之實論信乆逺之偽詞忽近今之實事)性
無異於朽材(漢書楊惲云行穢材朽大唐/西域記雖遇匠石朽木難彫)文有同於敝
帚(魏文帝典論論文文非一體鮮能備善俚語/曰家有敝帚享之千金斯不自見之患也)畫虎為犬
踈拙有餘(曹植與楊修書孔璋之才不嫻詞賦自謂與司/馬長卿同風譬畫虎不成反類犬也慱記梁)
(遣徐陵聘齊齊録魏收文字遣/之陵過江沉之曰與魏公藏拙)刻鳳為鴟庸才何甚(馬/援)
(戒子書刻鵠不成尚類鶩畫虎不成反類狗南史王僧/綽採臘燭珠為鳯凰干寳晉紀總論驅走之人凡庸之)
(才/)文詞蹇鈍理路乖踈(孔叢子平原君謂公孫龍曰公/無復與孔子髙辨事也其人理)
(勝於辭公/辭勝於理)終取笑於牛毛(北史文苑傳序云學者如牛/毛成者如麟角孔子曰才難)
(不其/然也)徒自矜於鷄口(史記寕為鷄口勿為牛後三藏法/師傳鼷鼠見釜竈之堪陟乃書鹿)
(閬之非難蛛蟊覩棘林之/烏羅亦謂扶桑之可網)崔彦位參藻鏡(杜甫詩持衡/留藻鑑聴履)
(上星辰唐太宗吏部詔/令輟乃鈞衡專兹銓鏡)職掌權衡(杜佑通典選部/是為銓衡之任)未分
麟鹿之殊(廣志麟牛似鹿薛綜東京賦注大鹿曰麟釋/法琳辨正論麟麕異質魯俗迷其容鹿馬殊)
(形秦人/一其貌)莫辨梟鸞之異(離騷實孤鸞之兩居今集兮唯/梟後漢書陳耽上言今公卿所)
(舉放鴟梟/而囚鸞鳳)投鼠尸於玉府有穢竒珍(道藏上清經呼馬/屎為靈芝老鼠為)
(玉璞尹文子鄭人謂玉未理者璞周人謂䑕未腊者璞/周人懐璞謂鄭賈曰欲買璞乎出示之乃鼠也因謝不)
(取釋法琳辨正論經使鼠璞濫名注/引劉子云周人謂死鼠為玉璞也)擲魚目於珠叢深
輕寳物(尚書考靈耀秦失金鏡魚目入珠門鄭𤣥注云/金鏡喻明道也魚目亂珠始皇吕不韋子言亂)
(真/也)躄士之追蹇兎罕見成功(焦氏易林長子逐兎鹿先/失路見利不得史記走韓)
(盧而摶/蹇兎)盲人之配瞎驢自然俱敗(世説桓元與顧愷之/共作危語一參軍曰)
(盲人騎瞎馬夜半臨深池釋氏聮珠集臨/濟曰誰知正法眼藏向這瞎驢邉滅却)選曹簡要(文/獻)
(通考漢武帝初置尚書有常侍/曹後漢改為吏曹後又為選部)秘局清髙(文獻通考晋/文帝以秘書)
(倂入中書省其秘/書著作之局不廢)理須放還(言崔彦楊安/期俱當放還)以俟来哲(班/固)
(幽通賦訊来哲以通情/潘岳西京賦以俟来哲)
金吾衛二條(秦有中尉漢武帝更名執金吾唐初/為武侯府龍朔二年改為金吾衛)
　　左金吾衛將軍趙宜檢校街時大理丞徐逖鼓絶
　　後於街中行宜决二十奏付法逖有故不伏科罪
中尉掌徼起自秦朝(漢書中尉秦官掌徼廵京師/顔師古注云徼謂遮繞也)郎將
司階行於漢制(張衡東京賦郎將司階虎㦸交鎩薛綜/注云言虎賁中郎將主夹階而立或執)
(㦸或執鎩/而相對也)禦曹執革(漢書執金吾應劭注云吾禦也/執金吾以禦非常韻㑹曹局也)雕
輪光紫陌之前(謝惠連狭斜行奕奕雕輪馳酈道元水/經注滏陽縣有紫陌王粲獵賦倚紫陌)
(而並/征)武庫禁兵(張衡西京賦武庫禁兵設在蘭錡薛/綜注云武庫天子主兵器之官也)緹
騎拂紅塵之外(李善文選注緹丹色也漢書執金吾緹/騎二百人輿服導從風生滿路群僚之)
(中斯最壯矣李陵詩紅塵塞天地白日何/㝠㝠班固西都賦紅塵四合烟雲相連)彎弧狀月肅
肅盈衢(鮑照詩彎弧不觧張天文/要集弧者天弓備盗賊)挺劒含霜輝輝滿路
(張景陽七命楚之陽劒歐冶所營霜鍔水凝氷刃露潔/梁吳均寳劔詩鍔邉霜凛凛馬縞中華古今注駕出執)
(金吾使人導引傳呼使行者止坐者起四人持弓矢/走者則射之有乗髙窺闞者亦射之謂之馬前弓箭)辛
慶忌之威重乃應斯榮(漢書辛慶忌所在著/名成帝初遷執金吾)漢光武之
㣲時猶欽此職(後漢書光武㣲時嘆/曰仕宦當作執金吾)趙宜名參列校(漢/書)
(武帝増七校内有虎賁服虔通俗文天子/出虎賁伺非常謂之遮迾迾古列字也)務總戎昭(見/前)
(司勲/注)躡賈復之前規(後漢書賈復光武/即位拜執金吾)追冦恂之舊軌
(東觀漢記冦恂為河内/太守徴入為執金吾)乳虎之號響溢於京畿(漢書寗/戚為中)
(尉嚴酷語曰寕見乳/虎無逢寗戚之怒)蒼鷹之名聲充於輦轂(漢書郅都/直諫行法)
(不避貴賤號曰/蒼鷹遷中尉)既而鯨鐘隠隠(文選注海中大魚名鯨/海島又有大獸名蒲牢)
(蒲牢畏鯨魚鯨魚擊蒲牢輙大鳴/吼凡鐘作蒲牢於上以鯨魚擊之)路絶行人(魏志田豫/遜衞尉書)
(云鐘鳴漏盡夜行/不休是罪人也)鶴鼔鼕鼕(吳越春秋越州城門上有/鼓人見鶴飛入鼓後撃之)
(聲聞京師馬縞中華古今注唐舊制京城内金吾昏/曉傳呼以戒行者馬周請置六街鼓號之曰鼕鼕鼓)街
收馬跡(左傳周昭王車轍馬跡捜神/記秦人築城因馬跡乃定)徐逖躬沾士職名
屬法官(事文類聚大理古司刑官也舜命臯陶/作士正五刑孔安國注云士理官也)應知玉
律之嚴(後漢書律厯志云殿中候/氣用玉律靈臺用竹律)頗識鈎陳之禁(班固/西都)
(賦周以鈎陳之位衛以嚴更之署李善注/云鈎陳星也王者法之嚴更督行夜鼓也)豈有更深夜
静仍縱轡於三條(班固西都賦披三條之廣路崔元始/正論鐘鳴漏盡洛陽中不得有行者)
月暗星繁故揚鞭於五劇(爾雅三逹謂之劇旁郭璞注/云今故陽冠軍樂鄉數道交)
(錯俗呼之五劇鄉初學/記旁出岐多故曰劇)前途尚逺(陶潜詩指迷/途其未逺)歸望猶
賖(王勃滕王閣序北海雖賖/韻㑹賖逺也又逺緩為賖)未侵豹衛之可(後漢書輿/服志云大)
(駕最後一車懸豹尾毎出小黄門至/蘭臺令史皆督整車騎謂之䕶駕)忽犯獸冠之吏(馬/縞)
(中華古今注秦始皇東廵猛獸突於前有武士戴狸皮/白首獸畏而遁遂軍仗儀服因皆戴作狸頭白首以威)
(不虞/也)既缺瓜田之慎(古樂府君子防未然不處嫌疑/間𤓰田不納履李下不整冠)便
招楚撻之羞(鄭𤣥禮記注楚荆也所撲撻犯禮者尚書/其心愧耻若撻于市朝○謂徐逖已被趙)
(宜决/二十)付法將推狀稱有故但犯夜之罪惟坐兩條被捉
之時曾鞭二十元犯已從决訖無故亦合停科罪既總
除固宜從釋
　　右金吾郎將(春秋元命苞天/一星為郎將)韋謙於清化坊屠兒
　　劉忽索肉不得决四十禁經一月忽男於右臺云
　　咆哮無上下禮
韋謙五陵貴緒(班固西都賦南望杜覇北眺五陵英俊/之域紱冕所興宋均詩緯注緒業也)
三輔名豪(孔稚圭北山移/文希蹤三輔豪)忝司隂識之班(後漢書隂識/隂貴人兄也)
(顯宗立為皇太子以識/手執金吾輔𨗳東宫)謬總朱浮之任(後漢書朱浮時/征討有功代賈)
(復為執/金吾)不能恪勤守職(後漢書胡廣/恪勤職事)廉慎當官(晉書吳/隐之清)
(操愈/勵)未懸主簿之魚(後漢書羊續為南陽太守主簿餉/魚受而懸之他日又送續出前所)
(懸魚示之以/杜其意也)頻窺亭長之肉(後漢書卓茂為宻令/人有言亭長受肉者)貪婪
之性(左傳后䕫子伯/封貪婪無厭)無愧於維鵜(毛詩維鵜在梁莊子/魚不畏網而畏鵜鶘)
(注云鵜鶘涸澤/取魚故魚畏之)饕餮之情(左傳縉雲氏有不才子天下/目之曰饕餮杜預注云貪財)
(曰饕貪食曰餮山海經鈎吾山有獸羊身虎齒音如嬰/兒食人郭璞注云為物貪婪食人未盡還害其身左氏)
(傳所謂饕/餮者也)有同於相䑕(毛詩小序相鼠刺無禮也鄭/𤣥箋云偷食茍得不知廉耻)庖
丁之室屢被侵欺(莊子庖丁為文惠君觧牛陸/徳明音義云庖人丁其名也)朱亥之
門恒遭刻削(史記屠者朱亥世莫/能知故隐屠間耳)徐季才之耿直詎肯
庻㡬(魏志徐弃字季才太祖謂曰君太嚴夫能以柔弱/制剛强者望之君也後為中尉令周易顔氏之子)
(其殆庻/㡬乎)韓安國之流通曾何仰止(漢書韓安國字長孺/事梁孝王為人多大)
(畧毛詩髙山仰止○詎肯庶㡬曽/何仰止言韋謙不希法前賢也)馬防名徳雖未可追
(後漢書馬防肅宗拜/車騎将軍貴寵最盛)崔琰芳聲去之匪逺(魏志崔琰太/祖貴其公亮)
(遷中/尉)天津橋内寔歸左衛之麾清化坊中豈是西曹之
管越司侵職自有正條不合箠拷非無舊式依檢騰凌
無厭未可全科設令咆哮不虛止從凡鬪宜從犯狀據
法論刑
左右羽林衛二條(漢武帝初置建章營衞更名羽林騎/厯代更改不一唐置羽林衛韻府群)
(玉天有羽林大将軍星羽翼鷙擊/之意林喻若林木故以名武官)
　　本衛狀頃者内有警急羽林將軍敬偉不避危險
　　斫門斬闗誅鋤逆賊肅清宫禁元功盛勳合加旌
　　賞
期門騎士(漢書武帝與北地良家子期諸殿門故有期/門之號平帝更名虎賁郎文獻通考漢武初)
(置建章營衞後/更名羽林騎)五營驍健之夫(後漢書光武簡五營髙/手别為左右監羽林父)
(死子繼與/虎賁同)羽林孤兒(漢書武帝置羽林左右監取從軍/死事之子孫飬之羽林官教以五)
(兵號曰羽/林孤兒)六郡良家之子(漢書武帝置羽林郎選六郡/良家子補之羽林属北軍而)
(皆召募/之兵)既兼都尉(漢書宣帝令中郎/將騎都尉監羽林)寔號岩郎(後漢書/羽林中)
(郎将本武帝以便馬者從獵還/宿殿陛岩下室中故號岩郎)甘延夀之武勇(漢書甘/延夀少)
(以良家子為羽林投石㧞距絶於等倫嘗超踰羽/林亭樓由是遷為郎試弁為期門注云弁手摶也)傅介
子之趫㨗(漢書傅介子以從軍為官後斬匃奴使者拜/羽林中郎張衡西京賦輕鋭僄狡趫㨗之徒)
(薛綜注云謂/便利㨗疾)如貔獷烈莫之與争(尚書如虎如貔孔安/國注云貔虎屬猛健)
(欲使士衆口/法之奮擊女)鶡衝飛死而無退(張衡東京賦武夫戴鶡/後漢書虎賁羽林皆鶡)
(冠鶡者勇雉也其鬪一死乃/止趙武靈王為冠以表武士)自非鄧彪貴胄(後漢書鄧/彪父邯以)
(功封鄙侯父卒譲國於/異母弟後仕為太尉)竇固名家(後漢書竇固襲父支/封顯親侯上欲擊匈)
(奴通西域以固明習/邉事拜奉車都尉)豈可濫厠戎麾(沈約為安陸王謝/荆州章懸斾出官)
(徒違綘闕擬金/入齊識謝戎麾)叨居武禁(李善文選注漢中/尉循禁備盗賊也)頃者鴟梟
反噬(毛詩為梟為鴟漢書郊/祀志云梟鳥名食母)蜂蠆成妖(説文蜂飛䖝螫/人通俗文蠆長)
(尾謂之蝎孝經援神契蜂/蠆垂芒左傳蜂蠆有毒)釁發牀蓐之間(潘岳楊荆州/誄寢服牀蓐)
(郭璞爾雅/注蓐席也)災生肘腋之下(説文肘臂節也増韻左右肘/脅之間曰腋戰國䇿智伯率)
(韓魏攻趙魏桓子肘韓康子康子履桓/子之跗夜决水灌智伯軍遂殺智伯)虹穿白日(史記/荆軻)
(慕燕丹之義白虹貫日如/淳注云虹臣氣日為君)星孛紫㣲(晋書安帝義熈十/二年彗星入紫㣲)
(崔浩以為劉/裕將簒之應)時驚觸瑟之虞(漢書馬何羅與江充善充/誅謀為逆走趨卧内觸寳)
(瑟僵因/縳之)遽有獻圖之變(史記荆軻獻督亢之地圖/圖窮匕首見因椹秦王)敬偉
不承制勑輙入宫闈騎列青規(漢書史丹伏青蒲上應/劭注云以青規地曰青)
(蒲/)兵交黄屋(漢官觧詁衛尉掌宫闕夹道當兵交㦸胡廣/注云交兵以示威武交㦸以遮妄出入者)
(蔡邕獨斷天子車翠羽盖/以黄繒為裏是為黄屋)犯龍苑之禁尚典嚴刑(卜六/國春)
(秋慕容熈光始三年築龍騰苑起/景雲樓新序商鞅為嚴刑峻法)斬鹿門之闗猶思干
紀(左傳季孫攻臧氏紇斬鹿門之闗以出季孫/乃盟曰無或如臧紇干國之紀犯門斬闗)豈有白
鷴飛閣列闔長驅(釋文白鷴形似雉白花文而尾長西/京雜記閩越王獻髙祖白鷴一隻張)
(衡東京賦飛閣神行薛綜注云閣道相通/不在於地故曰飛人不見行徃故曰神)𤣥武仙樓衝
扉直進(三輔舊事未央宫北有𤣥武闕史記仙/人好樓居漢宫閣名長安有神仙殿)侮弄兵
器震動乗輿論功雖則可嘉議罪便當不敬以勤補拙
終過重而勞輕以力酬愆即罪大而功小何者經綸秘
筭不忤於宻圖君臣恒規理存乎大體故勃鞮斬袂晋
王納其忠(勃鞮即寺人披也左傳晋文公出亡獻公使/寺人披攻之斬其袪文公反國求見公曰袪)
(猶在汝其行乎對曰齊桓公置射鈎而/使管仲相君若易之何辱命焉公見之)管仲射鈎齊桓
任為相(史記齊世家云管仲射中小白帶鈎後小白/立是為桓公召管仲厚禮之以為大夫任政)怒
封雍齒勸一志於人臣(班固幽通賦雍造怨而先賞漢/書諸將謀反帝曰奈何張良曰)
(取上素所不快者一人/先封三月封雍齒皆喜)泣斬丁公(班固幽通賦丁繇惠/而被戮漢書丁公為)
(項羽將窘帝彭城西帝謂両賢豈相厄哉丁公引兵/還項滅謁見帝斬之曰使後世人臣無效丁公也)懲兩
端於軍將(漢書首鼠兩端注/云一前一却也)鄢陵述命竟守前榮(説苑/秦王)
(以五十里封鄢陵之君辭不受使唐且謝秦秦王曰/秦破韓滅魏鄢陵猶以五十里存者徒用先生故也)里
克施恩便招後譴(史記里克殺奚齊卓子使迎夷吾是/為惠公公曰㣲子寡人不得立子殺)
(二君為子君者不/亦難乎克伏劒死)春秋之明誡今古之崇規勞不足稱
罪宜先結
　　又田逹當討救之際(又字承上/條事而言)索馬不與拒門不
　　開覆奏徃来宜失機速合處極法不伏
田逹襟神勁烈志節堅貞(周王褒太保尉遲綱碑/危劲之節堅貞之操)天子
之腹心(毛詩公侯腹心/漢書腹心良平)皇朝之牙爪(毛詩予王之爪牙/漢書爪牙信布)
鷄鳴髙樹(陸機鷄鳴/髙樹顛)風雨不易其音(毛詩風雨如晦鷄/鳴不已鄭𤣥箋云)
(喻君子雖居亂世不變其節度也劉/峻廣絶交論風雨急而不輟其音)麈尾長松(韻府群/玉麈鹿)
(屬小曰鹿大曰麈色白群鹿隨之皆視麈所作為凖其/尾辟塵山海經荆山多麈郭璞注云似鹿而大尾可為)
(帚也周景式廬山記石門北巖即松林也冇數百樹松/大皆連拱長近二十丈攅生絶崖上南臨石門澗澗中)
(仰視之離離如駢麈尾號麈尾松尸子荆州有長松/文梓穆天子傳天子升長松于燈注云坂有長松)氷
霜不改其操(莊子天寒既至霜雪既降吾是以知松栢/之茂也漢書蜀嚴君平乆幽而不改其操)
一兵一馬咸待竹符(漢書文帝初為竹使符應劭注云/以竹箭五枝旁鐫篆書徴發用之)
門閉門開皆憑木契(唐書木契銅魚起兵鄭𤣥注書契/其事書之於木刻其側為契各持)
(其一後以/相考合)循環復奏務在從真倉卒輙来焉知非詐薛
廣斷鞅情發於𠂻(薛廣斷鞅未詳後漢書光武西征郭/憲諌之乃㧞佩刀斷車鞅光武不從)
(后乃恨不用郭憲言左傳太子抽劒斬/鞅○按此皆非薛廣事附之以俟再考)郅憚拒門意無
非惡(後漢書郅惲建武中為上東門候/常獵夜還拒闗不開明日賜布帛)一心可以事百
主百心不可事一君(晏子春秋梁邱據問晏子曰子事/三君君不同心而子俱從焉仁人)
(故多君乎對曰一心可以/事百君百心不可事一君)茍不踐於邪途固無虧於正
道(南史張岱或謂主上既㓜執事多門而毎能緝和公/私云何致此岱曰古人言一心可以事百君我為政)
(端平待物以禮悔/吝之事無由而及)衛綰敦實謹厚見稱(漢書衛綰忠實/無他膓史記衛)
(綰天子以為/敦實可相)王陵朴沉真専可尚(漢書王陵為人少文/任氣好直言髙帝因)
(吕后問相曰王/陵可然少戅)宜除舊過不奪前班則勸沮有歸政刑
無失(晋書后秦姚興僣帝位一日從朝門遊於文武苑/及昏而還將自平朔門入城門校尉王滿聪拒之)
(曰今已昏暗姦良莫辨門不可開興乃回從朝門而入/旦召滿聰進位二等○左傳賞罸無章何以沮勸姚興)
(其得沮勸之章乎宜除舊過不奪/前班判者於田逹亦可謂有章矣)
左右衛一條(漢有衛將軍魏末昔文王又置中衛將軍/武帝受襌分中衞為左右衛將軍皆掌宿)
(衛營兵厯代因革不一唐復/為左右衛大將軍各一人)
　　右衛狀稱駕幸西京訴事人梁璥衝三衛仗遂被
　　翊衛張忠以刀斫折右臂斷璥徒不伏(隋煬帝改/左右衛為)
　　(左右翊衛又改三衛為三/侍非翊衛府則無三侍)
肆覲群后列聖所以乗時(尚書舜典云嵗二月/東廵狩肆覲東后)五載一
廵明王以之順動(尚書舜典云五載/一廵狩群后四朝)周穆八駿車轍匝
於寰區(列子周穆王逺遊命駕八駿之乘仙傳拾/遺周穆王常欲使車轍馬跡遍於天下)夏啓
二龍騎跡光於㝢縣(山海經大樂之野夏后啓於此乘/兩龍○謝朓登孫權故城詩覇功)
(興㝢縣王融曲水詩序夏后兩龍載驅/璿臺之上穆滿八駿如舞瑶水之隂)漢家簫鼓屢向
汾河(漢書武帝幸河東祠后土歌曰泛樓船兮濟/汾河横中流兮揚素波簫鼓鳴兮發棹歌)魏帝
鳴鑾式臨譙郡(魏文帝臨渦賦序上建安十八年至譙/予兄弟從上拜墳墓遂乗馬遊觀謝瞻)
(九日詩鳴鑾戾行宫王/粲從軍詩朝入譙郡界)皇上俯從中路幸望西畿(中路/即中)
(道漢書中道不治注云天子所行之道也/西畿即長安唐書以長安洛陽為兩京)萬騎皎而星
羅(蔡邕獨斷天子出大駕備千乗萬騎/班固西都賦列卒周匝星羅雲布)六軍發而雷動
(周禮天子六軍張衡西京/賦千乘雷動萬騎龍趨)江騰海運(莊子海運徙於南/溟注云運轉也)
擁列缺以前驅(揚雄羽獵賦霹靂列缺吐火施鞭注/云列缺閃隙也電神毛詩為王前驅)霧
集雲屯(史記蒯通云天下之士雲合霧集陸/機從軍詩胡馬如雲屯廣雅屯聚也)命䝉公而
啓路(揚雄羽獵賦䝉公先驅注䝉公髦頭也/星神文帝與吳質書從者鳴笳以啓路)張忠家承
積閥(史記注明其等曰/閥積其功曰閲)業盛良弓(禮記學記云良弓之/子必學為箕孔頴逹)
(正義云善弓之家幹角撓屈調和成弓其/子弟覩父兄世業乃學取栁撓成箕也)非無大樹之
榮(後漢書馮異諸將論功乃獨坐大樹/下後配録士卒皆言願屬大樹將軍)實有小棠之䕃
(毛詩蔽芾甘棠毛萇傳云蔽芾小貌鄭𤣥箋/云召公聽訟舎於小棠之下國人敬其樹)公侯圭璧
百代相仍(周禮典瑞云公執桓圭侯執信圭伯執躬圭/子執穀璧男執蒲璧顔延年詩百代勞起伏)
(李善注云起/伏猶倚伏也)帶礪山河千秋不絶(楚漢春秋髙祖初封/侯者皆賜丹書鐡劵)
(曰使黄河如帶泰山如礪漢有宗廟爾無絶/世戰國䇿萬嵗千秋之後誰與同樂此矣)腰鞬紫闥
(左傳右屬橐鞬揚雄方言所以藏箭謂之服所以盛弓/謂之鞬魏志董卓有武力雙帶兩鞬左右馳射崔駰逹)
(㫖窺/紫闥)方申禦侮之勞(毛詩子曰有禦侮毛萇/傳云武臣折衝曰禦侮)荷㦸丹闈
(㦸有技兵也荷㦸猶執㦸也張衡東京賦虎㦸交鎩薛/綜注云言虎賁中郎將或執㦸或執鎩而相對也爾雅)
(宫中門/謂之闈)式展干城之效(毛詩公侯干城鄭𤣥箋云干城/皆以禦難罝兎之賢者有武力)
(可任將帥○此判以下缺文附事文類聚收張篤集二/條於後以參博採殿前左右二衛將軍曰鈎陳肅肅彰)
(北極之威靈錡杖森森表南端之壯麗九旂揚斾日熾/星流五輅鳴鑾龍輈鳯轄又曰武夫扳燕之服羽騎雷)
(屯期門珥鶡之冠旄頭宿設軍器監曰蘭錡分司武庫/是藏兵之處注云受兵曰蘭受甲曰錡又曰森森司衛)
(鶴膝皎而含霜凛凛旌旄犀甲光而奪日注云鶴膝矛/也又曰萬人强弩動黄間而連機百辟神刀輝丹霜而)
(吐鍔注云黄間機拏牙也又曰三屬/之甲自合堅牢九石之弓固宜良勁)
左右千牛衛一條(千牛刀名義取庖丁觧數千牛刀刃/若新法於硎唐神龍初立千牛衛)
　　杜俊對仗遺箭於仗内御史彈付法
杜俊㓜乏過庭(論語鯉趨而過庭刑/昺䟽云過庭受訓)少虧凾丈(禮記曲/禮云席)
(間函丈鄭𤣥注云謂講問之容也函容也講問宜先對/容丈足以指畫也孔子世家再有為季氏將師與齊戰)
(於郎克之季康子曰子之於軍旅學之乎性之乎冉有/曰學之於孔子○此言杜俊㓜乏過庭少虧函丈是未)
(嘗學/也)濫荷苴茅之䕃(尚書緯天子將封諸侯各取/其方土苴以白茅以為社)叨居
蘭桂之叢(王粲游海賦蘭桂叢乎其上晋書謝安曰子/弟何預人事欲使其佳𤣥答曰辟如芝蘭玉)
(樹生於/庭階耳)故得佩韘龍軒(毛詩童子佩韘毛萇傳/云韘玦也能射則佩韘)腰鞬鳳
闕(鮑照擬古詩氊帶佩雙鞬三輔故事北有/圜闕髙二十丈上有銅鳳凰故曰鳳闕)不能翕肩
歛氣對黼帳以兢魂(司馬相如美人賦金/爐香薰黼帳周垂)俯首曲躬臨
玉階而側足(班固西都賦/玉階彤庭)豈得欽承聖㫖曾無戰灼之
心(蔡邕徙朔方上書職在望候憂怖焦灼説文灼炙也/廣韻燒也熟也佛説諌王經夫與人言常以寛詳無)
(灼熱/之)侍奉天威(左傳天威不/違顔咫尺)敢縱盧胡之笑(闞子宋之/愚人得燕)
(石以為大寳客見/掩口盧胡而笑之)石慶謹厚未著於朝儀(漢書石慶為/丞相醇謹而)
(已/)鄧通驕滛已塵於國典(尚書驕滛矜誇將由惡終漢/書申屠嘉為丞相鄧通居上)
(傍怠慢嘉為檄召通至/丞相府免冠頓首謝罪)不恭之罪付石碏以懲科(尚書/汝不)
(恭命予則孥戮汝左傳衛公子州吁好兵石碏諌弗聼/其子厚與州吁游禁之不可及州吁殺君碏使其宰殺)
(石/厚)無禮之徒從日磾而訓戒(毛詩相鼠刺無禮也曰人/而無禮胡不遄死漢書金)
(日磾子為帝弄兒日殿下與宫人/戯日磾適見惡其滛亂遂殺之)雖仗内落箭未見遺
弓(唐書儀衛志云朝㑹之仗三衛畨上分為五仗毎/月以四十六人立内廊閣外號内仗朝罷放仗)律
有正條相須乃坐二罪俱發自合從重而論一狀既輕
不可累成其過
左右監門二條(隋初立左右監門府掌宫殿門禁/及守衛事唐龍朔二年改府為衛)
　　衛狀稱揚州貢大人魯敬身長九尺力敵十夫配
　　上押門兇麄酗酒不堪宿衛請退還本邑
銅街八㑹(陸機洛陽記漢有銅駝在宫之南街四㑹/道頭名銅駝街三輔舊事長安八街九陌)開
十二之通門(班固西都賦開十二云云鄭𤣥周/禮注天子十二門通十二子也)金城九
重(班同西都賦建金城之萬雉/淮南子崑崙有層城九重)列三條之廣路(班固西/都賦披)
(三條之廣路張衡西京賦參塗夷庭薛綜注云/一面三門門三道故云參塗夷平也庭猶正也)嚴扄設
禁(説文扄外閉之闗也禮記奉扄注云扄關也/門扇上鐶鈕周禮閽人掌守王宫中門之禁)随日月
之昏明(周易日往則月来五經要集日入後/漏三刻為昏日出前漏三刻為明)秘鍵凝規
(韻㑹鍵籥牡也鏁之入内者俗謂鏁湏也周禮注云疏/以入者為牡容者為牝風俗通公輸般見蠡適出頭以)
(足畫圖之蠡引閉其户終不可得開般/遂施之門户云人閉藏如是固嚴秘矣)順隂陽以開闔
(班固西都賦張千門而/立萬户順隂陽以開闔)龜鋪掩映(漢書元夀元年孝元/廟銅龜蛇鋪首鳴如)
(淳注云門鋪首作龜蛇之形所以衘/環者也梅聖俞詩藹藹金鋪獸齒環)對金馬以翻光(張/瑩)
(漢南記馬援奏曰武帝時善相馬者鑄作銅馬/法獻之有詔立馬於魯班門外則更名金馬門)鶴鈕參
差(見本條/前注)間銅人而亂色(闗中記始皇時有大人十二/見於臨洮乃銷兵器鑄金人)
(像之漢世在/長樂宫門)押門守當必藉身材(鄭𤣥周禮注陳列周/衛則立長人以表門)
擊柝防閑良資壯健(孟子抱闗擊柝注云/柝夜行所擊木也)魯敬家臨海
曲禀大海之精靈地邇江濵得長江之粹氣容儀絶大
(陸機日出東南隅行窈窕多容儀沈約陽春曲緘情忍/思落容儀凉州異物志有大人生於北邉偃卧於野其)
(髙如山頂脚成/谷横身塞川)骨節非常(史記吳伐越隳㑹稽得骨問/仲尼骨何者最大仲尼曰禹)
(致群臣於㑹稽防風氏後至/禹戮之骨節專車此為大也)批熊拉虎之威(曹植七啓/批熊碎掌)
(拉虎推斑李善注云/掌熊蹯也斑虎文也)扛鼎翹闗之力(左思吳都賦翹闗/扛鼎李善注云皆)
(逞壯力之勁漢書項羽力能扛鼎注云扛舉也揚子法/言烏獲任鄙扛鼎抃牛非絶力耶列子孔子勁能招國)
(門之闗而不以/力聞招與翹同)馮勤八尺象貌過人(後漢書馮勤祖偃/長不滿七尺自耻)
(短陋為子伉娶長/妻生勤八尺三寸)虞延十圍英資出衆(後漢書虞延長/八尺六寸腰帯)
(十圍力/能扛鼎)置之階陛可以啓發朝端列於宫圍可以光輝
廊廟(史記賢人深/謀於廊廟)昔季布使酒響振於河東(漢書季布/為河東守)
(孝文時人言其賢召欲為御史大夫人又言其使酒難/近見罷布進言上慙曰河南吾股肱郡故特召君耳)
樊噲飲巵功高於㶚上(史記項羽與沛公㑹樊噲入羽/賜之巵酒噲飲之沛公如厠走)
(㶚/上)典韋長啜身為時傾(北堂書鈔魏典韋食飲兼人毎/賜於前大飲長啜左右相屬數)
(人供梁祚魏統曹公之敗於張繡也惟校尉/典韋力戰突殺數人重創瞑目大罵而死)蔡裔雄聲
才堪國用(晉書蔡裔聲若雷震嘗有二盗入室裔附/牀一呼而盗俱隕故殷浩委以軍鋒焉)兇
麄小失可峻之以刑書(左傳鄭子/産鑄刑書)沉酗㣲愆可懲之以
清憲(尚書沉酗于酒孔安國注云沉湎酗蒏/釋文以酒為凶曰酗韻㑹蒏酒失也)宜漸戒勵
未可退還
　　將軍魯慶諸州租調多被欺賄賂入已始給門牒
　　船車壅滯進退無由
魯慶位在監門(周禮司門掌授管鍵以啓閉國門文獻/通考隋初置監門府唐改府為衛設大)
(將軍一人將軍二人分/掌諸門以時廵檢)職惟防禦(揚雄衛尉箴設置/山險盡為防禦)理須
孜孜匪懈恭慎小心耿耿恪勤方崇大略察姦非無隠
伏知左道有孤虛(禮記執左道以亂政○/以上言監門職當如此)上思郅惲之
心(見前羽/林條注)不戒田仁之失(史記田仁為司直主閉守/城門坐縱太子下吏誅死)但
任土作貢玉帛星繁(尚書禹貢序任土作貢孔安國注/云任其土地所有定其貢賦之差)
税熟貢新糧儲嶽積(釋文古者公田上熟畝税二升中/熟畝税一升生貢君君先薦宗廟)
(故曰/貢新)赤馬之舸萬里連檣(崔豹古今注孫權時名舸為/赤馬言如馬之走陸也郭璞)
(江賦舳艫相屬萬里/連檣埤蒼檣帆柱也)青牛之車千輈接軸(闗令内傳尹/喜望氣應有)
(聖人過果見老子乗青牛車來毛詩五楘梁輈毛萇傳/云輈上勾衡者方言楚衛之問轅謂之輈駱賓王檄玉)
(軸相/接)豈得不遵公法直縱私求故作躊躇(韻㑹躊躇/住足也)専
為頏頡(鄭𤣥毛詩箋頡/頏出入前却也)鶴綾未入遂高卧而閒閒(梁庾/肩吾)
(謝賚綾啓圖雲緝鶴鄴市稱竒晉/書陶淵明夏月虛閒高卧北窻下)鳬鏹忽来即傾身而
急急(鳬鏹見前史館條注晉書祖/約正料財物客至傾身障之)賍賄溢室謗訟盈庭
(毛詩發/言盈庭)外不懼於乗驄(後漢書桓典為/御史常乗驄馬)内無慚於相鼠
(毛詩相鼠有皮人而無儀毛萇傳云相視也鄭𤣥箋/云視鼠偷食茍得不知廉恥亦與人無威儀者同)待
知賍估方可論刑宜更推窮以實裁斷
左右屯衛二條(隋初有領軍府煬帝改/為左右屯衞唐因之)
　　都留守屯衛將軍王林狀稱駕在西京恐有警急
　　請屯兵於宣仁門外以備非常
皇天震怒發雷電以申威(尚書秦誓皇天震怒命我文/考肅將天威金縢云天大雷)
(電以風王泣曰今天動威孔/頴逹正義云天動雷電之威)聖帝除殘用干戈而肅殺
(吳志周瑜謂孫權曰將軍當為漢家除殘去穢六韜太/公謂武王曰聖人興兵為天下除害去賊非利之也王)
(子年拾遺記伏羲造干戈以餙武帝顓頊居/位文徳者則錫以鐘磬武徳者則錫以干戈)莫不先聲
後實(史記廣武君李左車曰/軍固有先聲而後實者)轉敗為功(戰國䇿聖人之/制事也轉禍而)
(為福因敗/而為功)就逆命以迎師(禮記君命逆則臣有逆命/孟子簞食壺漿以迎王師)因
不亭而動將(史記軒轅以征不享索隠云享或作亭亭/直也尚書周官云四征不庭孔安國注云)
(四征諸侯/之不直者)五十二戰非黷武而窮兵(帝王世紀皇帝受/國制蚩尤凡五十)
(二戰而天/下大服)二十七征盖除兇而剪暴(帝王世紀諸侯有/不義者湯從而征)
(之凡二十七征而徳施於諸侯梁任孝恭移文軒/轅五十二戰義在拯民湯武二十七征本惟靖難)期門
七萃列刃以攅鏃(班固西都賦期門佽飛列刃攅鏃李/善注云漢武帝與北地良家子期諸)
(殿門故有期門之號佽飛掌戈射攅聚也箭羽謂之鏃/文選虞義詠北伐詩雷屯七萃士穆天子傳天子賜七)
(萃之士郭璞注云萃聚也謂衆/聚集有智力者為王爪牙也)衛尉八屯警夜而廵晝
(張衡西京賦微道外周千廬内附衛尉八屯警夜廵晝/薛綜注云衛尉率力士周宫外於四方四角立八屯士)
(晝則廵行非常夜則警備不虞也唐白居易集/周設七萃漢列八屯所以拱衛王宫肅清徼道)王林位
參八校(漢書武帝増七校注云中壘屯騎歩兵越騎長/水胡騎射聲虎賁凡八校尉胡騎不常置故言)
(七/)職列五營(張衡東京賦總輕武於後陳薛綜注云後/陳者謂北軍五營兵在後陳列酈道元水)
(經注漢靈帝以何進為大/將軍將五營士屯都亭)朝檢察於周廬(周禮有周廬/之衛謂衛士)
(之廬舍周/匝王宫也)夕嚴更於徼道(張衡西京賦嚴更之署薛綜/注云嚴更督行夜鼓也班固)
(西都賦徼道綺錯李善注云漢中尉掌/徼廵京師所謂逰徼循禁備盗賊也)請於都郭别置
屯兵(漢書衛尉掌/宫門屯兵)思患預防(周易君子以思/患而預防之)不虞先備
(周易君子以除戎器戒不虞左傳/疆塲之事慎守其一而備其不虞)但王者之貨藏之於
天下(韓詩外傳晉平公藏貨之臺燒公子晏賀曰臣聞/王者藏於天下諸侯藏於百姓今天降災於藏臺)
(君之/福也)王者之師守之於海外(張衡東京賦天下/有道守在海外)以騎數
十振彼威容(三國志曹公争漢中運米北山下數千萬/囊趙雲將數十騎輕行值曹公揚兵大出)
(雲為所擊且鬬且却還營開門偃旗息鼓曹疑有伏兵/引去雲擂鼓振天以戎弩射之曹軍驚駭蹂踐墮漢水)
(中先主至雲營曰子龍身都是/膽也軍中號雲為虎威將軍)卧鼓歇鞍示其閑暇(漢/書)
(李廣為上郡太守從百騎遇匃奴數千騎廣/解鞍縱馬卧匃奴以廣為大軍之誘弗敢擊)豈有置兵
城内列騎街中百賊叩門萬夫何用(言屯兵於宣/仁門外非計)掩扉
拒㓂終為自死之人(左傳公子佗有白馬四宋公嬖向/魋欲之公取而朱其尾鬛以與之)
(佗怒使其徒奪之魋懼將走公閉門而泣目盡腫後漢/書袁閎黨事作乃築土室自牖進飲食潜居十八年卒)
(於土/室)入井逃災乃是成埋之鬼(南史隋師入城陳後主/曰吾自有計乃逃於井)
(既而軍人窺井而呼之不應欲下石乃聞呌聲賔頭盧/説法經昔人行曠野為象所逐入一井中藏井有四毒)
(蛇繞其身當知此/人苦惱不可勝數)虎豹在檻無復施其爪牙(淮南子飬/虎豹犀象)
(者為圈檻晉張載確論白猿𤣥豹藏/於櫺檻何以知其接垂條於千仭也)鷹鶚處籠何以張
其羽翼(晉書慕容垂猶鷹也當謹其絛籠晉張載確論/青骹繁霜縶於籠中何以效其撮東郭於鞲下)
(也/)縶猿廡下求其趫揵之功(楚辭哀時命云置猿犺於/櫺檻兮夫何以責其健巧)
(魏吳質答東阿王書檻猿猴之勢而望其巧健之能張/衡西京賦僄狡趫健之徒薛綜注云謂便利健疾也)
絆驥庭中責以超驤之用(魏吳質答東阿王書絆良驥/之足而責以千里之任楚辭)
(哀時命云騁騏驥於中庭兮焉能及夫逺道張元思𤣥/賦僕夫嚴其正䇿八乗騰而超驤楚辭駕八龍之超驤)
五尺童子尚以為愚(列子牧羊者使五尺童子随之漢/書董子曰仲尼之門五尺童子羞)
(稱五/覇)三事大夫若為通計(毛詩三事大夫莫肯夙夜孔/頴逹正義云三事鄭言三公)
(者三皆有事故曰三事也大丈夫之成名可以上/通公卿尚書三事暨大夫孔安國注云公卿以下)所請
非理告記為宜
　　飛騎將軍(唐貞觀十二/年始置飛騎)劉恭膂力强群弓馬超衆
　　𦕈其一目恐不堪侍奉欲放歸鄉里又惜其身材
主上股肱(左傳周公太/公股肱周室)是為心膂(尚書王若曰君牙今/命爾作股肱心膂孔)
(頴逹正義云言將/任之如己身也)漢髙之得樊噲廓去妖氛(漢書項羽/欲攻沛公)
(項莊㧞劒舞樊噲聞事急乃持盾入立帳下羽曰壮士/噲曰沛公定咸陽以待大王大王聽小人之言與沛公)
(有隙臣恐天下解心疑大王也羽黙然/無誅沛公之心李白詩一戰静妖氛)曹公之有典韋
克寧寰宇(魏志典韋陳留人形貌魁梧膂力過人嘗從/曹操討吕布操募䧟陣者韋持十餘㦸大呼)
(而起所抵無不應手倒/者布衆退拜韋都尉)劉恭力齊烏獲(司馬相如諌獵/書物有同類而)
(殊能者故/力稱烏獲)勇若專諸(烈士傳專諸持一剛刀置魚腹中/以刺王僚史記刺客傳注專諸勇)
(士/也)非無孟悦之才(史記秦武王與孟悦/舉龍文赤鼎絶臏死)實兼任鄙之狀
(揚子法言秦悼武烏獲任鄙扛鼎抃牛吳秘注云悼/武秦恵王子有子好戯力士任鄙烏獲皆至大官)登
城斷布所向無前(左傳諸侯伐偪陽主人懸布孟獻子/之臣秦堇父登之及堞而絶之復上)
(者三乃退帶其斷以徇於軍中二/日杜預注云帶其斷布以示勇)荷石投人誰當餘勇
(漢書甘延夀投石㧞拒張晏注云范蠡兵法飛石重/十二斤為機發行三百歩甘延夀有力能手㧞之)越
稷門之宇俊健有聞(左傳犖有力焉能投蓋於稷門注/云稷門魯南城門蓋覆也言犖能)
(走而自投其屋之桷反覆門上言其有勇力/之甚玉海犖投蓋於稷門奡行舟於陸地)舉大國之
關驍雄可尚(淮南子孔子力招城關而勇力不聞許慎/注云招舉也以一手招城門關端能舉之)
昔子夏喪目猶講授於河西(禮記子夏哭其子而喪其/明鄭𤣥注云明目睛史記)
(孔子既沒子夏居河/西教授為魏文侯師)左邱失明亦修書於東魯(司馬遷/報任少)
(卿書左邱失明厥有國語李善/注云國語左邱明著失明未詳)殷堪雖眇作牧於江濵
(史記殷仲堪眇一目晉書殷仲堪遊江濵𦵏流棺門前/溝忽起為岸其夕有人云感君之恵無以報也仲堪問)
(是何祥曰水中有岸/其名為洲果牧荆州)丁儀止婚興嗟於魏帝(魏志丁儀/曹公欲以)
(女妻之或曰儀目不便恐愛女不悦後儀到與論/議曰丁掾好士也即使兩盲尚當女妻何况但眇)用大
掩小(左傳不以一/𤯝掩大徳)棄短從長(淮南子顔涿聚梁父山之/大盜也而為齊忠臣段干)
(木晉國之大駔也而為文侯師皆有/所短然而功名不滅者其道得也)川澤納汙山藪藏
疾(此二句/左傳文)蛇銜輝乘不以細纇為嫌(隂隲書隋侯救蛇/蛇銜明珠報之史)
(記魏恵王有徑寸之珠前後照車十二乘淮南子明月/之珠不能無纇然而寳之者小惡不足妨大美注云纇)
(瘢若絲之/結纇也)虹氣連城不以微瑕致損(禮記君子貴玉氣/如白虹天也孔頴)
(逹正義云白虹天之白氣玉之白氣似天白氣故云天/也干寳搜神記孔子春秋孝經成告於天赤虹自上而)
(下化為黄玉長三尺魏文帝與鍾大理書不損連城之/價尹文子魏田父得玉徑尺歸置廡下明照一室大怖)
(棄於野鄰人取之以獻王王召玉工問價工曰此無價/以當之五城之都僅可一觀董仲舒春秋繁露玉有瑕)
(穢必見於外淮南子夏后氏之璜不能無考天下寳之/注云考瑕釁也梁武帝連珠徑寸之珍有時而纇盈尺)
(之寳不/能無瑕)大材可録小疹何傷(韻㑹瘡疹/皮外小起)既要所須宜依
舊定
左右驍衛二條(漢有驍騎将軍至隋置/左右驍衛府唐去府字)
　　䟽勒鎮軍大使左驍衛將田慎狀稱安西路逺沙
　　磧極深國家鎮遏甚為勞弊一住十年死亡殆盡
　　欲益反損請停四鎮
狼望蕭條(漢書揚雄云快心狼望之北注云狼/望匈奴中地名爾雅蕭條迴逺也)龍堆莾
蕩(北史鄯善國古樓蘭國也北即白龍堆漢書注龍堆/形如土龍身無頭有尾髙大者二三丈小者丈餘在)
(西域中班彪北征/賦野蕭條以莾蕩)迤邐白蘭之表(韻書迤邐連接也北/史白蘭者羗之别種)
(也周武王時遣/使獻犀甲鐵鎧)迢遞蒼松之外(劉逵吳都賦注迢遞逺/望懸絶也十二州記鹿)
(塞在蒼松/縣南十里)傍通鬼域逺絶人區(後漢書西域距玉門陽/關四萬里鬼住之域備)
(寫情形神迹詭/怪理絶人區)綿亘三十六蕃經過數萬餘里(李善文/選注綿)
(逺也方言亘竟也鄭𤣥周禮注經謂里數也北史漢氏/西域有三十六國至於後漢班超所通者五十餘國東)
(西萬里皆/來朝貢)公主逺嫁徒聞黄鵠之歌(石崇王明君辭逺/嫁難為情漢書武)
(帝以江都王建女為公主妻烏孫王公/主悲愁作歌曰願為黄鵠兮歸故鄉)髙昌入朝即動
金驢之唱(唐書隋大業三年帝有事恒山裴矩使人説/髙昌二十七國入朝奏樂歌舞酉陽雜俎僧)
(朗住金榆山所乘驢上山樵者聽/其鳴曰金驢一鳴天下太平)戊巳校尉鎮靖遐荒(漢/書)
(戊巳校尉元帝初置如甲乙丙丁庚辛壬癸皆/有正位惟戊巳寄活無常居故曰戊巳校尉)都䕶羗
夷招携異域(後漢書武帝時西域内屬置校尉領䕶之/宣帝改曰都䕶羗夷招携以禮注云携離)
(貳也後漢書天竺國論云設戊巳之/官分任其事建都䕶之帥總領其權)田慎名參越騎(漢/書)
(武帝置八校/有越騎校尉)位典戎韜(宋曽鞏詩豈須/毫髪問戎韜)仗節鳥壘之前
(漢書鳥壘城去陽關二千七/百三十八里於西域為中)揚旌綘賔之右(漢書龜茲/王綘賓尚)
(烏孫公主女上/書願俱入朝)不能因利成便躡充國之英規(漢書趙/充國伐)
(先零上賜書曰將軍急因天時大利吏士鋭氣以/十二月擊先零羗充國謹條留田便宜十二事)矯制
申功展陳湯之盛績(漢書陳湯出使西域矯制/發城郭諸兵破郅支單于)羸師逺
入追廣利以長驅(漢書李廣利為武師將軍伐宛/宛破諸所過小國皆從入貢)煑弩
充饑慕耿恭之無退(後漢書耿㳟伐車師救兵不至㳟/食盡乃煑鎧弩食其筋皆無貳心)
豈得暫辭艱弊不顧宏圖纔住十年即停四鎮功無縮
地阻境界於邉庭(神仙傳費長房遇壺公得神術能縮/地脉千里聚在面前放之如故晉張)
(協雜詩烽/火到邉庭)虛奏聞天失威嚴於大國(蜀志張昭問秦宓/天有耳乎曰有詩)
(云鶴鳴九臯聲聞於天無耳何以聞之左/傳小國之仰大國也如百穀之仰膏兩)遂使皇威曠
蕩(潘岳西征賦兵/舉而皇威暢)莫漸於流沙(晉應貞詩聲教/南暨西漸流沙)聖澤滂
沱(晉應貞詩𤣥澤滂沱李/善注云𤣥澤聖恩也)不行於近磧(顔師古漢書注/絶漠即今都厥)
(中磧/也)區區炎漢(東觀漢記序漢以炎/精布耀或幽而光)猶拓土以開垣(漢/書)
(拓地萬里/海内晏然)赫赫隆唐(毛詩赫/赫宗周)擬抽邉而削地(謂停/四鎮)誠合
解退以肅朝章所請無端告記為允
　　郎將侯□使西域市馬屬磧石乏食遂將齎馬價
　　糴食以救之並免饑餓御史彈不承制命擅用官
　　物
大宛之國舊出名駒(漢書馮奉世至大宛得名馬象龍/而還言馬形似龍者减道顔弔驢)
(文真驢氏/之名駒也)小月氐郊素宜良馬(漢書月氏國夲居敦煌/祁連間至單于殺月氐)
(月氐乃逺去其餘小衆不能去者號小月氐/穆天子傳犬戎於雷首之阿乃獻良馬四匹)出陽關而
直望但見平沙(漢書西域傳云陽關關名在敦煌西界/王子年拾遺記平渉千里色如金細如)
(粉風吹沙/起如霧)厯險固以遐征惟多積雪(左傳䟦渉山川踰/越險阻石崇王明)
(君辭願假飛鴻翼乘之以遐征陸機飲/馬長城窟行仰憑積雪巖俯渉堅氷川)秋風旦慘(文選/古詩)
(北風何慘慄通/俗文暗色曰慘)白日黯而將昏(魏王粲雜詩白日忽已/㝠李善文選注黯失色)
(將敗之貌曹大家東/征賦忘日夕而將昏)寒雲夕愁(晉傅𤣥詩浮雲含愁色/宋謝惠連雪詩寒風積)
(愁雲/繁)黄塵暗而無色(梁江淹恨賦黄塵匝地魏王/粲登樓賦天慘慘而無色)斜衝
烏弋(揚雄長楊賦瞰烏弋服虔注/云三十六國烏弋最在西)直指龜兹(晉書龜兹/西去洛陽)
(八千二百八十/里俗有城郭)踐無雷之舊墟(漢書無雷/國出銀)馳不霜之故
地(釋迦方誌雪山以南坦然平正冬夏和調草木常榮/流霜不降釋法顯傳天竺名為中國寒暑調和無霜)
(雪/)東道之駿仍未交關(後漢書天馬歌云/徑千里循東道)西迴之兵輙
為賙賑但重人賤畜往哲之嘉猷(鄭𤣥論語注廐焚/章云重人賤畜)救
死扶危明王之盛事若逢兵餓汲黯之擅無傷(漢書河/内失火)
(使汲黯視之還報曰失火不足憂貧人傷水/旱臣發倉粟以賑請伏矯制罪上賢而釋之)矯費齎資
敬聲之狀無捨(漢書公孫賀為丞相子敬聲為太/僕擅用北軍錢千九百萬下獄死)栢臺
奏劾合寘嚴科(漢書朱博為御史大夫其府列栢樹謝/靈運晉書漢官御史為憲臺徐陵譲尚)
(書表其宜屛/錮用寘嚴科)棘署論刑更宜推鞫(春秋元命苞樹棘聽/訟其下取其赤實也)
(禮記司冦聽之棘木之下事文類聚大理官/稱大棘張晏漢書注鞫窮也謂窮問囚情也)待知的狀
方可量裁
　
　
　
　
　
　龍筋鳳髓判卷三
欽定四庫全書
　龍筋鳳髓判卷四　　　　唐　張鷟　撰
　　　　　　　　　　　　明　劉允鵬　注
左右衛率府二條(衛率府秦官晉建東宫置/衛率唐為左右衛率府)
　　御史彈東宫(晋下壺議太子所居官稱東宫不言/太子宮者二宫以東西為稱明是天)
　　(子之離宫使/太子居之也)毎乗牛車㣲行(張晏漢書注出入市/里不復警蹕若㣲賤)
　　(之所為故/曰㣲行)遊諸寺觀左右清道元不設儀仗殊失
　　禮容所由率丁譲等(唐制左右衛率府置/率各一人副率二人)並請付
　　法
天孫東岳有國之元儲(初學記泰山五岳之東岳也一/曰天孫言為天帝孫也漢書䟽)
(廣曰太子國儲副君宋均春秋元/命苞注儲君副主言設以待之)帝子前星通邦之上
嗣(洪範五行傳心之大星天王也其前星太子也鄭元/禮記注上嗣君之適長子北周王褒立太子表上嗣)
(佇賢前/星虛位)河海重潤控玉檻以䟽源(爾雅河出崑崙墟色/白山海經崑崙在西)
(北髙萬仞面有/九井以玉為檻)日月重輪順朱囊而叶度(唐虞世南詩/重輪依紫極)
(公羊傳日有食之以朱絲營社何休注云朱絲營之助/陽抑陰也孔頴逹尚書正義天之積氣無形二十八宿)
(分之為限毎宿各有度日月右行循此宿度崔豹古今/注漢明帝為太子樂人作歌詩四章以賛之曰日重光)
(月重輪星重耀海重潤舊説天子之/徳如日月星海太子比徳故曰重也)位隆銀榜青方列
長子之宫(東方朔神異經東方東明山有宫青石為墻/門有銀榜以青石碧鏤題曰天地長男之宫)
望重銅樓紫極□承祧之業(漢書孝成皇帝元帝太子/也初居桂宫上嘗召出龍)
(門樓注云門樓有銅龍唐薛元超和太子詩儲禁銅扉啓/宸行玉軷遥潘岳西征賦厭紫極之閑敞李善注云紫)
(極星名王者為宫以象之梁武帝立昭明太子詔莫不/立儲樹嫡守器承祧周王褒請立太子表洊雷居震春)
(方應守器之禮明兩作/離少陽纂重暉之業)濟南鳳集天骨已彰(東觀漢記/光武生於)
(濟陽先是鳯凰集濟南故宫聖瑞/始於此宋玉神女賦骨法多竒)清河蛇盤靈資早應
(後漢書孝安帝清河孝王子在邸第數有神光照/室又有赤蛇盤於牀笫之間後為和帝嗣即位)丁譲
職惟清道(文献通考東宫官隋有/虞候唐改為清道衞)務掌干城(毛詩公侯/干城鄭元)
(箋云干城皆以禦難文献通考唐左右衛/率府置率各一人領兵宿衛督攝隊伍)列羽衛於瑶
山(江淹擬從駕詩羽衛藹流景李善注云羽衛負羽侍/衛山海經西海之外有瑶山山上有人名曰太子長)
(琴/)典戎旗於望苑(漢書戾太子居慱望苑○此上二句/正言丁譲督攝隊伍以侍衛東宫)
自可畫堂之側肅肅霜戈甲觀之前森森電㦸(漢書元/帝為太)
(子於甲觀中畫堂生子即成帝也如淳注云/甲觀觀名畫堂堂名此亦言丁譲侍衛東宮)何得安細
針於座上竟未匡毗(晋書杜錫遷太子舎人性亮直忠/烈屢諫懐愍太子太子患之后置)
(針著錫常所坐/氊中刺之流血)帶長劒於街中曾無覺察(晋東宫舊事/太子儀餙有)
(玉頭劒輿服雜事劒所從來逺矣其後惟朝服帶劒賈/誼新書古者天子二十而冠帶劒諸侯三十而冠帶劒)
(大夫四十而冠帶劒楚辭帶長劒挟素弓宋玉大言賦/長劒耿耿倚天之外○言太子初弃師出逰譲乃不知)
(救/正)遂使盤遊無度玩好非宜(毛詩序遊蕩無度文選漢/韋孟傅楚王戊戊荒滛不)
(遵道作詩諷諌曰邦事是廢逸/遊是娛犬馬攸攸是放是驅)日逺之對蔑聞(晋書明/帝數嵗)
(有人從長安来元帝問長安逺日逺對曰/聞人從長安来不聞從日邉来日固宜逺)星流之瑞徒
應(河圖大星如虹下流華渚女節意感生白帝○言初/惟不知救正後遂滛於逸欲太子雖有聦異亦俱䘮)
(矣/)昔乗小馬尚致譏嫌(魏志任城威王善射御太祖常/折之汝不讀書而好乗馬擊劒)
(此一夫之勇何足貴也晋書王戎/拜司徒閒乗小馬從便門出遊)今駕小牛深乖典則
(史記自吳楚反後諸侯貧者或乗牛車也○/言昔人乗馬猶以為非今乃駕牛豈不乖悖)所由既不
匡正(北史齊邢峙授皇太子經厨宰進食菜有邪蒿/令去之曰此菜有不正之名非殿下所宜食)群
下竟未上聞(按所由謂丁譲群下/謂副率以下諸官)虧失朝章(任昉王文/憲集序朝)
(章國/紀)理須明法
　　東宫無事輙發四府兵獵(唐制東宫置衞率府又/有親府勲府翊府共四)
　　(府/)未經奏許所由不言有虧國法
重離明兩(周易明兩作離鄭𤣥注云明兩者以明徳相/承梁元帝太子碑洊雷種徳重離作兩晋潘)
(泥太子詩霑/恩洽明兩)允屬利貞(周易離利貞亨王弼注云離以/柔為正必貞而後亨故曰利貞)
(亨/)一日三朝(禮記文王之為世子朝於王季日三孔頴/逹正義云凡常世子朝父母毎日惟二今)
(文王朝於王季/日三者増一時)寔歸仁厚(禮記下之事上也雖有庇民/之大徳不敢有君民之心仁)
(之厚/也)府官等(即上四/府官)肅承蘭殿(漢武故事孝景王皇后/夣日入其懐以乙酉年)
(七日生武帝於猗蘭/殿七嵗立為皇太子)䖍奉桂宫(漢書孝成皇帝元帝太/子也初居桂宫三秦記)
(桂宫中有光眀殿皆金玉/珠璣為簾箔晝夜光明)識金玦之無歸(左傳晋侯使/太子申生伐)
(東山臯落氏佩之金/玦罕夷曰金玦不復)知玉牀之可惜(易事謀類假威出/坐玉牀鄭元注云)
(坐玉牀處天之位也晋書后妃紀論象玉牀之聮後星/晋書衛瓘因朝野皆言太子昏愚瓘跪晋主牀前曰此)
(坐可惜晋/主亦悟)春誦夏弦之訓先有常儀冬書秋禮之規非
無永範(禮記文王世子篇春誦夏弦太師詔之瞽宗秋/學禮執禮者詔之冬讀書典書者詔之鄭𤣥注)
(云陽用事則學之以聲隂用事則學之以事因時順氣/施功易成也○自肅承蘭殿至此言府官等承奉東宫)
(既知其有不徳事自當援古/經以訓規之豈不彰彰在也)何得不遵彛教専事荒滛
(漢韋孟諷諫詩序楚王戊荒滛不/遵道左傳不修民事而滛於原獸)逐迅羽於長林(張衡/西京)
(賦乃有迅羽輕足薛綜注云迅羽鷹也輕足/好犬也稽康絶交書此由禽鹿愈思長牀)接輕肥於
淺草(曹植白馬篇仰手接飛猱李善注云凡物迎前射/之曰接魏文帝典論自序云少好逐禽毎嵗暮春)
(草淺獸肥於鄴西獵終/日獲麞鹿九雉兎二十)南皮射雉好樂無厭(魏志太祖/才力絶人)
(於南皮日射雉獲六十三頭毛詩好樂無荒/左傳是無厭也注云無厭足之心厭平聲)東門逐兎
長驅不已(史記李斯出獄顧謂其子曰吾欲與爾復牽/黄犬臂蒼鷹俱出上蔡東門逐狡兎其可得)
(乎毛詩並驅從兩狼兮/戰國䇿樂毅長驅至齊)籠山絡野(班固西都賦罘網/連紘籠山絡野)恣
盧犬於平原(戰國䇿韓國盧天下之駿犬也劉向説苑/雍門周言孟嘗君野遊則馳弋獵乎平原)
(廣/囿)冐雨侵風(宋畧孝武帝嘗出射雉值雨侍中沈懐/文諌曰非止千乗失容亦乃聖躬櫛沐)縱
蒼鷹於廣澤(唐書姚崇曰臣少居廣城澤以呼鷹逐獸/為樂淮南子平原廣澤白刃交接釋法琳)
(辯正論列圍㶚州縱禽夣澤張羅亘野布網連山火逐/嶺以髙低煙隨草而踈宻奔電之鷹争舉追風之馬競)
(前猿睹箭以虛驚鴈㸔弓而廻墜洞胸逹腋之痛/觧頭䧟腦之酸奚特䘮蚌池空遂使亡狙林盡)一兵
一馬皆奉嚴符乍出乍歸皆憑獻表(按此乃詩家句中/流水對法一兵對)
(一馬乍出對乍歸/擬四六者亦當知)進不能諌退不能言虛曠國班謬尸
天禄(自一兵一馬以下言東宫儀從出入皆當上奏所/由不言豈非曠班尸禄者乎韓詩外傳素餐尸禄)
並宜削黜審擇賢才自然鶴禁長清(唐虞世南詩乗星/開鶴禁劉向列仙)
(傳周靈王太子晋乗白鶴駐山巔謝時/人去後世稱太子之駕曰鶴駕曰鶴禁)龍居永肅(漢書/成帝)
(為太子居桂宫上急召出龍樓門張衡東京賦九龍之/内寔曰嘉徳薛綜注云九龍本周時殿名也門上有三)
(銅柱柱有三龍相糺繞故曰九/龍嘉徳殿名在九龍門内也)
太廟一條(舊本太廟郊社二條今按文獻通考太廟/令屬宗正卿郊社署屬太常卿因分之)
　　太廟令朱景方行太祀乃於散齋而弔䘮御史彈
　　付法大理斷官减一等徵銅五斤
太祫之禮列聖之攸先(公羊傳大事者何大祫也毁廟/之主陳於太祖未毁廟之主皆)
(升合食於太/祖故為大事)吉禘之儀明王之令典(春秋閔公二年吉/禘於荘公禮稽命)
(徵三年一祫五年一禘以衣服想見其容色/三日齋思親志意想見所好喜然後入廟)莫不尊崇
祖考(周易先王以作樂崇徳/殷薦之上帝以配祖考)敬事神明(禮記祭統云敬/盡然後可以事)
(神明孝經援神契神靈滋百寳用則珠母璣鏡/也宋均注云事神明得則文珠有光可為鏡)既申如
在之誠(邢昺論語䟽祭如在者謂祭宗廟/范祖禹論語注有其誠則有其神)聿起不欽之
罰(尚書黷於祭/祀時謂弗欽)若嚴禋有則赤鴈降於祠宫(唐蘇味道/詩孝享屬)
(巖禮尚書有典有則漢書武帝幸雍祠五畤獲赤鴈作/歌孔頴逹左傳正義宮即廟也象有尊貌則謂之為廟)
(言其墻屋則/稱之為官)祭謁無虧白鶴翔於清廟(漢書宣帝尊孝/武廟號為代宗)
(所廵狩至郡國皆立廟吉祀代宗廟日有白鶴集/後庭毛萇詩傳清廟者祭有清明之徳者之宫也)則有
輕饗薦黷齋明(尚書惟受謂祭無益左傳黷齋明杜預/注云不詳事神益都耆舊傳蜀郡張寛)
(漢武帝時為侍中從祀甘泉至渭橋有女子浴於渭水/乳長七尺上怪其異遣問之女曰帝後第七車知我所)
(来時寛在第七車對曰此星主/祭祀者齋戒不嚴則女子見)肅承顧廟(漢書文帝作/顧成廟今在)
(覇陵/縣)䖍奉閟宫(何法盛晋中興書虔奉郊祀毛詩閟宫/有恤鄭𤣥箋云閟神也姜嫄神所依故)
(曰神/宫)方行盥滌之規(周易觀盥而不薦王弼注云宗廟/之可觀者莫盛於盥至薦簡畧故)
(觀盥而不觀薦宋頫延年郊廟歌有牷在滌禮記/帝牛必在滌三月鄭𤣥注云滌牢中所搜除處)有事
宗禋之典(左傅天子有事於文武杜預注云有祭事謂/也尚書禋於六宗孔安國注云精意以享)
(之禋宗/尊也)龍旂是禱鞗革鶬鶬(毛詩小序載見諸侯始見/於武王廟也龍旂陽陽鞗)
(革有鶬鄭𤣥箋云交/龍為旂鞗革轡首也)馬信来朝威儀肅肅(毛詩有客㣲/子来見祖廟)
(也曰有客有客亦白其馬有萋有且敦/琢其旅鄭𤣥箋云其来威儀萋萋且且)理須恭敬乃志
(禮記祭統云非有恭敬則不齋/齋者不樂言不敢散其志也)静慎其心(禮記祭統云/心不茍慮必)
(依於/道)玉瓉之獻克修(禮記季夏以禘禮祀周/公於太廟灌用玉瓉)金罍之夀
斯薦(毛詩我姑酌彼金罍注云金罍酒罇也諸侯大/夫皆以黄金餙傳毅舞賦溢金罍而列玉觴)何
得散齋之日(禮記祭義云散齋於外/祭統云散七日以定之)迓祉之辰周澤之
潔無聞(後漢書周澤為太常清潔修行嘗卧疾齋宫妻/憐其老歸闚問澤怒以為干犯齋禁送諸獄)
荀彧之容先發(魏志荀彧字文若典畧禰衡謂荀/文若可使弔䘮荀容惨悴故云)長驅
馬足便過元伯之家(戰國䇿樂毅長驅至齊張衡東京/賦馬足未極後漢書張邵字元伯)
(汝南人范式字巨卿山陽人相去千里二人友善後元/伯卒柩至壙不進移時有素車白馬號哭而来者乃范)
(巨卿/也)頓作驢鳴乃向仲宣之室(劉義废世説王仲宣好/驢鳴既塟魏文帝臨其)
(䘮顧語同逰曰王好驢鳴可各/作一聲送之赴客皆作驢鳴)不恭之罪法有常科(尚/書)
(有苗/不恭)失禮之愆宜從明憲(毛詩式禮莫愆鄭𤣥箋云愆/過也左傳大事於太廟躋僖)
(公逆祀也君/子以為失禮)官减一等銅坐五斤數外更求未為通允
郊社一條(周有典祀秦漢有太祝至隋太常/寺置郊社署令丞各一人唐因之)
　　二月有事於太社太常慱士馮敬有大功䘮隐而
　　不論遂以行事付法科罪
社為土主稷是榖神(孝經緯社土地之主也土地濶不/可以盡敬故封土為社以報功也)
(稷五穀之長也穀衆不可/以徧祭故立稷神以祭之)侑以姬周之祖配以烈山之
子(鄭𤣥禮記注古者官有大功則配食其神故勾龍配/食於社棄配食於稷韻府群玉稷田正也烈山氏之)
(柱為稷自夏以上祀之周棄亦為稷自/啇以來祀之自漢以来禹配社棄配稷)納籙受圖之哲
(春秋演孔閻王者當置圖籙坐旁以自正也張衡東京/賦高祖膺籙受圖薛綜注云膺籙謂當五勝之籙受圖)
(夘金刀之語毛詩世有/哲王鄭𤣥箋云哲智也)乗乾執契之君(周易乾之彖曰/時乗六龍以御)
(天王弼注云乗變化而御大器杜祐通典唐置乗乾/門老子聖人執左契注云古者刻契合符以為信)莫
不崇尚其道(顔延年曲水詩序莫不/崇尚其道神明其位)肅恭其事(尚書大/誥云肅)
(恭神人國語其誰敢不/齊肅恭敬致力於神)夏殷履運仍開松栢之禋(宋𠂻/春秋)
(緯注五運五行用事之運也論語哀公問社宰我曰夏/后氏以松殷人以栢孔安國注云凡建立社各以其土)
(所宜之木邢昺䟽云夏都/安邑宜松殷都亳宜栢)漢祖豋朝復設枌榆之祭(漢/書)
(髙祖定天下詔御史治枌榆社春用羊彘祀之西京/雜記髙祖少時常祭枌榆之社及移新豐亦還立焉)分
其玉帛(唐顔師古地祗祝文㨂此元辰敬以玉帛尚書/五玉三帛孔安國注云諸侯玉帛為贄以見之)
建五色之靈壇(漢舊事天子大杜以五色土為壇漢書/徐州牧嵗貢五色土各一斗潘岳藉田)
(賦我皇乃降/靈壇撫御耦)薦以牲牢(毛詩瓠葉篇序雖有牲牢饔餼/不肯用也毛萇傳云牛羊豕為)
(牲繫飬/者曰牢)具三重之芳酎(禮記祭統云祭有三重焉奉三/重而薦諸皇尸許慎説文酎三)
(重之酒也史記注正月旦作酒八月成名酎酎言純也/初學記漢武帝時八月嘗酎㑹諸侯廟中出金助祭)
八音間發(尚書舜典云八音克諧益稷云笙鏞以間孔/安國注云間迭也禮記子夏云此古樂之發)
(也/)六舞交馳(周禮樂師掌教國子六舞宋顔峻/七廟迎神辭六舞肅列九變成終)社主享
而成休(孝經緯社土/地之主也)明靈歆而降福(宋顔延年詩邑社/搃地靈左傳能歆)
(神人杜預注云歆饗也張衡東京賦神歆/饗而顧徳又左傳云神降三福時無災害)命三老(漢書/鄉有)
(三老掌/教化)率百神(漢書高祖十年春有司奏令縣道常以/春二月及臘祠社稷玉燭寳典臘者祀)
(先祖蜡者/報百神)應瑞雀於青疇(禮稽命徴祭五岳四瀆得其/宜則黄雀見注黄雀土精北)
(齊裴讓之公舘燕酬詩嵗稔鳴/銅雀許慎説文疇耕治之田也)掃飛蝗於翠畝(洪範五/行傳介)
(蟲有甲能飛揚於春秋為螽今謂之蝗毛詩田祖有神/秉卑炎火鄭元箋云田祖之神不受此害持之付於炎)
(火使自/消亡)則千倉嵗積(鄭𤣥毛詩箋成王見委積/之多於是求千倉以處之)三農之
蓄有餘(周禮三農生九榖賈公彦䟽云謂/農民於原隰及平地三處營種)萬庾年登(齊/虞)
(羲霍將軍北伐詩位登萬庾積毛萇詩傳露積曰庾孔/頴逹正義云露地積聚之九章筭術平地委粟是也禮)
(記曲禮云嵗/凶年糓不登)九載之儲斯溢(唐書武后䇿云國廩罕蓄/乏九年之儲禮記王制云)
(國無九年之蓄曰不足孔頴逹正義云毎年入物分為/四分一分儲積三分當年所用三十年當有九年之蓄)
馮敬身居典禮職在秩宗(漢書太常古官云伯夷秩宗/典三禮欲令國家盛大社稷)
(常存故/稱太常)應知六祝之詞頗逹六祈之訓(周禮太祝掌六/祝之詞以事鬼)
(神示掌六祈/以同鬼神示)帶斯凶服輙入禮宫(禮記祭義云郊之祭/凶服者不敢入國門)
御史奏彈雖言奉法詳刑結罪(文獻通考唐龍朔二/年改大理寺為詳刑)須
按科條廟享誠則有違社稷元来不禁彈無反坐律許
執文(風俗通謹按律者法也/率陶謨虞云始造律)枉被凝霜理須清雪
大樂一條(周官有司樂秦漢有大樂令魏晉而/下俱有大樂令丞唐因之掌習音樂)
　　大樂令盧慶状稱五帝殊時不相沿樂三王異代
　　不相襲禮(此二句古/樂記文)請改聖朝樂名大象天下徃
　　極為號又應國姓
古之天子制禮以安人(荀子人生有欲則亂先王制禮/義以養之孝經安上治民莫善)
(於/禮)昔者明王作樂以崇徳(周易先王以/作樂崇徳)移風易俗(孝經/移風)
(易俗莫/善於樂)成孝敬而厚人倫快耳娛心(李斯上逐客書快/耳者真秦之聲傅)
(元歌詩琵琶與/筝能娛我心)感鬼神而通教化(毛詩大序動天地感/鬼神莫近於詩先王)
(以是成孝敬厚/人倫羙教化)調兹六氣(左傳天有六氣隂/陽風雨晦明也)徵主夏而
角主春(張湛列子注商金音屬秋角木音屬春羽水音/屬冬徵火音屬夏禮記月令云春其音角夏其)
(音/徵)導彼五音(吕氏春秋黄帝命伶倫鑄十二鐘以和/五音禮記五音六律十二管還相為宮)宫
動脾而商動肺(史記樂書云宫動脾商動/肺角動肝徴動心羽動腎)天則不言而
信(樂記/文)故奏雲門以祭天(周禮注凡樂作謂之奏周禮/大司樂云乃奏黄鐘歌大吕)
(舞雲門以/祀天神)地則不動而生(樂叶圖徴受氣於天布之於/地以時出萬物者也禮記中)
(庸云不/動而敬)故奏咸池以祀地(周禮大司樂乃奏太簇歌/應鐘舞咸池以祭地示)道
則無象而化(老子大/象無形)神則不怒而威(樂記/文)故暢之以鐘
鼓(周禮凡樂事以鐘鼓隋/何妥樂詩大樂遺鐘鼓)娛之以絲竹(禮記金石絲竹/樂之器也隋何)
(妥觀樂詩清/管調絲竹)廉直正誠之響發而人肅恭(禮記樂記云/廉直勁正莊)
(誠之音作/而民肅敬)粗厲猛毅之音生而人剛健(禮記樂記云粗/厲猛起奮末廣)
(賁之音作/而民剛毅)哀思為亡國之樂其政陵遲(禮記樂記云亡/國之音哀以思)
(其民困燕丹子太子送荆軻易水之上軻起為歌高漸/離擊筑和之為壯聲則士髮衝冠為哀聲則士皆流涕)
怨怒為亂世之音其風轉替(禮記樂記云亂世之/音怨以怒其政乖)故詳
其律吕師曠知其盛衰(史記衞靈公適晋舍濮上夜聞/琴聲召師涓冩之至晋以奏師)
(曠曰此師延靡靡之樂武王伐紂師延投/濮故聞此聲必濮水之上先聞者國消)察彼軒懸延
陵識其興廢(周禮小胥正樂懸之位諸侯軒懸左傳季/札如晉宿於戚聞鐘聲焉曰辨而不徳必)
(加於戮文子聞之終身不聼琴瑟注云戚孫文子之邑/延陵季札邑名蔡琰别傳琰蔡邕之女年六嵗邕夜鼓)
(琴絃斷琰曰第六絃邕故斷一絃問之琰曰第四絃邕/曰偶得之琰曰吳札觀化知興亡之國由此觀之何足)
(不知隋許善心樂詩獨/有延陵聼應知亡國音)自王澤既竭風雅莫流(漢書班/固云成)
(康沒而頌聲衰王澤竭而詩不/作隋許善心樂詩澤竭英莖散)文侯聼鄭而不寢(禮記/魏文)
(侯曰吾端冕而聼古樂則唯/恐卧聼鄭衛之音則不知倦)孔子聞韶而忘味(成公綏/嘯賦孔)
(父忘味而不食周氏論語注孔/子聞韶樂之羙盛忽忘於肉味)桑間濮上流宕忘歸(禮/記)
(桑間濮上之音亡國之音也其政/散其民流誣上行私而不可止也)下里巴人奔波逐逺
(宋玉對楚王問客有歌於郢中者其始/曰下里巴人國中屬而和者數千人)聖朝均四暢(韻/㑹)
(均樂器名制長七尺擊之以絲以均樂音又云音律由/濁至清為一均禮記樂記云四暢交於中而發作於外)
(劉歆七畧瑟道有堯暢逸堯廉/善天下無不通暢故謂之暢)調八風(淮南子䕫作樂/所以通八風鄭)
(元禮記注八風/從律應節至也)聼鳴鳳以和音(漢書黄帝使伶倫取嶰/谷之竹為十二筒以聼)
(鳯之鳴/而制律)命飛龍而度曲(帝王世記顓頊登帝位命飛龍/效八風之音作五莖以祭上帝)
(古樂府有/飛龍篇)上通咸夏(樂動聲儀黄帝曰咸池禹曰大夏/晋成公綏嘯賦超韶夏與咸池)
式隆殷薦之儀(周易先王以作樂/崇徳殷薦之上帝)俯定莖英(樂動聲儀/顓頊樂曰)
(五莖帝嚳樂曰六英宋𠂻注云五莖能為五行/之道立根本也六英能為天地六合之英華也)允叶昭
容之典(沈約宋書漢樂曰昭容/注云髙祖造生於武徳)歌九序(尚書九功惟/序九序惟歌)諷
六詩(周禮瞽矇掌九徳六詩之歌/漢書樂者歌九徳誦六詩)聞其聲而徳和(韓詩/外傳)
(湯作大濩聞其聲使人温良而寛大/五經通義聞宫聲無不温雅而和)省其文而心正(禮/記)
(樂記云省其文采史/記樂所以和正心也)盧慶職參樂令(文獻通考秦漢有/大樂令厯代因之)
(唐有大樂令丞掌/習音樂人簿籍)匠典倡優(史記秦昭王云楚之鐡劒/利而倡優拙劉向説苑秦)
(始皇建離宫四百所皆/有鐘磬帷帳婦人倡優)履師摯之前規(鄭𤣥論語注師/摯魯太師名識)
(闗雎之聲王儉禇/淵碑無替前規)躡曹褒之舊躅(後漢書曹褒為博士/朝廷欲制定禮樂拜)
(為侍中褒奏尚書璿璣鈐曰有帝漢出徳洽/作樂名予詔改大樂官曰大予以應圖䜟)以為質文
逓變禮樂殊途輙進嘉名深陳雅稱執大象而天下徃
(老子執大象天下徃河上公注云執守也象/道也聖人守大道則天下萬民移心歸徃也)其徳彌長
(禮記觀其舞知其徳/史記舞所以明徳)行大道而海内和(禮記大道之行/也天下為公)
其風載逺(毛詩其/風肆好)命伶倫而討韻雅合䕫鐘(吕氏春秋/黄帝命伶)
(倫鑄十二鐘其曰䕫鐘則未詳陸徳明莊子音義黄帝/在位諸侯於東海流山得竒獸狀如牛蒼色無角一足)
(能走出入水即風雨目先如日月其音如雷名曰䕫黄/帝殺之取皮以冐鼓聲聞五百里此可言䕫鼔非䕫鐘)
(也或曰䕫人名杜䕫也晋書律厯志魏武時杜䕫鑄鐘/為精作杜䕫亦通但於黄帝伶倫事却未協書之以待)
(博者/證之)召荀朂以調聲自諧牛鐸(晋書荀朂初於路逢趙/賈人牛鐸識其聲及掌)
(樂音韻未調乃曰得趙/之牛鐸則諧矣果然)千童萬舞(漢書郊祀歌云千童/羅舞成八佾合好交)
(歡虞泰一韓詩外傳萬大舞/也毛詩閟宫云萬舞洋洋)共朱鴈以齊行(漢書武帝/幸東海獲)
(赤鴈作朱鴈之歌梁楊皦舞/詩就行齊逐唱赴節暗相和)八佾九歌(穀梁傳天子八/佾白虎通佾者)
(何列也楚詞啓九變與九歌山海經夏/后氏上三嬪於天得九辨與九歌以下)將赤蛟而合節
(漢書武帝有赤蛟之歌楚詞一律兮/合節王逸注云合㑹六律以應舞節)尤禆聖化甚益皇
明宜下太常(初學記秦置奉常漢改太常如淳注云常/典也常典三禮故曰太常或曰泰常王者)
(之旌禮官主奉/持之故曰奉常)先宣美號
鼓吹一條(周有鼓人漢有承華令梁有清商署唐置/鼔吹署令丞各一人所掌頗與大樂同)
　　鼓吹令王乾狀稱鼓吹鹵簿國家儀注器具濫惡
　　請更改修制禮部員外崔嵩以府庫尚虛此非急
　　務判停
鳬鐘隐隐(考工記鳬氏為鐘鄭敬仲注云鳬入水不溺/勝水不滛先王作樂亦欲無滛溺之音隋何)
(妥樂詩寥/亮鳬鐘徹)隨九變以交馳(周禮若樂九變則/人鬼可得而理)鼉鼓逢逢
(毛詩鼉鼓逢逢陸機注云鼉皮堅/可以冐鼔毛萇傳云逢逢和也)和八音而間作(周禮/大司)
(樂文之以五聲播之以八音國語為之六間韋昭注云/六吕所以間陽律成其功尚書笙鏞以間孔安國注云)
(間迭也爾雅逓迭也李廵注云逓者更迭/間厠相代之義班固兩都賦序時時間作)或短簫横引
(崔豹古今注短簫鐃歌軍樂也黄帝使歧伯所作三禮/圖短簫二十一管軍中鼓吹樂古今樂録横吹胡樂張)
(騫入西/域傳之)朱鷺鏗鏘(毛詩義疏楚威王時有朱鷺合沓飛翔/而來舞舊鼔吹朱鷺曲是也陳蘇子卿)
(鼔吹曲朱鷺詩玉山一朱鷺振翰入王畿欲向天池飲/還繞上林飛金堤麗羽翮丹水浴毛衣非貪葭下食懐)
(思自/逺歸)或長笛手吹(馬融長笛賦序融性好音律故聊備數/作長笛賦曰繁手累發宻櫛繁重)
(笛賦奮玉/手摛朱脣)紫騮凄切(古樂府紫騮馬曲云十五從軍征/十八始得歸道逢鄉里人家中有)
(阿/誰)東宫所設殊非列代之規(晋東宫舊事皇太子納妃/四望車羽葆前後部鼓吹)
(各一/部)平閣爰施亦匪先王之制(崔豹古今注漢有黄門/鼓吹一名樓車古今樂)
(録鼔吹有龍頭大/棡中鼔獨褐小鼔)然國家儀注須應禮經(隋書經籍志云/儀注之興久矣)
(周衰諸侯削其籍漢興叔孫通定朝儀曹襄定漢儀世/有制作今聚為儀注篇初學記鼓吹皆有品秩天子以)
(賜臣下及軍/旅皆用之)既崇鹵簿之班(蔡邕獨斷天子出車駕次/第謂之鹵簿五經精義鹵)
(簿自秦漢始有其名鹵大楯也所以捍敵部伍之次皆/著之簿故言鹵簿魏吳質别傳質為中郎将朝京師上)
(歡喜其到詔将軍/列鹵簿作鼔吹)又惠功臣之錫(江表傳孫䇿賜周瑜/鼓吹令曰周公瑾英)
(俊異才前在丹陽發衆及船粮以濟大事論徳酬功此/未足以報也荆州先賢傳羅献以太平二年進位増鼔)
(吹棨/㦸)有國有家朝章不可暫虧(史記鄒忌以鼓琴見齊/威王曰夫理國家皆在)
(其/中)去食去兵禮樂如何輙廢(論語去食去兵禮記/禮樂不可斯須去身)王乾
状請崔嵩判停爾愛其羊我愛其禮(包氏論語注羊存/猶以識其禮羊亡)
(禮遂/廢)速令鳩集(梁劉孝標借類苑書鳩集斯文宋陸佃/埤雅禽經云九鳥曰鳩天九鳥曰鳩其)
(字從九以/此故歟)請勿狐疑(楚詞心猶豫而狐疑兮欲/自適而不可注云狐多疑)
太卜一條(周官太卜掌三兆之法秦漢有太卜令後漢/并於太史至隋有太卜令丞各一人唐因之)
　　太卜袁綱善卜所言立騐有術士榮儼夜無故被
　　殺不知頭首使綱筮之竟不知賊處御史彈綱情
　　有向背而不言付法
楓天棗地(陸佃埤雅楓之人形者風神居之夜遇暴風/驟雨則暗長數尺故造栻者以為盖也以大)
(霆擊棗木載之所謂楓天棗地韻㑹栻木局也/有天地所以推隂陽占吉凶以楓子棗心為之)觀倚伏
於無形(老子禍兮福所倚福兮禍所伏管子/虛無無形之謂道老子天象無形)方智圓神
(周易蓍之徳圓而/神卦之徳方以智)察幽明於未兆(周易仰以觀於天文/俯以察於地理是故)
(知幽明之故曾子夫子曰天道曰員地道曰方方曰/幽圓曰明玉篇龜拆曰兆後漢書天文志萌而未兆)百
年鼠卜尚辨吉凶(抱朴子玉䇿記稱鼠壽三百嵗滿一/百嵗則色白善憑人而卜能知一年)
(中吉凶及千/里外事也)五徳鷄占猶知禍福(韓詩外傳鷄有五徳/唐栁宗元詩鷄骨占)
(年拜水神漢書武帝令巫祀上帝百神用/鷄卜注云鷄卜如鼠卜也卜嵗之豊凶)長安季主不
以榮辱存心(史記日者傳云司馬季主賣卜於長安東/市宋忠賈誼曰何居之卑行之汙季主捧)
(腹大/笑)蜀郡嚴平不以衣冠介慮(漢書蜀有巖君平卜筮/於成都市得百餘錢足)
(自養則閉肆李强為益州牧數/與相見卒不敢言以為從事)袁綱雅望四兆(周禮卜/師掌開)
(龜之/四兆)妙達二臣(二臣未詳或曰/即季主君平也)榮參九筮之班(周禮筮/人掌三)
(易以辨九/筮之名)藝審千蓍之訣(逸禮蓍千嵗三百其本已老/也儀禮䟽郭璞注云蓍下有)
(卜齡蔡凡蟲之智莫善於龜凡草/之靈莫善於蓍蓍龜自有靈也)東方朔之暗射指掌
可知(漢書武帝使諸倡射覆置守宮盆下朔能中上善/之賜帛包咸論語注指示掌中之物言其易耳)
淳于智之精通毫釐無失(晉書淳于智能筮夏侯藻母/病請智卜忽有一狐當門向)
(之嘷藻馳見智智曰速歸在狐嘷處拊心啼哭令家驚/怪畢出藻如其言母亦扶病出堂屋五間拉然而崩漢)
(書失之毫釐/謬以千里)均趙逹之廻筯要妙如神(吳志趙達治九/宫一筭之銜嘗)
(過故知曰倉卒乏酒殽逹取隻筯再三縱横之乃言卿/東壁下有羙酒一斛鹿肉三斤主人遂出酒酣飲吳志)
(此之謂/要妙)比吳㤗之求棋縱横必中(方術記夫十二棋卜/黄石用之行師萬不)
(失一按吳泰求/棋未詳所出)有蛇銜筆立定徽祥(魏志管輅見安平/守王基基命作卦)
(輅曰床上當有大蛇銜筆大小共/視湏㬰失之且曰蛇者書佐也)有蟻開封行㸔潤澤
(焦貢易林震之蹇蟻/封穴户大雨相集)遺豹冠於獵所逆見繇辭(古文瓉/語范献)
(子卜獵占之繇曰君子得黿小人遺冠獻子獵而無得/遺其豹冠左傳姜氏問繇杜預注云繇兆辭鄭𤣥周禮)
(注灼龜得兆/各有繇辭)懸馬鞭於樹間預知貧富(王隠晉書鮑陸/家有凶淳于智)
(卜之曰可買新馬鞭懸舍東北大樹當暴得財陸市馬/鞭懸之三年林中得錢數十萬於是業用既展家亦無)
(恙/)如斯術數(漢書街數者皆/羲和卜史之職)寔繁有徒(尚書/文)榮儼薄觧
醫方(帝王世記黄帝使岐伯/典醫今經方咸出焉)㣲知小伎(小伎猶/言小逹)遭費禕
之刺客遂隕輕姿(蜀志費禕為尚書令嵗首大㑹魏降/人郭循在坐禕歡飲沉醉為循手刃)
(所害史記有刺客傳後漢書/光武謂馬援曰卿非刺客)遇袁盎之讐人俄傾重耳
(漢書梁孝王欲求為嗣袁盎諌止王以此怨盎使人刺/殺盎安陸郭門外崔豹古今注重耳古重較也文官青)
(耳武官赤耳○按重耳盎所/乗車也傾重耳喻盎遇害)莫知賊首須察真蹤綱為
研尋竟無的狀將為隐避爰被奏彈理須直守正途不
可偏拘小節何也龜稱聖智不能免宋元之鑚(墨子夏/后鑄鼎)
(灼自若之龜繇曰九鼎既成而逢三國無聖之智豈能/知哉莊子宋元君夜夣人曰予為清河使河伯之所漁)
(者豫且得子元君占之神龜也/得之以卜七十二鑚無遺䇿)龍號神明不能脱夏豢
之網(唐陳子昻麈尾賦天道之用莫神於龍受戮為醢/不知其凶歸藏易昔如媧筮張雲幕收占神明通)
(鑑外紀帝孔甲元年天降乗龍有雌雄有劉累學擾龍/於豢龍氏夏后嘉之後龍一雌死潜醢以食夏后夏后)
(饗/之)郭璞洞林之妙竟被嚴誅(晋書郭璞嘗撰前後筮驗/六十餘事名為洞林王敦)
(謀逆使璞筮曰無成夀且不乆敦大怒問卿夀㡬何曰/命盡於今日敦即收斬之漢書當順天氣成嚴霜之誅)
京房易傳之㣲終從大戮(漢書京房著易傳四卷其説/長於災變吳郡周厰師事房)
(房為石顯所譛繫獄謂厰曰吾死後四十日客星必入/市即吾無辜之驗也房死果如其言左傳明王伐不敬)
(以為/大戮)知有所不察神有所不通(楚辭知有所不/明神有所不通)既處重
刑恐虧平典
太醫一條(周官有醫師秦漢有太醫令/丞隋有太醫署令唐因之)
　　太醫令張仲善處方進藥加三味與古今不同斷
　　絞不伏云病狀合加此味仰止處分
五情失候多生心腹之災(文子昔者中黄子曰色有五/章人有五情山海經巴蛇吞)
(象三日而出骨君子服之已心腹/之疾周易剥床以膚切近災也)六氣乖宜必動肌膚
之疾(左傳天有六氣滛生六疾六氣者/陰陽風雨晦明也禮記肌膚之㑹)絶更生之藥必
藉良醫(十洲記月支國献香使者曰斯更生之神丸也/疾病災死者將能起之左傳晋侯求醫於秦秦)
(使醫緩未至公夣二/竪子曰彼良醫也)乏返魂之香誠資善療(十洲記聚/窟洲有返)
(魂香尸在地聞香即活佛説療痔病經痔有十五種但/以呪療○按既絶彼藥必藉良醫又乏伊香誠資善療)
(言醫之/任重也)張仲業優三世(禮記醫不三/世不服其藥)方極四難(後漢書/郭玉療)
(貴人時或不愈帝問/其故曰有四難焉)非無九折之能(楚辭九折/臂而成醫)寔掌萬
人之苦(周禮疾醫掌萬民之疾尚書六極/二曰疾孔安國注云嘗抱疾苦)郭玉診脉妙
識隂陽(後漢書郭玉善别脉章帝令童男衣女子之衣/使玉診脉玉曰據脉状陽盛陰弱臣謂非女帝)
(善/之)文摯觀心巧知方寸(列子龍叔謂文摯曰吾有疾子/能已乎文摯令背而立曰嘻吾)
(見子之心矣方寸之地虛矣佛説耆域經耆域逢一小/児担樵悉見五臟域念本草經説有藥王樹從外照内)
(見人臟腑此兒樵中得無有是樹耶樵束最後有/一小枝纔長尺餘試取以照見其腹内域大歡喜)仙人
董奉之靈杏(列仙傳董奉居廬山為人治病得愈者種/杏五株號董仙杏林山海經林山之下其)
(木多/杏)足愈沉痾(風俗通李彬請主簿飲疑弩影/得疾復置飲見其前沉痾頓愈)羽客安
期之神棗(南方草木狀海棗五年一實實甚大昔李少/君謂漢武帝曰臣嘗遊海上見安期生食巨)
(棗大如𤓰非誕説也晋傳元賦有棗/若𤓰出自海濱全生益氣服之如神)攻兹羙疢(左傳臧/孫曰季)
(孫之愛我羙疢也孟孫之惡/我藥石也羙疢不如藥石)華陀削胃妙逹古今(魏志/華陀)
(精於方藥若疾在膓胃則斷截湔/洗除去疾穢既而縫合一月平復)仲景觀膓譽聞寰宇
(名醫録仲景南陽人名機著金匱玉凾經八巻觀膓未/詳佛説耆域經耆域善治病有長者子輪上嬉戯膓結)
(腹内域至子已死曰非死也取刀破腹即為觧膓復還/本處遂愈抱朴子文摯愆筋以療危困仲景穿胸以納)
(赤餅此但醫/家猶能若是)聖躬述譴謹按名方肅奉龍顔(春秋元命/苞女登生)
(子人面龍顔/始為天子)須窮鵲術(釋氏諸經要集永明八年帝躬/弗愈雖和鵲薦術茵枕猶滯鵲)
(一作鴻術晋郭璞巫咸山賦序/盖巫咸者以鴻術為帝堯之醫)豈得不遵古法獨任新
情棄俞跗之前規(史記上古之時醫有俞跗療病不以/湯液乃割皮觧肌湔洗膓胃潄滌五)
(臟精煉/易形)失倉公之舊軌(史記太倉公者齊太倉長臨淄/人也姓淳于名意為人治病决)
(生死/多驗)若君臣相使情理或通(張仲景金匱神農能嘗百/藥皇帝素問藥有君臣佐)
(使錦囊故事藥性有剛柔能治制禦者為/君順伏者為臣凡修藥餌君臣不可缺也)若畏惡相刑
科條無捨(按畏惡謂藥有可畏可惡者何法盛晋中興/書穆帝升平二年詔曰頃飛督王饒忽上吾)
(鴆以避惡此凶物豈宜妄進於是輙鞭饒/二百使殿中孫雲監臨於四衢道焚之)進劾斷絞亦
合甘從處方即依誠為苦屈刑獄之重人命所懸宜更
裁决毋失權衡
太史一條(昔少昊氏以鳯鳥氏為厯正顓頊有重黎唐/虞有羲和夏商有太史周又有馮相氏保章)
(氏秦為太史令漢為太史公歴代相因/分曹置監名亦不一唐初為太史局)
　　太史令(唐置太史/令三人)杜淹教男私習天文兼有𤣥象
　　器物被劉建告勘當並實
粤若顓頊命南正以司天(史記厯書云顓頊命南正重/司天以屬神北正黎司地以)
(屬/民)昔在帝堯列東官以賔日(尚書堯典云分命羲仲寅/賔出日平秩東作孔安國)
(注云羲仲治東方之官寅敬賔導秩序也東方之官敬/導出日平均秩序東作之事山海經東南海水之間有)
(羲和國有女子曰羲和氏生十日郭璞注云羲和能生/日也故曰為羲和之子堯因是立羲和之官以主四時)
履端於始序則不愆舉正於中時乃不忒(史記厯/書語)自秦
稱金贙(音眩爾雅贙有力郭璞注云出西海大秦國似/狗多力獷惡或曰贙即虎也駱賓王螢火賦牛)
(哀倐而化贙是用淮南子牛哀病七日而化為虎也張/衡東京賦卒於金虎嬴氏摶翼薛綜注云金虎西方白)
(虎神主金嬴秦姓也周書曰無為虎傅翼將飛入邑擇/人而食也○予按秦得金瑞主西方如虎摶翼食人故)
(曰秦稱/金贙)叨五勝之宏綱(漢書鄒衍因秦頗推五勝注云/五行相勝秦以周用火以水勝)
(之/也)漢起玉鷄(帝王世記昭靈后名含始遊於洛池有玉/鷄銜赤珠刻曰玉英吞此者王含吞之生)
(漢祖/劉季)叶三㣲之逺度(白虎通正朔有三何本天有三統/謂三㣲之月也三㣲者何陽氣始)
(旋萬物動㣲/而未著者也)徵洛下命唐都(漢書漢造太初厯凡二十/餘人方士唐都巴郡洛下)
(閎與/焉)攷大衍之始終(李石續博物志明皇詔僧一行鑄/渾儀及大衍厯先是漢洛下閎云)
(此厯後一千年差一日有聖/人出而正之至是果一千年)心伏羲夣周旦(道藏經老/君在伏羲)
(時説元陽經教伏羲畫八卦又云周公屈膝於床前老/子教以璇璣經○按心伏羲冥㑹也夣周旦神遇也論)
(語久矣吾不/復夣見周公)歩太初之盈縮(史記索隱占有太初厯以/建寅為正殷周秦不用漢)
(武帝時改為太初厯淮南子孟春始盈/孟秋始縮髙誘注云盈長也縮短也)四營因之式序
八變所以無差(周易四營而成易/十有八變而成卦)五星叶度於上萬物
和平於下(漢書五星若連珠隋書天子置日官/諸侯有日御以和萬國以叶三辰)杜淹位
參羲仲(孔安國尚書注重黎之後羲氏和氏世/掌天地四時之官羲仲治東方之官也)聲振子
韋(漢書術數者羲和太史之職也春秋時宋有子韋許/慎淮南子注子韋司星者也子按陰陽家書有子韋)
(一/篇)覧沮誦之前規(世本黄帝始立史官/蒼頡沮誦居其職)遵史談之舊典
(文獻通考漢武帝置太/史公以司馬談為之)星聚東井逆辨休徵(漢書髙祖/初入闗五)
(星聚於東井注云東井秦之分野五/星所在其下當有聖人以義取天下)月犯少㣲懸知應
變(續晋陽秋㑹稽謝敷隐若耶山忽月犯少㣲星少㣲/一名處士星時戴逵名著於敷時人憂之俄而敷死)
(故㑹稽人嘲吳人曰/吳中高士求死不得)使星已發無違寸景之期(後漢書/李鴿善)
(河圖風星和帝遣使者觀風俗鴿問曰君發京師寜知/朝廷遣二使耶一人驚問曰何以知之鴿指星示云有)
(二使星向/益州分野)劒氣莫闗不爽分毫之信(雷次宗豫章記吳/未亡恒有紫氣見)
(斗牛間占者以為吳興惟張華以為不然及吳平此氣/愈明華曰此寳劒氣北齊魏收秋宴詩使星疑向蜀劒)
(氣不/闗吳)官居大后夙已上聞(後漢書天文志云建武九年/十一月金犯軒轅軒轅者後)
(宫之官大星為皇后金犯/之為失勢是時郭后廢)宋起真人預為先覺(魏志初/桓帝時)
(有黄星見於楚末之分遼東商馗善天文言後五十嵗/當有真人起於梁沛之間其鋒不可當其後曹公破袁)
(紹天下/莫敵矣)譙周之論蜀滅(蜀志譙周曰主諱備其訓具也/後主諱禅其訓授也劉具當授)
(於人蜀既亡咸/以周言為驗)杜瓊之説曹興(蜀志杜瓊曰古者官職/不言曹漢末名官盡言)
(曹吏言屬曹卒言侍/曹此曹氏代漢之意)此列代之攸欽邦家之要籍淹之
少子雅愛其書習張衡之渾儀(後漢書張衡為太史令/造渾天儀鑄銅為之)
論陸續之𤣥象(吳志陸續星厯筭數無不該覧嘗作渾/天圖注易釋𤣥皆傳於世隋書天文志)
(云陸續作渾天象形/如鳥卵以施二道)父為太史子學天文堂構無隳家
風不墜(魏陳琳儌各紹堂構隋書牛宏傳云子實/不才崇基不構干紀犯義以墜家風惜哉)私家
不容輙畜史局何廢流行准法無辜按宜從記
刻漏一條(隋書黄帝創觀漏水其后因以命官周禮挈/壺氏則其職也其法總以百刻分於晝夜春)
(秋二分各五十刻司馬彪續漢書孔壺為/漏節箭為刻下漏數刻以考中星昏明焉)
　　漏主夜睡不覺失明天曉以後仍少六刻不盡鐘
　　鼓既晚司官失朝
挈壺所掌(梁刻漏經肇于軒轅之日宣乎夏商之代至/周挈壺氏掌之鄭元周禮注壺盛水器也挈)
(壺水以/為漏也)司刻成班(陸倕刻漏銘銅史司刻殷䕫漏刻法/盖上鑄金為司辰桓譚新論余為郎)
(典刻漏賈公彦周禮疏以器盛四十八箭箭各百刻以/壺盛水懸於箭上節而下之水淹一刻則為一刻四十)
(八箭者盖取備/二十四氣也)銅史分曹(晉起居注孝武大元十二年/有司奏儲宫初建未有刻漏)
(參詳永安宫銅/漏刻置漏刻史)金徒啓位(陸倕刻漏銘金徒抱箭張衡/渾天儀盖上又鑄金銅仙人)
(居壺左為胥徒居壺右皆以左手/抱箭右手指刻以别天時早晚)隂蟲成魄恍惚如神
(陸機漏刻賦伏陰蟲以承波孔安國尚書注魄形也老/子恍兮惚兮其中有物隋機漏刻賦夫象神造法猶鬼)
(變/)靈虬吐津希夷若鬼(陸倕刻漏銘靈虬承注張衡渾/天儀制以玉虬吐漏水老子視)
(之不見曰夷聼之不聞曰希宋玉髙唐賦若生於鬼若/出於神隂符經爰冇竒器是生萬象八卦甲子神機鬼)
(藏隂陽相勝之術/昭昭乎進乎象矣)日不藏徃晦明之所莫違(周易日徃/則月來陸)
(倕刻漏銘日不藏徃杜預/左傳注晦夜也明晝也)月不爽来寒暑由其順序(陸/倕)
(刻漏銘月不遁来周易日月運行一寒/一暑莊子陰陽四時運行各得其序)自三苗亂政五
覇任權史官䘮紀疇人廢業(漢書律厯志云重黎之後/三苗亂徳五覇之後史官)
(亡紀疇人子弟分散如淳注云家業世世相/傳為疇陸倕刻漏經司厯亡官疇人廢業)孟陬於焉
舛候攝提所以乖方(漢書律厯志云孟陬殄滅攝提失/方注云正月為孟陬厯紀廢絶閏)
(餘乖錯不與正嵗相值謂之殄滅攝提星名隨斗杓所/指建十二月若歴誤春三月當指辰而乃指已是為失)
(方陸倕刻漏銘擊/刁舛次聚木乖方)五夜不分六日無辨(此二句陸倕刻/漏銘語也毛萇)
(詩傳古者有挈壺氏以水火分日夜以告時於朝衛宏/漢舊儀中黄門持五夜甲夜己夜丙夜丁夜戊夜也淮)
(南子嵗遷六日終而復始高誘注云遷/六日今年以子冬至後年以午冬至)聖朝修百年之
弊政舉千載之頺綱(陸雲□㑹詩/頺綱既振)龍首應時(後漢書張/衡作地動)
(儀以精銅鑄成外有八龍首䘖銅丸下有蟾蜍/張口承之如有地動則龍吐丸而蟾蜍䘖之)鷄人合
節(周禮鷄人凡國事為期則告之時鄭元注云象鷄鷄/知時也賈公彦䟽云按庭燎詩注主有鷄人之官告)
(之以時王不正其官/而問夜早晚非也)大小之候共砌莢以凋榮(薛綜東/京賦注)
(萱莢瑞草王者賢聖生於階下始一日生一莢至月半/生十五莢十六日落一莢至晦日而盡小月則一莢厭)
(不落王者以證月之/大小堯時夾階生之)昏旦之期逐宫槐而舒卷(五經要/義昏闇)
(也旦明也日入後漏三刻為昏日出前漏三刻為明爾/雅守宫槐葉晝聶宵炕郭璞注云槐葉晝日聶合而夜)
(炕布名為守宫槐孫炎注云聶/合炕張也言其葉晝合夜開)二分二至無虧余遂之
蹤(杜預左傳注分春秋分也至冬夏至也周王褒漏刻/銘二分周道烏靈正其昏夕両至相遇表圭測其長)
(短余遂/未詳)大餘小餘允叶容成之度(史記大餘者日也小/餘者月也盖因其所)
(餘以定閏世本黄帝使羲和占日常儀占月臾區占星/氣伶倫作律吕大撓作甲子𨽻首理筭數容成綜此六)
(術而著/厯也)何得漏生弛慢吐號乖宜朝官顛倒於衣裳(毛/詩)
(東方未明顛倒衣裳鄭𤣥箋云挈壺失漏刻之節/未明而以為明故群臣促遽群臣之朝别色始入)街吏
失期於鐘鼓(馬縞中華古今注唐舊置京城内金吾/昏曉傳呼以戒行者馬周請置六街鼔)齊
君望曉莫聼鐘聲(事文類聚齊武帝以内深隐不聞端/門鼔聲置鐘於景陽樓上宫人聞鐘)
(聲早起/粧餙)京尹失時空奔馬足(司馬彪續漢書立秋之日/夜漏未盡五刻京都百官)
(皆迎氣於西郊張衡/東京賦馬足未極)漏司乖錯凖法論刑
良醖一條(周官有酒正掌酒之政令漢晋以来俱有/其官而名不一至隋置良醖署唐因之)
　　㑹期日酒酸良醖署令杜綱添之以灰御史弹綱
　　綱欵好酒例安灰其味加美不伏科
上稽乾象列酒旗之星下鍳坤儀制酒泉之郡(劉琨答/盧諶詩)
(乾象楝傾坤儀舟覆九州春秋曹公置酒禁孔融以書/嘲之曰天有酒旗之星地列酒泉之郡人有㫖酒之徳)
(堯不千鍾無以建太平/孔非百觚無以堪上聖)杜康至妙肇發馨香(魏武帝歌/何以觧我)
(憂惟有杜康酒博物志杜康造酒/或曰黄帝時宰人尚書至治馨香)儀狄精㣲爰施麴蘖
(世本儀狄始作酒醪古史考古有醴酪禹時儀狄作酒/尚書説命云若作酒醴爾惟麴蘖孔安國注云酒醴湏)
(麴蘖/以成)用之於宗廟可以歆享百神用之於冠婚可以諧
和百姓(漢書酒者天之美禄帝王所以頥養天下/享祀祈福扶衰養疾百福之㑹非酒不可)杜綱
名班釀署官列醖司須明五齊之規頗觧三酒之術(周/禮)
(酒正辨五齊之名三酒之物賈公彦疏云齊者度量節/作之謂三酒味厚人所飲者也五齊味薄所以祭者也)
十釀之法竟未留心九醖之方曾無介意(史記貨殖傳/云通邑大都)
(酤一嵗而十釀西京雜記漢制以正月旦造酒八月成/名曰九醖廣雅醖投也魏武帝集南陽郭芝有九醖春)
(酒苦難飲増為/十醸差甘易飲)鷄鳴下釀取蘭香而桂辛(北堂書鈔食/經云下鷄鳴)
(酒法秫米二升麴三升水五升澆之今日作明日鷄鳴/時熟漢書百味㫖酒布蘭生晉灼注云布列芬芳若蘭)
(之生郭憲洞㝠記有逺飛鷄常䘖桂枝之實歸/於南山或落地而生衆仙剉以醸酒名桂醪)鳩集為
徵遂果酸而梅醋(漢書東方朔出門見一鳩曰今當得/酒必酸問其故曰出門見鳩飲水故)
(知得酒鳩飛集梅樹故知酒酸尚書洪範曲直作酸孔/穎達正義云木實多酸五果之味雖殊其為酸一也又)
(説命云爾惟塩梅孔/安國注云塩醎梅醋)懼貽災譴宻縱奸訛頓下生蠅之
灰(淮南子爛灰生蠅陸佃埤雅蠅生於灰盖蠅水溺死/以置灰中須㬰即活淮南子以為爛灰生蠅正謂此)
(也/)用添浮蟻之味(張衡東京賦浮蟻若䓑釋名酒有汎/齊浮蟻在上汎汎然如䓑之多者)
遂使聖人賢者變易常滋(魏畧太祖時禁酒而竊飲者/以白酒為賢者清酒為聖人)
從事督郵乖違舊性(世説桓温有主簿善别酒好者/謂青州從事惡者為平原督郵)事
竆理盡方起遁辭(孟子遁辭知其所竆趙岐注云/遁隐之辭若秦客之廋辭也)觸網
掛羅妄稱前例(謂好酒例/安灰也)豈得索郎清徳横被侵誣(酈/道)
(元水經注桑落河出好酒世人説訛為索/郎故有索郎杯黄石公三畧侵誣下民)巴卿實功枉
遭㸃辱(盛宏之荆州記永安宫西有巴卿之村村善釀/酒也束晳補亡詩巽之㸃辱王逸楚詞注㸃汚)
(也/)既虧竹葉之術(張仲陽七命豫北竹葉/五臣注云竹葉酒名)宜從棘木之
科(禮記王制云獄成大司冦聼之棘木之下春秋元命/苞樹棘聼訟於其下棘赤心有刺言治人者原其心)
(不失/赤寳)
大官一條(周官有膳夫庖人外饔秦為大官令丞/漢魏以下皆置唐因之令丞各一人)
　　大官丞李休供祭餘胙肉少依問欵稱大常博士
　　王均毎分肉取常多郎中吳爽㧞劒割肉而去
在祀與戎國之大事(左傳國之大/事在祀與戎)祭公不宿人之常禮
(論語祭於/公不宿肉)班賜神惠多少先有成規(周生烈論語注助/祭於君所得牲體)
(歸則班賜/不留神惠)輕䙝鬼餘賢聖非無舊識(鄭𤣥論語注祭肉/過三日不食是䙝)
(鬼神/之餘)明目䟽趾具在常經剛鬛柔毛備諸彛典(禮記凡/祭宗廟)
(之禮豕曰剛鬛羊曰柔毛雉曰䟽趾兎曰明目孔/穎逹正義云皆肥貌也桓麟七説炰柔毛之羜)李休
位霑主守職綰大官雖無負鼎之功(漢書伊尹負鼎爼/以滋味干湯致於)
(王/道)實委操刀之任(左傳猶未能操/刀而使割也)餘胙肉欠頗有指歸
依問欵辭具陳萌緒為郎中吳爽强割逾豊博士王均
叨分太廣㧞劍割肉愧方朔之能仁(漢書伏日詔賜肉/太官丞日晏不來)
(東方朔獨㧞劍割肉去上令自責朔曰㧞劍割肉/何壮也歸遺細君又何仁也上笑曰乃反自譽)詣府
退魚謝公休之貞潔(史記公儀休相魯客有遺魚不受/客曰君嗜魚何不受曰今為相能)
(自給魚若受魚而/免誰復給我魚者)匪張華之職分數粒仍多(晉書張華/為太常博)
(士轉兼中書郎慨然有感作鷦鷯賦/有曰巢林不過一枝毎食不過數粒)同㢘頗之無厭百
斤不足(束晳發䝉記㢘/頗啖肉百斤)非慙非耻與草狗而不殊(淮南/子譬)
(疾疫之草狗老子以萬物為芻狗/注云古者結草為狗祭畢則棄)惟暴惟貪共茅鴟而
莫别(左傳工誦茅鴟杜預注/云茅鴟逸詩刺不敬)深虧雅躅實蠧名流宜竄
遐荒式清朝列
掌醢一條(周官有醢人自後無聞至隋置/掌醢署令丞各一人唐因之)
　　光禄寺卿楊裕状稱掌醢署令吕建居官清整不
　　邀名譽忠肅奉公未䝉進考
籩豆之事各有司存(論語籩豆之事則有司/存包咸注云籩豆禮器)樽爼之間
非無主守(莊子庖人雖不治庖尸祝不越樽爼/而代之郭象注云庖祝各安其所司)陳之郊
祀可以接神明用之禮儀可以寧邦國(言籩豆樽爼/之用如此)蚳
醢鴈醢之類百代相因(許慎説文醢肉醬也周禮醢人/饋食之豆凡七醢有蚳醢鴈醢)
(賈公彦䟽云蚳蟻子也取白者以/為醢鄭司農云鴈或為鶉蚳音遲)龍醬蠏醬之流千齡
不易(許氏説文醤醢也通鑑外紀帝孔甲元年天降乗/龍有雌雄劉累能飲食之後龍一雌死累潜醢以)
(食帝梁劉孝儀啓龍醤傳甘蚳醢稱貴酉陽雜爼蠏八/月腹中有真稻芒長寸許向東輸於海神未輸芒不可)
(食子按今海/上多造蠏醤)吕建䇿名膳府委職庖官(左傳䇿名委質/周禮膳夫庖人)
既掌鹿臡(周禮三臡其二曰鹿臡鄭𤣥注/云有骨為臡無骨為醢臡音泥)實司蛟鮓(王/子)
(年拾遺記漢武嘗以季秋泛舟淋池釣得白蛟付大官/為鮓肉紫骨青香美無倫劉熈釋名鮓藴也以塩米釀)
(魚為/葅)鶬寒四獸之腊罔不留心(郭璞江賦竒鶬九頭劉/騊駼𤣥根賦一足之䕫)
(九頭之鶬虞世南北堂書鈔酒食部寒篇云釋名言寒/羊寒鷄本韓國所為曹植言寒鶬蒸麂曹植七啓寒芳)
(蓮之巢龜李善注云寒今􁣌肉也引鹽鉄論羊淹鷄寒/毛萇詩傳冬献狼夏献麋春秋献豕孔穎逹正義云所)
(献四獸以供膳許慎説文腊乾肉也周禮腊人掌乾肉/鄭𤣥注云若今梁州烏翅賈公彦䟽云凉州烏翅觧乾)
(肉之壯也○鶬/音倉腊音昔)羊􁀙五侯之鯖曾兼注意(古今韻㑹説/文云􁀙羊血)
(凝也陶氏本草注云宋時大官作􁀙削藕皮落其中血/不凝知藕之散血然則􁀙血羮也虞世南北堂書鈔酒)
(食部血篇云盧諶祭法春夏秋祀皆用􁀙血也釋名􁀙/以血作之増其酢豉之味便堪以消酒漢書成帝舅五)
(人同日封侯故謂之五侯西京雜記五侯不相能賓客/不相往來婁䕶豊辨傅㑹五侯間各得其歡心競致竒)
(膳䕶乃合以為鯖世稱五侯鯖以為珍韻府群/玉鯖煮煎魚肉字亦作􁣌○􁀙音勘鯖音征)鹿牙之
糝(古今韻㑹糝粒也周禮醢人糝食鄭𤣥注云取牛羊/豕肉小切之合稲米以為餌煎之○鹿或作麞崔豹)
(古个注鹿有角不能觸麞有牙不能噬/唐白居易詩鹿米麞牙稻○糝參去聲)馬齒之鹽(陶隠/居本)
(草注魏國所献虜塩即是河東大塩形如結氷圓/强味醎苦虜塩九種内有馬齒塩馬齒塩即大塩)㸃以
鳳林之醋(漢武内傳西王母謂帝曰仙上藥有鳳林鳴/酢古今韻㑹醋本酢今人以此為酬酢字反)
(以醋為酢字時俗相承之/變也○醋音錯酢音昨)飲以烏程之茗(吳興記烏程/縣西二十里)
(有温山出御荈古今韻㑹茶晚取者多荈/韻府群玉茶晚取為茗○荈音茗荈音酩)孟宗遺母猶
避嫌疑(列女傳孟宗為塩魚池司馬自能結紉手捕魚/作酢寄母母還之曰汝為魚官而以酢寄我非)
(避嫌也宗謝/罪沉之於江)杜預餉人惟求免罪(未/詳)忠以奉上酌貪泉
而彌清(晉書吳隐之為廣州刺史州有水名貪泉飲之/懐無厭之欲隐之至泉所酌而飲之在州清操)
(愈/厲)廉以當官置脂膏而不潤(後漢書孔奮為姑臧長清/儉人或譏之曰身處脂膏)
(不能自潤孔穎逹禮記正/義凝者為脂釋者為膏)朱文季執心强直榮位騰遷
(後漢書朱暉字文季遷臨淮太守吏人歌/曰强直自遂南陽朱季肅宗召拜僕射)黄叔度獨守
恬虛聲名籍甚(後漢書黄憲字叔度太守禮進賢逹卒/不能屈憲郭林宗曰叔度汪汪若千頃)
(波澄之不清撓之不濁不可量也漢書陸賈遊/漢廷聲名藉甚注云藉甚猶言狼藉甚盛也)不求於
物遂被疾於孤醒(楚辭屈原漁父云衆人皆醉我獨醒/是以見放唐孟郊詩醒獨竟何如無)
(乃寡俗偶大唐西域求法師高僧傳激揚清/波耻汩泥而從俗獨醒在旦豈共醉而居昏)不屈於人
終見排於群醜(王逸離騷序醜物以比䜛佞説苑趙簡/子云美女者醜婦之仇也漢書王嬙字)
(昭君元帝宫人按圖召幸多賂畫工昭君自恃其貌不/與及匃奴入朝選宫人配之昭君以貌醜當行入辭光)
(彩射人天/子悔不及)楊回三逐盛徳宜收(説苑楊回見趙簡子曰/臣居鄉三逐事君五去)
(聞君好/士故来)張既十年公平可録(魏志張既為安定太守/在郡十餘年政惠著聞)理
宜甄㧞以朂朝班
珍羞一條(周官有籩人後漢有甘丞晋大官令有錫官/果官北齊有肴藏令唐初因之後改為珍羞)
(置令丞/各一人)
　　珍羞令趙慶諸州所進口味割截餉送權門毎得
　　好官衆共談薦名實相反深愧國章
趙慶佞媚為姿謟䛕成性貪殘不軌獸中之有餓狼(毛/詩)
(小序在位貪殘杜預左傳注器用不入法/度則為不軌後漢仲長統云餓狼守庖厨)輕薄無儀人
間之有猰鬼(荀子非相篇云鄉曲之儇子注云儇輕薄/也朝野僉載唐蘇徴舉止輕薄郎中張元)
(一目為失窟鼠毛詩相鼠有皮人而無儀古今韻㑹猰/偷獸名出南海外虎文龍爪食人楚辭以比暴虐之人)
江淮果物荔枝龍眼之珍(南方草木狀龍眼樹如荔枝/稍小荔枝過即龍眼熟魏文)
(帝詔群臣曰南方菓之珍異者有龍眼荔枝令嵗貢/焉道藏經老君所到天宫皆設蘭羞八徹靈芝珍果)河
濟飴糖米糪馬鞍之妙(周禮兗州其川河濟異物志交/趾所産蔗苲取汁如飴餳名之)
(曰糖爾雅米者謂之糪李廵注云米飯半生半熟為糪/馬鞍未詳鄴中記槖駝脊如馬鞍杜甫詩注駝脊上肉)
(髙如峯者味最/美○糪音栢)石蜜百花之蘂味是蜂調(南中八郡志/交趾有甘蔗)
(笮取汁曝成飴入口消釋彼人謂之石蜜劉根墨子枕/内記百花體者蜜張璠易注序蜜蜂以兼採為味郭璞)
(蜜蜂賦繁布金房叠拚/玉室咀嚼花滋釀也)甘𤓰五色之香美疑鶴集(史記/邵平)
(種𤓰長安城東𤓰有五色甚美幽㝠録孫鍾至孝種𤓰/為業忽有三少年乞𤓰為鍾定墓地出門悉為白鶴)
豹胎龍脅(六韜殷君陳玉杯象箸必将熊蹯豹/胎孔煒七引龍脅之肪鳯趾之筋)鳳腊猩
脣(魏伯陽參同契麟鳳腊許慎説文腊/乾肉也吕氏春秋肉之羙者猩之脣)越俗鳴蟬之稻
(郭義恭廣志南方/有鳴蟬稻七月熟)安定噎鳩之麥(吳均餅説安定噎鳩/之麥洛陽董徳之磨)
趦趄雉伏(韓愈集足将進而趦趄韻㑹趄不/進貌韻府群玉鄭愔雉伏權門)謁宰輔之
車前(漢書袁盎道逢丞相/申屠嘉下車拜謁)踧踖蛇行(論語踧踖如也韻/㑹行而敬恭也戰)
(國䇿蘇秦過洛陽嫂蛇行/匐伏鮑彪注云蛇不直行)拜公卿之馬首(論語出則事/公卿左傳惟)
(余馬首是瞻杜預/注云言進退從己)謟事賈謐(晉書潘岳與石崇謟事賈/謐毎俟其出輙望塵百拜)
阿附董賢(漢書孔光為丞相知上欲尊寵董賢/下車拜謁不敢以賓客均敵之禮)徒有事
於苞苴(禮記曲禮云以苞苴問人注云問猶遺也苞苴/裹魚肉或以葦或以茅故以物遺人皆曰苞苴)
不自親於機杼(後漢書王舟友人䘮親同郡陳遵賻物/甚豐舟乃懐一疋縑陳之於主人前曰)
(如舟此縑出自機/杼遵聞有慙色)盗家財而餉家長人路難通(幽㝠録/吳北寺)
(終祚道人有鼠言奴名周者盗二十/萬錢叛開庫實如所言也奴亦叛去)偷社酒而勸社神
冥途未許(海録雜事李相濤春社詩云社公今日沒心/情為乏治聾酒一瓶俗傳社日酒喫治耳聾)
鼠竄求道小人引之以為能(史記蒯通曰奉頭/鼠竄以歸漢王)狐媚取
容君子得之而不貴(晉書石勒曰不/効狐媚取天下)宜從斥逐以肅群
寮
藉田一條(藉田者天子躬耕千畝使民如借故謂之藉/周有甸師漢始開籍田後闕晋復置江左省)
(至唐皆/不聞焉)
　　廩犠令(唐制廩犧令掌犧/牲粢盛屬太常卿)王堯上封事准禮諸侯
　　九推(禮記天子三推諸公/五推卿諸侯九推)今之刺史古之諸侯(唐/州)
　　(置刺史/一員)無藉田處不可以訓農
漢書十志(漢書食貨志云馬遷作史爰/建八書班固廣之曰十志)農為有國之基
(漢書文帝詔曰夫農天下/之本也其藉田朕親率耕)洪範九疇(尚書洪/範九疇)食是生人
之命(漢書食貨志云洪範八政一曰食尚書大傳八政/何以先食食者萬物之始人之所本也范子計然)
(五穀者萬民之/命國之重寳)由是古之聖帝躬事三推(禮記月令云/元日祈榖於)
(上帝躬耕帝/藉天子三推)昔者明王親行萬乗(潘岳籍田賦俟萬乘/之躬履李善注云待)
(天子親/履之)鼉鼓震地(毛詩鼉鼔逢逢李斯逐客書樹靈鼉/之鼓梁武帝籍田詩伐鼓地未俏)
鸞輿動天(師曠禽經鸞瑞鳥張華注云周之文物大備/法車之上綴以大鈴如鸞之聲也後改為鑾)
(李陵與蘇武/書雷鼔動天)聳鳳盖以来雲(桓譚新論乗車玉爪華芝/及鳯凰三盖之屬班固東)
(都賦鳯盖棽麗魏文帝/祭嵩山丈歸盖如雲)建龍旂而拂日(毛詩龍旂陽陽/鄭𤣥箋云交龍)
(為旂楚辭折/若木以拂日)青壇岳立翠幕煙平(潘岳籍田賦青壇蔚/其岳立翠幕酖以雲)
(布梁藉田儀注其田東去八里為千畝立/方壇以祀先農鄭𤣥周禮注帷覆上曰幕)百司於是駿
奔(國語土乃脉發先時九/日王即齋宫百官御事)三公以之肅事(禮記帝藉/三公五推)紺
轅黛耜克遵應劭之儀(潘岳藉田賦紺轅綴於黛耜李/善注云紺染青而楊赤色也耜)
(耒之金應劭漢官儀天子升壇公卿/耕訖嗇夫下種凡稱藉田為千畝)緑耦朱紘允備曹
褒之禮(鄭𤣥論語注耜廣五寸二耜為耦禮記天子為/藉千畝冕而朱紘東觀漢記曹褒常慕叔孫通)
(為漢禮儀禮儀志正月始耕有司請就/耕位天子三公九卿諸侯百官以次耕)周宣王之寢廢
自有前譏(國語宣王即位不藉千畝虢/文公諫之不聼師敗於姜戎)漢文帝之遵崇
斯為後則(漢書文帝感賈誼之/言始開藉田置令丞)王堯職參廩署(文獻通/考廪犧)
(署秦漢始置/屬大司農)位掌甸師(周禮甸師掌耕耨/王藉以時入之)欽承北極之
尊(荆州星占北辰一名北/極北極者紫宫天座也)祗奉東郊之典(初學記藉田/亦曰東耕禮)
(記諸侯耕於東郊鄭𤣥注云東郊少陽諸侯象也○/按王堯所奏今之刺史古之諸侯故特舉東郊事)欲
使載芟之詠無替於前修(毛詩小序載芟春藉田也鄭/𤣥箋云載始也毛萇傳云除)
(草曰芟繆襲藉田賦嘉載/芟之千耦羙振古之如兹)保介之容有崇於古訓(禮記/月令)
(云元日祈穀於上帝天子親載耒耜措之於保介之御/間鄭𤣥注云保介車右也置耒於車右與御者之間明)
(已勸農非農者也人君之車必使勇士衣甲居右/而參乗備非常也保衣也介甲也毛詩古訓是式)潘岳
創賦備陳執耒之端(潘岳藉田賦我皇乃降靈壇撫御/耦坻場染屨洪縻在手三推而舍)
(庶人/終畝)曹植為文具述勤耘之羙(曹植藉田論天子勤耘/以收一國大夫勤耘以)
(収世/祿)以今之刺史古之諸侯(白氏六帖刺史古諸侯曹/冏六代論今之州牧郡守)
(古之方伯諸侯事文類聚刺之為/言猶參覘也唐州置刺史一員)既稱字飬之官(汲冡/周書)
(成王曰朕不知字民之道敬問/伯父許氏説文字乳也愛也)寔曰教人之首(岑文本/藉田頌)
(富是教資漢書刺史古之方伯上所委任一州表率政/白氏六帖刺史云建唐虞之官宜崇九牧播龔黄之)
(必務/六條)若令勸沮(左傳賞罰無章何以沮/勸毛萇詩傳沮止也)必在躬親(毛詩/弗躬)
(弗親庶/民弗信)此雖識於朝三猶未聞於暮四(列子宋有飬狙/者與若芧朝三)
(暮四足乎衆狙怒朝/四暮三足乎衆狙喜)祗若壇飛羽爵便為勸稼之方(應/璩)
(與滿公琰書羽爵飛騰師曠禽經戴勝布穀也張華/注云農事方起此鳥飛鳴於桑間云五穀可布種也)門
列春牛即是趨農之候(後漢書禮儀志云立春之日施/土牛耕人於門外以示兆民)
更施别法於是為煩
親蠶一條(禮記王后親蠶於北郊梁先蠶儀注/親蠶太祝令質明以太牢祀先蠶)
　　皇后親蠶諸侯之小君古者亦有蠶室今廢其事
　　不可以率下(此亦王/堯封事)
平土就蠶彰乎曩烈(尚書禹貢云桑土既蠶注云桑土/宜桑之土既蠶者可以蠶桑也蠶)
(性惡濕故水退而後可蠶皇圖要/記黄帝妃西陵氏始飬蠶為絲)亘山成繭著自前書
(崔豹古今注光武建武二年野/蠶成繭被於山阜人收其利)爰崇黻冕之宜(論語致/羙乎黻)
(冕注云皆/祭服也)遂展鞠衣之範(禮記季春之月天子乃薦鞠/衣於上帝鄭𤣥注云鞠衣黄)
(桑之服孔穎逹正義云/色如鞠塵象桑葉始生)暨乎姑洗應律(鄭𤣥月令注季/春氣至則姑洗)
(之律應國語姑洗/所以修潔百物)甲乙司辰(鄭𤣥禮記注乙之言軋也/時萬物皆觧母甲自抽軋)
(而出因以/為日名焉)鳴鳩醉椹之朝(禮記月令云季春鳴鳩拂其/羽毛詩吁嗟鳩兮無食桑椹)
(毛萇傳云鳩食桑椹/過則醉而傷其性)戴勝降桑之日(禮記月令云季春/戴勝降於桑鄭𤣥)
(注蠶將生之候戴勝織絍之鳥是時恒/在桑言降者若時始自天来重之也)鴛幃就列(周禮/掌舍)
(為帷/宫殿)一十四位導其前(漢書帝母皇太后正嫡稱皇后/妾稱夫人又有美人良人八子)
(七子長使少使之號武帝加媫妤娙娥容華充衣元帝/加昭儀凡十四等文獻通考周制三宫之夫人世婦之)
(吉者便/於蠶室)　鷩服斯臨(衞宏古文官書太常主導賛助祭皆/平冕七旒𤣥上纁下畫華蟲七章孔)
(安國尚書注華蟲雉也孔頴逹正義云/周禮鷩冕鷩則雉焉雉五采畵於衣服)百二十宫隨其
後(周禮六宫鄭𤣥注云王者后一宫三夫人一宫九嬪/一官二十七世婦一宫八十一御妻一宫凡百二十)
(人/)鸞鑣順動(文獻通考後漢皇后出蠶乘鸞/輅陸佃埤雅㥢車置鸞於鑣)翠蓋鬱其
參差(蔡邕獨㫁天/子車翠羽蓋)鳳轄徐飛(吳均續齊諧記漢宣帝以/皂蓋車賜霍光至夜車轄)
(上金鳯凰輙飛/去至曉乃還)翟羽紛其容裔(沈約宋書太皇太后/皇后法駕翟羽蓋)懿
筐是執柔桑是攀(毛詩女執懿筐爰求柔桑皇后親蠶/儀注皇后躬桑始將一條執筐受桑)
(周遷古今輿服雜記蠶/始生后食之三灑而止)勸以女兒之蠶(馬縞中華古今/注程雅問蠶何)
(云女兒答曰太古時人逺征有女戯馬曰能迎父歸嫁/汝馬去父乘之還馬見女輙怒父殺馬曝皮於庭皮起)
(抱女去化為蠶於樹今人以/蠶為女兒盖古之遺語也)收其園客之繭(神仙傳園/客者濟隂)
(人嘗種五色香草忽有五色蛾集草上客收而荐之以/布生華蠶馬至蠶時有一女自來助客養蠶得繭二十)
(枚大如甕毎一繭繅六七日絲/乃盡繅訖此女與園客俱仙去)三盆事畢(禮記祭儀云/繅三盆手鄭)
(𤣥注云三盆/者三淹也)可獻之於王公(左傳可羞/於王公)六服功成(周禮/司服)
(掌王之/六服)可陳之於宗廟(禮記月令云蠶事既登分繭/稱絲效功以供郊廟之服)昔
三王季末五霸凌遲禮樂自出於諸侯征伐不由於天
子(孔安國論語注平王東遷周始/微弱諸侯自作禮樂專行征伐)遂令列國命婦竊三
宫之禮容連伯嬪嬙僭九重之秘式(尚書大傳天子諸/侯必有公桑蠶室)
(就川而為之火昕之朝夫人浴種於川後漢書貴人/勸蠶瑇瑁加簪耳○按古禮如此何後世僭竊效之)聖
朝八紘同貫(揚雄解嘲耀八紘音義云八紘八方/之綱維也范寗穀梁傳序華戎同貫)四海
為家(爾雅九夷八蠻六戎五狄謂之四海/張衡西京賦方今掩四海而為家)芟徃帝之澆
風削前王之弊政(梁陸倕石闕銘厯代規模前王/典故莫不芟夷剪截允執厥中)自我
作古何禮之拘(張衡西京賦自君/作故何禮之拘)化俗調甿斯為折中
王堯所請理未通方(唐書選士/之通方)如愚所裁告記為允
導官一條(導官署即周官之㫪人厯代皆有/唐置令丞掌㫪碾米麺油燭之事)
　　導官署令姚泰盗用進米二十石上米倍四十五
　　價絹估三十價斷絞不伏
務農重榖曠代之懿典(毛詩小序䮐頌僖公曰務農重/榖孔穎逹正義云其美政如此)
税熟貢新經邦之雅訓(周興嗣千文税熟貢新注云古/者公田上熟畝税二升中熟畝)
(税一升生貢君君先/薦宗廟故曰貢新)金不可食輕瑞銑以投鼃(禮含文/嘉金玉)
(帝王之瑞應爾雅黄金絶澤渭之銑燕丹子荆軻與太/子遊東宫軻拾瓦投鼃太子奉金瓦進之○鼃蛙同)
玉不可衣弃和珍以抵鵲(韓非子和氏献璧刖足哭之/王理其璞得寳遂命曰和氏)
(之璧漢桓寛塩鐵論崑山以璞玉抵鳥鵲漢/書晁錯曰珠玉金銀飢不可食寒不可衣)一日不作
天下受其饑(史記趙肅侯游大陵相諫曰耕事方急一/日不作百日不食吕氏春秋神農之教曰)
(士有當年而不耕者/則天下或受其飢矣)三載斯盈海内霑其潤(禮記王制/云三年耕)
(必有一年之食九年耕必有三年之食以/三十年之通雖有凶旱水溢民無菜色)磨蜃而耨(淮/南)
(子古者磨蜃而耨注云蜃/大蛤也磨令利用之耨)百榖所以繁滋(楊衆物理論/梁者黍稷之)
(搃名稻者溉種之搃名菽者衆豆之縂名三穀各二十/種為六十䟽果之屬助榖各二十凡為百穀故詩曰播)
(厥百穀者穀衆/種之大名也)驅象而耕(帝王世紀舜塟蒼梧/下有群象為之耕)三農以
之告稔(周禮三農生九穀注/云山農澤農平地農)彩鷄屡見非無白壤之儀
(師曠禽經首有彩毛曰山鷄張華注云尾長珍䕶之雨/則避於岩石之下乆雨亦不出而求食○子按彩鷄乆)
(雨不出今曰屡見則非恒雨也尚書禹貢云冀州厥土/惟白壤注云無塊曰壤晉盧諶詩悠悠方儀廓李善注)
(云天地曰兩/儀故曰方儀)春鳥不鳴自有黄雲之應(臨海異物志鶗/鴂一名田鵑春)
(三月鳴晝夜不止當麥熟鳴乃止○鳥不鳴而黄雲應/言麥將熟也古詩云割盡黄雲稻始青是也東方朔傳)
(凡占長吏東耕視天有黄雲来如/覆車五穀大熟豊年也録備一説)姚㤗䇿名列署受委
導官(按秦漢始置導/官署導擇也)專司瑞鵲之禾(許氏説文禾嘉榖/也粟嘉穀實也王)
(子年拾遺記員嶠之山名環邱多大鵲䘖採不周之/粟於環邱之上粟生穟髙五丈其粟皎然如玉也)實
主鳴蟬之稻(郭義㳟廣志南方/有鳴蟬稻七月熟)赤烏集耨氷粟千倉(伏/侯)
(古今注所謂赤烏日中三足烏之精降而生/曾參鉏𤓰三足来集其冠毛詩乃求千斯倉)黄雀隨犂
秋田萬畝(袁山松後漢書陳弇學尚書躬自/耕種常有黄雀飛来隨弇翺翔)五種燕頷
之粲(周禮豫州并州宜五種郭義㳟廣志黍/有燕頷之名毛萇詩傳粲粟之精鑿者)粒若流珠
(抱朴子黄帝列/鼎湖而飛流珠)六月翟白之租(郭義㳟廣志梁禾蔓生/粉白如麵六月種九月)
(熟又云青芋稻六月熟按翟雉也翟白謂/色如白雉也説文租田賦也一曰畜也)精如散玉(莊/子)
(簡米曰精王子年拾遺記/環邱有粟其粒皎然如玉)豈得安定之麥不進中宫(梁/吳)
(均餅説安定/噎鳩之麥)長安之米竊留私室(漢書東方朔曰如以/臣言無可用之宜捐)
(棄無空索/長安之米)刑名極峻法焉可逃情状難容死有餘譴但
平贓定律必依髙估供進所須宜從極價(唐書陸長源/髙塩直賤帛)
(估五代史漢王章命有司髙/估其價價定又增謂之擡估)論次嫌則状當絞坐凖
勾盾一條(張衡東京賦竒樹珍果勾盾所職薛綜注云/勾盾官主小苑○子按漢有勾盾令典苑囿)
(之事唐置勾盾署令二人丞四人掌薪炭鵝鴨藪澤之/物又按此判舊本標題縂曰導官勾盾二條導官判具)
(於右勾盾判原缺惜不得鷟/全集補入姑録其名以竢焉)
　
　
　
　
　龍筋鳳髓判巻四
