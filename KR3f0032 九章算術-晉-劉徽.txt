#+TITLE: 九章算術-晉-劉徽
#+DATE: 2016-06-11 12:23:19
#+SOURCE: github.com/kanripo/KR3f0032 master 0a44dbd3                
劉徽九章算術注原序
昔在包犧氏始畫八卦以通神明之德以類萬
物之情作九九之術以合六爻之變曁於黃帝
神而化之引而伸之於是建歷紀協律呂用稽
道原然後兩儀四象精微之氣可得而效焉記
稱隸首作數其詳未之聞也按周公制禮而有
九數九數之流則九章是矣往者暴秦焚書經
術散壞自時厥後漢北平侯張蒼大司農中丞
耿壽昌皆以善算命世蒼等因舊文之遺殘各
稱刪補故校其目則與古或異而所論者多近
語也徽幼習九章長再詳覽觀陰陽之割裂總
算術之根源探𦣱之暇遂悟其意是以敢竭頑
魯采其所見爲之作注事類相推各有攸歸故
枝條雖分而同本幹者知發其一端而已又所
析理以辭解體用圖庶亦約而能周通而不黷
覽之者思過半矣且算在六藝古者以賓興賢
能教習國子雖曰九數其能窮纖入微探測無
方至於以法相傳亦猶規矩度量可得而共非
特難爲也當今好之者寡故世雖多通才逹學
而未必能綜於此耳周官大司徒職夏至日中
立八尺之表其景尺有五寸謂之地中說云南
戴日下萬五千里夫云爾者以術推之按九章
立四表望遠及因木望山之術皆端旁互見無
有超邈若斯之類然則蒼等爲術猶未足以博
盡羣數也徽㝷九數有重差之名原其指趣乃
所以施於此也凡望極高測絕深而兼知其遠
者必用重差句股則必以重差爲率故曰重差
也立兩表於洛陽之城令高八尺南北各盡平
地同日度其正中之時以景差爲法表高乘表
閒爲實實如法而一所得加表高卽日去地也
以南表之景乘表閒爲實實如法而一卽爲從
南表至南戴日下也以南戴日下及日去地爲
句股爲之求弦卽日去人也以徑寸之筩南望
日日滿筩空則定筩之長短以爲股率以筩徑
爲句率日去人之數爲大股大股之句卽日徑
也雖天圓穹之象猶曰可度又况泰山之高與
江海之廣哉徽以爲今之史籍且畧舉天地之
物考論厥數載之於志以闡世術之美輒造重
差并爲注解以究古人之意綴於句股之下度
高者重表測深者累矩孤離者三望離而又旁
求者四望觸類而長之則雖幽遐詭伏靡所不
入博物君子詳而覽焉
目錄(附)
　方田第一(凡三十八問/補圖二)
　粟米第二(凡四十六問)
　衰分第三(凡二十問)
　少廣第四(凡二十四問/補圖一)
　商功第五(凡二十八問)
　均輸第六(凡二十八問)
　盈不足第七(凡二十問)
　方程第八(凡十八問)
　句股第九(凡二十四問/補圖十)
　音義第十
九章算術卷第一(算經十書/之二)
　　　　　　　　魏　劉　徽　注
　　　唐朝議大夫行太史令上輕車都尉臣李淳風等奉勅注釋
方田(以御田/疇界域)
今有田廣十五步從十六步問爲田幾何
　　　　荅曰一畝
又有田廣十二步從十四步問爲田幾何
　　　　荅曰一百六十八步(圖從十四/廣十二)
　　方田
　　術曰廣從步數相乘得積步(此積謂田羃/凡廣從相乘)
(謂之羃/臣淳風等謹按經云廣從相乘/得積步注云廣從相乘謂之羃觀斯注意)
(積羃義同以理推之固當不爾何則羃是/方面單布之名積乃衆數聚居之稱循名)
(責實二者全殊雖欲同之竊恐不可今以/凡言羃者據廣從之一方其言積者舉衆)
(步之都數經云相乘得積步卽是都數之/明文注云謂之爲羃全乖積步之本意此)
(注前云積謂田羃於理得通復云謂之爲/羃䌓而不當今者注釋存善去非略爲科)
(簡遺諸/後學)
　　以畝法二百四十步除之卽畝數百畝爲
　　一頃(臣淳風等謹按此爲篇端故特舉頃/畝二法餘術不復言者從此可知一)
(畝之田廣十五步從而疏之令爲十五行/卽每行廣一步而從十六步又横而截之)
(令爲十六行卽毎行廣一步而從十五步/此卽從疏横截之步各自爲方凡有二百)
(四十步爲一畝之地步數正同以此言之/卽廣從相乘得積步驗矣二百四十步者)
(畝法也百畝者頃法/也故以除之卽得)
今有田廣一里從一里問爲田幾何
　　　　荅曰三頃七十五畝
又有田廣二里從三里問爲田幾何
　　　　荅曰二十二頃五十畝
　　里田
　　術曰廣從里數相乘得積里以三百七十
　　五乘之卽畝數(按此術廣從里數相乘得/積里故方里之中有三頃)
(七十五畝故以乘/之卽得畝數也)
今有十八分之十二問約之得幾何
　　　　荅曰三分之二
又有九十一分之四十九問約之得幾何
　　　　荅曰十三分之七
　　約分(按約分者物之數量不可悉全必以/分言之分之爲數䌓則難用設有四)
(分之二者繁而言之亦可爲八分之四約/而言之則二分之一也雖則異辭至於爲)
(數亦同歸爾法實相推動有/參差故爲術者先治諸分)
　　術曰可半者半之不可半者副置分母子
　　之數以少減多更相減損求其等也以等
　　數約之(等數約之卽除也其所以相減者/皆等數之重疊故以等數約之)
今有三分之一五分之二問合之得幾何
　　　　荅曰十五分之十一
又有三分之二七分之四九分之五問合之得
幾何
　　　　荅曰得一六十三分之五十
又有二分之一三分之二四分之三五分之四
問合之得幾何
　　　　荅曰得二六十分之四十三
　　合分(臣淳風等謹按合分者數非一端分/無定凖諸分子雜互羣母參差麄細)
(既殊理難從一故齊其衆分同/其羣母令可相并故曰合分)
　　術曰母互乘子并以爲實母相乘爲法(母/互)
(乘子約而言之者其分麄繁而言之者其/分細雖則麄細有殊然其實一也衆分錯)
(雜非細不㑹乗而散之所以通之通之則/可并也凡母互乘子謂之齊羣母相乘謂)
(之同同者相與通同共一母也齊者子與/母齊勢不可失本數也方以類聚物以羣)
(分數同類者無遠數異類者無近遠而通/體者雖異位而相從也近而殊形者雖同)
(列而相違也然則齊同之術要矣錯綜度/數動之則諧其猶佩觽解結無往而不理)
(焉乘以散之約以聚之齊同以通之此其/算之綱紀乎其一術者可令母除爲率率)
(乘子/爲齊)實如法而一不滿法者以法命之(今/欲)
(求其實故齊其子又同其母令如母而一/其餘以等數約之卽得所謂同法爲母實)
(餘爲子皆/從此例)其母同者直相從之
今有九分之八減其五分之一問餘幾何
　　　　荅曰四十五分之三十一
又有四分之三減其三分之一問餘幾何
　　　　荅曰十二分之五
　　減分(臣淳風等謹按諸分子母數各不同/以少減多欲知餘幾減餘爲實故曰)
(減/分)
　　術曰母互乘子以少減多餘爲實母相乘
　　爲法實如法而一(母互乘子者知以齊其/子也以少減多者齊故)
(可相減也母相乘爲法者同其母/也母同子齊故如母而一卽得)
今有八分之五二十五分之十六問孰多多幾
何
　　　　荅曰二十五分之十六多多二百分
　　　　之三
又有九分之八七分之六問孰多多幾何
　　　　荅曰九分之八多多六十三分之二
又有二十一分之八五十分之十七問孰多多
幾何
　　　　荅曰二十一分之八多多一千五十
　　　　分之四十三
　　課分(臣淳風等謹按分各異名理不齊/一校其相多之數故曰課分也)
　　術曰母互乘子以少減多餘爲實母相乗
　　爲法實如法而一卽相多也(臣淳風等謹/按此術母互)
(乘子以少分減多分多與減分義同唯相/多之數意共減分有異減分知求其餘數)
(有幾課分知以/其餘數相多也)
今有三分之一三分之二四分之三問減多益
少各幾何而平
　　　　荅曰減四分之三者二三分之二者
　　　　一并以益三分之一而各平於十二
　　　　分之七
又有二分之一三分之二四分之三問減多益
少各幾何而平
　　　　荅曰減三分之二者一四分之三者
　　　　四并以益二分之一而各平於三十
　　　　六分之二十三
　　平分(臣淳風等謹按平分者諸分參差欲/令齊等減彼之多增此之少故曰平)
(分/也)
　　術曰母互乘子(齊其/子也)副并爲平實(臣淳風/等謹按)
(母互乘子副并爲平實者定此平/實立限衆子所當損益如限爲平)母相乘
　　爲法(母相乘爲法者亦/齊其子又同其母)以列數乘未并者
　各自爲列實亦以列數乘法(此當副并列/數爲平實若)
(然則重有分故反以列數乘同齊/臣淳/風等謹按問云所平之分多少不定或三)
(或二列位無常平三知置位三重平二知/置位二重凡此之例一凖平分不可預定)
(多少故直云/列數而已)以平實減列實餘約之爲所
　　減并所減以益於少以法命平實各得其
　　平
今有七人分八錢三分錢之一問人得幾何
　　　　荅曰人得一錢二十一分錢之四
又有三人三分人之一分六錢三分錢之一四
分錢之三問人得幾何
　　　　荅曰人得二錢八分錢之一
　　經分(臣淳風等謹按經分者自合分已下/皆與諸分相齊此乃直求一人之分)
(以人數分所分/故曰經分也)
　術曰以人數爲法錢數爲實實如法而一
　　有分者通之(母互乘子者齊其子母相乘/者同其母以母通之者分母)
(乘全內子乘散全則爲積分積分則與分/子相通故可令相從凡數相與者謂之率)
(率者自相與通有分則可散分重疊則約/也等除法實相與率也故散分者必令兩)
(分母相乘/法實也)重有分者同而通之(又以法分/母乘實實)
(分母乘法此謂法實俱有分故令分母/各乘全分內子又令分母互乘上下)
今有田廣七分步之四從五分步之三問爲田
幾何
　　　　荅曰三十五分步之十二
又有田廣九分步之七從十一分步之九問爲
田幾何
　　　　荅曰十一分步之七
又有田廣五分步之四從九分步之五問爲田
幾何
　　　　荅曰九分步之四
　　乘分(臣淳風等謹按乘分者分母相/乘爲法子相乘爲實故曰乘分)
　　術曰母相乘爲法子相乘爲實實如法而
　　一(凡實不滿法者乃有母子之名若有分/以乘其實而長之則亦滿法乃爲全耳)
(又以子有所乘故母當報除報除者實如/法而一也今子相乘則母各當報除因令)
(分母相乘而連除也此田有廣從難以廣/諭設有問者曰馬二十匹直金十二斤今)
(賣馬二十匹三十五人分之人得幾何荅/曰三十五分斤之十二其爲之也當如經)
(分術以十二斤金爲實三十五人爲法設/更言馬五匹直金三斤今賣四匹七人分)
(之人得幾何荅曰人得三十五分斤之十/二其爲之也當齊其金人之數皆合初問)
(入於經分矣然則分子相乘爲實者猶齊/其金也母相乘爲法者猶齊其人也同其)
(母爲二十馬無事於同但欲求齊而已又/馬五匹直金三斤完全之率分而言之則)
(爲一匹直金五分斤之三七人賣四馬一/人賣七分馬之四分子與人交互相生所)
(從言之異而計數/則三術同歸也)
今有田廣三步三分步之一從五步五分步之
二問爲田幾何
　　　　荅曰十八步
又有田廣七步四分步之三從十五步九分步
之五問爲田幾何
　　　　荅曰一百二十步九分步之五
又有田廣十八步七分步之五從二十三步十
一分步之六問爲田幾何
　　　　荅曰一畝二百步十一分步之七
　　大廣田(臣淳風等謹按大廣田者初術直/有全步而無餘分次術空有餘分)
(而無全步此術先見全步復有/餘分可以廣兼三術故曰大廣)
　　術曰分母各乘其全分子從之(分母各乘/其全分子)
(從之者通全步內分子/如此則母子皆爲實矣)相乘爲實分母相
　　乘爲法(猶乘/分也)實如法而一(今爲術廣從俱/有分當各自通)
(其分命母入者還須出之故/令分母相乘爲法而連除之)
今有圭田廣十二步正從二十一步問爲田幾
何
　　　　荅曰一百二十六步
又有圭田廣五步二分步之一從八步三分步
之二問爲田幾何
　　　　荅曰二十三步六分步之五
　　術曰半廣以乘正從(半廣者以盈補虚爲/直田也亦可半正從)
(以乘廣按半廣乘從以取中平之數故/廣從相乘爲積步畝法除之卽得也)
今有邪田一頭廣三十步一頭廣四十二步正
從六十四步問爲田幾何
　　　　荅曰九畝一百四十四步
又有邪田正廣六十五步一畔從一百步一畔
從七十二步問爲田幾何
　　　　荅曰二十三畝七十步
　　術曰并兩邪而半之以乘正從若廣又可
　　半正從若廣以乘并畝法而一(并而半之/者以盈補)
(虚/也)
今有箕田舌廣二十步踵廣五步正從三十步
問爲田幾何
　　　　荅曰一畝一百三十五步
又有箕田舌廣一百一十七步踵廣五十步正
從一百三十五步問爲田幾何
　　　　荅曰四十六畝二百三十二步半
　　術曰并踵舌而半之以乘正從畝法而一
(中分箕田則爲兩邪田故其術相/似又可并踵舌半正從以乘之)
今有圓田周三十步徑十步(臣淳風等謹按術/意以周三徑一爲)
(率周三十步合徑十步今依密/率合徑九步十一分步之六)問爲田幾何
　　　　荅曰七十五步(此於徽術當爲田七/十一步一百五十七)
(分步之一百三/臣淳風等謹依密/率爲田七十一步二十二分步之一)
(十/三)
又有圓田周一百八十一步徑六十步三分步
之一(臣淳風等謹按周三徑一周一百八十一/步徑六十步三分步之一依密率徑五十)
(七步二十二分/步之一十三)問爲田幾何
　　　　荅曰十一畝九十步十二分步之一
(此於徽術當爲田十畝二百八步三/百一十四分步之一百一十三/臣)
(淳風等謹依密率當爲田十畝二/百五步八十八分步之八十七)
　　術曰半周半徑相乘得積步(按半周爲從/半徑爲廣故)
(廣從相乘爲積步也假令圓徑二尺圓中/容六觚之一面與圓徑之半其數均等合)
(徑率一而外周率三也又按爲圖以六觚/之一面乘半徑二因而六之得十二觚之)
(羃若又割之次以十二觚之一面乘一觚/之半徑四因而六之則得二十四觚之羃)
(割之彌細所失彌少割之又割以至於不/可割則與圓周合體而無所失矣觚面之)
(外又有餘徑以面乘徑則羃出觚表若夫/觚之細者與圓合體則表無餘徑表無餘)
(徑則羃不外出矣以一面乘半徑觚而裁/之每輒自倍故以半周乘半徑而爲圓羃)
(此以周徑謂至然之數非周三徑一之率/也周三者從其六觚之環耳以推圓規多)
(少之較乃弓之與弦也然世傳此法莫肯/精覈學者踵古習其謬失不有明據辯之)
(斯難凡物類形象不圓則方方圓之率誠/著於近則雖遠可知也由此言之其用博)
(矣謹按圓驗更造密率恐空設法數昧而/難譬故置諸撿括謹詳其記注焉割六觚)
(以爲十二觚術曰置圓徑二尺半之爲一/尺卽圓裏六觚之面也令半徑一尺爲弦)
(半面五寸爲句爲之求股以句羃二十五/寸減弦羃餘七十五寸開方除之下至秒)
(忽又一退法求其微數微數無名者以爲/分子以下爲分母約作五分忽之二故得)
(股八寸六分六釐二秒五忽五分忽之二/以減半徑餘一寸三分三釐九毫九秒四)
(忽五分忽之三謂之小句觚之半面又謂/之小股爲之求弦其羃二千六百七十九)
(億四千九百一十九萬三千四百四十五/忽餘分弃之開方除之卽十二觚之一面)
(也割十二觚以爲二十四觚術曰亦令半/徑爲弦半面爲句爲之求股置上小弦羃)
(四而一得六百六十九億八千七百二十/九萬八千三百六十一忽餘分棄之卽句)
(羃也以減弦羃其餘開方除之得股九寸/六分五釐九毫二秒五忽五分忽之四以)
(減半徑餘三分四釐七秒四忽五分忽之/一謂之小句觚之半面又謂之小股爲之)
(求小弦其羃六百八十一億四千八百三/十四萬九千四百六十六忽餘分棄之開)
(方除之卽二十四觚之一面也割二十四/觚以爲四十八觚術曰亦令半徑爲弦半)
(面爲句爲之求股置上小弦羃四而一得/一百七十億三千七百八萬七千三百六)
(十六忽餘分棄之卽句羃也以減弦羃其/餘開方除之得股九寸九分一釐四毫四)
(秒四忽五分忽之四以減半徑餘八釐五/毫五秒五忽五分忽之一謂之小句觚之)
(半面又謂之小股爲之求小弦其羃一百/七十一億一十二十七萬八千八百一十)
(三忽餘分棄之開方除之得小弦一寸三/分八毫六忽餘分棄之卽四十八觚之一)
(面以半徑一尺乘之又以二十四乘之得/羃三萬一千三百九十三億四千四百萬)
(忽以百億除之得羃三百一十三寸六百/二十五分寸之五百八十四卽九十六觚)
(之羃也割四十八觚以爲九十六觚術曰/亦令半徑爲弦半面爲句爲之求股置次)
(上弦羃四而一得四十二億七千七百五/十六萬九千七百三忽餘分棄之則句羃)
(也以減弦羃其餘開方除之得股九寸九/分七釐八毫五秒八忽十分忽之九以減)
(半徑餘二釐一毫四秒一忽十分忽之一/謂之小句觚之半面又謂之小股爲之求)
(小弦其羃四十二億八千二百一十五萬/四千一十二忽餘分棄之開方除之得小)
(弦六分五釐四毫三秒八忽餘分棄之卽/九十六觚之一面以半徑一尺乘之又以)
(四十八乗之得羃三萬一千四百一十億/二千四百萬忽以百億除之得羃三百一)
(十四寸六百二十五分寸之六十四卽一/百九十二觚之羃也以九十六觚之羃減)
(之餘六百二十五分寸之一百五謂之差/羃倍之爲分寸之二百一十卽九十六觚)
(之外弧田九十六所謂以弦乘矢之凡羃/也加此羃於九十六觚之羃得三百一十)
(四寸六百二十五分寸之一百六十九則/出於圓之表矣故還就一百九十二觚之)
(全羃三百一十四寸以爲圓羃之定率而/棄其餘分以半徑一尺除圓羃倍之得六)
(尺二寸八分卽周數令徑自乘爲方羃四/百寸與圓羃相折圓羃得一百五十七爲)
(率方羃得二百爲率方羃二百其中容圓/羃一百五十七也圓率猶爲微少按弧田)
(圖令方中容圓圓中容方内方合外方之/半然則圓羃一百五十七其中容方羃一)
(百也又令徑二尺與周六尺二寸八分相/約周得一百五十七徑得五十則其相與)
(之率也周率猶爲微少也晉武庫中漢時/王莽作銅斛其銘曰律嘉量斛內方尺而)
(圓其外庣旁九釐五毫羃一百六十二寸/深一尺積一千六百二十寸容十斗以此)
(術求之得羃一百六十一寸有奇其數相/近矣此術微少而斛差羃六百二十五分)
(寸之一百五以十二觚之羃爲率消息當/取此分寸之三十六以增於一百九十二)
(觚之羃以爲圓羃三百一十四寸二十五/分寸之四置徑自乘之方羃四百寸令與)
(圓羃通相約圓羃三千九百二十七方羃/得五千是爲率方羃五千中容圓羃三千)
(九百二十七圓羃三千九百二十七中容/方羃二千五百也以半徑一尺除圓羃三)
(百一十四寸二十五分寸之四倍之得六/尺二寸八分二十五分寸之八卽周數也)
(全徑二尺與周數通相約徑得一千二百/五十周得三千九百二十七卽其相與之)
(率若此者蓋盡其纖微矣舉而用之上法/仍約耳當求一千五百三十六觚之一面)
(得三千七十二觚之羃而裁其微分數亦/宜然重其驗耳/臣淳風等謹按舊術求)
(圓皆以周三徑一爲率若用之求圓周之/數則周少徑多用之求其六觚之田乃與)
(此率合會耳何則假令六觚之田觚閒各/一尺爲面自然從角至角其徑二尺可知)
(此則周六徑二與周三徑一已合恐此猶/以難曉今更引物爲喻設令刻物作圭形)
(者六枚枚别三面皆長一尺攢此六物悉/使鋭頭向裏則成六觚之周角徑亦皆一)
(尺更從觚角外畔圍繞爲規則六觚之徑/盡達規矣當面徑短不至外規若以六觚)
(言之則爲周六尺徑二尺面皆一尺面徑/股不至外畔定無二尺可知故周三徑一)
(之率於圓周乃是徑多周少徑一周三理/非精密蓋術從簡要舉大綱略而言之劉)
(徽特以爲疎遂乃改張其率但周徑相乘/數難契合徽雖出斯一法終不能究其纖)
(毫也祖沖之以其不精就中更推其數今/者修撰攈摭諸家考其是非冲之爲密故)
(顯之於徽術之下/冀學者之所裁焉)
　　又術曰周徑相乘四而一(此周與上觚同/耳周徑相乘各)
(當以半而今周徑兩全故兩母相乘爲四/以報除之於徽術以五十乘周一百五十)
(七而一卽徑也以一百五十七乘徑五十/而一卽周也新術徑率猶當微少據周以)
(求徑則失之長據徑以求周則失之短諸/據見徑以求羃者皆失之於微少據周以)
(求羃者皆失之於微多/臣淳風等謹依/密率以七乘周二十二而一卽徑以二十)
(二乘徑七而一卽/周依術求之卽得)
　　又術曰徑自相乘三之四而一(按圓徑自/乘爲外方)
(三之四而一者是爲圓居外方四分之三/也若令六觚之一面乘半徑其羃卽外方)
(四分之一也因而三之卽亦居外方四分/之三也是爲圓裏十二觚之羃耳取以爲)
(圓失之於微少於徽新術當徑自乘又以/一百五十七乘之二百而一/臣淳風等)
(謹按密率令徑自乘以十一/乘之十四而一卽圓羃也)
　　又術曰周自相乘十二而一(六觚之周其/於圓徑三與)
(一也故六觚之周自相乘爲羃若圓徑自/乘者九方九方凡爲十二觚者十有二故)
(曰十二而一卽十二觚之羃也今此令周/自乘非但若爲圓徑自乘者九方而已然)
(則十二而一所得又非十二觚之類也若/欲以爲圓羃失之於多矣以六觚之周十)
(二而一可也於徽新術直令圓周自乘又/以二十五乘之三百一十四而一得圓羃)
(其率三百一十四者周自乘之羃也置周/數六尺二寸八分令自乘得羃三十九萬)
(四千三百八十四分又置圓羃三萬一千/四百分皆以一千二百五十六約之得此)
(率/臣淳風等謹按方面自乘卽得其積/圓周求其羃股率乃通但此術所求用三)
(一爲率圓田正法半周及半徑以相乘今/乃用全周自乘故須以十二爲母何者據)
(全周而求半周則須以二爲法就全周而/求半徑復假六以除之是二六相乘除周)
(自乘之數依密率以/七乘之八十八而一)
今有宛田下周三十步徑十六步問爲田幾何
　　　　荅曰一百二十步
又有宛田下周九十九步徑五十一步問爲田
幾何
　　　　荅曰五畝六十二步四分步之一
　　術曰以徑乘周四而一(此術不驗故推方/錐以見其形假令)
(方錐下方六尺高四尺四尺爲股下方之/半三尺爲句正面邪爲弦弦五尺也令句)
(弦相乘四因之得六十尺卽方錐四面見/者之羃若令其中容圓錐圓錐見羃與方)
(錐見羃其率猶方羃之與圓羃也按方錐/下六尺則方周二十四尺以五尺乘而)
(半之則亦方錐之見羃故求圓錐之數折/徑以乘下周之半卽圓錐之羃也今宛田)
(上徑圓穹而與圓錐同術則羃失之於少/矣然其術難用故略舉大較施之大廣田)
(也求圓錐之羃猶求圓田之羃也今用兩/全相乘故以四爲法除之亦如圓田矣開)
(立圓術說圓方諸/率甚備可以驗此)
今有弧田弦三十步矢十五步問爲田幾何
　　　　荅曰一畝九十七步半
又有弧田弦七十八步二分步之一矢十三步
九分步之七問爲田幾何
　　　　荅曰二畝一百五十五步八十一分
　　　　步之五十六
　　術曰以弦乘矢矢又自乘并之二而一(方/中)
(之圓圓裏十二觚之羃合外方之羃四分/之三也方中合外方之半則朱實合外方)
(四分之一也弧田半圓之羃也故依半圓/之體而爲之術以弦乘矢而半之則爲黄)
(羃矢自乘而半之爲二青羃青黃相連爲/弧體弧體法當應規令觚面不至外畔失)
(之於少矣圓田舊術以周三徑一爲率俱/得十二觚之羃亦失之於少也與此相似)
(指驗半圓之弧耳若不滿半圓者益復疎/闊宜依句股鋸圓材之術以弧弦爲鋸道)
(長以矢爲句深而求其徑旣知圓徑則弧/可割分也割之者半弧田之弦以爲股其)
(矢爲句爲之求弦卽小弧之弦也以半小/弧之弦爲句半圓徑爲弧爲之求股以減)
(半徑其餘卽小弦之矢也割之又割使至/極細但舉弦矢相乘之數則必近密率矣)
(然於算數差繁必欲有所㝷究也/若但度田取其大數舊術爲約耳)
今有環田中周九十二步外周一百二十二步
徑五步(此欲令與周三徑一之率相應故言徑/五步也據中外周以徽術言之當徑四)
(步一百五十七分步之一百二十二也/臣淳/風等謹按依密率合徑四步二十二分步之十)
(七)問爲田幾何
　　　　荅曰二畝五十五步(於徽術當爲田/二畝三十一步)
(一百五十七分步之二十三/臣淳/風等謹依密率爲田二畝三十步二)
(十二分步/之十五)
又有環田中周六十二步四分步之三外周一
百一十三步二分步之一徑十二步三分步之
二(此田環而不通匝故徑十二步三分步之二/若據上周求徑者此徑失之於多過周三徑)
(一之率蓋爲疎矣於徽術當徑八步六百二十/八分步之五十一/臣淳風等謹按依周三徑)
(一考之合徑八步二十四分步之一十一依/密率合徑八步一百七十六分步之一十三)問
爲田幾何
　　　　荅曰四畝一百五十六步四分步之
　　　　一(於徽術當爲田二畝二百三十二/步五千二十四分步之七百八十)
(七也依周三徑一爲田三畝二十五/步六十四分步之二十五/臣淳風)
(等謹按密率爲田二畝二百三十一/步一千四百八分步之七百一十七)
(也)
　　術曰并中外周而半之以徑乘之爲積步
(此田截齊中外之周周則爲長并而半之/者亦以盈補虚也此可令中外周各自爲)
(圓田以中圓減外圓餘則環實也按此術/置中外周步數於上分母子於下母乘子)
(者爲中外周俱有餘分故以互乘齊其子/母相乘同其母子齊母同故通全步內分)
(子并而半之者以盈補虚得中平之周周/則爲從徑則爲廣故廣從相乘而得其積)
(旣合分母還須分母出之故令周徑分母/相乘而連除之卽得積步不盡以等數除)
(之而命分以畝法/除積步得畝數也)
　　密率術曰置中外周步數分母子各居其
　　下母互乘子分母相乘通全步內分子并
　　而半之又可以中周減外周餘半之以益
　　中周徑亦通分內子以乘周爲實分母相
　　乘爲法除之爲積步餘積步之分等數約
　　之以畝法除之卽畝數也
九章算術卷一
九章算術卷一訂訛補圖(算經十書/之二)
　　　　　　　休寧　戴　震　東原
臣淳風等謹按母互乘子副并爲平實者定此
平實立限衆子所當損益如限爲平(據首問第/二數母三)
(第三數母四互乘第一數子一得十二第一數/母三第三數母四互乘第二數子二得二十四)
(第一第二數母各三互乘第三數子三得二十/七并之共六十三爲平實母三三相乘又與四)
(乘得三十六爲法列數凡三卽以三乘十二得/三十六乘二十四得七十二乘二十七得八十)
(一爲列實亦以三乘法三十六得一百八平實/六十三減列實三十六少二十七減七十二餘)
(九減八十一餘十八約之九爲一則十八爲二/而二十七爲三平實六十三爲七法一百八爲)
(十二命爲十二分之七設以十二作三數三分/之一則四也三分之二則八也四分之三則九)
(也定平實七立限八減一九減二皆七所減之/一二益於四亦七損多益少適如其限故云定)
(此平實立限又云如限爲平原本/立訛作主如訛作知遂不可通)
按半周爲從半徑爲廣故廣從相乘爲積步也
假令圓徑二尺圓中容六觚之一面(六觚原本/訛作六弧)
(考六角形其平而亦有六八角形其平面亦有/八古人謂之六觚八觚若截圓形爲六古人謂)
(之弧背其弧卽圓周不得云圓中容六弧之一/面後或言弧或言觚義各不同原本觚皆訛作)
(弧遂蒙混/不可通)
圓內容六觚之圖
以九十六觚之幂減之餘六百二十五分寸之
以百五謂之差幂倍之爲分寸之二百一十(爲/分)
(寸者蒙上省文謂六百二/十五分寸之二百一十也)
以此術求之得幂一百六十一寸有奇其數相
近矣此術微少而斛差幂六百二十五分寸之
一百五以十二觚之幂爲率消息當取此分寸
之三十六(取此分寸亦蒙上省文謂六/百二十五分寸之三十六也)
臣淳風等謹按依密率以七乘周二十二而一
卽徑以二十二乘徑七而一卽周依術求之卽
九章算術卷第二(算經十書/之二)
　　　　　　　　　　魏　劉　徽　注
　　　唐朝議大夫行太史令上輕車都尉臣李淳風等奉勅注釋
粟米(以御交/質變易)
　粟米之法(凡此諸率相與大通其特相求各/如本率可約者約之别術然也)
　　粟率五十　糲米三十
　　粺米二十七　糳米二十四
　　御米二十一　小䵂十三半
　　大䵂五十四　糲飯七十五
　　粺飯五十四　糳飯四十八
　　御飯四十二　菽荅麻麥各四十五
　　稻六十　䜴六十三
　　飱九十　熟菽一百三半
　　糵一百七十五
　　今有(此都術也凡九數以爲篇名可以廣/施諸率所謂告往而知來舉一隅而)
(三隅反者也誠能分詭數之紛雜通彼此/之否塞因物成率審辨名分平其偏頗齊)
(其參差則終無/不歸於此術也)
　　術曰以所有數乘所求率爲實以所有率
　　爲法(少者多之始一者數之母故爲率者/必等之於一據粟率五糲率三是粟)
(五而爲一糲米三而爲一也欲化粟爲米/者糲當先本是一一者謂以五約之令五)
(而爲一也訖乃以三乘之令一而爲三如/是則率等於一以五爲三矣然先除後乘)
(或有餘分故術反之又究言之知粟五升/爲糲米三升分言之知粟一斗爲糲米五)
(分斗之三以五爲母三爲子以粟求糲米/者以子乘其母報除也然則所求之率常)
(爲母也/臣淳風等謹按宜云所求之率/常爲子所有之率常爲母今乃云所求之)
(率常爲母/知脫錯也)實如法而一
今有粟一斗欲爲糲米問得幾何
　　　　荅曰爲糲米六升
　　術曰以粟求糲米三之五而一(臣淳風等/謹按都術)
(以所求率乘有所數以所有率爲法此術/以粟求米故粟爲所有數三是米率故三)
(爲所求率五是粟率故五爲所有率粟率/五十米率三十退位求之故唯云三五也)
今有粟二斗一升欲爲粺米問得幾何
　　　　荅曰爲粺米一斗一升五十分升之
　　　　十七
　　術曰以粟求粺米二十七之五十而一(臣/淳)
(風等謹按粺米之率二十有七/故直以二十七之五十而一也)
今有粟四斗五升欲爲糳米問得幾何
　　　　荅曰爲糳米二斗一升五分升之三
　　術曰以粟求糳米十二之二十五而一(臣/淳)
(風等謹按糳米之率二十有四以爲率太/䌓故因而半之半所求之率以乘所有之)
(數所求之率旣減半所有之率亦減/半是故十二乘之二十五而一也)
今有粟七斗九升欲爲御米問得幾何
　　　　荅曰爲御米三斗三升五十分升之
　　　　九
　　術曰以粟求御米二十一之五十而一
今有粟一斗欲爲小䵂問得幾何
　　　　荅曰爲小䵂二升一十分升之七
　　術曰以粟求小䵂二十七之百而一(臣淳/風等)
(謹按小䵂之率十三有半半者二爲母以/二通之得二十七爲所求率又以母二通)
(其粟率得一百爲所有率凡本率/有分者須卽乘除也他皆倣此)
今有粟九斗八升欲爲大䵂問得幾何
　　　　荅曰爲大䵂一十斗五升二十五分
　　　　升之二十一
　　術曰以粟求大䵂二十七之二十五而一
(臣淳風等謹按大䵂之率五十有四因其/可半故二十七之亦如粟求糳米半其二)
(率)
今有粟二斗三升欲爲糲飯問得幾何
　　　　荅曰爲糲飯三斗四升半
　　術曰以粟求糲飯三之二而一(臣淳風等/謹按糲飯)
(之率七十有五粟求糲飯合以此數乘之/今以等數二十有五約其二率所求之率)
(得三所有之率得/二故以三乘二除)
今有粟三斗六升欲爲粺飯問得幾何
　　　　荅曰爲粺飯三斗八升二十五分升
　　　　之二十二
　術曰以粟求粺飯二十七之二十五而一
(臣淳風等謹按此/術與大䵂多同)
今有粟八斗六升欲爲糳飯問得幾何
　　　　荅曰爲糳飯八斗二升二十五分升
　　　　之一十四
　　術曰以粟求糳飯二十四之二十五而一
(臣淳風等謹按糳飯率四/十八此亦半二率而乘除)
今有粟九斗八升欲爲御飯問得幾何
　　　　荅曰爲御飯八斗二升二十五分升
　　　　之八
　　術曰以粟求御飯二十一之二十五而一
(臣淳風等謹按此術/半率亦與糳飯多同)
今有粟三斗少半升欲爲菽問得幾何
　　　　荅曰爲菽二斗七升一十分升之三
今有粟四斗一升太半升欲爲荅問得幾何
　　　　荅曰爲荅三斗七升半
今有粟五斗太半升欲爲麻問得幾何
　　　　荅曰爲麻四斗五升五分升之三
今有粟一十斗八升五分升之二欲爲麥問得
幾何
　　　　荅曰爲麥九斗七升二十五分升之
　　　　一十四
　　術曰以粟求菽荅麻麥皆九之十而一(臣/淳)
(風等謹按四術率並四十五皆是爲粟所/求俱合以此率乘其本粟術欲從省先以)
(等數五約之所求之率得九所有/之率得十故九乘十除義由於此)
今有粟七斗五升七分升之四欲爲稻問得幾
何
　　　　荅曰爲稻九斗三十五分升之二十
　　　　四
　　術曰以粟求稻六之五而一(臣淳風等謹/按稻率六十)
(亦約二率/而乘除)
今有粟七斗八升欲爲䜴問得幾何
　　　　荅曰爲䜴九斗八升二十五分升之
　　　　七
　　術曰以粟求䜴六十三之五十而一
今有粟五斗五升欲爲飱問得幾何
　　　　荅曰爲飱九斗九升
　　術曰以粟求飱九之五而一(臣淳風等謹/按飱率九十)
(退位與求/稻多同)
今有粟四斗欲爲熟菽問得幾何
　　　　荅曰爲熟菽八斗二升五分升之四
　　術曰以粟求熟菽二百七之百而一(臣淳/風等)
(謹按熟菽之率一百三半半者其母二故/以母二通之所求之率旣被二乘所有之)
(率隨而俱長故以/二百七之百而一)
今有粟二斗欲爲糵問得幾何
　　　　荅曰爲糵七斗
　　術曰以粟求糵七之二而一(臣淳風等謹/按糵率一百)
(七十有五合以此數乘其本粟術欲從省/先以等數二十五約之所求之率得七所)
(有之率得二/故七乘二除)
今有糲米十五斗五升五分升之二欲爲粟問
得幾何
　　　　荅曰爲粟二十五斗九升
　　術曰以糲米求粟五之三而一(臣淳風等/謹按上術)
(以粟求米故粟爲所有數三爲所求率五/爲所有率今此以米求粟故米爲所有數)
(五爲所求率三爲所有率准都術求之/各合其數以下所有反求多同皆准此)
今有粺米二斗欲爲粟問得幾何
　　　　荅曰爲粟三斗七升二十七分升之
　　　　一
　　術曰以粺米求粟五十之二十七而一
今有糳米三斗少半升欲爲粟問得幾何
　　　　荅曰爲粟六斗三升三十六分升之
　　　　七
　　術日以糳米求粟二十五之十三而一
今有御米十四斗欲爲粟問得幾何
　　　　荅曰爲粟三十三斗三升少半升
　　術曰以御米求粟五十之二十一而一
今有稻一十二斗六升一十五分升之一十四
欲爲粟問得幾何
　　　　荅曰爲粟一十斗五升九分升之七
　　術曰以稻求粟五之六而一
今有糲米一十九斗二升七分升之一欲爲粺
米問得幾何
　　　　荅曰爲粺米一十七斗二升一十四
　　　　分升之一十三
　　術曰以糲米求粺米九之十而一(臣淳風/等謹按)
(粺率二十七合以此數乘糲米術欲從省/先以等數三約之所求之率得九所有之)
(率得十故九/乘而十除)
今有糲米六斗四升五分升之三欲爲糲飯問
得幾何
　　　　荅曰爲糲飯一十六斗一升半
　　術曰以糲米求糲飯五之二而一(臣淳風/等謹按)
(糲飯之率七十有五宜以本糲米乘此率/術欲從省先以等數十五約之所求之率)
(得五所有之率得二故/五乘二除義由於此)
今有糲飯七斗六升七分升之四欲爲飱問得
幾何
　　　　荅曰爲飱九斗一升三十五分升之
　　　　三十一
　　術曰以糲飯求飱六之五而一(臣淳風等/謹按飱率)
(九十爲糲飯所求宜以糲飯乘此率術欲/從省先以等數十五約之所求之率得六)
(所有之率得五以/此故六乘五除也)
今有菽一斗欲爲熟菽問得幾何
　　　　荅曰爲熟菽二斗三升
　　術曰以菽求熟菽二十三之十而一(臣淳/風等)
(謹按熟菽之率一百三半因其有半各以/母二通之宜以熟菽數乘此率術欲從者)
(先以等數九約之所求之率得/一十一半所有之率得五也)
今有菽二斗欲爲䜴問得幾何
　　　　荅曰爲䜴二斗八升
　　術曰以菽求䜴七之五而一(臣淳風等謹/按䜴率六十)
(三爲菽所求宜以菽乘此率術欲從省先/以等數九約之所求之率得七而所有之)
(率得/五也)
今有麥八斗六升七分升之三欲爲小䵂問得
幾何
　　　　荅曰爲小䵂二斗五升一十四分升
　　　　之一十三
　　術曰以麥求小䵂三之十而一(臣淳風等/謹按小䵂)
(之率十三半宜以母二通之以乘本麥之/數術欲從省先以等數九約之所求之率)
(得三所有之/率得十也)
今有麥一斗欲爲大䵂問得幾何
　　　　荅曰爲大䵂一斗二升
　　術曰以麥求大䵂六之五而一(臣淳風等/謹按大䵂)
(之率五十有四合以大䵂數乘此率術欲/從省先以等數九約之所求之率得六所)
(有之率/得五也)
今有出錢一百六十買瓴甓十八枚(瓴甓/甎也)問枚
幾何
　　　　荅曰一枚八錢九分錢之八
今有出錢一萬三千五百買竹二千三百五十
箇問箇幾何
　　　　荅曰一箇五錢四十七分錢之三十
　　　　五
　　經率(臣淳風等謹按今有之義以所求率/乘所有數合以瓴甓一枚乘錢一百)
(六十爲實但以一乘不長故不復乘是以/徑將所買之率與所出之錢爲法實也又)
(按此今有之義出錢爲所有數一枚爲所/求率所買爲所有率而今有之卽得所求)
(數一乘不長故不復乘是以徑將所買之/率爲法以所出之錢爲實實如法得一枚)
(錢不盡者等/數而命分)
　　術曰以所買率爲法所出錢數爲實實如
　　法得一
今有出錢五千七百八十五買漆一斛六斗七
升太半升欲斗率之問斗幾何
　　　　荅曰一斗三百四十五錢五百三分
　　　　錢之一十五
今有出錢七百二十買縑一匹二丈一尺欲丈
率之問丈幾何
　　　　荅曰一丈一百一十八錢六十一分
　　　　錢之二
今有出錢二千三百七十買布九匹二丈七尺
欲匹率之問匹幾何
　　　　荅曰一匹二百四十四錢一百二十
　　　　九分錢之一百二十四
今有出錢一萬三千六百七十買絲一石二鈞
一十七斤欲石率之問石幾何
　　　　荅曰一石八千三百二十六錢一百
　　　　九十七分錢之一百七十八
　　經率(此術猶經分/臣淳風等謹按今有/之義一斗爲所求率出錢爲所有數)
(故以一斗乘錢數有分者通之又以分母/乘之爲實所買通分內子爲所有率故以)
(爲法實如法而一得錢數不盡而命分者/因法爲母實餘爲子實見不滿故以命之)
　　術曰以所求率乘錢數爲實以所買率爲
　　法實如法得一
今有出錢五百七十六買竹七十八箇欲其大
小率之問各幾何
　　　　荅曰
　　　　其四十八箇箇七錢
　　　　其三十箇箇八錢
今有出錢一千一百二十買絲一石二鈞十八
斤欲其貴賤斤率之問各幾何
　　　　荅曰
　　　　其二鈞八斤斤五錢
　　　　其一石一十斤斤六錢
今有出錢一萬三千九百七十買絲一石二鈞
二十八斤三兩五銖欲其貴賤石率之問各幾
何
　　　　荅曰
　　　　其一鈞九兩一十二銖石八千五十
　　　　　一錢
　　　　其一石一鈞二十七斤九兩一十七
　　　　　銖石八千五十二錢
今有出錢一萬三千九百七十買絲一石二鈞
二十八斤三兩五銖欲其貴賤鈞率之問各幾
何
　　　　荅曰
　　　　其七斤一十兩九銖鈞二千一十二
　　　　　錢
　　　　其一石二鈞二十斤八兩二十銖鈞
　　　　　二千一十三錢
今有出錢一萬三千九百七十買絲一石二鈞
二十八斤三兩五銖欲其貴賤斤率之問各幾
何
　　　　荅曰
　　　　其一石二鈞七斤十兩四銖斤六十
　　　　　七錢
　　　　其二十斤九兩一銖斤六十八錢
今有出錢一萬三千九百七十買絲一石二鈞
二十八斤三兩五銖欲其貴賤兩率之問各幾
何
　　　　荅曰
　　　　其一石一鈞一十七斤一十四兩一
　　　　　銖兩四錢
　　　　其一鈞一十斤五兩四銖兩五錢
　　其率(如欲令差分按出錢五百七十六買/竹七十八箇以除錢得七實餘三十)
(是爲三十箇復可増一錢然則實餘之數/卽是貴者之數故曰實貴也本以七十八)
(箇爲法今以貴者減之則其餘悉是賤者/之數故曰法賤也其求石鈞斤兩以積銖)
(各除法實各得其積數餘各爲銖者謂石/鈞斤兩積銖除實又以石鈞斤兩積銖除)
(法餘各爲銖/卽合所問)
　　術曰各置所買石鈞斤兩以爲法以所率
　　乘錢數爲實實如法而一不滿法者反以
　　實減法法賤實貴
今有出錢一萬三千九百七十買絲一石二鈞
二十八斤三兩五銖欲其貴賤銖率之問各幾
何
　　　　荅曰
　　　　其一鈞二十斤六兩十一銖五銖一
　　　　　錢
　　　　其一石一鈞七斤一十二兩一十八
　　　　　銖六銖一錢
今有出錢六百二十買羽二千一百翭(翭羽本/也數羽)
(稱其本猶數草/木稱其根株)欲其貴賤率之問各幾何
　　　　荅曰
　　　　其一千一百四十翭三翭一錢
　　　　其九百六十翭四翭一錢
今有出錢九百八十買矢簳五千八百二十枚
欲其貴賤率之問各幾何
　　　　荅曰
　　　　其三百枚五枚一錢
　　　　其五千五百二十枚六枚一錢
　　反其率(臣淳風等謹按其率者錢多物少/反其率者錢少物多多少相反故)
(曰反其率也其率者以物數爲法錢數爲/實反之者以錢數爲法物數爲實不滿法)
(知實餘也當以餘物化爲錢矣法爲凡錢/而今以化錢減之故以實減法法少知經)
(分之所得故曰法少實多者餘分之所益/故曰實多乘實宜以多乘法宜以少故曰)
(各以其所得多少之數乘法實卽物數其/求石鈞斤兩以積銖各除法實各得其數)
(餘各爲銖者謂之石鈞斤兩積銖除實石/鈞斤兩積銖除法餘各爲銖卽合所問)
　　術曰以錢數爲法所率爲實實如法而一
　　不滿法者反以實減法法少實多二物各
　　以所得多少之數乘法實卽物數(按其率/出錢六)
(百二十買羽二千一百翭反之當二百四/十錢一錢四翭其三百八十錢一錢三翭)
(是錢有二價物有貴賤故以羽乘錢反二/率也/臣淳風等謹按其率者以物數爲)
(法錢爲實反之者以錢數爲法物爲實不/滿法者實餘也當以餘物化爲錢矣法爲)
(凡錢而今以化錢減之故曰反以實減法/也法少者知經分之所得故曰法少實多)
(者知餘分之所益故曰實多宜以多乘法/少乘實故曰各以所得多少數乘法實卽)
(物數/也)
九章算術卷二終
九章算術卷二訂訛補圖(算經十書/之二)
　　　　　　　休寧　戴　震　東原
粟率五十糲米三十粺米二十七糳米二十四
御米二十一(詩大雅鄭箋云米之率糲十粺九/糳八侍御七疏云九章粟米之法)
(粟率五十糲米三十粺二十七糳二十四御二/十一言粟五升爲糲米三升已下則米漸細故)
(數益/少)
按其率出錢六百二十買羽二千一百翭反之
當二百四十錢一錢四翭其三百八十錢一錢
三翭(已上舛誤不可通參考上注當云按其率/錢多物少反之錢少物多出錢六百二十)
(買羽二千一百翭當以除羽得三實餘二百四/十是謂三翭復可增一翭然則實餘之數卽是)
(多者之錢故曰實多本以六百二十錢爲法今/以多者減之則其餘三百八十悉是少者之錢)
(故曰法少也二百四十錢一錢四翭乘得九百/六十其三百八十錢一錢三翭乘得一千一百)
(四/十)
九章算術卷三(算經十書/之二)
　　　　　　　　　　魏　劉　徽　注
　　　唐朝議大夫行太史令上輕車都尉臣李淳風等奉勅注釋
衰分(以御貴/賤禀稅)
　　衰分(衰分/差也)
　　術曰各置列衰(列衰相與率也/重疊則可約)副并爲法
　　以所分乘未并者各自爲實(法集而衰别/數本一也今)
(以所分乘上别以下集除之一乘一除適/足相消故所分猶存且各應率而别也於)
(今有術列衰各爲所求率副并爲所有率/所分爲所有數又以經分言之假令甲家)
(三人乙家二人丙家一人并六人共分十/二爲人得二也欲復作逐家者則當列置)
(人數以一人所得乘之/今此術先乗而後除也)實如法而一不滿
　　法者以法命之
今有大夫不更簪褭上造公士凡五人共獵得
五鹿欲以爵次分之問各得幾何
　　　　荅曰
　　　　大夫得一鹿三分鹿之二
　　　　不更得一鹿三分鹿之一
　　　　簪褭得一鹿
　　　　上造得三分鹿之二
　　　　公士得三分鹿之一
　　術曰列置爵數各自爲衰(爵數者謂大夫/五不更四簪褭)
(三上造二公士一也墨子號令篇以爵級/爲賜然則戰國之初有此名也今有術列)
(衰各爲所求率副并爲所有率今/有鹿數爲所有數而今有之卽得)副并爲
　　法以五鹿乘未并者各自爲實實如法得
　　一鹿
今有牛馬羊食人苗苗主責之粟五斗羊主日
我羊食半馬馬主日我馬食半牛今欲衰償之
問各出幾何
　　　　荅曰
　　　　牛主出二斗八升七分升之四
　　　　馬主出一斗四升七分升之二
　　　　羊主出七升七分升之一
　　術曰置牛四馬二羊一各自爲列衰副并
　　爲法以五斗乘未并者各自爲實實如法
　　得一斗(臣淳風等謹按此術問意羊食半/馬馬食半牛是謂四羊當一牛二)
(羊當一馬今術置羊一馬二/牛四者通其率以爲列衰)
今有甲持錢五百六十乙持錢三百五十丙持
錢一百八十凡三人俱出關關稅百錢欲以錢
數多少衰出之問各幾何
　　　　荅曰
　　　　甲出五十一錢一百九分錢之四十
　　　　一
　　　　乙出三十二錢一百九分錢之一十
　　　　二
　　　　丙出一十六錢一百九分錢之五十
　　　　六
　　術曰各置錢數爲列衰副并爲法以百錢
　　乘未并者各自爲實實如法得一錢(臣淳/風等)
(謹按此術甲乙丙持錢數以爲列衰副并/爲所有率未并者各爲所求率百錢爲所)
(有數而今/有之卽得)
今有女子善織日自倍五日織五尺問日織幾
何
　　　　荅曰
　　　　初日織一寸三十一分寸之十九
　　　　次日織三寸三十一分寸之七
　　　　次日織六寸三十一分寸之十四
　　　　次日織一尺二寸三十一分寸之二
　　　　十八
　　　　次日織二尺五寸三十一分寸之二
　　　　十五
　　術曰置一二四八十六爲列衰副并爲法
　　以五尺乘未并者各自爲實實如法得一
　　尺
今有北鄉算八千七百五十八西鄉算七千二
百三十六南鄉算八千三百五十六凡三鄉發
傜三百七十八人欲以算數多少衰出之問各
幾何
　　　　荅曰
　　　　北鄉遣一百三十五人一萬二千一
　　　　百七十五分人之一萬一千六百二
　　　　十七
　　　　西鄉遣一百一十二人一萬二千一
　　　　百七十五分人之四千四
　　　　南鄉遣一百二十九人一萬二千一
　　　　百七十五分人之八千七百九
　　術曰各置算數爲列衰(臣淳風等謹按三/鄉算數約可半者)
(爲列/衰)副并爲法以所發傜人數乘未并者
　　各自爲實實如法得一人(按此術今/有之義也)
今有禀粟大夫不更簪褭上造公士凡五人一
十五斗今有大夫一人後來亦當禀五斗倉無
粟欲以衰出之問各幾何
　　　　荅曰
　　　　大夫出一斗四分斗之一
　　　　不更出一斗
　　　　簪褭出四分斗之三
　　　　上造出四分斗之二
　　　　公士出四分斗之一
　　術曰各置所禀粟斛斗數爵次均之以爲
　　列衰副并而加後來大夫亦五斗得二十
　　以爲法以五斗乘未并者各自爲實實如
　　法得一斗(禀前五人十五斗者大夫得五/斗不更得四斗簪褭得三斗上)
(造得二斗公士得一斗欲令五人各依所/得粟多少減與後來大夫卽與前來大夫)
(同據前來大夫已得五斗故言亦也各以/所得斗數爲衰并得十五而加後來大夫)
(亦五斗凡二十爲法也是爲六人共出五/斗後來大夫亦俱損折今有術副并爲所)
(有率未并者各爲所求率五/斗爲所有數而今有之卽得)
今有禀粟五斛五人分之欲令三人得三二人
得二問各幾何
　　　　荅曰
　　　　三人人得一斛一斗五升十三分升
　　　　之五
　　　　二人人得七斗六升十三分升之十
　　　　二
　　術曰置三人人三二人人二爲列衰副并
　　爲法以五斛乘未并者各自爲實實如法
　　得一斛
　　返衰(以爵次言之大夫五不更四欲令高/爵得多者當使大夫一人受五分不)
(更一人受四分人數爲母分數爲子母同/則子齊齊卽衰也故上衰分宜以五四爲)
(列焉今此令高爵出少則當使大夫五人/共出一人分不更四人共出一人分故謂)
(之返衰人數不同則分數不齊當令母互/乘子母互乘子則動者爲不動者衰也亦)
(可先同其母各以分母約其子爲返衰副/并爲法以所分乘未并者各自爲實實如)
(法而/一)
　　術曰列置衰而令相乘動者爲不動者衰
今有大夫不更簪褭上造公士凡五人共出百
錢欲令高爵出少以次漸多問各幾何
　　　　荅曰
　　　　大夫出八錢一百三十七分錢之一
　　　　百四
　　　　不更出一十錢一百三十七分錢之
　　　　一百三十
　　　　簪褭出一十四錢一百三十七分錢
　　　　之八十二
　　　　上造出二十一錢一百三十七分錢
　　　　之一百二十三
　　　　公士出四十三錢一百三十七分錢
　　　　之一百九
　　術曰置爵數各自爲衰而返衰之副并爲
　　法以百錢乘未并者各自爲實實如法得
　　一錢
今有甲持粟三升乙持糲米三升丙持糲飯三
升欲令合而分之問各幾何
　　　　荅曰
　　　　甲二升一十分升之七
　　　　乙四升一十分升之五
　　　　丙一升一十分升之八
　　術日以粟率五十糲米率三十糲飯率七
　　十五爲衰而返衰之副并爲法以九升乘
　　未并者各自爲實實如法得一升(按此術/三人所)
(持升數雖等論其本率精麤不同米率雖/少令最得多飯率雖多返使得少故令返)
(之使精得多而麤得少於今有術副并爲/所有率未并者各爲所求率九升爲所有)
(數而今有/之卽得)
今有絲一斤價直二百四十今有錢一千三百
二十八問得絲幾何
　　　　荅曰五斤八兩一十二銖五分銖之
　　　　四
　　術曰以一斤價數爲法以一斤乘今有錢
　　數爲實實如法得絲數(按此術今有之義/以一斤價爲所有)
(率一斤爲所求率今有錢/爲所有數而今有之卽得)
今有絲一斤價直三百四十五今有絲七兩一
十二銖問得錢幾何
　　　　荅曰一百六十一錢三十二分錢之
　　　　二十三
　　術曰以一斤銖數爲法以一斤價數乘七
　　兩一十二銖爲實實如法得錢數(按此術/亦今有)
(之義以絲一斤銖數爲所有率價錢爲所/求率今有絲爲所有數而今有之卽得)
今有縑一丈價直一百二十八今有縑一匹九
尺五寸問得錢幾何
　　　　荅曰六百三十三錢五分錢之三
　　術曰以一丈寸數爲法以價錢數乘今有
　　縑寸數爲實實如法得錢數(臣淳風等謹/按此術亦今)
(有之義以縑一丈寸數爲所有率價錢爲/所求率今有縑寸數爲所有數而今有之)
(卽/得)
今有布一匹價直一百二十五今有布二丈七
尺問得錢幾何
　　　　荅曰八十四錢八分錢之三
　　術曰以一匹尺數爲法今有布尺數乘價
　　錢爲實實如法得錢數(按此術亦今有之/義以一匹尺數爲)
(所有率價錢爲所求率今有/布爲所有數今有之卽得)
今有素一匹一丈價直六百二十五今有錢五
百問得素幾何
　　　　荅曰得素一匹
　　術日以價直爲法以一匹一丈尺數乘今
　　有錢數爲實實如法得素數(按此術亦今/有之義以價)
(錢爲所有率五丈尺數爲所求率/今有錢爲所有數今有之卽得)
今有與人絲一十四斤約得縑一十斤今與人
絲四十五斤八兩問得縑幾何
　　　　荅曰三十二斤八兩
　　術曰以一十四斤兩數爲法以一十斤乘
　　今有絲兩數爲實實如法得縑數(此術亦/今有之)
(義以一十四斤兩數爲所有率一十斤爲/所求率今有絲爲所有數今有之卽得)
今有絲一斤耗七兩今有絲二十三斤五兩問
耗幾何
　　　　荅曰一百六十三兩四銖半
　　術曰以一斤展十六兩爲法以七兩乘今
　　有絲兩數爲實實如法得耗數(按此術亦/今有之義)
(以一斤爲十六兩爲所有率七兩爲所/求率今有絲爲所有數而今有之卽得)
今有生絲三十斤乾之耗三斤十二兩今有乾
絲一十二斤問生絲幾何
　　　　荅曰一十三斤一十一兩十銖七分
　　　　銖之二
　　術曰置生絲兩數除耗數餘以爲法(餘四/百二)
(十兩卽/乾絲率)三十斤乘乾絲兩數爲實實如法
　　得生絲數(凡所謂率者細則俱細麤則俱/麤兩數相推而已故品物不同)
(如上縑絲之比得相與乘焉三十斤凡四/百八十兩今生絲率四百八十兩乾絲率)
(四百二十兩則其數相通可俱爲銖可俱/爲兩可俱爲斤無所歸滯也若然宜以所)
(有乾絲斤數乘生絲兩數爲實今斤兩錯/互而亦同歸者使乾絲以兩數爲率生絲)
(以斤數爲率譬之異類亦各有一定之勢/臣淳風等謹按此術置生絲兩數除耗)
(數餘卽乾絲之率於今有術爲所有率三/十斤爲所求率乾絲兩數爲所有數凡所)
(謂率者細則俱細麤則俱麤今以斤乘兩/者乾絲卽以兩數爲率生絲卽以斤數爲)
(率譬之異物各/有一定之率也)
今有田一畝收粟六升太半升今有田一頃二
十六畝一百五十九步問收粟幾何
　　　　荅曰八斛四斗四升一十二分升之
　　　　五
　　術曰以畝二百四十步爲法以六升太半
　　升乘今有田積步爲實實如法得粟數(按/此)
(術亦今有之義以一畝步數爲所有率六/升太半升爲所求率今有田積步爲所有)
(數而今有/之卽得)
今有取保一歲價錢二千五百今先取一千二
百問當作日幾何
　　　　荅曰一百六十九日二十五分日之
　　　　二十三
　　術曰以價錢爲法以一歲三百五十四日
　　乘先取錢數爲實實如法得日數(按此術/亦今有)
(之義以價爲所有率一歲日數爲所/求率取錢爲所有數而今有之卽得)
今有貸人千錢月息三十今有貸人七百五十
錢九日歸之問息幾何
　　　　荅曰六錢四分錢之三
　　術曰以月三十日乘千錢爲法(以三十日/乘千錢爲)
(法者得三萬是爲貸人/錢三萬一日息三十也)以息三十乘今所
　　貸錢數又以九日乘之爲實實如法得一
　　錢(以九日乘今所貸錢爲今一日所有錢/於今有術爲所有數息三十爲所求率)
(三萬錢爲所有率此又可以一月三十日/約息三十錢爲十分一日以乘今一日所)
(有錢爲實千錢爲法爲率者當等之於一/也故三十日或可乘本或可約息皆所以)
(等之/也)
九章算術卷四(算經十書/之二)
　　　　　　　　　　魏　劉　徽　注
　　　唐朝議大夫行太史令上輕車都尉臣李淳風等奉勅注釋
少廣(以御積/羃方圓)
　　少廣(臣淳風等謹按一畝之田廣一步長/二百四十步今欲截取其從少以益)
(其廣故/曰少廣)
　　術曰置全步及分母子以最下分母徧乘
　　諸分子及全步(臣淳風等謹按以分母乘/全步者通其分也以母乘)
(子者齊/其子也)各以其母除其子置之於左命通
　　分者又以分母徧乘諸分子及已通者皆
　　通而同之并之爲法(臣淳風等謹按諸子/悉通故可并之爲法)
(亦不宜用合分術列數尤多若用乘/則算數至䌓故别制此術從省約)置所
　　求步數以全步積分乘之爲實(此以田廣/爲法以畝)
(積步爲實法有分者當同其母齊其子以/同乘法實而并齊於法今以分母乘全步)
(及子子如母而一竝以并全法則法實/俱長意亦等也故如法而一得從步數)實
　　如法而一得從步
今有田廣一步半求田一畝問從幾何
　　　　荅曰一百六十步
　　術曰下有半是二分之一以一爲二半爲
　　一并之得三爲法置田二百四十步亦以
　　一爲二乘之爲實實如法得從步
今有田廣一步半三分步之一求田一畝問從
幾何
　　　　荅曰一百三十步一十一分步之一
　　　　十
　　術曰下有三分以一爲六半爲三三分之
　　一爲二并之得一十一爲法置田二百四
　　十步亦以一爲六乘之爲實實如法得從
　　歩
今有田廣一步半三分步之一四分步之一求
田一畝問從幾何
　　　　荅曰一百一十五步五分步之一
　　術曰下有四分以一爲一十二半爲六三
　　分之一爲四四分之一爲三并之得二十
　　五以爲法置田二百四十步亦以一爲一
　　十二乘之爲實實如法而一得從步
今有田廣一步半三分步之一四分步之一五
分步之一求田一畝問從幾何
　　　　荅曰一百五步一百三十七分步之
　　　　一十五
　　術曰下有五分以一爲六十半爲三十三
　　分之一爲二十四分之一爲一十五五分
　　之一爲一十二并之得一百三十七以爲
　　法置田二百四十步亦以一爲六十乘之
　　爲實實如法得從步
今有田廣一步半三分步之一四分步之一五
分步之一六分步之一求田一畝問從幾何
　　　　荅曰九十七步四十九分步之四十
　　　　七
　　術曰下有六分以一爲一百二十半爲六
　　十三分之一爲四十四分之一爲三十五
　　分之一爲二十四六分之一爲二十并之
　　得二百九十四以爲法置田二百四十歩
　　亦以一爲一百二十乘之爲實實如法得
　　從步
今有田廣一步半三分步之一四分步之一五
分步之一六分步之一七分步之一求田一畝
問從幾何
　　　　荅曰九十二步一百二十一分步之
　　　　六十八
　　術曰下有七分以一爲四百二十半爲二
　　百一十三分之一爲一百四十四分之一
　　爲一百五五分之一爲八十四六分之一
　　爲七十七分之一爲六十并之得一千八
　　十九以爲法置田二百四十步亦以一爲
　　四百二十乘之爲實實如法得從步
今有田廣一步半三分步之一四分步之一五
分步之一六分步之一七分步之一八分步之
一求田一畝問從幾何
　　　　荅曰八十八步七百六十一分步之
　　　　二百三十二
　　術曰下有八分以一爲八百四十半爲四
　　百二十三分之一爲二百八十四分之一
　　爲二百一十五分之一爲一百六十八六
　　分之一爲一百四十七分之一爲一百二
　　十八分之一爲一百五并之得二千二百
　　八十三以爲法置田二百四十步亦以一
　　爲八百四十乘之爲實實如法得從步
今有田廣一步半三分步之一四分步之一五
分步之一六分步之一七分步之一八分步之
一九分步之一求田一畝問從幾何
　　　　荅曰八十四步七千一百二十九分
　　　　步之五千九百六十四
　　術曰下有九分以一爲二千五百二十半
　　爲一千二百六十三分之一爲八百四十
　　四分之一爲六百三十五分之一爲五百
　　四六分之一爲四百二十七分之一爲三
　　百六十八分之一爲三百一十五九分之
　　一爲二百八十并之得七千一百二十九
　　以爲法置田二百四十步亦以一爲二千
　　五百二十乘之爲實實如法得從步
今有田廣一步半三分步之一四分步之一五
分步之一六分步之一七分步之一八分步之
一九分步之一十分步之一求田一畝問從幾
何
　　　　荅曰八十一步七千三百八十一分
　　　　步之六千九百三十九
　　術曰下有一十分以一爲二千五百二十
　　半爲一千二百六十三分之一爲八百四
　　十四分之一爲六百三十五分之一爲五
　　百四六分之一爲四百二十七分之一爲
　　三百六十八分之一爲三百一十五九分
　　之一爲二百八十十分之一爲二百五十
　　二并之得七千三百八十一以爲法置田
　　二百四十步亦以一爲二千五百二十乘
　　之爲實實如法得從步
今有田廣一步半三分步之一四分步之一五
分步之一六分步之一七分步之一八分步之
一九分步之一十分步之一十一分步之一求
田一畝問從幾何
　　　　荅曰七十九步八萬三千七百一十
　　　　一分步之三萬九千六百三十一
　　術曰下有一十一分以一爲二萬七千七
　　百二十半爲一萬三千八百六十三分之
　　一爲九千二百四十四分之一爲六千九
　　百三十五分之一爲五千五百四十四六
　　分之一爲四千六百二十七分之一爲三
　　千九百六十八分之一爲三千四百六十
　　五九分之一爲三千八十一十分之一爲
　　二千七百七十二一十一分之一爲二千
　　五百二十并之得八萬三千七百一十一
　　以爲法置田二百四十步亦以一爲二萬
　　七千七百二十乘之爲實實如法得從步
今有田廣一步半三分步之一四分步之一五
分步之一六分步之一七分步之一八分步之
一九分步之一十分步之一十一分步之一十
二分步之一求田一畝問從幾何
　　　　荅曰七十七步八萬六千二十一分
　　　　步之二萬九千一百八十三
　　術曰下有一十二分以一爲八萬三千一
　百六十半爲四萬一千五百八十三分之
　　一爲二萬七千七百二十四分之一爲二
　萬七百九十五分之一爲一萬六千六百
　三十二六分之一爲一萬三千八百六十
　七分之一爲一萬一千八百八十八分之
　　一爲一萬三百九十五九分之一爲九千
　　二百四十一十分之一爲八千三百一十
　　六十一分之一爲七千五百六十十二分
　　之一爲六千九百三十并之得二十五萬
　　八千六十三以爲法置田二百四十步亦
　　以一爲八萬三千一百六十乘之爲實實
　　如法得從步(臣淳風等謹按凡爲術之意/約省爲善宜云下有一十二)
(分以一爲二萬七千七百二十半爲一萬/三千八百六十三分之一爲九千二百四)
(十四分之一爲六千九百三十五分之一/爲五千五百四十四六分之一爲四千六)
(百二十七分之一爲三千九百六十八分/之一爲三千四百六十五九分之一爲三)
(千八十十分之一爲二千七百七十二十/一分之一爲二千五百二十十二分之一)
(爲二千三百一十并之得八萬六千二十/一以爲法置田二百四十步亦以一爲二)
(萬七千七百二十乘之以爲實實/如法得從步其術亦得知不繁也)
今有積五萬五千二百二十五步問爲方幾何
　　　　荅曰二百三十五步
又有積二萬五千二百八十一步問爲方幾何
　　　　荅曰一百五十九步
又有積七萬一千八百二十四步問爲方幾何
　　　　荅曰二百六十八步
又有積五十六萬四千七百五十二步四分步
之一問爲方幾何
　　　　荅曰七百五十一步半
又有積三十九億七千二百一十五萬六百二
十五步問爲方幾何
　　　　荅曰六萬三千二十五步
　　開方(求方羃之/一面也)
　　術曰置積爲實借一算步之超一等(言百/之面)
(十也言萬/之面百也)議所得以一乘所借一算爲法
　　而以除(先得黃甲之面上下/相命是自乘而除也)除已倍法爲
　　定法(倍之者豫張兩面朱羃定/袤以待復除故曰定法)其復除折
　　法而下(欲除朱羃者本當副置所得成方/倍之爲定法以折議乘而以除如)
(是當復步之而止乃得/相命故使就上折下)復置借算步之如
　　初以復議一乘之(欲除朱羃之角黃乙之/羃其意如初之所得也)
　　所得副以加定法以除以所得副從定法
(再以黄乙之面加定法/者是則張兩青羃之袤)復除折下如前若
　　開之不盡者爲不可開當以面命之(術或/有以)
(借算加定法而命分者雖麤相近不可用/也凡開積爲方方之自乘當還復其積分)
(令不加借算而命分則常微少其加借算/而命分則又微多其數不可得而定故惟)
(以面命之爲不失耳譬猶以三除十以其/餘爲三分之一而復其數可舉不以面命)
(之加定法如前求其微數微數無名者以/爲分子其一退以十爲母其再退以百爲)
(母退之彌下其分彌細則朱羃/雖有所乘之數不足言之也)若實有分
　　者通分內子爲定實乃開之訖開其母報
　　除(臣淳風等謹按分母可開者竝通之積/先合二母旣開之後一母尚存故開分)
(母求一母爲/法以報除也)若母不可開者又以母再乘
　　定實乃開之訖令如母而一(臣淳風等謹/按分母不可)
(開者本一母也又以母乘之乃合二母旣/開之後亦一母存焉故令如母而一得全)
(面也又按此術開方者求方羃之一面也/借一算者假借一算空有列位之名而無)
(除積之實方隅得面是故借算列之於下/也步之超一等者方十自乘其積有百方)
(百自乘其積有萬故超位至百而言十至/萬而言百也議所得以一乘所借一算爲)
(法而以除者先得黃甲之面以方爲積者/兩相乘故開方除之還令兩面上下相命)
(是自乘而除之也除已倍法爲定法者實/積未盡當復更除故豫張兩面朱羃定袤)
(以待復除故曰定除也其復除折法而下/者欲除朱羃本當副置所得成方倍之爲)
(定法以折議乘之而以除如是當復步之/而止乃得相命故使就上折之而下也復)
(置借算步之如初以復議一乘之所得副/以加定法以除者欲除朱羃之角黃乙之)
(羃以所得副從定法者再以黃乙之羃加/定法是則張兩青羃之袤故如前開之卽)
(合所/問)
今有積一千五百一十八步四分步之三問爲
圓周幾何
　　　　荅曰一百三十五步(於徽術當周一/百三十八步一)
(十分步之一/臣淳風等謹按此依/密率爲周一百三十八步五十分步)
(之/九)
又有積三百步問爲圓周幾何
　　　　荅曰六十步(於徽術當周六十一步/五十分步之十九/臣)
(淳風等謹按依密率爲周六/十一步一百分步之四十一)
　　開圓
　　術曰置積步數以十二乘之以開方除之
　　卽得周(此術以周三徑一爲率與舊圓田/術相返覆也於徽術以三百一十)
(四乘積如二十五而一所得開方除之卽/周也開方除之卽徑是爲據見羃以求周)
(猶失之於微少其以二百乘積一百五十/七而一開方除之卽徑猶失之於微多)
(臣淳風等謹按此注於徽術求周之法其/中不用開方除之卽徑六字今本有者衍)
(賸也依密率八十八乘之七而一按周三/徑一之率假令周六徑二半周半徑相乘)
(得羃三周六自乘得三十六俱以等數除/羃得一周之數十二也其積本周自乘合)
(以一乘之十二而一得積三也術爲一乘/不長故以十二而一得此積今還原置此)
(積三以十二乘之復其本周自乘之數凡/物自乘開方除之復其本數故開方除之)
(卽/周)
今有積一百八十六萬八百六十七尺(此尺謂/立方之)
(尺也凡物有高深/而言積者曰立方)問爲立方幾何
　　　　荅曰一百二十三尺
今有積一千九百五十三尺八分尺之一問爲
立方幾何
　　　　荅曰一十二尺半
今有積六萬三千四百一尺五百一十二分尺
之四百四十七問爲立方幾何
　　　　荅曰三十九尺八分尺之七
又有積一百九十三萬七千五百四十一尺二
十七分尺之一十七問爲立方幾何
　　　　荅曰一百二十四尺太半尺
　　開立方(立方適等求/其一面也)
　　術曰置積爲實借一算步之超二等(言千/之面)
(十言百萬/之面百)議所得以再乘所借一算爲法
　　而除之(再乘者亦求爲方羃以上/議命而除之則立方等也)除已三
　　之爲定法(爲當復除故豫張三面/以定方羃爲定法也)復除折
　　而下(復除者三面方羃以皆自乘之數須/得折議定其厚薄爾開平羃者方百)
(之面十開立羃者方千之面十據定法已/有成方之羃故復除當以千爲百折下一)
(等/也)以三乘所得數置中行(設三亷/之定長)復借一
　　算置下行(欲以爲隅方立方等未有/定數且置一算定其位)步之
　　中超一下超二位(上方法長自乘而一折/中亷法但有長故降一)
(等下隅法無面長/故又降一等也)復置議以一乘中(爲三/亷備)
(羃/也)再乘下(令隅自乘/爲方羃也)皆副以加定法以定
　　法除(三面三亷一隅皆已有羃以上/議命之而除去三袤之厚也)除已
　　倍下并中從定法(凡再以中三以下加定/法者三亷各當以兩面)
(之羃連於兩方之面一隅連於三亷之端/以待復除也言不盡意解此要當以棊乃)
(得明/耳)復除折下如前開之不盡者亦爲不
　　可開(術亦有以定法命分者不如/故羃開方以微數爲分也)若積有
　　分者通分內子爲定實定實乃開之訖開
　　其母以報除(臣淳風等按分母可開者竝/通之積先合三母旣開之後)
(一母尙存故開分母求/一母爲法以報除也)若母不可開者又
　　以母再乘定實乃開之訖令如母而一(臣/淳)
(風等謹按分母不可開者本一母也又以/母再乘之今合三母旣開之後一母猶存)
(故令如母而一得全面也按開立方者立/方適等求其一面之數也借一算步之超)
(二等者立方求積方再自乘就積開之故/超二位言千之面十言百萬之面百也議)
(所得以再乘所借一算爲法而以除者求/爲方羃以議命之而除則立方等也除已)
(三之爲定法者爲積未盡當復更除故豫/張三面已定方羃爲定法也復除折而下)
(者三面方羃皆已有自乘之數須得折議/定其厚薄據開平方百之面十其開立方)
(卽千之面十而定法已有成方之羃故復/除之當以千爲百折卞一等也以三乘所)
(得數置中行者設三亷之定長也復借一/算置下行者欲以爲隅方立方等未有數)
(且置一算定其位也步之中超一下超二/者上方法長自乘而一折中亷法但有長)
(故降一等下隅法無面長故又降一等也/復置議以一乘中者爲三亷借羃也再乘)
(下者當令隅自乘爲方羃也皆副以加定/法以定法除者三面三亷一隅皆已有羃)
(以上議命之而除去三袤之厚也除已倍/下併中從定法者三亷各當以兩面之羃)
(連於兩方之面一隅連於三亷之端以待/復除也其開之不盡者折下如前開方卽)
(合所問有分者通分內子開之訖開其母/以報除可開者並通之積先合三母旣開)
(之後一母尙存故開分母者求一母爲法/以報除若母不可開者又以母再乘定實)
(乃開之訖令如母而一分母不可開者本/一母又以母再乘今合三母旣開之後亦)
(一母尙存故令如/母而一得全面也)
今有積四千五百尺(亦謂立方/之尺也)問爲立圓徑幾
何
　　　　荅曰二十尺(依密率立圓徑二十八/尺計積四千一百九十)
(尺二十一分/尺之一十)
又有積一萬六千四百四十八億六千六百四
十三萬七千五百尺問爲立圓徑幾何
　　　　荅曰一萬四千三百尺(依密率爲徑/一萬四千六)
(百四十三尺/四分尺之三)
　　開立圓
　　術曰置積尺數以十六乘之九而一所得
　　開立方除之卽丸徑(立圓卽丸也爲術者/蓋依周三徑一之率)
(令圓羃居方羃四分之三圓囷居立方亦/四分之三更令圓囷爲方率十二爲丸率)
(九丸居圓囷又四分之三也置四分自乘/得十六三分自乘得九故丸居立方十六)
(分之九也故以十六乘積九而一得立方/之積丸徑與立方等故開立方而除得徑)
(也然此意非也何以驗之取立方棊八枚/皆令立方一寸積之爲立方二寸規之爲)
(圓囷徑二寸高二寸又復橫規之則其形/有似牟合方蓋矣八棊皆似陽馬圓然也)
(按合蓋者方率也丸居其中卽圓率也推/此言之謂夫圓囷爲方率豈不闕哉以周)
(三徑一爲圓率則圓羃傷少令圓囷爲方/率則丸積傷多互相通補是以丸與十六)
(之率偶與實相近而丸猶傷多耳觀立方/之內合蓋之外雖衰殺有漸而多少不掩)
(判合總結方圓相纏濃纖詭互不可等正/欲陋形措意懼失正理敢不闕疑以俟能)
(言者/黃金方寸重十六兩金丸徑寸重/九兩率生於此未曾驗也周官考工記㮚)
(氏爲量改煎金錫則不耗不耗然後權之/權之然後凖之凖之然後量之言錬金使)
(極精而後分之則可以爲率也令丸徑自/乘三而一開方除之卽丸中之立方也假)
(令丸中立方五尺五尺爲句句自乘羃二/十五尺倍之得五十尺以爲股羃謂平面)
(方五尺之弦也以此弦羃爲股亦以五尺/爲句并句股羃得七十五尺是爲大弦羃)
(開方除之則大弦可知也大弦則中立方/之長邪邪卽丸徑也故中立方自乘之羃)
(於丸徑自乘之羃三分之一也令大弦還/乘其羃卽丸外立方之積也大弦羃開之)
(不盡令其羃七十五再自乘之爲面命得/外立方積四十二萬一千八百七十五尺)
(之面又令中立方五尺自乘又以方乘之/得積一百二十五尺一百二十五尺自乘)
(爲面命得積一萬五千六百二十五尺之/面皆以六百二十五約之外立方積六百)
(七十五尺之面中立方積二十五尺之面/也/張衡算又謂立方爲質立圓爲渾衡)
(言質之與中外之渾六百七十五尺之面/開方除之不足一謂外質積二十六也內)
(渾二十五之面謂積五尺也今徽令質言/中渾渾又言質則二質相與之率猶衡二)
(渾相與之率也衡蓋亦先二質之率推以/言渾之率也衡又言質六十四之面渾二)
(十五之面質復言渾謂居質八分之五也/又云方八之面圓六之面圓渾相推知其)
(復以圓囷爲方率渾爲圓率也失之遠矣/衡說之自然欲恊其陰陽奇耦之說而不)
(顧疎密矣雖有文辭斯亂道破義病也置/外質積二十六以九乘之十六而一得積)
(一十四尺八分之五卽質中之渾也以分/母乘全內子得一百一十七又置內質積)
(五以分母乘之得四十是爲質居渾一百/一十七分之四十而渾率猶爲傷多也假)
(令方二尺方四面并得八尺也謂之方周/其中令圓徑與方等亦二尺也丸半徑以)
(乘圓周之半卽圓羃也半方以乘方周之/半卽方羃也然則方周知方羃之率也圓)
(周知圓羃之率也按如衡術方周率八之/面圓周率五之面也令方周六十四尺之)
(面卽圓周四十尺之面也又令徑一尺方/周四尺自乘得十六尺之面是爲圓周率)
(十二之面而徑率一之面也衡亦以周三/徑一之率爲非是故更著此法然增周太)
(多過其實矣/臣淳風等謹按祖暅之謂/劉徽張衡二人皆以圓囷爲方率丸爲圓)
(率乃設新法祖暅之開立圓術日以二十/一乘積十一而一開立方除之卽立圓徑)
(其意何也取立方棊一枚令立樞於左後/之下隅從規去其右上之亷又合而横規)
(之去其前上之亷右前之亷於是立方之/棊分而爲四規內棊一謂之內棊規外棊)
(三謂之外棊規更合四棊復橫斷之以句/股言之令餘高爲句內棊斷上方爲股本)
(方之數其弦也句股之法以句羃減弦羃/則餘爲股羃若令餘高自乘減本方之羃)
(餘卽內減棊斷上方之羃也本方之羃卽/外四棊之斷上羃然則餘高自乘卽外三)
(棊之斷上羃矣不問高卑勢皆然也然固/有所歸同而塗殊者爾而乃控遠以演類)
(借况以析㣲按陽馬方高數參等者列而/立之横截去上則高自乘與斷上羃數亦)
(等焉夫疊棊成立積緣羃勢旣同則積不/容異由此觀之規之外三棊旁蹙爲一卽)
(一陽馬也三分立方則陽馬居一內棊居/二可知矣合八小方成一大方合八內棊)
(成一合蓋內棊居小方三分之二則合蓋/居立方亦三分之二較然驗矣置三分之)
(二以圓羃率三乘之如方羃率四而一約/而定之以爲丸率故曰丸居立方三分之)
(一也等數旣密心亦昭晰張衡放舊貽哂/於後劉徽循故未暇校新夫豈難哉抑未)
(之思也依密率立此圓積本以圓徑再自/乘十一乘之二十一而一約此積今欲求)
(其本積故以二十一乘之十一而一凡物/再自乘開立方除之復其本數故立方除)
(之卽丸/徑也)
九章算術卷四
祖暅之開立圓術曰以二十一乘積十一而一
開立方除之卽立圓徑其意何也取立方棊一
枚令立樞於左後之下隅從規去其右上之廉
又合而橫規之去其前上之廉右前之廉於是
立方之棊分而爲四規內棊一謂之內棊規外
棊三謂之外棊更合四棊復横斷之以句股言
之令餘高爲句內棊斷上方爲股本方之數其
弦也句股之法以句幂減弦幂則餘爲股幂若
令餘高自乘減本方之幂餘卽內減棊斷上方
之幂也本方之幂卽外四棊之斷上幂然則餘
高自乘卽外三棊之斷上幂矣不問高卑勢皆
然也(以上借立方棊以論立圓而所言僅及/句股弦與平幂不足見圓術當有脫誤)
故曰丸居立方三分之一也(此句舛誤據上言/置三分之二以三)
(乘之如四而一乃丸居立方二分之一非三分/之一况以上眀祖氏圓術其率乃丸居立方二)
(十一分之十一下云圓徑再自乘十一乘之如/二十一而一是也若二分之一於祖氏術不恊)
(矣又祖氏方幂率十四圓幂率十一亦不得用/方幂四圓幂三之疎率以解祖氏說自祖暅之)
(開立方圓術曰至此似因傳寫旣訛後人妄加/竄改遂不可通今考立方與圓囷猶之平方與)
(平圓也其率亦方積十四圓囷積十一而丸居/圓囷三分之二與十四分之十一通之分母乘)
九章算術卷第五(算經十書/之二)
　　　　　　　　　　　魏　劉　徽　注
　　　唐朝議大夫行太史令上輕車都尉臣李淳風等奉勅注釋
商功(以御功/程積實)
今有穿地積一萬尺問爲堅壤各幾何
　　　　荅曰
　　　　爲堅七千五百尺
　　　　爲壤一萬二千五百尺
　　術曰穿地四爲壤五(壤謂/息土)爲堅三(堅爲/築土)爲
　　墟四(墟謂穿坑此/皆其常率)以穿地求壤五之求堅
　　三之皆四而一(今有/術也)以壤求穿四之求堅
　　三之皆五而一以堅求穿四之求壤五之
　　皆三而一(臣淳風等謹按此術竝今有之/義也重張穿地積一萬尺爲所)
(有數堅率三壤率五各爲所求率/墟率四爲所有率而今有之卽得)
　　城垣隄溝壍渠皆同術
　　術曰并上下廣而半之(損廣/補狹)以高若深乘
　　之又以袤乘之卽積尺(按此術并上下廣/而半之者以盈補)
(虚得中平之廣以高若深乘之堅率三壤/率五各爲所求率墟率四爲所有率而今)
(有之得一頭之立羃又以袤乘/之者得立實之積故爲積尺)
今有城下廣四丈上廣二丈高五丈袤一百二
十六丈五尺問積幾何
　　　　荅曰一百八十九萬七千五百尺
今有垣下廣三尺上廣二尺高一丈二尺袤二
十二丈五尺八寸問積幾何
　　　　荅曰六千七百七十四尺
今有隄下廣二丈上廣八尺高四尺袤一十二
丈七尺問積幾何
　　　　荅曰七千一百一十二尺
　冬程人功四百四十四尺問用徒幾何
　　　　荅曰一十六人一百一十一分人之
　　　　二
　　術曰以積尺爲實程功尺數爲法實如法
　　而一卽用徒人數
今有溝上廣一丈五尺下廣一丈深五尺袤七
丈問積幾何
　　　　荅曰四千三百七十五尺
　春程人功七百六十六尺并出土功五分之
　四定功六百一十二尺五分尺之四問用徒
　幾何
　　　　荅曰七人三千六十四分人之四百
　　　　二十七
　　術曰置本人功去其五分之一餘爲法(去/其)
(五分之一者謂/以四乘五除也)以溝積尺爲實實如法而
　　一得用徒人數(按此術本置人功去其五/分之一者謂以四乘之五)
(而一除去出土之功取其定功乃通分内/子以爲法以分母乘溝積尺爲實者法裏)
(有分實裏通之實如法而一卽用徒人數/此以一人之積尺除其衆尺故用徒人數)
(不盡者等數約/之而命分也)
今有壍上廣一丈六尺三寸下廣一丈深六尺
三寸袤一十三丈二尺一寸問積幾何
　　　　荅曰一萬九百四十三尺八寸(八寸/者謂)
(穿地方尺深八寸此積餘有方寸中/二分四釐五毫乘之貴欲從易非其)
(常定/也)
　夏程人功八百七十一尺并出土功五分之
　一沙礫水石之功作太半定功二百三十二
　尺一十五分尺之四問用徒幾何
　　　　荅曰四十七人三千四百八十四分
　　　　人之四百九
　　術曰置本人功去其出土功五分之一又
　　去沙礫水石之功太半餘爲法以壍積尺
　　爲實實如法而一卽用徒人數(按此術置/本人功去)
(其出土功五分之一者謂以四乘五除又/去沙礫水石作太半者一乘三除存其少)
(半取其定功乃通分内子以爲法以分母/乘壍積尺爲實法裏有分實裏通之實如)
(法而一卽用徒人數不盡/者等數約之而命分也)
今有穿渠上廣一丈八尺下廣三尺六寸深一
丈八尺袤五萬一千八百二十四尺問積幾何
　　　　荅曰一千七萬四千五百八十五尺
　　　　六寸
　秋程人功三百尺問用徒幾何
　　　　荅曰三萬三千五百八十一一人功内
　　　　少一十四尺四寸
　一千人先到問當受袤幾何
　　　　荅曰一百五十四丈三尺二寸八十
　　　　一分寸之八
　　術曰以一人功尺數乘先到人數爲實(以/一)
(千人一日功爲/實立幂爲功)并渠上下廣而半之以深
　　乘之爲法(以渠廣深之/立幂爲法)實如法得袤尺
今有方堢壔(堢者堢城也壔音丁老切/又音纛謂以土擁木也)方一丈
六尺高一丈五尺問積幾何
　　　　荅曰三千八百四十尺
　　術曰方自乘以高乘之卽積尺
今有圓堢壔周四丈八尺高一丈一尺問積幾
何
　　　　荅曰二千一百一十二尺(於徽術當/積二千一)
(十七尺一百五十七分尺之一百三/十一/臣淳風等謹按依密率積二)
(千一十/六尺)
　　術曰周自相乘以高乘之十二而一(此章/諸術)
(亦以周三徑一爲率皆非也於徽術當以/周自乘以高乘之又以二十五乘之三百)
(一十四而一此之圓羃亦如圓田之羃也/求羃亦如圓田而以高乘羃也/臣淳風)
(等謹按依密率以七/乘之八十八而一)
今有方亭下方五丈上方四丈高五丈問積幾
何
　　　　荅曰一十萬一千六百六十六尺太
　　　　半尺
　　術曰上下方相乘又各自乘并之以高乘
　　之三而一(此章有壍堵陽馬皆合而成立/方蓋說算者乃立棊三品以效)
(高深之積假令方亭上方一尺下方三尺/高一尺其用棊也中央立方一四面壍堵)
(四四角陽馬四上下方相乘爲三尺以高/乘之約積三尺是爲得中央立方一四面)
(壍堵各一上方自乘亦得中央立方一下/方自乘爲九以高乘之得積九尺是爲中)
(央立方一四面壍堵各二四角陽馬各三/也上方自乘以高乘之得積一尺又爲中)
(央立方一凡三品棊皆一而爲三故三而/一得積尺用棊之數立方三壍堵陽馬各)
(十二凡二十七棊十二與三更差次之而/成方亭者三驗矣爲術又可令方差自乘)
(以高乘之三而一卽四陽馬也上下方相/乘以高乘之卽中央立方及四面壍堵也)
(并之以爲方/亭積數也)
今有圓亭下周三丈上周二丈高一丈問積幾
何
　　　　荅曰五百二十七尺九分尺之七(於/徽)
(術當積五百四尺四百七十一分尺/之一百一十六也/按密率爲積五)
(百三尺三十三/分尺之二十六)
　　術曰上下周相乘又各自乘并之以高乘
　　之三十六而一(此術周三徑一之義合以/三除上下周各爲上下徑)
(以相乘又各自乘并以高乘之三而一爲/方亭之積假令三約上下周俱不盡還通)
(之卽各爲上下徑令上下徑分母相乘又/各自乘并以高乘之爲三方亭之積此合)
(分母三相乘得九分母各自乘亦得九爲/法除之又三而一得方亭之積從方亭求)
(圓亭之積亦猶方羃中求圓羃乃令圓率/三乘之方率四而一得圓亭之積前求方)
(亭之積乃以三而一今求圓亭之積亦各/三乘之二母旣同故相凖折惟以方羃四)
(乘分母九得三十六而連除之於徽術當/上下周相乘又各自乘并以高乘之又二)
(十五乘之九百四十二而一此方亭四角/圓殺比於方亭二百分之一百五十七爲)
(術之意先作方亭三而一則此據上下徑/爲之者當又以一百五十七乘之六百而)
(一也今據周爲之若於圓堢壔又以二十/五乘之三百一十四而一則先得三圓亭)
(矣故以三百一十四爲九百四十二而一/并除之/臣淳風等謹按依密率以七乘)
(之二百六/十四而一)
今有方錐下方二丈七尺高二丈九尺問積幾
何
　　　　荅曰七千四十七尺
　　術曰下方自乘以高乘之三而一(按此術/假令方)
(錐下方二尺高一尺卽四陽馬如術爲之/用十二陽馬成三方錐故三而一得陽馬)
(也)
今有圓錐下周三丈五尺高五丈一尺問積幾
何
　　　　荅曰一千七百三十五尺一十二分
　　　　尺之五(於徽術當積一千六百五十/八尺三百一十四分尺之十)
(三/依密率爲積一千六百五/十六尺八十八分尺之四十七)
　　術曰下周自乘以高乘之三十六而一(按/此)
(術圓錐下周以爲方錐下方方錐下方令/自乘以高乘之合三而一得大錐方之積)
(大錐方之積合十二圓矣今求一圓復合/十二除之故令三乘十二得三十六而連)
(除於徽術當下周自乘以高乘之又以二/十五乘之九百四十二而一圓錐比於方)
(錐亦二百分之一百五十七令徑自乘者/亦當以一百五十七乘之六百而一其說)
(如圓亭也/臣淳風等謹按依密/率以七乘之二百六十四而一)
今有壍堵下廣二丈袤一十八丈六尺高二丈
五尺問積幾何
　　　　荅曰四萬六千五百尺
　　術曰廣袤相乘以高乘之二而一(邪解立/方得兩)
(壍堵雖復橢方亦爲壍堵故二而一此則/合所規羃推其物體蓋爲壍上疊也其形)
(如城而無上廣與所規棊形異而同/實未聞所以名之爲壍堵之說也)
今有陽馬廣五尺袤七尺高八尺問積幾何
　　　　荅曰九十三尺少半尺
　　術曰廣袤相乘以高乘之三而一(按此術/陽馬之)
(形方錐一隅也今謂四柱屋隅爲陽馬假/令廣袤各一尺高一尺相乘之得立方積)
(一尺邪解立方得兩壍堵邪解壍堵其一/爲陽馬一爲鼈臑陽馬居二鼈臑居一不)
(易之率也合兩鼈臑成一陽馬合三陽馬/而成一立方故三而一驗之以棊其形露)
(矣悉割陽馬凡爲六鼈臑觀其割分則體/勢互通蓋易了也其棊或脩短或廣狹立)
(方不等者亦割分以爲六鼈臑其形不悉/相似然見數同積實均也鼈臑殊形然陽)
(馬異體則不純合不純合則難爲之矣何/則按邪解方棊以爲壍堵者必當以半爲)
(分邪解壍堵以爲陽馬者亦必當以半爲/分一從一横耳設陽馬爲分内鼈臑爲分)
(外棊雖或隨脩短廣狹猶有此分常率如/殊形異體亦同也者以此而已其使鼈臑)
(廣袤各高二尺用壍堵鼈臑之棊各二皆/用赤棊又使陽馬之廣袤高各二尺用立)
(方之棊一壍堵陽馬之棊各二皆用黑棊/棊之赤黑接爲壍堵廣袤高各二尺於是)
(中效其廣又中分其高令赤黑壍堵各自/適當一方高二尺方二尺每二分鼈臑則)
(一陽馬也其餘兩端各積本體合成一方/焉是爲别種而方者率居三通其體而方)
(者率居一雖方隨棊改而固有常然之勢/也按餘數具而可知者有一二分之别卽)
(一二之爲率定矣其於理也豈虛矣若爲/數而窮之置餘廣袤高之數各半之則四)
(分之三又可知也半之彌少其餘彌細至/細曰微微則無形由是言之安取餘哉數)
(而求窮之者謂以情推不用籌算鼈臑之/物不同器用陽馬之形或隨脩短廣狹然)
(不有鼈臑無以審陽馬之數不有陽/馬無以知錐亭之數功實之主也)
今有鼈臑下廣五尺無袤上袤四尺無廣高七
尺問積幾何
　　　　荅曰二十三尺少半尺
　　術曰廣袤相乘以高乘之六而一(按此術/臑者臂)
(骨也或曰半陽馬其形有似鼈肘故以名/云中破陽馬得兩鼈臑鼈臑之見數卽陽)
(馬之半數數同而實據/半故云六而一卽得)
今有羡除下廣六尺上廣一丈深三尺末廣八
尺無深袤七尺問積幾何
　　　　荅曰八十四尺
　　術曰并三廣以深乘之又以袤乘之六而
　　一(按此術羨除實隧道也其所穿地上平/下邪似兩鼈臑夾一壍堵卽羨除之形)
(假令用此棊上廣三尺深一尺下廣一尺/末廣一尺無深袤一尺下廣皆壍堵之廣)
(上廣者兩鼈臑與一壍堵相連之廣也以/深袤乘得積五尺鼈臑居二壍堵居三其)
(於本棊皆以爲六故六而一合四陽馬以/爲方錐邪畫方錐之底亦令爲中方就中)
(方削而上合全爲中方錐之半於是陽馬/之棊悉中解矣中錐離而爲四鼈臑焉故)
(外錐之半亦爲四鼈臑雖背正異形與常/所謂鼈臑參不相似實則同也所云夾壍)
(堵者中錐之鼈臑也凡壍堵上袤短者連/陽馬也下袤短者與鼈臑連也下兩袤相)
(等者亦與鼈臑連也并三廣以高袤乘六/而一皆其積也今此羨除之廣卽壍堵之)
(袤也按此本是三廣不等卽與鼈臑連者/别而言之中央壍堵廣六尺高三尺袤七)
(尺末廣之兩旁各一小鼈臑皆與壍堵等/令小鼈臑居裏大鼈臑居表則大鼈臑出)
(橢皆方錐下廣三尺袤六尺高七尺分取/其半則爲袤三尺以高廣乘之三而一卽)
(半錐之積也邪解半錐得此兩大鼈臑求/其積亦當六而一合與常率矣按陽馬之)
(棊兩邪棊底方當其方也不問旁角而割/之相半可知也推此上連無成不方故方)
(錐與陽馬同實角而割之者相半之勢此/大小鼈臑可知更相表裏但體有背正也)
今有芻甍下廣三丈袤四丈上袤二丈無廣高
一丈問積幾何
　　　荅曰五千尺
　術曰倍下袤上袤從之以廣乘之又以高
　乘之六而一(推明義理者舊說云凡積芻/甍有上下廣曰童甍謂其屋)
(蓋之茨也是故甍之下廣袤與童之上廣/袤等正斬方亭兩邊合之卽芻甍之形也)
(假令下廣二尺袤三尺上袤一尺無廣高/一尺其用棊也中央壍堵二兩端陽馬各)
(二倍下袤上袤從之爲七尺以高廣乘之/得羃十四尺陽馬之羃各居一壍堵之羃)
(各居三以高乘之得積十四尺其於本棊/也皆一而爲六故六而一卽得亦可令上)
(下袤差乘廣以高乘之三而一卽四陽馬/也下廣乘上袤而半之高乘之卽二壍堵)
(并之以爲/甍積也)
　　芻童曲池盤池冥谷皆同術
　　術曰倍上袤下袤從之亦倍下袤上袤從
　　之各以其廣乘之并以高若深乘之皆六
　　而一(按此術假令芻童上廣一尺袤二尺/下廣三尺袤四尺高一尺其用棊也)
(中央立方二四面壍堵/六四角陽馬四倍/下袤爲八上袤從之爲十以下廣乘之得積)
(三十尺是爲得中央立方各三兩邊壍堵/各四兩旁壍堵各六四角陽馬亦各六復)
(倍上袤下袤從之爲八以高廣乘之得積/八尺是爲得中央立方亦各三兩端壍堵)
(各二并兩旁三品棊皆一而爲六故六而/一卽得爲術又可令上下廣袤差相乘以)
(高乘之三而一亦四陽馬上下廣袤互相/乘并而半之以高乘之卽四面六壍堵與)
(二立方并之爲芻童積又可令上下廣袤/互相乘而半之上下廣袤又各自乘并以)
(高乘之三而/一卽得也)其曲池者并上中外周而半
　　之以爲上袤亦并下中外周而半之以爲
　　下袤(此池環而不通匝形如盤虵而曲之/亦云周者謂如委榖依垣之周耳引)
(而伸之周爲袤求/袤之意環田也)
今有芻童下廣二丈袤三丈上廣三丈袤四丈
高三丈問積幾何
　　　　荅曰一萬六千五百尺
今有曲池上中周二丈外周四丈廣一丈下中
周一丈四尺外周二丈四尺廣五尺深一丈問
積幾何
　　　　荅曰一千八百八十三尺三寸少半
　　　　寸
今有盤池上廣六丈袤八丈下廣四丈袤六丈
深二丈問積幾何
　　　　荅曰七萬六百六十六尺太半尺
　負土往來七十步其二十步上下棚除棚除
　二當平道五踟蹰之間十加一載輸之間三
　十步定一返一百四十步土籠積一尺六寸
　秋程人功行五十九里半問人到積尺及用
　徒各幾何
　　　　荅曰
　　　　人到二百四尺
　　　　用徒三百四十六人一百五十三分
　　　　人之六十二
　　術曰以一籠積尺乘程行步數爲實往來
　　上下棚除二當平道五(棚閣除邪道有上/下之難故使二當)
(五/也)置定往來步數十加一及載輸之間三
　　十步以爲法除之所得卽一人所到尺(按/此)
(術棚閣除邪道有上下之難故使二當五/置定往來步數十加一及載輸之間三十)
(步是爲往來求一返凡用一百四十步於/今有術爲所有行率籠積一尺六寸爲所)
(求到土率程行五十九里半爲所有數而/今有之卽人到尺數以所到約積尺卽用)
(徒人數者此一人之積除其衆積尺故得/用徒人數爲術又可令往來一返所用之)
(步約程行爲返數乘籠積爲一人所到以/此術與今有術相反覆則乘除之或先後)
(意各有所在/而同歸耳)以所到約積尺卽用徒人數
今有冥谷上廣二丈袤七丈下廣八尺袤四丈
深六丈五尺問積幾何
　　　　荅曰五萬二千尺
　載土往來二百步載輸之間一里程行五十
　八里六人共車車載三十四尺七寸問人到
　積尺及用徒各幾何
　　　　荅曰
　　　　人到二百一尺五十分尺之十三
　　　　用徒二百五十八人一萬六十三分
　　　　人之三千七百四十六
　　術曰以一車積尺乘程行步數爲實置今
　　往來步數加載輸之間一里以車六人乘
　　之爲法除之所得卽一人所到尺(按此術/今有之)
(義以載輸及往來并得五百步爲所有行/率車載三十四尺七寸爲所求到土率程)
(行五十八里通之爲步爲所有數而今有/之所得則一車所到欲得人到者當以六)
(人除之卽得術有分故亦更令乘法而并/除者亦用以半尺數以爲一人到土率六)
(人乘五百步爲行率也又可以五百步爲/行率令六人約半積尺數爲一人到土率)
(以載土術入之入之者亦可求返數也要/取其會通而已術恐有分故令乘法而并)
(除以所到約積尺卽用徒人數者以一/人所積尺除其衆積故得射徒人數也)以
　　所到約積尺卽用徒人數
今有委粟平地下周一十二丈高二丈問積及
爲粟幾何
　　　　荅曰
　　　　積八千尺(於徽術當積七千六百四/十三尺一百五十七分尺)
(之四十九/臣淳風等謹按依密率/爲積七千六百三十六尺十一分尺)
(之/四)
　　　　爲粟二千九百六十二斛二十七分
　　　　斛之二十六(於徽術當粟二千八百/三十斛一千四百一十)
(三分斛之一千二百一十/臣淳風/等謹按依密率爲粟二千八百二十)
(八斛九十九分/斛之二十八)
今有委菽依垣下周三丈高七尺問積及爲菽
各幾何
　　　　荅曰
　　　　積三百五十尺(依徽術當積三百三/十四尺四百七十一)
(分尺之一百八十六也/臣淳風等/謹按依密率爲積三百三十四尺十)
(一分尺/之一)
　　　　爲菽一百四十四斛二百四十三分
　　　　斛之八(依徽術當菽一百三十七斛/一萬二千七百一十七分斛)
(之十千七百七十一/臣淳風等謹/按依密率爲菽一百三十七斛八百)
(九十一分斛之/四百三十三)
今有委米依垣内角下周八尺高五尺問積及
爲米幾何
　　　　荅曰
　　　　積三十五尺九分尺之五(於徽術當/積三十二)
(尺四百七十一分尺之四百五十七/臣淳風等謹按依密率當積三十)
(三尺三十三分/尺之三十一)
　　　　爲米二十一斛七百二十九分斛之
　　　　六百九十一(於徽術當米二十斛三/萬八千一百五十一分)
(斛之三萬六千九百八十/臣淳風/等謹按依密率爲米二十斛二千六)
(百七十三分斛之/二千五百四十)
　　委粟
　　術曰下周自乘以高乘之三十六而一(此/猶)
(圓錐也於徽術亦當下周自乘以高乘之/又以二十五乘之九百四十二而一也)
　　其依垣者(居圓錐/之半也)十八而一(於徽術當令/此下周自乘)
(以高乘之又以二十五乘之四百七十一/而一依垣之周半於全周其自乘之羃居)
(全周自乘之羃四分之一/故半全周之法以爲法也)其依垣内角者
(角隅也居圓錐/四分之一也)九而一(於徽術當令此下/周自乘而倍之以)
(高乘之又以二十五乘之四百七十一而/一依隅之周半於依垣其自乘之羃居依)
(垣自乘之羃四分之一當半依垣之法以/爲法法不可半故倍其實又此術亦用周)
(三徑一之率假令以三除周得徑若不盡/通分内子卽爲徑之積分令自乘以高乘)
(之爲三方錐之積分母自相乘得九爲法/又當三而一約方錐之積從方錐中求圓)
(錐之積亦猶方羃求圓羃乃當三乘之四/而一得圓羃之積前求方積乃合三而一)
(今求圓錐之積復合三乘之二母旣同故/相凖折惟以四乘分母九得三十六而連)
(除圓錐之積其圓錐之積與平地聚粟同/故三十六而一/臣淳風等謹依密率以)
(七乘之其平地者二百六十四而一依垣/者一百三十二而一依隅者六十六而一)
(也)
　　程粟一斛積二尺七寸(二尺七寸者謂方/一尺深二尺七寸)
(凡積二千/七百寸)其米一斛積一尺六寸五分寸
　　之一(謂積一千六/百二十寸)其菽荅麻麥一斛皆二
　　尺四寸十分寸之三(謂積二千四百三十/寸此爲以精麤爲率)
(而不等其槩也粟率五米率三故米一斛/於粟一斛五分斛之三菽荅麻麥亦如本)
(率云故謂此三量器爲槩而皆不合於今/斛當今大司農斛圓徑一尺三寸五分五)
(釐正深一尺於徽術爲積一千四百四十/一寸排成餘分又有十分寸之三王莽銅)
(斛於今尺爲深九寸五分五釐徑一尺三/寸六分八釐二毫以徽術計之於今斛爲)
(容九斗七升四合有奇周官考工記㮚氏/爲量深一尺内方一尺而圓外其實一鬴)
(於徽術此圓積一千五百七十六寸左氏/傳曰齊舊四量豆區釜鍾四升曰豆各自)
(其四以登於釜釜十則鍾鍾六斛四斗釜/六斗四升方一尺深一尺其積一千寸若)
(此方積容四斗二升則通外圓積成旁容/十斗四合一龠五分龠之三也以數相乘)
(之則斛之制方一尺而圓其外庣旁一釐/七毫羃一百五十六寸四分寸之一深一)
(尺積一千五百六十二寸半容十斗/王莽銅斛與漢書律歷志所論斛同)
今有穿地袤一丈六尺深一丈上廣六尺爲垣
積五百七十六尺問穿地下廣幾何
　　　　荅曰三尺五分尺之三
　　術曰置垣積尺四之爲實(實穿地四爲堅/三垣堅也以堅)
(求穿地當四/之三而一也)以深袤相乘(爲深袤之/立實也)又以
　　三之爲法(以深袤乘之立實除垣積則阬/廣又三之者與堅率并除之)
　　所得倍之(阬有兩廣先并而半之卽爲廣/狹之中平今先得其中平故又)
(倍之知兩/廣全也)減上廣餘卽下廣(按此術穿地/四爲堅三垣)
(卽堅也今以堅求穿地當四乘之三而一/深袤相乘者爲深袤立羃以深袤立羃除)
(積卽阬廣又三之爲法與堅率并除所得/倍之者爲阬有兩廣先并而半之爲中平)
(之廣今此得中平之廣故倍之還/爲兩廣并故減上廣餘卽下廣也)
今有倉廣三丈袤四丈五尺容粟一萬斛問高
幾何
　　　　荅曰二丈
　　術曰置粟一萬斛積尺爲實廣袤相乘爲
　　法實如法而一得高尺(以廣袤之羃除積/故得高按此術本)
(以廣袤相乘以高乘之得此積今還原/置此廣袤相乘爲法除之故得高也)
今有圓囷(圓囷廩也亦/云圓囤也)高一丈三尺三寸少半
寸容米二千斛問周幾何
　　　　荅曰五丈四尺(於徽術當周五丈五/尺二寸二十分寸之)
(九/臣淳風等謹依密率爲周/五丈五尺一百分尺之二十七)
　　術曰置米積尺(此卽猶圓/堢壔之積)以十二乘之令
　　高而一所得開方除之卽周(於徽術當置/米積尺以三)
(百一十四乘之爲實二十五乘囷高爲法/所得開方除之卽周也此亦據見羃以求)
(周失之於微少也晉武庫中有漢時王莽/所作銅斛其篆書字題斛旁云律嘉量斛)
(方一尺而圓其外庣旁九釐五毫羃一百/六十二寸深一尺積一千六百二十寸容)
(十斗及斛底云律嘉量斗方尺而圜其外/庣旁九釐五毫羃一尺六寸二分深一寸)
(積一百六十二寸容一斗合龠皆有文字/升居斛旁合龠在斛耳上後有讃文與今)
(律歷志同亦魏晉所常用今祖疏王莽銅/斛文字尺寸分數然不盡得升合勺之文)
(字按此術本周自相乘以高乘之十二而/一得此積今還元置此積以十二乘之令)
(高而一卽復本周自乘之數凡物自乘開/方除之復其本周自乘之數故開方除之)
(卽得也/臣淳風等謹依密率以八十八/乘之爲實七乘囷高爲法實如法而一開)
(方除之/卽周也)
九章算術卷五
九章算術卷五訂訛(算經十書/之二)
　　　　　　　休寧　戴　震　東原
今有壍上廣一丈六尺三寸下廣一丈深六尺
三寸袤十三丈二尺一寸問積幾何荅曰一萬
九百四十三尺八寸(此積以立方一尺者計之/餘有方尺而深八寸二分)
(四釐五毫實八十二/萬四千五百分也)
今有穿渠上廣一丈八尺下廣三尺六寸深一
丈八尺袤五萬一千八百二十四尺問積幾何
荅曰一千七萬四千五百八十五尺六寸(此六/寸亦)
(方尺而深六寸/實積六百寸也)
九章算術卷第六(算經十書/之二)
　　　　　　　　　　　魏　劉　徽　注
　　　唐朝議大夫行太史令上輕車都尉臣李淳風等奉勅注釋
均輸(以御遠/近勞費)
今有均輸粟甲縣一萬戸行道八日乙縣九千
五百戸行道十日丙縣一萬二千三百五十戸
行道十三日丁縣一萬二千二百戸行道二十
日各到輸所凡四縣賦當輸二十五萬斛用車
一萬乘欲以道里遠近戸數多少衰出之問粟
車各幾何
　　　　荅曰
　　　　甲縣粟八萬三千一百斛車三千三
　　　　百二十四乘
　　　　乙縣粟六萬三千一百七十五斛車
　　　　二千五百二十七乘
　　　　丙縣粟六萬三千一百七十五斛車
　　　　二千五百二十七乘
　　　　丁縣粟四萬五百五十斛車一千六
　　　　百二十二乘
　　均輸(按此均輸猶均運也令戸率出/車以行道日數爲均發粟爲輸)
　　術曰令縣戸數各如其本行道日數而一
　　以爲衰(據甲行道八日因使八戸共出一/車乙行道十日因使十戸共出一)
(車計其在道則皆戸一日出/一車故可爲均平之率也)甲衰一百二
　　十五乙丙衰各九十五丁衰六十一副并
　　爲法以賦粟車數乘未并者各自爲實(衰/分)
(科/率)實如法得一車(各置所當出車以其行/道日數乘之如戸數而)
(一得率戸用車二百四十七分日之三十/一故謂之均求此率以戸當各計車之衰)
(分也/臣淳風等謹按縣戸有多少之差/行道有遠近之異欲其均等故各令行道)
(日數約戸爲衰行道多者少其戸行道少/者多其戸故各令約戸爲衰以八日約除)
(甲縣得一百二十五乙丙各九十五丁六/十一於今有術副并爲所有率未并者各)
(爲所求率以賦粟車數爲所有數而今有/之各得車數一旬除乙十三除丙各得九)
(十五二旬除丁/得六十一也)有分者上下軰之(軰配也/車牛人)
(之數不可分裂推少就多均賦之宜今按/甲分旣少宜從於乙滿法除之有餘從丙)
(丁分又少亦宜就丙除之適盡加/乙丙各一上下軰益以少從多也)以二十
　　五斛乘車數卽粟數
今有均輸卒甲縣一千二百人薄塞乙縣一千
五百五十人行道一日丙縣一千二百八十人
行道二日丁縣九百九十人行道三日戊縣一
千七百五十人行道五日凡五縣賦輸卒一月
一千二百人欲以遠近戸率多少衰出之問縣
各幾何
　　　　荅曰
　　　　甲縣二百二十九人
　　　　乙縣二百八十六人
　　　　丙縣二百二十八人
　　　　丁縣一百七十一人
　　　　戊縣二百八十六人
　　術曰令縣卒各如其居所及行道日數而
　　一以爲衰(按此亦以日數爲均居所爲輸/甲無行道日但以居所三十日)
(爲率言欲爲均平之率者當使甲三十人/而出一人乙三十一人而出一人出一人)
(者計役則皆一人一日/是以可爲均平之率)甲衰四乙衰五丙
　　衰四丁衰三戊衰五副并爲法以人數乘
　　未并者各自爲實實如法而一(各置所當/出人數以)
(其居所及行道日數乘之如縣人數而一/得戸率人役五日七分日之五/臣淳風)
(等謹按爲衰於今有術副并爲所有率未/并者各爲所求率以賦卒人數爲所有數)
(此術以别考則意同/以廣異聞故存之也)有分者上下軰之(軰/配)
(也今按丁分最少宜就戊除不從乙者丁/近戊故也滿法除之有餘從乙丙分又少)
(亦就乙除有餘從甲除之適盡從甲丙二/分其數正等二者於乙遠近皆同不以甲)
(從乙者方以/下從上也)
今有均賦粟甲縣二萬五百二十戸粟一斛二
十錢自輸其縣乙縣一萬二千三百一十二戸
粟一斛十錢至輸所二百里丙縣七千一百八
十二戸粟一斛十二錢至輸所一百五十里丁
縣一萬三千三百三十八戸粟一斛十七錢至
輸所二百五十里戊縣五千一百三十戸粟一
斛十三錢至輸所一百五十里凡五縣賦輸粟
一萬斛一車載二十五斛與僦一里一錢欲以
縣戸賦粟令費勞等問縣各粟幾何
　　　　荅曰
　　　　甲縣三千五百七十一斛二千八百
　　　　七十三分斛之五百一十七
　　　　乙縣二千三百八十斛二千八百七
　　　　十三分斛之二千二百六十
　　　　丙縣一千三百八十八斛二千八百
　　　　七十三分斛之二千二百七十六
　　　　丁縣一千七百一十九斛二千八百
　　　　七十三分斛之一千三百一十三
　　　　戊縣九百三十九斛二千八百七十
　　　　三分斛之二千二百五十三
　　術曰以一里僦價乘至輸所里(此以出錢/爲均也問)
(者曰一車載二十五斛與僦一里一錢一/錢卽一里僦價也以乘里數者欲知僦一)
(車到輸所所用錢也甲自/輸其縣則無取僦價也)以一車二十五
　　斛除之(欲知僦一/斛所用錢)加一斛粟價則致一斛
　　之費(加一斛之價於一斛僦直卽凡餘粟/取僦錢也甲一斛之費二十乙丙各)
(十八丁二十/七戊十九也)各以約其戸數爲衰(言使甲/二十戸)
(共出一斛乙丙十八戸共出一斛計其/所費則皆戸一錢故可爲均賦之率也)甲
　　衰一千二十六乙衰六百八十四丙衰三
　　百九十九丁衰四百九十四戊衰二百七
　　十副并爲法所賦粟乘未并者各自爲實
　　實如法而一(各置所當出粟以其十斛之/費乘之如戸數而一得率戸)
(出三錢二千八百七十三分錢之一千三/百八十一/臣淳風等謹按此以出錢爲)
(均問者曰一車載二十五斛與僦一里一/錢一錢卽一里僦價也以乘里數者欲知)
(僦一車到輸所用錢甲自出其縣則無取/僦之價以一車二十五斛除之者欲知僦)
(一斛所用錢加一斛之價於一斛僦直卽/凡餘粟取僦錢甲一斛之費二十乙丙各)
(十八丁二十七戊十九各以約其戸爲衰/甲衰一千二十六乙衰六百八十四丙衰)
(三百九十九丁衰四百九十四戊衰二百/七十言使甲二十戸共出一斛乙丙十八)
(戸共出一斛計其所費則皆戸一錢故可/爲均賦之率也於今有術副并爲所有率)
(未并者各爲所求率賦粟一萬斛爲所有/數此今有衰分之義也計經賦之率旣有)
(戸算之率亦有遠近貴賤之率此二率者/各自相與通通則甲二十乙十二丙七丁)
(十三戊五一斛之費爲之錢率錢率約戸/率者則錢爲母戸爲子子不齊令母互乘)
(爲齊卽衰也若其不然以一斛之費約戸/數取衰竝有分當通分内子約之於算甚)
(䌓此一章皆相與通功共率畧相依似以/上二率下一率亦可放此從其簡易而已)
(又以分言之使甲一戸出二十分斛之一/乙一戸出十八分斛之一各以戸數乘之)
(亦可得一縣凡所當輸俱爲衰也乘之者/乘其子母報除之以此觀之則以一斛之)
(費約戸數者其意不異矣然則可置一斛/之費而反衰之約戸以乘戸率爲衰也合)
(分注曰母除爲率率乘子爲齊反衰注曰/先同其母各以分母約其子爲反衰以施)
(其率爲算旣約/且不妨處下也)
今有均賦粟甲縣四萬二千算粟一斛二十傭
價一日一錢自輸其縣乙縣三萬四千二百七
十二算粟一斛十八傭價一日十錢到輸所七
十里丙縣一萬九千三百二十八算粟一斛十
六傭價一日五錢到輸所一百四十里丁縣一
萬七千七百算粟一斛十四傭價一日五錢到
輸所一百七十五里戊縣二萬三千四十算粟
一斛十二傭價一日五錢到輸所二百一十里
已縣一萬九千一百三十六算粟一斛一十傭
價一日五錢到輸所二百八十里凡六縣賦粟
六萬斛皆輸甲縣六人共車車載二十五斛重
車日行五十里空車日行七十里載輸之間各
一日粟有貴賤傭各别價以算出錢令費勞等
問縣各粟幾何
　　　　荅曰
　　　　甲縣一萬八千九百四十七斛一百
　　　　三十三分斛之四十九
　　　　乙縣一萬八百二十七斛一百三十
　　　　三分斛之九
　　　　丙縣七千二百一十八斛一百三十
　　　　三分斛之六
　　　　丁縣六千七百六十六斛一百三十
　　　　三分斛之一百二十二
　　　　戊縣九千二十二斛一百三十三分
　　　　斛之七十四
　　　　己縣七千二百一十八斛一百三十
　　　　三分斛之六
　　術曰以車程行空重相乘爲法并空重以
　　乘道里各自爲實實如法得一日(臣淳風/等謹按)
(此術重往空還一輸再行道也置空行一/里用七十分日之一重行一里用五十分)
(日之一齊而同之空重行一里之路往返/用一百七十五分日之六定言之者一百)
(七十五里之路往返用六日也故并空重/者齊其子也空重相乘者同其母也於今)
(有術至輸所里爲所有數六爲所求率齊/一百七十五爲所有率而今有之卽各得)
(輸所用/日也)加載輸各一日(欲得幾/日也)而以六人
　　乘之(欲知致一/車用人也)又以傭價乘之(欲知致車/人傭直幾)
(錢)以二十五斛除之(欲知致一斛/之傭直也)加一斛
　　粟價卽致一斛之費(加一斛之價於致一/斛之傭直卽凡輸一)
(斛餘粟取/傭所用錢)各以約其算數爲衰(今按甲衰/四十二乙)
(衰二十四丙衰十六丁衰十五戊衰二十/已衰十六於今有術副并爲所有率未并)
(者各自爲所求率所賦粟爲/所有數此今有衰分之義也)副并爲法以
　　所賦粟乘未并者各自爲實實如法得一
　　斛(各置所當出粟以其一斛之費乘之如/算數而一得率算出九錢一百三十三)
(分錢之三又載輸之間/各一日者卽二日也)
今有粟七斗三人分春之一人爲糲米一人爲
粺米一人爲糳米令米數等問取粟爲米各幾
何
　　　　荅曰
　　　　糲米取粟二斗一百二十一分斗之
　　　　一十
　　　　粺米取粟二斗一百二十一分斗之
　　　　三十八
　　　　糳米取粟二斗一百二十一分斗之
　　　　七十三
　　　　爲米各一斗六百五分斗之一百五
　　　　十一
　　術曰列置糲米三十粺米二十七糳米二
　　十四而反衰之(此先約三率糲爲十粺爲/九糳爲八欲令米等者其)
(取粟糲率十分之一粺率九分之一糳率/八分之一當齊其子故曰反衰也/臣淳)
(風等謹按米有精麤之異有多少之差據/率粺糳少而糲多用粟則粺糳多而糲少)
(米若依本率之分粟當倍率故/今反衰之使精取多而麤得少)副并爲法
　　以七斗乘未并者各自爲取粟實實如法
　　得一斗(於今有術副并爲所有率未并者/各爲所求率粟七斗爲所有數而)
(今有之故各/得取粟也)若求米等者以本率各乘定
　　所取粟爲實以粟率五十爲法實如法得
　　一斗(若徑求爲米等數者置糲米三用粟/五粺米二十七用粟五十糳米十二)
(用粟二十五齊其粟同其米并齊爲法/以七斗乘同爲實所得卽爲米斗數)
今有人當稟粟二斛倉無粟欲與米一菽二以
當所稟粟問各幾何
　　　　荅曰
　　　　米五斗一升七分升之三
　　　　菽一斛二升七分升之六
　　術曰置米一菽二求爲粟之數并之得三
　　九分之八以爲法亦置米一菽二而以粟
　　二斛乘之各自爲實實如法得一斛(臣淳/風等)
(謹按置粟率五乘米一米率三除之得一/三分之二卽是米一之粟也粟率十以乘)
(菽二菽率九除之得二九分之二卽是菽/二之粟也并全得三齊子并之得二十四)
(同母得二十七約之得九分之八故云并/之得三九分之八米一菽二當粟三九分)
(之八此其粟率也於今有術米一菽二皆/爲所求率當粟三九分之八爲所有率粟)
(二斛爲所有數凡言率者當相與通之則/爲米九菽十八當粟三十五也亦有置米)
(一菽二求其爲粟之率以爲列衰副并爲/法以粟乘列衰爲實所得卽米一菽二所)
(求粟也以米菽本率/而今有之卽合所問)
今有取傭負鹽二斛行一百里與錢四十今負
鹽一斛七斗三升少半升行八十里問與錢幾
何
　　　　荅曰二十七錢十五分錢之十一
　　術曰置鹽二斛升數以一百里乘之爲法
(按此術以負鹽二斛升數乘所行一百里/得二萬里是爲負鹽一升行二萬里得錢)
(四十於今有術爲所有率升數乘所/行里爲法於今有術爲所有數也)以四
　　十錢乘今負鹽升數又以八十里乘之爲
　　實實如法得一錢(以今負鹽升數乘所行/里今負鹽一升凡所行)
(里也於今有術以所有四十錢爲所/求率也衰分章貸人千錢與此同)
今有負籠重一石一十七斤行七十六步五十
返今負籠重一石行百步問返幾何
　　　　荅曰五十七返二千六百三分返之
　　　　一千六百二十九
　　術曰以故所行步數乘故籠重斤數爲法
(此法謂負一斤一/返所行之積步也)今籠重斤數乘今步又
　　以返數乘之爲實實如法得一返(按此法/負一斤)
(一返所行之積步此實者一斤一日所行/之積步故以一返之課除終日之程卽是)
(返數也/臣淳風等謹按此術所行步多/者得返少所行步少者得返多然則所行)
(者今返率也故令所得返乘今返之率爲/實而以故返之率爲法今有術也按此負)
(籠又有輕重於是爲術者因令重者得返/少輕者得返多故又因其率以乘法實者)
(重今有之義也然此意非也按此籠雖輕/而行有限籠過重則人力遺力有遺而術)
(無窮人行有限而籠輕重不等使其有限/之力隨彼無窮之變故知此術率乖理也)
(若故所行有空行返數設以問者當因其/所負以爲返率則今返之數可得而知也)
(假令空行一日六十里負重一斛行四十/里減重一斗進二里半負重三斗以下與)
(空行同今負籠重六斗往還行一百步問/返幾何荅曰一百五十返術曰置重行率)
(加十里以里法通之爲實以一返/之步爲法實如法而一卽得也)
今有程傳委輸空車日行七十里重車日行五
十里今載太倉粟輸上林五日三返問太倉去
上林幾何
　　　　荅曰四十八里十八分里之十一
　　術曰并空重里數以三返乘之爲法令空
　　重相乘又以五日乘之爲實實如法得一
　　里(此亦如上術率一百七十五里之路往/返用六日也於今有術則五日爲所有)
(數一百七十五里爲所求率六日爲所有/率以此所得則三返之路今求一返當以)
(三約之因令乘法而并除也爲術亦可各/置空重行一里用日之率以爲列衰副并)
(爲法以五日乘列衰爲實實如法所得卽/各空重行日數也各以一日所行以乘爲)
(凡日所行三返約之爲上林去太倉之數/臣淳風等謹按此術重往空還一輸再)
(還道置空行一里用七十分日之一重行/一里用五十分日之一齊而同之空重行)
(一里之路往返用一百七十五分日之六/定言之者一百七十五里之路往返用六)
(日故并空重者并齊也空重相乘者同其/母也於今有術五日爲所有數一百七十)
(五爲所求率六爲所有率以此所得則三/返之路今求一返者當以三約之故令乘)
(法而并除亦/當約之也)
今有絡絲一斤爲練絲十二兩練絲一斤爲靑
絲一斤十二銖今有靑絲一斤問本絡絲幾何
　　　　荅曰一斤四兩十六銖三十三分銖
　　　　之十六
　　術曰以練絲十二兩乘靑絲一斤十二銖
　　爲法以靑絲一斤銖數乘練絲一斤兩數
　　又以絡絲一斤乘之爲實實如法得一斤
(按練絲一斤爲靑絲一斤十二銖此練率/三百八十四靑率三百九十六也又絡絲)
(一斤爲練絲十二兩此絡率十六練率十/二也置今有靑絲一斤以練率三百八十)
(四乘之爲實實如靑絲率三百九十六而/一所得靑絲一斤練絲之數也又以絡率)
(十六乘之所得爲實以練率十二爲法所/得卽練絲用絡絲之數也是謂重今有也)
(雖各有率不用中間故令後實乘前實後/法乘前法而并除也故以練絲兩數爲實)
(靑絲銖數爲法一曰又置絡絲一斤兩數/與練絲十二兩約之絡得四練得三此其)
(相與之率又置練絲一斤銖數與靑絲一/斤十二銖約之練得三十二靑得三十三)
(亦其相與之率齊其靑絲絡絲同其二練/絡得一百二十八靑得九十九練得九十)
(六卽三率悉通矣今有練絲一斤爲所有/數絡絲一百二十八爲所求率靑絲九十)
(九爲所有率爲率之意猶此但不先約諸/率耳凡率錯互不通者皆積齊同用之放)
(此雖四五轉不異也言同其二練者以明/三率之相與通耳於術無以異也又一術)
(今有靑絲一斤銖數乘練絲一斤兩數爲/實以靑絲一斤十二銖爲法所得卽用練)
(絲兩數以絡絲一斤乘所得爲實以練/絲十二兩爲法所得卽用絡絲斤數也)
今有惡粟二十斗春之得糲米九斗今欲求粺
米十斗問惡粟幾何
　　　　荅曰二十四斗六升八十一分升之
　　　　七十四
　　術曰置糲米九斗以九乘之爲法亦置粺
　　米十斗以十乘之又以惡粟二十斗乘之
　　爲實實如法得一斗(按此術置今有求粺/米十斗以糲米率十)
(乘之如糲率九而一卽糲亦化爲惡粟矣/此亦重今有之義爲術之意猶絡絲也雖)
(各有率不問中間故令後實乘/前實後法乘前法而并除之也)
今有善行者行一百步不善行者行六十步今
不善行者先行一百步善行者追之問幾何步
及之
　　　　荅曰二百五十步
　　術曰置善行者一百步減不善行者六十
　　步餘四十步以爲法以善行者之一百步
　　乘不善行者先行一百步爲實實如法得
　　一步(按此術以六十步減一百步餘四十/步卽不善行者先行率也善行者行)
(一百步追及率約之追及率得五先行率/得二於今有術不善行者先行一百步爲)
(所有數五爲所求率二爲所/有率而今有之得追及步也)
今有不善行者先行十里善行者追之一百里
先至不善行者二十里問善行者幾何里及之
　　　　荅曰三十三里少半里
　　術曰置不善行者先行十里以善行者先
　　至二十里增之以爲法以不善行者先行
　　十里乘善行者一百里爲實實如法得一
　　里(按此術不善行者旣先行十里後不及/二十里并之得三十里也謂之先行率)
(善行者一百里爲追及率約之先行率得/三三爲所有率而今有之卽得也其意如)
(上/術)
今有兔先走一百步犬追之二百五十步不及
三十步而止問犬不止復行幾何步及之
　　　　荅曰一百七步七分步之一
　　術曰置兔先走一百步以犬走不及三十
　　步減之餘爲法以不及三十步乘犬追步
　　數爲實實如法得一步(按此術以不及三/十步減先走一百)
(步餘七十步爲兔先走率犬行二百五十/步爲追及率約之先走率得七追及率得)
(二十五於今有術不及三十步爲所有數/二十五爲所求率七爲所有率而今有之)
(卽得/也)
今有人持金十二斤出關關稅之十分而取一
今關取金二斤償錢五千問金一斤値錢幾何
　　　　荅曰六千二百五十
　　術曰以十乘二斤以十二斤減之餘爲法
　　以十乘五千爲實實如法得一(按此術置/十二斤以)
(一乘之十而一得一斤五分斤之一卽所/當稅者也減二斤餘卽關取盈金以盈除)
(所償錢卽金値也今術旣以十二斤爲所/稅則是以十爲母故以十乘二斤及所償)
(錢通其率於今有術五千錢爲所有數十/爲所求率八爲所有率而今有之卽得也)
今有客馬日行三百里客去忘持衣日已三分
之一主人乃覺持衣追及與之而還至家視日
四分之三問主人馬不休日行幾何
　　　　荅曰七百八十里
　　術曰置四分日之三除三分日之一(按此/術置)
(四分日之三除三分日之一者除卽減也/減之餘有十二分之五卽是主人追客還)
(用日/率也)半其餘以爲法(去其還存其往率之/者子不可半故倍母)
(二十四分之五是爲主人/與客均行用日之率也)副置法增三分
　　日之一(法二十四分之五者主人往追用/日之分也三分之一者客去主人)
(未覺之前獨行用日之分也并連此數得/二十四分日之十三則主人追及前用日)
(之分也是爲客用日率也然則主人用日/率者客馬行率也客用日率者主人馬行)
(率也母同則子齊是爲客馬行率五主人/馬行率十三於今有術三百里爲所有數)
(十三爲所求率五爲所/有率而今有之卽得也)以三百里乘之爲
　　實實如法得主人馬一日行(欲知主人追/客所行里者)
(以三百里乘主人均行日分子十三以母/二十四而一得一百六十二里半以此乘)
(主人均行日分母二十四如客馬與主人/均行用日分子五而一亦得主人馬一日)
(行七百八/十里也)
今有金箠長五尺斬本一尺重四斤斬末一尺
重二斤問次一尺各重幾何
　　　　荅曰末一尺重二斤
　　　　次一尺重二斤八兩
　　　　次一尺重三斤
　　　　次一尺重三斤八兩
　　　　次一尺重四斤
　　術曰令末重減本重餘卽差率也又置本
　　重以四間乘之爲下第一衰副置以差率
　　減之每尺各自爲衰(按此術五尺有四間/者有四差也令本末)
(相減餘卽四差之凡數也以四約之卽得/每尺之差以差數減本重餘卽次尺之重)
(也爲術所置如是而已今此率以四爲母/故令母乘本爲衰通其率也亦可置末重)
(以四問乘之爲上第一衰以/差重率加之爲次下衰也)副置下第一
　　衰以爲法以本重四斤徧乘列衰各自爲
　　實實如法得一斤(以下第一衰爲法以本/重乘其分母之數而又)
(反此率乘本重爲實一乘一除勢無損益/故惟本存焉衆衰相推爲率則其餘可知)
(也亦可副置末衰爲法而以末重二斤乘/列衰爲實此雖迂廽然是其舊故就新而)
(言之/也)
今有五人分五錢令上二人所得與下三人等
問各得幾何
　　　　荅曰
　　　　甲得一錢六分錢之二
　　　　乙得一錢六分錢之一
　　　　丙得一錢
　　　　丁得六分錢之五
　　　　戊得六分錢之四
　　術曰置錢錐行衰(按此術錐行者謂如立/錐初一次二次三次四)
(次五各均爲/一例者也)并上二人爲九并下三人爲
　　六六少於九三(數不得等但以五/四三二一爲率也)以三均
　　加焉副并爲法以所分錢乘未并者各自
　　爲實實如法得一錢(此問者令上二人與/下三人等上下部差)
(一人其差三均加上部則得二三均加下/部則得三三下部猶差一人差得一以通)
(於本率卽上下部等也於今有術副并爲/所有率未并者各爲所求率五錢爲所有)
(數而今有之卽得等耳假令七人分七錢/欲令上二人與下五人等則上下部差三)
(人并上部爲十三下部爲十五下多上少/下不足減上當似上下部列差而後均減)
(乃合所問耳此可倣下術令上二人分二/錢半爲上率令下三人分二錢半爲下率)
(上下二率以少減多餘爲實置二人三人/各半之減五人餘爲法實如法得一錢卽)
(衰相去也下衰率六分/之五者丁所得錢數也)
今有竹九節下三節容四升上四節容三升問
中間二節欲均容各多少
　　　　荅曰
　　　　下初一升六十六分升之二十九
　　　　次一升六十六分升之二十二
　　　　次一升六十六分升之一十五
　　　　次一升六十六分升之八
　　　　次一升六十六分升之一
　　　　次六十六分升之六十
　　　　次六十六分升之五十三
　　　　次六十六分升之四十六
　　　　次六十六分升之三十九
　　術曰以下三節分四升爲下率以上四節
　　分三升爲上率(此二率者各/其平率也)上下率以少
　　減多餘爲實(按此上下節各分所容爲率/者各其平率上下以少減多)
(者餘爲中間五節半/之凡差故以爲實也)置四節三節各半之
　　以減九節餘爲法實如法得一升卽衰相
　　去也(按此術上下節所容已定之節中間/相去節數也實者中間五節半之凡)
(差也故實如法而/一則每節之差也)下率一升少半升者下
　　第二節容也(一升少半升者下三節通分/四升之平率平率卽爲中分)
(節之/容也)
今有鳬起南海七日至北海鴈起北海九日至
南海今鳬鴈俱起問何日相逢
　　　　荅曰三日十六分日之十五
　　術曰并日數爲法日數相乘爲實實如法
　　得一日(按此術置鳬七日一至鴈九日一/至齊其至同其日定六十三日鳬)
(九至鴈七至令鳬鴈俱起而問相逢者是/爲共至并齊以除同卽得相逢日故并日)
(數爲法者并齊之意日數相乘爲實者猶/以同爲實也一日鳬飛七分至之一鴈飛)
(九分至之一齊而同之鳬飛定日行六十/三分至之九鴈飛定日行六十三分至之)
(七是爲南北海相去六十三分鳬日行九/分鴈日行七分也并鳬鴈一日所行以除)
(南北相去而/得相逢日也)
今有甲發長安五日至齊乙發齊七日至長安
今乙發已先二日甲乃發長安問幾何日相逢
　　　　荅曰二日十二分日之一
　　術曰并五日七日以爲法(按此術并五日/七日爲法者猶)
(并齊爲法置甲五日一至乙七日一至齊/而同之定三十五日甲七至乙五至并之)
(爲十二至者用三十五日也謂甲乙與發/之率耳然則日化爲至當除日故以爲法)
(也)以乙先發二日減七日(減七日者言甲/乙俱發今以發)
(爲始發之端於本/道里則餘分也)餘以乘甲日數爲實(七/者)
(長安去齊之率也五者後發相去之率也/今問後發故舍七用五以乘甲五日爲二)
(十五日言甲七至乙五至/更相去用此二十五日也)實如法得一日
(一日甲行五分至之一乙行七分至之一/齊而同之甲定日行三十五分至之七乙)
(定日行三十五分至之五是爲齊去長安/三十五分甲日行七分乙日行五分也今)
(乙先行發二日巳行十分餘相去二十五/分故減乙二日餘令相乘爲二十五分)
今有一人三日爲牡瓦三十八枚一人二日爲
牝瓦七十六枚今令一人一日作瓦牝牡相半
問成瓦幾何
　　　　荅曰二十五枚少半枚
　　術曰并牝牡爲法牝牡相乘爲實實如法
　　得一枚(此術亦與鳬鴈術同牝牡瓦相并/猶如鳬鴈日飛相并也/臣淳風)
(等謹按此術并牝牡爲法者并齊之意牝/牡相乘爲實者猶以同爲實也故實如法)
(卽得/也)
今有一人一日矯矢五十一人一日羽矢三十
一人一日筈矢十五今令一人一日自矯羽筈
問成矢幾何
　　　　荅曰八矢少半矢
　　術曰矯矢五十用徒一人羽矢五十用徒
　　一人太半人筈矢五十用徒三人少半人
　　并之得六人以爲法以五十矢爲實實如
　　法得一矢(按此術言成矢五十用徒六人/一日工也此同功共作猶鳬鴈)
(共至之類亦以同爲實并齊爲法可令矢/互乘一人爲齊矢相乘爲同今先令同於)
(五十矢矢同則徒齊其歸一也以此術爲/鳬鴈者當鴈飛九日而一至鳬飛七日而)
(一至七分至之二并之得二至七分至之/二以爲法以九日爲實實如法而一得一)
(人日矯矢/之數也)
今有假田初假之歲三畝一錢明年四畝一錢
後年五畝一錢凡三歲得一百問田幾何
　　　　荅曰一頃二十七畝四十七分畝之
　　　　三十一
　　術曰置畝數及錢數令畝數互乘錢數并
　　以爲法畝數相乘又以百錢乘之爲實實
　　如法得一畝(按此術令畝互乘錢者齊其/錢畝數相乘者同其畝同於)
(六十則初假之歲得錢二十明年得錢十/五後年得錢十二也凡三歲得錢一百爲)
(所有數同畝爲所求率四十七錢爲所有/率今有之卽得也齊其錢同其畝亦如鳬)
(鴈術於今有術百錢爲所有數同畝爲所/求率并齊爲所有率/臣淳風等謹按假)
(田六十畝初歲得錢二十明年得錢十五/後年得錢十二并之得錢四十七是爲得)
(田六十畝三歲所治於今有術百錢爲所/有數六十畝爲所求率四十七爲所有率)
(而今有之/卽合問也)
今有程耕一人一日發七畝一人一日耕三畝
一人一日耰種五畝今令一人一日自發耕耰
種之問治田幾何
　　　　荅曰一畝一百一十四步七十一分
　　　　步之六十六
　　術曰置發耕耰畝數令互乘人數并以爲
　　法畝數相乘爲實實如法得一畝(此猶鳬/鴈術也)
(臣淳風等謹按此術亦發耕耰種畝數/互乘人者齊其人畝數相乘者同其畝故)
(并齊爲法以同爲實計田一百五畝發用/十五人耕用三十五人種用二十一人并)
(之得七十一工治得一百五畝故以爲實/而一人一日所治故以人數爲法除之卽)
(得/也)
今有池五渠注之其一渠開之少半日一滿次
一日一满次二日半一滿次三日一满次五日
　一滿今皆決之問幾何日滿池
　　　　荅曰七十四分日之十五
　　術曰各置渠一日滿池之數并以爲法(按/此)
(術其一渠少半日滿者是一日三滿也次/一日一滿次二日半滿者是一日五分滿)
(之二也次三日滿者是一日三分滿之一/也次五日滿者是一日五分滿之一也并)
(之得四滿十五/分滿之十四也)以一日爲實實如法得一
　　日(此猶矯矢之術也先令同於一日日同/則滿齊自鳬鴈至此其爲同齊有二術)
(焉可隨/率宜也)其一術列置日數及滿數(其一渠/少半日)
(滿者是一日三滿也次一日一滿次二日/半滿者是五日二滿次三日一滿次五日)
(一滿此謂之列置/日數及滿數也)令日互相乘滿并以爲
　　法日數相乘爲實實如法得一日(亦如鳬/鴈術也)
(臣淳風等謹按此其一渠少半日滿池/者是一日三滿池也次一日一滿次二日)
(半滿者是五日再滿次三日一滿次五日/一滿此謂列置日數於右行及滿數於左)
(行以日互乘滿者齊其滿日數相乘者同/其日滿齊而日同故并齊以除同卽得也)
今有人持米出三關外關三而取一中關五而
取一内關七而取一餘米五斗問本持米幾何
　　　　荅曰十斗九升八分升之三
　　術曰置米五斗以所稅者三之五之七之
　　爲實以餘不稅者二四六互相乘爲法實
　　如法得一斗(此亦重今有術也所稅者謂/今所當稅之定三五七皆爲)
(所求率二四六皆爲所有率置今有餘米/五斗以七乘之六而一卽内關未稅之本)
(米也又以三乘之二而一卽外關未稅之/本米也今從末求本不問中間故令中率)
(轉相乘而同之/亦如絡絲術)
(又一術外關三而取一則其餘本米三分/之二也求外關所稅之餘則當置三分乘)
(之二而一欲知中關以四乘之五而一欲/知内關以六乘之七而一凡餘分者乘其)
(母而以三五七相乘得一百五爲分母二/四六相乘得四十八爲分子約而言之則)
(是餘米於本所持三十五分之十六也於/今有術餘米五斗爲所有數分母三十五)
(爲所求率分子十/六爲所有率也)
今有人持金出五關前關二而稅一次關三而
稅一次關四而稅一次關五而稅一次關六而
稅一并五關所稅適重一斤問本持金幾何
　　　　荅曰一斤三兩四銖五分銖之四
　　術曰置一斤通所稅者以乘之爲實亦通
　　其不稅者以減所通餘爲法實如法得一
　　斤(此意猶上術也置一斤通所稅者謂令/二三四五六相乘爲分母七百二十也)
(通其所不稅者謂令所稅之餘一二三四/五相乘爲分子一百二十也約而言之是)
(爲餘金於本所持六分之一也以子減母/凡五關所稅六分之五也於今有術所稅)
(一斤爲所有數分母六爲所求率分子五/爲所有率此亦重今有之義又雖各有率)
(不問中間故令中率轉相乘而連除之卽/得也置一以爲持金之本率以稅率乘之)
(除之則其率/亦成積分也)
九章算術卷第六終
九章算術卷六訂訛(算經十書/之二)
　　　　　　　休寧　戴　震　東原
臣淳風等謹按爲衰於今有術副并爲所有率
未并者各爲所求率以賦卒人數爲所有數此
術以别考則意同以廣異聞故存之也(爲衰二/字上有)
(脫文當云各令居所及/行道曰數約縣卒爲衰)
計經賦之率旣有戸算之率亦有遠近貴賤之
率此二率者各自相與通通則甲二十乙十二
丙七丁十三戊五一斛之費謂之錢率錢率約
戸率者則錢爲母戸爲子子不齊令母互乘爲
齊卽衰也若其不然以一斛之費約戸數取衰
並有分當通分内子約之於算甚繁此一章皆
相與通功共率畧相依似以上二率下一率亦
可放此從其簡易而巳又以分言之使甲一戸
出二十分斛之一乙一戸出十八分斛之一各
以戸數乘之亦可得一縣凡所當輸俱未衰也
乘之者乘其子母報除之以此觀之則以一斛
之費約戸數者其意不異矣然則可置一斛之
費而反衰之約戸以乘戸數爲衰也合分注曰
母除爲率率乘子爲齊反衰法曰先同其母各
以分母約其子爲反衰施其率爲算旣約且不
妨處下也(計經賦之率至此/多舛誤不可通)
術曰以下三節分四升爲下率以上四節分三
升爲上率(謂之率者以四節三節爲分母三升/四升爲分子母互乘子得上率九下)
(率十六母相/乘得十二)
上下率以少減多餘爲實(十六減/九餘七)
置四節三節各半之以減九節餘爲法實如法
得一升卽衰相去也(以十二通五節半得/六十六爲一升之率)
九章算術卷七(算經十書/之二)
　　　　　　　　　　　　魏　劉　徽　注
　　　唐朝議大夫行太史令上輕車都尉臣李淳風等奉勅注釋
盈不足(以御隱/雜互見)
今有共買物人出八盈三人出七不足四問人
數物價各幾何
　　　　　荅曰七人
　　　　　物價五十三
今有共買鷄人出九盈十一人出六不足十六
問人數鷄價各幾何
　　　　苔曰九人
　　　　鷄價七十
今有共買璡人出半盈四人出少半不足三問
人數璡價各幾何
　　　　荅曰四十二人
　　　　璡價十七
今有共買牛七家共出一百九十不足三百三
十九家共出二百七十盈三十問家數牛價各
幾何
　　　　荅曰一百二十六家
　　　　牛價三千七百五十(按此術并盈不/足者爲衆家之)
(差故以爲實置所出率各以家數除/之各得一家所出率以少減多者得)
(一家之差以除卽家數以出/率乘之減盈故得牛價也)
　　盈不足(按盈者謂之朓不足者謂之朒所/出率謂之假令盈朒維乘兩設者)
(欲爲齊/同之意)
　　術曰盈不足相與同共買物者置所出率
　　盈不足各居其下令維乘所出率并以爲
　　實并盈不足爲法(據共買物人出八盈三/人出七不足四齊其假)
(令同其盈朒盈朒俱十二通計齊則不盈/不朒之正數故可并以爲實并盈不足爲)
(法齊之三十二者是四假令有盈十二齊/之二十一者是三假令亦朒十二并七假)
(令合爲一實故/并三四爲法)有分者通之(若兩設有分/者齊其子同)
(其母此問兩設俱見零/分故齊其子同其母)副置所出率以少
　　減多餘以約法實實爲物價法爲人數(令/下)
(維乘上訖以同約之不可約故以乘同之/所出率以少減多者餘謂之設差以爲少)
(設則并盈朒是爲定實故以少設約法則/爲人數約實則爲物價盈朒當與少設相)
(通不可徧約亦當分/母乘設差爲約法實)
　　其一術曰并盈不足爲實以所出率以少
　　減多餘爲法實如法得一人以所出率乘
　　之減盈增不足卽物價(此術意謂盈不足/爲衆人之差以所)
(出率以少減多餘爲一人之差以一/人之差約衆人之差故得人數也)
今有共買金人出四百盈三千四百人出三百
盈一百問人數金價各幾何
　　　　荅曰三十三人
　　　　金價九千八百
今有共買羊人出五不足四十五人出七不足
三問人數羊價各幾何
　　　　荅曰二十一人
　　　　羊價一百五十
　　兩盈兩不足
　　術曰兩盈兩不足相與同共買物者置所
　　出率盈不足各居其下令維乘所出率以
　　少減多餘爲實兩盈兩不足以少減多餘
　　爲法有分者通之副置所出率以少減多
　　餘以約法實實爲物價法爲人數(按此術/兩盈者)
(兩設皆逾於正數兩不足者兩設皆不足/於正數其所以變化則兩不足亦猶兩盈)
(而或有勢同而情違者當其爲實俱令不/足其相乘減則遺其所不足焉故其餘所)
(以爲實者無朒數以損焉葢出而有餘兩/盈兩設皆逾於正數假令與共買物人出)
(八盈三人出九盈十齊其假令同其兩盈/兩盈俱三十舉齊則兼去其餘所以爲實)
(者無盈數兩盈以少減多餘爲法齊之八/十者是十假令而凡盈三十是三以十齊)
(之齊之二十七者是三假令而凡盈三十/是十以三齊之兩盈共十三以三減十餘)
(七假令爲一實故令以三減十餘七爲法/所出率以少減多餘謂之設差因設差爲)
(少設則兩盈之差是爲定實故以少/設約法則爲人數約實則得物價)
　　其一術曰置所出率以少減多餘爲法兩
　　盈兩不足以少減多餘爲實實如法而一
　　得人數以所出率乘之減盈増不足卽物
　　價(置所出率以少減多得一人之差兩盈/兩不足相減餘爲衆人之差故以一人)
(之差除之得人數以所出率/乘之減盈增不足卽物價)
今有共買豕人出一百盈一百人出九十適足
問人數豕價各幾何
　　　　荅曰一十人
　　　　豕價九百
今有共買犬人出五不足九十人出五十適足
問人數犬價各幾何
　　　　荅曰二人
　　　　犬價一百
　　盈適足不足適足
　　術曰以盈及不足之數爲實置所出率以
　　少減多餘爲法實如法得一人其求物價
　　者以適足乘人數得物價(盈不足數爲實/者數單見卽衆)
(人差故以爲實所出率以少減多者餘卽/一人差故以爲法以除衆人差得人數以)
(適足乘人數卽得物價也/此術意謂所/出率以少減多者餘是一人不足之差不)
(足數爲衆人之差以一人/差約之故得人之數也)
今有米在十斗桶中不知其數滿中添粟而舂
之得米七斗問故米幾何
　　　　荅曰二斗五升
　　術曰以盈不足術求之假令故米二斗不
　　足二升令之三斗有餘二升(按桶受一斛/若使故米二)
(斗須添粟八斗以滿之八斗得糲米四斗/八升課於七斗是爲不足二升若使故米)
(三斗須添粟七斗以滿之七斗得糲米四/斗二升課於七斗是爲有餘二升以盈不)
(足維乘假令之數者欲爲齊同之意實如/法卽得故米斗數乃不盈不朒之正數也)
今有垣高九尺瓜生其上蔓日長七寸瓠生其
下蔓日長一尺問幾何日相逢瓜瓠各長幾何
　　　　荅曰五日十七分日之五
　　　　瓜長三尺七寸十七分寸之一
　　　　瓠長五尺二寸十七分寸之十六
　　術曰假令五日不足五寸令之六日有餘
　　一尺二寸(按假令五日不足五寸者瓜生/五日下垂蔓三尺五寸瓠生五)
(日上延蔓五尺課於九尺之垣是爲不足/五寸令之六日有餘一尺二寸者若使瓜)
(生六日下垂蔓四尺二寸瓠生六日上延/蔓六尺課於九尺之垣是爲有餘一尺二)
(寸以盈不足維乘假令之數者欲爲齊同/之意實如法而一卽設差不盈不朒之正)
(數卽得日數以瓜瓠一日之/長乘之故各得其長之數也)
今有蒲生一日長三尺莞生一日長一尺蒲生
日自半莞生日自倍問幾何日而長等
　　　　荅曰二日十三分日之六
　　　　各長四尺八寸十三分寸之六
　　術曰假令二日不足一尺五寸令之三日
　　有餘一尺七寸半(按假令二日不足一尺/五寸者蒲生二日長四)
(尺五寸莞生二日長三尺是爲未相及一/尺五寸故曰不足令之三日有餘一尺七)
(寸半者蒲增前七寸半莞增前四尺是爲/過一尺七寸半故日有餘以盈不足乘除)
(之又以後一日所長各乘日分子如日分/母而一者各得日分子之長也故各增二)
(長卽得/其數)
今有垣厚五尺兩鼠對穿大鼠日一尺小鼠亦
日一尺大鼠日自倍小鼠日自半問幾何日相
逢各穿幾何
　　　　荅曰二日十七分日之二
　　　　大鼠穿三尺四寸十七分寸之十二
　　　　小鼠穿一尺五寸十七分寸之五
　　術曰假令二日不足五寸令之三日有餘
　　三尺七寸半大鼠日倍二日合穿三尺小
　　鼠日自半合穿一尺五寸并大鼠所穿合
　　尺五寸課於垣厚五尺是爲不足五寸令
　　之三日大鼠穿得七尺小鼠穿得一尺七
　　寸半并之以減垣厚五尺有餘三尺七寸
　　半以盈不足術求之卽得以後一日所穿
　　乘日分子如日分母而一卽各得日分子
　　之中所穿故各増二日定穿卽合所問也
今有醇酒一斗直錢五十行酒一斗直錢一十
今將錢三十得酒二斗問醇行酒各得幾何
　　　　荅曰醇酒二升半
　　　　行酒一斗七升半
　　術曰假令醇酒五升行酒一斗五升有餘
　　一十令之醇酒二升行酒一斗八升不足
　　二(據醇酒五升直錢二十五行酒一斗五/升直錢十五課於三十是爲有餘十據)
(醇酒二升直錢一十行酒一斗八升直錢/一十八課於三十是爲不足二以盈不足)
(術求之此問已有重/說及其齊同之意也)
今有大器五小器一容三斛大器一小器五容
二斛問大小器各容幾何
　　　　荅曰大器容二十四分斛之十三
　　　　小器二十四分斛之七
　　術曰假令大器五斗小器亦五斗盈十斗
　　令之大器五斗五升小器二斗五升不足
　　二斗(按大器容五斗大器五容二斛五斗/以減三斛餘五斗卽小器一所容故)
(曰小器亦五斗小器五容二斛五斗大器/一合爲三斛課於兩斛乃多十斗令之大)
(器五斗五升大器五合容二斛七斗五升/以減三斛餘二斗五升卽小器一所容故)
(曰小器二斗五升大器一容五斗五升小/器五合容一斛二斗五升合爲一斛八斗)
(課於二斛少二斗故曰不足二斗以盈不/足維乘之各并爲實并盈不足爲法除之)
今有漆三得油四油四和漆五今有漆三斗欲
令分以易油還自和餘漆問出漆得油和漆各
幾何
　　　　荅曰出漆一斗一升四分升之一
　　　　得油一斗五升
　　　　和漆一斗八升四分升之三
　　術曰假令出漆九升不足六升令之出漆
　　一斗二升有餘二升(按此術三斗之漆出/九升得油一斗二升)
(可和漆一斗五升餘有二斗一升則六升/無油可和故曰不足六升令之出漆一斗)
(二升則易得油一斗六升可和漆二斗於/三斗之中已出一斗二升餘有一斗八升)
(見在油合和得漆二斗則是有餘二升以/盈不足維乘之爲實并盈不足爲法實如)
(法而一得出漆升數求油及和漆者四五/各爲所求率四三各爲所有率而今有之)
(卽得/也)
今有玉方一寸重七兩石方一寸重六兩今有
石立方三寸中有玉并重十一斤問玉石重各
幾何
　　　　荅曰玉十四寸重六斤二兩
　　　　石十三寸重四斤十四兩
　　術曰假令皆玉多十三兩令之皆石不足
　　十四兩不足爲玉多爲石各以一寸之重
　　乘之得玉石之積重(立方三寸是一面之/方計積二十七寸玉)
(方一寸重七兩石方一寸重六兩是爲玉/石重差一兩假令皆玉合有一百八十九)
(兩課於十一斤有餘十三兩玉重而石輕/故有此多卽二十七寸之中有十三寸寸)
(損一兩則以爲石重故言多爲石言多之/數出於石以爲玉假令皆石合有一百六)
(十二兩課於十一斤少十四兩故曰不足/此不足卽以重爲輕故令減少數於石重)
(卽二十七寸之中有十四寸/寸增一兩則以爲玉重也)
今有善田一畝價三百惡田七畝價五百今并
買一頃價錢一萬問善惡田各幾何
　　　　荅曰善田十二畝半
　　　　惡田八十七畝半
　　術曰假令善田二十畝惡田八十畝多一
　　千七百一十四錢七分錢之二令之善田
　　十畝惡田九十畝不足五百七十一錢七
　　分錢之三(按善田二十畝直錢六千惡田/八十畝直錢五千七百一十四)
(七分錢之二謂於一萬是多一千七百一/十四錢七分錢之二令之善田十畝直錢)
(三千惡田九十畝直錢六千四百二十八/七分錢之四課於一萬是爲不足五百七)
(十一錢七分錢之三/以盈不足術求之也)
今有黃金九枚白銀十一枚稱之重適等交易
其一金輕十三兩問金銀一枚各重幾何
　　　　荅曰金重二斤三兩十八銖
　　　　銀重一斤十三兩六銖
　　術曰假令黃金三斤白銀二斤十一分斤
　　之五不足四十九於右行令之黃金二斤
　　白銀一斤十一分斤之七多十五於左行
　　以分母各乘其行内之數以盈不足維乘
　　所出率并以爲實并盈不足爲法實如法
　　得黃金重分母乘法以除得銀重約之得
　　分也(按此術假令黃金九白銀十一俱重/二十七斤金九約之得三斤銀十一)
(約之得二斤十一分斤之五各爲金銀一/枚重數就金重二十七斤之中減一金之)
(重以益銀銀重二十七斤之中減一銀之/重以益金則金重二十六斤十一分斤之)
(五銀重二十七斤十一分斤之六以少減/多則金輕十七兩十一分兩之五課於十)
(三兩多四兩十一分兩之五通分内子言/之是爲不足四十九又令之黃金九一枚)
(重二斤九枚重十八斤白銀十一亦合重/十八斤也乃以十一除之得一枚一斤十)
(一分斤之七爲銀一枚之重數今就金重/十八斤之中減一枚金以益銀復減一枚)
(銀以益金則金重十七斤十一分斤之七/銀重十八斤十一分斤之四以少減多卽)
(金輕十一分斤之八課於十三兩少一兩/十一分兩之四通分内子言之是爲多十)
(五以盈不足術求之實如法得金重分母/乘法以除者謂銀兩分母同須通法而後)
(乃除得銀重餘皆/約之者術省故也)
今有良馬與駑馬發長安至齊齊去長安三千
里良馬初日行一百九十三里日增十三里駑
馬初日行九十七里日減半里良馬先至齊復
還迎駑馬問幾何日相逢及各行幾何
　　　　荅曰十五日一百九十一分日之一
　　　　百三十五而相逢
　　　　良馬行四千五百三十四里一百九
　　　　十一分里之四十六
　　　　駑馬行一千四百六十五里一百九
　　　　十一分里之一百四十五
　　術曰假令十五日不足三百三十七里半
　　令之十六日多一百四十里以盈不足維
　　乘假令之數并而爲實并盈不足爲法實
　　如法而一得日數不盡者以等數除之而
　　命分(求良馬行者十四乘益疾里數而半/之加良馬初日之行里數以乘日分)
(子如日分母而一所得及其不盡而命分/加於前良馬凡行里數卽得求駑馬行者)
(以十四乘半里以減駑馬初日之行里數/餘以并初日之行又半之乘十五日得駑)
(馬十五日之凡行又以十五日乘半里以/減駑馬初日之行餘以乘日分子如日分)
(母而一所得加前里卽駑馬定行里數其/奇半里者爲半法以半法增殘分卽得其)
(不盡者而命分按令十五日不足三百三/十七里半者據良馬十五日凡行四千二)
(百六十里除先去齊三千里定還迎駑馬/一千二百六十里駑馬凡十五日凡行一)
(千四百二里半并良駑二馬所行得二千/六百六十二里半課於三千里少三百三)
(十七里半故曰不足令之十六日多一百/四十里者據良馬十六日凡行四千六百)
(四十八里先除去齊三千里定還迎駑馬/一千六百四十八里駑馬十六日凡行一)
(千四百九十二里并良駑二馬所行得三/千一百四十里課於三千里餘有一百四)
(十里故謂之多也以盈不足維乘假令之/數并而爲實并盈不足爲法實如法而一)
(得日數者卽設差不盈不朒之正數以二/馬初日所行里乘十五日爲十五日平行)
(數求初末益疾減遲之數者并一與十四/以十四乘而半之爲中平之積又令益疾)
(減遲里數乘之各爲減益之中平里故各/減益平行數得十五日定行里若求後一)
(日以十六日之定行里數乘日分子如日/分母而一各得日分子之定行里數故各)
(并十五日定行里卽得其駑馬奇半里者/法爲全里之分故破半里爲半法以增殘)
(分卽合/所問也)
今有人持錢之蜀賈利十三初返歸一萬四千
次返歸一萬三千次返歸一萬二千次返歸一
萬一千後返歸一萬凡五返歸錢本利俱盡問
本持錢及利各幾何
　　　　荅曰本三萬四百六十八錢三十七
　　　　萬一千二百九十三分錢之八萬四
　　　　千八百七十六
　　　　利二萬九千五百三十一錢三十七
　　　　萬一千二百九十三分錢之二十八
　　　　萬六千四百一十七
　　術曰假令本錢三萬不足一千七百三十
　　八錢半令之四萬多三萬五千三百九十
　　錢八分(按假令本錢三萬并利爲三萬九/千除初返歸留餘加利爲三萬二)
(千五百除二返歸留餘又加利爲二萬五/千三百五十除第三返歸留餘又加利爲)
(一萬七千三百五十五除第四返歸留餘/又加利爲八千二百六十一錢半除第五)
(返歸留合一萬錢不足一千七百三十八/錢半若使本錢四萬并利爲五萬二千除)
(初返歸留餘加利爲四萬九千四百除第/二返歸留餘又加利爲四萬七千三百二)
(十除第三返歸留餘又加利爲四萬五千/九百一十六除第四返歸留餘又加利爲)
(四萬五千三百九十錢八分除第五返歸/留合一萬餘三萬五千三百九十錢八分)
(故曰多又術置後返歸一萬以十乘之十/三而一卽後所持之本加一萬一千又以)
(十乘之十三而一卽第四返之本加一萬/二千又以十乘之十三而一卽第三返之)
(本加一萬三千又以十乘之十三而一卽/第二返之本加一萬四千又以十乘之十)
(三而一卽初持之本并五/返之錢以減之卽利也)
九章算術卷七終
九章算術卷七訂訛(算經十書/之二)
　　　　　　　休寧　戴　震　東原
副置所出率以少減多餘以約法實實爲物價
法爲人數(此術前列四問本通爲一徽注辭不/達意據第二問人出九盈十一人出)
(六不足十六以十六互乘九得一百四十四以/十一互乘六得六十六并之二百一十爲實所)
(謂相與同共買物者置所出率盈不足各居其/下令維乘所出率并以爲實也盈十一及不足)
(十六并之二十七爲法所謂幷盈不足爲法也/於出九減出六餘三以三約實二百一十得價)
(七十以三約法二十七得九人所謂副置所出/率以少減多餘以約法實實爲物價法爲人數)
(也其第一問所出率相減餘一則法實無庸約/故維乘并之徑得物價并盈不足徑得人數偶)
(省一算耳第三問人出半盈四人出少半不足/三半卽二分之一少半卽三分之一也又卽爲)
(二人共出一盈四三人共出一不足三以二分/通三之一得二以三分通二之一得三是齊其)
(子也二分三分相乘得六是同其母也以盈四/互乘二得八以不足三互乘三得九并之十七)
(爲實是盈不足維乘所出率并以爲實也盈四/及不足三并而爲七以分母相乘所得六通而)
(齊之得四十二爲法是并盈不足爲法也二三/相減餘一以約法實亦無庸約故徑得物價人)
(數第四問七家共出一百九十不足三百三十/九家共出二百七十盈三十以九家互乘一百)
(九十得一千七百一十以七家互乘二百七十/得一千八百九十猶之齊其子也七家九家相)
(乘得六十三猶之同其母也以盈三十互乘一/千七百一十得五萬一千三百以不足三百三)
(十互乘一千八百九十得六十二萬三千七百/并之六十七萬五千爲實是盈不足維乘所出)
(率并以爲實也盈三十及不足三百三十并而/爲三百六十以六十三通而齊之得二萬二千)
(六百八十爲法是并盈不足爲法也於一千八/百九十減一千七百一十餘一百八十以一百)
(八十約實六十七萬五千得價三千七百五十/以一百八十約法二萬二千六百八十得一百)
(二十六家是副置所出率以少減多餘以約/法實也三四兩問皆所謂有分者通之也)
按此術兩盈者兩設皆逾於正數兩不足者兩
設皆不足於正數其所以變化則兩不足亦猶
兩盈而或有勢同而情違者當其爲實俱令不
足其相乘減則遺其所不足焉故其餘所以爲
實者無朒數以損焉葢出而有餘兩盈兩設皆
逾於正數(以上訛舛/不可通)
術曰以盈不足術求之假令故米二斗不足二
升令之三斗有餘二升(此下有脫文當云以盈/不足維乘假令之數并)
(爲實并盈不足爲法實/如法而一得故米斗數)
術曰假令五日不足五寸令之六日有餘一尺
二寸(此下有脫文當云以盈不足維乘假令之/數并爲實并盈不足爲法實如法而一得)
(日/數)
術曰假令二日不足一尺五寸令之三日有餘
一尺七寸半(此下有脫文當云以盈不足維乘/假令之數并爲實并盈不足爲法)
(實如法而一得日數不盡者等數約之而命分/以後一日所長乘日分子如日分母而一各增)
(二長爲二物共/長齊等之數)
術曰假令醇酒五升行酒一斗五升有餘一十
令之醇酒二升行酒一斗八升不足二(此下有/脫文當)
(云各以盈不足維乘之并爲實并盈/不足爲法實如法而一得二酒之數)
術曰假令一十五日不足三百三十七里半令
之一十六日多一百四十里以盈不足維乘假
令之數并而爲實并盈不足爲法實如法而一
得日數不盡者以等數除之而命分(此下有脫/文當云求)
(二馬各行里數以一十五日初末之行并而半/之一十五乘之又以後一日之定行乘日分子)
(日分母爲法而一各加於前/破半里爲半法以入殘分)
求良馬行者一十四乘益疾里數而半之加良
馬初日之行里數(此下有脫文當云以乘一十/五日得一十五日之凡行又)
(以一十五日乘益疾里/數加良馬初日之行)
九章算術卷八(算經十書/之二)
　　　　　　　　　　　魏　劉　徽　注
　　　唐朝議大夫行太史令上輕車都尉臣李淳風等奉勅注釋
方程(以御錯/糅正負)
今有上禾三秉中禾二秉下禾一秉實三十九
斗上禾二秉中禾三秉下禾一秉實三十四斗
上禾一秉中禾二秉下禾三秉實二十六斗問
上中下禾實一秉各幾何
　　　　荅曰
　　　　上禾一秉九斗四分斗之一
　　　　中禾一秉四斗四分斗之一
　　　　下禾一秉二斗四分斗之三
　　方程(程課程也羣物總雜各列有數總言/其實令每行爲率二物者再程三物)
(者三程皆如物數程之並列爲行故謂之/方程行之左右無所同存且爲有所據而)
(言耳此都術也以空言難曉故特繫/之禾以決之又列中行如右行也)
　　術曰置上禾三秉中禾二秉下禾一秉實
　　三十九斗於右方中左禾列如右方以右
　　行上禾徧乘中行而以直除(爲術之意令/少行減多行)
(反覆相減則頭位必先盡上無一位則此/行亦闕一物矣然而舉率以相減不害餘)
(數之課也若消去頭位則下去一物之實/如是叠令左右行相減審其正負則可得)
(而知先令右行上禾乘中行爲齊同之意/爲齊同者謂中行上禾亦乘右行也從簡)
(易雖不言齊同以齊同/之意觀之其義然矣)又乘其次亦以直
　　除(復去左/行首)然以中行中禾不盡者(徧乘/左行)而
　　以直除(亦令兩行相乘/去行之中禾也)左方下禾不盡者
　　上爲法下爲實實卽下禾之實(上中禾皆/去故餘數)
(是下禾實非但一秉欲約衆秉之實當以/禾秉數爲法列此下禾之秉實乘兩行以)
(直除則下禾之位自決矣各以其餘一位/之秉除其下實卽斗數矣用算繁而不省)
(實合中下禾之實其數並見以中下禾先/見之實令乘右行中下禾秉數以減之故)
(亦如前各求列/實以減下實也)餘如上禾秉數而一卽上
　　禾之實實皆如法各得一斗(三實同用不/滿法者以法)
(命之母實/皆當除之)
今有上禾七秉損實一斗益之下禾二秉而實
十斗下禾八秉益實一斗與上禾二秉而實十
斗問上下禾實一秉各幾何
　　　　荅曰
　　　　上禾一秉實一斗五十二分斗之十
　　　　八
　　　　下禾一秉實五十二分斗之四十一
　　術曰如方程損之曰益益之曰損(問者之/辭雖以)
(損益爲說今按實云上禾七秉下禾二秉/實十一斗上禾二秉下禾八秉實九斗也)
(損之日益言損一斗餘當十斗今欲全其/實當加所損也益之曰損言益實一斗乃)
(滿十斗今欲加本實/當減所加卽得也)損實一斗者其實過
　　十斗也益實一斗者其實不滿十斗也(重/諭)
(損益數者各以損/益之數損益之也)
今有上禾二秉中禾三秉下禾四秉實皆不滿
斗上取中中取下下取上各一秉而實滿斗問
上中下禾實一秉各幾何
　　　　荅曰
　　　　上禾一秉實二十五分斗之九
　　　　中禾一秉實二十五分斗之七
　　　　下禾一秉實二十五分斗之四
　　術曰如方程各置所取(置上禾二秉爲右/行之上中禾三秉)
(爲中行之中下禾四秉爲左行之下所取/一秉及實一斗各從其位諸行相借取之)
(物皆依/此例)以正負術入之
　　正負術曰(今兩算得失相反要令正負以/名之正算赤負算黑否則以邪)
(正爲異方程自有赤黑相取左右數相推/求之術而其并減之勢不得交通故使赤)
(黑相消奪之於算或減或益同行異位殊/爲二品各有并減之差見於下焉著此二)
(條特繫之禾以成此二條之意故赤黑相/雜足以定上下之程減益雖殊足以通左)
(右之數差實雖分足以應同異之率然則/其正無入負之負無入正之其率不妄也)
　　同名相除(此爲以赤除赤以黑除黑行求/相減者爲法頭位也然則頭位)
(同名者當用此條頭/位異名者當用下條)異名相益(益行減行/當各以其)
(類矣其異名者非其類也非其類者猶無/對也非所得減也故赤用黑對則除黑無)
(對則除赤赤黑并於本數此爲相益之皆/所以爲消奪消奪之與減益成一實也術)
(本取要必除行首至於他位不嫌多少/故或令相減或令相并理無同異一也)正
　　無入負之負無入正之(無入爲無對也無/所得減則使消奪)
(者居位也其當以列實或減下實而中行/正負雜者亦用此條此條者同名減實異)
(名益實正無入負/之負無入正之也)其異名相除同名相益
　　正無入正之負無入負之(此條異名相除/爲例故亦與上)
(條互取凡正負所以記其同異使二品互/相取而已矣言負者未必負於少言正者)
(未必正於多故毎一行之中雖復赤黑異/算無傷然則可得使頭位常相與異名此)
(條之實兼通矣遂以二條反覆一率觀其/毎與上下互相取位則隨算而言耳猶一)
(術也又本設諸行欲因減數以相去耳故/其多少無限令上下相命而已若以正負)
(相減如數有舊増法者每行/可均之不但數物左右之也)
今有上禾五秉損實一斗一升當下禾七秉上
禾七秉損實二斗五升當下禾五秉問上下禾
實一秉各幾何
　　　　荅曰
　　　　上禾一秉五升
　　　　下禾一秉二升
　　術曰如方程置上禾五秉正下禾七秉負
　　損實一斗一升正(言上禾五秉之實多減/其一斗一升餘是與下)
(禾七秉相當數也故互其算令相折除以/一斗一升爲差爲差者上禾之餘實也)
　　次置上禾七秉正下禾五秉負損實二斗
　　五升正以正負術八之(按正負之術本設/列行物程之數不)
(限多少必令與實上下相次而以每行各/自爲率然而或減或益同行異位殊爲二)
(品并減之差/見於下也)
今有上禾六秉損實一斗八升當下禾十秉下
禾十五秉損實五升當上禾五秉問上下禾實
一秉各幾何
　　　　荅曰
　　　　上禾一秉實八升
　　　　下禾一秉實三升
　　術曰如方程置上禾六秉正下禾十秉負
　　損實一斗八升正次置上禾五秉負下禾
　　十五秉正損實五升正以正負術入之(言/上)
(禾六秉之實多減損其一斗八升餘是與/下禾十秉相當之數故亦互其算而以一)
(斗八升爲差實差/實者下禾之餘實)
今有上禾三秉益實六斗當下禾十秉下禾五
秉益實一斗當上禾二秉問上下禾實一秉各
幾何
　　　　荅曰
　　　　上禾一秉實八斗
　　　　下禾一秉實三斗
　　術曰如方程置上禾三秉正下禾十秉負
　　益實六斗正次置上禾二秉負下禾五秉
　　正益實一斗正以正負術入之(言上禾三/秉之實少)
(益其六斗然後於下禾十秉相當也故亦/互其算而以六斗爲差實差實者下禾之)
(餘/實)
今有牛五羊二直金十兩牛二羊五直金八兩
問牛羊各直金幾何
　　　　荅曰
　　　　牛一直金一兩二十一分兩之十三
　　　　羊一直金二十一分兩之二十
　　術曰如方程(假令爲同齊頭位爲牛左右/行相乘定更置牛十羊四直)
(金二十兩左行牛十羊二十五直金四十/兩牛數等同金多二十兩者羊差二十一)
(使之然也以少行減多行則牛數盡惟羊/與直金之數見可得而知也以小推大雖)
(四五行/不異也)
今有賣牛二羊五以買十三豕有餘錢一千賣
牛三豕三以買九羊錢適足賣羊六豕八以買
五牛錢不足六百問牛羊豕價各幾何
　　　　荅曰
　　　　牛價一千二百
　　　　羊價五百
　　　　豕價三百
　　術曰如方程置牛二羊五正豕十三負餘
　　錢數正次置牛三正羊九負豕三正次置
　　牛五負羊六正豕八正不足錢負以正負
　　術入之(此中行買賣相折錢適足但互買/賣算而已故下無錢直也設欲以)
(此行如方程法先令牛二徧乘左行而以/右行直除之是終於下實虚缺矣故注日)
(正無實負負無實正方爲類也方將以别/實加不足之數與實物作實盈不足章黃)
(金白銀與此相當假令黃金九白銀十一/稱之重適等交易其一金輕十三兩問金)
(銀一枚各重/幾何與此同)
今有五雀六燕集稱之衡雀俱重燕俱輕一雀
一燕交而處衡適平并燕雀重一斤問燕雀一
枚各重幾何
　　　　荅曰
　　　　雀重一兩十九分兩之十三
　　　　燕重一兩十九分兩之五
　　術曰如方程交易質之各重八兩(此四雀/一燕與)
(一雀五燕衡適平并重一斤故各八兩列/兩行程數左行頭位其數是一可省乘令)
(右行徧乘左行而取其法實於左左行數/多以右行取其數左頭位減盡中法下實)
(卽每枚當重宜可知也按此四雀一燕與/一雀五燕其重等是三雀四燕重相當雀)
(率重四燕率重三也諸再程之/率皆可異術求之卽其數也)
今有甲乙二人持錢不知其數甲得乙半而錢
五十乙得甲太半而亦錢五十問甲乙持錢各
幾何
　　　　荅曰
　　　　甲持三十七錢半
　　　　乙持二十五錢
　　術曰如方程損妓之(此問者言一甲半乙/而五十太半甲一乙)
(亦五十也各以分母乘其全内子行定二/甲一乙而錢一百二甲三乙而錢一百五)
(十於是乃如方程/諸物有分者倣此)
今有二馬一牛價過一萬如半馬之價一馬二
牛價不滿一萬如半牛之價問牛馬價各幾何
　　　　荅曰
　　　　馬價五千四百五十四錢十一分錢
　　　　之六
　　　　牛價一千八百一十八錢十一分錢
　　　　之二
　　術曰如方程損益之(此一馬半與一牛價/直一萬也二牛半與)
(一馬亦直一萬也一馬半與一牛通分内/子右行爲三馬二牛直錢二萬二牛半於)
(一馬通分内子左行爲/二馬五牛直錢二萬也)
今有武馬一匹中馬二匹下馬三匹皆載四十
石至阪皆不能上武馬借中馬一匹中馬借下
馬一匹下馬借武馬一匹乃皆上問武中下馬
一匹各力引幾何
　　　　荅曰
　　　　武馬一匹力引二十二石七分石之
　　　　六
　　　　中馬一匹力引十七石七分石之一
　　　　下馬一匹力引五石七分石之五
　　術曰如方程各置所借以正負術入之
今有五家共井甲二綆不足如乙一綆乙三綆
不足如丙一綆丙四綆不足如丁一綆丁五綆
不足如戊一綆戊六綆不足如甲一綆各得所
不足一綆皆逮問井深綆長各幾何
　　　　荅曰井深七丈二尺一寸
　　　　甲綆長二丈六尺五寸
　　　　乙綆長一丈九尺一寸
　　　　丙綆長一丈四尺八寸
　　　　丁綆長一丈二尺九寸
　　　　戊綆長七尺六寸
　　術曰如方程以正負術入之(此率初如方/程爲之名各)
(一逮井其後法得七百二十一實七十六/是爲七百二十一綆而七十六逮井而戊)
(一綆逮之數定逮七百二十一分之七十/六是故七百二十一爲井深七十六爲戊)
(綆之長舉/率以言之)
今有白禾二步靑禾三步黃禾四步黑禾五步
實各不滿斗白取靑黃靑取黃黑黃取黑白黑
取白靑各一步而實滿斗問白靑黃黑禾實一
步各幾何
　　　　荅曰
　　　　白禾一步實一百一十一分斗之三
　　　　十三
　　　　靑禾一步實一百一十一分斗之二
　　　　十八
　　　　黃禾一步實一百一十一分斗之十
　　　　七
　　　　黑禾一步實一百一十一分斗之十
　　術曰如方程各置所取以正負術入之
今有甲禾二秉乙禾三秉丙禾四秉重皆過於
石甲二重如乙一乙三重如丙一丙四重如甲
一問甲乙丙禾一秉各重幾何
　　　　荅曰
　　　　甲禾一秉重二十三分石之十七
　　　　乙禾一秉重二十三分石之十一
　　　　丙禾一秉重二十三分石之十
　　術曰如方程置重過於石之物爲負(此問/者言)
(甲禾二秉之重過於一石也其過者幾何/如乙一秉重矣互其算令相折除以石爲)
(之差實差實者如甲禾/餘實故置算相與同也)以正負術入之(此/入)
(頭位異名相除者正無/入正之負無入負之也)
今有令一人吏五人從者十人食雞十令十人
吏一人從者五人食雞八令五人吏十人從者
一人食雞六問令吏從者食雞各幾何
　　　　荅曰
　　　　令一人食一百二十二分雞之四十
　　　　五
　　　　吏一人食一百二十二分雞之四十
　　　　一
　　　　從者一人食一百二十二分雞之九
　　　　十七
　　術曰如方程以正負術入之
今有五羊四犬三雞二兔直錢一千四百九十
六四羊二犬六雞三兔直錢一千一百七十五
三羊一犬七雞五兔直錢九百五十八二羊三
犬五雞一兔直錢八百六十一問羊犬雞兔價
各幾何
　　　　荅曰
　　　　羊價一百七十七
　　　　犬價一百二十一
　　　　雞價二十三
　　　　兔價二十九
　　術曰如方程以正負術入之
今有麻九斗麥七斗菽三斗荅二斗黍五斗直
錢一百四十麻七斗麥六斗菽四斗荅五斗黍
三斗直錢一百二十八麻三斗麥五斗菽七斗
荅六斗黍四斗直錢一百一十六麻二斗麥五
斗菽三斗答九斗黍四斗直錢一百一十二麻
一斗麥三斗菽二斗荅八斗黍五斗直錢九十
五問一斗直幾何
　　　　荅曰
　　　　麻一斗七錢
　　　　麥一斗四錢
　　　　菽一斗三錢
　　　　荅一斗五錢
　　　　黍一斗六錢
　　術曰如方程以正負術入之(此麻麥與均/輸少廣章之)
(重衰積分皆爲大事其拙於精理徒按本/術者或用算而布氊方好煩而喜誤曾不)
(知其非反欲以多爲貴故其算也莫不闇/於設通而專於一端至於此類苟務其成)
(然或失之不可謂要約更有異術者庖丁/解牛游刅理間故能歷久其刅如新夫數)
(猶刅也易簡用之則動中庖丁之理故能/和神愛刅速而寡尤凡九章爲大事按法)
(皆不盡一百算也雖布算不多然足以算/多世人多以方程爲難或盡布算之象在)
(綴正負而已未暇以論其設動無方斯膠/柱調瑟之類聊復恢演爲作新術著之於)
(此將亦啓導疑意網羅道精豈傳之空言/記其施用之例著䇿之數每舉一隅焉)
(方程新術曰以正負術入之令左右相減/先去下實又轉去物位求其一行二物正)
(負相借者易其相當之率又令二物與他/行互相去取轉其二物相借之數卽皆相)
(當之率也各據二物相當之率對易其數/卽各當之率也更置減行及其下實各以)
(其物本率今有之求其所同并以爲法其/當相并而行中正負雜者同名相從異名)
(相消餘以爲法以下實爲實實如法卽合/所問也一物各以本率今有之卽皆合所)
(問也率不通者齊之/其一術曰置羣物/通率爲列衰更置減行羣物之數各以其)
(率乘之并以爲法其當相并而行中正負/雜者同名相從異名相消餘爲法以減行)
(下實乘列衰各自爲實實如法而一卽得/以舊術爲之凡應置五行今欲要約先置)
(第三行以減第四行及減第三行次置第/二行以第二行減第三行去其頭位次置)
(右行去其頭位次以第四行減左行頭位/次以左行去第四行及第二行頭位次以)
(第五行減第二行頭位餘可半次以第二/行去第四行頭位餘約之爲法實如法而)
(一得空卽有黍價以法減第二行得荅價/左行得麥價第三行麻價右行得菽價如)
(此凡用七十七算以新術爲此先以第四/行減第三行次以第三行去右行及第二)
(行第四行下位又以減右行下位不足減/乃止次以左行減第三行下位次以第三)
(行去左行下位訖廢去第三行次以第四/行去左行下位右行當左行下位次以右)
(行去第二行及第四行下位次以第二行/減第四行及左行願位次以第四行減右)
(行菽位不足減乃止次以左行減第二行/頭位餘可再半次以第四行去右行及第)
(二行頭位次以第二行去右行頭位餘約/之上得五下得三是菽五當荅三次以左)
(行去第三行菽位又以減第四行及右行/菽位不足減乃止次以右行減第二行頭)
(位不足減乃止次以第三行去左行頭位/次以左行去右行頭位餘上得六下得五)
(是爲荅六當黍五次以右行去左行荅位/餘約之上爲二下爲三次以左行去第二)
(行下位以第二行去第四行下位又以減/左行下位次右行去第二行下位餘上得)
(三下得四是爲麥三當菽四次以第二行/減第四行下位次以第四行去第二行下)
(位餘上得四下得七是爲麻四當麥七是/爲相當之率舉矣據麻四當麥七卽爲麻)
(價率七而麥價率四又麥三當菽四卽爲/麥價率四而菽價率三又荅六當黍五卽)
(爲荅價率五而黍價率六而率通矣更置/第三行以第四行減之餘有麻一斗菽四)
(斗荅三斗負下實四正求其同爲麻之數/以菽率三荅率五各乘菽荅斗數如麻率)
(七而一菽得一斗七分斗之五正荅得二/斗七分斗之一負則菽荅化爲麻以并之)
(令同名相從異名相消餘爲定麻七分斗/之四以爲法置下實四爲實以分母乘之)
(實得二十八而分子化爲法矣以法除得/七卽麻一斗之價置麥率四菽率三荅率)
(五黍率六皆以其斗數乘之各自爲實以/麻率七爲法所得卽同爲麻之數亦可使)
(置本行實與物同通之各以本率今有之/求其本率所得并以爲法如此則無正負)
(之異矣擇異同而已又可以一術爲之置/五行通率爲麻七麥四菽三荅五黍六以)
(爲列衰減行麻一斗菽四斗正荅三斗負/各以其率乘之訖令同名相從異名相消)
(餘爲法又置下實乘列衰所得各爲實此/可以實約法則不復乘列衰各以列衰如)
九章算術卷八訂訛
　　　　　　　休寧　載　震　東原
術曰置上禾三秉中禾二秉下禾一秉實三十
九斗於右方中左禾列如右方以右行上禾徧
乘中行而以直除(古字直値通用直除猶言對/減也以右行上禾徧乘中行)
(復以中行上禾徧乘右行然後可相/對減古人文省故但舉一以該之)
又乘其次亦以直除(此謂右行上禾徧乘左行/復以左行上禾徧乘右行)
(亦相對減古/人文多省畧)
然以中行中禾不盡者(古人單用然字不曰/然後者然猶乃也)徧
乘左行(此以中行左行所減之/餘如前徧乘文亦從省)
用算繁而不省所以别爲法約也然猶不如自
用其舊廣異法也(用法繁而不省/以下訛舛衍文)
益行減行當各以其類矣其異名者非其類也
非其類者猶無對也非所得減也故赤用黑對
則除黑無對則除赤赤黑并於本數此爲相益
之皆所以爲消奪消奪之與減益成一實也(此/注)
(多訛舛據方程術無論物有幾品遞減至一物/乃止又以赤黑别正負首位赤減赤黑減黑者)
(同名伯除也次位以下遇赤用黑對則相益此/條是也首位赤減黑黑減赤者異名相除也次)
(位以下遇皆赤皆黑則相益後條是也由此言/之注之謬顯然葢傳寫失真後人復妄加改竄)
(遂不/可通)
正無入負之(入字原本訛作人下文及注並同/據注云無入爲無對也無對之說)
(亦未分曉釋方程者專爲遇空位起例而左右/兩行相對減或正宜變爲負或負宜變爲正往)
(往不得其義例今考同名相除異名相益者如/下實左右俱正所減之餘屬左行則去右行屬)
(右行則去左行其物品以正減正餘在所去之/行爲正無入以負減負餘在所去之行爲負無)
(入以正從負爲正無入以負從正爲負無入負/對空位而負數在所去之行與以負減負同例)
(正對空位而正數在所去之行與以正從負同/例此皆所謂正無入負之負無入正之也異名)
(相除同名相益者如下實左右俱正并爲一數/則無分於左右其物品以負減正餘或左或右)
(爲正無入以正減負餘或左或右爲負無入以/正從正爲正無入以負從負爲負無入正對空)
(位與以負減正同例負對空位與以負從負同/例此皆所謂正無入正之負無入負之也由是)
(言之在所去之行則其數無入而或左或右以/與無分於左右合爲一行因亦謂之無入人字)
(乃傳寫之誤明/矣今悉改正)
無入爲無對也無所得減則使消奪者居位也
其當以列實或減下實(此句訛舛據後注内方/程新術以列衰乘下實)
(又以列衰乘羣物之數并爲法其當相并而行/中正負雜者同名相從異名相消似卽此所舉)
此條異名相除爲例故亦與上條互取凡正負
所以記其同異使二品互相取而已矣言負者
未必負於少言正者未必正於多故每一行之
中雖復赤黑異算無傷然則可得使頭位常相
與異名此條之實兼通矣遂以二條反覆一率
觀其每與上下互相取位則隨算而言耳猶一
術也又本設諸行欲因減數以相去耳故其多
少無限令上下相命而已若以正負相減如數
有舊增法者每行可均之不但數物左右之也
(此注皆不分曉當由傳寫失真/後人又妄加改竄遂不可通)
此中行買賣相折錢適足但互買賣算而已故
下無錢直也設欲以此行如方程法先令牛二
徧乘左行而以右行直除之是終於下實虚缺
矣故注曰正無實負負無實正方爲類也方將
以别實加不足之數與實物作實(此注訛脫不/分曉據術意)
(應列三行先令右行牛二徧乘中行復令中行/牛三徧乘右行而以直除得羊三十三正豕四)
(十五負餘錢三千正此同名相除異名相益正/無入負之負無入正之也次令右行牛二徧乘)
(左行復令左行牛五徧乘右行而以直除得羊/三十七正豕四十九負餘錢三千八百正此異)
(名相除同名相益正無入正之負無入負之也/重列爲左右兩行先令右行羊三十三徧乘左)
(行復令左行羊三十七徧乘右行而以直除得/豕四十八正以爲法錢一萬四千四百正爲實)
(實如法而一得豕價三百轉減而上得羊價五/百牛價一千二百此亦同名相除異名相益正)
(無入負之負無入正之也中行下實虛缺本無/庸論葢注文傳寫失眞後人又妄加改竄遂不)
(可/通)
此四雀一燕與一雀五燕衡適平并重一斤故
各八兩列兩行程數左行頭位其數是一可省
乘令右行徧乘左行而取其法實於左左行數
多以右行取其數左頭位減盡中法下實卽每
枚當重宜可知也按此四雀一燕與一雀五燕
其重等是三雀四燕重相當雀率重四燕率重
三也諸再程之率皆可異術求之卽其數也
(此卽末條所言新術以下實俱重八兩徧乘上/雀燕以左雀八減右雀三十二餘二十四以右)
(燕八減左燕四十餘三十二是爲二物正負相/借因而約之雀得三燕得四乃三雀當四燕也)
(對易其數卽雀率重四而燕率重三/注於此突入異術幾不解其所謂)
今有五家共井甲二綆不足如乙一綆乙三綆
不足如丙一綆丙四綆不足如丁一綆丁五綆
不足如戊一綆戊六綆不足如甲一綆各得所
不足一綆皆逮問井深綆長各幾何荅曰井深
七丈二尺一寸甲綆長二丈六尺五寸乙綆長
一丈九尺一寸丙綆長一丈四尺八寸丁綆長
一丈二尺九寸戊綆長七尺六寸(此問不言丈/尺無由知井)
(深綆長於丈尺幾何使井深半之爲三丈六尺/有半寸則甲綆一丈三尺二寸半乙綆九尺五)
(寸半丙綆七尺四寸丁綆六尺四寸半戊綆三/尺八寸使井深倍之爲十四丈四尺二寸則甲)
(綆五丈三尺乙綆三丈八尺二寸丙綆二丈九/尺六寸丁綆二丈五尺八寸戊綆一丈五尺二)
(寸皆合所問由是言之問旣不定以丈尺依術/推求先得七百二十一無以定百爲丈十爲尺)
(也問井深綆長之率各幾何荅以井深之率七/百二十一甲綆長率二百六十五乙綆長率一)
(百九十一丙綆長率一百四十八丁綆長率/一百二十九戊綆長率七十六於義乃通)
此率初如方程爲之名各一逮井其後法得七
百二十一實七十六(此上訛舛不可通據術先/得七百二十一爲所列五)
(行之通率卽井深率也以此率列各行下爲各/行之下實重求之法得七百二十一實得五萬)
(四千七百九十六以法除/實得用逮之數七十六)
此麻麥與均輸少廣章之重衰積分皆爲大事
其拙於精理徒按本術者或用算而布氊方好
煩而喜誤曾不知其非反欲以多爲貴故其算
也莫不闇於設通而專於一端至於此類苟務
其成然或失之不可謂要約更有異術者庖丁
解牛游刃理閒故能歷久其刃如新夫數猶刃
也易簡用之則動中庖丁之理故能和神愛刃
速而寡尤凡九章爲大事按法皆不盡一百算
也雖布算不多然足以算多世人多以方程爲
難或盡布算之象在綴正負而已未暇以論其
設動無方斯膠柱調瑟之類聊復恢演爲作新
術著之於此將亦啓導疑意網羅道精豈傳之
空言記其施用之例著䇿之數每舉一隅焉(以/上)
(字句多誤又皆屬虛辭非有/實義可考無從訂正姑仍之)
其一術曰置羣物通率爲列衰更置減行羣物
之數各以其率乘之并以爲法其當相并而行
中正負雜者同名相從異名相消餘爲法以減
行下實乘列衰各自爲實實如法而一卽得以
舊術爲之凡應置五行今欲要約先置第三行
以減第四行及減第三行次置第二行以第二
行減第三行去其頭位次置右行去其頭位次
以第四行減左行頭位次以左行去第四行及
第二行頭位次以第五行減第二行頭位餘可
半次以第二行去第四行頭位餘約之爲法實
如法而一得空卽有黍價以法減第二行得荅
價左行得麥價第三行麻價右行得菽價如此
凡用七十七算(以上所言舊術訛舛不可通據/方程術凡五物及總價求其各)
(物之價者應列五行行五位及價直以上一位/互乘因徧乘次位以下及價直兩兩相對減去)
(其頭位所減之餘重列之減至一物一價乃止/物爲法價爲實實如法而一得一物之價轉減)
(而上以知各價先化五爲四次化四爲三次化/三爲二次化二爲一凡用十算兼乘減除言之)
(則一百四十五算凡上一位互乘其數必同可/省乘若遇上一位數同則省徧乘或上一位遇)
(一則省其與對行徧乘考問意左行上一位是/一先以左行減右行次減第二行次減第三行)
(次減第四行所減之餘重列爲四行其左行上/一位又是一以左行減右行次減第二行次減)
(第三行所減之餘重列爲三行其上一位數皆/同卽以本數減之餘列爲兩行依術得荅價轉)
(而上求得菽價及麥價/麻價凡用九十九算)以新術爲此先以第四
行減第三行次以第三行去右行及第二行第
四行下位又以減右行下位不足減乃止次以
左行減第三行下位次以第三行去左行下位
訖廢去第三行次以第四行去左行下位右行
當左行下位次以右行去第二行及第四行下
位次以第二行減第四行及左行頭位次以第
四行減右行菽位不足減乃止次以左行減第
二行頭位餘可再半次以第四行去右行及第
二行頭位次以第二行去右行頭位餘約之上
得五下得三是菽五當荅三次以左行去第三
行菽位又以減第四行及右行菽位不足減乃
止次以右行減第二行頭位不足減乃止次以
第三行去左行頭位次以左行去右行頭位餘
上得六下得五是爲荅六當黍五次以右行去
左行荅位餘約之上爲二下爲三次以左行去
第二行下位以第二行去第四行下位又以減
左行下位次右行去第二行下位餘上得三下
得四是爲麥三當菽四次以第二行減第四行
下位次以第四行去第二行下位餘上得四下
得七是爲麻四當麥七是爲相當之率舉矣(以/上)
(所言新術亦訛舛不可通據其術求之先以左/行減第三行去其次位次并右行左行亦并第)
(三行第四行以減之去其次位次倍左行以第/二行減之去其次位所減之餘重列之爲三行)
(次以第四行減第二行去次位及下位次以重/列之中行減右行去其下位次以重列之左行)
(減右行去其下位所減之餘又重列之爲三行/次以此右行減中行去其頭位次以此右行減)
(左行去其頭位所減之餘兩行兩物減去下實/餘約之上得五下得三是菽五當荅三前云令)
(左右相減先去下實又轉去物位求其一行二/物正負相借者易其相當之率謂菽五當荅三)
(卽菽價率三荅價率五也或先減下實乃減物/位或先減物位乃減下實各從省便本無一定)
(之先後其先求菽與荅相當之率次求荅與黍/相當之率次求麥與菽相當之率次求麻與麥)
(相當之率亦無一定之先後然非遇正負相借/者則二物相當之率不可得往往窮而復推輾)
(轉滋繁遠不若舊/術之究歸易簡也)
九章算術卷八終
九章算術卷九(算經十書/之二)
　　　　　　　　　　　　魏　劉　徽　注
　　　唐朝議大夫行太史令上輕車都尉臣李淳風等奉勅注釋
句股(以御高/深廣遠)
今有句三尺股四尺問爲弦幾何
　　　　　荅曰五尺
今有弦五尺句三尺問爲股幾何
　　　　　荅曰四尺
今有股四尺弦五尺問爲句幾何
　　　　荅曰三尺
　　句股(短面日句長面日股相與結角日弦/句短其股股短其弦將以施於諸率)
(故先具此術/以見其源也)
　　術曰句股各自乘并而開方除之卽弦(句/自)
(乘爲朱方股自乘爲靑方令出入相補各/從其類因就其餘不移動也合成弦方之)
(幂開方除/之卽弦也)
　　又股自乘以減弦自乘其餘開方除之卽
　　句(臣淳風等謹按此術以句股幂合成弦/幂句方於内則句短於股令股自乘以)
(減弦自乘餘者卽句幂/也故開方除之卽句也)
　　又句自乘以減弦自乘其餘開方除之卽
　　股(句股幂合以成弦幂令去其/一則餘在者皆可得而知之)
今有圓材徑二尺五寸欲爲方版令厚七寸問
廣幾何
　　　　荅曰二尺四寸五分
　　術曰令徑二尺五寸自乘以七寸自乘減
　　之其餘開方除之卽廣(此以圓徑二尺五/寸爲弦版厚七寸)
(爲句所求/廣爲股也)
今有木長二丈圍之三尺葛生其下纏木七周
上與木齊問葛長幾何
　　　　荅曰二丈九尺
　　術曰以七周乘三圍爲股木長爲句爲之
　　求弦弦者葛之長(據圍廣木長求葛之長/其形葛卷裏袤以筆管)
(靑線宛轉有似葛之纏木解而觀之則每/周之間自有相間成句股弦則其間木長)
(爲股圍之爲句葛長爲弦弦七周乘三圍/是并合衆句以爲一句則句長而股短故)
(術以木長謂之句圍之謂之股言之倒互/句與股求弦亦如前圖句三自乘爲朱幂)
(股四自乘爲靑幂合朱靑二十五爲弦五/自乘幂出上第一圖句股幂合爲弦幂明)
(矣然二幂之數謂倒在於弦幂之中而已/可更相裏者則成方幂其居表者則成矩)
(幂二表裏形訛而數均又按此圖句幂之/矩靑卷白表是其幂以股弦差爲廣股弦)
(并爲袤而股幂方其裏股幂之矩靑卷白/表是其幂以句弦差爲廣句弦并爲袤而)
(句幂方其裏是故差之與/并用除之短長互相乘也)
今有池方一丈葭生其中央出水一尺引葭赴
岸適與岸齊問水深葭長各幾何
　　　　荅曰
　　　　水深一丈二尺
　　　　葭長一丈三尺
　　術曰半池方自乘(此以池方半之得五尺/爲句水深爲股葭長爲)
(弦以句及股弦差求股弦/故令句自乘先見矩幂也)以出水一尺自
　　乘減之(出水者股弦差減此差幂於矩幂/餘爲倍股弦差乘股長之矩幂)
　　餘倍出水除之卽得水深(倍差爲矩幂之/廣水深是股欲)
(先見葭長者出水一尺自乘以加於半池/方自乘倍出水除之卽得令此幂得出水)
(一尺爲袤故爲/矩而得葭長也)加出水數得葭長(臣淳風/等謹按)
(此葭本出水一尺旣見水深/故加出水尺數而得葭長也)
今有立木繫索其末委地三尺引索郤行去本
八尺而索盡問索長幾何
　　　　荅曰一丈二尺二十一分尺之一
　　術曰以去本自乘(此以去本八尺爲句所/求索者弦也引而索盡)
(與開門去閫者句及股弦差求股/弦同一術去本自乘者先張矩幂)令如委
　　數而一(委地者股弦差也以除/矩幂卽是股弦并也)所得加委
　　地數而半之卽索長(子不可半者倍其母/加差於并則成兩索)
(長故又半之其減差於/并而半之得木長也)
今有垣高一丈倚木於垣高與垣齊引木郤行
一尺其木至地問木幾何
　　　　荅曰五丈五寸
　　術曰以垣高十尺自乘如郤行尺數而一
　　所得以加郤行尺數而半之卽木長數(此/以)
(垣高一丈爲句所求倚木者爲弦引郤行/一尺爲股弦差其爲術之意與繫索問同)
(也)
今有圓材埋在壁中不知大小以鐻鐻之深一
寸鐻道長一尺問徑幾何
　　　　荅曰材徑二尺六寸
　　術曰半鐻道自乘(此術以鐻道一尺爲句/材徑爲弦鐻深一寸爲)
(股弦差之一半故鐻長亦半之也/臣淳/風等謹按下鐻深得一寸爲半股弦差注)
(云爲股弦差/者鐻道也)如深寸而一以深寸增之卽
　　材徑(亦以半增之如上術去本當半/之今此皆同半差不復半也)
今有開門去閫一尺不合二寸問門廣幾何
　　　　荅曰一丈一寸
　　術曰以去閫一尺自乘所得以不合二寸
　　半之而一所得增不合之半卽得門廣(此/去)
(閫一尺爲句門廣爲股不合二寸以半之/得一寸爲股弦差求弦故當半之今卽以)
(兩弦爲廣數故/不復半之也)
今有戸高多於廣六尺八寸兩隅相去適一丈
問戸高廣各幾何
　　　　荅曰
　　　　廣二尺八寸
　　　　高九尺六寸
　　術曰令一丈自乘爲實半相多令自乘倍
　　之減實半其餘以開方除之所得減相多
　　之半卽戸廣加相多之半卽戸高(令戸廣/爲句高)
(爲股兩隅相去一丈爲弦高多於廣六尺/八寸爲句股差按圖爲位弦幂適滿萬寸)
(倍之減句股差幂開方除之其所得卽高/廣并數以差減并而半之卽戸廣加相多)
(之數卽戸高也今此術先求其半一丈自/乘爲朱幂四黃幂一半差自乘又倍之爲)
(黃幂四分之二減實半其餘有朱幂二黃/幂四分之一其於大方棄四分之三適得)
(四分之一故開方除之得高廣并數之半/減差半得廣加得戸高又按此圖幂句股)
(并自乘加差幂爲兩弦幂半之開方得弦/今倍弦幂減差幂求句股并葢先見其弦)
(然後知其句與股也句股適等者并而自/乘卽爲兩弦幂皆各爲方先見其弦然後)
(知其句與股者倍弦幂卽爲句股適等者/并而自乘之幂半相多自乘倍之又半股)
(并自乘亦倍之合爲弦幂其無差數者句/股各自乘并之爲實與句股相乘倍之爲)
(實皆開方得弦弦幂半之爲實開方卽得/句股及股長句短同源而分流焉假令句)
(股各五弦幂五十開方除之得七尺有餘/一不盡假令弦十其幂有百半之爲句股)
(二幂各得五十當亦不可開故曰圓三徑/一方五斜七雖不正得盡理亦可言相近)
(耳其句股合而自乘之幂令弦自乘倍之/爲兩弦幂以減之其餘開方除之爲句股)
(差加差於合而半之爲股減差於合而半/之爲句股弦卽高廣袤其出此圖也其倍)
(弦爲廣袤合矩句卽爲幂得廣卽句股差/其矩句之幂倍爲從法開之亦句股差其)
(餘以句股幂減半其餘差/爲從法開方除之卽句也)
今有戸不知高廣竿不知長短橫之不出四尺
從之不出二尺邪之適出問戸高廣袤各幾何
　　　　荅曰
　　　　廣六尺
　　　　高八尺
　　　　衺一丈
　　術曰從橫不出相乘倍而開方除之所得
　　加從不出卽戸廣(此以戸廣爲句戸高爲/股戸袤爲弦凡并句股)
(之幂卽爲弦幂或矩於表或方於裏連之/者舉表矩而方之又從句方裏令爲靑矩)
(之表未滿黃方满此方則兩端之亷重於/隅中各以股弦差爲廣句弦差爲袤故兩)
(端差相乘又倍之則成黄方之幂開方除/之得黃方之面其外之靑知亦以股弦差)
(爲廣故以股弦差/加之則爲句也)加橫不出卽戸高兩不
　　出加之得戸袤
今有竹高一丈末折抵地去本三尺問折者高
幾何
　　　　荅曰四尺二十分尺之十一
　　術曰以去本自乘(此去本三尺爲句折之/餘高爲股末折抵地爲)
(弦以句及股弦并求股/故先令句自乘見矩幂)令如高而一(竹高/一丈)
(爲股弦并以/除此幂得差)所得以減竹高而半其餘卽
　　折者之高也(此術與繫索者之類更相反/覆也亦可如上術令高自乘)
(爲股弦并幂去本自乘爲矩幂減之/餘爲實倍高爲法則得折之高數也)
今有二人同所立甲行率七乙行率三乙東行
甲南行十步而邪東北與乙會問甲乙行各幾
行
　　　　荅曰
　　　　乙東行十步半
　　　　甲邪行十四步半及之
　　術曰令七自乘三亦自乘并而半之以爲
　　甲邪行率邪行率減於七自乘餘爲南行
　　率以三乘七爲乙東行率(此以南行爲句/東行爲股邪行)
(爲弦句弦并七欲知弦者當以股自乘爲/幂如并而一所得爲句弦差加差於并而)
(半之爲弦以弦減差餘爲句如是或有分/當通而約之乃定術以句弦并爲分母差)
(爲分子故令句弦并自乘爲朱黄相連之/方股自乘爲靑幂之矩令其矩引之直加)
(損同之以句弦并爲袤差爲廣其圖大體/以兩弦爲袤句弦并爲廣引黃斷其半爲)
(弦率七自乘者句弦并之率故弦減之餘/爲句率同立處是中停也列用率皆句弦)
(并爲袤弦與句各爲之廣/故亦以股率同其袤也)置南行十步以
　甲邪行率乘之副置十步以乙東行率乘
　之各自爲實實如南行率而一各得行數
(南行十步者所有見句求見弦/股故以弦股率如句率而一)
今有句五步股十二步問句中容方幾何
　　　　荅曰方三步十七分步之九
　　術曰并句股爲法句股相乘爲實實如法
　　而一得方一步(句股相乘爲朱靑黃幂各/二令黃幂連於下隅朱靑)
(各以類合共成修幂中方黃爲廣并句股/爲袤故并句股爲法幂圖方在句中則方)
(之兩亷各自成小句股而其相與之勢不/失本率也句面之小股股面之小句從横)
(相連合而成中方令股爲中方率并句股/爲廣率據見句五步而今有之得中方也)
(復令句爲中方率以并句股爲袤率據股/十二步而今有之則中方又可知此則雖)
(不效而法實有法由生矣不容圓/率以今有衰分言之可以見之也)
今有句八步股十五步問句中容圓徑幾何
　　　　荅曰六步
　　術曰八步爲句十五步爲股爲之求弦三
　　位并之爲法以句乘股倍之爲實實如法
　　得徑一步(句股相乘爲圖之本體朱靑黃/幂各二則倍之爲各四可用畫)
(於小𥿄分裁邪正之會令顛倒相補各以/類合成脩幂圓徑爲廣并句股弦爲袤故)
(并句股弦以爲法又以圖之大體言之股/中靑必令立規於橫廣句股又邪三徑均)
(而復連規從橫量度句股必合而成小方/矣又畫中弦以觀其會則句股之中成小)
(句股弦者四句面之小股股面之小句皆/小方之面皆圓徑之半其數故可衰以句)
(股弦爲列衰副并爲法以小句乘未并者/各自爲實實如法而一得句面之小股可)
(知也以股乘列衰爲實則得股面之小句/可知言雖異矣及其所以成法之實則同)
(歸矣則圓徑又可以句乘之差并句弦差/減股爲圓徑又弦減句股并餘爲圓徑以)
(句弦差乘股弦差而倍/之開方除之亦圓徑也)
今有邑方二百步各中開門出東門十五步有
木問出南門幾何步而見木
　　　　荅曰六百六十六步太半步
　　術曰出東門步數爲法(以句率/爲法也)半邑方自
　　乘爲實實如法得一步(此以出東門十五/步爲句率東門南)
(至隅一百步爲股率南門東至隅一百步/爲見句步欲以見句求股以爲出南門數)
(正合半邑方自乘者股率/當乘見句此二者數同也)
今有邑東西七里南北九里各中開門出東門
十五里有木問出南門幾何步而見木
　　　　荅曰三百一十五步
　　術曰東門南至隅步數以乘南門東至隅
　　步數爲實以木去門步數爲法實如法而
　　一(此以東門南至隅四里半爲句率出東/門十五里爲股率南門東至隅三里半)
(爲見股所問出南門卽見股/之句爲術之意與上同也)
今有邑方不知大小各中開門出北門三十步
有木出西門七百五十步見木問邑方幾何
　　　　荅曰一里
　　術曰令兩出門步數相乘因而四之爲實
　　開方除之卽得邑方(按前術半邑方自乘/出東門步數除之卽)
(出南門步數今兩出門相乘爲半方邑自/乘居一隅之積分因而四之卽得四隅之)
(積分故以爲實開/方除之卽邑方也)
今有邑方不知大小各中開門出北門二十步
有木出南門十四步折而西行一千七百七十
五步見木問邑方幾何
　　　　荅曰二百五十步
　　術曰以出北門步數乘西行步數倍之爲
　實(此以折而西行爲股自木至邑南十四/步爲句以出北門二十步爲句率北門)
(至西隅爲股率卽半廣數故以出北門句/率乘西行股得半廣股率乘句之幂然此)
(幂居半以西故又/倍之合半以東也)并出南門步數爲從法
　　開方除之卽邑方(此術之幂東西廣如邑/方南北自木盡邑南十)
(四步爲袤合南北步數爲廣袤差故連/并兩步數爲從法以爲隅外之幂也)
今有邑方十里各中開門甲乙俱從邑中央而
出乙東出甲南出出門不知步數邪向東門磨
邑適與乙會率甲行五乙行三問甲乙行各幾
何
　　　　荅曰
　　　　甲出南門八百步邪東北行四千八
　　　　百八十七步半及乙
　　　　乙東行四千三百一十二步半
　　術曰令五自乘三亦自乘并而半之爲邪
　　行率邪行率減於五自乘者餘爲南行率
　　以三乘五爲乙東行率(求三率之意/與上甲乙同)置邑
　　方半之以南行率乘之如東行率而一卽
　　得出南門步數(邑半方自南門至東隅五/里以爲小股求出南門步)
(數爲小股之句以東行爲股率南行爲句/率故置邑方半之以南行句率乘之如股)
(率而/一)以增邑方半卽南行(半邑者謂從/邑心中停也)置
　　南行步求弦者以邪行率乘之求東者以
　　東行率乘之各自爲實實如南行率得一
　步(此術與上/甲乙同)
有木去人不知遠近立四表相去各一丈令左
兩表與所望參相直從後右表望之入前右表
三寸問木去人幾何
　　　　荅曰三十三丈三尺三寸少半寸
　　術曰令一丈自乘爲實以三寸爲法實如
　　法而一(此以入前右表三寸爲句率右兩/表相去一丈爲股率左右兩表相)
(去一丈爲見句所問木去人者見句之股/股率當乘見句此二率俱一丈故曰自乘)
(以三寸爲法實/如法得一寸)
有山居木西不知其高山去木五十三里木高
九丈五尺人立木東三里望木末適與山峯斜
平人目高七尺問山高幾何
　　　　荅曰一百六十四丈九尺六寸太半
　　　　寸
　　術曰置木高減人目高七尺餘以乘五十
　　三里爲實以人去木三里爲法實如法而
　　一所得加木高卽山高(此術句股之義以/木高減人目高七)
(尺餘有八丈八尺爲句率去人目三里爲/股率山去木五十三里爲見股以句率乘)
(見股如股率而一得句/加木之高故爲山高也)
今有井徑五尺不知其深立五尺木於井上從
木末望水岸入徑四寸問井深幾何
　　　　荅曰五丈七尺五寸
　　術曰置井徑五尺以入徑四寸減之餘以
　　乘立木五尺爲實以入徑四寸爲法實如
　　法得一寸(此以入徑四寸爲句率立木五/尺爲股率井徑四尺六寸爲見)
(句問井深者/見句之股也)
九章算術卷之九終　錢唐莫濰校字

大淸乾隆三十八年癸巳秋闕里孔氏依汲古閣影宋刻本重雕
秘書省
　九章算術一　部共九冊
　　　元豐七年九月　日校定降授宣德郎秘書省校書郞(臣)葉祖洽上進
　　　　　　　　　　　校定承議郎行秘書省校書郎(臣)王仲脩
　　　　　　　　　　　校定朝奉郎行秘書省校書郎(臣)錢長卿
　　　　　　　　奉議郎守秘書郞丞(臣)韓宗古
　　　　　　　　朝請郎試秘書少監(臣)趙彦若
元豐七年九月二十八日
進呈奉
御寶批宐依已校定鏤板
　　　　朝奉郎祕書丞上騎都尉賜緋魚袋(臣)韓　治
　　　　朝散郎試祕書少監上騎都尉賜緋魚袋(臣)顧臨
　　　　朝議大夫守祕書少監上䕶軍賜紫金魚袋(臣)劉攽

　　　中大夫守尙書右丞䕶軍東平郡開國侯食邑貳千叁百戸賜紫金魚袋(臣)呂大防
　　　通議大夫守尙書左丞上柱國平原郡開國公食邑貳千捌百戸食實封伍伯戸(臣)李淸臣
　　　正議大夫守中書侍郞上柱國馮翊郡開國公食邑貳千叁百戸食實封伍伯戸(臣)張　璪
　　　正議大夫守門下侍郎上柱國南陽郡開國公食邑貳千壹百戸食實封壹阡戸(臣)韓　維
　金紫光祿大夫守尙書右僕射兼中書侍郎上柱國東平郡開國公食邑六千二百戸食實封壹阡玖伯戸(臣)呂公著
　正議大夫守尙書左僕射兼門下侍郎上柱國河内郡開國公食邑四千一百戸食實封壹阡伍伯戸(臣)司馬光
九章算術卷九訂訛補圖(算經十書/之二)
　　　　　　　　休寧　戴　震　東原
句股弦互求圖
(注云句自乘爲/朱方股自乘爲)
(靑方令出入相/補合成弦方之)
(幂又李淳風等/釋云句方於内)
(則句短於股據/此則劉徽注此)
(章舊有圖而缺/今並按注補圖)
據圍廣木長求葛之長其形葛卷裏袤以筆管
靑線宛轉有似葛之纏木解而觀之則每周之
閒自有相閒成句股弦則其閒木長爲股圍之
爲句葛長爲弦弦七周乘三圍是并合衆句以
爲一句則句長而股短故術以木長謂之句圍
之謂之股言之倒互句與股求弦亦如前圖句
三自乘爲朱幂股四自乘爲靑幂合朱靑二十
五爲弦五自乘幂出上第一圖句股幂合爲弦
幂明矣然二幂之數謂倒在於弦幂之中而已
可更相裏者則成方幂其居表者則成矩幂二
表裏形訛而數均又按此圖句幂之矩靑卷白
表是其幂以句股弦差爲廣股弦并爲袤而股
幂方其裏股幂之矩靑卷白表是其幂以句弦
差爲廣句弦并爲袤而句幂方其裏是故差之
與并用除之短長互相乘也(據趙君卿注周髀/算經云凡并句股)
(之實卽成弦實或矩於外或方於内形詭而量/均體殊而數齊句實之矩以股弦差爲廣股弦)
(并爲袤而股實方其裏股實之矩以句弦差爲/廣句弦并爲袤而句實方其裏君卿漢人此注)
(葢用其說而傳寫失真加/以後人竄改遂不可通)
句股差句股并與弦互求之圖
(據注意滿大方卽/句股并自乘之幂)
(有朱幂八黃幂一/内小方卽弦實有)
(朱幂四黃幂一倍/弦實滿外大方而)
(多一黃幂於弦實/内減黃幂四分之)
(二半其餘適得外/大方四分之一朱)
(幂者句股積也黃/幂之面卽句股差)
股實之矩圖
(趙君卿云股實之/矩以句弦差爲廣)
(句弦并爲袤而句/實方其裏劉注用)
(句弦差句弦并與/句股弦互求本此)
句實之矩圖
(趙君卿云句實之/矩以股弦差爲廣)
(股弦并爲袤而股/實方其裏劉注用)
(股弦差股弦并與/句股弦互求本此)
臣淳風等謹按下鐻深得一寸爲半股弦差注
云爲股弦差者鐻道也(案此言下鐻深得一寸/爲半股弦差卽注所謂)
(鐻深一寸爲股弦差之一半也更綴注云爲股/弦差者鐻道也十字舛誤不可通據割圓術鐻)
(深一寸卽可爲股弦差半鐻道五寸爲/句材半徑爲弦若以此言之尤合術意)
股弦卽高廣袤其出此圖也其倍弦爲廣袤合
矩句卽爲幂得廣卽句股差(股弦卽高廣袤以/下訛舛據趙君卿)
(注周髀算經云其倍弦爲廣袤合而令句股見/者自乘其爲實四實以減之開其餘所得爲差)
(以差減合半其餘爲廣減廣於弦卽所求也此/注似用其說而傳寫舛訛後人又妄加改竄遂)
(不可通就君卿說考之倍弦自乘得弦實四内/有句實股實各四減四句實餘卽四股實開之)
(得倍股減四股實餘卽四句實開之得倍句所/謂開其餘所得爲差也減倍股於倍弦半其餘)
(爲股弦差減倍句於倍弦半其餘爲句弦差所/謂以差減合半其餘爲廣也減股弦差於弦卽)
(股減句弦差於弦卽句所謂減廣於弦卽所求/也凡股弦差爲廣股弦并爲袤其幂卽句幂句)
(弦差爲廣句弦并爲袤其幂卽股幂合廣袤皆/成倍弦故曰倍弦爲廣袤合而倍句倍股卽廣)
(袤/差)其矩句之幂倍爲從法開之亦句股差其餘
以句股幂減半其餘差爲從法開方除之卽句
也(據趙君卿云減矩句之實於弦實開其餘卽/股倍股在兩邊爲從法開矩句之角卽股弦)
(差減矩股之實於弦實開其餘卽句倍句在兩/邊爲從法開矩股之角卽句弦差此注亦用其)
(說而殘缺失/次遂不可通)
句實廣袤合圖
(據注意句實/以股弦差爲)
(廣股弦并爲/袤廣袤合亦)
(卽倍弦減四/句實於倍弦)
(自乘之幂餘/爲四股實開)
(方得倍股卽/句實之廣袤)
(差也)
股實廣袤合圖
(據注意倍弦/自乘之幂容)
(句實股實各/四股實以句)
(弦差爲廣句/弦并爲袤廣)
(袤合卽倍弦/減四股實於)
(倍弦自乘之/幂餘爲四句)
(實開方得倍/句卽股實之)
(廣袤差也)
句弦差股弦差求句股弦之圖
(句弦差乘股/弦差倍之爲)
(兩亷其幂與/黃方相等故)
(開方除之得/黃方之面加)
(股弦差卽句/加句弦差卽)
(股加兩差卽/弦)
術曰令七自乘三亦自乘并而半之以爲甲邪
行率邪行率減於七自乘餘爲南行率以三乘
七爲乙東行率(據問意甲行率七者設句弦并/七也乙行率三者設股三也術)
(令七自乘三亦自乘并而半之爲甲邪行率者/句弦并自乘加股自乘半之卽弦乘句弦并所)
(得數以爲弦率邪行率減於七自乘餘爲南行/率者句弦并自乘減弦乘句弦并餘卽句乘句)
(弦并所得數以爲句率弦率句率皆通之以句/弦并則股三亦以乘句弦并七乃爲股率句股)
(弦三率皆句弦并通句股弦所得數然則七自/乘卽句弦并之率三自乘卽句弦差之率合差)
(於并而半之爲弦減弦於/并爲句其義一而已矣)
股與句弦并求句弦之圖
(據注意句弦/并自乘加股)
(自乘成長方/以兩弦爲袤)
(句弦并爲廣/故半之爲弦)
(率減股自乘/於弦率餘爲)
(句率股自乘/之矩損上橫)
(幂益於下以/句弦并爲袤)
(差爲廣)
句股相乘爲朱靑黃幂各二令黃幂連於下隅
朱靑各以類合共成修幂中方黃爲廣并句股
爲袤故并句股爲法幂圖方在句中則方之兩
亷各自成小句股而其相與之勢不失本率也
句面之小股股面之小句從橫相連合而成中
方令股爲中方率并句股爲廣率據見句五步
而今有之得中方也復令句爲中方率以并句
股爲袤率據股一十二步而今有之則中方又
可知此則雖不效而法實有法由生矣(此十三/字舛誤)
(據上以粟米章今有術及衰分章列衰之意解/此術大小句股互求并句股卽所有率中方率)
(卽所求率見句見股卽所有數於事雖不同/而意相倣效實術所由生也注意當是如此)
句股容方圖
(據注意句股相乘得/兩黄幂兩朱幂兩靑)
(幂令黃幂從黄幂朱/幂從朱幂靑幂從靑)
(幂兩朱在上兩黄在/中兩靑合而横之在)
(下則句股并爲幂容/方之面爲廣其朱幂)
(靑幂各成小股皆如/大句股本率互求)
句股相乘爲圖之本體朱靑黄幂各二則倍之
爲各四可用畫於小𥿄分裁邪正之會令顛倒
相補各以類合成修幂圓徑爲廣並句股弦爲
袤故并句股弦以爲法又以圖之大體言之股
中靑必令立規於橫廣句股又邪三徑均而復
連規(此二十一字舛誤據容圓之徑卽減弦於/句股并之餘也取半徑規之又以半徑減)
(句股其餘并之適爲弦如是截句股弦各爲二/三半徑均而復連於規之中央注意葢以此爲)
(言而殘缺失/次遂不可通)從橫量度句股必合而成小方矣
又畫中弦以觀其會則句股之中成小句股弦
四者句面之小股股面之小句皆小方之面皆
圓徑之半其數故可衰以句股弦爲列衰副并
爲法以小句乘未并者各自爲實實如法而一
得句面之小股可知也以股乘列衰爲實則得
股面之小句可知(以小句乘未并者至此訛舛/不可通或後人妄加改竄又)
(援衰分章之文入於此遂漫無辨别當是言令/股爲列衰以見句乘之爲實實如法而一則句)
(面之小股可知也令句爲列衰以見股乘之爲/實實如法而一則股面之小句可知此在粟米)
(章卽今有術以所求率乘所有數所有率除之/古算家謂之異乘同除注以解大小句股互求)
(句率股率謂所有率及所求率見句或見股爲/所有數不可以見句乘句率見股乘股率也)
言雖異矣及其所以成法之實則同歸矣則圓
徑又可以句乘之差并(此句亦訛舛當云則又/可以股弦差減句爲圓)
(徑)句弦差減股爲圓徑(此下有脫文當補云句/弦差股弦差并之以減)
(弦餘爲/圓徑)
(據術意句股相乘半/之爲句股積有朱靑)
(黃幂各一則倍之有/朱靑黃幂各四截朱)
(靑幂各成小句股者/二令倒順相補各成)
(小長方合四朱四靑/四黃而成大長方以)
(容圓半徑爲廣并句/股弦爲袤)
　　九章之術乃算術之鼻祖囊括後賢胥不
　　能度越範圍焉猶六經之臨百氏也周官
　　保氏九數鄭君以九章之方田粟米衰分
　　少廣商功均輸方程嬴不足旁要釋之綴
　　曰今有重差夕桀句股也錢曉徵學士以
　　爲夕桀乃互椉之脫誤良然蓋九章句股
　　篇末有望遠度高測深七術或析之名曰
　　九章重差互椉卽方程術所謂維椉是也
　　句股卽旁要疏所云今九章以句股替旁
　　要旁要云者不必實有是形可自旁假設
　　以要取之祖冲之謂之綴術疏又引馬氏
　　融注今有重差夕桀馬氏不連及句股者
　　以句股替旁要故不重舉劉徽序云漢張
　　蒼耿壽昌因舊文遺殘各稱刪補故校其
　　目與古或異而所論多近語所謂目與古
　　異者則句股替旁要是也至唐王孝通云
　　校其條目頗與古術不合則妄而敢矣夫
　　古今豈有異術哉劉徽因其有望遠諸術
　　遂造重差綴於句股之下卽今海島算引
　　而申之觸類而長之事之宜也舊有圖今
　　缺余友休寧東原戴先生補之今分附諸
　　篇之末亦猶劉徽之綴重差於句股焉乾
　　隆癸巳闕里孔繼涵識於京師壽雲簃之
　　敏事齋
九章算術卷九終
九章算術音義(算經十書/之二)
　　　假承務郎祕書省鉤考算經文字臣李籍撰
序
九九之術(食律切術者有所述也前漢梅福傳/臣聞齊桓之時有以九九見者桓公)
(不逆欲以致大也師古曰九九算術若今九章/五曹之軰隋書經籍志九九算術二卷楊淑撰)
隸首(郎計切世本曰黃/帝時隸首作數)九數(色具切卽九章是/也以算言之故曰)
(九數以篇言之故曰九章周官保氏教國子以/六藝一曰禮二曰樂三曰射四曰馭五曰書六)
(曰數鄭康成注云九數方田粟米差分少廣商/功均輸方程贏不足旁要今有重差夕桀句股)
(隋書律歷志云一曰方田以御田疇界域二曰/粟米以御交質變易三曰衰分以御貴賤稟稅)
(四曰少廣以御積幂方圓五曰商功以御功程/積實六曰均輸以御遠近勞費七曰盈朒以御)
(隠雜互見八曰方程以御錯糅/正負九曰句股以御高深廣遠)探賾(上吐南切/下士革切)
(賾者含蓄含蓄者探/之可及故易曰探賾)索隱(上色白切下於謹切/隱者隱匿隱匿者索)
(之可得故/易曰索隱)重差(上直容切下楚佳切重復/也差不齊也句股名也)率(所/律)
(切數相與也又/音律約數也)可度(徒各切/揆也)考論(盧敦/切)孤離(呂/支)
(切)
九章第一
方田(徒年切田者圍周之以爲疆横從之以爲/理平夷著見興作利養之地也方田者田)
(之正也諸田不等以/方爲正故曰方田)以御(牛倨切/理也)田疇(直留切/耕治之)
(田/也)界域(雨逼切/疆也)廣(如字/闊也)從(卽容切/長也)幾何(上起居/切下如)
(字幾何數/之疑也)相乘(食陵切登也登之使其/數多隋書曰乘以散之)淳風(並/如)
(字李淳風岐州雍人㓜爽秀通羣書明步天歷/算貞觀初與傅仁均爭歷法議者多附淳風故)
(以將仕郎直太史局制渾天議詆摭前世得失/著法象書七篇上之擢承務郎遷太常博士改)
(太史丞與諸儒脩書遷爲令於占候吉凶若節/契然當世術家意有鬼神相之非學習可致終)
(不能測也以勞封昌樂縣男奉詔與算博士梁/述助教王真儒等是正五曹孫子等書刋定注)
(解立於學官九/章卽其一也)畝法(莫厚切司馬法六尺爲步/步百爲畝秦孝公之制二)
(百四十步/爲一畝)除之(直魚切去也去之使其/少隋書曰除以聚之)一頃(去/穎)
(切百/畝也)約分(於畧切約者欲其不煩分之爲數煩/則難用設有言四分之二者煩而言)
(之則可爲八分之四約而言之則二分/之一也雖則異辭至於爲數亦同歸耳)副置(上/敷)
(救切别也下陟吏切設/也别設算位有所分也)合分(古沓切合分者欲/其不離數非一端)
(分無定凖分子雜互羣母參差麤細旣殊理難/從一故齊其衆分同其羣母分可相并故曰合)
(分)參差(上楚金切下楚宜切不齊也/三相參爲參兩相差爲差)觿(音觿所/以解結)
(詩曰童/子佩觿)減分(古斬切減損也減分者欲知其餘/諸分子母數各不同以少減多欲)
(知餘幾以餘爲/實故曰減分)課分(苦卧切校也欲知其相多/分各異名理不齊一校其)
(相多之數/故曰課分)平分(符兵切均也平分者欲減多增/少而至於均諸分參差欲令齊)
(等減彼之多増此/之少故曰平分)副并(卑政切兼也别兼/算位有所合也)經分
(如字釋名曰經者徑也經分者欲徑求一人而/至於徑自合分已下皆於諸分相齊此乃徑求)
(一人之分以人數分所/分故曰經分下經率同)乘分(如字乘分者欲知/其所積分母相乘)
(爲法子相乘爲積故曰乘分自合分已下獨乘/言田而皆列於方田者欲其學數者不可後也)
(故說算者以謂爲術者先治諸分/能治諸分則數學之能事盡矣)大廣田(竝如/字初)
(術有全步而無餘分次術有餘分而無全步此/術先見全步復有餘分可以廣兼三術故曰大)
(廣/田)圭田(古攜切圭田者其形上銳有如圭然白/虎通曰圭者上銳象物皆生見於上也)
箕田(居之切箕田者有舌有踵其形哆侈/有如箕然詩曰哆兮侈兮成是南箕)圓田
(王權切圓田之率有三一曰古率周三徑一是/也二曰徽率周一百五十七徑五十是也三曰)
(密率周二十二徑七是也爲算之術有四一曰/半周半徑相乘得積步二曰周徑相乘四而一)
(三曰徑自相乘三之四而一/四曰周自相乘十二而一)徽術(許歸切徽術/以五十乘周)
(一百五十七而一卽徑以一百五十七乘徑/五十而一卽周此率本於劉徽故曰徽術)密
率(美畢切密率以七乘周二十二而一卽徑以/二十二乘徑七而一卽周此率本於宋南徐)
(州從事史祖沖之沖之以圓徑一億爲一丈圓/周盈數三丈一尺四寸一分五釐九豪二秒七)
(忽朒數三丈一尺四寸一分五釐九豪二秒六/忽正數在盈朒二限之間密率圓徑一百一十)
(三圓周三百五十五約率圓徑/七周二十二此乃率之最密也)秒忽(上亡沼切/下呼骨切)
(忽者數之始也一蠶所吐謂之忽孫子算術云/蠶所生吐絲爲忽十忽爲秒十秒爲豪十豪爲)
(釐十釐/爲分)億(於力切十萬曰億萬者物數也以人/之意數爲足以勝物數故也或曰萬)
(萬曰億黃帝爲法數有十等及其用也乃有三/焉十等者謂億兆京垓秭壤溝澗正載也三等)
(者謂上中下之數也下數者十十變之若言十/萬曰億十億曰兆十兆曰京中數者萬萬變之)
(若言萬萬曰億萬萬億曰兆萬萬兆曰京上數/者數窮則變若言萬萬曰億億億曰兆兆兆曰)
(京詩云不稼不穡胡取禾三百億兮毛氏曰萬/萬曰億鄭氏曰十萬曰億據如此言則鄭用不)
(數毛用/中數也)嘉量(音亮周禮考工記㮚氏爲量鬴深/尺内方尺而圓其外其實一鬴其)
(臋一寸其實一豆其耳三寸其實一升重一鈞/其聲中黃鍾之宮槩而不稅其銘曰時文思索)
(允臻其極嘉量旣成以觀四國永啟厥後兹器/維則春秋左氏傳曰齊舊四量豆區鬴鍾四升)
(曰豆各自其四以登於鬴六斗四升也鬴十則/鍾六十四斗也鄭康成以爲方尺積千寸比九)
(章粟米法少二升八/十一分升之二十二祖沖/之以算術考之積凡一千五百六十二寸半方尺)
(而圓其外減旁一釐八豪其徑一尺四寸一分/四釐七秒二忽有奇而深尺卽古斛之制也王)
(莽作銅斛名曰律嘉量其意蓋本於此銅斛之/法方尺而圓其外旁有庣焉其上爲斛其下爲)
(斗左耳爲升右耳爲合龠其狀似爵以縻爵祿/上三下二參天兩地圓而函方左一右二陰陽)
(之象也圓象規其重二鈞備氣物之數各萬有/一千五百二十也聲平黃鍾始於黃鍾而反覆)
(焉其斛銘曰律嘉量斛方尺而圓外庣旁九釐/五毫幂百六十二寸深一尺積一千六百二十)
(寸容十斗祖沖之以圓率考之此斛當徑一尺/四寸三分六釐一毫九秒二忽庣旁一分九毫)
(有奇劉歆庣旁少一釐四毫有奇㰴數術不精/之所致也魏陳留王景元四年劉徽注九章商)
(功曰當今大司農斛圓徑一尺三寸五分五釐/深一尺積一千四百四十一寸十分寸之三王)
(莽銅斛於今尺爲深九寸五分五釐徑一尺三/寸六分八釐七毫以術計之於今斛爲容九斗)
(七升四合有奇此魏斛大而/尺長王莽斛小而尺短也)庣(吐雕切不/滿之貌也)奇(居/宜)
(切餘/數也)攈摭(上居運切下之石切攈/摭取拾也攈或作捃/當作宛/字之誤也)
(宛田者中央隆高爾雅曰宛中宛邱又曰/邱上有邱爲宛邱皆中央隆高之義也)弧田
(戸吳切弧田者有/弧有矢如弧之形)環田(戸關切環田者有肉有/好如環之形爾雅曰肉)
(好若一謂之/環或作鐶)
九章第二
粟米(上相玉切下莫禮切粟者禾之米之未春/米者穀實之無殼粟者米之率也諸米不)
(等以粟爲率/故曰粟米)交質(陟利切/又如字)變易(羊益/切)糲米(盧達/切麤)
(也凡粟五斗得糲米三斗/故粟率五十而糲率三十)粺米(傍卦切精於糲/也凡粟五斗得)
(粺米二斗七升故粟率五十而粺率二十七詩/曰彼疏斯粺鄭康成注云米之率糲十粺九糳)
(八侍/御七)糳米(音作精於粺也凡粟五斗得糳米二/斗四升故粟率二十四春秋左氏傳)
(曰粢食不/糳俗作鑿)御米(牛倨切精於糳也供王膳之米/也蔡邕獨斷曰所進曰御御者)
(進也凡衣服加於身/飮食入於口皆曰御)小䵂大䵂(音敵麥屑也細/曰小䵂麤曰大)
(䵂)菽(音叔大/豆也)荅(都合切/小豆也)豉(是義切鹽豉也廣/雅云苦李作豉)飱
(音孫說文/曰餔也)糱(魚列切麯糱也/說文曰米牙)瓴甓(上音靈下扶/歷切甎也)
箇(古賀切數也/數竹曰箇)縑(古甜切說文/曰并絲繒也)鈞(居勻切三/十斤也)銖
(音殊八銖爲錙/二十四銖爲兩)翭(音侯說文曰羽本也數羽稱/其本猶數草木稱其根株也)
榦(古按切榦莖/也一本作簳)
九章第三
衰分(楚宜切衰差也以差/而平分故曰衰分)稟(筆錦切供穀曰/稟或作廩非是)大
夫(上如字下甫無切爵名也夫以智率/人者也大夫則以智率人之大者也)不更(古/衡)
(切爵名也次大夫/取其不與戌更)簪褭(上側吟切下奴了切爵/名次不更取其纓冠乘)
(馬)上造(音皂爵名也次簪褭/取其爲造士而居上)公士(並如字爵名/也次上造取)
(其爲士/而在公)爵數(色具切爵數者謂大夫五不更四/簪褭三上造二公士一也墨子號)
(令篇以爵級爲賜然則/戰國之初有此名也)償之(市羊切/還也)北鄉算(蘇/貫)
(切算者計口出錢漢律人出一算/一算百二十錢賈人與奴婢倍算)傜(音遙/役也)匹(譬/吉)
(切說文/四丈也)耗(呼到切/減也)乾(古寒切/燥也)保(音寶傭也如/所謂酒家保)貸
(吐代切以/物假人也)
九章第四
少廣(上書沼切不多也下古莽切闊也廣少/從多截從之多益廣之少故曰少廣)積
幂(上資昔切下莫狄切積者聚也衆數聚居之/稱幂者覆也方而單布之名積幂之義不同)
(如/此)半(博漫切物中分也凡言半者以二爲/分母言太半少半者以三爲分母)約省
(所景/切)折法(旨熱切折者屈而有/降意折法卽退位也)内子(如字入也/旣以分母)
(通之必入其分子故曰内子/所謂齊同以通之也又音納)中行(戸剛切列/也下行同)丸
徑(故官切丸/卽立圓也)牟合(上莫浮切/下胡閤切)㮚氏(力質切㮚氏/鑄量之官也)
(一本/作栗)爲渾(胡昆/切)祖暅之(古鄧切暅之字景鑠沖/之之子也少傳家業究)
(極精微亦有巧思入神之妙般倕無以過也當/其詣微之時電霆不能入嘗行遇僕射徐勉以)
(頭觸之勉呼乃悟父所改何承天歷時尚未行/梁天監初暅之更脩之於是始行焉位至大舟)
(卿)昭晰(音晳/明也)咍哂(上呼開切下/式忍切笑也)
九章第五
商功(式羊切商度也以度/其功庸故曰商功)穿地(昌緣切掘地也/凡穿地四尺爲)
(壤五尺爲/堅三尺)堅(古賢切堅謂築土/詩曰築之登登)壤(如兩切壤謂/息土書曰厥)
(土惟/白壤)墟(苦虛切墟/謂穿坑)垣(音園/墉也)隄(都奚切防/也俗作堤)溝(古侯/切釋)
(名曰田間之水曰溝/溝構也縱横相交構)壍(七豔切長於溝/也水之遶城者)冬程人
功(程課程也唐六典凡役有輕重功有短長以/四五六七月爲長功二三月八九月爲中功)
(以十十一十二正月爲短功中功以/十分爲率長功加一分短功減一分)渠(强如切/長於壍)
(也水之/通運者)袤(莫侯切/袤長也)礫(郎擊切釋名/日小石曰礫)堢壔(上音寶/小城也)
(下音島以/土擁木也)方亭(特丁切釋名曰亭停也人所停/集也方亭者其積之形如亭之)
(方者圓/亭亦然)方錐(職誰切方錐者其積之形/如錐之方者圓錐亦然)壍堵(當/古)
(切壍堵壍上疊也以立方一邪解得二壍堵其/積居立方二分之一將一壍堵邪解得一陽馬)
(一鼈臑求壍堵之積以廣長/相乘又以高乘之二而一)陽馬(莫下切陽馬/之形方錐一)
(隅也今以四柱屋隅爲陽馬以立方一邪解得/三陽馬其積居立方三分之一將一陽馬邪解)
(得二鼈臑求陽馬之積以廣/長相乘又以高乘之三而一)鼈臑(那到切臂節/也鼈臑之積)
(半陽馬其形有似鼈肘故以名云以立方一邪/解得六鼈臑其積居立方六分之一求鼈臑之)
(積以廣長相乘又以高乘/之六而一臑或作腝非是)羨除(上以淺切下直/魚切羨延也除)
(道也羨除乃隧道也其所穿地上平下邪似鼈/臑夾一壍堵卽羨除之形求其積并三廣以深)
(乘之又以長/乘之六而一)芻甍(上測隅切刈草也俗作蒭下/莫耕切屈棟也芻甍之形似)
(屋蓋上苫也求其積倍下長上長從之又以廣/乘之又以高乘之六而一正解方亭兩邊合之)
(卽其/形也)芻童(徒紅切如倒置砑石求其積倍上長/并入下長以上廣乘之又倍下長并)
(入上長以下廣乘之并二位以高乘/之六而一曲池盤池冥谷皆同術)曲池(邱玉/切)
盤池(薄官/切)冥谷(莫經切冥谷之/形如正置砑石)棚除(上薄耕切/張挹廣雅)
(棲載棚閣㮖碊攱也下遲據切詩曰何福不除/傳云開也棚者下有物揚之使高除者旁有物)
(開之/使避)踟蹰(上直離切下直/誅切行不進也)載輸(上作代切/下式朱切)一籠
(力董/切)委粟(於詭切/積也)程粟(直誠切課也程粟一斛/積二千七百寸米一斛)
(積一千六百二十寸菽荅麻麥一斛積二千四/百三十寸此據精麤爲率使價齊而不等其器)
(之積寸也以米斛爲正則同於漢志孫子算術/曰六粟爲圭寸圭爲抄十抄爲撮十撮爲勺十)
(勺爲合應劭曰圭者自然之形陰陽之始四圭/爲撮孟康曰六十四黍爲圭漢志曰量者龠合)
(升斗斛也所以量多少也本起於黃鍾之龠用/度數審其容以子穀秬中者千有二百實其龠)
(以井水凖其槩十龠爲合十合爲升/十升爲斗十斗爲斛而五量嘉矣)圓囷(去倫/切倉)
(圓曰/囷)
九章第六
均輸(式朱切均平也輸委也以/均平其輸委故曰均輸)勞費(芳未切/耗也)乘
(繩證切數車曰/乘一本作量)衰出(楚危切次也不齊等/也管子曰相地衰征)薄塞
(上補各切廹也下先代/切邊也薄或作博非是)輩之(補妹切配/也俗作軰)僦(卽就/切賃)
(也)傭(餘封切/賃也)重車(直隴切/輕對也)春(書容切世本曰雍/父作春呂氏春秋)
(曰赤冀/作春)程傳(張戀切/傳郵)絡(盧各/切)惡(烏各切/不善也)金箠(之/累)
(切策/也)四間(古閑切/中間也)錐行(戸剛切錐行衰者下/多上少如立錐之形)鳧
(防無切/野鴨也)牝瓦(毗忍/切)牡瓦(莫厚/切)矯矢(居天切說文/曰揉箭箝也)
(俗作/撟)筈(括同箭足/受弦處)假田(古雅切借也史記北假/中裴駰云北假北方田)
(官主以田假與/貧人故云北假)發(方伐切伐也詩/曰駿發爾私)耕(古莖切犁/也詩曰亦)
(服爾/耕)耰種(音憂覆種也孟子/曰播種而耰之)
九章第七
盈不足(以成切盈者滿也不足者虚也滿/虛相推以求其適故曰盈不足)朒(女/六)
(切不足也或/作朏非是)璡(將鄰切美石次玉/曰璡一本作準)適足(施隻切/恰也)
桶(他孔/切)瓠(胡誤切/瓜屬也)蔓(無販也/瓜蔓也)莞(九完切白蒲也/詩曰下莞上簟)
(箋小蒲/之席也)醇酒(常倫切/厚酒也)行酒(胡剛切/市酒也)和漆(如字又/胡卧切)
易油(羊益切/交易也)惡田(鳥各切/不善也)駑馬(音奴字林/曰駘也)之蜀
賈(音古商賈/一本作價)返(府遠切/還也)
九章第八
方程(直成切方者左右也程者課率也/左右課率總統羣物故曰方程)錯糅(女/救)
(切雜/也)正負(上之盛切下房乆切本數爲正非本/數爲負正與正同名負與負同名同)
(名相除則異名者相益異名相除則同名者/相益一正一負相反而相爲用術之至也)秉
(兵永切刈禾/盈手爲秉)稱(昌孕切正斤/兩也俗作秤)課(苦卧切/程也)衡(戸庚/切權)
(衡/也)武馬(莫下切武馬戎馬也戎馬言武馬者猶/曲禮謂戎車爲武車也取其健猛而善)
(行)阪(府遠切不平也詩曰瞻彼阪田/箋阪田崎嶇墝埆之處俗作坂)借(資者切/從人假)
(物/也)引(余忍切引重也/易曰引重致遠)綆(古杏切/汲木索)令(力正切/官名也)從者
(疾用切/隨也)庖(薄交/切)恢演(上苦回切大也/下以淺切廣也)
九章第九
句股(上苦侯切下公戸切句短面也股長/面也短長相推以求其弦故曰句股)圍之
(雨非切/周也)纏(持碾切纏繞/物也俗作纏)葛長(直良/切)葭(古牙切說/文曰葦之)
(未秀/者)閫(苦本切/門限也)鐻(求於切/亦作鋸)横(戸肓切/從横也)折(常列切/斷也)
抵(都禮/切)磨邑(莫禾切言切近過之摩靡通春秋/左氏傳曰靡壘而還戰國䇿摩燕)
(烏集/闕)參(倉含切謂三相/參列也俗作叅)
九章算術音義終
