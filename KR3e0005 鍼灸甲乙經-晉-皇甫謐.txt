#+TITLE: 鍼灸甲乙經-晉-皇甫謐
#+DATE: 2016-06-11 12:23:00
#+SOURCE: github.com/kanripo/KR3e0005 master 92447bed                
欽定四庫全書　　　　　子部五
　鍼灸甲乙經　　　　　　醫家類
　　提要
　　　　(臣/)等謹案鍼灸甲乙經十二卷晉皇甫謐撰謐
　　　　有髙士傳已著録是編皆論鍼灸之道隋書
　　　　經籍志稱黄帝甲乙經十卷註曰音一卷梁
　　　　十二卷不著撰人姓名考此書首有謐自序
　　　　稱七略藝文志黄帝内經十八卷今有鍼經
　　　　九卷素問九卷二九十八卷即内經也又有
　　　　明堂孔穴鍼灸治要皆黄帝岐伯選事也三
　　　　部同歸文多重複錯互非一甘露中吾病風
　　　　加苦聾百日方治(案此四字文義未明疑有/舛誤今仍舊本録之謹附)
　　　　(識於/此)要皆淺近乃撰集三部使事類相從刪
　　　　其浮詞除其重複至為十二卷(案至字文義/未明亦疑有)
　　　　(誤/)云云是此書乃裒合舊文而成故隋志冠
　　　　以黄帝然刪除謐名似乎黄帝所自作則於
　　　　文為謬舊唐書經籍志稱黄帝三部針經十
　　　　三卷始著謐名然較梁本多一卷其併音一
　　　　卷計之歟新唐書藝文志既有黄帝甲乙經
　　　　十二卷又有皇甫謐黄帝三部針經十三卷
　　　　兼襲二志之文則更舛誤矣書凡一百一十
　　　　八篇内十二經脉絡脉支别篇疾形脉診篇
　　　　鍼灸禁忌篇五藏傳病發寒熱篇隂受病發
　　　　痺篇陽受病發痺篇各分上下經脉篇六經
　　　　受病發傷寒熱病篇各分上中下實一百二
　　　　十八篇句中夾注多引楊上逹太素經孫思
　　　　邈千金方王冰素問注王惟徳銅人圖參考
　　　　異同其書皆在謐後盖宋髙保衡孫竒林億
　　　　等校正所加非謐之舊也考隋志有明堂孔
　　　　穴五卷明堂孔穴圖三卷又明堂孔穴圖三
　　　　卷唐志有黄帝内經明堂十三卷黄帝十二
　　　　經脉明堂五臟圖一卷黄帝十二經明堂偃
　　　　側人圖十二卷黄帝明堂三卷又楊上善黄
　　　　帝内經明堂類成十三卷楊元孫黄帝明堂
　　　　三卷今併亡佚惟賴是書存其精要且節解
　　　　章分具有條理亦較端緒易尋至今與内經
　　　　並行不可偏廢盖有由矣乾隆四十六年九
　　　　月恭校上
　　　　　　　總纂官(臣/)紀昀(臣/)陸錫熊(臣/)孫士毅
　　　　　　　　總　校　官　(臣/)　陸　費　墀
鍼灸甲乙經序
夫醫道所興其來久矣上古神農始嘗草木而知百藥
黄帝咨訪岐伯伯髙少俞之徒内考五藏六府外綜經
絡血氣色候㕘之天地驗之人物本性命窮神極變而
鍼道生焉其論至妙雷公受業傳之於後伊尹以亞聖
之才撰用神農本草以為湯液中古名醫有俞跗醫緩
扁鵲秦有醫和漢有倉公其論皆經理識本非徒胗病
而已漢有華陀張仲景其他竒方異治施世者多亦不
能盡記其本末若知直祭酒劉季琰病發於畏惡治之
而瘥云後九年季琰病應發發當有感仍本於畏惡病
動必死終如其言仲景見侍中王仲宣時年二十餘謂
曰君有病四十當眉落眉落半年而死令服五石湯可
免仲宣嫌其言忤受湯勿服居三日見仲宣謂曰服湯
否仲宣曰已服仲景曰色候固非服湯之胗君何輕命
也仲宣猶不信後二十年果眉落後一百八十七日而
死終如其言此二事雖扁鵲倉公無以加也華陀性惡
矜技終以戮死仲景論廣伊尹湯液為數十卷用之多
驗近代太醫令王叔和撰次仲景選論甚精指事施用
按七略藝文志黄帝内經十八卷今有鍼經九卷素問
九卷二九十八卷即内經也亦有所忘失其論遐逺然
稱述多而切事少有不編次比按倉公傳其學皆出於
素問論病精㣲九卷是原本經脉其義深奥不易覺也
又有明堂孔穴鍼灸治要皆黄帝岐伯選事也三部同
歸文多重複錯互非一甘露中吾病風加苦聾百日方
治要皆淺近乃撰集三部使事類相從刪其浮辭除其
重複論其精要至為十二卷易曰觀其所聚而天地之
情事見矣況物理乎事類相從聚之義也夫受先人之
體有八尺之軀而不知醫事此所謂遊魂耳若不精通
於醫道雖有忠孝之心仁慈之性君父危困赤子塗地
無以濟之此固聖賢所以精思極論盡其理也由此言
之焉可忽乎其本論其文有理雖不切於近事不甚刪
也若必精要後其閒暇當撰覈以為教經云爾
欽定四庫全書
　鍼灸甲乙經卷一
　　　　　　　　　　　　晉　皇甫謐　撰
　　精神五藏論第一
黄帝問曰凡刺之法必先本於神血脈營氣精神此五
藏之所藏也何謂德氣生精神魂魄心意志思智慮請
問其故岐伯對曰天之在我者德也地之在我者氣也
德流氣薄而生也故生之来謂之精兩精相搏謂之神
隨神往来謂之魂並精出入謂之魄可以任物謂之心
心有所憶謂之意意有所存謂之志因志存變謂之思
因思逺慕謂之慮因慮處物謂之智故智以養生也必
順四時而適寒暑和喜怒而安居處節隂陽而調剛柔
如是則邪僻不生長生久視是故怵惕思慮者則神傷
神傷則恐懼流淫而不正因悲哀動中者則竭絶而失
生喜樂者神嘽散而不藏愁憂者氣閉塞而不行盛怒
者迷惑而不治恐懼者蕩憚而不収(太素不收/作失守)
素問曰怒則氣逆甚則嘔血及食而氣逆故氣上喜則
氣和志達營衛通利故氣緩悲則心系急肺布葉舉兩
焦不通營衛不散熱氣在中故氣消恐則神却却則上
焦閉閉則氣還還則下焦脹故氣不行熱則腠理開營
衛通汗大泄驚則心無所倚神無所歸慮無所定故氣
亂勞則喘且汗出内外皆越故氣耗思則心有所傷神
有所止氣流而不行故氣結(已上言九氣其/義小異大同)
肝藏血血舍魂在氣為語在液為淚肝氣虚則恐實則
怒素問曰人卧血歸於肝目受血而能視足受血而能
步掌受血而能握指受血而能攝
心藏脈脈舍神在氣為吞在液為汗心氣虚則悲憂實
則笑不休
脾藏營營舍意在氣為噫在液為涎脾氣虚則四肢不
用五藏不安實則腹脹涇溲不利(噫音/作噯)
肺藏氣氣舍魄在氣為欬在液為涕肺氣虚則鼻息不
利少氣實則喘喝胷慿(九墟/作盈)仰息
腎藏精精舍氣在氣為欠在液為唾腎氣虚則厥實則
脹五藏不安必審察五藏之病形以知其氣之虚實而
謹調之
肝氣悲哀動中則傷魂魂傷則狂妄其精不守(一本作/不精不)
(精則不/正當)令人隂縮而筋攣兩脇肋骨不舉毛悴色夭死
于秋　素問曰肝在聲為呼在變動為握在志為怒怒
傷肝九卷及素問又曰精氣并于肝則憂解曰肝虚則
恐實則怒怒而不已亦生憂矣肝之與腎脾之與肺互
相成也脾者土也四藏皆受成焉故恐發於肝而成於
腎愛發於脾而成於肝肝合膽膽者中精之府也腎藏
精故恐同其怒怒同其恐一過其節則二藏俱傷經言
若錯其歸一也
心怵惕思慮則傷神神傷則恐懼自失破㬷(音/窘)脱肉毛
悴色夭死于冬　素問曰心在聲為笑在變動為憂在
志為喜喜傷心九卷及素問又曰精氣并于心則喜或
言心與肺脾二經有錯何謂也解曰心虛則悲悲則憂
心實則笑笑則喜心之與肺脾之與心亦互相成也故喜
變於心而成於肺思發於脾而成於心一過其節則二
藏俱傷此經互言其義耳非有錯也　又楊上善云心之
憂在心變動肺之憂在肺之志是則肺主於秋憂為正
也心主於憂變而生憂也脾愁憂不解則傷意意傷則
悶亂四肢不舉毛悴色夭死于春　素問曰脾在聲為
歌在變動為噦在志為思思傷脾九卷及素問又曰精
氣并於脾則饑(一作/畏)
肺喜樂樂極則傷魄魄傷則狂狂者意不存其人皮革
焦毛悴色夭死于夏　素問曰肺在聲為哭在變動為
欬在志為憂憂傷肺九卷及素問又曰精氣并于肺則
悲
腎盛怒未止則傷志志傷則喜忘其前言腰脊不可俯
仰毛悴色夭死于季夏　素問曰腎在聲為呻在變動
為慄在志為怒怒傷腎九卷及素問又曰精氣并於腎
則恐故恐懼而不改(一作/解)則傷精精傷則骨痠痿厥精
時自下是故五藏主藏精者也不可傷傷則失守隂虚
隂虚則無氣無氣則死矣是故用鍼者觀察病人之態
以知精神魂魄之存亾得失之意五者已傷鍼不可以
治也
　　五藏變腧第二
黄帝問曰五藏五腧願聞其數岐伯對曰人有五藏藏
有五變變有五腧故五五二十五腧以應五時
肝為牡藏其色青其時春其日甲乙其音角其味酸(素/問)
(曰肝在味為辛/於經義為未通)
心為牡藏其色赤其時夏其日丙丁其音徵其味苦(素/問)
(曰心在味為鹹/於經義為未通)
脾為牡藏其色黄其時長夏其日戊巳其音宫其味甘
肺為牝藏其色白其時秋其日庚辛其音商其味辛(素/問)
(曰肺在味為苦/於經義為未通)
腎為牝藏其色黑其時冬其日壬癸其音羽其味鹹是
謂五變
藏主冬冬刺井色主春春刺榮時主夏夏刺腧音主長
夏長夏刺經味主秋秋刺合是謂五變以主五腧曰諸
原安合以致五腧曰原獨不應五時以經合之以應其
數故六六三十六腧
曰何謂藏主冬時主夏音主長夏味主秋色主春曰病
在藏者取之井病變於色者取之營病時間時甚者取
之腧病變於音者取之經經(一作/絡)滿而血者病在胃(一/作)
(胷/)及以飲食不節得病者取之合故命曰味主合是謂
五變也　人逆春氣則少陽不生肝氣内變逆夏氣則
太陽不長心氣内洞逆秋氣則太隂不收肺氣焦滿逆
冬氣則少隂不藏腎氣濁沈夫四時隂陽者萬物之根
本也所以聖人春夏養陽秋冬養隂以從其根逆其根
則伐其本矣故隂陽者萬物之終始也順之則生逆之
則死反順為逆是謂内格是故聖人不治已病治未病
論五藏相傳所勝也假使心病傳肺肺未病逆治之耳
　　五藏六府隂陽表裏第三
肺合大腸大腸者傳道之府心合小腸小腸者受盛之
府肝合膽膽者清浄之府脾合胃胃者五榖之府腎合
膀胱膀胱者津液之府少隂屬腎上連肺故將兩藏三
焦者中瀆之府氷道出焉屬膀胱是孤之府此六府之
所合者也
素問曰夫腦髄骨脈膽女子胞此六者地氣之所生也
皆藏於隂象於地故藏而不瀉名曰竒恒之府胃大腸
小腸三焦膀胱此五者天氣之所生也其氣象天故瀉
而不藏此受五藏濁氣名曰傳化之府此不能久留輸
瀉者也魄門亦為五藏使水榖不得久藏五藏者藏精
氣而不瀉故滿而不能實六府者傳化物而不藏故實
而不能滿水榖入口則胃實而腸虛食下則腸實而胃
虚故實而不滿滿而不實也氣口何以獨為五藏主胃
者水榖之海六府之大源也(稱六府雖少錯/于理相發為佳)
肝膽為合故足厥隂與少陽為表裏脾胃為合故足太
隂與陽明為表裏腎與膀胱為合故足少隂與太陽為
表裏心與小腸為合故手少隂與太陽為表裏肺大腸
為合故手太隂與陽明為表裏
五藏者肺為之葢巨肩陷咽喉見于外心為之主缺盆
為之道䯏(音/滑)骨有餘以候内􁕰骬(音曷/于)肝為之主將使
之候外欲知堅固視目大小脾主為胃(九虚太/素作衛)使之迎
糧視唇舌好惡以知吉凶腎者主為外使之逺聽視耳
好惡以知其性六府者胃為之海廣骸(太素/作䏖)大頸張胸
五榖乃容鼻隧以長以候大腸唇厚人中長以候小腸
目下裹大其膽乃横鼻孔在外膀胱漏泄鼻柱中央起
三焦乃約此所以候六府也上下三等藏安且良矣
　　五藏五官第四
鼻者肺之官目者肝之官口唇者脾之官舌者心之官
耳者腎之官凡五官者以候五藏肺病者喘息鼻張肝
病者目眥青脾病者唇黄心病者舌捲顴赤腎病者顴
與顔黑　故肺氣通於鼻鼻和則能知香臭矣心氣通
於舌舌和則能知五味矣素問曰心在竅為耳(一云/舌)夫
心者火也腎者水也水火既濟心氣通於舌舌非竅也
其通於竅者寄在於耳(王砅云手少隂/之絡會于耳中)　故肝氣通於
目目和則能視五色矣素問曰諸脉者皆屬於目又九
卷曰心藏肺肺舍神神明通體故云屬目　脾氣通於
口口和則能别五榖味矣腎氣通於耳耳和則能聞五
音矣素問曰腎在竅為耳然則腎氣上通於耳下通於
隂也　五藏不和則九竅不通六府不和則留結為癰
故邪在府則陽脈不和陽脈不和則氣留之氣留之則
陽氣盛矣邪在藏則隂脈不和隂脈不和則血留之血
留之則隂氣盛矣隂氣太盛則陽氣不得相營也故曰
格隂陽俱盛不得自相營也故曰闗格闗格者不得盡
(一作/盡期)而死矣
　　五藏大小六府應候第五
黄帝問曰人俱受氣於天其有獨盡夭夀者不免於病
者何也岐伯對曰五藏者固有大小髙下堅脆端正偏
傾者六府亦有大小長短厚薄結直緩急者凡此二十
五變者各各不同或善或惡或吉或凶也
心小則安邪弗能傷(太素云外/邪不能傷)易傷於憂心大則憂弗
能傷易傷於邪(太素亦/作外邪)心髙則滿於肺中悶而善忘難
開以言心下則藏外易傷於寒易恐以言心堅則藏安
守固心脆則善病消癉熱中心端正則和利難傷心偏
傾則操持不一無守司也　楊上善云心藏言神有八
變後四藏但言藏變不言神變者以神為魂魄意之主
言其神變則四藏可知故畧而不言也
肺小則少飲不病喘(一作/喘喝)肺大則多飲善病胸痺逆氣
肺髙則上氣喘息欬逆肺下則逼賁廹肺善脇下痛肺
堅則不病欬逆上氣肺脆則善病消癉易傷也(一云易/傷於熱)
(喘息/鼻衂)肺端正則和利難傷肺偏傾則病胸脇偏痛
肝小則安無脇下之病肝大則逼胃迫咽迫咽則善(一/作)
(苦/)膈中且脇下痛肝髙則上支賁加脇下急為息賁肝
下則逼胃脇下空空則易受邪肝堅則藏安難傷肝脆
則善病消癉易傷肝端正則和利難傷肝偏傾則脇下
偏痛
脾小則安難傷於邪脾大則善腠䏚(音/停)而痛不能疾行
脾髙則䏚引季脇而痛脾下則下加於大腸下加於大
腸則藏外易受邪脾堅則藏安難傷脾脆則善病消癉
易傷脾端正則和利難傷脾偏傾則瘈瘲善脹
腎小則安難傷腎大則(一本云耳聾/或鳴汁出)善病腰痛不可以
俯仰易傷於邪腎髙則善病背膂痛不可以俯仰(一云/背急)
(綴耳膿血出/或生肉塞)腎下則腰尻痛不可俯仰為狐疝腎堅則
不病腰痛腎脆則善病消癉易傷腎端正則和利難傷
腎偏傾則善病凥痛凡此二十五變者人之所以善常
病也
曰何以知其然曰赤色小理者心小粗理者心大無􁕰
骭者心髙􁕰骬小短舉者心下􁕰骬長者心堅􁕰骬弱
小以薄者心脆􁕰骬直下不舉者心端正􁕰骬(一作/面)一
方者心偏傾
白色小理者肺小粗理者肺大巨肩反(一作/大)膺陷喉者
肺髙合腋張脇者肺下好肩背厚者肺堅肩背薄者肺
脆背膺厚者肺端正膺偏竦(一作/欹)者肺偏傾
青色小理者肝小粗理者肝大廣胸反骹者肝髙合脇
脆骹者肝下胷脇好者肝堅脇骨弱者肝脆膺脇腹好
相得者肝端正脇骨偏舉者肝偏傾
黄色小理者脾小粗理者脾大掲唇者脾髙唇下縱
者脾下唇堅者脾堅唇大而不堅者脾脆唇上下好者
脾端正唇偏舉者脾偏傾
黑色小理者腎小粗理者腎大耳髙者腎髙耳後陷者
腎下耳堅者腎堅耳薄不堅者腎脆耳好前居牙車者
腎端正耳偏髙者腎偏傾凡此諸變者持則安減則病
也
曰願聞人之有不可病者至盡夭夀雖有深憂大恐怵
惕之志猶弗能感也大寒甚熱弗能傷也其有不離屏
蔽室内乂無怵惕之恐然不免於病者何也曰五藏六
府邪之舍也五藏皆小者少病善焦心人愁憂五藏皆
大者緩於事難使以憂五藏皆髙者好髙舉措五藏皆
下者好出人下五藏皆堅者無病五藏皆脆者不離於
病五藏皆端正者和利得人心五藏皆偏傾者邪心善
盜不可為人卒反復言語也
曰願聞六府之應曰肺合大腸大腸者皮其應也素問
曰肺之合皮也其榮毛也其主心也下章言腎之應毫
毛於義為錯
心合小腸小腸者脈其應也素問曰心之合肺也其榮
色也其主腎也其義相順
肝合膽膽者筋其應也素問曰肝之合筋也其榮爪也
其主肺也其義相順
脾合胃胃者肉其應也素問曰脾之合肉也其榮唇也
其主肝也其義相順
腎合三焦膀胱三焦膀胱者腠理毫毛其應也九卷又
曰腎合骨素問曰腎之合骨也其榮髪也其主脾也其
義相同
曰應之奈何曰肺應皮皮厚者大腸厚皮薄者大腸薄
皮緩腹裏大者大腸緩而長皮急而短皮滑者大腸直
皮肉不相離者大腸結
心應脈皮厚者脈厚脈厚者小腸厚皮薄者脈薄脈薄
者小腸薄皮緩者脈緩脈緩者小腸大而長皮薄而脈
冲小者小腸小而短諸陽經脈皆多紆屈者小腸結
脾應肉肉㬷堅大者胃厚肉㬷麽者胃薄肉㬷小而麽
者胃不堅肉㬷不稱其身者胃下胃下者小脘約不利
(太素作下/脘未約)肉㬷不堅者胃緩肉㬷無小裹絫標𦂳(一本/作無)
(小裹/累)者胃急肉㬷多小裹絫(一本亦/作累宇)者胃結胃結者上
脘約不利
肝應筋爪厚色黄者膽厚爪薄色紅者膽薄爪堅色青
者膽急爪濡色赤者膽緩爪直色白無約者膽直爪惡
色黑多文者膽結
腎應骨宻理厚皮者三焦膀胱厚粗理薄皮者三焦膀
胱薄腠理疎者三焦膀胱緩皮急而無毫毛者三焦膀
胱急毫毛美而粗者三焦膀胱直稀毫毛者三焦膀胱
結
曰薄厚美惡皆有其形願聞其所病曰各視其外應以
知其内藏則知所病矣
　　十二原第六
五藏有六府六府有十二原十二原者出於四闗四闗
主治五藏五藏有疾當取之十二原十二原者五藏之
所以禀三百六十五骨之氣味者也五藏有疾出于十
二原而原各有所出明知其原覩其應知五藏之害矣
陽中之少隂肺也其原出於大淵二陽中之太陽心也
其原出於太陵二隂中之少陽肝也其原出於太衝二
隂中之太隂腎也其原出於太谿二隂中之至隂脾也
其原出於太白二膏之原出於鳩尾一肓之原出於脖
(滿没/切)胦(烏朗/切)一凡十二原主治五藏六府之有病者也
脹取三陽飱泄取三隂(一云滯/取三隂)　今夫五藏之有病譬
猶刺也猶汚也猶結也猶閉也刺雖久猶可拔也汚雖
久猶可雪也結雖久猶可解也閉雖久猶可决也或言
久疾之不可取者非其説也夫善用鍼者取其疾也猶
拔剌也猶雪汚也猶解結也猶決閉也疾雖久猶可畢
也言不可治者未得其術也
　　十二經水第七
黄帝問曰經脉十二者外合于十二經水而内屬于五
藏六府夫十二經水者受水而行之五藏者合神氣魂
魄而藏之六府者受榖而行之受氣而揚之經脉者受
血而營之合而以治奈何刺之深淺灸之壯數可得聞
乎岐伯對曰藏之堅脆府之大小榖之多少脉之長短
血之清濁氣之多少十二經中多血少氣與其少血多
氣與其皆多氣血與其皆少血氣皆有定數其治以鍼
灸各調其經氣固其常有合也此人之參天地而應隂
陽不可不審察之也
足陽明外合於海内屬於腎
足太陽外合於清水内屬於膀胱而通水道焉
足少陽外合於渭水内屬於膽
足太隂外合於湖水内屬於脾
足厥隂外合於澠水内屬於肝
足少隂外合於汝水内屬於腎
手陽明外合於江水内屬於大腸
手太陽外合於淮水内屬於小腸而水道出焉
手少陽外合於漯水内屬於三焦
手太隂外合於河水内屬於肺
手心主外合於漳水内屬於心包
手少隂外合於濟水内屬於心　凡此五藏六府十二
經水者皆外有源泉而内有所禀此皆内外相貫如環
無端人經亦然故天為陽地為隂腰以上為天下為地
故海以北者為隂湖以北者為隂中之隂漳以南者為
陽河以北至漳者為陽中之隂漯以南至江者為陽中
之陽此一州之隂陽也此人所以與天地相參也
曰夫經水之應經脉也其逺近之淺深水血之多少各
不同合而刺之奈何曰足陽明五藏六府之海也其脉
大而血多氣盛熱壯刺此者不深弗敢不留不寫
足陽明多血氣刺深六分留十呼
足少陽少血氣刺深四分留五呼
足太陽多血氣刺深五分留七呼
足太隂多血少氣刺深三分留四呼
足少隂少血多氣刺深二分留三呼
足厥隂多血少氣刺深一分留一呼
手之隂陽其受氣之道近其氣之来也疾其刺深皆無
過二分留皆無過一呼其少長小大肥瘦以心料之命
曰法天之常灸之亦然灸而過此者得惡火則骨枯脉
濇刺而過此者則脱氣
曰夫經脉之大小血之多少膚之厚薄肉之堅脆及㬷
之大小可以為度量乎曰其可為量者取其中度者也
不甚脱肉而血氣不衰者也若失度人之痟(音消/渇病)瘦而
形肉脱者惡可以度量刺乎審切循捫按視其寒温盛
衰而調之是謂因適而為之真也
　　四海第八
人有四海十二經水者皆注于海有髓海有血海有氣
海有水榖之海胃者為水榖之海其腧上在氣街下至
三里衝脉者為十二經之海其腧上在大杼下出巨虚
上下亷膻中者為氣之海其腧上在柱骨之上下前在
人迎腦者為髄之海其腧上在其葢下在風府凡此四
海者得順者生得逆者敗知調者利不知調者害　曰
四海之逆順奈何曰氣海有餘則氣滿胷中悗急息面
赤不足則氣少不足以言血海有餘則常想其身大怫
(鬱/也)然不知其所病不足則常想其身小狭然不知其所
病水榖之海有餘則腹脹滿不足則饑不受榖食髄海
有餘則輕勁多力自過其度不足則腦轉耳鳴脛胻痠
眩冒目無所見懈怠安卧　曰調之奈何曰審守其腧
而調其虚實無犯其害順者得復逆者必敗
　　氣息週身五十營四時日分漏刻第九
黄帝問曰五十營奈何岐伯對曰週天二十八宿宿三
十六分人氣行一週千八分人經絡上下左右前後二
十八脉週身十六大二尺以應二十八宿漏水下百刻
以分晝夜故人一呼脉再動氣行三寸一吸脉亦再動
氣行三寸呼吸定息氣行六寸十息脉行六尺日行二
分二百七十息氣行十六丈二尺氣行交通於中一周
於身下水二刻日行二十分有竒五百四十息氣行再
周於身下水四刻日行四十分有竒二千七百息氣行
十周於身下水二十刻日行五宿二百十分有竒一萬
三千五百息氣行五十營於身水下百刻日行二十八
宿漏水皆盡脉已終矣(王砅曰此畧而言之也細言之/則常以一千周加一分又十分)
(分之六乃/竒分盡也)所謂交通者并行一數也故五十營備得盡
天地之夀矣氣凡行八百一十丈也一日一夜五十營
以營五藏之精不應數者謂之狂生所謂五十營者五
藏皆受氣也(此段舊在經脉根/結之末今移在此)
曰衛氣之行出入之㑹何如曰嵗有十二月日有十二
辰子午為經夘酉為緯天一面七宿周天四七二十八
宿房昴為緯張虚為經是故房至畢為陽昴至心為隂
陽主晝隂主夜故衛氣之行一日一夜五十周於身晝
日行於陽二十五周夜行於隂亦二十五周周於五藏
(一本/作嵗)是故平旦隂氣盡陽氣出於目目張則氣行於頭
循於項　下足太陽循背下至小指端其散者分於目
别(一云别於/日鋭眥)　下手太陽下至手小指外側其散者别
於目鋭眥　下足少陽注小指次指之間以上循手少
陽之分側下至小指之間别者以上至耳前合於頷脉
　注足陽明下行至跗上入足五指之間其散者從耳
　下手陽明入大指之間入掌中直至於足入足心出
内踝下行隂分復合於目故為一周是故日行一舍人
氣行於身一周與十分身之八日行二舍人氣行於身
三周與十分身之六日行三舍人氣行於身五周與十
分身之四日行四舍人氣行於身七周與十分身之二
日行五舍人氣行於身九周日行六舍人氣行於身十
周與十分身之八日行七舍人氣行於身十二周在身
與十分身之六日行十四舍人氣二十五周於身有竒
分與十分身之四陽盡於隂隂受氣矣其始入於隂常
從足少隂注於腎腎注於心心注於肺肺注於肝肝注
於脾脾復注於腎為一周是故夜行一舍人氣行於身(一/云)
(隂/藏)一周與十分藏之八亦如陽之行二十五周而復會
於目隂陽一日一夜舍於竒分十分身之四與十分藏
之四(一作二上文十分藏之八/此言十分藏之四疑有悞)是故人之所以卧起之
時有早宴者以竒分不盡故也
曰衛氣之在身也上下往来無已其候氣而刺之奈何
曰分有多少日有長短春秋冬夏各有分理然後常以
平旦為紀夜盡為始是故一日一夜漏水百刻二十五
刻者半日之度也常如是無巳日入而止隨日之長短
各以為紀謹候氣之所在而刺之是謂逢時病在於陽
分必先候其氣之加在於陽分而刺之病在於隂分必
先候其氣之加在於隂分而刺之謹候其時病可與期
失時反候百病不除
水下一刻人氣在太陽　　水下二刻人氣在少陽
水下三刻人氣在陽明　　水下四刻人氣在隂分
水下五刻人氣在太陽　　水下六刻人氣在少陽
水下七刻人氣在陽明　　水下八刻人氣在隂分
水下九刻人氣在太陽　　水下十刻人氣在少陽
水下十一刻人氣在陽明
水下十二刻人氣在隂分
水下十三刻人氣在太陽
水下十四刻人氣在少陽
水下十五刻人氣在陽明
水下十六刻人氣在隂分
水下十七刻人氣在太陽
水下十八刻人氣在少陽
水下十九刻人氣在陽明
水下二十刻人氣在隂分
水下二十一刻人氣在太陽
水下二十二刻人氣在少陽
水下二十三刻人氣在陽明
水下二十四刻人氣在隂分
水下二十五刻人氣在太陽　此少半日之度也
從房至畢一十四度水下五十刻半日之度也從昴至
心亦十四度水下五十刻終日之度也日行一舍者水
下三刻與十分(素問/作七)刻之四大要常以日加之於宿上
也則知人氣在太陽是故日行一宿人氣在三陽與隂
分常如是無已與天地同紀紛紛􁀙􁀙(普巴/切)終而復始
一日一夜水行百刻而盡矣故曰刺實者刺其来刺虚
者刺其去此言氣之存亡之時以候虛實而刺之也
　　營氣第十
營氣之道内榖為寳榖入於胃氣𫝊之肺流溢於中布
散於外精專者行於經隧常營無已終而復始是謂天
地之紀故氣從太隂出循臂内上亷　注手陽明上行
至面　注足陽明下行至跗上注大指間與太隂合上
行抵脾從脾注心中　循手少隂出腋下臂注小指之
端　合手太陽上行乗腋出䪼(一作/項)内注目内眥上巔
下項　合足太陽循脊下凥下行注小指之端循足心
　注足少隂上行注腎從腎注心外散於胸中循心注
脉出腋下臂入(一作/出)兩筋之間入掌中出手中指之端
還注小指次指之端　合手少陽上行注膻中散於三
焦從三焦注膽出脇　注足少陽下行至跗上復從跗
注大指間　合足厥隂上行至肝從肝上注鬲上循喉
嚨入頏顙之竅究于畜門(一作/闗)其支别者上額循巔下
項中循脊入骶(音/氐)是督脉也絡隂器上過毛中入臍中
上循腹裏入缺盆下注肺中復出太隂此營氣之行逆
順之常也
　　營衛三焦第十一
黄帝問曰人焉受氣隂陽焉會何氣為營何氣為衛營
安從生衛安從會老壯不同氣隂陽異位願聞其會岐
伯對曰人受氣於榖榖入於胃氣傳於肺五藏六府皆
以受氣其清者為營濁者為衛營行脉中衛行脉外營
周不休五十而復大㑹隂陽相貫如環無端衛氣行於
隂二十五度行於陽亦二十五度分為晝夜故至陽而
起至隂而止故日中而陽隴(一作襲/下同)為重陽夜半而隂
隴為重隂故太隂主内太陽主外各行二十五度分為
晝夜夜半為隂隴夜半後而隂衰平旦隂盡而陽受氣
日中為陽隴日西而陽衰日入陽盡而隂受氣夜半而
大㑹萬民皆卧名曰合隂平旦隂盡而陽受氣如是無
已與天地同紀
曰老人不夜瞑少壯不夜寤者何氣使然曰壯者之氣
血盛其肌肉滑氣道利營衛之行不失其常故晝精而
夜瞑老者之氣血減其肌肉枯氣道濇五藏之氣相薄
營氣衰少而衛氣内伐故晝不精而夜不得瞑
曰願聞營衛之所行何道從始曰營出於中焦衛出於
上焦上焦出於胃口並咽以上貫膈而布胷中走腋循
足太隂之分而行還注手陽明上至舌下注足陽明常
與營俱行於隂陽各二十五度為一周故日夜五十周
而復始大會於手太隂
曰人有熱飲食下胃其氣未定則汗出於面或出於背
或出於身半其不循衛氣之道而出何也曰此外傷於
風内開腠理毛蒸理泄衛氣走乏固不得循其道此氣
悍慓滑疾見開而出故不得從其道名曰漏泄中焦亦
並於胃口出上焦之後此所以受氣泌糟粕蒸津液化
其精微上注於肺乃化而為血以奉生身莫貴於此故
獨得行於經隧命曰營氣
曰血之與氣異名同類何也曰營衛者精氣也血者神
氣也故血之與氣異名同類也故奪血者無汗奪汗者
無血故人有兩死而無兩生也下焦者别於廻腸注於
膀胱而滲入焉故水榖者常并居於胃中成糟粕而俱
下於大腸而為下焦滲而俱下滲泄别汁循下焦而滲
入膀胱也
曰人飲酒酒亦入胃米未熟而小便獨先下者何也曰
酒者熟榖之液也其氣悍以滑(一作/清)故後榖而入先榖
而液出也故曰上焦如霧中焦如漚下焦如瀆此之謂
也
　　隂陽清濁精氣津液血脉第十二
黄帝問曰願聞人氣之清濁者何也岐伯對曰受榖者
濁受氣者清清者注隂濁者注陽濁而清者上出於咽
清而濁者下行於胃清者上行濁者下行清濁相干名
曰亂氣
曰夫隂清而陽濁濁中有清清中有濁别之奈何曰氣
之大别清者上注於肺濁者下流於胃胃之清氣上出
於口肺之濁氣下注于經内積于海　曰諸陽皆濁何
陽獨甚曰手太陽獨受陽之濁手太隂獨受隂之清其
清者上走孔竅其濁者下行諸經故諸隂皆清足太隂
獨受其濁　曰治之奈何曰清者其氣滑濁者其氣濇
此氣之常也故刺隂者深而留之刺陽者淺而疾取之
清濁相干者以數調之也
曰人有精氣津液血脉何謂也曰兩神相摶合而成形
常先身生是謂精上焦開發宣五榖味熏膚充身澤毛
若霧露之溉是謂氣腠理發泄汗出腠理(一作/溱溱)是謂津
榖入氣滿淖澤注於骨骨屬屈伸出洩補益腦髄皮膚
潤澤是謂液中焦受汁變化而赤是謂血擁遏營氣令
無所避是謂脉也
曰六氣者有餘不足氣之多少腦髄之虚實血脉之清
濁何以知之曰精脱者耳聾氣脱者目不明津脱者腠
理開汗大泄液脱者骨痺屈伸不利色夭腦髄消胻痠
耳數鳴血脱者色白夭然不澤脉脱者其脉空虚此其
候也　曰六氣貴賤何如曰六氣者各有部主也其貴
賤善惡可為常主然五榖與胃為大海也
　　津液五别第十二
黄帝問曰水榖入于口輸于腸胃其液别為五天寒衣
薄則為溺與氣天暑衣厚則為汗悲哀氣并則為泣中
熱胃緩則為唾邪氣内熱則氣為之閉塞而不行不行
則為水脹不知其何由生岐伯對曰水榖皆入於口其
味有五分注其海津液各走其道故上焦(一作/三焦)出氣以
温肌肉充皮膚者為津其留而不行者為液天暑衣厚
則腠理開故汗出寒留於分肉之間聚沫則為痛天寒
則腠理閉氣濇不行水下留於膀胱則為溺與氣五藏
六府心為之主耳為之聴目為之視肺為之相肝為之
將脾為之衛腎為之主外故五藏六府之津液盡上滲
於目心悲氣并則心系急急則肺葉舉舉則液上溢夫
心系急肺不能常舉乍上乍下故欬而涎出矣中熱則
胃中消榖消榖則蟲上下作矣腸胃克郭故胃緩緩則
氣逆故唾出矣五榖之津液和合而為膏者内滲入於
骨空補益腦髄而下流於隂股隂陽不和則使液溢而
下流於隂髄液皆減而下下過度則虛虚則腰脊痛而
胻痠隂陽氣道不通四海閉塞三焦不瀉津液不化水
榖并於腸胃之中别於廻腸留於下焦不得滲於膀胱
則下焦脹水溢則為水脹此津液五别之順逆也
　　竒邪血絡第十四
黄帝問曰願聞其竒邪而不在經者何也岐伯對曰血
絡是也　曰刺血絡而仆者何也血出而射者何也血
出黒而濁者血出清而半為汁者何也發鍼而腫者何
也血出若多若少而面色蒼蒼然者何也發鍼而面色
不變而煩悶者何也血出多而不動摇者何也願聞其
故曰脉氣甚而血虚者刺之則脱氣脱氣則仆血氣俱
盛而隂氣多者其血滑刺之則射陽氣積蓄久留不瀉
者其血黑以濁故不能射新飲而液滲於絡而未和合
於血故血出而汁别焉其不新飲者身中有水久則為
腫隂氣積於陽其氣因於絡故刺之血未出而氣先行
故腫隂陽之氣其新相得而未和合因而瀉之則隂陽
俱脱表裏相離故脱色而蒼蒼然也刺之不變而煩悶
者刺絡而虚經虚經之屬於隂者隂氣脱故煩悶隂陽
相得而合為痺者此為内溢於經而外注於絡如是隂
陽皆有餘雖多出血弗能虚也
曰相之奈何曰血脉盛堅横以赤上下無常處小者如
鍼大者如筯刺而瀉之萬全故無失數失數而返各如
其度　曰鍼入肉著何也曰熱氣因於鍼則熱熱則肉
著於鍼故堅焉
　　五色第十五
雷公問曰聞風者百病之始也厥逆寒濕之所起也别
之奈何黄帝荅曰當候眉間(太素作/闗中)薄澤為風冲濁為
痺在地為厥此其常也各以其色言其病也
曰人有不病卒死何以知之曰大氣入於藏府者不病
而卒死矣　曰凡病少愈而卒死者何以知之曰赤色
出於兩顴大如拇指者病雖少愈必卒死黑色出於顔
(太素/作庭)大如拇指不病亦必卒死矣　曰其死有期乎曰
察其色以言其時顔者首面也眉間以上者咽喉也(太/素)
(眉間以上/作闗上)眉間以中(太素亦/作闗中)者肺也下極者心也直下
者肝也肝左者膽也下者脾也方上者胃也中央者大
腸也俠傍者腎也常腎者臍也面王(古本作/壬字)以上者小
腸也面王以下者膀胱字子處也顴者肩也後顴者臂
也臂以下者手也目内眥上者膺乳也俠繩而上者背
也循牙車以上者股也中央者膝也膝以下者胻也當
胻以下者足也巨分者股裏也巨屈者膝臏也此五藏
六府支局(一作/節)之部也五藏五色之見者皆出其部也
其部骨陷者必不免於病也其部色乗襲者雖病甚不
死也　曰五官具五色何也曰青黑為痛黄赤為熱白
為寒是謂五官　曰以色言病之間甚奈何曰其色麄
以明者為間沈堊(一作天/下同)者為甚其色上行者病亦甚
其色下行如雲徹散者病方已五色各有藏部有外部
有内部其色從外部走内部者其病從外走内其色從
内部走外部者其病從内走外病生於内者先治其隂
後治其陽反者益甚病生於外者先治其陽後治其隂
(太素云病生於陽者先治其/外後冶其内與此文異義同)反者益甚用陽和隂用隂
和陽審明部分萬舉萬當能别左右是謂大通男女異
位故曰隂陽審察澤堊謂之良工沉濁為内浮清為外
黄赤為風青黑為痛白為寒黄而膏澤者為膿赤甚者
為血痛甚者為攣寒甚者為皮不仁各見其部察其浮
沉以知淺深審其澤堊以觀成敗察其散浮以知近逺
視色上下以知病處積神於心以知往今故相氣不㣲
不知是非屬意勿去乃知新故色明不粗沉堊為甚不
明不澤其病不甚其色散駒駒然未有聚其病散而氣
痛聚未成也腎乗心心先病腎為應色其(一作/皆)如是男
子色在面王為少腹痛下為卵痛其圜直為莖痛髙為
本下為首狐疝㿗隂病之屬也女子色在面王為膀胱
字子處病散為痛薄為聚方圓左右各如其色形其随
而下至骶為淫有潤如膏狀為暴食不潔左為右(一作/左)
右為左(一作/右)其色有邪聚空滿而不端面色所指者也
色者青黒赤白黄皆端滿有别鄉别鄉赤者其色亦赤
大如榆筴在面王為不月其色上鋭首空上向下鋭下
向在左右如法以五色命藏青為肝赤為心白為肺黄
為脾黑為腎肝合筋青當筋心合脉赤當脉脾合肉黄
當肉肺合皮白當皮腎合骨黒當骨夫精明五色者氣
之華也赤欲如白裹朱不欲如赭色也白欲如白璧之
澤(一云/鵞羽)不欲如堊(一云/鹽)也青欲如蒼璧之澤不欲如藍
也黄欲如羅裹雄黄不欲如黄土也黑欲如重漆色不
欲如炭(素問作/地蒼)也五色精微象見其夀不乆也　青如草
滋黑如炲煤黄如枳實赤如衃(音/披)血白如枯骨此五色
見而死也青如翠羽黒如烏羽赤如雞冠黄如蟹腹白
如豕膏此五色見而生也生於心如以縞裹朱生於肺
如以縞裹紅生於肝如以縞裹紺生於脾如以縞裹括
蔞實生於腎如以縞裹紫此五藏所生之外營也　凡
相五色面黄目青面黄目赤面黄目白面黄目黑者皆
不死也面青目赤(一作/青)面赤目白面青目黒面黒目白
面赤目青者皆死也
　　隂陽二十五人形性血氣不同第十六
黄帝問曰人有隂陽何謂隂人何謂陽人少師對曰天
地之間不離於五人亦應之非徒一隂一陽而已葢有
太隂之人少隂之人太陽之人少陽之人隂陽和平之
人凡此五人者其態不同其筋骨血氣亦不同也
太隂之人貪而不仁下齊湛湛好内而惡出心抑而不
發不務於時動而後人此太隂之人也
少隂之人少貪而賊心見人有亡常若有得好傷好害
見人有榮乃反愠怒心嫉而無恩此少隂之人也
太陽之人居處于于好言大事無能而虚説志發於四
野舉措不顧是非為事如常自用事雖敗而無改(一作/悔)
此太陽之人也
少陽之人諟諦好自貴有小小官則髙自宣好為外交
而不内附此少陽之人也
隂陽和平之人居處安静無為懼懼無為欣欣婉然從
物或與不争與時變化尊而謙讓卑而不諂是謂至治
古之善用鍼灸者視人五態乃治之盛者瀉之虚者補
之
太隂之人多隂而無陽其隂血濁其衛氣濇隂陽不和
緩筋而厚皮不之疾瀉不能移之
少隂之人多隂而少陽小胃而大腸六府不調其陽明
脉小而太陽脉大必審而調之其血易脱其氣易敗
太陽之人多陽而無隂必謹調之無脱其隂而寫其陽
陽重脱者易狂隂陽皆脱者暴死不知人
少陽之人多陽而少隂經小而絡大血在中而氣在外
實隂而虚陽獨寫其絡脉則强氣脱而疾中氣重不足
病不起矣
隂陽和平之人其隂陽之氣和血脉調宜謹審其隂陽
視其邪正安其容儀審其有餘察其不足盛者寫之虚
者補之不盛不虚以經取之此所以調隂陽别五態之
人也
太隂之人其状黮黮(音/朕)然黑色念然下意臨臨然長大
㬷(音/窘)然未僂
少隂之人其狀清然竊然固以隂賊立而躁險行而似
伏
太陽之人其狀軒軒儲儲反身折膕
少陽之人其狀立則好仰行則好摇其兩臂兩臂肘皆
出於背
隂陽和平之人其狀逶逶然随随然顒顒然衮衮然豆
豆然衆人皆曰君子(一本多愉愉/然䁢䁢然)
黄帝問曰余聞隂陽之人於少師少師曰天地之間不
離於五故五五二十五人之形血氣之所生别而以候
從外知内何如岐伯對曰先立五形金木水火土别其
五色異其五聲而二十五人具也
木形之人比於上角蒼色小頭長面大肩平背直身小
手足好有材好勞心少力多憂勞於事耐春夏不耐秋
冬感而成病主足厥隂佗佗然　太角(一曰/左角)之人比於
左足少陽少陽之上遺遺然　右角(一曰/少角)之人比於右
足少陽少陽之下随随然　鈦角(音太一/曰右角)之人比於右
足少陽少陽之下鳩鳩然(一曰推/推然)　判角之人比於左
足少陽少陽之下括括然
火形之人比於上徵赤色廣䏖兑面小頭好肩背髀腹
小手足行安地疾心行摇肩背肉滿有氣輕財必信多
慮見事明了好顔急心不夀暴死耐春夏不耐秋冬感
而生病主手少隂竅竅然(一曰核/核然)　太徵之人比於左
手太陽太陽之上肌肌然　少徵之人比於右手太陽
太陽之下慆慆然(慆音剔/又音倘)　右徴之人比於右手太陽
太陽之上鮫鮫然(一曰熊/熊然)　判徵之人比於左手太陽
太陽之下支支然熙熙然
土形之人比於上宫黄色大頭圓面美肩背大腹好股
脛小手足多肉上下相稱行安地舉足浮安心好利人
不喜權勢善附人耐秋冬不耐春夏春夏感而生病主
足太隂敦敦然　太宫之人比於左足陽明陽明之上
婉婉然　加宫之人比於左足陽明陽明之下烗烗(音/欬)
然(一曰坎/坎然)　少宫之人比於右足陽明陽明之上樞樞
然　左宫之人比於右足陽明陽明之下兀兀然(一曰/衆之)
(人一曰陽/明之上)
金形之人比於上商白色小頭方面小肩背小腹小手
足如骨發踵外骨輕身(一曰發/動輕身)清亷急心静悍善為吏
耐秋冬不耐春夏春夏感而生病主手太隂敦敦然
太商之人比於左手陽明陽明之上亷亷然　右商之
人比於左手陽明陽明之下脱脱然　左商之人比於
右手陽明陽明之上監監然　少商之人比於右手陽
明陽明之下嚴嚴然
水形之人比於上羽黑色大頭面不平(一云/曲面)廣頤小肩
大腹小手足(小作/大)發行摇身下凥長背延延然不敬畏
善欺紿人殆戮死耐秋冬不耐春夏春夏感而生病主
足少隂汚汚然　太羽之人比於右足太陽太陽之上
頰頰然　少羽之人比於左足太陽太陽之下紆紆然
　衆之為人比於右足太陽太陽之下潔潔然　桎之
為人比於左足太陽太陽之上安安然
曰得其形不得其色何如曰形勝色色勝形者至其勝
時年加害則病行失則憂矣形色相得富貴大樂　曰
其形色相勝之時年加可知乎曰凡人之大忌常加七
嵗九嵗十六嵗二十五嵗三十四嵗四十三嵗五十二
嵗六十一嵗皆人之忌不可不自安也感則病失則憂
矣
曰脉之上下血氣之候以知形氣奈何曰足陽明之上
血氣盛則鬚美長血多氣少則鬚短氣多血少則鬚少
血氣俱少則無鬚兩吻多畫(鬚字一本俱作/髯字吻音穏)　足陽明
之下血氣盛則下毛美長至胷血多氣少則下毛美短
至臍行則善髙舉足足大指少肉足善寒血少氣多則
肉善瘃(瘃音/斸)血氣皆少則無毛有則稀而枯瘁善痿厥
足痺　足少陽之上血氣盛則通鬚美長血多氣少則
通鬚美短血少氣多則少鬚血氣皆少則無鬚感於寒
濕則善痺骨痛爪枯　足少陽之下血氣盛則脛毛美
長外踝肥血多氣少則脛毛美短外踝皮堅而厚血少
氣多則胻毛少外踝皮薄而軟血氣皆少則無毛外踝
瘦而無肉　足太陽之上血氣盛則美眉眉有毫毛血
多氣少則惡眉面多小理血少氣盛則面多肉血氣和
則美色　足太隂之下血氣盛則跟肉滿踵堅氣少血
多則瘦跟空血氣皆少則善轉筋踵下痛　手陽明之
上氣血盛則上髭美血少氣多則髭惡血氣皆少則善
轉筋無髭　手陽明之下血氣盛則腋下毛美手魚肉
以温氣血皆少則手瘦以寒　手少陽之上血氣盛則
眉美以長耳色美血氣皆少則耳焦惡色　手少陽之
下血氣盛則手拳多肉以温血氣皆少則瘦以寒氣少
血多則瘦以多脉　手太陽之上血氣盛則多髯面多
肉以平血氣皆少則面瘦黒色　手太陽之下血氣盛
則掌肉克滿血氣皆少則掌瘦以寒　黄赤者多熱氣
青白者少熱氣黑色者多血少氣美眉者太陽多血通
髯極鬚者少陽多血美鬚者陽明多血此其時然也夫
人之常數太陽常多血少氣少陽常多氣少血陽明常
多血多氣厥隂常多氣少血少隂常多血少氣太隂常
多血少氣此天之常數也
曰二十五人者刺之有約乎曰美眉者足太陽之脉血
氣多惡眉者血氣少其肥而澤者血氣有餘肥而不澤
者氣有餘血不足瘦而無澤者氣血俱不足審察其形
氣有餘不足而調之可以知順逆矣　曰刺其隂陽奈
何曰按其寸口人迎以調隂陽切循其經絡之凝泣結
而不通者此於身背為痛痺甚則不行故凝泣凝泣者
致氣以温之血和乃止其結絡者脉結血不行決之乃
行故曰氣有餘於上者導而下之氣不足於上者推而
往之其稽留不至者因而迎之必明於經隧乃能持之
寒與熱争者導而行之其宛陳血不結者即而取之必
先明知二十五人别血氣之所在左右上下則刺約畢
矣
曰或神動而氣先鍼行或氣與鍼相逢或鍼已出氣獨
行或數刺之乃知或發鍼而氣逆或數刺病益甚凡此
六者各不同形願聞其方曰重陽之盛人其神易動其
氣易往也矯矯蒿蒿(一本作熇/熇髙髙)言語善疾舉足喜髙心
肺之藏氣有餘陽氣滑盛而揚故神動而氣先行此人
頗有隂者也多陽者多喜多隂者多怒數怒者易解故
曰頗有隂其隂陽之離合難故其神不能先行隂陽和
調者血氣淖澤滑利故鍼入而氣出疾而相逢也其隂
多而陽少隂氣沉而陽氣浮者内藏故鍼已出氣乃随
其後故獨行也其多隂而少陽者其氣沉而氣往難故
數刺之乃知其氣逆與其數刺病益甚者非隂陽之氣
也沉浮之勢也此皆粗之所敗工之所失其形氣無過
也
　
　
　
　
　
　鍼灸甲乙經卷一
欽定四庫全書
　鍼灸甲乙經卷二
　　　　　　　　　　　　晉　皇甫謐　撰
　　十二經脉絡脉支别第一(上/)
雷公問曰禁脉之言凡刺之理經脉為始願聞其道黄
帝荅曰經脉者所以決死生處百病調虚實不可不通
也
肺手太隂之脉起於中焦下絡大腸還循胃口上鬲屬
肺從肺系横出腋下下循臑内行少隂心主之前下肘
中循臂内上骨下亷入寸口上魚循魚際出大指之端
其支者從腕後直出次指内亷出其端是動則病肺脹
滿膨膨然而喘欬缺盆中痛甚則交兩手而瞀(音務又/音茂)
是謂臂厥是主肺所生病者咳上氣喘喝煩心胷滿臑
(音/如)臂内前亷痛厥掌中熱氣盛有餘則肩背痛風寒汗
出中風小便數而欠氣虚則肩背痛寒少氣不足以息
溺色變(一云卒遺/矢無度)為此諸病凡十二經之病盛則寫之
虚則補之熱則疾之寒則留之陷下則灸之不盛不虚
以經取之盛者則寸口大三陪於人迎虚者則寸口反
小於人迎也
大腸手陽明之脉起於大指次指之端外側循指上亷
出合骨兩骨之間上入兩筋之中循臂上亷入肘外亷
上循臑外亷上肩出髃(音/隅)骨之前亷上出柱骨之㑹上
下入缺盆絡肺下鬲屬大腸其支者從缺盆直上至頸
貫頬下入齒中還出俠口交人中左之右右之左上俠
鼻孔是動則病齒痛頬腫是主津液所生病者目黄口
乾鼽(音/求)䘐喉痺肩前臑痛者大指次指痛不用氣盛有
餘則當脉所過者熱腫虚則寒慄不復為此諸病盛者
則人迎大三倍於寸口虚者則人迎反小於寸口也
胃足陽明之脉起於鼻交頞中傍約大腸之脉下循鼻
外上入齒中還出俠口環唇下交承漿却循頥後下亷
出大迎循頬車上耳前過客主人循髪際至額顱其支
者從大迎前下人迎循喉嚨入缺盆下鬲屬胃絡脾其
直者從缺盆下乳内亷下侠臍入氣街中其支者起于
胃口下循腹裏下至氣街中而合以下髀闗抵伏兎下
入膝臏中下循胻外亷下足跗入中指内間其支者下
膝三寸而别以下入中指外間其支者别跗上人大指
間出其端是動則病凄凄然振寒善伸數欠顔黒病至
則惡人與火聞木音則惕然驚心欲動獨閉户塞牖而
處甚則欲上髙而歌棄衣而走賁響腹脹是為臂(一作/骭)
厥是主血所生病者狂瘈(一作/瘧)温淫汗出鼽䘐口喎唇
𦂳頸腫喉痺大腹水腫膝臏腫痛循膺乳氣街股伏兎
胻外亷足跗上皆痛中指不用氣盛則身以前皆熱其
有餘于胃則消榖善饑溺色黄氣不足則身以前皆寒
慄胃中寒則脹滿為此諸病盛者人迎大三倍于寸口
虚者人迎反小于寸口也
脾足太隂之脉起於大指之端循指内側白肉際過核
骨後上内踝前亷上腨内循胻骨後交出厥隂之前上
循膝股内前亷入腹屬脾絡胃上鬲侠咽連舌本散舌
下其支者復從胃别上鬲注心中是動則病舌本强食
則嘔胃脘痛腹脹善噫得後與氣則快然而衰身體皆重
是主脾所病者舌本痛體不能動摇食不下煩心心下
急寒瘧溏瘕(音/加)泄水閉黄疸不能食唇青强立股膝内
腫痛厥足大指不用為此諸病盛者則寸口大三倍於
人迎虚者則寸口反小於人迎也
心少隂之脉起于心中出屬心系下鬲絡小腸其支者
從心系上侠咽繫目系(一本作循/胷出腸)其直者復從心系却
上肺上出液下下循臑内後亷循太隂心主之後下肘
中内亷循臂内後亷抵掌後兑骨之端入掌内後亷循
小指内出其端是動則病嗌乾心痛渇而欲飲是為臂
厥是主心所生病者目黄脇滿痛臑臂内後亷痛厥掌
中熱痛為此諸病盛者則寸口大再倍于人迎虛者則
寸口反小於人迎也
小腸手太陽之脉起於小指之端循手外側上腕出踝
中直上循臂骨下亷出肘内側兩骨之間上循臑外後
亷出肩解繞肩胛交肩上入缺盆向腋下絡心循咽下
鬲抵胃屬小腸其支者從缺盆循頸上頬至目鋭眥却
入耳中其支者别頬上䪼(音/拙)抵鼻至目内眥斜絡於顴
是動則病嗌痛頷腫不可以顧肩似抜臑似折是主液
所生病者耳聾目黄頬腫頸頷肩臑肘臂外後亷痛為
此諸病盛者則人迎大再倍於寸口虚者則人迎反小
於寸口也
膀胱足太陽之脉起于目内眥上額交巔其支者從巔
至耳上角其直者從巔入絡腦還出别下項循肩摶内
挾脊抵腰中入循膂絡腎屬膀胱其支者從腰中下會
於後隂貫臀入膕中其支者從摶内左右别下貫胛(一/作)
(髖/)挟脊内過髀樞循髀外後亷下合膕中以下貫踹(足/跟)
(也/)内出外踝之後循京骨至小指外側是動則病腫頭
痛目似脱項似抜脊腰似折不可以曲膕如結踹如裂
是謂踝厥是主筋所生病者痔瘧狂顛疾頭𩕄(音/信)項頸
間痛目黄淚出鼽䘐項背腰凥膕踹脚皆痛小指不用
為此諸病盛者則人迎大再倍于寸口虚者則人迎反
小於寸口也
腎足少隂之脉起於小指之下斜趣足心出然谷之下
循内踝之後别人跟中以上踹内出膕中内亷上股内
後亷貫脊屬腎絡膀胱其直者從腎上貫肝膈入肺中
循喉嚨侠舌本(一本云從横骨中挟臍/循腹裏上行而入肺)其支者從肺出
絡心注胸中是動則病饑不欲食面黑如炭色咳唾則
有血喝喝而喘(一作/喉鳴)坐而欲起目􁣶􁣶無所見心如懸
若饑状是為骨厥是主腎所病者口熱舌乾咽腫上氣
嗌乾及痛煩心心痛黄疽腸澼脊股内後亷痛痿厥嗜
卧足下熱而痛灸則强食生肉緩帯被髪大杖重履而
步為此諸病盛者則寸口大再倍於人迎虚者則寸口
反小於人迎也
心主手厥隂之脉起于胸中出屬心包絡下鬲歴絡三
焦其支者循胷出脇下腋三寸上抵腋下循臑内行太
隂少隂之間入肘中下循臂行兩筋之間循中指出其
端其支者别掌中循小指次指出其端是動則病手心
熱臂肘攣急腋腫甚則胷脇支滿心中憺憺大動面赤
目黄喜笑不休是主脉(一作心/包絡)所生病者煩心心痛掌
中熱為此諸病盛者則寸口大一倍於人迎虚者則人
迎反大寸口反小於人迎也
三焦手少陽之脉起于小指次指之端上出兩指之間
循手表腕出臂外兩骨之間上貫肘循臑外上肩而交
出足少陽之後入缺盆布膻中散絡心包下鬲偏屬三
焦其支者從膻中上出缺盆上項侠耳後直上出耳上
角以屈下額(一作/頰)至䪼其支者從耳後入耳中出走耳
前過客主人前交頬至目兑眥是動則病耳聾渾渾焞
焞嗌腫喉痺是主氣所生病者汗出目兑眥痛頬耳後
肩臑肘臂外皆痛小指次指不為用為此諸病盛者則
人迎大一倍於寸口虚者則人迎反小於寸口也
膽足少陽之脉起于目兑眥上抵頭角下耳後循頸行
手少陽之前至肩上却交出手少陽之後入缺盆其支
者從耳後入耳中出走耳前至目兑眥後其支者别兑
眥下大迎合手少陽抵於䪼下(一本云别兑眥上/迎手少陽於頞)加頬
車下頸合缺盆以下胷中貫膈絡肝屬膽循脇裏出氣
街繞毛際横入髀厭中其直者從缺盆下腋循胸中過
季脇下合髀厭中以下循髀陽出膝外亷下外輔骨之
前直下抵絶骨之端下出外踝之前循足跗上入小指
次指之端其支者别跗上入大指之間循大指岐骨内
出其端還貫入𤓰甲出三毛是動則病口苦善太息心
脇痛不能反側是則面微塵體無膏澤足外反熱是為
陽厥是主骨所生病者頭面頷痛目兑眥痛缺盆中腫
痛腋下腫痛馬刀挾癭汗出振寒瘧胸中脇肋髀膝外
至胻絶骨外踝前及諸節皆痛小指次指不用為此諸
病盛者則人迎大倍於寸口虚者人迎反小於人口也
肝足厥隂之脉起於大指叢毛之際上循足跗上亷去
内踝一寸外踝八寸交出太隂之後上膕内亷循股隂
入毛中環隂器抵少腹侠胃屬肝絡膽上貫膈布脇肋
循喉嚨之後上入頏顙連目系上出額與督脉㑹於巓
(一云其攴者從小腹與太隂少陽結/於腰髁央脊下第三第四骨孔中)其支者從目系下
頬裏環唇内其支者復從肝别貫膈上注肺中是動則
病腰痛不可以俛仰丈夫㿗疝婦人少腹痛甚則嗌乾
面塵脱色是主肝所生病者胸滿嘔逆洞泄狐疝遺精
癃閉為此諸病盛者則寸口大一倍於人迎虚者則寸
口反小於人迎也
足少隂氣絶則骨枮少隂者冬脉也伏行而濡骨髄者
也故骨不濡(一作/軟)則肉不能著骨也骨肉不相親則肉
濡而却肉濡而却故齒長而垢髪無潤澤無潤澤者骨
先死戊篤已死土勝水也
手少隂氣絶則脉不通脉不通則血不流血不流則髪
色不澤故面色如黧(一作/漆柴)者血先死壬篤癸死水勝火
也　靈樞云少隂終者面黑齒長而垢腹脹閉上下不
通而終矣
足太隂氣絶則脉不營其口唇口唇者肌肉之本也脉
弗營則肌肉濡肌肉濡則人中滿(一作/舌痿)人中滿則唇反
唇反者肉先死甲篤乙死木勝土也
手太隂氣絶則皮毛焦太隂者行氣温於皮毛者也氣
弗營則皮毛焦皮毛焦則津液去津液去則皮節著皮
節著則爪枯毛折毛折者毛先死丙篤丁死火勝金也
　九卷云腹脹閉不得息善噫善嘔嘔則逆逆則面赤
不逆上下不通上下不通則面黑皮毛焦而終矣
足厥隂氣絶則筋弛厥隂者肝脉也肝者筋之合也筋
者聚於隂器而脉絡於舌本故脉弗營則筋縮急筋縮
急則引卵與舌故唇青舌捲卵縮則筋先死庚篤辛死
金勝木也　九卷云中熱嗌乾喜溺煩心甚則舌卷卵
上縮而終矣
五隂俱絶則目系轉轉則目運運為志先死故志先死
則逺一日半而死矣
太陽脉絶其終也戴眼及折瘈瘲其色白絶汗乃出則
終矣
少陽脉絶其終也耳聾百節盡縱目槖(一作睘一/本無此字)系絶
系絶一半日死其死也目白乃死(一作色/青白)
陽明脉絶其絶也口目動作善驚妄言色黄其上下經
盛而不行(一作/不仁)則終矣
六陽俱絶則隂陽相離隂陽相離則腠理發泄絶汗乃
出大如貫珠轉出不流則氣先死矣故旦占夕死夕占
旦死此十二經之敗也
　　十二經脉絡脉支别第一(下/)
黄帝問曰經脉十二而手太隂之脉獨動不休何也岐
伯對曰足陽明胃脉也胃者五藏六府之海其清氣上
注於肺肺氣從太隂而行之其行也以息往来故人脉
一呼再動一吸脉亦再動呼吸不已故動而不止　曰
氣口何以獨為五藏主曰胃者水榖之海六府之大源
也五味入於口藏於胃以養五藏氣氣口亦太隂也是
以五藏六府之氣味皆出於胃變見於氣口故五氣入
於鼻藏於心肺肺有病而鼻為之不利也(九卷言其動/素問論其氣)
(此言其為五藏之/所主相發明也)　曰氣之過於寸口也上出焉息下
入焉伏何道從還不知其極也曰氣之離於藏也卒然
如弓弩之發如水岸之下上於魚以反衰其餘氣衰散
以逆上故其行微也
曰足陽明因何而動曰胃氣上注於肺其悍氣上衝頭
者循喉上走空竅循眼系入絡腦出頷下客主人循牙
車合陽明并下人迎此胃氣走於陽明者也故隂陽上
下其動也若一故陽病而陽脉小者為逆隂病而隂脉
大者為逆隂陽俱盛與其俱動若引繩相傾者病　曰
足少隂因何而動曰衝脉者十二經脉之海也與少隂
之絡起於腎下出于氣街循隂股内亷斜入膕中循胻
骨内亷並少隂之經下入内踝之後足下其别者斜入
踝内出屬跗上入大指之間以注諸絡以温足跗此脉
之常動者也
曰衛氣之行也上下相貫如環無端今有卒遇邪氣及
逢大寒手足不随其脉隂陽之道相腧之㑹行相失也
氣何由還曰夫四末隂陽之會此氣之大絡也四衝者
氣之經也(經一/作徑)故絡絶則經通四末解則氣從合相輸
如環黄帝曰善此所謂如環無端莫知其紀終而復始
此之謂也
十二經脉伏行於分肉之間深而不見其常見者足太
隂脉過於外踝之上無所隠故諸脉之浮而常見者皆
絡脉也六經絡手陽明少隂之大絡起五指間上合肘
中飲酒者衛氣先行皮膚先充絡脉絡脉先盛則衛氣
以平營氣乃滿而經脉大盛也脉之卒然動者皆邪氣
居之留於本末不動則熱不堅則陷且空不與衆同是
以知其何脉之動也
雷公問曰何以知經脉之與絡脉異也黄帝荅曰經脉
者常不可見也其虚實也以氣口知之脉之見者皆絡
脉也諸絡脉皆不能經大節之間必行絶道而出入復
合於皮中其㑹皆見於外故諸刺絡脉者必刺其結上
甚血者雖無血結急取之以寫其邪而出其血留之發
為痺也
凡診絡脉脉色青則寒且痛赤則有熱胃中有寒則手
魚際之絡多青胃中有熱則魚際之絡赤其暴黑者久
留痺也其有赤有青有黑者寒熱也其青而小短者少
氣也凡刺寒熱者皆多血絡必間日而取之血盡乃止
調其虚實其小而短者少氣甚者寫之則悶悶甚則仆
不能言悶則急坐之也
手太隂之别名曰列缺起於腕上分間並太隂之經直
入掌中散入於魚際其病實則手兑骨掌熱虚則欠㰦
(音掐開/口也)小便遺數取之去腕一寸别走陽明
手少隂之别名曰通里在腕一寸半别而上行循經入
於心中繫舌本屬目系實則支膈虚則不能言取之腕
後一寸别走太陽
手心主之别名曰内闗去腕二寸出於兩筋之間循經
以上系於心包絡心系實則心痛虚則為煩心取之兩
筋間
手太陽之别名曰支正上腕五寸内注少隂其别者上
走肘絡肩髃實則筋弛肘廢虚則生肬小者如指痂疥
取之所别
手陽明之别名曰偏歴去腕三寸别走太隂其别者上
循臂乗肩􁀙上曲頬偏齒其别者入耳㑹於宗脉實則
􁀙(音/禹)齒耳聾虚則齒寒痺鬲取之所别
手少陽之别名曰外闗去腕二寸外繞臂注胷中合心
主實則肘攣虚則不収取之所别
足太陽之别名曰飛揚去踝七寸别走小隂實則窒鼻
(一云/鼽窒)頭背痛虚則鼽䘐取之所别
足少陽之别名曰光明去踝上五寸别走厥隂並經下
絡足跗實則厥虚則痿躄坐不能起取之所别
足陽明之别名曰豐隆去踝八寸别走太隂其别者循
脛骨外亷上絡頭項合諸經之氣下絡喉嗌其病氣逆
則喉痺瘁瘖實則顛狂虚則足不収脛枯取之所别
足太隂之别名曰公孫去本節後一寸别走陽明其别
者入絡腸胃厥氣上逆則霍亂實則腸中切痛虚則鼓
脹取之所别
足少隂之别名曰大鍾當踝後繞跟别走太陽其别者
並經上走於心包下外貫腰脊其病氣逆則煩悶實則
癃閉虚則腰痛取之所别
足厥隂之别名曰蠡溝去内踝上五寸别走少陽其别
者循經上睾結於莖其病氣逆則睪腫卒疝實則挺長
熱虚則暴癢取之所别
任脉之别名曰尾翳下鳩尾散於腹實則腹皮痛虚則
搔癢取之所别
督脉之别名曰長强侠脊上項散頭上下當肩胛左右
别走太陽入貫膂實則脊强虚則頭重髙摇之挟脊之
有過者(九墟無/此九字)取之所别
脾之大絡名曰大包出淵腋下三寸布胸脇實則一身
盡痛虚則百脉皆縱此脉若羅絡之血者皆取之　凡
此十五絡者實則必見虚則必下視之不見求之上下
人經不同絡脉異所别也
黄帝問曰皮有分部脉有經紀願聞其道岐伯對曰欲
知皮部以經脉為紀者諸經皆然陽明之陽名曰害蜚
十二經上下同法視其部中有浮絡者皆陽明之絡也
其色多青則痛多黒則痺黄赤則熱多白則寒五色皆
見則寒熱也絡盛則入客於經陽主外隂主内
少陽之陽名曰樞杼(一作/持)視其部中有浮絡者皆少陽
之絡也絡盛則入客於經故在陽者主内在隂者主外
以滲於内也諸經皆然
太陽之陽名曰闗樞視其部中有浮絡者皆太陽之絡
也絡盛則入客於經
少隂之隂名曰樞儒視其部中有浮絡者皆少隂之絡
也絡盛則入客於經其入於經也從陽部注於經其出
者從隂部内注於骨
心主之隂名曰害肩視其部中有浮絡者皆心主之絡
也絡盛則入客於經
太隂之隂名曰闗蟄視其部中有浮絡者皆太隂之絡
也絡盛則入客於經　凡此十二經絡脉者皮之部也
是故百病之始生也必先客於皮毛邪中之則腠理開
開則入客於絡脉留而不去傳入於經留而不去傳入
於腑禀於腸胃邪之始入於皮也淅然起毫毛開腠理
其入於絡也則絡脉盛色變其入客於經也則盛虚乃
陷下其留於筋骨之間寒多則筋攣骨痛熱多則筋弛
骨消肉爍骨破毛直而敗也　曰十二部其生病何如
曰皮者脉之部也邪客於皮則腠理開開則邪入客於
絡脉絡脉滿則主于經脉經脉滿則入舍於府藏故皮
有分部不愈而生大病也曰夫絡脉之見其五色各異
其故何也曰經有常色而絡無常變　曰經之常色何
如曰心赤肺白肝青脾黄腎黒皆亦應其經脉之色也
　曰其絡之隂陽亦應其經乎曰隂絡之色應其經陽
絡之色變無常隨四時而行寒多則凝泣凝泣則青黑
熱多則淖滜(音/皐)淖滜則黄赤此其常色者謂之無病五
色俱見謂之寒熱
曰余聞人之合於天地也内有五藏以應五音五色五
味五時五位外有六府以合六律主持隂陽諸經而合
之十二月十二辰十二節十二時十二經水十二經脉
此五藏六府所以應天道也夫十二經脉者人之所以
生病之所以成人之所以治病之所以起學之所始工
之所止粗之所易上之所難也其離合出入奈何曰此
粗之所過上之所悉也請悉言之
足太陽之正别入於膕中其一道下尻五寸别入於肛
屬於膀胱散之腎循膂當心入散直者從膂上出於項
復屬於太陽此為一經也
足少隂之正至膕中别走太陽而合上至腎當十四椎
出屬帯脉直者系舌本復出於項合於太陽此為一合
(九墟云或以諸隂/之别者皆為正也)
足少陽之正或以諸隂别者為正(一本云繞髀入於/毛際合於厥隂)别
者入季脇之間循胸裏屬膽散之上肝貫心以上侠咽
出頥頷中散於面繫目系合少陽於外眥
足厥隂之正别跗上上至毛際合於少陽與别俱行此
為二合
足陽明之正上至髀入於腹裏屬於胃散之脾上通於
心上循咽出於口上頞䪼還繫目合於陽明
足太隂之正則别上至髀合於陽明與别俱行上終於
咽貫舌本此為三合
手太陽之正指地别入於肩解入腋走心繫小腸
手少隂之正别下於淵腋兩筋之間屬心主上走喉嚨
出於面合目内眥此為四合
手少陽之正指天别於巔入於缺盆下走三焦散於胸
中
手心主之正别下淵腋三寸入胸中别屬三焦出循喉
嚨出耳後合少陽完骨之下此為五合
手陽明之正從手循膺乳别於肩髃入柱骨下走大腸
屬於肺上循喉嚨出缺盆合於陽明
手太隂之正别入淵腋少隂之前入走肺散之太陽上
出缺盆循喉嚨復合陽明此為六合
　　竒經八脉第二
黄帝問曰脉行之逆順奈何岐伯對曰手之三隂從藏
走手手之三陽從手走頭足之三陽從項走足足之三
隂從足走腹　曰少隂之脉獨下行何也曰衝脉者五
藏六府之海也五藏六府皆禀焉其上者出於頏顙滲
諸陽灌諸隂其下者注少隂之大絡出於氣衝循隂股
内亷斜入膕中伏行髀骨内下至内踝之後屬而别其
下者至於少隂之經滲三隂其前者伏行出屬跗下循
跗入大指間滲諸絡而温肌肉故别絡結則跗上不動
不動則厥厥則寒矣　曰何以明之曰以言道之切而
驗之其非必動然後可以明逆順之行也
衝脉任脉者皆起於胞中上循脊裏為經絡之海其浮
而外者循腹上(一作/右)行㑹於咽喉别而絡唇口血氣盛
則充膚熱肉血獨盛則滲灌皮膚生毫毛婦人有餘於
氣不足於血以其月水下數脱血任衝並傷故也任衝
之交脉不營其唇故髭鬚不生焉　任脉者起於中極
之上以下毛際循腹裏上闗元至咽喉上頥循目入面
　衝脉者起於氣衝並少隂之經(難經作陽/明之經)侠臍上行
至胷中而散(其言衝脉/與九脉異)　任脉為病男子内結七疝女
子帶下瘕聚　衝脉為病逆氣裏急　督脉為病脊强
反折(亦與九卷/互相發也)
曰人有傷於隂隂氣絶而不起隂不為用髭鬚不去宦
者獨去何也曰宦者去其宗筋傷其衝脉血瀉不復皮
膚内結唇口不營故無髭鬚夫宦者其任衝之脉不盛
宗筋不成有氣無血口唇不營故髭鬚不生(督脉者經/缺不具見)
(於營氣曰上額循巔下項/中循脊入骶是督脉也)
素問曰督脉者起於少腹以下骨中央女子入繫廷孔
其孔溺孔之端也其絡循隂器合纂間繞纂後别繞臀
至少隂與巨陽中絡者合少隂上股内後亷貫脊屬腎
與太陽起於目内眥上額交巔上入絡腦還出别下項
循肩髆内侠脊抵腰中入循膂絡腎其男子循莖下至
纂與女子等其小腹直上者貫臍中中央上貫心入喉
上頥環唇上繫兩目之中此生病從小腹上衝心而痛
不得前後為衝疝其女子不孕癃痔遺溺嗌乾督脉生
病治督脉
難經曰督脉者起於下極之俞並於脊裏上至風府入
屬於腦上巔循額至鼻柱陽脉之海也(九卷言營氣之/行於督脉故從)
(上下難經言其脉之所起故從下上所以互相發也長/素問言督脉似謂在衝多聞闕疑故并載以貽後之)
(者/云)
曰蹻脉安起安止何氣營也曰蹻脉者少隂之别起於
然骨之後上内踝之上直上循隂股入隂上循胸裏入
缺盆上循人迎之前上入鼽(靈樞作/頄字)屬目内眥合於太
陽陽蹻而上行氣相并相還則為濡(一作/深)目氣不營則
目不合也
曰氣獨行五藏不營六府何也曰氣之不得無行也如
水之流如日月之行不休故隂脉營其藏陽脉營其府
如環之無端莫知其紀終而復始其流溢之氣内溉藏
府外濡腠理
曰蹻脉有隂陽何者當其數曰男子數其陽女子數其
隂其隂(一本無/此二字)當數者為經不當數者為絡也
難經曰陽蹻脉者起於跟中循外踝上行入風池隂蹻
脉者亦起於跟中循内踝上行入喉嚨交貫衝脉此所
以互相發明也　又曰陽維隂維者維絡於身溢畜不
能環流溉灌也故陽維起於諸陽㑹隂維起於諸隂交
也　又曰帶脉起於季脇㢠廻身一周(自衝脉已下是/謂竒經八脉)
又曰隂蹻為病陽緩而隂急陽蹻為病隂緩而陽急陽
維維於陽隂維維於隂隂陽不能相維為病腰腹縱容
如囊水之状(一云腹滿腰溶/溶如坐水中状)此八脉之診也(維脉帶脉/皆見如此)
(詳素問病論/及見於九卷)
　　脉度第三
黄帝問曰願聞脉度岐伯對曰手之六陽從手至頭長
五尺五六合三丈手之六隂從手至胸中長三尺五寸
三六一丈八尺五六合三尺凡二丈一尺足之六陽從
頭至足長八尺六八合四丈八尺足之六隂從足至胸
中長六尺五寸六六合三丈六尺五六三尺凡三丈九
尺蹻脉從足至目長七尺五寸二七一丈四尺二五合
一尺凡一丈五尺督脉任脉各長四尺五寸二四合八
尺二五合一尺凡九尺凡都合一十六丈二尺此氣之
大經隧也　經脉為裏支而横者為絡絡之别者為孫
絡孫絡之盛而有血者疾誅之盛者㵼之虚者飲藥以
補之
　　十二經標本第四
黄帝問曰五藏者所以藏精神魂魄也六府者所以受
水榖而化物者也其氣内循於五藏而外絡支節其浮
氣之不循於經者為衛氣其精氣之行於經者為營氣
隂陽相随外内相貫如環無端亭亭淳淳乎孰能窮之
然其分别隂陽皆有標本虚實所離之處能别隂陽十
二經者知病之所生候虚實之所在者能得病之髙下
知六經之氣街者能知解結紹於門户能知虚實之堅
濡者知補㵼之所在能知六經標本者可以無惑於天
下也岐伯對曰博哉聖帝之論臣請悉言之
足太陽之本在跟上五寸中標在兩絡命門命門者目
也
足少隂之本在内踝下上三寸中標在背腧與舌下兩
脉
足少陽之本在竅隂之間標在窓籠之前窓籠者耳
也(千金云窓籠者耳前上下/脉以手按之動者是也)
足陽明之本在厲兑標在人迎上頬頏顙(九卷云標在/人迎類上侠)
(頏/顙)
足厥陽之本在行間上五寸所標在背腧
足太隂之本在中封前四寸之中標在背腧與舌本
手太陽之本在外踝之後標在命門之上一寸(千金云/命門在)
(心上/一寸)
手少陽之本在小指次指之間上三寸(一作/二寸)標在耳後
上角下外眥
手陽明之本在肘骨中上至别陽標在頦下合鉗上
手太隂之本在寸口之中標在腋下内動脉是也
手少陽之本在兑骨之端標在背腧
手心主之本在掌後兩筋之間標在腋下三寸　凡候
此者主下虚則厥下盛則熱上虚則眩上盛則熱痛故
實者絶而止之虚者引而起之請言氣街胸氣有街腹
氣有街頭氣有街䯒氣有街故氣在頭者上(一作止/下同)之
於腦在胷中者上之膺與背腧氣在腹者上之於背腧
與衝脉於臍左右之動脉者氣在䯒者上之氣街與承
山踝上以下取此者用毫鍼必先按而久存之應於手
乃刺而予之所刺者頭痛眩仆腹痛中滿暴脹及有新
積可移者易己也積不痛者難已也
　　經脉根結第五
黄帝曰天地相感寒熱相移隂陽之數孰少孰多隂道
偶而陽道竒發於春夏隂氣少而陽氣多隂陽不調何
補何瀉發於秋冬陽氣少而隂氣多隂氣盛陽氣衰故
莖葉枯槁濕雨下歸隂陽相離何補何㵼竒邪離經不
可勝數不知根結五藏六府折闗敗樞開闔而走隂陽
大失不可復取九鍼之要在於終始能知終始一言而
畢不知終始鍼道絶矣
太陽根於至隂結於命門命門者目也
陽明根於厲兑結於頏顙頏顙者鉗大鉗大者耳也
少陽根於竅隂結於窓籠窓籠者耳也
太陽為開陽明為闔少陽為樞故開折則内節潰緩而
暴病起矣故候暴病者取之太陽視有餘不足潰緩者
皮肉緩膲而弱也闔折則氣無所止息而痿病起矣故
痿病者皆取之陽明視有餘不足無所止息者真氣稽
留邪氣居之也樞折則骨摇而不能安於地故骨摇者
取之少陽視有餘不足節緩而不収者當覈其本
太隂根於隠白結於太倉
厥隂根於大敦結於玉英絡於膻中
少隂根於湧泉結於亷泉
太隂為開厥隂為闔少隂為樞故開折則倉廪無所輸
膈洞膈洞者取之太隂視有餘不足故開折者則氣不
足而生病闔則氣弛而善悲善悲者取之厥隂視有餘
不足樞折則脉有所結而不通不通者取之少隂視有
餘不足有結者皆取之
足太陽根於至隂流於京骨注於崑崙入於天柱飛揚
足少陽根於竅陽流於丘墟注於陽輔入於天容(疑/誤)光
明
足陽明根於厲兌流於衝陽注於下陵入於人迎豐隆
手太陽根於少澤流於陽谷注於少海入於天窓(疑/誤)支
正
手少陽根於闗衝流於陽池注於支溝入於天牖外闗
手陽明根於商陽流於合谷注於陽谿入於扶突偏歴
此所謂十二經絡也絡盛者當取之
　　經筋第六
足太陽之筋起於足小指上結於踝斜上結於膝其下
者從足外側結於踵上循跟結於膕其别者結於腨外
上膕中内亷與膕中並上結於臀上侠脊上項其支者
别入結於舌本其直者結於枕骨上頭下額(一作/顔)結於
鼻其支者為目上綱下結於鼽(靈樞作/頄字)其下支者從腋
後外亷結於肩髃其支者入腋下出缺盆上結於完骨
其支者出缺盆斜上入於鼽其病小指支踵跟痛(一作/小指)
(支踵/痛)膕攣急脊反折項筋急肩不舉腋支缺盆中紐痛
不可左右摇治在燔鍼刼刺以知為數以痛為輸名曰
仲春痺
足少陽之筋起於小指次指之上結於外踝上循胻外
亷結于膝外亷其支者别起於外輔骨上走髀前者結
于伏莵後者結於尻其直者上乗䏚季脇上走腋前亷
繫於膺乳結於缺盆直者上出腋貫缺盆出太陽之前
循耳後上額角交巔上下走頷上結於鼽其支者結於
目外眥為外維其病小指次指支轉筋引膝外轉筋膝
不可屈伸膕筋急前引髀後引尻上乗䏚季脇痛上引
缺盆膺乳頸維筋急從左之右右目不開上過右角并
蹻脉而行左絡於右故傷左角右足不用命曰維筋相
交治在燔鍼刼刺以知為數以痛為輸名曰孟春痺
足陽明之筋起於中三指結於跗上斜外上加於輔骨
上結於膝外亷直上結於髀樞上循脇屬脊其直者上
循骭結於膝其支者結於外輔骨合少陽其直者上循
伏莵上結於髀聚於隂器上腹而布至缺盆而結上頸
上侠口合於鼽下結於鼻上合於太陽太陽為目上綱
陽明為目下綱其支者從頬結於耳前其病足中指支
脛轉筋脚跳堅伏莵轉筋髀前腫㿗疝腹筋乃急引缺
盆及頬卒口僻急者目不合熱則經弛縱不勝目不開
頬筋有寒則急引頬移口有熱則筋弛縱不勝収故僻
治之以馬膏膏其急者以白酒和桂塗其緩者以桑鈎
鈎之即以生桑灰置之坎中髙下與坐等以膏熨急頬
且飲美酒啖炙肉不飲酒者自强也為之三拊而已治
在燔鍼刼刺以知為數以痛為輸名曰季春痺
足太隂之筋起於大指之端内側上結於内踝其直者
上絡於膝内輔骨上循隂股結於髀聚於隂器上腹結
於臍循腹裏結於脇散於胸中其内者著於脊其病足
大指支内踝痛轉筋内輔骨痛隂股引髀而痛隂器紐
痛上臍兩脇痛膺中脊内痛治在燔鍼刼刺以知為數
以痛為輸名曰孟秋痺
足少隂之筋起於小指之下入足心並足太隂而斜走
内踝之下結於踵則與太陽之筋合而上結於内輔之
下並太隂之經而上循隂股結於隂器循膂内侠脊上
至項結於枕骨與足太隂之筋合其病足下轉筋及所
過而結者皆痛及轉筋病在此者主癎瘈及痓病在外
者不能俛在内者不能仰故陽病者腰反折不能俛隂
病者不能仰治在燔鍼刼刺以知為數以痛為輸在内
者熨引飲藥此筋折紐紐發數甚者死不治名曰仲秋
痺
足厥隂之筋起於大指之上結於内踝之前上衝胻上
結内輔之下上循隂股結於隂器絡諸經(一作/筋)其病足
大指支内踝之前痛内輔痛隂股痛轉筋隂器不用傷
於内則不起傷於寒則隂縮入傷於熱則縱挺不収治
在行水清隂器其病轉筋者治在燔鍼刼刺以知為數
以痛為輸名曰季秋痺
手太陽之筋起於小指之上結於腕上循臂内亷結於
肘内兑骨之後彈之應小指之上入結於腋下其支者
從腋走後亷上繞臑外亷上肩胛循頸出足太陽之筋
前結於耳後完骨其支者入耳中直者出耳上下結於
頷上屬目外眥其病小指及肘内兑骨後亷痛循臂隂
入腋下腋下痛腋後亷痛繞肩胛引頸而痛應耳中鳴
痛引頷目暝良久乃能視頸筋急則為筋痿頸腫寒熱
在頸者治在燔鍼刼刺以知為數以痛為輸其為腫者
復而兑之名曰仲夏痺(原本復而兑之下有本支者上/曲牙循耳前屬目外㫮上頷結)
(于角其痛當所過者支轉筋治在燔/鍼刼刺以知為數以痛為輸一段)
手少陽之筋起於小指次指之端結於腕上循臂結於
肘上繞臑外亷上肩走頸合手太陽其支者上當曲頬
入繫於舌本其支者上曲牙循耳前屬目外眥上乗頷
結於角其病當所過者即支轉筋舌卷治在燔鍼刼刺
以知為數以痛為輸名曰季夏痺
手陽明之經起於大指次指之端結於腕上循臂上結
於肘上繞臑結於髃其支者繞肩胛侠脊其直者從肩
髃上頸其支者上頬結於鼽其直者上出手太陽之前
上左角絡頭下右頷其病當所過者支(一本下冇/痛字及字)轉筋
痛肩不舉頸不可左右視治在燔鍼刼刺以知為數以
痛為輸名曰孟夏痺
手太隂之筋起於大指之上循指上行結於魚際後行
寸口外側上循臂結肘中上臑内亷入腋下上出缺盆
結肩前髃上結缺盆下結於胸裏散貫賁合脇下抵季
肋其病當所過者支轉筋痛甚成息賁脇急吐血治在
燔鍼刼刺以知為數以痛為輸名曰仲冬痺
手心主之筋起於中指與太隂之經並行結於肘内亷
上臂隂結腋下下散前後侠脇其支者入腋散胸中結
於臂其病當所過者支轉筋痛手心主前及胸痛息賁
治在燔鍼刼刺以知為數以痛為輸名曰孟冬痺
手少隂之筋起於小指之内側結於兑骨上結肘内亷
上入腋交太隂挟乳裏結於胸中循臂下繫於臍其病
内急心承伏梁下為肘綱其病當所過者支轉筋痛治
在燔鍼刼刺以知為數以痛為輸其成伏梁吐膿血者
死不治　凢經筋之病寒則反折筋急熱則筋縱緩不
収隂痿不用陽急則反折隂急則俛不伸焠刺者刺寒
急也熱則筋縱不收無用燔鍼刼刺名曰季冬痺
足之陽明手之太陽筋急則口目為之僻目眥急不能
卒視治此皆如右方也
　　骨度腸度腸胃所受第七
黄帝問曰脉度言經脉之長短何以立之伯髙對曰先
度其骨節之大小廣狹長短而脉度定矣曰人長七尺
五寸者其骨節之大小長短知各幾何曰頭(一作/頸)之大
骨圍二尺六寸胸圍四尺五寸腰圍四尺二寸髪所覆
者顱至項一尺二寸髪以下至頥長一尺君子參(一作/三又)
(作/終)折結喉以下至缺盆中長四寸至缺盆下至􁕰骭長
九寸過則肺大不滿則肺小􁕰骭已下至天樞長八寸
過則胃大不及則胃小天樞已下至横骨長六寸半過
則廻腸廣長不滿則狹短横骨長六寸半横骨上亷以
下至内輔之上亷長一尺八寸内輔之上亷以下至下
亷長三寸半内輔下亷至内踝長一尺三寸内踝以下
至地長三寸膝膕以下至跗屬長一尺六寸跗屬以下
至地長三寸故骨圍大則太過小則不及角以下至柱
骨長一尺(一作/寸)行腋中不見者長四寸腋以下至季脇
長一尺二寸季脇以下至髀樞長六寸髀樞以下至膝
中長一尺九寸膝以下至外踝長一尺六寸外踝以下
至京骨長三寸京骨以下至地長一寸耳後當完骨者
廣九寸耳前當耳門者廣一尺二寸(一作/三寸)兩顴之間廣
九寸半(九墟作/七寸)兩乳之間廣九寸半兩髀之間廣六寸
半足長一尺二寸廣四寸半肩至肘長一尺七寸肘至
腕長一尺二寸半腕至中指本節長四寸本節至其末
長四寸半項髪以下至脊骨長三寸半(一作/二寸)脊骨以下
至尾骶二十一節長三尺上節長一寸四分分之七竒
分之一竒分在下故上七節下至膂骨九寸七分分之
七此衆人骨之度也所以立經脉之長短也是故視其
經脉之在於身也其見浮而堅其見明而大者多血細
而沉者多氣乃經之長短也
曰願聞六府𫝊榖者腸胃之大小長短受榖之多少奈
何曰榖之所從出入淺深逺近長短之度唇至齒長九
分廣二寸半齒以後至㑹厭深三寸半大容五合舌重
十兩長七寸廣二寸半咽門重十兩廣二寸半至胃長
一尺六寸胃紆曲屈伸之長二尺六寸大一尺五寸徑
五寸大容三(一作/二)斗五升小腸後附脊左環廻周葉(一/作)
(疉下/同)積其注於廻腸者外附於臍上廻運環及十六曲
大二寸半徑八分分之少半長三丈二尺(一作/三)廻腸當
臍左環廻周葉積而下廻運環反十六曲大四寸徑一
寸寸之少半長二丈一尺廣腸胻(一作/傳)脊以受廻腸左
環葉積(一作/脊)上下辟大八寸徑二寸寸之大半長二尺
八寸腸胃所入至所出長六丈四寸四分廻曲環反三
十二曲
曰人不食七日而死者何也曰胃大一尺五寸徑五寸
長二尺六寸横屈受水榖三斗五升其中之榖常留者
二斗水一斗五升而滿上焦泄氣出其精微慓悍滑疾
下焦下溉泄諸小腸小腸大二寸半徑八分分之少半
長三丈二尺受榖二斗四升水六升三合合之大半廻
腸大四寸徑一寸寸之少半長二丈二尺受榖一斗水
七升半廣腸大八寸徑二寸寸之大半長二尺八寸受
榖九升三合八分合之一腸胃之長凡五丈八尺四寸
受水榖九斗二升一合合之大半此腸胃所受水榖之
數也　平人則不然胃滿則腸虚腸滿則胃虚更滿更
虚故氣得上下五藏安定血脉和利精神乃居故神者
水榖之精氣也故腸胃之中常留榖二斗四升水一斗
五升故人一日再至後後二升半一日中五升五七三
斗五升而留水榖盡矣故平人不飲不食七日而死者
水榖精氣津液皆盡故七日死矣
　
　
　
　
　
　
　
　
　
　
　鍼灸甲乙經卷二
欽定四庫全書
　鍼灸甲乙經卷三
　　　　　　　　　　　　晉　皇甫謐　撰
緫計六百五十四穴　　單四十八穴
雙三百零八穴
頭直鼻中髮際傍行至頭維凡七穴第一
　神庭　　曲差　　本神　　頭維
頭直鼻中入髮際一寸循督脈却行至風府凡八穴第
　
　上星　　𩕄㑹　　前頂　　百㑹　　後頂
　强間　　腦户　　風户
頭直俠督脈各一寸五分却行至玉枕凡一十穴第三
　五處　　承光　　通天　　絡却　　玉枕
頭直目上入髮際五分却行至腦空凡十穴第四
　臨泣　　正營　　承靈　　目窓　　腦空
頭縁耳上却行至完骨凡十二穴第五
　天衡　　率谷　　竅隂　　曲鬢　　浮白
　完骨
頭自髮際中央傍行凡五穴第六
　瘖門　　風池　　天柱
背自第一椎循督脈下行至脊觝凡十一穴第七
　大椎　　陶道　　身柱　　神道　　至陽
　筋縮　　脊中　　懸樞　　命門　　腰俞
　長强
背自第一椎兩傍俠脊各一寸五分下至節凡四十一
穴第八
　大杼　　風門　　肺俞　　心俞　　膈俞
　肝俞　　膽俞　　脾俞　　胃俞　　腎俞
　三焦俞　大腸俞　小腸俞　膀胱俞　上􁎜
　中膂俞　白環俞　中􁎜　　次􁎜　　下􁎜
　㑹陽
背自第二椎兩傍俠脊各三寸行至二十一椎下兩傍
俠脊凡二十六穴第九
　附分　　魄户　　神堂　　譩譆　　膈闗
　魂門　　陽綱　　意舍　　胃倉　　志室
　胞盲　　盲門　　秩邊
面凡二十九穴第十
　懸顱　　頷厭　　懸釐　　陽白　　攅竹
　絲竹空　睛明　　禾􁎜　　瞳子􁎜　承泣
　四白　　顴􁎜　　素􁎜　　迎香　　巨􁎜
　地倉　　水溝　　兑骨　　齗交　　承漿
　頰車　　大迎
耳前後凡二十穴第十一
　上闗　　聴㑹　　下闗　　耳門　　禾􁎜
　顱息　　角孫　　瘈脈　　聴宫　　翳風
頸凡十七穴第十二
　亷泉　　水突　　扶突　　天窓　　天牗
　天容　　人迎　　氣舍　　天鼎
肩凡二十六穴第十三
　肩井　　肩貞　　巨骨　　天􁎜　　肩顒
　肩􁎜　　臑俞　　秉風　　天宗　　肩外俞
　肩中俞　曲垣　　臑㑹　　缺盆
胸自天突循任脈下行至中庭凡七穴第十四
　天突　　璇璣　　華蓋　　玉堂　　膻中
　中庭　　紫宫
胸自輸府俠任脈兩傍各二寸下行至步廊凡十二穴
第十五
　輸府　　彧中　　神藏　　靈墟　　神封
　步廊
胸自氣户俠輸府兩傍各二寸下行至乳根凡十二穴
第十六
　氣户　　庫房　　屋翳　　膺窓　　乳中
　乳根
胸自雲門俠氣户兩傍各二寸下行至食竇凡十二穴
第十七
　雲門　　中府　　周榮　　天谿　　食竇
　胸鄉
腋脇下凡八穴第十八
　淵腋　　轍筋　　大包　　天池
腹自鳩尾循任脈下行至㑹隂凡十五穴第十九
　鳩尾　　巨闕　　上脘　　中脘　　建里
　下脘　　水分　　臍中　　隂交　　氣海
　石門　　闗元　　中極　　曲骨　　㑹隂
腹自幽門俠巨闕兩傍各半寸循衝脈下行至横骨凡
二十一穴第二十
　幽門　　通谷　　四滿　　氣穴　　石闗
　商曲　　隂都　　中注　　盲俞　　大赫
　横骨
腹自不容俠幽門兩傍各一寸五分至氣衝凡二十三
穴第二十一
　不容　　梁門　　闗門　　太乙　　承滿
　水道　　歸來　　滑肉門　天樞　　外陵
　大巨　　氣衝
腹自期門上直兩乳俠不容兩傍各一寸五分下行至
衝門凡十四穴第二十二
　期門　　日月　　腹哀　　大横　　腹屈
　府舍　　衝門
腹自章門下行至居􁎜凡十二穴第二十三
　章門　　京門　　維道　　帶脈　　五樞
　居􁎜
手太隂及臂凡一十八穴第二十四
　少商　　魚際　　太淵　　經渠　　列缺
　孔最　　尺澤　　俠白　　天府
手厥隂心主及臂凡一十六穴第二十五
　中衝　　勞宫　　大陵　　内闗　　間使
　郄門　　曲澤　　天泉
手少隂及臂凡一十六穴第二十六
　少衝　　少府　　神門　　隂郄　　通里
　靈道　　極泉　　少海
手陽明及臂凡二十八穴第二十七
　商陽　　二間　　三間　　合谷　　陽谿
　偏歴　　温溜　　下亷　　上亷　　三里
　曲池　　肘􁎜　　五里　　臂臑
手少陽及臂凡二十四穴第二十八
　闗衝　　腋門　　中渚　　陽池　　四瀆
　天井　　外闗　　支溝　　㑹宗　　三陽絡
　清泠淵　消濼
手太陽凡一十六穴第二十九
　少澤　　前谷　　後谿　　脘骨　　陽谷
　養老　　支正　　少海
足太隂及股凡二十二穴第三十
　隠白　　大都　　太白　　公孫　　漏谷
　隂陵泉　地機　　商丘　　三隂交　血海
　箕門
足厥隂及股凡二十二穴第三十一
　大敦　　行間　　太衝　　中封　　蠡溝
　中都　　膝闗　　曲泉　　隂包　　五里
　隂亷
足少隂及股并隂蹻隂維凡二十穴第三十二
　涌泉　　然谷　　大谿　　水泉　　復溜
　交信　　大鍾　　照海　　築賓　　隂谷
足陽明及股凡三十穴第三十三
　厲兑　　内庭　　陷谷　　衝陽　　解谿
　豐隂　　隂市　　伏兎　　巨虚下亷
　條口　　上亷　　三里　　犢鼻　　梁丘
　髀闗
足少陽及股并陽維四穴凡二十八穴第三十四
　竅隂　　俠谿　　地五㑹　臨泣　　陽輔
　陽交　　陽陵泉　丘墟　　懸鍾　　光明
　外丘　　陽闗　　中瀆　　環跳
足太陽及股并陽蹻六穴凡三十四穴第三十五
　至隂　　通谷　　束骨　　京骨　　申脈
　金門　　僕參　　飛揚　　承山　　承筋
　合陽　　委中　　浮郄　　崑崙　　跗陽
　殷門　　承扶
　　頭直鼻中髮際傍行至頭維凡七穴第一
黄帝問曰氣穴三百六十五以應一嵗願聞孫絡谿谷
亦各有應乎岐伯對曰孫絡谿谷三百六十五穴㑹以
應一嵗以洒(素問/作溢)奇邪以通榮衛肉之大㑹為谷肉之
小㑹為谿肉分之間谿谷之㑹以行榮衛以舍(素問/作㑹)大
氣也
神庭在髮際直鼻督脈足太陽陽明之㑹禁不可刺令
人癲疾目失精灸三壯
曲差一名鼻衝俠神庭兩傍各一寸五分在髮際足太
陽脈氣所發正頭取之刺入三分灸五壯
本神在曲差兩傍各一寸五分在髮際(入曰直耳上/  髪際四分)足
少陽陽維之㑹刺入三分灸三壯
頭維在額角髮際俠本神兩傍各一寸五分足少陽陽
維之㑹刺入五分禁不可灸
　　頭直鼻中入髮際一寸循督脈却行至風府凡八
　　穴第二
上星一穴在顱上直鼻中央入髮際一寸陷者中可容
豆督脈氣所發刺入三分留六呼灸三壯
𩕄㑹在上星後一寸骨間陷者中督脈氣所發刺入四
分灸五壯
前頂在𩕄㑹後一寸五分骨間陷者中督脈氣所發刺
入四分灸五壯
百㑹一名三陽五㑹在前頂後一寸五分頂中央旋毛
中陷可容指督脈足太陽之㑹刺入三分灸三壯
後頂一名交衝在百㑹後一寸五分枕骨上督脈氣所
發刺入四分灸五壯
强間一名大羽在後頂後一寸五分督脈氣所發刺入
三分灸五壯
腦户一名匝風一名㑹額在跳骨上强間後一寸五分
督脈足太陽之㑹此别腦之㑹不可灸令人瘖(素問禁/刺論云)
(刺頭中腦户入腦立死經王冰註云灸五壯令又骨空/論云不可妄灸  銅人  云禁不可灸灸之  人瘂)
風府一名舌本在頂上入髮際一寸大筋内穴穴中疾
言其肉立起言休其肉立下督脈陽維之㑹禁不可灸
灸之令人瘖刺入四分留三呼
　　頭直俠督脈各一寸五分却行至玉枕凡十穴第
　　三
五處在督脈傍去上星一寸五分足太陽脈氣所發刺
入三分不可灸(素問水熱穴/註云灸三壯)
承光在五處後二寸足太陽脈氣所發刺入三分禁不
可灸
通天一名天臼在承光後一寸五分足太陽脈氣所發
刺入三分留七呼灸三壯
絡却一名强陽一名腦葢在通天後一寸三分足太陽
脈氣所發刺入三分留五呼灸三壯
玉枕在絡却後七分俠腦户傍一寸三分起肉枕骨入
髮際三寸足太陽脈氣所發刺入三分留三呼灸三壯
　　頭直目上入髮際五分却行至腦空凡十穴第四
臨泣當目上眥直入髮際五分陷者中足太陽少陽陽
維之㑹刺入三分留七呼灸五壯
目窓一名至榮在臨泣後一寸足少陽陽維之㑹刺入
三分灸五壯
正營在目窓後一寸足少陽陽維之㑹刺入三分灸五
壯
承靈在正營後一寸五分足少陽陽維之㑹刺入三分
灸五壯
腦空一名顳(音/熱)顬(音/儒)在承靈後一寸五分俠玉枕骨下
陷者中足少陽陽維之㑹刺入四分灸五壯(素問氣府/論註云使)
(枕骨後/枕骨上)
　　頭縁耳上却行至完骨凡十二穴第五
天衝在耳上如前三分刺入三分灸三壯(氣府論註云/足太陽少陽)
(之/㑹)
率谷在耳上入髮際一寸五分足太陽少陽之㑹嚼而
取之刺入四分灸三壯
曲鬢在耳上入髮際曲隅陷者中鼓頷有空足太陽少
陽之㑹刺入三分灸三壯
浮白在耳後入髮際一寸足太陽少陽之㑹刺入三分
灸二壯(氣穴註云灸三/壯刺入三分)
竅隂在完骨上枕骨下搖動應手足太陽少陽之㑹刺
入四分灸五壯(氣穴註云灸三/壯刺入三分)
完骨在耳後入髮際四分足太陽少陽之㑹刺入二分
留七呼灸七壯(氣穴註云刺入/三分灸三壯)
　　頭自髮際中央傍行凡五穴第六
瘖門一名舌横一名舌厭在後髮際宛宛中入繫舌本
督脈陽維之㑹仰頭取之刺入四分不可灸灸之令人
瘖(氣府論註云/去風府一寸)
天柱在俠項後髮際大筋外亷陷者中足太陽脈氣所
發刺入二分留六呼灸三壯
風池在顳顬後髪際陷者中足少陽陽維之㑹刺入三
分留三呼灸三壯(氣府論註云在後陷者中按之引/耳手足少陽脈之㑹刺入四分)
　　背自第一椎循督脈行至脊骶凡十一穴第七(氣/府)
　　(論註云第六椎下有靈臺十椎/下有中樞十六椎下有陽闗)
大椎在第一椎陷者中三陽督脈之㑹刺入五分灸九
壯
陶道在大椎節下間督脈足太陽之㑹俛而取之刺入
五分留五呼灸五壯
身柱在第三椎節下間督脈氣所發俛而取之刺入五
分留五呼灸三壯(氣府論註/云灸五壯)
神道在第五椎節下間督脈氣所發俛而取之刺入五
分留五呼灸三壯(氣府論註/云灸五壯)
至陽在第七椎節下間督脈氣所發俛而取之刺入五
分灸三壯
筋縮在第九椎節下間督脈氣所發俛而取之刺入五
分灸三壯(氣府論註/云灸五壯)
脊中在第十一椎節下間督脈氣所發俛而取之刺入
五分不可灸灸則令人痿
懸樞在第十三椎節下間督脈氣所發伏而取之刺入
三分灸三壯
命門一名屬累在十四椎節下間督脈氣所發伏而取
之刺入五分灸三壯
腰俞一名背解一名髓空一名腰户在第二十一椎節
下間督脈氣所發刺入二分留七呼灸五壯(氣府論註/云刺入三)
(分熱註水穴註同熱穴/註作二寸繆刺論同)
長强一名氣之隂郄督脈别絡在脊骶端少隂所結刺
入三分留七呼灸三壯(氣府論註及水穴/註云刺入二分)
　　背自第一椎兩傍俠脊各一寸五分下至節凡四
　　十一穴第八
凡五藏之腧出於背者按其處應在中而痛解乃其腧
也灸之則可刺之則不可盛則瀉之虚則補之以火補
之者無吹其火須自滅也以火瀉之者疾吹其火拊其
艾須其火滅也
大杼在項第一椎下兩傍各一寸五分陷者中足太陽
手太陽之㑹刺入三分留七呼灸七壯(氣穴論註云督/脈别絡手足太)
(陽三脈/之㑹)
風門熱府在第二椎下兩傍各一寸五分督脈足太陽
之㑹刺入五分留五呼灸三壯
肺俞在第三椎下兩傍各一寸五分刺入三分留七呼
灸三壯(氣府論註云五藏腧/並足太陽脈之㑹)
心俞在第五椎下兩傍各一寸五分針入三分留七呼
禁灸
膈俞在第七椎下兩傍各一寸五分針入三分留七呼
灸三壯
肝俞在第九椎下兩傍各一寸五分針入三分留六呼
灸三壯
膽俞在第十椎下兩傍各一寸五分足太陽脈所發正
坐取之刺入五分灸三壯(氣府論註云留七呼痺論云/膽胃三焦大小腸膀胱俞並)
(足太陽脈/氣所發)
脾俞在第十一椎下兩傍各一寸五分刺入三分留七
呼灸三壯
胃俞在第十二椎下兩傍各一寸五分刺入三分留七
呼灸三壯
三焦俞在第十三椎下兩傍各一寸五分足太陽脈氣
所發刺入五分灸三壯
腎俞在第十四椎下兩傍各一寸五分刺入三分留七
呼灸三壯
大腸俞在第十六椎下兩傍各一寸五分刺入三分留
六呼灸三壯
小腸俞在第十八椎下兩傍各一寸五分刺入三分留
六呼灸三壯
膀胱俞在第十九椎下兩傍各一寸五分刺入三分留
六呼灸三壯
中膂俞在第二十椎下兩傍各一寸五分俠脊胂而起
刺入三分留六呼灸三壯
白環俞在第二十一椎下兩傍各一寸五分足太陽脈
氣所發伏而取之刺入八分得氣則瀉瀉訖多補之不
宜灸(水穴註云刺入五分灸三壯自大腸/腸腧至此五穴並足太陽脈氣所發)
上􁎜在第一空腰髁下一寸俠脊陷者中足太陽少陽
之絡刺入三分留七呼灸三壯
次􁎜在第二空俠脊陷者中刺入三分留七呼灸三壯
(銅人經云刺入/三分灸七壯)
中􁎜在第三空俠脊陷者中刺入二寸留十呼灸三壯
(銅人經云/針入二分)
下􁎜在第四空俠脊陷者中刺入二寸留十呼灸三壯
(銅人經云針入三分少素問繆/刺論云足太陽厥隂  陽所結)
㑹陽一名利機在隂毛骨兩傍督脈氣所發刺入八分
灸五壯(氣府註云/灸三壯)
　　背自第二椎兩傍俠脊各三寸行至二十一椎下
　　兩傍俠脊凡二十六穴第九
附分在第二椎下附項内亷兩傍各三寸足太陽之㑹
刺入八分灸五壯
魄户在第三椎下兩傍各三寸足太陽脈氣所發刺入
三分灸五壯
神堂在第五椎下兩傍各三寸陷者中足太陽脈氣所
發刺入三分灸五壯
譩譆在肩髆内亷俠第六椎下兩傍各三寸以手痛按
之病者言譩譆是穴足太陽脈氣所發刺入六分灸五
壯(骨空註云令病人呼譩譆/之言則指下動矣灸三壯)
膈闗在第七椎下兩傍各三寸陷者中足太陽脈氣所
發正坐開肩取之刺入五分灸三壯(氣府論註/云灸五壯)
魂門在第九椎下兩傍各三寸陷者中足太陽脈氣所
發正坐取之刺入五分灸五壯
陽綱在第十椎下兩傍各三寸陷者中足太陽脈氣所
發正坐取之刺入五分灸三壯
意舍在第十一椎下兩傍各三寸陷者中足太陽脈氣
所發刺入五分灸三壯
胃倉在第十二椎下兩傍各三寸陷者中足太陽脈氣
所發刺入五分灸三壯
盲門在第十三椎下兩傍各三寸入肘間足太陽脈氣
所發刺入五分灸三壯(經云與鳩/尾相值)
志室在第十四椎下兩傍各三寸陷者中足太陽脈氣
所發正坐取之刺入五分灸三壯(氣府註云/灸五壯)
胞盲在第十九椎下兩傍各三寸陷者中足太陽脈氣
所發伏而取之刺入五分灸三壯(氣府註云/灸五壯)
秩邉在第二十一椎下兩傍各三寸陷者中足太陽脈
氣所發伏而取之刺入五分灸三壯
　　面凡二十九穴第十
懸顱在曲周顳顬中足少陽脈氣所發刺入三分留七
呼灸三壯(氣府註云曲/周上顳顬中)
頷厭在曲周顳顬上亷手少陽足陽明之㑹刺入七分
留七呼灸三壯(氣府註云在曲周顳顬/之上刺深令人耳無聞)
懸釐在曲周顳顬下亷手足少陽陽明之㑹刺入三分
留七呼灸三壯(氣府註云曲周/之上顳顬之下)
陽白在眉上一寸直瞳子足少陽陽維之㑹刺入三分
灸三壯(氣府註云足陽明隂維二脈之㑹㑹今詳陽明/之經不到於此又隂維不與陽明  疑素問註)
(非/是)
攅竹一名員在一名始光一名夜光又名明光在眉頭
陷者中足太陽脈氣所發刺入三分留六呼灸三壯
絲竹空一名巨􁎜在眉後陷者中足少陽脈氣所發刺
入三分留三呼不宜灸灸之不幸令人目小及盲(氣府/論註)
(云手少陽又/云留六呼)
睛明一名汩孔在目内眥外手足太陽足陽明之㑹刺
入六分留六呼灸三壯(氣府論註云手足太陽足/陽明隂陽蹻五脈之㑹)
瞳子􁎜在目外去眥五分手太陽手足少陽之㑹刺入
三分灸三壯
承泣一名鼷穴一名面􁎜在目下七分直目瞳子陽蹻
任脈足陽明之㑹刺入三分不可灸
四白在目下一寸向頄骨(即顴/骨)顴空足陽明脈氣所發
刺入三分灸七壯(氣府論註云刺/入四分不可灸)
顴􁎜一名兑骨在面頄骨下亷陷者中手少陽太陽之
㑹刺入三分
素􁎜一名面王在鼻柱上端督脈氣所發刺入三分禁
灸
迎香一名衝陽在禾􁎜上鼻下孔傍手足陽明之㑹刺
入三分
巨􁎜在俠鼻孔傍八分直瞳子蹻脈足陽明之㑹刺入
三分
禾􁎜在直鼻孔下俠谿水溝傍五分手陽明脈氣所發
刺入三分
水溝在鼻柱下人中督脈手足陽明之㑹直唇取之刺
入三分留七呼灸三壯
兑　在唇上端手陽明脈氣所發刺入三分留六呼灸
三壯
齗交在唇内齒上齗縫中刺入三分灸三壯(氣府論註/云任督脈)
(二經/之㑹)
地倉一名㑹維俠口傍四分如近下是蹻脈手足陽明
之㑹刺入三分
承漿一名天池在頥前唇之下足陽明任脈之㑹開口
取之刺入三分留六呼灸三壯(氣府論註/云作五呼)
頰車在耳下曲頰端陷者中開口有孔足陽明脈氣所
發刺入三分灸三壯
大迎一名髓孔在曲頷前一寸三分骨陷者中動脈足
太陽脈氣所發刺入三分留七呼灸三壯
　　耳前後凡二十穴第十一
上闗一名客主人在耳前上亷起骨端開口有孔手少
陽足陽明之㑹刺入三分留七呼灸三壯刺太深令人
耳無聞(氣府論註云手足太陽少陽足陽明/三脈之㑹  氣穴刺註與甲乙經同)
下闗在客主人下耳前􁑳脈下空下亷合口有孔張口
即閉足陽明少陽之㑹刺入三分留七呼灸三壯耳中
有乾􁀙(音/適)抵不可灸(􁀙抵一作適之不可/灸一作針乆留針)
耳門在耳前起肉當耳缺者刺入三分留三呼灸三壯
禾􁎜在耳前兑髮下横動脈手足少陽手太陽之㑹刺
入三分灸三壯(氣府論註云手足/少陽二脈之㑹)
聴㑹在耳前陷者中張口得之動脈應手少陽脈氣所
發刺入四分灸三壯(繆刺註云正當/手陽明脈之分)
聴宫在耳中珠子大明如赤小豆手足少陽手太陽之
㑹刺入三分灸三壯(氣穴註云/刺入一分)
角孫在耳廓中間開口有孔手足少陽手陽明之㑹刺
入三分灸三壯(氣府論註云在耳上廓表之間髮際/之下手太陽手足少陽三脈之㑹)
瘈脈一名資脈在耳本後雞足青絡脈刺出血如豆汁
刺入一分灸三壯
顱息在耳後間青絡脈足少陽脈氣所發刺入一分出
血多則殺人灸三壯
翳風在耳後陷者中按之引耳中手足少陽之㑹刺入
四分灸三壯
　　頸凡十七穴第十二
亷泉一名本池在頷下結喉上舌本下隂維任脈之㑹
刺入二分留三呼灸三壯(氣府論註云/刺入三分)
人迎一名天五㑹在頸大脈動應手俠結喉以候五藏
氣足陽明脈氣所發禁不可灸刺入四分過深不幸殺
人(素問隂陽類論註云人迎在/結喉旁一寸五分動脈應手)
天窓一名窓籠在曲頰下扶突後動脈應手陷者中手
太陽脈氣所發刺入六分灸三壯
天牗在頸筋間缺盆上天容後天柱前完骨後髮際上
手少陽脈氣所發刺入一分灸三壯
天容在耳曲頰後手少陽脈氣所發刺入一寸灸三壯
水突一名水門在頸大筋前直人迎下氣舍上足陽明
脈氣所發刺入一寸灸三壯
氣舍在頸直人迎下俠天突陷者中足陽明脈氣所發
刺入三分灸五壯
扶突在人迎後一寸五分手陽明脈氣所發刺入三分
灸三壯(鍼經云在氣舍/後一寸五分)
天鼎在缺盆上直扶突氣舍後一寸五分手陽明脈氣
所發刺入四分灸三壯(氣府論註云在/氣舍後半寸)
　　肩凡二十六穴第十三
肩井在肩上陷者中缺盆上大骨前手少陽陽維之㑹
刺入五分灸三壯(氣府論註/云灸三壯)
肩貞在肩曲胛下兩骨解間肩髃後陷者中手太陽脈
氣所發刺入八分灸三壯
巨骨在肩端上行兩义骨間陷者中手陽明蹻脈之㑹
刺入一寸五分灸五壯(氣府論註/云灸三壯)
天􁎜在肩缺盆中毖骨之間陷者中手少陽陽維之㑹
刺入八分灸三壯
肩髃在肩端兩骨間手陽明蹻脈之㑹刺入六分留六
呼灸三壯
肩􁎜在肩端臑上斜舉臂取之刺入七分灸三壯(氣府/論註)
(云手少陽/脈氣所發)
臑腧在肩臑後大骨下胛上亷陷者中手太陽陽維蹻
脈之㑹舉臂取之刺入八分灸三壯
秉風俠人􁎜在外肩上小髃骨後舉臂有空手陽明太
陽手足少陽之㑹舉臂取之刺入五分灸五壯(氣府論/註云灸)
(三/壯)
天宗在秉風後大骨下陷者中手太陽脈氣所發刺入
五分留六呼灸三壯
肩外俞在肩甲上亷去脊三寸陷者中刺入六分灸三
壯
肩中俞在肩甲内亷去脊二寸陷者中刺入三分留七
呼灸三壯
曲垣在肩中央曲甲陷者中按之動脈應手刺入八九
分灸十壯
缺盆一名天蓋在肩上横骨陷者中刺入三分留七呼
灸三壯刺太深令人逆息(骨空論註云手陽明脈氣所/發  氣府論註云足陽明脈)
(氣所/發)
臑㑹一名臑􁎜在臂前亷去肩頭三寸手陽明之絡刺
入五分灸五壯(氣府論註云手陽明/手少陽結脈之㑹)
　　胷自天突循任脈下行至中庭凡七穴第十四
天突一名玊户在頸結喉下二寸(氣府論註/云五寸)中央宛宛
中隂維任脈之㑹低頭取之刺入一寸留七呼灸三壯
(氣府論註/云灸五壯)
璇璣在天突下一寸中央陷者中任脈氣所發仰頭取
之刺入三分灸五壯
華葢在璇璣下一寸陷者中任脈氣所發仰頭取之刺
入三分灸五壯
紫宫在華葢下一寸六分陷者中任脈氣所發仰頭取
之刺入三分灸五壯
玉堂一名玉英在紫宫下一寸六分陷者中任脈氣所
發仰頭取之刺入三分灸五壯
膻中一名元兒在玉堂下一寸六分陷者中任脈氣所
發仰而取之刺入三分灸五壯
中庭在膻中下一寸六分陷者中任脈氣所發仰而取
之刺入三分灸五壯
　　胷自輸府俠任脈兩傍各二寸下行至步廊凡十
　　二穴第十五
輸府在巨骨下去璇璣傍各二寸陷者中足少隂脈氣
所發仰而取之刺入四分灸五壯
彧中在輸府下一寸六分陷者中足少隂脈氣所發仰
而取之刺入四分灸五壯
神藏在彧中下一寸六分陷者中足少隂脈氣所發仰
而取之刺入四分灸五壯
靈墟在神藏下一寸六分陷者中足少隂脈氣所發仰
而取之刺入四分灸五壯
神封在靈墟下一寸六分陷者中足少隂脈氣所發仰
而取之刺入四分灸五壯
步廊在神封下一寸六分陷者中足少隂脈氣所發仰
而取之刺入四分灸五壯
　　胷自氣户俠輸府兩傍各二寸下行至乳根凡十
　　二穴第十六
氣户在巨骨下輸府兩傍各二寸陷者中足陽明脈氣
所發仰而取之刺入四分灸五壯(氣府論註云去膺窓/上四寸八分灸三壯)
庫房在氣户下一寸六分陷者中足陽明脈氣所發仰
而取之刺入四分灸五壯(氣府論註/云灸三壯)
屋翳在庫房下一寸六分刺入四分灸五壯(氣府論註/云在氣户)
(下三寸二/分灸三壯)
膺窓在屋翳下一寸六分刺入四分灸三壯(氣府論註/云在胷兩)
(傍俠中行各四寸巨骨下四寸八分/陷者中足陽明脈氣所發仰而取之)
乳中禁不可刺灸灸刺之不幸生蝕瘡瘡中有膿血清
汁者可治瘡中有息肉若蝕瘡者死
乳根在乳下一寸六分陷者中足陽明脈氣所發仰而
取之刺入四分灸五壯(氣府論註/云灸三壯)
　　胷自雲門俠氣户兩傍各二寸下行至食竇凡十
　　二穴第十七
雲門在巨骨下氣户兩傍各二寸陷者中動脈應手太
隂脈氣所發舉臂取之刺入七分灸五壯刺太深令人
逆息(氣府論註云在巨骨下任脈兩傍各六/寸  刺熱穴論註云手太陽脈氣所發)
中府肺之募也一名膺中俞在雲門下一寸乳上三肋
間陷者中動脈應手仰而取之手太隂之㑹刺入三分
留五呼灸五壯
周營在中府下一寸六分陷者中足太隂脈氣所發仰
而取之刺入四分灸五壯
胷鄉在周榮下一寸六分陷者中足太隂脈氣所發仰
而取之刺入四分灸五壯
天谿在胷鄉下一寸六分陷者中足太隂脈氣所發仰
而取之刺入四分灸五壯
食竇在天谿下一寸六分陷者中足太隂脈氣所發仰
而取之刺入四分灸五壯(氣穴論註云手/太隂脈氣所發)
　　腋脇下凡八穴第十八
淵腋在腋下三寸宛宛中舉臂取之刺入三分不可灸
灸之不幸生腫蝕馬刀傷内潰者死寒熱生馬瘍可治
(氣穴論註云足/少陽脈氣所發)
大包在淵腋下三寸脾之大絡布胷脇中出九肋間及
季脇端别絡諸隂者刺入三分灸三壯
輒筋在腋下三寸復前行一寸著脇足少陽脈氣所發
刺入六分灸三壯
天池一名天㑹在乳後一寸(氣府論註/云二寸)腋下三寸著脇
直掖撅肋間手厥隂足少陽脈之㑹(少作手心足/  陽脈之會)刺入
七分灸三壯(氣府論註云/刺入三分)
　　腹自鳩尾循任脈下行至㑹隂凡十五穴第十九
鳩尾一名尾翳一名􁕰骭在臆前敝骨下五分任脈之
别不可灸刺(鳩尾葢心上人無蔽骨者當從上岐骨度/下行一寸半  氣府論註云一寸為鳩尾)
(處若不為鳩尾處則針巨闕者中/心人有鳩尾短者少饒令强一寸)
巨闕心募也在鳩尾下一寸任脈氣所發刺入六分留
七呼灸五壯(氣府論註云刺/入一寸六分)
上脘在巨闕下一寸五分去蔽骨三寸任脈足陽明手
太陽之㑹刺入八分灸五壯
中脘一名太倉胃募也在上脘下一寸居心蔽骨與臍
之中手太陽少陽足陽明所生任脈之㑹刺入二分灸
七壯(九卷云􁕰骭至臍八寸太倉居其中為臍上四/寸  吕廣撰募腧經云太倉在臍上三寸非也)
建里在中脘下一寸刺入五分留十呼灸五壯(氣府論/註云刺)
(入六分/留七呼)
下脘在建里下一寸足太隂任脈之㑹刺入一寸灸五
壯
臍中禁不可刺刺之令人惡瘍遺矢者死不治
水分在下脘下一寸臍上一寸任脈氣所發刺入一寸
灸五壯
隂交一名少闗一名横户在臍下一寸任脈氣衝之㑹
刺入八分灸五壯
氣海一名脖胦一名下盲在臍下一寸五分任脈氣所
發刺入一寸三分灸五壯
石門三焦募也一名利機一名精露一名丹田一名命
門在臍下二寸任脈氣所發刺入五分留十呼灸三壯
女子禁不可刺灸中央不幸使人絶子(氣府論註云刺/入六分留七呼)
(灸五/壯)
闗元小腸募也一名次門在臍下三寸足三隂任脈之
㑹刺入二寸留七呼灸七壯(氣府論註云刺/入一寸二分)
中極膀胱募也一名氣原一名玉泉在臍下四寸足三
隂任脈之㑹刺入二寸留七呼灸三壯(氣府論註云刺/入一寸二分)
曲骨在横骨上中極下一寸毛際陷者中動脈應手任
脈足厥隂之㑹刺入一寸五分留七呼灸三壯(氣府論/註云自)
(鳩尾至曲骨十四/穴並任脈氣所發)
㑹隂一名屏翳在大便前小便後兩隂之間任脈别絡
俠督脈衝脈之㑹刺入二寸留三呼灸三壯(氣府論註/云留七呼)
　　腹自幽門俠巨闕兩傍各半寸循衝脈下行至横
　　骨凡二十一穴第二十
幽門一名上門在巨闕兩傍各五分陷者中衝脈足少
隂之㑹刺入五分灸五壯(氣府論註云/刺入一寸)
通谷在幽門下一寸陷者中衝脈足少隂之㑹刺入五
分灸五壯(氣府論註云/刺入一寸)
隂都一名食宫在通谷下一寸衝脈足少隂之㑹刺入
一寸灸五壯
石闗在隂都下一寸衝脈足少隂之㑹刺入一寸灸五
壯
商曲在石闗下一寸衝脈足少隂之㑹刺入一寸灸五
壯
盲俞在商曲下一寸直臍傍五分衝脈足少隂之會刺
入一寸灸五壯
中注在盲俞下五分衝脈足少隂之㑹刺入一寸灸五
壯(素問水穴論註云在臍下五/分兩旁相去任脈各五分)
四滿一名髓府在中注下一寸衝脈足少隂之㑹刺入
一寸灸五壯
氣穴一名胞門一名子户在四滿下一寸衝脈足少隂
之㑹刺入一寸灸五壯
大赫一名隂維一名隂闗在氣穴下一寸衝脈足少隂
之㑹刺入一寸灸五壯
横骨一名下極在大赫下一寸衝脈足少隂之㑹刺入
一寸灸五壯
　　腹自不容俠幽門兩傍各一寸五分至氣衝凡二
　　十三穴第二十一
不容在幽門傍各一寸五分去任脈三寸至兩肋端相
去四寸足陽明脈氣所發刺入五分灸五壯(氣府論註/云刺入八)
(分上又云下至太乙/各  下相去一寸)
承滿在不容下一寸足陽明脈氣所發刺入八分灸五
壯
梁門在承滿下一寸足陽明脈氣所發刺入八分灸五
壯
闗門在梁門下太乙上足陽明脈中間穴外延足陽明
脈氣所發刺入八分灸五壯
太乙在闗門下一寸足陽明脈氣所發刺入八分灸五
壯
滑肉門在太乙下一寸足陽明脈氣所發刺入八分灸
五壯
天樞大腸募也一名長谿一名谷門去盲俞一寸五分
俠臍兩傍各二寸陷者中足陽明脈氣所發刺入五分
留七呼灸五壯(氣府論註云在滑肉/門下一寸正當臍)
外陵在天樞下大巨上足陽明脈氣所發刺入八分灸
五壯(氣府論註云在天樞下一寸各水穴論註/云在臍下一寸兩傍去衝脈  一寸五分)
大巨一名腋門在長谿下二寸足陽明脈氣所發刺入
八分灸五壯(氣府論註云在/外陵下一寸)
水道在大巨下三寸足陽明脈氣所發刺入二寸五分
灸五壯
歸來一名谿穴在水道下二寸刺入八分灸五壯(水穴/論註)
(云足陽明/脈氣所發)
氣衝在歸來下鼠鼷上一寸動脈應手足陽明脈氣所
發刺入三分留七呼灸三壯灸之不幸使人不得息(氣/府)
(論註云在腹臍下横骨兩端䑕鼷上一寸寸刺禁論註/云在腹下俠臍兩傍相去四寸䑕鼷上一  動脈應手)
(兩骨空註云在毛際/  傍䑕鼷上一寸)
　　腹自期門上直兩乳俠不容兩傍各一寸五分下
　　行至衝門凡十四穴第二十二
期門肝募也在第二肋端不容傍各一寸五分上直兩
乳足太隂厥隂隂維之㑹舉臂取之刺入四分灸五壯
日月膽募也在期門下一寸五分足太隂少陽之㑹刺
入七分灸五壯(氣府論註云在第三肋端横直心/蔽骨傍各二寸五分上直兩乳)
腹哀在日月下一寸五分足太隂隂維之㑹刺入七分
灸五壯
大横在腹哀下三寸直臍傍足太隂隂維之㑹刺入七
分灸五壯
腹屈一名腹結在太横下一寸三分刺入七分灸五壯
府舍在腹結下三寸足太隂隂維厥隂之㑹此脈上下
入腹絡胷結心肺從脇上至肩比太隂郄三隂陽明支
别刺入七分灸五壯
衝門一名慈宫上去大横五寸在府舍下横骨兩端約
文中動脈足太隂厥隂之㑹刺入七分灸五壯
　　腹自章門下行至居􁎜凡十二穴第二十三
章門脾募也一名長平一名脇􁎜在大横外直臍季脇
端足厥隂少陽之㑹側卧屈上足伸下足舉臂取之刺
入八分留六呼灸三壯
帶脈在季脇下一寸八分刺入六分灸五壯(氣府論註/云足少陽)
(帶脈二/經之會)
五樞在帶脈下三寸一曰在水道傍一寸五分刺入一
寸灸五壯(氣府論註云足少/陽帶脈二經之㑹)
京門腎募也一名氣府一名氣俞在□骨下腰中挾脊
季肋下一寸八分刺入三分留七呼灸三壯
維道一名外樞在章門下五寸三分足少陽帶脈之㑹
刺入八分灸三壯
居􁎜在章門下八寸三分監骨上陷者中陽蹻足少陽
之㑹刺入八分灸三壯(氣府論註云/監骨作骼骨)
　　手太隂及臂凡一十八穴第二十四
黄帝問曰願聞五藏六府所出之處岐伯對曰五藏五
俞五五二十五俞六府六俞六六三十六俞經脈十二
絡脈十五凡二十七氣上下行所出為井所溜為滎所
注為俞所過為原所行為經所入為合别而言之則所
注為俞摠而言之則手太隂井也滎也原也經也合也
皆為之俞非此六者謂之間　凡穴手太隂之脈出於
大指之端内側循白肉際至本節後太淵留以澹外屈
本指以下(一作本/於上節)内屈與諸隂絡㑹於魚際數脈並注
(疑此處/有缺文)其氣滑利伏行壅骨之下外屈(一本下/有出字)於寸口
而行上至於肘内亷入於大筋之下内屈上行臑隂入
腋下内屈走肺此順行逆數之屈折也
肺出少商少商者木也在手大指端内側去爪甲如韮
葉手太隂脈之所出也為井刺入一分留一呼灸一壯
(氣府論註/作三壯)
魚際者火也在手大指本節後内側散脈中手太隂脈
之所溜也為滎刺入二分留三呼灸三壯
太淵者水也在掌後陷者中手太隂脈之所注也為俞
刺入二分留二呼灸三壯
經渠者金也在寸口陷者中手太隂之所行也為經刺
入三分留三呼不可灸灸之傷人神明
列缺手太隂之絡去腕上一寸五分别走陽明者刺入
三分留三呼灸五壯
孔最手太隂之郄去腕七寸専(此處/缺文)金二七水之父母
刺入三分留三呼灸五壯
天澤者水也在肘中約上動脈手太隂之所入也為合
刺入三分灸五壯(素問氣穴論/註云留三呼)
俠白在天府下去肘五寸動脈中手太隂之别刺入四
分留三呼灸五壯
天府在腋下三寸臂臑内亷動脈中手太隂脈氣所發
禁不可灸灸之令人逆氣刺入四分留三呼
　　手厥隂心主及臂凡一十六穴第二十五
手心主之脈出于中指之端内屈中指内亷以上留於
掌中伏(一本下/有行字)行兩骨之間外屈兩筋之間骨肉之際
其氣滑利上二寸外屈(一本下/有出字)行兩筋之間上至肘内
亷入於小筋之下(一本下/有留字)兩骨之㑹上入於胸中内絡
心胞
心主出中衝中衝者木也在手中指之端去爪甲如韭
葉陷者中手心主脈之所出也為井刺入一分留三呼
灸一壯
勞宫者火也一名五里在掌中央動脈中手心主脈之
所溜也為滎刺入三分留六呼灸三壯
大陵者土也在掌後兩筋間陷者中手心主脈之所注
也為俞刺入六分留七呼灸三壯
内闗手心主絡在掌後去腕二寸别走少陽刺入二分
灸五壯
間使者金也在掌後三寸兩筋間陷者中手心主脈之
所行也為經刺入六分留七呼灸三壯
郄門手心主郄去腕五寸刺入三分灸三壯
曲澤者水也在肘内亷下陷者中屈肘得之手心主脈
之所入也為合留七呼灸三壯
天泉一名天温在曲腋下去臂二寸舉臂取之刺入六
分灸三壯
　　手少隂及臂凡一十六穴第二十六
黄帝問曰手少隂之脈獨無俞何也岐伯對曰少隂者
心脈也心者五藏六府之大主也為帝王精神之舍也
其藏堅固邪弗能容也容之則心傷心傷則神去神去
則死矣故諸邪之在於心者皆在心之包絡包絡者心
主之脈也故獨無俞焉　曰少隂脈獨無俞者心不病
乎曰其外經脈病而藏不病故獨取其經於掌後兑骨
之端其餘脈出入曲折皆如手少隂(少隂少字宜作太/字同人經作厥字)
心主之脈行也故本俞者皆因其氣之實虚疾徐以取
之是謂因衝而瀉因衰而補如是者邪氣得去真氣堅
固是謂因天之叙
心出少衝少衝者木也一名經始在手小指内亷之端
去爪甲如韭葉手少隂脈之所出也為井刺入一分留
一呼灸一壯少隂八穴其七有治一無治者邪弗能容
也故曰無俞焉
少府者火也在小指本節後陷者中直勞宫手少隂脈
之所溜也為滎刺入三分
神門者土也一名兑衝一名中都在掌後兑骨之端陷
者中手少隂脈之所注也為俞刺入三分留七呼灸三
壯(素問隂陽論註云神門/在掌後五分當小指間)
手少隂郄在掌後脈中去腕五分刺入三分灸三壯(隂/陽)
(論註云當/小指之後)
通里手少隂經在腕後一寸别走太陽刺入三分灸三
壯
靈道者金也在掌後一寸五分或曰一寸手少隂脈之
所行也為經刺入三寸灸三壯
少海者水也一名曲節在肘内亷節後陷者中動脈應
手手少隂脈之所入也為合刺入五分灸三壯
極泉在腋下筋間動脈入胸中手少隂脈氣所發刺入
三分灸五壯
　　手陽明及臂凡二十八穴第二十七
大腸合手陽明出於商陽商陽者金也一名絶陽在手
大指次指内側去爪甲如韭葉手陽明脈之所出也為
井刺入一分留一呼灸三壯
二間者水也一名間谷在手大指次指本節前内側陷
者中手陽明脈之所溜也為滎刺入三分留六呼灸三
壯
三間者木也一名少谷在手大指次指本節後内側陷
者中手陽明脈之所注也為俞刺入三分留三呼灸三
壯
合谷一名虎口在手大指次指間手陽明脈之所過也
為原刺入三分留六呼灸三壯
陽谿者火也一名中魁在腕中上側兩傍間陷者中手
陽明脈之所行也為經刺入三分留七呼灸三壯
偏歴手陽明絡在腕後三寸别走太隂者刺入三分留
七呼灸三壯
温溜一名逆注一名蛇頭手陽明郄在腕後少士五寸
大士六寸刺入三分灸三壯(大士少士謂/大人小兒也)
下亷在輔骨下去上亷一寸恐(疑/誤)輔齊兑肉其分外邪
刺入五分留五呼灸三壯
上亷在三里下一寸其分抵陽之㑹外邪刺入五分灸
五壯
手三里在曲池下二寸按之肉起兑肉之端刺入三分
灸三壯
曲池者土也在肘外輔骨肘骨之中手陽明脈之所入
也為合以手按胷取之刺入五寸留七呼灸三壯
肘􁎜在肘大骨外亷陷者中刺入四分灸三壯
五里在肘上三寸行向裏大脈中央禁不可刺灸三壯
臂臑在肘上七分膕肉端手陽明絡之㑹刺入三分灸
三壯
　　手少陽及臂凡二十四穴第二十八
三焦上合手少陽出於闗衝闗衝者金也在手小指次
指之端去爪甲角如韭葉手少陽脈之所出也為井刺
入一分留三呼灸三壯
腋門者水也在小指次指間陷者中手少陽脈之所溜
也為滎刺入三分灸三壯
中渚者木也在手小指次指本節後陷者中手少陽脈
之所注也為俞刺入二分留三呼灸三壯
陽池一名别陽在手表上腕上陷者中手少陽脈之所
過也為原刺入二分留三呼灸五壯(同人經云/不可灸)
外闗手少陽絡在腕後二寸陷者中别走心者刺入三
分留七呼灸三壯
支溝者火也在腕後三寸兩骨之間陷者中手少陽脈
之所行也為經刺入二分留七呼灸三壯
三陽絡在臂上大交脈支溝上一寸不可刺灸五壯
四瀆在肘前五寸外亷陷者中刺入六分留七呼灸三
壯
天井者土也在肘外大骨之後兩筋間陷者中屈肘得
之手少陽脈之所入也為合刺入一分留七呼灸三壯
清泠淵在肘上一寸(一本作/二寸)伸肘舉臂取之刺入三分
灸三壯
消濼在肩下臂外開腋斜肘分下胻(一本無/胻字)刺入六分
灸三壯(氣府論註云手/少陽脈之㑹)
㑹宗二穴手少陽郄在腕後三寸空中刺入三分灸三
壯
　　手太陽凡一十六穴第二十九
小腸上合手太陽出於少澤少澤者金也一名小吉在
手小指之端去爪甲一分陷者中手太陽脈之所出也
為井刺入一分留二呼灸一壯
前谷者水也在手小指外側本節前陷者中手太陽脈
之所溜也為滎刺入一分留三呼灸三壯
後谿者木也在手小指外側本節後陷者中手太陽脈
之所注也為俞刺入二分留二呼灸一壯
腕骨在手外側腕前起骨下陷者中手太陽脈之所過
也為原刺入二分留三呼灸三壯
陽谷者火也在手外側腕中兑骨下陷者中手太陽脈
之所行也為經刺入二分留二呼灸三壯(氣府論註/云留三呼)
養老手太陽郄在手踝骨上一空腕後一寸陷者中刺
入三分灸三壯
支正手太陽絡在肘後(一本作/腕後)五寸别走少隂者刺入
三分留七呼灸三壯
小海者土也在肘内大骨外去肘端五分陷者中屈肘
乃得之手太陽脈之所入也為合刺入二分留七呼灸
七壯(氣穴論註/作少海)
　　足太隂及股凡二十二穴第三十
脾在隠白隠白者木也在足大指端内側去爪甲如韭
葉足太隂脈之所出也為井刺入一分留三呼灸三壯
大都者火也在足大指本節後陷者中足太隂脈之所
溜也為滎刺入三分留七呼灸一壯
太白者土也在足内側核骨下陷者中足太隂脈之所
注也為俞刺入三分留七呼灸三壯
公孫在足大指本節後一寸别走陽明太隂絡也刺入
四分留二十呼灸三壯
商丘者金也在足内踝下微前陷者中足太隂脈之所
行也為經刺入三分留七呼灸三壯(氣穴論註云/刺入四分)
三隂交在内踝上三寸骨下陷者中足太隂厥隂少隂
之㑹刺入三分留七呼灸三壯
漏谷在内踝上六寸骨下陷者中足太隂絡刺入三分
留七呼灸三壯
地機一名脾舍足太隂郄别走上一寸空在膝下五寸
刺入三分灸三壯
隂陵泉者水也在膝下内側輔骨下陷者中伸足乃得
之足太隂脈之所入也為合刺入五分留七呼灸三壯
血海在膝臏上内亷白肉際二寸半足太隂脈氣所發
刺入五分灸五壯
箕門在魚腹土越兩筋間動脈應手太隂内市足太隂
脈氣所發刺入三分留六呼灸三壯(素問三部九候論/註云直五里下寛)
(鞏足單衣沉取乃/得之動脈應於手)
　　足厥隂及股凡二十二穴第三十一
肝出大敦大敦者木也在足大指端去爪甲如韭葉及
三毛中足厥隂脈之所出也為井刺入三分留十呼灸
三壯
行間者火也在足大指間動脈陷者中足厥隂之所溜
也為滎刺入六分留十呼灸三壯
太衝者土也在足大指本節後二寸或曰一寸五分陷
者中足厥隂脈之所注也為俞刺入三分留十呼灸三
壯(素問刺腰痛論註云在足大指本/節後内間二寸陷者中動脈應手)
中封者金也在足内踝前一寸仰足取之陷者中伸足
乃得之足厥隂脈之所注也為經刺入四分留七呼灸
三壯(氣穴論註云在内/踝前一寸五分)
蠡溝足厥隂之絡在足内踝上五寸别走少陽刺入二
分留三呼灸三壯
中都足厥隂郄在内踝上七寸䯒中與少隂相直刺入
三分留六呼灸五壯
膝闗在犢鼻下二寸陷者中足厥隂脈氣所發刺入四
分灸五壯
曲泉者水也在膝内輔骨下大筋上小筋下陷者中屈
膝得之足厥隂脈之所入也為合刺入六分留十呼灸
三壯
隂包在膝上四寸股内亷兩筋間足厥隂别走(此處/有缺)刺
入六分灸三壯
五里在隂亷下去氣衝三寸隂股中動脈刺入六分灸
五壯(外臺秘要作去氣衝/三寸去外亷二寸)
隂亷在羊矢下去氣衝二寸動脈中刺入八分灸三壯
　　足少隂及股并隂蹻隂維凡二十穴第三十二
腎出湧泉湧泉者木也一名地衝在足心陷者中屈足
捲指宛宛中足少隂脈之所出也為井刺入三分留三
呼灸三壯
然谷者火也一名龍淵在足内踝前起大骨下陷者中
足少隂脈之所溜也為滎刺入三分留三呼灸三壯刺
之多見血使人立饑欲食
太谿者土也在足内踝後跟骨上動脈陷者中足少隂
脈之所注也為俞刺入三分留七呼灸三壯
大鍾在足跟後衝中别走太陽足少隂絡刺入二分留
七呼灸三壯(素問水熱穴論註云在内踝後應刺腰/痛論註云在足跟後衝中動脈  手)
照海隂蹻脈所生在足内踝下一寸刺入四分留六呼
灸三壯
水泉足少隂郄去太谿下一寸在足内踝下刺入四分
灸五壯
復溜者金也一名伏白一名昌陽在足内踝上二寸陷
者中足少隂脈之所行也為經刺入三分留三呼灸五
壯(刺腰痛論註云在/内踝上二寸動脈)
交信在足内踝上二寸少隂前太隂後筋骨間隂蹻之
郄刺入四分留三呼灸三壯
築賔隂維之郄在足内踝上腨分中刺入三分灸五壯
(刺腰痛論註/云在内踝後)
隂谷者水也在膝下内輔骨後大筋之下小筋之上按
之應手屈膝得之足少隂脈之所入也為合刺入四分
灸三壯
　　足陽明及股凡三十穴第三十三
胃出厲兑厲兑者金也在足大指次指之端去爪甲角
如韭葉足陽明脈之所出也為井刺入一分留一呼灸
三壯
内庭者水也在足大指次指外間陷者中足陽明脈之
所溜也為滎刺入三分留二十呼灸三壯(氣穴論註云/留十呼灸三)
(壯/)
陷谷者木也在足大指次指間本節後陷者中去内庭
二寸足陽明脈之所注也為俞刺入五分留七呼灸三
壯
衝陽一名㑹原在足趺上五寸骨間動脈上去陷谷三
寸足陽明脈之所過也為原刺入三分留十呼灸三壯
解谿者火也在衝陽後一寸五分腕上陷者中足陽明
脈之所行也為經刺入五分留五呼灸三壯(氣穴論註/云二寸五)
(分三刺瘧論註/云  寸五分)
豐隆足陽明絡也在外踝上八寸下亷胻外亷陷者中
别走太隂者刺入三分灸三壯
巨虚下亷足陽明與小腸合在上亷下三寸刺入三分
灸三壯(氣穴論註云足/陽明脈氣所發)
條口在下亷上一寸足陽明脈氣所發刺入八分灸三
壯
巨虚上亷足陽明與大腸合在三里下三寸刺入八分
灸三壯(氣穴論註云在犢鼻下/六寸足陽明脈氣所發)
三里土也在膝下三寸䟰外亷足陽明脈氣所入也為
合刺入一寸五分留七呼灸三壯(素問云在膝下三寸/胻外亷兩筋間分間)
犢鼻在膝下胻上俠解大筋中足陽明脈氣所發刺入
六分灸三壯
梁丘足陽明郄在膝上二寸刺入三分灸三壯
隂市一名隂鼎在膝上三寸伏兎下若拜而取之足陽
明脈氣所發刺入三分留七呼禁不可灸(刺腰痛論註/云伏兎下陷)
(者中灸/三壯)
伏兎在膝上六寸起肉間足陽明脈氣所發刺入五分
禁不可灸
髀闗在膝上伏兎後交分中刺入六分灸三壯
　　足少陽及股并陽維四穴凡二十八穴第三十四
膽出於竅隂竅隂者金也在足小指次指之端去爪甲
如韭葉足少陽脈之所出也為井刺入三分留三呼灸
三壯(氣穴論註/作一呼)
俠谿者水也在足小指次指二岐骨間本節前陷者中
足少陽脈之所溜也為滎刺入三分留三呼灸三壯
地五㑹在足小指次指本節後間陷者中刺入三分不
可灸灸之令人瘦不出三年死
臨泣者木也在足小指次指本節後間陷者中去俠谿
一寸五分足少陽脈之所注也為俞刺入二分灸三壯
丘墟在足外亷踝下如前陷者中去臨泣一寸足少陽
脈之所過也為原刺入五分留七呼灸三壯
懸鍾在足外踝上三寸動者脈中足三陽絡按之陽明
脈絶乃取之刺入六分留七呼灸五壯
光明足少陽絡在足外踝上五寸别走厥隂者刺入六
分留七呼灸五壯(骨空論註云刺/入七分留十呼)
外丘足少陽郄少陽所生在内踝上七寸刺入三分灸
三壯
陽輔者火也在足外踝上四寸(氣穴論註無/四寸二字)輔骨前絶
骨端如前三分去丘墟七寸足少陽脈之所行也為經
刺入五分留七呼灸三壯
陽交一名别陽一名足􁎜陽維之郄在外踝上七寸斜
屬三陽分肉間刺入六分留七呼灸三壯
陽陵泉者土也在膝下一寸䯒外亷陷者中足少陽脈
之所入也為合刺入六分留十呼灸三壯
陽闗在陽陵泉上三寸犢鼻外陷者中刺入五分禁不
可灸
中犢在髀骨外膝上五寸分肉間陷者中足少陽脈氣
所發也刺入五分留七呼灸五壯
環跳在髀樞中側卧伸下足屈上足取之足少陽脈氣
所發刺入一寸留二十呼灸五十壯(氣穴論註云髀樞/後足少陽太陽二)
(脈之㑹/灸三壯)
　　足太陽及股并陽蹻六穴凡三十四穴第三十五
膀胱出於至隂至隂者金也在足小指外側去爪甲如
韭葉足太陽脈之所出也為井刺入三分留五呼灸五
壯
通谷者水也在足小指外側本節前陷者中足太陽脈
之所溜也為滎刺入二分留五呼灸三壯
束骨者木也在足小指外側本節後陷者中足太陽脈
之所注也為俞刺入三分灸三壯(氣穴論註云本/節後赤白肉際)
京骨在足外側大骨下赤白肉際陷者中按而得之足
太陽脈之所過也為原刺入三分留七呼灸三壯
申脈陽蹻所生也在足外踝下陷者中容爪甲許刺入
三分留六呼灸三壯(刺腰痛論註云/外踝下五分)
金門在足太陽郄一空在足外踝下一名闗梁陽維所
别屬也刺入三分灸三壯
僕叅一名安邪在跟骨下陷者中拱足得之足太陽脈
之所行也為經刺入五分留十呼灸三壯(刺腰痛論註/云陷者中細)
(脈動/應手)
跗陽陽蹻之郄在足外踝上三寸太陽前少陽後筋骨
間刺入六分留七呼灸三壯(氣穴論註/作付陽)
飛揚一名厥陽在足外踝上七寸足太陽絡别走少隂
者刺入三分灸三壯
承山一名魚腹一名肉柱在兑腨腸下分肉間陷者中
刺入七分灸三壯
承筋一名腨腸一名直腸在腨腸中央陷者中足太陽
脈氣所發禁不可刺灸三壯(刺腰痛論註/云在臑中央)
合陽在膝約文中央下二寸刺入六分灸五壯
委中者土也在膕中央約文中動脈足太陽脈之所入
也為合刺入五分留七呼灸三壯(素問骨空論註云膕/謂膝解之後曲脚之)
(中背面取之膝刺腰痛/論註云在足  後屈處)
崑崙火也在足外踝後跟骨上陷中細脈動應手足太
陽脈之所行也為經刺入五分留十呼灸三壯
委陽三焦下輔俞也在足太陽之前少陽之後出於膕
中外亷兩筋間承扶下六寸此足太陽之别絡也刺入
七分留五呼灸三壯屈身而取之
浮郄在委陽上一寸屈膝得之刺入五分灸三壯
殷門在肉郄下六寸刺入五分留七呼灸三壯
承扶一名肉郄一名隂闗一名皮部在尻臀下股隂腫
上約文中刺入二寸留七呼灸三壯
欲令灸發者灸履􁀙(音/偏)熨之三日即發
　
　
　
　
　
　
　
　
　
　
　鍼灸甲乙經卷三
欽定四庫全書
　鍼灸甲乙經卷四
　　　　　　　　　　　　晉　皇甫謐　撰
　　經脈第一(上/)
雷公問曰外揣言渾束為一未知其所謂敢問約之奈
何黄帝答曰寸口主内人迎主外兩者相應俱往俱來
若引繩大小齊等春夏人迎微大秋冬寸口微大如是
者名曰平人人迎大一倍於寸口病在少陽再倍病在
太陽三倍病在陽明盛則為熱虚則為寒𦂳則為痛痺
代則乍甚乍間盛則瀉之虚則補之𦂳則取之分肉代
則取之血絡且飲以藥陷下者則從而灸之不盛不虚
者以經取之名曰經刺人迎四倍名曰外格外格者且
大且數則死不治必審按其本末察其寒熱以騐其藏
府之病寸口大一倍於人迎病在厥隂再倍病在少隂
盛則脹滿寒則食不消化虚則熱中出麋少氣溺色變
𦂳則為痛痺代則乍寒乍熱下熱上寒(太素作代則/乍痛乍止)盛
則瀉之虚則補之𦂳則先刺之而後灸之代則取血絡
而後調(太素作/泄字)之陷下者則從灸之陷下者其脈血結
于中中有著血血寒則故宜灸不盛不虚以經取之寸
口四倍者名曰内闗内闗者且大且數則死不治必審
按其本末察其寒熱以騐其藏府之病通其滎俞乃可
傳於大數大曰盛則從瀉小曰虚則從補𦂳則從灸刺
之且飲藥陷下則從灸之不盛不虚以經取之所謂經
治者飲藥亦用灸刺脈急則引脈代(一本作脈/大以弱)則欲安
静無勞用力
黄帝問曰病之益甚與其方衰何如岐伯對曰外内皆
在焉切其脈口滑小𦂳以沉者病益甚在中人迎氣大
𦂳以浮者病益甚在外其脈口浮而滑者病日進人迎
沉而滑者病日損其脈口滑而沉者病日進在内其人
迎脈滑盛以浮者病日進在外脈之浮沉及人迎與氣
口氣大小齊等者其病難已病在藏沉而大者其病易
已以小為逆病在腑浮而大者其病易已人迎甚𦂳者
傷於寒脈口盛𦂳者傷於食其脈滑大以代而長者病
從外來目有所見志有所存此陽之并也可變而已
曰平人何如曰人一呼脈再動一吸脈亦再動呼吸定
息脈五動閏(疑/誤)以太息名曰平人平人者不病也常以
不病之人以調病人醫不病故為病人平息以調之人
一呼脈一動一吸脈一動者曰少氣人一呼脈三動而
躁尺熱曰病温尺不熱脈滑曰病風(素作脈/濇為痺)人一呼脈
四動以上曰死脈絶不至曰死乍踈乍數曰死人常禀
氣於胃脈以胃氣為本無胃氣曰逆逆曰死　持其脈
口數其至也五十動而不一代者五臟皆受氣矣四十
動而一代者一藏無氣三十動而一代者二藏無氣二
十動而一代者三藏無氣十動而一代者四藏無氣不
滿十動而一代者五藏無氣與之短期要在終始所謂
五十動而一代者以為常也以知五藏之期也與之短
期者乍數乍疎也
肝脈弦心脈鈎脾脈代肺脈毛腎脈石
心脈來累累然如連珠如循琅玕曰平累累(素作/喘喘)連屬
其中微曲曰病前鈎後居如操帶鈎曰死
肺脈來厭厭聶聶如循(素問/作落)榆葉曰平不上不下如循
雞羽曰病如物之浮如風吹毛曰死
肝脈來耎弱招招如揭長竿末稍曰平盈實而滑如循
長竿曰病急而益勁如新張弓弦曰死
脾脈來和柔相離如雞足踐地曰平實而盈數如雞舉
足曰病堅兊如烏之啄如鳥之距如屋之漏如水之流
曰死
腎脈來喘喘累累如鈎按之堅曰平來如引葛按之益
堅曰病發如奪索辟辟如彈石曰死
脾脈虚浮似肺腎脈小浮似脾肝脈急沉散似腎
曰見真藏曰死何也曰五藏者皆禀氣於胃胃者五藏
之本藏氣者皆不能自致於手太隂必因於胃氣乃能
至於手太隂故五藏各以其時自為而至於手太隂故
邪氣勝者精氣衰也故病甚者胃氣不能與之俱至於
手太隂故真藏之氣獨見獨見者病勝藏也故曰死
春脈肝也東方木也萬物之所始生也故其氣耎弱輕
虚而滑端直以長故曰弦反此者病其氣來實而强此
謂太過病在外其氣來不實而微此謂不及病在中太
過則令人善忘忽忽眩冒而癲疾不及則令人胸滿(一/作)
(痛/)引背下則兩脇胠滿
夏脈心也南方火也萬物之所盛長也故其氣來盛去
衰故曰鈎反此者病其氣來盛去亦盛此謂太過病在
外其氣來不盛去反盛此謂不及病在内太過則令人
身熱而骨痛(一作/膚痛)為浸淫不及則令人煩心上見咳唾
下為氣泄
秋脈肺也西方金也萬物之所收成也故其氣來輕虚
以浮來急去散故曰浮反此者病其來毛而中央堅兩
傍虚此謂太過病在外其氣來毛而微此謂不及病在
中太過則令人逆氣而背痛愠愠然不及則令人喘呼
少氣而欬上氣見血下聞病音
冬脈腎也北方水也萬物之所合藏也故其氣來沉以
濡(素問/作摶)故曰營反此者病其氣來如彈石者此謂太過
病在外其去如數者此謂不及病在中太過則令人解
㑊脊脈痛而少氣不欲言不及則令人心懸如病饑(素/問)
(下有䏚中清脊中痛小/腹滿小便變赤黄四句)
脾脈土也孤藏以灌四傍者也其善者不可見惡者可
見其來如水之流者此謂太過病在外如烏之喙者此
謂不及病在中太過則令人四肢不舉不及則令人九
竅不通名曰重强
　　經脈第一(中/)
春得秋脈夏得冬脈長夏得春脈秋得夏脈冬得長夏
脈名曰隂出之陽病善怒不治是謂五邪皆同死不治
春胃微弦曰平弦多胃少曰肝病但弦無胃曰死胃而
有毛曰秋病毛甚曰今病藏真散於肝肝藏筋膜之氣
也
夏胃微鈎曰平鈎多胃少曰心病但鈎無胃曰死胃而
有石曰冬病石甚曰今病藏真通於心心藏血脈之氣
也
長夏胃微耎弱曰平胃少耎弱多曰脾病但代無胃曰
死耎弱有石曰冬病耎(素作/弱)甚曰今病藏真濡於脾脾
藏肌肉之氣也
秋胃微毛曰平毛多胃少曰肺病但毛無胃曰死毛而
有弦曰春病弦甚曰今病藏真髙於肺肺行營衛隂陽
也
冬胃微石曰平胃少石多曰腎病但石無胃曰死石而
有鈎曰夏病鈎甚曰今病藏真下於腎腎藏骨髓之氣
也
胃之大絡名曰虚里貫膈絡肺出於左乳下其動應手
脈之宗氣也盛喘數絶者則病在中結而横有積矣絶
不至曰死診得胃脈則能食虚則泄也
心脈揣(素問/作摶)堅而長病舌卷不能言其耎而散者病消
渴(素作/煩)自已
肺脈揣(素作摶/下同)堅而長病唾血其耎而散者病灌汗至
令不復散發
肝脈揣堅而長色不青病墜若摶因血在脇下令人喘
逆其耎而散色澤者病溢飲溢飲者渴渴多飲而易(一/本)
(作/溢)入肌皮腸胃之外也
胃脈揣堅而長其色赤病折髀其耎而散者病食痺痛
髀
脾脈揣堅而長其色黄病少氣其耎而散色不澤者病
足胻腫若水狀
腎脈揣堅而長其色黄而赤者病折腰其耎而散者病
少血至令不復
夫脈者血氣之府也長則氣和短則病數則煩心大則
病進上盛則氣髙下盛則氣脹代則氣衰細則氣少濇
則心痛渾渾革革至如涌泉病進而色弊之綽綽(一本/作綿)
(綿/)其去如弦絶者死
寸口脈中手短者曰頭痛寸口脈中手長者曰足脛痛
寸口脈沉而堅者病在中寸口脈浮而盛者病在外寸
口脈中手促上數(素問/作擊)者曰肩背痛寸口脈𦂳而横堅
(素問作/沉而横)者曰脇下腹中有横積痛寸口脈浮而喘(素問/作沉)
(而/弱)者曰寒熱寸口脈盛滑堅者曰病在外寸口脈小實
而堅者曰病在内脈小弱以濇者謂之乆病脈浮滑而
實大(素問作/浮而疾)者謂之新病病其有胃氣而和者曰病無
他脈急者曰疝㿗少腹痛脈滑曰風脈濇曰痺盛而𦂳
曰脹緩而滑曰熱中按寸口得四時之順曰病無他反
四時及不間藏曰死
太陽脈至洪大以長少陽脈至乍數乍踈乍短乍長陽
明脈至浮大而短
厥隂有餘病隂痺不足病生熱痺滑則病狐疝風濇則
病少腹積氣(一本作/積厥)
少隂有餘病皮痺瘾疹不足病肺痺滑則病肺風疝濇
則病積溲血
太隂有餘病肉痺寒中不足病脾痺滑則病脾風疝濇
則病積心腹時滿
陽明有餘病脈痺身時熱不足病心痺滑則病心風疝
濇則病積時善驚
太陽有餘病骨痺身重不足病腎痺滑則病腎風疝濇
則病積時善癲疾
少陽有餘病筋痺脇滿不足病肝痺滑則病肝風疝濇
則病積時筋急目痛
太隂厥逆胻急攣心痛引腹治主病者
少隂厥逆虚滿嘔變下泄清治主病者
厥隂厥逆攣腰痛虚滿前閉讝語治主病者
三隂俱逆不得前後使人手足寒三日死
太陽厥逆僵仆嘔血善䘐治主病者
少陽厥逆機闗不利機闗不利者腰不可以行項不可
以顧發腸癰不可治驚者死
陽明厥逆喘欬身熱善驚衂血嘔血不可治驚者死
手太隂厥逆虚滿而欬善嘔吐沫治主病者
手心主少隂厥逆心痛引喉身熱者死不熱者可治
手太陽厥逆耳聾泣出項不可以顧腰不可以俛仰治
主病者
手陽明少陽厥逆發喉痺嗌腫痛治主病者
來疾去徐上實下虚為厥癲疾來徐去疾上虚下實為
惡風也　故中惡風者陽氣受也有脈俱沉細數者少
隂厥也沉細數散者寒熱也浮而散者為眴(音/順)仆諸浮
而不躁者皆在陽則為熱其有躁者在手諸細而沉者
皆在隂則為骨痛其有静者在足數動一代者病在陽
之脈也其濇者陽氣有餘也滑者隂氣有餘也陽氣有
餘則為身熱無汗隂氣有餘則為多汗身寒隂陽有餘
則為無汗而寒推而外之内而不外者有心腹積也推
而内之外而不内者中有熱也推而上之下而不上者
腰足清也推而下之上而不下者頭項痛也按之至骨
脈氣少者腰脊痛而身有痺也
　　脈經第一(下/)
三陽為經二陽為維一陽為遊部三陽者太陽也至手
太隂而弦浮而不沉決以度察以心合之隂陽之論二
陽者陽明也至手太隂弦而沉急不鼔炅至以病皆死
一陽者少陽也至手太隂上連人迎弦急懸不絶此少
陽之病也搏隂則死三隂者六經之所主也交於太隂
伏鼔不浮上空至心二隂至肺其氣歸於膀胱外連脾
胃一隂獨至經絶氣浮不鼔鈎而滑此六脈者乍隂乍
陽交屬相并繆通五藏合於隂陽先至為主後至為客
三陽為父二陽為衛一陽為紀三隂為母二隂為雌一
隂為獨使二陽一隂陽明主脾(一本無/脾字)病不勝一隂脈
耎而動九竅皆沉三陽一隂太陽脈勝一隂不能止内
亂五藏外為驚駭二隂二陽病在肺少陽(一作/隂)脈沉勝
肺傷脾故外傷四肢二隂二陽皆交至病在腎罵詈妄
行癲疾為狂二隂一陽病出於腎隂氣客遊於心脘下
空竅隄閉塞不通四肢别離一隂一陽代絶此隂氣至
心上下無常出入不知喉嗌乾燥病在土脾二陽三隂
至隂皆在隂不過陽陽氣不能止隂隂陽並絶浮為血
瘕沉為膿胕也三陽獨至者是三陽并至并至如風雨
上為癲疾下為漏血病三陽者至陽也積并則為驚病
起如風礔礰九竅皆塞陽氣滂溢嗌乾喉塞并於隂則
上下無常薄為腸澼此謂三陽直心坐不得起卧者身
重三陽之病也
黄帝問曰脈有四時動奈何岐伯對曰六合之内天地
之變隂陽之應彼春之暖為夏之暑彼秋之忿為冬之
怒四變之動脈與之上下以春應中規夏應中矩秋應
中衡冬應中權是故冬至四十五日陽氣微上隂氣微
下夏至四十五日隂氣微上陽氣微下隂陽有時與脈
為期期而相失如脈所分分之有期故知死時微妙在
脈不可不察察之有紀從隂陽始是故聲合五音色合
五行脈合隂陽持脈有道虚静為寳　春日浮如魚之
遊在波夏日在膚泛泛乎萬物有餘秋日下膚蟄蟲將
去冬日在骨蟄蟲周密君子居室故曰知内者按而紀
之知外者終而始之此六者持脈之大法也
赤脈之至也喘而堅診曰有積氣在中時害於食名曰
心痺得之外疾思而心虚故邪從
白脈之至也喘而浮上虚下實驚為積氣在胸中喘而
虚名曰肺痺寒熱得之醉而使内也
黄脈之至也大而虚有積氣在腹中有厥氣名曰厥疝
女子同法得之疾使四肢汗出當風
青脈之至也長而弦左右彈有積氣在心下攴胠名曰
肝痺得之寒濕與疝同法腰痛足清頭痛(一本云/頭脈𦂳)
黒脈之至也上堅而大有積氣在少腹與隂名曰腎痺
得之沐浴清水而卧
形氣有餘脈氣不足死脈氣有餘形氣不足生形氣相
得謂之可治脈弱以滑是有胃氣命曰易治治之趨之
無後其時形氣相失謂之難治色夭不澤謂之難已脈
實以堅謂之益甚脈逆四時謂之不治所謂逆四時者
春得肺脈夏得腎脈秋得心脈冬得脾脈其至皆懸絶
沉濇者名曰逆　四時未有藏形於春夏而脈沉濇秋
冬而脈浮大病熱脈静泄而脈大脱血而脈實病在中
而脈實堅病在外而脈不實堅者皆為難治名曰逆四
時也
曰願聞虚實之要曰氣實形實氣虚形虚此其常也反
此者病榖盛氣盛榖虚氣虚此其常也反此者病脈實
血實脈虚血虚此其常也反此者病氣盛身寒氣虚身
熱曰反糓入多而氣少曰反糓不入而氣多曰反脈盛
血少曰反脈少血多曰反氣盛身寒得之傷寒氣虚身
熱得之傷暑糓入多而氣少者得之有所脱血濕居其
下也糓入少而氣多者邪在胃及與肺也脈少血多者
飲中熱也脈大血少者脈有風氣水漿不入此謂反也
夫實者氣入也虚者氣出也氣實者熱也氣虚者寒也
入實者左手開鍼孔也入虚者左手閉鍼孔也
脈小色不奪者新病也脈不奪色奪者乆病也脈與五
色俱奪者乆病也脈與五色俱不奪者新病也肝與腎
脈並至其色蒼赤當病毁傷不見血已見血濕若中水
也尺内兩傍則季脇也尺外以候腎尺裏以候腹中附
上左外以候肝内以候鬲右外以候胃内以候脾上附
上右外以候肺内以候胷中右外以候心内以候膻中
前以候前後以候後上竟上者胷喉中事也下竟下者
少腹腰股膝脛中事也粗大者隂不足陽有餘為熱中
也
腹脹身熱脈大(一作/小)是一逆也腹鳴而滿四肢清泄脈
大者是二逆也血衂不止脈大者是三逆也欬且溲血
脱形脈小而勁者是四逆也欬脱形身熱脈小而疾者
是五逆也如是者不過十五日死矣　腹大脹四末清
脱形泄甚是一逆也腹脹便(一作/後)血其脈大時絶是二
逆也欬溲血形肉脱喘是三逆也嘔血胷滿引背脈小
而疾是四逆也欬嘔腹脹且飱泄其脈絶是五逆也如
是者不及一時而死矣工不察此者而刺之是謂逆
治
治熱病脈静汗已出脈盛躁是一逆也病泄脈洪大是
二逆也著痺不移膕肉破身熱脈偏絶是三逆也淫而
奪形身熱色天然白及後下血衃篤重是四逆也寒熱
奪形脈堅搏是五逆也
五實死五虚死脈盛皮熱腹脹前後不通悶瞀是謂五
實脈細皮寒氣少泄利前後飲食不入是謂五虚漿粥
入胃泄注止則虚者活身汗得後利則實者活此其候
也
心脈滿大癎痓筋攣　肝脈小急癎痓筋攣　肝脈瞀
㬥有所驚駭脈不至若瘖不治自已　腎脈小急肝脈
小急心脈小急不鼔皆為瘕　腎脈大急沉肝脈大急
沉皆為疝　肝腎脈并沉為石水并浮為風水并虚為
死并小弦欲為驚　心脈揣滑急為心疝(素問揣作/搏下同)
肺脈沉揣為肺疝　三陽急為瘕　二隂急為癎厥(一/本)
(作二隂/急為疝)　二陽急為驚　脾脈外鼓沉為腸澼乆自已
　肝脈小緩為腸澼易治　腎脈小揣沉為腸澼下血
血濕(素問/作温)身熱者死　心肝澼亦下血二藏同病者可
治其脈小沉濇為腸澼其身熱者死熱甚七日死(素作/熱見)
　胃脈沉鼔濇胃外鼓大心脈小堅急皆鬲偏枯男子
發左女子發右不瘖舌轉者可治三十日起其從者瘖
三嵗起年不滿二十者三嵗死　脈至而揣衂血身有
熱者死　脈來懸鈎浮者為熱(素作/常脈)　脈至而揣名曰
㬥厥㬥厥者不知與人言　脈至而數使人㬥驚三四
日自已　脈至浮合浮合如數一息十至已上是經氣
予不足也微見九十日死　脈至如火薪然是心精予
奪也草乾而死　脈至如叢棘(素作如/散葉)是肝氣予虚也
木葉落而死　脈至如省客省客者脈寒(一本/作塞)如故也
是腎氣予不足也懸去棗華而死　脈至如丸泥是胃
精予不足也榆莢落而死　脈至如横格是膽氣予不
足也禾熟而死　脈至如弦縷是胞精予不足也病善
言下霜而死不言可治　脈至如交棘(素作/交漆)交棘者左
右傍至也㣲見三十日而死　脈至如湧泉浮鼓肌中
是太陽氣予不足也少氣味韮花生而死　脈至如頽
土之狀按之不足是肌氣予不足也五色見黒白累發
而死　脈至如懸癰懸癰者浮揣切之益大是十二俞
之氣予不足也水凍而死　脈至如偃刀偃刀者浮之
小急按之堅大五藏寒熱(素作/菀熟)寒熱獨并於腎如此其
人不得坐立春而死　脈至如丸滑不著(素作手/不直)手丸
滑不著者按之不可得也是大腸氣予不足也棗葉生
而死　脈至如舂者令人善恐不欲坐卧行立常聴是
小腸氣予不足也季秋而死
　　病形脈胗第二(上/)
黄帝問曰邪氣之中人奈何髙下有度乎岐伯對曰身
半已上者邪中之身半已下者濕中之中於隂則留腑中
於陽則留藏　曰隂之與陽異名同類上下相㑹經絡
之相貫也如環之無端夫邪之中人也或中於隂或中
於陽上下左右無有恒常曰諸陽之㑹皆在於面人之方
乗虚時及新用力若熱飲食汗出腠理開而中於邪中
於面則下陽明中於面則下太陽中於頰則下少陽中
於膺背兩脇亦中其經中於隂者常從臂胻始夫臂與
胻其隂皮薄其肉淖澤故俱受於風獨傷於其隂也
曰此故傷其藏乎曰身之中於風也不必動藏故邪入
於隂經其藏氣實邪氣入而不能容故還之於腑是故
陽中則留於經隂中則留於腑　曰邪之中藏者奈何
曰恐懼憂愁則傷心形寒飲冷則傷肺以其兩寒相感
中外皆傷故氣逆而上行有所墮墜惡血留内有所大
怒氣上而不能下積于脇下則傷肝有所擊仆若醉以
入房汗出當風則傷脾有所用力舉重若入房過度汗
出浴水則傷腎
曰五藏之中風奈何曰隂陽俱相感邪乃得往十二經
脈三百六十五絡其血氣皆上於面而走空竅其精陽
之氣上走於目而為睛其别氣走於耳而為聴其宗氣
上出於鼻而為臭其濁氣下出於胃走唇舌而為味其
氣之津液皆上熏於面而皮又厚其肉堅故大熱甚寒
不能勝之也虚邪之中身也洒浙動其形正邪之中人
也微先見於色不知於身若存若亡有形無形莫知其
情夫色脈與尺之皮膚相應如桴鼔影嚮之相應不得
相失此亦本末根葉之出候也根死則葉枯矣故色青
者其脈弦色赤者其脈鈎色黄者其脈代色白者其脈
毛色黒者其脈石見其色而不得其脈反得相勝之脈
則死矣得其相勝之脈則病已矣　曰五藏之所生變
化之病形何如曰先定其五色五脈之應其病乃可别
也　曰色脈已定别之奈何曰調其脈之緩急大小滑
濇而病形定矣　曰調之何如曰脈急者尺之皮膚亦
急脈緩者尺之皮膚亦緩脈小者尺之皮膚亦減而少
氣脈大者尺之皮膚亦大脈沉者尺之皮膚亦沉脈滑
者尺之皮膚亦滑脈濇者尺之皮膚亦濇凡此變者有
微有甚故善調尺者不待於寸善調脈者不待於色能
參合而行之者可以為上工十全其九行二者為中工
十全其七行一者為下工十全其六　尺膚温(一作/滑)以
淖澤者風也尺肉弱者解㑊也安卧脱肉者寒熱也(一/本)
(下作/不治)尺膚濇者風痺也尺膚粗如枯魚鱗者水泆飲也
尺膚寒甚脈急(一作/小)者泄少氣也尺膚熱甚脈盛躁者
病温也其脈盛而滑者汗且出也(一作病/且出)尺膚燒灸人
手(一作/炬然)先熱後寒者寒熱也尺膚先寒乆持之而熱者
亦寒熱也尺膚炬然熱人迎大者當奪血也尺堅大脈
小甚則少氣悗有加者立死(脈經云尺𦂳於/人迎者少氣)肘所獨熱
者腰已上熱肘後獨熱者肩背熱肘前獨熱者膺前熱
肘後亷已下三四寸熱者腸中有蟲手所獨熱者腰已
上(一作/下)熱臂中獨熱者腰腹熱掌中熱者腹中熱也掌
中寒者腹中寒也魚際白肉有青血脈者胃中有寒也
曰人有尺膚緩甚(一云又/存瘦甚)筋急而見此為何病曰此所
謂狐筋狐筋者是人腹必急白色黒色見此病甚(狐素/問作)
(疹/)
　　病形脈診第二(下/)
黄帝問曰脈之緩急小大滑濇之病形何如岐伯對曰
心脈急甚為瘈瘲微急為心痛引背食不下緩甚為狂
笑微緩為伏梁在心下上下行有時唾血大甚為喉吤
吤微大為心痺引背善涙小甚為善噦微小為消癉滑
甚為善渴微滑為心疝引臍少腹鳴濇甚為瘖微濇為
血溢維(經絡有陽/維隂維)厥耳鳴癲疾
肺脈急甚為癲疾微急為肺寒熱怠惰欬唾血引腰背
胷若鼻息肉不通緩甚為多汗微緩為痿瘻偏風頭已
下汗出不止大甚為脛腫微大為肺痺引胷背起惡日
光小甚為泄微小為消癉滑甚為息賁上氣微滑為上
下出血濇甚為嘔血微濇為鼠瘻(一作/漏)在頸支腋之間
下不勝其上甚能善酸
肝脈急甚為惡言(一作/忘言)微急為肥氣在脇下若覆杯緩
甚為善嘔微緩為水瘕痺大甚為内癰善嘔衂微大為
肝痺隂縮欬引少腹小甚為多飲微小為消癉滑甚為
㿗疝微滑為遺溺濇甚為溢飲微濇為瘈瘲攣筋
脾脈急甚為瘈瘲微急為鬲中食飲入而還出後沃沫
緩甚為痿厥微緩為風痿四肢不用心慧然若無病大
甚為擊仆微大為疝氣腹裏大膿血在腸胃之外小甚
為寒熱微小為消癉滑甚為㿉癃微滑為蟲毒蛕蝎腹
熱濇甚為腸㿗(一作/潰)微濇為内潰多下膿血
腎脈急甚為骨痿癲疾微急為奔豚沉厥足不收不得
前後緩甚為折脊微緩為洞泄洞泄者食不化下嗌還
出大甚為隂痿微大為石水起臍下至小腹垂垂然上
至胃脘死不治小甚為洞泄微小為消癉滑甚為癰㿗
(一作/癃㿉)微滑為骨痿坐不能起起則目無所見視黒丸濇
甚為大癰微濇為不月沉痔
曰病亦有甚變(一作病/之六變)者刺之奈何曰諸急者多寒緩
者多熱大者多氣少血小者血氣皆少滑者陽氣盛而
微有熱濇者多血少氣而微有寒是故刺急者深内而
乆留之刺緩者淺内而疾發鍼以去其熱刺大者微瀉
其氣無出其血刺滑者疾發鍼而淺内之以瀉其陽氣
去其熱刺濇者必中其脈隨其逆順而乆留之必先按
而循之已發鍼疾按其痏無令出血以和其諸脈小者
隂陽形氣俱不足勿取以鍼而調之以甘藥
曰五藏六府之氣滎俞所入為合令何道從入入安從
道曰此陽明之别入於内屬於府者也　曰滎俞與合
各有名乎曰滎俞治外藏經合治内府　曰治内府奈
何曰取之於合　曰合各有名乎曰胃合入於三里大
腸合入於巨虚上亷小腸合入於巨虚下亷三焦合入
於委陽膀胱合入於委中央膽合入於陽陵泉(按大腸/合於曲)
(池小腸合於小海三焦合於天井今此不同者古之别/法也  又詳巨虚上亷乃足陽明與小腸相合之穴也)
(與胃三里膀胱合委中膽合陽陵泉以脈之所入為合/不同三焦合委陽委陽者乃三焦下輔腧也亦未見有)
(為合/之説)　曰取之奈何曰取之三里者低跗取之巨虚者
舉足取之委陽者屈伸而取之委中者屈膝而取之陽
陵泉者正立竪膝予之齊下至委陽之陽取之諸外經
者揄伸而取之
曰願聞六府之病曰面熱者足陽明病魚絡血者手陽
明病兩跗之上脈堅若陷者足陽明病此胃脈也
　　三部九候第三
黄帝問曰何謂三部岐伯對曰上部中部下部其部各
有三候三候者有天有地有人　上部天兩額之動脈
上部地兩頰之動脈上部人耳前之動脈　中部天手
太隂中部地手陽明中部人手少隂　下部天足厥隂
下部地足少隂下部人足太隂　下部之天以候肝地
以候腎人以候脾胃之氣　中部之天以候肺地以候
胷中之氣人以候心　上部之天以候頭角之氣地以
候口齒之氣人以候耳目之氣此三部者三而成天三
而成地三而成人三而三之合為九九分為九野九野
為九藏故神藏五形藏四合為九藏五藏已敗其色必
夭夭必死矣　曰以候奈何曰必先度其形之肥瘦以
調其氣之虚實實則寫之虚則補之必先去其血脈而
後調之無問其病以平為期　曰決死生奈何曰形盛
脈細少氣不足以息者危形瘦脈大胷中多氣者死形
氣相得者生參伍不調者病三部九候皆相失者死上
下左右之脈相應如參舂者病甚上下左右相失不可
數者死中部之候雖獨調與衆藏相失者死中部之候
相減者死目内陷者死　曰何以知病之所在曰察九
候獨小者病獨大者病獨疾者病獨遲者病獨熱者病
獨寒者病獨陷下者病以左手於左足上去踝五寸而
按之以右手當踝而彈之其應過五寸已上蠕蠕然者
不病其應疾中手渾渾然者病中手徐徐然者病其應
上不能至五寸彈之不應者死脱肉身不去者死中部
乍疎乍數者死代脈而鈎者病在絡脈九候之相應也
上下若一不得相失一候後則病二候後則病甚三候
後則病危所謂後者應不俱也察其府藏以知死生之
期必先知經脈而後知病脈真藏脈見者邪勝死也(素/問)
(無死/字)足太陽之氣絶者其足不可以屈伸死必戴眼
曰冬隂夏陽奈何曰九候之脈皆沉細懸絶者為隂主
冬故以夜半死盛躁喘數者為陽主夏故以日中死寒
熱病者以平旦死熱中及熱病者以日中死病風者以
日夕死病水者以夜半死其脈乍數乍疎乍遲乍疾者
以日乗四季死形肉已脱九候雖調者猶死七診雖見
九候皆順者不死所言不死者風氣之病及經月之病
似七診之病而非也故言不死若有七診之病其脈候
亦敗者死矣必發噦噫必審問其所始病與今之所方
病而後(素問下/有各字)切循其脈視其經絡浮沉以上下逆從
循之其脈疾者不病其脈遲者病不往不來者死(素問/作不)
(往來/者)皮膚著者死　曰其可治者奈何曰經病者治其
經絡病者治其絡(素問二絡/上有孫字)身有痛者治其經絡其病
者在奇邪奇邪之脈則繆刺之留瘦不移節而刺之上
實下虚切而順之索其結絡脈刺出其血以通其氣瞳
子髙者太陽不足戴眼者太陽已絶此決死生之要不
可不察也
　
　
　鍼灸甲乙經卷四
欽定四庫全書
　鍼灸甲乙經卷五
　　　　　　　　　　　　晉　皇甫謐　撰
　　鍼灸禁忌第一(上/)
黄帝問曰四時之氣各不同形百病之起皆有所生灸
刺之道何者為寳岐伯對曰四時之氣各有所生灸刺
之道氣穴為寳
故春刺絡脈諸滎大經分肉之間甚者深取之間者淺
取之　素問曰春刺散俞及與分理血出而止　又曰
春者木始治肝氣始生肝氣急其風疾經脈常深其氣
少不能深入故取絡脈分肉之間　九卷云春刺滎者
正同於義為是　又曰春取絡脈治皮膚　又曰春取
經與脈分肉之間二者義亦畧同　又曰春氣在經脈
夏取諸俞孫絡肌肉皮膚之上　又曰春刺俞二者正
同於義為是
長夏刺經又曰取盛經絡取分間絶皮膚　又曰夏取
分腠治肌肉義亦畧同　素問曰夏刺絡俞見血而止
　又曰夏者火始治心氣始長脈瘦氣弱陽氣流(一作/留)
溢血温於腠内至於經故取盛經分腠絶膚而病去者
邪居淺也所謂盛經者陽脈也義亦畧同　又曰夏氣
在孫絡長夏氣在肌肉秋刺諸合餘如春法
秋取經俞邪氣在府取之於合　素問曰秋刺皮膚循
理上下同法　又曰秋者金始治肺將收殺金將勝火
陽氣在合隂初勝濕氣反體隂氣未盛未能深入故取
俞以瀉隂邪取合以虚陽邪陽氣始衰故取於合是謂
始秋之治變也　又曰秋氣在膚閉腠者是也　九卷
又曰秋取氣口治筋脈於義不同
冬取井諸俞之分欲深而留之　又曰冬取井滎　素
問曰冬取俞竅及於分理甚者直下間者散下俞竅與
諸俞之分義亦畧同　又曰冬者水始治腎方閉陽氣
衰少隂氣堅盛巨陽伏沉陽脈乃去取井以下隂逆取
滎以通氣(一云以/實陽氣)　又曰冬取井滎春不􁉿衂是謂末
冬之治變也　又曰冬氣在骨髓　又曰冬刺井病在
藏取之井二者正同於義為是　又曰冬取經俞治骨
髓五藏五藏則同經俞有疑
春刺夏分脈亂氣微入淫骨髓病不得愈令人不嗜食
又且少氣　春刺秋分筋攣逆氣環為欬嗽病不愈令
人時驚又且笑(一作/哭)　春刺冬分邪氣著藏令人腹脹
病不愈又且欲言語
夏刺春分病不愈令人解墮　夏刺秋分病不愈令人
心中悶無言惕惕如人將捕之　夏刺冬分病不愈令
人少氣時欲怒
秋刺春分病不愈令人惕然欲有所為起而忘之　秋
刺夏分病不愈令人益嗜卧又且善夢謂立秋之後
秋刺冬分病不愈令人悽悽時寒
冬刺春分病不愈令人欲卧不能眠眠而有見謂十二
月中旬以前　冬刺夏分病不愈令人氣上發為諸痺
　冬刺秋分病不愈令人善渴
足之陽者隂中之少陽也　足之隂者隂中之太隂也
　手之陽者陽中之太陽也　手之隂者陽中之少隂
也
正月二月三月人氣在左無刺左足之陽
四月五月六月人氣在右無刺右足之陽
七月八月九月人氣在右無刺右足之陽
十月十一月十二月人氣在左無刺左足之陽
刺法曰無刺熇熇之熱無刺漉漉之汗無刺渾渾(音/魂)之
脈無刺病與脈相逆者上工刺其未生者也其次刺其
未成者也其次刺其已衰者也下工刺其方襲者與其
形之盛者與其病之與脈相逆者也故曰方其盛也勿
敢毁傷刺其已衰事必大昌故曰上工治未病不治已
病　大寒無刺大温無凝月生無寫月滿無補月郭空
無治　新内無刺已刺勿内大怒無刺已刺勿怒大勞
無刺已刺勿勞大醉無刺已刺勿醉大飽無刺已刺勿
飽大饑無刺已刺勿饑已渴無刺已刺勿渴乘車來者
卧而休之如食頃乃刺之步行來者坐而休之如行十
里頃乃刺之大驚大怒必定其氣乃刺之
凡禁者脈亂氣散逆其榮衛經氣不次因而刺之則陽
病入於隂隂病出於陽則邪復生粗工不察是謂伐形
身體淫濼反消骨髓津液不化脱其五味是謂失氣也
曰願聞刺淺深之分曰刺骨者無傷筋刺筋者無傷肉
刺肉者無傷脈刺脈者無傷皮刺皮者無傷肉刺肉者
無傷筋刺筋者無傷骨　曰余不知所謂願聞其詳曰
刺骨無傷筋者鍼至筋而去不及骨也刺筋無傷肉者
至肉而去不及筋也刺肉無傷脈者至脈而去不及肉
也刺脈無傷皮者至皮而去不及脈也刺皮無傷肉者
病在皮中鍼入皮無中肉也刺肉無傷筋者過肉中筋
刺筋無傷骨者過筋中骨此之謂反也
刺中心一日死其動為噫　刺中肺三日死其動為欬
　刺中肝五日死其動為穴(素問/作語)　刺中脾十五日死
其動為吞(素問作十日/一作五日)　刺中腎三日死其動為嚏(素/問)
(作六日一/作七日)　刺中膽一日半死其動為嘔　刺中膈為
傷中其病雖愈不過一嵗必死　刺跗上中大脈血出
不止死　刺隂股中大脈血出不止死　刺面中流脈
不幸為盲　刺客主人内陷中脈為漏為聾　刺頭中
腦户入腦立死　刺膝臏出液為跛　刺舌下中脈太
過出血不止為瘖　刺臂中太隂脈出血多立死　刺
足下布絡中脈血不出為腫　刺足少隂脈重虚出血
為舌難以言　刺郄中大脈令人仆脱色　刺膺中陷
脈(素問作刺膺/中䧟中肺)為喘逆仰息　刺氣衝中脈血不出為
腫鼠􁀙(音/卜)　刺肘中内陷氣歸之為不屈伸　刺脊間
中髓為傴　刺隂股中隂三寸内陷令人遺溺　刺乳
上中乳房為腫根蝕　刺腋下脇間内陷令人欬　刺
缺盆中内陷氣泄令人喘欬逆　刺少腹中膀胱溺出
令人少腹滿　刺手魚腹内陷為腫　刺腨腸内陷為
腫　刺　上陷骨中脈為漏為盲　刺闗節中液出不
得屈伸
　　鍼灸禁忌第一(下/)
黄帝問曰願聞刺要岐伯對曰病有浮沉刺有淺深各
至其理無過其道過之則内傷不及則生外壅壅則邪
從之淺深不及及為大賊内傷五藏後生大病故曰病有
在毫毛腠理者有在皮膚者有在肌肉者有在脈者有
在筋者有在骨者有在髓者是故刺毫毛腠理無傷皮
皮傷則内動肺肺動則秋病温瘧熱厥浙然寒慄刺皮
無傷肉肉傷則内動脾脾動則七十二日四季之月病
腹脹煩滿不嗜食刺肉無傷脈脈傷則内動心心動則
夏病心痛刺脈無傷筋筋傷則内動肝肝動則春病熱
而筋弛刺筋無傷骨骨傷則内動腎腎動則冬病脹腰
痛刺骨無傷髓髓傷則消濼胻痠體解㑊然不去矣
神庭禁不可刺　上闗禁不可刺深(深則令人/耳無所聞)　顱息
刺不可多出血　左角刺不可乆留　人迎刺過深殺
人　雲門刺不可深(深則使人逆/息不能食)　臍中禁不可刺
伏莵禁不可刺(本穴云刺/入五分)　三陽絡禁不可刺　復溜
刺無多見血　承筋禁不可刺　然谷刺無多見血
乳中禁不可刺　鳩尾禁不可刺
　右刺禁
頭維禁不可灸　承光禁不可灸　腦户禁不可灸
風府禁不可灸　瘖門禁不可灸(灸之令/人瘖)　下闗耳中
有乾􁀙禁不可灸(一作/擿)　耳門耳中有膿禁不可灸
人迎禁不可灸　絲竹空禁不可灸(灸之不幸令/人目小或昏)　承
泣禁不可灸　脊中禁不可灸(灸之使/人僂)　白環俞禁不
可灸　乳中禁不可灸　石門女子禁不可灸　氣衝
禁不可灸(灸之不幸/不得息)　淵腋禁不可灸(灸之不幸/生腫蝕)　經
渠禁不可灸(傷人/神)　鳩尾禁不可灸　隂市禁不可灸
　陽闗禁不可灸　天府禁不可灸(使人/逆息)　伏莬禁不
可灸　地五㑹禁不可灸(使人/瘦)　瘈脈禁不可灸
　右禁灸
凡刺之道必中氣穴無中肉節中氣穴則鍼游于巷中
肉節則皮膚痛補冩反則病益篤中筋則筋緩邪氣不
出與直相薄亂而不去反還内著用鍼不審以順為逆
也　凡刺之理補寫無過其度病與脈逆者無刺　形
肉已奪是一奪也　大奪血之後是二奪也　大奪汗
之後是三奪也　大泄之後是四奪也　新産及大下
血是五奪也此皆不可瀉也
曰鍼能殺生人不能起死人乎曰能殺生人不起死生
者是人之所受氣糓糓之所注者胃也　胃者水糓氣
血之海也海之所行雲雨者天下也胃之所出氣血者
經隧也經隧者五藏六府之大絡也逆而奪之而已矣
迎之五里中道而止五里而已五往(一作/注)而藏之氣盡
矣故五五二十五而竭其俞矣此所謂奪其天氣故曰
闚門而刺之者死於家入門而刺之者死於堂帝曰請
傳之後世以為刺禁
　　九鍼九變十二節五刺五邪第二
黄帝問曰九鍼安生岐伯對曰九鍼者天地之數也天
地之數始於一終於九故一以法天二以法地三以法
人四以法四時五以法五音六以法六律七以法七星
八以法八風九以法九野　曰以鍼應九之數奈何曰
一者天天者陽也五藏之應天者肺也肺者五藏六府
之葢也皮者肺之合也人之陽也故為之治鑱鍼　鑱
鍼者取法於布(一作/中)鍼去末半寸卒兑之長一寸六分
大其頭而兑其末令無得深入而陽氣出主熱在頭身
故曰病在皮膚無常處者取之鑱鍼于病所膚白勿
取
二者地地者土也人之所以應土者肉也故為之治員
鍼　員鍼者取法於絮鍼筩其身而員其末其鋒如卵
長一寸六分以寫肉分之氣令不傷肌肉則邪氣得竭
故曰病在分肉間取以員鍼
三者人也人之所以成生者血脈也故為之治鍉(音/兑)鍼
　鍉鍼者取法於黍粟大其身而員其末如黍粟之兑
長三寸五分令可以按脈勿陷以致其氣使邪獨出故
曰病在脈少氣當補之以鍉鍼鍼於井營分俞
四者時也時者人於四時八正之風客於經絡之中為
痼病者也故為之治鋒鍼　鋒鍼者取法於絮鍼筩其
身而鋒其末其刃三隅長一寸六分令可以寫熱出血
發泄痼病故曰病在五藏固居者取以鋒鍼寫于井滎
分俞取以四時也
五者音也音者冬夏之分分于子午隂與陽别寒與熱
争兩氣相薄合為癰腫者故為之治鈹鍼　鈹鍼者取
法於劒令末如劒鋒廣二分半長四寸可以取大膿出
血故曰病為大膿血取以鈹鍼
六者律也律者調隂陽四時合十二經脈虚邪客於經
絡而為㬥痺者也故為之治員利鍼　員利鍼者取法
於氂鍼且員且兑身中微大長一寸六分以取癰腫㬥
痺一曰尖如氂微大其末反小其身令可深内也故曰
痺氣㬥發者取以員利鍼
七者星也星者人之七竅邪之所客於經舍於絡而為
痛痺者也故為之治毫鍼　毫鍼者取法於毫毛長一
寸六分令尖如蚊䖟喙静以徐往微以乆留正氣因之
真邪俱往出鍼而養主以治痛痺在絡也故曰病痺氣
補而去之者取之毫鍼
八者風也風者人之股肱八節也八正之虚風傷人内
舍於骨解腰脊節腠之間為深痺者也故為之治長鍼
　長鍼者取法於綦鍼長七寸其身薄而鋒其末令可
以取深邪逺痺故曰病在中者取以長鍼
九者野也野者人之骨解虚風傷人内舍於骨解皮膚
之間也淫邪流溢於身如風水之狀不能過於機闗大
節者也故為之治大鍼　大鍼者取法於鋒鍼(一作/鍉針)其
鋒微員長四寸以寫機闗内外大氣之不能過闗節者
也故曰病水腫不能過闗節者取以大鍼
凡刺之要官鍼最妙九鍼之宜各有所為長短大小各
有所施不得其用病不能移疾淺鍼深内傷良肉皮膚
為癰疾深鍼淺病氣不寫反為大膿病小鍼大氣寫大
甚病後必為害病大鍼小大氣不寫泄亦為後敗夫鍼
之宜大者大寫小者不移以言其過請言其所施
凡刺有九以應九變一曰腧刺腧刺者刺諸經榮俞藏
俞也　二曰道刺道刺者病在上取之下刺府俞也
三曰經刺經刺者刺大經之結絡經分也　四曰絡刺
絡刺者刺小絡之血脈也　五曰分刺分刺者刺分肉
之間也　六曰大瀉刺(一作/太刺)大瀉刺者刺大膿以鈹鍼
也　七曰毛刺毛刺者刺浮痺於皮膚也　八曰巨刺
巨刺者左取右右取左也　九曰焠刺焠刺者燔鍼取
痺氣也
凡刺有十二節以應十二經　一曰偶刺偶刺者以手
直心若背直痛所一刺前一刺後以刺心痺刺此者傍
鍼之也　二曰報刺報刺者刺痛無常處上下行者直
内拔鍼以左手隨病所按之乃出鍼復刺之也　三曰
恢刺恢刺者直刺傍之舉之前後恢筋急以治筋痺也
　四曰齊刺齊刺者直入一傍入二以治寒熱氣小深
者或曰參刺參刺者治痺氣小深者也　五曰揚刺揚
刺者正内一傍内四而浮之以治寒熱之博大者也
六曰直鍼刺直鍼刺者引皮乃刺之以治寒氣之淺者
也　七曰腧刺腧刺者直入直出稀發鍼而深之以治
氣盛而熱者也　八曰短刺短刺者刺骨痺稍搖而深
之致鍼骨所以上下摩骨也　九曰浮刺浮刺者傍入
而浮之此治肌急而寒者也　十曰隂刺隂刺者左右
率刺之此治寒厥中寒者取踝後少隂也　十一曰傍
刺傍刺者直刺傍刺各一此治留痺乆居者也　十二
曰賛刺賛刺者直入直出數發鍼而淺之出血此治癰
腫者也　脈之所居深不見者刺之微内鍼而乆留之
致其脈空脈氣之淺者勿刺按絶其脈刺之無令精出
獨出其邪氣耳所謂三刺之則榖氣出者先淺刺絶皮
以出陽邪再刺則隂邪出者少益深絶皮致肌肉未入
分肉之間後刺深之已入分肉之間則榖氣出矣故刺
法曰始刺淺之以逐陽邪之氣後刺深之以致隂邪之
氣最後刺極深之以下榖氣此之謂也(此文解乃後鍼/道終始篇三刺)
(及至榖邪/之文也)　故用鍼者不知年之所加氣之盛衰虚實
之所起不可以為工矣
凡刺有五以應五藏　一曰半刺半刺者淺内而疾發
鍼無鍼傷肉如拔髮(一作/毛)狀以取皮氣此肺之應也
三曰豹文刺豹文刺者左右前後鍼之中脈為故以取
經絡之血者此心之應也　三曰闗刺闗刺者直刺左
右盡筋上以取筋痺慎無出血此肝之應也　四曰合
谷刺或曰淵刺又曰豈刺合谷刺者左右雞足鍼于分
肉之間以取肌痺此脾之應也　五曰腧刺腧刺者直
入直出深内之至骨以取骨痺此腎之應也
曰刺有五邪何謂五邪曰病有持癰者有大者有小者
有熱者有寒者是謂五邪　凡刺癰邪用鈹鍼無迎隴
易俗移性不得膿越道更行去其鄉不安處所乃散亡
諸隂陽遇癰所者取之其俞寫也　凡刺大邪用鋒鍼
曰以少泄奪其有餘乃益虚摽其道鍼其邪于肌内視
之無有乃自直道刺諸陽分肉之間　凡刺小邪用員
鍼曰以大補益其不足乃無害視其所在迎之界逺近
盡至不得外侵而行之乃自貴(一作/費)刺分肉之間　凡
刺熱邪用鑱鍼越而滄出游不歸乃無病為開道乎闢
門户使邪得出病乃已　凡刺寒邪用毫鍼曰以温徐
往疾去致其神門户已閉氣不分虚實得調真氣存
　　繆刺第三
黄帝問曰何謂繆刺岐伯對曰夫邪之客於形也必先
舍於皮毛留而不去入舍於絡脈留而不去入舍於經
脈内連五藏散於腸胃隂陽俱感五藏乃傷此乃邪之
從皮毛而入極於五藏之次也如此則治其經焉
今邪客於皮毛入舍於孫脈留而不去閉塞不通不得
入經溢於大絡而生奇病焉　夫邪客大絡者左注右
右注左上下左右與經相干而布於四末其氣無常處
不及於經俞名曰繆刺　曰以左取右以右取左其與
巨刺何以别之曰邪客於經也左盛則右病右盛則左
病亦有易且移者左痛未巳而右脈先病如此者必巨
刺之必中其經非絡脈也故絡病者其痛與經脈繆處
故曰繆刺(巨刺者刺其經/繆刺者刺其絡)　曰繆刺取之何如曰邪客
於足少隂之絡令人卒心痛暴脹胷脇反滿無積者刺
然谷之前出血如食頃而已左取右右取左病新發者
五日巳
邪客於手少隂(一作/陽)之絡令人喉痺舌卷口乾心煩臂
外亷痛手不及頭刺手中指(當作/小指)次指爪甲上去端如
韮葉各一痏(音/悔)壯者立已老者有頃已左取右右取左
此新病數日巳
邪客於足厥隂之絡令人卒疝暴痛刺足大指爪甲上
與肉交者各一痏男子立已女子有頃已左取右右取
左
邪客於足太陽之絡令人頭項痛肩痛刺足小指爪甲
上與肉交者各一痏立已不已刺外踝上三痏左取右
右取左如食頃已
邪客於手陽明之絡令人氣滿胸中喘急而支胠胷中
熱刺手大指次指爪甲上去端如韮葉各一痏左取右
右取左如食頃已
邪客於臂掌之間不得屈刺其踝後先以指按之痛乃
刺之以月死生為數月生一日一痏二日二痏十五日
十五痏十六日十四痏
邪客於足陽蹻之脈令人目痛從内眥始刺外踝之下
半寸所各二痏左取右右取左如行十里頃而已人有
所墯墜惡血留於内腹中脹滿不得前後先飲利藥此
上傷厥隂之脈下傷少隂之絡刺足内踝之下然骨之
前血脈出血刺跗上動脈不已刺三毛上各一痏見血
立已左取右右取左善驚善悲不樂刺如右方
邪客於手陽明之絡令人耳聾時不聞音刺手大指次
指爪甲上端如韮葉各一痏立聞不已刺中指爪甲上
與肉交者立聞其不時聞者不可刺也耳中生風者亦
刺之如此數右取左左取右凡痺行往來無常處者在
分肉間痛而刺之以月生死為數用鍼者隨氣盛衰以
為痏數鍼過其日數則脱氣不及其日數則氣不寫左
刺右右刺左病如故復刺之如法以月死生為數月生
一日一痏二日二痏漸多之十五日十五痏十六日十
四痏漸少之
邪客於足陽明之絡(素問作經王冰云以其脈左右交/於面部故舉經脈之病以明繆刺)
(之/類)令人􁉿衂上齒寒刺足中指(素問註云刺/大指次指)爪甲上與
肉交者各一痏左取右右取左
邪客於足少陽之絡令人脇痛不得息欬而汗出刺足
小指(素有次/指二字)爪甲上與肉交者各一痏不得息立已汗
出立止欬者温衣飲食一日巳左刺右右刺左病立已
不已復刺如法
邪客於足少隂之絡令人咽痛不可内食無故善怒氣
上走賁上刺足中央之絡各三痏凡六刺立已左刺右
右刺左
邪客於足太隂之絡令人腰痛引少腹控䏚不可以仰
息刺其腰尻之解兩胂之上是腰俞以月死生為痏數
發鍼立已左刺右右刺左
邪客於足太陽之絡令人拘攣背急引脇而痛内引心
而痛刺之從項始數脊椎俠脊疾按之應手而痛刺入
傍三痏立已
邪客於足少陽之絡令人留於樞中痛髀不得氣(一作/髀不)
(可/舉)刺樞中以毫鍼寒則留鍼以月生死為痏數立已諸
經刺之所過者不病則繆刺之耳聾刺手陽明不已刺
其過脈出耳前者齒齲刺手陽明立已不已刺其脈入
齒中者立已
邪客於五藏之間其病也脈引而痛時來時止視其病
脈繆刺之於手足爪甲上視其脈出其血間者一刺一
刺不已五刺已繆傳引上齒齒唇寒(素多一/痛字)視其手背
脈血者去之刺足陽明中指爪甲上一痏手大指次指
爪甲上各一痏立已左取右右取左嗌中腫不能内唾
不能出唾者繆刺然骨之前出血立已左取右右取左
(自嗌腫至此二十九字素問王冰註/原在邪客足少隂絡之下今移在此)
邪客於手足少隂太隂(一作/陽)足陽明之絡此五絡者皆
㑹於耳中上絡左角五絡俱竭令人身脈皆動而形無
知也其狀若尸或曰尸厥刺足大指内側爪甲上去端
如韮葉後刺足心後刺足中指爪甲上各一痏後刺手
大指内側爪甲上端如韮葉後刺手少隂兑骨之端各
一痏立已(素問又云後刺/手心主者非也)不已以竹筒吹其兩耳中剔
其左角之髮方寸燔治飲以美酒一杯不能飲者灌之
立已
凡刺之數先視其經脈切而循之審其虚實而調之不
調者經刺之有痛而經不病者繆刺之目視其皮部有
血絡者盡取之此繆刺之數也
　　鍼道第四
夫鍼之要易陳而難入粗守形上守神神乎神客在門
未覩其病惡知其原刺之微在速遲粗守闗上守機機
之不動不離其空空中之機清浄以微其來不可逢其
往不可追知機道者不可掛以髮不知機者叩之不發
知其往來要與之期粗之闇乎妙哉上獨有之也往者
為逆來者為順明知逆順正行無問迎而奪之惡得無
虚追而濟之惡得無實迎而隨之以意和之鍼道畢矣
　凡用鍼者虚則實之滿則泄之菀陳則除之邪勝則
虚之太要曰徐而疾則實疾而徐則虚言其實與虚若
有若無察後與先若存若亡為虚為實若得若失虚實
之妙　九鍼最妙補寫之時以鍼為之　寫曰迎之迎
之意必持而内之放而出之排揚出鍼疾氣得泄按而
引鍼是謂内温血不得散氣不得出　補曰隨之隨之
意若忘之若行若按如蚊蝱止如留如環去如絶絃令
左屬右其氣故止外門已閉中氣乃實必無留血急取
誅之持鍼之道堅者為實(素問/作寳)　正指直刺無鍼左右
神在秋毫屬意病者審視血脈刺之無殆方刺之時心
在懸陽及與兩衡(一作/衝)神屬勿去如病存亡取血脈者
在俞横居視之獨滿切之獨堅　夫氣之在脈也邪氣
在上濁氣在中清氣在下故鍼陷脈則邪氣出鍼中脈
則濁氣出鍼太深則邪反沉病益甚故曰皮肉筋脈各
有所處病各有所舍鍼各有所宜各不同形各以任其
所宜無實實虚虚損不足益有餘是為重病病益甚取
五脈者死取三脈者恇奪隂者厥奪陽者狂鍼害畢矣
　知其所苦鬲有上下知其氣之所先得其道布而涿
之(太素作希/而疎之)稍深而留之故能徐入之　大熱在上者
推而下之從下上者引而去之視前痛者常先取之
大寒在外留而補之入於中者從合寫之鍼所不為灸
之所宜上氣不足推而揚之下氣不足積而從之隂陽
皆虚火自當之厥而寒甚骨亷陷下寒過於膝下陵三
里隂絡所過得之留止寒入於中推而行之經陷下者
即火當之結絡堅𦂳火之所治不知其苦兩蹻之下男
陽女隂良工所禁鍼論畢矣　凡刺虚者實之滿者泄
之此皆衆工之所共知也若夫法天則地隨應而動和
之若響隨之若影道無鬼神獨來獨往　凡刺之真必
先治神五藏已定九候已明後乃存鍼衆脈所(素作/不)見
衆凶所(素作/弗)聞外内相得無以形先可玩往來乃施於
人虚實之要五虚勿近五實勿逺至其當發間不容瞚
手動若務鍼耀而匀静意視義觀適之變是謂𡨕𡨕莫
知其形見其烏烏見其稷稷從見其飛不知其誰伏如
横努起若發機刺虚者須其實刺實者須其虚經氣已
至慎守勿失深淺在志逺近若一如臨深淵手如握虎
神無營於衆物
黄帝問曰願聞禁數岐伯對曰藏有要害不可不察肝
生於左肺藏於右心部於表腎治於裏脾為之使胃為
之市膈盲之上中有父母七節之傍中有志心(素作/小心)順
之有福逆之有咎　寫必用方(太素/作員)切而轉之其氣乃
行疾入徐出邪氣乃出伸而迎之搖大其穴氣出乃疾
　補必用員(太素/作方)外引其皮令當其門左引其樞右推
其膚微旋而徐推之必端以正安以静堅心無解欲微
以留氣下而徐出之推其皮葢其外門真氣乃存用鍼
之要無忘養神　寫者以氣方盛以月方滿以日方温
以身方定以息方吸而内鍼乃復候其方吸而轉鍼乃
復候其方呼而徐引鍼補者行也行者移也刺必中其
榮復以吸排鍼也必知形之肥瘦榮衛血氣之衰盛血
氣者人之神不可不謹養形乎形目瞑瞑捫其所痛(素/作)
(問其/所痛)索之於經慧然在前按之弗得不知其情故曰形
乎神神耳不聞目明心開而志光慧然獨覺口弗能言
俱視獨見象若昏昭然獨明若風吹雲故曰神三部九
候為之原九鍼之論不必存　凡刺之而氣不至無問
其數刺之而氣至乃去之勿復鍼鍼各有所宜各不同
形各任其所為刺之要氣至而效效之信若風吹雲昭
然于天凡刺之道畢矣　節之交凡三百六十五㑹知
其要者一言而終不知其要者流散無窮所言節者神
氣之所遊行出入也非皮肉筋骨也覩其色察其目知
其散復一其形聴其動静知其邪正右主推之左持而
禦之氣至而去之凡將用鍼必先視脈氣之劇易乃可
以治病五藏之氣已絶于内而用鍼者反實其外是謂
重竭重竭必死其死也静治之者輒反其氣取腋與膺
五藏之氣已絶于外而用鍼者反實其内是謂逆厥逆
厥則必死其死也躁治之者反取四末刺之害中而不
去則精泄害中而去則致氣精泄則病甚而恇致氣則
生為癰瘍　刺鍼必肅刺腫搖鍼經刺勿搖此刺之道
也　刺諸熱者如手探湯刺寒清者如人不欲行刺虚
者刺其去刺實者刺其來刺上闗者㰦不能欠刺下闗
者欠不能㰦刺犢鼻者屈不能伸刺内闗者伸不能屈
病髙而内者取之隂陵泉病髙而外者取之陽陵泉隂
有陽疾者取之下陵三里正往無殆下氣乃止不下復
始矣
　　鍼道終始第五
凡刺之道畢於終始明知終始五藏為紀隂陽定矣隂
者主藏陽者主府陽受氣於四肢隂受氣於五藏故寫
者迎之補者隨之知迎知隨氣可令和和氣之方必通
隂陽五藏為隂六府為陽謹奉天道請言終始　終始
者經脈為紀持其脈口人迎以知隂陽有餘不足平與
不平天道畢矣　所謂平人者不病也不病者脈口人
迎應四時也上下相應而俱往來也　六經之脈不結
動也本末相遇寒温相守司形肉血氣必相稱也是謂
平人若少氣者脈口人迎俱少而不稱尺寸如是者則
隂陽俱不足補陽則隂竭寫隂則陽脱如是者可將以
甘藥不可飲以至劑如此者弗灸不已者因而寫之則
五藏氣壞矣　人迎一盛病在足少陽一盛而躁在手
少陽　人迎二盛病在足太陽二盛而躁在手太陽
人迎三盛病在足陽明三盛而躁在手陽明　人迎四
盛且大且數名曰溢陽溢陽為外格　脈口一盛病在
足厥隂一盛而躁在手心主　脈口二盛病在足少隂
二盛而躁在手少隂　脈口三盛在足太隂三盛而躁
在手太隂　脈口四盛俱大且數名曰溢隂溢隂為内
闗不通者死不治　人迎與太隂脈口俱盛四倍已上
名曰闗格闗格者與之短期　人迎一盛寫足少陽而
補足厥隂二寫一補日一取之必切而騐之疎取之上
氣和乃止　人迎二盛寫足太陽而補足少隂二寫一
補二日一取之必切而騐之疎取之上氣和乃止　人
迎三盛寫足陽明而補足太隂二寫一補日一取之必
切而騐之疎取之上氣和乃止　脈口一盛寫足厥隂
而補足少陽二補一寫日一取之必切而騐之氣和乃
止疎取之　脈口二盛寫足少隂而補足太陽二寫一
補二日一取之必切而騐之氣和乃止疎取之　脈口
三盛寫足太隂而補足陽明二補一寫日二取之必切
而騐之氣和乃止疎取之所以日二取之者太隂主胃
大富於榖故可日二取之也　人迎脈口俱盛四倍已
上(靈樞作/三倍)名曰隂陽俱溢如是者不開則血脈閉塞氣
無所行流淫於中五藏内傷如此者因而灸之則變易
為他病矣　凡刺之道氣和乃止補隂寫陽音聲益彰
耳目聰明反此者血氣不行　所謂氣至而有效者寫
則脈虚虚者脈大如其故而不堅也大如故而益堅者
適雖言快病未去也補則益實實者脈大如其故而益
堅也大如故而不堅者適雖言快病未去也故補則實
寫則虚病雖不隨鍼減病必衰去矣必先通十二經之
所生病而後可傳於終始故隂陽不相移虚實不相傾
取之其經　凡刺之屬三刺至榖氣邪澼妄合隂陽移
居逆順相反浮沉異處四時不相得稽留淫泆須鍼而
去故一刺陽邪出再刺隂邪出三刺則榖氣至而止所
謂榖氣至者已補而實已寫而虚故知榖氣至也　邪
氣獨去者隂與陽未能調而病知愈也故曰補則實寫
則虚病雖不隨鍼減病必衰去矣(此文似解前/第三篇中)
陽盛而隂虚先補其隂後寫其陽而和之隂盛而陽虚
先補其陽後寫其隂而和之三脈動於足大指之間必
審其虚實虚而寫之是謂重虚重虚病益甚　凡刺此
者以指按之脈動而實且疾者則寫之虚而徐者則補
之反此者病益甚　三脈動(一作/重)於大指者謂陽明在
上厥隂在中少隂在下膺腧中膺背腧中背肩髀虚者
取之上重舌刺舌柱以鈹鍼也手屈而不伸者其病在
筋伸而不可屈者其病在骨在骨守骨在筋守筋　補
須一方實深取之稀按其痏以極出其邪氣　一方虚
淺刺之以養其脈疾按其痏無使邪氣得入　邪氣之
來也𦂳而疾榖氣之來也徐而和脈實者深刺之以泄
其氣脈虚者淺刺之使精氣無得出以養其脈獨出其
邪氣　刺諸痛者深刺之諸痛者其脈皆實從腰以上
者手太隂陽明主之從腰以下者足太隂陽明主之病
在下者髙取之病在上者下取之病在頭者取之足病
在腰者取之膕病生於頭者頭重生於手者臂重生於
足者足重治病者先刺其病所從生者也
春氣在毫毛夏氣在皮膚秋氣在分肉冬氣在筋骨刺
此病者各以其時為齊刺肥人者以秋冬為之齊刺瘦
人者以春夏為之齊刺之痛者隂也痛而以手按之不
得者亦隂也深刺之癢者陽也淺刺之病在上者陽也
在下者隂也病先起於隂者先治其隂而後治其陽病
先起於陽者先治其陽而後治其隂乆病者邪氣入深
刺此病者深内而乆留之間日復刺之必先調其左右
去其血脈刺道畢矣
凡刺之法必察其形氣形氣未脱少氣而脈又躁躁厥
者(一作/疾字)必為繆刺之散氣可收聚氣可布深居静處占
神往來閉户塞牗魂魄不散専意一神精氣之分無聞
人聲以收其精必一其神令志在鍼淺而留之微而浮
之以移其神氣至乃休男女内外堅拒勿出謹守勿内
是謂得氣
　　鍼道自然逆順第六(前係逆順肥瘦/文後係根結文)
黄帝問曰願聞鍼道自然岐伯對曰用自然者臨深決
水不用功力而水可竭也循掘決衝不顧堅密而經可
通也此言氣之滑濇血之清濁行之逆順也　曰人之
黒白肥瘦少長各有數乎曰年質壯大血氣充盛皮膚
堅固因加以邪刺此者深而留之此肥人也廣肩腋項
肉薄厚皮而黒色唇臨臨然者其血黒以濁其氣濇以
遲其貪於取予刺此者深而留之多益其數　曰刺瘦
人奈何曰瘦人者皮薄色少肉亷亷然薄唇輕言其血
清其氣滑易脱於氣易損於血刺此者淺而疾之　曰
刺常人奈何曰視其黒白各為調之端正純厚者其血
氣和調刺此者無失其常數　曰刺壯士真骨者奈何
曰刺壯士真骨堅肉緩節騐騐(一作/監監)然此人重則氣濇
血濁刺此者深而留之多益其數勁則氣滑血清刺此
者淺而疾之也　曰刺嬰兒奈何曰嬰兒者其肉脆血
少氣弱刺此者以毫鍼淺刺而疾發鍼日再可也　曰
臨深決水奈何曰血清氣濁疾寫之則氣竭矣　曰循
掘決衝奈何曰血濁氣濇疾而寫之則氣可通也
曰逆順五體經絡之數此皆布衣匹夫之士也食血者
(九墟作血/食之君)身體柔脆膚肉耎弱血氣慓悍滑利刺之豈
可同乎曰夫膏梁菽藿之味何可同也氣滑則出疾氣
濇則出遲氣悍則鍼小而入淺氣濇則鍼大而入深深
則欲留淺則欲疾故刺布衣者深以留刺王公大人者
微以徐此皆因其氣之慓悍滑利者也　曰形氣之逆
順奈何曰形氣不足病氣有餘是邪勝也急寫之形氣
有餘病氣不足急補之形氣不足病氣不足此隂陽俱
不足不可復刺之刺之則重不足重不足則隂陽俱竭
血氣皆盡五藏空虚筋骨髓枯老者絶滅壯者不復矣
形氣有餘病氣有餘者此謂隂陽俱有餘也急寫其虚
調其虚實故曰有餘者寫之不足者補之此之謂也故
曰刺不知逆順真邪相薄實而補之則隂陽血氣皆溢
腸胃充郭肺肝内脹隂陽相錯虚而寫之則經脈空虚
血氣枯竭腸胃懾辟皮膚薄著毛腠天焦予之死期故
曰用鍼之要在于知調調隂與陽精氣乃充合形與氣
使神内藏故曰上工平氣中工亂經下工絶氣危生不
可不慎也必察其五藏之變化五脈之相應經脈之虚
實皮膚之柔麄而後取之也
　　鍼道外揣縱合第七
黄帝問曰夫九鍼少則無内大則無外恍惚無窮流溢
無極余知其合於天道人事四時之變也余願渾求為
一可乎岐伯對曰夫唯道焉非道何可大小淺深離合
為一乎哉故逺者司外揣内近者司内揣外是謂隂陽
之極天地之葢　曰持鍼縱舍奈何曰必先明知十二
經之本末皮膚之寒熱脈之盛衰滑濇其脈滑而盛者
病日進虚而細者乆以持大以濇者為痛痺隂陽如一
者病難治察其本末上下有熱者病常在其熱已衰者
其病亦去矣因持其尺察其肉之堅脆大小滑濇寒熱
燥濕因視目之五色以知五藏而決死生視其血脈察
其五色以知寒熱痺痛　曰持鍼縱舍余未得其意也
曰持鍼之道欲端以正安以静先知虚實而行疾徐左
手執骨右手循之無與肉裹寫欲端正補必閉膚轉鍼
導氣邪氣不得淫泆真氣以居　曰扞皮開腠理奈何
曰因其分肉左别其膚微内而徐端之適神不散邪氣
得去也
　鍼灸甲乙經卷五
欽定四庫全書
　鍼灸甲乙經卷六
　　　　　　　　　　　　晉　皇甫謐　撰
　　八正八虚八風大論第一
黄帝問曰嵗之所以皆同病者何氣使然少師對曰此
八症之候也候此者常以冬至之日風從南方来者名
曰虚風賊傷人者也其以夜半至者萬民皆卧而不犯
故其嵗民少病其以晝至者萬民懈墯而皆中於邪風
故民多病虚邪入客於骨而不發於外至其立春陽氣
大發腠理開有因立春之日風從西方来萬民皆中虚
風此兩邪相摶經氣結代故諸逢其風而遇其雨者名
曰遇嵗露焉因嵗之和而少賊風者民少病而少死嵗
多賊風邪氣寒温不和則民多病而死矣
曰虚邪之風其所貴賤何如候之奈何曰正月朔日風
從西方来而大名曰白骨将國有殃人多死亡　正月
朔日平旦西北風行民多病十有三也　正月朔日日
中北風夏民多死者(一作/多病)　正月朔日平旦北風春民
多死者　正月朔日夕時北風秋民多死者　正月朔
日天時和温不風民無病大寒疾風民多病　二月丑
不風民多心腹病　三月戌不風民多寒熱病　四月
巳不暑民多癉病　十月申不寒民多暴死　諸所謂
風者發屋拔樹揚沙石起毫毛發腠理者也　風從其
衝後来者名曰虚風賊傷人者也主殺害必謹候虚風
而謹避之避邪之道如避矢石然後邪弗能害也
風從南方来名曰大弱風其傷人也内舍於心外在於
脈其氣主為熱
風從西南方来名曰謀風其傷人也内舍於脾外在於
肌肉其氣主為弱
風從西方来名曰剛風其傷人也内舍於肺外在於皮
膚其氣主為燥
風從西北方来名曰折風其傷人也内舍於小腸外在
於手太陽之脈脈絶則泄脈閉則結不通善暴死
風從北方来名曰大剛風其傷人也内舍於腎外在於
骨與肩背之膂筋其氣主為寒
風從東北方来名曰凶風其傷人也内舍於大腸外在
於兩脅腋骨下及肢節
風從東方来名曰嬰兒風其傷人也内舍於肝外在於
筋紐其氣主為濕
風從東南方来名曰弱風其傷人也内舍於胃外在於
肌其氣主為體重
凡此八風者皆從其虚之鄉来乃能病人三虚相薄則
為暴病卒死兩虚一實則為淋露寒熱犯其雨濕之地
則為痿故聖人避邪如避矢石其三虚偏中於邪風則
為擊仆偏枯矣　曰四時八風之中人也因有寒暑寒
則皮膚急腠理閉暑則皮膚緩腠理開賊風邪氣因得
以入乎将必須八正風邪乃能傷人乎曰賊風邪氣之
中人也不得以時然必因其開也其入深其内亟(一作/極)
也疾其病人也卒暴因其閉也其入淺以留其病人也
徐以遲　曰其有寒温和適腠理不開然有卒病者其
故何也曰人雖平居其腠理開閉緩急固常有時也夫
人與天地相參與日月相應故月滿則海水西盛人血
氣積肌肉充皮膚緻毛髪堅腠理郄煙垢著當是之時
雖遇賊風其入淺亦不深到其月郭空則海水東盛人
血氣虚其衛氣去形獨居肌肉減皮膚緩腠理開毛髪
薄㬷垢澤當是之時遇賊風其入深其病人卒暴　曰
人有卒然暴死者何邪使然曰得三虚者其死疾得三
實者邪不能傷也乗年之衰逢月之空失時之和人氣
乏少因為賊風邪氣所傷是謂三虚故論不知三虚工
反為粗若逢年之盛遇月之滿得時之和雖有賊風邪
氣不能傷也
　　逆順病本末方宜形志大論第二
黄帝問曰治民治身可得聞乎岐伯對曰治民與自治
治彼與治此治小與治大治國與治家未有逆而能治
者夫惟順而已矣故入國問其俗臨病人問所便曰便
病奈何曰中熱消癉則便寒寒中之屬則便熱胃中熱
則消糓令人懸心善饑臍已上皮熱腸中熱則出黄如
糜色臍已下皮寒胃中寒則填脹腸中寒則腸鳴飱泄
胃中寒腸中熱則脹且泄胃中熱腸中寒則疾饑少腹
痛脹　曰胃欲寒飲腸欲熱飲兩者相逆治之奈何曰
春夏先治其標後治其本秋冬先治其本後治其標
曰便其相逆者奈何曰便此者食飲衣服欲適寒温寒
無悽愴暑無出汗食飲者熱無灼灼寒無滄滄寒温中
適故氣摶持乃不致邪僻　先病而後逆者治其本先
逆而後病者治其本先寒而後生病者治其本先病而
後生寒者治其本先熱而後生病者治其本先病而後
生熱者治其本先病而後生中滿者治其標先病而後
泄者治其本先泄而後生他病者治其本必先調之乃
治其他病先病而後中滿者治其標先中滿而後煩心
者治其本人有客氣同氣(同一/作固)小大不利治其標小大
便利治其本病發而有餘本而標之先治其本後治其
標病發而不足標而本之先治其標後治其本謹察間
甚而調之間者并行甚者獨行小大不利而後生他病
者治其本
東方濵海傍水其民食魚嗜鹹魚者使人熱中鹹者勝
血其民皆黒色疎理其病多壅腫其治宜砭石
西方水土剛强其民華食而脂肥故邪不能傷其形體
其病生於内其治宜毒藥
北方風寒氷冽其民樂野處而乳食藏寒生滿病其治
宜炙􁃚
南方其地下水上弱霧露之所聚也其民嗜酸而食臊
故緻理而赤色其病攣痺其治宜微鍼
中央其地平以濕天地所生物者衆其民食雜而不勞
故其病多痿厥寒熱其治宜導引按蹻故聖人雜合以
治各得其宜
形樂志苦病生於脈治之以灸刺形苦志樂病生於筋
治之以熨引形樂志樂病生於肉治之以鍼石形苦志
苦病生於咽喝(一作/困竭)治之以甘藥形數驚恐經絡不通
病生於不仁治之以按摩醪醴是謂五形故志曰刺陽
明出血氣刺太陽出血惡氣刺少陽出氣惡血刺太隂
出氣惡血刺少隂出血惡血刺厥隂出血惡氣
　　五藏六府虚實大論第三
黄帝問曰刺法言有餘寫之不足補之何謂也岐伯對
曰神有有餘有不足氣有有餘有不足血有有餘有不
足形有有餘有不足志有有餘有不足心藏神肺藏氣
肝藏血脾藏肉腎藏志志意通達内有骨髓而成形五
藏之道皆出於經渠以行血氣血氣不和百病乃變化
而生故守經渠焉
神有餘則笑不休不足則憂(素問作悲王氷/曰作憂者誤)血氣未并
五藏安定邪客於形悽厥(素問作/洒浙)起於毫毛未入於經
絡故命曰神之微神有餘則寫其小絡之血出血勿之
深斥無中其大經神氣乃平神不足者視其虚絡切而
致之刺而和之無出其血無泄其氣以通其經神氣乃
平曰刺微奈何曰按摩勿釋著鍼勿斥移氣於足(素問/作不)
(足/)神氣乃復
氣有餘則喘欬上氣不足則息利少氣血氣未并五藏
安定皮膚微病命曰白氣微泄有餘則寫其經渠無傷
其經無出其血無泄其氣不足則補其經渠無出其氣
曰刺微奈何曰按摩勿釋出鍼視之曰故将深之適人
必革精氣自伏邪氣亂散無所休息氣泄腠理真氣乃
相得
血有餘則怒不足則慧(素問/作恐)血氣未并五藏安定孫絡
外溢則絡有留血有餘則刺其盛經出其血不足則視
其虚内鍼其脈中久留之血至(素問作/而視)脈大疾出其鍼
無令血泄曰刺留奈何曰視其血絡刺出其血無令惡
血得入於經以成其病
形有餘則腹脹涇溲不利不足則四肢不用血氣未并
五藏安定肌肉蠕(一作/溢)動名曰微風有餘則寫其陽經
不足則補其陽絡曰刺微奈何曰取分肉間無中其經
無傷其絡衛氣得復邪氣乃索
志有餘則腹脹飱泄不足則厥血氣未并五藏安定骨
節有傷有餘則寫然筋血者出其血不足則補其復溜
曰刺未并奈何曰即取之無中其經以去其邪乃能立
虚
曰虚實之形不知其何以生曰血氣已并隂陽相傾氣
亂於衛血逆於經血氣離居一實一虚血并於隂氣并
於陽故為驚狂血并於陽氣并於隂乃為炅中血并於
上氣并於下心煩悶善怒血并於下氣并於上亂而喜
忘(素作/善忘)　曰血并於隂氣并於陽如是血氣離居何者
為實何者為虚曰血氣者喜温而惡寒寒則泣不流温
則消而去之是故氣之所并為血虚血之所并為氣虚
　曰人之所有者血與氣耳乃言血并為虚氣并為虚
是無實乎曰有者為實無者為虚故氣并則無血血并
則無氣今血與氣相失故為虚焉絡之與孫脈俱注(一/作)
(輸/)於經血與氣并則為實焉血之與氣并走於上則為
大厥厥則暴死氣復反則生不反則死　曰實者何道
從来虚者何道從去曰夫隂與陽皆有輸會陽注於隂
隂滿之外隂陽紃(音/巡)平(素作/均平)以充其形九候若一名曰
平人夫邪之所生或生於陽或生於隂其生於陽者得
之風雨寒暑其生於隂者得之飲食起居隂陽喜怒
曰風雨之傷人奈何曰風雨之傷人也先客於皮膚𫝊
入於孫脈孫脈滿則𫝊入於絡脈絡脈滿乃注於大經
脈血氣與邪氣并客於分腠之間其脈堅大故曰實實
者外堅充滿不可按按之則痛　曰寒濕之傷人奈何
曰寒濕之中人也皮膚収(素問作/不収)肌肉堅𦂳營血濇衛
氣去故曰虚虚者攝辟氣不足血濇按之則氣足温之
故快然而不痛
曰隂之生實奈何曰喜怒不節則隂氣上逆上逆則下
虚下虚則陽氣走乏故曰實　曰隂之生虚奈何曰喜
則氣下悲則氣消消則脈空虚因寒飲食寒氣動藏(一/作)
(重/滿)則血泣氣去故曰虚　曰陽虚則外寒隂虚則内熱
陽盛則外熱隂盛則内寒不知所由然曰陽受氣於上
焦以温皮膚分肉之間今寒氣在外則上焦不通不通
則寒獨留於外故寒慄有所勞倦形氣衰少榖氣不盛
上焦不行下焦(素問作/下脘)不通胃氣熱熏胷中故内熱上
焦不通利皮膚緻宻腠理閉塞(素問下有/𤣥府二字)不通衛氣不
得泄越故外熱厥氣上逆寒氣積於胷中而不寫不寫
則温氣去寒獨留則血凝泣凝則腠理不通其脉盛大
以濇故中寒
曰隂與陽并血氣已并病形已成刺之奈何曰刺此者
取之經渠取血於營取氣於衛用形哉因四時多少髙
下　曰血氣已并病形已成隂陽相傾補瀉奈何曰瀉
實者氣盛乃内鍼鍼與氣俱内以開其門如利其户鍼
與氣俱出精氣不傷邪氣乃下外門不閉以出其疾摇
大其道如利其路是謂大寫必切而出大氣乃屈　曰
補虚奈何曰持鍼勿置以定其意候呼内鍼氣出鍼入
鍼空四塞精無從去方實而疾出鍼氣入鍼出熱不得
還閉塞其門邪氣布散精氣乃得存動後時(素問作動/氣後時)
近氣不失逺氣乃来是謂追之　曰虚實有十生於五
藏五脈耳夫十二經脈者皆生百(素作/其)病今獨言五藏
夫十二經脈者皆絡三百六十五節節有病必被經脈
經脈之病者皆有虚實何以合之乎曰五藏與六府為
表裏經絡肢節各生虚實視其病所居隨而調之病在
脈調之血病在血調之絡病在氣調諸衛病在肉調之
分肉病在筋調之筋病在骨調之骨燔鍼刼刺其下及
與急者病在骨碎鍼藥熨病不知所痛兩蹻為上身形
有痛九候莫病則繆刺之病在於左而右脈病者則巨
刺之必謹察其九候鍼道畢矣
　　隂陽清濁順治逆亂大論第四
黄帝問曰經脈十二者别為五行分為四時何失而亂
何得而治岐伯對曰五行有序四時有分相順而治相
逆而亂　曰何謂相順而治曰經脈十二以應十二月
十二月者分為四時四時者春夏秋冬其氣各異營衛
相隨隂陽相和清濁不相干如是則順而治矣　曰何
謂相逆而亂曰清氣在隂濁氣在陽營氣順脈衛氣逆
行清濁相干亂於胷中是謂大脱故氣亂於心則煩心
宻黙俛首静伏亂於肺則俛仰喘喝按手以呼亂於腸
胃則為霍亂亂於臂脛則為四厥亂於頭則為厥逆頭
痛(一作/頭重)眩仆　氣在心者取之手少隂心主之俞　氣
在於肺者取之手太隂滎足少隂俞　氣在於腸胃者
取之手足太隂陽明不下者取之三里　氣在於頭者
取之天柱大杼不知取足(靈樞/作手)太陽之榮俞　氣在臂
足者先去血脈後取其陽明少陽之滎俞　徐入徐出
是謂之導氣補寫無形是謂之同精是非有餘不足也
亂氣之相逆也
　　四時賊風邪氣大論第五
黄帝問曰有人於此並行並立其年之長少等也衣之
厚薄均也卒然遇烈風疾雨或病或不病或皆死其故
何也岐伯對曰春温風夏陽風秋凉風冬寒風凡此四
時之風者其所病各不同形黄色薄皮弱肉者不勝春
之虚風白色薄皮弱肉者不勝夏之虚風青色薄皮弱
肉者不勝秋之虚風赤色薄皮弱肉者不勝冬之虚風
　曰黒色不病乎曰黒色而皮厚肉堅固不能傷於四
時之風其皮薄而肉不堅色不一者長夏至而有虚風
者病矣其皮厚而肌肉堅者長夏至而有虚風者不病
矣其皮厚而肌肉堅者必重感於寒内外皆然乃病也
　曰賊風邪氣之傷人也令人病焉今有不離屏蔽不
出室穴之中卒然而病者其故何也曰此皆嘗有所傷
於濕氣藏於血脈之中外肉之間久留而不去若有所
墜墮惡血在内而不去卒然喜怒不節飲食不適寒温
不時腠理閉不通(素下有其/開二字)而適遇風寒則血氣凝結
與故邪相襲則為寒痺其有熱則汗出汗出則受風雖
不遇賊風邪氣必有因加而發矣　曰夫子之所言皆
病人所自知也其無遇邪風又無怵惕之志卒然而病
其故何也唯有因鬼神之事乎曰此亦有故邪留而未
發也因而志有所惡及有所慕血氣内亂兩氣相薄其
所從来者微視之不見聴之不聞故似鬼神　曰其有
祝由而已者其故何也曰先巫者因知百病之勝先知
百病之所從者可祝由而已也
　　内外形診老壮肥瘦病旦慧夜甚大論第六
黄帝問曰人之生也有剛有柔有弱有强有短有長有
隂有陽願聞其方岐伯對曰隂中有陽陽中有隂審知
隂陽刺之有方得病所始刺之有理謹度病端與時相
應内合於五藏六府外合於筋骨皮膚是故内有隂陽
外有隂陽在内者五藏為隂六府為陽在外者筋骨為
隂皮膚為陽故曰病在隂之隂者刺隂之滎俞病在陽
之陽者刺陽之合病在陽之隂者刺隂之經病在隂之
陽者刺陽之絡病在陽者名曰風病在隂者名曰痺隂
陽俱病名曰風痺病有形而不痛者陽之類無形而痛
者隂之類無形而痛者其陽完(九墟完作/緩下同)而隂傷急治
其陽無攻其隂(九墟作急治其/隂無攻其陽)有形而不痛者其隂完
而陽傷急治其隂無攻其陽(九墟作急治其/陽無攻其隂)隂陽俱動
乍有乍無加以煩心名曰隂勝其陽此謂不表不裏其
形不久也　曰形氣病之先後内外之應奈何曰風寒
傷形憂恐忿怒傷氣氣傷藏乃病藏寒傷形乃應形風
傷筋脈筋脈乃應此形氣内外之相應也　曰刺之奈
何曰病九日者三刺而已病一月者十刺而已多少逺
近以此衰之久痺不去身者視其血絡盡去其血　曰
外内之病難易之治奈何曰形先病而未入藏者刺之
半其日藏先病而形乃應者刺之倍其日此外内難易
之應也
曰何以知其皮肉血氣筋骨之病也曰色起兩眉間薄
澤者病在皮唇色青黄赤白黒者病在肌肉營氣濡然
者病在血氣(千金方/作脈)目色青黄赤白黒者病在筋耳焦
枯受塵垢者病在骨　曰形病何如取之奈何曰皮有
部肉有柱氣血有俞(千金翼下/有筋有結)骨有屬皮之部俞在於
四末肉之柱在臂胻諸陽肉分間與足少隂分間氣血
之俞在於諸絡脈氣血留居則盛而起筋部無隂無陽
無左無右候病所在骨之屬者骨空之所以受液而溢
腦髓者也　曰取之奈何曰夫病之變化浮沉淺深不
可勝窮各在其處病間者淺之甚者深之間者少之甚
者衆之隨變而調氣故曰上工也　曰人之肥瘦小大
寒温有老壮少小之别奈何曰人年五十已上為老三
十已上為壮十八已上為少六嵗已上為小　曰何以
度其肥瘦曰人有脂有膏有肉曰别此奈何曰㬷肉堅
皮滿者脂㬷肉不堅皮緩者膏皮肉不相離者肉　曰
身之寒温何如曰膏者其肉淖而粗理者身寒細理者
身熱脂者其肉堅細理者和(靈作/熱)粗理者寒(少肉者寒/温之症未)
(詳/)　曰其肥瘦大小奈何曰膏者多氣而皮縱緩故能
縱腹垂膄肉者身體容大脂者其身収小　曰三者之
氣血多少何如曰膏者多氣多氣者熱熱者耐寒也肉
者多血多血者則形充形充者則平也脂者其血清氣
滑少故不能大此别於衆人者也　曰衆人如何曰衆
人之皮肉脂膏不能相加也血與氣不能相多也故其
形不小不大各自稱其身名曰衆人　曰治之奈何曰
必先别其五形血之多少氣之清濁而後調之治無失
常經是故膏人者縱腹垂膄肉人者上下容大脂人者
雖脂不能大　曰病者多以旦慧晝安夕加夜甚者何
也曰春生夏長秋収冬藏是氣之常也人亦應之以一
日一夜分為四時之氣朝為春日中為夏日入為秋夜
為冬朝則人氣始生病氣衰故旦慧日中則人氣長長
則勝邪故安夕則人氣始衰邪氣始生故加夜半人氣
入藏邪氣獨居於身故甚　曰其時有反者何也曰是不
應四時之氣藏獨主其病者是必以藏氣之所不勝時
者甚以其所勝時者起也　曰治之奈何曰順天之時
而病可與期順者為工逆者為粗也
　　隂陽大論第七
隂静陽躁陽生隂長陽殺隂藏陽化氣隂成形寒極生
熱熱極生寒寒氣生濁熱氣生清清氣在下則生飱泄
濁氣在上則生䐜脹此隂陽反作病之逆順也故清陽
為天濁隂為地地氣上為雲天氣下為雨雨出地氣雲
出天氣故清陽出上竅濁隂出下竅清陽發腠理濁隂
走五藏清陽實四肢濁隂歸六府水為隂火為陽陽為
氣隂為味味歸形形歸氣氣歸精精歸化精食氣形食
味化生精氣生形味傷形氣傷精精化為氣氣傷於味
隂味出下竅陽氣出上竅味厚者為隂薄為隂之陽氣
厚者為陽薄為陽之隂味厚則泄薄則通氣薄則發泄
厚則發熱壮火之氣衰少火之氣壮壮火食氣氣食少
火壮火散氣少火生氣氣味辛甘發散為陽酸苦涌泄
為隂隂勝則陽病陽勝則隂病隂病則熱陽病則寒(素/問)
(作陽勝則熱/隂勝則寒)重寒則熱重熱則寒寒傷形熱傷氣氣傷
痛形傷腫故先痛而後腫者氣傷形也先腫而後痛者
形傷氣也風勝則動熱勝則腫燥勝則乾寒勝則浮濕
勝則濡瀉天有四時五行以生長収藏以生寒暑燥濕
風人有五藏化為五氣以生喜怒悲憂恐故喜怒傷
氣寒暑傷形暴怒傷隂暴喜傷陽厥氣上行滿脈去
形故曰喜怒不節寒暑過度生乃不固重隂必陽重陽
必隂此隂陽之變也　夫隂在内陽之守也陽在外隂
之使也陽勝則身熱腠理閉喘息麄為之後悶(素問作/俛仰)
汗不出而熱齒乾以煩悶腹脹死耐冬不耐夏隂勝則
身寒汗出身常清數慄而寒寒則厥厥則腹滿死耐夏
不耐冬此隂陽更勝之變病之形能也　曰調此二者
奈何曰能知七損八益則二者可調也不知用此則早
衰矣　清陽上天濁隂歸地天氣通於肺地氣通於咽
風氣通於肝雷氣通於心榖氣通於脾雨氣通於腎六
經為川腸胃為海九竅為水注之氣暴風象雷逆氣象
陽故治不法天之紀不用地之理則灾害至矣　邪風
之至疾如風雨故善治者治皮毛其次治肌膚其次治
筋脉其次治六府其次治五藏治五藏者半生半死矣
　故天之邪氣感則害五藏水榖之寒熱感則害六府
地之濕氣感則害皮肉筋脈故善用鍼者從隂引陽從
陽引隂以右治左以左治右以我知彼以表知裏以觀
過與不及之理見微則過用之不殆善診者察色按脈
先别隂陽審清濁而知部分視喘息聴聲音而知病所
苦觀權衡視規矩而知病所生按尺寸觀浮沉滑濇而
知病所生以治則無過以診則無失矣故曰病之始起
可刺而已其盛也可待衰而已故因其輕而揚之因其
重而減之因其衰而彰之形不足者温之以氣精不足
者補之以味其髙者因而越之其下者引而竭之中滿
者寫之於内其有形者漬形以為汗其在皮者汗而發
之其慓悍者按而収之其實者散而寫之審其陽隂以
别柔剛陽病治隂隂病治陽定其血氣各守其鄉血實
宜决之氣實宜掣之引之陽從右隂從左(素問作陽從/左隂從右)
老從上少從下是以春夏歸陽為生歸秋冬為死反之
則歸秋冬為生是以氣之多少逆順皆為厥有餘者厥
也一上不下寒厥到膝少者秋冬死老者秋冬生氣上
不下頭痛癲疾求陽不得求之於隂(素問作求/隂不審)五部隔
無徵若居曠野若伏空室綿綿乎屬不滿目
春三月之病在理已盡草與栁葉皆殺春隂陽皆絶期
在孟春　冬三月之病病合陽者至春正月脈有死徵
皆歸於春(素問作/始春)　春三月之病曰陽殺隂陽皆絶期
在草乾　夏三月之病至隂不過十日隂陽交期在溓
水　秋三月之病三陽俱起不治自己隂陽交合者立
不能坐坐不能起三陽獨至期在石水二隂獨至期在
盛水
　　正邪襲内生夢大論第八
黄帝問曰淫邪泮衍奈何岐伯對曰正邪從外襲内未
有定舍反淫於藏不得定處與榮衛俱行而與魂魄飛
揚使人卧不得安而喜夢凡氣淫於府則夢有餘於外
不足於内氣淫於藏則夢有餘於内不足於外　曰有
餘不足有形乎曰隂盛則夢涉大水而恐懼陽盛則夢
大火而燔􁃚隂陽俱盛則夢相殺毁傷上盛則夢飛下
盛則夢墮甚飽則夢予甚饑則夢取肝氣盛則夢怒肺
氣盛則夢哭泣恐懼飛揚心氣盛則夢喜笑及恐怖脾
氣盛則夢歌樂體重手足不舉腎氣盛則夢腰脊兩解
而不屬凡此十二盛者至而寫之立已　厥氣客於心
則夢見丘山煙火　客於肺則夢飛揚見金鐵之器及
竒物　客於肝則夢見山林樹木　客於脾則夢見丘
陵大澤壊屋風雨　客於腎則夢臨淵沒居水中　客
於膀胱則夢逰行　客於胃則夢飲食　客於大腸則
夢見田野　客於小腸則夢見聚邑行街(一作/衝衢)　客於
膽則夢見鬬訟自刳　客於隂器則夢接内　客於項
則夢斬首　客於胻則夢行走不能前及居深地窌苑
中　客於股肱則夢禮節拜跪　客於胞䐈則夢溲便
利　凡此十五不足者至而補之立已
　　五味所宜五藏生病大論第九
黄帝問曰榖氣有五味其入藏分别奈何岐伯對曰胃
者五藏六府之海皆入於胃五藏六府皆禀於胃五味
各走其所喜　故榖味酸先走肝九卷乂曰酸入胃其
氣濇(一作濇/以収)不能出入不出則留於胃中胃中和温則
下注於膀胱之胞膀胱之胞薄以耎得酸則縮綣約而
不通水道不行故癃隂者積筋之所終聚也故酸入胃
而走於筋素問曰酸走筋筋病無多食酸其義相順又
曰肝欲辛多食酸則肉胝䐢而唇掲謂木勝土也(木辛/與九)
(卷義錯作素問/肝欲辛  欲酸)
苦先走心九卷又曰苦入胃五榖之氣皆不能勝苦苦
入下脘下脘者三焦之路皆閉而不通故氣變嘔也齒
者骨之所絡也故苦入胃而走骨入而復出必黧疏是
知其走骨也水火既濟骨氣通於心素問曰苦走骨骨
病無多食苦其義相順又曰心欲酸食苦則皮稿而毛
拔謂火勝金也(火酸與九/卷義錯)
甘先走脾九卷又曰甘入脾其氣弱少不能上至上焦
而與榖俱留於胃中甘者令人柔潤也胃柔則緩緩則
蟲動蟲動則令人心悶其氣通於皮故曰甘走皮皮者
肉之餘葢皮雖屬肺與肉連體故甘潤肌肉并皮也素
問曰甘走肉肉病無多食甘其義相順又曰多食甘則
骨痛而髪落謂土勝水也(與九卷/不錯)
辛先走肺九卷又曰辛入胃其氣走於上焦上焦者受
諸氣而營諸陽者也薑韮之氣熏至營衛營衛不時受
之久留於心下故洞(一作/煴)心辛者與氣俱行故辛入胃
則與汗俱出矣(千金云辛入胃而走/氣與氣俱出故氣盛)素問曰辛走氣氣
病無多食辛其義相順又曰肺欲苦多食辛則筋急而
爪枯謂金勝木也(肺欲苦與/九卷義錯)
鹹先走腎九卷又曰鹹入胃其氣上走中焦注於諸脈
脈者血之所走也血與鹹相得則血涘(一作凝/下同)血涘則
胃中竭竭則咽路焦故舌乾而善渇血脈者中焦之道
故鹹入而走血矣腎合三焦血脈雖屬肝心而為中焦
之道故鹹入而走血矣素問曰鹹走血血病無多食鹹
其義相順又曰多食鹹則脈涘泣而變色謂水勝火也
(雖俱言血脈/其義不冋)榖氣營衛俱行津液已行營衛大通乃糟
粕以次𫝊下　曰營衛俱行奈何曰榖始入於胃其精
微者先出於胃之兩焦以溉五藏别出兩焦行於營衛
之道其大氣之摶而不行者積於胷中名曰氣海出於
肺循於喉嚨故呼則出吸則入天地之精氣其大數常
出三而入一故榖不入半日則氣衰一日則氣少矣
曰榖之五味可得聞乎曰五榖粳米甘麻(素問作/小豆)酸大
豆鹹小麥苦黄黍辛五果棗甘李酸栗鹹杏苦桃辛五
畜牛肉甘犬肉酸豕肉鹹羊肉苦雞肉辛五菜葵甘韮
酸藿鹹薤苦葱辛五色黄宜甘青宜酸黒宜鹹赤宜苦
白宜辛　脾病者宜食粳米牛肉棗葵甘者入脾用
之　心病者宜食麥羊肉杏薤苦者入心用之　腎病
者宜食大豆豕肉栗藿鹹者入腎用之　肺病者宜食
黍雞肉桃葱辛者入肺用之　肝病者宜食麻犬肉李
韮酸者入肝用之　肝病禁辛　心病禁鹹　脾病禁
酸　肺病禁苦　腎病禁甘
肝足厥隂少陽主治肝苦急食甘以緩之　心手少隂
太陽主治心苦緩食鹹以収之　脾足太隂陽明主治
脾苦濕急食苦以燥之　肺手太隂陽明主治肺苦氣
上逆急食苦以泄之　腎足少隂太陽主治腎苦燥急
食辛以潤之開腠理致津液通氣墜也　毒藥攻邪五
榖為養五果為助五畜為益五菜為充氣味合而服之
以補精益氣此五味者各有所利辛散酸収廿緩苦堅
鹹耎
肝病者兩脇下痛引少腹令人善怒虚則目􁣶􁣶無所
見耳無所聞善恐如人将捕之取其經厥隂與少陽血
者氣逆則頭痛耳聾不聰頰腫取血者　又曰徇蒙招
尤目瞑耳聾下實上虚過在足少陽厥隂甚則入肝
心病者胷中痛脇支滿兩胠下痛膺背肩甲間痛兩擘
内痛虚則胸腹大脇下與腰相引而痛取其經少隂太
陽血者(素問云舌/下血者)其變病刺郄中血者　又曰胸中痛
支滿腰脊相引而痛過在手少隂太陽(素問云心煩頭/痛病在鬲中過)
(在手巨/陽少隂)
脾病者身重善饑肌肉萎足不収行善瘈瘲脚下痛虚
則腹脹腸鳴飱泄食不化取其經太隂陽明少隂血者
　又曰腹滿䐜脹支滿胠脇下厥上胃過在足太隂陽
明
肺病者喘逆咳氣肩背痛汗出尻隂股膝攣髀腨胻足
皆痛虚則少氣不能報息耳聾喉嚨乾取其經手太隂
足太陽外厥隂内少隂血者　又曰欬嗽上氣病(素問/作厥)
在胸中過在手陽明太隂
腎病者腹大脛腫痛欬喘身重寝汗出憎風虚則胸中
痛大腸小腸(素作大/腹小腹)痛清厥意不樂取其經少隂太陽
血者　又曰頭痛癲疾下實上虚過在足少隂太陽甚
則入腎
　　五藏𫝊病大論第十
病在肝愈於夏夏不愈甚於秋秋不死持於冬起於春
大病在肝愈於丙丁丙丁不愈加於庚辛庚辛不加(素/問)
(作不死/下同)持於壬癸起於甲乙禁當風　病在肝平旦慧
下晡甚夜半静
病在心愈於長夏長夏不愈甚於冬冬不死持於春起
於夏　病在心愈於戊已戊巳不愈加於壬癸壬癸不
加持於甲乙起於丙丁禁衣温食熱　病在心日中慧
夜半甚平旦静
病在脾愈於秋秋不愈甚於春春不死持於夏起於長
夏　病在脾愈於庚辛庚辛不愈加於甲乙甲乙不加
持於丙丁起於戊己禁温衣濕地(素問云禁温衣/飽食濕地濡衣)　病
在脾日昳慧平旦甚(素作/日出)下晡静
病在肺愈於冬冬不愈甚於夏夏不死持於長夏起於
秋　病在肺愈於壬癸壬癸不愈加於丙丁丙丁不加
持於戊己起於庚辛禁寒衣冷飲食　病在肺下晡慧
日中甚夜半静
病在腎愈於春春不愈甚於長夏長夏不死持於秋起
於冬　病在腎愈於甲乙甲乙不愈加於戊己戊己不
死持於庚辛起於壬癸禁犯焠㶼無食熱無温衣(素問/作犯)
(焠㶼熱食/温灸衣)　病在腎夜半慧日乘四季甚下晡静
邪氣之客於身也以勝相加至其所生而愈至其所不
勝而甚至其所生而持自得其位而起
腎移寒於脾癰腫少氣　脾移寒於肝癰腫筋攣　肝
移寒於心狂鬲中　心移寒於肺為肺消肺消者飲一
溲二死不治　肺移寒於腎為涌水涌水者按其腹不
堅水氣客於大腸疾行腸鳴濯濯如囊裹漿治主肺者
(素問作水/之病也)
脾移熱於肝則為驚䘐　肝移熱於心則死　心移熱
於肺𫝊為膈消　肺移熱於腎𫝊為柔痓　腎移熱於
脾𫝊為虚腸澼死不可治　胞移熱於膀胱則癃溺血
　膀胱移熱於小腸膈腸不便上為口糜　小腸移熱
於大腸為虙瘕為沉　大腸移熱於胃善食而瘦名曰
食㑊又胃移熱於膽亦名食㑊　膽移熱於腦則辛頞
鼻淵鼻淵者濁涕下不止也𫝊為䘐䁾瞑目故得之厥
也
五藏受氣於其所生𫝊之於其所勝氣舍於其所生死
於其所不勝病之且死必先𫝊其所行至不勝乃死此
言氣之逆行也故死
肝受氣於心𫝊之於脾氣舍於腎至肺而死　心受氣
於脾𫝊之於肺氣舍於肝至腎而死　脾受氣於肺𫝊
之於腎氣舍於心至肝而死　肺受氣於腎𫝊之於肝
氣舍於脾至心而死　腎受氣於肝𫝊之於心氣舍於
肺至脾而死此皆逆死也一日一夜五分之此所以占
死者之早暮也
黄帝問曰余受九鍼於夫子而私覽於諸方或有導引
行氣按摩灸熨刺爇飲藥一者可獨守耶将盡行之乎
岐伯對曰諸人者衆人之方也非一人之所盡行也
曰此乃所謂守一勿失萬物畢具也余已聞隂陽之要
虚實之理傾移之過可治之屬願聞病之變化淫傳絶
敗而不可治者可得聞乎　曰要乎哉問道昭乎其如
旦醒窘乎其如夜暝能被而服之神與俱成畢将服之
神自得之生神之理可著於竹帛不可傳之于子孫也
　曰何謂旦醒曰明於隂陽如惑之解如醉之醒　曰
何謂夜暝曰瘖乎其無聲漠乎其無形折毛發理正氣
横傾淫邪泮衍血脈傳留大氣入藏腹痛下淫可以致
死不可以致生　曰大氣入藏奈何曰病先發於心心
痛一日之肺而欬三日之肝肋支滿五日之脾閉塞不
通身體重三日不已死冬夜半夏日中　病先發於肺
喘咳三日之肝脇支滿一日之脾而身體痛五日之胃
而脹十日不已死冬日入夏日出　病先發於肝頭痛
目眩肋多滿一日之脾而身體痛五日之胃而腹脹三
日之腎腰脊少腹痛胻痠三日不已死冬日中(素問作/日入)
夏早食　病先發於脾身痛體重一日之胃而脹二日
之腎少腹腰脊痛胻痠三日之膀胱背膂筋痛小便閉
十日不已死冬人定夏晏食　病先發於胃脹滿五日
之腎少腹腰脊痛胻痠三日之膀胱背膂筋痛小便閉
五日而上之心身重六日不已死冬夜半夏日昳　病
先發於腎少腹腰脊痛胻痠三日之膀胱背膂筋痛小
便閉三日而上之心心脹三日之小腸兩脇支痛三日
不已死冬大晨夏晏晡(按靈樞素問云三日而上之小/腸此云三日而上之心乃皇甫)
(士安合二書/為此篇文也)　病先發於膀胱小便閉五日之腎少腹
脹腰脊痛胻痠一日之小腸而腸脹二日之脾而身體
痛二日不已死冬雞鳴夏下晡諸病以次相𫝊如是者
皆有死期不可刺也
　　夀夭形診病候耐痛不耐痛大論第十一
黄帝問曰形有緩急氣有盛衰骨有大小肉有堅脆皮
有厚薄其以立夀夭奈何伯髙對曰形與氣相任則夀
不相任則夭皮與肉相裹則夀不相裹則夭血氣經絡
勝形則夀不勝形則夭　曰何謂形緩急曰形充而皮
膚緩者則夀形充而皮膚急者則夭形充而脈堅大者
順也形充而脈小以弱者氣衰也衰則危矣形充而顴
不起者腎小也小則夭矣形充而大肉㬷堅而有分者
肉堅堅則夀矣形充而大皮肉無分理不堅者肉脆脆
則夭矣此夭之生命所以立形定氣而視夀夭者也必
明於此以立形定氣而後可以臨病人決死生也　曰
形氣之相勝以立夀夭奈何曰平人而氣勝形者夀病
而形肉脱氣勝形者死形勝氣者危也　凡五藏者中
之府中盛藏滿氣勝傷恐者聲如從室中言是中氣之
濕也言而微終日乃復言者此奪氣也衣被不歛言語
善惡不避親疎者此神明之亂也倉廪不藏者是門户
不要也水泉不止者是膀胱不藏也得守者生失守者
死夫五藏者身之强也　頭者精明之府頭傾視深神
将奪矣　背者胸中之府背曲肩隨府将壊矣　腰者
腎之府轉摇不能腎将憊矣　膝者筋之府屈伸不能
行則僂附筋将憊矣　骨者髓之府不能久立行則掉
慓骨将憊矣得强則生失强則死
岐伯曰反四時者有餘為精不足為消應太過不足
為精應不足有餘為消隂陽不相應病名曰闗格　人
之骨强筋勁肉緩皮膚厚者耐痛其於鍼石之痛火爇
亦然加以黒色而善(一本/作美)骨者耐火爇堅肉薄皮者不
耐鍼石之痛於火爇亦然同時而傷其身多熱者易已
多寒者難已胃厚色黒大骨肉肥者皆勝毒其瘦而薄
者皆不勝毒也
　　形氣盛衰大論第十二
黄帝問曰氣之盛衰可得聞乎岐伯對曰人年十嵗(一/作)
(十/六)五藏始定血氣已通其氣在下故好走　二十嵗血
氣始盛肌肉方長故好趨　三十嵗五藏大定肌肉堅
固血脈盛滿故好步　四十嵗五藏六府十二經脈皆
大盛平定腠理始開榮華剥落鬢髪頒白平盛不摇故
好坐　五十嵗肝氣始衰肝葉始薄膽汁始減目始不
明　六十嵗心氣始衰乃善憂悲血氣懈墯故好卧
七十嵗脾氣虚皮膚始枯故四肢不舉　八十嵗肺氣
衰魂魄離散故言善悞　九十嵗腎氣焦藏乃萎枯經
脈空虚　百嵗五藏皆虚神氣皆去形骸獨居而終盡
矣
女子七嵗腎氣盛齒更髪長二七天水至(素問作/天癸至)任脈
通太衝脈盛月事以時下故有子三七腎氣平均故真
牙生而長極四七筋骨堅髪長極身體盛壮五七陽明
脈衰面皆焦髪始白七七任脈盛太衝(一作/伏衝)脈衰少天
水竭地道不通故形壊而無子耳
丈夫八嵗腎氣實髪長齒更二八腎氣盛天水至而精
氣溢寫隂陽和故能有子三八腎氣平均筋骨勁强故
真牙生而長極四八筋骨隆盛肌肉滿壮五八腎氣衰
髪墮齒稿六八陽氣衰於上面焦鬢髪頒白七八肝氣
衰筋不能動天水竭精少腎氣衰形體皆極八八則齒
髪去腎者主水受五藏六府之精而藏之故五藏盛乃
能寫今五藏皆衰筋骨懈墯天水盡矣故髪鬢白體重
行步不正而無子耳
　
　
　
　鍼灸甲乙經卷六
欽定四庫全書
　鍼灸甲乙經卷七
　　　　　　　　　　　　晉　皇甫謐　撰
　　六經受病發傷寒熱病第一(上/)
黄帝問曰夫熱病者皆傷寒之類也或愈或死其死皆
以六七日之間其愈皆以十日已上者何也岐伯對曰
太陽者諸陽之屬也其脈連於風府故為諸陽主氣人
之傷於寒也則為病熱熱雖甚不死其兩感於寒而病
者必不免於死矣　傷寒一日太陽受之故頭項痛腰
脊背强(素問無/背字)　二日陽明受之陽明主肉其脈俠鼻
絡於目故身熱目痛而鼻乾不得卧　三日少陽受之
少陽主骨(素問/作膽)其脈循脇絡於耳故胷脇痛而耳聾三
陽(素下有經/絡二字)皆受病而未入於府(素問/作藏)者故可汗而已
　四日太隂受之太隂脈布胃中絡於嗌故腹滿而嗌
乾　五日少隂受之少隂脈貫腎絡肺繫舌本故口燥
舌乾而渇　六日厥隂受之厥隂脈循隂器而絡於肝
故煩滿而囊縮三隂三陽五藏六府皆受病營衛不行
五藏不通則死矣其不兩感於寒者七日太隂病衰頭
痛少愈　八日陽明病衰身熱少愈　九日少陽病衰
耳聾微聞　十日太隂病衰腹減如故則思飲食　十
一日少隂病衰渇止(素問下有/不滿二字)舌乾乃巳　十二日厥
隂病衰囊縱少腹微下大氣皆下其病日巳矣治之各
通其藏脈病日衰已矣其未滿三日者可汗而已其滿
三日者可泄而已　曰熱病已愈時有所遺者何也曰
諸遺者熱甚而强食故有所遺若此者皆病已衰而熱
有所藏因其榖氣相薄兩熱相合故有所遺治遺者視
其虚實調其逆順可使立已病熱少愈食肉則復多食
則遺此其禁也　其兩感於寒者一日太陽與少隂俱
病則頭痛口乾煩滿　二日陽明與太隂俱病則腹滿
身熱不欲食譫語　三日少陽與厥隂俱病則耳聾囊
縮而厥水漿不入不知人者故六日而死矣
曰五藏已傷六府不通營衛不行如是後三日乃死何
也曰陽明者十二經脈之長其血氣盛故不知人三日
其氣乃盡故死
肝熱病者小便先黄腹痛多卧身熱熱争則狂言及驚
胷中(素問無胷/中二字)脇滿痛手足􁂌不得安卧庚辛甚甲乙
大汗氣逆則庚辛死刺足厥隂少陽其逆則頭疼貢貢
(素問作/員字)脈引衝頭痛也
心熱病者先不樂數日乃熱熱争則心煩悶(素又冇卒/心痛三字)
善嘔頭痛面赤無汗壬癸甚丙丁大汗氣逆則壬癸死
刺手少隂太陽
脾熱病者先頭重頰痛煩心(素下有顔/青二字)欲嘔身熱熱争
則腰痛不可用俛仰腹滿泄兩頷(一本/作額)痛甲乙甚戊己
大汗氣逆則甲乙死刺足太隂陽明
肺熱病者先悽悽然厥起皮毛惡風寒舌上黄身熱熱
争則喘咳痛走胷膺背不得大息頭痛不甚(素作/堪)汗出
而寒丙丁甚庚辛大汗氣逆則丙丁死刺手太隂陽明
出血如大豆立已
腎熱病者先腰痛胻痠苦渇數飲身熱熱争則項痛而
强胻寒且痠足下熱不欲言其逆則項痛員員(素問下/有澹澹)
(二/字)然戊巳甚壬癸大汗氣逆則戊巳死刺足少隂太陽
諸當汗者至其所勝日汗甚
肝熱病者左頬先赤　心熱病者顔頷先赤　脾熱病
者鼻先赤　肺熱病者右頬先赤　腎熱病者頤先赤
病雖未發者見赤色者刺之名曰治未病熱病從部所
起者至期而已其刺之反者三周而已重逆則死　諸
治熱病先飲之寒水乃刺之必寒衣之居止寒處身寒
而止病甚者為五十九刺　熱病先胸脇痛滿手足躁
刺足少陽補足太隂病甚者為五十九刺　熱病先身
重骨痛耳聾好暝刺足少隂病甚者為五十九刺　熱
病先眩冐而熱胷脇滿刺足少隂少陽太陽之脈色榮
顴骨熱病也榮未夭(素問作未/交下同)曰今且得汗待時自己
與厥隂脈争見者死其死不過三日　熱病氣内連腎
少陽之脈色榮頬前熱病也榮未夭曰今且得汗待時
自己與手少隂脈争見者死其死不過三日　其熱病
氣穴三椎下間主胸中熱四椎下間主胃中熱五椎下
間主肝熱六椎下間主脾熱七椎下間主腎熱榮在骶
也項上三椎骨陷者中也頬下逆顴為大瘕下牙車為
腹滿顴後為脇痛頬上者鬲上也
冬傷於寒春必温病夏傷於暑秋必病瘧　凡病傷寒
而成温者先夏至日者為病温後夏至日者為病暑暑
當與汗皆出勿止所謂𤣥府者汗孔也
曰刺節言徹衣者盡刺諸陽之竒俞未有常處願卒聞
之曰是陽氣有餘而隂氣不足隂氣不足則内熱陽氣
有餘則外熱兩熱相薄熱於懐炭衣熱不可近身身熱
不可近席腠理閉塞而不汗舌焦唇稿□(黄帝古針/經作稿腊)嗌
乾欲飲取天府大杼三痏刺中膂以去其熱補手足太
隂以去其汗熱去汗晞疾於徹衣
八十一難曰陽虚隂盛汗出而愈下之即死陽盛隂虚
汗出而死下之即愈(與經乖錯於義/反倒不可用也)
曰人有四肢熱逢風寒如炙如火者何也曰是人隂氣
虚陽氣盛四肢熱者陽也兩陽相得而隂氣虚少少水
不能滅盛火而陽氣獨治獨治者不能生長也獨盛而
止耳故逢風如炙如火者是人當肉爍也
曰人身非常温也非常熱也而煩滿者何也曰隂氣少
陽氣勝故熱而煩滿
曰足太隂陽明為表裏脾胃脈也生病異者何也曰隂
陽異位更實更虚更逆更順或從内或從外所從不同
故病異名陽者天氣也主外隂者地氣也主内陽道實
隂道虚故犯賊風虚邪者陽受之則入府食飲不節起
居不時者隂受之則入藏入六府則身熱不得眠上為
喘呼入五藏則䐜滿閉塞下為飱泄久為腸澼故喉主
天氣咽主地氣故陽受風氣隂受濕氣故隂氣從足上
行至頭而下行循臂至指端陽氣從手上行至頭而下
行至足故曰陽病者上行極而下隂病者下行極而上
故傷於風者上先受之傷於濕者下先受之也
　　六經受病發傷寒熱病第一(中/)
黄帝問曰病熱有所痛者何也岐伯對曰病熱者陽脈
也以三陽之盛也人迎一盛在少陽二盛在太陽三盛
在陽明夫陽入於隂故病在頭與腹乃䐜脹而頭痛也
　曰病身熱汗出而煩滿不解者何也曰汗出而身熱
者何也汗出而煩滿不解者厥也病名曰風厥太陽為
諸陽主氣(素問作巨/陽主氣)故先受邪少隂其表裏也得熱則
上從上從則厥治之表裏刺之飲之服湯　曰温病汗
出輒復熱而脈躁疾者不為汗衰狂言不能食病名曰
何曰名曰隂陽交交者死人所以汗出者皆生於榖榖
生於精今邪氣交争於骨肉而得汗者是邪退精勝精
勝則當能食而不復熱復熱者邪氣也汗者精氣也今
汗出而輒復熱者是邪勝也不能食者精無禆也熱而
留者夀可立而傾也夫汗出而脈躁盛者死今脈不與
汗相應此不勝其病其死明矣狂言者是失志失志者
死此有三死不見一生雖愈必死　病風且寒且熱炅
汗出一日數欠先刺諸分理絡脈汗出且寒且熱三日
一刺百日而已
曰何謂虚實曰邪氣盛則實精氣奪則虚重實者内(素/問)
(作/言)太熱病氣熱脈滿是謂重實　曰經絡俱實何如曰
經絡皆實是寸脈急而尺緩也皆當俱治故曰滑則順
濇則逆夫虛實者皆從其物類治(素問/作始)故五藏骨肉滑
利可以久長寒氣暴上脈滿而實實而滑順則生實而
逆則死盡滿者脈急大堅尺滿(一作/濇)而不應也如是者
順則生逆則死所謂順者手足温所謂逆者手足寒也
　曰何謂重虛曰脈虚氣虛尺虚是謂重虚也所謂氣
虚者言無常也尺虚者行步恇然也脈虚者不象隂也
如此者滑則生濇則死氣虚者肺虚也氣逆者足寒也
非其時則生當其時則死餘藏皆如此也脈實滿手足
寒頭熱(一作/痛)者春秋則生冬夏則死脈浮而濇濇而身
有熱者死絡氣不足經氣有餘者脈口熱而尺寒秋冬
為逆春夏為順治主病者經虚絡滿者尺熱滿脈口寒
濇春夏死秋冬生絡滿經虚灸隂刺陽經滿絡虚刺隂
灸陽
曰秋冬無極隂春夏無極陽者何謂也曰無極陽者春
夏無數虚陽明陽明虚則狂無極隂者秋冬無數虚太
隂太隂虚則死　春亟治經絡夏亟治經俞秋亟治六
府冬則閉塞治用藥而少鍼石所謂少鍼石者非癰疽
之謂也
熱病始手臂者先取手陽明太隂而汗出始頭首者先
取項太陽而汗出始足脛者先取足陽明而汗出臂太
隂(靈樞/作陽)可出汗足陽明可出汗取隂而汗出甚者止之
陽取陽而汗出甚者止之隂振寒悽悽鼓頷不得汗出
腹脹煩悶取手太隂　熱病三日氣口静人迎躁者取
之諸陽五十九刺以寫其熱而出其汗實其隂以補其
不足　身熱甚隂陽皆静者勿刺之其可刺者急取之
不汗則泄所謂勿刺皆有死徵也　熱病七日八日脈
口動喘而眩者急刺之汗且自出淺刺手大指間　熱
病七日八日脈微小病者溲血口中乾一日半而死脈
代者一日死　熱病已得汗而脈尚躁(一本/作盛)喘且復熱
勿庸(一本/作膚)刺喘盛者必死　熱病七日八日脈不躁不
散數後三日中有汗三日不汗四日死未汗勿庸刺
熱病先膚痛窒鼻充面取之皮以第一鍼五十九刺苛
鼻乾(靈樞作/診鼻乾)索於皮肺不得索之於火火者心也　熱
病先身濇煩而熱煩悶唇嗌乾取之皮以第一鍼五十
九刺　熱病膚脹口乾寒汗出索脈于心不得索之於
水水者腎也　熱病嗌乾多飲善驚卧不能安取之膚
肉以第六鍼五十九刺目眥赤(靈樞/作青)索肉於脾不得索
之於木木者肝也　熱病而胸脇痛(靈樞作面/青胸痛)手足躁
取之筋間以第四鍼鍼於四逆筋躄目浸索筋於肝不
得索之於金金者肺也　熱病數驚瘈瘲而狂取之脈
以第四鍼急冩有餘者癲疾毛髮去索血於心不得索
之於腎腎者水也　熱病身重骨痛耳聾好瞑取之骨
以第四鍼五十九刺骨病不食齧齒耳青赤索骨於腎
不得索之於土土者脾也　熱病不如所病耳聾不能
自収口乾陽熱甚隂頗有寒者熱在髓也死不治　熱
病頭痛顳顬目脈𦂳(一本/作瘈)善䘐厥熱病也取之以第三
鍼視有餘不足　寒熱痔(一作/痛)熱病體重腸中熱取之
以第四鍼於其俞及下諸指間索氣於胃絡得氣也
熱病俠臍急痛胸脇滿取之湧泉與隂陵泉以第四鍼
鍼嗌裏　熱病而汗且出及脉順可汗者取魚際太淵
大都太白寫之則熱去補之則汗出汗出太甚取内踝
上横脈以止之　熱病已得汗而脈尚躁盛者此隂脈
之極也死其得汗而脈静者生　熱病脈常躁盛而不
得汗者此陽脈之極也死其脈躁盛得汗而脈静者生
　厥俠脊而痛主頭項几几目􁣶􁣶然腰脊强取足太
陽膕中血絡嗌乾口熱如膠取足少陽(此條出素問刺/腰痛篇宜在後)
(刺腰/痛内)　熱病死候有九一曰汗不出大顴發赤者死(太/素)
(云汗不出大顴發/赤者必不反而死)　二曰泄而腹滿甚者死　三曰目
不明熱不已者死　四曰老人嬰兒熱而腹滿者死
五曰汗不出嘔血(靈樞作/嘔下血)者死　六曰舌本爛熱不已
者死　七曰欬而䘐汗出出不至足者死　八曰髓熱
者死　九曰熱而痓者死熱而痓者腰反折瘈瘲齒噤
齗也凡此九者不可刺也
所謂五十九刺者兩手内外側各三凡十二痏五指間
各一凡八痏足亦如是頭入髪際一寸傍三分(靈樞無/分字)
各三凡六痏更入髮際三寸邉五凡十痏耳前後口下
(靈樞作/已下)者各一項中一凡六痏顛上一𩕄㑹一髪際一
亷泉一風池二天柱二(甲乙經原缺此穴今/按靈樞經文補之)
素問曰五十九者頭上五行五行者以越諸陽之熱逆
也大杼膺俞缺盆背椎此八者以寫胷中之熱(一作/陽)氣
衝三里巨虚上下亷此八者以寫胃中之熱雲門髃骨
委中髓空此八者以寫四肢之熱五藏俞傍五此十者
以寫五藏之熱凡此五十九者皆熱之左右也(按二經/雖不同)
(皆寫熱之/要穴也)
頭腦中寒鼻䘐目泣出神庭主之(千金作寒/熱頭痛)　頭痛身
熱鼻窒喘息不利煩滿汗不出曲差主之　頭痛目眩
頸項强急胷脇相引不得傾側本神主之　熱病(千金/下有)
(煩滿/二字)汗不出上星主之先取譩譆後取天牖風池　熱
病汗不出而苦嘔煩心承光主之　頭項痛重暫起僵
仆鼻窒鼽䘐喘息不得通通天主之　頭項惡風汗不
出悽厥惡寒嘔吐目系急痛引頞頭重項痛玉枕主之
　頬清(千金作/妄嚙視)不得視口沫泣出兩目眉頭痛臨泣主
之　腦風頭痛惡見風寒鼽䘐鼻窒喘息不通承靈主
之　頭痛身熱引兩頷急(一作/痛)腦空主之　醉酒風熱
發兩角(一作/兩目)眩痛不能飲食煩滿嘔吐率谷主之(千金/以此)
(條置/風門)　項强刺瘖門　熱病汗不出天柱及風池商陽
闗衝掖門主之　頸痛項不得顧目泣出多眵䁾鼻鼽
䘐目内眥赤痛氣厥耳目不明咽喉僂引項筋攣不収
風池主之　傷寒熱盛煩嘔大椎主之　頭重目瞑悽
厥寒熱汗不出陶道主之　身熱頭痛進退往来神道
主之　頭痛如破身熱如火汗不出瘈瘲(千金作/頭痛)寒熱
汗不出惡寒裏急腰腹相引痛命門主之　頸項痛不
可以俛仰頭痛振寒瘈瘲氣實則脇滿俠脊有并氣熱
汗不出腰背痛大杼主之　風眩頭痛鼻不利時嚏清
涕自出風門主之　悽悽振寒數欠伸鬲腧主之　熱
病汗不出上窌及孔最主之(千金作臂厥熱病汗不出/皆灸刺之此穴可以出汗)
　肩髆間急悽厥惡寒􁁉户主之　項背痛引頸魄户
主之　肩痛胸腹滿悽厥脊背急强神堂主之　喘逆
鼽䘐肩甲内亷痛不可俛仰䏚季脇引少腹而痛脹噫
嘻主之　背痛惡寒脊强俯仰難食不下嘔吐多涎鬲
俞主之(千金作/陽闗)　熱病頭痛身重懸顱主之　胸脇脹
滿背痛惡風寒飲食不下嘔吐不留住魂門主之　善
嚏頭痛身熱頷厭主之　熱病頭痛引目外眥而急煩
滿汗不出引頷齒面赤皮痛懸釐主之　熱病偏頭痛
引目外眥懸釐主之　頭自瞳子痛不可以視挾項强
急不可以顧陽白主之　頭風痛鼻鼽䘐眉頭痛善嚏
目如欲脱汗出寒熱面赤頰中痛項椎不可左右顧目
系急瘈瘲攢竹主之　寒熱悽厥鼔頷承漿主之　身
熱痛胷脇痛不可反側顱息主之　肩背痛寒熱瘰癧
遶頸有火氣暴聾氣蒙瞀耳目不開頭頷痛淚出鼻䘐
不得息不知香臭風眩喉痺天牖主之　熱病胷中澹
澹腹滿暴痛恍惚不知人手清少腹滿(千金作/心腹)瘈瘲心
痛氣滿不得息巨闕主之　頭眩病身熱汗不出(千金/作煩)
(滿汗/不出)上脘主之　身寒熱隂都主之　熱病象瘧振慄
鼔頷腹脹脾睨喉中鳴少商主之　寒厥及熱煩心少
氣不足以息隂濕癢腹痛不可以食飲肘攣支滿喉中
焦乾渇魚際主之　熱病振慄鼓頷腹滿隂萎欬引尻
溺出虚也鬲中虚食飲嘔身熱汗不出數唾血下肩背
寒熱脱色目泣出皆虚也刺魚際補之　病温身熱五
日已上汗不出刺太淵留鍼一時取之若未滿五日禁
不可刺也　熱病先手臂瘈瘲唇口聚鼻張目下汗出
如轉珠兩乳下二寸堅脇滿悸列缺主之
　　六經受病發傷寒熱病第一(下/)
振寒瘈瘲手不伸咳嗽唾濁氣鬲善嘔鼓頷不得汗煩
滿(千金作/身心痛)因為瘲䘐尺澤主之左窒刺右右窒刺左
兩脇下痛嘔泄上下出胷滿短氣不得汗補手太隂以
出之　熱病煩心心悶而汗不出掌中熱心痛身熱如
火浸淫煩滿舌本痛中衝主之(千金作/天窌)　熱病發熱煩
滿而欲嘔噦三日以往不得汗怵惕胷脇痛不可反側
欬滿溺赤大便(千金作/小便)血䘐不止嘔吐血氣逆噫不止
嗌中痛食不下善渇舌中爛掌中熱飲嘔勞宫主之
熱病煩心而汗不止肘攣掖腫善笑不休心中痛目赤
黄小便如血欲嘔胸中熱苦不樂太息喉痺嗌乾喘逆
身熱如火頭痛如破短氣胸痛太陵主之　熱病煩心
善嘔胸中澹澹善動而熱間使主之　面赤皮熱熱病
汗不出中風熱目赤黄肘攣掖腫實則心暴痛虚則煩
心心惕惕不能動失智内闗主之　心澹澹然善驚身
熱煩心口乾手清逆氣嘔(千金/作噪)血時瘈善摇頭顔青汗
出不過肩傷寒温病曲澤主之　多卧善唾鼻髃痛寒
鼻鼽赤多血浸淫起面身熱喉痺如哽目眥傷忽振寒
肩痛二間主之　鼻鼽䘐熱病汗不出䑊(音/迷)目目痛瞑
頭痛齲齒痛泣出厥逆頭痛胸滿不得息陽谿主之
熱病腸澼臑肘臂痛虚則氣鬲滿有(一作/手)不舉温留主
之　傷寒餘熱不盡曲池主之　頭痛振寒清冷淵主
之　頭痛項背急消濼主之　振寒小指不用寒熱汗
不出頭痛喉痺舌卷小指之間熱口中熱煩心心痛臂
溜亷及脇痛聾咳瘈瘲口乾頭痛不可顧少澤主之
振寒寒熱肩臑肘臂痛頭不可顧煩滿身熱惡寒目赤
痛眥爛生翳暯暴痛鼽䘐發聾臂重痛肘攣痂疥胷中
引臑泣出而驚頸項强身寒頭不可以顧後谿主之
熱病寒不出胸痛不得息頷腫寒熱耳鳴聾無所聞陽
谷主之　泄風汗出腰項急不可以左右顧及俛仰肩
弛肘廢目痛痂疥生疣瘈瘲頭眩目痛陽谷主之　振
寒熱頸項腫實則肘攣頭項痛狂易虚則生疣小者痂
疥支正主之　風眩頭痛少海主之　氣喘熱病䘐不
止煩心善悲腹脹逆息熱氣足脛中寒不得卧氣滿胸
中熱暴泄仰息足下寒中悶嘔吐不欲食飲隠白主之
　熱病汗不出且厥手足清暴泄心痛腹脹心尤痛甚
此胃心病也大都主之并取隠白腹滿善嘔煩悶此皆
主之　熱病先頭重額痛煩悶身熱熱争則腰痛不可
以俛仰胷滿兩頷痛甚善泄饑不欲食善噫熱中足清
腹脹食不化善嘔泄有膿血若嘔無所出先取三里後
取太白章門主之　熱病滿悶不得卧(千金云不得卧/身重骨痛不相)
(知/)太白主之　熱中少氣厥陽寒灸之熱去(千金作/灸湧泉)煩
心不嗜食欬而短氣善喘喉痺身熱脊脇相引忽忽善
忘湧泉主之　熱痛煩心足寒清多汗先取然谷後取
大谿大指間動脈皆先補之　目痛引眥少腹偏痛背
(一作/脊)傴瘈瘲視昏嗜卧照海主之寫左隂蹻取足左右
少隂前先刺隂蹻後刺少隂氣在横骨上　熱病汗不
出黙黙嗜卧溺黄少腹熱嗌中痛腹脹内腫㵪(音/涎)心痛
如錐鍼刺太谿主之　手足寒至節喘息者死　熱病
刺然谷(千金作/陷谷)足先寒寒上至膝乃出鍼　善齧頬齒
唇熱病汗不出口中熱痛衝陽主之胃脘痛時寒熱皆
主之　熱病汗不出善噫腹脹滿胃熱譫語解谿主之
　厥頭痛面浮腫煩心狂見鬼善笑不休發於外有所大
喜喉痺不能言豐隆主之　陽厥悽悽而寒少腹堅頭
痛脛股腹痛消中小便不利善嘔三里主之　脇痛欬
逆不得息竅隂主之及爪甲與肉交者左取右右取左
立已不已復取　手足清煩(一作/脈)熱汗不出手肢轉筋
頭痛如錐刺之循熱不可以動動益煩心喉痺舌卷乾
臂内亷不可及頭耳聾鳴竅隂皆主之　膝外亷痛熱
病汗不出目外眥赤痛頭眩兩頷痛寒逆泣出耳鳴聾
多汗目癢胸中痛不可反側痛無常處俠谿主之
　逆喘氣滿風身汗出而清髖髀中痛不可得行足外
皮痛臨泣主之　目視不明振寒目翳瞳子不見腰兩
脇痛脚痠轉筋丘墟主之　身懈寒少氣熱甚惡人心
惕惕然取飛揚及絶骨跗下臨泣立已淫濼脛痠熱病
汗不出皆主之　頭重鼻䘐及瘈瘲汗不出煩心足下
熱不欲近衣項痛目翳鼻及小便皆不利至隂主之
身疼痛善驚互引鼻䘐通谷主之　暴病頭痛身熱痛
肌肉動耳聾惡風目眥爛赤項不可以顧髀樞痛泄腸
澼束骨主之　鼽䘐血不止淫濼頭痛目白翳跟尻瘈
頭頂腫痛泄注上搶心目赤眥爛無所見痛從内眥始
(千金作醫/從内眥始)腹滿頸項强腰脊不可俛仰眩心痛肩背相
引如從後觸之状身寒從脛起京骨主之　下部寒熱
病汗不出體重逆氣頭眩飛揚主之　鼽䘐腰脊脚腨
痠重戰慄不能久立腨如裂脚跟急痛足攣引少腹痛
喉咽痛大便難䐜脹承山主之　熱病俠脊痛委中主
之
　　足陽明脈病發熱狂走第二
黄帝聞曰足陽明之脈病惡人與火聞木音則惕然而
驚欲獨閉户牗而處願聞其故岐伯對曰陽明者胃脈
也胃土也聞木音而驚者土惡木也陽明主肌肉其血
氣盛邪客之則熱熱甚則惡火陽明厥則喘悶悶則惡
人隂陽相薄陽盡隂盛故欲獨閉户牗而處(按隂陽相/薄至此本)
(素問脈解篇士/安移續於此)　曰或喘而生者或喘而死者何也曰
厥逆連藏則死連經則生　曰病甚則棄衣而走登髙
而歌或至不食數日踰垣上屋非其素所能病反能者
何也曰隂陽争而外并於陽(此八字亦素/問脈解篇文)邪盛則四肢
實實則能登髙而歌　熱盛於身故棄衣而欲走　陽
盛故妄言罵詈不避親疎　大熱遍身故狂言而妄見
妄聞視足陽明及大絡取之虚者補之血如實者寫之
因令偃卧居其頭前以兩手四指按其頸動脈久持之
卷而切推之下至缺盆中復止如前熱去乃已此所謂
推而散之者也身熱狂走譫語見鬼瘈瘲身柱主之
狂妄言怒惡火善罵詈巨闕主之　熱病汗不出鼽䘐
眩時仆而浮腫足脛寒不得卧振寒惡人與木音喉痺
齲齒惡風鼻不利多善驚厲兑主之　四厥手足悶者
使人久持之厥熱(一本作/逆冷)脛痛腹脹皮痛善伸數欠惡
人與木音振寒嗌中引外痛熱病汗不出下齒痛惡寒
目急喘滿寒慄齗口噤僻不嗜食内庭主之　狂歌妄
言怒惡人與火罵詈三里主之
　　隂衰發熱厥陽衰發寒厥第三
黄帝問曰厥之寒熱者何也岐伯對曰陽氣衰於下則
為寒厥隂氣衰於下則為熱厥　曰熱厥必起於足下
者何也曰陽氣起於足五指之表隂脈者集於足下而
聚於足心故陽勝則足下熱　曰寒厥必起於五指而
上於膝者何也曰隂氣起於五指之裏集於膝下而聚
於膝上故隂氣盛則從五指至膝上寒其寒也不從外
皆從内　曰寒厥何失而然也曰厥寒者衆筋之所聚
(素問作前隂者/宗筋之所聚也)太隂陽明之所合春夏則陽氣多而隂
氣少秋冬則隂氣盛而陽氣衰此人質壮以秋冬奪於
所用下氣上争不能復精氣溢下邪氣從而上之所中
(素問所中二字/作氣因於中)陽氣衰不能渗營其經絡陽氣日損隂
氣獨在故手足為之寒　曰熱厥何如曰酒入於胃則
絡脈滿而經脈虚脾主為胃行其津液者也隂氣虚則
陽氣入陽氣入則胃不和胃不和則精氣竭精氣竭則
不榮其四肢此人必數醉若飽以入房氣聚於脾中不
得散酒氣與榖氣相薄熱遍於身内熱而溺赤夫酒氣
盛而慓悍腎氣日衰陽氣獨盛故手足為之熱　曰厥
或令人腹滿或令人暴不知人或至半日逺至一日乃
知人者何謂也曰隂氣盛於上則下虚下虚則腹滿腹
滿(素問腹滿二字/作陽氣盛於上)則下氣重上而邪氣逆逆則陽氣亂
陽氣亂則不知人矣　太陽之厥則腫首頭重足不能
行發為眩仆　陽明之厥則癲疾欲走呼腹滿不得卧
面赤而熱妄見妄言　少陽之厥則暴聾頬腫而熱脇
痛䯒不可以運　太隂之厥則腹滿䐜脹後不利不欲
食食則嘔不得卧　少隂之厥則舌乾溺赤腹滿心痛
　厥隂之厥則少腹腫痛䐜脹涇溲不利好卧屈膝隂
縮䯒内熱盛則寫之虚則補之不盛不虚以經取之
請言解論與天地相應四時相副人參天地故可為解
下有漸洳上生蒲葦此所以知氣形之多少也　隂陽
者寒暑也熱則滋雨而在上根莖(靈樞/作荄)少汁人氣在外
皮膚緩腠理開血氣盛汗大泄皮淖澤寒則地凍水冰
人氣在中皮膚緻腠理閉汗不泄血氣强皮堅濇當是
之時善行水者不能往氷善窮地者不能鑿凍夫善用
鍼者亦不能取四逆血脈凝結堅摶不往来亦不可即
柔故行水者必待天温氷釋窮地者必待凍解而後地
可窮人脈猶是治厥者必先熨火以調和其經掌與腋
肘與脚項與脊以調其氣大道已通血脈乃行後視其
病脈淖澤者刺而平之堅𦂳者破而決之氣乃下止此
所謂解結用鍼之類在於調氣氣積於胃以通營衛各
行其道宗氣留積在海其下者注於氣衝上行者注於
息道故厥在足宗氣不下脈中之血凝而留止弗之火
調鍼弗能取用鍼者必先察其經絡之虚實切而循之
按而彈之視其應動者乃後取而下之六經調者謂之
不病雖病謂之自己一經上實下虚而不通者此必有
横絡盛加於大經令之不通視而寫之通而决之是所
謂解結者也上寒下熱先刺其項太陽久留之已刺則
火熨項與肩胛令熱下合(一本/作冷)乃上所謂推而止之者
也上熱下寒視其虚脈而陷下於經絡者取之氣下而
止所謂引而下之者也
刺熱厥者留鍼反為熱　刺熱厥者二隂一陽刺寒厥
者一隂二陽所謂二隂者二刺隂所謂二陽者二刺陽
　熱厥取太隂少陽　寒厥取陽明少隂於足留之
厥胸滿面腫者肩中熱暴言難甚則不能言取足陽明
　厥氣走喉而不言手足微滿清大便不利取足少隂
　厥而腹膨膨多寒氣腹中□□(音最九/墟作榮)便溲難取足
太隂　厥逆為病足暴清胷中若将裂腹脹若以刀切
之䐜而不食脈大皆濇緩取足少隂清取足陽明清則
補之温則寫之　厥逆腹滿脹腸鳴胸滿不得息取之
下胷三肋間欬而動應手者與背俞以指按之立快
足厥喘逆足下清至膝湧泉主之
　　太陽中風感於寒濕發痓第四
熱病而痓者腰反折瘈瘲齒噤齗
張仲景曰太陽病其証備其身體强几几然脈反沉遅
者此為痓　夫痓脈来按之築築而弦直上下行　剛
痓為病胷滿口噤卧不著席脚攣急其人必齘齒　病
發熱脈沉細為痓　痓家其脈伏堅直上下　太陽病
發熱無汗惡寒此為剛痓　太陽病發熱汗出不惡寒
此為柔痓　太陽中濕病痓其脈沉與筋平　太陽病
無汗小便少氣上衝胸口噤不能語欲作剛痓然剛痓
太陽中風感於寒濕者也其脈往来進退以沉遅細異
於傷寒熱病其治不宜發汗鍼灸為嘉治之以藥者可
服葛根湯
風痓身反折先取太陽及膕中及血絡出血　痓中有
寒取三里　痓取之隂蹻及三毛上及血絡出血　痓
取顖會百㑹及天柱鬲俞上闗光明主之　痓目不眴
刺腦户　痓脊强反折瘈瘲癲疾頭重五處主之　痓
互引善驚太衝主之　痓反折心痛形氣短尻䐜濇小
便黄閉長强主之　痓脊强互引惡風時振慄喉痺大
氣滿喘胸中鬰鬰氣熱􁣶􁣶項强寒熱僵仆不能久立
煩滿裏急身不安席大椎主之　痓筋痛急互引肝俞
主之　熱痓脾俞及腎俞主之　熱痓互引汗不出反
折尻臂内痛似痺瘧状膀胱俞主之　痓反折互引腹
脹掖攣背中怏怏引脇痛内引心中膂内肺俞主之又
刺陽明從項而數背椎俠脊膂而痛按之應手者刺之
尺澤三痏立已　痓互引身熱然谷譩譆主之　痓反
目憎風刺絲竹空主之　痓互引唇吻强兑端主之
痓煩滿齗交主之　痓口噤互引口乾小便赤黄或時
不禁承漿主之　痓口噤大迎主之　痓不能言翳風
主之　痓先取太谿後取太倉之原主之　痓脊强裏
𦂳腹中拘痛水分主之　痓脊强口不開多唾大便難
石闗主之　痓脊强反折京門主之　痓腹大堅不得
息期門主之　痓上氣魚際主之　痓互引腕骨主之
　熱病汗不出善嘔苦痓身反折口噤善鼔頷腰痛不
可以顧顧而有似拔者善悲上下取之出血見血立已
　痓身反折口噤喉痺不能言三里主之　痓驚互引
脚如結腨如裂束骨主之　痓目反白多鼻不通利涕
黄更衣(一本作/便去血)京骨主之　痓脊强項眩通脚如結腨
如裂崑崙主之　痓互折飛揚主之
　　隂陽相移發三瘧第五
黄帝問曰夫瘧疾皆生於風其以日作以時發者何也
岐伯對曰瘧之始發先起於毫毛欠伸乃作寒慄鼓頷
腰脊俱痛寒去則内外俱熱頭痛如破渇欲飲水　曰
何氣使然曰隂陽上下交争虚實更作隂陽相移也陽
并於隂則陽實而隂虚陽明虚則寒慄鼔頷也太陽虚
則腰背頭項痛三陽俱虚則隂氣勝(一作/二隂)隂氣勝則骨
寒而痛寒生於内故中外皆寒陽勝則外熱隂虛則内
熱内外皆熱則喘渇故欲冷飲此皆得之夏傷於暑熱
氣盛藏於皮膚之内腸胃之外此營氣之所舍也令人
汗出空疎腠理開因得秋氣汗出遇風得浴水氣舍於
皮膚之内與衛氣并居衛氣者晝行於陽夜行於隂此
氣得陽而外出得隂而外薄内外相薄是以日作　曰
其間日而作者何也曰其氣之舍深内薄於隂陽氣獨
發隂邪内著隂與陽争不得出是以間日而作　曰其
作日晏與其日早何氣使然曰邪氣客於風府循膂而
下衛氣一日一夜大㑹於風府其明日日下一節故其
作也晏此皆客於脊背每至於風府則腠理開腠理開
則邪氣入邪氣入則病作以此日作稍益晏也其出於
風府日下一節二十一日下至骶骨二十二日入於脊
内注於太衝之脈(素問二十一作二十五二十/二作二十六太衝作伏膂)其氣上
行九日出於缺盆之中其氣日髙故作日益早其間日
發者内邪氣内薄於五藏横連募原其道逺其氣深其
行遅不能與營氣俱行不能偕出故間日乃作　曰衛
氣每至於風府腠理乃發發則邪入入則病作今衛氣
日下一節其氣之發不當風府其日作奈何曰(素問作/下有八)
(十八字甲乙經/無本故不抄入)風無常府衛氣之所發必開其腠理邪
氣之所合則其病作(素問作則/其府也)　曰風之與瘧相似同
類而風獨常在瘧得有時休者何也曰風氣常留其處
故常在瘧氣隨經絡次以内𫝊(素問作沉/而内薄)故衛氣應乃
作　曰瘧先寒而後熱者何也曰夏傷於大着汗大出
腠理開發因遇風夏氣淒滄之水寒迫之藏於腠理及
皮膚之中秋傷於風則病成矣夫寒者隂氣也風者陽
氣也先傷於寒而後傷於風故先寒而後熱病以時作
名曰寒瘧也　曰先熱而後寒者何也曰此先傷於風
後傷於寒故先熱而後寒亦以時作名曰温瘧也　其
但熱而不寒者隂氣先絶陽氣獨發則熱而少氣煩寃
手足熱而欲嘔者名曰癉瘧　曰經言有餘者寫之不
足者補之今熱為有餘寒為不足夫瘧之寒湯火不能
温及其熱氷水不能寒此皆有餘不足之類當此之時
良工不能止必待其自衰乃刺之何也曰經言無刺熇
熇之熱無刺渾渾之脈無刺漉漉之汗為其病逆未可
治也　夫瘧之始發也陽氣并於隂當是之時陽虛隂
盛而外無氣故先寒慄也隂氣逆極則復出之陽陽與
隂并於外則隂虚而陽實故先熱而渇　夫瘧并於陽
則陽勝并於隂則隂勝隂勝者則寒陽勝者則熱熱瘧
者風寒氣不常也病極則復至病之發也如火之熱如
風雨不可當也故經曰方其盛必毁因其衰也事必大
昌此之謂也　夫瘧之未發也隂未并陽陽未并隂因
而調之真氣乃安邪氣乃亡故工不能治已發為其氣
逆也　瘧之且發也隂陽之且移也必從四末始陽已
傷隂從之故氣未并先其時堅束其處令邪氣不得入
隂氣不得出審侯見之在經絡者盛堅而血者皆取之
此其往而未得并者也　曰瘧不發其應何也曰瘧者
必更盛更虚隨氣之所在病在陽則熱而脈躁在隂則
寒而脈静極則隂陽俱衰衛氣相離故病得休衛氣集
則復病　曰時有間二日或至數日發或渇或不渇其
故何也曰其間日邪氣與衛氣客於六府而相失時不
相得故休數日乃發也隂陽更勝或甚或不甚故或渇
或不渇　曰夏傷於暑秋必病瘧今不必應者何也曰
此應四時也其病異形者反四時也其以秋病者寒甚
以冬病者寒不甚以春病者惡風以夏病者多汗　曰
温瘧與寒瘧者皆安舍其在何藏曰温瘧者得之於冬
中於風寒寒氣藏於骨髓之中至春則陽氣大發寒氣
不能出因遇大暑腦髓鑠肌肉消腠理發泄或有所用
力邪氣與汗皆出此病藏在腎其氣先從内出之於外
如是者隂虚而陽盛陽盛則熱衰矣衰則氣反復入復
入則陽虚陽虚則寒矣故先熱而後寒名曰温瘧　曰
癉瘧何如曰肺素有熱氣盛於身厥氣逆上中氣實而
不外泄因有所用力腠理開風寒舍於皮膚之内分肉
之間而發發則陽氣盛陽氣盛而不衰則病矣其氣不
反之隂故但熱而不寒氣肉藏於心而外舍分肉之間
令人消爍脱肉故名曰癉瘧
瘧脈滿大急刺背俞用中鍼傍五胠俞各一遍肥瘦出
血　瘧脈小實急灸脛少隂刺指井　瘧脈緩大虚便
用藥不宜用鍼　凡治瘧先發如食頃乃可以治過之
則失時　一瘧不渇間日而作九卷曰取足陽明素問
刺太隂渇而間日作九卷曰取手少陽素問刺足少陽
　一温瘧汗不出為五十九刺(解在熱/病部)　一足太陽瘧
令人腰痛頭重寒從背起先寒後熱渇渇止汗乃出難
已間日作刺膕中出血(素問先寒後熱下有/熇熇喝喝然五字)　一足少
陽瘧令人身體解㑊寒不甚惡見人心惕惕然熱多汗
出甚刺足少陽　一足陽明瘧令人先寒洒浙洒浙寒
甚久乃熱熱去汗出喜見日月光火氣乃快然刺陽明
跗上及調衝陽　一足太隂瘧令人不樂好太息不嗜
食多寒少熱寒出病至則善嘔嘔乃已衰即取之足太
隂　一足少陽瘧令人嘔吐甚多寒少熱欲閉户牖而
處其病難已取太谿　一足厥隂瘧令人腰痛少腹滿
小便不利如癃状非癃也數便意恐懼(一作噫/恐懼)氣不足
腹中悒悒刺足厥隂　一肺瘧令人心寒甚熱熱間善
驚如有所見者刺手太隂陽明　一心瘧令人煩心甚
欲得見清水寒多(素問作及寒多/太素作及寒多)不甚熱刺手少隂是
謂神門　一肝瘧令人色蒼蒼然(素問下有/太息二字)其状若死
者刺足厥隂見血　一脾瘧令人病寒腹中痛熱則腸
中鳴鳴已汗出刺足太隂　一腎瘧令人悽悽然(素問/作洒)
(洒/然)腰脊痛宛轉大便難目眴眴然手足寒刺足太陽少
隂　一胃瘧令人且病寒善饑而不能食食而支滿腹
大刺足陽明太隂横脈出血　一瘧發身熱刺跗上動
脈開其空出血立寒　一瘧方欲寒刺手陽明太隂足
陽明太隂　一諸瘧如脈不見者刺十指間出血血去
必已先視身之赤如小豆者盡取之　一十二瘧者其
發各不同時察其病形以知其何脈之病先其發時如
一食頃而刺之一刺則衰二刺則知三刺則已不已刺
舌下兩脈出血不已刺郄中盛經出血又刺項已下俠
脊者必已舌下兩脈者亷泉穴也　一刺瘧者必先問
其病之所先發者先刺之先頭痛及重者先刺頭上及
兩額兩肩間出血先項背痛者先刺之先腰脊痛者先
刺㕁中出血先手臂痛者先刺手少隂陽明十指間先
足脛痠痛者先刺足陽明十指間出血　風瘧發則汗
出惡風刺足三陽經背俞之血者脛痠痛按之不可名
曰肘髓病以鑱鍼鍼絶骨出其血立已身體小痛刺諸
隂之井無出血間日一刺　㾬瘧神庭及百㑹主之
㾬瘧上星主之先取譩譆後取天牖風池大杼　㾬瘧
取完骨及風池大杼心俞上窌譩譆隂都太淵三間合
谷陽池少澤前谷後谿腕骨陽谷俠谿至隂通谷京骨
皆主之　瘧振寒熱甚狂言天樞主之　瘧熱盛列缺
主之　瘧寒厥及熱厥煩心善噦心滿而汗出刺少商
出血立已　熱瘧口乾商陽主之　瘧寒甚(千金下云/欲嘔沫)
陽谿主之　風瘧汗不出偏歴主之　瘧面赤腫温溜
主之　痎瘧心下脹滿痛上氣灸手五里左取右右取
左　瘧項痛因忽暴逆掖門主之　瘧發有四時面上
赤􁣶􁣶無所見中渚主之　瘧食時發心痛悲傷不樂
天井主之　風瘧支正主之　瘧背膂振寒項痛引肘
掖腰痛引少腹四肢不舉少海主之　瘧不知所苦大
都主之　瘧多寒少熱大鍾主之　瘧欬逆心悶不得
卧嘔甚熱多寒少欲閉户牗而處寒厥足熱大谿主之
　瘧熱少間寒不能自温䐜脹切痛引心復溜主之
瘧不嗜食厲兑主之　瘧瘈瘲驚股(千金/作轉)膝重胻轉筋
頭眩痛解谿主之　瘧日西發臨泣主之　瘧振寒掖
下腫丘墟主之　瘧從胻起束骨主之　瘧多汗腰痛
不能俛仰目如脱項如抜崑崙主之　瘧實腰背痛虚
則鼽䘐飛揚主之　瘧頭重寒背起先寒後熱渇不止
汗乃出委中主之　瘧不渇間日作崑崙主之
　
　
　
　
　鍼灸甲乙經卷七
欽定四庫全書
　鍼灸甲乙經卷八
　　　　　　　　　　　　晉　皇甫謐　撰
　　五藏傳病發寒熱第一(上/)
黄帝問曰五藏相通移皆有次五藏有病則各𫝊其所
勝不治法三月若六月若三日若六日𫝊五藏而當死
(素問下有順/傳所勝之次)故曰别於陽者知病從来别於隂者知死
生之期言至其所困而死者也是故風者百病之長也
今風寒客於人使人毫毛畢直皮膚閉而為熱當是之
時可汗而發或痺不仁腫痛當是之時可湯熨及(一本/作足)
(字/)火灸刺而去弗治病入舍於肺名曰肺痺發欬上氣
　弗治肺即𫝊而行之肝病名曰肝痺一名曰厥脇痛
出食當是之時可按可刺　弗治肝𫝊之脾病名曰脾
風發癉腹中熱煩心汗出黄癉(素問無汗/癉二字)當此之時可
汗可藥可烙(一本/作浴)　弗治脾𫝊之腎病名曰疝瘕少腹
煩寃而痛汗出(素問作/出白)一名曰蠱當此之時可按可藥
　弗治腎𫝊之心病筋脈相引而急名之曰瘈當此之
時可灸可藥　弗治十日法當死腎𫝊之心心即復反
𫝊而之肺發寒熱法當三嵗死此病之次也然其卒發
者不必治其𫝊化有不以次者憂恐悲喜怒令不得以
其次故令人大病矣　因而喜大虚則腎氣乗矣怒則
肝氣乗矣悲則肺氣乗矣恐則脾氣乗矣憂則心氣乗
矣此其道也故病有五五五二十五變及其𫝊化𫝊乗
之名也
大骨枯藁大肉陷下胷中氣滿喘息不便其氣動形期
六月死真藏脈見乃予之期日　大骨枯藁大肉陷下
胷中氣滿喘息不便内痛引肩項期一月死真藏脈見
乃予之期日　大骨枯藁大肉陷下胷中氣滿喘息不
便内痛引肩項痛熱脱肉破㬷真藏脈見十月之内死
　大骨枯藁大肉陷下胷中氣滿腹内痛心中不便肩
項身熱㬷破脱肉目眶陷真藏脈見目不見人立死其
見人者至其所不勝之時而死　急虚中身卒至五藏
閉絶脈道不通氣不往来譬之墮溺不可為期其脈絶
不来若一息五六至其形肉不脱真藏雖不見猶死
真肝脈至中外急如循刀刅責責然如按琴瑟絃色青
白不澤毛折乃死
真心脈至𦂳(一本/作堅)而摶如循薏苡子累累然色赤黑不
澤毛折乃死
真肺脈至大而虚如以毛羽中人膚色赤白不澤毛折
乃死
真脾脈至弱而乍疎乍數色青黄不澤毛折乃死
真腎脈至摶而絶如指彈石辟辟然色黒黄不澤毛折
乃死諸真藏脈見者皆死不治
曰寒熱瘰癧在於頸腋者何氣所生曰此皆䑕瘻寒熱
之毒氣稽於脈而不去者也(靈樞稽/作隄字)䑕瘻之本皆在於
藏其末上出頸腋之間其浮於胸中采著於肌肉而外
為膿血者易去也　曰去之奈何曰請從其本引其末
可使衰去而絶其寒熱審按其道以予之徐往徐来以
去之其小如麥者一刺知三刺已决其死生反其目視
之其中有赤脈從上卞貫瞳子者見一脈一嵗死見一
脈半一嵗半死見二脈二嵗死見二脈半二嵗半死見
三脈三嵗死赤脈不下貫瞳子者可治
曰人有善病寒熱者何以候之曰小骨弱肉者善病寒
熱顴骨者骨之本也顴大則骨大顴小則骨小皮薄而
肉弱無膕其臂懦懦然其地色炲然不與天地同色汚
然獨異此其候也然臂薄者其髓不滿故善病寒熱
風感則為寒熱　皮寒熱皮不可附席毛髪焦鼻藳腊
不得汗取三陽之絡補手太陽肌寒熱病肌痛毛髪焦
唇槁腊不得汗取三陽於下以去其血者補太隂以去
其汗　骨寒骨熱痛無所安汗注不休齒本藁痛取其
少隂於隂股之絡齒色藁死不治骨厥亦然　男子如
蠱女子如阻身體腰脊如解不欲食先取湧泉見血視
跗上盛者盡出血　灸寒熱之法先取項大椎以年為
壮數次灸撅骨以年為壮數視背俞陷者灸之舉臂肩
上陷者灸之兩季脇之間灸之外踝上絶骨之端灸之
足小指次指之間灸之腨上陷脈灸之外踝後灸之缺
盆骨上切之堅動如筋者灸之膺中陷骨間灸之掌束
骨下灸之臍下闗元三寸灸之毛際動脈灸之臍下二
寸分間灸之足陽明跗上動脈灸之巔上一灸之取犬
所嚙處灸之即以犬傷病法三炷灸之凡當灸二十九
處　寒熱頭痛喘喝目不能視神庭主之　其目泣出
頭不痛者聽㑹主之　寒熱頭痛如破目痛如脱喘逆
煩滿嘔吐流汗難言頭維主之　寒熱刺腦户
　　五藏傳病發寒熱第一(下/)
寒熱取五處及天池風池腰俞長强大杼中膂内俞上
􁎜齗交上闗闗元天牖天容合谷陽谿闗衝中渚陽池
消濼少澤前谷腕骨陽谷少海然谷至隂崑崙主之
寒熱骨痛玉枕主之　寒熱懈爤(一本/作懶)淫濼脛痠四肢
重痛少氣難言至陽主之　肺寒熱呼吸不得卧上氣
嘔沫喘氣相追逐胷滿脇膺急息難振慄脈鼓氣膈胷
中有熱支滿不嗜食汗不出腰脊痛肺俞主之　寒熱
心痛循循然與背相引而痛胷中悒悒不得息咳唾血
多涎煩中善饐食不下欬逆汗不出如瘧状目􁣶􁣶淚
出悲傷心俞主之　欬而嘔鬲寒食不下寒熱皮肉膚
痛少氣不得卧胷滿支兩脇鬲上兢兢脇痛腹䐜胷脘
暴痛上氣肩背寒痛汗不出喉痺腹中痛積聚黙然嗜
卧怠惰不欲動身常濕濕心痛無可摇者脾俞主之
欬而脇滿急不得息不得反側腋脇下與臍相引筋急
而痛反折目上視眩目中循循然肩項痛驚狂䘐少腹
滿目􁣶􁣶生白翳欬引胷痛筋寒熱唾血短氣鼻酸肝
俞主之　寒熱食多身羸瘦兩脇引痛心下賁痛心如
懸下引臍少腹急痛熱面急(一本/作黑)目􁣶􁣶久喘欬少氣
溺濁赤腎俞主之　骨寒熱溲難腎俞主之　寒熱頭
痛水溝主之　寒熱頸瘰癧大迎主之　肩痛引項寒
熱缺盆主之　身熱汗不出胸中熱滿天窌主之　寒
熱肩腫引胛中痛肩臂酸臑俞主之　寒熱項癧適耳
無聞引缺盆肩中熱痛麻痺不舉(一本作手/臂不舉)肩貞主之
　寒熱癧目不明欬上氣唾血肩中俞主之　寒熱癧
適胸中滿有大氣缺盆中滿痛者死外潰不死肩引項
不舉缺盆中痛汗不出喉痺欬嗽血缺盆主之　欬上
氣喘暴瘖不能言及舌下挾縫青脈頸有大氣喉痺咽
中乾急不得息喉中鳴翕翕寒熱項腫肩痛胷滿腹皮
熱䘐氣短哽心痛隠疹頭痛面皮赤熱身肉盡不仁天
突主之　肺系急胸中痛惡寒胸滿悒悒然善嘔膽胷
中熱喘逆氣氣相追逐多濁唾不得息肩背風汗出面
腹腫鬲中食饐不下食喉痺肩息肺脹皮膚骨痛寒熱
煩滿中府主之　寒熱胸滿頭痛四肢不舉掖下腫上
氣胷中有聲喉中鳴天池主之　欬脇下積聚喘逆卧
不安席時寒熱期門主之　寒熱腹脹䐜怏怏然不得
息京門主之　寒濯濯舌煩手臂不仁唾沬唇乾引飲
手腕攣指肢痛肺脹上氣耳中生風欬喘逆痺臂痛嘔
吐飲食不下膨膨然少商主之　唾血時寒時熱寫魚
際補尺澤　臂厥肩膺胷滿痛目中白翳眼青轉筋掌
中熱乍寒乍熱缺盆中相引痛數欬喘不得息臂内亷
痛上鬲飲已煩滿太淵主之　寒熱胷背急喉痺欬上
氣喘掌中熱數欠伸汗出善忘四逆厥善笑溺白列缺
主之　胷中彭彭然甚則交兩手而瞀暴痺喘逆刺經
渠及天府此謂之大俞　寒熱欬嘔沬掌中熱虚則肩
背寒慄少氣不足以息寒厥交兩手而瞀口沫出實則
肩背熱痛汗出四肢暴腫身濕(一本/作温)摇時寒熱饑則煩
飽則善面色變口噤不開惡風泣出列缺主之　煩心
欬寒熱善噦勞宫主之　寒熱唇口乾喘息目急痛善
驚三間主之　胷中滿耳前痛齒痛目赤痛頸腫寒熱
渇飲輒汗出不飲則皮乾熱曲池主之　寒熱頸癧適
欬呼吸難灸五里左取右右取左　寒熱頸癧適肩臂
不可舉臂臑俞主之　風寒熱腋門主之　寒熱頸頷
腫後谿主之　寒熱善嘔商丘主之　嘔厥寒時有微
熱脇下支滿喉痛嗌乾膝外亷痛淫濼脛痠腋下腫馬
刀瘻肩腫吻傷痛太衝主之　心如懸(千金作/心痛)隂厥脚
腨後亷急不可前却血癰腸澼便膿血足跗上痛舌卷
不能言善笑足痿不収履溺青赤白黄黒青取井赤取
滎黄取輸白取經黒取合　血痔泄(千金下/有利字)後重腹痛
如癃状狂仆必有所扶持及大氣涎出鼻孔中痛腹中
常鳴骨寒熱無所安汗出不休復溜主之　男子如蠱
女子如阻寒熱少腹偏腫隂谷主之　少腹痛泄出糜
次指間熱若脈陷寒熱身痛唇渇不乾汗出毛髪焦脱
肉少氣内有熱不欲動摇泄膿血腰引少腹痛暴驚狂
言非常巨虚下亷主之　胷中滿腋下腫馬刀瘻善自
齧舌頬天牖中腫淫濼脛痠頭眩枕骨頷腮腫目澁身
痺洒浙振寒季脇支滿寒熱脇腰腹膝外亷痛臨泣主
之　寒熱頸腫丘墟主之　寒熱頸腋下腫申脈主之
　寒熱酸㾓四肢不舉腋下腫馬刀瘻喉痺髀膝脛骨
摇酸痺不仁陽輔主之　寒熱痺頸不収陽交主之
寒熱腰痛如折束骨主之　寒熱目􁣶􁣶善欬喘逆通
谷主之　寒熱善唏頭重足寒不欲食脚攣京骨主之
　寒熱簒反出承山主之　寒熱簒後出瘈瘲脚腨痠
重戰慄不能久立脚急腫跗痛筋足攣少腹引喉嗌大
便難承筋主之　跟厥膝急腰脊痛引腹簒隂股熱隂
暴痛寒熱膝痠重合陽主之
　　經絡受病入腸胃五藏積發伏梁息賁肥氣痞氣
　　奔肫第二
黄帝問曰百病始生三部之氣所傷各異願聞其㑹岐
伯對曰喜怒不節則傷於藏藏傷則病起於隂清濕襲
虚則病起於下風雨襲虚則病起於上是謂三部至其
淫佚不可勝數風雨寒熱不得虚邪不能獨傷人卒然
逢疾風暴雨而不病者葢無虚邪不能獨傷此必因虚
邪之風與其身形兩虚相搏乃客其形兩實相逢中人
肉間其中於虚邪也因其天時與其躬身參以虚實大
病乃成氣有定舍因處為名上下内外分為三真是故
虚邪之中人也始於皮膚皮膚緩則腠理開腠理開則
邪從毛髮入毛髪入則稍深稍深則毛髪立洒然皮膚
痛留而不去則𫝊舍於絡在絡之時通於肌肉其病時
痛時息大經乃代留而不去𫝊舍於經在經之時洒浙
善驚留而不去𫝊舍於俞在俞之時六經不通四節即
痛腰脊乃强留而不去伏舍於伏衝之脈在伏衝之脈
時身體重痛留而不去𫝊舍於腸胃在腸胃之時賁嚮
腹脹多寒則腸鳴飱泄不化多熱則溏出糜留而不去
𫝊舍於腸胃之外募原之間留著於脈稽留而不去息
而成積或著孫絡或著脈絡或著經脈或著俞脈或著
於伏衝之脈或著於膂筋或著於腸胃之募原上連於
緩筋邪氣淫佚不可勝論其著孫絡之脈而成積往来
上下擘(音拍破/盡也)乎(素作/手)孫絡之居也浮而緩不能拘積
而止之故往来移行腸胃之外湊滲注灌濯濯有音有
寒則腹䐜滿雷引故時切痛其著於陽明之經則侠臍
而居飽則益大饑則益小其著於緩筋也似陽明之積
飽則痛饑則安其著於腸胃之募原也痛而外連於緩
筋也飽則安饑則痛其著於伏衝之脈者揣之應手而
動發手則熱氣下於兩股如湯沃之状其著於膂筋在
腸後者饑則積見飽則積不見按之弗得其著於俞脈
者閉塞不通津液不下而空竅乾此邪氣之從入内從
上下者也　曰積之始生至其已成奈何曰積之始也
得寒乃生厥止乃成積曰其成奈何曰厥氣生足溢(靈/樞)
(作足/俛)足溢生脛寒脛寒則脈血凝泣寒熱上下入於腸
胃入於腸胃則䐜脹外之汁沫迫聚不得散日以成積
卒然盛食多飲則脈滿起居不節用力過度則絡脈傷
陽絡傷則血外溢溢則䘐血隂絡傷則血内溢溢則便
血腸外之絡傷則血溢於腸外有寒汁沫與血相摶則
并合凝聚不得散而成積矣卒然中於寒若内傷於憂
恐則氣上逆氣上逆則穴俞不通温氣不行凝血緼裹
而不散津液凝濇著而不去而積皆成矣　曰其生於
隂者奈何曰憂思傷心重寒傷肺忿怒傷肝醉飽入房
汗出當風則傷脾用力過度入房汗出浴水則傷腎此
内外三部之所生病也察其所痛以知其應有餘不足
當補則補當寫則寫無逆天時是謂至治　曰人之善
病腸中積者何以候之曰皮薄而不澤肉不堅而淖澤
如此則腸胃惡惡則邪氣留止積聚乃作腸胃之積寒
温不次邪氣乃(一本/作稍)止其畜積止大聚乃起
曰病有身體腰股胻背皆腫環臍而痛是謂何病曰名
曰伏梁此風根也不可動動之為水溺濇之病　病有
少腹盛左右上下皆有根者名曰伏梁也裹大膿血居
腸胃之外不可治之每切按之致死此下則因隂必下
膿血上則迫胃脘生鬲俠(一本/作依)胃脘内癰此久病也難
治居臍上為逆居臍下為順勿動亟奪其氣溢(素問/作泄)於
大腸而著於盲盲之原在臍下故環臍而痛也
難經曰心之積名曰伏梁起於臍上上至心下大如臂
久久不愈病煩心心痛以秋庚辛日得之腎病𫝊心心
當𫝊肺肺以秋王不受邪因留結為積
難經曰肺之積名曰息賁左右脇下覆大如杯久久不
愈病洒洒惡寒氣逆喘欬發肺癰以春甲乙日得之心
病𫝊肺肺當𫝊肝肝以春王不受邪因留結為積
曰病脇下滿氣逆行三二嵗不已是為何病曰病名息
賁此不妨於食不可灸刺積為導引服藥藥不能獨治
也
難經曰肝之積名曰肥氣在左脇下如覆杯有頭足如
龜鼈状久久不愈發欬逆㾬瘧連嵗月不已以季夏戊
已日得之肺病傳肝肝當𫝊脾脾以季夏王不受邪因
留結為積此與息賁略同
難經曰脾之積名曰痞氣在胃脘覆大如盤久久不愈
病四肢不収發黄疸飲食不為肌膚以冬壬癸日得之
肝病𫝊脾脾當𫝊腎腎以冬王不受邪因留結為積
難經曰腎之積名曰賁肫發於腹上至心下若豚状或
上或下無時久不已令人喘逆骨痿少氣以夏丙丁日
得之脾病𫝊腎腎當𫝊心心以夏旺不受邪因留結為
積也
息賁時唾血巨闕主之　腹中積上下行懸樞主之
疝積胷中痛不得窮屈天容主之　暴心腹痛疝横發
上衝心雲門主之　心下大堅盲俞期門及中脘主之
　臍下疝繞臍痛衝胷不得息中極主之　賁肫上腹
䐜堅痛引隂中不得小便兩丸騫隂交主之　臍下疝
繞臍痛石門主之　奔肫氣上腹䐜痛强不能言莖腫
先引腰後引小腹腰臗堅痛下引隂中不得小便兩丸
騫石門主之　奔肫寒氣入小腹時欲嘔傷中溺血小
便數背臍痛引隂腹中窘急欲湊後泄不止闗元主之
　奔肫上搶心甚則不得息忽忽少氣尸厥心煩痛饑
不能食善寒中腹脹引䐈而痛小腹與脊相控暴痛時
窘之後中極主之　腹中積聚時切痛商曲主之　臍
下積疝瘕胞中有血四滿主之　臍疝繞臍而痛時上
衝心天樞主之　氣疝噦嘔面腫奔肫天樞主之　奔
肫卵上入痛引莖歸来主之　奔肫上下期門主之
疝瘕髀中急痛循脇上下搶心腹痛積聚府舍主之
奔肫腹脹腫章門主之　少腹積聚勞宫主之　環臍
痛隂騫兩丸縮堅痛不得卧太衝主之　寒疝下至腹
腠膝腰痛如清水大腹(一作/小腹)諸疝按之至膝上伏莵主
之　寒疝痛腹脹滿痿厥少氣隂市主之　大疝腹堅
丘墟主之
　　五藏六府脹第三
黄帝問曰脈之應於寸口如何而脹岐伯對曰其至大
堅直以濇者脹也　曰何以知其藏府之脹也曰隂為
藏而陽為府也　曰夫氣之令人脹也在於血脈之中
耶抑藏府之内乎曰二者皆在焉然非脹之舍也　曰
願聞脹舍曰夫脹者皆在於府藏之外排藏府而廓胷
脇脹皮膚故命曰脹　曰藏府之在内也若匣匱之藏
禁器也各有次舍異名而同處一域之中其氣各異願
聞其故曰夫胷腹者藏府之城廓膻中者心主之中宫
也胃者太倉也咽喉少腹者傳道也胃之五竅者閭里
之門户也亷泉玉英者津液之道路也故五藏六府各
有畔界其病各有形状營氣循脈衛氣逆為脈脹衛氣
並血脈循分肉為膚脹(靈樞作營氣循脈為脈脹/衛氣並脈循分肉為膚脹)取三
里寫之近者一下(一本作/分下同)逺者三下無問虚實工在疾
寫也　曰願聞脹形曰心脹者煩心短氣卧不得安肺
脹者虚滿而喘欬肝脹者脇下滿而痛引少腹脾脹者
苦噦四肢悶體重不能衣腎脹者腹滿引背怏怏然腰
髀痛胃脹者腹滿胃脘痛鼻聞焦臭妨於食大便難大
腸脹者腸鳴而痛濯濯冬日重感於寒則泄飱不化小
腸脹者小腹脹䐜引腰而痛膀胱脹者小腹滿而氣癃
三焦脹者氣滿於皮膚中殻殻然而不堅膽脹者脇下
痛脹口苦好太息凡此諸脹其道在一明知逆順鍼數
不失寫虚補實神去其室致邪失正真不可定粗工所
敗謂之天命補虚寫實神歸其室久塞其空謂之良工
　曰脹者焉生何因而有名曰衛氣之在身也常並脈
循分肉行有逆順隂陽相随乃得天和五藏皆治四時
皆叙五榖乃化然而厥氣在下營衛留止寒氣逆上真
邪相攻兩氣相薄乃舍為脹　曰何以解惑曰合之於
真三合而得　曰無問虚實工在疾寫近者一下逺者
三下今有三而不下其過焉在曰此言陷於肉盲而中
氣穴者也不中氣穴則氣内閉藏不陷盲則氣不行上
越中肉則衛氣相亂隂陽相逆其於脹也當寫而不寫
故氣不下必更其道氣下乃止不下復起可以萬全惡
有殆者乎其於脹也必審其診當寫則寫當補則補如
鼔之應桴惡有不下者乎
心脹者心俞主之亦取列缺　肺脹者肺俞主之亦取
太淵　肝脹者肝俞主之亦取太衝　脾脹者脾俞主
之亦取太白　腎脹者腎俞主之亦取太谿　胃脹者
中脘主之亦取章門　大腸脹者天樞主之　小腸脹
者中􁎜主之　膀胱脹者曲骨主之　三焦脹者石門
主之　膽脹者陽陵泉主之　五藏六府之脹皆取三
里三里者脹之要穴也
　　水膚脹鼔脹腸覃石瘕第四
黄帝問曰水與膚脹鼔脹腸覃石瘕何以别之岐伯對
曰水之始起也目窠上微腫如新卧起之状頸脈動時
欬隂股間寒足脛腫腹乃大其水已成也以手按其腹
隨手而起如裹水之状此其候也　膚脹者寒氣客於
皮膚之間殻殻然不堅腹大身盡腫皮膚厚按其腹腹
陷而不起腹色不變此其候也　鼔脹者腹身皆腫大
如膚脹等其色蒼黄腹筋(一本/作脈)起此其候也　腸覃者
寒氣客於腸外與衛氣相摶正氣不得營因有所繫瘕
而内著惡氣乃起息肉乃生其始生也大如雞卵稍以
益大至其成也如懐子状久者離嵗月按之則堅推之
則移月事時下此其候也　石瘕者生於胞中寒氣客
於子門子門閉塞氣不通惡血當寫不寫血衃乃留止
日以益大状如懐子月事不以時下皆生於女子可導
而下之　曰膚脹鼔脹可刺耶曰先刺其腹之血絡後
調其經亦刺去其血脈　曰有病心腹滿旦食則不能
暮食此為何病曰此名為鼔脹治之以雞矢醴一劑知
二劑已　曰其時有復發者何也曰此食飲不節故時
有病也雖然其病且已因當風氣聚於腹也
風水膚脹為五十九刺(靈樞作五/十七刺)取皮膚之血者盡取
之徒水先取環谷下三寸以排鍼刺之而藏之引而内
之入而復出以盡具水必堅束之束緩則煩悶束急則
安静間日一刺之水盡乃止飲則閉藥方刺之時􁁍飲
之方飲無食方食無飲無食他食百三十五日　水腫
人中盡滿唇反者死水溝主之　水腫大臍平灸臍中
無理不治　水腫水氣行皮中隂交主之　水腫腹大
水脹水氣行皮中石門主之　石水痛引脇下脹頭眩
痛身盡熱闗元主之　振寒大腹石水四滿主之　石
水刺氣衝　石水章門及然谷主之　石水天泉主之
　腹中氣盛腹脹逆(千金作/水脹逆)不得卧隂陵泉主之　水
中留飲胷脇支滿刺陷谷出血立已　水腫脹皮腫三
里主之　胞中有大疝瘕積聚與隂相引而痛苦涌泄
上下出補尺澤太谿手陽明寸口皆補之
　　腎風發風水面胕腫第五
黄帝問曰少隂何以主腎腎何以主水岐伯對曰腎者
至隂也至隂者盛水也肺者太隂也少隂者冬脈也其
本在腎其末在肺皆積水也　曰腎何以聚水而生病
曰腎者胃之闗也闗門不利故聚水而從其類上下溢
於皮膚故為胕腫胕腫者聚水而生病也　曰諸水皆
主於腎乎曰腎者牝藏也地氣上者屬於腎而生水液
故曰至隂勇而勞甚則腎汗出腎汗出逢於風内不得
入於府藏外不得越於皮膚客於𤣥府行於皮裏𫝊為
胕腫本之於腎名曰風水　曰有病腎風者面胕痝然
腫(素問無/腫字)壅害於言可刺否曰虚不當刺不當刺而刺
後五日其氣必至　曰其至何如曰至必少氣時從胷
背上至頭汗出手熱口乾苦渇小便黄目下腫腹中鳴
身重難行月事不来煩而不能食食不能正偃正偃則
欬甚病名曰風水　曰願聞其説曰邪之所湊其氣必
虚隂虚者陽必湊之故少氣時熱而汗出小便黄小便
黄者少腹氣熱也不能正偃者胃中不和也正偃則欬
甚上迫肺也諸有水氣者微腫見於目下　曰何以言
之曰水者隂也目下亦隂也腹者至隂之所居故水在
腹者必使目下腫真氣上逆故口苦舌乾卧不得正偃
則欬出清水也諸水病者皆不得卧卧則驚驚則欬甚
也腹中鳴者脾本於胃也𫝊脾則煩不能食食不下者
胃脘膈也身重難以行者胃脈在足也月事不来者胞
脈閉也胞脈者屬心而絡於胞中今氣上迫肺心氣不
得下通故月事不来也　曰有病痝然如水氣状切其
脈太𦂳身無痛者形不瘦不能食食少名為何曰病主
(素問/作生)在腎名曰腎風腎風而不能食善驚不已(素無/不字)心
氣痿者死
風水膝腫巨虚上亷主之　面胕腫上星主之先取譩
譆後取天牖風池主之　風水面胕腫衝陽主之(腫一/作浮)
　風水面胕腫顔黒解谿主之
　鍼灸甲乙經卷八
欽定四庫全書
　鍼灸甲乙經巻九
　　　　　　　　　　　晉　皇甫謐　撰
　大寒内薄骨髓陽逆發頭痛第一(頷項/痛附)
黃帝問曰病頭痛數嵗不已此何病也岐伯對曰當有
所犯大寒内至骨髓骨髓者以腦為主腦逆故令頭痛
齒亦痛
陽逆頭痛胷滿不得息取人迎　厥頭痛面若腫起而
煩心取足陽明太陽(一作/隂)　厥頭痛脉痛心悲喜泣視
頭動脉反盛者乃刺之盡去血後調足厥隂　厥頭痛
噫(九墟/作意)善忘按之不得取頭面左右動脉後取足太陽
(一作/隂)　厥頭痛員員而痛(靈樞作貞/貞頭重)寫頭上五行行五
先取手少隂後取足少隂　頭痛項先痛腰脊為應先
取天柱後取足太陽　厥頭痛痛甚耳前後脉骨(一本/作湧)
熱先寫其血後取足太陽少隂(一本亦/作陽)　厥頭痛痛甚
耳前後脉涌有血寫其血後取足少陽　真頭痛痛甚
腦盡痛手足寒至節死不治　頭痛不可取於俞有所
擊墜惡血在内若内傷痛痛未巳可即刺之不可逺取
　頭痛不可刺者大痺為惡風日作者可令少愈不可
已　頭寒痛先取手少陽陽明後取足少陽陽明　頷
痛刺手陽明與頷之盛脉出血　頭項不可俛仰刺足
太陽不可顧刺手太陽(一云手/陽明)　頷痛刺足陽明曲周
動脉見血𤣥巳不已按經刺人迎立已　頭痛目忩及
天衝風池主之　厥頭痛孔最主之　厥頭痛面腫起
商丘主之
　　寒氣客於五藏六府發卒心痛胷痺心疝三䖝第
　　二
厥心痛與背相引善瘈如從後觸其心身傴僂者腎心
痛也先取京骨崑崙發鍼立已不已取然谷　厥心痛
暴泄腹脹滿心痛尤甚者胃心痛也取太都太白　厥
心痛如錐刺其心心痛甚者脾心痛也取後谷太谿
厥心痛色蒼蒼如死状終日不得太息者肝心痛也取
行間太衝　厥心痛卧若徒居心痛乃間動行痛益甚
色不變者肺心痛也取魚際太淵　真心痛手足青至
節心痛甚旦發夕死夕發旦死　心下(一本/作痛)不可刺者
中有盛聚不可取于俞腸中有䖝瘕有蛕蛟不可取以
小鍼　心腹痛發作腫聚往來上下行痛有休止腹中
熱渇㵪(音/涎)者是蛕蛟也以手聚按而堅持之無令得移
以大鍼刺之久持之䖝不動乃出鍼　心痛引腰脊欲
嘔刺足少隂　心痛腹脹濇濇然大便不利取足太隂
　心痛引背不得息刺足少隂不已取手少隂　心痛
引少腹滿上下無常處溲便難刺足厥隂　心痛但短
氣不足以息刺手太隂　心腹中卒痛而汗出石門主
之　心痛有三䖝多㵪不得反側上脘主之　心痛有
寒難以俛仰心疝氣衝胃死不知人中脘主之　心痛
上搶心不欲食支痛引鬲建里主之　胷脇背相引痛
心下溷溷嘔吐多唾飲食不下幽門主之　脾逆氣寒
厥急煩心善唾噦噫胷滿激呼胃氣上逆心痛太淵主
之(千金作肺/脹胃逆)　心膨膨痛(千金云/煩悶亂)少氣不足以息尺澤
主之　心痛俠白主之　卒心中痛瘈瘲互相引肘内
廉痛心敖敖然間使主之　心痛衂噦嘔血驚恐畏人
神氣不足㕁門主之　心痛卒欬逆尺澤主之出血則
已　卒心痛汗出大敦主之出血立已　胷痺引背時
寒間使主之　胷痺心痛肩肉麻木天井主之　胷痺
心痛不得息痛無常處臨泣主之(千金云不/得反側)　心疝暴
痛取足太隂厥隂盡刺之血絡　喉痺舌卷口乾煩心
心痛臂表痛(靈樞及太素俱/作背内亷痛)不可及頭取闗衝在手小
指次指爪甲去端如韭葉許(一云左取/右右取左)
　　邪在肺五藏六府受病發欬逆上氣第三
邪在肺則病皮膚痛發寒熱上氣喘汗出欬動肩背取
之膺中外俞背三椎之傍以手疾按之快然乃刺之取
缺盆中以越之
黃帝問曰肺之令人欬何也岐伯對曰五藏六府皆令
人欬非獨肺也皮毛者肺之合也皮毛先受邪氣邪氣
以從其合其寒飲食入胃從肺脉上至於肺氣則肺寒
肺寒則内外合邪因而客之則為肺欬五藏各以其時
受病非其時各𫝊以與之人與天地參故五藏各以治
時感於寒則受病也微則為欬甚則為泄為痛乗秋則
肺先受邪乗春則肝先受之乗夏則心先受之乗至隂
則脾先受之乗冬則腎先受之　肺欬之狀欬而喘息
有音甚則唾血　心欬之狀欬則心痛喉中喝喝(素問/則吤)
(吤/)如梗狀甚則咽腫喉痺　肝欬之狀欬則胠(素問作/兩脇下)
痛甚不可以轉轉作兩脇(素問/作胠)下滿　脾欬之狀欬則
右胠(素問/作脇)下痛隂隂引肩背甚則欬涎不可以動動則
欬劇　腎欬之狀欬則腰背相引而痛甚則欬涎　五
藏久欬乃移於六府脾欬不已則胃受之胃欬之狀欬
而嘔嘔甚則長䖝出　肝欬不已則膽受之膽欬之狀
欬嘔膽汁　肺欬不已則大腸受之大腸欬之狀欬而
遺矢　心欬不已則小腸受之小腸欬之狀欬而失氣
氣與欬俱失　腎欬不已則膀胱受之膀胱欬之狀欬
而遺尿(素問/作溺)久欬不已則三焦受之三焦欬之狀欬而
腹滿不欲飲食此皆聚於胃闗於肺使人多涕唾而面
浮腫氣逆　治藏者治其俞治府者治其合浮腫者治
其經　秋傷於濕冬生欬咳
曰九卷言振埃刺外經而去陽病願卒聞之曰陽氣大
逆上滿於胸中憤䐜肩息大氣逆上喘喝坐伏病咽噎
不得息取之天容其欬上氣窮詘胷痛者取之亷泉取
之天容者深無一里(里字/疑誤)取亷泉者血變乃止　欬逆
上氣魄戸及氣舍主之　欬逆上氣噫嘻主之　欬逆
上氣咽喉鳴喝喘息扶突主之　欬逆上氣唾沫天容
及行間主之　欬逆上氣咽喉癰腫呼吸短氣喘息不
通水突主之(一本作/天突)　欬逆上氣喘不能言華葢主之
　欬逆上氣唾喘短氣不得息口不能言亶中主之
欬逆上氣喘不得息嘔吐胷滿不得飲食俞府主之
欬逆上氣㵪出多唾呼吸哮坐卧不安彧中主之　胷
滿欬逆喘不得嘔吐煩滿不得飲食神藏主之　胷脇
榰滿欬逆上氣呼吸多唾濁沫膿血庫房主之　咳喘
不得坐不得卧呼吸氣素咽不得胷中熱雲門主之
胷脇榰滿不得俛仰㿉癰欬逆上氣咽喉喝有聲太谿
主之　欬逆不止三焦有水氣不能食維道主之　欬
逆煩悶不得卧胷中滿喘不能息背痛太淵主之　欬
逆上氣舌乾脇痛心煩肩寒少氣不足以息腹脹喘尺
澤主之　欬乾嘔滿俠白主之　欬上氣喘不得息暴
痺内逆肝肺相𫝊鼻口出血身脹逆息不得卧天府主
之　凄凄寒𠻳吐血逆氣驚心痛手隂郄主之　欬而
胷滿前谷主之　欬面赤熱支溝主之　欬喉中鳴欬
唾血大鍾主之
　　肝受病及衛氣留積發胷脇滿痛第四
邪在肝則病兩脇中痛寒中惡血在内胻節時腫善瘈
取行間以引脇下補三里以温胃中取血脉以散惡血
取耳間青脉以去其瘈
黃帝問曰衛氣留於脉(太素/作腹)中槒積不行苑藴不得常
所(靈樞下有/使人二字)榰脇中滿喘呼逆息者何以去之岐伯對
曰其氣積於胷中者上取之積於腹中者下取之上下
皆滿者傍取之積於上者寫人迎天突喉中積於下者
寫三里與氣衝上下皆滿者上下皆取之與季脇之下
深一寸重者雞足取之　診視其脉大而強急及絶不
至者腹皮絞甚者不可刺也　氣逆上刺膺中陷者與
脇下動脉　胷滿嘔無所出口苦舌乾飲食不下膽俞
主之　胷滿呼吸喝窮詘窘不得息刺入人迎入四分
不幸殺人　胷滿痛璇璣主之　胷脇榰滿痛引胷中
華葢主之　胷脇榰滿痺痛骨疼飲食不下嘔(千金/作咳)逆
氣上煩心紫宫主之　胷中滿不得息脇痛骨疼喘
逆上氣嘔吐煩心玉堂主之　胷脇榰滿鬲塞飲食不下
嘔吐食復出中庭主之　胷中榰滿痛引膺不得息悶
亂煩滿不得飲食靈墟主之　胷脇榰滿不得息欬逆
乳癰洒浙惡寒神封主之　胷脇榰滿鬲逆不通呼吸
少氣喘息不得舉臂步郎主之　胷脇榰滿喘滿上氣
呼吸肩息不知食味氣戸主之　喉痺胷中暴逆先取
衝脉後取三里雲門皆寫之　胷脇榰滿却引背痛卧
不得轉側胷鄉主之　傷憂悁思氣積中脘主之　胷
滿馬刀臂不得舉淵腋主之　大氣不得息息即胷脇
中痛實則其身盡寒虚則百節盡縱大包主之　胷中
暴滿不得眠(一云不/得喘息)輒筋主之　胷脇榰滿瘈瘲引臍
腹痛短氣煩滿巨闕主之　腹中積氣結痛梁門主之
　傷食脇下滿不能轉展反側目青而嘔期門主之
胷脇榰滿勞宫主之　多卧善唾胷滿腸鳴三間主之
　胷滿不得息頭頷腫陽谷主之　胷脇脹腸鳴切痛
(一云胷脅支/滿腹中切痛)太白主之　暴脹胷脇榰滿足寒大便難
面唇白時嘔血太衝主之　胷脇榰滿惡聞人聲與木
音巨虚上亷主之　胷脇榰滿寒如風吹狀俠谿主之
　胷滿善太息胷中膨膨然(千金作/胷膂急)丘墟主之　胷脇
榰滿頭痛項内寒外丘主之　脇下榰滿嘔吐逆陽陵
泉主之
　　邪在心膽及諸藏府發悲恐太息口苦不樂及驚
　　第五
黄帝問曰有口苦取陽陵泉口苦者病名為何何以得
之岐伯對曰病名曰膽痺夫膽者中精之府(素問無/此句)肝
者中之將也取决於膽咽為之使此人者數謀慮不决
膽氣上溢(素問下/有虚字)而口為之苦治之以膽募俞在隂陽
十二官相使中
善怒而欲食言益少刺足太隂　怒而多言刺足少隂
(太素作/少陽)　短氣心痺悲怒逆氣怒狂易魚際主之　心
痛善悲厥逆懸心如飢之狀心譫譫而驚大陵及間使
主之　心澹澹而善驚恐心悲内關主之(千金作/曲澤)　善驚
悲不樂厥脛足下熱面盡熱渇行間主之　脾虚令人
病寒不樂好太息商丘主之　色蒼蒼然太息如將死
狀振寒溲白便難中封主之　心如懸哀而亂善恐嗌
内腫心惕惕恐如人將捕之多㵪出喘少氣吸吸不足
以息然谷主之　驚善悲不樂如墮墜汗不出面塵黒
病飲不欲食照海主之　膽眩寒厥手臂痛善驚忘言
面赤泣出腋門主之　大驚乳痛梁丘主之
邪在心則病心痛善悲時眩仆視有餘不足而調其俞
　膽病者善太息口苦嘔宿水(靈樞作/宿汁)心下澹澹善恐
如人將捕之嗌中吤吤然數欬唾候在足少陽之本末
亦視其脉之陷下者灸之其寒熱者取陽陵泉　邪在
膽逆在胃膽液泄則口苦胃氣逆則嘔苦汁故曰嘔膽
取三里以下胃逆則刺足少陽血絡以閉膽逆調其虚
實以去其邪
　　脾受病發四肢不用第六
黃帝問曰脾病而四肢不用何也岐伯對曰四肢者皆
禀氣於胃而不得至經必因脾乃得禀今脾病不能為
胃行其津液四肢不得禀水穀氣氣日以衰脉道不通
筋骨肌肉皆無氣以生故不用焉　曰脾不主時何也
曰脾者土也土者中央常以四時長四藏各十八日寄
治不獨主時脾者土藏常著胃土之精也土者生萬物
而法天地故上下至頭足不得主時　曰脾與胃以募
相連耳而能為之行津液何也曰足太隂者三隂也其
脉貫胃属脾絡嗌故太隂為之行氣於三隂陽明者表
也五藏六府之海也亦為之行氣於三陽藏府各因其
經而受氣於陽明故為胃行津液四肢不得禀水穀氣
氣日以衰隂道不利筋骨肌肉皆無氣以生故不用焉
身重骨痠不相知太白主之
　　脾胃大腸受病發腹脹滿腸中鳴短氣第七
邪在脾胃則病肌肉痛陽氣有餘隂氣不足則熱中善
饑陽氣不足隂氣有餘則寒中腸鳴腹痛隂陽俱有餘
若俱不足則有寒有熱皆調其三里　飲食不下鬲塞
不通邪在胃脘在上脘則抑而下之在下脘則散而去
之　胃病者腹䐜脹胃脘當心而痛上榰兩脇鬲咽不
通飲食不下取三里　腹中雷(一本/作常)鳴氣常衝胷喘不
能久立邪在大腸也刺肓之原巨虚上亷三里　腹中
不便取三里盛則瀉之虚則補之　大腸病者腸中切
痛而鳴濯濯冬日重感於寒當臍而痛不能久立與胃
同候取巨虚上亷　腹滿大便不利腹大上走胷嗌(靈/摳)
(下有喘/息二字)喝喝然取足少陽　腹滿食不化嚮嚮然不得
大便取足太陽　腹痛刺臍左右動脉已刺按之立已
不已刺氣衝按之立已　腹暴痛滿按之不下取太陽
經絡血者則已又刺少隂(一本作/少陽愈)去脊椎三寸傍五用
員利鍼刺已如食頃久立已必視其經之過於陽者數
刺之　腹滿不能食刺脊中　腹中氣脹引脊痛食飲
而身羸瘦名曰食㑊先取脾俞後取季脇　大腸轉氣
按之如覆杯熱引胃痛脾氣寒四肢不嗜食脾俞主之
　胃中寒脹食多身體羸瘦腹中滿而鳴腹䐜風厥胷
脇榰滿嘔吐脊急痛筋攣食不下胃俞主之　頭痛食
不下腸鳴臚脹欲嘔時泄三焦俞主之　腹滿臚脹大
便泄意舍主之　臚脹水腫食飲不下多寒(千金作/惡寒)胃
倉主之　寒中傷飽食飲不化五藏䐜滿脹心腹胷脇
榰滿脹則生百病上脘主之　腹脹不通寒中傷飽食
飲不化中脘主之　食飲不化入腹還出下脘主之
腸中常鳴時上衝心灸臍中　心滿氣逆隂都主之
大腸寒中(千金/作疝)大便乾腹中切痛盲輸主之　腹中盡
痛外陵主之　腸鳴相逐不可傾倒承滿主之　腹脹
善滿積氣闗門主之　食飲不下腹中雷鳴大腸不節
小便赤黃陽綱主之　腹脹腸鳴氣上衝胷不能久立
腹中痛濯濯冬日重感於寒則泄當臍而痛腸胃間遊
氣切痛食不化不嗜食身腫(一本/作重)俠臍急天樞主之
腹中有大熱不安腹有大氣如相俠暴腹脹滿癃淫濼
氣衝主之　腹滿痛不得息正卧屈一膝伸一股並刺
氣衝鍼上入三寸氣至寫之　寒氣腹滿癃淫濼身熱
腹中積聚疼痛衝門主之　腹中腸鳴盈盈然食不化
脇痛不得卧煩熱中不嗜食胷脇榰滿喘息而衝鬲嘔
心痛及傷飽身黄疾骨羸瘦章門主之　腸鳴而痛温
留主之　腸腹時寒腰痛不得卧手三里主之　腹中
有寒氣隱白主之　腹滿嚮嚮然不便心下有寒痛商
丘主之　腹中熱若寒腹善鳴强欠時内痛心悲氣逆
腹滿漏谷主之已刺外踝上氣不止腹脹而氣快然引
肘脇下皆主之　腹中氣脹嗑嗑不嗜食脇下滿隂陵
泉主之　喘少氣不足以息腹滿大便難時上走胷中
鳴脹滿口舌中吸吸善驚咽中痛不可内食善怒恐不
樂太鍾主之　嗌乾腹瘈痛坐卧目􁣶􁣶善怒多言復
溜主之　寒腹脹滿厲兑主之　腹大不嗜食衝陽主
之　厥氣上榰太谿主之　大腸有熱腸鳴腹滿俠臍
痛食不化喘不能久立巨虚上亷主之　腸中寒脹滿
善噫聞食臭胃氣不足腸鳴腹痛泄食不化心下脹三
里主之　腹滿胃中有熱不嗜食懸鍾主之　大腸實
則腰背痛痺寒轉筋頭眩痛虚則鼻衂癲疾腰痛濈濈
然汗出令人欲食而走承筋主之取脚下三折横視盛
者出血
　　腎小腸受病發腹脹腰痛引背少腹控睪第八
邪在腎則病骨痛隂痺隂痺者按之而不得腹脹腰痛
大便難肩背頸項强痛時眩取之湧泉崑崙視有血者
盡取之　少腹控睪引腰脊上衝心肺邪在小腸也小
腸者連睪系屬於脊貫肝肺絡心系氣盛則厥逆上衝
腸胃燻肝肺散於胷結於臍故取盲原以散之刺太隂
以予之取厥隂以下之取巨虚下亷以去之按其所過
之經以調之　小腸病者少腹痛腰脊控睪而痛時窘
之後耳前熱若寒甚若獨肩上熱甚及手小指次指間
熱若脉陷者此其候也
黃帝問曰有病厥者診右脉沉堅左手浮遲不知病生
安在岐伯對曰冬診之右脉固當沉堅此應四時左脉
浮遲此逆四時左當主病診左在腎頗在肺當腰痛
曰何以言之曰少隂脉貫腎絡肺今得肺脉腎為之病
故為腰痛
足太陽脉令人腰痛引項脊尻背如腫狀刺其郄中太
陽正經去血春無見血
少陽令人腰痛如以鍼刺其皮中循循然不可俛仰不
可以左右顧刺少陽盛骨之端出血盛骨在膝下亷之
骨獨起者夏無見血
陽明令人腰痛不可以顧顧如有見者善悲刺陽明於
胻前三痏上下和之出血秋無見血
足少隂令人腰痛痛引脊内亷刺足少隂於内踝上二
痏春無見血若出血太多虚不可復
厥隂之脉令人腰痛腰中如張弓弩弦刺厥隂之脉在
腨踵魚腹之外循循累累然乃刺之其病令人善言黙
黙然不慧刺之三痏
解脉令人腰痛痛引肩目􁣶􁣶然時遺溲刺解脉在膝
筋分肉間在㕁外亷之橫脉出血血變而止
同隂之脉令人腰痛腰如小錘居其中怫然腫刺同陰
之脉在外踝上絶骨之端為三痏
解脉令人腰痛如裂(素問作/引𢃄)常如折腰之狀善怒刺解
脉在㕁中結絡如黍米刺之血射以黒見赤血乃已(全/元)
(起云有兩解脉病/原各異疑誤未詳)
陽維之脉令人腰痛痛上怫然腫刺陽維之脉脉與太
陽合腨下間去地一尺所
衝絡之脉令人腰痛得俛不得仰仰則恐仆相之舉重
傷腰衡絡絶傷惡血歸之刺之在㕁陽之筋間上㕁數
寸衝居為二痏出血
㑹隂之脉令人腰痛痛上濈然汗出汗乾令人欲飲飲
已欲走刺直陽之脉上三痏在蹻上㕁下三所横居視
其盛者出血(素問濈濈然作漯/漯然三所作五寸)
飛陽之脉令人腰痛痛上怫然甚則悲以恐刺飛揚之
脉在内踝上二寸(素問作/五寸)少陰之前與隂維之㑹
昌陽之脉令人腰痛痛引膺目􁣶􁣶然甚則反折口卷
不能言刺内筋為二痏在内踝上大筋後上踝一寸所
(素問大筋/作太隂)
散脉令人腰痛而熱熱甚而煩腰下如有横木居其中
甚則遺溲刺散脉在膝前骨肉分間絡外亷束脉為三
痏
肉里之脉令人腰痛不可以欬欬則筋攣刺肉里之脉
為二宥在太陽之外少陽絶骨之端
腰痛俠脊而痛至頭几几然目􁣶􁣶欲僵仆刺足太陽
㕁中出血　腰痛引少腹控䏚不可以仰刺尻交者兩
踝胂上以月死生為宥數發鍼立已(素問云左取/右右取左)　腰
痛上寒取足太陽陽明痛上熱取足厥隂不可以俛仰
取足少陽中熱而喘取足少隂㕁中血絡腰痛上寒實
則脊急强長强主之　小腹痛控睪引腰脊疝痛上衝
心腰脊强溺黃赤口乾小腸俞主之　腰脊痛强引背
少腹俛仰難不得仰息脚痿重尻不舉溺赤腰以下至
足清不仁不可以坐起膀胱俞主之　腰痛不可以俛
仰中膂内俞主之　腰足痛而清善偃睪跳拳上窌主
之　腰痛怏怏不可以俛仰腰以下至足不仁入脊腰
背寒次窌主之先取缺盆後取尾骶與八窌　腰痛大
便難飱泄腰尻中寒中窌主之　腰痛脊急脇中滿小
腹堅急志室主之　腰脊痛惡風少腹滿堅癃閉下重
不得小便胞肓主之　腰痛骶寒俛仰急難隂痛下重
不得小便秩邊主之　腰痛控睾小便及股卒俛不得
仰刺氣衝　腰痛不得轉側章門主之　腰痛不可以
久立俛仰京門及行間主之　腰痛少腹痛下窌主之
　腎腰痛不可俛仰隂陵泉主之　腰痛少腹滿小便
不利如癃狀羸瘦意恐懼氣不足腰中怏怏太衝主之
　腰痛少腹痛隂包主之　腰痛大便難湧泉主之
腰脊相引如解實則閉癃凄凄腰脊痛宛轉目循循嗜
卧口中熱虚則腰痛寒厥煩心悶大鍾主之　腰痛引
脊内亷復溜主之春無見血若太多虚不可復是前足
少隂痛也　腰痛不能舉足少坐若下車躓地脛中矯
矯然申脉主之　腰痛如小錘居其中怫然腫痛不可
以欬欬則筋縮急諸節痛上下無常寒熱陽輔主之
腰痛不可舉足跟中踝後痛脚痿僕參主之　腰痛俠
脊至頭几几然目􁣶􁣶委中主之(是前刺足太陽/郄中出血者)腰
痛得俛不得仰仰則恐仆得之舉重惡血歸之殷門主
之(是前衝絡之/脉腰痛者)　腰脊痛尻脊股臋隂寒大痛虚則血
動實則并熱痛痔痛尻脽中腫大便直出扶承主之
　　三焦膀胱受病發少腹腫不得小便第九
小腹腫痛不得小便邪在三焦約取之足太陽大絡視
其結絡脉與厥隂小結絡而血者腫上及胃脘取三里
三焦病者腹脹氣滿少腹尤甚堅不得小便窘急溢則
為水留則為脹候在足太陽之外大絡絡在太陽少陽
之間亦見於脉取委中
膀胱病在少腹偏腫而痛以手按之則欲小便而不得
眉(一本/作肩)上熱若脉陷及足小指外側及脛踝後皆熱者
取委中　病在少腹痛不得大小便病名曰疝得寒則
少腹脹兩股間冷刺腰髁間刺而多之盡炅病已　少
腹滿大上走胷至心索索然身時寒熱小便不利取足
厥隂
胞轉不得溺少腹滿闗元主之　小便難水脹滿出少
胞轉不得溺曲骨主之　少腹脹急小便不利厥氣上
頭巔漏谷主之　溺難痛白濁卒疝少腹腫欬逆嘔吐
卒隂跳腰痛不可以俛仰面黒熱腹中䐜滿身熱厥痛
行間主之　少腹中滿熱閉不得溺足五里主之　少
腹中滿(一本/作痛)小便不利湧泉主之　筋急身熱少腹堅
腫時滿小便難尻股寒髀樞痛引季脇内控八窌委中
主之　隂胞有寒小便不利扶承主之
　　三焦約内閉發不得大小便第十
内閉不得溲刺足少隂太陽與骶上以長鍼氣迎取其
太隂陽明　厥甚取太隂陽明動者之經　三焦約大
小便不通水道主之　大便難中渚及太白主之　大
便難大鍾主之
　　足厥隂脉動喜怒不時發㿗疝遺溺癃第十一
黄帝問曰刺節言去衣者刺闗節之支絡者願聞其詳
岐伯對曰腰脊者人之闗節股胻者人之趨翔莖睾者
身中之機隂津之候津液之道路也故飲食不節喜怒
不時津液内流而下溢於睾水道不通炅不休息俛仰
不便趨翔不能滎然有水不上不下䤵石所取形不可
匿裳不可蔽名曰去衣　曰有癃者一日數十溲此不
足也身熱如炭頸膺如格人迎躁盛喘息氣逆此有餘
也(素問下有陽氣/大盛於外一句)隂氣不足則太隂脉細如髪者此不
足者也其病安在曰病在太隂其盛在胃頗在肺病名
曰厥死不治此得五有餘二不足　曰何謂五有餘二
不足曰所謂五有餘者病之氣有餘也二不足者亦病
氣之不足也今外得五有餘内得二不足此其不表不
裏亦死証明矣
狐疝驚悸少氣巨缺主之　隂疝引睾隂交主之　少
腹痛溺難隂下縱横骨主之　少腹疝卧善驚氣海主
之　暴疝少腹大熱闗元主之　隂疝氣疝天樞主之
　㿗疝大巨及地機中郄主之　隂疝痿莖中痛兩丸
騫卧不可仰卧刺氣衝主之　隂疝衝門主之　男子
隂疝兩丸上下小腹痛五樞主之　隂股内痛氣癰狐
疝走上下引少腹痛不可俛仰上下商丘主之　狐疝
太衝主之　隂跳遺溺小便難而痛隂上下入腹中寒
疝隂挺出偏大腫腹臍痛腹中悒悒不樂大敦主之
腹痛上槍心心下滿癃莖中痛怒䐜不欲視泣出長太
息行間主之　㿗疝隂暴痛中封主之(千金云㿗疝隂/暴痛痿厥身體)
(不/仁)　疝癃臍少腹引痛腰中痛中封主之　氣痛癃小
便黄氣滿塞虚則遺溺身時寒熱吐逆溺難腹滿石門
主之　氣癃㿗疝隂急股樞腨内亷痛交信主之　隂
跳腰痛實則挺長寒熱攣隂暴痛遺溺偏大虚則暴癢
氣逆腫睾卒疝小便不利如癃狀數噫恐悸氣不足腹
中悒悒少腹痛嗌中有熱如有瘜肉狀如著欲出背攣
不可俛仰蠡溝主之　丈夫㿗疝隂跳痛引簒中不得
溺腹中支脇下榰滿閉癃隂痿後時泄四肢不收實則
身疼痛汗不出目􁣶􁣶然無所見怒欲殺人暴痛引髕
下節時有熱氣筋攣膝痛不可屈伸狂如新發衂不食
喘呼少腹痛引噫足厥痛湧泉主之　癃疝然谷主之
　卒疝少腹痛照海主之病在左取右右取左立已
疝四肢淫濼身悶至隂主之　遺溺闗門及神門委中
主之　胷滿膨膨然實則癃閉腋下腫虚則遺溺脚急
兢兢然筋急痛不得大小便腰痛引腹不得俛仰委陽
主之　癃中窌主之　氣癃溺黄闗元及隂陵泉主之
(千金云寒熱不節/腎病不可以俛仰)　氣癃小便黄氣滿虚則遺溺石門
主之　癃遺溺鼠鼷痛小便難而白期門主之　小便
難竅中熱實則腹皮痛虚則癢搔㑹隂主之　小腸有
熱溺赤黄中脘主之　溺黄下亷主之　小便黃赤完
骨主之　小便黃腸鳴相逐上亷主之　勞癉小便赤
難前谷主之
　　足太陽脉動發下部痔脱肛第十二
痔痛攅竹主之　痔㑹隂主之凡痔與隂相通者死隂
中諸病前後相引痛不得大小便皆主之　痔骨蝕商
丘主之　痔簒痛飛揚委中及扶承主之　痔簒痛承
筋主之　脱肛下刺氣衝主之
　鍼灸甲乙經卷九
欽定四庫全書
　鍼灸甲乙經卷十
　　　　　　　　　　　　晉　皇甫謐　撰
　隂受病發痺第一(上/)
黃帝問曰周痺之在身也上下移徙隨其脉上下左右
相應間不容空願聞此痛在血脉之中耶将在分肉之
間乎何以致是其痛之移也間不及下鍼其蓄之時不
及定治而痛已止矣何道使然岐伯對曰此衆痺也非
周痺也此各在其處更發更止更居更起以左應右以
右應左非能周也更發更休刺此者痛雖已止必刺其
處勿令復起　曰周痺何如曰周痺在於血脉之中隨
脉以上循脉以下不能左右各當其所其痛從上下者先
刺其下以通之(通一/作遏)後刺其上以脱之其痛從下上者先
刺其上以通之後刺其下以脱之　曰此病安在因何有
名曰風寒濕氣客於分肉之間廹切而為沫沫得寒則聚
聚則排分肉而分裂分裂則痛痛則神歸之神歸之則熱
熱則痛解痛觧則厥厥則他痺發發則如是此内則在藏
而外未發於痺獨居分肉之間真氣不能周故名曰周痺
故刺痺者必先循切其上下之大經視其虚實及大絡之
血結而不通者及虚而脉陷空者而調之熨而通之其瘈
𦂳者轉引而行之　曰何以候人之善病痺者少俞對曰
粗理而肉不堅者善病痺欲知其髙下視其三部　曰刺
有三變何也曰有刺榮者有刺衛者有刺寒痺之留經者
刺營者出血刺衛者出氣刺寒痺者内熱　曰營衛寒痺
之為病奈何曰營之生病也寒熱少氣血上下行衛之生
病也氣痛時來去怫愾賁嚮風寒客於腸胃之中寒痺
之為病也留而不去時痛而皮不仁　曰刺寒痺内熱奈何
曰刺布衣者用火焠之刺大人者藥熨之方用醇酒二十
升蜀椒一升乾薑一升桂一升凡四物各細㕮咀著清酒
中綿絮一斤細白布四丈二尺並内酒中置酒馬矢煴中
善封塗勿使氣泄五日五夜出布絮暴乾復漬之以盡其
汁每漬必晬其日乃出布絮乾之并用滓與絮布長六七
尺為六巾即用之生桑炭炙巾以熨寒痺所乗之處令
熱入至於病所寒復炙巾以熨之三十遍而止即汗出
炙巾以拭身亦三十遍而止起步内中無見風每刺必
熨如此病已失此所謂内熱　曰痺将安生曰風寒濕
三氣合至雜而為痺其風氣勝者為行痺寒氣勝者為
痛痺濕氣勝者為著痺　曰其有五者何也曰以冬遇
此者為骨痺以春遇此者為筋痺以夏遇此者為脉痺
以至隂遇此者為肌痺以秋遇此者為皮痺　曰内舍
五藏六府何氣使然曰五藏皆有合病久而不去者内
舍於合故骨痺不已復感於邪内舍於腎筋痺不已復
感於邪内舍於肝脉痺不已復感於邪内舍於心肌痺
不已復感於邪内舍於脾皮痺不已復感於邪内舍於
肺所謂痺者各以其時感於風寒濕之氣也　諸痺不
已亦益内也其風氣勝者其人易已　曰其時有死者
或疼久者或易已者何也曰其入藏者死其留連筋骨
間者疼久其留連皮膚間者易已　曰其容六府者何
如曰此亦其飲食居處為其病本也六府各有俞風寒
濕氣中其俞而飲食應之循俞而入各舍其府也　曰
以鍼治之奈何曰五藏有俞六府有合循脉之分各有
所發各治其過則病瘳矣　曰營衛之氣亦令人痺乎
曰營者水榖之精氣也和調五藏灑陳六府乃能入於
脉故循脉上下貫五藏絡六府衛者水榖之悍氣也其
氣剽疾滑利不能入於脉也故循皮膚之中分肉之間
熏於肓膜聚(素問/作散)於胷腹逆其氣則病順其氣則愈不
與風寒濕氣合故不為痺也
　　隂受病發痺(下/)
黃帝問曰痺或痛或不痛或不仁或寒或熱或燥或濕
者其故何也岐伯對曰痛者其寒氣多有寒故痛其不
痛不仁者病久入深營衛之行濇經絡時疎故不痛皮
膚不營故不仁其寒者陽氣少隂氣多與病相益故為
寒其熱者陽氣多隂氣少病氣勝陽乗隂故為熱其多
寒汗出而濡者此其逢濕勝也其陽氣少隂氣盛兩氣
相感故寒汗出而濡也夫痺在骨則重在脉則凝而不
流在筋則屈而不伸在肉則不仁在皮則寒故具此五
者則不痛凡痺之類逢寒則急逢熱則縱　曰或有一
脉生數十病者或痛或癰或熱或癢或痺或不仁變化
無有窮時其故何也曰此皆邪氣之所生也　曰人有
真氣有正氣有邪氣何謂也曰真氣者所受於天與水
穀氣並而充身者也正氣者正風從一方來非虚風也
(大素云非/灾風也)邪氣者虚風也虚風之賊傷人也其中人也
深不得自去正風之中人也淺而自去其氣柔弱不能
傷真氣故自去虚邪之中人也悽索動形起毫毛而發
腠理其入深内薄於骨則為骨痺薄於筋則為筋攣薄
於脉中則為血閉而不通則為癰薄於肉中與衛氣相
薄陽勝則為熱隂勝則為寒寒則其氣去去則虚虚則
寒薄於皮膚其氣外發腠理開毫毛摇氣(一本作/淫氣)往來
微行則為癢氣留而不去故為痺衛氣不行則為不仁
病在骨骨重不可舉骨髓痠痛寒氣至名曰骨痺深者
刺無傷脉肉為故其道大小分骨熱病已止　病在筋
筋攣節痛不可以行名曰筋痺刺筋上為故刺分肉間
不可中骨病起筋熱病已止　病在肌膚肌膚盡痛名
曰肌痺傷於寒濕刺大分小分多發鍼而深之以熱為
故無傷筋骨筋骨傷癰發若變諸分盡熱病已止
曰人身非衣寒也中非有寒氣也寒從中生者何曰是
人多痺陽氣少而隂氣多故身寒如從水中出　曰人
有身寒湯火不能熱也厚衣不能温也然下為凍慄是
為何病曰是人者素腎氣勝以水為事太陽氣衰腎脂
枯不長一水不能勝兩火腎者水也而主骨腎不生則
髓不能滿故寒甚至骨所以不能凍慓者肝一陽也心
二陽也腎孤藏也一水不能勝上二火故不能凍慄病
名曰骨痺是人當攣節著痺不去久寒不已為肝痺(一/作)
(骭/痺)　骨痺舉節不用而痛汗注煩心取三隂之經補之
　厥痺者厥氣上及腹取隂陽之絡視主病者寫陽補
隂經也　風痺注病(靈樞作/淫濼)不可已者足如履氷時如
入湯中肢脛淫濼煩心頭痛時嘔時悶眩已汗出久則
目眩悲以喜怒短氣不樂不出三年死　足髀不可舉
側而取之在樞闔中以員利鍼大鍼不可　膝中痛取
犢鼻以員利鍼鍼發而間之鍼大如氂刺膝無疑
足不仁刺風府　腰已下至足清不仁不可以坐起尻
不舉腰俞主之　痺㑹隂及太淵消濼照海主之　嗜
卧身體不能動摇大温(一本/作濕)三陽絡主之　骨痺煩滿
商丘主之　足下熱痛不能久坐濕痺不能行三隂交
主之　膝内亷痛引髕不可屈伸連腹引咽喉痛膝闗
主之　痺脛重足跗不收跟痛巨虚下亷主之　脛痛
足緩失履濕痺足下熱不能久立條口主之　脛苕苕
(一本/作苦)痺膝不能屈伸不可以行梁丘主之　膝寒痺不
仁不可屈伸髀闗主之　膚痛痿痺外丘主之　膝外
亷痛不可屈伸脛痺不仁陽闗主之　髀痺引膝股外
亷痛不仁筋急陽陵泉主之　寒氣在分肉間痛上下
痺不仁中瀆主之　髀樞中痛不可舉以毫鍼寒留之
以月生死為宥數立已長鍼亦可　腰脇相引痛急髀
筋瘈脛痛不可屈伸痺不仁環跳主之　風寒從足小
指起脉痺上下帶胷脇痛無常處至隂主之　足大指
搏傷下車挃地通背指端傷為筋痺解谿主之
　陽受病發風第二(上/)
黃帝問曰風之傷人也或為寒熱或為熱中或為寒中
或為厲風或為偏枯其為風也其病各異其名不同或
内至五藏六府不知其解願聞其説岐伯對曰風氣藏
於皮膚之間内不得通外不得泄風氣者善行而數變
腠理開則悽(素問/作洒)然寒閉則熱而悶其寒也則衰食飲
其熱也則消肌肉使人解㑊(素問作/怢慄)悶而不能食名曰
寒熱　風氣與陽明入胃循脉而上至目内眥其人肥
則風氣不得外泄則為熱中而目黄人瘦則外泄而寒
則為寒中而泣出　風氣與太陽俱入行諸脉俞散分
肉間衛氣悍邪時與衛氣相干(素問無衛氣/干邪時五字)其道不利
故使肌肉膹脹而有瘍衛氣凝而有所不行故其肉有
不仁厲者有榮氣熱浮其氣不清故使鼻柱壊而色敗
皮膚瘍而潰風寒客於脉而不去名曰厲風或曰寒熱
以春甲乙傷於風者為肝風　以夏丙丁傷於風者為
心風　以季夏戊己傷於風者為脾風　以秋庚辛傷
於風者為肺風　以冬壬癸傷於風者為腎風　風氣
中五藏六府之俞亦為藏府之風各入其門户風之所
中則為偏風風氣循風府而上則為腦風入系頭則為
目風眼寒飲酒中風則為漏風入房汗出中風則為内
風新沐中風則為首風久風入中則為腸風飱泄而外
在腠理則為泄風故風者百病之長也至其變化乃為
他病無常方然故有風氣也
肺風之狀多寒惡風色皏(音/平)然白時欬短氣晝日則差
暮則甚診在眉上其色白
心風之狀多汗惡風焦絶善怒色赤病甚則言不快診
在口其色赤
肝風之狀多汗惡風善悲色微蒼嗌乾善怒時憎女子
診在目下其色青
脾風之狀多汗惡風身體怠惰四肢不欲動色薄微黄
不嗜食診在鼻上其色黄
腎風之狀多汗惡風面痝然浮腫腰瘠痛不能正立色
炲隱曲不利診在肌上其色黑
胃風之狀頸多汗惡風食飲不下鬲塞不通腹善滿失
衣則䐜脹食寒則泄診形瘦而腹大
首風之狀頭痛而多汗惡風先當風一日則病甚頭痛
不可以出内至其風日則病少愈
漏風之狀或多汗常不可单衣食則汗出甚則身汗喘
息惡風衣常嚅口乾善渇不能勞事
泄風之狀多汗汗出泄衣上咽(素問作/口中)乾上漬其風不
能勞事身體盡痛則寒
曰邪之在經也其病人何如取之奈何曰天有宿度地
有經水人有經脉天地温和則經水安静天寒地凍則
經水凝泣天暑地熱則經水沸溢卒風暴起則經水波
舉(素問/作湧)而隴起夫邪之入於脉也寒則血凝泣暑則氣
淖澤虚邪因而入客也亦如經水之得風也經之動脉
其至也亦時隴起於脉中循循然其至寸口中手也時
大時小大則邪至小則平其行無常處在隂與陽不可
為度循而察之三部九候卒然逢之早遏其路吸則内
鍼無令氣忤静以久留無令邪布吸則轉鍼以得氣為
故候呼引鍼呼盡乃去大氣皆出故名曰寫　曰不足
者補之奈何曰必先捫而循之切而散之推而按之彈
而怒之􁕒而下之通而散之外引其門以閉其神呼盡
内鍼静以久留以氣至為故如待所貴不知日暮其氣
已至適以自䕶候吸引鍼氣不得出各在其處推闔其
門令真氣(素問作/神氣)存大氣留止故名曰補　曰候氣奈
何曰夫邪去絡入於經舍於血脉之中其寒温未相得
如湧波之起也時來時去故不常在故曰方其來也必
按而止之止而取之無迎(素問/作逢)其衝而寫之真氣者經
氣也經氣太虚故曰其氣(素問作/其來)不可逢此之謂也故
曰候邪不審大氣已過寫之則真氣脱脱則不復邪氣
益至而病益蓄故曰其往不可追此之謂也不可掛以
髪者待邪之至時而發鍼寫焉若先若後者血氣已盡
其病不下故曰知其可取如發機不知其取如叩椎故
曰知機道者不可掛以髪不知機者叩之不發此之謂
也　曰真邪以合波隴不起候之奈何曰審捫循三部
九候之盛虛而調之不知三部者隂陽不别天地不分
地以候地天以候天人以候人調之中府以定三部故
曰刺不知三部九候病脉之處雖有太過且至工不得
(素問/作能)禁也誅罰無過命曰大惑反亂大經真不可復用
實為虚以邪為正(素問/作真)用鍼無義反為氣賊奪人正氣
以順為逆營衛散亂真氣已失邪獨内著絶人長命予
人天殃不知三部九候故不能久長固(素問/作因)不知合之
四時五行因加相勝釋邪攻正絶人長命邪之新客來
也未有定處推之則前引之則上逢而寫之其病立已
　曰人之善病風灑灑汗出者何以候之曰肉不堅腠
理疎者善病風　曰何以候肉之不堅也曰㬷肉不堅
而無分理者肉不堅膚粗而皮不緻者腠理疎也
　　陽受病發風第二(下/)
黃帝問曰刺節言解惑者盡知調諸隂陽補寫有餘不
足相傾移也何以解之岐伯對曰大風在身血脉偏虚
虚者不足實者有餘輕重不得傾則宛伏不知東西南
北乍上乍下反覆顛倒無常甚則迷惑補其不足寫其
有餘隂陽平復用鍼如此疾於解惑　淫邪偏客於半
身其入深内居營衛營衛稍衰則真氣去邪氣獨留發
為偏枯其邪氣淺者脉偏痛　風逆暴四肢腫身漯漯
唏然時寒饑則煩飽則善變取手太隂表裏足少隂陽
明之經　肉反清取營骨清取井經也　偏枯身偏不
用而痛言不變智不亂病在分湊之間巨鍼取之益其
不足損其有餘乃可復也　痱之為病也身無痛者四
肢不収智亂不甚其言微知可治甚則不能言不可治
也　病先起於陽後入於隂者先取其陽後取其隂必
審其氣之浮沉而取之　病大風骨節重鬚眉墜名曰
大風刺肌肉為故汗出百日刺骨髓汗出百日凡二百
日鬚眉生而止鍼　曰有病身熱懈墮汗出如浴惡風
少氣此為何病曰名酒風治之以澤瀉术各十分糜衘
五分合以三指撮為後飲　身有所傷出血多及中風
寒若有所墜墮四肢解㑊不收名曰體解取其少腹臍
下三結交三結交者陽明太隂(一本/作陽)臍下三寸闗元也
風眩善嘔煩滿神庭主之如顔青者上星主之取上星
者先取譩譆後取天牖風池　頭痛顔青者𩕄㑹主之
　風眩引頷痛上星主之取上星亦如上法　風眩目
瞑惡風寒面赤腫前項主之　頂上痛風頭重目如脱
不可左右顧百㑹主之　風眩目眩顱上痛後頂主之
　頭重頂痛目不明風到腦中寒重衣不熱汗出頭中
惡風刺腦戸主之　頭痛項急不得傾倒目眩鼻不得
喘息舌急難言刺風府主之　頭眩目痛頭半寒(千金/下有)
(痛/字)玉枕主之　腦風目瞑頭痛風眩目痛腦空主之
頸頷榰滿痛引牙齒口噤不開急痛不能言曲鬢主之
　頭痛引頸竅隂主之　風頭耳後痛煩心及足不收
失履口喎僻頭項摇瘈牙車急完骨主之　眩頭痛重
目如脱項似㧞狂見鬼目上反項直不可以顧暴攣足
不任身痛欲折天柱主之　腰脊强不得俛仰刺脊中
大風汗出膈俞主之又譩嘻主之(素問骨空註云大/風汗出灸譩譆)
眩頭痛刺絲竹空主之　口僻顴窌及齗交下闗主之
　面目惡風寒䪼腫臃痛招摇視瞻瘈瘲口僻巨窌主
之　口不能水漿喎僻水溝主之　口僻禁外闗主之
　瘈瘲口沫出上闗主之　偏枯四肢不用善驚大巨
主之　大風逆氣多寒善悲大横主之　手臂不得上
頭尺澤主之　風寒出身腫喘喝多睡恍惚善忘嗜卧
不覺天府主之在腋下三寸臂内動脉之中　風熱善
怒中心喜悲思慕歔欷善笑不休勞宫主之　兩手攣
不收伸及腋偏枯不仁手瘈偏小筋急大陵主之　頭
身風善嘔怵寒中少氣掌中熱胕急腋腫間使主之
足不收痛不可以行天泉主之　足下緩失履衝陽主
之　手及臂攣神門主之　痱痿臂脘不用唇吻不收
合谷主之　肘痛不能自帶衣起頭眩頷痛面黒風肩
背痛不可顧闗衝主之　嗌外腫肘臂痛五指瘈不可
屈伸頭眩頷額顱痛中渚主之　馬刀腫瘻目痛肩不
舉心痡榰滿逆氣汗出口噤不可開支溝主之　大風
黙黙不知所痛嗜卧善驚瘈瘲天井主之(千金云悲/傷不樂)
偏枯臂腕發痛肘屈不得伸手又風頭痛涕出肩背頸
痛項急煩滿驚五指掣不可屈伸戰怵腕骨主之　風
眩驚手腕痛泄風汗出至腰陽谷主之(千金手腕/痛作手巻)　風
逆暴四肢腫濕則唏然寒饑則煩心飽則眩大都主之
　風入腹中俠臍急胷痛脇榰滿衂不止五指端盡痛
足不踐地湧泉主之　偏枯不能行大風黙黙不知所
痛視如見星溺黄小腹熱咽乾照海主之寫在隂蹻右
少隂俞先刺隂蹻後刺少隂在横骨中　風逆四肢腫
復溜主之　風從頭至足面目赤口痛囓舌解谿主之
　大風目外背痛身熱痱缺盆中痛臨泣主之　善自
囓頰偏枯腰髀樞痛善摇頭京骨主之　大風頭多汗
腰尻腹痛腨跟腫上齒痛脊背尻重不欲起聞食臭惡
聞人音泄風從頭至足崑崙主之　痿厥風頭重額痛
樞股腨外亷骨痛瘈瘲痺不仁振寒時有熱四肢不舉
跌陽主之　腰痛頸項痛厯節汗出而步履寒復不仁
腨中痛飛揚主之
　　八虚受病發拘攣第三
黄帝問曰人有八虚各以何候岐伯對曰肺心有邪其
氣留於兩股肝有邪其氣留於兩肘脾有邪其氣留於
兩髀腎有邪其氣留於兩膕凡此八虚者此機闗之室
真氣之所過血絡之所由是八邪氣惡血因而得留留
則傷筋骨機闗不得屈伸故拘攣
㬥拘攣癎眩足不任身取天柱主之　掖拘攣㬥脉急
引脇而痛肉引心肺譩譆主之從頸至脊自脊已下至
十二椎應手刺之立已轉筋者立而取之可令遂已痿
厥者張而引之可令立快矣
　　熱在五藏發痿
黄帝問曰五藏使人痿何也岐伯對曰肺主身之皮毛
心主身之血脉肝主身之筋膜脾主身之肌肉腎主身
之骨髓故肺氣熱則葉焦焦則皮毛虚弱急薄著著則
生痿躄矣　故心氣熱則下脉厥而上上則下脉虚虚
則生脉痿樞折瘈脛腫而不任地(素問瘈作/挈腫作瘲)　肝氣熱
則膽熱泄口苦筋膜乾筋脉乾則筋急而攣發為筋痿
　脾氣熱則胃乾而渇肌肉不仁發為肉痿　腎氣熱
則腰脊不舉骨枯而髓減發為骨痿
曰何以得之曰肺者藏之長也為心之葢有所亡失所
求不得則發為肺鳴鳴則肺熱葉焦發為痿躄悲哀太
甚則胞絡絶胞絡絶則陽氣内動發則心下崩數溲血
故本病曰大經空虚發為肌痺𫝊為脉痿思想無窮所
願不得意淫於外入房太甚宗筋弛縱發為筋痿及為
白淫故下經曰筋痿生於肝使内也有漸於濕以水為
事若有所留居處傷濕肌肉濡潰痺而不仁發為肉痿
故下經曰肉痿者得之濕地有所逺行勞倦逢大熱而
渇渇則陽氣内伐内伐則熱合(素問/作舍)於腎腎者水藏今
水不勝火則骨枯而髓空故足不任身熱發為骨痿故
下經曰骨痿生於大熱
曰何以别之曰肺熱者色白而毛散心熱者色赤而絡
脉溢肝熱者色蒼而爪枯脾熱者色黄而肉蠕動腎熱
者色黒而齒槁　曰治痿者獨取陽明何謂也曰陽明
者五藏六府之海主潤宗筋宗筋者主束骨而利機闗
衝脉者經脉之海主滲灌谿谷與陽明合於宗筋隂陽
揔宗筋之㑹㑹於氣衝而陽明為之長皆屬於帶脉而
絡於督脉故陽明虚則宗筋縱帶脉不引故足痿不用
治之各補其營而通其俞調其虛實和其逆順則筋脉
骨肉各以其時受月則病矣　痿厥為四末束悶乃疾
解之日二不仁者十日而知無休病已止　足緩不收
痿不能行不能言語手足痿躄不能行地倉主之　痿
不相知太白主之(一云身重骨/痿不相知)　痿厥身體不仁手足
偏小先取京骨後取中封絶骨皆寫之　痿厥寒足腕
不收躄坐不能起髀樞脚痛丘墟主之　虚則痿躄坐
不能起實則厥脛熱時痛身體不仁手足偏小善囓頰
光明主之
　　手太隂陽明太陽少陽脉動發肩背痛肩前臑皆
　　　痛肩似拔第五
肩痛不可舉天容及秉風主之　肩背髀痛臂不舉寒
熱凄索肩井主之　肩腫不得顧氣舍主之　肩背髀
不舉血瘀肩中不能動摇巨骨主之　肩中熱指臂痛
肩髃主之　肩重不舉臂痛肩窌主之　肩重肘臂痛
不可舉天宗主之　肩胛甲痛而寒至肘肩外俞主之
　肩胛周痺曲垣主之　肩痛不可舉引缺盆痛雲門
主之　肘痛尺澤主之　臂瘈引口中寒䪼腫肩腫引
缺盆商陽主之　肩肘中痛難屈伸手不可舉腕重急
曲池主之　肩肘節酸重臂痛不可屈伸肘窌主之
肩痛不能自舉汗不出頸痛陽池主之　肘中濯濯臂
内亷痛不可及頭外闗主之　肘痛引肩不可屈伸振
寒熱頸項肩背痛臂痿痺不仁天井主之(千金云肩/内麻木)
肩不可舉不能帶衣清冷淵主之　肘臂腕中痛頸腫
不可以顧頭項急痛眩淫濼肩胛小指痛前谷主之
肩痛不可自帶衣臂腕外側痛不舉陽谷主之　臂不
可舉頭項痛咽腫不可咽前谷主之　肩痛欲折臑如
㧞手不能自上下養老主之　肩背頭痛時眩湧泉主
之
　　水漿不消發飲第六
溢飲脇下堅痛中腕主之　腰清脊强四肢懈墯善怒
欬少氣鬱然不得息厥逆肩不可舉馬刀痿身瞤章門
主之　溢飲水道不通溺黄小腹痛裏急腫洞泄體痛
引骨京門主之　飲渇身伏多睡隱白主之　腠理氣
臑㑹主之
　鍼灸甲乙經卷十
欽定四庫全書
　鍼灸甲乙經卷十一
　　　　　　　　　　　　晉　皇甫謐　撰
　　胷中寒發脉代第一
脉代不至寸口四逆脉鼔不通雲門主之　胷中寒脉
代時至上重下輕足不能地少腹脹上搶心胷榰滿欬
唾有血然谷主之
　　陽厥大驚發狂癎第二
黄帝問曰人生而病癲疾者安所得之岐伯對曰此得
之在母腹中時其母數有大驚氣上而不下精氣并居
故令子發為癲疾　病在諸陽脉且寒且熱諸分且寒
且熱名曰狂刺之虚脉視分盡熱病已止病初發嵗一
發不治月一發不治月四五發名曰癲疾刺諸分其脉
尤寒者以鍼補之(素問云諸脉諸分其無/寒者以鍼調之病已止)　曰有病狂
怒者此病安生曰生於陽也　曰陽何以使人狂也曰
陽氣者因暴折而難決故善怒病名曰陽厥　曰何以
知之曰陽明者常動太陽少陽不動不動而動大疾此
其候也　曰治之奈何曰衰(素問/作奪)其食即已夫食入於
隂氣長於陽故奪其食即已使人服以生鐵落為後飲
夫生鐵落者下氣候也(素問候/作疾)　癲疾脉搏大滑久自
已脉小堅急死不治(一作脉沉小急實死/不治小牢急可治)　癲疾脉虚
可治實則死厥成為癲疾貫疽(素問作/黄疸)　暴病厥癲疾
狂久逆之所生也五蔵不平六府閉塞之所生也　癲
疾始生先不樂頭重痛直視舉目赤甚作極已而煩心
候之於顏取手太陽太隂血變而止　癲疾始作而引
口啼呼喘悸者候之手陽明太陽左强者攻其右(一本/作左)
右强者攻其左(一本/作右)血變而止　治癲疾者常與之居
察其所當取之處病至視之有過者即寫之置其血於
瓠壺之中至其發時血獨動矣不動灸窮骨三十壯窮
骨者尾骶也　骨癲疾者頷齒諸俞分肉皆滿而骨倨
强直汗出煩悶嘔多涎沫氣下泄不治　脉癲疾者暴
什四肢之脉皆脹而縱脉滿盡刺之出血不滿灸之俠
項太陽又灸帶脉于腰相去三寸諸分肉本俞嘔多涎
沬氣下泄不治　筋癲疾者身卷攣急脉大刺項大經
之大杼嘔多涎沫氣下泄不治　狂之始生先自悲也
善忘善怒善恐者得之憂饑治之先取手太陰陽明血
變而止及取足太陰陽明　狂始發少卧不饑自髙賢
也自辨智也自尊貴也善罵詈日夜不休治之取手陽
明太陽太隂舌下少陰視脉之盛者皆取之不盛者釋
之　狂善驚善笑好歌樂妄行不休者得之太恐治之
取手陽明太陽太隂狂目妄見耳妄聞善呼者少氣之
所生也治之取手太陽太陰陽明足太陽及頭兩頷
狂多食善見鬼神善笑而不發於外者得之有所大喜
治之取足太陰陽明太陽後取手太陰陽明太陽　狂
而新發未應如此者先取曲泉左右動脉及盛者見血
立頃已不已以法取之灸骶骨二十壯骶骨者尾屈也
癲疾嘔沬神庭及兌端承漿主之　其不嘔沬本神及
百會後頂玊枕天衢大杼曲骨尺澤陽谿外丘當上脘
傍五分通谷金門承筋合陽主之委中下二寸為合陽
　癲疾上星主之先取噫嘻後取天牖風池　癲疾嘔
沫暫起僵仆惡見風寒面赤腫𩕄會主之　癲疾狂走
瘈瘲搖頭口喎戾頸强强間主之　癲疾瘈瘲狂走頸
項痛後頂主之後頂百㑹後一寸五分　癲疾骨痠眩狂
瘈瘲口噤(千金作/喉噤)羊鳴刺腦戸　狂易多言不休及狂
走欲自殺及目妄見刺風府　癲疾僵仆目妄見恍惚
不樂狂走瘈瘲絡却主之　癲疾大瘦腦空主之　癲
疾僵仆狂瘧完骨及風池主之　癲疾互引天柱主之
　癲疾怒欲殺人身柱主之(千金又云瘈瘲身/熱狂走譫語見鬼)　狂走
癲疾脊急强目轉上插筋俞主之　癲疾發如狂走者
面皮厚敦敦不治虚則頭重洞泄淋癃大小便難腰尻
重難起居長强主之　癲疾憎風時振寒不得言得寒
益甚身熱狂走欲自殺目反妄見瘈瘲泣出死不知人
肺俞主之　癲疾膈俞及肝俞主之　癲疾互引水溝
及齗交主之　癲疾狂瘈瘲眩仆癲疾瘖不能言羊鳴
沫出聴宫主之　癲疾互引口喎喘悸者大迎主之及
取陽明太陰候手足變血而止　狂癲疾吐舌太乙及
滑肉門主之　太息善悲少腹有熱欲走日月主之
狂易魚際及合谷腕骨支正少海崑崙主之　狂言太
淵主之　心懸如饑狀善悲而驚狂面赤目黄間使主
之　狂言笑見鬼取之陽谿及手足陽明太陰　癲疾
多言耳鳴口僻頰腫實則聾齲喉痺不能言齒痛鼻􁉿
衂虚則痺鬲俞偏厯主之　癲疾吐舌鼓頷狂言見鬼
温溜主之在腕後五寸　目不明腕急身熱驚狂躄痿
痺瘈瘲曲池主之　癲疾吐舌曲池主之　狂疾掖門
主之又俠谿丘墟光明主之　狂互引頭痛耳鳴目痺
中渚主之　熱病汗不出互引頸嗌外腫肩臂酸重脇
掖急痛不舉痂疥項不可顧支溝主之　癲疾吐血沫
出羊鳴戾頸天井主之在肘後　熱病汗不出狂互引
癲疾前谷主之　狂互癲疾數發後谿主之　狂癲疾
陽谷及築賔通谷主之　癲疾狂多善食善笑不發於
外煩心渴商丘主之　癲疾短氣嘔血胷背痛行間主
之　痿厥癲疾洞泄然谷主之　狂仆温溜主之　狂
癲陰谷主之　癲疾發寒熱欠煩滿悲泣出解谷主之
　狂妄走善欠巨虚上廉主之　狂易見鬼與火解谿
主之　癲狂互引僵仆申脉主之先取陰蹻後取京骨
頭上五行目反上視若赤痛從内背始復下半寸各三
痏左取右右取左　寒厥癲疾噤吤瘈瘲驚狂陽交主
之　癲疾狂妄行振寒京骨主之　身痛狂善行癲疾
束骨主之補諸陽　癲疾僵仆轉筋僕參主之　癲疾
目􁣶􁣶􁉿衂崑崙主之　癲狂疾體痛飛揚主之　癲
疾反折委中主之　凡好太息不嗜食多寒熱汗出病
至則善嘔嘔已乃衰即取公孫及井俞實則膓中切痛
厥頭面腫起煩心狂多飲霍則鼔濁腹中氣大滯熱痛
不嗜卧霍亂公孫主之
　　陽脉下墜陰脉上争發尸厥第三
尸厥死不知人脉動如故隠白及大敦主之　恍惚尸
厥頭痛中極及僕參主之　尸厥暴死金門主之
　　氣亂於腸胃發霍亂吐下第四
霍亂刺俞傍五足陽明及上傍三　嘔吐煩滿魄尸主
之　陽逆霍亂刺人迎刺入四分不幸殺人　霍亂泄
出不自知先取太谿後取太倉之原　霍亂巨闕闗衝
支溝公孫解谿主之(千金又取/陰陵泉)　霍亂泄注期門主之
　厥逆霍亂府舍主之　胃逆霍亂魚際主之　霍亂
逆氣魚際及太白主之　霍亂遺矢氣三里主之　暴
霍亂僕參主之　霍亂轉筋金門僕參承山承筋主之
　霍亂脛痺不仁承筋主之(千金云主/瘈瘲脚酸)　轉筋於陽理
其陽轉筋於陰理其隂皆卒刺之
　　足太隂厥脉病發溏泄下痢第五
春傷於氣夏生飱泄　膓澼久風為飱泄　飱泄而脉
小手足寒者難已　飱泄而脉大手足温者易已
黄帝問曰膓澼便血何如岐伯對曰身熱則死寒則生
　曰膓澼下白沫何如曰脉沉則生浮則死　曰膓澼
下膿血何如曰懸絶則死滑大則生　曰膓澼之屬身
不熱脉不懸絶何如曰脉滑大皆生懸濇皆死以蔵期
之
飱泄補三隂交上補陰陵泉皆久留之熱行乃止　病
注下血取曲泉五里膓中有寒熱泄注膓澼便血會陽
主之　膓鳴澼泄下窌主之　膓澼泄切痛四滿主之
　便膿血寒中食不化腹中痛腹哀主之　繞臍痛搶
心膝寒注利腹哀主之　溏瘕腹中痛蔵痺地機主之
　飱泄太衝主之　溏不化食寒熱不節陰陵泉主之
　膓澼中郄主之　飱泄大膓痛巨虚上廉主之
　　五氣溢發消渇黄癉第六
黄帝問曰人之善病消癉者何以候之岐伯對曰五蔵
皆柔弱者善病消癉夫柔弱者必剛强剛强多怒柔者
易傷也此人薄皮膚而目堅固以深者長衡直揚其心
剛剛則多怒怒則氣上逆胷中畜積血氣逆留(太素作/留積)
腹皮充脹(太素作髖/皮充肌)血脉不行轉而為熱熱則消肌故
為消癉此言其剛暴而肌肉弱者也　面色微黄齒垢
黄爪甲上黄黄癉也安卧小便黄赤脉小而濇者不嗜
食　曰有病口甘者病名何如何以得之曰此五氣之
溢也名曰脾癉夫五味入口發於脾胃為之行其精氣
津液在脾故令人口甘此肥美之所發也此人必數食
美而多食甘肥肥令人内熱甘令人中滿故其氣上溢
轉為消癉(素問/作渴)治之以蘭除陳氣也　凡治消癉治偏
枯厥氣逆滿肥貴人則膏梁之病也鬲塞閉絶上下不
通暴憂之病也　消癉脉實大病久可治脉懸絶小堅
病久不可治也　曰熱中消中不可服膏梁芳草石藥
石藥發疽(素問/作癲)芳草發狂夫熱中消中者皆富貴人也
今禁膏粱是不合其心禁芳草石藥是病不愈願聞其
説曰夫芳草之氣美石藥之氣悍二者其氣急疾堅勁
故非緩心和人不可以服此二者夫熱氣慓悍藥氣亦
然二者相遇恐内傷脾脾者土也而惡木服此藥也至
甲乙日當愈甚(素問作/當更論)　癉成為消中
黄癉刺脊中(千金云腹/滿不能食)　黄癉善欠脇下滿欲吐脾俞
主之(千金云身/重不動作)　消渴身熱面(千金/作目)赤黄意舍主之
消渴嗜飲承漿主之　黄癉目黄勞宫主之　嗜卧四
肢不欲動搖身體黄灸手五里左取右右取左　消渴
腕骨主之　黄癉熱中善渴太衝主之　身黄時有微
熱不嗜食膝内内踝前痛少氣身體重中封主之　消
癉善喘氣是咽喉而不能言手足清溺黄大便難嗌中
腫痛唾血口中熱唾如膠太谿主之　消渇黄癉足一
寒一熱舌縱煩滿然谷主之　隂氣不足熱中消糓善
饑腹熱身煩狂言三里主之
　　動作失度内外傷發崩中瘀血嘔血唾血第七
黄帝問曰人年半百而動作皆衰者人將失之耶岐伯
對曰今時之人以酒為漿以安為常醉以入房以欲竭
其精以耗散其真不知持滿不時御神務快其心逆於
生樂起居無節故半百而衰矣夫聖人之教也形勞而
不勌神氣從以順色欲不能勞其目淫邪不能惑其心
智愚賢不肖不懼於物故合於道數年度百嵗而動作
不衰者以其徳全不危故也　久視傷血久卧傷氣久
坐傷肉久立傷骨久行傷筋　曰有病胷脇榰滿妨於
食食至則先聞腥臊臭出清涕先唾血四肢清目眩時
時前後血何以得之曰病名曰血枯此得之少年時有
所大奪血若醉以入房中氣竭肝傷故使月事衰少不
來也治之以烏賊魚骨䕡茹二物并合丸以雀卵大如
小豆以五丸為後飯飲以鮑魚汁以飲利膓中及傷肝
也　曰勞風為病何如曰勞風法在肺下其為病也使
人强上而瞑視唾出若涕惡風而振寒此為勞風之病
也　曰治之奈何曰以救俛仰太陽引精者三日中年
者五日不精者七日(千金云候之三日五日/不精明者是其症也)　欬出青
黄涕其狀如膿大如彈丸從口中若鼻孔出不出則傷
肺傷肺則死矣
少氣身漯漯也言吸吸也骨痠體重懈惰不能動補足
少隂　短氣息短不屬動作氣索補足少隂去血絡
男子隂端寒上衝心中俍俍會隂主之　男子脊急目
赤支溝主之　脊内廉痛溺難隂痿不用少腹急引隂
及脚内廉隂谷主之　善厭夢者商丘主之　丈夫失
精中極主之　男子精溢陰上縮大赫主之　男子精
不足太衝主之　崩中腹上下痛中郄主之　胷中瘀
血胷脇榰滿鬲痛不能久立膝痿寒三里主之　心下
有鬲嘔血上腕主之　嘔血有息脇下痛口乾心痛與
背相引不可欬欬則腎痛不容主之　唾血振寒嗌乾
太淵主之　欬血大陵及郄門主之　嘔血上氣神門
主之　内傷不足三陽絡主之　内傷唾血不足外無
膏澤刺第五會　凡唾血寫魚際補尺澤
　　邪氣聚於下脘發内癰第八
黄帝問曰氣為上鬲上鬲者食入而還出余已知之矣
蟲為下鬲下鬲者食晬時乃出未得其意願卒聞之岐
伯對曰喜怒不適食飲不節寒温不時則寒汁留於膓
中留則蟲寒蟲寒則積聚守於下脘守下脘則膓胃充
郭胃氣不營邪氣居之人食則蟲上食蟲上食則下脘
虚下脘虚則邪氣勝勝則積聚以留留則癰成癰成則
下脘約其癰在脘内者則沉而痛深其癰在脘外者則
癰外而痛浮癰上皮熱按其癰視氣所行先淺刺其傍
稍内益深還而刺之無過三行察其浮沉以為淺深已
刺必熱令熱入中日使熱内邪氣益衰大癰乃潰互以
參禁以除其内恬淡無為乃能行氣後服酸苦化糓乃
下鬲矣　曰有病胃脘癰者診當何如曰診此者當候
胃脉其脉當沉濇(素問/作細)沉濇者氣逆氣逆者則人迎甚
盛甚盛則熱人迎者胃脉也逆而盛則熱聚於胃口而
不行故胃脘為癰　肝滿腎滿肺滿皆實則為瘇肺癰
喘而兩脛(素問/作胠)滿肝癰而脇(素問/作胠)下滿臥則驚不得小
便腎癰胠(素問/作脚)下至少腹滿脛有大小髀脛跛易偏枯
　　寒氣客於經絡之中發癰疽風成發厲浸淫第九
　　　(上/)
黄帝問曰膓胃受糓上焦出氣以温分肉以養骨節通
腠理中焦出氣如霧上注谿谷而滲孫脉津液和調變
化赤而為血血和則孫絡先滿乃注於絡脉絡脉皆盈
乃注於經脉隂陽乃張因息而行行有經紀周有道理
與天合同不得休止切而調之從虚去實寫則不足疾
則氣減留則先後從實去虚補則有餘血氣已調神氣
乃持余已知血氣之至與不至未知癰疽之所從生成
敗之時死生之期或有逺近何以度之曰經脉流行不
止與天同度與地合紀故天宿失度日月薄蝕地經失
紀水道流溢草􁅁不成五穀不植經紀不通民不往來
巷聚邑居别離異處血氣猶然請言其故夫血脉營衞
周流不休上應天宿下應經數寒邪客經絡之中則血
泣血泣則不通不通則衞氣歸之不得復反故癰疽也
寒氣化為熱熱勝則肉腐肉腐則為膿膿不寫則筋爛
筋爛則骨傷骨傷則髓消不當骨空不得泄寫則筋骨
枯空枯空則筋骨肌肉不相親經絡敗漏熏於五蔵蔵
傷則死矣
　　寒氣客於經絡之中發癰疽風成發厲浸淫第九
　　　(下/)
黄帝問曰病之生時有喜怒不測飲食不節隂氣不足
陽氣有餘營氣不行乃發為癰疽隂陽氣不通而熱相
薄乃化為膿小鍼能取之乎岐伯對曰夫致使身被癰
疽之疾膿血之聚者不亦離道逺乎癰疽之生膿血之
成也積聚之所生故聖人自治于未形也愚者遭其已
成也　曰其已有形膿已成為之奈何曰膿已成十死
一生　曰其已成有膿血可以少鍼治乎曰以小治小
者其功小以大治大者其功大以小治大者多害大故
其已成膿血者其惟砭石䤵鋒之所取也　曰多害者
其不可全乎曰在逆順焉耳曰願聞順逆曰已為傷者
其白睛青黑眼小是一逆也内藥而嘔是二逆也腹痛
渴甚是三逆也肩項中不便是四逆也音嘶色脱是五
逆也除此五者為順矣
邪之入於身也深其寒與熱相薄久留而内著寒勝其
熱則骨疼肉枯熱勝其寒則爛肉腐肌為膿内傷骨為
骨蝕　有所疾前筋屈不得伸氣居其間而不反發為
筋瘤也　有所結氣歸之衞氣留之不得復反津液久
留合而為腸(一本/作瘍)疽留久者數嵗乃成以手按之柔
有所結氣歸之津液留之邪氣中之凝結日以易甚連
以聚居為昔瘤以手按之堅　有所結氣深中骨氣因
於骨骨與氣并息日以益大則為骨疽　有所結氣中
於肉宗氣歸之邪留而不去有熱則化為膿無熱則化
肉疽凡此數氣者其發無常處而有常名　曰病癰腫
頸痛胷滿腹脹此為何病曰病名曰厥逆灸之則瘖石
之則狂須其氣并乃可治也陽氣重上(一本/作止)有餘於上
灸之陽氣入隂入則瘖石之陽氣虚虚則狂須其氣并
而治之使愈　曰病頸癰者或石治之或以鍼灸治之
而皆已其治何在曰此同名而異等者也夫癰氣之息
者宜以鍼開除去之夫氣盛血聚者宜石而寫之此所
謂同病而異治者也　曰諸癰腫筋攣骨痛此皆安在
曰此皆寒氣之腫也八風之變也　曰治之奈何曰此
四時之病也以其勝治其俞　暴癰筋濡(一本/作緛)隨分而
痛魄汗不盡胞氣不足治在其經俞腋癰大熱刺足少
陽五刺而熱不止刺手心主三刺手太隂經絡者大骨
之㑹各三　癰疽不得頃回癰不知所按之不應手乍
來乍已刺手太隂傍三與纓脉各二　治癰腫者刺癰
上視癰大小深淺刺之刺大者多而深之必端内鍼為
故止也(素問云刺大者多血小者/深之必端内鍼為故止)
項腫不可俛仰頰腫引耳完骨主之　咽腫難言天柱
主之　䪼腫唇癰顴窌主之　頰腫痛天窗主之　頭
項癰腫不能言天容主之　身腫闗門主之　胷下滿
痛膺腫乳根主之　馬刀腫瘻淵掖章門支溝主之
面腫目癰刺陷谷出血立已　犢鼻腫可刺其上堅勿
攻攻之者死　癰疽竅隂主之　厲風者索刺其腫上
已刺以吮其處按出其惡血腫盡乃止常食方食無食
他食　脉風成為厲管疽發厲竅隂主之　頭大浸淫
間使主之　管疽商丘主之　瘃蛘欲嘔大陵主之
痂疥陽谿主之
黄帝問曰願盡聞癰疽之形與忌曰名岐伯對曰癰發
於嗌中名曰猛疽不急治化為膿膿不寫塞咽半日死
其化為膿者膿寫已則合豕膏冷食三日已　發於頸
者名曰夭疽其狀大而赤黑不急治則熱氣下入淵掖
前傷任脉内薰肝肺熏則十餘日死矣　陽氣大發消
腦溜項名曰腦爍其色不樂腦項痛如刺以鍼煩心者
死不治　發於肩及臑名曰疵疽其狀赤黒急治之此
令人汗出至足不害五蔵癰發四五日逆焫之　發於
掖下赤堅者名曰米疽治之以砭石欲細而長踈砭之
塗以豕膏六日已勿裹之其癰堅而不潰者為馬刀挾
癭以急治之　發於胷名曰井疽其狀如大豆三四日
起不早治下入腹不治七日死　發於膺名曰甘疽色
青其狀如糓實𤓰蔞常苦寒熱急治之去其寒熱不急
治十嵗死死後出膿　癰發於脇名曰敗疵此言女子
之病也灸之其狀大癰膿其中乃有生肉大如赤小豆
治之以䔖翹草根及赤松子根各一升以水一斗六升
煑之令竭得三升即强飲厚衣坐於釡上令汗至足已
　發於股脛(一作/胻)名曰股脛疽其狀不甚變色癰膿内
薄於骨急治之不急治四十日死　發於尻名曰鋭疽
其狀赤堅大急治之不治三十日死　發於股隂名曰
赤弛不治六十日死在兩股之内不治十日死　發於
膝名曰疵疽其狀大癰色不變寒熱而堅者勿石石之
者即死須其色異柔乃石之者生　諸癰之發於節而
相應者不可治發於陽者百日死發於隂者四十日死
　發於脛名曰兔嚙其狀如赤豆至骨急治之不急治
殺人　發於内踝名曰走緩其狀癰色不變數石其俞
而止其寒熱不死　發於足上下名曰四淫其狀大癰
不急治之百日死　發於足傍名曰厲癰其狀不大初
從小指發急治去之其狀黒者不可消輙益不治百日
死　發於足指名曰脱疽其狀赤黒者死不治不赤黒
者不死治之不衰急斬去之不去則死矣
黄帝問曰何為癰岐伯對曰營氣積留於經絡之中則
血泣而不行不行則衞氣歸之歸而不通擁遏而不得
行故曰熱大熱不止熱勝則肉腐肉腐則為膿然不能
陷肌膚於骨髓骨髓不為焦枯五蔵不為傷故名曰癰
　曰何謂疽曰熱氣純盛下陷肌膚筋髓骨肉内連五
蔵血氣竭絶當其癰下筋骨良肉皆無餘故名曰疽疽
者其上皮夭瘀以堅狀如牛領皮癰者其皮上薄以澤
此其候也　曰有疽死者奈何曰身五部伏菟一腨(靈/樞)
(作/腓)二背三五蔵之俞四項五此五部有疽死也　曰身
形應九野奈何曰請言身形之應九野也左手(一作/足)應
立春其日戊寅己丑左胷(一作/脇)應春分其日乙夘左足
應立夏其日戊辰己巳膺喉頭首應夏至其日丙午右
手應立秋其日戊申己未右胷(一作/脇)應秋分其日辛酉
右足應立冬其日戊戌己亥腰尻下竅應冬至其日壬
子六腑及鬲下五蔵應中州其日大禁太乙所在之日
及諸戊巳　凡此九者善候八正所在之處主左右上
下身體有癰腫者欲治之無以其所直之日潰治之是
謂天忌日也
　　五子夜半　　五丑雞鳴　　五寅平旦
　　五夘日出　　五辰食時　　五巳㬂中
　　五午日中　　五未日昳　　五申晡時
　　五酉日入　　五戌黄昏　　五亥人定
　　　以上此時得疾者皆不起
　
　
　
　
　
　
　
　鍼灸甲乙經卷十一
欽定四庫全書
　鍼灸甲乙經卷十二
　　　　　　　　　　　　晉　皇甫謐　撰
　　欠噦唏振寒噫嚏軃泣出太息㵪下耳鳴囓舌善
　　忘善饑第一
黄帝問曰人之欠者何氣使然岐伯對曰衞氣晝行於
陽夜行於隂隂主夜夜主卧陽主上隂主下故隂氣積
於下陽氣未盡陽引而上隂引而下隂陽相引故數欠
陽氣盡隂氣盛則目瞑隂氣盡陽氣盛則寤腎主吹故
寫足少隂補足太陽　曰人之噦者何曰糓入胃胃氣
上注於肺今有故寒氣與新糓氣俱還入于胃新故相
亂真邪相攻相逆復出於胃故為噦肺主噦故補手太
隂寫足太隂亦可以草刺其鼻嚏而已無息而疾引之
立已大驚之亦可已　曰人之唏者何曰此隂氣盛而
陽氣虚隂氣疾而陽氣徐隂氣盛而陽氣絶故為唏者
隂盛陽絶故補足太陽寫足少隂　曰人之振寒者何
曰寒氣客於皮膚隂氣盛陽氣虚故為振寒寒慓補諸
陽　曰人之噫者何曰寒氣客於胃厥逆從下上散復
出於胃故為噫補足太隂陽明(一云補/睂本)　曰人之嚏者
何曰陽氣和利滿於心出於鼻故為嚏補足太陽榮睂
本(一云/睂上)　曰人之軃者何曰胃不實則諸脈虚諸脈虚
則筋脈懈惰筋脈懈惰則行隂用力氣不能復故為軃
因其所在補分肉間　曰人之哀而泣涕者何曰心者
五蔵六府之主也目者宗脈之所聚也上液之道也口
鼻者氣之門戸也故悲哀愁憂則心動心動則五蔵六
府皆搖搖則宗脈感宗脈感則液道開液道開故涕泣
出焉液者所以灌精濡空竅者也故上液之道開則泣
泣不止則液竭液竭則精不灌精不灌則目無所見矣
故命曰奪精補天柱經俠頸俠頸者頭中分也　曰有
哭泣而淚不出者若出而少涕不知水所從生涕所從
出也曰夫心者五蔵之専精也目者其竅華色其榮是
以人有徳則氣和於目有亡憂知於色是以悲哀則泣
下泣下水所由生也衆精者積水也(素問作/水宗)積水者至
隂也至隂者腎之精也宗精之水所以不出者是精持
之也輔之裹之故水不行也夫氣之傳也水之精為志
火之精為神水火相感神志俱悲是以目之水生也故
諺言曰心悲又名曰志悲志與心精共凑於目也是以
俱悲則神氣傳於心精上下傳於志而志獨悲故泣出
也泣涕者腦也腦者陽也(素問/作隂)髓者骨之充也故腦滲
為涕志者骨之主也是以水流涕從之者其類也夫涕
之與泣者譬如人之兄弟急則俱死生則俱生(太素作/出則俱)
(亡/)其志以早悲是以涕泣俱出而相從者所屬之類也
　曰人哭泣而泣不出者若出而少涕不從之何也曰
夫泣不出者哭不悲也不泣者神不慈也神不慈則志
不悲隂陽相持泣安能獨來夫志悲者惋惋則冲隂冲
隂則志去目志去則神不守精精神去目涕泣出也
夫經言乎厥則目光無所見(自涕之與泣者已下至目/光無所見原本漏今以素)
(問靈樞/補之)　夫人厥則陽氣并於上隂氣并於下陽并於
上則火獨光也隂并於下則足寒足寒則脹夫一水不
能勝五火故目盲是以氣衝風泣下而不止夫風之中
目也陽氣内守於精是火氣燔目故見風則泣下也有
以比之夫(素問下/有火字)疾風生乃能雨此之類也(九卷言其/形素問言)
(其精亦互/相發明也)　曰人之太息者何曰憂思則心系急心系
急則氣道約約則不利故太息以伸出之補手少隂心
主足少陽留之　曰人之㵪下者何曰飲食皆入於胃
胃中有熱熱則蟲動蟲動則胃緩胃緩則廉泉開故㵪
下補足少隂　曰人之耳中鳴者何曰耳者宗脈之所
聚也故胃中空空則宗脈虚虚則下溜脈有所竭者故
耳鳴補客主人手大指甲上與肉交者　曰人之自囓
舌者何曰此厥逆走上脈氣皆至也少隂氣至則自囓
舌少陽氣至則囓頰陽明氣至則囓唇矣視主病者補
之　曰人之善忘者何曰上氣不足下氣有餘膓胃實
而心肺虚虚則榮衞留於下久不以時上故善忘也
曰人之善饑不嗜食者何也曰精氣并於脾則熱留於
胃胃熱則消糓消糓故善饑胃氣逆上故胃脘塞胃脘
塞故不嗜食善忘及善饑先視其府蔵誅其小過後調
其氣盛則寫之虚則補之　凡此十四邪者皆竒邪走
空竅者也邪之所在皆為不足故上氣不足腦為之不
滿耳為之善鳴頭為之傾目為之瞑中氣不足溲便為
之變膓為之善鳴補之足外踝下留之下氣不足則乃
為痿厥心悶急刺足大指上二寸留之一曰補足外踝
下留之
　　客氣客於厭發瘖不能言第二
黄帝問曰人之卒然憂恚而言無音者何氣不行少師
對曰咽喉者水糓之道也也喉嚨者氣之所以上下者
也會厭者音聲之戸也唇口者音聲之扇也舌者音聲
之機也懸癰垂者音聲之闗也頏顙者分氣之所泄也
横骨者神氣之所使主發舌者也故人之鼻洞洟出不
收者頏顙不閉分氣失也其厭小而薄則發氣疾其開
闔利其出氣易其厭大而厚則開闔難其出氣遲故重
言也所謂吃者其言逆故重之卒然無音者寒氣客於
厭則厭不能發發不能下至其機扇機扇開闔不利故
無音足少隂之脈上繫於舌本絡於横骨終於會厭兩
寫血脈濁氣乃辟會厭之脈上絡任脈復取之天突其
厭乃發也
暴瘖氣硬刺扶突與舌本出血　瘖不能言刺腦戸
暴瘖不能言喉嗌痛刺風府　舌緩瘖不能言刺瘖門
　喉痛瘖不能言天突主之　暴瘖氣硬喉痺咽痛不
得息食飲不下天鼎主之　食飲善嘔不能言通谷主
之　瘖不能言期門主之　暴瘖不能言支溝主之
瘖不能言合谷及湧泉陽交主之
　　目不得眠不得視及多卧卧不安不得偃卧肉苛
　　諸息有音及喘第三
黄帝問曰夫邪氣之客於人也或令人目不得眠者何
也伯髙對曰五糓入於胃也其糟粕津液宗氣分為三
隧故宗氣積於胷中出於喉嚨以貫心肺而行呼吸焉
營氣者泌其津液注之於脈化而為血以營四末内注
五蔵六府以應刻數焉衞氣者出其悍氣之慓疾而先
行於四未分肉皮膚之間而不休息也晝行於陽夜行
於隂其入於隂也常從足少隂之分間行於五蔵六府
今邪氣客於五蔵則衞氣獨行其外行於陽不得入於
隂行於陽則陽氣盛陽氣盛則陽蹻滿不得入於隂隂
氣虚故目不得眠治之補其不足寫其有餘調其虚實
以通其道而去其邪飲以半夏湯一劑隂陽已通其卧
立至此所以決瀆壅塞經絡大通隂陽得和者也其湯
方以流水千里以外者八升揚之萬遍取其清五升煑
之炊以葦薪火沸煑秫米一升治半夏五合徐炊令竭
為一升半去其柦飲汁一小盃日三稍益以知為度故
其病新發者覆杯則卧汗出則已矣久者三飲而已
曰目閉不得視者何也曰衞氣行於隂不得入於陽行
於隂則隂氣盛隂氣盛則隂蹻滿不得入於陽則陽氣
虚故目閉焉(九卷行作/留入作行)　曰人之多卧者何也曰此人
膓胃大而皮膚澀(九卷作/濕下同)澀則分肉不解焉膓胃大則
胃氣行留久則皮膚澀分肉不解則行遲夫衞氣者晝
常行於陽夜常行於隂故陽氣盡則卧隂氣盡則寤故
膓胃大胃氣行留久皮膚澀分肉不解則行遲留於隂
也久其氣不精(一作/清)則欲瞑故多卧矣其膓胃小皮膚
滑以緩分肉解利衞氣之留於陽也久故少卧焉　曰
其非常經也卒然多卧者何也曰邪氣留於上焦上焦
閉而不通已食若飲湯衞氣久留於隂而不行故卒然
多卧　曰治此諸邪奈何曰先視其府蔵誅其小過後
調其氣盛者寫之虚者補之必先明知其形氣之苦樂
定乃取之　曰人有卧而有所不安者何也曰蔵有所
傷及情有所倚則臥不安(素問作精有所寄則安太/素作精有所倚則不安)故
人不能懸其病也　曰人之不得偃臥者何也曰肺者
蔵之葢也肺氣盛則脉大脉大則不得偃臥　曰人之
有肉苛者何也是為何病曰營氣虚衞氣實也營氣虚
則不仁衞氣虚則不用營衞俱虚則不仁且不用肉加
苛也人身與志不相有也三十日死　曰人有逆氣不
得卧而有音者有不得臥而息無音者有起居如故而
息有音者有得臥行而喘者有不得臥不能行而喘者
有不得臥臥而喘者此何蔵使然曰不得臥而息有音
者是陽明之逆也足三陽者下行今逆而上行故息有
音也陽明者胃脉也胃者六府之海也其氣亦下行陽
明逆不得從其道故不得臥下經曰胃不和則臥不安
此之謂也夫起居如故而息有音者此肺之絡脉逆不
得隨經上行下故留經而不行脉絡之病人也微故起
居如故而息有音也夫不得臥臥則喘者水氣客也夫
水氣循津液而留(素問/作流)者也腎者水蔵主津液主臥與
喘也　驚不得眠善齗水氣上下五蔵逰氣也三隂交
主之　不得臥浮郄主之　身腫皮膚不可近衣淫濼
苛獲久則不仁屏翳主之
　　足太陽陽明手少陽脉動發目病第四
黄帝問曰余嘗上青霄之臺中陛而惑獨㝠視之安心
定氣久而不解被髮長跪俛而復視之久不已卒然自
止何氣使然岐伯對曰五蔵六府之精氣上注於目而
為之精精之裹(靈樞作/窠下同)者為眼骨之精者為曈子筋之
精為黒晴(靈樞作/黒眼)血之精為其絡氣之精為白睛(靈樞/亦作)
(白/眼)肌肉之精為約束裹契(一作/擷)筋骨血氣之精而與脉
並(靈樞/作并)為系上屬於腦後出於項中故邪中於頭目逢
身之虚其入深則隨眼系以入於腦入則腦轉腦轉則
引目系急目系急則目眩以轉矣邪中之精則其精所
中者不相比不相比則精散精散則視岐故見兩物也
目者五蔵六府之精也營衞魂魄之所常營也神氣之
所生也故神勞則魂魄散志意亂是故瞳子黒眼法於
陰白晴赤脉法於陽故陰陽合揣(靈樞/作傳)而精明也目者
心之使也心者神之所舍也故神分精亂而不揣(一作/轉)
卒然見非常之處精氣魂魄散不相得故曰惑　曰余
疑何其然也余每之東苑未嘗不惑去之則復余惟獨
為東苑勞神乎何其異也曰不然夫心有所喜神有所
惡卒然相惑則精氣亂視誤故惑神移乃復是故間者
為迷甚者為惑
目眥外决(一作/次)於面者為兑眥在内近鼻者上為外眥
下為内眥　目色赤者病在心白色者病在肺青色者
病在肝黄色者病在脾黒色者病在腎黄色不可名者
病在胸中　診目痛赤脉從上下者太陽病從下上者
陽明病從外走内者少陽病　夫膽移熱於胸則辛頞
鼻淵(一作/洞)鼻淵者濁涕下不止傳為􁉿瞢(素問作/衂衊)瞑目
故得之氣厥
足陽明有俠鼻入於面者名曰懸顱屬口對入系目本
頭痛引頷取之視有過者取之損有餘補不足反者益
甚　足太陽有通項入於腦者正屬目本名曰眼系頭
目苦痛取之在項中兩筋間入腦乃别隂蹻陽蹻陰陽
相交陽入隂出陰陽交於兑眥陽氣絶則瞑目隂氣絶
則眠
目中赤痛從内眥始取之隂蹻　目中痛不能視上星
主之先取譩譆後取天牖風池　青盲逺視不明承光
主之　目瞑還視􁣶􁣶目光主之　目􁣶􁣶赤痛天柱
主之　目眩無所見偏頭痛引外眥而急頷厭主之
目不明惡風日淚出憎寒目痛目眩内眥赤痛目􁣶􁣶
無所見眥癢痛淫膚白翳睛明主之　青盲無所見逺
視􁣶􁣶目中淫膚白瞙覆瞳子目窗主之　目不明淚
出目眩瞀瞳子癢逺視􁣶􁣶昏夜無見目瞤動與項口
參相引喎僻口不能言刺承泣　目痛口僻戾(一作/淚出)目
不明四白主之　目赤黄顴窌主之　睊目水溝主之
　目痛不明齗交主之　目瞑身汗出承漿主之　青
盲􁀙目惡風寒上闗主之　青盲商陽主之　􁀙目目
􁣶􁣶偏歴主之　眼痛下亷主之　􁀙目目􁣶􁣶少氣
灸手五里左取右右取左　目中白翳目痛泣出甚者
如脱前谷主之　白瞙覆珠瞳子無所見解谿主之
　　手太陽少陽脉動發耳病第五
暴厥而聾耳偏塞閉不通内氣暴薄也不從内外中風
之病故留瘦著也　頭痛耳鳴九竅不利腸胃之所生
也
黄帝問曰刺節言發蒙者刺府俞以去府病何俞使然
岐伯對曰刺此者必於白日中刺其耳聴(一作/聴宫)中其眸
子聲聞于外此其俞也　曰何謂聲聞于外曰已刺以
手堅按其兩鼻竅令疾偃其聲必應其中　耳鳴取耳
前動脉　耳痛不可刺者耳中有膿若有乾擿抵(一本/作盯)
(矃/)耳無聞也　耳聾取手少指(太素云少/指次指)爪甲上與肉
交者先取手後取足　耳鳴取手中指爪甲上左取右
右取左先取手後取足　聾而不痛取足少陽聾而痛
取手陽明　耳鳴百會及頷厭顱息天窗大陵偏歴前
谷後谿皆主之　耳痛聾鳴上闗主之刺不可深　耳
聾鳴下闗及陽谿闗衝掖門陽谷主之　耳聾鳴頭頷
痛耳門主之　頭重頷痛引耳中憹憹嘈嘈和窌主之
　聾耳中癲溲癲溲者若風聴㑹主之　耳聾填填如
無聞憹憹嘈嘈若蟬鳴頞頰鳴聴宫主之下頰取之譬
如破聲刺此(即九卷所謂/發蒙者也)　聾翳風及會宗下谷主之
　耳聾無聞天空主之　耳聾嘈嘈無所聞天容主之
　耳鳴無聞肩真及完骨主之　耳中生風耳鳴耳聾
時不聞商陽主之　聾耳中不通合谷主之　耳聾兩
顳顬痛中渚主之　耳焞焞渾渾無所聞外関主之
卒氣聾四瀆主之
　　手足陽明脉動發口齒病第六
診齲痛按其陽明之來有過者獨熱在左者左熱在右
右熱在上上熱在下下熱　臂之陽明有入鼽齒者名
曰太迎下齒齲取之臂惡寒補之(一作/取之)不惡寫之(靈樞/名曰)
(禾窌或曰大迎詳大迎乃是陽明脉所發則當云禾窌/是也然而下齒齲又當取足陽明禾窌大迎當試可知)
(耳/)　手太陽有八頄偏齒者名曰角孫上齲齒取之在
鼻與􁉿(一作/頄)前方病之時其脉盛脉盛則寫之虚則補
之一曰取之出睂外方病之時盛寫虚補　齒動痛不
惡清飲取足陽明惡清飲取手陽明　舌緩㵪下煩悶
取足少陰　重舌刺石柱以排鍼　上齒齲腫目窗主
之　上齒齲痛惡風寒正營主之　齒牙齲痛浮白及
完骨主之　齒痛顴窌及二間主之　上齒齲兑端及
耳門主之　齒間出血者有傷酸齒牀落痛口不可開
引鼻中齗交主之　頰腫口急頰車痛不可以嚼頰車
主之　上齒齲痛惡寒者上闗主之　厥口僻失欠下
牙痛頰腫惡寒口不收舌不能言不得嚼大迎主之
失欠下齒齲下牙痛頓腫下闗主之　齒牙不可嚼齗
腫角孫主之　口僻不正失欠口不開翳風主之　舌
下腫難言舌縱喎戾不端通谷主之　舌下腫難以言
舌縱涎出亷泉主之　口僻刺太淵引而下之　口中
腫臭勞宫主之　口中下齒痛惡寒䪼腫商陽主之
齒齲痛惡清三間主之　口僻偏歴主之　口齒痛温
溜主之　下齒齲則上齒痛掖門主之　齒痛四瀆主
之　上牙齲痛陽谷主之(一作/陽谿)　齒齲痛合谷主之又
云少海主之　舌縱㵪下煩悶隂交主之
　　血溢發衂第七(鼻􁉿息/肉著附)
暴痺内逆肝肺相薄血溢鼻口取天府此為胃之大腧
五部也(五部按靈樞云陽逆頭痛胷滿不得息取人迎/暴瘖氣鞭刺扶突與舌本出血暴聾氣蒙耳目)
(不用取天牖暴拘攣癎痓足不任身者取天柱暴痺内/逆肝肺相薄血溢鼻口取天府此為胃之五大俞五部)
(也今士安散作五穴於/篇中此特五部之一耳)　衂而不止衃血流取足太陽
大衂衃血取手太陽不已刺完骨下不已刺膕中出血
鼻􁉿衂上星主之先取譩譆後取天牖風池　鼻管疽
發為厲腦空主之　鼻􁉿不利窒洞氣塞喎僻多洟􁉿
衂有癰迎香主之　鼻衂洟出中有懸癰宿肉窒洞不
通不知香臭素窌主之　鼻窒口僻清洟出不可止􁉿
衂有癰禾窌主之　鼻中息肉不利鼻頭額頞中痛鼻
中有蝕瘡齗交主之　鼻􁉿不得息不收洟不知香臭
及衂不止水溝止之　衂血不止承漿及委中主之
鼻不利前谷主之　衂腕骨主之
　　手足陽明少陽脉動發喉痺咽痛第八
喉痺不能言取足陽明能言取手陽明　喉痺完骨及
天容氣舍天鼎尺澤合谷商陽陽谿中渚前谷商丘然
谷陽交悉主之　喉痺咽腫水漿不下璇璣主之　喉
痺食不下鳩尾主之　喉痺咽如梗三間主之　喉痺
不能言温溜及曲池主之　喉痺氣逆口喎喉咽如枙
狀行間主之(千金作/間使)　咽中痛不可内食湧泉主之
　　氣有所結發瘤癭第九
癭天窗(一本作天容/千金作天府)及臑會主之　瘤癭氣舍主之
　　婦人雜病第十
黄帝問曰人有重身九月而瘖此為何病岐伯對曰胞
之絡脈絶也胞絡者繫於腎少隂之脈貫腎繫舌本故
不能言無治也當十月復治法曰無損不足益有餘以
成其辜(素問/作疹)所謂不足者身羸瘦無用鑱石也無益其
有餘者腹中有形而泄之泄之則精出而病獨擅中故
曰成辜　曰何以知懐子且生也曰身有病而無邪脈
也
診女子手少隂脈動甚者姙子也乳子而病熱脈懸小
手足温則生寒則死　乳子中風病熱喘渇(素問/作鳴)肩息
脈急大緩則生急則死
乳子下赤白腰俞主之　女子絶子隂挺出不禁白瀝
上窌主之　女子赤白瀝心下積脹次窌主之　腰痛
不可俛仰先取缺盆後取尾骶　女子赤淫時白氣癃
月事少中窌主之　女子下蒼汁不禁赤瀝隂中癢痛
少腹控䏚不可俛仰下窌主之刺腰尻交者兩胂上以
月死生為痏數發鍼立已　膓鳴泄注下窌主之　婦
人乳餘疾盲門主之　乳癰寒熱短氣卧不安膺窗主
之　乳癰凄索寒熱痛不可安乳根主之　絶子灸臍
中令有子　女子手脚拘攣腹滿疝月水不通乳餘疾
絶子隂癢隂交主之　腹滿疝積乳餘疾絶子隂癢刺
石門(千金云奔肫上腹堅痛下引隂/中不得小便刺隂交入八分)　女子絶子衃血
在内不下闗元主之(千金云胞轉不得尿少腹/滿石水痛刺闗元亦宜矣)　女子
禁中癢腹熱痛乳餘疾絶不足子門不端少腹苦寒隂癢
及痛經閉不通中極主之　婦人下赤白沃後隂中乾
痛惡合隂陽少腹䐜堅小便閉曲骨主之(千金作/屈骨)　女
子血不通㑹隂主之　婦人子蔵中有惡血逆滿痛石
闗主之　月水不通奔肫泄氣上下引腰脊痛氣穴主
之　女子赤淫大赫主之　女子胞中痛月水不以時
休止天樞主之(千金云腹脹腸鳴/氣上衝胷刺天樞)　小腹脹滿痛引隂中
月水至則腰脊痛胞中瘕子門有寒引髕髀水道主之
(千金云大小便/不通刺水道)　女子隂中寒歸來主之　女子月水
不利或暴閉塞腹脹滿癃淫濼身熱腹中絞痛㿗疝隂
腫及乳難子搶心若胞衣不出衆氣盡亂腹滿不得反
復正偃卧屈一膝伸一膝並氣衝鍼上入三寸氣至寫
之　婦人無子及少腹痛刺氣衝主之　婦人産餘疾
食飲不下胸脇榰滿眩目足寒心切痛善噫聞酸臭脹
痺腹滿少腹尤大期門主之　婦人少腹堅痛月水不
通帶脉主之　婦人下赤白裏急瘈瘲五樞主之　妬
乳大淵主之(千金云/膺胷痛)　絶子商丘主之穴在内踝前宛
宛中　女子疝瘕按之如以湯沃其股内至膝飱泄灸
刺曲泉　婦人隂中痛少腹堅急痛隂陵泉主之　婦
人漏下若血閉不通逆氣脹血海主之　月事不利見
血而有身反敗隂寒行間主之　乳癰太衝及復溜主
之　女子疝及少腹腫溏泄癃遺溺隂痛面塵黑目下
眥痛太衝主之　女子少腹大乳難嗌乾嗜飲中封主
之　女子漏血太衝主之　女子俠臍疝中封主之
大疝絶子築賓主之　女子疝小腹腫赤白淫時多時
少蠡溝主之　女子疝瘕按之如以湯沃兩股中少腹
腫隂挺出痛經水來下隂中腫或癢漉青汁若葵羮血
閉無子不嗜食曲泉主之　婦人絶産若未曽生産隂
廉主之刺入八分羊矢下一寸是也　婦人無子湧泉
主之　女子不字隂暴出經水漏然谷主之　女子不
下月水照海主之(千金云痺驚善悲不樂/如墜墮汗不出刺照海)　婦人隂挺
出四肢淫濼身悶照海主之　月水不來而多閉心下
痛目􁣶􁣶不可逺視水泉主之　婦人漏血腹脹滿不
得息小便黄陰谷主之(千金云漏血小腹脹滿如/阻體寒熱腹偏腫刺隂谷)　乳
癰有熱三里主之　乳癰驚痺脛重足跗不收跟痛巨
虚下亷主之　月水不利見血而有身則敗及乳腫臨
泣主之　女子字難若胞不出崑崙主之
　　小兒雜病第十一
嬰兒病其頭毛皆逆上者死　嬰兒耳間青脉起者瘈
腹痛大便青辦飱泄脉大手足寒難已飱泄脉小手足
温者易已
驚癎脉五鍼手足太隂各五刺經太陽者五刺手足少
隂經絡傍者一足陽明一上踝五寸刺三鍼　小兒驚
癎本神及前頂𩕄會天柱主之如反視臨泣主之　小
兒驚癎加瘈瘲脊急强目轉上插縮筋主之　小兒驚
癎瘈瘲脊强互相引長强主之　小兒食晦頭痛譩譆
主之　小兒癎發目上插攅竹主之　小兒臍風目上
插刺絲竹空主之　小兒癎痓嘔吐瀉注驚恐失精瞻
視不明眵䁾瘈脉及長强主之　小兒驚癎不得息顱
𩕄主之　小兒驚癎如有見者列缺主之并取陽明絡
　小兒口中腥臭胷脇榰滿勞宫主之　小兒欬而泄
不欲食者商丘主之　小兒癎瘈手足擾目昬口噤溺
黄商丘主之　小兒癎瘈遺精溺虚則病諸癎癲實則
閉癃小腹中熱善寐大敦主之　小兒臍風口不開善
驚然谷主之　小兒腹滿不能食飲懸鍾主之　小兒
馬癎僕參及金門主之　風從頭至足癎瘈口閉不能
開每大便腹暴滿按之不下嚏悲喘崑崙主之
　
　
　
　
　
　
　
　
　
　鍼灸甲乙經卷十二
