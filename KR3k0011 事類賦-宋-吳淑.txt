#+TITLE: 事類賦-宋-吳淑
#+DATE: 2016-06-11 12:23:46
#+SOURCE: github.com/kanripo/KR3k0011 master 48523301                
欽定四庫全書　　　　　子部十一
　事類賦目録　　　　　　類書類
　　卷一
　　　天部一
　　　　天　　　　日　　　　月
　　卷二
　　　天部二
　　　　星　　　　風　　　　雲
　　卷三
　　　天部三
　　　　雨　　　　霧　　　　露
　　　　霜　　　　雪　　　　雷
　　卷四
　　　嵗時部一
　　　　春　　　　夏
　　卷五
　　　嵗時部二
　　　　秋　　　　冬
　　卷六
　　　地部一
　　　　地　　　　海　　　　江
　　　　河
　　卷七
　　　地部二
　　　　山　　　　水　　　　石
　　卷八
　　　地部三
　　　　井　　　　冰　　　　火
　　卷九
　　　寶貨部一
　　　　金　　　　玉　　　　珠
　　卷十
　　　寶貨部二
　　　　錦　　　　絲　　　　錢
　　卷十一
　　　樂部
　　　　歌　　　　舞　　　　琴
　　　　笛　　　　皷
　　卷十二
　　　服用部一
　　　　衣　　　　冠
　　卷十三
　　　服用部二
　　　　弓　　　　箭　　　　劍
　　卷十四
　　　服用部三
　　　　几　　　　杖　　　　扇
　　卷十五
　　　什物部一
　　　　筆　　　　硯　　　　紙
　　　　墨
　　巻十六
　　　什物部二
　　　　舟　　　　車　　　　鼎
　　巻十七
　　　飲食部
　　　　茶　　　　酒
　　巻十八
　　　禽部一
　　　　鳯　　　　鶴　　　　鷹
　　　　雞
　　巻十九
　　　禽部二
　　　　雁　　　　烏　　　　鵲
　　　　燕　　　　雀
　　卷二十
　　　獸部一
　　　　麟　　　　象　　　　虎
　　巻二十一
　　　獸部二
　　　　馬
　　卷二十二
　　　獸部三
　　　　牛　　　　羊
　　卷二十三
　　　獸部四
　　　　狗　　　　鹿　　　　兎
　　巻二十四
　　　草木部一
　　　　草　　　　竹　　　　木
　　　　松
　　巻二十五
　　　草木部二
　　　　柏　　　　槐　　　　栁
　　　　桐　　　　桑
　　巻二十六
　　　果部一
　　　　桃　　　　李　　　　梅
　　　　杏　　　　柰　　　　棗
　　巻二十七
　　　果部二
　　　　梨　　　　栗　　　　柑
　　　　橘　　　　𤓰
　　巻二十八
　　　鱗介部一
　　　　龍　　　　蛇　　　　龜
　　巻二十九
　　　鱗介部二
　　　　魚
　　巻三十
　　　蟲部
　　　　蟲　　　　蟬　　　　蜂
　　　　蟻
　　　　(臣/)等謹案事類賦三十巻宋吳淑撰併自注
　　　　淑有江淮異人録已於永樂大典内裒輯成
　　　　編别著録是編乃所作類事之書淑後官至
　　　　起居舍人職方員外郎而此書原本結銜稱
　　　　博士葢據其進書時官也淑進書原狀稱先
　　　　進所著一字題詞百首退惟蕪累方積兢憂
　　　　遽奉訓詞俾加注釋又稱前所進二十巻加
　　　　以注解巻帙差大今廣為三十巻目之曰事
　　　　類賦云云是淑初進此賦二十巻尚無書名
　　　　及奉勑自注乃增益巻數定著今稱也凡天
　　　　部三巻嵗時部二巻地部三巻寳貨部二巻
　　　　樂部一巻服用部三巻什物部二巻飲食部
　　　　一巻禽部二巻獸部四巻艸木部果部鱗介
　　　　部各二巻蟲部一巻分子目一百與進狀數
　　　　合類書始於皇覽六朝以前舊笈據隋書經
　　　　籍志所載有朱澹逺語對十巻又有對要三
　　　　巻羣書事對三巻是為偶句隷事之始然今
　　　　盡不傳不能知其體例髙士竒所刻編珠稱
　　　　隋杜公瞻撰者偽書也今所見者唐以来諸
　　　　本駢青妃白排比對偶者自徐堅初學記始
　　　　鎔鑄故寔諧以聲律者自李嶠單題詩始其
　　　　聨而為賦者則自淑始嶠詩一巻今尚存然
　　　　已佚其注如桂詩中俠客條為馬仙人葉作
　　　　舟之類古書散亡今皆不知為何語故世不
　　　　行用淑賦詞既工雅又注與賦出自一手事
　　　　無舛誤故傳誦至今觀其進書狀稱凡讖緯
　　　　之書及謝承後漢書張璠漢記續漢書帝系
　　　　譜徐整長厯元中記物理論皆今所遺逸而
　　　　著述之家相承為用不忍棄去亦復存之云
　　　　云則自此逸書數種外皆採自本書非輾轉
　　　　撏撦者比其精審益為可貴不得以習見忽
　　　　之矣乾隆四十三年六月恭校上
　　　　　　　　總纂官(臣/)紀昀(臣/)陸錫熊(臣/)孫士毅
　　　　　　　　總　校　官　(臣/)　陸　費　墀
吳淑進注事類賦狀
右臣先進所著一字題賦百首退惟蕪累方積兢憂遽
奉訓辭俾加注釋伏以類書之作相㳂頗多蓋無綱條
率難記誦今綜而成賦則煥焉可觀然而所徵既繁必
資箋注仰聖謨之所及在陋學以何稱今並於逐句之
下以事解釋隨所稱引本於何書庶令學者知其所自
又集類之體要在易知聊存觧釋不復備舉必不可去
亦具存之凡䜟緯之書及謝承後漢書張璠漢記續漢
書帝系譜徐整長厯𤣥中記物理論之類皆今所遺逸
而著述之家相承為用不忍弃去亦復存之前所進二
十巻加以注解巻秩差大今廣為三十巻目之曰事類
賦乏張華之博物叨預升聞謝陸賈之著書敢期稱善
徒傾鄙思曷副宸心伏乞皇帝陛下俯録微能特䊸睿
覽茍乾坤之施不遺芻狗之微則鈆槧之勤庶耀縑緗
之末冒黷斧扆兢惶載深
事類賦原序
淳化中博士呉淑進事類賦百篇于朝太宗嘉其精贍
因命注釋之擢為水曹郎今觀其書駢四儷六文約事
備經史百家傳記方外之説靡所不有其視李嶠單題
詩丁晉公青衿集用功蓋萬萬矣嵗月寢乆世罕其傳
提舉滎陽鄭公將命東浙莅事未幾百廢具舉暇日裒
集羣書曉析涵泳以為退食之娯因以所藏事類賦善
本俾鏤版以備士夫章句檢討之益且俾惇徳著其述
作之始于右惇徳切觀四聲之作起於齊梁而盛於隋
唐今遂以為取士之階其協辭比事法度纎密足以抑
天下豪傑之氣至於源流𣲖别凡有補於對偶聲韻者
豈可靳而不傳雖淑之書用意浩博將以貽惠來今然
非鄭公則不能廣其説使學者有所觀覽云紹興丙寅
仲夏廿三日右迪功郎特差監潭州南嶽廟邊惇徳謹
序
欽定四庫全書
　事類賦巻一
　　　　　　　　　　　　　宋　呉淑　撰
　　天部
　　　天
太初之始𤣥黄混并(列子曰太易者未見氣也太初者/氣之始也陳思王植魏徳論曰在)
(昔太初𤣥/黄混并)及一氣之肇判生有形於無形(潘岳西征賦/曰化一氣而)
(甄三才列子曰夫/有形者生於無形)於是地居下而隂濁(徐整三五厯曰/陽清為天隂濁)
(為/地)天在上而輕清(易乾鑿度曰輕清者上/為天重濁者下為地)斯蓋羣陽之
精(春秋説題辭曰天羣陽之/精合為太一分為殊名)積氣而成(列子曰天積氣/爾日月星辰亦)
(氣之光/耀者也)澒洞蒼莽不可為象(淮南子曰未有天地之時/鴻濛澒洞莫知其門蒼莽)
(見下齊公仰視注張衡靈憲賦曰/太素之前寂寞㝠黙不可為象)溟涬濛鴻莫知其終
(帝系譜曰天地初起溟涬濛鴻/注溟音莫鼎反涬音胡鼎反)其氣皓􁀙(爾雅曰夏為/昊天注云言)
(其氣/皓􁀙)其體穹隆(爾雅曰穹蒼蒼天也注云天/形穹隆其色蒼蒼因以名云)觀文以察
時變(易曰觀乎天/文以察時變)埀象而見吉凶(易曰天垂象見/吉凶聖人則之)大哉
乾元萬物資始(出/易)定辰極於保斗(桓譚新論曰通人掦/子雲因衆儒之説以)
(天為常左旋日月星辰隨而東西乃圖畫形體行度參/以四時厯數昏明晝夜欲為世人立紀律以垂法後嗣)
(余難之曰春秋晝夜欲等平旦日出於卯正東方暮日/入於酉正西方今以天下人占視之此乃人之卯酉非)
(天卯酉天卯酉當北斗極北斗極天樞樞天軸也猶蓋/有保斗矣蓋雖轉而保斗不移天亦轉周匝斗極常在)
(知為天之中也仰視之又在北不正在人上而春秋分/時日出入乃在斗南如蓋轉則北道遠南道近彼晝夜)
(數何從等乎子雲無以解也後與子雲奏事坐白虎殿/廊廡下以寒故背日曝背有頃日光去背不復曝焉因)
(以示子雲曰天即蓋轉而日西行其光影當照此廊下/而稍東耳無乃是反應渾天家法焉子雲立壤其所作)
(則儒家以為/天左轉非也)騐日星於磨蟻(論衡曰天門在西北又日/月星辰隨天而西移行遲)
(天耳譬若磨石之上行蟻蟻行/遲磨轉疾内雖異行外猶俱轉)其運也轉如車轂(渾天/儀曰)
(天地各成氣而立載水而浮日月星辰繞/地下故二十八宿半隱天轉如車轂之運)其速也流如
弩矢(論衡曰天行三百六十五度凡積十三萬里也其/行甚疾無以為騐儻與陶鈞之運弩矢之流相類)
(似/乎)半覆地上半居地下(王蕃渾天説曰周天三百六十/五度五百八十九分度之百四)
(十五東西南北展轉同規半覆地上半在地下故二十/八舍半隱以儀准之其見常百八十二度有竒是以知)
(半覆地上半/在地下也)或似卵以含黄(姚信昕天論曰若使天褁/地如卵含黄地何所倚立)
(而自安渾天儀曰天如鷄子地如中/黄居於天内天大地小表裏有水)或若奩而抑水(虞/昺)
(穹天論曰天形穹隆如笠而冒地之表浮元氣之上譬/覆奩以抑水而不沒者氣充其中也日繞辰極沒西而)
(還東不入/地中也)方既見於王克(賀道養渾天記曰近世有四/術一曰方天興於王充二曰)
(軒天起於姚信三曰穹天闔於虞昺皆臆/㫁浮説不足觀也唯渾天之事徴騐不疑)安亦聞於虞
喜(天文録曰古人言天地之形者有二一曰渾天二曰/蓋天三曰宣夜宣夜之説未嘗見也後有虞昺作穹)
(天論虞喜作安天/論姚信作昕天論)洛下准之於地中(益部耆舊傳曰漢/武帝時洛下閎明)
(曉天文於地中/轉渾天定時節)耿詢測之於室裏(隋書曰耿詢見故人/高智寶以𤣥象直太)
(史詢從之受天文算術詢創意造渾天儀不假人/力以水轉之施於闇室中外候天時合如符契)悠哉
博厚(禮曰天地之/道博也厚也)倬彼昭囘(詩曰倬彼雲/漢昭囘于天)榆稱歴歴(古/樂)
(府詩曰天上何所/有歴歴種白榆)罔説恢恢(老子曰天罔恢/恢疎而不漏)雪霜降而
風雨施無非教也(禮曰天有四時風/雨霜露無非教也)四時行而萬物茂
復何言哉(論語曰天何言哉四/時行焉百物生焉)懿彼秉陽(禮曰天秉/陽垂日星)本
乎親上(易曰本乎/天者親上)著不息而行健(禮曰著不息者天/也易曰天行健)列
三光而成象(易曰在天成/象在地成形)抑高見張弓之道(老子曰天/之道其猶)
(張弓乎高者抑/之下者舉之)臨下識覆盆之狀(論衡曰天平與地/無異若覆盆之狀)若
夫𤣥景映璧繁星貫珠(鈎命決曰星纍纍若/貫珠輝映如連璧)究宣夜之
説(抱朴子曰宣夜之書亡而郄萌記先師相傳宣夜説/云天了無質仰而瞻之高遠無極譬遠望黄山皆青)
(俯察千仞之谷而黝黒夫青㝠色黒非體也日月星象/浮生空中行止皆積氣焉故七耀或徃或游逆順伏見)
(無常由無所根繫故各異也故辰極常居其所北斗不/與衆星西沒焉七曜皆東行日行一度月行十三度遲)
(疾任性若綴附/天體不得爾也)習周髀之書(楊泉物理論曰儒家立渾/以追天形從車輪焉周髀)
(立蓋天言天氣循/邊而行從磨石焉)申須言之而盡妙(左傳曰有星孛於/大辰西及漢申須)
(曰彗所以除舊布新也天事常象今除/於火火出必布焉諸侯其有火災乎)禆竈論之而有
餘(左傳曰陳災鄭禆竈曰五年陳將復封封二十五年/而遂亡子産問其故對曰陳水屬也水火妃也而楚)
(所相也今火出而火陳逐楚而建陳也妃以五成故曰/五年嵗五及鶉火而後陳卒亡楚克有之天之道也故)
(曰二十/五年)亦聞九野為稱(吕氏春秋曰天有九野中央曰/鈞天東方曰蒼天東北曰變天)
(北方曰𤣥天西北曰幽天西方曰皓天/西南曰朱天南方曰炎天東南曰陽天)十端是紀(春秋/繁露)
(曰天有十端天為一端地為一端陽為一端隂為一端/水為一端土為一端人為一端金為一端木為一端火)
(為一端凡十端天亦有喜怒之氣哀樂之心與人相副/以類合之天人一也春喜氣故生秋怒氣故殺夏樂氣)
(故養冬哀氣故藏/四者天人同有之)為萬物之祖(禮綂曰天地元氣之/所生萬物之祖也)用
四時作吏(淮南子曰四時天之吏日月天之/使星辰天之期虹蜺彗星天之忌)驚鄭國之
再旦(汲冡紀年曰懿王/元年天再旦於鄭)悟齊公之仰視(説苑曰齊桓公/問管仲曰王者)
(何貴對曰貴天桓公仰視天管仲曰所謂天者/非謂蒼蒼莽莽之天也居人上者以百姓為天)萇𢎞違
之而支壞(左傳曰女叔寛曰周萇𢎞齊高張皆將不免/萇𢎞違天高子違人天之所壞不可支也衆)
(之所為不/可奸也)穆子夢之於壓己(左傳曰初穆子去叔孫氏/適齊娶於國氏生孟丙仲)
(壬夢天壓己弗勝顧見人黒面而上僂/深目而猳喙號之曰牛助余乃勝之)至若黄帝蓋象
顓頊渾儀(劉氏厯正問曰説云顓頊造渾/儀黄帝為蓋天皆以天象蓋也)可以表測(易/通)
(卦騐曰冬至之日樹八尺之表日中視其/晷晷如度者嵗美人和不則嵗惡人惑)誰能管窺(漢/書)
(東方朔答難曰以管窺天以蠡測/海豈能考其文理通其條貫哉)道悠乆而聞禮(禮天/地之)
(道博也厚也高也/明也悠也乆也)步艱難而見詩(詩曰天步艱/難之子不猶)既居高
而治下(白虎通曰天之為言鎮/也居高理下為人鎮也)亦常正而無私(中子曰/天道無)
(私是以常正天道/常正是以清明)嘗論冒笠之象(事具以奩/抑水注)寧知倚杵
之期(河圖挺佐輔曰百世之後地高天下不風不雨不/寒不暑民復食土皆知其母不知其父如此千嵗)
(之後而天可倚杵洶洶/隆隆曽莫知其始終)仁已喻於放勛(大戴禮曰放勛/其仁如天其智)
(如神就之如/日望之如雲)高仍同於仲尼(論語曰仲尼天也/不可階而升也)授之人
時(書曰乃命羲和欽若昊天/歴象日月星辰敬授人時)正以璿璣(書曰在璿璣玉/衡以齊七政)
唐堯羲和之命(書曰乃命羲/和欽若昊天)高辛重黎之司(文曜鉤曰/高辛受命)
(重黎説/天文)故王者被袞以象矣(禮曰祭之日王/被袞以象天)燔柴而祭
之(禮曰燔柴於/泰壇祭天也)南郊就陽之位(禮曰祭天於南/郊就陽之義也)圓丘父
事之儀(春秋感精符曰人主父天母地兄日姊月注云/父天於圓丘母地於方澤兄日於東郊姊月於)
(西/郊)以災異而垂譴(白虎通曰天所以有災變何所以譴/告人君覺悟其過欲令悔慎思慮也)
豈𤣥遠而難知(晉書曰張華為司空時中台星坼少子/韙勸華遜位華不從曰天道𤣥遠惟修)
(徳以應耳不如靜/以待之以候天命)故其徳表清明(禮曰清/明象天)道稱柔克(書/曰)
(沈潛剛克/高明柔克)瞻浩浩之元氣(禮中庸曰淵淵/其淵浩浩其天)仰蒼蒼之正
色(莊子曰天之蒼蒼其正色邪/其遠而望之無所至極邪)虧以東南(楚辭天問曰/八柱何當東)
(南何虧注云言天有八山為柱/皆何直東南不足誰能缺也)奥以西北(太𤣥經曰天/以不見為𤣥)
(地以不形為𤣥人以心腹為𤣥天奥西北鬰化/精也地奥黄泉隱營魄也人奥思慮含至精也)街指畢
昴(漢書曰高帝七年月暈圍參畢七重占曰畢昴/間天街也街北胡街南中國後果有平城之圍)宫稱
營室(漢書曰營室為/宗廟亦曰離宫)難諶而靡常(書曰天難/諶命靡常)無親而輔
徳(書曰皇天無/親惟徳是輔)常虧盈而益謙(易曰天道虧/盈而益謙)每無為而成
物(禮曰無為而物/成是天道也)鄒衍曽談(五經通義曰鄒衍大/言天事謂之談天)保章
是職(周禮保章氏掌天星以志星/辰日月之變動觀天下之遷)雨粟既見於神農(周/書)
(曰神農之時天雨/粟神農耕而種之)降種亦聞於后稷(詩曰天降嘉種惟/秬惟秠孔叢子曰)
(魏王問子順曰寡人聞昔者上天/神異后稷為之降嘉穀周遂以興)共工觸山而折柱(列/子)
(曰共工氏與顓頊爭帝怒觸不周之山折天柱絶地維/故天傾西北日月星辰就焉地不滿東南百川水潦歸)
(焉/)女媧補闕而錬石(列子曰天地亦物有不足故昔/者女媧氏鍊五色石以補闕)秦
宓甞陳於辨對(蜀志曰呉使張温來聘秦宓年十二在/諸葛亮坐温曰何人亮曰學者温問曰)
(天有頭乎宓曰有詩云乃眷西顧天若無頭何以顧之/又曰有耳乎曰有詩云鶴鳴九臯聲聞于天無耳何以)
(聞之天有足乎曰有詩云天步艱難若無足何以步天/有姓乎曰有何姓曰姓劉何以知之曰其子姓劉故以)
(知之温/大敬之)裴楷亦昭於敏識(晉書曰世祖登阼卜世數多/少探䇿得一羣臣失色吏部)
(郎裴楷進曰天得一以清侯/王得一為天下貞上大悦)若夫域中為大(老子曰域/中有四大)
(道大天大地/大王亦大)得一而清(老子曰天得一以清/天無以清將恐裂)立圓儀之
八尺(蔡邕天文志曰言天體者有三家一曰周髀二曰/宣夜三曰渾天宣夜之學絶無師法周髀行數具)
(存騐之天狀多所違失故史官不用唯渾天近得其情/今史官所用候臺銅儀則其法也立八尺圓儀具天地)
(之象以正黄道以步五緯/精微深妙百世不易之道)識太𤣥之九名(太𤣥經曰九/天一為中天)
(二為羡天三為從天四為更天五為睟天/六為廓天七為減天八為沈天九為成天)製既聞於陶
景(梁書曰陶𢎞景嘗造渾天象高三尺許地居/中央天轉而地不動以機運之悉與天㑹)妙或説
於張衡(張衡渾天儀曰赤道横帶天之腹去極九十一/度十九分度之五黄道邪帶其腹出赤道表裏)
(各二十四度故夏至去極六十七度而强冬至去極百/一十五度亦强也然則黄道邪截赤道者則秋分春分)
(之去極也今此春分去極九十度秋分去九十一度少/者就夏歴晷景去極之法以為率也義熙起居注曰十)
(四年相國表曰間者平長安獲張衡所作/渾儀土圭歴代寶器謹遣奉送歸之天府)旋轉識彈丸
之狀(王蕃渾天説曰舊説天地之體狀如鳥卵天包地/外猶殻之裹黄周圍如彈丸故曰渾天言其形渾)
(渾如/也)覆燾見欹蓋之形(天文録曰天如欹/車蓋南高北下)爾其運以六
氣(左傳曰天有六氣降生五味/注曰六氣謂隂陽風雨晦明)承之八柱(楚辭天問曰/圓則九重孰)
(營度之惟兹何功孰初作之筦維焉繫天極焉加八柱/何當東南何虧注曰筦轉也維綱也八柱何當言天有)
(八山為柱/皆何所直)既警晉而啟魏(左傳曰天其或者大警晉也/又曰晉侯賜畢萬魏卜偃曰)
(畢萬之後必大萬盈數也魏/大名也以是始賞天啟之矣)亦與唐而授楚(史記曰叔/虞母夢天)
(謂武王曰余命汝生子名虞余與之唐及生子有文在/手曰虞因命之傳曰公孫歸父會楚子於宋宋人告急)
(於晉晉侯欲救之伯宗曰不可天方/授楚未可與爭雖晉之强能違天乎)故當欽若(書曰乃/命羲和)
(欽若/昊天)豈宜戱豫(詩曰敬天之/怒無敢戱豫)傳虞昺之妙識(見冒笠/之象)伏
姚信之精慮(姚信昕天論曰冬至極低天運近南故日/去人遠斗去人近北天氣至故氷寒也夏)
(至極起天運近北故斗去人遠日去人近南天氣至故/烝熱也極之高時日所行地中淺故夜短天去地高故)
(晝長極之低時日所行地中深故夜長天去地/下故晝短然則天行寒依於渾夏依於蓋也)至若巫
咸呌閽(揚子云甘泉賦曰選巫咸兮呌帝閽開/天庭兮延羣神注令巫祝呌天門也)陶公擊
門(異苑曰陶侃夢飛翔冲天天門九重已入其八餘一/門不得進以翼搏天一翅致折警而墜下左腋腫痛)
(其後威果振主欲有闚擬之/志每思折翅之祥抑心而止)詩稱雲漢(詩曰倬彼雲/漢昭囘于天)柱
識崑崙(東方朔神異經曰崑崙有銅/柱焉其高入天謂之天柱也)聞湯王之仰䑛傳
鄧后之曽捫(後漢書曰和熹鄧皇后甞夢捫天天體蕩/蕩正青滑如餹䬾有若鐘乳状乃仰𠻳飲)
(之以訊占夢占夢言堯夢攀天而上湯夢及/天而䑛之此皆聖主之前占吉不可言也)推耿洛于
揚子(揚子法言曰或問渾天曰洛下閎營之鮮於妄人/度之耿中丞象之請問蓋天曰蓋哉蓋哉未幾也)
(注曰幾/近也)一渾蓋於靈恩(儒者論天互執渾蓋二義論蓋/不合渾論渾不合蓋崔靈恩立)
(義以渾蓋/為一焉)既識左旋(白虎通曰天左旋地右/周猶君臣隂陽相向也)亦云周復
(吕氏春秋曰天道圓地道方聖人所以立天下天圓謂/精氣圓通周復無雜故曰圓地方謂萬物殊形皆有分)
(職不能相為故曰方主執圓/而臣處方方圓不易國乃昌)甞聞不足而裂(京房易傳/曰地動隂)
(有餘天裂/陽不足)每為蓋高而跼(詩曰謂天蓋/高不敢不跼)思真之論精微
(晉陽秋曰呉有葛道字思真改作渾/天使地居中以機轉之天轉而地止)道養之言委曲(賀/道)
(養渾天記曰昔言天體者有三渾儀莫知其始書璿璣/玉衡以齊七政蓋渾體也二曰宣夜夏殷之法也三曰)
(周髀周人志/周公所傳也)或云歴於兩地(姚信昕天論曰兩地之説/下地則上地之根也天北)
(行乎兩地/之間耳)或云通於飛谷(虞喜安天論曰古之遺語云/日月行於飛谷謂在地中不)
(聞列星復流於地又飛谷一道何以容此且谷乎/有水體日為火精氷炭不共器得無傷日之明)斯皆臆
度之謂豈見聞於耳目也
　　　日
日實也人君象之而臨極者也(説文曰日實也/不虧又君象也)爾乃懸
象著明(易曰懸象著明/莫大乎日月)至陽之精(劉向洪範傳曰日者/照明之大表光景之)
(大紀羣陽之精衆貴之象也尸子/曰日五色至陽之精象君徳也)赫矣流珠之狀(易參/同契)
(曰日為流珠青龍之俱注曰日為/陽陽精為流珠青龍東方少陽也)皎然連璧之形(易坤/靈圖)
(曰至徳之萌日/月若連璧也)杲杲始出(詩曰其雨其/雨杲杲出日)旭旭初昇(賈誼/書曰)
(周文王問鬻子曰敢問君子將入其職則於其民何如/對曰君子將入其職則於其民也旭旭然如日之始出)
(也既入其職則於其民也暵暵然如日之正中也既去/其職於其民也暗暗然如日之已入也故君子將入而)
(旭旭者義先聞也既入而暵暵者民保其福也既/去而暗者民失其教也文王曰受命矣暵音漢)或委
照於窮桑之邑(尸子曰少昊金天氏邑於/窮桑日五色互照窮桑)或淪光於不
夜之城(解道康齊地記曰齊有不夜城蓋古者有日/夜照於東境故萊子立此城以不夜為名)既
説有冠亦云抱珥(雜占書曰日冠者如半暈也法當/在日上有冠又有兩珥者尤吉)神
號鬱儀(七聖紀曰鬱華赤文與日同居結隣黄文與月/同居皆日月之精也又黄庭經曰鬱儀結隣善)
(相保注云鬱儀結/隣日月之神也)火傳陽燧(莊子曰陽燧見日則燃為/火注曰陽燧鑑也摩拭令)
(熱便置日中以/艾就之火生)行度惟一(范子計然曰日行天日一/度周而復始循環無端也)在
天無二(禮曰天無二/日土無二王)或見踆烏(淮南子曰日中有踆烏/注云踆趾也謂三足烏)
(也/)或書王字(帝王世紀曰漢文/帝時日中有王字)既入而息(逸士傳曰堯/時有老人擊)
(壤而歌曰日出而作日入而息鑿井/而飲耕田而食帝力何有於我哉)在中為市(易曰日/中為市)
(致天下之民/聚天下之貨)升咸池而擢秀奄六螭而息轡(淮南子曰/日出於𤾉)
(谷浴於咸池拂於扶桑晨明登於扶桑之上爰始將行/是謂朏明至於曲阿是謂朝明臨於曽泉是謂早食次)
(於桑野是謂晏食臻於衡陽是謂禺中對於昆吾是謂/正中靡於鳥次是謂小還至於悲谷是謂晡時迴於女)
(紀是謂大遷經於隅泉是謂高舂頓於連石是謂下舂/爰止羲和爰息六螭是謂懸車薄於虞泉是謂黄昏淪)
(於蒙谷是謂定昏日入崦嵫經細栁入虞泉之地曙於/蒙谷之浦日西垂景在於樹端謂之桑榆注曰扶桑東)
(方之野也朏明將明也曲阿山谷也曽泉曽重也早食/時在東方多水之地故曰曽泉昆吾南方之丘也鳥次)
(西南方之山也悲谷西南方之大壑也女紀西方之隂/地也連音爛連石西北之山也六螭即六龍也日乘車)
(駕以六龍羲和御之薄於虞泉而迴也崦嵫音淹兹/亦曰落棠山細栁西方之野也蒙谷蒙氾之水也)𤣥
端而朝(禮曰𤣥端而朝/日於東門之外)東郊以祭(禮月令季春月/祀日於東郊)掌十
煇於眡䘲(周禮春官曰眡䘲掌十煇之法以觀妖祥辨/吉凶一曰䘲二曰象三曰鐫四曰監五曰闇)
(六曰瞢七曰彌八曰叙九曰隮十曰想注云妖祥善惡/之徴也煇謂日光氣也䘲隂陽氣相䘲也象如赤雀也)
(鐫謂日旁氣四面反鄉如煇狀監雲氣臨日也闇日月/蝕也瞢日月瞢瞢無光也彌者白虹彌天也叙者雲有)
(次序如山在日上也隮/者升氣也想者輝光也)夢三分於魏帝(談藪曰魏文帝/為王時夢日墜)
(地分為三分己得/一分而内懷中)既仲夏而永於火(書曰日永星火以/正仲夏注云永長)
(也謂夏至之日火蒼龍之/中星舉中則七星見可知)亦季冬而窮於次(禮月令曰/季冬日窮)
(於次月/窮於紀)徒聞鼔缶於大耋(易曰日昃之離不鼔缶/而歌則大耋之嗟凶)詎見
翻車之壯士(李尤九曲歌曰年嵗晚暮/日已斜安得壯士翻日車)嘉黄琬之捷對
(後漢書曰黄琬祖父瓊為魏郡守時日食而京師不見/瓊表日食之狀太后詔問曰食多少瓊乆而無對琬年)
(六嵗在傍謂瓊曰日食之餘/如月之初遂用其言答詔)偉晉明之幼慧(劉昭幼童/傳曰晉明)
(帝諱紀元帝子初元帝鎮揚州時中原喪亂有人從長/安來帝問洛陽消息澘然流涕帝年數嵗問何故具以)
(東渡意告之因問帝汝意謂長安何如日遠答曰不聞/人從日邊來只聞人從長安來居然可知帝異之明日)
(集羣臣宴㑹説以此答明帝又以為日近帝動容問何/故異昨日之言答曰舉頭不見長安只見日以是知近)
(帝大/悦)或夾赤鳥而垂譴(左傳曰哀公六年楚有雲如衆/赤鳥夾日以飛三日楚子使問)
(周太史曰其當王身若禜之可移於令尹司馬王曰移/腹心之疾置之股肱何益王弗禜而死孔子曰昭王其)
(不失國/也宜哉)或貫白虹而驚異(戰國䇿曰聶政刺韓相荆/軻刺秦王並白虹貫日)爾
乃觀五色(易傳曰聖王在上則日光明五色備/具又禮斗威儀曰正太平則日五色)翫重光
(崔豹古今注曰漢明帝為太子樂人作歌詩四章一曰/日重光云天子之徳光明如日太子比徳焉故云重也)
對昆吾而臨鳥次入細栁而出扶桑(昆吾鳥次見升咸/池而擢秀注王充)
(論衡曰日出扶桑暮入細栁扶/桑東方之地細栁西方之野)為學聞師曠之喻(説苑/曰師)
(曠對晉平公曰少而學者如日出之光壯而/學者如日中之光老而學者如秉燭之光)入懷為漢
武之祥(史記曰漢景帝王夫人姙/娠夢日入懷以生武帝)比畏愛於衰盾(左傳/曰鄷)
(舒問於賈季曰趙衰趙盾孰賢對曰趙衰冬日之/日也趙盾夏日之日也注曰冬日可愛夏日可畏)識興
亡於夏商(王充論衡曰桀無道兩日並照在東者將起/在西者將滅費昌問馮夷曰何者為殷何者)
(為夏馮夷曰西夏也東殷/也於是費昌徙族歸殷)若夫長留反景(山海經曰長/留之山其神)
(白帝少昊居之是神也主司反景注/曰日西入則景反東照言司察之也)都廣無晷(淮南子/曰都廣)
(衆帝所自上下日中無景蓋天地之中注云/都廣南方山名也日中時直無晷故曰地中)瞻寅賓以
東出(書曰寅賓出日平秩東作日中/星鳥以殷仲春注云殷正也)歴虞泉而西靡(見/咸)
(池擢/秀注)仰夫乆照(易曰日月得/天而能乆照)觀乎麗天(易曰日月/麗乎天)同晷
既聞於萬里(漢書曰李尋上疏曰夫日者衆陽之長暉/光所燭萬里同晷人君之表也故日將旦)
(清風發/羣隂伏)周圍亦説於三千(徐整長厯曰日徑千里周/圍三千里下於天七千里)爾
其升明星而景秀(山海經曰明星/山日月所出)逼崦嵫而光戢(見咸/池擢)
(秀/注)揭之既見於仲尼(莊子曰孔子圍於陳蔡太公任弔/之曰子其意者飾智以驚愚修身)
(以明汚昭昭如揭日/月而行故不免也)捧之亦傳於程立(魏志曰程立夢/登太山捧日立)
(以白太祖太祖遂加/日於立上因改名昱)秦皇過海將觀其東出(三齊畧曰/秦始皇作)
(石橋於海上欲過海看日出處有神人驅石/去不速神人鞭之皆流血今石橋猶赤色也)周穆駕駿
欲見其西入(列子曰穆王駕八駿/之乘西觀日所入處)爾其晞光景之暆暆
(説文曰日行/暆暆弋支切)矚晷度之遲遲(詩曰春日遲/遲采繁祁祁)為君父夫兄
之象(劉向洪範傳曰日者君/父夫兄類中國之應也)測寒暑隂陽之宜(周禮地/官曰大)
(司徒以土圭之法測土深正日影以求地中日南則景/短多暑日北則景長多寒日東則景夕多風日西則景)
(朝多隂日至之景尺有五寸/謂之地中天地之所合也)豈見流金而鑠石(楚辭曰/十日並)
(出流金/鑠石)唯觀樹表而陳圭(易通卦騐曰冬至之日樹八/尺之表日中視其晷晷如度)
(者嵗美人和不則嵗惡人惑/陳圭已見測寒暑隂陽注)若乃陽事不得謫見於斯
(禮昏義曰男教不修陽事/不得謫見於天日為之食)庶人走嗇夫馳(書曰乃季秋/月朔辰弗集)
(於房瞽奏鼔嗇/夫馳庶人走)伐鼓用幣(左傳魯昭公十七年日有食/之祝史請用幣叔孫昭子曰)
(日有食之天子不舉伐鼓於/社諸侯用幣於社伐鼓於朝)擊橛縈絲(公羊傳曰六月/辛未朔日有食)
(之以朱絲縈社或曰脅之或曰為暗恐犯之故縈之社/者土地之主日食者土地之精上敷於天而犯日故朱)
(絲縈之助陽抑隂穀梁傳曰天子救日置五麾陳五兵/五鼓諸侯置三麾陳三兵三鼓大夫擊橛凡有聲皆陽)
(事也以/厭隂氣)共抑隂而助陽(已見擊橛/縈絲注)終更也而仰之(論語/曰君)
(子之過也如日月之食焉何損於/明過也人皆見之更也人皆仰之)是知火氣之精(淮南/子曰)
(積陽之氣生火/火氣之精為日)陽徳之母(春秋内事曰日/者陽徳之母也)稱耀靈而號
大明(廣雅曰日名耀靈一名朱明一/名東君一名大明一名陽烏)照四方而臨下土
(孝經援神契曰日神五色明照/四方詩曰日出東方照臨下土)蝕因麟鬭(淮南子曰麒/麟鬬則日月)
(蝕注曰麒麟一角/之獸故與日相符)行同驥步(王充論衡曰日晝行千里/夜行千里騏驥晝行亦千)
(里然則日行舒疾/與騏驥步相類)揮戈既見於魯陽(淮南子曰魯陽公/與韓戰戰酣日暮)
(援戈而麾之日/為之反三舍)弃杖復聞於夸父(山海經曰夸父逐日/渴飲河渭不足北飲)
(大澤未至道渴而死/弃其杖化為鄧林也)羿曽見射(淮南子曰堯時十日並/出草木焦枯堯命羿仰)
(射十日中其九/烏皆死墮羽翼)羲甞為御(廣雅曰日/御曰羲和)或説再中(漢書曰/文帝時)
(新垣平上言日再中臣以候知之居頃/之日果再中乃更十七午為後元年)或云亭午(纂要/曰日)
(光曰景日影曰晷日氣曰晲日初出曰旭日昕曰晞日/温曰煦在午曰亭在未曰昳日晚曰旰日將暮曰薄暮)
美葵藿之傾依(傳曰鮑牽為齊侯刖足仲尼聞之曰鮑/莊子之智不及葵葵猶能衛其足注葵)
(傾葉向日自蔽其根潘岳閒/居賦曰蘘荷依隂時霍向陽)傷桑榆之遲暮(劉休𤣥擬/古詩曰願)
(垂薄暮景照/妾桑榆時)至若出蘇門(山海經曰/日月所出)升温源(山海經曰/日浴温源)
(谷上於扶桑一日方至一日方出皆載於烏注温源即/陽谷也一日方至一日方出言交㑹相代也日中有三)
(足烏故云/載於鳥)乍喜披雲(徐幹中論曰文王遇姜公/於渭陽若披雲見白日)還欣負
暄(列子曰宋有田夫曝日於野美之不識廣厦綿纊/之屬謂其妻曰吾負日之暄以獻吾君獲重賞)張
重對漢明之問(後漢書曰張重字仲篤明帝時舉孝亷/帝曰何郡小吏答曰臣日南吏帝曰日)
(南郡人應向北看日答曰臣聞鴈門不見累鴈為門/金城郡不見積金為郡臣雖居日南未曽向北看日)宣
父屈童子之言(列子曰孔子晨遊見兩小兒爭辯而鬬/孔子問其故一兒曰我以日始出時去)
(人近日中時去人遠一兒曰我以為日初出時遠而日/中時近曰爾何以知之一兒曰日初出時大車輪及中)
(纔如盤蓋此不為遠者小近者大乎一兒曰日初出滄/滄涼涼及其中如探湯此不為近者熱而遠者涼乎孔)
(子不能决兩兒笑曰/丘孰為汝多知乎)若夫浴甘泉(山海經曰東南海之/外甘泉之間有羲和)
(國有女子名羲和為帝俊之妻是生十日常浴日於甘/泉郭璞注羲和能生日故日為羲和之子堯因是立羲)
(和之官以/主四時)出暘谷(淮南子曰日出/暘谷浴於咸池)既揚光於日觀(應劭/漢官)
(儀曰太山東南名曰/日觀鷄鳴時見日)亦分華於若木(淮南子曰若木在/建木西未有十日)
(其華/照地)及夫戴丹穴入太蒙(爾雅曰岠齊州以南戴日為/丹穴東至日所出為太平西)
(至日所入為太蒙注曰岠去/也齊中也太蒙即蒙汜也)迴女紀而大遷經離石而
下舂(並見升咸池/而擢秀注)斯皆光景之非盛未若比王道之當
中(揚子法言曰聖人之道譬猶日之中乎/不及則未過則昃什一之税天下正也)
　　　月
惟彼隂靈(謝莊月賦曰日以/陽徳月以隂靈)三五闕而三五盈(禮曰天/秉陽垂)
(日星地秉隂竅於山川播五行於四時和/而后月生也是以三五而盈三五而闕)流素彩而氷
靜(謝莊月賦曰連觀/霜縞周除氷靜)湛寒光而雪凝(謝莊月賦曰/柔祗雪凝)顧兎
騰精而夜逸(楚辭天問曰夜光何得死而/又育厥利維何而顧兎在腹)蟾蜍絢彩以
宵驚(五經通義曰月中有兎有蟾蜍何月隂也蟾蜍陽/也而與兎並明隂係於陽也春秋孔演圖曰蟾蜍)
(月精/也)容仙桂之託植(虞喜安天論曰俗傳月中仙人桂/樹今視其初生見仙人之足漸已)
(成形桂樹/後生焉)仰天星而助明(孫氏瑞應書曰景星者天暒/也狀如半月生於晦朔助月)
(為明王者不私/人則見暒音精)乍喜哉生(書曰哉生明义曰哉生魄注/云哉始也生明三日也生魄)
(十五日/已後)還欣始明(詩推災度曰月三日成魄八日成光/蟾蜍體就穴鼻始萌宋均注曰穴决)
(也决鼻/兎也)經八日而光就歴三月而時成(白虎通曰月所/以滿缺何歸功)
(於日也三日成魄八日成光禮/曰月三日而成魄三月而成時)吕錡射之而占姓(左傳/曰楚)
(晉將戰晉侯夢吕錡射中月退入於泥占之曰姬姓日/也異姓月也必楚王也及戰射恭王中目吕錡死之)
闞澤夢之而見名(㑹稽先賢𫝊曰闞澤年十/三夢見名字炳然在月中)若夫西郊
坎壇(禮曰祭日於壇祭月於/坎以别幽明以制上下)秋分夕祭(禮曰秋分之日/祭夕月於西郊)
𩔖在水故應於潮(抱朴子曰月之精生水/是以月盛而濤潮大)義在隂故符
於禮(禮曰月者三日而成魄三月而成時是以有三讓/建國必立三卿三賓者政教之本禮之大叅也注)
(云言禮者隂也大/數取法於月也)取象后妃(漢書曰李尋上書曰月者/衆隂之長后妃大臣諸侯)
(之象/也)視義卿士(書曰卿/士惟月)故以為上天之使(淮南子曰月/天之使也)
人君之姊(春秋感精符曰/人主兄日姊月)瞻瑞彩於重輪(崔豹古今注/曰漢明帝作)
(太子樂人歌四章以贊太子之徳其一曰日/重光二曰月重輪三曰星重曜四曰海重潤)共清光於
千里(謝莊月賦曰隔/千里兮共明月)爾其遊西園之飛蓋(曹子建公讌/詩曰清夜遊)
(西園飛蓋相追隨明月/澄清景列宿正參差)騁東鄙之妍詞(謝莊月賦曰抽/毫進牘以命仲)
(宣曰抽子秘思騁子妍詞仲宣跪/而稱曰臣東鄙幽介長自丘樊)㑹稽愛庭中之景(晉/書)
(曰㑹稽王道子庭中夜坐月色無玷嘆以為佳謝重率/爾曰意謂不如微雲㸃綴道子曰卿居心不凈乃欲滓)
(穢太/清)陸機攬堂上之輝(陸機詩曰安寢北堂上明月入/我牖照之有餘輝攬之不盈手)
圓光似扇(班婕妤詩曰裁為合/歡扇團團似明月)素魄如圭(江文通别賦/曰秋露如珠)
(秋月/如圭)同盛衰於蛤蟹等盈闕於珠龜(淮南子曰蛤蟹/珠龜與月盛衰)暈
合而漢圍未解(漢書曰高帝七年月暈圍參畢七重占/曰畢昴間天街也街北胡也街南中國)
(也昴為匈奴參為趙畢為邊兵是嵗高/祖自將至平城為冒頓所圍七日乃解)影圓而虜騎初
來(漢書匈奴傳曰匈奴舉事常隨/月盛壯以攻戰月虧則退兵)若乃珥戴為瑞(荆州/占曰)
(月珥且戴不出/百日主有大喜)朏魄示冲(謝莊月賦曰朏魄示冲説文/曰朏月未盛之名也魄月始)
(生魄然也承大月/二日承小月三日)為地之理(春秋感精符曰月/者隂之精地之理)作隂之
宗(皇甫謐年厯曰/月羣隂之宗)降祥符於漢室(漢書曰元后母夢/月入懷而生后)通
吉夢於呉宫(搜神記曰孫堅妻懷權夢月入懷告堅曰/妾昔懷䇿夢月入懷今又夢月堅曰子孫)
(興/矣)覩爪牙而為咎(春秋考異郵曰諸侯謀叛則月/生爪牙后族專政則日月並照)見側
匿而為凶(尚書大傳曰晦而月見西方謂之朓朔而月/見東方謂之側匿注曰朓條也條達行疾貌)
(側匿行/遲貌)觀其素景流天(謝莊月賦曰白露/藹空素月流天)方輝入户(梁/沈)
(約詠月詩曰月華臨靜夜夜靜滅/氛埃方輝竟入户圓影隙中來)婦順茍或不修(禮昏/義曰)
(男教不修陽事不得適見於天日為之食/婦順不修隂事不得適見於天月為之食)王后為之擊
鼓(荆州占曰月蝕后自擊鼓者三中良人諸/御者官人擊□救之或云官人皆擊□)物惟徐孺
之説(世説曰徐孺子年九嵗甞月下戯人語之若令月/中無物當極明徐曰不爾譬人眼有瞳子無之何)
(必不/暗也)窟見揚雄之賦(揚雄長楊賦曰西厭月窟東/震日域注云窟月所出入也)彌闗
山而布影(王褒闗山月詩曰闗山夜月明愁色/照孤城半形同漢陣全影逐胡兵)入廊櫳
而積素(謝惠連怨曉月賦曰墀/除兮鏡鑑廊櫳兮澄澈)厥御兮維何望舒兮纎
阿(淮南子曰月一名夜光/月御曰望舒亦曰纎阿)垂藹藹之澄輝(月賦曰降澄/輝之藹藹)
㺯穆穆之金波(漢書曰月穆穆以/金波蓋光彩貌也)聞感精之女狄(遁甲/開山)
(圖榮氏解曰女狄暮汲石紐山下泉水中得月精/如鷄子愛而含之不覺呑遂有娠十四月生夏禹)𫝊竊
藥之嫦娥(王充論衡曰羿請不死藥於西王母羿/妻嫦娥竊以奔月托身於月是為蟾蜍)皎兮
麗天(易曰日月/麗乎天)照然離畢(詩曰月離於/畢俾滂沱矣)應魚腦而無差
(吕氏春秋曰月羣隂/之宗月毁則魚腦滅)騐階蓂而靡失(帝王世紀曰堯時/有草夾階而生毎)
(月朔日生一莢至月半則生十五莢至十六日後日落/一莢至月晦而盡若月小餘一莢王者以是占厯唯盛)
(徳之君應和氣而生以為堯瑞/名之蓂莢一名靈莢一名瑞草)亦有畫蘆灰而暈缺(淮/南)
(子曰畫蘆灰而月暈闕許慎注曰月暈以/蘆灰為環缺其一面則月暈亦闕於上)捧隂燧而津
流(淮南子曰方諸見月則津而為水高誘注曰方諸隂/燧大蛤也熟摩拭令熱以向月則水生也許慎注曰)
(諸珠也方名也以銅/盤受之下水數升)擣聞白兎(傅𤣥擬天問曰月中/何所有白兎擣藥)喘
見呉牛(風俗通曰呉牛望是月則喘/使之苦於日見月怖而喘焉)乍認蛾眉遙驚玉
鈎(鮑昭翫月詩曰始見東南樓纎纎如玉鈎未映西北/墀娟娟以蛾眉蛾眉蔽珠櫳玉鈎映綺窗三五二八)
(時千里與君同夜移/衝漢落徘徊庭户中)得不薦鳴琴而滅華燭翫清質之
悠悠(月賦曰去燭房即月殿芳酒登鳴琴薦又曰升清/質之悠悠謝靈運怨曉月賦曰卧洞房兮當何悦)
(滅華燭兮/翫曉月)
　
　
　
　
　
　
　
　
　
　
　
　
　
　事𩔖賦卷一
欽定四庫全書
　事類賦巻二
　　　　　　　　　　　　　宋　呉淑　撰
　　天部
　　　星
萬物之精上為列星(出説/文)亦曰庶民之象(尚書曰庶/民惟星)又
為元氣之英(三五厯曰星/者元氣之英)梁沛見曹公之起(魏志曰桓/帝時有黄)
(星見楚宋之分殷馗言後五十嵗當有真人起梁沛間/其鋒不可當其後五十年曹公破袁紹天下莫敵矣)
東井識漢祖之興(漢書曰高祖初入闗五/星聚於東井東井秦分)認彴約兮攙
搶(爾雅云奔星為彴約彗星為攙搶注云彴約/流星也彗亦為之孛言其形孛孛如掃彗)瞻瑤光
兮玉繩(張平子西京賦曰上飛闥以仰眺睹瑤光與/玉繩注瑤光北斗第七星玉繩玉衡北兩星)歌
既稱於重耀(崔豹古今注曰漢明帝為太子時令樂人/作歌詩曰星重耀太子比徳故云重也)
𫝊常聞於夜明(左傳云常星/不見夜明也)瞻彼服箱(詩曰睆彼牽/牛不以服箱)識
兹在户(詩曰今夕何/夕三星在户)辰參既主其商晉(左傳曰昔高辛/氏有二子長曰)
(閼伯季曰實沈不相能也日尋干戈以相征討后帝不/臧遷閼伯於商丘主辰商人是因故辰為商星遷實沈)
(於大夏主參唐人/是因故參為晉星)箕畢更占於風雨(尚書曰星有好風/星有好雨注箕星)
(好風畢/星好雨)為張華而曽坼(晉書曰張華為司空中台星坼/少子韙勸華遜位華云天道𤣥)
(遠當靜以待之俄/為趙王倫所誅)感仲弓而甞聚(異苑曰陳仲弓從諸/子姪造荀季和父子)
(於時徳星聚太史奏/五百里内有賢人聚)定之方中作於楚宫(出詩注云/定營室也)宿
離不忒(禮曰宿離不/忒無失經紀)三五在東(詩曰嘒彼小/星三五在東)子韋識宋
公之徳(吕氏春秋曰宋景公時熒惑守心公召子韋問/焉子韋曰禍當君可移於相公曰相所以治國)
(家也曰可移於百姓公曰百姓死寡人將誰為君曰可/移於嵗公曰嵗饑人餓必死子韋曰君有至徳之言三)
(天必三賞君是/夜熒惑退三舍)史墨知呉國之凶(左傳曰昭三十二年/呉伐越史墨曰不及)
(四十年越其有呉乎越得/嵗而呉伐之必受其凶)軒轅則大電繞樞(世紀曰神/農氏之末)
(少昊氏娶附寶見大電光繞北斗樞星/照郊感附寶孕二十月生黄帝於壽丘)白帝則華渚流
虹(河圖曰大星如虹下流/華渚女節意感生白帝)若夫觀有爛(詩曰子興視/夜明星有爛)瞻
嘒彼(已見/上注)驚嚴光之共臥(後漢書曰嚴光字子陵與光/武為友後光武登阼忘之光)
(怨帝是時太史云天上有客星恨帝帝曰豈非朕故人/嚴子陵乎遽命徴之夜與子陵共卧光以脚加帝腹太)
(史奏客星侵御座/光縮脚客星尋退)笑戴逵之求死(孫氏晉陽秋曰㑹稽/謝敷字慶緒隱若耶)
(山月犯少微星少微一云處士星時戴逵名著於敷時/人憂之俄而敷死故㑹稽人士嘲逵呉中高士求死不)
(得/)息夫指之而獲罪(漢書曰宜陵侯息夫躬免官就國/未有第宅寄居丘亭姦人以為侯)
(家富常夜守之賈惠教躬祝盗方以桑東南指枝為匕/畫北斗其上躬自被髪立庭中向北斗持匕招指祝盗)
(人有上書言躬怨恨候星宿視天/子吉凶與巫共祝詛於是死獄中)巫馬戴之而為治(家/語)
(曰巫馬期為單父令/戴星出入以理人)至於南箕翕舌(詩曰維南有/箕載翕其舌)北斗
挹漿(詩曰維北有斗/不可以挹酒漿)向曙而猶能落落(古詩曰兩頭纎纎/月初生半黑半白)
(眼中睛腷腷膊膊雞初/鳴磊磊落落向曙星)拱北而常見煌煌(論語曰為政/以徳譬如北)
(辰居其所而衆星拱/之詩曰明星煌煌)騎尾已驚於傅説(莊子曰夫道可/傳而不可得得)
(而不可見𫝊説得之以相武丁奄有/天下乘東維騎箕尾而比於列星)䇿馬更見於王良
(史記曰漢中四星曰天駟旁一/星曰王良王良䇿馬車騎滿野)爾其耀連璧輝貫珠(鈎/命)
(决曰星纍纍若貫/珠輝煥若連璧)西陸為昴(爾雅云西陸昴也注云/西方之宿别名旄頭)北
陸為虛(爾雅云北陸/之虛虛也)助夜明者天精(孫氏瑞應圖曰景/星者天精也狀如)
(半月生於晦朔助月為/明王者不私人則見)運中央者帝車(天官星占曰北/斗為帝車運於)
(中/央)北斗天官之喉舌(後漢書曰李固對詔陛下有尚書猶/天之有北斗北斗天之喉舌尚書陛)
(下之喉舌斟酌元氣運平四時/出納王命所謂制氣之臣也)東璧上帝之圖書(星經/曰東)
(璧天子圖書之秘府也明則圖書集道術行小人退/君子入若不然天子好武賤文士賢人隱邪曲進)至
若爛然散錦(庾闡詩曰𤣥景如/映璧繁星如散錦)燦兮連貝(古辨異曰仰/觀天形如車)
(蓋衆星纍/纍如連貝)周騰豫知其不出(豫章烈士傳曰周騰字叔/達為御史桓帝欲南郊平)
(明將出叔達仰首曰今宫中䇿馬星/不動帝何出焉四更皇太子卒遂止)京房自明於無罪
(謝承後漢書曰呉郡周厰師事京房房為石顯所譖繫/獄謂厰曰吾死後四十日客星必入市即吾無辜之騐)
(也房死果/如其言)及夫隨二使之入蜀(范曄後漢書曰和帝分/遣使者二人各至州郡)
(觀採風謠二人當到益部投館吏李郃舍郃曰二君發/京師時知朝廷遣二使使問何以知之郃云前有二星)
(向益州/分野)觀五老之遊河(論語䜟曰仲尼曰吾聞堯與舜/等遊首山觀河渚有五老遊河)
(一老曰河圖將來告帝期二老曰河圖將來告帝謀三/老曰河圖將來告帝書四老曰河圖將來告帝圖五老)
(曰河圖將來告帝符龍銜玉苞金泥/玉檢封盛書五老飛為流星上入昴)職在保章(周禮保/章氏掌)
(天星以志星/辰日月之變)命之羲和(尚書云乃命羲和欽若昊天/厯象日月星辰敬授人時)嵗
則降靈於方朔(漢武故事曰西王母使者至東方朔死/上問使者對曰朔是木帝精為嵗星下)
(遊人中以觀天/下非陛下臣也)昴則淪精於蕭何(春秋佐助期曰蕭/何稟昴星而生)亦
聞咮謂之栁濁謂之畢(出爾雅注咮朱鳥口也掩兎之/畢或呼為濁故因星形以名之)
既訝如雨(左傳魯莊公七年夏四月辛夘/夜常星不見夜中星隕如雨)復驚隕石(左/傳)
(曰隕石於宋/五隕星也)瞻天錢於北落(大象列星圖曰天/錢十星在北落西)指老人
於南極(史記曰南極老人/星見則天下安)又云房為天駟氐為天根(爾/雅)
(曰天駟房也天根氐也注龍為天馬故房四/星謂之天駟角亢下繫於氐若木之有根)大火中而
寒暑退(左傳曰火中寒暑乃退注云心以季/夏昏中而暑退季冬旦中而寒退)斗柄東而
天地春(鶡冠子曰斗柄指/東而天下皆春)河鼓謂之牽牛(爾雅注云今/荆楚人呼牽)
(牛星為擔鼓/者擔者荷也)織女謂之天孫(星經曰織/女天孫也)梓慎識其淫枵
(左傳曰梓慎曰今兹宋鄭其饑乎嵗在星紀淫於𤣥枵/以有時災隂不堪陽蛇乘龍龍宋鄭之星也鄭必饑𤣥)
(枵虛中也枵耗名也/虛而耗不饑何為)卜偃占其伏辰(左傳曰晉侯伐虢/問於卜偃曰吾其)
(濟乎對曰克之童謠曰丙之辰龍尾伏辰天交乎/䇿焞焞火中成軍虢公其奔其九月十月之)然而妖不
勝徳亦何勞於具陳
　　　風
大塊噫氣其名為風(莊子曰大塊噫氣其名為風是唯/無作作則萬竅怒號噫衣介切)
既破萌而開甲(西京雜記曰董仲舒曰太平之/世風不搖條開甲破萌而已)亦養物
以成功(禮説曰風萌也養物成/功所以八風象八卦也)識樹頭之少女(魏志管/輅傳曰)
(輅過清河倪太守時大旱輅言樹上已有少女/微風樹間又有隂鳥和鳴雨應至矣果如其言)喜溪邊
之鄭公(地理志云射的山鄭𢎞於此遇仙人採樵/常得便風世號樵風朝去暮來今猶如此)若乃
詠其凉(詩曰北/風其凉)稱有隧(詩曰大風有/隧貪人敗類)入衿袖而留香(王/子)
(年拾遺記曰瀛州時有香風泠然而起/張袖受之則歴紀不歇着肌膚必軟滑)囘桂椒而振氣
(宋玉風賦曰邸萼葉以/振氣徘徊於桂椒之間)應廣莫以修刑(易通卦騐曰冬/至廣莫風至誅)
(有罪㫁大刑立春條風至赦小罪出稽留春分明庶風/至正封疆修田疇立夏清明風至出幣帛禮諸侯夏至)
(景風至辯大將封有功立秋凉風至報土功祀四鄉秋/分閶闔風至解懸垂琴瑟不張立冬不周風至修宫室)
(完邊城八風以時至則隂陽變化道成萬物/得以育生王者當順八風行八政當八卦也)則明庶而
施惠(春秋考異郵曰明庶風至明庶迎惠注云春/分之候庶衆也陽以施惠迎衆物而生之)待閶
闔而藏庶物(春秋考異郵曰閶闔風至當寒天収歛也/注云秋分之候閶盛也時盛収物蓋藏之)
(閶或/為當)候不周而謹邊備(上/見)空穴潛應土囊暴起(並見宋/玉風賦)
復有應尹喜之占(神仙傳曰老子將去周出闗以升崑/崙闗令尹喜占風逆知當有神人來)
(過乃掃道見老子老子知喜命應/得道乃停闗下以長生之事授之)被葛𤣥之指(神仙傳/曰葛𤣥)
(行過神廟乘車不下須臾有大風逐𤣥埃塵漲/天𤣥大怒曰小邪敢爾卽舉手指風風便止)乘之既
聞於宗慤(宋書曰宗慤字元幹少時從父徴士炳/問慤所志答曰願乘長風破萬里浪)御之
亦傳於列子(莊子曰列子御風泠然/蓋旬有五日而後退)賦宋玉之蘭臺(宋/玉)
(風賦曰楚襄王遊於蘭臺之宫宋玉景/差侍風颯然而至王乃披襟而當之)歌荆軻之易水
(史記曰荆軻入秦燕太子丹送别易水上歌/曰風蕭蕭兮易水寒壯士一去兮不復還)施晉武之
瑠璃(世説曰滿奮畏風在晉武帝坐北牕作瑠璃屏實/密似疎奮有寒色帝笑奮答曰臣如呉牛見月而)
(喘/)置宋明之令史(宋書曰明帝體肥憎風夏月常着小/皮衣拜左右二人為司風令史風起)
(方面輒/先啟聞)南海何由而雀化(風土記曰南中六月則有東/南長風俗號黄雀風時海魚)
(變為黄雀/因為名也)佷山何神而薤靡(荆山圖曰佷山縣山下有/石牀傍生野薤人徃乞者)
(神許則風吹制其分齊/隨偃而翦不得過越)清清泠泠愈病析酲(出宋玉/風賦)才
驚虎嘯(淮南子曰虎嘯而谷風至/注虎陽獸也與風同類)復訝鳶鳴(禮記曲禮/曰前有塵)
(埃則載鳴鳶注/鳶鳴則風生)騐烏鵲之移巢(淮南子曰烏鵲識嵗之/多風去喬木而巢扶枝)
(注扶/旁也)識鷄犬之無聲(南越志曰熙安間多颶風颶者具/四方之風也一曰懼風言怖懼也)
(常以六七月興未至時三/日鷄犬為之不鳴颶音具)若乃瞻臺上之銅烏(述征記/曰長安)
(宫南靈臺上有相風銅烏/或云此烏遇千里風乃動)搖厨中之翣脯(帝王世記曰/堯時厨中自)
(生肉脯薄如翣搖則風生使/食物寒而不臭名曰翣脯)既為天地之使(河圖帝通/紀曰風者)
(天地/之使)亦是隂陽之怒(春秋元命苞曰/隂陽怒為風)來時而或能動揵
(宋玉風賦曰/衝孔動揵)求處而每因焚羽(淮南畢萬術曰欲/致疾風焚鷄羽)啟金
縢而明旦(尚書金縢曰周公居東二年為詩以貽王名/之曰鴟鴞秋大熟未獲天大雷電以風禾盡)
(偃大木斯㧞邦人大恐王與大夫盡弁以啟金縢之書/乃得周公請代武王之説王執書以泣曰昔公勤勞王)
(家唯予冲人弗及知今天動威以彰周/公之徳王出郊天乃雨反風禾則盡起)識爰居之集魯
(國語曰海鳥曰爰居止於魯國東門之外臧文仲使國/人祭之展禽曰今兹海其有灾乎夫廣川鳥獸常知避)
(其灾也是嵗/也海多大風)或徵自蚩尤(史記曰蚩尤氏能徵風召/雨與帝爭强帝滅之中冀)或
感由庶女(史記曰庶女者齊之寡婦飬姑姑女利母財/而殺母以告寡婦婦不能自解以寃告天而)
(大風襲/於齊殿)飛車初駭於竒肱(帝王世紀曰竒肱民能為飛/車從風遠行湯時西風吹竒)
(肱車至於豫州湯破其車不以示民十年/東風至湯復作車遣賜之去玉門四萬里)曲蓋始因於
周武(崔豹古今注曰武王伐紂大風折/蓋太公因折蓋之形而製曲蓋)至若稱離合(陸/機)
(要覽曰列子御風常以立春遊八荒立秋歸乎/風穴是風至草木發生去則搖落謂之離合風)號焚輪
(爾雅曰南風謂之凱風東風謂之谷風北風謂之涼風/西風謂之泰風焚輪謂之頽扶搖謂之猋風與火為庉)
(迴風為飄日出而風為暴風雨土為霾隂而風為曀注/頹暴風從上下也猋暴風從下上也庉炖炖熾盛也飄)
(旋風/也)穴在宜都(盛𢎞之荆州記曰宜都佷山縣山有風/穴口大數尺名曰風井夏則風出冬則)
(風入風出入之時吹拂左右常/淨暑月經之凜然有衣裘想)門傳九真(交州記曰風/山在九真郡)
(風門在山頂/上常有風)駭法獄之逢獸(山海經曰法獄之山有獸/其名曰山􁖧其行如風見)
(則天下大/風􁖧音暉)驚鞠陵之見人(山海經曰大荒之中有山曰/鞠陵焉山有人名曰折丹處)
(東極以出入風/注折丹神人也)悠然偃草(論語云君子之徳風也小人/之徳草也草上之風必偃)
颯爾袪塵(王子年拾遺記曰崑山有四面風又有/袪塵之風若衣服塵汙風至吹衣則淨)常聞
順物而布氣(楊泉物理論曰風者隂陽亂氣激發而起/者也怒則飛沙揚礫發屋㧞樹喜則不搖)
(枝動草順物布氣天/地之性自然之理也)亦復䁾目而胗脣(宋玉風賦曰中/脣為胗得目為)
(䁾/)爾其悠揚轉蕙(楚辭曰光風/轉蕙泛崇蘭)飄搖吹棘(詩凱風自南/吹彼棘心)
號怒萬竅(見上大塊/噫氣注)退飛六鷁(左傳曰六鷁退/飛過宋都風也)扇授袁
宏(晉陽秋曰袁宏為東郡守謝安執宏手/授扇宏曰謹當奉揚仁風慰彼黎庶)衣飄賈謐(晉/書)
(曰賈謐家數有妖異飄風吹其朝服/上數百尺大蛇出袂中後果及禍)戒寒每當於火見
(國語曰火見/而清風戒寒)應類或聞於酒溢(淮南子曰物類之相應/𤣥妙深微論辨不能解)
(故東風至而酒沈溢注酒沈清酌酒也米/物下沈木味酸酸風入酒故酢而沈者沸)調調刁刁(莊/子)
(曰地籟則衆竅是已飄風則大和泠/風則小和獨不聞之調調之刁刁乎)羊角扶搖(見下雖/負大翼)
(注/)才能獵葉(周生烈子曰夫獵/葉之風不應八節)殊不鳴條(鹽鐵論曰太/平之時風不)
(鳴/條)雖負大翼(莊子曰鵬之背若太山鵬翼若垂天之雲/摶扶揺羊角而上者九萬里又曰風之積)
(也不厚則其負大翼也無力故九萬里則風斯/在下矣扶揺羊角風也今旋風上如羖羊角)詎能終
朝(老子曰飄/風不終朝)至於習習扇和(詩曰習習谷風以隂以雨/文選詩曰春風扇微和)
依依解凍(禮月令曰立春/之日東風解凍)當大麓之弗迷(書曰納於大/麓烈風雷雨)
(弗/迷)豈庶人之所共(宋玉風賦曰此獨大王/之風庶人安得而共之)有虞興解慍
之歌(帝王世紀曰舜彈五絃琴歌南風曰/南風之薰兮可以解吾民之慍兮)黄帝得吹塵
之夢(潛夫論曰黄帝夢大風吹/天下塵土得風后以為相)亦復便人寧體(宋玉風/賦曰發)
(明耳目寧/體便人)動草搖枝(見上順物/布氣注)或歌豐沛以為樂(漢書/高祖)
(過沛擊筑自歌曰大風起兮雲飛揚威/加海内兮歸故鄉安得猛士兮守四方)或濟汾河而有
詞(漢武帝秋風詞曰秋風起兮白雲飛草木黄落/兮鴈南歸汎樓船兮濟汾河横中流兮揚素波)占已
聞於師曠(左傳曰楚侵鄭甚雨楚師多凍役徒幾盡晉/人聞有楚師師曠曰不害吾驟歌北風又歌)
(南風南/風不競)塵或惡於元規(晉書曰庾亮出鎮江州以帝舅/故内執朝權王導不能平甞遇)
(西風起輒舉扇自/蔽曰元規塵汚人)奔厲而那堪㧞木(黄帝風經曰調暢/祥和天之喜氣也)
(折揚奔厲天之怒氣也漢書曰燕王/都薊大風㧞宫中樹十六枚後王誅)祥和而秪可披衣
(祥和已見上注宋玉風/賦曰王乃披襟而當之)蓋君聖而時若自均調而得宜
(尚書洪範曰/聖時風若)
　　　雲
夫雲者蓋川澤之氣而隂陽之聚也(説文曰雲山川氣/也春秋元命包曰)
(隂陽聚/為雲)若乃凄然而興渰然而雨(説文曰凄雨雲起也/渰雨雲貌也詩曰有)
(渰淒淒興/雨祁祁)杳藹從龍(易曰雲/從龍)悠掦干吕(東方朔十洲記/曰天漢三年月)
(氏國獻神香使者曰國有常占東風入律十旬不休青/雲干吕連月不散意中國將有好道君故捜竒異而貢)
(神香/也)瞻黄帝之花葩(史記曰黄帝與蚩尤戰於涿鹿之/野常有五色雲氣金枝玉葉止於)
(帝上有花葩之/色因作華蓋也)識漢皇之龍虎(史記曰范増説項羽曰/吾令人望沛公其上有)
(雲皆為龍虎成五采此/天子氣也急擊勿失)爾乃聚象於坎(易曰坎/為雲)觀繇於
需(易曰雲上於天需/君子以飲食宴樂)或申歌於虞舜(尚書大傳曰舜時/卿雲見于時百工)
(和歌舜歌曰卿/雲爛兮糾漫漫)或為祥於慶都(春秋合成圖曰堯母慶/都生而神異常有黄雲)
(覆/上)白起薊生之迹(搜神記曰薊子訓至洛見公/卿數十處去後皆白雲起)香隨王
母之車(漢武帝内傳曰帝於尋真之臺七月七日夜見/西王母乘紫雲輦來至雲氣勃鬱盡為香氣)
出符陽以聚散(山海經曰符陽/之上怪雲所出)去蒼梧而巻舒(古詩曰/雲去蒼)
(梧野水還/江漢流)至若考西郊不雨之象(易曰密雲不/雨自我西郊)閲南山
朝隮之義(詩曰薈兮蔚兮南山/朝隮注薈蔚雲興貌)蓋汾隂之寶鼎(漢書曰/武帝迎)
(汾隂鼎至甘泉/宫黄雲蓋其上)覆西方之隱士(京房易飛候曰視西方/有大雲五色其下賢人)
(隱/也)郁郁紛紛(史記曰若煙非煙若雲非雲郁/郁紛紛蕭索輪囷是謂卿雲)非霧非塵
(魏武兵書節要曰孫子稱司雲氣非雲非/煙非塵非霧形似禽獸客吉主人之忌)山中草莽水
上魚鱗(吕氏春秋曰山雲草莽水雲魚鱗旱雲烟/火雨雲水氣無不比類其所生以示人)亦云
帝鄉仙馭(莊子曰華封人謂堯曰天下有道與物皆昌/千嵗厭世去而上仙乘彼白雲至於帝鄉)
高唐麗質(宋玉髙唐賦叙曰楚襄王與宋玉遊雲夢之/臺髙唐之觀上有雲氣須臾之間變化無窮)
(王曰此何氣也玉曰朝雲也昔者先王嘗遊高唐晝寢/夢婦人曰妾巫山之女也為高唐之客聞君遊高唐願)
(薦枕席王因幸之去而辭曰妾在巫山之陽高唐之側/朝為行雲暮為行雨朝朝暮暮陽臺之下旦朝視之如)
(言故為立廟/號曰朝雲)鳯翥鸞翔(陸機浮雲賦曰若層臺高觀重/樓叠閣或如鍾首之鬱律乍似)
(塞門之寥廓龍逸蛟起熊厲/虎戰鸞翔鳯翥鴻鶴驚奮)龍申蠖屈(成公綏雲賦曰/龍申蠖屈蜿蟬)
(逶迤連翻鳯/飛虎轉相隨)周則為瑞於觀河(禮斗威儀曰周成王治/平觀於河青雲浮于河)
堯則呈祥於沈璧(尚書中候曰堯沈璧於/河白雲起迴風搖落)至於濯魚待
雨(黄子發相雨書曰四方有濯魚雲疾者立/雨遲者雨少難至江漢雲疾者即日雨)燃石聞香
(王子年拾遺記曰爛石色紅似肺燒之有香煙聞/數百里煙氣升天則成香雲香雲遍潤則成香雨)金枝
玉葉(見黄帝/花葩注)繡文錦章(成公綏雲賦曰或繡文錦章依/微要𦕈綿邈凌虛輕翔漂渺)
或見飛鳥或瞻羣羊(京房易飛候曰凡候雨有黒雲/如羣羊奔如飛鳥五日必雨)保
章騐吉凶之䘲(周禮曰保章氏以五色雲物辯吉凶之/䘲象占視日旁雲氣青為蟲白為兵赤)
(為旱黒為/水黄為豐)觀臺書啟閉之祥(左傳曰凡分至啟閉必書/雲物遂登觀臺以望而書)
(注分春秋分至冬夏至/啟立春夏閉立秋冬)别有縹緲赤繒翩翻白鵠(易通/卦騐)
(曰冬至陽雲出箕如樹木之狀立春青陽雲出房如積/水春分正陽雲出張如積白鵠榖雨大陽雲出參如車)
(蓋立夏常陽雲出嘴如赤珠夏至少隂雲如水波莘莘/立秋濁隂雲出如赤繪寒露正隂雲出如冠纓霜降太)
(隂雲出上如/羊下如磻石)露彼菅茅(詩曰英英白/雲露彼菅茅)見兹珠玉(地圖曰/望石氣)
(如浮雲者珠/玉之精也)蒸既潤礎(淮南子曰山/雲蒸柱礎潤)雨當待族(莊子曰/廣成子)
(謂黄帝曰汝治天下雲不待族而/雨草木不待黄而落奚足語至道)漢皇興豐沛之歌(史/記)
(曰高祖過沛擊筑自為歌曰大風起兮雲飛/揚威加海内兮歸故鄉安得猛士兮守四方)王母奏瑤
池之曲(穆天子傳曰天子觴西王母於瑤池之上王母/為謠曰白雲在天丘陵自出道里悠遠山川間)
(之/)宋觀松上(宋書曰大明八年宣太后陵前後數有光/及五色雲芳香四滿又五彩雲在松上如)
(車/蓋)漢紀封中(漢書郊祀志曰武帝封泰山/夜有光晝有白雲起於封中)驚林木之為
狀見冠纓之儼容(事見上赤/繒白鵠注)覩青天之樂廣(晉書曰樂/廣有風姿)
(衛瓘曰此人若披/雲霧而覩青天)見白日之姜公(徐幹中論曰文王遇/姜公於渭陽灼然如)
(披雲見/白日)映雉兎於晴碧(呉範占候風氣秘訣曰有青/雲如雉兎臨城營軍敗走)駐
車蓋於遙空(魏文帝詩曰西北有/浮雲亭亭似車蓋)復有膚寸而合觸石
而起(公羊傳曰觸石而出膚寸而合不崇/朝而徧雨乎天下者其㤗山之雲乎)紀黄帝之官
(史記曰黄帝以雲紀官故為雲/師而雲名以有景雲之瑞也)美仲容之器(顔延年五/君詠阮咸)
(篇曰仲容/青雲器)白作湯祥(春秋孔□圖曰湯/將興白雲入房)黄為舜瑞(春秋/孔□)
(圖曰舜將興/黄雲升於堂)雖無出岫之心(陶潛歸去來詞曰雲無心/而出岫鳥倦飛而知還)
亦有思山之意(張孟陽詩曰流波戀/舊浦行雲思故鄉)觀其崔巍巃嵸狎
獵參差(淮南子曰周雲巃嵸成公綏雲賦曰舒則彌綸/覆四海巻則消液入無形狎獵鱗次參差交錯)
(狀崔巍其不安/吁可畏而欲落)亂走丹虵(兵書曰有雲如丹虵/隨星後大戰殺將)輕飄絳
衣(史記曰韓雲如布趙雲如牛楚雲如日宋雲如車魯/雲如馬衛雲如犬周雲如輪秦雲如美人魏雲如鼠)
(齊雲如絳衣越雲如/龍頭蜀雲如囷倉)或見夾日之赤鳥(左傳曰魯哀公/五年有雲如衆)
(赤鳥夾日以飛三日楚使問周太史太史曰其當王身/若禜之可移於令尹司馬王曰除心腹之疾而寘諸股)
(肱何益終不禜孔子曰楚昭/王知天道矣不失國宜哉)或觀圍軫之蒼霓(春秋文/耀鈎曰)
(楚有蒼雲如霓圍軫七蟠中有荷斧之人向軫而蹲於/是楚唐史畫遺灰而雲滅故曰唐史之䇿上滅蒼雲宋)
(均注曰軫楚分也雲水氣/灰火氣畫遺灰故雲滅也)斯所以垂災異之譴警政令
之虧豈徒誦漢武秋風之句翫湯休日暮之詩(漢武帝/秋風辭)
(曰秋風起兮白雲飛草木黄落兮鴈南/歸湯休詩曰日暮碧雲合佳人殊未來)
　
　
　
　
　
　
　
　
　
　
　
　
　
　事類賦卷二
欽定四庫全書
　事類賦巻三
　　　　　　　　　　　　　宋　呉淑　撰
　　天部
　　　雨
夫雨者蓋隂陽之和而宣天地之施者也(春秋元命苞/曰隂陽和而)
(為雨河圖帝通紀曰/雨者天地之施也)若乃渰然淒淒霈焉祁祁(詩曰有/渰淒淒)
(興雨/祁祁)納於大麓而弗迷(書曰納於大麓/烈風雷雨弗迷)自我公田而及
私(詩曰雨我公/田遂及我私)五政無差(管子曰春發五政一曰論孤/幼赦有罪二曰賦爵列授禄)
(位三曰修溝洫復亡人四曰治封疆正阡陌五/曰無殺麛卵無絶華萼五政得時春雨乃來)十日為
期(論衡曰太平之世五/日一風十日一雨)未能破塊(西京雜記曰董仲舒/云太平之時雨不破)
(塊/)才堪濯枝(周處風土記曰六月/有大雨名濯枝雨)微若草間委露(拾遺/記曰)
(甘雨濛濛似露委/草則滴瀝雨也)密似空中散絲(古詩云騰雲似灑/烟密雨如散絲)飲
酒方觀於御叔(左傳曰臧武仲如晉雨過御叔在其邑/將飲酒曰焉用聖人我將飲酒而已)
假蓋寧聞於仲尼(家語曰孔子遇雨不假/蓋於子夏䕶其短也)若夫月方離
畢(詩曰月離于/畢俾滂沱矣)雲初觸石(尚書大傳曰五嶽皆觸/石而出雲不崇朝而雨)紆灌
壇之神馭(博物志曰太公為灌壇令武王夢婦人當道/夜哭問之曰吾是東海神女嫁於西海神童)
(今為灌壇令當道廢我行我行必有大風疾雨大風疾/雨是毁君之徳也武王覺召太公問之果有疾雨暴風)
(從太公邑/外而過)儼高唐之麗質(襄陽傳曰高唐神女/朝為行雲暮為行雨)雖潤不
崇朝(公羊傳曰觸石而起膚寸而合不崇/朝而徧雨乎天下者唯太山之雲爾)而暴難終日
(老子曰暴/雨不終日)爾其驂屏翳(廣雅曰雨/師屏翳)駕𤣥㝠(風俗通曰/雨師𤣥㝠)歎
室中之思婦(詩曰我來自東零雨其/濛鸛鳴於垤婦嘆于室)集水上之焦明(樂/動)
(聲儀曰焦明至為/雨備焦明水鳥也)蜀道淋鈴(明皇雜錄曰上初入斜谷/屬霖雨涉塗於棧道聞鈴)
(聲與山相應上悼念貴妃因/采其聲為雨淋鈴曲以寄恨)周郊洗兵(六韜曰文王問/散宜生卜伐紂)
(吉乎曰不吉鑚龜龜不兆數蓍不交而折將行之日雨/輜車至軫行之日幟折為三散宜生曰此卜四不祥不)
(可舉事太公進曰是非子之所知也/祖行之日雨輜重車是洗濯甲兵也)罷陛楯於秦殿(史/記)
(曰秦始皇時置酒而天雨陛楯者皆沾寒優旃見而哀/之謂之曰汝欲休乎陛楯者皆曰幸甚優旃曰我即呼)
(汝汝疾應曰諾居有頃殿上上壽呼萬嵗優旃大呼曰/陛楯郎郎曰諾優旃曰汝雖長何益乃雨立我雖短幸)
(休居於是使/得半相代候)奏簫鼔於劉城(述異記曰廬山有康王谷/北嶺上有一城號為劉城)
(天每欲雨輒山上有鼓角/笳簫之聲村人以為候)或以占中國之聖(尚書大傳/曰成王時)
(有越裳氏來朝曰乆矣天之無烈/風淫雨也其意中國有聖人乎)或以伐無道之邢(左/傳)
(曰衛旱卜有事於山川不吉寗莊子曰昔周饑克殷而/年豐今邢方無道天其欲衛討邢乎從之師興而雨)
及夫舟運庭中(成公綏隂霖賦曰沉/竈生鼃中庭運舟)衣生堂上(張孟陽/詩曰雲)
(根臨八極雨足洒四溟堦/下伏泉涌堂上水衣生)喜甘泉之已飛(劉楨詩曰和/風從東來𤣥)
(雲起西山夜中發/此氣明旦飛甘泉)伊百榖而是仰(左傳曰魯季武子如/晉范宣子賦黍苗武)
(子曰小國之仰大國也/如百榖之仰膏雨焉)亦有洞中鞭石(盛𢎞之荆州記/曰佷山縣有一)
(山獨立峻絶西北有石穴以燭行百步許二大石其間/相去一丈許俗名其一為陽石一為隂石水旱為災鞭)
(隂石則雨鞭/陽石則晴)鞍上飛雲(宋永初山川記曰鄱陽長壽山/形以馬白雲出於鞍中崇朝而)
(雨/)煩河伯之使(神異經曰西海上有人焉乘白馬朱鬛/白衣𤣥冠從十二童子馳馬西海上如)
(飛名曰河伯使者其所/至之國雨水滂沱也)藉無為之君(遁甲開山圖曰鄭/有不毛山上有無)
(為之君分布雲/雨於九州之内)則有諒輔聚艾(後漢書曰諒輔仕郡為/五官掾時夏大旱太守)
(自出禱山川連日而無所降輔乃自暴庭中慷慨咒曰/輔為股肱不能進諫納忠和調隂陽至令天地否隔萬)
(物焦枯咎盡在輔今敢自祈請若至日中不雨乞以身/塞無狀於是積薪聚艾茅以自環搆火將自焚未及中)
(時天雲晦合/須臾澍雨)戴封積薪(謝承後漢書曰戴封字平仲遷/西華令其年大旱禱請無獲乃)
(積薪坐其上以自焚火起而/大雨遠邇歎服遷中山相)漂麥已稱於高鳯(後漢書/曰高鳯)
(好學不休其家曝麥令鳯守鷄以竿授其手中鳯執竿/讀書雨大至不覺執竿如故其妻還見麥流甚以為怒)
(鳯亦/不愧)流粟仍傳於買臣(鄒子曰朱買臣孜孜/修學不覺雨之流粟)隨景山子
行車(謝承後漢書曰百里嵩宇景山為徐州刺史境遭/旱嵩出巡處甘雨輒澍東海祝其合鄉等二縣父)
(老訴曰人等是公百姓獨不/迂降乃迴赴之雨隨車而下)折林宗之角巾(後漢書曰/郭林宗之)
(陳梁間行遇雨巾一角墊時人乃故/折巾角以為林宗巾其見慕如此)亦聞文侯期獵而
守信(戰國䇿曰魏文侯與虞人期獵是日天雨文侯將/出左右諌止公曰吾與虞人期不可失乃徃魏於)
(是始/强)謝傅出行而致怒(世説曰謝太傅安無嗔喜曽送/兄征西葬還日暮遇雨馭人皆)
(醉公乃於車中手取車/柱撞馭人聲色甚厲)或勤閔而求(榖梁傳曰春正月/書不雨者勤雨也)
(夏四月又書不/雨者閔雨也)或霖淫為苦(爾雅曰暴雨謂之涷小雨/謂之霢霂乆雨謂之淫淫)
(雨謂/之霖)忤羅浮之神龜(羅浮山記曰山有龜淵淵有神龜/龜鼻貫銅環若有人穢此淵便即)
(澍/雨)鳴武昌之石鼓(武昌記曰城西有石鼓山上/有三石鼓鼔鳴天必雨也)復見商
羊奮躍(家語曰齊有一足之鳥飛集殿前舒翅而跳齊/侯異之訪諸孔子孔子曰此鳥名曰商羊昔童)
(兒有屈一脚振迅兩臂而跳且謠曰天將大雨商羊鼓/舞急治溝渠修堤防果大霖雨諸國傷害人民唯齊有)
(備/)石燕飛翔(湘州記曰霖陵山有石燕/遇風雨即飛還止為石)玉女披衣(王采/安成)
(記曰萍鄉西城津有玉女岡天當雨輒/先涌五色氣於石間俗為玉女披衣)雷君出装(易林/變占)
(曰雷君出装隱隱西行/霖雨不止流為江河)認天河之浴豨(黄子發雨書曰/四方北斗中無)
(雲唯河中有雲三枚相/連如浴豬豨三日大雨)觀卯日之羣羊(師曠占曰五夘/日候西北有雲)
(如羣羊者/雨至矣)利物為神(尸子曰神農治天下欲雨則至五/日為行雨旬為谷雨旬五日為時)
(雨萬物咸利/故謂之神雨)零雲有香(見雲賦燃/石聞香注)霈則喻宣尼之相魯
(鹽鉄論曰孔子大聖也甞居小位相魯三月不令/而行不禁而止沛若時雨之灌萬物莫不興起也)霖則
為傅説之輔商(尚書説命曰若嵗/大旱用汝作霖雨)又云欒巴噀酒(神仙/傳曰)
(欒巴蜀人徵尚書郎大朝得酒不飲西南噀之詔問巴/巴曰臣本縣成都大火臣以酒為雨救之帝驛問咸云)
(雨從北來/有酒氣)樊英嗽水(漢書曰樊英隱於壺山甞有暴風/從西南起英謂學者曰成都市火)
(甚盛因含水西向嗽之乃命記其時日後有從蜀/來者云是日大火有雲從東起須臾大雨火滅)浮朱
鼈於波上(淮南子曰朱鼈浮/於波上必大雨)躍黒蜧於水底(淮南子曰/黒蜧神蚪)
(潛泉而居/將雨則躍)隂陽脗合而風多(西京雜記董仲舒曰隂陽/二氣之初蒸也若有若無)
(風多則合速故雨大而疎/風少則合遲故雨細而密)日月蔽虧而雲細(京房易飛/候曰有蒼)
(雲細如杼軸蔽/日月五日必雨)或因掩骼而降(謝承後漢書曰周暢性/仁慈為河南尹夏旱乆)
(禱無應因収塟洛城傍客/死骸骨萬餘應時澍雨)或為省寃而致(東觀漢記曰/永初二年三)
(月京師旱至五月和熹鄧太后幸/雒陽省獄舉寃未還宫澍雨大降)考於犧易悵西郊之
未零(易曰密雲不/雨自我西郊)翫彼麟經睠北陵而可避(左傳曰殽/有二陵夏)
(后臯之墓其北陵文/王之所避風雨也)
　　　霧
夫霧者地氣發而天不應者也(爾雅曰地氣發/天不應曰霧)爾其蒙
冒霑濡(釋名曰霧冒也氣蒙冒覆物也昏暗之時則為/妖災明王聖主則為祥瑞霑濡見下置以文犀)
(注/)㝠㝠曉敷(禮曰仲冬行夏/令則氛霧㝠㝠)𤣥豹潛藏而炳蔚(劉向列/女傳曰)
(陶答子化陶三年名譽不興家富三倍其妻諫曰夫子/能薄而官大是謂嬰害無功而家昌是謂積殃妾聞南)
(山有𤣥豹霧雨七日不下食者何也欲以澤其衣毛/而成其文章故藏以遠害今君與此背得無後患乎)騰
蛇游泳而䊸餘(韓子曰飛龍乘雲騰蛇游/霧雲罷霧散與螾蟻同矣)馬援既居於
浪泊(後漢書曰馬援南征交址斬徵側乃釃酒勞軍從/容謂官屬曰吾從弟少游常哀吾慷慨多大志曰)
(士生一世但取衣食才足乘下澤車御欵段馬為郡掾/吏守墳墓鄉里稱善人斯可矣當吾在浪泊西里間虜)
(未滅時下潦上霧毒氣薰蒸仰視飛鳶跕/墮水中卧念少游平生時話何可得也)欒巴方還於
蜀都(葛洪神仙傳曰欒巴為尚書郎正旦天大霧對坐/不相見失巴所在後問其故乃是巴還成都與親)
(故别/也)劉猗之負國璽(燕書烈祖後記曰元璽六年蔣幹/遣侍中繆嵩太子詹事劉猗賫傳)
(國璽詣晉求救猗負之行數里黄霧四/塞迷荒不得進乃還易取行璽始得去)軒轅之得大魚
(帝王世紀曰黄帝時天大霧三日帝遊洛水之上見大/魚殺五牲以醮之天乃甚雨七日七夜魚流始得圖書)
(焉今之河圖即其書也世傳大/霧三日必有甚雨自此始也)若夫祖和半天(李先生/傳曰先)
(生名曠字祖和南陽人劉備遣軍取先生/先生起霧半天備騎自相殺先生乃入呉)公超五里(謝/承)
(後漢書曰河南張楷字公超好道術居華隂/能作五里霧時闗西人裴優亦能作三里霧)占彼羣猾
(潛潭記曰大霧三十日羣猾起/上下相蒙上少下多故羣猾起)推其隱士(京房妖占曰/雲霧四起則)
(時多/隱士)觀雝丘之神井(陳留風俗記曰雍丘縣有祠/名夏后祠有神井能致霧雹)識茂
陵之芳氣(漢武帝故事曰武帝塟茂陵芳香/之氣異常積於墳埏之間如大霧)且憂隂盛
(漢書曰成帝建始中黄霧四塞上/問楊興等對曰隂盛侵陽之氣也)俄聞雨至(帝王世紀/曰大霧三)
(日必有甚雨雨未/降不可冒行也)淮南被遷而不還(史記曰漢文帝時/淮南王長以罪遷)
(蜀袁盎諫曰王為人剛如有遇霧露行道/死陛下有殺弟之名上弗聴長至雝病死)雄鳴弗迷而
遠逝(魏畧曰劉雄鳴每出行霧中識/道不迷時人因謂能為雲霧)則有結同行而飲
酒(博物志曰王爾張衡馬均者昔俱冐霧行一人無/恙一人病一人死無恙者飲酒病者食死者空腹)逢
仙客之乘龜(王烈之安成記曰縣人謝廩行路中忽遇/雲霧霧中有一人乘龜而行廩知神人拜)
(請求隨去人/曰汝無仙骨)嗟五侯之見封(漢書曰王氏五侯同日/俱封其日黄霧四塞)憂
漢高之被圍(漢書曰高祖至平城為匈奴所圍七日天/大霧漢使人還徃胡不覺後得免平城之)
(難/)譬諸善人(抱朴子曰與善人遊如行/霧中雖不濡濕潛自有潤)置以文犀(抱/朴)
(子曰通天犀角有白理如綿自本徹末者/以此角大霧重露之夜置中庭終不沾濡)宜都則飛烟
縹緲(宜都山川記曰丹山天晴時忽有/霧起迴轉如烟不過再朝雨必降)曲江則積素霏
微(湘州記曰曲江縣/銀山常多素霧生)或以困蚩尤之術(志林曰黄帝與/蚩尤戰於涿鹿)
(之野蚩尤作大霧彌三日軍人皆惑黄帝乃令/風后法斗機作指南車以别四方遂擒蚩尤焉)或以傳
𤣥女之機(黄帝𤣥女戰法曰黄帝與蚩尤九戰九不勝黄/帝歸於太山三日三夜霧㝠有一婦人人首鳥)
(形黄帝稽首再拜伏不敢起婦人曰吾𤣥女也子/欲何問黄帝曰小子欲萬戰萬勝遂得戰法焉)識夏
桀將亡之兆(書中候曰桀無/道地吐黄霧)想伊尹既卒之時(帝王世/紀曰伊)
(尹卒年百有餘嵗天霧三日沃丁塟以天/子之禮祀以太牢親臨喪三年以報大徳)文王得姜公
而共載(中論曰文王遇姜公於渭陽執竿而釣文王得/之灼若披雲而見白日霍若開霧而覩青天)
衛瓘見樂廣而稱竒(晉書曰衛瓘稱樂廣曰每見/廣瑩然若披雲霧而覩青天)亦有
竟寧白樹(伏候古今注曰漢元帝/竟寧元年大霧樹皆白)徳陽翳日(宋書曰後/漢正月朔)
(天子臨徳陽殿受賀舍利從南方來戯於殿/前激水化成比目魚跳躍嗽水作霧翳日)淮南仙客
(神仙傳曰淮南王聞有道術之士必卑辭厚幣以/致之於是八公乃徃一人能坐致風雨立起雲霧)東海
竒術(西京雜記曰東海人黄/公立興雲霧坐成山河)猛獸吐嗽以徃來(東方朔/十洲記)
(曰漢武天漢中西胡國獻猛獸使者曰猛獸生崑崙/或生𤣥圃立起風雲吐嗽霧露百邪迸走因名猛獸)鄧
公呼吸而除疾(蘇子曰蜀郡鄧/公呼吸成霧)斯輕霧之侵淫蓋騰水
之上溢(荘子曰騰水/上溢故為霧)
　　　露
夫露者蓋隂陽之氣(大戴禮曰露隂陽之氣也隂氣盛/則凝為霜雪陽氣盛則散為雨露)
神靈之精(瑞應圖曰甘露者美露也神靈之精仁瑞之/澤其凝如脂其甘如飴一名膏露一名天酒)
淪軒轅之積粹(禮斗威儀曰君治政則/軒轅之精散為甘露)含天乳之純英
(列星圖曰天乳一星在氐北/主甘露占明潤則甘露降)承以漢宫之仙掌(漢武故/事曰帝)
(作銅承露盤上有仙人掌擎玉盤以承雲表之露於/其旁生芝草九莖莖如金葉朱實夜中有光上嘉之)擢
以魏室之金莖(魏志曰明帝鑄承露盤莖長十二丈/銅龍繞其根立於芳林園甘露乃降)或
感至孝於趙郡(隋書曰李徳饒趙郡栢鄉人性至孝丁/父憂單縗徒跣甘露降其樹白鳩巢其)
(廬/)或表善政於零陵(謝承後漢書曰沈豐為零陵太/守至官一年甘露降膏潤草木)若
夫色嫓渥丹(拾遺記曰崑崙山有甘露望之/色如丹著木石則皎然如霜雪)味侔勺蜜
(論衡曰甘露味如/蜜王者太平之應)既號天酒(東方朔神異經曰西北海/外有人長二千里兩脚中)
(間相去一千里但日飲天酒/五斗張華云天酒甘露也)亦名隂液(蔡邕月令章句/曰露者隂液也)
(釋為露/結為霜)取自方諸(淮南子曰方/諸取露於月)飲聞姑射(莊子曰姑射/之山有神人)
(焉不食五榖/吸風飲露)承木蘭之曉墜(楚辭曰朝飲木蘭之墜/露夕餐秋菊之落英)挹
吉雲之五色(洞㝠記曰東方朔遊吉雲之地漢武問之曰/其國俗常以雲氣占吉凶苦樂之事吉則滿)
(室雲起五色照著於草木皆成五色露露味甘帝曰可/得否朔乃東走至夕而還得𤣥黄青露盛之琉璃器以)
(授帝帝徧賜羣臣得露甞/者老者皆少疾病皆愈)湛湛露斯匪陽不晞(出/詩)詎能
綴冕(束晳集曰薄氷凝池非宗廟/之寶零露埀林非綴冕之飾)猶堪飲龜(洞㝠記曰/元封二年)
(䣚過國獻能言龜東方/朔曰唯承桂露以飲之)履怵惕而見禮(禮曰春雨露既/濡君子履之必)
(有怵惕/之心)行厭浥而聞詩(詩曰厭浥行露豈不夙夜謂/行多露注道露多故不行喻)
(禮不足故婦/人不肯行)亦有其凝如脂其甘如飴(晉中興書曰王/者敬養耆老則)
(甘露降於松柏尊賢容衆則行葦受之/甘露者仁澤也其凝如脂其美如飴)享遐壽於搖山
(山海經曰諸沃之野搖山之/民甘露是飲下壽者八百嵗)零甘液於三危(吕氏春秋/曰伊尹説)
(湯曰水之美者有三危之/露注三危者西極國也)至若盛在囊中(述征記曰八/月一日作五)
(明囊盛取百草頭/露洗眼眼明也)取於雲表(漢武故事曰帝作金莖/擎玉杯以承雲表之露)既
溥博以増海(張衡奏事曰飛塵/増山霧露増海)亦霑濡而潤草(春秋元/命苞曰)
(霜以殺木/露以潤草)若乃被蒹葭之蒼蒼(詩曰蒹葭蒼/蒼白露為霜)零蔓草兮
瀼瀼(詩曰野有蔓/草零露瀼瀼)為瑞既聞於如雪(宋書曰文帝元嘉/中甘露頻降状如)
(細/雪)因寒常見於為霜(詩含神霧曰陽/氣終白露為霜)若夫貯之寶器(拾/遺)
(記曰崑崙甘露其味/如飴人君聖徳則下)承之瓊爵(曹植魏徳論曰𤣥徳洞/幽飛化上蒸甘露以降)
(蜜淳氷凝覩陽弗晞瓊爵/是承獻之帝朝以明聖徵)遠遊始訝於騰蛇(説苑曰騰/蛇遊於霧)
(露千里/不止)宵驚仍聞於白鶴(周處風土記曰白鶴性警至/八月露降流於草葉上滴滴)
(有聲/則鳴)子胥豫見其霑衣(呉越春秋曰子胥諌呉王王怒/胥暮歸舉衣出宫中曰宫中生)
(草棘霧露/沾吾衣)少孺假言於捕雀(劉向説苑曰呉欲伐荆王/令曰敢有諌者死舍人有)
(少孺子者欲諫懷彈於後園露沾其衣如是三朝王曰/子求何苦露沾衣如是對曰園中有樹其端有蟬蟬高)
(居悲鳴吸風飲露不知螳螂在其後曲跗欲取之而螳/螂又不知黄雀居其後延頸欲啄之然黄雀又不知臣)
(操彈丸在其下臣但捕其黄雀不覺露濕衣如/此者為貪其利而不思後患王聞之遂不伐荆)亦有著
水凝素(已見上色/皎如霜注)下地騰文(江奄别賦曰日出天而/耀景露下地而騰文)傳
美味於仙丘(山海經曰仙丘降/露仙人常飲之)識運氣於崑崙(徐整長/厯曰北)
(斗當崑崙上氣運注天/下春夏為露秋冬為霜)爾其畢勒含丹(洞㝠記曰畢勒/國人長三寸有)
(翼善言語戯笑因名語國飲丹露為/漿丹露者日初出有露汁如珠也)揭雲布紫(吕氏春/秋曰和)
(之美者揭雲之露/揭雲之露其色紫)終陽氣而斯凝(詩含神霧曰陽氣/終白露凝為霜)應
立秋而下委(易通卦騐曰/立秋白露下)唱薤歌以申哀(古今注薤露/喪歌也其一)
(章曰薤上露何易晞露晞明/朝更復落人生一去何時歸)宴諸侯而有禮(詩湛露天/子燕諸侯)
(也/)嘉零露之漙兮含滋廣被(詩曰野有蔓/草零露漙兮)
　　　霜
蒹葭蒼蒼白露為霜(出/詩)物當収縮(詩曰九月肅霜注肅/縮也霜降而収縮萬)
(物/也)義取喪亡(釋名曰霜喪也其氣慘毒物皆喪也/考異郵曰霜之為言亡也物以終也)庭樹
槭以落(潘岳秋興賦曰/庭樹槭以灑落)桑葉鬱其黄(古艷歌曰秋霜白/露下桑葉鬱為黄)
非宜介樹(唐書曰寧王憲疾時寒甚凝霜封樹或以為/春秋雨木氷即此亦名樹介言象介胄也憲)
(歎曰此俗謂樹嫁者也諺曰樹/嫁達官怕吾其死乎憲果薨)無為檻羊(後漢書曰光/武崩廣陵王)
(荆作飛書與東海王疆搆逆曰當為秋霜無/為檻羊注秋霜肅殺於物檻羊受制於人)動感時之
悽愴(禮曰霜露既降君子履之必有悽愴/之心非其寒之謂也注感親念時也)増正月之憂
傷(詩曰正月繁霜我心憂傷/注正月夏四月正陽之月)爾其皎潔凝條(何瑾悲秋/夜賦曰霜)
(凝條而璀璀露/霑葉兮泠泠)紛披殺木(春秋元命苞曰霜/以殺木露以潤草)皚然皓白
(説文曰皚霜/雪之白皃)凜乎慘毒(慘毒已見義/取喪亡注)伯竒被逐以援
琴(琴操曰尹吉甫聴後妻之言疑其孝子伯竒遂逐之/伯竒清朝履霜自傷無罪乃援琴而鼓之作履霜操)
鄒衍遭讒而慟哭(淮南子曰鄒衍事燕惠王盡忠左右/譛之王繫之獄仰天而哭夏五月天)
(為之/下霜)既聞地升(五經通義曰寒氣凝/以為霜從地升也)還知露凝(蔡邕月/令章句)
(曰露凝/為霜)房星見而衣裘具(國語曰駟見而霣霜霣霜/而冬裘具注駟房星也)百
工休而膠漆停(禮曰霜始降則百工/休注膠漆之作停)至於嵰州味甘(見/雪)
(賦西母貢嵰/州之味注)廣延色碧(拾遺記曰廣延/國有霜色紺碧)鴻鴈厲翼而南
飛(五經鈎沈曰天霜樹/落葉而鴻鴈南飛)鷹隼順時而始擊(感精符曰霜/殺伐之表季)
(秋霜始降鷹隼擊王者順/天行誅以成肅殺之威)於是行冬令(考異郵曰霜者/隂精冬今也四)
(時代謝以/霜収歛)成婦功(家語曰霜降而婦/功成嫁娶者行焉)覆員嶠之寒蠶(拾/遺)
(記曰員嶠山名環丘有氷蠶以霜雪覆之然後作繭其/色五采織為文錦入水不濡投火不燎唐堯之代海人)
(獻以為/黼黻)振豐山之洪鐘(山海經曰豐山有/九鐘霜降則鳴)亦聞鷓鴣蔽
葉(古今注曰鷓鴣常向日而飛/畏霜露夜棲以樹葉覆其背)崑崙運氣(見露賦識運/氣於崑崙注)
知馬蹄之所踐(莊子曰馬蹄可以踐/霜雪毛可以禦風寒)思葛屨之曽履(詩/曰)
(紏紏葛屨/可以履霜)當隂氣之始凝(大戴禮曰隂氣/勝則凝而為霜)至堅氷而馴
致(易曰履霜堅氷隂始凝/也馴致其道至堅氷也)或應候而挫物(援神契曰/霜以挫物)或
當春而大摯(禮曰孟春行冬令則/霜雪大摯注摯傷也)若其神為青女(淮南/子曰)
(至秋三月青女乃出降以雪霜注/曰青女天神青天玉女主雪霜也)威立侯文(漢書曰孫/寶為京兆)
(尹以立秋日署侯文東部督郵入見勅曰今日/鷹隼始擊當順天氣取奸惡以成嚴霜之詠)故不殺
知其失政(考異記曰魯僖即位隕/霜不殺草臣威疆也)夏隕表其暴君(命厯/序曰)
(桀無道/夏隕霜)然則道義得則時令順夫復何云
　　　雪
雪之時義遠矣哉蓋隂氣之凝(元命苞曰隂/氣凝而為雪)五榖之精
(汜勝之書曰取雪汁漬原蠶屎五六日待釋手/援之和榖種之能禦旱故謂雪為五榖精也)始布同
雲之影(詩曰上天同/雲雨雪雰雰)俄飄六出之霙(韓詩外傳曰凡草/木花多五出雪花)
(獨六出雪花/曰霙音英)謝女之風中絮起(晉書曰太傅謝安因雪/驟降欣然曰白雪紛紛)
(何所似兄子客兒曰撒鹽空中差可/擬兄女道蘊曰未若栁絮因風起)侍臣之衣上花明
(宋書曰大明中元日雪花降殿庭右將軍謝莊/下殿雪集衣白上以為嘉瑞羣臣皆作雪花詩)若夫雪
苑創於梁王(謝惠連雪賦曰梁王不悦遊於兎園俄而/微霰零密雪下王乃歌北風於衛詩詠南)
(山於周雅授簡命於司馬大夫曰抽子/袐思騁子妍詞侔色揣稱為寡人賦之)雪宫建於齊國
(孟子曰齊宣王見孟子於雪宫王曰賢者亦有/此樂乎孟子曰為人上而不與民同樂者非也)應時而
不必封條(西京雜記曰董仲舒曰太平之/世雪不封條可以彌毒害而已)為瑞而每聞
盈尺(惠連雪賦曰盈尺則呈瑞於/豐年袤丈則表沴於隂徳)角哀道窮而併衣(見/琴)
(賦憐窮士/之投楚注)東郭履穿而留迹(史記曰東郭先生乆待詔/公車貧困饑寒履有上無)
(下行雪中足盡踐/地道中人笑之)武王之五車兩騎(金匱曰武王伐紂都/洛邑雨雪十餘日深)
(丈餘甲子平旦有五丈夫乘五車從兩騎止門外王使/尚父謝五丈夫曰賓幸臨之失不先問方修法服太師)
(尚父使人持一器粥出進之曰先王之大夫在内方對/王子寒故進熱粥尚父告武王曰客可見矣五車兩騎)
(四海之神與/河伯雨師耳)楚子之翠被豹舄(左傳曰楚子次于乾谿/雨雪王皮冠秦復陶翠)
(被豹舄執鞭以出注/秦復陶秦遺羽衣也)焦先露寢以自若(高士傳曰焦先/世莫知所出野)
(火燒其廬因露寢遭冬雪大至先/袒卧不移人以為死就視如故)袁安高卧而不出(錄/異)
(傳曰大雪丈餘洛陽令身出案行見民家皆除雪出至/袁安門無有行路謂安已死令人除雪入户見安僵卧)
(問何不出安曰大雪/人皆餓不宜干人)至於王恭鶴氅(晉書曰王恭衣鶴/氅衣繞雪行時人)
(謂之神/仙中人)曹國麻衣(詩曰蜉蝣掘閲麻衣/如雪注麻衣深衣也)麗見相如之賦
(見雪苑創/於梁王注)皓如姑射之肌(莊子曰藐姑射之山有神人/居焉肌膚若氷雪綽約若處)
(子/)楚客之歌陽春(見歌賦楚/國陽春注)周文之詠來思(詩曰文王/歌采薇以)
(遣帥也昔我徃矣楊栁依/依今我來思雨雪霏霏)曽子梁山之操(琴操曰曽子/耕太山下雨)
(雪不得歸思父/母作梁山操)穆滿黄竹之辭(穆天子傳曰獵於鈃山/北風雨雪有凍死人天)
(子作黄竹詩/三章以哀民)訪戴逵而乘興(語林曰王子猷居山隂大/雪夜開室命酌四望皎然)
(因詠招隱詩忽憶戴安道時在剡乘興棹舟經宿方至/既造門而返或問之對曰乘興而來興盡而返何必見)
(戴/)葬滕文而弛期(孟子曰滕文公卒葬有日矣天大雨/雪至牛目羣臣請弛期太子不許惠)
(子諫曰昔王季葬渦山之尾欒水齧其墓見棺前和文/王曰先君欲見羣臣百姓矣乃出為帳三日而後葬今)
(太子宜曰先君欲少留而撫社稷故使雪/甚弛期而更為日此文王義也太子曰善)訝雲南於五
月(廣志曰雲南郡四五月猶積雪皓然/代郡隂山五月猶宿雪八月末復雪)怪空桑於四時
(山海經曰由首之山小成之/山空桑之山並冬夏有雪)爾其𤣥隂晦(司馬相如美/人賦曰時既)
(西夕𤣥隂晦㝠涼/風肅然素雪飄零)朔風厲(王韶之詠雪離合詩曰霰光/集兮雪乃零散輝素兮被簷)
(庭曲室寒兮朔風厲/川陸涸兮百籟鳴)當空而初認散鹽(見謝女風/中絮起注)入夜
而猶能映字(宋齊記曰孫康家/貧常映雪讀書)青雨廣延之國(拾遺記/曰廣延)
(國在扶桑常雨青雪/氷霜之色皆如紺碧)赤布河隂之地(晉朝雜事曰太康/七年河隂雨赤雪)
(二/頃)周王駭昆明之唱(拾遺記曰周靈王起昆明之臺召/諸方士有二人乘飛遊之輦上席)
(酣醉時赤旱地裂其一人能以歌召/霜雪於是引氣一吸則雲起雪飛)西母貢嵰州之味
(拾遺記曰穆王東至大㩬之谷西王母來進嵰州甜雪/嵰州去玉門三千里地寒多雪露著木石之上皆融而)
(甘可以為菓注㩬/音竒嵰音丘儼反)亦嘗見蘇武之持節(漢書曰蘇武持/節使于匈奴單)
(于幽武置大窖中絶不與飲食天雨雪武卧齧/雪與毡毛并咽之數日不死匈奴因以為神)明漢女
之無罪(漢書曰漢女者居東海養姑姑女讒之/於姑姑徑詣太守訴而殺之五月下雪)悞晏子
而流恩(晏子春秋曰景公時雪三日公被狐白之裘晏/子入公曰怪哉雨雪三日不寒晏子曰古之賢)
(君飽而知人饑温而知人寒公/曰善乃脱裘發粟以與饑寒者)感負薪而施惠(孫子曰/昔衛君)
(重裘累裀而坐見路有負薪而哭之者問何故也對曰/雪下衣薄是以哭之於是衛君懼見於顔色曰為君而)
(不知民孰以我為君於是/開府金出倉粟以賑貧窮)豈獨獵鈃山而為藥(見穆滿/黄竹注)
獲玉馬而稱瑞云爾而已哉(見玉賦訝積/雪之消亡注)
　　　雷
夫動萬物者莫疾乎雷者也(易曰動萬物/者莫疾乎雷)若夫虩虩方
來(易曰震/來虩虩)虺虺未已(詩曰曀曀其/隂虺虺其雷)挺出萬物(説文曰雷/霆餘聲所)
(以挺出/萬物)震驚百里(易曰振驚百/里不喪匕鬯)既明罰而勅法(易曰雷/電噬嗑)
(先王以明/罸勅法)亦驚遠而懼邇(易曰震驚百里/驚遠而懼邇也)若夫名之天
皷(河圖帝通紀曰/雷天之皷也)主以軒星(合成圖曰軒轅/星主雷雨之神)騐雊雉之
先覺(洪範五行論曰正/月雷微動而雊雉)知玉虎之晨鳴(河圖曰玉虎/晨鳴雷聲也)君
子所以作樂崇徳(易曰雷出地奮豫先王以/作樂崇徳殷薦之上帝)折獄致刑
(易曰雷電皆至豐/君子以折獄致刑)敬天之怒雖夜必興者也(禮曰君子/若有疾風)
(迅雷甚雨則必變雖夜必興/衣服冠而坐注敬天之怒也)爾其天地大駭(荘子曰隂/陽錯行天)
(地大駭於是/有雷有電)隂陽相薄(榖梁傳曰隂陽相薄感/而為雷激而為霆也)或入夜
推車(搜神記曰義興人周永和出行田日暮道傍有女/子留宿一更後有呼阿香者云官喚汝推雷車女)
(遂辭周云有官事須去俄而大雷既明周/自異其處返尋惟見一新塜塜口有馬跡)或先時奮鐸
(見春賦先/雷振鐸注)至夫地中為復(易曰雷在地中復先王以至/日閉闗商旅不行后不省方)
澤中則隨(易曰澤中有雷隨/君子嚮晦入宴息)納大麓兮弗迷(書舜典曰/納於大麓)
(烈風雷/雨弗迷)在南山而殷其(詩曰殷其雷/在南山之陽)徒聞蓋醬之為忌
(風俗通曰雷不蓋醬/俗説令人腹中雷鳴)豈容掩耳而先知(文子曰疾雷/不及掩耳)隱
耳發聲(洪範五行志曰春/後十日雷乃發聲)轟然急激(爾雅曰疾雷為霆/霓注云雷之急激)
(者為/霹靂)或以歌梁子之引(琴操曰楚高梁子出游九臯之/澤覽漸水之臺張罛置罟於荆)
(山臨曲池而漁疾風霣雹雷電晻㝠𤣥鶴/翔其前白虎吟其後乃援琴作霹靂引)或以破高禖
之石(晉朝雜事曰元康七年霹靂破城南高禖石賈后/將誅應也高禖中宫求子祠也賈后妬忌將殺愍)
(懷故/天怒)則有蔡順環塜(汝南先賢傳曰蔡順母平生畏雷/自亡後每有雷震順輒環塜泣曰)
(順在/此)樊重置室(荆州記曰湖陽縣樊重母畏雷為母立/石室以避之悉以文石為階砌至今猶)
(存/)㑹稽曽擊於羊羣(論衡曰建武四年夏六月雷擊㑹/稽鄞縣羊五頭羊有何隂過而雷)
(之乎俗以為天取龍也殺人罰隂/過與取龍吉凶不同非實道也)臨賀嘗觀於斧迹(孟/奥)
(北征記曰臨賀有石方二丈石/有磨刀斧迹甚新名雷公磨石)既為長子(洪範論曰雷/於天地為長)
(子/)還喻人君(洪範論曰夫雷人君象/也入能除害出能興利)觀繇嘗聞於噬嗑
(見上明罰/勅法注)考象亦著於經綸(易曰雲雷屯/君子以經綸)撞八荒千里
之鼓(神異經曰八方之荒有石鼓其徑千里/撞之其音即雷也天以此為喜怒之威)為折衝拒
難之臣(京房易傳曰五星占云雷電殺人何雷天拒難/折衝之臣也君承用節度即雷以節暴人威福)
(則雷電/殺人)亦有食飛魚而不懼(山海經曰飛魚如豚赤文/無羽食之辟兵不畏雷)
服嘉榮而靡畏(山海經曰半石山有草名/曰嘉榮服之不畏霹靂)去不祥而弗
䕃(淮南子曰䕃不祥/之木為雷霆所撲)指石室而云避(孟奥北征記曰陵/雲臺南角一百步)
(有白石室/名避雷室)至其成於積風(物理論曰/積風成雷)起自金門(師曠占/曰雷從)
(金門起上/旬者田熟)傷王裒之繞墓(晉書曰晉人王裒母畏雷母/終每天雷裒輒繞墓曰裒在)
(此/)嘉竺彌之伏墳(孝子傳曰竺彌字道綸父生時畏雷/每至天隂輒馳至墓伏墳哭有白兎)
(在其/左右)太初焦衣而自若(世説曰夏侯𤣥甞倚柱讀書將/暴雨霹靂破所倚柱衣服焦然)
(𤣥色無變/讀書如故)諸葛倚柱而無聞(曹嘉之晉紀曰諸葛誕以/氣邁稱甞倚柱讀書霹靂)
(震其柱/誕自若)亦云其聲出地(易曰雷出/地奮豫)其形連鼓(古今注曰/成帝建始)
(四年無雲而風天雷如擊連鼓音/可四五刻隆隆如車聲不能絶)擊東海之菑丘(韓詩/外傳)
(曰東海上有勇士曰菑丘訢以勇遊於天下過神淵飲/馬馬沉訢去朝服㧞劒而入三日三夜殺二蛟龍而出)
(雷神隨而擊之十/日十夜眇其左目)感齊臺之庶女(淮南子曰淮齊庶女/寡養姑姑女殺母誣)
(之庶女以寃呌天/雷電下擊景公臺)至於碎滕放之石枕(異苑曰滕放夏/枕文石枕卧雷)
(震其枕四解傍人莫/不怖懾而放獨自若)震王導之栢樹(世説曰郭璞嘗為/王導作卦曰公有)
(震厄可命駕西出數里當得一柏樹截如公/長至寢處災可消數日中果震柏樹粉碎)既觀作解
(易曰雷雨作解君子赦過宥罪又曰天地/解而雷雨作雷雨作而百果草木皆甲坼)還聞奮豫(見/上)
稟精已聞於黄帝(河圖曰黄帝/以雷精起)感氣仍傳於子路(論衡/曰子)
(路感雷精而生尚剛好勇親涉衛難結/纓而死孔子每聞雷鳴則中心惻怛)仰乎一震之威
無忘恐懼(華陽國志曰曹公嘗與劉先主共坐從容謂/先主曰天下英雄唯使君與操爾本初之徒)
(不足數也先主方食㑹雷大震失匕箸先主曰聖人言/迅雷風烈必變良有以也一震之威乃可致此公亦悔)
(失/言)
　
　
　
　
　
　事類賦巻三
欽定四庫全書
　事類賦卷四
　　　　　　　　　　　　　宋　呉淑　撰
　　嵗時部
　　　春
春日遲遲采蘩祁祁(出詩注云祁/祁舒緩也)翫柔風兮韶景睠芳
節兮嘉時(梁元帝纂要曰春風曰柔風景/曰韶景節曰芳節時曰嘉時)勾芒兮太皥
(禮月令曰正月其帝太皥其神勾芒注云昔太皥氏以/木徳繼天而王故為春帝帝辛氏帝天下置五行之官)
(木正曰勾芒為/木神佐太皥)乘震兮執規(淮南子曰何謂五星東方/木也其帝太皥太皥庖犠)
(氏有天下號也死託於東方帝也其佐勾芒執規/而治春漢書曰魏相上書云太皥乘震執規治春)遒人
遵路以狥鐸(書曰每嵗孟春遒人以木鐸狥于路注云/遒人宣令之官木鐸金鈴木舌所以振文)
(教/)太師奉職而陳詩(禮曰二月命太師/陳詩以觀民風)候當振蟄(禮月/令曰)
(立春之日東風解凍後五日/蟄蟲始振後五日魚上冰)時將釁龜(春官曰上春釁/龜祭祀先卜注)
(云釁者殺牲/以血塗之)或以命樂正而習舞(禮月令曰天子乃以/元日祈榖于上帝命)
(樂正習舞注云春/夏尚舞故習之)或以勑獄吏而决辭(孝經勾命决曰/先立春七日勑)
(獄吏决辭訟有罪/當入無罪當出)爾其舉正於中履端於始(史記曰正/月為端月)
(左傳曰履端於/始舉正於中)瞻青旂之在御(禮月令曰立春之日天/子迎春于東郊乘青輅)
(載青/旂)見斗杓之東指(鶡冠子曰斗柄/指東天下皆春)農祥晨正土膏脈
起(國語曰周宣即位不藉千畝虢文公諫曰古者太史/順時􁆣土陽癉憤盈土氣震發農祥晨正土乃脈發)
(先時九日太史告稷曰自今至于初吉陽氣俱蒸土膏/其動注云農祥房星立春之日晨中于午農事之候故)
(曰農/祥)望三素之雲(修真入道祕言曰以立春日清朝北/望紫綠白雲者為三元三素飛雲)
飲八風之水(淮南子曰孟春之月天子服八風水注云/取銅露盤中露水八方風所吹也又云八)
(方風至浚井取新泉四/時皆服之非獨春也)既布令於五時(晉書禮志曰太/史每嵗上年歴)
(立春讀五時令服各隨其方色帝御/座尚書已下就席讀訖賜酒一巵)復傷心於千里(楚/辭)
(曰目極千/里傷春心)風已解凍魚方上冰(見候當/振蟄注)戴勝降桑而翔
集(禮月令曰季春之月戴勝/降于桑命有司無伐桑柘)王睢鼔翼以嚶鳴(張衡歸/田賦曰)
(仲春令月時和氣清原隰鬱茂百草滋榮王睢鼓翼/倉庚哀鳴交頸頡顔闗闗嚶嚶於焉逍遙聊以娯情)若
夫孔門浴沂之詠(論語曰曽㸃曰暮春者春服既成冠/者五六人童子六七人浴乎沂風乎)
(舞雩詠/而歸)老氏登臺之樂(老子曰衆人熙熙如/享太牢如登春臺)知盛徳之
在木(禮月令曰太史以先立春三日謁於天子某日立/春盛徳在木天子乃齋立春之日天子親率公卿)
(諸侯大夫以/迎春于東郊)見平秩於東作(書曰分命羲仲宅嵎夷曰/暘谷平秩東作日中星鳥)
(以殷/仲春)雨潤榆莢(氾勝之書曰三月榆莢/雨高地疆土可種秫)雲飛白鶴(易説/曰春)
(白鶴/雲)既薦鮪以乘舟(禮曰季春之月天子/始乘舟薦鮪于寢廟)亦先雷而奮
鐸(吕氏春秋曰仲春之月先雷三日奮鐸以令于兆民/曰雷且發聲有不戒其容止者生子不備必有凶災)
(不戒容止謂以雷霆合房室/生子必有瘖躄痴狂之疾)若乃佩蒼璧(尚書考靈耀/曰春佩蒼璧)
(乘蒼馬/以出遊)施土牛(續漢書曰立春之日夜漏未盡五刻京/都百官皆衣青立春旛施土牛耕人于)
(門/外)其祀户(禮曰孟春之月其祀户注/春陽氣祀户順陽氣也)其兵矛(淮南子曰/春其兵矛)
(有鋒鋭似萬/物鑽地而生)至若綵樹初頒(景龍文館記曰景龍四年/立春上令侍臣自芳林門)
(經苑東度入仗至望春宫迎/春内出綵花樹人賜一枝)含桃始薦(史記曰漢惠帝/嘗春出遊離宫)
(叔孫生曰古者有春嘗果今櫻桃熟願/陛下因取獻宗廟諸果獻由此興也)舉此青旛(後漢/書曰)
(立春之日皆青旛/幘迎春於東郭外)戴之綵燕(荆楚嵗時記曰立春日悉/剪綵為燕戴之帖宜春之)
(字/)渟神水以釀酒(四時纂要曰立春貯水/謂之神水釀酒不壞)用桃花而靧
面(虞世南史畧曰北齊盧士深妻崔林義之女有才學/春日以桃花靧兒面呪曰取紅花取白雪與兒洗面)
(作光悦取白雪取紅花與兒洗面作妍華取花紅取雪/白與兒洗面作光澤取雪白取花紅與兒洗面作華容)
亦復歌豳詩(周禮曰籥章中春晝/擊鼓歌豳詩以逆暑)舞雲翹(後漢書曰元/始中立春于)
(東郊祭青帝勾芒車旂服飾皆/青歌青陽八佾舞雲翹之舞)后妃之穜稑初獻(周禮/曰仲)
(春后帥六宫之夫人生/穜稑之種而獻于王)東宫之琴瑟方調(淮南子曰東/宫御女衣青)
(采鼔琴瑟注云春王東方故取/東宫琴瑟木木春生故鼔之)亦云候屬青陽(爾雅曰/春為青)
(陽一日/發生)氣漸東陸(易通綂圖曰春月行/東青道曰東陸也)食以蓬餌(西京/雜記)
(曰賈佩蘭云在宫時正月上辰/出池邊盥濯食蓬餌以祓邪)飲之漿粥(齊民月令曰/立春之月食)
(生菜不可過取迎新之意/而已及進漿粥以導和氣)進彼柔良(京房易占曰春退/貪殘進柔良䘏幼)
(孤賑不足求隱士則萬/物應節而出隨氣而生)去其桎梏(禮曰仲春之月/省囹圄去桎梧)復聞
青鳥司啟𤣥鳥司分(左傳曰郯子對孔子曰少皥摯為/鳥師而鳥名青鳥氏司啟者也𤣥)
(鳥氏司分者也注青鳥倉庚立春鳴/立夏而止𤣥鳥鳦也春分來秋分去)萬物孚甲之際(釋/名)
(曰二月夾鍾何夾者甲也/言萬物孚甲種類分也)精華結紐之辰(春秋元命苞/曰春者神明)
(推移精華結紐注神明猶隂陽也/相推移物精華結成紐結要也)可以論爵賞之序(管/子)
(曰孟春之朝君/聴朝論爵賞)可以留寛大之恩(後漢書郎顗上疏云/公羊傳曰元年春王)
(正月元年者何君之始年也正月者何嵗之始王者則/天之象因時之序宜開發徳號爵賢命士流寛大之澤)
(埀仁厚/之恩)東郊方見於朝日(禮記曰春分之日/祀朝日于東郊)靈臺靡忘
於書雲(左傳曰分至啟閉必/書雲物為備故也)既而日已載陽(詩曰春/日載陽)時
惟獻嵗(楚辭曰獻嵗發/春兮汩吾南征)必埋胔而掩骼(禮曰孟春之/月掩骼埋胔)亦
行慶而施惠(禮曰迎春于東郊還乃賞公卿大夫於/朝命相布徳和令行慶施惠下及兆民)祭
馬祖而祀高禖(禮曰春分之日祭馬祖注祭于大澤用/剛日又曰祀高禖注高辛之代𤣥鳥遺)
(卵簡狄吞之而生卨後王/以為禖氏嘉祥而立其祀)薦鞠衣而修蠶器(禮曰仲春/之月天子)
(薦鞠衣于先帝蓋黄桑之服乂三月乃修/蠶器后妃齋戒享先蠶而躬桑以勸蠶事)元日祈榖(見/上)
(樂正習/舞注)東郊迎氣(見上盛徳/在木注)女夷鼓歌(淮南子曰女夷/鼔歌以司天和)
(以長百榖禽獸草木注/女夷主春夏長養之神)土人秉耒(論衡曰立春為土象/人男女各二秉耒鋤)
(或立土象牛順時/應氣示率下也)若乃三朔三元時惟正始(玉燭寶典/曰正月為)
(端月其一日為元日亦云上日亦云正朝亦云三元亦/云三朔注三元為嵗時月之元三朔夏以平明為朔殷)
(以鷄鳴為朔周以半夜為朔晉熊遠議曰履端元日/正始之初有識之士於是乎崇禮樂榮耳目之觀)進
椒花以獻壽(劉臻妻正月獻椒花頌曰昊穹周迴三朝/肇建青陽散輝澄景載煥美此靈莖爰采)
(爰獻聖容映/之永壽於萬)酌白獸以言事(臧榮緒晉書曰元㑹設白/獸樽于殿上樽蓋上施白)
(獸能獻直言則發樽飲酒乃杜/舉之遺式也白獸示不忌憚)設五木之湯(雜修養書/曰正月一)
(日取五木煮湯以浴令人至老鬚髪/黒道家謂青木香為五香亦云五木)列五辛之味(風土/記曰)
(元日造五辛盤辛/所以發五臓氣)戴慿重席而譚經(東觀漢記曰戴慿/字次仲為侍中正)
(旦朝賀百寮畢㑹帝令羣臣能説經史者更相難詰/義有不通輒奪其席以益通者慿遂重坐五十餘席)江
夏舉衣而告瑞(宋書曰孝武大明五年正月旦雪江夏/王義恭以衣承雪作六出花進以為瑞)
(帝甚/悦)畫雞葦索以皆陳(荆楚嵗時記曰元日先於庭前/爆竹帖畫雞於户上亦有挂雞)
(于户懸葦炭于其上樹桃其傍則鬼畏之括地圖曰桃/都山有大桃樹盤屈三千里上有金雞日照則鳴下有)
(二神一名鬱一名壘並執葦/索以伺不祥之鬼得則殺之)柏酒桃湯而具備(風土記/曰元日)
(長幼悉正衣冠以次拜賀/進椒酒飲桃湯及柏葉酒)放邯鄲之鳩(列子曰邯鄲之/民以正月旦獻)
(鳩於簡子簡子厚賞之客曰民知君欲放之故競捕將/獻之死者衆矣君欲生之不若禁民弗捕捕而放之恩)
(與過不/補也)獻凋胡之米(晉起居注曰武帝咸康四年倉部/奏下揚州貢凋胡米一升至正旦)
(進御詔/停之)或懸羊而磔雞(裴𤣥新言曰正旦縣官殺羊懸/其頭於門又磔雞以覆之俗説)
(壓厲氣𤣥以問河南伏君曰是月也土氣上升草/木萌動羊齧百草雞啄五榖故殺之以助生氣)或獻
琛而執贄(張衡東京賦曰孟春元日羣/后旁戾具惟帝臣獻琛執贄)斯謂上日(書曰/正月)
(上日受終于文祖/注上日朔日也)四時肇啟(漢書曰正月朔嵗之/首立春四時之始)至其
元日命社以祈農祥(禮曰仲春之月擇元日命民社注/為祀社稷也春事興故祈農祥元)
(日近春分/前後戊日)伊句龍之所主在水土而允臧(史記曰共工/氏之子曰句)
(龍能平水土故/祀以為社焉)漢祖治榆而事著(漢書曰高祖定天下/詔御史令治榆社春)
(用羊彘/祀之)陳平分肉而道光(漢書陳平為里中社宰分肉/甚均父老善之平曰使平得)
(宰天下亦/如此肉)實以隂而主殺(書曰用命賞于祖不用命/戮于社注社主隂隂主殺)豈
伐樹以斯亡(晉書曰或社而為樹伐樹則社/移樹而為社伐樹則社亡也)亦以封土
達氣(孝經緯曰社土地之主也土地濶不可盡/祭故封土為社以報功也達氣見下注)報本返
始(禮記曰社必受霜露風雨以達天地之氣也社所以/親地也地載萬物天埀象取材於地取法于天所以)
(尊天而親地也社共粢/盛所以報本返始也)或為羣姓而立(禮曰王為羣姓/立社曰大社王)
(自為立社曰王社諸侯為百姓立社曰國社/自為立社曰侯社大夫以下立社曰置社)或以百家
共置(荆楚嵗時記曰社日四鄰並結綜㑹社牲醪為屋/于社下先祭神然後饗其胙鄭氏云今百家所立)
(社綜即共/立之社也)爾其寒食之節禁火藏烟(見下/注)鬬雞蹋鞠(玉/燭)
(寶典曰寒食節城市尤多鬬雞卵之戯劉向别錄/曰寒食蹋鞠黄帝所造本兵勢也或云起于戰國)佐以
鞦韆(古今藝術圖云寒食鞦韆本/北方山戎戱以習輕趫也)桐華始秀(禮曰季春/桐始華)
榆火將然(時訓曰春取/榆栁之火)古有司烜之禁俗有介推之言
(陸􁞐鄴中記曰寒食㫁火起于子推據左傳史記並無/介推被焚之事周禮司烜仲春以木鐸修火禁于國中)
(注季春將出火也今寒食准節氣是仲春之/末清明是三月之初然則禁火蓋周之舊制)故周舉之
書已布(後漢書曰周舉遷并州刺史太原舊俗以介推/焚骸有龍忌之禁乃移書子推之廟于是衆惑)
(稍解注云龍星木之位也春見東方心為大火懼火/之盛故為之禁火俗傳子推以此日被焚而禁火)而
魏武之令方傳(魏武帝明罰令曰聞太原上黨西河雁/門冬至後百有五日皆禁火云為介推)
(且子胥沈江未有絶水之事今沍寒之地老少羸弱將/有不堪之患令人不得寒食若犯者家長半嵗刑主吏)
(百日刑令長/奪一月俸)又有暮春之首(王羲之三日蘭亭序曰永/和九年暮春之初㑹于山)
(隂之蘭亭/修褉事也)布和之辰(顔延年曲水詩序曰皇祗/發生之始后王布和之辰)臨流高
㑹褉飲斯陳(續漢書禮儀志曰三月上巳/日官人並褉飲于東流水)過平陽之第
(漢書曰平陽公主求良家女十餘人飭置於家武帝袚/霸上還過主主見所侍美人帝不悦既飲謳者進帝獨)
(悦衛子夫應劭云袚除/也今上巳袚褉是也)臨薄洛之津(魏志曰袁紹上巳/大㑹賓從于薄洛)
(津聞魏郡兵及黒山賊共覆鄴城坐中客家/在鄴皆憂怖失色紹容貌自若不改常度)集彼張裴
(竹林七賢論曰王濟嘗解褉谷水明日或問濟曰昨日/遊者何語答曰張華善説史漢裴逸民敘前言徃行袞)
(袞可/聴)翫兹洧溱(韓詩章句曰溱與洧方渙渙兮士與女/方秉蕳兮注蕳蘭也三月桃花水下鄭)
(國之俗上巳于/此袚除不祥)復有蕙肴輕泛(梁簡文帝三日曲水詩/序曰上巳屬辰餘萌達)
(壤倉庚應律女夷司候爾乃分階樹羽疏泉泛/爵羽觴㳂泝蕙肴來徃賓儀式序盛徳有容)犢車見
尋(續搜神記曰盧充獵見麞便射中之隨逐不覺遠忽/見一黒門如府舍問鈴下對曰崔少府府也進見少)
(府少府語充云尊府君為索小女婚故相迎爾三日婚/畢以車送充至家母問之具以狀對既與崔别正四年)
(之三月三日臨水戯遙見傍水犢車充徃開車户見崔/女與三嵗男共載情意如初抱兒還充又與金鐶乃别)
周公之城洛邑(續齊諧記曰晉武帝問尚書郎摯虞曰/三月曲水其義云何答曰漢章帝時平)
(原徐肇以三月初生三女至三日俱亡一村以為怪乃/相擕之水濱盥洗因水以泛觴曲水之義起于此也帝)
(曰若如所談便非佳事尚書郎束晳曰摯虞小生不足/以知之臣請説其始昔周公城洛邑因流水以泛酒故)
(逸詩云羽觴隨波又秦昭王三日置酒河曲有金人出/捧水心劍曰令君制有西夏秦霸諸侯乃因此處立為)
(曲水二漢相縁皆為盛集帝曰善/賜金五十斤左遷摯虞陽城令)秦昭之受水心(已見/上注)
或執蘭而容與(見上翫兹/洧溱注)或暴藥以沉吟(夏綂别傳曰/綂詣洛三月)
(三日洛中公卿已下莫不方軌連軫並至南浮橋邊祓/褉綂時在船中暴所市藥穏坐不搖賈充望見深竒其)
(節使問船中安坐者為誰徐答/曰㑹稽民間夏仲御綂字仲御)天淵則壇名積石(戴延/之征)
(西記曰天淵之南有積石壇/云三月三日御坐流杯之處)華林則隄號千金(鄴中記/曰華林)
(園千金隄上作兩銅龍相向吐/水注天淵池上巳臨池㑹賞)叢花繞練以凝望(宋書/曰武)
(帝三月三日登八公山劉安故/臺望曰城郭如疋練之繞叢花)流鸎滿枝而轉音(梁沈/約三)
(日篇曰麗日屬元已年芳具在/斯開花已匝樹流鸎復滿枝)斯並著於時令故存之
於翰林
　　　夏
夏大也養萬物令長大者也(出三禮/義宗)若乃節號朱明(爾/雅)
(曰夏為/朱明)時為長嬴(爾雅曰夏/為長嬴)祝融作輔(禮曰夏其帝炎/帝其神祝融)
炎帝持衡(漢書魏相上書曰南方之神炎帝乘離/執衡司夏注火為禮者齊平故為衡)含桃
先薦(禮孟夏之月以/含桃先薦寢廟)反舌無聲(禮曰仲夏之/月反舌無聲)或見三
星之在户(詩曰綢繆束楚三星在户箋云心/星在户謂五月之中六月之節)或以五彩
而避兵(風俗通曰夏至著五彩避兵題曰游/光游光厲鬼也知其名者無温疾)苦菜秀而
靡草死(禮曰小滿之日苦菜/秀後五日靡草死)丘蚓出而王𤓰生(禮曰立/夏之日)
(螻蟈鳴後五日丘蚓/出後五日王𤓰生)若夫四月維夏五月徂暑(出/詩)或聞
蟋蟀之居壁(禮曰季夏之/月蟋蟀居壁)或見莎雞之振羽(詩曰六月/莎雞振羽)
獵西土而陳議(太公金匱曰紂以六月獵于西土發民/逐禽或諫曰今六月天務覆施地務長)
(養而發民逐禽元元懸于野君踐一日之苗則民百日/不食天子失道後必無福紂以妖言而誅之天暴風雨)
(㧞屋/拆木)濫泗淵而㫁罟(國語曰魯宣公夏濫于泗淵里革/㫁其罟而棄之曰古者大寒降土)
(蟄發水虞於是乎講罛罶取名魚登川禽而嘗之寢廟/行諸國人助宣氣也今魚方别不教魚長又行網罟貪)
(無藝也公曰吾過矣注云濫謂漬網罟以取魚寒氣下/謂季冬土蟄發謂孟春水虞漁師也罛漁網罶笱也)
天毒則草木皆乾(括地圖云天毒國最/暑熱夏草木皆乾)朱提則飛禽不
度(永昌郡傳曰朱提郡堂狼山多毒/草盛夏之月飛鳥過之不能得去)嘉賓詣謝安而交
扇(世説曰郗嘉賓三伏之月詣謝/公雖復當風交扇猶沾汗流離)王公見真長而呉語
(世説曰劉真長始見王丞相時盛暑之月丞相以腹熨/彈棊局曰何如乃渹呉人以冷為渹音楚敬切既出人)
(問見王公如何劉曰/未見他異惟作呉語)或以節嗜欲而止聲色(禮曰仲夏/隂陽争死)
(生分君子齋戒/止聲色節嗜欲)或以教車甲而觀才武(大戴禮曰夏以/教士車甲士執)
(伎論力修四衛疆股肱質射御才/武爵士之有慶者七人成夏事也)顧此溽暑(禮曰大暑/之日腐草)
(為螢後五日/土潤溽暑)誠為任方(尚書大傳曰南方者何任方也/任方者物之方任何以謂之夏)
(夏者假也假者吁荼萬物/養之外也吁荼讀曰噓舒)呉猛不敺於蚊蚋(搜神記曰/呉猛性至)
(孝小兒時父母邊卧夏多蚊䖟/而不搖扇懼蚊去已及父母也)子平每避於清凉(宋躬/孝子)
(傳曰何子平事母至孝年六/十有孺子之慕夏避清凉)越王念呉而握火(呉越春/秋曰越)
(王念呉之復/夏則握火)陸機在洛而思鄉(語林曰陸機夏在洛忽/思東頭竹篠飲語劉寶)
(曰吾思鄉/轉深矣)戀嵇康之鍜竈(晉書曰嵇康性巧而好鍜宅/有一栁樹甚茂乃激水環之)
(夏月居其/下以鍜)翫武子之螢囊(晉陽秋曰車武子家貧讀書/不常得油夏月則練囊盛數)
(十螢以/夜繼日)念師文之飛雪(見琴賦師文雲/浮而魚躍注)憶鄒衍之降霜
(見霜賦鄒衍遭/讒而慟哭注)若夫宗伯之襘凶荒(周禮曰宗伯以夏/至致地衹物鬽以)
(襘國之凶荒民之礼/喪注襘祭也鬽音昧)周穆之游濩澤(穆天子傳曰天子/四月休于濩澤於)
(是射鳥濩澤今平/陽濩縣濩音䕶)已見班馬(禮曰仲夏之月班馬政注/謂十二閑養馬之政教)
復聞鳴鵙(禮曰仲夏之/月鵙始鳴)炎既鑚於棗杏(時訓曰夏取/棗杏之火)兵
亦先於劍㦸(淮南子曰孟夏之月其兵㦸季夏之月其/兵劍注㦸有枝榦象陽氣布也劍有兩刄)
(象無所/不生)爾其長風扇暑(風土記曰仲夏長風扇暑此節/東南常有風至俗名黄雀長風)
茂樹連隂(梁元帝纂要曰夏草曰茂草木曰蔚林茂林/密樹陸機纂要曰夏樹名連隂夏雨名綿雨)
輕箑薦而纎絺御(潘岳秋興賦曰/屏輕箑釋纎絺)甘𤓰浮而朱李沉(魏/文)
(帝與呉質書曰浮甘𤓰/於清泉沈朱李於寒水)葛洪之見仙翁每乘醉而入水
(抱朴子曰洪從祖仙翁每大醉夏輒入/源泉底一日許乃出能閉氣胎息故也)延陵之逄高士
豈披裘而取金(見金賦當暑有/衣裘之節注)當此南訛(書堯典曰申/命羲叔宅南)
(交平秩南訛注訛化/也南方化育之事也)時惟龍見(左傳曰龍見而雩注龍/角亢星也建巳月昏見)
(東/方)天子飲酎(禮曰孟夏之月天/子飲酎用禮樂)后妃獻繭(禮曰孟夏之/月蠶事既登)
(后妃/獻繭)蜀相嘗見於渡瀘(諸葛亮出師表曰五/月渡瀘深入不毛)禮將不聞
於操扇(六韜曰夏不操扇冬不服/裘天雨不張蓋名曰禮將)復聞浚井改水(續漢/書禮)
(儀志曰夏至浚井改水冬/至鑚燧改火可去温病)當風鼓翣(論衡曰盛夏之時/當風鼔翣隆冬之)
(月向日然爐然而天終不為冬夏/易氣者寒暑有節不為人改變也)孫登容與於草裳(晉/書)
(曰孫登字公和時人於汲縣北/山土窟中得之夏則編草為裳)羊茂逍遙於版榻(謝承/漢書)
(曰羊茂字季實為東/海郡守夏處單版榻)及夫腐草為螢(見上顧此/溽暑注)朱索連
葷(續漢書禮儀志曰仲夏之月隂氣萌作/恐物不茂其禮以朱索連葷以施門户)柞氏之刋陽
木(周禮曰柞氏夏至令刋陽木而/火之冬至令剥隂木而水之)羊欣之衣練裙(宋書/曰羊)
(欣父不疑為烏程縣令欣時年十二王獻之為呉興守/甚知愛之嘗夏月入縣欣着新練裙書寢獻之書數幅)
(而去欣本攻/書因此彌善)亦聞肅氏居巢(晉書曰肅慎國一/名挹婁夏則巢居)賈生賦
鵬(賈誼鵩鳥賦曰單閼之嵗四/月孟夏庚子日斜鵩集予舍)當清和之首夏(謝靈運/詩曰首)
(夏猶清和芳/草亦未歇)見恢台之化育(宋玉九辨曰収恢台之/孟夏兮然坎傺而沈藏)凌
人頒冰(周禮曰凌人/掌冰夏頒冰)山虞斬木(周禮曰山虞以仲夏斬/隂木仲冬斬陽木注隂)
(木生山北陽木生山南/冬斬陽夏斬隂堅濡調)或以服𤣥冰之丸(抱朴子曰或/問不熱之道)
(答曰立夏之日或服𤣥冰丸或服飛雪散及六壬六癸/之符則不熱幼伯子王仲都此二人衣之以重裘暴之)
(于夏日周以十爐之火口不/稱熱身不流汗蓋用此方也)或以聽秋霜之曲(拾遺記/曰洞庭)
(之山浮于水上其下有金堂數百間帝女居之四時聞/金石絲竹之音徹于山頂楚懷王率羣才賦詩于水湄)
(故云瀟湘洞庭之樂聽者令人難老雖咸池簫韶不能/比焉每四仲之節王嘗繞山遊宴各舉四仲之氣以為)
(樂章仲夏律中蕤賔/乃作浩露秋霜之曲)至於平叔流汗(語林曰何平叔美/姿儀而絶潔白魏)
(文帝疑傅粉夏與熱湯餅既食大/汗出隨以朱衣自拭色轉皎然)仲都暴日(見上𤣥冰/之丸注)
騐秀葽之應候(詩曰四月秀葽/注不榮而實)識𬎼賓之中律(釋名曰/五月之)
(律𬎼賓𬎼下也賓敬也言陽氣/下隂氣上極隂氣始賓敬於陽)獸既希革(書堯典曰日/永星火以正)
(中夏厥民因鳥獸希革注/夏時鳥獸毛羽希少改革)物皆華實(素問曰夏三月天/地氣上萬物華寔)
(夜卧早起使志無怒/英華成秀使氣得泄)知離氣之初來(易通卦騐曰夏至/日中赤氣出直離)
(此正氣也出右萬物/半死出左赤地千里)見陽蟲之乍出(論衡曰虎出有時/猶龍見有期也隂)
(物以冬見陽蟲以夏出出應其氣氣動其類參昴以冬/出心尾以夏見參昴則虎星心尾則龍象星出而物見)
(氣至而類動/天地之性也)既而衣暑服(禮曰孟夏之月天子初衣/暑服論語曰當暑袗絺綌)戴
赤旂(禮曰立夏天子乘赤輅駕/赤騮戴赤旂迎夏于南郊)冷則飲明義之井(壽陽/記曰)
(明義樓南有明義井夏有泠漿甘飲米飯羅扇綾扇羽/扇有三浴室上以浴王侯宰吏中以浴君子士流下以)
(浴庶/類也)寒則涉樊山之溪(武昌記曰樊山東有小溪盛夏/時凛然常有寒氣謂之寒溪)
清露滴崑崙之氣(見露賦運/氣於崑崙)夏扈趣耕稼之期(崔實正/論曰夏)
(扈趣耘鋤即竊/脂亦呼穫榖)若乃南郊迎氣(禮曰太史以先立夏三/日謁于天子曰某日立)
(夏盛徳在火天子乃齋立夏之日天/子親率公卿諸侯大夫迎夏於南郊)方丘祀地(禮曰夏/至祀皇)
(地袛於/方丘)知盛徳之在火(見上/注)見斗柄之指己(淮南子曰/孟夏招搖)
(指/己)於是惠賢良(淮南子曰夏令曰爵有功/賞有徳惠賢良救飢渴)施爵位(淮南/子曰)
(景風至則施/爵位賞有功)挺重囚(禮曰小暑至挺重囚/出輕繫注挺寛也)行慶賜(禮曰/天子)
(迎夏於南郊還乃賞公卿大/夫於朝慶賜遂行無不欣悦)既升龜而伐蛟(吕氏春秋/曰季夏之)
(月令魚師伐蛟升龜注云蛟能害人難得故/言伐龜神可以决吉凶入宗廟尊之故言升)亦補腎而
助肺(攝生月令曰四月為乾生氣卯死氣酉是月也極/熱勿大汗後當風勿暴露星宿皆成惡病是月肝)
(藏以病神氣不行火氣漸臨水力漸/衰稍補腎助肺調和胃氣無或失時)南宫御女之繁奏
(淮南子曰孟夏之月南宫御女赤色衣赤采吹竽笙/注火生南方故處南宫也笙竽空中象陽故吹之)北
忩羲皇之傲睨(陶潛集曰潛言五六月中北忩/下臥凉風暫至自謂羲皇上人)若能角
黍應時令之制(風土記曰仲夏五日曰端午端初也俗/重之與夏至同以菰葉褁粘米一名糭)
(一名角黍蓋取隂/陽包褁未散之象)綵絲通問遺之情(風俗通曰五月五/日以五綵絲繫臂)
(名長命縷一名續命縷一名辟兵繒一名五色縷一名/朱索又有條達等織組雜物以相問遺古詩云繞臂雙)
(條脱/是也)縈朱索以飾户(後漢禮儀志曰五月五日朱索/五色桃印為門户飾以止惡氣)帶
靈符而辟兵(抱朴子曰或問辟五兵之道合以/五月五日作赤靈符著于心前)鴝鵒之
舌初剪(異苑曰五月五日剪/鴝鵒舌能學人語)蟾蜍之角俄生(抱朴子曰/蟾蜍萬嵗)
(者頭上有角頸下丹書八字再重五月五日/中時取隂乾百日以其足畫地即為流水)葅龜義著
(風土記曰端午食葅龜龜骨表肉/裏隂内陽外之形所以贊時也)鑄鏡功精(國史補曰/揚州舊貢)
(江心鏡五月五日揚/子江中流所鑄也)蹋百草以遐騖(荆楚嵗時記曰五/月五日四人並蹋)
(百草故有鬬/百草之戯)棹飛鳬而迅征(荆楚嵗時記曰五月五日競/渡俗為屈原投汨羅日傷)
(其死故以舟檝拯之/其舟輕謂之飛鳬)蓄蘭為沐(大戴禮曰五月/五日蓄蘭為沐)縳艾成
形(荆楚嵗時記曰五月五日採艾/以為人懸門户上以禳毒氣)投汨羅而楝葉斯在
(續齊諧記曰屈原五月五日投汨羅楚人哀之至此日/以竹筒貯米投水祭之漢建武中長沙歐囘者見人自)
(稱三閭大夫謂囘曰嘗見祭甚善但患蛟龍所竊可以/楝葉塞其上以五綵絲約縛之此二物蛟龍所畏也今)
(人五日作糭子帶/五綵及楝是也)祠蒼梧而童舞方呈(謝承後漢書曰/陳臨為蒼梧太)
(守推誠而治導人以孝悌臨徴去後本郡以/五月五日祠臨東城門上令小童潔服舞之)世偉曹娥
之節(㑹稽典録曰女子曹娥者㑹稽上虞人父能絃歌/為巫五月五日泝濤迎波神於縣江溺死娥年十)
(四沿江號哭晝夜不絶聲七日/遂投江而死數日抱父屍出)俗傳介子之名(鄴中記/曰并州)
(俗以介子推五月五日燒死世人為其忌故不舉食非/也北方五月五日自作飲食祠神及作五色辛盤相問)
(遺不為子推也琴操曰子推燒死/晉文公令民五月五日不得舉火)田文以高户獲舉(史/記)
(曰田文以五月五日生父勑勿舉母私舉之文長以實/告之文啟父曰不舉五日子何父云及户不利于父文)
(曰壽命在天不在户設有是何不高/其户使其不至父賢之立以為嗣)胡廣以流罋復生
(世説曰胡廣本姓王五月五日生父母惡之置瓮中流/於江湖胡公見瓮中有兒啼取之養為己子七登台司)
彼鎮惡之與紀邁(宋書曰王鎮惡以五月五日生家人/欲弃之其祖猛曰昔孟嘗君以此日)
(生卒得相齊此兒必興吾宗乃以鎮惡為名孝子傳曰/紀邁五月五日生其母棄之村人紀淳妻養之年六嵗)
(本父母云汝是我兒邁泣/後傭賃所得輒以上母)王鳯之於信明(西京雜記曰/王鳯以五月)
(五日生其父欲勿舉其叔曰以田文推之非不祥遂舉/之唐書曰崔信明以五月五日正中時生有異雀數頭)
(身形甚小五色皆備集于庭樹鳴聲清亮隋太史令占/之曰五月為火火為離離為文彩日中文之盛也有雀)
(文綵而鳴此兒必文藻聲名播于天下雀形既小禄/位殆不高矣及長博聞彊記下筆成章官果不崇)並
兹辰之誕育咸埀世而揚名若夫火行畏金伏於庚日
(厯忌釋曰伏者何也金氣伏藏之日也四時代謝皆以/相生至于立秋以金代火金畏火故至庚日必伏庚者)
(金/也)曼倩之割賜肉(漢書曰東方朔為郎伏日詔賜諸郎/肉朔獨㧞劍割肉曰伏日當早歸請)
(受賜即懷肉去上問朔曰賜肉不待詔何也令其自責/朔曰受賜不待詔何無禮也㧞劍割肉一何壯也割之)
(不多又何亷也歸遺細君又何仁/也上曰令生自責而反自譽也)張氏之祠黄石(見石/賦祠)
(彼榖/城注)羊酪既云其供費(漢書儀曰厲鬼所行故伏漢魏/伏日有酒食之㑹故潘安仁閒)
(居賦云養羊酤酪/以供伏臘之費)巴蜀亦聞其自擇(風俗通曰漢中巴/蜀自擇伏日俗云)
(其地温暑草木早生晚落氣異中國夷狄畜之故令自/擇伏日謹案漢書高祖還定三秦席巻天下蓋君子所)
(因者本也故重復/寵異令自擇伏)嵇含因熱以思風(嵇含困熱賦序曰/三伏之節始奏商)
(秋之辰未期下俚貧生居室卑狹陋巷不來清風/短廡不足増䕃並天而寒暑殊同世而憂樂異)程曉
閉門而避客(程曉詩曰平生三伏時道路無行車閉門/避暑臥出入不相過𫝊誡諸高明熱行宜)
(見/訶)𤣥謨之井方開(見上冷則明/義之井注)秦穆之祠始益(史記曰/秦穆始)
(為伏/祠)河朔有避暑之飲(典畧曰大駕都許使光禄大夫/劉松北鎮袁紹軍與紹子弟日)
(共宴飲常以三伏之際晝夜極醉云/以避一時之暑故河朔有避暑之飲)鄴下有頒冰之錫
(鄴中記曰石季龍于冰井臺藏/冰三伏之月以冰賜其大臣)遵湯餅於時俗(荆楚嵗/時記曰)
(六月伏日並作/湯餅名為避惡)薦麥𤓰於宗袥(四民月令曰初伏/薦麥𤓰于祖禰)斯皆
夏令之所施故紀之以備遺逸也
　
　
　
　
　
　
　事類賦巻四
欽定四庫全書
　事類賦巻五
　　　　　　　　　　　　　宋　呉淑　撰
　　嵗時部第二
　　　秋
秋日凄凄百卉具腓(詩曰秋日凄凄百/卉具腓注腓病也)溽暑䦨而清商
至(古詩曰曒曒忩中日照我室南/端清商應秋至溽暑隨節闌)鴻㕍來而𤣥鳥歸(禮/曰)
(八月白露之日鴻㕍/來後五日𤣥鳥歸)月下清吟賞袁宏之自適(晉書曰/袁宏孤)
(貧運租自業謝尚時鎮牛渚秋夜乘月泛江㑹宏在舫/中諷詠遣問即其詠史之作尚迎舟與談申旦不寢自)
(此名譽/日盛)呉中歸思伏張翰之知機(世説曰張翰字季鷹/辟齊王冏東曹掾在)
(洛見秋風起因思呉中蓴菜羮鱸魚鱠曰人生貴適意/耳何能從宦千里以要名乎遂命駕便歸俄而齊王敗)
(人皆謂見/機而作)爾其縮内在時(淮南子曰孟秋/始縮仲秋始内)貙膢是祭(後/漢)
(書曰申屠建等與御史大夫隗囂合欲以立秋日貙膢/時共刼更始前書音義曰貙以立秋日祭獸王者亦此)
(日獵獸祭宗廟冀州北八月朝作/飲食為膢其俗曰膢臘膢音婁)其事言其性義(月令/注云)
(洪範五行傳曰西方金其性義其事言言/曰從從作乂王者言從義和則神龜至)藏帝藉於神
倉(禮曰九月藏帝藉/於神倉袛敬必飭)命樂正而習吹(禮曰八月命樂正/習吹注秋冬尚吹)
(故習/之)敕司爟而行火令(周禮曰司爟掌行火之政令季/秋内火注云九月昏心星伏在)
(戍使民内/火爟音貫)歌豳詩以迎寒氣(周禮曰籥章氏掌仲秋擊/土鼓吹豳詩以迎寒氣注)
(迎寒以夜/求諸隂也)白露斯零寒蟬則鳴(禮曰立秋之日白露/降後五日寒蟬鳴)絡
緯悲啼(宋鮑照答湯惠休曰枯桑葉易零疲/客心易驚今兹亦何早已聞絡緯鳴)蟋蟀宵征
(楚辭曰悲哉秋之為氣也雁嗈嗈而南遊鵾鷄/啁哳而悲鳴獨申旦而不寐哀蟋蟀之宵征)於是行
肅殺(春秋感精符曰霜殺伐之表季秋霜始降/鷹隼擊王者順天行誅以成肅殺之威)務収成
(梁元帝纂要曰秋/曰白藏亦曰収成)既決獄而㫁刑(尚書大傳曰天子以/秋命三公將率選士)
(厲兵以征不義决獄訟㫁刑罰/趣収斂以順天道以佐秋殺)亦選將而厲兵(禮曰天/子迎秋)
(于西郊還乃賞軍帥武人于朝乃命將帥選士厲兵/簡練傑俊專任有功以征不義詰誅暴慢以明好惡)爾
其天地始肅(禮曰七月天地/始肅禾乃登)鷹隼方擊(元命苞曰立/秋鷹隼擊)青
女降霜(見霜賦神/為青女注)司裘率職(周禮曰司裘仲秋獻/良裘季秋獻功裘)見一
葉而可知(淮南子曰一葉/落知天下秋)觀萬物之成實(淮南子曰春/氣發而百草)
(生正得秋/而萬實成)其帝少昊其神蓐収(出/禮)嘗乘兑而執矩(淮南/子曰)
(西方帝少皥其佐蓐収/執矩治秋其神為太白)推巽廢而離休(五行休王論曰/立秋坤王兑相)
(乾胎坎沒艮死/震囚巽廢離休)見斗杓之西指(鶡冠子曰斗杓/西指天下皆秋)識大火
之斯流(詩曰七月流/火注流下也)若其取柞楢之火(鄒子曰秋取/柞楢之火)樹
槐柘之木(淮南子曰孟秋之月西宫神女白色白采撞/白鍾其兵鉞八月宫尉其樹柘九月宫候其)
(樹/槐)壽星既見於南極(禮曰秋分享壽星於南/郊注南極老人星也)日馭亦行
於西陸(易通綂圖曰日行/西方白道曰西陸)羣鳥由其養羞(禮曰八月/羣鳥養羞)司
矢以之獻箙(周禮曰司弓矢中秋/獻矢箙注箙盛矢器)詔司馬而治兵(周禮/曰大)
(司馬仲秋/教治兵)命輶軒而採俗(風俗通曰周秦常以八月遣/輶軒使採異俗方言藏之秘)
(府/)若夫寅餞納日(書曰分命和仲宅西曰昧/谷寅餞納日平秩西成)盛徳在金
(禮曰太史以先立秋三日謁于天子曰某日立秋盛徳/在金立秋之日天子親率公侯大夫以迎秋于西郊)
吟嘯成羣感李陵於塞上(漢李陵與蘇武書曰窮秋九/月塞外草衰胡笳互動牧馬)
(悲鳴吟嘯成/羣邊聲四起)應接不暇勞子敬於山隂(世説曰王子敬/云從山隂道上)
(行山川自相映發使人應接不/暇若值秋冬之時尤難為懷)可以修城郭(淮南子曰/西方之極)
(三色之山石城金室飲氣之民不死之野少皥蓐収之/所司者萬二千里其令曰審用法誅必辜修城郭補决)
(竇擁溪谷/守門閭)可以謹門閭(管子曰秋以庚辛之日發五政/一禁博簺二無見五兵之刄三)
(慎旅農趍聚収四補缺拆修/垣牆謹門閭五狥時五榖)漢徹淋池之神物(拾遺記/曰漢武)
(嘗以季秋泛靈鶂舟于淋池以香金為鈎縮紐絲為綸/丹鯉為餌釣得白蛟付太官為鮓肉紫骨青香美無倫)
穆滿羽陵之蠧書(穆天子傳曰仲秋甲戌天子東遊次/雀梁蠧書于羽陵注謂暴書蠧蟲因)
(曰蠧/書也)望高丘之雲潛通吉夢(元命苞曰堯為天子季秋/下旬夢白帝遺以鳥喙子)
(其母曰扶始升高丘白帝上有雲如虎/感巳生臯陶淮南子云臯陶鳥喙也)㑹雕房之奕自
叶祥符(西京雜記曰賈佩蘭云在宫時八月四日出雕/房北户竹林下圍棊勝者終年有福負者終年)
(疾/病)及夫草木黄落蟄蟲坯户(禮曰秋分之/節蟄蟲坯户)見神龍之潛
淵(説文曰龍鱗蟲之長春/分而登天秋分而潛淵)識綵囊之盛露(續齊諧記曰/𢎞農鄧紹八)
(月朝入華山見一童子以五色綵囊盛取柏葉下露/云赤松先生取以明目今八月朝作眼明囊象此也)至
若金氣方勁(鮑照秋夕詩曰金氣/方勁殺降陽微且殫)清風戒寒(國語曰駟見/而隕霜火見)
(而清風/戒寒)嚴霜舉侯文之職(見霜賦威/主侯文注)飛蟬集朱异之冠
(梁書曰朱异除中書郎時秋日始拜有/飛蟬正集异武冠上時咸謂蟬珥之兆)露始滋於園菊
(謝惠連擣衣詩曰衡紀無淹度晷運/倐如催白露滋園菊秋風落庭槐)風已敗於叢蘭(文/子)
(曰日月欲明浮雲蓋之/叢蘭欲茂秋風敗之)則有鷹祭鳥而無差(禮曰七月/鷹乃祭鳥)
(後五日天/地始肅)豺祭獸而靡失(禮曰九月/豺乃祭獸)西宫之鐘既撞(見/上)
(樹槐柘/之木注)蕭丘之火自息(見火賦指赫/赫於蕭丘注)露凝冷以凄清(潘/岳)
(秋興賦曰月膧朧以/含光露凄清以凝冷)蟬含風而蕭瑟(謝惠連懷秋詩曰/蕭瑟含風蟬寥唳)
(度雲/雁)若夫蒹葭蒼蒼白露為霜(出/詩)菊有黄華(禮曰九月/菊有黄花)
雲見羣羊(月令占候圖曰立秋坤卦用事晡時/西南凉風至黄雲如羣羊宜粟榖)木葉微
脱(謝希逸月賦曰洞/庭始波木葉微脱)綠草芸黄(劉鑠詩曰昊天清且高/秋氣發初凉白露下微)
(津明月流素光凝烟泛城闕凄風入軒房朱華/先零落緑草就芸黄纎羅還笥篋輕紈改衣裳)肅清景
於素節(陸機詩曰肅肅素/秋節湛湛濃露凝)循時令於白藏(爾雅曰秋/為白藏)若
乃雲漢靈匹見於七夕(謝惠連七夕詩曰雲漢/有靈匹彌年闕相從)阮巷矜
綈錦之衣(竹林七賢論曰諸阮頗善居室内足於財唯/籍一巷好酒而貧舊俗七月七日法當曝衣)
(諸阮庭中爛然莫非綈錦籍兄子咸時總角乃竪長/竿標大布犢鼻褌於庭中曰未能免俗聊復然耳)魏
宫愴琉璃之筆(風土記曰陸機書曰在平原嘗按行曹/公器物書刀五枚瑠璃筆一枝景初二)
(年七月七日劉婕妤云見此使人悵然按魏武帝於漢/為相不得有婕妤又景初是魏明帝年知此則文帝物)
(也與曹公器玩同/處故致舛雜耳)或張雲錦之帷(漢武帝内傳曰七月/七日掃除宫掖張雲)
(錦之帷燃九微燈夜二唱後/西王母駕九色班龍上殿)或履𤣥瓊之舄(漢武帝内/傳曰七月)
(七日西王母降武帝戴太真/晨纓之冠履𤣥瓊鳯文之舄)道武則參合分祥(後魏書/曰道武)
(帝七月七日/生于參合殿)漢帝則猗蘭告吉(漢武帝故事曰景帝夢/高祖謂已曰王美人生)
(子可名為彘以乙酉年七月七日旦生武帝於猗蘭殿/洞㝠記曰景帝夢一赤彘從雲中下崇芳閣帝覺而坐)
(于閣上果見赤氣如林來蔽户牖乃改閣為猗/蘭殿後王夫人生武帝據此則武帝初名彘也)層城嬉
戱(輿地志曰齊武帝起層城觀七月七/日宫人多登之穿針世謂之穿針樓)開襟縫適(西京/雜記)
(曰漢綵女常以七月/七日穿針於開襟樓)西母則青鳥傍侍(漢武故事曰七/月七日上于承)
(華殿齋正中忽有一鳥從西方來集殿前東方朔曰此/西王母欲來也有頃王母至有二青鳥夾侍王母傍)
竇后則神光照室(後漢書曰竇后少小頭秃不為家人/所齒遇七夕人皆看織女獨不許后)
(出乃有神光照/室為后之瑞)亦有針穿七孔(荆楚嵗時記曰七夕婦/人結綵縷穿七孔針或)
(以金銀鍮/石為針)燈燃九微(見上張雲/錦之帷注)命五龍之駕(列仙傳曰/呉蔡經去)
(家時已老及還更少壯鬚髪皆黒語家中言七月七日/王君當來可作數百斛飲擬之至期日王方平果來乘)
(羽車駕五龍聞金/鼓簫管人馬之聲)臨百子之池(西京雜記曰戚夫人侍/兒賈佩蘭云在宫時見)
(戚夫人侍高祖至七月七日臨百子池/作于闐樂畢以五色縷相羈謂為連綬)登舜山而騁望
(酉陽雜俎曰魏僕射収臨代七月七日登舜山徘徊顧/眺謂主簿崔撫曰吾所經多矣于山川沃壤襟帶形勝)
(天下名州不能過此/唯未審東陽何如耳)待𤣥圃以裁詩(晉潘尼七月七日/侍皇太子宴𤣥圃)
(園詩曰商風初授辰火微流朱明送夏少昊迎/秋嘉禾茂園芳草被疇于時我后以豫以遊)晉宣曝
書而迫遽(王隠晉書曰魏武辟高祖高祖以祚將終不/欲屈于曹氏辭以風痺不能起居魏武遣親)
(信令史微服于高祖門外樹隂下息時七月七日髙祖/方曝書令史竊知還具以告乃重遣辟之勅行者曰若)
(復不動便可収之/高祖懼而應命)郝隆曬腹而逶迤(世説曰郝隆七月/七日見鄰人皆曝)
(曬衣服隆乃仰/臥出腹云曬書)陶安騎龍而遐騖(見火賦散陶/安之冶注)子喬乘
鶴而難追(見山賦見王/喬於緱氏注)若其重陽令辰時惟九日(齊民/月令)
(曰重陽日必以餻酒登高眺逈/以暢秋志採茱萸甘菊泛酒)落孟嘉之帽(王𨼆晉書/曰孟嘉為)
(桓温叅軍九日温遊龍山僚屬畢集風吹嘉帽落不覺/如厠孫盛時在坐温授紙筆命嘲之著嘉坐處嘉還見)
(之笑請紙作/答了不容思)傳長房之術(續齊諧記曰汝南桓景隨費/長房遊學長房謂曰九月九)
(日汝家有厄急去令家人各作絳囊盛茱萸以繫臂登/高飲菊酒此禍可消景歸如言還見雞狗牛羊一時暴)
(死九日登高飲酒/帶茱萸囊因此也)白衣王𢎞之遺(續晉陽秋曰陶潛嘗/九月九日無酒宅邊)
(東籬下菊叢中摘盈把坐其側未幾望/見白衣人至乃王𢎞送酒也便即酣飲)黄菊魏文之錫
(魏文帝九日與鍾繇書云昔屈平念冉冉之將老思餐/秋菊之落英輔體延年莫斯之貴謹奉一束以助彭祖)
(之/術)登高飈而為樂(南齊書曰高祖以九月九日登高飈/館館在孫陵寺岡世呼為九日臺)
指戱馬而爰出(南齊書曰宋武帝為宋公在彭城九月/九日出項羽戯馬臺至今相承以為故)
(事/)三隥則山簡登躋(襄陽記曰望楚山舊名馬鞍山宋/武陵王駿為刺史改為望楚山後)
(遂龍飛人號為鳯嶺高處有三/隥即劉𢎞山簡九日宴賞之所)九井則仲文遊陟(姑熟/記縣)
(南十里有九井山即殷仲文/九日從桓公九井賦詩之所)耽靈運之吟思(謝靈運九/日從宋公)
(遊戯馬臺詩曰季秋/邊朔苦旅雁違霜雪)諷謝瞻之詩筆(謝瞻九月從宋公/戯馬臺詩曰風至)
(授寒服霜/降百工休)晉則執經以明道(晉陽秋曰寧康三年九月/九日上嘗講孝經謝安侍)
(坐陸納卞躭執讀謝石袁/宏執經車𦙍王温摘句)齊則講武以應祥(南齊書曰/南齊以九)
(月九日馬射或説秋金氣/講習武事象漢立秋之禮)斯九日之盛集見前賢之軌
迹
　　　冬
冬終也萬物於是而終者也(釋名曰冬終也萬/物所以終成也)若夫冬
日烈烈飄風發發(出/詩)履此𤣥英(爾雅曰冬為𤣥/英亦曰安寧)感兹陽
月(爾雅曰十月為陽注純隂/用事嫌于無陽故以名云)知盛徳之在水(禮曰太史/以先立冬)
(三日謁于天子曰某日立冬盛徳在/水天子乃齋立冬之日迎冬于北郊)慨窮隂之殺節(鮑/照)
(舞鶴賦曰窮隂/殺節急景凋年)若乃地氣下降天氣上騰(禮曰小雪之/日天氣上騰)
(地氣/下降)水澤腹堅(禮曰大寒之/日水澤腹堅)閉塞而成(禮曰十月天氣/上騰地氣下降)
(閉塞而/成冬)既習射而角力(禮曰小寒之日命將/帥講武習射角力)亦聴獄而
論刑(大戴禮曰季/冬聴獄論刑)爾其磬擊北宫(淮南子曰冬至之日/北宫御女黒色衣黒)
(采擊/磬石)禮成長樂(史記曰漢高祖既定天下叔孫通定朝/儀于是羣臣朝十月于長樂宫尊卑次)
(序諸侯王以下莫不震恐帝/曰吾今日知皇帝之貴也)方乘坎而執權(前漢書曰/魏相書云)
(顓頊乘坎/執權司冬)見冰凝而木落(袁宏北征賦曰天/高地凅木落冰凝)魏則季冬
而平夷唐則孟冬而磽确(詩含神霧曰魏地處季冬之/位土地平夷唐地處孟冬之)
(位得常山太岳之風音中羽/其地磽确故其民儉而好畜)燧竈必修(管子曰以冬至/之日始數四十)
(六冬盡春始教民鑚/燧墐竈所以壽人也)槐檀斯改(鄒子曰冬取/槐檀之火)日馭行北
(續漢書曰日行/北陸謂之冬)斗杓指亥(月令注孟冬之月日月/會于析木而斗建亥位)無祈
寒而怨咨(書曰夏暑雨小民惟曰怨咨/冬祁寒小民亦惟曰怨咨)蓋呼吸而藏内
(尚書大傳曰北方伏方也萬物之方伏也冬中也物方/藏于中也陽盛則吁荼萬物而養之外隂盛則呼吸萬)
(物而藏之内故曰呼吸者/隂陽之交接萬物之終始)善巻方衣於皮毛(高士傳曰/舜以天下)
(讓善巻善巻曰予立宇宙之中冬則/衣皮毛夏則衣絺葛何以天下為哉)孝子更驚於梅柰
(齊書曰齊孝子王虛之庭中楊梅樹隆冬三實又每夜/所居白光如燭墓左樹柰一冬再實時人咸以為孝感)
(所/致)或求堇而流漣(晉書劉長盛母王氏盛冬思堇長盛/時年九嵗乃于澤中慟哭聲不絶者)
(半日於是忽若有人云止聲長盛収/淚視地便有堇生焉因得斛餘而歸)或泣竹而悲慨(見/竹)
(賦孟宗/之泣注)至於應北陸而藏冰(見冰賦出/于朝覿注)當南至而書雲
(見雲賦觀臺書/啟閉之祥注)循薙氏之去草(周禮曰薙氏去草夏日/至而夷之秋繩而芟之)
(冬日至而耜之若欲其化也則以水火變之注謂以/火燒其所芟萌之草已而水之則其土亦和美矣)美
顔斐之致薪(魏畧曰顔斐字文林為京兆尹課民當輸/租時車牛各致薪兩束為冬寒冰炙筆硯)
孝武嘗被於單衣(商芸小説曰晉孝武帝即位時年十/三四冬天晝日不著複衣但着單絹)
(裙衫五六重夜則累茵重蓐謝公云體宜令有常陛下/晝過冷夜過熱非攝養之術帝曰夜靜故也謝公嘆曰)
(上明理不/減先帝)西華猶衣於練裙(梁書曰任昉素清貧卒後/其子西華冬日著葛帔練)
(裙道逄劉孝標孝標泫然矜之/乃著廣絶交論譏其舊交也)至有問來嵗之吉凶(周/禮)
(曰天府掌季冬陳玉以貞來嵗之美/惡注云問事之正曰貞謂問於龜)獻羣臣之夢寐(周/禮)
(曰吉夢季冬聘王夢獻吉夢于王王拜而/受之注云聘問也獻羣臣之吉夢歸美焉)詔司㓂而獻
民數(周禮曰小司寇孟冬祀司民獻民數于王王拜/受之以圖國用而進退之注司民星軒轅角也)命
司空而論地事(大戴禮曰司空司冬以制度地事准揆/山林規表衍沃畜水行表灌浸以節四)
(時之事理地遠近以/任民力以節民食)嵗既暮而時既昏(雪賦云嵗將暮/時既昏寒風積)
(愁雲/繁)月窮紀而日窮次(禮曰十二月日窮于次月窮于/紀星周于天數將幾終嵗且更)
(始/)延年流血於决獄(漢書曰嚴延年為河内太守冬月/傳屬縣囚㑹府下流血數里河内)
(號為/屠伯)温舒頓足於用事(漢書曰王温舒為河内守奏誅/郡中豪猾千餘家大者族小者)
(死盡十二月郡中無犬吠之盜其失旁郡追求㑹春徵/温舒頓足嘆曰嗟乎令冬日益展一月足吾事矣注云)
(立春後不行/刑故云然)盛吉書法以埀泣(㑹稽典録曰盛吉為廷/尉每至冬月罪囚當㫁)
(其妻執燭吉持/丹筆相向埀泣)虞經㫁囚而流涕(後漢書曰虞詡祖父/經為郡縣獄吏案法)
(平正務寛恕冬月上其状嘗流涕隨之嘗稱曰東海于/公高為里門而其子定國卒至丞相吾决囚六十年矣)
(雖不及于公其庶幾乎子孫何必不為九卿邪故字詡/曰升卿詡仕至尚書令又後漢傅賢亦冬至㫁獄流涕)
此時令之攸遵而循酷之異致至若守闗梁而塞蹊徑
(禮曰十月命有司塞閉/而成冬謹闗梁塞蹊徑)謹蓋藏而閉門閭(書大傳曰天/子以冬命三)
(公謹蓋藏閉門閭固封/境以佐冬固地藏也)凌人斬冰(周禮曰凌人掌冰正/嵗十有二月令斬冰)
(三其凌注正嵗十二月謂夏/之十二月三其凌為消釋度)天子嘗魚(禮月令十二月/大寒之日天子)
(親徃嘗魚注/云時魚潔美)趙衰之賢同愛日(見日賦比畏/愛於衰盾注)和叔之職
在幽都(書曰申命和叔宅朔/方曰幽都平在朔易)農既云其事畢(崔實四/民月令)
(曰十月農事畢五/榖既登家備儲畜)學方勤於嵗餘(魏畧曰董遇好學人/從學遇曰當先讀書)
(百遍義自見從者云苦難得暇日遇曰/當以三餘冬嵗之餘夜與隂雨日之餘)笑田夫之負暄
(見日賦還/欣負暄注)美掾吏之送徒(後漢書曰鍾離意辟大司徒/侯霸掾詔部送徒詣河内時)
(冬寒徒病不能行路過𢎞農輒移屬縣使作徒衣縣不/得已與之上書言状意亦具以聞光武得奏以見霸曰)
(君所使掾何乃仁/於用心誠良吏也)歎黄香之無袴(後漢書曰黄香身執/勤苦冬無袴而親極)
(滋/味)偉王祥之得魚(孝子傳曰王祥早失母後母憎而譛/之祥孝彌謹盛寒河水堅氷網罟不)
(施母欲得生魚祥解褐扣冰求之冰忽小開有/雙魚出遊祥埀綸而獲之于時謂至孝所致)營窟攸
居(禮曰上古之人冬則/居營窟夏則居橧巢)㫖蓄以禦(詩曰我有㫖/蓄亦以禦冬)以黄鍾
為天綂(感精符曰天綂者十一月建子天始施之端/也注周以為正漢書記律以黄鍾為天綂)謂
良月為盈數(左傳曰魯公叔出奔衛三年而復之/使以十月入曰良月也就盈數焉)苦志
而越王抱冰(呉越春秋曰越王念復呉怨臥則攻/之以蓼足寒則漬之以水冬則抱冰)勵俗
而隱之披絮(晉書曰呉隱之為牧守冬月無被/嘗澣衣乃披絮勤苦同於貧庶也)若乃周
正在候履長伊始(玉燭寳典曰建子周之正月冬至日/極南影極長律當黄鍾其管最長故)
(有履長/之賀)閉蘆灰而潛應黄鍾(太𤣥經曰調律者度竹為/管蘆莩為灰列之九閉之)
(中漠然無動寂然無聲微風不起/纎塵不形冬至夜半黄鍾以應)獲寶鼎而自當天紀
(史記曰黄帝得寶鼎宛朐問於臾區對曰帝得寶鼎神/筴是嵗己酉朔日冬至得天之紀終而復始於是黄帝)
(迎日/推筴)融風布序(符瑞圖曰冬至/東北方融風至)亞嵗迎祥(宋書曰魏晉/冬至日受萬)
(國及百寮稱賀因小㑹儀亞嵗朝曹植/冬至獻襪履頌曰亞嵗迎祥履長納慶)立以八神(易通/卦騐)
(曰冬至之日立八神樹八尺之表日中視其晷晷如度/者則嵗美人和不即嵗惡人惑晷入則水晷退則旱進)
(二寸則月食進尺則日/食注進謂長於度也)成以三光(易通卦騐曰冬至成/天文注祭而成之所)
(以報/也)或以安形性而去聲色(禮曰仲冬日短至隂陽爭/諸生蕩君子齋戒處必掩)
(身無躁去聲色禁嗜慾安形/性事欲靜以待隂陽之所定)或以繕宫室而修囷倉(禮/曰)
(立冬築城郭造/宫室修囷倉)日軌巽維(厯義疏云日之行天至於巽/維東南角極之於此故曰冬)
(至/)風行廣莫(考異郵曰冬至/風曰廣莫風)動被水泉解兹麋角(史記/曰冬)
(至短極懸土炭炭重麋鹿解角蘭根出泉水涌以知日/至要訣晷景孟康曰先至三日懸土炭於衡兩端輕重)
(適均冬至日陽氣至則炭重夏至日隂氣至則土重晉/灼曰蔡邕律厯紀候鍾律權土炭冬至陽氣應黄鍾通)
(土炭輕而衡仰夏至隂氣應𬎼賓通/土炭重而衡低進退先後五日之中)或以合八能之士
(續漢書曰天子常以冬夏至日御前殿合八能之士/陳八音聴樂均度晷景候鍾律權土炭傚隂陽也)或
以從五日之樂(易通卦騐曰冬至之始人主與羣臣左/右縱樂五日天下之衆亦家家縱樂五)
(日為迎日/至之禮)君道方長(漢書曰冬至陽氣起君道長故/賀夏至隂氣起君道消故不賀)天
地交讓(神農書曰冬至隂陽合精天地交讓天為/尸溼地為不凍君為不朝百官為不親事)斯長
至之令旦故時訓之攸尚復有嘉平之節(史記曰秦惠/文皇初臘始)
(皇更名/嘉平)祭本伊耆(禮曰天子大蜡八/伊耆氏始為蜡)索饗有戴紀之記
(禮曰蜡索也嵗十二月/合聚萬物而索饗之也)問賀有徐氏之儀(徐爰家儀曰/蜡本施祭故)
(不賀其明日為小嵗賀稱初嵗福始罄無不宜正旦賀/稱元正首慶百福惟新小嵗之賀既非大慶禮止門内)
鳴楚鼓以逐疫(荆楚嵗時記曰諺云臘鼓鳴春草生村/人並擊細腰鼓戴胡頭及作金剛力士)
(以逐/疫)出土牛而應時(續漢書曰十二月立土牛六頭/於國都郡縣城外丑地送大寒)蓋
一日之澤(禮曰百日之/蜡一日之澤)而百神是祠(禮曰十二月天子/蜡百神於南郊為)
(來年祈福於天宗注天/宗日月星辰之屬也)故其新故交接(風俗通曰夏曰/清祀殷曰嘉平)
(周曰大蜡漢曰臘臘者獵也因獵取獸以祭先祖或曰/臘接也新故交接狎臘大祭以報功也漢火行衰於戍)
(故以戍/為臘)星囘嵗終(司馬彪續漢書曰季冬星囘/嵗終勞農享臘以送故也)或游於
魯觀(禮曰孔子與於蜡賓事畢游于觀之上喟然而嘆/曰大道之行也與三代之英丘未之逮也而有志)
(焉/)或祈彼天宗(見上百神/是祠注)於是先以大儺(禮曰十二月/命有司大儺)
(旁磔以/送寒氣)次之小嵗(見問賀有徐/氏之儀注)吹豳詩以愉樂(周禮曰/國祭蜡)
(則吹豳頌擊土/鼓以息老物)覽魏臺之訪議(高堂隆魏臺訪議曰詔問/何以用未祖丑臘臣隆對)
(曰案月令孟冬臘先祖五祀謂薦田獵所得禽獸左傳/曰虞不臘矣唯見此二者而皆不書日聞先師説曰王)
(者各以其行之盛祖以其終臘若水始生於申盛於子/終於辰水行之君以子祖辰臘之類是也土始於未盛)
(於戍終於辰魏土/徳宜戍祖辰臘)慕范喬之寛恕(晉書曰范喬字伯孫/喬邑人臘夕盜斫其)
(樹有告者喬佯不聞邑人愧而還柴喬曰/取柴故與父母相懽耳何以愧乎遂不取)識五倫之悲
涕(謝承後漢書曰第五倫母老不/能之官每至臘日常悲戀埀淚)長文有江源之政(華/陽)
(國志曰王長文字徳儁元康初守江源縣令縣収得盜/馬及發塚賊長文引見誘慰時適臘晦皆遣歸家謂曰)
(教化不厚使汝等如此良吏之過蜡節慶祚肆汝就上/下善相懽樂過節來還當為汝思他理羣吏惶怖爭請)
(不許尋有赦/無不感恩)何鳳有建安之治(梁書曰何鳳為建安太/守物不敢忤伏臘每放)
(囚還家依/期而返)景興慕子魚之徳(世説曰王朗字景興中年/以識度推伏華歆歆蜡日)
(嘗集子姪宴飲王亦斆之有人向張茂先稱此事張曰/王之學華皆是形骸之外其去子魚所以更遠歆字子)
(魚/)魯公旌母師之禮(列女傳曰魯之母師者魯九子之/寡母也臘日休家作召諸子謂曰)
(婦人之義非有大故不出夫家然吾父母家幼初嵗時/祀不理吾從汝謁徃監之慎房户之守吾夕而反於是)
(天隂還失早至閭外而止待夕而入魯大夫從臺上見/而怪之使人問之對曰妾歸視私家諸奴孺子期夕而)
(反妾恐其酺歠醉飽人情公有也妾反早/故止閭外盡期而入穆公聞之賜號母師)斯清祀之嘉
辰而前賢之遺美也
　
　
　事類賦巻五
欽定四庫全書
　事類賦巻六
　　　　　　　　　　　　　宋　呉淑　撰
　　地部
　　　地
夫地者蓋元氣所生萬物之祖(説文曰元氣初分重濁/為地白虎通曰地者元)
(氣所生萬/物之祖)成於積塊(列子曰地積塊也充/塞四虛無處無塊)始於撮土(禮/曰)
(今夫地一/撮土之多)性既生草(論衡曰地性生/草山性生木)道惟敏樹(禮曰人/道敏政)
(地道/敏樹)曠矣禹迹(左氏傳曰芒芒/禹迹畫為九州)遼哉穆馭(帝王世紀曰/周穆王使造)
(父御八駿日行千里/車轍馬迹遍於天下)亦可以考四游之上下(尚書考靈/異曰地有)
(四游冬至地上北而西三萬里夏至/地下南而東三萬里春秋分則中矣)識八寅之風雨(淮/南)
(子曰八寅八澤/之雲是雨九州)至哉坤元萬物資生(易坤/彖辭)厚徳以載物
(易曰地勢坤君/子以厚徳載物)承天而時行(易曰坤道其順/乎承天而時行)故其列三
壤(尚書禹貢曰咸則/三壤成賦中邦)存十形(楊泉物理論曰夫土地皆/有形名而人莫察焉有龜)
(龍體有鱗鳯貌有弓弩勢有斗升象有張舒形有塞閉/容有隠真之安有累卵之危有膏腴之利有塉埆之害)
(此十形者氣勢之始/終隂陽之所極也)東西為緯南北為經牝為川谷牡
則丘陵(家語曰子夏曰商問山書曰地東西為緯南北/為經山為積徳川為積刑高者為生下者為死)
(丘陵為牡/川谷為牝)義既存於含養(易曰坤地也故稱乎母/陸績注曰取含養也)道亦
聞其牧生(春秋説題辭曰地之為言嫓也承天行其/義也山陵之大非地不制含功以牧生也)或
説絶維而莫繫(管子曰地或維之地/莫之維地必亡矣)或謂行舟而靡停
(尚書考靈異曰地常動不止人不知譬/如在大舟閉牗而坐舟行而人不覺也)設凖望於裴秀
(晉書曰裴秀禹貢九州地域圖論曰今秘書既無古之/地圖又無蕭何所得秦之圖籍唯有漢氏輿地及括地)
(諸雜圖各不設分率又不考正凖望或稱外荒迂誕之/言不合事實今制地圖之體有六一曰分率所以辯廣)
(輪之度也二曰凖望所以正彼此之體也三曰道里所/以定所由之數也四曰高下五曰方邪六曰迂直此三)
(者各因地而制行所以校夷險之數也有圖象而無分/率則無以審遠近之差有分率而無凖望雖得之於一)
(隅必失之于他方有凖望而無道里則施於山海絶隅/之地不能以相通有道里而無高下方斜迂直之校則)
(經路之數必與遠近之實相違失凖望之正矣此六者/叅而考之故雖有峻山巨海之隔絶域殊方之逈登降)
(詭曲之因皆可/得舉而定矣)騐動靜於張衡(續漢書曰張衡作地動/儀精銅以鑄其器圓徑)
(八尺形似酒樽樽中有都柱旁行八道施闗發機外有/八龍首銜銅丸蟾蜍承之地或動則隨其方靣龍吐丸)
(其機闗巧制/皆在樽中)若乃闗令説自然之柱(闗令内傳曰地厚/萬里其下得大空)
(大空四角下有自然/金柱轍方圓五千里)張華識相牽之軸(博物志曰地祇/之位起形於崑)
(崙崑崙東北地轉下三千六百里有八𤣥幽都下有/四柱柱廣十萬里地有三千六百軸互相牽制也)布
之以原隰丘陵(蔡邕月令章句曰總/丘陵原隰阪險曰地)錯之以山川陵谷
(論衡曰山川陵/谷為地之理)爾其含𢎞光大(易曰坤厚載物徳合無/疆含𢎞光大品物咸亨)
博厚直方(禮曰博厚所以載物也高明所以覆物也博/厚配地高明配天易坤六二直方大不習無)
(不/利)形有高下氣有柔剛(楊泉物理論曰地其卦為坤其/徳曰母地形有高下氣有柔剛)
(物有巨細/味有甘苦)既配天而色黄(易曰天𤣥/而地黄)亦含物而化光(易/曰)
(坤至柔而動也剛至靜而徳方/後得主而有常含萬物而化光)至於八澤八紘(淮南子/曰九州)
(之外乃有八寅方千里自東北方曰大澤曰元通東方/曰大渚曰少海東南方曰具區曰厄澤南方曰大夢曰)
(浩澤西南方曰渚資曰舟澤西方曰九甌曰泉澤西北/方曰大夏曰海澤北方曰大㝠曰寒澤凡八寅八澤之)
(雲是雨九州八寅之外乃有八紘亦方千里自東北方/曰和丘曰荒土東方曰棘林曰桑野東南方曰大窮曰)
(衆女南方曰都廣曰反户西南方曰僬僥曰炎土西方/曰金丘曰沃野西北方曰一目曰少所北方曰積冰曰)
(委羽八紘之氣是出寒暑八紘之外乃有八極之雲是/雨天下注云反户在日南户北向僬僥人長三尺衣冠)
(帶劍金丘金所出一目其人一/目委羽山名其北蓋不見日)四極四荒(爾雅曰東至/泰遠西至邠)
(國南至濮鈆北至祝栗謂之四極/孤竹北户西王母日下謂之四荒)盡竪亥之所及大章
之所量(山海經曰帝令竪亥步自東極至於西極五億/十選九千八百八步注曰選萬也淮南子曰禹)
(使大章步自東極至于西極二億三萬三千五/百七十里使竪亥步自北極至于南極亦然)懿彼柔
祇(謝莊月賦曰柔祇/雪凝圓靈冰鏡)至哉牝馬(易曰坤元亨/利牝馬之貞)既上順於
乾(釋名曰地謂之坤/坤順也上順乾也)亦本親乎下(易曰本乎天者親/上本乎地者親下)若
乃考五土之動植度九州之廣輪(周禮曰大司徒掌天/下地土之圖周知九)
(州之地域廣輪之數辯五地之物生一曰山林動物宜/毛植物宜皁二曰川澤動物宜鱗植物宜膏三曰丘林)
(動物宜羽植物宜覈四曰墳衍動物宜介植物宜筴五/曰原隰動物宜臝植物宜叢注曰東西為廣南北為輪)
桓公問之而知數(桓公問管仲曰地數可得聞乎曰東/西二萬六千里南北二萬六千里出)
(水者八千里受/水者八千里)墨子對之而稱仁(墨子曰禽子問天與/地孰仁墨子曰翟以)
(地為仁民衣焉食焉死焉冡焉/地終不責徳焉故以地為仁)既曰無私(禮曰孔子曰/奉三無私以)
(勞天下天無私覆地/無私載日月無私照)亦云後定(抱朴子云太極初搆清/濁始分故天先成而地)
(後/定)道卑而上行(易曰地道/卑而上行)徳方而至靜(見上含萬物/而化光注)至
若立土訓以詔事(周禮曰土訓掌道/地圖以詔地事)命火正而是司(史/記)
(厯書曰顓頊命南正重司天以屬神命火正黎司地以/屬民應劭曰黎隂官也火數二二地數也故火正司地)
六合四極之廣(見下/注)七表九域之宜(河圖括地象曰天/有五行地有五岳)
(天有七星地有七表天有八氣地有八風天有九道地/有九州天有四維地有四凟張衡靈憲賦曰地有九域)
(山/川)極罔㝗之窮野與汗漫而為期(淮南子曰盧敖游乎/北海至於蒙谷之上)
(見一士焉與之語曰唯敖為背羣離黨窮觀于六合之/外周行四極唯北隂之未窺子殆可與敖為友乎若士)
(者齤然而嘆曰嘻子中州民寧肯向遠至此我南游乎/罔㝗之野北息乎沈墨之鄉西窮㝠㝠之黨東開澒濛)
(之光此其下無地而上無天聴焉無聞視焉無眴子游/始於此乃語窮觀豈不亦遠哉然子處矣吾與汗漫期)
(於九垓之上舉臂而竦身遂入雲中注曰盧敖燕人秦/始皇帝召之為博士使求神仙亡而不返也齤音拳汗)
(漫不可知之也/九垓九天也)若夫成以積隂(黄帝素問曰/積隂為地)寧於得一
(老子曰地得一以寧/地無以寧將恐發)振河海而不洩(禮曰今夫地一撮/土之多及其廣厚)
(載華嶽而不重振河/海而不洩萬物載焉)起畢昴而右闢(尸子曰八極之内/有君長者東西二)
(萬八千里南北二萬六千里故曰天/左舒而起牽牛地右闢而起畢昴)承之八柱(抱朴子/曰地下)
(有八柱廣十萬里有三千六百軸/互相牽制名山大川孔穴相通)分之九則(楚辭曰地/方九則何)
(以墳之康囘憑怒地何以東南傾注曰墳分也謂/九州之地凡九品禹何以能分别之康回共工也)石骨
而草毛土肉而川脈(博物志曰地以山為之輔佐石為/之骨川為之脈草木為其毛土為)
(其肉三尺以上為/糞三尺以下為地)著以瘞薶之法(禮曰瘞薶於/泰折祭地也)示以謙
虛之徳(孝經援神契曰地順受澤謙虛開張注/云開張九覈受流灑潤是其謙虛也)百川既
集於東南(列子曰地不滿/東南百川歸焉)形勢亦高於西北(楊泉物理/論曰地天)
(之根也形西北高而東南下東/西長南北短其盡四海者也)然則方地之為輿沈潛
剛克(宋玉大言賦曰方地為輿/圓天為蓋書曰沈潛剛克)
　　　海
於廓靈海百川委輸(木𤣥虛海賦曰於/廓靈海長為委輸)浮天無岸(木𤣥/虛海)
(賦曰浟湙㶑/灧浮天無岸)含形内虛(木𤣥虛海賦曰何竒不育何/怪不儲芒芒積流含形内虛)浹
天墟而浮析木(木𤣥虛海賦曰南澰朱崖西浹天墟東/演析木西薄青徐注爾雅曰析木謂之)
(天/津)薄碣石而蕩之罘(楊師道奉和望海詩曰碣/石朝烟滅之罘歸雁翔)峙以沃
焦(𤣥中記曰天下之强者東海之沃焦焉水/灌而不已沃焦者山名也在海東三萬里)泄之尾閭
(見下員嶠/方壺注)黒齒裸人之國(木𤣥虛海賦曰或掣掣洩洩/於裸人之國或泛泛悠悠於)
(墨齒/之邦)聶耳窮髪之區(山海經曰聶耳國在無腸國東兩/手聶其耳懸居海水中莊子曰窮)
(髪之北有溟/海者天池也)瀛洲蓬島(博物志曰滄海之中有/蓬萊方丈瀛洲三神山)員嶠方
壺(列子曰渤海之東有大壑名曰歸墟其中有岱輿/員嶠方壺瀛洲蓬萊五山注曰歸墟即尾閭也)鯤
鵬之所變化(莊子曰北溟有魚其名曰鯤化而/為鳥其名曰鵬海運則徙於南溟)神仙之
所宅廬(博物志曰海上有三神山/以金銀為宫闕仙人所集)若夫聳榑桑於碧津
(木𤣥虛海賦曰若乃大明鑣轡於金樞之穴翔/陽逸駭於榑桑之津十洲記曰榑桑植於碧津)鼓洪波
於滄㵰(南越志曰海安縣有小水南/注于海極目滄㵰渺望洪波)或浮槎而犯斗(博/物)
(志曰舊説天河與海通近世有居海渚者年年八月有/浮槎去來徃返不失期此人乃立屋於槎上齎糧乘槎)
(去忽忽不覺晝夜奄至一處有城郭屋舍望見室中多/織婦見一丈夫牽牛渚次飲之驚問此人何由至此此)
(人即問此為何處答曰君可詣蜀問嚴君平此人還問/君平君平曰某月有客星犯牛斗即此人到天河也)
或熬波而出素(齊書曰張融作海賦文詞詭激以示鎮/軍將軍徐凱之凱之曰公此賦實超𤣥)
(虛但恨不道鹽爾融即求筆注曰漉沙/搆白熬波出素積雪中春飛霜暑路)齊景忘歸(説苑/曰齊)
(景公游海上而樂之六月不歸告左右曰敢有先言歸/者死顔蠋進曰君樂治海不樂治國彼若有治國者君)
(安得樂此海乎遂歸中/道聞國人謀將不内之)秦皇欲渡(三齊畧曰秦始皇作/石橋於海上欲過海)
(觀日出處有神人驅石石去不速/神人鞭之皆流血今石橋猶赤色)祖塋望之而賦詩(北/齊)
(祖塋望海詩曰登高臨巨壑不知/千萬里雲島相連接風濤無極已)王粲游之而作賦(王/粲)
(游海賦曰若夫長洲别島碁布星/峙桂蘭叢乎其上珊瑚生乎其址)想慕容之涉水(王隠/晉書)
(曰慕容晃上言曰臣躬征乎北郭遠假陛下天地之威/海為結冰凌行海中三百餘里臣及諸老言自立國初)
(無海水冰/凍之事)仰仲連之辭組(史記曰田單屠聊城欲爵魯/仲連仲連逃於海上曰吾與)
(富貴而屈於人寧貧/賤而輕意肆志焉)爾乃鹿渾陽池(後魏書曰大祖西/征次鹿渾海郭義)
(恭廣志曰羗中之西/有潭彌海陽池海)蒲昌勃鞮(漢書曰蒲昌海一名鹽/澤皆以為潛行地下南)
(出積石為中國之河後漢書/曰竇憲伐匈奴至勃鞮海)百谷之所總集(老子曰江/海所以能)
(為百谷王者/以其善下之)萬穴之所㑹歸(木𤣥虛海賦曰江/河既道萬穴俱流)憫波臣
之在轍(莊子曰周顧視車轍有鮒魚焉曰我東/海之波臣也君豈有斗升之水活我哉)駭馬銜
之當蹊(木𤣥虛海賦曰若其負穢臨深虛/誓愆祈則有海童塞路馬銜當蹊)陳茂㧞劍以
息波(謝承後漢書曰陳茂嘗為交阯别駕舊刺史行部/不渡漲海刺史周敞涉海遇風船欲覆沒茂㧞劍)
(訶罵水神/風即止息)鮑靚煮石而療饑(晉書曰鮑靚為南海太守/嘗行部入海遇風饑甚取)
(白石煮食/之以濟)見遁世之姜肱(高士傳曰姜肱十辟公府九/舉有道皆不就靈帝時曹節)
(白帝徴肱肱隠身/遯命浮桴入海也)識乘桴之仲尼(論語子曰道不/行乘桴浮于海)觀夫
控清引濁(梁簡文帝海賦曰坎徳洊臻水源深博灌/注百川控清引濁始乎濫觴委輸大壑)蕩
雲沃日(木𤣥虛海賦曰瀖/泋濩渭蕩雲沃日)望彼幼少(山海經曰無臯之/山南望幼海注幼)
(海少/海也)觀茲朝夕(王簡棲頭陀寺碑曰挹朝夕之池/者無以測其淺深朝夕池海也)聳黄
金之宫(見神仙/宅廬注)開紫石之室(十洲記曰滄海島中/有紫石室九老仙都)恠精
衛之銜木(山海經曰發鳩之山有鳥精衛炎帝之女游/於東海溺而不返常取西山之大石以堙東)
(海/)驚徐衍之負石(漢書曰鄒陽書曰申屠狄蹈雍/之河徐衍負石入海不容於世)時清
而雖不揚波(禮斗威儀曰君乘圡而王則海夷注曰海/夷不揚波也韓詩外傳曰成王時越裳氏)
(重三譯而朝曰天之不逆風疾雨海/之不揚波三年矣中國必有聖人乎)彗墜而曽聞决溢
(淮南子曰彗星/墜而渤海决)至若歎朝宗之美(書曰江漢/朝宗于海)考善下之
言(見百谷/總集注)嘗窺鮫室(木𤣥虛海賦曰則有/天琛水怪鮫人之室)屢見桑田(神/仙)
(傳曰麻姑謂王方平曰自接待以來見東海三為桑田/向到蓬萊水乃淺於徃者畧半也豈復將為陵陸乎)
子牟傾馳而戀闕(淮南子曰中山公子牟謂詹子曰身處/江海之上心存魏闕之下為之奈何詹)
(子曰重生重生則輕利子牟曰雖知/之不能勝詹子曰不能自勝則重之)管寧危殆而思愆
(周景式孝子傳曰管寧避地遼東嘗遇風船人危懼皆/叩頭悔過寜思惟釁咎念嘗如厠不冠而已向天叩頭)
(風亦/尋靜)亦有覿隂火於波中(木𤣥虛海賦曰陽/冰不冶隂火潛然)採石華於
山際(郭璞江賦曰玉珧海月土肉石華注山海經曰玉/珧蚌屬也音姚臨海水土物志曰海月大如鏡白)
(色正圓土肉正黒如小兒臂大有/腹無口目有三十足石華附石生)羅珊瑚之的礫(外國/傳曰)
(大秦西南漲海中可八百里到珊瑚洲洲/底有盤石珊瑚生其上人以鐵網取之)烝雲霧之薈
蔚(木𤣥虛海賦曰瀝/滴滲淫薈蔚雲霧)祭在禮而先河(禮記曰三王之祭/川也先河而後海)
彼有時而動地(尸子曰海水三嵗一/周流波相薄故地動)人君法之而成大
(文子曰善為君者法海以/象其大注下以成其廣)百川學之而則至(法言曰百/川學海而)
(至於海丘陵學/山而不至於山)是知畧羣山(木𤣥虛海賦曰羣/山既畧百川潛渫)涸九州
(木𤣥虛海賦曰掎/㧞五岳竭涸九州)非宜讓水(文子曰海不讓水/積小以成其大)當須積
流(孫卿子曰不積跬步無以至/千里不積小流無以至江海)既駕黿以為梁(江文通/恨賦曰)
(方將駕黿鼉以為/梁巡海右以送目)亦吐蜃而成樓(漢書曰海旁有/蜃氣為樓臺)搴芳
林於聚窟(十洲記曰聚窟洲在西海中有大樹與楓/木相似其芳香數百里間名反魂樹也)訪
瓊田於祖洲(十洲記曰祖洲東海中地方五百里上有/不死草生瓊田中草似菰苗人已死者以)
(草覆之/皆活)井鼃見拘成視聴之非廣(荘子曰東海之鼈謂/䧟井之鼃曰夫海千)
(里之遠不足以舉其大千仭之高不足以極其深禹之/時九年十潦而水弗加益湯之時八年七旱而涯不加)
(損夫不為頃乆推移不以多/少進退者此亦東海大樂也)河伯自視知大小之不侔
也(莊子曰秋水時至百川灌河雨渚涯涘之間不辯牛/馬河伯欣然自喜以天下之美為盡在己順流東行)
(至於北海東面而視不見水端向若而嘆北海若曰井/蛙不可語於海者拘於墟也夏蟲不可以語於冰者篤)
(於時也曲士不可以語於道者束於教也天下之水莫/大於海萬川歸之不知何時止而不盈尾閭泄之不知)
(何時已而不虛春秋不變水旱不知此過江河之流/不可為量數司馬彪曰尾閭水之從海外出者也)
　　　江
水徳靈長(郭璞江賦曰咨五材之/並用嘉水徳之靈長)伊㟭山兮發源濫觴
(荀子曰江出㟭山其源可以濫觴及其/至江之津也不方舟不避風不可涉)仰井絡之淪耀
(河圖括地象曰岷山之地上為井/絡郭璞江賦曰岷精淪耀於東井)䕃牛女以埀芒(春秋/元命)
(苞曰女牛為江湖江湖者所/以開神潤化故其氣遄息)總括漢泗吸引沮漳(郭景/純江)
(賦曰總括漢泗兼包淮/湘并呑沅灃吸引沮漳)分二源於崌崍(山海經曰岷東/北百三十里崍)
(山江水出焉又東北五十里崌山江水出焉而東流注/于大江郭璞江賦曰分二源於崌崍流九𣲖於潯陽)
流九𣲖於潯陽(水經曰江至潯陽分為九道又潯陽記/曰九江一白烏江二蜯江三烏土江四)
(嘉靡江五畆江六浮江/七廩江八提江九菌江)滔滔江漢南國之紀(出/詩)激迅湍
於巫峽(郭景純江賦曰衝巫峽/以迅激躋江津而高漲)鼓洪波於彭蠡(水經曰/東㑹于)
(彭蠡經蕪湖/名為中江)陶侃之局已投波(晉書曰陶侃語人曰大/禹聖人乃惜寸隂至於)
(衆人當惜分隂叅佐或以戯廢事/者乃取其蒲博之具悉投於江)呉猛之扇曽畫水(晉/書)
(曰呉猛年四十許邑人丁義始授神方因還豫/章江水甚急猛不假舟楫以白羽扇畫水而渡)魏文南
伐而興歎(魏志曰文帝伐呉至長江/而嘆曰天固以限南北也)祖逖北征而為誓
(晉書曰祖逖北渡江中流誓曰逖/不清中原而復濟者有如大江)温嶠燃犀(晉書曰温/嶠至牛渚)
(磯傳言水深不可測乃燃犀角照之須臾見水族竒怪/或乘車馬至夜夢人謂曰與君幽明道隔何苦相照嶠)
(甚惡之未/幾而卒)琴高控鯉(列仙傳曰琴高浮游冀州二百餘/年後入碭水中乘赤鯉魚來出留)
(一月復入水去郭璞江賦海/童之所游巡琴高之所靈矯)張禹治訟而波清(續漢書/曰張禹)
(拜揚州刺史當過江行部中土人皆以江有子胥之神/難於濟涉禹厲聲言曰子胥如其有靈知吾志在理察)
(枉訟豈危我哉/遂鼔楫而過)王閎㧞劍而風止(謝承後漢書曰呉郡/王閎渡錢塘江遭風)
(船欲覆閎㧞劍斫水/罵伍子胥風息得濟)爾其馳百谷(老子曰江海所以能/為百谷王者以其善)
(下/之)導雙流(左太冲蜀都賦曰/帶二江之雙流)瀉驚湍於白帝(庾信汎江/詩曰春江)
(下白帝畫/舸向黄牛)索曲岸於黄牛(隋薛道衡入郴江詩曰征/途非白馬水勢類黄牛)陽
侯鼓波而傲睨(淮南子曰陽國侯溺於水其神能為/大波郭璞江賦曰陽侯遯形於大波)冰
夷倚浪而夷猶(山海經曰從極之川惟冰夷常都焉冰/夷人面而乘龍郭璞江賦曰冰夷倚浪)
(而傲睨江妃含嚬而/􁔍眇冰夷馮夷也)偉周穆之叱黿(紀年周穆王東至/于九江叱黿鼉以)
(為/梁)想項王之艤舟(史記曰項羽欲東渡烏/江烏江亭長艤船待之)至若遊三山
而澄練(謝𤣥暉晚登三山還望京邑詩/曰餘霞散成綺澄江靜如練)經西陵而縈帶
(袁崧宜都記曰對西陵南岸有山其峯最秀人自/山南上至頂俯臨大江如縈帶視舟船如鳬鴈)越荆
門以遐騖(盛𢎞之荆州記曰郡西陵泝江六十里南岸有/山名曰荆門北岸有山名曰虎牙夾岸相對楚)
(之西塞也郭景純江賦曰虎牙/磔竪以屹崒荆門闕聳而盤薄)出信陽而長邁(郭景純/江賦曰)
(出信陽而長邁淙大壑與沃焦臧榮緒晉/書曰建平郡有信陵縣信陽即信陵也)灌五湖而浩
渺(史記太史公曰余登姑蘇望五湖張勃呉録曰五湖/者太湖之别名也周行五百餘里郭璞江賦曰注五)
(湖而漫漭灌/三江而漰沛)集三江而澎湃(尚書曰三江既入震澤底/定孔安國曰彭蠡江分為)
(三入/震澤)亦聞靈均任石而慷慨(郭璞江賦曰悲靈均之任/石嘆漁父之棹歌史記曰)
(屈原作懷沙賦抱/石自投汨羅而死)魚父鼓櫂而延緣(楚辭曰魚父鼓棹/歌曰滄浪之水清)
(可以濯我纓滄浪之/水濁可以濯我足)笑失䇿於囊沙(呉録曰步騭表言/北降人説北多作)
(布囊欲以盛沙塞大江呉王曰此曹必不敢來若不如/孤言當以牛千頭為君作主人後見李岱説騭言失笑)
(曰此江自開闢而/然寧可以囊塞乎)挫鋭氣於投鞭(臧榮緒晉書曰苻堅/北定九州將大舉南)
(伐苻融等咸諫止之不聴曰吾百萬之衆投/鞭可以濟江既至淝水大為謝𤣥等所敗)楚姬著節
於漸臺(列仙傳曰楚莊王出遊留夫人貞姜漸臺江水/大至遣使者迎夫人忘持符夫人曰王與宫人)
(約召必以符今使者不持符妾不敢行於/是使者返取符未還臺已壞沉水而死)姜婦明孝於
涌泉(列仙傳曰廣漢姜詩妻事姑至孝姑好飲江水水/去家七里妻常雞鳴泝流而汲及風雪不時得水)
(詩責遣之妻徃鄰家紡績以市珍味使鄰母/遺姑詩聞追還舍側忽有湧泉出味如江水)觀夫靡迤
黄岑(盛𢎞之荆州記曰始安郡有東北三江發源於/桂陽之臨武黄岑山東江發源於南康之庾嶺)奔
騰赤岸(山謙之南徐記曰京江禹貢北流也濶漫三十/里通望大壑常以春秋朔輒有大濤聲勢駭壯)
(極為竒觀濤至江北激赤岸尤為迅猛郭/璞江賦曰鼓洪濤於赤岸淪餘波乎紫桑)經雲夢而汪
洋(尚書曰雲土夢作乂郭景純江賦/曰其傍則有雲夢雷池彭蠡青草)灌具區而澶漫(郭/景)
(純江賦曰具區洮滆注/皆澤名洮音姚滆音核)怪泉客之泣珠(呉都賦曰泉客/慷慨而泣珠)
識鮫人之搆館(郭璞江賦曰泉客築室於/巖底鮫人搆館於懸流)至其弱栁白
烏之號(綠江記曰西江别支為弱栁江/水經潯陽九江其一曰白烏)嘉靡𤓰步之名
(水經嘉靡江者九江之一也𤓰步江在揚州/六合縣界即魏文帝及後魏太武所臨處)感交甫之
喪珮(列仙傳曰江妃二女遊於江濱逄鄭交甫遂解珮/與之交甫受珮而去去數十步懷中無珮女亦不)
(見/)思楚昭之得萍(家語曰楚昭王渡江江有物大如斗/圓而赤直觸王舟舟人取之王大怪)
(使之魯問孔子孔子曰此萍實也可割而食/之吉祥惟霸者能獲之使返王遽食之甚美)激怒氣於
子胥(論衡曰儒書言伍子胥恨呉王驅水為濤今/㑹稽錢塘丹徒江皆立子胥祠欲止其濤也)泝懸
流於鼈令(蜀王本記曰望帝治汶山下郫百餘嵗荆州/有一死人名鼈令其屍亡去隨江水上至郫)
(遂活望帝以為相又以徳/薄不及鼈令乃委國授之)仰竒相之得道(廣雅曰江神/謂之竒相郭)
(璞江賦曰竒相/得道而宅神)憫神使之輕生(莊子曰宋元君夜半夢/人被髪而窺阿門曰予)
(為清江使河伯之所漁者豫且得予元君覺召占夢者/占之占者曰此神龜也元君得而刳之以卜七十鑚無)
(遺/䇿)要離圖慶而名立(吕氏春秋曰要離之走徃見王子/慶忌於街慶忌喜要離曰請與王)
(子徃奪呉國王子慶忌與要離共涉於江中要離㧞劍/以刺慶忌慶忌捽而投之於江浮出又取而投之如此)
(者三其卒曰汝天下之國士也/幸汝以成名要離不死而歸呉)漢武射蛟而景清(漢書/曰武)
(帝元封五年狩于盛唐望祀虞舜于九/疑自潯陽親射蛟江中獲之舳艫千里)投書已善於光
禄(蕭方等三十國春秋曰光禄勲殷羡之還豫章貴游/多憑其書羡之至板橋投書於江曰沈者自沈浮者)
(自浮殷洪喬不/能作致書郵)毁璧仍聞於滅明(事見河賦澹臺毁璧/注或曰斬蛟於江)
總百川以遐覽余見之於水經
　　　河
伊洪河之下流(釋名曰河下也隨/地下處而通流也)出崑崙之絶域(山海/經曰)
(崑崙山縱廣萬里有清白赤黒河環其墟其白水出東/北陬屈向東南流為中國河也爾雅曰河出崑崙墟色)
(白/)究博望之遐蹤(漢書曰張騫使大夏窮河/源烏睹所謂崑崙者乎)考夏王之
遠跡(吕氏春秋曰龍門未開吕梁未發河出孟門大溢/逆流名曰洪水禹决江疏河為彭蠡之鄣所治者)
(千八/國)漢已亡其八枝(吕氏春秋曰鉅鹿之北分為九河/又合為一河以入海齊桓公塞九)
(河以廣田居漢世河决金隄議者欲求九河故迹而/穿之未知其所是以班固云自兹距漢忘其八枝也)賈
復言其三策(漢書曰哀帝時賈讓奏言治河有上中下/三䇿若徙其當水衝之人以避之放河使)
(北入海泛濫朞月自定不勞人力此功以立河定人安/千載無患謂之上䇿若多穿漕渠使人得以溉田雖非)
(聖人法然亦救敗術也今據堅地作石隄東西水門但/用木與土耳旱則開東方水門以溉田水則開西方高)
(門以分河此誠富國安人興利除害謂之中䇿茍繕/完故隄増卑陪薄勞費無已數逄此害最下策也)爾
其觀濔濔(詩曰新臺有/泚河水瀰瀰)悦洋洋(詩曰河水洋/洋北流活活)出葱嶺注
蒲昌(山海經曰河出崑崙東流潛行地下至規期山北昌/流分為兩源一出葱嶺一出于闐復合流東注蒲)
(海/)後海既知於務本(禮曰三王之祭川也皆先河而後/海或源也或委也此之謂務本)
一葦曽稱於可杭(詩曰誰謂河/廣一葦杭之)若夫傾竹箭之流(慎子/曰西)
(河下龍門其/流駛竹箭)激桃花之水(桓譚新論曰大司馬張仲議/曰河水濁一石水六斗泥而)
(民競决河溉田令河不通利至三月桃花水/至則决以其噎不泄也可以禁民勿復引河)泥既盈於
六斗(已見/上注)曲亦聞乎千里(楊泉物理論曰河百里/小曲千里一曲一直)黄帝之
夢兩龍(河圖曰黄帝夢兩龍授圖乃齊詣河/洛有魚汎白圖折溜而止跪而授之)漢武之歌
瓠子(史記曰元光中天子臨瓠子决河沉白馬玉璧令/羣臣從官自將軍以下皆負薪填决河取淇園之)
(竹以為楗天子悼功之/不成乃作瓠子之歌)簡絜鉤盤胡蘇太史(爾雅九河/徒駭太史)
(馬頰覆鬴胡蘇簡絜句盤鬲津注徒駭太史未詳馬頰/状如馬頰覆鬴水中可居状如覆鬴胡蘇東莞有胡蘇)
(亭簡水道簡易絜水多絜約句盤水曲如鉤流/盤桓也鬲津水多阨狹可隔以為津而横渡)至於激
三門之險(水經曰禹鑿砥柱以/通河水謂之三門)號四瀆之精(春秋考異/郵曰河者)
(水之氣四瀆之精所以/流化故曰河潤千里)縈九折兮注海(淮南子曰河九/折注海而流不)
(絶者有崑/崙之輸也)歴千年兮一清(拾遺記曰黄河千年一清聖/人之大瑞也李霄遠運命論)
(曰黄河清/而聖人生)豈作楚昭之祟(左傳曰楚昭王有疾卜河為/祟大夫請祭王曰江漢沮漳)
(楚之望也河/非所獲罪也)但聞王莽之名(史記河渠書云河之為灾/害中國尤甚尚書導河自)
(積石至於龍門又釃二渠以引河如淳注二渠一/出貝丘一出隰川王莽時廢塞故俗謂之王莽河)識三
州之負土(孝子傳曰三州人者皆孤單煢獨相約為父/子老者因命二人於大澤中作舍且欲成父)
(曰此不如在河中二人復填河二旬不立有一書生/過之為縳兩土肫投河中明日望見河中土高丈餘)見
五老之飛星(見星賦五/老遊河注)則有魚鱗紫貝之居(楚辭曰魚/鱗屋兮龍)
(堂紫貝闕兮珠宫/注云言河伯所居)𤣥貉白狐之祭(穆天子傳曰天子西/狩獲白狐𤣥貉以祭)
(于/河)或以作柏舟之矢(詩曰柏舟共姜自誓也泛彼柏舟/在彼中河髧彼兩髦實惟我儀之)
(死矢/靡它)或以申如帶之誓(漢書高祖定天下封功臣百四/十三人誓曰使黄河如帶泰山)
(若礪國以永存爰及苗裔申/以丹書之信重以白馬之盟)仲尼適趙而迴車(家語曰/孔子之)
(晉及河間趙簡子殺竇鳴犢及舜華乃臨河而嘆曰美/哉洋洋乎丘之不濟此命也子貢趨而進曰敢問何謂)
(子曰竇鳴犢舜華賢大夫也而殺之丘聞之剖胎殺夭/則麒麟不至其郊竭澤取魚則蛟龍不處其淵覆巢破)
(卵則鳯凰不翔其邑何/則君子諱傷其類遂還)方叔去魯而遐逝(論語曰鼓方/叔入於河注)
(曰入謂其居河内魯哀公/時禮壞樂崩樂人皆去)晉侯聴伯尊之言(榖梁傳曰/梁山崩壅)
(河三日不通晉君召伯尊伯尊遇輦者問焉輦者曰君/親素縞帥羣臣哭之既而祠焉伯尊至君問之伯尊如)
(其言而/河流矣)軒皇聞風后之對(河圖曰風后對黄帝曰河凡/有五皆始開于崑崙之墟)
白馬既申於漢禱(見上漢武/歌瓠子注)黄龍亦稱於舜瑞(運斗樞/曰舜與)
(諸侯觀河洛有黄龍負圖出置帝前䠠入/水而前去注云䠠去也之逝切又音帝)亦聞經於張
掖(山海經曰黄河東注蒲昌潛流地下出積石山東/南流又東迴入塞過燉煌酒泉張掖南與洮河合)導
彼隰川(見上但聞王/莽之名注)灌於上嶺(前漢書溝洫志曰武帝/時齊人延年上書言河)
(出崑崙經中國注勃海是其地勢西北高而東南下也/可准高下開大河上嶺出之胡中東注之海如此闗東)
(長無水災北邊不憂匈奴此功一成萬嵗大利上壯之/報曰延年計議甚深然河乃大禹所道也聖人作事通)
(於神明恐難改更/注上嶺山頭也)通於華山(郭縁生述征記曰華山與/首陽本一山河神巨靈擘)
(其上足踏其下分兩山以/通河流今掌足迹猶存)秦名徳水(史記曰秦滅六國/自以為獲水徳之)
(瑞更名河/曰徳水)漢起龍淵(漢書曰武帝元光中河水徙頓/丘發卒十萬救决河起龍淵宫)非
寸膠之可治(抱朴子曰寸膠不能理黄河/之濁尺水不能却蕭丘之火)豈撮壤之能
填(抱朴子曰撮壤不能填/决河升水不能冷原火)至若澹臺毁璧(水經注曰昔/澹臺子羽齎)
(千金之璧渡河陽侯波起兩蛟挾舟子羽曰吾可以義/求不可以威刼操劍斬蛟蛟死波休乃投璧于河三投)
(而輒躍出乃毁璧/而去示無恡意)申屠負石(韓詩外傳曰申屠狄非世/將自投於河崔嘉止之曰)
(聖人民之父母也今為濡足之故不救溺人可乎申屠/狄曰昔桀殺龍逄紂殺比干而亡天下呉殺子胥陳殺)
(泄冶而滅其國非無聖知不/用故也遂負石而沈于河)武侯屈中流之喜(史記曰/魏武侯)
(浮西河而下中流顧謂呉起曰美哉乎山河之固此魏/國之寶也起對曰在徳不在險昔三苗左洞庭右彭蠡)
(恃此險也徳義不修禹滅之夏桀之居左河濟右太華/伊闕在其南羊腸在其北修政不仁湯破之殷紂之國)
(左孟門右太行常山在其北太河經其南修政不/徳武王滅之由此觀之在徳不在險武侯曰善)晉人
有汎舟之役(左傳曰晉薦饑乞糴于秦秦輸粟于晉/自雍及絳相繼命之曰汛舟之役也)爾
乃應于天漢(孝經援神契曰河者/水之伯上應天漢)决彼金隄(見上白馬/申於漢禱)
(注/)起積石而浮砥柱過洛汭而至大伾(尚書禹貢曰導/河積石至于龍)
(門南至華隂東至于砥柱又東/至于孟津東過洛汭至于大伾)沮授臨流而屢歎(魏志/曰袁)
(紹渡河沮授臨舟歎曰上盈其志/下矜其功悠悠黄河吾其濟乎)甘茂持檝而非宜(説/苑)
(曰甘茂使齊渡河船人曰河水猶澗耳君不能渡何王/之能説乎甘茂曰持揖隨流我不若子説萬乘之君子)
(不如/我)觀其鑿彼龍門(見上/注)分於鉅鹿(山海經曰今邢州/鉅鹿北播為九河)
(同為逆河/入海也)笑孟津之捧土(朱浮與彭寵書曰奈何以區/區漁陽結怨天子此猶河濱)
(之人捧土以塞孟津/多見其不知量也)識淇園之取竹(見上漢武/歌瓠子注)周武之
麾陽侯(淮南子曰武王伐紂至孟津陽侯之波逆流而/擊疾風晦㝠人馬不相見于是武王左操黄鉞)
(右執白旄瞋曰而麾曰余在天/下誰敢害余者于是風濟波罷)嬴政之承玉牘(河圖考/靈耀曰)
(秦王政以白璧沉河有黒公從河出謂/政曰祖龍來授天寶開中有尺二玉牘)或以灌四郡而
為災(漢書曰成帝時河决潰金隄凡灌四郡河隄使者/王延世塞以竹落長四丈大九圍盛以小石兩船)
(夾載而下之三十六日/河隄成改元為河平)或以潤九里而蒙福(張璞漢記/曰郭純為)
(潁川太守光武詔曰賢能太守去帝/城不遠河潤九里冀京師并蒙其福)亦聞魚人覿禹(水/經)
(注曰禹理水觀于河見白靣二人魚身/出曰吾河精也授禹河圖而還于淵)馬圖授羲(禮曰/河出)
(馬/圖)慶榮光之四塞(書中候曰榮光/出河休氣四塞)歎人壽之難期(左傳/曰周)
(詩有之曰俟河/之清人壽幾何)識潛流之隠伏(見上經於/張掖注)驚迅逝之逶
迤(淮南子曰河以逶迤故能遠山以/陵遲故能高道以優游故能化)高並之言要妙(漢/書)
(曰長水校尉高並言河決率常于平原東郡左右其地/最下而土疏惡也聞禹治河本空此地以為水隈近察)
(秦漢河決曹衛之域不過百八十/里可空此地弗以為官亭民室)王景之識精微(水經/注曰)
(漢明帝永平中議治汴渠上引樂浪人王景問水形便/因賜景山海經河渠書禹貢圖發卒數十萬詔景與將)
(作謁者王呉治渠防起滎陽至千乘海口千餘里景商/度地勢鑿山開澗隄遏衝要疎決壅積十里一門水更)
(相迴注無復潰漏之患明年渠成帝親巡/行詔濱河郡國置河隄員吏如西京舊制)斯皆得河渠
之至術後世胡為而弗思
　
　
　
　事類賦巻六
欽定四庫全書
　事類賦卷七
　　　　　　　　　　　　　宋　呉淑　撰
　　地部
　　　山
夫山者宣也宣氣生萬物者也(出説/苑)爾其天孫日觀(博/物)
(志曰泰山一曰天孫言為天帝孫也主召人魂魄東方/萬物始成知人生命之長短應劭漢官儀曰泰山東南)
(名曰日觀雞一/鳴時見日始出)終南太一(五經要義曰太一山在扶/風武功縣與終南山相連)蓬
萊九氣(十洲記曰蓬萊山外則員海謂之溟海無/風而洪波百丈上有九氣丈人九天真官)崑崙
五色(博物志曰崑崙從廣萬一千里神物所集出/五色雲氣五色流水其水東南為中國河)天台
赤城(孫綽天台賦曰赤城霞起/以建標瀑布飛流而界道)龍門積石(書曰浮于積/石至于龍門)
(西/河)訪至道於崆峒(莊子曰皇帝聞廣成子/在崆峒之上徃問道焉)識神人於姑
射(見冰賦想䏎/膚于姑射注)江郎之一子還家(郡國志曰江郎山三/峯上又各有巨石昔)
(山下民兄弟三人化于此晉永嘉之亂湛滿者亦居山/側有一子仕宦不得歸禱于三石旬日中湛子出洛水)
(見三少年使閉目入車中/怳然不知所之良乆至家)林慮之雙童不食(顔修内傳/曰橋順二)
(子曰璋曰瑞師事仙人盧子基於隆慮山棲霞谷服飛/龍藥一九千年不饑故魏武詩曰西山有雙童不飲亦)
(不/食)節彼南山(詩曰節彼南/山維石巖巖)始於一拳(禮曰今夫山一拳/石之多及其廣大)
(草木生之禽獸/居之寶藏興焉)庋懸之祭(爾雅曰祭/山曰庋懸)配林是先(禮曰齊/人將有)
(事於泰山必先/有事於配林)故梁為晉望(爾雅曰梁/山晉望也)岷實江源(書曰/岷山)
(導/江)聳香爐之秀出(南雍州記云武當山山高隴峻/若博山香爐廬山亦有香爐峯)抗射
的之高懸(水經注云㑹稽有射的山遠望如射侯土人/以占暗則米貴諺曰射的白斛一百射的𤣥)
(斛一/千)至若觸石吐雲(説苑曰五嶽能大布雲雨焉能大/斂雲雨焉觸石而出膚寸而合不)
(崇朝而/雨天下)含澤布氣(春秋説題辭曰山之為言宣/也含澤布氣調於百神者也)鳴陳倉
之寶雞(三秦記曰太白山南有陳倉山山有石與雞不/别趙高燒山雞飛去晨鳴山頭聲聞三十里或)
(謂是/玉雞)翔淳于之白雉(武陵記曰淳于山與白雉山相近/絶壑之半有白石雉遠望首尾可)
(長二丈伸足翔/翼若虛中飜飛)既含情於度木(左傳曰山有/木工則度之)亦游心於
覆簣(論語曰譬如為山未成一簣止吾止/也譬如平地雖覆一簣進吾徃也)登宛委而得
書(呉越春秋曰禹傷父功不成登衡山血白馬而祭之/夢赤繡文衣男子稱𤣥夷蒼水使者謂禹曰欲得我)
(山書者齊于黄帝之嶽禹乃退齋三日登/宛委發石得金簡玉字之書言治水之要)出器車而表
瑞(禮曰山出器/車河出馬圖)黄帝之游具茨(陽城記曰黄帝登具茨/之山升於洪隄之上受)
(神芝圖於/黄蘆童子)夏王之登㑹計(呉越春秋曰禹巡越大㑹計/治國之道更名茅山曰㑹計)
爾其探禹穴(水經注㑹稽山東有穴深不見/底謂之禹穴東游者多探其穴)紀秦功(水/經)
(注曰秦始皇登㑹稽山/刻石紀功李斯所篆)或形標九子(九華山錄曰峯巒/異狀其數有九故)
(號九子李白/更號九華)或禮視三公(禮曰五嶽視三/公四瀆視諸侯)著屐嘗聞於
靈運(宋書曰謝靈運好登山嘗著木屐/上山則去前齒下山則去後齒)朽壤曽詢於伯
宗(左傳曰梁山崩晉侯召伯宗伯宗辟重曰避傳重人曰/待我不如捷之速也問其所曰絳人也問絳事曰梁山)
(崩將召伯宗謀之問將若之何曰山有朽壤而崩可若/何國主山川故山崩川竭君為之不舉降服乘縵徹樂)
(出次祝幣史/辭以禮焉)至若汶為天井(河圖曰汶山之地為井絡/天以㑹昌神以建福上為)
(天/井)岐為地乳(河圖曰岐山在崑/崙東南為地乳)維應桐柏(河圖曰桐柏/山為地穴上)
(為維/星)畢連鳥鼠(河圖曰鳥鼠同穴山地/之幹也上為掩畢星)嘉無恤之臨代
(史記曰趙簡子謂諸子曰吾藏寶符于常山徃而得者/立為後諸子競徃無所得無恤曰常山臨代代可取也)
(簡子曰是知/符矣遂立之)美仲尼之小魯(孟子曰孔子登東山而/小魯登太山而小天下)或
形類冠幘(宣城圖經曰幘山層/峯嵳峩狀如冠幘)或狀同枹鼓(隋圖經曰/燕山在易)
(縣巖側有石鼓去地百餘丈望之若數百石囷左右梁/貫之鼓東南有石人援桴同擊世云燕山石鼓鳴則有)
(兵/)感叱馭之忠臣(漢書曰王陽為益州刺史行部至邛/郲九折阪嘆曰奉先人遺體奈何數)
(乘此險後以病去及王遵為刺史至其阪問吏曰此非/王陽所畏道邪遵叱其馭曰驅之王陽為孝子王遵為)
(忠/臣)識擣衣之玉女(郡國志曰靈山昔有神女于此搗衣/因號擣衣山山南絶巖有方石明瑩)
(謂之玉女/擣練碪)縣圃嘗留於穆滿(淮南子曰崑崙山去地萬/一千里上有層城九重或)
(上倍之是謂閬風或下倍之是謂縣圃穆天子傳曰天/子至於崑崙丘季夏丁卯升於春山之上以望四野是)
(惟天下之髙山先王之所謂縣/圃山海經曰實惟帝之平圃)疎屬曽拘於貳負(山海/經曰)
(貳負之臣曰危與貳負殺窫窳帝乃梏之於疎屬之山/挃其右足反縛兩手以髪繫之於山上盤石之下在開)
(題西北注漢宣帝時使人鑿上郡發盤石得一人跿裸/被髪反縛械一足莫有識者劉子政按此言之宣帝大)
(驚時人爭/學山海經)則有石帆孤出(夏侯爭先志曰㑹稽山有石/帆山石危起若數百幅帆)
砥柱分流(水經注曰砥柱者禹治洪水山陵當水者鑿/之故破山以通河河水分流包山見水中若)
(柱然故/曰砥柱)巨靈之擘太華(郭縁生述征記曰華山與首陽/本同一山河神巨靈擘開以通)
(河流故掌/跡存焉)共工之觸不周(見天賦共/工折柱注)秦望則金簡玉書
靈祕之所潛隱(水經注曰㑹稽秦望山在州正南為衆/峯之傑涉境便見呉越春秋稱山覆釡)
(盎盎中有金簡玉書黄帝之遺緘也人云/金簡玉字之書夏禹發之得百川之理)羅浮則璿房
瓊室神仙之所嬉遊(日南志曰羅浮山本蓬萊山/一峯有璿房瓊室七十二所)又聞
嬴政曽驅(見日賦秦/皇過海注)愚公欲徙(列子曰太行王屋二山/方七百里高萬仭北山)
(愚公者年且九十面山而居懲山北之塞出入之迃也/聚室而謀曰吾與汝畢力平險可乎雜然相許其妻曰)
(以君之力曽不能損魁父之丘如太行王屋何且焉置/土石雜曰投諸勃海之尾隱土之北遂率子孫荷擔者)
(三夫叩石墾壤運于勃海之尾隣人京城之孀妻者有/遺男始齔徃助之寒暑易節始一反焉河曲智叟笑而)
(止之曰甚矣汝之不慧以殘年餘力曽不能毁山之一/毛其如土石何北山愚公長息曰汝之心曽不若孀妻)
(弱子雖我之死有子存焉子又生孫孫又生子孫孫子/子無窮匱也而山不加増何苦而不可乎河曲智叟無)
(以應操蛇之神聞之懼其不已告之于帝帝感/其誠命夸娥氏二子負山一措朔東一措雍南)覿修羊
於華隂(列仙傳曰修羊公者蜀人也于華隂山/石室中有懸石榻臥其上石盡穿䧟)見王喬
於緱氏(列仙傳曰王喬周靈王太子晉也好吹笙作鳯/鳴遊伊洛之間浮丘公接以上嵩髙山三十餘)
(年後于山上見桓良曰告我家七月七日待我於緱氏/山頭至日果乘白鶴駐山巔望之不得到舉手謝時人)
(數日/而去)指闕遠屬於牛頭(晉書曰元帝渡江草創欲立石/闕於宫門未定王導隨駕出宣)
(陽門乃遙指牛頭山南/峯為天闕中宗從之)積甲遙齊於熊耳(東觀漢記曰/赤眉初降輦)
(輸鎧甲兵弩積/與熊耳山等)至有羣玉册府(穆天子傳曰癸巳至于/羣玉之山四徹中繩先)
(王之所謂策府也注四/徹中繩言皆平直也)崑崙下都(搜神記曰崑崙之山/是惟帝之下都環以)
(炎火/之山)洞臺灊霍(道經曰霍山下有洞臺方/二百里司命君之府也)員嶠方壺(列/子)
(曰勃海之東有大海其中有山一曰代輿二曰員嶠三/曰方壺四曰瀛洲五曰蓬萊其上有臺觀有金玉珠琅)
(之樹皆叢生實皆有滋味食之不死/人皆仙聖一日一夜飛翔來徃也)觴百神者帝臺(山/海)
(經曰鼓鍾之山帝臺之所以觴/百神者也今名鍾山在陸渾縣)迎四皓者高車(高士傳/曰高車)
(山上有四皓碑及祠皆漢惠帝所立也漢高/后使張良詣南山迎四皓之處因名高車山)及夫瞻挂
鶴之悠揚(臨海記曰郡西有白鶴山山上有池泉/水懸溜遠望如倒挂白鶴因名挂鶴泉)望盤
龍之宛轉(徐鉉釋問曰諸葛亮以/為鍾山龍盤即蔣山也)聞蘇門之清嘯(十道/志曰)
(蘇門山一曰蘇嶺即阮籍見孫登長嘯有/鳯凰集登所隱之處故號登蘇門先生)訪酉陽之逸
典(荆州記曰小酉山上石穴中有書千巻相傳秦人/於此學因留之故梁湘東王云訪酉陽之逸典)詠
于言之飲宿(李公緒趙記曰柏仁縣有于言山/衛詩云出宿于干飲餞于言是也)紀云亭
之封禪(後漢書曰光武封太山禪梁甫注云云亭亭肅/然蒿里社首梁甫皆太山下小山也石閭在西)
(巖之/下焉)亦有蘭巖唳鶴(神境記曰滎陽縣有蘭巖山峭㧞/千丈傳云昔有夫婦隱此山數百)
(年化為雙鶴忽一旦一鶴為人所害其一/鶴嵗常哀鳴至今響動巖谷莫知年嵗)金華叱羊(見/石)
(賦初平/叱羊注)再成三襲(爾雅釋山曰三/襲陟再成英)朝陽夕陽(爾雅曰山/西曰夕陽)
(山東曰/朝陽)桂陽話石(荆州記曰桂陽萬嵗山出靈壽草仙/方云服之不死又有話石山石有聲)
(如人/共語)呉宫採香(呉地記曰香山呉王遣美人採香/于此山因以為名故有採香徑)凜冽
而風門激吹(水經注曰北屈縣有風山上有穴如輪風/氣蕭瑟不止當其衝所畧無生草葢衆風)
(之門/也)晶熒而火井揚光(見火賦觀/彼熒臺注)至其戴石為砠(爾雅/曰土)
(戴石為砠注云/土山上有石者)多草為岵(爾雅釋山曰多草/木岵無草木屺)摘天柱之
仙桃(郡國志靈臺山天柱巖有一桃樹高五尺皮是桃/心肉似柏張陵與王良趙升試法于此四百餘年)
(桃迄今不朽/有小碑記之)采華容之雲母(荆南志曰華容方臺山山/出雲母土人采之先候雲)
(所出之處於其下掘取無不大獲者徃徃有長五/六尺可為屏風當掘時忌有聲不則所得麄惡矣)尋謝
敷之紫石(孔靈符㑹稽記曰諸暨縣有鳥帶山其上多/紫石世人莫知居士謝敷少時經始諸山徃)
(徃遷易功費千計生業將盡後遊此境夢山神語之曰/當以五十萬相助旦見主人牀下有異石色甚明徹試)
(取瑩拭乃紫石因問所從來云/出此山遂徃掘果得利不訾)訪桓温之白紵(宣城圖/經曰白)
(紵山本名楚山桓温領妓遊此/山奏樂好為白紵歌因改焉)駭媧宫之臺榭(南康記/曰君山)
(翠麗鮮明遠若臺榭名曰媧宫風/雨之後景氣明靜頗聞鼔吹之聲)識仇池之樓櫓(秦州/記曰)
(仇池山本名仇維山形似覆囊上廣百頃壁立千/仞自然樓櫓却敵分置均調竦起數丈有如人力)亦有
烏龍白騎(湘州記曰汝城縣有烏龍白/騎山有黒石如龍白石如馬)紫蓋青泥(荆州/記曰)
(衡山三峯其一名紫蓋郡國志曰興州青泥/嶺縣崖萬仞上多雲雨屢成泥淖遂以為名)羊腸鳥翮
(郡國志曰羊腸塞在龍門西山海經曰大翮山小翮山/有王仲廟仲字次仲秦始皇時變蒼頡舊文為今𨽻書)
(用之大嘉使徴不至始皇大怒檻車迫之次仲化為大/鳥出于車外翻然高翔至于西門山落二翮因名之)
馬鞍牛脾(郡國志曰郴州馬嶺山本名牛脾山續南越/志曰馬鞍山始皇時望氣者云南海有五色)
(氣遂發卒千人鑿以㫁山之岡阜今其山形如馬鞍因/以名之又襄陽記曰楚山一名馬鞍山劉𢎞山簡九日)
(賞宴/之所)猿門聳㧞(荆州記曰猿門山在涪縣上/多猿其山二峯傑竪如門)雁塞逶迤
(荆州記曰景山雁南翔北歸/偏經其上人謂之雁塞山)仙翁種玉(見玉賦羊翁種/之而娶婦注)
烈女磨笄(隋圖經曰磨笄山在懷戎縣昔趙襄子殺代/王其夫人曰代已亡矣吾將何歸遂磨笄于)
(山而自殺代人名/其山為磨笄山)言聴蔡誕(抱朴子曰蔡誕者自云被/謫至崑崙問曰崑崙如何)
(答曰夫不問其高幾里要於/仰視之去天不過十數里也)約信安期(列仙傳曰安期/生瑯琊阜鄉人)
(皆言壽千秋秦始皇與語賜金璧數千萬出阜鄉亭皆/委去留以赤玉舄一兩報曰後千秋求我蓬萊山下)
見祝融之降崇聞鸑鷟之鳴岐(國語曰夏之興也祝融/降于嵩山周之興也鸑)
(鷟鳴于岐山注崇/嵩字古通用耳)復聞馬援壺頭(武陵記曰壺頭山在/縣東援所穿室也室)
(内有蛇如百斛船/云是援之餘靈)羊公峴首(十道志曰羊祜嘗與從事/鄒湛共登峴山埀泣曰自)
(有宇宙便有此山由來賢達勝士登此遠望如我與卿/者多矣皆堙滅無聞念此使人悲傷我百年後魂魄猶)
(登此山也湛對曰公之徳冠四海道符前哲令/聞令望當與此山俱𫝊若湛輩乃當如公語耳)挹少室
之石膏(河圖云少室山有/白玉膏服即成仙)飲洞庭之美酒(博物志曰洞/庭君山帝之)
(二女居之曰湘夫人又荆州圖經云湘君所遊故曰君/山也有道與呉包山潛通上有美酒數斗得飲者不死)
(漢武帝齋七日遣男女數十人至君山得酒欲引之東/方朔曰臣識此酒請視之因一飲致盡帝欲殺之朔曰)
(殺朔若死此為不騐以其/有騐殺亦不死乃赦之)又若望朝霞於赤岸(南兗州/記曰𤓰)
(步山東五里有赤岸山南臨江中羅君章云/赤岸若朝霞郭景純山賦云鼓洪濤於赤岸)祝黄石於
榖城(見石賦祠/彼榖城注)雖陽岐之能買(荆州記曰石首縣陽岐/山無所出不足可書本)
(屬南平界范𤣥平記曰古老相承云胡伯/始以本境縣無山買此山上計偕簿也)豈北邙之可
平(魏志曰明帝欲平北邙使登臺可觀孟津卒毘諌曰/天地之性高高下下令而反之既非其理加以損費)
(人功民不堪/役帝乃止)陳音以之而立號(㑹稽記曰陳音山昔有/善射者陳音越王使簡)
(士習射于郊外死因葬焉冡壁/悉畫作騎射之象因以名山)張嵊因之而得名(宋書/曰張)
(稷為剡令至嵊亭生/子因名嵊字四山)雲氣或成於宫闕(袁崧後漢書曰/光武封泰山雲)
(氣成/宫闕)風雨曽避於崤陵(左傳曰秦穆公使孟明出師於/東門之外蹇叔之子與師哭而)
(送之曰晉人禦師必於崤崤有二陵焉其南陵夏后臯/之墓也其北陵文王之所避風雨也必死是間余収爾)
(骨/焉)若夫少室登仙之臺(述征記曰少室山中多神/藥漢武築登仙臺於其中)句曲
華陽之洞(茅君内傳曰茅山一名句/曲山秦時名為華陽洞天)燕然勒銘(後漢書/曰竇憲)
(與單于戰於稽落山大破之憲遂/登燕然山刻石勒碑令班固作銘)祁連作冢(漢書曰霍/去病以驃)
(騎將軍擊匈奴至祁連山獲首虜三萬去病薨上悼/之發屬國𤣥甲軍陣自長安至茂陵為冢象祁連山)或
功伐攸彰或靈仙所重若過之而身熱經之而頭痛(漢/書)
(曰杜欽説大將軍王鳯曰罽賓國道歴/大頭痛山小頭痛山赤土身熱之阪)徒為患於蠻貊
而無資於財用
　　　水
夫潤萬物者莫潤乎水(出/易)若乃翫文章於濉渙(述異記/濉渙二)
(水波若五色有/文章故名繢水)修祓除於溱洧(見春賦翫/兹溱洧注)飲𤣥洲之似
蜜(魚龍河圖曰𤣥洲在北海中去南岸十萬/里上有芝生𤣥澗澗水如蜜服之長生)味晉安之
如醴(名山畧記曰僧權道人居晉安霍山晨出澗忽見/白水異常飲之甘如醴水過甚迅以器取得少許)
(以餉陶晉安不復中飲權年/百三十餘嵗後不知所終)或見漸車(詩曰淇水湯湯/漸車帷裳注帷)
(裳即婦人/之車也)或稱濡軌(詩曰有瀰濟盈/濟盈不濡軌)歌屈原之濯纓(楚/詞)
(曰滄浪之水清可以濯吾纓/滄浪之水濁可以濯吾足)恥巢父之洗耳(逸士傳曰堯/讓天下于許)
(由由逃之巢父聞而洗耳于池濱樊竪字仲文/方飲牛乃驅而還恥令牛飲其洗耳之下流)若夫挹
彼注兹(詩曰泂酌彼行/潦挹彼注兹)泳之游之(詩曰就其深矣方之/舟之就其淺矣泳之)
(游/之)𫝊既聞於流惡(左傳曰有汾/澮以流其惡)詩亦言其樂饑(詩曰泌/之洋洋)
(可以/樂飢)象存習坎(易曰水洊/至習坎)性在乘衰(淮南子曰水之性/循勢而行乘衰而)
(流注衰/下也)湛靈源於疎勒(後漢書曰耿恭為戊巳校尉以/疎勒城旁有澗水可固乃據之)
(匈奴復來攻恭于城中穿井十五丈無水乃嘆曰昔貳/帥將軍㧞佩刀刺山而泉湧乃整衣向井拜于是有飛)
(流奔出衆皆稱萬嵗因揚/泉示虜虜以為神遂引去)湧清流於貳師(已見/上注)至於懷
山襄陵(書曰湯湯洪水方割蕩/蕩懷山襄陵浩浩滔天)浮天載地(𤣥中記曰天/下之多者水)
(焉浮天載地高下無/不至萬物無不潤)滿而後進(揚子法言曰或問進曰/水或曰為不捨晝夜歟)
(曰有是哉滿而/後進者其水乎)盈而不概(孫卿子曰孔子見大水必觀/焉曰夫水柔而無為也似徳)
(其浩浩乎不屈似有道其赴百仞之谷不懼似勇/主量必平似法盈不求槩似正發源必東似志)知檻
汍之殊名(爾雅曰檻泉正出湧出也沃泉/縣出下出也汍泉穴出反出也)涉冬春而凝
泮(淮南子曰夫水向冬則凝/而為冰迎春則泮而為水)量深淺而揭厲(爾雅曰深/則厲淺則)
(揭揭者揭衣也/以衣涉水曰厲)爾其流觱沸(詩曰觱/沸檻泉)道靈長(郭景純江/賦曰咨五)
(材之並用嘉/水徳之靈長)天齊之泉(漢書曰秦始皇東游海上祠八/神將一曰天主祠天齊天齊淵)
(水居臨菑南郊山/下注云五泉並出)帝臺之漿(山海經曰高前之山其上/有水焉甚寒而清帝臺之)
(漿水/也)驚迅湍於灧預(䕫州圖經曰灧預在瞿唐口夏水/迅激至為艱難諺曰灧預大如襆)
(瞿唐不可觸灧預大/如馬瞿唐不敢下)駭懸流於吕梁(莊子曰孔子觀於/吕梁懸水三十仞)
(流沬四十里黿鼉魚鼈不能游見/一丈夫游之與齎俱入與汩偕出)則有臭過椒蘭(列子/曰禹)
(治水土迷之一國無風雨霧露不生鳥獸有山名壺領/頂有口若圓環名曰滋穴有水湧出名曰神瀵臭過椒)
(蘭味過/醪醴)利穿金石(淮南子曰水之為物擊之無創射之/不傷斬之不㫁焚之不然利穿金石)
(功濟/天下)河分簡絜(見河賦簡/絜鈎盤注)渠名鄭白(漢書溝洫志曰鄭/國韓之水工韓欲)
(疲秦無令東伐乃使國間説秦令鑿涇水自中山西邸/瓠口為渠以溉田未就而詐覺秦欲殺國國曰臣為韓)
(延數嵗之命為秦建萬世之功遂成之名鄭國渠又漢/太始二年趙大夫白公復奏穿秦渠傍引涇水注渭名)
(曰白渠民歌曰田於何所池陽谷口鄭國在前白渠起/後舉鍤為雲决渠為雨涇水一石其泥數斗且􁀙且糞)
(長我禾黍衣食/京師億萬之口)美君子之為交(禮曰君子之接如水小/人之接如醴君子淡以)
(成小人/甘以壞)歎小人之是溺(禮曰小人溺於/水君子溺於口)禮著淵泉(禮中/庸曰)
(溥博如天/淵泉如淵)祭名清滌(禮曰祭宗廟/水曰清滌)偉文公之獨見(後漢/書曰)
(任文公巴郡人為治中時天大旱白刺史曰五月一日/當有大水宜為預備刺史不聴文公獨儲大船百姓或)
(信文公頗為防者至其月日中雲起須臾雨至/晡時湔水涌起十餘丈突壞廬舍所害數千人)美公沙
之先識(後漢書曰公沙穆鋭思河洛推步之術永壽元/年大雨水三輔以東無不漂沒穆豫告百姓徙)
(居髙地故𢎞/農人獨免)異出兮同流(見上瀵肥/斯異注)載舟兮覆舟(袁宏/三國)
(名臣贊序曰江湖所以載舟亦所以/覆舟仁義所以全身亦所以亡身)美彼上善(老子曰/上善若)
(水水善利萬/物而不爭)嘉其至柔(老子曰水天下之至/柔馳騁天下之至剛)感若思之
置坐(唐書曰孔若思常謂人仕至中郎足矣及遷/庫部郎乃置一石止水于坐右示止足之意)為左
慈之逆流(抱朴子曰左慈以氣禁水水為逆流/一二丈禁水著中庭露之大寒不冰)至於閲
彼淪漣(詩曰河水清且漣/猗又清且淪猗)乘之㳂泝(尚書傳曰順流而/下曰㳂詩注逆流)
(而上/曰泝)潤下潛滋(書曰水/曰潤下)朝宗遠騖(詩曰沔彼流/水朝宗于海)歎逝者
之如斯(論語曰子在川上曰逝/者如斯夫不舍晝夜)處衆人之所惡(老子曰/水善利)
(萬物又不爭處衆人/之所惡故幾於道)美夫不雜則清莫動則平(莊子曰/水之性)
(不雜則清/莫動則平)五色不得不彰(禮曰水無當於五/色五色不得不彰)百事不得
不成(淮南子曰天下之物莫柔弱于水上天則為雨露/下地則為潤澤萬物不得不生百事不得不成)
識武都之泥紫(隴右記曰武都紫水有泥其色紫而粘/貢之用封璽書故詔誥有紫泥之美)
見豳土之蛇青(唐書曰楊朝晟為邠州刺史奏方渠合/水波皆賊路請城之軍次方渠無水師)
(徒囂然遽有青蛇埀高而立視其/跡水隨而流築防環之遂為渟泉)在成都者以錦為號
(華陽國志曰成都道西城故錦官也錦工織錦/濯于江中則鮮明濯佗江則不如故名錦里城)出房陵
者以粉為名(荆州記曰陽縣粉水源出房陵/取其水為粉鮮潔異於餘水)别有夫餘
沈毛(廣志曰弱水在夫/餘北不勝毛羽)襄城化血(古今注曰漢安帝延/平中河東水化為血)
(元初中潁川襄城/水化為血不流)范雲慕仁而不怠(韶州圖經曰曲江/縣修仁水北有三)
(楓亭五渡水齊范雲為始興至修仁水酌而飲之賦詩/曰三楓何習習五渡何悠悠且飲修仁水不挹皆邪流)
呉隱酌貪而愈潔(晉書曰呉隱之為廣州州石門有貪/泉傳曰飲者貪隱之酌而飲之為詩)
(曰嶺南有一水號曰貪泉深/若使夷齊飲終當不易心)新豐則時平乃清(唐書新/豐鸚鵡)
(谷水清世傳云/谷水清天下平)臨淄則世亂而竭(述征記曰臨淄牛山/下有女水齊人諺曰)
(世治則女水流世亂則女水竭慕容起/時乾涸彌載及宋武北征乃激洪流)淮為滸江為沱
漢為潛洛為波(爾雅釋水曰濟為濋汶為瀾洛為波漢/為潛淮為滸江為沱濄為洵潁為沙汝)
(為/濆)美陳宣之納諌(謝承後漢書曰建武中洛水出造津/城門或欲築塞之陳宣諌曰昔王尊)
(正身金隄而水退况聖/人也言未絶而水去)韙王商之止訛(漢書曰建始中/京師民無故相)
(驚言大水至成帝召公卿議大將軍王鳯以為太后與/上及後宫可御舟船令吏民上長安城以避水羣臣皆)
(從鳯議左將軍王商獨曰自古無道之國水猶不冐城/郭今聖政和平上下相安何因當有大水一日暴至此)
(必訛言也不宜重驚百姓上乃止/有頃長安中稍定問之果訛言也)投舒姑而靈變(宣城/記曰)
(臨城縣蓋山有舒姑泉俗傳有舒氏女與父析薪女坐/泉處忽牽挽不動父遽告家比還唯見清泉湛然母云)
(女好音樂乃作絃歌/泉涌流雙鯉赴節)汛滄浪而浩歌(見上濯/纓注)或曰坳堂
(莊子曰水之積也不厚則其負火舟也無力覆杯水于/坳堂之上則芥為之舟置杯焉則膠矣水淺而舟大也)
或稱瀱汋(爾雅釋水曰泉一見一否為瀐一有水/一無水為瀱汋瀱居例切汋仕捉切)味識
淄澠(列子曰白公問於孔子曰人可與微言乎孔子不/應白公曰若以石投水如何孔子曰呉之善游者)
(能取之曰若以水投水如何孔子曰淄澠之合/易牙嘗而知之白公曰人故不可與微言也)鬬聞榖
洛(國語曰周靈王二十二年榖洛鬭毁王宫王欲壅之/太子晉曰夫山土之聚也藪物之歸也川氣之通也)
(澤水之鍾也夫天地取于高歸於下今吾執政/無乃實有所闕以滑二神王卒塞之王室大亂)雖灌注
於百川(梁簡文帝海賦曰坎徳洊臻水/源深博灌注百川控清引濁)蓋權輿於一勺
(禮曰今夫水一勺之多及其不測/黿鼉蛟龍魚鼈生焉貨財殖焉)稽夫循而難毁(淮南/子曰)
(夫光可見而不可握/水可循而不可毁)親而不尊(禮曰水之於人/也親而不尊)動則叶
乎智者(論語曰仁者樂山智者/樂水智者動仁者靜)靜則符乎聖人(莊子曰/水靜則)
(明燭須眉水靜猶明/而况聖人之心靜乎)或浸彼苞蕭(詩曰冽彼下/泉浸彼苞蕭)或不流
束薪(詩曰揚之水/不流束薪)女媧之積蘆灰(淮南子曰徃古之時/四極廢九州裂水浩)
(漾而不息于是女媧/積蘆灰以止淫水)夏禹之鑿龍門(淮南子曰古者水/為民害禹鑿龍門)
(平水土民乃/得而陸處)及夫瞻瀏其(詩曰瀏/其清矣)觀毖彼(詩曰毖彼泉/水亦流于淇)
𤣥灞素滻之名(潘岳西征賦曰𤣥/灞素滻湯井温谷)温洛榮河之瑞(易乾/鑿度)
(曰盛徳之應洛水先温九日乃寒五日變為五色𤣥/黄尚書中候曰堯修壇河洛榮光出河休氣四塞)既
近之而易溺(禮曰夫水近於/人而易以溺人)亦翫之而多死(左傳曰子/産謂子太)
(叔曰唯有徳者能以寛服民其次莫如猛夫火烈人望/而畏之故鮮死焉水懦弱民狎而翫之則多死焉故寛)
(為難/也)下令斯同(管子曰錯國于不傾之/地下令于流水之源)臣心是比(漢書/曰趙)
(昌佞謟奏尚書鄭崇與宗族通疑有姦上責崇曰君門/如市人何以欲禁切主上對曰臣門如市臣心如水)
任重致遠之功(尚書大傳曰非水無以准萬里/之平非水無以通遠任重也)激濁揚
清之美(尸子曰水有四徳沐浴羣生通流萬物仁也揚/清激濁蕩去滓穢義也柔而難犯弱而難勝勇)
(也導江疏河惡/盈流謙智也)承瓠葉以泉渟(博物志曰庭州灞水以/金銀銅鐵器盛水皆漏)
(唯匏葉/則不漏)發積籠而波委(續述征記曰梁鄒城西有籠水/云齊孝婦誠感神明涌泉發於)
(室内潛以績籠覆之由是無瓮汲之勞家人疑之時其/出而搜其室試發此籠而泉遂涌流漂居宇故名曰籠)
(水/)至有䧟空桑之里(吕氏春秋曰有洗氏女子採桑得/嬰兒于空桑之中獻之其君命庖)
(人養之察其所以然曰其母伊水之上甞夢神告之曰/臼出水而東走母明日視臼果出水告其鄰東走十里)
(而故邑盡為水身因化/為空桑故命之曰伊尹)化歴陽之都(淮南子曰歴陽有/老嫗常行仁義有)
(過之者謂曰此當沒為湖視東城門有血便走上山勿/反顧也自此嫗數徃視門門吏問之嫗對如其言吏殺)
(雞以血塗門明日嫗早徃視門/有血便走上山歴陽遂沒為湖)桮浮曲岸(見春賦秦昭/之受水心注)
月射方諸(淮南子曰方諸見月則津而為水又畢萬術/曰方諸取水注曰方諸形若桮無耳以五石)
(合治之十二月壬子夜半/作之以承月水即來也)詠鮑昭之九塗(鮑照詩曰九/塗平若水雙)
(闕似/雲浮)望馬氏之行車(後漢書曰明徳馬后好儉常曰前/過濯龍門見外家起居者車如流)
(水馬如龍顧視/御者不及遠矣)洛宜禾而渭宜黍(此淮南子/之文也)方有玉而
圓有珠(尸子曰凡水方折者有玉圓折者/有珠清水有黄金龍淵有玉英)勺蠡而滄海
寧測(見天賦誰/能管窺注)决江則波臣有餘(莊子曰貸粟於監河/侯侯曰我將得邑金)
(貸子三百金可乎周曰昨見中道而呼者周顧視車轍/中有鮒魚焉曰東海之波臣也若豈有斗升之水活我)
(哉周曰我且南遊説呉楚之王激西江之水而迎子可/乎魚曰吾得斗升之水然活耳君乃言此曽不如早索)
(我於枯/魚之肆)斯流濕之為美豈獨薦獻於潢汚(易水流濕火/就燥左傳曰)
(筐筥錡釡之器潢汚行潦之水/可以薦於鬼神可以羞於王公)
　　　石
易曰艮為山為小石(出/易)斯蓋土之精而氣之核者也(物/理)
(論曰土精為玉/石石氣之核也)若夫落落之姿(老子曰不欲碌碌/如玉落落如石)粼粼
之質(古詩曰粼/粼水中石)雖不可轉(詩曰我心匪/石不可轉也)有時而泐(周禮/曰石)
(有時而泐注曰/泐解散也音勒)司馬用之而為槨(禮曰桓司馬自為石/槨三年而不成夫子)
(曰若是其靡也死/不如速朽之愈也)樊重構之而作室(荆州記曰樊重母/畏雷為石室避之)
認柳谷之馬牛(魏畧曰梁州栁谷有石無故自崩有/文如牛馬之状司馬氏得天下之應)駭
越王之履櫛(荆州記曰興安縣水邊有平石其上有石/櫛石履各一俗云越王渡溪脱履墮櫛於)
(此/)或形似芙蓉(名山志曰芙蓉渚有聳石/頭如初生芙蓉色青白)或䃡名霹靂
(𤣥中記曰玉門西南有國國中有山石䃡數千枚/名為霹靂䃡從春雷而䃡減至秋䃡盡䃡子林切)爾乃
補天五色(見天賦女/媧補闕注)為山一巻(禮曰今夫山一巻石之/多及其廣大草木生之)
(禽獸居之/寶藏興焉)得董威之寢所(晉陽秋曰董威潛遁去不知/所之於其寢所得一石及詩)
(二/首)置趙岐之墓前(後漢書曰趙岐曰吾死後置一圓石/墓前刻曰漢有逸人姓趙名岐有志)
(無時命/也如何)泗濱有浮磬之美(書曰泗/濱浮磬)他山聞攻玉之堅(詩/曰)
(他山之石/可以攻玉)至若祠彼榖城(史記曰張良見下邳圯上老/人出一編書曰讀是則為王)
(者師後十三年見我濟北榖城山下黄石即我也良/後果得黄石寶而祠之及死并葬黄石伏臘祠之)燔
於東郡(史記曰始皇二十年星墜于東郡至地為石或/刻其文曰始皇死而地分始皇盡誅石傍人燔)
(銷其/石)驚大秦之九色(魏畧曰大秦國石為/城郭出九色玉石)翫沔陽之八
陣(梁州記曰沔陽城泝漢上十五里有諸葛武侯所鎮/在漢水南背山向水門前累石以為陣水至壞其行)
(列水去輒/復故也)符吉夢於高琳(後漢書曰高琳字季珉琳母/嘗祓禊泗濱見一石光彩朗)
(潤遂持以歸是夜夢一人謂之曰此浮磬之精/若能寶持必生令子俄而有姙及生子因名琳)著咎徴
於元進(隋書曰帝令江都丞王世充擊劉元進有大星/流墜于江都未及地而南逝磨拂竹木皆有聲)
(至呉都而隕元進惡之掘地入二/丈得一石徑丈餘數日失石所在)范文之刀𫝊魚化(水/經)
(注曰范文本日南西捲縣奴也為奴時牧羊於潤中得/兩䱉魚欲私食之郎知詰文文詐云將礪石還非魚也)
(郎至魚所果見雨石文異之石有鐵文因入山中就石/治鐵作雨刀舉刀向鄣呪曰鯉魚變化治石成刀斫石)
(鄣破者是有靈神文當治此因斫石/鄣如龍淵干將之斬蘆芻遂君其地)滕放之枕曽雷震
(見雷賦碎膝/放之石枕注)亦有灌之燃火(異志曰豫章有石黄白色/而理疎以水灌之便熱加)
(鼎於上炊足以熟冷則灌之/雷煥以問張華華曰燃石也)煎之取鹽(華陽國志曰汶/山有鹽石煎之)
(得/鹽)條支黒髮之騐(洞㝠記曰元鼎中條支國貢異石以/和九轉丹髪白者以此石拭之應石)
(而/黒)昆吾切玉之銛(十洲記曰流州在西海中上有昆吾/石治之成鐵作劍光明洞照如水精)
(状割玉/如泥土)復聞貢並鈆松(書曰青州厥/貢鈆松怪石)集同楛矢(見箭賦/藏陳庭)
(之楛/矢注)豈獨禦衝(鮑照蕪城賦曰/製磁石以禦衝)兼能欵梓(樂資春秋傳/曰秦人鄭容)
(為始皇使還至闗見華山上有素車白馬既而素車上/人謂容曰吾華山使願託一牘書致鎬池君所子之咸)
(陽道過鎬池見一大梓樹下有文石取以欵樹當有/應者即以書與之容如其言果有人從樹出受書去)識
辰韓之押頭(魏志曰辰韓在馬韓之東兒生便以/石押頭欲其扁今辰韓人頭皆扁)見孫
荆之礪齒(晉書曰孫子荆謂王武子曰當枕流潄石王/曰石非可潄流非可枕孫曰枕流欲洗其耳)
(潄石欲/礪其齒)秦政苛而流血(見曰賦秦/皇過海注)魏徳茂而連理(拾遺/記曰)
(泰山下有連理文石高十二丈魏明帝之始/稍覺相近如雙闕土石隂類魏土徳之應也)應祈嘗為
於塗牛(郡國志曰貴州有洞池下有石牛時出池間則/嵗旱民殺牛祈雨以血和泥置石牛背祠畢便)
(雨/)莫逆或稱於投水(史記曰以石投/水莫之逆也)熊渠射虎(韓詩外/傳曰楚)
(熊渠子夜行見寢石以為伏虎射之飲/羽晝視知其石也因復射之莫能入)初平叱羊(葛洪/神仙)
(傳曰皇初平年十五家使牧羊有道士見其良謹將至/金華居石室中四十餘年不念其家其兄初起行索初)
(平見道士引至山與弟語畢問平羊何在平與兄/徃至山東見白石因叱之石皆起成羊數萬頭)夜聞
狗吠(郡國志曰宋武北伐南讌至吠狗/山夜聞狗吠明日視之見石狗焉)秋觀雁翔(潯陽/記曰)
(廬山頂上有池中有/三石雁霜降則飛)臨川之廩(臨川記曰石廩其中可/容千斛廩口開則嵗儉)
(閉則年/豐也)鄱陽之倉(鄱陽記曰錢倉石在饒州石形如倉/囷昔漁人夜宿石上忽見石開窺其)
(石中有錢取之/盈艇因名焉)或高懸蜀鏡(蜀本記曰武都丈夫化為/女子顔色甚美好蓋山之)
(精也蜀王娶以為妻無幾物故於成都/郭中葬之有石鏡一枚徑二丈高五尺)或遠涉秦梁(述/征)
(記曰秦梁圮名也或云秦始皇遊過此水/率百官已下人投一石以填之俄而梁成)至夫山上望
夫(世説曰武昌北山上有望夫石狀若人立者傳云昔/有貞婦其夫從役遠赴國難擕弱子餞送此山立望)
(化而/為石)牀頭化女(幽明録曰陽美縣小吏呉龕嘗於溪中/見五色浮石因取内牀頭至夜化成女)
(子/)既傳秦婦(蜀記曰梓潼縣有五婦山昔秦遺蜀五美/人蜀遣五丁迎之至此五丁踏地大呼五)
(女皆化/為石)復聞啟母(淮南子曰禹娶塗山化為石在嵩山/下禹曰歸我子石破北方而生啟)
呑之既見於充宗(西京雜記曰五鹿充宗授學於彌成/子彌成子甞遇人以文石如卵授之)
(成子呑之遂聰悟後成子病吐出/此石授充宗充宗呑之又為明學)採之亦聞於石虎(石/虎)
(鄴中記曰榖城山上中有文/石鮮明虎使採取以治宫室)爾其王翦欣於超距(史記/曰王)
(翦擊荆荆兵數挑戰終不出乆之翦使人問軍/中戯乎對曰方投石超距翦曰士卒可用矣)高固勇
於投人(左傳曰齊高固入/晉師磔石以投人)鞭隂陽而應禱(見雨賦洞/中鞭石注)坐
嘉肺以臨民(周禮曰大司冦以嘉石平罷民有罪者坐/諸嘉石以肺石達窮民凡煢獨老幼欲復)
(於上而求達者立于肺/石注嘉文石肺赤石)又若乞子馬湖(郡國志曰乞子/石在馬湖南岸)
(東石腹中出一小石西石腹中懷一/小石故僰人乞子於此有驗因號焉)磨刀臨賀(荆州記/曰臨賀)
(有青石上有磨刀斧跡春夏明/淨秋冬蕪穢云是雷公磨刀)梁相之祥觀鵲化(搜神/記曰)
(張顥為梁相有鳥如山鵲飛翔入市市人擲之墮/地化為圓石顥椎破之得金印文曰忠孝侯印)竇后
之吉聞燕墮(西京雜記曰竇太后在家甞有白燕銜石/大如指墮后績筐中后取石剖為二中有)
(文曰母天地后乃合之遂不復開後/為皇后常并置璽櫝中號曰天璽也)或得於到公之宅
(南史曰到溉山池有竒礓石長一丈六尺梁武賭得之/即迎置華林宴居殿前移石三日都下傾城縱觀所謂)
(到公/石也)或感於道衡之坐(唐書曰薛元超道衡孫也為中/書舍人中書省有一大盤石初)
(道衡為内史侍郎甞踞而草制元/超每見此石未嘗不泫然流涕)稽夫吉則介如(易曰/介于)
(石不終/日貞吉)凶言困于(易曰困于石據于蒺藜/入于其宫不見其妻凶)或煮之而為
糧(神仙傳曰白石生者常煮/白石為糧常就白石居)或洗之而上車(周禮曰王/行洗乘石)
(注云乘石王所/登上車之石)在零陵者飛燕(顧凱之啟蒙記曰零陵/郡有石燕得風雨則飛)
(如真/燕)置九疑者覆書(呉越春秋曰禹按黄帝中經見聖/人所記曰在乎九疑上東南號曰)
(宛委承以文玉覆以磐石其書金/簡玉字禹乃退齋三日發石取書)至其媯皓懷之而叩
頭(謝承後漢書曰呉郡媯皓父為南郡坐事繫獄皓懷/小石至公卿門輒出石叩頭流血覆面父遂得免)
張豐囊之以繫肘(東觀漢記曰涿郡太守張豐舉兵反/初豐好方術有道士言豐當為天子)
(以五綵囊盛石繫豐肘云有玉璽豐/信之遂反既敗當斬猶曰肘有玉璽)或以浮來而應䜟
(丹陽記曰晉惠永寧中湖孰縣湖中有大石去渚二百/步浮來登岸百姓驚觀咸曰石來明年石冰入揚州)
或以入用而去垢(山海經曰錢來之山多洗/石若澡冼可以磢去垢也)别有宫亭
星落(尋陽記曰落星石在宫/亭湖中周迴百餘步)員嶠雲飛(拾遺記曰員嶠/山東有雲石廣)
(五百里駮落如錦扣/之片片蓊然雲起)便金蜀滅(蜀王本紀曰秦惠王欲/伐蜀以路不通乃刻五)
(石牛置金其後蜀人見之以為牛能大便金蜀王/發卒千人使五丁力士拖牛成道於是秦遂伐蜀)韞玉
山輝(陸機文賦曰水懷珠而/川媚石韞玉而山輝)驚孝子之取水(蜀中記曰/隗叔通僰)
(人也性至孝母每食必須江水水深難汲一旦水中/石為之出叔通因之以汲今江中有石號孝子石)感
女郎之浣衣(郡國志曰梁州女郎山張魯女浣衣於石/上女便懷孕生二龍及女死將殯柩車忽)
(騰躍升此山遂葬焉其水旁/浣衣石猶在謂之女郎山)問公幹而其摽彌厲(文士/傳曰)
(魏文在東宫宴諸文學酒酣命甄后出拜衆皆伏唯劉/楨仰觀之太祖聞之怒罰令徒作後太祖閲諸徒諸徒)
(咸敬而楨坐磨石不動太祖問石如何性楨對曰石出/荆山懸崖之下彫之不増文磨之不加瑩太祖曰名豈)
(虛得/也)懼長房而其心不移(神仙傳曰壺公内費長房於/石室頭上有大石方數丈以)
(茅繩懸之諸蛇齧繩欲㫁長/房不移公撫之曰子可教矣)或以布帝臺之棊(博物志/曰桃林)
(休牛之山有石焉曰帝臺之/棊也五色而文狀如鶉卵)或以支大漢之機(荆楚嵗/時記曰)
(張騫尋河源得一石示東方朔/朔曰此是天上織女支機石)虞愿之來無輕雲之隱
蔽(齊書曰虞愿為晉平太守海邊有越王石嘗隱蔽雲/霧相傳云清亷太守乃得見愿徃觀視清徹無隱蔽)
陳總既至著髙文而禱祈(王隱晉書曰陳總遷殿中侍/御史遣詣終南山請雨總先)
(除小石祠唯存大石一所而祈之祈文曰/峩峩大石佐岳通理含滋吐潤惠我四海)以至言晉聞
諸舊傳(左傳曰石言於晉魏榆晉侯問於師曠曰石何/故言對曰石不能言或憑焉不然民聴濫也抑)
(臣又聞之曰作事不時怨讟/動於民則有非言之物而言)隕宋見於前志(左傳曰隕/石于宋五)
(隕星/也)訝玉女之揜扉(益州記曰龍磐山有石當中有/户及扉若人掩閉傳云玉女房)怪
督郵之攘袂(劉義慶幽明録曰宜都建平二郡之界有/五六峯叅差互出上有竒石如二人像攘)
(袂相對俗謂二郡/督郵爭界于此)刻昆明而表竒(西征雜記曰漢武昆/明池養魚徃徃飛去)
(後刻石為鯨魚置水中魚乃/不飛去每雷雨鯨常鳴吼)擊臨平而記異(見鼓賦聞/臨平之擊)
(石/注)負之既見於申徒(孫卿子曰負石而赴河行/之難者也申徒狄能之)銜之亦
聞之精衛(山海經曰發鳩之山有鳥狀如烏而文首白/喙赤足名曰精衛其鳴自呼也炎帝之女遊)
(東海溺而不還常取西山木石以/填海注發鳩山在上黨長子縣)斯堅潤之竒姿亦美
名之所萃
　
　
　
　
　
　
　
　
　
　
　
　
　
　
　
　事類賦巻七
欽定四庫全書
　事類賦巻八
　　　　　　　　　　　　　宋　呉淑　撰
　　地部
　　　井
井之時義大矣哉若乃素綆寒漿(古歌曰後園鑿井銀/作牀金瓶素綆汲寒)
(漿/)冬温夏涼(風土記曰靈井謂/冬温夏涼石井也)方外嘗聞於玉檻(山海/經注)
(云崑崙墟在西北帝之下都/髙萬仞而有九井以玉為檻)園中乍識於銀牀(見/上)挈壺
舉徼宫之職(周禮曰挈壺氏掌挈壺以令軍井注為/軍穿井成挈壺懸其上令士衆知之)亭
長託新室之祥(漢書曰王莽居攝劉京上言齊郡臨淄/縣亭長辛當數夢人謂曰吾天使也攝)
(皇帝當為眞即不信我此亭中當有新/井亭長起視亭中有新井入地百尺)則有鮑瑗懸鞭
(王隱晉書曰上黨鮑瑗家多凶喪淳于智卜之曰君安/宅不利爾可徑至市門當有一人賣新馬鞭者便就買)
(還懸舍東北大樹三年當暴得財瑗承言詣市得馬鞭/懸之後三年井中得錢數十萬於是業用既展家亦無)
(恙/)陳遵投轄(漢書曰陳遵嗜酒每飲賔客取/轄投井中雖有急終不得去)雖云取而
無損(李尤井銘曰多取不損少取/不盈執憲若斯何有邪傾)亦以甘而先竭(莊子/曰直)
(木先伐甘/井先竭)鴻臚初得於丹砂(抱朴子曰余亡祖鴻臚少/時曽為臨沅令云此縣有)
(廖氏家世夀疑其井水殊赤乃試掘井/左右得古人埋丹砂數十斛鴻臚名𤣥)虞舜方趨於㫄
穴(史記曰瞽瞍使舜穿井瞍與象/共下土塡井舜為穴㫄出也)爾其伯益既作(淮南/子曰)
(伯益作井而龍登𤣥雲神棲崑崙注/龍恐害故登雲去棲其神於崑崙也)神農已生(荆州記/曰隨郡)
(重山有一穴傳云神農所生地/有九井云神農既育九井自穿)象存改邑(易曰改邑不/改井注以不)
(變為/德)義見羸瓶(易曰汔至亦未/繘井羸其瓶凶)憂彼夷竈(左傳曰楚晉/戰于鄢陵伯)
(州犂侍于王後王望晉師曰甚囂且塵/上矣何也曰將塞井夷竈而為行也)隘哉望星(尸子/曰自)
(井中視星所見不過數星自丘上以望/則見其始出也非明益也勢使然也)鄭軍嘗見於木
刋(左傳楚及陳師伐鄭/當陳隊者井堙木用)晉世曽聞於龍見(晉書曰龍見/武庫井中武)
(帝親視有喜色百官皆/賀而劉毅獨有異議)或以笑子陽之小(後漢書曰隗/囂使馬援往)
(觀公孫述於蜀援與述有舊以為當握手如平生而述/盛陳陛衛以延援援曰公孫不吐哺走迎國士乃修邊)
(幅還謂囂曰子/陽井底蛙耳)或以救魏騰之譴(㑹稽典録曰孫䇿功/曹魏騰以忤意見譴)
(將殺之夫人吳氏乃倚大井而謂䇿曰汝新造江南其/事未集魏功曹在公盡規汝今日殺之則人明日叛汝)
(吾不忍見禍之及當先投/此井中䇿大驚遽出騰)若乃易象之言勿幕(易曰上/六井收)
(勿幕有孚元吉注不擅其/有不私其利故曰勿幕)仲尼之稱有仁(論語曰宰我/問曰仁者雖)
(告之曰井有人焉其從之也子曰君子/可逝也不可陷也可欺也不可罔也)疎勒耿恭之拜
(見水賦湛靈/源於疎勒注)梁朝郗后之神(梁畫曰髙祖郗后性妬忌/及終化為龍入後宫井中)
(通夢于帝或見形光彩照灼帝體不安龍輒激水/騰涌於是井上設衣服百味祠之故帝竟不立后)獲羊
既駭於季子(國語曰季桓子穿井獲一土缶中有羊焉/使問仲尼對曰木石之怪䕫魍魎水之怪)
(龍罔象土之怪曰墳羊又韓詩外傳曰魯哀公穿井得/土羊公懼孔子聞之見公曰臣聞水之精為玉土之精)
(為羊是羊肝必土/殺羊視之果然)得人方驚於宋君(吕氏春秋曰宋之/丁氏家無井而出)
(汲常一人居外及其穿井告人曰吾穿井得一人聞於/宋君君令人問之丁氏對曰得一人使非得一人於井)
(中/也)則有獲灌嬰之銘(潯陽記曰湓城灌嬰所築孫權經/此城自標井地令人掘之得故井)
(銘云穎陽侯所開三百年當塞後不滿百年當為應運/者所開權欣悅以為已瑞井甚深大江中風浪此井輒)
(動/)解鮑照之謎(鮑照井謎曰一八四八飛泉仰流解云/一八四八五八也五八四十即井字)
或能興於霧雹(陳留風俗記曰雍丘縣夏/后祠有神井能興霧雹)或潜袪於疫
癘(桂陽列仙傳曰蘇躭啓母曰有賔來㑹躭當仙去違/於供養仐年疫癘有此井水飲之可得無恙賣此水)
(過於/供養)飲牛見淳于之德(東觀漢記曰淳于恭家井在門/所隣兒飲牛恭惡不净多置器)
(在井/上)設器聞管寧之義(高士傳曰管寧所居屯落㑹汲/男女錯雜爭井喧閙寜患之乃)
(多買器分井/旁汲以待之)飲明義之甘(見夏賦冷則飲/明義之井注)望甄官之氣
(吳志曰孫堅討董卓入洛屯軍城南望見/甄官井上有五色氣使人入井得傳國璽)太極則轆轤
博山(戴延之西征記曰太極殿上有井博山轆/轤交龍負山於井又有金獅子在龍下)九龍則
蟾蜍含水(魏畧曰明帝九龍殿前為/玉井蟾蜍含受神龍吐水)别有鹽煎天水(十/六)
(國春秋曰隴上少鹽唯天水/一井常煮供州饗賜兵羌)火熾臨卭(見火賦臨/卭之井注)或視
之而生子(後漢書曰東沃沮耆老說海/中女國有神井視之輒生子)或穿之而得銅
(見錢賦龎/儉鑿井注)可用汲焉叶彼九三之象(易井卦曰九三井/渫不食為我心惻)
(可用汲王明/並受其福)鑿而飲也寧知堯舜之功(逸士傳曰堯時/有老人擊壤而)
(歌曰日出而作日入而息鑿井而/飲耕田而食帝力何有於我哉)至其北斗狗吠(幽明/録曰)
(王姥呉時人黄龍中年九嵗病死自朝至暮復蘇云見/一老嫗挾將飛見北斗君有狗如獅子大深目伏井欄)
(中云此天/公狗也)東廂龍出(凉州記曰慕容氏咸寧二年夜見/龍出東廂井中行大殿前蟠臥旦)
(見其鱗甲足/跡尚有濕處)華林甃玉(水經注曰華林園中有古井悉/以珉玉為之繢石為口工作精)
(密/)陵雲投石(朱超石與兄書曰陵雲臺上有竒井/望之幽然以一石子擲之久方聞聲)訪金
墉之古製(水經注曰南鄭大城内有小城還帶/金墉有七十井皆漢高祖所修築)窺江陵
之潜室(荆州記曰江陵縣有天井臺東臨天井井/周二里許中有潜室人時見之輒有兵㓂)鬱林
有司命之名(廣州記曰鬱林郡有/古井名曰司命井)豫章有洪涯之迹(豫/章)
(記曰獻源山有洪井飛流懸注/其深無底舊說洪涯先生井也)嘗聞弗鑿而自成(典畧/曰浪)
(井者弗/鑿而成)豈可為田而見塞(淮南子曰解門以為薪塞井/以為田雖有小利而所喪大)
(矣/)抱罋既說於漢隂(莊子曰子貢過漢隂見一丈夫方/將為圃畦鑿隧而入井抱罋而出)
(灌子貢曰有械於此後重前輕汲水若抽名曰桔槔日/浸百畦用力寡而見功多子不欲乎圃者曰有機事必)
(有機心機心存乎胸/中則道之所不載也)灌韮亦聞於鄧析(說苑曰衛有五/大夫俱負缶入)
(井出而灌韮終日竟一區鄧析過下車教之曰為/機重其後輕其前命曰桔槔終日溉韮百區不倦)見華
山之鳥巢(異苑日蘭陵華山有井鳥巢其中金翅而/黒色見則大水井不可窺窺者盈嵗輒死)恠
北宫之水溢(漢書曰成帝北/宫井水溢出)試葛氏之雞毛(葛洪方曰/深井多有)
(毒氣五月五日以雞毛試投井中/毛直下無毒若迴四邊不可食)得於陵之螬實(孟子/曰陳)
(仲子居於陵井上有李螬食匍匐/將食之三咽而後耳有聞目有見)亦聞哭兹茅絰(左傳/曰楚)
(子伐蕭蕭大夫還無社與楚申叔展言展曰目於眢井/而出之若為茅絰哭井則已明日蕭潰申叔視其井則)
(茅絰存焉/號而出之)冽彼寒泉(易曰井冽/寒泉食)或著法以投酒(茅君内/傳曰合)
(丹先清齊百日乃泥土釡齋日先投清/酒五斛於流水中無流水即於井中)或騁術而飛錢
(見錢賦仙/翁見呼注)已而究彼無禽(易曰井泥不/食舊井無禽)考兹射鮒(易曰/井谷)
(射鮒甕/敝漏)月支之涌酒泉(漢書曰武帝立酒泉郡郡中/有井水色白有酒氣故名焉)少
室之傳雲母(嵩高記曰少室/山有雲母井)每見鼃休(莊子曰塪井之/鼃謂海之鼈曰)
(跳梁于井幹之上入休於/缺甃之崖莫吾能若也)嘗窺雀乳(傅𤣥詩曰燕巢丘/城側雀乳空井中)
(居不附龍鳯/嘗畏蛇與蟲)或說銅人之掩泉(南康記曰雩都盤固山/其峯有井大銅人常守)
(之五十年一涌水起數/十丈銅人每以半掩之)或謂金人之持杵(荆州記曰衡/陽益陽縣有)
(平岡岡上有金井數百所深者不測相傳/有金人以杵撞地輒便成井故曰金井)訝僵李之摧
殘(古詩曰種桃露井上李樹生桃/傍蟲來食桃根李樹代桃僵)見雙桐之繁茂(魏明/帝猛)
(虎行日雙桐生空井枝葉自相/加通泉浸其根𤣥雲潤其柯)斯金井之為功不能悉
數
　　　氷
易曰履霜始凝馴致其道而至於堅氷(易曰履霜堅氷/隂始凝也馴致)
(其道至/堅氷也)爾其納於凌隂(毛詩七月曰三/之日納於凌隂)出于朝覿(左傳/曰申)
(豊曰古者日在北陸而藏氷西陸朝覿而出之其藏之/也黑牡秬黍以享司寒其出之也桃弧棘矢以除其災)
(注十一月日在虚危春/分之中奎星朝見東方)冲冲以鑿(見/詩)峨峨斯積(楚辭曰/魂兮歸)
(來北方不可以止層/氷峨峨飛雪千里)洞清澈於玉壺(鮑照詩曰直如朱/絲䋲清如玉壺氷)
想肌膚於姑射(莊子曰藐姑射之山有神人/焉肌膚若氷雪綽約若處子)若夫得東
風而自解(禮記曰立春之/日東風解凍)當北陸而斯藏(見上出于/朝覿注)王
祥求魚而見臥(晉書曰王祥事後母孝謹母冬月思鯉/魚祥遂脫衣叩氷氷開有雙鯉躍出)
子馮闕地而為牀(左傳曰楚子使薳子馮為令尹遂以/疾辭方暑闕地下氷而牀焉重繭衣)
(裘鮮食而寢楚子使醫視之/復曰瘠則甚矣而血氣未動)六尺積胡貉之地(漢書晁/錯上書)
(曰胡貉之地木皮/三寸氷厚六尺)五斛給汝南之喪(八王故事曰汝南/王葬詔賜氷五斛)
室在宣陽之側(陸機洛陽記曰氷室在宣陽/門内天子用賜王公衆宮)井鑿雲臺
之傍(戴延之西征記曰凌雲臺有氷/井延之以六月持去今日猶堅)至其梓愼曽占(左/傳)
(曰春無氷梓愼曰仐兹宋/鄭其飢乎隂不勝陽也)凌人是掌(周禮曰凌人掌氷/祭祀供氷鑑賔客)
(供氷大喪/供夷盤氷)懷疑每見於狐聽(𫐠征記日狐聽氷/河水無聲狐方行)應候則
聞於魚上(禮曰立春後/十日魚上氷)自立冬而始結及仲冬而益壯
(禮曰孟冬之月水始氷地/始凍仲冬之月氷益壯)想慕容之涉海自叶威靈(晉/書)
(曰慕容皝上書曰正月十三日躬征郭逺假陛下天地/之威將士竭命精誠感靈海為氷凌海行三百餘里)
憶黄巾之渡河俄聞敗喪(後漢書曰黄巾羣起青州刺/史焦和恐賊乗兵渡河多作)
(陷氷丸投河/中賊衆遂潰)爾乃不礱自朗(抱朴子曰五玉不染/而堅寒氷不礱而朗)向日
方燃(博物志曰削氷令圓舉以/向日艾承其影則有火)遇勁風而自合(述征記/曰北方)
(涉寒下雨勁風鼓之不得/流便氷合合便厚數尺)當白日而難全(魏子曰居危/殆之國治不)
(善之民是猶薄氷當/白日藂毛遇猛火也)王充一尺之說(論衡曰夫燻一炬/火爨一鑊氷終日)
(不熱也倚一尺氷置/庖厨中終夜不寒也)東門五寸之言(晏子曰景公伐魯/得東門無澤問曰)
(魯年穀何如對曰隂不凝陽氷厚五寸者寒温節/也寒温節則政平政平則年穀熟請禮魯以息怨)庾儵
之賦寒井(庾儵氷井賦曰余昔宅近南城有氷井方夏/之月乃擕友生登而遊從彷徨徘徊凄其以)
(寒乃作/寒井賦)馬彪之詠長川(司馬彪詩曰烈烈𤣥飈起粲粲/繁霜凝勁風迴白雪長川激素)
(氷/)驗以一瓶之論(淮南子曰見一葉之落知嵗時將暮/觀瓶中之氷而知天下之寒以近論)
(遠者/也)誦兹七月之篇(見上納於/凌隂注)至夫斵彼積雪(楚辭曰/桂欋兮)
(蘭枻斵氷/兮積雪)生於寒水(荀子曰氷生於/水而寒於水)思讐而常以在抱
(吳越春秋曰越王念復呉怨/冬寒則抱氷夏熱則握火)負重而那勝見履(鄧析書/曰明君)
(御民若乗奔而去/轡履氷而負重)既泮而男女始合(風俗通曰周禮媒/氏因三十之男二)
(十之女氷泮鳴/雁於是乎合)將釋而農桑並起(家語曰霜降而婦功/成娶者行焉氷泮而)
(農桑起㛰/禮殺焉)井怪琅邪之寒(續漢書曰靈帝元和六年冬/大寒東海東萊琅邪井中氷)
(厚尺餘/大有年)河訝滹沱之異(東觀漢記曰光武自邯鄲避王/郎兵南至豊曲陽吏言滹沱河)
(流澌無船不可渡左右皆怖上令王霸前視之實然霸/念還言驚衆且白曰氷堅可渡上大笑曰果妄言也比)
(至河氷已合上乃渡/未畢數車氷陷也)雖非登廟之寳(東晳集曰薄氷凝/池非登廟之寳零)
(露垂珠非綴冕之飾必將採/素璧於層山掇圓珠於重澗)寔作羣臣之賜(周禮凌人/夏頒氷注)
(云賜/羣臣)開於春仲方祭韭而獻羔(詩曰四之日其蚤獻/羔祭韭謂開氷也)祠
以司寒必桃弧而棘矢(見上出/朝覿注)
　　　火
火之於人也尊而不親(出禮/記)出内既觀於天象(内音納/左傳曰)
(古之火正或食於心或食於咮以出内火是故咮為鶉/火心為太火又周禮司爟掌火之政令季春出火民咸)
(從之季秋内/火民亦如之)内外亦見於家人(易曰風自火出家人王/通曰内明而外齊也)
司烜效官則取之陽燧(周禮曰秋官司烜掌/以火燧取火於日)莊周著論
或言其指薪(莊子曰指窮為薪火傳也前/火非後火故為薪而火傳)爾其觀彼熒
臺(郡國志曰連澤府遙火山西有火井深不可見底炎/氣上升常若徵電以草爨之則烟騰火發故名熒臺)
取之然石(拾遺記曰秦始皇世有宛渠之民乗蠡舟汎/黒水而至於雍部始皇與之語及天地初開)
(之時了如親見又曰臣之國去咸池日沒之所九萬里/日月之所不照以萬嵗為晝萬嵗為夜其晝則天豁然)
(中開濶數百丈萬嵗還合則為一日也夜則琢然石以/代日光此石出於然山其土石皆有光明鑽斫則火出)
(火大如粟/輝耀一室)既不戢而自焚(左傳曰兵猶火也/不戢將自焚也)亦禍發而
必克(隂符經曰火生/於木禍發必克)每見焚和(莊子曰利害相摩火/生甚多衆人焚和)嘗
聞燥物(易曰燥萬物/者莫熯乎火)祓管仲於齊境(吕氏春秋曰齊桓/公使人告魯曰管)
(夷吾寡人之讐也願生得之魯君許諾乃使膠其目/置之匣中至齊境桓公使以朝車迎之祓以爟火)隨
王莾於宣室(漢書曰漢兵圍王莽城中少年房朱張魚/等燒作室門呼曰反虜王莽何不出降火)
(及掖庭莾避火宣/室前殿火輒隨之)若夫牧童之燒秦冢(三輔黄圖曰秦/始皇葬驪山六)
(年之間為項籍所發牧童放羊/而墮羊冢中然火求羊燒槨藏)項羽之屠咸陽(漢書曰/項羽西)
(屠咸陽燒其宮/室火三月不絶)炎洲照灼(十洲記曰火林山有火獸似/鼠毛長二三寸績之可為火)
(浣/布)上郡熒煌(古仐注曰宣帝地節元年上/郡沙中夜有火如粟出不熱)當畚挶以為
備(左傳曰宋災樂喜為司城火所未/至撒小屋塗大屋陳畚挶具綆缶)豈瓘斚之能禳(左/傳)
(曰裨竈言於子産曰宋衛陳鄭將同日火若我用瓘/斚玉瓉鄭必不火子産弗與注天災流行非禳所息)胡
母之得子博(鄧絜晉記曰胡母輔之過河南尹門下將/飲酒使門卒王子博取火子博曰卒也惟)
(不乏吾事安能為人使輔之與語歎曰/吾不及因言之於河南尹以為功曹)孫登之訓嵇康
(晉書曰嵇康從孫登遊三年將别登曰子識火乎火生/而有光而不用其光果然在於用光人生而有才而不)
(用其才果然在於用才故用光在乎得薪所以保其焰/用才在於識真所以全其年今子多才寡識難乎免於)
(仐之世康不能/用果遭非命)至於崌山白首(山海經曰崌山上有鳥/焉其狀如鴞而赤身白)
(首名曰竊脂可/以衛火崌音居)符愚赤喙(山海經曰符愚之山有鳥名/□其狀如翠而赤喙可以衛)
(火/)伏鄭𤣥之先識(鄭𤣥别傳曰𤣥年十七在家見大風/起詣縣曰某時當有火災宜廣設禁)
(備火果起/而不為害)嘉韓康之幼慧(晉書曰韓康伯家貧年數嵗/天寒母為作襦令伯捉熨斗)
(而謂之曰且着襦尋當作複褌伯曰不復須母問其/故對曰火在斗中而柄尚熱今既着襦下亦當暖)祖
瑩蔽牕而服勤(後魏書曰祖瑩好學以晝繼夜父母恐/其成疾禁之後然火讀書以衣破蔽塞)
(牕户恐為/家人所覺)管寧望島而來至(𫝊子曰管寧嘗從海遇暴/風餘船皆没莫知所適忽)
(望見火光趣之得島無居人/又無火燼衆以為神光之祐)驚此浣布(見上炎洲/照灼注)戒兹
燎原(書曰若火之燎于原弗/可嚮邇其猶可撲㓕)或蕭芝共弊(淮南子曰順/風縱火紫芝)
(與蕭艾/俱盡)或玉石俱焚(見/書)彰孝感於君仲(汝南先賢傳曰/蔡君仲母終棺)
(在堂西舍失火君仲伏/棺號哭火越向東家)施至化於劉昆(陳留耆舊傳曰/劉昆為江陵令)
(民有火災昆向火/叩頭即霈然而兩)或以散陶安之冶(列仙傳曰陶安公/六安冶師也數行)
(火術火一旦散上紫色衝天須臾朱雀上冶上曰安公/安公冶與天通七月七日迎汝以赤龍龍至安公騎之)
(東南/而上)或以燒子布之門(吳志曰張昭字子布孫權以公/孫淵稱蕃遣張彌許晏至遼東)
(拜淵為燕王昭諫權不從昭忿稱疾不朝權恨之土塞/其門昭乂於内以土封之淵果殺彌晏權數慰謝昭固)
(不起權因出過其門呼昭昭辭病篤權燒其門欲以恐/之昭更閉户權使人㓕火往問良久昭諸子扶昭起權)
(載以/還官)則有伊尹九變(吕氏春秋曰伊尹說湯五/味九沸九變火為之紀)寗生五
色(列仙傳曰寗封子黄帝/陶正掌火能作五色烟)越王握之而報呉(見氷賦思/讐而常以)
(在抱/注)仙翁吐之而待客(葛仙翁别傳曰公與客談話時/天寒公謂客曰居貧不能得爐)
(火請作之因吐氣火赫然從口/中出須臾火滿室客皆滅衣)嘉叔度之不禁(東觀漢/記曰亷)
(范字叔度為蜀郡太守成都地迫屋狹百姓夜作以供/衣食又禁火民覆蔽之失火者日屬范放令夜作但使)
(儲水百姓皆悅歌曰亷叔度來何/暮不禁火民安作昔無襦今五袴)笑阿奴之下䇿(晉書/周顗)
(弟嵩嘗因酒瞋目謂顗曰君才不及弟何乃横得盛名/以所執蠟燭投之顗神色無忤徐曰阿奴火攻固出下)
(䇿/)宋姬毫社之妖(左傳曰鳥鳴于毫社如曰譆譆甲午/宋災伯姬卒待姆也注譆譆熱意也)
閼伯商丘之職(左傳唐虞之火正閼伯居商丘祀大火/而火紀時焉相土因之故商主大火也)
因彼錯木(河圖曰伏義/錯木作火)生於積油(博物志曰積油萬石/則自然生火昔泰始)
(中武庫火/積油所致)日已出而宜息(莊子曰堯讓位於許由許由/曰日月出矣而爝火不息其)
(為光也不/亦難乎)金相守而斯流(莊子曰木與火相摩則/然金與火相守則流)觀炎
炎於燧木(拾遺記曰燧明國不識四時晝夜有火樹名/燧木屈盤萬頃有鳥鳴鴞啄樹則燦然火出)
(聖人感焉因取小枝/以鑚火號燧人氏)指赫赫於蕭丘(抱朴子曰南海蕭/丘之上有自生之)
(火春起秋㓕丘上純生一種木雖為火所著但小/焦黑人或得以為薪者炊熟則灌㓕之用之不窮)至其
雨裏常燃(山海經注曰火山國雖經霖雨火/常燃火中有白鼠毛可作火浣布)口中忽吐
(山海經曰厭火國人/首獸身火出口中)類既就燥(易曰水流/濕火就燥)味惟作苦(書/曰)
(火曰炎上/炎上作苦)智伯曽言於入夢(瑣語曰智伯敗夢火見於/西方乃出奔秦又夢火見)
(於南方/遂奔楚)曽子每聞於不舉(莊子曰曾子居衛三日/不舉火十年不製衣)亦有
望炎山之草木(𤣥中記曰南方有炎火山四月生火十/二月火滅火滅之後草木皆生枝條至)
(火然草木葉落如中國寒時也取此木以/為薪燃之不盡以其皮績之為火浣布)瞻夢澤之雲
霓(戰國䇿曰楚王遊雲夢/野火之起也若雲霓)憶田單之縱牛(史記曰燕攻/即墨田單乃)
(收城中牛千頭為繒衣畫以五色龍文束兵於角結火/於尾穿城而出壯士銜枚隨牛而出所觸輒死壯士擊)
(之燕師/大敗)思江逌之放雞(晉書曰殷浩北伐江逌為長史/取數百雞以長繩連脚皆繫火)
(一時驅放過塹/集敵營皆燃焉)佛圖曽說於救燕(晉書曰佛圖澄嘗與/石季龍升中臺澄忽)
(驚曰變變幽州當火災乃取酒噀之久而笑曰救已得/矣季龍遣驗幽州云邇日火從四門起西南有黒雲來)
(驟西㓕之雨/頗有酒氣)郭憲嘗聞於噀齊(汝南先賢傳曰郭憲從/南郊含酒東北三噀云)
(齊失火以厭之/後齊果上火事)樊英之神寧測(樊英别傳曰英隱於壺/山嘗有黒風從西方起)
(英謂學者曰成都市火甚盛因含水西向𠻳之後有客/從蜀來云是日有大火黑雲平旦從東起須臾大雨火)
(遂/㓕)欒巴之術難躋(列仙傳曰樂巴為尚書正㑹得酒西/南噀云成都失火𠻳而作兩驛至果)
(如其/言)則有驚武庫之焚蕩(晉書曰武庫火張華懼因此/變作列兵固守然後救之故)
(累代之寳/盡焚焉)訝圓淵之照灼(拾遺記曰岱山有圓淵千里/孟夏月火常騰沸以金投之)
(則爛如土山人掘地得/焦石如炭往往有火焉)或涉之而不知(列子曰趙襄子/率徒十萬狩於)
(中山藉芿燔林煽赫百里有一人自石壁中出從燼上/下衆謂鬼神襄子徐察之形色七竅人也氣息音聲人)
(也問奚道而處石奚道而入火其人/曰奚物而謂石奚物而謂火芿音仍)或處之而自若(博/物)
(志曰魏明世有焦先者裸而/不衣處火不焦處寒不凍)亦云燧人用之而紀物(尚/書)
(大傳曰燧人為燧皇以火紀/物火陽尊故託燧皇於天)炎帝以之而名官(左傳曰/郯子曰)
(炎帝以火紀故/為火師而火名)孝緒既云於徹屋(梁書曰阮孝緒家貧/無以㸑僮妾竊隣人)
(樵以繼火孝緒知之乃/不食更令徹屋而炊)古初亦聞乎伏棺(郡國志曰長/沙古初父喪)
(未葬鄰人火起初冐/火伏棺上火乃㓕)别有生彼老槐(莊子曰老槐生火/久血為燐人弗怪)
(也注燐/野火)出於槁竹(淮南子曰槁竹有火弗鑚/不燃土中有水弗掘無泉)雀集公車
(魏略曰秦伯出獵至於咸陽有火流/下化為白雀銜緑字青書集於公車)烏流王屋(史記曰/武王渡)
(河而火自上復下至/王屋流為烏其色赤)行司爟之政令(周禮曰司爟掌火/之政令四時變國)
(火以救時疾注云春取榆栁之火夏取棗杏之火/夏季取桑柘之火秋取柞楢之火冬取槐檀之火)絶令
丘之草木(山海經曰令丘之山/無草木其上多火)憫池魚之及禍(風俗通/曰城門)
(失火禍及池魚案百家書宋城門失火汲取池中水以/沃之魚悉露見但就取之注云一說司門尉姓池名魚)
(城門火救/之燒死)喜藏臺之為福(韓詩外傳晉平公藏寳臺火/公子晏束帛而賀曰王者藏)
(於天下諸侯藏於百姓農夫藏於囷庾商賈藏於篋匱/今百姓乏於外而賦斂無已昔桀紂殘賊為天下戮今)
(皇天降火於藏/臺是君之福也)又聞燒木不死(齊地記曰東武有勝火/之木燒之不死亦無損)
(也/)灼獸不燃(十洲記曰炎洲在南海中上有風生獸似/豹青色大如貍積薪數車燒之不燃鐵鎚)
(鍜頭十數下乃死以口向風須臾復活以石上菖蒲/塞鼻即死取其腦以菊花服之盡十斤得夀五百嵗)舉
於雍畤(漢書曰秦以十月郊見通權火注權舉也凡祭/通舉火者或以天子望拜或以衆祠各處欲其)
(一時饗祭須知早/晚以火為節也)照彼甘泉(漢書曰孝文時匈奴侵/暴北邊烽火通甘泉)孫
子用之而攻敵(孫子曰火攻有五一曰火人二曰火積/三曰火輜四曰火庫五曰火墜注云火)
(人謂近草則燒之火積燒其積聚火輜燒/其輜重火庫燒敵兵庫火墜射火墜敵營)赤松蹈之而
成仙(見玉賦赤/松蹈火注)糜竺之貨財殆盡(搜神記曰糜竺嘗從/洛歸路次見一新婦)
(求載既而謝曰我天使也當往燒東海糜家感君見載/君便去我緩行日中必火發竺乃急行達家出財物日)
(中火/大發)獻之之神色恬然(晉書曰王獻之初與兄徽之齊/名時人莫能優劣嘗共在一室)
(忽火發徽之遽走出不遑取履獻之神氣/恬然徐呼左右扶出以是方知徽之之劣)猶有臨卭之
井(博物志曰臨卭有火井縱廣五尺深二三丈諸葛丞/相往觀後火轉盛以盆著井上煮鹽得熱後人以家)
(燭投井中火即/㓕迄今不復燃)神丘之穴(括地圖云神丘有/火穴光照千里)感通嘗見
於鳥銜(拾遺記曰郅竒字君珍喪親盡禮/去墓百里夜行嘗有鳥銜火夾之)焚燎忽驚於
突決(吕氏春秋曰燕雀處一屋之下自以為安竈/突決火起棟將焚燕雀不知禍之將至也)為子
推而見禁(見春賦魏武/之令方傳注)逼仲都而不熱(見夏賦𤣥/氷之丸注)斯配
禮而主夏實離象之餘烈也(洪範五行傳曰南方火/其性禮易曰離為火)
　
　
　
　
　
　
　
　
　
　事類賦巻八
欽定四庫全書
　事類賦巻九
　　　　　　　　　　　　　宋　呉淑　撰
　　寳貨部
　　　金
夫西南之美者有華山之金石焉(出爾/雅)斯葢西方之行
百陶不輕(說文曰五金黄為長久埋不生衣/百陶不輊從革不違西方之行也)性惟從革
(書曰金曰從革注/曰金可以改更)才堪贖刑(書曰金/作贖刑)責冶築鳬桃之業
(周禮曰攻金之工築氏執下齊冶氏執上齊鳬氏為聲/㮚氏為量叚氏鎛器桃氏為仭金有六齊六分其金而)
(錫居一謂之鍾鼎之齊五分其金而錫居一謂之斧斤/之齊四分其金而錫居一謂之戈㦸之齊三分其金而)
(錫居一謂之大刅之齊五分其金而錫居二謂之削殺/之齊金錫半謂之鑒燧之齊注曰多錫為下齊少錫為)
(上齊鑒鏡也金多/錫則刅白且明)問銑盪鏐鈑之精(爾雅曰黄金謂之/盪其美者謂之鏐)
(鉼金謂之鈑絶澤謂之銑注/云絶澤為美金最有光澤)王陽則或聞能作(漢書曰/王陽好)
(車馬衣服及遷徙所載不過/囊衣俗傳王陽能作黄金)欒大則妄言可成(漢書曰/武帝即)
(位樂大曰臣之師曰黄/金可成而河決可塞)鄱陽投沙而乍得(王隱晉書曰/鄱陽樂安出)
(黄金鑿土十餘丈披沙/所得大如豆小如梁米)清河隱粟以方驚(晉書曰清河/王覃初為淸)
(河王世子所佩金鈴歘生隱起狀如麻粟者祖母陳大/妃以為不祥毁而賣之占者以為金是晉行大興之祥)
(覃為皇裔是其瑞也毁而賣/之則覃見廢不終之象也)若夫陽邁竒光(宋書曰南/海扶南王)
(陽邁初在孕其母夢生兒有人以金席藉之其色光麗/夷人謂金之精者為陽邁若中國云紫磨者因以為名)
狼䐠夜市(博物志曰狼䐠民與漢人交闗/常夜市以鼻齅金知其好惡)噬之得乾肉
之象(易噬嗑卦曰六五/噬乾由得黄金)斷之有同心之利(易曰二人同/心其利斷金)
躍大冶者知其不祥(莊子曰今大冶鑄金金踊躍曰我/且必為鏌鎁大冶必以為不祥之)
(金/)雨櫟陽者稱其為瑞(史記曰秦獻公十八年雨金櫟/陽自以得金瑞故作鄜畤於櫟)
(陽祀/白帝)至於巴丘牛躍(幽明録曰巴丘縣百金岡上有黄/金潭潭上有瀨亦名黄金瀨古有)
(釣魚此潭獲一金鎖引之遂滿一船而有金/牛出聲貌甚壯釣人駭懼牛因奮躍還潭)林邑螢飛
(梁書曰林邑國有山赤色其/中生金夜則出飛狀如螢火)美陳翼之無取(廬江七賢/傳曰陳翼)
(字子初到覽鄉見馬傍有一人病呼曰我長安魏少公/聞卿廬江樂來遊今病不能前翼迎歸養之有金十餅)
(素二十疋既死翼賣素買棺衾以金置棺下騎馬出入/後其兄長公見馬告之吏捕翼翼其言棺下得金長公)
(叩頭謝以金十餅投/其門翼送長安還之)重王忳之不欺(益部耆舊傳曰王/忳字少林詣京師)
(於客舍見一生病甚因謂忳曰腰下有金十斤願以相/與乞收葬骸骨未問姓名因絶忳賣金一斤以給棺絮)
(九斤置/生腰)既稱汝敦之婦(列女傳曰廣漢汝婦者汝敦妻/也敦以所受田地奴婢三百餘)
(萬悉讓兄嫂裁留園地數十畝起舍耕作上中得金一/器敦以示妻妻曰本言讓先祖所有此獨非其有邪敦)
(曰固吾意也俱/擔金送與兄嫂)復歎樂羊之妻(列女傳曰樂羊子出學/其妻貞義截髪供其費)
(後羊子得遺金一餅以與貞義貞義/曰君子不以利汙行羊子慙而棄之)不疑豈盜於同舍
(漢書曰直不疑為郎其同舍郎有告歸誤持同舍郎金/去意不疑不疑買金償之而告歸者來歸金亡者大慙)
楊震自明於四知(續漢書曰楊震為東萊太守道經昌/邑初震舉王密茂才密時為令夜謁)
(見震懷金十斤遺震震曰故人知君君不知故人何也/密曰暮夜無知者震曰天知神知子知我知已是四知)
(何謂不知/密慙而出)或以寵疏廣之告老(漢書曰太子太傅疏廣/及兄子少傅受乞骸骨)
(皆許之賜黄金二十斤/皇太子賜以五十斤)或以奬叔孫之制儀(漢書曰叔/孫通草創)
(朝儀拜太常/賜金五百斤)爾其登郭隗之臺(新序曰燕昭王置千金/於臺上以延天下之士)
(謂之黄金臺先禮郭隗於是樂毅/自魏往鄒衍自齊往劇辛自趙往)散竇嬰之廡(史記曰/呉楚反)
(孝景以竇嬰為大將軍賜金千金嬰陳之/廊廡下軍吏過輒令自裁取無入家者)書著三品(書/曰)
(淮海惟揚州厥貢惟金/三品注曰金銀銅也)詩稱大賂(詩曰憬彼淮夷來獻/其琛元龜象齒大賂)
(南/金)韋賢匪重於滿籝(漢書曰韋賢少子𤣥成復以明經/歴任至丞相故鄒魯諺曰遺子黄)
(金滿籝不如一經淳/曰籝竹器受三斤)陳平每聞於間楚(史記曰漢王與/陳平金四萬斤)
(以間疎楚君臣/不問其出入)利稱鼎耳(易鼎卦曰六五鼎/黄耳金鉉利貞)巧聞瓦注
(莊子曰以瓦注者巧以鈎注者憚/以黄金注者昬注曰重則心矜)或服之而成仙(神仙/傳曰)
(容成公服三黄得仙/謂雄黄雌黄黄金)或遺之而得土(蜀王本記曰秦王/以金一笥遺蜀王)
(蜀以禮物荅而盡化為土秦王怒羣/臣拜賀曰土者地也秦當得蜀矣)獲蘇秦之舊宅(郡/國)
(志曰蘇秦宅在洛陽利仁里後魏高顯業每夜見赤/光於光處掘得金百斤銘曰蘇家金業為之造寺)得
董卓之遺塢(英雄記曰董卓塢/有金二三萬斤)陳爵則波底求樽(論衡/曰廬)
(江民小男曰陳爵陳挺相與浴湖崖有酒樽色正黄沒/水中爵以為銅步水取之重不能舉挺往助之樽更沉)
(盤動入深淵中挺爵留顧見如錢等正黄數百/千枚即共掇摭各得滿手歸示其家乃黄金也)郭巨則
地中得釡(宋躬孝子傳曰郭巨河内温人也妻生男謀/養子則不得營業妨於供養當殺而埋焉鍤)
(入地有黄金一釡上有鐵券/曰黄金一釜賜孝子郭巨)嘉邴原之見還(邴原别傳/曰原字根)
(矩以喪亂方熾遂往遼東時同郡劉舉亦在遼圖奪太/守公孫度度掩捕其家而舉得免窘迫歸原東萊太守)
(太史子義素有義原以舉付之舉臨去以其手所仗劍/金三餅與原原受金辭劍還謂度曰將軍平日與舉無)
(隙而欲殺之但恐其為蜂蠆爾今舉已去若必拘/閉其家毒螫必滋甚矣度即出舉家原以金還之)慕管
寧之靡顧(世說管寕華歆其園中鋤菜見地有片/金管揮鋤與瓦石不異華捉而擲之)則有
應嫗探社(後漢書曰中興初有應嫗者生四子而寡見/神光照社試探之乃得黄金自是諸子宦學)
(並有才名至/㻛七代通顯)張氏得鉤(幽明録曰長安有張氏者晝獨/處室有鳩自入止於對牀張惡)
(之披懷祝曰鳩爾來為我禍耶止承塵為我福耶入我/懷鳩飛入懷以手探之不知所在而得金帶鉤焉遂寳)
(之自是子/孫盛昌)齊王之遺孟子(孟子曰齊王以兼金一百/遺孟子注兼金好金也)楚
襄之聘莊周(韓詩外傳曰楚襄王遣使者持金千斤/白璧百雙聘莊子欲以為相莊子固辭)及
夫葬驪山而鴈成(史記曰秦始皇葬驪/山以黄金為鳬鴈)懸咸陽而書就
(史記曰不韋乃使其客人人著所聞號吕氏春秋書成/布咸陽市門懸千金其上有能増損一字者予千金)
遺雷義以知亷(謝承後漢書曰雷義字仲公常濟人死/罪者後以金二斤謝之義不受金主候)
(義不在黙投於承塵上後葺治/屋得金主已死義乃以付縣曹)贈袁叔而為夀(漢書曰/董偃見)
(寵館陶公主安陵袁叔謂偃曰顧成廟逺無宿宮何不/白主獻長門圍於上董君入白主獻之上大悅更名為)
(長門宮主大喜使董君/以黄金百斤為袁叔夀)或舉袖而不逆(魏畧曰田豫為/并州有胡密懷)
(金三十斤曰以此上公豫張袖受之荅其厚意胡去之/後皆悉付外具狀以聞於是詔褒之曰昔魏絳開懷以)
(納戎今卿舉袖以/受狄朕甚嘉馬)或投園而靡受(謝承後漢書曰張載/字仲宗為廣陵太守)
(舉呉奉為孝亷載罷郡奉齎金為禮載不受奉/以囊盛投載園中而逝載齎金至廣陵還奉)攫之豈
憚於市人(列子曰齊人有欲金者清旦衣冠之市適鬻/金者之所因攫其金而去吏捕得之問曰人)
(皆在焉子攫人之金何故對/曰取之時不見人徒見金)鑠之每聞於衆口(論衝曰/衆口鑠)
(金者在五行二曰火五事二/曰言言與火宜故云鑠金)亦聞埋於幕下(唐書曰開/元中杜暹)
(為監察御史往西覆屯蕃人賫金以遺暹暹固辭不受/左右以不可失蕃人之情暹受而埋於幕下既出境乃)
(移牒令/取之)生自碑中(魏志曰繁昌縣授禪石碑中生金表/送上羣臣盡賀又王隱晉書曰永嘉)
(初陳國項縣賈逵石碑中生金人盜鑿取賣賣已復生/此江東之瑞也晉金德元帝中興於江東故云江東之)
(瑞/)入夜方驚於白鼠(白澤圖曰白鼠以昬時見於/丘陵之間視所出入中有金)積年
或化於黄龍(淮南子曰玦五百嵗生黄澒又五百/嵗生黄金又千嵗為黄龍注玦美石)當暑
有衣裘之節(韓詩外傳曰延陵季子遊於齊見遺金於/路呼牧者取之牧者曰何子居之高而視)
(之下也類君子而言野也有君不臣有友不友當暑衣/裘吾豈取金者乎季子知其賢請問姓名牧者曰子皮)
(相之士何足/語姓字哉)下聊見高士之風(春秋後語曰秦圍趙邯/鄲魏使將軍新垣衍入)
(邯鄲令趙尊秦為帝魯仲連說罷之邯鄲既存平原君/欲封仲連仲連三辭不受平原君乃置酒以千金為仲)
(連夀仲連笑曰所貴於天下之士者為人排患釋難解/紛而無取也則有取者乃商賈之人仲連不忍為遂辭)
(去/)别有積之巨萬(隋書曰楊素嘗射為第一帝以外國/所獻金精盤價直巨萬以賜之又漢)
(書梁孝王金/以巨萬計)賜之千鎰(漢書曰文帝立以陳平為/丞相賜金千鎰封三千户)數王
莾之既敗(漢書曰王莽敗省中黄金/萬斤為一匱者尚六十匱)料梁王之已卒(漢/書)
(曰梁孝王死藏府餘/黄金尚三十餘萬斤)井邊之黄鳥初飛(異苑曰永康王/曠井上有一洗)
(浣石時見赤氣後有胡人寄宿忽求買之未及度錢子/婦孫氏觀二黄鳥關於石上疾往掩取變成黄金胡人)
(不知索市愈急既得撞/破石内正空二鳥處)壁下之高冠乍出(搜神記曰魏/郡張巨賣宅)
(與程應舉家疾賣與何文文獨持大刀暮入北堂宿一/更中有人丈餘高冠赤幘呼細腰曰何以有人氣荅曰)
(無文問細腰者曰高冠者誰荅曰金/也在西屋壁下文掘得金三百斤)亦云逐韓嫣之彈
(西京雜記曰韓嫣好彈常以金為丸一日所失者十餘/長安為之語曰苦飢寒逐彈丸京師兒童每聞嫣出彈)
(輒隨往望丸/所落而拾之)獻梁冀之蛇(張璠漢記曰永昌太守鑄黄/金為蛇獻梁冀益州刺史种)
(暠發/其事)投烈女之瀨(吳越春秋曰伍子胥伐楚還溧陽瀨/水上欲報自殺婦人百金不知其家)
(投金瀨水中而去須臾一姥哭/而來自言是女母取金而去)雨仲孺之家(述異記曰/翁仲孺家)
(貧力作居渭川一旦天雨金十斛於其家由/是與王侯爭富今秦中有雨金翁氏世世富)季布之諾
誠重(漢書曰季布任俠有名楚人/諺曰黄金百不如季布諾)郭况之穴難加(東觀/漢記)
(曰京師號郭况家/為金穴言其富貴)復聞置在韀中(後魏書曰叚暉自慕/容璝歸魏太武人告)
(暉欲南奔云置金於馬韀中帝/密遣視之果如告者斬之於市)唾之盤裏(𫐠異記曰南/康雩都縣西)
(松江有石室名夢口穴嘗有船人遇一人通身黄衣□/兩籠黄紙求寄載過至崖下此人唾盤上徑下崖直入)
(石中船主初甚忿之見其入石/始知神異視盤上唾悉是黄金)或戒貪而藏山(淮南子/曰舜藏)
(千金於嶄巖之山所/以塞貪鄙之心也)或施仁而贖子(管子曰湯以歴山/之金舜以莊山之)
(金贖民之/賣子者)或覩於北荒高闕(東方朔神異經曰北荒/中有二金闕高百丈)或
取於荆南麗水(韓子曰荆南麗/水之中生金)入懷詎見於張奐(續漢/書曰)
(張奐遷安定屬國都尉羌豪感奐恩德上馬二十匹先/零酋長上金渠八枚奐受之而召主簿於諸羗前以酒)
(酹地曰使馬如羊不以入廐/金如粟不以入懷悉以還之)投海但聞於甘始(陳思王/辯道論)
(曰甘陵甘始語余曰本師姓韓字世雅始常與/師於南流作金前後數日投數萬斤金於海)漢皇之
重阿嬌(漢武故事曰帝年數嵗長公主遍指侍者與作/婦好不皆不肯後指陳后帝曰若得阿嬌作婦)
(當以金/屋貯之)勾踐之思范蠡(國語曰范蠡乗輕舟以浮於五/湖莫知其所終越王令工以良)
(金冩范蠡之/狀而朝禮之)斯生土之精剛誠汝漢之至美(管子曰玉/起於禺氏)
(山金起於漢汝珠起於赤野此寳相去各七千里上有/丹砂下有黄金上有慈石下有銅金葛盧山發而出金)
(蚩尤取以為劍鎧雍狐山/發而出金蚩尤取以為㦸)
　　　玉
古人有言曰君子於玉比德(禮曰子貢問曰敢問君子/貴玉而賤珉何也孔子曰)
(昔君子比德於玉焉温潤而澤仁也縝密以栗知也亷/而不劌義也垂之如墜禮也叩之其聲清越以長其終)
(詘焉樂也瑕不掩瑜瑜不掩瑕忠也孚尹旁達信也氣/如白虹天也精神見於山川地也圭璋特達德也天下)
(莫不貴者道也詩云言念君子温其如王故君子貴之/也注曰粟堅貌劌傷也義者不茍傷孚尹讀如浮雲)
若夫周官六器(周禮曰玉作六器以禮天地四方蒼璧/禮天黄琮禮地青珪禮東方赤璋禮南)
(方白琥禮西方/𤣥璜禮北方)大秦五色(魏畧曰大秦國/出采玉五色)趙之連城(史/記)
(曰趙惠文王得楚和氏璧秦昭王請以十五城易璧趙/使藺相如奉璧入秦相如見秦無償城意乃謂秦王曰)
(璧有瑕請指示王使授璧相如持璧却立倚柱責秦欲/以璧擊柱秦王恐碎璧不敢逼相如乃使人間道懷璧)
(歸/趙)晉之垂棘(左傳曰晉荀息請以屈産之乗/與垂棘之璧假道於虞以伐虢)或瓘斚以
禳(左傳曰鄭裨竈言於子産曰宋衛陳鄭將同日火若/我用瓘斚玉瓉鄭必不火子産弗與注天災流行非)
(禳祈/所息)或苕華是刻(燉煌紀年曰桀伐岷山岷山女于桀/二女曰琬曰琰桀愛二女無子刻其)
(名於苕華之玉/苕是琬華是琰)愛一環而韓子受賜(左傳曰晉韓起聘/于鄭宣子有環其)
(一在鄭商宣子謁諸鄭伯子産弗與子太叔子羽請與/之子産曰僑聞君子非無賄之難而無令名之患僑聞)
(為國非不能事大字小之難無禮以定其位之患夫大/國之人令於小國而皆獲其求將何以給之一共一否)
(為罪滋大韓宣子私覿於子産以玉與馬曰子命起舍/夫玉是賜我玉而免吾死也敢不藉手以拜注宣子即)
(韓起也/謁請也)納十㲄而衛侯見釋(左傳曰晉執衛侯歸之于/京師王使醫衍酖衛侯寗)
(俞貨醫使薄其酖不死魯公為之納玉/於王與晉侯皆十㲄王許之乃釋衛侯)爾乃觀瑟彼(詩/曰)
(瑟彼玉瓚/黄流在中)翫温其(詩曰言念君/子温其如玉)偉祁子之不佩(禮曰石/駘仲卒)
(無適子有庶子六人卜所以為後者曰沐浴佩玉則兆/五人者皆沐浴佩玉石祁子曰孰有執親之喪而沐浴)
(佩玉者乎不沐浴佩玉石祁子兆衛人以龜為有知也/注曰駘仲衛大夫沐浴佩玉則兆言齊潔則得吉兆)
美襄仲之見辭(左傳曰秦伯使西乞術來聘襄仲辭玉/曰君不忘先君之好照臨魯國重之以)
(大器寡君敢辭玉對曰不腆敝器不足辭也主人三辭/賔曰寡君願徼福於周公魯公以事君不腆先君之敝)
(器使下臣致諸執事以為瑞節要結好命所以籍寡君/之命結二國之好襄仲曰不有君子其能國乎注魯公)
(謂伯禽/節信也)虞卿受賜於趙國(史記曰虞卿躡□擔簦一見/趙王賜白璧一雙黄金五鎰)
楚相加辱於張儀(史記曰張儀已學而游諸侯常從楚/相飲已而楚相亡璧門下意儀盜之)
(掠笞數百/不服釋之)贈之則報其繡叚(張平子四愁詩曰美人贈/我錦繡叚何以報之青玉)
(案/)沈之則係以朱絲(左傳曰晉侯伐齊將濟河獻子以/朱絲係玉二㲄而禱沈玉而濟注)
(雙玉/曰㲄)寧有餘而抵鵲(鹽鐵論南越以孔雀珥門户/崑山之傍以玉璞抵鳥鵲)不蒙
汙以投泥(後魏書曰穆弼有風格善自位置高祖欲以/弼為國子助教弼辭曰先臣以來蒙恩累世)
(比較徒流實用慙屈高祖曰朕欲勵胄子故屈卿耳/以玉投泥豈能相汙弼曰既遇明時恥沉於泥滓)至
於温嶠鏡臺(世說曰温嶠娶姑女下玉/鏡臺一枚征劉聰所得)胡綜如意(胡綜/别傳)
(曰呉時掘得銅印以琉璃為葢布雲母於其上又得白/玉如意大帝以問綜綜曰秦皇以金陵有天子氣處處)
(埋寳物以當王/氣此即是也)著兹五德(五經通義曰玉有五德温潤/而澤似智銳而不害似仁抑)
(而不撓似義有瑕於内必見/於外似信垂之如墜似禮)班斯六瑞(周禮以玉作六/瑞以守邦國王)
(執鎮圭公桓圭諸侯信圭/伯躬圭子榖璧男蒲璧)堅而不蹙(管子曰夫玉之所/為貴者九德出焉)
(温潤以澤仁也鄰以理者智也堅而不蹙義也亷而不/劌行也鮮而不垢潔也折而不撓勇也瑕適皆見精也)
(茂華光澤並通而不相陵容也叩之其音清搏徹逺純/而不殺辭也是以人主貴之藏以為寳剖以為符瑞)
廉而不劌(見上君子於/玉比德注)白圭以夜光受賜(史記曰鄒陽/書曰白圭顯)
(於中山人惡之於魏文/侯文侯賜以夜光之璧)林囘雖千金必棄(莊子曰孔子/問子桑虖曰)
(吾見遂於魯伐樹於宋親而益疏何也對曰獨不聞假/之亡與林囘棄千金之璧負赤子而趨彼以利合者迫)
(窮相棄天屬者迫/窮相收注假國名)罋不汲而自盈(瑞應圖曰玉罋者聖/人之應也不汲自盈)
(王者飲食/有節則出)管方吹而有異(西京雜記曰髙祖初入咸陽/周行庫藏見玉笛長二尺二)
(寸二十六孔吹之則見車馬山林隱/嶙相次吹息不復見名曰昭華之琯)斯皆攻以它山而
使之成器者也(詩曰它山之石可以攻/玉禮曰玉不琢不成器)若乃山𤣥表德
(禮曰天子佩白玉而𤣥組綬公侯佩山𤣥玉而朱組綬/大夫佩水蒼玉而純組綬世子佩瑜玉而綦組綬士佩)
(瑜玫而/緼組綬)白虹象天(見君子於/玉比德注)先於駟馬(老子曰雖有拱/璧以先駟馬不)
(如坐進/此道)假夫許田(左傳曰鄭伯以璧假/許田為周公祊故也)或食之以禦水
(周禮曰玉府王齋則共食玉注云玉/是陽精之純者食之所以禦水氣)或服之而成仙(抱/朴)
(子曰玉脂者生玉之山其膏流出萬年以上則凝而成/脂鮮明如水精以無心草木和之須臾成水服之一井)
(得千嵗服𤣥眞者其命不極𤣥眞玉别名也服玉當得/于闐白玉赤松子以𤣥蟲而漬玉為水服之故得乗烟)
(霞上/下也)賈害見虞叔之志(左傳曰初虞叔有玉虞公求旃/不獻既而悔之曰周諺有之匹)
(夫無罪懷璧其罪吾焉/用此以其賈害乃獻之)不貪知子罕之賢(左傳曰宋人/或得玉獻諸)
(子罕子罕弗受曰我以不貪為寳爾以玉為寳若以與/我皆喪寳也不若人有其寳稽首而告曰小人懷璧不)
(可以越卿納此以請死也子罕寘諸其/里使玉人為之攻之富而後使復其所)爾其石變山中
(隋書曰王邵上表云稽覽圖史政道得則隂物變為陽/物鄭𤣥云若葱變為韭是也謹按自六年以來山中石)
(變為玉石為/隂玉為陽)𤓰穨冢裏(抱朴子曰呉時發廣陵大冢兵/人共舉死人以倚壁有一玉長)
(一尺形似冬𤓰從/人懷中穨出墮地)火出夜山(漢武内傳曰西王母云/昌城玉蘂夜山出火)膏
流丹水(山海經曰稷翼之山及鹿臺山上多白玉瑜次/之山多嬰垣之玉泰昌之山洛水出焉其中多)
(藻玉密山之上丹水出焉其中多玉膏其源沸湯黄帝/是食玉膏之出五色乃清五味乃馨堅立精密澤而有)
(光五色發作以和柔剛天地鬼神/是食是饗君子服之以禦不祥)燕人瑤罋之遺(左傳/曰燕)
(暨齊平燕人賂以瑤罋玉/櫝斚耳注云斚耳玉斚)子玉瓊弁之美(左傳曰楚子/玉自為瓊弁)
(玉纓未之服也先戰夢河神謂巳曰畀余賜汝孟諸之/麋弗致也榮季曰死而利國猶或為之况瓊玉乎是糞)
(土也注云畀與也孟諸/宋澤名多草薦曰麋)劉聰汾水之祥(趙書曰劉聰徙/治平陽於汾水)
(中得白玉璽廣四/寸高二分龍紐)吕光于闐之市(前凉雜録曰吕光稱/王遣使市六璽於于)
(闐/)亦聞德推㫄達(見上王/比德注)質重方流(顔延年贈王僧達/詩曰玉水記方流)
(璿源載/圓折)潤木逾茂(大載禮曰玉在山而木潤珠在淵而/岸不枯珠者隂中之陽也故勝火玉)
(者陽中之隂/也故勝水)輝山更幽(陸士衡文賦曰石韞玉/而山輝水懐珠而川媚)採於龍
首出彼平丘(山海經曰龍首之山苕水出焉其中多美/玉放皋之山明水出焉其中多蒼玉平丘)
(在三桑東/爰有遺玉)常山有命(晉書曰前燕常山大樹自拔根下/得璧七十二光色精竒有異常玉)
(慕容雋以為/岳神之命)靈昌載浮(晉書曰石季龍起河橋於靈昌/津採石為中濟石無大小下輒)
(隨流用功五百餘萬而不成季龍遣使/致祭沉璧于河俄而所沉璧浮于渚上)或登臺而不取
(帝王世紀曰周武王伐殷為天子登臺見玉王曰誰之/玉或曰諸侯之玉王不取反歸之天下聞之曰王廉於)
(財/矣)或破石而斯求(論衝曰玉變為石珠變為礫毁謗使/然也採王者破石拔玉選士者棄惡)
(取/善)别有瀛洲酌酒(十洲記曰瀛洲有玉膏如酒/名曰玉酒飲數升令人長生)扶桑觀
日(梁四公記曰扶桑國使使貢觀日玉大如鏡方圓尺/餘明徹如琉璃映日以觀見日中宫殿皎然分明)
晉侯受之而容惰(左傳曰天王使召武公内史過賜晉/侯命受玉惰過曰晉侯其無後乎)
邾子執之而禮失(左傳曰邾隱公來朝子貢觀焉邾子/執玉高其容仰公受玉卑其容俯子)
(貢曰以禮觀之二君者皆/有死焉注云玉朝者之贄)張伯懷之而見欺(鍾離意别/傳曰意為)
(魯相省視孔子教授堂男子張伯剗草階下土中得璧/七枚懷藏其一以六白意意開解中素書文曰後世修)
(吾書董仲舒摸吾車拭吾履發吾笥㑹稽鍾離意璧有/七張伯取其一意召問伯璧有七何藏一耶伯叩頭出)
(之/)亞父碎之而靡惜(漢書高祖與項羽㑹於鴻門高祖/歸去使張良獻玉斗於亞父范増)
(亞父撞碎之曰/吾屬為虜矣)或類彼珷玞(戰國䇿曰骨疑/象珷玞類玉)或疑於燕
石(闕子曰宋之愚人得燕石於梧臺藏之以為大寳周/客聞而觀焉主人齊七日端冕𤣥服以出華篋十重)
(緹巾十襲客見掩口胡盧而笑曰此燕/石也與礫不殊主人大怒藏之愈密)得楚山而被刑
(韓子曰楚人卞和得玉璞於楚山獻厲王使玉人相之/曰石也王以和為謾刖右足及武王即位又獻之復相)
(曰石也刖其左足及文王即位和乃抱其璞而哭於楚/山三日三夜泣盡繼之以血王使玉人治之得寳玉焉)
(名曰和/氏之璧)詣鄭人而求直(文子曰鄭人謂玉未治者為璞/周人謂鼠未腊者為朴周人懷)
(朴問鄭賈曰欲之乎出/其朴視之乃鼠朴也)斯皆眞偽混淆而不精識也亦
有齊之甗磬(左傳曰晉及齊戰于鞍齊師敗齊侯使賔/媚人賂以紀甗玉磬與地不可則聽客之)
(所/為)魯之璠璵(逸論語曰璠璵魯之寳也孔子曰美哉璠/璵逺而望之煥若也近而視之瑟若也一)
(則理勝一/則孚勝)價踰十萬(桓譚新論曰雒陽李幼賔有小玉/檢衛謁者史子伯素好玉器見而)
(竒之使予報以三萬錢請買焉幼賔曰我與好事長者/傳之已顧十萬非三萬錢主也予驚駭云我若於路見)
(此千錢亦不市也故/知與不知相去甚逺)名重五都(尹文子曰魏田父於野/得玉徑尺弗知其玉也)
(以告鄰人鄰人詐之曰此怪石也畜之弗利田父雖疑/猶置於廡下其夜玉明照一室其家大怖遽棄之於野)
(鄰人盜之以獻魏王魏王召玉工相之玉工望玉再拜/却立曰敢賀大王得天下之寳臣所未嘗見王問價工)
(曰此無價以當之五城之都僅可一觀/王立賜獻者千金長食上大夫禄也)辨其䚡理(說文/曰玉)
(石之美者五德潤澤以温仁之方也䚡理自外可以知/中義之方也其聲舒揚專以逺聞智之方也不撓而折)
(勇之方也鋭廉而/不劌絜之方也)見此瑕瑜(見君子於/玉比德注)想老聃之被褐
(老子曰被/褐懷玉)思穆滿之披圖(穆天子傳曰天子大朝黄之/山披圖視典問觀天子之寳)
(器玉果璿珠注云玉/果玉如果者璿王類)復聞執則不趨(禮曰執玉不趨/注云志重玉也)受
之以掬(禮曰受珠/玉者以掬)釵留而閣號招靈(洞冥記曰漢武元/鼎元年起招靈閣)
(有一神女留玉釵與帝帝以賜趙婕妤至昭帝元鳳中升/宮人猶見此釵共謀欲碎之明日視釵匣惟見白燕直)
(天後宫人常作玉釵因/名玉燕釵言其吉祥)玦見而山名奚禄(隋䇿子曰奚/禄山壞天賜)
(玉玦於羿遂殘其身/以此為福而至於禍)無故而豈可去身(禮曰君子無/故玉不去身)待
價而常宜韞櫝(論語子貢曰有美玉於斯韞櫝而藏諸/求善價而沽諸子曰沽之哉沽之哉我)
(待價/者也)觀其黒如純漆白若截肪(王逸玉部論曰或問玉/符曰赤如雞冠黄如蒸)
(粟白如脂肪黒如純漆玉之符也魏文帝/與鍾繇書說玉亦云白如截肪黒譬如漆)翫之碌碌(老/子)
(曰不欲碌碌如/玉落落如石)佩以將將(詩曰將翺將/翔佩玉將將)曽城是植(淮南/子曰)
(崑崙山曽城九/重有珠樹玉樹)海島斯藏(後魏書曰崔挺為光州刺史/掖縣有人年踰九十板輿造)
(州自稱少曽充使林邑得一美玉方一尺四寸甚有光/彩藏於海島垂六十嵗欣逢明政今願奉之挺曰吾雖)
(德謝古人未能以玉為寳遣船隨/取先潤果然訖不肯受乃表送都)駭流虹之變化(搜神/記曰)
(孔子作春秋制孝經既成齊戒告天/天降赤虹化為黄玉長三尺上有文)訝積雪之消亡(異/苑)
(曰晉東瀛公驣鎮鄴大雪門前方數十步融液不積騰/怪掘之得玉馬高一尺許口齒缺騰以馬者國姓為吉)
(瑞或謂馬無/齒則不復食)毁櫝中而咎罰焉避(論語曰虎兕出於柙/龜玉毁於櫝中是誰)
(之過/歟)獻闕下而詐諼以彰(漢書曰文帝始幸雍新垣平/使人持玉杯詣闕下獻之平)
(上言曰闕下有寳玉/氣果有獻王杯者)思滈池之反璧(史記曰始皇三十/六年有使者從闗)
(東夜過華隂平舒道有人持璧遮使者曰為吾遺滈池/君因言曰今年祖龍死使者奉璧具以聞始皇使御府)
(視璧乃二十八年/行渡江所沉璧也)想磻谿之釣璜(尚書中候曰太公即/磻谿之水釣其涯得)
(玉璜刻曰姬受命/吕佐之報在齊)納懷曽聞於叔帶(左傳曰襄公甍于/楚宮叔仲帶竊其)
(拱璧以與御人納諸懷/而從取之由是得罪)壓紐更見於平王(左傳曰楚其/王無冢嫡有)
(寵子五人無適立焉乃大有事於羣望而祈曰請神擇/於五人者使主社稷乃遍以璧見於羣望曰當璧而拜)
(者神所立也既乃與巴姬密埋璧於太室之庭使五人/齊而長入拜康王跨之靈王肘加焉子干子晢皆逺之)
(平王弱抱而入/再拜皆壓紐)當入用之時氣騰光禄(續漢書曰桓帝/時光禄吏舍下)
(夜有青氣視之得玉鈎/玦各一身中皆雕鏤)及焚如之際火烈崑岡(書曰火/炎崑岡)
(玉石/俱焚)别有漢武樹之於前庭(漢武故事曰上起神屋前/庭植玉樹以珊瑚為枝碧)
(玉為葉華子青赤以珠玉為/之空其中如小鈴鎗鎗有聲)周成陳之於東序(尚書顧/命曰大)
(玉夷玉天球/河圖在東序)赤松服之而蹈火(列仙傳曰赤松子者神/農時雨師也服水玉教)
(神農能入/火不燒)羊公種之而娶婦(搜神記曰羊公雍伯雒陽/縣人性篤孝父母終葬無)
(終山遂居焉山高八十里上無水公汲水作義漿於阪/頭行者皆飲之三年有一人就飲以石子一斗與之使)
(至高平好地有石處種之玉當生其中羊公未娶又語/汝後當得好婦語畢不見種其石數嵗時時往視玉子)
(生人莫知有徐氏右北平著姓女甚有名時人求多不/許公乃試求徐氏徐氏以為狂因戲云以白璧一雙來)
(當聽為婚公至所種石中得白璧五雙以贄徐氏徐氏/大驚遂以女妻公天子異之拜為大夫於種玉處四角)
(作大石柱各一丈中/央一頃地曰玉田)虞舜之受昭華(尚書大傳曰堯致/舜天下贈以昭華)
(之/玉)齊侯之得龍輔(左傳曰公賜公衍羔裘使獻龍輔於/齊侯遂入羔裘齊侯喜與之陽穀注)
(云龍輔邑名/陽穀齊邑)賜虢公以五㲄(左傳曰虢公晉侯朝王/饗禮命之宥皆玉五㲄)錫
子家之雙琥(左傳曰魯昭公疾徧賜大夫大夫不受賜/子家子雙琥一環一璧輕服受之大夫皆)
(受其賜公薨子家子反賜於府人曰吾不敢逆君/命也大夫皆反其賜注琥玉器輕服細好之服)王莾
潛姦於椎璏(漢書曰王莾就國孔休守新都相休謁見/莾莾進其玉具寳劍休不肯受莾因曰誠)
(見君面有瘢美玉可以㓕獻其璏耳即解其/璏休復辭莾就椎碎之自褁以進休璏音衛)宋人留情
於刻楮(列子曰宋人有為其君以玉為楮葉者三年而/成鋒鎩莖葉毫芒繁澤亂之楮葉中不可别也)
(此人遂以/巧食宋國)莒僕竊之而來奔(左傳曰莒太子/以其寳玉來奔)膠鬲索之
而不與(韓子曰周有玉版紂令膠鬲索之文王不予費/仲來求因予之是膠鬲賢費仲無道也周惡賢)
(者之得志也/故予費仲)取其象德(白虎通曰玉者象君子之德燥/不輕濕不重是以人君寶之)
非宜改步(左傳曰季平子行東野還末至丙申辛于房/陽虎將以璵璠斂仲梁懷弗與曰改步改玉)
(注云昭公之出季孫行君事佩璵璠祭宗廟/及定公立復臣位改君步則亦當去璵璠)既閱咸陽
之宫(西京雜記曰高祖初入咸陽宫周行庫藏金玉珍/寶不可勝言其尤異者有青玉燈五枚燈高七尺)
(五寸作蟠螭以口含燈燈/燃則鱗甲皆動煥爛盈室)更覩𤣥菟之庫(魏志曰漢時/夫餘王葬用)
(玉押常豫以付𤣥莬/郡王死則迎取以葬)識白首之老翁(吳氏本草曰白/玉體如白首翁)見
紫衣之神女(録異傳曰江巖常到呉採藥富春縣清泉/山南見一美女紫衣踞石而歌有碣石之)
(音巖往未及數十步女輒不見如此/數日巖乃破石得一紫玉廣長一尺)斯天地精粹之徴
不能悉數(淮南子曰鍾山之玉炊以鑪炭三日/三夜而色澤不變得天地之精也)
　　　珠
德至淵泉明珠出焉(白虎通曰德至淵泉即/江出大貝海出明珠)衒光芒於
照乗(史記曰魏王與齊威王㑹田於郊魏王曰寡人國/小尚有徑寸之珠照車前後各十二乗者十枚奈)
(何以萬乗國/而無寳乎)發晶熒於媚川(陸士衡文賦曰水懷珠/而川媚石韞玉而山輝)出
於赤野(管子曰玉起於禺/山珠起於赤野)産自丹淵(任子曰丹淵之/珠沉於黄泥)映
秋波而圓折(尸子曰凡水方折者/有玉其圓折者有珠)與夜月而虧全(左太/冲吳)
(都賦曰蚌蛤珠/胎與月虧全)若夫列淮夷之貢(書曰徐州厥貢/淮夷蠙珠暨魚)挺霍
山之美(爾雅曰西方之美者/有霍山之多珠玉焉)識夫餘之似棗(廣志曰夫/餘地美珠)
(如酸/棗)見館陶之若李(古今注曰章帝元和元年明珠出/館陶大如李有明耀三年明月珠)
(出豫章海中大如/雞子圍四寸八分)或埋青蛉於地中(博物志曰五月五/日取青蛉頭正中)
(門埋皆/成青珠)或採赤蜯於泉底(幽明録曰漢武幸河渚聞弦/歌之音有老翁及年少數人)
(出皆長八九寸為帝奏樂老翁顧命取洞穴之寳一人/受命下沒川底得一大珠徑數寸明耀絶世上問東方)
(朔朔曰河底有穴深數百/丈中有赤蜯生此珠也)漢武通夢於昆明(三輔決錄/曰昆明池)
(中有神泉通白虎原人釣魚綸絶而去夢於漢武帝求/去鈎帝明日戲於池見大魚銜索帝取放之後三日池)
(邊得明珠一雙/帝曰魚之報也)馬援被讒於薏苡(范曄後漢書曰馬援/在交阯常餌薏苡實)
(及還載之一車後有上書譛之者/以為前所載還皆明珠文犀也)若夫却文襲之貢(東/觀)
(漢記曰永建四年漢陽太守文襲獻大珠順帝詔曰海/内頗有災異而襲不推忠竭誠而獻明珠之瑞以求媚)
(令封珠/却還)納蘇則之詞(魏志曰文帝問蘇則曰前西域通/使燉煌獻徑寸大珠可復求市得)
(否則曰若陛下德流沙漠不求自/至求而得之不足貴也帝黙然)在易粟而猶可(說苑/曰墨)
(子謂滑釐曰今凶年有欲與子隋侯之珠者曰不得賣/也以為飾又欲與子一鍾粟者得粟不得珠得珠不得)
(粟子將何擇滑/釐曰粟可取也)顧彈雀以非宜(吕氏春秋曰以隋侯之/珠彈千仞之雀世必笑)
(之所用重/所要輕也)王章之孤既採之而致富(漢書成帝時王章/死妻子皆徙合浦)
(其家屬採珠/致産數百萬)𢎞節之後亦賣之而被疑(唐書曰貞觀中/桂州都督李𢎞)
(節以清愼聞身歿之後其家賣珠上聞疑之將罪所舉/者魏徴諫曰陛下言此人不清未見受財之所且清白)
(不渝者屈突通張道源而已今通子三人來選共有羸/馬一疋道源兒子不能存立未見一言及之而𢎞節立)
(功大蒙賞賜妻子賣珠未為有罪雖/疾惡情深亦好善不篤矣上善其言)則有怒闇投而按
劍(史記曰鄒陽嶽中上呉王書曰明月之珠夜光之璧/以闇投人於道路人無不按劍相眄者何則無因而)
(至前/也)感清節而還浦(謝承後漢書曰孟嘗為合浦太守/郡俗舊採珠以易米先時二千石)
(貪穢使人採珠積以自入珠忽徙去合浦無珠/饑死者盈路孟嘗化行一年之間去珠復還)哂楚人
之賣櫝(尸子曰楚人賣珠於鄭者為木蘭之櫝薰以桂/椒綴以玫瑰輯以翡翠鄭人買其櫝而還其珠)
(此可謂善賣櫝矣/未可謂善鬻珠也)悞趙相之去婦(謝承後漢書曰汝南/李敬少時為趙相奴)
(於鼠穴中得繫珠及璫珥以問主簿對曰前相夫人常/亡珠不知所在疑其子婦竊之因去婦敬送珠付前相)
(慚乃還/去婦)鍾離辭之而委地(東觀漢記曰顯宗時鍾離意/為尚書時交阯太守坐賍千)
(金徵還伏法以其資物頒賜羣臣意得珠璣悉以委地/而不拜賜上怪問其故對曰臣聞孔子忍渴於盜泉之)
(水曽參迥車於勝母之閭惡惡名也此賍穢之物誠不/敢拜帝嗟嘆曰清乎尚書之言乃更以庫錢三十萬賜)
(意/)黄向得之而歸主(謝承後漢書曰豫章黄向晨步路/中得珠琪一囊可直三百餘萬求)
(主還之主以半物/謝向向委去不顧)至於名傳火齊(南史曰中天竺國出/火齊珠狀如雲母色)
(如紫金列之則蟬翼積/之則如紗縠之重㳫也)價重木難(廣志曰莫難珠其色/黄生東夷又云木難)
輦彼百斛(盧綝四注起事曰張方刼/帝西遷輦眞珠百斛餘)遺之一簞(左傳曰/越圍呉)
(晉趙鞅使楚隆告于呉王曰今君在難無恤不敢憚勞/非晉國之所能及也王曰寡人不能事越以為大夫憂)
(拜命之辱與之一簞/珠注云簞小笥也)張丑欺吏以出境(戰國䇿曰張丑/質於燕燕欲殺)
(之走出境境吏得丑丑曰燕所欲將殺我者人有言我/有寳珠也王欲得之今我已失之矣而燕不信我且言)
(子之奪我珠而吞之王必且/刳子之腹境吏恐而放之)伍員行詐而度闗(吳越春/秋曰伍)
(員奔呉至昭闗闗吏欲執之伍員曰王所以索我者/以我有美珠也今執我我將宫爾取之闗吏因捨焉)亦
有麻姑擲米(神仙傳曰麻姑見蔡經母及經弟婦弟婦/新産十數日麻姑望見之曰噫且止勿前)
(即求少許禾□以擲地視米墮地皆成珠方平/笑曰姑固年少吾老矣不喜復作此䕫化也)漢皋解
佩(列仙傳曰鄭交甫至漢皋臺下見二女佩兩珠大如/荆雞卵二女解與之既行友顧二女不見佩珠亦失)
或以照北荒之闕(神異經曰西北荒中有二金闕/上有明月珠徑三丈光照千里)或以
飾九華之葢(洞㝠記曰帝起甘泉望風臺臺上得白珠/如花一枝帝以飾九華之葢望之若照月)
秦宓之薦定祖(蜀志曰秦宓薦任定祖於劉焉曰/爾欲剖蚌求珠今乃隨和炳然)武子
之稱衛玠(衛玠别傳曰驃騎王武子君之舅也常與君/同遊語人曰昨與吾甥並坐冏若明珠之在)
(我側朗/然映人)雖曰隂精(後漢書曰珠蜯中隂精也玓瓅明珠/色也璣珠不圓者也管子曰珠者隂)
(之陽也故勝火玉者陽之隂也故勝水/其化如神故天子藏珠玉諸侯藏金石)不能無纇(淮南/子曰)
(明月之珠/不能無纇)爾其翫兹鯨目(裴氏廣州記曰鯨鯢目即/明月珠故死不見有目精)捋
彼羊鬚(幽明録曰洛下有田穴婦有殺夫推而下之久/乃至底得一穴行數十里見人皆長三丈披羽)
(衣如此九處最晚所至告飢長人指中庭栢樹下有一/羊令跪捋羊鬚三捋得三珠令食後所得者遂不飢復)
(尋穴行出交州還洛問張華云九處地仙名九館大夫/羊為癡龍初一珠食之天地等夀次者延年後者療飢)
(而/已)魚雖聞於及禍(吕氏春秋曰宋桓司馬有寳珠抵罪/出亡王使人問珠之所因投之池中)
(於是竭池而求/之魚得禍焉)岸或為之不枯(大戴禮曰玉居山而木/潤淵生珠而岸不枯)
秦冢徒懸於日月(三秦記曰始皇冢中以夜明珠/為日月殿懸明月珠晝夜光明)大儒
且解於裙襦(莊子曰儒以詩禮發家大儒曰東方作矣/事之何若小儒曰未解裙襦口中有珠詩)
(固有之曰青青之麥生陵之/陂生不布施死何用含珠為)亦聞朱仲出入於漢庭(列/仙)
(傳曰朱仲㑹稽販珠人也高后時募三寸珠乃詣闕上/之珠好過度賜五百金魯元公主私以七百金從仲市)
(四寸珠景帝時復獻三寸/珠數十枚去不知所之)董偃優游於主第(漢書曰董/偃與母賣)
(珠為事偃十三隨母養館陶公主家左/右言其姣好召見曰吾為養之得幸)得鮫人之泣(博/物)
(志曰鮫人從水出寓人家積日賣綃將去/從主人索一器泣而成珠滿盤以與主人)伺驪龍之睡
(莊子曰河上有貧窮待纎蕭而食者其子投淵得千金/之珠父謂其子曰取石來鍜之夫千金之珠必在九重)
(之淵驪龍頷下子能得珠者遭/其睡使驪龍寤子尚奚有哉)百琲獲季倫之賞(拾遺/記曰)
(石季倫所愛婢數十人季倫屑沉水香如塵末布象床/上使踐之無迹則賜珠百琲有迹即節其飲食令體輕)
(故闔中相戲曰爾非細/骨輕軀那得百琲眞珠)一斛受孫權之賜(蜀志曰宗預/復聘呉孫權)
(握預手曰今君年長孤亦衰老/恐不復相見遺預大珠一斛)或涉海以遐求(漢書曰/武帝時)
(使使入海市明珠/得之圓二寸已下)或入闗而見棄(列女傳曰珠崖令卒/官妻息送喪還漢法)
(内珠入闗者死妻棄其係臂珠前妻子年九嵗好而取/之置其母鏡奩中母不知也至闗吏搜索得珠劾問誰)
(當坐者前妻子初曰我當坐之繼母請吏曰幸無劾兒/誠不知也妾當坐初又曰夫人哀初之孤欲以活初耳)
(因號泣傍人莫不酸鼻隕涕闗吏/執筆不能就一字乃棄珠遣之)亦有蒼梧作壟(王子/年拾)
(遺記曰舜葬蒼梧之野有鳥如雀名曰慿宵自丹州而/來至蒼梧之野銜青沙珠積成壟阜名曰珠丘今蒼梧)
(之外採藥者時得青石潔/如珠服之不死帶者身輕)京洛揚灰(後魏書曰尒朱世/隆將敗洛中先謠)
(曰三月末四月初/揚灰簸土覔珍珠)楚王之問奚恤(新序曰秦使使者往/觀楚之寳器楚王召)
(子西而問焉曰吾和氏之璧隨侯之珠可以示諸子西/對不知召奚恤而問焉對口國之寳器在賢臣珠玉玩)
(好之物非/寳之重)太叔之納桓魋(左傳曰衛太叔疾出奔臣於/宋向魋納美珠焉與之城鉏)
(宋求珠魋不與由是/得罪注城鉏宋邑)象罔之求赤水(莊子曰黄帝遊赤/水之北登于崑崙)
(之丘遺其𤣥珠使智索之弗得使/離朱索之弗得使象罔索之乃得)商丘之泳河隈(列子/曰子)
(華之門徒指河曲之隈謂商丘問曰彼中有/寳珠泳可得也商丘開泳之既出果得珠)復聞滋水
魮魚(山海經曰鳥鼠同穴之山滋水出焉西注于漢水/多如魮之魚是生珠玉注亦蜯類魮音居脂反)
瀛洲紺翼(拾遺記曰瀛洲有鳥如鳯身紺翼丹名藏珠/每鳴翔則吐新珠累斛仙人以飾仙裳輕而)
(耀於日/月也)曽城列樹(淮南子曰曽城九重有珠樹在其西/禹填鴻水以為山堙崑崙以為土中)
(立曽城九重其高萬一千里上有木禾禾長五丈/五尺珠樹玉樹不死樹沙棠琅玕絳樹並在焉)開明
廣植(山海經曰開明/山北有珠樹)成於咳唾(莊子曰夫唾大者/如珠小者如霧)第其
甲乙(廣志曰有明珠稱夜光大徑寸出黄支有至圓珠/置平處終日不得停今尚方名以甲乙為次第)
蛇知隋氏之恩(搜神記曰隋侯行見大蛇傷救而治之/其後蛇銜珠以報之徑盈寸純白而夜)
(光可燭室故歴/世稱隋珠焉)鶴報噲參之德(捜神記曰噲參養母至/孝曽有𤣥鶴為戎人所)
(射窮而歸參參收養療治瘡愈放之後鶴夜到/門外參乗燭視鶴雌雄雙至各銜明月珠報參)復有綴
衣致飾(魏志曰東夷俗以纓珠為財貨或以綴衣/為飾或以懸頸垂目不以金銀錦罽為珍)照夜
光明(魏志曰大秦國出夜光珠墨子曰/和氏之璧夜光之珠諸侯所寳)嘗聞求火以向
日(唐書曰婆利東有羅刹國其人極陋朱髪黒身獸牙/鷹爪與林邑作市以夜而來自掩其面其國出大珠)
(狀如水精日午時以珠/承影取艾依之即火出)更因買劍以傾城(吳越春秋曰/越王允常聘)
(歐冶子造五劍秦客薛燭善相劍示/之燭曰雖傾城量珠玉猶未可與也)飾首見步搖之狀
(釋名曰王后首飾曰副副/覆也上有垂珠步則搖也)褰簾聞佩玉之聲(西京雜記/曰昭陽殿)
(織珠為簾風至則/鳴如珂珮之聲)採濁水以無失(抱朴子曰識珍者必/拾濁水之明珠賞氣)
(者必採穢/藪之芳蕙)握靈蛇而自矜(魏畧曰曹植與楊修書曰今/世作者人人自謂握靈蛇之)
(珠家家自謂/抱荆山之璧)鳥集燕昭之館(拾遺記曰燕昭王時有鳥/白頭集王之所銜洞光之)
(珠圓徑一尺此珠色黒如漆而/懸室内百神不能隱其精靈)鳯儀少昊之庭(拾遺記/曰少昊)
(之時有鳯銜明珠至於庭/少昊拾珠懐之照於天下)斯九品之竒秘固希世而垂
名者也(沈懷逺南越志曰珠有九品大五分以上至一/寸八九分尤為入品有光彩一邊小平似覆釜)
(者名璫珠璫珠之次為走珠走珠之次為滑珠滑珠之/次為磥砢珠磥砢珠之次為官兩珠官兩珠之次為稅)
(珠稅珠之次為􁁉符珠磥音/來猥反砢音來可及􁁉音松)
　
　
　
　
　
　
　
　
　
　
　事類賦巻九
欽定四庫全書
　事類賦巻十
　　　　　　　　　　　　　宋　呉淑　撰
　　寳貨部
　　　錦
伊織文之重錦(說文曰錦襄/邑織文也)炳爛兮之纎麗(詩曰角枕/粲兮錦衾)
(爛/兮)辟邪天馬之竒(唐書曰代宗勅曰所纎大張錦軟錦/透背及竭鑿六破已上錦並宜禁斷)
(其長行高麗白錦雜色錦等任依舊制其盤龍對/鳯麒麟獅子天馬辟邪孔雀仙鶴芝草亦宜禁斷)博山
交龍之制(鄴中記曰纎錦署有黄地博山文錦/大交龍小交龍大茱萸小茱萸錦)昆昭有
鸞章之美(拾遺記曰周靈王起昆昭之臺/以享羣臣張鸞章錦文如鸞翔)員嶠有霜蠶
之異(拾遺記曰員嶠之山有環丘東有雲石廣五百里/有蠶長七寸黒色有鱗角以霜雪覆之然後作繭)
(長一尺其色五采纎為文錦/入水不濡其質輕暖柔滑)比管仲之登朝(淮南子曰/管仲文錦)
(也雖醜登朝子産練帛也美而不尊注云管仲雖不及/聖猶文錦也子産先恩後法如練帛也雖温不堪為宗)
(廟/服)哂尹何之學製(左傳曰子□欲使尹何為邑子産曰/少未知可否子皮曰吾愛之使夫往)
(而學焉子産曰吾子愛人以政猶未能操刀而使割也/其傷實多子有美錦不使人學製焉大官大邑身之所)
(庇也而使學者製焉/其為美錦不亦多乎)懸鄴中之斗帳(鄴中記曰石虎冬/月施熟錦流蘇斗)
(帳四角安純金龍頭銜五色流蘇或用/黄地博山文錦或用紫綈小明光錦)易護軍之縹被
(吳志曰蔣欽為右護軍孫權嘗入其内母練帳縹被/權歎其在貴守約勅御府為其母作錦被改易帷帳)四
十里石氏之奢(世說曰石崇錦/步障四十里)三十兩齊桓之歸(左傳/曰衛)
(遷於曹齊桓公歸夫人魚/軒重錦三十兩歸音饋)憲英或聞於反臥(夏侯孝若/集載羊太)
(常妻辛夫人傳曰夫人字憲英魏衛尉肅侯昆之/女不好華麗從外孫胡母暢上夫人錦被乃反臥)朱寵
不當於殊賜(謝承後漢書曰朱寵為太尉家貧食脫/粟臥布被朝廷賜錦被梁肉皆不敢當)玉
案報美人之贈(張平子四□詩美人贈我/錦繡段何以報之青玉案)囘文識竇滔
之竒(臧榮緒晉書曰竇滔妻蘇氏善屬文符堅時滔為/秦州刺史被徙流沙蘇氏思之織錦為囘文詩寄)
(滔循環宛轉以/讀之詞甚悽切)雖其價如金(釋名曰錦金也作用功重/其價如金故制字帛與金)
(也/)而不鬻於市(禮曰錦文珠玉/成器不鬻於市)文彩之功翻鴻走龍(洞/冥)
(記曰漢武起招仙靈閣於甘泉宫而編/翠羽麟毫為簾有走龍錦有翻鴻錦)尚方既聞於鄴
下(鄴中記曰織錦/署在中尚方)鬬塲亦列於江東(丹陽記曰鬬塲錦/署平闗右遷其百)
(工所/置也)裼之將見於狐白(禮曰君衣狐白/裘錦衣以裼之)禁之恐傷乎女
工(漢書曰景帝二年下詔曰雕文刻鏤/傷農事錦繡綦組害𤣥工宜禁之)若乃垂居士之
帶(禮曰居/士錦帶)被虎賁之服(漢官儀曰虎賁郎將衣/紗縠單衣虎文錦袴)蒲陶兮
鳯皇(鄴中記曰錦署有蒲陶文錦班文錦/鳯皇錦朱雀錦韜文錦桃核文錦)明光兮温熱
(鄴中記曰織錦署有大登高小登高大明光/小明光錦張温表曰劉禪送臣温熱錦五端)賄荀偃而
加璧(左傳曰晉侯先歸公享晉六/卿于蒲國賄荀偃束錦加璧)饋左師而先玉(禮曰/左師)
(見夫人之步馬者問之對曰君夫人氏也左師曰誰為/君夫人余胡弗知圉人歸以告夫人使饋之饋以錦先)
(之以/玉)别有蚪龍列象(見下指間/結彩注)樓堞成形(拾遺記曰周/成王時因祗)
(國貢女工能以五色絲内口中手引而結之使成文錦/有雲昆錦文如雲霞有樓堞錦有離珠錦文似佩珠有)
(篆𨽻錦有列明/錦文如燈燭)甄琛既欣於晝服(後魏書曰甄琛為定/州刺史既至鄉衣錦)
(晝/逰)項羽亦嫌於夜行(漢書曰項羽在闗中懷思東歸/曰富貴不歸故鄉如衣錦夜行)挽
車曽用於劉備(江表傳曰陸遜攻劉備於夷陵備捨船/步走燒皮鎧以斷道使兵以錦挽車走)
(入白/帝)纜舟更說於甘寧(呉志曰甘寧住止常以繒/錦維舟去輙割棄以示奢)入夢
而嘗聞割截(齊書曰江淹為宣城太守時罷歸始泊禪/靈寺渚夜夢一人自稱張景陽謂曰前以)
(匹錦相寄今可兑還淹探懷中得數尺與之此人大恚/曰那得割截都盡顧見丘遲謂曰餘此數尺既無用以)
(遺君自爾淹/文章躓矣)濯魚而愈見鮮明(潜夫論曰夫攻玉以石/治金以鹽濯錦以魚浣)
(布以灰物故有以醜/治好以賤治貴者矣)至若懷中探圖(漢武内傳曰帝見/西王母巾器中有)
(一巻小黄書盛以紫錦之囊帝問此何書王母曰五岳/眞形圖也其文秘禁即命女宋靈賔更取一圖以與帝)
(靈賔探懷中得一巻盛/以雲錦之囊母以付帝)指間結彩(拾遺記曰呉趙逵之/妹善書畫巧妙無雙)
(能於指間以彩絲為雲龍虬/鳯之錦大則盈尺小則方寸)周王百純之獻(穆天子傳/曰吉日甲)
(子天子乃執白圭𤣥璧以見西王母/獻錦組百純西王母再拜而受之)劉主千匹之賚(蜀/志)
(曰先主入益州賜諸葛亮/法正張飛闗侯錦各千匹)别有童子束髪(禮曰童子之/節也緇布衣)
(錦綠錦紳并組/錦束髪皆朱錦)碩人褧衣(詩曰碩人其頎衣錦褧衣禮/曰衣錦尚絅惡其文之著也)
帆掛龍艦(大業記曰煬帝幸江都/所乗龍舟錦帆錦纜)帳開粉闈(漢官儀曰/尚書入直)
(中官供/錦帳)籍孺以裹塵為比(抱朴子曰籍孺董鄧/猶錦純之裹塵埃)元方以
覆被貽譏(語林曰陳元方遭父喪骨立其母愍之以錦/被蒙其上郭林宗往弔見而責之賔客絶百)
(許/日)白地韜杠(爾雅曰素/錦韜杠)緑地蔽泥(西京雜記曰武帝時/得貳師天馬以玫瑰)
(石為鞍轡綠地/五色錦為蔽泥)或取於范氏之藏(列子曰范氏之藏火/子華曰能入火取錦)
(者從所多少皆予之商丘/開入火往囘而身不燒)或濯於蜀江之涯(左思蜀都/賦曰貝錦)
(斐然濯/色江波)淮南之待八公(神仙傳曰淮南王為八公/張錦綺之帳燔百合之香)周穆
之亡盛姬(穆天子傳曰盛姬/之喪賵用文錦)閻憲行化之美(華陽國志/曰閻憲為)
(綿竹令以禮讓化人縣民杜成夜行得遺賄一囊/有錦二十疋求其主還之曰縣有明君何敢負也)武侯
決敵之資(諸葛亮集曰今民貧國/虛決勝之資唯錦耳)絳地交龍之麗(魏志/曰景)
(初中賜倭女王絳地交龍/錦五疋紺地勾文錦三疋)虎頭連璧之竒(魏文帝詔曰/前後每得蜀)
(錦殊不善鮮卑尚復不受也呉所織如意虎頭連璧/錦來至洛邑亦皆下惡是為下土之物皆有虚名)或
以重濉渙之彩(陳留風俗傳曰襄邑縣南有渙水北有/濉水傳曰濉渙之間能文章故有黼黻)
(藻錦日月華蟲以奉/天子宗廟服御焉)或以况萋斐之詞(詩曰萋兮斐兮/成是貝錦彼譛)
(人者亦/以太甚)忘免懷於顧復傷宰予之見譏(論語曰宰我曰/三年之喪期已)
(久矣子曰食夫稻衣夫錦於/汝安乎曰安汝安則為之)
　　　絲
皎皎素絲(郭泰荅傳咸詩曰皎皎/白素絲織為寒女衣)女所治兮(詩曰綠衣/絲兮女所)
(治/兮)周官有辨物之職(周禮典絲掌絲入而辨其物以賈/揭之掌其藏與其出以待興功之)
(時頒絲于内外/皆以物授之)時令著分繭之期(禮曰孟夏蠶事/既登分繭秤絲)唯朱
藍之是染(漢記曰童子魏照求入事郭泰供給灑掃泰/曰當精義講書何來相近照曰經師易獲人)
(師難遭欲以素絲/之質附近朱藍)勿菅蒯以輕遺(左傳曰雖有絲/麻無素菅蒯)㡛氏
涷之而有法(周禮曰㡛氏涷絲以涗水漚其絲七日去/地尺暴之晝暴諸日夜宿諸井七日七夜)
(是謂/水涷)方儲斷之而得宜(謝承後漢書曰方儲為郎中章/帝使文郎居左武郎居右儲正)
(住中曰臣文武兼備在所施用上嘉其才以繁亂絲付/儲使理儲拔佩刀三斷之對曰反經任勢臨事宜然)
羔羊之革素絲五緎(出詩又五/紽五緵)出綸方訒於王言(禮曰/王言)
(如絲其出如綸王/言如綸其出如綍)縈社更聞於日蝕(見日賦繫/樨縈絲注)分貴賤
於繒錦(士緯曰絲俱生於蠶/為繒則賤為錦則貴)隨青黄於藍蘗(正部曰皎/皎素絲得)
(藍則青得丹則赤得/蘗則黄得泥則黒)繅之既見於三盆(禮曰夫人/繅三盆手)漚之
亦言於七日(見上/注)則有書稱厥篚(書曰青州/厥篚檿絲)詩著其紑
(詩曰絲衣其/紑載弁俅俅)或棼之而益亂(左傳曰衆仲曰以德和民/不聞以亂以亂猶治絲而)
(棼之/也)或貿之而來謀(詩曰氓之蚩蚩抱布貿/絲匪來貿絲來即我謀)凶則灰浮
於水上(晉書曰吕光竊號河右中書監張資病光博營/救療有外國道人羅义云能差資病光喜給賜)
(甚重羅义曰义不能為益徒頰費耳可以五色絲作繩/燒為灰投水中灰若出水還成繩者病不可愈須臾灰)
(聚浮出復為/繩少日資死)吉則夢掛於山頭(後魏書曰幽州刺史張/亮初有薛琡夢亮於山)
(上掛絲覺而告亮且占之曰山上/絲是幽字君為幽州乎未期而受)亦有力系金鑪(梁四/公記)
(曰扶桑國貢黄絲三百斤即扶桑蠶所吐扶桑灰汁所/煮之絲也帝有金鑪重五十斤係六絲以懸鑪絲有餘)
(力/)細同密雨(古詩曰密/雨如散絲)直似朱繩(古詩曰直如朱絲/繩清如玉壺氷)續
聞命縷(風俗通曰五月五日五/色縷命絲俗說益人命)或吐之而成錦(見錦賦/樓堞成)
(形/注)或歐之而跪樹(山海經曰歐絲之野有一女子/跪樹而歐絲郭璞曰蠶類也)山濤
收袁毅之遺(竹林七賢傳曰鬲令袁毅賄遺朝廷以營/虛譽遺山濤絲百斤濤不欲為異乃受之)
(命内閣之梁上後毅事露吏騐至濤所濤於梁/上下絲絲已數年塵埃黄黒封印如初以付吏)長倩誡
孫𢎞之語(西京雜記曰公孫𢎞舉賢良國人鄒長倩贈/以素絲一襚為書以遺之曰五絲為䌰倍䌰)
(為升倍升為緎倍緎為紀倍紀為緵倍緵為禭北自少/之多自微之著也士之立勲効名節亦復如之勿以小)
(善為不足修/而不為也)爾其責兹楚貢(管子曰齊桓公伐楚濟汝/水踰方城使貢絲於周室)
絶彼商絃(淮南子曰蠶咡絲而商絃絶注云/商金聲春蠶吐絲金死故絶也)墨子見之
而興歎(墨子曰見染絲者歎曰染於蒼則蒼染於黄則/黄五入則為五色不可不慎非獨染絲治國亦)
(然/)園客繅之而上仙(神仙傳曰園客者濟隂人貌美邑/人多欲妻之客終不娶嘗種五色)
(香草積數十年服食其實忽有五色蛾集香草之上客/收而薦之以布生華蠶焉至蠶時有一女自來助客養)
(蠶亦以香草食蠶得繭百二十枚繭大如瓮每一/繭繅六七日絲乃盡繅訖此女與園客俱仙去)乍想
淑人之帶(詩曰淑人君/子其帶如絲)遙思初仕之年(謝靈運初去郡/詩曰牽絲及元)
(興解龜在景平李善曰牽絲初仕也/應璩詩曰不悞牽朱絲三署來相尋)釣有伊緡之美(詩/曰)
(其釣維何/維絲伊緡)琴聞野繭之妍(技乗七發曰龍門之桐高百/尺而無枝斬以為琴野繭之)
(絲以/為絃)伊絲枲之為務亦生民之所先(書曰岱畎絲/枲注畎谷也)
　　　錢
若夫布貨之用(周禮曰外府掌邦布之出入注云布泉/也其藏曰泉其行曰布取名於水泉其)
(流行無不徧也王莽/作貨布大泉貨泉)錢刀之制(風俗通曰錢刀俗說利/傍有刀言人治生率多)
(得錢財者必有刀劍之禍也案漢書王莽造大錢/作契刀錯刀五銖錢凡四品並行故稱錢刀也)夏商
之前其詳靡記(漢書曰金錢布貨之用/夏殷以前其詳靡記)爾乃太公九府
(漢書太公立九府圖法注云圖即錢也九府周官有太/府玉府内府外府泉府天府職内職幣職金皆掌貨財)
(官/也)上林三官(漢書曰孝武時鑄赤仄錢非赤仄不得行/後又禁郡國無鑄錢專令上林三官鑄錢)
(天下非三官錢不得行/諸郡國錢皆廢銷之)子母相權單穆之諫周景(國語/曰周)
(景王將鑄大錢單穆公曰不可古者天災降戾於是乎/量資幣權輕重以振救民民患輕則為之作重幣以行)
(之於是乎有母權子而行若不堪重則多作輕以行之/亦不廢重於是乎有子權母而行今王廢輕而作重民)
(失其資能無匱乎王弗聽卒鑄大錢注云民患輕謂幣/輕物貴不堪重謂幣重物輕錢古曰泉後轉曰錢重曰)
(母輕/曰子)輕重為制管仲之輔齊桓(漢書曰太公行錢法於/齊至管仲相桓公通輕)
(重之權曰民有餘則輕之故人君斂之以輕/民不足則重之故人君散之以重桓公遂霸)則有嚴道
之賜鄧通(史記曰上使善相者相鄧通曰當貧餓死文/帝曰能富通者在我何謂貧於是賜通蜀嚴)
(道銅山自鑄錢/鄧氏錢布天下)豫章之資呉濞(漢書曰呉有豫章銅山/即招致天下亡命者盜)
(鑄錢富/埒天子)五分半兩之名(齊書曰昔漢文帝以五分錢小/改鑄四銖漢書曰建元元年行)
(三銖錢五年罷三銖行半兩錢又曰秦/銅錢質如周錢文曰半兩重如其文)契刀錯刀之制
(見上錢刀/之制注)二品十品之差(周禮注曰泉之始葢一品周景/王鑄大泉而有二品王莽改貨)
(多至/十品)三銖四銖之異(三銖見上五分半兩注又漢書曰/孝文為錢益多而輕乃更鑄四銖)
(錢/)索輔凉州之說(晉書曰張軌為凉州參軍索輔曰古/以金貝皮幣為貨息穀帛量度之耗)
(二漢制五銖錢通易不滯太始中河西荒廢遂不用錢/裂疋以為叚數縑布既壞市易又難徒壞女工不任衣)
(用弊之甚也今中州雖亂此方安全宜復五銖以濟通/變之㑹軌納之立制准布用錢錢遂大行人賴其利)
秀之漢川之利(宋書曰劉秀之為南秦州都督先是漢/川悉以絹為貨秀之限令用錢百姓利)
(之/)黄牛白腹知漢祚之復興(漢書曰公孫述廢銅錢置/鐵官錢貨幣不行蜀中童)
(謠言黃牛白腹五銖當復好事者竊言王莽稱/黄述自號白五銖錢漢貨也言天下當還劉氏)青綺文
襦駭神童之遽至(洞㝠記曰漢武升望月臺有三青鴨/化為三小童皆著青綺文襦各握鯨)
(文大錢五枚以置帝几前身/止而影動因名曰輕影錢)翫兹赤仄(漢書曰武帝時/民間鑄錢多輕)
(公卿請令京師鑄官赤仄注云赤銅為其/郭也今錢尚有赤反者不知作法云何)集此青鳬(捜/神)
(記曰南方有蟲其形若蟬而大名曰青鳬其子著草葉/如蠶種得子以歸其母飛來就之殺其母以塗錢以其)
(子塗貫用錢貨市旋則自/還故淮南子術用之也)考肉好之制(漢書記曰周景/大錢文曰寳貨)
(由好皆有輪郭注曰/由錢形也好孔也)辨么幼之殊(漢書曰王莽改錢布/之品小錢徑六分重)
(一銖又曰小錢直一次七分三銖曰么錢一十次八分/五銖曰幼錢二十次九分七銖曰中錢三十次一寸九)
(銖曰壯錢四十因前大錢/五十是為錢貨六品也)使趙勤而不拜(東觀漢記曰/趙勤字益卿)
(劉賜姊子童幼有志操賜國租適到時勤在傍賜指錢/示勤曰拜乞汝二十萬勤曰拜而得錢非義所取終不)
(肯/拜)勞仙翁之見呼(葛仙翁别傳曰公取十錢使人一一/投井中公井上以器呼錢錢從井中)
(一一飛入/公器中)至於積彼水衡藏於少府(漢書曰元帝時都/中錢三十萬水衡)
(錢二十五萬少府錢十八萬帝温恭/少欲賞賜節約故少府水衡錢多)寳此函方(漢書錢/圓函方)
(輕重以銖注函/與含同方孔也)薄兹阿堵(晉書曰王衍之妻郭氏貪鄙/衍口不言錢妻候其睡令姬)
(以錢繞之及起/曰却此阿堵物)龎儉鑿井(風俗通曰魏郡龎儉因亂失/父時儉三四嵗母繦抱轉客)
(廬中鑿井得錢千餘萬遂巨富堂上作樂老蒼頭在厨/中竊言曰堂上老母我婦也婢以告母呼問事實復為)
(夫婦時人為之語曰廬里/龎公鑿井得銅買奴得翁)邴原繫樹(邴原别傳曰原常/行遼東得遺錢拾)
(以繫樹枝此錢既不見取而繫錢者多原問其故荅曰/謂之神樹原惡其由已而成淫祀乃辨之里中遂斂其)
(錢以為/社供)嘉賔施之而並盡(世說曰郗愔好聚斂有錢數/千萬愛其子超嘗令開庫任)
(意取用愔始謂止損數百/萬許超遂一日散施都盡)孔祐遇之而不顧(宋書曰山/隂孔祐至)
(行通神隱於四明山嘗見山谷/中有數百斛錢視之无石不異)蒙閻敞之見還(汝南先/賢傳曰)
(閻敞字子張為郡五官掾太守第五嘗被徵以俸錢百/三十萬寄敞敞埋置堂上後嘗舉家病死唯孤孫九嵗)
(嘗未死語孫云吾有錢三十萬寄掾閻敞孫長大來求/敞敞見之悲喜取錢還之孫曰祖唯言三十萬今乃百)
(三十萬誠不敢取敞曰府/君病困謬言耳郎君無疑)使五倫而督鑄(後漢書曰長/安鑄錢多姦)
(巧尹以第五倫為督鑄錢/掾頷長安市市無阿枉)發此鹿臺(周書曰武王克商/發鹿臺之錢散鉅)
(橋之/粟)銷其鍾虡(後漢書曰董卓壞五銖錢更鑄小錢悉/取洛陽及長安銅人鍾虡飛亷銅焉之)
(屬以充鑄焉故貨賤物貴縠石數/萬又錢無輪郭文章不便人用)或以掛杖頭而游酒
肆(晉書曰阮修日常杖頭掛/百錢造市店酣飲而歸)或以貯壺中而通泉路(齊/書)
(曰趙僧巖栖遲山谷常以一壺自隨一旦謂弟子曰吾/仐夕當死壺中大錢一千以通九泉之路蠟燭一挺以)
(照七尺之尸/至夜而亡)别有聚令貫朽(史記曰武帝漢興七十餘/年國家無事京師之錢累)
(百巨萬貫朽/而不可校)散若泉流(漢書曰夫貨寳於金利於刀流/於泉布於門注云行若泉布於)
(人/間)剷山不竭(鮑昭蕪城賦曰孽/貨鹽田剷利銅山)掘地斯求(魏書曰劉類/為𢎞農太守)
(使人掘地求錢所/在市里皆有孔穴)輔國鑄鐘而表異(唐書記曰乾元中/李輔國奏内飛龍)
(廐鑄銅鐘投乾元新錢二文於鑪中而祈曰如聖躬萬/福國祚無疆兇孽殄除四方寧謐則願不銷不爍一隂)
(一陽並見於外/鐘成一如所祈)子亷飲馬而見投(風俗通曰潁川黄子/亷每飲馬輒投錢於)
(水/)或見生塵(殷仲塔集太子令曰朝廷為吾營宫室冬/氣已應作者寒苦可使監殿舍人一月賫)
(酒由再勞賜之吾蒙月俸錢/上生塵無所用之可以供事)或聞使鬼(杜恕體論曰可/以使鬼者錢也)
(可以使神/者誠也)少則坐之堂下(史記曰單父人吕公善沛令/避仇從之沛中豪傑吏皆往)
(賀蕭何為主進令諸大夫曰不/滿千錢坐堂下注云進與贐同)多則藏之都内(漢書曰/張安鼂)
(以父子封侯在位太盛乃避不受禄/詔都内别藏張氏無名錢以百萬數)塘因華信(劉道眞/錢塘記)
(曰議曹華信家富議立防海塘始開募有致土石一斛/即與錢一斗旬日問來者如雲塘未成而謬云不復取)
(土於是載土者皆棄黒而去塘成遇絶湖魚一境蒙/利縣本名泉亭於是改錢塘百姓懷德立碑塘所)埒
聞王濟(世說曰王武子私第近北邙于時人多地貴濟/好馬射買地作埒編錢布地竟埒時人號為金)
(埒/)魏文家事之占(魏書曰文帝夢磨錢文欲令滅而更/明周宣占之曰北陛下家事時帝欲)
(治弟植逼於太/后但加貶爵)淮隂亭長之賜(漢書曰韓信為布衣時/數從下鄉南昌亭長寄)
(食數月亭長妻患之乃晨炊蓐食信往不為具食信怒/絶去及信為楚王召亭長賜錢百曰公小人為德不卒)
或以敵戴碩之兒(宋書曰戴碩子延夀善書延興好學/山隂有陳載者家富有錢三千萬鄉)
(人云戴碩兒敵/陳載三千萬錢)或以買王導之子(晉書曰王導子悅為/中書侍郎導夢人以)
(百萬錢買悅意甚惡之後掘/地得錢一昬藏閉而悅果死)若其安息王面之象(史記/曰安)
(息國以銀為錢錢如其王/面王死轉效嗣王面焉)罽賔騎馬之形(漢書曰罽賔/國以銀為錢)
(文為騎馬/縵為人面)嘲崔烈之銅臭(後漢書曰桓帝時開鴻都賣/官崔烈用錢五百萬買官得)
(三公謂其子曰吾為三公外論/如何其子曰人嫌大人銅臭)笑江禄之鐘鳴(梁書曰/江禄為)
(武寧郡頗有資産積錢於壁壁為之倒迮銅物/皆鳴人戲之曰所謂銅山西傾洛鐘東應者也)送謝諼
而稱愧(南史曰謝諼為東陽内史及還五官送錢一/萬止留一百荅書曰數多劉寵更以為愧)餞
劉寵而逾清(續漢書曰劉寵字祖榮自㑹稽太守徴將/作大匠山隂民去治數十里有若耶水在)
(山谷間五六老翁年七八十聞寵遷相率共送寵人賫/百錢寵謝之為選受一大錢故寵在㑹稽號為取一錢)
(其清/如是)或聞成公之著論(成公綏錢神論曰路中紛紛行/人悠悠載馳載驅唯錢是求朱)
(衣素帶當塗之士愛我家兄皆無能已執我之手託分/始終不計優劣不論能否賔客輻輳門常如市諺曰錢)
(若無耳何可闇/使豈虛言也)或以沈郎而得名(晉書呉興沈充鑄/小錢謂之沈郎錢)復
聞應彼白水(漢官儀曰王莾簒位罷五銖更作小錢文/曰貨泉其文乃白水眞人此則世祖中興)
(之瑞/也)翫兹紫石(鹽鐵論曰教與俗改幣與世易夏后以/貝周人以紫石後世或金錢刀布物極)
(而衰終始/之運也)周官外府(見上布貨/之用注)漢靈四出(獻帝春秋曰/靈帝作五銖)
(錢有四道連於邊輸識者以為京師將破壞/此錢四出散於四方乎後漢書謂之四出錢)或細甚浮
水(宋書曰廢帝鑄二銖錢形式轉細官錢每出民間即/模效之景和中沈慶之啟通私鑄一千錢長不滿三)
(寸大小稱是謂之鵞眼錢劣於此者謂之綖環錢貫之/以縷入水不沉隨手破碎市井不復料數十萬錢成一)
(掬/)或姦聞摩質(漢書曰錢法重四銖而姦或盜摩錢質/而取鋊錢益輕薄而物貴注云鋊銅銷)
(也摩錢漫面取屑更/以鑄錢也鋊音浴)故道穆之論尤精(北齊書曰高恭/之字道穆時用)
(錢稍薄道穆表曰自頃以來私鑄薄濫官司糺繩絓網/非一在市銅價八十一文得銅一斤私鑄薄錢斤餘二)
(百既示之以深利又隨之以重刑得罪者雖多奸鑄者/彌衆今錢徒有五銖之名而無二銖之實薄甚榆莢上)
(貫使破置之水上殆欲不沉宜改鑄大錢文載年號以/記其始則一斤所成止七十六文縱復私營不能自潤)
(直置無私自應忘心以臣測之必當泉貨永/通公私獲允後遂用楊保計鑄永安五銖錢)賈誼之言
斯極(漢書孝文為錢益多而輕乃更鑄四銖錢文為半/兩除盜鑄令使民放鑄賈誼諫曰法使天下得鑄)
(銅錫為錢敢雜以鉛鐵為它巧者其罪黥然鑄錢之情/非殽雜為巧則不可得嬴夫事有召禍法有起姦今細)
(民操造幣之勢因欲禁其厚利微奸雖黥罪日報其勢/不止夫縣法以誘民使入陷阱熟積於此今農事棄捐)
(採銅者日蕃奸錢日多善人訹而為奸邪刑戮將甚吏/議必曰禁之禁鑄則錢必重重則利深盜鑄如雲起棄)
(市之罪不足以禁矣故銅布於天下為/禍博矣上不聽注云積猶多也訹語也)彼鴻都之聚(後/漢)
(書曰崔烈有重名於北州歴位九卿靈帝時開鴻都門/榜賣官崔烈時因傅母入錢五百萬得為司徒及拜日)
(天子臨軒百僚畢㑹帝顧親/倖者曰悔不小靳可至干萬)西園之積(桓範世論曰漢/靈帝置西園之)
(邸賣爵號曰禮錢又續漢書曰靈/帝於西園造萬金堂以為私藏)咸賣官而鬻爵斯為
政之大失若乃和嶠之癖(語林曰杜預道王武子有馬/癖和長輿有錢癖已有傳癖)
魯褒之神(魯褒錢神論曰大哉錢之為體字曰孔方失/之則貧弱得之則富昌無翼而飛無足而走)
(解嚴毅之顔開難發之口/錢多者居前錢少者居後)三斗嗤元誕之濫(後魏書曰/元誕遷齊)
(州刺史在州貪暴大為人患有沙門為誕採藥還見問/外消息對曰唯聞王貪願王早代誕曰齊州七萬家吾)
(到來一家未得三/斗錢何言貪也)一囊矜趙壹之貧(趙壼疾邪賦曰文/籍雖滿腹不如一)
(囊/錢)始興之戲袁淑(宋書曰始興王璿甞送錢三萬餉袁/淑一宿復遣追取言使人謬誤欲以)
(戲淑淑致書曰聞之前志七年之中一與一奪義士猶/或非之况密邇句次何其裒益之亟也竊恐二三諸侯)
(何以/觀之)季雅之賀僧珍(梁書曰宋季雅罷南康郡市宅居/吕僧珍宅側僧珍問宅價日千一)
(百萬性其貴季雅曰一百萬買宅千萬買鄰及僧珍生/子季雅往賀署函曰錢一千閽人少之不為通强之乃)
(進僧珍疑其故親/自發乃金錢也)利則如刀(見上散若/流泉注)氣或如雲(地境/圖曰)
(錢銅之氣望/之如青雲)綖貫兮鵞眼(見上細甚/浮水注)榆莢兮鯨文(後漢/書曰)
(漢興以為秦錢重難用更令民鑄莢錢/注曰如榆莢也鯨文見上青綺文襦注)當千兮直百(後/周)
(書曰大象元年初鑄永通萬國錢以一當千與五銖大/布並行蜀志曰先主初拔成都軍用不足劉巴曰但當)
(鑄直百錢平諸物價備從/之數月之間府軍充足)厚郭兮大輪(齊書曰曹武為/右衛將軍晚節)
(在雍州致見錢七/千萬皆厚輪大郭)總金銀龜貝之異誠難得而具陳也
(三輔黄圚曰王莾創金寳一銀寳二龜寳三貝/寳四布寳五泉寳六凡寳貨六種二十八品)
　
　
　
　
　
　
　
　
　
　
　
　
　
　
　
　事類賦巻十
欽定四庫全書
　事類賦巻十一
　　　　　　　　　　　　　宋　呉淑　撰
　　樂部
　　　歌
若夫瑤池白雲(穆天子傳曰帝宴西王母於瑤池之上/西王母為天子歌曰白雲在天山陵自)
(出道里悠逺山川間之將子無死尚能復來天子答曰/予歸東土和治諸夏萬事平均吾願見汝比及三年將)
(復西/野)楚國陽春(襄陽耆舊傳曰宋王識音而善文襄王/好樂而愛賦既愛其才而憎其似屈原)
(也乃謂之曰子盍從楚之俗使人貴子之德乎對曰昔/楚有善歌者王其聞歟始而曰下里巴人國中屬而和)
(之者數萬人中而曰陽阿薤露國中屬而和之者數百/人既而曰陽春白雪朝日魚離含商吐角絶節赴曲國)
(中屬而和之者不過數人/葢其曲彌高其和彌寡)林類優游於拾穗(列子曰林/類年且百)
(嵗拾遺穗於故畦並歌而進孔子適衛望之/於野使子貢往訊之林類行不留歌不輟)宣父傷嗟
於獲麟(孔叢子曰叔孫氏之車子鉏商樵於野而獲麟/焉莫之識以為不祥弃之五父之衢冉有告曰)
(麕而由角豈天之妖乎夫子曰今何在吾將往觀焉遂/泣曰予之於人猶麟仁獸出而死吾道窮矣乃歌曰唐)
(虞世兮麟鳳遊今非其時/來何求麟兮麟兮我心憂)聞越婦之采葛(吳越春秋曰/采葛越之婦)
(人傷越王用心乃作若何之歌曰嘗/膽不苦味若飴今我采葛以作絲)聽買臣之負薪(漢/書)
(曰朱買臣家貧好書常刈薪樵賣以給食束薪行且誦/書其妻負戴相隨數止買臣母行歌道中買臣愈疾歌)
(妻羞之求去買臣笑曰我年五十當富貴今已四十餘/矣汝苦日久待我富貴報汝妻恚曰如公等終餓死溝)
(中買臣不能/止即聽去)憐被杖之曽子(說苑曰曽參耘𤓰而悞斬/其根曽晳怒援大杖擊之)
(曽子仆地有頃乃蘇蹶然而起進曰曩者參/得罪於大人大人得無疾乎退鼔琴而歌)美投壺之
祭遵(謝承後漢書曰祭遵為將取士皆/用儒術對酒設樂必雅歌投壺)石崇之哂郭訥
(鄧粲晉紀曰太子洗馬郭訥嘗入洛觀使人歌言佳石/崇問其曲訥不知崇笑卿不識曲那得言佳訥答譬如)
(見西施何必識其/姓名然後知美)孟嘉之答桓温(孟嘉别傳曰桓温問/嘉曰聽伎絲不如竹)
(竹不如肉何謂也答曰/漸近自然一座咨嗟)斯皆善於繼聲(禮曰善歌者使/人繼其聲善教)
(者使人/繼其志)妙能入神者也(古詩曰清/歌妙入神)又聞匏竹在下人聲
是貴(禮曰歌者在上匏/竹在下貴人聲也)故手之舞而足之蹈(詩序曰情/動於中而)
(形於言言之不足故嗟嘆之嗟嘆之不足故詠/歌之詠歌之不足不知手之舞之足之蹈之)上如抗
而下如墜(禮曰歌者上如抗下如/墜曲如折止如楀木)是以堯民擊壤(逸士/傳曰)
(堯時有八九十老人擊壤而歌曰日出而作日/入而息鑿井而飲耕田而食帝力何有於我哉)漢宫連
臂(西京雜記曰賈佩蘭說昔在宫時常以絃管歌舞相/娱競為妖服以趨良時十月十五共入靈女廟吹笛)
(擊筑歌上雲之曲而相連/臂踏地為節歌赤鳯來也)聽峽裏之鳴猨(宜都山川記/曰峽中猨鳴)
(清徹山谷其嚮泠泠不絶行者歌曰/巴東三峽猿鳴悲猨鳴三聲淚沾衣)聞隴頭之流水(辛/氏)
(三秦記曰隴右西闗其阪九迴不知高幾里欲上者七/日乃越上有清水四注流下俗歌曰隴頭流水鳴聲幽)
(㘆遙望秦川/心肝斷絶)薰風既調於虞舜(帝王世紀曰舜恭己無/為歌南風之詩詩曰南)
(風之時兮可以阜吾民之財兮南/風之薰兮可以解吾民之愠兮)麥秀更傷於箕子(史/記)
(曰箕子朝周過故殷壚咸生禾黍箕子傷之欲哭則不/可欲泣為近婦人乃作麥秀之詩以歌詠之曰麥秀漸)
(漸兮禾黍油油彼狡童兮不我好/仇所謂狡童者紂也民為流涕)雝門得韓娥之妙(列/子)
(曰韓娥東之齊匱粮過雝門鬻/歌假食故雝門人善娥之遺聲)薛譚伏秦青之異(博物/志曰)
(薛譚學謳秦青未窮其技而辭歸青餞於郊乃/撫節悲歌聲振林木響遏行雲譚乃謝求返)卿雲天
馬之辭(尚書大傳曰舜為賔客禹為主人帝乃唱曰卿/雲爛兮糺縵縵兮日月光華旦或旦兮注云禹)
(為主受舜禪也旦復旦明明相代也漢書曰武帝時□/生渥洼水中作天馬歌曰天馬來兮從西極經萬里兮)
(歸有德垂靈威兮降外/國涉流沙兮四夷服)寳鼎靈芝之瑞(漢書曰武帝得/寳鼎於汾隂作)
(寳鼎之歌班固頌漢論功歌詩靈芝歌曰因靈寢兮産/靈芝象三德兮瑞應圖延夀命兮光此都配上帝兮象)
(太微參日月/兮揚光輝)梁塵為之而自飛(劉向别録曰漢興以來/善歌者魯人虞公發聲)
(清晨歌動梁塵受/學者莫能及也)行雲為之而忽止(見上薛譚/秦青注)爾其馮
諼彈鋏(史記曰馮諼見孟嘗君孟嘗君置傳舍諼彈鋏/歌曰長鋏歸來乎食無魚孟嘗君遷之幸舍食)
(有魚矣復歌曰長鋏歸來乎出無輿遷之代舍出入乗/車輿矣又歌曰長鋏歸來乎無以為家孟嘗君不悅)
寗生飯牛(淮南子曰齊桓公郊迎客夜開門寗戚飯牛/車下望見桓公而悲擊牛角而疾為商歌曰)
(南山矸白石爛生不逢堯與舜禪短褐單衣適至骭從/昏飯牛薄夜半長夜漫漫何時旦桓公聞之曰異哉歌)
(者非常人也/命後車載之)横汾壯麗(漢書曰武帝幸河東祠后上顧/視帝京欣然中流歌曰汎樓船)
(兮濟汾河横中/流兮揚素波)過沛遲留(漢書曰高祖破黥布還過沛/置酒沛宫悉召故人父老子)
(弟佐酒發沛中兒得百二十人教之歌酒酣上擊筑自/歌曰大風起兮雲飛揚威加海内兮歸故鄉安得猛士)
(兮守四方令/兒皆和習之)悠揚六引(沈約宋書曰箜篌引第一商引/第二徵引第三羽引第四古有)
(六引宫引本第二角引本第四謝靈運樂/府㑹吟行曰六引緩清唱三調佇繁音)纒綿九秋(古/樂)
(府日出東南隅行曰悲歌吐清響雅/舞播幽蘭丹唇□九秋妍迹陵七盤)曳履嘗聞於參也
(莊子曰曽子居衛捉襟而肘見納履而踵/決曳履而歌商頌聲滿天地若出金石)鼓盆復見於
莊周(莊子曰莊子妻死惠子弔之箕踞鼓盆而歌惠子乎巨/曰不哭亦足矣歌不亦甚乎莊子曰人且偃然寢)
(室而我噭噭然哭而隨之/是不通乎命故止之也)至於石城莫愁(占今樂録曰/莫愁樂者亦)
(名石城樂石城西有女子名莫愁善歌/謠且石城樂和中有忘愁聲因有此歌)北園瑣女(魏文/答繫)
(欽書曰守宫王孫世有女曰瑣始年九嵗夢與神通寤/而悲吟哀聲激切體若飛仙於今十五是日戊午祖於)
(北園博延衆賔迭奏名倡世女須臾而至振袂徐進揚/蛾微眺衆侣騰逝羣賔失席然後修容飾裝改曲變度)
(激清角揚白雪接孤聲赴危節於是商風振條飛霧成/霜可謂聲協鐘石氣應風律網羅韶濩囊括鄭衛者也)
吐角含商(見上楚國/陽春注)陽阿激楚(古今樂錄曰陽春白雪/流風激楚陽阿皆曲名)
(也/)鼓棹泛滄浪之水(孟子曰孺子歌曰滄浪之水清兮/可以濯我纓滄浪之水濁兮可以)
(濯我/足)倚瑟望邯鄲之路(漢書曰張釋之為中郎將從行/至霸陵是時愼夫人從上指視)
(愼夫人新豊道曰此走邯鄲道也/使愼夫人鼓瑟上自倚瑟而歌)詠之元首(書曰帝庸/作歌曰股)
(肱喜哉元首起哉百工熈哉乃𢋫載/歌曰元首明哉股肱良哉庶事康哉)陳其九序(書曰九/功惟序)
(九序惟歌勸之/以九歌俾勿壞)役人既唱於管仲(吕氏春秋曰管子得/於魯束縛而檻之使)
(役人載而送之齊皆謳歌而引管子恐魯止而殺己也/欲速至齊因謂役人曰我為汝唱汝為我和其和適宜)
(役人不倦而取道甚逺管子可謂能因事役人人得其/所欲己亦得其所欲以此術也而用萬乗之國其霸猶)
(少/乎)決河曽傷於漢武(史記曰天子既臨河決悼功之不/成乃作歌曰瓠子決兮將奈何皓)
(皓旰旰兮□殫為河為我謂河伯兮何不仁氾濫不止/兮愁吾人齧桑浮兮淮泗滿去不反兮水維緩於是塞)
(瓠子築宫其上/名曰宣房宫)彈劍每想於子由(家語曰孔子厄於匡/謂子路曰歌予和汝)
(子路彈劍而歌孔子和/之曲終匡人解甲而罷)蓋世復悲於項羽(史記曰項羽/軍璧垓下兵)
(少食盡軍四面皆楚歌項王大驚曰漢皆已得楚乎是/何楚人之多歟項王乃悲歌忼愾曰力拔山兮氣蓋世)
(時不利兮騅不逝騅不逝兮/可奈何虞兮虞兮奈若何)則有傳於子夜(晉書曰孝/武太原中)
(琅邪王軻之家有鬼歌子夜殷允為/章郡僑人庾僧度家亦有鬼歌子夜)聽彼綿駒(孟子曰/昔王豹)
(處於淇而河西喜謳綿駒/處於高唐而齊右善歌)曼聲宛轉(列子曰韓娥曼聲/長歌一里老㓜喜)
(躍抃/舞)清響紆餘(陸機詩曰悲/歌吐清響)止如槁木(見上如抗/下如墜注)端如
貫珠(禮曰歌者倨中矩句中/鉤纍纍乎端如貫珠)夏后三嬪之獻(山海經曰/夏后開上)
(三嬪於天得九辯與九歌以下焉開始歌九招於大穆/之野帝俊八子是始為歌注言上美人於天帝得天樂)
(以下也常/俊即帝舜)太康五子之須(書曰太康尸位以逸豫畋於/有洛之表十旬不返兄弟五)
(人須於洛汭/作五子之歌)仲尼陳蔡之厄(莊子曰孔子窮於陳之間/七日不火食藜羮不糝顔)
(色甚憊歌/於室不輟)文王羑里之拘(古今樂録曰羑里歌者紂拘/文王於羑里歌也詞曰殷道)
(溷溷浸燭煩兮朱紫相合不分别兮迷亂聲色信讒言/兮炎炎之雪使我□兮幽閉牢阱由其言兮遘我四人)
(憂動/勤兮)荆軻之渡易水(燕丹子曰荆軻入秦不擇日而發/太子與知謀者皆素衣冠送之於)
(易水之上荆軻起為夀歌曰風蕭蕭兮易水/寒壯士一去兮不復還高漸離擊筑和之)細君之入
穹廬(漢書曰漢以江都王女細君妻烏孫悲愁自作歌/曰吾家嫁我兮天一方逺託絶國兮烏孫王穹廬)
(為室兮氊為牆肉為食兮酪為漿居常/悲思兮心内傷願為黄鵠兮歸故郷)師乙見傳而盡
妙(禮曰子貢問師乙曰賜也聞聲歌各有宜也如賜者/宜何歌也師乙曰乙賤工也何足以問其所宜請誦)
(其所聞吾子自擇焉寛而靜喿而王者宜歌頌廣大而/靜疏達而信者宜歌大雅恭儉而好禮者宜歌小雅正)
(直而靜亷而謙者宜歌風肆直而慈愛/者宜歌商温良而能斷者宜歌齊也)延年特善而難
踰(漢書曰李延年善歌能為新聲與女弟俱幸/武帝時人語曰一雌復一雄雙飛入紫宫)懸瓠竹
堂賞詠言之清麗(後魏書曰高祖征河北饗侍臣於懸/瓠大竹堂樂作酒酣高祖歌曰日月)
(光天兮無不曜江左一隅兮獨未照彭城王勰續歌曰/願從聖主兮登衡㑹萬國馳誠兮混日外鄭懿歌曰雲)
(雷大振兮天地闢率土來賔兮一正歴邢巒歌曰舜舞/干戈兮天下歸文徳逺被兮莫不思鄭道昭歌曰皇風)
(一鼓兮九地匝戴日依天兮清六合高祖又歌曰遵彼/泫墳兮昔化貞未若今日兮道風明宋弁歌曰文王政)
(教兮暉江沼寧知/大化兮光四表)北林明月含清韻之虛徐(世說曰王/曇首年十)
(四五便歌諸妓向謝公稱歎公甚欲聞之而王名家年/少無由得聞諸妓又具向王說謝公意謝後出東府土)
(山上作技王時作兩丸髻著袴褶騎馬往土山下庾家/墓林中作一曲歌於時秋月王因舉頭看北林卒曲便)
(去妓白謝公曰/此王郎歌也)别有葛天八闋(吕氏春秋曰八闋/葛天氏之歌也)梁鴻
五噫(三輔決錄曰梁鴻東出闗過京師作五噫之歌曰/陟彼北邙兮噫顧瞻帝京兮噫宫闕崔嵬兮噫民)
(之劬勞兮噫遼遼未央兮噫/肅宗聞而悲之求鴻不得)夫子反之(論語曰子與人/歌而善必使反)
(之而後/和之)接輿已而(論語曰楚狂接輿歌而過孔子曰來/鳯兮鳯兮何德之衰往者不可諫)
(者猶可追已而已而/今之從政者殆而)覆鄂君之繡被(說苑曰襄成君始/封之日衣翠衣帶)
(玉璏劍履蹻舄立手流水上楚大夫莊辛過而悅之曰/臣願把君之手其可乎襄成君忿然作色而不言莊辛)
(遷延而稱曰君獨不聞夫鄂君方乗青翰之舟張翠葢/㑹鐘鼓之音越人擁楫而歌曰今夕何夕兮搴芷中流)
(今日何日兮得與王子同舟山有木兮木有枝/心說君兮君不知於是鄂君乃舉繡被而覆之)采南山
之紫芝(崔琦四皓頌曰昔有南山四皓者葢甪里先生/綺里季夏黄公東園公是也秦世道滅德消坑)
(黜儒術於是退而作歌曰莫莫高山深谷逶迤曄曄紫/芝可以療饑唐虞世逺吾將何歸四馬高葢其憂甚大)
(富貴畏人兮不/如貧賤之肆志)夢兩楹兮曳杖(禮曰孔子蚤作負手曳/杖逍遙於門歌曰太山)
(其頽乎梁木其壞/乎哲人其萎乎)隱首陽兮采薇(史記曰武王克殷伯/夷叔齊恥之不食周)
(□隠首陽而作歌曰登彼西山兮采其薇矣以暴易/暴兮不知其非矣神農虞夏忽焉沒兮我安適歸矣)觀
搏髀撫絃之怨(風俗通曰百里奚為秦相堂上作樂所/賃浣婦自言知音呼之搏髀援琴撫絃)
(而歌曰百里奚初娶我兮五羊皮臨當别行/烹乳雞今適富貴忘我為尋問之乃其妻也)驚繞梁動
葉之竒(洞㝠記曰漢武帝使董謁乗雲霞之輦以升壇/候王母王母至與帝宴歌奏春歸之樂歌聲繞)
(梁三帀草樹/枝葉皆動)嘉有辭之津女(列女傳曰趙簡子南擊楚/津吏醉不能渡怒將殺之)
(津吏女娟持檝而前曰昔父聞君東渡不測之水恐風/波之起故禱九江三淮之神不勝巫祀盃酒餘瀝醉至)
(於此矣妾願以鄙軀易父之死簡子將渡用檝少一人/娟曰願備員用檝遂與渡中流奏河激之歌曰升彼河)
(兮西觀清水揚波兮杳㝠禱求福兮醉不醒誅將加兮/妾心驚蛟龍助兮主將歸呼來棹兮行勿疑簡子大悅)
(立為/夫人)偉守節之陶妻(列女傳曰魯陶嬰妻者夫死守志/不二作歌詩曰悲夫黄鵠之早寡)
(七年不雙宛頸獨宿不與衆同夜半悲鳴想其故雄天/命早寡獨宿何傷寡婦念此泣下數行嗚呼悲哉死者)
(不可忘飛鳥尚然况於其/良雖有賢雄終不可重行)齊莊拊楹而及禍(左傳曰齊/莊通於崔)
(姜崔杼稱疾不視事公問崔子遂從/姜氏入於室公拊楹而歌杼弑之)原壤登木而見譏
(禮口原壤之母死登木歌曰/狸首之斑然執女手之拳然)故曰詩言志歌永言其義
在斯(書曰詩言志歌永/言聲依永律和聲)
　　　舞
夫舞者所以節八音而行八風(見下間數/衆仲注)故曰樂以舞
為主(魏名臣奏曰凡/音樂以舞為主)舞為樂之容(見下/注)非徒明德(史記/曰孝)
(景皇帝元年詔御史曰葢聞歌/者所以發德舞者所以明德)亦將象功(魏名臣奏曰/樂所以表君)
(之德舞所以/象君之功)習干戈於春夏學羽籥於秋冬(禮曰春夏/學干戈秋)
(冬學/羽籥)則有迅如飛燕飄若驚鴻(樂府雜記曰舞者樂之/容也或象驚鴻或如飛)
(燕/)李陵之别蘇武(漢書曰李陵在匈奴中置酒與蘇武/别曰異域之人一别長絶因起舞屬)
(之/)王智之銜蔡邕(後漢書曰蔡邕坐事徙邊及歸五原/太守王智餞之酒酣智起舞屬邕邕)
(不為報智銜之智中常侍甫之弟乃密告邕怨於囚/放謗訕朝廷邕慮不免禍乃亡命江海逺跡呉㑹)瞻
彼兩階(尚書注干楯羽翳皆舞者所執苗民/逆命帝乃誕敷文德舞干羽於兩階)舞行八佾
(禮曰天子宫懸/四面舞行八佾)玉戚兮朱干皮弁兮素積(禮曰季夏以/禘禮祀周公)
(於太廟朱干玉戚冕而舞大/武皮弁素積裼而舞大夏)聽籥師之傳教(周禮曰籥/師掌國子)
(舞羽龡籥祭祀則鼔羽籥/之舞賔客享食則亦如之)識旄人之舉職(周禮曰旄人/掌教舞散樂)
(舞夷樂凡四方之以舞仕者/屬焉凡祭祀賔客舞其燕樂)皇祈旱暵帗祠社稷(周禮/曰舞)
(師掌教兵舞帥而舞山川之祭祀教帗舞帥而舞社稷/之祭祀教羽舞帥而舞四方之祭祀教皇舞帥而舞旱)
(暵之事注云四方祭祀謂四望也/旱暵之事謂雩也暵災熱氣也)既垂手而側弁(樂録/云舞)
(有大小垂手又詩云/側弁之俄屢舞傞傞)亦執籥而秉翟(詩曰左手執/籥右手秉翟)觀彼
行綴察其勞逸(禮曰治民勞者其舞行綴逺治民逸/者其舞行綴短故觀其舞知其德)周
穆嘗駭於束芻(周穆王傳曰有偃師者縳草作人以五/采衣之使舞王與美人觀之草人以手)
(招美人/王怒)齊武不容於簪筆(齊書曰永明中舞人冠幘並/簪筆武帝曰筆笏葢以記事)
(受言舞不受言何事簪筆豈有身/服朝衣而足綦讌履於是去筆)若乃西楚拔劍(史記/曰沛)
(公在鴻門范増令項莊劍舞因擊沛公莊入曰軍中無/以為樂請以劍舞抜劍起舞項伯亦起舞以身蔽沛公)
東夷荷矛(五經通義曰東夷之/樂持矛舞助生也)蹲蹲不已(詩曰坎坎鼓/我蹲蹲舞我)
僛僛未休(詩曰屢/舞僛僛)或見稱於鴝鵒(晉書曰王導補謝尚/為掾始有勝㑹謂之)
(曰聞君能鴝鵒舞一坐傾想尚起著/衣幘令坐上擊節為應傍若無人)或被責於沐猴(漢/書)
(曰平恩侯許伯入第丞相已下皆賀酒酣樂作少府禮/長卿起舞為沐猴與狗鬬坐上皆笑葢寛饒劾長卿為)
(列卿而為沐猴舞失/禮許伯為謝乃解)爾其取彼成童(禮内則曰年十三/舞勺成童舞象二)
(十舞/大夏)教之小舞(周禮樂師掌國學之/政以教國子小舞)兵事以干宗廟以
羽(周禮注云干舞者兵舞也兵事/以干羽舞析羽也宗廟以羽)手之足之(詩序曰詠/歌之不足)
(不知手之舞之/足之蹈之也)進旅退旅(禮曰進旅退旅絃/匏笙簧㑹手拊鼓)致右而憲
左(禮曰孔子問賔牟賈曰武坐致右憲左何也對曰非/武坐也注武周舞也言武事之無坐也憲讀為軒)
再始兮三步(禮曰三步以見方再始以著往復亂以飾/歸注三步為將舞必先三舉足再始象武)
(王至盟津還歸二年遂伐之故武舞/再更始復亂為鳴鐃而退以整歸也)値其鷺翿(詩曰無/冬無夏)
(値其鷺翿箋云値持也翿/□也舞者所持以指麾也)曳兹繭緒(傅武仲舞賦曰白/鶴飛兮繭曳緒)
忽鴻翥而龍游(傅武仲舞賦曰體若游龍袖如素蜺曹/子建七啟曰長裾從風悲歌入雲翻爾)
(鴻翥擑/然鳬沒)俄縈塵而集羽(王子年拾遺記曰燕昭王時廣/延國獻二舞女其舞曲一名縈)
(塵言體輕與塵霧相亂也一曰/集羽言宛轉若羽毛之從風也)揚徴兮騁角(傅武仲舞/賦曰揚激)
(徵騁/清角)結風兮激楚(傅武仲舞賦曰激楚結風陽阿/之舞材人之窮觀天下之至妙)若夫
問數於衆仲(左傳曰考仲子之宫將萬焉公問羽數於/衆仲對曰天子用八諸侯用六大夫四士)
(二舞所以節八音而行/八風也故自八以下)振萬於夫人(左傳曰楚令尹子/元欲蠱文夫人為)
(館於其宮側而振萬焉夫人聞而泣曰先君以是舞也/習戎備也今令尹不尋諸仇讐而於未亡之人側不亦)
(異/乎)龍朔之一戎大定(唐書曰龍朔元年三月一日上召/李勣等讌於城門觀屯營新教之)
(舞名之一戎大定樂皆象/親征遼東而用武之勢也)調露之六合還淳(唐書曰調/露初上御)
(洛城南樓賜宴太常/奏六合還淳之舞)懿夫唐之上元(唐書曰上元中勅/新造上元之舞圓)
(丘方澤太廟祠享然/後用此舞餘祭並停)漢之文始(漢書曰高祖廟奏武/德文始五行之舞)俯
仰屈伸(禮曰屈伸俯仰綴/兆舒疾樂之容也)發揚蹈厲(禮曰發揚蹈厲太/公之志也言志在)
(鷹/揚)驚旌夏之忽來(左傳曰宋公享晉侯舞題以鍾/夏晉侯懼退入於房去旌卒享)歎象
箾之為美(左傳曰呉季札至魯觀樂見舞象箾南籥者/曰美哉猶有憾注曰文王樂也恨不及已致)
(太/平)嘉陸遜之受賜(呉書曰陸遜破曹休上與羣僚大㑹/酒酣命遜舞上解所著白鼯裘賜之)
鄙顧譚之不止(江表傳曰孫權召顧雍父子及其孫譚/飲譚時為選曹尚書見任責重是日孫)
(權飲極懽譚醉三起舞舞又不知止雍内怒之明日召/譚□責之君王以含垢為德臣下以恭敬為節何有舞)
(不復知止雖為酒後亦由/恃恩損吾家者必汝也)師經之撞魏文(史記曰師經/撫琴以琴撞)
(魏文侯侯怒經曰臣撞桀紂之主不/撞堯舜之君文侯悅掛琴於室為戒)晏子之慙晉使(晏/子)
(春秋曰晉欲攻齊使范昭往觀景公觴之范昭請公之/樽酌公曰諾告侍者酌樽進之晏子曰□樽更之范昭)
(曰調成周之樂吾為之舞太師曰瞑臣不習范昭趨而/出昭歸報曰齊未可伐也臣欲慙其君而晏子知之臣)
(欲犯其禮而/太師譏之)聞陶謙之勝人(呉書曰陶謙為舒令郡守/張磐謙恥為之屈磐舞屬)
(謙謙不為起强之乃舞舞不轉/磐曰不當轉耶曰轉則勝人)見長沙之益地(前漢書/注曰景)
(帝時諸王來朝有詔更前稱壽歌舞長沙定王發但張/褎小舉手左右笑其拙上怪問之對曰臣國小地狭不)
(足囘旋帝乃以武/陵零陵桂陽益焉)及夫六成功立四伐威行(禮曰子謂/賔牟賈曰)
(夫樂者象成者也總干而山立武王之事也發揚蹈厲/太公之志也武亂皆坐周召之治也且夫武始而北出)
(再成而滅商三成而南四成而南國是疆五成而分周/公左召公右六成復綴以崇天子夾振之而駟伐盛威)
(於中國也注云總干象武王持盾山立待諸侯也發揚/蹈厲象威武時也皆坐謂失行列則皆坐象以文止武)
(也每奏曲一終為一成南國是疆荆蠻服也復綴反位/止也崇充也六奏以充武樂也夾振之王與大將夾舞)
(者振鐸以為節也一擊一刺為/一伐牧誓日不過於四伐五伐)鞞聞曹植(曹植鞞歌序/曰漢靈時李)
(堅善鞞舞遭亂播遷帝聞其舊/使召之堅既中廢故古曲多謬)拂見揚泓(揚泓拂舞序/曰自到江南)
(見白符舞或言白鳬鳩舞察其/辭㫖乃是呉人患孫皓虐政)廣延既衒於無迹(拾遺/記曰)
(燕昭王即位廣延國獻舞人綽約/絶妙或行無迹影或經年不饑)飛燕亦矜其體輕(拾/遺)
(記曰趙飛燕體/輕能掌上舞)超􁞉鳥集(傅毅舞賦曰超􁞉鳥集縱弛/歿殟歿舒緩貌言舞勢超􁞉)
(如鳥集縱弛之際又/且舒緩也殟鳥骨反)拉㧺鵠驚(傅毅舞賦曰鶣􁆺燕/居拉㧺鵠驚鶣音篇)赴
節奏以投袂(陸機文賦曰譬猶舞者赴節/以投袂歌者應絃而遺聲)當指顧而應
聲(傅穀舞賦曰兀動/赴節指顧應聲)漢有延年之善(漢書曰孝武李夫/人本以倡進兄延)
(年知音善歌舞延年侍上起舞曰北方有佳人絶世而/獨立一顧傾人城再顧傾人國寧不知傾城與傾國佳)
(人難再得上歎息曰□豈有此人乎平陽公主/因言延年女弟上召見實妙麗善舞由是幸)魏有馮
肅之能(魏志曰舞師馮肅/曉知先代舞名)駭操干之刑大(山海經曰刑/大與帝爭神)
(帝斬其首葬之常羊之山乃以/乳為目以齊為口操干戚以舞)驚拔㦸之甘寧(呉書曰/凌綂怨)
(甘寧殺其父操嘗於吕蒙舍㑹酒酣綂以刃舞寧起曰/寧能雙㦸舞蒙曰君雖能未若蒙之工也因操刃持盾)
(以身/蔽之)周武王之山立(見上六成/功立注)唐高祖之龍興(唐書曰/郊廟祭)
(享奏武舞之樂凡有六變一變象龍興參墟二變象克定/關中三變象華夏賔服四變象江淮寧謐五變象獫狁來)
(朝六變象/凱旋振旅)風起而纓緌乍拂(拾遺記曰廣延國獻善舞/者於燕昭王王登崇靈之)
(臺在側時香風歘起二人隨風宛/轉殆不自夫王以纓緌屢拂之)蓮開而掘柘初呈(樂/苑)
(曰羽調有柘枝曲商調有掘柘枝此舞因曲為名用二/女童㡌施金鈴抃轉有聲其來也於二蓮花中藏之花)
(拆而後見對舞相呈/實舞中雅妙者也)斯繁態之萬變雖辯捷而難名
　　　琴
伊朱絃之雅器含太古之遺美(說文曰琴者禁也神農加/所作洞越練朱五絃周)
(二/絃)扣清徴於雲和(韓子曰師曠鼓清徵周禮曰雲和/之琴瑟冬至日於地上圓丘奏之)激
流泉於緑綺(傅𤣥琴賦序曰蔡邕有緑綺琴天/下名器也琴譜有石上流泉曲)神女落
霞(洞㝠記曰漢武帝嘗夕望東邊有青雲俄見雙白䳡/翻翔來集倐忽變為二神女舞於樓上握鳯管之簫)
(舞落霞之琴歌/清呉春波之曲)蔡邕焦尾(搜神記曰呉人有燒桐以爨/者蔡邕聞其爆聲曰此良桐)
(也因削以為琴而燒不/盡因名焦尾琴有聲焉)陶潛撫之以寄意(宋書曰陶潛/不解聲音而)
(畜素琴一張每有酒/興輒撫㺯以寄其意)宓子彈之而為治(家語云宓子賤/治單父不下堂)
(彈琴而/邑自理)周公之善越裳(琴操曰越裳/操周公所作)文王之拘羑里(琴/録)
(曰文王為西伯種德修仁紂怒其仁心也召而朝/之拘於羑里文王憂愁援琴而鼓之曰拘幽操)傳古
法於嵇康(世說曰㑹稽賀思令善彈琴嘗夜坐月中臨/風鳴絃忽有一人形貌甚偉著械冇慘色在)
(中庭稱善便與交語自云是稽中散謂賀云卿手下極/快但於古法未備因授以廣陵散賀遂傳之於今不絶)
感幽靈於女子(世説曰王敬伯嘗泊洲渚中升亭而宿/是夜月革露輕敬伯泠然鼔琴感劉惠)
(明亡女之靈須臾女至就體如平生敬伯撫琴歌曰低/露下深幕垂月照孤琴空絃益宵淚誰憐此夜心女和)
(之曰歌宛轉情復哀願/為烟與霧氤氲君子懷)若乃前廣後狹之制圓天方地
之儀(琴書曰琴長三尺六寸法期數也前廣後狹尊/卑之象也上同而斂象天也丁方而平法地也)或
懸壁以為戒(十二國史曰周師經仕魏文侯善鼓琴文/侯躭之起舞經怒以琴撞文侯侯怒使人)
(曳下殿將殺之經曰乞申一言而死文侯曰何經曰臣/撞桀紂之君不撞堯舜之主文侯曰寡人過矣乃捨之)
(懸琴於壁/以為戒)或去軫以觀辭(韓詩外傳曰孔子適楚至於/阿谷之隧有處女珮璜而浣)
(孔子曰彼婦人可與言矣抽琴去軫以授子貢曰善為/之辭以觀其對子貢曰於此有琴而無軫願偕子以調)
(其音婦人對曰吾野鄙之人也僻/陋而無心五音不知安能調琴)衛女思歸之引(樂府/解題)
(曰思歸引衛有賢女趙王聞其賢請聘之未至王薨太/子將納之大夫諫曰今衛女賢必不我聽聽亦不賢不)
(足取太子不聽遂留拘深宫思歸/不得援琴作思歸之引自縊而死)伯竒違養之悲(掦雄/琴清)
(英曰尹吉甫子伯竒至孝後母譖之自投江中衣苔帶人/藻忽夢見水仙賜其美藥伯竒思念養親掦聲悲歌船)
(聞而學之吉甫聞船人之聲/疑似伯竒援琴作子安之操)玩之有龍鸞之狀(西京雜/記曰趙)
(后有寳琴曰鳯凰以金玉隱起/為龍鳳螭鸞古賢列女之象也)聽之有志義之思(禮曰/絲聲)
(哀哀以立亷亷以立志君子/聽琴瑟之聲則思志義之臣)師襄既拱於夫子(家語曰/孔子學)
(琴於師襄子師襄子曰子琴已習可以益矣孔子曰丘/未得其敕有問曰已習其教可以益矣曰丘未得其志)
(也有問曰已習其志可以益矣曰丘未得其為人也有/聞曰子有所穆然深思焉有所皇然高望而遠眺曰丘)
(殆得其人矣黮然黑頎然長曠然如望羊奄有四方非/文王其孰能為此帥襄子避席揖拱而對曰君子聖人)
(也其傳曰/文王操)伯牙亦哀於子期(家語曰伯牙鼓琴鍾子期/聽之伯牙志在高山子期)
(曰善哉巍巍乎若高山少選之間志在流水子期復曰/善哉蕩蕩乎若流水子期死伯牙破琴絶絃終身不復)
(鼓/)則有寒山之榦(張景陽七命曰寒山之桐/出自太㝠注太㝠北方也)龍門之枝
空桑之美(周禮曰空桑之琴瑟夏至於澤中方丘奏之/龍門之琴瑟於宗廟奏之又枚叔七發曰龍)
(門之桐高百/尺而無枝)嶧陽之竒(尚書曰嶧陽孤桐注云嶧/山之陽特生桐中琴瑟)則九
星而象六合(琴書曰琴本七絃宫商角徴羽文武也後/漢蔡邕又加二絃象九星在人法九竅又)
(琴操曰伏羲作琴/廣六寸象六合也)應八風而法四時(琴書曰五分其身/三為上二為下三)
(天兩地之義也上廣下狹尊卑之象也/中翅八寸象八風腰廣四寸象四時也)烏曽夜啼雉亦
朝飛(樂府解題云雉朝飛操者齊宣王時處士牧犢子/所作也年五十無妻出採薪於野見雉離雄相隨)
(則心悲乃仰天歎曰聖王在上恩及草木鳥獸尚/爾我獨不獲援琴而歌以自傷烏夜啼亦曲名)伯喈
之許顧雝(江表傳曰顧雝少從蔡伯喈學鼓琴伯喈貴/異之謂曰卿必有成故以名與卿故雝與伯)
(喈同/名)鄒忌之識齊威(周書曰鄒忌以鼓琴見齊威王威/王悅之舍之右室須臾王自鼔琴)
(鄒忌推户入曰善哉鼓琴也王悖然不悅去琴按劍曰/夫子見之未察何以知其善忌曰大絃濁以温小絃亷)
(折以清攫之深而醳之舒鈞諧以鳴/大小相益同邪而不害是以知其善)至於禮著坐遷(禮/曰)
(先生琴瑟在前坐/而遷之戒勿越)傳聞踞轉(左傳曰張骼輔轢/復踞轉而鼔琴)漢則文
姬(蔡琰别傳曰琰字文姬陳留人漢中郎將蔡邕之女/聰慧秀異年六嵗邕夜鼔琴絃絶琰曰第二絃邕故)
(斷一絃問之琰曰第四絃邕曰偶得之耳琰曰呉札觀/化知興亡之國師曠吹律識南風不競由此言之何云)
(不知/也)魏稱盧女(樂志曰魏武帝宫人有盧女者故將軍/應叔之姊也七嵗入漢宫學鼓琴善為)
(新/聲)嗣宗之見孫登(孫登傳曰登字公和魏末居北山嘗/披髪端坐巖下逍遥鼔琴阮嗣宗造)
(之因長嘯與琴音諧㑹登/亦嘯和妙響動於林壑)穆丘之迎漢武(列仙傳曰穆/丘公華山道)
(士也漢武帝封襌公/乃冠章甫擁琴來迎)憐窮士之投楚(琴操曰三士窮操/者其思革子之所)
(作也其思革子石文子叔愆子三人相與為友聞楚王/之賢而好士俱往見之至於嶔巖之間空栁之下衣寒)
(乏糧自度不得俱活二人俱以其思革子為賢推衣糧/與之二子遂凍餓而死其思革子往見於楚王楚王㫖)
(酒嘉殽設鐘鼓以樂之革子愴然有憂悲之意援琴而/鼔之作相與别散之志王聞曰琴何慧哉革子推琴離)
(席長跪涕流而下對曰臣友三人石文子叔愆子竊慕/大王高義欲俱來謁至於嶔巖之間逢飄風暴雨衣寒)
(糧乏度不能俱活二子不以臣為不肖推糧與臣二子/遂凍餓而死今王雖陳酒殽設樂誠不敢酣樂也楚王)
(曰嗟乎乃如是耶於是賜革子黄金百斤/命左右棺斂收二子而葬之以革子為相)悵龜山之蔽
魯(琴纂曰龜山操孔子所作季桓子受齊女樂孔子欲/諫不得退而望龜山作曲喻季氏若龜山之蔽魯)
至如鬼谷之調五曲(琴纂曰蔡邕字伯喈嘗入清溪訪/鬼谷先生其所居山五曲曲有幽)
(居靈□每一曲制一㺯三年曲/成出示馬融王允董卓皆異之)女訓之著三終(蔡邕女/訓曰舅)
(姑若命之鼓琴必正坐操琴而奏曲若問名/則捨琴興對凡鼓小曲五終大曲三終則止)斵兹美檟
(左傳曰穆姜使擇美/檟自以為櫬與頌琴)伐彼椅桐(詩曰椅桐梓/漆爰伐琴瑟)楚莊之有
繞梁齊桓之重號鐘(傅林奕琴賦曰楚莊有琴/曰繞梁齊桓有琴曰號鐘)松石方
期於思話(宋書曰蕭思話領左衛將軍嘗從太祖登鐘/山北嶺中道有盤石清泉上使於石上彈琴)
(因賜銀鐘酒謂曰/相賞有松石間意)林澗初從於戴顒(宋書曰衡陽王義/□鎮京口戴顒衣)
(野服為義季鼓琴並新聲變曲其三調遊絃廣陵止息/之流皆與世異太祖聞之嘗曰吾東巡之日當燕戴公)
(山也以其好音長/給正聲伎一部)神氣冲和獨推於千里(晉書阮瞻字/千里善彈琴)
(人聞其能多往聽之不問貴賤長㓜皆為彈之神氣冲/和不知向人所在内兄潘岳毎令鼓琴終日達夜曽無)
(忤/色)風韻清遠唯稱於世隆(宋書曰尚書令栁世隆少立/功名晚專以談義自業善彈)
(琴世稱栁公雙瑣為士品第一嘗自云馬矟第一清談/第二彈琴第三在朝不趨世務垂簾鼓琴風韻雅逺)
若夫水仙之引(樂府解題曰水仙操伯牙學琴於成連/先生三年不成成連云吾師方子春今)
(在東海中能移人情乃與伯牙俱往至蓬萊山留伯牙/曰子居習之吾將迎之刺船而去旬時不返伯牙延望)
(無人但聞海水洞湧山林杳㝠愴然歎曰先生移我情/矣乃援琴而歌因作水仙之操曲終成連囘刺船迎之)
(而還伯牙遂/為天下妙矣)文王之操(見文王拘/羑里注)揩擊稱工(禮曰摶拊/玉磬揩擊)
(大琴大瑟中琴小瑟四/代之樂器也揩居八切)操縵盡妙(禮曰不學操/縵不能安絃)桓譚被
責以失次(東觀漢記曰上嘗問宋𢎞通博之士𢎞嘗薦/譚譚善鼓琴喜鄭聲上數聽悅之𢎞聞坐府)
(上遣吏召譚責問之譚叩頭謝良久乃遣後大㑹上令/譚鼓琴譚見𢎞失次上問之𢎞言其故不復令譚給事)
(中/)戴述循聲而赴召(晉中興書曰戴逵字安道少有文/藝善鼓琴太宰武陵王晞聞其能)
(琴使人召焉逵對使者前破琴曰戴安道不為王門伶/人晞怒乃更引其兄述述亦能樂聞命欣然操琴而往)
或云晏龍初製(山海經曰帝後生/晏龍始為琴瑟)或曰神農始造(琴書/英曰)
(昔者神農造琴以定神禁浮僻去邪欲反其天眞者也/舜彈五絃之琴而天下治堯加二絃以合君臣之思也)
趙師之辨呉蜀(唐書曰趙師字耶利善琴貞觀初獨步/上京嘗云呉聲清宛若長江廣流綿綿)
(徐逝國士之風蜀聲躁急/若激浪奔雷亦一時俊快)漢宣之得龍趙(劉向别録曰/雅琴之意事)
(皆出龍德諸琴雜事中趙氏者渤海趙定也宣帝元康/神爵問丞相奏能鼓琴者渤海趙定梁國龍德皆召入)
(見温室使鼓琴時聞燕/為散操多為之涕泣者)爾乃汧公韻磬(國史補曰李汧/公勉雅好琴自)
(斷桐為之多至數百張求者與之/有絶代者響泉韻磬自保於家)張生響泉(張茂樞響/泉記曰余)
(家世所寳琴書圖畫廣明之亂散失蕩盡其/中二琴一名響泉一名韻磬皆希代之寶也)閔子初駭
於取鼠(孔叢子曰孔子晝息於室而鼓琴焉閔子自外/聞之以告曽子曰嚮也夫子之音清徹以和淪)
(入至道今也更為幽沉之聲夫子何□一至斯乎吾從/子入而問焉孔子曰然有之嚮見貓方取鼠欲其得之)
(故為之音也汝二人者孰識諸曽/子對曰閔子夫子曰可與聽音矣)蔡邕始驚於捕蟬(後/漢)
(書曰蔡邕鄰人以酒食召邕比往而酒以酣客有彈琴/於屏邕至曰以樂召我而有殺心何也遂返主人追問)
(其故邕其以告彈琴者曰我向見螳螂方向鳴蟬蟬將/去而未飛螳螂為之一前一却吾心聳然唯恐螳螂之)
(失蟬也此豈為殺/心而形於聲者乎)傷中散之被刑(竹林七賢傳曰嵇康/臨刑顧視日影索琴)
(彈之曰袁孝尼嘗從吾學廣陵散/吾毎靳固不與廣陵散於是絶矣)哂師曹之見鞭(左傳/曰衛)
(侯有嬖妾使師曹誨之琴師/曹鞭之公怒鞭師曹三百)爾其倚扆而悲向風而聽
(阮籍樂論曰漢桓帝聞楚琴悽愴傷心倚扆而悲慷慨/長息曰善哉為聲若此足矣昔季流向風而鼓琴聽之)
(者淚/下)見文王之思士(琴録曰文王得太公於渭陽大悅/曰吾先人太公有言當有聖人適)
(周子其是耶遂以為師號曰太公望乃援琴/而鼓之自敘思士之意故有文王思士操)羨琴高之
養性(琴書曰琴高以琴養性初/學於羅浮山後逰四海)舞𤣥鶴於郭門(韓子曰/師曠鼔)
(琴一奏之有𤣥鶴二自/南方來集於郭門之邑)受清風於上景(琴書曰潁陽李/氏處女年十五)
(天寳中遘疾七日不食魂飛㝠㝠如升上景在雲/霧中於女仙人蘆藕苖間受弄清風等五卜曲)至有
明光宛轉(呉均續齊諧記曰王彦伯嘗至呉郵亭維舟/理琴見一女子披帷而進取琴調之似琴而)
(非聲甚哀彦伯問何曲答曰此曲所謂楚明光也唯嵇/叔夜能為此聲自此以外傳者數人而已彦伯欲請受)
(女曰此非艷俗所宜唯巖棲谷隱可以自娛爾鼓琴且/歌歌畢止於東榻遲明辭去琴録曰曲有中捕清暢志)
(清看客清/宛轉清)霹靂箜篌(琴録曰霹靂引楚商梁出遊九皋/之澤遇風雷霹靂畏懼而歸作此)
(引又曰箜篌引霍里高/所作即公無渡河曲)松間風入石上泉流(琴譜有風/入松石上)
(流泉/二曲)季鷹之哭彦先(世說曰顧榮字彦先平生好琴及/喪家人常以琴置靈座上張季鷹)
(往哭之不勝慟遂徑上牀鼓琴/數曲曰顧彦先尚能賞此否)賈子之對應侯(說苑曰/應侯與)
(賈子坐聞有鼓琴聲應侯曰今日琴一何悲也賈子答/曰張急調下故使之悲耳夫張急者良材也調下者官)
(卑也取夫良材而卑之官/安能無悲乎應侯曰善)亦有蔡氏五㺯(琴譜曰琴曲/有蔡邕五弄)
啟期三樂(家語曰孔子遊於泰山見榮啟期行郕之野/鹿裘帶索抱琴而舞孔子問曰先生何為也)
(對曰天生萬物唯人為貴吾既為人一樂也男尊女卑/吾既為男二樂也人生有不見日月不免襁褓吾行年)
(九十五矣三樂也貧者士之常死者人/之終處常得終又何憂哉孔子曰善)曽子殘刑(琴録/曰殘)
(刑操曽子夢見一狸/不見其足而作此曲)商陵别鶴(琴録曰商陵牧子娶妻/三年無子父母欲為改)
(娶乃援琴/為别鶴操)師文雲浮而泉涌瓠巴鳥舞而魚躍(列子曰/瓠巴鼓)
(琴鳥舞魚躍師文聞之從師襄學三年不成無幾見師/襄曰文得之矣於是當春而叩商絃以召南吕凉風忽)
(至草木成實秋而叩角温風徐迥草木發榮夏而叩羽/霜雪交下川池暴涸冬而叩徴陽光熾烈堅氷立散將)
(畢而景風翔慶雲/浮甘露降醴泉涌)鍾儀之操南音(左傳曰晉侯觀於軍/府見鍾儀問其族曰)
(伶人也與之琴操南音公曰君子也言/稱先職不背本也樂操土風不忘舊也)師曠之調清角
(韓子曰晉平公登祈虒之臺令帥曠鼔清角師曠曰不/可昔黄帝合鬼神於西山之上駕象車六蛟龍畢方並)
(館蚩尤居前風伯清途兩師灑道虎狼在前蟲蛇伏地/鳯凰覆上大合鬼神作為清角今君德薄不足以聽之)
(公不聽師曠不得已鼓之一奏雲從西北方起再奏大/風隨之裂幃幕破爼豆墮廊瓦坐上散走平公恐懼伏)
(於廊室晉國大/旱赤地千里)周人避之於岐山(琴操曰岐山操周/人為太王所作)孺
帝弃之於大壑(山海經曰東海之外大壑少昊孺帝顓/頊於此棄其琴瑟郭璞注云孺義未詳)
彈薰風而解愠(禮曰舜作五絃之琴以歌南風曰南風/之薰兮可以解吾民之愠兮南風之時)
(兮可以阜吾/民之財兮)鼓緇帷而講學(莊子曰孔子遊乎緇帷之/林休坐杏壇之上弟子讀)
(書孔子絃/歌鼓琴)亦嘗詠兹在御(詩曰琴瑟在/御莫不靜好)痛彼俱亡(晉書/曰王)
(獻之卒兄徵之奔喪不哭直上靈牀坐取獻之琴彈之/久之不調歎曰嗚呼子敬人琴俱亡因頰絶先有背疾)
(遂潰裂月/餘亦卒)相如之挑卓氏(史記曰司馬相如素與臨卭/令王吉相善臨卭富人卓王)
(孫聞令有貴客召之卓氏有女文君新寡好音故相/如以琴心挑之文君竊從户窺心悅恐不得當也)荆
軻之揕秦王(説苑曰荆軻左把秦王右揕其胸王乞聽/琴死召姬人鼓琴琴聲曰羅縠單衣可裂)
(而絶八尺屏風可起而越鹿盧/之劍可負而抜王奮袖而去)或傳之濮水(琴纂曰師/涓寫濮水)
(琴聲為晉/乎鼓之)或受自華陽(靈異志曰嵇中散嘗西南去洛/數十里有亭名華陽投宿一更)
(中操琴先作諸弄而聞空中稱善中散撫琴呼之曰君/何不來此答云身是古人幽歿於此數千年矣聞君彈)
(琴幽曲清和故來聽爾而就中殘毁不宜接侍君子由/是髣髴漸見以手持其頭與中散共論音聲乃以琴授)
(之作衆曲亦不出常唯廣陵散絶倫/中散受之半夕悉得誓不得教他人)晉王之感孫息(琴/清)
(英曰晉王謂孫息曰子鼓琴能令寡人悲乎息曰今處/高臺邃宇連屋重户藿肉漿酒倡樂在前難可使悲者)
(乃謂少失父母長無兄嫂當道獨居暮無所止如此者/乃可悲爾乃援琴而鼓之晉王酸心哀涕曰子來何遲)
(也/)雍門之悲孟嘗(說苑曰雍門周以琴見孟嘗君孟嘗/君曰先生鼓琴能令我悲乎周曰所)
(能令悲者先貴後賤先富後貧屈折擯壓無所告訴今/足下千乗之君雖有善琴未能使足下悲也然千秋萬)
(嵗之後高臺傾曲池塹墳墓既以平嬰兒竪子樵採者/躑躅其足而歌其上曰夫以孟嘗君尊貴乃若是乎孟)
(嘗君遂泣下垂臉周引琴而鼓之徐動宫徴拂羽角孟/嘗君涕泣増哀下而就之曰聞先生鼓琴立若破國亡)
(邑之/人也)斯豈聲音之至妙故聽之而易傷者乎
　　　笛
惟􁁉籠之脩簳兮生萬仞之石谿(馬融長笛賦曰惟□/籠之竒生兮于終南)
(之隂崖託九成之孤岑臨萬仞/之石谿注曰竹譜曰□籠竹名)不假飾於雕鑴稟自然
之天資(馬融長笛賦曰昔庖羲作琴神農造瑟女媧製/笙暴辛為塤倕之和鐘叔之離磬或鑠金礱石)
(華晥切錯窮極巧麗曠以日月而后成器唯/笛因其天資不變其材伐而吹之其聲如此)學龍吟兮
相似(見下飛鴻/流水注)截馬簻兮易持(馬融長笛賦曰剡其上/孔通洞之截以當簻使)
(易/持)蔡邕識高遷之異(文士傳曰蔡邕告呉人曰吾昔嘗/經㑹稽高遷亭見屋東間第十六)
(竹椽可為笛取/用果有異聲)漢祖驗昭華之竒(西京雜記曰高祖初/入咸陽宫周行府庫)
(金玉珍寳不可稱言其尤異者玉笛/長二尺三寸六孔銘曰昭華之琯)考其清濁之制(樂/纂)
(曰歌聲濁者用長/笛清者用短笛)辨夫長短之宜(古歌詞曰長笛短笛/常願陛下保夀無極)
爾其伐昆谿之翠竹(史記曰黄帝使伶倫伐竹於/昆谿而作笛吹之作鳯鳴)翦雲
夢之霜筠(樂書曰笛者滌也為三尺二調成/均翦雲夢之霜筠法龍吟之異韻)為氣出以
精列(馬融長笛賦序曰融為督郵無留事臥郿平陽塢/中有洛客舍逆旅吹笛為氣出精列相和注云氣)
(出精列/二曲名)采延露與巴人(馬融長笛賦曰上擬法於韶箾/南籥中取度於白雪緑水下采)
(□於延/露巴人)則有臥平陽之塢(見上氣出/精列注)宿代郡之亭(幽㝠/記曰)
(代郡界有一亭常有怪不可詣忽有諸生壯勇行歌止/宿鬼吹五孔笛一手都不能得攝笛諸生便笑謂汝止)
(有一手那得徧笛我為汝吹來鬼云謂我少指耶乃數/十指出諸生拔劍斫之得一老雄雞從者並雞雛耳)
聆宋同之新引(沈約宋書曰晉中書監荀朂中書令張/華嘗令郝生鼓筝宋同吹笛以為新引)
(相/和)聽朝霞之變聲(唐書曰文宗時雲朝霞以善吹笛進/上為新聲雅樂朝霞能承意孌聲頗)
(符上㫖由/是有寵)固可以滌邪納正(風俗通曰笛漢武帝時上/人丘仲所造也本出羗中)
(笛滌也所以滌邪穢納之/雅正也長尺四寸七孔)感物通靈者也(馬融笛賦曰/可以通靈感)
(物寫神喻意溉盥/汙穢澡雪垢滓矣)若乃傳妙理於馬融(馬融長笛賦序/曰余性好音能)
(鼓琴/吹笛)美修能於丘仲(見滌邪/納正注)加之既自於君明(馬融長/笛賦曰)
(易京君明識音律故本四孔加以一君明所加孔後出/是謂商聲五音畢注云京房字君明修易故曰易京)
减之復因於奚縱(樂纂曰黄鍾笛晉時三尺八寸元嘉/九年太樂令鍾宗之减為三尺七寸)
(十四年治書令奚縱又减/五分為三尺六寸五分)或以起路傍之愁(樂纂曰横/笛小箎也)
(梁朝歌云快馬不須鞭拗折楊/栁枝下馬吹横笛愁殺路傍兒)或以助軍中之勇(樂纂/曰司)
(馬法軍中之樂鼓笛為上使聞之者壯勇而樂和細/絲高竹不可用也慮悲聲感人士卒思歸之故也)别
有黄門之署(馬融長笛賦曰退理於黄門之高廊桓/譚新論曰漢之三主内置黄門工倡也)東
箱之制(樂纂口劉和之東箱/之笛長四尺二寸)向秀怊悵而思舊(晉書曰/向秀思)
(舊賦序云余少與嵇康吕安居止接近其後各以事見/法逝將西邁經其舊廬於時日薄虞淵寒水淒然隣人)
(有吹笛者發聲寥亮追想疇者游/宴之好感音而嘆之故作賦云)王愷忍暴而殺妓(晉/中)
(興書曰帝舅王愷嘗置酒王導王敦俱往女妓吹笛/小失愷意便令黄門毆殺之一坐改容愷神色自若)歌
閒夜者已訝神竒(幽明記曰永嘉中泰山巢氏先為相/縣令居在晉陵家婢採薪忽有一人)
(隨婢還家不使人見見形者唯婢而已每與婢飲宴輙/吹笛而歌歌曰閒夜寂以清長笛亮以鳴若欲知我者)
(姓郭名/長生)寳烟竹者忽驚裂碎(國史補曰李舟好事嘗得/村舍烟竹截以為笛堅如)
(鐵石以遺李謩謩吹笛天下第一嘗月夜汎江與舟吹/之寥亮逸發俄有客立於岸呼船請載既至請笛吹之)
(其音清壯山石可裂謩平生未嘗見及入破呼吸盤辟/而此笛應指粉碎客散不知所之舟著記疑其蛟也)
石崇每賞於宋偉(世說曰天下能笛者石/崇婢緑珠之妹曰宋偉)謝氏曽矜於
阿紀(世說曰謝仁祖妾阿紀有國色善吹笛仁祖死阿/紀誓死不嫁郄曇時為北中郎設權詐以誘阿紀)
(為妾阿紀終/身不與曇言)李謩瓜洲之逸思(國史補李謩秋夜吹笛/於瓜洲舟檝甚隘初發)
(調羣動皆息及數奏微風飄然而至/又俄頃舟人賈客有怨嗟悲泣之聲)桓伊青谿之遺美
(晉書曰桓伊字叔夏善音樂有蔡邕柯亭笛嘗自吹之/王徽之赴京泊舟青谿側伊素不相識於岸上過徽之)
(便使人謂之曰聞君善吹笛試為我一奏伊時已貴顯/素聞徽之名便下車踞胡牀為作三調之弄訖上車去)
(客主不/交一言)傳於樂府有折栁兮落梅(折楊栁落梅/並笛曲名)起自羗
人見飛鴻兮流水(馬融長笛賦曰近世雙笛從羗起羗/人伐竹未及已龍吟水中不見已截)
(竹吹之聲相似又曰/狀似流水又若飛鴻)
　　　鼓
鼓動也含陽而動者也(古今樂録曰鼓動也冬至/之隂萬物舍陽而動也)若夫
鼉鼓逢逢矇瞍奏公(見詩/靈臺)應春分而著義(說文曰鼓郭/也春分之音)
(象萬物郭皮甲/而出故謂之鼓)當啟蟄以施功(周禮曰凡冐鼓/必以啟蟄之日)聞臨平
之擊石(異苑曰晉武帝時呉郡臨平岸山崩出一石鼓/打之無聲問張華華曰可取蜀中桐樹刻作魚)
(形扣之則鳴矣於是/如其言聲聞數十里)見南郡之銘銅(虞喜志林曰建武/二十四年南郡男)
(子獻銅/鼓有銘)坎其擊鼓宛丘之下(出詩/陳風)伐以鉦人(詩曰方叔/率止鉦人)
(伐鼓陳/師鞠旅)御之田祖(詩曰琴瑟擊/鼓以御田祖)識伊耆之蕢桴(禮曰土/鼓蕢桴)
(葦籥伊耆/氏之樂也)考籥章之毛土(周禮曰籥章氏掌土鼓注/以毛土為匡以革為面)訝
雷門之鵠飛(臨海記曰郡西有白鵠山山上有石鼓元/嘉中居人祀山神乃椎此鼓數十里聞如)
(金石之響相傳云此山有鵠飛入㑹稽郡雷門鼓中打/鼓聲洛陽聞之後逆賊孫恩斫破此鼓見一白鵠飛出)
驚建康之鷺翥(劉瓛定軍禮曰或云鷺鼓精也昔呉王/夫差啟蛇門以厭越人越為雷門以禳)
(之擊大鼓於雷門之下而蛇門聞焉後移/鼓於建康宫之端門有雙鷺從鼓飛出)爾其廣首纎
腹之制(正樂曰腰鼓大者瓦小/者木皆廣首而纎腹也)八面四足之竒(通禮義/纂曰建)
(鼓大鼓也夏加四足謂之節鼓樂書曰雷鼗者周禮瞽/矇掌播鼗鼗如鼓而小以木貫之作柄柄各四枚為八)
(面/也)或狀如博局(正樂曰節鼓如博局中開圓孔/適容其鼓擊之以節樂者也)或形同
麝臍(古今樂録曰齊鼓如漆桶大一頭/設齊於鼓面如麝臍故曰齊鼓)撃其小而導其
大(周禮曰懸鼓周鼓也其小者曰𦙍先/擊小鼓為大鼓導引故曰𦙍一名鞞)應在東而懸在
西(禮曰廟堂之下懸/鼓在西應鼓在東)姚泓既駭於石鳴(後秦記曰姚泓/永和元年天水)
(石鼓鳴聞數百/里野雉皆雊)李陵俄知其氣衰(漢書曰李陵擊匈奴/夜擊鼓起士鼓不鳴)
(陵曰吾士氣少衰而鼓不起何耶軍中/豈有女子乎搜軍中得卒妻皆斬之)承乾聞𤣥素之
諫(唐書曰太子承乾嘗於宫中擊鼓聲聞於外張𤣥素/叩□請見極言切諫承乾乃出宫内鼓對𤣥素毁之)
孫抱遭高爽之譏(南史曰孫抱為延陵縣令國子助教/高爽詣之抱了無故人情爽出從□)
(下過取筆書鼓面云徒有八尺圍腹/無一寸腸而皮如許厚被打未遽央)則有製自黄帝(帝/王)
(世紀曰黄帝殺蚩尤以/其皮為鼓而聲聞百里)始於少昊(通禮義纂曰建鼓大/鼓也少昊氏作焉為)
(衆鼓/之節)雖云無當於五聲(禮曰鼓無當於五/聲五聲不得不和)豈可不鼓而
不考(詩曰子有鐘鼓不鼓不/考□其死矣他人是保)至於王侯路賁之制(周禮/曰王)
(執路侯執賁軍將執晉/師帥執提旅帥執鼙)商周縣置之殊(周禮曰夏后足/鼓殷人置鼓周)
(人懸鼔注/置植也)樹以崇牙(詩曰有瞽有瞽在周之庭設/業設虡崇牙樹羽應田懸鼓)駕以
樓車(古今注曰漢有黄/門鼓吹一名樓車)都曇兮答臘(古今樂録曰都曇/鼓似腰鼓而小小)
(椎擊之也又曰答臘鼓制廣於羯鼓而/短以指揩之其聲甚震俗謂之揩鼓)雞婁兮密須(樂/録)
(曰雞婁鼓正圓而首尾可擊之處平可數寸左/傳曰分唐叔以密須之鼔注云密須國名也)禰衡解
衣而不怍(後漢書曰曹操聞禰衡善鼔乃召為鼓吏因/㑹賔客閲試音節諸吏過者皆今脫其故衣)
(更著岑牟單絞之服次至衡方操撾踊躍而前吏呵之/曰鼓吏何不解服而輕進衡於是先解褒衣次釋餘服)
(祼身而立徐取岑牟單絞而著之復操撾顔色無怍操/笑曰本欲辱衡衡反辱孤衡對曰不敢以先王之法服)
(為伶倫/之衣)王公揚桴而自如(世說曰王大將軍少時舊有/田舍之名語音亦楚武帝喚)
(時賢共言伎藝之事人人皆有所能為王都無所解意/色殊惡自言解打鼓帝即令取鼓使擊之於坐振袖而)
(起揚桴奮擊音節諧捷傍/若無人舉坐皆歎其雄爽)伐彼淵淵(詩曰伐鼓淵/淵振旅闐闐)奏兹
簡簡(詩曰猗與那與置我鞉/鼔奏鼔簡簡衎我烈祖)或置在西房(書曰大貝鼖/鼓在西房)
或列之下管(書曰下/管鼗鼓)辨徒擊與播鼗(爾雅曰徒擊鼓謂/之咢播鼗見上四)
(足八/面注)美登聞兮敢諫(樂録曰馬上之鼓曰提鼓有不可/提執施之於朝則登聞鼓敢諫鼓)
(也/)復有思話騎棟(沈約宋書曰蕭思話年十/許嵗好騎屋棟打細腰鼓)楚王警民
(韓子曰楚厲王有警鼓與百姓為戒後飲酒過之而擊/民大驚使人止之曰吾醉戲而擊之民皆罷居數月警)
(而擊鼓民/不起也)山中石鳴(郭緣生述記曰逢山在廣固南三/十里有祠并石人石鼔齊世將亂)
(石人輒打鼔/聞數十里)荒外雷震(神異經曰八方之荒有石/鼔焉蒙之以皮其音如雷)穆滿
黎丘之樂(穆天子傳曰天子讀書於/黎丘奏廣樂而遺其靈鼔)王喬鄴縣之神(後/漢)
(書曰喬為鄴令每當朝鄴門下鼓不擊自/鳴聞於京師昭帝取置郵亭無復有聲)亦云摘以銅
丸(漢書曰建昭之後元帝留好音樂或置鼙殿下天子/自臨軒檻上隤銅丸以撾鼔聲中嚴鼓之節後宫及)
(左右習知音者莫能為之而定陶王亦能之上數稱其/能史丹進曰凡所謂材者敏而好學温故知新皇太子)
(是也未聞器人於/絲竹鼓鼙之間也)節之金鐲(古今樂録曰鏄師掌金奏/之鼔以金鐃止鼓以金鐸)
(通鼓以金鐲節鼓以鐘鼓者前擊鐘次擊/鼓也鎛音博鐃奴交切鐲音濁又音獨)羅浮神鉦(羅/浮)
(山記曰山東石樓下有兩石/鼓扣之清越所謂神鉦也)始興聖木(荆州記曰始興/郡陽山縣有豫)
(章木木徑可二丈名為聖木秦時伐此木為鼓顙顙成/忽奔逸北至桂陽又王韶之始興詩序云息於臨武遂)
(之洛陽因名聖/鼓城今在臨武)周官列職著雷靈鼛晉之差(周禮曰鼓/人掌教六)
(鼓四金之音聲以節聲樂以和軍旅以正田役教為鼔/而辨其聲用以雷鼔鼓神祀以靈鼓鼓社祭以路鼓鼓)
(鬼享以鼖鼓鼓軍事以鼛/鼓鼓役事以晉鼓鼔金奏)爾雅著名有鼖應鼗麻之目
(爾雅曰大鼓謂之鼖小者謂之/應鼓大鼗謂之麻小者謂之料)
　
　
　
　
　
　
　
　
　事類賦卷十一
欽定四庫全書
　事類賦卷十二
　　　　　　　　　　　　　宋　呉淑　撰
　　服用部
　　　衣
黄帝垂衣裳而天下治蓋取諸乾坤(出易注云上衣/下裳乾坤之象)若
夫縞衣綦巾聊樂我員(出詩注云縞色白男服/也綦蒼艾色女服也)或以取
睢渙之麗(陳留風俗傳曰襄邑睢渙之水出文章故曰/黼黻藻錦日月華蟲以奉天子宗廟御服焉)
或以象翬翟之文(漢輿服志曰聖人觀翬翟之文榮華/之色乃染帛以効之始作五采以為)
(服凡十/二章)無褐而寧能卒嵗(詩曰一之日觱發二之日/□烈無衣無褐何以卒嵗)不
衷而還復災身(左傳曰鄭子臧奔宋好聚鷸冠鄭伯使/盜誘而殺之君子曰服之不衷身之災)
(也/)蜉蝣之羽衣裳楚楚(出詩又曰蜉蝣之翼采采/衣服蜉蝣掘閲麻衣如雪)纊為
繭而緼為袍(禮曰非列采不入公門振絺綌不入公門/素裘不入公門襲裘不入公門纊為繭緼)
(為袍襌為/絅帛為褶)袂應規而袷如矩(禮深衣曰袂圓/應規曲袷如矩)中山則悟
其顚倒(說苑曰魏文侯封太子擊於中山使不往來舍/人趙倉唐奉使文侯問子之君長大孰與寡人)
(倉唐曰君賜之外府之衣則能勝之文侯遣倉唐賜太/子衣一襲令倉唐雞鳴時至太子迎拜賜發篋衣盡顚)
(倒太子趣具駕曰賜之衣非以為寒也欲召擊也無誰/與謀故遺子以詩曰東方未明顚倒衣裳顚之倒之自)
(公召/之)若敖則始於藍縷(見車賦篳/開楚子注)短毋見膚長毋被土
(禮深衣曰古者深衣葢有/制度短毋見膚長毋被土)襜則蔽前(爾雅曰衣蔽前謂/之襜注今蔽膝也)
幅聞在下(詩曰赤芾在股邪幅在下/注芾大帶古蔽膝之象也)周瑜既荷於百領
(呉書曰孫權每賜周瑜衣寒/暑皆百領諸將莫有及者)南粤亦蒙於三褚(漢書曰/帝賜南)
(粤王佗上褚五十衣中褚三十衣/下褚二十衣注以綿裝衣曰褚)驚耿恭之穿決(後漢/書耿)
(恭自疏勒迴衣屨/穿決形容枯槁)訝張融之麤故(齊書曰高帝手詔賜/張融衣曰見卿衣服)
(麤故誠乃素懷有本久爾􁀙縷亦虧朝望今送一通故/衣意謂雖故乃勝新也是吾所着已令裁減稱卿之體)
范曄致思以精微(宋書曰范曄性精微有思致衣裳/器服莫不増損制度世人皆法之)到
溉顯名於率素(南史曰到溉性率儉不好聲色虚室單/牀旁無姬侍冠履十年一易朝服或至)
(穿/補)襲此黼領(爾雅曰衣裗謂/䘽黼領謂之襮)　被兹繡裳(詩曰君子至/止黻衣繡裳)
我韍兮子佩(莊子曰祝牧謂其妻曰天下有道/我韍子佩天下無道我負子戴)上𤣥兮
下黄(輿服志曰黄帝堯舜垂衣裳而天下治/葢取諸乾坤故上衣𤣥而下衣黄也)笑何容之
焦背(南史曰何敬容為吏部尚書性矜莊衣冠鮮麗梁/武帝雖衣浣衣而左右衣必須鮮潔嘗有侍臣衣)
(冠巻摺帝怒曰卿衣帶如繩欲何所縛敬容希㫖常/以膠清刷鬚衣裳不整伏牀熨之或暑月背為之焦)驚
陳暄之上堂(陳書曰徐陵為吏部尚書精簡人物縉紳/之士皆嚮慕焉陳暄以玉冒簪挿髻紅絲)
(布裹頭袍拂踝靴至膝不陳爵里直上陵坐陵不之識/命吏持下暄徐步而出舉止自若竟無怍容作書謗陵)
(陵甚/病之)楚莊既見於博袍(墨子曰楚王/絳衣博袍)沈慶俄聞於急裝
(宋書曰沈慶之領隊防東門劉湛被收之夕開門召慶/之慶之戎服履韎縳絝入上見而驚曰卿何意乃爾急)
(裝慶之曰夜半召/隊主不容換服)爾其更始諸于(後漢書曰更始時授/官爵皆羣小賈豎膳)
(夫庖人多著繡面衣錦袴襜褕諸于時智者見之以為/服之不衷也注曰諸于大掖衣也如婦人之袿衣方言)
(曰襜褕其短者自闗西謂之䘪屈郭璞云俗名䘿掖據/此即是諸于上加綉裾如今之半臂也䘪音充䘿音屈)
申生偏裻(國語曰晉獻公使太子申/生伐東山衣之偏裻音篤)衯裶戍削紆徐委
曲(子虛賦曰雜纎羅垂霧縠紆徐委曲鬱撓谿谷衯衯/裶裶揚袘戍削注云言衣文理如谿谷衯裶衣長貎)
(揚舉也袘衣袖/戍削裁制也)被以曳婁(詩曰子有衣/裳弗曳弗婁)樂兹安燠(詩曰/豈曰)
(無衣七兮不如子之衣安且吉兮豈/曰無衣六兮不如子之衣安且燠兮)戴禮既明於五法
(禮深衣曰制十有二幅以應十有二月袂圓以應規曲/袷如矩以應方負繩及踝以應直下齊如權衡以應平)
(故規者行舉手以為容負繩抱方者以直其政方其義/也下齊如權衡者以安志而平心也五法已施故聖人)
(服/之)齊國亦供其三服(漢書曰齊國有三服官奉獻冠幘/縱為首服紈素為冬服輕綃為夏)
(服/)至於彦囘羅􁜕(宋書曰明帝疾召褚彦囘入帝坐帳/中流涕曰吾近危篤故召卿欲使著)
(黄羅􁜕耳指牀頭大函曰文書函内冀此函不復/開彦囘亦悲不自勝黄羅􁜕乳母服也􁜕來可切)邊讓
襜褕(邊讓别傳曰讓才辨俊逸孔融薦於魏武曰邊/讓為九州之被則不足為單衣襜褕則有餘)聊
以旌禮(春秋左氏傳/曰服以旌禮)期之煖膚(南君書曰上世之人/衣不煖膚食不滿腹)美
朱勃之方領(後漢書曰朱勃字叔陽年十二能誦詩書/嘗候馬援兄况勃衣方領能矩步注頸下)
(施衿領正方/學者之服也)偉江充之曲裾(漢書曰江充初召見犬臺/宫衣紗縠單衣曲裾後垂)
(交輸冠蟬纚步揺冠飛翮之纓容貌甚壯帝謂左右曰/燕趙間多竒士注云交輸若燕尾垂之兩旁見於後也)
(冠蟬纚故步則搖/又以鳥羽作纓)意惻西華之葛(見冬賦西/華練裙注)價騰王導
之練(晉書曰蘇峻平後帑藏空竭庫中唯有練數千疋/賣之不售而國用不足導與朝賢俱制練布單衣)
(於是士庶翕然競服/之練遂貴端至一金)至夫法圭刀之形(釋名曰婦人上/服曰袿其下垂)
(者上廣下狹如刀圭也襡/屬也衣裳上下相連屬)列鵰鴈之制(唐書曰德宗賜/節度觀察使時)
(服尚方織作呈閲所宜上曰頃來賜衣文采不常非制/也朕今思之節度使以鵰銜綬帶取武毅以靖封内觀)
(察使以鴈銜威儀委取其行列有/序牧人有威儀也威儀委瑞草也)刺彼維鵜(詩曰維鵜/在梁不濡)
(其翼彼巳之/子不稱其服)戒其在笥(書曰惟衣/裳在笥)既順序而有文(左傳/曰狄)
(伐衛衛懿公與石祁子玦與寗莊子矢使守曰以此贊/國擇利而為之與夫人繡衣曰聽於二子注取其文章)
(順/序)亦從容而不貳(禮緇衣曰長民者衣服不貳從/容有常以齊其民則民聽一)或被
之而象天(禮曰郊祭之日王被衮以象天/戴冕藻十有二旒則天數也)或斷之而離
地(漢書曰葢寛饒左遷衛司馬/未出殿門斷其單衣令離地)尹范則互為出入(謝承/後漢)
(書曰陳留尹苞與同郡范史雲善二人俱貧出入共一/單衣到人門外苞年長常先着衣入須臾出解與史雲)
僑札則交相贈遺(左傳曰呉季札聘鄭見子産如舊/相識與之縞帶子産獻紵衣焉)三
命有葱衡之錫(禮曰一命緼韍黝衡再命赤韍黝/衡三命赤韍葱衡注緼赤黄色)一篋
慰寒泉之思(後漢書曰章帝甞幸南宫閲隂太后器服/愴然動容乃留五時衣各一襲及常所御)
(衣五十篋餘悉分布賜諸王上賜東平王蒼及瑯邪王/京書曰間饗衛士於南宫因閲視舊時衣物思惟王孝)
(友之德今送光烈皇后假髻帛巾各一及衣一篋可時/奉贍以慰凱風寒泉之思又欲令後生子孫得見先后)
(衣服/之製)則有顯宗之嘉郭賀(後漢書曰郭賀為荆州刺史/有殊政顯宗巡狩到南陽時)
(特見嗟嘆賜以三公之服黼黻冕旒勒行/部去幨帷令百姓見其容服以彰有德)宋高之喜超
宗(宋書曰謝超宗嘗諸東府門自通其日風/寒高帝謂四座曰此客至使人不衣自煖)或挂神武
之門上(齊書曰陶𢎞景永明十年脫朝/服挂神武門上表辭禄詔許之)或爛郭文之户
中(晉書曰高士郭文字文舉居大辟山常著鹿裘葛巾/餘杭令顧颺與葛洪造之颺使致韍衣文不納使置)
(室中乃爛於户/内竟不服用)伏儉德於晏子(韓子曰晏嬰相齊妄不/衣帛馬不食粟又禮記)
(曰晏子一狐/裘三十年)挹清節於祭彤(後漢書曰祭彤在遼東幾/三十年衣無兼副顯宗美)
(其清約賜之衣被/什物無不悉備)載寢而暗驚持玉(魏畧曰文昭甄后/始生每寢寐家中)
(髣髴見有人持/玉衣覆其上)長裾而乍喜陵風(拾遺記曰員嶠山南/有池移國人長三尺)
(夀萬嵗茅為衣衣服皆長裾大/袖因風以升烟霞若鳥用羽毛)豈曰無衣與子同澤(詩/曰)
(豈曰無衣與子同袍豈曰無衣與子/同澤豈曰無衣與子同裳注澤褻衣)莊子之對魏王(莊/子)
(曰莊子衣大布之衣而過魏王魏王曰何先生德之憊/耶莊子曰士有道徳不能行憊也衣弊履穿貧也非憊)
(也/)豫讓之報智伯(春秋後語曰趙襄子滅智伯智伯之/臣豫讓變姓名入宫塗厠以刺襄子)
(襄子覺而赦之後讓伏於橋下襄子至橋馬驚使視之/復得讓襄子嘆曰嗟乎豫讓之為智伯名既成矣寡人)
(赦子亦足矣子自為計寡人不釋子矣讓固伏誅願得/君之衣而擊之襄子義之脫附身之衣以與之讓拔劍)
(三躍呼而擊之曰吾可以/下報智伯矣遂伏劍而死)聞美管寧之儉(魏志曰明帝/徵管寜辭不)
(就詔問青州刺史程喜寜守節高乎審老疾尫頓耶喜/上言寧常著皁㡌布襦袴布裙出入閨庭能自拄杖不)
(須扶持四時祭祀輒自力疆改著絮巾故在/遼東所有白布單衣親薦饋饌跪拜成禮)歎王允之
清(魏氏春秋曰王允為吏部郎選郡守明帝疑其/所用非次召入乃釋遣出望其衣敗曰清吏也)識榮
啟之縣蓑(淮南子曰林類榮/啟期衣苦縣蓑)見董威之結繒(王隱晉書/曰董威輦)
(至洛陽止宿白社中於市得殘/碎繒輒結以為衣號曰百結衣)若夫展白無文(釋名曰/展衣展)
(坦也坦然正白無/文采也展或作禮)緑黒有裏(詩曰緑兮衣兮緑衣黄裏/注鞠衣黄展衣白禒衣黒)
(皆以素紗為裏今非/其制以喻妾上僣)授之九月(詩曰七月流/火九月授衣)戒其三褫
(易曰或錫之鞶帶終朝三禠之/象口以訟受服亦不足敬也)在齊國而曽聞至骭(見/歌)
(賦寗生/飯牛注)入漢宫而未嘗曳地(史記曰文帝衣綈衣所/幸愼夫人衣不曳地)子
夏既困於縣鶉(孫卿子曰子夏家貧衣若縣鶉人曰子/何不仕曰諸侯之驕我者吾不為臣大)
(夫之驕我者/吾不復見)林既亦傳於衣葦(說苑曰齊林既者衣葦/朝景公公曰何服小人)
(衣耶林既曰衣狗裘者不必狗吠服羊/裘者不必羊鳴今君衣狐裘能狐鳴乎)紱見方來(易困/九二)
(曰朱紱/方來)繡聞直指(漢曰或帝末郡國賊盗群起暴勝/之為直指使者衣繡衣持斧捕之)觀
采錯於張嵊(南史曰張嵊少敦孝行年三十餘猶/斑衣受父穆杖動至數百收涙歡然)喜爛
斑於萊子(孝子傳曰老萊子年七十父母/猶在萊子常服斑衣為嬰兒戲)復有袁忠之
詣王朗(謝承後漢書曰袁忠乗船戴笠詣王朗見朗左/右僮從皆著青絳彩衣非其侈麗即辭疾發而)
(追/)魏文之待楊彪(楊彪别傳曰魏文帝令彪/著布單衣待以賔客之禮)江湛浣之
而稱疾(宋書曰江湛字徽深為吏部尚書無兼衣餘/食嘗為上所召遇澣稱疾經日衣成然後起)子
服言之而見囚(國語曰季文子相宣成無衣帛之妾無/食粟之馬仲孫他諫曰人其以子為愛)
(且不華國乎文子告孟獻子獻子囚之七日自是子服/之妾衣不過七升之布注仲孫他獻子之子子服也愛)
(恡/也)至若朱博大袑(漢書曰朱博為瑯邪太守敕官屬多/作褒衣大袑不中節度自今掾吏衣)
(令去地三寸/袑袴也音紹)雋生盛服(見劍賦雋生/佩􁦐具注)齊桓惡紫(尹文子/曰齊桓)
(好服紫國人盡服之公患之管仲曰君謂左/右甚惡紫臭於是三日境内莫有衣紫者)晉文矯俗
(尹文子曰昔晉國苦奢文公以儉矯之乃衣不重/帛食不兼肉無幾時國人皆大布之衣脫粟之飯)析淪
之網(拾遺記曰西方析淪國其俗淳和人夀三百嵗綴/草毛為網衣如羅紈者元狩六年獻網一襲帝懼)
(後世徵求之焚於九逵/之道烟如金石之氣)頻斯之玉(拾遺記曰晉太始初/頻斯國人來朝以五)
(色玉為衣/如今之鎧)宋景之於翡翠(拾遺記曰宋景公懸四時之/衣春夏以珠玉為飾秋冬以)
(翡翠/為温)田文之譏綺縠(春秋後語曰田文謂其父靖郭君/曰君後宫蹈綺縠之衣而士不得)
(短/褐)乗大車者如菼(詩曰大車聽男女之訟也大車檻檻/毳衣如菼大車啍啍毳衣如璊注天)
(子大夫服毳冕以巡行/菼蘆始生也璊頳色)祭先蠶者如鞠(周禮曰内司服/掌王后六服鞠)
(衣注鞠衣黄桑服也色如鞠/塵象桑葉始生鞠又丘六切)委委蛇蛇象服是宜(詩曰/委委)
(蛇蛇象服是宜注曰象/服者謂褕狄闕狄也)狐尾虎文之飾(梁冀别傳曰冀/作狐尾單衣上)
(短下長輿服志曰虎賁/武騎皆衣虎文單衣)雉頭火浣之竒(晉書曰武帝時/太醫司馬程據)
(獻雉頭裘帝以竒技異服典禮所禁焚之殿前傅子曰/梁冀作火浣布單衣會賔客行酒失盃而汙之偽怒解)
(衣而燒之垢盡/火滅粲然潔白)正色間色之異(禮曰衣正/色裳閒色)執衽扱衽之
儀(爾雅曰執衽謂之/袺扱衽謂之襭)商火夏山之制(禮曰有虞氏服韍/夏后氏山殷火周)
(龍章注曰韍韠也舜始作之以/尊祭服禹湯至周増以畫文)前方後剉之規(禮曰韠/君朱大)
(夫素士爵韋□殺直天子直公侯前後方大/夫前方後剉角士前後正韠蔽也以韋為之)識唐帝之
三浣(唐書曰肅宗性節檢嘗出/袖示近臣曰此衣三浣也)辨漢高之五時(漢雜事/曰高祖)
(時大謁者臣章受詔長樂宫令羣臣議天子所衣服以/安天下謁者趙堯舉春李舜舉夏兒湯舉秋貢禹舉冬)
(五時衣/始於此)逢山甫而見補(詩曰衮職有闕/仲山甫補之)遇武公而改為
(詩曰緇衣美鄭或公也緇衣之宜兮敝予又改為兮緇/衣之衣兮敝予又改造兮緇衣之席兮敝予又改作兮)
(注席/大也)商紂投火以蒙寳(六韜曰武王伐紂紂/蒙寳衣投火而死)宋明憎風
而用皮(見風賦宋/明令史注)三世方知其被服(魏志曰文帝詔曰/三世長者知被服)
(五世長者知飲食言/被服飲食難曉也)五采則見其彰施(書曰予欲觀古/人之象日月山)
(龍華蟲作會宗彛藻火粉米黼黻絺/繡以五采彰施於五色作服汝明)馬援都布(後漢書/曰馬援)
(為隗囂使公孫𫐠述盛陳陛衛以延援入交拜禮畢使/出就館更為援制都布單衣注東觀記作答布答布白)
(㲲/也)仲尼逢掖(禮曰孔子對魯公曰丘少居魯衣逢掖之/衣長居宋冠章甫之冠注曰逢猶大也大)
(袂襌衣君子有/道藝者所衣也)麤疎既訝於馬后(後漢書曰明徳馬后/常衣又練裾不加緣)
(朔望諸姬主朝請朢見后袍衣疎麤反以為綺縠既視/乃笑后辭曰此繒特宜染色故用之耳六宫莫不歎息)
(注大練/厚繒也)鮮明復稱於王吉(漢書曰王吉字子陽好車馬/衣服自奉養極為鮮明而遷)
(徙所載不過囊衣天下服其亷/而怪其奢世傳子陽能作黄金)或振之而因浴(離騷曰/新沐者)
(必彈冠新浴/者必振衣也)或題之而見易(拾遺記曰任木年十四好/學觀書有合意處則題其)
(衣裳及掌裏以記其事門徒/悅其勤學更以凈衣易之)王敦脫故而自如(晉書曰/石崇以)
(奢豪矜物厠常有十餘婢列侍有客如厠皆易新衣而/出客多羞脫故而王牧脫故著新意氣無怍婢相謂曰)
(此必能/作賊)桓冲怒新而理屈(世說曰桓冲不好著新衣浴/訖妻送新衣冲怒催使將去)
(婦遣持還語云衣不經新/何緣得故冲大笑而服之)既韜文而尚褧(見錦賦碩/人褧衣注)亦
用兵而去韍(漢輿服志曰五霸逓興戰兵/不息韍非兵□於是去韍)斯葢後聖有
作而治其麻絲變上古羽皮之質(禮曰孔子曰昔先王/未有麻絲衣其羽皮)
(後聖有作治其/麻絲以為布帛)
　　　冠
夫冠者所以飾首而别成人者也(白虎通曰冠􁀙也所/以􁀙持髪也人示成)
(禮有修飾文章故制/冠以飾首别成人也)若夫藹藹揚輝(左思魏都賦曰藹/藹列侍金貂齊光)
金蟬翠緌(梁書曰帝臨軒冠太子於太極殿舊制太子/著逺遊冠金貂蟬翠緌纓至是詔加金博山)
周之委貌夏之母追(禮曰委貌周道也章甫殷道也母/追夏后氏之道也母音牟追音堆)
柱後惠文執法近臣之服(三禮圖曰法冠曰柱後惠文/一日獬豸冠柱高五寸以纚)
(為展筩以纎為巻柱蔡邕獨斷曰法冠秦制執法/者服之漢制侍中中常侍皆冠惠文加貂附蟬)高山
測注行人謁者之儀(三禮圖曰高山冠一日測注高九/寸鐵為巻梁秦制行人使者所服)
(仐謁者/服之)爾其本於縮縫(禮曰古者冠縮縫今也衡縫故/喪冠之反吉非古也注解時人)
(之惑喪冠縮/縫古冠耳)始於緇布(三禮圖曰緇布冠始冠之冠也/太古冠布齊則緇之未有絲繒)
(故麻/耳)黈纊如橘(隋書曰六等之冕皆有黈纊黄綿為之/其大如橘自皇太子以下三犀導青纓)
垂旒若露(古今注曰牛亨問冕旒稱繁露何也答/曰綴而下垂如露之繁多故曰繁露)楚子
通梁(淮南子曰楚莊王通梁/組纓注通梁逺遊冠)魯儒章甫(見衣賦仲/尼逢掖注)見諸
侯之繢緌識天王之朱組(禮曰𤣥冠朱組纓天子之冠/也緇布冠繢緌諸侯之冠也)
(注云皆始/冠之冠也)招虞人而不進(見弓賦虞/人不進注)問仲尼而寧語(家/語)
(曰哀公問孔子曰昔舜何冠孔子不對公曰有問於子/不對何也對曰舜之為君好生惡殺任能授賢君舍是)
(不遵而冠是/問是以緩對)卑狹已傳於梁冀(續漢書曰梁冀改/輿服制卑幘狹冠)毁裂
詎堪於伯父(左傳曰王使詹桓伯辭於晉曰我在伯父/猶衣服之有冠冕水木之有本源民人之)
(有謀主伯父若裂冠毁冕抜本塞源/而棄其謀主雖戎狄其何有余一人)若其戴北斗之竒
製(曹植與陳琳書曰夫披翠雲以為衣戴北斗以為冠/帶虹霓以為紳連日月以為佩此服非不美也然而)
(帝王不服者望殊/於天志絶於心矣)題南部之嘉名(後漢書曰崔林給事/黄門叅定禮儀帝嘗)
(閱故府得舊冠題曰南部尚書崔/逞制顧謂林曰此卿家舊事也)文雅既訝於欣泰(梁/書)
(曰張欣泰為直閣部兵校尉領羽林監通涉雅俗交結/多士名素正直著鹿皮冠挾素琴有以啟武帝帝曰將)
(家兒何敢/作此舉止)簡彛復怪於陳靈(國語曰定王使罩襄公聘/楚假道於陳陳靈公與孔)
(寕儀行父南冠以如夏氏單子歸告王曰葉衮冕/而南冠以出不亦簡彛乎注云謂簡畧常服也)鄙宋
康之示勇(桓子新論曰宋康王/為無頭之冠以示勇)傷子路之結纓(左傳曰/石乞孟)
(黶作亂子路以戈擊之斷纓子/路曰君子死冠不免結纓而死)大有寛饒之制(漢書曰/蓋寛饒)
(初拜衛司馬冠/大冠帶長劍)小聞子夏之稱(漢書曰杜欽字子夏家/富而目偏盲茂陵杜鄴)
(亦字子夏時人號欽為肓杜子夏以相别欽惡以疾詆/乃為小冠廣裁一寸由是京師更謂欽為小冠杜子夏)
彈之葢申於知己(漢書曰王陽與貢禹為友陽為益州/刺史禹聞之彈其冠以待陽薦陽薦)
(禹於成帝/召為大夫)溺之不喜於儒生(漢書曰沛公略地陳留麾/下騎士酈食其里中子也)
(食其見之曰沛公吾所欲從遊騎曰沛公不喜儒諸/客冠來者沛公輒解冠溺其中未可以儒生說也)至
於魯國紫緌(禮玉藻曰𤣥冠紫緌自魯桓公始也/注云蓋僭宋王者之後服緌當用繢)衛文
大帛(左傳曰狄人㓕衛齊桓封衛於楚丘衛文公/大布之衣大帛之冠注用諸侯諒闇之服)竒服
切雲(楚辭曰余幼好此竒服帶長/鋏之陸離冠切雲之崔嵬)華纓飛翮(張衡七辯/曰微霧之)
(冠飛翮/之纓)漢高之作竹皮(漢書曰高祖為亭長以竹皮為/冠及貴所謂劉氏冠也後令爵)
(非公秉以上/無得冠劉氏)段熲之為赤幘(東觀漢記曰段熲滅𦍑/詔賜熲赤幘大冠一具)則
有服兹黼冔(詩曰殷士膚敏祼將於京厥作祼將/常服黼冔注黼白與黒冔殷冠也)戴此
紘綖(左傳曰衡紞紘綖昭其度也注/紘纓從下而上者綖冠上覆)弁師之司五冕(周/禮)
(曰弁師掌王之五冕朱□延紐五采繅十有二就注延/冕之覆紐小鼻笄所貫繅合五色絲為之垂於延之前)
(後各十有二所謂邃延也就成也繩之/每一帀而貫五采十二旒則十二玉也)彦囘之惜三蟬
(齊書曰何戢為侍中上欲轉戢領選問尚書令褚彦囘/以戢資重欲加散騎常侍彦囘曰宋時王球從侍中中)
(書令單作吏部尚書資與戢相似領選職方惜小輕不/容頓加常侍臣與王儉已左珥若復加戢則八座便有)
(三蟬若帖以驍游亦不為少乃/以戢為吏部尚書加驍騎將軍)豈畏郭彰之截角(晉書/曰劉)
(暾字長升轉侍御史武庫火尚書郭彰率百人自衛而/不救火暾正色詰之彰怒曰我能截君角也暾勃然謂)
(彰曰君何敢恃寵作威作福天子法冠而欲截/角手求紙筆奏之彰伏不敢言衆人解釋乃止)唯訝劉
虞之補穿(後漢書曰劉虞為公孫瓚所誅初虞以儉素/為操冠敝不改乃就補其穿及遇害瓚兵搜)
(其内而妻妾服羅紈/盛飾時人以此疑之)復有上元九星之華王母晨纓之
美(漢武内傳曰上元夫人戴九星靈芝/夜光之冠西王母戴太眞晨纓之冠)衛叔芙蓉之飾
(神仙服食經曰漢武帝閒居未央殿有人乗白/雲車駕白鹿冠芙蓉冠曰我中山衛叔卿也)籍孺鵕
䴊之麗(史記曰高祖時籍孺孝惠帝時閎孺婉佞貴倖/與上同臥起故惠帝時郎中皆冠鵕䴊貝帶傅)
(脂粉比閎/籍之屬)宋文拔貂以接下(蕭子顯齊書曰侍中世為/親近職魏晉選用稍増華)
(重宋文帝元嘉中王曇首殷景仁等並為侍中情任親/密景仁與帝接膝共語貂拂帝帝手拔貂置案上語畢)
(復手/挿之)楚莊絶纓而待士(說苑曰楚莊王賜郡臣酒日暮/燭滅有引美人之衣者美人援)
(絶其冠纓告王趣火來視絶纓者王曰賜人酒使醉失/禮奈何顯婦人之節而辱士乎乃命皆絶去其冠纓然)
(後復/舉燭)集烏曽感於曽參(見烏賦集庭/於有虞注)飛蟬更欣於朱异
(梁書曰朱异除中書郎時秋日始拜有飛蟬/正集异冠上時咸謂蟬珥之兆後果如其言)收冔之名
既異(禮曰周弁殷冔夏收三/王共皮弁素積冔音詡)齊楚之制亦殊(墨子曰昔/齊桓公高)
(冠博帶以治其國楚莊王鮮/冠組纓絳衣博袍以治其國)管仲曽言於救失(見酒賦/醉裏遺)
(冠/注)孫敖方嘉於行誅(淮南子曰楚莊王誅史里孫叔敖/製冠浣衣注云史里佞臣也惡人)
(誅自知/當見用)嘗聞伯之獺皮(梁書曰陳伯之/好著獺皮冠)江充蟬纚(見衣/賦偉)
(江充之/曲裾注)御史豸角(唐書曰侍御史宋放請復置朱衣豸/冠於内廊有犯法者御史服以彈之)
虎賁鶡尾(漢官儀曰虎賁冠挿鶡尾鶡鷙鳥中之果/勁者也每所攫撮應爪摧碎尾上黨所貢)士
㑹黻冕(左傳曰士㑹滅赤狄晉侯請於王/以黼冕命士㑹將中軍且為太傅)晉侯端委(國/語)
(曰周襄王賜晉文公命晉侯端委/而入注云𤣥端之衣委貌之冠也)或以樊噲作名(周遷/輿服)
(志曰樊噲裂衣包楯戴以為冠排入項/羽營今司馬殿門衛士服之制似冕)或以慕容為氏
(前燕録曰慕容廆曽祖父莫䕶跋見燕代少年多冠步/揺冠好之乃斂髪襲冠諸部因呼之為步搖其後音訛)
(而為慕容遂/以慕容為氏)垂緌既表於游惰縞武因知其不齒(禮曰/垂緌)
(五寸惰游之士也𤣥冠編武不齒之服也注云惰/游罷民也垂緌於縞冠不齒所以放不帥教者)亦有
冠之而曽無醜士(陸詩曰冠冕無醜/士長纓皆雋民)遺之而信是小人
(瑣語曰范獻子卜獵占之繇曰君子得黿/小人遺冠范獻子獵而無得遺其豹冠)雲公見戲於
燒燭(齊書曰陸雲公善奕棊嘗夜侍武帝冠觸燭火帝/笑謂曰燭燒卿貂帝將用為侍中故以此戲之)
江淹獨欣於採薪(蕭子顯齊書曰江淹年十三時孤貧/嘗採薪以養母曽於樵所得貂蟬一)
(其將鬻以供養其母母曰此乃汝之休徴也汝才行/若此豈長貧賤可畱待得侍中著之後果拜侍中)見
彈治於梁相(漢書曰張敝弟武為梁相敝遣吏送之問/曰何以治梁武曰馭黠□者利其銜䇿當)
(以柱後惠文彈治之耳吏還告敞曰必辨/治梁矣注秦執法法冠也今御史服之)從嗜好於鄒
君(韓子曰鄒君好服纓左右皆作長纓纓甚貴/鄒君患之於是鄒君自斷冠纓國中皆不服)望汲黯
而避武帳(史記曰丞相公孫𢎞燕見上或時不冠至於/汲黯見上不冠不見會坐武帳中黯前奏事)
(上不冠望見/黯避帳中)辭王莽而挂東門(東觀漢記曰王莽居攝/子宇諫莽而莽殺之逢)
(萌謂其友人曰三綱絶矣不去/禍將及人即解冠挂東門而去)交讓知求舊之意(東觀/漢記)
(曰馬援與公孫述有舊援入蜀述見/之甚喜冠之交讓之冠立舊友之位)枝木聞訾聖之言
(莊子曰盗跖責孔子曰爾詐言造語妄稱文武冠枝木/之冠帶死牛之脇搖唇鼓舌擅生是非以迷天下主)
觀其飾以貂鼲(劉楨答魏文帝牋曰貂/鼲之尾挂侍臣之幘)簪之玳瑁(班固/與竇)
(憲牋曰將軍哀憐賜以玉躬所喜駭犀玳瑁簪史記曰趙/平原君使人於春申君趙使欲夸楚為玳瑁簪春申君)
(客三千餘人上客皆/躡珠履趙使大慙)莊子縵胡之稱(見劍賦改/此縵胡注)齊將兠
鍪之對(齊書曰周盤龍為東平太守求解職見許還為/散騎常侍武帝戲之曰卿著貂蟬何如兠鍪盤)
(龍曰此貂蟬從/兠鍪中生耳)賜遠游於于禁(魏文帝與于禁詔曰昔/漢高脫衣以衣韓信光)
(武解綬以帶李忠誠皆人主當時/貴敬功勞今以遠游冠與將軍)加進賢於李繪(北齊/書曰)
(文襄嗣業以前司徒侯景進賢冠賜李繪曰卿/但直心事孤當用卿為三公勿學侯景叛也)或以金
貂換酒(晉書曰阮孚字邉集為安東府參軍蓬髪飲酒/不以王務嬰心後拜散騎常侍性既嗜酒嘗以)
(金貂換酒為有/司所彈帝宥之)或以氂纓請罪(家語曰大夫請/罪用白冠氂纓)又若象
𤣥武之威(春秋繁露曰冠之在首𤣥武之象也𤣥武貌/之最嚴威者其象在後反居首者武之至而)
(不用/者矣)採零陵之竹(周書曰成王將加元服周公/使人來零陵取文竹為冠)認都人
之緇撮(詩曰彼都人士臺笠緇/撮注云緇撮緇布冠)見野夫之草服(禮曰黄/衣黄冠)
(而祭息田夫也野夫/黄冠黄冠草服也)從楚莊之好(淮南子曰楚莊王好/觟冠楚國俲之注曰)
(觟冠今力士/冠胡瓦切)笑夫差之欲(榖梁曰哀公㑹晉侯吳子於/黄池吳王夫差曰好冠來孔)
(子曰夫差未能言冠而欲冠也/注云不知冠有差等唯欲好冠)魏牟之諷敗縰(桓子新/論曰魏)
(牟見趙王王方使冠工制冠於前問治國於牟對曰大/王誠能重國若此二尺縰則國治且安王曰社稷至重)
(而比之二尺縰何也牟曰大王制冠不使親近而必求/良工者非為其敗縰而冠不成歟今治國不求良士而)
(任其私愛此非輕國於二/尺縰之効耶王無以應)王斗之言愛縠(戰國䇿曰王/斗謂齊王曰)
(王之愛國愛民不若王愛尺縠也王曰何謂斗曰王使/人為冠不使左右便辟而使工者何也為能之也今王)
(治齊非左右便辟無使也/臣故曰不如愛尺縠也)及有練纓麻冕(尉繚子曰天/子𤣥冠𤣥纓)
(諸侯素冠素纓大夫以下練冠練/纓論語曰麻冕禮也今也純儉)瓊弁金顔(晉成公綏/七唱曰瓊)
(升矅首玉纓照軀徐受釋辭曰/通天冠金博山蟬謂之金顔)宦者四星咸加於巧士
(漢輿服志曰巧士冠高七寸不常服唯郊天黄門從/官四人冠之在鹵簿中次乗輿車前以備宦者四星)舞
人八佾並戴乎方山(三禮圖曰五采方山冠各以其采/縠為之祠廟天子八佾樂五行舞)
(人所/服)愛此附蟬(蔡邕獨斷曰侍中中常/侍皆冠恵文加貂附蟬)鄙夫聚鷸(左傳/曰鄭)
(子臧好聚鷸冠鄭伯使盜誘而殺/之君子曰服之不衷身之災也)范子但言於求貨(左/傳)
(曰范獻子求貨於叔孫使請冠馬取其冠法/而與之兩冠曰盡矣注請貨以求冠為辭)許子未聞
於自織(孟子曰陳相言許行之道於孟子曰滕君雖賢/未聞道也賢者與民並耕而食今膝有倉廩府)
(庫則是厲民以自養也孟子曰許子冠乎曰冠素曰自/纎之歟曰以粟易之曰許子奚為不自織冠何為紛紛)
(然與百工交易也曰百工之事固不可耕/且為也曰然則治天下者獨可耕且為與)陳思之願武
弁(魏志曰陳思王植上疏曰臣若得辭逺游/戴武升解朱組佩青綬乃臣之至願也)御史之簪
白筆(見筆賦□白/識於辛毘注)皆所以表成人之義盡文章之飾也
　
　
　
　
　
　
　
　
　
　
　
　
　事類賦卷十二
欽定四庫全書
　事類賦卷十三
　　　　　　　　　　　　　宋　呉淑　撰
　　服用部
　　　弓
昔聖人弦木為弧剡木為矢(出/易)故天下以服而萬民以
治若乃六材七幹之妙(周禮曰弓人為弓取六材必以/其時六材既聚巧者和之幹也)
(者以為遠也角也者以為疾也筋也者以為深也膠也/者以為和也絲也者以為固也漆也者以為受霜露也)
(凡取幹之道七柘為上檍次之檿桑次之橘次之木/𤓰次之荆次之竹為下注檍於力反檿桑山桑也)三
鈞九和之美(周禮曰材美工巧為之時謂之參鈞角不/勝幹幹不勝筋謂之參鈞量其力又參鈞)
(鈞者三謂之九和注又參鈞者謂若幹/勝一石加角而勝二石被筋而勝三石)著以角􁙎(說文/曰角)
(􁙎獸狀似豕角善為弓出胡尸國􁙎音端續漢書曰/鮮卑有野馬原羊角端牛以角為弓世謂之角端弓)飾
之象弭(詩曰四牡翼翼象弭魚服/注弭弓反末象骨為之)繡質良材(陳琳武庫/賦曰弓則)
(烏號越棘繁弱角端/象弭繡質哲附文身)烏號徑理(史記曰黄帝騎龍上天/小臣不得上悉持龍髯)
(髯㧞墮墮黄帝之弓百姓望黄帝抱其弓而號後世因/名其弓曰烏號古史考曰烏號柘木枝長而烏集將飛)
(柘彈烏烏乃號呼以/柘為弓因名烏號)或為備盜之用(天文要集曰/弧者備盜賊)或著
為箕之㫖(禮曰良工之/子必學為箕)賞功有彤玈之賜(書曰平王錫/晉文侯彤弓)
(一彤矢百玈/弓一玈矢千)射遠著往來之體(周禮曰司弓矢掌六弓/四弩八矢之法注曰六)
(弓王矢夾庾唐大也往體寡來體多曰王弧往體多來/體寡曰夾庾往來體若一曰唐大射遠者用勢射深者)
(用/直)得繁弱於封父(左傳曰周公相王室以尹天下於周/為睦分魯公以大路大旂夏后氏之)
(璜封父之繁弱注封/父古諸侯繁弱大弓)用桃弧於楚子(左傳曰楚靈王次/于乾谿右尹子革)
(夕王與之語曰昔我先君熊繹辭在荆山/篳路藍縷唯是桃弧棘矢以供禦王事)爾其仰高舉
下之道(見天賦張/弓之道注)執弰承弣之儀(見上禮標/垂帨注)或創其始
於倕羿(孫卿子曰倕作弓/墨子曰羿作弓)或傳其本自般揮(山海經曰/少昊生般)
(始為弓矢注般音班世本曰牟夷作矢揮作弓弓/矢一器作者兩人於義有疑此言般作之是也)初觀
宛轉之形翩其反矣(淮南子曰宛轉弓今之弭弓也又/鄴中記曰石虎女騎持雌黄宛轉)
(角弓詩曰騂騂/角弓翩其反矣)乍得穹隆之狀受言藏之(釋名曰弓穹/也穹隆然也)
(詩曰彤弓弨/兮受言藏之)若夫檿弧嘗見於亡周(國語曰周宣王時/有童謡檿弧箕服)
(實亡周國有夫婦鬻是器者王執而戮之乃奔褒得棄/女子於野而養之是為襃姒卒以亡周注云箕音期木)
(名服/矢簡)大屈亦聞於賜魯(左傳曰楚子享魯昭王于新臺/使長鬛者相好以大屈既而悔)
(之注大/屈弓名)綦連四疊(三國典畧曰齊綦連猛有勇力梁使/來聘有武藝人求欲相角猛帶兩鞬)
(左右馳射併取四弓/疊而挽之梁人嗟服)陳球千步(漢書曰陳球為零陵州/兵朱葢等反球城守弦)
(大木為弓羽矛為矢引機/發之射千餘步斬葢等)招虞人而不進(左傳曰齊景/公田於沛招)
(虞人以弓不進公使執之辭曰旌以招大夫弓/以招士皮冠以招虞人臣不見皮冠故不敢進)佞齊宣
而寧悞(吕氏春秋傳曰齊宣王好射悅人之謂已能用/彊弓也其常所用弓不過三石以示左右左右)
(引之及半而止皆曰不下九石非王孰能用是宣王所/用不過三石而終身自以為九石豈不悲哉非直士其)
(孰能不阿主故亂國之主/悉存乎用三石為九石也)若其晉平七札(列女傳曰晉/平公使工人)
(為弓三年乃成射不穿一札公怒將殺工其妻見公曰/妾之夫造此弓亦勞矣幹生太山之阿一日二覩隂三)
(覩陽傅以燕牛之角纒以荆麇之筋附以河魚之膠此/四者天下之選也不穿一札是君不能射也而反欲殺)
(妾之夫不亦謬手妾聞射之道左手如拒右手如附枝/右手發之左手不知此射之道也公以其言為儀而穿)
(七札弓工得出賜金三鎰注札/鎧札也燕角善楚筋細河膠粘)顔高六鈞(左傳曰魯伐/齊士皆坐列)
(顔高之弓六鈞皆取傳/而觀之注三十斤為鈞)麟膠兮棘竹(楊師道奉和詠弓/詩曰霜重麟膠勁)
(風高月影圓鳥飛隨帝輦鴈落逐鳴弦沈懷逺南越/志曰宋昌縣有棘竹長千尋里人取之以為弓焉)燕
角兮楚筋(列子曰紀昌學射於飛衛飛衛曰爾先學不/瞬而後能又使視小如大紀昌縣虱於牖南)
(而而望三年之後如輪乃以燕角之/弧朔蓬之簳射之貫虱楚筋見上)尹襄之問郄至(左/傳)
(曰晉楚戰於鄢陵郄至三遇楚子之卒見楚子必下免/胄而趨風楚子使工尹襄問之以弓杜預注曰問遺也)
朱穆之呵虎賁(謝承後漢書曰朱穆為尚書嵗初百官/朝賀有虎賁當階置弓於地謂羣寮曰)
(此天子弓誰敢干越百寮皆避之穆呵之曰天子之弓/當戴之於首上何敢置地大不敬即收虎賁付獄治罪)
(衆皆肅/然服之)則有韜於韣韔之衣(說文曰韣弓衣也禮曰帶/以弓韣詩曰交韔二弓)
加以金玉之飾(爾雅曰有緣者謂之弓無緣者謂之弭/以金者謂之銑以蜃者謂之珧以玉者)
(謂之圭注有緣今宛轉弓無緣今角弓銑珧/圭者以金蚌玉飾弓兩頭因以為名珧音遥)或重男子
之事(禮曰男子生以桑弧蓬矢六射天地/四方注天地四方男子所有事也)或小楚人之
得(家語曰楚共王出遊亡其烏號之弓左右請求之王/曰止也楚人失弓楚人得之又何求焉孔子聞之曰)
(惜乎其不大也宜曰人遺/弓人得之而已何必楚也)賀以屈盧(史記曰子貢說越/王以兵從呉伐齊)
(越王乃使人奉屈盧/之弓步光之劍以賀)並兹越棘(禮曰越棘大弓/天子之戎器也)盡高鳥
而見藏(史記曰漢高祖擒韓信曰高鳥盡良弓/藏敵國滅謀臣亡天下已定固當烹)射太隂
而救蝕(周禮曰庭氏掌射國中之妖鳥若不見其鳥獸/則以救月之矢夜射之若其神也則以太隂之)
(弓與枉矢射之注妖鳥裊鴞惡聲之鳥也救日蝕則伐/鼔北向射太隂救月蝕則伐鼓南向射太陽以此弓矢)
(射/之)爾其東明擊水(魏畧曰北方有槖離之國其王侍婢/有身王欲殺之婢云有氣如雞子來)
(下故我有身後生太子王捐之於溷中猪以喙噓之徙/馬閑馬以氣噓之王疑以為太子令其母牧畜之名曰)
(東明常令牧馬東明善射王恐奪其國欲殺之東明走/南至奄水以弓擊水魚龞浮為橋東明得渡魚龞解散)
(追兵不得渡東明/因都王夫餘之地)混塡貫船(呉時外國傳曰扶南之先/女人為主名栁葉有模扶)
(國人字混塡好事神神感至意夜夢之賜神弓一張教/載賈人舶入海混塡入廟神樹下得弓便載大船入海)
(神迴風令至扶南栁葉欲刦取之混塡舉神弓/而射焉貫船通渡栁葉懼仗混塡因王扶南)必麻筋
而楊幹(劉向說苑曰齊攻魯子貢見哀公請救於異公/曰奚先君寳之用子貢曰使吾用寳而與我師)
(是不可恃也於是以/楊幹麻筋之弓六徃)豈金弧而玉弦(見舟賦豈/用瓊艘注)二十石
獨有羊侃(梁書曰羊侃膂力絶人所用/弓至二十石馬上用六石弓)三百斤兼聞蓋
延(東觀漢記曰蓋延彎弓三百/斤又曰祭彤貫三百斤弓)青檀既其勁利(遁甲開/山圖曰)
(河東有獨頭山多/青檀可以為良弓)緑沈亦復精堅(廣志曰緑沈古弓名/劉劭趙郡賦曰其器)
(用則六弓四弩緑沈黄/間堂溪魚膓丁令角端)極妙理於九合(周禮曰天子之/弓九合而成規)
(諸侯七合而成規大夫五合而成規/士三合而成規注材良則句少也)窮精思於三年(見/上)
(晉平七/札注)亦有麻林之造(越絶書曰麻林山句踐/欲伐呉種麻為弓弦)挹婁之
美(魏志曰挹婁弓長四尺力如弩矢用/楛長尺八寸青石為鏃古肅愼國也)嘉此陽聲(周禮/曰凡)
(相幹欲赤黑而陽聲赤/黑則嚮心陽聲則逺根)寳兹上制(周禮曰弓長六尺有/六寸謂之上制上士)
(服之六尺有三寸謂之中制中士/服之六尺謂之下制下士服之)詩著載櫜(詩周頌/曰載戢)
(干戈載/櫜弓矢)禮標垂帨(禮曰凡遺人弓者張弓尚筋弛弓尚/角右手執簫左手承弣尊卑垂帨注)
(帨佩巾也罄/折則佩垂)徐偃之受禎祥(博物志曰徐偃王治其國/仁義著聞欲舟行上國乃)
(通溝陳蔡之間得朱弓矢/以已得天瑞自稱徐偃王)太宗之詢脉理(唐書曰太宗/謂蕭瑀曰朕)
(少好弓矢自謂能盡其妙近得良弓十數以示弓工乃/曰本心不正脉理皆邪弓雖剛勁而遣箭不直非良弓)
(也朕以弧矢定四方使弓多矣有天下之日淺得為治/之意故未及於弓弓猶失之何况於治乎自是遂延京)
(官五品以上更宿中書内/省詢訪政教之得失焉)至若號以推亡(春秋佐助期/曰天弓主弓)
(弩之張神/名推亡)名之曲張(河圖曰弓神名曲/張亦見太公兵法)倚於西序(儀禮/曰射)
(告賔口弓矢既具有司請射賔/與大夫弓倚於西序矢在弓下)寳在東房(書曰和之/弓在東房)或
插於雕服(鮑照詩曰氊帶佩/雙鞬象弧插雕服)或掛以扶桑(宋玉大言詩/曰彎弓掛扶)
(桑長劍/倚天外)故大侯既抗(詩口大侯既/抗弓矢斯張)我弓既張(詩云既張/我弓既挾)
(我矢發彼小/豝殪此大兕)則見其威儀棣棣而射矢斯臧(詩曰射/則臧兮)
　　　箭
若夫勾越之簳(亢倉子曰勾粤之簳鏃以精金鷙隼為/之羽以之掊箠則其與槁朴也無擇及)
(夫盪㓂爭衡覿武決勝加之駭弩/之上則三百步之外不立敵矣)㑹稽之美(爾雅曰東/南之美者)
(有㑹稽之/竹箭焉)寳東房之垂竹(書曰垂之竹/矢在東房)藏陳庭之楛矢
(國語曰仲尼在陳有隼集於陳侯之庭而死楛矢貫之/石弩矢長尺有咫陳恵公使人以隼如仲尼之館問之)
(仲尼曰隼之來也逺矣此肅愼氏之矢也昔武王克商/通道於九夷八蠻使各以其方賄來貢無忘職業於是)
(肅愼貢楛矢石弩以分太姬虞公而封諸陳君若/使有司求諸故府其可得也使求之金櫝如言)耿恭
傅毒(續漢書曰匈奴破離後王安得攻金蒲城耿恭以/毒藥傅矢傳語匈奴漢家箭神中其瘡者必有異)
(因發弩射之虜中矢者視瘡皆沸並大/驚相謂曰漢兵神眞可畏也遂解去)郎基剪紙(北齊/書曰)
(郎基字世業嘗征西為賊所圍粮杖皆盡乃削木為箭/剪紙為羽得圍散還朝僕射楊愔勞之曰卿本文吏遂)
(有武畧削木紙羽皆無故/事班墨之思何以過之)飛衛見困於甘蠅(列子曰飛/衛學射於)
(甘蠅諸法並善唯嚙法不教衛密持矢以射蠅/蠅嚙得鏃矢還射衛遶樹而走矢亦遶樹而走)由基擅
能於吕錡(左傳曰吕錡射恭王中目王召養由基與/之兩矢使射吕錡中項伏弢以一矢復命)爾
其夏服忘歸之已作(子虛賦曰左烏號之彫弓右夏服/之勁箭新序曰楚王載繁弱之弓)
(忘歸之矢以射/隨兕於夢也)三䥥八法之既修(開元文字曰三䥥謂/今䇶射箭也平題今)
(戲射箭也䥥稜也題頭也周禮曰司弓矢掌八矢之法/一曰枉二曰絜三曰殺四曰鍭五曰矰六曰茀七曰恒)
(八曰庳凡枉絜利火射用諸守城車戰殺鍭用諸近射/田獵矰茀用諸弋射恒庳用諸散射此八矢者弓弩各)
(有四焉枉殺矰恒弓所用/也絜鍭茀庳弩所用也)捨之如破(詩曰不失其/馳捨矢如破)束之
其捜(詩曰角弓其觩束矢其捜/注捜衆意五十矢為束)中肩兮夾脰(左傳曰齊/師遁晉州)
(綽及之射殖綽中肩/兩矢夾脰脰脛也)貫轂兮汱輈(左傳曰楚子與若敖/戰伯棼射王汱輈以)
(貫笠轂王使巡師曰吾先君文王克息獲三矢焉伯棼/竊其二盡於是矣鼓而進之遂滅若敖氏注汏過也音)
(逸/)或迴船而受敵(見舟賦孫權迥/之而受箭注)或緣水以相求(朱循/之傳)
(曰魯秀擊裘陽逓弩亂發/循之使軍人緣水拾箭)則有魯莊僕姑(左傳曰魯莊/公以金僕姑)
(射南宫長葛/注曰矢名)鴻超綦衛(列子曰蓬蒙之弟子曰鴻超怒/其妻而怖之引烏號之弓綦衛)
(之箭射其目注眸子而眶/不睫矢墜地而塵不揚)闗公中之而刮骨(蜀志口闗/公為流矢)
(所中貫其左臂醫曰矢鏃有毒當須刮/骨即伸臂與之醫破肉刮骨而公自若)項羽叱之而墜
地(漢書曰婁煩射項羽弓發矢欲到/羽怒目叱矢矢墜地婁煩亦恐死)至於飛鳬電影(太/公)
(六韜曰陷堅陣敗强敵大黄參連弩飛鳬電影矢自副/注飛鳬赤莖白羽以鋼為之首電影青莖赤羽以銅為)
(首/)毒鐡焦銅(博物志曰交州山夷曰俚子其弓長數尺/以焦銅為鏑塗毒藥於鏑鋒中人即死不)
(時斂藏則須臾焦煎都盡唯骨在耳其俗誓不以藥法/語人治之飲婦人月水及糞汁時有差者唯射猪犬者)
(無他以其食糞故也陳琳武庫賦曰矢則/申息肅愼箘簬空流燋銅毒鐡簳鏃鳴鍭)取董澤而寧
既(左傳曰晉楚戰楚熊負羈囚智罃智莊子以其族反/之厨武子御每出抽矢菆納諸厨子之房武子怒曰)
(非子之求而蒲之噯董澤之蒲可勝既乎注智罃莊子/之子也菆好箭也側留反房箭舍蒲楊栁可以為箭董)
(澤在聞/喜縣)採蒲臺而欲空(三齊畧記曰厭次東南有蒲臺/秦始皇嘗頓臺下縈蒲繫馬至)
(今蒲生夾道百步蒲/似水揚而勁堪為箭)或有蓬桑共施(禮曰男子生設弧/於門左三日始負)
(男子射射人以桑弧蓬矢六射天地四方注/桑弧蓬矢本太古也天地四方男子所有事)彤玈並錫
(見弓賦賞功有/彤玈之錫注)圉人既見於浴馬(禮曰乗丘之役縣賁/父御馬奔敗績賁父)
(死之圉人浴馬有流矢在白/肉公曰非其罪也遂誄之)漢將方驚於射石(見虎賦/李廣射)
(石/注)或以勉由也之學(家語曰子路見孔子子曰何好對/曰好長劍子曰以子所能加之以)
(學豈可及乎曰南山有竹不扶自直斬而用之射達於/犀□以此言之何用學為子曰括而羽之鏃而礪之其)
(入术益/深乎)或以比史魚之直(論語曰子曰直哉史魚邦/有道如矢邦無道如矢)喻
隨人而侯景能言(後周書曰賀拔岳遇害於河曲太祖/率輕騎馳赴平涼時齊神武遺長史)
(侯景招引岳衆太祖至安定遇之謂景曰賀拔公雖死/宇文泰尚存卿何為也景對曰我猶箭耳隨人所射安)
(能自裁於/是即還)譬弦上而陳琳見釋(魏志曰陳琳為袁紹作/檄紹敗歸太祖大祖謂)
(曰卿昔為本初作書但可辠狀孤而已何乃/上及祖父琳曰矢在弦上不可不發乃赦之)至夫威號
天策(唐書曰大宗討劉黑闥於□鄉有一突將勇壯絶/人直衝太宗刃將接太宗以天䇿上將大箭射之)
(中心洞背應弦而斃遂傳此/箭於北藩突厥見而驚歎)神名續長(太公兵法曰箭/之神名續長)
射丁侯而則病(太公金匱曰武王伐殷丁侯不朝尚父/畫丁侯三旬射之丁侯病遣使請臣尚)
(父乃以甲乙拔頭箭丙丁拔目箭戊巳拔腹箭庚/辛拔足箭丁侯病乃愈四夷聞皆懼越裳獻白雉)異函
人之恐傷(孟子曰矢人非不仁於函人函/人惟恐傷人矢人惟恐不傷人)魯連之下聊
城(魯連子曰燕伐齊取七十餘城田單破燕軍復齊城/唯聊城不下魯仲連乃為書著之於矢以射城中燕)
(將得書泣三/日乃自殺)安于之備晉陽(韓子曰智伯將伐趙趙襄/子召張孟談問之曰奈無)
(箭何孟談曰董安于之治晉陽也公宫之垣皆以萩蒿/楛楚□之發而用之有餘箭矢君曰奈無金何孟談曰)
(董子之治晉陽公宫令舍之堂皆以鍊銅為/柱質發而用之有餘金矣萩音秋廧音牆)先驅既為
於無忌(史記曰魏公子無忌進兵擊秦秦軍解去遂救/邯鄲趙王及平原君自迎公子平原君負䪍矢)
(為公子先引注/韊盛弩矢音蘭)居守仍聞於寗莊(見衣賦順/序有文注)亦有高禖
祈子(禮曰𤣥鳥至之日以太牢祠於高禖天子親徃后/妃率九嬪御禮天子所御帶以弓䪅授以弓矢於)
(高禖之前注燕以施生時來巢堂宇而孚乳産育之象/媒氏之官以為候變媒言禖神之也餘義見春賦祀高)
(禖/注)夏官獻箙(周禮曰司弓矢仲秋獻矢/箙注箙盛矢器獸皮為之)翫彼鶻尾(魏百/官名)
(曰三公拜日賜鶉尾鶻尾/髇箭十二枚髇許六切)重兹金鏃(爾雅曰金鏃翦羽/謂之鍭骨鏃不)
(翦羽謂之志注金鏃今銲箭也骨鏃今骨骲/不翦謂以鳥羽自然淺狹不復翦也骲音雹)李陵兵盡
而徒手(漢書曰李陵擊匈奴一日五十萬矢皆盡/虜攻急陵歎曰復人得數十矢足以脫矣)隗囂
勢窮而發屋(漢書曰來歙擊隗囂囂/守洛陽發屋斵木為箭)張侯既言於貫肘
(左傳曰晉與齊戰郤克傷流血及屨不絶鼓音曰余病/矣張侯曰自始合而矢貫予手及肘余折以御左輪朱)
(殷豈敢言病/吾子忍之)顯達更欣於拔目(齊書陳顯達傳曰顯達/出杜姥宅大戰破賊矢)
(中左眼拔箭而鏃不出地黄村潘嫗善禁先以釘釘/柱嫗禹步作氣釘即時出乃禁顯達目中鏃出之)白
猿擁樹以長號(韓子曰楚王有白猿王自射之則摶矢/而嬉戲使養由基射之調弓矯矢未發)
(而猿擁/樹號矣)神女銜寃而晝哭(異苑曰永陽李増行經大谿/兩蛟在水引弓射之中一則)
(死增歸因復出市有女子素服街涕持所射箭增怪而/問焉女答曰何用問為若是君物便以相還授矢而滅)
(增反未達家/暴死於路)翦蒿楛以無餘(見上安于/備晉陽注)伐淇園而未足
(續漢書曰上拜寇恂河内太守移書屬/縣講兵肄射伐淇園之竹治矢百餘萬)至其麗龜以獻
(左傳曰晉楚戰樂伯致師晉人逐之左右角之樂伯左/射馬而右射人角不能進矢一而已麋興於前射麋麗)
(龜注麗著也龜/背之隆高者)策馬言歸(左傳曰孟之側後入以為/殿抽矢䇿馬曰馬不進也)紛
然雨集(漢書曰左賢王圍李廣矢/下如兩漢兵死者過半)􁦻爾虹飛(諸葛子曰/若能力兼)
(三人身與馬如膠漆手/與箭如飛虹誠宜寵異)中楯瓦以猶勁(左傳曰齊子淵/捷從泄聲子射)
(之中楯瓦繇胊汱輈匕入者三寸注无楯脊也/朐車軛輈車轅汱激也匕矢鏃胊音劬汱音溢)穿楊葉
以無虧(梁昭明太子弓矢贊曰弓用筋角夫用良工/亦以勸徳非止臨戎楊葉命中爰墮長空)飲
石梁而已絶(閔子曰宋景公使弓人為弓三年而獻之/曰臣之精盡於弓矣獻弓而歸三日而死)
(公張弓登虎圈之臺東面而射矢踰西霜之山集彭城/之東其餘力逸勁猶飲羽於石梁夫盡精於一弓而身)
(為之死况天下/奈何其獨也)定天山而更竒(唐書曰薛仁貴破鐡勒/之衆於天山時九姓之)
(衆十餘萬令騎數人逆來挑戰仁貴發三矢射殺三人/自餘一時請降軍中歌曰將軍三箭定天山戰士長歌)
(入漢/闗)斯聖人剡木之利亘萬古而申威(見弓賦弦/木為弧注)
　　　劍
昔雷煥既得豐城之寳劍致其一於張華(晉書曰斗牛/之間常有紫)
(氣華聞雷煥妙達象緯問之煥曰寳劍之精在豫章豐/城即補煥豐城令到縣掘獄屋基得一石函光氣非常)
(中有雙劍以南昌西山土拭劍光芒豔發送一劍與華/留一自佩華得劍報曰詳觀劍文乃干將也莫耶何為)
(不至雖然神物終當含耳華又以華隂土勝西山者乃/以一斤致煥煥以拭劍倍以精明其後煥子華佩煥劍)
(過延平津劍忽躍入水煥使/人浸水求之見兩龍恐而返)且言曰自葛盧發金蚩尤
造始(見金賦汝/漢之美注)竭楚鐡之利(史記曰秦昭王臨朝歎息/范雎請罪王曰吾聞楚之)
(鐡劍利而倡優拙鐡劍利則士勇倡優拙/則慮遠以遠慮御勇士恐楚之圖秦也)涸齊金之美
(國語曰齊桓公問管仲曰齊國寡甲兵奈何對曰小罪/謫以金美金以鑄劍㦸試諸狗馬惡金以鑄鋤夷試諸)
(土壤甲/兵大足)淬以清波斂之越砥(張協太阿劍銘曰太阿之/劍世載其美淬以清波斂)
(以越/砥)煜若流星(古今注曰呉大帝有寳劍六曰/白虹紫電辟邪流星青㝠百里)湛如照
水(梁呉均寳劍詩曰我有一寳劍出自/昆吾谿照人如照水切玉如切泥)斯乃羊頭精利
(張景陽七命曰邪谿之□赤山之精銷/踰羊頭鑽越鍜成注云以羊頭骨銷之)水心靈秘(見春/賦周)
(公城洛/邑注)七彩九華之飾(西京雜記曰高祖斬蛇劍以七/彩九華玉為飾五色琉璃為匣)
(刃上常如霜雪光景照外/問囊抜鞘輒有風氣射人)龜文龍藻之麗(魏都賦曰劍/則流彩之珍)
(素質之寳虹蔚/波映龜文龍藻)陽文隂縵之竒(見下豐隆/奮椎注)紫電白虹之
異(見上曄若/流星注)雖曰一人之敵(漢書曰項羽學劍不成乃/曰劍一人敵不足學學萬)
(人敵/耳)且應八方之氣(拾遺記曰越王句踐以白牛白馬/祝昆吾山神以成八劍應八方之)
(氣一名掩日以之指日日光晝暗二曰斷水畫水開即/不合三曰轉魄指月蟾兔為之倒轉四曰懸剪飛鳥觸)
(其刃如斬截焉五曰驚蜺以之沉海鯨鯢深入六曰滅/魂挾以夜行不遇魑魅七曰却邪妖魅見之則止八曰)
(眞剛切玉斷/金如削上木)故三賢所以受賜(後漢書曰韓稜為尚書/令與僕射郅夀尚書陳)
(寵同時俱以才能稱肅宗嘗賜諸尚書劍唯此三人特/以寳劍自手署其名曰韓稜楚龍泉郅夀蜀漢文陳寵)
(濟南椎成時論者以稜淵深有謀故得龍泉夀明/達冇文章故得漢文寵敦朴善不見外故得推成)而君
子所以自衛也(家語曰子路戎服見孔子拔劍舞之曰/古之君子以劍自衛子曰古之君子忠)
(以為質仁以為術不善則以忠化之寇暴/則以仁禦之何必恃劍子路攝齊㖟教)茂先見之矍
然而驚曰此葢邪谿之粹(見上羊頭/精利注)赤董之精(見下薛/燭之鑒)
(注/)傾秦去呉之異(張景陽七命曰或馳名傾秦或夜飛/去異注呉王有湛盧劍王無道劍夜)
(飛去入水楚王得之秦王聞之/求而不得興師擊楚卒不與也)五山六合之英(呉越春/秋曰干)
(將作劍採五山之精合六合/之英候天伺地隂陽同光)純鈎湛盧之器豪曹巨闕
之名(吳越春秋曰越王允常聘歐冶子作名劍五枚三/大二小一曰純鈎二曰湛盧三曰豪曹或曰磐郢)
(四曰魚腸/五曰巨闕)掩三鄉而擅價(張景陽七命曰形震薛燭光/駭風胡價兼三鄉聲重兩都)
敵千户以騰聲(梁崔融詠劍詩曰寳劍出昆吾龜龍夾/彩珠五精初獻術千戸竟論都匣氣衝)
(斗牛山形轉鹿盧欲知/天下貴持此問風胡)定光既聞於太甲(陶𢎞景刀劍/録曰太甲以)
(甲子嵗鑄一/劍文曰定光)照膽仍傳於武丁(刀劍録曰武丁以戊午/嵗鑄一劍名曰照膽)
兵動則飛(拾遺記曰□頊有畫影劍騰空劍若四方有/兵此則飛指其方故戰則剋未用時在匣中)
(常如龍/虎吟)月蝕而成(漢書曰御史大夫蕭望之案左馮翊/韓延夀前在東郡時取官銅物候月)
(蝕作刀劍鈎鐔放效/尚方延夀坐腰斬)顧此神物終當合并(見上雷煥得/豐城之寳劍)
(注/)然則薛燭之鑒(吳越春秋曰越王允常聘歐冶子作/名劍五枚以豪曹示薛燭燭曰夫寳)
(劍五色今見豪曹黯然無華殞其光芒其神亡矣示之/巨闕薛燭曰非寳劍也夫寳劍金錫和同氣如雲烟今)
(其光已離矣示之魚腸燭曰金精從理至本不逆今魚/腸倒本從末逆理之劍也示之純鈎燭矍然曰恍乎如)
(屈陽之華沈沈如芙蓉始生於湖其文如列星之行其/光如水之溢塘此純鈎也王曰客有以鄉三十駿馬千)
(匹千戸之都二賈此劍可乎薛燭曰不可臣聞初造此/劍赤董之山破而出錫若耶之谿涸而出銅雨師灑道)
(雷公發鼓天帝裝炭太一下觀示之湛盧燭曰善哉銜/金鐡之英此銀錫之精可以折衝伐敵人君有逆謀則)
(去之他國允常以湛盧獻吳吳公子光弑吳王僚湛盧/去如楚昭王寤而得之召風胡子問之此劍值幾何對)
(曰赤□之山已合若耶之谿深而不測羣神上天歐冶/已死雖傾城量金珠玉滿河不借一觀况駿馬萬户之)
(都/乎)歐冶之作(見上純鈎/湛盧注)桃氏靡差於廣狹(見下周官/列三制)質
氏尤工於灑削(漢書曰質氏以灑削而/鼎食注灑削治刀劍也)越女擊猿之妙
(呉越春秋曰范蠡謂越王曰越有處女出於南林之中/願君問以手戰之道女將見道逢老人自稱袁公曰聞)
(子善為劍願一觀之因拔竹林女即捷其末公操其本/而女因舉杖擊之袁公飛上樹變為白猿女去見越王)
(王命五校之高才習之/當此之時皆稱越女劍)莒子試人之虐(左傳曰莒子庚/輿虐而好劍茍)
(鑄劍必試諸人大夫/烏存帥國人以逐之)至於採牛頭之鐡(刀劍録曰孔甲/甲辰嵗採牛頭)
(山鐡鑄一劍/長四尺一寸)獲汲郡之銅(山海經注曰汲郡冡中得銅/劍一枚長三尺五寸所謂干)
(將/也)利能切玉(列子曰周穆王征西戎西戎獻/昆吾之劍赤刃切玉如切泥)銘聞刜鐘
(見下攝履/□如錐注)既鎭山而沈水(刀劍録曰後魏道武鑄二劍/一名曰鎭山一名曰沈水)
亦斷犀而截鴻(曹植七啟曰陸斷犀象未足/稱雋隨波截鴻水不漸刃)佩北斗之
寒星(呉越春秋曰伍子胥過江解劍與漁父/曰此劍中有七星北斗文其直百金)伐南山之
茂松(列仙傳曰干將莫邪為晉君作劍三年而成劍有/雌雄天下名器也乃以雌獻君留其雄者謂其妻)
(曰吾藏劍在南山之隂北山之陽松生石上/劍在其中矣君若覺殺我爾生男以告之)詠宋玉之
詞倚於天外(宋玉大言詩曰彎弓/挂扶桑長劍倚天外)登王喬之墓停在空
中(世說曰王子喬墓在京陵戰國時人有盜發之者都/無所見唯有一劍停在空中欲進取之劍作龍鳴虎)
(吼徑飛/上天)亦有改此縵纓(莊子曰趙文王喜劍太子悝患/之莊子將徃見太子曰吾王所)
(好劍士也皆蓬頭突鬢垂冠縵胡之纓短後之衣今夫/子儒服事必大逆莊子乃治劍服王脫白刃以待之莊)
(子入曰臣欲以劍見臣之劍十步一人千里不留行王/悦曰天下無敵矣子曰臣有三劍唯王所用天子之劍)
(則以燕谿石城為鋒齊岱為鍔晉衛為□周宋為􁪌韓/魏為鋏包以四夷襄以四時此劍直之無前舉之無上)
(挼之無下此劍一用天下服矣諸侯之劍以智勇士為/鋒以清亷士為鍔以忠信士為鐔以豪傑士為鋏此劍)
(一用四封之内無不服庶人之劍蓬頭突鬢垂冠縵胡/之纓短後之服相擊於前今大王有天子之位而好庶)
(人之劍臣竊為大/王薄之王乃罷)鑄為農器(家語曰顔囘曰願得明王/聖主而輔相之敷其五教)
(教之以禮樂使城郭不修溝池不/越鑄劍㦸為農器放牛馬於原藪)或刻漢平之名(刀劍/録曰)
(漢平帝衎掘得一劍/上有帝名故佩之)或鐫魏武之字(刀劍録曰魏武帝/嘗於谷中得一劍)
(有金字銘曰孟/德王常服之)莊子之說趙文(見上改此/縵纓注)張陵之呵梁
冀(漢書曰梁冀帶劍入省尚書張陵呵叱令出/冀跪謝陵不應因劾奏之詔以一嵗俸贖罪)七見闌
子之㺯(列子傳曰有闌子者以數干宋元/君㺯七劍迭躍之五劍常在空中)六聞衛綰之
賜(漢書曰孝景賜衛綰劍綰曰先帝賜臣劍凡六不敢/奉詔上曰劍人之所施易獨至今乎綰曰具在上使)
(取六劍尚盛/未嘗服也)不可躍大冶而自衒(莊子曰大冶鑄金金/躍曰我必為莫耶此)
(不祥之/金也)唯宜絶重甲而稱利(張協七命曰斷浮翮以/為工絶重甲而稱利)寒
暑兼華(梁簡文帝謝勅賚方諸劍啟曰已匹丹陵/之輝乍比青雲之制寒暑兼華左右相照)堅柔
異制(呉氏春秋曰相劍者曰白以為堅也黄以為牣也/黄白相兼堅且牣良劍也難者曰白以為不牣黄)
(以為不堅黄白相雜不堅且不牣焉得為利劍/劍之情未革而或以為良或以為恶說使然也)斯希代
之神兵佩服之巨麗也於是并華隂之土遺之而為詩
曰(見上雷煥得豐/城之寳劍注)赤霄與步光(刀劍録曰漢高祖初得/一鐡劍長三尺名赤霄)
(即斬蛇劍也曹植七啟曰步光之劍華/藻繁縟綴以驪龍之珠錯以荆山之玉)辟閭兼墨陽(廣/雅)
(曰斷蛇魚腸純鈎燕支蔡愉屬鏤千勝棠谿墨陽並/劍名也孫卿子曰干將莫耶巨闕辟閭皆古良劍也)楚
子問風胡呉國得干將(見下白首/嘗被指注)嬴秦佩鹿盧(見琴賦/荆軻椹)
(秦王/注)虎丘葬魚腸(越絶書曰闔閭冡在呉縣閭門外葬/以盤郢魚腸之劍葬三日白虎居上)
(號曰/虎丘)陸賈百金重(漢書曰陸賈使南越得槖中裝價千/金分其五子子二百賈常乗安車駟)
(馬從歌鼓瑟侍者十餘人寳劍劍直百金謂其子曰/過汝汝給人馬酒食極飲十日而更所死家得寳劍)高
皇三尺長(漢書曰高祖擊黥布為流矢所中問醫醫曰/病可治高祖曰吾提三尺劍取天下非命乎)
(命在天雖/扁鵲何益)魏傳飛景制(魏文帝典論曰魏大子丕造百/辟寳劍長四尺二寸重一斤十)
(有五兩淬以清漳礪之礛䃴飾以文玉表以通/犀光似流星名曰飛景礛䃴青礪石也音監諸)漢應大
横祥(刀劍録曰漢文鑄三劍名曰神/龜多刻龜形以應大横之兆)佩牛化已遠(漢書/曰龔)
(遂為渤海太守務農勸人賣劍買/牛賣刀買犢曰何佩牛戴犢乎)守路德彌臧(先賢行/狀曰王)
(烈字彦芳國中有盜牛者主得之盜曰我邂逅迷惑子/既赦宥幸無使王烈知之烈聞以布一端遺之曰恥惡)
(則善生故賞之間年之中行路父老擔重人代擔行數/十里頃之父老復行失劍於路有行人守之至暮劍主)
(還見之前代擔人也父老/以告烈乃昔盜牛人也)及寢嘗貽怒(見車賦楚子/之及蒲胥注)倚
戸舊傳方(萬畢術曰拔劍/倚户兒夜不驚)白帝號大澤(漢書曰高祖以/亭長送徒驪山)
(夜經澤中有大蛇當道拔劍斷蛇蛇分為兩道開行數/里醉因臥後人來者至蛇所有一嫗夜哭人問嫗何哭)
(嫗曰吾子白帝子也化為蛇當道為赤帝子/殺之故哭人以嫗為不誠欲苦之因忽不見)朱雲請尚
方(漢書曰成帝丞相張禹以帝師位特進甚尊重朱雲/上書求見公卿在前雲曰今朝廷大臣上不能匡國)
(下亡以益民皆尸位素餐臣願請尚方斬馬劍斷佞臣/一人頭以厲其餘上大驚問誰也對曰安昌侯張禹上)
(大/怒)虞公求不已(左傳曰初虞叔有玉虞公求旃弗獻既/而悔之乃獻之公又求其寳劍叔曰是)
(無厭也無厭將/及我遂伐虞公)宣帝意難忘(漢書傳曰宣帝既立許皇/后為婕妤是時霍將軍小)
(女與皇太后有親公卿議立皇后皆心議霍將軍女/未有所言上乃詔求㣲時故劍大臣知指白立許后)雷
煥繼而和之曰季札嘗心許(史記曰異季札過徐徐君/好季札劍口不敢言季札)
(知之為使上國未獻還至徐徐君已死乃解寳劍繫其/冢樹而去從者曰徐君已死當誰予乎季子曰始吾心)
(已許之豈以/死背吾心哉)楊修曽見思(文士傳曰魏文帝愛楊修才/修誅後追憶修修曽以寳劍)
(與帝帝佩之告左/右曰此楊修劍也)昭王投五岳(刀劍録曰周昭王瑕/鑄五劍以投五岳)文
帝藏㑹稽(刀劍録曰夏禹字高密以庚戌年鑄一劍藏/之㑹稽秦望山腹上刻二十八宿文有背面)
(面記星辰/背記山水)穫稻寧同劂(亢倉子曰蜚景之劍威奪白日/氣成紫蜺以之刈穫則與劂刃)
(也無擇注/劂鐮也)攝履詎如錐(說苑曰干將莫耶制鐘不錚/以之攝履不如兩錢之錐也)白
首嘗被指血流俄見揮(越絶書曰楚王令風胡子之呉/見歐冶干將使之為鐡劍歐冶)
(干將鑿茨山洩其谿取鐡英為二劍一龍淵二太阿三/工市劍成晉鄭聞之求之不得晉師圍楚之城三年不)
(解於是引太阿之劍登城而麾之三軍破敗士卒迷惑/流血千里晉鄭之頭畢白楚王問風胡曰夫劍鐡耳固)
(能有精神乎風胡曰神農以石為兵黄帝以玉為兵/禹以銅鐡為兵天下皆服此亦銅鐡之神玉石之徳)朱
虛一何壯(史記曰朱盧侯章忿吕氏專權常侍吕后飲/宴高后使章為酒吏章曰臣將種請得以兵)
(法行酒高后可之酒酣章起舞曰請為耕田歌太后笑/曰汝安知田事試說之章曰深耕概種植苗欲疎非其)
(種者鋤而去之高后黙然有頃諸吕有亡酒者章追/抜劍斬之太后業已許章以軍法行酒無以罪也)項
莊徒爾為(漢書曰沛公自霸上從百餘騎見項羽於鴻/門羽因留沛公飲范増數目羽擊沛公羽不)
(應范増起出請項莊曰君王為人不忍汝入以劍舞因/擊沛公殺之莊入為夀曰軍中無以為樂請以劍舞因)
(拔劍起舞項伯亦起舞常/以身蔽翼高祖乃獲免)鑠身有所就(呉越春秋曰干/將作劍未成乃)
(曰昔吾師之作冶也金鐡之潁不消夫妻俱入冶爐之/中莫耶曰先師親鑠身以成物妾何難也於是干將夫)
(妻斷髪剪指投之爐中使童女三百鼓橐裝炭金鐡乃/濡遂以成劍陽曰干將而作龜文隂曰莫耶而作縵理)
(干將匿其陽出其/隂而獻之闔閭)代形那可追(神仙傳曰眞人去世多/以劍代形五百年後劍)
(亦能/靈化)屬鏤既受賜(左傳曰呉將伐齊越子率其衆以朝/呉人皆喜唯子胥懼曰是豢呉也王)
(怒使賜之屬鏤以/死注屬鏤劍也)杜郵方見貽(史記曰秦昭王使白起/攻邯鄲辭不肯行乃使)
(王齕代之而秦軍果敗起曰不聽臣計今如何秦王聞/之怒免為士伍遷之隂密行至咸陽西十里杜郵賜劍)
(自/裁)雋生佩櫑具(漢書曰暴勝之為直指使者巡郡國素/聞雋不疑賢至渤海遣吏請與相見不)
(疑冠進賢冠帶櫑具劍盛服至門上謁注/曰櫑具木標首之劍也櫑謂磊落壯大)韓卒得棠谿
(戰國䇿曰韓卒之劍出於㝠山棠谿墨陽宛馮/龍淵太阿皆陸斷馬牛水截鴻鴈天下名器也)騎士徒
公賜(東觀漢記曰世祖時國王有獻名馬寳/劍直百金上以馬駕鼓車劍賜騎士)黒卵竟無
虧(列子曰魏黑卵以匿嫌殺丘邴章也丘邴之子來丹/謀復父仇而丹氣甚猛形甚露又恥假力於人誓以)
(手劍黑卵而黑卵力抗百人其視來丹猶鶵鷇也來丹/垂涕謀於友申抱申抱曰吾聞衛孔周其祖得殷之寳)
(劍三僮子服之却三軍之衆奚不請為來丹適衛見孔/周執僕禮請先納妻子後言所欲周曰吾有三劍唯子)
(所擇一曰含光視不可見運之不知其所觸冺然無際/經物而不覺二曰承影昧爽之交日夕昏明之際北面)
(察之淡淡焉若有物存莫有其狀其觸物也竊然有聲/經物而物不疾三曰霄練晝則見影而不見光夜見光)
(而不見形其觸物騞然而過隨過隨合覺疾而不血刃/此三寳傳之十三世矣而無施於事來丹請其下者孔)
(周乃歸其妻子跪而授其下劍丹再拜受之執劍從黑/卵黑卵醉偃臥牖下自頸至腰三斬黑卵黑卵醒怒其)
(妻曰醉而覆我使我嗌疾而腰急注匿嫌私恨/也騞羸也騞音休伯反無施於事不能害物也)刻舟愚
己甚(見舟賦愚者/既見求劍賦)斬蛟勇可竒(吕氏春秋曰荆有佽飛/者得寳劍於江干涉江)
(至於中流有兩蛟夾其舟佽飛/攘臂袪服拔劍赴江刺蛟殺之)新都椎美玉(見玉賦王/莽藏姦於)
(椎城/注)馮石受文犀(東觀漢記曰馮石襲母公主封獲嘉/為安帝所寵帝嘗幸其府留飲十數)
(日賜駮犀具劍紫/艾綬玉玦各一)雷公為發鼓(見上薛燭/之鑒注)豐隆方奮椎
萬辟雖云就(張景陽七命曰乃□乃鑠萬辟千灌豐隆/奮椎飛亷扇炭神器化成陽文隂縵留綺)
(星連浮彩艶發光如散電質/如耀雪霜鍔水凝氷刃露結)千金持贈誰(吕氏春秋曰/伍員逃楚楚)
(追之急至江見一丈人刺小船方將漁從之求涉焉丈/人刺船渡之已絶江問其名族不告員解劍以與之曰)
(千金劍也願獻之丈人丈人曰荆國之法得伍員/者爵執圭禄萬石金千鎰豈直千金劍乎卒不受)張華
見之懣然心伏繹精理之沉邃翫驚采之繁縟客有挹
此餘風過乎三復千載神交敢揚末曲乃系之而為歌
曰管涔輝五色(晉書曰前趙劉□自以形質異衆恐不/容於俗隱迹管涔山以琴書為事常夜)
(閒居二童子入跪曰管涔王使小臣奉謁趙皇帝獻劍/一口置前再拜而去以燭視之劍長二丈光澤非常赤)
(玉為飾皆有銘云神劍服御除衆毒/曜遂服之劍隨四時變為五色也)周官列三制(周禮/曰桃)
(氏為劍身長五其莖長重九鋝謂之上制上士服之身/長四其莖長重七鋝謂之中制中士服之身長三其莖)
(長重五鋝謂之下制下士服之注莖長五寸在/夾内者夾人所握鐔以上也鋝鍰也六兩有竒)已服甘
蔗工(魏志曰文帝為太子時與鄧展飲酒論及劍術不/決時方食甘蔗因以習之下殿數交三中其腕)
俄驚水精墜(梁書曰侯景簒位白虹貫日三重其夜月/入太微掩帝座景所帶劍水精標無故墜)
(落/)隴西專斷割(晉書曰張軌鎭涼州遣主簿令狐亞聘/南陽王模甚悅遺軌以帝所賜劍謂軌)
(曰自隴以西征伐斷割/悉心相委如此劍矣)河内増歔欷(謝承後漢書曰呉/郡張業字仲叔為)
(郡門下椽送太守歸鄉里至河内遇賊業拔劍與賊交/戰而死子武時幼不識父喪不還每至節日持業遺劍)
(至河内到業死處醊/祭悲哀感動路人)周瑜嘗秉持(刀劍録曰呉孫權赤/烏中有人得韓信劍)
(帝賜/周瑜)陶君方鍜冶(刀劍録曰梁武帝命𢎞景造/神劍十三口以象閏月也)已荷孟
嘗恩(沈約為東宫謝勅賜孟嘗君劍啟曰田文重氣狥/名四豪莫及寳劍雄身故能威陵秦楚人高事逺)
(遺物足竒謹加玩/服以深存古之懐)復感方諸賜(梁簡文謝賜方諸劍啟/曰才發玉函彫竒溢目)
(始開牙檢/麗飾交陳)延平終化去(見上雷煥得豐/城之寳劍注)武庫俄焚弃(晉/書)
(曰武庫火歴代之寳孔子履高祖斬蛇劍/王莽頭盡焚焉張華見龍劍排户飛去)聊此續陽春
顧慙姸唱麗
　
　
　
　事類賦巻十三
欽定四庫全書
　事類賦卷十四
　　　　　　　　　　　　　宋　呉淑　撰
　　服用部
　　　几
几□也所以□物者也(出釋名□/閣也音軌)故吉事變儿凶事仍
几(周禮曰春官司几筵/吉事變几凶事仍几)或以見祭祀之典或以供饗射
之禮(周禮曰春官司几筵掌五几大朝覲大饗射封國/命諸侯王位設左右玉几諸侯祭祀右彫几酢席)
(左彤几甸役熊席右漆/几喪事葦席右素几)喪偶既傳於南郭(莊子曰南郭/子綦隱几而)
(坐嗒然似/喪其偶)不言仍聞於孟子(孟子曰孟子去齊宿於晝/有欲為王畱行者坐而言)
(不應隱几而卧客不悦曰弟子齊宿而後敢言夫子卧/而弗聽請勿復敢見矣孟子曰昔者魯繆公無人乎子)
(思之側則不能安子思泄栁申詳無人乎繆公之側則/不能安其身子為長者慮而不及子思子絶長者乎長)
(者絶子乎/注晝齊邑)若乃鵠膝狐蹯之飾(語林曰任元褒為光禄/勲孫馮翊往詣之見門)
(吏凴几視之孫入語任曰吏几對客為不禮任便捶之/吏荅云得罸體痛以横木扶持非凴几也孫曰植木横)
(施植其兩足便為凴几何/必狐蹯鵠膝曲木抱腰)白玉青石之奇(漢書儀曰祭/天用玉几南)
(岳記曰衡山石/室有石牀石几)既拂以獻矣(禮曰獻几/杖者拂之)亦操而從之(禮/曰)
(謀於長者必操/几杖以從之)或以致幽㝠之召(異苑曰歴陽石秀之/剡見一人着平巾袴)
(褶語之云聞君巧侔班匠刻几尤妙泰山府君相召秀/之自陳云劉政能造其人乃去數旬政果殞劉作几有)
(名遂以/致薨也)或以紀訓誦之詞(國語曰左史倚相曰/倚几有訓誦之戒)内則嘗
聞於斂席(禮内則曰父母舅姑/坐御者舉几斂席)時令攸稱其養衰(禮曰/八月)
(之節養衰/老授几杖)觀夫黄金之質(漢武内傳曰帝受西王母五/岳真形經屐以黄金之几)
雲紈之覆(拾遺記曰瀛洲南有金鑾之/觀中有寶几覆以雲紈之素)學重麟士(宋書/曰沈)
(麟士以篤學為務/常凴素几鼔素琴)名推卓茂(東觀漢記曰光武拜故密/令卓茂為太傅封褒徳侯)
(賜之/几杖)撫之驚劉毅之亡(晉書曰司𨽻劉毅卒武帝撫几/驚曰失吾名臣不得生作三公)
抵之見朱君之怒(漢書曰朱博遷琅玡守齊部舒緩養/名右曹掾史皆移病卧故事二千石)
(新到遣吏存問致意乃起就職博奮髯抵/几曰觀齊兒欲以為俗耶皆斥罷諸病吏)至於黄帝垂
法(李尤几銘叙曰黄帝軒轅/之智恐事之有闕作輿几)張華著銘(張華倚几銘曰/倚几之設設而)
(不倚作器於/此成禮於彼)荀罃投之而怒士匄(左傳曰晉侯㑹諸侯/于相晉荀偃士匄請)
(伐偪陽而封宋向戍荀罃曰城小而固勝之不武弗勝/為笑固請圍之弗克偃匄請班師智伯怒投之以几出)
(于其間曰汝既勤君而興諸侯牽帥老夫以至于此既/無武守而又欲易余辠曰是實班師不然克矣七日不)
(克必爾乎取/之遂滅偪陽)吕布斫之而責陳登(見鷹賦飢/而為用注)爾其虎附
兩頭(㑹稽典録曰葛仙翁凴白桐几學道數年白/日登仙几化為白虎三脚兩頭往往人見之)花攢
五色(鄴中記曰石虎所坐几/悉漆彫畫皆為五色花)或斵棐以備用(晉書曰王/羲之字逸)
(少嘗往門生家見棐几滑淨因書之真草/相半後其父誤刮去之門生驚懊累日)或加綈以為
飾(西京雜記曰漢制天子玉几冬則加綈錦其上/謂之綈几公侯皆以木為几冬則以細罽為橐)戴勝
既見於王母(山海經曰西王母梯几/而戴勝注梯謂凴也)草文仍傳於阮籍
(竹林七賢論曰魏封晉文王王辭公卿皆當喻㫖司空/鄭冲馳使従阮籍求其文立待之籍時在袁孝尼家宿)
(醉扶而起書几板為文/無所竄定乃寫付之)别有毛玠古風(魏志曰太祖為/司空丞相毛玠)
(為東曹掾太祖平栁城頒所獲器物特以素屏風素/憑几以賜玠曰君有古人之風故賜君古人之物)楊
彪舊徳(續漢書曰魏文帝賜/楊彪几杖以彰舊徳)魏舒遜位(晉書曰魏舒以/年老稱疾遜位)
(詔賜以几/杖不朝)吳王稱疾(漢書曰吴王濞稱疾不朝騐問不/實文帝責問吴使使者曰察見淵)
(中魚不祥于是天/子賜吴王几杖)靈産以止足荷賜(吴均齊春秋曰孔/靈産授光祿大夫)
(覧止足之分不肯拜太祖以白麾毛扇素几遺/之曰以君有古人之風故賜卿以古人之物)王沖以
尊大蒙賜(陳書曰王沖為太子少傅武帝以沖前代舊/臣特申長幼之敬及即位益加尊大嘗從幸)
(司空徐度宅宴筵/之上賜之以几)斯所以表王澤之褒崇優耆年於閒
適也
　　　杖
夫杖者所以褒元老彰淑徳(魏志曰文帝引漢太尉楊/彪待以客禮賜之凡杖詔)
(曰先王制几杖之錫所以賔禮黄耉褒崇元老也昔孔/光卓茂並以淑徳年髙受兹殊賜其賜公延年杖及凴)
(几/)故六十杖於鄉七十杖於國(禮王制曰五十杖於家/六十杖於鄉七十杖於)
(國八十/杖於朝)則有號以延年(見上/注)賜之朝直(後漢書曰甄琛/拜侍中以其衰)
(老詔賜御府杖朝/直杖以出入也)荷蓧曽見於丈人(論語曰子路從而/後遇丈人以杖荷)
(蓧子路問曰子見夫子乎丈人曰四體/不勤五穀不分孰為夫子植其杖而耘)吹火仍聞於太
乙(拾遺記曰劉向於成帝之末校書天祿閣專精覃思/夜有老人著黄衣植藜杖杖端吹火用以照向具説)
(開闢以前向因受五行洪範之文恐辭説繁廣向乃裂/裳及紳以記其言至曙而去請問姓名答曰我是太乙)
(之精天帝聞金卯之姓有博學者下而觀焉乃出懐中/竹牒有天文地圖之書以授之至向子歆從父受術亦)
(不語/人)若夫卭竹之來大夏(史記曰張騫云臣前在大夏/時見卭竹杖蜀布問安得此)
(大夏人曰賈人往市之身毒身/毒在大夏之東南數千里云)靈壽之出九真(廣志曰/九真出)
(靈夀/杖)金則有少千之侈(搜神記曰漢文帝微服懐金過/魯少千少千拄金杖出應門)
藜則有原憲之貧(莊子曰子夏乗大馬軒車不容/巷往見原憲原憲杖藜應門)若其
刻塔狀新(塔寺記曰謝尚嘗夢其父吿之曰西南有氣/至冲人必死勿當其鋒建塔寺可禳未暇立)
(寺可杖頭刻作塔形見有氣來擬之尚如其言置杖左/右果有黒氣沖尚家尚以杖指之氣即迴散闔家獲全)
(氣所經處數/里無復孑遺)飾鳩製古(續漢書禮儀志曰仲秋按戸比/民年七十者授之玉杖杖端以)
(鳩為飾鳩不噎之/鳥欲老人不噎)麟角既傳於劉向(劉向别録有/麒麟角杖)桃枝
亦聞於魏武(魏武帝與楊彪書曰今/賜足下銀角桃枝一枚)投葛陂而遽化(神/仙)
(傳曰壺公遣費長房歸以一竹杖與之曰騎此當還家/以投葛陂中長房騎杖忽然如眠便到家以杖投葛陂)
(顧之乃/青龍也)弃鄧林而自茂(見日賦棄杖/聞于夸父注)長房得之而靈變
(神仙傳曰費長房欲求道而顧家憂壺公乃斷一青竹/杖與長房身等使懸之舍後家人見以為縊死大小驚)
(哭遂殯葬之長房立其旁人無見者後長房/歸家人不信長房乃發往日所葬竹杖猶存)介象與之
而遐騖(神仙傳曰介象令人/騎青竹自吴往蜀)則有賜於卓茂(見几賦名/推卓茂注)
錫以袁逢(華嶠後漢書曰嘉平中/袁逢為三老錫玉杖)協楊沛之嘉夢(魏志/曰周)
(宣為郡吏太守楊沛夢人曰八月二日曹公當至必與/君杖飲以藥酒宣占之曰夫杖起弱藥治人病八月一)
(日黄巾必滅/至時果敗賊)報糜竺之陰功(拾遺記曰糜竺用陶朱計/日日益富有寶庫千間竺)
(賑生恤死家馬廏旁有古塚夜聞泣聲尋之見一婦人/訴云漢末為赤眉所害扣棺見剥乞弊衣自掩竺從其)
(言復見婦云君應遭火厄今以青蘆杖一枚長九尺報/君衣冠之惠竺挾杖而歸後鄰人見竺家有一青氣如)
(龍蛇之形旬日火從庫起燒其珠玉十分遺一火盛之/時見青衣童子十數人來撲火又見青氣如雲覆火上)
(火即/滅)聞負手於仲尼(禮曰孔子早作負手曳杖逍遙於/門歌曰泰山其頽乎梁木其壊乎)
(哲人其萎乎盖/寝疾七日而卒)逢掛錢於阮氏(見錢賦或/掛杖頭注)山賔對巨源
之目(談藪曰後魏邢巒字山賔嘗有疾策山桃杖/帝問此何杖荅曰巨源杖太武諱燾故言焉)昌邑
求積竹之製(新序曰昌邑王徵為天子到滎陽買積竹/刺杖二枚龔遂諫曰積竹刺杖者驕蹇少)
(年杖也大王奉/大䘮當拄竹杖)誦武王踐阼之銘(大戴禮曰武王踐阼/杖之銘曰惡乎失道)
(於嗜欲相/忘於富貴)行鄉人飲酒之義(論語曰鄉人飲酒/杖者出斯出矣)既執末
以為獻(禮記曰獻/杖者執末)亦在函而當祭(周禮曰伊耆氏掌國/之大祭祀共其杖函)
(注老臣雖杖於朝事鬼則去之/有司以函藏之既事乃授之)仲尼制禮問之有貴賤
之差(吕氏春秋曰孔子弟子從逺方来者孔子荷杖而/問曰子之父母不有恙乎置杖而問曰子兄弟不)
(有恙乎故孔子以六尺之杖/論貴賤之等辨親疎之義)陸賈著書用之在傾危之
際(新語曰夫居髙者自處不可以不安履危者任杖不/可以不固自處不安則墜任杖不固則顛是以聖人)
(居髙處上則以仁義為巢/乗危履傾則以聖賢為杖)
　　　扇
伊彼䊵扇居然可珍象明月以常滿(徐幹團扇賦曰惟/合歡之奇扇肇伊)
(洛之纖素仰明月以/取象規圓體之儀度)發惠風而愈新(曹植九華扇賦曰/隨皓腕以徐轉發)
(惠風之/餘寒)或以紀羊孚之雪(世説曰羊孚作雪讃云資清/以化乘氣以霏值象能鮮即)
(㓗成暉桓裔/遂以書扇)或以書栁惲之雲(梁書曰栁惲詩云亭皋/木葉下隴首秋雲飛琅)
(玡王融見而嗟賞因書/齋壁及所執白團扇)想王莽之屏面(漢書曰王莽有/用方技待詔黄)
(門者或問以莽形貌待詔曰莽所謂鴟目虎吻豺狼之/聲故能食人亦當為人所食問者乃吿之莽誅滅待詔)
(而封吿者後嘗翳雲母屛面非親近莫/能見也注屛面即便面盖扇之類也)思梁冀之擁身
(續漢書曰梁/冀作擁身扇)則有介子辭禄(列仙傳曰介推入介山從/伯陽逰後世見在東海賣)
(扇/)何植居貧(晉書曰植字元幹常以縛/筆織扇為業以奉供養)張敷纏哀於喪
母(梁書曰張敷生而母亡數嵗聞之雖童蒙便有感慕/之色至十嵗許求母遺物而散施已盡唯得一畫扇)
(乃緘錄之每至感/思輒開笥流涕)黄香顯名於侍親(東觀漢記曰黄香/至孝夏以扇侍于)
(親/側)塗修反影(拾遺記曰周昭王時塗修國獻丹鵠夏至/取鵠翅為扇一名施風一名條翮一名反)
(影/)丁緩漆輪(古今注曰長安巧工丁緩作七輪扇連/七輪大皆徑丈一人運之則滿堂寒戰)彦
囘障日(齊書曰劉祥字顯徵輕言肆行不避髙下建元/中為正員郎司徒褚彦囘入朝以腰扇障日祥)
(從側過曰作如此舉止羞面見人扇障何益彦/回曰寒士不遜祥曰不能賣袁劉安得免寒士)諸葛揮
軍(語林曰諸葛武侯與晉宣帝戰於渭濵/乗素輿著葛巾捉白羽扇指揮三軍)或畫以秦女
(古詩曰綾扇如圓月出自機中/素畫作秦王女乗鸞入烟霧)或遺之買臣(西京雜記/朱買臣為)
(㑹稽太守懐章綬至金亭而國人未知錢勃見其黑露/乃勞之曰得母疲乎遺以紈扇買臣至郡引為上客)
謝安賞袁宏之辯(見風賦扇/授袁宏注)王導蔽元規之塵(晉書曰/庾亮出)
(鎮於外以帝舅内執朝權王導不能平/嘗遇西風輒舉扇自蔽曰元規塵汚人)若夫太子同心
之奇(東宫舊事曰皇太子初拜供漆要扇青竹扇/各一太子納妃供同心扇三十單竹扇二十)班氏
合歡之製(班婕妤扇詩曰新製齊䊵素皎潔如霜雪裁/為合歡扇團團似明月出入君懐䄂動揺微)
(風/發)曹植之寳九華(曹植九華扇賦曰昔吾先君常侍得/幸漢桓帝賜尚方竹扇名曰九華因)
(賦曰形五離而九折篾釐解而縷分傚虬龍之蜿蜒法/雲霓之絪緼因形致好不常厥儀方不應矩圓不中規)
湘東之題八字(梁書曰臨川王宏字正表常執白/團扇湘東王取題八字銘玩之)羊欣
不書而偃蹇(梁書曰羊欣字敬元㑹稽王世子元顯毎/使書扇常不奉命元顯怒乃以為後軍府)
(舎/人)子顯一揮而傲睨(齊書曰蕭子顯頗負才氣及掌選/見九流賔客不與交言但舉扇一)
(揮而已衣/冠恨之)製自武王(世本曰武/王始作箑)禁於晉帝(晉中興書曰/安帝義熙中)
(禁絹扇/及摴蒱)大見扶南(異物志曰扶南國昔但作大扇/遣人持之不知人各自用也)長聞
漢世(古今注曰障扇長柄扇也漢/世多豪俠象雉尾而製長扇)至若逸少六角(晉書/曰王)
(義之居􁁉山見一老姥持六角扇賣之羲之書其扇各/為五字姥初歎惋因謂姥曰但言是王右軍書以求百)
(錢姥如其言人競買之後姥復/持扇來請之羲之笑而不答)飛燕七華(西京雜記趙/飛燕為皇后)
(上遣賜雲母扇五明扇/七華扇翟扇蟬翼扇)傅咸之矜狗脊(傅咸狗脊扇賦/曰盖卑以自居)
(君子之經孤寡不榖王侯修名尚不/愧狗脊之為號焉顧九華之妙形)少千之持象牙(搜/神)
(記曰魯少千山陽人漢文帝微服懐/金欲問其道少千執象牙扇出應門)見伯仁而障面(世/説)
(曰王敦在西朝見周顗轉扇障面而後得住/後渡江不能復爾王歎曰不知吾進伯仁退)目温嶠以
披紗(世説曰温嶠娶姑女既婚交禮女以手披/紗扇撫掌笑曰我嫌是老奴果如所疑)爾其執
以搖風(見上班氏/合歡注)用之逐暑(春秋繁露曰以龍/致雨以扇逐暑)號彼莫
難飾其雲母(鄴中記曰石虎作雲母五明金薄莫難扇/薄打純金如蟬翼二面彩漆畫列仙竒烏)
(異獸雲母帖其中彩色明徹虎出時用此扇挾乗輿又/有象牙桃枝扇或緑沈色或木蘭色或作紫紺色或作)
(鬱金/色)武王救暍以遲留(帝王世説曰武王/見暍人擁而扇之)顧榮揮陣而
容與(晉書曰廣陵相陳敏反留顧榮甘卓等與共舉事/榮初偽與和既而説卓共攻之榮先斂舟於南岸)
(敏率萬人將出戰榮自/麾以羽扇敏衆大潰)至於堯厨翣脯(見風賦㕑/中翣脯注)中宿
蒲葵(晉書曰謝安鄉人有罷中宿縣者還詣安問其歸/資答嶺南周弊惟有蒲葵扇五萬安乃取一中者)
(執之於是京都士/庻競慕價増數倍)五明靡麗(古今注曰五明扇舜所作/也既受堯禪廣開視聴求)
(賢人以自輔故作五明扇秦漢公卿/大夫皆用之魏晉非乗輿不得用)單竹精竒(見上太/子同心)
(注/)緑沈之與紫紺木蘭之與桃枝(並見號彼/莫難注)將軍當夏
而不操(太公六韜曰冬不/衣裘夏不操扇)京兆走馬而猶持(漢書曰張/敞無威儀)
(時罷朝㑹過走馬章臺街使御吏驅自以/便面拊馬注便面所以障面葢扇類也)呉猛渡江而
畫水(見江賦呉/猛畫水注)范曄繫獄而題詩(宋書曰范曄謀逆被/繫上有白團扇甚佳)
(送曄令出詩賦美句曄書曰去白日之/昭昭襲長夜之悠悠上為循覽悽然)或羽翮有損少
之歎(晉中興徵説曰舊羽扇翮用十毛王敦/始改用八羽翮損少飛翥不終之兆也)或篋笥有
棄捐之悲(班婕妤扇詩曰常恐秋節至涼飇/奪炎熱棄捐篋笥中恩情終斷絶)又聞佳晉
宫之卞女(晉書曰武帝太元中博選良家以充後宫使/楊后選所取后妬不取端正妙好唯取長白)
(卞藩女有美色帝舉扇障面語后云卞氏佳/后曰藩三世后族不宜枉以卑位帝乃止)表商宗之
雊雉(古今注曰雉尾扇起于殷髙宗有雊雉之祥服章/多用翟羽周制以為皇后夫人車服輦車有翣即)
(緝雉羽為之以障翳風塵也漢朝乗輿服之後以/賜梁孝王魏晉以來以為常准諸王皆得用也)何戢
之翫蟬雀(宋書曰何戢為吳興太守宋孝武賜戢蟬雀/扇善畫者顧景所畫時呉郡陸探微顧寳先)
(皆能畫並/歎其巧絶)文奐之圖山水(齊書曰竟陵王孫賁字文奐/善畫於扇上圖山水咫尺之)
(内便覺萬/里為遥也)却三伏而迎九秋功無與比
　
　
　
　
　
　
　
　
　
　
　事類賦卷十四
欽定四庫全書
　事類賦卷十五
　　　　　　　　　　　　　宋　吳淑　撰
　　什物部
　　　筆
禮曰士載言史載筆古以為能述事而言故謂之為述
(釋名/云)又以為能畢舉萬物之形亦謂之為畢(成公綏筆/賦序云)
故秦謂之筆楚謂之聿而吳謂之不律(説文曰楚謂之/聿秦謂之筆吳)
(謂之不律/燕謂之弗)若乃漆管緑沈之妙(王羲之筆經曰有人以/緑沈漆竹管及鏤管見)
(遺録之多年斯可愛玩詎/必金寳雕琢然後為貴乎)文犀象齒之殊(傅子云漢末/一筆之匣雕)
(以黄金飾以和玉綴以隋珠文以弱翠非文/犀之楨必象齒之管豐狐之柱秋兎之翰)博山為牀
(東宫舊事曰皇太子初拜給/漆筆四枝銅博山筆牀副焉)錯寳為跗(西京雜記曰漢/制天子筆以錯)
(寳為跗毛皆以秋兎之毫官師路扈為之/又以雜寶為匣側以玉璧翠羽皆直百金)靜女嘗貽於
彤管(詩曰靜女其/孌貽我彤管)周公曽寫於龜書(尚書中候曰𤣥龜/負圖出周公援筆)
(以時文/寫之)爾其中山之毫(史記曰始皇令蒙恬與太子扶/蘇築長城恬取中山兎毛造筆)
(也/)北宫之製(漢書曰尚書令僕丞郎月給/大筆一雙篆題云北宫工作)秦將蒙恬之
造始(古今注曰昔蒙恬之為筆也以柘木為管/鹿毛為柱羊毛為被非謂兎毛竹管也)官師路
扈之精麗(見上錯寳/為跗注)周舍執之而司過(韓詩外傳曰趙/簡子有臣曰周)
(舍立于門下三日三夜簡子問其故對曰臣以為/諤諤之臣墨筆執牘從君之後伺君過而書之)班超
投之而立事(東觀漢記曰班超家貧傭書輟書投筆嘆/曰丈夫當如傅介子張騫立功異域以取)
(封侯安能/久事筆硯)怒王思而逐蠅(魏書王思性急嘗執筆作書/蠅集筆端驅去復來思怒逐)
(蠅不得取筆/擲地毁之)傷盛吉而流涕(見冬賦盛/吉書法注)驚何晏而遽失
(魏末傳曰司馬宣王欲誅曹爽呼何/晏作奏曰宜上君名晏失筆於地)駭曹公而忽墜(吴/志)
(曰曹公聞孫權以荆州/資劉備方書筆落于地)阮檄而曽訝立成(文士傳曰阮/瑀䑛筆操檄)
(立成曹公索筆求/改卒無下筆處)襧賦而未嘗停綴(黄祖太子射使襧/衡作鸚鵡賦筆不)
(停綴文/不加點)至於湘東三品(梁書曰元帝為湘東王時好文/學著書常紀録忠臣義士及文)
(章之美者筆有三品或金銀雕飾或用斑竹為管忠孝/全者用金管書之徳行精粹者用銀管書之文章贍逸)
(者以斑竹/管書之)春坊四枝(見上博山/為牀注)含毫緬邈(陸士衡文賦/曰或含毫而)
(邈/然)搦管徘徊(虞世南筆髓云夫筆長短不/過五六寸搦管不過二寸)楊璇染血而
書帛(謝承後漢書曰楊璇字機平平零陵賊為荆州刺/史趙凱横奏檻車徵之仍奪其筆硯乃嚙臂出血)
(以簿巾白毛筆染血以書帛上具陳破賊形勢/及言為凱所誣以付子弟詣闕自訟詔原之)陶景用
荻而畫灰(陶𢎞景傳曰𢎞景年四五嵗常以/荻為筆畫灰中學書遂為善𨽻)觀其染清
松之微烟(成公綏棄故筆賦/曰染清松之微烟)奉纎毫之積潤(徐摛詠筆/詩曰纎毫)
(奉積潤弱/質散芳烟)白牙碧縷之奇(景龍文館集云中宗令諸學/士入甘露殿其北壁列書架)
(架前有銀硯一碧鏤牙管十銀函盛紙/數十種白牙見下却琉璃而若重注)雞距鹿毛之雋
(白樂天有雞距筆賦王隱筆銘曰豈其/作筆必兎之毫調利難秃亦有鹿毛)王充之户牖牆
壁(後漢書曰王充好理實閉户潛思户/牖牆壁各置刀筆著論衡八十五篇)左思之門庭藩
溷(晉書曰左思為三都賦門庭/藩溷皆置筆硯十稔方成)削荆既自於任末(拾遺/記曰)
(任末年十四學無常師或依林木之下編茅為/菴削荆為筆夜則映月望星暗則燃蒿自照)捶琴更
聞於栁惲(梁書曰栁惲常賦詩未就以筆捶琴坐客以/筯和之惲驚其哀韻乃製為雅音後傳擊琴)
(自筆捶/之始也)或以作鋤耒於詞園(語林曰晉蔡洪赴洛洛中/人問曰吳中舊姓何如荅)
(曰呉府君聖朝之盛佐明時之俊乂朱永長理物之宏/徳清選之髙望嚴仲弼九臯之鳴鶴空谷之白駒顧彦)
(先八音之琴瑟五色之龍章張威伯嵗寒之茂松幽夜/之逸光陸士龍鴻鵠之徘徊懸鼓之待槌此諸君以洪)
(筆為鋤耒以紙札為良田以/𤣥黙為稼穡以禮義為豐年)或以為刀矟於文陣(羲之/筆陣)
(圖云夫紙者陣也筆者刀矟也墨者鍪甲也水硯者城/池也心意者將軍也本領者副將也結搆者謀畧也出)
(入者號令也屈/折者殺戮也)至若趙國秋毫(王羲之筆經曰諸郡獻/兎毫出鴻都門唯有趙)
(國毫中用意謂趙國平原廣澤無雜草木唯有細草是/以兎肥毫長而鋭也須用仲秋月収之孟秋去夏近毫)
(焦而嫩季秋去冬近毫脆而/秃惟八月寒暑調乃中用)遼西麟角(見硯賦張/華麟筆注)鋒必
九分管唯二握(王羲之筆經曰毛杪合鋒令長/九分管修二握須圓正方可)逢陸機
而欲焚(陸雲與兄士衡書曰君苗/毎見兄文思欲焚筆硯)過仲宣而見閣(魏志/曰王)
(粲才髙屬文舉筆便成鍾繇王凱各為魏/卿相至於朝廷奏議皆閣筆不敢措手)闞澤既自傭
書(吴志曰闞澤為人/傭書以給紙筆)安世亦嘗持槖(漢書曰張安世持/槖簮筆事孝武數)
(十年以/備顧問)枕中而毎欲傳方(世説曰王義之曠之子早於/其父枕中竊讀筆説父恐其)
(幼不與乃拜/泣而請之)薦下而還聞辟惡(搜神記曰王祐病有鬼/至其家留赤筆十餘於)
(薦下曰使人簮之出/入辟惡舉事皆無恙)鄭譯假潤以為辭(隋書曰髙祖復/鄭譯官爵令内)
(史令李徳林作詔書髙熲戲謂曰筆乾譯荅曰出/為方牧杖策言歸不得一錢何以潤筆上大笑)曹褒
懐鈆而嗜學(東觀漢記曰曹褒字叔通篤學常慕叔孫/通為漢禮儀晝夜沈思寝則懐鈆筆行則)
(誦文書當其念/至忽忘所之)僧虔晦迹而見容(王僧虔傳曰齊孝武/欲擅書名僧虔不敢)
(顯迹常用拙/筆以此見容)卜商括囊於則削(史記曰孔子聴訟文詞/可以與人共不獨有也)
(至于修春秋筆則筆削則/削游夏之徒不能措一詞)若夫陸倕授之於幼瑒(梁書/曰紀)
(少瑜字幼瑒常夢陸倕以一束青鏤管筆授之/云我以此猶可用卿自擇其善者文詞因此進)郭璞取
之於江淹(齊書曰江淹夢得五色筆由是文藻日新後/夢有人稱郭璞取之爾後為詩絶無美句時)
(人謂之/才盡)白雲先生以鼠鬚而傳法(世説曰王羲之得用/筆法於白雲先生先)
(生遺以鼠鬚筆又鍾繇/張芝亦皆用鼠鬚筆)晉陵太守謂牙管之傷㢘(宋書/曰范)
(岫字懋賔以廉潔著稱為晉陵/太守雖牙管一隻猶以為費)至於上剛下柔之名(蔡/邕)
(筆賦曰上剛下柔乾坤位也新故代謝四時次/也圓和正直規矩極也𤣥首黄管天地色也)三束五
重之美(成公綏棄故筆賦云結三/束而五重建西角之𤣥管)夢大手於詞臣(晉王/珣夢)
(人以大筆如椽與之人説曰君當有/大手筆後孝武哀策諡文皆珣所草)表赤心於史氏(古/今)
(注曰牛亨問彤管何也荅曰彤赤漆/耳史官載事用赤管言以赤心紀事)給相如而賦遊獵
(史記曰相如為天子遊獵之/賦賦成武帝令尚書給筆札)供荀悦而成漢紀(後漢書/獻帝令)
(荀悦為漢紀三十/篇詔尚書給筆硯)蔡琰求之而寫書(後漢書曰曹公欲/令十吏就蔡琰寫)
(書琰曰男女禮不親授乞給紙筆一月/真草唯命於是繕寫送之文無遺誤)王隱授之而修
史(晉書曰王隱始著國史成八十八卷屬免官居家貧/未能就遂南逰陶偘又詣江州投庾元規規給其筆)
(札其書/遂成)眊白見譏於辛毗(魏志曰明帝見殿中侍御史/簮白筆側階而立問此何官)
(辛毗曰御史簮筆書過以紀陛下/不依古法者今直備官眊筆耳)撍縹嘗聞於夫子(孝/經)
(援神契曰孔子制作孝經使七十二子向北辰磬折使/曾子抱河洛事北向孔子撍縹筆衣絳單衣向北辰而)
(拜/)别有㸃髙洋而作主(齊書曰髙洋夢人以筆㸃其額/王曇哲賀曰王當作主呉孫權)
(夢亦同熊/循解之)賜渾瑊而録功(唐書曰徳宗在奉天與渾瑊/無名官吿千餘軸使募敢死)
(之士賜瑊御筆一管當戰勝量功伐/即署其名授之不足即以筆書其紳)太初有不畜之慎
(魏末傳曰夏侯太初見召還路/絶人事不畜筆其謹慎如此)歐陽有不擇之工(唐書/曰歐)
(陽詢書不擇紙筆皆能如意褚遂/良須手和墨調精紙良筆方書)至有寳胡盧而彌珍
(漢上題襟集有段成式寄温/飛卿胡盧筆管往復書二首)却琉璃而若重(王羲之筆/法曰昔人)
(或琉璃象牙為筆管麗飾則/有之然筆須輕便重則躓矣)婕妤折之而尚存(時鏡新/書曰魏)
(武帝劉婕妤以七月/七日折琉璃筆也)鄭灼削之而更用(梁書曰鄭灼家/貧好學抄義疏)
(以日繼夜筆毫/盡必削而用之)顔裴則炙以課薪(見冬賦顔/裴致薪注)智永則瘞
而作塚(國朝傳記曰虞監草行本師於釋智永永樓上/學書業成方下其所棄筆頭盈瓮後瘞之因為)
(退筆/塚銘)亦聞採彼龍籦(嵇含筆銘曰採管/龍籦抜毫和兎)截兹箘簵(戴凱/之竹)
(譜曰竹之别類百六十二/焉􁄸簵堪為矢大者為筆)痛頡為嘉(韋仲將筆法云以/鐵梳梳兎毫及青)
(羊去其穢毛訖各别用梳掌痛正毫齊其鋒端各作扁/極令均調平好用衣青羊毛羊毛去兎毫頭下二分許)
(然後合扁巻令極固痛頡訖以所正青羊毛截用衣筆/心名為筆柱或曰墨池復用青毫外如作柱法使心齊)
(痛頡内管中寧/心小不宜大)懸蒸有度(王羲之筆經曰筆成合蒸之/令熟三斗米飯以繩穿管懸)
(之水器上一/宿然後可用)清麗識傅𤣥之銘(傅𤣥筆銘曰曄曄彤管/冉冉輕翰正色𤣥黑銘)
(心寫言光讃天人深勵未/然君子戒之無攻異端)贍逸仰嵇含之賦(嵇含筆賦/序云騁韓)
(盧逐狡兎季秋之月毫鋒甚/偉遂刋懸崖之竹而為筆)行本明佩刀之職(隋書曰/劉行本)
(累遷掌朝下大夫周代故事天子臨軒掌朝典筆硯持/至御坐則大夫取進之及行本為掌朝進筆于帝承御)
(復欲取之行本抗聲謂承御曰筆不可得帝問之對曰/臣聞設官分職各有司存臣既不得佩承御刀承御亦)
(焉得取臣筆帝曰然/因令二司各行所職)公權陳正心之喻(唐書曰栁公權/為司封員外穆)
(宗政僻嘗問公權筆何則盡善對曰用筆/在心心正則筆正上改容知其筆諫也)訝蠅集於苻
堅(晉書曰苻堅與王猛苻融密議於露臺有大蒼蠅入/自牖聞鳴聲甚大集筆而去於市中為黑衣小兒呼)
(曰官今/大赦)卜蛇銜於管輅(魏志曰管輅往見安平守王基/基令作卦輅曰牀上當有大蛇)
(銜筆大小共視須臾失/之且曰蛇者書佐也)仲將留神於製作(韋仲將有筆/墨方已見痛)
(頡為/嘉注)雉恭見求而靳固(羲之筆法曰余嘗自為筆甚可/用謝安石庾雉恭毎就吾求之)
(靳而/不與)傳毛頴於韓公(韓愈有/毛頴傳)目毫錐於白傅(白樂天與/元微之將)
(應制科各有纎鋒細管筆攜以就試相顧輒笑目/為毫錐故贈元相詩曰筞目穿如札毫鋒鋭似錐)逸少
驚入木之七分(晉事曰北郊祭文命更寫之/工人削之羲之筆已入七分)仲尼止獲
麟之一句(春秋序曰絶筆於獲麟之一/句所感而起因所以為終也)斯濡翰之為用
誠詞家之急務也
　　　硯
採陰山之潛璞(傅𤣥硯賦曰採隂山之潛璞問衆材池/之攸宜設方圓以定形假金銕而為)
琢圓池於璧水(楊師道詠硯詩曰圓池類璧水輕翰染/烟華將軍欲定逺見弃不應賖今有圓)
(如桮而中隆起水環之者名/曰璧雍硯亦謂之分題硯)成墨海於一紐(文房四譜/曰昔皇帝)
(得玉一紐治為墨海焉其/上篆文曰帝鴻氏之硯)侔夏鼎之三趾(繁欽硯讃曰/鈞三趾於夏)
(鼎象辰宿/之相扶)選自斧柯(栁公權論硯云硯出斧/柯山即觀棊之所也)置之綈几
(西京雜記曰天子玉几加綈錦以/玉為硯以酒為書滴皆取其不冰)或採于呉都山下(文/房)
(四譜曰呉都/有硯山石)或取於永嘉谿裏(永嘉記曰硯溪/一源多石硯)若夫蓮
葉馬蹄之狀(繁欽硯賛曰或規/如馬蹄鋭如蓮葉)圓天方地之形(繁欽硯/賛曰或)
(薄或厚乃圓乃方方/如地象圓似天光)木則貴其能軟(傅𤣥硯賦曰木則/貴其能軟石則美)
(其潤堅加朱漆之膠/固含中徳之清𤣥)玉則取其不冰(見上綈/几注)鴿曽聞於
銜水(文房四譜曰藍田玉順山悟真寺有髙僧寫涅槃/經羣鴿自空中銜水添硯曽聞彼山僧傳云亦見)
(白傅百/韻詩)蟻或見於沈罾(纂異記曰有徐𤣥之者月夜讀/書見武士數百騎升牀於花氊)
(上縱兵大獵又升案於硯中施罾網獲魚數百千頭有/王者顧𤣥之怒其無禮囚之明日𤣥之掘地得蟻穴盡)
(焚/之)滴蟾蜍之積潤(西京雜記曰昔人盜發晉靈公塚獲/玉蟾蜍一枚大如拳腹容五合水潤)
(如新玉取為/盛滴器也)㸃鴝鵒之寒星(栁公權嘗論硯云水中石/其色青山半石其色紫山)
(絶頂者尤潤如猪肝色者嘉其貯水處有赤白黄/色㸃者世謂之鴝鵒眼或脉理黄者謂之金線)爾其
郎官之樣(繁欽硯賛曰腰半/微入謂之郎官様)終葵之製(通典云虢州貢/終葵石硯二十)
(枚/)甄后則以為常用(魏志曰甄后少喜書常用諸兄筆/硯其兄戱之曰汝欲作女博士耶)
(后曰古者賢女未嘗/不覽前史以觀成敗)宇文則不能久事(隋書曰宇文慶/少年時曰書足)
(以記姓名安/能久事筆硯)劉𢎞嘗接於晉武(晉書曰劉𢎞嘗居洛陽/與武帝同閈共硯席書)
(又世語云曹爽/與魏明亦同也)彭祖曽同於宣帝(漢書曰張彭祖嘗與/漢宣帝微時同硯席)
(即位以舊恩/封陽都侯)盧攜怒以相投(唐書曰僖宗時盧攜鄭畋/為相不相得議黄巢事忿)
(爭盧拂衣而起/擲硯相投也)韓愈述其先瘞(韓愈瘞硯文曰隴西李/元賔行于褒谷間誤毁)
(其硯匣歸埋於京師愈賛而識之曰土乎成質陶乎成/器器復其質非生死類全斯用毀不忍棄埋而識之仁)
(之/義)至於梁武不珍於翔鳯(梁書曰武帝性純儉吴令唐/鏞進鑄成盤龍火爐翔鳯硯)
(盖詔禁/錮終身)道支初得於浮樝(異苑曰新道支於水側見一/浮樝取為硯製形象魚有道)
(家符懴皆置魚硯中忽失之夢人曰吾暫游湘水為二/妃所留今復還可於水際見尋也道支旦至水側罾者)
(得一鯉魚買剖之得先時符懴方悟又失/之有人過湘君廟見此魚硯在二妃側也)蜯貽庾翼(晉/書)
(曰庾翼少為侍中袁彖所重贈/以鹿角書格蜯硯象牙筆管)鐵遺洪涯(洪涯先生傳/曰先生欲歸)
(河内舎人劉守璋與道士吴恪儒生張隱/來謁贈先生揚雄鐵硯并四皓鹿角枕)翫微茫之金
線(已見鴝鵅/寒星注)重㸃滴之青花(唐李賀有青花紫石硯歌/云端州匠巧如神露天磨)
(劒割紫雲紗幔晝暖墨/花香輕漚縹沫松麝薰)亦聞稠桑美石(唐李文資暇云/稠桑硯始於元)
(和初因叔祖宰虢之耒陽諸阮温靖之隙必訪山水一/日於澗側得一石時攜鐫具以往因刻其遊山之姓氏)
(年月覺其石美可琢為硯但大不可致又得小如拳甚/多致於縣中有胥能琢之而賣大獲利稠桑石硯始於)
(此/)興平青色(劉澄之江州記曰興平縣蔡子池南有/石穴深二百丈許石色青堪為書硯)筆
運翰染(王粲硯銘曰墨運/翰染榮辱是懲)浮津輝墨(墨藪曰凡書硯取/新石潤澁相兼又)
(浮津輝/墨者)學時方俟於凍開(四民月令曰正月硯凍開命/童幼入小學十一月硯冰冷)
(命童幼讀學/孝經論語)洗處嘗聞於水黒(文房四譜曰越州戒珠/寺即羲之宅也有洗硯)
(池至今水/常黑色)張華以麟筆同賜(拾遺記曰張華博物志成/晉武賜以麟角筆管遼西)
(所獻也青鐵硯用于闐所貢鐵為之也側理紙萬/畨南越所貢也側理一名陟釐又曰陟理海苔也)王慈
以素琴竝得(齊書曰王慈年八嵗外祖宋江夏王義恭/出寳物恣其所取慈但取素琴石硯而已)
(義恭/善之)取端谿者價重千金(栁公權論硯云端溪石為硯/至妙益墨青紫色者可值千)
(金/)出青州者名標第一(栁公權論硯云青州石末/為之第一絳州者次之)或為
祖先而増感(陳留志曰范喬年二嵗時其祖臨終撫其/首曰所恨不得見汝成人以所用硯與之)
(至五嵗祖母吿/喬喬執硯而泣)或因雷霆而遽失(栁公權論硯云斧柯/山出石硯昔人採之)
(必以中牢祭之不爾/雷霆勃興失石所在)至其汾水精奇(文房四譜云絳縣/人善製澄泥硯縫)
(絹袋於汾水中踰年而後取則/泥已實囊矣陶為硯水不涸焉)墐泥妙絶(作澄泥硯法/以夾布囊成)
(墐泥水中擺之得細者澄去清水令微乾入黄丹團搜/如麫入模中壓令至堅以竹刀刻作硯狀微蔭乾利刀)
(削成曝乾厚以稻糠并黄牛糞和燒之一復時然後/入墨蠟貯米醋蒸之五七度含津益黑不亞於石者)歙
山既重於龍尾(文房四譜云歙州/龍尾亞於端谿)西域但施於竹節(文/房)
(四譜云西域無紙筆但有墨/以瓦合或竹節即其硯也)秘雀臺之滑膩(文房四譜/云魏銅雀)
(臺遺趾人多發其古瓦琢硯甚工貯水數日不燥世傳/云昔人製此臺其瓦俾陶人澄泥以絺綌濾過加胡桃)
(油埏埴之故/與他瓦異)寳栗岡之潤潔(李白酬殷十一贈栗岡硯/詩云殷侯三𤣥士贈我栗)
(岡硯洒染中山毫光輝吴門練天寒水不/凍日用心不倦攜此臨墨池還如對君面)斯所以作城
池於筆陣(羲之筆陣圖曰/以水硯為城池)非徒比石墨於讒説也(太公/金匱)
(硯之書曰石墨相著而黒/邪心䜛言無待而汚白)
　　　紙
方絮之體(通俗文曰/方絮曰紙)平滑如砥(釋名曰紙砥也/平滑如砥也)在古則
無簡牘而已(春秋序曰大事書之/於策小事簡牘而已)若乃晉武側理(見硯/賦張)
(華麟/筆注)漢武赫嗁(漢書曰趙婕妤妬後宫偉能生子詔封/緑小篋有裹藥二枚赫嗁書曰吿偉能)
(努力飲藥注赫嗁薄小/紙也赫音䦧嗁音啼)松花鳯尾(資暇云松花牋其來/舊矣世以為薛濤牋)
(悞也陸龜蒙叢書云鳯尾諾自晉迄於梁陳以來藩邸/之書也鳳尾即所諾之文也諾如今制可也鳯尾牋當)
(畨薄縷輕制/作精妙也)玉屑香皮(劉恂嶺表異録曰廣州多柞香/堪作紙名為香皮又蜀中有玉)
(屑屑骨/之號)意其裂之以吿敗(神仙傳曰蜀先主欲伐吴問/李意其意其求紙盡作兵士)
(數十裂壊之更畫一大人/又壊之先主出兵果敗矣)朱詹吞之而療饑(顔氏家訓/曰義陽朱)
(詹好學家貧日不爨時吞紙以實/其腹寒則抱犬而卧後以學顯)至於平淮桃花(桓𤣥/偽事)
(曰𤣥詔令平淮作桃花/牋有縹緑青赤等色)東陽魚卵(墨藪云紙取東陽/魚卯虚柔滑淨)段
氏雲藍(段成式與温庭筠雲藍紙絶句序云予在九江/出意造雲藍紙既乏左伯之法全無張永之功)
(輒分送五十枚詞曰三十六鱗充使時數畨猶得裹相/思待將袍襖重抄了寫盡襄陽播掿詩文房四譜云今)
(飛卿集中有掘柘/詞恐播掿字誤)王公蠶繭(世説曰王羲之書蘭亭序/用蠶繭紙鼠鬚筆遒媚勁)
(健絶代/更無)金花薛骨剡藤麻面(杜陽編曰徳宗廟有朱鳥/來常噉玉屑聲甚清暢及)
(為鷙鳥所搏宫人皆以金花紙寫心經薦其㝠福又國/史補云紙之妙者則越之剡藤苔牋蜀之麻面薛骨金)
(花魚子十/色牋也)分輕重於黄白(御史故事曰按彈奏白簡為/重黄紙為輕今一例白紙無)
(差降/矣)隨屈伸於舒卷(傅咸紙賦曰攬之/則舒舍之則卷)至於干寳之賜
二百(干寳表曰臣前聊欲撰記古今怪異非常之事博/訪知者片紙殘行事事各異又乏紙筆或書故紙)
(詔賜紙/二百枚)陶侃之獻三千(見墨賦陶侃/獻之晉帝注)青童琅玕之美(酉/陽)
(雜俎云東都龍門有一家相傳廣成子所居也天寳中/雅禪師居於此庭多古桐桐華時有異蜂聲如人吟禪)
(師諦視之具體人也乃捲竹羃巾網而獲焉置於紗籠/中意嗜桐華採置其傍忽有數蜂翔集隔籠相慰勉一)
(曰予與青童君弈勝獲琅玕紙十幅君出當為/我寫星子詞語皆非人世事僧乃舉籠放之)范寗藤
角之姸(范寗教曰上紙不可作/文書皆令用藤角紙)五色方見於鳯銜(鄴中/記曰)
(石虎詔以五色/紙著鳯雛口中)純白或遭於蟲蠧(唐書曰髙宗上元詔/曰詔勅施行既為永)
(式比用白紙多有蟲蠧/宜令今後皆用黄紙)貢以和熹(東觀漢記曰和熹鄧/后臨朝萬國貢獻悉)
(令禁絶嵗時但/貢紙墨而已)求之秘府(虞預表曰秘府有布紙三萬/餘枚不任寫御書乞四百枚)
(付著作吏/寫起居注)嘉百幅於杜暹(唐書曰杜暹為婺州叅軍秩/滿將歸吏以紙萬張贈暹唯)
(受百幅人嘆之曰昔清/吏受一大錢何異也)美一函於魏武(魏武令曰今諸/掾屬治中别駕)
(常於月朝各進得/失給紙函各一)爾其翫兹靡滑(劉孝威謝官紙啓曰/雖復鄴殿鳯銜漢朝)
(魚網平淮桃花中宫榖樹/固以慙兹靡滑謝此鮮華)閲此㢘方(傅咸紙賦曰既作/契以代繩又造紙)
(而當策廉方有體柔性全/真含章藴藻實好斯文)薛濤則矜誇蜀様(資暇録曰/元和之初)
(薛濤好製小詩惜其幅大不欲長賸乃狹小之蜀中/才子既以為便後減諸牋亦如是特名曰薛濤牋)僧
虔則衒耀銀光(丹陽記曰江寜縣有紙官署齊髙帝造/紙所也嘗造凝光紙賜王僧虔一云銀)
(光/)出晉朝者為山濤之賜(山簡表曰臣父濤奉/先帝手澤青紙詔)墜郴州
者為温裕之祥(因話録曰大中中孔温裕因直諫貶郴/州有鵲喜於廷兒孫拜之飛去墜下方)
(寸紙上有補闕字未/㡬徵還果有此拜)美東宫之縹紅(東宫舊事曰皇太/子初拜給赤紙縹)
(紅麻紙/各百張)重六合之雲陽(國史補曰雲陽有六合牋又/有蒲州白薄重抄臨川滑薄)至
有樹葉尤珍(林邑記曰九真俗書樹葉為紙又鄭虔為/廣文博士學書病無紙知慈恩寺有柿葉)
(數屋遂借僧居止取紅/葉學書嵗久殆徧也)桑根更潔(文房四譜曰雷孔璋/曽孫穆之猶有張華)
(與祖書乃/桑根紙也)蔡侯始訝於鮮華(東觀漢記曰黄門蔡倫典/作尚方作紙所謂蔡侯紙)
(也輿服志曰蔡侯紙用故麻名麻/紙木皮名榖紙故魚網名網紙)子良復稱其妙絶(蕭/子)
(艮答王僧虔書曰子邑之紙妍/妙輝光仲將之墨一㸃如漆)因相如而逾貴(漢書曰/司馬相)
(如作子虛賦楊得意誦之帝/善其詞都下傳寫為之紙貴)遇羲之而不節(語林曰王/右軍為㑹)
(稽謝公乞牋庫中有九萬張/悉與之桓宣武云逸少不節)羊續被補而道隆(謝承後/漢書曰)
(羊續為南陽以清率下唯/卧一幅布綯敗糊紙補之)葛洪賣薪而志切(抱朴子曰/洪家貧伐)
(薪賣之以給紙墨常乏紙所/寫皆翻覆有字人少能讀)斯可以資曰用於詞園垂
無窮之芳烈者也
　　　墨
眞誥曰墨者陰之象(眞誥曰今書通用墨何/盖文章屬陰墨陰象也)釋名曰墨
者晦之義(釋名曰墨者晦也/言似物晦黑也)陸雲得之於魏臺(陸士龍/與兄書)
(云一日上三臺曹公藏石/墨數十萬斤今送二螺)陶侃獻之於晉帝(文房四譜/曰陶侃獻)
(晉帝牋紙三千枚墨/二十九皆極精妙)或名重張金(石崇奴劵曰張金/好墨過市數螺也)或
妙稱祖氏(四譜曰祖氏本陽定人唐之墨官也世/以易水墨為上祖氏之名聞天下也)王郎
既受於嘉惠(陳留耆舊傳曰王郎剛猛能解盤牙破節/目考騐楚王瑛謀反連及千餘人事竟引)
(入詰問無謬一見賜御筆墨再/見賜佩帶三見除司徒西曹掾)張永亦傳其巧思(宋書/曰張)
(永善𨽻書又有巧思紙及墨皆自營造上毎/得永表啓輒執玩咨嗟自歎供御者不及)汚扇上而
因成駮牛(晉書曰王獻之與桓温書扇誤為墨汚因就/成一駮牸甚工又曹興畫屛風誤汚因為蠅)
(文帝以/手彈之)出池中而更驚童子(四譜曰義熙中三藏佛䭾/陁住建業謝司空寺造䕶)
(淨堂譯華嚴經堂下忽化出一池常有/青衣童子自池中出與僧洒掃硯墨也)王逺書之而入
木(神仙傳曰漢桓帝徵仙人王逺逺乃題宫門四百/餘字帝惡而削之外字去内字復見墨皆入木裏)班
孟噴之而成字(神仙傳曰班孟能嚼墨一/噴皆成字盡紙有義意)復有二螺九
子(二螺見上陸雲得之於魏臺注四譜曰古有九子之/墨祝婚者多子善禱之義祝曰九子之墨成於松烟)
(本性長生子孫無邊又段成式送温/飛卿墨書曰名殊九子狀異二螺)上黨隃糜(四譜曰/上黨松)
(心為墨尤佳漢書曰尚書令僕丞郎月賜隃糜大墨一/枚小墨一枚段成式送温飛卿墨書曰隃糜松節絶已)
(多/時)其堅如玉其紋若犀(四譜曰黝歙之地有李超者本/易水人唐末流離遂居歙造墨)
(尤妙其堅如/玉其紋如犀)别有吐於魚腹(陶隱居本草注曰烏賊魚/腹中有墨今作好墨用之)
磨之楯鼻(四譜曰潁川荀濟與梁武有舊而帝素輕之/及梁受禪乃入北嘗云曽於楯鼻磨墨作文)
(檄/梁)和冀公二兩之烟(冀公墨法松烟二兩丁香麝香乾/漆各少許以膠水􁆱作挺火烟上)
(薰之一月可使入紫草/末色紫入青皮末色青)矜仲將一㸃之漆(蕭子良書曰/仲將之墨一)
(㸃如/漆)揚雄受賜而石室觀書(西京雜記曰詔令尚書/賜揚雄筆墨觀書石室)王
肅通靈而東齋注易(輿地志曰漢時王朗為㑹稽太守/子肅隨之郡住東齋中夜有女子)
(從地出稱趙王女與肅語曉别贈一丸/墨肅方欲注周易因此便覺才思開悟)故有領袖如皂
而唇齒皆黑(趙壹非草書曰十日一筆月/數丸墨領袖如皂唇齒皆黒)至於藏廬岳
之十年(墨藪曰廬山松烟代郡之鹿角/膠十年已上強如石者妙也)給東宫之四丸
(東宫故事曰皇太子/初拜給香墨四丸)王勃之盈衣袖(唐書曰王勃幼常/夢人遺之墨丸盈)
(袖後文/章大進)新室之汚陵垣(漢書曰光武起王莽令/以墨汚渭陵延陵周垣)亦有斮
髓明志(宋雲行記曰西天磨伏/王斮髓為墨寫大乗經)刳心表虔(拾遺記曰昔/老君居景室)
(山與老叟五人共談天地之數撰經書垂十萬言有溪/提國二神人出金壺中有墨汁狀若淳漆以寫之及金)
(壺汁盡二人乃刳心瀝血以代墨焉五/老即五天之釋也景室大室小室也)賣薪著業(見紙/賦葛)
(洪賣/薪注)飲水懲愆(北齊朝㑹儀曰諸郡守勞訖遣陳土宜/字有謬誤及書跡濫劣者必令飲墨氷)
(一/升)𤣥光有文嵩之傳(文嵩有松滋侯易𤣥光傳畧云光/字處晦燕人也其先號青松子𤣥)
(光與南越石虛中為研究雲水之交與宣城毛元鋭為/文章濡染之友天子重儒封𤣥光為松滋侯以文章顯)
(用/)青松吟曹植之篇(曹植樂府詩曰墨出/青松烟筆出狡兎翰)斯筆陣之鍪
甲(羲之筆陣圖曰/墨者鍪甲也)實文苑之攸先也
　
　
　
　
　
　
　事類賦卷十五
欽定四庫全書
　事類賦卷十六
　　　　　　　　　　　　　宋　吳淑　撰
　　服用部
　　　舟
昔聖人刳木為舟以利千古(易曰刳木為舟剡木為/檝舟檝之利以濟不通)或
曰肇自虞姁工倕(吕氏春秋曰虞姁作舟姁音/劬又音詡墨子曰工倕作舟)或曰起
於貨狄共鼓(世本曰共鼓貨狄黄/帝二臣也始作舟)雖權輿於窽木(淮南/子曰)
(古人窽木/浮而為舟)或矜夸於浮土(世本曰廩君名相姓巳氏與/樊氏瞫氏柏氏鄭氏凡五姓)
(爭神以土為船雕文畫之船浮者/神以為君獨廩君船浮因立為君)則有吳之餘皇(左傳/曰楚)
(敗吳獲其/舟餘皇)漢之雲母(拾遺記曰漢成帝以雲/母飾鷁首名雲母舟)白魚瑞周
而斯躍(周書曰武王伐紂濟河有白魚/躍入王舟王取而燎之以薪)黄龍感禹而來
負(吕氏春秋曰禹南省方濟于江黄龍負舟舟中人五/色無主禹仰天嘆曰吾受命于天竭力以養人生性)
(也死命也奈何憂於龍/焉龍弭耳曳尾而逝)茍汎然而無繫(莊子曰巧者勞/而智者憂無能)
(者無所求食而遨/遊汎若不繫之舟)則觸之而不怒(莊子曰方舟而濟河/有虚舟來觸則雖有)
(褊心之人終不怒也忽有一人在其上則/惡聲隨之向不怒而今怒向虚而今實)若乃道濟舴
艋(異苑曰檀道濟元嘉中鎮潯陽有人施罟於柴桑收/得大船孔鑿若新使匠作舴艋工人誤截兩頭以為)
(不祥殺三巧手/及入朝果伏誅)黄葢艨艟(吴志曰周瑜逆曹操部將黄/盖取艨衝鬬艦數十艘實以)
(薪草灌膏其中裹以帷幕上建牙旗乘風縱以同/時發火時風猛盛悉從燒岸上營曹操軍敗退)徐宣
凌波而抗厲(魏志曰徐宣遷司𨽻校尉從明帝至廣陵/六軍乗舟風浪暴起帝船洄倒宣舟在後)
(凌波而前羣僚/無至者帝壯之)鄧通持櫂以雍容(漢書曰鄧通以櫂船/為黄頭郎注曰土勝)
(水其色黄故刺/船郎皆著黄帽)艤烏江而待項羽(史記曰項羽敗欲東/渡烏江烏江亭長艤)
(船/待)燒赤壁而走曹公(江表傳曰周瑜破魏軍曹公復書/與權曰赤壁之役值有疾疫孤燒)
(船自退横使周/瑜虛獲此名)大見馳馬(晉書曰武帝謀伐吴詔益州/刺史王濬修舟艦濬乃作大)
(船連舫方百二十步受二千餘人以木為城起樓櫓開/四門其上皆得馳馬來往又畫鷁首怪獸於船首以懼)
(江神舟檝之/盛自古未有)祥聞集蜂(語林曰周武王東伐夜濟河時/月明如晝八百之旅皆薦寳而)
(歌有大蜂狀如丹鳥飛集王舟因以鳥畫􁰊旗翌日而/梟紂名其船曰蜂舟鄭人擊趙簡子得其蜂旗則其遺)
(類/)故可以凌迅流(馬融廣成頌曰方艅艎連舼舟張雲/帆施蜺幬靡颸風凌迅流發櫂歌縱)
(水/謳)翼長風者也(左思吳都賦曰篙工檝師選/自閩禺翼御長風狎翫靈胥)爾乃浮江
千里(漢書曰武帝浮江射蛟舳艫千里/注舳船後持柁處艫船頭刺櫂處)攻楚萬艘(蜀王/本記)
(曰秦為舶船/萬艘欲攻楚)水淺而但能浮芥(莊子曰水之積也不厚/則其負大舟也無力覆)
(杯水㘭堂之上則芥為之舟置/杯焉則膠矣水淺而舟大也)河廣而曽不容刀(詩曰/誰謂)
(河廣曽/不容刀)至如沙棠之法(拾遺記曰漢成帝常與趙飛燕/戲太液池沙棠為舟貴不沈沒)
(也/)木蘭之麗(任昉述異記曰魯班詩/家所云木蘭舟出於此)采菱翔鳯之名(西/京)
(雜記曰太液有采菱舟陶季直京邦記曰宋武渡六合/龍舟翔鳯以下三千四百五艘船檝之盛前代無比)
指南常安之制(晉宫閣記曰靈芝池有鳴鶴舟/指南舟都池有華潤舟常安舟)梁麗晉
舶之稱(莊子曰梁麗不以衝城注麗/小船也風俗通曰晉曰舶)吳􁇺越女之類(張/揖)
(埤雅曰􁇺吴船也音凋西京/雜記曰太液池有越女舟)或實薪芻而舉火(見黄盖/艨艟注)
或建憣旄而照水(西京雜記曰昆明池中有戈船數百/艘建戈矛四角悉垂幡旄旌葆麾盖)
(照灼涯涘/旄音毛)李郭並汎而登仙(後漢書曰郭林宗遊洛陽/始見河南尹李膺膺大竒)
(之遂相友善於是名震京師後歸郷里衣冠諸儒送至河/上車數千兩林宗惟與膺同舟而濟衆賔望之以為神)
(仙/)胡越同心而共濟(王弼易經曰同舟共濟/則吳越何患乎異心)樂兹清曠
(西京雜記曰太液池中有/鳴鶴容與清曠采菱等舟)嘉則輕利(梁王筠詠輕利船/應臨汝侯敎詩曰)
(君侯飾輕利搖蕩邁飛雲/陵漾浮鷁采映水煥蛟文)卜式博昌之習(漢書曰卜式/願與臨菑習)
(弩博昌習船/者死南越)賀齊絳襜之侈(吳志曰將軍賀齊性奢綺/所乗船雕刻丹鏤青盖絳)
(襜艨艟鬬艦/望之若山)顔囘言賜也之來(衝波傳曰孔子使子貢/于吴久而不來謂弟子)
(占之遇鼎皆言無足不來顔回掩口而笑/曰無足者乗舟而來矣子貢朝至如回言)郭翻屈庾翼
之至(晉中興書曰安西庾翼以帝舅之重躬往逼郭翻/欲強起之翻船狹小欲引就大船翻曰使君不以)
(鄙賤而辱臨之此固野人/之舟也翼俯屈入其船中)詠桂櫂而見楚辭(楚辭曰桂/棹兮蘭枻)
(斲冰兮/積雪)被豹裘而迎晉使(説苑曰晉平公使叔向聘吴/吴人飭舟以迎之左右各五)
(百人有繡衣豹裘者錦衣狐裘者/叔向歸以吿平公曰吴其亡乎)巨川則道著傅説(書/説)
(命曰若濟巨川/用汝作舟楫)五湖則功成范蠡(吴越春秋曰范蠡既/滅呉乃乗扁舟出三)
(江入五湖人/莫知其所適)亦聞甘寧之錦纜示奢(吳書曰甘寧住止/常以繒錦纜舟去)
(輒割棄/以示奢)顧氏之布帆無恙(世説顧長康作殷荆州佐請/假還東爾時例不給布帆顧)
(苦求之發至破冡便遭風大敗作/牋與殷云行人安穩布帆無恙)風波已没於杜畿(魏/志)
(曰僕射杜畿作御樓船於陶河試船遇風沒文帝詔曰/㝠勤其官而水死稷播百穀而山死杜畿忠之至也)
艘檝豈長於梁相(説苑曰梁相死惠子欲之梁渡河墜/水中船人救之曰子欲何之而遽也)
(曰梁無相吾欲往相之船人曰子居船檝之間而溺無/我則死矣子何能相梁乎惠子曰居廣艘長檝之間則)
(我不如子至于安國家利社/稷子比我朦朦如未視狗耳)孫權回之而受箭(魏志曰/孫權乗)
(大船來觀軍公使弓弩亂發箭著其船偏重將/覆權因迴船復以一靣受箭箭均船平乃還)蒼舒刻
之而秤象(魏志曰鄧哀王仲字蒼舒五六嵗智若成人/孫權曽致巨象太祖欲知其輕重訪之羣下)
(咸莫能其理仲曰置象大船之上而刻其所至/稱物以載之則較可知矣太祖大悦即施行焉)愚者既
聞於求劒(吕氏春秋曰楚人有涉江者其劍自舟中墜/于水遽刻其船曰是吾劒所從墜也舟去從)
(所刻處入水求/之不亦惑乎)智士俄觀其脱衣(漢書曰陳平逃歸漢/渡河船人疑有金陰)
(欲害之平脱衣/刺船遂免害)漢水有沈膠之責(帝王世記曰昭王濟/漢船人惡之以膠船)
(進王中流船/解王没于水)河流有泛柏之詩(詩曰汎彼柏舟在彼中/河注舟在河中猶婦人)
(在夫家是/其常處)亦有紼纚見維(詩曰汎汎楊舟紼纚維/之注紼繂也纚繫也)舳艫
相接(郭漢江賦曰舳艫/相接萬里聫檣)嘗聞其越舼蜀舲(淮南子曰越/舼蜀舲不能)
(無水/而行)豈用夫瓊艘瑤檝(抱朴子曰瓊艘瑤檝無涉川之/用金􁀥玉弦無激矢之能是以)
(介潔而無政事者非撥亂之器/儒雅而乏治畧者非翼亮之才)復有蔡姬見蕩(左傳曰/齊侯與)
(蔡姬乗舟于囿蕩公公懼/變色禁之不可公怒歸之)秦將曽焚(左傳曰秦孟明伐/晉濟河焚舟取王)
(官及/郊)汎兹五㑹(周處風土記曰小曰舟大曰船温麻五/㑹者永寧縣出豫章材合五板以為大)
(船因以五㑹為名也晨鳬青桐大船名諸葛恪所造鴨/頭船也浩漂者言船之在水如蓮花散落浮于川也)
容乎萬人(漢宫殿疏曰武帝作昆明池周匝四十/里為豫章大船可載萬人船上起宫室)飛雲
嘗見於吳國(江表傳曰孫權乗飛雲大船/與張昭魯肅等共送追叙别)青翰曽聞於
鄂君(見歌賦鄂/君繡被注)復有漢武申汾河之歌(見歌賦横/汾壯麗注)廣徳
有便門之諫(漢書曰上将祭宗廟出便門欲御樓船御/史大夫薛廣徳當乗輿免冠諫曰宜從橋)
(詔曰大夫冠廣德曰陛下不聴臣臣自刎以血汚車輪/陛下不入廟矣上不悦光禄大夫張猛進曰臣聞主聖)
(臣直乗船危就橋安聖主不乗危御史大/夫言可聴上曰曉人不當如是也乃從)穆滿之乗龍
鳥(穆天子傳曰天子乗鳥舟龍舟浮于大沼/焉注舟以龍鳥為形制猶今吴之青雀舫)山松之望
鳬雁(見江賦西/陵縈帶注)或以伐江陵之木(漢書曰伍被曰吳王/伐江陵之木以為船)
或以習昆明之戰(漢書曰武帝時越欲與漢用船戰遂/乃大修昆明池列館環之治樓船髙)
(十餘丈旗/幟加其上)至若翔螭赤馬(語林曰漢武始穿昆明池汎/翔螭舟時日已西傾涼風激)
(水女伶歌甚清帝追思李夫人之儔不可復得悽/然賦落葉哀蟬之曲釋名曰舟名青翰千翼赤馬)鷁首
鴨頭(淮南子曰龍舟鷁首注鷁水鳥也畫其/象著船首吴志曰諸葛恪製鴨頭船)汎越王之
三翼(越絶書曰越為大翼中翼小翼船以戰梁/孝王船名詩曰天暝浮雲飛三翼自相追)督孫權
之伍樓(吳志曰曹公出濡須孫權/使董襲督伍樓船往㑹戰)先登見號(晉令曰水/戰有小兒)
(先登船飛烏船飛雲船蒼/隼船各相去四十五步)利涉為謀(易中孚曰利涉大/川乗木舟虛也)
亦聞蒼隼晨鳬(王粲海賦曰乗菌桂之/舟晨鳬之舸蒼隼見上)飛廬青雀(釋名/曰船)
(上屋曰廬重屋曰飛廬晉書曰陶侃擊蜀/賊王眞眞鉤得侃青雀船侃入小舫得脱)或造以為梁
(詩曰親迎于/渭造舟為梁)或藏之於壑(荘子曰藏舟於壑藏山於澤/謂之固矣然而夜半有力者)
(負之而走昧/者不知也)天淵既汎於飛龍靈芝亦浮於鳴鶴(晉宫/閣記)
(曰天淵池有紫宫舟升進舟曜陽舟/飛龍舟射獵舟靈芝池有鳴鶴舟)岸上人驚(戴延之/西征記)
(曰檀山向恪水道經宜陽三樂三樂男女老幼未嘗/見船既聞晉使溯流皆相引蟻聚川側俯仰傾笑)水
中龍躍(晉書曰晉將伐吴有童謠云阿童復阿童銜刀/浮渡江不畏岸上虎但畏水中龍既而王濬自)
(益州造大船連舫順流而下遂/建平呉之功阿童濬小字也)所以浮巨浸而濟不通
為利斯溥
　　　車
聖人作舟車以濟不通故車始於推輪(文選序曰推輪/為大輅之始)
因彼飛蓬(淮南子曰見飛/蓬轉而知為車)金輅則樊纓九就(周禮曰巾/車掌王之)
(五路一曰玉路錫樊纓十有再就建太常以祀金路鈎/樊纓九就建大旗以賔同姓以封象路朱樊纓七就建)
(大赤以朝異姓以封革路龍勒條纓五就建大白以即/戎以封四衞木路前樊鵠纓建大麾以田以封蕃國注)
(王在焉曰路錫馬面當盧刻金為之樊讀如鞶馬大帶/也纓在膺鈎婁頷也以賔謂㑹賔客象路朱以朱飾勒)
(也龍勒龍駹也以白黑雜色飾勒也條讀為絛/以絛絲飾纓前讀為翦淺黒也鵠纓鵠色飾纓)耕根則
青質三重(鹵簿令曰耕根革青質盖三/重餘同玉路籍田則供之)或駕於皁下(沈/約)
(輿服志曰輦車周禮王后五路之車也后居宫中從容/所乗非王車也漢制乗輿御之或使人挽或駕以皁下)
(馬/)或挽彼轅中(後漢書曰江革遇亂以母老不欲搖動/自在轅中挽車不用牛馬鄉里稱之曰)
(江巨/孝)或驅塵而出軌(禮曰國中以筞彗/䘏勿驅塵不出軌)當擊轂以移風
(晏子曰齊人好擊轂相犯以為樂禁之不止晏子為新/車良馬出與其人相犯曰擊轂者不祥下車去之然後)
(國人/不為)若夫朱英緑縢(詩曰公車千乗朱英綠縢/注朱英矛飾緑縢繩也)文茵暢
轂(詩曰陰靷鋈續文茵暢轂駕我騏馵注陰揜/軌也靷所以引也鋈白金續靷也暢長也)公侯則
紫盖兮朱裏(後漢書曰安車紫盖朱裏/與公侯同子皁盖青裏)乗輿則黄屋兮
左纛(宋書曰漢制乗輿翠羽盖黄裏所謂黄屋也加犛/牛尾大如斗置左騑馬軛上所謂左纛也犛音狸)
力戰則朱血之染輪(左傳曰晉伐齊戰于鞌張侯謂郤/獻子曰自始戰而矢貫余手及肘)
(余折以御左輪朱殷/豈敢言病吾子忍之)疾讒則羣輕之折軸(漢書曰中山/靖王勝曰積)
(羽沉舟羣輕折軸衆/口鑠金積毁銷骨)伏波之思下澤(見露賦馬/援浪泊注)楚子之
及蒲胥(左傳曰楚子使申舟聘於齊曰無假道於宋申/舟曰鄭昭宋聾晉使不害我則必死王曰殺汝)
(我伐之及宋宋人殺之楚子聞之投袂而起屨/及于窒皇劍及于寢門之外車及於蒲胥之市)方載脂
而載舝(詩曰載脂載/舝還車言邁)豈弗馳而弗驅(詩曰子有車/馬弗馳弗驅)施組
銜璧折羽流蘇(續漢書輿服志曰大行載車其飾如金/根加施組組連璧交結四角金龍首銜)
(璧垂五采/析羽流蘇)陳平方交於長者(漢書曰陳平家乃負郭窮/巷以席為門然門多長者)
(車/轍)輪扁俄譏其古書(荘子曰桓公讀書輪扁斲輪於堂/下釋槌鑿謂公曰公所讀者古人)
(之糟粕也以臣之事觀之斲輪徐則甘而不固疾則苦/而不入不徐不疾得之於手應之於心口不能言有數)
(存於其間而臣不能喻臣之子臣之子亦不能/受之於臣古之人與其不傳者死矣故曰糟粕)漢則婕
妤辭輦(漢書曰成帝游後庭欲與班婕妤同輦辭曰觀/古圖畫賢聖之君皆有名臣在側三代末主乃)
(有嬖妾今欲同輦無乃/似之乎上善其言乃止)魏則先主同輿(蜀志曰曹公征/吕布還表先主)
(為左将軍禮之/愈重出則同輿)驚彼投人(左傳曰楚與晉戰叔山/冉搏人以投中車折軾)駭兹
載鬼(易曰見豕負/塗載鬼一車)或號追鋒(傅子曰追鋒車施/通㦥遽則乗之)或如流
水(見水賦馮/氏行車注)或因叔敖而髙(史記孫叔敖傳曰楚俗好/卑車王以為不便輿馬欲)
(下令使髙之叔敖曰令數下民不知所從不可王必欲/髙車臣請教閭里使髙其梱乗車者皆君子君子不能)
(數下車王許之居半/嵗民悉自髙其車)或鄙慶封之美(左傳曰齊慶封來/聘其車美叔孫曰)
(服美不稱必以/惡終美車何為)不可疾言(論語曰升車必正立執綏/不内顧不疾言不親指)寧
宜妄指(禮曰車上不/廣欬不妄指)沈慶之乗猪鼻(沈約宋書曰沈慶/之毎朝賀常乗猪)
(鼻無㦥車左右從之不過三五騎履行田園毎農桑劇/月無人從行過者不知三公也及廢帝賜三望車謂人)
(曰我毎逰履田園有人時與馬成三無/人時則與馬成二今乗此車安所之乎)王導之驅麈尾
(晉書曰王導妻曹氏妬導憚之乃密營別館以處衆妾/曹氏知將往焉導恐妾被辱遽令命駕猶遲之以所執)
(麈尾柄驅牛以進蔡謨聞之戲導曰朝廷欲加公九錫/導弗之覺但謙退而已謨曰不聞餘物惟有短轅犢車)
(長柄麈尾/導大怒)網絡朱絲(儀制令曰諸車一品青油纁通㦥/朱裏朱絲絡網三品以上青通㦥)
(朱裏五品以上青偏㦥碧/裏六品以下皆不得用㦥)徘徊黑耳(晉公卿禮秩曰安/平王孚薨葬給徘)
(徊黒耳車一乗傅暢故事/曰尚書令軺車黒耳後户)葦則沛相(後漢書曰袁忠為/沛相乗葦車到官)
(以清/亮稱)篳聞楚子(左傳曰若敖蚡冒篳路藍縷以啓山林/注若敖蚡冒楚之先篳路柴車藍縷敝)
(衣/)大路昭儉(左傳曰清廟茅屋大路越席大/羮不致粢食不鑿昭其儉也)竿摩僭擬
(董卓别傳曰卓僭擬車服乗金華/青盖卓畫兩輪時人號為竿摩車)趙簡妙弊(説苑曰趙/簡子乗弊)
(車􁟉馬衣羖羊之裘其宰諫曰車新則安馬肥則往來/疾衣狐豹之裘温且輕簡子曰吾聞之君子服善則益)
(恭細人服善則益倨今我/以自備恐有細人之心也)田荖惡侈(説苑曰晉平公為/馳逐之車挂之以)
(犀錯之羽立於殿下羣臣得觀焉田荖三過而不觀平/公大怒荖曰桀以奢亡紂以侈敗是以不敢觀也平公)
(曰善乃/去車)太誓有牧野之陳(書曰武王戎車三百兩虎/賁三千人與受戰于牧野)逺
行有祖軷之祭(周禮曰大馭玉路以祭及犯軷遂驅之/注行山曰軷犯之者封土為山象以菩)
(芻棘柏為神注既祭之以車轢之而去喻無險難也晉/書曰舊説黄帝子纍祖好逺逰道死故祭以為道神也)
至如巢望晉軍(左傳曰楚子登巢車以望/晉軍注巢車車上樓櫓)樓呼宋人(左/傳)
(曰登諸樓車使/呼宋人而吿之)陳遵留客以投轄(見井賦陳/遵投轄注)張綱獻直
而埋輪(後漢書曰張綱字文紀與杜喬等八人受詔行/天下號曰八使七人皆奉命惟綱獨埋車輪於)
(洛陽都亭曰豺狼當道安問狐/貍遂奏梁冀等罪京師震悚)爾其奚仲初製(山海經/曰番禺)
(生奚仲奚仲生吉光是始以木為車注云世本曰奚仲/造車此言吉光明其父子共創意又續漢書輿服志曰)
(奚仲為車正具物/以時六材皆良)軒轅始作(古史考曰黄帝作車少皥/時畧加牛禹時奚仲駕車)
(廣車之制度又釋名曰/黄帝造車故號軒轅氏)書著肇牽(書曰肇牽車牛逺服/賈用孝養厥父母)
詩稱孔博(詩曰戎車孔/博徒御無斁)狶膏棘軸之喻(史記曰淳于髠/曰狶膏棘軸所)
(以為滑也然/不能運方穿)鹽浦染輪之樂(子虛賦曰鶩於鹽浦割鮮/染輪注切生肉㨎車輪鹽)
(而食之㨎/而𤣥切)或驅蒲輪(史記曰封禪為蒲輪車惡傷土石/草木又漢書曰蒲輪安車以徵賢)
或駕皮軒(漢官解曰馬有廏車有/府皮軒以虎皮為軒)丞相之容馭吏(漢書/曰丙)
(吉為丞相馭吏嗜酒數逋蕩嘗從吉出醉嘔丞相車茵/上西曹主吏白欲斥之吉曰以醉飽之失去士使此人)
(復何所容西曹第忍之/不過汚丞相車茵耳)尹喜之占老君(關令内傳曰尹/喜嘗登樓望東)
(極有紫氣西邁曰應有聖人過/京邑果見老君乗青牛車來過)桓榮稽古以荷賜(後漢/書曰)
(桓榮為少傅賜輜車乗馬榮大㑹諸生陳其車/馬印綬曰今日所蒙稽古之力也可不勉乎)魏舒䘮
子而承恩(晉陽秋曰魏舒子亡詔給陽燧/四望車使出入觀望散其哀懐)淳于既同於
炙輠(史記曰淳于髠其諫説慕晏嬰之為人然而承意/觀色為務故齊人謂之炙輠輠者車之盛膏者灸)
(之不盡猶有餘流/言髠之智如此)呉起亦聞於徙轅(韓子曰呉起為西/河守秦有小亭欲)
(攻之乃徙車轅於北門外令曰有能徙於南門外者賜/上宅民莫徙也有徙者賜之如令又置一石亦令曰有)
(徙者賜之如初民爭徙之乃令曰明旦攻城/有先登者賜上宅上田民爭上一朝而拔之)直如生而
繼如附(周禮曰輿人為車輪圜者中規方者中矩立者/中縣衡者中水直者如生焉繼者如附焉注云)
(治材也如生如木従地/生附如木之附枝也)方象地而圓象天(周禮曰軫之/方也以象地)
(也盖之圓也以象天也/輪輻二十以象日月也)亦有節以鳴鸞(大戴禮曰王升/車則聞和鸞之)
(聲是以非僻之心無自入也馬動而鸞鳴鸞鳴/而和應上車以和鸞為節下車以佩玉為度)飾之雲
母(袁子正書曰以雲母飾犢車謂之雲母車臣下不得/乗時以賜王公又晉書曰謝𤣥敗苻堅於淝水獲所)
(乗雲/母車)貳轂重牙(輿服志曰乗輿金根車五/乗輪皆朱班重牙二轂)倚龍伏虎(輿/服)
(志曰諸車之文乗輿倚龍伏虎靈文畫輈皇太子皇子/諸侯倚虎伏鹿靈文畫轓公侯倚鹿伏熊黑轓朱班輪)
亦聞長萬奔而輦母(左傳曰宋南宫長萬奔陳/以乗車輦其母一日而至)考叔爭
而挾輈(左傳曰公孫閼與穎考叔爭車穎/考叔挾輈以走子都拔棘以逐之)行澤欲杼行
山欲侔(周禮曰輪人為輪行澤者欲杼行山者欲侔杼/以行澤則是刀以割塗也是故塗不附侔以行)
(山則是摶以行石也是故輪雖敝不甐於鑿注杼謂薄/其踐地者侔上下等摶圜厚也甐亦敝也輪厚則不敝)
(於鑿/中)視之不過乎五巂(禮曰立視五巂式/視馬尾顧不過轂)御之必經乎
三周(禮曰御婦車而壻/授綏御輪三周)則有指南司方(左思吴都賦曰/俞騎騁路指南)
(司方出車檻/檻被練鏘鏘)起於涿鹿(崔豹古今注曰黄帝與蚩尤戰/涿鹿之野蚩尤作大霧軍士皆)
(迷路帝作/指南車)駟馬以駕(鹵簿令曰指南車駕四馬/正道匠一人駕士十四人)信旛是
矚(述征記曰尚方北門中有指南車車上/有木仙人持信旛車轉而人常指南)見肅慎之獻
雉(鬼谷子曰肅慎氏獻白雉於文王/還恐迷路周公作指南車以送之)聞鄭人之取玉(鬼/谷)
(子曰鄭人之取玉也必載/指南之車為其不惑也)馬鈞既洞其精微(魏書馬鈞/傳曰先生)
(與髙堂隆秦朗爭言及指南車二子謂古無之記言/之虚也先生曰古有之明帝乃召先生作之車果成)解
飛亦言其委曲(後趙録曰尚方令解飛機巧/若神妙思奇發造指南車)復有備其
五色(應劭漢官儀曰天子有五色車皆駕四馬沈約/宋書曰立車五色安車亦如之皆天子之車也)名
之七香(魏武與楊彪書曰今贈足下四望/通㦥七香車二乗青牸牛二頭)具之輗軏(論/語)
(曰大車無輗小車無/軏其何以行之哉)矩以陰陽(周禮曰轂也者為利轉/也凡斬轂之道必矩其)
(陰陽陽也者􁂴理而堅陰也者疎理而柔是故火養其/陰而濟諸其陽則轂雖敝不藃轂小而長則柞大而短)
(則摯􁂴音盡藃音耗/柞鋤革反摯音至)杜林推之者鹿(東觀漢記曰杜林/寄隗囂而終不屈)
(節建武六年弟成物故囂乃聴林持䘮東歸既遣而悔/令刺客楊賢於隴底遮殺之賢見林身推鹿車載致弟)
(䘮乃嘆曰當今之世誰能行義/我雖小人何忍殺義士因亡去)晉武馭之者羊(晉書曰/武帝掖)
(庭並寵者衆莫知所適乘羊車恣其所之/宫人乃取竹葉插户鹽汁灑地以引帝車)駕牛聞張湯
之禍(漢書曰丞相長史朱買臣三人案捕田信與張湯/居物致富上使讓湯湯自殺其母葬以牛車有棺)
(無槨上聞/殺三長史)乗騾觀劉禪之降(蜀志曰後主劉禪/乘騾車降鄧艾)諫趙同
之共處(史記曰孝文帝出趙同驂乗袁盎伏車前曰臣/聞天子所與共六尺輿者皆天下英豪今漢雖)
(乏人獨奈何與刀鋸餘人載/於是上笑下同同泣而下車)戒甯戚之無忘(尸子曰甯/戚為桓公)
(祝曰使公無忘在莒管子/無忘在魯戚無忘下車)周道之行有棧(詩曰有棧之/車行彼周道)
渭陽之贈乗黄(詩曰我送舅氏曰至渭/陽何以贈之路車乗黄)又有三材之輪
(周禮曰輪人為輪斬三材必以其時三材既具巧者和/之轂也者以為利轉也輻也者以為直指也牙也者以)
(為固抱也注三材以為轂輻牙/也轂用雜榆輻用檀牙用橿)四寸之鍵(尸子曰文軒/六馭無四寸)
(之鍵則車不行小/亡則大不成也)千秋駕之而入宫(漢書曰田千秋年/老朝見得乗小車)
(入殿中故/號車丞相)安平御之而升殿(晉起居注曰太始四年正/月上臨軒詔太宰安平王)
(孚載輿/升殿)彼傅袛與王導並優容於殊睠(晉諸公讃曰司/徒傅袛以足疾)
(遜位不許板輿上殿又晉書曰王導有羸疾/不堪朝㑹顯宗詔令乗輿入殿不得施拜)别有祥聞
曠左(禮曰祥/聞曠左)武則綏旌(禮曰兵車不/式武車綏旌)上帝運斗以為用
(見星賦運中/央者帝車注)天子建徳以攸行(禮曰天子以徳/為車以樂為御)東宫畫
輪之制(東宫舊事曰皇太子/初拜有畫輪四望車)王后重翟之名(禮曰王后/五路一重)
(翟二厭翟三安車/四翟車五輦車)不巾不蓋之狀(續漢書輿服志曰輕/車古之戰車也不巾)
(不盖孫吳兵法云有巾有盖謂之武剛/車武剛者為先驅又為屬車後為殿焉)三望四望之稱
(袁子正書曰晉氏有三/望車四望車見上注)龍首夭矯以銜軶鸞雀聳峙而
立衡(宋書曰漢制乘輿金根安車立車/皆文獸伏軾龍首銜軶鸞雀立衡)間關之舝載脂
(詩曰間關/車之舝兮)茱萸之輞尤精(石崇奴契曰作車當取大/良白槐之輻茱萸之軔)及
夫金薄繆龍之飾(宋書曰漢制乗輿金根安車立車輪/皆朱斑重轂兩轄飛軫以金薄繆龍)
(為輿倚較/靈文畫轓)武剛陷車之制(漢書曰衞青伐匃奴以武剛/車自環為營又史記三王傳)
(曰賞以元戎注云元戎十乗以先啓行謂兵車也衡軶/之上並有劍㦸名曰陷軍之車所以冒突先啓敵家之)
(行伍/也)如輊兮如軒(詩曰戎車既安如輊如軒注/輊音致前重也軒後重也)左實兮
右偽(左傳曰齊侯登巫山以望晉師晉人使乗/車者左實右偽以斾先輿曳柴而從之)四輪起
於王莽(漢書曰王莽造四輪車駕六馬力士三百人黄/衣赤幘軶上人擊鼔挽者呼登仙莽出令在前)
(百官竊言此似/輭車非仙物也)平上本乎梁冀(東觀漢記曰梁冀/僣侈作平上軿車)張季
荷劉詡之仁(謝承後漢書曰潁陽劉䚴好賑貧乏陳國/張季禮弔國䘮值冰寒車毁牛病不能進)
(詡逢之推所乗/車強牛與之)汝南受晉武之賜(晉書曰武帝賜汝南/王亮追鋒皁車犢車)
或以香衣為號(晉太康起居注曰齊王/歸藩詔賜香衣輦一乗)或以畫雲表麗
(漢書記曰武/帝作畫雲車)或軘廣而作賂(傳曰鄭人賂晉侯以廣車/軘車淳十五乗甲兵備注)
(廣軘皆/兵車名)或輅軿而更貴(袁子正書曰漢世賤輅車而貴/輜軿魏晉賤軿車而貴輅車)
或為輻以共轂(老子曰三十輻共一/轂當其無有車之用)或駢衡而挂轊(鮑/明)
(逺蕪城賦曰當昔全盛之時車挂/轊人駕肩㕓閈撲地歌吹沸天)巷出由於鄭人(左傳/曰楚)
(伐鄭鄭人卜行成不吉卜/臨於大宫且巷出車吉)轍亂知於曹劌(左傳曰齊與/魯戰於長勺)
(齊師敗績公將馳之曹劌曰未可下視其轍登軾而望/之曰可矣大國難測也懼有伏焉視其轍亂望其旗靡)
(故逐/之)至夫專防風之骨(家語曰吳伐越隳㑹稽獲神骨/一節専車使聘魯問孔子孔子)
(曰昔禹㑹羣臣於塗山防/風氏後至戮之骨專車焉)見長狄之眉(穀梁傳曰長狄/兄弟三人佚宕)
(中國瓦石不能害叔孫得臣射中其/目身横九畝斷其首載之眉見于軾)仕俄聞於生耳(異/語)
(曰仕宦不/止車生耳)瑞或見於垂綏(孝經援神契曰徳至山陵則/山出木根車應載萬物金車)
(者王者至行仁徳則出虞舜徳盛於山林故山車出山/車者自然之物也山藏之精與象車相似舜仁徳盛山)
(車垂/綏)然丘則剛金為輞(拾遺記曰周成王六年然丘之/國獻比翅鳥以玉為樊其國使)
(者衣雲霞之布經百餘國方至京師越銕峴汎沸海有/蛇洲蜂岑銕峴削礪車輪皆剛金為輞比至京師輞鋭)
(㡬盡沸海涌起如沸煎也魚鱉皮骨堅強如石可以為/鎧汎沸海之時以銅薄舟底蛟龍不得近經蛇洲則以)
(豹皮為屋於屋中推車經蜂岑燃胡蘇之木/此木烟能殺百蟲經塗五十年而至洛也)奇肱則從
風以飛(見風賦飛車初/駭於奇肱注)美晏子之能讓(説苑曰晏子朝/乗敝車駕鴑馬)
(景公遺之輅車乗馬三反不受曰夫輅車乗馬君乘之/上臣亦乘之下民之無義侈其衣食而不顧其行何以)
(禁之卒/不受也)嘉宰予之見辭(孔叢子曰孔子使宰予於楚楚/昭王以安車象飾遺孔子宰予)
(曰夫子無以為也夫子言不離道動不違仁妻不服綵/妾不衣帛車器不雕馬不食粟若夫觀物之靡麗窈妙)
(之浮音夫子遇之弗聴也故/臣知夫子之不用此車也)辟惡記里之用(鹵簿令曰/記里白鷺)
(鸞旗等車並駕四馬辟惡車太卜令一人在車/執弓箭皮軒車左右金吾隊正一人在車執弓)黄鉞豹
尾之儀(鹵簿令曰黄鉞車或曰金鉞車左武衛隊正一/人在車次豹尾車右武衛隊正一人在車皆武)
(弁朱/戈)斯國容之為盛見文物之彰施
　　　鼎
夫鼎者鑄九牧之金而調五味者也(説文曰鼎三足兩/耳和五味之寳器)
(也昔禹貢九牧之金鑄鼎荆山之下/民入山林川澤魑魅魍魎莫能逢之)夏氏象物(左傳曰/王孫滿)
(勞楚子楚子問鼎之大小輕重焉對曰在徳不在鼎昔/夏之方有徳也逺方圖物貢金九牧鑄鼎象物桀有昏)
(徳鼎遷於商商紂暴虐鼎遷于周徳之休明雖小重也/其奸回昏亂雖大輕也成王定鼎于郟鄏卜世三十卜)
(年七百天所命也周徳雖衰天/命未改鼎之輕重未可問也)鄭人鑄刑(左傳曰鄭人/鑄刑書於鼎)
(以為國之/常法也)魯有壽夢之賄(左傳曰魯襄公享晉六卿賄/荀偃束錦加璧乗馬先呉壽)
(夢之/鼎)衞有孔悝之銘(禮曰衛孔悝之鼎銘曰公曰乃祖/莊叔左右成公隨難于漢陽即官)
(于宗周奔走無射啓右獻公獻公乃命成叔纂乃祖服/乃考文叔興舊嗜欲其勤公家夙夜不解予女銘若纂)
(乃考服悝拜稽首勤/大命施于烝彝鼎)危見魚游(丘希範與陳伯之書曰/將軍魚游沸鼎之中燕)
(巢飛幕/之上)妖聞雉升(書曰髙宗祭成湯有飛雉/升鼎耳雊注耳不聰之異)逸少之紀
書迹(鼎錄曰王羲之鑄書鼎自以真/𨽻書述已之書功沈於九江)張陵之刻丹經(鼎/錄)
(曰張陵得仙鼎十鼎刻/丹經埋于雲臺山下)識元常之受賜(鼎錄曰鍾繇字/元常魏文帝在)
(東宫賜五/熟鼎一口)嗟主父之見烹(漢書曰主父偃曰丈夫生/不五鼎食死即五鼎烹)爾
其形觀附耳(爾雅曰鼎絶大謂之鼐圓弇上謂之鼒附/耳外謂之釴注云鼎耳在表鼒音兹釴音)
(翼/)象聞折足(易曰鼎折/足覆公餗)或刻以萬壽(鼎錄曰漢武帝登/泰山鑄一鼎銅銀)
(為之其形若甕文曰登于泰山/萬夀無疆四海寧謐神鼎傳芳)或文之五熟(鼎録曰漢/景帝鑄一)
(鼎名食鼎以銅金銀而為之其形若/瓶無足文曰五熟是資君王之膳)則有陸遜破備(鼎/録)
(曰呉陸遜破劉備軍鑄/一鼎其文曰破備鼎)蕭何紀功(鼎録曰蕭何為丞相/鑄一鼎大如三石甕)
(自表己功其/文曰紀功鼎)或云昧旦以猶怠(左傳曰晉叔向曰讒鼎/之銘曰昧旦丕顯後世)
(猶/怠)或云三命而益恭(禮曰宋正考父鼎銘曰一命而僂/再命而傴三命而俯循牆而走亦)
(莫余敢侮饘于是/粥于是以餬余口)王孫滿之責楚子(見上夏氏/象物注)臧哀伯
之諫魯公(左傳曰宋華父督弑殤公以郜大鼎賂公納/於太廟臧哀伯諫曰武王克商遷九鼎於洛)
(邑義士猶或非之而况將昭違/亂之賂器于太廟其若之何)復聞扛自項王(漢書曰/項羽能)
(扛/鼎)舉由秦武(史記曰秦武王與孟説/舉龍文之鼎絶臏而死)遺以子産(左傳曰/鄭子産)
(聘于晉韓宣子私焉曰寡君寢疾夢黄熊入于寢門其/何厲鬼也對曰昔堯殛鯀于羽山其神化為黄熊以入)
(于羽淵實為夏郊三代祀之晉為盟主其或未之祀也/乎韓子祀夏郊晉侯有間賜子産莒之二方鼎注云方)
(鼎莒/所貢)旌夫魏祖(鼎錄曰魏武造一鼎於白鹿/山髙一丈記征伐戰陣之能)既表太師
之名(鼎錄曰董卓為太師/鑄一鼎文曰太師)亦為王商而鑄(鼎録曰王商/為單于長帝)
(令鑄鼎刻其/功以勸忠臣)爾其銅簴生毛(鼎録曰漢宣帝建章銅人/簴生毛以為美祥鑄一金)
(鼎埋之/建章宫)玉璜出渭(鼎錄曰太公於渭水得玉/璜鑄一鼎刻其文曰璜鼎)見彼汾陰
(漢書曰漢武得汾陰寳鼎藏于甘泉羣臣上夀賀陛下/得周鼎吾丘夀王曰非周鼎上怒對曰天祚有徳寳鼎)
(自出此天以與漢/是漢鼎非周鼎也)齋于泗水(史記曰太丘社亡而鼎沒/于泗水彭城下始皇過彭)
(城齋戒禱祠欲出周鼎使千人入水求之不得又曰孝/文時新垣平言周鼎亡在泗水中今河溢通泗臣望東)
(北直汾陰有金寳氣意周鼎其出乎兆見不迎則/不至于是使使治廟汾陰南臨河欲祠出周鼎)列之
柏寢(東觀漢記曰廬江獻鼎詔召鄭衆問齊桓公之鼎/在柏寢臺見何書春秋左氏有鼎事㡬衆對狀除)
(郎/中)陳而礿祭(後漢書曰孝明帝時王雒山出寳鼎詔曰/鼎象三公豈公卿奉職得其理耶太常初)
(祭之日陳鼎于祖廟以備器用賜/三公帛五十疋九卿二千石半之)動之而必資九萬(戰/國)
(䇿曰秦興師於周求九鼎顔率謂齊王曰周之君臣内/自計畫以鼎與秦不若歸之大國願大王圖之齊王發)
(師救周秦兵還罷率至齊曰願獻九鼎不識大國何塗/之從而致之齊王曰寡人將寄塗於梁對曰不可梁之)
(君臣欲得九鼎謀之潬臺之下沙海之上其日久矣入/梁鼎必不出齊王曰將寄塗於楚對曰不可楚之君臣)
(欲得九鼎謀之華廷之中其日久矣若欲入楚鼎必不/出鼎者非效醯壺醬瓿可懐藏提挈非若烏集鳥飛兎)
(興狐逝而能至扵齊昔周之伐殷也得九鼎一鼎九萬/人挽之九九八十一萬人器械備具稱此王乃止潬徒)
(旦/切)舉之而亦須十二(周禮曰王日一舉鼎十有二/物皆有俎注牢鼎九陪鼎三)既不
汲而自盈亦不炊而常沸(晉中興書曰神鼎者仁器也/能輕能重能息能行不炊而)
(沸不汲自盈絪緼之氣自然所生也亂則藏/于深山文明應運而至故禹鑄鼎以擬之)得美陽者
表厥尸臣(漢書曰宣帝時美陽得鼎獻之張敞議曰鼎/有刻書曰王命尸臣官此栒邑賜爾鸞旗黼)
(黻琱戈此鼎殆周之所以褒/賜諸侯子孫刻銘先功也)鑄荆山者當乎天紀(史記/曰黄)
(帝採首山銅鑄鼎于荆山下鼎/既成有龍垂胡髯下迎黄帝)出有莘而見負(史記曰/伊尹欲)
(干湯乃為有莘氏媵臣負鼎/俎以滋味説湯致于王道)行罽賔而未已(孫暢之述/書曰禹鑄)
(九鼎人不覺鼎移而日移五步自周郟鄏已來東南移/不知今至何國也道人商行傳曰鼎在罽賔於陽州是)
(西/北)梁武之寫仙經(鼎録曰梁武帝鑄一金鼎寫老子/五千文蕭子雲書之沈于九江中)楚
子之求分器(左傳曰楚子謂右尹子革曰今吾使人於/周求鼎以為分器王其與我乎對曰與君)
(王/哉)觀象犧易利金玉之貞(易曰鼎黄耳金鉉利/貞玉鉉大吉無不利)致用王
家有崇貫之異(禮曰崇鼎貫鼎天子之/器也注崇貫皆國名)
　
　
　
　
　
　
　
　
　
　
　
　
　
　
　事類賦卷十六
欽定四庫全書
　事類賦卷十七
　　　　　　　　　　　　　宋　呉淑　撰
　　飲食部
　　　茶
夫其滌煩療渇(唐書曰常魯使西蕃烹茶帳中謂蕃人/曰滌煩療渴所謂茶也蕃人曰我此亦)
(有命取以出指曰此壽州/者此顧渚者此靳門者)換骨輕身(陶𢎞景雜録曰苦/茶輕身換骨昔丹)
(丘子黄山/君服之)茶荈之利其功若神(説文曰茶苦茶/也即今之茶荈)則有渠
江薄片(茶譜曰渠州薄/片一斤八十枚)西山白露(茶譜曰洪州/西山之白露)雲垂綠
脚(茶譜曰袁州之界橋其名甚著不若/湖州之研膏紫笋烹之有綠脚垂下)香浮碧乳(茶譜/曰婺)
(州有舉岩茶斤片方細所出/雖少味極甘芳煎如碧乳也)挹此霜華(茶譜曰傅巽七/誨云蒲桃宛奈)
(齊柿燕栗常陽黄棃巫山朱橘南中茶/子西極石蜜寒温旣畢應下霜華之茗)却兹煩暑(茶譜/曰長)
(沙之石楠採牙為茶湘人以四月四日摘楊桐草搗其/汁拌米而蒸猶餻麋之類必啜此茶乃去風也尤宜暑)
(月飲/之)清文旣傳於杜育(杜育荈賦曰調神/和内倦懈康除)精思亦聞於
陸羽(荼譜曰唐陸羽/著茶經三巻)若夫擷此臯盧(廣州記曰臯盧茗/之別名葉大而澁)
(南人以/為飲)烹兹苦茶(爾雅曰檟苦茶注樹小似梔子早採/者為茶晩採者為茗荈蜀人名為苦)
(茶/)桐君之録尤重(桐君録曰巴東有真香茗煎飲令人/不眠又有白茶狀如梔子其色稍白)
仙人之掌難踰(茶譜曰當陽縣有溪山/仙人掌茶李白有詩)豫章之嘉甘露
(宋録曰新安王子鸞豫章王子尚詣曇濟道人於/八公山濟設茶茗尚味之曰此甘露也何言茶茗)王肅
之貪酪奴(楊衒之洛陽伽藍記曰王肅好魚彭城王勰/嘗戯謂肅曰卿不重齊魯大邦而愛邾莒小)
(國肅對曰鄉曲所美不得不好勰復謂曰卿明曰顧我/為卿設邾莒之飱亦有酪奴因此復號茗飲為酪奴時)
(給事中劉縞慕肅之風專習茗飲彭城王謂縞曰卿不/慕王侯八珍而好蒼頭水戹彭城王家有吴妓以此言)
(戲之自是朝貴讌㑹雖設茗飲恥不復食後江表殘民/逺來降者侍中元乂欲為之設茗先問卿於水戹多少)
(蕭正徳不曉乂意答下官雖生水郷立身以來未遭陽/侯之難舉座笑焉又魏録曰琅玡土肅昔仕南朝好茗)
(飲蓴羮及過北又好羊肉酪漿嘗云羊陸産之宗魚水/族之長羊比魯齊之大邦魚比邾莒之小國唯茗飲不)
(中與酪/漿作奴)待槍旗而採摘(茶譜曰團黄有一旗二/槍之號言一葉二牙也)對鼎䥶
以吹嘘(左思嬌女詩曰吾家有好女皎皎常白晢小字/為䊵素口齒自清歴貪走風雨中倐忽數百適)
(心為茶荈劇/吹噓對鼎䥶)則有療彼斛瘕(續搜神記曰桓宣武有一/督將因時行病後虛熱便)
(能飲複茗必一斛二斗乃飽裁減升合便以為大不足/後有客造之更進五升乃大吐有一物出如升大有口)
(形質縮縐狀如牛肚客乃令置之於盆中以斛二斗複/茗澆之此物噏之都盡而止覺小脹又増五升便悉混)
(然從口中涌出既吐此物病遂瘥或/問之此何病荅曰此病名斛茗瘕)困兹水厄(世説曰/晉王濛)
(好飲茶人至輒命飲之士大夫皆/患之毎欲往候必云今日有水厄)擢彼陰林(陸羽茶經/曰藝茶欲)
(茂法如種𤓰三嵗可採陽/岸陰林紫者上綠者次)得於爛石(陸羽茶經曰上者/生爛石中者生壊)
(櫟下者/生黄土)先火而造乗雷以摘(茶譜曰蜀之雅州有蒙山/山有五頂頂有茶園其中)
(頂曰上清峯昔有僧病冷且久嘗遇一老父謂曰蒙之/中頂茶嘗以春分之先後多搆人力俟雷之發聲倂手)
(採摘三日而止若獲一兩以本處水煎服即能袪宿疾/二兩當眼前無疾三兩固以換骨四兩即為地仙矣是)
(僧因之中頂築室以候及期獲一兩餘服未竟而病瘥/時到城市人見容貎常若年三十餘眉毛緑色其後入)
(青城訪道不知所終今四頂茶園採摘不廢惟中頂草/木繁密雲霧蔽虧鷙獸時出人跡稀到矣今蒙頂茶有)
(霧鋑牙籛牙皆云火前/言造於禁火之前也)呉主之憂韋曜初沐殊恩(吳主/曰孫)
(皓毎宴席飲無能否每率以七升為限雖不悉入口澆灌/取盡韋曜飲酒不過二升初見禮異密賜茶茗以當酒至)
(於寵衰更見逼/強輒以為罪)陸納之待謝安誠彰儉徳(晉書曰陸納/為吴興太守)
(時衛將軍謝安常欲詣納納兄子俶怪納無所備不敢/問乃私為具安既至納所設唯茶果而已俶遂陳盛饌)
(珍羞畢具及安去納杖俶四十云汝/旣不能光益叔父奈何穢吾素業)别有産於玉壘(茶/譜)
(曰玉壘關外寳唐山有茶樹産於懸/崖笋長三寸五寸方有一葉兩葉)造彼金沙(茶譜曰/湖州長)
(興縣啄木䫈金沙泉即毎嵗造茶之所也湖常二郡接/界于此厥土有境㑹亭毎茶節二牧皆至焉斯泉也處)
(沙之中居常無水將造茶太守具儀注拜敕祭泉頃之/發源其夕清溢造供御者畢水即微減供堂者畢水已)
(半之太守造畢即涸矣太守或還斾稽期/則示風雷之變或見鷙獸毒蛇木魅焉)三等為號(茶/譜)
(曰卭州之臨卭臨溪思安火井有/早春火前火後嫩綠等上中下茶)五出成花(茶譜曰茶/之别者枳)
(殻牙枸杞牙枇杷牙皆治風疾又有皂角牙槐牙栁牙/乃上春摘其牙和茶作之五花茶者其片作五出花也)
早春之來賔化(茶譜曰涪州出三般茶賔化最上/製于早春其次白馬最下涪陵)横紋
之以陽坡(茶譜曰宣城縣有丫山小方餅横鋪茗牙裝/面其山東為朝日所燭號曰陽坡其茶最勝)
(太守嘗薦于京洛人士/題曰丫山陽坡横紋茶)復聞㴩湖含膏之作(茶譜曰義/興有㴩湖)
(之含/膏)龍安騎火之名(茶譜曰龍安有騎火茶最上言不/在火前不在火後作也清明改火)
(故曰/火)柏巖兮鶴嶺(茶譜曰福州柏巖極佳又洪/州西山白露及鶴嶺茶極妙)鳩阬兮
鳯亭(茶譜曰穆州之鳩阬極妙茶經曰生鳯亭山/飛雲曲水二寺青峴啄木二嶺者與夀州同)嘉雀
舌之纖嫩翫蟬翼之輕盈(茶譜曰蜀州雀舌烏觜麥顆/盖取其嫩牙所造以其牙似)
(之也又有片甲者牙葉相把如片/甲也蟬翼者其葉嫩薄如蟬翼也)冬牙早秀(茶譜曰蒙/山有壓膏)
(露牙不壓膏露牙井/冬牙言隆冬甲折也)麥顆先成(見上/注)或重西園之價(江/氏)
(傳曰統遷愍懐太子洗馬上疏諫曰今/西園賣醯麫茶菜藍子之屬虧敗國體)或侔團月之形
(茶譜曰衡州之衡山封州之西/郷茶研膏為之皆片團如月)並明目而益思(本草拾/遺曰臯)
(盧苦平止渇除痰不睡利水道明/目華陀食論曰苦茶久食益意思)豈瘠氣而侵精(唐新/語曰)
(右補闕毋景博學有著述才性不飲茶著茶飲序曰釋/滯消壅一日之利暫佳瘠氣侵精終身之累斯大獲益)
(則功歸茶力貽患則不謂茶災/豈非福近易知禍逺難見者乎)又有蜀岡牛嶺(茶譜曰/揚州禪)
(智寺隋之故宫寺枕蜀岡有茶園其味/甘香如蒙頂也又歙州牛□嶺者尤好)洪雅烏程(茶譜/曰眉)
(州洪雅丹陵昌合亦製餅茶法如蒙頂吴/興記曰烏程縣西二十里有温山出御荈)碧澗紀號(茶/譜)
(曰有小江園明月簝/碧澗簝茱茰簝之名)紫笋為稱(茶譜曰蒙頂有研膏茶/作片進之亦作紫笋)
陟仙厓而花墜(茶譜曰彭州蒲村堋口/其園有仙厓石花等號)服丹丘而翼生
(天台記曰丹丘出/大茗服之生羽翼)至於飛自獄中(廣陵耆老傳曰晉元/帝時有老姥毎旦擎)
(一器茗往市鬻之市人競買自旦至暮其器不減所得/錢散路傍孤貧乞人人或執而繫之於獄夜擎所賣茗)
(器自牖/飛去)煎於竹裏(茶譜曰唐肅宗嘗賜髙士張志和奴/婢各一人志和配為夫妻名之曰漁)
(童樵青人問其故答曰漁童使捧釣収綸/蘆中鼔枻樵青使蘇蘭薪桂竹裏煎茶)效在不眠(博/物)
(志曰飲真茶/令人少眠睡)功存悦志(神農食經曰茶茗宜/久服令人有力悦志)或言詩為
報(茶譜曰胡生者以釘鉸為業居近白蘋洲傍有古墳/毎因茶飲必奠酹之忽夢一人謂之曰吾姓栁平生)
(善為詩而嗜茗感子茶茗之惠無以為報欲敎子為詩/胡生辭以不能栁強之曰但率子意言之當有致矣生)
(後遂工詩焉時人謂之胡/釘鉸詩栁當是栁惲也)或以錢見遺(異苑曰剡縣陳/務妻少寡與二)
(子同居好飲茶家有古塚毎飲輒先祠之二子欲掘之/母止之夜夢人致感云吾雖潛朽壤豈忘翳桑之報及)
(曉於庭中獲錢十萬/似久埋者惟貫新耳)復云葉如梔子花若薔薇(茶經曰/茶者南)
(方嘉木自一尺二尺至數十尺其巴川峽山有兩人合/抱者伐而啜之樹如𤓰蘆葉如梔子花如白薔薇實如)
(栟櫚蒂如丁香根如胡桃其名一曰茶二/曰檟三曰蔎四曰茗五曰荈注蔎音設)輕飇浮雲之
美霜笴竹籜之差(茶經曰茶千類萬狀畧而言之有如/胡人鞾者蹙縮然犎牛臆者亷譫然)
(浮雲出山者輪囷然輕飇拂水者涵澹然此茶之精好/者也有竹籜者枝幹堅實艱於蒸搗故其形籭簁焉如)
(霜笴者莖葉凋沮易其狀貌故其形萎萃然此茶之瘠/老者也自采至于封七經自胡鞾至霜笴八等籭簁音)
(離/師)唯芳茗之為用葢飲食之所資
　　　酒
魚麗于罶鰋鯉君子有酒㫖且有(出/詩)若夫儀狄初制(戰/國)
(策曰帝女儀狄作酒而進扵禹/孟子注儀狄造酒美而禹疏之)少康造始(世本曰儀狄/始作酒醪變)
(五味少康/作秫酒)九投百品之精(酒經曰空桑穢飯醖以稷麥/以成醇醪酒之始也烏梅女)
(䴷甜醹九投澄清百品酒/之終也䴷音晥醹音乳)一宿三重之美(説文曰酴酒/母也醴酒一)
(宿熟也醪汁滓酒也酎三重之酒也/醨薄酒也醑莤酒也酴音途莤音縮)旣陰陽之相感(春/秋)
(緯曰凡黍為酒陽據隂乃能動故以麴釀/黍為酒注麴陰也相得而沸是以動也)亦吉凶之所
起(説文曰酒就也所以就人性之善/惡也一曰造也吉凶所起造也)挹此思柔(詩云兕/觥其觩)
(㫖酒思柔注云飲美酒思得柔/順中和與共其樂兕觥罸爵也)誦兹反恥(詩曰凡此飲/酒或醉或否)
(旣立之監或佐之史彼醉不臧不醉反恥注飲酒有醉/有不醉者則立監使視之又佐之史使督酒令皆醉也)
(反恥未醉/者恥罸之)則有優韋曜而賜荈(見茶賦吴主/之優韋曜注)為穆生而
置醴(漢書曰楚元王敬禮申公等穆生不嗜酒毎置酒/嘗為穆生設醴及王戊即位常設後忘設焉穆生)
(退曰可以逝矣醴酒不設王之意怠/不去楚人將鉗我於市遂稱疾卧)定國數石而精明
(漢書曰于定國飲酒至/數石不亂治獄益精明)鄭𤣥一斛而温偉(漢書曰大將/軍袁紹總兵)
(冀州遣使要鄭𤣥大會賔客𤣥最後至乃起延升/上坐身長八尺飲酒一斛秀眉明目容儀温偉)三日
僕射(晉書曰周顗頻有酒失為僕射畧無醒日時人謂/之三日僕射庾亮曰周侯末年可謂鳳徳之衰也)
百錢阮子(見錢賦或/掛杖頭注)陳諫毎唱於迴波(唐書曰李景伯/景龍中為諫議)
(大夫中宗嘗與幸臣貴戚内宴酒酣遞唱迴波樂甚喧/雜失禮次至景伯歎曰迴波爾時酒巵微臣職在箴規)
(禮飲只合三爵君臣雜亂/非宜席為之散時人稱之)養性亦澆於壘塊(世説曰王/遜問王忱)
(阮籍何如司馬相如忱曰阮籍胸中/壘塊故須澆之言同相如惟有酒異)爾其樂兹在鎬(詩/曰)
(王在在鎬/豈樂飲酒)挹此如澠(左傳曰晉侯與齊侯宴中行穆子/相投壺晉侯先穆子曰有酒如淮)
(有肉如坻寡君中此為諸侯師中之齊侯舉矢曰/有酒如澠有肉如陵寡人中此與君代興亦中之)法鄭
君之能釀(抱朴子曰鄭君釀酒法酒成因以附子甘草/内酒中曝令乾如雞子大一丸投一斗水立)
(成美/酒)憶劉伶之解酲(世説曰劉伶病酒渇甚從婦求酒/婦持器泣諫曰君飲酒太過非攝)
(生之道伶曰我不能自禁唯當祝鬼神誓之耳便可具/酒肉從之伶跪而祝曰天生劉伶以酒為名一飲一石)
(五斗解酲婦人之言慎不可/聴便飲酒御肉陶然復醉)山濤旣聞於八斗(晉書曰/山濤飲)
(酒至八斗方醉帝欲試之以酒八/斗飲之密益其酒濤極本量而止)陸納才堪於二升(晉/書)
(曰陸納將為吳興往辭桓温因問温曰公至醉可飲㡬/酒食肉多少温曰年大來飲三升便醉白肉不過十臠)
(卿復云何曰素不能飲止可二升肉亦不足言後同温/閑日白有微禮方守逺郡欲與公一醉以展下情温欣)
(然納之時王坦之刁彞在座及受禮唯有酒一斗鹿肉/一柈座客驚愕納徐曰明公近云飲酒三升納止可二)
(升今有一斗以備杯酌餘瀝温及賔客並嘆/其率桓温更勅中厨設精饌酣宴極歡而罷)陶侃則過
限便止(晉書曰陶侃毎飲酒有限常歡有餘而限已竭/殷浩更勸少進侃悽然曰年少時常有酒失慈)
(父見約故/不敢過)孔顗則彌月不醒(宋書曰孔顗為府長史雖/醉日居多而曉明政事醒)
(時判決未嘗有壅衆咸云孔公一月/二十九日醉勝世人二十九日醒也)文舉嘲曹公之禁
(九州春秋曰曹公制酒禁而孔融書嘲之曰天有酒旗/之星地列酒泉之郡人有㫖酒之徳故堯不千鍾無以)
(成其聖且桀紂以色亡國今令不禁婚/姻也太祖外雖寛容之而内不能平)簡雍譏先主之
刑(蜀志曰先主以天旱禁酒吏於人家索得釀具論者/欲令與作酒者同罸簡雍從先主逰觀見一男子行)
(于道謂先主曰彼欲淫何以不縛先主曰卿何以知之/對曰彼有其具與欲釀者同先主大笑而原欲釀者)
伐木許許釃酒有藇(出詩注釃所起切以筐/曰釃以藪曰湑藇美貌)傾荒外之
樽(神異經曰西北荒中有酒泉此酒美如肉清如鏡其/上有玉樽取一樽復一樽與天地同休飲此酒不死)
採海中之樹(南史曰南海有頓遜國在海崎上有酒樹/似安石榴採其花汁停瓮中數日成酒)
三雅旣聞於劉表(典論曰劉表有酒爵三大曰伯雅次/曰仲雅小曰季雅伯雅容七升仲雅)
(六升季雅五升又設大鍼於杖/端客有酒輒以劖之騐醉醒也)百榼仍傳於子路(見下/唐堯)
(千鍾/注)賞鍾㑹之不拜(世説曰鍾毓與鍾㑹少有令譽其/父晝寢因共偷服散酒父時覺且)
(託寐以觀之毓拜而後飲㑹飲而不拜父問其故毓曰/酒以成禮不敢不拜問㑹㑹曰偷酒非禮所以不拜)
美孟嘉之得趣(晉書曰孟嘉為桓温參軍嘉好酣飲愈/多不亂温問嘉酒有何好而卿嗜之嘉)
(曰公未得/酒中趣耳)酌此中聖(魏志曰徐邈為尚書郎時科禁酒/而邈私飲至於沈醉校尉趙達問)
(以曹事邈曰中聖人達白太祖甚怒度遼鮮于輔進曰/平日醉客謂酒清者為聖人濁者為賢人邈性修慎偶)
(醉言耳由是得罪後文帝幸許昌見邈問曰頗復中聖/人否邈對曰昔子反斃於穀陽御叔罸於飲酒臣嗜同)
(二子不能自懲時復中之然宿瘤以醜見傳/而臣以醉見識帝大笑顧左右曰名不虚立)賜之上尊
(漢書曰成帝賜詔責丞相翟方進使尚書令賜上/尊酒十石養牛一曰君審處焉方進即日自殺)梁武
之稱臧盾(梁書曰梁武帝招延後進二十餘人置酒賦/詩臧盾以詩不成罸酒一斗飲盡顔色不變)
(言笑自若蕭介染翰便成文無加㸃帝兩/美之曰臧盾之飲蕭介之文席之美也)謝奕之逼桓
温(晉書曰謝奕為桓温司馬謂之方外司馬因以酒逼/桓温温走入南康主門避之奕遂引温一兵帥於㕔)
(事共飲曰失一老兵/得一老兵亦何所怪)行朱虚之軍法(見劒賦朱虛/一何壯注)醉丞
相之後園(史記曰曹參代蕭何為丞相一遵何約束日/夜飲醇酒卿大夫及賔客見參不視事皆欲)
(言至者參輒飲醉之終莫得言相舍後園近吏舍吏日/夜歌呼從吏惡之乃請參逰園中聞吏醉歌呼幸召按)
(之乃反取酒張坐飲/亦歌呼與相應和)或投醪而感義(黄石公記曰昔良/將用兵有饋一簞)
(醪者使投之於河令將士近迎流飲之夫一簞醪/不能味一河水三軍思為之死非滋味及之也)或舉
杯而殺人(梁書曰邵陵王綸鎮郢州引呉興呉規為賔/客張纉為湘州路經郢州綸餞之纉見規在)
(座忽舉杯曰呉規此酒慶汝得陪今宴規尋起還其子/翁孺見父不悦問而知之翁孺因氣結是夜便卒規恨)
(纉悲兒憤哭兼至信次之間又殞規妻深痛夫/子翌日又亡時人謂張纉一杯酒殺吴氏三人)謝朏曾
聞於指口(齊書曰謝朏為吳興與弟蘥於征虜渚别指/􁁉口曰此中唯宜飲酒朏旣至郡致􁁉數斛)
(酒遺書曰力飲/此物勿預人事)管仲嘗憂其棄身(管子曰齊桓公飲管/仲酒仲棄其半曰臣)
(聞酒入舌出舌出言失言失/身棄臣以為棄身不如棄酒)飲之孔偕(詩曰酒旣和/㫖飲酒孔偕)樂
此今夕(詩曰樂酒今/夕君子維宴)營彼糟丘(南史曰陳暄文才俊逸/而沉湎過差兄子秀致)
(書諫止之暄復書曰/速營糟丘吾將老焉)溺滋窟室(左傳曰鄭伯有嗜酒為/窟室而夜飲酒擊鐘焉)
(朝至未已注/窟室地室)子良持鎗以乍進(齊書曰髙帝幸東宫召/諸王醼飲因逰𤣥圃園)
(長沙王晃捉華盖臨川王映執雉尾扇聞喜公子良持/酒鎗南郡王行酒武帝與豫章王嶷及王敬則自捧肴)
(饌髙帝大飲賜武帝以/下酒並大醉盡歡焉)延之據鞍而自適(宋書曰顔延/之好騎馬遨)
(遊里巷遇舊知輒據鞍索/酒得必傾盡欣然自得)旣營度于五齊(周禮曰酒正/掌酒之政令)
(辨五齊之名一泛齊二醴齊三盎齊四緹齊五沈齊注/泛者成而滓泛泛然如今宜成醪醴者成而汁滓相將)
(如今甜酒盎者成而翁翁然葱白色如今鄼白緹者成/而紅赤如今下酒沈者成而滓沈如今造滑齊音薺緹)
(音/體)亦均調乎六物(禮曰孟冬命有司秫稻必齊麴糵必/時湛熾必潔水泉必香陶器必良火)
(齊必得兼用六物酒/官監之無有差忒)遺羊祜而弗疑(晉書曰吴陸抗與/羊祜推僑札之好)
(抗嘗遺祜酒祜飲之不疑抗有疾祜饋之藥抗/亦推心服之于時以為華元子反復見於今)折張昭
而屢屈(吴志曰孫權嘗命諸葛恪行酒至張昭前昭先/有酒色不肯飲曰此非養老之禮也權曰卿其)
(能令張公辭屈乃當飲之耳恪難昭曰昔師尚父九十/擁旄仗鉞猶未告老也今軍旅之事將軍在後酒食之)
(事將軍在先何謂不養老/也昭卒無辭遂為盡爵)嘉皇甫之質厚(北齊書曰皇/甫亮性質朴)
(純厚終無片言矯飾屬有勅下司各列勤惰亮三日不/上省文宣親詰其故亮曰一日醉一日病酒文宣以其)
(實優/容之)鄙王琨之儉嗇(齊書曰王琨儉于財用酒/不過兩爵輒云此酒難遇)則有眠
畢卓之甕(晉中興書曰大興末畢卓為吏部郎比舍郎/釀酒熟卓因醉夜去其瓮間取酒飲之掌酒)
(者謂是盜執縳之郎往視之乃畢吏部/也卓遂引主人讌於瓮側取醉而去)入步兵之廚(世/説)
(曰阮籍聞步兵㕑有貯酒數百/斛及善釀者乃求為步兵校尉)飲瀛洲之玉膏(見玉賦/瀛洲酌)
(酒/注)挹南嶽之瓊酥(南嶽夫人傳曰夫人/設王子喬瓊酥綠酒)亦聞醉裏遺冠
(韓子曰齊桓公飲酒醉遺其冠恥之三日不朝管仲曰/此非有國之耻也公胡不雪之以政公曰善因發倉賜)
(貧窮論囹圄出薄罪處三日而/民歌之曰公胡不復遺冠乎)甕頭加帽(後魏書曰阮/孚性機辨好)
(酒貌短而秃周文帝偏所眷顧常于室内置酒十缾缾/一斛上皆加帽欲戲孚孚適入見見即驚喜曰吾兄弟)
(輩甚無禮何為入王家匡坐相對宜/早還宅也因持酒歸周文撫手大笑)銀鍾之寵思話(見/琴)
(賦泉石方期/于思話注)縹醪之賜崔浩(後魏書曰太宗引崔浩論/事語至中夜太宗大悦賜)
(浩縹醪酒十斛水精戎鹽一兩曰朕/味卿言若此鹽酒故與卿同其味也)裴粲則勤以獻誠
(後魏書曰裴粲為中書令帝出洛濵粲再拜上夀酒帝/曰昔北海入朝暫竊神器爾日卿戒之以酒今欲我飲)
(何粲曰北海志在沉湎故諫其所失陛下/齊聖温克臣是以敢獻微誠帝為之飲)陰鏗則仁而
獲報(梁書曰陰鏗常與賔友飲宴見行觴者因迴酒炙/以授之衆座皆笑鏗曰吾儕終日酣飲而執爵者)
(不知其味非人情也及侯景之亂鏗嘗/為賊擒或救之獲免鏗問之乃行觴者)逢括頸於消難
(北齊書曰黄門郎司馬消難嘗過髙季式與之酣飲留/宿重門並閉取車輪括消難頸又自以一輪括頸消難)
(不得已笑/而從之)見傾家之次道(晉書曰何充字次道能飲酒/雅為劉恢所貴恢毎云見次)
(道飲令人欲傾家/釀言其能温克也)復聞孔羣喻之糟肉(世説曰鴻臚孔/羣好飲酒王導)
(云卿常飲酒不見酒家覆瓿布乎不久糜爛羣曰公不/見糟中肉乎乃更堪久羣常與親舊書云今年田得七)
(百石秫米不/了麴糵事)孫朝積年麴封(列子曰子産之兄曰公孫/朝聚酒千鍾積麴成封望)
(門百步糟漿之氣逆於人鼻方其荒于酒也不知政道/之安危人理之悔吝室内之有無九族之親疎雖水火)
(兵刄交於/前不知也)顯父之餞百壺(詩云韓侯出祖出宿于/屠顯父餞之清酒百壺)唐堯
之舉千鍾(孔叢子曰平原君與子髙飲強子髙飲酒曰/有諺云堯飲千鍾孔子飲百觚子路嗑嗑尚)
(飲百榼古之賢聖無/不能飲子何辭焉)豈顧季鷹之身後(世説曰張季鷹/縱任不拘時人)
(號為江東步兵或謂曰卿乃縱適一時獨不為身/後名也張答曰使我有身後名不如即時一杯酒)且醉
髙歡之手中(後魏書曰齊神武帝嘗在司州饗朝士舉/觴屬别駕宋游道曰飲髙歡手中酒者大)
(丈夫卿之為/人合飲此酒)應彼東風(見風賦應類/聞於酒溢注)醖兹狂藥(晉書曰/孫季舒)
(嘗與石崇飲傲慢過度崇欲奏之裴楷曰/飲人狂藥責人正禮不亦乖乎崇乃止)冬釀兮夏成
(周禮曰辨三酒之物一曰事酒二曰昔酒三曰清酒注/云事酒如今之醳酒也昔酒久酒今之舊醳也清酒今)
(之冬釀/夏成者)汾清兮鄴酌(北齊書曰武成親愛河南王瑜嘗/在晉陽手勅之曰日飲汾清二杯)
(勸汝鄴/酌兩盌)亦云王瞻三術(梁書曰王瞻為吏部尚書頗嗜/酒毎飲或彌日而精神朗瞻不)
(廢簿領武帝每稱瞻/有三術射棊酒也)酆舒五罪(左傳曰晉侯將伐潞酆/舒大夫皆曰酆舒有三)
(雋才伯宗曰狄有五罪雋才雖多何補焉不禮一也嗜/酒二也棄仲章而奪黎氏地三也虐我伯姬四也傷其)
(君目五也怙其雋才而/不以茂徳兹益罪也)漢有長樂之儀(史記曰髙帝除/秦苛法為簡易)
(羣臣飲酒爭功帝患之叔孫通知上益厭也説上願與/諸弟子共起朝儀漢七年長樂宫成羣臣皆朝十月復)
(置法酒諸臣侍坐殿上皆伏以尊卑次第上夀觴九行/謁者言罷酒御史執法舉不如儀者輒引去竟朝罷酒)
(無敢失禮者髙帝乃曰吾/乃今日知為皇帝之貴也)呉有釣臺之㑹(呉志曰孫權/於武昌臨釣)
(臺飲酒大醉令人以水灑羣臣曰今日酣飲醉墮臺中/乃當止耳張昭正色不言出外車中坐權遣人呼昭還)
(謂曰為共作樂耳公亦何為怒乎昭對曰昔紂為糟丘/酒池長夜之飲當時亦不以為惡也權黙然有慙色)
一斗河東之賜(後周書曰文帝聞韋敻養髙不仕辟之/不能屈明帝即位禮敬逾重乃為詩以)
(貽之夐得帝詩願時朝謁帝大悦勅有/司日給河東酒一斗號之曰逍遙公)千日中山之醉
(博物志曰劉𤣥石曽于中山酒家沽酒酒家與千日酒/飲之至家大醉其家不知以為死葬之後酒家計向千)
(日往視之云已葬于是開棺醉/始醒俗云𤣥石飲酒一醉千日)蘇微為之而成疾(宋書/曰衡)
(陽王義季素嗜酒畧少醒日文帝詰責曰將軍蘇微/酖酒成疾旦夕待盡一門無此酣法汝于何得之)慶
封為之而易内(傳曰齊慶封好田而嗜酒以其内實遷/于盧蒲嫳氏易内而飲酒注内實寳物)
(妻妾也移/而居嫳家)至若老羌之渴(拾遺記曰晉有羌人姚馥字/世芬充廐圉每醉中好言王)
(者興亡之事常云九河之水不足以漬麴糵八藪之木/不足以為蒸薪七澤之糜不足以充庖爼但言渇于酒)
(羣輩呼為渴羌後武帝授以朝歌守馥願且為馬圉時/賜美酒以樂餘年帝曰朝歌紂之舊都地有酒池故使)
(老羌不復呼渴固辭遷酒泉太守地/有清池其味若酒馥乘醉拜受焉)次公之狂(漢書曰/平恩侯)
(許伯入第丞相以下皆賀司𨽻盖寛饒東鄉特坐許伯/自酌曰葢君後至寛饒曰無多酌我我乃酒狂丞相魏)
(相笑曰次公醒而狂何/乃酒也次公寛饒字)倒山公之接離(世説曰山季倫/為荆州時出酣)
(暢人為之歌曰山公時一醉逕造髙陽池日暮/倒載歸酩酊無所知時復乗驄馬倒著白接離)脱相如
之鷫鸘(西京雜記曰相如還城都以鷫鸘/裘就市陽昌鬻酒與卓文君為歡)故其成禮而
弗繼以淫(傳曰陳公子完奔齊佽桓公酒樂公曰以火/繼之辭曰臣卜其晝未卜其夜君子曰酒以)
(成禮不繼/以淫義也)無量而不及於亂(論語曰夫子惟/酒無量不及亂)唯公榮而
不與(晉書曰王戎嘗如阮籍飲時兖州刺史劉昶字公/榮在坐籍以酒少酌不及昶昶無恨色戎異之他)
(日問籍曰彼何如人答曰勝公榮不可不與/飲減公榮則不敢不共飲唯公榮可不與飲)獨崔暹而
可勸(後魏書曰静帝宴華林園謂神武曰自頃百司貪/暴朝廷有公直彈劾無避者王可勸酒神武降階)
(跪言唯御史中尉崔暹一人謹奉明㫖敢以/酒勸并臣所射賜物千段迄以迴賜帝美之)禮成宴醧
(韓詩外傳曰夫飲之禮不脱屨而卽序者謂之禮跣而/上坐者謂之宴能飲者飲之不能飲者已謂之醧齊顔)
(色均衆寡謂之沈閉門不出者謂之湎故君子/可以宴可以醧不可以沈不可以湎醧衣遇反)名稱聖
賢(魏畧曰太祖時禁酒而人竊飲之故/難言酒以白酒為賢人清酒為聖人)湛酒泉而在地
瞻酒旗之麗天(見上文舉嘲/曹公之禁注)味兼百末(漢書曰百末㫖/酒注百花末酒)
價重千錢(典論曰孝靈帝末百文/酤酒酒一斗直千文)嘗美味於酃湖(湘州/記曰)
(衡陽縣東有酃湖釀酒醇美所謂/酃酒晉平呉始薦酃酒於廟是也)酌不極於青田(古今/記曰)
(烏孫國有青田核得水則有酒味甚淳/美飲盡更注水隨後成酒名青田酒)復聞敗見宋樽
(王孫子新書曰楚莊王攻宋子重曰君㕑肉臭而不可/食樽酒敗而不可飲而三軍之士皆有飢色欲以勝敵)
(不亦難乎莊王曰請有/酒投之士有食饋之賢)怪消秦獄(東方朔别傳曰武帝/幸甘泉長平阪道中)
(有蟲赤如肝頭目口齒悉具人莫知也時朔在屬車中/令往視焉朔曰此為怪氣必秦獄處也上使按地圖果)
(秦獄地朔曰夫積憂者得酒而解乃取蟲/置酒中立消後屬車上盛酒為此故也)或以青州作
號(世説曰桓温有主簿善别酒輒令先嘗好者謂青州/從事惡者謂平原督郵青州有齊郡言至臍平原有)
(革縣言至/膈上住)或以建康為目(宋書曰顧憲之為建康令清/儉強力為政甚得人和故都)
(下飲酒者醇㫖輒號為/顧建康謂其清且美焉)名傳上頓(宋明帝文章志曰王/耽嗜酒一醉或連日)
(不醒自號上頓時以大/飲為上頓起於耽也)味稱美䘵(漢書曰酒者天之美/祿帝王所以頤養天)
(下享祀祈福扶衰/養疾百福之㑹)阮孚以金貂相換(見冠賦金/貂換酒注)淵明以
葛巾見漉(宋書曰陶潛好酒郡將候潛逢其酒/熟取頭上葛巾漉酒畢還復著之)亦云曲
阿旣釃(後漢書曰劉藻為平原别將辭孝文於洛水之/南孝文曰與卿石頭相見藻對曰臣才非古人)
(度亦不留賊虜而陛下輒當釃曲阿之酒以待百/姓帝大笑曰今未至曲阿且以河東數石賜卿)邯鄲
被圍(淮南子曰楚㑹諸侯魯趙皆獻酒于楚王主酒吏/求酒于趙趙不與吏怒乃以趙厚酒易魯薄者奏)
(之楚王以趙酒薄遂圍邯/鄲故曰魯酒薄而邯鄲圍)步白楊之野(宋書曰袁粲為/丹陽尹嘗步屧)
(白楊郊野間道遇一士大夫便呼與酣飲明日此人謂/被知顧到門求進粲曰昨飲酒無偶聊相要耳竟不與)
(相/見)坐黄菊之籬(見秋賦白衣/王𢎞之遺注)髙允敗徳以為訓(後魏書/曰髙允)
(被勅論集往世酒之敗徳/以為酒訓孝文覽而悦之)元忠坐酌而自怡(後魏書曰/李元忠拜)
(南趙郡太守好酒無政績及莊帝崩棄官潛圖義舉㑹/齊神武東出元忠便乗露車載濁酒以奉迎神武聞其)
(酒客未即見之元忠下車獨坐酌酒擘脯食之謂門者/曰本言公招延雋傑今聞國士到門不能吐脯輟洗其)
(人可知還吾刺勿復通也/門者以吿神武遽見之)或取陶陶之樂(劉伶酒徳頌/曰捧罌承槽)
(銜杯潄醪奮髯箕踞枕麴/籍糟無思無慮其樂陶陶)或矜抑抑之儀(詩曰其未醉/止威儀抑抑)
(曰既醉止威儀/怭怭注怭媟嫚)及夫行車酌醴鳴鍾舉燧(張衡西京賦/曰酒車酌醴)
(方駕授饔升觴/舉燧旣釂鳴鐘)餔糟兮歠醨(楚詞屈原曰衆人皆醉唯/我獨醒漁父曰衆人皆醉)
(何不餔其糟/而歠其醨)舉白兮揚觶(説苑曰魏文侯與大夫飲使/公乗不仁為觴政曰飲若不)
(盡浮之大白文侯不盡公乗不仁舉白浮君禮射義曰/孔子射於矍相之圃使公罔之裘序㸃揚觶而語又鄉)
(飲酒曰盥洗揚觶所以/致潔也揚舉也觶角也)髙昌洿林之貢(梁四公記曰髙/昌遣使獻蒲桃)
(乾凍酒帝命杰公迓之杰公謂其使曰蒲桃七是洿林/三是無半凍酒非八風谷所凍者又無髙寧酒和之使)
(者曰其年風災蒲桃不熟故駁雜凍酒奉王命急故非/時耳帝問杰公羣物之異對曰蒲桃洿林者皮薄味美)
(無半者皮厚味苦酒是八風谷凍成者終年不壊/今嗅其氣酸髙寧酒滑而色淺故云然杰音竭)西域
蒲桃之味(唐書曰蒲桃酒西域有之前代或有貢獻及/破髙昌収馬乳蒲挑實於苑中種之并得其)
(酒法上自損益造酒酒成凡有八色芳香/酷烈味兼醍盎頒賜羣臣京師識其味)或以蟹螯俱
執(世説曰畢茂世嘗云一手持蟹螯一/手持酒杯拍浮酒池中便足了一生)或以彘肩並賜
(史記曰沛公先入關項羽至與沛公㑹謀因擊沛公樊/噲即帶劒擁楯入項王曰壯士賜之巵酒則與斗巵酒)
(樊噲飲之王曰賜之彘肩則與一生彘肩噲覆楯于地/抜劍切而啗之王曰壯士復飲乎曰臣死且不避巵酒)
(安足/辭)禮有生禍之語(禮曰夫豢豕為酒非以為禍也/而獄訟益繁則酒之流生禍也)書
著崇飲之㫖(書酒誥曰文王誥教小子有正有事無彝/酒自成湯至于帝乙成王畏相不敢自暇)
(自逸矧曰/其敢崇飲)邴原有廢業之憂(魏志曰邴原初辭家求學/原舊性能飲酒自行之後)
(八九年間酒不向口單步負笈至陳則師韓子助潁川/則宗陳仲弓汝南則交范孟博涿郡則親盧士榦臨别)
(師友以原不飲酒㑹米肉送原原曰本能飲酒但以荒/志廢業故斷之耳今當逺别因見貺餞可一飲讌于是)
(安坐飲酒/終日不醉)范泰述傷生之理(宋書曰范泰初為太學博/士外弟荆州刺史王忱請)
(為天門太守忱嗜酒醉輒累旬及醒則儼然端肅泰陳/酒既傷生所宜深誡其言甚切忱嗟嘆久之曰見規者)
(衆未有若/此者也)茍忘濡首之戒(易曰飲酒濡/首不知節也)將貽腐脅之斃
(晉書曰周顗善飲至一石過江毎稱無對後有舊對自/北來顗欣然出酒二石對飲而罷明日顗如故視客巳)
(腐脅/而死)故三爵以退(禮曰君子之飲酒也受一爵而色洒/如也二爵而言言斯三爵油油以退)
(注洒肅敬貎言音誾言/言和敬貎油油敬悦貎)而百拜成禮(禮曰一獻之禮賔/主百拜終日飲酒)
(而不得/醉焉)所以喻之於兵而譬之於水也(南史曰陳暄好/酒沈湎兄子秀)
(致書諫之暄答書云吾嘗譬酒猶水也水可以濟舟亦/可以覆舟故江諮議有言酒猶兵也兵可千日不用不)
(可一日不偹酒可千日不飲不可一/飲不醉羙哉江公可與共論酒矣)
　
　
　
　
　
　
　
　
　
　
　事類賦卷十七
欽定四庫全書
　事類賦巻十八
　　　　　　　　　　　　　宋　吳淑　撰
　　禽部
　　　鳳
伊九苞之神鳥(論語摘衰聖曰鳯六象九苞六象頭象/天目象日背象月翼象風足象地尾象)
(緯九苞口苞命心合度耳聰達舌詘伸色光彩冠短周/距鋭鈎音激揚腹文户宋均注緯五緯也度天度也周)
(當作朱戶所/由出入也)稟至陽之純粹(鶡冠子曰鳯鶉火/之禽陽之精也)旣負禮
而蹈信亦戴仁而纓義(抱朴子曰鳯頭上青戴仁頸白纓/義背赤負禮胸黒向智足下黄)
(蹈/信)瞻𤣥扈而来思(帝王世紀曰黄帝齋于宫中坐于𤣥/扈有大鳥雞頭燕喙龜頸龍形體偹)
(五色止/帝東園)望黄紳而必至(韓詩外傳曰黄帝即位宇内和/平未見鳯凰乃召天老而問之)
(曰鳯皇何如天老曰鳯首戴徳頸揭義背負仁足履正/鴻前而麟後蛇頸而魚尾龍文而龜身燕頷而雞喙黄)
(帝服黄衣帶黄紳戴黄冠/齋于宫中鳯蔽日而至焉)因離珠以遞飼(淮南子曰南/方有鳥名為)
(鳯天為生食其樹名瓊枝以璆琳琅玕為實天/又為生離珠一人三頭遞卧遞起以飼琅玕也)與孟虧
而俱逝(括地圖曰孟虧人首鳥身其先為虞氏馴百禽丹/夏后之末民始食卵孟虧去之鳯凰隨焉止于)
(山去九疑萬八千里此山多竹長/千仞鳯凰食竹實孟虧食木實)若乃感六英而鼔舞
(吕氏春秋曰帝嚳有聖徳/作樂六英鳯皇鼓翼而舞)聞九成而來儀(書曰簫韶九/成鳯凰來儀)
應升中而降止(禮運曰升中于天/而鳳凰降龜龍假)覽徳輝而下之(賈誼/弔屈)
(原曰鳯凰朔于千仞/兮覽徳輝而下之)歎河圖之不至(論語曰子曰鳳鳥/不至河不出圖吾)
(已矣/夫)知周徳之云衰(論語曰鳯兮鳯/兮何徳之衰)嘗逰郊藪(禮曰天/不愛其)
(道地不愛其寳人不愛其情則鳳凰/在郊藪鳥獸卵胎皆可俯而闚也)詎集藩籬(宋玉對/楚襄王)
(曰鳯凰上擊九千仞絶雲霓負蒼天/藩籬之鷗豈能與之量天地之髙哉)則有揚雄之吐(西/京)
(雜記曰揚雄著/太𤣥夢吐白鳯)蕭史之吹(列仙傳曰蕭史弄玉同居數/十年吹簫作鳳聲鳯凰來至)
(其屋為作鳯臺夫婦止其/上一日皆隨鳯皇飛去)賞僧綽之戲(宋書曰王曇首/與兄弟集㑹子)
(孫任其戲適僧達跳下地作彪子僧虔累十二博碁旣/墜亦不重作僧綽採蠟燭珠為鳯凰僧達奪取扵懐亦)
(復不惜伯父/𢎞稱其長者)奪荀朂之池(晉書曰荀朂自中書監遷守/尚書令朂久在中書專管機)
(事失之甚罔罔或冇賀之者朂/曰奪我鳯凰池諸君賀我耶)見夢旣名於張鷟(唐書/曰張)
(鷟字文成聰警絶倫書無不覽為兒童時夢紫色大鳥/五彩成文降于家庭其祖謂之曰五色赤文鳯也紫文)
(鷟也為鳯之佐吾兒當以文/章瑞於明庭因以為名字)為祥曽貴於穆之(異苑曰/劉穆之)
(字道民素居京口鳯凰集扵庭/相人韋藪曰子必協賛大猷)復有為唐堯而負圖(合/成)
(圖曰堯生丹朱與太尉舜觀鳯凰負圖授堯圖以赤玉/為押黄金檢白玉繩其章曰天敕帝符璽五字也)
為少昊而司厯(左傳曰郯子對孔子曰我髙祖少皞之/立也鳯凰適至故為鳥師而鳥名鳯鳥)
(氏司厯/者也)鳴彼髙岡(詩曰鳯凰鳴矣于彼髙/岡梧桐生矣于彼朝陽)食兹竹實(韓/詩)
(外傳曰黄帝時鳯止帝/東園集梧桐食竹實)或五雛而十子(易林曰鳯有十/子同巢共母又)
(曰鳳生五雛長子南郭/君子康寧悦樂身榮)或三文而五色(帝王世紀曰黄/帝坐于𤣥扈有)
(大鳥其狀如鶴被五色三文首文/曰順徳背文曰信義膺文曰仁智)䧏長樂而止上林(漢/書)
(曰五鳯三年鳯皇集長樂/宫留十餘刻又集上林)覽九州而觀八極(天老對黄/帝曰鳯能)
(究萬物通天地五音/覽九州觀八極也)或髙蹈於大皇之地(楚辭曰獨不/見鸞鳯之髙)
(翔大皇之野循四極而/周回見盛徳而髙下)或傳聞於君子之國(説文曰鳳/神鳥也天)
(老曰出東方/君子之國)復有巢阿閣(尚書中候曰黄帝時天氣休/通五行期化鳯凰巢阿閣)
止東園(見上瞻/𤣥扈注)或因之而作殿(漢書元帝時鳯凰集/上林乃作鳯凰殿)或
為之而改年(漢書曰元帝時鳯凰/五集乃改元五鳯)旣畫象於宫中(東觀/漢記)
(曰光武生於濟陽鳯凰集/濟陽故宫中皆畫鳯凰)更鑄銅於殿前(魏畧曰文帝/欲受禪郡國)
(奏鳯凰十三見明帝鑄銅/鳯凰方五丈餘置殿前)亦有飲湍瀨於砥柱濯羽翰
於弱水(淮南子曰鳯凰之翔至徳也過崑崙飲/砥柱濯羽弱水暮宿風穴見則天下安)或因惡
殺而來(尚書大傳曰舜好生/惡殺鳯凰巢其樹)或為好文而止(帝王世紀/曰上好文)
(則鳳/凰翔)或煎膠而續絃(十洲記曰鳯麟洲在西海之中四/面有弱水繞之鴻毛不可越也上)
(多鳯麟數萬為羣仙家煮鳯喙及麟角合煎作膠名之/為續絃膠或名連金泥能續弓弩絶絃連刀劍斷刄)
或以毛而免死(拾遺記曰周昭王以青鳳之毛為二裘/一曰燠質二曰宣肌及厲王流彘人得)
(之有陷大辟者以青鳯/毛贖罪片毛則凖千金)王慈捷對於比雞(宋書曰王僧/虔子慈少與)
(從弟儉共學書謝鳯子超宗嘗候僧虔因往東齋詣慈/正學書超宗曰卿書何如虔公荅曰慈書比大人猶雞)
(之比/鳯)承天解嘲於將子(宋書曰何承天為著作佐郎年/已老而諸佐郎並名家年少潁)
(川荀伯子嘲之常呼為妳母承天曰/卿當云鳯凰将九子妳母何當耶)超宗既美於得毛
(宋書曰謝鳯子超宗有文辭補新安王常侍作王母殷/淑儀誄帝大嗟賞謂謝莊曰超宗殊有鳯毛時右衛將)
(軍劉道隆在御座出候超宗曰聞君有異物可見乎超/宗曰懸罄之室復有異物耶道隆武人無識正觸其父)
(名曰旦侍宴至尊説君有鳯毛超宗徒跣/還内道隆謂檢覔毛至闇待不得乃去)江夏亦工於
學尾(齊書曰江夏王鋒年五嵗性方整好學書髙帝使/學鳯尾詔一學即工髙帝大悦以玉麒麟賜之曰)
(以麒麟/賞鳯尾)觀其戴徳揭義履正負仁問天老而知狀(並見/上帝)
(黄紳/注)瑞帝舜而司晨(尚書中候曰帝舜曰朕惟不乂於/百獸鳯晨注云百獸率舞鳯凰司)
(晨/)豈復將雞鶩而競粒(抱朴子曰鸞鳯競粒於/庭則受辱於鶩雞也)與鳬雁
而同羣者哉(楚辭曰鳬雁皆唼夫梁/藻兮鳯逾翺而髙舉)至如鳴若簫笙(帝/王)
(世紀曰黄帝時鳯巢阿閣其/飲食也必自歌舞音如簫笙)音同金鼓(天老對黄帝曰/夫鳯小音金鼔)
資長風以舉翰(唐書曰太宗嘗追思王業艱難佐命之/力乃作威鳯賦賜長孫無忌曰有一威)
(鳯憩翮朝陽晨逰紫霧夕飲𤣥霜/資長風以舉翰唳天衢而髙翔)集軒丘而載舞(山海/經曰)
(軒轅之丘鸞自/歌鳯鳥自舞)其羽翽翽(詩曰鳯凰于/飛翽翽其羽)其鳴鏘鏘(左傳/曰陳)
(大夫卜妻敬仲其妻占之曰吉鳯皇/于飛和鳴鏘鏘有媯之後將育于姜)晨云賀世(論語摘/衰聖曰)
(鳯行鳴曰歸嬉止鳴曰提扶/夜鳴曰善哉晨鳴曰賀世)集曰歸昌(天老對黄帝曰/鳯昏鳴曰固常)
(晨鳴曰發明晝鳴曰保章/舉鳴曰上翔集鳴曰歸昌)鎮星順而必至(樂動聲儀曰/鎮星不逆行)
(則鳯/凰至)天樞得而下翔(運斗樞曰天/樞得鳯凰翔)出丹穴而得茂(山海/經曰)
(丹穴之山有鳥焉五彩而文名曰鳯首文曰/徳翼文曰順背文曰義膺文曰仁腹文曰信)降紫庭而
道光(蔡邕琴操曰周成王琴歌曰鳯/凰翔兮紫庭余何徳兮感靈)將九雛而並至(二/石)
(偽事曰鄴中有鳯凰將/九雛在延明門外道西)與四靈而効祥(禮運曰四靈為/畜何謂四靈麟)
(鳯龜龍是/謂四靈)或刻木作形自口中而銜詔(鄴中記曰石季/龍與皇后在觀)
(上詔書五色紙著鳯口中侍人/以百丈緋繩轆轤迴轉下之)或以金為象從樓上以
投漳(鄴中記曰鳯陽門五層樓安金鳯凰二頭石虎將/衰一頭飛入漳河㑹晴日見於水中一頭以鐵釘)
(足今/存)
　　　鶴
伊羽族之宗長(淮南八公相鶴經曰鶴者/羽族之宗長仙人之騏驥)有胎化之仙
禽(鮑照舞鶴賦曰散幽經/以騐物有胎化之仙禽)羣鸞鳯以遐鶩(相鶴經曰鶴/千六百年飲)
(而不食與/鸞鳯同羣)薄雲漢而髙尋(相鶴經曰鶴二年落子毛易/黒㸃三年産伏復五年羽翮)
(具復七年/飛薄雲漢)既稟精於金火亦受氣於陽陰(相鶴經曰鶴/陽烏也而游)
(於陰因金氣依/火精以自養)若乃引員吭抗纖趾(相鶴經曰髙足麤/節洪體纎指相之)
(備/也)動商陵之悲操(見琴賦商/陵别鶴注)舞晉平之清徵(見琴賦師/曠清角注)
(亦云/清徵)翔集旣聞於介象(神仙傳曰介象死吳大帝思之/以象所住為廟時時往祭之有)
(白鶴來/集坐)感召復傳於蕭史(列仙傳曰蕭史善/吹簫能致白鶴)陶侃之墓
頭弔客(陶侃别傳曰侃丁母艱在墓下忽有二客來弔/不哭而退儀形鮮異知非常人遣看之但見雙)
(鶴冲天/而去)周穆之軍中君子(抱朴子曰周穆王南征一軍/盡化君子為猿為鶴小人為)
(蟲為/沙)至若集蘭巖而顧步(王韶之神境紀曰滎陽郡南/百餘里有蘭巖常有雙鶴素)
(羽皎然日夕偶影翔集傳云昔夫/婦俱隱此年數百嵗化成此鶴)止金穴而迴翔(茅君/内傳)
(曰茅盈留句曲山吿二弟曰吾有局任不得數相往來/父老歌曰茅山連金陵江湖據下流三神乗白鶴各在)
(一山頭白鶴翔金/穴何時復來游)豈復畏鶉鷃之羅網(邴原别傳曰邴/君所謂雲中白)
(鶴非鶉鷃之/網能羅也)誠以知天地之圜方(離騷曰黄鶴之一舉/兮知山川之紆曲再)
(舉兮知天/地之圜方)亦有飲巨蒐之獻(穆天子傳曰至于巨蒐氏/巨蒐之人乃獻白鶴之血)
(以飲/天子)玩崑崙之舞(瑞應圖曰黄帝集崑崙以/舞衆神𤣥鶴二八翔其右)田饒比之
而去魯(韓詩外傳曰田饒事魯哀公而不見察謂哀公/曰夫雞有五徳君猶㵸而食之者以其所從來)
(近也未若黄鶴一舉千里止君園池啄君稻粱/君猶貴之以其所從來逺也将去君黄鶴舉矣)莊辛喻
之而説楚(戰國策曰莊辛謂楚襄王曰黄鶴生於江海/俯啄鰋鯉仰斷萎藕自以為無患不知夫射)
(者方修弧矢治矰繳將加已於萬/仞之上故晝遊江湖夕調鼎俎)自西北而遙集(古歌/詞曰)
(飛來白鶴從西北方十十五五羅列成行妻卒被病不/能相隨五里還顧六里徘徊吾欲銜汝去口噤不能開)
(吾欲負汝去/毛羽日摧頽)邈江海而遐舉(見上莊辛/説楚注)辭吳市而喧闐
(呉越春秋曰呉王闔閭與夫人及女食蒸魚王嘗半以/與女女怨曰王食我殘魚辱我我不忍久生乃自殺闔)
(閭痛之葬於邦西金鼎玉杯銀樽珠𥜗之寳皆以送女/舞白鶴於呉市中令萬民隨觀之遂使與鶴俱入羨門)
(因塞之/以送死)出雷門而軒翥(見鼔賦雷/門鶴飛注)孟氏周王之飲(穆天/子傳)
(曰天子飲扵孟氏/爰舞白鶴二八)岱宗漢帝之壇(東觀漢記曰章帝至/岱宗柴望畢白鶴三)
(十從西南來/經祀壇上)緱山識王喬之至(見山賦見王/喬於緱氏注)遼東見丁
令之還(續搜神記云遼東城門華表柱忽有白鶴來集/人或欲射之鶴於空中歌曰有鳥有鳥丁令威)
(去家千嵗今来歸城郭如故/人民非何不學仙塚纍纍)又若鳴必戒露(見露賊宵/警聞於白)
(鶴/注)白非日浴(莊子曰鶴不日浴而/白烏不日黔而黒)或馭於江夏之樓(述/異)
(傳曰荀環字叔瑋潜棲却柆嘗東遊憩江夏黄鶴樓上/望西南有物飄然降自霄漢俄頃已至乃駕鶴之賔也)
(鶴止戸側仙者就席羽衣虹裳賔主/歡對已而辭去跨鶴騰空渺然烟滅)或飴以潭臯之粟
(拾遺記曰周昭王時塗修國獻青鳳丹鶴各/一雄一雌以潭臯之粟飴之溶溪之水飲之)觀其瘦頭
露眼(相鶴經曰鶴之上相/瘦頭朱頂露眼黑睛)豐毛踈肉(相鶴經曰鶴翔於/雲故毛豐而肉疎)
旣鳯翼而龜背亦燕膺而鼈腹(出相/鶴經)宣王見誨於聞天
(詩曰鶴鳴誨宣王也鶴/鳴于九皐聲聞于天)王莽傳方於漬穀(漢書曰王莽/以鶴髓漬穀)
(種學/仙)至若比鳬脛而為長(莊子曰鳬脛雖短續之則/憂鶴脛雖長斷之則悲)匪
雞羣而可亂(晉書曰嵇紹始入洛或謂王戎曰昨於稠/人中始見嵇紹昻昻然若野鶴之在雞羣)
(戎曰君復未/見其父耳)賦聞鮑照之美(鮑照有/舞鶴賦)詩播齊髙之善(宋/書)
(曰齊髙帝鎮淮陰為宋明帝所疑被徵為黄門郎深懐/憂慮見平澤有羣鶴命筆詠之曰八風舞勁翮九野弄)
(清音一摧雲間/志為君苑中禽)羊公既訝於不舞(世説曰殷中軍嘗稱/劉尊祖於庾公庾公)
(甚忻便取為佐引見坐獨榻上與語劉爾日殊不稱庾/小失望遂名之為羊公鶴昔羊叔子有鶴能舞嘗向客)
(稱之客至試使驅/来氃氋而不能舞)庾域嘗驚於忽見(梁書曰庾域毋好/鶴唳域在位營求)
(孜孜不怠一日/一雙鶴來下)嗚九臯而寥唳(見/上)出華亭而倩練(八王/故事)
(曰陸機為成都王所誅顧左右而歎/曰今欲聞華亭鶴唳不可復得也矣)遊衞國而乗軒(左/傳)
(曰狄人伐衞懿公好鶴鶴有乗軒者將戰國/人受甲者皆曰使鶴鶴實有祿位予焉能戰)向耶溪而
取箭(㑹稽記曰射的山南有白鶴山此鶴為仙人取箭/漢太尉鄭𢎞嘗採薪得一箭頃有神人至問何所)
(欲𢎞曰嘗患若耶溪載薪為/難願旦南風暮北風後果然)固一舉而千里豈耳目之
近玩者乎(世説曰僧支道林好鶴時有遺其雙鶴者翅/長欲飛林意惜之乃鎩其翮鶴軒翥不能復)
(起乃舒翼反顧視之如似懊喪意林公曰既有凌霄/之姿何肯為人作耳目近玩乎養令翮成遂放飛去)
　　　鷹
伊鍾山之鷙鳥(隋魏彦深鷹賦曰惟兹禽之化育實鍾/山之所生資金方之猛氣擅火徳之炎)
(精/)稟金方之勁氣含火徳之明輝(見上/注)淪瑤光之純粹
(春秋運斗樞曰/瑤光星散為鷹)或聞於蒼成千日(隋魏彥深鷹賦曰二/周作鴘千日成蒼)
或重其指如十字(魏彦深鷹賦曰指/重十字尾貴合盧)若乃㸃血散花之
狀(魏彦深賦曰白如散花赤如/㸃血大文如錦細斑似纈)黄眸金距之名(西京雜/記曰茂)
(陵少年李亭好馳逐鷹鷂皆為佳/名鷹有青翅黄眸青㝠金距之屬)既在南而為鷂(晉書/曰崔)
(洪清厲骨鯁為尚書左丞相時人謂之語曰/叢生荆棘來自博陵在南為鷂在北為鷹)亦與鷂而
為兄(古樂府曰豹則虎/之弟鷹則鷂之兄)亦有下韝命中(東觀漢記曰趙/勤字孟卿太守)
(桓盧署以為督郵於是貪令自責還印/綬去虞歎曰善吏如使良鷹下韝即中)畫壁如真(陳書/曰齊)
(廣寧王存珩好綴文有技藝嘗於㕔/事壁自畫一蒼鷹見者皆以為真)資僧達之馳獵(南/史)
(曰王僧達性好鷹犬何尚之致仕嘗入關齋大集朝/士自行香次之僧達曰願郎且放鷹犬弗復逰獵)敎
行父之事君(左傳曰季文子對宣公曰先大夫臧文仲/教行父事君之禮行父奉以周旋不敢失)
(墜曰見有禮於其君者事之如孝子之養父母/也見無禮於其君者誅之如鷹鸇之逐鳥雀也)唐則斷
聨而見放(唐書曰太宗初即位舊苑中有籠/鷹悉斷聨任去良犬並解絏放之)漢則斥賣
而不用(東觀漢記曰和熹皇后臨/朝上林鷹犬悉斥賣之)逐黄犬於東門(史記/曰李)
(斯臨刑歎曰思牽黄犬臂/蒼膺出上蔡東門不可得)擊鵬雛於雲夢(幽㝠録曰楚/文王好獵人)
(有獻鷹為獵於雲夢烟燒漲天毛羣羽族爭噬競摶此/鷹瞪目雲際無摶噬之志王謂獻者曰汝將欺余耶荅)
(曰若効扵雉兎臣豈敢獻俄而雲際有物凝翔鮮白不/辨其形鷹便聳翮而升須臾毛墮若雪血下如雨有大)
(鳥墜地度其兩翅數十里衆莫能識有/博物君子曰此大鵬雛也乃厚賞之)至若梁冀貪而
見求(益都耆舊傳曰廣漢馮顥為謁者逐單于至雲中/大將軍梁冀遣人求鷹止晉陽舎人不避顥顥收)
(之使人挈鷹而亡也顥/追捕甚急冀辭乃止)大亮忠而不獻(唐書曰太宗謂/侍臣曰李大亮)
(可謂忠直矣朕遣使至其所見有佳鷹諷令獻朕大亮/因密来責朕云陛下久絶畋獵而使者求鷹若是陛下)
(之意深乖昔㫖如其自擅便是任使非人朕覽表嘉歎/不能自巳有臣若是朕復何憂於是賜之金壺以彰忠)
(讜/)馬融既美於出籠(馬融與伯世書曰憒憒愁思猶不/解懐思在竹間放狗逐麋晚秋涉)
(冬大蒼出籠黄棘下莵芼以/乾菜自送餘日兹樂而已)要離亦聞於擊殿(戰國策/曰唐雎)
(謂秦王曰要離將刺/慶忌蒼鷹擊於殿上)故其威同尚父(詩曰維師尚/父時維鷹揚)名傳
郅都(漢書曰郅都為濟南/太守時人號為蒼鷹)魏帝以秋吟見重(魏文帝荅/繁欽書曰)
(商風振條/秦鷹秋吟)侯文以嚴霜行誅(見秋賦侯/文之職注)支遁則愛其神
俊(建康實録云支遁好養鷹馬而/不乗放人或問之曰愛其神俊)元坦則肆其畋漁(三/國)
(典畧曰元坦為冀州刺史不恤人事性好畋漁無日不/收鷹犬常數百頭置網十餘車自云寧三日不食不能)
(一日/不獵)至於驚蟄靡失於為鳩(禮記月令曰驚蟄/之日鷹乃化為鳩)處暑不
差於祭鳥(周書曰處暑之/日鷹乃祭鳥)逐不仁者子産(左傳曰子産/始知然明問)
(為政焉對曰視民如子見不仁/者誅之如鷹鸇之逐鳥雀也)名爽鳩者少皡(左傳曰/少皞為)
(鳥師而鳥名爽鳩氏/司寇者也注鷹也)又若翮短飛急骹長起遲(魏彦深/賦曰雙)
(骹長者起遲六/翮短者飛急)大雌小雄(彦深賦曰雌則/體大雄則形小)加毛減肌(彦/深)
(賦曰晝不離手夜更火/宿微加其毛小減其肉)時令旣傳於學習(禮曰小暑/鷹乃學習)爾
雅亦號於飛翬(爾雅曰鷹隼醜其飛也/翬注鼔翅翬翬然疾)亦聞惡彼足黄
(彦深賦曰赤睛黄足細骨小股住不/可呼舉不及走若此之翬不如勿有)欲其食疾(彦深賦/曰疾食)
(速消此則有命兔/頸猴立是為無病)罻羅設於已化(禮月令七月鳩化/為鷹然後設罻羅)矰
弋禁於未擊(漢書曰鷹隼未擊/矰弋不施於蹊隧)饑而為用猜防既見於
曹公(魏志曰吕布使陳登詣太祖登因陳布勇而無謀/宜早圖之太祖悦布始因登求徐州牧不獲及登)
(還布拔㦸斫几責之登曰登見曹公言待將軍譬如虎/當飽其肉否則噬人公曰不然如養鷹飢則為用飽則)
(颺去布/乃解)飽則髙颺引喻亦聞於權翼(晉書載記曰慕容/垂請至鄴拜墓苻)
(堅許之權翼諫曰垂猶鷹也饑則附人飽便髙颺若遇/風塵之會必有凌霄之志唯急其羈絆不任其所欲堅)
(不從去/果不還)
　　　雞
伊雓雞之彩質(爾雅曰雞大者蜀蜀子雓未/成雞曰連絶有力奮雓音余)實淪英於
玉衡(運斗樞曰玉/衡星散為雞)取㢲之象(易曰㢲為雞注雞/知時號令之謂)稟火之
精(春秋説題辭曰雞為襀陽南方/之象故陽出雞鳴以類感也)翰音見號(禮曰宗廟/之雞曰翰)
(音/)燭夜為名(古今注曰雞/一名燭夜)賔孟既觀於斷尾(左傳曰賔/孟適郊見)
(雄雞自斷其尾問其/侍者曰自憚其犧也)州綽亦效其先鳴(左傳曰齊莊公/朝指殖綽郭最)
(曰是寡人之雄也州綽曰君以為雄誰敢不雄然臣不/敏平陰之役先二子鳴注晉伐齊及平陰州綽獲殖綽)
(郭最故自比於/雞鬬勝而先鳴)或以占戎馬之象(淮南子曰雄雞夜鳴/軍兵動而戎馬驚)
或以認蒼蠅之聲(詩曰雞鳴思賢妃也雞既鳴矣/朝既盈矣匪雞則鳴蒼蠅之聲)若乃
五指金骹(廣志曰雞有胡髯五/指金骹反翹之種)花冠成露(江表傳曰南/郡獻長鳴承)
(露雞南越志曰雞冠四/開如蓮花清鳴聲徹也)季平既衒於芥羽郈氏亦誇其
金距(左傳曰季郈之雞鬬季氏/芥其雞郈氏為之金距)或養之而攘火(山海經/曰鷩雉)
(一名山雞養之/攘火羅浮所豐)或畫之而帖户(見春賦畫/雞索葦注)孟嘗效之而
獲免(史記曰孟嘗君至關關法雞鳴出客孟嘗/君客之居下者有能為雞鳴遂發得出也)燕丹為
之而得度(燕丹子曰燕太子丹質於秦逃/歸到關丹為雞鳴遂得早度)至如三尺曰
鶤(爾雅曰雞三尺/為鶤鶤音鵾)正旦磔門(見春賦懸/羊磔雞注)性惟司夜(韓子/曰使)
(雞司夜令猫執/鼠皆用其能)職在鳴晨(太𤣥經曰雌雞/晨鳴雄雞宛頸)候天星而肆
赦(北齊書曰武成卽位南宮大赦於殿門外建金雞不/識其義問於光祿大夫司馬膺之對曰海中日占曰)
(天雞星動當有/赦帝王以為候)儷金馬而為神(漢書曰方士云益州有/金馬碧雞之神可祭祀)
(致也宣帝使/王褒往祀焉)復有越巂長鳴(西京雜記曰漢成帝時交/趾越巂獻長鳴雞即下漏)
(騐之晷刻無差一/鳴一食長距善鬬)馬韓細尾(魏志曰馬韓國出細/尾雞其尾皆五尺餘)子路
冠之而示勇(史記曰子路性鄙好勇力冠雄雞佩猳豚/陵暴孔子孔子設禮義稍誘之子路乃委)
(質請為/弟子)黄父戴之而吞鬼(神異經曰東方有人長七丈/頭戴雞朝吞惡鬼三千暮吞)
(三百名黄父又名食邪/以鬼為飯以露為漿)祖逖則舞於夜鳴(晉書曰祖逖/與劉琨為司)
(州主簿共被同寢夜中聞荒雞鳴/逖蹴琨覺曰此非惡聲因起舞)庾翼則怒其愛雉(晉/書)
(曰庾翼攻書少時與右軍齊名右軍後進庾猶不分在/荆州與都下人云小兒輩賤家雞愛野雉皆學逸少書)
(須吾還/當比之)棄之可惜者漢中之地(九州春秋曰魏王入漢/中討劉備不得進欲守)
(復難意欲棄之乃發令云雞肋兒官屬不知主簿楊修/曰夫雞肋棄之則可惜取之無所得以比之漢中王欲)
(去也乃白戒/嚴王遂還)連之不一者山東之勢(戰國䇿曰秦恵王/謂寒泉子曰蘇秦)
(欺弊邑欲以一人之智反覆山東之君夫諸/侯之不可一猶連雞之不能俱上於棲也)或食之而
數千(吕氏春秋曰苦學者若齊王之/食雞也食其蹠數千而後足)或膳之而日雙(左/傳)
(曰公膳/日雙雞)候之不差於風雨(詩曰風雨如/晦雞鳴不已)執之必在於工
商(周禮曰工商執雞注/云取其守時而動)亦有羊溝之鬭(莊子曰羊溝之/雞三嵗為株相)
(者視之則非良雞也然而時以勝人者以狸膏/塗其頭也注羊溝鬬雞處株魁帥也雞畏狸膏)尸鄉之
養或鳴在雲中(列仙傳曰祝雞翁者雒陽人也居尸鄉/北山下養雞皆有名字千餘頭暮棲樹)
(晝放散食欲取呼名即至鳴於雲/中及子昇仙雞鳴犬吠皆在雲中)或葬於山上(異苑曰/朱文繡)
(與羅子鍾為友俱仕於梁丈繡既死羅子鍾哭之其夜/俱亡梁南七里有山葬繡於其中北九里有澗埋鍾於)
(其内繡神靈變為雞鍾魂魄化為雉清鳴哀響/往來不絶故詩曰雞山别飛響雉澗和清音)聞其腷
腷(古詞曰腷腷膊膊雞初/鳴磊磊落落向曙星)聴彼膠膠(詩曰風雨蕭/蕭雞鳴膠膠)見棄
飜求於鳯警(陳子要言曰棄晨雞俟鳯警亦猶/棄當世之實才須故人之執政也)被割何
在於牛刀(論語曰子之武城聞弦歌之聲/莞爾而笑曰割雞焉用牛刀)至若棲殿中
之樹(魏晉世語曰劉放孫資共典樞要夏侯獻曹肇心/内不平殿中有雞棲樹二人相謂此亦久矣其能)
(復㡬以/指資放)蕃婁門之牧(呉越春秋曰婁門外/雞坡墟者王牧雞處)使管輅之占
(魏志曰平原太守劉邠取山雞毛著器中使管輅射之/曰髙岳巖巖有鳥朱身羽翼𤣥黄鳴不失辰此山雞毛)
(也/)問越筮之卜(史記曰越巫立越祀/而以雞卜上信之)江逌連之而縱火
(見火賦江/逌放雞注)傅琰剖之而斷獄(齊書曰傅琰字季珪為山/陰令二野父爭雞琰問何)
(食一云粟一云豆琰使/破雞得粟罪言豆者)觀奉先之鬭(漢書曰昔許奉先/好鬬雞宣帝微時)
(數與奉先㑹後即位以其女/為婕妤立為皇后奉先封侯)記越王之畜(越絶書曰雞/山勾踐以畜)
(雞將伐吴以/食死士也)天淵曽喜於陸機(陸機與弟書曰天淵/池養山雞甚可嬉)陳
倉更聞於秦穆(辛氏三秦記曰陳倉山上有石雞與山/雞各別趙髙使火燒山山雞飛去石雞)
(不去晨鳴山頭聲聞三十里或云是玉雞陳倉城上有/神雞人取不得雄者王雌者霸穆公得雌故霸又史記)
(曰秦文公獲若石於陳倉祠之其神或嵗不至或/來集於祠城若雄雉其聲殷殷則野雞皆夜鳴)别有
長鳴逺飛(長鳴見上注洞㝠記曰逺飛雞夕還/依人曉則絶飛四海外朝往夕還)黄冠青
緌(臨海異物志曰杉雞黄冠青緌常在杉樹下/頭上有長黄毛如冠頭及頸正青如垂緌)并黍而
食(論語曰子路遇丈人以杖荷蓧/止子路宿殺雞為黍而食之)鑿垣而棲(爾雅曰雞/棲於杙為)
(桀鑿垣而/棲為塒)既牝晨而家索(書曰牝雞無晨牝/雞之晨惟家之索)亦逆翦而
冠萎(晉書曰桓𤣥既被殺安帝反正其餘權衆假號皆/平桓氏遂滅元興中衡陽有雌雞化為雄八十日)
(而萎及𤣥建國於楚衡陽/屬焉自簒位至敗凡八旬)則有至北埭而方鳴(齊書曰/武帝嘗)
(幸琅邪城宫人嘗從早發至湖/北埭雞始鳴今呼為雞鳴埭)到新豐而自識(漢書曰/七年髙)
(祖以太上皇帝歸置縣徙豐人實之號曰新豐并移枌/榆舊社街巷棟宇一如舊制士女老幼各知其室雖雞)
(犬縱放亦/識其家焉)傳朱公之所化(風俗通曰呼雞朱公俗/説雞本朱公化而為之)重樂
妻之不食(後漢書曰樂羊子妻嘗有他舍雞誤入垣内/姑盜殺食之妻對不食而泣問之曰自傷貧)
(使食他肉/姑乃棄之)又若守夜稱信(韓詩外傳曰田饒謂魯哀公/曰夫雞頭戴冠者文也足搏)
(距者武也敵在前敢鬬者勇也見食相呼者仁也守/夜不失時者信也雞有五徳也以其所從來近也)候
潮表異(異物記曰伺潮雞潮水上則鳴孫綽/望海賦曰石雞清響而應潮是也)驅之旣喻
於馭民(荀悦申鑒曰覩孺子之驅雞而見御民之/術孺子之驅雞急則驚緩則滯馴則安)夢之
亦憂於武吏(夢書曰雞為武吏有冠/距也夢見雄雞憂武吏)若夫鑑形乃舞(異/苑)
(曰魏武時南方獻山雞帝欲其鳴舞而無由公子蒼舒/取大鏡著其前雞見形而舞不知止遂至死韋仲將為)
(之賦/其事)映水而溺(博物志曰山雞有美毛自愛/其毛終日映水目眩則溺)符朗知其
半露(晉書曰符朗善知味㑹稽王道子殺雞以/食之既進朗曰此雞棲常半露檢之騐焉)紀渻養
其全徳(莊子曰昔紀渻子為周宣王養鬬雞十日而問/雞可鬪乎曰未也方虛憍而恃氣十日又問之)
(曰未也猶疾視而盛氣十日又問之曰㡬矣雞雖/有鳴者已無變矣望之似木雞矣異雞無敢應者)含圖
既見於能言(拾遺記曰含圖國去王都七萬/里人善服鳥獸雞犬皆使能言)桃都亦聞
於出日(𤣥中記曰東南都山上有大樹名曰桃都枝相/去三千里上有天雞日初出照此木天雞即鳴)
(天下雞皆/隨之鳴)右廣候之而駕(左傳曰楚子為乗廣二十乗/分為左右廣雞鳴而駕日中)
(而/説)子反則之而食(左傳曰晉與楚戰見星未巳子反命/吏察夷傷補卒乗雞鳴而食惟命是)
(聴/)見於事始崔光知翅足之多(後魏書曰崔光字長仁/正始元年夏有典事史)
(顯獻四足四翼雞詔以問光光表曰翅足衆多羣下相/扇動之象脚差小其勢尚微易制御也後數日茹皓等)
(並以罪伏法於/是禮光逾重)置在忩間宋氏得講談之益(幽㝠録曰/晉兖州刺)
(史宋處宗嘗買一長鳴雞愛養甚至棲籠置窗間雞遂/作人語與宗談論極有言致終日不輟處宗因此言功)
(大/進)
　事類賦巻十八
欽定四庫全書
　事類賦卷十九
　　　　　　　　　　　　　宋　吴淑　撰
　　禽部
　　　鴈
邕邕鳴鴈順時翺翔(詩曰邕邕鳴/鴈旭日始旦)東海申歌於漢武(漢/書)
(曰武帝太始三年東海/獲赤雁作朱雁之歌)睢陽見養於梁王(漢書曰梁孝/王睢陽國中)
(作鳬/鴈池)賀秦繆之得士(説苑曰秦繆公得百里奚公孫枝/歸取鴈以賀曰君得社稷之臣實)
(社稷之福公不/辭再拜而受)悲虞固而隨喪(㑹稽典録曰虞固字季/鴻少有孝行為日南太)
(守常有鴈止宿㕔事上毎行縣輒飛逐焉/及卒官鴈隨喪至餘姚墓前歴二年乃去)或曰鴐鵞(廣/雅)
(曰􁈥鵞鴈也/􁈥與鴐同)亦稱足蹼(爾雅曰鳬鴈醜其足蹼注曰脚/指間有幕蹼屬相著蹼音卜)旣
聞其維索飾布(儀禮曰大夫相以鴈飾以布維之以索/如執雉注鴈知時飛翔有别也飾之以)
(布謂縫衣其身也/維謂繫連其足)亦同乎三帛五玉(書舜典曰修五禮/五玉三帛二生一)
(死注二生卿執/羔大夫執鴈)可以飼秕(賈誼書曰鄒穆公令食/鳬鴈必以秕無敢與粟)不宜
食粟(博物志曰雁食/粟翼重不能飛)若乃入梁州而逾塞(梁州誌曰梁/州縣界有鴈)
(山傳云此山有大池水鴈/棲集之故因名曰鴈塞)過髙栁而知門(山海經曰雁/門山雁出其)
(間在髙/栁北)應季冬而北嚮(禮曰季冬之/月雁北嚮)候白露而來賔(周/書)
(曰白露之日鴻雁來/鴻雁不来人背畔)獻伯陽而聴政(左傳曰曹伯陽即/位好田弋曹鄙人)
(公孫彊好弋獲白雁獻之且言田弋之/説因訪政事大説之有寵使聴政焉)諫梁君之殺人
(新語曰梁君出獵見白雁欲自射之道上有驚雁去者/梁王怒命射此人其御公孫龍諫曰昔衛文公時大旱)
(三年卜云必須人祀文公曰求雨為民也今殺之不仁/吾自當之言未卒雨下今君重雁殺人何異虎狼梁君)
(引龍登車入郭呼萬嵗曰/善哉今日獵得善言也)今有明行列之次(儀禮曰以/雁為贄取)
(其有行/列之次)辨長幼之紀(説苑曰以雁為/贄有長幼之紀)見殺逺殊於山木
(莊子曰莊子行於山中見大木伐木者止其傍不取問/其故曰不才之散木無所用莊子曰此木以不材得終)
(其天年出於山及邑舍故人之家故人喜具酒肉令䜿/子殺雁烹之䜿子請曰其一雁能鳴其一雁不能鳴奚)
(殺主人曰殺不能鳴者明日弟子問曰昨日山中之木/以不材得終其天年主人之雁以不材而死先生何處)
(焉莊子歎曰周將/處夫材不材之間)入用近同於士雉(儀禮曰大夫以/雁為贄士用雉)表
女子之得時(白虎通曰贄用雁者取其隨時南/北不失其節明不奪女子之時也)唯大夫
而為贄(見上入用近/同於士雉注)從風後先(淮南子曰鴈從風而飛/以愛氣力春秋繁露曰)
(凡贄大夫用鴈有類長/者在民上必有後先)隨陽飛止(春秋説題辭曰雁/南北以陽動也)禮
旣傲於太守(漢書曰廣遼將軍皇甫規解官歸安定鄉/人有以貨買鴈門太守者亦去職還家書)
(刺謁見規規卧不迎既入/而問卿前在郡食鴈美乎)色不存於夫子(家語曰孔子/之衞衞公與)
(孔子語見飛鴈過而仰視/之色不在孔子孔子乃逝)若其遇明月而雙墜(北齊書/曰斛律)
(光従文襄出野見雙鴈飛來文襄/使明月馳射之以二矢俱落焉)集河西而五色(漢書/曰宣)
(帝於西河築世宗廟吿/祠有五色鴈集殿前)入上虞而治田(十三洲記曰上/虞有鴈為民治)
(田春銜拔草根秋啄除其穢是以縣官/禁民不得妄害此鳥犯則有刑無赦也)在南康而浮石
(南康記曰平固縣有覆笥山上有湖周回有數十里/有一石雁浮在湖中毎至秋天石鴈飛鳴如候時也)翔
於廣澤常避繳而銜蘆(淮南子曰鴈銜蘆/而翔以避弋繳)來自窮邊亦
傳書而係帛(史記曰蘇武在匈奴中昭帝遣使和親常/惠夜見漢使使謂單于曰天子射上林中)
(得鴈足有係帛書言武等在某澤中/使者如其言單于大驚乃使武還)
　　　烏
伊莫黑之孝鳥(詩曰莫黒匪烏春秋/元命苞曰烏孝烏也)實至陽之純精(元/命)
(苞曰流火為烏陽精/在日中從天以照也)旣稟受於瑤光(運斗樞曰瑤/光散而為烏)亦合
應於維星(春秋運斗樞曰維星明則日/月光烏三足禮義修物類合)鄭人旣瞻於楚
幕(左傳曰楚子元伐鄭諸侯救之楚師夜遁/鄭人將奔桐丘諜吿曰楚幕有烏乃止)晉師亦候
於齊城(左傳曰晉伐齊齊師夜遁師曠吿晉侯曰烏鳥/之聲樂齊師其遁叔向吿晉侯曰城上有烏齊)
(師其/遁)若乃城上畢逋(讀漢書曰桓帝時童謠云城上烏/尾畢逋一年生雛公為吏子為徒)
(一徒死/百乗車)府中朝夕(漢書曰成帝時何武請以御史大夫/為大司空備三公官時御史府中列)
(柏樹常有野烏數千棲宿其上晨去暮來/號曰朝夕烏烏去不來者數月長老異之)感陽顔而口
傷(異苑曰陽顔以純孝著聞後有烏銜鼔集顔所居林/烏口皆傷銜鼔之象欲令聾者逺聞即於其處立縣)
(名烏傷莽改為/烏孝以彰其行)為燕丹而頭白(燕丹子曰燕太子丹質/於秦秦王遇之無禮不)
(得意欲歸秦王不聴謬為令烏頭白馬生角乃可丹/仰天歎息烏即頭白馬即生角秦不得已而遣之)子
推嘗見於蔽烟(拾遺記曰晉文公燒山求子推子推抱/樹有一白烏從烟蔽之推死文公為之)
(斷火/一月)王母亦聞於傳食(括地圖曰崑崙山在弱水中非/乗龍不得至有三足神烏為西)
(王母/取食)至於借樹為詩(唐書曰李義府召見太宗試令詠/烏云日裏揚朝彩琴中伴夜啼上)
(林多少樹不借一枝棲帝曰/吾當全樹借汝豈惟一枝)集廬作賦(成公綏烏賦序/曰有烏集余之)
(廬烏善禽吾/嘉焉因賦之)旣瞻之於爰止(詩曰瞻烏爰/止于誰之屋)亦聞之於反
哺(春秋運斗樞曰烏為/陽陽氣仁故反哺)又若夢豐邑而肇漢(帝王世紀/曰沛公祖)
(父家于豐其妻嘗夢赤烏若/龍戯已而生執嘉是為太公)入武昌而瑞吳(呉志曰武/昌赤烏見)
(因改年/為赤烏)豕至而飛精滅迹(郭璞洞林曰寧逺將軍景則/其姊病四十餘年吾卜之得)
(明夷小過案卦當取獨蹄猪畜之如其言後婦人始眠/見一丈夫衣服盡黒婦人語其來前不肯言有所畏遂)
(泣而去病始小間吾嘗論此事烏日禽猪月畜水火相/忌自然之數取太陰之伏物消太陽之飛精日中三足)
(故以獨足/者當之)雀生而有夏為墟(説苑曰孔子云存亡禍福/皆由已而已昔帝辛之時)
(雀生烏於城隅占者曰小生大國家必祉帝/辛信之而不治國乃至滅亡此詭禍為福也)斷翎用致
於馴狎(韓子曰夫馴烏斷其下翎則必待人而/食安得不馴乎夫明王畜臣亦然也)縮掌自
分於醜類(爾雅曰烏鵲醜其掌/縮注飛縮脚腹下)巢煬帝之帷幄(隋書曰/煬帝起)
(宫丹陽將游於江左有烏/鵲巢於帷幄驅不能止)感文王之孝悌(瑞應圖曰文/王時見蒼烏)
(王者孝/悌則至)應讖則羣飛集樓(三國典畧曰侯景簒位令飾/朱雀門其日有白頭烏萬計)
(集于門樓童謠曰白/頭烏拂朱雀還與呉)表偽則一足墮地(唐書曰天授元/年有進三足烏)
(者天后以為周室嘉瑞中宗時為皇嗣言/前一足偽天后不悦須臾烏一足果墮地)又聞射彼日
中(見日賦羿/曽見射注)愛之屋上(太公六韜曰武王登夏臺以臨/殷民周公旦曰臣聞愛其人者)
(愛其屋上鳥憎其/人者憎其除胥)集庭旣美於有虞(抱朴子曰夫烏何/以三足陽數竒也)
(是以有虞至孝三足集其/庭曾子鋤𤓰三足萃其冠)攫肉更聞於亭長(漢書曰黄/霸為潁川)
(太守遣吏有所伺察吏不敢舍郵亭食於道傍烏攫其/肉吏見霸霸迎勞之曰甚苦食扵道烏盜其肉吏大驚)
(乃不敢/有所隱)皓質見范雲之對(齊書曰髙帝時有獻白烏帝/問此何瑞范雲位卑前答曰)
(臣聞王者敬宗/廟則白烏至)朱羽聞薛綜之詞(薛綜赤烏頌曰赫赫/赤烏惟日之精朱羽)
(丹質希/代而生)長生必飼其丹肉(抱朴子曰取烏之未生毛者/以丹和牛肉使吞之至長毛)
(羽皆赤殺之隂乾/搗服壽五百嵗)羣飛或認於旌旗(北史曰齊髙世辨性/怯周師入鄴辨以千)
(餘騎覘候登髙西望遙見羣烏飛/起以為旌旗即馳還不敢反顧)候宗懍之哭泣(後周/書曰)
(宗懍遭毋憂哭嘔血每有羣烏數/千集于舍候哭而来哭止乃去)助蕭放之哀悲(北史/曰齊)
(蕭放居喪以孝聞居廬室前有二慈烏來/集馴庭飲啄毎臨時舒翼悲鳴全似哀泣)或啄馬申之
口(陳書曰司馬申短毛喜於後主使其廢錮申嘗畫寢/於尚書省下冇烏啄其口流血時論以為譛賢所致)
或萃曽子之冠(見上集庭旣/美於有虞注)王吉射之而必中(漢明帝/起居注)
(曰上東巡泰山到滎陽有烏飛鳴乗輿上虎賁王吉射/之中而祝曰烏鳴啞啞引弓射之洞左腋陛下夀萬萬)
(年臣為二千石/賜錢二百萬)裴俠指之而能言(北史曰西魏裴俠年/七嵗不能言後於洛)
(城西見羣烏蔽天舉手指/之而言因此聪慧異常童)旣為城於田緒之境(唐書曰/徳宗時)
(鄭汴二州羣烏皆入田緒李納境銜木為城髙二三/尺方十餘里緒納命焚之信宿如故烏口皆流血)亦
集㦸於仲穎之門(唐書曰栁仲穎自拜諫議後毎遷官/羣烏大集於昇平里第庭樹㦸架皆)
(滿後為天平節度而/烏不集乃卒於鎮)或銜珪而降社(墨子曰赤烏銜珪/降周之岐社命伐)
(殷/也)或集柘而為弓(見弓賦烏/號徑理注)帝業興隆王屋嘗觀於流
火(尚書中候曰周天子發渡孟津/火自上復于王屋流為赤烏)皇居壯麗靈臺亦藉
於相風(𫐠征記曰相風烏在/臺上遇千里風則動)
　　　鵲
鵲鵙醜其飛也翪(出爾雅注云翪竦/翅上下子工切)應必先事(易通卦/驗曰鵲)
(先物而動也先事而/應見於風木之象)巢於季冬(禮曰季冬之/月鵲始巢)性何知而
避嵗(説文曰鵲知太嵗之所在博物志曰鵲/巢開口避太嵗此非才智在自然也)理何由而
向風(淮南子曰鵲巢知風之所起注/言鵲作巢向風之所起為户)傳帝女於南陽(廣/異)
(記曰南方赤帝女學道得仙居南陽愕山桑樹上正月/一日銜柴作巢至十五日成或作白鵲或作女人赤帝)
(見之悲慟誘之不得以火焚/之女即昇天因名帝女桑)見雕陵於莊子(莊子曰莊/周遊乎雕)
(陵之樊睹一異鵲自南方來翼廣七尺目大運寸感周/之顙而集于栗陵注樊藩也運寸可曲一寸感觸也)
方朔則識其順風(東方朔傳曰孝武坐未央前殿東方/朔執㦸階傍屈指獨語上從殿上見)
(朔呼問之朔曰殿後柏樹上有鵲立枯枝上東向而鳴/使視之果然問朔何以知之對曰風從東方來鵲尾長)
(傍風則傾背風則蹷必/當順風而立是以知之)陸賈則信其有喜(西京雜記曰/樊將軍噲問)
(陸賈曰自古人君皆云有瑞應豈有是乎賈曰有之/乾鵲噪而行人至蜘蛛集而百事嘉况人君重位乎)知
來識修短之分(淮南子曰乾鵲知來而不知往此修短/之分也注乾鵲見人有吉事之徵則修)
(修然有凶事之徵則鳴啼是知來嵗多風則巢於下枝/而童子乃探其卵是不知往各有所能故曰長短之分)
(也/)懸肉見交感之理(淮南子曰赤肉懸則烏鵲集鷹隼/鷙則衆鳥散物之聚㪚交感以然)
在至徳之世其巢可窺(莊子曰至徳之世鳥/鵲之巢可攀援而窺)集髙城之
危失時而起(莊子曰鵲上髙城之絶而巢於髙樹之顛/城壊巢折陵風而起故君子之居世也得)
(時則蟻行失/時則鵲起)或抵至於崑山(鹽鐵論曰中國所鮮外國/賤之崑山之傍以玉璞抵)
(烏/鵲)或墮地於燕池(五行傳曰昭帝元鳳中烏鵲鬬於燕/王池上烏墮地烏君之象後燕王誅)
(死/)化印旣聞於雨霽(搜神記曰韋山張顥為梁相天新/雨後有鳥如山鵲稍下墜地爭取)
(之化為一圓石顥推破得一金印文曰忠孝/侯印顥以上聞藏之秘府顥後官至太尉)繞樹更見
於星稀(魏太祖詩曰月明星稀烏鵲/南飛繞樹三匝何枝可依)則有朱據焚燎(吴/志)
(曰赤烏十三年有兩烏銜鵲墮東/觀孫權使領丞相朱據燎鵲以祭)王澄探取(晉書曰王/澄為荆州)
(將之鎮送者傾朝澄見樹上鵲巢便脱衣/上樹探􁈸而弄之神氣蕭然傍若無人)孫和旣慮於
傾危(呉志曰孫和為南陽王之長沙行過蕪湖有鵲巢/於帆檣官僚皆憂慘以為檣末傾危之象旣而和)
(果敗/焉)竇申亦招於權賂(唐書曰竇申宰相恭之族子叅/特愛申毎議除受多訪於申或)
(泄之以招權受賂毎/所至人謂之喜鵲)亦有葺乾陵之殿(唐書曰大厯八/年夏四月乾陵)
(山仙觀三尊殿有雙鵲銜柴及泥補葺殿/之隟壊凡一十五處宰臣等上表賀焉)巢發石之車
(唐書曰髙祖圍堯君素於蒲州糧盡人相食有烏/鵲巢其發石車人心遂離官軍斬其首傳之京師)或得
名於神女(古今注云鵲/一名神女)或共止於巢烏(隋書曰郭雋字/𢎞文太原人家)
(門雍睦七世共居犬豕同乳烏鵲通巢時人以為義感/州上其事上遣平昌公宇文㢸詣其家勞問之㢸音弼)
爾其採粟環丘之上(拾遺記曰圓嶠之山名環丘上有/湖方千里多大鵲髙一丈羣飛於)
(湖際銜採不周之/粟於環丘之上)銜火清溪之側(洞㝠記曰帝解嗚鴻/之刀賜東方朔朔曰)
(鑄此刀者首山之金雄者以飛雌者獨在/金出九湯清溪有鵲銜火於清溪之上)推子信之妙
術(北齊書曰武衛奚永洛與河内人張子信對坐有鵲/鳴於庭樹鬬而墮焉子信曰鵲言不善向夕若有風)
(從西南來歴樹拂堂角則今夜冇人喚公不得往子信/去後果有風來至夜髙儼使召永洛且云勅喚永洛欲)
(赴其妻苦留稱墜/馬腰折免於難)伏管輅之精誠(魏志曰管輅至安徳/令劉長仁家有鳴鵲)
(來在屋閣上其聲甚急輅曰鵲言東北一婦昨殺夫牽/引西家候不過日在虞淵之際到時果有東北同伍民)
(來吿鄰婦手殺其夫/詐言西家人殺我婿)駕言西土曽聴王母之謡(穆天子/傳曰西)
(王母還歸世民作憂以吟曰徂彼西土爰居於野豹/虎為羣於鵲與處嘉命不還我惟帝女於讀為烏)考
彼國風亦比夫人之徳(詩曰鵲巢夫人之徳國君積行/累功以致爵位夫人起家而居)
(有/之)
　　　燕
懿彼𤣥鳥(廣雅曰𤣥/鳥燕也)淪精瑶光(春秋運斗樞曰/瑶光星散為燕)賦之者
莊姜送妾(詩曰燕燕衛莊姜送歸妾也燕燕于飛差池/其羽之子于歸逺送于野燕燕于飛下上其)
(音/)吞之者簡狄生商(詩曰天命𤣥鳥降而生商又史記/曰帝嚳少妃有娀氏曰簡狄𤣥鳥)
(遺卵簡狄/吞之生契)遺以丹書(田俅子曰少昊之時/赤燕集户遺其丹書)覆之玉筐(吕/氏)
(春秋曰有娀氏有二佚女為九成之臺飲食必鼔帝令/燕視之鳴若諡隘二女愛而爭摶之覆以玉筐少選發)
(而視之燕遺二卵北飛遂不返二女作歌/曰燕往北實始為北音注北國之音也)或因輦泥而
頭秃或為擲釵而目傷(續異記曰孫氏妻黄見一童子/當前以釵擲之躍入雲去夜間)
(户外歌曰昔填夏家塚輦泥頭欲秃今寄黄氏/居非意傷我目尋覓巢中得一白燕左目傷)燕燕于
飛差池其羽(見上/注)呉宫旣怨於被焚(呉地記曰春申君/都吴宫因加巧飾)
(春申死吏照燕/窟失火遂焚)衞婦亦聞於繫縷(南史曰襄陽衞敬瑜/妻年十六而敬瑜亡)
(父母舅姑咸欲嫁之誓而不許截耳置盤中為誓乃止/所住户有燕巢常雙來去後忽孤飛女感其偏棲乃以)
(縷繫脚為誌後嵗此燕果復更來猶帶前縷女因為詩/曰昔年無偶去今春猶獨歸故人恩旣重不忍復雙飛)
嘉管輅之善占(魏志曰諸葛原嘗取燕卵等著器中使/管輅射覆輅占至燕卵曰含氣須變依)
(于宇堂雌雄以分翅/未舒張此燕卵也)美王威之能賦(王威别傳曰白燕/來翔被令為賦)
若其視有娀之女(見上簡狄/生商注)培曲阜之城(北涼録曰昔/人有浮海而)
(失津者至于亶州見仲尼及七十子逰於海中與魯人/一木杖令閉目乗之使歸吿魯侯築城以備冦魯人出)
(海投杖水中乃龍也具以狀吿魯侯不信俄而有羣燕/數萬銜土培城魯侯信之大城曲阜訖而齊冦至攻魯)
(不克/而還)巢幕已危(左傳曰呉公子札自衞如晉將宿於戚/聞鐘聲謂孫文子曰異哉夫子之在此)
(也猶燕之巢/於幕上也)集衡益輕(九章筭術曰五雀六燕飛集于/衡衡適平一雀一燕飛而易處)
(則雀重/而燕輕)乗震雷而忽起(見雨賦石/燕飛翔注)賀大厦之方成(淮南/子曰)
(大厦成而燕雀相賀/湯沐具而蟣虱相弔)若乃守分尾翅(説文曰燕𤣥鳥也/籋口布翅岐尾象)
(形/也)性知戊巳(博物志曰燕戊巳日不衘泥/塗巢此非才智自然得之)翔景素之烟
雲(談藪曰宋宣王景素鎮朱方嘗與劉璡同在小齋有/燕集承塵飛鳴相逐景素曰萬物各有靈性而獨賦)
(於鱗羽乎若斯鳥也逰則叅於烟雲之上止則隱于林/木之下飢則啄渴則飲形體無類乎物得失不闗於心)
(一何/樂哉)集馬樞之案几(陳書曰髙士馬樞目常黄能視闇/中物有白燕一雙巢其庭樹馴狎)
(欄廡時上几案春/來秋去㡬三十年)為少皞而司分(左傳曰郯子云少皞/鳥師而鳥名𤣥鳥氏)
(司分者也注春/分來秋分去)以髙禖而見祀(見箭賦髙/禖祈子注)亦聞食之而
不宜入水(博物志曰人食燕肉不/可入水為蛟龍所吞)掘之而可以療饑(晉/書)
(曰中原喪亂鄉人遂共推郗鑒為主避難扵魯國澤山/山有重險百姓飢饉野無生草掘野鼠蟄燕而食之)
有志詎知於鴻鵠(史記曰陳勝輟耕歎曰/燕雀焉知鴻鵠之志)見殺常因於
蒺蔾(㝠驗記曰沛國周氏有三子瘖並不能言有人来/乞飲聞其兒聲問之具以實對客曰君子還内思)
(過周異其言知非常人良久出云都不憶有罪過客曰/試更思幼時事入内食頃出曰記小兒時當牀有燕巢)
(中有三子母出取食因取三蒺蔾各與之吞即死母還/不見子悲鳴而去常自悔責客變為道人之容曰君旣)
(自知悔罪今除/矣兒即皆能言)京房術精旣言於天女(京房易占曰山/見白燕其君宜)
(得貴女注云今/俗名燕為天女)茅君僊去曽食於神芝(茅君内傳曰句/曲山上有神芝)
(五種第三名燕胎芝其色紫形如葵藿葉上有/飛燕象光明洞徹食一株拜為太清龍虎仙君)
　　　雀
伊翩翻之小鳥實瑶光之下淪(春秋運斗樞曰/瑶光星散為雀)旣目之
曰憑霄(拾遺記曰舜葬蒼梧野有鳥如丹雀自丹州來/吐五色氣氛氲如雲名曰憑霄雀能羣飛銜土)
(成/墳)亦號之為嘉賔(古今注曰雀一名嘉賔/言棲宿人家如賔客)變化嘗聞於
入水(禮曰季秋雀入/大水化為蛤)翔集更見於依人(説文曰雀依/人小鳥也)則
有報楊寳而銜環(續齊諧記曰𢎞農楊寳年九嵗至華/陰比見一黄雀為鴟梟所搏墜扵樹)
(下為螻蟻所困寳見愍之取歸置巾箱中食以黄花百/餘日羽毛成朝去暮還一夕三更寳讀書未卧有黄衣)
(童拜曰我王母使者使蓬萊不慎為鴟梟所搏君仁愛/見拯以白環四枚與寳曰令君子孫位登三公當如此)
(環寳生震震生秉秉生/賜賜生彪四世名公)為王祥而入帷(晉書曰王祥繼/母朱氏思黄雀)
(炙忽有數十黄雀飛入其幕得/以供母郷里以為孝感所致)或出崑丘(漢武内傳曰/西王母仙藥)
(有崑丘/神雀)或出條枝(東觀漢記曰和帝時安息王/獻條支大雀此雀卵大如甕)嘉不疑
之頌(先賢傳曰漢末有白雀之頌周不疑已作頌/曹公忽授紙筆立令復作旣成操大奇之)美公
幹之詩(劉公幹詩曰翩翩野青雀棲竄茨棘蕃朝拾平/田粒夕飲曲池泉猥出蓬蒿中乃至丹丘邉)
探而反之旣稱於齊景(晏子春秋曰齊景公探雀􁈸弱/反之晏子冄拜賀曰吾君有聖)
(人之徳矣探雀􁈸弱故反之是/長幼也育禽獸而若此况人乎)慎所従也葢聞諸仲尼
(家語曰孔子見羅者所得雀皆黄口也孔子曰黄口盡/得大雀獨不得何也羅者對曰黄口從大雀者不得大)
(雀從黄口者得孔子顧/謂弟子曰君子慎所従)至若奚奴長嘯(異苑曰上虞縣/家奚奴多諸方)
(術向空長嘯則羣雀來/萃夜哭蚊䖟悉死于側)河南幼射(北史曰後魏河南王/曜五嵗嘗射雀于道)
(武前中之/帝驚歎焉)樓上旣憂於廉范(後漢書曰楊由蜀郡人為/文學掾郡有大雀夜集庫)
(樓上太守廉范問由由對曰此占郡内當有小兵/然不為害後二十餘日廣柔縣蠻夷反殺傷長吏)斗下
亦驚於思話(宋書曰蕭思話在青州常所用銅斗覆在/藥厨下忽於斗下得死雀思話歎曰斗覆)
(而雙雀殞其不/祥乎俄而被繫)亦有狎異類於寒嶺(沙州記曰寒嶺去/太陽州三十里便)
(有雀鼠同穴雀亦如家雀色小/白鼠亦如家鼠色黄而無尾)綴五彩於邯鄲(孔叢子/曰邯鄲)
(民以正月日獻雀於趙而綴以五彩王大悦申叔吿子/順曰王何以為也對曰正旦放之示有生也子順曰此)
(處委巷之鄙事/非先王之法也)降含章之禁闥(隋書曰開皇中有神雀/降於含章門髙祖因召)
(百官賜讌許善心於座請紙筆製頌奏之髙祖喜曰文/不加㸃筆無停毫常聞此言今見其事因賜物二百段)
銜靈寳之仙篇(抱朴子曰靈寳經仙術也呉王伐石治/宫而合石之中得紫文金簡之書不能)
(讀使問仲尼曰此雀銜書以置殿前不知其義故逺諮/呈仲尼曰此乃靈方長生之法禹所服也禹將仙化封)
(之名山石函之中今乃/赤雀銜之殆天授也)又聞彈以明珠(太𤣥經曰明珠/彈雀貴不當也)
化為黄土(春秋孔演圖曰鳥化為書孔子奉/以吿天赤雀集書上化為黄土)郭璞之占
集雞(郭璞洞林曰丞相府有將雛雞雀飛集其背上驅/之復來如此再三令璞卜之曰此晉王卽阼之漸)
(也/)楊宣之知覆粟(益都耆舊傳曰楊宣為河内太守行/縣有羣雀鳴桑樹上宣謂吏曰前有)
(覆車粟此雀相隨欲往/食至前數里果有覆粟)呈藻翰乎永安(東觀漢記曰永/安十七年公卿)
(以神雀五彩翔集京師奉/觴上夀令賈逵作神雀頌)翔皓羽於東園(燕書曰愍帝/時以異雀改)
(東園為/白雀園)挾彈見莊辛之説(戰國䇿曰莊辛謂楚王曰夫/雀俯啄白粒仰棲茂樹鼔翅)
(奮翼自以為無患不知夫公子王/孫左挾彈右攝丸以加其頸也)沾衣聞少孺之言(見/露)
(賦少孺假言/於捕雀注)東萊傳巨公之異(漢武故事曰拜孫卿為/郎持節候神自太室至)
(東萊云見一人長五丈自稱巨公牽/黄犬持黄雀云欲謁天子因忽不見)西域有班超之貢
(曹大家集兄超為西域都/䕶獻大雀詔大家作頌)巢桂樹而成篇(古詩曰桂樹/秋不實黄雀)
(巢其/顛)集不其而作頌(謝承後漢書曰琅琊董仲為不其/令赤雀乳㕔事前桑上民為作歌)
(頌/)亦有生三河而鼔翅(司馬彪與山巨源詩曰翩翩野/青雀受性孤且竒昔生三河側)
(鼔翼帝/王畿)出貝多而善舞(𫐠異記曰周成王元年貝多/國人獻舞雀周公命反之)聞
集肩於潘樂(北史曰潘樂字相貴初生有一雀止其母/左肩占者咸言富貴之徵因名相貴後以)
(為/字)見入懐於唐祖(唐書曰髙祖斬王威於太/原有白雀飛入髙祖之懐)流火旣聞
於秦伯(尚書中候曰維天降紀秦伯出狩至於咸陽天/震大雷有火下化為白雀銜籙集於公車書曰)
(秦伯/霸也)探􁈸亦傳於主父(史記曰趙武靈王自號主父廢/長子章而傳國於公子何主父)
(遊沙丘公子章作難與何戰敗章趍主父主父開之/何遂圍主父飢探雀􁈸而食之三月餘遂餓死沙丘)茍
逍遥於蕃籬又安知夫鵬舉
　
　
　
　
　事類賦卷十九
欽定四庫全書
　事類賦卷二十
　　　　　　　　　　　　　宋　呉淑　撰
　　獸部
　　　麟
伊一角之仁獸(爾雅曰麟麕/身牛尾一角)稟五行之粹精(蔡邕月令/曰麟五行)
(之粹/精也)必含仁而懐義(説苑曰麒麟含仁/懐義音中律呂)不羣居而旅行
(説苑曰麟音中律呂行步中規折旋中矩/擇土而後踐位平而後處不羣居不旅行)既為瑞於孝
章(東觀漢記曰章帝/時麟五十一見)亦見識於徐陵(三國典畧曰徐陵/年數嵗家人攜之)
(以候沙門寳誌誌摩其/頂曰天上石麒麟也)感王者至仁而出(詩疏義曰麟/角端有肉音)
(中黄鍾王者/至仁則出)遇海内一主乃生(春秋感精符曰麟一/角明海内共一主也)若
夫狼頭馬足麕身牛尾(晉中興徴祥説曰麟麕身/牛尾狼頭黄色馬足也)視夫
子而吐書遇赤松而見捶(孝經古契曰孔子夢芻兒捶/麟傷前左足兒曰吾為赤松)
(子見一禽如麕羊頭一角其末有肉孔子束薪覆/之麟向孔子蒙其耳吐書三巻孔子精而讀之)詩著
于嗟(詩曰麟之趾振振/公子于嗟麟兮)歌稱窮矣(孔叢子曰鋤商獲麟/孔子觀之泣曰予之)
(於人猶麟之於獸出而死其道窮矣乃歌曰唐虞之世/麟鳳遊今非其時來何求麟兮麟兮我心憂因此幽憤)
(作春/秋焉)必好生而惡殺(孫卿子曰古之王者好/生惡殺故麟游于野)故修母而
致子(蔡邕月令章句曰麟生於火/游於土故修其母而致其子)或泣之以修魯史或
獲之以賜虞人(左傳曰哀公西狩於大野叔孫氏之車/子鋤商獲麟以為不祥以賜虞人仲尼)
(觀之曰麟也然後取之注云仲尼悲周道之不興因魯/春秋而修中興之教絶筆於獲麟一句所感而起故以)
(為終/也)懼猛獸者王濬(晉書曰王濬平呉被謗上表/曰夫猛獸當塗麒麟恐懼)識同
本者終軍(漢書曰終軍從幸雍獲白麟一角五蹄又得/木枝旁出輒復合上異之終軍對曰野獸并)
(角明同根也衆枝内附示無外也若此之應殆/將有解編髪削左袵襲冠帶要衣裳而蒙化者)刳胎破
卵則不至(春秋感精符曰王者不刳/胎不破卵則麟出於郊)視明禮修而必臻
(蔡邕月令曰視/明禮修則麟臻)則有鳴云逰聖(何法盛徵祥記曰麟牡/鳴曰逰聖牝鳴曰歸和)
(夏鳴曰扶幼/秋鳴曰養緩)音中黄鐘(毛詩疏義曰麟馬/足黄色音中黄鐘)非時則棄放
郊外(家語曰叔孫氏之車子鋤商採薪於大野獲麟焉/折之前足載以歸叔孫以為不祥棄之郭外孔子)
(觀之曰麟也孰為來哉反袂拭面涕淚沾衿子貢/問夫子何泣也子曰麟出非時而見害故傷之)有道
則遊於囿中(尚書中候曰黄/帝時麒麟在囿)既云稟嵗星之精(春秋保/乾圖曰)
(嵗星散/為麟)亦言得機星之秀(春秋運斗樞曰/機星得則麟生)雖曰毛蟲之
長(大戴禮曰毛蟲三百/六十而麟為之長)實有千嵗之壽(抱朴子曰麒/麟壽千嵗)復
有從百獸而為瑞(晉書曰呂光入姑臧時麟見百獸/從之光以為瑞僣即三河王位)首
四靈而效祥(禮曰麟鳯龜/龍謂之四靈)為畜則獸將不狘(禮曰麟以/為畜則獸)
(不狘狘/呼厥反)毎鬬則日必無光(春秋孔演圖曰麟木精也鬬/則日無光注曰麟龍少陽精)
(鬬於地則日月/亦將爭於上)在彼郊棷(禮曰天不愛其道地不愛其/寳人不愛其情故麟鳳游郊)
(棷龜龍/在宫沼)逺夫網罟(西京武昭王麒麟讃曰游必擇地翔/而後處不入陷穽不罹網罟無徳而)
(至為之/折股)故效質於漢庭嘗見孟堅之賦(班固兩都賦曰/九貞之麟大宛)
(之/馬)
　　　象
南方之美者梁山之犀象焉(出爾/雅)周澄上言可洗之而
療疾(唐書曰髙宗時周澄國遣使上表云訶伽國有白/象既有威靈又弭災患以水洗牙飲之愈疾請發)
(兵迎取以獻上曰無益之源/不可不遏勞其使而遣之)蒼舒有智亦秤之而刻船
(見舟賦蒼/舒􁛨象注)則有束刃於鼻(三國典畧曰周軍逼江陵梁/人出戰梁以二象被之以甲)
(束刃於鼻令崑崙奴馭之/以戰楊忠射之象反走)繫燧於尾(左傳曰呉伐楚鍼/尹固與王同舟王)
(使執燧象/以奔呉師)雖質大於牛(文子曰見象之/牙知大扵牛)而目不逾狶(萬/震)
(南州異物志曰象之為獸形體特詭身倍數牛目/不逾狶鼻為口役望頭如尾服重致逺行如山徙)初一
乳而三年(説文曰象/三年一乳)卒焚身而以齒(左傳曰象有/齒以焚身)若乃
放於荆山之陽(唐書曰永徽以來文單國累獻馴象凡/三十二皆豢於禁中頗有善舞者徳宗)
(即位以為物性不/遂放於荆山之陽)養之臯澤之中(晉諸公讃曰晉時南/越獻象養之皋澤之)
(中/)雖禀精於瑤光(春秋運斗樞曰瑤/光星散而為象)終見制於越童(論/衡)
(曰夫十圍之牛為牧豎所/驅長仞之象為越童所鈎)至若出伊水之長洲(王韶之/始興記)
(曰伊水冇洲洲廣/十里有羣象野牛)生乾陀之異域(後魏書曰乾陀國好/征戰有鬬象七百頭)
(十人乗一/象背執兵)膽隨月轉(嶺表異録曰象肉有十二/種膽附肝隨月轉在諸肉)鼻為口
役(見上目不/逾狶注)遇師子而必奔(宋書曰宗慤伐南蠻蠻人/以其裝被象前後無際慤)
(以師子能服百獸乃令舞師/子於陣前象皆返走遂破之)顧脱牙而尚惜(異物志曰/象牙嵗脱)
(猶愛惜掘地藏之/人作假牙潜易之)見皮而泣(蔣濟萬機論曰莊周婦死/而歌夫象見子皮而泣周)
(何忍/哉)爭鼻而食(嶺表異錄曰潮循人捕/得象爭食其鼻云肥美)臨刑旣聞於泣
血(晉諸公讃曰晉時南越致馴象後象以鼻擊害人/有司啓殺之象泣血流地不敢動扵是悉還越)喪
雌亦致於漣洏(博物志曰象各有雌雄其一雌死百有/餘日其雄泥土塗身獨不飲酒食肉或)
(問其所以輒流/涕若有哀狀)出九真與日南(吴錄地理經曰九真/郡多象日南亦饒之)耕
蒼梧及㑹稽(帝王世紀曰舜葬蒼/梧下有羣象耕田)入彼夢思旣見災於
張茂(晉書曰張茂嘗夢大象以問萬推推曰當為太守/而不能善夫象者大獸獸者守也而以齒焚身後)
(必為人所殺茂後為吴興郡守/值王敦問鼎執正不移故滅之)俾之率舞亦歸功扵賀
齊(吴書曰賀齊為新都太守孫權出祖道作樂舞象權/謂齊曰今定天下使殊俗貢珍狡獸率舞非君而誰)
(也/)
　　　虎
伊雕虎之猛噬感樞星之下淪(運斗樞曰樞/星散而為虎)旣目之為
獸長(風俗通曰虎者/陽物百獸之長)亦號之為山君(説文曰虎/山獸之君)眈眈其
視(易曰虎視眈/眈其欲逐逐)般般有文(考異郵曰三九二十七者陽/氣成故虎七月而生陽立於)
(七故虎首尾長七尺/般文者陰陽雜也)牛哀七日而變體(淮南子曰昔者/牛哀病七日化)
(而為虎其兄啟户而入虎摶而殺之方其為虎也/不知其嘗為人也方其為人也不知其將為虎也)封邵
一旦而食人(述異記曰漢宣城太守封邵一日忽化虎/食郡民民呼曰封使君時人語曰無作封)
(使君生不治/民反食民)則有刻玉為毛(拾遺記曰始皇二年騫霄/國畫工者名烈裔刻兩白)
(玉虎其毛如生不㸃兩目睛始皇使以漆夜往㸃之旦/虎飛去明年南郡獻白虎二視之乃玉虎也命去目睛)
(乃不能/復去)鑄銅作器(西京雜記曰李廣獵㝠山之北見卧/虎一矢斃之以頭為枕示服猛也鑄)
(銅象其形為溲/器示厭辱之也)李禹入穽而絶纍(漢書曰李禹有勇上/召使刺虎懸下圈中)
(未至地有詔引出之禹以/劍斫絶纍欲刺虎上壯之)朱亥在檻而裂眥(烈士傳曰/秦召公子)
(無忌不行使朱亥奉璧一雙秦王大怒將朱亥/著虎圈中亥嗔日視虎眥裂血濺虎終不敢動)别有厄
李后於宫内(幽㝠録曰晉孝武母李太后本賤人簡文/無子㑹遍令善相者相宫人李太后給皁)
(役不與焉相者指之此當生貴子而有虎厄帝因幸之/生孝武及㑹稽王道子既登尊位服相者之騐而怪有)
(虎害且生所未見乃令人畫作虎因以/手打虎戯便患手腫痛遂以疾而崩)䑛介象於山中
(神仙傳曰介象入山冀遇神仙卧石上有一虎往䑛象/額象寤謂虎曰天使汝来侍衛我者汝且停若山神使)
(汝試我者汝/自去虎乃去)詎能緣木(淮南子曰蛇不可使/有足虎不可使縁木)秪可生風
(萬畢術曰虎/嘯則谷風生)俛首伏罪(後漢書曰童恢字漢宗為不其/令戸人嘗為虎所害乃設檻捕)
(之生獲二虎恢咒虎曰天生萬物唯人為貴虎狼當食/六畜而殘暴扵人王法殺人者死傷人則論法若是殺)
(人者當垂頭伏罪自知非者當呼號稱寃一虎低頭/閉目狀如震懼卽時殺之一乃踴躍自奮遂放之)搖
尾求食(漢書司馬遷書曰猛虎在山百獸震恐/及在檻穽搖尾而求食積威約之漸也)僧照識
南山之嘯(俗説曰齊沈僧照嘗校獵中道而還左右問/何故荅曰國家有邊事須還分處問何以知)
(之曰向聞南山虎/嘯知耳俄而使至)李廣射北平之石(漢書曰李廣在北/平出獵見草中石)
(以為虎而射之中石没羽視/之石也明日射之終不能入)食肉則世祖命射(魏名臣/奏曰世)
(祖時有獻虎者問虎何食對曰食肉詔曰下/民厭糟糠何忍以肉食虎乃命虎賁射之)攀鞍則張
昭變色(吴志曰孫權每田獵常乗馬射虎虎常突攀持/馬鞍張昭變色而諫權謝曰年少慮事不逺然)
(猶不能已乃/作射虎車)或名李耳(風俗通曰呼虎為李耳俗説虎/本南郡中盧李氏公所化為呼)
(李耳即喜呼班便怒又方言曰江淮南楚之間/謂之李耳虎食物值耳即止以觸其諱故也)或號於
莵(左傳曰鬬伯比淫於䢵女生子文焉䢵夫人使棄諸/夢中虎乳之䢵子田見之遂使收之楚人謂乳穀謂)
(虎於莵故命之曰鬬穀於莵/注夢澤也穀乃后切莵音徒)或生於孟山(山海經曰孟/山鳥鼠同穴)
(之山其上/多白虎)或畜之東虞(穆天子傳曰有虎在於葭中七/萃之士曰髙奔戎乃生捕虎而)
(獻之天子命為柙而/畜之東虞是曰虎牢)至有中黄能摶(尸子曰中黄伯曰/余左執太行之猱)
(而右摶雕虎/唯象未試焉)馮婦善捕(孟子曰馮婦善摶虎有衆/逐虎望見馮婦趨而迎之)吕蒙
探穴而靡憚(呉志曰吕䝉欲從軍母止之/蒙曰不探虎穴安得虎子)王戎逼欄而
不懼(竹林七賢傳曰魏文帝於宣武場上為欄鬬虎使/力士逆與之摶戎年七嵗亦往觀焉虎乗間薄欄)
(而吼其聲震地觀者無不辟易顛仆戎安/然不動帝於閣上見之使問姓名而異焉)哭哀旣感於
仲尼(禮曰孔子過泰山側有婦人哭於墓者而哀夫子/感而聴之使子貢問之曰子之哭也一以重有憂)
(者對曰然昔吾舅死於虎吾夫又死於虎今吾子又死/焉夫子曰何為不去曰無苛政子曰小子識之苛政猛)
(於虎/也)縛急更憐於吕布(英雄記曰曹公擒吕布布顧劉/備曰𤣥徳卿為坐上客我為降)
(虜繩縛我急獨不可一言耶操曰/縛餓虎不得不急乃命緩縳布)若夫梁鴦養之而有
法(列子曰梁鴦養虎之法凡順之則喜逆之則怒血氣/者之性也夫食虎者不敢以生物與之為其殺之之)
(怒也不敢以全物與/之為其決之之怒也)卞莊刺之而得宜(春秋後語曰秦/惠王謂陳軫曰)
(今韓魏相攻期年不解或謂寡人救之便或謂勿救便/子為寡人計之軫曰昔卞莊子方刺虎而下豎子止之)
(曰兩虎方食牛牛甘必爭爭必鬬鬬則大者傷小者死/從傷而刺之一舉必有雙虎之名卞莊子以為然立而)
(顧之有頃兩虎果鬬大者傷小者死一舉果有雙虎之/功今韓魏相攻期年不解是必大國傷小國亡從而伐)
(之一舉必有二實此猶卞/莊子刺虎之類也王曰善)感讒言而游市(韓子曰龎共/與太子質於)
(邯鄲謂魏王曰今一人言市有虎王信乎王曰不二人/言王信乎王曰不三人言王信乎寡人信之龎共曰夫)
(市無虎明矣然而三人言成市虎今夫邯鄲去魏逺於/市議臣有過三人願王察之龎共從邯鄲還果不得入)
感道術而還兒(續搜神記曰呉猛有道術同縣鄒惠政/迎猛夜於家中庭燒香忽有虎來抱政)
(兒超籬去猛語云無所苦須臾當還虎去數/步忽然復送兒歸政遂精進乞為好道士)文彩未成
已有食牛之氣(尸子曰虎豹之駒雖未/成文已有食牛之氣)爪牙斯備則全
伏狗之威(韓子曰夫虎之所以能伏狗者爪牙也使虎/釋其爪牙而使狗用之則虎反伏於狗矣人)
(主者以形徳制臣今君若失其刑/徳而使臣用之則君反制於臣矣)至若值法雄而息暴
(後漢書曰法雄為南郡太守郡濱帶江沔雲夢藪澤多/虎狼暴前守賞募張捕反為所害者甚衆雄移書屬縣)
(曰虎狼在山林猶人居城市古者至化之代猛獸不擾/皆由仁及飛走太守雖不徳敢忘斯義記到其毁壞檻)
(穽不得妄捕是/後虎害稍息)避劉陵而遠徙(謝承後漢書曰豫章劉/陵字孟髙為長沙安成)
(長先時多虎百姓患之皆徙他縣陵之/官修徳政逾月虎悉出界去民皆還之)感劉昆𢎞農之
政(後漢書曰劉昆字桓公光武時為𢎞農太守先是嶠/澠驛道多虎行旅不通昆為政三年仁化大行虎皆)
(負子渡河後徵為光祿勲詔問昆曰前在江陵返風滅/火後守𢎞農虎北渡河行何徳政而致是乎昆對曰偶)
(然耳左右皆笑其質訥帝歎曰/此乃長者之言也命書諸䇿)識宋均九江之理(後漢/書曰)
(宋均遷九江郡多虎暴數為人患常募設檻穽而猶多/傷害均到下記屬縣曰夫虎豹在山龜魚在水各冇所)
(托勞勤張捕非憂恤之本也其務退奸貪思進忠善/可一去檻穽除削課制其後傳言虎相與東浮渡江)燒
皮辟惡(風俗通曰人卒得病燒虎皮/飲之繫之衣服亦辟惡甚驗)懸鼻宜子(河圖曰/懸虎鼻)
(門上宜官子孫帶印綬懸虎鼻門中周一年取燒作屑/與婦飲之二月中便有兒生貴子勿令人知泄則不騐)
(亦勿令/婦見之)扶南旣聞決訟(異苑曰扶南王范尋常畜生虎/及鰐魚若有訟未知曲直便投)
(與魚虎魚虎不噬則為有理穢/貊之人祭虎為神將有以也)度朔亦云食鬼(風俗通/曰桃梗)
(葦茭畫虎設門者按黄帝之時有神荼與鬱壘兄弟二/人性能執鬼度朔山上桃樹下簡閱百鬼無道理妄為)
(人禍者縛以葦索執以食虎於是/官常以臘除夕飾桃人畫虎於門)壽至千嵗(抱朴子曰/虎及鹿兎)
(皆夀千嵗滿五/百嵗者色白)長過百里(抱朴子曰蔡誕入山還紿人/云被謫到崑崙崑崙山下白)
(虎蟠蛇長百餘里其口/中牙皆如三百斛船大)石虔跳躍而拔箭(世説曰桓石/虔為兒時從)
(父征西獵有虎被數箭伏在地諸將請石虔曰惡郎能/抜虎箭不石虔至虎邊拔一箭虎跳石虔亦跳跳乃髙)
(虎虎還伏石/虔復拔一箭)宜咎叱咤而弭耳(瑣語曰周王欲殺王子/宜咎立伯服釋虎將執)
(之宜咎叱之/虎弭耳而服)或驚駭而放市(管子曰桀之時女樂三萬/人放虎於市觀其驚駭)
或婆娑而渡水(風俗通曰宋均為九江太守虎負子渡/江按虎毛婆娑寧犯陽侯波里語曰狐)
(欲渡河無奈尾何舟/人尚懼况於虎耶)若乃郭文探鯁(孝子傳曰郭文為/虎探鯁骨虎銜鹿)
(以報/之)子華斷羊(商氏世説曰亮字子華少學公羊十四/舉孝㢘到陽城遇虎爭一羊亮乃按劍)
(瞑目斬羊腹虎/乃各以其半去)或助區寳之祭(王孚安城記曰都區寳/者後漢人居父喪鄰人)
(格虎虎走趨其廬中即以蓑衣覆藏之鄰人尋跡問寳/寳曰虎豈有可念而藏之乎此虎後送禽獸以助寳祭)
(孝慈之志通於/神明由是知名)或送王業之喪(陳留耆舊傳曰王業字/子香為荆州刺史有徳)
(政卒於支江有三白虎低頭曳尾宿衛其側及喪/去踰州境忽然不見共立碑文號曰支江白虎也)或厭
赤刀之術(西京雜記曰鞠道隆善為幻術嘗云東海人/黄少善為幻秦末有白虎見東海詔遣黄公)
(以赤刀往厭之術旣不行遂為/虎所殺三輔人俗用以為戯)或佩黄神之章(抱朴子/曰入山)
(者佩黄神越章其廣四寸其字百二十以泥/封著所往之四方各百步則虎狼不敢近)豈獨紫葛
驗江陵之化(博物志曰江陵有猛人能化為虎俗/又云虎化為人好著紫葛衣足無踵)抑亦
白質為魏世之祥(魏畧曰文帝欲受禪郡/國奏白虎二十七見)
　
　
　
　
　
　
　
　
　事類賦卷二十
欽定四庫全書
　事類賦巻二十一
　　　　　　　　　　　　　宋　吴淑　撰
　　獸部
　　　馬
夫驥不稱力而稱其徳(出論/語)若夫産余吾而生渥洼(漢/書)
(曰元狩二年馬生余吾水中元鼎四/年馬生渥洼水中上作天馬之歌)來東道而出西極
(漢書曰武帝天馬歌曰天馬来從西極涉流沙九夷服/天馬來歴無草徑千里來東道天馬來龍之□游閶闔)
(觀玉/臺)騰黄騕䮍之姿(瑞應圖曰騰黄騕䮍皆神/馬也王者輿服有度則出)俶儻權
奇之質(漢武天馬歌曰志俶儻精權/奇籋浮雲晻上馳籋音躡)必也資無鬼之精
鑒(莊子曰徐無鬼云吾相馬直者中繩曲/者中鈎方者中矩圓者中規是國馬也)籍九方之妙
識(列子曰秦穆公謂伯樂曰子之年長矣子姓有可使臯/求馬乎伯樂對曰臣之子皆下才也臣有所與九方)
(其於馬非臣之比也穆公見之使行求馬三月而反報/曰已得之在沙丘穆公曰何馬對曰馬牝而黄使人往)
(取之牡而驪公不悦召伯樂曰敗矣子之所使求馬者/毛物牝牡弗能知又何馬之能知也伯樂曰若臯之所)
(觀天機也得其精忘其粗在其内/而忘其外馬至果天下之馬也)然後可以驂乗旦駕
齧膝(漢書王褒聖主得賢臣頌云及至駕齧膝驂乗旦/王良執靶韓哀附輿縱馳騁騖忽如景靡過都越)
(國蹶若歴塊追奔電逐遺風周/流八極萬里一息何其遼哉)若亡若失(列子曰伯樂/對秦穆公曰)
(天下之馬者若滅/若沒若亡若失)若喪若一(莊子曰天下馬有成材若/亡若失若喪若一若是者)
(超軼絶塵/不知其所)軼昆雞於姑餘過歸鴻於碣石(淮南子曰若/夫鉗旦大丙)
(之御也除轡銜去韅鞍車莫動而自舉也馬莫使而自/走也日行月動星耀而𤣥運電奔而鬼駭過歸雁於碣)
(石軼昆雞於姑餘非思慮之察手爪之巧也嗜欲形於/胸中精神踰於六馬以弗御御之者也注云鉗旦大丙)
(太一之御也/姑餘在呉)超然長騖萬里一息者也(見上驂/乗旦注)若夫周
穆八駿(穆天子傳曰天子命駕八駿之乗右服驊騮而/左綠耳右驂赤驥而左白義天子主車造父為)
(御次車之乗右服渠黄而左踰輪右驂道驪而左山子/伯天主車參伯為御奔戎為右東南翔行馳驅千里)
漢文九良(西京雜記曰文帝自代還有良馬九疋皆天/下駿足其名曰浮雲赤電絶羣逸驃紫燕緑)
(耳青驄龍子驎駒/絶塵號為九逸)劉備的顱(世語曰劉備屯樊城劉表/曽請宴㑹荆越蔡瑁欲因)
(㑹取備備覺之偽如厠潜遁所乗馬名為的顱至襄陽/城西檀溪中溺不得出備急曰的顱今日厄可不努力)
(的顱一踴三/丈遂得出)唐公肅爽(左傳曰唐成公如楚有兩肅爽/馬子常欲之弗與三年止之唐)
(人或相與謀請代先從者許之飲先從者酒/醉之竊馬而獻之子常子常歸唐侯爽音霜)將軍則白
(魏志曰龎悳討關公親與公交戰射公中/額時悳常乗白馬公軍謂之白馬將軍)使君則黄(獻/帝)
(春秋曰曹操與吕布戰敗布騎得操而不知是/問曰曹使君何在答曰騎黄馬者是也因得免)絢練半
漢(顔延年奉詔作赭白馬賦曰别輩超羣絢練/夐絶張平子東京賦曰龍雀蟠蜿天馬半漢)沛艾騰
驤(潘岳籍田賦曰金根照耀/以景熀龍驥騰驤而沛艾)象月善走(春秋説題辭曰/地精為馬十二)
(月而生應陰紀陽以合/功月度疾故馬善走)行地無疆(易坤卦曰牝馬/地類行地無疆)或著
翰如之象(易曰白/馬翰如)或傳沃若之章(詩曰我馬維/駱六轡沃若)美伯厚
之似狗(謝承後漢書曰朱震字伯厚性剛烈初為從事/奏濟陰太守單匡贜罪并連匡兄中常侍車騎)
(將軍超三府諺曰車如雞棲/馬如狗疾惡如風朱伯厚)偉張奐之如羊(見金賦入/懐詎見於)
(張奐/注)别有鄭莊置驛(漢書曰鄭當時為太子舎人五日/洗沐常置驛馬長安諸郊請謝賔)
(客夜以/繼日)萬石式輅(漢書曰萬石君石奮過宫門/闕必下車趨見輅馬必式焉)飲長城
之窟(古樂府有飲/馬長城窟)走章臺之路(見扇賦京/兆走馬注)颯若遺風(吕/氏)
(春秋曰青龍之疋遺風之乘非先為天子/不可得而具注云青龍遺風皆馬名也)夐如飛兎(淮/南)
(子曰夫待騕褭飛兎而/駕之則世莫乗車矣)習蟻封而遂勝(晉紀曰王湛有/隱徳兄子濟性)
(好馬所乗駿快意甚愛之湛曰近見督郵馬當勝此濟/不然之取督郵馬與湛試之湛曰直行平地何以别馬)
(於是就蟻封盤/馬濟馬果躓)惜障泥而不渡(晉書曰王濟善解馬性/嘗乗一馬著連乾障泥)
(前有水終不肯渡濟云此必是惜障泥/使人解去便渡故杜預謂濟有馬癖)兩服上襄(詩曰/叔于)
(田乗黄兩服上/襄兩驂雁行)八鑾節步(顔延年赭白馬賦曰勒五/校使按部聲八鑾以節步)鉗
旦大丙之駕(見軼昆雞/於姑餘注)王良造父之御(淮南子曰王良/造父之御也上)
(車攝轡投足調/均勞佚若一)馳日則懸峰不薄(淮南子曰日之行也/不見其移也騏驥背)
(日而馳草木為靡懸峯木薄而日/在其前矣注懸峯馬蹄下雞舌也)為龍則慶雲遙覆(唐/書)
(曰天寳中隴右節度皇甫惟明奏龍支縣人庫狄孝義/有馬生龍駒經九旬有九日身有鱗而不生毛臣就檢)
(視時有慶雲五色遙覆馬/上久而不散請付史官)又有項籍之騅(史記曰項王/駿馬名騅被)
(圍垓下乃悲歌慷慨曰力拔山兮氣盖世時不利兮騅/不逝及至烏江謂亭長曰吾騎此馬五嵗所當無敵嘗)
(一日千里不/忍殺以賜公)鮑氏之驄(列異記曰故司𨽻鮑子都少時/舉上計於道遇一書生卒得心)
(痛子都下車為按摩奄忽而卒不知姓字有素書一卷/銀十餅即賣一餅以資殯殮其餘以枕之素書著腹上)
(埋之未至京師有驄馬隨之遇一關内侯家住宿侯問/曰君何以致此馬子都因説之侯乃驚愕曰此吾兒也)
(使迎喪開棺視銀書如所言侯乃薦子都辟公府至司/𨽻子永孫昱俱為司𨽻皆復乗驄馬故京師歌之曰鮑)
(氏驄三入司𨽻再入/公馬雖瘦行步工)昌邑乘之於果下(漢書曰昌邑王賀/召皇太后果下馬)
(乗/之)石慶數之於車中(漢書曰石慶為太僕御出上問車/中幾馬慶以筞數馬畢曰六馬)
或帀日而騖(洞㝠記曰東方朔遊吉雲之地越扶桑之/東得神馬髙九尺股裏有旋毛如日月狀)
(如月者夜光如日者晝光毛色隨四時之變帝問朔曰/昔西王母乘靈光之輦以適東王公之舎税此馬於芝)
(田而食芝草王公怒棄馬於清津天岸臣至王公壇因/騎而返繞日三帀此馬入漢關關已半掩帝問其名曰)
(步/景)或藏形於空(洞㝠記曰修彌國有馬如龍騰虛/逐日或藏形於空中唯聞聲耳)望如
匹練(論衡曰儒者稱孔子與顔淵俱登魯東山望呉昌/門謂淵曰爾何見曰一疋練前有生藍子曰白馬)
(廬芻/也)見似游龍(見水賦馬/氏行車注)若其執轡如組兩驂如舞(出/詩)
同槽者三(晉書曰魏武察晉宣帝有雄豪志又嘗夢三/馬共食一槽甚惡之因謂太子丕曰司馬懿)
(非人臣也必/預汝家事)浮江者五(晉水嘉元年元帝始渡江鎮建/業初恵帝太安際童謠云五馬)
(浮渡江一馬化為龍帝與西陽汝南南/頓沛陽王等獲濟而元帝竟登大位)雞斯獻之以悦
紂(六韜曰啇王拘西伯於羑里太公與散宜生金十鎰求/天下珍物得犬戎文馬目如黄金項如鷄尾名雞斯之)
(乗以獻商王/遂免西伯)文駟遺之而敗魯(家語曰孔子相魯齊人/患其霸也欲敗其正名)
(乃選女子八十人衣以文衣而舞容璣及文馬四十駟/以遺魯君陳女樂列文馬于魯城南髙門外魯君為周)
(道遊觀怠于政事孔子/遂行注云容璣舞曲)啖以地黄(抱朴子曰韓子治嘗/以地黄甘草啖五十)
(嵗老馬以生三駒/又百三十嵗乃死)哺之棗脯(見下優孟言/其葬禮注)齊祖龍驤(齊/書)
(曰楊玉殺宋蒼梧王太祖夜乗常所騎/赤馬入殿及踐阼號此馬為龍驤将軍)休之楊武(續書/林晉)
(安帝記曰司馬休之奔廣固慕容超欲害之休之不知/常所乗騶馬忽連鳴不食注目視鞍休之試被之還坐)
(馬又驚跳因試騎視裁出門便奔馳數里顧望所/住已有兵至矣遂南奔獲免後加騶馬楊武之號)朝但
見其發迹夕不知其何許(伯樂相馬經曰馬生下墮地/無毛行千里尿舉一脚行五)
(百里闌觔豎者千里膝如團麴千里三軍/莫逐但知所發不知所宿一云蹄團如麴)有駰有騢有
騅有駓(詩魯頌曰駉駉牡馬在坰之野薄言駉者有駰/有騢有驔有魚又曰有騅有駓注曰陰白雜毛)
(駰彤白雜毛騢蒼白/雜毛騅黄白雜毛駓)或遇郭璞而活(晉書曰郭璞抵將/軍趙固㑹所乗良)
(馬死璞曰吾能活馬得健夫二三十人皆持長竿東行/三十里有丘林社廟者便以竿打拍當得一物急持歸)
(馬活矣如言得一物似猴見死馬便噓/吸其鼻馬起奮迅如常不復見向物)或濟于謹之危
(後周書曰于謹嘗率騎追茹茹前後十七戰盡降其衆/嘗為賊所圍謹乘駿馬一紫一騧賊所先識乃使二人)
(各乘馬突陣而出賊以為/謹也皆爭逐之謹乃入塞)晏子一言而刑罰必中(晏子/春秋)
(曰景公使人養所愛馬馬病死公怒令殺之晏子請數/之曰爾有三死罪使汝養馬殺之一當死也又殺公所)
(最善馬二當死也使公以一馬之故而殺人百姓/必怨叛諸侯輕伐吾國三當死也公喟然曰赦之)叔敖
三嵗而牝牡不知(鄒子曰董仲舒三年不闚園門乗馬/不知牝牡乂諸葛亮敎曰昔孫叔敖)
(乗馬三年不知/牝牡稱其賢也)亦有光武駕鼓(見劍賦騎士/徒云賜注)漢文却貢
(漢書曰文帝時有獻千里馬者詔曰鸞旗在前屬車在/後吉行日五十里朕乗千里馬獨先安之乃還馬)
及沙衍而飲血(穆天子傳曰辛丑天子渴于沙衍求飲/未至七萃之士曰髙奔戎刺其馬左驂)
(之頸取其清/血以飲天子)至巨蒐而洗湩(穆天子傳曰天子至于巨/蒐巨蒐之人用其牛馬之)
(湩以洗天子之/足湩乳也音凍)救呉漢而縁尾(東觀漢記曰呉漢兵守/成都公孫述將延岑遣)
(竒兵出漢兵後襲擊破/漢漢墮水縁馬尾得出)濟苻堅而垂鞚(異苑曰苻堅為/慕容沖所襲堅)
(馳馬墮澗追兵㡬及計無由出馬即踟蹰臨澗垂/鞚與堅堅不能及馬又跪堅攀之得登岸西走)若乃
徳至山陵(孝經授神契曰王者徳/至山陵則澤出神馬)政云頌平(禮斗威儀/曰君乘火)
(而王其政頌平/南海輸駿馬)於是地之類(易曰牝馬地/類行地無疆)月之精(春秋/考異)
(郵曰陰合於八八合陽九八九七十二二為地地主月/月精為馬月數十二故馬十二月而生王者駕馬故字)
(以王/為馬)河水之靈(瑞應圖曰龍馬者神馬河水之精也額/上有翼旁有垂毛鳴聲九音有明王則)
(見/)銅器之英(地鏡圖曰銅器/之精見為馬)霑赤汗而沓至(漢書天馬/歌曰霑赤)
(汗沫/流赭)羈堅轡而來庭(枚乘七發曰鍾岱之牡齒至之駒/前似飛鳥後類距虛羈堅轡附易)
(路王良造父為之御秦鞅樓季為之右/注漢書云趙地鍾代石北迫近胡冦)乃有太宗十驥
(唐書曰貞觀中骨利幹遣使獻良馬十疋太宗號為十/驥一騰霜白二皎雪驄三凝露驄四懸光驄五決波騟)
(六飛霞驃七發電赤八流金騆九翔/麟紫十奔虹赤又為文以叙其事)始皇七名(古今注/曰秦始)
(皇有七名馬一追風二白兎三躡/影四追電五飛翮六銅雀七晨鳬)曹真驚帆之號(古今/注曰)
(曹虎真有駿/馬名為驚帆)魏武白鶴之稱(拾遺記曰曹洪與魏武帝/所乘之馬名白鶴時人諺)
(曰憑空虛躍/曹家白鶴)或隨西逝而王地(宋書曰鮮卑嫡子曰若/洛廆庻長曰吐谷渾二)
(部馬鬬相傷廆怒渾遂擁馬西行廆悔遣長史一那樓/追渾令還渾曰我是卑庻理無並大今以馬致别殆天)
(所啓諸君試擁馬令東馬若還東我當相隨去即使三/千騎共遮馬令迴馬迴不盈三百步欻然悲鳴西走聲)
(若頽山如是者十餘迴樓跪曰可/汗此非復人事遂王西夷之地)或依奔迹而築城(搜/神)
(記曰昔秦人築城於武州塞内以備胡城將成而崩者/數焉有馬馳走周旋反覆父老異之因依馬跡為城城)
(乃定遂/名馬邑)美五倫之純至(後漢書曰或問第五倫曰公有/私乎對曰昔人有與吾千里馬)
(者吾雖不受毎三公有所選/舉心不能忘而亦終不用也)嘉卓茂之不爭(後漢書曰/卓茂為丞)
(相府史嘗出行有人認其馬茂問曰子亡馬㡬何時對/曰月餘日矣茂有馬數年心知其謬黙解與之挽車而)
(去顧曰若非公馬幸至丞相府歸我他日/馬主别得亡者乃詣府送馬叩頭謝之)慶鄭知還濘
之敗(左傳曰秦晉戰于韓晉惠公乘小駟鄭入也慶鄭/曰古者大事必乘其産生其水土而知其人心安)
(其敎訓而服習其道今乘異産以從戎事及懼而變將/與人易亂氣狡憤陰血周作張脈僨興外彊中乾進退)
(不可周旋不能君必悔之/弗聴及戰公馬還濘而止)邢伯識夜遁之聲(左傳曰晉/侯伐齊齊)
(師夜遁邢伯吿中行伯曰有班馬之聲/齊師其遁注夜遁馬不相見故鳴班别)是故春祭天駟
夏祀先牧冬則講馭秋則臧僕(周禮曰春祭馬祖執駒/夏祭先牧頒馬攻特秋)
(祭馬社臧僕冬祭馬步獻馬講馭注馬祖天駟也執駒/春通淫之時駒弱血氣未定為其乗疋傷之先牧始養)
(馬者攻特夏通淫之候攻其特為蹄齧馬社始乗馬者/相土作乗馬臧僕簡五路之僕馬步神為災害馬者獻)
(馬獻成馬於王/講馭講猶簡習)既除蓐而釁廐(見下委以/圉師注)亦飾弊而執
撲(周禮曰校人飾幣馬執撲而從之/注幣馬以馬遺人當幣處者也)或生桃林之野(山/海)
(經曰夸父山北有桃林/廣員三百里其中多馬)或出頗黎之谷(唐書曰吐火羅/國有頗黎山山)
(南崖穴中有神馬國人毎牧牝/馬於其側時産名駒皆汗血焉)乃有麟腹虎胸龍頭鳥
目(劉琬馬賦曰吾有駿馬名曰騏雄龍頭/鳥目麟腹虎胸尾如雲彗耳如挿筒)郭伋至郡而
騎竹(後漢書曰郭伋為并州牧行部到西河美稷有童/兒數百各騎竹馬於路次迎拜問使君何日當還)
(伋謂别駕従事計日吿之既還先/期一日伋止於野亭須期乃入)趙髙不臣而指鹿(史/記)
(曰趙髙欲為亂恐羣臣不聴乃先設騐持鹿獻二世曰/馬也二世笑曰丞相誤也謂鹿為馬問左右左右或黙)
(或言馬以阿順趙髙或/言鹿者髙因陰中以法)贖華元之百駟(左傳曰宋人以/大馬百駟以贖)
(華元於鄭半/入華元逃歸)食從者之啓服(左傳曰衞侯來獻其乘馬/曰啓服塹而死公將為櫝)
(子家子曰從者病矣請以食之注/云啓服馬名壍謂墮壍櫝棺也)優孟則言其𦵏禮(史/記)
(曰楚莊王有愛馬衣以文繡置華屋之下啗以棗脯馬/死欲以大夫禮𦵏之樂人優孟入殿門大哭曰請以人)
(君禮葬之以雕玉為棺文梓為椁豫章為題凑發甲卒/為壙老弱負土諸侯聞之皆知大王賤人貴馬也王曰)
(為之奈何曰請為王言六畜之塟以壟竈為椁以銅䥶/為棺齊以薑桂薦以木蘭衣以火光葬人腹中王乃以)
(馬屬大官/䥶音歴)馬防則明其調穀(東觀漢記曰上始欲征匈/奴與竇固等議出兵調度)
(皆以為塞外草美可不須穀固等將兵到燉煌當出塞/上請馬穀上以固言前後相違怒不與榖皆言案軍出)
(塞無穀馬故事馬防言宣帝時五將出征匈奴候騎得/漢馬矢見其中有粟知漢兵出以故引去以是言之馬)
(當與榖上善其用/意㣲勅調馬榖)戎事則齊力田獵則齊足(出爾/雅)豈復
與跛猫而校能(東方朔傳曰驃騎難諸博士朔對曰騏/驎緑耳蜚鴻華騮天下良馬也若捕鼠)
(於深宫之中/曽不如跛猫)將韓盧而並逐者哉(孔融論曰犬之有韓/盧馬之有騏驥人之)
(聖也名號等設使騏驥與韓盧並走寧能/頭尾相當八脚如一無有先後之覺哉)若乃分三輩
(春秋後語曰田忌與齊諸公子馳逐重射孫臏見其馬/足不甚相逺有上中下輩於是臏謂田忌曰君第重射)
(我能令君勝田忌與王及諸公子逐射千金臨質臏曰/取君下駟與彼上駟取君上駟與彼中駟取君中駟與)
(彼下駟三輩畢一不勝而再勝/忌得千金注重射射重科為勝)駕七騶(淮南子曰季秋/殺於田獵以習)
(五戎命僕及七/騶咸駕載旗)過津橋而超渡(江表傳曰孫權征合肥/敗馬上津橋橋南已徹)
(丈餘無板谷吉利在馬後使權持鞍/緩鞚於後著鞭以助馬勢遂得超度)飲湛水而不流(韓/子)
(曰紂為甲百萬左飲馬於湛右飲馬於洹洹/水竭湛水不流武王甲卒三千破而王之)冒頓輕鄰
國之遺(史記曰東胡使求匈奴冒頓千里馬冒頓問羣/臣曰千里馬匈奴寳也勿與冒頓曰與人鄰國)
(奈何惜一馬遂以與之東胡謂冒頓畏之又欲得其女/閼氏冒頓復問左右左右皆怒請擊之冒頓曰奈何與)
(人鄰國愛一女子乎與之東胡愈驕與匈奴間有棄地/又欲之冒頓問羣臣或曰此棄地與亦可勿與亦可冒)
(頓大怒曰地國之本也奈何與之/言與者皆斬之遂襲擊東胡滅之)貳師吝漢使之求(史/記)
(曰大宛有善馬在貳師城匿不肯與漢天子使壯士車/令等持千金及金馬以請宛善馬宛國相與謀曰貳師)
(馬宛寳馬也遂不肯與漢漢使怒妄言椎金馬去宛貴/人攻漢使取財物天子大怒拜李廣利為貳師將軍發)
(屬國騎及郡國惡少年數萬/人伐宛期破貳師城取善馬)食塲藿而維縶(詩曰皎皎/白駒食我)
(塲藿縶之維/之以永今夕)戀棧豆而遲留(晉記曰曹爽等從謁髙平/陵司馬宣王舉兵誅爽桓)
(範出赴爽宣王謂蔣濟曰智囊往矣齊/曰智則智矣駑馬戀棧豆必不能朋)諸葛未獲而先
謝(吴書曰諸葛恪為將蜀使至上謂使曰元遜為將君/還蜀可報丞相為致嘉馬恪起陳謝上曰卿未得馬)
(何為謝對曰夫蜀陛下外廏陛/下有詔臣必得之是以謝也)杜林受之而必酬(東觀/漢記)
(曰杜林與馬援郷里素相親厚援南方還時林馬適死/援令子持馬一疋遺林曰朋友有車馬之饋可且以備)
(乏林受之居數月林遣子奉書曰將軍内施九族外存/賔客望恩者多林父子兩人食列卿祿常有盈今送錢)
(五萬援受之謂子/曰人當以此為法)至於匈奴之五方異色(史記曰冒頓/圍髙祖於平)
(城其騎西方盡白馬東方盡青/䮾北方盡烏䮾南方盡騂馬)公孫之羣騎皆白(英雄/記曰)
(公孫瓉毎聞邊警輒厲色作氣如赴讎常乗白馬又選/數十白馬為騎射之士號曰白馬義從以為左右翼胡)
(人甚畏之相吿曰/當避白馬長史)綱惡攻駒敎駣佚特(周禮曰馬質掌/綱惡馬注謂以)
(縻索維綱狎習之又曰庾人掌佚特敎駣攻駒注逸特/用之不使甚勞安其血氣也敎駣始乗習之攻駒騬其)
(蹄齧者閑之二嵗/曰駒三嵗曰駣)雖東野之善御必顔回之先識(家語/曰魯)
(定公問於顔回曰子不聞東野畢之善御乎對曰善則/善矣雖然其馬將必佚既而東野畢之馬佚兩驂曳兩)
(服入于廏公召顔回問之對曰以政知之昔者帝舜巧/於使民而造父又巧於使馬舜不窮其民造父不窮其)
(馬故舜無佚民而造父無佚馬今東野畢之御也升馬/執轡銜體正矣步驟馳騁朝禮畢矣歴險致逺馬力盡)
(矣然而其心猶乃求/馬不已臣以此知之)然則乗有駑駿物有苦良若乃膝
本起汗溝長(馬援銅馬相法曰汗/溝欲深長膝本欲起)眼有紫艷(伯樂相馬/經曰眼睛)
(欲如懸鈴/紫艷光)口有紅光(馬援銅馬式法曰口中/紅而有光此千里馬)故頭欲得
方腹欲得張鼻欲得大脊欲得強耳欲近而小(伯樂相/馬經曰)
(馬頭為王欲得方腹為城郭欲得張脊為將軍/欲得強鼻穴欲得大耳欲相近而前豎小而厚)脣欲急
而方(銅馬相法曰上/脣欲急而方)備此數者終焉允臧如其大髂短
脅淺髖薄髀口有榆寫目有承淚烏銜短夀騰蛇不利
弱脊小頸大頭緩耳(伯樂相馬經曰相馬之法先除三/羸與五駑乃相其餘大頭小頸一)
(羸也弱脊大腹二羸也小頸大蹄三羸也大頭緩耳一/駑也長頸不折二駑也短上長下三駑也大髂短脅四)
(駑也淺髖薄髀五駑也白額入口一名榆寫一名的顱/奴乘客死主乗棄市迴毛在目下名曰承涙不利人也)
(口中有黑曰烏銜馬短夀脊欲如/伏龜兩邊有迴毛曰騰蛇殺主)斯八百之下直(長沙/耆舊)
(傳曰虞芝州命部南陽從事太守張忠連姻王室罪入/重芝依法執案刺史畏勢召芝芝曰年往志盡譬如八)
(百錢馬死生同價且欲立/効於明時耳遂投傳去)盖十駕而方至(孫卿子曰驥/一日而千里)
(駑馬十駕則/亦及之矣)至若簡其六節辨其四時(周禮曰趣馬掌/賛正良馬而簡)
(其六節辨四時之居治注簡其六節謂差擇五馬以為/六等居謂春牧夏庌之所處治謂春執駒夏攻特之屬)
精陳悲之股脚(吕氏春秋曰古相馬者寒風口齒麻朝/相頰女厲相目管青脣吻陳悲股脚秦)
(牙相前賛君相/後並知其一也)習謝氏之脣鬐(後漢書曰馬援善别名/馬於交阯得駱越銅鼔)
(鑄為馬式上之表曰臣事楊子阿得西河子輿相馬骨/法昔武帝時東門京鑄銅馬法獻之詔立於魯班門外)
(更名門曰金馬門臣謹依儀氏䩭中帛氏口齒謝氏脣/鬐丁氏身中備此數家骨相以為法馬髙二尺五寸詔)
(罝宣徳殿下以為/名馬式䩭居竒切)茍執轡之非人(楚辭曰却騏驥而不/乗兮策駑駘而取路)
(見執轡者非其人/兮故駒跳而逺去)或持刀而睨之(鹽鐵論曰騏驥負鹽/車垂頭於太行之阪)
(屠者持/刀睨之)故卓子制其進退而造父見之漣洏(韓子曰鈆/陵卓子乗)
(蒼龍排父之乘鉤飾在前錯綴在後馬欲進則鉤飾禁/之退則錯綴貫之造父見而泣曰猶人處急世而不知)
(所由也或曰/乗瞿父之乗)獻珠澤以供膳(穆天子傳曰天子北征舎/于珠澤以釣于流水其人)
(獻食馬三百/注以供厨膳)投濉水而立威(吕氏春秋曰宋人有取道/者其馬不進剄而投之濉)
(水又復取道其馬不進又剄而投之濉水又復取道其/馬不進又剄而投之如此者三雖造父所以威馬不過)
(此矣不得造父之道而徒得其威無益於御人/主之不肖者不得其道而徒多其威威逾不用)終戢景
於火光(見上優/孟注)而淪軀於敝帷也(禮曰敝惟不棄謂埋/馬也敝盖不棄謂埋)
(狗/也)若乃服乗黄(瑞應圖曰乗黄王者輿服有度則出騕/䮍者神馬也與飛兎同以明君有徳也)
驂紫燕(見漢文/九良注)控裴果之黄驄(三國典畧曰周裴果字/戎昭從軍乗黄驄馬衣)
(青袍毎先登陷陣時/人號為黄驄年少)馭長孫之閃電(隋書曰長孫晟從/晉王破突厥王引)
(晟入晏有突厥逹官來預坐説言突厥大畏長孫總管/聞其弓聲謂為霹靂見其走馬稱為閃電王笑曰將軍)
(震怒威行域外遂與/雷霆為比一何壯哉)衞侯尾鬛以皆朱(左傳曰衞公有/白馬四公嬖向)
(魋魋欲之公取而/朱其尾鬛以與之)薛公去來而不見(桓譚新論曰薛公/者長安善相馬者)
(也於邊郡求得駿馬騎以入市去來人不見也/後勞問之因請觀馬翁曰諸卿無目不足示也)乗法於
金馬之門立程於宣德之殿(並見上謝/氏脣鬐注)若夫庾亮的顱
(晉書曰庾亮所乘馬的顱殷浩以為不祥/勸賣之亮曰曷有已之不安移於人乎)王戎巴􁌧(竹/林)
(七賢論曰王戎頴脱不持儀形好乗巴􁌧馬雖為三/司率爾私行巡省田園不從一人自以手巾挿腰)至
黄池而噴玉(穆天子傳曰天子東逰於黄澤宿于西洛/歌曰黄之池其馬歕沙皇人威儀黄之澤)
(其馬歕玉/皇人受榖)飲渭水而投錢(三輔決録曰安陵項仲/山飲馬渭水先投三錢)燕昭
死而猶市(戰國策曰燕昭王使涓人齎千金市千里馬/於絶域至而死用五百金市其骨而還天下)
(聞之以王為好馬於是未/朞年乃有獻千里馬者三)子方老而尚憐(韓詩外傳曰/田子方出見)
(老馬於道問於御者曰公家畜也罷而不能用故出放/之子方曰少盡其力老棄其身仁者不為也束帛而贖)
(之窮士聞之/知所歸心焉)駕鹽車而躑躅上太行而遷延(戰國䇿曰/汗明見春)
(申君曰夫驥之齒至矣服鹽車上太行中坂遷延負轅/不能上伯樂遭之下車攀而哭之解紵衣而羃之於是)
(俯而噴仰而鳴聲造於/天欣伯樂之知己也)願一顧而増價雖賢達而皆然
(春秋後語曰蘇代欲見齊王説淳于髠曰人有駿馬欲/賣之見伯樂曰比三旦立於市人莫與言願子還而視)
(之去而顧之臣請獻一朝之價伯樂如其言一旦而馬/價十倍今臣欲以駿馬見於王莫臣先後足下有意為)
(臣伯樂乎請獻白璧一雙黄金十鎰以為馬食/淳于髠言於王而見之注馬食不欲斥言之)至若蹙
芻有誅(禮曰蹙路/馬芻有誅)過關驗齒(漢書曰衞綰奏馬齒未平/不得出關注馬十嵗齒平)
蹶如厯塊忽如景靡(見前驂/乘旦注)亦有辯三物(周禮曰馬質/掌質馬量三)
(物一曰戎馬二曰田馬三曰駑馬/皆有物賈注曰物賈物色賈直)正六閑(周禮曰天子/十有二閑馬)
(六種邦國六閑馬四/種家四閑馬二種)或縛㦸而奔陳(王隱晉書曰長沙/王司馬王湖與成)
(都王前鋒馬咸戰湖以數十馬縛㦸/於鞍自後刺之馬驚奔咸軍敗之)或吐甲而臨壇(書/中)
(候曰堯沈璧於河龍馬/赤文緑色臨壇吐甲圖)或勵其率驥(揚子曰治巳以仲/尼率馬以驥不亦)
(可/乎)或比以希顏(楊子曰希驥之馬亦驥之乗/也希顔之人亦顔之徒也)師曠有似
駮之談(説苑曰晉平公出田見乳虎伏而不動還謂師/曠曰霸王之君出猛獸伏而不敢起無乃是乎)
(師曠曰鵲食猥猥食鵕䴊鵕䴊食駮駮食虎夫駮之/狀有似校馬今者吾君必驂校馬以出乎平公曰然)公
孫有非白之説(孔叢子曰公孫龍以白馬為非馬或曰/此辯而毁大道子髙適趙謂龍曰願受)
(業久矣所不取先生者以白馬為非馬耳誠/能去之則為弟子龍曰若使去之無以敎矣)嵇紹不畜
於駿逸(晉書曰王師敗於蕩陰嵇紹被害初侍中秦凖/謂曰今日向難卿有佳馬否紹正色曰大駕親)
(征理必有征無戰若使皇輿/失守臣節有在駿馬何為)懐逺但虞於驚蹶(唐書曰/李懷逺)
(雖久居榮位而益自簡率嘗乗𣢾段馬左僕射豆盧欽/謂之曰公榮貴如此何不買駿乗答曰此馬幸免驚嶥)
(無假别求聞/者莫不歎美)若夫來從西北(漢書曰初天子發書易曰/神馬當從西北來得烏孫)
(馬號曰天馬及得宛汗血馬更名烏孫馬曰西/極馬號宛馬曰天馬注發書易謂發易書卜)死忌壬
申(説文曰驁駿馬也以壬申日/死乘馬者忌之驁五刀切)或以青絲禍梁(三國典/畧曰梁)
(普通中童謡言或云青絲白馬者侯景/乃常乘白馬以青絲為勒用應謠言)或以黄班讖陳
(陳書曰初有童謠云黄班青驄馬發自夀陽涘來時秋/氣末去日春風始其後陳主果為韓擒虎所敗擒虎黄)
(班之謂也破建康之後始復/乘青驄馬往反時節皆相應)委以圉師(周禮曰圍師掌/敎圍人養馬春)
(除蓐釁廏始牧夏庌馬冬獻馬注蓐馬兹也日中/出馬而除釁神之也庌廡也所以庇涼也庌音牙)掌之
校人(周禮曰校人掌王馬之政辨六馬之屬種馬一物/戎馬一物齊馬一物道馬一物田馬一物注種謂)
(上善似母者玉輅駕種馬戎路駕戎馬金路駕齊/馬象路駕道馬田路駕田馬駑馬給官中之役)龜兹
之萬計盈廏(南秦録曰吕光討西域平上疏曰唯龜兹/據三十六國之中入其國城天驥龍麟騕)
(䮍丹髦萬計盈廐雖伯益/更生衞賜復出不能辨也)爾朱之色别為羣(三國典畧/曰髙歡歸)
(爾朱榮榮坐歡于牀下屛左右而訪時事歡曰聞公有/馬十二各色别為羣將此竟何用也榮曰且言爾意歡)
(曰方今天子愚弱太后淫亂四方雲擾朝政不行以明/公雄武乗時奮發但將討鄭儼徐紇為辭舉鞭足以定)
(天下此是賀六渾意/榮曰爾意即我意)又聞天下無道則生郊(老子曰天/下有道却)
(走馬以糞天下/無道戎馬生郊)聖人既出則服皁(淮南子曰天下有道/則飛黄服皁又曰黄)
(帝時飛/黄服皁)升􁴸山而不失(符子曰吾與𤣥子觀東海釋駟/而升乎􁴸山未中路而忘馬符)
(子使人求之不獲使鬼索之而獲符子曰六合不/可忘故知良馬在其中矣請以六合之觀觀之也)放孤
竹而知道(韓子曰齊桓伐孤竹春往冬還迷惑失道管/仲曰老馬之智可用乃放老馬而隨之遂得)
(道/)别有義渠兹白(周書曰義渠兹白者/白馬鋸齒食虎豹)瀚海驄駒(隋書/曰吐)
(谷渾有青海周迴千餘里中有小山其俗至冬輙放牝/馬於其上言得龍種嘗得波斯草馬放入海因生驄駒)
(日行千里故時/稱瀚海驄馬)屈産假道(見玉賦晉/之垂棘注)纖驪遺吳(魏志曰/文帝與)
(孫權書纎驪馬朕嘗所自乘其調良善走數萬疋選/之真可樂也中國雖饒馬其知名絶足亦時有耳)苻
堅示其無欲(㦸記曰苻堅時大宛獻天馬千里駒皆汗/血朱鬛五色鳯膺麟身及諸珍異五百餘)
(種堅曰吾思漢文之返千里馬咨嗟美詠今獻馬其悉/返之庻尅念前王髣髴古人矣乃命羣臣作止馬詩而)
(遣之示/無欲也)髙宗明其有餘(唐書曰永徽中吐谷渾遣使獻/駿馬上問其馬之種性使者對)
(曰臣國中之最良者所以獻之上曰良馬人之所/欲豈可輟彼不足而加我之有餘哉乃命還之)當慎
原蠶之禁(周禮曰馬質禁原蠶注原再也天文辰為馬/蠶書蠶為龍精月直大火則浴其種是蠶馬)
(同氣物莫能兩大禁/再蠶者為傷馬歟)宜騐金壺之書(晏子春秋曰景公/游于紀得金壺發)
(而視之有丹書曰勿食反魚勿乗駑馬晏子曰食魚不/反無盡民力也不乗駑馬無馭不肖於側也公曰紀有)
(此書何以亡晏子曰紀有/此書藏之金壺不亡曷待)彼聾蟲之可敎(淮南子曰夫/馬之為草駒)
(之時跳躍揚蹄翹尾而走人不能制齕咋足以噆肌碎/骨蹶蹄足以破盧陷匈及至圉人擾之良御敎之掩以)
(衡軛連以轡銜則雖歴險超壍弗敢辭也故其馬之不/可化而可駕御敎之所為也馬聾蟲而不可以通志氣)
(猶待敎而成又况人/乎注聾蟲無知也)若枹鼓之相符(吕氏春秋日良工/之與千里馬也相)
(得然後成譬之若枹之與鼔也夫髙節死義亦/士之千里也能使士行千里者其惟賢者乎)於是參
以賁戎(穆天子傳曰伯天主車/參伯左御賁戎為右)輔以韓哀(見前驂/乗旦注)豈較
能於欵段(見霧賦馬/援浪泊注)而角力於虺隤(詩注曰虺/隤馬病也)亦聞氣
盛怒發(張景陽七命曰氣盛怒發星/飛電駭志陵九州勢越四海)躁中煩外(枚叔七/發曰穱)
(麥處服躁中煩外注以穱麥分劑而食/馬馬肥故中躁而外煩也穱側角反)角為燕丹而生
(見烏賦為燕/丹而頭白注)肝有荆軻之嗜(燕丹子曰太子有千里馬/荆軻謂太子曰千里馬肝)
(美太子/即進肝)佩杜衡而善走(山海經曰天帝之山有草焉狀/如萊臭如麋蕪名曰杜衡可以)
(走馬注帶之便馬/或曰馬得之健走)惡衣香而致斃(魏志曰文帝將出取/馬朱建平道遇之語)
(人曰此馬之相今日死矣帝將乗之/馬惡衣香囓帝膝帝大怒即殺之)始敎則車在馬前
(禮曰始駕馬者反之車在馬/前注仍見則慣即事易也)任力則人能勝驥(吕氏春/秋曰為)
(善難任善易與驥俱走則人不勝驥/矣居於車上而任驥則驥不勝人矣)赤兎乃比於吕公
(曹瞞傳曰呂布有駿馬名赤兎人/語曰人中有吕布馬中有赤兎)白額爰興於李氏(載/記)
(曰西涼武昭王暠嘗與呂光太史令郭黁及其同母弟/宋繇同宿黁謂繇曰君當位極人臣李君有國土之分)
(家有騧馬生白額駒此其時也吕光末燉煌䕶軍郭謙/等推𤣥盛為寧朔將軍燉煌太守𤣥盛難之繇曰兄忘)
(郭黁之言耶白額駒今已生/矣𤣥盛乃從之黁奴敦切)望青雲而一蹴(宋書曰劉/瑀為右衛)
(將軍年位本在何偃前孝武初偃為吏部尚書瑀圖侍/中不得與偃同從郊祀時偃乘在前瑀䇿駟居後相去)
(數十步瑀蹋馬及之謂偃曰君轡何疾偃曰牛駿御精/所以疾耳偃曰君馬何遲曰騏驥罹於羈絆所以居後)
(偃曰何不着鞭使致千里答曰/一蹴造青雲何至與駑馬爭路)乗吉疆而千嵗(山海經/曰犬戎)
(之國有文馬縞身朱鬛目若黄金名曰吉疆乗之/夀千嵗注縞素也大傳曰駮身朱鬛疆或作反)道林
養之而不用(見鷹賦支遁/愛其神駿注)延年賦之而特麗(見前絢練/半漢注)
勿矜千駟終齊景之無稱(論語曰齊景公有馬千/駟死之日民無稱焉)徒説
三長豈晉侯之所恃(左傳曰楚使椒舉如晉求諸侯晉/侯欲勿許司馬侯不可公曰晉有)
(三不殆其何敵之有國險而多馬齊楚多難有是三者/何卿而不濟對曰恃險與馬而不虞鄰國之難是三殆)
(也四嶽三塗陽城太室荆山終南九州之險也是不一/姓冀之北土馬之所生無興國焉齊有仲孫之難而獲)
(桓公至今賴之晉有里㔻之難而獲文公是以為/盟主隣國之難不可虞也君其許之乃許楚使)
　
　
　
　
　
　
　
　
　
　
　
　
　
　事類賦卷二十一
欽定四庫全書
　事類賦巻二十二
　　　　　　　　　　　　　宋　吳淑　撰
　　獸部
　　　牛
夫物之大者其狀若垂天之雲(莊子曰有犛牛其/大若垂天之雲)禮稱
三月在滌(禮曰帝牛不吉以為稷牛帝牛必在滌三/月稷牛惟具所以别事天神與人鬼也)詩
云九十其犉(詩曰誰謂爾無牛九十/其犉注黄牛黒脣曰犉)岐蹄者天穿鼻者
人(淮南子曰牛岐蹄而戴角馬被毛而全/足者天也絡馬之口穿牛之鼻者人也)或衣繡而入
太廟(莊子曰楚聘莊子莊子應其使曰子見夫犧牛衣/以文繡飼以芻菽養之牢筴之中及其牽入太廟)
(雖欲為孤犢/其可得乎)或鞹鼓而正三軍(淮南子曰剝牛皮鞹以/為鼓正三軍之衆為牛)
(計者不若/服軛也)爾牛來思其耳濕濕(出/詩)鼷鼠既忌於見傷(左/傳)
(曰鼷鼠食郊牛角改卜牛/鼷鼠又食其角乃免牛)風馬亦知其不及(左傳曰齊/侯伐楚楚)
(子使與師言曰君處北海寡人處南海唯是/風馬牛不相及也不虞君之涉吾地也何故)扣角申寗
戚之困(見歌賦寗/戚飯牛注)燒尾救田單之急(見火賦田/單縱牛注)或為軍
事之占(晉書曰夫餘國若有軍事殺牛祭天以/其蹄占吉凶蹄解者為凶合者為吉)或示農
耕之候(禮曰季冬出土牛/以示農耕之早晚)畏彼髦頭(搜神記曰武都故/道有怒特祠上生)
(梓樹秦文公使人伐之樹瘡隨合經曰不斷乃益持斧/者三四十人猶不斷士疲還息其一人傷足不能起臥)
(樹下聞鬼相與言曰勞乎攻戰其一人曰何足為勞人/曰赭衣灰坌子如之何乃黙臥者以告於是令工皆衣)
(赭隨斫瘡坌以灰樹斷化為青牛使騎擊之不勝或/墮於地髻解被髪牛畏之乃入水於是秦置旄頭騎)寧
為鷄口(史記曰蘇秦説韓王曰鄙語云寧為雞/口無為牛後今西面事秦何異牛後乎)晉武以
青麻彰徳(晉書曰武帝時有司奏御牛/青絲紖斷詔以青麻代之)何曾以銅鉤被
奏(晉書曰何曾性奢豪都官從事劉/享奏曾以銅鉤紱紖車瑩牛蹄角)至於傷口改卜(左/傳)
(曰郊牛之口/傷改卜牛)用犢貴誠(禮記曰郊牲用騂尚/赤也用犢貴誠也)或握角而
不售(風俗通曰賣牛勿握角令/不售按恐觸人故人不取)或割肉而復生(𤣥中記/曰大月)
(支及西胡有牛名反牛以今日割取/其肉三四斤明日其肉已復瘡亦愈)偉劉寛之量逺(後/漢)
(書曰劉寛嘗行有人失牛者乃就寛車中認之寛無所/言下駕步歸有頃認者得牛而送還乃謝曰慙負長者)
(寛曰物有相類事容悮/脱幸勞見歸何為致謝)羡魯恭之政行(後漢書曰魯恭/為中牟令時亭)
(長從人借牛不還牛主訟於恭恭召令還牛者三亭長/猶不還恭涕泣曰是教化不行也欲解印綬去亭長還)
(牛詣獄受罪恭貫出不問/於是吏人敬信皆不忍欺)多郭舒之寛恕(晉書曰郭舒/嘗有鄉人盜)
(食舒牛事覺來謝舒曰卿饑/所以食牛耳餘肉可共啖之)慕朱冲之不争(晉紀曰南/安朱冲卿)
(人失犢與冲犢相類來認取之冲不與争/後得之於堅氷之下慙謝冲還牛冲不受)中尉則駕之
者赤(後魏書曰元仲景性嚴峭孝莊時兼御史中/尉京師肅然毎向臺駕赤牛時號赤牛中尉)桃根
則獻之者青(三國典畧曰陳桃根於所部得青牛獻之/乂上綺文羅文錦被表二陳主命於雲龍)
(門外焚之/牛亦遣還)王愷既聞於八百(晉書曰王愷牛名八百里/駁王濟請以錢千萬與牛)
(對射賭之濟先射一發破的因據胡牀叱/左右曰速探牛心來須臾而至一割便去)茍晞亦稱其
千里(志怪曰茍晞為兖州鎮去京師五百里有貢晞珍/異食者欲貽都邑親貴慮經信宿不復鮮美募得)
(牛能日行千里晞旦發書疏一更始竟荅書已還晞以/其駿快疑筋骨有異殺而觀之唯有雙筋如小竹大自)
(頭挾脊著肉/裏故外不覺)雖有雙筋(見/上)且無上齒(淮南子曰戴角者/無上齒無角者膏)
(而兌前有角者脂而兌/後注曰豕馬之屬前小)别有得於文山(穆天子傳曰天/子飲於文山有)
(獻良駟牥牛二此牛能/行沙中如槖駞牥音方)放之桃林(書曰武王放/牛桃林之野)木則饋
糧(諸葛亮集曰木牛者方腹曲頭一脚四足頭入腹中/舌著於腹載多則行少則否宜可大用不可小使)
石則便金(見石賦便/金蜀滅注)設以楅衡(周禮曰封人凡祭祀飾/其牛牲設其楅衡供其)
(水藁注楅在鼻衡/在角令不得觗)養之牢筴(見上衣繡/入廟注)愚公畜㹀於齊
山(說苑曰齊桓公獵逐鹿入山谷中見二老父問此何/谷曰愚公谷曰何也曰畜㹀牛子大賣之買駒少年)
(曰牛不能生馬遂持駒去傍人聞以為愚因以名谷管/子曰臣之過也使堯在上臯陶為大理安有取人駒乎)
百里載鹽於秦國(説苑曰秦穆公使賈人載鹽百里奚/以五羖羊之皮將車之秦秦穆公觀)
(鹽見其牛肥問何以致也對曰臣飲食以時使之不以/暴有險先後之以身是以肥也穆公知其君子以為卿)
禴祭乃東隣之殺(易東鄰殺牛不/如西鄰之禴祭)無妄見行人之得(易/曰)
(無妄之災或繫之牛/行人之得邑人之災)袁宏見諷於羸㹀(晉書曰桓溫北/伐與諸寮屬登)
(千乘樓望中原慨然曰神州陸沈王夷甫諸人不得不/任其責袁宏曰運有廢興豈必諸人之過溫作色曰頗)
(聞劉景升千斤大牛噉芻豆十倍於常牛負重致逺曽/不若一羸㹀魏武入荆州以享軍士意以况宏坐中皆)
(失/色)華元應嘲於有皮(左傳曰宋城華元為植廵功城者/謳曰於思於思棄甲復來使驂乘)
(謂之曰牛則有皮犀兕尚多棄甲則那注植主/巡行城也於思多鬚貌棄甲謂華元前敗於楚)遺布既
因於王烈(見劒賦守路/徳彌臧注)置芻亦見於羅威(廣州先賢傳/曰羅威字徳)
(仁鄰家牛數食其禾既不可逐乃為斷芻多著牛家門/中不令人知數數如此牛主驚怪後知之乃便相約率)
(檢犢不敢/復侵威田)復有職人掌芻(周禮曰牛人掌養國之公牛/凡祭祀供其享牛求牛以授)
(職人而芻之注求終也終事之牛謂所以繹者/也職讀為樴樴謂之􁂳可以繫牛樴人謂牧人)封人供
藁(見上設以/楅衡注)彦囘靡視於墜井(宋書曰禇彦囘湛之之/子也湛之一牛至所愛)
(惜無故墮㕔事前井湛之率左右躬/加管救郡中喧擾彥回下簾不視)盧愷不烹而哀老
(隋書曰盧愷從周武帝在雲陽宮勅諸屯簡老牛欲以/享士愷進諫曰昔田子方贖老馬君子以為美談向奉)
(明敕欲以老牛享士有虧仁政帝/美其言而止於是轉禮部大夫)或僨於豚上(左傳曰/邾人莒)
(人朝於晉曰魯朝夕伐我幾亡矣晉叔向來辭曰寡君/有甲車四千乘在雖以無道行之必可畏也况其率道)
(何敵之有牛雖瘠僨/於豚上其畏不死乎)或置之樹杪(神仙傳曰吳有徐隨/居丹徒左慈過隨門)
(下有客車六七欺慈云徐公不在慈去客皆見牛在楊/樹杪車轂中皆生荆木客懼逐慈叩頭陳謝客還見牛)
(如故穀中亦/無復荆木)詹何既識於白蹄(韓子曰詹何坐弟子侍/有牛鳴於門外弟子曰)
(黒牛也而白在其蹄/詹何曰然視之信爾)葛盧亦辨其三犠(左傳曰介葛盧/來朝聞牛鳴曰)
(是生三犧皆用之矣/其音云問之而信)肅慎占之而入貢(晉陽秋曰肅慎/國武帝時及元)
(帝中興皆來貢獻成帝時又通貢於石季龍曰每/候牛馬向西南眠者三年矣是知大國所在故來)弦高
用之而犒師(左傳曰秦潛伐鄭及滑鄭商人弦高遇之/以乘韋先牛十二犒師且使遽告於鄭秦)
(將孟明曰鄭有/備矣㓕滑而還)别有盆子主之以建業(後漢書曰劉盆/子初與兄茂屬)
(右校卒吏劉俠卿主芻牧牛號曰牛/吏及立為帝恐畏欲啼即復依俠卿)光武騎之以起兵
(後漢書曰光武初起兵/騎牛殺新野尉乃得馬)或為夢於蔣琰(蜀志曰蔣琰嘗/夢一牛頭角及)
(口而血流趙直曰牛角及口/公字也血者事明也夢吉矣)或見解於庖丁(莊子曰庖/丁為文惠)
(君解牛曰臣之刀十九年解數千牛而刀刄若新發於/硎彼節者有間而刀刄無厚以無厚入有間恢恢乎其)
(有餘/地)觀其豫章繫絹(齊書曰豫章獻王嶷為揚州刺史/拜還延陵季子廟觀沸井有牛突)
(部伍直兵執牛推問王不許取/絹一疋横繫牛角放歸其家)蒲韉掛書(唐書曰李密/嘗欲尋包愷)
(乘一黄牛被以蒲韉仍將漢書一帙掛於角上一手捉/牛靷一手翻書讀之尚書令越公楊素見於道從後按)
(轡躡之既及問曰何處書生躭學若此密識越公乃/下牛再拜自言姓名又問所讀何書答曰項羽傳)白
則識李冰之綬(風俗通曰秦昭王使李冰為蜀守開成/都兩江漑田江神歲取童女二人為婦)
(冰至神祠責之良久有兩蒼牛鬬於岸㫄有頃冰流汗/謂官屬曰吾鬬大極不當相助也南腰中正白者我綬)
(也主簿刺殺北/面者江神遂死)青則駕老子之車(見車賦尹喜/占老君注)季知一
摶而思過(卞子曰郭林宗謂仇季知曰子嘗有過/否季知曰吾嘗飯牛牛不食一摶牛耳)江湛
但飲而無芻(宋書曰江湛性廉儉為吏部尚書/牛餓御人求草湛良久曰可與飲)又有蹋
石成花(洞㝠記曰元封中大秦獻牛善走多力使輦銅/鐵起望仙宮迹在石上皆如花形故陽關之外)
(有花/牛津)塗泥求雨(廣州記曰州有石牛毎旱殺牛以血/和泥泥石牛背既畢即雨泥盡方止)或
行詐而書帛(物理論曰漢武拜少翁為文成將軍少翁/書帛飯牛揚言此牛有異殺而視之得帛)
(書帝識其手書乃首服/於是誅文成而隱其事)或爭長而殺御(晉書曰石崇嘗/與王愷爭入洛)
(城崇牛迅若飛禽愷絶不能及乃密貨其帳下問其所/以對曰牛奔不迅良由御者逐之不及而反制之可聴)
(蹁轅則駛矣因從之遂爭/長崇後知之殺所告者)既擔矛而衛犢(鬱林異物志/曰周留者何)
(其實水牛蒼毛豕身角若/擔矛衛䕶其犢與虎為讐)亦結陣而却虎(抱朴子曰知/禽銜蘆以逆)
(網水牛結/陣而却虎)至若置於盆簝(周禮曰凡祭祀共其牛牲之/互與其盆簝以待事注云盆)
(所以盛血簝受肉籠也/互若今屠家縣肉格)老在闌牢(晏子春秋曰金公之/牛老於闌牢不勝服)
(也車蠧於瓦/石不勝乘也)角不失於三色(同禮曰角長三尺有五寸/三色不失謂之牛戴牛注)
(三色本白中青末豐/也戴牛言角直一牛)香獨稱於四膏(周禮曰春膳膏香/夏膳膏臊秋膳膏)
(腥冬膳膏羶注牛脂/香豖臊犬腥羊羶)遇䕫致問(莊子曰聲氏之牛夜亡/而遇䕫止而問焉我有)
(四足動而不善子一足而超踊何/以然䕫曰以吾一足王於子矣)喘月辭勞(見風賦施/晉武之琉)
(璃/注)稱精鑒者薛公(相牛經曰牛經自寗戚傳百里奚漢/世薛公得其書以相牛千百不失)
習遺書者晉祖(相牛經曰魏世高堂生得薛公之/書傳晉高祖其後王愷祕其書)既曰
不能執鼠(莊子曰夫犛牛其大如垂天之/雲此能為大矣而不能執鼠)又云難以逐
兎(焦贛易林曰殺牛/逐兎費日無功)成牛𢎞之寛厚(隋書曰牛𢎞弟弼/好酒而酗嘗因醉)
(射殺𢎞駕車牛𢎞來還宅其妻迎謂之曰叔射殺牛矣/𢎞聞之無所怪問直答云作脯坐定其妻又云叔忽射)
(殺牛大是異事𢎞曰已知/之矣顔色自若讀書不輟)顯盧昌之仁恕(隋書曰盧昌/衡為徐州總)
(管嘗行至浚儀所乘馬為他牛所觸因致死牛王陳謝/求還價直昌衡謂之曰六畜相觸豈人情也君何謝拒)
(而不/受)至於千足而富(史記曰馬蹄噭千牛千/足此亦比千乘之家)夜鳴則庮
(周禮曰牛夜鳴庮/注庮朽木臭音由)顧憲仲文咸决獄而人服(宋書曰顧/憲之元徽)
(中為建康令時有盗牛者與本主爭牛各稱已物二家/辭證等前後令莫能决憲之至覆狀乃令解牛任其所)
(去牛俓還本宅盗者㐲其罪後魏書曰干仲文遷安固/太守有任杜兩家各失牛後得牛兩家俱認州郡久不)
(能决仲文令二家各驅牛羣至乃放所認者遂向任氏/羣中又陰使人微傷其牛任氏嗟惋杜家自若仲文於)
(是詞詰杜氏/杜氏服罪)時苗羊氏並居官而犢留(魏畧曰鉅鹿時/苗為壽春令始)
(之官乘㹀牛歲餘生一犢及代留犢而去晉書/曰羊篇歴官清慎有私牛官舍產犢及還留之)又有程
鄭江竭(華陽國志曰牛飲水者昔程鄭/於此飲牛江為之竭因以為名)婁提谷量(後魏/書曰)
(婁提雄傑有識度僮僕數千牛馬以谷量又史記曰烏/氏羸求奇繒物間獻戎王戎王十倍其償予畜至用谷)
(量牛/馬)望氣知北雲之驗(雲氣占曰趙雲如牛/又北方之氣如牛)卜兆為司
馬之祥(晉書曰陶侃微時丁母艱將葬忽失牛見老父/曰前岡見一牛眠山塢中葬其地者位極人臣)
(又指一山云此其次也出二千石言訖不見侃尋牛得/之自葬其處以餘一山語周訪訪葬之侃至大司馬訪)
(亦累世/刺史)若乃嘉彼柔謹(説文曰擾牛擾/音繞柔謹也)哀其觳觫(孟子/曰齊)
(王坐於堂上有牽牛而過堂下者王見之曰牛何之對/曰將以釁鐘王不忍見其觳觫無罪而就死地欲以羊)
(易之孟子曰此仁術也/是見牛而不見羊也)或蹊田而見奪(左傳曰楚子為/陳夏氏亂故伐)
(陳殺夏徵舒因縣陳申叔時曰抑人有言曰牽牛以蹊/人之田而奪之牛蹊田者信有罪矣而奪之牛罰已重)
(矣王復/封陳)或洗耳而為辱(見水賦許/由洗耳注)丙吉已勞於問喘(漢/書)
(曰丙吉嘗為丞相出逢羣鬬者死傷横道吉過之不問/前行逢人遲牛牛喘吐舌吉使騎吏問牛行幾里或譏)
(吉吉曰民鬬殺傷長安令京兆尹職所當禁備逐捕歲/終丞相課其殿最耳方春少陽用事未可以熱恐牛近)
(行因暑故喘此時氣失節恐有所傷/害者三公典調和陰陽所當憂也)龔遂更懲於佩犢
(見劍賦佩牛/化已逺注)周官分職牛人乃主於牽傍(周禮曰牛人/凡會同軍旅)
(行役共其兵車之牛與其牽傍以載公任器注牽傍/在轅外輓牛也人御之居其前曰牽居其傍曰傍)晉
室諸賢和嶠亦勤於刺促(晉紀曰潘岳出為河陽令以/任次宜為郎不得意時山濤)
(領選岳内非之密作謠曰閣道東有/大牛王濟鞅裴楷鞦和刺促不得休)
　　　羊
易曰兌為羊(易說/卦云)有力曰奮(爾雅曰未成羊/羜絶有力奮)取義於祥
(說文曰羊祥也象四足角尾之/形孔子曰牛羊之字以形舉也)既聞其荷箠而驅(列子/曰初)
(陽朱見梁王言治天下如運諸掌王曰先生有一妻一/妾而不能治三畝之園而不能芸言治天下何也曰君)
(見夫牧羊者乎百羊而羣使五尺童子荷箠而隨之欲/東而東欲西而西使堯牽一羊舜荷箠而隨之亦不能)
(前之/矣)亦因其挾策而亡(荘子曰臧與穀二人相與牧羊/而俱亡羊問臧奚事則挾策讀)
(書問穀奚事則博簺以游二/人事業不同其亡羊均也)勿被虎皮(法言曰羊質虎/皮見草而悦見)
(豺而戰忘其/皮之虎也)寧為秋霜(後漢書曰光武崩廣陵王荆作/飛書構逆曰當為秋霜無為檻)
(羊注秋霜肅殺於/物檻羊受制於人)見决獄於臯陶(論衡曰獬廌者一角/之羊也性知有罪臯)
(陶冶獄其罪疑/者令羊觸之)聞治訟於齊莊(墨子曰齊莊公之臣王/國卑與中里檄者訟三)
(年而獄不斷恐失有罪使二人共一羊盟齊之社二子/相從以羊血灑社讀王國卑之詞已盡中里檄之詞未)
(半祭羊起而觸中里/檄齊人以為有神)直躬既異於吾黨(論語曰葉公語/孔子吾黨有直)
(躬者其父攘/羊而子證之)告朔仍傳於愛禮(論語曰子貢欲去告朔/之餼羊子曰爾愛其羊)
(我愛/其禮)一歲曰䍮(廣雅曰吳羊牡一歲曰䍮三歲/曰羝牝一歲曰牸三歲曰䍧)三百維
羣(詩曰誰謂爾無/羊三百維羣)晉武平吳宮女競求於竹葉衛玠在
洛列肆咸觀於璧人(並見車賦晉武/馭之者羊注)亦有捋鬚得珠(見/珠)
(賦捋彼/羊鬚注)觸藩羸角(易曰羝羊觸/藩羸其角)叱白石於金華(見石賦/初平叱)
(羊/注)亡玉精於西嶽(周易是謀類曰泰山失金鷄西嶽亡/玉羊鄭𤣥注金鷄玉羊二山之精)
禮標為䞇(春秋繁露曰凡䞇卿用羔羔飲乳母必/跪類知禮者又羊之為言祥故以為贄)詩美
來思(詩曰爾羊來/思其角戢戢)處千年之樹(𤣥中記曰千歲/之樹精為青羊)賣五羖
之皮(見牛賦百里/載於秦國注)尹喜曾尋於老子(尹喜内傳曰老子/與喜别曰尋吾於)
(成都青羊之肆/喜後尋而得之)曹公難求於左慈(神仙傳曰曹公收左/慈慈走入羊羣失慈)
(之所在追者疑化為羊乃令人數羊羊本千口簡之長/一口知化為羊乃謂曰若是左公者但出無苦也有一)
(羊跪曰詎如許追者欲執之於是/羣羊皆長跪曰詎如許追者乃去)詎見將狼(史記曰黥/布反欲使)
(太子將往擊之四皓謂建成侯曰今諸將皆陛/下故等夷乃令太子將此屬無異使羊將狼)寧能格
虎(春秋後語曰張儀謂楚王曰夫為從者無異驅羣羊/而致生虎虎之與羊不格亦明矣今王不與虎而與)
(羊臣竊以為大/王之計過也)嘉卜式之有言(史記曰卜式牧百羊十/餘歲致千餘上曰吾有)
(羊在上林令子牧之乃拜為郎式布衣蹻而牧羊歲餘/羊悉肥上過其羊善之式曰非獨羊也治民亦如是以)
(時起居惡者斥/去拜緱氏令)何羊斟之不與(左傳曰華元殺羊食士/其御羊斟不與及戰曰)
(疇昔之羊子為政今日之/事我為政與入鄭師故敗)周禮已著於飾羔(周禮曰羊/人掌祭杞)
(飾/羔)時令亦聞於宜黍(周禮曰食/羊宜黍)或因舌以為族(列仙傳/曰昔有)
(攘羊者以羊遺叔向母埋之不食後三年攘羊事發追/捕向家驗羊骨肉都盡唯有舌在國人異之遂以羊舌)
(為/族)或剖肝而得土(韓詩外傳曰魯哀公使人穿井三月/不得泉得一生羊焉公使祝鼓舞之)
(欲上於天羊不能上孔子見曰水之精為玉土/之精為羊此羊肝土也公使殺羊視肝即土)穿井而
獲者季桓(見井賦獲羊既/駭於季子注)持節而牧者蘇武(漢書曰蘇/武使匈奴)
(匈奴欲降之武不肻降使北海上無人處牧羝羊乳乃/得歸武在海上廩食不至掘野鼠草荄而食之杖漢節)
(而牧/羊)遺之旣警於不祀(帝王世紀曰湯問葛伯何故不/祀曰無以供犧牲湯遺之以羊)
殺之亦誡於無故(禮曰大夫無/故不殺羊)或有鬚郎之號(述異記/曰羊而)
(不角呼蛟羊/一名胡鬚郎)或傳爛胃之名(後漢書曰更始所任皆賈/竪膳夫長安中語曰竈下)
(養中郎將爛羊胃騎/都尉爛羊頭關内侯)誦素絲於五紽(詩曰羔羊鵲巢之/致也召南之政在)
(位皆節儉正直徳如羔羊/也羔羊之皮素絲五紽)瞻羵首於三星(詩曰䍧羊羵/首三星在霤)
在牧用彰於衰世(周書曰夏桀徳衰夷/羊在牧飛蛤滿野)鞭後式明於養
生(莊子曰養生如牧羊後者鞭之單豹巖居而水飲行/年七十有嬰兒之色而虎食之張毅高門懸箔無不)
(趨也而内熱以死單豹養内而虎傷其外/張毅養外而内熱以死皆不鞭其後者也)絶沈猶之朝
飲仰宣尼之典刑(孫卿子曰仲尼為魯司寇/沈猶氏不敢朝飲其羊)
　
　
　事類賦卷二十二
欽定四庫全書
　事類賦卷二十三
　　　　　　　　　　　　　宋　吳淑　撰
　　獸部
　　　狗
易曰艮為狗(易説卦曰/艮為狗)在畜為金(風俗通曰殺犬磔攘/者犬金畜攘却也抑)
(金使/不害)稟精於斗(春秋考異郵曰七九六十三陽氣通/故斗運狗三月而生注狗斗精所生)荆
楚茹黄(劉向説苑曰荆王得茹黄之狗宛路之矰以畋/雲夢三月不返保申跪而笞王出而自沈於澗)
(荆王乃殺/狗折矰)匈奴巨口(說文曰狡少犬也匈奴/地有狡犬巨口而黑身)隨巨公則
㫄海而遊(漢武故事曰公孫卿至東萊云見一人長五/丈自稱巨公牽一黄犬把一黄雀云欲竭天)
(子因忽/不見)逐東郭則環山而走(戰國策曰齊欲伐魏淳于/髠謂齊王曰韓盧者天下)
(之疾犬也東郭㕙環山者三騰山者五兎極於前大疲/於後犬兎俱罷各死其處田父見之無勞倦之苦而擅)
(其功今齊魏久相持臣恐强秦大楚起承/其後而有田父之功齊王懼謝將休士)若乃高辛槃
瓠(𤣥中記曰昔高辛氏犬戎為亂帝曰有討之者妻以/美女封三百户帝之狗名槃瓠亡三月而殺犬戎以)
(其首來帝以女妻之於㑹稽東南得海中土三/百里而封之生男為狗生女為美人封為狗氏)徐君鵠
倉(博物志曰徐君宮人娠而產卵以為不祥棄於水邊/孤獨老母有犬名鵠倉獵於水濵得所棄卵銜以來)
(歸母以為異覆煖之遂成小兒生時正偃故以為名長/而仁智襲君徐國後鵠倉臨死生角而九尾實黄龍也)
(偃王葬之徐梁/界内今有狗國)頻伸振迅(魏賈岱宗大狗賦曰時頻/伸而振迅若應龍之騰擲)警
捷馴良(周處風土記曰犬則有青鸇白雀/飛龍虎子馴良警捷難狎易使)杜預則恨其
繫瓠(晉書曰杜預有癭疾初攻吳吳人憚其/智以瓠繫狗頸示之及吳平預盡殺之)丁斐則用
在完囊(魏志曰太祖云我有丁斐猶人家有/盜狗善捕鼠雖小損而完我囊褚)史黯試之
於簡子(國語曰趙簡子田於螻史黯以犬待於門曰有/所得犬欲試之苑□簡子曰何得不告曰主將)
(適螻而麓弗聞臣敢煩當日簡子乃還注螻晉君之囿/麓王囿之官言主田君囿不使麓以告君故臣亦不敢)
(煩直日以/自白也)鄄韓獻之於穆王(穆天子傳曰鄄韓之人獻/天子良犬七十鄄之然切)
既號左牽(曲禮曰效馬效羊者右/牽之效犬者左牽之)亦名羮獻(曲禮曰凡/祭犬曰羮)
(獻/)甘始則飼之靈藥(抱朴子曰甘始以往年藥餌食新/生鷄犬皆不長食白犬則毛黒)
䢴子則養其長翰(列仙傳曰䢴子者蜀人好放犬犬走/入山穴䢴子隨之行數百里出山頭)
(有殿屋官府仙人吏使甚嚴見其故妻主洗魚與䢴子/一函藥發函魚子也著池中養之一年皆為龍䢴子後)
(還山見犬色更赤有長翰隨䢴子遂留/山上時時下謢其宗族蜀人立祠焉)及夫晉使齧盾
(左傳曰晉侯飲趙盾酒㐲甲將攻之其右提彌明知之/趨登曰臣侍君宴過三爵非禮也遂扶以下公嗾夫獒)
(焉明摶而殺之盾曰/棄人用犬雖猛何為)桀令吠堯(史記曰高祖詔齊捕蒯/通通至上曰若敎淮陰)
(侯反乎對曰桀狗吠堯堯非不仁狗固吠/非其主當是時臣獨知韓信非知陛下也)見魏臺之睚
眦(魏畧曰明帝時謗書謂臺中三狗睚眦不可當一狗/慿黙作蛆囊三狗謂何宴鄧颺丁謐也㸃者曹爽小)
(字也謐/尤阿爽)聞齊國之逍遥(三國典略曰齊高緯以波斯狗/為赤虎儀同逍遙郡君常於馬)
(上設蹬褥/以抱之)白雀青鸇飛龍虎子(見上警捷/馴良注)雄姿猛相(魏/賈)
(岱宗大狗賦曰其頭顱也不可論以盡其/骨法也不可辨而釋􁀙􁀙蹴蹌雄姿猛相)難狎易使(見/上)
(警捷馴/良注)復有狺狺莫近(楚辭九辨曰豈不鬱陶而思君/兮君之門以九重猛犬狺狺而)
(迎吠兮關梁/閉而不通)令令可嘉(詩曰盧令令其人/美且仁注盧田犬)繫石良之室
(漢書五行志曰成帝河平元年長安男子石良劉音相/與同居有如人狀在其室之中繫之為狗走去復有數)
(人披甲持弓弩至良家良等繫之或傷皆狗/也自二月至六月乃止其於洪範皆犬禍也)入華臣之
家(左傳曰宋國人逐瘈狗入於華/臣氏國人從之華臣懼遂奔陳)即迎吠於緇衣(列子/曰楊)
(朱之弟曰布衣素衣而出天雨解素衣緇衣而反其狗/迎而吠楊布怒將扑拘楊朱曰子無扑矣向者使汝狗)
(白而往黒而來/豈能無怪哉)復肇禍於梅花(述異記曰朱休之家犬/歌曰言我不能歌聽我)
(歌梅花今年故復可明年/當奈何家殺犬明年並死)思摩曽守於北門(唐書曰貞/觀中彌泥)
(孰可汗李思摩詔錫其土南至大河北有白道川後還/其國因上言曰非分蒙恩立為落長實望子孫竭誠奉)
(國作國家一/狗守吠北門)晏子嘗譏於楚國(晏子曰晏子短使楚楚/人為門於犬門側延晏)
(子晏子曰使狗國者從狗門/入今使楚不當從此門入)哭三苗而雖或成妖(隋巢/子曰)
(昔三苗大亂龍生/於廟犬哭於市)禍叔堅而豈能勝徳(風俗通曰桂陽/太守李叔堅為)
(從事家有狗人行家人言當殺之叔堅曰犬馬喻君子/狗見人行效之何傷頃之狗戴叔堅冠走家大驚叔堅)
(曰悮觸冠纓挂之耳狗又於竈前畜火家益怔營叔堅/復云兒婢皆在田中狗助畜火幸可不煩隣里此有何)
(惡數日狗自暴死/家卒無纎芥之異)復有稱叩氣(說文曰狗叩也/叩氣吠以守也)號縣􁊫
(説文曰犬狗之/有縣􁊫者也)聞感帨(詩曰無感我帨/兮無使尨也吠)見銜衣(吳志曰/孫峻謀)
(誅諸葛恪恪將見之夜精爽擾動通夕不寐嚴畢趨/出犬銜引其衣恪曰令從者逐犬遂升車果及禍)敝
蓋載禮(見馬賦淪/軀敝帷注)重環見詩(詩曰盧重/環又重鋂)諫齊景之葬(晏/子)
(曰景公之走狗死命外供棺内/給祭晏子諫其不可公從之)攫公孫之腓(春秋後語/曰貂勃常)
(惡田單於朝單召而問之貂勃曰然跖之狗可使吠堯/非貴跖而賤堯狗自吠非其主者且公孫子賢而徐子)
(不肖然而公孫子與徐子鬬徐子之狗攫公孫子之腓/而噬之若乃去不肖而為賢者狗豈特攫而噬之哉單)
(乃任貂/勃於王)隨登仙於劉安(述異記曰濟陽山麻姑仙處俗/云千年則金鷄鳴玉兎吠又云)
(淮南王劉安仙處鷄/鳴天上犬吠雲中)喻喪家於仲尼(史記曰孔子適鄭/與弟子相失獨立)
(郭東門鄭人或謂子貢曰有人顙似堯項類臯陶肩類/子産自腰以下不及禹三寸纍纍若喪家之狗子貢以)
(告孔子子曰形狀未/也似喪家之狗然哉)賈后既言於繫尾(晉書曰齊王入/廢賈后后問齊)
(王起事者誰曰梁趙后曰繫狗/當繫頸今反繫其尾何得不爾)岑熈亦見於生氂(後漢/書曰)
(岑熙為魏守人歌曰我有枳棘岑君伐之我有蟊賊岑/君遏之吠狗不驚足下生氂氂長毛也犬無追吠故生)
(氂/)美張元之不棄(後周書曰張元性仁孝村陌有狗子/為人所棄者元見即收而養之其叔)
(父怒曰何用此為將更棄之對曰有生之類莫不重其/性命若天之生殺自然之理今為所棄而死非其道也)
(是以收養之叔父感其言遂許焉未/幾有狗母銜一死兎置元前而去)嘉之才之有辭(三/國)
(典畧曰徐之才嘗與朝士出遊望羣大並走諸人請目/之之才應聲曰為是宋鵲為是韓盧為逐李斯東走為)
(負帝女/南徂)别有韓盧宋鵲(廣雅曰殷虞晉獒楚茹/黄韓盧宋鵲皆犬屬)豹耳龍
形(傅𤣥走狗賦曰豹/耳龍形虎如結鈴)楊氏則青骹作號(西京雜記曰楊/萬年有獵狗名)
(青骹直/百金)李家則白望為名(西京雜記曰茂陵少年李亭/好馳逐鷹犬皆制佳名狗則)
(有修毫釐睫白/望青曹之號)牙如交㦸(賈岱宗大狗賦曰爪/如刀戈牙如交㦸)目若泉
星(傅𤣥走狗賦曰勢似/陵青雲目若泉中星)戴方山於昌邑(續漢書曰昌邑/王見狗冠方山)
(龔遂曰王之左/右皆狗而冠)冠進賢於漢靈(後漢書曰靈帝於西園/弄狗著進賢冠帶綬又)
(駕四驢躬/自操轡)獻之既自於西旅(書曰西旅獻獒/太保作旅獒)踆之復值
於彌明(公羊曰靈公食趙盾公曰聞子劎利以示我盾/將起進劍彌明曰何故㧞劒於公所盾知之踖)
(而止公有周狗謂之獒呼而屬之獒亦躇階從彌明逆/而踆之絶領趙盾顧曰君之獒不若臣獒也注踖猶超)
(遽周狗可與比周所指/如意踆以足逆蹋之)袖梲則逝(淮南子曰削薄其徳/増累其刑而欲以為)
(治無異執彈而來鳥袖/梲而狎犬也注梲杖也)投骨而爭(劉向說苑曰饑馬盈/廐饑犬在宮見芻與)
(骨動不/可禁)嘗因其女嫁而賣(晉書曰吳隱之為奉朝請謝/石請為衛將軍主簿隱之將)
(嫁女石知其貧潔遣女必當率薄乃令移厨帳助/其經營使者至方見婢牽犬賣之此外蕭然無辦)亦知
其兎死當烹(史記曰范蠡之齊遺大夫種書曰/蜚鳥盡良弓藏狡兎死走狗烹)至有下
金門而動兵(山海經曰金門之山有赤犬/名曰天犬下則天下兵起)出渠搜而食
虎(周書曰渠搜犬者露/犬也能飛食虎豹)繫頸則吳客附書(述異記曰陸/機有犬曰黄)
(耳機至洛中久無家問戲語犬曰汝能賫書取消息否/犬搖尾作聲機因以筒盛書繫其頸犬出尋路南走達)
(家得書馳還後犬死葬/機村南村人呼黄耳冡)桎足而齊人捕鼠(呂氏春秋曰/齊有善相狗)
(者其隣藉之買鼠狗朞月而得曰良狗也其隣畜之數/年不噉鼠以告相者曰此志在麞麋豕鹿不在鼠欲其)
(鼠也則桎之其隣桎/其後足則狗取鼠)斯歇驕之善噬蓋有功於守禦(詩/曰)
(載獫歇驕說文曰歇驕短喙狗也尹文子曰康衢長者/字童曰善摶字犬曰善噬賔客不過門三年於是改之)
(賔客/復往)
　　　鹿
呦呦鹿鳴食野之苹(出詩其序曰鹿鳴/宴羣臣嘉賔也)當仲夏而解角
(出/禮)禀瑤光之散精(運斗樞曰瑤/光散而為鹿)秦人既失天下皆爭(漢/書)
(曰高祖謂蒯通曰荅敎韓信反何也通曰秦失其/鹿天下共逐之高才者先得可盡誅乎乃釋之)仲堪
則表其正色(晉殷仲堪上白鹿表曰白/者正色鹿者景福嘉義)黄觀則疏其淫
刑(魏名臣奏曰明帝時殺禁地鹿者死郎中黄觀上疏/云臣深思陛下所以不早取此鹿者誠欲使多極蕃)
(息然後大取以為軍國之用也然臣謂/鹿與虎狼雜處但有日耗終無多得也)魴鱮甫甫麀鹿
噳噳(出詩注云甫甫/大也噳噳衆也)白茅入詩人之詠(詩曰野有死鹿/白茅純束有女)
(如/玉)黒骨作仙家之脯(述異記曰鹿千歲而蒼又五百年/而白又五百年而𤣥漢成時中山)
(人得𤣥鹿烹之骨皆黒色仙者/說𤣥鹿為脯食之壽二千歲)其迹速其子􁁉(爾雅曰/牡麚牝)
(麀其子麛/其迹速)或騰或倚(楚辭曰青莎雜樹蘋草靃/靡白鹿麕麚或騰或倚)掎之角
之(左傳曰范宣子執戎子駒支數之曰今諸侯之事我/寡君不如昔者蓋言語漏泄則職汝之由戎子駒支)
(曰昔文公與秦伐鄭秦人竊與鄭盟於是乎有殽之師/晉禦其上戎亢其下譬如捕鹿晉人角之諸戎掎之與)
(晉踣/之)雖一金之不直(韓子曰夫馬似鹿者而題千金有/百金之馬而無一金之鹿者馬為)
(人用而鹿不/為人用也)非六馬之能追(尸子曰鹿走而無顧/六馬不能望其塵)若夫
賜周穆之黄金(穆天子傳曰天子賜曹奴/之人黄金之鹿白銀之麕)執漢庭之皮
幣(史記曰古者皮幣諸侯以聘享漢武帝乃以白鹿皮/方尺緣以藻繢為幣直四十萬王侯朝覲享聘必以)
(為/薦)許孜為之而作冡(晉書曰許孜字季義東陽人也二/親没宿墓所列植松栢有鹿犯其)
(松栽孜悲嘆曰鹿獨不念我乎明日忽見為猛獸所/殺置於所犯栽下孜悵惋不已乃作冡埋於隧側)謝
鯤牽之而斷髀(晉書曰謝鯤在豫章常行經空亭中夜/宿此亭舊毎殺人將曉有黄衣人呼鯤)
(字令開户鯤澹然無懼色便於牕中度手牽之/髀斷視之鹿也尋血獲焉爾後此亭無復妖怪)至若餘
干大質(伏候古今注曰孝和永元中/豫章餘干得白鹿高大九尺)雲南兩頭(博物志/曰雲南)
(郡出茶首茶首其音蔡茂是兩頭鹿名也獸似鹿兩頭/其腹中胎常以四月中取可以治蛇虺毒永昌亦有之)
(也/)挾鄭𢎞之轂(謝承後漢書曰鄭𢎞為臨准太守行春/兩白鹿隨車挾轂而行𢎞怪問主簿黄)
(國賀曰三公車畫作鹿明/府當為宰相後果為太尉)解石勒之囚(晉書曰石勒嘗/傭於臨水為逰)
(軍所囚會有羣鹿傍過軍人競逐之勒乃獲免俄而又/見一老父謂勒曰向羣鹿者我也君應為中州主故相)
(救/耳)犬戎致周穆之獻(國語曰周穆王征犬戎得四/白狠四白鹿而荒服不至)王母
薦黄帝之休(瑞應圖曰黄帝時西王母/使乘白鹿獻白環之休符)又有與陶淡而
偕隱(晉中興書曰陶淡侃之孫雅好導養年十五六便/服食絶穀得白鹿子馴養之常與俱往還後遂不)
(復還/家)突邙山而出圍(後周書曰文帝獵於邙山圍不齊/獸多越逸帝怒諸將股慄俄有一)
(鹿復灾圍而走賀若敦躍馬逐之鹿上東原棄馬/步逐山半便乃掣之而下帝大悦諸將皆免罪)惡趙
高之指馬(見馬賦趙/高不臣注)譴吳唐之愛兒(㝠驗記曰吳唐廬/陵人也少好驅媒)
(獵射發無不中家以致富後春月將兒出射正值麀鹿/將麑母覺人氣呼麑麑不知所畏俓前就媒唐射麑即)
(死鹿母驚還悲鳴不已唐乃藏於草中出麑值浄地鹿/直來俯仰頓伏絶而復起唐又射鹿母應弦而倒至前)
(邑復射一鹿箭反激還中其子唐擲弩擁兒撫/膺而哭聞空中呼曰吳唐鹿之愛子與汝何異)釋楚國
之耕家(管子曰管子謀楚請桓公貴買其鹿公即為百/里之城使人載錢二千萬求生鹿於楚人楚人)
(釋耕農/而田鹿)助伍襲之哀悲(孝子傳曰伍襲字世公丁父憂/廬墓側有一鹿毎襲哭輒踞墳)
(悲/鳴)又若迕菹臺之乘(穆天子傳曰天子征於菹臺獵菹/之獸於是有白鹿一迕乘而逸天)
(子乘蕖黄之乘/馳焉菹側魚切)整黎丘之駕(穆天子傳曰天子西升於/黎丘之陽過井公博乃駕)
(鹿遊乎/山上)甡甡既聞於興詠(詩曰瞻彼中/林甡甡其鹿)濯濯更形於風
雅(詩曰麀鹿濯/濯白鳥翯翯)别有荆門浮水(逺崧白鹿山詩序曰荆/門山臨江皆絶壁峭峙)
(五百餘丈亘帶激流禽獸所不能履此岸有一白鹿浮/過江行人競逐之謂至山下必得之鹿忽飛超踰岡而)
(去故名此/壁白鹿山)扶南駕車(南史曰扶南國有鹿車國人/養鹿如中國畜牛以乳為酪)諫吳
則游於姑蘇(漢書曰伍被諫淮南王曰昔子胥諫吳王/不用乃曰臣今見麋鹿游姑蘇之臺今臣)
(亦見宮中/生荆棘也)諷漢則禦彼匈奴(東方朔别傳曰武帝時有/殺上林鹿者下有司收殺)
(之朔時在傍曰是故當死者三使陛下以鹿殺人一當/死天下聞陛下重鹿賤人二當死匈奴有急以鹿觸之)
(三當死帝/黙然赦之)觸盧度之壁(蕭子顯齊書曰始興盧度隱居/西昌三顧山鳥獸隨之夜有鹿)
(觸其壁度曰汝勿/壞我壁鹿應聲去)狎褚量之廬(唐書曰褚無量丁母憂/解職廬於墓側有所植)
(松栢時鹿犯之無量泣而言曰山中衆草不少何忍犯/吾先塋樹栽因通夕守䕶俄有羣鹿馴狎不復侵害)
資鄭人之走險(左傳曰晉侯不見鄭伯以為貳於楚鄭/子家使執訊告趙宣子曰鹿死不擇音)
(小國之事大國也徳則其人也不/徳則其鹿也鋌而走險急何能擇)驗易象之無虞(易曰/即鹿)
(無虞惟入/於林中)燦光輝之五色紀休徵於瑞圖(瑞應圖曰夫/鹿者能瑞之)
(獸五色光輝王/者孝道則至)
　　　兎
伊彼毚兎(廣志曰兎/大者毚)淪精月光(典畧曰兎者/明月之精)美騰山於
東郭(見狗賦逐東郭/則還山而走注)眄怒目於平陽(韓子曰趙王遊圃/中左右以兎與虎)
(而輟觀之虎眄然環其眼王曰可惡哉虎左/右曰平陽之目可惡過此注平陽君王弟也)假䑛豪而
吐子(論衡曰兎舐雄豪而/孕及生子從口中出)賞食髕而飛觴(風俗通曰食/兎髕者令人)
(面生髕食得髕賞以寒酒按秦法峻故民食/兎髕以為嘉瑞全已之髕也所以有賞耳)或以毛飛
(括地圖曰天地之山有獸/如兎名曰飛兎以背毛飛)或聞鼻决(見月賦還/欣始萌注)壽永千
歲(述異記曰兎壽千/歲五百歲其色白)狡存三穴(春秋後語曰馮諼謂孟/嘗君曰狡兎有三穴)
為商紂而生角(述異記曰商紂之時大龜生/毛兎生角兵甲將興之兆也)勞楚王之
佩玦(淮南子曰楚王佩玦逐兎為速破/乃取兩玦重而著之其破愈疾)若乃稱躍躍(躍/躍)
(毚兎遇/犬獲之)美爰爰(詩曰有兎爰/爰雉離於羅)范雎山東之喻(史記曰范/雎謂秦昭)
(王曰以秦治諸侯臂若/縱韓盧而摶蹇兎也)李斯上蔡之言(史記曰李斯出/獄顧謂其子曰)
(吾欲與爾復牽黄犬俱出上/蔡東門逐狡兎其可得乎)梁冀為之而營苑(張璠漢/記曰梁)
(冀起兎苑移檄所在調發生兎刻其毛以識民有犯者/罪至死西域嘗有賈胡來不知禁誤殺一兎轉相告坐)
(死者十/餘人)孝王以之而作園(謝惠連雪賦曰梁/王不悦游於兎園)若夫詩稱
斯首(詩曰有兎斯首炮/之燔之斯音先)禮標明視(禮曰在祭/兎曰明視)非宜出月
(運斗樞曰行失瑤光則兎出/月注陰不銜陽故兎出月)詎能在水(論衡曰儒者言/月中兎夫月水)
(也兎在水中無不死/者夫兎者月氣耳)至若叔林則產於牀下(謝承後漢/書曰儒叔)
(林為東郡太守赤鳥巢/於屋梁兎産於牀下)蔡邕則擾之室傍(後漢書曰蔡/邕性篤孝母)
(嘗滯病三年邕自非寒暑節變未嘗解衿帶不寐/七旬母卒廬於冡側動静以禮有兎馴擾其室傍)赤表
盛王之瑞(瑞應圖曰赤兎者瑞/獸也王者盛徳則至)黒為革命之祥(晉書載/記曰石)
(勒時任平令師歡獲黑兎或以為勒革命之祥於晉/以水承金兎陰精之獸𤣥為水色於是改年太和)賜
領軍之姬侍(典畧曰周命尉遲逈伐蜀太祖送於城西/見一走兎命弟中領軍綱射之綱誓曰若)
(獲此兎必當破蜀應聲獲之太祖喜曰事/平之日賞汝佳口及克蜀賜侍婢二人)貢鄰國之嬪
嬙(後魏書曰有兎入於後宮檢問門官無從得入太祖/令崔浩推其咎徵浩以為當有鄰國貢嬪嬙者明年)
(姚興果/來獻女)又有身居月腹(見月賦顧/兎騰精注)豪出𤣥莵(范子計然/曰兎毫出)
(𤣥莵/樂浪)喻得道於忘蹄(莊子曰蹄者所以取兎也/得兎而忘蹄注蹄兎網)鄙愚人
之守株(韓子曰宋人有耕者田中株兔走觸/之折頸而死因釋耕守株冀復得兎)若夫逮日
追風(淮南子曰以兎之走使大如馬則/逮日迢風及其為馬則不走矣)走街積市(慎子/曰一)
(兎走街百人追之積兎於市過/而不視非不欲得分定故也)人有卯日之稱(抱朴子/曰山中)
(卯日稱丈/人者兎也)毫推趙國之美(廣志曰漢諸郡獻兎毫書/鴻都門題唯趙國毫中用)投
華秋而獲免(隋書曰華秋汲郡人喪母負土成墳廬於/墓側有人欲助之者秋輒拜止之人有獵)
(逐一兎入秋廬中匿秋膝下獵人/異而免之自爾此兎常宿廬中)屯射犬而必死(獻帝/春秋)
(曰張楊將眭固屯於射犬巫誡之曰將軍本名白兎兎/見犬必驚不宜居此固不從曹公曰兎入犬城進軍擊)
(平/之)張華博物吐子曾見於口中(博物志曰兎望月而孕/口中吐子舊聞此說今)
(日見/之)傅𤣥作歌擣樂仍聞於月裏(傅𤣥歌辭曰兎擣/藥月間安足道)
　
　
　
　
　
　
　
　
　
　
　
　
　
　事類賦卷二十三
欽定四庫全書
　事類賦巻二十四
　　　　　　　　　　　　　宋　呉淑　撰
　　草部
　　　草
春草生兮萋萋王孫游兮不歸(劉安招隱/士之辭也)吐芳揚烈
(司馬相如上林賦曰揉以靡蕪/雜以留夷應風披靡吐芳揚烈)縁臯被厓(張平子西/京賦曰草)
(則葴莎菅㕟薇蕨荔□/苯䔿蓬茸緣臯被岡)暮春江南之思(丘希範與陳/伯之書曰暮)
(春三月江南草長雜/花生樹羣鸎亂飛)涼秋塞外之悲(李陵與蘇武書/曰涼秋九月塞)
(外草衰夜不能寐側耳逺/聴胡笳互動牧馬悲鳴)通神明者藴藻(左傳曰澗/谿沼沚之)
(毛蘋蘩藴藻之菜可以薦/於鬼神可以羞於王公)彰瑞應者苬芝(爾雅曰苬/芝注芝一)
(嵗三華/瑞草)指東門以漚菅(詩曰東門之/池可以漚菅)陟南山兮採薇(詩/曰)
(陟彼南山/言採其薇)爾其卭有旨苕(詩曰防有鵲/巢卭有旨苕)隰有萇楚(詩/曰)
(隰有萇楚/阿難其枝)采藍未及於一襜(詩曰終朝采/藍不盈一襜)樹蕙俄滋
於百畆(離騷曰既滋蘭之九/畹兮又樹蕙之百畝)苜蓿懷風而披靡(西京/雜記)
(曰樂遊苑中自生玫瑰樹樹下多苜蓿一名懐風或/謂光風風在其間蕭蕭然日照有光彩故曰苜蓿懷)
(風茂林人謂/為連枝草)蘘荷依陰而繁茂(潘岳閒居賦曰蘘/荷依陰時藿向陽)葛
覃既施於中谷(詩曰葛之覃兮施/於中谷維葉萋萋)蘭生亦羅乎堂下
(屈平九歌曰秋蘭兮/蘪蕪羅生兮堂下)彼茁者蓬一發五豵(出/詩)不其書
帶(三齊略記曰不其城東有鄭𤣥敎授山山下生草/如薤葉長尺餘堅靭異常土人名作康成書帶)
晉陽屏風(博物志曰太原晉/陽以北生屏風草)道勝而何慙藜杖(見杖/賦藜)
(則原憲/之貧注)徳茂而方見蒿宫(大戴禮曰周徳洽和蒿茂/大以為宫柱名為蒿宫此)
(天子露/寢也)芟之既逢於薙氏(見冬賦循薙/氏之去草注)嘗之亦自於
神農(淮南子曰神農嘗/百草一日七十毒)則有海上餘糧(博物志曰海/上有草焉名)
(蒒其實食之如大麥七月稔熟名/曰自然谷或曰禹餘粮蒒音師)井邊扶老(汝南先/賢傳曰)
(蔡順字君仲至孝所居井桔橰嵗久欲易之為在/母年上不敢一旦忽生扶老藤繞之有鳩巢其上)訝
道茀之難行(國語曰定王使單襄公聘於宋遂假道/於陳以聘於楚火朝覿矣道茀不可行)
(也單子歸告王曰今陳國火朝覿矣而道路若塞是廢/先王之教也其能久乎九年楚子入陳注草穢塞路為)
(茀/)歎牆茨之不埽(詩曰牆有茨衛人刺其/上也牆有茨不可埽也)萱徒樹背(詩/曰)
(焉得蘐草言樹之背養生/論曰合歡蠲忿蘐草忘憂)荃寧察情(離騷曰荃不察余/之中情兮反信讒)
(而齊怒注/荃以喻君)結幽蘭兮延佇(出離/騷)飡秋菊之落英(出離/騷)聞
殺人於鈎吻傳益壽於黄精(博物志曰天老謂黄帝曰/太陽之草名黄精餌之可)
(以長生大隂之草名鈎吻入口立死人信/鈎吻之殺人不信黄精之益壽不亦惑乎)濟陰或訝其
兵狀(風俗通曰靈帝光和七年陳留濟陰諸郡路邊草/生作人狀操持矛弩牛馬萬狀備具後關東誅董)
(卓陳留濟陰棄好即戎吏民/殱殘草妖之興豈不或信)八公駭於人形(晉書曰苻/堅至壽春)
(與苻融登城而望王師見部陳齊整將士精鋭又北望/八公山上草木皆類人形顧謂融曰此亦勍敵也何謂)
(少乎憮然/有懼色)畏秋霜之曉墜(苻子曰鄰人謂展禽曰魯聘/夫子夫子三黜無憂色何禽)
(曰春風鼓百草敷蔚吾不知其茂秋霜降百草零落吾/不知其枯枯茂非四時之悲欣榮辱豈與吾心之憂喜)
懼鶗鴂之先鳴(離騷曰恐鶗鴂之先鳴兮使百草/兮不芳注鶗鴂常以春秋分鳴)至於
生君子之邦(括地圖曰君子民帶劒挾兩文虎衣野絲/土方千里多薫華之草如讓故為君子國)
(薰華朝/生夕死)諭小人之徳(見論/語)茂彼崦山(江淹擬郭璞游仙/詩曰崦山多靈草)
(海濵饒/奇石)饒兹蘭澤(古詩曰蘭/澤多芳草)或當風不偃(水經曰魏興/錫義山多生)
(微蘅草有風不/偃無風獨搖)或不扶自直(風俗通曰蓬生/麻中不扶自直)原上動離
離之思(古詩曰離離原上/草鬰鬰園中柳)河畔悦青青之色(古樂府詩/曰青青河)
(畔/草)晝爾于茅宵爾索綯(出詩注綯絞/也絞茅為索)或文如虉綬(爾雅/曰虉)
(綬注小草有/雜色似綬)或色似青袍(古詩曰穆穆清風至吹我羅/裳裾青袍似春草長條從風)
(舒/)或紉蘭以為佩(出楚/辭)或服艾而盈腰(楚辭曰扈服艾/以盈腰兮謂幽)
(蘭其不/可佩)至如臧文之妾織蒲(傳曰仲尼云臧文仲其不/仁者三下展禽廢六關妾)
(織蒲三/不仁也)伯有之門生莠(傳曰鄭公孫揮過伯有氏其門/上生莠子羽曰其莠猶在乎注)
(以喻伯有伯有侈/知其不能久在)聞景天之戒火(本草曰景天一名戒/火一名水母花主明)
(目輕/身)識包茅之縮酒(左傳曰齊侯伐楚謂楚曰爾貢包/茅不入王祭不供無以縮酒寡人)
(是/徴)若夫布帛之異綸組之殊(爾雅曰綸似綸組似組東/海有之注綸今有秩嗇夫)
(所帶糾青絲綸組綬也海中草生彩理有象之者因以/云又曰帛似帛布似布華山有之注草葉有似布帛者)
(因以名云/生華山中)扈江離與辟芷(出離/騷)畦留夷與揭車(出離騷/注留夷)
(揭車皆/香草)池塘得惠連之夢(謝靈運登池上樓詩曰池塘/生春草園柳變鳴禽因夢惠)
(連而得/是句也)蓬蒿侵仲蔚之居(三輔决録曰張仲蔚平陵人/隱身不仕所居蓬蒿没人)
駱越之菌雲夢之䔇(吳越春秋曰菜之美者有/駱越之菌雲夢之䔇音豈)葰薑既
已香口(説文曰葰薑/屬可以香口)芣苢亦聞宜子(詩曰采采芣苢薄/言采之注芣苢車)
(前宜懷/姙焉)據蒺藜而難以求安(易曰困於石據於蒺藜/入於其宮不見其妻凶)采
葑菲而不遺下體(詩曰采葑采菲無以下體注二萊者/蔓菁與葍之類也皆上下可食然而)
(其根有美/時有惡時)蓂莢屈軼之祥(蓂莢見月賦驗階蓂而靡失/注博物志曰佞人入朝屈軼)
(草指之黄/帝時生也)闊達華苹之瑞(白虎通曰王者繼嗣平則賔/逓闊達生於户瑞應圖曰王)
(者厥機有序男女有别則賔連闊達生於房一名連達/象后妃有節也又曰華苹者其枝平王者政令均則生)
(援神契曰王者徳至於地則華苹盛也宋書符瑞/志曰文帝元嘉中雙蓮同幹瑞應圖曰雙蓮為苹)釀酒
瑤琨之域(洞㝠記曰甜谿水如蜜東方朔游此水還將/數斛以獻帝帝以投陰井井遂甞甜而寒洗)
(肉肌理柔滑瑤琨去玉門九萬里有碧草如麥/剉以釀酒一合則三旬不醒飲甜水則醒也)飼馬吉
雲之地(洞㝠記曰東方朔曰臣有吉雲草十頃自吉雲/之澤移種於九景山東二千歲一花必東取璋)
(琅山表澗水以灑之臣請往刈之旦去暮負而/返其葉似麥而金色剉以飼馬即馬肥光澤)葵有衛
足之稱藿有向陽之意(並見日賦葵/藿傾依注)斯品類之繁多故
云百卉(說文曰卉草/之總名也)
　　　竹
東南之美者有會稽之竹箭焉(出爾/雅)二妃泣之於蒼梧
(博物志曰舜死蒼梧二女啼/於洞庭以涕揮竹竹盡斑)千户封之於渭川(史記曰/渭川千)
(畝竹與千/户侯等)伶倫采之於嶰谷(呂氏春秋曰黄帝命伶倫/作律自大夏之西至沅渝)
(之陰取竹谿谷竅厚均者斷兩節間其長三/寸九分而吹之注大夏沅渝並山溪或作嶰)蔡邕識之
於高遷(見笛賦蔡邕/識高遷注)長房得之而代形(見杖賦長房得/之而靈變注)
离婁服之而成仙(神仙傳曰离婁公/服竹汁餌桂得仙)則有出其谷(山海/經曰)
(長石之山西有其谷其中多竹衛丘山南/帝俊竹林在焉大可為舟注俊即舜字)植山陽(述征/記曰)
(山陽縣東北嵇康園宅今悉/為墟而父老猶謂嵇公竹林)書稱箘簬(書曰荆州厥貢/惟箘簬楛注箘)
(簬美/竹)易美蒼筤(易曰震為/蒼筤竹)或殺之而作簡(風俗通曰殺/青作簡書之)
(新竹有汗後皆蠧故作/簡者於火上炙乾之)或插之而引羊(見車賦晉武/馭之者羊注)可
以鑽火(淮南子曰稿竹/有火弗鑽不然)不能得水(淮南子曰瓦以火成/不可以得火竹以水)
(生不可/以得水)白虎有漢室之祥(詩義云南中生子母竹今慈/竹是也漢章帝三年子母竹)
(生白虎殿前時謂之/孝竹羣臣作孝竹頌)由梧有吳都之美(左思吳都賦/曰由梧有篁)或
束之而作刑(唐書曰南詔理無刑名桎梏之具有/罪者以竹五本束之伏犯者撻其背)或伐
之而為矢(後漢書曰寇恂為河内太守移書屬/縣講兵肄射伐淇園之竹以為矢)穆天子
樂池之上(穆天子傳曰天子西征至於𤣥池天子休於/𤣥池之上乃奏廣樂三日而終是曰樂池乃)
(樹之竹是/曰竹林)梁孝王兎園之裏(漢書曰梁孝王兎園多/植竹即所謂修竹園)并
州乘馬(見馬賦郭伋至/郡而騎竹注)葛陂化龍(見杖賦投葛/陂而遽化注)或象道
而儀天(江逌竹賦曰含虛中以/象道體圓質以儀天)或防露而來風(楚辭七/諫曰便)
(娟之竹寄生江潭上葳蕤/而防露下泠泠而來風)及夫伐淇園(漢書曰武帝時/河決上使發卒)
(數萬人塞瓠子河下/淇園之竹以為楗)焚申池(左傳曰晉伐齊/焚申池之竹木)迎刃則晉
臣喻勝(晉書曰王濬討吳州郡多望風歸命杜預曰兵/威以振譬如破竹數節之後皆迎刃而解無復)
(著手/處也)釣竿則衛女思歸(竹竿衛女思歸也籊/籊竹竿以釣於淇)趙襄剖之
而有朱書(史記曰智伯率韓魏攻趙襄子襄子奔晉陽/原過後至見三人自帶以上可見自帶以下)
(不可見與原過竹三節莫通曰以/是遺趙無䘏襄子自剖竹有朱書)女子破之而得嬰兒
(華陽國志曰有竹王者興於遯水有一女浣於水濵有/三大竹流入女足間推之不去聞有兒聲持歸破竹得)
(男長養有武才遂雄夷狄氏竹為姓/所破竹於野成林今王祠竹林是也)衙空䈏實(竹譜曰/䈏與由)
(衙厥體俱洪圍或累尺䈏實衙空南越之居梁柱是/供注二竹皆大䈏孔小幾於實中由衙中空差大)孤
管孫枝(周禮曰孤竹之管雲和之琴瑟雲門之舞冬日/至於地上之圜丘奏之絲竹之管空桑之琴瑟)
(咸池之舞夏日至於澤中之方丘奏之陰竹之管龍門/之琴瑟九徳之歌九㲈之舞於宗廟之中奏之注孤竹)
(特生者孫竹根未生/者陰竹生山北者)繁兹鄠杜(地理志曰秦地有鄠杜/竹林南山檀柘號陸海)
(也/)積彼檀谿(梁書曰武帝臨雍州多伐林竹沈於檀溪/積茅葢之若山阜皆未之用及起兵悉取)
(檀溪林竹裝為舩艦/葺之以茅並立辦)覆緹幕而候律(梅子曰𢎞農宜陽/縣金門山竹為律)
(管河内葭莩以為灰可以候氣取灰實管端置之/深室覆以緹幕勿令見風日節至則灰飛管通)加括
羽而達犀(見箭賦或以勉/由也之學註)復有蓬山浮筠之幹(拾遺記/曰蓬山)
(有浮筠之簳葉青莖紫子如大珠有青鸞集其上下有/砂礰細如粉暴風至竹條翻起拂細砂如雲霰仙者來)
(觀戲焉風吹竹折/聲如鐘磬之音)羅浮鍾龍之種(南越志曰羅浮山生/竹皆七八圍節長一)
(二尺謂/之鍾龍)伯珍書葉以勤學(晉書曰徐伯珍少孤貧學書/無紙常以竹葉箭箬甘蔗及)
(地上/學書)天生削端而示勇(宋書曰卜天生少為隊將十人/同火屋後有一坑廣二丈餘十)
(人共跳之皆度惟天生墜天生乃取實中苦竹削其端/使利交横布坑内更呼等類共跳並懼不敢天生乃復)
(跳之往反十/餘曽無留礙)至於傳名囂水(山海經曰嶓冡之山/囂水上多桃枝竹)擅美
岑華(拾遺記曰岑華山在西海之西有/蔓竹為簫管吹之若羣鳯之鳴)博望見之於大
夏(漢書曰張騫至大夏見蜀布卭竹杖問之云賈/人市之身毒國因説武帝事西南夷以通西域)張廌
植之於永嘉(永嘉郡記曰樂成張廌者隱居頤志家有/苦竹數十頃在竹中為屋常居其中王右)
(軍聞而造之廌逃避竹中/不與相見郡號為高士)又若六歲成町(山海經曰竹/生花其年便)
(枯竹六十年一易根易必經結實/而枯死實落土復生六年還成町)三年為竿(古詩曰種/竹深井中)
(三年乃/為竿)魏武用之以作甲(世説曰魏武有數十斛竹片/咸長數寸衆並謂不堪用正)
(合燒除太祖意甚惜思所以用之謂可為竹甲而/未顯其言馳使以問楊主簿徳祖徳祖意正同)漢祖
以之而為冠(漢書曰高祖為亭/長乃以竹皮為冠)復有袁公刺之於處女
(見劒賦越女/擊猿之妙注)子猷號之為此君(晉書曰王徽之常居空/宅中便令種竹聞其聲)
(嘯詠指竹曰不/可一日無此君)或集鳯而成實(莊子曰鵷鶵非練實不/食注練實竹實也取其)
(潔/白)或比禮而有筠(禮記曰禮之於人也/如竹箭之有筠也)雲華之孝既照
夜而忽茂(晉書曰南海王子罕字雲華武帝第十一子/也頗有學問母常寢疾子罕晝夜祈禱於時)
(以竹為燈纂照夜此纂宿昔枝葉/大荗母病亦愈或以為孝感所致)孟宗之泣亦方冬而
復新(楚國先賢傳曰孟宗字恭武至孝母好食竹笋宗/入林中哀號方冬笋為之出因以供養時人以為)
(孝感/所致)
　　木部
　　　木
維彼嘉木東方之行(説文曰木冒也冒/地而生東方之行)抱曲直以為性
(書曰木曰曲/直曲直作酸)被荏苒之嘉名(詩曰荏苒柔木君子樹之/注荏苒寛柔貌木椅桐梓)
(漆/)必待工度(左傳曰山有/木工則度之)還聞火生(陰符經曰火生/於木禍發必尅)安
能擇鳥(左傳曰鳥則能擇/木木豈能擇鳥)秪可從繩(書曰木從繩則/正后從諫則聖)雖
巵茜致千乘之富(漢書曰巵茜千石/亦比千乘之家)而廊廟非一枝可
成(慎子曰廊廟之材/葢非一木之枝)樹之榛栗椅桐梓漆(出/詩)或以取陰
陽之用(周禮曰仲冬斬陰/木仲夏斬陽木)或以象后妃之徳(詩曰樛木/后妃逮下)
(也南有樛木葛藟纍/之注木下曲曰樛)玉膏灌丹木之根(山海經曰□山/上多丹木圓葉)
(而赤莖黄花實如飴食之不饑玉膏灌/丹木丹木五歲五色乃清五味乃馨)金刀剖如何之
實(神異經曰南荒中如何之樹三百歲作華九百嵗作/實有核形如棗子長五尺金刀剖之則飴非則辛食)
(之得/地仙)有桂棟蘭橑之芳芬(楚辭曰桂棟兮蘭橑辛夷/楣兮葯房注葯白蘂音握)有
藻梲文榱之麗飾(論語曰山節藻梲曹植七/啟曰彤軒紫桂文榱葉梁)爾其美兹
交讓(潯陽記曰黄金山有􁄩樹一年東邊榮西邊枯後/年西邊榮東邊枯年年如此張華云交讓樹也)
去之不祥(淮南子曰佐祭者得嘗救鬬者/得傷蔭不祥之木為雷電所撲)既結根兮聳
本亦揚榮兮吐芳(張平子南都賦曰結根聳本垂條/嬋媛又曰晻曖蓊蔚揚榮吐芳)至
於嘉彼惟喬(書曰兗州厥木惟/條揚州厥木惟喬)愛兹可結(淮南子曰冬/木可折夏木)
(可結木方茂盛終日採而/不知秋風下霜一夕而殫)或連理并枝(唐書曰貞觀中/山南獻木連理)
(交錯玲瓏有同羅木一丈/之幹并枝者二十餘所)或盤根錯節(後魏書曰甄琛/上表云凡使人)
(攻堅木者必為之擇良斧今河南郡是陛下天山之堅/木盤根錯節雜植其中六部尉理即攻堅之利器非貞)
(精剛鋭無/以治之)蓋積小以成高大(易升卦曰地中生木升大/君子以順徳積小以髙)而
合抱始於毫末(老子曰合抱之/樹生於毫末)識彼千歲(宜都山川記/曰□山有異)
(木人無見其朽者其名千歲葉似/棗色似桑冬夏青貞强少節目)觀兹萬年(晉宮閣名/曰華林園)
(有萬年樹十四株謝/眺詩曰風動萬年枝)綴銀實於平仲結瓠子於君遷(左/思)
(吳都賦曰平仲君遷注云平仲實如銀君遷子/如瓠魏王花木志曰君遷細似甘焦子如馬乳)美甘棠
之聽訟(詩曰甘棠美召伯也蔽芾/甘棠勿剪勿伐召伯所茇)嘉溫室之無言(漢書/曰孔)
(光沐日歸休兄弟妻子燕語終不及朝省政事或/問光温室省中樹皆何木也光黙不應更荅他語)若夫
擢椅梧而待鳯(顏延年秋胡詩曰椅梧/傾高鳯寒谷待鳴律)折若華而拂日
(楚辭曰羲和之未陽若華何光注言日未陽出/之時若木能有赤明之光華又曰折木以拂日)搴弱水
之九衢(山海經曰有木若牛引之皮若纓名曰建木在/弱水上青葉紫莖𤣥華赤實百仞無枝上有九)
(欘下有九衢/欘陟玉反)翫□山之五色(見上玉膏㴶/丹木之根注)至其合歡蠲
忿(嵇康養生論曰萱/草忘憂合歡蠲忿)無患袪邪(古今注曰程雅問櫨木/名曰無患何也荅曰昔)
(有神巫曰寳眊能以符劾百鬼得鬼則以此木為棒/棒殺之世人競取此為器以厭却邪魅故號曰無患)别
樅檜之異(爾雅曰樅松葉柏/身檜柏葉松身)辨楸檟之差(爾雅曰大而/皵楸小而皵)
(檟/)棹木蘭之舟(任眆述異記曰木蘭川在潯陽江中多/木蘭樹又七里洲中有魯班刻木蘭為)
(舟至今在洲中詩家/云木蘭舟出於此)馭辛夷之車(楚辭曰乘赤豹兮從/文貍辛夷車兮結桂)
(旗/)九棘著孤公之位(周禮曰朝士掌建邦外朝之法左/九棘孤卿大夫位焉右九棘公侯)
(伯子男/位焉)三荆滋田氏之家(孝子傳曰古有兄弟忽欲分/異出門見三荆同株接葉連)
(陰歎曰木猶欣然聚生况我而殊/哉遂還為雍和一曰田真兄弟)蝎盛見枯朽之漸(苻/子)
(曰木生蝎蝎盛而木枯/石生金金曜而石流)末大有摧折之嗟(淮南子曰草/木洪者為本)
(而殺者為末禽獸大者為首而小者為尾末大於本則/折尾大於要則不掉故食其口而百節肥灌其本而枝)
(葉/美)亦有桄榔之麫(蜀志曰興古南漢縣有桄/榔樹有麫大者至百斛)文欀之米
(吳録地理志曰交趾有欀木其皮中有/如白米屑者乾之水淋之似麫可作餅)柘可為弓(周禮/冬官)
(曰弓人辨六/材柘為上)榖宜作紙(詩義疏曰幽州謂之谷桑或曰/楮桑荆揚交廣謂之榖今江南)
(續其皮以為布又搗以/為紙長數丈㓗白光澤)明光之植長生(洛陽記曰明光/殿前有長生樹)
(二/株)華林之羅君子(晉宫閣名曰華林/園君子樹三株)復聞枯桑之禍延
於老龜(異苑曰孫權時永康有人入山遇一大龜即束/之歸龜便言曰游不得得良時為君所得人甚)
(怪之載出欲上吳主夜泊越里䌫舟於大桑樹宵中樹/呼龜曰勞乎元緖奚事爾耶龜曰我被拘縶方見烹臛)
(雖盡南山之樵不能潰我樹曰諸葛元遜博識必致相/苦令求如我之徒計從安出龜曰子明無多言禍將及)
(爾樹寂而止既至權命煑之焚柴萬車語猶如故諸葛/恪曰燃以老桑乃熟獻人因說龜樹共言權發使令伐)
(取煑龜/止爛)文梓之怪懼乎縈絲(見牛賦畏/彼髦頭注)迷榖四照之異
(山海經曰招搖之山有木焉其/花四照其名迷榖佩之不迷)文玉五色之奇(山海經/曰開明)
(北有文玉/樹五彩)觀彼姑繇(穆天子傳曰天子釣於河以/觀姑絲之木注姑繇大木也)殫此
奚橀(廣雅曰青檀似奚橀語/曰齊人斫檀奚橀先殫)挹頓遜之酒(梁書曰南方/頓遜國有酒)
(樹似安石榴取花汁貯杯中數日成/酒美而醉人又博物志作典遜國)折海中之兒(唐書/曰波)
(斯於西海中見一方石上有樹幹赤葉青樹上生小兒/長六七寸見人皆笑動其手脚頭著樹枝使摘取一枝)
(小兒便死今/在大食王處)想不灰之或見(見火賦燒/木不死注)豈返魂之可期
(十洲記曰聚窟洲有返魂樹伐其根心於玉釡中煑取/汁煎之令可丸名曰驚精香或名震靈丸或名返生香)
(或名却死香死屍/在地聞氣乃活)枹櫟魁廆(爾雅曰樸枹者注云樸屬/叢生為枹詩所為棫樸枹)
(櫟又曰枹遒木魁廆注云謂樹木叢生/根枝節目盤結磈磊廆音㑹枹音包)符婁棫樸(爾雅/曰廆)
(木符婁注云謂木病虺偃/癭腫無枝條棫樸見上)結根擁腫分條拳曲斯皆樹
之無用之鄉(莊子曰惠子曰吾有大樹人謂之樗其本/擁腫不中繩墨小枝拳曲不中規矩立之)
(於途匠者不顧今子之言大而無用衆所同去莊子曰/何不樹於無何有之鄉廣莫之野逍遙乎寢臥其下徬)
(徨乎無/為其側)保此不材之福也(莊子曰莊子行山見大木之/葉茂盛採木者止其傍而不)
(取也問其故曰無所可用莊子/曰此木以不材得終其天年)復有悦鄧林之繁茂(見/日)
(賦棄杖聞/於夸父注)訝闕里之開通(漢書曰鮑永為魯郡太守時/董憲别師彭豐皮常等各千)
(餘人稱將軍不肻下頃之孔子闕里無故荆棘自除講/堂至于里門永異之謂府丞及魯令曰方今危急而闕)
(里自開斯豈夫子欲令太守行禮助吾誅無道邪乃會/人衆修鄉射之禮請豐等共會觀視欲因此擒之豐等)
(欲圖永乃持牛酒勞饗而潜挾兵/器永覺之手格殺豐等擒破黨與)或以致河濟之富(漢/書)
(曰淮北滎南河濟之間/千樹楸與千户侯等)或以旌沙苑之功(後周書曰沙/苑之役齊神)
(武夜遁追至河上復大克獲前後虜其卒七萬獻俘長/安還軍渭南於是所徴諸州兵始至乃於戰所准當時)
(兵士人種樹一/株以旌武功)見三珠於赤水(博物志曰三珠/樹生赤水之上)植五柞
於漢宮(西京雜記曰五柞宮有五/柞樹皆連抱覆蔭數十畝)亦聞服帝休而不怒
(山海經曰少室之山有木名帝休其枝/葉狀如楊而五衢黄華黒實服之不怒)食員丘而無死
(博物志曰員丘山有/不死樹食之乃壽)曼倩寧憂其折汗(洞㝠記曰太初/二年東方朔從)
(西那國還漢得風聲木十枚實如柚實風吹枝如玉聲/因以為名有武事則如金革之響有文事則如琴瑟之)
(響上以枝賜人有疾者枝汗出死者枝則折昔老𣆀在/周世七百年枝未汗偓佺生於堯時三千年枝未折上)
(以枝賜朔朔曰臣見枝三過枯死而復生里語曰年未/半枝不汗此木乃五千年一濕萬歲一枯縉雲之世生)
(於阿閣/間也)伯禽已觀於橋梓(説苑曰伯禽與康叔封朝於/成王見周公三見而三笞伯)
(禽康叔與伯禽見賢者商子而告之商子曰二子盍相/與觀乎南山之陽有木焉名曰橋二子者往觀見橋竦)
(焉髙而仰反以告商子商子曰橋者父道也二子盍相/與觀乎南山之陰有木焉名曰梓二子者往觀見梓勃)
(焉卑而俯反以告商子商子曰梓者子道也二子者明/日見乎周公入門而趨登堂而跪周公拂其首勞而食)
(之曰安見君子二子對曰見/商子周公曰君子哉商子也)或見傾虹布影(洞㝠記曰/元光元年)
(起夀福靈壇闊百步四周起銅梁銀堤水上列種垂龍/之木木似青梧有朱露色如丹汁灑其葉落地皆成珠)
(其枝似龍體倒垂亦曰/傾虹樹亦曰珠枝樹)或觀瑞文成字(唐書曰代宗大/厯十二年成都)
(府人郭逺獲瑞木有文曰天下太平獻之宰臣奏賀曰/至徳之化先賁草木太平之符遂行文字伏望藏於秘)
(閣宣付/史館)茍楚材而晉用唯杞梓之為美(左傳曰楚聲子/聘於晉還令尹)
(子木問晉大夫與楚孰賢對曰晉卿不如楚其大夫則/賢皆卿材也如杞梓皮革自楚往也雖楚有材晉實用)
(之/)
　　　松
美彼喬松冒兹霜雪(莊子曰孔子云天寒既至霜/雪既降吾是知松柏之茂也)非培
塿之能生(春秋傳曰培/塿無松柏)因歲寒而立節(論語曰歲寒然/後知松柏之後)
(凋/)偉和嶠之森森(晉書曰裴頠云和嶠森森如千丈松/雖礧砢多節然施之大厦有棟梁之)
(用/)見李膺之烈烈(世説曰李元禮烈/烈如長松下風)但取樂於一丘(苻/子)
(曰苻子與𤣥子登於泰山下臨千仞之淵/上蔭百丈之松蕭蕭然神王乎一丘矣)靡邀榮於雙
闕(先聖本紀曰許由欲觀帝意曰帝坐華堂面雙闕君/之榮顧亦得矣曰余坐華堂森然有松生於牖雖面)
(雙闕無異於迴鸞之榮崑/崙余安知其所以取榮哉)若乃偓佺食實(列仙傳曰偓/佺食松實飛)
(行逮/走馬)伏生啖脂(列仙傳曰伏生湯時/為木正常食松脂)居下則其草不殖
(春秋傳曰松柏/之下其草不殖)在地則其土不肥(説苑曰智襄子為室/美士茁曰記有之高)
(山峻源不生草木生松柏之地其土不肥今土/木勝人臣懼其不安也室成三年而智氏亡)丁固則
腹上生樹(吳録曰丁固夢松樹生其腹上謂人曰/松字十八公後十八年為公遂如夢)張湛
則屋下陳屍(齊書曰張湛好於齋前種松/柏時人曰張湛屋下陳屍也)美嘉隱之辯
對(唐書曰賈嘉隱年七歲以神童召見太尉長孫無忌/司空李勣於朝堂立語戲嘉隱曰吾所倚何樹也對)
(曰松勣曰此槐也何以言松嘉隱曰以木配公則為松/無忌連問之吾所倚何樹也對曰槐也無忌曰汝不能)
(矯對耶嘉隱曰何須矯/對便取以鬼配木耳)偉彭城之賦詩(後魏書曰彭城/王勰從幸代都)
(次於上黨之銅鞮山路傍有大松樹十數株帝行而賦/詩令人示勰曰吾作詩雖不能七步亦不言逺汝可作)
(之比至吾聞令就也時勰去帝十餘步且行且作未至/帝所而就詩曰問松林經幾冬山川何如昔風雲與古)
(同帝曰此詩/亦責吾耳)若夫貫四時而不改(禮曰竹箭之有筠也/松柏之有心也貫四)
(時不改/柯易葉)在百木而為長(史記曰松柏為百/木長也而中宮闕)或樹之馳道
之傍(漢書曰賈山上書曰秦為馳道厚築其外隱以金/椎樹以青松為馳道之麗使後世曽不得斜徑而)
(托足/焉)或封之太山之上(應劭漢官儀曰秦始皇上封泰/山逢疾風暴雨賴得抱樹因封)
(其樹為五/大夫松)芝名飛節(抱朴子曰松三千歲者皮中/有聚芝如龍形名曰飛節芝)石號
康干(唐書曰僕骨東境其地東北一千里有康河松木/入水一二年乃化為石其色青謂之康干石有松)
(文/)聞響而賞心者𢎞景(梁書曰陶𢎞景特愛松風庭/院皆植松聞其響欣然為樂)燃
節而讀書者顧歡(宋書曰顧歡字景怡好學/而貧夕則燃松節讀書)或化為茯
苓(𤣥中記曰松脂淪入地/中千歲為伏神茯苓)或比之君子(孫卿子曰歲不/寒無以知松柏)
(事不難無/以知君子)穆滿既其升磴(穆天子傳曰天/子升長松之磴)太姒亦云夢
梓(周書曰太姒夢/周梓化為松)或代麈而揮(陳書曰張譏字直言後/主幸鍾山開善寺召從)
(臣坐於松下敕譏竪義時索麈尾未至/後主令取松枝以屬譏曰可代麈尾)或與柏俱靡(冡/墓)
(記曰東平王歸國思京師後/薨葬東平冡上松柏皆西靡)復有庾肅美之而為讚(庾/肅)
(之松讃曰流潤飛津沈精/幽結貞𬎼含芳仰拂飛雪)蔡孚賦之而成篇(兩京記曰/蔡孚有偃)
(松篇𤣥宗/和之刻石)非本傷而末槁(呂氏春秋曰百仞之松本/傷於下而末槁於上也)即
等地而齊天(抱朴子曰大陵偃蓋之松大谷倒生之/柏凡此諸木皆與天齊其長地等其久)又若
對夏社於宰予(見論/語)喻齊文於劉逖(顔氏家訓曰齊世/有席毘蚩鄙文學)
(嘲劉逖云君文若朝菌須臾之翫非宏才豈比吾千丈/松常有風霜劉云既有寒木又發春華可乎席笑曰可)
(也/)孫綽植之而可憐(世説曰孫興公齋前種松一株鄰/居謂之曰松樹非不森森可憐但)
(永無棟/梁用耳)梁武灑之而變色(金樓子曰梁武每拜山/陵涕淚所灑松為變色)甄琛
守塋而列種(後魏書曰甄琛喪父於塋兆之内手種松/柏隆冬之月負水掘土鄉老哀而助之十)
(餘年墳/成木茂)山濤居喪而親植(王隱晉書曰山濤年老/居母喪過禮手植松柏)既泛
於淇水之上(詩曰淇水悠/悠檜楫松舟)復茂於徂徠之側(詩曰徂徠/之松新甫)
(之柏注徂徠/新甫二山)詩人入詠既施於女蘿(詩曰蔦與女/蘿施於松柏)禹貢
所稱亦同於怪石(尚書禹貢曰青州厥貢/岱畎絲枲鈆松怪石)
　
　
　
　
　
　
　
　
　
　
　
　事類賦卷二十四
欽定四庫全書
　事類賦卷二十五
　　　　　　　　　　　　　宋　吳淑　撰
　　木部
　　　柏
美兹柏椈(爾雅曰柏椈注/禮記曰鬯以椈)歲寒之姿(見論/語)南山聞越石
之詠(劉越石扶風詩曰南山石嵬嵬松柏何摧摧上枝/拂青雲中心十數圍洛陽發中梁松柏竊自悲誰)
(能刻鏤此公輸與魯般被之用丹漆薫/用蘇合香本自南山柏採為宮殿梁)後凋見江夏之
辭(齊書曰江夏王鋒以明帝知權常忽忽不樂著修柏/賦以見其志曰既殊祥而抗立亦含貞而挺正豈春)
(日之自芳必霜下而為盛烈風不能摧其枝積雪不能/改其性雖坎壈於當年庶後凋之可詠時鼎業潛移鋒)
(獨有慨然/救復之意)仲寳幼彰其佳器(齊書曰王儉字仲寳司徒/袁粲見之歎曰宰相之材)
(也栝柏豫章雖小/已有棟梁之器)陜西潛兆於徵祺(梁書曰侯景既陷/臺城都下王侯庻)
(姓廟樹咸見殘毁唯文宣太后廟四周柏樹獨鬰茂及/景簒南郊伐此樹以立二橋斫南面十餘株再宿悉枿)
(生便長數尺時既冬月翠茂若春賊大惡之使悉斫殺/識者以為昔僵柳起於上林乃表漢宣之應廟樹重青)
(必彰陜/西之瑞)則有山人之飯(楚辭曰山中人兮芳杜/若飲泉石兮飯松柏)仙家之
食(列仙傳曰廣成子/食柏實齒落更生)李詢樹之以守墓(東觀漢記曰李/詢遭父母䘮六)
(年躬自負土樹/柏常住冡下)王裒泣之而變色(王隱晉書曰王裒字/偉元其父不以命終)
(裒絶世不仕立屋墓側旦夕常至墓前朝拜輒悲號斷/絶墓一柏樹裒常所攀涕淚所著樹色與凡樹不同)
亦有出新甫(詩曰新/甫之柏)生冀州(周禮曰冀州/其材松柏)飲漢官之酒
(漢官儀曰正旦/以柏葉酒上壽)泛弼國之舟(詩弼風曰泛彼/柏舟亦泛其流)虞延外黄
之對(謝承後漢書曰陳留虞延為郡督郵光武巡狩至/外黄問延園林柏樹株數延悉曉之由是見知)
穆滿大北之游(穆天子傳曰甲申天子升於大北之隥/而降休於兩柏之下注大北大行山)
又聞媼插則死(述異記曰陳倉人有得異物者其形不/類猪亦不似羊衆不能名忽有二童子)
(至云此名媼常在地下食死/人腦若欲殺之柏葉插其頭)麝食而香(嵇康養生論曰/麝食柏而香)
脂傳京輔之價(范子計然曰柏脂出/三輔上價升七十)材為漢殿之梁(漢/書)
(曰武帝造栢梁殿羣臣/宴其下又云作柏梁臺)若其府中集烏(見烏賦府/中朝夕注)殿後
立鵲(東方朔傳曰孝武燕未央前殿雨新止朔執㦸在/殿階獨語上呼問之荅曰殿後柏樹有鵲立枯枝)
(上向東鳴上遣視如朔言問何以知之朔曰以人事言/之風從東方來鵲尾長傍風則蹶必當向風而立是以)
(知東向鳴新雨生枝滑枯枝/澁是以知立枯枝上大笑)延陵表信而挂劔(列士傳/曰延陵)
(季子解寶劒挂/徐君墓柏樹)永昌騁詐而為幕(後周書曰武帝伐齊/永昌公椿屯雞棲原)
(齊王憲密謂椿曰為營不須張幕可伐柏為菴令兵去/之後賊猶致疑及被敕追還率兵夜返齊人果謂柏菴)
(為帳幕翌/日始悟)復有擢華嶽(地理志曰華/山生文柏)秀白於(山海經曰/白於之山)
(其上多/松柏)樊衡植之而稱孝(北齊書曰樊衡性至孝䘮父/負土成墳植松柏方數十畝)
(朝夕/號慕)善才斫之而幾誅(唐書曰狄仁傑補大理丞時將/軍權善才坐斫昭陵柏樹仁傑)
(奏其罪免職高宗怒令誅之仁傑進曰古人云假使盗/長陵一抔土陛下何以加之今陛下以昭陵一株柏殺)
(一將軍千載之後謂陛下為/何主臣不敢奉制帝意稍解)又若王宴有變桐之徵(齊/書)
(曰王宴為員外郎父普曜齋前柏樹忽成梧桐論者以/為梧桐雖有棲鳯之美而失後凋之節宴後果然不能)
(終/)李充有倳刃之志(陳留耆舊傳曰李充喪父有盗/夜斫冢側柏樹者充手刄之)既
杶幹以同貢(書曰荆州厥/貢杶幹栝柏)亦魍像之所畏(風俗通曰墓/上柏樹路頭)
(石虎周禮方相氏入墟毆魍像以其好食亡者肝腦不/能當令方相立於墓側而魍像畏虎與柏故樹柏立虎)
驗其陵樹嘗為宣帝之祥(漢書曰昭帝時長安諸陵柏/樹枯倒者悉起後昭帝崩而)
(衛太子孫立/是為宣帝)泛彼中河亦著共姜之誓(詩曰柏舟共姜/自誓也衛世子)
(共伯早死其妻守義父母欲奪而嫁之誓/而不許故作是詩汎彼柏舟在彼中河)
　　　槐
古所謂大葉而黒(爾雅曰欀槐/大葉而黒)又以為靈星之精(春秋/説槐)
(木者靈/星之精)鉏麑觸之於寢(左傳曰趙宣子驟諫公患之使/鉏麑殺之晨往寢門闢矣盛服)
(將朝尚早坐而假寐麑退歎曰不忘恭敬民之主也賊/民之主不忠棄君之命不信有一於此不如死也觸槐)
(而/死)董叔紡之於庭(國語董叔將娶於范氏叔向曰盍已/乎曰欲為繫援焉他日董祁愬之范)
(獻子曰不吾敬也獻子執/而紡之於庭槐注紡懸也)或老而生火(淮南子曰/老槐生火)或傷
而被刑(晏子春秋曰齊景公有所愛槐令曰犯槐者刑/傷槐者死有醉而傷槐者且加刑焉其女懼而)
(告晏子曰妾恐隣國聞之謂君愛槐而賤/人可乎晏子入言之公乃出傷槐者囚)見夢寐於豐
沛(宋書曰孔子夜夢三槐之間豐沛之邦有/赤氣驅車見芻兒傷麟之左足求薪覆之)同橘柚之
弟兄(淮南子曰槐榆合與橘柚為弟/兄有苗與三危通為一家也)至於總翠訟庭(春/秋)
(元命苞曰樹槐聽訟其下注/槐之言歸也情見歸實也)垂陰學市(淮南子曰槐市/學也樹以青槐)
或晝聶而宵炕(爾雅曰守宮槐/葉晝聶宵炕)或兎目而鼠耳(淮南子/曰槐之)
(生季春五日而兎目十/日而鼠耳更旬而始規)或彰五沃之宜(管子曰五沃/之土木宜槐)或
表三公之位(周禮曰三槐三公位焉/注槐懷也言懷來人也)或樹之於辟雍(三/輔)
(黄圖曰明堂辟雍為博士舍三千區為會市但列槐樹/數百行諸生朔望會此市各持郡所出物及經書相與)
(買賣雍雍揖/讓論議槐下)或植之於王門(太公金匱曰武王問太公/曰天下神來甚衆何以待)
(之太公樹槐於王門内/有益者入無益者拒之)仙方補腦(抱朴子曰槐子服之/補腦令人髮不白而)
(長/生)藥録輕身(本草曰槐實/久服輕身)至乃取於烜氏(周禮曰烜氏/掌冬取槐檀)
(之/火)用為神燭(本草曰槐生河/南可作神燭)孝寛樹之以表路(後周書/曰韋孝)
(寛為雍州刺史先是路側一里置一土堠經雨頽毁每/須修之孝寛臨州勒部内當堠處植槐樹既免修復行)
(路又得庇廕文帝後見之於是令諸州道/一里種一樹十里種三樹百里種五樹)肩吾服之而
明目(梁書曰庾肩吾常服槐實年/九十餘目看細書鬢髪皆黒)又若高熲不依於行
列(隋書曰高熲字昭𤣥領新都太監每坐槐樹下以聽/事後以樹多不依行列有司請伐之上特令勿去以)
(示後/人)仲文每歎於婆娑(晉書曰大司馬府有老槐樹殷/仲文對而歎曰此樹婆娑生意)
(盡/矣)茂酒泉而作賦(凉録曰初河右不生楸槐柏漆張駿/之出取於秦隴而植之皆死獨酒泉)
(宮之西北隅有槐樹生/焉李𤣥盛著槐樹賦)植長安而見歌(晉書曰苻堅僭/號自長安至於)
(諸州夾路皆種槐柳百姓歌之曰長安/大街夾路楊槐下走朱輪上有鸞棲)别有馳道勿伐
(唐書曰貞元中度支欲取兩京道中槐樹為薪更栽小/樹先下符牒渭南縣尉張造牒曰召伯所憩尚勿剪除)
(先皇舊遊豈/宜斬伐乃止)士冡常栽(五經通義曰/士冡樹槐也)布𤣥陰之翳薈(吳/郡)
(賦曰樹以青/槐𤣥陰耽耽)集白雀之徘徊(曹子建魏徳論曰武/帝執政白雀集庭槐)既所
以表士雄之純孝(隋書曰紐回以孝聞及卒子士雄復/有至行廬於墓側負土成墳其庭前)
(有一槐樹先甚鬱茂及士雄居喪樹遂枯死服闋還宅/死槐復榮高祖間之歎其父子至孝下詔褒揚號其所)
(居為累/徳里)亦可以見官候之懷來(淮南子曰九月官候其/樹槐是月繕修守備故)
(樹槐懷也取/懷來逺近也)
　　　柳
昔桓溫感舊遷延攀條泫然且曰樹猶如此況於人焉
(桓溫傳曰溫北伐行經金城見少為琅邪時所種柳皆/以十圍慨然曰木猶如此人何以堪因攀條泫然流涕)
若乃美春月於王恭(晉書曰王恭字孝伯美姿容/或目之曰濯濯如春月柳)賞靈
和於張緒(齊書曰劉俊之為益州刺史獻蜀柳數株甚/長狀若絲縷武帝植於太昌靈和殿前甞嗟)
(翫曰此楊柳風/流可愛似張緒)涉正月而始荑(大戴禮曰正月柳/荑注荑發葉也)得沃
土而斯茂(管子曰五沃/之土宜柳)既曰醜條(爾雅曰/柳醜條)亦名獨搖(古/今)
(注曰楊圓葉弱帶一/曰高飛一名獨搖)生於左肘(莊子曰支離叔觀於宜/伯之丘崑崙之墟俄而)
(柳生其/左肘)集彼鳴蜩(詩曰菀被柳/斯鳴蜩嘒嘒)亞夫則軍門傲睨(漢書/曰文)
(帝時匈奴入寇宗正劉禮軍灞上徐勵軍棘門周亞夫/軍細柳帝幸灞上棘門軍吏皆迎已而之細柳壁門不)
(開前驅曰天子且至又不開上使謂亞夫曰吾欲勞軍/亞夫乃傳言開壁門軍吏曰將軍約軍中不得驅馳天)
(子乃按轡徐行至中軍亞夫乃持兵揖曰介胄之士不/拜請以軍禮見天子動容式車既出左右皆驚上曰此)
(真將軍也向之棘/門灞上皆兒戲耳)嵇康則鍜竈逍遙(見夏賦嵇/康鍜竈注)呂渭以
再榮作瑞(唐書曰呂渭為禮部侍郎中書省有柳樹再/榮人謂之瑞柳渭以為賦題上闈而惡之)
孝緒以自㧞為妖(齊書曰阮孝緒建武末青溪宮東門/無故自崩大風拔東宮門外楊樹或)
(問孝緒孝緒曰青溪皇家舊宅齊為/木東為木位今東門首壞木其衰矣)復有直陵鳯伯(山/海)
(經曰廆山之西有谷焉名均雚谷其木多柳鳯伯/之山熊山直陵之山木多柳平丘山爰有楊柳)檉河
旄澤(爾雅曰檉河柳/旄澤柳楊蒲柳)或盛展禽之家(淮南子注曰展禽/之家有柳樹身行)
(惠徳因號柳下/恵一日邑名)或茂陶潛之宅(南史曰陶潛宅邊有五/柳樹嘗自著五柳先生)
(傳/)亦有沃民之國(山海經曰沃民/之國有白柳)汶水之傍(詩疏義曰/淇水傍魯)
(國泰山汶水/邊路純生柳)静帝既謠於周世(隋書曰周初有童謠曰/白楊樹搖頭金雞鳴秪)
(有阿舅無外甥静帝隋氏之/甥既遜位而崩諸舅强盛)楊氏亦歌於太康(王隱晉/書曰太)
(康末京洛為折楊柳歌其曲始有兵革苦辛之歎終以/擒獲斬截之事是時三楊貴盛而被族滅太后幽死折)
(楊之/應也)敬則憶之於北舘(南齊書曰王敬則嘗使魏於北/舘種楊柳後員外郎虞長曜北)
(使還敬則問我昔種楊樹今各/大小長曜曰虜中以為甘棠)陶侃識之於武昌(晉書/曰陶)
(侃明識過人武昌道上通種柳人有竊之植於家侃見/識之曰此是武昌西門柳何以盗來此種盗者驚懼)
或垂陰於邏娑(唐書曰吐蕃土風寒苦物產貧薄所部/邏娑川唯有楊柳人以為資更無草木)
或成林於振武(唐書曰范希朝鎮振武單于城中舊少/樹希朝於他處柳子命軍人種之至今)
(成林居/人賴之)張陸並處兮交讓方榮(齊書曰何㸃性好事聞/陸惠曉與張融並宅其)
(間有池池上有二柳樹㸃歎曰/此池便是醴泉此樹便是交讓)機昂共摧兮孤楊獨茂
(隋書曰柳機字匡時初機在周與族人昂俱歴顯要及/機昂並為外職楊素時為納言用事因上賜宴素戲機)
(曰二柳俱摧孤楊/獨聳坐皆歡笑)至夫歌東門之牂牂(詩曰東門之/楊其葉牂牂)或
昔日之依依(詩曰昔我往/矣楊柳依依)憂田需之易拔(春秋後語曰/魏哀王以田)
(需為相惠子謂需曰子善事左右今夫樹楊横之則生/折而樹之又生然使十人樹楊一人抜之則無生楊矣)
(子雖自樹於王而欲/去之者衆必危矣)感顧悦之先衰(世説曰顧悦之與/晉簡文帝同年悦)
(之髪白帝問卿何以先老對曰蒲柳/之姿望秋先隕松柏之質隆冬轉茂)亦有生女媧之墳
(唐書曰乾元中虢州刺史王奇光奏閿鄉縣女媧墳天/寳十三載大雨晦㝠忽失所在至今河側忽聞河中雷)
(風聲曉見其墳湧出上/有雙柳樹下有巨石)茂高熲之第(隋書曰渤海公高/熲孩孺時家有柳)
(樹高百許尺亭亭如葢里/中父老曰此家當出貴人)生荑著象(易曰枯楊生荑/老夫得其女妻)樊
圃是刺(詩曰折柳樊圃狂夫瞿瞿注柳弱/脆之木樊藩也折以藩圃無益也)有菀見風於
幽王(詩曰菀柳刺幽王也/有菀者柳不尚息焉)為字呈祥於漢帝(漢書曰上/林苑中僵)
(柳樹一朝起生枝葉有蟲食其葉為字曰公孫病已立/晆孟以為木下民之象當有從民間受命者及昌邑廢)
(更立宣帝帝/本名病已)斯楊蒲之為用蓋民家之所利(見箭賦採/蒲臺而欲)
(空/注)
　　　桐
伊櫬梧之嘉木(爾雅曰櫬梧/注今梧桐)生嶧陽之重阻(書曰嶧陽/孤桐注嶧)
(山之陽特生/桐中琴瑟)含奇律於黄鍾(張協七命曰寒山之桐出/自太㝠含黄鍾以吐幹據)
(蒼岑而/孤生)濯靈滋於𤣥雨(魏明猛虎行曰雙桐生空井枝/葉自相加通泉漑其根𤣥雨潤)
(其/柯)雖乳可致巢(莊子曰空門來風桐乳致巢注門户空/風喜投之桐子似乳著葉而生鳥喜巢)
(之/)而材難為弩(淮南子曰智者有所不/足故桐不可以為弩)或氣淳而獨異
(王逸子曰木有扶桑梧桐松柏/皆受氣淳矣異於羣類者也)或空中而易傷(易緯曰/桐枝濡)
(毳而又空中難成易/傷須成氣而後華)緝毳早聞於驃國(廣志曰驃國有/白桐木其華有)
(白毳取其毳淹/漬緝織以為布)績花更見於華陽(華陽國志曰益州有/梧桐木其華采如絲)
(人績以為布/名曰華布)復有生高岡(出/詩)棲靈鳯(古詩曰井/梧棲靈鳯)置罋裏
而雲興(淮南子曰桐木成雲注云取十石瓮滿以/水置桐其中蓋之三四日閒氣如雲作)臥坎
中而囚動(論衡曰李子長為政欲知囚情刻梧桐象囚/形鑿地為埳臥木囚其中囚罪若正木囚不)
(動若有寃木囚動出/人之精誠著木人也)又若龍門無枝(枚乘七發曰龍門/之桐高百尺而無)
(枝/)吹臺百圍(遊名山志曰吹臺有高桐皆/百圍嶧陽孤桐方此為劣)葉閏餘而有
數(遁甲梧桐不生則九州異君注梧桐以知日月正閏/生十二葉一邊有六葉從下數一葉為一月有閏則)
(十三葉視葉小者則知閏/何月也不生則九州異君)花清明而應時(禮曰清明/桐始華)順
招搖而豈破(淮南子曰以巨斧擊桐薪不待利時良日/而後破之加巨斧桐薪之上而無人力之)
(奉雖順招搖刑徳而/不能破無其勢也)養樲棘而非宜(孟子曰今有塲師/舍其梧檟養其樲)
(棘則為賤塲師矣注/謂棄大而取小也)削農黄之雅器(新論曰神農黄/帝削桐為琴)採
東南之孫枝(風俗通曰梧桐生於嶧陽山巖石/之上採東南孫枝為琴聲甚清雅)亦有别
之梓漆(詩曰樹之榛栗椅/桐梓漆爰伐琴瑟)號以榮桐(爾雅曰/榮桐木)莊子則據
之而瞑(莊子曰外子之神勞子之精則倚/樹而吟據梧而瞑注言勞困故爾)成王則戲之
以封(呂氏春秋曰成王與唐叔虞燕居剪梧葉以為圭/曰以此封汝虞喜以告周公周公請封虞成王曰)
(余與虞戲也周公曰臣聞天/子無戲言遂封叔虞於晉)擢𤣥谿而托險(崔琦七蠲/曰爰有梧)
(桐生於𤣥谿傅根/朽壞托險生危)生齊地而為宮(齊地記曰齊城有/梧桐臺即梧宮也)蔡
邕得之於爨下(見琴賦蔡/邕焦尾注)豫章植之於邸中(齊書曰豫/章王於邸)
(起山列種桐竹號為桐/山武帝幸之置酒為樂)至如用賢則生(瑞應圖曰王者/任用賢良則梧)
(桐生於/東廂)乘火而茂(禮斗威儀曰君乘火而/王其政平梧桐常生)集南海之鵷
雛(莊子曰鵷雛發南海而飛於北/海非梧桐不止非竹實不食)擊臨平之石鼓(見鼓/賦臨)
(平擊/石注)琴川秋至吳王望之而每愁(述異記曰梧桐園在/吳夫差舊國一名琴)
(川梧園宮在句容縣傳云吳王别舘有楸/梧成林焉古樂府云梧宮秋吳王愁是也)阿房鳯來秦
主植之而更悞(秦記曰初長安謠云鳯皇鳯皇止阿房/苻堅遂於阿房城植桐數萬株以待之)
(其後慕容冲入阿房/城而止焉冲小字鳯)
　　　桑
伊柔桑之醜條(詩曰爰求柔桑爾/雅曰桑柳醜條)稟純精於箕星(典術/曰桑)
(木者箕/星之精)止交交之黄鳥(詩曰交交黄/鳥止於桑)集肅肅之鴇行(詩/曰)
(肅肅鴇行/集於苞桑)蠶室有近川之制(禮曰天子諸侯必有公/桑蠶室近川而為之)圓
丘傳北海之名(山海經曰東北海外圓丘之/南有三桑無枝皆高百仞)若夫靈輒
始見於宣子(左傳曰趙宣子田於首山舍於翳桑見靈/輒餓問其病曰不食三日矣食之舍其半)
(問之曰宦三年矣未知母之存否今近焉請以遺之使/盡之而為之簞食與肉置諸槖以與之既與為公介靈)
(公將殺宣子倒㦸以禦公徒而免之問/何故曰翳桑之餓人也注公介公甲士)蠶妾初遇於重
耳(左傳曰晉重耳至齊桓公妻之有馬二十乘公子欲/安之從者以為不可將行謀於桑下蠶妾在上以告)
(姜氏姜/氏殺之)慕容布江南之種(後燕録曰遼川無桑及慕容/廆通於晉求種江南平州之)
(桑悉由/吳來)天錫稱北方之美(前涼録曰張天錫歸晉孝武/帝問之曰北方何物為美錫)
(對曰桑椹甘香鴟鴞革/響淳酪養性人無妒心)禁野虞而勿伐(禮曰季春命野/虞無伐桑柘)
候戴勝之來止(禮曰季春戴/勝降於桑)亦有環五畝而為宅(孟子/曰五)
(畝之宅樹之以桑五/十者可以衣帛矣)比千户之封侯(史記曰齊魯千畝/桑其人與千户侯)
(等/)陽谷大明之浴(山海經曰陽谷上/有扶桑十日所浴)范宫周穆之遊(穆/天)
(子傳曰天子居范宮以觀桑者乃飲於桑中/命桑虞出桑者用禁暴民注桑虞主桑者)至於美沃
若(詩曰桑之未/落其葉沃若)稱有儺(詩曰隰桑有/阿其葉有儺)楊沛以乾椹為糧
(魏畧曰楊沛為新鄭長課民畜桑椹䝁/豆積得千餘斛太祖軍無糧沛進之)張堪以附枝見
歌(後漢書曰張堪為漁陽百姓/歌曰桑無附枝麥穗兩岐)復有沈瑀行勸課之教
(齊書曰沈瑀為建徳令教人一丁種十五/株桑柿栗女丁半之人咸歡悦頃之成林)馮䟦下篤察
之書(載記曰北燕馮跋下書曰桑柘之益有生之/本此土少桑可令百姓人植桑百二十株)太戊
之懼既七日而拱(家語曰太戊之時道缺法圯以致大/孽桑榖生朝七日而拱太戊恐懼側)
(身修/徳)愍懷之廢亦數日而枯(晉書曰愍懷太子時有桑/生於西廂長數日而枯十)
(二月后/生太子)狀鳯闕之萬桷(繁欽桑賦曰上似華葢紫極/北形下象鳯闕萬桷一楹)擢
帝女之四衢(山海經曰宣山上有桑大五十尺其枝四/衢名曰帝女之桑郭璞曰婦人主桑故以)
(名/也)若夫種殖傳汜勝之書(汜勝之書曰種桑五月取椹/著水中濯灑取子陰乾之肥)
(田十畝荒乆不畊者善好耕治之黍椹子各三升三合/和種之黍桑俱生鋤之令稀疏調適黍熟獲之桑生正)
(與黍高下平因以利鎌歴地刈之曝令/燥放火燒之桑至春生一畝食三箔蠶)繁茂見陸機之
賦(陸機桑賦曰初世祖武皇帝為中壘將軍植桑一株/世更三代年漸三紀綠葉興而盈尺柔條蔓而増尋)
顧出水而得伊尹(見水賦陷空/桑之里注)游大冡而生尼父(孔演/圖曰)
(孔子母徵在游大冡之陂睡夢黒帝使請已往交語曰/女乳必於空桑覺則若感生丘於空桑之中注乳產也)
或間以榆棗(隋書曰齊河清中定令丁給永業二十畝/為桑田其中種桑五十根榆三根棗五根)
或用為綿布(齊書曰扶桑國在大漢國東二萬餘里土/多扶桑葉似桐初生如笋國人食之實如)
(梨而赤績其皮為/布亦為綿為紙)貢美青州(書曰青州厥篚檿絲/注檿桑絲中琴瑟絃)名傳
三輔(范子計然曰/桑葉出三輔)得齊王之奇女(列女傳曰齊瘤女者/齊東郭採桑之女項)
(有大瘤閔王遊至東郭百姓盡觀宿瘤女採桑如故王/怪問之對曰妾受父母教採桑不受教觀大王王曰此)
(奇女也/聘迎之)見秋胡之烈婦(列女傳曰魯秋胡子納妻五日/而宦於陳後歸未至家見路傍)
(美婦人方採桑秋胡悦之下車願託桑陰下婦人採桑/不輟胡曰力田不如逢年採桑不如逢郎今吾有金願)
(與夫人婦人不受胡乃歸呼其婦乃/向採桑者也數胡之罪而自投於河)至若枝上拂乎十
日(淮南子曰扶桑在陽州日所拂注十/日所出九日居下枝一日居上枝)根下屈乎三泉
(𤣥中記曰天下之高者扶桑無/枝木焉上至於天下通三泉)食之美君仲之孝(東觀/漢記)
(曰蔡君仲汝南人王莽亂人相食君仲取桑椹異器賊/問所以君仲曰黒與母赤自食賊義之遺鹽二升受而)
(不/食)採之接龎綂之言(荆州先賢傳曰龎士元師事司馬/徳操不務小名衆莫之知徳操蠶)
(月躬採桑後園士元助之因與談/論廢興其言若神遂移日忘食)爭則有畀梁之鬬(史/記)
(曰吳公子光伐楚㧞居巢鍾離初楚邊邑畀梁氏之處/女與吳邊邑女爭桑二女家怒相滅兩邑長聞之怒而)
(相攻滅吳之邊邑/吳王怒遂伐楚)讓則有係伯之賢(齊書曰襄陽人土/俗鄰居種桑於界)
(上為誌韓係伯以桑蔭妨他地遷界上開數尺鄰/畔隨侵之係伯輒更改種鄰人慙愧還所侵地)知天
風而已枯(古詩曰枯桑知天/風海水知天寒)變東海而為田(神仙傳曰/麻姑謂王)
(方平云吾見東/海三為桑田)至其禁原蠶而慮殘(淮南子曰原蠶一/嵗再登非不利也)
(然王法禁之者/為其殘桑也)獲死龍而有害(三國典畧曰齊長廣郡/人伐枯桑樹於中得死)
(龍長尺餘識者以為長廣齊太上皇本封也/齊氏木徳龍為君象木枯龍死非吉徵焉)蜀主之舍
邊羽葆(蜀志曰先主舍東南角籬上有桑樹生高丈餘/遙望童童如車葢住來者皆怪此樹非凡謂當)
(出貴人先主少時與宗中諸兒於/樹下戲言吾必當乘此羽葆車葢)齊祖之宅南車葢(齊/書)
(曰太祖宅在武進宅南有桑樹狀如車葢上年/數歲遊於其下從兄敬宗謂曰此樹為汝生也)又若詩
稱猗彼(詩曰猗/彼女桑)易著其亾(易曰其亾其/亾繫于苞桑)條之蠶月(詩曰/蠶月)
(條/桑)執以懿筐(詩曰女執懿/筐爰求柔桑)既兩兩以同根(十洲記曰扶/桑在碧海中)
(上有天帝宮東王所治樹長數千丈兩兩同根更相倚/依故曰扶桑仙人食其椹體作金色其樹雖大椹如中)
(夏桑椹也稀而色赤九/千歲一生實味之絶香)亦葉葉而相當(曹植艷歌曰出/自薊北門遙望)
(胡地桑枝枝自相/植葉葉自相當)或有左衽既絓(楚辭曰衣攝葉以儲/與兮左袪絓於扶桑)
(右袵拂於不周兮六合不足以/肆行注攝葉儲與不舒展貌)化民自裹(括地圖曰化/民食桑二十)
(七年化而自裹九/年生翼十年而死)仙人食之而變金(見上兩兩/同根注)季夏鑽
之而取火(鄒子曰季夏/取桑柘之火)復有馬領殺人(本草曰桑根白/皮出見地上名)
(馬領勿取/毒殺人)伏蛇療疾(本草曰桑根㫄行出土/上者名伏蛇治心痛)過路室而
目待(楚辭曰路室女之方桑孔子/過之以目待注路室客舍)想姜嫄之履迹(元命/苞曰)
(姜嫄遊閟官地扶/桑履大人迹生稷)子產相鄭而貽謗(韓子曰子產開畝/樹桑鄭人謗訾)
孔子自陳而自得(孫卿子曰孔子適楚於陳蔡之間七/日不食曰居不隱者思不生身不佚)
(者志不廣汝庸知吾/不得之桑落之下)非獨琅邪國相用之而為桮(謝水/後漢)
(書曰高𢎞為琅邪相妻/子不歴官舍桑杯盛漿)亦有陳留隱人依之而作室(謝/承)
(後漢書曰陳留申屠蟠恥郡無處士遂/閉門養志蓬室依大桑樹以為棟梁)
　事類賦卷二十五
欽定四庫全書
　事類賦卷二十六
　　　　　　　　　　　　　宋　吳淑　撰
　　果部
　　　桃
果實多品惟桃可佳夭夭其色灼灼其華(詩曰桃夭后/妃之徳也桃)
(之夭夭灼/灼其華)或成仙而益壽(神農經曰玉桃服之長生不/死臨死服之其尸畢天地不)
(朽/)或制鬼而袪邪(見春賦畫/雞索葦注)或美后妃之徳(見/上)或報瓊
瑤之華(詩曰投我以木/桃報之以瓊瑤)驚蟄應氣而斯盛(易通卦驗曰/驚蟄大壯初)
(九桃始華不/華倉庫多火)農人為候而無差(崔實月令曰三月桃/花盛農人候時而種)陟
雲臺而臨崖布綺(列仙傳曰張陵弟子趙升就陵受學/陵與諸弟子登雲臺山山絶崖有桃)
(樹大如臂陵曰得桃實者告以要道弟子無敢/視者升從上自擲正中桃樹得桃滿懷而至)遊武陵
而夾岸舒霞(陶潛桃源記曰晉太元中武陵人捕魚從/溪而行忘路逺近忽逢桃花林夾兩岸芳)
(華鮮美落英繽紛林盡得山山有小口初極狹行四五/步豁然開朗邑屋相連雞犬相聞男女衣著悉如外人)
(見漁父驚為設酒食云先世避秦難率妻子來此遂與/外隔問今是何代不知有漢無論魏晉既出白太守遣)
(人隨往尋之/迷不復得)妬􁀬常聞於武女(妬記曰武陽女嫁阮宣/武絶忌家有一株桃樹)
(華葉灼燿阮嘆美之即便大/怒使奴取刀斫樹摧折其華)愛惡潛移於子瑕(韓子曰/昔彌子)
(瑕有寵於衛君遊於果園食桃而甘以其半啖君君曰/愛我哉忘其口而啖寡人及彌子瑕色衰愛弛得罪於)
(君曰是固嘗/啖我以餘桃)至若綏山刻木(列仙傳曰葛由好刻木作/羊賣之一旦騎羊上綏山)
(王侯追之皆得仙綏山多桃故諺曰/得綏山一桃雖不得仙亦足以豪)神荼索葦(見春賦/畫雞索)
(葦/注)犯上既戒於文侯(新序曰魏文侯見箕季從者食其/桃箕季禁之文侯曰箕季豈愛桃)
(哉是教我下/無犯上也)雪賤復聞於夫子(韓子曰魯哀公賜孔子/桃與黍孔子先飯黍而)
(後食桃公曰以黍雪桃爾對曰黍五榖/之長桃六果之下君子不以貴雪賤)神女嘗食於二
郎(幽明録曰劉晨阮肇共入天台迷不得返糧食乏盡/得山上數桃啖之遂不饑下山一大溪邊二女姿質)
(妙絶因要還家勅婢云劉阮二郎向雖得瓊/實猶尚虛弊可速作食遂停半年懷土而歸)齊相亦殺
乎三士(晏子春秋曰公孫接田開疆古冶子事景公勇/而無禮晏子言於公饋之二桃曰三子計功而)
(食公孫接田開疆先言功援桃而起古冶子又言其功/令二子反桃二子慙而自殺古冶子曰恥人以夸其聲)
(不義也亦返其/桃契領而死)崑崙以霜實稱奇(洛陽伽藍記曰景陽/山百果園有仙人桃)
(其色赤表裏照徹得霜乃熟/亦出崑崙山亦曰王母桃)磅磄以寒英表異(拾遺記/曰磅磄)
(山去扶桑五萬里日所不及/其地寒有桃千圍萬年一實)旄榹異狀而同名(爾雅曰/旄冬桃)
(榹桃/山桃)侯白殊味而俱美(晉宫闕記曰華林桃園七百/三十株侯桃三株白桃三株)别
有綺葉金城之號紫文緗核之名(西京雜記曰上林有/秦桃櫻桃緗核桃綺)
(葉桃霜桃金/城桃紫文桃)雖云六果之下(見上雪賤聞/於夫子注)誠為五木之
精(典術曰桃者五木之精其精生鬼門/制百鬼故今作桃人著門以厭邪)高丘飡膠而輕
舉(神仙傳曰高丘/公服桃膠得仙)師門食葩而道成(列仙傳曰師門者/嘯父弟子也能使)
(火食桃葩夏孔甲惡之殺而埋之/野外山木皆焚孔甲禱未還而死)復有棓羿之事(淮南/子曰)
(羿死於/桃棓)畏漢之情(梅子曰王莽畏漢高神靈乃令虎/賁㧞劍斬高廟桃湯赤鞭灑屋)𤣥
冬霜林之茂(拾遺記曰漢明帝世有獻巨核桃者霜下/結花隆暑方熟使植於霜林園俗謂相陵)
(誤/也)朱夏豆實之英(大戴禮夏小正曰六/月煮桃以為豆食)至於漢皇罷種
(漢武故事曰王母出桃七枚以五與帝自啖其二帝/留核欲種母曰此桃三千年一實非下土所植也)方
朔潛偷(漢武故事曰東郡獻短人帝呼東方朔朔至短/人指朔謂上曰王母種桃三千嵗一實此兒不)
(良已三/偷之矣)僵李傷嗟於見累(見井賦僵/李摧殘注)土偶哀憐於載浮
(説苑曰孟嘗將入秦客有諫曰臣過淄水上見土偶人/方與木梗人語木梗謂土偶曰今大雨至子必沮壞應)
(曰我沮乃反吾真耳今子東園之桃也刻子以為梗/水流至必浮子泛泛乎不知所止矣孟嘗君乃不行)樊
氏競術於靈變(神仙傳曰樊夫人與夫劉綱俱有道術/各自言勝中庭有兩桃樹夫妻各呪其)
(一桃便鬭綱所/呪桃走出籬外)蔡誕託詐於仙遊(抱朴子曰五原蔡誕/入山而還欺家人云)
(到崑崙山有玉桃光明洞徹而/堅湏玉井水洗之便軟可食)亦有種别三名(潘岳閒/居賦曰)
(三桃表櫻/胡之别)實盈十斛(𤣥中記曰木子之大者有積石/泰山之桃實焉大如十斛器)太
清漬花而療疾(太清卉木方曰酒漬桃/花飲之除百疾好顏色)抱朴服膠而絶
穀(抱朴子曰桃膠以桑木炭漬服/之愈百病久服體有光能絶榖)或呪之而頮面(見春/賦桃)
(花靦/面注)或出之而剖腹(鍾離意别傳曰周書言秦史趙凱/以私恨告園民吳且生盗食宗廟)
(御桃且生對曰民不敢/食王曰剖其腹出其桃)豈若饗碧實於西遊摽名仙籙
(尹喜内傳曰喜從老子西遊/省太真王母共食碧桃之實)
　　　李
猗歟穠李果中之美仙縹神紅(李尤果賦云仙/李縹而神李紅)冬華春
子(廣志曰鄴園有/春李冬華春熟)或傳芳於黄建(廣志曰麥李細小有/溝道有黄建李黄扁)
(李馬肝李䭞李/䏎粘茹似䭞)或衒名於青綺(西京雜記曰上林/苑有紫李青綺李)武子
㧞樹以責吝(晉書曰何嶠性儉家有好李帝求之不過/數十王武子因其出率少年將斧詣園飽)
(啖畢伐/樹而去)王戎鑽核而彰鄙(晉書曰王戎有好李常/賣恐人得種鑽其核)玉華
連理之奇(唐書曰貞觀中玉華/宮李連理隔澗合枝)房陵朱仲之美(任昉述/異記曰)
(房陵定山有朱仲李三十六株/潘岳□居賦曰房林朱仲之李)安陽暉章之鮮茂(述異/記曰)
(魏文帝安陽殿前天降朱李八枚啖一數日不食今李/種有安陽李大而甘者即其種也晉宮闕名曰暉章殿)
(前有/嘉李)中山杜陵之滑旨(陸士衡果賦云中山之縹李述/異記曰杜陵有金李李之大者)
(夏李小/者鼠李)或以顏子為稱(西京雜記曰上林苑/有顏淵李出魯國)或以韓終
見紀(洞㝠記曰琳國有玉葉李五千年/一熟仙人韓終服之一名韓終李)有赤駁之狀有
無實之稱(爾雅曰休無實李/座接慮李駁赤李)或沈於寒冰(魏文帝與吳/質書曰浮甘)
(𤓰於清泉沈/朱李於寒冰)或報以瓊英(見/詩)邊春則見於方外(山海經/曰邊春)
(之山/多李)員丘則載彼仙經(漢武内傳曰仙之/上藥有員丘紅李)著正冠之令
範(古樂府歌曰君子防未然不處嫌/疑間𤓰田不納履李下不整冠)振成蹊之美聲(阮/籍)
(詩曰嘉木下成蹊東園桃與李漢書曰李廣將軍恂恂/如鄙人口不能出辭及死之日天下知與不知皆為流)
(涕諺曰桃李不/言下自成蹊)亦有飡𤣥雲而得道(真人王襃内傳曰/五雲丹山上有𤣥)
(雲李食/之得仙)食如瓶而有光(漢武内傳曰李少君謂帝云鍾/山之李大如瓶臣食之遂生奇)
(光/)螬而可咽者井上(見井賦於/陵螬實注)苦而不食者道傍(晉書/曰王)
(戎年始七嵗常與諸小兒戲道邊李樹子多折枝諸小/兒競走取之唯戎不動人問之答曰樹在道邊而子多)
(必苦李也/取之信然)伯陽指之以定姓(列仙傳曰老子母扶李樹/而生老子老子生而能言)
(指李樹曰/以此為姓)僧孺辭之於先嘗(齊書曰王僧孺少時有餽/其父冬李先以一與之不)
(受曰大人未/見不容先嘗)斯朱李之為美冠衆果之鮮芳
　　　梅
詩云摽有梅其實七兮(詩/云)伊梅柟之酸酢(爾雅曰梅柟/注似杏實酢)
亦果中之嘉實既香口而是資(詩義疏曰梅杏類也煮/而乾為蘇置羮虀中可)
(含以/香口)亦和羮而取適(書説命曰若作/和羮爾惟鹽梅)范汪啖之於盈斛
(語林曰范汪至能啖梅/常置一斛奩須臾啖盡)孫亮察之於漬蜜(吳厯曰孫亮/方出西苑食)
(生梅使黄門至中藏取蜜漬梅蜜中有鼠矢侍中請付/獄推亮曰此易知耳令破鼠矢矢裏燥亮大笑曰久在)
(蜜中中當溼裏燥必/黄門為構乃首服)酸不及於百人(淮南子曰百梅足/以為百人酸一梅)
(不足以為百人酸注喻衆/能濟少少不能有所成)渇嘗止於三軍(世説曰魏武/帝行失道三)
(軍皆渇帝令曰前有大梅林饒子/甘酸可以解渇士卒聞之皆水出)越使申梁國之遺(説/苑)
(曰越使諸發執一枝梅遺梁王梁臣韓子顧/左右曰惡有以一枝梅遺列國之君者乎)陸凱寄江
南之春(荆州記曰陸凱與范曄相善自江南寄梅花一/枝詣長安與曄并贈詩曰折梅逢驛使寄與隴)
(頭人江南無所/有聊贈一枝春)柳惲之射斯妙(南史曰柳惲嘗與琅邪/王瞻博射嫌其皮闊乃)
(樹梅帖烏珠之/上發必命中)壽陽之粧更新(宋書曰武帝女壽陽公/主人日臥於含章簷下)
(梅花落公主額上成五出之/花拂之不去自後有梅花粧)折靈山兮攀上林賞紫葉
兮翫同心(山海經曰靈山有木多梅西京雜記曰上林/苑有朱梅同心梅紫蔕梅燕支梅麗枝梅紫)
(花梅/候梅)或以熟横公之魚(神異經曰北方荒外有石湖焉/方千里中有横公魚夜化為人)
(刺之不入煮之不死以熟梅二/十七煮之而即熟可却邪病)或以煮綺里之金(抱朴/子曰)
(綺里丹法以鉛百觔雄黄煮之皆成/金太剛以猪膏煮之太柔以梅煮之)五月之風表信(風/俗)
(通曰五月有落梅/風江淮以為信風)夏至之雨為淫(周處風土記曰夏至/之雨名為黄梅雨沾)
(衣服皆/敗黦)豈獨伯禹廟中生枝而事異(風俗通曰夏禹廟/中有梅梁忽一表)
(生枝/葉)㧕亦蘇躭園裏療病而功㴱(桂陽先賢傳曰蘇躭/後園梅樹下種藥可)
(治百/病)
　　　杏
美此文杏(西京雜記曰上林苑/有文杏謂材有文彩)稟精歲星(典術曰杏木/者歲星之精)
結靈山之茂影(山海經曰靈山/之下其木多杏)布魏郡之繁英(盧毓冀/州論曰)
(魏郡好杏地/產不為無珍)盧諶紀祭享之典(盧諶祭法曰/夏祠用杏)師曠占豐
儉之萌(師曠占曰杏多實/不蟲者來年秋善)三𤣥是號(南嶽夫人傳曰仙/人有三𤣥紫杏)
六出為名(西京雜記曰上林苑蓬萊杏東海都尉于台/獻一株花雜五色六出云是仙人所食者)
耕沙識務農之節(氾勝之書曰杏花/如何可耕白沙)糅麥知别味之精
(𤣥晏春秋曰衛倫過予言及於味稱魏故侍中劉子陽/食餅知鹽生精味之至也予曰師曠識勞薪易牙别淄)
(澠子陽今之妙也定之何難倫因命僕取糧糗以進予/嘗之曰麥也有杏李柰味三果之熟也不同子焉得兼)
(之倫笑而不言退而告人曰士安之識過劉氏吾家果/實多故杏時將發故糅以杏汁李柰時將發又糅以李)
(柰汁故/兼三味)南海漂流療饑於舟子(述異記曰杏園洲在南/海中多杏云仙人種杏)
(處漢時常有人舟行遇風泊此洲五六/月日食杏故免死又云洲中有冬杏)牛山荒饉充食
於黎甿(嵩高山記曰嵩山東北有牛山其山多杏至五/月爛然黄茂自中國喪亂百姓饑饉皆資此為)
(命人人充飽/而杏不盡)至於擅美含章(洛陽宮殿簿曰含/章殿前杏四株)傳名顯
陽(洛陽宮殿簿曰顯/陽殿前杏六株)范蠡宅畔(地志曰范蠡宅在湖/中有海杏大如拳)光
武陵傍(朱超石與兄書曰光武墳/邊杏甚美今奉送其核)貢西山於魏土(王逸/荔枝)
(賦曰魏土送/西山之杏)列仙祠於賴鄉(述異記曰賴鄉/老子祠有縹杏)仲尼坐緇
帷之側(荘子曰孔子遊緇帷之林休坐/杏壇之上弟子讀書絃歌皷琴)董奉植廬山之
陽(潯陽記曰董奉居廬山為人治病得/愈者令種杏五株今猶稱董先生杏)又若張元以還
主為廉(後周書曰張元性廉潔南鄰有杏/二樹杏熟多落元園中悉以還主)馬暢以不恭
為懼(唐書曰馬暢燧之子暢以第中大杏饋竇文場文/場以進徳宗徳宗未常見頗恠暢令中使就封杏)
(樹暢懼進宅/廢為奉城園)或飾之而為梁(司馬相如長門賦/曰飾文杏以為梁)或則之
而耕土(汜勝之書曰杏始華榮輒耕輕土弱土望杏花/落復耕之輒藺之此謂一耕而五也王元長策)
(秀才文曰杏花/菖葉耕穫不忘)五沃得種植之宜(管子曰五沃之/土其木宜杏)三月
辨田疇之度(四民月令曰三月杏花/盛可播白沙輕土之田)冠郁棣以稱珍見
閒居之麗賦(潘岳閒居賦曰梅/杏郁棣華實照爛)
　　　柰
惟此素柰果中之珍茂虎丘之嘉實(虎丘山疏曰山下/三面有春秋二柰)
秀上林之晩春(見/上)白花興謠既自於天公織女(晉書曰/成帝杜)
(后崩先是三吳女子相與簪白花望之如素/柰謠言天公織女死為之著服至是而后崩)𤣥雲在御
更聞於南岳夫人(南岳夫人傳曰夫人姓魏名華存季/冬半夜有真人降夫人靖室設酒殽)
(陳𤣥雲/紫柰)若夫張掖稱奇(廣志曰張掖有白柰酒泉有赤/柰西方例多柰家以為脯數十)
(百斛以/為蓄積)𤓰州擅美(張載詩曰三巴/黄甘𤓰州素柰)實或丹而或白(潘岳/閒居)
(賦曰二柰耀/丹白之色)英半緑而半紫(西京雜記曰上林苑有/紫柰花紫緑柰花緑)楊
愔不顧因號為奇童(三國典畧曰楊愔幼年家有柰樹/實落於地羣兒咸爭愔獨坐不顧)
(季父暐見之謂賔客/曰此兒恬裕有我風)王祥守之乃成其孝子(孝子傳曰/王祥事後)
(母庭有柰樹始著子使守視祥晝驅鳥雀夜/則驚鼠時雨忽至祥抱樹至曙母見惻然)狀同日給
之華(杜恕篤論曰日給之花似柰柰實/而日給虛虚僞之與真實相似也)名記圓丘之異
(漢武故事曰上握蘭園/之金精摘圓丘之紫柰)潘尼有清渠之詠(潘尼東武觀/賦曰飛甘𤓰)
(於浚水投素/柰於清渠)盧諶有夏祠之制(盧諶祭法曰夏祠/法用白柰秋赤柰)採崑
崙之絶域(拾遺記曰崑崙有/柰冬生子碧色)植華林之丹地(晉宮閣名/曰華林園)
(有白柰/四百樹)夏成者既嘉冬熟者尤貴(曹植謝柰子表曰即/夕殿中虎賁宣詔賜)
(臣等冬柰一奩詔使溫啖夜非食時而賜見及柰/以夏熟今則冬至物以非時為珍恩以絶口為厚)備四
真之薦羞有三𤣥之芳旨(南岳夫人傳曰夫人與王子/喬四真人為宿主設三𤣥紫)
(柰/)
　　　棗
棗實嘉果民之所資或美樲酸之實(爾雅曰樲酸棗注/云樹小實酢孟子)
(曰養其/樲棘)或稱還味之滋(爾雅曰還味稔棗/注還味短味也)或食仁而却
邪(劉根别傳曰能常服棗/核中仁百邪病不復干)或茹葉而充饑(東觀漢記曰/馮愔反鄧禹)
(征之為愔所敗至高陵/軍士饑餓皆食棗葉)仲思紫實(大業拾遺録曰信都/獻仲思棗長四寸紫)
(色細文核/肥有味)周文弱枝(潘岳閒居賦曰/周文弱枝之棗)晏子始稱於秦繆
(晏子春秋曰景公謂晏子曰東海之中有水而赤其中/有棗花而不實何也晏子曰昔者秦繆公嘗乘龍治天)
(下以黄布裏蒸棗而投其布故水赤蒸棗故花/而不實公曰吾佯問對曰嬰聞佯問者佯對之)少君亦
遇於安期(史記曰李少君以却老方見上曰臣曾/遊海上見安期生食臣棗棗大如𤓰)七日
聞之於仙傳(漢武内傳曰七月七日西王/母當下為帝設玉門之棗)八月載之於
毛詩(詩曰八月剥/棗十月穫稻)觀其纂纂離離(潘岳笙賦曰棗下纂/纂朱實離離宛其落)
(矣化為/枯枝)新之㚄之(禮曰棗曰新之爾/雅曰棗曰㚄之)三星繁茂(廣志曰/官園有)
(三星/棗)五苑紛披(韓子曰秦饑應侯謂王曰五苑之/果蔬橡棗栗足以活民請發之)安邑
榖城之茂(漢書曰安邑千樹棗與千户侯等/廣志云東郡榖城紫棗長二寸)信都梁國
之宜(廣志云信都大棗梁/國夫人棗太白棗)遵羊兮躗泄(爾雅曰遵羊棗/注實小而員紫)
(黒色今俗呼為羊矢/棗又曰躗泄苦棗)駢白兮蹙咨(廣志曰駢白棗蹙咨/棗此二者官園所種)
伐東家而去婦(漢書曰王吉東家有棗樹垂吉庭中吉/婦取棗以啖吉吉乃去婦束家聞之欲)
(伐樹鄰里共止之因固請吉令還婦里中語/曰束家有樹王陽去婦東家棗完去婦復還)握錯金而
示兒(春秋繁露曰握棗與錯金以示嬰兒嬰兒/必取棗而不取金故物之於人小者易知)數十年
仙童之顧(東陽記曰信安縣有懸室坂晉時有民王質/伐木至石室中見童子四人彈瑟而歌質因)
(留倚柯聽之童子以一物如棗核與質質含之便不復/飢頃童子令其歸質承聲而去斧柯漼然爛盡既歸質)
(去家已數十年親舊/零落無復昔時矣)三千歲神女之期(馬明生别傳曰/明生少逢神女)
(還岱宗見安期生曰昔與女郎遊於安/息西海之際食棗異美忽已三千年矣)若夫曾晳嗜之
而靡忘(孟子曰曽晳嗜羊棗而曽子不忍食公孫丑問/曰膾炙與羊棗孰美曰膾炙哉曰曽子何食膾)
(炙孟子曰膾炙/同也羊棗獨也)孟節含之而不食(後漢書曰孟節能含/棗核不食可至十年)
既補中而助氣(本草云凡棗九月/採曝乾補中益氣)亦安軀而益力(神異/經曰)
(北方荒中有棗其高五尺子長/六七寸食之可以安體益氣力)戴禮稱婦人之贄(禮曰/婦人)
(之贄脯/脩棗栗)周官設饋籩之實(周禮曰饋食/之籩其實棗)或生於石虎園
中(陸劌鄴中記曰石虎園有西王母棗味絶美/枝葉䓤茂四時不凋九月生花十二月熟)或植於
景陽山側(洛陽伽藍記曰景陽山有百果園果别作一/林林各有堂有仙人棗長五寸核細如針霜)
(降乃/熟)羊角崎廉(鄴中記曰石虎園中有/羊角棗廣志有崎廉棗)細腰擠白(爾雅/曰邊)
(要棗注細腰棗也又曰/擠白棗注今棗白熟)或蔭鄭街(韓子曰子產治鄭桃/棗之蔭於街者莫援)
(也/)或饒冀州(魏志曰杜恕上疏曰冀州户口最/大又有桑棗之饒國家徵求之府)名擅雞
心(廣志曰棗有雞心狗/牙獼猴細腰之名)用比狐裘(呂氏春秋曰棗棘之/有裘狐之有食棘之)
(棗衣狐之裘先王固/用非其有而已有之)夏令鑽之而取火(鄒子曰夏取/棗杏之火)春
祀笮之而用油(盧諶祭法曰/春祀用棗油)亦有茂韓國(水經曰酸棗/縣故城古韓)
(國昔天子建國名都或以山林故/豫章以樹氏都酸棗以棘名邦)盛高唐(水經注曰高/唐縣甘棗溝)
(水側多棗故/俗取名焉)美陶碩之守節(謝承漢書曰河南陶碩鄉/曲餉之無所受但食棗飲)
(水而/已)善程莫之居喪(蔡邕奏事曰程莫年十四時祖父/叔病物故莫抱伏叔尸號泣悲哀)
(舅哀其羸劣嚼棗肉以哺/之莫見食歔欷不能呑咽)植玉門於上苑(西京雜記曰/上林苑中有)
(玉門/棗)茂岐峯於北荒(拾遺記曰北極有岐峯之陰多棗/樹百尋其枝莖皆空實長尺核細)
(而柔百/歲一實)杜畿之直可尚(杜氏新書曰杜畿為河東太守/平虎將軍劉勲為太祖所親貴)
(震朝廷常從畿求大棗畿拒以他故後勲伏/法太祖得其書嘆曰杜畿可謂不媚竈也)孫程之謀
亦臧(東觀漢記曰中黄門孫程謀誅江京詐謂馬國曰/天子與我棗脯使早食之乃與國等共立順帝)
復有無實之稱(爾雅云哲無實/棗注不著子者)太白之名(廣志云梁國/園出太白棗)
或㗖馬而為脯(史記曰楚莊之時有/所愛馬㗖以棗脯)或斫樹而同盟(高/士)
(傳曰胡昭與晉宣帝為布衣之交同郡周士欲殺帝昭/止士士不肯昭泣以示誠士感其意乃止昭所棗樹共)
(士盟而别昭後/見帝口終不言)治中賦之而均士(英雄記曰孔文舉為/東萊賊所攻城欲破)
(而其治中左承祖/以官棗賦戰士)都尉樹之而有程(淮南子曰十一月/官都尉其樹棗)
吐而死之鮑焦之介何甚(風俗通曰鮑焦耕田而食穿/井而飲於山中食棗或曰子)
(所植耶遂强/吐立枯而死)呼而問也曼倩之術何精(東方朔傳曰武/帝時上林獻棗)
(上以所持杖擊未央前殿檻呼朔曰叱叱先生來來先/生知此筐中何物也朔曰上林獻棗四十九枚上曰何)
(以知之朔曰以呼朔者上也以杖擊檻兩木兩木林/也來來者棗也叱叱者四十九枚上大笑賜帛十疋)至
於和飴蜜以同甘(傅𤣥棗賦曰棐棐素華離離/朱實脆如霜雪甘如含蜜)與酢棃
而並置(應劭漢官儀曰光武封太山上壇見酢棃酸棗/問其故言者曰百官上者所置上曰封禪大禮)
(千歲一㑹衣冠士/大夫何故爾也)上林有羣臣之獻(西京雜記曰初修/上林苑羣臣各獻)
(名果多製美名故/有靑華棗赤心棗)窟室有仙人之餌(神仙傳曰李意其/於城角中作一土)
(窟居其中冬夏單衣但飲酒食/脯及棗或百日二百日不出)既傷其念我弟兄(傅𤣥/歌詞)
(曰黄葉離高柯丹棗生自零/不惜棗自零念我少弟兄)亦歎其生於棘刺(古詩曰/甘𤓰抱)
(苦蒂美棗/生棘刺)安平地產不謂於無珍(盧毓冀州論曰安平/好棗地產不為無珍)
房嵣燃膏亦稱其為異(洞㝠記曰房嵣細棗出房嵣之/山山臨碧海萬年一實笮之有)
(膏可用/燃燈)
　
　事類賦卷二十六
欽定四庫全書
　事類賦卷二十七
　　　　　　　　　　　　　宋　吳淑　撰
　　果部
　　　梨
惟紫梨之津潤(尹喜内傳曰老子西遊省太真王母共/食紫梨又左思蜀都賦曰紫梨津潤)
可解煩而釋悁(魏文帝詔曰真定御梨大若拳/甘若蜜脆若凌可以解煩釋悁)瀚海耐
寒而不枯(西京雜記曰上林有瀚/海梨出瀚海耐寒不枯)塗山一秀而千年(洞/㝠)
(記曰塗山之北有梨大如斗紫色千年一花/冬月乃實煎之有膏食者身輕亦曰紫輕梨)或翫以𤣥
光(漢武内傳曰太上/之藥有𤣥光梨)或植以青田(永嘉記曰青田村民/家多種梨名曰官梨)
曹操山陽見之於魏奏(魏武帝為兖州牧上書曰山/陽郡有美梨謹上甘梨二箱)張
公大谷聞之於晉篇(潘岳閒居賦曰/張公大谷之梨)種之或比於封君
(漢書曰淮北滎南河濟之間/有千樹梨其人與千户侯等)食之因成於地仙(神異經/曰東方)
(有樹高百丈敷張自輔葉長一丈廣六七尺/名曰梨實徑三尺剖之白如素食之為地仙)翫紫條之
甘脆賞縹蔕之芳鮮(西京雜記曰上林/有縹蔕梨紫條梨)若夫常陽真定
之美(傳選七證曰恒陽黄梨巫山朱橘何/晏九州論曰安平好棗真定好梨)朐山御宿之
味(左思吴都賦曰果則朐山之梨三秦記曰漢武樊川/圍一名御宿有大梨如五升瓶墜地則破名含消梨)
哂哀家之蒸食(世説曰桓南郡毎見人不快輒嗔云君/得哀家梨復蒸食不舊説秣陵有哀仲)
(家梨甚大如升入口消釋/言愚人不别好蒸食之)美道安之分遺(世説曰道安/公講僧常數)
(百習鑿齒嘗餉十梨值講安公便於/座中手自剖分梨盡人遍都無偏頗)𤣥圃則侍臣作頌
(王讚梨頌曰太康十年梨樹四枝其條與/中枝合生於𤣥圃園皇太子令侍臣作頌)太山則百官
所置(見棗賦酢/梨並置注)苻武齧之而同叛(晉書曰苻雙據上邽/苻柳據蒲阪苻武據)
(安定將共伐長安苻堅遣/使諭之各齧梨以為信)李泌燒之而獨賜(李鄴侯傳/曰唐肅宗)
(嘗夜召潁王等三弟同坐地壚罽毯上/時李泌久絶粒上為自燒二梨以賜之)揚芳乎洞庭之
中(山海經曰洞庭/之中其木多梨)託植乎明光之宮(晉宮闕名曰明/光殿前梨一株)責
多而貪者𤣥謨(宋書曰王𤣥謨征滑臺/一疋布責民八百梨)取小而慧者孔
融(文士傳曰孔融年四嵗與諸兄食梨輒取/小者人問其故答曰我小兒法當取小者)復有宋武
戲馬之詞(宋武帝戲馬臺梨花讚曰嘉樹之/生於彼山基開榮布彩不雜塵緇)王𢎞河上
之賜(王𢎞謝賜河上梨表曰奉賜河上梨逺/方味甘毎垂降及仰佩恩逮俯増袛愧)或以青玉
為稱或以金柯見紀(西京雜記曰上林有青玉梨金柯/梨出琅邪王野家太守王唐所獻)
崔逺比席上之珍(唐書曰崔逺文才清麗風神峻整/當時目為飣座梨言席上之珍)莊
周稱適口之味(莊子曰楂梨橘柚其/味相反而皆可於口)蕭齊傳之於䜟應
(廣五行記曰宋廢帝太始中江南盛傳消梨/先無此樹百姓爭植之既而後齊蕭氏受禪)介象付之
於苑吏(神仙傳曰介象言病帝賜美梨一奩日中象死/帝葬之其日晡時到建業以賜梨付苑吏種之)
(吏以狀聞即發象/棺視之唯有一符)或融液如含雪或投墜而成水(孫楚/秋賦)
(曰朱橘甘美紫梨甜脆凝津隱於斷牙融液易於含雪/又揚衒之洛陽伽藍記曰報徳寺有含消梨重六斤從)
(樹投地盡/化為水)故曰梨為百果之宗楂何可比(宋書曰張敷/小名楂父劭)
(小名梨文帝嘗戲謂之曰楂何如/梨答曰梨百果之宗楂何敢比)
　　　栗
詩云山有漆隰有栗富珍產於五方(詩疏義曰栗有五/方周秦吳揚特饒)
(唯漁陽范陽/栗甜美長味)比素封於千室(漢書曰燕秦千樹栗/其人與千户侯等)儀禮
置之於菹南(儀禮士喪禮曰設豆/右葅葅南栗東脯)周官用之於籩實(周/禮)
(曰饋食之/籩其實栗)則有擅價南安(王褒僮約曰/南安拾栗)託植儀鸞(大業/記曰)
(洛陽儀鸞殿/南有栗林)上林有曹龍之獻(西京雜記曰上林有嶧/陽栗太守曹龍所獻)
箕山有伊尹之言(呂氏春秋曰伊尹曰果之/美者江浦之橘箕山之栗)田饒勸之
以待士(說苑曰田饒曰果圍梨栗後宮婦人摭以相摘/而士曽不得一嘗且夫財者君之所輕也死者)
(士之所/重也)宗度置之而禮賢(謝承後漢書曰豫章宗度拜/定陵令縣人杜伯夷清高不)
(仕度與談論/設棗栗而已)中山嘗載於冀論(盧毓冀州論曰中山/好栗地產不為無珍)三
輔亦稱於計然(范子計然曰/栗出三輔)别有朔濵之饒(王逸荔枝/賦云北燕)
(薦朔潰/之巨栗)葛山之美(山海經曰南山多栗/葛山桐山木多栗)晝拾者巢居之
食(莊子曰古者禽獸多而人民少於是民皆巢居以/避之晝食橡栗夜棲木上故命曰有巢氏之民)告
虔者婦人之贄(左傳曰女贄不過榛/栗棗修以告虔也)既表侯榛之品(西/京)
(雜記曰上林苑/有侯栗榛栗)亦記栵栭之類(爾雅曰栵栭注樹似檞/􁂶而卑小如細栗可食)
(今江東呼/為栭栗)應侯發之以諌主(見棗賦五/苑紛披注)沈約疏之而怒
帝(梁書曰沈約嘗侍晏會豫州獻栗徑寸半奇之問衆/栗事多少與約各疏所知約少帝三事約出謂人曰)
(此公謢短前不讓即羞死帝以其/言不遜欲抵其罪徐勉固諫得止)又聞協嘉祥於名郡
(宋書曰劉秀之為丹陽尹初秀之從叔穆之為丹陽與/子弟宴集廳事柱有一穿穆之謂子弟曰汝等各以栗)
(遥擲入穿者後必得此/郡唯秀之栗獨入焉)報赤心於至尊(梁書曰肅琛嘗/預御筵醉伏上)
(以棗投琛琛乃取栗擲上中面御史中丞在席帝動色/曰此中有人不得如此豈有說也琛曰陛下投臣以赤)
(心臣敢報/之以戰栗)嚴遵獨異於羣下(㑹稽先賢傳曰光武詔嚴/遵詣行在遇蜀郡獻橘栗)
(上賜公卿以下使各以手所及取之遵獨不取上問其/故遵曰君賜臣以禮臣奉君以恭今賜無所主臣是以)
(不敢/取)王泰秀出於諸孫(宋書曰王泰幼敏悟年數歲祖/母常呼諸姪散栗於牀羣兒競)
(探之泰獨不取問其故對曰/不取自當得賜中表咸異之)使民戰栗者周社(見論/語)靖
爾家室者東門(韓詩曰東門之栗有靖家室注靖/善也言東門栗樹之下有善人)其或
質大如梨(魏志曰三韓之/地大栗如梨)色黄侔玉(魏畧太子與鍾繇/書曰王書稱美玉)
(赤擬雞冠/黄侔蒸栗)一以零也為稱(大戴禮曰八月栗/零零也者降也)一以撰之
為目(禮曰栗曰撰之/注撰猶選也)當集鵲而有餘(莊子曰周遊乎雕/陵之樊覩一異鵲)
(感周之顙而集/於栗林感觸也)豈賦狙而不足(列子曰宋有狙公者恐/衆狙之不馴於已也先)
(誑之曰與若芧栗朝三而暮四乎狙皆超/然而怒然則朝四而暮三乎衆狙皆喜)
　　　甘
橘柚之屬其美者有建春之壺甘焉(神異經曰東方朔/云東南荒外有建)
(春山美甘樹古今注曰/甘形如石榴謂之壺甘)磊如景星之彩爛若隋珠之連
(宗炳甘頌曰煌煌嘉實磊如/景星南金之色隋珠厥形)富枝江之珍重嘉宜都之
舊傳(荆州記曰枝江有名甘宜/都郡舊有甘園名宜都甘)懷石城而失徑(異苑曰/南康歸)
(義山石城内有甘橘橙柚就食其實任意/取足脱持歸者便見大虺或顛仆失徑)置東望而言
旋(述異記曰南康郡有東望山山頂有果林周四里許/衆果畢植行列整齊如人功也甘子熟嘗有三人造)
(之共食致飽又懷二枚欲以示外人迴旋半日迷不得/歸聞空中語云放雙甘乃聽汝去懷甘者恐怖放甘於)
(地轉眄即/見歸徑)若乃平蔕標奇(廣志曰甘有二十一核/有成都平蔕甘大如升)黄包
稱異(潘安仁笙賦曰披黄包/以授甘傾縹甕以酌􁘜)張磐每奪於童蒙(謝承後/漢書曰)
(張磐字子石為廬江太守潯陽令嘗餉一奩甘其子年/七歲就取一枚磐奪付外卒因私以兩枚與兒磐鞭卒)
(曰何故行/賂於吾子)僧珍偶嘗於晏喜(梁書曰呂僧珍既有大勲/任㧾心膂性甚恭慎當禁)
(中盛暑不敢解衣毎侍御座屏氣鞠躬果食未嘗舉筯/嘗醉後取一甘食武帝笑謂曰卿今日便是大有所進)
(禄外令月給/錢十萬文)植武陵之木奴(襄陽記曰李衡字叔平為/丹陽太守衡每欲治家妻)
(輒不聽後宻遣十人於武陵龍陽洲上作宅種甘千樹/臨死勑兒曰汝母惡吾治家故窮如是吾州里有千頭)
(木奴不責汝衣食歲上一疋絹亦/足用矣及衡甘成歲得絹數千疋)置閬中之守吏(晉令/閬中)
(縣置守黄/甘吏一人)宜渴者之懷思(張載詩曰三巴黄甘𤓰州/素柰渴者所思銘之裳帶)實
厥包之英粹(郭璞甘贊曰厥包/橘柚精者曰甘)張衡離支之種(七辯曰/離支黄)
(甘/)賈誼湘州之味(湘州記曰州故大城内有陶侃/廟其地賈誼嘗種甘猶有存者)時難
則揚葩而不實(唐書曰羅浮甘子開元中有神仙種於/南樓寺其後嘗資進獻幸蜀幸奉天之)
(歲皆不/結實)世泰則移地而逾美(唐書曰天寳中中書奏臣/承徳音聞江南為橘江北)
(為枳蓋以地氣有殊物性因變朕近於宮内種甘數/株今秋結實百五十顆乃與江南蜀道所進無别)彼
草木之無知胡與時而榮悴
　　　橘
伊盧橘之夏熟(吳録曰朱光禄為建安庭有橘冬覆其/樹春夏色變青黒味絶美上林賦曰盧)
(橘夏熟近/是此也)淪璿星之粹精(運斗樞曰璿/星散為橘)茂彼江浦(呂氏/春秋)
(曰江浦之橘漢上/之菤所以致之)繁茲洞庭(山海經曰洞庭/之山其木多橘)揚州之貢
(書曰揚州厥/包橘柚錫貢)蜀郡之英(揚雄蜀都賦曰於西則/鹽泉鐡冶橘林銅陵)既踰淮
而為枳(周禮曰橘踰淮而/北為枳地氣然也)亦度江而作橙(淮南子曰夫/橘樹至江北)
(化為/橙)忠臣之心既申於楚相(傅𤣥橙賦曰詩人覩王雎/而詠后妃之徳屈平見宋)
(橘而申貞/臣之志)純孝之感更見於王靈(宋躬孝子傳曰王靈/之廬陵西昌人喪父)
(母二十年鹽酢不入其/口庭中橘樹隆冬三實)香皮赤實(異物志曰橘為樹白/華而赤實皮既馨香)
(又有/善味)綠葉素榮(楚辭曰后皇嘉樹橘徠服受命不遷生/南國深固難徙更壹志綠葉素榮紛其)
(可喜注皇天/也后土也)交甫贈之而著美(張衡南都賦曰遊女弄/珠於漢臯之曲注遊女)
(漢女也鄭大夫交甫於/漢見之而贈之橘柚)陸績懷之而顯名(吳志曰陸績/年六歲於九)
(江見袁術術出橘績懷三枚拜橘墮地術謂曰/陸郎作賔客而懷橘乎績荅欲歸遺母術奇之)若夫雕
飾自資(古詩曰橘柚垂華實乃在深山/側聞君好我甘竊獨自雕飾)芬芳足貴(子虛/賦曰)
(橘柚/芬芳)吳王納貢(吳厯曰吳王餽魏文帝大橘帝詔羣臣/曰南方有橘酢正裂人牙時有甜甘)
單于荷賜(東觀漢記曰建武中/單于來朝賜橙橘)交趾既為置守(異物志/曰交趾)
(有橘官置長一人秩/三百石主歲貢御橘)南越亦云有稅(任昉述記曰越多/橘柚國越人歲出)
(橘/税)闞澤抗表以除籍(吳闞澤表曰/請除臣橘籍)楊由占風於受饋(後/漢)
(書曰廉范為成都太守部人楊由善占候嘗有風吹削/柿范問之由曰方有薦木實者其色赤頃之五官掾獻)
(數/苞)庾亮之貢已稱於同柢(建武故事曰咸和六年平西/庾亮送橘十二實共同一柢)
(以為瑞異中興書曰王者徳/盛則嘉味生橘亦嘉味之流)僧辯所陳更驚於共蔕(梁/書)
(曰侯景將平生橘/一蔕二十五子)别有箕山曉色(吕氏春秋曰箕山之/東青鳥之所有盧橘)
(焉/)羅浮晩香(裴淵廣州記曰羅浮/山橘夏熟實大如李)用之給客(魏王花木/志曰蜀土)
(有給客橙似橘而非若柚而香冬/夏華實相繼通歲食之亦名盧橘)舉以名堂(宋書曰孝/武大明中)
(芳香琴堂東西雙/橘連理改連理堂)江陵致富比之於千户(漢書曰江陵/千樹橘其人)
(與千户/侯等)莊周著論譬之於百王(莊子曰三王五帝之禮/義法度譬猶楂梨橘柚)
(其味相反而/皆可於口)虞愿不取而道顯(南史曰虞愿始數歲家/橘冬熟小兒競取之愿)
(獨不/視)桓儼繫樹而名揚(謝承後漢書曰沛國桓儼字文/林罷□縣居揚州從事屈豫室)
(中庭有橘樹一株遇其實熟乃以竹藩/樹四靣風吹動兩實墮地以䋲縳繋樹)亦有裂牙酸酢
(見上吳王/納貢注)撫手華飾(崔琦七蠲曰斯于江臯實産橘柚/孟冬之月於時可食撫以玉手永)
(用華/飾)晏子侍坐而不剖(晏子春秋曰晏子侍楚楚王進/橘置削晏子併食不剖王曰橘)
(當剖對曰臣聞賜人主前者𤓰桃不削橘柚/不剖今者萬乘無教故不敢剖臣非不知也)嚴遵當賜
而靡食(見栗賦嚴遵/異於羣下注)代苦桃而已誤(楚辭云斬伐橘/柚列樹苦桃)夢
黄衣而更失(廣五行記曰陳後主夢黄衣人圍城繞城/橘盡戊去之及隋兵至上下通服黄衣)
若夫違江洲之暖氣處𤣥朔之寒色(曹植橘賦曰播萬/里而遙植列銅雀)
(之園廷背江州之暖/氣處𤣥朔之晝清)彼南土之不遷諒難成於甘實(已/見)
(上緑葉/素榮注)斯固百越所厭飫(鹽鐡論曰漢武平越以/為園圃而民皆獻橘柚)而堯
舜不常食也(正論曰橘柚之貢堯舜不恒嘗/山龍華蟲帝王不以為褻也)
　　　𤓰
伊甘𤓰之珍果熟朱夏之芳時(陸機𤓰賦曰佳哉𤓰之/為徳邈衆果而莫賢隱)
(中和之淳祐播滋榮於甫田背/芳春於初載迎朱夏而自延)布宻葉之繁茂引長蔓
之逶迤(傅𤣥𤓰賦曰次落莫之宻葉兮交逶迤之修莖/陸機𤓰賦曰赴廣武以長蔓燦煙接以雲連奮)
(修系之莫莫邁/秀瓞之緜緜)既落蔕以離母(夏侯孝若梁田賦曰入/果林造𤓰田摘虎掌拾)
(黄班落蔕離/母漬以寒泉)可解煩而療饑(王廙洛都賦曰𤓰則桂枝/栝樓緑瓤青肌消暑蕩悁)
(解渴/療飢)浮以清泉(魏文帝與吳質書曰浮甘/𤓰於清泉沈朱李於寒冰)羃以纎絺(劉/植)
(𤓰賦曰斫以金刀四剖三/離承以雕盤羃以纎絺)𤣥骭素腕(陸機𤓰賦曰金釵/宻筩小青大班𤣥)
(骭素腕狸首虎蟠又裴淵廣/州記曰州有𤓰冬熟名金釵)羊髓龍蹄(廣志曰𤓰之所/出以遼東廬江)
(燉煌之種為美有烏𤓰魚𤓰龍蹄𤓰羊髓𤓰大如/斛出凉州陽城御𤓰有青登之名大如三升魁)空同
四刼以方實(漢武内傳曰仙之上藥有空同靈𤓰四刼/一實廣異記曰謝𤣥卿見東華夫人為設)
(𤣥洲白柰/空同靈𤓰)會稽五色而稱奇(任昉述異記曰呉桓王時/㑹稽生五色𤓰今吳中有)
(五色𤓰歲/充貢獻)曾參已駭於烏集(抱扑子曰曽參鋤/𤓰三足烏集其冠)孫鍾俄
驚於鵠飛(幽明録曰孫鍾富春人堅父也與母居至孝/種𤓰為業忽有三少年容服妍麗詣鍾乞𤓰)
(鍾為設食出𤓰禮敬慇懃三人臨去曰我等司命郎感/接見之厚欲連世封侯為數世天子鍾曰數世天子故)
(當所樂悉/化成白鵠)梁武有任昉之悼(梁書曰任昉卒武帝方食/西苑緑沈𤓰投之於盤悲)
(不自勝因屈指曰昉少時自言常恐/不滿五十今四十九矣可謂知命)太宗有如晦之悲
(唐書曰杜如晦薨後太宗食𤓰美愴/然思之遂輟其半使置之於靈座)冰谷花紅(洞㝠記/曰有龍)
(肝𤓰長一尺花紅葉素生於/冰谷所謂冰谷素葉之𤓰)燉煌味美(漢書地理志曰/燉煌古𤓰州地)
(生美/𤓰)甘號蜜筩(傅𤣥𤓰賦曰舊有蜜筩及/青括樓嘉味鮮類寡儔)芳稱桂髓(陸/機)
(𤓰賦曰東陵出於秦/谷桂髓起於巫山)杞包見易(姤卦/云)絺巾著禮(禮曰為/天子削)
(𤓰者副之/巾以絺)夫差得之於近道(吴越春秋曰吴夫差為越/所敗遁而去得自生之𤓰)
(撰而食之問左右曰是乃冬有𤓰近道而人不取何也/左右曰盛夏之時人食生𤓰起居道傍𤓰子復生故人)
(惡食/之)郭祚奉之於天子(後魏書曰郭祚領太子少保從/世宗幸東宮肅宗幼弱祚懷一)
(黄㼐奉焉時人/號為黄㼐少保)驗物變於化魚(莊子曰朽𤓰化/為魚物之變也)逺嫌疑
於納履(見李賦正/冠令範注)摘之而豈堪抱蔓(唐書曰高宗子八/人武后所出者自)
(為行第長孝敬皇帝監國而仁明為后所忌乃鴆之次/雍王賢為太子中宗次睿宗及孝敬遇害諸弟常不自)
(安乃作黄臺𤓰詞令樂人歌之種𤓰黄臺下𤓰熟子離/離一摘使𤓰好再摘令𤓰稀三摘猶尚可四摘抱蔓歸)
(太子竞/流黔州)啖之而唯宜漬水(博物志曰人以冷水漬至膝/可頓啖數十枚𤓰漬至腰啖)
(轉多至頸可啖百餘/枚所漬水皆作𤓰氣)守有輿父之蟲(爾雅曰𣙜輿父守/𤓰注今𤓰中黄甲)
(小/蟲)祭有上環之義(禮曰𤓰/祭上環)爾其翫兹菶菶憐此綿綿(詩/曰)
(𤓰瓞菶菶又/綿綿𤓰瓞)耀青門之朝日(阮籍詩曰昔聞東陵𤓰近/在青門外連畛距阡陌子)
(母相鈎帯五色耀/朝日嘉賔四面㑹)沈玉井之寒泉(抱朴子曰五原蔡誕/入山而還欺家人云)
(至崑崙得玉𤓰以玉/井水洗之乃軟可食)桑虞剪棘以資盜(晉書曰桑虞仁/徳園在宅北𤓰)
(果初熟有人踰垣盜之虞以為園垣多棘刺恐偷人致/傷乃使奴為之開道及偷負𤓰將出見道通利知虞使)
(除之乃送所盜/𤓰叩頭謝過)原平却水而漑田(齊書曰郭原平以種/𤓰為業大明七年大)
(旱船瀆不復通船縣令劉僧秀愍其窮老下瀆水與之/原平曰普天大旱百姓俱困豈可減漑田之水以通運)
(𤓰之船乃步自他/道往錢塘貨賣)偉辭餉之翁仲(吳録曰姚翁仲嘗種/𤓰菜灌園供衣食人)
(或餉之/無所受)美自給之施延(後漢書曰施延字君子沛人也/家貧母老常鬻力供養種𤓰自)
(給/)若夫名擅三芝(稽含𤓰賦其序曰世云三/芝𤓰處一焉謂之土芝)香浮七夕
(荆楚歲時記曰七月七日設𤓰果於庭中/以乞巧有喜子布網於𤓰上則為得巧)戴禮標時(大/戴)
(禮曰五月乃𤓰乃𤓰者治𤓰/之辭也八月剥𤓰蓄𤓰時也)漢官載職(漢官儀曰大官/果丞官别在外)
(掌𤓰/菜茹)垂星漢之文(天文有/瓠𤓰星)植戊辰之日(崔氏月令曰種/𤓰用戊辰日)
見仙人之博戲(列仙傳曰服閭者往來海邊諸祠中見/二仙人於祠中博賭𤓰顧閭使擔黄𤓰)
(數十頭令瞑目/乃上方丈山)識徐光之幻術(搜神記曰吳時有徐光/常行幻術於市里從人)
(乞𤓰其主弗與便從索瓣種之俄而𤓰生蔓延成/花實乃取食之因賜觀者鬻者反視所賣皆耗矣)嘉其
三蔓(唐書曰貞元四年夏右神策軍獻/瑞𤓰三蔓合為一蔕而生三𤓰)惡兹兩鼻(龍魚/河圖)
(曰𤓰有兩/鼻者殺人)戍葵丘而未代(左傳曰齊侯使管至父戍葵/丘𤓰時而往曰及𤓰而代朞)
(戍公問不至/請代不許)隱東陵而自佚(史記曰邵平者秦東陵俟/秦破為布衣貧種𤓰長安)
(城東𤓰美故/世謂東陵𤓰)則有黄若金箱(傅𤣥𤓰賦曰白者如素黒/者如漆黄踰金箱青侔含)
(萃/)甘逾蜜房(劉楨𤓰賦曰甘侔/蜜房冷甚冰圭)内醲外偉(張載𤓰賦曰/或𤣥表丹裏)
(呈素含紅豐膚/外偉緑瓤内醲)少瓣多瓤(傅𤣥𤓰賦曰細肌宻理多瓤/少瓣豐旨絶異食之不䬼)
堂中蠅集(唐武儒衡字庭碩元衡從弟為中書舍人時/饍部郎中元稹知制誥因宦官魏𢎞簡進不)
(由莘相而得掌誥時論鄙之儒衡因㑹公堂有青蠅集/于𤓰忽怒擊去之曰適從何處來集於此一座愕然)
塞外狐藏(宋書曰杜預云𤓰州出大𤓰故也亦云出美/𤓰因以為名大𤓰者狐入其中首尾不見)
至於鎮鄭灼之心(梁書曰鄭灼字茂昭勵志好學多苦/心熱若𤓰時輒偃卧以𤓰鎮心起便)
(讀誦其篤/志如此)並臯陶之色(孫卿子曰臯陶/之色如削𤓰)褚雅種之而給
人(道學傳曰褚雅字𤣥通與人共居常/取水洒掃或夏月種𤓰恣人來取)子良資之而饋
客(齊書曰竟陵王子良善立勝/事夏月客遊至為設𤓰飲)别有供祀事於秋夏(盧/諶)
(祭法曰夏祀/秋祠皆用𤓰)表異名於瓞瓝(爾雅曰瓞瓝其紹瓞注俗/呼瓝𤓰為瓞紹者𤓰蔓緒)
(亦著子但/小如瓝耳)靈種嘗見於洞臺(黄庭内經注曰大霍山下/有洞臺司命君之府也中)
(有神靈𤓰食/之心通至𤣥)絳實亦聞於南岳(見柰賦𤣥/雲在御注)重王羆之純
儉(後周書曰王羆性儉率嘗有客與羆食𤓰客削𤓰侵/膚稍厚羆意嫌之及𤓰皮落地乃引手就地取而食)
(之客甚/有愧色)嗟士安之未學(晉書曰皇甫謐年二十不學遊/蕩無度嘗得𤓰果輒進叔母任)
(氏任氏曰孝經云三牲之養猶為不孝汝今年餘二十/目不存教心不入道無以慰我因歔欷流涕謐遂感激)
(折節/强學)復聞狸頭女臂之狀(廣志曰有狸頭/𤓰有女臂𤓰)羊骹虎掌之
名(張載𤓰賦曰羊骹/虎掌桂枝蜜筩)歩隲晝勤於四體(吳録曰步隲衛/袷同年相友俱)
(以種𤓰自給晝勤/四體夜誦經傳)宋就夜灌於鄰亭(賈誼新書曰梁大/夫宋就為邊縣令)
(與楚鄰界兩亭皆種𤓰梁人勤力數灌其𤓰美楚人窳/而稀灌其𤓰惡楚令以梁𤓰美夜竊搔之梁𤓰皆有焦)
(者矣梁亭請其尉欲報搔楚𤓰宋就曰是搆怨分禍之/道也令人竊為楚亭夜灌𤓰楚亭旦而往𤓰則已灌𤓰)
(日以美往而察之則梁亭為也楚令大悦以聞楚/王楚王悦梁之陰讓也謝以重幣而交於梁王)焦華
感黄冠之異(孝子傳曰焦華父遺嘗病甚冬中思𤓰華/夢一人黄冠謂曰聞子父病思𤓰故送以)
(助華拜受之及寤在手/馨香非常父食而病愈)史稜記凉殿之徵(三十國春秋/曰凉天水太)
(守史稜暴疾死五日而蘇云見凉主殿皆/生白𤓰及秦史梁熙滅凉小字白𤓰也)亦聞報以匹
帛(梁書郭祖深清儉常服故布褐素木案食不過一肉/有姥餉以早青𤓰祖深報以匹帛富人效之以貨利)
(祖深鞭而徇/衆朝野憚之)主於織女(續漢書曰牽牛主/關梁織女主果𤓰)葛𤣥隆冬而
待賔(神仙傳曰葛𤣥/為客設生𤓰)宋瓊季秋而遺母(北史曰宋瓊字/普賢以孝稱母)
(病曽季秋日思𤓰瓊夢想/見之求而遂得時人異之)譏楊愔以言貌(後魏書曰楊/愔典選多以)
(言貌取人時謗詞云尚書典/選似貧人買𤓰惟取大者)感靈珍於朝暮(沈約宋紀/曰韓靈珍)
(至孝母亡家貧無以葬種𤓰半畝朝採/暮還復生未嘗減耗葬事由此得舉)或以憂死而逺
逃(古文瑣語曰初刑史子臣謂朱素公從今以往五祀/五日臣死後五年五月丁亥吳亡以後五祀八月辛)
(巳君薨刑史子臣至死日朝見素公夕而死後吳亡素/公懼思刑史子臣之言將至死日乃逃于𤓰圃死之求)
(得已/蟲矣)或以斷根而見怒(家語曰曽子芸𤓰而誤斷其根/曽晢怒以大杖擊其背曽子仆)
(地有頃乃蘇孔子聞之告門弟子曰參來勿内也曽子/使人請孔子孔子曰舜之事瞽瞍小棰則受大杖則走)
(參委身以待暴怒既身死/䧟父於不義不孝孰大焉)不食方歎於仲尼(論語/云)止渴
嘗同於齊武(齊書曰武帝與到撝同從宋明射雉郊野/渴倦撝得青𤓰與上對剖食之及帝即位)
(三遷司徒左/長史憶舊也)偉東野之甘珍(傅𤣥𤓰賦曰育之人力養/之六氣雖狸首之甘美未)
(若東野/之奇偉)亦何傷於蔕苦(古詩曰甘𤓰抱苦蔕美棗生刺/棘刺傍固有刀貪人還自賊)
　
　
　
　
　
　事類賦卷二十七
欽定四庫全書
　事類賦卷二十八
　　　　　　　　　　　　　宋　吳淑　撰
　　鱗介部
　　　龍
龍者神靈之精(瑞應圖曰黄龍者神/靈之精四靈之長)能幽能明(說文曰/龍鱗蟲)
(之長能幽能明能小能大能短/能長春分而登天秋分而入淵)或𤣥黄其血(易曰龍戰/于野其血)
(𤣥/黄)或蠶蠋其形(管子曰龍被五色而遊故神欲小則如/蠶蠋欲大則涵天地欲上則凌雲欲沈)
(則伏/泉)劔化延津(見劒賦雷煥得/豐城之寳劔注)漦藏夏庭(史記曰夏后/之衰有神龍)
(二止於夏帝庭而言曰余褒之二君夏帝卜殺之與去/之與止之莫吉請其漦而藏之吉於是布幣而策告之)
(龍亡而漦在櫝夏亡傳此器殷殷亡傳此器周莫敢發/之至厲王發而觀之漦流于庭王使婦人裸而譟之漦)
(化為𤣥黿後宮之童女既齓而遭之無夫而生子懼而/棄之宣王之時謠曰檿弧箕服實亡周國夫婦有賣是)
(器者王使執之逃於道見妖子收之奔褒褒人有罪入/所棄女子於王以贖罪是為褒姒幽王愛之竟以滅周)
張華嘗辨於餉鮓(晉書曰陸機嘗餉張華鮓魚時賔客/滿座華發器便曰此龍肉也衆未之)
(信華曰試以苦酒濯之必有異既而五色光起機還問/鮓主果云園中茅積下得一白魚質狀殊常以作鮓過)
(羙故以/相獻)孝和亦聞於賜羮(述異記曰漢元和年大雨有/一青龍墮于宮中帝命烹之)
(賜羣臣龍羮各一杯故/李尤七命曰味兼龍羮)賀呂光於龜兹(晉書曰呂光伐/龜兹其城南營)
(外夜有一黑物如斷岸搖動有頭角目光如電及明失/之其處鱗甲之迹隱地光嘆曰黒龍也杜進曰龍者大)
(人利見之象將軍勉之/以成大慶光有喜色)負吳猛於宮亭(豫章記曰吳猛/坐郭璞事被收)
(寄載往南令船勿開户船主聞船下有如樹/杪聲試窺之見二龍負船一宿至宫亭湖)見號雨師
(抱朴子曰山中辰/日稱雨師者龍也)亦名水物(左傳曰龍水物也水/官棄矣故龍不生得)沈木
旣產於哀牢(後漢書曰哀牢夷其先有婦人捕魚水中/觸沈木有孕生子十人沈木為龍出水九)
(男驚走一兒不去背龍坐龍/因䑛之後諸兒推為哀牢主)浮水亦聞於素弗(晉書曰/馮跋弟)
(素弗與從凡萬泥及諸少年遊于水濵有金龍浮水而/上素弗謂萬泥曰頗有見否萬泥等皆曰無所見也乃)
(取龍而示之咸/以為非常之瑞)爾乃九色駕王母之車(漢武内傳曰王/母乘紫雲莗駕)
(九色/班龍)五采負帝舜之圖(河圖曰舜以太尉即位與三公/臨觀於河黄龍五采負圖出置)
(舜前黄玉押白玉檢黄金/繩黄芝泥章曰黄帝符璽)困河津而曝鰓(三秦記曰河/津一名龍門)
(巨靈跡猶存去長安九百里懸水下注龜魚之屬莫能/止江海大魚集門下數千不得上上即為龍故云曝鰓)
(龍門垂/耳轅下)降荆山而垂胡(見鼎賦鑄/荆山注)美董父之見擾(左傳/曰蔡)
(墨對魏獻子曰古者畜龍故有豢龍氏御龍氏昔飂叔/安有裔子曰董父實甚好龍能求其嗜欲以飲食之龍)
(多歸之乃畜擾以服事帝舜帝賜之姓/曰董氏曰豢龍故帝舜氏世有畜龍氏)哂朱泙之學屠
(莊子曰朱泙漫學屠龍於支離益殫/千金之家三年伎成而無所用其巧)盤桓温之齋(晉書/曰初)
(桓温南州起齋悉畵龍於其上號曰盤龍齋及𤣥/簒劉毅討𤣥𤣥死於齋而毅居之毅小字盤龍)臥南
陽之廬(三國志曰徐庻謂先主曰諸葛孔明臥龍也又/亮出師表曰臣躬耕於南陽先帝三顧臣於草)
(廬之/中)則有見於絳郊(左傳曰龍見於絳郊獻子問於蔡/墨曰吾聞之蟲莫智於龍以其不)
(生得也謂之智信乎對/曰人實不智非龍寳智)禱於滏口(晉書曰石虎時自正/月不雨至六月佛圖)
(澄詣滏口祠稽首曝露即日二/白龍降於祠下於是雨徧千里)為夏禹而負舟(見舟賦黄/龍感禹注)
助隋師而驤首(陳書曰隋師濟江荆州呂肅敗後别師/廖世寵領大舫詐降欲燒隋艦更决死)
(一戰於是有五黄龍各長十餘丈驤首連接順流/而東風浪大起雲露晦㝠陳人震駭不覺火自焚)至若
承光御於南海(博物志曰夏徳之盛二龍降之禹使范/承光御之以行域外既周而還至南海)
(經防風防風之二臣以塗山之戮也見禹使怒而射之/有迅雷風雨二龍升去二臣恐以刃自貫其心而死禹)
(哀之乃拔其刃療以不/死之草是謂穿胷氏)苻生謠於洛東(晉書曰苻生初/長安謠曰東海)
(大魚化作龍男便為王女為公問在何所洛城東/時苻堅為龍驤將軍第在洛門之東其後果驗)戒乘
危於頷下(莊子曰河上有家貧恃緯蕭而食者其子没/淵得千金之珠歸與其父父曰取石來鍜之)
(夫千金之珠必在九重之淵驪龍頷下子能/歸者必伺其睡也如使驪龍悟子尚奚有哉)美借譽於
人中(晉書曰宋纎字令艾有逺操隱于酒泉南山太守/馬岌造焉纎拒而不見岌嘆曰名可聞而身不可)
(見徳可仰而形不可覩/知先生人中之龍也)或解角而昭瑞(崔鴻前燕録曰/黒龍一白龍一)
(見於龍山慕容皝親帥羣僚觀龍去之二百餘步祭/以太牢二龍乃嬉翔解角而去皝號新宮曰和龍宮)或
曵尾而告凶(宋書曰徐羡之嘗經山中見黒龍長丈餘/頭有角前兩足皆具無後足曵尾而行後)
(文帝立羡之/竟以凶終)資五花而為食(括地圖曰龍池之山四方/高中央有池方七百里羣)
(龍居之多五花樹羣龍/食之去會稽四千里)萃四蛇而見從(呂氏春秋曰晉/文返國介子推)
(不肯受賞自為詩曰有龍于飛周偏天下五蛇從之為/之承輔龍返其鄉得其處所四蛇從之得其露雨一蛇)
(羞之死於中野懸書公門而伏/山下文公聞曰嘻此必介子推)韓子畏禍於逆鱗(韓子/曰夫)
(龍之為蟲可狎而騎也然喉下有逆鱗徑尺若嬰之則/殺人人主亦有之説者能無嬰人主之逆鱗則幾矣)
墨翟避屠於黒色(墨子曰墨子北之齊遇日者日者曰/帝以今日屠黒龍於北方先生之色)
(黒不可以往墨子不聽/北至淄水不遂而返焉)推管寧而為首(魏志曰華歆邴/原管寜三友號)
(曰一龍寧為頭/原為腹歆為尾)驚葉公而喪魄(莊子曰葉公子高之好/龍也室屋雕文盡以寫)
(龍於是天龍聞而下之窺頭於牖拖尾於堂葉公見/之失其魂魄是葉公非好龍也好夫似龍而非真也)潛
則無用(易曰潛龍勿/用陽在下也)見則時乘(易曰見龍在田利見大/人時乘六龍以御天也)
鱗既成字(河圖曰黄龍從雒水出詣虞舜/鱗甲成字舜令寫之寫竟龍去)膏亦為燈(拾/遺)
(記曰方丈山一名蠻雉山東有龍塲方千里有龍皮骨/為山阜膚血如流水燕昭王時以龍膏為燈清澄若水)
(光燄/五色)呼先跨之而輕舉(列仙傳曰呼子先者漢中卜師/也壽百餘年臨去呼酒家老嫗)
(曰急裝當與汝俱夜有仙人持二茅狗來呼子先子先/持一與嫗乃龍也騎之上華陰山後嘗于山上大呼言)
(子先酒母/在此耳)安公騎之而上昇(見火賦散陶/安之冶注)及夫登𤣥雲
(淮南子曰伯禹作井而龍登/𤣥雲智愈多而徳愈薄也)生積水(孫卿子曰積土成/山風雨興焉積水)
(成川蛟/龍生焉)黒見渭川(三秦記曰龍首山長六十里頭入于/渭尾達樊川云昔有黒龍從山南出)
(飲渭其行道因成/土山故以名焉)黄聞成紀(漢書曰漢初張蒼以漢水/徳文帝時公孫臣以為漢)
(土徳黄龍當見至十五年黄/龍見成紀下詔召臣為博士)八即荀家(後漢書曰荀淑/子八人儉緄靖)
(燾汪爽肅旉時/人謂之八龍)六為卞氏(晉書曰卞氏六龍𤣥/仁無雙𤣥仁粹字也)劉累以
事於孔甲(左傳書曰帝舜世有畜龍氏及有夏孔甲帝/賜之乘龍河漢各二各有雌雄劉累學擾龍)
(于豢龍氏以事孔甲能飲食之夏后嘉之賜氏曰御龍/以更豕韋之後龍一雌死醢以食夏后夏后饗之既而)
(求之懼而/遷於魯縣)仲尼莫闚於老子(莊子曰孔子見老聃歸三/日不談弟子問之孔子曰)
(吾乃今見龍龍合而成體散/而成章乘乎雲氣養乎陰陽)亦有候清風而昇天(易通/卦驗)
(曰立夏清風/至而龍昇天)眄層雲而躍淵(淮南子曰虎嘯而谷風至/龍舉而景雲屬易曰或躍)
(在/淵)顔稱高祖(史記曰漢高祖隆凖/而龍顔注顔額顙)醉駭陳宣(陳書曰宣/帝初在江)
(陵軍主李總與帝有舊帝嘗夜被酒張燈而/寐總適出尋反乃見帝是大龍便驚走他室)復聞在宫
沼而為畜(禮曰龜龍在宮沼龍以為畜/故魚鮪不淰注淰潛藏也)與金玉而昭瑞
(禮含文嘉曰龍馬/金玉帝王之瑞)毒魚而或能致雨(南州異物志曰交/州丹淵有神龍毎)
(旱州人以苪草置淵上流/魚則多死龍怒即時大雨)討賊而當須伺睡(梁書曰陸/法和拒任)
(約至安南入赤亭湖法和乘輕舟不介胄㳂流而下去/約軍一里乃還謂將士曰彼龍睡不動吾軍之龍甚能)
(踊躍若待明日攻之/當不損客而破賊)至其出武庫而劉毅不賀(見井賦/晉世聞)
(於龍/見注)見臨平而無量靡觀(唐書曰褚無量幼孤貧近臨/平湖湖中有龍鬬傾里閈就)
(觀之無量時年十三讀書/晏然不動長精三禮史記)張駿厭之而鑄銅(西河記曰/張駿立謙)
(光殿成後池中有五龍晝見移時乃滅水通/變緑色駿即鑄銅龍以厭之駿卒不勝此殿)太皥用之
而紀官(帝王世紀曰太皥庖犠氏風/姓有景龍之瑞故以龍紀官)復聞生大澤(見蛇/賦産)
(深山於/叔虎注)興景雲(見疏義曰雕虎嘯而谷/風生應龍吟而景雲起)或摴而起陸(隂/符)
(經曰天發殺/機龍蛇起陸)或蟄以存身(易曰龍蛇之/蟄以存身也)亦有子明見放
(列仙傳曰陵陽子明者好釣釣得白龍子明解釣拜謝/放之後數十年得白魚魚腹中有書教子明服食遂上)
(黄山采五石脂石肺服之三年/白龍來迎止陵陽山上百年餘)馮孫是養(列仙傳曰騎/龍鳴者於池)
(中求得龍子狀如守宫十餘頭結草廬而守養之龍大/稍稍去後一日騎龍語云吾馮伯昌孫也此間人不去)
(百里皆當死至八月/水出死者以萬計)既為東方之宿(星經曰東方/七宿為蒼龍)亦號
鱗蟲之長(家語曰鱗蟲三/百六十龍為長)雷澤得陶侃之梭(異苑曰陶/侃嘗漁雷)
(澤得一織梭還掛於壁有頃雷/雨梭變成赤龍從□騰躍而去)葛陂投長房之杖(見杖/賦投)
(葛陂而/遽化注)變魚見困於清泠(説苑曰吳王欲從民飲酒伍/子胥諫曰不可昔白龍下清)
(泠之淵化為魚漁者豫且射中其目白龍上訴天帝天/帝曰當是之時若安置而形白龍對曰我下清泠淵化)
(為魚天帝曰魚故人之所射也豫且何罪夫白龍天帝/貴畜也豫且宋國之賤臣也白龍不化豫且不射今棄)
(萬乘之位而從布衣之士飲酒/臣恐其有豫且之患矣王乃止)為怪嘗偕於罔象(國語/曰水)
(之怪曰/龍罔象)雕聞鄒奭(史記曰談天衍雕龍奭炙轂輠/髠衍鄒衍奭鄒奭髠淳于髠)章美
稽康(晉書曰稽康雖土木形骸/而龍章鳯姿天質自然)或漬之而復活(佛圖澄/别傳曰)
(石勒時天旱於石井岡掘得死龍長尺餘漬之以水良/久乃蘇呪而祭之龍騰空而上即大雨降因名石井為)
(龍/岡)或吹之而即長(抱朴子曰西域方士能神祝者臨淵/禹步吹氣龍即出浮其初出乃長十)
(數丈於是士更吹之一吹則龍輒一縮至長數寸方士/掇取著壺中或有四五龍以少水養之物塞壺口於是)
(方士聞有旱處便賫龍往賣之一龍值數十觔金舉國/㑹歛以顧之直畢乃發壺出一龍著淵潭之中因復禹)
(步吹之輒一吹一出長/數十丈須臾雲雨四集)騁神變於三池(後魏書曰波智/國有三池傳曰)
(大池有龍王次者龍婦小者龍子/人設祭乃得過不則多遇風雷)備文彩於五方(唐書/曰文)
(宗大和中五龍會於宻州/次第五至五方之色備焉)非㒺罟之可害(人物志曰神/龍不處㒺罟)
(之水鳯凰不/翔罻羅之鄉)豈螻蟻之能傷(楚辭曰神龍失水而陸/居兮為螻蟻之所烖)覿
而不求既聞於子產(左傳曰鄭大水龍鬬于時門之外/洧淵國人請為禜焉子產不許曰)
(我鬬龍不我覿也龍鬬我獨何覿焉/吾無求於龍龍亦無求於我乃止)針而見負更記於
師皇(列仙傳曰馬師皇者黄帝馬醫有病龍下垂耳張/口師皇針其脣飲以甘草湯而愈後一旦負之而)
(去/)
　　　蛇
蝮蛇蓁蓁(楚辭曰蝮蛇蓁/蓁封狐千里)乘雲霧兮游神(爾雅曰螣騰/蛇注曰龍類)
(也能興雲霧而游其中慎/子曰騰蛇游霧龍乘雲)或斷而復續(淮南子曰神蛇/能斷而復續不)
(能使人/不斷也)或蟄以存身(見/易)泉有方渠之異(見水賦豳/土蛇青注)珠有
塗云之珍(㓊冥記曰蛇珠出塗云國有青/靈蛇産珠色光白如瓊琰之類)華佗治之而
病愈(後漢書曰華佗嘗行道見有病咽塞者因語之曰/向來道隅賣餅家有䓑虀甚酸可取汁三升飲之)
(病自當去即如佗言/乃立吐一蛇疾遂愈)𤣥俗下之而病已(列仙傳曰𤣥俗/者賣藥於都市)
(治百病河間王病買/服之下蛇十餘頭)留篋既擾於民家(唐書曰元和中/五坊小使每羣)
(聚於賣酒食家肆情飲啖將去留蛇一箧誡之曰吾以/此蛇致供奉鳥雀可善飼之無使饑渴主人賂而謝之)
(方肯/擕去)逐鼠爰興於甲士(唐書曰太宗屯柏璧常欲覘敵/潛軍逺抄騎皆四散太宗與一)
(甲士登丘而睡俄然賊兵四面雲合不之覺也會有蛇/逐鼠鼠觸甲士驚起遽白太宗俱上馬馳百餘步為賊)
(所及太宗發大羽箭射/之殪其驍將賊騎乃退)盤帳而蒙遜旋師(晉書曰沮渠/蒙遜攻浩舋)
(有蛇盤帳前蒙遜笑曰前一為騰蛇天/意欲吾迴師先定酒泉也燒攻其而還)繞柱而煬宮肇
祀(搜神記曰魯定公元年有九蛇繞/柱占以為九世廟不祀乃立煬宮)又若鬭鄭門而厲
公入(左傳曰内蛇與外蛇鬬於鄭南/門之中内蛇死六年而厲公入)出泉宮而聲姜亡
(左傳曰有蛇自泉宫出如先君之數秋八月辛/未聲姜薨毁泉臺注魯伯禽至僖公十七君)董奉斃
之於晋興(廣州記曰晉興郡路側五六里有一物大百/圍長數十丈行者過視則往而不反積年如)
(此失人甚多董奉從交州出由此嶠見之大驚云此蛇/也住行旅施符敕經宿往看蛇已死矣左右曰白骨積)
(聚成/山)吳猛殺之於豫章(豫章記曰永嘉末有大蛇長十/餘丈斷道人有過者輒以氣吸)
(引取之吞噬已百數道士吳猛與弟子數人往欲殺蛇/蛇藏深穴不肯出猛符南昌社公蛇乃出穴頭高數丈)
(猛縁尾登背以足按蛇頭/著地弟子於後以斧殺之)雖報徳於隋侯(搜神記曰隋/侯行見大蛇)
(傷因救治之其後/蛇銜珠以報焉)或見劾於壽光(列仙傳曰夀光侯者/漢章帝時人能劾百)
(鬼衆魅有婦為魅所病侯劾得大蛇婦因以安又有大/樹人止其下者死鳥過之亦死侯劾樹樹夏枯有蛇長)
(七八丈懸/樹而死)茍戒之而修政(賈誼書曰晉文公出田前驅/還曰前有大蛇其高若隄横)
(道而處文公曰還車而歸其御曰臣閒祥則迎之妖則/陵之今前有妖請攻之公曰不可吾聞天子夢惡則修)
(道諸侯夢惡則修政大夫夢惡則修身今我有失行則/天戒以妖攻之是逆天令也乃歸齋宿而請於廟退而)
(修政居三日夢天誅蛇曰爾何敢當聖/君之路文公覺令人視之蛇亦魚爛矣)豈遇之而不祥
(說苑曰齊景公獵上山見虎下澤見蛇問晏子曰此不/祥邪曰有賢不知知而不用用而不任此不祥也山是)
(虎室澤是蛇/窟何不祥乎)或乘彼龍星(左傳曰梓慎曰今兹宋鄭其/飢乎蛇乘龍龍宋鄭之星也)
(注蛇𤣥武/虛危之星)或出夫象骼(山海經曰巴蛇吞象三歲而出/骨君子服之已心腹之疾左太)
(冲三都賦曰屠/巴蛇出象骼)秦文夢之於鄜衍(史記曰秦文公夢蛇/自天下屬地其口出)
(於鄜衍文公問史敦敦曰此上/帝之徵君其祠之於是作鄜畤)漢祖斬之於豐澤(見劍/賦白)
(靈號大/澤注)則有五丁拔梓潼之山(蜀王本紀曰秦王獻蜀/王以美女五人蜀王遣)
(五丁迎女還梓潼見一大蛇入山一丁引/其尾不能出五丁共引蛇山崩厭五丁)黄帝採圓丘
之藥(抱朴子曰或問隱居山澤治蛇蝮之道曰昔圓丘/多大蛇又生好藥黄帝將登焉廣成子教佩雄黄)
(而蛇皆去今帶武都雄黄色如雞冠者五兩以入山林/則不畏蛇蛇若中人以少許雄黄末傅之瘡中立愈)
叔敖轉禍於兩頭(賈誼書曰孫叔敖為兒出遊還憂不/食母問其故泣曰今旦見兩頭蛇恐)
(死母曰蛇安在曰聞見兩頭蛇者死恐人復見之已殺/而埋之矣母曰無憂汝不死矣吾聞有陰徳者天報以)
(福/)薛濬考祥於有角(惰書曰薛濬幼與宗中諸兒戲於/澗濵見黄蛇有角及足召羣兒共)
(視了無見者濬以為不祥歸而憂悴母逼而問之濬以/實對適有僧詣宅母怖而告之僧曰此乃兒之吉應早)
(有名位然壽不過六七耳言終而出忽/不復見時咸異之既而濬終於四十二)亦聞見虎牢而
有變(後魏書曰東魏孝静帝武定中大蛇見武牢城上/高仲宻以武牢叛後司馬消難之任武牢蛇又見)
(消難亦叛土/人謂之雌龍)出柴桑而能飛(宋永初山川記曰/柴桑縣有飛蛇)或謂錢
龍(南史曰梁武帝與宮人幸𤣥洲苑見大蛇盤屈於道/羣小蛇繞之並黒色宮人曰恐是錢龍帝以錢十萬)
(貫鎮于蛇/處以厭之)或號肥遺(山海經曰泰華山有蛇名肥/遺六足四翼見則天下大旱)劉秀
見之而不懼(宋書曰劉秀之少孤貧有志操十許歲時/與諸兒戲于前渚忽有大蛇來勢甚猛莫)
(不顛沛驚呼秀之/獨不動衆並異焉)樂廣告之而解疑(晉書曰樂廣嘗有/親客久濶不復來)
(廣問其故答曰前在座蒙賜酒方欲飲見盃中有蛇影/甚惡之既飲而疾于時河南㕔事壁上角弓畵作蛇廣)
(意盃中蛇即角弓影復置酒於前處謂客曰酒中復有/所見不答曰所見如初廣乃告其所以客豁然意解沈)
(痾遂/愈)復有毛若彘豪(山海經曰大同之山有蛇名/曰長蛇毛如彘豪音如鼓􁁰)音如
磬聲(山海經曰鱗山多鳴蛇/四翼音如磬見則大旱)畫足聞言於陳軫(戰國策/曰昭陽)
(為楚伐魏覆軍殺將移師攻齊陳軫為齊王使見昭陽/曰楚有祠者賜其舎人酒一巵舎人相謂曰數人飲之)
(不足一人飲之有餘請各畫地為蛇蛇先成者飲酒一/人先成引酒飲之乃左手持巵右手畫蛇曰吾能為之)
(足為足未成一人之蛇後成奪其巵曰蛇故無足子安/能為之足遂飲酒今君攻魏旣勝復移師攻齊是為蛇)
(足者也昭陽/悟乃解軍)繞輪兆禍於申生(新序曰太子申生至靈/臺蛇繞左輪御曰速得)
(國之祥太子遂/不反伏劍而死)產深山於叔虎(左傳曰叔向之母妬叔/虎之母美而不使其子)
(皆諫其母其母曰深山大澤實生龍蛇彼美余懼其生/龍蛇以禍汝余何愛焉使往視寢生叔虎故羊舌之族)
(及於/難)得遺髮於昭靈(陳留風俗傳曰沛公喪皇妣于黄/鄉天下平定乃使使者以梓宫招)
(魂幽野於是丹蛇在水自灑濯入于梓/宮其浴處有遺髪故諡曰昭靈夫人)傅縡死而受酧
(陳書曰後主末年秘書監傳縡上書諫諍後主逼令自/盡死後有惡蛇上屋來靈牀當前受祭酧去而復來百)
(有餘日時有彈/指聲俄而陳滅)杜預醉而變形(晉書曰杜預先在荆州/因宴集醉臥齋中外人)
(聞嘔吐聲竊窺于户見一/大蛇垂頭而吐聞者異之)觀夫徙涸澤而有神(韓子曰/鴟夷子)
(皮事田成子成子去齊亡之燕鴟夷子皮負傳而從至/望邑曰子獨不聞涸澤之蛇乎澤涸將徙有小蛇曰大)
(蛇行而小蛇隨之人以為蛇之行者耳必有殺子者子/不如相銜負我以行人必以我為神也乃相負越公道)
(而行人皆避之今子美而我惡以子為我上客一乘之/君也以子為我使者萬乘之卿也不如我為舎人田成)
(子負傳而隨之至逆旅/逆旅之君得之甚敬)喻常山而論勢(孫子曰善用兵/者如率然率然)
(常山之蛇也擊其首則尾至擊其/尾則首至擊其中則首尾俱至)變李密之衣冠(隋書/曰大)
(業末翟讓嘗見李密衣在格上腰帶/化為赤蛇讓心異之竟為密所殺)見馮緄之綬笥(風/俗)
(通曰車騎將軍馮緄初為議郎發綬笥有二赤蛇許憲/卜云後三歲當為邊將以東為名後五年為征東大將)
(軍/)斯斷手之毒螫吁其可畏(前漢書曰蝮蛇/螫手壯士斷腕)
　　　龜
伊神龜之效質實瑤光之散精(運斗樞曰瑤/光星散為龜)負河圖之
八卦(河圖曰天與禹洛出書/謂神龜負文列背而出)標禮經之四靈(禮曰麟鳯/龜龍謂之)
(四/靈)或宜水火之氣或昭山澤之名(爾雅曰一神龜二靈/龜三攝龜四寳龜五)
(文龜六筮龜七山龜八/澤龜九水龜十火龜)法和掘之而畫地(三國典畧曰/梁陸法和至)
(襄陽城北大樹下畫地方二尺令弟子掘之得一龜長/五寸以杖扣之曰汝欲出此已數百年若不遇我豈見)
(天日乎為授三/歸龜乃入草去)張儀依之而築城(華陽國志曰秦惠王/十三年張儀司馬錯)
(破蜀儀因築城城終頺壤後有一大龜從/硎井出周旋行走因依龜行所築之乃成)備嘉肴而斯
獻(周禮曰鼈人春獻/鼈蜃秋獻龜魚)順時令而爰登(禮月令曰九月伐/蛟取鼉登龜取黿)
或呈瑞於魏文(魏帝曰文帝時神/龜出於靈芝池)或報徳於毛寳(搜神/記曰)
(毛寳行於江見漁父釣得一白龜寳贖而放之後於邾/城戰敗投江有物載之漸得至岸視之乃昔所放白龜)
(甲長四尺許龜至/中流猶反顧寳)為貨克資於交易(前漢書曰王莽以/劉字有金刀乃罷)
(錯刀契刀及五銖錢作金銀龜貝錢布之品名曰寳貨/凡錢貨六品金貨一品銀貨二品龜寳四品貝貨五品)
(布貨十品五物/六名二十八品)致氣諒宜於衰老(史記龜策傳曰江㫄/人家嘗畜龜飲食之)
(以能導引致氣有/益於助衰老也)至若𤣥衣督郵(古今注曰龜一名𤣥/衣督郵一名元緒)
緇衣大夫(孫惠龜賦曰有緇衣之大夫兮衣𤣥繡之/衣裳乘輜車之岌岌兮駕雲霧而翺翔)致
糜潰於元遜(見木賦枯/桑之禍注)罹㒺罟於余且(莊子曰宋元君/夜半而夢人被)
(髪窺阿門曰予自宰露之淵予為清江使河伯之所漁/者余且得予元君覺召占夢者占之曰此神龜也明日)
(余且朝君曰若漁何得答曰且之網得白龜圓五尺君/曰獻若之龜龜至乃刳龜以卜七十二鑽而無遺策)
若其壽别神靈(任昉述異記曰龜一千年生毛壽/五千歲謂之神龜壽萬年曰靈龜)形分
俯仰(爾雅曰龜俯/者靈仰者繹)誠為天子之寳(禮曰青黒緣者/天子之寳龜)故號
甲蟲之長(大戴禮曰甲蟲三百/六十神龜為之長)或處嘉林之中(史記龜/策傳曰)
(有神龜在江南嘉林中嘉林者獸無虎狼鳥無鴟梟/草無毒螫野火不至斤斧不及是為嘉林龜在其中)或
旋卷耳之上(博物志曰龜三千歲旋于卷耳之上/蓍千歲三百莖同本以老故知吉凶)名有
時君之美(抱朴子曰山中已/日稱時君者龜也)文成列宿之象(禮綂曰神/龜之象上)
(員法天下方法地背有盤法丘山𤣥文交錯/以成列宿運轉應四時明吉凶不言而信)效之而或
致飛騰(博物志曰人有出行墜深澗者無有出路饑餓/分死左右見龜蛇甚多朝暮引頸何東方人因)
(伏地學之遂不復飢體殊輕便能登岩岸經數年後試/竦身舉臂遂超出澗上即得還家顔色悦懌頗更黠慧)
(勝故還食榖啖滋味/百餘日中復其本質)法之而自能導養(抱朴子曰郗儉/少時行獵墮空)
(塚中見有大龜數數廻轉所向無常張口吞氣或俛或/仰儉知龜能導引乃試隨龜所為遂不復飢竟能咽氣)
(斷/榖)亦有見天文於南漢(星經曰天龜/五星南漢中)傳科斗於越裳(述/異)
(記曰陶唐之世越裳國獻千歲神龜方三尺餘背上有/文皆科斗書記開闢以來録以為龜厯伏滔述帝功徳)
(銘曰厯書/龜厯之文)卜洛斯食(書曰卜/惟洛食)比筮為長(左傳曰晉獻公/將納驪姬卜之)
(不吉筮之吉卜人曰/筮短龜長不如從長)堯則赤文而朱字(書中侯曰堯沈/璧于洛𤣥龜負)
(書出于背中赤文朱字上壇/塲沈璧於河黒龜出赤文題)周則青純而蒼光(書中侯/曰周公)
(攝政七年制禮作樂成王觀於洛沈璧禮畢王退有𤣥/龜青純蒼光背甲列書上躋于壇赤文成字周公寫之)
既觀書脅(史記龜策傳曰神龜巢芳蓮之上左脅書文/曰甲子重光得我者匹夫為人君有土諸侯)
(得我為/帝王)復有搘牀(史記龜策傳曰南方老人用龜搘牀/足行二十餘歲老人死後移牀龜尚)
(能行氣/導引)豈願刳膓(莊子曰仲尼云神龜能見夢於元君遺/而不能避余且之網能七十二鑚無)
(策而不免/刳腸之禍)唯宜曵尾(莊子曰莊子釣於濮水楚王使大/夫先白焉曰願以境内累子莊子)
(持竿不顧曰吾聞楚有神龜死已三千歲矣巾笥而藏/之廟堂之上此龜者寧其死留骨而貴乎寧其生而曵)
(尾塗中乎吾將/曵尾於塗中也)十朋既見於羲易(易曰或益之/十朋之龜)六室更
聞於周禮(周禮曰龜人掌六龜之屬各有名物天龜曰/靈屬地龜曰繹屬東龜曰果屬西龜曰靁屬)
(南龜曰獵屬北龜曰若屬各以其方之色與其體辨之/凡取龜用秋攻龜用春各以其物入于龜室注云所言)
(非一也天龜𤣥地龜黄東青西白南赤北黒是其色也/龜俯者靈仰者繹前弇果後弇獵左倪雷右倪若是其)
(體也六龜/各異室)或傳叢蓍之説(抱朴子曰千歲龜五色具焉/解人言或浮于蓮葉之上或)
(在叢蓍/之下)或記青毛之異(南齊書曰永明中/有獻青毛神龜一)又聞大􁔅三
足君山六眸(爾雅曰鼈三足能龜三足賁注山海經曰/從山多三足鼈大􁔅多三足龜義興記曰)
(君山上有池中有三足鼈六眼/龜又唐先天中江州獻龜六眸)孔愉曾悟於回首(㑹稽/後賢)
(傳曰孔愉字康敬嘗至吳興余不亭見人籠龜于路愉/買而放於溪中龜行至水反顧視愉及封此亭三鑄印)
(龜皆左顧愉/悟遂取佩之)黄安屢見其出頭(洞㝠記曰黄安常服硃/砂舉體皆赤坐一大神)
(龜言伏羲始造㒺罟以此龜授吾此蟲畏日月之光二/千歲一出頭我坐此龜五過出頭矣行則負龜而移世)
(人謂黄/安萬歲)嗟僂句之不欺(左傳曰臧昭伯如晉臧㑹竊其/寶龜僂句以卜為信與僭僭吉)
(乃如晉昭伯問家故盡對及内子與母弟叔孫則再三/問不對昭伯歸次于外而察之皆無之既而執諸季氏)
(中門之外季平子怒曰何故以兵入吾門季臧有惡/及昭伯從公奔齊平子立臧㑹㑹曰僂句不余欺也)笑
蜉蝣之見憂(淮南子曰龜千歲蜉蝣不過三日以/蜉蝣而為龜憂養生之具人必笑之)臧文
一兆而稱美(家語曰孔子問於漆雕馮子曰事文仲武/仲及孺子容此三大夫孰為賢乎對曰臧)
(氏家有守龜焉文仲三年而為一兆武仲二年而為二/兆孺子容三年而為三兆馮從此見之若夫三人之賢)
(與不賢所未敢識也孔子曰君子哉漆雕氏之子其言/人之美也隱而顯言人之過也微而著智不能及明不)
(能見孰/克如之)武仲納請而能謀(左傳曰臧武仲自邾使告藏/賈且致大蔡焉曰紇之罪不)
(及不祀以大/蔡納請其可)爾其八風九州南辰北斗(史記龜策傳曰/一兆斗龜二南)
(辰龜三星辰四八風五二十/八宿六日月七九州八玉龜)坎居離象(李顒龜賦曰質/應離象位定坎)
(居賤彼朶頤賁我靈符浮洛/川見緯書洞秘頤通𤣥虛)蛇頭龍脰(説苑曰靈龜五/色似玉背陰向)
(陽上隆象天下平法地轉運應四時蛇頭龍/脰左睛象日右睛象月知存亡吉凶之數)或通夢於
高虜(前燕録曰苻堅末高陵人穿井得龜大三尺背文/象八卦堅命太卜穿池養之食以粟及死藏其骨)
(于太廟是夜廟丞高虜夢龜謂曰我本出歸江南遭時/不遇殞命秦庭又夢人言于虜曰龜三千六百歲終終)
(必妖興亡國之/象也未幾堅敗)或表祥於章后(陳書曰武帝章后母常/遇道士以小龜遺已文)
(彩五色曰三年有徵及期后/生紫光照室因失龜所在)至於前弇諸果左倪不類
(爾雅曰龜俯者靈仰者謝前弇諸果後命諸獵左倪不/類右倪不若注俯行頭低仰行頭伸前弇前甲長後弇)
(後甲長左倪行頭左庳為左食/右倪行頭右庳為右食倪音睨)豈同夫牛蹏彘顱(淮南/子曰)
(牛蹏彘顱亦骨也而世弗灼/必問吉凶于龜者歴歲乆也)必見其灼中文外(國語曰/夫文者)
(心之文也如龜焉/灼其中必文於外)為伏羲而負圖(古史考曰伏羲時靈/龜負河圖八卦是也)
美寧王之見遺(書曰寧王遺我大寶/龜注寧王武王也)唯九江之納錫實
揚州之巨美(書曰九江/納錫大龜)
　事類賦卷二十八
欽定四庫全書
　事類賦卷二十九
　　　　　　　　　　　　　宋　吳淑　撰
　　鱗介部
　　　魚
魚麗于罶鰋鯉君子有酒多且旨若夫魴魚頳尾王室
如燬(並詩/云)或逢秋而憶鱸(世説曰張翰字季鷹為齊王/冏掾在洛見秋風起因思吳)
(中蓴菜羮鱸魚鱠遂命駕便/歸俄而齊敗時人以為知機)或當春而薦鮪(禮曰季春/薦鮪于寢)
(廟/)大盈一車(孔叢子曰衛人釣于河得鰥其大盈車曰/吾下一魴之餌鰥過而不視又以豚之半)
(則吞矣子思子曰噫鰥/貪以餌死士貪以禄死)廣文千里(列子曰八紘之北有/溟海其魚廣千里其)
(長稱/焉)爾乃昭帝之養昆明(三輔故事曰武帝作昆明池/以習水戰後昭帝於池中養)
(魚以給諸陵祠餘/付長安市魚乃賤)任子之蹲會稽(莊子曰任公子蹲㑹/稽釣東海朞年而大)
(魚食之公子得若魚浙河以/東蒼梧以北無不厭若魚)鄙奉車之不足(魏志曰文/帝東征吳)
(文徳郭后留譙時后從兄奉車都尉表欲/遏水取魚后曰今奉車所不足豈此魚乎)美弦章之見
辭(晏子春秋曰景公射質堂上唱善者一日弦章入公/曰吾失晏子未嘗聞吾不善章曰臣聞君好臣服君)
(嗜臣食尺蠖食黄身黄食蒼身蒼君其食謟人言乎公/曰善賜弦章魚五十乘弦章歸魚車塞途章撫其僕曰)
(曩之唱善者皆欲/此魚也固辭不受)加美名於孔鯉(風俗通曰伯魚之生/適有饋孔子魚者喜)
(以為瑞故名/鯉字伯魚)獻有餘於仲尼(家語曰孔子之楚有漁者/獻魚孔子不受漁者曰天)
(暑市逺吾無所鬻之棄之糞壤不若/獻之君子孔子再拜而受掃地祭之)陶朱則養之而富
(陶朱公養魚經曰威王聘朱公問曰公家累億金何術/乎朱公曰夫治生之法有五水畜第一水畜魚也以六)
(畝地為池池中有九洲即求懐子鯉魚長三尺者二十/頭牡鯉四以二月上旬庚日内池中所以養鯉者不相)
(食易長/又貴也)龍陽則棄之而悲(戰國策曰魏王與龍陽君共/船而釣龍陽君得十餘魚而)
(涕下曰臣之始得魚也臣甚嘉之後得大者令臣且欲/稟前所得者今以臣之惡也而得為王拂枕席夫四海)
(之内其美人亦甚多聞臣之得幸於王也必搴裳而趨/王視臣亦曩臣之所棄魚也王于是令四境之内敢有)
(言美人/者族)憂在脱淵(老子曰魚不可脱于淵/國之利器不可以示人)樂宜在藻(見/詩)
形備丙丁(爾雅曰魚枕謂之丁魚/腸謂之乙魚尾謂之丙)用稱鱻薧(周禮曰䱷/人掌辨魚)
(物為鱻薧以共王膳羞注鱻/生也薧乾也鱻音鮮薧音槀)宿沙善漁(魯連子曰古善/漁者宿沙習子)
(使魚生于山則十宿沙不得一魚焉宿/沙非闇于漁道者彼山非魚之所生也)詹何能釣(淮南/子曰)
(詹公能釣/千歲之鯉)考信及於中孚(易中孚曰/信及豚魚)美於牣於靈沼(詩/曰)
(王在靈沼/於牣魚躍)則有形侔刀劍(爾雅曰鮤韈刀注今之/鮆魚也亦呼為劍魚)價貴
牛羊(洛陽伽藍記曰京師語/曰伊洛鯉魴貴于牛羊)化舒姑之泉(見水賦舒/姑靈變注)歸
青田之倉(永嘉記曰青田谿冬天水熱/如湯衆魚歸之名曰魚倉)或釣于渭(史記/曰太)
(公望以漁釣干周西伯西伯獵/遇太公于渭之陽載與俱歸)或觀于棠(左傳曰魯隱/公將如棠觀)
(魚者臧僖伯諫曰凡物不足以講大事其材不足以備/器用則君不舉焉山林川澤之實皂𨽻之事官司之守)
(非君所及也公曰吾將略地焉遂/往陳魚而觀之僖伯稱疾不從)掣三牽兩(潘岳西征/賦曰貫鰓)
(􁎽尾掣/三牽兩)析縷分芒(張衡七辯曰鞏洛之鱒割以/為□分芒析縷細亂䖟足)夜飛嘗
駭於文鰩(左思三都賦曰文/鰩夜飛而觸綸)陵處亦驚於龍鯉(山海經/曰龍鯉)
(陵居狀如鯉郭璞/江賦曰龍鯉一角)緯書載其虎銜(斗運樞曰四方煩擾/小民失恩虎銜魚)
時令標其獺祭(禮曰雨水之/日獺祭魚)别有姜詩雙鯉(東觀漢記/曰姜詩性)
(至孝母常飲江水兒取水溺死恐母知詐/云行學俄而涌泉出舎側日生鯉一雙)楊震三鱣(後/漢)
(書曰楊震客于湖不答州郡禮命有鸛雀衘三鱣魚飛/集講堂前都講取魚進曰鱣者卿大夫服之象也數三)
(者法三台也先/生自此升矣)或買之而啖茹(詩疏曰鱮似魴而大頭/魚之不美者故里語曰)
(買魚得鱮不如啖/茹徐州謂之鰱)或得之而忘筌(見/莊)躍武王之舟(見舟/賦白)
(魚瑞/舟注)入仲御之船(晉書曰夏綂字仲御母病詣洛市藥/㑹三月上已洛中王公已下並至浮)
(橋綂弗之顧大尉賈充怪而問之曰卿居海濵顧能水/戲乎答曰可乃操拖正櫓折旋中流于是風波振駭俄)
(而白魚跳入船中者/八九觀者皆悚懼)琴高初見於涿水(列仙傳曰琴髙/以鼓琴為宋康)
(王舎人行涓彭之術後辭入涿水中取龍子與諸弟期/潔齋于水㫄設祠屋果乘赤鯉來出祠中留一月復入)
(水/)務光始返於盧川(符子曰務光自投盧川/盧川之伯以赤鯉送之)獲靈符者
涓子(列仙傳曰涓子齊人釣于河澤得/鯉魚腹中符隱于宕山能致風雨)寄丹書者葛𤣥
(神仙傳曰葛𤣥見賣大魚者謂曰暫煩此魚到河伯處/乃以丹書紙内魚口有頃魚還躍岸上得書青黒色如)
(木/葉)莊周比之於貸粟(莊子曰莊周家貧往貸粟於監河/侯侯曰我將得邑金貸子三百金)
(可乎周忿然曰周昨來見道中有呼周者視車轍中有/鮒魚焉曰我東海之波臣也君豈有升斗之水活我哉)
(周曰諾我且南遊説吳越之王激西江之水而迎/子可乎鮒魚曰君言此不如早索我于枯魚之肆)淳于
笑之於祝田(説苑曰楚將伐齊齊王使淳于髠求救於/趙齎金百斤車馬十駟髠曰臣之鄰人祠)
(田以一篋飯與一鮒魚祝曰下田洿邪得榖百車臣笑/其所祠者少所求者多王乃益齎黄金白璧車馬百駟)
䱇則似蛇(韓子曰䱇似蛇而漁者取䱇/而畏蛇利之所在皆為賁育)鰼聞有翼(山海/經曰)
(涿光之山囂水出焉多鰼鰼/之魚如鵲而十翼可以御火)陳囂遺之於竊盜(後漢書/曰會稽)
(陳囂少時於郭外水邊捕魚人有盜取之者囂見避/之草中追以魚遺之盜慙不受自是無復盜其魚者)王
𢎞致之於親識(宋書曰王𢎞之性好釣上虞江有一處/名三石頭𢎞之常垂綸于此經過者不)
(識之或問漁師得魚賣不𢎞之曰亦不得得亦不賣日/夕載魚入上虞郭經親故門各以一兩頭置門而去)
林邑陵雲(林邑國記曰飛魚翼如胡/蟬沈泳海底飛則陵雲)昆明刻石(西京雜/記曰昆)
(明池刻石為魚每雷雨魚嘗鳴吼/鬐尾皆動漢代祈雨往往有驗)入羽淵而遽化(拾遺/記曰)
(夏鯀理水無功沈于羽川化為𤣥魚大千尺後遂/死横于河海之間後世以𤣥字合于魚字為鮌字)厭武
昌而不食(吳志曰孫權時欲自建鄴徙都武昌建鄴人/謠云寧飲建鄴水不食武昌魚寧還建鄴死)
(不止武/昌居)乞伏買之而盡放(隋書曰乞伏慧為潭桂總管/其俗輕剽慧躬行朴素以矯)
(之風化大洽曽見人以簺捕/魚者出絹買而放之簺音賽)王固祝之而不得(梁書曰/王固嘗)
(聘魏因宴饗昆明池魏人以南人嗜魚/大設罟網固以佛法咒之一鱗不獲)釋小傳單父之
政(淮南子曰季子治單父三年而巫馬期衣短褐易容/貌往觀化焉夜見漁者得而釋之巫馬期問焉曰凡)
(子所為漁者欲得魚也今而釋之何也漁者對曰季子/不欲人取小魚也所得者小魚是以釋之巫馬期歸以)
(報孔子曰季子之徳/至矣注季子子賤)貢大見王龔之徳(後漢書曰陳蕃/為郡法曹吏正)
(朝見太守王龔客有貢白魚於龔者龔曰/汝南乃有此魚蕃曰魚大由明府之徳)亦聞謝允致
鯉(續搜神記曰謝允從武當山還在桓宣武座有言及/左元放為曹公致鱸魚者允便云此可得耳求大瓮)
(咸水朱書符投水中/俄有鯉鼓鬐水中)左慈化鱸(後漢書曰左慈字元放/曾在曹操座操曰恨少)
(吳松江鱸魚耳慈因求銅盤貯水以竹竿釣于盤中須/臾引一鱸出操曰一魚不周乃更沈釣復引出皆長三)
(尺餘操使/目前鱠之)專諸奉炙(金樓子曰專諸欲弑吳王僚學炙/魚香聞數里僚索魚炙乃持刀置)
(魚腹/中)陳勝置書(漢書曰陳勝舉大計欲威兵士乃以丹/書曰陳勝王置所罾魚腹中兵買魚見)
(書大/驚)入舟豫知其解甲(前凉錄金城太守胡朂叛張軌/遣都䕶宗毅治中令狐瀏討之)
(濟河中流白魚入船瀏曰魚鱗/物虜必解甲歸我矣朂果請降)有録則比於負圖(唐書/曰開)
(元中衢州獲魚有銘獻之侍中裴光庭等奏/曰魚龍為圖河洛所出比之盛時彼何足云)周發曾傳
於嗜鮑(國語曰周文太子發嗜鮑魚太公為其傅/曰鮑魚不登俎豆豈有非禮而可養太子)漢武
嘗聞於得珠(見珠賦漢武通/夢於昆明注)既自適於濠梁(莊子曰莊/子與惠子)
(遊於濠梁之上莊子曰鯈魚出游從容是魚樂也惠子/曰子非魚安知魚之樂莊子曰子非我安知我之不知)
(魚之/樂)亦相忘於江湖(莊子曰泉涸魚相與處於陸相煦/以濕相濡以沬不如相忘於江湖)
(也/)片則王餘雙稱比目(博物志曰吳王食鱠有餘棄於/江中化為魚名曰吳王餘鱠魚)
(左思三都賦曰雙/則比目片則王餘)或墜眼而為珠(曹毘觀濤賦曰神鯨/來往乘波躍鱗噴氣)
(霧合噫水成津骸喪成島/嶼之墟目落為明月之珠)或燃膏而作燭(史記曰秦始/皇冢中以魚)
(膏為/燈燭)祭而獲應者周平(述異記曰關中有金魚神云周/平王時十旬不雨祭此神俄生)
(涌泉魚/躍降雨)懸以示廉者羊續(後漢書曰羊續好食生魚為/南陽太守府丞侯儉貢鯉續)
(受而懸之一歲儉復致一枚續/乃出所懸枯魚示之以杜其意)鮒惟宜暑(神異經曰東/南海中有温)
(湖鮒魚生焉食之/宜暑而避風寒)儵可忘憂(山海經曰帶山茈葫之水/其中多儵魚其狀如雞而)
(赤毛三尾六足四首其音如鵲食之已憂圖讃/曰汩和損平莫慘于憂詩詠萱草山經則儵)長聞横
海(木𤣥虛海賦曰魚則横海之鯨突兀孤游/巨鱗刺雲洪鬚挿天頭顱成嶽流膏為淵)大記吞舟
(潘岳海賦曰魚則吞舟鯨鯢賈誼弔屈原/文曰彼尋常之汙瀆安能容吞舟之巨魚)或七日而逢
尾(𤣥中記曰東海有大魚行海/者一日逢魚頭七日逢魚尾)或一斤而千頭(廣志曰/武陽小)
(魚大如針號一斤/千頭蜀人以為醬)幸通水而相致(淮南子曰欲致魚者/先通水欲致鳥者先)
(樹木水積而魚/聚木茂而鳥集)無乾谷而見求(淮南子曰上求材臣/殘木上求魚臣乾谷)亦
有梁水之魴(陸機詩疏義曰魴魚之美者也梁水/魴特肥美故其鄉語曰居就梁水魴)洞庭
之鮒(劉邵七華曰洞庭之鮒出于/江岷紅腴青顱朱尾碧鱗)應王祥之剖冰(晉書/曰王)
(祥性至孝早喪親繼母朱氏不慈欲譖之由是失愛於/父母有疾衣不解帶湯藥親嘗母欲生魚時天氣寒冰)
(凍解衣將剖冰求之冰忽/自解雙鯉躍出持之而歸)感蔡仲之廬墓(先賢傳曰蔡/君仲至孝母)
(喪居墓側天下神魚/四頭置墓前以祭)楚國悟之而為治(新序曰楚人有/獻魚于王者曰)
(今日魚獲食之不盡賣之不售棄之又惜故來獻之左/右曰鄙哉辭也楚王曰子不知漁者仁人也蓋聞囷倉)
(粟有餘者國有餓民後宮多幽女者下民多曠夫餘衍/之畜於府庫者境内多貧乏之民皆失君之道故庖有)
(肥肉廐有肥馬民有飢色漁者知之其以喩寡人也/於是乃遣使恤鰥寡故漁者獻餘魚而楚國賴之)越
王養之而致富(吳越春秋曰越王棲㑹稽范蠡等曰㑹/稽之山有魚池上下二處水中有三江)
(四瀆之流九溪六谷之廣上池宜于君王下池宜/於民臣畜魚三年其利可以致千萬越國當富盈)又有
感王延之孝(晉書曰王延性至孝繼母卜氏嘗盛冬思/生魚敕延求而不獲杖之流血延尋汾叩)
(凌而哭忽有一魚長五尺躍出冰上延取以進/母卜氏食之積日不盡于是心悟撫延如己生)資陸政
之養(北史曰陸政性至孝其母吳人嗜魚北土魚少政/求之常苦難得後宅忽出泉水生魚不絶得以供)
(膳時人因謂/其泉為孝泉)内藥則戲於湯中(抱朴子曰取一把礬丸/内一活魚口與無藥者)
(俱投沸膏中猛火之上其無藥湏臾/熟可食其銜藥者浮戲瀺灂不死)塗血則行於水上
(抱朴子曰南陽丹水有丹魚先夏至十日夜伺之魚/夜浮水側則有赤光割取血以塗足可以步行水上)若
其噴水為雲(王子年拾遺記曰瀛州一名魂州亦曰環/洲洲㫄有洞淵其廣千里有魚焉其長千)
(丈鱗色爛斑鼻有角時鼔舞羣戯或有逺而望者/見水間有五色雲上就之乃是此魚噴水為雲也)吐氣
成風(嶺南異物志曰南方大魚/聲為雷氣為風涎沫為霧)介象釣之於殿前(神女/傳曰)
(介象與吳王共論鯔魚為上乃於殿前作方坎/汲水滿之并求鈎起餌之須臾得魚王使鱠之)王肅羮
之於洛中(洛陽記曰王肅初入國不食/羊肉及酪等嘗飯鯽魚羮)或螻蟻之所制
(莊子曰吞舟之魚蕩而失水則螻蟻/能制之故鳥飛不厭高魚鼈不厭湥)豈蹏涔之見容(淮/南)
(子曰牛蹏之/涔不容鱣賄)出丙穴而赴水(水經曰丙穴出嘉魚常以/二月出十月入穴出水泉)
(懸注魚自穴下透入水/穴口向丙故曰丙穴)度禹門而化龍(水經曰鱣鯉出/鞏穴三月則上)
(度龍門得度為龍/矣否則㸃額而還)或義不及賓(易曰包有魚/義不及賓也)或功稱微
禹(左傳曰劉子曰美哉禹功/明徳逺矣微禹吾其魚乎)必芳其餌(淮南子曰燿蟬/者務明其火釣)
(魚者務/芳其餌)乃先於爼(淮南子曰爼之先生魚豆之先黍羮/此皆不決於耳目不適於口腹而先)
(王貴之先/本後末也)既見射而流血(三齊記曰始皇祭青城山築/石城入海三十里射魚水變)
(色如血者數/里于今猶爾)亦高飛而乘雨(臨海異物志曰鳶魚似鳶/鷰魚似鷰陰雨皆能飛高)
(丈/餘)爾其金韲玉膾(大業拾遺録曰六年吳郡獻松江鱸/魚乾膾鱸魚肉白如雪不腥所謂金)
(韲玉膾東南/之嘉味也)青鱸碧鱗(見上洞庭/之鮒注)有負函盛水之嗜(隋/書)
(曰虞孝仁性奢華常以駱/駝負函盛水養魚而自給)有當乳輟網之仁(唐書曰太/宗觀漁於)
(西宮見魚躍問其故漁者曰/此當乳也於是中網而止)復聞杜孝置筒而寄歸(蕭/廣)
(孝子傳曰巴郡杜孝役在成都母喜食生魚孝于官得/生鮮截竹商盛魚二頭沈水中曰我母必得此魚其婦)
(出渚得之/以進母)張昭結網以供膳(晉書曰張昭字徳明幼有/孝性父熯常患渴嗜生魚)
(昭乃身自結網/捕魚以供朝夕)吳隱嫌其用意(晉書曰吳隱之為廣州/刺史帳下人進魚毎剔)
(去骨存肉𨼆之覺/其用意罰而黜焉)公儀辭其爭獻(韓子曰公儀休相魯/而嗜魚一邦皆爭買)
(魚而獻之公/儀子不受)効雙角於元海(晉書曰五部單于左賢王/豹妻呼延氏魏嘉平中祈)
(子於龍門俄而有一大魚頂有二角軒鬐躍鱗而至祭/所久之乃去巫覡皆異之曰此嘉祥也其夜夢旦所見)
(魚變為人左手把一物大如半雞子光景非常授呼延/曰此是日精服之生貴子寤而告豹豹曰吉徵也十三)
(月而生/元海)革陽喬於子賤(説苑曰陽舒謂子賤曰吾少也/賤不知理民之術有釣道二焉)
(夫投綸餌迎而吸之者陽喬也其為魚也薄而不美若/存若亡若食若不食者魴也其為魚也厚味子賤曰善)
鯨死而彗星乃出(淮南子曰麒麟鬬則日/月食鯨魚死而彗星出)鱷去而潮人
無患(唐書曰韓愈為潮州刺史詢吏民疾苦皆曰郡西/湫水有鱷魚卵而化食民畜産將盡愈往視之令)
(判官秦濟炮一豚一羊投之湫祝曰今潮州大海在其/南鯨鵬之大蝦蟹之細無不容鱷魚約七日不徙則刺)
(史選材技壯夫操勁弓毒矢與鱷魚從事矣㕨之夕暴/風雷起於湫中數日湫水盡涸徙於舊湫西六十里自)
(是潮人無/鱷魚之患)茍耕田而可種(嶺表録異曰新瀧等州山田/㨂荒平處以鋤鍬開為町疃)
(伺春雨丘中貯水即先買鯇魚子散於田内一二年後/魚見長大食草根根並盡既為熟田又收魚利及種稻)
(且無稗草乃齊/民之上術也)奚臨河而見羡(淮南子曰臨河羡/魚不如歸家結網)若乃
林邑變鐵(見山賦范文/之刀魚化注)流淵出瓊(漢武内傳曰王母曰/仙人上藥有流淵瓊)
(魚/)嬾婦羞聞於鯷類(異物記曰蝦實四足而有魚名頭/尾類鳀岐岐而行長自溪澗出入)
(深坑頂上有光迎風噴/流云是嬾婦怨勤自投)水君可駭於人形(古今注曰水/君狀如人乘)
(馬衆魚導從名魚伯大水有之漢末有人於河際見之/人馬皆有鱗甲如大鯉魚但手足别耳目鼻與人不殊)
(見人良久/入水而没)既得書而加飯(古詩曰客從逺方來遺我雙/鯉魚呼兒烹鯉魚中有尺素)
(書長跪讀素書書中意何如/上有加飱飯下有長相思)亦通夢而延齡(梁書曰南/郡太守劉)
(之亨嘗夢二人姓李詣之乞命未之解也其明日仲夏/有遺生鯉魚二頭者之亨曰夢中所感也放之又夢來)
(謝恩云當/令君延算)烹之則忌其屢擾(老子曰治大國若烹小鮮/注烹小鮮不可擾治大國)
(不可煩煩則人/勞擾則魚漬)致之則嫌其至清(東方朔答客難曰水/至清則無魚人至察)
(則無/徒)取澤戒竭(説苑曰竭澤以取魚非不/得魚為明年無魚取也)察淵惡明(史/記)
(曰吳王濞詐稱病不朝上責問吳使者使者對曰/察見淵中魚不祥天子因賜吳王几杖老不朝)斯足
以驗人事制國經豈徒誦毛詩之九罭(詩曰九罭/之魚鱒魴)觀天
文之一星(星經曰天魚一星在尾後/河中星明則海出大魚)
　
　事類賦卷二十九
欽定四庫全書
　事類賦卷三十
　　　　　　　　　　　　　宋　吳淑　撰
　　蟲部
　　　蟲
伊微蟲之蠢動咸羣分而共處驗蟋蟀之秋吟(古詩曰/蟋蟀俟)
(秋吟蜉蝣/出以陰)侯莎雞之振羽(見詩注云六月莎/雞羽成而振迅之)伊威在室
蠨蛸在户(詩注云伊威委黍蠨/蛸長踦家無人則然)或守𤓰以食(見𤓰賦守/有輿父注)
或齧桑為蠧(爾雅曰蠰齧桑注齧桑樹/作孔入其中蠰尸讓切)翫五色於蜋蜩
(爾雅曰蜩蜋注夏小/正曰蜋蜩五采具)憐五能於鼫鼠(説文曰鼫五技鼠/也能飛不過室能)
(綠不窮木能游不渡水能/穴不掩身能走不先人)喓喓草蟲趯趯阜螽(詩/云)蟫魚
喜衣書之際(爾雅曰蟫白魚注衣書/中蟲一名炳魚蟫音淫)蠐螬游糞土之中
(爾雅曰蟦蠐螬/注云在糞土中)則有蚯蚓無心(淮南子曰食水者善游/能寒食土者無心不惠)
蜂蠆有毒(見蜂賦有毒而/豈宜無備注)螢出腐草(禮曰腐草/化為螢)蝎生朽
木(爾雅曰蝤蠐蝎注在木/中今雖通為蝎所在異)法蛛蝥而結網(帝王世記曰/湯出見羅者)
(下車命解其三面而置其一面更教之祝曰昔蛛蝥作/網今人學結欲左者左欲右者右欲高者髙欲下者下)
(吾取其/犯命者)憫飛蛾之赴燭(宋書曰少帝失徳傳亮内懷憂/懼直宿禁中睹夜蛾赴燭作感)
(物詩以/寄意焉)太宗吞蝗以彌災(唐書曰貞觀中終南數縣蝗/太宗至苑中見蝗撮數枚而)
(呪之曰百姓有過在余一人爾其有靈但當食我無害/百姓將吞之侍臣恐致疾遽來諫止太宗曰所冀移災)
(朕躬何疾之避遂吞/之自是蝗不為災)楚王食蛭而蒙福(賈誼書曰楚惠/王食寒菹而得)
(蛭因遽吞之腹有疾而不能食令尹入問疾王曰吾食/菹而得蛭不行其罪是法廢而威不立也譴而誅之恐)
(監食者皆死遂吞之令尹曰天道無親唯/徳是輔王有仁徳疾不為傷王果疾愈)莊周夢蝶(莊/子)
(曰昔周夢為胡蝶栩栩然蝶也俄而覺則瞿瞿然/周也不知周之夢為胡蝶歟胡蝶之夢為周歟)武子
囊螢(續晉陽秋曰車𦙍字武子好學不倦家貧不常/得油夏月則練囊盛數十螢火以夜繼日焉)蝸
角戰于蠻觸(莊子曰有國於蝸之左角者曰觸氏國於/蝸之右角者曰蠻氏相與爭地而戰伏尸)
(數萬逐北旬有/五日而後反)蚊睫集乎焦螟(列子曰江浦之間生麽/蟲名曰焦螟羣飛而集)
(於蚊/睫)或前爪而後距(淮南子曰凡有血氣之蟲含牙戴/角前爪後距有角者觸有齒者噬)
(有毒者螫有蹄者趹喜而/相戲怒而相害天之性也)或胸鳴而股鳴(周禮曰以注/鳴者以㫄鳴)
(者以翼鳴者以股鳴者以胸鳴者謂之小蟲之屬注云/注鳴精列屬㫄鳴蜩蜺屬異鳴發皇屬股鳴蚣蝑動股)
(屬胷鳴/榮原屬)有足無足(爾雅曰有足謂之/蟲無足謂之豸)紆行仄行(周禮曰/外骨内)
(骨卻行仄行連行䊸行注外骨龜屬内骨鼈屬/卻行螾蚓之屬仄行蟹屬連行魚屬紆行蛇屬)但見坯
户(禮曰仲秋/蟄蟲坯户)寧堪語冰(莊子曰井蛙不可以語于海者/拘于墟也夏蟲不可以語于冰)
(者馬於/時也)至於大螾為祥(呂氏春秋曰黄帝時見大螾土/氣勝故其色黄高誘注螾蚯蚓)
螻蛄表瑞(河圖曰黄帝起有大螻見又劉向别/録曰鄒衍言黄帝土徳有螻蛄如牛)蚊聚成
雷(漢書曰中山靖王曰/衆喣漂山聚蚊成雷)䖟飛附驥(淮南子曰䖟附驥致/千里而不飛無糗糧)
(之資而/不飢)杜伯則以尾螫人(詩義/疏云)縊女則吐絲自斃(爾雅/曰蜆)
(縊女注曰喜自經死異苑曰縊女吐絲自懸昔齊東郭/姜既亂崔杼之室慶封殺其二子姜亦自經俗傳此婦)
(化為/縊女)又聞蛾子時術(覓蟻賦時/術自資注)尺蠖求伸(易/云)入馬后之
夢(東觀漢記曰永平有司奏立長秋宫上未有所言皇/太后曰馬貴人徳冠後宮遂登至尊先之數日夢有)
(小飛蟲萬數隨着身/入皮膚中復飛去)集王則之身(齊書曰王敬則少時/于草中射獵有蟲如)
(烏豆集其身摘去皆流血敬則惡之有道/士卜曰封侯之瑞也敬則喜故出都自効)蜉蝣之衣楚
楚螽斯之羽詵詵(並見/詩)亦聞馬蚿百足(博物志曰馬蚿/一名百足中斷)
(則頭尾/各行)藿蠋五采(廣志曰藿蠋有五采者香/槐蠋五采有角者甚臭)蜣蜋轉丸
(莊子曰蛣蜣之/智在於轉丸)蝍蛆甘帶(莊子曰人食芻豢麋鹿食薦/蝍蛆甘帶天下孰知正味注)
(帶小蛇蝍蛆/喜食其眼)復有短狐含沙而射影(陸機詩義曰蜮短/狐也一名射影如)
(龜三足投人影則殺人南方人欲入水/先以瓦石投水中令濁或含沙射人)螳螂奮臂以當
車(韓詩外傳曰齊莊公出獵有螳螂舉足將摶其輪問/其御曰此何蟲對曰此螳螂也為蟲知進而不知退)
(不量力而輕就敵公曰此為天/下勇蟲矣廻車避之勇士歸焉)塗青蚨而還錢(見錢賦/集此青)
(鳬/注)埋蜻蛉而變珠(見珠賦埋蜻/蛉於地中注)言道則愧乎醯雞(莊子/曰孔)
(子聞老聃之言出語顔回曰丘之/於道也其猶醯雞歟注蟻蠓也)為政則比夫蒲盧(禮/曰)
(夫政也者蒲盧也注蒲盧/果羸也負桑蟲以為己子)斯種類之繁夥豈可一二而
陳諸
　　　蟬
伊齊女之微蟲兮亦含氣而游嬉(古今注曰牛亨問董/仲舒曰蟬為齊女何)
(答曰昔齊王后怨王而死尸變為/蟬登庭樹嘒唳而鳴故曰齊女)乘凉風以翾翥應白
露而鳴嘶(淮南子曰孟秋凉風/至白露降寒蟬鳴)雖么麽以無力(援神契/曰蟬無)
(力故/不食)亦采章而有緌(禮曰蠶則績而蟹有匡范則冠而/蟬有緌成人之兄死而子臯為之)
(衰/)美王充之不捕(論衡曰王充為小兒不/妄狎儕倫不掩雀捕蟬)悟少孺之霑
衣(見露賦少孺假/言于捕雀注)咨商湯以見喻(詩曰咨汝殷商如蜩/如螗注蜩蟬也螗蝘)
(也/)搶榆枋而忽飛(莊子曰鵬之翼若垂天之雲搏扶搖/而上者九萬里蜩與鷽鳩笑之曰我)
(决起而飛搶榆枋而止/奚以九萬里而南為)無知雪之逺識(鹽鐡論曰以所/不覩而不信若)
(蟬不知/雪也)徒吸露而自資(曹大家蟬賦曰吸清露於丹圍/抗喬枝而理翮崇皇朝之輝光)
(映豹貂/而灼灼)朱异駭集冠之異(見冠賦飛蟬/欣于朱异注)何戢矜畫扇之
奇(見扇賦何戢/之玩蟬雀注)既無口以能鳴亦不食而弗饑(淮南子/曰虵不)
(足而行魚無耳而聽蟬無/口而鳴不食見上無力注)或掇之而有道(莊子曰仲尼/見痀僂者承)
(蜩猶掇之也仲尼曰巧乎有道耶曰我有道也五六月/累丸二而不墜則失者錙銖累三而不墜則失者十一)
(累五而不墜猶掇之也吾處身也若橛株枸執臂也若/槁木之枝天地萬物之多而唯蜩翼之知吾不反不側)
(不以萬物易蜩/之翼何為不得)或粘之而靡遺(傅咸粘蟬賦曰櫻桃為/樹多蔭為果先熟種之)
(於㕔所之前時以盛暑逍遙其下有蟬鳴仰而見之故/命粘取以弄小兒退惟當蟬之得意於斯樹也不知粘)
(之將至亦猶人之得意於/富貴而不虞禍之將來也)占妖言放逸之兆(周書曰夏/至五日蜩)
(始鳴不鳴貴臣放逸立杕之日寒蜩鳴人臣不力/爭易通卦驗曰姤上九候蟬始鳴不鳴國多妖言)體清
虛識變之姿(古今注曰貂蟬胡服也貂者取其有文而/不煥外柔而易内剛而勁也蟬者取其清)
(虛而識時變也在外者有文而不自耀/有武而不示人清虛自牧識時而動)鳴不失時得仲
夏季秋之節(禮曰仲夏之月蜩始/鳴季秋之月寒蟬鳴)耀而見獲因明火振
樹之機(呂氏春秋曰耀蟬者務明其火振其樹若火不/明雖振樹無益人有明徳則天下歸之若蟬歸)
(明火/也)
　　　蜂
伊醜螸之纎蟲(爾雅曰/蜂醜螸)有土木之殊類(爾雅曰土/蜂木蜂)旣號
蠓螉亦云蚴蜕(方言曰蜂燕趙之間謂之蠓螉或謂之/蚴蜕大者有蜜謂之壺蜂蚴蜕音幽税)
當春和之生育以蠟蜜而塗器茍數蜂之可獲則舉羣
而悉至(博物志曰逺方諸山蜜蠟處以木為器閘小孔/以蜜蠟塗器内外令遍春月蜂將生育時捕取)
(得三兩頭著器中蜂飛去尋/將伴來經日漸益遂停器巾)附賈萌之車上果見誅夷
(謝承後漢書曰豫章嚴豐字孟侯為郡主簿大守賈萌/舉兵欲誅王莽有飛蜂附萌車衡豐諌以為不祥之徵)
(萌不從/果見殺)集袁氏之船中旋聞敗潰(王隱晉書曰大尉陶/侃表倉曹叅軍袁謙)
(為高涼太守未至百餘里浦中有蜜蜂蔽日而下集謙船/上會得留郡文書賊欲乘虛攻郡謙欲速赴明早進西)
(南卒遇大風飛沙天地晦/合不復得還浦遂没海中)垂芒而常欲致螫(孝經援神/契曰蜂蠆)
(垂/芒)有毒而豈宜無備(左傳曰邾人出師公卑邾不設備/而禦之臧文仲曰國無小不可易)
(也君無謂邾小蜂/蠆有毒而况國乎)房納卵而不容(淮南子曰蜂/房不容鵠卵)窠喻鐘
而酷似(江表録異曰宣歙間蜂結房於山林中其大如/巨鐘以烟火逼散蜂母然後取之一房得蜂兒)
(數斗擇其未翅足者以盬酪炒/之曝乾寄入京洛以為方物)或以集巖壁以見采(博/物)
(志曰諸方山郡僻處出蜜蠟蜜蠟所著皆絶巖石壁非/攀縁所及唯於山頂以籃輿自懸下乃得之蜂遂去不)
(還餘窠及蠟著石者有鳥形小於雀羣飛千數來啄之/比冬都盡其處皆如磨洗至春蜂皆還洗處結窠如故)
(年年如此初無錯亂者人亦各占其平處/謂之蠟寨鳥謂之靈雀捕之終不可得)或以食田苗
而作沴(洪範五行傳曰秦昭王三十/八年上郡大飢蜂食田苗)結廬於逄山之側
(山海經曰平逄山有神如人二首名曰嬌蟲是長螌蟲/寔惟蜜之廬郭璞注曰嬌為螌蟲之長廬蜂所舍蜜亦)
(蜂名螌/音班)逐賊於建安之地(宣驗記曰元嘉元年建安郡/山賊百餘人掩破郡治抄掠)
(百姓資產子女遂入佛啚搜掠財寳先是諸供養具别/封置一室賊破户忽有蜜蜂數萬頭從衣簏出同時噬)
(螫羣賊身首腫痛眼皆盲/合先諸所掠皆棄而走)或記細腰之狀(博物志曰細/腰無雌蜂之)
(類也取桑蟲或阜螽子抱而成/己子詩曰螟蛉有子果羸負之)或駭若壺之異(楚辭曰/赤蟻若)
(象𤣥蜂/若壺)軍旅當誡於事先(抱朴子曰軍行卒逢羣飛蜂/及䖟蟲若密蜂尤多者備藏)
(伏之/賊)懷袖卒驚於意外(晉書曰鄒湛對武帝曰猛獸在/田荷戈而出凡人能之蜂蠆作)
(於懷袖勇夫為之驚/駭出于意外故也)或焚胡蘇而見殺(見車賦然丘則/剛金為輞注)
或畫旌旗而表瑞(見舟賦祥/聞集蜂注)吐口中而為戲仙客何神
(葛仙公别傳曰仙公與客對食客曰當請先生作一奇/戲食未竟仙公即吐口中飯盡成飛蜂滿屋或集客身)
(莫不震肅但皆不螫良久仙公/乃張口蜂飛入中悉復成飯)綴衣上以興䜛伯奇何
罪(列女傳曰尹吉甫子伯奇至孝後母取蜂去毒繫於/衣上伯奇前欲去之母便大呼曰伯奇牽我吉甫疑)
(之伯奇/自死)
　　　蟻
伊𤣥駒之幽𤨏兮處蟄户而遊嬉(廣志曰有飛蟻有木/蟻古曰𤣥駒者也)
抱兼弱之微識(抱朴子曰雞有專棲之雄蟻有兼弱之/智蜂有攻寡之計人相御役亦由是耳)
以時術而自資(禮學記曰蛾子時術之注蛾蚍蜉也微/蟲耳時術其功乃復成大垤也蛾音蟻)
體行磨以合度兮(見天賦驗日/星於磨蟻注)性慕羶而弗違(莊子曰/羊肉不)
(慕蟻蟻慕/羊肉羶也)雖羅密而見獲(應璩百一篇曰大魏乘衰敝/復欲密其羅蚍蜉猶見得何)
(云鰌/與蝦)亦道在兮何虧(莊子曰東郭子問莊子曰/道安在莊子曰道在螻蟻)薦爼豆
以為醢(周禮曰饋食之豆蜃蚔/醢注云蜃蛤也蚔蟻子)漏山阿而慎微(鮑明逺/詩曰蟻)
(壤漏山阿絲/淚毁金骨)黄既應於西魏赤亦象於南齊(古今五行/記曰後魏)
(顯宗天安元年兗州有黒蟻與赤蟻交鬬長六十步廣/四寸赤蟻㫁頭而死黒主北赤主南時齊明帝殺少帝)
(子業而自立大為魏軍所破東魏孝静帝武定四年鄴/下有黄蟻與黒蟻鬬黄蟻盡死時東魏戎衣色黒西魏)
(戎衣色黄既而高歡圍王/壁五旬不㧞班師而薨)爾乃辨其蚼蟓(揚雄方言曰/蚍蜉齊魯之)
(間謂之蚼蟓西南梁益之間謂之𤣥駒/燕謂之蛾蛘楚郢以南蟻土謂之封)分此蠬朾(爾雅/曰蚍)
(大螘小者螘蠬朾螘螱飛螘其子蚔注云蚍俗呼馬蚍/蜉小螘齊人呼蟻蛘蠪虰赤駮螘蚔螘卵蠬音龍虰宜)
(耕/切)湯沃桓謙之怪(異苑曰桓謙字敬祖太元中忽有人/皆長寸餘悉被鎧持槊乘其裝馬從)
(塪中出縁機登䆴㝷飲食之所或有切肉輒來叢聚力/所能勝者以槊刺取逕入穴蔣山道士朱應子令以沸)
(湯澆所入處寂不復出因掘之有斛/許大蟻死在窟中謙後以門釁同滅)火攻河内之兵(古/今)
(注曰牛亨問董仲舒曰蟻曰𤣥駒何也答曰河内人無/何見有人馬數千萬騎皆大如黍米旋動往來從朝至)
(暮家人以火燒殺之人皆是蚊蚋馬皆成/大蟻故今人呼蚊蚋曰黍民蟻曰𤣥駒)得水既賞於
隰朋(韓子曰桓公伐孤竹行山中無水隰朋曰蟻冬居/山之陽夏居山之陰蟻壤寸而有水乃掘之遂得)
(水/)習馬亦聞於王濟(見馬賦習蟻/封而遂勝注)或驗彼水災(京房易/占曰蟻)
(無故當道若門户城/郭聚土水且傷人)或占其雨至(焦贑易林曰蟻封户/穴大雨將集博物志)
(曰蟻知/將雨)冠山之鼇誠未足羡(符子曰東海有鼇焉冠篷/萊而浮游於滄海騰躍而)
(上則千雲之峯峻極于羣嶽沈没而下則隱天之丘潜/蟜於重川有蚳蟻聞而悦之與羣蟻相要乎海畔欲觀)
(鼇焉月餘日向鼇潜未出羣蟻將反遇長風激浪崇濤/萬仞羣蟻曰此將鼇之作也數日風止雷黙海中隱如)
(嶽峙蟻曰彼之冠山何異我之戴/粒逍遙封壤之巔伏乎窟穴之下)吞舟之鯨或云可制
(韓詩外傳曰夫吞舟之魚大/矣蕩而失水則為螻蟻所制)亦有處欄錡之石(兩京記/曰西京)
(化度廢寺有礓石徑二尺餘孔穴通連若欄錡樓臺之/狀號曰蟻宫昔有見大蟻萬計羣聚皆金色因掘地及)
(泉得此/石焉)出崑崙之墟(山海經曰朱蟻其狀如蟻郭/璞曰蟻蚍蜉在崑崙之墟)槊端
刺肉(見上湯沃桓/謙之恠注)硯裏觀魚(纂異記曰有徐𤣥之者夜/讀書忽見武士數百升於)
(牀縱獵於花氊之上又見數百人升案擕網罟之/具漁於硯中得魚數百千明日掘得蟻穴盡焚之)驚若
象之尤異(宋玉招䰟曰䰟兮䰟兮歸來南方不/可以久處些赤蟻若象𤣥蜂若壺些)聞鬬牛
而靡虛(世説曰殷仲堪父病虛悸/聞牀下蟻動云是牛鬬)潰金隄之千丈(韓子/曰千)
(丈之隄以螻/蟻之穴而潰)結喪車之四隅(禮曰子張之喪公明儀為/志焉楮幕丹質蟻結乎四)
(隅注畫楮幕四角文/如蟻行相交結也)摘典麗之辭既聞郭璞(郭璞蚍蜉/賦曰餙殷)
(人之喪輿在四隅而交結濟齊桓之窮師由山東之高/垤感萌陽以潜步知將雨而封穴伊斯蟲之愚昧乃先)
(識而/似哲)悦幽閒之思更見應璩(應璩與曹昭伯牋曰空城/寥廓所聞者悲風所見者)
(鳥雀昔陳司空為邑宰所在幽閒獨坐愁思/倖賴游蟻以娛其意以今況之知不虚矣)
　
　
　
　
　
　
　
　
　
　
　
　
　
　
　事類賦卷三十
