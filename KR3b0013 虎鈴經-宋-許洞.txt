#+TITLE: 虎鈴經-宋-許洞
#+DATE: 2016-06-11 12:22:58
#+SOURCE: github.com/kanripo/KR3b0013 master 2f93efb9                
欽定四庫全書　　　　子部二
　虎鈐經　　　　　　　兵家類
　　提要
　　　　(臣/)等謹案虎鈐經二十巻宋許洞撰洞字淵
　　　　夫呉興人咸平三年進士為雄武軍推官免
　　　　歸㝷召試中書改烏江縣簿坐事變姓名隠
　　　　中條山龔明之中呉紀聞謂洞平生以文章
　　　　自負所著詩篇甚多歐陽修嘗稱為俊逸之
　　　　士者是也是書巻首有洞進表及自序大意
　　　　謂孫子兵法奥而精學者難於曉用李筌太
　　　　白隂符經論心術則秘而不言談隂陽又散
　　　　而不備乃演孫李之要而撮天時人事之變
　　　　備舉其占凡六壬遁甲星辰日月風雲氣候
　　　　風角鳥情以及宣文設奠醫藥之用人馬相
　　　　法莫不具載積四年書成凡二百十篇分二
　　　　十卷名曰虎鈐經大都彚輯前人之説而叅
　　　　以己意惟第九卷所載飛鶚長虹重覆八卦
　　　　四陣及飛轅寨諸國為洞自創耳其四陣統
　　　　論自以為逺勝李筌所纂其間亦多迂濶誕
　　　　渺之説不足見諸施行然孝漢書藝文志兵
　　　　家者流有兵權謀兵形勢隂陽諸類凡七百
　　　　餘篇葢古來有此専門之學今漢志所録者
　　　　久已亡佚而洞獨能掇拾遺文撰次成帙不
　　　　可謂非一家之言録而存之亦足以備一説
　　　　也乾隆四十六年十一月恭校上
　　　　　　　總纂官(臣/)紀昀(臣/)陸錫熊(臣/)孫士毅
　　　　　　　　總　校　官　(臣/)　陸　費　墀
欽定四庫全書
　虎鈐經卷一　　　　　　　宋　許洞　撰
　　天功第一　　　　　　地利第二
　　人用第三　　　　　　三才應變第四
　　三才隨用第五
　　　天功第一
天道變化消長萬彚契地之力乃有成爾天貴而地賤
天動而地静貴者運機而賤者効力上有其動而下行
其化矣是以知天之施地匪專也知地之應天有常也
生機動則應之以生氣機動則應之以氣機正則泰機
亂則否萬物列形而否泰交著見之於地焉豈止地之
為乎盖天道内而地道外者也王者天也將地也將者
天也士卒地也我天也敵地也由此觀其所動故勝負
可知矣王之於將也閫外之寄擇賢授柄舉無所疑將
必内應其正外務其順應以正則師律嚴務以順則臣
節貞舉而禦敵詎有輿尸之患乎君恃智以自用倨禮
而傲下授柄匪人任人不信將不正應内包猶豫之惑
外喪馭衆之威矣舉而禦敵寧免失律之㐫乎師之成
敗見之於將焉豈將之為乎將之為任也智敵萬人茍
無萬人之用與愚者同矣勇冠三軍茍無三軍之用與
懦者同矣善為將者正而能變剛而能恤仁而能斷勇
而能謀以策馭吏士未有不振㧞勲業以戡禍亂者也
反是則吏士外無攻取之心内多離散之勢勇怯見之
豈吏士之為乎夫我之於敵也攻㧞戰勝使敵不敢抗
衡者豈敵怯乎由我威令整進退肅賞罰明也覆兵殺
將弱國削地者豈敵彊乎由我不嚴師律故也夫如是
則自上而及下自内而達外其猶天地之用乎故天必
藉地力然後運四氣正生殺也貴必藉賤力然後能立
元功而建王業也
　　　地利第二
地之形險易殊也地之氣寒熱異也用形與氣在知逆
順焉昧此道者不能得地利必矣善用地者則不然險
而易之易而險之也夫居險用險必内潰居易用易必
内蹶當有形之用逆之者善矣何謂險而易之曰簡以
夷其政要以節其動寛以緩其約不以疎慢為失也何
謂易而險之曰進止戒嚴内外無怠用其謹懼不以暴
急為務也如是者乃險易之用也以方位觀之則寒熱
之氣異也當有氣之用順之者善矣南方之氣熱北方
之氣寒也其氣異則水土之性必相戾逆諸人而使之
飲其地脉食其土毛蒙其風氣瘴癘之疾凍澁之戾加
焉以我之不便犯順方之人不有患乎天不能以氣順
人君能以人順氣可也是故利不可以專一北人之馬
越人之航也各有便焉反是不可措手足矣行師者不
能擇而用之斯亦更南北之所便也冀其成功遠矣是
知地之所利者可兼而有乎善用兵者擇利而從之善矣
　　　人用第三
今之世取人也每務其多學而捨其偏技非良術也兵
家所利隨其長短而用之也是以善撫恤者勿使頻鬬
慮其勞疲而無勇也善保守者勿使進攻慮其遲緩而
不猛也多方者勿使與於決事慮其猶豫也多勇者勿
與謀敵慮其過輕也精悍者使鬭果敢者使攻也沉毅
而性執者使據險阻見小而貪財者不可使守儲蓄智
而善斷者可擇其言輕健者使誘敵剛愎者使當鋒利
口喋喋者使行間善䑕竊狗偷者使盜號探敵惡言多
罵者使之揚毁訾詈奇材異識者使預談論深識大度
者使安衆崛彊多力者使斬闢榛莽善隨地形結構者
使度樹營柵怯懦者使輦運器用老弱者使備炊汲諳
山川擇髙下水泉之利者使相地形妖言詐辭善張皇
鬼神之說推引天命者使揚聲惑衆以動敵心善擇地
勢平易險阻知往來細大之蹊路者使通糧儲竒辭偉
辨能架虛矜大者使奮振威徳耳目聰明探察敵人情
者使伺候奸偽敏才健筆者使主牋檄明七曜休咎者
為厯數之士善占風雲吉凶者為候氣之士曉六壬遁
甲者為選日時之士諳蓍龜者為卜筮之士是四人者
雖推騐體測隂陽各不可使相亂貴其專一也醫藥之
人二十人已上以兵數増之獸醫亦如醫人之數大將
軍擇通材者與之㕘議可否故我大衆之内有善有惡
無棄人焉人無所棄斯不怨則動有功矣
　　　三才應變第四
易曰見機而作不俟終日故用兵之術知變為大軍雖
氣銳時勝(一作遇/天時)而行列散潰旌旗紊亂金鼓不節擊
之可也或曰彼得天時詎可破乎許洞曰天之所祐正
也怙天時而戾軍政與天違也天人相違不㓙何俟故
兵利以順應順也順而逆應之必㐫之兆也或曰軍乗
天時誇有地利將吏驕怠謀畫不精軍陣散亂如之何
洞曰可擊也曰彼獲天地之利如何擊之曰人者天地
之心也茍心不正雖有其表將焉用乎或曰軍違天時
逆地利大將深謀沉毅部伍清肅進退有節如之何許
洞曰未可擊也曰不獲天地之利奚謂未可乎曰正則
可以率天地之用草冦可為王矣或曰彼如是也我之
動將如之何許洞曰先以人次以地次以天然後攻之
必克敵也曰先後如之何曰利為主何謂主曰動為客
静為主觀敵之動何如乃應之(夫書言動者不必戰陣/時敵人先動為客也但)
(宻構敵人所為之事謂之/動則我以機應之為勝焉)先勝而後舉神明之道也
　　　三才隨用第五
天著吉凶以隂陽辨也地布險易以山川章也人包勇
怯以戰陣見也茍(一作/有)欲隂陽之順險易之利勇怯之
用在於閒暇可得而擇也當彼我相逢各岀不意忽然
交合曷能擇所利而用哉或曰兩師不期逼於險地天
地震晦雨雪交積山川不辨當此之際何以禦之許洞
曰大將止衆堅陣嚴肅號令雖敵來攻勿與交戰俟天
變少罷觀弱彊之勢而後進退之曰我既安矣彼自驚
撓則如之何曰以精兵乘之又曰倉卒之際大將以何
術即能堅行陣嚴號令使士卒不自驚亂許洞曰善用
兵者有動必備預擇輕勇者二十四人八方各三騎相
去一里晝以旗夜以鼓(過山川委曲叢林茂宻/晝亦鳴鼔恐不見旗)第一騎見
賊晝舉旗第二騎亦如之第三騎馳告夜用鼔如晝法
(恐敵聞鼔/聲急馳告)烟霧蓊塞風雷震驚旗之不見鼓之不聞亟
馳告斯謂八卦探騎者也是以偵賊而能備焉茍天地
有變則引輕兵突之大陣不可妄動(凡大兵之常以輕/騎數千人别分部)
(隊為游兵其/将擇驍勇)觀彼動静而後舉焉故我常用其整也此
皆隨天之變也或曰與敵卒然相遇或平原廣澤或山
谷深峭或坡嶝穹隆或拗汚沮洳或草木䝉宻俱是危
地當其用之如何許洞曰迴渠迃(一作/汚)澗可以衝車突
馳也深峽隘口可以少擊衆也長林豐草可以為伏也
原野漫衍可以騎兵相屬也草木隠障可以步士戰也
平郊往來可進可退可以長㦸當敵踰水跨遠髙下相
乘不可得親近可以弓弩當敵崖壁相隠狹徑斗迴可
以刀楯當敵葦蕭蘆荻枝葉蔚茂可以戈鋌(一作/挺)當敵
此皆隨地之性也或曰寨柵之間三軍已憩寇敵乘間
衝突攻擊當此之時如之何許洞曰使勇者據其前怯
者匿其後忿遽之時怯者彊驅而前進焉必挫鋒折鋭
不若隠之也曰當此之時何暇别勇怯之用乎曰不然
善用兵者防亂於未亂備急於未急結營既定預擇彊
勇者衛外怯弱者附之所以慮晦夜之急也此皆隨人
之性也如是順天地人預備之道者也故易之卦以豫
者預也取預備之象為難之用也故曰重門擊柝以待
暴客盖取諸豫用兵者可不審於此乎
　
　
　
　
　
　
　
　
　
　虎鈐經卷一
欽定四庫全書
　虎鈐經卷二　　　　　　　宋　許洞　撰
　　辨將第六　　　　　　論將第七
　　出將第八　　　　　　軍令第九
　　船戰第十　　　　　　歩戰第十一
　　　辨將第六
國家行師授律生殺之柄大將所主將者國之腹心三
軍之司命也可不慎於選乎茍欲命將預以精誠辨其
可否者有四一曰貌二曰言語三曰舉動四曰行事其
一曰貎凡眉上雙骨横起而隆巘者語言而不純者目
反仰視者方坐内多虚驚者此六者人有其一斯人常
藴不臣之心不可使之也豐下鋭上神氣安詳者重徳
而善安衆人也目黑多白少㸃睛深而神氣與形相副
者機度沉厚不可以詐動人也目睛熒朗五岳相照燕
頷虎頥者心機疾速此勇而有斷人也龜背虎臆㸃睛
深而朗徹瞻視詳諦而神骨聳峭者雄壯有智慮人也
是五者人有其一可使之也至若神氣重濁骨相不正
頭薄面淺頸大腹細目睛昏懵㸃睛近上視顧不正此
皆志氣淺劣智識庸鄙人也其二曰言語人有言肆而
目駭視者心懐異圗也言枝蔓而不經者心有隠也矜
大人善言唯恐不至者黨人也言錯綜而無歸者心躁
競也方言而他視者心不誠也言卑而色下者心有所
屈也方言而四顧者其辭妄也言人之短而視不定者
誣罔人也言多以私事為擾者顧妻子之人也言大而
理不精者其學虚也色悦而徐徐順人意者佞媚人也
矜己善而斥人不善者崛彊人也言欲發而却縮者含
蓄人也言無公私必及利者貪人也色卑而言多諂者
志下劣人也事曲而言直氣悖而言順心鄙而言大事
不詳而彊能理矯而彊正者此姦詐人也是十有六者
人有其一不可使也言大而意精至者有識度人也言
希而出必中者志節人也言動而必及國家者忠孝人
也言奪而不迃者壯直人也辭寡而意懇者正公人也
言多及軍吏之私者善拊恤人也言及陣敵喜動色者
好勇人也言及細微而能剖析是非者有智人也言迂
闊而卒近於理者識深見逺人也言少而事詳者大度
人也語氣和而神色相稱者善納衆人也言徐徐而事
備者性緩而有徳人也言速而事當性急而不暴有識
人也是十三者人有其一皆可使之也其三曰舉動行
有狼顧者行與坐忽如驚恐者非時召語而手足紛拏
者方食而不覺棄匙筯者方行而首侷口目輒斜動者
行而唯恐有人逐者欲坐而頻四顧如有所駭者方言
勃氣上騰神色自得者待下多卑恭而不實者覩事已
覺如不知而目它視者是十者有其一此皆心不誠實
多蓄異人也不可使之也行欲如大輅足動而身不摇
也坐欲如山岳形神俱定也卧欲如覆舟神氣安詳也
此皆智度沉深大節崇徳人也是三者人有其一可使
之也其四曰行事有人行事先己後人者好私人也事
繁多而應用不當者無智人也作事不急於用者無益
人也作事有首無尾者偽人也先急而後慢者卒衆庸
人也事不求詳而輒為是者麄疎人也巧妙而無禆急
用者浮艶人也所措捨魯鈍而不適用者愚人也利害
章章而不能析之者無識人也臨事而懼者懦弱人也
進退不決者無斷人也記一而忘二者神昩人也事虛而構
架廣大以善為惡以惡為善者姦人也善候人之顔色
隨所欲而言者佞人也是十四者人有其一不可使之
也有事簡而用當者有喜怒之事不露於色者臨大事
而神氣自若者此謂神有餘也人有微而不棄大而不
煩者危事不懼美事不喜者事有衆惑而獨斷之者事
有衆危而獨安之者事有難動而獨動之者事有難安
而獨安之者此謂志有餘人也是十者人有其一皆可
使之也是以知貌也者神之聚也言語也者神之發也
舉動也者神之用也行事也者神之本也察其神則盡
其為人之道也大矣况國之命將可不審於此乎
　　　論將第七
萬機論曰雖有百萬之師恃吞敵在將者恃將也夫舉
國之利器以授之茍非其人是輕天下將何以為謂小
大者各有四焉八者皆無何足以謂之將乎其大者一
曰天將二曰地將三曰人將四曰神將其小者一曰威
將二曰彊將三曰猛將四曰良將凡興師舉衆列營結
陣視旌旗之動審金鼓之聲揆日度時以決吉凶隨五
行運轉應神位出入以變用兵敵人不測其所來以神
用兵我師不知其所為動有度静有方勝負在乎先見
持天地鬼神之心以安士衆此之謂天將者也所至之
境詳察地理(一作/利)山澤遠近廣狹險易林藪之厚薄谿
澗之深淺若視諸掌戰陣之時前後無阻左右無滯步
騎使其往來戈㦸叶其所用指揮進退皆順其情人馬
無逼塞之困攻守獲儲蓄之利振野得水草之饒使人
馬無飢渴之色陷死地而能生攻亡地而能存逆地而
順用之順地而逆用之不擇險易皆能安而後動動而
決勝者此之謂地將者也又若廉於財節於色疎於酒
持身以禮(一作/公)奉上以忠憂樂與士卒同獲敵之貨賂
而不蓄得敵之婦女而不留納謀而能容疑而能斷勇
而不凌物仁而不喪法匿(一作/原)其小罪決其大過犯令
者不諱其親有功者不忌其讐老者扶之弱者撫(一作/恤)
之懼(一作/驚)者寧之憂者樂之訟者決之濫者詳之賊者
平之彊者押之懦者隠之勇者使之横者殺之服者原
之失者扶之亡者逐之來者爵之暴者挫之智者昵(一/作)
(𣅿/)之䜛者逺之得城不攻得地不專敵淺以待變敵詭以
順㑹逆勢則觀順勢則攻此之謂人將者也又若以天
為表以地為裏以人為用舉三將而兼之此之謂神將
者也行師之時無失天時無失地利無失其人無有勇
怯聞敵而即行心無疑慮犯令者罪無大小必繩以刑
敵聞之即畏(一作/降)當之即破此之謂彊將者也師無多
少敵無彊弱三軍順令若臂使指往復萬變出敵不意
舉動如神匹馬單劔摧鋒先入使敵人失措懼而逺遁
此之謂猛將者也夫能以威為表以猛為裏以彊居中
兼三將而有之此之謂良將者也國之任將也得天將
可以當違天之敵得地將可以當逆地之敵得人將可
以當悖人之敵得神將可以當天下之敵舉無遺筭矣
威將可附天將(上能順天下壯/威武所宜附也)彊將可附地將(上明地/利下知)
(進退所/宜附也)猛將可附人將(上明人心利害下以/精敢禦敵所宜附也)良將可保
四方曰雖有敏㨗之用然皆不可以獨用焉如是者將
之體也
　　　出將第八
王者既審定大臣之可否以將之於是居正殿召之曰
今某地不臣願煩將軍應之社稷安危亦在將軍乃使
太史氏擇吉日授之斧鉞王入太廟西面而立王操鉞
持其首授之柄曰從是以上至天者將軍制之復操其
柄授之以刃曰從是以下至地者將軍制之將既受命
拜而報曰臣聞國不可以從外理軍不可以從中御二
心不可以共濟疑心不可以應敵臣既受命專斧鉞之
威臣不敢生還迺辭而行鑿㓙門而出是以將之行也
不問妻子示其忠於國君之命將不敢輕其禮示其崇
於用將之於外也君命有所不受唯逐便利國家是務
其於己也潔其於人也至是故將拒諫則英雄散策不
從則謀者去善惡等則賢愚混賞罰亂則綱紀散多喜
則不威多怒則人心離多言則機泄多好則智惑寛則
衆懈暴則衆怨將專權則下歸咎將自善則下無功將納
䜛則正人離將好賂則士卒盜將内顧則士卒淫貶聲
揮色所以自潔避嫌遠疑所以自持沉機逺慮所以不
失委時順變所以建功恕物篤行所以歸愛昵善斥讒
所以來遠先度後作所以應卒先信後言所以伏下信
賞必罰所以正人明今鑑古所以照衆卑色貴人所以
保終去私循公所以存國其神欲正其形欲端動欲如
風(取其順/健也)止欲如山鬭欲如雷電機欲如鬼神思欲如
照影令欲如雪霜(取其必/殺也)茍有此者可以當國之大命
矣
　　　軍令第九
大將既受命總專征之柄犒師於野畢而下令焉不從
令者必殺之夫聞鼔不進聞金不止旗舉不起旗低不
伏此謂悖軍如是者斬之呼名不應召之(一作/引)不到往復
愆期動乖師律此謂慢軍如是者斬之夜傳刁斗怠而
不振更籌乖度聲號不明此謂懈軍如是者斬之多出
怨言怒其不賞主將所用崛彊難治此謂横軍如是者
斬之揚聲笑語若無其上禁約不止此謂輕軍如是者
斬之掌器械弓弩絶弦箭無羽鏃劍㦸澁鈍旗纛凋敝
此謂欺軍如是者斬之妖言詭辭撰造鬼神託憑夢寐
以流言邪説恐惑吏士此謂妖軍如是者斬之姦舌利
嘴鬭是攢非譖怨吏士令其不協此謂謗軍如是者斬
之所到之地凌侮其民逼其婦女此謂姦軍如是者斬
之竊人財貨以為己利奪人首級以為己功此謂盜軍
如是者斬之將軍聚謀逼帳矚垣竊聴其事此謂探軍
如是者斬之或聞所謀及軍中號令揚聲於外使敵聞
知此謂背軍如是者斬之使用之時結舌不應低眉俛
首而有難色此謂狠(一作/悢)軍如是者斬之出越行伍争
前亂後言語諠譁不馴禁令此謂亂軍如是者斬之託
傷詭病以避艱難扶傷舁死因而逐遠此謂詐軍如是
者斬之主掌財帛給賞之際阿私所親使吏士結怨此
謂黨軍如是者斬之觀寇不審探寇不詳到而言不到
不到而言到多而言少少而言多此謂誤軍如是者斬
之營壘之間既非犒設無故飲酒此謂狂軍如是者斬
之此令既立吏士有犯之者當斬斷之時大將以問諸
將曰罪當斬遂令吏士挾於外斬之斬斷之後使𫝊令
告諸吏士曰某人犯某罪適與諸將議當斬已處斷訖
公等宜觀此以自戒是大將以禮行罰使士卒無寃死
與衆有畏心矣故軍法者將之大柄也可不重乎是以
吕䝉涕泣而斬鄉人穰苴立表而誅莊賈此皆先尊法
令後收功名者也
　　　船戰第十
夫水戰之時擂一通鼔吏士皆嚴肅再擂一通皷士伍
皆就船整持(一作/治)櫓棹戰士各(一作/為)持兵器就船各一
(一作/為)當其所幢幡鼔角各(一作/為)隨所戰船皷三通大小
船以次發左不得右右不得左前後不得易越違令斬
之
　　　步戰第十一
夫步戰之法擂皷一通步騎皆裝再通騎上馬步結屯
三通以次出之隨幡住(一作/往)者結屯住(一作/往)幡後聞皷音
整陣斥候者視其地形廣狹從四角而立表制戰陣之
宜諸部曲各(一作/為)安部陣兵曹舉曰不如令者斬之若
欲結陣對敵營先白表乃引兵就表而臨皆無諠譁明
聴皷看旗旛麾前則前麾後則後左則左麾右則右麾
不聞令而擅前後左右者斬伍中有不進者伍長殺之
伍長不進什長殺之什長不進督兵者殺之督戰部曲
將則㧞刃在後察違令不進者即斬之一部受敵餘部
不進救者斬臨戰兵器弓弩不可離陣離陣伍長什長
不舉發者與同罪無將軍令而妄行陣間者斬臨戰陣
騎兵皆在軍兩頭前陷陣騎次之遊騎在後若步騎與
賊對陣臨時見地勢便欲使騎獨進討賊者聞三皷音
馳騎從兩翼進戰視麾所指聞三金音即還此謂獨進
戰之時也步騎大戰進退自如法焉
　
　
　
　
　
　
　
　
　
　
　
　虎鈐經卷二
欽定四庫全書
　虎鈐經卷三　　　　　　　宋　許洞　撰
　　兵機統論第十二　　　軍謀第十三
　　敎戰第十四　　　　　先謀第十五
　　先勝第十六　　　　　勝敗第十七
　　知姦第十八　　　　　奪恃第十九
　　襲虚第二十　　　　　任勢第二十一
　　使間第二十二　　　　分守第二十三
　　　兵機統論第十二
臣聞兵者隂也隂之德以虚為用而應於體也月者太
隂之精氣也朔望不常何也盖由以虚為變也兵者既
為隂類則其機宜常虚含變以法月也能以虚含變應
敵動必利矣觀乎天文之風雲星辰有吉㐫者天之示
於人也善用兵者得其吉象不可恃之恃之者㐫得其
㐫象不可懼之懼之者怯茍知天象之吉㐫者是虚其
機以應天者也觀乎地理山川險易有生死存亡之途
者地之利於人也善用兵者於地理無生死存亡觀彼
我之勢察去就之情何如然後順其事而用之茍知地
理之險易者是虚其機以應地者也觀乎人事彊弱利
害有勝敗之勢者事皆係於人也善用兵者能以變合
於事事合於時時合於理無彊弱無利害則敗勢可以
為勝勝勢可變而為敗茍知人事之勝敗者是虚其機
以應人者也是故善戰者雜於㐫而難可釋雜於吉而
勢可壯吉㐫交雜而能不惑於用者此可以上不畏天
矣雜於險而事利雜於易而事難險易交雜而能常處
其變者此可以下不畏地矣雜於(一作/其)利而敵見其害
雜於害而我敗(一作/馭)其利利害交雜而能不屈於敵者
此可以中不畏人矣知此三者而用兵其盡三才之變
乎自古兵法及臣所著之書其間申明利害者特直指
其形貌言爾以臣所謂能審一時之機者其在天也無
吉㐫其在地也無險易其在人也無利害
　　　軍謀第十三
用兵之道先正其禮次淵其謀次擇其人然後詳天地
之利害審人心之去就行賞罰之公慎喜怒之理擇進
退之地張攻伐之權明成敗之圖度主客之用能愛人
之主者可使人捨生而赴死能親人之身者可使人捐
身而犯難是故先親於人俾人然後親之先勝於敵就
敵然後勝之故用兵必以糧儲為本謀畧為器彊勇為
用鋒刅為備禄位為誘斬殺為威彊弱相援勇怯相間
前後相趨左右相赴逺近相取利鈍相蔽歩騎相承長
短相用(長兵短兵/之用也)敵欲堅陣我則突其不意敵欲直衝
我則備其所從攻必先攻其所寡擊必先撃其所動薄
者可突長者可截亂者可惑疑者可脇夫軍之為政也
勞在乎役無度怨在乎賞不均弱在乎逼迫窮在乎絶
地離在乎將失道懼在乎將無勇饑在乎逺輸渴在乎
窮井軍之為逸也樂在乎安静利在乎賞罰當其死在
乎軍檢正成其功在乎戰陣詳如此者戰陣之術也軍
之即於戰陣也從生擊死從實擊虚從整擊亂從利擊
害從逸擊勞從有餘擊困窮山陵之戰不仰髙不逐深
不衝隘不逺追水上之戰不違風不逆流林中之戰不
連翼不相馳草上之戰不渉深平陸之戰不逺離此戰
法之利也軍之禁也不節語言必泄不峻令行必亂不
行賞士必怠行伍紊亂由於昩暗(一作/旺)在明察以正之
晦夜驚怖在鎮静以嚴之是以知陣之嚴整軍之表也
軍吏畏愛將之裏也軍之所親將之所存非智賢孰能
與此乎
　　　敎戰第十四
諸敎戰陣每五十為隊從營纒槍幡至敎場左右廂各
依隊次解幡立隊伍相去各十歩分布使均其駐隊塞
空去前隊二十歩列布訖諸營士卒一時即向大將麾
下聽令每隔一隊定(一作/一)戰隊即出向前各進五十歩
聽角聲第一聲絶諸隊即一時散立第二聲絶諸隊一
時捺槍張弓捲幡抜刀第三聲絶諸隊一時舉槍第四
聲絶諸隊一時跪膝籠槍坐目看大將黄旗耳聽皷聲
黄旗向前亞皷聲動齊喝嗚乎(並去/聲)齊向前到中間(一/作)
(界/)一時齊唱聲殺齊入賊退敗訖可趂行三十歩審知
賊徒喪敗馬軍從背逐北聞金鉦動即須息却行膞上
架槍側行回身本處散立第一聲絶一時捺槍便解幡
旗第二聲絶一時舉槍第三聲絶一時簇隊一看大將
處兩旗交即五隊合為一隊即是二百五十人為一隊
其隊法及捲幡舉槍簇隊鬭戰法並依前一看大將處
五旗交即十隊為一隊即是五百人合為一隊其隊法
及捲幡舉槍簇隊鬬戰法如前聽第一聲角絶即散二百
五十人為一隊如此凡三度即敎畢諸士卒一時聽大
將賞罰進止第三聲角絶即從頭引隊伍還軍
　　　先謀第十五
用兵之要先謀為本是以欲謀行師先謀安民欲謀攻
敵先謀通糧欲謀疏陣先謀地利欲謀勝敵先謀人和
欲謀守據先謀儲蓄欲謀彊兵先謀正其賞罰欲謀取
逺先謀不失其邇茍有反是而用兵者未有不為損利
而趨害者也是故聖王之兵先務其本本壯則末亦從
而茂矣茍能知利害之本謀以禦敵雖有百萬之衆可
不勞而克矣
　　　先勝第十六
孫子曰勝兵先勝謂先定必勝之術而後舉也何謂必
勝許洞曰先務三和次務三有餘次務三必行何謂三
和曰和於國然後可以出軍和於軍然後可以出陣和
於陣然後可以出戰國不和則人心離軍不和則敎令
亂陣不和則行列不整不先務此三和之道我其可戰
耶何謂三有餘曰力有餘食有餘義有餘也力無餘則
困於鬭食無餘則怠於時義無餘則吏士怨不務三有
餘之術師其可動耶何謂三必行曰必行其謀則奸機
不成必行其賞則好功者不愛其死必行其罰則有過
者不歸咎不能務三必行之道人其可用耶是以知善
務和者公無私捨小惠務大惠善務有餘者力諸事而
不自怠善務必行者興勇斷去猶豫之謂也舉是九者
務令預定之於前則萬變千機然後動乎其中矣率此
以禦敵未有不勝者也故曰勝兵先勝者勝在我也其
在大易曰先天不違之義也
　　　勝敗第十七
用兵之術戰勝不可專專勝有必敗之理戰敗不可不
專專敗有反勝之道戰勝而敗者有五急難定謀狐疑
不决一敗也機巧萬端失於遲後二敗也機事不宻三
敗也似勇非勇似怯非怯四敗也主將不一五敗也此
五者皆戰勝而反敗也戰勝而欲必勝者定謀貴决機
巧貴速機事貴宻進退貴審兵權貴一也勢敗而反勝
者有四吏士饑割所愛啗之(割所愛者謂在急難之中/殺所乘駿馬愛妾以啗吏)
(士/也)衆有飽之用矣吏士恐懼奮身先之衆有勇之用矣
期應不到殺其所昵(所昵者謂所嬖倖或子弟諸姻同/在軍中若有主守者犯命則先殺)
(之/也)衆有懼之用矣人有疑惑隂為鬼詐(鬼詐者謂詐為/狐鳴將星亮之)
(類也或假托卜/筮百端不一)衆有天之用矣(天謂天/所授也)如是者以敗為
勝也勝敗之術非勇決神智安能行之耶
　　　知姦第十八
敵使來目數動色數異而言肆者刺客也敵未困而請
和者謀也敵卑辭厚幣者驕我也使雖頻來為寇不止
者侮我也厚貨啗我左右者欲搆我宻謀也使來言語
辨利欲兩國休解者將掩我不備也使言語崛彊者欺
我也敵使有此七者宜細詳之將為挾之(謂謁見之時/以操兵者挟)
(輔而/見)謀者反其謀(謂偽詐之却/掩其不備也)驕者反其驕(拒其辭幣/使敵人信)
(我為/驕也)侮者凌之(舉兵其/無禮)搆者示之(佯不知而反示/之以虚事也)將掩
不備復之(佯聴其說反/掩其不備也)欲者誅之(誅無禮/以威敵)留使者不可
久久則知我微不如殺之是以知姦之道兵之本也不
可不審
　　　奪恃第十九
敵無恃不可以為宼欲審者豫審而奪之敵之為梗或
以彊或以隘或以勇或以緩之謂也奪彊以氣奪隘以
動奪勇以威奪緩以誘夫敵以力有餘而加於人我則
以緩伺其力衰而乗之此奪氣者也敵以嶮地壁守或
盈隘而陣我雖士民豐逸不可以彊取守者以利暢其
心否則俟動則攻之陣者以勢逼其敵否則俟動隨而
衝之此奪隘者也關塞營壘糗糧所搤預於要路伏兵
絶之必力奪其輜重敵可使饑此奪緩者也人逸馬良
恃彊輕戰可據隘設伏示弱以誘此奪勇者也不知四
奪不足以語竒也兵術萬途不可專一先能奪其所恃
則彼力衰半矣
　　　襲虚第二十
襲虚之術有二焉一曰因二曰誘何謂因曰敵兵所向
我亦佯應之别以精兵潜出虚地或攻其壘或斷其後
或焚其積聚也何謂誘曰欲敵之要地則不攻而佯攻
其隣大其攻具盛其師旅以誘敵兵敵兵到則勿與戰
復與壁守潜以精銳襲所出兵之城而掩其内此二者
皆襲虚之道也
　　　任勢第二十一
兵之勝敗非人之勇怯也勇者不可必勝怯者不可必
敗率由勢焉耳勢之任者有五一曰乗勢二曰氣勢三
曰假勢四曰隨勢五曰地勢勢之敗者有三焉一曰挫
勢二曰支勢三曰輕勢凢新破大敵將士樂戰威名隆
震聞者駭懼迴其勢而擊人者此之謂乗勢者也將有
威德部伍嚴整士有餘勇名譽所加懾如雷霆此之謂
氣勢者也士卒寡少盛其皷張其旗為疑兵使敵人震
懼此之謂假勢者也因敵疲倦懈怠襲擊之此之謂隨
勢者也合戰之地便其干戈利其歩騎左右前後無有
陷隠此之謂地勢者也用兵者乗此五勢未有不能追
亡逐北以建大功也又若累戰累北吏士畏於戰敵此
之謂挫勢者也(挫勢者言曾於敵人/挫辱故言勢不利也)將無威德謀慮賞
罰不當吏士之心率多離散此之謂支勢者也吏士諠
譁不循禁令部伍不肅此之謂輕勢者也凡用兵有此
三者未有不敗軍殺將者焉是故乗(一作/王)勢在我可以
指揮進攻矣任(一作/王)勢在敵我當有道反能擊之若夫
敵有乗勢而到者未可與戰堅壁固守待之曠日久敵
心必緩於始到矣俟其攻無所拔掠無所得敵之衆心
益以慢矣當於中夜潜令驍勇襲其營壘攻其無備乗
其亂出精兵兩道擊之地勢便則兩道出不便則一道
出壁中皷噪應之如此則可以破其敵者矣敵有恃氣
勢而到者可以後潜精兵偽示以老弱敵進攻則發伏
擊之必勝矣何謂也許洞曰乗勢加人者止用勇敢疾
速為務鮮能精謀慮彼見老弱必輕進樂(一作/揲)凌之堅
陣以俟一皷不勝鋒必挫反為我乗矣敵有以假勢而
列旗皷之盛埃塵之多者(旗皷或虚設/埃塵或曳薪)預料敵國兵如
國有十萬之衆侵伐之地不及五萬之師矣降之不溢
三萬矣國有百萬之衆侵伐之地不及五十萬之師矣
降之不溢三十萬(謂其各有屯授之地及死亡之/所或敵兵不能盡到侵伐之地)以此
料之百萬之國其衆來者有百萬六十七十八十九十
萬之旗皷與號令者必不溢四十萬矣餘皆疑兵也十
萬之國其衆來者有四萬五萬之旗皷與號令者此必
不溢三萬矣餘皆疑兵也(敵國大小敵衆多寡/皆以此類數知之也)是以知
旗皷多者其兵少矣不可怖但以精兵出其不意必敗
矣或敵探我動静者為我所知即詐示以疲倦懈怠使
知之敵必隨勢而來預於諸間道及通衢隂伏銳兵俟
之(先令細人宻探敵人舉兵/之期然後設伏以待亦可)過半則邀擊之敵得地勢
以薄我未可與戰堅壁觀之持久則衆心怠夫得敵有
挫勢者可以自外擊之敵有支勢者可以自内擊之(内/攻)
(為用間益其敵/心然後擊之也)敵有輕勢者可以突之(掩不/備也)此隨敵三
敗勢攻之也以此言之是故多勝者非彊也多敗者非
弱也率由勢爾夫水之柔弱方圓任性而能蹶(一作/寢)隄
漂石者水之勢也火之剛(一作/測)炎亘天而起者火之勢
也薪木既灰而滅影者木之勢也故用兵之道既知水
火之旺敗則盡於勢之用矣
　　　使間第二十二
周禮巡國傳謀反間也用間之道聖人以用兵決勝不
可不間用間決中不可不宻茍非大智孰能臻於是乎
故間之行也觀事而舉其術有八焉其一曰兩國相拒
兵扼其境詐為疲困畏懼潜漏其言厚貨啗敵所愛倖
因以所求中之次使使者致玉帛子女與駿馬精佩之
飾以求和解覺其驕慢隂選精兵分道早夜兼進以乗
不備此以使者為間者也其二曰獲敵生口以所謀漏
(一作/泄)之(謀皆虚者/非實也)俾得聞焉隂緩使遁去令敵得所謀
而信之我行則不然也此以敵人為間者也其三曰敵
來間我詐為不知也及事示之敵得偽事我則出不意
而擊之此反求來言以為間也其四曰敵以間來厚賂
之令反其言以間敵此反以來人為間也其五曰與敵
人戰佯為小敗亟引兵深壁示以懼色乃選言語鄙鈍
無智慮者使於敵令盛張皇我使之彊盛俾敵知為間
者必以我為懼以彊詞來間也既行即舉竒兵隨而襲
擊之此以明間而為間者也其六曰敵有内寵令心腹
者以金寳饋其家使潜搆敵情此以内嬖為間者也其
七曰敵有謀臣則潜行賂敵親信搆䜛於内外以事應
䜛者言使君臣相疑自相殘害此以䜛人為間也其八
曰求敵所委信者副其所欲隂求其動静言語者此以
鄉人為間者也是以知間者兵家之要妙也茍非賢智
莫能用之故用間之道在乎微宻潜誠此良將之所注
意也
　　　分守第二十三
守備不可以間善守者如環使敵不得其間而入焉夫
人之治身者血脈徃來通暢於四肢則安寜矣或一脈
不來一氣不通未有免於病者是以善用兵者雖困屯
急難則如首尾相顧而不窮斯為妙矣
　
　
　
　
　
　
　虎鈐經卷三
欽定四庫全書
　虎鈐經卷四　　　　　　　宋　許洞　撰
　　十可擊第二十四　　　五不可擊第二十五
　　五異第二十六　　　　五機第二十七
　　被圍第二十八　　　　圍冦第二十九
　　防敵第三十　　　　　候敵第三十一
　　追敵第三十二　　　　詭敵第三十三
　　困敵第三十四　　　　周備第三十五
　　逺近第三十六
　　　十可撃第二十四
敵人信鬼多祈禱者必懐疑懼不能任人故也一可擊
也敵惟務天時擇其方位觀其雲氣不顧地形之險易
不詳人心之逆順二可擊也敵止以地利為擇不能整
肅號令嚴戒行伍三可擊也結營分陣時多動移者此
多疑恐四可擊也軍發言無誠實事多利己吏士怨怒
五可擊也將吏淫怠六可擊也結營之地四要無防(四/要)
(者四面/間道也)七可擊也將馭人無禮八可擊也賞罰顛倒九
可撃也將士多輕十可擊也茍欲擊之先令細人宻搆
其實而我乗之然後行擊必中矣我師亦宜以此自為
戒焉
　　　五不可擊第二十五
兩師相去數里見敵兵疲弱懈怠號令不肅僉謂敵人
可擊也而我未備知敵地之形勢或注汚拗沮或曲道
相伏髙下相承叢林茂草當應敵示弱而匿其彊示不
整肅而藏其整示無謀而匿其智示逺而弊在近如是
而敵乆不退者必有竒謀一不可擊也合戰未乆敵師
未甚傷殘即棄其皷旗疾奔者勿逐之必有伏兵二不
可擊也我之生口為敵所獲一旦遁歸以敵事語我或
敵生口亦以敵事語我皆敵謀也勿信之三不可擊也
敵師乗勢皷行進攻於我則勒兵堅陣待之(候其/氣衰)此乗
勢之兵氣威鋒銳與戰必不利四不可撃也敵結陣不
顧死絶之地而皷旗整肅者五不可擊也
　　　五異第二十六
太公曰智與衆同非人師也伎與衆同非國工也動莫
神於不意勝莫大於不識孫子曰善戰者其勢險其節
短率謂異諸常也是以善用兵者其異有五一曰險二曰
輕三曰危四曰愚五曰畏窮途䆳谷死絶之地敗壘夷
整馳突之所衆以險也去焉我當内固軍陣外若不整
以誘敵内嚴部伍外若有畏以驕敵彼既不識隠之以
變衝之以卒此用險之道也彼衆我寡力殫糧絶勝勢
在彼敗勢在我當㰱血誓士嚴令厚賞進退以必死提
寡少之兵突彊禦之衆以我為輕也當有輕之用由窮
地而闢生門反輕而决焉此用輕之道也敵强攻急師
人大震衆以為危我不以忿遽自亂當有危之用嚴號
謹備以天命慰撫吏士外閒其貌内潜速其機以竒出
兵此用危之道也敵人以間來間我佯不知而受之敵
人以探來探我佯無備而設伏待之敵以我愚也當有
愚之用反而智焉此用愚之道也望敵之兵來退縮守
壁見敵之使來卑辭下氣如欲和解衆以我為畏也當
有畏之用退縮則設伏而攻之出竒衝之欲和解則以
利動之以卑驕之此用畏之道也是五者反衆之法也
衆以我為險者我用其利也衆以我為輕者我用其决
也衆以我為危者我用其安也衆以我為愚者我用其
智也衆以我為畏者我用其勇也故太公曰不能推移
不可語竒此之謂也
　　　五機第二十七
兵有五機一曰地機二曰事機三曰勢機四曰利機五
曰神機列營布陣先據要害敵取逆我取順動息是謂
地機審探敵事因而為之以中敵情使敵不知為我所
覺得以欺敵是謂事機皷十人之氣為百人之用皷百
人之氣為千人之用威名氣焰動如雷電所當者破是
謂勢機糧芻儲積士馬習閑凡敵境糧道通利是謂利
機敵人料我於前失之於後料我於逺失之於近動静
出入敵不能察是謂神機用兵以五機應敵未有不能
攻城掠地者也
　　　被圍第二十八
我師為敵所圍可以力守者三外有援兵一可守也人
士勁勇芻粟豐備二可守也城池完固民人富庻三可
守也可以决戰者三外無援兵一可戰也人勁馬壯甲
兵堅利儲畜不備二可戰也城池不完士民窮匱三可
戰也守可以必守戰可以即戰何謂必守許洞曰盡我
力焉援之不到俟敵困懈出竒以戰(如光武昆陽水上/鼔譟而出如田單)
(即墨火牛/之類是也)何謂即戰許洞曰既圍即戰謀未備也圍久
則困(一作/用)焉被圍之師不可出者二敵無故開圍一角
者有伏也退圍數里者謀也示以老弱者誘也可以急
備者二敵攻其西謹備其東(一面皆/如之)敵示以閒暇者此
必緩我而欲求懈隂將衝突也夫被圍者當先安其内
而後反其外可也
　　　圍㓂第二十九
逐寇於城隍壘堡逼而圍之者踰數旬不變非克敵之
術如圍中士馬精壯兵器堅利芻糧豐溢外有援可俟
者宜樹土山濬渠池去圍百里廣途間道築壁備之人
數不可多隨地大小用之盛其游兵分部往來提舉遇
急則救應之圍中㓂敵窮匱慮以可守復生他計則伏
精兵於敵路以待(敵路者謂敵人/要路及歸路也)本圍實三面兵士嚴
為備禦開圍一角令得生路敵不奔則戰(在圍一心死/守出圍則心)
(散各求/生路)奔則伏兵發戰則志散此可以必克矣是故圍
㓂之道不可以堅守為事易曰窮則變變則通此之謂
也
　　　防敵第三十
深入敵境寂然不逢一人不可輕動防有伏焉宜詳審
四衝之雲氣秣馬厲士坐卑以之結營之地俟夜於營
數里四圍各以勁勇之士伏彊弩利楯多列鼓􁎅有賊
遽發擊皷為號賊擊衛兵則中營出輕兵援之賊擊中
營則四面夾攻之中營堅陣坐以俟變而已賊退則隨
之勿逼之中營亦隨而進焉夫頓兵敵境暇則秣食不
常其時備不測之㓂所行之地遇平川大澤分五方之
師左右前後人等差隨時去中軍不可過逺大將軍處
於中軍隨軍芻粟處於中軍賞賜資貨處於中軍若山
川險狹則斂左右二軍前後如故焉與賊相遇不可怱遽
周章當寅畏戒嚴俾吏士若臨大祭鼓則進金則止不
金不鼓湛如停淵雖使之奔衝馳突不可妄動何也曰
凡深入敵境與常戰不同地形我不細究其逆順叢林
我不深曉其厚薄但堅其大陣於陣中數出竒兵左右
掩逐利則進不利則止貨則掠人則殺而已此皆深入
之道也茍不先備而俟之必有驚撓却奪之困可不慎
哉
　　　候敵第三十一
兩師未合先候敵人之情故其遇之偏才皆可見之也
其有猛而輕死者可伏而挑之智而遲者可逼也機事
速疾而不精者可誘也機緩而精者可抗也自伐者可
間也信人者可詐也不信人者可離也剛愎自用者可
擊也親愛人者可侮也(侮一/作悔)貪者可賂也鄙者可奪也
亷者可汚也清者可辱也畏鬼神可驚也懦而善用人
者可欺也將有是十五者擊之無疑也卒使用無時者
可擊也士馬秣食無時者可擊也結營之地無出入之
便者可擊也臨陣諠譁約之不止者可擊也營柵無泉
源溪澗者可擊也動而不能避日耗月刑者可擊也諸
將争功者可擊也謀臣放逐者可擊也吏士怨怒者可
擊也𫝊呼不應節者可擊也是十者能候而擊之無疑
焉孫子曰候之而知動静之理者此之謂也茍不能候
敵之情而浪與戰者是謂舉衆與敵也
　　　追敵第三十二
敵戰既北可以追之者五不可以追之者六何謂也曰
彼勝氣可追者一也歩騎散亂奔多顛躓不成部伍二
也奔其鄉里赴其城壁三也(前有生路可往/士卒無鬬志矣)輜重甲兵
散而不收四也主將已死五也又若敵人雖敗惓氣不
减一不可也舊溪澗水流忽(一作/急)絶者盜已過二也(慮/其)
(絶水之/計耳)敗軍遁走行伍不甚亂旌旗不甚錯三也(慮其/詐敗)
(欲我逐之然後/發其伏兵者也)吏士奔走不甚蹶躓歩騎不相㕘錯四
也(慮其亦詐也詐則/心安故走不躓也)敵敗失道左右山谷前亦如之五
也(無路可走必/還而致死)途窮食盡吏士未甚散六也是以可追
者急追不可追者堅壁而觀必有利害之變矣俟舉兵
我則利進而害退也
　　　詭敵第三十三
兵者詭道也卷舒萬變雖天地鬼神不可使測之(不可/使測)
(之一作莫/能知之)是故詭敵之道其術有二敵使到以權臣私
之豐寳貨賂誠疑為結使者之術使其信我不疑然後
以憤(一作/忿)惑之復以國家事泄(皆以國家虚實/似是而非者)既宻乃
反搆敵意料不以我為疑即以通情於敵君示舉兵期
與他以内應之號待期(一作/竒)則以精兵出不意𢷬其虚
我外通之其術一也(内應號皆虚號也/亦為我臨兵之害)募勇敢者以為
侍一旦徉為怒笞之見血即潜使竄敵復囚其妻子俾
知之而為怨(一作/怒)我以宻事告(亦虚/事也)使傳聞於敵詐言
以某時當加兵於某處我潜應其言及期果與言合乃
隂出銳兵攻其不意其術二也此皆以竒為勝者兵之
要道不可以不詳於此也
　　　困敵第三十四
敵有謀臣以間疏之敵有積聚細人焚之敵有種植欺
而刈之敵有民人彊而(一作/以)擄之隂賂敵之宻人使進
敵美女以惑其意獻良犬駿馬以蕩其心多方以設之
迨其外困而内惑則國事懈矣然後舉兵伐之可不勞
而功立矣善用兵者常謀困敵敵困則我逸矣以逸擊
困尚何敵之不克哉
　　　周備第三十五
一方之地一界之内一城之間分兵守之要地則盛兵
防禦量人數多少分為歩騎中營大將所居外皆環列
營陣所備之地不空虚焉敵來襲擊四面皆救援急則
引中營之兵以赴焉表裏互相救也慮敵人撃其一處
則立左右營陣以䕶防之
　　　逺近第三十六
兵者詭道也詭可使虚為實逺示之近近示之逺故逺
近之用其術有六善攻敵者警前掩後聲東擊西出敵
所不備趨敵所不意利而誘之安而動之逸而勞之飽
而饑之覘其無備卒然乗之其術一也所臨之境界於
洪淵大壑不可卒濟即駐兵築壘鑿林刳木廣為舟航
示以必濟也(如不可卒辦之則令彼/備此行我則不然也)中夜隂令精兵銜
枚於他處舉筏而渡擊㳂流屯守俟彼衆亂大兵筏而
随之其術二也加兵之地斷敵之路大軍隂謀以詭敵
敵聞焉如以為然所備必緩即隂令輕捷者從間道以
懸梯行索接續以亟渡出其不意我即令大軍以應之其
術三也兩陣相向敵人鼓噪挑戰勿即應久之則徐徐
引退敵來薄陣即亟出驍勇衝其心後軍張翼而從之
其術四也交戰既酣隂以竒兵分左右翼自陣後兩出
擊之使外潰而内駭焉其術五也敵戰時於大軍後以
精兵伏之不施旗皷惟以彊弩劍楯戈鋌藏隠於身埋
伏山林深草之處伺前兵大戰令後伏兵先出强弩射
之後麾前戰兵四向徐逼敵佯敗誘追伏動則撲之其
術六也此六者皆示以近而取勝在逺也如是者竒正
之謀也孫子曰兵以正合(一作/才)以竒勝此之謂也
　
　
　
　
　
　
　
　
　
　
　
　虎鈐經卷四
欽定四庫全書
　虎鈐經卷五　　　　　　　宋　許洞　撰
　　料地第三十七　　　　生地第三十八
　　死地第三十九　　　　料山第四十
　　料水第四十一　　　　料塵第四十二
　　料敵陣第四十三　　　料敵營第四十四
　　料用天氣第四十五　　料用地形第四十六
　　逆用古法第四十七
　　　料地第三十七
用地之法考地之形勢有六焉一曰通二曰挂三曰支
四曰隘五曰險六曰逺我可以往彼可以來曰通居通
地利乗髙待敵後通糧運障其間道絶敵之潜來用戰
則利也我可以往彼難以反曰挂居挂地先詳敵無備
伏兵絶其歸路則利焉敵有備而出則自躓焉我出而
不利彼出而不利曰支居支地若敵引兵而去是誘我
也勿擊之待其自出薄我則擊之利焉守山谷之口界
乎兩向峭絶曰隘我先居隘地整其營陣待敵絶衝突
之患若敵先居之盈陣待之(言盈陣者實/降絶隘口)如攻不盈則
從其它攻之利焉處髙待下處安待危曰險居險地我
先居之利以戰若敵先居之勒兵退乃見其利焉與敵
相去營壘之遙曰逺地敵不先進但挑戰戰則不可進
必有伏焉敵不戰而引退亦不可逐逐則不利故古人
云用兵之道地利為寳此之謂也
　　　生地第三十八
生地者謂左右前後非死絶之地通糧道進退皆利也
生地雖曰兵家之利可以用者六焉若夫懸軍深入一
可用也士馬精壯陣勢習熟二可用也將明令嚴三可
用也我强敵弱四可用也大將夙著恩信吏士服從五
可用也吏士樂戰六可用也其不可以用者有三焉士
卒顧家者一不可用也前無利誘士卒退心二不可用
也進則害退則利三不可用也兹生地之利害可不審
乎
　　　死地第三十九
死地者謂背山負水糧道生路皆絶也死地雖曰兵家
之害可以用戰者四焉將之恩威未著吏士未服一也
我兵與敵等我力戰則利畏戰則害欲令吏卒死戰者
二也為敵所逼糧蒭將竭三也前軍既破後軍尚固四
也其不可以用者三焉彼衆我寡一也利害未審矯衆
强為二也將心猶豫三也
　　　料山第四十
山勢迫而障於近者勿營慮伏在側也山亞而遶林奮
者勿營慮四週有伏也山迴於路者不可妄行慮伏在
前也山伏於後者速過急以兵守其後慮為敵所絶也
左右前後皆山我頓軍於中者細究其往來之蹊路堙
諸間道以兵守之凡諸山坂及野地有林麓近我我利
而得之戰則為伏急則為藏守則為薪也茍能知山林之
利害者鮮不勝也
　　　料水第四十一
頓軍之地水流而清澈者食之上也水流而黄濁有沙
者食之次也流之黒者食之下也(水黄黒以膠徐/投之可以清)設或
水停而不流者勿食水流而上源在敵者勿食水流而
中有黒脈不定毒流者勿食食者死水多糞草者勿食
食者病水上有人狗彘之尸者勿食如無水可食當於
其側穿井以汲吏士營必以水暫憩必以水若將有所
渉也水流而或盈或減者勿渉必有壅囊之機水止而
為陂為沮洳限於路者勿渉必有澤淖之陷水在敵要
地而無甲兵防之者未可即渉先令輕兵搜檢山谷﨑
岸慮有伏焉欲奪敵之力者先奪其水得之上流者美
莫大焉
　　　料塵第四十二
敵之始來塵有條而散漫者曳薪也穗起而驚亂者塵
車來也塵髙濃厚渾渾而起者騎兵來也卑而廣奮奮
而起者歩兵也兵少而塵散亂者部伍不肅也兵多而
塵静者部伍按行將之令整也塵埃左右前後起者使
人無常法也軍動而塵埃不散漫條逹而起者軍止而
塵亦止者此皆大將威德行部伍整肅故也列營結陣
之時有塵飛起者隨所起處防之必有賊兵潜到臨賊
以塵為候亦料敵取勝之術也
　　　料敵陣第四十三
敵陣稍長心薄者我軍當自堅其稍先以勁兵力衝敵
陣之心力困則益兵進之俟敵陣稍動而來救於心則
退衝心之兵復堅我陣俟敵陣稍動則麾我兩稍之兵
乘之若敵陣心實而稍圓不可輕擊俟變而後動焉若
敵陣於死地部伍齊肅如一者此將賢而兵精也不可
輕擊焉陣於死地部伍不肅多動多譁旗幟撩亂此皆
將軍愚昧不能擇地利使士伍心動故也可迫而擊之
必勝也若陣於生地人馬利於出入行列嚴整旌旗如
畫金皷應節人無喧囂此將有謀而善於得地利者也
不可輕擊敵陣於生地令不嚴肅行列不整進退不節
此盖將内不能曉軍政外不能擇地利故也吏士之心
必不固可放兵擊之必勝也若敵陣左右山峽而不能
盈者可擊也列陣而不能順其地勢者可擊也是知善
戰者莫不能此而能料其勝負也
　　　料敵營第四十四
敵營糧道不通利者可守之敵營得髙燥之地而不顧
泉水之利者可俟之俟之乆則人馬多渴也敵營得泉
水之利而地勢下濕者可逼之敵營地勢不順出入者
可攻之敵營寛大而兵少者可薄之敵營圍宻而兵寛
者不可輕之敵營四周守備不均者隨其虚處以攻之
敵營前後左右有出入之便水草之利者不可輕之此
皆料陣法也
　　　料用天氣第四十五
望氣者以氣勝敗告於大將觀敵之氣衰則進攻氣旺
則止兵勿與戰此之謂順天時者彼之氣旺他人皆懼
怯不敢進兵我獨勇而進焉反能必勝者何也在乎以
智逆於氣而巳順任乎時者也夫五行之旺以日時為
用静為主動為客敵之勝氣有如門上樓如杵如枝或
白赤為木我則俟金時自西擊之可克矣水日水時不
可也水能生木故也敵上勝氣或赤如火光火烟之狀
暈暈而起者木日木時不可也為木能生火也日為火
亦俟水時自北擊之可克矣敵上勝氣如白粉者白為
金水日金時皆不可也茍金日火時利自南方攻之可
克矣敵上勝氣黄如土臺者土日金時不可也金日土
時不可也金日金時土日土時皆不可也土日木時利
自東擊之黄者土也臺者亦土也不言雲氣如水狀而
及色黑者緣黑氣多為敗氣此不復用或敵人先據吉
地我之頓軍稅駕逼近於㐫神死氣之上不得利門而
出者但觀我軍上雲氣及敵上雲氣形與色以五行相
生相克用之敵氣能生我我則出師進戰我軍上氣能
克敵亦利出師進戰不然則勒兵撫士戒嚴警備俟時
而動焉不可妄也夫天下轉勝敗之氣由人用之而巳
兵家萬變此其一也
　　　料用地形第四十六
兵法曰散地無戰散地者境内地土也士卒顧家其意
未專不可戰也輕地則無止入敵地尚淺士卒意未堅
不可以進敵當自堅其心也争地則無攻山谷隘險之
口以弱勝强以少擊衆之地也交地則無絶俱可進退
之地不可以兵絶之衢地則合交有路往來我可結交
於諸侯也重地則掠深入敵境士卒意已堅固可以掠
取財物圍地則謀士卒困於險隘鬭則兵弱持乆則糧
食乏絶則當用謀以免難死地則戰前有髙山後有大
水糧食乏絶進退守備皆無所利當則曰死戰也許洞
曰此八者古人用戰地之法若地協於用則用之不協
於用則反之反之之謂何也曰若敵衆深入吾境營壁
不完芻糧寡少守且不利詎可以散地而不戰乎在我
當以必戰為約怯退示以必死擒獲示以必賞令立告
諸吏士将軍之際後顧斬之臨敵而目不定足數移者
斬之有憂色者斬之偃蹇者斬之相視而動目者斬之
遺弓刀器械者斬之金皷不應節者斬之獲一首級者
亦厚賞之如是則有散地之用矣入敵地尚淺險則據
而挑夷則守而應慮士卒心不固當擇左右前後背險
絶面夷生路肅部伍嚴節制使人人有自戰是則有輕
地之用矣山谷險隘敵人先得以控隘我勢我當屯師
為大營廣陣務攻其懈其機狀如不宻俾敵見之則泄
謀矣欲敵人備在前隂出精鋭敢死者循間道或扼其
糧運或𢷬絶其後凡間道必多險阻或有嵓崖峭壁之
地則為懸梯竹索以陟登之或有深淵澗則為􁂭缶渡
之覺敵内撓則自營陣中出精兵為應内外夾攻有争
地之用矣道路相錯我可以徃彼可以來利設伏進戰
戰佯北俟逐兵過半則舉號發伏衝擊之反徉北之師
以應有交地之用矣頓泊之地逕逹四面當選腹心勁
勇者各將歩騎以扼四衝人數隨多少使之雖無交應
有衝地之用矣致兵敵境凡屬守備者順時安之否則
夷之資食所獲必賞吏士内以恱師人外絶敵所恃豈
直深入然後用掠乎如是則有掠非止重地之用矣大
兵將動先料其强弱觀其雲勢察地勢逆順審人心向
背而後舉焉兵法曰䇿之而知得失之計候之而知動
静之理故得失之道利在先知謀勝於未勝慎失於未
失者善有死地之危始謀於軍者必有後機之困矣設
能反後機而逹先知必無圍地之患矣髙山大澤險阻
峭壁沮洳谿逕斷絶無以生遁此乃智士用謀之地路
也當宜用兵時出不意以衝㓂敵而後擊之出竒奔衝
或利用燧馬燧牛如田單楊璇之類是也或候夜昏詐
為號直奔衝敵師混服飾軍伍辨認之類是也如止以
死戰為期茍敵兵益壯我後不到則李陵有弓折矢盡
之困矣戰極力斃當自隕陷能竭智用謀萬變不極則
無死地之憂矣孫子曰戰貴地利然則地利者不可一
用也但臨時觀其用何如爾兵貴以變設不能以變用
兵雖得地利無益也
　　　逆用古法第四十七
學兵用武率以古法為勢焉與膠柱鼓瑟無異爾未見
決中者也兵家之利利在變通之機觀其逆順夫興師
之際當先探敵將才不才設若敵將不能以兵法使衆
惟以勇敢為己任我則順古法待之也或敵將善用古
法我則逆用古法待之也夫用兵之竒莫竒於設伏設
伏之竒莫竒於新智新智者非不師古也古而反之爾
古人料敵以其始來戰陣未合先以賤而勇者挑之觀
其號令旗鼓之整與亂士馬之强弱營陣之偏正行伍
之齊肅散亂言語之諠譁緘黙以定勝負焉是以古法
曰若其衆喧旗亂其卒自行自止其兵或縱或横其追
北恐不及見利恐不得如此者將必無謀雖衆可獲矣
許洞曰如古人以此取功茍人能料我當順其所料伏
兵待之以詐示之俟彼出師則發伏攻之古法曰杖而
立者饑也汲而先飲者渴也見利不進者勞也軍擾者
將不重也旌旗動者亂也吏怒者倦也懸瓶不返其舍
者窮㓂也諄諄翕翕徐與人言者失其衆也數顧者失
其羣也來委謝者欲休息也許洞曰觀古人以此料敵
今則不然當令精銳吏士分而伏於要衝使其勞倦傷
殘者如饑渴失羣之状或數搖動其旗或數驚擾其衆
使吏士喧嘩應敵人所料茍出師襲我則潜發所伏出
其不意撃之古法曰敵始來到行陣未定可擊也跋渉
長道後行未息可擊也行坂渉險半隠半出可擊也渉
水半渡可擊也險道狹路可擊也旌旗亂動可擊也陣
數動移可擊也許洞曰在我則不然如以行陣未定四
面可設伏也長道移行未息中可設伏也山坂半隠半
出長林土谷可設伏也渉水半渡則崖岓坡坂可設伏
也狹路險道則前後可設伏也旗數亂動陣數動移前
後可設伏也如或敵人敗走我師未敢逐之者防有伏
也古法曰鳥起者伏也衆樹動者來也不如此未必伏
與來也欲為疑兵也我已奔遁多令老弱者動其衆樹
及驚鳥起之類也又曰無約而請和者謀也半進半退
者誘也此亦大兵已潜遁恐後人逐者設此為疑也許
洞曰料敵以事者多慮為勝反古之法也多中為竒用
之於人也是以兵法如車之載其物則車之轉者由輪
也及有車之用則東西南北者由人也故兵法不可執
而用之也明矣
　
　
　
　
　
　
　
　
　
　
　
　虎鈐經卷五
欽定四庫全書
　虎鈐經卷六　　　　　　　宋　許洞　撰
　　水戰第四十八　　　　水利第四十九
　　水攻第五十　　　　　過水第五十一
　　㝷水脈第五十二　　　火利第五十三
　　火攻第五十四　　　　守城第五十五
　　築城第五十六　　　　城壕第五十七
　　防城第五十八　　　　反浸第五十九
　　弩臺第六十　　　　　烽火臺第六十一
　　望樓第六十二　　　　馬鋪第六十三
　　遊奕第六十四　　　　守城具第六十五
　　攻城具第六十六　　　地聽第六十七
　　失道第六十八
　　　水戰第四十八
凡水戰之具船闊狹長短大小載人多少以米為則一
人重米二石則人數積而可知也棹篙櫓㠶席絙繩索
沉石調度與常船殊樓船上建樓三重列女牆戰格樹幡
幟開弩牕矛穴礟車置礨木鐡汁狀如守城王濬伐呉作
大船長二百四十歩建飛簷閣道可以奔馬馳車忽遇大
風則人力不能制甚不便戰鬬然為水軍不可不設以張
形勢䝉衝以牛皮䝉覆船背兩廂開製棹孔前後左右有
弩牕矛穴敵不得近矢石不能敗此不用大船務於疾速
非戰船也鬭艦船上設女牆可蔽半身牆下開製棹孔船
内五尺建棚於女牆上重列戰格上無覆背前後左右樹
牙旗金皷此戰船也走舸舷上重列女牆棹夫多戰卒選
驍勇精銳者徃反如飛鷗乗人之不及旗幟金皷列之於
上此戰船也逰艇小艇舷無女牆船上置槳牀左右隨艇
大小長短四尺一牀計㑹進止迴軍轉陣其疾如飛虞候
居止之非戰船也海鶻頭低尾髙前大後小如鶻之狀左
右置浮板如鶻趐翼雖風波漲天無有傾側覆背上左右
張生牛皮為城建牙旗金皷如常法江海之中戰船也
　　　水利第四十九
兵法曰以水佐攻者彊善用水者其道有四一曰因二曰逆
三曰賊四曰絶因水之用其道有二或絶中流而柵我得上
㳺因風之利可以皷棹縱火順流衝之絶柵而過風轉則止
又若敵在下士馬逆流我得上㳺可以攻之此二者所謂因
者也逆水之用也則為崇隄以障其下注溢於内然後引之
以灌所謂逆者也賊水之用也敵所以賴水也當潜以水攻
審地理隂為畎澮導之他處竭敵所賴所謂賊者也絶水之
用也或以薪木土石實舟泛之於上别為長渠泄之或為
沙囊於上流以壅其水欲水行則以決囊所謂絶者也
用水之道有其地非所用而必用反為所害順則善矣
　　　水攻第五十
凡量水之髙下水平槽長二尺四寸兩頭及中間鑿為三
池横闊一寸八分縱闊一寸三分深一寸二分池間相
去一尺五寸間有通水梁闊三分深一寸三分三池各
置浮木闊狹微小於池箱厚三分上建立齒髙八分闊
一寸七分厚一分槽下置轉關脚髙下與眼等以水注
之三池浮木齊起𦕈目視之三齒齊平則為天平准或
十歩或一里乃到數十里因力所及置照板度竿以白
繩計其尺寸則髙下丈尺分寸可知照板形如方扇長
四尺下二尺黑上二尺白闊三尺柄長一尺人可持度
竿長二丈尅作二百寸二千分每寸内十尅隨所向逺
近髙下置竿以照板映之𦕈目視之三浮木齒及照板
以度竿上尺寸為髙下逓而徃來尺寸相乗則山淵水
源髙下淺深可以分寸度矣
　　　過水第五十一
罌筏一凡縳罌甕為筏瓮間闊五寸深受二石米力勝
一人底以繩勾連之編槍於上形長勿方前置㧞頭後
置板稍左右棹之槍筏槍十根為一束力勝一人四千
一百六十六根六分為一筏去鑚刅束為魚鱗次横括
而縳之可度四百一十六人為三筏計用一萬二千五
百根渡人一千二百五十人十渡則一軍濟矣挾絙以
善水者繫小繩於要處先浮渡水次引大絙於兩岸立
大橛及繋於樹急定絙使人挾絙浮渡大軍可分為十
道渡之浮囊以渾脫羊皮吹氣令滿繋其孔束於兩腋
下浮而渡
　　　㝷水脈第五十二
無水之地擇地有黄羊糞者必有水砂滷甘潤者下有
水細草䝉茸與無水處不同者亦如之
　　　火利第五十三
將有天時之用先知其日(日者謂春丙丁夏戊己秋壬/癸冬甲乙此日有大風雨故)
(也/)次順其風(我得上風則放火/燒下風一作起馬)攻城㓂寨風助順利為
飛火(飛火者謂火炮/火箭之類也)相守不動利於姦火(姦火者囚其/人焚其積聚)
(甲兵/也)兩陣相合御風之便揚(一作/􁀙)塵鼔烟利為燧牛以
俟之若敵於上風放火我亦縱火為解火法(敵燒門縱/火恐火烕)
(我使積薪以互/外火亦此類也)凢入敵境郡邑窮匱城隍頹靡山川非
設險之地而非敵所恃者則存之茍拔敵所恃之邑皆
火之以絶其望焉敵境之林木茂草皆火之故火為兵
之大利也
　　　火攻第五十四
月對(一作/在)東壁南箕翼軫之夕則設火候風以焚之(四/宿)
(日多風/利火攻)以驍騎夜銜枚縳馬口人負薪及束煴懐火直
抵敵營一時舉火營中驚亂急則乗之静而不動勿攻
火獸以艾煴置瓢中開四孔繫野猪獐鹿項下針其尾
端望敵營而縱之奔走入草内則火起火鳥以胡桃空
中實艾開兩口復合之繫野鷄項下針其尾而縱之飛
宿於草上則火發
　　　守城法第五十五
城不守者大而人少小而人衆糧寛而柴水不供壘薄
而攻具不足土疎地下漑灌可没人戸疲悴修緝未就
凡此類者速徙之營壘髙厚城堅溝深糧食衆多地利
險阻所謂無守無不守也故曰善守者敵不知其所攻
　　　築城第五十六
凢築城下闊與髙倍上闊與下倍城髙五丈下闊二丈
五尺上闊一丈二尺五寸髙下闊狹以此為凖料工上
闊下加闊得三丈七尺五寸半之得一丈八尺七寸五
分以髙五丈乗之一尺之城積數(積數一/作積利)得九十三丈
七尺五寸每一工日築土二尺計工約四十七人一步
五尺之城計役二百三十五人百步之城計工二萬三
千五百人三百六(一作/九)十步計工八萬四千六百人率
一里則十里可知也其出土負簣並計之於工内矣城
内面别穿井四所置水車大瓮二十口竈千所却敵上
建候樓以跳板出為櫓與四外烽戌晝夜瞻視以備警
急
　　　城壕第五十七
鑿壕之法面闊二丈深一丈底闊一丈以面闊二丈加
底闊一丈積數約半得之得數一丈五尺以深一丈乗
之鑿壕一丈得數一十五丈每工日出三丈計工五人
一步五尺計工二十五人十步計工二百五十人百步
計工二千五百人三百六十步計工九千人率一里則
百里可知也
　　　防城第五十八
城上一步(一作/里)一甲卒十步加五人以備雜供之要五
步有伍長十步有什長五十步百步皆有將長文武相
兼量才授任而統領精鋭驍勇或十隊或二十隊三十
隊大將副將各(一作/為)領隊巡城曉諭激勸赴役城上分
四隊别立四表以為攻城之候焉若敵欲攻之處去城
五六十步即舉一表橦梯逼城舉二表敵若登梯舉三
表欲攀女牆舉四表夜則舉火如表法城上四隊之間
各(一作/為)置八旗若須木檩拯板舉蒼旗須灰炭稕鐡舉
赤旗須礧木樵葦舉黄旗須砂石磚瓦舉白旗須水湯
不潔之物舉黑旗須皮氊麻䌇鍱鐡鍬鑊斧鑿舉雙兔
旗須戰士銳卒舉熊虎旗須戈㦸矢弓刀劒舉鷙旗當
主之官隨色而供城内老少丁女除營食外皆令應役
於城上分為八隊使識文字者㸃檢常旗物與八部也
　　　反浸第五十九
我城若居卑下之地敵人擁水灌城速築牆壅諸門及
陷處更於城内作圍周匝視水髙下而闊築牆外取土
髙一丈以上立於城牆内取土而薄築之精兵備守不
得容雜色人如有洩水之處即十歩為一井井内潜通
引洩漏城中速造(一作/結)船一二十隻募解舟楫者載以
弓弩鍬􁀙每三十人自暗門穴銜枚而出斫營敵覺即
急於城上鼓噪决其堤堰即以精銳急出助之
　　　弩臺第六十
髙下與城等去城百步每臺相去亦如之下闊四丈髙
五丈上闊二丈下建女牆内通暗道安屈膝梯人上便
卷收之中設氊幕置弩手五人備乾糧水火
　　　烽火臺第六十一
髙山四顧險絶處置之無山亦於孤迥平地置之築羊
馬城髙低便常以三五為堆臺髙五丈下闊二丈上闊
一丈形圓上建圓屋覆之屋徑闊一丈六尺一面跳出
三尺以板為之上覆下棧屋上置突竈三所臺下亦置
三所並以石灰飾其表裏復置柴籠三所流火繩三條
在臺側近上下用屈膝梯上收下垂屋四壁開覩賊孔
及安視火筒置旗二口鼓一面弩兩張礟石礨木停水
甕乾糧麻煴火鑚火箭蒿艾狼糞每晨及夜平安舉一
火聞驚覺舉二火見煙塵舉三火見賊燒柴籠如毎晨
及夜半平安烽火不來即烽子為人所捉一烽五人為
烽子逓如更刻觀視動静一人為烽率知文書符牒轉
逓
　　　望樓第六十二
牙帳前立百尺竿上置板屋四面開門狀如斗令人上
望賊賊有所攻隨其方面以小白旗招之衆賊往來聚
散逺近皆審而視之以告於下
　　　馬鋪第六十三
每鋪相去三十里於要路山谷間牧馬兩疋與逰奕計
會有事警急煙塵入境即報探設土河於山谷口當賊
路横斷闊二丈深二尺以細沙土填平每日檢行掃令
平浄人馬入境即知足跡多少
　　　遊奕第六十四
軍中選驍勇諳山川泉井者充之常與土河烽鋪計會
文牌日夕選(一作/邏)候於亭障之外捉生問事其軍中虚
實舉用勿使遊奕人知其副使子將並用久在軍中行
人(一作/善)騎射者充之
　　　守城具第六十五
雜物守城之時其什物五糓糗糒魚鹽布帛醫藥工巧
戎具鍛冶秸稿茆荻蘆葦灰炭柴薪松樺蒿艾脂臈麻
皮氊毯荆棘芘蘺釡􁀙盆瓮礨木槌鑿刀鋸長斧長刀
(一作/弓)長錐長梯短梯大鈎連鎖但人所用之物一一預
備仍令修緝不得損壊雜備城上八隊之間安轉關小
礟(一作/磯)二機關大礟一雲梯撞礟等間先從城身用木
跳出為重女牆髙於土女牆五寸以上以板覆之隨事
緩急而開閉之敵若以大石擊牆樓石下之處出跳空
中懸生牛皮或氊毯等袋以乗其石城内人家咸令置
水防火先約(先一/作但)失火者斬火發之處多恐姦人放火
但令近便主當八部官人領老小婦女救之火起所部
急白大將大將領親信左右人救火城中有卒驚及雜
人城上不得輒離職掌亂走街巷違者斬之敵若推輪
排來攻先以手砲打手砲既衆所中傷必多來者被傷
則力不齊矣懸門懸板為門也鐡􁢈之如棧板用之懸
鍾板繞城於敵柵上上皆懸板受敵之時則板起發矢
突門於城中對敵營自鑿城内為暗門多少臨事令五
六寸勿穿或於中夜於敵初來營列未定精騎從突門
躍出撃其不意塗扇以泥泥城門可厚三尺備火鑿門門
為敵所逼先自鑿門扇十數孔出强弩射之長矛刺之
敵且不得近門塗棧以泥塗門上木棧可厚五寸備火
芘籬戰格於女牆上跳出㧻去牆三尺著横檢㧻安鎋
以荆栁編為之長一丈闊五尺懸安㧻端以遮矢石布
幔以複布為幔用弱竿懸於女牆外去牆七八尺禦炮
石之勢則矢石不復近牆矣連梃如打禾連枷状打女
牆外城上人釵竿如槍刃為兩岐用叉飛梯及人鈎竿
如槍兩旁有曲刅可以鈎人長柄鈎城上以木為棚容
兵一隊作長柄鐵鈎隨要便以為之備若敵攀女牆踊
身待其身岀衆鈎齊拾掣入城中百刀錐斧助之若敵
以木驢攻城我用鐵蒺䔧下而敦之其法以熟鐵為之
闊徑一尺二寸四條縱横如蒺䔧形以生鐵汁灌其中
央重五十斤上安鼻索鎖擲下敦訖以轆轤拗上若木
驢有牛皮并泥敦著即夆速以火炬灌油燒之鐵菱状
似小鐵蒺䔧要路撒之串鐶敵若推䡴車攻城我以麄
鐵鐶并屈桑木為之用索相連遇䡴頭適到速以鐶串
䡴頭於其旁便處令壯士牽索則䡴車畨倒弓弩齊射
自然敗走眯敵石灰糠粃因風(一作/羅)於城上擲之以眜
敵目因以鐵汁洒之轉關橋梁拾(一作/為)橋梁端著横括
拔去括(一作/横)橋轉關人馬不得渡皆傾水中轉關牆凡
攻城之兵禦捍矢石頭戴蟸㡌側視不便衣甲重厚進
退又難前既不得上城退則師逼迫人衆煩閙我作轉
關女牆騰出城外轆轤墜鐵索索頭安䲭脚當聚閙處
擲下撥人木弩以黄連桑柘為之弓長一丈二尺中經
七寸兩弰三寸絞車張之大矢一發聲如雷吼積木備
礨木徑一尺小頭六七寸長五尺候敵人上城則擲下
礨之積石備砲(一作/礟)石大小隨身下捉敵人地探於城
四隅穿井各深二丈令覆載新瓮於井中坐而聽城外
賊到内有孔穴地道并聞瓮中辨逺近矣地聴於城内
八方穿井各深二丈以新瓮用薄皮鞔口如皷令聰耳
者於井中枕瓮而聽則去城五百歩悉知之既審其處
我則隨地鑿穴迎之若相遇以乾艾一石燒令烟出乃
用板於穴口封之勿令烟洩更以鞴皷之則敵人焦灼
矣警火每城四面夜間設有警火油囊盛水於城上擲
安火上囊敗火滅救火用水筩敵若縱火焚樓楪以粗
竹長一丈鎪去節以生薄皮為盛令貯水二三石將筩
内於袋内急縳如濺筒令壯士三五人撮水口急蹙之
救火每門常貯兩具無竹即以木合桶漆之而用并小
濺筩二十(一作/百)具助之門内常以瓮貯水添用燕尾炬
縳葦草為炬分為兩岐如燕尾狀以油蠟灌之加火縱
城墜下使人騎木驢而燒之松明炬以松木為之燒令
明直縋下隨城照之恐敵人乗暗上城脂油燭炬燃脂
秉燭於城四衢要路門下晨夜不得絶明用備非常行
鑪鎔鐵汁鑪舁行於城上以洒敵逰火鐵箱盛火加脂
臈鏁鎚城下燒穴孔中人毒井守城之時城外有井先
沉之以毒藥陷馬坑孔長五尺闊一丈深三尺坑中埋
鹿角槍竹籖坑如亞字相連狀如鈎鏁覆以蒭草茆禾
加土種草令生苗蒙覆其上軍城礨壁要路皆設之拒
馬槍以木徑二尺長短隨時十字鑿孔縱横安檢長一
丈鋭其端可塞城中門巷要路木柵為敵所逼不及築
城壘或因山河險隘多石少土不任板築則建立木為
柵方圓髙下隨時深埋木根重複彌縫其闕内重柱為閣
道外重柱長出四尺為女牆皆泥塗之又於閣道内柱
上布板木為棧立䦨干行於柵上懸門擁牆濠壍拒馬
一如守城法
　　　攻城具第六十六
橨榅車四輪車上以繩為脊犀革䝉之内可藏十人填
隍推之直抵城下可以攻掘金木火石所(一作/俱)不能敗
飛雲梯一大木為牀牀下置六輪上立雙牙牙有檢梯
節以長一丈二尺有四桄桄相去三尺勢微回逓互相
檢飛於雲間以窺城中有上城梯首冠雙轆轤枕城而
上抛車以大木為牀下安四獨輪牀上建雙陛陛間横
括中立獨竿竿著桔橰其竿髙下長短大小以城為凖
竿首以窠盛石大小多少隨竿力所制人挽其端而投
之其車推輪逐便而用之亦可埋脚著地而用之其旋
風四脚亦隨事而用轉軸車車上定十四石弩弓以鐵
鈎繩連轉行軸轉引弩持滿弦推牙上弩為七衢中衢
大箭一鏃刅長七寸廣五寸簳長三尺圍五寸以鐵鍱
為羽左右各三箭次小於中箭其牙一發諸箭齊起及
七百歩所中城壘罔不崩潰樓櫓亦顛墜謂之車弩尖
頭木驢以木為脊長一丈徑一尺五寸下安六脚下闊
而上尖頭髙七尺内可容六人以濕生牛皮蒙之蔽其
下移至城下木石鐵火皆不能敗用攻其城土山於城
下起土為山乗城而上地道鑿地為道行於城下因以
攻城往往建柱積薪於柱間而焚之柱折而城崩板屋
以八輪車上樹髙竿竿上安轆轤以繩挽板屋上竿首
以窺城中板屋方四尺髙五尺有十二孔四面列布車
可進退圍城而行於營中逺望謂之梁車言如鳥巢也
木幔以板為幔立桔橰於四輪車上懸帳逼城其間使
趫卒敵之蟻附而上矢石亦不能敗又火箭以小瓢盛
油灌矢端射城樓櫓板木上瓢敗油散因以箭鏃内簳
中射油散處火立燃復以油瓢續之則樓櫓盡焚磨杏
子中空以艾實之繫雀足上加火於薄暮羣飛入城礨
中栖宿其積聚廬舍須臾火發鐵钁鋤钃钁短柄著鋼
鐵以塹鋤其城將軍礟置四柱長短為之其下四面著
横括半之則前及左右著括後其下著其頂上左右亦
著轉輪致竿其竿隨架所宜為之其絙索之類隨其礟
之大小增減竿稍懸繩置窠窠中盛礟其架編全竹為
衣以禦敵矢石狗蹲礟前置兩長柱中著横括如前礟
狀竹衣亦然旋風礟左右著二方木括亦如之鑿一孔
通貫下括左右前後皆可運轉埋之於地其頂轉輪著
竿如前狀此礟不用衣
　　　地聽第六十七
令少睡者枕空葫蘆卧有人馬行三十里外東西南北
皆響見於葫蘆中
　　　失道第六十八
夜失道以北斗建為正以四時定之然後知四方之路
矣如本路則放老馬以從之
　
　
　
　
　虎鈐經卷六
欽定四庫全書
　虎鈐經卷七　　　　　　　宋　許洞　撰
　　旗幟第六十九　　　　大將旗皷第七十
　　陣將旗皷第七十一　　金皷第七十二
　　蠡角第七十三　　　　皷角第七十四
　　漏法第七十五　　　　𫝊箭第七十六
　　測影第七十七
　　　旗幟第六十九
旗幟者軍中之標表也以門旗為首竿上置金銅珠大
纛深紅八幅樹大將牙帳前皷坐其下五方旗各按方
面將有事於戰陣大將齋戒潔心浄服俟天清星皎中
夜立壇率諸將校宣祝文隨方面祭之大將之行先以
五色旗導引之衝向方位甲乙日青旗丙丁日紅旗戊
己日黄旗庚辛日白旗壬癸日黑旗(五方旗所/向在後)或前後
林藪嶮隘下斧钁斫伐開道舉青旗前有山峽髙峰深
溪無避賊㓂處復風火相逼即抽兵要逐風燒草以避
賊舉紅旗前遇敵列陣即排列輜重引兵結陣擇髙勝
地守隘以拒賊舉白旗前值山川地濡卑濕溪澗不平
舉皂旗前平原大澤無他患害舉黄旗五色牙帳旗隨
天地(一作/氣)四時雲色舉之見青雲舉青旗他皆同此厭
土以青旗厭火以皂旗厭金以紅旗厭水以黄旗厭木
以白旗厭旌旗之上文以熊虎者象其猛也文以鵾鷄
者象其鬭也文以日月星辰者法天文也文以鬼神雲
氣者如其變也坐罪人於白旗之下殺之於黑纛之下
也初得敵人刳其心以祭旗塗其血以釁皷為我之號
者隨我所主焉故春秋傳曰晝施旌旗以威其目夜施
火皷以威其心是故旗幟之用大軍之本也
　　　大將旗皷第七十
纛六口槍二根以豹尾為刅榼居帳門前五方旗隨六
纛後在營亦在纛後嚴警皷一十二面居大將帳前左右
列六纛後角一十二具居皷左右代金隊旗二百五十
口尚色圖禽獸與本陳同五幅認旗二百五十口尚色
圖禽獸與諸隊不同各因為認出居隊後恐卒伍交錯
　　　陣將旗皷第七十一
門旗不得用紅色嫌亂大將皷一百二十五面恐設疑
驚敵人用之甲五分七千五百領戰袍四分五千領槍
十分一萬二千五百根縳(一作/傅)筏牛肋牌二分二千五
百面馬軍以圍伐牌一伐分攴弩二分(弦三/付)兵一分二
千五百張弩七千五百條弦二十五萬隻箭弓十分(弦/三)
(付/)矢二十六萬隻一萬三千五百糧弓二萬七千五百
條弦三十七萬五千射甲箭弓袋胡禄并張弓袋並十
分一萬二千五百副佩刀八分一萬口陌刀二分三千
五百口掊二分三千五百條馬軍及陌刀並付以鎚鉞
斧(一作/為)四支
　　　金皷第七十二
周禮六皷樂人掌教六皷以節樂和軍旅一曰銅皷二
曰鐃鼓一在軍中金之制有四司馬法曰卒長執鐃兩
司馬長執鐸進軍鳴鐸退軍鳴鐃大戰之時撃皷以進
擊金以退(一作/止)三曰錞周禮曰一金錞和皷四曰鐲以
節鄭𤣥曰鐲鉦也軍行鳴之以節皷也五曰鐸周禮曰
以金鐸通皷鐸鈴也刁斗按黄帝大傳曰與蚩尤戰擊
之以警夜也六曰鉦樂志曰鉦形如半鍾旁有小柄樂
師持之以和樂節制鉦者進退用之有征之義也
　　　蠡角第七十三
黄帝戰蚩尤吹角長六尺聲甚鳴後有涿鹿之敗帝問
曰所吹何物蚩尤曰角也吹之則風霧俱集後以六尺
曰角五尺曰蠡近世列陣金皷之外餘無他聲號或陣
形長為山谷所掩映慮不能照宜於陣兩稍為蠡角(隨/牌)
(大小/增之)值敵攻稍則吹之為號中軍吹而應焉
　　　皷角第七十四
皷角者大將之威德十萬兵已上大角二十四具大皷
六十四面五萬兵已上大角一十六具大皷四十二面
三萬兵已上大角八具大皷二十四面一萬兵已上大
角六具大皷一十四面或深入敵境欲敵人畏謂我師
旅大盛但多著之不用此法也動皷角之時日没前二
刻先吹小角次吹大角一會十六聲三會計四十八聲
為一曲畢暮擊皷三會間第一會五十六聲六疊一間
三間畢吹大角一十六聲引第二會皷五十六聲六疊
一間三間畢發鉦一百五十聲畢軍門掣鎖諸將各按
部静吏士無敢諠譁傳刁斗報更漏謹巡警曉起角在
四更二㸃吹小角畢(一作/吹)四更三㸃過吹大角引第一
會皷四十五聲六疊一間三間畢吹(一作/叫)四更四㸃過
吹大角引第二會皷四十五聲六壘一間三間畢吹(一/作)
(叫/)四更五㸃過吹大角引第三會皷四十五聲六疊一
間三間畢叫五更一㸃過吹泊五更四㸃轉皷至天曉
一十八轉叫五更五㸃過擊鉦一百五十聲絶聲擊皷
三百聲絶軍門鎖開大將軍嚴装坐牙帳之上引諸將
以次朝
　　　漏法第七十五
木匱一枚八角髙二尺四寸闊二尺三寸雜色装畫金
銅鐶紉及盖水匱三片共闊二尺四寸厚一寸五分布
黑漆貯水生銅钁一口闊一尺九寸深一尺五寸重七
十斤金銅引水龍一條長二尺六寸前脚踏虚雲朶一
枚重二十斤龍腹中熟銅飲水渴鳥一條内空長四尺
八寸圍一寸五分力士柱二枚各長六尺圍一尺二寸
五分并脚下卷荷坐水雕獅子四箇装裭畫力士柱頭
鍍金寳珠二枚及鐵澁一枚(一作/抆)闊二寸五分長三尺
六寸金銅釘鉸水秤一梁身長五尺六寸徑一寸五分
金銅鐶連鏁長一尺四寸金銅象鎚一枚連鏁九寸共
重七斤半(一作/平)凖竿一條長六尺竿身八楞圍八寸五
分向本上雕一隻脚踏蓮花坐向下卷雲座金銅鐶紉
及曲尺金銅工正一枚長一尺五寸熟銅鍍金壺一枚
面闊一尺一寸深七尺金銅連鏁三條各長二尺二寸
及連金銅小盖一枚闊三寸五分共重一十四斤四兩
銅觜一枚重十八銖大皷一面闊一尺一寸深七寸蟠
龍遶腔彩畫鉦一面厚四分銅水斗一枚平凖竿一條
皆以約漏刻也
　　　傳箭第七十六
每時有八刻二十分一刻六十分一日十二時合一百
刻冬至前三日改第一箭晝四十刻(日出辰/時一刻)夜六十刻
(日入申/時八刻)每更一十二刻每㸃二刻二十四分後三日改
第二箭晝四十一刻(日出辰/時半刻)夜五十九刻(日入酉/時半刻)每更
一十一刻四十八分每㸃二刻二十二分小寒初日改
第三箭晝四十二刻(日出卯/時八刻)夜五十八刻(日入酉/時一刻)每更
一十一刻三十六分每㸃二刻一十八(一作/九)分後九日
改四箭晝四十三刻(日出卯時/七刻半)夜五十七刻(日入酉時/一刻半)
每更一十一刻二十四分每㸃二刻一十六分大寒後
三日改第五箭晝四十四刻(日出卯/時七刻)夜五十六刻(日入/酉時)
(二/刻)每更一十一刻一十二分每㸃二刻一十四分立春
前三日改第六箭晝四十五刻(日出卯時/六刻半)夜五十五刻
(日出酉時/二刻半)每更一十一刻每㸃二刻一十二分後六日
改第七箭晝四十六刻(日出卯/時六刻)夜五十四刻(日入酉/時三刻)每
更一十刻四十八分每㸃二刻九分雨水初日改第八
箭晝四十七刻(日出卯時/五刻半)夜五十三刻(日入酉時/三刻半)每更
一十刻三十六分每㸃二刻七分後第九日改第九箭
晝四十八刻(日出卯/時五刻)夜五十二刻(日入酉/時四刻)每更一十刻
二十四分每㸃二刻四分驚蟄後三日改第十箭晝四
十九刻(日出卯時/四刻半)夜五十一刻(日入酉時/四刻半)每更一十刻
十分每㸃二刻二分春分前三日改第十一箭晝五十
刻(日出卯/時四刻)夜五十刻(日入酉/時五刻)每更一十刻毎㸃二刻後
六日改第十二箭晝五十一刻(日出卯時/三刻半)夜四十九刻
(日入酉時/五刻半)每更九刻四十八分每㸃一刻五十七分清
明初日改第十三箭晝五十二刻(日出卯/時三刻)夜四十八刻
(日入酉/時六刻)每更九刻三十六分每㸃一刻五十五分後九
日改第十四箭晝五十三刻(日出卯時/二刻半)夜四十七刻(日/入)
(酉時六/刻半)每更九刻二十四分每㸃一刻五十二分糓雨
後三日改第十五箭晝五十四刻(日出卯/時二刻)夜四十六刻
(日入酉/時七刻)每更九刻一十二分每㸃一刻五十分立夏前
三日改第十六箭晝五十五刻(日出卯時/一刻半)夜四十五刻
(日入酉時/七刻半)每更九刻每㸃一刻四十八分後六日改十
七箭晝五十六刻(日出卯/時一刻)夜四十四刻(日入酉/時八刻)每更八
刻四十八分每㸃一刻四十五分小滿初日改第十八
箭晝五十七刻(日出寅/時半刻)夜四十三刻(日入戌/時半刻)每更八刻
三十六分每㸃一刻四十二分後九日改第十九箭晝
五十八刻(日出寅/時八刻)夜四十二刻(日入戌/時一刻)每更八刻二十
四分每㸃一刻四十分芒種後三日改第二十箭晝五
十九刻(日出寅時/七刻半)夜四十一刻(日入戌時/一刻半)每更八刻一
十二分每㸃一刻三十分夏至前三日改第一箭晝六
十刻(日出寅/時七刻)夜四十刻(日入戌/時二刻)每更八刻每㸃一刻三
十六分後六日改第二箭晝五十九刻(日出寅時/七刻半)夜四
十一刻(日入戊時/一刻半)每更八刻一十二分每㸃一刻三十
八分小暑初日改第三箭晝五十八刻(日出寅/時八刻)夜四十
二刻(日入戌/時一刻)每更八刻二十四分每㸃一刻四十分後
九日改第四箭晝五十七刻(日出卯/時半刻)夜四十三刻(日入/戌時)
(半/刻)每更八刻三十六分每㸃一刻四十三分大暑後三
日改第五箭晝五十六刻(日出卯/時一刻)夜四十四刻(日入酉/時八刻)
每更八刻四十八分每㸃一刻四十五分立秋前三日
改第六箭晝五十五刻(日出卯時/一刻半)夜四十五刻(日入酉/時七刻)
(半/)每更九刻每㸃一刻四十八分後六日改第七箭晝
五十四刻(日出夘/時七刻)夜四十六刻每更九刻一十二分每
㸃一刻五十分處暑初日改第八箭晝五十三刻(日出/夘時)
(二刻/半)夜四十七刻(日入酉時/六刻半)每更九刻二十四分每㸃
一刻五十二分後三日改第九箭晝五十二刻(日出卯/時三刻)
夜四十八刻(日入酉/時六刻)每更九刻三十六分每㸃一刻五
十五分白露後三日改第十箭晝五十一刻(日出卯時/二刻半)
夜四十九刻(日入酉時/五刻半)每更九刻四十八分每㸃一刻
五十七分秋分前三日改第十一箭晝五十刻(日出卯/時四刻)
夜五十刻(日入酉/時五刻)每更十刻每㸃二刻後六日改第十
二箭晝四十九刻(日出卯時/四刻半)夜五十一刻(日入酉時/四刻半)每
更十刻十二分每㸃二刻二分寒露初日改第十三箭
晝四十八刻(日出夘/時五刻)夜五十二刻(日入酉/時四刻)每更一十刻
二十四分每㸃二刻四分後九日改第十四箭晝四十
七刻(日出卯時/五刻半)夜五十三刻(日入酉時/三刻半)每更一十刻三
十六分每㸃二刻七分霜降後三日改第十五箭晝四
十六刻(日出卯/時六刻)夜五十四刻(日入酉/時三刻)每更一十刻四十
八分每㸃二刻九分立冬前三日改第十六箭晝四十
五刻(日出卯時/六刻半)夜五十五刻(日入酉時/二刻半)每更一十一刻
每㸃二刻一十二分後六日改第十七箭晝四十四刻
(日岀卯/時七刻)夜五十六刻(日入酉/時二刻)每更一十一刻一十二分
每㸃二刻一十四分小雪初日改第十八箭晝四十三
刻(日出卯時/七刻半)夜五十七刻(日入酉時/一刻半)每更一十一刻二
十四分每㸃二刻一十六分後九日改第十九箭晝四
十二刻(日出卯/時八刻)夜五十八刻(日入酉/時一刻)每更一十一刻三
十六分每㸃二刻一十八分大雪三日改第二十箭晝
四十一刻(日出辰/時半刻)夜五十九刻(日入酉/時半刻)每更一十一刻
四十八分每㸃二刻二十一分
　　　測影第七十七
先定南北使正樹八尺表竿為勾卧一丈四尺腹中歴
氣日中視之影之尺寸若與歴合則吉不合則㓙冬至
十一月中律中黄鍾管長九寸徑三分影長一丈三尺
小寒十二月節影長一丈二尺四寸三分大寒十二月
中氣律中大吕管長八寸三分影長一丈一尺二寸立
春正月節影長九尺八寸雨水正月中氣律中太簇管長
八寸影長八尺一寸七分驚蟄二月節影長六尺六寸
七分春分二月中氣律中夾鍾管長七寸四分影長五
尺三寸七分清明三月節影長四尺二寸五分糓雨三
月中氣律中姑洗管長七寸一分影長三尺二寸六分
立夏四月節影長二尺五寸三分小滿四月中氣律中
仲吕管長六寸五分影長一尺九寸九分芒種五月節
影長一尺六寸九分夏至五月中氣律中㽔賔管長六
寸二分影長一尺五寸小暑六月節影長一尺六寸九
分大暑六月中氣律中林鍾管長五寸九分影長一尺
九寸二分(一作/九)立秋七月節影長二尺五寸三分處暑
七月中氣律中夷則管長五寸六分影長五尺三寸七
分白露八月節影長五尺七寸秋分八月中氣律中南
吕管長五寸三分影長六尺二寸三分寒露九月節影
長六尺(一作/八)六寸七分霜降九月中氣律中無射管長
四寸九分影長八尺一寸七分立冬十月節影長八尺
九寸小雪十月中氣律中應鍾管長四寸七分影長一
丈二尺二寸大雪十一月節影長一丈二尺四寸三分
夫周天三百六十五度四分度之一為十二次中外共
同亦至十二國王侯之所度日一日行一度月一日行
十三度月節遲疾平行九道故二十八日行三百六十
度餘日逐日度合朔一歲十二月行十三周天與日同
夏至日在井去極近冬至日在斗去極逺日陽用事則進北
而影短月陽用事則退南而影長測法極逺近以影而
知以定南北也
　虎鈐經卷七
欽定四庫全書
　虎鈐經卷八　　　　　　　宋　許洞　撰
　　結營統論第七十八　　六甲第七十九
　　地勢第八十　　　　　山勢第八十一
　　四獸第八十二　　　　握竒營第八十三
　　偃月營第八十四　　　敎弩第八十五
　　敎弓第八十六　　　　敎旗第八十七
　　校獵第八十八　　　　軍樂第八十九
　　軍賜第九十　　　　　大將軍員第九十一
　　陣將軍員第九十二　　隊將軍員第九十三
　　征馬第九十四　　　　牧放第九十五
　　　結營統論第七十八
立營之法按八宫隂陽數置(一作/至)之營居陽卦之上以
九為法(九十歩九百歩九里/九十里量人數加之)隂卦之上以六為法(如九/之法)
營門向陽以受生氣不飲死水不處死地(天地丘/墓間也)不居
地柱(地柱者四下/中之髙也)不居地獄(地獄者四髙/中之下也)不居天竈(天/竈)
(者谷/口也)不居龍首(龍首者山/之端也)大將軍居九天之上頓泊玉
帳(九天青龍也玉帳者建前之三/辰也假令正月當居巳地是也)已下類此推之如隨
六甲所居則將軍居青龍旗皷居蓬星士卒居明堂伏
兵居大隂軍門居天門小將居地戸斬殺居天獄軍糧
居天牢治罪居天庭軍器居華盖此所謂立營居天道
也
　　　六甲第七十九
甲為青龍大將住出呼門戸解領行門神名號徐儀直
戸神孫齊甲子神乙下蓬星古角過丙下明堂士卒亨
丁下大隂伏兵利戊下天門師入行己下神戸小將位
齊衆軒斷天獄庚治罪判斷天庭辛囚繫糧儲天牢壬
癸下天倉安庫藏又為華盖避敵兵


　　　地勢第八十
凡立營之地非生氣不王非山不固營壘之法欲北據
連山南憑髙崗左右襟帶地水東流故自乾山伏下旁
通子丑寅卯之地入於巽宫未申酉戌地欲髙前欲有
迎生平穏地勢欲支條脈散氣象欲鬱茂林叢聳四維
阜隴欲如鷄籠映起巽上欲水順流地欲順東南凡造
壘之時先從戊己上起板築若或其地草木不生則去
之鳥獸不集則去之古城古社則去之窑竈古墓則去
之燋石砂礫則去之河水逆流則去之此六者營壘之
大忌也
　　　山勢第八十一
山如蟠龍旺案數重宛轉斜曲首尾相從山如鳳凰趐
翼開張羣隊十萬帶挾隴崗前御印綬後有回翔山如
飛龍攴翼逺通或驚或躍乍横乍從臺嶺池間舞鶴連
鴻山如母狗頭拳尾就腹内乳見項上連首山如生蛇
或曲或斜後崗前谷隠馬藏車山如麒麟乍立乍蹲羣
從數萬朝者數人山如卧牛屈膝拳頭三光照覆兩水
分流屬帶林隴依附土丘山如伏龜四方無缺清泉東
流亢陽下歇三門起髙一戸雙闕山如㳺龍倚伏數重
華盖隠隠美草茸茸前如雀躍後如鷄籠剛柔順俯八
卦皆通山如舞鶴趐翼開拓胷臆嵂崒首尾盤礴如此
者皆可以居之也
　　　四獸第八十二
南有汙池為朱雀北有堆阜為𤣥武東有叢林為青龍
西有大道為白虎四獸既具八卦既列乃立表測影以
定子午之位(立表法/在前)若夫朱雀無頂不可居也𤣥武折
足不可居也白虎銜刀不可居也青龍悲哭不可居也
强居之者軍覆將死
　　　握竒營第八十三
外壘一軍一萬二千五百人以十人為火一千二百五
十火幕數一如是幕長一丈六尺舍十人守地一尺六
寸以三為竒以三千七百五十人為竒數餘八千七百
五十人分為八陣陣有一千九百九十七分五銖
守地一千七百五十尺八陣積卒守地一萬四千
尺卒城二千三百一十二步餘二尺積步卒六里
餘一百七十三步二尺以壘四面乘之一面得地
一里餘二百二十步内壘得地一十四頃十七畆
餘一百九十步四尺六寸六分以為外壘天陣居
乾為天門地陣居坤為地門風陣居巽為風門雲
陣居坎為雲門飛龍陣居震為飛龍門虎翼陳(即/陣)
居兊為虎翼門鳥翔陣居離為鳥翔門蛇盤陣
居艮為蛇盤門天地風雲為四正龍虎鳥蛇為
四竒乾坤艮巽為闊門離坎兊震為開門有牙
旗遊隊列左右偏將軍居壘門禁出入外有遊
軍兩端前有衝後有隊四隅有鋪中壘一竒兵
三千七百五十人為中壘守地六十尺積步得
二里餘二百八十步以壘四面乗之得二百五十
步壘内地二頃餘一百步六纛旗皷五麾金皷府
藏皆在中壘
　　　偃月營第八十四
背山岡面陂澤前後險阻其地狹窄之營也凡偃月外
營以四分幕一萬人以六千人守地九千六百尺積得
前一千六百步積得四里餘一百六十步為營轉以六
千四百尺得步一千六十六步四尺為弦弦置三門相
去三里五十步一尺五寸營内有地一十五頃八十五
畆五十八步四尺右置上弦門中偃月門左下弦門偃
月中營營以二千五百尺守地四千尺得前六百六十
步餘四尺積步得一里餘三百步四尺每幕加地四尺
五寸四分每幕營中兩廂置土馬一十二疋大小如常
馬被其鞍令士卒披甲胄槖弓矢佩刀劍持矛盾左右
上下以便習事
　
　
　
　
　
　
　
　
　　　教弩第八十五
凡弩古有黄連百竹八擔雙弓之號今有絞車弩中七
百步攻城拔壘用之擘張弩中三百步騎用之凡臨敵
用不過一二發故戰陣不便於用弩也弩不可離於短
兵當别為隊攅箭注射則前無立兵對無横陣復以陣
中張陣外射畨次輪迴張而復出射而復入如是則弩
無絶聲敵無薄我矣夫置弩必處其髙争奪山川守隘
塞之口者非弩不克焉欲教之時乃下令曰張弩後丁
字立當弩八字立髙揎手屈衫襟左手承撞右手迎上
當心看張張有闊狹左䏶右膞還復當心安箭髙舉射
敵逺擡弩頭敵在左右囘身放敵在髙絜脚放敵在近
平身放射訖却唱殺掣拗蝎尾覆弩在地焉此敎弩之
法也
　　　教弓第八十六
凡射必中席而坐一膝正當垜一膝前竪按席稍吐下
弰向前微令上傾向右然後取箭覆其手㣲拳令指第
二節齊平以三指捻箭三分之一加於弓亦三分之一
以左手頭指受之則轉弓令弦稍離身就箭即以右手
㝷箭羽下至闊以頭指第二指節當闊約弦徐徐送之
令衆差池如鳯翮使當於心又令當闊羽向上弓弦既
離身即易見箭之髙下取其平直然後擡弓離席目睨
其的按手頥下引之令滿其持弓手與控指及右膊肘
平如水准令其肘可措杯水故曰端身如幹直臂如枝
直臂者非初直也架弦畢使引之比及滿使臂直是也
引弓不得急急則失威儀而不主皮不得緩緩則力難
為而箭去遲惟善者能之箭與弓弛齊為滿地平之中
為盈貫信美而術難成要令大指知鏃至然後發箭故
曰鏃無(一作/不)上指必無中矢指不知鏃同於無目試之
至也或以目視鏃馬上與暗中則乖此為無術矣故矢
在弓右視在弓左箭發則靡其弰厭其肘仰其腕目以
注之手以駐之心以趣之其不中何為也夫矢量其弓
弓量其力無動容無作色和其肢體調其氣息一其心
志謂之楷式知此五者為上德故曰莫患弓軟服當自
逺莫患力羸恒當引之但力勝其弓則容貌和發無不
中故始學者先學持滿須能制其弓定其體後乃射之
初去地一丈百發百中寸以加之漸到於百歩亦百發
百中乃為之術成或升其的於髙或致其的於下或以
禽獸為的也凡弓惡左(一作/右)傾箭惡直𥜗(音/溥)頥惡傍引
頭惡脚垂(一作/既)胸惡前亞背惡後偃皆射之骨髓病也
故身前竦為猛虎方騰額前臨為封兕欲鬭出弓弰為
懐中吐月平箭闊為弦上懸衡此皆有容儀之善也控
弦有二法無名指壓小指中指壓大指頭指當弦直竪
中國法也屈大指以頭指壓勾指外國法也其法力少
利馬上漢法力多利歩用然其持妙在頭指間世人皆
以其指末齪弦致箭曲又傷羽但令指面隨弦直竪即
脆而易中其致逺乃過常數十歩古人以為神而秘之
外國法不使大指過頭指亦為妙爾其執弓欲使把箭入
阨後當四節指本節平其大指成(即/承)鏃却其頭指使不
礙則和美有聲而俊快也射之道備矣
　　　敎旗第八十七
凡敎旗幟平原曠野登髙逺視處大將居其上南向左
右各置皷一十二面角十二具各樹五色旗六纛居前
列旗次之而監軍使御史禆副次左右牙官隊如偃月
形為後騎下臨平野使士卒目見旌旗耳聞皷角心存
號令乃命十將左右决勝將總一十二將一萬二千人
要兵刅精新甲馬幡幟分為左右廂各以兵馬使為長
班布其節次陣間容陣隊間容隊曲間容曲以長㕘短
以短㕘長回軍轉陳以後為前以前為後進無奔迸退
無遽走(孫子所謂紛紛紜紜鬬亂而不可亂渾/渾沌沌形圓而不可敗者竒此之謂也)以正合
以竒勝聽音視麾乍合而乍離之便也每一陣分校(四/陣)
(皆有/五校)五校各立將軍校尉以凖於古每校亦各有陣數
其分布隊伍皆准圖之逐部兵器率以槍戰戈鉦居首
隊而包於弓弩焉(包於弓弩一作/包弓弩於下)左校以青龍旗表之右
校以白虎旗表之中校軒轅大將所處左皷右旗四陣
皆同謂之一隊者二十五人一部者二十隊也毎一校不
常其部各列陣數應敵之勢貴戰鬬之際前後不相交
亂也飛鶚陣前校出首騎者所以為重也前出一部為
觜次四部為面餘五部包之於首左右校出騎兵者内
以副身外以副項及首也夫鶚以搏擊為俊故陣欲觜
爪之利焉重霞陣衝其不動即分兩穗從旁擊焉敵若
驚亂前校騎兵兩穗進擊歩士則不可輕進但在本處
受戰若前衝騎退即前校騎兵進前校騎兵退即前衝
騎兵進夫雲霞以開闔進退不常其法故前校其兵往
來氤氲以象之也長虹陣及八卦陣皆有衝突外以出
敵之不意内以衛大陣也夫長虹以為名者取陣形彎
前扼敵之勢八卦以名之者取八面受敵之象也凡四
陣逐部結陣之法横七隊為首横七隊為身横六隊為
尾步兵每一隊横七十步首横七十歩厚十步身亦如
之尾横六十步厚十步身去首二步前後並同騎兵每
一隊横一百四十步厚六十八步首横一百二十步
厚二步身亦如之尾横一百二十步身去首四步亦如
之受戰之時大陣不可輒動敵衆未薄則大敵離於是
三令五申白旗㸃皷音動則左右廂齊合朱旗㸃角聲
動則左右廂齊離合與離皆不離中央之地左廂陽回
而旋右廂隂回而旋左右各復本位白旗掉皷音動左
右各雲蒸鳥散彌川絡野然而不失部伍之疎宻朱旗
掉角音動左右各復本位前後左右無差尺寸散則法
天聚則法地如此則三合三離三聚三散不如法者使
士罪之從軍令於是大將出五彩旗十二口各樹於左
右陣前每旗用壯勇士五十人奪旗者勝賞而負罰離
合之勢聚散之形勝負之理賞罰之信因是而教之
　
　
　
　
　
　
　
　
　　　校獵第八十八
校獵一人守圍地三尺量其人多少以左右兩將為交
頭其次左右將各主士伍為行列皆以金鼔旗為節制
其初起圍張翼隨山林地勢無逺近部分其合圍地虞
候先擇定訖以善弧矢者為圍中騎其步卒槍幡守圍
有漏獸者坐守圍吏大獸公之小獸私之以觀進止之
節亦敎戰一端也
　　　軍樂第八十九
夫軍中作樂所以激揚壯氣和其心滔其憂而已故其
樂但清厲峭拔雄壯之音至於彈弦皷簧柔媚之音使
人悲感怨懟者皆不可取焉其戲亦取壯猛而可觀者
樂皷杖笛觱篥鉦拍多少隨部伍用戲板橛角鴟馬騎
飛石劒門斫刀搶牌獅子
　　　軍賜第九十
錦袍金帶銀帶金壺瓶銀壺瓶金錢銀錢每一文重一
兩所得敵人財帛所得敵人婦女酒食鞍馬弓箭玩好
等皆充軍賜之物
　　　大將軍員第九十一
大將軍一人智信義勇賢明公正者任副將軍二人(一/主)
(軍糧一/主馬糧)智信仁勇忠義平直者任總管四入嚴勇諳識
軍容者任二主虞侯二主押衙子將八人明行陣金皷
曉部署者任大將别奏八人傔十六人副大將總管别
奏並同大將忠勇有才者任判官二人沉厚宻謀者任
兵會騎曹四人偏僻腐儒令掌禮儀賔客祭祀
　　　陣將軍員第九十二
偏將一人勇猛果敢揮戈掉劒力敵百夫好勇者任副
偏將二人子將四人明旌旗金皷節令者任一侯二人
多機謀能擒奸摘伏者任成房二人㸃平更漏無失紀
舉偏將别奏六人傔一十二人副將奏同傔判官一人
虞侯傔充子虞侯八人典二人
　　　隊將軍員第九十三
押官一人經軍陣習戰對隊頭二人副隊二人主文書
名目㸃簿酬功行賞知勞苦明部隊行列秉旗一人副
旗二人勇者用枹皷一人主昏明警進止吹角一人主
收軍司兵一人主五兵利鈍提轄承拘一人主㩁崖科
惡口舌無情者任火長五人主樵採等
　　　征馬第九十四
征馬副一人副大將擇能飬者(已下/並同)總管二人副將子
將八人軍隊子將押官五十人羣頭五百人善騎馬奔
走者任馬子一千人軍外差能者御之
　　　牧放第九十五
諸營各作異旗一放馬每隊作記旗放驢於外其馬中
央令四面援馬放驢馬子並宜於驢羣四面圍遶驢羣
知更牧狂賊偷馬例須(一作/倒傾)奔走驢羣在外驅趂稍難
以此防閑亦甚允便營别即令别放諸軍不得相交非直
發引之時不難忽有不虞追喚亦易諸行軍立營驢馬
各於所管地界放牧如營側草惡便擇好處放仍與虞
侯計會不許交雜各執本營認旗如須追喚見旗即知
驢馬處所諭諸軍驢馬牧放不得連繫每軍營令定一
官專撿校逐水草合羣牧放仍定一虞侯果毅專巡諸
營水草令各分界牧放不得㕘雜
　
　
　
　
　虎鈐經卷八
欽定四庫全書
　虎鈐經卷九　　　　　　　　宋　許洞　撰
　　四陣統論第九十六　　　飛鶚陣第九十七
　　長虹陣第九十八　　　　重覆陣第九十九
　　八卦陣第一百　　　　　飛轅陣第一百一
　　　四陣統論第九十六
四陣圖者非古陣也臣切見李筌纂聚諸家陣圖但有
形勢而已其部伍行列精微尺寸則莫能釋然其名既
多其要則寡臣因辨古陣之法創造新意别為四陣之施
可御而變因著論以明之論曰臣聞兵陣戰場止尸之
所不能規度以固法何以取功决勝而定天下乎是故
結陣之術不可疎疎則難應不可宻宻則難用首欲捷
翼欲輕腹欲實尾欲正捷者不可使過輕者不可使凌
實者不可使不應機正者不可使不知便(即/變)今之所定
四陣者十萬人之正陣也(人數之多少臨時增減此非/執盖此十萬人為準則焉)
每一陣歩兵七萬騎兵七萬以為常准但四陣更變各
隨所便而用之爾每歩兵一人占地兩歩騎兵一人占
地四歩取其出入輕各受敵夫四陣我以之法若敵為
彎陣我以飛鶚陣應之敵為直陣我以重霞陣當之敵
為突陣我以長虹陣當之敵引兵四面圍我我以八卦
陣當之此所謂應敵者也其隊校所動各飛敵之去就
焉善結陣者先結人心何謂先結人心賞罰明也欲士
伍應變之精熟在日月數習之不能教陣者是舉其師
以與敵也夫孔子云以不敎人戰是謂棄之此之謂也
雖萬變之機不能精於陣戰之事與愚者同也然善戰
者不陣騎兵也一部謂之五百歩兵如騎之數
　　　飛鶚陣第九十七
　
　
　
　
　
　
　
　
前校首騎三陣一十部合成五千騎一陣一部長一百
四十步第二陣四部(左右各祗一隊/  丈陣中並同)長一里二百步(計/五)
(百六/十步)第三陣五部長一里三百四十步(計七/百步)前校項兵
三陣步兵二十七部合一萬三千五百人第一陣九部
長一里二百七十步(計六百/三十步)第二陣并第三陣如之中
校五陣步兵九十二部合四萬六千人第一陣二十一
陣(即/部)長四里三十步(計一千四/百七十步)第三陣第四陣亦如之
第五陣八部長一里二百步(計五百/六十步)後校尾兵一直陣
步兵二十一部合(一作/各)一萬五百人長四里三十步(計/一)
(千四百/七十步)左校爪騎二陣五部合二千五百騎第一陣二
部長一里六十步(計四百/二十步)第二陣長一百八十步右校
爪騎亦如之左校翼騎四陣二十部一萬騎第一陣五
部長一里三百四十步(計七/百步)第二陣第三陣第四陣亦
如之右校翼陣亦如之前校首騎三陣之中兩處各虚
六十八步計一百三十六步在内虚實都厚三百四十
步前校項兵三陣之中兩處各虚三十四步計六十八
步(一作一百/三十步)虚實都厚三百七十步中校五陣之中四
處各虚三十四步計一百三十六步虚實共厚三百六
步後校一陣厚三十四步右校爪騎二陣之中一處虚
六十八步計二百四步虚實都厚一里一百一十六步
左校翼騎亦如之前校之項前去首騎之末三百四十
步中校之首去前校項兵之末一百七十步後校之首
去中校之末自前校之首到後校之末并虚在内共厚
四里三百二十步(計一千七/百六十步)左校爪騎居中校左校相
接之地中校稍前一百三十步右校爪騎所居之地亦
如之左右校低於中校第二陣一隊與中校相去各一
里四十步統成一大陣虚實共長八里二百七十步計
三千一百五十步
　　　長虹陣第九十八
前校三陣步兵三十七部合一萬八千五百人第一陣
九部長一里二百七十步(計六百/三十步)第二第三陣亦如之
中校五陣步兵九十二部合四萬六十(作/千)人第一陣一
十九部長三里二百五十步計一千三百三十步第二
陣二十一部長四里三十步(計一千四/百七十步)第三第四陣亦
如之第五陣一十部一里三百四十步(計七/百步)後校一陣
步兵二十一部合一萬五百人長四里三十步(計一千/四百七)
(十/步)右校衝騎四陣八部合四千騎第一陣五部左右各
抵隊長一里三百四十步(計一/千步)第二陣亦如之第三陣
六部長二里一百二十步(計八百/四十步)第四陣亦如之左校
四陣與右校同法前校三陣之中二處各虚三十四步
(計六十/八步)左内都厚一百七十步中校五陣之中四處各
虚三十四步計一百三十六步虚實都厚二百六步後
校一陣都厚三十四步左校衝騎四陣之中一處虚六
十八步虚實都厚二百四步右校衝騎亦如之左校四
陣之中三處皆虚五十八步計一百七十四步虚實都
一里一百二十二步(計四百八/十二步)右校亦如之中校之首
去前校之末一百五十步後校之首去中校之末一百
二十步自前校之首到後校之末虚實共厚二里六十
步(計七百/八十步)自後校之首左右校衝騎之末一百五十步
自左校衝騎之首到右校之末虚實共厚一里三百一
十六步(計六百七/十六步)右校衝騎到左校之末亦如之左右
校角各去中校角一十步計二十步在内左右校第一
陣第二陣與中校齊頭(以向中校巡各一部為準/外府髙於中校六十步)左右
校角第三第四陣皆掩一百在中之後統成一大陣彎
長七里二百三十步計二千七百五十步
　　　重霞陣第九十九
　
　
　
　
　
　
　
　
前校衝騎三陣一十二部合六千騎第一陣六部左右
各抵一隊長二里一百二十步(計八百/四十步)第二陣亦如之
前校四陣步兵三十五部騎兵八部兵四十三部計步
騎各二萬一千五百人第一陣步兵九部步騎兵左右
各二部計一十三部長五里一百一十三步(計一千一/百九十八)
(步地各虚步并步騎/二處相接四步在内)第二陣步兵九部長一里二百七
十步(計六百/三十步)第三陣與第一陣同法第四陣步兵八部
長一里二百步(計五百/六十步)中校四陣步兵八十四部合四
萬二千人第一陣二十一隊四里三十步(計一千一/百七十步)第
二陣第三陣第四陣亦如之後校一陣二十一部合一
萬五百人長四里三十步(計一千四/百七十步)右校四陣騎兵二
十部合一萬騎第一陣五部長一里三百四十步(計七/百步)
第二陣第三陣第四陣亦如之右校四陣與左校同法
前校衝騎二陣之中一處虚六十八步虚實都厚二百
四步前校四陣之中三處各虚三十步計一百二步虚
實都厚二百三十八步騎兵各虚六十八步厚薄同數
中校四陣之中厚薄之數與前校同法無騎兵數校後
一陣後三十四步左校四陣之中三處各虚六十八步
(計二百/四十步)虚實都厚一里一十六步(計四百七/十六步)右校亦如
之前校之首去中騎之末二百步自衝之胷到後校之
末并虚在内共厚二里二百三十四步(計一千三百/一十四步)左
右校於中校平頭各相去四步計八步在内統成一大
陣長七里三百五十八步計三千八百七十八步
　　　八卦陣第一百
　
　
　
　
　
　
　
　
衝騎四穗各五部每穗一部居中中部則居於左右前
各二處各相去二十步虚實彎長二里二十步(計七百/四十步)
(每穗各二千五/百計四穗並同)居大陣角前披掩左右去大陣三十步
不係大陣厚薄之數四陣並同法前校四陣步兵二十
部騎六部共計六十四部步騎合一萬七千人第一陣
步兵七部騎兵左右各二部計一十一部長二里三里
五十八歩(計一千五百八步并部騎/三處相接之地各虚四步)第二陣步兵七部
長一里一百三十步(計四百/九十步)第三陣步兵七部騎兵左
右各一部計九部長二里五十八步(計七百七十八/步虚法同前)第
四陣與第二陣同法左右後校並同前校法中校七陣
步兵二十八部騎兵八部共三十六部步騎合一萬八
千人第一陣步兵五部騎兵左右各一部共七部長一
里二百七十八步(計六百八十六步并步騎/二處相接之地各虛四步)第二陣步
兵五部長三百五十步第三陣第五陣與一陣同第四
陣與二陣同法第六陣步兵三部長二百一十一步第
七陣步兵二部長二百八十步前校四陣之中三處各
虚三十四步計一百二步虚實都厚二百三十八步騎
兵各虚六十八步厚薄同數左右後校並同前校法中
校七陣之中六處各虚三十四步虚實都厚一里一百
一十六步(計四百七/十六步)中校不常其地觀四面敵人力攻
之處則應之别出騎兵八部居大陣四角之内每二部
第二陣後一部兩稍抵大陣祗去五步第三陣後一部
同前部法(四面/並同)統成一大陣毎角前虚一百步計四百
步在内徑三里一百八十步(計一千三/百六十步)四方並同外環
一十二里三百一十三步(計四千六百/三十二步)如敵引兵四面
俱以衝騎力戰大陣不可輒動衝敵之進退令無反自
蹂踐我陣焉
　　　飛轅寨第一百一
飛轅寨者非古寨也臣切謂戎馬以衝突為利因此寨
以禦之毎一車竿四條毎四條長六尺五寸徑方一寸
五分前間一尺為槍頭側立(槍頭以好/鐵為之)一尺為幹過竿
方八尺二寸五分笋中間二尺近鑚方一寸五分笋後
間八寸為幹三寸為鑚(鑚亦以/鐵為之)其竿各相去七寸一分
鑿圓竅以扇之其方兩頭各露六寸三分槍頭四條毎
條長二尺五寸内一尺為槍頭一尺為幹(同前/法)二寸五
分入槍頭方笋二寸五分五分通過後以拴之脚四度
毎隻長四尺徑方一寸五分搭腦(一作/腦)笋入一寸上間
一尺通竿方入二寸五分笋中間一尺一寸置槍頭方
入二寸五分笋下間一尺一寸陷雲頭笋二寸令透底
脚各居竿亭中安置兩畔間各闊七寸一分中闊一尺
五寸七分方二條毎條長四尺徑二寸五分穿脚兩頭
各露二寸鑿竅各闊一寸五分以脚穿之近鑚方一條
長四尺二寸五分闊一寸五分搭腦方一條長四尺徑
方以一尺五寸雲頭自四角起狀如車輛而起闊一寸
五分厚三寸二分彎長七寸一分車通竿上用鐡鈎二
左右各一也一照内而一垂下以牛革挽之如有所用
則衆車相鈎聯周環如城以拒衝突欲戰則旋拆開為
門内鑚强彎為守行則剖之止則聯之毎一車用步士
一人禦之其用兵器者不限其數或立營或據險皆可
用之也
　
　
　
　
　
　
　
　
　
　虎鈐經卷九
欽定四庫全書
　虎鈐經卷十　　　　　　　宋　許洞　撰
　　相人第一百二　　　　金瘡統論第一百三
　　治金瘡方第一百四　　疫氣統論第一百五
　　治疫氣第一百六　　　治皸瘃第一百七
　　禳厭第一百八　　　　相馬統論第一百九
　　馬忌第一百十　　　　馬毛利害第一百十一
　　治馬金瘡第一百十二　治馬雜病第一百十三
　　　相人第一百二
凡欲擢用先須辨人形神肌骨之貴賤且人神隠於中
形藏於身氣發於外先觀其形夫山有美玉草木滋茂
人有貴相氣色豐潤人雖處下品顔色形神器度動止
與衆殊也相有七等也一曰看骨二曰看神氣三曰看
肉四曰看色五曰看文理黑子赤子六曰看毛髮七曰
看星文人相有十成一曰神氣清二曰五岳齊三曰笑
語美媚四曰聲色深沉五曰鬚髪無間六曰詞語穏重
七曰接對無偽八曰不欺信行九曰為事正直十曰風
骨合度此謂十成之相也十成之人其可信乎經曰七
成八成臣中(一作/子)尊貴位極人臣也凡欲相人先視其
頭頭者五臟之主四體之父百骸之母頭面之間有五
嶽有四瀆有四骨四瀆鼻江口河目淮耳濟四骨龍骨
神龜驛馬伏犀平滿為頰髙成為岳入耳曰顴骨入鬢
曰驛馬耳際為將軍左目後骨為日角右目後骨為月
角圓為龍宫鼻上天中曰伏犀次兩邊溝外神龜額間
後為中子中子下髙為龍角骨主三公台輔之骨腦後
為玊枕此骨一十六般並應頭面之主且玊枕之相自
兩耳上中平為百嵗前頭後腦前為星堂後為玊枕也
其一○車軸枕其二□六字枕其三□連珠枕其四□
仰月枕其五□覆日枕其六八兩背日枕其七□上下
相背月枕其八□如環日枕其九□十字枕其十□一
字枕其十一□左稍枕其十二□右稍枕其十三○垂
露枕其十四○雞子枕其十五□犀口枕其十六□懸
枕如此者皆公侯之相也又若人之形也魂居肝魄居
肺志居脾精居命神居心故心有五輪則目亦有五輪
五行各以居其位且(一作/祗)觀其目則知其心矣是以心
圓者上也鈴次之破梯者主奸詐如月形者為盜如弓
形者主非命夫心圓者主事無虚妄之情其目多正視
主忠孝慈惠心鈴形者屬火能辯明昏禮義目視重大
回顧有常聰明智慧心破梯者目視瞬息髙下主多作
盜言詞虚妄無信心月形者目視百迴髙下屬水水流
急而還少信行不忠孝殆貶流在外而死心如弓形者
目視左右髙下方回兼露白精必死逺方為子殺父為
臣殺君至若解尻如鬼神有形而無骨莽蒼無色黄髮
亂竪口葉舌尖胸淺語薄似嘆不嘆似顛不顛面毛半
茸若有塵灰腦髪倒垂鶴頭露結忽行後視神采昏蔑
骨法不正如是者皆極賤人也
　　　金瘡統論第一百三
人為兵器所傷出血者甚渇者不可即與飲食恐簇毛
在吻須乾食食肥膩之物無所妨害貴解渇而已不可
多食粥則血沸出人心死矣所忌者有八焉一曰嗔怒
二曰喜笑三曰大言四曰勞力五曰妄想六曰熱羮粥
七曰飲酒八曰醎酸此八者犯之未有不死者矣夫金
瘡不可治之者有九焉一曰傷腦户二曰傷天倉三曰
傷臂中跳脉四曰傷脾中陰股五曰傷心六曰傷乳七
曰傷鳩尾八曰傷小腸九曰傷五臟此九者皆死處也
又曰金瘡不可治之者有四焉一曰腦膸出二曰腦破
而咽喉中沸聲啞目直視三曰痛不在瘡處者此謂傷
經絡也四曰出血不止前赤後黑或自肌肉腐臭寒冷
堅忍其瘡難愈此四者皆不可療矣除此之外復胗其
脉脉虚細者生數實者死沉小者生浮大者死其所在
傷處出血過度而脉微緩者生急疾者死矣
　　　治金瘡第一百四
金瘡方右五月五日平旦使四人岀四方於五里採一
方草木莖葉每種各半把勿令脱漏一事日午時切碎
𢷬令極爛仍先揀好石灰一斗同杵之復選大實樹三
兩株鑿作十竅令可受藥内藥於竅中𦂳裹之畢即以
麻皮係之用麻𢷬石灰密泥不令洩氣更以皮纒定令
牢到九月九日午時取岀陰乾百日藥成𢷬之曝令極
乾更𢷬用絹羅之凡有金瘡傷所出血用藥封裹勿令
轉動十日即瘥矣不膿不腫不畏風若傷後數日始得
藥須先用温水洗令血出即傅之此藥大驗如神須多
合之金瘡之要無出此者治金瘡中風痓口不語方赤
箭一兩桂心三分防風三分去蘆頭巴豆二分去皮及
心然後研之極爛用紙裹壓又法用呉茱萸半兩湯浸
七遍焙乾微炒天南星三分泡令烈白附子半兩泡烈
硃砂一兩水飛過乾姜一分泡烈附子三分去尖皮臍
泡烈乾蝎半兩生用右件搗羅為末用釅醋三升熬成
膏丸如桐子大每服三丸不計時候熬蔥酒下服後汗
出為效金瘡辟風止痛方當歸半兩剉微炒川椒半兩
去目及閉口者微炒出汗澤㵼半兩芎藭一兩附子一
兩去皮臍右件搗藥羅為末若金瘡有岀淤血以温酒
調下一錢日三服止金瘡出血不止方龍骨一兩剉微
炒芎藭一兩熟乾地黄一兩鹿茸半兩塗蘇炙令微黄
色先須去毛鳥樟根三兩突厥白一兩右件搗羅為末
傅在瘡上血即止如服以温酒調下二錢日三服金瘡
内漏方金瘡通内血者為内漏而脇脹者不能食死瘀
血摶在於腹内腹牢大脉沉者死耳以方䖟虫三十枚
去翅及足微炒桃仁一兩湯浸去皮尖雙心麩炒微黄
桂心一兩半川大黄三兩剉碎微炒水蛭三十枚微炒
黄右件為末每服二錢用童子小便一鍾煎至五分温
和滓服日五服夜三服如卒無小便用水并酒代之服
訖然後以胡粉散傅上瘡胡粉方粉二兩乾姜二兩生
栗子二分陰乾去皮為末傅瘡上即痊矣出箭頭方蜣
蜋自死者一枚狗子三枚婦人髪灰少許右先將蜣蜋
去壳取其白肉與二味同研如泥用生油塗中箭處則
如膏藥俟肉作痒即以兩手蹙之其箭自出出骨中箭
頭方雄黄一分蜣蜋一分研石灰末一分牛糞火燒之
令赤色葳靈仙一分朝桂䑕一枚去頭取血右為末入
䑕血并煉蜜和丸如黄米大内瘡口中其箭鏃不拘逺
年自出出肉中箭頭方巴豆一枚去皮膩粉一分砒霜
少許磁石半兩細研蜣蜋一枚右為末以雞清和丸如
菉豆大先以針撥開瘡㿍用生男子乳汁化一丸撥在
破處上用醋麵紙封貼常痒痒極不可忍其鏃自出也
多年者兩上當年者一上即出箭鏃出後服食方牡丹
半兩鹽半兩白芨半兩右為末毎於食前以温酒調下
二分中途箭方蘆根一兩藍葉一兩紫檀半兩石灰末
二兩以牛糞火燒令赤右為末不拘時候以藍葉汁調
下一錢粥飲下亦得中毒箭後皮肉瘀腫方梨母子一
斤爛研去核鹽麩子五兩𢷬之爆乾更𢷬用絹羅之凡
去粗漬菉豆三兩炒熟石灰末三兩牛糞火燒令赤藍
子五兩黄連三兩去鬚獨顆栗子三兩生用黑豆三兩
炒熟大黄五兩赤芍藥三兩右為末煉蜜調為膏每服
以温酒下一茶匙日三四服刀槍破腹腸胃突出方磁
石三兩燒紅醋淬七次搗碎研如粉滑石三兩鐵􁀙三
兩右為末傅槍腸胃上後將磁石末用粥飲調下一錢
一日三四服腹又縫補方又若皮肉斷裂剥取新桑白
皮作線縫之以新桑白皮褁之又以桑白皮汁塗之極
妙小療但以桑白皮褁之如筋斷後亦封於上可以續
之付毒箭及馬汁方䖟虫取大首者去翼於端午日收
之陰乾為末每服一錢撥破瘡口以藥傅之然後醋麵
糊紙靨子貼之即出毒也又方石灰末二兩以牛糞火
燒令赤色蜜陀僧一兩黄栢半兩剉膩粉一分右為末
每用先以鹽水洗瘡後用藥傅之日一換之
　　　疫氣統論第一百五
結營須相山川卑濕之地其濕燉毒氣腫襲人口鼻者
則山瘴之瘧癘生焉又若寒暑之氣不節夏寒冬燠或
夏傷於大暑熱氣盛藏於皮腹之間加以士卒之衆衆
之氣相蒸為温臭則時疫生焉抑又所蒸之地士卒不
便水土之性温涼之氣致陰陽二氣紊亂於腸胃間則
霍亂吐㵼生焉斯之三者衆處生疾之地十有五六焉
故臨戎之先得不預備之乎
　　　治疫氣第一百六
時氣方疫用茵陳二兩大麻仁五兩研如膏豉五合炒
乾常山三兩梔子二兩芒硝三兩細研鼈甲二兩塗醋
汁令去裙襕杏仁二兩湯浸去皮尖雙仁麩炒微黄色
巴豆一兩去皮心炒令黄紙裹壓去油細研右為末合
匀煉蜜和搗五六百杵丸如桐子大每服粥飲下三丸
或吐或痢或汗或不吐痢或不汗再餌之若更不吐痢
以熱粥飲投之觀其症候加減霍亂吐㵼方桑葉一握
楄(一作/篇)竹一握右細剉末用水一大盞服山瘴瘧方常
山三兩烏梅二十七枚甑帶三寸獨顆蒜一枚以酒二
大盞作二服初一服先未發時喫次一服臨欲發時服
如不發即止温瘧方麻黄一兩去根節牡蠣粉一合(一/作)
(分/)蜀漆甘草犀角屑知母各半兩右為末用水二大盞
慢火煎一盞半去柤分為三服早起午初夜服之
　　　治皸瘃第一百七
士卒涉水蹈氷蒙犯霜雪寒風一切凌凍所苦或失於
飲食肌體虚勞故頭目手足皸瘃也治手足皸瘃血出
方猪胰洗之立止手足皸瘃方右取川椒四合以水煑
之去滓漬頃岀令燥須臾後浸乾即塗羊猪腦膸尤妙
涉水冒霜手足凍裂方又取菱葉濃煎汁熱洗之即愈
手足凍裂成瘡方右以羊膸熬成膏油入炒黄丹攪匀
令搽塗之三五次即愈手足指節皸裂欲隨落方莱州
青石作器物者以刀子細刮取末欲落指節相柱文縷
微連便以石灰末厚覆其上以帛子繫纒之其痛即止
其指十日即復安矣
　　　禳厭第一百八
厭敵兵法中夜設於北斗下致酒脯焚香為祭藉用白
茅用五色綵為幣大將北面再拜禱祝以所祈之事三
奠而止伐陰木之枝為六甲符符中書六甲名祭罷以
為六囊各盛一符即以本旬符囊繫於旗纛内勿令人
覺之遂舉而出敵人當自駭走矣厭疫法大疫當取虜
獲首級不計多少於上風焚之人疫大盛則有用此法
疫少亦假用之令其烟氣衝襲(一作/疫)者經時撒去可以
辟厲氣矣厭王氣法敵之王氣久而不衰者觀其氣王
於何方當六甲旬首正子時於營中月空上環三九步
以朱畫八卦壇位成三界其内畫十二辰及月將之名
東西南北相去數步取蒼狗白雞各一隻大將披素服
右手仗劍左手按二畜北面立黙誦敵將名氏即斬之
埋於氣旺之方深三尺氣衰則去之厭敵將法敵將之
命厭於我(命者謂五行細人宻搆其敵將/之命也當令生年日月時也)我即以所旺
相之色可以克彼者隨所旺月日及時宻制克之(所旺/日時)
(假令敵將火命王我則擇火日水/時為黑道休省之勿令他人見)戰陣當以皂旗為衝
(它者/倣此)伏鳥厭兵法夜伏兵於林薄慮禽鳥驚啼者當以
方書十干之號十有二辰之號十有二月之號十有二嵗之
號二十有八宿之號懸於林上則禽自不驚啼而兵可
伏矣(干謂從甲到癸辰謂從子到亥嵗月/從攝提格到赤奮若星從角到軫也)
　　　相馬統論第一百九
夫馬之所生無毛者能行千里先舉一足者行五百里
但數其筋得十即凡馬也十一十二者五百十三者千
里過十三者天馬也(一作/枝)毛起腕上者六百里腹脊上
下平者百里五項圓者五百里眼中如童兒並坐者二
百里腹下有横筋者五百里耳根下生角長一寸者三
百里二寸者五百里三寸者一千里尿射過前脚者五
百里頭如渇鳥者一千里如初生面七日不能行才行
便能飲水者千里之駒也放尿舉足者亦然(一作/前)腹下
毛逆生者同芝蘭孔中有毛長一寸此駑馬也鼻中金
字者(金一/作人)十八嵗四字者八嵗八字者四嵗鼻上赤者
二十嵗鼻上青者三十嵗鼻上如有公王字者二十五
嵗眼圓有旋毛者三十嵗目下不滿而白睛多者此多
驚也目白不深唇不覆面口小又淺不健食齒參差不
相當雖遇齒欲得上鈎者好也凡馬頭欲如側搏耳欲
得厚小左耳却害主右耳却不入陣眼圓欲得滿睛努
(一作/弩)肉滿身額前錐毛欲得濃盛鼻欲得大上唇欲得
緩下唇欲得急口中欲得赤舌欲方大齒欲如鈎鋸面
欲藏骨脽欲寛胸欲廣雙筋欲得分明蹄欲得圓膝欲
得開腹欲得垂陰欲得小肚欲得方䏶肉垂足足後欲
得無毛尾欲得毛散尾核欲得長齊於梁骨尾林欲得
麄汗溝欲得深膊際横文欲得分明脊欲得平身欲得
短毛欲得細而突(一作/笑)如是者馬之要相也
　　　馬忌第一百一十
石灰泥槽損馬不得繫馬於門上令落駒養獼猴於坊
内辟患并去疥癬戊寅日及庚寅日不得作廏作之者
不及一年凶丙寅日不可出入馬三年人馬俱死申日
不宜取馬必死戊午庚子之日不取并忌入廏大敗凡
養馬作廏之法當擇時日之良而知所忌之㓙矣
　　　馬毛利害第一百一十一
若馬或白㸃入口者名的盧目下有横毛者名死泣旋
毛在吻後者名御褐白馬黑騌鞍下有回毛者名負屍
腋下有回毛者名挾屍左脇下有白毛直上者名白帶
劒汗溝過尾根者踏殺人腮上有旋毛者名目圍或後
足左右白者或馬渾白而四蹄黑者或從前膊外從項
去到脥腮應有毛旋者或毛旋在項者或爪黑面白者
已上馬毛病者不利主也或馬前兩甲膊後近低處毛
旋者能行五百里後眼近前低處毛旋者行八百里後
(一作/從)前膊到喉中間有旋毛者名印綬能行千里兼益
主也
　　　治馬金瘡藥第一百一十二
馬中金瘡腸胃突出方芍藥黄耆當歸芎藭白芷續斷
鹿茸黄芩細辛乾姜附子已上各三兩右為末先飲酒
令醉服五分七日三服稍加到方寸立愈
　　　治馬雜病第一百一十三
灌馬方春夏用白礬秋冬用鬱金芎藭當歸大黄升麻
黄連細辛乾姜已上各一兩右為末入湯中以酒調灌
之㗖馬方鬱金大黄甘草山梔子貝母白芍藥黄藥秦
膠(一作/花)黄栢黄連欵冬花知母桔梗􁁉本等分為末右
用油并蜜和㗖之每服二兩治馬温方右以獺肝肚肉
去糞煮汁灌之治馬肚熱結寒顫不食方黄連末二兩
白蘚皮末一兩油五合以臈猪脂四兩白水一升半調
下牽行抛糞立効治馬卒熱肚脹欲死方以藍汁二升
并水二升同灌之立効治馬怠起方又取壁上多年石
灰細研羅出用油調二兩灌之立効治馬黑方忽卧不
起汗流如珠肉顫氣喘者嘗汗淡即死汗醎不死以人
脚下汗襪以水二升洗取汁灌之立瘥治馬不進水草
方芒硝一兩􁀙駱半升已上和鬱金散灌之并刺帶血
出一升治馬傷水方又以蔥鹽油相和搓成團子内鼻
中以捉馬鼻令不通氣又待眼中淚出即止治馬傷食
方右以生蘿蔔三五箇切作片子啗之立効治馬喉中
腫方軟物褁刀子露一刺咽喉令便瘥又方以乾馬糞
置瓶中將頭髪盖之以火燒烟出薰馬鼻中立瘥又方
以猪脊邊脂伴髮燒薰鼻中立効治馬草結方以白礬
末分為二兩服毎服和水飲後即啗之神効又方以手
捻令銷如不銷火燒掃箒柄築之効㸃馬眼方青鹽黄
㽔仁馬牙硝已上各等分細研用蜜煎以磁瓶盛水漫
㸃之治馬疥瘡黄臭方臈月猪脂煎髪令銷及熟塗之
立効治馬瘡方以齒莧石灰同搗令匀𢷬作餅子候晒
乾復搗為末先水以口含洗淨用藥貼之治駒兒肚㵼
方以藁本為末將大麻子研汁調三錢灌下便効次將
黄連末麻子解之腸藥方莨菪子烏頭芫花茱萸扣眷
蒼术木鼈子葶藶子右等分為末每柤用半兩以醋麵
椒蒜煎為膏治之
　
　
　
　
　虎鈐經卷十
欽定四庫全書
　虎鈐經卷十一　　　　　　宋　許洞　撰
　　天時統論第一百十四　出軍日第一百十五
　　四戰圖第一百十六　　孤虚第一百十七
　　九勝第一百十八　　　地兵第一百十九
　　黄幡豹尾第一百二十　遊門第一百二十一
　　八卦第一百二十二　　五姓第一百二十三
　　天罡第一百二十四　　雷公第一百二十五
　　十二將第一百二十六　三九第一百二十七
　　　天時統論第一百十四
天時者兵家之主也若夫星辰變見雲氣聚散六壬旺
相遁甲休咎風露雷雨之所動作陰陽晦明之所啟閉
鼙鼔之震響禽鳥之示情通天地鬼神之心開勝敗休
咎之兆者其道何也臣切謂天地之道大正也夫陽為
實陰為虚實有常而虚不常也法其實者政令之謂也
政令一定之象也法其虛者權智之謂也權智應變之
象也動以虚實為用者天地之正(一作/身)道也是以知政
令權智之所設能應於天地者此之謂大順也或天地
示其灾變我以順應之示其吉祥亦以順應之是以順
應正也如能以順應正行師豈有敗乎然雖黑(一作/雲)氣
出壘赤氣臨軍六窮起風三刑生霧皆為敗象當其時
茍能觀其㓙變修政謹身卜地遷營應天揆日恭受譴
戒(一作/怒)而警省焉此可以易㓙為吉矣斯乃以順道應
天者也臣今所列時日雲氣厯象之間其占候既不一
在乎用兵者因其時擇而用之也若能善服人心以順
天地之情和陰陽之性使灾咎不見率由政令權智之
得其道也又何暇審占天時以為候哉
　　　出軍日第一百十五
月殺月虚日利命將出征又曰十二月中各有出軍吉
㓙日正月戊辰丙子庚午辛夘戊子壬辰丙辰丙申二
月丁夘辛夘此是九醜日它月皆不犯三月甲子乙丑
戊辰己巳丙辰庚申四月丁夘己夘辛夘癸夘(一作/丑)五
月丙申戊戌庚戌庚申壬戌六月辛未己未癸未庚寅
丙申辛夘壬寅庚申七月乙丑乙酉己酉丁巳癸丑八
月庚午癸酉壬午丙午戊午九月癸酉乙酉丙申丁酉
壬寅己酉甲寅十月己酉甲寅已上用皆吉十一月十
二月九醜八魁無翹大禍反激天賊天門四不出六絶
血忌大敗諸日今悉刪而去之不在此十二月吉日(一/作)
(月/)中唯犯九醜大㓙一説云天乙絶氣日不可出軍攻
戰正月初六二月七三月八四月九以次周十二月一
説云六窮日不可出軍初四十九二十八一説云天門
日亦謂之往亡不可出軍正月初七日二月十四日三
月二十一日四月八日五月十六日六月二十四日七
月九日八月十八日九月二十七日十月十四日十一
月二十一日十二月三十日若有急難擇時吉辰而動
不用此日可也
　　　四戰圖第一百十六
　
　
　
　
　
　
　
　
　　　孤虚第一百十七
一人已上用時孤虛萬人已上用日(一作/月)孤虚日内如
或賊不在虛上我已得其便地即用旬孤虛若復逼迫
不得用孤虚之位背建向破假令夘為建則酉為破是
也用日孤虛子日亥孤巳虛丑日子孤午虛寅日丑孤
未虛夘日寅孤申虛辰日夘孤酉虚巳日辰孤戌虛午
日巳孤亥虚未日午孤子虚申日未孤丑虚酉日申孤
寅虚戌日酉孤夘虚亥日戌孤辰虚用時孤虚以時為
主方位並同旬孤虚甲子背戌亥擊辰巳甲戌背申酉
擊寅夘甲申背午未擊子丑甲午背辰巳擊戌亥甲辰
背寅夘擊申酉甲寅背子丑擊午未背者為孤擊者為
虛也用孤虛之時須觀年月所建(一作/見)兵刃如山何可
為敗如或賊在虛久戰而不敗者切不可引退但併力
擊之必勝矣故兵法曰背孤擊虚一女子當五丈夫此
之謂也
　　　九勝法第一百十八
黄帝曰行兵要背天目向地耳甲子旬天目在庚午地
耳在戊辰甲戌旬天目在庚辰地耳在戊寅甲申旬天
目在庚寅地耳在戊子甲午旬天目在庚子地耳在戊
戌甲辰旬天目在庚戌地耳在戊申甲寅旬天目在庚
申地耳在戊午
　　　地兵法第一百十九(愚謂地兵者六丙耳丙/為天氣故不可觸也)
太公曰凡行兵向陣勿可犯地兵將軍忌之甲子旬地
兵在寅甲戌旬地兵在子甲申旬地兵在戌甲午旬地
兵在申甲辰旬地兵在午甲寅旬地兵在辰
　　　黄幡豹尾第一百二十
凡戰背豹尾向黄幡吉午戌嵗黄幡在戌豹尾在辰子
辰嵗黄幡在辰豹尾在戌夘未嵗黄幡在未豹尾在丑
酉丑嵗黄幡在丑豹尾在未也
　　　遊門第一百二十一
出兵攻敵常須遊門正月天門在申百死在酉二月天
門在酉百死在戌三月天門在戌百死在亥四月天門
在亥百死在子五月天門在子百死在丑六月天門在
丑百死在寅七月天門在寅百死在夘八月天門在夘
百死在辰九月天門在辰百死在巳十月天門在巳百
死在午十一月天門在午百死在未十二月天門在未
百死在申
　　　八卦第一百二十二
一日從艮擊坤二日從震擊兑三日從巽擊乾四日從
離擊坎五日從坤擊艮六日從兑擊震七日從乾擊巽
八日從坎擊離一日十一二十一日同前例擊之每到
十日二十三十日並軍忌不可用之
　　　五姓第一百二十三
角徳在巳陽子陰午生氣夘死酉刑禍申羽徳在申陽
子陰午生氣子死午刑禍丑徵徳在寅陽午陰子生氣
午死子刑禍未商徳在亥陰子陽午生氣酉死夘刑禍
午宫徳在巳陽子陰午生氣子死午刑禍亥以生氣擊
死氣以陰擊陽
　　　天罡第一百二十四
舊説曰天罡加孟神在内加仲神在門加季神在外凡
有所用以天罡加地户可以入山林設伏兵以天罡加
天門可以攻敵以天罡加酉隨便伏匿可以探敵事他
人不覺知以天罡加子天地所通吉候也天罡加丑天
地不(一作/小)通以為吉事不可以私忿興兵征伐逺行三
十里止合吉(一作/㓙)天罡加寅天地慶悦舉小事吉天罡
加夘天地開格不可舉衆天罡加辰天地初呼不可侵
人關界守巳地則敵人不能攻之天罡加巳天地神祐
無憂患但進兵入敵境逢敵則止營勿與即戰天罡加
午天地初起而縱横之時㓙天罡加未天地小通宜小
心行賞賜撫將校慎兵馬如是吉反是㐫天罡加申天
地不逺揚兵堅壁設備吉天罡加酉天地關無路若出
兵中道奔亡遇敵即敗大㓙宜守營自備天罡加戌天
地返逆吏士謀殺主將主將備之天罡加亥天地迫無
路行者止占戰鬬天罡加孟(孟謂寅申/巳亥是也)利力戰加仲(仲/謂)
(子午夘/酉是也)主客傷加季(季謂辰戌/丑未是也)利客勿迎戰從去之占
卒聞敵出軍加孟不出加仲半出加季全出占卒聞敵
罷軍加孟不罷加仲及季俱罷占聞憂加孟不足憂加
仲小憂加季大憂
　　　雷公第一百二十五(雷公者六庚耳庚為天刑故/不犯又庚乃百神聚之方)
攝殺六律曰雷公將軍在午遊庚領十二月將及風伯
雨師其所在之處羣居嚮應而到若出軍布陣立營則
雷之所處慎不可犯之主敗軍殺將也甲子旬六庚在
午甲戌旬六庚在辰甲申旬六庚在寅甲午旬六庚在
子甲辰旬六庚在戌甲寅旬六庚在申
　　　十二將第一百二十六
用起天一以將兵大捷(一作/樓)闢地千里敵畏服用起六
合以將兵主得子女玊帛用起青龍以將兵大勝得敵
之邦國府庫用起太陰以將兵士卒怯怖用起天后以
將兵不戰自敗用起太常以將兵無功用起騰蛇以將
兵士卒驚駭上下相尅多傷用起朱雀以將兵士卒驚
恐或妄作口舌用起勾陳以將兵士卒敗車馬折傷用
起𤣥武以將兵軍多亡遁戰不利用起白虎以將兵師
敗無救援用起天空以將兵士卒死亡為敵所欺詐説
曰天一者人皇之靈也上潛精而為星在紫微宫下遊
十二次則居己丑主慶賀事治大吉小吉臨甲乙寅夘
假令天一治大吉小吉而臨甲乙寅夘是也餘皆例此
㓙神將騰蛇者飄風之精也居大陽之丁巳雷公六律
曰天一奉車都尉㓙神也(一作/而)大小殺並主憂驚朱雀
者(一作/星)月之精也居大陰之丙午雷公六律曰天一羽
林下為霹靂㓙將也主刑戮口舌六合者大陰之精也
居少陽之乙夘吉將也雷公六律曰天一光禄大夫主
和合吉事勾陳者雷電之精也居大陽戊辰雷公六律
曰天一大將軍也㓙將也主戰鬬多傷敗青龍者大陽
之精也居少陽之甲寅雷公六律曰天一左丞相吉將
也主喜慶事天后者水之精也居大陽之癸亥雷公六
律曰天一綵女也吉將也主敝匿事大陰者金之精也
居少陽之辛酉雷公六律曰天一御史中丞吉將也主
陰私事也𤣥武者北方七星之精也居少陰之壬子雷
公六律曰天一之後將也㓙將也主迯亡離别盜賊若
與風伯雨師二神并必有盜賊大常者土之精也居少
陰之己未雷公六律曰天一大常卿吉將也主財帛白
虎者西方七星之精也居少陰之庚申雷公六律曰天
一廷尉也㓙將也主囚禁骸骨天空者斗魁之精也居
少陰之戊戌雷公六律曰天一宜師(一作/司直)㓙將也主欺
詐事
　　　三九第一百二十七
一九命榮衰安怨成壞(一作/敗)友親二九業榮衰安怨成
壞(一作/敗)友親三九貽榮衰安怨成壞(一作/敗)友親大將軍
將有事即預揆已所生之日以月將推之為命宿(一室/二奎)
(三胃四壁五參六鬼七張八/角九亢十心十一牛十二虚)第一命宿次榮衰安怨成
壞友親之類一九之法次以業宿為准前三九周二十
七宿而推之(假令大將生於五月五日胃宿為第一命/宿二昴為榮三畢為衰四觜為安五參為)
(怨六井為成七鬼為壞八栁為友九星為親次為二九/之法十張為業宿復起之為首餘皆以類推之訖於三)
(九他皆/倣此也)設或值命業宿直日宜舉號命(一作/令)數習士馬
建立營寨吉榮宿值(一作/吉)日攻之取戰吉衰宿值日所
作㓙安宿值日移兵遷寨吉餘㓙怨宿值日惟利結交
於諸侯及延納賔客餘㓙成宿直日設權詐及禳厭吉
壞宿值日宜大舉師旅討伐叛逆及鎮厭呪詛皆吉友
宿及親宿直日備藥餌治軍病犒勞宴賞此三九之用
也茍欲求其直日之法即以二十八宿本直之日配於
大將軍命業胎宿之次以定吉㓙之後以七元甲子起
之第一虚宿直大陽受日(房星昴直示大陽/受日他皆倣此)是謂天元
甲子第二奎宿直木星受日(斗角井/所直同)是謂地元甲子第
三畢宿直大陽受日(危心張/所直同)是謂人元甲子第四鬼宿
直金星受日(牛亢婁/所直同)是謂鬼元甲子第五翼宿直火星
受日(亢觜室/所直同)是謂江元甲子第六氐宿直土星受日(女/宿)
(昴胃所/直同)是謂河元甲子第七箕宿直水星受日(軫參畢/壁所直)
(同/)是謂海元甲子以二十八宿所直之内足以見九宿
之日假令三月一日為鬼元甲子即翼宿直火星受日
二日乙丑軫宿直水星受日三日丙寅即角宿直木星
受日以類次之凡七元起於天元終於海元周而復始
茍欲知其七元甲子之資次當以長厯推之凡見所直
之宿可以配於三九也行師者能以三九用日五行用
時孤虚用地雲氣星辰用天沉機用人未有不建百世
之功者也
　虎鈐經卷十一
欽定四庫全書
　虎鈐經卷十二　　　　　　宋　許洞　撰
　　六壬𫝊課第一百二十八
　　遁甲遊都第一百二十九
　　五行勝負第一百三十
　　戰位第一百三十一
　　八宫第一百三十二
　　　六壬𫝊課第一百二十八
凡用六壬若占利害之時先以月將加正時假令正月
占以正月合神登明為月將卯時占以登明加卯他皆
例此若占今日今時(而行四/課之法)何謂四課假令今甲子先
視甲上所見神為第一課號曰日之陽次視神本位上
所見之神為第二課號曰日之陰次視子上所見之神
為第三課號曰辰之陽次視此神本位上所見之神為
第四課號曰辰之陰此謂四課四課既畢見有相克取
以發課故金匱經曰用兵當知刑克之忌(猶克/也)凡四課
之内上克下者正月甲子日寅時用勝光是也又有下
克上者二月丁巳日午時用從魁是也兩俱克者皆下
以克上為用上以克下為體也下克上者用兵之家憂
深上克下者憂淺自兩上克下以此為用三月庚午日
河魁是也自有俱比以涉害深者為用四月戊辰日丑
時勝光是也自有涉害俱深以先見者為用五月己酉
日戌時用勝光是也自有上下俱不相克以遙相克為
用也金匱經曰交俱不入當獨立此謂遙見相克也假
令正月甲辰日寅時即以正月合神登明加甲上甲日
見登明水木不相克辰上見大吉二土不相克登明本
位亥上見𫝊送是金遙克甲木即以𫝊送此謂遙見克
他皆倣此自有俱遙見克者以比者為用自有俱比以
遙克見用自有日遙克神神遙克日兩俱見以神克時
日為用無神克者乃取日克神為用自有兩遙克者亦
以比為用自有俱比以此先見者為用先見為先後辰
課四課者上下又無遙相克者當以仰伏視之此法為
用何謂仰伏視之説者曰西方白虎宿有昴星主天獄
也剛日當從地下星仰望天上隨所見神仍以為用柔
日當從天上昴星伏視地下所見辰以此神本位為用
假令仰見大吉即以大吉為用假令伏視地下見午以
天上勝光他皆倣此所謂仰伏視為用也昴星不可全
信以日辰上審之剛日中𫝊辰後𫝊日柔日中𫝊日後
𫝊辰自有八専曰唯有兩課見有相克亦涉害深為用
無克日剛日從日上陽神順數柔日從辰上陰神逆數
皆及三神為用何謂八専甲寅庚申己未丁未癸丑辰
同也假令正月甲寅日寅時以月將加時申上寅上見
登明此謂地上二神也共見天下一神假令正月甲寅
日卯時以月將加卯上寅上共見河魁此謂一神臨二
神河魁本位上見勝光不相克即以河魁為用無相克
乃用逆之之數焉順數法假令正月庚申日戌時庚與
申共見從克從河魁本位上見河魁皆不相克庚剛日
當從庚申上起從魁順數之及三神到戌上登明即以
登明為用也逆數法假令正月己未日戌時以月將加
戌己未共見𫝊送𫝊送本位申上起河魁皆不相克柔
日當從𫝊送𫝊送本位申上起從魁為始逆數到午上
得小吉為用自有伏吟時剛日用日上神柔日用辰上
神皆前刑而後克前破而後衝以為三𫝊金匱經曰剛
以日柔以辰不共言無相克也剛日起日上神柔日以
辰上神為用凡伏吟皆前刑後克前破後衝何謂刑用
寅刑巳用子刑卯之屬也何謂破午無刑破子刑卯亥
無刑破巳刑申之屬也辰無刑破丑酉無刑破子是也
自有反吟時剛日以日(一作/月)衝為用柔日以辰衝為用
皆載衝而後刑為三𫝊何謂四衝假令甲子日甲衝辛
辛上見天罡以為用天罡而又反衝河魁此為載衝然
後刑未何謂辰衝假令乙丑日丑衝丙丙上見登明為
用用登明而後破功曹又辰衝大乙此謂載衝然後刑
申一云反吟猶有課課發卦而後前衝後刑玊厯詳之
凡加臨四課式反伏二吟皆須知發課之神即三𫝊也
何謂三𫝊假令小吉臨寅為用即小吉為第一𫝊小吉
本位見神后神后即第二𫝊神后本位見太乙太乙即
為第三𫝊所以三者象三正四者象四時能於𫝊課以
求相克之神斯足以見用兵之利害矣集(一作/利)靈經曰
用式之時朝向南暮向北避嵗月二建説曰甲乙日日
入時丙丁日夜半時戊己日平旦時庚申日巳時壬癸
日晡時(已上不/可占也)一云正月五月九月卯二月六月十月
子三月七月十一月酉四月八月十二月丑已上以天
罡加之増減式法
　　　遁甲遊都第一百二十九
璧玊經曰𤣥女言寧可與人妻奴不可示人遊都欲知
敵人必決遊都之法甲己日大吉乙庚日神后丙辛日
功曹丁壬日太乙戊癸日𫝊送皆以月將加時聞賊時
遊都加日辰敵即到臨一辰一日到臨二辰後二日到
臨三辰已過矣勿憂都旺相克日辰㓙益甚囚死不克
日辰無以患説者曰吏神姦神一名遊都吏在天一前
姦在天一後姦在後加日辰在我家年止謀我身又説
曰以吏為遊都以賊為虜都其法同加日皆不可出軍
也甲己之日吏神丑賊神未乙庚之日吏神子賊神午
丙辛之日吏神寅賊神申(一作/巳)盜神亥丁壬之日吏神
巳盜神申賊神亥戊癸之日吏神申盜神巳賊神寅説
曰申子辰功曹為天賊亥卯未太乙為天賊巳酉丑登
明為天賊寅午戌𫝊送為天賊説曰遊都將者總䕶天
賊天殺諸將若加臨辰則立到臨好鄉則不戰有降兵
卒臨所畏大戰父子不相親中外不相信臨東方兵㓙
南方兵威不可加臨西方利勒兵賜將士臨北方利禦
敵凡為將皆須知是遊都將不能知是者與士伍同耳
若欲都將之術甲己之日大吉乙庚之日神后丙辛之
日功曹丁壬之日太乙戊癸之日𫝊送説曰都將凡臨
日辰而相克者賊来疾速加季制吏亦為来(一作/求)四孟
神不来(一作/求)若在天一前一辰一日来(一作/求)二辰二日
来(一作/求)三辰三日来(一作/求)四辰無賊来後三辰為過去
凡三都將所臨賊在其下説曰欲知賊消息往天耳聴
之天耳者大吉小吉是也説曰正時占大白入熒惑賊
来熒惑入大白賊不来丙丁為熒惑庚辛(一作/申)為大白
説曰天一加日今到天罡小吉太乙神后加日辰敵来
至急又曰天罡加孟言虚加仲賊来至半道加季即到
説曰已在前賊不知處者正時天目所臨賊在其下矣
天目者春氐氐乙下夏栁栁午下秋胃胃辛下冬女女
癸下一説神后為𤣥武加日時敵急到説曰宵聞敵三
刑加日辰到急三刑者天罡大衝太乙也又占敵以月
將加時天罡或如房屋或臨日辰不可出軍當逢剽掠
説曰白虎勾陳加到巳地聞應有巳即為盜或甲日必
有敵揚兵見血騰蛇朱雀但驚恐耳𫝊送加孟敵肇發
加仲半道加季即到説曰占聞前後有奸賊欲知何所
在者以月將加時看大吉大吉加子午賊在大衝下加
丑未在太乙下加寅申在𫝊送下加夘酉在從魁下加
辰戌在登明下加巳亥在大吉下勿避此等必有傷害
聞有賊用月將加時便看大吉前在也正時大衝神后
太乙加日賊在前加辰賊在後説曰甲己之日丑為吏
未為賊乙庚之日子為吏午為賊丙辛之日寅為吏巳
為賊丁壬之日巳為吏申為賊戊癸之日申為吏卯為
賊占賊有氣其賊必来占死氣賊不到又此時言吉㓙
以意消息之可也
　　　五行勝負第一百三十
五行者順五行所直之時日以定主客之利害也金日
金時無所害也行師不遇敵旗色上白報兵馬事来(一/作)
(求/)虛聲也金日水時若值申子辰之日忌申子辰時當
避之行師不遇敵旗色上黑報兵馬事来則不到見賊
亦無戰自相休解金日火時若寅午戌日忌寅午戌時
避之行師宜客為我利乘敵未動亟引兵擊之旗色上
赤若敵先来攻我不與戰報兵馬事㓙急備之金日木
時宜主我不可往旗色上白敵来堅陣待之與戰必勝
報兵馬事大吉金日土時不遇敵亦無戰陣旗色上黄
報兵馬事来勿憂若值子日子時避之火日火時無所
害也不遇敵遇亦不戰旗色上赤報兵馬事来虛聲也
火日水時宜客報兵馬事㓙急避之見敵若未動則我
先引兵赴戰并力擊之旗色上黑若敵先来攻我我則
堅壁固守不可應之火日金時宜主不利往敵来攻我
我舉赤旗反往擊之必勝矣火日土時亡所害也見敵
亦無戰旗色上黄報兵馬事来虛聲也火日木時亦相
生不相克也更觀時之衰如何宜主敵来攻我則舉赤
旗擊之報兵馬事(一作/来)木日木時亡所害也不宜動作
事多不就亦無戰陣報兵馬事虛聲木日火時宜客利
速引兵赴敵旗色上赤(一作/黒)若敵先来不可應戰報兵
馬事㓙亦觀時之衰旺如何值巳酉丑日當忌巳酉丑
時避之木日金時宜客利我速引兵擊之旗色上白若
敵先来攻利固守勿與戰木日水時不遇敵遇亦自退
旗色上黑報兵馬事来虚聲也木日土時宜主若敵来
攻舉青旗擊之報兵馬事㓙(一作/吉)水日水時無所害也
不遇敵遇亦自散旗色上黑報兵馬事来虚聲也水日
火時宜主慎勿先動若敵先来攻當舉黑旗放兵大擊
之報兵馬事大吉水日金時見敵不與害旗色上白報
兵馬事虚聲也水日木時旗色上青報兵馬事虛聲也
水日土時不可動衆報兵馬事安靜勿憂夫土能克水
水旺又能決土也更審時之衰旺如何若敵来乘土上
旺勿與戰土衰則反舉黑旗擊之土日土時無所害也
不可動衆旗色上黄報兵馬事虚聲也土日木時宜客
利敵先動而擊之旗色上青若敵固守勿與戰報兵馬
事㓙土日金時不遇敵遇亦無害報兵馬事虚聲也土
日火時主不可動敵来攻勿與戰戰者少衰報兵馬事
来小有焚燒驚恐土日水時先觀時之衰旺何如然後
動靜焉土旺宜主水旺宜客敵来氣生勿與戰衰則擊
之報兵馬事㓙甲子甲午金日甲子乙丑金時丙寅丁
卯火時戊辰己巳木時庚午辛未土時壬申癸酉金時
甲戌乙亥火時乙丑乙未金日丙子丁丑水時戊寅己
卯土時庚辰辛巳金時壬午癸未木時甲申乙酉水時
丙戌丁亥土時丙寅丙申火日戊子己丑火時庚寅辛
卯木時壬辰癸巳水時甲午乙未金時丙申丁酉火時
戊戌己亥木時丁卯丁酉火日庚子辛丑土時壬寅癸
卯金時甲辰乙巳火時丙午丁未水時戊申己酉土時
庚戌辛亥金時戊辰戊戌木日壬子癸丑木時甲寅乙
卯水時丙辰丁巳土時戊午己未火時庚申辛酉木時
壬戌癸亥水時己巳己亥木日甲子乙丑金時丙寅丁
卯火時戊辰己巳木時庚午辛未土時壬申癸酉金時
甲戌乙亥火時庚午庚子土日丙子丁丑水時戊寅己
卯土時庚辰辛巳金時壬午癸未木時甲申乙酉水時
丙戌丁亥土時辛丑辛未土日戊子己丑火時庚寅辛
卯木時壬辰癸巳水時甲午乙未金時丙申丁酉火時
戊戌己亥木時壬寅壬申金日庚子辛丑土時壬寅癸
卯金時甲辰乙巳火時丙午丁未水時戊申己酉土時
庚戌辛亥金時癸酉癸卯金日壬子癸丑木時甲寅乙
卯水時丙辰丁巳土時戊午己未火時庚申辛酉木時
壬戌癸亥水時甲戌甲辰火日甲子乙丑金時丙寅丁
卯火時戊辰己巳木時庚午辛未土時壬申癸酉金時
甲戌乙亥火時乙亥乙巳火日丙子丁丑水時戊寅己
卯土時庚辰辛巳金時壬午癸未木時甲申乙酉水時
丙戌丁亥土時丙子丙午水日戊子己丑火時庚寅辛
卯木時壬辰癸巳水時甲午乙未金時丙申丁酉火時
戊戌己亥木時丁未丁丑水日庚子辛丑土時壬寅癸
卯金時甲辰乙巳火時丙午丁未水時戊申己酉土時
庚戌辛亥金時戊寅戊申土日壬子癸丑木時甲寅乙
卯水時丙辰丁巳土時戊午己未火時庚申辛酉木時
壬戌癸亥水時己卯己酉土日甲子乙丑金時丙寅丁
卯火時戊辰己巳木時庚午辛未土時壬申癸酉金時
甲戌乙亥火時庚辰庚戌金日丙子丁丑水時戊寅己
卯土時庚辰辛巳金時壬午癸未木時甲申乙酉水時
丙戌丁亥土時辛巳辛亥金日戊子己丑火時庚寅辛
卯木時壬辰癸巳水時甲午乙未金時丙申丁酉火時
戊戌己亥木時壬午壬子木日庚子辛丑土時壬寅癸
卯金時甲辰乙巳火時丙午丁未水時戊申己酉土時
庚戌辛亥金時癸未癸丑木日壬子癸丑木時甲寅乙
卯水時丙辰丁巳土時戊午己未火時庚申辛酉木時
壬戌癸亥水時甲申甲寅水日甲子乙丑金時丙寅丁
卯火時戊辰己巳木時庚午辛未土時壬申癸酉金時
甲戌乙亥火時乙酉乙卯水日丙子丁丑水時戊寅己
卯土時庚辰辛巳金時壬午癸未木時甲申乙酉水時
丙戌丁亥土時丙戌丙辰土日戊子己丑火時庚寅辛
卯木時壬辰癸巳水時甲午乙未金時丙申丁酉火時
戊戌己亥木時丁亥丁巳土日庚子辛丑土時壬寅癸
卯金時甲辰乙巳火時丙午丁未水時戊申己酉土時
庚戌辛亥金時戊子戊午火日壬子癸丑木時甲寅乙
卯水時丙辰丁巳土時戊午己未火時庚申辛酉木時
壬戌癸亥水時己丑己未火日甲子乙丑金時丙寅丁
卯火時戊辰己巳木時庚午辛未土時壬申癸酉金時
甲戌乙亥火時庚寅庚申木日丙子丁丑水時戊寅己
卯土時庚辰辛巳金時壬午癸未木時甲申乙酉水時
丙戌丁亥土時辛卯辛酉木日戊子己丑火時庚寅辛
卯木時壬辰癸巳水時甲午乙未金時丙申丁酉火時
戊戌己亥木時壬辰壬戌水日庚子辛丑土時壬寅癸
卯金時甲辰乙巳火時丙午丁未水時戊申己酉土時
庚戌辛亥金時癸巳癸亥水日壬子癸丑木時甲寅乙
卯水時丙辰丁巳土時戊午己未火時庚申辛酉木時
壬戌癸亥水時
　　　戰位第一百三十一
龍首經曰將欲出兵初以木日聞事謂四方舉兵及仇
怨皆是不利我欲攻之日必以火日火時行火日出出
必火門此謂父母與子除害子為父母報仇故以火日
火時行出火門慎勿出金門勿合金神加年上(謂大將/年也)
言金木也假令三月甲子從魁加戌聞驚事甲木日也
到其行時以丙丁日己午時往為火時出勝光太乙火
門也太乙又火時也假令大將年為木𫝊送加之為(一/作)
(如/)金神克其年也西南抵申又況從魁加之為出金門
也木運不可金大㓙太乙勝光加木年上吉也龍首經
曰諸欲(一作/求)陳兵必伺(一作/同)向白虎六甲為青龍六丙
為朱雀六戊為勾陳六庚為白虎六癸為𤣥武假令甲
子旬青龍在子朱雀在寅勾陳在辰白虎在午𤣥武在
酉大將處青龍執法行刑抵朱雀將往来抵勾陳以白
虎加敵人伏勾陳抵𤣥武他皆倣此白虎不以克大將
軍年上之神假令大將年立從魁𫝊送加之而甲子旬
白虎在勝光此克年上之神也奎婁向左角亢向右北
斗向栁張權衡而從斗魁陰攻陽以河魁到大衝陰也
以天罡到從魁陽也大吉攻小吉是其當日加四仲以
陽攻陰往攻大吉是逆兵也又不令青抵白甲乙不可
西行向攻喪也黑不可抵黄言丑癸不可向四季鄉可
向四維攻他皆倣此又言春庚辛不可向南攻戰也春
戊己不可東攻也立今日之神起其後攻其前面甲寅
日後二在子也又言天乙吉將加所攻之處也今年上
神往制所攻之神及其上神即擒敵矣又不可攻有氣
之神後自為患子攻父母大逆天道威不能彊必主折
兵自傷甲乙日北向攻焉父母也逆天之理兵不成威
將受戮南攻者攻其類衆人莫貴還受其屈西南攻者
其不勝是自窮東南攻者此謂自攻也攻四維攻其所
勝大吉有福他皆倣此首察於死生之理謂神之後二
通神又重之以天乙之道謂六壬癸之吉將也故曰通
於三天者順斗行一也攻所勝二也其後二之辰攻其
前面三也十二月甲子將加壬從戌攻辰是後二也大
將年五十立卯功曹臨之甲子旬白虎在勝光不與將
年上神相克也東西攻辰地攻所勝也又有四將勾陳
攻所勝之辰年上之神勾陳神皆制所攻之鄉若上之
辰克下辰是謂敵降此又背胃昴攻房心隨斗繫乃行
攻一當百矣諸欲戰鬬者必以先為客後為主人先起
者令下克上後起者無令上賊下謂勾陳所臨之神也
若辰勝將則主人勝客將勝辰則客勝主人反此兵雖
强上將必不勇也
　　　八宫第一百三十二
八宫之地結陣立營必居一焉以順陰陽動靜之用師
之屯致於東方東方震宫也震之象一陽在内而二陰
在外陽為主將之位也牙帳深軍中利作樂利先震其
威聲大將不可使敵見其刑爵(一作/雀)殺罰以甲乙日祭
青旗合戰之時大將不可暴露於外師之屯致東南方
東南巽宫之象一陰在内二陽在外也以陰為主將之
位牙帳宜深大將宜(一作/利)先宣明號令慎其聲聞以宻
以正自近及逺主將深隠令出必行師之屯致於南方
離宫也離宫之象一陰得中二陽在外以陽為主將之
位牙帳宜居中大將利外嚴威號令不可與人狎使人
望而畏之内則虚以待賢者利多禮明視為務以丙丁
日祭赤旗出戰利處中不宜深隠亦宜顯揚師之屯致
西南坤宫也坤之象三位皆陰也牙帳利於西南戰將
宜嚴厚寛順以色容善馭為務動不妄順則吉以戊己
日祭黄旗出戰及在營不利暴露於外師之屯致西方
兊宫也兊之象一陰在外二陽在内以陰為主將之位
也牙帳宜近外大將宜剛嚴肅政多所決罰制斷以順
布澤以庚辛日祭白旗出戰宜近外按部伍不宜深隠
師之屯致西北方乾宫也乾之象三位皆陽也牙帳利
不常立其地大將宜剛正圓轉任其智慮應變不窮出
戰之時不可使人知處麾軍運動左右順用師之屯致
於北方坎宫也坎之象二陰在外一陽居中主將之位
也牙帳利得中大將宜柔容貌以禮接賓客中多剛斷
運動不惑以壬癸日祭黑旗出戰之時利居中不利暴
露於外亦不利深匿(一作/慝)師之屯致于東北方艮宫也
艮之象一陽居外二陰在内也陽為主將之位也牙帳
利近外大將宜慎重敦厚游言勿聴敵警勿驚撓妄動
出戰之時利近外指揮吏士如是者居其方而順性者
善也動靜與天地鬼神合加之以不私於心斯謂之善
矣
　
　
　
　
　
　
　
　
　
　
　
　
　
　虎鈐經卷十二
欽定四庫全書
　虎鈐經卷十三　　　　　　宋　許洞　撰
　　占相兵臨利害第一百三十三
　　占兵已交勝負第一百三十四
　　占伏兵第一百三十五
　　占疑左右伏兵第一百三十六
　　占偷城及擄掠第一百三十七
　　占疑有人謀己第一百三十八
　　占灾危第一百三十九
　　占野地立營正宿第一百四十
　　占度關梁探賊第一百四十一
　　　占相兵臨利害第一百三十三
金匱經曰戰不戰視勾陳勾陳克日則戰與刑克必戰
甲子日刑在東方𫝊送與從魁為勾陳臨甲又相克必
戰鬬勾陳上下相克亦鬬又曰軍出時大吉小吉臨日
辰兩解不戰他神臨日辰皆合戰又説曰斗加孟神在
内宜止加仲神在門兩相傷加季神在外宜出戰必大
勝
　　　占兵已交勝負第一百三十四
金匱經曰敗不敗視六害説者曰酉戌相害子未相害
午丑相害巳寅相害辰卯相害申亥相害假令本命在
子而小吉為白虎加之此為見六害以此將兵今日敗
將能此者可校之戰矣龍首經曰先起為客後起為主
先起不可下克上後起不可上克下謂初陣(一作/𫝊)也辰
勝神將主人勝神將勝辰客勝説曰(一作/假令)三𫝊終始見
前三五後二四(一作/之)有氣天一之神臨主帥行年本命
或用起天一而治(一作/值)有氣之鄉𤣥武(一作/都)立四死之
地則戰勝矣若𤣥武臨日辰而遙克時勿戰必不利矣
用戰起雄吉春寅夏巳秋申冬亥用戰起雌㓙春申夏
亥秋寅冬巳一云都將旺相而臨囚死賊勝都將囚死
而臨旺相討賊者勝審察之説曰決勝敗者勾陳克都
將官軍勝都將克勾陳賊軍勝都將三相加臨囚死亦
賊勝説曰將軍年克勾陳白虎大勝不然者勾陳克𤣥
武以攻之必勝説曰將勾陳所軍神往攻所制之神勝
所攻之勝神與勾陳并氣自下制其所臨之辰是為敵
降必有大攻説曰初起者欲勾陳下克上後起者欲勾
陳上克下辰勝將將勝神主人勝神克將將克辰客人
勝干克支客勝支克干主人勝
　　　占伏兵第一百三十五
卯子甲巳臨日辰必有伏兵此神旺相與殺并大㓙必
血戰伏兵必發不與殺并伏兵不敢發也説曰以聞事
時斗加季有伏兵説曰干傷者有伏兵支傷者無伏兵
支干俱傷必有伏兵戰必不勝大㓙
　　　占疑左右近地伏兵第一百三十六
若疑賊有伏兵在左右近處欲知所在者於斗下求之
説曰大吉過日辰賊已出界不過未出界
　　　占偷城及擄掠第一百三十七
説曰以月將加時勝光𤣥武不可行襲人城壘擄掠之
事以𤣥武所畏為厄㑹木神為𤣥武則庚申辛酉勿須
行
　　　占疑有人謀己第一百三十八
正時説曰日上神為己身辰上神為他人日上克辰上
神有怨恨又言辰上克日上神將見騰蛇白虎魁罡或
在辰上見者事成非辰上見者不成但有意説曰欲知
他人有所謀假令七月時加寅七月甲死於申今復遇
庚二生(一作/壬)金逢一死木是二人欲殺一人他皆倣此
　　　占灾危第一百三十九
吉辰與良將并臨日辰及行年勾陳制所欲出之辰之
用起陰𫝊出陽者可出必克免難金匱經曰傷不傷觀
陰陽説曰今日是乙丑加一為不傷將得天后為重不
傷吉神后加丑從(一作/可)魁加一為傷人為前二重傷皆㓙
也
　　　占野地立營正宿第一百四十
金匱經曰怖不怖視五墓怖懼墓加日辰亦不寧説曰
聞有敵兵士卒行疲日晩欲停此宿運式占之遇三刑
加日辰必不可停敵欲来攻三刑者卯辰巳也説曰絳
宫時宜正明勿留也已止宿未定而心動眼瞤若吏士
虚驚者以月建此三字住一云將加時魁罡加日辰急
去之夜必有賊来攻一云大吉日急去不可止一云辰
上見大衝有風雨見神后太乙有盜賊説曰絳宫時宿
利在中明堂時利在前玊堂時利在後也一云大吉干
日急去不可宿説曰辰巳見卯夜有風雨子巳加卯有
盜賊帶旺相氣即来帶死囚氣即不来説曰安營止宿
以月將加時魁罡加日軍夜驚騰蛇白虎臨日辰軍載
驚一云魁罡加日大將死
　　　占度關梁探賊第一百四十一
金匱經曰㓙不㓙視破衝説曰行年在嵗月日時破衝
下皆㓙也日辰上神見旺相宜進反此宜止説曰命在
一處日辰上罡光明急去勿住也説曰聞此賊干傷或
支傷勿度或占度支干俱吉説曰欲入賊營視二門天
罡六合大常大衝勝光臨之可行若出入見勾陳朱雀
騰蛇白虎勿行必為賊所擒
　
　
　
　
　
　
　
　
　
　
　
　
　
　虎鈐經卷十三
欽定四庫全書
　虎鈐經卷十四　　　　　　宋　許洞　撰
　　占星統論第一百四十二　日第一百四十三
　　月第一百四十四　　　雜星第一百四十五
　　客星第一百四十六　　妖星第一百四十七
　　流星第一百四十八　　彗星第一百四十九
　　　占星統論第一百四十二
臣謹按星經及諸𫝊記凡諸星宿中外羅列周天盖隠
見變化下應人事七曜往来以為經緯災變之作實在
於兹凡為大將不可不詳察星位以括休咎焉或興受
命之符或起敗亡之兆鮮不由此矣中宫天極其一明
者太乙常居也旁三星曰三公或曰子屬後四星末(一/作)
(未/)大星曰正妃餘三星後宫之屬也環之十二星藩臣
也皆曰紫宫前列直斗口三星隋此(一作/北)端鋭微曰陰
徳或曰天一紫宫左三星天槍右三星天棓後列六星
絶漢抵營室曰闖(一作/閣)道北斗七星所謂璇璣玊衡以
齊七政杓攜龍角(杓斗柄也龍角東/方宿也攜連也)衡中南斗魁枕參
首用昏建者杓杓自華山以西南(斗第七星法大白主/杓者斗之尾為陰又)
(其用昏昏陰位在/西方故主西南也)夜半建者衡衡正中州河濟之間(假/令)
(杓昏建寅衡夜/半亦建寅也)平旦建者魁魁海岱以東北也(斗魁第/一星法)
(為一作於日主齊魁斗之首首陽也其用/在明陽為明徳在東方故主東北方也)斗為帝車運
於中央臨利(一作/制)四海(一作/極)分陰分陽建四時均五行
移(一作/利)節度定諸紀(一作/記)皆繫於斗斗魁戴匡六星曰
文昌一曰上將二曰次將三曰貴相四曰司命五曰司
中六曰司禄在魁中貴人之牢(魁中四理曰天理四星/在斗魁中貴人牢曰天)
(理/)魁下六星兩兩相比者曰三台三台色齊君臣和不
齊為乖戾輔星明近主輔臣親强暗小主疏弱杓端有
兩星一内為矛招搖(近北斗者天矛星也招搖近河三/星天矛天鋒天盾招搖一星也)
一外為盾天鋒(逺北斗也在招搖第/一星也名曰天鋒)有勾圜(一作/啚)十五
星曰賤人之牢牢中星實則囚多虚則開出也若夫天
一天槍天予天盾動搖其芒角則天下之兵戈大起也
東宫蒼龍房心(謂房心載角/曳尾若龍也)心為明堂大星天王前後
星子屬不欲直直王失計房為天府曰天駟其陰右驂
旁二星(旁一/作房)曰鈐北一星曰牽牛東北曲十二星曰旗
旗中四星曰天市天市中星衆者曰實虚則耗房南衆
星曰綺官左角理(一作/李)右角將大角者天王帝廷其兩
旁各有三星鼎足勾之曰攝提者直斗杓以指以建時
節故曰攝提格亢者為首宗廟主疾其南北兩大星曰
南門氐為天根主疫厄(一作/尾)為九子曰君臣斥絶不知
箕為敖客后妃之府曰口舌火犯守角則有陣戰犯房
心王者惡之南宫朱雀權衡軒轅為權大微為衡衡大
微三光之庭衛大二星藩臣西將東相南四星曰執法
中端門門左右掖門内六星諸侯其内五星五帝座後
聚一十五星曰哀烏郎位旁一大星將位也五星順入
軌道司其出所守天子所誅也其逆入若不順軌道以
所犯命之中座成形中座者犯帝者也成形者成禍福
之形也羣下不從謀也金火尤甚廷藩西有隋星五曰
少微士大夫權軒轅黄龍體如騰龍也前大星女主象
旁小星御者後宫屬月五星守犯者如衡占東井為水
事其西曲星曰鉞鉞北北河南南河兩河天闕間為關
梁輿鬼鬼祠事中白者為質火守南北河者兵起之象
也穀不登故徳成衡觀成潢日月五星不軌道也衡大
微廷也觀占也潢五潢五帝車舎也傷成鉞賊傷之占
先成形於鉞也誅成質熒惑入輿鬼天質占曰大臣有
誅也禍成井東井主水事火入之一星居其旁天子且
以火敗故曰禍栁為鳥咮主草木七星頸為員官主急
事張嗉為厨主觴客翼為羽翮主逺客軫為車主風其
旁有一小星曰長沙星不欲明明與四星等若五星入
軫兵大起也軫南衆星曰天庫樓庫有五車車星角若
益衆及不具亡處車馬西宫咸池曰天五潢五帝車舎
火入旱金入兵起水潦水中有二柱柱不具者兵起奎
曰封豕為溝瀆婁為聚衆胃為天倉其南衆星曰廥積
昴曰髦頭外星也為白衣㑹畢曰罕車為邊兵主弋獵
其大星旁小星為附耳搖動有䜛亂之臣在側畢昴為
天街其陰陰國其陽陽國陰外也陽中也參為白虎三
星直者是為衡石參三星白虎宿中東西直有似稱衡
也下有三星鋭曰罰在參間之星也上小下大(故曰鋭/鋭曰罰)
(三小星斜/列無鋭形)為斬艾事其外四星左右肩股(一作/暇)也小三
星隅置曰觜觽為虎有首主保旅事(保守也旅軍衆言/佐參伐艾除㓙慝)
(也/)其南有四星曰天厠厠下一星曰天矢矢黄則吉白
及青黑㓙其西有勾曲九星三處羅列一曰天旗二曰
天苑三曰九斿其東一大星曰狼狼角變色則多盜賊
下有四星曰弧直狼比地有大星曰南極老人星見則
有天下治平不見兵起常以秋分候之南郊附耳星入
壁中天下兵起北宫𤣥武虚危為盖屋(危上一星髙旁/二下似盖屋也)
虚為哭泣之事東(一作/其)南有衆星曰羽林天軍(虚危一/作營室)
(陰陽始終如為之處際㑹之間/常多奸邪故設羽林為兵衛)天軍之西曰壘或曰鉞
旁一大星曰北落若微天(一作/亡)軍星動角益希及五星
犯北落入天庫(一作/軍)兵大起火金水犯之尤甚火犯多
憂兵事水犯憂水患木土入之則吉危東六星兩兩相
比曰司冦(一作/空)營室為宗(一作/清)廟四(一作/曰)離宫闖(一作/閣)
道漢中四星曰天駟旁一星曰王良筞馬車騎滿野旁
有八星絶漢曰天潢星旁江星動人涉水杵臼四星在
危南若匏𤓰有青黑星守之魚鹽貴南斗為廟其北建
星建星者旗也牽牛為犧牲其北河鼔河鼓大星為上
將左右者為左右將婺女其北為織女織女者天孫也
是以聖人於春秋二百四十二年之間日食三十六彗
星三見夜明常星不見夜中星殞如雨變異皆書之當
時禍亂輒應上下交怨諸侯犇走戰伐並興(一作/與)不保
其社稷者不可勝數是知𤣥象示變吉㓙之微也凡為
將者不可不詳之也
　　　日第一百四十三
無雲而日色昏晦者主將不明也或日月陰沉無光不
雨或十晝夜不見日月者曰蒙此時不可妄委兵於人
大將不忠之象也日色青軍令削弱吏士多凌正也或
日邊雲氣文成五色者破軍殺將之象也其大禍在二
年之内或赤雲截日如杵形者兵將大戰血氣先動者
敗或日月旁有物如枯樹起兵者勝或雲氣如青衣人
無手在日西立者所見之軍當有帝王此勝侯也兩軍
相當日暈等者力均若曰殺將抱日而負且戴者有喜
圜在於中者内兵勝圜在於外者外兵勝日弭(一作/珥)拜
大將有兵在野日有白足者所臨破軍殺將有背氣青
赤色曲而向外者為背叛之象也其將有二心日背有
缺氣被直向外如山字者兩軍相當所臨者敗兩軍相
當日有冠纓者和解抱截(一作/戴)大喜日外青内赤則兩
軍以和相去日外赤内青則兩軍以惡相去日之氣暈
先至而後去居軍勝若先至先去前有利後有病後至
後去前病後利先去前後皆病居軍不勝見而去其發
疾雖勝必亡功見半日上功大暈(一作/而)缺兩軍相當從
缺方擊之勝抱暈者隨抱暈克日背暈而弭外軍㓙暈
有直氣在外者所臨克日有背暈兵陣不合七日日暈
不解者不可起軍暈而背抱弭及值而實之者順從擊
之克暈而兩珥一在外一在内并有聚雲不出三日兩
軍和解之又有他軍圍城凡日暈制勝近期三十日逺
期六十日日下有雲氣如龍形蜿蜒者㓙日鬬將大血
戰天下亂日失行㓙日有揚光重輪日五色當之大吉
利日無光而赤暈主將憂黑暈敗白暈驚子日日食兵
起魏分丑日日食兵起趙分忌六月十二月兵動寅日
日食兵起燕分忌正月七月卯日日食兵起魯分忌二
月八月辰日日食兵起楚分忌三月九月巳日日食兵
起宋分忌四月十月午日日食兵起韓分忌正月七月
未日日食兵起齊分忌六月十二月申日日食兵起魏
分其禍最深忌五月十一月酉日日食兵起鄭分忌二
月八月戊日日食兵起宋分忌正月七月亥日日食兵
起秦分忌四月十月夫日食從上食者不出九十日國
有征伐日從下食者百姓更有侵奪日從旁食者兵動
鄰國
　　　月第一百四十四
黄虹貫月者兵起月旁氣漸漸大者不可攻城叩陣宜
屯兵以自守敵来勿與戰月旁氣細細從外侵輪但攻
城小戰勝月旁氣逺之不得攻城切宜堅自守備或氣
繞月而光明者主人吉但守勿憂外賊或星在月背城
中兵欲敗走星在月角軍中有智謀之士勿輕敵月之
下角有星敵人潛入我軍宜精守四門詳别詐偽或三
星上下在月之上下角及在月背用兵不利攻城不拔
或三星俱在月背攻戰(一作/城)皆不利軍中亦有失叛之
事宜精慎明察恤撫三軍或三星俱在月上者攻戰不
利或三星俱在月形中敵中兵亂三日内降(月形中者/謂彎月之)
(虚氣/也)三星俱在月下敵中當有詐降大造戰具欲乘間
大戰月入太微出北座若犯北座則下謀上月出房户
北為兵亂出房户南為兵敗喪月暈七重在參畢之間
兵大起辰星在翼月犯之大將死太白入月敵兵退月
暈光起兵者勝抱載(一作/負載)赤色在外外克在内内克月
暈之時嵗星鎮星色暗客勝若明主勝月暈太白色暗
主勝色明客勝月起房箕大風起暈於參畢大兵起軍
出之時卯蝕即㓙大星入月色暗惡客敗色明客勝月
暈赤色客勝月垂四珥敵来攻月帶四彗而出宻備奸
人謀主將不忠兵大起月在天獄中吏士多犯禁星貫
月中主將多淫亂之事亦防姦人亂軍兩月相重吏士
爭亂(爭亦/作大)日月並見將弱士彊月食謀者不明入井中
者兵起月逼近太微者大臣謀亂月臨天獄者從四邊
周回食向心者大亂食於八月九月者敵兵盛(一作/勝)茍
欲詳日月星辰之變當以二十八宿之分野驗之則知
在於彼我矣
　　　雜星第一百四十五
福慶之星其化者何積天地淳(一作/純)粹之精氣也精氣
動而化之也飛流之星其化者何五星之精氣也五星
有變則精氣散而為妖星是故漢書曰天暒而景見(暒者/赤赤)
(方與青方相連赤方氣中有兩星明也青方氣中/有一黄星明凡三星相合而明則為景星者也)景星
者也黄而潤澤其狀無常常出有道之國茍或見於軍
上此乃應天之兵大慶之兆也若在當速自退軍不可
與抗也或流星長四五丈如龍蛇動搖者大將㓙或白
雲如車輪下有流星旋入北斗者主人當走星有勃於
招搖者外國為患或流交於天心者敵盛或流衡太白
而過者大將㓙或流星貫日而滅敵㓙或流星貫於紫
宫備奸賊下謀上流星前赤後青黑者客軍敗流星從
敵上来至吾營上者當有奸謀来説吾軍流星尾長三
尺暉然者氣使也赤色者將軍使也凡用兵攻其星見
之所則克也流星色蒼白者為使赤則有兵黑則喪星
有曳光如疋練墜軍中者星有色如血及星有光奕奕
細碎墜軍中者敵兵陰到多殺傷或星無尾形色如橘
或有拖光如劍形墜軍中者敵兵剛猛我必敗或大星
無尾狀如斗及火星狀如橘大而色黑晝墜軍中者主
大殺害星有五色曳尾或有圓光大如斗内赤黄而外
青及有頭如血而尾白墜軍中者敗兆也
　　　客星第一百四十六
客星者非主座之星也故曰客星色白如氣勃勃似絮
所過之宿必有災害出營室無兵亦不罷入奎破兵殺
將犯婁外亂入昴外入犯塞入畢邊有急兵(一作/水)犯觜
堡虚軍儲少飢犯栁兵起守張將有陰計兵起入招搖
敵兵起入天槍兵起入天棓兵起犯文昌星色蒼將有
憂色多赤將驚色黄將喜色黑將死守𫝊曰敵入中國
守天雞天下兵馬驚守天街敵人死入庫樓兵起守南
河兵起守騎官將憂士卒疫守北落師門虜入塞兵起
守天倉粟貴入天苑兵作馬死入天宫天下弓弩皆張
出天宫匃奴兵起守庫騎西羌来降守九州殊口負海
丕安
　　　妖星第一百四十七
天鴈星軍中之精華也色青赤有光尾長三四丈天猾
星者飛星忽作為雲者也所以兆地有流血積骨之象
也頓頑星如大瓮前卑後髙見則大將死燭星者狀如
太白其出也不行纔見而滅所燭之地城邑拔兵破亂
也天狗星者狀如大流星有聲星其下也止地其形類
狗逺望之如火光炎炎中天而下圓如數頃田而上鋭
黄色見則千里破軍將死也(一曰有尾/如狗形也)蚩尤旗類彗而
尾曲象旗見則王者征伐四方天蓬絮者類十小星綿
聨如絮所見之野當有兵起虎頭星者其落如大月著
地(一作/城)則光星類里大聲如雷所墜之地兵火起旬始
星出於北斗旁狀如雄雞怒則青黑象伏鱉見則兵亂
格澤星者如炎火之狀黄白色起地上鋭(一作/鈍)而下大
也其見也不種而獲不有土功必有大害枉天星者類
大流星蛇行而蒼黑如有毛日長如一疋布著天此星
見則天下兵起昭明星者白而無角乍上乍下所見之
地兵多變動也五殘星者出正東方東方之星也其狀
如辰星去地可六丈大而黄六賊星者出正南方南方
之星也去地(一作/行)六丈大而數動有光焰司詭星者出
正西方西方之星也去地六丈其狀如太白大而白咸
漢星者出正北方北方之星也去地可六丈而赤數動
察之則中青此四星所出非其方其下當起兵為亂衝
擊者不利焉四鎮星者出四隅之地去地可四丈地維
咸光星者亦出四隅去地可三丈若月之初出所見則
下有亂兵興動有徳者昌或二赤星在月背者利宫姓
為將或三赤星從西北向東南者利徵姓為將或一赤
星從西向東者利角姓為將或二赤星共尾一處從東
向西者利商姓為將或三赤星引尾直上者利羽姓為
將夫星象所見兵家禍福之本不可不詳之
　　　流星第一百四十八
流星者天使也上者曰飛下者曰流也飛大曰奔星小
曰流星大使大星小使小星謂紫微太微宫也徐行漸
進經於列宿之次或於大星之座為使也聲大者怒象
也疾出遲出者並為妖星八角四方兵起前黑後赤兵
敗將亡入參不出先起者敗犯七星兵起色青兵起入
河鼔大將亡一云河鼓兵起出王良兵起入將軍及羽
林兵大起抵北落兵起使星出入天庫匈奴兵起抵天
市垣大將亡抵天狗犯弧矢將有千里之行使星出廏
兵馬起
　　　彗星第一百四十九
彗星長而亘天兵大起也引尾入城城將拔近則八日
逺則十二日有應彗直垂入軍營者㓙宜(一作/逺)拔之否
則士卒俱死若在敵宜急擊之彗出於月之左右者不
出三十日有兵起抵觸月者暴兵起若色白者有大喪
也蒼黄者臣下謀叛黑者兵大起也從中天出曳尾向
西者奸人謀主將從南曳尾向北者妄殺害從天中出
身尾向東者士民多飢曳尾向東者民㓙從北出曳尾
向南者士人㓙彗形如寳冦来疾速形如幢節者冦强
不可妄動色如血者敵兵陰到光焰爛燦而尾長濶者
敵盛凡彗所指處皆㓙地也
　
　
　虎鈐經卷十四
欽定四庫全書
　虎鈐經卷十五　　　　　　宋　許洞　撰
　　五星統論第一百五十　木星第一百五十一
　　火星第一百五十二　　金星第一百五十三
　　水星第一百五十四　　土星第一百五十五
　　　五星統論第一百五十
嵗星之行也太陰在四仲則嵗行三宿太陰在四孟及
四季則嵗行二宿二八十六三四十二行二十八宿十
二嵗而周天也熒惑之行常十月入太微受制而出行
列宿司無道出於無常也太白之行常以正月甲寅見
營室與熒惑俱晨出東方二百三十日而入入二十五
日而復出西方二百三十日而入入二十五日而復出
東方出以辰戌入以丑未也辰星之行也常以二月春
分見奎婁五月夏至見東井(一作/西)八月秋分見角亢十
一月冬至見牽牛出以辰戌入以丑未二旬而入辰候
之東方也戌候之西方也鎮星之行也常以甲辰元始
建斗嵗鎮一宿二十八宿(一作/嵗)而周天也凡木星與鎮
星合則為内亂與辰星合則為變謀與熒惑合則為飢
為旱與太白合則為白衣之㑹及為水熒惑太白合則
為死喪用兵者㓙與鎮星合則為憂與辰星合則軍困
先舉兵者大敗鎮星與辰星合則有覆軍亡師與太白
合則為疾病為内亂(一作/兵)辰星與太白則為變謀為兵
憂矣凡嵗星熒惑鎮星太白與辰星鬬皆大戰之象兵
不在外與(一作/興)内兵搆亂一曰火與水合為淬與金合
為鑠(一作/燦)不可舉事用兵土與金合國亡木合國飢與
水合為癰疽不可舉事用兵木與金合鬬國有内亂(同/舍)
(為合相/陵為鬬)二星相近者其殃大二星相逺者無傷也(犯者/七寸)
(以内光芒相及/也陵者相過也)凡五星所聚之宿其國當王於天下從
嵗星以義從熒惑以禮從鎮星以重(重者以威/重者也)從太白
以兵從辰星以法三星若合是謂驚立絶行其國内外
皆興兵人民飢饉改立王公四星若合是謂大盪(大盪/者盪)
(滌/也)其國兵喪並起五星若合是謂易行有徳受慶(一作/立)
王(一作/正)者奄有天下主時泰五星大其事立五星小其
事不立凡五星色皆圜白為喪為乾旱色赤而中不平
為兵青為水黒為多疾黄吉五星皆角而赤兵大起黄
有爭地之役角白喪角青亦興兵黑潦五星同色天下
偃兵百姓安樂夫太白主中國而辰星主外國也凡五
星早出為盈晩為縮盈為客縮為主人五星盈縮必有
天應五星入大將軍興兵吉五星犯畢兵起用兵之道
不能先徴五星之休咎是舉其師(一作/兵)與敵也
　　　木星第一百五十一
木星者東方之宿也木之精也所臨之地必有(一作/施)福
祐天子布徳人君之象也其下為太和之神以逆行為
不軌為賊殃其木星小則多病大則喜(一作/加)以臨之宿
為有禮有福茍無禮則無福所見之分野不依位而見
其色光芒動搖謂之怒此則無禮也故有殃其精所居
之地或為婦人或為近臣揚其殃禍亂其人民歌謠異
語興動盛衰凡木星出若非常之處青黄之色勃勃然
有光芒三角者名曰攝提亦名應星亦名重華若角邊
見者名重華久住有灾過則無灾兵喪應之木星所臨
之舍國不可伐伐者受禍可以征(一作/往)伐人凡木星之
行也趨舍為盈退舎為縮盈則其國有兵無傷縮則其
國有憂而將死軍敗設若所去焉則失地所到焉則得
地亦曰當居不居國亡所居(一作/到)之國昌已居之而東
西去者㓙不可舉事用兵利以安靜中度吉凡木星守
亢則天下兵起乘昴陰國有憂敵人死入畢邊兵起犯
畢及附耳兵亦起犯參伐兵起經栁兵起守軫兵起入
五星兵起守羽林兵起犯參旗兵起
　　　火星第一百五十二
火星者南方之宿火之精也為執法之星嵗一周天其
形焰其行速與諸星遲逆不同所臨之地主兵飢喪亂
妖孽常以十月入太微宫受制取無道之國勾曲芒角
動搖為㓙一云東西南北其行無有常定下為風伯神
一名罰罰者其形類留彗勃勃赤焰如火見於分野有
憂國人飢亂父不父子不子兵甲起征伐不息其精在
無道之國化為童兒著赤衣在於㕓(一作/蘆)里敎為歌謠
使國人相惑或為異鳥飛入軍營皆有灾異此星在五
星中最為妖惡灾異甚於諸星或逆行一舍二舎為不
祥居之三月所臨之分國有灾五月受兵七月國半亡
地九月大敗亡且夫火星之精氣也為亂為賊為飢為
喪為兵所居之國當受殃若角動繞環之及乍前乍後
乍左乍右者灾愈甚若火星臨敵我利之可以力攻之
臨我則勿妄動熒惑出則有大兵入則兵散周旋止息
乃為死喪冦盜也臨其地則亡地以戰則不勝東行疾
則兵聚於東方西行疾則兵聚於西方其南為丈夫喪
其北為女子喪火星天子理也故曰雖有明天子必視
火星所在凡鶉火之時宜背午地他皆倣此火犯土木
主大戰金星摶之亡偏將火環金星偏將死與金星相
違而鬬破軍殺將入金申上出者破軍殺將客勝下出
所在不利先起犯左右角及守亢兵起入房馬貴入糠
兵起犯南斗星破軍殺將火入女及入危兵起守昴敵
人不寧匃奴破在三年犯畢右角大戰左角小戰犯附
耳及角兵起犯參兵起犯東井一星將軍野戰死犯鬼
兵起守七星外有兵起大乘張及與張合兵大㓙守張
舍大將驚犯翼邊兵起入軫兵起火行河南界邊兵起
犯太微宫門之右大將亡左小將亡
　　　金星第一百五十三
金星者西方之宿金之精也嵗行分方主義主將䇿主
姦謀主誅伐將軍之象也其精下為風伯雨師所在之
宿止其分野其芒色搖動可以隨形見灾以出入不時
為㓙其星日出則没日入色大(一作/木)甚光(一作/火)大者表
帝王之徳正也若合伏不伏合見不見不依常道者此
主君(一作/君)之失政臣下用權之兆也或見非常之處芒
角七鋒色多似赤者名曰七公亦曰殷公亦名太公(一/作)
(心/)表帝王革政大喪之兆也或出東方不依伏没其精
名啟明亦名大相乃在左右大臣不赴(一作/附)君心也萬
姓蒼皇(一作/黄)流移異國兵革伏起其星凡(一作/九)鋒色白
暈其精伏於昴酉四十五日若依位而見則灾消明更
見於非常其名大囂亦曰木華亦曰爽易芒角所臨之
國其大灾有七一曰大水二曰大火三曰芒散四曰兵
聚五曰大兵六曰大飢七曰賢聖飛騰出境蟲獸食人
天下大亂日南方金星居其北者曰盈王侯不寧用兵
進吉退㓙日北方金星居其南者曰縮王侯有憂用兵
退吉進㓙當出不出當入不入為失舎不有破軍必有
死亡之兆一曰天下偃兵野有兵者所當之國大㓙當
出不出未當入而入天下偃兵未當出而出當入而不
入天下起兵所當之國亡其當期(一作/斯)而出也其國昌
出青(一作/東)為東方入黑為北方出白為西方入赤為南
方所居久其國利疾過則其鄉㓙入七日而後復出將
軍戰死入十日而後復出相死入又復岀王者惡之已
出三日岀三日而後微(一作/没没)三日而乃復盛出是謂火
(一作/央)伏其下國有軍將死已入三日又復微出出三日
乃復盛入其下國有憂師雖衆敵人食其糧用其兵虜
其帥出西方失行外國兵敗出東方失行中國兵敗一
曰出早為月食晩為天矢為彗星將發其國出東為徳
迎之吉金星出而留桑榆間疾其下國行遲而下也正
出舉國平正出桑榆上者餘二千里上而疾未盡其日
過三天疾其對國分天為三在酉戌間過其一也經天
下當革主日陽也金星陰星也日出則星亡晝見於午
上為經天是謂亂紀金星晝與日爭明彊國弱女主昌
且金星者兵象也出而髙用兵吉淺㓙金星庳淺吉深
㓙行疾用兵疾吉遲㓙行遲用兵遲吉疾㓙有芒角敢
戰吉不敢戰㓙左右進退順角所指吉逆之㓙動搖為
躁國以靜吉金星出則兵出入則兵入赤角戰白角喪
黑憂青有木事黄有土事有年金星猶憂軍也而熒惑
憂也故火星從金星軍憂離散金星出畢之陰有邊兵
起出畢之陽有征伐之事當其行火星還之破軍殺將
也辰星者殺伐之氣戰鬬之象也與金星俱出東方皆
赤而外國敗中國勝與金星俱出西方皆出而角中國
敗外國勝五星分天之中積于東方中國利積于西方
外國用兵者利辰星不出則金為客辰星出則金星為
主辰星與金星不相從雖有軍不戰若辰星出東方金
星出西方辰星出西方金星出東方為格野雖有兵不
戰辰星入金中五日乃出及入而上出者破軍殺將客
勝下出者客亡辰星抵金金星不去者將死正旗出破
軍殺將客勝下出客亡地視旗所指以命破軍其繞環
金星若與鬬大戰客勝主人吏士死水星與金鬬可撼
劍(撼劍者其間/可容一劍也)小戰客勝居金星前三日軍罷出金星
左小戰摩金星有數萬人戰主人吏士死出金星右去
三尺許軍急約戰凡金星所出所直之辰其國得位得
位者所直之辰順其色而角者勝其色害者敗隨地而
敗向也(鄭色黄而未蒼小敗宋色黄而赤黒角者小敗/楚色赤黄小敗燕色黒黄先小敗移却則勝之)
金星白比狼赤比心黄比參右肩青比參左肩黑比奎
大星色勝位行勝色(太白行得其/度則勝色也)行其度盡勝之凡金
星與月相火有兵拔城偏將戰與月俱出守城者敗與
列宿相犯小戰與五星相犯大戰金星在南南軍勝在
北北軍勝出東方背之吉逆之㓙西南亦如之金星守
北斗三十日敵人来侵入羽林兵起入昴及入畢敵人
死滅金星之光戰敗將死金星變色隨方色戰吉若青
則東克餘亦如之入月客兵敗將死色白而角可與戰
金星之出也初大後小兵弱初小後大兵彊金星與木
星一東一西害王侯一南一北刀伏藏犯畢左角右將
死右角大戰將死陵房色赤兵起勾芒大戰不勝將鬬
死金星出入而留守於尾兵起於野將士滿道入斗將
戰死犯河鼓敗軍殺將犯牽牛時矢衆守牛甲兵犯房
(一作/危)亦兵起入室暴兵滿道將死犯東壁大兵起守奎
外兵入國犯塞守婁征無功守胃兵起敵人死四夷多
憂驚犯畢邊兵欲毁犯畢右角敵人大戰入畢口馬貴
軍傷犯觜兵起犯參邊將起左右廂大將憂犯參伐兵
起犯井將軍惡之入井兵起犯輿鬼兵起入栁兵起益
地守栁大將死犯星大將入塞入翼天下兵起犯軫其
國兵大起
　　　水星第一百五十四
水星者北方之宿水之精也出於仲月天下和平若仲
月不見則灾變生大飢陰陽錯亂國家傾危冬温夏涼
害人傷物主制王刑偏將軍之象也其精下為先農之
神出入以辰戌丑未一名細(一作/扭)極其時宜效不效為
㓙其光青白輝輝然者此帝王之為徳及(一作/正)也如此
星見多夜雨晝晴者臣下用陰謀其上也至于偏裨他
皆放此其星若不見四仲見於四孟之月者其神一名
鈎星光芒勃勃然如片雲大如景星燦爛似月所見分
野人多流亡迭相嚙食白衣聚㑹兵起吞併九州十年
大荒其變如此審詳候之其久而不没聚光兩角變彗
勃勃然者象海鯨魚死易王迎新之象其神又名㸑星
芒急輝輝然其芒角五鋒狀如厲劍形于(一作/於)萬物也
出早為月蝕晩為彗星一時不出其時不和四時不出
天下大飢失其時而出(一作/為)當寒反温當温反寒當出
不出是謂(一作/以)擊卒兵大起也與他星遇而鬬天下大
亂凡水星入月主敗兵與金星合而出破軍殺將客勝
視所指以命破軍環金星大戰客勝守房敵敗守婁兵
起犯畢夷傷主人克勝出昴北敵人死守畢昴邊兵起
守參伐南敵人入塞入井則兵進出井則兵退犯鬼兵
起入婁兵起守栁中馬貴守張兵起入翼兵大起犯五
軍兵起留心兵起四方
　　　土星第一百五十五
土星者中央之宿土之精也若見於四季表主之盛衰
也其神隠於太微或下于人間為妖異為艷女起亂亡
破國家為妖言惑亂人心或為近臣間鬬忠良若其星
光潤鮮明見井鬼之間伏没依常道則正道不失不依
常道則三綱錯亂夫此星之色本黄而光明獨鋒在上
如火焚(一作/炎)之狀四面衆光細而附上毳然即土星之
本體土星所居國吉未當居而居之若已去而還復居
之國得土地當居不居既已居之又東西去之國失土
居其宿久則福(一作/禍)厚居其宿易則福薄之當所居不
失舍其下國不可伐其盈為王不寧縮有軍不復其失
次上二三宿曰盈有主命不成不乃大水失次下二三
宿曰縮有后戚其嵗不復不乃天裂若地動凡犯左角
大將戰死守右角兵起守糠兵大起入天廟兵大起守
虚有客兵至不過五日自去守奎入奎有邊兵起入婁
亦如之入胃客兵敗主兵不用入昴敵人死入畢為亂
入觜兵起逆行守參敵兵起守井越兵起入胃舎七星
兵起負海大張守張多盜賊與土工兵起入軫兵發事
自敗入天庫兵起守南河界外國兵起出東掖門為將
軍寶事出西掖門為將軍受事西出受刑
　
　
　
　虎鈐經卷十五
欽定四庫全書
　虎鈐經卷十六　　　　　　　宋　許洞　撰
　　分野統論第一百五十六　老人星第一百五十七
　　大火第一百五十八　　　析木第一百五十九
　　星紀第一百六十　　　　𤣥枵第一百六十一
　　諏訾第一百六十二　　　降婁第一百六十三
　　大梁第一百六十四　　　實沉第一百六十五
　　鶉首第一百六十六　　　鶉火第一百六十七
　　鶉尾第一百六十八
　　　分野統論第一百五十六
易曰天垂象聖人則之又曰仰以觀乎天文俯以察乎
地理此皆前聖人洞吉㓙興亡之道然而天文地理兵
象之要畧得不審而用之哉行師之際五星伏没遲順
兩曜盈虧薄食飛流示變孛彗為妖既知之矣必審必
詳所居躔度焉其躔度既詳之矣必審所管分野焉茍
如是方可以精别灾異順其舉動而已矣今臣輒上據
天文下推地理以别十二分野外以觀星辰之變内以
備山川之用天地之間燦然在目其圖其狀以視於来
者焉







　
　
　
　
　
　
　
　
　
　
　
　
　
　
　
　虎鈐經卷十六
欽定四庫全書
　虎鈐經卷十七　　　　　　宋　許洞　撰
　　雲氣統論第一百六十九
　　雜雲氣第一百七十
　　城上雲氣第一百七十一
　　勝兵雲氣第一百七十二
　　將軍雲氣第一百七十三
　　伏兵雲氣第一百七十四
　　姦賊雲氣第一百七十五
　　敗兵雲氣第一百七十六
　　　雲氣統論第一百六十九
臣聞百人已上勝敗之氣必俱焉是以順之者昌逆之
者亡天地無言吉㓙以象占雲氣有異必契灾變占氣
之時觀氣之初出如甑上炊勃鬱上騰氣積而為霧氣
陰氣結為虹霓暈珥之屬不積不結散漫不定不能為
灾必須和雜殺氣森森然疾起者乃可占常以平明下
晡日出没時候之期内有風雨為解者不成灾也若出
軍之日天氣漠漠雲彩陰沉而寒者必戰之象也若清
明和暢風塵不動者不戰也如或有青氣見軍王相上
者大勝青屈旋留注者下流血大霧五十日日不散者
其境當有兵馬霧色蒼黄者亦有灾變也白雲如疋練
經丑未者兵之象也或雲如人行排列如陣或壬子日
四面無雲獨見出雲如旌旗皆兵象也或雲三道如霧
非霧如塵非塵者敵人發軍之徵隨其起處防之或白
雲如疋布起于東方者大兵起也色赤者尤甚青者失
喪黑者亦如之也或黑雲三道首尾鋭而中裂者其下
將有大戰或雲氣赤而其縁黄者大臣専權之兆也不
早除之將有大變於軍上往来則徃者敗来者勝或雲
氣散如錦文者當有赦書行天下天下若無慶賀事必
見流血或雲氣如虎頭者暴亂之象也(象一/作衆)或雲氣如
弩弓之狀者天子之氣或雲氣長數十百丈者猛將之
氣也或雲氣無故如虎行空中者當暴兵至也或雲如
人字在空者所發之處(一作/地)必有人来告急一人則氣
一條雲如方一紅者暴兵至也或望無雲獨見赤氣如
旦暮之霧或見黑雲極天或白雲如僊人衣十萬聨結
部隊相逐罷而復起或白雲廣六七丈東西極天如此
者皆起兵之象或有黑雲如人持刀楯者暴兵之氣也
如見之國當嚴號令肅士伍以備之
　　　雜雲氣第一百七十
凡占氣三四百里仰而望之平望在桑榆上餘二千里
登髙望之下屬地者三千里雲氣有獸居上者勝自華
以南氣下黑上赤嵩髙三河之郊氣正赤恒山之北氣
下黑上青渤碣海岱之間氣皆黑江淮之間氣皆白徒
氣白土功氣黄車氣乍髙乍下往往而聚騎氣卓而(卓/一)
(作/卑)布卒氣摶前卑而後髙者疾前方而髙後鋭而卑者
却其氣平者徐行前髙後卑者不止而反氣相遇者卑
勝髙鋭勝方来卑而循車轍者不過三四日去之五六
里見氣来髙七八尺者不過五六日去之十餘里二十
里見来髙丈餘二十丈者不過三四十日去之五六十
里見稍雲精白者其將悍其士怯其大根而前絶逺者
當戰青白而前低者戰勝其前赤而仰者戰不勝陣雲
如立垣杼雲類杼軸雲摶兩端鋭杓雲如繩者居前亘
天其半天雲蜺者類闕旗鼔鈎雲勾曲諸此雲見以五
色合占而澤摶宓其見動人乃有占兵必起合鬬其直
王朔所候決于日旁雲氣人主象皆如其形以占故北
邊之氣如羣畜穹閭南夷之氣類舟航旛斾(一作/旗)若冬
至之後夜明者陽氣之動也不足占
　　　勝兵雲氣第一百七十一
處營臨陣之時紫氣出於軍上者大慶之兆也即日有
喜或軍上雲氣如覆隄前赤後白者勝氣利進兵攻擊
在敵則勝或軍上氣凝成雲中天而住(一作/往)堅固不變
者名曰剛氣在敵則勿攻之或軍上雲氣作盤踞之狀
者此之謂天威也宜用兵精固以漸進戰或軍上雲氣
如華盖先動者或雲氣上赤下黑臨軍者此弱彼强然
弱終破强小能擊大大戰大勝小戰小勝或雲氣如黑
人在赤雲中謂之捷(一作/梅)氣或雲氣如十五童子氣中
赤氣在前者彊兵之氣也或雲氣如山隄林木或白氣
粉(一作/分)澤聳如樓臺縁以赤氣或雲氣爛如火光或湧
如山火煙或雲氣如山盖分為(一作/髙)兩穗蓬蓬然又類
草煙之狀此得天勢也或雲氣凝白逐五軍而覆或雲
氣十十五五如髙薄蹲黑氣中或氣如黑煙或雲氣如
馬頭髙尾低或雲氣如人持斧向敵或雲氣如一疋練
此十者勁兵之氣也在敵則宜避之在我則所向皆克
矣或雲氣黄白厚潤而重者或雲氣動廣如三疋皂帛
前大後狭軍行其中有雲如鬬雞赤白相隨在氣中或
陣上有五色氣連天或雲氣連天如烏衣人在赤雲中
或黄氣亘天此五者應天之兵也擊之大㓙或軍上氣
如虵舉頭向敵或赤黄氣于天或雲氣如日月而赤氣
繞之或雲氣如日暈有光著(一作/者)或氣凝聚而不散或
赤雲如龍彩色鬱鬱衝天或雲相繞又如鳯凰之狀或
雲氣光潤如城門隠隠在白雲中或氣内赤外黄此九
者彊兵之勝氣一曰王者之氣也雲氣如是具在我軍
上則出擊敵若在敵上則慎勿妄動又若在我軍上及
敵人軍氣如常者亦勝兆也
　　　城上雲氣第一百七十二
進兵攻城及敵来圍我亦審雲氣之吉㓙或城上或營
上有氣如人十十五五皆乂手低頭者軍人願降也(此/章)
(一縁勝敗之氣雜論之又多言城中之事/故别立此章若于營塞及陣上吉㓙亦同)或雲氣上黄
下白名曰喜氣所臨之軍欲相和解或城中氣如白旗
者不可拔或黄雲臨城者城中有大喜慶或青色氣如
牛頭觸人者城中不可屠(一作/圗)或城中氣出東方色黄
者此天鉞不可伐伐者大禍或城上氣如火煙坌湧者
主人欲出戰也其氣不可擊諸氣但出而無極者不可
屠或赤氣或黑氣如杵形從城内向外者内兵突出主
人大勝或城上雲氣分為兩穗火之狀者不可攻或濛
繞城而不入者外兵不得入凡攻城塞有諸氣出入吾
軍者勝氣也謹備之或攻城赤氣在城上黄氣在四面
繞之者城中大將死城降或城上赤氣如飛鳥者急攻
之立可破矣或氣出入於城中者城中居(一作/軍)民欲逃
散無鬬志急攻之或氣如死灰而覆其城寨者吏士(一/作)
(使/)病城可屠或城上全無雲氣者士卒心散或城上赤
氣如衆人頭向下者其下多死喪血流或白氣繞城而
入者急攻之可拔或白氣光如劍形長百餘丈自敵上
起而横城上者攻之者受禍城不可屠八十一日内應
或黑雲髙起以黄為縁長凝於陣前横列如跪如伏如
手相牽三三五五低頭拱手營陣之上者人必降或雲
氣如鷄雉及走兔者賊當来攻城急備之或雲氣三條
五條横列成陣文如虎斑者所臨之軍必拔城殺將見
之急攻之或雲如龍行於城上者必有大水凡城上勝
敗之氣如是者勝在敵不可攻之敗在敵可攻之勝在
我則利出兵進擊敗在我則堅壁清野嚴以守之雲氣
所見天地心也可不慎哉
　　　將軍雲氣第一百七十三
欲知敵將之賢愚亦以雲氣占之夫軍上青雲帶赤中
黄白色自晝至夜不散者其主弱臣强大將軍驕恣法
令顛倒可急攻之或軍上雲氣昏昏暗濁者主將不明
賢良不附也或軍上雲氣如蛟龍者主將軍神䰟散亂
可擊之或出自白日没之後有青氣西亘天者經十日
不雨大將當失位應在三年之内也已而變赤者大敗
之兆也或軍上青氣漸黑者大將軍死或雲氣黄白而
潤澤者將有威徳也或軍上氣漸漸如雲變作山形者
將有深識也或雲外黑而中赤向前者或兩軍相當雲
氣如囷倉者或赤氣如山者此三者將悍精驍勇也或
雲上與天連者將有智也或雲氣如龍虎在煞氣中或
如火煙奮奮或如火光奕奕或如林木巃嵸者或如塵
埃頭尖而卑者或色紫黑狀如門上樓者或如紫粉(一/作)
(粉/素)霏拂者或如龍游黒霧中者或如日月有赤氣起繞
者或狀如門上黑下赤者或皂旗者或如弓形或蜿蜒
如蛟虵者此十三者猛將之氣也或雲氣青而疎散者
將怯弱也或前大後小者將不明也或内黑縁以白氣
者將懦而無謀也如此者可以詐動可以事惑可以威
讋可以强逼決勝矣
　　　伏兵雲氣第一百七十四
進兵之時先於山川四面望其雲氣渾渾圓長赤氣在
其中者或如赤杵在黑雲中者其下有伏兵或氣青黑
色掩北斗者敵將設伏兵以待我也或兩軍相當赤氣
在陣前後者亦有伏兵隨氣所在防之或雲絞絞綿綿
者此以車騎為伏也或雲氣聳然類山邱形者此皆精
猛之伏兵也或雲氣如布席狀者此以步卒為伏也所
見之地急防之
　　　姦賊雲氣第一百七十五
白氣羣行徘徊結陣而来者他國人来欲圖亂我不可
應之視其所往隨而擊之可得也或有黑氣臨我軍上
如車輪行敵人深入謀襲營柵或有黑氣游行中含五
色臨我軍上必有謀合諸侯而伐我諸侯必謀反敵軍
敵軍當自敗或有黑氣如幢節之象出於營中上黑下
黄敵人来求戰無誠實言信相及九日内必覺備之吉
凡雲氣如是者敵之宻謀也
　　　敗兵雲氣第一百七十六
軍上氣如死灰或如馬肝或如偃盖或如羣羊或如驚
鹿或黑氣如人手皆敗徵也或黑如壊山(壊一/作敗)隨軍軍
敗將死隨我亦(一作/移)當避之或雲氣白黄昏發連夜襲
敵者軍士散亂擊之吉或軍上氣卑而一絶一敗在東
發者灾深或雲氣五色雜亂而東西南北不定者軍欲
敗或赤氣炎炎降于天者大將軍死衆自潰亂或黑氣
如牛馬從霧中漸漸入軍者名曰天狗下食血急營于
逺處避之或雲氣盖道濛蔽而晝㝠者立敗之徵也爨
不暇熟急避之若雲氣或青或碎如瓦礫所臨之軍即
敗也若雲氣或赤或白如人首頓如人卧匐地抵頭所
臨之軍敗也當流血百餘里在吾而欲禳之者大將移
營他處即吉也士卒令其歡心上騰可以解禍或雲氣
如水士伍潰敗之兆也敵將潛兵襲我之後或夜雲氣
長如引索垂下所臨之軍敗也或夜半雲氣濃黑者多
陰謀色青白及蒼黑者皆反戾之兆也或黑雲如車輪
轉而入軍者小人謀逆急察備之或雲氣狀如犬者其
下多流血或雲氣黑色而黄色在上者士卒怯懦内亦
有反亂之計也或黑雲如幡幢在氣中者或赤氣如血
飛鳥在黑氣中者皆敗兆也或黑雲碎如羣豕或如羣
牛馬或如羣驚鳥者皆敗兆也或雲氣如浮塵散漫者
士卒謀反逆或赤如火之猛焰燭天而起者大敗流血
或赤雲如人三三兩兩或行或坐者暴兵將至也或雲
氣如焚生草煙所臨之軍大敗也或夜半雲氣濃黑者
多陰謀其色青白及蒼黑者皆反之兆也或雲氣如焚
生草煙所臨之軍雖前勇後當自退能以嵗月候而擊
之可勝或赤雲氣漫漫而如垂盖者軍當自亂或赤雲
兩向狀如八字將各有守尾鋭而復大者大戰流血先
動者敗言先動而敗者謂有兩軍交刃之時之兆也或
雲氣如懸衣敗兆也雲氣如轉蓬者敗兆也或兩軍相
當敵上全無雲氣者擊之可破也或兩軍相當敵上雲
氣極天如陣者此之謂横海氣力攻之可破也或兩軍
相當望彼軍上有火照人者此失將士之心攻之可敗
也或雲氣如羣鳥亂飛者敗兆也或雲氣毶毶如虎尾
垂于軍上者軍欲降不然將有奸人為敵應或兩軍相
當去十里内望見彼軍上氣白又髙後有青雲者立敗
之兆也宜速鼓行而擊或雲氣蒼黑者敗兆也或雲氣
如行牛或如鼓車或如羣虵亂走或黑雲如人牽牛皆
敗兆也或雲如壊屋之狀兵敗將死或淡黑雲中有深
黑雲黯黯而如星者謂之敗軍之氣兵大灾夫師動衆
天以勝敗之氣告人者有以也當勝氣者不可恃之當
修軍正(一作/君政)精智慮嚴號令正賞罰此可以答天地之
貺也茍或恃其勝氣而軍政不修荒怠敗度此可以反
勝為敗也偶敗者氣詎能必敗也當以嚴敎令謹智慮
責躬罪已恭答天譴此可變敗為勝也大將得不以勝
敗之象立修徳之方乎
　
　
　
　
　
　
　
　
　
　
　
　
　
　虎鈐經卷十七
欽定四庫全書
　虎鈐經卷十八　　　　　　宋　許洞　撰
　　天第一百七十七　　　地第一百七十八
　　虹蜺第一百七十九　　雷霆第一百八十
　　戰候第一百八十一　　雜占第一百八十二
　　占風統論第一百八十三
　　五音占風第一百八十四
　　刑殺占風第一百八十五
　　十二位占風第一百八十六
　　占逆風第一百八十七
　　風雨雜占第一百八十八
　　八節占風第一百八十九
　　　天第一百七十七
天裂(一作/制)于敵上者敵人自亂之兆也天色如血兵戰
之兆也天雨甘露所雨之地兵大勝也雨雖在敵敵敗
也在我軍避之天雨魚鼈在敵敵敗也在我亦當避之
天雨血在敵急擊之可勝也在我避之或在我彼兩界
者將大血戰吏士俱傷天雨絮及粟在敵敵㓙在我避
之天雨海島毛大亂之兆也天雨毛所雨之地大將信
任邪謀也若煙非煙慶雲也雲開有徳若星非星歸邪
也歸邪有人若霧非霧泣軍也泣軍多殺將若雷非雷
天鼓也天鼓多敗軍不雲而雨天泣也天泣多覆國凡
天下之事變異於人者急慎之
　　　地第一百七十八
地裂者兵戈之兆也營中地生錢者下謀叛也急備之
營中地上生毛者吏士多亡敵嚴令防之軍在野營地
震者有灾星到也營地生五谷者將士有喜慶大將有
封邑營中地色忽變黄者大慶之兆也營中地忽拆裂
有軍敗將死也急移營避之地忽陷者主將破滅之兆
也營中地忽生血者賊来急速避之城中與營内山忽
有夜崩者吏士欲分散移營避之屯兵之城山春崩者
敵来伐城山夏崩者有大水至山秋崩者有暴兵至山
冬崩者軍民飢結營之地吼如雷者敵来急速備之流
水無故絶者設伏兵至水忽赤如血者軍士欲自亂急
備之
　　　虹蜺第一百七十九
攻敵人之城有虹蜺屈曲從外入者三日内城屠五色
虹蜺飲軍井者大㓙移營避之虹蜺垂營中者亦敗兆
也五色虹蜺繞城城中將亂急攻之白虹見於軍上者
軍敗流血白虹貫中師不可出白虹繞城而不匝者從
不匝處攻之必拔矣繞城而匝者即俟從漸錯處攻之
赤虹從天直垂地者所垂之地敵兵至十一月屈虹出
破軍敗將天有白虹如霧者營中防姦賊及兵將反黑
虹所見之地大水到其處利於髙處置營赤虹半隠雲
上有火灾亦當敗黄虹在營上吏士多驚撓青虹亦如
之不為灾
　　　雷霆第一百八十
營中雷折木者大將㓙利修軍政春三月内甲子乙丑
戊寅辛夘戊午有雷及霹靂下石殺人者軍在野營將
有大戰一月内應之雷一聲而止者將軍有重令行將
戰之時雷聲自我陣後起漸漸入敵者必勝也隨其聲
而擊之吉從敵震迅而来者㓙也急抽兵避之天陰不
雨雷霆在我軍上隨而擊之者大勝也合戰之時大雷
一聲而止先動者勝渾渾圓長者從来處吉聲四起東
西南北不定者軍有大血戰兩軍傷大雷疾速自我入
敵者勝也自敵来㓙霹靂當牙帳急搜檢(一作/驗)之營中
有姦人為賊應亦慮暴兵至或夜半無雲而雨者吏士
不從軍令也火急施恩布惠(一作/講我)以禳其禍
　　　戰候第一百八十一
交戰之時五色采旗掣拽不動者大勝候也敵强力戰
慎不可追之臨戰之時鼙鼓之音鳴于常者勝候也角
聲清激者勝候也風不起而旌旗悠揚前指敵陣者勝
候也馬驕嘶而喜躍欲進者勝候也牙帳無故倒折者
敗候也鼙鼓之音重濁不上徹者敗候也角聲洪濁不
清潔者敗候也焦而四亂者敗候也横而不圓者内亂
將發旌旗撩亂不整者敗候也馬亦多驚嘶退縮者敗
候也臨陣之際勝敗之候能詳審者善矣
　　　雜占第一百八十二
結營之地天火焚其林墅者賊兵疾到火無故自發焚
其帳幕者有大水到溪澗中水忽出主有陰賊到其地
㓙移營避之或出軍之時或將戰之際有兔及麋鹿之
類走過者忽殺之勝兆也營中黄龍見者大勝也營中
山池沼溪澗忽自然自外而入者士卒凌主將龍鬬營
中及左右者賊大至亦防大水羣虵集營前道上者有
急兵至營中竹樹忽然生血者大將有重憂營中不雨
而樹濕者賊兵起營中忽得五色魚者勿殺之殺則大
水立至不然暴兵到有魚上下于樹者水亦至急移營
髙處避之鷄有重距重翼飛来營内者勝兆也殺則大
㓙兩軍相當遙見敵上有龍者不出一月敵當大敗大
尿溺營前大道者移營避之有灾至營中馬忽驚嘶者
即起卒兵立具兵器備之恐賊潛到馬前營生角者多
殺傷馬毛無故而赤主將灾也將帥之馬夜無故嘶者
其主㓙城忽出水者賊兵相侵䑕嚙(一作/齧)甲胄及兵器
者損吏士也䑕羣行即有大水䑕頻出軍中防叛逆虎
狼入營者賊兵至傷人大㓙
　　　占風統論第一百八十三
凡灾風之来多有殺氣克日濁塵飛埃蓬勃四起也凡
祥風之来多與佳氣併而日色清朗天氣涼索令鳴條
去地少髙不動塵而過也
　　　五音占風第一百八十四
宫風聲如雷吼空中(一作/風)商風聲如驅羣羊徵風聲如
奔馬羽風聲如擊濕鼓角風聲如千人子午為宫丑未
寅申為徵夘酉為羽辰戌為商巳亥為角宫風發屋拆
木米貴来年兵起徵風發屋折木四方有急羽風發屋
折木米貴(一作/情􁀙)商風發屋折木主兵角風發屋折木急
鬬戰
　　　刑殺占風第一百八十五
嵗月日時干陽徳自處陰徳在干合嵗月日時子刑夘
夘刑子丑刑戌戌刑未未刑丑丑刑巳巳刑寅(一作/申)辰
午酉亥各自相刑子丑寅巳申為上刑夘寅巳為下刑
大風從三刑上来官軍克大寒大克小寒小克風從刑
下来禍從刑上来福從三刑為上從自刑為下
　　　十二位占風第一百八十六
申子為貪狼主欺紿不信已賊遇盜賊主攻刼巳酉為
寛大主福禄賞賜衆宴酒食主貴人君子亥夘為陰賊
主戰鬬殺傷謀反大逆殺人之事寅午為㢘宜(一作/貞)主
賔客禮樂嫁娶圖儀誠信丑戌為公正執仇怨主兵辰
未為奸邪主欺慢人貪狼之日風從寛大来仍以貪狼
參説吉㓙他皆倣此有殺氣從三刑上来或五墓上来
有伏兵不戰必克
　　　逆風第一百八十七
蓬勃四起或自上来觸地此逆風也暴兵至寅時發主
人逆辰時發客逆午時發親戚逆申時左右逆黄昏發
外賊逆宫日風從角上来卒急有兵圍至月中折木者
城陷羽日風喧喧日無光深霧兵圍城客克商日風從
四季上来關梁不通路色陰賊日風從陰賊上来大寒
日(一作/賊)日相殺
　　　風雨雜占第一百八十八
攻城圍邑經旬不雷雨者城中有備疾去之出征之日
細雨沐兵捷之徵也若大風雷雨不見日辰午戌亥自
刑之日兵家大忌也臨戎之際忽来陰氣旁勃牙杠折
陰不見日旌旗抑揚此敗徵也慢風與氣從敵所俱来
我勝急擊之反是則㓙旌旗翬翬(一作/暈)順風搖曳舉向
賊者即擊之勝也大將牙旗之日風勢順動旌旗前指
鼙鼓之音清亮此勝兆也持此可以勝安定三軍之心
風施塵如穗如虵形屈屈来様者㓙急備之風来卑而
掃地者敵兵至速髙則来緩營中大風折木者大將失
位風無常而無定者賊即至合戰之際大風晝昏揚塵
衝敵大勝反是㓙兵初至所伐之城天色陰翳又無風
而細雨涳濛者軍將敗若初臨敵而大雷雨隠而至者
大勝之兆也有旋風入營折絶旗幟干戈次壊帳幙必
有盜賊入營將死
　　　八節占風第一百八十九
候風之次(一作/發)常于其節寅時候之立春之日位應艮
宫本宫綽綽然和風徐徐而至者此之謂條風也風自
人門起者軍民不利也春分之日位應震宫本宫風来
抑之非低颺之非髙習然得風者此之謂明庶風也明
庶風應候軍民寧泰之兆也風自金門起者軍民不利
也立夏之日位應巽宫本宫風至陶陶然圓緩而不散
亂者此之謂清明風也清明風應候軍民寧泰之兆也
風自天門起者軍民不利也夏至之日位應離宫本宫
風薰然融和而普者此之謂景風也景風應候軍民寧
泰之兆也風自水門起者軍民不利也立秋之日位應
坤宫本宫風来暢而愉(一作/渝)者此之謂涼風也涼風應
候軍民寧泰之兆也風自鬼門起(一作/来)者軍民不利也
秋分之日位應兊宫本宫風来肅然者此之謂閶闔風
也閶闔風應候軍民寧泰之兆也風自木門而起者軍
民不利也立冬之日位應乾宫本宫風潔清瑩爽而至
者此之謂不周風也不周風應候軍民寧泰之兆也風
自土門起者軍民不利也冬至之日位應坎宫本宫風
来凄涼不怒者此之謂廣漠風也廣漠風應候軍民寧
泰之兆也風自火門起者軍民不利也風之来也順者
為祥逆者為妖皆由人志正邪然後通天地鬼神之心
也是以八節之首日而占之可以知其吉㓙矣行師者
能以順正之道應乎天欲風之不祥也其可得乎
　
　
　
　
　虎鈐經卷十八
欽定四庫全書
　虎鈐經卷十九　　　　　　宋　許洞　撰
　　時加占烏情第一百九十
　　運加占烏情第一百九十一
　　雜占烏情第一百九十二
　　時加占烏情第一百九十三
　　六甲占烏情第一百九十四
　　　時加占烏情第一百九十
巳酉為寛大之日時加巳酉烏鳴其上直王相吉為長
吏休廢囚死有酒食時加寅午鳴其上有酒食辭讓時
加丑戌鳴其上有酒食詞訟口舌時加夘亥鳴其上有
酒食時加辰未鳴其上有酒食婦人口舌時加申子鳴
其上有酒食寅午為亷貞日時加㢘貞烏鳴其上王相
有長吏休廢囚死有諫諍責讓(一作/釀)時加巳酉鳴其上
有逺客時加申子鳴其上有爭財物事時加辰未鳴其
上有陰私口舌時加丑戌鳴其上有酒食時加亥夘鳴
其上以酒食起爭丑戌為公正日時加公正烏鳴其上
王相有長吏公正之事休廢囚死者有来慰問事時加
巳酉鳴其上有公正酒食賜與時加寅午鳴其上有公
正慶賀事時加辰未鳴其上有使(一作/吏)士来説陰私事
時加申子鳴其上有吏(一作/人)来作公正事時加亥夘鳴
其上有士来説賊相殺事辰未為奸邪日時加辰未烏
鳴其上王相長吏来刑奸詐休廢囚死口舌事時加寅
午鳴其上謙讓人説奸訟事時加巳酉鳴其上有酒食
陰私事時加丑戌鳴其上有吏捕姦邪私事時加申子
鳴其上有陰謀鬬爭刼盜事時加亥夘鳴其上有賊兵
刼申子為貪狼日時加申子烏鳴其上王相有言羣盜
攻刼休廢囚死有盜賊事時加巳酉鳴其上有酒食攻
刼事時加寅午鳴其上有善人説攻刼事時加丑戌鳴
其上有文書追盜賊事時加辰未鳴其上有婦人説羣
賊事時加亥夘鳴其上有羣賊攻奪事亥夘為陰賊日
時加亥夘烏鳴其上王相羣賊大戰休廢囚死有鬬事
時加巳酉鳴其上有酒食相傷事時加丑戌鳴其上有使逐
賊相傷事時加寅午鳴其上有婦人姦私相傷事時加辰未
鳴其上亦如之時加申子鳴其上賊自攻刼凡隂賊日有烏
鳴羣飛及飄風從四季上來時加四季皆為閉關搜索之事
　　　運加占烏情第一百九十一
　
　
　
烏從子上來大將不可震威武敵來勿與戰必不利丑
上來者不宜出戰兵進戰内有隂謀將發細察備之寅
上來者吉音至夘上來者利進戰大將有祿慶之事辰
上來者有吉信至營六步忽見牛羊大吉見死物㓙巳
上來者不利戰陣兩軍俱傷午上來不利出兵未上來
戰鬬主吉客㓙申上來不利出兵酉上來利出兵有喜
戌上來吏士有異心潛備之亥上來不利戰此十二辰
位占烏之情也常以恠字居甲上占之假令甲子旬即
在子上是也又若烏從四散併来到營上居惡聲而止
住之者賊兵已入境矣急飛過者賊勇銳疾如雷電速
為之備但疾與戰我可以勝鷙鳥飛來將軍牙帳上搏
擊者有賊不可出戰三足鳥飛來營前後謂之灾飲烏
也賊將來至營中者㓙急備之赤烏入營者防姦人刺
客羣鳥三三五五營上往來無聲而四散者吏士有逃
潰之心鸛鵲急來營上作巢而鳴速移營避之大水至
烏至營按干䝉難者吏士謀大將即有禍速避之鳥鵲
忽來礮上作巢者吏士謀大將潛騐之方戰之時有白
烏狀如鷹鸇飛赴者赴敵者并力擊之大勝兆也自敵
來赴我者㓙急退軍勿戰
　　　雜占烏情第一百九十二
出師之日烏于軍前逆飛者征無功在左則吉在右則
㓙逆軍而作惡聲查查者大㓙兆也或從右發聲和順
自大將後而過左復聲者大兵有慶之兆也烏及相呼
于(一作/子)者吉也烏于軍前一足卓立地者進必(一作/不)有
冦在枯卉上鳴者㓙振迅疾飛視顧周陣而不止者前
賊也烏來牙旗上立者急移營避之其地不祥烏立牙
帳上作惡聲者有吏士潛謀逆速搜騐之必得奸狀烏
來鼓角上鳴者將軍吏士心雄益奮也器械上鳴者即
有戰陣也遶營而飛鳴者所來之處賊兵至也凡烏之
來大將宜别令一人候之此皆能通天地鬼神之情者
也
　　　時加占烏情一百九十三
登明方鳴者㓙神后大吉功曹等方者大衝天罡太乙
方者勝光小吉𫝊送方者吉從魁河魁方者㓙更看神
與月將相克假令登明是㓙神在寅夘申酉即相生為
吉也假令𫝊送是吉神在寅夘巳午即相克為㓙也他
皆倣此宜細認方位辯其吉㓙
　　　六甲占烏情第一百九十四(六甲旬圖在第八卷/但以圖按其方可也)
烏在上　鳴者賊聞不来與戰大吉　鳴者合有吉音
無他戰陣　鳴者喜信之兆也　鳴者防慎在内當有
細人潛為賊應不然有謀叛者察防之　鳴者軍無他
戰　鳴者有賊信者當有戰陣　鳴者聞賊不来急備
之不利戰㓙兆也　鳴者亦慎之或有小盜必殺之不
然當有大驚　鳴者防吏士亡遁　鳴者將有戰之事
主吉　鳴者有賊信者　鳴者防内有奸人潛為賊應
謹備之夫占烏之法立營之地非烏所巢而有烏来鳴方
可論占若叢林羣烏之所栖泊而嘲囂無常者不足占也
　虎鈐經卷十九
欽定四庫全書
　虎鈐經卷二十　　　　　　宋　許洞　撰
　　誓文第一百九十五
　　祭毗沙門天王文第一百九十六
　　祭風伯雨師第一百九十七
　　祭山川神文第一百九十八
　　祭黄帝文第一百九十九
　　祭蚩尤文第二百
　　祭八神文第二百一
　　祭當境神文第二百二
　　禡牙旗神文第二百三
　　禡門旗文第二百四
　　禡五方旗文第二百五
　　禡六纛旗文第二百六
　　禡五兵文第二百七
　　禡馬文第二百八
　　釁鼓文第二百九
　　　誓文第一百九十五
有虞氏戒于國夏后氏誓于軍敵人誓于軍門之外周
人將交刃而誓所誓不同吾從周誓之誓曰惟天至仁
亭毒萬物其有逆于道徳者激霆以震之惟神至幽游
息六氣其有淫于禍亂者潛靈以殛之惟王至明順䘏
九服其有悖于敎化者興師以察之此四主同條而共
貫也是知軍(一作/君)天下者揮長戈以賔不臣未為不善
也滌穢滓以廣王化未為不嘉也今逆冦不庭亂常反
徳吾為天子恭行天討誓剪大憝決垂元功即出(一作/即)
㓙門已即敵境咨爾衆士用命賞于祖弗用命戮于社
生死榮辱在是一舉勿使自躓為邦之羞爾其勉之勉
之
　　　祭毘沙門天王文第一百九十六
維年月日某官謹以香燭蔬菓祭于毘沙門天王惟天
王神靈通暢威徳奮震據大陰之正位降普天之妖魔
左手擎塔尊神顯于西土右手仗戈(一作/㦸)赫威游于
北方一舉而羣魔駭再舉而沙界裂目激電以日暗髮
聚藍而雲委卓犖萬古鬱稱元神今妖孽未除生靈塗
地㓙聲逆氣溢天浮星皇帝命某帥領雄權剿戮羣黨
大勲未立壯心徒奮天王受佛法印廣揚神通尚能卷
大地于掌中納須彌于芥子今此小醜豈不能怯伏惟
降慈悲心救衆生苦開大神力神兵右迴左旋剪滅賊
衆脱苦惱于刀兵之刼發濟拯于風火之輪則某也䖍
心皈依實在此日尚饗
　　　祭風伯雨師文第一百九十七
年月日具官某謹以牲牢(一作/羊)香酒之奠祭于風伯雨
師之神惟神箕畢之精陰陽之粹也動息無間逰潛太
虚大塊噫氣鼓天地以發籟飛龍在天合雲雷而作解
茫茫禹跡民其賴之今某出師有期惟靈是禡冀神陰
嘉(一作/佳)祐以賛我師旅或則駕舟楫濟巨川神其施九
竅之怒號或則陟嶔岑歴險阻神其減十期之霶霈然
後蕩妖氛之氣如塵颺空掃兇頑(一作/妖)之血為波注海
大事茍濟敢忘𤣥貺尚饗
　　　祭山川神文第一百九十八
年月日具官某謹以牲牢香酒之奠祭于山川當境之
神始疏山濬川所以應天文裂地紀限中外宣風雨雷
也惟神者必靈有祈者必應盖山川為之府而神靈為
之主也禍淫福善神其掌之故聖人列于典禮國家配
於羣望所冀發善者之福祐殱不善之屍骨惟神景天
地之命為山川之靈監我懇誠賛我兵力使收功於須
臾馘元惡于頃刻尚饗
　　　祭黄帝文第一百九十九
年月日具銜某謹致祭于黄帝之神惟神天資懿睿首
弄兵戎(一作/戍)敷演三才披攘九極陶精頥(一作/積)粹嶷立
夐古雖蹈迍之不腆寔(一作/實)伊聖之有作方今天人合
發中外稱忠隠幽干黄屋之尊告廟起白旄之命惟神
素章元聖開闢往世驅(一作/馳)逐兇慝(一作/逆)揄揚天功綿
歴千載(一作/祀)光靈不泯陰垂嘉祐以賛我師旅収闢土
地誅鋤鯨鯢幽明合誠幸享多福尚饗
　　　祭蚩尤文第二百
年月日具官某謹以致祭于蚩尤之神惟神雄材(一作/才)
自任命世特立卓絶萬古鬱為人豪在昔(一作/官)炎靈不
御土(一作/御)徳丕熾公鄙自天之職纂即戎之緒足􁁉九
土手掉五兵而奮臂一呼四溟飛水瞪目再顧兩曜暗
光吁氣而煙霧蒸吹蠡(一作/角)而風雨作金虎亦病神龍
亦屠然公之丙靈實(一作/寶)萬萬世不冺冀垂嘉祐賛衛
我師獲虜樹勲戴答(戴一/作以)作貺尚饗
　　　祭八神文第二百一
年月日具官某謹致祭于八方之神兩儀設象八卦成
文中合粹氣結為神靈聖君則之以奠萬民悠悠姦醜
敢有不賔逆天返道罹殃道迍吾今有告神順所聞天
門地户人門鬼門震靈(一作/雷)洞洞火靈焞焞水澤之神
聚類合鱗茫茫太白靈氣詵詵掃殄兇悖廓清妖氛(一/作)
(氣/)明靈之神鑒之尚饗
　　　祭當境神文第二百二
年月日具官某謹備酒牢奠祭于當境山川之神惟神
受天明命辨位司民禍淫福善神之恒徳今姦醜肆暴
聚謀不軌汚瀆我境土擄掠我生(一作/士)庶尚未伏鎖授
(一作/誅報)首豈神禍淫之道耶俾我元戎肅壇命將提戈逺
征大憝未誅元勲未輯豈神福善之道耶今某䖍統大
軍以涉靈境固當饗我血薦潛助其力賛應天之兵誅
悖道之冦則神正直之方于是乎在尚饗
　　　禡牙旗文第二百二
年月日具官某謹禡于牙旗之神昊天有命澤祐元王
純精播祉𤣥徳勝光蕞爾醜黨取(一作/敢)謀亂常麏驚黔
首䑕嚙邊疆天子命我仗鉞専征耀我威武討彼不庭
嘗聞天地福謙鬼神害盈善終其祐惡殄其生咨爾(一/作)
(示/)陰祗固將郊靈召太乙呼雷公馳白虎走青龍𤣥龜
鎮後朱雀前衝濯蕩狡冦掃除妖虹兵不血刃告厥成
功神其知之鑒兹予衷尚饗
　　　禡門旗文第二百四
年月日具官某謹禡于門旗之神惟神奠兵作元揚靈
戎首闢向方之正位立㓙器之宏規指顧師徒予實賴
汝今醜黨尚肆妖氛未清是致伐鼓建牙聲唬秉律藉
神陰祐俾建殊功誠宜磨五兵之䖍比三軍之氣納邊
徼之地載扇華風鏁鯨鯢之屍盡為京觀神其聴之尚
饗
　　　禡五方旗文第二百五
年月日某謹禡于五方旗之神惟神稟命昊穹實司所
職體國經野正位辨方前指則摧撲兇頑當位則表列
師旅伊靈有用由古賴諸我國家自奠丕基遐宣惠政
鯨霄鼇柱總八極以天臨木口金鈐震九疆而雷動方
資廣被孰敢不賔何邊鄙之遊魂釁妖氛而背惠伊宗
既興於嘯聚在予載掌于車徒戎事有征馘元無爽冀
神垂祐陰賛六師奮朱雀以前驅命𤣥龜以後殿青斾
鼓蒼龍之氣素旌宣白虎之威黄龍鎮中為我軍主誠
宜内順指顧外威姦雄一揮而龍塞生塵窮兇罄覆載
鼓而狼居破膽敗冦靡奔掃大憝于陬隅耀殊勲于簡
牘廓清萬里藉神之靈尚饗
　　　禡六纛旗文第二百六
年月日某謹禡于六纛之神夫行殺氣于北方表戎事
者大纛是故以黑為飾順其位也為君之表嚴其令也
師徒撙節右在于誠宣我大用威被元兇所當者皆摧
所指者皆靡則神順成之功斯亦至矣尚饗
　　　禡五兵文第二百七
年月日某謹禡于五兵之神天道不諂助厥元王我作
五兵以征四方靈星為衆刃名大房角星示本弓名曲
張二宿主弩曰逺望熒惑主矢曰徬徨彼長㦸名大將
賴參星而抑揚今則么麽聚臭孛彗騰光流血如水傷
骨成岡茍不剪滅孰為忠良咨爾五兵為天大刑大𤣥
之垂象方子之淳精順我動使以撲不庭明靈之神鑒
之尚饗
　　　禡馬文第二百八
年月日某謹禡于馬神東方蒼龍實曰天駟考星史而
立象垂休觀大易則乾文取譬懿伊馬之用功為邦家
之大利何倥偬之邊陬聚兇頑之黨類列旗幟而星蕃
掉戈矛而蝟起將耀武于三軍當載揚于六轡所賴者
穹昊儲禎明神効祉苟芻飲之叶宜庶陰靈之不昧尚
饗
　　　釁鼓文第二百九
年月日某謹釁于鼔神三軍之威職在震動鼓旗之用
靈為鬼神塗血致誠古之常典以聲為度兵之令儀進
退周旋實在于爾用誠致饗神其鑒兹
　
　
　
　虎鈐經卷二十
