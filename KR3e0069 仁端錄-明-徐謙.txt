#+TITLE: 仁端錄-明-徐謙
#+DATE: 2018-05-12 10:17:48
#+SOURCE: github.com/kanripo/KR3e0069 master 13d111f5                
欽定四庫全書　　　　　子部五
　仁端録　　　　　　　　醫家類
　　提要
　　　　(臣/)等謹案仁端録十六卷明徐謙撰其門人
　　　　陳葵刪定謙字仲光嘉興人葵字藎夫嘉善
　　　　人是書専論治痘諸法分别五臟及經絡傳
　　　　變觀形察色條列方論末卷附治疹之法案
　　　　痘瘡之症古所未詳往往以㿀疹統之自宋
　　　　以來治小兒者莫如錢乙而藥證真訣亦略
　　　　之蓋其氣之盛行在元以後故著為方論者
　　　　至明而詳是編推原本始備載治驗平正通
　　　　達實為痘科法門較之强分南北偏主攻補
　　　　者殆不可以道里計矣乾隆四十三年五月
　　　　恭校上
　　　　　　　總纂官(臣/)紀昀(臣/)陸錫熊(臣/)孫士毅
　　　　　　　　總　校　官　(臣/)　陸　費　墀
欽定四庫全書
　仁端録卷一
　　　　　　　　　　　　　明　徐謙　撰
　　　　　　　　　　　　　　　陳葵　刪定
　　痘疹遡原
痘疹之症有謂在母腹中時食穢血而生者有謂在交
媾時慾火所鍾者蓋皆胎毒也有謂天時疫癘與傷寒
同則是外感了與胎毒無干不知傷寒之症人有不患
者而痘則人人不得而免傷寒或一病再病而痘則一
出而止如此則所謂胎毒者似矣然食穢之與慾火自
有生以来皆然何痘不見於漢以前而獨見於東晉元
帝建武之後盖建武時胡虜極西北之人來南方溫熱
之地腠理開通偶感時行疫癘之氣觸動其胎中溫熱
之氣發為此瘡盖人在氣交之中故痘疹由外感而激
成者類能傳染惟莫開其端則痘亦不發要未可執一
而論也惟内染外感相搏而成故未發之前將見紅㸃
之際以㣲汗散之未有不易愈者(㣲汗是論其常/夾邪者不可)失此
不汗至將出未出之時大勢已成然後汗之則虚者不
能成漿實者必成斑爛可不審哉
　　原痘論
自建武擊虜遂染其毒流播中國謂之虜瘡或名聖瘡
言其變化不測也或名天瘡言由天行時疫也或名百
嵗瘡言人雖百嵗止發一次也或名豌豆肖其形也人
之患此者如蛇脱殻龍脱骨生死存亡係乎呼吸究其
従何而来有云精毒者即交媾時之淫泆與精俱種者
也有云乳毒者食息起居稍有不慎則毒氣與血氣交
變為乳毒也有云胎毒者兒在胞中氣團於内血䕶於
外内外堅固風氣不通惟臍帶中隨母呼吸水榖之氣
沁入兒腹長養兒體即胞漿是也子之臍通於母之諸
經百絡母不慎口腹調其七情則氣従臍帶而入與孩
骨俱長者也有云穢血毒者兒降生時以胞蒂脱於右
腎母氣始離而授於子氣即従丹田而湧出兒之口鼻
鬱悶不禁頭重於體故従下而出也其時少有阻滯則
母之惡血穢汁兒含在口随咽入腹是也究而論之惟
父母之精毒為先天之毒随禀而来釀為痘毒也何也
交感之際膠黏如脂膩者醇精也真元之所聚也故出
痘少而順不膠如清水者淫火之泆也即痘之所種也
故出痘多而逆自臓腑皮毛筋骨之形既就而淫火即
種矣其伏於命門者天一生水故也是猶菓核萌芽已
聚於中待時生發也命門以膀胱為府故痘初起於
太陽也若由太陽傳於陽明乃順候也若傳於太隂脾
經則有腹痛若傳於少隂腎經則有腰疼若傳於厥隂
肝經則有腿足小腹痛乃逆候也然淫火必俟天行之
氣觸而發之者何也盖男女媾精無欲不行無火不動
精血包裹陽施隂受何莫非淫火之所為人身之淫火
與天地之嵗火相擊而動故然後出痘也火未至也寂
然無聲火既至也赫焉震發故值嵗火之氣冬溫之令
必有天行之氣相觸而發之也所以每值嵗火冬溫之
時須服藥預解之藥雖未必能解先天之淫毒庶以減
外感之時毒而痘亦輕耳若死生吉凶皆由所感天行
之輕重合于精毒之多寡及元氣之厚薄而分也至於
胎毒乳毒穢血毒皆成形以後一切胎症而已人有一
生不出痘者非果不出也盖鶴不發頂不能聞聲蠶不
三眠不能成絲蟹不脱殻不能大其匡虎不轉爪不能
振其威人不出痘不能洩其毒但有原來無毒或値痘
疹盛行之時報痘稀少偶出於凡瘡之中而不覺者或
歲火外行其人年命不犯則毒火不動於内兩不相値
延至暮年始發者有之豈眞不出哉
　　原痘賦
痘本先天之胎毒觸癘氣而發其伏藏散布四體自内
出而根五臟初起太陽壬水尅乎心火後歸陽明血水
化為膿漿肝主液而為水泡肺主涕而作膿囊心則斑
而紅紫脾則疹而赤黄腎乃封藏之本變則黑陷可防
先分部位次察災祥陽明從目絡鼻太陽形於頭上心
火炎熱則鼻乾面赤肺經鬱結則胸膈先傷手足司乎
脾胃腰背統乎膀胱頭項三陽交會肝膽主脇肋之傍
陽不足兮不能振作而起發隂不足兮不能收斂而閉藏
初時吉凶先看眉心㗋額眼沿耳根唇内唇外及齦舌布㸃
之疎宻後來變起必察夫痘頂凹凸根血聚散舌心紅
白并漿痂形色之神光應生發而反收斂兮謂之陷伏
應收斂而反發生兮謂之爛洋病似順而反逆兮認之
要慣病似逆而反順兮察之貴詳初出現而涵水乍起
發而帶漿膿未成而乾黑囊未滿而萎黄(似順/而逆)如夾斑
疹斑疹消而足喜若頂平陷平陷起而有救(似逆/而順)形尖
圓而光壯兮氣之充拓色鮮明而潤澤兮血之涵養灰
白平陷兮氣血虚而補之以溫紅艶掀腫兮氣血熱而
瀉之以涼氣至而血不足兮雖起發而根窠不紅血至
而氣不至兮雖明潤而郛廓不長熱則氣血淖濁而不
斂寒則氣血凝滯而不張或受於熱兮為煩燥為赤為
痛或受於寒兮為振悸為白為痒病遇虚寒兮溫補有
效症屬實熱兮辛香莫嘗須怕紫紅更嫌灰白最宜淡
紅滋潤切忌黑陷干紅色要明潤兮猶恐薄嫩之易破
痘貴干結兮又怕痒塌之難當面頰稀而磊落清安可
保胸膈宻而連串凶吉難量頂要尖圓不宜平䧟漿須
飽滿切忌空囊皮喜老而愁嫩膚愛糙而怕光結實髙
聳始終無慮丹浮皮肉必主刑傷唇面預腫兮八九日
如何可過腰疼胃爛兮一七日定受災傷瘡堆口舌毒
纒頸項咽㗋嗆腫飲食難嘗瀉利膿血毒盛無漿人力
雖盡天命匪常戒汗下于首尾兮惡攻之説補脾土以
制水兮喜補之常脾為水穀之原固不可以不補不補
則水潰溢而泄㵼腎為津液之府尤不可以不補不補
則火爍金而漿虚水雖制火之亢火毒熾而腎水亦涸
土雖防水之溢榮氣敗而脾土亦傷故補脾不若救腎而
養隂所以濟陽欲知透與不透兮于手足而細察欲知
足與不足兮于輔頰而端詳設四末之未透取脾胃而
服藥如一方之未足視經絡以求方出或未盡兮無空
痘須防猝暴發或未透兮無潰膿必發疽瘍不及期兮
早收火毒陷而可怕或過期兮不靨邪氣留而周張晝
夜抓搔兮將榮氣之外脱飲食斷絶兮必胃氣之中傷
腫忽消而毒歸于内色變黑而疔起于瘡食穀則噦兮
在天之大數飲食則噴兮較人之短長毋虚虚毋實實
毋熱熱毋涼涼正氣為先戒開門而延㓂解毒為急休
視虎以如羊須順時令之寒暄切忌人畜之來往勿動
溷厠之垢勿燒檀麝之香小便清兮大便其結實淡味
食兮厚味不可嘗父母切須保䕶醫藥尤貴精詳
　　腎經無痘辨
諸書皆言四臓有痘獨腎臓無痘故發熱之初止顯四
臓之症騐耳之冷因知其無痘也豈知兒受淫火之毒
伏於命門觸於癘氣而發何可謂之無痘夫以耳之冷
熱騐輕重則可若以耳之冷熱而遂謂無痘則不可腎
既無痘何又有變黑歸腎之説必其有出始有歸耳觀
古人制四牙散便可見矣盖牙者骨之餘腎之標是以
腎補腎之意惟腎之元氣足則其痘始能盡出且又制
伏其火而使血氣相依此化膿結痂而愈也腎虚則不
能化漿結痂而變黑馴至焦枯而死矣故腎而曰歸者
由出于腎而歸于腎也痘出四臓皆熱耳凥屬腎獨無
熱者以腎屬寒水所以獨冷也又謂腎經不宜有痘者
以托根之處先已受傷不能生發收斂故耳
　按腎雖水臓而實有相火寓於其中象水中龍火因
　動而發夫男女媾精先結河車天一生水腎最先成
　先天淫火同類相求故毒必伏乎腎痘既發動象龍火
　自然躍出於淵而耳凥之不熱固其常也若變黑者
　火極似水之象非水之本色也故腰痛于痘為最逆
　盖以毒火發動自應傳於别臓乃仍復歸併於腎而
　不能發散譬如龍戰于淵其害可勝言哉至人牙散
　方則又求其屬以衰腎中之毒火則腎中作强之性
　已從火化而衰矣火毒得之有不升發而出腎乎治
　痘者特患火毒之不能盡發非患水之不足也以火
　盛則水涸散火所以收水故痘出於腎則是以腎補
　腎則非
　　春夏為順秋冬為逆辨
胡大卿曰春夏陽氣在上人氣亦在上秋冬陽氣在下
人氣亦在下痘疹之發自裏達表當春夏之時血氣隨
陽氣上運而行早秋冬則血氣隨陽氣下運而行遲是
以春夏為順秋冬為逆(此順逆不/以吉凶言)又當以小兒稟氣為
主稟氣充實者雖發於秋冬亦不為害稟氣怯弱者雖
發於春夏亦必有傷(稟氣看形/氣便見)
　　傳經次序
傷寒自肺傳内痘症自腎傳外傳肝木傳心火傳脾士
傳肺金此自内出外之意非謂痘毒獨藏於腎而後傳
於各經也盖毒隨遇而伏各臓俱有一二日胎毒自腎
發骨髓之分自髓達筋而腎經毒解二三日傳肝經之
分自筋達血脉而肝經毒解三四日傳心血脈之分自
血脈達肌肉而心經毒解四五日傳脾胃肌肉之分自
肌肉達皮毛脾經毒解五六日傳肺皮毛之分自皮毛
達瘡窠而肺經毒解若已傳肝筋而少滯於腎則渾身
壮熱口渴悶亂已傳心血脈而少滯於肝則搐搦牽掣
紫黑潮熱已傳脾胃肌肉而少滯於心則焦紫疔斑癰
發四肢已傳肺皮毛而少滯於脾則痘不圓肥出瘡窠
而少滯於肺則痂遲落而多斑麻此傳經之次序也
血載毒行氣分而出所以生熱經絡者血氣之道路也
故痘六日以前氣血自外傳腑而生發自内出外之漸
也六日以後血氣向内傳臓而歸結從外入内之漸也
所以順痘氣旺血盛毒自托于外而不退歸也逆痘氣
衰血敗毒反入於内而不外充也内者不出曰毒伏出
而復入曰䧟伏不成漿痒塌曰倒䧟膿成復化水不能
結痂曰倒靨皆自外反入于骨髓謂之歸腎為逆也
　　經絡傳注時候
手之三隂從臟走至手手之三陽從手走至頭足之三陽
從足上走入腹中足之三隂從頭下走至足上共合十
二經絡
十五時為一傳七日五傳司天以十二支為一候金木
水火土内應五臓三隂三陽應六腑
人身氣血晝行陽夜行隂故自平旦寅時從中焦注手
太隂肺經卯時注手陽明大腸經辰時注足陽明胃經巳
時注足太隂脾經午時注手少隂心經未時注手太陽
小腸經申時注足太陽膀胱經酉時注足少隂腎經戌
時注手厥隂心包絡亥時注手少隂三焦經子時注足
少陽膽經丑時注足厥隂肝經
子午卯酉日隂交於陽氣交不足痘多内攻寅申巳亥
日陽交於隂血交不足痘多外剥辰日陽氣行下血流
不進痘宜補血戌日隂氣行上氣留不足痘宜補氣丑
未日氣血均行其痘多吉氣血循行不可太過不可不
及候時爽時災眚立見
　　周身所屬
正額太陽脈之所會唇頰陽明脈之所經耳後兩傍少
陽脈之所過痘為陽毒故隨陽而先見於面身後屬太
陽經身前屬陽明經四肢屬足陽明經身側屬足少陽
經○額主心面主胃腹與四肢主脾脇主肝兩腋主肺
下部主腎肩背主膀胱
痘發於三陽者可治發於三隂者難治先出頭面而後
及下體者順先出下體而後及頭面者逆若陽明多者
胃與大腸積陳受汚氣血俱多故於口鼻兩傍人中上
下腮頥年夀之間先出現者吉若太陽則水火交戰之
地少陽則水火交併之沖多氣少血故於此二經先見
先漿先靨者凶
褁束於外者脾也脾虚則易破充拓於裡者氣也肺虚
則氣不振發榮華於外者血也肝虚則血不紅活痘中
之水腎也腎虚則干格黑陷痛痒者心也心主火火實
則痛火虚則痒
　他處有言氣虚則痒血虚則痛此言火虚則痒者毒
　非漿不解漿非痛不作痛非熱不成熱非火不發火
　虚則不作痛以成漿而反痒者盖熱則生風風火相
　搧變故生新若火虚風亦虚遂變致邪而成惡候
　　五臓症候
凡病止發於一臓惟痘症五臓皆現須察何臓之症為
甚而施治之
心為赤帝門　心者生之本神之變也主驚惡熱其色
赤屬火其味苦其臭焦其華在面其充威血脈其液為
汗其聲為笑其變為噫開竅于舌實則呌哭發狂飲水
而搐虚則困卧悸動而不安熱則合面而睡口中氣温
上竄咬牙諸痛痒瘡皆屬心火天庭直下至睂與左右
兩顴上唇沿(心之/經)兩顴(心之/樞)兩臉(心之/部)心堂乳阜(心之/闗)
舌(心之/苗)正額灰色舌上見胎兩臉俱焦(心/火)舌上有芒刺
焦黑等胎此心病也心胃不開食不進而痘重經云肝
病心不病自然得安寧心病肝不病還氣復血未定十
二日還氣十四日復血必有大變不可不愼心氣通於
舌故口不知五味狂言亂語見鬼必發疔○心經發熱
紅潤細下出天庭印堂方廣顴舌胸膛乳阜之處舌熱
則沸騰寒則凝滯○如驚悸心病也甚則詀狂見鬼心
症毒必焦紅伏而不起煩哭咬牙舌有芒刺焦黑等
胎
心經吉痘　少隂心經花吐兩顴粒粒椒紅根窠明潤
纍珠同知是孩兒福重
心經凶痘　齊擁干紅焦紫海棠沈醉東風斑疔丹錦
毒梟攻非藥所能濟用
心氣通於血脈故發熱之初倐忽驚悸不寧者心病也
須按心脈治之
肝為青陽門　肝者罷極之本魂之舎也主風惡風其
色青屬木其味酸其臭臊其華在爪其充在筋其液為
淚其聲為呼在變動為握開竅於目實則目直大呌呵
欠頓悶虚則咬牙多欠熱則手尋衣領亂捻物件諸風
掉眩俱屬肝木左太陽上截及兩眶(肝之/經)左太陽眼眶
(肝之/殺門)兩眼眶(肝之/樞)左肋左太陽眼胞兩臀阜(肝之/軸)眼為
肝之竅眼閉則肝病眼開則無病肝宜病不病則痘難
定而痘必重肝氣通于目故目不知黑白或頭疼竄眼
目睛紅腫疼痛○肝經發㸃顆大頂沈色滯出左陽左
臉左肋眼胞之處毒盛則焦紫肝實則驚厥○如發熱
之初呵欠頓悶肝痘也甚則發搐肝症毒必發疔及水
泡血泡頭疼竄眼目珠紅腫疼痛而成目疾肝木生風
發痒
肝經吉痘　肝部左陽魚尾眼眶絲竹商丘雙林叢木
自悠悠嗔怒不生不𠻳
肝經凶痘　坐􁀙卷鸇猿泣搖鈴係珮投戈牡丹罩錦
海棠多嘔吐頭疼如破
肝氣通於筋故發熱之初呵欠頓悶者肝症也須按肝
脈治之
脾為中央門　脾者倉陳之本榮之居也主困惡濕其
色黄屬土其味甘其臭香其華在唇四靣其充在内其
液為涎其聲為歌開竅於口在變動為噦實則困倦飲
水虚則吐㵼生風諸濕腫皆屬脾土兩腮頰倉庫頤阜
(脾之/經)兩腮兩頤(脾之/樞)臍封(脾之/闗)中庭中腕腮頰口角皮
腹手足(脾之/軸)腮底焦枯囊心焦紫唇上黄色破裂舞唇
或如魚嘴咂(脾/火)脾開竅于口故口不知穀味腸鳴水走
腹中陣痛吐㵼飲食少進丹疹發於脾○脾經發㸃細
宻連片不分珠出年夀人中腮頤口角臍封肚腹手足
之處太過則易洩不及則飽脹若唇裂出血㸃隱皮膚
之間者百不救一○多咬牙七八日十三日必死不可
用藥○如乍涼乍熱手足稍冷多睡脾病也甚則目腫
腹脹唇口燥裂作渴便祕脾症毒多必成灰白痒塌吐
利
脾經吉痘　脾土口沿腮井盤珠彩鈿根窠稀踈紅暈
不嫌多更喜桃花朶朶　痘初出淡紅潤澤根窠圓渾
鮮明
脾經凶痘　洒頰叠錢垂釣頤池梅片投戈蛇皮蠶布
蟢蛛窠吐嘔脾難安妥　凡淫毒内熾胃氣相敵必有
腹痛溏泄之患
脾氣通於肌肉故發熱之初乍凉乍熱手足寒冷多睡
者脾症也須切脾脈治之
附胃經痘　印堂山根年根年夀凖頭人中(胃之/部)○胃
經發㸃細宻分珠色白諸陽升提不免頭痛毒盛迫逐
嘔吐則逆血自榮也
胃經吉痘　鼻係陽明胃土嬰兒司命人中奇花美麗
狀元紅年夀凖頭宜空
胃經凶痘　鼻直干將流裔灰煤紫泡相攻蛇盤紋線
水形仝都是從鼻發縱
肺為肅白門　肺者氣之本魄之處也主𠻳惡寒其色
白屬金其味辛其臭腥其華在毛其充在皮其液為涕
其聲為哭開竅於鼻在變動為咳實則悶亂喘促虚則
硬氣長出熱則手揑睂目鼻諸氣憤鬱皆屬肺金右太
陽上截兩睂間(肺之/經)㗋突氣樞(肺之/樞)右太陽氣窩(肺之/殺門)
鼻(肺之/竅)右脇右太陽頸項氣突(肺之/樞)睂心以上(肺之/郡)兩
太陽灰黑鼻管乾枯右顴右眼白俱紅色頂額焦枯
(肺/火)肺氣通於鼻故聞香臭鼻塞聲重呵欠噴嚏啑肺
發膿泡也發熱後須鼻涕常流若鼻管焦黑炬煤而
聲啞者急宜解肺毒清肺火又單聲啞者乃少隂心
經之血不能上榮於舌本名之曰瘂非啞也須細察
之經曰肺病脾不病須防痰火症脾病肺不病𫝊送
北汀定○肺經發㸃白大稀疎出右太陽右肋兩眉
㗋突氣窩鼻管之處虚則金鳴喘𠻳實則憤鬱頓悶
熱則嫌而惡寒大腸發㸃色白分珠綻突有神根無
紅暈雖有亦微○如面燥腮赤噴嚏肺病也甚則喘
咳鼻乾肺症毒多必増喘𠻳須渴手搯眉目鼻面肺
發膿泡
肺經吉痘　正額右陽肺部人君位在天庭慿虛廣濶
痘無形尤喜雙霞明暎
肺經凶痘　喉突氣樞盤鎻干將蜂蠆叢林雲遮揚幟
赴幽㝠此是花蘭不幸
肺氣通於皮毛故發熱之初面燥腮赤欬嗽嚏噴者肺
症也須切肺脈治之
腎為𤣥武門　腎者封藏之本精之處也主虚惡燥其
色黑屬水其味醎其臭腐其華在髪其充在骨其液為
唾其聲為呻開竅於耳在變動為慓虚則目無精光畏
明骨重腎怯則猝失音諸寒收引皆屬腎水承將地閣
谷道髙骨頰側(腎之/經)兩耳垂(腎之/樞)交骨(腎之/部)地閣後頸
耳谷背俞腰脊陽毬(腎之/軸)耳為腎之竅若不聞人言而
反聞鐘鼓音樂者腎病也腎不宜病病則渾身生黑疔
或發紫泡急解腎毒遲則無救○腎經發痘先從口角
唇及承漿手足指頭或脚背出後痘發於腎者多患沈
匿而色黑若黑潤如烏羽者最貴若黑滯則險變黑陷
則逆升則痰喘降則漏洩○如痘初骫(骫音委皮/屈曲也)冷耳
冷火不能涸水是腎之平症也若耳骫俱熱腰疼黑䧟
者則邪干於腎也盖腎通竅於耳天一生水故受氣之
初先生兩腎如荳種離泥兩邉分開之瓣也痘發耳骫
俱冷者火不能涸水也熱則邪干於腎毒不能發越則反
有歸腎之變矣○骫耳俱冷者先抑而後揚先合而後開
交到肝心脾肺隨現一經透發收成在餘經不在腎經也
腎經吉痘　地閣兠含腎部花開朶朶殷紅鮮明朗潤趂
芳叢水藏滋生稱聖
腎經凶痘　盤珠固為竒朶瓜子未是名花真元一種
莫教差黑陷命歸泉下
腎氣通於骨髓痘發時骫凉耳凉者腎症也須按腎脈治之
　　明辨面部
看痘闗竅面部為先蓋人之一身諸陽皆聚於面霛霄
天庭方廣印堂兩顴人中上下唇胸堂孔阜心之經也
山根鼻直鳳凖懸旌掛弓陽莖胞珠兩手掌陽明之經
也兩臉食禄兩倉兩頥鈎承漿臍腹脾之經也左太陽
上截兩眼眶鳳尾絲竹奸門淚堂及左手足肝之經也
右太陽上截日月角繁霞綵霞旁至丘陵兩眉峰氣樞
㗋突氣窩以及右手足肺之經也地閣兠含兩耳頰車
交骨伏枕天柱龍含腎之經也
　
　
　
　
　
　
　
　　觀面部而知症
百會山根鐵葉焦呵欠脾家必倦勞人中氣窩滯焦陷
㗋中鋸響痰涎上胸口隂交若黑黴眼碧昏昏飲食虧
龜頭尾脊紫霞浮毒疔須從脇下搜三里膝盆如惡痒
胃氣已潰難調養公孫太白倘焦色煩躁詀語水火隔
湧泉照海海棠紅渴欲飲水熱匆匆左眼淚堂哭聲攢
男怕相犯女無干右眼淚堂斬七厄女要無侵男要易
鼻尖頭帶黑椒皮心中蛇蟲實難醫上唇先有痘漿黄
脾氣已入鴟梟房下唇痘若白洋洋洞賔下手也多傷
兩顴燥裂黑椒皮淫火焚燒解毒宜睂尾兩邉若破焦
嗆嗽聲啞死不饒年夀印堂倘不起氣血全虧急開補
痘破膿膠臭氣薰不添焦色活分明若還臉皮横裂破
雖然力救自應驚
　　朱恵民説
諸家皆以天庭司空太陽印堂方廣之處先發者為逆
口鼻腮耳年夀之間先發者為順余細騐之毎見從正
額兩顴頰先見者多順人中口鼻先見者多險太陽頤
頰兩耳先見者多凶雖論部位則然尤必觀其疎宻形
色以判吉凶不可執一也
　　觀面知身
頭為諸陽之首額為諸髓之海故觀頭面可以知身體
之吉凶
印堂之下應心胸○觀印堂之稠宻即知心胸有痘
兩顴應兩臂○觀左右顴焦紫即知左右臂有黑疔
頂門應兩脅○觀頂門焦紫如椒即知兩脅有疔
㗋吻應四肢○觀㗋吻有焦片即知四肢癱直不動
鼻下應背部
左太陽應右半身○觀左太陽痒塌即知右半身之無
漿
右太陽應左半身○觀右太陽灰紫即知左半身之無
漿
　　金鏡痘標訣
正額屬心火乃君主之地若稀朗紅綻顴頰來補者雖
危可治若髪際印堂正額直下至山根横開兩日月角
先標先漿先靨痘宻無根窠者為毒重於心謂之䝉頭
主危則十二官皆危他處雖佳終成惡候
睂心名曉心命門所屬三焦相火所會若報㸃稀朗明
潤縱各部稠宻終保無恙倘報㸃攢聚灰滯空殻無漿
及先標先漿先斂者謂之鎖睂乃相火攻擊消爍元氣
已虚縱各部稀朗決難成功
口鼻人中屬脾乃元氣根源之處口唇四圍先出先起
先漿先收者吉盖朗明之脉環口挾唇氣血俱多只宜
調理脾胃而已若攢聚糢糊者謂之鎖口或口唇目胞
預浮腫者是脾胃受毒四藏相隨而敗綿延日久而死
若痘先出於下唇當中者痘收時必然作㵼當預防之
左顴屬肝木主血右顴屬肺金主氣于此先見則氣行
血就自能成功若先見而相聚作塊其肉腫硬者生意
既絶魂魄將離為不治之症
兩頤兩頰五臓精華之府若多至成片或如塗朱謂之
托腮肝盛尅脾矣八九日當作滑㵼色青不食而為險
候
頤頦兩耳屬腎部見標於此則毒存於腎矣况心聞於
耳心腎皆少隂又少隂之脉行耳前後凡在耳先見紅
㸃者尤凶以君相之火燔熾難滅也倘未成漿而耳輪
先靨則漸成歸腎矣
咽接胃脘為水穀之道路㗋通肺脘為呼吸之往來若
頭項多者謂之鎖項内不出而外不入矣
胸腹者諸般受氣之地若腹上多者謂之纒腹毒據臓
腑之所居失其運化傳送之常若胸前多者謂之幔胸
毒乘心肺之宫城陽不清而神失守矣
　已上䝉頭托腮鎖睂鎖項鎖口纒腹幔胸最是要𦂳
　闗頭必要疎朗紅活方能有救
　　辨明經穴
顖會　督脈所會發毒於此大凶
百會　不宜生毒
方廣　肺部痘少吉○青色青紋為毒參陽位
神庭　肺部又督膀胱胃三脈所會痘不宜多
天庭　肺部痘形劈劍者凶
穹窿　五岳髙處也痘先於此為陽吉
印堂　肺部痘如雲遮者大凶
山根　驚痘雖有青色紅紋紫紋亦無妨痘後發驚者
　凶
天倉　肺部豐溢則五經無變
綵霞　肺部明朗則吉
繁霞　同上
𤣥武　腎部在耳齊處
山林　不宜結毒
髪際　結毒於此凶
睛明　肝部手太陽陽明之會紫紋名虹霓出谷防目
　生痘
陽池　不宜生毒
淚堂　肝之殺門痘如椒實盤尺大凶○青斑紋名沙
　裡出烏金牙根必爛黑氣名黑霧迷天紅紋名紅霞
　映日皆凶
魚尾　肝部痘如懸鈴凶○紫赤名桃照清潭防目生
　翳
交骨　腎部痘如遊蠶凶
聽會　腎部三焦膽脈所屬發毒凶
耳孔　腎之樞生疔名豢虎凶
𤣥璧　脾部痘如金錢吉(即瑞/璧)
井谷　七竅處痘先見於此為隂凶
五星　額火星鼻土星右耳金星左耳木星口水星
丹田　蓄毒於此腸結便難肛門墜石
顴阜　心之軸痘如綵鈿者吉如紫萍遊蠶者凶
鼻凖　胃部不宜生毒
顴石　心部上灌下囂可治
年夀　胃部七朝起紫泡大凶
鼻柱　胃部痘色灰煤大凶如奇花吉
迎香　胃大腸脈會不宜生毒
人中　脾部司命之堂不宜有毒痘如車輪凶
兩腮　脾部與足漏谷相應不宜生痘毒痘毒如倒佩
　凶○有毒則尾閭泄㵼凶
頤池　脾部痘如梅花魚鈎則脾傷㵼逆凶○現青色
　斑元氣虚毒氣滯也
地閣　腎部痘不宜先發
承漿　胃脈所會生毒凶
氣樞　肺之樞痘多則凶
㗋突　肺之樞隂維任脈所會主生殺之機出於此凶
氣窩　肺之殺門痘出於此大凶
項鎖　肺之軸痘如盤蛇則毒盛難治
乳盤　心之樞痘如交壘則煩躁不安
膻中　心之樞任脈所發有痘則躁凶
中脘　脾之闗轄三焦小腸脈所主任脈所會痘如蜂
　蠆凶
臍封　脾之闗痘多㵼逆
臍麓　脾之闗痘若盤旋生㵼逆
肩腧　痘結癰於此可治
背座　下灌上囂難治
血盆　結鯉埂於此雖漿不灌可生
臀阜　肝之軸痘癰結此可治
陽毬　腎之闗有毒則凶
湧泉　毒生於此則透足難治
風府　不宜生疔
𤣥門　屬腎水若生疔大凶
豐丘　五經髙處痘少則安
傷門　五闗也痘多則煩躁
曲池　結癰于此速防筆罄潰筋之患
三里　同上
絲竹空　肝之樞膀胱脈之所發與商丘穴相應不宜
　瑣碎叢簇
左太陽　肝之殺門如係珮凶
右太陽　肺之殺門痘如蜂蠆揚幟凶
五臓腧　膀胱脈所發毒於此若多名懸鏡凶
兩太沖　肝穴可決人之生死
　　明辨身部
遍身部位通於面部所謂觀面知身也
　
　
　
　
　
　
　
　
　　形色論
痘者因其形之似痘而名之也肖其形則生不肖其形
則死若尖圓而突周淨而聳形之有神也如麩如疿如
疹如疥如蠶種如蛇皮如蚊迹如蚤斑如湯泡如火刺
形之無神也至若色如春花之在露不可如秋草之經
霜紅白分明光潤榮活色之有采者也如膩粉如枯骨
如紅米飯如猪肝色色之無采者也
身熱和緩達於外者必輕煩燥悶亂彰於外者必重根
窠收緊痘分隂陽見㸃活動更忌浮腫出要參差血宜
歸附耳後頸項心胞少于他處為佳睂稜兩顴額前光
潤不滯為妙痘光潤者氣血旺也慘黑者氣血衰也氣
旺而血得其令氣衰而血被其囚血非氣則毒不收氣
非血則毒不化信乎痘毒必藉氣血而後可以始終其
功
按好痘須要根紅頭白交會分明又曰好痘如一顆明
珠放胭脂上最形容得好正所謂有神彩也氣充血榮
自然有寳光
　　耳後紋形
紅紋　紫棘形頦上先出
紫紋　痘必枯陷
斑紋　柏葉形睂頭出吉
青紋　險症
黑紋　大凶○大紋紫黑小紋紅必發焦疔痘毒凶
掛弓紋　心經好痘
碎籬紋　睂上印堂先出必然稀朗
披髪紋　紋匀無異色四日出稀朗
梅枝紋　有紫黑色必發疔毒
人字紋　黑紫熱一日即出稠宻凶
十字紋　青黑兩鬂先出雖少亦凶
針砂紋　黑色七日發疔死
　　動靜論
凡痘以安靜為貴内有不和則動盖靜屬隂動屬陽
痘之為症隂陽俱病但息欲其勻語欲其少寐欲其安
觸其瘡則吟拂其欲則鳴飲食二便如平時此為平候
靜而吉也如一向安靜忽然擾動者病也須細察之痘
變而無他候者戾氣觸之痘色不變而有他症此必有
因但俟其定而審治之如不觸其瘡而伸吟者自有若
也自語者神不清也喘粗者内熱也腸鳴者欲泄也坐
卧不寧者心煩也啼呌不止者痛也指欲搔者痒也咽
物難者咽痛也咬牙者心肝熱也搖頭者風也(言風不/過指其)
(動搖之象而不知毒重/難出冇振蕩之勢也)若悶亂躁擾詀妄昏眩如見鬼
狀揺頭扭頸揚手擲足目睛上視寒戰咬牙語音不出
目瞑息㣲四肢僵直口禁痘壞昏睡不醒者此眞氣將
脱魂魄欲離將死之兆不可作靜論○一云汗宜收斂
不宜流眼宜封合不宜開
　　預防變症
如發熱之初大熱煩渴便秘悶亂腹痛腰疼鼻乾唇燥
驚怖詀妄有一于此毒氣鬱遏于内當防其伏而不出
也
如吐利不止即防其中氣虚弱不能助漿成就或至倒
靨也
如初出㸃而便含水將起發而更帶漿膿未成而遽收
靨囊滿而遽萎黄此未至而先至謂之太過必防其陷
伏發表托裡解毒切不可緩也
如應出不出應起不起應灌不灌應收不收此應至而
不至謂之不及必氣血衰㣲之故也故匀氣活血解毒
切不可緩也
如初出色嫩者皮必嫩而痘易破當防其痒塌也
如相聚作塊者不可謂之疎此必有伏毒也
如多水泡者自利也
如頭面預種者防其易消而倒靨
如頻更衣者防其倒靨也
如漿破不結痂者防其倒靨也
如咽痛者防其嗆㗋失聲也急解之
如目中流淚者防生目翳
如口臭唇乾清涎流出者防生牙疳
　　謹始
痘之發也原于胎毒觸于嵗氣乘于感兆三合而成當
謹之于始
一防外感　風寒感冒發熱惡寒鼻塞頭痛脊强腰痛
惡風減食傷風有汗傷寒無汗因而發痘者有之
一防内傷　飲食所傷發熱頭疼胸脴腹痛惡食嘔吐
頭汗齊頸此食邪有餘之症也有傷饑缺乳者亦名不
足之内傷總之中氣虚也若食邪有餘不為中氣不足
不能尅化故為飲食所傷耳
一宜顧復　或因髙低失足跌傷血肉人畜呌呼驚悸
心神因而發痘者有之
一治宿疾　宿有食積疳蟲則傷脾宿有哮喘咳嗽則
傷肺宿有癲癎驚悸則傷心宿有雀目疝氣則傷肝宿
有便膿滯頤則傷腎有者當預治之免致元氣耗泄痘
發難治也
一備物料　如胡荽楓毬麻油蠟燭艾蒿茵陳桑蟲水
根等物
一預服藥　如三荳湯稀痘丹龍鳳膏絲瓜散代天宣
化丸等藥
一忌異器　一兒未痘前好弄銅麒麟後痘愈而手指
竟屈曲而不能伸遂成痼疾
一忌食物　雞肉生風猪肉生痰魚腥助火牛脯黑痂
蹄子生麻葱蒜泄氣多食辛甘則發汗多食酸苦則吐
㵼多食醎味則咳嗽茘枝與酒皆發痒棗柿糖蜜味甜
能引痘入目雞鵝鴨蛋能患眼醋主收斂反致㗋痒搔
破
痘時宜調其飢飽無過不及如喜食之物但宜少與以
順其意不可縱性致生他變開列于前務宜詳愼
一忌觸犯　條目甚多開載于後
一毋犯逺行汗氣
一毋犯酒蒜熬油氣
一毋犯燈煤硫黃麝香柴烟毒瘡等氣
一毋犯僧道尼巫六畜氣
一毋犯香氣香氣竄則動火
一毋犯穢腐陳垢溝泥爛草等氣以致敗元
一毋犯淫慾月經之氣
一毋犯風霾雷雨乖戾之氣
一毋犯狐腋之氣
一毋犯五辛之氣
一毋犯死屍疫癘傳染之氣
一毋犯太寒寒則血凝而氣滯
一毋太熱熱則血淖而氣淫
一毋使犬豕得入
一毋使喪服得近
一毋使男女往來
一毋使動糞掃地
一毋使幽暗之氣太勝而神明不清
一房室要明亮
一夏月宜置水缸
一不可對出痘者梳頭搔痒謊言説鬼呌呼罵詈歌笑
内解諸觸　開列于後
漿期為獸驚觸　心失其血氣不充拓而痘陷色變以
烏龍散用蟬脱二兩同逺志一兩菖蒲一兩酒漿多煎
去逺志菖蒲不用獨用蟬脱焙乾為末沙糖酒下再服雞
鳴散
月經觸變　月季花不拘根枝煎酒服
死屍癘氣所觸　辰砂生姜酒煎頻服
麝香所觸　用人參　黄茋　當歸　芍藥　橘紅
甘草　蟬脱　紅花　生地
客忤觸變　露中摘取絲瓜花開者蒸熟焙為末蜜酒
調下
房事所觸　用人參
觸變焦紫而喘　用絲瓜皮汁調蜜將甘草　生地湯
下之若詀語煩躁磨犀角汁加入
觸變灰白痒塌　多服附子　黄茋若根盤有紅暈者
可治
觸痘變色　用玉樞丹正氣丹
邪穢所觸　用十宣散平和湯四聖散
外解諸觸　開列于左
房慾生産所觸　用大棗元荽燒烟解之
狐臭犬豕所觸　用楓毬或青箬燒煙解之
風雨雷霾所觸　用楓毬蒼术茵陳燒烟解之熱甚者
禁用
死屍疫氣所觸　用大黄蒼术皂角芫荽大棗艾為筒
燒烟解之
月經所觸　用大棗芫荽燒烟解之又用浴法
麝香所觸　用升麻蒼耳子煎湯浴
觸痘變色　用袪邪湯　雞毛(一/團)　升麻　荆芥　木
通　防風　蘇葉　茘枝殻　楊枝煎湯浴之
五辛所觸　用生薑燒烟解之　芫荽煎酒噀之
油烟所觸　用連翹
糞穢所觸　用歸尾紅花
諸氣所觸　皆可用乳香燒烟解之芫荽煎酒噀之
邪穢所觸　用楓毬紅棗芫荽燒烟解之
　木得桂則枯雄黄得胡粉則黑柑得脯則壞物性相
　畏未可枚舉痘為天行正氣其畏觸犯亦猶是也故
　痘疹初發即宜預備芫荽乳香大棗焚之榮衛得香
　則行可使痘瘡易起更宜洒掃房室修飾人事逺穢
　邪愼風寒調䕶保養以待成功若不謹愼則灾禍立
　至
　附觸痘案　一女痘漿俱滿為尸氣所觸倒靨焦黑
　四肢腫痛因能食便是正不容邪然必發癰毒治以
　内托解毒痘起成膿而愈若不能食而泄㵼者不治
　　慮終
痘後百日之内闗係匪輕茍不謹愼必貽後悔故當慮
之于終
痘後脾胃怯弱氣血未復飲食不能尅化易于發火生
痰今人多因痘後愛惜太過多與飲食致生他變遂成終
身之疾
　
　
　仁端録卷一
欽定四庫全書
　仁端録卷二
　　　　　　　　　　　　明　徐謙　撰
　　　　　　　　　　　　　　陳葵　刪定
　　十二經症治
手少隂心足腎居手太隂肺足是脾手厥隂兮心包絡
足乃肝經莫認非(三隂屬臟所謂發/於三隂者難治也)
手少陽膽足三焦手太陽兮小腸交足太陽是膀胱位
陽明大腸足屬胃(三陽屬腑所謂發/於三陽者易治也)
太陽所至為腰痛　太陽病則發熱腰痛脊强兀兀頭
痛小便赤澁應在頭面身之後痘于此出不快用荆芥
　防風　甘草　羌活　天麻　足太陽膀胱經氣病
則腰折腎痛血病則顚狂用麻黄　桂枝　澤㵼　黄
柏　手太陽小腸經氣病則嗌痛頷腫血病則頰腫用
生地　赤茯苓　手足二經通用
寒淫於内治以甘熱佐以苦辛以醎㵼之以辛潤之以
苦堅之寒淫所勝平以辛熱佐以苦甘以醎㵼之
陽明所至為皺掲　陽明病則身熱目赤作渇詀妄大
便閉應在四肢身之前痘于此出不快用升麻　葛根
　紫蘇　芍藥　甘草　蓮鬚　葱白　紫草　足陽
明胃經氣病則喜伸善欠驚狂詀語血病則唇胗㗋痺
用半夏　白术　蒼术　防風　手陽明大腸經氣病
則頸腫血病則鼽衂㗋痺用連翹　秦芁　麻仁　手
足二經通用升麻　白芷　石膏　大黄
燥淫于内治以苦温佐以甘辛以苦下之
燥淫所勝平以苦温佐以酸辛以苦下之
少陽所至為嚏嘔瘍瘡惡病暴死　少陽病則乍寒乍
熱胸腹痛乾嘔心煩應在胸鬲及身之側痘于此出不
快用紫蘇　柴胡　黄芩　木通　蘇葉　足少陽膽
經氣病則口苦太息血病則腋下腫用半夏　連翹
龍膽　手少陽三焦氣病則嗌腫㗋痺血病則目鋭眥
痛頰腫用川芎　地黄　附子　細辛　黄豆　手足
二經通用柴胡　青皮　半夏
火淫于内治以醎寒佐以苦辛以酸收之以苦發之
火淫所勝平以醎寒佐以苦辛以酸收之以苦發之
太隂所至為中滿吐下　太隂病則自利四肢逆冷應
在四肢兩腋用附子理中湯異攻散木香荳蔲丸　足
太隂脾經氣病則舌强食嘔善噫血病則溏㵼用防風
　蒼术　白术　人參　白芍　吳茱萸　當歸　黄
茋　甘草　縮砂仁　手太隂肺經氣病則喘咳血病
則煩心用升麻　天門冬　桔梗　黄芩　桑白皮
杏仁　白芷　麻黄　石膏　門冬　黑山梔　手足
二經通用前胡　白术
濕淫于内治以苦熱佐以酸淡以苦燥之以淡泄之
濕淫所勝同上
少隂所至為瘍疹　少隂病則咽痛口舌乾燥痘黑䧟
應在頭額下部用四物湯加紫草　紅花　足少隂腎
經氣病則善恐血病則舌乾咽腫嗜卧用附子　丁香
　官桂　黄茋　手少隂心經氣病則嗌乾渇而欲飲
血病則衂衊血汗用麻黄　生地　黄連　細辛　當
歸　手足二經通用獨活　細辛
熱淫于内治以醎寒佐以甘苦以酸收之以苦發之
熱淫所勝同上
厥隂所至為嘔㵼　厥隂病則四肢厥冷時作搐搦舌
捲卵縮應在兩脇用大功散加防風　青皮　足厥隂
肝經氣病則腰痛咽乾血病則嘔逆飡泄遺溺癃閉用
𦍑活　當歸　茱茰　甘草　膽草　手厥隂心包絡
氣病則臂肘攣急腋腫助痛血病則心煩掌中熱用地
黄　丹皮　手足二經通用柴胡　青皮
風淫于内治以辛涼佐以甘苦以甘緩之以辛散之
風淫所勝同上
　　五臓治法
心經宜汲水溢灌調脾潤肺
苦　心苦緩以酸收之(五味/子)　欲　心欲軟以醎軟之
(芒/硝)
補　以醎補之(炒/鹽)　　　　　㵼　以甘㵼之(甘/草)
宜用導赤散加黄連　硃砂惺惺散加犀角　黄連無
比散猪尾膏
肝經宜調養脾土滋補腎水
苦　肝苦急以甘緩之(甘/草)　　欲　肝欲散以辛散之
(川/芎)
補　以辛補之(生/薑)　　　　　㵼　以酸㵼之(白/芍)
宜用羌活湯加青皮　柴胡人參𦍑活散加羚羊角
紫草　黄芩　連翹　山查　木通　黄連　川芎
當歸　生地　紅花　防風　前胡　桔梗　甘草若
春夏秋帶紫色加地骨皮寒月不起發虚嘔用藿香
黄連不食用白荳仁　陳皮　麥芽腹痛用砂仁　乳
香　木香血泡用四物湯加紫草　丹皮寒月虚嘔肢
冷用丁香　官桂㗋疼用元參　射乾口渇熱不退用
黄連膿少用黄茋　白术不綻用殭蠶　穿山甲　升
麻搔痒用防風　白芷　蒺藜泄㵼用白术　煨山藥
　茯苓　木香不靨用五味子　白芍發疔用甘菊寒
戰咬牙屬虚寒者用異攻散加薑汁
脾經宜抑水之揚障木之蔽以固其土
苦　脾苦濕以苦燥之(白/术)　　欲　脾欲緩以甘緩之
(甘/草)
補　以甘補之(人/參)　　　　　㵼　以苦㵼之(黄/連)
固脾宜用四君子湯保元湯如聖散白术散補中益氣
湯調元湯加白芍　防風　連翹毒盛用升麻葛根湯
發水泡用陳氏異攻散
胃經宜抑水障木滋金養火　治法用藥與脾經相同
肺經宜抽薪去火培土清源清金補腎調脾益肝
苦　肺苦氣上逆以苦㵼之(訶子/黄芩)欲　肺欲收以酸收
之(白/芍)
補　以酸補之(五味/子)　　　　　㵼　以辛㵼之(桑白/皮)
宜用㵼白散合甘桔湯加牛蒡子　天花粉或參蘇飲
灰白皮薄用保元湯加附子色紫欠潤用當歸　川芎
　前胡　連翹　防風　白芍　廣皮　木香　紅花
　桔梗　貝母
腎經宜疎調脾土和遏心火提拔元陽
苦　腎苦燥以辛潤之(知母/黄柏)　欲　腎欲堅以苦㵼之
(知/母)
補　以苦補之(黄/柏)　　　　　㵼　以醎㵼之(澤/㵼)
若發熱痘尚未出腰痛脚疼者是火旺水衰之兆用神
解散以汗出痛止為佳毒盛用酒炒黄柏　知母亦不
可多用腰疼黑䧟若二便祕澁者是膀胱鬱毒之由用
百祥丸牛李膏亦止活十之四五祕要云毒在腎經必
黑䧟倒靨用猪尾膏無比散腎經痘後必作㵼發痒急
服加味人參丸人參　知母　黄茋　當歸　白术
川芎　升麻　甘草　陳皮　獨活　連翹　杜仲
木通　沈香痘後若灰色頂䧟發熱寒戰咬牙目無瞳
神弄舌泄㵼或發水泡十不救一急服加減異攻散并
荳䓻丸去附子加黄茋　乾薑若紅潤者可救若紫黑
搔痒者不救服川芎　當歸　生地　黄連　黄芩
連翹　青皮　木通　前胡　山查　桔梗　甘草若
熱退去黄芩　青皮加白术　茯苓腹痛用木香　砂
仁疔斑用菊花葉以硃砂一錢作二次服
　　治痘四節次
發清補滲謂之四節次治痘若一紊亂則氣血顚倒大
毒乘虚肆虐而諸症蜂起矣
當發不發則毒鬱三焦停滯氣道驚狂吐㵼腰疼腹痛
或斑或疹肉腫痘塌水嗆錯㗋
當清不清則陽明内熱不洩焦紫枯黑渇燥發疔胃爛
口臭
當補不補則中氣虚白䧟泄㵼痒塌倒靨外剝内攻
當滲不滲則脾濕内淫或壯熱或泄㵼或生癰癤
　　三因
一外因　六氣外襲為外因
一内因　驚熱内動為内因
一不内外因　調攝失宜為不内外因
　凡標離則異本合則同若令藥當其節變症自息如
　或不應四法必由三因乘之四法正也三因奇也奇
　正互用兩得之矣
　　治痘有七法(汗/補)　(吐毒/解)　(下小攻/利  便)
古云首尾不可汗下者恐表虚妄汗則成斑爛裡虚妄
下則成䧟伏也然遇當汗下之症則又不可拘又云非
㣲汗則無以解其表非㣲下則無以解其裡言㣲汗當
在表熱方熾斑㸃未見之先㣲下當在病之初終裡熱
毒壅之時不得于正發之時妄施汗下也如氣血和暢
榮衛流通表裡無邪稀朗紅綻内症和平出盡發透即
温補亦不可用况汗下乎盖治痘之訣有汗下吐攻補
解毒利小便之七法總令毒氣得解而已醫者當從發
熱見標之初預為之地則多者可少重者可輕自無後
來之變症矣痘子只要發得毒盡不使留伏于内故發
表最先發表必解毒兩者相兼若過重熱者便當察其
表裡
表有外感非發汗即宜清解必使一書一夜汗出熱透
為候盖腠理既通則易出易壯遲則熱燒地盤腠理宻
緻毒無由出能免閉門留冦之禍乎縱然發出亦藴毒成
斑日後灌漿亦必咳嗽聲啞嗆喉而成外剥矣
裡有内傷實熱藴悶腹痛嘔吐宜急消之重者下之使
無壅遏則熱退神清若内傷不下則毒留腸胃與穀氣
相併熱甚煩渴詀語昏沈寧免養虎遺患之禍乎且至
六七日後痘既外出腹中虚空内傷之物因而㵼利則
不能灌膿而成内䧟矣
若熱甚毒重神昏足冷者即于前解散消内之中大加
解毒利小便之藥故曰六日以前解毒為主六日以後
補托為主過六日則大勢已定救無及矣是以貴乎勿
失時也
　　宜汗
痘疹必身熱頭疼鼻塞咽壅痰涕咳嗽面目赤色皮𦂳
脈數此皆極熱之故此時若得㣲汗以折其方昌之勢
用升麻湯為主　若初熱時頭疼目澁腰痛鼻塞症似
傷寒痘尚未出毒裡壅遏治宜疎解用紫蘇湯惺惺散
參蘇飲升麻湯　若初起自汗濕熱鬱蒸稟厚能食面
紅頰赤煩渴詀狂者當與疎散　若灌膿未靨毒氣太
盛能食便秘面赤引飲者亦當疎利之疎者疎散熱氣
利者滑利肌竅使不壅遏如三豆飲升麻湯消毒飲導
赤散之類但不可用峻藥　若出不快清便自調知為
在表不在裡用升麻葛根湯㣲發之　痘已發後餘熱
不散復有癰毒當用解表藥潔古云㣲下法中佐以風
藥是兼發散之意亦愼之也　痘有可汗者汗之當汗
不汗後必(原/闕)　　　皮燥喘促面浮隱隱不出肉腫瘡
不腫毒停不成漿因寒倒靨皆可汗也但兼解補有殊
耳　表實宜汗
　　不宜汗
若初發時不惡寒不拘急不頭痛不脈大此無外感也
不可妄汗以成表虚　斑㸃已出不可妄汗　若稟怯
自汗内無藴毒天氣和暖面頰不赤水火如常毒已出
表茍妄汗則風邪乘虚而入變症百出矣　有因服發
散藥邪毒之氣隨汗散作白珠散作小紅瘰應手而解
不可不知也　若已出後血氣虧損潮熱惡寒頭疼肢
酸者只宜大補氣血不可妄認為傷寒而用發表之劑
或服表藥後愈增大熱不可妄認為邪氣未除而重加
發散以致慢驚之病　如惡寒寒熱往來面青眼白怠
倦嗜卧自汗惡風身體厥冷痘色紅綻或白而起脈㣲
而虚乃表裡之症發散且忌况於汗乎
　　宜下
水火者隂陽之徵熱則秘結而不流冷則滑泄而無度
　如腹脹便秘小便赤澁口熱咽乾舌燥嗆㗋頰燥痰
壅咳嗽喘促驚悸詀語狂亂渴飲痞滿不食上下失血
痘色紫赤脈沈實而濇乃裡實症也冝下之　若有熱
症者當以去風藥㣲下之　若脈數大痘隱隱於皮膚
之中人壯實者此裡毒藴盛也非㣲下之漸至青干黑
䧟目閉聲啞矣用通幽湯下之　若青干黑䧟身不大
熱大小便澁此熱在内也用大黄湯宣風散加㯽榔
陳皮(各三/錢)黄芩　甘草　黑牛(各一/錢)為末蜜水調下此
方與前風藥㣲下同㫖　有雖是實火未至詀語發狂
腹脹便閉止可用墜火飲兼用膽蜜導之　如血分熱
用大柴胡湯如氣分熱用宣風散　初起已經吐㵼後
見壅塞亢極之症再宜下之　若結痂之際脈尚洪數
能食便閉此表症不罷裡有熱毒也宜㣲下　或膿汁
不乾大便不通用牛黄丹　若收靨之後茍有實熱之
症乃可通利　若不結痂疕能食而喘咳腹脹便秘者
用承氣湯下之
附大柴胡湯
　　柴胡(三/錢)　香附(二/錢)　梔子　　甘草(各一/錢)
附墜火飲方　石膏(五兩水煎去/渣加入後藥)　黄連　黄芩　蘆
根(各五/錢)山梔　黄柏　胡黄連(各三/錢)銀柴胡(二/錢)知母
木通　梹榔(各一/錢)枳實　大米(一/撮)再煎服
　　不宜下
如二便清利吐㵼不渴食不化口鼻氣冷不食昏睡脈
沈細而遲乃裡虚之症也寒涼且不可而况下乎　身
表大熱表症未罷不可利大便　若無藴毒喘脹詀渇
煩燥傷食等症不可妄下以成内虚　既發在表縱有
熱症只用和平清輕勻氣藥不可妄下　若將靨之時
毒盡在表必賴裡實以滋養之方能結痂茍妄利則脾
胃虚氣血耗䧟伏倒靨之禍立至矣　痘症雖有宜下
之症但不可用也巴荳等藥徒傷胃氣熱愈不除便膿
癰毒生矣
　　宜吐
如滴水不入毒氣壅遏氣道食飲停痰形色生變陽氣
鬱遏宜吐之用升麻　曲蘖　梔子　荳豉煎服(此方/原非)
(吐藥借探則吐/不可忽過探字)　初出之際傷食痰塞欲吐不吐者煎
二陳湯乘熱服之更用雞翎探吐則胸膈寛暢痘易起
發矣　氣虚多汗者忌吐
　　汗下奇傳
一切有餘之症俱從汗吐下三法治之惟痘疹之症不
論虚實一見標㸃即不宜汗下論者以汗能虚表不能
泄元其論甚當但有表實而不能發胖及不能行漿而
死者有裡實焦黑而死者深為可憫余遇眞人論及表
實宜汗裡實宜下于是臨實熱之症用汗下之藥隨手
應心發皆中的始知禁汗下之説乃不專門之議也
　　宜攻
若毒盛而正氣未衰者宜先攻後補　若始熱而煩渴
驚妄目赤唇燥便秘者當以發表攻邪為主誤補則悶
亂昏憒毒伏不出矣　若痘出太甚掀腫紅艶煩渴便
秘當以清解之劑攻之誤補則毒愈熾矣　若表裡俱
實便調能食尖綻紫滯煩渇便閉者宜攻之誤補則脾
實轉增潰爛而難收脾移熱于肝則為驚衂以四順飲
攻之又清解之
　　宜補
若毒輕而正氣虚者宜補之　若元氣素弱未出時用
和解湯先補助其升發　若既出而表裡俱虚平䧟灰
滯吐利不食宜補之　若已出後氣血虧損潮熱惡寒
或頭疼四肢酸痛只宜大補　若不肻結痂者是内外
鬱蒸無隂以歛之也恐毒氣復入宜補隂以養陽用參
歸飲　若痘後胃弱不思食脾弱不能運化毒氣不清
身熱不退只宜健脾調胃敗毒扶元若認為傷食而尅
伐之必反增嘔噦泄㵼而成慢驚矣
　　宜解毒
經云小熱當解毒者盖以小熱不解大熱必至用玳瑁
湯獨聖散紫草飲犀角飲或消毒飲加紫草若又利其
小便恐損眞氣　若痘出太甚而不結痂者此毒氣内
外貫注也若不速解則毒入攻心為害甚矣宜用猪尾
膏
　　宜利小便
痘已出而内熱小便不利者宜利之　經云大熱當利
小便謂身熱脈實大小便秘津液燥渴氣滿胸中雖能
食而不灌膿結痂當此之際懼生黑䧟疔斑咽啞痒塌
氣搐牙疳之症故利小便使心火有所導引雖不用涼
藥而熱勢自減矣以導赤散主之　若痘未出已曾利
過今痘既出切不可再利即使果宜再利亦當小其劑
　若熱甚而渴面赤悶亂太吐便澁宜利小便用通闗
散以為之主
　　治痘要略
痘疹是先天淫火伏于命門遇歲火流行觸發起於心
肝脾肺者為輕試言其常期則發熱三日見標三日起
脹三日灌膿三日收靨三日共十五日為定期發熱至
見標六日切莫輕忽痘之吉凶全係於此其大勢則身
熱和緩神清氣爽者痘必輕煩燥悶亂昏睡吐㵼者痘
必重如足脛熱兩腮紅大便秘小便澁上氣急渇不休
脈洪數七者為三陽熱症不宜服熱藥也足脛寒腹虚
脹糞色青面㿠白嘔乳食目睛靑脈沈㣲七者為三隂
寒症不宜服涼藥也治痘之法表裡虚寒宜温脾胃助
氣血為主表裡實熱宜涼血解毒為主表熱者宜清涼
解毒而分利之裡熱者宜解毒而兼清涼宻則有毒疎
則無毒涼血則免紅紫解毒則免黑䧟表虚不補則成
外剥裡虚不補則成内攻表實過補則不結痂裡實過
補則發􁱫毒初㸃痘少不可過表以成斑爛如色乾紫
疎則涼血以免黑䧟按騐之法輕手按之即熱者其熱
在表重手按之始熱者其熱在裡不輕不重按之而熱
者其熱在表裡肌肉之間熱者清之寒者温之虚者補
之實者下之外重則治表為本内重則治裡為先表實
裡虚則䧟伏倒靨裡實表虚則發慢遲收有膿者生無
膿者死諸痛為實諸痒為虚膿期皮膚痛者氣血運痘
而疼乃佳兆也腸内疼痛而神昏此伏毒在内乃凶兆
也調理之法則報㸃三日當托裡而解表使痘易出有
氣虚而不能出者該㣲補其氣氣和則出自快也起壯
四五六日以清涼解毒滋味為主使痘易長清涼則不
血熱乾枯解毒則不黑䧟也灌漿七八九日以調補氣
血保元助膿為主使痘易灌也收靨十日十一日十二
日以清利收斂補脾利水為主使痂正而易落也然此
特論其常耳若他症又不可拘以日數有隨出隨長隨
灌隨靨七八日而成功者此毒輕而氣血壯盛也有使
之出使之長使之灌使之靨綿延至十八九日而成功
者此毒輕而血氣虚弱也苟痘未出而用寒涼則毒凝
滯熱毒未解而用温補則毒藴蓄至于收痂之後亦當
愼風寒節飲食調氣血解餘毒而熱痘發為表症如或
妄汗則榮衛重開風邪乘虚作變者有之毒未盡出為
裡症如或妄下則内虚引毒土不勝水變黑歸腎者有
之非究心于平日精審于臨時者烏能無誤乎
　　隂陽氣血論
陽者心之元陽也隂者腎之眞隂也隂陽互為其根發
生聚散而彰于外者陽之徳也灌溉滋潤而守于内者
隂之徳也血隂也氣陽也心配離而生血乃陽中有隂
也故心中之血即腎中之眞水也含蒸醖釀火之用也
腎配坎而生氣乃陽中有隂也故腎間動氣即心之眞
火也呴嘘鼓動火之用也坎離相生水火相濟隂陽相
乘所以能變化而合天地四時生長收藏之道也血氣
之分猶清濁之本乎上下也(此指根紅/頭白時言)氣血之交猶隂
陽之互為依附也(此指起脹/灌漿時言)當分不分毒結之也如升
陽散鬱何不分之有當交不交毒隔之也如清熱解毒
何不交之有隂不足則陽不長枯萎之變生焉陽不足
則隂不生伏䧟之患出焉故痘之起脹現形責之氣行
漿充灌責之血夫包血成圓者氣也氣能拘血制毒則
痘窠必尖圓而周淨附氣成暈者血也血能附氣制毒
則痘暈必光明而紅活故頂䧟者氣之虚痒塌者氣之
離暈枯者血之虚根散者血之離暈也圓也氣血之所
為也而所以成圓成暈者氣血不得耑主也乃元氣主
之也氣衛于脈外充痘之形血榮于脈内華痘之色而
元氣又為榮衛之主故元氣盛則血能載毒以附氣氣
能拘血以化毒隂施陽化痘自應期而開合火毒斯解
矣苟元氣一虧則氣血交會分皆不足氣在内而外不
固則血載毒出為外剥氣在外而内不續則血載毒入
為内攻所謂陽道虚隂往從之隂道虚陽往從之之義
也諸症變作眞元愈損毒愈不化矣故形色者末也衛
氣者本也元氣者又本之本也故善治者必求本源諒
其形體而後用藥小兒臓腑柔嫩易至虚弱實者用藥
且不可太過况弱者乎凡痘極好至囘謝日而變逆者
盖以形體素弱宜補益而反攻刦使元氣一驅而出外
雖榮灌内實剥耗何以收成故諒形體者非玩其形而
審其形中之神也古云不慮形惡慮無神不慮色惡慮
無彩神綻而突彩潤而明惡痘中有一二紅綻可愛雖
凶無損以元氣猶存也故色如猪肝如洗過舊紅絹者
死何也元氣亡而神彩失也善治者詳審元氣而調養
之夫元氣在心領意㑹而已脾胃者氣血之父心腎者
氣血之母肺肝者氣血之舍也故脾納水穀其捍氣注
于腎而為氣腎舍于肺而為衛衛氣所以充皮毛肥腠
理開槖籥運樞機者也衛氣虚則神機息而痘不起發
毒乘氣虚而入肺則為䧟伏而歸腎矣脾之精氣注于
心而為血心舍于肝而為榮以走九竅注六經朝百脈
充溢臓腑灌溉肢體者也榮衛虚則化源絶而痘不光
澤其毒乘血之虚而入肝則為痛痒而歸心矣故善治
氣血者一以脾胃為本盖血虚者多由胃氣虧損元氣
不足所致而血虚必先補氣何也血者隂也隂者難成
而易虧隂無驟補之理人知隂不可盛隂盛則陽消而
不知陽不可衰陽衰則隂長也盖氣有神而無形補之
則易充可猝辨于斯須(人參能囘陽于無何有之鄉附/子能追復既散之元陽是也)
血有質而有形補之難速效須預養化毒(如水有風而/舟行更利水)
(必朝宗于東流/隂必從陽也)雖血能運毒然氣或少餒則血無慿藉
何以運毒故魏氏補血虚不用歸地而反用參茋白术
為君得東垣補其氣則血自榮内經陽生隂長之理也
嘗觀治便血虚滑者産後去血過多發熱崩漏下血不
止者血虚也而用參茋姜附為君佐以血藥而兼升提
皆獲竒效豈非血虚先補氣乎然有陽盛而隂亦消者
何也盖痘瘡之火起于命門相火而統于心經君相火
燔灼所恃者心腎皆少隂也心中有血腎中有水邪火
不盛則用能有以制之奈何陽道常饒隂道常乏火毒
易熾眞水易耗津液易竭氣滯發燥不能潤于皮毛滋
于腠理而痘中之血將化毒成膿者忽乾枯而變黑矣
黑本水之色今血色本赤而變為黑者火極似水之象
也謂之歸腎者邪毒併歸于腎則實也謂之腎虚者腎
中之眞隂虧也用百祥丸等藥以救之亦幸而免爾
　　痘毒論
毒盡歸于痘之根粒則不為害不盡歸于痘之顆粒則
大能為害如發熱初出尖圓色紅與無痘處皮色逈異
挨次出齊是毒盡歸於顆粒者也倘痘不尖圓與無痘
處渾無界限不快不齊是毒不盡歸于顆粒者也無論
所用何劑劑中必加山甲以透其竅而逐其毒如起脹
行漿根紅頭白周圍環抱是毒盡歸于顆粒者也無論
所用何劑劑中必加白芍以歛其血而收其毒此屢試
屢騐者也
　　預解毒法
痘發于心心華在面宜預知解毒法如青筋現露目中
泪出是毒發于肝也肝木能生心火從後來為實邪肝
為水泡風火相煽必作痒且有目疾宜預解肝毒用羌
活　枳實　柴胡　若面赤如錦額上紅筋現露詀妄
多驚咬牙煩哭是毒發于心也心火自旺為正邪須防
䧟伏宜預解心毒用導赤散加黄連　辰砂　若口乾唇
黑面黄而燥是毒發于脾也心火生脾土從前來者為
虚邪脾為斑心為疹恐夾斑疹及灰白痒塌吐利或肌
肉潰爛宜預解心脾之毒用四君子湯調元湯加白芍
　連翹　防風　如面色㿠白鼻乾涕清鼻衂是毒發
于肺也肺火刑金勝其所勝而為㣲邪必喘嗽煩渴手
搯睂目面鼻宜㣲解肺毒用㵼白散合甘桔湯加花粉
　牛蒡　若面色黑氣如烟目中見鬼頭熱足令是毒
發于腎也腎水能克心火為賊邪宜預解腎毒若黑䧟
不治
　　五臓伏毒
毒伏于心　初出一㸃隱血伏皮下不成粒其死至速
毒伏于肝　初出如水珠皮肉染丹者必搔痒而死
毒伏于脾　初出皮下肉先浮腫必潰爛嘔泄不食而
死
毒伏于肺　初出如麩片皮枯不潤必喘悶而死
毒伏于腎　初出多血泡黑䧟必血妄行而死
　　五運六氣(五運者金木水火土也也/六氣者風寒暑濕燥火)
痘症之候或間數年而發或發連年不已何也經曰不
知年之所加氣之盛衰虚實之所起不可以為工矣盖
司天者主行天之令上位也在泉者主地之化下位也
歲會者主天地之間人物化生之氣中位也一歲之中
有此上中下三氣各行化令氣偶符㑹而同者則通其
化于人而病矣所以瘡疹必待其年而發也
　　六十年天符十二年
戊子　己丑　戊午　己未　戊寅　戊申　乙酉
丙辰　丁巳　丁亥　丙戌謂之天符者司天與運同
者也
　　太乙天符四年
戊子　己丑　戊午　己未謂之太乙天符者司天與
運及辰之同也
　　歲會八年
丙子　己丑　丁卯　甲辰　己未　甲戌　戊午
乙酉謂之歲會者歲與支同如丙子年丙辛合而化水
支子亦是水餘例此
　　同天符者六年
甲辰　甲戌　庚子　庚午　壬寅　壬申
　　同歲㑹者六年
癸卯　癸酉　癸巳　癸亥　辛丑　辛未
謂之同者歲㑹與在泉合其氣化陽年曰同天符隂年
曰同歲㑹五者離而言之共三十六年合而言之止二
十六年經曰天符為執法歲㑹為行令太乙天符為貴
人邪之中人則執法者其病速而危行令者其病徐而
待貴人者其病暴而死
　　十干五運
甲己年為土運(宜暖不宜/寒用温藥)乙庚年為金運(宜清不宜/燥用平劑)丙
辛年為水運(宜暖不宜/寒用熱藥)丁壬年為木運(宜平不宜/燥用和藥)戊癸
年為火運(宜寒不宜/熱用涼藥)
　　十二支司天在泉(司天主上半年/司泉主下半年)
子午卯酉年(少隂君火/陽明燥金)迭為(司天/在泉)宜清之
辰戌丑未年(太隂濕土/太陽寒水)迭為(司天/在泉)宜温之
寅申己亥年(少陽相火/厥隂風木)迭為(司天/在泉)宜涼之
子午之歲少隂君火主之寅申之歲少陽相火主之凡
此數年剛柔失宜升降抑窒舊者不退新者不遷所以
連年發而不已也
　　預占痘時
凡冬温來歲必發痘痘毒藏于寒水在右腎之下煎熬
左腎足太陽膀胱(左腎為水右腎/為命門相火)寒水夾脊逆流上頭
下額手太陽小腸不得傳遍逆于面上發于太陽之經
壬癸水尅丙子火也當寒水司令而反温則其毒動矣
　　騐出痘
兩耳垂珠冷鼻尖尻尾寒中指與足指一様似冰然或
鼻梁黄而嘔吐或眼昏花而濛焉顴臉紅睡而閃縮頭
垂作痛而眩眩睂促不開呵欠頻撮睡常剉聲夢常驚
攝體時熱舌常唺睛轉白痘疹也口熱醋氣妳瓣不消
項急腹疼傷寒也身熱無時肢節頭疼時疫也汗出涕
清傷風也午後發熱右額有紋傷食也傷寒發熱則面
紅手足㣲温傷食發熱則面黄白手足壯熱痘疹發熱
男則面黄體重女則面赤腮燥男左女右耳尖手足騐
之　痘疹與傷寒相似而治法與傷寒不同傷寒從表
入裡止現一臓之症而逓傳痘則從裡出表而各臓之
症並形有因傷風傷寒而發有因時氣傳染而發有因
傷食嘔吐而發有因跌蹼驚恐而發症候多端須以兩
眼䑃朧羞澁耳垂冷骫骨冷鼻冷中指尖冷騐之盖屬
陽出則腎臓無症耳與骫足俱屬于腎部獨冷又須視
其耳後有紅紋赤縷顴間有花紋為騐
　　按方異治
西北　天不足于西北西北地勢髙燥風氣猛烈水涸
而木梟故患痘多眼疾
東南　地不足于東南東南地勢卑濕風氣柔弱土虚
而金梟故患痘多手足腫爛
兩廣　廣地淫熱而風梟啖腥而嗜辣故患痘多癬癩
兩浙　浙地浴陽而藴酷好油煎而嗜辛辣故患痘多
疔
黄石峰曰北人醫痘要清肝清肝不怕眼膜縵南人治
痘要理脾理脾何愁腫爛肢廣人治痘要戒腥戒腥不
怕癬來生浙人治痘要解毒解毒何愁疔似簇觀此則
知治痘者當隨地以制宜矣
　　陳氏錢氏立方
昔陳氏適遇寒水司天時令又値嚴冬故立木香散異
攻散二方以救肺腎之痘灰白沈匿者
昔錢氏適遇君相火司天時令又値酷暑故立紫草湯
四聖湯二方以救心肝之痘焦紫不起者　後人不知
立方之意一概用之誤人多矣此書開載氣運圖說使
觸類而引伸之
　　加減古方法
用方必先量兒厚薄病之淺深預將主方撮起然後加
減加不可過于本方減不可失去本方不然脱盡本方
則不合製方伐病之本㫖矣
　　古方不可執用
世多用陳仲文之方不分表裡虚實寒熱在初則用升
麻葛根湯在後則用木香異攻散殊不知表實者用升
麻葛根湯試為發散之劑若表虚用之益虚其表痒將
隨作能無殺人表裡虚寒者暫用木香異攻散以治觸
冒寒邪背陽反隂可也如或狂渴有痰二便秘結具諸
火症者亦用之則内有附子　肉桂　半夏燥熱助火
之味以火濟火能無殺人　如保元湯世稱王道若用
于熱實未解之前亦能助邪殺人若火毒既解而虚者
用之方當
　　審元禀强弱靜怯勇躁肥白痩黑
看痘于見㸃論血氣不若從發熱時先别其形氣以定
虚實素壯實者用加味升麻葛根湯素怯弱者用加味
升麻飲不可出汗太多恐表虚難起灌　靜怯不驚者
此元氣不足作虚寒治標必灰白宜補元散熱又有熱
而怯靜者亦為虚(此最難看/最要細心)勇躁不安者為邪熱壅閉
作實熱治標必多而紅紫宜解毒退熱故曰痘瘡在形
體上别勇怯也　别肥白定氣血痰熱肥白之人多痰
而氣虚痘毎不起發而灰白宜于解毒藥中加理痰補
氣之味如六君子湯二陳湯是也　别瘦黑定氣血寒
熱痩黑之人多熱而血少痘毎不紅潤而乾枯宜于解
毒藥中加散熱補血之劑如荆蒡翹防四物湯是也能
察其氣血痰熱之多少而預防之則後易為力矣
　　治痘分别用藥
虚脱者使其毒盡出然後可補補中宜兼升發　形似
虚寒者宜涼血助痘使毒氣流暢　氣血不足又為熱
毒銷爍陽㣲隂弱者雖當發洩火毒然亦不宜過于疎
解　色不紅活碎小稠宻者雖宜温補但濃煎可免滑
腸　膿期少食又吐色白者始宜温補　漿足之後無
他症者不拘症候並用保嬰百補湯
　　諸臓引經藥
小腸膀胱屬太陽羌防藁本是其鄉膀共麻黄柏桂澤
手兼赤茯地黄良　陽明大腸并足胃升麻白芷葛根
最加入石膏及大黄胃内還須蒼半防若問大腸何所
共秦芃連翹麻仁當
少陽經屬膽三焦青皮柴胡用不饒膽還膽草連半夏
芎茋熟地附辛焦　太隂經屬脾與肺升麻麻黄葱白
芷脾叅芍术與歸防砂草吳茱茋與次肺加桔梗共天
冬桑皮梔芩杏仁治
少隂經屬腎與心獨活還須兼細辛桂茋丁附腎家勝
歸地黄連桂向心　厥隂肝與心包絡青皮柴胡亦用
着羌甘龍膽共歸肝熟地丹皮還向絡
　　寒熱藥暫用
峻熱之藥初起用之能助邪火而為害峻寒之藥漿後
用之能傷胃氣而作㵼然有大寒大熱之症亦當暫用
經云痘要温和疹寒涼惟適中而已
　　用藥總訣
凡藥過于熱必涸過于寒必凝過于潤必滑腸過于攻
必損元過于補必助邪氣古云藥隨病轉機非在我醫
者須以舌為樞紐盖舌通五内視舌以用藥則縱横自
如臨難無疑矣
　　用藥
凡用藥須用甘潤清輕之味大忌酸燥重濁之品甘潤
能潤肌膚清輕能走經絡燥味能燥肌膚濁味能滯經
絡肌膚濕則痘易漿肌膚燥則痘易焦經絡通暢則血
脈榮潤經絡凝滯則氣阻隔直待腐底靨爛不乾以致
痘痂多日不落然後用燥斂之藥斯為宜耳如熟地
蒼术　厚朴多令痘沈不可擅用如五味子　棗仁
白芍酸斂大能為害如瓜蔞仁　穿山甲　牛蒡子雖
不可無須防滑腸如赤茯苓　大腹皮能燥皮膚即殭
蠶　砂仁亦能發癢其餘俱載氣虚痘症後　凡用地
黄宜薑製以防膩膈用芍藥宜酒炒以防酸寒伐胃用
黄芩宜酒炒
　　用藥須審天時
凡發熱疑似之間一發便見方用發表之劑務察天時
若遇寒冷不拘春冬腠理常宻氣血凝滯痘出必遲遲
則温熱熱不得汗必成壅遏亟用辛熱之味以發之桂
枝葛根湯或五積散去乾薑
若遇暄熱則腠理疏通氣血淖濁發洩太過恐有潰爛
之患必以辛涼之劑以發之升麻葛根湯
若遇温和之令用人參敗毒散雙解散最佳
　　四季用藥治法
春裡痘須看蟄前與蟄後治宜疎暢抑肝榮　青皮
紫草扶助脾元厚炙甘草　白术　大棗兼用肺藥花
粉　貝母取金以平之不致于傷大補榮血不宜投驚
搐本常㣲吐衂因内冦須要防斑疔脇井血盆搆
夏裡痘須看至前與至後治宜和解清心炎黄連　黑
梔　木通　燈心蕩滌陽明垢　牛蒡子再兼滋腎人
參　地黄取水以養之不致于烈升陽酷熱毋妄投煩
詀是時㣲指冷為迍咎須防鴆疔斑胸臉封蛇凑
秋裡痘須看露前與露後治宜發散理太隂桔梗　門
冬　桑皮滋腎天癸茂　𤣥參　製黄柏再兼肝藥當
歸　生地取木以扶之免致虚汗泄伐之劑不宜投吐
𠻳本常徵噎嗆刀兵鬬此時泡若形樞翕居惡紂
冬裡痘須看至前與至後治宜煖活滋天元丁香　人
參　黄茋振托陽明宙川芎　牛蒡　　當歸兼以升
峻　升麻　乾薑　蟬脱取火以炎上不致伏匿寒涼
墜下不宜投腹痛是時徵柱折為尸􁀙此時若發丹背
俞莫馳驟
　　嚴寒運遇寒水毒鬱肌膚起粟出不快
痘必面青喘急精神昏冐寒熱交作四肢厥冷宜辛熱
以發之毒得寒則凝得熱則行也用陳氏木香散加蘇
梗或五積散桂枝葛根湯如兼詀語宜解肌發散而兼
温養用紫草　蟬脱活血散
　　酷暑遇君相火運毒為熱助隂水乾涸煩悶昏憒
此水不制火陽獨治不能生長宜清暑益氣為主如滿
天秋人參白虎湯或五苓散抱龍丸之類加木通　葛
根主之
　　暴寒折毒壅膚如隠疹如黑痣或青或紫(俗名/鬼捏)
壯年肌厚腠宻尤多此痘必壯熱煩燥鼻塞聲重𠻳咳
頭疼喜盖覆倚偎懷中宜却寒温肌如賽春雷透肌散
牛蒡殭蠶散紫背荷葉散參蘇飲敗毒散
　　看痘法
先去小兒肚兠使其胸中毒氣易洩冬寒方令衣煖夏
月房中宜置水缸恐痘為熱蒸腐爛
看痘須𦂳閉門忩用草紙撚作條子蘸清菜油㸃火照
之觀兩顴宜以條子照兩耳邉及鼻梁平照觀中庭宜
以兩目角邉平照斜目注視皮中肉内影影躍躍是何
色㸃自當歴歴明白若是麻疹則生于皮外若是痘瘡
則根于肉内(如笋根/在土内)設當頭直照反黯而不見天光日
色下亦不見先以燈光照確然後再以日光覆看則痘
色根脚無遺漏盖燈之色易紅忩下之色易白必須合
而觀之
　　看痘要訣
先看部位知屬何經氣血多少次看形色後看症候知
毒氣淺深然後合勇怯肥痩歲氣方宜調理䕶持而斟
酌投劑方可為人之司命然形色只論神彩症候先觀
靜躁
看聫舌　初標有三五粒相連近者後必宻逐㸃單見
稀逺者後必少毒之淺深決矣(盖痘先細後大加後倍/後并片故預量其後之)
(稀宻/可也)
㸔正面五岳粗細　起發粗綻者輕若碎小粘連且緩
緩而發者勢必稠宻見㸃日餘依然隠隠不發起者危
(好痘易發易/起朝夕換眼)
看睂以上　㡬㸃形色神彩可愛既不瑣碎又不歪斜
縱遍身稠宻襍亂百出終無大咎
看任督二經部位　任脈自承漿以下至心際督脈自
人中以上從頂而下脊至于尾閭光潤疎朗為吉枯燥
稠密為㐫
看胸背　宜疎不宜宻若見面上多心胸臍腹俱有而
先吐先㵼者毒氣上下分消而能食者亟與清涼解毒
䟱利可免困頓
看頭眼　頭面腫目開痘多有色澤毒氣已充可兼補
益解毒亦不為害(六七日眼/不閉者凶)
看頭面四肢先後　頭靣先標後及四肢者可治(反是/不治)
看舌上　未見標㸃大熱蒸鬱難決其輕重看舌上有
痘否常有舌上見標舌色無黑能乳食者調治之痘亦
散出于外也用升麻湯加連翹　牛蒡　細辛
看堅實　頭面痘細碎堅實摸之碍手火毒有餘雖或
煩燥不食或泄㵼亦無妨只取堅實為生意也急與四
物湯加黄芩　黄連　犀角　麥冬　木通
看根脚　若暈起紅活雖頂䧟而弦則髙者此生意也
雖灰紫可治若根脚不起血死不活雖輕難治凡脚散
者斷不可用升麻葛根湯
看頭面并斑色　頭面少色紅活雖遍身有斑疹但以
頭面諸陽為主尚有生意用犀角湯次四物湯酒炒黄
芩　黄連解毒之品有黑斑者難治
看痘次序　未出看其兩目不腫皮肉不紅出後看其
紅潤綻突膿黄漿老收靨看其痂落瘢紅不赤不黑無
凸無凹反此則危　前人謂初出為血泡以紙撚照之
内裡紅色非水非膿是也至于起發化而為水泡以紙
撚照之内理光瑩非血非膿是也至于承漿化而為膿
泡以紙撚照之内裡純白是也
　
　
　
　
　
　
　
　
　仁端録卷二
欽定四庫全書
　仁端録卷三
　　　　　　　　　　　　　眀　徐謙　撰
　　　　　　　　　　　　　　　陳葵　刪定
　　眀辨痘形
色者血之華形者氣之充也氣血和平隂陽調暢痘自
然小大適中位置勻朗如過於大者非發藥之多即禀
受之弱過於小者非毒氣之深伏必邪火之浮㳺皆非
痘之正形也故約言之不外氣血毒三者博求之則千
態萬狀局局不同苟非閱歴之多考究之深籌策之熟
鮮有不當局而迷者也
痘形正變　㸃粒者痘之形也故尖圓堅厚始出之形
也飽滿充足成漿之形也歛束完固收靨之形也或平
或陷者形之變也初出如蠶種薄如麩片密如針頭如
熱之起疿寒之起粟者必不能起發而死若粘聚糊塗
肌肉虚浮溶軟嫩薄皮膚潰爛者必不能收靨而死
痘形疎密　痘欲其疎疎則毒少不欲其密密則毒重
如頭面欲疎元首不可犯也頸項欲疎管籥不可塞也
胸背欲疎臓腑腧膜之所附也若手足則不嫌其密矣
謂之疎者非但稀少也鋪排磊落大小勻净亦可以言
疎謂之密者非必盛多也攅聚粘連毎多成片雖見數
處亦可以言密
疎而凶者　初出時纔見紅㸃兩三處大熱不解唇口
燥裂大小便閉煩躁不寧或身不熱但増煩渴者此由
毒盛欝遏於中不能遽出日復漸出漸加稠密一也初
出一兩㸃頂尖焦黒或三四粒作一堆者僅見數處他
處無有喜睡不食煩渴二便秘澁加喘促妄言者此毒
伏於中不待起發而死即使起發必發􁱫毒二也有出
痘疎朗遂生玩忽以致不守禁忌雜施湯藥變生不測
者三也
密而吉者　痘出雖密分珠綻突内症和平是也
密而凶者　平塌脚軟色無神内症不和是也雖密而
凶治之得宜衛之甚嚴可以調致内症和平而亦獲全
也
　　痘形諸名
粗珠痘　尖光圓澤根窠紅活順也若間有内傷外感
症不易生發者須辨之
細珠痘　與粗珠痘同勿因其細小而妄發之致漿清
痒塌潰爛
茱茰痘　四沿皺起形如茱茰乃元氣不足榮衛兩虚
中心陷落也九日當死若得根窠紅活者須内托氣足
則漿滿而頂可充也内托散中去防風白芷頂中發黒
㸃者用保元湯加川芎　官桂身壯熱者加入酒炒黄
芩
石屑茱茰痘　郛廓堅厚粿粒硬小乃氣血足表裡實
順候也　又有薄殻茱萸痘瓦灰茱茰痘皆宜大補元
氣為主或破而乾黒脚塌如圍碁子者不治
大痘　髙大而飽滿者是也兒小漿空難足用保元湯
倍參芪芍术漿足難收以白芍歛之然亦有過發以致
濶大者起脹時粉白色頂突無陷者是也
梅花痘　報㸃五六粒成叢或七八粒成叢百餘處者
是也至起脹連成一個平塌有贈痘光疎者生贈痘平
塌枯滯者凶
蟢窠痘　初出時不拘頭面身體但中間有一大粒為
主四圍附聚羣小一宗如蜘咮新出之状是也
􁀙蛷痘　中無大粒但有一宗一宗小者是也　已上
二種乃氣血不調經絡凝滯故聚發一處各自一種布
於肌肉也若見山根年夀人中咽喉氣窩心窩上中下
胃腕口背脊骨手心脚底六脉寸口諸𦂳要處難治若
出於閒處者初起時即用銀針挑刀割破四聖散油胭
脂調貼内服通暢飲　當歸　紅花　山查　青皮
通草　木香　廣皮　菖蒲　川芎　𦍑活　防風
連翹酒煎服
蚊迹蚤斑痘　㸃雖見而不起突此三隂經所發逆候
也
椒皮鐵葉痘　紅紫如椒黑而形枯瘁慘黯者皆毒傷
五臓内腐而外黑此毒之重者治之何益
蛇殻痘　内外皆空一連乾索漿水不灌形如蛇殻頭
面遍身皆腫無有空地全無光彩平􁷫而白色多屑者
是也
麩皮痘　片片枯瘁自落毫無滋潤者是也與蛇壳痘
皆毒入脾經之重症必乾枯不能作漿至十一二日必
死若間有補空之痘紅潤者可治或地白暈紅根脚起
者可治急扶榮衛與蚯蚓丹可頃刻徧腫退不見其形
亦不見漿竟可獲愈
壘黍痘　壘壘如黍米之細小或紫或白者是也
蠶布痘　細宻如蠶子之排布見㸃稠密如㾦起脹糊
塗無地與壘黍痘皆毒盛而無所制伏必不能成漿逆
候也
圍棋痘　平塌脚散者是也乃正氣不足不能充頂必
致漿清破損倒靨而死若能食便調庶㡬可治
象棋痘　頂平畧陷脚歛血附是也治同茱茰痘
饅頭痘　頂頺脚塌不尖不平乃脾胃氣虚用保元湯
加　白术白芷為主
晃痘(即嬌/紅痘)粗肥血附但嫩艶不能結實此係氣血虚弱
得脾胃堅固自然結實成痂否則有溏泄痒塌之患保
元湯調下參苓白术散
蛀痘(即針/空痘)起脹時痘頂有小孔不黑不白皆腠理不密
之故大泄元氣急宜補之令其孔一密而痘自起保元
湯倍黄茋再加丁桂芎歸鹿茸　若中孔色黑如鬃者
難過七朝　若孔黑有核者疔也以疔法治之
漏瘡痘　初出瘡頂有孔如蛀痘後則膿水漏出堆聚
乾結其色如天泡瘡或清水非膿無故自破水去而黑
乾此皆癘氣所為不治
蟲痘　痘痒甚者不必夏月即寒月亦能生蛆此皆毒
留而肌膚熱腐日久所致(即腐草為螢朽木生蟲之意/有形化者蝇種所生也有氣)
(化者漿收後隂陽欝蒸復潰而生/也或如米粒或如細絲而長寸餘)先哲云蛆痘不死以
其毒盡洩於外也又云濕生臭氣熱生蟲大命多敗速
以香油收取盡花椒湯洗之或用嫩栁枝鋪下令兒卧
於栁上則蛆自出或用簮挑之或以青布蘸鹽湯拭去
又以清凉散歛之内服蟬花散若蛆在頭面用桑葉薄
荷葉湯洗之外摻寒水石末
板黄痘(又名延/日痘)起脹而痘肉齊平雖有黄漿根血紫滯
逆候也即使痘痂齊脱亦致日漸枯涸三七五七日而
卒
悶痘(又名/閉痘)若驚厥即標者心經痘也紅潤細小易漿易
靨縱稠宻亦不為害非閉痘也　若或悸而不標者皆
屬小腸惟小腸一經沉而不汎多致難標　若面如橘
皮毛竅森聳是標不出的係閉痘矣急與麻黄蘇桂湯
熱服避風㣲汗而提出之後乃隨症而治每藥要加知
母　黄栢恐升提之後腎水上升火亦隨至决發水泡
當降腎水以免泡患也如狂煩七竅流血者不治
白悶痘　毒盛而氣血虚故報㸃白頭如㾦也漸乾枯
倒靨三四日而死　或因風寒壅塞腠理以致伏毒不
出宜辨之
紫悶痘　報㸃如丹漸乾焦紫黒五六日死　或因内
外傷而氣血凝滯以致伏毒不出宜辨之
𦂳悶痘　毒火燔熾煎熬臓腑壅塞氣道銷爍營衛故
伏而不出　若毒乘肺則喘脹衂血　毒乗肝則目血
　毒入小腸則尿血　毒入大腸則便血　毒入腎則
腰足折痛此極惡極速之症二三日死不治
反闗痘　反闗内剥紅變黑大便不通小便赤咬牙寒
戰兼腰疼肚有小塊不飲食五日必亡
皮脹痘　毒為表邪實熱所閉不能發出久乃徧肌膚
之間所以皮肉脹痛如牛皮橘皮之状肉腫痘不腫顆
不尖綻貼肉浮萍不治
白漿痘　初發瘡頭便白帶漿者此疫癘症也七日死
不治
天根痘　諸處不起壯而天庭曉星起灌者乃精氣外
生十有九活若諸處起而天庭曉星獨不起灌乃血不
灌頂十無一生
搭額痘　初出天庭連印堂心經藴毒熱難當稀疎朗
朗還為吉稠密須防七日亡
眀朗痘　諸處不起壯而太陽太隂獨起者吉盖日月
為眀之義反是為晦蝕痘凶
海溢痘　諸處不起壯而耳後方圓一寸獨起壯腎經
旺星宿海溢也可治
海枯痘　諸處皆起發而耳後方圓一寸不起發腎經
枯也不治(腎為星/宿海)又有頭面遍身四肢兩耳俱已起灌
惟左耳下外有二三粒不起灌者日後必唇裂齒乾如
不亟救必内攻而死
垂珠痘　兩耳屬腎腎本臓毒之處宜發不宜存今毒
在耳輪之上連綿如串珠此為毒氣傷腎之甚萬無一
生
有根痘　頭面四肢密者十分危險若地閣畧有數㸃圓
亮如珠者治之可十全腎旺故耳(上出地閣下出足心根/窠圎渾亦名有根痘)
無根痘　地閣伏陷乾枯或灰白不起者腎先絶也名
無根痘不治四肢皆有足心獨無亦名無根痘陽虚血
枯也用保元湯加肉桂
白虎痘(又名監/門痘)嘴角兩邊各有一大痘是也木乘脾土
五日後必水瀉不止主餓死於八九日之間以保元湯
加白芍　官桂
鎻口痘　密密出於唇四圍連綿無空者是也若有一
二粒空處可活盖初標時失解脾經之毒也用至寳飲
去川芎　當歸减廣皮　紅花多加蘆根汁兩許救解
脾毒
外鎖唇痘　密密出於兩唇紅肉上不空者是也主餓
死若有空處可活用至寳飲加黄連　蘆根汁
内鎖唇痘(其唇木厚按之如/鐡又名鐵嘴痘)密密出於兩唇口内紅肉
上不空者是也不待傳經而死
白虎排牙痘　密密出於唇齦上下者是也比鐵嘴痘
尤酷烈
魚子抱鼻痘　面部俱稀而鼻梁左右密如魚子鼻上
反稀者危症也此毒聚脾胃必傳經發痰而死若鼻上
四圍一様密者是胃經毒盛解毒泄火可生
鎻項托頥痘　偏身稀少獨項下頷頰之下稠密一片
以至於頥也九日死
猪頭痘　頭頸窩中太多者急救之遲則毒結咽喉而
死用山荳根　𤣥參　桔梗　甘草　生地　川芎
當歸　山查　木通　荆芥　牛蒡煎服
逆痘　上身少下身多也此無大害只因氣弱毒從濕
滯難以升發故也灌漿之時極要費心　若上身多下
身少者是順痘也
兩頭痘　初標時自胸而上自臍而下俱有痘獨中間
一截全無水火未濟之象也出七日後難救若在七日
内亟用人參歸茋湯去肉桂加蘇葉　桔梗　白芷
厚朴　紫草　防風　木通冄用黄荳三十粒煎服
中實痘　頭面四肢全無止有中身稠密紅活綻突漿
充結痂而愈未詳其理　按臓腑之毒輕者只就其附
近處而發頭面四肢地逺不及遍達也妙在紅綻故順
鬼揑痘(即同/鬼痘)遍身全不分㸃粒斑痕成片恰如打傷㾗
一様五日外不治當曲池中生毒一月見骨而死若五
日内可救亟用升麻　川芎　白芷　蘇葉　前胡
甘草　桔梗　當歸　防風　蘆尖　生薑煎服若身
上四肢稍分㸃者不妨
無頭痘　遍身稠密頭面全無乃陽氣不足不能上升
逆候也　此症有以補中益氣湯加芎桂與服頭面雖
提見數㸃終不能起脹而卒
藥患痘　初標紅潤誤投寒藥至四五日忽變陷伏不
起將至成裡虚症也急扶表裏為主用保元湯加肉桂
水患痘　水泡綿密㵼痢不止是也皆因氣虚不能運
化濕氣故耳用人參　茯苓　白术　木通　通草
加防風　白芷
九焦痘　當頭地閣顴骨胸腹身背手足皆有一二粒
黒陷者是也再加狂言煩躁受毒太深矣不治
伏隂痘　痘不灌膿反㵼膿血或如清水者是也亟宜
温裏可生用保元湯加茯苓　官桂　川芎　當歸
空倉痘　外若虚脹内實乾枯全無水漿此乃氣載毒
行血不附氣氣至而血不至也血既不至則毒猶伏於
血中而不出是倒靨之症逆候也十三日必痒塌而死
若欲救之用四物湯合紫草飲或小柴胡湯加蟬蛻如
已成水但形色灰白膿水清淡不能作膿者此氣血兩
虚也所有之水乃初時一㸃氣血解而為水非自内潮
起之水也若不痒塌必發􁱫毒險症也用十全大補湯
若痘中畧有清水根窠起脹血色紅活猶有生意亟用内
托散加人參　黄茋　川芎　當歸和人乳酒服若痘
皮軟弱膿水清淡滲漏淫濕易於破損凶兆也若痘久
熟時日已過當靨不靨則膿復化水皮亦易破勿依此
論
向陽痘　向陽痘子徧身紅飲水狂煩却似凶亟用芩
連犀角汁解除熱毒有神功
石臼痘　四沿髙中間陷明亮好看内實板漿不化以
手摸之其硬如石不治　又有四圍灰白陷頂中間黒
色此氣弱血枯難以拘血化毒九日死
草尾珠痘　遍身皆陷惟有尻尾骨一團飽滿如珠此
尚可治補托灌膿即愈
復出痘　先標一二㸃於面部或口唇上下如常起灌
收靨及以火照之見有紅㸃隠隠然藏於皮膚之内急
　
　
報痘(一名望痘/一名痘母)時行發痘多有此症其症不同開列於
左　一見痘出二三㸃於左右目胞至五朝復煩躁發
熱睡卧不寧其痘頂平濶大根紅有神乃感受時行癘
氣先發於外也若是正痘果少必尖突而無煩躁等症
矣用葛根升麻湯二劑痘果復出匀朗紅綻前症悉平
　一兒未熱先見一㸃於唇上又一兒未熱先各見一
㸃於左右頰額頂平濶大俱至第五日身熱而復出痘
勻朗而順漿足收痂但報痘潰而不斂延綿四七日而
愈　一女孟夏先見一㸃於承漿頂平濶大第四日發
熱痘復出稀朗紅潤而綻順也但眉心屬命門相火毒
先於此相火受傷諸處雖順恐為獨隂不化也漿行倒
靨肢冷喘脹搐搦九日死　一兒未熱先標㸃於心窩
又一兒未熱先標於頭頂一兒未熱先標於喉中一兒
未熱先標於腰間俱第五日而復出痘勻朗紅綻惟母
痘平塌灰白無神痘漿雖滿倒靨喘脹而卒　一兒初
標見於山根粗肥咸謂稀疎可必至三朝壯熱狂亂母
痘坍陷頥頰隠隠予曰山根屬脾雖痘粗肥而形似饅
頭乃毒乘脾胃以人牙散及羌活散鬱湯治之痘齊出
稠宻陷痘復起用補中益氣湯漿足結痂痕色乾紅少
潤唇口裂血腹飽便閉溺澁用滋養清解之劑便通安
枕又口齦發疳用清胃解毒湯加連翹而愈
試痘　身無大熱見㸃甚疎不灌膿不結痂三五日痕
迹不見者是也再過三五日忽發大熱其痘一齊擁出
矣當審治之用人參　黄茋　甘草節以養氣荆芥
木通　防風　青皮　牛蒡子　連翹　金銀花　酒
炒黄芩　山梔　桔梗以解毒一日一服調理至十二
三日後若潰爛徧身當改用十全大補湯去肉桂加白
芷　防風外敷敗草散
冐痘　發熱至五六日痘應出不出以燈照之只皮膚
中隠隠有紅㸃若其人色脈平和精神爽健雖煩不躁
雖渇不消雖腹痛而不甚苦雖便實而不堅硬忽然眩
冐大汗出者此冐痘也毒從汗解再無壅遏之患乃吉
兆也
木痘　因其人原有痰故痘色白而不作膿也用二陳
湯合四物湯一消一補仍將小麥麫調與食之立時紅
活灌膿矣但不可妄投人參　粘米以助胃中痰火恐
防口疳
賊痘　比好痘預先起壯初出便如菉豆過一日便如
黄豆再一日如圓果比諸痘獨大獨速者是也標㸃雖
稀其痘根窠與頂全白而無血色形雖起脹按之如皮
嫩虚軟若其色掀赤者過三日後變成水泡甚至紫泡
黑泡乃毒盛而氣血大虚大熱危症也若未成紫黑更
得好痘相間者可治急宜清利心經藴熱而紅紫自退
不然至四五日上下出血而死少進保元湯大加紫草
　蟬蛻或用燈心木通湯調下辰砂六一散如已成白
泡水泡灰白色用保元湯内加四苓以利之不然徧身
抓破黑爛而死　有二三日尚未盡出其中間或有膿
泡此未至而至謂之太過亦名賊痘經曰賊痘若形諸
痘不能灌汁　有痘起脹而其中有先起虚大顔色如
黄金者名曰賊痘宜掐破以天水散敷之内服凉血解
毒藥加入人中黄　如獨大而黑中有核者名疔若疔
少可治疔多根血不活腰背胸前多者不治亟用銀針
挑斷疔根口含清水吮去惡血㸃入四聖膏服解毒湯
救焚散　有唇上鼻凹耳邊天庭有痘皮薄先灌黄漿
者名賊痘毒氣内攻脾臟也當於活血内托藥中加紫
草　連翹等藥
覆釡痘　毒入髓海故頭項之前後左右俱滿雖紅活
不治
補空痘　即贈痘也或有順痘若失之於初不解降火
毒至於起脹灌漿期内忽然焦枯或塌壞或慘色不正
便不可治矣若頭面手足胸背空處得新標細痘或十
餘粒或數十粒此乃元氣未盡可於此處收功亟用䕶
心散一服然後治其新補之痘庶可囬生　六日痘不
起脹毒將入内反補空痘用乳香(一/錢)川山甲(五錢土炒/焦塞在葱)
(管/内)官桂(二/錢)蜈蚣(一條焙乾共為末每服/三分至五分酒調下)
臭痘　惟脾胃二經有之非臭痘皆無害也須辨其生
死之機若臭痘或靨或破囊不盡脱紅活見血身熱氣
蒸不痒不燥皆生之徵也　若皮肉臭爛深擴不收傳
人毒痛頭額脫皮指爛入筋陽毬穿爛口内惡臭兩腋
汗不乾皆死之徵也　有瘡乾臭者其漿稠濃其痂紅
紫而厚如肥皂色者吉　有瘡腥臭者其漿清其痂或
白或黄或油緑色而薄間有如雞屎色者逆也　有養
漿時痘即覺臭者此毒火熏蒸之氣邪自内出也吉
收靨時有臭氣帶腥者佳全無氣息者尚有餘毒未徹
也　若臭如爛肉不可近者雖似結痂未可為真亟用
清熱活血遲則不及　如或搔痒抓破及潰爛灌膿之
時其臭焦者心火盛也危其臭臊者肝火盛也死其臭
腥者肺火盛也危其臭腐者腎火旺也死其臭香者脾
也水榖之府無所不受吉　古云臭痘不死以其得陽
明之毒也
　　頭面痘形諸名
彤雲繞頂　徧身痘好但頭頂一片紅赤者膀胱毒盛
須清利之
紫雲灌頂　遍身痘好但頭頂乾紫陷伏不起者不
治
梨花滿頂用保元湯加天雄可救
烏紗覆頂　氣脱血衰元神敗也必咽喉啞塞鼻氣粗
大不治
雲掩天庭　遍身磊落光澤惟山根至髪際三陽之
位一片血泡如雲者心經客熱盛也色潤痘浮而分
珠者猶可救急磨犀角加玳瑁救之葢額為清揚之
分比他部不同今毒血上侵必疏通經絡使氣血和
暢當用降火解毒通暢飲色凝滯而頂沈陷者不
治
紫萍鋪額　熱甚咽痛悶亂發狂用小無比散加元參
　升麻　犀角
灰撲印堂　心經血少也兼腹痛咽乾用保元湯加白
芍　芎桂　紅花凉血解毒湯
楊花撲面用内托散加天雄
落花滿地　痘多在下半面部稠密而灰白色上半面
部勻朗紅潤者用補中益氣湯轉色灌膿可愈
毒擁命闗　遍身勻朗綻潤但眉心密簇如錢面色灰
滯平塌無根八九日漿行俱滿惟眉心空殻無水而痒
塌倒靨二七日喘脹而死葢眉心屬三焦相火為性命
之闗痘毒每藏於至隂之下非相火攻撃不能起發雖
不可少亦不可熾也今眉心灰陷相火亢極真隂爍盡
矣何能收拾縱他處漿足結痂獨眉心痒塌不痂亦難
免於二八之期矣
　　唇口痘形諸名
赤珠繞唇　脾經熱極也用小無比散加雄黄
烏飯沿唇　必聲啞神昏目睛不轉四肢厥冷喉鳴似
鋸不治
　　胸腹痘形諸名
胸腹者臟腑之郭也故痘輕者胸前無胸腹密者必重
也其中於各臟有期日凡病深喘急胸前搧動者肺焦
脹也左乳下動脈突出者宗筋絶也皆不可治痘疹腹
痛者毒未盡也
霞錦穿胸　火毒淫盛不治
紫雲布胸　血枯氣滯毒攻於胸也必咬牙戰掉唇口
焦裂不治
黑碁排胸　不治之症三朝必死
栁絮飛胸　血枯氣弱用保元湯加川芎　當歸　附
子主之兩乳中間膻中之位為氣之海縱他處勻朗綻
突紅潤獨胸前攅聚如盞許大灰色者乃氣海受傷不
能分布隂陽名鎖胸痘經曰隂陽分決精氣乃絶後雖
漿滿而不蒼老胸前痒塌潰爛諸痘皆倒靨二六日喘
脹而卒
赤鱗穿腹　胃家熱甚症必大便閉小便淋用甘露飲
五苓散和解之
黑綴纒腹　腹脹聲啞二日死
白梨墮腹　血衰氣敗半月之間發驚而死
　　背腰臀痘形諸名
桃花映背　清火解毒可生
紫萍鋪背　不治之症
黑雲落背　不治之症
雪鋪魚背　血已枯盡不治
灰綿纒腰　諸處勻朗紅潤而腰轉稠密灰滯腰痛坐
立不能名纒腰痘乃毒乘腎經不能成漿九日死　諸
處勻朗紅潤而腰間攅簇如盞許大灰滯八九朝痒破
成坑十一十二朝死　發熱腰痛不能發出三日死
腰痛稠宻纒腰毒無出路間有空處後一日死
葡萄落地　臀間紅紫成片是也二日死
爛粟堆臀　遍身痘好惟臀上成片如粟殻臭爛者補
托下元可生
　　手足痘形諸名
榴花散野　四肢紅赤唇口崩裂心脾肺經熱也凉血
清火解毒
黑珠遍體　四肢枯黑如火燒過柴頭涎出氣冷朝夕
即死
楊花墮枝　手足獨灰白氣凝血滯也用八珍湯加附
子
　　身左身右側痘形
左半身稠密紅澤右半身只數㸃盖左屬陽順也用補
中益氣湯右半身稠密灰滯左半身有數㸃盖右屬隂
逆也漿雖行不能收斂必死
　　諸毒痘
耳毒　眼毒　唇毒　後影毒　側影毒　連珠毒皆
死候也
　　辨眀痘色
形屬氣色屬血色者五臓之精華也正則光眀衰則慘
暗五臓榮枯於此見矣紅者痘始出也白者毒未解也
黄者毒将解也乾黄者毒盡解也灰白者血衰而氣滯
也黑者毒滯而血乾也焦褐者氣血枯也紅變白白變
黄者生紅變紫紫變黑者死故順症血榮氣順其形尖
細其色紅活三四日陸續出齊綻澤隨標隨長至五六
日即轉白色光澤聳峻如油潤珍珠之狀外有紅盤暈
鮮如雞冠又如明珠一顆放在胭脂也(此症狀其/根紅頭白)七八
日轉黄色此乃氣旺拘血化毒成漿至於化盡結痂之
後必初先結靨靨乾成痂痂後有托靨二三層瘢痕紅
色此最上之痘色也下此者血熱有餘則色深紅血熱
之極則變紅為紫為黑矣氣虚不足則色淡白氣虚之
極則變白為粉白為灰白為虚浮矣此大槩也究而言
之紅者不盡實熱也更有嬌紅痘之妖嫩艷焰而為
氣虚者焉白者不盡虚寒也更有鷺羽白之綻突有神
而為氣實者焉總之紅白之中各有寒熱虚實之不同
惟以人之强弱静躁痘之乾濕老嫩辨之則看痘之法
盡矣故痘之色喜鮮明而惡晦暗喜潤澤而惡乾枯喜
蒼蠟而惡嬌嫩喜綻突有神而惡平塌凹陷紅不欲焰
焰則易破白不欲灰灰則難靨善觀痘色則虚實可知
虚則補之實則解之寒則温之熱則平之　紅活者心
也惡其嬌艷　漿白者肺也惡其灰褐　蒼蠟者肝也
惡其青乾　深黄者脾也惡其肉爛　中黑者腎也惡
其黑陷　裡外微紅者輕也外黑裏赤者㣲重也外紫
裏白外白裏紫者大重也瘡端裏黑㸃如針孔者熱極
也青乾紫陷昏睡汗出煩躁熱渇腹脹啼喘二便不通
者困也
　　邵子説
邵子皇極經世云東赤南白西黄北黑此正色也驗之
於曉午暮夜之時見之矣故東赤者乃一陽發生之氣
如木之始萌也遞變而南白者乃長養之氣如火之大
明也遞變而西黄者乃收斂之氣如金之從革也遞變
而北黑者乃閉藏之氣如水之潛伏也若痘瘡初出一
㸃血東赤也血化為水南白也水化為膿西黄也膿乾
為疕北黑也亦一陽之氣也色遞變皆正色也故痘至
成膿將靨之時猶帶紅色反為逆痘也故以灰白蒼蠟
為秋冬正氣
　　痘色諸名
桃花紅　比之正色更覺又紅此六經火盛當審其何
經有火邪而解之則正色見矣
海棠紅　比之桃花又紅色雖過紅尚帶濕潤者無害
宜退火毒此痘多有虚紅須細辨之
嬌紅(一名虚紅一名透/頂紅一名愰痘)此虚火甚而為紅也服退火藥
一二劑而見嘔又見煩躁不寧者便是虚紅也當用寧
心散以補之則虚火退而色自正矣　寧心散方　山
查　前胡　茯神　逺志　當歸　陳皮　木通　生
薑　石菖蒲　附嬌紅痘案於後
一兒患痘五朝勻朗綻突但嬌紅嫩陷乃脾胃氣弱也
主漿滿而不蒼老猶防泄㵼痒塌之患治以黄土澄水
煎保元湯送下參苓白术散得脾土堅固可免下陷奈
俗醫因期在發漿之始恐參苓滲濕但以保元湯調理
至八朝溏泄四五次漿滿而縮倒靨煩躁二六日而死
嘗騐此痘多至十二日十四日而死者　一兒痘色類
前以前法治之九朝漿潰而結靨如麩幸能食便調發
瘡毒而愈　一兒患痘五朝嬌紅嫩艷或謂愰痘不能
蒼老結痂視之見其肌膚白嫩經曰肌白嫩則皮薄嬌
紅可保無虞以保元湯加官桂　白术調理而愈　一
女週歲患痘嬌紅初時嘔吐溏泄人静諸處勻朗夭艷
惟唇外四面稠密一片
　(附/録)朝數治法於左
一朝用桔梗　殭蠶　陳皮　川芎　甘草　木通
山查　羌活　前胡
二朝用前方去羌活　陳皮加防風　紅花　連翹
乾葛
三朝用桔梗　川芎　殭蠶　當歸　陳皮　甘草
山查　前胡　紅花　丹皮　連翹　生地
四朝用山藥　茯苓　歸身　川芎　甘草　白芷
蜂房　殭蠶　桔梗　陳皮　人參(四/分)
五朝用前方加人參(六/分)
六朝用黄茋　當歸　茯苓　白术　白芷　川芎
蜂房　殭蠶　桔梗　陳皮　甘草　人參(六/分)夜服桑
蟲酒漿
七朝用黄茋　白芷　當歸　川芎　甘草　山甲
人參(一/錢)官桂(二/分)至夜作㵼眼開嗆嘔先吐白沫喘脹交
作随用前方加人參(一/錢)肉菓(五/分)砂仁(三/粒)附子(三/分)白术(一/錢)
黄茋(一/錢)服後昏沉痰鋸顛作二三個時辰良久大汗周
身聲音始出即與乳喫痘轉明亮頓起行漿
八朝用人參　黄茋　白芷　白术　紅花　殭蠶
當歸　白芍　陳皮　甘草　官桂　肉菓　附子(二/分)
漿足㵼止
九朝用白术　山藥　黄茋　白芷　官桂　殭蠶
白芍　甘草　肉菓　人參(一錢/二分)附子(二/分)頭面胸腹漿
滿惟小腿半漿血靨
十朝用人參　茯苓　黄茋　术歸　芍藥　陳皮
甘草　五味子苡仁　山藥以後用平補之劑加金銀
花　連翹調理而愈
　　諸痘名色
臙脂紅　紅而帶紫乃六經火盛之極失於降火解毒
故也當審何經火最盛兼解餘經宜細辨之須佐以犀
角　地黄　銀柴胡一二劑如兼裏症實熱口渇便閉
此雖元陽亢極亦宜降火解毒為主切不可用熱藥
血泡痘　血挾熱毒而自漿也刺破而血猶紅者尚可
治血黑者不治亟與犀角地黄湯加白芍以制血解毒
身熱者用小柴胡湯加生地黄血漿不能收靨者用紫
草湯調下飛龍腦膏
血靨痘　痘出稀少四五日胖如豌荳六七日血靨痂
乾赤似硃砂九日而痂落此氣血充足毒少故隨出隨
靨不及釀漿也此痘極佳百無一二
赤萍痘　痘已齊或未齊如赤色浮萍㣲㣲髙起若爬
出有血亟以解毒升發藥救之如或爛痘却無妨
紫萍痘　痘已出齊紫色不起不灌如浮萍貼於肉上
者不治
白萍痘　同前二症但痘色白耳
焦紫痘　乃六經火盛表熱血凝之極此痘若在標㸃
起脹期内見之速用活血降火解毒之藥如無舌胎口
渇便閉等証但是表熱也當與發汗痘色自正矣如見
舌胎口渴便閉等症此兼有裏熱當與下藥(大黄/之類)否則
火盛血燥而難治矣若乆不治至灌漿時變焦黑色雖
神手無益也故痘三四日而焦紫者猶可施治六七日
而焦紫者難以挽回痘譬則火也活則紅㷔為火死則
變黒為炭枯則化而成灰若痘發於心肝二經而真隂
不能滋灌則熱毒㷔灼遂有焦紫之色矣
紫雲痘　紫紅成片如雲血熱也必詀狂煩渇十日死
用犀角地黄湯加　紅花　紫草
紫疔痘　黒陷中有黑疔相火挟君火之權心經藴毒
必口流清血七日死
灰煤色　物魄化而為灰其色白精華㪚也屬肝金火
精結而成煤其色黑梟炎爍也屬腎水五六日間若額
與面有灰色必元氣不足漿不充滿俱為重症若手足
灰色猶可以補真元調胃氣而獲全也痘至煤色則變
黒歸腎自無可生之機矣若在三四日内見之急與疏
肌竅解炎毒猶可望生也用防風通草湯浴之内服犀
角地黄湯
鴉翎黒　痘有黑色而圓綻光潤如烏鴉翎羽之色乃
大富貴之痘身上有一二㸃即富貴之兆況遍體乎治
法與常法同不可誤認為變黑歸腎而妄斷其凶也此
從標形起脹俱黑至行漿充滿漸黄赤有光彩此乃天
元足壬癸實腎經獨發之痘名為鯨罩雲衢至貴之徵
也　附黑痘貴徵案於後　房𤣥齡痘俱黑色如龍眼
大老僧見之曰萬丈龍含珠今得見矣　丘瓊山七歲
出痘遍身黒色父母憂哭漁父燭之躍然曰紫垣中輔
弼星落此田舍翁家取筆書弼星二字於背上而去
一兒痘日中視之則黑以燈照之真紅映肉遇一僧治
之不服藥以洗元湯浴之即轉色紅活後至台輔　一
兒痘黑圓朗光澤至漿時色如紫葡萄根圓血暈㣲黄
色名為紫袍金帶　黑痘多屬血熱本為惡症然亦有
順逆險之不同形狀多端須辨而治之不可槩棄但血
不活色不澤者則難救矣故黑如烏羽光澤者生以熱
雖熾而血尚活凉血解毒可愈　若遍體稠密粘聫不
整不頂而黑者乃火涸真元名為鬼履𤣥壇逆候也玉
髓云黑痘内服生地龍飲外浴楓子湯内外解之　色
如焦煤者死　兩太陽痘黑是血不榮氣氣不衛血治
在肺肝　兩顴臉痘黑其治在心　肚腹痘黑其治在
脾　手足痘黑其治在陽明　初出紫黑是腎經痘青
黑是肝經痘用紫草湯　生地　陳皮　甘草　紫草
　當歸
　　痘徵五條
一痘紫黑黑㸃隠於皮膚用無比散或人牙散猪尾血
三五滴酒調下兒小者三分大者五分
一痘初出便是黑㸃急用紫草茸(三/錢)醇酒(半/盞)煎至三分
服
一痘如黒牽牛而色淤敗又黒㾗并黒靨者並用蝉脱
(十五/個)紫草茸(一/錢)水煎服
一痘黒如煤炭血不紅活用紫草煎酒調下活血散
一痘黑而皮膚皆黑成片者用化毒湯加蟬脱　地骨
皮　黄芩　化毒湯　陳皮(一/兩)升麻(二/錢)甘草(二/錢)紫草(一/兩)
葱白水煎便赤加木通
　　治騐十六條
一痘黒大而軟者氣弱毒盛土虚水侵也用保元湯加
紫草或四君子湯加黄連　紅花
一痘焦黒潮熱煩躁用小無比散調犀角汁(一/錢)
一痘腰腹大痛身大熱止小腹腰眼各有黑㸃餘䖏俱
閉悶不出視其舌中有一黒㸃三日死
一痘出兩腰間紫黒痛苦名為折腰痘五朝七日死
一痘出於正位偶然變動先紅後紫後黒者有之此乃
毒攻於腎其症必煩渇嘔悶可用麝香人牙散
一痘當標㸃起發有乾黑不起者須急治之
一痘乾枯變黑者乃毒火太熾真水已涸内外蒸爍毒
氣入裏症必心煩狂躁氣喘妄言二便閉口渇腹脹此
為倒陷歸腎不治輕者宜利小便解毒用連翹湯通闗
散又燈心木通湯調下六一散譫語加三製辰砂末
一痘變黑未至乾塌此疫癘之氣所謂火發而薫昩者
也速進凉血解毒疏表補元之藥十餘劑俟痘轉紅活
乃能成漿結痂用歸尾　生地　紅花　赤芍以凉血
用人參　黄茋　甘草以補元瀉火用黄芩(酒/炒)黄連
牛蒡　連翹　升麻以解毒用荆芥　防風以疏表每
劑入燒人糞(一/錢)連進十餘劑
一痘因久不大便熱盛於内以至痘黑而乾宜急解之
用蜜酒炒黑麻黄　紅花子　紫草　人中黄　連翹
　酒蒸大黄　燒人糞外用膽導取下燥糞痘轉紅活
後以四物湯去川芎加紫草　木通　枳殻　生甘草
調理自愈
一因外感風寒肌竅閉塞血凝不行必身痛肢厥斑㸃
不長或變黒色或變青紫隠疹此為倒伏也宜温肌發
表用桂枝葛根湯加麻黄　蟬脱或以紫草飲吞奪命
丹外用胡荽酒噴水楊湯浴
一因内虚陽氣不能以副榮衛出而復沒斑㸃白色或
黒色必不能乳食大便自利或嘔或厥此胃虚而不出
謂之陷伏也宜用温中之劑令其胃煖榮衛復行則自
出矣宜用調元湯加丁香　官桂理中湯加黄茋　官
桂甚則陳氏木香散外用胡荽酒噴之
一痘大便利口渴而不發者内虚熱也用四物湯加肉
荳􁴙
一痘大便利不渇者内虚寒也用理中湯或用陳氏木
香散
一因氣血虚弱偶為房室襍穢惡氣所觸而黒陷者宜
薫解之内服紫草飲或服十宣散外用胡荽酒噴之茵
陳薫之外用乳香　沈香　胡荽　紅棗薫之
一痘六日勻朗綻突但色黯黑滯且人事安寧二便清
調此非血熱之症原是兒體肌膚粗黑之故投以凉血
活血解毒之劑則謬用保元湯調理可愈
一有因向患膿疥瘡愈後乘舊疤而見痘焦枯如疤濶
大起而歪斜形似痘疔焦黑之狀須看面中顆粒分明
起發形色切不可因舊疤之黑而棄之宜用疎表凉血
解毒至七八九日之後根顆紅黑焦枯不活亦宜凉血
解毒如十一二日日子過多根窠淡紅獨用生血補劑
　　白痘諸名
鷺羽白　色白而稀肺與大腸經痘也如痘顆周圍有
一紅線者屬肺經初出色白宜清肺活血使痘根紅血
自䕃也用黄金散山甲　當歸　生地　熟地　木香
　甘草　白术如肌肉痘顆一樣白者屬大腸經痘自
發熱時即作㵼㵼下焦黄色物然雖作㵼起脹如常不
必怪之治如常法發補一例但首尾須用訶子以羅元
氣
水白痘　頂白無紅盤或淡紅盤尖綻有神乃肺經獨
發順候也與平塌灰白無紅盤者不同以補中益氣湯
調養始終無紅盤而愈
水晶痘　肝紅所發氷灌皮膚外看光澤明潤内清水
汪汪胖期畧宜疎散解表切不可攻擊但畧用解毒補
脾利水之劑(歌云痘形象水晶看来莫作輕一片無膿/地汪汪水内停十一二日防痒塌十四五)
(日命/必傾)如發泡盛加青皮　猪苓如至膿期輕用保元湯
加乳香　白芷　蓮肉　苡仁　白术　赤苓　澤㵼
　山藥如虚寒用木香散甚者用異攻散如至靨期用
參苓白术散或用四苓散
蘆花白　比灰畧白些此是氣血虚損亟宜補氣血若
兼二便清滑者乃是寒症宜用温補若見㸃色白不甚
起發唇舌淡白或吐或㵼或腹脹或自汗肢冷神氣怯
弱表裡俱虚也
灰白　比蘆花畧黒三分此表裏相兼故也初發多起
自額標脹時見之用至寶飲加甘菊　蘭花(根葉皆/可用)漿
痂時見之用無上飲内去陳皮加柴胡　黄芩
　　觸痘諸名
觸冐白　或慾氣或經血氣或飲食毒物葱蒜觸之而
發痒變灰黑色者用陳壁土為末炒乾以袋盛之懸兩
腿中間即免觸矣或因烟煤香氣狐臭體氣尿屎穢惡
氣觸之而變粉白色者色雖不同治法則一　標時觸
用通聖散　漿痂時用正氣飲　未破者觸用荆芥烟
熏之　已破者觸服内托散外以辟穢散薫之敗草散
敷之慎勿洩其元氣
　　白漿痘
初起瘡頭便帶白漿者此疫癘痘也七日死不治　見
㸃白如水珠者重若稀朗兒素色黄而痘起發是氣至
而血不至也當與散火倘神不内寧痘日漸增多頭尖
如㾦子毒火甚也非藥可治　見㸃色白不紅不可便
作虚治白而無神唇舌淡白或吐或瀉者虚症也白而
起㿠色唇舌赤紅非虚也伏火痘也三日後必漸紅紫
矣若以虚治誤人非淺　附白色痘案於後　一兒初
標痘於右太陽乍凉乍熱白色脚塌𤨏碎細密初時發
表即用桂枝　白芍以歛其根脚平塌不起用震蟄丹
酒漿桑蟲以發之五朝吐尚不止用藿香　薑炒黄連
以安其嘔六朝嘔吐雖止猶然乾枯少潤用白芷　黄
茋　山甲以酵其漿七朝漿尚未行仍用前藥加人參
(八/分)另與酒漿　荸薺汁飲之連用二日而漿始灌正面
胸背四肢猶多生痘咳𠻳聲啞至八朝而勢亟矣幸其
飲食肯進大便不㵼用人參　黄茋　麥冬　陳皮
甘草　川芎　當歸　紅花　白芍　前胡　桔梗煎
好兼調燒人屎催蟄丹三四分顛作良久而漿行遍身
矣先時頭靣俱已平乾至此重復根生紅暈旁發贈痘
塌者聳而枯者潤矣後因痰𠻳特甚聲啞未開改用山
豆根　知母　貝母　麥冬　黄茋　連翹　牛蒡
陳皮　當歸　芍藥　甘草煎服三四劑𠻳止聲出而
愈
　　内紫外白
痘頂紫色外白色兼大小便閉身熱口渴乃六經火盛
血離當従熱治非氣虚白痘比也
　　氣血兩敗痘
近看猶如紅蓼花逺望胭脂色可夸臨漿清水膿不見
豈有神仙治得麽　根窠膿色凡色以紅活為貴而有
圏紅噀紅鋪紅之别圏紅者一線淡紅𦂳附於根下而
無散走之勢也吉也噀紅者血雖似附而根脚血色隠
隠出部也險也鋪紅者痘色與肉不分平鋪散漫也凶
也以此察之生死可决矣盖根窠者血之暈膿漿者血
之腐故六日以前耑看根窠若無根窠必不灌膿六日
以後耑看膿色若無膿色必難收靨故形有起發而或
致變者由色不明潤根不紅活耳若痘色光澤根窠紅
活痘雖平塌亦為可治也
　　血逰痘
小兒無他病則臟腑之毒盡發於表𦂳附根窠然後能
化血為水水化為漿其毒方盡如或元氣虚弱或火毒
攻逼以致血遊肌膚無痘處反散漫而紅此血離痘窠
矣毒血既不附痘将何化水成漿乎　標脹時見血遊
肌膚以致不起不漿是火盛也用鎮隂丹蘆根　黄芩
　山梔　連翹　元參　生地　荆芥　當歸　山查
　屋遊加炒黑生薑　灌漿時若見血遊肌膚以致不
膿不靨是為虚極用返元丹　人參　黄茋　當歸
黑薑　生地　屋遊　陳皮　收靨時見血遊肌膚乃
熱毒未解尤宜解毒
　　疫癘痘
熱症者十之六寒症者十之一二寒熱相兼者十之二
三葢人身之氣與天地相流通故痘之發亦感天地之
氣而然耳　枯燥喘促者金鬱勝也宜潤之　鬱而
不出者木鬱勝也宜發之彼此凝伏者水鬱勝也宜温
之　乾涸不潤者火鬱勝也宜清之　吐㵼肉腫者土
鬰勝也冝平之
　　伏火痘
初㸃即白精神恍惚嘔吐無時人事怠倦有似氣虚但
身背中間又有枯紅紫黒之色此毒在内壅遏不發血
被火囚毒禁其血不能流通於脉絡運化於肌表故不
能正其色也若誤投補氣之藥愈助其毒而喘脹作矣
痘被毒氣再發者亦然
　　痘形圖
欽定四庫全書
　仁端録卷四
　　　　　　　　　　　　　眀　徐謙　撰
　　　　　　　　　　　　　　　陳葵　刪定
　　治痘大綱論平常痘症
蓋不偏於血熱不偏於氣虚又非毒重擁遏但比之順
痘又不可廢醫以坐待須按常法治之始起之前宜開
和解之門既出之後當塞走泄之路毒去已盡補益宜
疎痂落以後清凉漸進凡用温補必毒盡外解而氣血
虚寒者可也凡用寒凉必毒盡外出而熱滯於内者可
也凡用辛熱必毒盡出外而内挟虚寒者可也
發熱時未可便㫁吉凶宜托裏發散疎解令痘易出用
參蘇飲初標時須用㧞毒治血
如氣弱不出當微補其氣氣和則出快也但不可早用
黄茋以密其腠理
如表實不易出者用升麻葛根湯和解湯
如表虚又痘輕少者又不宜過表恐後成斑爛
如乾紅紫色亟宜疎利恐後黒陥
見㸃四五日又宜清血拔毒使漿行前後無痰壅喑啞
水嗆等症用清解散㧞毒飲凡四五日之内以痘至足
下為齊苟未盡出於解毒之中用寒凉恐痘因寒凉滯
而不出
如已出齊自當起脹須看何經火盛治之宜以清凉解
毒為主清凉則無血熱枯慘之患解毒則無壅滯黒陷
之虞但不宜多服發毒藥使顆囊寛大漿難滿耳
六日交㑹以前如氣血失正當補氣血兼之托毒更防
痰㵼用大保元湯加减
七八九日以灌膿為主當温補氣血兼之托毒防痰防
㵼若毒未盡解於温補中兼解毒若偏用燥劑毒盛不
能化漿也
十一二日以收歛為主當大和氣血補脾利水則自然
結痂矣若漿未滿足大補氣血畧兼解餘毒以防發􁱫
瘟疤之患
收歛之後虚實不一寒熱靡定務宜詳慎若内外平復
虚實適宜只要調攝中和慎勿犯以藥物其通變之妙
在於随時制宜也
　　氣虚痘症
初身發熱悠悠乍凉乍熱肌慢神倦面清㿠白飲食少
進手足時冷時熱四肢困倦睡卧安寧哯乳便溏痘㸃
初見隠隠不振或淡紅或嬌紅皮薄而嫩三四日陸續
不齊不易長大五六日不易成漿少食氣餒傷食易泄
七八日塌陷灰白不起自汗微渴或腹脹喘㵼痒塌悶
亂寒戰咬牙頭温足冷勢所必至其間雜症兼見要皆
氣虚所致毋得誤投發散苦寒并蕩泄滑潤耗氣渗濕
之劑宜實腠理而固肌表則無外剥之患慎飲食而保
脾土則無内陷之虞更兼補氣則元氣自充痘易出而
易化也　凡治虚弱症若係氣虚自應補氣氣虚易寒
又宜温之不論已出未出並以保元湯為主而斟酌輕
重方為妙用　未見㸃前用參茋飲加輕劑發散如紫
蘇　防風　白芷　初見㸃後用補益中畧佐以升提
用前參茋飲加輕劑如川芎　防風　白芷　殭蠶
桔梗加參蘇飲人參敗毒散黄連解毒湯紫草三荳湯
升麻葛根湯皆不可用　若氣粗皮燥無潤色者補益
中畧佐以升提用四君子湯减人參少加紅花　川芎
(酒/潤)大腹皮亦忌用參茋飲　見㸃四五日後重用參茋
飲随症加减　八九日間無他凶症用常法漿足後調
養氣血而已用保嬰百補湯若末後塌陷黑靨者多用
木香散異攻散收功若頂陷灰白不起漿清自汗發渴
用大補湯加桂若塌陷灰白泄㵼腹脹用木香散若塌
陷作痒腹脹悶亂喘促咳𠻳渴㵼頭温足冷寒戰咬牙
用異攻散收功　附氣虚痘案於後　一兒初標於下
頦腎部也痘形平䧟氣不足也少神血不足也六脉沈
弱五朝尚㸃色不起兩腿作痛便溏有氣凝血滯之象
此乃氣虚脾弱之症治宜大補中氣以補中益氣湯加
蟬脱　内桂　𦍑活二劑起脹繼以保元湯加肉桂陳
皮調理八朝溏泄不已加木香訶子肉䓻治之而愈
一痘起脹頂平而色淡白渴㵼肢冷喜熱飲經曰隂盛
者飲沸湯而不知熱又曰大寒而盛熱之不熱是無火
也治宜益火之源以消隂翳用陳氏異攻散又用八味
丸治之而愈　一痘五日紅紫而不光澤是氣弱而毒
滯不化也用神攻散及保元湯而愈　一痘分珠起脹
綻突但根血少神氣虧血弱也用十全大補湯而愈
一痘諸處皆起脹惟四肢不起乃脾虚也以五味異攻
散加防風　白芍而愈　一痘六日不易脹頂陷而不
能肥綻乃正氣有虧不能逐邪出外以攻毒湯獨參散
及大保元湯治之而愈　一痘六日稠密形平塌色黒
滯有擬雲掩天庭鎻頂鎻胸者皆謂不治但形色雖逆
而四肢紅活綻突唇口紅潤起止安和飲㑹如常二便
清調雖毒盛而氣血不足幸脾胃尚强猶枝葉雖枯根
本猶活宜補養氣血而兼固脾胃以補中益氣湯加紫
草　蟬蜕牛蒡之類其逆俱平漿破漏結痂發疔疤數
處而愈
氣虚症禁用寒凉蕩滌之劑恐其潤下傷脾元氣下陷
内攻而死禁用滑潤發散之劑恐其發散太過表虚氣
耗痒塌外剥而死　蟬蜕　能潤肌竅恐耗氣成表虚
　人牙　性烈發表太激易動中氣　牛蒡子　鬆肌
滑竅防外致表虚内傷中氣　茯苓　猪苓　澤㵼
能令水氣下行小便多防耗津液外不行漿内致發渴
　車前　滑石　性寒利水甚速易傷脾胃　山梔
降實火若虚症溺赤非寔火也不宜用　大黄　枳殻
　生地　紫草性寒潤下蕩滌腸胃耗散元氣虚症雖
熱渴便實亦不宜用　天花粉　葛根　性凉防内傷
脾土外成表虚　山查　散血解聚多用則内虚　烏
梅　酸收　砂仁　散氣　半夏　性裂而燥多用則
耗津液而作渴　升麻　荆芥　麻黄　開竅發汗防
致表虚
　　虚症變實
漿足之後重用參茋補益太過者亦有腹脹喘急之患
用枳殻散　過用木香　五苓則有大便閉塞之患用
寛中飲便實而渴用麥門冬湯　過用丁香辛熱之劑
則亦有咽喉腫痛煩躁悶渴之變用滋隂潤燥湯此皆
虚症變實也宜加斟酌不可疎通恐方生之氣復虚脱
而生變也
　　虚症似實
氣虚痘症或為飲食生冷調理失宜致傷脾胃遂成泄
㵼津液暴竭虚火上盛必發渴元氣下陷虚陽上壅下
氣不續必發喘夫喘渴實症也今發於泄㵼之後與實
熱之渴氣壅之喘不同若到悶亂腹脹毒入内攻眼合
自語已名失志治之何益　治渴用參苓白术散木香
散　治渴泄㵼不止用異攻散　治喘用人參定喘湯
獨參杏仁湯　治喘渴而㵼用木香散異攻散
　　實熱之症
根窠紅黒堅結而不散濶脾虚之痘也必淡白根窠雖
紅猶如㸃火過路熖焰紅光無有定色乍作乍止根脚
濶散而不堅　有等痘症淡紅赤色儼似血熱此是脾
虚不勝毒毒氣上冲滿臉紅赤狂言亂語致毒伏陷泄
㵼腹滿症候多端矣用六君子湯加姜桂發之則脾强
而毒自透
　　實症似虚
有初㸃色白儼似氣虚細察身背若有枯紅紫黒之色
精神恍惚嘔吐無時人事倦怠乃毒伏於内壅遏不發
血被火涸不能流通于脈絡運於肌表故不能正其色
也此為實症似虚設使妄投補氣之藥愈助其毒則腹
脹喘急之患生矣如膿期久吐少食泄㵼而見白色者
始可温補痘後有毒氣再發者亦然
　　血熱痘症
初發壯熱腮紅臉赤毛焦色枯痘發繁紅紫滯煩躁啼
哭睡卧不寧渴欲飲水好睡冷處小便赤澁是也只宜
升提發散使毒得以逹表而從外解引以滲泄使熱得
以潤下而從内消佐以清凉消毒行血凉血之劑則痘
雖稠密亦能消散自易漿而易化也不可誤用熱藥補
藥澁藥亦不可過用凉藥盖發散太過則肌表虚元氣
耗矣凉血解毒太過則漿清痒塌虚寒等症有所不免
　血屬隂而性寒反能為熱者火欝所致而然盖既壅
而不宣血亦因之而熱也如火陽也而生於隂冷風煽
之則熾冷石擊之則出可以知其用熱而性寒矣血因
火生亦性寒不待辨也但火非欝不發非擊不發發則
燎原之勢不可撲滅若用寒凉以折之如以杯水救車
薪之火其可得乎故欝者乃是火来之機也機不可遏
發者火洩之機也機不容阻　未出之前升發為主用
升麻葛根湯升麻流氣飲總不若十神解毒湯為穏
見㸃一二日間血熱毒盛者勢必亟一發熱便口渴面
赤或紫氣喘狂躁詀語痘頂焦血分毒熾也用本方加
滿天秋　石膏唇燥舌胎者加熱見愁　黄連黄胎起
者加千里馬　大黄盖焦紫雖血熱未必不由内熱也
審之以舌藥斯當矣　血熱一見㸃即宜凉血解毒十
中可治四五遲則難救用犀角地黄湯黄連解毒湯多
磨犀角汁飲之　此純用寒凉者何盖血本温也何由
而熱熱於風熱於食熱於濕熱於暑原是外來暫客之
邪容易擺脱遲則不能折散矣全要玩血熱一見㸃五
字雖暫用凉血解毒藥不妨　見㸃三四日後若熱症
悉平血包已成氣血定位頭頂白光勢將行漿用紫草
透肌湯加减即太乙保和湯　八九日漿足之後用保
嬰百補湯加减調治若此時尚有紫色乾枯及青乾黑
陷便實溺赤澁者如奪命丹大造保童丸談笑博金丹
或百祥丸牛李膏獨神散猪尾膏無比散皆可選用惟
經泄㵼之後有黒陷乾枯者方用補托　附血熱痘案
於後　一痘血熱毒盛初起即以犀角地黄湯未效改
用白芍八錢一泄毒解徐補收功　一發熱即詀語唇
腫齒黒痘欲出不出以生地黄八錢白芍藥五錢黄連
黄芩各二錢稍加發藥日三劑勢稍定痘漸次而出又
减地黄芍藥之半復於助漿藥中兼用清凉九日十日
漿始足卒傷一目靨後方大便此真血熱也若重用解
毒輕用補助則目亦可以不眇矣　一初血熱甚用生
地黄二兩煎濃汁頻服其紫痘立轉紅色　一兒年十
六新婚兼酒食感痘諸醫以為不治至八日漿清寒戰
咬牙詀語神氣恍惚諸醫欲進保元湯施季泉用犀角
地黄湯得脱痂作血熱症治學者用心叅䆒方得後忽
嘔吐大便燥結奄至一月繆仲淳視其舌白多裂紋曰
此必當時失解陽明之毒也以石膏(一/兩)人參(一/兩)麥門冬
(五/錢)枇杷葉　橘紅　竹瀝　童便為佐一劑即安再劑
膈間如冷物隔定只以參湯投之服兩許即索粥食晩
得大便夙疾頓愈　一火痘毒盛又遇火令用白花地
丁汁和淡白酒少許服之立解　一痘稠密綻突但色
紫黯壯熱煩渴詀語目赤便閉乃毒火亢劇也以四順
清凉飲加大黄(六/錢)㣲利二度勢稍减再服一劑又利二
次病去其半又以前方加人參(三/錢)前症悉平色淡白神
倦此邪雖去而正不足以保元湯加川芎　當歸　白
术而愈　一痘出夏月起脹而乾紅壯熱舌燥煩渴不
寐溺赤此内外熱極也以黄連解毒湯合化斑湯治之
而愈　一痘夏月六朝痘痛煩躁氣急便閉乃心肺實
熱也恣與凉水梨汁而愈　血熱痘症與毒擁痘症大
約相似故治法互宜叅用血熱毒擁謂何血非熱不毒
血非毒不熱不可視為二也有内外症者一齊見者有
外症重而内症稍緩者有内症重而外症稍緩者又不
可謂之二也惟在醫家於先後分合輕重處審而治之
也
　　治血熱毒擁五法
一曰安表　表熱盛則痘必乾枯表太凉則痘又氷伏
安其表使無乾枯陷伏之患
一曰和中　裏熱盛則閉結裏太凉則泄㵼和其中使
無便結泄㵼之患
一曰勻氣　氣擁盛則腹脹滿勻其氣使無壅盛喘滿
之過
一曰透肌　熱毒抑欝而不得伸越則腹脹狂亂透其
肌則熱毒伸越而逹表也
一曰解毒　毒氣彌盛則表裏受傷者重而嬰童難任
解其毒使内外有所分銷也
　　誤藥致變
誤投補劑則必喘脹詀狂咽痛口瘡邪得補而愈盛也
誤投熱劑則必咽痛悶亂失血便閉氣得熱而愈亢也
誤投澁劑則氣道阻塞腹脹喘急是欲其出而閉之門
也
　　血熱兼氣虚
初發先宜凉血解毒則五六朝之後可以并力補氣助
漿　若初時不凉血則毒不解至六七朝勢必用參茋
補助漿必不来而反滋毒火矣
　　熱症似虚
初熱放㸃神思昏亂足冷痘水如水窠惟有唇腫口渴
可以解其火症若反以氣虚治之十無一生
　　虚症以熱
脾虚不能勝毒毒氣上蒸滿臉紅赤狂言亂語似熱非
熱此虚症似熱也不可妄用寒涼以致脾寒作㵼陷伏
作脹也用六君子湯加生薑發之則脾強而毒自透矣
　　熱症變虚
如或遽用寒凉滑㵼之劑毒為寒欝必致内傷脾胃外
氷肌肉脾胃傷則飲食减而溏㵼甚則洞㵼無度而遂
致虚寒肌肉氷則熱蒸之氣不行腠理閉塞痘不肥大
難發難漿而成陷伏此熱症變虚也於六七日後見之
便從虚候人參　黄茋　肉桂　丁香　木香異攻散
亦不忌
　　毒壅痘症
乃毒氣壯盛外為風寒所欝或肌厚肉粗腠理堅閉肌
竅不通經絡阻塞使清氣不得引毒達表循竅而出則
熱毒壅遏於内矣故初症壯熱毛竪皮燥睡卧不寧腮
紅睛赤氣粗煩渴腹脹便閉面浮眼張喘急詀狂驚搐
多啼多怒是也治宜升提發散為主佐以透肌解毒則
熱毒易透矣又須得平乃止不可過劑如或過用寒凉
誤投温補及澁劑其害與血熱無異　見㸃之後諸症
悉平勢將行漿用益元透肌散加减　漿足之後用保
嬰百補湯調理　六七日外尚有紫色乾枯及青灰白
陷者若無氷硬泄㵼之症皆熱毒内攻而然切勿誤用
温補只有奪命丹大造保童丸談笑博金丹一字金百
祥丸猪尾膏牛李膏獨神散皆可選用　附毒壅痘案
於後　一痘紫色而不起脹乃毒盛壅遏也以紫草
紅花　蟬蜕煎酒調獨聖散又以犀角地黄湯治之紅
潤起脹而愈　一痘血熱毒盛初時純與凉血解毒用
犀角(二/兩)石膏(毎服/五錢)服過五劑至十朝畧用人參(一/分)托漿
十二日外漿清痂薄用助托藥加綿繭帶蛾者七枚糯
米一錢渴時即以麥冬粘米蠶繭煎湯飲之又發水泡
數個漿痂暗長灌爛遍身復用茯苓　苡仁　白芍
黄連　甘草　生地　地骨皮　山藥　蓮肉　木通
　連翹　牛蒡子　荆芥　金銀花地骨皮調理而愈
　　又實症似虚
如初見嘔吐則知其毒不得伸越諸逆冲攻皆屬於火
是也或因寒冷所搏或因乳食不節或因冷煖相拒並
以升陽發散為主少加下引之藥如猪苓　澤㵼　木
通　竹茹及姜汁炒黄連鹽水炒陳皮之類　如初見
泄㵼則知其毒欝脾胃不得外達則毒從下陷尋竅而
出所謂熱毒下注是也古云未出而泄者生既出而泄
者死亦只以升提發散引毒達表則内泄自止　若兼
傷食而泄輕則加消化之劑重則從之可也　如初見
㸃不思飲食者則知毒氣在内不出二便閉澁腠理阻
塞腹脹喘急自然不思飲食也亦只以升提發散引毒
達表則熱氣有所伸越而臓腑和平飲食自進矣　毒
擁之痘若遇嘔吐泄㵼不食三症似虚非虚者若誤用
丁香　肉桂　半夏　生薑等藥是以熱攻熱而轉增
煩劇也若誤用人參　黄茋　茯苓　白术等補藥是
邪得補而愈甚入口立死也他如龍骨　荳䓻雖能止
泄麯蘖　砂仁雖助脾化食皆不當用於壅熱不食之
症智者鑒之毋忽
　　實症變虚
毒擁之痘如發散太過必致肌表空虚元氣耗散内灌
清漿或虚胎空殻或痒塌外剥或潰爛不收皆表虚之
過也表既虚則元氣從此耗泄而内氣亦不能以自守
易成泄㵼泄㵼不止遂成虚寒而氣脱毒入内攻煩渇
悶亂寒戰咬牙無所不至矣故雖實熱之症於七八九
日曽經泄㵼虚症既明者皆可従虚治盖内虚者毒必
陷伏以成内攻雖有腹脹煩渴喘急皆毒入内攻而然
非實熱也人參　黄茋　丁香　肉桂　附子　白术
　茯苓木香之屬亦所不忌
　　熱症變寒
如或寒凉太過及驟用寒凉必至氷伏泄㵼泄㵼之後
熱氣自散其氣亦虚氣虚必寒又宜用温補是初症為
血熱為壅遏至於五六日後身反不熱肌膚氷冷痘瘡
不起焉得不用温和使内氣煖而外症始和也加生薑
　肉桂　川芎等藥如無氷硬等寒症切勿誤投温劑
如無泄㵼之症切勿誤投木香異攻散盖塌痒倒壓乾
枯而無泄㵼氷硬之患者多因熱毒内攻而然也又宜
用百祥丸猪尾膏凡邪氣壅盛隧道阻寒而猝然死者有
之禁錮寒凉故也若根暈不散尚可望活宜置放患
人於凉處以徹其熱亦能復甦毋因其氣絶而遂舎之
也
　　治法遡源
痘症大綱曰氣虚曰血熱曰毒擁是矣而不知不止氣
虚也尚有血虚有氣血兩虚者矣不止血熱也尚有氣
熱有氣血兩熱者不止毒壅也尚有風閉熱閉食閉元
氣毒壅而閉血熱毒擁而閉者
若遡其源而論之如氣虚一症即可該血虚在内蓋血
無驟補之理而氣有生血之功氣虚用參茋芩术氣虚
而寒則加薑附丁胎骨暈蛋　血虚用芎歸地芍血虚
而寒則加參歸薑桂鹿茸河車然使血藥而無參茋其
何能令血以化漿乎故氣虚可該血虚也　如血熱一
症即可該氣熱在内盖熱分氣血兩途而治惟凉解一
法　氣熱用黄芩　石膏　地骨皮　天花粉　元參
　知母　麥冬　山荳根然使氣藥而無潤劑其何能
養隂以退陽乎故血熱可以該氣熱也　如毒重壅遏
一症雖病源不同而治則或疎或解或攻或利
疎藥　如麻黄　元荽　蘇葉　桂枝　升麻　葛根
　𦍑活　獨活　荆芥　防風　角刺　蟬蜕　殭蠶
　蟾酥　麝香之類
解藥　如黄芩　黄連　山梔　黄栢　石膏　絲瓜
　犀角　羚羊　龍胆　連翹　牛蒡　紫草　青黛
　金銀花　燒人屎
攻藥　如穿山甲　天靈盖　鷄鵝腦　鷄冠血　蟬
退　殭蠶　全蝎　蜂房　桑蟲　暈蛋　胎骨
利藥　如溺赤澁用益元散火府散車前子　木通
赤芍　山梔　蚯蚓　人中白大便閉用芒硝　大黄
　梹榔　枳殻　枳實　瓜萎仁　牛李子　元眀粉
　桃仁　麻仁　郁李仁　大㦸
　　毒重係表熱者
夾疹斑眼紅唇裂痘凹不起遂攻倒靨後為潰爛為􁱫
毒不解利則陽盛無隂以相濟而死矣
　　毒重係裏實者
煩渴大便秘結小便如血或有燥屎旁流清水詀語尋
衣摸床神昏若不解利則毒反攻臓腑
　　毒重係表裏俱熱者
痘初出即焦黒乃血不能流行三焦喘急腹脹此危症
也非大發大下之味不可救用消毒飲或當歸丸通闗
散千里馬三乙承氣湯看輕重後亟以解裏熱得利後
用紫草飲加味四聖散調下無價散以解表熱用胭脂
塗法得痘轉紅活漸起發者吉更乾黒者凶或用雙解
散加芒硝或全料通聖散大劑服一劑而前症悉平痘
子出現稠密者復用十全大補湯去肉桂加防風　金
銀花　連翹　桔梗調理　火症痘須辨氣血表裏
　　明辨表裏氣血虚實寒熱
痘毒非火不發非血不榮非氣不充故痘之生長收藏
全慿氣血而氣血之中各有虚實寒熱之異故包褁𦂳
束於外者表也充拓運化於内者裏也為形為衛能突
能圓能拘能領能含能逐能黄者氣也為色為榮能載
能附能潤能漿能紅能活能收能歛者血也總計之有
八症焉痘之形色有四曰毒壅曰血熱曰氣虚曰血虚
痘之症候有四曰表實曰表虚曰裏實曰裏虚見㸃稠
密形不尖竦痘色慘黯隠隠不出者毒擁也見㸃深紅
漸變紫黒夾疹夾斑者血熱也淡白平塌頂陷皮寛者
氣虚也色淡根散與肉無異者血虚也身熱㣲汗者表
虚也壯熱無汗喘促而浮皮焦肌痛者表實也精神困
倦唇舌淡白者裏虚也狂亂氣粗渴飲善食唇燥面赤
舌胎黄白者裏實也以形色而分氣血之虚實以症候
而分表裏之虚實似乎二也然毒壅與血熱同為表裏
之實血虚與氣虚同為表裏之虚肺主皮毛脾主肌肉
肺主表脾主裏似乎二也然虚者必寒脾肺虚寒則表
裏虚寒矣實者必熱脾肺實熱則表裏實熱矣肺主氣
腎納氣肺腎寔則氣實肺腎虚則氣虚肝藏血心主血
脾統血心肝脾實則血實心肝脾虚則血虚氣不可虧
虧則陽㑹不及而圓暈之形不成血不可盛盛則隂乘
陽位而倒靨之禍立至總之邪氣盈則實元氣衰則虚
若邪氣本虚元氣本實則無病明此表裏氣血虚實寒
熱八字思過半矣辨之既清治之宜早壅者疎之寒者
温之熱者凉之虚者補之實者洩之平者調之但痘子
變遷無常色若一轉又當變通抑其太過引其不及然
欲辨明表裏虚實氣血寒熱當以舌色為綱則萬無一
誤矣
　　表裏氣血中和
稟受冲粹體徤便調乳食如常六脉洪盛紅潤勻朗綻
突漿滿此不必服藥者也
　　表裏虚寒
此逆痘也急用温補脾肺氣血補氣則脾胃自壮後必
無陷伏之憂補血則榮衛周流毒盡而無凝滯後必無
痒塌之患用保元湯四君子湯四物湯加木香　肉菓
　丁香　官桂　附子或無上飲木香散異攻散以助
膿收靨　灰白痘兼泄㵼腹脹口渴氣促者此非熱渴
乃血虚氣弱津液竭也用木香散㵼脹用酒調無價散
　　表虚寒
灰白昏暗陷頂倒伏㣲熱有汗作痒難靨表虚不補則
成外剥險症也治宜實表補氣為主補血次之以保元
湯為君佐以桂枝　生薑　防風凡用黄芪當在盡出
之後用熱藥當在毒盡解之時
　　裏虚寒
精神困倦二便清利身體寒凉口氣俱冷飲食少進唇
口淡白涕清吐㵼出遲作痒裏虚不補則成内攻之症
也治宜益氣温中補血兼補氣用白术散為主佐以人
參　陳皮　厚朴　丁香　官桂　附子
　　表實熱
稟厚毒重初㸃頂焦乾枯黑陷無汗作痛難出易靨二
日或發斑疹疔毒四五日或發水泡紫黒焦枯七八日
或發膿泡㸃頭綻突根脚紅紫表實過補則不結痂險
症也宜清凉解毒為主分利次之以升麻湯為君佐以
柴胡　黄芩　荆芥　連翹　蘇葉　葛根　麻黄
　　裏實熱
大便秘結小便赤澁身熱鼻乾口熱唇燥煩渇能食出
快作痛裏實過補則發􁱫毒險症也宜解毒而兼清凉
二三日前熱毒盛裏症急者少加大黄　芒硝利之亦
釡底抽薪之法也以解毒湯為主佐以知母　黄栢
麥冬　車前　滑石　木通　地龍火盛毒熾焦枯黒
陷若有痰先用抱龍丸以降痰随用紫草蟬蜕湯調無
價散裏熱腹脹便秘者用皂蜜㣲導之
　　表裏實熱
稟重毒深險症也急宜凉血解毒凉血則不紅紫解毒
則不黒陷若靨時潰爛狂言弄舌痴醉之状此因先前
失解而實熱有餘也須用錢氏凉解法以當歸化毒湯
加紅花　紫草　丹皮　黄芩　辰砂益元散加蟬蜕
　黄連　犀角　生地　荆芥　牛蒡此症以和解湯
為主
　　脾虚
初標焦枯紅紫黒陷煩渴妄言六脉有力是實熱也如
根窠紫黒色黯枯燥脚塌不聚此脾虚不能運化以致
毒滯肌表血散皮膚若作熱治誤投凉藥致傷脾胃毒
陷内攻必口臭舌胎牙爛不救多矣
　　表虚裏實
大局發快收遲當于解利中加發藥
　　表實裏虚
大局伏陷倒靨當於補藥中加解毒藥
　　氣虚
自汗寒戰吐㵼咬牙咳𠻳無痰其聲閉澁右頬屬肺上
有㣲黒色(黒為水色金之子/子能令母虚也)㸃期膿期痘色淡白根窠
㣲紅頂不堅實平塌凹陷摸不碍手飲食少進倦怠無
神毒易内攻陽衰而多寒宜温補氣虚不補則成下陷
始終以保元湯為主以四君子湯加木香　川芎　當
歸為佐虚寒加丁香　官桂　乾薑　附子泄㵼加訶
子　肉菓痘初發熱氣虚用參蘇飲
　　氣實
咳𠻳痰血不絶喘促鼻塞鼻燥煩燥二便閉澁左頬屬
肝上有㣲黄色(黄為土色金之母/母能令子實也)陽旺而多熱氣有餘
便是火毒壅而氣益熱則又發泡矣險症也始宜清肺
湯加人參　前胡　杏仁　白芍　元參　地骨皮
旋覆花氣熱加黄芩
　　血虚
色淡根散與肉無異欝胃燥暗紅而散漫以手摸過即
轉白痘上如寒毛竪起枯澁不活頂陷發痒唇口淡白
面色青瘦指甲微白枯黯淡白尖頭不起雖見起發亦
無光彩不圎滿而難漿易致外剥宜温血補血用四物
湯加荆芥　防風　連翹　甘草後随形色用藥如保
元湯加川芎　當歸　白芍　木香　甘草　鹿茸
阿魏　河車　黒薑　熟地凉血用芍藥　紅花加山
查以消參茋之滯加木香以行滯氣血自活也血虚多
寒寒多傷血者目青筋縮嘔吐清水血凝不活宜加乾
薑
　　血實
初㸃淡紅明亮四五日間頂若水白根窠紅活透頂綻
凸作痛作漿此活血毒輕也治宜和平疏導用紫草
荆芥　白芍　紅花　山查　生地　丹皮　連翹
牛蒡　升麻　甘草若初㸃即深紅乾燥漸變紅黒是
血過盛也血實者多熱陽火反為隂血所欝熱傷血者
火摶其血則發丹斑矣初㸃即面紅目赤泄利稠粘狂
妄腹脹煩渴詀語不睡黒陷成疔險症也治宜凉血解
毒用犀角　黄連　黄芩　黄栢　山梔　石膏　青
黛　生地　紫草　桃仁　紅花　桑皮　地龍　白
芍　荆芥　連翹初時用十神解毒湯後用太乙保和
湯加减虚痘亦有白陷不榮不得已而用補血之藥當
歸　白芍亦有痘㸃繁紅有似血熱不得已而用凉血
活血之藥紅花　生地　紫草並用酒炒以抑其潤下
之性酒力直達肌表則補血活血之中有升發之妙無
腸泄之患矣　血熱燥痒宜凉血活血用黄芩　黄連
　紅花　生地　丹皮　首烏　元參　蟬蜕
　　痘色根窠成片近黒
黑如黑烏羽而有沙眼摸過轉色者尚有活血之意如
無雜症猶可救若黒如煤炭者此血死不治　有脾虚
不能勝毒毒氣上冲滿面紅赤狂亂似熱非熱淡紅
赤色須細察之若真實熱根窠必紅黑堅結而不散
濶塌不聚此則根窠雖紅猶如㸃火過路焰焰紅光
乍見乍止色必淡白塌散而不堅乃脾虚熱也非血
熱也此與脾虚不能化毒同義要兼内外症叅看看
法甚微全要穎悟若妄用凉血之藥則脾愈寒而毒
陷伏泄㵼脹滿之症作矣果能認得的是脾虚急用
扶脾之劑則脾強而毒自透矣用六君子湯加乾薑
　官桂
　　氣盛血旺
尖圓明潔起發堅硬人事強壯皮膚燥澁治宜凉血滋
隂用滋隂潤燥湯
　　氣血兩虚
根窠淡紅起發虚軟大便微泄人事軟弱治宜温補氣
血用十全大補湯
　　氣旺毒輕
點小而髙根歛圓浄先出先長日見活動光潤鮮澤堅
實碍指頭面疎朗飲食不減是也
　　氣虚毒重
點若蚊咬滯而不起雖起濶塌皮薄而軟斜視若無面
唇先腫小者稠密大者平陷是也
　　毒滯血凝
頂若火刺紅而乾枯紫而昏暗夾斑帶疹白而枯澁色
若鋪塵是也
　　毒重壅遏
為風寒所抑或肌肉粗厚腠理堅密不通經絡阻塞不
達清陽之氣不得引毒出表以致熱毒壅遏於内初時
壯熱毛直皮焦睡卧不寧腮紅睛赤氣粗煩渇腹脹便
閉面浮眼張譫狂喘息驚搐多啼是也治宜升提發散
為主而以透肌解毒為佐得平即止初用羌活散欝湯
後用益元透肌散
　　腎虧
發藥補藥宜滋補腎水用白雪湯甚妙倘有不成漿者
用元羊丹
　　五虚症
身冷脈静汗出二便利謂之五虚虚者正氣虚也屬隂
屬寒雖發熱標痘時即宜温補誤服寒凉痘即沈伏經
曰五虚宜補是也
　　五實痘
身熱脈大無汗二便秘謂之五實實者邪氣實也屬陽
屬熱故發熱標痘時即宜汗解誤服辛熱痘即潰爛經
曰五實宜㵼是也
　　乾瘡濕瘡
乾瘡宜退火止用輕劑如荆芥　防風　升麻　葛根
　元參　蟬蛻　連翹　麥冬　生地　當歸　芍藥
　甘草
濕瘡宜健脾兼用風藥或利小便如防風　白芷　人
參　白术　黄茋　茯苓　苡仁　澤㵼
　　心經症候
心火盛弄舌或不能言急者名蛇舌　用蓮子　赤芍
　黄連　舌捲舌裂用黄栢　知母　舌胎黄白倍加
黄連　舌胎黒白用生地黄連　犀角汁　舌黒用元
參　舌白用黄連　舌心黒痘急撥破敷四聖散平復
者可治突出者死
　　肝經症候
肝火盛目不能視或眶赤痛　以柴胡為君佐以黄連
　生地　龍胆草甚者用銀柴胡　熱見愁䕶眼法
肝肺風熱眼白紅腫用黄芩　黄連　磨犀角汁
　　脾經症候
脾火盛口不能開或唇腫厚魚口　倍加葛根　水孛
花魚口甚者加梔膏　胃火盛口氣太臭多加白芷
石膏　口痛用薄荷湯含𠻳繳拭或為擦之　唇口腫
裂内服石膏　黄連　葛根　知母　黄栢外用銀針
刺破㸃以雄黄　硃砂密水調四聖散鵝毛蘸頻敷之
　唇燥舌胎用熱見愁　便閉用千里馬
　　肺經症候
肺火盛鼻不聞香臭或鼻孔乾枯青黒　用酒炒黄芩
　山梔　咽喉腫痛痰喘以桔梗為君以杏仁　枇杷
葉　前胡為佐甚者另服保元湯乳加薑汁　咽痛用
甘桔湯加升麻　元參　射乾　山荳根汁吹龍硼丹
六日内發喘必毒物所致多加川芎　桔梗　枳殻以
㵼其毒　咳𠻳用杏仁　桑皮　三白草根　馬兜鈴
　煩悶用前胡　枳殻　噴嚏加牛蒡子甚者生用
聲音低小用杏仁
　　腎經症候
腎火盛耳不聞聲或耳輪枯燥青黑　重則用黄栢
知母輕則只用生地黄　閉症肌熱用升麻　葛根
難標用𦍑活　熱熾發不出用前胡　紫草　麻黄
蟬蜕　風寒閉塞喘脹欲出不出用紫蘇飲　皮厚腠
密難發用升麻葛根湯　風寒痰欝出不快用參蘇飲
加蟬蜕　紫草　木通　川芎　麯糵　香附　青皮
　山查　連翹　牛蒡　極熱風閉加升麻　知母
麻黄並退六經火　壯熱皮急肉𦂳用葛根　前胡
　地骨皮　喘脹面浮目怒毛直枯燥加麻黄下救苦丹
　毒盛綿密用荆芥　防風　連翹　牛蒡　有斑疔
用甘菊葉寒用辰砂　百骨背痛加川芎　柴胡　𦍑
活　因跌剉勞力加活血藥　因房勞加知母　黄栢
　五心煩熱骨節筋疼加地骨皮
　　痘疹成色論
初出形色俱佳出透脹灌如期或一種佳痘稍見漿而
即靨或一種竒痘不見漿而收功此十成痘也不必施
治初出快利形小色淡氣血俱虚此七八成痘也急宜
施治稍助其長微釀其膿但不可攻之太過至板黄而
不救色暗形枯出不快透氣血與毒俱盛此五六成痘
也必竭力使之透使之長使之灌否則不救初出快利
顆粒甚密頂不尖員微紅而淡氣血兩虚年夀天庭之
上有㡬顆大而膿滿者此四五成痘也當稍助其長微
醸其膿但不可太過至氣血雙脱而不治
　　凶中有吉吉中有凶
翕樞兩顴峻澄鮮鼻柱天庭一直妍兩陽七道桃紅綻
陽睪額顋交灌起又有倉庫特充腴兩臉中間襯委紅
囊破旁圏反見佳遍身黒痘内藏元時多聲啞騐喉中
紫紋挑斷毒難攻衆痘不起注命生(疔名生/兩足掌)剜除惡毒
活分眀(已上是凶/中有吉)兠含錐疹正中央腕前寸地如錢突
一㸃紫梟形掌内谷道兩傍如石硬鼻凖忽然一針黒
齒縫兩邊鉗硬𦂳背心正座如蚊蛟樞翕肚腹痛不休
卵中腫痛鮮血流臍上尾尻焦紫腫天柱中心雖黒㸃
頂㑹中心腫突起足指縫中蓮子硬頭眼腫痛尿黄色
(以上是吉/中有凶)
　　㫁生痘訣
出来㸃㸃粒如珠不聫不併各安居色似桃花紅帶淡
形如星斗朗然稀不灰不白非焦紫日月兩角分明起
心部陽眀顆粒匀眉梢腮頬脾家許漸次添来不湧齊
熱過三四日標施包束完固無破損蒼老結實豈㳳漓氣
交血㑹兩分明粒粒可數礙人指方廣勿先臨垂珠無
㸃起法令有龍蟠眼眶無虎踞動氣不栽蓮山林不揚
幟一粒到唇軒稀朗應無比顴阜色光明太陽不阻滯
眼角掛蟠桃全身少疔累手軸不粘連虚泡何由起上
腕不煤斑詀躁何由至伏枕不先馳埋軍豈鋒利門闌
不僣截􁡠賊自潛避喉結少垂紅何愁食不貯淚堂無
懸井喉爽不鳴鋸此是生痘訣勸君須熟記
　　吉痘
渾身壯熱忽時驚厥逆畨睛嘔吐増口渇舌乾顴臉赤
頭疼汗氣自蒸蒸胸前燥悶誰驅遣静中詀語故頻仍
飲食如常脾得令此花端的是佳徵
輕者三四出大小不等粒頭面稀少佳胸脇不為密兩
顴不甚多根濶紅活色肥滿潤澤光眼中無者吉　飲
食如常二便調紅活結實形色髙身涼手足皆温煖响
亮聲音動静饒
　　㫁死痘訣
初出之㸃紅帶紫發斑之症五日死初出滿㸃連肉紅
七八九日氣絶耳斑如錦文六日終斑青頃刻入冥中
痘出如疿無縫者摸不碍手勿治也若如湯泡及火燒
十日痒塌死不饒痘出腰痛腹痛起煩躁紫黒口臭死
頭面一片如胭脂六日死去何必疑頭面腫浮痘不腫
胸髙而突不治重頭白面光根不紅久後􁗒破死無膿
無膿痒塌十二期有膿血者不死醫如麻無縫痘不好
聲啞氣絶命皆危二症灌膿痘色光此乃傷風參蘇當
若是哭泣喉𠻳啞痘色光眀也不妨痘色不好聲又啞
斷他必死無或假捲舌縮囊目無魂飲食挫喉必難存
紫泡刺破出黒血便中腸垢不治論吐㵼若甚又不止
蚘蟲出者死期至已出未出聲音變先痘後驚藥不騐
三日根窠全不起紅腫如瓜君莫治頂陷有眼似針穿
又加紫黒死决然根窠紫黒血乾燥又不起壯亦難療
陷伏腹脹不飲食神昏氣弱命不測腰痛腹痛或不痛
紫㸃不發藥可用悶亂不寧兼黒陷神氣昏憒魂已散
灌漿之時純清水皮白而薄水泡似無知徒謂此好看
三四日後抓破死灌膿乾枯無血水此名空倉痘乃萎
泄㵼不止二便血乳食不化痘爛絶灌時二便全不通
目閉聲啞症亦凶腹中脹滿肌肉黒若施醫治必無力
當靨痒塌無膿血皮如血壳即乾絶寒戰咬牙禁口者
手足戰掉勿治也目閉腹脹過膝冷煩躁痰喘救不醒
痘子一片白無神不思飲食困沉沉賊痘灌膿切莫欣
誰知邪毒内攻心灰白痘中疔决有遲穿筋骨難措手
初形尖聳硬如針雖然稀少個個疔面部痘隠手先泡
天庭未起捲簾生胸前紫黒司空黒鼻孔如煤聲啞澁
飲食不進吐頻頻汗流不止便紅極腹脹㵼利眼不合
摸衣直視怕人入哯舌揺頭天柱折痘方形起指甲黒
此是死症君須記
　　不治症
小兒痘多小船重載抱鼻芝麻拖腮碎米白虎排牙吻
内腫硬蟒蛇當道唇中翻疔紫密攅胸轉加煩渇頂陷
可醫陷頂難治火虚可醫虚火難救棲霞落日面紅若
電雲掩天庭毒多粧㸃
　　壊病勿治
發熱吐利并作者此毒火内攻令其上下得出也勿驟
止之痘出而猶不止宜急止之恐其内虚而毒伏不出
也自此以後吐利不止者壊病也
發熱驚妄者内熱也急止之痘出之後反加詀妄者壊
病也
發熱腹痛者有毒也急攻之攻之不已乍見乍隠者壊
病也
痘出糢糊者毒甚也急攻之顆粒不成但加虚腫者壊
病也
痘出焦黑者毒深也急攻之痘潤不回反見乾没者壊
病也
痘出帶水者肝病也急解之若生􁗒痒處致破損者壊
病也
痘痒破損者肺病也急治之破者不灌空中無病者壊
病也
痘破成􁱫者毒攻也急救之痂皮不結深潰出血者壊
病也
頭面預腫或疫痘也急解之其腫忽消解而不消者壊
病也
　　五經絶
寒戰咬牙手足搐搦者為肝絶　直視揺頭汗出如珠
者為心絶　嗆喘鼻煤聲啞悶亂者為肺絶　溲便遺
失不能自禁者為腎絶
　　决死期久近
沈虚明曰欝而不出三日出而不齊六日不起脹九日
不灌膿十二日内攻皆死于十二日不痂皆死於十五
日此死之日期也毒陷於脾者泄而死毒壅於胃者乾
枯紫黒而死欝毒未解者喘促而死此死之症狀也若
王莭齊則以虚寒實熱分日期其曰重症屬虚寒者毒
多而氣血不足不能灌漿成就必九日後變症而死或
延十數日方死屬實熱者不過六日而已盖痘毒自内
出外三日毒尚在内至六日則當盡發於表七八日成
膿而結痂矣若毒盛不能盡出至六日反内攻臟腑而
死矣又有三日而死者由毒盛不能發洩臟腑又傷故
其死至速也惟㫁以死不㫁以日始為方家
　　凶痘訣
煩躁悶亂語恍惚嘔唍洩利不飲食乾焦黑陷或塌爛
頭腫目閉唇燥裂食啘水嗆喉潰爛寒戰咬牙啞色暗
腹脹喘促四肢冷七惡見一必當凶腹間一帶丹纒𦂳
腋下一條如火絡
重者一齊出如蠶身瘇密灰白色不明頭温足冷石稠
密渴増㵼身冷腹脹急兩耳後核腫舌根硬絶直顫中
焦珠起兩手錐紫腫熱蒸日夜汗如雨青臉唇軒影黒
憂詀語怕人常見鬼摸床尋衣自垂頭腰疼足冷腹絞
痛便㵼咬牙囊腫浮竅中流血疹斑發惡渇狂煩七日
愁嘔吐頻頻食不進更兼尿涸祟来仇熱時紅燥唇如
裂舌白端知命不悠熱愈忽然遍身紅毒氣冲心滿體
攻縦然三四間花蕋决是幽㝠見主翁熱盡纔瘀不見
瘡忽然二眼腫難當饒君雖有微紅蕾前期七日定恓
惶心窩宜少不宜多窩多必死見閻羅紫痧黒斑終朝
死紅沙青斑三日難
冷粥結面方歪爿片胖蠶形體死日立至洒珠㸃黑青
黛顔色糍糕爿片通連貫串疙瘩無漿七死九殄油光
黍粥胎源惡毒内有紅紫早辦棺木鬂邊紅㸃不發其
盤人中平滿腿腫必危
　
　
　
　仁端録卷四
欽定四庫全書
　仁端錄卷五
　　　　　　　　　　　　　明　徐謙　撰
　　　　　　　　　　　　　　　陳葵　刪定
　　按期調治
痘毒之發也全賴氣血以化之氣血之運行也又賴元
氣以主之故痘之生長收藏猶夫四時之氣自有定期
過與不及皆乖也雖其變局靡常不外表裏氣血虚實
寒熱所貴明哲之醫調之適中耳不但藥餌不可輕投
凡服食起居一切禁忌不可忽也
　　發熱賦
欲決重輕先觀發熱熱㣲毒少熱甚毒多大熱安静兮
毒隨熱出小熱煩燥兮毒與熱留凶變莫測兮又熱又
渇輕疎可許兮乍熱乍凉是故初熱悠悠身熱尤宜氣
息和平二便如常面容不改兼之睡卧安寧便見痘來
順候(順/症)如或肌色青而㿠白精神少而倦怠再見便溏
哯乳痘出決然不振此症斷作虚看只宜補益為要(虚/症)
若乃腹滿口張煩躁便秘肌膚燥而毛色焦口氣熱而
身燔灼又加譫語妄言此症均為蓄熱(熱/症)五竅不通須
防失血點來隠隠出恐復顛吐乳更兼劄眼面青又見
搖頭狂亂忽生發驚先兆(逆/症)呵欠頓悶兮肝木之因咳
嗽噴嚏兮肺經之象手足稍冷而昏睡兮脾土困於中
央面目帶赤而驚悸兮心火炎於膈上惟腎無症耳尻
則凉泄㵼者邪盛于下嘔吐者邪盛于上氣逆而腹疼
隠隠毒盛而腰痛皇皇心熱甚而驚搐脾邪實而顛狂
口燥咽乾肺受火邪而液竭便鞭溺澁腎因火旺而津
亡(五臟所/現雜症)是故熱甚者只宜清凉發散不宜峻用苦寒
發散則毒得外出而熱自解苦寒則毒反氷伏而出愈
難未萌先㵼有熱症莫作虚看無熱症便為虚論止熱
㵼以清凉重加發散治虚溏以温補仍出開提(清温雖/異發㪚)
(開提則同不過畧分輕重/耳総要提發毒氣在外)
　　發熱辨
病有似是而非似同而異者即如發熱一節須辨而治
之手足指㣲冷面青而慘煩悶惡寒左額有青紋無汗
頭痛脊强傷寒也手足指㣲温面赤而光鼻流清涕煩
躁自汗惡風傷風也(陽以煦之故有清涕風者陽也若/傷寒則冷冽以燥之焉得有涕若)
(熱驚熱丹等症又是火以燥之直是陽氣過分處故亦/少涕又肺主皮毛風傷表故有涕若表邪傳内則當見)
(膿涕/矣)眼胞腫而右額有青紋身熱而腹額最盛或夜熱
晝凉面黄腹脹不食或吐或利腹痛傷食也身熱而倍
能食唇紅面赤小便閉脇腋下汗皮膚赤色時時啼叫
丹熱也面赤面青額中有青紋手掌心有汗(心包/絡也)獨處
不寧(丁由/外觸)手脈絡㣲動(此撩驚也如冬天欲發/大風必有撩西風之候)驚悸此
驚熱也唇上下汗出唇中間起一白泡及耳隂冷者變
蒸也目閉面赤者胎熱也(目雖肝經乃五臟精華周/身變革自欝抑先徴于目)雜
症之邪由外而入痘瘡之毒自内而出雜症只在一經
痘則五臟之症俱見故面燥腮赤呵欠頓悶乍凉乍熱
眼澀含淚睡中㣲驚咳𠻳噴嚏譫狂吐利紛然雜出止
是耳骩冷尻冷中指冷耳後顴上俱有花紋赤縷乃為
痘症耳　熱有輕重有熱一二日即出者(名鬼箭帶/驚可救)有
熱五六日出者(名愆期/險症也)有熱七八九日出者(名逐/盧)此皆
太過而正不勝邪愆期則氣凝血滯惟熱三四日痘一
出身即凉為正候毒輕即或出齊後有再熱者亦不妨
所謂蒸漿熱也故曰五榖不遇熱不結痘瘡不熱透不
徹熱太過者真元燥熱不及者陽明竭
　　發熱類
熱宜早退痘毒與時氣相觸而動内傳百脈外注皮膚
故熱者痘疹之常候也但熱甚毒甚熱㣲毒㣲㣲者勿
藥有喜甚者必在初熱時調之宜早觀其毒重神昏即
以清解之劑投之或發表或攻裏在所不避必使一晝
夜表裏通和熱退為佳葢惟解毒則熱必退退則自然
明朗稀少若不早為疎通表裏則毒無出路小毒釀成
大毒迨至出齊則順逆險大勢已定無可挽回矣(發表/攻裏)
(二大兵也先天藏毒非周身和暢氣血無阻/者不能盡出故必大兵乃可取效于一時)雖然熱又
不可驟遏也痘非熱又不能鬱蒸而出但須輕解之毋
令太甚耳
用藥須審發熱㣲甚若初發熱渾身壯熱熇熇然不渇
清便自調此邪在表拂鬱于肌膚之間宜用清揚之劑
發之升麻葛根湯甚者羌活湯　初發熱表不甚熱煩
躁不安口渇小便赤澁熱在裡也宜清解之用紫草膏
保嬰丹辰砂六一散犀角　黄連　黄芩　山荳根之
類　初發熱熱烙手目赤鼻乾唇燥小便赤大便秘煩
悶不安此表裏俱熱毒氣壅遏也宜發表通裏用雙解
散惺惺散　初發熱若有大熱當㣲利小便使心火下
引而洩宜用導赤散為上加味連翹升麻湯如熱甚痘
出紫黑者即于解散藥内化下保嬰丹一丸能令重者
輕輕者愈或用敗毒散化下稀痘丹年紀大者亟服消
毒化斑湯　初發熱有小熱則不宜利小便以損真氣
但當解毒用犀角地黄湯紫草湯消毒湯玳瑁湯如聖
散
汗後熱猶不退宜急服解毒退熱湯更研辰砂末水調
塗眼可免眼患不宜用紫蘇　麻黄　薑　葱
汗後熱不退而煩躁譫語宜用敗毒和中散
痘既出而熱猶甚者此毒未盡解難治之症只宜解毒
利小便用加味升麻湯
熱久痘不出蓋發熱三日見痘者常期也如經四五日
痘猶不出熱勢不休者當分内外虚實以治之如風寒
外鬱閉塞鬼門痘影焦紫毒鬱在内非用麻黄解毒湯
㣲汗之則不解必要發出鼻汗
　　發熱順症
耳後紅筋色淡脈浮大而數身無大熱腰腹不痛神清
氣爽身熱和緩飲食如常二便調適三日見點堅硬碍
手肌膚温如潮潤唇舌滋潔無胎聲清亮睡中㣲驚
　　發熱逆症
耳後紅筋色紫脈沈細而遲一熱出齊惡寒戰慄煩躁
喘渇吐瀉昏睡熱如烙手眼紅口唇紫黑破裂胸高而
突目閉無魂初熱遲見紫斑吐瀉有蛔蟲初熱舌焦黑
黑點聲啞噦噎神昏腹中大痛腰如被杖見點而痛不
止若表過痛止可治表後痛甚者不治頭面一片紅如
胭脂頭温足冷昏悶如癡渇飲不食下血吐血九竅流
血掌紋出血齒綻出血頭紅唇白更加形色不善初熱
腰痛而後見點點燈照心窩及周身皮肉有紅紫成塊
此毒壅不出亟與解毒散血猶有可生之理面有大痘
數點而痘不出復不除熱亟為挑破塗四聖膏遲則不
救　見點于眼角印堂髮際頂上復發大熱一齊湧出
及出痘後熱一次又出一次者均不治之症也
　　發熱三日症治
發熱第一日　初發熱症似傷寒但耳尖鼻尖中指尻
骨俱冷為異耳須看熱之輕重以定毒之㣲甚也　輕
症　初發熱乍進乍退或身熱而不思睡即睡而目不
迷口不甚渇人静神安小便自利淡黄肌肉温平潮熱
唇舌滋潔無胎聲音清亮睡中㣲驚便實如故是也其
痘必稀不須用藥即用藥亦輕劑一服便止不可發盡
其熱反致痘難出也　重症　熇熇發熱蒸蒸作渇昏
睡睡即目迷口燥唇裂小便甚利尚未全鬱在内人半
静神半安煩躁昏悶其痘必多急宜解毒發表主治如
升葛柴苓荆防翹查通芎赤芍之屬或參蘇散去參重
劑濃煎即以此方再煎消毒飲重劑一服留一盞調下
小無比散如未效調大靈丹必驗　危急痘　一發熱
面耳灼熱手不可近唇裂舌胎煩躁口渇發狂惡寒煩
悶目内白睛紅兩顴頰皆紅二便閉澁是也治以通泄
為權　惡寒　用蘇桔湯加元明粉或千里馬　惡熱
　宜單下與前症俱以舌胎為增減不可拘初不當下
之說此又百中一二又不可遂以為常法如唇舌滋潔
無胎雖見惡症切不可妄下損人先服通聖散一劑渣
勿再煎少定以消毒飲合參蘇飲煎頓服留一盞調大
無比散或大靈丹看肥瘦加升麻　葛根人弱者通聖
散去大黄加紫草元明粉
發熱第二日　熱當漸減乃為順也若譫語驚狂尋衣
摸床失聲叫呼渇欲飲水乃熱毒太盛也亟治之用參
蘇飲合消毒飲加連翹　山查煎調大無比散甚則大
靈丹如不效再一服以人静神安為度須看形體黑白
肥瘦加減解毒去痰之劑
發熱第三日　熱漸輕為順大抵發熱三日之中乃痘
毒將出未出之際務令熱毒發出於外乃為先着闗鍵
故雖有熱症猶當以痘為主若熱反加于前者是熱毒
甚于内風寒抑于外而不能發出也二三歲兒宜烏金
膏一丸加大成散一丸小無比散五分四五歲兒用參
蘇消毒飲加葛根　麻黄　蟬蛻少許則風邪自散熱
三日仍吐瀉腹痛驚狂膨脹等症　此由以前起發未
透毒氣内攻也宜辨身之冷熱以為調治之主　此時
有熱宜清解之以散外邪而諸痘自起初時勿零治雜
症防害元氣也止以散　托毒為主解毒以翹查消毒
飲為第一托毒以大成散為第一如從前未有生發之
機不可早用大成散　此時無熱症而身凉者薑湯用
大成散亦可最宜保治丸加五仙散三分
熱三日氣粗喘滿便血下嘔及面上目中一片紅光見
黑斑聲啞神昏　此必死之症由已前失解故也若㣲
粗㣲喘㣲啞㣲紅者十中救一
發熱期内主方　初發熱時渾身壯熱不渇溲便自調
此邪在表宜以升麻葛根湯主之如發熱烙手目赤鼻
乾脣燥小便赤大便閉此表裏俱熱宜雙觧散主之
發熱實症加減法　毋論是痘與否只以蘇梗湯為主
加減救苦丹亦同此例前胡　白芍(換赤/)　甘草　紫
蘇加防風　桔梗(換山/藥)　紅花　連翹　生薑　葱煎
服煩躁狂熱必用升麻　葛根
發熱虚症加減法　以益元湯為主然後加減前後皆
不可易用甘草　當歸　白术　陳皮　升麻　川芎
　桔梗加生薑煎服人參　黄茋不宜早用恐補實腠
理痘不易出有熱症者以沙參代人參
發熱期内應用藥方　發熱煩燥不安此熱在裏三黄
丸利之腹中痛者急備丸主之咳嗽甚者參蘇飲主之
發熱期内雜症　腹痛　腰痛　作渇　自汗　頭痛
　嘔吐　泄㵼　驚搐　發狂　失血　咽痛　寒戰
　咬牙
　　發熱雜症治法
發熱四五日痘色焦紫毒猶在内鬱不出痘　此必風
寒外鬱閉塞鬼門也宜用驚蟄丸發汗則熱自退
發熱吐瀉　不可用止法唯吐瀉酸臭者是傷食也用
消導散
痘出熱不退　痘出而熱即退者必順若熱未退而見
標或標後而熱仍不退是毒未盡出也名火裏苗宜服
清地退火湯秦芁湯解肌化斑湯連建升麻湯加荆芥
　防風　青皮解毒防風湯加升麻但所感不同有寒
氣外鬱有熱毒内攻均宜散之用十神解毒湯加救苦
丹若熱仍不退痘漸加多者審舌與二便　舌黄胎便
閉用千里馬柴胡飲　溺澁用連翹湯　二便閉澁用
八正散　利　用黄芩湯加白頭翁酒炒黄芩調下赤
石脂末
身熱壯盛漸變焦紫隠隠不出或肌膚腫亮　宜再發
之用酒調鷄血或賽春雷
一發熱即齊湧出稠密乾枯紫黑者　皆為氣滯血凝
毒勢擁盛也惟輕發其表凉解其内為治稠密之上策
用連翹升麻湯加酒炒黄芩紅花或解毒托裏散或紫
草飲疎毒化斑湯以解毒潰熱疎通榮衛令氣勻血活
也此等症解之則作㵼不解則内攻補之則助毒不補
則不起亟與三元秘方救之既能解毒又可温脾也且
活血也服後候其色淡紅熱勢已退然後可補則補之
熱三四日不出　用白术川歸散不起加麻黄面青無
胎從虚治肺胃氣實痰喘壯熱煩渇痰鬱出不快　用
防風升麻湯或抱龍丸兼舌胎黄白乾燥用前胡　只
殻　黄芩　赤茯苓　大黄　甘草　或千里馬下之
熱至四日面頰唇口帶紅紫色痘不潤澤身熱不退盖
火鬱故也用防風　白芷　紅花　紫草　蟬蛻　木
通煎成膏調小無比散　驚狂譫語加大靈丹　紅紫
斑加紫草膏　熱甚多磨犀角大熱不退煩渇飲水譫
妄色紅紫　此火毒内攻神不守舍純陽症也不亟治
將成黑陷乾枯用退火回生丹或辰砂六一散
身不熱而止乾焦　此内熱也用導赤散倍木通
身熱而痘紫焦黑成片　此氣血分俱有毒宜導心火
而熱自退用解毒疎痘湯去麻黄加紅花或四聖散導
赤散犀角飲凉血解毒湯露桃花散調元化毒湯去人
參黄茋加川芎
身熱氣粗口渇二便閉澁　此表裏俱毒盛也亟宜凉
血解毒袪火用紫草燈心湯調下大成散　譫狂用犀
角汁調辰砂六一散根窠紅盛壯熱壅遏黑白相兼灰
白色暗肌表不達形似虚寒　宜凉血助痘使毒氣流
暢若解毒後但根窠紅潤能食便溏吉若色轉淡白又
當温補以助其漿　虚症須辨表裏氣血　痘初虚弱
不可驟補須發出毒盡然後可補故補内須升發為主
初色白身熱頂不紅口不渇　恐後生疔疹水泡不能
灌漿宜大補氣益血用八物湯加蟬蛻　黄茋　肉桂
　羌活
出二三日熱不退　用當歸活血湯加酒炒黄芩　黄
連
痘苗未放身熱甚　用參蘇飲消毒飲去人參黄茋加
木通
熱止報點第二日未凉痘苗不增　連用四聖散下大
成散一日連進三服痘必增
痘出熱盛出齊熱尤重稠密紅紫乾枯　用調元化毒
湯去人參黄茋
一熱便出　此表虚毒盛也用羌活散加紫草　牛蒡
　蟬蛻煎調紫草膏保嬰丹若熱不退用羌活散調退
火丹庶可十救一二身熱壯盛腹滿膨脹喘急　非麻
黄不能開其壅
痘初發熱　宜散表
標後發熱　宜清解
熱分大小　大熱當利小便小熱只宜清解不宜利小
便驟補
痘前發熱　熱㣲而妄汗之則表虚而痘不起熱甚而
不汗則臟腑胎毒天時不正之氣無從而散葢一切雜
症皆由毒氣不出之故一表散則毒盡退而他症自去
故當解者急解當下者即下緩即生變但不熱則痘
又不能出又不可驟遏也
見標發熱　㣲熱不須施治熱甚者防痘太密用清地
退火湯加連翹　升麻或代天宣化丸
起脹發熱　出後却熱甚往來煎熬氣血不能拘毒而
出甚有泄氣失血之患宜亟治之用加味升麻湯如聖
散柴胡麥冬湯和解湯　熱而無漿用鼠粘子湯　氣
血虚者用補中益氣湯保元湯附柴胡麥冬湯方　柴
胡　人參　元參(各二錢/五分)龍膽草(一錢/五分)　麥冬(四/錢)　為
細末每服三錢
附鼠粘湯方　牛蒡(炒/研)　歸身　甘草(炙/)　柴胡　黄
芩(酒/炒)　黄茋　地骨皮
養漿發熱　痘已出完無餘毒乃又發熱者血少也用
保元湯加川芎　當歸　白芍　血少尚有餘毒者此
蒸漿熱也用加味連翹飲二劑　漿成毒重又發熱者
此乾漿熱也不必施治如久不退用秦芁湯　養漿時
手足熱此毒鬱于中也必大小便秘脈沉滑數宜利之
用三乙承氣湯去芒硝
收靨發熱　回漿之後燒盤之症名乾漿熱不必施治
但恐内傷飲食外感風寒以致發熱耳内傷者用木香
大安丸外傷者用桂枝葛根湯並用連翹湯　将靨忽
泄瀉口渇小便短少痘紅潤起壯此内熱也用五苓散
加黄芩　芍藥煎調益元散服　若當靨不靨發熱譫
語手足舞亂者此熱毒乘肺無陰以歛之也亟用清金
導赤散或砂仁六一散小柴胡湯　若煩躁大熱者此
毒火内熾更防陷伏也用葛根解毒湯便秘者用紫草
膏利之　若餘毒不退及痘太密身壯熱者連翹為聖
藥也
痂後發熱　須辨虚實如頭面手足俱熱二便閉者餘
毒盛也亟宜解毒稍遲則痂落後必發癰毒用大連翹
飲　若只大便秘結熱極毒氣散漫者無隂以歛之也
用當歸解毒湯宣風散三黄丸四順清凉飲或歸尾
生地　麻仁　大黄(酒/製)　甘草　如熱來緩頭熱面不
熱手足心熱手足背不熱大小便調精神困倦者此虚
熱也用補中益氣湯　靨後寒熱往來實則用小柴胡
湯虚則用補中益氣湯加黄芩　或重感風寒頭目昏
痛脈浮𦂳者先用柴葛桂枝湯去其新邪後用補中益
氣湯倍加當歸　白术　廣皮　或胸膈飽悶脈𦂳惡
食者用補中益氣湯加山查　麥芽消之　如元氣弱
脈遲喜睡者用調中湯參麥湯　痂落一半忽遍身大
熱者餘毒欲發癰也看身有一二處熱甚者即于此發
出也用大連翹飲以退熱便秘加酒製大黄以須熱退
身凉癰毒乃消
痘後發熱　痘毒一解隂陽俱虚火從虚發有餘毒也
每兩臉赤色發於午後是其候也即有譫狂勿作熱治
前後以保元湯加黄連為主甚則用大連翹飲最要調
理否則牙疳目痛咽啞風搐筋牽睡露白睛皆從此起
若初失解或過用熱藥致諸熱症並用消毒飲三荳湯
自初至終熱不減　非毒氣之餘必元氣之虚也㣲熱
不必治甚者當辨虚實如二便秘尺脈數能食煩渇者
心經實熱也用知母解毒湯疤赤用連翹飲三黄湯四
順飲解其裏熱次用升麻葛根湯加骨皮解其表熱葢
升麻葛根湯乃痘之要藥也壯熱用黄連解毒湯煩渇
譫語用辰砂六一散脈數煩熱用牛蒡(四/兩)甘草　升麻
射干(各一/兩)每服二錢痘後兩月渾身壯熱用柴胡麥冬
湯形怯脈遲虚熱也用調元湯加知母　麥冬痘後若
過用小柴胡湯竹葉湯黄連解毒湯而熱反甚者用保
元湯加歸身　黑薑熟附子自愈　附治案　一午餘
潮熱臉赤譫狂乃火從虚發也用保元湯加川芎　當
歸　黄連而愈　一能食便閉身熱口渇乃胃有藴熱
也用三黄湯清胃湯利之而愈　一身熱減食面黄肌
瘦雖係内傷而脾胃則虚宜先調理而次消之用六君
子湯加山查　骨皮而愈　一夏令痞滿用巴豆下之
稍解而腹滿痢下如爛魚腦強食即嘔噯不已足跗痛
舌赤澁此暑傷元氣隂亡而陽獨存也　一頭疼惡
寒拘急腹脹内外俱傷也以參蘇飲香砂丸治之而愈
　一傷食過用尅伐致面黄少食午後潮熱此中氣不
足用六君子湯補中益氣湯而愈　一身熱煩躁唇赤
驚掣由于衣被大煖或近火氣積溢成熱熱極生風治
以犀角地黄湯合導赤散而愈　一傷於風寒筋骨疼
痛鼻流清涕用川歸散加羌活　牛蒡而愈　一大熱
無汗乃時行疫症也用截瘟丹五運丹而愈
　　報點賦
痘初見點便看形色榮枮一來便見粗肥稀疏可必初
出若還𤨏屑繁密堪知(辨疎/密)頭為元首之尊最怕䝉頭
項乃闗津之要偏嫌鎖項鼻枕初出兮淫毒犯于天根
耳輪先見兮邪火侵于玉軸(辨部/位)陸續出來雖密猶為
可救一齊湧出即稀未必全生細細白頭如㾦乾枯必
作内攻啾啾紅點如丹焦萎定成憔悴粗肥蓬項點子
不紅終白陷頭尖皮薄茱茰紋起定空漿蚊跡蚤斑刻
期而歸陰府蛇皮蠶蛻計日而赴泉鄉(辨形/象)肌瘦則皮
薄嬌紅黄瘦則痘成褐色至若黑頂皮粗瘡色必然慘
黯是故嬰孩之肌色不同未可一例而斷也(辨肌/色)只要
綻突有神不喜煩紅乾燥色澤神安見點如珠如粟色
焦皮燥敷瘡或紫或焦是雖帶熱齊出只恐密似針頭
縱然陸續出來尤恐形如蠶種如麩如㾦如疹如疥根
窠不立脚暈俱無犯此數端俱云莫救(辨症/候)夾斑如同
蚊咬惡裂酷似蛇傷乃或螺螄雲電此際差為可救(辨/斑)
痘將出而熱減兮藥勿妄投痘正出而熱劇兮醫宜早
備解其大毒恐鬱遏以乾枯養其氣血欲流行而舒暢未
熱先敷數點俗名報痘若還熱久不敷便作疔看先發
塊而後發瘡塊名痂毒而必生(宜預/散之)先發瘡而後發塊
塊名鬼腫而難醫避痘避于隠僻眼胞唇脇必多凶悶
痘悶于要處喉背舌胸皆不吉故曰順不增多逆嫌一
點冷疔先見諸瘡誰敢彰形賊痘若形諸痘不能灌汁
辨認若真亟宜挑破(辨疔/賊)是以裡症未平痘雖出而毒
猶在内透肌發散尤宜解毒為良人静便調身雖静而
痘已發出兼補兼發仍以安表為主設使内外症平此
候不須過治再看精神勇怯審詳表補何如
　　標點逆症
凶痘發於太陽寒水所過之經額上方廣而氣逆于太
陰之地肺金無氣煩燥不食變為痒破喘急而死
凶痘發于陽明燥金所過之經眉稜肩腰臍腹上下太
陽脾肺失氣大熱不眠無汗大吐　逆不安變為失音
挫喉悶亂而死
凶痘發于隂極之地腹中年夀脾土失令腹痛腸鳴嘔
噦不食變為瀉喘寒戰咬牙腹脹色黑歸腎而死
凶痘發于手心舌上氣逆于面眼如火驚厥煩躁不寧
變為紫黑喘渇而死
凶痘發于厥隂肝經之位肋脇腰腿次發左腮脾土受
尅舌胎黑狂亂目直視乾嘔變為外剥而死
凶痘發于少隂心經所過之位手内府面右頰肺金受
尅喘咳鼻衂噴嚏昏妄變為空殻痒塌搔破而死
　　初標死症
腰痛腹痛煩躁口氣太臭紫色色白皮薄痘無根窠無
血色或根帶一線三五日即大如菉豆後決不灌漿成
　一水泡擦破而死必欲治之宜大補氣血或者十救
一二
　　報點三日治症
發熱以見點于面部之日為始此後三日生死判矣天
庭印堂元神所歸也氣血又元神之所統也故此處先
起先灌先靨痂密而痒慘而黯者逆候也毒從虚發信
哉
報點第一日　身熱點紫不潤是毒内藴也用蟬蛻湯
下無比散　驚狂譫語用蟬蛻湯下大靈丹　自汗是
濕熱熏蒸也不妨　氣弱不出于䟱表藥中兼調氣藥
氣勻則出自快以出至足為齊　不起發根窠不紅無
他症者用保元湯加味四聖散調下大成散　放點身
凉淡白吐瀉宜温補用四神散腰痛加肉桂嘔吐加砂
仁　藿香　半夏泄㵼用人參
報點第二日　痘苗斑紅乾紫摸不碍手身熱氣粗者
熱壅于胃也宜用紫草湯下烏金膏咽痛加元參　形
怯難出用四聖散加人參　白术　山查　橘紅以補
助之　身凉不渇及凉而渇此虚弱而内有熱毒也宜
于清解中帶補元氣
報點第三日　痘苗當出齊矣若啼哭者腹必痛毒未
發也用翹查消毒飲下大成散　淡白者虚寒也用
保元湯加酒下大成散　吐瀉毒乘虚必内攻也身寒
用保元湯身熱用淡姜湯下小無比散未效用木通調
四芩　氣粗面赤乾嘔作渇二便閉澁紫黑斑陷熱毒
惡症也用連翹消毒飲下小無比散　身温口冷二便
清利淡白黑陷此虚寒惡症也用保元湯加酒下大成
散
點期主方　總以疏風解毒湯為主虚實照後加減防
風　荆芥　牛蒡　連翹　山查　前胡　甘草
點期實症加減法　用十神解毒湯合前疏風解毒湯
加減當歸　赤芍　川芎　丹皮　紅花　連翹　木
通　甘草　桔梗　大腹皮　竹葉　燈心
點期虚症加減法　用益元湯加減為主　人參　黄
茋　甘草　當歸　白术　陳皮　升麻　川芎　桔
梗
點期内應用方藥　礞石稀痘丹通利奪命丹天元丹
八寶丹三神散退斑散化斑散代天宣化稀痘丹
報點期内雜症　夾斑　夾疹　咽痛　身痒　頭面
腫　唇燥裂　口臭　目赤直視　牙闗𦂳急
　　報點雜症治法
風寒盛致紅紫斑影不起　須令熱隨汗散痘出必稀
化下紫草膏又用無比散
脾虚食少吐㵼毒氣内陷不出　用托裏十禎散
一二紅活　惡痘中有一二紅活則元氣尚存雖凶猶
當詳治
初起帶艶　防日後痒塌早宜疎風固表消毒使氣血
充實邪火漸退
病後失于調理内虚不出　用參茋内托散
傷飲食陳莝菀于腸胃與毒合并不出　用枳實導
滯湯再不出者速用小雞破開入麝香一匙亟掩兒臍
上候一時候方去雞看雞肚内黑色此毒得越也而痘
亦出矣内服升麻湯加羌活　防風　紫蘇　葛根
川芎以發之或調生雞血頓熱服之
臟腑鬱毒非㣲汗不解　一發熱必用㣲汗藥
驚發痘前　此吉兆也驚者陽症陽被隂冲則壅遏之
患息矣照加減法治之若誤服寒凉則氷其毒矣有一
驚即死者必中惡也
雜症用藥　㺯舌用山梔　黄連　舌黄胎便秘用三
黄石膏湯或用元參　桔梗　山荳根以防咽喉之病
　啼叫用燈心　黄連　薄荷　銀花　驚搐用燈心
　木通　生地　銀花　鼻衂用山梔　荆芥　溺短
澁用車前　木通　便閉用黄硝　枳殻　千里馬
歸身　煩渇用天花粉　滿天秋　便血用黄連　桃
仁　失血乾嘔用黄連　嘔吐不止用竹茹　黄連輕
者用橘皮　譫狂用知母　石膏　山梔調滿天秋
犀角　喉痛用桔梗　防風　荆芥　元參　山荳根
磨汁　咳嗽用前胡　杏仁　頭痛用荆芥　防風
石膏　腰痛用羌活　防風　知母　黄栢　腹痛用
青皮　枳殻　元參　前胡　傷寒腹脹嘔酸用山查
　厚朴　神麴　麥芽　疔毒如灸瘡高聳用賽春雷
外貼四聖散
夾疹　有痘出數顆而遍身圓浄疎朗紅活現兩日而
盡沒者是疹非痘也痘沒必悶亂煩躁疹沒則人安静
且正痘依然以平劑治之　初出大小不一有色如疿
者曰夾疹用本方加救苦丹
夾痧有𤨏碎紅點隠隠肉間曰夾痧
夾丹　與夾痧相似用凉膈散加當歸　生地敗毒散
加紫草　紅花　黄芩　夾疹夾痧夾丹必正痘絶佳
始為不妨不然皆正痘之毒盛也能無懼乎
夾斑　黑斑黑塊及斑紅如錦紋者不治桃花紅者可
治用化毒湯加紅花　黄芩　蟬蛻　紫草　牛蒡或
犀角地黄湯紅斑少紫斑多用通利化斑湯
初出如血點帶紫　將發斑也有膿及紫血者十救一
二宜清解推利　眼胞唇口上下一齊光腫者五日當
發斑血泡失血而死
發毒兼痘　先發無名腫毒而後出痘者凶宜預散其
毒如腫毒止作膿時纔報痘者不妨
治逆痘并看痘色　頭面未出足底先出逆痘也縱起
脹灌漿至心窩内攻大呌昏迷而死早治可全三五用
黄連解毒湯䕶其心俟其出齊至頭面即重用升提漸
使其自上而下起脹灌膿收歛結痂如常法可愈也用
保元湯加川芎升提之痘色若好不妨
初出縵頂連肉紅　八九日痒塌死或以化毒湯加黄
芩　連翹　蘇木　紅花　蟬蛻調下紫草　蟾酥二
餅
初出水泡後帶白漿不久即乾其餘不起　此未至而
至毒盛失序早發者必先萎癘氣使然非順候也必痒
塌死
初點未齊眼角額上先灌數點及痘稀密不同　皆死
症也
初時天庭有白㾦及出痘之後㾦亦成痘　此亦死症
一齊湧出無縫便見尖頭黄色易起灌靨痂　但怕乾
枯紫黑若靨雖薄而色潤澤亦為不妨
上拘下拘上下拘　額上成一片為上拘地閣成一片
為下拘兩拘成片為上下拘凡此内症必多
初標面目光亮如𤓰口臭冲人　必發斑失血死期至
速
形色圓澤腰脚無痘　雖諸凶痘不妨
痘勢不起根窠欠紅或隠或現盛出復没　乃氣血俱
虚不能出盡而熱也以内托散用前治法如後更加譫
妄喘脹自利者不治
痘出稠密　只要磊落分明不粘連成片可用托裏解
毒使其易起宜服快斑湯消毒散如出太盛用敗毒散
合犀角地黄湯
糢糊毒盛　宜多服快斑湯消毒飲以防變症
出太盛而面黄大便色黑煩躁喘渇腹脹　裏有瘀血也
痘時吐衂血毒彌甚　此時不解其害尤速用犀角地
黄湯抱龍丸至寶丹
稠密成片隠隠在皮内似出不出　毒鬱未出也服紫
草透肌湯亟用纒豆藤製過辰砂末連進二三服或以
薄荷湯調退火丹又以牛黄敷顖上以散熱毒疎痘治
目又用地黄敷面頰額角退毒
初出胸前稠密　用消毒飲加酒炒黄芩　山查　紫
草
獨標數點于山根上或三五粒一簇　乃毒重氣虚犯
上皆凶兆也亟宜凉血解毒用凉血化毒飲
初少後多　此裏氣虚弱毒不即出補解兼用十救一
二以十宣散加無價散
肌膚厚腠理密毒難發越　宜勻氣為主用荆芥　防
風　桂枝　薄荷以行其表氣用木香　青皮　厚朴
以行其裏氣或用驅毒丹紫草飲芫荽酒
元氣弱或勞力不能拘血運毒而遲用補中益氣湯
面白少神疲倦飡泄　用異攻散加升麻　川芎　蟬
蛻　木通陳米服後瀉止用補中益氣湯助之
痘出不快　先審虚實次審時令若吐瀉食少出遲加
減理中湯虚寒自利不食而陷用丁香　肉桂　附子
之屬或附子理中湯數劑得脾結實用補中益氣湯去
當歸加肉果　肉桂
元水不足火熾毒盛留連于裏　此獨陽不生也宜滋
水不制火未齊色赤煩躁誤認血熱過用寒凉氷毒不
出　宜升解之用升麻葛根湯加　紫草　牛蒡　桔
梗　紅花　生薑
風寒壅遏　須用藥汗出而痘即起也以升麻葛根湯
加酒蜜炒麻黄　山查　蟬蛻或加　穿山甲四牙散
或桑樹蛀蟲取漿同酒漿芫荽酒隔湯燉熱服前藥後
一飯頃即與服之其效如神
傷飲食喘脹煩躁便秘譫語内有實症胃氣不寧氣血
凝滯遲出　宜下之用加味四聖散加枳實　黄芩及
快斑散人參敗毒散合四順飲或以承氣湯利之諸症
自平
食停滯或腹痛大便臭穢　用保和丸
痘色紅乾燥口渇　火盛血不足也用當歸　生地四
物湯
痘見焦煩　亟服土泉散
痘出皮膚即乾枯難起壯　用溪中白石子燒紅淬水
置被中熏濕痘即潤澤起發
痘初出帶焦紫或㣲黑　宜凉血解毒不可過六日因
毒在血分也用凉血地黄湯加黄芩　黄連　升麻
葛根荆芥之類
紅紫焦滯臉紅眼赤小便赤澁　用加減犀角地黄湯
加木通　紫黑加紫草　紅花　内黑外白用解毒湯
　内白外黑升麻湯
痘初色赤根皮下肉通紅　此血熱氣不能管束也必
起發驟皮嫩易破痒塌難救亟先解血分之毒待色少
淡隨補氣分之不足如漿不破損者吉反增搔痒者凶
解血熱用四物湯加升麻　地骨皮　紅花　紫草
或消毒飲四君子湯加黄茋　木香仍用氣血藥相
間而服
痘初嫩紅如桃花　此元弱皮薄毒在氣分補血散火
為急用回陽散火湯加芩术去生地或保元湯少加羌
活　當歸　芍藥
痘黑二便秘澁喘急煩躁　用山梔子湯宣毒湯
蚊跡蚤斑　外浴化斑湯内服無比散四聖散
黑陷　用獖猪尾血調氷片自利不食者難用
雜症用藥　氣滯用木香　脾胃虚寒用陳皮　厚朴
　木香　山查　腹痛用肉桂　砂仁(少/許)　嘔吐用藿
香　泄瀉用猪苓　澤瀉　生薑　瀉甚用理中湯保
和丸　出不快加酒調大成散二分
二日後温補　用保元湯葢温脾則有生物之功氣血
甚則運毒而出可免陷伏痒塌矣
便利反渇　内虚熱也用四君子湯加肉果　黄芩
紫草
不渇而便利　内虚寒也用木香散理中湯　氣血不
足之人又為熱毒消爍陽㣲隂弱火毒無所發洩
初出灰白根窠淡白　治宜少用疎解少用温補
色不紅活隠隠碎小稠密　此逆症也
脚根紅紫　治宜和解用紫草　木通六一散之類不
可用肉桂
稀痘與肉一色無紅暈　氣血虚也用保元湯加當歸
　紅花
初出不紅活　血虚也用四物湯加減　根窠不紅
用活血散　白嫩皮寛　毒少而氣不充也用内托散
倍糯米保元湯加肉桂　木香
痘皮嫩薄溶溶如濕　氣虚也必自利食少用十全大
補湯去生地加防風　白芷益元散敷之當愛䕶勿令
抓破
痘雖光潤手摸易破　血潤而氣不足因衣被大厚汗
出太多表藥太過所致用參苓内托散保元湯加肉桂
身冷灰白不食寒逆嘔吐腹脹清瀉肢冷　此純隂症
也用起死回生丹保元湯加川芎　當歸　生薑　附
子危急用異攻散
出一二日眼閉漫紅色黯　乃肝經受風邪之故也用
栢子仁
初時色滯　用甘菊　幽蘭　丹參色紫爛加紅花
點後二日尚便閉舌無胎　是血燥非毒壅也亟用枳
殻　元明粉以清之否則灌期咽痛作瀉而不起本方
倍用川芎　當歸
雜症用藥　初出嬌亮濕勝也用防風　大腹皮　深
血漸變乾紅血熱也用生地　溺赤用木通　黄連
冬菊　丹參　煩悶用滿天秋　初點焦紫血分熱熾
也多由内熱審舌則當　舌胎唇燥用滿天秋大熱見
愁　腰痛用𦍑活　黄胎用千里馬　身熱煩渇用葛
根　花粉　麥冬　滿天秋防作㵼　傷食膨脹用厚
朴　山查　麴蘖　點不透腹痛磨沉香汁調蟬蛻末
　小腹痛用枳實　青皮　歸身加元胡散　便黑用
桃仁　生地　犀角　黄連　便黄用山梔　黄芩
便膿血輕者升柴重者犀連切不可止　溺赤用木通
　車前子　燈心　地膚子　溺血用山梔仁　車前
子　衂血用黄連　山梔　荆芥　黄芩　血失乾嘔
用　犀角汁熱見愁　嘔吐用猪苓　薑汁炒黄連
澤㵼　鹽水炒陳皮　胃火上冲作嘔用竹茹　蘆
根　柿蒂　伏龍肝　蚘出多者不治少者用平胃散
加烏梅　泄瀉用猪苓　山藥　木香　扁豆　火㵼
用黄連　作痛用黄芩　防風　口渇用葛根　花粉
痘出齊用麥冬　譫語用知母　石膏　便閉用千里
馬　虚症根窠淡用當歸　川芎　氣虚用四君子湯
　血虚用四物湯　溺赤澁用茯苓　腹皮　嘔甚用
丁香　藿香　嘔吐鹽炒陳皮甚者炒薑末寒者半夏
　生薑　不思食倍白术加神麴　風寒􁷜𠻳用蘇葉
　防風　杏仁　有痰加貝母　橘紅　便秘倍加酒
炒當歸腹痛用肉桂　砂仁泄瀉用猪苓　澤瀉　生
薑㵼甚用理中湯化下保和丸　不快用大成散二三
分　飲食少用山查　泡少用知母　萆薢　茯苓多
者用官桂　腹皮破爛之
初點風痰驚搐用天麻　殭蠶力壯者用羌活　防風
牙皂取吐或用八寶丹以理痰涎
睡中驚用膽星(一錢/㣲炒)　硃砂(三/分)薄荷湯下甚者用鎮驚
丸出不快䏎膚毛竪粟起　去升麻　加肉桂　白芷
足冷　如氷者用肉桂　牛膝亦有痰涎食積之不同
若見點初足冷乃風木下行也不足慮
初出舌尖動　乃表虚也用補表藥舌不動乃裏虚也
用補裏藥
血熱斑紅口燥　用黄芩　黄連　麥冬　生地　紅
花　紫草　蘇木　茜根　赤芍　犀角　熱見愁
逆血發斑腹痛　用化斑湯去川芎　當歸加丹參
甚者紅花　蘇木　茜根　山梔　紫草之類大便
秘用導利紫姑丹
　
　
　
　
　
　
　
　
　
　
　
　
　
　仁端録卷五
欽定四庫全書
　仁端録卷六
　　　　　　　　　　　　明　徐謙　撰
　　　　　　　　　　　　　　陳葵　刪定
　　起脹賦
三日四日痘當出齊點至足心勢方安静出欲盡而不
留發欲透而齊長苗漸成顆兮氣之所响血漸化水兮
血之所養疎則毒少兮頭面不腫而休怕密則毒多兮
氣血不充而有憂時日既足兮自翹翹而雜起表裏無
邪兮勿汲汲以作湯若有陸續不出之狀或隠隠于
皮膚之内不起名為不快若非風寒鬱遏之因必是
氣血不振之故是以四日已前痘毒方出身表宜凉則
氣血和平痘色必然潤澤至于四日之後毒出已定身
表宜温温則腠理開通其毒易以成漿故至此而身不
㣲熱雖未必至于氷伏而痘瘡斷乎勿長四五日來血
包已就候當肥大而粗頂宜發光而白故根紅而頂白
者已具行漿之勢若還赤色過頭雖見嬌紅可愛延綿
六日依然到頭空殻虚花(氣虚之痘虚火上乘陽/症故不分光不行漿)皮薄
而光亮如燈内含是水頭尖而脚根不紅行漿不實是
以熱毒盛而未解則為紫為黑壅而不起為陷為塌滯
而不榮為乾為枯為青為灰怯而不振為不快為停漿
或有毒先腫脹而痘久不起者漿則滯而不行毒則遏
而不出故身不熱而痘不起已成氷硬之形赤色還榮
不變温之可興氣血弱而不振發遂成不快之狀紅潤
依然如舊補之則起紫色乾枯且忌温中帶補只宜活
血鬆肌毒之壅滯烈藥雖然可發透肌猶是良方溏泄
惟宜温補㵼盛佐以升提頭面預腫兮三陽亢甚而必
亡咽喉急痛兮火灼肺金宜早治
　　起脹總論
放標之後漸漸起脹痘瘡發出一分則毒發出一分胖
盡則毒盡有不起者或因元氣本弱不能送毒或因雜
症阻滯不能升發皆發熱放標之時失于調攝故也此
時不治後難救矣
痘之起發只以出勻為期不可拘定日數痘出以漸其
發亦以漸謂之適中
痘曰起脹是點出已定毒氣盡出時也氣血定位毒被
制伏成膿矣若白不泛頂紅不斂窠氣血與毒混一不
分是元氣弱也故必察形色審舌胎為主
有痘起發嬌紅潤澤至四五日光潤如油珠每自搔破
破處更見光澤遍身頭粒分明紅艶起發圓潔亦不為
害
有痘面上粗平起脹時無頓針之處猶如鏇蓋面上但
髮際耳後腮後明潤至七日腫退八日復腫必成薄漿
結靨而生婦人年長者多有之
痘至四日起發太驟亦非吉兆蓋表虚毒重也七日後
腫退倒靨皆因此而變遇此症須分虚實治之
痘至五日即帶黄色假漿也當以神采辨之有神采者
真漿也假漿必無神采或補或瀉惟舌是凖
起脹時痘頂有小孔不黑不白曰蛀痘大泄元氣腠理
不密故也大補氣血其孔自密諸痘自起用保元湯加
丁香　肉桂　川芎　當歸　鹿茸
或問毒滯痰停與風寒之阻塞有辨乎曰渾身壯熱焦
紫乾枯塌陷腫脹或肉腫而痘不腫者毒滯肌肉也内
外無症但板硬不起者痰滯經絡也板膩不起而復喘
滿身熱者風寒阻塞也
　　起脹順症
報頭三日後先後大小雖不等而根窠紅澤面目漸腫
無他症者順也或腮頥一二恱目鼻塞流涕口角流涎
眼朦不欲開者亦順也
　　起脹逆症
四五日頂平脚塌赤色過頭紅如衃血根窠散漫五六
日鼻不塞眼不合
起脹時口出臭氣者肺胃敗也失聲者咽喉腫潰也體
寒者陽脫也嘔泄者腸胃敗也利不止者臟氣絶于内
也手足厥者腑氣絶于外也手足現而復隠起而復塌
者枝葉萎也皆不治
痘嬌嫩皮軟不碍手以燈照之如琉璃以手按之水漿
就出内色不暗此假壯也十二三日決不能收功急假
表以防内攻或似榴之紅而不痛核之硬而不動􁱫之
腫而不潰皆血不榮也不出四五日必搔痒悶塌而死
頭面不起脹雖遍身皆壯不治
痘不起而根皮先腫亟用内托散加穿山甲
痘紫而刺破如屋漏水者不治
初起面上胸前只有三五處顆粒糢糊脚根腫硬至漿
期一齊擁出先䟱而後頓密也危症
五六日氣血不分焦紫陷伏頭面紅腫或舌白至唇處
者曰内潰或雙目腫脹神氣無光或胸高喉腫及氣粗
喘者皆死症也
有面部無痘四肢反多背上乾塌焦紫或溺短澁或血
妄行徧身痛至四五日身背起如蜂針隠隠若有若無
皆凶候也(餘俱詳/見各卷)
　　起脹險症
色裏外㣲紅者輕外黑裏赤者㣲重外白裏黑者至重
瘡端裏黑點如針孔者勢劇也
四五日不成血泡頂陷灰白或五六日頂陷脚斂或脚
雖塌而血附是血旺氣弱也頂雖綻突而無紅暈是氣
旺血虚也初時一片紅點斑疹雖分至起發時斑疹盡
散惟見痘在此先似密而後實疎半輕半重
有痘四圍高中心畧低者乃中氣不足發未透耳能食
者至漿期自充滿而起若不能食宜扶中氣疎者用人
參白术散密者用解毒化斑湯
四圍起中心落陷此是死肉其形如錢者宜急攻之若
變黑點不可治矣用四君子湯合四味順氣飲加燒人
屎或紫草飲有四圍起頂皮不起脚根不擴猶是死肉
之形不見新生之水此乃起發不透審虚實以治之如
氣本實者必曾感風寒用桂枝葛根湯合奪命丹氣本
虚者必不能食而吐利急補中氣而發表邪用人參白
术散合奪命丹
有痘六朝勻朗明潤但是頂陷乃不實不虚之症至期
自然充灌若妄治以補劑反加煩熱便閉目疾􁱫腫
凡年夀天庭印堂坎離不起者即用升天灌頂散未效
再服數部若起不妨
有痘四圍乾平不起中心突起或裏紅外黑者由平日
受風寒皮膚堅以致毒鬱而不散也宜解表邪用桂枝
葛根湯十宣散外浴水楊湯
四圍乾枯中心㣲起含水者由毒蒸津竭也急以疔法治之
有痘聨串皮腫肉浮者或四旁旋出小痘攢聚長胖漸
成一片者此候最重用快斑湯合消毒飲加燒人屎更
宜嚴守禁忌以防觸變
有糊塗聨串痘色灰白面目浮腫如錫餅様能食便調
别無他症者此不過痘出太多氣血難周耳往往綿延
日久渾身脫皮而愈倘食少而渇却無吐瀉裏虚之症
用保元湯加當歸　芍藥　防風　桔梗　牛蒡若有
吐㵼用木香散温之
有七八日後面瘡赤腫是血未嘗化水遽然成漿也後
必潰爛而死
托腮痘見點脚塌但正面光澤起發亦不至危若時日
已多發猶不透急導心經熱毒用導赤散送下牛黄清
心丸若毒藴譫狂此陽氣獨盛無隂以和之也用退火
回陽丹大便不利用當歸丸㣲利之或膽導法甚則用
防風通聖散若毒鬱藴蒸神不守舍或啼笑者用導
赤散送下安神丸通關散
　　起脹三日症治
總之初治歸正永無外症故起脹三日内尚可挽回至
灌漿期内則無及矣
起脹第一日　痘先出者當起頂高如粟米者為順不
起頂者為逆方起頂半日一日即塌陷淡白者虚寒也
宜温補之用人參　黄茋　川芎　當歸　丁香　薑
　附子焦紫氣粗者實熱也宜清解之用蟬蛻湯下大
無比散以退熱再加大成散烏金膏以退形大皮薄起
縐紋者毒重氣虚也補兼解散焦紫者毒重血熱也宜
清之滿頂紅者血滯也宜活之　于此時痘既出之後
當閉走泄之路庶無後來壞症
起脹第二日　痘當長大有腹痛叫呼膨脹身熱者毒
未盡也用木香湯下大成散腹痛而身安者易治不過
袪虚寒温中而已腹痛而身熱者邪毒内藴為難治以
清解内托為主用翹查消毒飲下大成散最良
起脹第三日　此時宜行漿助胃勿輕用滑泄之藥如
枳殻紫草之類　身猶熱者毒未盡也止用内托散熱
則去熱藥加紫草　紅花寒則去防風　白芷加肉桂
　木香　廣皮喉痛者火盛薰蒸也用甘桔湯加元參
少許調下大無比散身凉無他症而喉痛者毒氣鬱結
也用大成散泄瀉者速止之以固元氣為本勿單用澁
藥兼身熱者清解之中畧加固澁之劑身凉者以斬固
丹為要藥
胖期主方　胖期四五日内以生津解毒為主加白芍
　川芎　麥冬　當歸　黄連　蓮子　粘米之類自
標痘至起脹六日内以玉液至寶丹為發藥之主方
桔梗(利咽喉載氣血上/行為舟楫之劑)前胡(能托痘除/内外痰熱)山查(初時多用/最能生肌)
(發/痘)木香(少用以提腎毒/二帖後不用)茯神(安神養/心血)紅花(少用以活血/多則逐血四)
(五帖後/不用)青皮(能清臓腑免後生/痰三帖後換陳皮)通草(能通闗節三貼後/換木通小便清不)
(必/換)牛蒡子(五/分)粘米(一/撮)燈心(七/根)煎服
胖期熱症加減法　胖期四五日内熱症未除以十神
解毒湯加減　當歸　川芎　白芍　丹皮　紅花
連翹　木通　甘草　桔梗　竹葉　腹皮　燈心
熱症已除不易長大治宜保養元氣活血行滯助痘成
功以排膿解毒湯加減　當歸　白芍　川芎　人參
　陳皮　甘草　山查　白芷　桔梗　木通　黄豆
(二十/五粒)笋尖(五六日後/換粘米)　色尚煩紅焦紫用主方加紫草
　紅花　滿天秋　氣熱者連頂紫黑用黄芩　紫草
　知母　元參　血熱者根窠焦枯用紅花　生地
犀角　丹皮　知母大抵頭頂屬氣分脚根屬血分
初胖作痒風也用防風　白芷　蟬蛻　殭蠶　不甚
興發用蟬蛻　牛蒡　起發不勻用防風　頭面不起
用川芎　白芷　不起服馬乳可起　胎舌黑白用犀
角　黄連　猪尾膏　弄舌捲舌用犀角　山梔　黄
連　喉痛用桔梗　牛蒡子　元參　山豆根　有痰
用膽星　花粉痘枯者用貝母　尋衣摸床譫語用六
一散　猪尾膏　泄瀉用升麻　澤㵼　咳嗽用甜桔
梗　前胡　五味子　嘔用竹茹　渇用五味子　麥
冬　泡母用陳皮　茯苓　知母　萆薢　水泡用白
术　茯苓　泡漫多用官桂　腹皮破爛之　五六日
不起用獨聖散䕶心散　六日内發喘必食毒物所致
多加川芎　桔梗　枳殻以㵼火毒　壯熱焦紫塌陷
肉腫不起者毒滯肌肉也板硬不起腹脹身熱者風寒
阻塞也加賽春雷此攻發壅遏不可缺賽春雷也只板
硬不灌者痰滯經絡也加一丸春此托裏停漿不可缺
一丸春也
胖期虚症加減法　胖期遇虚症仍用益元湯為主加
減白术　當歸　陳皮　川芎　桔梗　甘草　升麻
　五六日不起皮薄易破色不紅活用人參　黄茋加
肉桂　白芷　人乳酒漿服　血不歸根用紅花　白
芍　四肢不起用桂枝　防風　頭面不起用川芎
白芷　咳嗽用麥冬　前胡　五味子　水泡用白术加
白芍　防風　白芷　皮薄陷塌用黄茋　白术　天
蟲　痒甚大加温補重法用猪鬃箒拂之　泄瀉用參
茋白术散加猪苓　澤㵼　白扁豆　苡仁　蓮肉
茯苓　山藥甚者用肉菓　訶子　升麻　木香　附
子　肉桂　生薑　嘔吐用藿香　丁香　砂仁　煨
薑　白荳蔻　元氣下陷用保元湯　六日尚不起壯
服前藥後飯頓桑蟲酒漿服下或保元湯加穿山甲
末
起脹期内雜症　腹痛　腹脹　不食　便血
　便黑　嘔嗽　吐瀉　痘痛　痘痒　賊痘
　蛀痘　發泡　水痘　赤痘　水晶痘　發
　疹　餘丹　發斑　大便閉　小便赤少(詳/各)
　(症/門)
　　起脹雜症治法
表虚毒重一齊擁出　表虚不能收攝以致皮
肉虚腫毒氣奔潰一齊掀發必主痒塌或成潰
爛急宜救表用十宣散調無價散活血散兼消毒
散
裏虚壅遏留伏不起　將成血泡之際或出而不起起
而不透尚有一半紅點者此裏虚毒未發盡留伏壅遏
也必不能乳食急宜救裏用十全大補湯合勻氣散或
參苓白术散合無價散大便如常宜半温裏半助養之
劑若吐瀉口渇而不長發者用陳氏木香散主之芫荽
酒噀之雞冠血和酒桑蟲漿酒漿發之或人參透肌散
參苓内托散加升麻　防風　前胡　柴胡　甘草以
發之
毒為寒鬱不起　痘為時令大寒所折不能起發者並
宜温肌透表用桂枝葛根湯去石膏　杏仁合服畧起
再以十宣散發表托裏外用芫荽酒噀以助之　風寒
所侵鼻塞聲重咳嗽不起者用人參敗毒散　若只為
冷氣所侵肌膚粟起不發者用陳氏木香散加紫蘇
桔梗　附寒折痘案　一痘五日形色少神腹脹喘急
腸鳴肢冷或疑内傷或疑陷伏殊不知内傷者按必痛
陷伏者必煩悶今便利安寧而虚鳴者乃隂陽二氣不
和傷冷症也或服凉藥也經曰中氣不足則腹滿腸鳴
以理中湯加木香　陳皮　官桂疏逐冷氣諸症悉平
又以補中益氣湯調理而愈　一因春夏久雨寒濕所
侵不能起發以五苓散加蒼术　防風多服平胃快斑
湯而愈
毒為熱蒸不起　嬰兒純陽痘瘡未出之先或遇天氣
炎熱當與疎利庶幾起發之時其熱稍輕疎者疏散其
熱氣利者清利其九竅只用輕清之劑使無壅遏而已斷
不可用猛烈之藥　夏秋之間熱氣蒸灼痘色變赤掀
發或糜爛不堅實者先用黄連解毒湯合五苓散合升
麻葛根湯合人參白虎湯以解熱次以調元湯加麥冬
　五味子以補氣外用天水散調百花膏塗之　炎蒸
煩躁發渇痘不起者用五苓散加木通　葛根或人參
竹葉湯
氣虚　痘起發遲頂平色白者氣虚也用四君子湯加
人參　黄茋　官桂　色白頂陷用雄雞冠血入酒漿
服或雞附湯伏雌湯鴿附湯　若素食少脾弱用人參
白术散去葛根加官桂十全大補湯去肉桂加木香
因吐㵼以致氣弱者用四君子湯合益黄散瀉未止用
荳􁴙甚者用陳氏木香散　痘半起忽陷白者急用内
托散或補中益氣湯白而嗽者急用保元湯加丁香
川芎　白术　粘米　虚寒症俱見用保元湯加肉桂
傷食加香附　山查嘔吐加藿香　半夏腹痛加砂仁
膨脹加山查　厚朴胃寒嘔清水加丁香㵼不止加訶
子　肉菓或用補中益氣湯去當歸加桂枝　蟬蛻或
保元湯加川芎　白术　肉桂須令便實痘紅綻失此
不治後難收功　有痘粒通紅止成血泡而不能成漿
嫩薄光亮平而不尖圓此氣虚血溢嬌紅晃痘也失治
則氣愈虚而成血陷變痒塌矣宜大補氣血用參茋湯
主之或四君子湯合勻氣藥加黄茋　肉桂　川芎
丁香　人乳酒漿和服但血陷雖紅淡而不紫也紫陷
屬熱身熱氣粗血陷屬虚氣少身凉相似而大異不可
不辨　皮嫩色嬌淫淫而濕者此氣不勝血也用四君
子湯加肉桂　荆芥　防風　黄茋　當歸　芍藥
根窠雖紅頂不圓滿或紅活粗肥而皮薄易破後必痒
塌難收用保元湯或十全大補湯
血虚　痘起發而根盤不聚或淡白乾枯謂之不肥澤
帶青紫黯色謂之不紅活此氣至而血不榮也活血中
須加調氣氣調則血活也用四物湯加人參　麥冬
骨皮　紫草　紅花外浴水楊湯塗油胭脂間服無價
散或補元湯奪命丹或當歸活血湯加山查　木香(各/一)
(二/分)　脚地紅而血散用保元湯大加白芍　當歸以斂
之使血得附氣又能活血化漿此心法也　有雖不陷
頂而色不光潤或虚泡而漿只三四分或有漿而清薄
二三日尚不充滿此皆血虚難收急用芎歸鹿茸湯以
催足其漿
氣血兩虚　平陷灰白根血不聚必難灌漿成内攻喘
脹聲啞而死用十全大補湯合無價散或人參歸茋湯
或内托散送下保生散泄㵼加訶子有斑去肉桂加紫
草　黄芩　痘空囊加蟬蛻麩皮中無水色者氣血俱
虚也用十全大補湯去白术加防風　牛蒡子　燒人
糞　起發遲根脚不紅活用好酒下無價散或保元湯
加丁香　粘米　山查　人乳服後轉色有漿者生
血熱　有痘紅鮮反乾燥而不充肥者火盛而血不足
也宜退火凉血用快斑湯　乾　不起用水楊湯浴
四五日紅紫掀腫毒未化也用四物湯合消毒飲加紅
花　丹皮　骨皮　紅焦不起口渇用紫草飲加紅花
　連翹　黄芩　根頂赤艶者火勝也用解表散火湯
　紅紫黑陷熱甚者用保元湯加紫草　生地　木通
　川芎　紅花或無價散内托散去肉桂加紫草　紅
花　黄芩下四牙散　有痰先用抱龍丸降痰後煎紫
草湯加蟬蛻末調四牙散　紫黑焦陷惟無比散至寶
丹為聖藥
毒重　顆粒分明面上皮肉皆紅或間有小紅點如麻
子大此風毒上攻也急用紅花燈心紫草湯紫草膏解
退其毒　慘暗不明用升麻湯加黄芩　黄連　紅花
　紫草　丹皮　四日稀疎紅綻惟正額平塌少神照
之隠隠皮膚中密如蠶種乾紫不潤煩躁不寧乃氣虚
而毒盛至六朝漸紫黑而平是火極反兼水化逆也急
宜發之　面上痘少内多紅點者不治面上痘好間有
一二塊無縫者可治
　　養漿賦
六朝七日之期順候漿行半足(人有虚實毒有重/輕故漿有遲速)虚瘡
方見分光毒重而壅遏者乾枯退縮氣盛而掀發者飽
滿光榮頭面行漿而四肢勿起切勿慌張腿臁發泡而
額臉焦枯且休歡喜面頰最嫌破頂肩背尤怕焦囊飲
食不多或致臟虚而内陷水漿頻進恐來泄㵼而成虚
飲食減少而便溏本從虚治熱甚秘堅而煩渇還作實
看紫黑乾枯急攻發而或活氣血塌陷重温補而全生
發嗆愁其失聲喘急恐其腹脹語忽妄兮神亡腫忽消
兮氣脫食榖則嘔兮胃爛飲水則嗆兮咽傷咬牙兮邪
陷而腎敗寒戰兮陽弱而隂強膿反乾兮倒靨膿不成
兮伏藏呌哭不止兮毒攻腸胃悶亂不寧兮火入膏肓
火侮肺金痰涎喘嗽木乘脾土目劄無休肝絶則淚流
不已胃敗則噦惡頻來漿清作痒皆由肺氣虚寒驚悸
譫狂只為心經不足瘡或白而少神根雖紅而莫治皮
不起而離窠脚雖赤而難生淡白而塌濶此内必無漿
汁皮薄而嬌紅有漿亦是清稀犯此數端八九日必然
發痒若還壯熱燎人不痒定行乾燥紫色乾枯不須着
眼中凝血跡或可幸生漿既行而半足時則未宜收靨
忽爾一齊紫黑自古名為倒靨請君莫認為結痂攻發
若得其宜此症猶堪重活傍生血點再行漿危症又當
再治若見氣亟而腹脹黄泉伊邇失音而聲啞陽數無
幾(俱係倒/靨壞症)
　　灌漿總論
膿者血所釀也有血則有膿無血則無膿有膿則毒化
而生無膿則毒不化而死故必大小多寡起發充滿初
出至七日為灌膿之期先出之痘當先起頂漸漸長大
其形圓滿光澤而有膿窠者毒化成漿也色如綠水而
漸變蒼蠟以手按之皮囊堅實飲食二便如常更無他
症者吉苟失于調理毒不内清外症凶惡頂陷不能灌
漿更以寒熱虚實分别施治
看膿之法火照之内外光洞手按之皮薄軟陷者無膿
也火照之而内暗手按之而如鼓者有膿也
痘瘡初出一點血只成小小血泡起發則漸長大血化
成水為水泡至水泡轉作膿泡始成實矣成實之時却
要個個圓滿成膿肥澤飽滿脚根紅活色如蒼蠟則可
以刻期而收斂若頭面先灌而身痘空虚猶可漸補若
手足充灌而頭面空虚則是元氣虚不能領毒升發危
症也急看膿窠血聚無他症則大補氣血必俟灌滿猶
可回生若頂陷而兼灰白則氣血俱離無能為矣痘六
七日隂中之陽盡發于外内則空虚如釜中之氣妙不
可言陽起一分痘隂亦長一分故漿以漸而黄根下紅
暈亦以漸而𦂳如線圍定不消散晝夜痛楚飲食倍常
大便少身㣲熱者吉兆也反是者逆
欲決死生惟視血暈聚散膿色真偽耳真膿實色燁燁
手揑粘絲偽膿則土黄色聚則氣拘血而化毒散則氣
拘血散而真氣将絶故血暈全無者多死
六日以後耑看膿色若或有或無而根脚不紅或連肉
灰紅痒作煩躁目合復開作㵼不食乾嘔少睡是氣虚
不能拘血化毒也亟峻補之倘此時舌上尚有黑胎芒
刺則生意已絶補之無益也
根窠者血之暈膿者血之腐故六日之前耑看根窠無
根窠必不灌膿六日之後耑看膿色無膿色必不收靨
無形者依有形有形者依無形氣血之道也氣血交㑹
後看根窠為慿凖粗𦂳紅活生意沛然若㣲細不現不
斂色久黯淡則氣血離去必不能制毒矣是故内攻而
根散者死内攻而根血猶附者非毒作楚必三因致之
(三因詳/見二卷)
漿行七日腫要過頸漿要過胞腫者毒外出也言過頸
胞者從上而下也至陽物亦要灌乃宗筋之㑹也兩脚
不灌不妨兩臂亦要灌滿脾經所主故也不灌者收時
必不食而生變
痘至八九日或土黄色而硬者不可妄為正漿此是隂
陽失其正漿阻于中板膩而黄硬也名板黄痘急須治
之經曰珠不在大在乎體之明漿不在足在乎色之正
八九日最忌漿清皮薄書曰漿以毒成毒從漿化不由
此而徼倖收功者未之有也一歲半歲者即七日即蹭
打不定揩破不痂萬無一救年大者亦止九日死蓋痘
以七日為期界七日以前氣血外行七日以後氣血内
入方外行時尚不可留毒況内入時乎故七日後躁亂
者毒攻内也毒既内攻必死矣
頂白根紅氣血分光也在四五日間不分則後必作痒
頂充根附氣血交㑹也在六七日間不交則後必有變
至是而根白地清起勢勃勃可不藥而愈若猶深紅壯
熱則疔将作也四日用清六日用補乃治痘之常法若
隨機應變是在靈心慧眼矣
凡形色大惡氣血不變膿漿不成似乎必死矣若精神
爽朗便食如常天庭上有一二恱目者猶可攻發或作
臭爛而愈蓋以毒在外而不在内也
一痘至十三朝壯熱乾紅勢甚危一醫至聞其聲音清
亮飲食不減用攻發藥倍加山甲作臭而愈正審其在
外不在内也　毒停肌肉則發腫毒滯皮膚則作臭肌
肉陽明主之屬土壅腫土之象皮膚太隂主之屬金腥
臭金之象各從其類也　滯比停覺流動些臭則腫之
腐也皮膚比肌肉又自内而之外也然則肺比陽明又
外之外乎即此可以知淺深又陽明多氣血易腫肺金
主從革故變臭
凡調膿期收功之時務要手足和煖過熱過寒者變也
人事常要安静煩躁悶亂者變也六腑常要充實忽吐
忽瀉者變也聲音常要清亮喑啞者變也飲食常要
漸進忽作渇不食者變也或觸風寒禁忌或傷飲食湯
藥皆當審而治之
　　灌期順症
六七日肥滿光澤八九日漿足漸厚如黄蠟色歛如螺
靨此氣血歸内毒氣散外全功收矣
　　灌期險症
元氣已漏洩藥力不中病故皮破有用藥紙封之攻補
得宜而生者擦破而瘡痕隠然有生意者穢觸也不當
便作死症看
皮薄漿清厚薄不均而作痒此元氣不足而虚痒也難
治若痘色紅紫皮薄漿濃是血熱實痒也易治
灌時膿已充滿口角轉黄上下身俱好只有數粒結靨
忽然平伏膿反鋪開口臭惡心眼白𦂳小毒已歸内不
治若眼睛清明喉音响亮飲食如常者不妨
灌時聲啞氣急者不治如痘色好而氣急傷風所致也
不妨
灌時尚未起頂但脚漸濶至八九日乾枯瘡皮縐起誤
認為結痂者多不可救急用補血解毒庶可囬生
灌時吐利不止五竅出血乳食不化者死除二便不下
血猶可用止㵼消食藥治之瀉不止者不治
痘色虚明如水晶十一二朝防痒塌用内托散加乾薑
　丁香或木香散加粘米　人乳　酒
　　灌期逆症
灌時平塌不起淫濕不堅者至十二三朝尚有變
灌時灰白慘黯皮薄擦破無膿血者死亦有有膿血而
亦死者
灌時忽然失氣者脾敗而榖氣下陷也腸鳴者胃敗而
中氣下陷也皆死症也漿足後大便忽欲去不去者陽
明血燥也不治
帶熱便出紅色透頂而虚綻至八九日乾枯無膿者死
灌時而瘡未盡成膿或鼻凖頭先乾如橘子色或眉心
焦黑或耳輪先收或面頰兩邊先乾陷者此名倒靨非
正收也
諸痘纔灌而兩唇先黄破者死
灌時先如瘧後渇血死而色黯不時努氣如欲大便口
舌牙齦多白色難進乳飲食唶喉不已發大痒顛倒悶
亂抓破不復灌腫即成坑窟面部痘如火燒湯澆之狀
不待抓破而爛皆危症也
痘脚青色背心無膿吐瀉蜖多膿不過膝痘多目閉
　　灌漿三日症治
行漿第一日　乃標後第七日也前六日有熱者即解
熱無熱者即調理脾胃至此自然充灌若此時無膿頂
陷不起者由前失治故也用保元湯加川芎　當歸
粘米有熱症者去肉桂加乳酒調下五仙散或大成散
　空殻痘由元氣虚脫須固元氣此時膿露者用保元
湯不應加還元湯合大成散
行漿第二日　灌膿宜漿滿若有他症不過外邪耳惟
無膿而色白晦陷者雖飲食如常别無他證亦必死用
調元湯加川芎當歸粘米救之　腹痛用丁香咳嗽用
桔梗貝母漿難充灌用保元湯合大成散此時猶身熱
無膿者多死
行漿第三日　氣血形色已定灌膿宜滿形色宜不變
即使膿雖不滿但潤澤光明猶可救也惟乾枯灰白遍
身如湯泡火燒或腹脹氣粗手足皮縐不腫痛者皆死
蓋痘有膿者必腫痛若不腫痛定無膿也
漿期雜症主方　治宜托裏化漿以保元湯無上飲為
主然後辨氣血表裏之虚實寒熱加減治之
漿期雜症加減法　氣虚用催蟄丹震蟄丹保元湯白
术散送下　血熱用催蟄丹同退火散無比散凉血地
黄湯四物湯送下　初熱表閉用黄金散同蟬蛻紫草
湯送下　黑陷無漿用排膿散同老酒送下　黑陷帶
水不起用震蟄丹同人參老酒送下已上各方皆朱恒
田三神散中方也以此而再變通之則善矣　若毒未
解尤宜凉血解毒用人參黄茋甘草加當歸川芎白芷
桔梗殭蠶粘米　六七日火不盡退胭脂紅而血不燥
用乾菊黄芩銀柴胡乾紅枯燥用補元湯加紅花丹皮
生地雞冠血　血滯用黄芩山查紅花紫草　滲脚紅
無火者用白芍有火者用屋游　血游用槐花紅花地
骨皮　毒盛色暗用連翹牛蒡犀角黄連紫草　溺赤
澁用燈心　發痘用桑蟲漿同酒漿芫荽汁隔湯頓熱
服煎藥過一時然後服　燥後借托用猪尾膏虚寒症
亦宜温補　頭面不灌用川芎　督脈未透用皂角刺
　背枯燥用知母　膿清頂陷用人參黄茋　下臉不灌
用川芎當歸　上下俱不灌用人參當歸鹿茸　足不
灌用歸尾牛膝　足冷用桂枝牛膝　根窠枯熱用紅
花麥冬　淡白用川芎當歸　口渇用花粉麥冬生地
紅花丹皮　虚痒用白芷丁香首烏官桂　火痒用黄
芩骨皮　托膿止痒用殭蠶桑蟲白芷　抓破出血或
破傷風用保元湯加山甲　痛如刀割用黄芩白芍
骨痛用銀柴胡　壯熱不退用柴胡麥冬　十日前後
轉渇用花粉知母黄芩　頭痛用川芎　氣不順用木
香　寒嘔用乾薑附子丁香砂仁　熱嘔用山梔黄連
竹茹伏龍肝　喉痛用甘桔元參牛蒡山豆根　熱噫
氣粗煩渇用山梔黄連竹茹　手足厥冷用白荳􁴙丁
香　氣盛發泡用茯苓白术滲之　四肢水泡用茯苓
白术芍藥青皮苡仁　發疔用生地元參紫草犀角紫
花地丁　痰盛帶水用油炒半夏　枯燥結痰用貝母
牛黄熱者用八寶丹　半膿血少用丹皮紅花山查
隂症用附子防風石菖蒲白术丁香丹皮紅花　虚寒
泄瀉用保元湯加訶子荳􁴙甚者用荳􁴙丸固本丸
吐瀉少食用煨薑陳皮縮砂仁　抓破出血用荆芥川
芎防風白芷絲瓜舊囊燒灰敷之　七日痘大㵼者急
補澁之若精神徤漿色正飲食進根血𦂳乃陽症也
雖瀉無妨看舌色用藥止之防手足有疔起挑破去其
惡血用四聖散敷之　熱瀉者痘色光明潤澤此餘毒
入大腸自行自止泄一次痘長一次切不可用止澁藥
　痘色好便實能食者宜用四順大承氣湯之力宣通
之使毒不留于大腸而生他變　凡重痘十日内渾身
壯熱飲食少進只要大便黄稠目見物色能知滋味不
痒不嗆不渇舌尖紅潤手足心隂囊胸部俱得靨實皆
有生意可以審而治之
附金液無上飲方　此補藥之主方自灌膿至結靨皆
用之加減黄茋(必生用補表托毒灌/至手足方用蜜炙)人參(補中氣生津/液通血脈)
陳皮(量人參/多寡用)桔梗(行漿至腹男換/牛膝女換苡仁)貝母(消痰/化毒)川芎(頭面/漿足)
(去/之)當歸(按身尾/用之)桂圓(五/個)薑皮(二/分)山藥　燈心　粘米
漿期應用藥方　人牙散　獨聖散　二仙散　催蟄
丹　震蟄丹　猪尾膏　大無比散　小無比散　參
歸鹿茸湯　參麥清補湯　周天散　宣毒膏　倍金
散　硃砂散　牛黄八寶丹　奪命散　木香散　異
攻散　荳􁴙丸　固本丸
灌漿期内雜症　寒戰　咬牙　倒靨　發􁱫　嘔噦
　欬逆　嗆水　吐食　泄㵼　發渇　痒塌　腫痛
　便秘　溺赤(俱詳/各門)
　　灌漿雜症治法
當灌不灌　氣血流暢則毒化成膿若至八九日起發
之後當灌不灌者與不起發而陷伏者分虚實治之
凡痘無膿不拘寒熱症俱用丹皮生膿　大凡氣血虚
寒者不能運化成膿宜用温補過十二三朝必至喘渇
瀉痢而死葢虚寒者必延久而後内攻也用參茋芎歸
湯千金内托散十全大補湯異攻散木香散　氣血實
熱亦不能運化成漿初宜清氣凉血解毒利小便使無
乾漿空倉之患五六日火盛者宜凉血活血解毒透毒
托裏以免乾枯過六日即死葢實熱攻冲臓腑最速也
妄用攻補必虚擡空殻以致于死用清毒活血湯紫草
湯連翹湯大小無比散大靈丹以退熱大成散紫草膏
以退紫如黄芩　黄連　犀角　荆芥　防風　蟬蛻
　川芎　當歸　人參　知母　麥冬　山查　木通
　紅花　地龍　丹皮　山豆根皆可選用大便閉用
宣風散承氣湯紫姑奪命丹　熱極毒熾恐復入心昏
悶而死非虚寒陷伏之比急用龍腦猪尾膏以解之
風寒感冐者當温散用桂枝葛根湯加黄茋　防風
白芷　穢氣觸冐者當薰解用紫草飲及薰法　初時
起發膿期變壞症者必因脾胃虚不能食或自利也若
出未勻發未透致毒陷者必誤認稀疎之過也　水泡
須以銀針挑看若有水無膿當温補以防作瀉用四君
子湯兼無價散　空殻無膿全屬氣分因產母弱不能
䕃養兒所致用異攻散愈後再補之
雖灌不滿　痘至九日漿雖灌而不稠膿雖滿而不圓
頂或平陷脚或濶塌者此氣弱不能領血也用保元湯
合四物湯加肉桂十全大補湯加乾薑　木香若無膿
之陷逆症也亟用保元湯加川芎　當歸　芍藥　肉
桂　木香　粘米　人乳　酒漿　膿不甚滿必飲食
少痰涎多用養胃開痰湯服内托藥頂暫起不久又陷
者膿未充足也用内托散倍加人參　黄茋　川芎
當歸　肉桂　升麻　乳酒或囘陽丹羅浮方　若氣
虚不能領血成漿乃于灌膿七八分之際忽然頂陷脚
濶漿水鋪開痘顆既破元氣益泄決不成靨矣兒㓜者
不治三四歲外者用無上飲加白术　芍藥　黄茋
人參可救若塌與肉平者不治
形色忽變　灌膿忽變者當辨其色變紅紫黑陷者血
熱盛也用當歸活血湯合解毒湯加升麻　葛根　漿
雖滿而色太紅根脚散漫無一線紅繞者血熱盛而未
解也九十朝必發痒用參茋内托散保元湯加蟬蛻
木通　荆芥　芍藥　山甲　漿滿為寒冷所鬱忽變
青紫黑色如葡萄者必驚恐所致也亟服肉桂即可轉
色若灌膿既足必無再陷之患　四五日頂漸平六七
日脚愈濶頂愈陷色全白如荳􁴙者乃氣血大虚也八
九朝兼寒戰者是為倒靨用參歸鹿茸湯加肉桂　川
芎　白术或田單火牛湯　灌漿大半之際元氣弱陽
日消隂日長色灰白寒症悉具名反隂症宜開竅補精
温藥救之用奪命丹或保元湯加二神散大補化毒湯
固本化毒湯淫羊補漿湯或保元湯加川芎　當歸
丁香　肉桂　升麻　鹿茸　人乳　酒漿服藥後必
大渇索飲切勿與之俟索三四次方與之即刻頓成一
身血漿葢此藥勇烈不及化水成漿故色不黄而紅乃
血之正色也此後連服加味參茋白术散㵼不止兼用
厚脾散荳􁴙丸或煉臍法無不愈者　又當看其皮之
厚薄薄者不過半漿厚者用保元湯加紅花　紫草
連翹　桔梗　當歸　木通八九日漿似足眼忽開陷
毒内攻也内攻者必悶亂煩躁根暈飛散若無此症而
唇舌滋潤用内托散加肉桂附子唇舌燥赤者用黄芩
　黄連
皮軟縐嫩　痘雖起而皮嫩按之水漿就出内色不暗
名假壯痘必不能成漿毒必内攻用保元湯加丁香
川芎　粘米以提其氣服後有膿者可救一二　痘雖
脹摸過即縐此血至而氣不相依也必難收靨亦險逆
之症用參茋内托散加木香　肉桂　粘米或七珍湯
加山甲　粘米　乳酒　痘光澤如珠者嫩也臉必油
紅或初標有痰碎小攤紅痘色不堅若兩顴畧見蒼老
者亦有生意用保元湯加川芎　當歸　蒼术以徤脾
　膿時最防痒塌抓破悶亂口噤揺頭手足亂舞直視
若精神清爽自誤抓破或痒不止要人按捺者亦不妨
宜大補以防痒塌用保元湯加川芎　當歸　殭蠶
白芷　乾薑　肉桂
虚人似實血熱似虚　有痘密毒盛氣血弱或煩渇或
咽痛或鼻衂此元氣不勝毒氣稟弱者多有此症既忌
寒凉又難温補十無一生宜用參麥清補湯救之　根
窠紅甚壯熱壅遏黑白相兼色暗而肌表不達形似虚
寒宜凉血助痘使毒氣流暢
手足不充灌　時候已過尚未充灌終為不美若四肢
已灌膝下流通亦無害矣若因脾胃弱而不灌者用越
脾快斑湯縱得收功日後手足關節腕膝處必發􁱫毒
若破爛成片而不灌者不治
腰背肩臂破損　數處久着床席烏得不損但破損定
須腫灌若乾枯黧黑如火燒湯潑者必死　附案　一
痘七朝紅綻勻朗能食便調有行漿之勢但臂胯腫痛
如𤓰此手三陽虚而毒凝不散也補陽氣而腫自消矣
用人參　黄茋　當歸　芍藥　羌活　防風　橘紅
　白芷　山藥　人中黄
痘頂有孔　膿未成忽頂有孔出水堆結在外囊空自
乾黑者此漏瘡也必死膿熟後窠皮亦熟水沸出因而
結痂頭額者有之此名堆屎收不與漏瘡同例葢漏瘡
者膿未成也堆屎收者膿過熟也
養漿先靨　痘正養漿面上諸部眉心鼻凖耳輪口唇
頰輔先乾黑者毒火内攻也宜攻補兼用服藥後乾者
復灌未乾者充滿空地出小贈痘上也不作膿不補空
或發􁱫毒者次也否則不治用人參　黄茋　當歸
芍藥　生地　連翹　銀花　紅花子　山甲得手足
發􁱫後用十全大補湯加連翹　金銀花若膿未熟兩
頰先乾皮肉未硬兼煩哭者毒入肺肝魂魄不清也欲
解毒則中氣反傷欲補中則邪氣正盛必死症也
實熱變虚寒　膿期有見實熱症而過用寒凉變出寒
症如氷硬嘔㵼唇舌淡白漿清痒塌之類延綿不治則
腹脹悶亂寒戰咬牙而死矣宜托裏湯為主加減　附
方　黄茋　人參　甘草　肉桂　當歸　白芍　白
芷　木香　陳皮　山藥　粘米　酒漿　人乳　寒
症重者木香散異攻散皆可選用　泄㵼去當歸加升
麻　訶子　肉􁴙　嘔用煨薑　腹痛用煨薑神麴
咳嗽用麥冬　五味子　水泡用防風　白术　白芷
　抓爬爛用松花喬麥粉摻之　益元湯為元氣虚者
設也元氣素虚則火不易動故終始不移者若元氣素
實過用寒凉以致變寒者是火由寒伏也若又過于温
劑則藥下咽而無實之火炎炎起矣故立此托裏湯令
醫者斟酌施治如漿足而不減參茋唇舌紅而不除桂
附必有實實之禍失明肢廢夭扎者皆從此始也醫貴
識病故六日前看唇舌六日後看舌胎此用藥之樞機
也有舌胎者清之下之胎白者温之補之不胎不燥不
淡白者平之調之當此毒盛之後概用温補焉能無悔
乎
虚寒變實熱　膿期純虚症仍用益元湯為主　人參
　黄茋　白术　甘草　廣皮　當歸　川芎　桔梗
　升麻九十朝加黄芩　芍藥雖有加減皆是補氣血
之藥十神湯切不可用　虚症如寒戰泄瀉痒塌之類
亟用木香散異攻散酌治之如膿色一定唇舌轉紅又須
除去惟照益元湯加升麻　桔梗　白芍　茯苓以助
收斂不可偏執温補也　若虚症而反見腹脹喘急便
閉而渇用麥冬湯主之　咽喉乾燥此是虚症變實非實
症也用滋隂潤燥湯倘誤用疎利則方生之氣又轉而
虚脫矣　或問益元湯首尾不可易得毋太泥用補殊
不知用藥有訣惟舌為凖能識唇舌而進退之多用少
用均無不可何泥之有
膿期治案　一痘窠空無膿此氣虚伏陷也幸人事清
寧飲食如常用補中益氣湯歸茸湯而愈　一漿滿而
根血淡紅痰涎湧盛日晡潮熱咸以虚治用保元湯加
川芎　當歸　陳皮　貝母不效不知此隂虚火盛生
痰也用六味地黄丸加人參　肉桂　附子温之而痰
絶熱退又用補中益氣湯而愈　一漿滿痰盛食少便
溏此脾胃弱不能運化精㣲使津液凝滯用六君子湯
加炮姜而愈　一漿足忽㵼身冷自汗此虚症也以保
元湯附子理中湯加肉果而愈　一漿足色不蒼蠟此
脾弱也脾主結痂用保元湯加白术　陳皮　白芍
蓮肉　官桂收厚靨而好若痂薄如麩只以參苓白术
散主之　一九日無漿倒靨獨根窠歛束以保元湯加
山甲　官桂又以水楊湯浴洗頭面手足復起成膿而
愈　一九日正面無膿自口以下皆紅綻能食便溏乃
氣弱不能升于面以保元湯加白术　白芍官桂　肉
果　升麻十一朝補出贈痘各部漿俱足又服小異攻
散而愈　一正面漿足四肢身體無漿能食便溏完榖
不化此脾隂弱不充灌用參苓白术散加附子　兎絲
子　肉果又用河車散而愈　一八日空殻無漿此氣
血弱不能發毒用補中益氣湯發疔四五而安　一八
日倒靨泄瀉煩渇寒戰咬牙此虚寒症用異攻散而愈
　一八朝頂陷漿滯焦紫此風寒鬱閉也宜升散用紫
蘇飲水楊湯浴使藥藉湯浴上升毒隨煖氣而發而愈
若小兒即浴頭面手足用補中益氣湯調理　一漿期昏
睡不醒便溏能食乃脾弱倦也用歸脾湯加白芍　山
藥　苡仁　蓮肉　一漿不易充根血赤色煩渇溺澁
舌燥便閉咸謂氣虚不足于津液用保元湯加麥冬愈
不行漿不知此血熱未解温補反助火邪用犀角地黄
湯又四順清凉飲利之漿足而愈　一漿足忽一齊結
痂乾紫能食調和此火迫而收之太急倒靨症也用補
兼攻發之劑十四日四肢腫痛發􁱫膿成毒化而愈
一痘九朝毒火悶瞀死棄之沙灘視其手足動掣色雖
焦紫形尚綻突得水氣而火衰故復甦也治以犀角地
黄湯而愈亦有得土氣而解者　一七朝根窠赤痛便
閉溺澁煩躁飲水用清解藥不效此熱毒内藴也用大
黄　當歸　赤芍　甘草及犀角地黄湯而愈　一漿
足紫黑熱盛便閉乃毒壅也以黄連解毒湯加連翹
牛蒡而愈　一漿期便血溺血多睡神昏此邪乘血虚
而入心也用犀角地黄湯安神丸得毒盡外出以補中
益氣湯加麥冬　棗仁而愈　一季春患痘妄言晝夜
不眠七朝尚未寧其形色俱順此心膽二經火熾也以
犀角地黄湯加龍膽　柴胡而愈
　
　
　
　
　
　
　
　
　
　仁端録卷六
欽定四庫全書
　仁端錄卷七
　　　　　　　　　　　　　明　徐謙　撰
　　　　　　　　　　　　　　　陳葵　刪定
　　收靨賦
痘出八九日來應結乾紅痂疕如或少有不順坐此方
作膿窠漿成蒼蠟自宜次第收成身重發熱停漿不易
結痂此則陽亢隂虚引以清涼收歛痘瘡焦落辨别隂
陽人中上下先靨為良若是足腰先歛黒多凶少吉要
提防兆自唇吻兮漿吐結如珠粒斷人唇中兮却分㸃
以意量顴上平乾兮慮乎倒靨額間先收兮謂之不祥
痂不着而壅腫兮因榮血之淖澤瘡盡裂而縐掲兮此
衛氣之殘傷漿足氣促恐因痰壅而然忽爾發驚乃或
小便閉結便閉未通裡氣熱而涼導便溏不食中氣虚
而温養熱傷皮毛兮肺金不收餘毒濕傷肌肉兮脾土
不燥殘漿頭瘡膿灌不平兮孤陽不生足瘡包水不乾
兮純隂不養(頭為陽足為/隂氣血難到)飲食减少兮引日而斃煩熱
増劇兮倐忽而忘如見氣虚而塌陷温補可興若或倒
靨而焦黒攻發則活泄㵼安寧虚而少毒能食便結實
則無邪肺寒自然利膿温補為上臟毒必定便血解利
為先挫喉聲啞漿行飽滿亦無妨塌痒咬牙便實聲清
猶可治靨来痂硬變症終無疕脫如麸湏愁餘毒攻發
或至太過潰爛難行收拾身熱若見燎人泡發燎漿可
畏空遺痘殻不成痂只為漿清熱重腹脹喘呼而塌陷
皆由毒入内攻出來不灌黄漿痂疕猶如血赤若曽于
先此症斷之極美胃氣絶則口唇腫硬肝熱盛則目睛
弔白喘㵼煩渇要辨虚實寒熱或㵼或溏好飲湯者虚
寒也便實身熱好飲冷者實熱也喘急發于㵼後總是
氣虚而斷便泄繼以渇飲豈為内熱而然泄㵼而煩渇
不止理冝補益升提好飲而發渇愈甚尤當分别虚實
内虚寒戰痘瘡無變只温經漿足難收便實熱蒸湏解
利進清涼以助結痂叱補法而防過益調氣血以成功
徤脾胃而收拾
　　靨期總論
痘不問疎宻但以出盡而無留伏為佳次第而出大小
不等至漿靨之時于空隙之處出猶未已是為出盡無
伏也一齊擁出後無補痘是謂出不盡有伏也發之透
者細觀手足若充拓飽滿方謂之透葢手足位逺若平
塌不能成膿此毒不能旁達四肢必復陷而入也是為
發之不透收之齊者不疾不徐自髙而下痂皮潔浄中
無潰爛方謂之齊若收太急或不成痂此必有熖火逼
之也是為之收不齊若此者皆有餘毒
收靨不可以日數拘也輕者易出而易靨重者難出而
難靨復辨其輕重標本形勢故人中為任督二脉交㑹
之中自初以至收靨皆先决于此謂隂陽和暢也飲食
如常循序漸收自人中以及兩顴腰背額上太陽手足
無他症者吉漿足只服補脾利水和氣之藥故靨期胃
弱者先補脾有餘毒者先解毒雖有襍症不可過用寒
熱之劑致傷胃氣
顔色慘黯初時冝于活氣血謂脾胃劑中兼解毒舉發
否則必有餘毒瘟疤之患
若未足收不速冝發餘毒或生怪症輕者殘廢重者夭
亡
若先收頭顱手足心者為邪氣攻心内臟先壊不可救
也必不得已服五苓散
正收　元氣實者痂必循次而實結如口角與陽物先
結正收也身漸輕快腫漸消解眼朦朦而欲開能食便
調從上至下而收結厚色猶紅痘事畢矣
遲收　髪際以上陽中之陽也足膝以下隂中之隂也
所以二處獨宜遲收若二處先收者一謂孤陽不生一
謂寡隂不長皆凶候也若遍身收惟此二處不收徃徃
勿藥自愈至若延綿日久又為隂陽不和用四物湯去
地黄加牛膝　升麻　紅花　荆芥
鼻上先收言吉言凶其論不同總之未收時要㸔膿色
既收時要㸔靨色
有似靨非靨者湏當辨明成膿之後鮮明肥澤飽滿堅
實手抵之瘡頭㣲焦硬者此欲靨也痂殻圓湛無凹凸
乾結如螺靨滿面膿囊結聚如珠子磊落可觀無有滛
濕破濺者乃正靨也惟兩耳與身上同收謂之不合格
若頭穿膿出堆積如雞屎者次也皮似膿出痂薄如紙
者又次也爛不成痂膿汁腥臭者下也如已過期譬如
𤓰菓熟久則爛此造化之常還作順㸔若未及期則為
斑爛變倒靨而死
凡危症氣血本虚必因多服補劑而有膿色當收靨時
雖有熱症只可于補劑中少加涼藥若竟用涼藥或下
利藥欲令速靨則虚者重虚毒反内攻而死矣
　　闗魆痘靨
痘靨至闗魆𦂳要處猝然而死如被鬼魆是也良由發
毒太過逼盡元氣痘難灌充無力收功外囊似實内氣
已脫亦有不謹外邪逼毒内攻不節飲食致傷中氣皆
能回靨至各闗轄而死如頸上喉突氣窩肺之闗也餘
可例推一臟氣絶則至其闗而死
水靨　膿乆過熟漿水淋漓竟不結痂能食者内以葡
萄時時食之為其能收靨也外以枯螺滑石等末摻收
之
中靨　根窠紅紫毒尚未盡靨後重復行漿結實如雞
屎冝生血解毒
　　秘要四種倒靨症
弔喉症　脾部之靨四邉殻起離肉中間釘住肉上不
脫頂有血痕如繩吊之狀靨至喉嚨而死此毒復入脾
也靨未至喉者可救用連翹　桔梗　薄荷　前胡(各/八)
(分/)射干　枳實　天花粉　山豆根(各一/錢)
錐心症　人中四圍靨起中心釘住不脫靨至心頭如
錐入心痛極而死此毒復入心也靨未至心者可救用
蓮肉(一錢/五分)青皮　陳皮(各一/錢)香附　石菖蒲　荆芥
通草(各八/分)牛黄(二/分)當歸金鐶水煎
定星症　滿面靨起四邊中心釘住不脫靨至左腕眼
必直視不動未至左腕用陳皮　茯苓　逺志　當歸
白芍　甘草　蓮肉　川芎
攛白症　前症靨至右腕眼白必上攛反視未至右腕
用逺志　茯神　麥冬　山梔　石膏　通草　南星
甘草　朱砂水煎服　已上通用蘇合油和生蜜潤之
或腌雞油代之
　　玉髓十六種倒靨
魚鱗靨　半邊嵌肉半邊脫肉惡痛身熱喘急
半篷靨　一邊脫一邊留喘急頭痛
一字靨　兩頭脱去中間留一帯惡𠻳壯熱
神針靨　四圍脫起中心牢固痛極而吐熱極而詀
盤蛇靨　中心脫去四圍鑲嵌煩躁作喘睛竪手撒
鎮心靨　四圍捲去中心獨存面浮氣喘腹痛飽滿搦
　搐
螺螄靨　脫靨後中心出惡血惡痛浮腫即死
榴皮靨　脫靨凹白腹脹即死
梅花靨　痂去而色白宜補
還魂靨　遍身脫盡而頭頂三五靨不脫破損又感風
　邪必死
命盆靨　跌撲以損元氣或客外邪亦死公孫太白三
　五粒不脫者忌之
望月靨　眼部一粒牢嵌時時出血用當歸湯洗之
闗池靨　氣喉底下一粒不脫去之喘促而死
渠塘靨　一月而痂不脫冝保脾胃若嘔吐泄㵼者死
鈎鏤靨　二月而痂不脫體虚焦熱眼腫吐血者死
(原/闕)　靨　三月而痂不脫此㝡凶之兆壯熱泄㵼者必
　死
　　靨期斑爛等症
起脹時當發散而不發散則毒氣閉塞以致喘促悶亂
不當發散而發散則空虚邪入毒發于裡風應乎外風
火相搏尚未成膿遍身潰爛此名斑爛與膿熟潰爛者
不同其潰爛者火勝也熱勝内腐火生于空非虚不然
乗之以風其熖益烈
靨期潰爛湏當㸔其有無成膿皮肉潤澤膿水浸淫方
有生意若已成膿而潰爛是毒已化能食無他症者不
妨但當和脾胃避風寒慎飲食自然平復
倒靨以致潰爛此氣盛血虚無收歛也因前失于養血
過于補氣所致宜用犀角地黄湯加川芎　當歸
悶亂詀妄陽極隂生重發毒瘡不能結痂遍身潰爛此
氣血兩虚也宜用十全大補湯加麥冬　山藥　棗仁
遍身潰爛和皮脫去亦名倒靨此中氣不足毒氣内陷
也用保元湯加當歸　川芎　木香　乾薑　山甲以
托之外用大黄　龍骨　赤石脂為末敷之若皮膚不
知痛贈痘不補出名為内攻不救
膿未成而潰爛者則衛氣暴泄津液不榮冝調脾進食
安養榮衛生肌解毒用十全大補湯去肉桂加荆芥
防風
發表太過陽氣不守臟腑自利内虚斑爛急宜救理用
木香散隂厥者用異攻散
衣被過煖向火飲酒過熱以致潰爛不痂者急冝安置
清涼托裡解毒以黄茋　白芷排托青皮　桔梗理氣
防風　蟬脫疏表甘草　牛蒡解毒
潰爛無皮膿水流粘用内托散去肉桂加荆芥　防風
外敷敗草散秘㫖蘇葉方
痒塌抓血而斑爛用内托散加首烏　木香　蟬脱
牛蒡　白芷
潰爛而兼雜症如兼便閉用牛黄丹兼煩躁用山梔湯
猪尾血調冰片敷之兼大便自利用豆蔲丸
暑月熱甚而潰爛用水楊湯浴之卧芭蕉楊栁葉上
過汗内虚或飲水多而潰爛用保元湯加防風　白芷
蒼术　茯苓或除濕湯痛者用敗草散黄土散滑石末
痒者用綿紙捲荆芥穗成條燃煤乗熱刺痘上或乾荷
葉薫或茶葉歸茋烟薫若已成膿過期不靨潰爛淋漓
膠粘疼痛非發之太過必補之失宜用敗草散滑石末
惟成片枯黒如火燒湯潑者死
攻發太過中氣不足潰爛脫皮者倒靨也用保元湯加
連翹　牛蒡　薄荷　桂枝　木香或十全大補湯加
牛蒡　連翹
因過補而不痂者用枳殻湯加防風　牛蒡　芍藥
苡仁或五苓散
因過服熱藥臭敗潰爛者用小柴胡湯合回漿散或天
水飲猪尾膏小無比散或用蜜陀僧　滑石　白芷
螺殻研末敷之或將絲𤓰葉　扁柏葉隂乾為末摻之
或黄連　輕粉為末調桐油敷之或猪肝汁研芒硝塗
之或蛤粉敷之或服荆芥　防風　白芷　升麻　連
翹　牛蒡　黄芩　甘草
坑爛不收口者用滅瘢救苦散合百花膏敷之或三黄
末合綿繭散敷之或生肥散或當歸太乙膏貼之或用
松香醋製研末拌燈窩油捲草紙内燃火滴油塗之或
用白螺殻　喬麥麵盛嚢席上襯卧
内自結實外浮空殻脫去名坐漿回又名從漿回不妨
潰爛出血名陽瘡出血破腫作痛而不乾者名疳蝕瘡
皆生陽分服大補湯敷綿繭散若生于肢節虚軟氣血
少處血出色變腫痛漸開者不治
若倒靨出血不止名回陽泉連用胭脂胚加血竭救之
立止胭脂胚要火煆存性用若在胸脇不治
凢遍身潰爛者為為症瘡止數處潰爛者為疳蝕瘡皆
因氣虚血弱風寒相搏腠理津液澁滯而然也用後方
治之使毒水流出
　　治潰爛各方
滑石散　滑石　白芍仝煎一時去白芍又水飛過加
珍珠末摻之
敗草散　𦍑活　獨活　前胡　柴胡　川芎　茯苓
只殻　桔梗　人參　甘草
摻藥方　牛黄　冰片　輕粉　雄黄　黄丹　白芷
龍骨　乳香　沒藥　川椒　血竭(等/分)為末摻之或油
調塗之
蒺藜散　白蒺藜　淡豆䜴(等/分)醋水調塗
青金散　白蒺藜　山梔　青黛　膩粉(等/分)為末麻油
調塗
綿繭散　繭子(入白/􁦝煆)蜜陀僧　白芷調塗
韶粉散　韶粉(一/兩)乳香(三/錢)輕粉(一/錢)猪油調塗
生肌散　黄柏　五倍子　甘草　地骨皮(等/分)為末摻
之
又方　象皮　白占　龍骨(煆/)血竭　輕粉　地鱉蟲
白石脂(各一/錢)赤石脂(四/錢)乳香　沒藥(各一/錢)冰片(少/許)摻之
又方　滑石(四/兩)寒水石　白芷　蜜陀僧(各二/兩)枯􁦝
螺螄殻　牛矢(各二/兩)
又方　絲𤓰葉隂乾為末摻之
又方　菉豆粉炒至象牙色為末摻之
又方　象牙末　白殭蠶　孩兒茶　油脂調敷
又方　苦參(酒/浸)牛蒡　荆芥　蒺藜　首烏　荆芥穗
酒糊為丸竹葉湯送下
　　附潰爛痘案
一痘手足腕膝之處瘡窠連串作一大塊膿化成水停
蓄于中恰如囊袋皮不破水不出乃裡肉已好皮剰于
外也用針决去其水乾落而愈
一痘痂脫盡惟正額一粒潰而不歛四九日後作痒破
出臭膿聲啞悶亂而死
一惟頭上一粒不歛卄八朝痒甚出蛆盃許聲啞悶亂
而死
　　温疤畨瘢
痘已從頭至足已脫痂矣忽然發熱舊疤内重復出痘
灌膿作痛若調理失宜則破囊腹脹隂陽不分死在旦
夕
復灌頭面防腮頬穿如漏井眼沿穿如湧泉
復灌腹背防遍身釣痛如蜂躉皮肉深爛如沉石
復灌手足防直而不屈如筆或屈而不直如罄
復灌陽毬防隂囊皮爛而脫
已上各症皆因收痂太驟毒氣未盡或誤温補多啖肥
甘或見風太早所致若調理得法則邪毒外散决無此
患用歸尾　荆芥　防風　連翹　牛蒡　金銀花
天花粉　苦參　甘草或荆芥敗毒散加人參外浴水
楊湯若變痘疳瘡用苦參散
初標失散餘毒故發于痂後重者遍身倒爛輕者一二
處重發用四物湯加黄芩　黄連　苦參　荆芥　防
風　苡仁　連翹　銀花外用綿繭入白􁦝少許火煆
温疤方　赤豆　山豆根　苦參　麻油入竹筒内火
煆取油調三黄末塗之
又方　苦參(三/錢)梹榔(一錢/五分)硫黄(一/錢)明􁦝(五/分)共為末摻之
　　痘癩
氣血虚弱外受邪氣内留餘熱風熱相摶搔痒潰敗名
曰泄氣乆而為癩宜大補氣血清熱解毒若至敗面墜
鼻崩唇盲目肢體殘傷不死亦為廢人用十全大補湯
合苦參丸外用滅瘢救苦散塗之
　　收靨順症
毒已出盡膿乾如蒼蠟色蓮肉色肥皂色葡萄色皆有
神氣從口鼻兩旁面部收起至腰背胸腹而下然後額
上與手足一齊收痂逐漸脫落内外無症身漸輕快飲
食二便如常
有大如菉豆易于漿行口唇收起頭面與身一齊靨如
螺螄靨者吉
有初㸃時尖頭即起頂上略見膿漿五六七日之間即
收痂甚速者吉
　　靨期逆症
爛如塌餅臭不可近目無神光者難治急宜大補氣血
托毒收歛用内托散加黄芩　白术
初㸃碎小起脹紅綻漿薄收速狀似魚鱗損于皮中必
至四肢發毒湏治之使再行漿則毒方盡用保元湯
破損無痂狀似竹衣速宜内托徤脾使復灌膿可生用
保元湯加川芎　當歸　山甲　角刺
諸處未灌而唇口上下先收者毒攻脾也
未靨而口唇白先爛及舌者胃爛也
頭身未靨而脚先靨者隂勝陽也
遍身發痒抓破無膿捲如豆殻皮薄如梅花瓣者假靨
也
玉髓云天府不充一陽不峻兩顴不起靨平皮貼靨帶
飄蓬痂去皮白痂脫窩潭目無神氣鑲嵌乾枯偶軋皮
脫三焦有破皆危候也
　　收靨死症
灰白痒塌寒戰咬牙吐㵼腹脹飲食不進爛咽唇白歪
舌昏悶作坑尸臭手足動揺面瘡已破腫消目開未痂
倒靨
頂上有孔流水如天瘡或自出水而乾黒
口渇煩躁不食不睡内有毒也不食而口唇常動如食
狀額如堆屎鼻凖兩傍乾黒口唇焦迸皮掲嗆水失聲
痰壅喘急兩腮乾破如石痂皮不脫目開咽爛腹痛目
無神足冷至膝脉細無力靨至頂下胸前住定
遍身皆靨内遺數粒不靨猶能殺人
收太急者一時痂盡一痂即落也此因火毒煎熬津液
氣燥血枯以致速乾正欲回漿先從手足靨起此必膿
未足也若聲啞喘促煩悶不食死期近矣否則必為目
疾為􁱫毒諸症疾甚至横夭用五仙散治中散以救之
亦幸而生耳
凡痘不能回漿結痂以致危而或死者皆因膿期失治
之故
　　收靨四日症治
收靨第一日　此時痘漸回漿色暗如菉豆色若有吐
㵼者是元氣内傷也亟用米飲加生薑汁化保活丸治
之　若因吐㵼以致陷伏者加大成散五苓散　若形
色俱正有不回漿者氣血不足也冝輕補之　若向來
不失調理膿漿完滿猶不回漿者不宜妄藥但從容以
待之不可過補致生􁱫毒
收靨第二日　正當回漿結痂或因觸穢痒塌内陷而
難結者用酒下大成散或五苓散仍薫香解之　或因
外感風寒用薑湯下治中湯　或因飲食寒冷而吐㵼
化下聖功丸　遍身搔破尚有數個紅活者猶有可救
用異攻散若手足冷而寒戰洞泄痒塌者是極隂無陽
也　將欲成就之際却色淡者治冝助血用川芎　當
歸　芍藥　紅花之類　全白如菉豆殻者因初時飲
水太多故靨不齊用小柴胡湯加枳殻或少用四順清
涼飲　小便澁者用大連翹湯甘露飲麥冬五苓散
收靨第三日　至此冝多結痂若乾紅無膿不結者死
咎在失於調理　痘瘡用藥自有權度大小二便不可
不通秘則壅遏毒氣而變生若大便自利黄黒色乃毒
氣已减不必用藥但少用化毒湯可也然必壯熱神躁
不思飲食者可服
化毒湯方　金銀花(二/錢)嫩紫茸　升麻　甘草(各五/分)加
粘米(五十/粒)煎服
收靨第四日　自上而下者為順靨自下而上者為逆
靨靨起手足而腹脹滿者重不可以其收痂已定而概
謂之吉也用五仙散治中散
靨期主方　别無他症者用保嬰百補湯為主若有他
症照膿期及後開雜症加減
保嬰百補湯方　人參　白术　茯苓　甘草　陳皮
當歸　白芍　山藥　熟地　桔梗　蓮肉　大棗
靨期雜症加減法　有熱用主方加黄芩　連翹　木
通　有濕用主方加猪苓　澤㵼　防風　蒼术　不
易靨加歛膿散　氣虚加黄芪　官桂　十日九日用
益元湯加黄芩　芍藥　腐爛不收用防風　白芷
白术　口渇用五味子　不成靨用蓮肉　芍藥　茯
苓　白术　麥冬以歛之　靨速用附子以補其氣後
再加人參敗毒丹　痂不燥用白术　白芍　五味子
　爬破痂爛目閉復開珠赤身熱用人參敗毒散　牽
搐用熟地(薑汁/炒)𦍑活　防風　菖蒲　獨活　痰擁氣
急用黄芩　茯苓　麻黄
靨期應用藥方
(原/闕)
　
　
　
靨期雜症　發熱　倒靨　腹痛　昏睡　發臭　泄
㵼　眼疾　􁱫毒　潰爛　發出癮疹丹瘤　口牙唇
舌生瘡　便下膿血積滯
　　靨期雜症治法
收靨太速　熱而便實者宜㣲利之以徹其毒以當歸
丸主之或用黒牛糞後尖燒灰毎一兩加枯大黄三錢
黒糖調如圓果大每服一丸㣲去穢毒以平為期
觸硬成疔　漿滿觸犯黒陷深爛中有硬肉者即同疔
也若在胸腹深如田螺必穿臟腑遲則不救惟頭面手
足可治冝先挑出其根嚼生黒豆頻罨之候至肉平用
解毒膏生肌散歛之
險非結痂　漿未灌頂未滿忽然腫退目開痘脚散濶
盖因津液枯竭氣血虚少内毒未除症之極險者非結
痂也連用四君子湯加荆芥　連翹　防風　桔梗
麥冬
兩耳先收　當辨耳之冷熱治之耳冷者用枸杞子
破故紙　知母　當歸　白芍　山查　陳皮　白术
乾薑　耳熱者用黄連　黄芩　川芎　厚朴　甘草
當歸　白芍　木通
不及期而收歛太早防發餘毒身無大熱者用白术散
解毒飲若身熱者只用解毒散加金銀花五錢
收痂遲難　收太遲而食少者中氣虚不能充就也用
參歸解毒湯加蟬脫或保元湯敷敗草散以温表調中
　不食用人參白术散去葛根　加肉桂小異攻散加
木香　青皮
當靨不靨　非氣虚必血熱也從唇舌之紅白辨之
氣虚用益元湯加人參　黄芪　丁香　肉桂　血熱
用百補湯為主加黄芩　黄連為佐
泄㵼氣虚　必手足厥冷寒戰無陽以歛之也用木香
散異攻散參苓白术散加蟬脫外敷敗草散　二十日
後多肢厥用丁香　肉桂
表虚不脫　表虚以致痂疕粘皮不脫者用保元湯加
川芎　當歸　官桂
裡虚不歛　裡虚血盡以致濕潤不歛者用保元湯加
黄芩　白术或六君子湯
氣血兩虚　失補氣血痂皮不脫更加沉重者用十全
大補湯加麥冬　棗仁　血虚靨不齊者用四物湯加
蟬脫
風寒遏抑　以致難收者用薄荷　肉桂　赤芍　牛
蒡　殭蠶　防風　川芎　當歸　蟬脱或五積散桂
枝解毒湯或姜酒調下治中散　寒戰咬牙者化下聖
功丸用乳香燒烟薫衣被
糊塗成疔　若正靨痂起自脫或面上收足成片瘡頭
雖焦中蓄膿漿者此是原痘太宻糊塗成疔所以毒壅
于裡不能起發作膿結痂也用滅瘢救苦散和百花膏
塗之膿盡成痂矣
炎暑熱蒸　以致不靨陽盛隂虧也宜清涼解毒用甘
露解毒湯人參白虎湯或用犀角　猪苓　澤㵼　麥
冬　骨皮　木通　連翹　甘草外敷清涼散天水散
　大便秘用宣風散𨗳之
過補裡熱　便閉裡熱或温補太過以致不收者冝涼
解㣲利之用三黄末或宣風散蜜導法
毒盛不痂　血泡脹起而不痂者用猪尾膏
頸腰不痂　毒盛而頸下腰下不結宜清之　便閉用
當歸解毒湯　溺澁用四苓散加黄芩　黄連　木通
　滑石
飲水淫濕　因飲水淫濕不收者冝内滲其濕外燥其
表用除濕湯五苓散或四君子湯加防風　白芷　桂
枝外敷敗草散
症危脉在　精神已昬飲食俱廢僵卧如尸而不結者
胗其脉猶洪實調匀急治以升麻散火湯加當歸　黄
茋　木香　青皮　蓮皮連進三劑得壊症復起贈痘
復出人事清爽飲食如常者吉
不焦色好　元氣不虧膿足毒解至靨期乆不焦只看
痘色好亦不妨宜補脾利水而痘自歛用蟬退散或回
漿散象牙散或沸湯調黒沙糖飲二三盞結疤而愈但
沙糖不可早與之恐引痘入目也外用紫草煎油塗之
收痂發熱　欲結不結欲落不落不可純用氣虚補藥
靨期非微熱不能熯膿結疤若蒸蒸發熱口渇煩躁此
雖似虚而毒亦未盡也宜解其毒退其熱而痘自收也
用清表散毒湯或當歸　芍藥　人參　柴胡　秦芁
骨皮　淡竹葉　脾倦用苡仁　茯神　痂黒用連翹
銀花　溺澁用澤㵼　木通　燈心　痰𠻳用桔梗
花粉　渇甚用麥冬　烏梅　五味子　身熱渇者脾
胃虚也宜用　白术散木香六君子湯　煩躁手足熱
欲冷飲者脾胃蓄熱也用人參麥冬湯　五心熱日晡
潮熱面赤心煩者肝脾血虚也用四物湯加逍遥散歸
脾湯　便閉用四順飲解毒湯
不靨作變　虚弱痘九日至十二日不靨或變白變水
泡與初㸃灌期不同切不可用保元湯中有黄茋恐助
氣壅塞也急用補血散救之　反蝕正氣而熏灼頂破
膿出堆聚如乾飯如碎松香無痂者必口有熱氣腹滿
悶亂掀衣若不清解邪毒攻心為害不淺用生犀汁調
六一散或宣風散猪尾膏
餘毒未盡　用加味平胃散加味白术散
餘熱未盡　狂言弄舌痴醉之狀此先前失解有餘熱
未盡也用宣風散
過服熱藥　初熱時過與熱藥發之見㸃後又以熱藥
補之以致停漿不活或中隳而不包縱包必不結即結
必不乾此症多于漿後見之用黄茋五味散
過用涼劑　以致寒濕侵脾滑泄氣短倦弱不靨急宜
安脾可免痒塌倒靨用除濕湯以内滲其濕胃苓湯以
和脾安胃
虚寒頂陷　灰白頂陷吐㵼寒戰咬牙用木香散内助
丹　作痒用當歸　白芷　蟬脱　足冷氣促用附子
　水泡去其惡水而膿自乾倍用茯苓　白术
痒塌　穢觸痒塌内陷者用酒調五仙散外燒袪穢丹
熏被内外夹攻使其依舊發出者可救
爬去皮　遍身爬破仍存幾個根脚紅潤光活者猶有
生意用治中湯救之　皮去而猶有血水者可治用保
元湯加川芎　當歸
忽然不食　乆不食而今思食自少漸多此胃氣復也
方始能食而多食無節乃胃敗火盛邪火殺穀故也名
曰除中猶燈將滅而暴明
泄㵼　九日十日結痂至半而作㵼者不必慮乃陽氣
内回非灌膿時比也切忌止澁之劑若一誤用必不食
而變痢用保嬰百補湯加茯苓　白术
唇舌紫黒　收期而唇舌乾紫連結渣滓而頬紅色者
將成肺􁱫也用解毒湯加麥冬　知母　百合甚則大
連翹飲加桔梗　知母　棗仁
收痂體痛　此必發毒也諸痛為實外痛而内快也外
快則内虚矣冝活血解毒
不結復灌　先因皮薄破損多用補藥雖能逐毒或膿
重復腫灌然正氣終為邪奪至此仍衰不能遏毒成痂
身復發熱也用參苓白术散大補湯
復灌補痘　能食便調補出贈痘更無他症者吉此正
氣尚强發毒出外也否則漸成蝕瘡難治
復灌不救　如不食成餅焦裂崩塌諸壊症悉具者不
治
已靨作變　痂乾圓滿忽又戰慄妄言煩躁發渇乾嘔
者正氣不接濟也用生脉散加燈心
收遲發厥　十三日痂落者上也十七八日次也二十
四五日者下也至此血虚氣虚每多四肢厥冷急宜温
其脾胃用木香散倍用丁香　肉桂不可恃其上身既
收而玩忽之也
乾痂不落　八九日目腫㣲退痂似乾而薄如紙或有
内毒未除亟宜補血涼解失治則變凶也
痘痂氣息　痘至成痂時必有氣息但㣲有辨腥臭者
佳尸臭者死全無氣息者必有餘毒也
痘痂不脫　乾硬嵌入肉内日久方脫遂成班痕用韶
粉散真酥蜜水調之或乳汁蜜水調蜜陀僧末塗之或
鷹尿白散馬齒莧散四白滅瘢散蒺藜散俱可選用或
生蜜蘓合油調塗四邊無蘓合油以腌雞油代之
妄治生變　脫痂未盡内外無邪只宜慎飲食避風寒
而已過治之反傷其正以生變妄補之反加煩渇身熱
發瘡發斑發疹諸症蜂起矣
脾虚不脫　當防變症
撏損　肺主皮毛脾主肌肉其氣不足故難脫不可撏
損復灌畨覆潰爛多成疥疾用調元固本湯或人參白
术散加黄茋肉桂等藥
發表太虚　以致肌肉不宻無力收歛粘肉不脫發痒
者用人參固肌湯
餘熱不脫　因餘熱為患當脫不脫者用大連翹飲去
紫草　甘草　加地骨皮或辰砂六一散紫苓湯外以
蜜水調入滑石末塗之更妙
血熱血虚　以致不脫者宜保䕶勿令見風用人參(一/錢)
(五/分)芍藥(三/錢)炙甘草(一/錢)麥冬(五/錢)五味子(六/錢)懐生地　金銀
花(各四/錢)水煎
熱留肌表　過用辛熱熱留肌表痂雖乾好粘肉不脫
者用升麻湯加荆芥　防風　蟬脫　連翹以去肌表
之熱即脫
頭面不脫　只有頭面不脫者毒流陽分也用大連翹
飲去柴胡　甘草加白芷外用羊嗣骨散塗之
痂色分治　十二三日色如火燒烟薫者生死易决音
不清食不入破處乾枯煩亂不寧死症也聲音清口能
食爬破淋漓睡卧安寧神清氣爽生症也宜分虚實治
之唇舌潔淨宜温補而兼清解唇燥舌胎冝解為上解
後胎自然去繼以平和則攻與補兩得之矣
十日補利　痘至十日而補脾利水言其常也若險症
至此方始作膿何可概用苦寒也苦寒滲濕乃膿足毒
重用為後隊耳當灌膿時何可謬施乎痘限日期為初
學計耳治法在心思巧妙當補則補當㵼則㵼勿泥死
法始可為醫耳
　　靨期治案
一漿足靨疤忽然紫黒穢氣觸也用十全大補湯加木
香治之而愈
一痘痂厚而乾燥身熱咳𠻳風寒客肺也用麻黄湯取
㣲汗而愈
一痘痂麸薄粘而不脫昏睡肉熱脾虚血少也用調脾
養榮湯而愈
一痘痂乾黒不脫身熱煩渇不寧悞以為不足之故大
補之枯槁而卒
一痘同前症以犀角地黄湯加連翹　牛蒡火漸平而
痂脱此毒火盛則水涸之故也
一痂厚乾黒不脫身熱煩渇詀妄不寧火虚血熾也用
四物湯合生脉散加棗仁而愈
一漿清痂如麸此正氣不足不能化毒也以補中益氣
湯加山藥兩曲池發􁱫毒而愈
一痂白如麸便溏減食中氣不足也用參苓白术散加
陳冬米肉果而愈
一兒大痘順漿足恃其順而飲食不節以致腹脹漿停
色滯用消導藥而漿不足如故此食雖消而正氣受傷
當調脾益氣助漿收歛竟失于治至十四朝變内虚倒
陷漿反化水方用補益遲而不效致喘脹而卒
一痘十一日漿水痂膿未足此虚不能托毒也用木香
散加黄茋蟬脫而愈
一痘十二日上身已痂下身灰白不充頭温足冷用木
香散加附子黄茋而愈
一十五日遍身結痂但足下未焦寒戰咬牙用十全大
補湯加附子而愈
一十六日膿滿不痂及寒戰咬牙此不足也用温補而
愈
一痘同上而頂突根紅此陽火有餘胃熱也用白虎湯
而愈
　
　
　
　
　
　仁端錄卷七
欽定四庫全書
　仁端錄卷八
　　　　　　　　　　　　　明　徐謙　撰
　　　　　　　　　　　　　　　陳葵　刪定
　　痘後餘症賦
痘成痂疤雖云生意已成餘毒變遷猶未可為全喜是
故眼合腹脹猶蹈危機肢體虚弱尚罹凶咎痂或成而
致失聲前疕恐為黒陷腫未消而眼先開眼開疑是内
攻陽毒盛而狂呌喘呼腸胃傷而沉吟不息風冷入胃
則利下膿粘熱滲膀胱則便難尿血身熱審其虚實音
啞觀乎嘔嗆忽洒淅而肌熱兮知風寒之外感暴吐㵼
而腹痛兮必飲食之内傷熱毒逗遛不化結疤而壯熱
憎寒經絡各遺餘毒日晡而徃來潮熱發在午前為實
熱煩渇腮紅發于申後是隂症便調食減他如撮唇弄
舌心經熱盛何疑掇肛抬胸肺胃毒冲有凖身熱燎人
便秘恐成急暴驚風悠悠潮熱便溏久變慢驚風搐騐
䘮明于眼合羞明肝傷風熱徵口疳于唇焦齦黒胃藴
火邪實熱下注大腸必有秘結之祻虚寒客留臟腑乃
成泄㵼之疴咳𠻳有標有本喘渇有實有虚痘若敗壊
兮補空痘勿嫌翻次瘡如潰爛兮成潰瘡莫厭膿漿利
多水液兮此蓄水之症也水去盡而自止便多膿血兮
此倒靨之症也膿去盡而或良病有苦而眩運凶多吉
少身無邪而昏瞀否極泰來聲音不出求諸肺腎之經
斑疹復攻責在心脾之臟疳􁀙出血者難治洞泄完穀
者莫醫欲觀痂落之餘再審斑痕之色桃花光澤榮衛
俱安紫黒乾枯髙留風熱粉白為氣血之虚週嵗也應
身逝走馬狀牙疳之烈月餘亦見亡軀遍體赤斑乃是
失于解利渾身青紫多因客犯風寒餘毒未消不特為
疽為癤見風太早尤防發瘡疥癩皮肉腐爛兮一面㸃
瘢而似鬼􁱫毒流注兮四肢殘癈而如尫疥斑嫩而洗
澡餘熱因添臟腑虚而肥甘内傷致損若感風寒多為
咳𠻳不時撏搯即灌蝕瘡
　　痂後總論
痘至脫痂固已吉矣然有應脫不脫或脫而不齊此時
尤當辨明之葢痘後氣血已損虚火易熾不可因循失
治致生他變有過一月二月三月而死者不可以痂既
脫而忽之也欲知餘毒之有無但察其身無熱口不渇
二便調腹不痛精神漸旺飲食漸加此無餘毒也若身
熱煩渇腹痛泄㵼小便赤澁大便堅閉精神昏憒四肢
倦怠飲食减少坐卧不安此餘毒伏藏後必有災也
痘痂如桃花色或粉紅色疤痕已突上有薄薄小靨如
魚鱗一二層者名託靨是有苔也後必無症若無托靨
無苔及疤痕凹而白色光潤者後必犯他症而死所云
疤痕光滑又無苔週年雖過未消灾亟用内托解毒之
劑如十全大補湯三合湯之類服至疤突色紅為可救
耳
自食痘痂者因内無毒自覺痂香故飲食之雖有他症
不死然亦不宜多食若多食輕則瘡癤重則變症亟冝
服神異散一二劑則不食矣
有出已盡發已透痂已齊而亦作餘毒者皆由過于温
補失于飲食傷于風寒所致故治痘後餘毒或温補或
發散或解利要分表裡分臟腑分虚實分部位而治之
不可妄投也
痘後當解利世俗通論也然必審其虚實如禀受素實
榮衛充壯病後有熱者分别各症解利之若榮衛乆虚
坐立振揺大便不閉小便不赤飲食少進者宜調元和
脾以扶持之侯其飲食如故起居稍勝榮衛既充然後
漸漸解利若至虚之人不必解利矣若固執解利之說
遂為寒中下利事敗于已成可勝惜哉
　　餘毒各有所歸
痘後餘毒錢氏止謂有三一曰疥二曰􁱫三曰目疾今
試求之五經臟腑而備焉
毒歸于心則為斑為驚悸為顛癎為痛痒為壯熱為汗
為丹瘤為諸血症為咽乾而渇
毒歸于肝則為悶亂為水泡為腰痛為目疾為乾嘔為
外腫為吐蚘為手足拘攣為寒戰咬牙
毒歸于脾則為吐㵼為腫脹為腹痛為不食為口臭為
舌本强為手足病為唇瘡破裂為手足發􁱫
毒歸于肺則為咳喘為衂血為瘡乾燥皺掲為肩臂痛
甚為氣髙喘息掀胸抬肚
毒歸于腎則為黒陷為多睡為骨病為猝失音為手足
逆冷為咽喉乾痛為飢不欲食為耳骫尚熱為敗瘡倒
靨
毒歸于腸胃則為泄㵼為利膿血為腸鳴失聲為大便
不通
毒歸于膀胱則為小腹滿痛為溺血為遺尿為頭腫痛
為目正視為隂囊腫亮
毒歸于諸經則為眼合不開為壯熱不清為鬱鬱不樂
為身腫不消
　已上諸症並為餘毒遺害詳雜症中
　　痘後熱毒
驚　心動不寧火主于動故驚
喜　心有餘
咲　熱甚火之聲見也
哭　肺病金受制也
恐　心火甚而腎水衰也
狂　心熱乗脾故四肢狂越也
虚妄　虚妄見聞自為問答神志失常如見鬼物
多言　舌為心聲心熱則多言
詀妄　心熱不清則妄詀
尋摸　尋衣摸空肝熱風淫也王氏以為肺熱是肺為
體肝為用也
　　痂後醫藥大法
毒太盛者至痂後尚有餘毒冝活血調脾解毒為主
痘太多者收結還元之後藏氣發泄已多氣血耗散已
甚毒未盡而元神極虚是以欲用涼藥解毒必湏用酒
炒其體弱者或加參茋芎歸之類以救氣血若驟用寒
涼峻攻多有一投就死者
　　痘後疤色
真倒靨　落痂後疤色身面俱黒暗者恐先前膿不透
收靨太急冝察其表裡若壯熱大渇煩悶昏睡少食便
秘或大便利此真倒靨也
似倒靨　身温神爽食漸加二便調者雖疤色身面俱
黒乃痂瘢本色勿慮也用滅瘢散臨睡水調抹之瑩白
如舊更冝勿見風日為妙
疤色淡白　此肺氣虚而氣血盡也一月後主發喘而
死急用補湯
疤色紅紫　此血熱毒壅而身熱煩渇也宜涼血解毒
痘順赤色　此必食辛辣藥物所致或乳母藴毒也用
逍遥散加丹皮山梔木通子母宜並服
痘痂紫色　如過于補益痕紫又見發斑者用解化斑
湯
漿清疤白　氣血不足又因漿清所致用保元湯合四
物湯加白术陳皮紅花陳米　有表熱合升麻湯　有
裡熱合解毒湯
白兼痒塌　痘疤色白兼作渇發痒便溏是氣血俱虚
脾胃不足也若失治數日内防滯下之症當大補中氣
使疤色紅潤二便清調可無虞也切勿忽視
疤痒　靨後疤紅作痒者必至再舉
疤痛　作痛而重手按之不疼者久必成虚用八物湯
加减
疤突　此風熱毒未盡也用解毒防風外用蜆子水磨
之
疤突方　殭蠶　雄黄　兔絲子　白芷膏　本鷹尿
白　白燕窠中草黄為末蜜和人乳塗之以滅其疤
疤凹　脾胃虚不能生長肌肉也用人參白术散加黄
茋
　　痂後吉症
(原/闕)
　
　　痂後凶症
目睛突出畨白無魂失神失智不省人事不治
痂後發驚目閉無魂吐㵼腹冷面青唇白乃心氣不足
神無所依也不治若不至于此者可救
痘痂已脫初無所苦但目睛無神必逾月而亡
痂後牙齦惡臭不可近者胃爛也不治
痘後餘毒主方　宜調元調脾活血解毒主治　氣血
不調尚有餘毒諸症將作用調元解毒湯為主
調元解毒湯方　白芍　白术　茯苓　甘草　桔梗
連翹　木通　山藥　生薑　大棗
痘後雜症加减法　毒甚臭爛用木香　下痢用㯽榔
　泄㵼用猪苓澤㵼　氣脱用升麻　嘔吐用連翹橘
紅　熱不退用黄芩骨皮　傷食用山查麥芽　風寒
發熱用桂枝柴胡葛根　腫痛用木香下和中丸　乍
寒乍熱用人參黄茋柴胡官桂　厥冷去連翹桔梗加
人參黄茋肉桂　神昏喜睡去連翹桔梗加人參茯苓
麥冬　溺短澁用車前木通　自汗用人參黄茋肉桂
　驚搐用山梔木通生地　喘𠻳用杏仁五味子麥冬
　便難用杏仁枳殻　骨節痛加𦍑活　手足拘攣用
桂枝黄茋　腹痛用腹皮防風
胃苓丸　喘促用葶藶　口渇用人參五味子麥冬
吐血用黄連蒲黄　眼目羞明如風捲簾切忌㸃洗赤
腫而不能開者用清肝散
痘後應用藥方
(原/闕)
　
痘後雜症　􁱫毒　目疾　痘疔　腹痛　嘔吐　乾
噦　措喉　嗆水　咳𠻳　喘急　驚搐　音啞　口
渇　减食　倍食　失血　發熱　厥逆　瘧疾　泄
㵼　下痢　牙疳　痂皮咽喉腫痛　舌上生瘡　唇
口生瘡　大小便秘　丹瘤斑疹
　痘後雜症治法
　　多睡
痘後昏昏多睡者邪氣已退正氣未復脾虚也用調元
清神湯或調元湯加麥冬合安神丸或用酸棗仁湯緩
緩調理待氣血平復和暢而安
痘後昏睡自語或醒時亦如醉人每多錯語者邪熱入
心也用導赤散解毒湯安神丸
痘後猝然喜睡狀如眩運身無熱口無言别無他症者
乃邪退而喜睡否極泰來之兆也不湏妄治不乆自甦
只用抱龍丸調理
　　痘後多睡案
一痘後怠倦嗜卧煩熱喘滿溺赤便溏時值長夏脾胃
不足之故用清暑益氣湯
一痘後倦怠嗜卧便溏減食皆因胃虚不能主氣脾虚
不能主血運令不行化工失職用六君子湯加棗仁木
香
一人嗜卧呼之不醒晝夜皆然此氣虚脾弱清氣不能
上升也用五味異攻散加當歸芍藥及歸脾湯而愈
一痘後炎暑怠倦嗜卧食少口燥悶亂肌膚枯痒乃脾
胃虚元氣弱不能實四肢充肌膚而潤皮毛也况值長
夏熱傷元氣乎以補中益氣湯合生脉散治之
　　不睡
虚煩不眠用竹葉石膏湯加棗仁
驚悸不食寒熱不寐乃心脾不足胆氣實熱也用茯神
　逺志　栢子仁　防風　枳殻　生地　淡竹葉等
分丸服或歸脾湯間服
日睡夜坐身熱汗出煩熱啼哭咳𠻳潮熱用神效麥冬
湯　若胃實用㵼黄散　胃虚用四君子湯加逺志
酸棗仁　桂圓　歸脾湯　便秘用承氣湯
胃為六腑之海其氣不行陽明逢不得從其道故不睡
也是以胃不和則卧不安
　　詀語
熱由于實必有餘毒故詀語
心血不足故詀語
昏昩不識人妄言如邪祟者熱入心胞絡也用導赤散
合安神丸待醒後用調元湯加麥冬　生地或四物湯
加石菖蒲　木通　山梔間服之以抱龍丸調理而愈
煩渇詀語用辰砂六一散
挫喉詀語用獨活清神湯
痂皮圓淨時或戰慄言語妄誕者乃正氣將復不能自
持也湏㬰將自定若痂凹突多黒㸃者凶
　　口噤
痘後中風遍身青紫瘛瘲口噤痰响者乃節合氣交八
分不正之氣乗血氣虚弱而入者也用消風散加蟬脫
末一錢以薑汁薄荷汁入酒一盞調服得汗即愈或發
癮疹或再出膚疹而愈或以抱龍丸調理或用小續命
湯去肉桂　附子加荆芥
口噤僵直腹痛繞膝冷汗如雨痛定汗出而脉弦𦂳者
因疤内受風寒也宜散風養血用鈎藤湯加紅花
鈎藤湯方　荆芥　防風　川芎　紫草　白术　白
芍　人參　當歸　甘草　官桂　青皮　黄連　木
香　鈎藤
　　腹痛
腹痛因傷食者用和中丸
腹痛因餘毒者用連翹飲
腹痛而唇白者此元氣已竭也
　　措喉嗆水乾噦
措喉者食穀而噎出也
嗆水者飲水而嗆出也
乾噦者不能納榖時時張口似吐不吐也
　已上三症皆由熱毒壅塞胃口之上毒火上炎危慮
　之症也若見失聲則咽喉潰爛不可治矣
　　咳𠻳
餘毒入肺咳𠻳多痰聲啞脇痛者葢左右兩脇為隂陽
之道路餘毒在中故常咳𠻳二氣不能升降故脇痛但
宜解毒毒去則真氣自行所苦自平也用小柴胡湯加
枳殻湯或五味子
壯實人咳𠻳者是肺氣閉塞風邪所傷也
瘦弱人咳𠻳者是氣血兩虚乃肺傷也
若誤服辛熱而咳𠻳者治宜清肺
　　驚風
痰熱甚小便澁或素有驚疾與痰者用安神丸鎮驚丸
牛黄八寳丹
　　目疾
凡痘初出即與清肝䕶目必無目疾故毒藴于肝則目
疾此確論也詳見目疾門及前雜症中
　　口疳
凡口疳皆由胃熱也滿口白糜紅㸃簇簇者輕也用金
不換吹之唇舌腫硬牙齦黒爛成疳者重也或有爛入
喉者均服甘露飲吹靈棗丹
　　下痢
痘後患痢不論赤白皆毒入大腸也用香連丸為主
　　吐蚘下蚘
痘後熱毒在胃則吐蚘用黄芩半夏湯加烏梅川椒或
黄連湯
痘後熱毒在大腸則下蚘用黄芩湯加桃仁艾葉
聞食氣即吐下蚘者此胃虚寒蟲無所依為熱所廹故
聞食氣即吐下食已即易饑也用理中丸加烏梅川椒
黄連
吐蚘下蚘若不早治則食臟食肝而為狐惑矣
黄連止蚘湯方黄連　黄芩　白术　人參　烏梅
　　羸痩
痘後雖能飲食而羸痩者氣血兩虧故也治之當兼氣
血偏陽則傷血偏隂則傷氣矣隂日服當歸養榮湯陽
日服麥苓白术散
　　羸瘦痘案
一人煩熱口渇能食易化肌肉不長此氣血虚乏心火
亢極而乗之也經曰火炎則土燥多食亦虚飢治宜氣
血兼補單日服五味異攻散加黄連麥冬知母雙日服
四物湯　已上亦有治之不應毒火爍隂津液枯涸而
死者
一能食而肌肉不長精神憔悴脉來沉緩此脾胃不足
胃伏火邪于氣分則能食脾虚則肌肉削弱治以補中
益氣湯加黄連
一能食易飢不長肌肉此胃陽有餘脾隂不足故善消
二陽結謂之消二陽者胃與大腸也以小異攻散加黄
連白芍以㵼二陽之熱
一人面白唇赤肌肉瘦小皮毛枯槁潮熱徃来能食易
化乃疳癆之症由飲食不節脾胃過傷隂火乗其土位
宜徤脾兼清熱用歸芍六君子湯加石斛麥冬地骨皮銀
柴胡之類六味地黄丸加人參白术當歸枸杞五味子
間服異攻散
一人面白無神氣冷少食瘦小乃胃氣虚寒治以六君
子湯亦有症同而兼便溏腹滿者用六君子湯加炮薑
木香亦有命門火衰不能生土者用八味地黄丸
一人黄瘦面腫身熱肚大如吃泥米此飲食傷脾已甚
脾疳之候也治宜養正則邪自除用肥兒丸
　　腹脹
若因食傷而腫脹者冝徤脾利水用人參四苓散或四
皮散
若因傷食但脹而不腫者用木香大安丸或徤脾藥加
山查麥芽淡竹葉虚者加人參平胃散亦可
腹脹如鼓或氣粗喘急者此裡有宿垢也其治在脾不
論食積蓄水並宜先利之利後方議調補用掲氣丸或
厚朴湯利後用胃苓湯去甘草加人參黄茋腹皮
若中氣虚而作脹者不可妄攻用萊菔丸
掲氣丸方　木香(五/錢)梹榔(二/個)黒牽牛(半生半熟炒/頭末一兩)神曲
和丸
厚朴湯方　蒼术　厚朴　陳皮　腹皮　茯苓皮
猪苓　木香隨症加减
萊菔丸方　蘿葡子(五/錢)胡椒(二/錢)白术　厚朴(一兩水浸/過去土炒)
共為丸
　　腫痛
面目虚浮一身皆腫者此表虚也見風太早風濕乗之
其治在肺宜以五皮湯㣲汗之平胃散加羌活　防風
或五苓散去肉桂加赤芍或胃苓湯合五皮飲治之外
以　枳殻　葫蘆煎湯浴之或松葉桑葉煎湯洗之
痘後浴早面目一身盡腫者水氣也用四君子湯補脾
去濕加黄茋實表加防風勝濕加麻黄逐皮間水腫消
後用錢氏異攻散加猪苓澤㵼調理
隂囊浮腫其大如缽毒蓄皮膚也用連翹飲加腹皮茵
陳　有熱加枳殻柴胡必數服乃效
隂囊腫如𤓰乃膀胱熱甚毒流小腸也宜清利退火用
紫草飲或用車前子滑石茯苓木通山梔瞿麥牛膝甘
草燈心
痘後卵腫肝病也用小柴胡湯加青皮木通
五皮湯方　羌活　防風　蒼术　木通　桂枝　猪
苓　防己　桑皮　甘草　燈心一方無桂枝羌活有
腹皮厚朴
　　痘後腫脹案
一痂未盡脫黄腫壯熱腹飽溺赤乃素有濕熱兼餘毒
未盡也宜消積滲濕解毒用五補散又用苡仁連翹山
梔淡竹葉防風白术蒼术厚朴茯苓
一人浮腫皮薄而光手按成窩喘𠻳便澁乃飲食脾傷
土不能制水滲入脾膚故也喘𠻳者水氣上行侵肺溺
澁者失其降下之令不能輸化也此為難治宜補中行
濕清熱利小便以實脾飲五補散若干散治之
一痘後遍身發腫餘毒攻冲也用滿天星草水楊根金
銀花馬蘭草芫荽各搗汁和服
一小便赤澁腰下腫痛土虚不能制水也當利小便用
五苓散及小清虗散相間服或用六君子湯加澤㵼
一遍身赤腫發為赤遊風乃餘毒不盡兼食煎炒辛熱
之物熱與血摶而然也用犀角解毒湯
一腮頬赤腫為遯毒風症乃風客皮膚而為頑核赤色
也内服解毒湯外敷玉龍散
一夏月收痂後溺赤短澁囊腫赤亮以八正散化毒湯
治之
　　􁱫毒
痘後􁱫毒醫之過也當發不發則成􁱫不當補而補亦
成􁱫􁱫者壅也元氣内實毒不能行故尋竅而出經曰
榮氣不從逆于肉裡則生􁱫是也曲池委中三隂交㑹
之地每多此症然有虚實之不同
􁱫毒實者形體壯盛身熱能食痛呌不已是也用連翹
飲
􁱫毒虚者形體怯弱食少㣲熱腫處不痛是也用流氣
飲並用必勝膏貼
潰而出膿久不收口者内服大補湯外塗生肌膏
不治之􁱫如􁱫多不食嘔㵼不休睛慢唇白膿出清水
是也
　　痧疹丹瘤
痘後發痧疹丹瘤吉兆也不比平常治法用疎風之藥
加牛蒡連翹一二味
凡痘後諸疾不由痘中來者曰怪異必先詳審先服何
藥進何飲食或感冐六經之邪知犯何逆即依所犯以
法治之所謂藥不執方中病而已也
　　芽兒百日出痘
毒隨胎氣相激而出寒熱之藥俱不可用用蝎蟬丸
蝎蟬丸方　全蝎(五個用/蜜焙)蟬退(五個酒/漿焙)白芍(一錢/酒炒)黒糖
調如芡實大一丸乳化下
　　未滿週嵗出痘
氣血未足瘡不肥滿用參歸湯　泄㵼加訶子　有痰
加白术陳皮　小便不利加木香　痘白盗汗加芍藥
黄芩(俱酒/炒)
參歸湯方　人參　當歸(各七/錢)白芍(三錢/酒炒)生薑(三/片)仝煎
乳母服
　　童男破陽出痘
虧天元矣稀朗猶可若稠宻毒重難于起灌收功宜用
天元接髓丹
天元接髓丹方　當歸　生地　人參　黄茋(各二/兩)橘
紅　蟬退(各一/兩)附子　官桂(各五/錢)酒漿十碗入甕中煨
熟去渣存火氣每服一錢入人乳三盃生薑三片重頓
沸湯温服
　　經行出痘
痘瘡全頼氣血為主一有不足變患立生但氣虚易補
血難驟補故女子十四歳後出痘恐天癸之行痘疹難
于施治若經水如期而止適遇發熱熱隨血解瘡毒自
出不必施治
　　經行常症
用川芎生地或龍宫散外用芫荽湯洗凈將香褁置隂
處
　　經期落後
用升麻
　　經期雜症
經水適斷詀妄用羌活紫草熱見愁　肢冷用薑桂
便閉用千里馬　嘔吐去桔梗加煨薑丁香橘皮　驚
悸用天麻勾藤安神丸　泄㵼去當歸加肉桂荳蔲或
調温中丸　有汗去升麻桔梗加桂枝黄茋　腹痛有
停滯㵼臭者用山查神麯無停滯者用乾薑白芍神異
散
　　非期經至
此毒火内熾擾亂血海廹血妄行亟冝涼血解毒方得
經止如久不止則内虚血陷用元參地黄湯或四物湯
合黄連解毒湯或犀角地黄湯加血見愁紫草蟬脫牛
蒡連翹或栁花散
附栁花散方　紫草(一兩/二錢)升麻(九/錢)歸身(七錢/五分)栁花(七/錢)每
服七錢葡萄酒調下
　　經行聲啞
血去則心虚心虚則少隂之脉不能上榮于舌故猝然
失音先以當歸養心湯養心血利心竅待其能言以十
全大補湯調之
　　毒發冲任
經向閉血海涸逢出痘毒發越于冲任之間二陽之症
並作其熱必盛湏調其心脾使毒得發泄庶可保全用
歸脾湯逍遥散得脾胃和平飲食増進方可收功若攻
擊之則血妄行不止而痘亦不出矣
　　吉凶有異
見㸃起脹時經行泄去熱毒則吉若灌膿收痂時則凶
　　漿期行經
如不倒陷根窠不散者猶有可救治宜重養其血而生
矣
　　起灌行經
雖本身之血不為汚穢觸痘但恐血去内虚難于起灌
平陷灰白多致不救急宜救裡解毒用大補湯龍宫救
苦丹或八物湯去地黄加黄茋木香附子以調元氣或
用芫荽酒噴之出贈痘者吉
　　崩漏氣血兩俱虚
素有崩漏氣血兩俱虚痘疹難任其毒冝大補氣血使
氣血充足毒無留滯更能進食方保萬全用十全太補
湯八珍湯加阿膠續斷木香黄茋官桂又補中益氣倘
灰白平陷加熟附子一二觔
　　經變再出方能挽
痘不起發不光壯飽滿紅活頂陷色灰或青乾黒陷者
此裡虚之候痘復陷入也用十全大補湯奪命丹如或
瘡空中再出一畨此大吉兆若加腹脹喘促詀妄悶亂
寒戰咬牙手足厥逆者用木香散異攻散三建湯勢廹
者用艾灸午時起三更止灸得不膿不血自上收下方
止
　　經斷熱入皆急治
發熱時經水適斷宜早服柴胡四物湯加桂枝以防血
室空虚若已増寒熱神昏妄亂見鬼摸衣此邪熱乗虚
而入于血室血室者冲脉是也肝主之肝藏血為血海
宜用㵼肝散涼血地黄湯或四物湯合導赤散加人參
麥冬或安神丸
　　閉經停垢毒胞門
經閉病在心脾心脾先病血室不行冲任之間則多積
垢一旦痘疹之火鬱于命門胞户之中當出不出毒邪
留伏致生乖戾故發熱之初即當滌除邪垢以桃仁承
氣湯為主後以四物湯合匀氣散加紅花木通
　　痘出經來防陷伏
惟元氣素壯能食者不妨如氣虚食少未有不陷伏者
用十全大補湯主之虚甚者加熟附子少許
　　經水過期　補審
發熱時經水應期來應期止氣血循常度不湏治也若
過四五日下止此熱邪廹血妄行也冝先服小柴胡湯
或生地黄湯以清血室之熱後用十全大補湯以補氣
血之虚
　　經婦㸃期三日症治
以疎風解毒湯為主　腰痛用羌活柴胡　停食用山
查枳實　有痰用貝母生薑　風噤用柴胡葛根薄荷
　寒熱用生地黄芩　痰喘用天麻殭蠶　便閉用芒
硝大黄枳殻　痰厥昏迷用牛蒡僵蚕皂角𤓰蒂
　　經婦胖期三日症治
以生津解毒湯為主　血滯用當歸川芎紅花紫蘓
發遲用防風蟬脫　痰𠻳用川芎桔梗花粉　舌黒用
川芎黄連山梔犀角丹皮攤紅用川芎芍藥丹皮　毒
盛用川芎山梔黄芩黄連
　　經婦膿期三日症治
以保元湯合四物湯為主　痰𠻳用川芎桔梗貝母
泄㵼用訶子豆蔲　抓破用人參黄茋白芷姜蚕　痘
頂軟弱用本方加獨聖散生薑肉桂茅根以發托之
黒陷枯燥用知母黄栢黄芩黄連或母雞湯猪尾膏
淡白用酒漿人乳鹿茸　頂陷不滿用人參川芎乳香
　血虚灰白用阿膠升麻　虚寒灰白用附子四物湯
外噀芫荽酒
　　經婦收靨三日症治
以參茋白术湯合四物湯為主　小便澁加澤㵼木通
　疤黒用連翹銀花　痰𠻳用橘皮半夏　熱廹血妄
行用人參黄茋生地紫苑茯苓
　　孕婦出痘
孕痘相闗最冝詳慎不論痘之輕重俱以清熱安胎為
主切不可觸動其胎氣倘或胎落則血走氣敗不能成
功
　　孕婦出痘諸症
發藥補藥悉有安胎清熱之妙宜用大安散加黄芩川
芎如聖散加黄芩白术安胎散八珍湯　初發熱用如
聖散加升麻葛根連翹　血虚用補血托毒之藥　不
起加肉桂白芍山查　煩渇加麥冬　痘出太多用參
茋内托散加紫草當歸芍藥黄連連翹牛蒡山查　痰
多用半夏　身熱但有表症用參蘓飲加白术芍藥如
聖散　血動用四物湯加黄芩黄連及罩胎散佐之
若身熱足冷腹痛用八物湯加木香　脾虚食少毒發
不出用四君子湯加木香粘米紫草　胎動不安用安
胎散加砂仁　發熱用防風枳殻甘草陳皮砂仁甚者
用黄芩　大便不實用山查白术或參蘓飲　腰痛骨
痛此風邪閉塞火毒内盛也用疎風安胎湯加羌活柴
胡　房勞腰痛治冝滋腎用知母黄栢麥冬　挫閃腰
痛用當歸紅花桃仁　痘宻火廹血不止腰痛大熱此
凶症也用犀角地黄湯加芍藥連翹黄芩山梔荆芥防
風以解毒光澤者可救
　　懐孕四五月患痘
宜用錮蒂散
　　懐孕七八月患痘
宜用迴瀾散
　　産後一二日患痘
宜用震元奪命散及雄鴨法製羮
　　産後十日半月出痘
止以大補氣血為主用十全大補湯合八物湯或異攻
散三建湯丁附湯加連翹牛蒡大便不實加肉豆蔲
　　乳後出痘
兩乳紅硬腫痛而適患痘亦湏審其曽産與否用草靈
丹
　　孕婦㸃期三日症治
以疎風安胎湯為主　血虧用川芎當歸　腰痛加杜
仲續斷　熱甚加犀角山梔黄連　痘宻宜引毒出表
用保元湯四物湯及茯苓白术阿膠竹茹　飽滿身痛
口燥胎氣上升治宜行氣寛中用四物湯加蘓梗枳殻
山查茯苓紫艸　禀弱脾虚宜大補安胎引毒出外以
免胎動　唇燥舌胎有實症若不下胎其可保乎變而
通之亦可下胎用芒硝大黄或加减保元湯
　　孕婦膿期三日症治
以保元湯為主　背上焦燥加知母麥冬　血㸃攤紅
加芍藥生地　根窠淡白用川芎當歸　寒戰作嘔用
砂仁煨薑　毒氣作嘔用伏龍肝竹茹
　　孕婦靨期三日症治
以參苓白术散四物湯為主
　　臨産出痘
(原/闕)
　　臨産起灌
必有氣血俱虚之患冝補氣血固表裡用大補湯加附
子少許
　　痘期墮胎
痘婦墮胎非血熱即氣虚也湏要審其墮在何時初出
時墮者猶或可救當補而升之起脹時墮者十救二三
當補而清之灌膿時墮者血虚衰敗不能逐毒化漿多
致不救當峻補之收靨時墮者不為大害當用補藥墮
胎血不止者凶大熱者危總以根窠之散與不散為生
死之騐
墮胎不在失血之例切不可止其惡血宜大補氣血用
人參黄芩當歸山查丹皮沒藥
　　産後出痘諸症
痘後治法亦同孕婦大抵以引血歸經為主官桂黒薑
之屬所必需也其三日前用疎風活血湯之類其餘照
常治法　淤血未盡而小腹急痛宜略行之用黒神散
　内虚外作假熱而寒戰咬牙腹脹作渇足冷手熱用
大補湯加熟附或四君子湯加黄茋歸身木香　毒火
内發淤血内凝而昏悶作痛者或升或降或作或止
　　孕婦出痘應用諸方
如聖散　人參　白术　當歸　枳殻　黒豆　腹皮
砂仁　甘草　陳皮　薜荔
安胎散　腹皮　人參　廣皮　白芍　紫蘓　砂仁
香附　粘米
錮蒂散　人參　柴胡　香附　陳皮　黄芪　生地
芍藥　荆芥　木通　川椒炒黒蓮房殻𢃄蒂一片葡
桃著根者七粒水煎服
迴瀾散　人參　荆芥　枳殻(各三/錢)蚶子(一對煅/為末)升麻
(二/錢)黄茋(一/兩)橘紅(五/錢)猪蹄(一/隻)同煎服外用綿肚兠束胎
罩胎散　川芎　當歸　人參　白术　白芍　茯苓
柴胡　黄芩　荆芥　防風　白芷　乾葛　砂仁
甘草　紫草　阿膠　粘米
疎風安胎湯　荆芥　防風　連翹　黄芩　前胡
甘草　馬蘭　花粉(酒/炒)水煎服
生津固胎湯　知母　麥冬　黄芩　甘草　白芍
連翹　生地　阿膠　竹茹水煎服
震元奪命湯　紫草　人參　黄茋　當歸　茯苓
陳皮　桔梗　砂仁　蟬脫　白芍
雄鴨法製羮　肥雄鴨(一/隻)人參(一/兩)肉桂(五/錢)砂仁(一錢/五分)童
便酒漿煮熟徐徐食盡
内托散　人參　黄茋　川芎　當歸　甘草　防風
白芷　桔梗　芍藥　厚朴　木香　官桂(紫色者/去之)加
紫草　蟬蛻
疎風醒毒湯　荆芥　防風　連翹　牛蒡　前胡
紅花　紫草　甘草
生津解毒湯　芍藥　生地　連翹　知母　麥冬
蓮肉　粘米
草靈丹　絲瓜子(一/合)當歸　生地　荆芥　木通　山
甲　漏盧　僵蚕　蟬脫　紅花　燈心　女用胭脂
婦用肥皂夾仁
　　大安散
(原/闕)
　
　　痘案
一孕婦正養漿時墮胎去血太多昏憒伏陷而死
一孕婦養漿時墮胎以黄茋一兩五錢人參當歸各一
兩阿膠五錢治之而愈
一婦漿行正産用甘草黒薑各三錢附子一錢又以保
元湯加川芎當歸荆芥山查益母草而愈
一婦出痘匀朗灰白熱甚墮胎昏憒冷嘔此胃氣虚寒
也用保元湯加炮薑官桂而愈
一婦痘不易透疲倦血去不止此氣血兩虚也用川芎
當歸人參生薑益母草升麻治之而血止痘起又以補
中益氣湯而愈
一婦出痘以安孕飲調理而愈
一婦出痘而胎痛甚用炒黑砂仁酒下之而愈
一婦痘漿不足灰白寒戰咬牙煩躁溏泄此脾胃氣虚
也用異攻散治之而愈有去血不止藥不效者倒靨而
死
一孕婦痘後痰盛用清解之藥而愈甚者此隂虚不能
制陽也以六味地黄丸加當歸麥冬而愈
一婦痘甫愈强以房事變疤成勞而死
　
　
　
　
　
　
　
　
　
　
　
　仁端錄卷八
欽定四庫全書
　仁端録卷九
　　　　　　　　　　　　　明　徐謙　撰
　　　　　　　　　　　　　　　陳葵　刪定
　　痘疹雜症論
痘蓄毒而雜症俱發是痘症為本而雜症為標然雜症
無常期而痘症有定候痘之本症向縁失治而作不可
徒治雜症故心鑑曰治雜症一寸則痘症落後一丈但
雜症不去則痘亦反為所害六日以前毒發未盡有雜
症者常也六日以後毒當盡出雜症當除而不除者為
逆湏急治之故痘症重而雜症輕者則襍症之藥加入
痘症藥内是緩則治其本也痘症輕而襍症重者則先
逐襍症後調痘症是急則治其標也能精察痘中自現
之症治痘易易矣
　　面色門
痘以心血為主心熱煩躁驚悸面赤皆心經症見也故
面赤為順若見青色是肝木尅制脾土也色不與病相
應所以為逆壯實者必至生風虚弱者必至下痢厥逆
面色青黄唇口淡白乃脾疳也慎勿因痘枯焦用寒涼
太過以致泄㵼葢痘以脾胃為主脾胃一傷則毒氣下
陷虚火上熾必至發喘發渇
面赤如塗朱者凶此邪氣拂鬱於陽明也陽明經上循
於面熱盛故赤也冝清解而稍兼利
面垢而慘黯者凶此邪熱拂鬱於少陽也冝表裡俱解
之葢少陽從中治也
熱甚便閉飲冷面赤者用犀角解毒湯
灌漿時發熱煩躁作渇面赤者用當歸補血湯
痘毒鬱遏風寒内摶凝滯肌膚遍身青色者用透肌散
　　鼻封眼合門
心肝脾肺腎應耳目口舌鼻鼻乃肺竅肺主氣痘頼氣
以拓充鼻封則氣外束而不泄眼乃肝竅肝藏血痘頼
血以滋養眼合則血内榮而不滯如是則毒為制化矣
若痘順而稀則隂陽相輔鼻不封而氣自充眼不合而
血自榮若痘逆而宻則隂陽不和鼻不封則氣不充眼
不合則血不榮故犯於血分者必有焦皮鐡葉之色犯
於氣分者必有􁀙蛈蓬房之形
三日而封合者易充易靨六日而封合者難足難痂封
而不合則隂不滋陽合而不封則陽欠衛隂封者十之
三四合者十之七八十三日是眼開之期若過期而不
開必熱毒未盡解也當防其壞目
若封而有涕合而有淚者生全之兆
若鼻封而竅外乾黒眼合而眶上如煤者必死
　　頭痛門
痘中雜症只有頭疼為輕
發熱時風邪入於諸陽之㑹故令頭疼用清徹湯
有因氣血俱虚而痛者用補中益氣湯
發熱惡寒咳𠻳而疼者用參蘇飲
熱氣上攻痰壅頭疼者用二陳湯加山梔荆芥黄芩薄
荷石膏
　　目疾門
眼闗五臟痘發時五臟之火皆動故兩目䑃朧神倦不
開者痘也目中汪汪若水者疹也諸瘡皆屬心火故其
候見於目目赤者心熱甚也目連剳者肝有風也目直
視者肝有熱也因而揺動者肝風與心火相摶也痘疹
發搐此其常候但㵼心肝二火搐止者吉不止者凶未
出之初即與清肝必無目疾
　　痘前目疾
此時眼中無痘常淚出多眵者肝熱盛也早服㵼肝火
之藥以解之
發熱時果係痘症即防痘瘡入眼用䕶眼法用蟬脱散
或洗肝明目散加蟬脱
痘瘡入眼用鱔血或象牙磨水抹之或生地附子搗爛
貼足心即愈
風腫翳膜餘熱攻目用蟬脫散
　　痘中目症
發熱及見㸃時風熱上攻兩目紅腫用芎蘇散加荆芥
防風蟬脫
痘已盡出而目淚不止痘不起脹者肝熱也宜補脾滋
腎以培其根令肝木自旺不然則木絶而火無生氣不
能起脹而死矣朝服補中益氣湯暮服六味地黄丸以
滋腎
痘已出齊因血熱毒盛而上攻於目以致兩目赤腫痘
色乾紅二便閉塞睡卧不寧用犀角地黄湯加連翹牛
蒡荆芥
眼胞腫者必傷於飲食脾經熱毒食積發熱而然也
　　露白
七日前露睛者毒尚未解痘少者可勿藥若痘宻而露
睛者宜重温補得目閉者生不閉者母氣離子氣敗必
不能灌漿而死
起脹灌漿時兩眼不合而光爍者死
兩目閉而露睛或如魚眼猫眼者不治
目無魂失意智不省人事者不治
　　露神
眼乃神光神者心之主毒氣入心亦傷神故神為毒廹
而離本位現為眼光異於常時者名曰露神一時精彩
倍常身體神氣卓然有餘此燈欲滅而復明之象也須
臾即死
　　落日棲霞
雙目倒停不轉動或轉掣如電光閃爍或忽紅忽白經
云落日棲霞人不識等閒停閃難推測忽紅忽白如電
光驟然死去誰留得此症多於將靨及痂時見之葢初
時失解火毒復入内傷五臟至落痂時二十四朝忽然
而死
　　痘後目症
目病多屬風熱血少痘藴熱毒自裡達外苟氣血弱而
不能逐毒則火内藴而熱極生風血脉遂行斯入眼矣
故痘瘡入眼不在於初多在於收靨不齊之時或還元
之後其時滿面痘瘡破爛重復腫灌者膿血膠固毒蒸
入眼或同痘瘡倒陷復起多致入目以其歸毒于肝腎
也或痘出多成就遲醫用辛藥發之令痘入目或靨期
喜啖辛熱謂之乾漿内外火煽亦令入目或失于清解
或逼於火氣或衣被過煖或客冐風寒或恣食鵝鴨雞
蛋皆能令氣滯血凝毒存生障為眼之患葢其翳膜遮
睛有似痘瘡而實非也此毒氣留於氣血之分耳有靨
時翳起眼白捱至黒珠漸至瞳神者有痘後三五日而
紅腫疼痛者在白睛者久當自去惟黒珠上或掩瞳神
者當調治收功于數十劑之後勿驟用寒凉藥峻攻其
裡而疎利其下又勿輕用㸃洗令鬱火不收後復腫作
瞳神或突凹或損破則難治大抵痛者易治不痛者難
治早用竹葉湯調㵼青丸加砂糖連進二服微利即愈
又用洗肝散宻䝉花散通聖散兔糞丸外用吹耳丹灸
大杼穴一壯或水磨象牙汁㸃眼或水磨新橄欖核汁
或水磨雌雄二檳榔汁以津潤開眼縫鴨羽拖㸃眼
痘後眼閉雖暗中亦不開者防目中有瘡用望月砂散
痘後目胞髙腫而不流淚乃脾經濕熱非翳也用蒼术
浸潤炒乾黄連加防風升麻生甘艸為末蜜水調服
痘後頭忽腫兩目不開乃風熱非痘毒也用袪風湯加
竹葉若肝經風熱先用柴胡麥冬湯次用四物湯加山
梔或犀角地黄湯加柴胡或消毒化斑湯
風毒腫痛生翳用蟬脱散
腫痛眼流眵淚昬暗羞明用秦皮散
痘後眼胞紅腫不開靨後復灌難收乃血熱毒壅不解
也用犀角解毒湯
腫脹不開外突如桃用雞蛋清調黄連末塗兩太陽穴
及兩足心外用䕶眼膏
痘後目赤腫痛疤痒紫色身體煩躁毒鬱心肝二經火
盛尅金金不能平木木勝則火亦炎上而冲于目矣用
犀角地黄湯加連翹牛蒡草决明龍胆草
痘後心熱盛而生肝風上攻眼痛紅絲繞睛大便堅閉
用凉肝丸或洗肝散加黄芩黄連芒硝下之或柴胡梔
子散㵼黄散後用柴胡麥冬散秦皮散
昬暗用柴胡梔子散加石决明石膏羌活谷精草菉豆
皮甘菊金銀花
翳膜用本方倍加石决明谷精艸白蒺藜蟬退為末羊
肝湯調服或𤓰蔞散威靈仙散
青翳用谷精草散蟬脱散
赤翳用地黄散倍加谷精草
赤脉侵睛用羚羊角散
木火相摶用四物湯加山梔丹皮繼用加味逍遥散
虚翳用滋隂地黄九益氣湯
痛極用浮萍散
肝腎熱毒治冝活血解毒活血不至太熱解毒不至太
冷五臟平和則目翳自去用蟬脱散四物湯加柴胡
痘後目閉羞明淚出暗處能開此肝虚帶火邪也冝涼
肝養血用洗肝明目散加宻蒙蟬蜕黄芩或涼肝明目
散㵼青丸猪蟬散
肝虚熱用羊肝丸
只羞明不紅赤者腎水不足血少神勞也冝壯水主以
鎮陽用益隂地黄丸
肝腎俱虚用羚虎丸
脾虚右闗脉弱者朝用益氣湯夕用五味異攻散
痘後眼胞紅腫不開口舌生瘡咽喉疼痛曽服過辛熱
藥者須用清解黄連解毒湯犀角地黄湯
因食毒物致目睛突出者湏宜解利用二仙方
患半年一年餘者用蟬脫散曽服過通利藥者量脾補
胃
若向有疳積肝腎因而患目者用九味蘆薈丸六味地
黄丸
翳漸退用柴胡麥冬散
凡兒乳食者當令母服清解藥用柴胡梔子散加味逍
遥散
痘後未滿二十一日而餘毒患眼者用消毒化斑湯
二十一日後而患眼者用柿乾通聖散羚羊角散
痘後血熱病目脾胃壯實者用(原/闕)
痘後毒太盛眼熱或服攻藥太過眼珠突出者亟用上
好西牛黄半分清水調塗眼珠上外貼薄竹紙又以甘
草甘遂煎水用毫筆緩緩塗竹紙上即得平愈
痘後目痛生白翳而不見物色者用繆仲淳方
痘瘡攻目壞眼用蛇殻一條洗净焙燥加蟬脫蛤粉花
粉等分為末入羊肝内每用藥二錢加谷精同煮食
痘眼葡萄花第一服用蟬脱黄連甘菊連翹(各一/錢)宻䝉(八/分)
草决明(七/分)荆芥胆草白蒺藜谷精草(各六/分)蔓荆子木賊
川芎甘草(各三/分)燈心葱白煎服　第二服用蟬脱黄連
川芎生白芍木賊荆芥甘菊生甘草車前子宻䝉花白
蒺藜防風胆草燈心煎服
　　治案
一兒痘後黒睛初起細白㸃大便順而日晡潮熱有用
雞肝花粉威靈仙煮食其瞳神即髙腫突出白睛紅腫
余用㵼青丸及羽皇散五六劑而愈
一兒白睛生翳漸掩黒睛連用袪風去翳涼血清熱等
藥不効即用㵼青丸及羽皇散間服而愈
蟬脫𣪚　治(原/闕)
蟬脫　宻蒙花　兔糞　黒豆殻等分為末毎用四錢
以羊肝割開入藥肝内泔水煮肝熟同藥食
洗肝明目散方　治(原/闕)
川芎　當歸　羌活　防風　山梔　柴胡　木賊
龍胆草　宻䝉花等分為末每用一錢荆芥湯下
䕶眼方
胭脂取汁蒸熟㸃入眼中候痘出齊乃止
又方
蜜調濟寧油胭脂塗眼眶三四次永不傷目
又方
菉豆粉(一/兩)紅花　甘草(各二/兩)胭脂(二/兩)水五碗煎至二碗
去渣再煎成膏子塗眼眶四圍
又方
蜜調牛蒡子末塗䪿門
又方
白芥子末敷貼足心引熱歸下
又蟬脫散　治風腫翳膜餘熱攻目
蟬脫　丹皮　黄連　白术　蒼术　甘草　甘菊
絲𤓰子(各一/兩)龍胆草(五/錢)共為末毎服一錢用荆芥湯調
下
㵼青丸方　治(原/闕)
防風　羌活　川芎　當歸　山梔　大黄　龍胆草
蜜丸薄荷湯送下
保赤洗肝散　治腫痛紅絲繞睛
川芎　當歸　羌活　防風　山查　薄荷　痛加石
膏　谷精草　菉豆皮　翳膜加蟬脫　白蒺藜　熱
痛便閉加黄芩　黄連　大黄
秘要洗肝散
白芍　川芎　當歸　石膏　蟬退　龍胆草　金銀
花　石决明　谷精草　茯苓　木賊　甘菊　菉豆
皮
金鏡洗肝散　治痘後羞明翳淚赤腫
羚羊角　黄茋　黄芩　大黄　升麻　防風　朴硝
　草决明　車前子
洗肝明目散　治(原/闕)
川芎　當歸　羌活　防風　山梔　柴胡又加木賊
　胆草宻䝉花等分毎服一錢荆芥湯送下
宻䝉花散
宻蒙花(二兩/五錢)青葙子　决明　車前(各五/錢)共為末毎服
四錢用羊肝一兩批開摻藥肝内濕紙包褁煨熟食之
乾柿通聖散
白菊花　菉豆皮　谷精草(一兩/為末)　乾柿(不拘/幾隻)用粟泔
水同煮至乾將柿再烘燥為末與藥和匀每服一錢用
金銀花湯調下一方用宻䝉花旋覆花
神翳蛤粉散
蛤粉　谷精草等分為末六七錢雄猪肝片以前藥二
錢摻入肝内米泔水一盞煮肝熟細嚼吃之即用原汁
送下或磨石燕末檳榔末同服尤妙　疳眼加夜明砂
兔糞丸
兔糞(四/兩)石决明　草决明　木賊　白芍　防風　谷
精(各一/兩)當歸(五/錢)蜜丸用荆芥湯送下
又方
兔屎(四/兩)甘菊(二/兩)白蒺藜　甘草　蟬退(各一/兩)蜜丸
羊肝丸
羊肝(一/具)當歸　川芎　夏枯草(各一/兩)甘菊　柏子仁(各/七)
(錢/)蜜九
吹耳丹
輕粉　黄丹(一/錢)加麝香　冰片　雄黄(各三/分)為末左吹
右右吹左内服石燕　檳榔
望月砂散
䝉花　谷精　蟬蛻(各五/錢)望月砂(一/兩)猪肝(一/個)每服一錢
摻肝内扎好米泔水煮食
(原/闕)　　方　治痘後頭腫目閉風熱之症
羌活　防風　升麻　柴胡　川芎　當歸　藁本
蔓荆子　細辛　甘菊　黄芩
消毒化斑湯
升麻　柴胡　桔梗　甘草　牛蒡　連翹　防風
胆草　羌活　蟬脫　宻蒙花　淡竹葉
又方　治痘未滿二十一日而患目
羌活　升麻　麻黄　防風　藁本　黄芩　生地
蒼术　川芎　柴胡(各五/分)細辛　白术　陳皮　甘草
　蘓木　葛根(各二/分)黄連　黄柏　當歸　連翹(各五/分)
吳茱茰　紅花(各一/分)
秦皮散　治眼流眵淚昏暗羞明
秦皮　滑石　黄連等分煎服
(原/闕)　　方　治痘後眼胞紅腫復灌難收血熱之症
當歸　赤芍　連翹　防風　牛蒡　荆芥　甘草
黄連　花粉　生地
涼肝丸
防風(二/兩)人參　赤茯苓　黄芩　元参　大黄　知母
　益母草(各一/兩)蜜丸菉豆湯下
柴胡梔子散
當歸　生地　丹皮(各一/兩)山梔　黄連(各七/錢)柴胡　黄
芩(各五/錢)川芎(六/錢)升麻(三/錢)共為末毎服三錢
𤓰蔞散
决明　赤芍　甘草(各一/兩)花粉(五/錢)為末蜜調服
威靈仙散
赤芍　赤茯苓　青葙子　黄芩　大青　大黄　仙
靈脾　威靈仙等分入羊肝内米泔水煮熟食之
谷精草散
谷精草　蟬退(各一/錢)兔屎　蛤粉(各一/兩)入猪肝内泔水
煮食
地黄散
地黄　熟地(各二錢/五分)當歸(三/錢)羌活　防風　犀角　谷
精草　木賊　白蒺藜　沙苑蒺藜　黄連　大黄
蟬脫(各一/兩)𤣥参(五/錢)木通　甘草(各一錢/五分)羊腸湯調服
地黄丸
生地　熟地(各一/兩)天冬　枳殻　黄連　五味子　當
歸　黄芩(各五/錢)人參　骨皮(各二/錢)蜜丸服
益氣湯
人參　黄茋　甘草(各五/錢)升麻　葛根(各四/分)蔓荆子(三/分)
白芍　黄柏(各二/分)煎服
浮萍散
浮萍隂乾為末每服一錢至二錢以羊肝半個碎研入
水半合絞取汁調匀服之輕者一服即愈重者十服
涼肝明目散
川芎當歸　柴胡防風(各一/兩)黄連龍胆　宻䝉花(各七/錢)
羚虎丸
羚羊角　虎骨　生地　棗仁(各五/錢)肉桂　防風　當
歸　黄茋(各五/分)蜜丸圓果湯送下
(原/闕)　　方　治痘後血熱病目脾胃壯實者
生地(八/兩)白蒺藜(五兩去/刺炒)天門冬　枸杞　槐角(各四/兩)甘
菊　苦參　木賊　谷精草　羚羊角(各三/兩)五棓子(二/兩)
(五/錢)密䝉花(二/兩)地骨皮　草决明　甘草(各一/兩)女貞同黒
豆(六/兩)九蒸九晒煉蜜為丸量大小服
消毒撥翳湯
黄連當歸　牛蒡　花粉　桔梗　甘草　甘菊　山
决　木賊　葛根川芎　羌活　柴胡　防風　白蒺
藜　薄荷　生地　宻蒙谷精山梔便閉加酒製大黄
撥雲散
羌活　荆芥　防風　川芎　白芷　甘菊　龍胆草
石膏　甘草　黄連　山决明　大黄
又方
桑螵蛸炙燥加麝香少許毎服三錢米泔水調服
羌活菊花散
羌活　荆芥　防風　連翹　薄荷　生地　黄芩
谷精　龍胆　山梔　赤芍　木通　甘菊有翳者加
草决明白蒺藜
金花散(眼/科)
黄連　甘菊　枸杞(各一/兩)牛蒡(五/錢)甘草(一/錢)薄荷湯送下
三獸丸
兔屎　谷精　元參　連翹　甘菊　生地　羚羊角
(各一/兩)丹皮　黄連　知母　牛蒡　金銀花　當歸
犀角　赤小豆(各五/錢)柴胡(三/錢)
羽皇散
鵝不食草(用鹽酒焙/乾一兩)谷精　白蒺藜(各一/兩)旋覆花　蟬
退　川芎　龍胆(各五/錢)决明(二/兩)羊胆(三/具)蜜丸每服五錢
鹽湯送下随飲酒半盞翳自去
光明丹　治痘後神白星翳先用吹耳丹再㸔何經用
藥引之
川芎　當歸　白芍　生地(各七/錢)防風　羌活(各六/錢)白
菊花(二/兩)谷精　荆芥　草决明　宻䝉　菉豆皮(各一/兩)
蔓荆　旋覆(各八/分)兔屎(四/兩)羚羊角　犀角(各五/錢)目赤加
黄連　龍胆(各五/錢)蜜丸如彈子大每日食後薄荷湯送
下
金鏡㵼肝散　治痘後肝經藴熱目痛
川芎　當歸　白芍　蒺藜　荆芥　防風　甘菊
黄連　木通　甘草　蔓荆子
羚角丸
羚羊角　大黄　黄芩　白芥子(各一/錢)當歸　元參
甘草　木賊　蟬退　朱砂　草决明(各五/錢)荆芥　白
芷　蒼术　羌活(各一/兩)蜜丸如彈子大食後清茶化下
清肝去翳丸
兔屎(四/兩)蟬脱　白蒺藜　車前子　羚羊角　生地
元參　谷精草　草决明　當歸　丹皮(各一/兩)木賊
白豆仁　犀角(各五/錢)菊花湯送下
涼膈散(眼/科)
川芎　柴(月/古)　黄連　防風　蟬退　龍胆　宻䝉
雄猪肝(一/片)水煎服有翳加夜明砂　便閉加千里馬
風加風捲簾
朱恒田痘眼方
宻蒙　龍胆　防風　荆芥　當歸　川芎　甘菊
兔糞或丸或散
塞耳方　治目翳
水銀(五/錢)黄丹(五/錢)和匀砂礶内濕紙封固火焼一日取出
以薄荷紙褁之隨眼左右塞耳
移眼中痘方
鵝不食草(一錢/五分)牙皂　雄黄　硃砂(各五/分)相思木鱉草
子(一錢一名龜卵/草一名盒盤膝)共為末吹鼻二三次
神功散　治痘眼翳腫
蛤粉　谷精(各一/兩)菉豆皮　蟬退　羌活(各二/兩)共為末
入猪肝内煮熟食
鱔血方
擊鱔尾倒垂之割開頸下取血些須㸃翳上若翳老加
白硼末燈心蘸㸃之内服宻蒙散
秦皮湯
秦皮(二/兩)秦芁(細/切)細辛　防風(各三/兩)甘草(五/錢)水煎分作二
三服
去星方　治痘眼起星或葡萄花壞珠突出神效最速
歸尾(四/錢)三白草根(六/錢)共搗如泥貼腦後與眼平對早貼
日落有痕五日自平
　　鼻症門
鼻乃肺竅痘疹發熱之初噴涕者火邪乾肺應鼻而痒
而嚏也
鼻乾黒燥者金體本燥得火益甚冝清肺㵼火解毒
鼻衂者血得熱而妄行冝涼血㵼火解毒
鼻流清涕者瘡發於心心肺相連以火煉金熱極而反
化為水
痘出後鼻塞不通熱也痘已成漿鼻塞不通鼻内有瘡
膿涕粘結收後自脫日乆不脫金簪脚通之
痘未成漿鼻端先乾者凶葢火邪刑肺先見于鼻必致
榮衛不行隂陽不續不能輸精于皮毛遍身乾枯而死
矣
凡痘變壞鼻中出血鼻孔張開喘急者肺絶也
鼻尖冷者乃脾鬱火毒熱極似寒陽盛格隂之象即傷
寒熱極似水之象
　　唇口牙疳門
口乃脾竅其華在唇四圍舌乃心苗脾之脉係舌本齒
上齦屬胃下齦屬大腸齒乃骨餘屬腎惟唇口與五臟
内相連故熱毒之發口舌必先受傷也故始終以唇舌
紅潤為吉
　　唇口凶危症
氣粗熱甚舌白至唇濕處為胃爛者　唇口痘稠宻餘
痘未發而遶唇一片先已黄腫强硬者　諸症未收而
唇口先已焦枯剥落一層又一層者　唇上痘裂成塊
乾濺者　口中臭氣涎如粘膠脾之精液竭也　唇上
縮者脾絶也　唇下呷咂咂如魚口者脾熱也　唇四
圍青色者木尅土而脾氣傷也　人中一粒獨大者脾
已腐也　諸處痘雖稀至六日或十二日轉經之時而
發㵼者㓙候也
舌唇或紫或白或黒或腫皆實熱之症用加味犀角地
黄湯或解毒湯加牛蒡　石膏　生地　木通　荆芥
或涼膈散外用玉鎻匙㸃之　唇口腫硬燥裂者曰繭
唇火乗脾也用四聖散加硃砂凡熱傷脾胃毒掀于外
誤用辛熱或用蜈蚣發痘多有唇腫之症内傷辛熱者
亦然宜先升解以化其毒用升麻葛根湯合知母石膏
湯次用補葢以培其本脾毒既解自能約束津液化生
氣血　秘要云兩唇咂咂有聲如魚咂露此火毒乗脾
也初時唇上有血痕者乃下齒破傷上唇脾毒甚矣如
傷上唇肉者脾毒入心也不治急用黄連　蘆根汁解
之
痘初見㸃口中腥臭者乃毒乗肺胃煎熬内潰之症急
治之用清金解毒湯或甘桔湯加連翹蟬蜕芍藥治變
失聲喘急噦嗆者凶也
唇口雖宻若餘處可觀粒粒分珠而不犯内外鎻口粘
連如蠶種者可治先以銀針挑破用人乳調珍珠散雞
羽蘸㸃内服升麻黄連石膏等藥得毒化水而愈
痘後唇舌蠕動者脾虚也用補中益氣湯六君子湯
餘痘未收唇口連結乾紅渣滓頬紅唇紫者乃欲成肺
􁱫之症急宜清肺解毒用黄連解毒湯加陳皮當歸芍
藥桔梗甚則大連翹飲　兼痰而咳𠻳者以参蘓湯主
之
　　口疳危症
痘痂時唇乾齒燥或唇不葢齒熱甚不解即防口疳不
早治必變走馬牙疳而死用大連翹飲或敗毒涼血散
加元參　唇腫面虚昬睡不食穿齦潰齒牙脫失聲鼻
崩喉傷皆死症也
口舌生瘡宜辨痘色若紅紫湧盛者熱毒也用清上飲
淡白者虚火也用參麥清補湯並塗赴筵散
口疳治法先要清散次要涼解後要收歛用涼藥不効
當以辛熱反治
牙齦生瘡出血曰牙宣　呼吸氣息惡臭曰息露　口
臭肉爛牙落曰走馬疳(以倐忽潰爛/速如走馬)
凡幼兒落牙與老人腎虚落牙易治中年走馬牙疳難
治以心腎胃三經毒盛不解也一云熱在少陽陽明
痘前用白虎湯加黄芩黄連犀角元參内實者加大黄
痘後内服甘露飲或四物湯加黄芩黄連犀角石膏或
黄連解毒湯加雄黄丸竹葉湯下之　外用敷藥如綿
繭散加人中白滑石珍珠冰片或蟬退散加胆礬(二分/火煆)
棗肉(二枚/火煅)五棓子人中白蟬退(各一錢俱/用火煅)外用茶葉老
韮淨過敷之
灌期十朝外體倦煩悶身熱口臭此胃中藴熱也不早
治則成口疳諸不治之症故初起即冝用牛蒡白木黄
連茯苓桔梗連翹薄荷煎濃徐徐服之
痘後口舌上下牙齦潰爛者皆餘毒不解乗胃薫廹上
焦而然也急用清胃化毒湯或解毒犀角丸　外敷人
中白散或吹口丹赴筵散桑條枝抹之
毒攻牙根潰爛者殺人甚速先用韮根茶葉煎濃汁以
鵝翎刷去腐肉洗出鮮血敷搽牙散牙疳方一日三次
凡爛至喉者用蘆管吹之
色如乾醬其肉臭爛一日爛一分兩日爛一寸口鼻流
涎面浮唇腫鼻梁發紅㸃者不治若有黄白膿水者或
可救内服防風荆芥散以解其五臟之毒外敷鴉片馬
疳散
口疳皆胃熱也輕者滿口白糜紅㸃用金不換吹之重
者牙齦黒爛内服甘露飲外吹棗靈丹
舌胎白者為白口瘡熱在心肺也用川椒山梔黄柏牛
蒡生地木通黄芩　便秘加大黄或洗心散外敷硃礬
散　舌胎赤者為赤口瘡熱在心脾也用犀角黄連山
梔連翹蒼术甘草木通主治或洗心散外敷隂陽散
痘後口中糜爛生瘡膀胱移熱于小腸隔腸不使上為
糜也用大承氣湯利之或柴胡地骨皮煎服
痘後滿口生瘡唇口破裂面赤如粧用涼解之藥其病
反劇六脉浮數者乃隂虚火盛水極似火外有假熱内
實真寒是太陽表本之症因中氣不足虚火泛炎無制
也用反治之法理中湯木香散加附子冷服外敷棗靈
丹近義散
唇口生瘡在上唇者蟲食其臟曰狐在下唇者蟲食其
肝曰惑此熱毒藴内蟲無所食故食肝臟而症見于唇
也好睡聲啞黙黙不食上下不定失治必致唇燥齒崩
失音而死用黄連除蟲丸或化蟲丸外敷牛黄散
大便閉者用桃仁承氣湯加槐子利之
痘後口疳朝夕用黄連細茶薄荷煎湯頻潄後用吹藥
　　唇口治案
一痘稠宻未起發而唇先黄熟目先虚閉咽喉腫痛不
能飲食遍身痘俱平塌幸正額匀朗眼眶口唇雖腫而
痘色紅活以甘桔湯加牛蒡連翹山查荆芥陳皮人中
黄清利咽喉而解脾毒
一痘四朝稠宻未起脹而口唇先黄熟乃内潰之惡候
必為唇剥幸餘痘光澤脚軟脾雖受毒根本猶固以補
中益氣湯去白术加牛蒡連翹山查繼以保元理中湯
而愈
一痘稠如綴粟平塌嬌紅血散不附唇口腫硬剥落一
層又一層皮薄空漿破如血汁溏㵼煩渇皆為逆候但
能食安靜有胃氣也用人參白术黄連(各二/錢)甘草(一/錢)日
進三服十四朝　厥脉沈靜如死狀痘俱到靨心胸尚
温收日漸甦而愈
　　口疳治案
一兒血熱痘後身發熱口臭或疳潰脫上齦門牙左腮
盤牙唇紅乾裂左顴亦紅腫如發毒狀潮州沈三春用
抑揚方(在痘/毒門)加葱汁酒漿調敷腫處若面腫帶青紫色
為實熱必成走馬疳今雖腫而紅始知其另發􁱫也内
服犀角羚羊黄連黄芩生地桔梗牛蒡甘草白芍花粉
木通紫花地丁牛黄或煎金銀花(一/兩)入廣膠(一/錢)間搗甘
菊花根葉汁沖入相間服面腫漸平身熱漸退外吹牛
黄(一/分)珍珠(三/分)青黛(四/分)硼砂猪胆袋黄柏人中白(各四/分)不
易歛加烏梅灰血竭(各二/分)龍骨(一/分)因體虚又加人參象
皮灰三黄製蘆干石(各四/分)又常以釅醋調雄黄末軟筆
㸃入潰竅中始能收歛
加味犀角地黄湯　治壯熱口疳
犀角　牛蒡　荆芥　甘草　防風　升麻　桔梗
麥冬　生地　黄連
解毒湯
黄芩　黄連　黄柏　山梔
涼膈散
連翹　薄荷　黄柏　山梔　甘草　大黄　朴硝咳
𠻳加淡竹葉　桔梗
玉鎻匙
硼砂(一/錢)朴硝(五/分)殭蠶(一/條)冰片(一/分)
清上飲
薄荷　防風　甘草　葛根　牛蒡　連翹　桔梗
黄連　黄芩　麥冬　花粉
清補湯
白芍　川芎　當歸　人參　麥冬　花粉　生茋
牛蒡　連翹　桔梗　甘草　紅花　生地　山查加
酒芍　炙甘草
赴筵散
薄荷　黄栢　青黛等分為末
甘露飲　治牙齦腫腐口臭出血喉舌生瘡
天冬　麥冬　生地　熟地　黄芩　元參　枳殻
石斛　茵陳　枇杷葉
化毒湯
天麻　當歸　黄連　丹皮　生地　赤芍　連翹
花粉
解毒丸
犀角　赤石　丹皮　生地　甘草　防風　歸尾
連翹　黄連
人中白散
黄連　枯礬(各二/錢)冰片　人中白(各一/錢)黄栢(七/錢)蠶退紙
灰(一錢/五分)五棓子灰(七/錢)火煆紅棗(一/枚)胆礬(四/錢)
搽牙散
銅緑　雄黄　五棓子　枯礬　白褐布灰　烏梅灰
細辛　胡黄連
牙疳方
人中白　枯礬(各二/錢)銅緑　五穀蟲(各五/分)麝香(二/分)鹽梅
(五個/火煆)白褐布灰(一/錢)茶葉韮根湯洗過敷之
鴉片馬疳散
鴉片　梅花冰片　牛黄(各一/錢)熊胆(二/分)血竭　乳香
孩兒茶　沒藥　雄黄　輕粉(各五/分)
棗靈丹
小青蝦蟇(百/枚)生礬(三/錢)南棗(五/枚)銅緑(三/分)射香(少/許)共搗匀鹽
泥封固火煅存性研碎敷之
近義散
河南棗(二枚每棗入白砒一/釐火煅烟盡存性)鉛(三/分)水銀(五分共/炒成粉)枯礬
黄柏末(各五/分)研細為末
洗心散
木通　當歸　大黄　黄連　麻黄　甘草　生地
薄荷　桔梗　連翹　牛蒡燈心煎服一方有白术
白芍　荆芥
硃礬散
硃砂(三/錢)白礬(一/錢)
隂陽散
黄連　乾薑末(各二/錢)先用蠐螬蟲搗水洗浄敷之
除蟲丸
黄連　蘆薈　乾蟾(火煆各/一錢)史君子(二錢/五分)川蓮肉(七/個)夜
明砂(二/分)烏梅肉　共搗為丸飯湯送下
化蟲丸
黄連(一/錢)川椒末(二/錢)苦楝根白皮　烏梅肉(七/個)共搗為丸
艾湯下
牛黄散
牛黄(一/分)雄黄　輕粉　枯礬　川椒　乳香　沒藥
冰片　龍骨　貝母　五棓子　白芷　白芨　苦參
赤石脂(各一/錢)共為末苦參浸油調搽
犀角黄連湯
犀角　黄連(各一/錢)烏梅(一/枚)木香(二/分)
吹藥方
人中白(三/錢)薄荷(二/分)冰片(一/分)
紅白丹
敷藥不効爛成深潭者用砒末少許以雞子清調之刷
在猪血紅紙上晒乾燒灰加雄黄硃砂(各一/錢)為末吹入
口中隨吐出涎水不令吐下
馬牙疳乆不收歛方
升麻　葛根　連翹　牛蒡　苦參　丹皮　蜂房
荆芥　黄芩　金銀花　木通
敷藥方
絲𤓰灰　青黛　人中白(各一/分)兒茶　硼砂　蟬脫灰
(各五/分)胆礬(三/分)輕粉(八/分)
又方
五棓子灰　乾姜灰　紅毡片灰　青黛　硼砂　訶
子　兒茶　射干　冰片　黄柏末
又方
三黄製蘆干石　珍珠(各一/錢)人中白(二/錢)
又方
醋煅蘆付石　青黛(各一/錢)冰片(少/許)
又方
人中白　五谷蟲(各一/錢)赤石脂　海螵蛸(各七/分)乳香
兒茶　沒藥　硃砂　枯礬　珍珠(各五/分)五棓子　血
竭(各三/分)牛黄　冰片　麝香(各二/分)
珍珠散
珍珠　冰片　硼砂　人中白　元明粉　槐皮灰等
分為末吹入
貼足心方
兒燈檠草根加射香少許搗匀加雞子清男左女右貼
湧泉穴油紙葢扎好一週時換
　　内潰門
内潰者胃爛也因風寒阻遏腠理隂陽不和其毒内攻
潰而成膿口舌皆白是其兆也極為慘傷識者當于未
出之前見有風寒阻遏氣粗熱甚身必戰動肚腹急痛
𦂳防此症逐散寒邪閉洩腠理縱毒使出自無内潰用
敗毒散或升麻葛根湯
　
　
　
　
　
　
　
　
　
　
　
　
　
　
　
　仁端錄卷九
欽定四庫全書
　仁端錄卷十
　　　　　　　　　　　　　明　徐謙　撰
　　　　　　　　　　　　　　　陳葵　刪定
　　咽喉門
咽者胃之管主納而不出司飲食喉者肺之管主出而
不納司呼吸心包絡三焦之脉並絡於喉此為君相二
火耑主痘疹其火上蒸咽喉最為先受故初標必察咽
喉之痛否以發散解利之令毒出不留於咽喉要地苟
不清解其毒必致腫塞飲食阻而呼吸碍喉中氣汩汩
如水聲䘮無日矣首尾俱用解毒湯外吹玉鎻匙
胃火薰蒸侵喉而痛但㸔唇瘡上下宻而腫者其喉必
腫痛葢脾胃相表裡故也用射干䑕粘子湯
肺火津竭不能滋其化源尖上作痛者用四物湯加麥
冬　五味子　人參　連翹　元參　黄芩　木通
咽喉有瘡痛燥破傷流涎者急用退火以防靨期嗆水
吐食失聲之變用甘桔湯加麥冬　牛蒡　元參　杏
仁　荆芥或調小無比散解之或如聖散加薄荷枳殻
腫大者㸃玉鎻匙一聖散　咽乾便閉用四順飲
身不熱而喉痛者毒氣鬱故也用甘桔湯大成散以開
之
喉症湏審能食而臟腑有熱者方可用前方解利如上
焦雖熱却見小便清大便溏飲食不進者當以清上温
下藥調之只用甘桔湯牛蒡亦量用
　　發熱咽痛
發熱初標咽喉㣲痛者冝清解用甘桔湯加牛蒡
發熱不退晝夜煩躁口舌生瘡唇裂咽痛者此熱毒内
薫其勢急也用甘桔湯合黄連解毒湯同服
　　報㸃起脹咽痛
初起心胃有熱毒上冲咽喉乾澁而痛者冝預解之若
失解發而為瘡腫脹潰爛無及矣宜清咽膈解肺毒甘
桔湯合黄連解毒湯加牛蒡
水漿不入者用射干鼠粘湯加桔梗荆芥山豆根消毒
飲抱龍丸牛黄八寳丹龍硼散紫雪方最妙
　　養漿咽痛
七八日痘皮堅厚明潤而喉痛者不妨色淡無力者宜
清解而兼助發毒用保元湯加元參山豆根
成漿而猶喉痛者毒火上蒸也用甘桔湯加童便製人
參煎成調下小無比散
身不熱而喉痛者毒氣鬱結也用甘結湯
　　痘後咽痛
九日後當叅以四苓散
靨後咽痛不食者凶用甘桔湯加防風元參牛蒡升麻
射干黄芩
　　治案
一兒患血熱痘先用寒涼藥起發灌漿頭面胸背皆濃
但兩腿凹面陷不起用黄芩黄茋托之反熱渇煩躁大
便溏泄咽喉腫痛改用清咽利膈方而愈
解毒湯
山豆根　麥冬(各一/錢)元參　桔梗　牛蒡(各七/錢)防風
甘草(各五/分)生薑(一/片)水煎分三四次服
射干鼠粘湯
生地　白芍　元參　牛蒡　射干　山豆根
龍硼散
硼砂　青黛　山豆根　冰片(各五/分)
紫雪方
先以水五碗黄金器煮三碗去金入寒水石犀角石膏
羚羊角元參丁香甘草升麻再煎至一碗去渣入好芒
硝同煮用栁枝攪不住手候凝入磁盒内又以硃砂麝
香亟攪和匀貯磁瓶勿走氣每服一錢温水化下
叅定清咽散
殭蠶　火硝　元明粉　人中黄　薄荷　𤓰蔞皮
青黛　山豆根　橄欖磨汁紙上晒乾(各五/分)氷片(一/分)肺
虚乆不聲加訶子末(五/分)痘未收去訶子痘收後加訶子
雄黄　辰砂(各三/分)火邪未清勿輕用訶子五味子反令
作喘
傳心録涼膈散
猪荷草　旱蓮草　水萍　雪裡青　山豆根各取汁
同服
又方
粉草　車前　羌活人中白每服三錢至六錢滚湯送
下
稀涎散　治胃熱咽閉
山豆根　熊胆　細茶　薄荷為末先用薄荷潄口然
後吹之
胆礬散　兼治喉癬喉風
雄鵝胆(三/個)青魚胆(五個枯/礬收乾)刺毛窠(一兩/火煅)黄栢末　百草
霜(各五/分)共研末吹之
清咽利膈方
山豆根　麥冬　貝母　桔梗　元參　防風　殭蠶
穿山甲　當歸　白芍　山查　紅花　生地　陳皮
蚯蚓　牛蒡　黄連　黄芩　甘草
　　嗆逆門
喉中氣食二管氣管即喉嚨又名㑹掩細容一線在喉
之前食管即嚥嗌也甚寛在喉之後飲食入喉先以㑹
掩其氣管水穀方從食管入胃今喉舌有痘則必脹硬
飲食致入氣管而嗆逆也然飲水多嗆者因水柔弱易
誤入氣管也穀食不嗆者因有渣滓自直下賁門(即胃/上脘)
不能傷侵氣道也水嗆湏治其痘則嗆自止故開口就
嗆連嗆一聲而遂止先進飲食而後嗆氣悠言清者皆
無害也兼𠻳兼喘兼吐七日以前音啞水嗆者並為逆
候七日以後痘潤無妨故要㸔痘色如紅紫而嗆者熱
重壅塞而上冲也灰白不起而嗆者氣血虚弱肺胃受
傷也見痘之初即冝清肺補腎調脾益肝先哲用桔梗
湯解毒湯並加荆芥防風牛蒡麥冬杏仁元參山豆根
之類服於將發未發之前所以清氣道不使毒犯咽喉
預防之法也
未行漿而嗆此毒氣壅盛其喉必痛用利咽解喉湯
痘色乾滯而嗆宜再為補發用保元湯加麥冬桔梗
不因飲食而嗆此為乾嗆初痘時為肺受火毒冝升解
之用至寳飲加沙參笋兠少與柴胡黄芩清之
膿痂時乾嗆用無上飲加淡竹葉沙參竹瀝姜汁
成漿時痘多者咽痘必早熱肉虚皮薄易破觸之即痛
痰涎粘褁飲食難進强咽則痛或雜膿血痂皮痰涎而
出此亦肺受火毒津液不足而痰生也聲音清亮者可
治用甘桔湯加牛蒡花粉利咽化痰多服自愈
食入嗆吐者此咽喉受傷門戸隘塞亦惡候也
舌上有瘡破如蜂房舌痛强硬不能下咽水嗆食吐待
舌瘡愈自然平安將靨時嗆吐痘色根窠淡紅者用嗆
効方加川芎當歸
至寳飲
起脹前用桔梗　前胡　山查　川芎　當歸　連翹
木香　茯神　紅花　青皮　牛蒡　木通
灌漿後用人參　黄茋　桔梗　貝母　川芎　當歸
山藥
養胃化毒湯
白术　陳皮　砂仁　黄連　茯苓
嗆効方
杏仁泥　沈香汁　蜜　人乳隔湯頓温服
又方
人參　桔梗(各一/錢)枇杷葉(三/片)煎成加乳磨沈香汁頓服
　　聲啞門
痘已出而聲變者形病也痘未出而聲變者氣病也瘡
出而聲不出者形氣俱病也痘家以清利咽喉為第一
肺屬金而生氣金空則鳴金實則無聲心火上炎肺熱
則脹孔竅閉塞毒無從出舌根陷坑咽門腐壞呼吸俱
廢為難治矣湏早為清解鄒凭虚曰挫聲者必熱渇鴉
聲者必驚悸連綿者多肢體之逼廹哀細者多胸臆之
鬱悶斷絶者多熱毒之攻冲浮漂者多汗浥而頭痛沉
實者多脾虚而鶩㵼如咬齒者督脉絶如破鑼者肺脉
絶如放弦者肝脉絶如墜石者脾脉絶如雨滴者心脉
絶啼哭無聲但見淚出口動者腎敗也聲啞如破如鯁
者喉爛也
初㸃隠隠又無感冐而舌燥唇裂聲啞及四五日黒陷
而聲啞者皆不治
初熱聲遂變此重症也用清肺飲甘桔湯加牛蒡荆芥
元參養漿收靨失聲此㝡危之症若能言而聲濁不清
者用甘桔清金散或用㵼白化毒湯甚則用𨗳赤散甘
桔湯加牛蒡花粉麥冬杏仁元參石膏訶子或清肺湯
仍用噙化藥㵼白散加花粉石膏桔梗黄芩茯苓陳皮
山梔麥冬聲音低小難出此心血虚耗心氣消乏雖有
聲而不發揚也用導赤散加人參麥冬葛根杏仁訶子
喉内無瘡因食熱藥而聲啞用甘桔化毒湯或射干化
毒湯加連翹黄芩當歸犀角元参
感冐風寒而聲不清用參蘇飲加桑皮杏仁石膏
咳𠻳欲啞用防風甘桔湯
咽痛不能言用花粉散
心熱腎虚不能言用四物湯加麥冬茯苓
能言而聲不清用㵼白散加桔梗石膏茯苓麥冬知母
花粉有痰用花粉貝母絲𤓰子
痘色灰白虚陷失音此危症也宜用參麥清補湯兼千
金内托散
清肺飲
麥冬(三/錢)麻黄(一錢/五分)知母　花粉　荆芥(各一/錢)訶子　石
菖蒲(各八/分)桔梗(二/錢)
甘桔清金散
桔梗(一/兩)牛蒡(七/錢)甘草　連翹　訶皮(各五/錢)共為末每服
一錢薄荷湯送下去訶皮加射干即甘桔化毒湯
㵼白化毒湯
桔梗　甘草　花粉　石膏　青皮
清肺湯
阿膠(一錢/五分)牛蒡(二/分)杏仁(三/粒)馬兠鈴　黄茋(各五/分)粘米(一/撮)
(炒/黄)煎服
導赤通氣散　治心虚聲啞
木通　生地　甘草　人參　麥冬　歸身　石菖蒲
射干牛蒡湯
射干　山豆根(各一錢/二分)牛蒡　紫草　紫苑(各一/錢)桔梗
木通　石膏(各八/分)升麻　蟬蜕(各九/分)甘草(五/分)
人參補聲飲
人參　阿膠　牛蒡　杏仁　麥冬　石菖蒲　淡竹
葉　粘米
花粉散
花粉　桔梗　茯苓　訶子　石菖蒲　甘草(等/分)淡竹
葉(七/片)黄荆(一/寸)
聲啞方
絲𤓰仁　木通　逺志肉　石菖蒲　麥冬　燈心風
邪加柏仁　防風　杏仁
參麥清補湯
人參　桔梗　查肉　麥冬　黄茋　花粉　前胡
牛蒡　甘草　芍藥　當歸　紅花　川芎　生地
千金内托散
人參　歸身　黄茋　川芎　芍藥　官桂　甘草
查肉　木香　防風　白芷　厚朴
又千金方　治口渇吐痰聲啞
荆芥　防風　麥冬　牛蒡　茯苓　白芍　桔梗
花粉　元參　百合　山豆根　柴胡　𤓰蔞
　　舌症門
舌乃心苗紅潤則吉燥黒芒刺則凶以内熱甚也
痘出三日心經主之見黒白黄胎者亟冝疏引
痘出四五日肝經主之當退不退根窠紅黒者用犀角
黄連木通和之
灌漿時用審簧法(舌/也)舌有黄白胎難退者雖成漿必重
易退者雖重必輕
氣虚毒重津不能上行華池乾涸而舌乾口燥者宜用
補益
隂虚火熾而舌乾燥者冝壯水主之
毒重而乾燥者冝解利
舒舌歛舌者脾之熱弄舌者心之熱
時時舒舌者脾經㣲熱也勿用涼藥下藥
飲水者脾胃虚津液少耳
秘要云脾火盛則舞唇心火盛則弄舌冝急解火毒用
至寳飲去川芎當歸陳皮紅花加山梔黄連木通笋根
汁蓮心
痘初起一二日驚搐悶亂弄舌者毒不得伸也用犀角
地黄湯
發熱後不拘日數舌忽伸出不收者死
十二三日痘將愈時忽寒戰咬牙舌卷縮此風邪領毒
入心也用人參當歸黄茋乾姜熟地熟附茯神白芍木
香連翹
舌上痘稠宻如堆粟破如蜂窠者危更加水入則嗆食
入則噦聲啞者死
痘多而弄舌者凶
用藥之法以舌為樞杻故可清可下視舌之焦黒黄白
盡之矣可温可補視舌之紅淡潤滑盡之矣
　　痰涎門
秘要云痰之難治難於發痰之初發藥難用必湏預防
使終不發可也葢毒氣閉塞不能流通遏而成痰正氣
阻隔于中焦為喘為𠻳而痰聲如拽鋸若失於隄防至
貫漿湏補却見痰發用補則痰盛不補則難漿束手待
斃矣治痰湏審虚實表裡如痘綻實紅活實熱也軟弱
淡紅虚寒也鼻塞涕洩宜發散外邪用惺惺散參蘓飲
寒則加半夏風則加南星白附皂莢僵蚕
凡肺胃實熱氣鬱痰滯涕唾稠粘鼻乾身熱二便秘澁
煩渇飲冷宜内外疏散使邪不壅滯用人參清膈散熱
則加花粉
毒蓄臟腑痰實壯熱胸中煩悶大便秘結冝疏導裡邪
調和榮衛使邪自散用前胡枳殻散身温脉微便利者
勿服
三日之痰心經有之則逆五日之痰肝經有之亦凶若
素有痰者别論
痘前治痰冝用青皮桔梗前胡黄芩𤓰蔞枳實
標時若左右兩顴稠宻不分珠而紅者至灌漿時必然
發痰兩顴屬肝肺二經金木相剋經云金木無分肺火
盛矣故知發痰宜先清臟腑服清肺飲一二劑
六日預服牛黄豁痰散則痰必不發
七八日臟腑不清必用白芍
痘正出時風邪所襲眼目直視牙闗𦂳急者勿用峻藥
以薑附湯為主
起脹灌膿時有痰不可用二陳湯恐燥陽明之氣血孤
陽無隂不能施化也只用白水磨白附子服
六朝有痰冝清痰降火用紅爐紫雪方
收靨有痰用二陳湯不妨一云用栁牙貝母旋覆花
前胡枳殻散
前胡　枳殻　茯苓　大黄　甘草(各五/錢)
清肺飲
升麻　葛根　桔梗　前胡　青皮　山查　紅花
白芷　連翹　木通　山梔　羌活　防風　金銀花
地膚子　蓮子青心
薑附湯
白附子　老薑(各二/錢)濃煎服取㣲汗
牛黄豁痰散
天竺黄(三/分)川山甲　胎骨灰　牛黄(各一/分)蟾酥(三/釐)甘草
菉豆(四十/九粒)共為末
紅爐紫雪方
硼砂(六/分)礞石(煅/)滑石(水/飛)硃砂(水飛各/五分)柿霜(五/錢)牛黄　冰
片(各一/分)共為丸薑湯下
開痰神應丹　治咽瘡痰湧
芫花(三/錢)炒黒為末每服三四釐白湯下
八寳丹
珠子　虎珀　牛黄　麝香(各二/分)冰片(一/分)硃砂　天竹
黄　龍齒　胆星　白附(薑汁/炒)全蝎(各五/分)蜜丸金箔為
衣薄荷湯磨服
　　發渇門
渇者裡熱也葢三焦乃水穀之道路津液乃水穀之精
華流行三焦以制火者也火非虚不發發而不解則津
液不能行上以制火火性炎上薫灼心肺水性下行不
能上達是以華池為之枯涸故燥渇也亦有痘多津液
外注化為膿漿不能内滋臟腑故渇當分虚實治之不
可恣與湯飲𤓰果致傷胃氣
　　痘初發渇
初熱小渇常候也若大渇咽乾唇口焦燥此心火上炎
腎水不升毒火妄行血枯液耗也用葛根解毒湯加黄
芩黄連以㵼心火加知母黄柏以滋腎水倍加紅花牛
蒡得舌潤則生舌有芒刺則死切勿食生冷鬱遏毒火
致不得升散也一云心火上炎宜用導赤散或辰砂六
一散
發熱自利而渇者津液不足也用黄芩湯加麥冬燈心
發熱五六日不住痘形隠隠煩渇者用升麻㧞毒散
發熱起即大渇者熱内盛也宜清金利水用紫苓湯加
荆芥葛根紅花牛蒡花粉
　　見標發渇
丹溪云初起煩燥狂渇引飲者宜涼以解其標用六一
散
錢氏云身熱煩渇腹脹而喘大小便澁悶亂大吐者當
利小便用導赤散辰砂六一散
初時紅黒不潤宜涼血解毒三日外乾紅枯燥宜滋腎
水
痘已標㸃熱毒内外蒸發以致脾胃虚燥血枯喜甘味
以自救若好飲酒者以無灰酒浸當歸頻與之酒漿亦
可惟忌白酒恐發痒也後以托裡散加四物湯
痘發諸經火起銷爍肺金以致渇宜抑肺涼血使肺金
生水用保元湯加麥冬草連花粉或用六味地黄丸
　　養漿發渇
八九日灌漿時身熱發渇此痘多毒盛表裡氣血俱虚
也用人參黄茋川芎當歸芍藥甘草麥冬花粉川連
痘太多血氣弱津液少咽乾膈焦冝養氣血益津潤燥
若食生冷損胃氣而津液不生變將作矣用葛根解毒
湯
渇而兼㵼用人參麥冬散若不㵼去白术加生地知母
大劑作湯代茶
虚渇用陳冬米人參煎湯代茶
漿足紅活而渇用人參茯苓五味麥冬烏梅
　　痘後發渇
痘後不宜渇忽然渇者心胃有邪熱也其人必能食便
閉舌乾咽燥用人參白虎湯加黄連
食少便調舌咽不燥此虚渇也用人參白术散人參麥
冬散加天花粉
結痂時而渇津液竭也用保嬰百補湯加生脉散
渇甚而㵼亦甚者難治凡渇切勿利小便利之則益其
渇
　　渇兼雜症
暑月煩渇冝清之用白虎湯
胃熱而渇津液耗也始終宜用白虎湯加花粉乾葛有
汗加人參小便不利用四苓散並用辰砂六一散
毒氣聚胃時多發熱熱淫于内而外不得宣故發渇宜
紫草葛根白芍甘草牛蒡紅花生地前胡渇猶不止用
紅花子濃煎服此藥最能散胃中淤血故也
心火上炎而渇宜導之用辰砂五苓散
肺熱而渇治在上焦用人參白虎湯加黄連
熱邪入肺氣急咬牙而渇宜調肺氣用四君子湯加麥
冬訶子
熱壅吐㵼而渇冝升提發散
血熱毒盛而渇必狂亂便閉壯熱痘色乾紅焦紫用涼
血地黄湯黄連解毒湯便閉用四順清涼飲
火痘必大渇引飲當發熱標痘時不妨以火濟火若故
禁之即致渇死火毒稍解急進退火之劑如知母黄栢
花粉之類
漿痂時渇用人參麥冬蘆根知母必大劑濃煎待冷恣
與食之則止否亦致渇死湏騐外症治之
隂虚火動而渇是血虚也隂無驟補故難治用六味地
黄丸加五味肉桂
虚渇血虚而兼氣弱者用人參當歸麥冬
血少不養心驚悸而渇者用四君子湯加當歸紅花麥
冬生地逺志
身温而渇津液耗也用四君子湯加木香葛根
㣲熱而渇宜利水用五苓散加人參麥冬白术甘草
氣虚而渇冝補氣用保元湯加麥冬五味
渇不止而兼㵼用參苓白术散加五味麥冬
渇多而液竭用四君子湯加訶子肉果
足指皆冷不得至經脾胃陽虚津液不能上升而渇用
四君子湯加當歸黄茋官桂
腹脹而渇脾胃虚不能運化精㣲也用四君子湯加腹
皮厚朴青皮
風邪所觸而渇脾胃虚不能通調水道而潤燥也用四
君子湯加葛根麥冬五味
不能食而渇脾素弱不為胃行其津液也用參苓白术
散
氣血俱虚而渇必身熱面㿠當大補之用四君子湯加
當歸黄茋芍藥紅花五味或六珍湯
自利而渇者毒邪傳腎開閤不司津液下竭不能上潤
自救也宜温之用陳氏異攻散
發熱而渇火銷津液也用升麻葛根湯或紅花牛蒡湯
燈心炒米湯
飲水多而渇愈甚液竭而獨陽盛也用四君子湯加當
歸黄茋麥冬五味藿香扁豆花粉
渇而寒戰者内外俱虚也風邪所集也治宜實表用四
君子湯加防風肉桂當歸黄茋春夏减當歸
渇而咬牙者血熱不能榮骨而齒槁也冝補氣㵼腎用
四君子湯加川芎當歸芍藥麥冬五味或八味丸倍加
地黄赤茯苓
虚寒而渇寒戰咬牙泄㵼者用木香散異攻散
脾胃虚津液不足而渇有九症腹滿足指冷驚悸身温
身熱面白寒戰咬牙多飲不已宜用木香散如不愈加
丁香肉桂然亦有脹悸寒戰咬牙之渇屬熱者宜審之
閻忠孝曰小兒驚風泄㵼瘡疹之渇皆津液内耗也不
問隂陽並用人參茯苓白术麥冬藿香葛根五味木香
　　治案
一痘漿將半足漸蒼老冝靜養之有謂脾主結痂用異
攻散加山藥芍藥喘渇身熱此實症而用補劑内外皆
熱也治以寛中湯又口齦發疳以清胃解毒湯而愈
一痘八朝漿滿身熱而渇咳有痰火盛而津液涸也用
白虎湯而愈
一痘起脹煩渇不已寒之不寒是無水也宜壯水之主
以制陽光用六味地黄丸加麥冬五味多服而愈
一人十九歳六朝匀朗綻突淡白少神渇甚不已此虚
弱而津液竭也用人參枸杞麥冬煎又以補中益氣湯
加枸杞保元湯加麥冬芍藥當歸枸杞九朝漿足渇止
服人參一觔而愈
一痘起脹乾紅焦紫根窠結實便結煩渇用黄連解毒
湯而愈
一痘六日起脹不食引飲此胃弱也用調脾内托散治
之而愈亦有毒壅不食引飲者不可不辨
一痘六日未起脹便結煩渇服保元湯煩渇益甚此毒
未盡解而用温補則毒蘊蓄而不能托漿先用清解而
起脹渴止用保元湯收功
一痘八日漿半足熱甚引飲者有用保元湯而煩渴益
甚予謂當倍加人參麥冬以止渴
一痘九日空殻無漿根血乾紅壮熱口渴用保元湯而
渴更甚此腎水枯涸不能勝火宜壮水之主
一新婚後躁熱引飲亦宜壯水制火用八味地黄丸加
人參麥冬五味又用補中益氣湯渴止熱減
一新婚後躁熱而渴飲冷即睡醒復索飲不已時天令
大寒此腎水涸不能制火乃孤陽絶隂行漿二七日而
卒無隂則陽無以化也
一痘七朝潮熱口渴利下臭穢陳積此腸胃熱蒸而下
也雖虚而無寒用保元固中之劑而愈若用木香散辛
熱之味祸立至矣
一漿期壯熱煩渴或疑津液不足以保元湯加麥冬熱
渴益甚痘色焦紫此痘本熱而衣被太暖用補反助其
熱以黄連觧毒湯加牛蒡子清解而愈
一痘後熱渇能食便閉咽乾口燥此心胃二經受邪也
用白虎湯而愈
一痘後口渇食少小便數此食傷胃氣精液不足故也
用補中益氣湯加麥冬五味而愈
一冬月出痘頂陷紫黑惟用當歸浸酒飲之而痘起
一痘黒陷黄色不食性好酒恣與之酒而痘紅綻
一痘火毒閉而形若死移棄外庭遇暴雨而甦此涼水
制火也
一險痘熱壅索飲不已速與井水數碗渇止痘起
人參麥冬散
葛粉　麥冬　白术　人參　甘草　升麻　粘米
竹葉煎服
　　嘔吐噦噯􁞷逆門
火逆而物獨出者為吐聲獨出而短者為乾嘔聲物齊
出者總名嘔吐皆火逆上冲也亦有因受寒冐寒而嘔
者若夫噦者乃土敗而衝任之火自臍下直犯清道上
出於賁門(胃口/上也)㣲則乾嘔重則聲嘶啞嗄言語不振或
咽瘡潰爛㝡為惡候太素曰弦絶者其聲嘶木陳者其
葉落病深者其聲噦短針無取毒藥無攻謂不治也若
􁞷逆者乃胃寒冷氣上升也必因風寒生冷所致亦十
中之一二耳
初熱標㸃起脹之時熱嘔為多宜疎毒發表降火為主
切不可用燥藥加丁香砂仁之類以致血不能潤痘也
用至寳飲加薑製黄連輕者不治自愈重則紅黒乾枯
宜用山梔竹茹伏龍肝清解之如吐清水黄水膿痰者
俱不妨吐臭痰肚疼者凶
外感噦吐用二陳湯加藿香柴胡紫蘓白芷枳殻生薑
内傷嘔吐用二陳湯加藿香紫蘓砂仁枳實神麯白芷
毒冲嘔吐以茱連散主之或辰砂六一散加石膏蘆笋
根汁
内傷外感兼咳𠻳嘔吐者用蘇發散加生薑
口渇乾嘔用藿香正氣散加薑製黄連
吐而酸苦有聲吐訖反快者火冲也痘必紅紫用梔連
二陳湯
胃弱嘔吐無聲有物不酸若不食食下即吐困倦面青
唇白吐多順快用六君子湯參砂和胃散
傷生冷受寒氣而嘔者用二陳理中湯
失于早解咽中作痛有瘡吞吐不利飲食哽寒而嘔逆
者用加味鼠粘湯
養漿時因傷食腹痛而嘔者用平胃散加砂仁藿香煨
薑
吐而有物用養胃化毒湯
傷生冷而嘔痘變灰白者用異攻散加砂仁丁香肉桂
七八日因脾胃虚寒而嘔者用賽金散
虚嘔用無上飲加人參白术蘆根汁嘔止尤當温補
痘後嘔吐餘熱在胃者多煩渇求乳飲多吐乳如射面
赤五心熱喜冷用橘皮竹茹湯加黄連或竹茹五苓散
或竹葉石膏湯
臉汗引飲者用四苓散加木通麥冬
膈有熱痰煩渇便閉者用二陳湯加山梔貝母竹茹花
粉薑製黄連生薑
傷食而嘔聞氣即吐者用木香大安丸養脾丸保和丸
妙應九加麥冬山查薑製黄連枳實神麯
惡心乾噦者宜利小便用竹葉石膏湯燈心竹葉湯加
瞿麥薑製黄連天花粉之類
夏月用五苓散加石膏或竹葉燈心湯
面青白手足冷二便自利無痰心腹作痛或渇喜熱飲
者用益黄散平胃散加砂仁藿香小茴香
胃凝寒痰吐清水者用猪舌湯四君子湯二陳湯調之
引飲過多吐清水者名水逆用五苓散虚而乾噦者用
和中湯四君子湯加橘紅半夏竹茹兼心腹痛者用丁香
理中湯益黄散或四君子湯加藿香木香
凡吐症服藥不可于乳食飲湯之後强與之恐其一併
吐出湏緩緩漸進待藥下行既服盡以指搯兒兩内闗
穴片時即不吐矣
膿期噯氣氣粗煩躁用猪尾膏手足冷口氣寒而虚噯
者用木香散異攻散由熱鬱胃中欲出不得出者用半
夏生薑湯加陳皮黄芩或四苓散加陳皮竹茹以利之
胃寒發􁞷而嘔用炒鹽吳茱茰(各一/錢)丁香(五/分)水煎服
　　治案
一兒年十五血熱毒重而無粿粒正額略見分珠而又
稠宻唇焦口腫舌有黒刺大熱大渇先用羌活湯調催
蟄退火丹雖起發而嘔噦特甚用黄芩黄連荆芥防風
連翹牛蒡山查蟬退犀角紫草石膏大黄二劑痘乃少
潤又加川芎當歸門冬知母桔梗生地紅花元參痘漸
滋長嘔噦漸止八九朝復嘔背漸平塌仍用川芎當歸
黄芩黄連僵蚕連翹牛蒡羌活陳皮藿香石膏黄土澄
水煎服隨以桑蟲漿雞腦各二個入催蟄丹震蟄丹各
五分至夜狂躁作渇以陳冬米麥冬煎湯頻飲至天明
熟睡而痘起灌矣但大便溏加黄茋白术山查橘紅炮
薑人參而愈
一痘成漿倒陷而噦不止亟用攻發藥以起其痘于安
胃藥中加人參黄茋黒薑陳米白术黄泥澄水煎治之
而愈
一兒標㸃噦吐面色枯口唇焦胃氣已脫毒伏不出三
日而死
一痘六朝匀朗光澤外症順而胃氣損聞食則噦漿雖
滿不能收拾而死吐蛔者更重
一痘後喘嘔以長水揚百遍煎清上之藥服之而愈
一痘後吐蛔因氣血弱無穀氣養蛔故也用二陳湯加
生薑芍藥黄連連翹大黄治之而愈
一痘後煩渇乳多則吐身熱喜涼此餘毒在胃也以竹
葉石膏湯治之而愈
一痘後噯腐有用香砂丸尅伐太過變泄㵼而死
至寳飲
桔梗　前胡　山查　當歸　連翹　川芎　木香
茯神　紅花　青皮
茱連散
黄連(五/錢)茱萸(二/錢)同炒為末竹茹(一/團)生薑同煎湯調服
蘇發散
蘇葉　陳皮　半夏　蒼术　厚朴　甘草　茯苓
羌活　枳殻　神麯
藿香正氣散
藿香　紫蘓　陳皮　腹皮　桔梗　甘草　茯苓
半夏　厚朴　白芷
梔連二陳湯
山梔　黄連(俱薑炒/各五分)茯苓(一/分)半夏(四/分)橘紅　炙甘草(各/三)
(分/)生薑(一/片)水煎漸漸唧下
參砂和胃散
人參　砂仁　白术　茯苓　半夏　藿香　陳皮
炙甘草　煨薑
二陳理中湯
人參　白术　陳皮　甘草　茯苓　煨薑
二陳一連湯
陳皮　茯苓　生薑　半夏　黄連　竹茹
加味鼠粘湯
荆芥　防風　陳皮　甘草　牛蒡　桔梗　射干
山豆根　一方有乾葛連翹無牛蒡甘草
控涎散
孩兒茶　柏末　硼砂(各五/分)辰砂　雄黄(各三/分)共為末
吹入咽中不預治漸變失音嗆水而難救
加味平胃散
陳皮　蒼术　厚朴　甘草　藿香　砂仁　小茴香
煨薑
賽金散
黄連(用生薑汁拌入瓶中悶一晝夜令其發熱過/取出即同薑渣炒乾去薑渣以黄連為末服)
無上飲
人參　黄茋　陳皮　桔梗　貝母　川芎　當歸
山藥
竹葉石膏湯
石膏　知母　麥冬　甘草　竹葉
二陳湯
陳皮　茯苓　甘草　半夏
　　頭面腫脹門
諸陽之㑹在頭心之華在面痘為陽故必主之故痘瘡
頭面稠宻者重頭面預腫者逆頭面痘瘡破爛腫臭者
凶
　　有應腫者
痘漸起發頭面應期浮腫此毒氣發越聚于三陽之分
欲作膿漿此應腫者也至漿足收歛毒化腫消目開者
為吉若痘未熟而腫消目開者為凶
　　有不應腫者
痘稀毒輕熱㣲雖作漿而根不占據此不應腫者也
有元氣衰弱痘頂凹陷不脹不灌面不腫目不閉者是
毒不能發越於陽分也雖勉强灌膿于一時亦難保十
二三朝之變用保元湯托裡快斑湯為主
四五朝肉腫而痘不起者毒存于脾也十亡八九若腫
而痘形髙起飲食如常者可治若痘不見如蛇皮者必
凶用木通腹皮湯
八九朝正當養漿灌膿時忽腫消皮脱目開乃元氣不
足毒内陷而氣外泄也用參茋内托散目早開用木香
散復腫閉者吉不腫閉者凶
痘未齊而頭面預腫脹者風熱甚也經曰熱勝則腫治
宜消解用葛根解毒湯加荆芥防風蟬退白芷或消毒
化斑湯外用神應膏䕶目
有兼疫毒致痘未發而面目先浮腫光亮者即大頭瘟
也宜急解温氣消則吉不消則凶
七日後變痒塌嗆水錯喉聲啞痰喘者不治或用羌活
救苦湯救之
有隂虚陽盛虚陽上浮毒氣妄行肉分三四朝痘未起
壯面目忽然青腫光亮一有此症則毒不盡發七日後
氣退毒陷矣
有風寒閉皮膚毒流肌肉痘不易出目胞浮腫光亮壯
熱煩躁者經曰毒乗于心則熱熾于外也急用升麻湯
加荆芥連翹蟬脫踈解之痘透毒解目自開矣
有因氣血虚弱不能拘攝毒氣成漿毒散肉分面腫痘
不壯者此危症也宜大補氣血則痘自灌腫自消也用
參歸大補湯
有頭頂俱腫痘反平塌者難治用麻黄湯加山甲發汗
後隨症施治
起脹時頭面腫大湏細㸔形色何如若顆粒分明紅活
綻突者吉若粘連通串糢糊成片又兼灰白青黄乾燥
皮膚黒黯者凶紅活潤澤者用快斑湯合消毒飲或消
毒快斑湯以解毒更用甘桔湯加牛蒡以利咽喉寛胸
膈外用神應膏䕶目
凡痘瘡腫脹正面忽然破痒則邪氣内傷正氣外泄崩
沙之勢漸不可為矣
服藥後得破者復灌消者復腫飲食如常二便調和變
凶為吉也用十全大補湯合苦參丸治之
若灌漿後應消不消者是毒未化盡也猶防餘毒損目
解毒為亟不可緩也
凡痘與皮肉一般腫而有根窠及半邉面腫形色順者
俱無害
凡痘灰白面如錫餅能食便調無化症者亦無害
木通腹皮湯　治四五朝毒伏于裡肉腫而痘不起
殭蠶　當歸　茯苓　木通　甘草　苡仁　蟬退
腹皮　白芍　路路通(一/個)虚者加人參
消毒化斑湯
升麻　柴胡　桔梗　甘草　牛蒡　連翹　防風
羌活　蟬脫　龍胆草　宻䝉花　淡竹葉
　
　仁端錄卷十
欽定四庫全書
　仁端録卷十一
　　　　　　　　　　　　　明　徐謙　撰
　　　　　　　　　　　　　　　陳葵　刪定
　　腹痛門
臓腑有熱毒而適外感風寒内傷生冷痘因而發以致
隂陽相拒而為腹痛或作塊作脹與和平勻氣兼發散
之藥又當察外症不得妄下傷氣使蘊其毒而不得宣
化也訣曰發熱腹中痛斑瘡腹内攻發多防不透發少
便防􁱫惡候也故心胸大痛者不治
痘疹腹痛者毒蘊於三隂也臍以上屬太隂脾經當臍
屬少隂腎經小腹為厥隂肝經須細别
　　初熱腹痛
内毒與外邪相摶欲出不出而腹痛飲食如常而腹痛
者用化毒湯
原熱腹痛熱二三日後便秘而痛者燥糞與毒相併也
用三黄丸七物升麻湯或桂枝大黄湯
詀妄狂亂而腹痛者用三一承氣湯
或食生冷而腹痛者用理中湯加桂心
食過多而痛者痛必亟疾啼呌甚痛在臍以上飽悶噫
氣而青白唇淡手足冷量輕重消之用升消平胃散一
服即止或原物湯及神曲山查砂仁枳實廣皮紫蘓
腹脹硬痛便閉者下之用偹急丸
發熱自利腹痛者痛必緩有作有止痛在臍以下或連
腰痛面紅唇紫手足不冷用黄芩湯加木香青皮或化
毒湯
泄㵼腹痛者用托裡建中湯
痘未出身熱煩躁腹痛莫忍而不休者亟用活血散服
後不止必出紫黑有紅斑瘡乃極重之候或獨蝉湯立
見紅活
如腹痛大便實者用桂枝大黄湯調獨蝉湯活血散
嘔吐蜖蟲而痛用平胃散加烏梅
吐利腹痛乃太陽寒水乘脾土也用益黄散寒甚用附
子木香痛止瘡亦發
若焦躁小便數唇焦發泡而腹痛用犀角地黄湯合化
斑湯兼活血透肌散
腹痛痘不出而發厥者用芍藥甘草湯加蝉脱煎服使
毒氣泄而四肢溫而痛止
痘乍出乍隐腹痛者用七物升麻湯
初發熱及標痘時腹痛乃毒猶在内出不盡也用至寳
飲倍山查青皮木香少加柴胡煎服㧞毒出外其痛自
止
痘初出腹痛若暑月用黄芩黄連大黄牛蒡少磨木香
汁寒月瘡黑者寒邪也用木香丁香
痘出三日尚未齊或見㸃紅赤過度腹痛難忍脾毒不
能發越氣血凝滯或風之閉故也用獨蝉湯手中有痘
始為出齊
痘出盡而猶腹痛者大發之用紫草飲總宜平胃散如
升發解利并利小便之藥則毒氣上下分消而痛自止
痘不出痛不止者不治
發熱標㸃心腹絞痛煩悶呌呼此痘陷伏燔灼臓腑也
或自小腹上冲心腹脹痛此入厥隂大痛也不治
或口臭舌胎發斑而腹痛甚此胃爛也不治
凡發熱時腹中攻攪覺痛上下不定或煩躁作渇詀妄
即當通大便其痛自定熱亦止而瘡隨發矣若下之稍
遲則變症蜂起身發紫泡而死切勿拘首尾汗下之戒
　　起脹腹痛
五六日皮堅起脾紅潤調勻而腹痛者只宜疎解但見
兩臉痘起小便利則自安如兩臉不起速發之小便不
利則利之
脹期多内傷也損其榖則愈不可妄下若見内傷之症
又不可因循失下
傷生冷腹痛者用丁香脾積丸原物湯下
有㵼者用異攻散加丁香訶子
傷肥甘油膩糕餅熱物者用急偹丸原物湯下
凡傷熱冷物得利後並用四君子湯加陳皮木香或錢
氏異攻散調之
飲食過飽腹中稍覺不快者用木香大安丸
内傷飲食腹脹痛中氣欝而痘不起發者用寛中快斑
湯
　　養漿腹痛
灌漿至結靨時腹痛當察其痘色尚紅便秘之類乃毒
未盡也即與解之錯過日期十救三四用保元湯加内
托
毒已盡又無陷伏久不大便而腹痛者必有燥屎也宜
通之用當歸丸胆導法
便清腹痛者必食生冷或受寒也宜溫之用理中丸溫
中化毒湯黄茋建中湯加木香
風寒所逼毒發不盡忽腹脹痛而煩躁喘促痘變灰黑
必傷食也先以丁香脾積丸原物湯下去其宿食後以
人參白术散去葛根加青皮廣皮與養脾丸相間服
若傷食輕痘仍寳滿色潤者用錢氏異攻散加青皮山
查漿未充而腹痛泄㵼用保元湯加白术肉菓陳皮木
香芍藥厚朴裡急後重者停滯為積也用陳皮厚朴甘
草山查神麯麥芽枳殻砂仁俟便利痛止再加補托
　　收靨腹痛
收靨時忽腹痛著中脘者熱毒凝滯淤血作痛也用消
毒散血湯囬漿後脾虗飲食失莭而痛者用芍藥甘草
湯加厚朴山查酒炒山梔
若虗而肺金欝於大腸刮積而痛者用參桔湯
　　痘後腹痛
忽然腹痛手不可按者傷食也便秘急疎利之否則漸
加喘急難治用雄黄解毒湯
痛在上脘者宜清導用脾積丸
便利者用木香大安凡
痛在中焦者喜手按之食少便潤虗寒也用黄茋建中
湯
痛在小腹不可近者燥屎也用偹急丸胆導法
不因内傷煩躁不寜而痛者毒氣入裡也用解毒行氣
定痛之藥膓鳴自利腹痛虗寒也用黄茋建中湯芍藥
甘草湯加乾姜澤㵼
虗痛不止者用桂枝芍藥湯
痘後腹痛口噤僵直者用鈎藤湯
腹滿痛便秘者熱毒盛而氣不得伸也用芍藥甘草湯
去肉桂白术加酒炒大黄
燥渇狂妄腹痛用三乙承氣湯
有燥屎者用三黄湯
熱毒在胃時欲嘔吐者用黄連湯
有淤血者用桃仁承氣湯
　　治案
一痘未盡出腹痛噯腐吞酸大便酸臭乃飲食停滯也
用二服保和丸而愈
一痘起脹時不易行漿肢冷腹痛乃血熱痘而過用凉
劑理中湯加肉桂木香炮薑一服而愈
一痘後傷食腹痛中氣不足宜補㵼兼施用香砂保和
丸補中益氣湯調理而愈
一痘能食易化腹痛此胃熱易飢脾弱不能消磨欝積
而痛也用補中益氣湯加芍藥木香黄連而愈
益黄散
荆芥　乾薑　廣皮　甘草　茯苓　厚朴　人參
黄茋　丁香　官桂　腹皮　木通　澤㵼加棗肉煎
服
雄黄解毒湯
雄黄(一/錢)巴霜(二/錢)米飯和丸如黍米大
　　腹脹門
毒聚腸胃不能發出或毒少發於外而又入於内皆致
腹脹甚則氣粗發厥痘無血色或變紫黑多致不救當
升發利上下分消則脹自愈所謂痛隨利减毒以利消
也
未發毒盡不可驟補向不脹因峻補而脹者宜消之行
之
滿而疼痛者實熱在内也脾熱腹脹者不能食大便秘
用枳殻散未可驟用芒硝大黄
胃熱腹脹者小便赤秘用四聖散
乳食停滯作脹者升發解利藥中加消食之味又當審
所傷之食或寒或熱以治之
滿而不舒者脾胃弱不能運行也宜行氣健脾
伏熱在胃有所阻隔上則心氣不降而小便赤澁下則
隂氣不升而腹中脹滿宜發邪毒則胃熱自散用四聖
散
初起腹脹屬心火或有風寒交激聚毒於内不能發出
以致咳𠻳氣急唇口開裂痘焦口臭此危症也當升提
解利使毒上下分消若表邪重者宜㣲汗之
毒欲出不出或風邪凉冷以致冷熱相搏隂陽不和脹
而喘急甚則厥逆者宜溫中利小便用木香散脉㣲發
厥飲食不進下氣虗嗚二便自利痘無血色者亦宜溫
之用益黄散去甘草加姜製厚朴或理中湯加訶子山
藥
氣喘發厥致毒氣倒入内者用木香散異攻散
若毒陷入裡必有他症相雜或煩躁大渇小便澁大便
秘啼哭不止但用溫平解毒快氣紫草飲
目開神昏口氣大臭則神氣已離難治
痘已出齊毒已發透而腹脹者痘隱隱不明腹中陣痛
喘嘔滿悶者難治
痘五六日形色少神腹脹喘急腸鳴腹冷非内傷症與
陷伏也内傷者按之必痛陷伏者必煩悶今便利安寜
而虗嗚此隂陽不和中氣不足而傷冷也宜溫之用理
中湯加肉桂橘紅木香補中益氣湯調理
　　治案
一痘漿足不易靨腹脹發熱面赤午後益甚按之腹不
痛乃脾虗血少也用歸芍六君子湯加陳皮生薑大棗
數貼而愈
　　腰痛門
痘疹雜症腰痛為最凶
痘毒伏於腎而兩腎係於腰氣血流通則平氣凝血滯
則痛腎寔則強壯腎虗則難屈伸故痘發於四臓而腎
無留邪者吉若毒不達諸陽經而傳太隂脾經者則為
腹痛傳少隂腎經者則為腰痛多於初標時見之
凡成婚破陽後腰痛猶可治童真腰痛乃先天之水不
足也不治者多
　　初熱腰痛
痘毒起於右腎下循足太陽膀胱散於諸經乃邪之自
裡達外也順也若初熱腰即痛者此毒邪由膀胱直入
於腎而不達表故闗莭不利而腰痛經曰太陽所至為
腰痛宜亟解毒以㵼少隂之邪發表以通太陽之經使
邪氣不得深入痘雖宻猶或可愈先服人參敗毒散次
服五苓散服後痛止者吉已後用藥宜多加枸杞子痛
不止者凶若治之少緩則太陽之邪由表以傳於陽少
隂之毒由裡以傳於隂表裡受病隂陽受傷榮衛之脉
不行臓腑之氣皆絶或黒陷或痒塌而不救腰痛兼口
臭脇下有斑者不治即胃爛發斑也胸髙足冷者不治
此腎敗毒深之症也
若兼上身痛者亦可汗之用羌活當歸或如神解毒湯
初熱時腰痛不絶及見㸃青黑乾陷是毒在腎不得出
也錢氏雖製百祥丸欲令脾弱腎弱㵼膀胱之邪若下
後身溫欲飲冷水陽氣復者為順若水榖不消寒戰者
為逆下後宜溫脾用人參茯苓為君甘草厚朴為臣丹
溪恐百祥丸太峻以宣風散代之更不若牡丹湯為穩
他若敗毒湯加獨活細辛或加大黄或至寳飲加木香
升麻提之
外治用生薑自頭至尻尾擦之汗出痛止又用熟麻油
揉按痛處可以止痛
腎虗而痛者用保元湯加杜仲枸杞五味知母黄柏龜
板
腰脇並痛此毒在肝腎惡候也然有因怒氣而痛難轉
側者本經藥内加柴胡香附骨皮酒芍
有因挫閃而痛用活血藥乳香木香杜仲
有因風寒而痛用羌活防風白芷肉桂溫以散之
腰腹並痛上連頭者寒熱吐㵼咳𠻳兼作用敗毒散加
犀角汁煩渇詀妄小腹如火者毒甚而不清也用敗毒
散調益元散或辰砂導赤散
初時失表忽然腰痛腹痛膨脹努力乾藿亂者毒與胃
氣相摶欲出而不得出也宜利之用千金一笑散或四
順飲大柴胡湯承氣湯外則揉氣胆導或商陸根葱汁
敷臍
頭痛身熱腰腹背痛者汗之用蘇解散送下稀痘丹熱
不退用蘓葉麻黄葱頭姜汁煎湯下小無比散
兼煩悶者用敗毒和中散
凡腰痛者痘必乾枯非紅紫則必變黑火極似水也見
㸃時急用清凉解毒庶可挽回
　　治案
一人十八歳初熱腰痛㸃發額角紅綻光澤心經順痘
非腎逆候亦宜滋腎用六味地黄丸加枸杞杜仲與升
發之藥間服痛止痘出至八朝煩渇詀妄唇燥舌黑卧
睡不寜此仍腎水不足以制火也用保元湯加當歸芍
藥枸杞棗仁桂圓間服八味地黄丸加人參麥冬枸杞
而愈有一症同補陽而不滋隂竟枯涸疤不脱而死
一兒初熱腰痛如折此折腰痘也強以荆芥防風敗毒
散飲之發出㸃如蚤斑口臭出血而死
一初熱腰痛連背脊不能轉側㸃見左耳側及腰左一
㸃如箸頭大平而紫又舌中心聳而黑此腎毒逆候也
強以四牙散發出紫黑㸃五日而死
一兒孟夏發熱腰痛見㸃稠宻紫黑幸有神而胃氣強
元氣實症雖逆而尚有生理四朝以四牙散一服又化
毒湯送地黄丸二服次日痘起以黄連解毒湯加紫草
防風當歸芍藥地黄而愈
一女年十四痘正漿足忽腰痛不能轉側此經血去多
之故用六味地黄丸加當歸芍藥續斷杜仲而愈
一兒年二十痘後腰痛左尺脉弱房勞所致也以八味
地黄丸補中益氣湯間服而愈
一人年十八痘後四十日外忽腰痛極而手撇撒目閉
無光汗出遺尿喉聲如鋸六脉浮大此恣慾房勞而隂
陽離决也以艾灸氣海穴四肢活動又以獨聖湯八味
地黄丸而愈
一兒年十四痘後腰脊痛不能俯仰午後潮熱骨髓乾
枯水不勝火腎氣熱也灸崑崙穴中脉穴各三壯又以
六味地黄丸加獨活及補中益氣湯而愈
一痘不起而腰痛繆仲淳用人參蘆水煎服一吐而痘
起痛止毒在下吐以升之吐有發散之義也
一好痘綻朗而色淡紅兩腿痛甚腿亦屬腎此隂虗而
毒乘之也用活命飲二帖痛稍止又用十全大補湯六
味地黄丸間服而愈若不早治至四肢厥冷變紫黑而
死與腰痛之症相似不可輕忽
一痘後足脛痛甚不紅腫氣血虗不能榮飬筋骨也用
當歸芍藥四君子湯加牛膝獨活苡仁肉桂數服而愈
牡丹湯
丹皮(三/錢)紫草　生地(各二/錢)麻黄(八/分)木香(三/分)
　　咳𠻳門
無痰有聲為咳肺氣傷而不清也無聲有痰為𠻳脾氣
動而痰侵也肺主皮毛主諸氣之分布其變動為噯咳
痘疹全賴氣血或因熱毒壅遏而不得發散或因氣血
虗弱而外感風寒或因痰塞肺竅不得流通皆肺氣不
清之病故痘疹之𠻳皆從肺治若𠻳逆失聲最為大忌
而於標痘之始即當清理咽喉大要在審别色形如圓
綻紅活而嫩者必鼻塞聲重氣粗此外感風寒也痘碎
小隱隱起發白而嫩者必聲輕氣短而神怯此肺傷熱
毒也治𠻳必先治痰消痰必先理氣故南星半夏治痰
之主也枳殻橘皮理氣之要也至於清肺金解熱毒治
痘之先著也初熱便𠻳毒火灼肺而氣逆也痘未出先
升發為主用參蘓飲升麻湯
兼外感風寒頭痛悶亂者用惺惺散木香散
痘既出而咳更増咽喉不利滛滛如痒習習如哽者此
喉中有瘡也用甘桔湯加牛蒡或甘桔防風湯
起脹灌膿而咳𠻳痰壅者此毒在肺胃生痰也宜發散
解毒非南星半夏可治用三抝湯加桑皮杏仁𤓰蔞前
胡桔梗麥冬石膏
痰多三抝湯加元明粉
痰厥用五味子湯
有汗用葛根黄芩湯
痘壯收壓身熱渇𠻳用人參清膈散
收壓後形寒飲冷風寒外襲而𠻳者並用人參清膈散
五味異攻散
風寒重者用麻黄湯參蘓飲加瓜蔞杏仁桔梗有痰加
枳殻半夏石膏
身熱而𠻳無他症者用生地黄散
痘初咳𠻳痘後未愈者餘邪未盡也用甘桔湯合㵼白
散加牛蒡兠鈴兼脇痛者餘邪在氣道阻其升降也用
小柴胡湯加枳殻桔梗茯苓五味子
肺焦喘急者用清金寜肺湯
聲啞者用防風桔梗湯
誤服辛熱𠻳出血者用甘桔湯加石膏牛蒡茅根
身熱便秘而𠻳者肺熱也用黄芩㵼肺湯
大便溏小便清不熱不渇而𠻳者肺虗也用人參清肺
散大便調者用甘桔湯合人參白虎湯
久𠻳不止胸髙如龜背喘急膿血口臭湯飲一滴不能
入喉者俱不治
誤服參茋而喘促用枳殻陳皮桔梗山梔
　　治案
一痘五朝勻澤紅朗頂陷痰𠻳此傷風失表邪客肺經
但漿期難於補托用甘桔前胡茯苓桑皮杏仁橘皮𤓰
蔞而愈
一八朝順痘但頂平淡𠻳治宜清補兼行因不信藥十
二朝聲啞喘脹倒靨而死由前失於清解故也
一痘收靨厚而乾黑身熱咳𠻳風寒客肺也用麻黄湯
而愈
一痘收疤咳𠻳咽痛用升麻連翹牛蒡陳皮射干元參
而愈
一痘後傷風咳𠻳發熱用表藥反加汗喘用二陳湯加
桑皮杏仁桔梗反加搦搐此脾胃虗也用補中益氣湯
加五味子麥芽鈎藤而愈
一兒痰𠻳諸藥不效用黑散子而愈
一痘後咳𠻳連聲不續痰鳴欲絶𠻳罷吐白沫而唇白
飲食少不得卧此虗火攻肺下痰通劑也用小異攻散
加藿香半夏生薑厚朴大棗又用人參清肺飲而愈此
救子益母之法
一痘後咳𠻳吐膿腥臭胸中隱隱作痛右脉數滑乃餘
毒在胸作内􁱫也用橘紅貝母茯苓連翹牛蒡知母𤓰
蔞防己并蒸百合而愈
一痘後風寒痰𠻳和食俱吐用清金散而愈
一痘後咳𠻳吐蛔此脾傳胃也用六君子湯而愈
一痘後久𠻳不已腰背俱痛此腎咳也用六味地黄丸
加人參五味子而愈
一十二朝咳𠻳不已服發表化痰藥反吐膿血此脾肺
虗傷真氣成肺􁱫也用桔梗湯愈
參蘇飲
陳皮　茯苓　半夏　甘草　桔梗　紫蘓　人參
麻黄　前胡　葛根
甘桔湯
甘草　桔梗
三抝湯
麻黄(二錢/去莭)杏仁(一錢去/皮尖)甘草(五分/生用)
五味湯
人參　麥冬　五味子　甘草
人參清膈散
知母　人參　柴胡　當歸　白芍　桑皮　白术
紫苑　黄茋　甘草　桔梗　黄芩　石膏　滑石
地骨皮
生地黄散
生地(一/錢)麥冬　杏仁　陳皮　欵冬花(各八/分)甘草(四/分)
清肺飲
麥冬　桔梗(各三/錢)知母　荆芥　花粉(各一/分)石菖蒲
訶子(各二/分)
又方
知母　桔梗　牛蒡　兠鈴　杏仁　石膏　骨皮
甘草甚則加桑皮川貝母喘則加葶藶
欵冬膏
杏仁　欵冬　𤓰蔞　麥冬(各五/錢)搗梨汁入前藥同煎
再入蜂蜜人乳收成每服數匙
稀涎散
山豆根　熊胆　薄荷　細茶共為末先用薄荷湯𠻳
口吹入喉
防風桔梗湯
桔梗　防風　甘草　人參　腹皮　蘇子　杏仁
麥冬　訶子肺虗加五味子共為末薑汁調下
二白散
半夏　柿霜　枳殻
赤茯苓散
淡竹葉　淡豆䜴　甘草　赤茯苓　大青　升麻
桔梗　山查
　　喘急門
心火上炎肺葉焦舉肺為火廹故氣急而不得舒也或
因風寒傷肺或因痰涎并𦂳或因毒火上升或因傷食
悶脹或因肺氣自絶皆能發喘而痘家之喘獨屬火者
為多若内毒不出或出而復陷以致煩躁悶亂腹脹喘
急頭溫足冷身凉脉㣲大渇大㵼虗喘無痰者必死盖
痘全頼氣以逐毒此邪氣不清大忌一二日初熱便喘
毒攻心也便調者用黄芩湯加五味子人參有汗者用
麻黄葛根湯便秘者用前胡枳殻湯身溫脉㣲㵼者勿
服不止用葶藶丸加桑皮杏仁枇杷葉
三四日痘正盛而喘毒燔肝分口渇焦紫惡候也
五六日而喘毒逆脾家房囊空涸隂無以化陽也
七八日而喘元氣自脱痰涎升湧無隂以和其毒也又
當詳其所因
因傷食熱蒸脾胃而肺喘者利之食去喘自止
因風寒而喘者用麻黄湯
因泄㵼内虗腹脹而喘者用陳氏木香散
利止喘定者生増劇者死
熱毒内藴而喘者用紫草枳殻湯
内外壅滯而喘者用人參清膈散
脾虗弱而致喘者用白术散
虗寒而喘者用木香散
　　治案
一痘稀嫩少神起脹時泄㵼而喘此氣虗也用補中益
氣湯加肉菓
一痘漿足痰喘便實此肺熱補太過也用枳殻湯加連
翹牛蒡腹皮𤓰蔞而愈
一痘收靨厚疤喘急腹脹因能食非倒靨也用保和湯
而愈
一痘收痂喘急用荆芥防風桔梗枳殻杏仁麥冬貝母
橘紅竹葉
一痘後喘𠻳用白花地丁一服而愈
一痘後喘久不止用蜜炒麻黄半夏桑皮欵冬(各一/錢)白
肉菓(五/個)煎服而愈此案一云有黄芩蘓子杏仁覺更妥
一痘後喘急聲重客寒侵肺也用蜜炒麻黄桂枝杏仁
甘草葶藶
一痘後喘嘔不已用長流水揚百遍煎清上藥而愈
一痘後泄㵼喘急此脾肺虗也用人參五味子而愈
一痘後痰𠻳喘嘔用阿膠粘米(各一/両)牛蒡　兠鈴(各三/錢)
杏仁(三/粒)甘草(五/分)丸服
一痘後痰喘不已火侵肺也用黄芩黄連枳殻杏仁甘
桔花粉柴胡而愈
一八朝充灌因暑月汗多解衣為風所抑忽咬牙喘㵼
一晝夜額上有倒靨意急用紫蘓防風山查枳殻青皮
黄茋白术葶藶貝母前胡殭蠶得㣲汗喘緩次用震蟄
丹三分隨以大青丸小青丸小靈丹服三服而愈
前胡枳殻湯
前胡　枳殻　茯苓　大黄　甘草(等/分)
麻黄葛根湯
葛根　黄芩(各三/錢)黄連　石膏　白芍(各一/錢)五味子(七/粒)
甘草(五/分)
麻黄湯
麻黄　杏仁　石膏　細茶　桑皮一方無石膏
　　煩躁門
痘宜安靜最忌煩躁煩者不寜火入於肺為熱猶輕躁
者擾亂火入於腎為熱為重然皆心之火也凡小兒熱
渇嗜冷睡卧不安好抱行走啼哭不止撮手足而暴怒
投器物而大呼皆煩躁也有因毒重而初發不透或因
感冐而表裡不清無非五臓之毒内外鬰蒸治之者須
察其表裡虗實隨症疎泄使其心火有所引導榮衛得
以疏通則自然安靜矣苟不詳審一見啼哭不安誤認
腹痛妄投藥石冷熱偏勝毒藴於中而致躁亂也必審
兼症乃知病源兼嘔吐不食者熱在胃兼胸膈脹滿者
熱在上焦兼咳𠻳多痰者熱在肺兼口中流血者熱在
心兼腹脹絞痛者熱在脾兼牽掣抽急者熱在肝呻吟
者痛也搔爬者痒也倐散倐止者生肌也起輕漸重者
死兆也揚手擲足欲去衣被者熱甚於表也用羌活湯
神識昏迷反覆顚倒者熱甚於裡也用導赤散合牛黄
清心丸龍腦膏吐利不食者正氣虗也用木香散
大便秘腹滿脹者内有燥糞也用三黄承氣湯
煩渇而出不快者或有暑也用保元湯加麥冬五味或
麥冬湯辰砂五苓散
晝煩夜靜陽陥於隂隂陽交争也用四物湯加山梔
乍隱乍現此有伏也
痘痒搔爬此欲陷也如兼吐利厥逆腹脹喘急詀妄狂
擾目閉者謂之悶亂神䘮不治之症
初熱便不寜煩而不躁者内熱也用人參白虎湯加山
梔
見㸃後猶煩者毒未盡出也用消毒飲合奪命丹
痘盡起發而猶煩者表裡有熱也用導赤散牛黄清心
丸加山梔麥冬或抱龍丸加犀角汁或黑豆湯代茶可
以解毒復隂氣
因脹而痛呻吟似煩
漿充發熱而煩乾漿熱也用導赤散
痘多膿足而煩心血虗也用四物湯去川芎加麥冬山
梔或棗仁湯
痂後發熱煩渇此症似輕而易重煩久不愈心脾皆為
熱毒所傷煩則必渇渇則必㵼㵼則必寒戰咬牙而痒
塌之患立至
腎熱而煩躁者必増自利輕用木香散重用異攻散
發熱時煩躁宜凉血解毒
大小便秘宜清利之
厥逆煩躁用茱茰湯
漿期膿清未足煩躁不眠用龍腦膏
膿成後腹脹氣喘痘變煩渇此必傷食也輕者消導之
甚則用不二丸原物湯
痘後煩躁氣血虗弱餘熱内藴冝大補氣血而自定
　　治案
一痘未齊赤色壯熱煩躁清解之益甚此反氷其毒也
冝升解之用升麻葛根湯加桂枝牛蒡紫草而愈
一四朝順痘煩躁不食毒未盡也用升麻葛根湯補中
益氣湯而愈
一順痘日夜啼哭不止此木勝火熾刑金也用㵼青散
導赤散加黄連而愈
一痘少淡白不易肥而煩躁此毒壅也過用保元湯而
反悶亂焦紫乃以枳殻湯先解參茋之滯又以犀角地
黄湯加蝉脱牛蒡紫草清其壅滯之熱後以保元湯調
理而愈
一痘後身熱午前煩躁解毒清熱而愈
一痘後夜卧不寜此胃不和而衛氣不得入於隂也用
四物湯加逺志棗仁桂圓及歸脾湯而愈
羌活湯
羌活　防風　龍胆草　山梔　當歸　川芎　甘草
牛黄清心丸
黄連　鬰金　辰砂　牛黄臘雪為丸
龍腦膏
氷腦(一/錢)猪心血丸如芡實大小兒半丸
三黃湯
黄連　黄芩　大黄蜜丸
消毒飲
牛蒡　連翹　甘草　升麻　紫草　山豆根
奪命丹
麻黄　升麻　紅花子　山豆根　牛蒡　連翹　紫
草　人中黄
棗仁湯
棗仁　甘草　生地　山梔　人參　麥冬　歸身
　　不食倍食脾疳門
痘以脾胃為主脾胃素強則飲食消化津液自生氣血
充實易發易收所以能食者為輕不食者為虗法當溫
飬中滿煩渇便秘傷食者為實未可認虗為實概用巴
豆大黄峻利之藥以致内陷胡氏云與其救瘡痘於黑
陷之後孰若保脾胃於未陷之前脾主血胃肌膚起脹
灌膿全賴榖氣也亦有虗人毒重送毒不透起發亦遲
必有延滯於中宫心氣不通胃口不開咽喉作痛不能
進食似乎不食者故遇虗症當大補而兼升發遇實症
當清解而兼升發不究其因槩用開胃徤脾之藥無益
也若疹家不食必口中不和不思食耳豈真不欲食哉
論脾胃者皆云喜溫惡寒喜燥惡濕故局方治痘家脾
虗多用溫燥之藥而有效有不效何也盖胃為腑陽也
主氣主受納脾為臓隂也主血主運化總之上也土兼
五行無成性寒熱溫凉各隨其症而治之如濕潤則為
滿㵼痘色滑潤用黄芩黄連知母黄栢丹皮生地石膏
犀角等藥而後土得其平五臓皆禀中和之氣而痘可
保也食可進也丹溪云熱以刦虗此為胃氣虗寒者設
也非所以言養脾隂也若槩用燥熱之劑則胃陽愈壯
脾隂愈虧矣况痘後脾家隂血悉化漿虗寒者固有虗
熱者尤多乃偏於助火消隂則中州祥和之氣變為消
爍燥勁咽喉乾痛便秘躁擾而死譬之隂凝潦土固不
能生物而太旱爍槁百昌須凉雨之澤此又補中之大
法也
宻痘言嫩舌硬不進食者脾虗也用人乳加姜汁
平時能食忽然食少當看痘色如起灌灰白泄㵼而不
食者虗也用四君子湯七珍湯人參養胃湯
赤腫便秘而不食者毒盛血熱也用四物湯加解毒藥
甚則薑炒黄連便秘者下之若色不紅活頂不綻突即
能食者難於收功
有不能食而生者乃臓腑實大便調平時榖氣已可養
瘡收成後自消榖而思食也
有能食而死者乃熱邪殺榖多食易飢必口乾引飲不
久而變症作
痘初不食者毒冲胃口邪正相摶也宜清解而兼升發
起脹不食者胃口停痰也用導痰飲
毒未盡不食用紫草山查紅花子
色淡白虗弱而不食用保元湯加山杳神麯扁豆
嘔吐不食用保元湯加藿香他若同症選方則平胃散
大安丸飬脾丸抱龍丸
痘後倍食者胃中蘊熱而易消也必面赤喘滿便難口
渇口臭口疳甚則生􁱫毒用三黄湯利之
面色青黄唇口淡白乃素有脾疳之症故亦少食愼勿
因其痘色焦枯誤用寒凉太過以致喘渇須保扶脾胃
為主脾胃一傷變症立作用人參養胃湯保元湯
橘皮湯　治傷湯
陳皮　青皮　枳殻　木香　山查　甘草　砂仁
厚朴　桔梗　枳實
導痰飲
人參　茯苓　甘草　半夏　白术　白芍　當歸
厚朴　陳皮　山查冲薑汁服
　　身背痛痒門
痛為實痒為虗痛者骨節疼痛痒者皮膚發痒發熱時
骨莭皮膚痛痒者此肌表六經之邪也用羌活湯
有皮膚腠理太宻痘毒攻發不透亦能作痛只以勻氣
解肌發散透肌之劑即足矣不必他求
有氣血凝滯作痛者用羌活當歸湯或桃仁承氣湯
有感冐作痛者用升麻葛根湯加羌活山查蝉退
有乾滯而痛者用水楊湯浴之
收靨時痛甚治之不止者㐫
故曰六日以前多用發散六日以後多用活血
痘初起便搔痒不寜者此火毒留於肌膚之間應出不
出游散往來故作痒也與傷寒太隂症身痒汗出者同
論不可作陽明症肌肉虗痒論也用桂枝葛根湯加大
力或桂枝麻黄各半湯去肉桂杏仁加升麻葛根大力
若㵼心火肝邪用消風化毒湯
痘遍出而半身作痛乃熱毒壅滯也用活命飲加蝉退
漿足而痛不已者此痛為實也用白芷陳皮甘草大力
連翹山查
　　嗜卧不卧門
痘家始終以安寢為吉血氣強盛榮衛流行邪出於表
而不存裡是以安寢神靜
神氣本弱為熱所蔽而精神不能舒暢未可專以虗治
冝清熱助氣用保元湯加橘紅山梔黄芩門冬芍藥茯
苓
初熱昏睡此其常候心受氣於脾故也
合面卧及起卧不時此内有熱也必多陷伏之患
僵卧如尸呼之不應飲食不知此有毒伏在内神氣皆
脱非嗜卧乃死症也
起脹嗜卧聲啞其喉舌必有疳蝕須急審之
既靨好睡昏迷此心血熱也用桔梗前胡當歸生地門
冬山梔花粉人參黄茋白术逺志棗仁
收靨遲痂皮不脱而昏睡此邪退而正未復也乃脾倦
也用調元清神湯或調元湯加麥冬合安神丸或一味
棗仁湯
内有蘊熱煩悶躁擾而不得眠又胃中不和則卧不安
衛氣不得入於隂則夜不眠胃實者用㵼黄散胃虗者
用四君子湯加逺志棗仁桂圓或歸脾湯便秘者用承
氣湯
　　治案
一痘後煩熱喘脹溺赤便溏嗜卧此暑傷氣分用清暑
益氣湯而愈
一痘後便溏食少嗜卧此脾胃虗也用六君子湯加木
香棗仁而愈
調元清神湯
人參　黄茋　麥冬　歸身　白术　陳皮　棗仁
甘草　黄栢　大棗
安神丸
牛黄(五/分)黄連　梔子(一錢/五分)歸身(二/錢)猪心血為丸硃砂為
衣
導赤散　治心有熱邪昏睡自語醒時如醉錯語
人參　山梔　木通　生地　麥冬　甘草　茯神
菖蒲　燈心
　
　
　
　
　
　
　
　
　
　
　
　
　
　仁端録卷十一
欽定四庫全書
　仁端録卷十二
　　　　　　　　　　　　　明　徐謙　撰
　　　　　　　　　　　　　　　陳葵　刪定
　　大小便閉及心沙紅門
痘家小便欲其清而長大便欲其潤而實則邪氣不伏
正氣不病經曰小便數大便必鞭雖一二日不更衣無
苦也若大小便俱不通則邪氣内實三焦俱絶必目閉
聲啞肌肉黧黑而死故便秘者不救
氣血流行則大便無滯苟因内熱欎結或因汗多或利
小便太過以致津液枯涸不得滑潤亦有血熱血燥血
虗不能傳送於大腸而成秘結然宜分三部上焦熱結
則宜降氣清凉用枳殻枳實赤芍黄芩黄連牛蒡葶藶
中焦熱結則宜行氣活血用赤芍紅花黄芩黄連連翹
山查下焦熱結則宜通導用大黄當歸白芍甘草黄芩
黄連或行導法
或因過汗過利小便而大便秘結者此表裡泄液枯竭
故大腸乾燥未可妄行攻逐只宜滋潤或蜜導等法
大便秘而小便亦不利覺肚門有裡急後重之勢者此
津液還入胃中大便将自行也略秘結者宜凉血以潤
之用當歸芍藥紅花生地黄岑黄連麥冬枳實丹皮麻仁
熱秘者煩渇五心熱腋下有汗腹脹用承氣湯凉膈㪚
大柴胡湯下之若痘乾黑陷煩燥用牛李膏或百祥丸
虗秘者不食嘔青水靣青腹不脹裡急用潤腸湯猪脂
湯或蜜導胆導法不可妄攻以致内陷
風秘者能食結塊屎如栗下之甚澁用潤腸湯猪脂湯
加羌活
氣秘者腹脹腸鳴腰脇疼痛用前方加枳殻
便秘而身熱者用大柴胡湯
便秘而身不熱者多服通齒㪚四順飲紫草飲
初發熱大便欲潤若二三日不行急利之恐腸胃不通
榮衞不行痘出轉宻也起發後大便冝堅實如能食而
大便常行者無害若四五日不行則熱盛反蒸而濕其
瘡難靨亦宜㣲利之一云此血氣成漿之後候因熱而
秘冝清毒活血便自通矣
六七日大便不通而煩悶作痛者毒盛也用消毒活血
湯去人參黄茋加牛膝紫草當歸煎成入生蜜服如仍
不行方可加熟大黄及胆導法
八九日漿期内大便忽秘常欲去而不能急用歸尾枳
殻芝蔴紫草生地黄芩煎服即通翁仲仁三仁膏尤妙
成膿之前三四日大便不行者用胆導法
痘後便秘由毒氣并入大腸血液乾枯而閉脹也用潤
腸湯三黄丸四順飲三乙承氣湯
小便秘澁心熱移於小腸小腸熱於膀胱膀胱為津液
之府氣化則能出故小便之行必得肺氣下降而輸化
肺雖居上焦而實水之源痘瘡火毒既熾則肺金受尅
而氣為壯火之所食肺失其下降之令則水源塞而傳
化之精液竭是以小便塞數故痘期小便數者病進矣
亦有流毒入肺致生積痰而塞氣道者不必利小便但
清金降氣用凉藥以洩解其毒則小便自利㣲熱者用
導赤散四苓散熱甚者用八正散辰砂六一散有血者
八正散加瞿麥生地丹皮
有因血氣弱不能傳化須補中分其清濁則小便自利
用補中益氣湯
痘未出而小便秘澁者熱甚乘肺也急解利之防其發
驚熱則生風也
痘已出而小便赤澁者下焦血熱故也用四物湯加知
母黄栢牛膝甘草
痘後熱搐膀胱則小便赤澁用導赤散
毒入小腸則小便不通用五苓散導赤散
二便俱不通者熱愈甚也用八正散通闗散
心失其血則血隨毒激心通小腸滲於膀胱而溺血也
或如黑豆汁蘓木水屋漏水名心沙紅若陽毬腫脹者
冝清心理脾腎頸腫脹者冝解毒祛火不痛者難治痛
者易治用生地車前散痛加滑石山梔便秘加川芎苡
仁吐衂血加炒黄連總要兼行氣為主如八正散地骨
汁鼠粘湯黄連解毒湯之類惟生地車前散之效最速
　　治案
一人十九歳標㸃便結至十二朝不行口乾煩躁左尺
脉浮大此隂腎不足而津液竭也用人參黄茋當歸生
地知母枸杞枳殻兎絲子而愈
一痘後食粽便結痛甚手足搦搐用大柴胡湯加神麴
而愈
一痘後身熱便秘此餘毒結大腸也用解毒湯利之而
愈
一痘後身熱便燥此辛熱耗津液用潤燥湯而愈
一十五嵗血熱毒重大小便秘此燥屎結於糞門也故
前後俱閉進湯藥則小便愈急而不出用胆導法而通
一痘正出而小便秘此氣為火食也用導赤散加疎解
藥而愈
一痘後溺赤虗火炎爍肺金也用六味地黄丸加五味
麥冬而愈
一泄㵼溺赤此隂陽不分也用五苓散加車前木通而
愈
一兒隂陽分而小便少此脾肺虗也用補中益氣湯加
麥冬五味而愈
一痘後小便赤澁熱在膀胱也用導赤散加竹葉山梔
茯苓車前燈心而愈
一痘後小便不通有用五苓散而愈不利隂囊漸腫此
隂虗而滲利之復損真隂也用六味地黄丸加肉桂車
前又補中益氣湯調理而愈
一脱痂後小腹脹小便不通有謂毒餘小腸用分水解
毒藥愈脹此脾虗下陷也痘後無實症土堅則水清用
人參大棗生薑而愈
大柴胡湯
柴胡　黄芩　白芍　枳殻　大黄
四順飲
大黄　當歸　白芍　甘草
紫草飲
紫草(二/両)滚湯泡悶一時服
潤腸湯
甘草　歸尾　生地　麻仁　桃仁
效方
甘遂　甘草　銀硃　食鹽紙包煨紅硏末蜜搗如棗
大入肚門即通
八正散
赤苓　貝母　木通　滑石　扁蓄　車前　山梔
甘草
効方
女人新梳頭髮燒存性毎用三釐吹入馬口
生地車前散
犀角　木通　升麻　白芍　黄茋　紫草　地榆
生地　車前　甘草
　　寒熱門
火動則熱火欝則寒寒極則熱熱極則寒此陽極生隂
之理皆痘毒欲出不出故為寒熱耳
痘未出一日間發寒熱者氣血與毒相攻氣血旺而不
受邪觸也為實
痘未出前冝大熱以逐其毒非熱何能達表却乃頭溫
足冷防不能盡發必致内攻此熱不熱也
出後寒熱毒盛則為邪勝毒輕則為虗極痘旣出後冝
表裡和平長養氣血以托毒成漿却乃往來不寕則氣
血煎熬不能拘收其毒一無出路甚有氣泄血失之患
此不當熱而反熱也冝辨之實者用升麻湯和解湯虗
者用保元湯加肉桂助氣血以逐其毒
結痂後而發熱則為餘毒或用毒藥太過以致元氣虗
損而發寒熱者則為大逆
凡遇或寒或熱或寒熱交并者不可驟補反用大寒大
熱之劑雖應發散亦不可太過實症始終宜用升麻湯
和解湯或柴胡湯加知母石膏若大便秘結用大柴胡
湯下之虗症宜補真元若寒熱作於七八日之間恐有
坐陷之患須多服内托散或保元湯加肉桂
　　獨熱
七日前後獨熱者為蒸痘氣血與毒俱盛故也十四日
後而獨熱者亦為餘毒俱易治
　　獨寒
七日前後獨寒者為氣血損毒火内欝故也難治用保
元湯加川芎肉桂生薑或内助丹
　　厥逆
厥逆者四肢逆而不温也厥者冷也又甚於逆四肢為
諸陽之夲常冝和暖指頭㣲寒者陽氣衰也陽氣起於
十指之端足心冷者隂氣勝也隂脉襲於足下而趨於
足心也皆為惡候盖熱毒之氣欝遏於内元氣不得行
以致表上無陽而厥冷也四肢為脾胃之主今宜溫而
反冷者脾胃虗弱也用保元湯加桂枝生薑川芎當歸
或理中湯參苓白术散補中益氣湯去柴胡加官桂甚
者加熟附子服後手足暖者吉仍冷者㐫
痘初出手足即冷必其先有吐利脾胃氣弱不得至於
經故四肢不得禀氣於胃而冷也用理中湯加肉桂
養漿焦黑不起煩渇悶亂腹脹喘促大小便秘煩躁狂
妄脉沉滑數手足厥冷此火極似水伏陷症也痘黑者
用百祥丸牛李膏便秘者用三一承氣湯此名陽厥
瘡灰白泄利不止脉沉細㣲弱或浮大而虗此元氣虗
􁁄隂陽不接陽氣欲脱而手足厥冷也為隂厥之症冝
溫之用陳氏木香散異攻散或理中丸加熟附子服後
手足暖者生冷者死
若但十指頭寒痛者用四君子湯理中湯加官桂
痂已落氣血久虗脾胃大困必六脉沉細冝有此厥逆
也用調元生脉散加當歸熟附
頭乃諸陽之㑹因毒氣上蒸故頭温足六經水寒故足冷
脾胃土寒則滯肝胆木寒則枯陽氣絶也故曰足冷過
膝者不治然亦有火欝而足冷者清其上則火降而足
自温不可泥於不治之説
　　治案
一痘四日溏泄無度四肢厥逆痘㸃隱隱先以附子理
中湯止㵼温肢又以補中益氣湯加肉菓官桂調理而
愈
一痘九日灰白溏瀉厥逆氣􁁄隂陽不相順接而四肢
為之厥逆也用陳氏異攻散而愈
一過期不歛便溏安靜四肢少温但脾氣不足用人參
附子茯苓陳皮山藥木香肉菓白芍甘草成痂而愈
一痘七朝肢冷减食乃血熱而過服冷劑以致氷伏也
用保元湯加丁香肉桂炮薑而愈
一痘六朝綻突焦紫煩躁悶亂喘促厥逆乃陽毒陷伏
厥深熱亦深也以四順飲行二次諸症悉平又清解之
而愈
一痘四五日毒已出盡形色無神二便自利四肢厥逆
腹脹發噦裡氣虗弱也稍遲則胃氣絶矣急以理中湯
連進二服内氣一暖痘即紅活四肢溫暖又以補中益
氣湯加丁香治其噦而愈
一痂後自言手足冷及按之反熱夜卧不寜經曰外熱
而内冷脾弱也内熱外冷胃弱也夜卧不寜脾隂不足
也用歸脾湯而愈
　　譫妄鄭聲狂越門
心熱則多言胃熱則妄語毒邪入胃則耳目妄有見聞
失志故也陽脱者見鬼
日間詀語以陽治之易愈夜間詀語以隂治之益甚午
前詀語未後必痊子前詀語午後難革三四日之詀語
熱除自止六七日之詀語毒攻益難痘將形而詀語驚
痘也痘既腐而詀語鬼痘也
凡詀語而聲烈如雷連連吐涎眼眶流淚唇紅靣赤并
好食易飢近人愛眠臉黄舌正痰不𦂳并者皆活兆也
凡詀語而身熱直視厥冷拈衣揑縫惡見日光燈火噓
氣炊炪鼻青黒色嚙指餂舌天柱俯垂昏不知人言語
無倫狀如怕鬼此皆心腎二經神志俱䘮必死症也
　　初熱詀語
痘將形而詀語者或驚痘也
痘未出而發熱昏睡煩躁詀語心毒熱甚神明浮越也
宜㵼火鎮神升發清熱用葛根湯導赤散加木通山查
蝉脱兼服牛黄清心丸服後神氣爽者吉
胃有燥屎三五日未更衣下之用四順清凉飲三黄丸
　　養漿詀語
昏睡不醒喃喃妄言此痘宻而心血外耗心舍空虗無
以養神冝養血安神用寜神化毒湯安神丸加麥冬人
參昏迷之甚者先用龍腦膏後用安神丸
　　鄭聲
醒而邪言為詀語似睡非睡喃喃自言只一二語而再
四舉者為鄭聲鄭重其聲也此火盛痰迷心神虗也用
梔子湯宣風散加减
　　狂越
火動於中發越於外心神不守腎志不寜故手足擾亂
言語乖張狂而不自知也
初熱發狂是熱毒攻擊觀其表凉則疏發之引毒達外
自安若眼紅甚先以絹浥冷水透其五心熱氣
若腹脹眼合大渇舌乾唇燥身反不火熱者此毒熱伏
根於内也將變失血之症矣口唇之痘必宻成疔或隱
有斑㸃於肌膚之間欲出不出亟用紫草透肌湯遲一
日則難治矣
初熱時失於表散煩躁大渇詀語發狂如見鬼狀不寜
者此外邪與裡毒相摶也急用葛根湯調大無比散六
一散甚則大靈丹或導赤散加黄芩連翹犀角黄連木
通牛黄丸抱龍丸辰砂益元散皆可選用使其小便清
利痘亦漸出方可收功
若便調狂亂者是痘為熱閉不得出也冝發表用升麻
葛根湯加麻黄或五苓散加辰砂
若風寒閉塞致紅斑隱隱不起者用敗毒散煎下紫草
膏
見㸃紅紫小便如血赤者用二寳散服後若不省人事
詀語不休者死
報㸃起脹時顚呆妄言哭笑此心血虗神不守舍而毒
乘之也用升麻葛根湯或犀角地黄湯
紅紫煩躁狂言便秘者下之用三黄丸承氣湯或四順
清凉飲
四五日毒留而發狂者用犀角地黄湯加黄芩黄連蝉
退防風
七八九日毒未解而泄㵼毒反攻臓腑而見狂越用保
元湯加犀角或犀角地黄湯加减
膿成收靨時忽發狂詀一身痘盡迸破者用安神丸
若喜笑不休此又神之有餘也用人中黄牛黄冷水下
或用金汁下
　　治案
一痘起脹焦枯詀語此火亢極也用退火囬生丹無比
散而愈
一痘宻漿期白色昏睡詀語此血虗也用保元湯加當
歸生地麥冬茯神棗仁
一午後發熱面赤詀語此火從虗發也用保元湯加當
歸芍藥川連
寜神化毒湯
人參　當歸　生地　麥冬　木通　山梔　赤茯
石菖蒲加燈心
安神丸
黄連　歸身　麥冬　茯苓　甘草　硃砂　氷片猪
心血搗丸黍米大燈心下一丸一方無麥冬茯苓氷片
有逺志棗仁石菖蒲
二寳散
生玳瑁　生犀角為末
犀角地黄湯
芍藥　生地　丹皮煎成冲入犀角汁
白垢散
屎坑垢年久者洗煆為末燈心湯下
　　驚搐風癎門
夫駭然而厥曰驚眼睛直視牙闗𦂳閉唇口􁷦邪四肢
震動曰搐驚發於心搐發於脾痘之始發雖無臓不動
而心實主之心火熱甚肺金受剋不能制伏肝木熱則
生風風火相摶神氣不安故發為驚搐諸痛痒瘡皆屬
心火諸風掉眩皆屬肝木
痘未出而發驚厥者是熱透心絡而然熱毒隨搐而散
於四肢痘一出驚即止其痘必稀心氣足故也所以多
吉常不藥而自愈痘屬隂驚屬陽隂被陽冲則壅遏之
毒易散也故得頭額手足胸背間漸漸自汗出者此腠
理疏通毒已發洩不須服藥又要看面色唇口紅活目
黑多白少㣲弄舌漸漸加増痘㸃雖多順候也凡驚厥
即標者心經痘也紅潤細小易漿易靨即稠宻亦不為
害非閉痘也或悸而不標者皆屬小腸惟此經沉而不
泛多致難標
如發驚搐久而不復止痘應出不出每見痘之前發搐
八九次者痘多宻而難成功也痘既出一二日而復發
驚搐此熱毒太盛而心主不能發脱也勢多伏而難起
急宜升解又有氣血素弱復感風寒熱毒反滯又不敢
易為發散清利故多㐫若㺯舌不止面色青黄唇口燥
裂驚搐或作或止者亦有驚死者必中惡也訣曰未驚
先痘出齊逆驚風火相摶作搐多㐫
平居無病忽爾發驚目上視頭仰向後身反張者肝木
生風此名痘候宜發散疎風平肝利小便為第一縱未
即効亦不敗事候其熱氣得泄則心神自安用惺惺散
加蝉退全蝎升麻紅綿散加味導赤散加硃砂兼羌活
湯㵼青丸或云痘前發搐須以桂枝木香煮過用之
痘初一二日發驚搐者毒伏於心冝升提解毒用羌活
升麻湯消毒飲合柴苓湯或導赤散
驚痘易治以毒由心經出也用導赤散加羌活升麻兼
㵼者用茯苓湯加甘草
發熱一二日發驚一二次痘出必稠治之而搐不止痘
多而難治也急服黄連紫草飲
㸃後戰慄驚不止者九日必死
痘未出而驚搐不可遽投凉心之藥如硃砂金屑珠粉
氷片麝香輕粉巴豆等藥使心寒而毒不能發以致伏陷
每見誤服寒藥臨危之際隱隱斑出已無及矣冝快氣
利小便風熱退則痘隨出而驚搐自愈用升麻湯合消
毒飲或蟾酥丸
若風火相摶面赤引飲痰鳴上視喜居冷處者用柴苓
湯或抱龍丸小便利者可治不利者難治用導赤散兼
牛黄丸或四物湯加硃砂茯神逺志防風木通前胡黄
連
初熱目上視頭向後角弓反張而汗出如珠者死但四
肢强直不能舉動者用四君子湯加川芎當歸羌活天
麻蝉退木香兼悶亂㺯舌是毒不得伸也用犀角地黄
湯清解散
因風寒所激發驚宜疎風清痰用八寳丹地龍丸鎮心
丸
初㸃日久不退力壯而角弓反張風痰壅塞藥石不通
者用瓜蒂散或牛蒡殭蠶皂角煎灌及探吐法三四日
後冝伐肝則青皮白芍保脾則陳皮山查解利則木香
黄連疎驚消痰則八寳丹痰盛詀語昏迷驚搐聲重鼻
塞流涕脉浮數者外感風寒内藴心熱也用蘇解散人
參羌活散
驚搐不止者用紅綿散調辰砂六一散
氣血弱不能送毒外出而驚搐狂躁瘡淡淡在皮下面
白唇青脉遲緩者用温中益氣湯但心煩啼哭者用麥
冬導赤散
大抵實則消痰降火虗則保脾而兼升發
痘色紅紫面赤唇裂毒盛而驚搐者用清解散
痘已現形驚風不定昏睡不省痰壅氣喘目閉詀妄下
後不减毒邪壅塞清道不行至惡候也所謂驚輕毒亦
輕驚重毒亦重
一則火毒攻心心熱生風風火相摶痰鳴直視面赤引
飲喜冷者用清神散火湯或導赤散㵼青丸抱龍丸或
升麻湯加防風茯苓去升麻
一則病後多食胃弱不勝榖食發搐必面黄潮熱大便
酸臭吐利腹痛先用偹急丸紫霜丸或丁香脾積丸後
用木香大安丸異攻散只用抱龍丸
大便秘者用四物㵼青丸或小承氣湯
將靨痂忽然發驚泄㵼者乃蘊毒復入於心十無一生
更兼寒戰咬牙腹急汗出如珠與先吐㵼而發搐一發
連綿不休者不治此與雜症慢驚同論脾土既弱風木
自勝冝溫補厚土猶不勝也况又驚氣入心土絶生化
之源者乎即輕者亦火而成癎貽終身之害用寜神湯
抱龍丸
　　風癎似驚
痘前熱則生風項强牽引直視口渇舌强如中風狀用
參蘇飲消風散有痰便秘加元明粉見㸃後勿服驅風
峻藥起脹後見之則危用參蘇飲消風散痘後見之手
足麻木無汗者用參附湯
手足難舉動常出汗者用茋附湯
　　治案
一兒驚搐卒仆甦而復作此風寒壅毒也以紅綿散治
之而愈
一兒驚搐誤以驚藥凉其心痘不得出而死
一兒初熱發搐以升麻葛根湯加天麻勾藤蝉脱木通
枳殻痘出而愈
一兒見㸃時驚搐此心血虗而客邪入之也用四物湯
加茯神逺志石菖蒲棗仁蟬殻而愈
一初㸃驚搐不止此心脾虗而血少失治十六朝卒
一兒痘出二三日驚搐此毒不透心經有邪也用導赤
散加蝉蜕黄連紅花天麻勾藤石菖蒲而愈
一痘出未盡驚搐且溏泄肢冷用異攻散數帖而愈
一漿期驚搐不止用安神養血丸而愈
一痘後驚搐吐㵼肢厥目直痰鳴此中氣不足也用補
中益氣湯兼醒脾散附子理中湯下至聖保命丹而愈
一痘後驚搐氣喘痰喘口閉目直二便秘澁有似急驚
乃風邪有餘之症冝清解散㵼氣用天麻抱龍丸㵼青
丸而愈
一痘後過食白菓驚搐痰壅目直腹脹喘急此氣滯生
痰也漸與甘草生薑湯得吐㵼而愈不可以風治也
加味導赤散
人參　黄茋　白茯苓　木通　生地　細辛　甘草
羌活湯
羌活　川芎　防風　山梔　胆草　當歸　甘草
薄荷　淡竹葉
消毒飲
荆芥　牛蒡　甘草
柴苓湯
柴胡　茯苓　猪苓　澤㵼　黄苓　半夏　甘草
人參　白术
導赤散
木通　甘草　生地　防風　薄荷　赤芍　燈心加
山梔麥冬
蟾酥丸
人牙(一/個)硃砂(五/分)雄黄　牛黄(各三/分)蟾酥(一/分)加全蝎殭蠶
人乳為丸如黍米大每服七丸人參湯下
抱龍丸
胆星　天竺黄　硃砂　雄黄　麝香　甘草膏為丸
皂子大每服一丸燈心湯下
琥珀抱龍丸
粉草　人參　茯苓　天竺黄　白檀香　枳殻　枳
實　胆星　硃砂　山藥丸如皂子大薄荷湯下一丸
牛黄清心丸
黄連　黄苓　山梔　欝金　硃砂　牛黄臈雪調麫
糊為丸如黍米大每服七八丸燈心湯下
八寳丹
天竺黄　龍齒　胆星　硃砂　白附子　全蝎　珍
珠　琥珀　牛黄　麝香　氷片金箔為衣薄荷湯化
下一方加雄黄殭蠶蝉脱天麻
人參羌活散
人參　羌活　柴胡　前胡　防風　荆芥　黄苓
甘草　枳殻　山梔　桔梗　川芎　茯苓　紫草
牛蒡　天麻　骨皮　蝉退一方無天麻有澤㵼
紅綿散
全蝎　天麻　麻黄　蝉退　薄荷　甘草　紫草
荆芥　葱白
溫中益氣湯
人參　黄茋　當歸　白术　茯苓　甘草　川芎
白芷　木香　防風　官桂　山查
麥冬導赤散
木通　麥冬　甘草　梔子　燈心
清解散
防風　荆芥　蝉退　桔梗　川芎　前胡　葛根
升麻　黄連　黄苓　紫草　木通　牛蒡　連翹
山查　甘草　生薑
紫霜丸
杏仁(五十/粒)巴豆(二十五/粒去油)赤石脂　代赭石(醋炙各/一両)蒸餅
為丸如黍米大每服三丸或十丸乳汁下
四順飲
大黄　當歸　白芍　甘草
寧神湯
人參　當歸　生地　麥冬　山梔　甘草　黄連
石菖蒲　硃砂
參蘇飲
陳皮　茯苓　甘草　半夏　桔梗　紫蘇　乾葛
前胡　人參
消風飲
羌活　獨活　殭蠶　藿香　枳殻　防風　天麻
地骨皮　蝉退　前胡　柴胡　黄苓　花粉　桔梗
　茯苓　荆芥　紫草　甘草　牛蒡　人參
參附湯
人參　附子　羌活　麻黄　防風
茋附湯
黄茋　附子　當歸　全蝎　防風
　　諸汗門
汗乃心液痘屬心火熱氣内蒸腠理間泄故液隨氣而
也無因而出者自汗也寐中出醒即止者盗汗也出來
浥浥者熱汗也流珠者力汗也氷冷者虗汗也頭汗至
頸不過胸者六陽虗也上至於頸下至於臍者胃虗自
汗也
手足汗多用人參白虎湯加黄連石膏知母人參甘草
占米
身冷惡寒而反汗用異攻散救之
出汗惡寒汗出昏沉流汗煩渇汗綴如珠汗出如油髮
潤如洗兼喘不休是為六死症
凡自汗盗汗皆能虗人丹溪謂其無妨者盖指形色順
者而言也若汗多而形色日變者死故治痘不可專以
汗為虚也須辨舌用藥
凡痘未漿多汗恐不能灌既灌多汗恐不能靨既靨多
汗恐血脱陽虗變生他症最冝細心審治
初熱時自汗此濕熱重蒸毒重汗泄無壅遏矣但不可
多多則陽氣暴衛氣反弱痘乃起發用調元湯甚則倍
加黄茋升麻
汗不止熱反劇此邪并於陽而陽虗冝歛汗固表清熱
解毒使無痒塌之患
壯熱者用當歸大黄湯
㣲熱者用保元湯加桂枝白芍浮麥
表素虗因發散太過而汗者冝實表用補中益氣湯調
敗毒散
膿期身凉汗不止用歸茋湯
痂㾗淡白汗不止此隂陽兩虗也冝補陽救隂使無泄
氣用十全大補湯調敗蒲散外用溫粉撲法
痘後自汗盗汗榮衛皆虗心有餘熱也自汗用調元湯
黄茋湯盗汗用當歸六黄湯並調敗蒲散便秘用四順
清凉飲
　　治案
一痘漿足盗汗此隂虗也用保元湯加浮麥而愈
一痘後盗汗肌膚煩躁此陽虗也用補中益氣湯加麥
冬而愈
調元湯
人參　黄茋　白术　白芍　甘草　麥冬　黄苓汗
不止加地骨皮麻黄敗蒲扇燒灰每服三錢
歸茋湯
歸身　黄茋　棗仁
十全大補湯
人參　黄茋　茯苓　白术　當歸　生地　川芎
白芍　桂心　甘草
溫撲法
粳米粉　黄連　牡蠣粉　貝母為末敷之
黄茋湯
炙黄茋　人參　甘草　黄連　桔梗
當歸湯
當歸　黄茋　生地　麥冬　甘草　黄連　白芍
浮麥　雄猪心
芍藥甘草湯
白芍　甘草
止汗效方
白术　牡蠣　黄芪　葵藿將白术分三處各炒為末
　　失血門
失血與汗症同為熱論但熱在胃則汗出熱在榮則血
出血能化毒而為熱火所廹遂致妄行陽絡傷則血從
上焦出衂咯嘔吐是也隂絡傷則血從下焦出小便大
便是也隂陽俱傷則上下俱出諸失血俱為惡候惟鼻
衂可治然不止亦㐫因血載毒行傳注腎脉斬關而出
不犯其内故可治與傷寒太陽經症鼻衂為欲解仝論
也
心脾火旺唇口燥裂舌胎黑白火上冲肺衂血不止初
發時不可峻用寒凉以氷其毒冝用元參解毒湯元參
地黄湯清肺飲犀角地黄湯髮灰散
痘後衂血餘毒入脾不能統血也冝叅用前諸方加人
參茯苓山梔黄連
痘即衂血用凉血地黄湯加黄芩欝金便製香附茅根
汁吐血者血出於胃也用凉血地黄湯加山梔茶花炒
黑蒲黄黄芩黄連前胡一云加知母石膏便製香附
溺血用前方加木通滑石
便血用前方加秦艽槐子荆芥血不止加蒲黄藕節側
栢葉
風寒摶激脾血不運用四物湯加黑姜若痘根窠黯淡
肌青不起發者乃脾氣脱盡也
便血而血少於大腸昏睡不省此毒重而神迷也用犀
角地黄湯抱龍丸小柴胡湯加生地桃仁凉血地黄湯
加秦艽小便浸槐子炒黑荆芥
便秘用四順清凉散
靨後便血先見過於攻發也用犀角地黄湯合四苓散
便血去多冝領歸經用犀角地黄湯加官桂黑薑
小便出血血出於小腸也用八正散凉血地黄湯加木
通滑石
尿血亦腎火太旺也初標時用山梔黄芩黄連木通盖
心移熱於小腸滲於膀胱
溺血如屋漏水豆汁蘇木汁痛者可治不痛者難治用
生地車前散此方如吐血衂血加炒黄連便血加川芎
苡仁痛加滑石山梔
腎經腫脹而紅者用八正散黄連解毒湯加地骨皮鼠
粘湯然惟生地車前散之效最速
小便迸實溺不出而痛及㵼下膿血如死肝者死胃爛
故也必欲治之用黄連當歸白芍枳殻山查甘草牛蒡
連翹大黄
血從痘中流迸而出名陽瘡出血血分空虗毒無定位
有犯於内七竅流血皆猝死之症冝於諸失血方中加
炒黑蒲黄側栢葉藕節
　　治案
一痘發熱時衂血冝發之用升麻葛根湯加荆芥防風
而愈
一痘四朝吐血痘陷淡白煩躁詀妄肢冷身凉此夲血
熱毒壅未盡而用凉藥氷伏之故令血脱毒解而虗矣
冝先益氣用保元湯加生薑附子川芎當歸芍藥蝉退
粘米而愈
一痘正起發而便血倦怠少食作渇肢冷皆脾症也用
四君子湯加升麻橘紅炮薑而愈
一痘八日根窠赤腫煩渇飲冷便下黑血此熱毒内藴
也用犀角地黄湯而愈
一收痂便下紫血此脾弱而熱傷隂絡也用歸芍六君
子湯加炒黑荆芥又獨參湯而愈
一收痂身熱咳𠻳血痰聲啞鼻衂此火刑肺金用黄連
解毒湯加麥冬知母牛蒡而愈
一痂後咳血不已此毒欝於肺經用清金解毒而愈
一痂後便下紫血此毒欝滯下用欝金牛蒡燈心而愈
一痘後溏泄糞後下血此脾弱也用小異攻散加升麻
地榆黄連小柴胡湯而愈
一痘後血淋乃熱結下焦也用山梔黄栢木通生地小
薊藕莭當歸滑石淡竹葉甘梢
一女六嵗標㸃吐紫黑血甚多然而唇口滋潤形色俱
順神寜氣壯竟無恙因女之父素有血症遺禀非毒故
不解毒不補脾而收功前症雖險而痘與神自順未可
以見㸃吐紫血而遂為死症也
元參解毒湯
元參　黄芩　山梔　生地　甘草　桔梗　乾葛
荆芥　茅根汁
元參地黄湯
元參　地黄　丹皮　山梔　甘草　升麻　白芍
蒲黄
清肺飲
花粉　麥冬　天冬　甘草　桔梗　當歸　白芩
黄芩　丹皮　知母調髮灰服
犀角地黄湯
犀角　白芍　生地　丹皮
髮灰散
頭髮煆研童便酒下
凉血地黄湯
黄連　歸尾　生地　山梔　元參　甘草
生地車前散
木通　犀角　升麻　白芍　黄茋　紫草　地榆
生地　車前　甘草
倒靨血不止方
胭脂衃　血竭各燒存性㸃上即止
抓破出血方
荆芥　防風　黄茋　白芷　白芍煎服
　　手足門
四肢者諸陽之夲如應出不出應發不發應收不收此
脾胃氣虗不能旁達也
手足痛初起者凶八九日者不妨
手心痛用一芍散
手足揺者不治痘勢太重手足冷者不治痘未成膿手
足脱皮者不治
　　發熱期内
手尋衣領亂搯物者肝熱也手摸眉目口鼻者肺熱也
手足搦搐者心肝風火相摶也各隨其症而㵼之
足冷者常候也腎主足受毒邪故也四肢為脾胃之夲
冝溫而反冷者盖四肢禀氣於胃不得至經必至於脾
乃得禀也脾弱不能為胃行其津液故冷耳冝溫之
　　起脹期内
手足多水泡者木剋土也冝亟治防作㵼變痒塌
見㸃後脚跟氷冷者不妨此氣未下行也
遍身痘發手足未透而空殻者脾胃衰弱榮衛凝滯故
毒欝而不發也能食必發􁱫疽不能食者死
　　灌膿期内
手屬心肺足屬肝脾腎氣血弱膿不足須用羌活以引
之亦不冝多服
股内側有血海穴屬腎經獨此無膿者乃歸腎死症也
用八物湯以補氣血
　　收痂期内
足為純隂無陽相濟所以收遲
痘始成漿他處未收手足心先靨者其後必生怪疾
　　先出先收起遲收遲
手足雖不嫌多但要如期起發若頭面未見標而手足
先出他處未起而手足先起他處未收而手足先收者
宜早解毒兼抑陽扶隂之劑此因陽火太旺故也用四
物湯合黄連解毒湯
他處俱起俱收而手足獨起遲收遲者此脾胃弱血氣
不能達也冝補之用十全大補湯桂枝芍藥湯
手足現而復隱起而復塌者惡候也
　　攣踡
痘初發時手足忽拘攣者毒火薰灼也任其舞蹈不可
𦂳抱使其不得屈伸轉運也用升麻湯加味解毒湯
五六朝忽然手足牽𦂳縮做一團者非驚也乃陽明毒
熾筋無血養耳用羚羊散
痘後手足忽然拘攣者痘多血少不能養筋或感冐風
寒暑濕之氣冝補血用當歸生血散
若已成病手足不能舉動者用桑寄生湯
　　筆罄
毒發不盡乃於手曲池足三里或肩阜凥膝闗節之處
􁱫腫毒發醲成痛疾直而不能屈狀如筆者其病在骨
曲而不能伸如罄之折者其病在筋非針灸藥石所能
愈惟陳氏五花湯足以軟筋為妙故痘後手足闗莭腫
痛必發􁱫也冝預防之
　　治案
一痘後溏泄腿痛此足三隂虗也用四君子湯加陳皮
當歸白芍枸杞澤㵼石斛牛膝再以八味丸而愈
一痘後脛膝結核成鶴膝風此足三隂虗邪襲之也用
驅風散兼八味丸加苡仁牛膝兔絲子當歸而愈
一痘足底出起從上至頭面囬至心窠内攻而死此症
當俟其頭面出齊重用保元湯加川芎升提之藥及先
䕶心黄連解毒湯一帖使其起灌收痂自上而下則無
危矣
羚羊角散
羚羊角　木通　紫草　地黄　白芍　殭蠶　全蝎
　桔梗　荆芥　橘紅　甘草
　
　
　
　
　
　
　
　
　
　仁端録卷十二
欽定四庫全書
　仁端録卷十三
　　　　　　　　　　　　　明　徐謙　撰
　　　　　　　　　　　　　　　陳葵　刪定
　　痘瘡痛痒損破門
諸痛為實諸痒為虛實者邪氣實也虛者正氣虚也痘
瘡先痛後痒者常候也先以毒未化太盛欝而痛後以
毒從膿解火漸㣲散而痒大法宜活血開欝若肉如刀
割膚如錐刺此又脾傷肉敗痛之變也若爬搔破損皮
脱肉坑者此又毒壅倒陷痒之變也
初出而痛發未盡也和解之
毒欲外出肌弸急而痛用九味順氣湯合活血散
皮肉厚外寒相搏而痛用桂枝葛根湯
既出稠密而痛者毒盛淤也用犀角消毒飲四物湯加
連翹防風牛蒡荆芥丹皮
起脹而痛者氣血充正欲化毒也用凉血芍藥湯
養漿而痛者一曰氣滯用保元湯加木香山查一曰血
熱用升麻湯加連翹牛蒡紅花麥冬
痂疤痛以重手按之又不疼者虛也用八味湯加減
胃氣自虛津液内竭血失其榮氣灼為燥所以發痒補
其氣血和中托裏此其治也大抵初出形色紅燄起發
而皮嫩水多者其後多致痒塌大法當補氣以燥其濕
如蚊虱吮血而肉痒是血失其榮之一驗
一種表裏皆虛而痒用白芍紅花白术肉菓蟬退蒺藜
一種血虛以致肝木易於生風而痒急以補血藥預防
之
七日而大痒抓破者九日死矣所以發痒而精神爽快
欲人撫摩痒處而即止者縱抓破而自知其悮者吉若
搔之愈痒悶亂不寧揺頭扭頸手足舞亂禁之不止挖
肉成坑如湯泡灼如剥鮮魚毒氣倒陷正氣外脱毒壅
不解禍不旋踵
初見紅㸃遍身作痒者此毒氣欲出皮膚閉密火氣遊
移往來故也與傷寒太陽症身痒者同論宜察之使邪
氣得洩也用桂枝葛根湯加麻黄牛蒡或消風化毒湯
根窠不紅用助陽湯加紫草起脹作痒能食便秘者此
邪氣内實正氣外虚也用四聖解毒湯作痒㵼泄者此
正氣内虛邪氣外實也用調元湯托裏湯服後痒止者
吉不止者凶
三四日紅黑焦枯氣血凝滯而作痒者宜疎風解毒
凡痘始終忌痒漿期尤甚此表虚也須忌抓破正面洩
氣他處無大害膿厚者可治無膿者不救多血而淋漓
者却又無妨血盛而痒不止者用保元湯加蟬退白芍
木香紅花首烏大力子
發散太速肌肉空虛不勝其毒宜大補氣血則痒自止
未破用奪痒法已破用敗草散
能食壯實無他症而痒者用四聖化毒湯
能食便堅抓破處復灌成漿無痘處添出贈痘雖盡痒
破無妨用十全大補湯與苦参丸間服外塗百花膏合
滅瘢救苦散
吐㵼少食氣血虚弱而痒者用十全大補湯加首烏虚
甚加鹿角膠或木香異攻散参歸化毒湯内托散去肉
桂加白芷當歸木香外敷敗草散天水散
梟痒用盒脾散震澤湯外浴痒法避痒法
抓破無膿白乾如豆殻者凶
氣血則為麻為痒為陷血虛則為乾為燥為痛痘色白
者必至於灰慘平伏痒塌此皆氣虚而不起脹血虚而
不榮華也補氣血藥中有熱者加清利解毒之品白可
轉紅矣若單補氣而不補血則燥痒愈盛矣
紅痘皮色嬌嫩失於早治膿期發痒用消風化毒湯外
用茵陳薫法破者用白龍㪚
泄瀉而痒乃脾虚也用参茯白术散加殭蠶白芷外用
薫法
精神虚弱小便利大便頻至夜痒甚者脾與氣血俱虚
也用参苓内托散四君子湯加黄茋肉桂蟬脱白芷肉
菓或木香散
不能啖食而痒用蟬脱膏
頂平皮薄色淡搔痒損壊者乃脾胃弱肌肉虛欲變倒
陷也用十全大補湯加荆芥防風外用茵陳薫法如得
空處出贈痘破處復灌漿能食便調者可救否則不治
一云漿滿而破損者可治未滿而破損者難治
若瘡破復灌隨漿隨灌其痂青白緑色堆如雞尿者終
必咬牙寒戰十五六朝發喘渴三七日外死矣
黑陷不起在漿期最忌寒凉解毒以傷脾胃用内托散
煎下無價散
凡肝經痘初熱時兩手如掐物狀多水泡而作痒宜先
平肝用瀉青丸去大黄加甘草青皮柴胡若失於早治
後作痒用保元湯加防風白芷
膿期血當化水水則成膿若未成膿則毒未化搔痒不
寧此惡侯也與傷寒陽明症皮中如䖝行者同論乃虚
風外搏邪氣内揺痒而不止為泄風是也須視乾濕紅
白瘡狀風藥佐之通用十全大補湯加防風大力子
卧房不密客冒風寒或一肢痒者用荆芥燒烟薫之
痘乾而痒宜養血潤燥用四物湯合消風化毒湯及薫
法
痘濕而痒宜養血去濕用四君子合消風化毒湯奪命
丹及薰法法
色淡白而痒用内托四君子湯
色紅紫而痒其症煩渴便秘挀破血流乃氣虚血熱毒
盛也血之味醎熱則腌皮肉而痒也用四物湯加人参
黄茋丹皮連翹蟬退白芷甘草及三味消毒飲加紫草
連翹
血流者用敗草散蕎麥麫炒黄土掺之乾則蜜水調滑
石末以潤之
能食便秘用加味四聖解毒湯外用槐栁浴法
所云抓破有血可治者葢指未灌漿時言也若成膿後
安得有血故不可以血之有無定吉凶也
八九日氣血虚而痒者用保元湯加川芎當歸蟬退白芷
陽瘡出血用當歸活血湯
將靨時其膿已成其痘將囘邪氣解散正氣漸復榮衞
和暢新血作痒順症也與癰疽將愈而痒者同論但勿
令抓破
痂後有如萬蟻所攅亦即一時而已須稍耐之不必治
或用奪法
凡痘當將靨已靨因痒抓破者名壊症如靨疼口渴便
秘赤乃火症也靨厚者單解火毒靨薄者大補兼降火
遍身抓破者不問前後皆服蟬化散外用敗荷葉茵陳
薫之
潰爛粘衣席者用十全大補湯奪命丹外用敗草散
抓破於無闗轄處或手足者猶可救若於顴臉氣窩正
面為臟腑精華所聚之處者凶
若於鼻面眉目抓破一處者此肺有熱也用甘桔湯加
牛蒡痒即止者吉
若滿面抓破而面上瘡痕隱然㸃㸃有起發之勢此猶
可治急用内托散加蟬脱
日子多餘毒未盡而痒者血滯也用四物湯加連翹牛
蒡
痂後疤紅而痒必致再發
觸犯穢氣食毒物而變灰黑白色發痒者初標時用通
氣飲漿痂時用正氣飲未破者用荆芥薫之已破者用
内托散薫辟穢散敷敗草散
食毒物而發中氣以致津液外行發為血泡水泡氣勢
虚甚水遺肉分澁滯難行作痒不已抓損皮肉如湯火
瘡者不治
凡虚痘作痒元氣不充也行漿不滿之故若半漿痒者
可救用人参附子黄茋芍藥升麻之屬如空囊而焦黑
者不治
　　治案
一痘初起作痒風寒外滯也用升麻葛根湯􁀙以焙荆
芥穗而愈
一痘起脹淡白少神溏泄口渴而痒此脾胃虚弱也用
補中益氣湯去當歸加肉桂附子占米而愈
一痘成漿痒破是衞氣暴泄津液不榮幸能食便調用
四君子湯加川芎芍藥橘紅復腫灌結痂而愈
一痘九日漿清作痒大補氣血而愈
一痘成漿痒破潰爛乃濕火并至也調脾渗濕而愈
一痘見七日至十二日痒塌用木香㪚加丁香肉桂固
表裏而愈
一痘六七日痛不止此毒未化正欝而作痛也非虚非
實不須治之俟膿從毒化其痛自止
助陽湯
紫草　木通　枳殻　黄茋　桂枝　大黄
調元托裏湯
人参　黄茋　荆芥　防風　訶子　木香　陳皮
赤芍　桂枝　羌活
奪痒法
花椒　滑石絹袋盛按摩痒處能奪其痒
四聖化毒湯
木通　官桂　赤芍　防風
四聖解毒湯
紫草　木通　枳殻　黄茋　桂枝　大黄
苦参丸
苦参　白蒺藜　牛蒡子　首烏　荆芥酒為丸
滅瘢救苦散
蜜陀僧　滑石　白芷共為末乾掺又可蜜水調敷
参茋内托散
人参　黄茋　當歸　川芎　防風　厚朴　桔梗
白芷　官桂　木香　粘米
白龍散
風露乆乾牛屎煆取中心白者敷之
参歸化毒湯
人参　當歸　黄茋　白术　赤芍　桂枝　甘草
盒脾散
升麻　芍藥　蟬脱　防風　白术　甘草　生地
荆芥　腹皮　陳皮　殭蠶
震澤湯
黄茋　芍藥　防風　荆芥　生地
治痒法
經霜桑葉　蘇葉　升麻　防風　荆芥
又方
升麻　蒼术　槐花　栁枝　桑枝　麻黄
辟痒方
鐵器燒紅淬好醋中使氣通房中能止痒
消風化毒湯
荆芥　防風　升麻　葛根　白芍　牛蒡　蟬脱
紫草一方去葛根蟬脱用黄茋桂枝甘草薄荷
薰法
茵陳　艾共撚薫之
又方
桔梗　紫草染綿紙上捲桔梗外撚薫之
瀉青丸
羌活　大黄　川芎　龍膽草　當歸　山梔　防風
蜜丸
奪命丹
麻黄　蜜酒炒黑升麻　人中黄　山豆根　紅花
牛蒡　連翹　蟬脱　紫草酒蜜為丸硃砂為衣薄荷
湯下
當歸活血湯　治抓破出血
當歸　生地　紅花　地骨皮　牛蒡　連翹　甘草
人参　黄栢
通氣飲　治梟痒
元参　當歸　紅花　連翹　銀花　蟬脱　砂仁
殭蠶　地膚子
正氣散　治虚痒
人参　黄茋　蟬脱　當歸　紅花　廣皮寒症加白
术肉桂附子
刺痒法
荆芥穗為末紙裹搓𦂳焙乾㸃火掐隱刺痒處即止
掺方
氣虚用白芨末　松花末　螺螄殻末　敗草末
血熱用六一散　蛤蜊粉　白龍散
　　吐瀉並作及吐蛔瀉蛔門
嘔吐暴瀉皆屬於熱三焦傳化失常火性迅急故也邪
在上焦但吐而不利在下焦但利而不吐在中焦則吐
利並作須分析寒熱及吐利所出之物又審病者精神
衰旺而治
初熱自汗自吐自瀉者未可亂治謂其毒從上下而出
吐利中有疏通之義也但只可三日内便止或吐瀉後
覺精神不減為吉不可多日致傷元氣若乆而不止須
審治之若中氣一虚毒不能出内攻之禍立至矣
初熱自利青緑水或黄色臭穢口渴煩躁者用黄芩湯
竹葉石膏湯兼吐酸利而有聲者用黄芩半夏湯或紫
草湯加砂仁薑製黄連陳皮
若兼手足心熱身熱溺赤液下有汗渴而喜乳吐乳如
射喜冷飲者用四苓散加黄連木通淡竹葉或六一散
若此等實熱吐瀉誤用補澁温藥必反増内熱矣
直屬火盛迫於上下而吐瀉者用連翹黄芩牛蒡山查
枳殻
若痘齊以至收痂未滿百日熱渴咽痛吐瀉者並用陳
米湯
若吐清水利下清白不臭口氣冷不渴飲食少身與手
足俱冷脈沉細者虚寒也用和中湯益黄散甚則補中
益氣湯加生薑肉桂或藿香正氣散合五苓散加砂仁
或参苓白术散
乆瀉食不化者用豆蔲丸加山查神麯瀉止用調中湯
若失治則胃虚毒愈陷矣
身痛吐瀉者用四苓散加羌活柴胡藿香砂仁
胸腹痛甚而吐瀉感寒停食也用升消平胃散
痘見標吐瀉不止用人参調中湯和中湯七味豆蔲丸
吐瀉少食為裏虚陷伏倒陷灰白為表虚俱見全者為
表裏俱虚通用十二味異攻散表虚去豆蔲裏虚去肉桂
　　吐瀉蛔虫
初吐二三條無害吐多則凶吐瀉喘渴蛔蟲已出目直
視下利腸垢者死蛔生者可治蛔死者不救
三日已前熱毒内攻腸胃不能容蛔而出痘色明潤宜
安蛔疎邪用平胃散加烏梅史君子川連防風
痘色焦紫稠密者危
五六日後根窠㣲紅蛔出者多脾虛也用保元湯加肉
桂或伏龍肝泡湯煎藥或冲烏梅生薑汁
十三四日瀉出蛔多者凶吐出蛔多者死
　　治案
一痘不易出吐瀉不已此虚症也宜温補兼升發用透
肌散六君子湯加升麻蟬脱生薑肉桂大棗陳米而愈
以其熱静痘嬌也若執痘未齊而不補真元反致陷伏矣
一痘後吐瀉似乎霍亂此外感兼内傷也用藿香正氣
散藿香五苓散然而更宜詳者此症因兼暑食用加味
二陳湯而愈
一痘起脹吐蛔乃胃熱不能食虫為熱迫但聞食氣則
上湧出用安蛔湯而愈然多有不治者痘雖勻朗漿半
足若乆不食而眼劄不止者土虛而木乗之必至腫消
目開倒陷而死
一痘後吐蛔乃氣血虛無穀食以養蛔求食而出也用
二陳湯加連翹芍藥生薑大棗而愈
黄芩湯
白芍(六/錢)黄芩(一錢/五分)炙甘草(一/錢)加大棗
黄芩半夏湯
白芍(二/錢)黄芩(一錢/五分)炙甘草　半夏(各一/錢)生薑
四苓散
茯苓　猪苓　白术　澤瀉
和中湯
人参　甘草　茯苓(各五/分)白术(七/分)半夏(八/分)陳皮　砂仁
藿香(各一/錢)
理中湯
人参　白术　乾薑　甘草
藿香正氣散
藿香　紫蘇　腹皮　陳皮　桔梗　甘草　茯苓
半夏　厚朴　白芷
豆蔲丸
木香　砂仁　龍骨　訶子　枯礬　赤石脂　肉菓
黄連止蛔湯
人参　白术　黄芩　黄連　烏梅
　　泄瀉及下痢膿血水穀洩屁門
陽氣在下則生渗泄濕勝則濡泄諸病水液清冷皆屬
於寒又曰瀉青白為寒瀉紅黄為熱瀉黒色者臟腑壊
又曰初時瀉黒為熱漿痂時瀉黑是腎泄也凡六腑氣
絶於外者手足寒五臟氣絶於内者則不止五奪之中
此為最甚故痘瘡大忌内虛泄瀉也
初出及收靨時偶泄不妨起脹灌漿時大忌泄瀉須急
治之正氣内脱者淹延而死邪氣内陷者煩渴而死
陳文秀曰痘疹泄多内耗精液氣血不榮痘雖起發亦
不能靨若身温腹脹咬牙喘渴者難治因水穀去多津
液枯竭引飲不止蕩散真火也速與木香散異攻散
薛理齋曰前症若兼手足冷面青白屬虛寒者急用木
香散陽氣脱陷急用異攻散瀉下水穀或白或黄急用
木香送一分七味豆蔲丸
若唇青指冷睡而露睛口鼻氣冷瀉青白色腎氣虚寒
也用六君子湯加骨脂豆蔲臟寒下利不渴用四君子
湯加乾薑身涼渴虛也用理中湯加風藥升提
瀉而渴不止者用黄芩芍藥湯甚則豆蔲丸
脾氣虛弱用六君子湯
血氣虚弱用八珍湯十全大補湯
身熱頰赤睡不露睛瀉黄赤色脾經實熱也用瀉黄湯
一云痘家瀉多因熱毒藴於腸胃故投以熱劑則瀉尤
甚雖用燥濕健脾之藥亦不能止如二术二芩訶子之
類比之夏月伏暑多瀉者温熱補澁之藥不相宜也宜
用茯苓黄連猪苓白术蒼术扁豆山藥苡仁渗濕健脾
一服而止再用升提痘毒出外若竟以瀉藥治之恐毒
不能生發必致倒塌已出未出俱不可温塞遺害至七
八日宜補而止
錢氏云黑陷青紫者用百祥丸下之不黑者禁用其所
下者膀胱之邪也又云下後身熱氣温欲飲水者可治
水穀不消或寒戰者為逆乃知脾土强者可以制腎水
也朱丹溪以百祥丸太峻用宣風散代之
瀉後温脾用人参白术厚朴木香脾土既温胃氣隨轉
胃主肌肉能制已瀉之腎此錢氏秘㫖也
凡傷食泄瀉酸臭不化宜先去積用丁香脾積丸隨用
補脾益黄散
凡濕勝濡瀉者宜温中渗水用理中丸兼五苓散
痘未出而泄瀉腹中不痛原無内傷也此毒氣内動與
外邪搏激傳化失常名曰陽泄陽氣在下則生渗泄也
誤止必變重矣但用輕揚拔毒升發之劑其瀉自止黄
芩湯或合升麻湯
瀉下黄赤肛門如火熱小便赤澁身熱而渴脈洪數者
用四苓散加木通或柴苓湯
瀉至四五日不止者須見清水方可用止藥用至寳飲
加訶子
陽熱甚而泄瀉譫妄者用辰砂五苓散
脾胃素弱餘食不化自利清白者用术苓調脾散四君
子湯豆蔲理中湯
初泄瀉黑水宜從火治用黄芩之類
起脹泄瀉若能食者大便欲其常潤則臟腑流利氣血
和平不可妄用温補反増内熱
若脾胃怯弱神倦少食其瀉為虛治宜温養用益黄散
若身熱中滿渴而能食者其瀉為實宜清利之用五苓
散
若手足冷滑利清白痘色白者其瀉為寒用参术散益
黄散豆蔲丸理中湯七味豆蔲丸木香異攻散
手足心熱渴而面赤利下黄臭小便赤澁痘紅掀發者
其瀉為熱用黄芩五苓散或加減四苓散胃苓中和湯
痘從見㸃起發以來元自忌瀉恐裏虛毒不得出反成
陷也七日成漿尤大忌前此病淺而脾胃尚强至此病
深而脾胃已弱若又泄瀉是僅存之元氣重竭於内而
方張之邪毒難化於外脾虚不能運毒肺虛不能排膿
必痒塌倒陷寒戰咬牙而死矣故泄瀉能食者可救不
食者難保所謂漿粥進泄瀉止虛者可治也急宜助脾
化漿而兼舉發用保元湯異攻散或豆蔲丸然須審别
不可槩用止澁
協熱而瀉者必腸垢宜清通之用香連化毒湯
協寒而瀉者必騖溏宜温澁之用理中化毒湯輕者用
人参白术散去葛根加木香黄茋肉桂甚則木香異攻
散肉豆蔲丸並進
内傷生冷致渴而瀉用人参黄茋山查白术豆蔲訶子
肉桂澤瀉
内蓄水飲過多大渴而瀉清水者待其自愈水盡則止
誤澁反凶
漿靨期内瀉黑水者腎泄也用無上飲加蓽撥骨脂
隂瀉者亦水瀉也下清水白沫完穀不化身涼不渴小
便白此虛寒也用理中湯兼渴者加人参去乾薑或豆
蔲丸止之
身熱痘多元氣不勝其毒雖上攻扶其起灌至半氣竭
必瀉色如松花乃土之正色中氣甚矣用無上飲加人
参黄茋山藥訶子蓮肉
虛而痘陷者用保元湯加訶子丁香
痘自見㸃至收痂有瀉皆從虛治邪既併於外則裏自
虛故作瀉用理中湯若又不止用木香散異攻散兼豆
蔲丸澁之
痘後泄瀉餘毒入大腸而瀉屬火急欲如厠者自行不
止不必澁止惟元氣不足者補之
食少不渴脈㣲細者裏氣虛不能禁錮水穀也用四君
子湯加訶子豆蔲或理中丸加熟地附子或五苓散肉
蔲丸止之水穀不分者為逆候亦用理中湯肉蔲丸四
苓散
能食熱渴脈盛而瀉亦熱入大腸熱邪不殺穀也用黄
芩湯加黄連白虎湯合四苓散
痘中洩屁此脾胃弱穀氣虛故頻頻撒屁最忌以洩其
氣也用参苓内托散加升麻防風
凡参茋肉菓术苓木香輩但能止瀉補脾惟加砂仁一
二粒能止撒屁腸鳴滑瀉騖溏俱宜補胃不可單用消
導膩濕之藥惟痘陷者難治
利下膿血未收靨以前者為倒靨收靨以後者為痘痢
故起脹時其人臟氣自脱或過服寒凉致毒陷入大腸
瀉如豆汁黑汁或膿血口臭唇焦目開脹消者死
漿期而利膿血者因痘不收毒不得留乃從大便而出
此倒靨也中氣充實者不妨泄盡自愈誤澁反害
有倒靨雖黑陷而為順者以能食脾强而腎弱土足以
制水故也若乳食不消下痢不化是脾虛為逆候
痂後遺下膿血者熱毒遺於大腸也勿作倒靨及誤用
刼塞藥此名痘痢又名滯下必腸鳴腹痛裏急後重如
雜症痢疾之素有積熱因氣血衰不能運化而成積同
論用四物湯加枳殻荆芥黄芩黄連或黄連解毒湯加
生地膿血已盡用和中湯
若大孔如筒垢如魚腸者不治
大抵紅積屬熱白積屬寒治宜温補轉白為紅用酒製
黄連腹痛加㯽榔餘毒加石蓮
痘痢比雜症痢不同大忌下藥如巴豆大黄芒硝之類
須提正氣以扶元使痘不下陷用保元湯加升麻
丹溪云赤痢屬血自小腸来白痢屬氣自大腸來然皆
濕熱欝於大腸有傷氣血也但痘疹以氣血為主又不
可令其受傷於熱毒也
紅痢用四物湯加黄芩黄連木香炙甘草或黄芩芍藥
湯
白痢用四君子湯加黄連木香陳皮滑石或厚朴黄連
湯
紅白相兼並用香連丸黄連橘皮湯
腹痛本方加當歸砂仁木香白芍厚朴
後重本方加枳殻黄芩生白芍木香升麻炒滑石
虚者用補中益氣湯
乆不愈紅痢加阿膠黑薑白术白痢加黄茋砂仁甘草
夾食積者加山查麥芽
過傷飲食熱毒乗虚入裏下膿血者名腸垢先用調胃
承氣湯次用黄芩湯
冷熱不和餘毒未解或傷食所致不問紅白並用和中
湯或四君子湯再不止用豆蔲丸香連丸
痘未滿月痂未盡落泄瀉而兼利下膿血者用香蔲丸
灸臍上七壯膿血黄白者用薤白湯胃風湯
小便赤澁煩渴者用犀角地黄湯導赤散
挾外感者用小柴胡湯加蒼术川芎芍藥生薑
水穀不分裏急後重者用四製术附散或陳皮甘草甘
菊白芍木香山藥肉菓赤痢加黄連生地地榆苡仁白
痢加木通扁豆泄不止加人参訶子噤口用蓮肉散加
川椒人乳
錢氏曰痘瘡自内出外者曰正出自外而内者曰倒陷
從外收曰正靨從内收曰倒靨倒陷者必死倒靨者十
救二三故豆黑而忽自瀉或下膿血痂皮者為順此倒
靨也痘黑本死症裏實者下之用百祥丸或宣風散加
青皮若不急下轉増煩悶而死若忽自瀉火性急速故
暴注而下然下之中火亦少洩矣便膿血者亦内潰其
邪也瀉痂皮者内靨自出也此皆脾强腎弱土可制水
故順泄瀉水穀不消為逆邪在臟腑不得從腸胃出今
去者是腸胃之水穀其不消化非寒也乃邪熱不殺穀
火迫之而遽出也此皆腎强脾弱土不能制水故逆
盖脾主運化腎主閉藏腎若受邪則不能閉藏而泛濫
土亦不安其位安能制水故五虚以瀉為最重無不喪
元氣者全在能食腎旺或可望生
　　治案
一兒甫半嵗身熱即見痘皆以樹心花多頂平脚塌根
窠澆薄為十死一生之症擬以六朝多用人参附子施
季泉曰此險症發痒必甚須㸔守嚴密竟用凉藥與前
論大異七朝果發痒乳藥湯飲傾注而不變色季泉加
炒黒黄連而瀉止十三朝復發痒口渴唇焦舌生白胎
仍用炒黑黄連而胎渴愈十九朝季泉别而誡曰慎防
發疔疳疔必發腦後頂骨間待自潰以收口膏貼禁用
掺藥口疳只用人中白散又授餘毒一方(詳痘/毒門)前後毫
不用補何其識明而見確也
一兒痘瀉投以升澁藥不效黄綺雲用酒炒白芍三兩
煎服即止此脾虛有熱也
一痘虛寒將行漿時作瀉用炒蓮肉一兩雲南真鴉片
五分共為末米湯下三分至五分其瀉立止虛瘡煩瀉
保元湯不可用
一血熱兼氣虛痘先用解毒藥毒消忽瀉痘漸平塌繆
仲淳以炒蓮肉五分真鴉片半分米湯下立止王宇泰
復用人参二兩黄茋三兩鹿茸三錢煎服補其元氣漿
頓足而愈盖因先解毒盡故可補而無他症
一痘後脾虛作瀉用蓮肉人参黄茋五味山萸肉扁豆
白术棗肉為丸薑湯下此方移治老年腎氣衰弱而脾
虚泄瀉者大効
一女痘後泄瀉亦以蓮肉鴉片治之不止更以蓮内粘
米煮粥服之而愈
一痘密發透但八朝頭面胸背有漿惟手足止有青泡
有用人参黄茋苡仁桔梗連翹而腸鳴不食身熱而嘔
大便頻屁急用當歸芍藥山查陳皮砂仁麥冬防風白
术茯苓石膏山豆根便製人参消解之藥而愈
一痘起脹時忽瀉赤色而稠根窠堅突便秘六日矣此
血熱毒壅宜瀉其毒只用清解主人恐耗元氣用豆蔲
丸保元湯加肉桂肉菓痂雖收而目腫赤四肢發􁱫乃
用清解究竟損一目廢一肢有同此症用犀角地黄湯
加木通桔梗川芎提之而愈
一痘早起飲食不化此脾腎不足也用四君子湯加補
骨脂肉菓又朝服四神丸夜服四苓白术散而愈
一痘隱隱不見面白神疲㣲熱渗泄此脾虛不能送毒
也用異攻散加升麻川芎木通蟬脱陳米瀉止痘發用
補中益氣湯調理而愈
一痘六朝不起脹灰白昏睡用四牙散木香散發之而
愈
一痘泄瀉藥石不化此脾虛也用参苓白术散訶附丸
而愈
一痘後脾虛泄瀉不已用四君子湯加升麻防風肉菓
又肉豆蔲丸而愈
一痘羸瘦枯槁溏泄不已咸謂脾弱用理中湯小異攻
散六君子湯皆不效者因其母乳弱也易乳而安
一痘後渗瀉此邪熱不殺穀也用六君子湯而愈
一痘後溺赤溏瀉色黄如糜此腸中煎煿積熱也以五
苓散加車前黄連神麯麥芽查肉而愈
一痘後傷食傷暑而瀉用四苓散合香薷飲加神麴麥
芽查肉而愈
一痘後暑月泄瀉腹如雷鳴服調脾藥不效此腸風飡
泄也用葛根湯加防風肉桂煨薑得㣲汗而愈
一痘未發盡利下赤白此血熱痘有壅積也以葛根升
麻湯加川芎當歸山查麥芽蟬退稍減而目赤溺數又
用犀角地黄湯補中益氣湯而愈
一冬月先瀉數日而後見標用升發之藥不效色淡白
少神脈浮大無根大虛症也用附子理中湯日進二服
痢減痘紅脈始有根然飲食不進用補中益氣湯加桂枝
炮薑遂能食安寢但完穀不化痂不易結用小異攻散
加芍藥木香散参苓白术散而愈
一暑月六朝利下黄赤膿血壯熱煩渴此毒留大腸也
用三黄丸兼補中益氣湯而愈一症同而不治日乆倒
陷而死
一靨期而利水穀不分完穀不化用参苓白术散加豆
蔲獨参湯而愈
一痘後痢下蛔虫此熱迫之也用人参半夏芍藥烏梅
川椒生薑大棗而愈
一痘後患痢裏急後重聞藥食而嘔此病邪雖實而胃
氣受傷多矣當先補後攻用小異攻散加芍藥而嘔止
食進次用木香㯽榔丸去積又用調中丸而愈
一痘後初秋痢下白積身熱腸痛嘔噦不食此濕熱淤
積兼胃受寒邪也用理中湯加防風一服而嘔止又用
平胃散加木香黄連葛根山查而愈
一痘後痢下赤白能食而不化此胃熱而脾虛也恣食
不節遂致不救
一痘後暑痢用保和丸香薷飲間服而愈
一痘後噤口痢用人参陳皮黄連石蓮肉桔梗胃風湯
調理而愈
一痘後痢乆不止積未盡而中氣不足用人参白术白
芍升麻甘草陳米大固中氣而愈
陳氏木香散
木香　腹皮　人参　肉桂　半夏　青皮　赤茯苓
前胡　訶子　甘草　丁香
陳氏異攻散
木香　當歸　茯苓(各三錢/五分)人参　陳皮　丁香　肉
蔲　白术　厚朴　附子(各二錢/五分)初服不用附子理虚
泄甚者加之
七味豆蔲丸
木香　砂仁　龍骨　附子　肉菓(各五/錢)赤石脂　枯
礬(各七/錢)麫糊為丸如黍米大每嵗服二十丸米湯下一
方加牡蠣
理中湯
甘草　白术　人参　乾薑
百祥丸
紅牙大㦸用漿水煮極軟去膏曬乾復入前汁收乾再
焙為末丸如黍米大芝蔴湯下每服三十丸
宣風散
㯽榔　廣皮(各二/錢)甘草　黑丑頭末(各一/錢)
丁香脾積丸
三稜　蓬术　木香　丁香(各五/錢)烏梅皮　牙皂灰(各/三)
(錢/)巴豆(四十/九粒)
黄芩湯
黄芩　白芍　甘草
加味四苓散
猪苓　澤瀉　木通　茯苓　車前　牛蒡　黄連
术苓調脾散
香附　厚朴　煨薑　白术　茯苓　白芍　神麴
甘草　砂仁　扁豆　人参
益黄散
廣皮　訶子　炙甘草　丁香
参术散
人参　白术　茯苓　砂仁　甘草　苡仁　蓮肉
山查　肉果　訶子　橘紅　木香米湯送下
胃苓中和湯
猪苓　澤瀉　木通　白术　茯苓　廣皮　甘草
黄連　訶子　升麻　木香　藿香　粳米
香連化毒湯
木香　黄連　猪苓　白术　甘草
理中化毒湯
人参　白术　茯苓　甘草　生薑
七神丸　治腎瀉
肉菓　骨脂　人参　麥芽薑煮棗肉為丸每一錢参
湯下
奪命丹　治寒瀉不止
人参　黄茋　石菖蒲　紅花　當歸　補骨脂　川
芎　山藥　茯苓　附子　防風　官桂　丁香　茯
神　乾薑
厚脾散
赤石脂　龍骨　枯礬　苡仁　山藥　扁豆
加味参苓白术散
人参　茯苓　白术　山藥　赤茯苓　猪苓　澤瀉
苡仁　炙黄茋
堅腸湯
黄茋　白术　肉菓　山查　川芎　陳皮　升麻
固本丸
沒石子　升麻　臍帶米糊為丸保元湯下
四製术附丸
香附　白术(各四/錢)俱酒醋薑汁童便製為末米糊調下
燒針丸
枯礬　黄丹用薑煮棗肉為丸臨用以針刺於燈上燒
紅五苓湯送下
香連丸
黄連　吳茱茰　石蓮肉　木香　廣皮　醋調神麴
麫糊為丸
秘要神應丸
黄連(三/兩)先用薑汁浸透後以陳壁泥先炒黑隔紙於泥
上焙連焦乾如此炒浸七次以黑為度泔水浸炒蒼术
(二/兩)水飛滑石(一/兩)麫炒㯽榔(一/兩)枳實(兩/半)薑煮半夏(兩/半)童便
浸煮香附(兩/半)薑汁炒厚朴(一/兩)土炒茱茰(一/兩)薑汁糊丸每
服三錢至五錢
加減神應丸
薑製厚朴(八/分)橘紅　當歸　製半夏(各一/錢)製蒼术　㯽
榔　炒枳殻(各七/分)薑製黄連(一錢/五分)藿香　砂仁　甘草
後重加酒炒芍藥童便製香附赤痢加酒炒黄芩白痢
加桑皮紅白兼者加黄芩桑白白轉紅者加酒炒芍藥
黄芩白术砂仁㯽榔臭氣重者加連翹枳殻水煎服
　　寒戰咬牙門
寒戰咬牙有寒熱之異當審痘期前後痘色紅白二便秘
利脈來遲數而後為熱為寒施治無誤大抵火則清之
虛則補之感冒則發散之一症獨見可治並見不治發
於七日前易治七日後難治
　　寒症
痘色青白皮薄頂陷身凉神静二便清滑舌無胎口不
渴脈沉遲者寒症也元氣虛胃氣寒則為咬牙肺虛寒
則為寒戰法宜温補用保元湯加川芎當歸生薑肉桂
丁香附子或異攻散泄瀉加肉菓
見於養漿時者必虛寒也七八日前尚有屬熱者七八
日後屬寒者多矣用催蟄丹滴滴金
見於八九日内者必背陽而反入於隂宜大補之用建
中湯
寒戰用獨附湯養胃化毒湯
咬牙用清神化毒湯
　　熱症
痘色紅紫焦黑齊湧掀發壯熱煩躁口渴二便秘澁脈
洪數者皆火邪有餘熱症也胃熱則咬牙肺熱則寒戰
總之隂不勝陽激之反為寒戰咬牙也法宜清解用四
物湯合黄連解毒湯加升麻連翹石膏木通麥冬便秘
加大黄
見於初出時者(缺/)
見於痘後者屬虚無疑雖有小熱乃餘毒也宜清解兼補
寒戰用(缺/)
咬牙用(缺/)
　　寒戰
元氣虧侵邪毒内攻邪正相搏而戰動也須㸔日期辨
之五日戰者死七日戰者變候八九日戰者危大抵熱
極須解肌無熱須引表耳
初熱時寒戰如瘧者因榮衞虛弱不能逼毒快出留滯
經絡與五氣相争振振揺動火之象也用紫葛桂枝湯
痘出則定
發熱時唇不紅脈不大析析惡寒之状間作乾嘔此表
氣素虚毒難出也慎勿解表以成虚弱之禍宜和之用
参蘇飲痘出則定
起脹後痘密番掀腫痛經絡動揺振寒者非寒戰也膿
成痛去而自解
灌漿時寒戰亦有虚寒虚熱之不同若痘色果係虛寒
者用養胃化毒湯異攻散人牙散
結痂時暫戰暫止口中不叫目不直竪手股戰動上不
干頭中不犯身者可治若遍身戰動頭頸轉揺不歇眼
白肩聳㺯舌者此五氣已絶不治之症
三日前火毒太甚痘色紅紫熱極似寒而戰
灌膿時經脈血耗不能榮養手足跳肉自動者名肉瞤
筋惕亦非寒戰也宜養榮血用十全大補湯
痘白寒戰用田單火牛湯
脾虚作戰根顆明淨勻朗但因脾虚不能傳導以致所
勝之水自侮作戰也用茯苓澤瀉荆芥防風黄苓連翹
木通之類
　　咬牙
上齦屬胃亦屬於心静而不易下齦屬大腸亦屬於脾
動而不倚腎既主骨則牙齒亦主腎也痘伏於腎而發
腎涸其源淫火上炎土失其養水不能制則咬牙矣咬
於左兼治肝咬於右兼治肺咬於中而無聲宜理脾胃
益三隂
一二日咬牙非灌膿時可比
三日以前咬牙心毒不發宜瀉心火解毒䟱風用清神
解毒湯如根顆紅紫毒氣内拒宜凉血解毒如乆病面
青色黄體弱根顆淡白者乃虛寒也
四五日咬牙毒陷於内也
七八日咬牙若根顆略有紅赤必乗其瘡勢舉發之单
用保元湯加川芎當歸
十一二日咬牙此時毒氣入内雖為常候亦須調脾解
毒
單見咬牙戛戛有聲者腎火也用知母黄栢
咬牙兼呵欠者肝虚也陽引而上隂引而下故呵欠也
陽極而上隂極而下則合而嚙齒咬牙也用十全大補
湯
咬牙兼上攛者心熱也心火上炎故攛視也火氣動揺
故咬牙也用導赤散加連翹牛蒡
咬牙兼煩悶呵欠者風熱所致也用羌活湯
疤後咬牙兼弄舌妄言者用硃砂六一散用氷片少許
夢中咬牙如鋸不絶如徹索者或睁目舌短咬牙者或
咬牙一時即揺頭一時者或肚腹瑟瑟咬牙者皆不治
之症
痘出潰爛而咬牙者盖熱勝則腐敗火旺則動揺心熱
也法宜清之
瘡本焦黑而寒戰咬牙者腎之變動相干也治宜温之
　　治案
一痘六七日不起脹寒戰咬牙腹脹氣急用竒功散補
中益氣湯而愈
一痘未發時寒戰咬牙此邪正交争欲出不出也用升
麻葛根湯加人参防風桂枝及補中益氣湯而愈
一痘未出齊而手足揺動以異攻散投之而更甚此假
寒實熱木氣太過而兼火犯也宜平肝制火用升麻葛
根湯加川芎柴胡防風而愈
一痘發熱時咬牙攛目乃心熱甚也用升麻葛根湯合導
赤散而愈
一痘發熱時悶瞀咬牙乃肝經熱風也用羌活湯加葛
根芍藥而愈
催蟄丹
虎牙　人牙(各酥/炙)人参　丁香共為末
滴滴金
狗頭去肉酥炙為末酒煎
獨附湯
附子便製加燈心水煎
養胃化毒湯
人参　黄茋
清神化毒湯
升麻　生地　木通　甘草　防風　麥冬
田單火牛湯
人参　黄茋　附子　蓼子　穿山甲　當歸　橘紅
　
　
　
　
　仁端録卷十三
欽定四庫全書
　仁端録卷十四
　　　　　　　　　　　　　明　徐謙　撰
　　　　　　　　　　　　　　　陳葵　刪定
　　倒伏倒陷倒靨乾枯門
凡痘内者不出曰伏毒出而復入曰倒伏膿未成而塌
陷曰倒陷膿已成而化水曰倒靨皆為惡候大抵倒伏
倒陷屬内虛倒靨屬外感而陷則有五紫陷黑陷則熱
邪凝滯為有餘之候灰陷白陷血陷則血氣虚虧為不
足之症有餘者多可救不足者多難治
　　倒伏
凡痘見標熱不少減煩渴躁悶此皆伏毒未盡將欲成
漿而依舊平塌乾枯空虚此膿根在内毒伏不出曰倒
伏雖是熱毒壅遏或風寒外蔽或飲食内凝或元氣不
振須審之用雙解散
　　倒陷
痘出齊而失治則五陷俱作玉髓云痘為火活則燄揚
正赤死則消光絶燄變黑成灰皆火之化也
凡痘密毒盛初色深紅而頂陷者必先紫陷後變黑陷
而至於乾枯皆毒熱熾盛蔽其氣凝其血而陷也須凉
血退熱為主觀勢之輕重或利二便或散解行血則氣
自行頂雖平陷未可便以虚論若誤用参茋白术補氣
之藥則熱愈熾而血愈沸也
紫陷急用消毒活血湯一二劑立起轉色若至於黑則
毒深而難救
頂雖不陷然囊空漿清不光澤不充灌皆難收靨宜催
足其漿用参歸鹿茸湯托膿食少厥冷加木香丁香肉
桂寒戰咬牙加肉桂附子泄瀉去當歸加白术酒芍茯
苓丁香肉桂
痘密火盛氣血虛弱津液枯竭虚火煩渴咽痛臭衂弱
人多有此症最難施治若用清凉之藥則氣血愈虧火
毒愈熾須用参麥清補湯以上二症皆倒陷之漸也
灌期之初未盡成膿而鼻凖眉心唇上耳上兩頰上一
二處先乾黄焦黑平塌者皆為倒陷未可認為正收欲
解毒恐傷中氣欲補中氣恐動火邪最難醫治惟服萬
宻齋方服後乾者復灌或補贈痘則吉發􁱫者次之連
進三服不轉灌者死
倒陷而二便秘澁熱渴譫狂腹脹乃實邪壅遏侵蝕正
氣也用四順清凉飲合奪命丹
吐利倦嘔胃氣内虛四肢㣲厥不能運行榮衞而陷者
用十全大補湯合奪命丹囘陽化毒湯外用胡荽酒水
楊湯浴法
吐瀉不止渴而引飲腹脹手足冷寒戰咬牙者乃正氣
虚不能勝邪而反陷也用快斑散勻氣散服後瀉止復
灌者生反加煩悶者死
漿已成而倒陷人事清爽飲食如常壯熱煩渴二便秘
澁者宜下之用承氣化斑湯
吐利頻數六脈㣲弱者宜温之用囘陽化毒湯
胡氏論黑陷發寒者重不發寒者輕其症有四一感冐
風寒宜温散二毒氣太重宜解毒利小便三内虛無陽
宜温理四穢氣觸犯宜薫解
發寒之症是脾土弱反為腎氣所凌錢氏用百祥丸以
瀉膀胱之毒令陽氣復還脾土温煖所謂膀胱邪去而
水自勝也必痘至黑陷二便秘澁寒戰咬牙身黄腫紫
者方可下之先下黑糞次下褐黄方用四君子湯補之
良乆得黄糞則自起灌轉色矣下後身温欲飲水者可
治耳冷汗出水穀不消耳尻反熱者死下後脾不虛亦
不須補虛者用四君子湯加木香厚朴
痘不黑便不秘慎不可下莫如先保脾土救胃氣以制
水庶無黑陷發寒之症
肝熱發蒸或暴寒所折毒壅肌膚痘黑如痣通身或青
或紫肌厚肉密者用透肌散或紫背荷葉殭蠶牛蒡等
分為末芫荽酒下
瘡乾不熱黑陷便秘此熱在内也宜下之用大黄湯調
下宣風散身熱而表症未罷慎不可下
痘密内陷而色黑舌有黑色者宜清心火不黑者倍用
黄連生地紫草犀角汁
氣虚毒不盡出而黑陷者用人参黄芩紫草
裏虚煩熱以致黑陷者宜大補之用八物湯去地黄之
滯血去白芍之伐胃加木香以和胃氣
毒滯而變黑陷二便不通煩渴喘滿譫語用三乙承氣
湯合凉膈散或山梔湯宣毒膏猪尾膏
將起發痘亦有水有色黑黯用十全大補湯調無價散
或快斑湯合奪命散
四圍有水但中心黑陷用臙脂塗法
起發有水頂平而黑宜凉血解毒外用臙脂塗法
乾黑根脚堅硬用四苓散銀針挑破臙脂調塗
渾身起發中有幾個黑陷者照常治法易愈
稠密不起發遍身黑陷者危症難治
皮肉不活脚根堅硬者死症不治
乾而不陷此初發時腠理閉密津液阻隔肌膚乾燥宜
用輕揚之劑發之如升麻葛根連翹防風荆芥牛蒡麻
黄元参之類
將成就之時氣血弱而毒盛津液少而乾燥者宜清之
如升麻荆芥連翹麥冬黄芩生地犀角丹皮之屬
痘雖稠密色原淡白根無紅暈而頂平者白陷也必變
灰惨至平塌倒入而為灰陷也此雖氣虚而血亦不能
華色血亦虚也氣血虚不能運化毒氣以成漿其症必
兼𠻳嘔泄瀉不食身凉虚而且寒矣故補氣又宜補血
血活則氣行温之則胃和暖榮衞流暢痘自起發變白
為紅若單補氣氣有餘便是火而血益燥竭必至發痒
破損為不治之症用参歸鹿茸湯千金内托散補中益
氣湯合四物湯若有内熱加解藥或利小便
白陷抓破皮薄乾燥極痒者宜先補血用四物湯八珍
湯
因瀉乆而灰陷黑陷者用木香快斑散理中湯
黑陷泄瀉下膿血痂皮分其吉凶如能食脾强能制水
者順也若乳食不消水穀不化脾虚不能制者逆也
痘有粒頭通紅止成血泡而不成漿者此氣虚不能統
血而血妄居氣位也即名嬌紅痘此症最險五日前多
加防風白芷以救皮薄多用人参黄茋茯苓白术早為
固脾以防作瀉如六日而尚紅不能紅白分光到底不
能成漿八九日痒塌而成血陷矣血陷與紫陷大異紫
陷屬熱氣粗身熱而色深紅而變紫血陷屬氣虚怯身
凉初色淡紅而變陷也始終宜大補氣氣充則能領血
自不妄溢而根紅頭白矣若認做血熱用凉血行血之
藥則氣愈虧而愈陷宜用参茋湯合白术散初時早加
防風白芷川芎
痘本圓綻而忽陷此行漿之後氣陷而毒亦陷也如根
顆猶有血色附而成暈者可救用保元湯加白术茯苓
豆蔲口渴用参苓白术散
黑陷項强腹脹直視發搐喘急一切惡症當選用周天
散無比散獨聖散山梔湯宣毒膏倍金散硃砂散人牙
猪血散絲𤓰化毒湯麻黄解毒湯紫草湯化下小靈丹
燈心湯化下大靈丹南金散猪尾膏等方
　　倒靨
痘已結痂熱毒能出或觸汚穢之氣或被風寒閉塞肌
膚竅道血脈不行身體作毒或四肢㣲厥斑㸃不起或
變青紫黒色又有初標㸃小四五日漸大纔見頂陷六
七日脚漸濶愈陷其色全白如豆殻者均名倒靨亦宜
審别
内虛無陽必喜熱飲肢冷不食自利者虚寒也宜辛熱
以補之用木香散異攻散
色如豆殻用人参歸茋湯去肉桂加連翹香附白芷
原無泄瀉大便乆秘喜冷飲食腹脹喘渴手足熱乃陽
旺實熱毒盛薄蝕元氣復入於裏也宜亟下之用排膿
散三黄丸四順清凉飲失治益加喘滿躁悶而死矣毒
盛入裏有宜解毒利小便者此毒猶不甚所謂小熱當
解毒大熱當利小便也
泄瀉水穀者腎强脾弱陽脱為逆也用木香豆蔲丸
外感風寒宜温肌發散用参蘇飲小柴胡湯加紫草蟬
脱人牙紫背荷葉殭蠶或人参羌活散獨味麻黄散白
花蛇散空殻無漿初宜凉血解毒使無乾漿之患六七
日若見皮膚枯燥用犀角地黄湯若初標失解妄用攻
擊補劑膿期必虚抬空殻
　　陷伏攻補刼劑用藥論
陷家為有餘症之刦劑者百祥丸牛李膏之類為不足
症之刦劑者木香散異攻散之類皆峻烈之劑攻補殊
途寒熱異用施之中病其效固神若誤投之戕生亦速
須審别焉
錢氏曰青乾紫陷昏睡汗出不止煩躁熱渇腹脹喘促
二便不通者裏實也百祥丸為痘歸腎之刦劑然必黑
陷青乾便秘腹脹身黄者以此下之不黑切勿妄下
百祥丸所以瀉膀胱之腑腑瀉則毒自不入臟也何以
不瀉腎腎主虚不受瀉也二服不效反作寒戰咬牙則
毒入腎腎變動為標真臟見症故也可見膀胱受邪而
黑陷者裏虚也不可用百祥丸下之復惡寒不已身冷
汗出耳尻反熱者死因腎水太旺脾虛不能制也若下
後氣温身熱者火氣去也欲飲冷水者餘邪未盡也若
下後去盡黑糞身熱氣温耳尻變冷者生之機也宜補
脾胃服後漸下黄糞痘自轉色
十二味異攻散治痘不起發不光澤不結痂或瀉或渴
腹脹氣促表裏虛寒手足指冷煩渴咬牙飲熱不知陽
虛脱陷之症急用此方
十一味木香散治痘不紅活不光澤不起發泄瀉腹脹
喘促口渴驚悸汗出氣急足冷寒戰咬牙飲水愈渴欲
痂不痂欲落不落津液枯少内虚外熱之症急用此方
以救胃氣
朱丹溪曰陳氏木香異攻二散可謂苦求病情者其意
歸重足太隂脾經手太隂肺經肺主皮毛惡寒而易於
感冒脾主肌肉惡濕而無物不受觀其用丁香官桂所
以治肺之寒半夏附子所以治脾之濕也使肺與脾果
有寒濕重而用之中病即已何傷之有今但見出遲者
身熱者泄瀉者驚悸者氣急者不問寒熱虚實猝投二
方中者效而不中者死然瀉用温藥痒塌用補陳氏獨
得之秘愚以木香異攻二散皆虚寒之要劑但多用肉
桂丁香附子木香恐虚而不寒者悞事故須審症口渴
引飲下利稠粘者為實熱渴飲熱湯手足不熱者為虚
熱不渴手足厥冷下利清白赤者為虛寒
黑陷痒塌錢主大㦸之寒以下之陳主丁桂之熱以補
之若有異矣不知錢之所下乃邪氣在裏裏實之症煩
躁大小便秘是也陳之所補乃邪氣在表裏虚之症泄
瀉手足冷是也虚則補之即錢氏有温凉藥治之説實
則瀉之即陳氏三味消毒散利以㣲而即住之法錢在
解毒陳在補虚未嘗不合
痘陷有五魏桂岩皆責以氣虚若唇燥舌胎壯熱撩人
其色焦紫凹陷不起果為虚乎此治外實則當解之治
内實則當清之也如果唇舌淡潤身無壯熱惟色變而
陷乃可責其氣虚方用温補之藥若内外無雜症又當
平劑以調之故曰藥隨舌轉病由舌痊信哉
　　治案
一血熱痘初失凉解至六七日方服黄芩黄連當歸生
地連翹紅花方起脹灌漿又不服藥九朝變黑仍用前
藥加金汁及人牙散其勢稍緩又用黄連紅麴木香燈
心犀角連翹黑色俱散唇眼俱清而愈
参歸鹿茸湯
人参　當歸　鹿茸(酒塗/去毛)黄茋　桂圓　生薑煎入好
酒半盞服
参麥清補湯
歸身　地黄　紅花　桔梗　生黄茋　花粉　人参
麥冬　山查　牛蒡　前胡
萬密齋方
人参　黄茋　甘草節　當歸　地黄　赤芍　牛蒡
連翹　金銀花　紅花子水煎
四順清凉飲
歸尾　白芍　川芎　大黄
奪命丹
蟬脱　紫草　麻黄　人中黄　升麻　山豆根　紅
花子　牛蒡　連翹
無比散　治内熱之極不能外散
辰砂　膩粉　氷片　射香　牛黄新汲水調滴猪尾
血二三㸃服後安睡取下惡物粘滯一方有蟾酥
獨全散
山甲取其嘴上前足上者酒浸一宿炒黑為末每服一
錢加射香半分酒煎紫草湯或保元湯下
山梔湯
山梔　黄芩　石膏　知母　杏仁　大青　柴胡
豆䜴　赤芍　升麻　甘草
絲瓜化毒湯
絲𤓰近蒂者五寸　升麻　酒芍　生甘草　黒豆
赤小豆　犀角汁冲服
麻黄解毒湯
麻黄　升麻　防風　元参　酒芩　酒栢　人参
連翹　甘草　木通　牛蒡　石膏
小靈丹
大蟾心肝(瓦/焙)乳香　沒藥　硃砂　雄黄　麝香　猪
心雞冠血為丸如皂子大每服一丸酒下熱甚者紫草
湯下
大靈丹
滑石　雄黄　犀角　硃砂　氷片　麝香右為末另
研又用升麻　防風　牛蒡　薄荷　紫草　紅花
黄連　甘草煎成膏去滓入蜜四兩煎至滴水成珠和
前藥為丸金箔為衣每服一丸燈心湯下
三乙承氣湯
大黄　芒硝　厚朴　枳實　甘草
凉膈散
連翹　薄荷　黄芩　山梔　甘草　大黄　朴硝
千金内托散
當歸　黄茋　人参　酒芍　川芎　山查　甘草
官桂　木香　防風　白芷　厚朴　桂圓　生薑
人参歸茋湯
黄茋　人参　當歸　川芎　白术　甘草　山查
紅花　官桂
木香豆蔲丸
赤石脂　枯礬　訶子　肉蔲　木香　砂仁麫糊為
丸如黍米大每嵗一丸
獨味麻黄散
麻黄去節蜜炒水煎熱服避風
白花蛇散
白花蛇(炙乾/一兩)大丁香(三十/粒)共為末熱酒送下
丁胡三建湯　治虚陷
母丁香　胡椒　人参　川芎　鹿茸　川烏　官桂
煨薑　炙甘草
雄参湯
人参　天雄(薑汁煮/去皮)煨薑
清毒活血湯
紫草　當歸　前胡　牛蒡　木通　生地　白芍
連翹　桔梗　酒芩　酒連　山查　人参　黄茋煩
渴去参茋加麥冬花粉
囘生丹
防風　白芷　黄茋為末每服一錢
柴胡湯
人参　蘇葉　桔梗　前胡　陳皮　茯苓　枳殻
生薑　木香　半夏
牛黄丹　治膿期便秘
大黄　寒水石　牛黄　粉霜　硃砂蜜丸如黍米大
每服十丸人参薄荷湯下
倒靨方
人牙　蜈蚣　山甲共為末紫草煎湯調下
排毒散
大黄　白芷　沈香　山甲　歸尾
黒陷方
硃砂　雄黄　氷片　蟾酥　猪尾血為丸如麻子大
每服一丸薄荷湯下
大元丹
小兒初生胎糞為末服
二陳散　治灰陷白陷
丁香　乾薑
羅浮方　治灰陷白陷
烏梢蛇　殭蠶　山甲　全蠍　官桂　黄茋
海上方
壁蟢窠珠每嵗加雄黄一分同研燒酒下
一匕金
穿山甲　燒紅麴　川烏共為末葱頭煎湯調下
紫金散
紫草　蟬脱　牛蒡　威靈仙　氷片酒調服
化毒湯
紫草　升麻　甘草　粘米煎服
牛李膏　治黒便秘裏實
牛李子汁瓦器中煎成膏丸如皂子大又煎杏膠湯下
原方入麝香少許桃膠湯下其子青時染緑色
十二味異攻散
人参　木香　陳皮　半夏　丁香　肉蔲　白术
茯苓　官桂　熟附　厚朴　生薑
十一味木香散
木香　腹皮　桂心　人参　赤苓　青皮　丁香
半夏　訶子　前胡　甘草
朱恒田方
即前方去木香官桂茯苓加陳皮一去木香青皮前胡
加當歸
　　水痘赤痘門
初出紅㸃有類於痘亦身熱三日而出或咳𠻳面赤眼
矇噴嚏垂涕不出三日而灌清漿漿滿即破皮乾而結
痂亦有淡紅根盤但歪邪不正與正痘不同先出先漿
斷續不齊此由風熱入於氣分外邪毒輕不能作汗而
發也初起時宜升發水泡時宜解散膿成時宜斂之忌
用燥濕發之藥恐潰膿成瘡
失於解散風寒不作膿而結疤乾粘身熱煩躁者用荆
防敗毒散加葛根連翹牛蒡木通蟬脱枳殻
不易生長煩熱口渴者宜㣲汗之用百解散
失於解散致毒乗陽明上唇生疔潰齒穿鼻者用清胃
湯合解毒湯
夏月稠密毒盛間有黑陷壯熱煩渴便秘者用三黄丸
香薷飲合黄連解毒湯
失於解散膿瘡不斂者宜收斂解毒外敷綿繭散
兼疹者用荆防敗毒散
　　赤痘
與水痘無異但膿漿赤色耳此風熱入血分也亦以正
痘為主用凉血藥
　　治案
一痘紅盤粗肥間有細密隱隱者此水痘夾疹也内症安
寧但表邪宜散用葛根湯加荆芥防風連翹白芷而愈
一水痘不膿而乾枯身熱煩躁此同乾倒靨也用葛根
湯加荆芥防風連翹牛蒡木通蟬脱而愈
一兒遍身發紅㸃此餘毒未散也用荆防解毒湯而愈
　　夾斑門
斑者血之餘也以清解為主不可表汗汗則開洩發生
恐成斑爛惡痘發斑勢所必至無論顔色皆為犯剥必
須觀部位察形色驗唇舌以為凖的
　　部位
斑現方廣年壽毒峻而害深也斑現兩臉顴阜毒存於
心也斑現喉突心窩毒形於肺也斑現眼胞臂垂毒乗
於肝也斑現腮夾肚腹毒移於脾也斑現手足及背則
不現者腎絶而真元散也此皆凶症
　　形色
一如雲錦　成片隱於肉而與俱平者陽明胃主之因
熱毒欝遏熬煎隂血致榮衞失䕶血任三焦之火散漫
於肌膚間耳
一如蚊咬　洒洒晰晰有色㸃而無頭緒顆粒少隂心
主之心主血脈其色正赤心火大盛移傷於脾不能運
血逆滯肌膚現於遍身非紅則紫
斑色紅者脾熱也易治斑色赤者胃熱也難治斑色青
黑者胃爛也不治之症因毒不能泄亟用四順清凉飲
以利之
　　日期吉凶
痘一日而發斑火剋金也二日而發斑毒蒸陽明也俱
逆候也三日而發斑則隂陽相拂真元已漓滋水解毒
解熱猶或可救
　　斑分生死
熱閉血而發斑因元氣内虚正不勝邪血為熱毒壅閉
不能發痘乃於肚腹毛竅之間渗出血㸃如蚊跡蚤痕
斑必盛痘必衰毒入於心也三日紫紋如指頭大將變
黑色毒攻歸腎也失解胃火内已作腐口氣大臭站立
不起腰疼腹痛眼白紅色眼胞舌胎脇下有斑乃胃爛
也
斑如箸頭大色潤紅活兩脇有痘
　　雜症
陽斑宜清毒化斑
隂斑宜調中温胃
隂陽二斑皆從火化急則治標緩則治本
陽毒發斑壯熱煩渴兩目如火脈洪有力色赤黒紫熱
毒入胃内外挾熱而發斑也宜清熱化斑用元参升麻
湯合白虎湯或化斑湯
隂毒發斑身無大熱手足指甲俱青脈沉細而急色㣲
紅而暗此無根之火聚胃薫肺而發斑也宜調中温胃
則火自降斑自退矣用升麻鼈甲湯此症若要妄投凉
劑則生變矣
痘初發斑宜表散其火邪活血解毒用荆防敗毒散元
参升麻湯加石膏黄芩荆芥芍藥川芎當歸或升麻湯
加紫草蟬脱犀角汁化下烏金丸
灌膿發斑宜解利
痘後發斑不紅不腫者用人参白虎湯加元参大青生地
痂後發斑乃餘毒也其斑必爛宜解利之用解毒湯加
川芎當歸黄芩石膏甚則大連翹飲外敷生肌散
血熱發斑乃六經火盛逼血成斑也用解毒化斑湯甚
者用蘇木使血附痘成漿則斑自退矣
逆血發斑乃兒受跌蹼責打故發熱之極臍下發稜角
斑也用破逆化斑湯合解毒化斑湯
内傷發斑者赤色便秘腹脹是也用調元承氣湯
胎毒發斑宜砭去其血用犀角解毒湯
兼痘同發宜砭去其血用犀角大黄湯此症亦有内攻
喘脹而死者
暑毒發斑用化斑湯合香薷飲
瘟毒發斑用五運丹黄連陳皮湯
風熱發斑者身熱頭疼咳𠻳是也用参蘇飲葛根湯
冬温至春表症未罷痘毒未散而發斑者用黑膏湯
冬温至春為寒所抑至夏發斑煩悶嘔水者用葛根橘
皮湯
放標漸多隨現紅斑皮肉通紅痘乾不起摸不碍手身
熱氣粗者乃陽明毒流於肌肉也用木通柴胡桔梗芍
藥犀角燈心湯化下烏金膏或人参白虎湯合消毒散
或升麻葛根湯加石膏人参元参大青竹葉
初出紅斑如雲頭突起者用元参升麻湯加紅花紫草
黄芩
斑色紅活者用紅花紫草黄芩黄連生地芍藥丹皮牛
蒡青蒿犀角青黛地龍
發斑而咽痛者用前藥加連翹防風元参夏月咽痛用
前藥加升麻桔梗
發斑而狂煩面赤咽痛者用梔子仁湯
嘔利目赤口瘡者用黄連橘皮湯
斑赤煩躁二便秘澁用黑奴丸
發斑身熱口燥用化斑湯加柴胡黄連
痘既出齊而斑不内解者用升麻湯加當歸
斑太多者用前方加葛根板藍元参木通
斑爛者亟宜挑破敷四聖散内服犀角地黄湯化斑湯
加黄芩黄連蘇葉紅花便秘用芒硝大黄
斑既退用四君子湯加黄茋生薑大棗
瀉不止用前方加肉豆蔲須預煎好俟斑退血附痘即
與服之庶免内陷
妄用温補身熱便秘者宜解利化斑用四順清凉飲
下後身冷脈沉肢厥用附子理中湯六君子湯
凡發斑等症用元参升麻湯犀角地黄湯而不退者六
七日後必死
　　治案
一兒發斑口燥舌乾用化斑湯及小柴胡湯加黄連而
愈
一兒發斑嘔吐利下目赤口瘡用黄連橘皮湯而愈
一兒發斑狂煩面赤咽痛用梔子仁湯而愈
一痘後發斑色紫過於温補身熱便秘用四順清凉飲
及解毒化斑湯而愈
一夏月發斑咽痛用升麻元参桔梗牛蒡甘草而愈
一斑由胎毒砭去其血用犀角大青湯犀角解毒湯
而愈
一發斑紫色煩躁便秘溺赤此毒盛也用黑奴丸而愈
一發斑赤色腹脹便秘此内傷也用調胃承氣湯下之
反脈沉肢厥用附子理中湯六君子湯而愈
一夏月暑毒發斑用化斑湯合香薷飲而愈
一斑疹並出壯熱煩躁舌胎便秘用調胃承氣湯合葛
根湯而愈
元参白虎湯
升麻　犀角　射干　黄芩　元参　知母　石膏
甘草
元参升麻湯
升麻　元参　甘草　石膏
升麻鼈甲湯
當歸　川椒　升麻　鼈甲　雄黄　甘草
解毒化斑湯
前胡　桔梗　山查　木通　丹参　荷鼻　連翹
金銀花　紫草
破逆化斑湯
山查　丹參　荷鼻　蘇木　紫草
犀角解毒湯
犀角　地黄　丹皮　赤芍　白芷　連翹　防風
荆芥　木通
五龍化斑湯
紫草　紅花　木通　白芍　生地　茯苓　蟬脱
金銀花　甘草　燈心
浴斑湯
荆芥　紫蘇　木通　蟬脱　茘枝　枳殻　當歸
楊樹枝煎湯浴
退斑散
石膏　青黛　紫草湯下
五運丹
甘草(甲己/年)黄芩(乙庚/年)黄栢(丙辛/年)黄連(戊癸/年)山梔(丁壬/年)香
附　紫蘇　硃砂　雄黄　金箔為衣依年一味為君
餘等分蜜丸
犀角大青湯
元参　大青　桔梗　知母　石膏　山梔　木通
人中黄犀角冲入燒人屎
化斑散
石膏　紅花　紫草湯下
　　夾疹夾痧門
麻疹者正疹也形若芥子色若丹斑磊磊皮膚之下隱
隱肌肉之間瑣碎稠密其症憎寒壯熱有似傷寒眼胞
困睡而難起鼻流清涕而不乾咳𠻳噴嚏少食煩渴身
疼氣急嘔吐泄瀉腮紅臉赤大便不瀉即秘是也此心
火熏灼肺金故現於肌膚之間痘既現形稀疎而夾疹
者易治若痘密而與疹並出則毒相并形相混難治亟
用辛凉解發以元参升麻湯加桔梗黄芩令麻疹先退
痘毒起發
吉症　痂後出疹此餘毒解散之兆不必治
凶症　咽喉腫痛聲啞水嗆不能飲食
李少陽曰痘先疹後痘毒從疹而益解疹先痘後元癸
因金熱而益虧信知疹之恃乎肺氣也故疹出未幾而
出痘清肺調胃為主用内托至竒湯加人参白术麥冬
天冬桔梗甘草當歸黄芩川芎苡仁木香之類則乗氣
生發痘自充灌矣
疹先出而夾痘亟宜解毒散疹用荆防敗毒散或升麻
葛根湯加麥冬黄連木香或黄連解毒湯合消毒飲服
後疹不退者凶兆也用犀角地黄湯
疹先出而皮上發出如蚊咬之迹用升麻解毒湯加荆
芥防風熱渴用人参白虎湯
感六淫之邪痘後出疹用升麻葛根湯加麻黄荆芥防
風桔梗前胡杏仁桑皮黄連生地
疹時失解毒滯肺經致痘出而痰𠻳喘急者宜疎邪觧
毒清肺用甘桔湯加前胡牛蒡連翹蟬脱蘇子橘紅
疹時過表致肺氣虚耗毒不易出乾咳連聲不續者用
保元湯加五味子麥冬貝母桔梗橘紅
痘時過於實表以致痘後發疹者治宜觧散用荆芥防
風連翹牛蒡陳皮枳殻甘草白芷黄連
痘時過於温補以致毒乗肺胃發疹而壯熱痰喘譫煩
者先用三黄丸次用竹葉石膏湯加黄連人中黄
發疹而失音泄瀉名漏底甕疹雖散而痘必空殻矣
痘後餘毒未盡風火相搏身熱咳𠻳用發疹藥不現不
沒者用芎蘇湯或防風葛根湯外敷天水散蜆殻中水
夾斑疹　皆由邪毒蒸肺故斑疹與痘一齊湧出宜觧
毒凉血先消斑疹始可收功若邪正夾雜不起發者凶
夾膚疹　痘初出時膚如湯沸泡㸃鮮紅成片現沒無
定者是心腑熱毒所發只以正痘為主則毒散隨沒矣
用敗毒散解毒防風湯
夾癮斑　隱隱在皮膚間不胖不灌不痂成疙瘩多則
發痒者是也其治在脾若麻木者兼痰兼風也色紅者
兼火也用解毒防風湯因内傷外感而發者用調中湯
夾痧　如細粟尖圓而破内含清水熱毒所發也用四
苓散色白者名曰白痧治宜養血用養血化毒湯
　　治案
一疹後報痘不易長大乾咳連聲不斷此過於發散所
致也用保元湯加貝母五味子桔梗橘紅甘草而愈
一痘後出疹失於解散咽喉腫痛聲啞水嗆飲食不進
倒靨而死
一疹後出痘失於解散痰𠻳喘急用甘草桔梗牛蒡連
翹蟬脱蘇子疎邪解毒之藥而愈
一痘出數顆而夾疹遍身圓朗紅活兩日盡沒有識者
曰痘沒必悶亂煩躁此却安靜且正痘宛在乃疹沒非
痘伏也以平劑而愈
一兒身熱咳𠻳痘出隱隱以藥發之而不見不沒此風
寒欝而不散乃隱疹也非正疹也用芎蘇散而愈
敗毒散
蟬脱　牛蒡　荆芥　桔梗　葛根　升麻　紫蘇
川芎　羌活　薄荷　前胡　枳殻　山查　青皮
甘草
解毒防風湯
黄茋　防風　荆芥　牛蒡　枳殻　白芍　地骨皮
調中湯
陳皮　白术　半夏　藿香　砂仁　人参　茯苓
甘草
養血化斑湯
歸身　生地　紅花　蟬脱　枳殻　人参
清和湯
紫草　生地　貝母　麥冬　陳皮　茯苓　牛蒡
紅花　當歸　甘草
　　夾丹門
紅腫疼痛逰走上下如紅蛇盤遶如錢如帶如索如葉
赤色成片手不可近葢毒欝於心經故發此丹也初時
宜輕劑散其火邪兼活血解毒痘後宜用解利大約與
治疹叅用
有煩躁腫脹者切忌寒凉及寒藥塗敷往往有治丹而
痘反陷者不可不慎故治丹只宜托痘痘出則丹自淡
外用生地防風湯或化斑湯浴之内服元参升麻湯六
味化毒丹或芍藥生地甘草木通荆芥防風升麻元参
痘前丹瘤心肝熱也用乳磨犀角丹皮芍藥生地燈心
痘後丹瘤此惡候也頭面起者過心則死足下起者過
心腎而死内服元参化毒湯小柴胡湯合生地黄湯一
云宜去當歸黄茋人参芍藥外用砭法以洩其熱或用
蜞針法
　　發丹部位
眼眶發丹腫似胡桃者宜清肝以防傷目
腮臉發丹腫似塗硃者宜清心以防捲簾
頸項頭面發丹痰𠻳咽痛者宜清肺以防聲啞又用黄
連紫草山梔車前
胸膛發丹壯熱嘔逆者宜和胃
肚腹發丹腸鳴絞痛者宜和脾
背脊發丹虚驚多汗者宜鎮心
手足發丹陽明毒重不能灌漿者宜理脾胃
　　治案
一痘感暑毒痂後頭發珠子火丹用香薷飲合犀角地
黄湯加荆芥防風連翹薄荷而愈
　　夾癭門
癭為痰毒風熱血熱凝結而成結於頭項耳後兩脇如
桃如􁀙如瓜如棗破潰泄氣其勢甚危當審日期先後
氣血厚薄然後施治痘漸起發癭漸退者吉癭自起突
而痘反退伏者凶痘與癭一齊起發者成膿亦無害
癭已紅腫而痘即標㸃恐癭膿一潰元氣耗散不能成
功起發治宜表托毒盛則消其毒元虛則補其元用荆
芥防風桔梗木通蟬脱芍藥生地
痘出而隨發癭宜補托消痰解毒忌用寒凉燥耗之味
痘三四日而癭作毒隨痘泄膿隨痘灌挽囬獲全用三
消散
七日灌膿黄蠟而癭作宜保䕶元氣而兼消毒用冲和
飲
痘子初標癭潰流膿泄氣致元氣虚弱宜用黄茋衞生
湯加人参當歸芍藥川芎紅花防風桔梗
　　治案
一痘匀朗紅潤腮腫青紫熱甚煩躁此痘先塊後名鬼
捏惡候亟與紫金救焚散而愈此症若緩治則毒氣攻
心驚攛而死
一痘三日耳前紅腫如桃用葛根湯加荆芥防風桔梗
牛蒡而愈
三消湯
花粉　蟬脱　半夏　川芎　當歸　茯苓　甘草
木通　紅花　生地　芍藥　牛蒡
冲和飲
人参　黄芪　麥冬　柴胡　防風　荆芥　桔梗
連翹　當歸　花粉
發癭方
木通　生地　黄茋　桔梗　當歸　芍藥　牛蒡
蟬脱　甘草　茯苓　殭蠶上加升麻麥冬下加牛膝
山茨菇
　　夾疫癘門
痘原於胎毒必感不正之氣而出如冬温陽氣暴泄來
嵗必感痘疹小雪後為氣之終太陽寒水主之冬温則
水德不彰木火反乗之痘毒藏至隂之下發於太陽之
經當其時而動真氣毒乃為邪疫傳染不正之氣所發
矣治者勿犯嵗氣發之泄之解之平之以解毒為主用
代天宣化丸升麻葛根湯
遍體蒸蒸發熱穢氣冲人大小傳染口不言眼不睜食
不思沉沉昏睡手足牽掣者蝦蟆瘟也痘症值此易於
變動朝榮夕萎宜慎審治用蒼术硃砂黄連藿香茯苓
桔梗木通生地陳皮
口吐白沫煩躁譫語用前方加麥冬紫草石膏
見邪見鬼不治之症
　　治案
一兒季春出痘疫氣亢極便秘用十神解毒湯及升發
之藥而愈
一季春出痘七朝順朗亢極便秘狂煩芒刺黑胎空處
隱有黑㸃此感疫氣也用大承氣湯利之及理氣血之
藥而愈
　　夾風寒傷寒門
風寒壅塞腠理痘毒無從出路宜審日期施治未發
痘之初宜疎解微汗用升麻湯和解湯参蘇飲既發痘
之後宜凉血滋隂疎表用保元湯加生薑肉桂
灌漿之時風寒未解不可峻用解散發泄之劑用保元
湯加生薑肉桂次用水楊浴法以散其表盖内外相攻
風寒易出痘亦易漿也一云須少用柴胡而兼舉法滋隂
八九日痘瘡本虚又感風寒切不可因外邪而失調元
氣用保元湯加柴胡
痘初出夾傷寒傷寒之邪自表而入裏痘家之毒自裏
而達表當治痘而兼治傷寒用柴胡葛根麥冬茯苓山
查木通蟬脱有食加廣皮
傷寒後元氣虛弱而痘隨出乃危症也用滋隂三寳飲
傷寒四五日而出痘煩躁譫語者用小柴胡湯竹葉石
膏湯加犀角紫草兼疫癘者加青蒿桃核代天宣化丸
兼停食喘脹者略用小承氣湯微下之隂症加人参附子
　　夾内傷門
痘夾内傷須㸔顔色
初標時宜疎表化食解毒升發
痘齊時根顆淡白軟弱宜滋水疎發少用補藥
灌期時痘色紅紫宜凉血解毒補養舉發内托
將痂時根顆淡紅灰白軟弱法宜重補用保元湯加當
歸鹿茸
痂後日多寒熱併作不宜重補用四製白术散
　　治案
(原/闕)
　
　
四製白术散
白术一斤分四處　一用砂仁同炒　一用麩皮同炒
　一用東壁土同炒　一用(缺二/字)同炒為末人乳冲酒
服
　　夾癆門
素患癆怯而出痘咳𠻳壯熱羸瘦一切大寒大熱之味
俱不可用用天陽丹若𠻳極難睡加欵冬花梨汁
天陽丹
紫河車(炙/乾)人参　生地　麥冬　茯苓　當歸　人乳
蜜煎膏子
　
　
　
　仁端録卷十四
欽定四庫全書
　仁端録巻十五
　　　　　　　　　　　　　明　徐謙　撰
　　　　　　　　　　　　　　　陳葵　刪定
　　疥癬門
痘痂雖落失于調理毒滯不散風邪不清拂欝既久漸
生疥癩須分虚實施治先陽明而後太隂以㵼火涼血袪
風拔毒為主用連翹散升麻葛根湯解毒防風湯苦參
丸外用摩風膏敷之
先有疥瘡痘後虚處而發則氣血為瘡所發至六七朝
瘡盤先黒不能起灌連服内托散庶免坐陷之患若手
足項頸胸背要害之處不黒或瘡顆發白水泡者肺氣
雖散猶或可救
痘發諸毒瘡新愈之處者陽毒重也若痘不乾紅雖重
不死用
三朝期内氣虚血痒自作者用蘇葉荆芥湯浴之内服
芍藥地黄黄茋白术防風牛蒡蟬蜕殭蠶
梅瘡破爛倍用牛黄土茯苓若痛極略加乳香平常藥
味一毫勿用
撏搯成瘡者用百花膏塗之絲瓜葉為末摻之
痘疤紫突身熱煩渴便秘者餘邪盛也用四順清涼飲
犀角解毒湯
疤白凹陷瘡潰不收潮熱便溏者脾虚也用四君子湯
加黄茋防風川芎苡仁黄連外敷綿繭散
二便清調者餘毒在裡也治宜解托用黄茋防風當歸
芍藥連翹金銀花
瘡久羸瘦潮熱煩渴者氣血虚津液枯也用十全大補
湯補中益氣湯
風寒在表者宜解散之
衣被過煖炙􁳚發瘡者宜清解之
過用清涼毒為寒抑隠現者宜發其汗使瘡再發然後
調理用百解散
遍身膿水淋漓者用加味解毒飲外敷茅屋末益元散
當歸膏
　　治案
一痘遍身膿瘡久而肌瘦潮熱此毒已外泄宜固正氣
為主用補中益氣湯加苡仁芍藥茯苓防風金銀花石
斛外用水銀膏
一女十七嵗痘後膿疥逢時即發用苦参當歸芍藥川
芎防風荆芥白芷枸杞連翹蔓荆薄荷蒺藜𤓰蔞丹參
胡麻首烏黄米為丸服之而愈
一順痘十二朝成膿疥身熱煩躁此毒壅失解也用當
歸金銀花芍藥連翹防風牛蒡白芷苡仁而愈若失于
解散多有損其肢目者
一痘正面匀朗綻哭少神四肢平塌色黯漿雖滿而難
收功因手足膿疥腫痛泄氣故也用保元湯加黄茋芍
藥當歸牛蒡白术陳皮防風肉桂而愈此症若單補而
不保脾决不收功
一痘出膿疥後疤痕黒大有似痘疔而頭面分明初即
疎解涼血七八日後根窠紅黒不清又用涼解十一二
日根顆淡紅用生血温補之味
一痘後手掐搔痒遂發風血瘡用苦參山梔連翹防風
獨活苡仁黄芩蠟丸服并灸三里風池二穴各五七壯而愈
一痘匀朗不易胖大淡白少神煩躁不寧因頭上素患
肥瘡太盛耗泄元氣故也先用白芨膏紙封頭瘡後用
保元湯而愈
一痘後遍身生肥瘡忽自愈而喘脹搐搦此仝倒靨論
先用升發瘡再作後用犀角解毒湯加人参而愈此症亦
有用百解散發為丹腫者
連翹散
防風　荆芥　連翹　當歸　生地　羌活　牛蒡
薄荷　蔓荆子
苦參丸
黄連　苦參　黄芩　大黄　甘菊　梔子　防風
枳實　元參　獨活蜜丸
摩風膏
無荑　苦參　川椒　硫黄　輕粉　巴豆　松香
黄占　麻油煎成調塗擦之
金花散
黄栢　東丹　黄連　黄芩　大黄　輕粉　麝香腌
猪油調塗
蓮花散
蓮花　白芷　川芎　當歸　荆芥　牛蒡　紫草
木通　甘草　生地水煎
治痘風瘡方
楊樹頭二十四個搗入雞子青桐油調塗
百草膏
羊糞煆清油調搽
　　頭項發核門
三陽之脈自頭而上三隂之脈自頸而還項者隂陽之
道路咽喉之管束也痘發頸項須疎若密則名鎖項其
道路上不降下不升内不出外不入經曰出入廢則神
機化滅升降止則氣立孤危
玉髓云患痘時有核發于頭項不拘定處或發于末痘
之先或與痘並發名曰訶核葢痘毒也因風寒閉塞腠
理内虚不能送毒而出火炎上而為陽毒慎勿先治其
毒
治毒之藥寒凉能氷毒使住外毒雖平内痘不出三四
日死矣故陽谷用木香散加氣血藥并解其毒痘大發
綻而毒亦自退次用人參黄茋當歸芍藥川芎麥冬白
术連翹半夏腹皮桔梗木香生薑生地大棗連進四劑
痘色紅活蒼蠟重出贈痘毒散喉不痛痒而全愈雖當
夏月亦以非丁香不能攻裡驅血非大補氣血如四物
湯加黄芪白术白芷桔梗之類不能托發痘瘡非清涼
如減去官桂半夏訶子前胡腹皮加入連翹黄芩射乾
之類不能治咽喉痛也
　　治案
一痘十朝外左邊上齦潰爛外頰紅腫外用抑揚散同
葱汁酒漿搗敷每日一換不用紙封内服紫花地丁連
翹牛蒡山茨菇花粉白芍生地丹皮甘草元參桔梗貝
母黄連黄芩川芎當歸先以金銀花一兩煎汁服頰腫
口疳漸平月餘忽發夜熱左腮下生一核大如李色白
按之而疼外用硼砂(一錢/五分)胆礬(五/分)麝香(半/分)燒酒薄薄調
匀新筆蘸塗上内服黄芩元參羌活前胡連翹牛蒡貝
母龍草甘草白芍山梔先以夏枯草一兩煎汁服連進
四五劑而愈
一耳後赤腫結核寒熱頭疼體痛此感冒不正之氣所
結乃時毒也用十神解毒湯治之而愈
　　發泡門
發泡肺熱也肺主氣合于皮毛熱毒在肺傳至皮毛故
津液沸起而為泡白而空者氣虚也白而清水者氣實
也紅紫血泡者血熱也氣之過盛也必噎氣之振作如
風之撓物無所不入七日及于膈則呵欠噎嚏其氣漸
洩痘即不能起發圓暈七日後若入于腹則如雷鳴便
氣不泄尤難成漿此由氣盛而血不足故發為水泡乃
若氣虚空泡因脾胃虚弱不能制水亦能發泡土虚水
漬之義也當補脾順虚利水而泡自實用補中益氣湯
加川芎芍藥茯苓車前木通或保元湯加白芍
白泡有水者乃氣實也用清肺飲或升麻湯加生地黄
芩
氣實血熱發紅紫泡者乃毒在肝經火熾若釜中之沸
湯發泡也用清肺飲加當歸生地熱甚加黄芩黄連
氣虚畧有水者用四君子湯合清肺飲
有血多而不能化漿成泡者宜峻補其血用參歸鹿茸
湯
膿窠與水泡相半者葢肺主氣為囊胞主血為膿小兒
痘多氣血有限故如是不足為異
十分之中一二分有膿者猶有生意
渾身皆泡此危症也但胃氣好而能食者亦可醫治然
毒氣未散防發􁱫毒若光明磊落形如銀杏殻者内雖
潰而可斂
紫黑血泡前後連絡此毒盛外溢肺氣絶也不治
灌膿將收時有大泡無分紅白有痘多而相并此似是
而非不必慮
有向來生瘡或破傷未痊新結痕迹一旦發痘四圍叢
集作泡宜細辨之此症又易作痒勿令抓破變為蝕瘡
多致不治宜先以針刺破其泡吮去惡血後用胭脂塗
法合百花膏敷之痒則用茵陳熏法
初起于手足見一二粒比衆痘更覺顆大色白按之甚
軟刺破乃一包清水是泡母也若失治則水泡泛溢難
制初起治之無不見效用至寳飲加萆薢減去川芎桔
梗
腎火盛而成水泡因曽用過升提之藥提起腎火故成
水泡也用知母黄栢
痘功將半而發水泡用救破爛法治之加桂皮腹皮泡
至腦背者不治若標時失于解毒降火至此又不可用
桂皮腹皮矣所以痘初以解毒降火為大闗要也
泡破掀殻宜重用補劑泡殻之下必膿厚痂厚者方吉
初起細密糊塗後成大泡清水虚漿此衛氣不歛之逆
痘不久皮脱肉乾而死
灌膿時發白泡如彈子大者宜刺破以滑石末敷之仍
服利皮膚間水之藥用保元湯加白术茯苓榴皮
前後發水泡是毒盛溢于皮膚之上不治
七朝不灌膿而起水泡乃肝虚為肺所凌也當峻補其
血用三化湯或參歸鹿茸湯
至寶飲
桔梗　前胡　山查　當歸　連翹　川芎　木香
茯神　紅花　青皮
手足水泡方
荆芥　防風　牛蒡　甘草　白芍　銀花　升麻
羌活　首烏　山茨菇在身上加川芎
　　痘疔門
氣弱血滯毒聚不化而成疔有之則諸毒沮而為痘害
疔有黒白二種
黒疔者黒陷焦枯如螺螄靨陷下四圍起水如新炙瘡
内有一粒硬核指按不動不疼或黒髙如痣有根者即
俗名鵝眼疔也若黒大而軟無根盤者是血熱焦紫之
黒痘
白疔者色白脚硬是也色白而無根者是泡母不可誤
治以致傷泄元氣
疔宜速治遲則毒透内膜須用銀針挑斷其根吮去惡
血血紅易治血黒難治
疔結四肢不近臟腑者雖穿筋骨可治
疔結腹背者恐穿臟腑難治
疔結闗轄難治疔結顯處易治
疔結方廣其毒峻宜解下之
疔在各部其毒緩但須解毒
自初㸃至收痂皆有疔患宜分虚實位次以治之
虚痘發疔若漿清結疤能食便調四肢發疔脾胃尚强者
可治用内托解毒散服之使潰出疔根外敷生肌散
有漿清結疤食減便溏發疔脾胃既虚毒反勝正十四
五日乾陷而死
熱毒發疔漿足靨厚壯熱煩渴能食便秘為有餘之毒
不盡用四順清涼飲或神功散加雄黄大黄黄芩黄連
煎服外以拔毒膏㸃之立見紅活
痘破出黒血諸痘不起此症難治用月仙方活命飲外
用隔蒜灸法
初㸃起脹時痘疔黒陷閉塞毒出之路而煩躁喘渴者
以針挑破吮出惡血用胭脂納入四聖膏或四聖快斑
散或涼血解毒湯加紅花木通茜根仍以保元湯調理
若二便秘結用宣風快斑湯解之
收靨後有數塊水出按指不動不痛或陷下有水或疔
潰成坑内見筋骨者此餘毒在心心經失解故也用人
參敗毒散加連翹銀花上加升麻白芷手加桂枝腰加
杜仲足加牛膝木𤓰外用珍珠膏四聖膏趙氏敷藥方
臭加阿魏為末摻之力壯用硼砂一二釐入四聖膏腐
去其根用象皮散敷萬應膏貼可收功
　　内治法
内治須服調氣養血之藥用無比散加猪尾血三五滴
調下服後下惡血如爛魚腸葡萄穂者吉如紫黒惡血
者凶
　　外治法
將藥填疔孔中以滿為度其毒自散痘仍灌漿用四聖
膏或二聖散或飛過雄黄同蟾酥拌匀為丸挑疔㸃入
力壯者用巴豆一粒硃砂一分研爛㸃入一時突出隨
以生肌散敷之長肉膏貼之收功
肺疔　先灰後黑多見于腮頰中庭嘴角手足腰腹
腎疔　色黒多見于地閣後頸耳窖腎俞腰脊陽物
豢虎疔　生于耳竅以吸其髓必煩躁詀語腦痛垂頭
叫掣亟以鵝管石女貞子薄荷研末吹入再以馬蘭根
寸斷塞耳門
亡汲疔　生于眼沿以爍其血必睛赤腫脹臉赤詀煩
瞋啼號怒治如鼻疔法外挑破處用瓦松搗爛罨之
捲簾疔　腫于舌根以耗其元必煩渴詀狂怒啼手足
掣舞臉赤舌捲喉鎖難食用銀鈎挑破出惡血苦茶潄
浄敷龍宫丹
燕窩疔　匿于腋下以耗其氣必手垂刺痛腋下腫脹
眼碧渴飲吐沫詀煩挑去其根出盡惡血用珍珠油胭
脂塗之又服消毒飲
伏矶疔　駐于陽物馬口以熬其血痛極叫呼小便腫
閉不通煩躁眼直豎倐時焦黒則危亟用銀硃氷片蟾
酥牛黄麝香為末將黄連濃煎候冷調藥蘸納竅中外
以油菜子搓捋其皮内服木通敗毒散
虺毒疔　結于尾閭以殘督脈必大便秘腹脹嘔吐惡
渴胸如墜石
火珠疔　填于鼻孔以錮其梟必熱渴眼冷煩燥眼赤
痰并氣難出入痘紫鈎破用黄連膏氷片調㸃眼角服
㵼金散
蝦毒疔　盤于膝間灣處以爍其隂必眼赤筋束痘色
焦紫宜亟用
匣石疔　生于手縫指陽明受毒治宜拔毒延至傳脾
難救
注命疔　生于足心以戕其腎必腮黒瞳神碧色手掣
筋抽直透過足膝盤處鈎去其根盡毒血用田螺吐水
調氷片㸃之次以慎火紫菉豆浸爛去其皮搗罨患處
内服化毒丹
透腸疔　簇于肛門以傷其胃必極痛腹脹腸鳴大便
祕結煩躁不思飲食宜挑破之用金銀花防風煎湯次
以輕粉氷片珍珠白歛蘸塗
蜂螫疔　纒于足指縫此五氣已離也必抽筋骨硬疼
痛難行兩太陽臉痘如椒皮惡渴煩躁
　　治案
一痘漿清四肢發疔數處能食便調因脾胃實强以内
托解毒散治之潰出疔根又用生肌散而愈
一痘漿清便㵼減食發疔二十餘處因脾胃虚弱正不
勝邪毒反内攻解不致十四日死
一痘漿足發疔數處壯熱煩渴便秘能食此餘毒未盡
也以四順清涼飲治之而愈
内托解毒散
人參　黄茋　當歸　甘草　白芍　白芷　連翹
金銀花　川芎　牛蒡　上部倍川芎下部加牛膝木
𤓰苡仁獨活足加防風未潰加穿山甲
生肌散
象皮　白占　龍骨(煆/)血蝎　白石脂　乳香　没藥
　末藥　氷片　地鼈蟲　赤石脂　輕粉為末滲之
神功散
益母草花　紫草茸　蜂房　過山龍　白芍　青黛
　滑石　甘草水煎調下治胎膏末二三分立見紅活
灸法
大蒜一片小艾炷灸五壯換蒜再灸炙後挑破出血
四聖膏　治唇口咽喉疔毒口牙疳
珍珠(七/粒)　頭髮(二/分)　氷片(半/分)　豌豆灰(四十/九粒)共為末一
方有血竭硃砂雄黄
涼血解毒湯
歸尾　生地　地丁花　紫草　蟬退　畨白草
人參敗毒散
人參　赤茯苓　羌活　獨治　前胡　柴胡　薄荷
　枳殻　川芎　桔梗　甘草　牛蒡加荆芥防風即
荆防敗毒散
趙氏敷藥方
赤石脂　官粉　黄柏　血竭　伏龍肝　飛丹　髪
灰　蜜陀僧　乳香　没藥　氷片
無比散
膩粉　硃砂　氷片　麝香　牛黄一方有蟾酥
長肉膏
防風　荆芥　白芷　生地　當歸　香油一觔煎加
黄占白占松香煎成入没藥赤石脂蜜陀僧血竭
龍宫丹
氷片　硼砂　青黛　薄荷　荆芥　殭蠶　黄連為
末吹入
　
牛蒡　甘草　木通　茯苓　生地　紅花　荆芥
連翹　燈心水煎
解毒湯
歸尾　生地　紫花地丁　番白丁　蟬脱
救焚散
地蜈蚣草　晒乾楝樹根　扁蓄　益母草　大血結
草　尖刀草(一名/地青)　紫草茸　紫花地丁乾水煎服
奇功散
紫草茸　製胎骨服仝神功散法
􁱫疽諸毒門
凡痘初失解發中失補托終失消散或過于温補致餘
毒藴留陽明肌肉間骨節内幸正氣不虧内不容邪故
得發出肌表輕則􁱫瘡重則痘毒總是餘毒血熱所致
須分隂陽虚實痘期前後部位經絡治之
　　不治之毒有十二處
百會　印堂　咽喉　耳後　手心　足心　背脊
心窩　兩肋　六脈　隂臟
　　按膿用針法
輕按便痛者膿淺也針不可深重按方痛者膿深也針
不可淺按之不起者膿未成也針不可早按之隨指即
起者膿已成也針不可遲後以紙撚條蘸香油納入針
口外貼膏藥使膿流盡
初起治法治宜發散用和解升麻湯
未成膿治法用犀角地黄湯
毒多治法要用罨法留一二處出膿弗貼膏藥服參茋
内托散
移毒法毒發闗節致命處將罨毒藥作膏敷上移下敷
左移右
徐氏治法初起活剥蝦蟇皮加氷片麝香少許貼毒上
即時拔出毒氣
七日前發􁱫宜任之
七日後發疔不可峻攻用牛蒡荆芥當歸助氣逐毒當
自解也
紅腫掀痛色赤熱渴脈數有力此毒盛而正氣足乃陽
毒也用活命飲清涼解毒湯能食便秘者下之用四順
清涼飲外敷抑揚散發熱者用犀角消毒飲便秘而發
熱者用清熱消毒飲發渴用麥冬散
堅硬微痛或不痛肉色如故痘根白色不潰不歛食少
便溏此脾胃氣虚乃發毒也散其寒氣則陽自歛矣用
托裡回陽散外敷玉龍膏若其勢欲潰者用鐵篐散圍
方欲元氣虚寒不能消散潰爛或潰而腫不消口不歛
者必須温補
隂毒膿雖已成但皮肉腫厚不甚紅色如牛皮橘皮不
即潰者須量淺深破去其膿貼膏藥引出膿血則無内
攻膿腐傷筋之患用反陽湯貼闢隂膏
隂毒用寒涼則氣血滯而毒益深好肉反死如内脹凉
藥敗毒之劑胃寒不能運行淤血寒不能消散死肉寒
不能潰腐新肉寒不能生化矣
未發痘未發熱之先而發毒此名元陽毒宜活血解肌
發表令其自散俟痘脹而毒自消如用敷貼之藥則痘
發必重反致傷命用人參芎歸湯當歸活血湯和解升
麻湯
痘起發灌漿而發毒者宜活血解毒托裡大發其痘使
其自愈用參茋托毒飲亦不用敷藥
兒若痘多力不勝毒涼血温補俱不可用多致不治若
痘色紅潤不犯火症者須乘六七朝時六經傳遍周而
復始之候亟用托毒法托出毒一二處即保全矣連進
醍醐飲二三貼方效若見標太重者用當歸桔梗白术
川芎熟地桂枝水酒仝煎但不宜多用若非六七朝之
期并犯火症者托亦不效
用身毒發初時熱甚須内外夾攻急消散之若成膿則
不堪矣内服大連翹飲外塗三豆漿
毒游走不定亟内托之遲則攻心必死經云自隂成陽
必生成陽復隂必死
氣血凝滯于闗節則毒必發于曲池委中而不散用十
三味敗毒散
手足腕腿掀赤强不能舉動用活命飲外用黄豆末調
敷
腿膝流注腫痛者脾虚也先用活命飲後用補中益氣
湯六味地黄丸
腿膝腫痛膿水不止内熱晡熱體倦肌瘦此元氣復傷
也用補隂八珍湯六味地黄丸久服自愈
掀腫而軟者發于肌肉也
肉色不變者發于骨也
根赤而作痒者血虚也用四物湯加丹皮
根赤而作痛者血熱也用四物湯加金銀花連翹
色白而作痒者氣虚也用四君子湯加芍藥當歸
色白而作痛者氣熱也用四君子湯加金銀花連翹黄
芩
色白而不掀痛者氣血俱虚也用托裡散
毒頭紅腫者宜涼血
卵色白者宜温補
痘多紅活發毒則生根顆灰白毒多難治
未成膿而腫痛者用荆芥敗毒飲或仙方活命飲活血
解毒湯解毒内托散敗毒散排毒散
氣虚食少者用十宣散流氣飲
毒淺小者用小柴胡湯加生地黄湯又加神功散
不成膿不作腐者用八珍湯
已成膿者用消毒飲加黄芩連翹當歸芍藥上引用升
麻下引用牛膝或托裡會膿散加人參連翹川芎當歸
已潰而膿厚不痛者用十全大補湯加金銀花連翹
膿清反痛熱渴倦怠者此氣血虚甚也用十全大補湯
膿盡而不歛者脾氣虚也用六君子湯
膿不乾而煩悶者用黄茋六一湯
痘後􁱫疽手足相發内服五香歸茋散外用熨洗法
肝虚則毒入目肺虚則毒成疥腎虚則毒發骨節脾虚
則毒壅肌膚
毒流入脾則發于足腕膕用消毒飲解毒内托散必勝
膏
毒流入肺則發于手腕臑必氣粗喘急胸突或發口唇
用如聖散五福化毒丹觧毒内托散雄黄解毒丸十奇
湯
毒流大腸則便垢膿血用駐車丸阿膠丸
毒流三陽經則為瘰癧結核必腮頰疼痛頭痛用宣風
散荆防敗毒散外用抑揚散同葱頭酒漿搗敷
　　落痂時預覘發毒
遶唇靨起上下兩分然後徧靨盡者無餘毒如靨有間
斷或花靨或痘顆邊有一線紅暈者此毒未盡也雖輕
頭上亦必發小毒用參茋内托散
　　痘毒流注
痘後元氣不足不能逐毒歸并一處故致流散漫腫結
塊多是餘毒血熱所成當别類而治
煩渴壯熱左尺脈浮而無力此火熾血燥也用六味地
黄丸
眼合不開身腫不消壯熱不清此毒在諸經也
盜汗發熱口渴此毒在心也
睡中驚悸多怒此毒在肝也
耳尻尚熱此毒在腎也
毒不赤腫不痛成膿不潰皆元氣虚也當先補而後針
之不使毒氣内攻氣血脱陷用人參托裡散
不赤腫而清水奔流用十全大補湯
腫硬未成膿者浸生豆搗塗膏汁或鷄子清調塗
膿厚而元氣不脱者用元參赤芍人參官桂連翹花粉
甘草節角刺山甲
膿出而内熱晡熱者血氣虧也用八珍湯加金銀花
凡諸毒只宜留一二處出膿以洩其毒餘當圍退用玉
龍膏毒法
凡藥以固元氣涼血解毒為主用十宣托裡散分上下
用藥一日不可緩上引用赤芍甘草節連翹桔梗升麻
下引用葛根梹榔牛膝助以貝母白芷金銀花𤓰蔞根
發寒熱用知母黄芩黄栢便秘用大黄
　　治案
一痘漿足為尸穢氣觸倒靨焦黒四肢腫痛幸其能食
便調正不容邪發一􁱫疽用内托解毒之味而愈
一兒七朝順痘有行漿之勢兩臂腫大如𤓰幸能食便
調此少陽經虚毒滯而不散也補其陽則腫自愈用人
參茯苓肉桂當歸芍藥白芷羌活防風人中黄治之漿
足腫消而愈
一痘症仝前漿雖滿痂腫處成膿竟損一目
一痘症同前兩臂腫痛用解藥而不充毒不退反寒戰
危篤此治其標而失于補托也以保元湯加丁香肉桂
白术橘紅治之漿足而痂厚解托成膿而愈
一痘漿雖滿而四肢清水痂薄如麩二十日而肩臂腫
痛有謂餘毒而用飬血解血毒毒不退而反倦怠此隂
虚而毒滯不化也大補氣血解毒使氣血調暢毒一處
出膿則化矣用四君子湯加陳皮芍藥當歸白芷羌活
連翹金銀花調理而愈此症若耑用解毒則傷脾胃若
嘔㵼厥逆耗散元氣者用附子理中湯加肉菓木香肢
熱腫痛者用四君子湯加金銀花黄茋白芷若耑解毒
不固元氣只以圍藥塗敷腫雖退而毒内藴非損手足
則腸脹喘急而死
一痘密而内強過補而生􁱫煩燥口渴先以三黄丸利
之再用清解之味腫消而愈
一兒發􁱫于小腿下年餘尚潰腐不能收口此至隂之
下無陽氣充托膿血氣寒虚弱也宜補助元氣用千金
内托散加牛膝梹榔首烏土茯苓潰出嫩骨收口而愈
葢毒久不散凝結成骨與地四生金之義同斷
一痘毒流注四五個于臂肩之上痂薄少神粘着不脱
此氣虚不足也用十宣托裡散外用針刺破用吸筒吸
膿以玉龍膏圍之而愈
一痘毒出清水六脈微弱衛氣虚寒用保元湯加肉桂
附子白术而愈
一痘大腿腫痛此蓄毒欝于肉分丹腫也用當歸地黄
丹皮連翹白芷木𤓰大黄
清涼解毒湯
當歸　生地　丹皮　連翹　木通　桔梗　牛蒡
四順清涼飲
赤芍　獨活　白芷　菖蒲　紫荆皮
清熱消毒飲
黄連　梔子　連翹　歸尾　川芎　白芍　生地
金銀花　甘草
托裡回陽散
陳皮　升麻　柴胡　白术　人參　附子　黄茋
甘草　當歸　肉桂
玉龍膏
草烏　南星　良薑　白芷　赤芍　肉桂葱酒調塗
鐵篐散圍方
廣膠　大黄　南星　半夏　白歛　黄丹　乳香
没藥好醋半椀化膠為丸臨用醋化圍之
又方
鳯凰退燒灰調塗
又方
白芨　白歛　貝母　菉豆粉　黄栢　芙蓉葉好醋
調塗圍
反陽湯
紫花地丁晒乾八兩酒三觔煮至觔半隨量與服酒醉
為度
闢隂膏
鐵銹　輕粉　麝香　白松香　麻油煎膏
和解升麻湯
羌活　防風　人參　芍藥　甘草　川芎
當歸活血湯
當歸　赤芍　紫草　川芎　紅花　木香　血竭
參芪托毒散
人參　黄茋　白术
罨毒方
橘葉搗自然汁白酒藥等分搗成膏罨毒上
醍醐飲
退术　生地　桂枝　防風　殭蠶　白芍　落花生
　熟地
消毒飲
荆芥　牛蒡　生姜一方有金銀花雄黄
解毒内托散
荆芥　防風　當歸　黄茋　赤芍　木通　連翹
甘草節　金銀花
必勝膏又名拔毒膏
馬齒莧汁　猪油蜜共煎膏一方有菉豆赤小豆
又方
葱白搗如泥加蜜貼之誤食之則殺人
又方
貝母　赤石脂　白石脂　白芨　白歛　龍骨　猪
脊髓共搗為膏
雄黄解毒丸
雄黄　欝金　巴豆
十奇方
人參　黄茋　川芎　當歸　防風　白芷　厚朴
桔梗　甘草　官桂
駐車丸
當歸　川連　阿膠　乾薑
阿膠丸
阿膠　茯苓　川連
托裡散
人參　陳皮　川芎　白芍　熟地　茯苓　黄茋
當歸　甘草
荆芥敗毒飲
升麻　乾葛　前胡　紫蘇　川芎　羌活　防風
荆芥　薄荷　桔梗　枳殻　牛蒡　蟬退　山查
甘草　地骨皮
排毒散
大黄　歸尾　白芷　沉香　木香　炒黒穿山甲共
為末
流氣飲
人參　黄茋　當歸　桔梗　厚朴　白芷　甘草
防風　川芎　桂心
小柴胡湯
人參　柴胡　黄芩　生地　半夏　甘草
　　方
乾絲𤓰連皮子燒灰研末糖調服
敷毒方
蜒蚘搗敷
又方
磁器末　松香　脂油調塗
又方
嫩松香仝蜜搗敷
又方
南星　五棓子　大黄　硝　醋調敷
托裡會膿散
川芎　芍藥　紅花　桃仁　防風　白芷　乳香
没藥　大黄
秘葉散
水龍骨　白歛　蚯蚓泥　白芨　芙蓉葉　皂角
山茨菇　葱頭　生薑　萆麻　乳香　没藥　黄豆
末　黒豆末　菉豆末共搗温湯燉熱塗圍中留一孔
五香歸茋散
沉香　木香　丁香　芸香　藿香　桂枝　蟬退
當歸　黄茋　炙甘草　連翹　防風　升麻　白芍
　甜𤓰蒂水煎
􁀙洗法
乾荷葉　甜𤓰蒂　芫荽子濃煎洗之
十宣托裡散
人參　黄茋　當歸　白芍　茯苓　白术　白芷
連翹　甘草　角刺　金銀花
元海痘毒膏
蜈蚣(三/條)蛇殻(一/條)川山甲(五/片)銅青　飛丹(各一/兩)元參　丹
皮(各五/錢)煉白松香(六/兩)菜油(半/觔)煎膏一方加磁器
王臨川方
陳年芸香紙捲蘸油燒滴下如漆者加磁椀砂少許調
塗
許玉華方
廣膠(一兩/頓化)　煉松香　猪板油煎膏
褚少泉方
五棓子(入銀硃在/内封煆)龜板尖(煆/)面粉(昇/)松香(醋莧/汁製)黄占
白占　麻油一觔煎膏
太乙膏
元參　白芷　當歸　肉桂　赤芍　大黄　生地
紫草　女髮灰　荆芥　防風　桑枝　槐枝　桃枝
栁枝　麻油　黄丹　松香　乳香　没藥　鉛粉
黄占　白占煎膏
破棺丸
大黄(二兩半/生半熟)朴硝　甘草(各一兩/六錢)蜜丸冲酒服
提毒散
桑寄生　生薑　人參　𤣥參　白术　續斷
鳯凰散　治不收口
暈死鵝(煆/)鳯凰花　氷片　黄丹　輕粉　枯礬為末
摻之
平肺散
桑皮　杏仁　半夏　蘇梗　荆芥　廣皮　茯苓
青皮　人參　地骨皮　知母　五味子　甘草　生
薑煎服
參茋湯
人參　白术　蒼术　陳皮　當歸　神曲　甘草(炙/)
五味子　黄茋(炙/)黄栢　升麻
加味解毒散
金銀花　黄連　連翹　漏蘆　梔子　白芷　當歸
　防風　甘草
倪心宇内清痘毒方
黒黄牛屎尖(煆/)血餘灰　大黄黒糖為丸每服一丸白
湯化下
獨活湯
羌活　獨活　荆芥　防風　牛膝　紫草煎服
一提金
乳香　没藥　牙皂　人涎　麝香　琥珀　硃砂
雄黄　蟬蜕　殭蠶　蜈蚣(炙/)每服半分至二分酒下
施季泉餘毒方
人參　犀角　茯苓　金銀花　甘草　羚羊角　珍
珠蜜丸日進二服
托裡挑肌散
黄茋　當歸　白芷　槐角　防已　角刺　牛蒡
花粉　甘草節　蟬退　苡仁　羌活　獨活　連翹
　生地　元參　殭蠶　木𤓰　金銀花加菉豆二百
粒生姜一片水煎
傅心生肌散
象皮　白占　龍骨　血竭　地鼈蟲　白石脂(煆/)乳
香　没藥　氷片　輕粉　赤石脂共為末摻之
陳敬山收口摻藥方
鉛粉(每鉛一兩鎔水銀/五錢冷研成粉)松香(陳醋煮/乾三錢)白龍骨(煆五/分)白螺
螄(煆五/分)輕粉(一錢/研製)氷片(二/分)滑石(一/錢)研匀摻之
又方
蘆甘石(便煅/焠)研末摻之
蠲毒散
人參　黄茋　當歸　白术　白芍　羌活　連翹
元參　麻仁　金銀花　花粉手加桂枝足加牛膝煎
服
内潰痘毒方
楊樹菌不大不小者用蜜乳酒共浸焙乾為末或酒或
湯送下可消可潰可收
圍藥方
黄栢　大黄　紫花地丁　白芙蓉葉共為末醋調
又方
烏欍樹根皮　白芨　白歛　芙蓉葉　赤小豆　金
線重樓草　五棓子　野葡萄根醋調
文蛤散
南星　大黄　朴硝　五棓子醋調
烏龍膏
芙蓉葉　五棓子　皮硝　陳小粉(炒/黒)乳香　没藥
射香　鷄子青調圍
朱少泉方
初起用蟾酥　氷片　射香酒調塗頂上
已成者用醋製松香　馬齒莧　龜板尖　灰鷄子青
調
又方
白豆　菉豆　白芨　白歛　胆星　欝金　牡蠣灰
　馬屁勃(煆/)共為末葱汁蜜水調圍
　　板黄門
黄者脾土之正色若氣得以衛血得以榮自然飽滿黄
活倘隂陽既離梟毒猖熾根窠薄劣房囊痿痍則漿板
膩灰滯乾蠟而不明以手抵之凝結板定此臟腑痿而
隂陽絶也須分部位先用歸身黄茋煎酒次入蟬蜕殭
蠶為末調服或澄泉散自然融活
方廣天庭板黄若餘部皆潤活則腦發􁱫
腮臉板黄若餘部潤美則肩阜發􁱫
肚腹板黄若餘部潤活則曲池發􁱫
背脊三里板黄若餘部潤美則兩軸發􁱫
　　板黄死症
尻骨　遍身　兩肋　陽毬　眼眶　唇舌　頸項前
後
附痘疸方
艾葉薫之桑葉薄荷湯浴之自去
　　血游門
元氣虚弱毒火逼血散漫于肌膚而為血游非丹非斑
不能附痘成漿矣
標㸃血游乃火盛也痘必不起不漿用鎮隂丹
漿期血游乃虚極也痘必不膿不靨用返陽丹
靨期血游乃毒血散漫也治宜解毒
鎮隂丹
蘆根　黄芩　山梔　連翹　元參　生地　荆芥
歸身　乾薑　山查
返陽丹
人參　黄茋　當歸　生地　陳皮　屋游
　
　
　
　
　
　仁端録巻十五
欽定四庫全書
　仁端録卷十六
　　　　　　　　　　　　　明　徐謙　撰
　　　　　　　　　　　　　　　陳葵　刪定
　　正疹門
疹子之名隨地各異江浙謂之痧子新安謂之麻子北
地謂之疹子其症以透發避風節食解毒為主若以易
出易没而忽之災𤯝立至出現三日身和色淡者為順
從頭至足俱出者為齊頭面最多鼻梁一直上下俱有
者為透以次收没者為吉
　　疹斑水赤癮丹各别歌
疹如麻子斑如錦水痘如珠赤色紅隠藏不現亦不没
丹突如雲片塊仝
　　原疹賦
疹雖胎毒多帶時行先發于陽後發于隂毒盛于脾熱
流于心臟腑之傷肺則尤甚始終之變腎則無症憎寒
壯熱有似傷寒眼胞困倦而難起鼻流清涕而不乾咳
𠻳噴涕少食煩渴身疼氣急嘔吐泄㵼腮紅眼赤邪目
視之隠隠皮膚之下以手摸之磊磊肌肉之間其形若
疥其色若丹出現三日漸没為安隨出隨没喘急須防
根顆若腫兮疹而兼癮皮膚如赤兮疹以夾斑如錦鱗
明兮十有九效似煤灰黒兮百無一痊毒欲發盡而勿
留疹欲出透而無病或邪氣之欝遏兮留而不去或正
氣之損傷兮困而未伸毒歸五臟變有四症歸脾胃兮
泄㵼不止而變痢歸心肝兮煩熱不退而發驚咳𠻳久
而出血兮毒歸于肺牙闗爛而疳蝕兮毒歸于腎肺受
風寒忽生喘急心肺火爍口舌生瘡毒為食滯腸鳴腹
痛肺胃藴熱津液長乾發不出而煩躁兮不久即死黒
不變而詀妄兮必不復生氣蒸蒸兮色赤痢滴滴兮氣
腥羸痩骨肉之氣脱瘛瘲智識之神昏喘急兮胸髙肩
聳疳爛兮漏腮缺唇休誇當世之妙手難留一息之遊
魂更有恣食醎酸咳𠻳痰涎之不已喜啖幸燥火熱熖
灼之不寧甘甜過而齒齲生冷多而糞清鷄易生風魚
能動火食之不節風火相生邪反滋甚兮斑疹不息毒
反深入兮疫癘再經病齒終身兮癲癎時發鼻常齀􁀙
兮目常赤疼溲數短澁兮乃小腸膀胱之受熱便溏垢
蠱兮必脾胃倉廪之被焚哮喘炎上逆氣丹瘤熛灼赤
形唇舌疳糜兮心脾殘焰未息咽喉腫痛兮管鑰餘燼
猶存皮焦髮槁榮衛之液已竭為腫為熱風寒之客已
深疹後多痢兮熱毒移于大腸咳𠻳喉痛兮痰氣聚于
心胸若痧疹而口渴心煩法要生津養血飲食減少治
宜調胃和中餘症不常臨期通變
　　治疹賦
微汗常出熱勢越而不留清便自調邪氣行而多壅腠
理欝即當發散腸胃秘亟與疏通衂反解邪利反疏毒
所喜者身上清凉所怕者喉中腫痛飲水頻法在生津養
血飲食少方須救胃和中出之太甚發表為貴出之過
密解毒為先毋伐天和勿傷嵗氣温補須防助邪寒涼
宜顧傷胃應出不出兮初升麻次通聖奪命大發而有
準應收不收兮初葛根次化斑涼膈大解而最靈色淡
白兮為虚四物去川芎加紅花桂枝色紫黒兮為熱化
斑去人參加元參燒屎奪命發斑之聖藥無價解疫癘
之神方散毒防風開發轉闗之將連翹解毒制伏降虜
之兵如錦爛漫兮服化斑而艶歛似火薫蒸兮飲涼膈
而熱清咽痛兮甘桔牛蒡止咳𠻳更能潤肺溺赤兮導
赤芍藥定驚悸又可涼心便秘兮胆導承氣便泄兮猪
苓黄芩大渴兮膈焦置栝蔞于白虎苦煩兮裡熱加山
梔于安神熱不除者柴葛合乎四物或調元湯而加麥
冬知母若兼作搐濟以抱龍鎮驚咳不止者杏蒡仝乎
阿膠或五抝湯而加茅根地黄若兼帶血耑以補肺大
平注下兮異攻猪苓澤㵼虚滑者大加參苓滯下兮黄
連當歸白芍休息者少與真人惟有牙疳之一症元呼
走馬之名初息臭而内腐漸血出而穿齦内服地黄三
黄兮制其火熖外擦文蛤溺白兮殺其䘌蟲齒牙若脱
落兮崩沙之勢可畏聲音若嗄啞兮狐惑之症難明氣血
已虚八物増減而可飲水穀不納二陳斟酌以堪行欲
定良方藥性宜别荆芥防風發腠理之邪留升麻葛根
開榮衛之藴熱人參補氣地黄涼血黄連入心而㵼火
黄芩入肺而定喘元參石膏治邪火之浮游梔子連翹
開毒火之欝結栝蔞潤肺止𠻳須合麥冬知母降火生
津必同黄栢芍藥和其腹痛白术燥其脾泄治溺赤兮
苓通醫咽痛兮甘桔辰砂可鎮神驚硝黄以通秘結牙
疳文蛤配其溺白喉秘射乾助以䑕粘五味杏仁定喘
氣薄荷竹葉解膚熱火燒人屎蜜炙麻黄發斑毒之出
現令邪毒之抒張枳實山查消脾熱而化毒兠鈴地骨
清肺熱以回瘡消腫定喘兮葶藶取效活血止痢兮忍
冬最良
　　原疹論
孫一奎曰疹子係生初淫火與痘同出命門兩腎中間
有命門穴臟腑之本十二經脈之根三焦之原呼吸之
門此太極之理而隂陽五行係焉天之癘氣一動則所
禀之毒隨之而發陽感之則出疹隂感之則出痘陽浮
淺故易出易歛然而實成于隂葢疹非血濟則氣何依
烏能收歛隂陽所以互為其根也昔人謂痘出于臟疹
出于腑皆非也疹出于腑則涕𠻳毒從毛竅而出心肺
位髙故火症見于上部為多是干于臟矣痘與疹皆出
命門但分隂陽耳痘屬隂故多虚寒而可温補疹屬陽
故多實熱而可清解發得毒盡則無内攻故服藥起居
不可閉塞其毒亦不得盡情發洩以遺後患
疹症先動陽分而後歸于隂經故標屬隂而本屬陽其
熱也氣與血相搏故血多虚耗其治也先發散行氣而
後滋隂補血
疹以六時收者非也必出三日後體漸和疹漸收者吉
若一出即收變患立至
疹類不同有中府之正疹有癘氣之發疹有風寒之發
疹有内傷之發疹有胎熱之發疹
遍身㸃㸃如珠色紅似散不散往往成狗癬疥此胎毒
似疹也不作疹治
繆仲淳曰痧子者手太隂肺手陽明胃二經之火熱又
感時行瘟疫之氣故發也其症咳𠻳嚏涕痰涎口渴嘔
吐煩悶躁亂神昏咽痛唇焦眼中多淚治宜發散清涼
為主辛散之味如荆芥西河栁葛根麻黄牛蒡石膏清
涼之劑如元參竹葉花粉薄荷青黛甘寒之藥如麥冬
蔗漿天冬生地甘草苦寒之藥如黄苓黄連黄栢貝母
大黄
痧疹不宜隨症施治惟當解肺胃二經之邪熱
　　疹家禁忌
一忌温補　多用温補(原缺四字/)如人參黄茋白术
二忌辛熱　多用辛熱反能塞毒如麻黄桂枝
三忌悍燥　熱甚煎血元氣虚耗如桂附之類
四忌醎酸　食醎易成哮喘食酸疹没太早聲音不清
咳𠻳成癆
五忌驟用寒涼　雖足以解外熱然適以遏内熱
六忌生冷風寒　遏抑肌膚腠理成麻風痧癆
七忌葷腥辛辣　食雞則終身起粟如鷄皮遇出疹之
時重復出疹食猪肉亦然食蝦蟹則發不透食辛熱則
易驚食煎炒則易泄㵼
已上禁忌須守四十九日重者百日一有犯者終身固
疾
　　疹家時令
疹雖胎毒亦由疫氣故必先明嵗氣次順時令
温暖時月以辛涼發之用防風解毒湯
大熱時月以辛寒發之用黄連解毒湯
太寒時月以辛温發之用桂枝解毒湯
乍寒乍熱時月以辛平發之用升麻葛根湯
　　疹家形色
凡疹多于耳後項上腰腿先見其頂尖而不長其形小
而匀净色以淡紅為輕
色紅兼火化也以化斑湯為主人參白虎湯為佐
色白血不足也用養榮湯
紫赤乾燥晦暗不明火毒熾也宜養隂退陽滋隂涼血
則熱自除用六一散大青湯元參解毒湯
色黒熱極至重也勿妄施治惟燒人屎可救大便秘者
亟疏通之
　　輕疹
顆粒匀净淡紅鮮潤上多下少五日而出微𠻳而出透
發三日漸漸隠没
　　重疹
大熱而出紅紫暗燥咽喉腫痛頭面不出不食便秘感
冒風寒以致早没喘脹㵼痢
　　死疹
黒䧟乾枯隨出隨没身熱腹脹面色青白鼻清糞黒鼻
煽口張目無神光氣急喘促心頭翕翕鼻中出血不省
人事通闗無嚏眉豎胸髙唇燥舌烈搖頭舞手鼻爛唇
穿牙疳漏頰鼻梁發㸃皆死症也
　　治喘𠻳之疹
喘者邪壅于肺也勿用喘藥大忌麻黄用之益喘用竹
葉石膏湯加西河栁元參薄荷凡喘而𠻳者易治喘而
不𠻳者難治
汗出大熱而喘甚者内熱甚也用杏仁石膏甘草
夏月身熱頭疼喘𠻳無汗者雖屬夏令實為風寒閉塞
也宜汗之用升麻湯加羌活白芷荆芥前胡知母桔梗
用前方得汗疹透而身熱者用香茹飲合化斑湯
夏月熱甚煩渴兼暑毒者用香茹飲合枳殻湯
喘滿便秘者用前胡枳殻湯加大黄黄芩或小承氣湯
防風通聖散
　　治寒抑之疹
冬月大寒抑欝不出者用白虎湯加麻黄
風寒閉塞不出身熱咳𠻳嘔吐不食用麻黄葛根湯消
毒飲治之
　　治詀語之疹
發熱時煩喘詀語用升麻葛根湯調辰砂六一散
詀而小便不通者用導赤散
詀而小便如泔者用四苓散加木通車前
詀語如狂者用解毒湯調辰砂六一散有痰加貝母有
熱加青皮柴胡咳𠻳加麥冬知母百合
　　治汗多之疹
毒從汗散不可止之但汗出太過恐神脱生變用當歸
六黄湯加浮麥
　　治血多之疹
毒從血解不可止之若衂血太多此火迫血妄行也宜
解之用茅花湯加元參草霜
衂兼吐血輕者用黄芩湯加黒梔童便重者用涼膈散
加生地黒梔童便
　　治水蓄之疹
口渴而恣與湯水則有此症
水入于肺則為喘為渴用葶藶杏仁
水入于脾則為腫腹為自利
水入于胃則為嘔用四苓散
水入于心則為驚悸用赤苓燈心湯
水入于肝則為腸痛用芫花
水入于腎與膀胱則為小便閉隂囊腫用車前木通
　　疹前症治
凡用發藥而疹即出者為順自頭至足俱出者為齊頭
面最多鼻梁一直上下俱出者為透
發疹之藥宜用升麻湯宣毒發表湯寒則加麻黄紫蘇
羌活川芎熱則加黄芩葱白生薑元荽使腠理開發微
汗潤澤庶免熱毒閉遏若不出不快不透再用升麻葛
根湯小柴胡湯麻黄湯加發藥再發之
發表不出用麻黄山梔黄芩黄連大黄連翹牛蒡石膏
蟬退紅花或消毒飲
發熱時或嘔吐或自利或滯下此毒火内迫也用竹茹
石膏湯以治吐用升麻澤㵼湯以治利
毒重而裡急後重滯下者用黄芩芍藥湯加黄連生地
木通人參枳殻大黄或黄連清肺湯
疹出稠密紅紫而痢下清水此陽毒得洩吉兆也疹透
則㵼止矣用升麻葛根湯或平胃散加連翹或解毒湯
合四苓散
㵼而喘𠻳溺赤澁者用柴苓湯
㵼而煩渴者用白虎湯加蒼术猪苓
不熱不渴食少二便自利疹色淡紅此虚寒危症也方
議温補或兼收澁
疹已收㵼不止身壯熱此疹未必盡也仍用發藥如升
麻葛根湯解毒湯之類若用訶子肉蔲之澁藥則生他
變
疹出而咳𠻳口渴心煩者乃毒乘心肺發未盡也宜㵼
心肺用㵼白散加花粉連翹元參黄連或黄連杏仁湯
人參白虎湯
發熱時口渴不可恣與湯水宜生津解毒用菉豆燈心
炒米湯人參白虎湯
咽喉腫痛不能飲食者毒火上熏也不可妄針出血用
牛蒡湯甘桔湯加連翹牛蒡或十全散玉鎖匙吹之
咽喉嗆水唇燥舌胎者毒留心胃也用黄連解毒湯加
牛蒡
咳𠻳氣促宜清金降火用山梔茯苓桔梗石膏知母𤓰
蔞麥冬杏仁牛蒡元參竹葉骨皮虚則加人參
　　疹没太早
疹出一日而忽没者風寒所遏也不亟治必舌白唇濕
胃爛而死用消毒飲升麻湯或杏仁石膏連翹荆芥防
風羌活枳殻甘草以發散之縱不復出大勢自安然後
隨用黄芩黄連山梔石膏柴胡葛根薄荷連翹牛蒡青
黛滑石知母黄栢元參人中黄之類治之若少緩非喘
脹而死即犯口疳下痢煩燥等症
　　疹没太遲
疹出三日漸收為佳若連綿數日不收者必外發未盡
内有寒熱也宜清利之則熱自解疹自消矣用化斑湯
三味消毒飲加元參桔梗石膏四物湯加清利之藥有
失血者加犀角汁
　　孕婦出疹
出疹熱毒墮胎胎多受傷而母無恙者以疹與痘不同
痘宜内實故胎去而母亡疹宜内虚故胎去而母安䆒
以母子兩全為妙
出疹以安胎清熱為主用黄芩四苓湯加黄芩白术砂
仁蘇梗腹皮
胎氣上冲多服前方又用苧蔴根艾煎湯磨梹榔服
熱甚墮胎此危症也先用四物湯加減後用疹家解毒
藥
　　疹後症治
疹毒貴早發散遲則災禍立至後有餘邪均為凶候總
以解毒消毒為主
疹後元氣弱忌用人參白术宜用白芍甘草扁豆青黛
山藥麥冬桂圓多服自强
疹家嘔吐有發散之妙不必施治若疹後煩熱嘔吐則
毒尚留連肺胃也用化斑湯解毒湯便秘者少加大黄
傷食者用四君子湯加消食藥傷暑者用四苓散加黄
連香茹切忌木香豆蔲丁香乾薑肉訶子
疹後因火毒煎熬隂血虚耗以致午後熱甚者治宜滋
隂清火用清胃解毒湯
胃熱而發熱連綿者用集聖丸胃苓湯
餘熱未盡日夜煩躁詀語狂亂者用辰砂六一散辰砂
五苓散
疹後潮熱似瘧者用小柴胡湯加清肺養血之藥
疹後壯熱咳𠻳便秘煩熱者此疹邪不解也用三黄丸
清膈散金花丸或知母麥冬前胡元參黄連當歸花粉
之類
身熱煩渴不已此虚煩也用竹葉石膏湯去半夏加乾
葛花粉熱雖退而𠻳渴不止者用沙參麥冬貝母五味
知母陳皮花粉桔梗甘草
疹後壯熱漸至羸瘦搐掣悶瞀晝夜不寧此熱在心肺
二經也用養血湯安神丸
疹後壯熱煩躁驚搐悶瞀此血耗毒乘心肝也宜養血
安神四物湯加麥冬棗仁燈心甘草龍胆茯神辰砂黄
連石菖蒲淡竹葉
痘後中氣虚乾𠻳便溏減食潮熱治宜温補用六君子
湯
疹後熱毒入胃久而不散致成牙齦黒爛血出而為走
馬疳兩頰浮腫穿頰破腮缺唇破鼻聲啞不食為崩沙
狐惑之症矣用仲淳牙疳方或用人中白蘆會史君子
龍胆草黄連五靈脂蒸餅為丸服之可以清胃外用文
蛤散雄黄散鴉片吹疳散
狐惑用牛黄散金花丸
牙疳紅腫用清胃湯合甘草桔梗湯
疹毒不盡潰爛乾𠻳不已此毒乘心胃也舌白至唇濕
處者胃爛不治未至胃爛者用人參清胃湯吹入人中
白散
疹後補益太早口疳痰𠻳身熱腹飽用清胃湯加枳殻
腹皮
疹後㵼痢皆由熱邪内陷也惟宜升散大忌止澁仍用
升麻葛根白芍甘草扁豆黄連滑石西河栁山藥黄芩
為丸服
積熱移于大腸而泄痢者用四苓散加黄芩黄連芍藥
苡仁滑石甘草
㵼痢壯熱煩渴痢下鮮血不止用白頭翁湯
痢下膿血裡急後重先用三黄丸次用黄連解毒湯加
金銀花更效
脾胃虚氣滯下不止食少脈緩肢冷用理中湯歸芍六
君子湯而不效者口噤而死
疹初㵼痢疹後變患休息痢不論赤白皆餘毒留于大
腸也實者用三黄丸香連黄芩芍藥湯虚者宜補
疹後喘𠻳此餘毒未盡也用清肺飲麥冬清肺湯仲淳
疹後喘𠻳方以清餘熱熱消痰解勿用收歛之味
𠻳喘連聲飲食嗆出或咳出血此毒乘肺也用麥冬清
肺飲加連翹此症若胸髙如龜氣喘衂血揺頭扭頸面
青黒暗者不治
疹後壯熱咳𠻳痰血此毒留肺胃也用黄芩黄連知母
梔子元參花粉人中黄
喘𠻳連聲但無血不嗆飲食者此非肺毒不可純用清
肺之藥用養隂湯
發散大過致肺氣虚耗𠻳不連續者用小異攻散加麥
冬五味貝母桔梗
乾咳潮熱便溏減食此中氣弱也宜温補之用六君子
湯
喘𠻳而實者用葶藶丸虚者用清肺飲
疹後乾𠻳久而龜背龜胸足腿俱細者蓋腎衰髓枯虚
邪入内而成此痼疾也先以防風驅其邪後以八味地
黄丸加當歸人參杜仲牛膝石斛鹿茸萆薢首烏兔絲
苡仁外用驅風壯筋活血膏藥貼患處又艾灸肺腧膈
腧二穴
龜背龜胸而脾肺不足右脈緩弱者先用補藥俟脾土
稍固再用前藥治之則漸壯漸平但不能如舊耳
咽喉腫痛此餘毒不解也用甘桔湯加牛蒡石膏元參
射乾外吹葛槿散
疹後聲啞咳𠻳身熱久而不愈此餘邪未盡肺金受尅
故也用清金降火湯加竹瀝薑汁或甘桔牛蒡湯加蘇
子前胡桑皮杏仁知母元參麥冬𤓰蔞
心腹作痛此熱毒為食積壅滯也多致下痢宜于解毒
藥中兼消化順氣之藥
别無他症猝然心腹絞痛汗出如水此元氣弱偶中惡
也朝發夕死或用蘇合香丸
疹後兩目赤腫壯熱煩渴此毒乘肝胃也若失治多致
喪明用清胃解毒湯
疹後生瘡此餘毒未盡也用金銀花連翹荆芥元參甘
草生薑生胡麻黄連木通
疹後餘毒壯熱煩渴宜先以葛根湯驅邪次以犀角地
黄湯涼血
肢節疼痛發􁱫名曰沙毒變黒成痧疔與治毒同法
疹後餘毒二便失血用犀角地黄湯合解毒湯或四物
湯加山菌山梔木通犀角利其小便使熱氣下行衂血
用茅根湯
疹後不食脾虚不能磨食也用四物湯加神曲砂仁
　　治案
一兒身熱喘脹以外感治之不效内傷治之亦不效視
其背隠隠赤色乃疹也用麻黄湯表之頭面不出而死
一兒身熱似痘遍身報㸃沈虚明黄錦雲皆以為痘黄
綺雲年甫十二未習醫獨以為疹父詬之對曰兒聞父
言疹為肺胃風熱今兩鼻流涕豈非疹乎已而果然後
成名醫
一疹出紫色喘𠻳穢㵼不食用解毒飲挑痧法而愈
一疹出紫色便秘溺澁煩躁悶亂用大柴胡湯利之而
愈
一兒遏于風寒疹不易透用桂枝湯加葛根麻黄前胡
又用厚被裹之以大劑防風湯熏床下以芫荽防風湯
浴頭面手足以苧蘸芫荽湯戞之而愈
一兒身熱頭疼骨痛咳𠻳喘急嘔噦不食乃傷寒而兼
出疹也治若少緩雖透必變紫黒悶亂而死用百祥散
十神解毒湯而愈
一兒出疹而恣食停滯腹飽便秘壯熱詀語用大黄枳
實𤓰蔞厚朴黄連甘草利之而尚喘𠻳脈遲肢冷又用
附子理中湯歸芍六君子湯而愈
一兒疹出表散後肌膚隠隠成片又為風寒所欝變渾
身青紫煩躁悶亂喘脹欲出不出用麻黄桂枝湯加葛
根得微汗而愈
一兒疹半出壯熱煩躁喘脹悶亂乃出不透而内攻也
用麻黄甘草桔梗前胡葛根荆芥牛蒡枳殻疹出二三
番又用養隂湯加人參不食用陳皮山藥及麻杏膏而
愈
一兒疹隱頭面不出面青喘脹悶亂右寸脈微此正氣
虚不能升毒也用麻桂枝湯加人參又用防風元參湯
及浴法而愈
一疹出盡而壯熱秘結喘脹詀語此毒壅未盡也用黄
連栝蔞枳實石膏桑皮知母人中黄而愈
一兒汗出疹透猶喘不止亦邪壅也用麻黄杏仁石膏
而愈
一疹出咳𠻳喘急用大無比散小無比散即喘定神安
此熱毒從小便而出也
一兒仲春出疹誤服寒藥生梨寒欝而没喘悶面青肢
冷聲啞昏暈用麻黄湯加葛根柴胡甘草桔梗紫蘇乾
薑覆被取汗而愈
一兒疹雖出而喘反甚乃驟用麻黄燥烈之藥火盛而
肺太熱也宜清潤之用桔梗前胡牛蒡杏仁元參知母
黄芩花粉而愈
一疹發不出喘𠻳煩渴悶亂繆仲淳用西河栁麥冬牛
蒡蟬退荆芥甘草薄荷知母竹葉石膏冬米而愈
一兒疹極重尚善飯仲淳以西河栁元參貝母麥冬知
母石膏竹葉二劑而疹遍體皆赤連進四服疹雖出而
煩躁不止也又用前藥加黄芩黄連黄栢而愈
一兒寒月出疹不透喘脹悶亂煩躁用去節麻黄葛根
麥冬貝母前胡知母荆芥元參甘草西河栁一服疹透
而愈
一新婚出疹痰𠻳不已咸謂餘毒用清解而痰愈多午
後𠻳甚此隂虚火熾而潮熱也用六味地黄丸加當歸
芍藥而愈
一孕婦疹不出熱極悶亂喘脹用清熱安胎藥而熱甚
危急此懐胎内實故也法當下其胎則熱解而母命可
保用表散下胎之藥而愈
一孕婦出疹觸動其胎胎墮而去血過多疹雖收而煩
躁悶亂乃血脱故也當兼理氣用理中湯而甦又用人
參當歸阿膠炮薑荆芥艾葉而愈
一孕婦出疹熱墮而難産用魚膠三寸燒存性麝香一
分共沖酒服而立產横生者亦用此法但雖產而子不
活
一產婦疹不易出熱甚而去血不止乃氣血不足不能
逐毒出外也用麻黄葛根湯加人參當歸白芷阿膠而
愈
一婦疹後輕咳𠻳朝涼暮熱少神肌瘦唇赤咸以氣血
不足用八珍湯不效細詢其夫知不慎房勞所致用六
味地黄丸合生脈散絶慾百日而愈
清金降火湯
當歸　芍藥　陳皮　貝母　生地　𤓰蔞　元參
黄芩　茯苓　天冬　麥冬　杏仁　桑皮　石膏
黄連　蘇梗　甘草
養隂湯
川芎　當歸　生地　芍藥　五味　麥冬　黄芩
桔梗
桂枝湯
麻黄　桂枝　赤芍　荆芥　防風　羌活　川芎
甘草　桔梗　牛蒡　人參
黄連湯
黄芩　黄連　黄栢　山梔　牛蒡　桔梗　甘草
防風　荆芥　木通　知母　元參　石膏
防風湯
荆芥　防風　連翹　桔梗　木通　牛蒡　薄荷
石膏　知母　枳殻　竹葉　燈心　甘草
化斑湯
連翹　牛蒡　元參　升麻　知母　石膏　骨皮
甘草　淡竹葉　粘米
大青湯
元參　大青　桔梗　知母　升麻　石膏　骨皮
甘草　木通　山梔　人中黄水煎同人屎調服
元參解毒湯
黄芩　元參　生地　桔梗　甘草　山梔　葛根
荆芥
奪命散
麻黄　升麻　紅花　牛蒡　連翹　蟬退　紫草
人中黄
宣毒發表湯
升麻　葛根　牛蒡　連翹　前胡　杏仁　木通
竹葉　防風　荆芥　桔梗　薄荷　甘草
三仁膏
桃仁　杏仁　芫荽子
加減麻黄散
升麻　麻黄　牛蒡　蟬退　人中黄　黄芩　黄連
　黄栢　山梔　大黄　紅花
(原/闕)　散
山梔　麻黄　黄芩　黄連　大黄　連翹　牛蒡
石膏　蟬退　紅花
解毒湯
川芎　當歸　生地　白芍　黄連　黄芩　山梔
牛蒡　連翹　甘草　桔梗
黄連杏仁湯
陳皮　黄連　杏仁　麻黄　枳殻　葛根㵼加厚朴
甘草
十全散
黄連　黄芩　黄栢　苦參　延胡索　硼砂　乳香
　雄黄　孩兒茶為末吹喉
玉鎖匙
硼砂　朴硝　殭蠶　氷片為末吹喉
安神丸
當歸　茯神　龍胆草
養血湯
川芎　當歸　麥冬　生地　梔子　元參　杏仁
麻黄　竹葉
疹後瘧疾方
鼈甲　茯苓　山查　貝母　麥冬　橘紅　知母
柴胡　甘草渴甚加石膏
仲淳治疹後牙疳方
連翹　荆芥　元參　乾葛　升麻　黄連　甘草
生地　犀角
金花丸
黄芩　黄連　黄栢　山梔水泛為末白湯服
牛黄散
黄牛糞後尖焙存性人中白煆黄栢末吹入
清胃湯
升麻　當歸　黄連　丹皮　生地
清胃解毒湯
升麻　當歸　黄連　丹皮　生地　人參　麥冬
白頭翁湯
秦皮　白頭翁　黄連　黄栢
麥冬清肺湯
大黄　麥冬　麻黄　知母　羌活　甘草　石膏
葶藶
麥冬清肺飲
知母　貝母　天冬　麥冬　桔梗　甘草　杏仁
牛蒡　石膏　馬兠鈴　粘米一方無石膏有款冬骨
皮
清肺飲
即四君子湯加麥冬五味子貝母知母款冬
仲淳治疹後咳𠻳方
貝母　𤓰蔞根　甘草　麥冬　元參　薄荷　桔梗
葛槿散
牙皂　紫葛　白槿花　硼砂　明礬　龜板灰共為
末吹入
麻杏膏
麻黄　杏仁
升麻解毒湯
葛根　升麻　羌活　連翹　柴胡　前胡　甘草
桔梗　荆芥　防風　赤芍　竹葉
大無比散
滑石　甘草　辰砂　雄黄為末
小無比散
石膏　滑石　甘草　寒水石　欝金為末
化毒消表湯
牛蒡　花粉　連翹　黄連　黄芩　山梔　骨皮
知母　葛根　元參　桔梗　前胡　甘草　防風
薄荷
清熱導滯湯
黄芩　黄連　白芍　枳殻　六一散　厚朴　青皮
　梹榔　當歸　甘草　連翹　牛蒡　大黄
清金化毒湯
知母　黄芩　石膏　桔梗　甘草　天冬　麥冬
兠鈴　木通　山梔　花粉
柴胡四物湯
人參　柴胡　當歸　黄芩　川芎　生地　白芍
骨皮　麥冬　知母　竹葉
麻黄散
升麻　麻黄　牛蒡　人中黄　蟬退
化斑解毒湯
元參　知母　石膏　人中黄　升麻　大清　牛蒡
　連翹　淡竹葉　大黄
猪苓湯
澤㵼　猪苓　滑石　赤苓　甘草　黄連　升麻
發痧疹方
胡蘆子　桃仁泥　元荽　杏仁泥
文蛤散
五棓子　朴硝　大黄　南星為末醋塗
人中白散
黄栢　人中白　枯礬　黄連　氷片　蟬退(紙/煆)為末
敷之
痧癆方
白灰莧根隂乾為末糖調服
抱龍丸
琥珀　檀香　天竺黄　人參　茯苓　粉草　枳實
　枳殻　山藥　辰砂　胆星金箔為衣薄荷湯下
驅風散
荆芥　防風　牛膝　苡仁　首烏(便浸/晒乾)苦參　肥皂
核仁　花粉　殭蠶共為末每服二錢同土茯苓雄猪
油粘米菉豆水四碗仝煎至二碗分作二次温服
牙疳方
荆芥　連翹　葛根　升麻　黄連　甘草　生地
元參　犀角
又方
琥珀　硃砂　茯神　氷片　人參　酸棗仁　犀角
汁蜜丸麥冬湯下
疎風散
連翹　防風　荆芥　當歸　元參　前胡　桔梗
葛根　杏仁　黄芩　牛蒡　知母　甘草
　
　
　
　
　
　
　
　仁端録巻十六
