#+TITLE: 薛氏醫案-明-薛己
#+DATE: 2016-06-11 12:23:09
#+SOURCE: github.com/kanripo/KR3e0070 master 051f31b5                
欽定四庫全書　　　　子部五
　薛氏醫案　　　　　　醫家類
　　提要
　　　　(臣/)等謹案薛氏醫案七十七卷明薛巳撰己
　　　　字立齋呉縣人是書凡十六種己所自著者
　　　　為内科摘要二卷女科撮要二卷保嬰粹要
　　　　一卷保嬰金鏡録一卷原機啟微三卷口齒
　　　　類要一卷正體類要二卷外科樞要四卷癘
　　　　瘍機要三卷其訂定舊本附以己説者為王
　　　　履明醫雜著六卷陳自明婦人良方二十三
　　　　卷敖氏傷寒金鏡錄一卷錢氏小兒直訣四
　　　　卷其父鎧保嬰撮要二十卷又陳自明外科
　　　　精要三卷陳文仲小兒痘疹方論一卷初刻
　　　　於秀水沈氏板已殘缺天啓丁夘朱明為重
　　　　刻之舊有明紀事一篇載明病困時夢已教
　　　　以方藥服之得愈又夢已求刻此書其事甚
　　　　怪然精神所注魂魄是憑固亦理之所有不
　　　　妨存其説也己本瘍醫後乃以内科得名其
　　　　老也竟以瘍卒詬之者以為温補之弊終於
　　　　自戕然已治病務求本原用八味丸六味丸
　　　　直補真陽真隂以滋化源實自己發之其治
　　　　病多用古方而出入加減具有至理多在一
　　　　味間見神明變化之妙厥後趙獻可作醫貫
　　　　執其成法遂以八味丸六味丸通治各病甚
　　　　至以六味丸治傷寒之渴膠柱鼓瑟流弊遂
　　　　多徐大椿作醫貫砭因併集矢於薛氏其實
　　　　非己本㫖不得以李斯之故歸罪荀卿也世
　　　　所行者别有一本益以十四經發揮諸書實
　　　　非己所著亦非己所校葢坊賈務新耳目濫
　　　　為增入猶之東垣十書河間六書泛收他家
　　　　所作以足卷帙固不及此本所載皆已原書
　　　　矣乾隆四十四年三月恭校上
　　　　　　　總纂官(臣/)紀昀(臣/)陸錫熊(臣/)孫士毅
　　　　　　　總　校　官(臣/)陸　費　墀
欽定四庫全書
　薛氏醫案卷一
　　　　　　　　　　　　　明　薛巳　撰
　　内科摘要
　　　元氣虧損内傷外感等症(一/)
車駕王用之卒中昏憒口眼喎斜痰氣上湧咽喉有聲
六脉沉伏此真氣虛而風邪所乘以三生飲一兩加人
參一兩煎服即甦若遺尿手撒口開鼾睡為不治用前
藥亦有得生者夫前飲乃行經絡治寒痰之藥有斬關
奪旗之功每服必用人參兩許駕驅其邪而補助真氣
否則不惟無益適足以取敗矣觀先哲用茋附參附等
湯其義可見
州判蔣大用形體魁偉中滿吐痰勞則頭暈所服皆清
痰理氣余曰中滿者脾氣虧損也痰盛者脾氣不能運
也頭暈者脾氣不能升也指麻者脾氣不能周也遂以
補中益氣加茯苓半夏以補脾土用八味地黄以補土
母而愈後惑於乾坤生意方云凡人手指麻軟三年後
有中風之疾可服搜風天麻二丸以預防之乃朝餌暮
服以致大便不禁飲食不進而殁愚謂預防之理當養
氣血節飲食戒七情遠幃幙可也若服前丸以預防適
所以招風取中也
一男子卒中口眼喎斜不能言語遇風寒四肢拘急脉
浮而𦂳此手足陽明經虛風寒所乘用秦芁升麻湯治
之稍愈乃以補中益氣加山梔而痊若舌瘖不能言足
痿不能行属腎氣虛弱名曰痱症宜用地黄飲子治之
然此症皆由將息失宜腎水不足而心火暴盛痰滯於
胸也輕者自甦重者或死
一男子體肥善飲舌本硬强語言不清口眼喎斜痰氣
湧盛肢體不遂余以為脾虛濕熱用六君加煨葛根山
梔神麯而痊
吾師僉憲髙如齋自大同囘謂余曰吾成風疾矣兩腿
逸則痿軟而無力勞則作痛如針刺脉洪數而有力余
告之曰此肝腎隂虛火盛而致痿軟無力真病之形作
痛如錐邪火之象也用壯水益腎之劑而愈先生曰向
寓宦邸皆以為風恨無醫藥若服風劑豈其然哉乃吾
之幸也竊謂前症往往以為風疾輒用發散而促其危
者多矣
大尹劉孟春素有痰兩臂作麻兩目流淚服袪風化痰
藥痰愈甚臂反痛不能伸手指俱攣余曰麻属氣虛因
前藥而復傷肝火盛而筋攣耳况風自火出當補脾肺
滋腎水則風自息熱自退痰自清遂用六味地黄丸補
中益氣湯不三月而痊
一儒者素勤苦惡風寒鼻流清涕寒禁嚏噴余曰此脾
肺氣虛不能實腠理彼不信服袪風之藥肢體麻倦痰
涎自出殊類中風余曰此因風劑耗散元氣隂火乘其
土位遂以補中益氣加麥門五味治之而愈
外舅年六十餘素善飲兩臂作痛恪服袪風治痿之藥
更加麻木𤼵熱體軟痰湧腿膝拘痛口噤語澁頭目暈
重口角流涎身如蟲行搔起白屑始信謂余曰何也余
曰臂麻體軟脾無用也痰涎自出脾不能攝也口斜語
澁脾氣傷也頭目暈重脾氣䧟也身如蟲行白屑脾氣
不能營也遂用補中益氣加神麯半夏茯苓三十餘劑
諸症悉退又用參术煎膏治之而愈
秀才劉允功形體魁偉不慎酒色因勞怒頭暈仆地痰
涎上湧手足麻痺口乾引飲六脉洪數而虛余以為腎
經虧損不能納氣歸源而頭暈不能攝水歸源而為痰
陽氣虛熱而麻痺虛火上炎而作渇用補中益氣合六
味丸料治之而愈其後或勞役或入房其病即作用前
藥隨愈
憲幕顧斐齋飲食起居失宜左半身并手不遂汗出神
昏痰涎上湧王竹西用參茋大補之劑汗止而神思漸
清頗能步履後不守禁左腿自膝至足腫脹甚大重墜如石
痛不能忍其痰甚多肝脾腎脉洪大而數重按則軟濇余朝
用補中益氣加黄栢知母麥門五味煎送地黄丸晩用地黄
丸料加黄栢知母數劑諸症悉退但自弛禁不能全愈耳
庠生陳時用素勤苦因勞怒口斜痰盛脉滑數而虚此
勞傷中氣怒動肝火用補中益氣加山梔茯苓半夏桔
梗數劑而愈
錦衣楊永興形體豐厚筋骨軟痛痰盛作渇喜飲冷水
或用愈風湯天麻丸等藥痰熱益甚服牛黄清心丸更
加肢體麻痺余以為脾腎俱虛用補中益氣湯加減八
味九三月餘而痊已後連生七子壽踰七旬外科精要
云凡人久服加减八味丸必肥徤而多子信哉
先母七十有五遍身作痛筋骨尤甚不能伸屈口乾目
赤頭暈痰壅胸膈不利小便短赤夜間殊甚遍身作痒
如蟲行用六味地黄丸料加山梔柴胡治之諸症悉愈
一男子時瘡愈後遍身作痛服愈風丹半身不遂痰涎
上湧夜間痛甚余作風客淫氣治以地黄丸而愈
一老人兩臂不遂語言蹇澁服袪風之藥筋攣骨痛此
風藥虧損肝血益増其病也余用八珍湯補其氣血用
地黄丸補其腎水佐以愈風丹而愈
一婦人因怒吐痰胸滿作痛服四物二陳苓連枳殻之
類不應更加袪風之劑半身不遂筋漸攣縮四肢痿軟
日晡益甚内熱口乾形體倦怠余以為鬱怒傷脾肝氣
血復損而然遂用逍遥散補中益氣湯六味地黄丸調
治喜其謹疾年餘悉愈形體康健
一婦人脾胃虛弱飲食素少忽痰湧氣喘頭揺目劄手
揚足擲難以候脉視其面色黄中見青此肝木乘脾土
用六君加柴胡升麻治之而甦更以補中益氣加半夏
調理而痊
一婦人懐抱鬱結筋攣骨痛喉間似有一核服烏藥順
氣散等藥口眼歪斜臂難伸舉痰涎愈甚内熱晡熱食
少體倦余以為鬱火傷脾血燥生風所致用加味歸脾
湯二十餘劑形體漸健飲食漸加又服加味逍遥散十
餘劑痰熱少退喉核少利更用升陽益胃湯數劑諸症
漸愈但臂不能伸此肝經血少用地黄丸而愈
一産婦筋攣臂軟肌肉掣動此氣血俱虛而有熱用十
全大補湯而痊其後因怒而復作用加味逍遥散而愈
一産婦兩手麻木服愈風丹天麻丸遍身皆麻神思倦
怠晡熱作渇自汗盜汗此氣血俱虛用十全大補加炮
薑數劑諸症悉退却去炮薑又數劑而愈但有内熱用
加味逍遥散數劑而痊
一男子善飲舌本强硬語言不清余曰此脾虛濕熱當
用補中益氣加神麯麥芽乾葛澤㵼治之○一婦人善
怒舌本强手臂麻余曰舌本属土被木尅制故耳當用
六君加柴胡芍藥治之○一男子舌下牽强手大指次
指不仁或大便秘結或皮膚赤暈余曰大腸之脉散舌
下此大腸血虛風熱當用逍遥散加槐角秦芃治之○
一男子足痿軟日晡熱余曰此足三隂虛當用六味滋
腎二丸補之○一婦人腿足無力勞則倦怠余曰四肢
者土也此属脾虛當用補中益氣及還少丹主之俱不
從余言各執搜風天麻二丸并愈風丹而殞
　　飲食勞倦虧損元氣等症(二/)
進士王汝和因勞役失於調養忽然昏憒此元氣虛火
妄動挾痰而作急令灌童便神思漸爽更用參茋各五
錢芎歸各三錢𤣥參柴胡升麻炙草各一錢服之稍定
察其形倦甚又以十全大補湯加五味麥門治之而安
凡人元氣素弱或因起居失宜或因飲食勞倦或因用
心太過致遺精白濁自汗盗汗或内熱晡熱潮熱發熱
或口乾作渇喉痛舌裂或胸乳膨脹脇肋作痛或頭頸
時痛眩暈目花或心神不寧寤而不寐或小便赤澁莖
中作痛或便溺餘滴臍腹隂冷或形容不充肢體畏寒
或鼻氣急促或更有一切熱症皆是無根虛火但服前
湯固其根本諸症自息若攻其風熱則悞矣
光祿髙署丞脾胃素虛因飲食勞倦腹痛胸痞誤用大
黄等藥下之譫語煩躁頭痛喘汗吐㵼頻頻時或昏憒
脉大而無倫次用六君子加炮姜四劑而安但倦怠少
食口乾發熱六脉浮數欲為㵼火之藥余曰不時發熱
是無火也脉浮大是血虛也此因胃虛五臟虧損虛症
發見服補胃之劑諸症悉退
大尹徐克明因飲食失宜日晡發熱口乾體倦小便赤
濇兩腿酸痛余用補中益氣湯治之彼知醫自用四物
黄栢知母之劑反頭眩目赤耳鳴唇燥寒熱痰湧大便
熱痛小便赤濇又用四物芩連枳實之類胸膈痞滿飲
食少思汗出如水再用二陳芩連黄栢知母麥門五味
言語譫妄兩手舉拂屢治反甚復求余用參茋各五錢
歸术各三錢遠志茯神酸棗仁炙草各一錢服之熟睡
良久四劑稍安又用八珍湯調補而愈夫隂虛乃脾虛
也脾為至隂因脾虛而致前症葢脾禀於胃故用甘温
之劑以生發胃中元氣而除大熱胡乃反用苦寒復傷
脾血耶若前症果属腎經隂虛亦因腎經陽虛不能生
隂耳經云無陽則隂無以生無隂則陽無以化又云虛
則補其母當用補中益氣六味地黄以補其母尤不宜
用苦寒之藥世以脾虛誤為腎虛輒用黄栢知母之類
反傷胃中生氣害人多矣大凡足三隂虛多因飲食勞
役以致腎不能生肝肝不能生火而害脾土不能滋化
但補脾土則金旺水生水得平而自相生矣
一男子每遇勞役食少胸痞發熱頭痛吐痰作渇脉浮
大余曰此脾胃血虛病也脾属土為至隂而生血故曰
隂虛彼不信服二陳黄連枳實厚朴之類諸症益甚又
服四物黄栢知母麥門更腹痛作嘔脉洪數而無倫次
余先用六君加炮薑痛嘔漸愈又用補中益氣全痊
秀才劉貫卿勞役失宜飲食失節肢體倦怠發熱作渇
頭痛惡寒誤用人參敗毒散痰喘昏憒揚手擲足胸間
發癍如蚊所咂余用補中益氣加薑桂麥門五味補之
而愈
黄武選飲食勞倦發熱惡寒或用解表之藥益甚再劑
昏憒胸發黑癍脉洪數而無力余欲用補中益氣之劑
不從而殁
一儒者素勤苦因飲食失節大便下血或赤或黯半載
之後非便血則盗汗非惡寒則發熱血汗二藥用之無
效六脉浮大心脾則濇此思傷心脾不能攝血歸源然
血即汗汗即血其色赤黯便血盗汗皆火之升降微甚
耳惡寒發熱氣血俱虛也乃午前用補中益氣以補脾
肺之源舉下陷之氣午後用歸脾加麥門五味以補心
脾之血收耗散之液不兩月而諸症悉愈
癸卯春人日余在下堡顧氏㑹間有儒者許梅村云舍
親馬生者發熱煩渇時或頭痛昨服發散藥反加喘急
腹痛其汗如水晝夜譫語余意此勞傷元氣誤汗所致
其腹必喜手按許徃詢之果然遂與十全大補加附子
一錢服之熟睡喚而不醒舉家驚惶及覺諸症頓退再
劑而痊凡人飲食勞役起居失宜見一切火症悉属内
真寒而外假熱故肚腹喜煖口畏冷物此乃形氣病氣
俱属不足法當純補元氣為善
一儒者日晡兩目𦂳澁不能瞻視此元氣下陷用補中
益氣倍加參茋數劑全愈
一男子患症同前服黄栢知母之類目疾益甚更加便
血此脾氣虛不能統血肝氣虛不能藏血用補中益氣
六味地黄以補肝脾生腎水諸症漸愈
一男子飲食勞倦而發寒熱右手麻木或悞以為疔毒
敷服皆寒凉敗毒腫脹重墜面色痿黄肢體倦怠六脉
浮大按之如無此脾胃之氣虛也詢之果是銷銀匠因
熱手入水梅銀寒凝隧道前藥益傷元氣故耳遂用補
中益氣及温和之藥煎湯漬手而愈
一儒者修左足傷其大指甲少許不見血不作痛形體
如故後因飲食勞倦足重墜微腫痛或晝睡或夜寐其
足如故誤服敗毒之劑寒熱腫痛葢脾起於足大指此
是脾氣虛弱下陷用十全大補湯而愈
余素性愛坐觀書久則倦怠必服補中益氣加麥門五
味酒炒黒黄栢少許方覺精神清妥否則夜間少寐足
内酸熱若再良久不寐腿内亦然且兼腿内筋似有抽
縮意致兩腿左右頻移展轉不安必至倦極方寐此勞
傷元氣隂火乘虛下注丁酉五十一歲齒縫中有如物
塞作脹不安甚則口舌如有瘡然日晡益甚若睡良久
或服前藥始安至辛丑時五十有五晝間齒縫中作脹
服補中益氣一劑夜間得寐至壬寅有内艱之變日間
雖服前劑夜間齒縫亦脹每至午前諸齒并肢體方得
稍健午後仍脹觀此可知血氣日衰治法不同
　　脾胃虧損心腹作痛等症(三/)
唐儀部胸内作痛月餘腹亦痛左闗弦長右闗弦𦂳此
脾虛肝邪所乘以補中益氣加半夏木香二劑而愈又
用六君子湯二劑而安此面色黄中見青
儀部李北川常患腹痛每治以補中益氣加山梔即愈
一日因怒肚腹作痛胸脇作脹嘔吐不食肝脉弦𦂳此
脾氣虛弱肝火所乘仍用前湯吞左金丸一服而愈此
面色黄中見青兼赤
太守朱陽山因怒腹痛作㵼或兩脇作脹或胸乳作痛
或寒熱往來或小便不利飲食不入嘔吐痰涎神思不
清此肝木乘脾土用小柴胡加山梔炮姜茯苓陳皮製
黄連一劑即愈(製黄連即黄連吳茱茰等分用熱水拌/濕□二三日同炒焦取連用后倣此)
陽山之内素善怒胸膈不利吐痰甚多吞酸噯腐飲食
少思手足發熱十餘年矣所服非芩連枳實必㯽蘇厚
朴左闗弦洪右闗弦數此属肝火血燥木乘上位朝用
六味地黄丸以滋養肝木夕用六君加當歸芍藥以調
補脾土不月而愈癸卯夏患背疽症属虛寒用大温補
之藥而愈乙巳夏因大怒吞酸噯腐胸腹脹滿余以他
往旬日或用二陳石膏治之吐涎如湧外熱如灼將用
滚痰丸下之余到診之脉洪大按之如無余曰此乃脾
胃虧損而發熱脾弱而涎泛出也余用六君加姜桂一
鍾即睡覺而諸症如失又數劑而康
儒者沈尼文内停飲食外感風寒頭痛發熱惡心腹痛
就治敝止余用人參養胃加芎芷麯糵香附桔梗一劑
而愈次日抵家前病仍作腹痛請治以手重按痛即止
此客寒乘虛而作也乃以香砂六君加木香炮姜服之
睡覺痛减六七去二香再服飲食少進又加黄茋當歸
少佐升麻而愈
府庠徐道夫母胃脘當心痛劇右寸闗俱無左雖有微
而似絶手足厥冷病勢危篤察其色眼胞上下青黯此
脾虛肝木所勝用參术茯苓陳皮甘草補其中氣用木
香和胃氣以行肝氣用吳茱茰散脾胃之寒止心腹之
痛急與一劑俟滚先服煎熟再進諸病悉愈向使泥其
痛無補法而反用攻伐之藥禍不旋踵
一婦人懐抱鬰結不時心腹作痛年餘不愈諸藥不應
余用歸脾加炒山梔而愈
　　　脾腎虛寒陽氣脱陷等症(四/)
譚侍御但頭痛即吐清水不拘冬夏吃姜便止已三年
矣余作中氣虛寒用六君加當歸黄茋木香炮姜而瘥
一儒者四時喜極熱飲食或吞酸噯腐或大便不實足
指縫濕痒此脾氣虛寒下陷用六君加薑桂治之而愈
稍為失宜諸疾仍作用前藥更加附子錢許數劑不再
發
一男子形體倦怠飲食適可足指縫濕痒行坐久則重
墜此脾胃氣虛而下陷用補中益氣加茯苓半夏而愈
一男子胸腹脹滿手足逆冷飲食畏寒發熱吐痰時欲
作嘔嘗服清氣化痰及二陳枳實之類胸腹膨脹嘔吐
痰食小便淋漓乂用四苓連栢知母車前小便不利諸
病益甚余曰此脾胃虛寒無火之症故食入不消而反
出遂用八味丸補火以生土用補中益氣加姜桂培養
中宫生發陽氣尋愈
一男子每勞肢體時痛或用清痰理氣之劑不勞常痛
加以導濕臂痛漫腫形體倦怠内熱盗汗脉浮大按之
微細此陽氣虛寒用補中益氣加附子一錢人參五錢
腫痛悉愈又以十全大補百餘劑而康彼計服過人參
一十三斤薑附各斤餘
大雅云家母年四十有二嘉靖壬寅七月患脾虛中滿
痰嗽發熱又因濕麵冷茶吞酸嘔吐絶食誤服芩連青
皮等藥益加寒熱口乾流涎不收且作渇聞食則嘔數
日矣迎先生視之曰脾主涎此脾虛不能約制故涎自
出也欲用人參安胃散惑於衆論以為胃經實火宿食
治之病日増劇忽思冬𤓰食如指甲一塊頓發嘔吐酸
水不止仍服前藥愈劇復邀先生視之則神脱脉絶瀕
死矣惟目睛尚動先生曰寒淫於内治以辛熱然藥不
能下矣急用鹽艾附子炒熱熨臍腹以散寒囘陽又以
口氣補接母口之氣又以附子作餅熱貼臍間時許神
氣少甦以參术附子為末仍以是藥加陳皮煎膏為丸
如粟米大入五七粒於口隨津液嚥下即不嘔二日後
加至十餘粒諸病少退甘涎不止五日後漸服煎劑一
二匙胃氣少復乃思粥飲後投以參术等藥温補脾胃
五十餘劑而愈大雅敢述病狀之竒用藥之神求附卷
末一以見感恩之意一以示後之患者當取法於此云
爾府學晩生長洲鑊潭沈大雅頓首拜書
　　　命門火衰不能生土等症(五/)
廷評張汝翰胸膈作痞飲食難化服枳术丸久而形體
消瘦發熱口乾脉浮大而微用補中益氣加薑桂諸症
悉退惟見脾胃虛寒遂用八味丸補命門火不月而飲
食進三月而形體充此症若不用前丸多變腹脹喘促
腿足浮腫小便淋漓等症急用濟生加减腎氣丸亦有
得生者
一儒者雖盛暑喜燃火四肢常欲沸湯漬之面赤吐痰
一似實火吐甚宿食亦出惟食椒薑之物方快余謂食
入反出乃脾胃虛寒用八味丸及十全大補加炮薑漸
愈不月平復
一婦人飲食無過碗許非大便不實必吞酸噯腐或用
二陳黄連更加内熱作嘔余謂東垣先生云邪熱不殺
穀此脾胃虛弱末傳寒中以六君加炮薑木香數劑胃
氣漸復飲食漸進又以補中益氣加炮薑木香茯苓半
夏數劑全愈後怒飲食頓少元氣頓怯更加發熱誠似
實火脉洪大而虛兩尺如無用益氣湯八味丸兩月餘
諸症悉愈
佐云向因失足劃然有聲坐立久則左足麻木雖夏月
足寒如氷嘉靖己亥夏月因醉睡覺而飲水復睡遂覺
右腹痞結以手摩之腹間瀝漉有聲熱摩則氣泄而止
每每加劇飲食稍多則作痛㵼求治於醫令服枳术丸
固守勿效甲辰歳求治於立齋先生診之喟然嘆曰此
非脾胃病乃命門火衰不能生土虛寒使之然也若專
主脾胃誤矣可服八味丸則愈予亦敬服果驗葢八味
丸有附子醫家罔敢輕用夫附子斬關奪旗囘生起死
非良將莫能用立齋先生今之武侯也家貧不能報德
姑序此以記治驗嘉靖甲辰十二月望後二日杉墩介
庵朱佐頓首拜書
光禄鄺子涇面白神勞食少難化所服皆二陳山梔枳
實之類形體日瘦飲食日减余謂此脾土虛寒之症法
當補土之母彼不信乃徑補土以致不起
羅工部仲夏腹惡寒而外惡熱鼻吸氣而腹覺冷體畏
風而惡寒脉大而虛微每次進熱粥甌許必兼食生薑
甌許若粥離火食腹内即冷余曰熱之不熱是無火也
當用八味丸壯火之源以消隂翳彼反服四物𤣥參之
類而殁
工部陳禪亭發熱有痰服二陳黄連枳殻之類病益甚
甲辰季冬請治其脉左尺微細右關浮大重按微弱余
曰此命門火衰不能生土而脾病當補火以生土或可
愈也不悟仍服前藥脾上愈弱至乙巳閠正月病已革
復邀治右寸脉平脱此土不能生金生氣絶於内矣辭
不治經云虛則補其母實則㵼其子凡病在子當補其
母况病在母而属不足反㵼其子不死何俟
辛丑年余在嘉興屠漸山第有林二守不時昏憒請余
治之譫語不絶脉洪大按之如無此陽虛之症也當用
參附湯治之有原醫者揚喜而迎曰先得我心之同然
遂服之即静睡覺而進食午後再劑神思如故其脉頓
斂余返後又詐云用附子多矣吾以黄連解之隂仍用
參附湯竊觀仲景先生治傷寒云桂枝下咽陽盛乃斃
硝黄入胃隂盛乃亡不辯而自明矣吾恐前言致誤患
者故表而出之
　　　腎虛火不歸經發熱等症(六/)
大尹沈用之不時發熱日飲氷水數碗寒藥一劑熱渇
益甚形體日瘦尺脉洪大而數時或無力王太僕曰熱
之不熱責其無火寒之不寒責其無水又云倐熱徃來
是無火也時作時止是無水也法當補腎用加减八味
丸不月而愈
通安橋顧大有父年七十有九仲冬將出少妾入房致
頭痛發熱眩暈喘急痰涎壅盛小便頻數口乾引飲遍
舌生刺縮斂如荔枝然下唇黑裂面目俱赤煩躁不寐
或時喉間如煙火上衝急飲凉茶少解已濵於死脉洪
大而無倫且有力捫其身烙手此腎經虛火遊行於外
投以十全大補加山茱澤㵼丹皮山藥麥門五味附子
一鍾熟寐良久脉症各减三四再與八味丸服之諸症
悉退後畏冷物而痊
下堡顧仁成年六十有一痢後入房精滑自遺二日方
止又房勞感寒怒氣遂發寒熱右脇痛連心胸腹痞自
汗盗汗如雨四肢厥冷睡中驚悸或覺上升如浮或覺
下陷如墮遂致廢寢或用補藥二劑益甚脉浮大洪數
按之微細此属無火虛熱急與十全大補加山藥山茱
丹皮附子一劑諸症頓愈而痊此等元氣百無一二(二/顧)
(是父/子也)
一儒者口乾發熱小便頻濁大便秘結盗汗夢遺遂致
廢寢用當歸六黄湯二劑盗汗頓止用六味地黄丸二
便調和用十全大補湯及前丸兼服月餘諸症悉愈
州同韓用之年四十有六時仲夏色慾過度煩熱作渇
飲水不絶小便淋瀝大便秘結唾痰如湧面目俱赤滿
舌生刺兩唇燥裂遍身發熱或時如芒刺而無定處兩
足心如烙以氷折之作痛脉洪而無倫此腎隂虛陽無
所附而發於外非火也葢大熱而甚寒之不寒是無水
也當峻補其隂遂以加减八味丸料一斤内肉桂一兩
以水頓煎六碗氷冷與飲半餉已用大半睡覺而食温
粥一碗復睡至晩乃以前藥温飲一碗乃睡至曉食熱
粥二碗諸症悉退翌日畏寒足冷至膝諸症仍至或以
為傷寒余曰非也大寒而甚熱之不熱是無火也陽氣
亦虛矣急以八味丸一劑服之稍緩四劑諸症復退大
便至十三日不通以猪膽導之諸症復作急用十全大
補湯數劑方應
舉人陳履賢色慾過度丁酉孟冬發熱無時飲水不絶
遺精不止小便淋瀝或用四物芩連之類前症益甚更
加痰涎上湧口舌生瘡服二陳黄栢知母之類胸膈不
利飲食少思更加枳殻香附肚腹作脹大便不實脉浮
大按之微細余朝用四君為主佐以熟地當歸夕用加
减八味丸更以附子唾津調搽湧泉穴漸愈後用十全
大補湯其大便不通小腹作脹此直腸乾澁令猪膽通
之形體殊倦痰熱頓増急用獨參湯而安再用前藥而
愈但勞發熱無時其脉浮洪余謂其當慎起居否則難
治彼以余言為迂至乙巳夏復作乃服四物黄栢知母
而殁
吳江晩生沈察頓首(云云/)僕年二十有六所禀虛弱兼
之勞心癸巳春發熱吐痰甲午冬為甚其熱時起於小
腹吐痰而無定時治者謂脾經濕痰鬱火用芩連枳實
二陳或專主心火用三黄丸之類至乙未冬其熱多起
足心亦無定時吐痰不絶或遍身如芒刺然治者又以
為隂火生痰用四物二陳黄栢知母之類俱無驗丙申
夏痰熱愈甚盗汗作渇果属痰火耶隂虛耶乞髙明裁
示(云云/)余曰此症乃腎經虧損火不歸經當壯水之主
以鎮陽光乃就診於余果尺脉洪大餘郤虛浮遂用補
中益氣及六味地黄而愈後不守禁其脉復作余謂火
令可憂當慎調攝㑹試且緩但彼忽畧至戊戌夏果殁
於京
　　　脾胃虧損吞酸噯腐等症(匕/)
大司馬王浚川嘔吐宿滯臍腹痛甚手足俱冷脉微細
用附子理中丸一服益甚脉浮大按之而細用參附湯
一劑頓愈
趙吏部文卿患吐不止吐出皆酸味氣口脉大於人迎
二三倍速予投劑予曰此食鬱上宜吐不須用藥乃候
其吐清水無酸氣寸脉漸减尺脉漸復翌早吐止至午
脉俱平復勿藥自安後撫陜右過蘇顧訪傾葢清談厚
過於昔且念余在林下頻以言慰之
一儒者面色痿黄胸膈不利吞酸噯腐恪服理氣化痰
之藥大便不實食少體倦此脾胃虛寒用六君加炮薑
木香漸愈更兼用四神丸而元氣復此症若中氣虛弱
者用人參理中湯或補中益氣加木香乾薑不應送左
金丸或越鞠丸若中氣虛寒必加附子或附子理中湯
無有不愈
一上舍飲食失宜胸腹膨脹噯氣吞酸以自知醫用二
陳枳實黄連蒼术黄栢之類前症益甚更加足指腫痛
指縫出水余用補中益氣加茯苓半夏治之而愈若腿
足浮腫或焮腫寒熱嘔吐亦用前藥
儒者胡濟之塲屋不利胸膈膨悶飲食無味服枳术丸
不時作嘔用二陳黄連枳實痰湧氣促加紫蘇枳殻喘
嗽腹脹加厚朴腹皮小便不利加梹榔蓬术泄㵼腹痛
悉属虛寒用六君加薑桂二劑不應更加附子一錢二
劑稍退數劑十愈六七乃以八味丸全愈
一上舍嘔吐痰涎發熱作渇胸膈痞滿或用清氣化痰
降火前症益甚痰涎自出余曰嘔吐痰涎胃氣虛寒發
熱作渇胃不生津胸膈痞滿脾氣虛弱須用參茋歸术
之類温補脾胃生發陽氣諸病自退彼不信仍服前藥
虛症悉至復請治余曰飲食不入吃逆不絶泄㵼腹痛
手足逆冷是謂五虛煩熱作渇虛陽越於外也脉洪大
脉欲絶也死期迫矣或曰若然殞於日乎夜乎余曰脉
洪大當殞於晝果然
余母太宜人年六十有五己卯春二月飲食後偶聞外
言忤意嘔吐酸水内熱作渇飲食不進惟飲冷水氣口
脉大而無倫面色青赤此胃中濕熱鬱火投之以藥入
口即吐第三日吐酸物第七日吐酸黄水十一日吐苦
水脉益洪大仍喜冷水以黄連一味煎湯冷飲少許至
二十日加白术白茯苓至二十五日加陳皮三十七日
加當歸炙甘草至六十日始進清米飲半盞漸進薄粥
飲調理得痊
一婦人吞酸噯腐嘔吐痰涎面色純白或用二陳黄連
枳實之類加發熱作渇肚腹脹滿余曰此脾胃虧損末
傳寒中不信仍作實治肢體腫脹如蠱余以六君加附
子木香治之胃氣漸醒飲食漸進虛火歸經又以補中
益氣加炮薑木香茯苓半夏兼服全愈
一婦人性沉静多慮胸膈不利飲食少思腹脹吞酸面
色青黄用疎利之劑余曰此脾虛痞滿當益胃氣不信
仍用之胸膈果滿飲食愈少余以調中益氣加香砂炮
薑漸愈後以六君芎歸貝母桔梗炮薑而愈
伷云家母久患心腹疼痛每作必胸滿嘔吐厥逆面赤
唇麻咽乾舌燥寒熱不時而脉洪大衆以痰火治之屢
止屢作迨乙巳春發熱頻甚用藥反劇有朱存黙氏謂
服寒凉藥所致欲用參术等劑余疑痛無補法乃請立
齋先生以折中焉先生診而嘆曰此寒凉損真之故内
真寒而外假熱也且脉息弦洪而有怪狀乃脾氣虧損
肝脉乘之而然惟當温補其胃遂與補中益氣加半夏
茯苓吳茱木香一服而效家母病發月餘竟夕不安今
熟寐徹曉洪脉頓斂怪脉頓除諸症釋然先生之見葢
有本歟家母餘齡皆先生所賜杏林報德没齒不忘謹
述此乞附醫案諒有太史者采入倉公諸篇以垂不朽
將使後者觀省焉嘉靖乙巳春月吉日陳湖眷生陸伷
頓首謹書
一婦人年三十餘忽不進飲食日飲清茶三五碗并少
用水果三年餘矣經行每次過期而少余以為脾氣鬱
結用歸脾加吳茱不數劑而飲食如常若人脾腎虛而
不飲食當以四神丸治之
一婦人年踰二十不進飲食二年矣日飲清茶果品之
類面部微黄浮腫形體如常仍能歩履但體倦怠肝脾
二脉弦浮按之微而結滯余用六君加木香吳茱下痰
積甚多飲食頓進形體始痩卧床月餘仍服六君之類
而安
婦人患此見女科撮要
　　　脾腎虧損停食泄㵼等症(八/)
進士劉華甫停食腹痛㵼黄吐痰服二陳山梔黄連枳
實之類其症益甚左闗弦𦂳右闗弦長乃肝木尅脾土
用六君加木香治之而愈若食已消而泄未已宜用異
功散以補脾胃如不應用補中益氣升發陽氣凡泄利
色黄脾土虧損真氣下陷必用前湯加木香肉蔲温補
如不應當補其母宜八味丸
光禄柴黼庵善飲泄㵼腹脹吐痰作嘔口乾此脾胃之
氣虛先用六君加神麯痰嘔已止再用補中益氣加茯
苓半夏㵼脹亦愈此症若濕熱壅滯當用葛花解酲湯
分消其濕濕既去而㵼未已須用六君加神麯實脾土
化酒積然雖為酒而作實因脾土虛弱不可專主濕熱
舊僚錢可久素善飲面赤痰盛大便不實此腸胃濕痰
壅滯用二陳芩連山梔枳實乾葛澤㵼升麻一劑吐痰
甚多大便始實此後日以黄連三錢泡湯飲之而安但
如此禀厚者不多耳
一儒者善飲便滑溺濇食减胸滿腿足漸腫症属脾腎
虛寒用加减金匱腎氣丸食進腫消更用八味丸胃强
脾健而愈
一男子清晨或五更吐痰或有酸味此是脾氣虛弱用
六君送四神丸而愈若脾氣鬱滯用二陳加桔梗山梔
送香連丸若鬱結傷脾用歸脾湯送香連丸若胸膈不
舒歸脾加柴胡山梔送左金丸若胃氣虛津液不能運
化用補中益氣送左金丸
一羽士停食泄㵼自用四苓黄連枳實麯糵益甚余曰
此脾腎泄也當用六君加薑桂送四神丸不信又用沉
香化氣丸一服卧床不食咳則糞出幾至危殆終踐余
言而愈葢化氣之劑峻厲猛烈無經不傷無臟不損豈
宜輕服
嘉靖乙未紹患肝木克脾面赤生風大腸燥結炎火衝
上久之遂致臟毒下血腸鳴溏泄腹脹喘急馴至絶榖
瀕于殆矣諸醫方以枳實黄連之劑投之展轉増劇乃
求治于立齋先生先生曰爾病脾腎兩虛内真寒而外
虛熱法當温補遂以參术為君山藥黄茋肉果薑附為
臣茱茰骨脂五味歸苓為佐治十劑俾以次服之諸醫
皆曰此火病也以火濟火可乎紹雅信先生不為動服
之浹旬盡劑而血止諸疾遄已先是三年前先生過紹
謂曰爾面部赤風脾胃病也不治將深予心憂之而怠
緩以須疾發又惑於衆論幾至不救微先生吾其土矣
鳴呼先生之術亦神矣哉紹無以報盛德敬述梗槩求
附案末以為四方抱患者告庶用垂惠於無窮云長洲
朱紹
　　　脾胃虧損停食痢疾等症(九/)
崔司空年踰六旬患痢赤白裏急後重此濕熱壅滯用
芍藥湯内加大黄二錢一劑减半又劑全愈惟急重未
止此脾氣下陷用補中益氣送香連丸而愈
羅給事小腹急痛大便欲去不去此脾腎氣虛而下陷
也用補中益氣送八味丸二劑而愈此等症候因痢藥
致損元氣肢體腫脹而死者不可枚舉少宗伯顧東江
停食患痢腹痛下墜或用疎導之劑兩足脹腫食少體
倦煩熱作渇脉洪數按之微細余以六君加薑桂各二
錢吳茱五味各一錢煎熟冷服之即睡覺而諸症頓退
再劑全退此假熱而治以假寒也
太常邊華泉嘔吐不食腹痛後重自用大黄等藥一劑
腹痛益甚自汗發熱昏憒脉大余用參术各一兩炙丼
草炮薑各三錢升麻一錢一鍾而甦又用補中益氣加
炮薑二劑而愈
廷評曲汝為食後入房翌午腹痛去後似痢非痢次日
下皆膿血煩熱作渇神思昏倦用四神丸一服頓减又
用八味丸料加五味吳茱骨脂肉蔲二劑全愈
判官汪天錫年六十餘患痢腹痛後重熱渇引冷飲食
不進用芍藥湯内加大黄一兩四劑稍應仍用前藥大
黄或半數劑而愈此等元氣百無一二
通府薛允頫下血服犀角地黄湯等藥其血愈多形體
消瘦發熱少食裏急後重此脾氣下陷余用補中益氣
加炮薑一劑而愈
一上舍患痢後重自知醫用芍藥湯後重益甚飲食少
思腹寒肢冷余以為脾胃虧損用六君加木香炮薑二
劑而愈
一老人素以酒乳同飲去後似痢非痢胸膈不寛用痰
痢等藥不效余思本草云酒不與乳同飲為得酸則凝
結得苦則行散遂以茶茗為丸時用清茶送三五十丸
不數服而瘥
一老婦食後因怒患痢裏急後重属脾氣下陷與大劑
六君加附子肉蔲煨木香各一錢吳茱五分骨脂五味
各一錢五分二劑諸症悉退惟小腹脹悶此肝氣滯於
脾也與調中益氣加附子木香五分四劑而愈後口内
覺醎此腎虛水泛與六味地黄丸二劑頓愈
先母年八十仲夏患痢腹痛作嘔不食熱渇引湯手按
腹痛稍止脉鼓指而有力真氣虛而邪氣實也急用人
參五錢白术茯苓各三錢陳皮升麻附子炙甘草各一
錢服之睡覺索食脉症頓退再劑而安此取症不取脉
也凡暴病毋論其脉當從其症時石閣老太夫人其年
歳脉症皆同彼乃專治其痢遂致不起
横金陳梓園年六十面帶赤色吐痰口乾或時作㵼癸
卯春就診謂余曰僕之症或以為脾經濕熱痰火作㵼
率用二陳黄連枳實神麯麥芽白术柴胡之類不應何
也余脉之左闗弦𦂳腎水不能生肝木也右闗弦大肝
木乘尅脾土也此乃脾腎虧損不能生尅制化當滋化
源不信余謂其甥朱太守陽山曰令舅不久當殞於痢
至甲辰夏果患痢而殁
産後痢疾見女科撮要
　　　脾胃虧損瘧疾寒熱等症(十/)
冬官朱省庵停食感寒而患瘧自用清脾截瘧二藥食
後腹脹時或作痛服二陳黄連枳實之類小腹重墜腿
足浮腫加白术山查吐食未化謂余曰何也余曰食後
脹痛乃脾虛不能尅化也小腹重墜乃脾虛不能升舉
也腿足浮腫乃脾虛不能運行也吐食不消乃脾胃虛
寒無火也治以補中益氣加吳茱炮薑木香肉桂一劑
諸症頓退飲食頓加不數劑而痊大凡停食之症宜用
六君枳實厚朴若食巳消而不愈用六君子湯若内傷
外感用藿香正氣散若内傷多而外感少用人參養胃
湯若勞傷元氣兼外感用補中益氣加川芎若勞傷元
氣兼停食補中益氣加神麯陳皮若氣惱兼食用六君
加香附山梔若嚥酸或食後口酸當節飲食病作時大
熱躁渇以薑湯乘熱飲之此截瘧之良法也每見發時
飲啖生冷物者病或少愈多致脾虛胃損往往不治大
抵内傷飲食者必惡食外感風寒者不惡食審係勞傷
元氣雖有百症但用補中益氣湯其病自愈其属外感
者主以補養佐以解散其邪自退若外邪既退即補中
益氣以實其表若邪去而不實其表或過用發表虧損
脾胃皆致綿延難治凡此不問隂陽日夜所發皆宜補
中益氣此不截之截也夫人以脾胃為主未有脾胃實
而患瘧痢者若專主發表攻裏降火導痰是治其末而
忘其本前所云乃瘧之大畧如不應當分六經表裏而
治之説見各方
大尹曹時用患瘧寒熱用止截之劑反發熱惡寒飲食
少思神思甚倦其脉或浮洪或微細此陽氣虛寒余用
補中益氣内參茋歸术各加三錢甘草一錢五分加炮
薑附子各一錢一劑而寒熱止數劑而元氣復
一儒者秋患寒熱至春未愈胸痞腹脹余用人參二兩
生薑二兩煨熟煎頓服寒熱即止更以調中益氣加半
夏茯苓炮薑數劑元氣頓復後任縣尹每飲食勞倦疾
作服前藥即愈大凡久瘧乃至元氣虛寒葢氣虛則寒
血虛則熱胃虛則惡寒脾虛則發熱隂火下流則寒熱
交作或吐涎不食泄㵼腹痛手足逆冷寒戰如慄若誤
投以清脾截瘧二飲多致不起
一上舍每至夏秋非停食作㵼必瘧痢霍亂遇勞吐痰
頭眩體倦發熱惡寒用四物二陳芩連枳實山梔之類
患瘧服止截之藥前症益甚時或遍身如芒刺然余以
補中益氣加茯苓半夏内參茋各用三錢歸术各二錢
十餘劑少愈若間斷其藥諸病仍至連服三十餘劑全
愈又服還少丹半載形體充實
一婦人瘧久不愈發後口乾倦甚用七味白术散加麥
門五味作大劑煎與恣飲再發稍可乃用補中益氣加
茯苓半夏十餘劑而愈凡截瘧余常以參术各一兩生
薑四兩煨熟煎服即止或以大劑補中益氣加煨薑尤
效生薑一味亦效
東洞庭馬志卿瘧後形體骨立發熱惡寒食少體倦用
補中益氣内參茋歸术各加三錢甘草一錢五分炮薑
二錢一劑而寒熱止數劑而元氣復
一婦人久患寒熱服清脾飲之類胸膈飽脹飲食减少
余用調中益氣加茯苓半夏炮薑各一錢二劑而痊
一婦人勞役停食患瘧或用消導止截飲食少思體瘦
腹脹余以補中益氣倍用參茋歸术甘草加茯苓半夏
各一錢五分炮薑五錢一劑頓安又以前藥炮薑用一
錢不數劑元氣復而全愈
産後瘧疾見女科撮要
　　　脾肺虧損咳𠻳痰喘等症(十一/)
大參李北泉時唾痰涎内熱作渇肢體倦怠勞而足熱
用清氣化痰益甚余曰此腎水泛而為痰法當補腎不
信另進滚痰丸一服吐㵼不止飲食不入頭暈眼閉始
信余用六君子湯數劑胃氣漸復卻用六味丸月餘諸
症悉愈
鴻臚蘇龍溪咳𠻳氣喘鼻塞流涕余用參蘇飲一劑以
散寒邪更用補中益氣湯以實腠理而愈後因勞怒仍
作自用前飲益甚加黄連枳實腹脹不食小便短少服
二陳四苓前症愈劇小便不通余曰腹脹不食脾胃虛
也小便短少肺腎虛也悉因攻伐所致投以六君加黄
茋炮薑五味二劑諸症頓退再用補中益氣加炮薑五
味數劑全愈
地官李北川每勞咳𠻳余用補中益氣湯即愈一日復
作自用參蘇飲益甚更服人參敗毒散項强口噤腰背
反張余曰此誤汗亡津液而變痓矣仍以前湯加附子
一錢四劑而痊感冒咳𠻳若誤行發汗過多喘促呼吸
不利吐痰不止必患肺癰矣
侍御譚希曽咳𠻳吐痰手足時冷余以為脾肺虛寒用
補中益氣加炮薑而愈
職方王用之喘𠻳作渇面赤鼻乾余以為脾肺有熱用
二陳加芩連山梔桔梗麥門而愈
僉憲阮君聘咳𠻳面白鼻流清涕此脾肺虛而兼外邪
用補中益氣加茯苓半夏五味治之而愈又用六君芎
歸之類而安
司㕔陳國華素隂虛患咳𠻳以自知醫用發表化痰之
劑不應用清熱化痰等藥其症愈甚余曰此脾肺虛也
不信用牛黄清心丸更加胸腹作脹飲食少思足三隂
虛症悉見朝用六君桔梗升麻麥門五味補脾土以生
肺金夕用八味丸補命門火以生脾土諸症漸愈經云
不能治其虛安問其餘此脾上虛不能生肺金而金病
復用前藥而反㵼其火吾不得而知也
中書鮑希伏素隂虛患咳𠻳服清氣化痰丸及二陳苓
連之類痰益甚用四物黄栢知母𤣥參之類腹脹咽啞
右闗脉浮弦左尺脉洪大余曰脾土既不能生肺金隂
火又從而剋之當滋化源朝用補中益氣加山茱麥門
五味夕用六味地黄加五味子三月餘喜其慎疾得愈
武選汪用之飲食起居失宜咳𠻳吐痰用化痰發散之
藥時仲夏脉洪數而無力胸滿面赤吐痰腥臭汗出不
止余曰水泛為痰之症而用前劑是謂重亡津液得非
肺癰乎不信仍服前藥翌日果吐膿脉數左三右寸為
甚始信用桔梗湯一劑膿數頓止再劑全止面色頓白
仍於憂惶余曰此症面白脉濇不治自愈又用前藥一
劑佐以六味丸治之而痊
錦衣李大用素不慎起居吐痰自汗咳𠻳發熱服二陳
芩連枳殻山梔之類前症不减飲食少思用四物二陳
芩連黄栢知母𤣥參之類前症愈甚更加胸腹不利飲
食益少内熱晡熱加桑皮紫蘇杏仁紫苑桔梗之類胸
膈膨脹小便短少用猪苓澤㵼白术茯苓枳殻青皮半
夏黄連蘇子胸膈痞滿脇肋膨脹小便不通加茵陳葶
藶喘促不卧飲食不進余診之六脉洪數肺腎二部尤
甚余曰脾土既不能生肺金而心火又乘之此肺癰之
作也當滋化源緩則不救不信後唾膿痰復求治余曰
胸膈痞滿脾土敗也喘促不卧肺金敗也小便不通腎
水敗也脇肋膨脹肝木敗也飲食不化心火敗也此化
源既絶五臟已敗然藥豈能生耶已而果然
絲客姚荃者素鬱怒年近六十脾胃不健服香燥行氣
飲食少思兩脇脹悶服行氣破血飲食不入右脇脹痛
喜用手按彼疑為膈氣痰飲内傷余曰乃肝木尅脾土
而脾土不能生肺金也若内有瘀血雖单衣亦不敢着
肉用滋化源之藥四劑諸症頓退彼以為愈余曰火令
在邇當補脾土以保肺金彼不信後復作另用痰火之
劑益甚求治左闗右寸滑數此肺内潰矣仍不信乃服
前藥果吐穢膿而殁
學士吳北川過飲痰壅舌本强硬服降火化痰藥痰氣
益甚肢體不遂余作脾虛濕熱治之而愈
上舍史瞻之每至春咳𠻳用參蘇飲加芩連桑杏乃愈
乙巳春患之用前藥益甚更加喉瘖就治左尺洪數而
無力余曰此是腎經隂火刑尅肺金當滋化源遂以六
味丸料加麥門五味炒梔及補中益氣湯而愈
儒者張克明咳𠻳用二陳芩連枳殻胸滿氣喘侵晨吐
痰加蘇子杏仁口出痰涎口乾作渇余曰侵晨吐痰脾
虛不能消化飲食胸滿氣喘脾虛不能生肺金涎沫自
出脾虛不能收攝口乾作渇脾虛不能生津液遂用六
君加炮薑肉果温補脾胃更用八味丸以補土母而愈
一男子夏月吐痰或𠻳用胃火藥不應余以為火乘肺
金用麥門冬湯而愈後因勞復𠻳用補中益氣加桔梗
山梔片芩麥門五味而愈但口乾體倦小便赤濇日用
生脉散而痊若咳而属胃火有痰宜竹葉石膏湯胃氣
虛宜補中益氣加貝母桔梗若隂火上衝宜生脉散送
地黄丸以保肺氣生腎水此乃真臟之患非滋化源决
不能愈
一婦人患咳𠻳脇痛發熱日晡益甚用加味逍遥散熟
地治之而愈年餘因怒氣勞役前症仍作又太陽痛或
寒熱往來或咳𠻳遺尿皆属肝火血虛隂挺痿痺用前
散及地黄丸月餘而瘥
表弟婦咳𠻳發熱嘔吐痰涎日夜約五六碗喘𠻳不寧
胸瘞躁渇飲食不進崩血如湧此命門火衰脾土虛寒
用八味丸及附子理中湯加减治之而愈(詳見婦人血/崩)
一婦人不得於姑患咳胸膈不利飲食無味此脾肺俱
傷痰鬱於中先用歸脾湯加山梔撫芎貝母桔梗諸症
漸愈後以六君加芎歸桔梗間服全愈
一婦人咳𠻳早間吐痰甚多夜間喘急不寐余謂早間
多痰乃脾虛飲食所化夜間喘急乃肺虛隂火上衝遂
用補中益氣加麥門五味而愈
一婦人飲食後因怒患瘧嘔吐用藿香正氣散二劑而
愈後復怒吐痰甚多狂言熱熾胸脇脹痛手按少止脉
洪大無倫按之微細此属肝脾二經血虛以加味逍遥
散加熟地川芎二劑脉症頓退再用十全大補而安此
症若用疎通之劑是犯虛虛之戒矣
上舍陳道復長子虧損腎經久患咳𠻳午後益甚余曰
當補脾土滋化源使金水自能相生時孟春不信乃服
黄栢知母之類至夏吐痰引飲小便頻數面目如緋余
以白术當歸茯苓陳皮麥門五味丹皮澤㵼四劑乃以
參茋熟地山茱為丸俾服之諸症頓退復請視余以為
信遂用前藥如常與之彼仍泥不服卒致不起
産後咳𠻳見女科撮要
　　　各症方藥(十二/)
四物湯　治肝脾腎血虛發熱或日晡熱甚頭目不清
　或煩躁不寐胸膈作脹或脇作痛宜用此湯若脾氣
　虛而不能生血宜用四君子湯若脾氣鬱而虛宜用
　歸脾湯若腎水涸而不能生肝血宜用六味丸
　　當歸(三/錢)熟地黄(三/錢)芍藥(二/錢)川芎(一錢/五分)
　右水煎服
加味四物湯即前方加白术茯苓柴胡丹皮
四君子湯　治脾胃虛弱飲食少進或肢體腫脹肚腹
　作痛或大便不實體瘦面黄或胸膈虛痞痰𠻳吞酸
　若因脾胃虛寒而致宜香砂六君子若因脾經鬱結
　而致宜歸脾湯若因肝木侮脾胃而致宜用六君加
　木香芍藥若命門火虛而致宜用八味丸
　　人參　白术　茯苓(各二/錢)甘草(炙一/錢)
　右薑棗水煎服
異功散　治久咳不已或腹滿少食或面腫氣逆又治
　脾胃虛弱飲食少思等症即前方加陳皮
六君子湯即四君子加半夏陳皮　治脾胃虛弱飲食
　少思或久患瘧痢若見内熱或飲食難化作酸乃属
　虛火須加炮薑其功甚速
香砂六君子湯即前方加香附藿香砂仁
人參理中湯　治脾胃虛弱飲食少思或去後無度或
　嘔吐腹痛或飲食難化胸膈不利或瘧疾中氣虛損
　久不能愈或中氣虛弱痰氣不利口舌生瘡加附子
　名附子理中湯治中氣虛寒而患前症又治入房腹
　痛手足逆冷或犯寒氣或食冷物
　　人參　白术　乾薑(炮/)　甘草(炙各/等分)
　右每服五七錢或一兩水煎服
附子理中湯　治脾胃虛寒手足厥冷飲食不入或腸
　鳴切痛嘔逆吐㵼即前方加附子等分照前服
八珍湯　治氣血虛弱惡寒發熱煩躁作渇或不時寒
　熱眩暈昏憒或大便不實小便赤淋或飲食少思小
　腹脹痛等症即四物四君合方
十全大補湯　即八珍加黄茋肉桂治症同前又治遺
　精白濁自汗盗汗或内熱晡熱潮熱發熱或口乾作
　渇喉痛舌裂或胸乳膨脹脇肋作痛或臍腹隂冷便
　溺餘滴或頭頸時痛眩暈目花或心神不寧寤而不
　寐或形容不充肢體作痛或鼻吸氣冷急趍氣促此
　皆是無根虛火但服此藥諸症悉退
人參養榮湯　治脾肺俱虛發熱惡寒四肢倦怠肌肉
　消瘦面黄短氣食少作㵼若氣血虛而變見諸症莫
　能名狀勿論其病勿論其脉但用此湯其病悉退
　　白芍藥(錢/半)人參　陳皮　黄茋(蜜/炙)桂心　當歸
　　白术　甘草(炙各/一錢)熟地黄　五味子(炒/杵)茯苓(各七/分半)
　　逺志(五/分)
　右薑棗水煎服
當歸補血湯　治氣血俱虛肌熱惡寒面目赤色煩渇
　引飲脉洪大而虛重按似無此脉虛血虛也此病多
　有得於饑飽勞役者
　　黄茋(炙一/兩)當歸(二錢/酒製)
　右水煎服
當歸六黄湯
　　當歸　黄茋(炒/)生地黄　熟地黄(各一/錢)黄芩　黄
　　連　黄栢(各炒焦/五分)
獨參湯　治一切失血惡寒發熱作渇煩躁葢血生於
　氣故血脱補氣陽生隂長之理也
　　人參(二/兩)
　右棗十枚水煎服
歸脾湯　治思慮傷脾不能攝血致血妄行或健忘怔
　忡驚悸盗汗或心脾作痛嗜卧少食大便不調或肢
　體重痛月經不調赤白帶下或思慮傷脾而患瘧痢
　　人參　白术　白茯苓　龍眼肉　酸棗仁　黄
　　茋(各二/錢)逺志　當歸(各一/錢)木香　甘草(炙各/五分)
　右薑棗水煎服
加味歸脾湯即前方加柴胡山梔
加减八味丸　治腎水不足虛火上炎發熱作渇口舌
　生瘡或牙齦潰爛咽喉作痛或形體憔悴寢汗發熱
　五臟齊損即六味丸加肉桂一兩
六味丸(一/一)　(名地黄丸/名腎氣丸)　治腎經不足發熱作渇小便淋
　秘氣壅痰𠻳頭目眩暈眼花耳聾咽燥舌痛齒牙不
　固腰腿痿軟自汗盜汗便血諸血失音水泛為痰血
　虛發熱等症其功不能盡述
　　熟地黄(八兩/杵膏)山茱茰肉　乾山藥(各四/兩)牡丹皮
　　白茯苓　澤㵼(各三/兩)
　右各另為末和地黄加煉蜜丸桐子大每服七八十
　丸空心食前滚湯下
八味丸　治命門火衰不能生土以致脾胃虛寒飲食
　少思大便不實臍腹疼痛夜多漩溺等症即六味丸
　加肉桂附子各一兩
補中益氣湯　治中風虛弱四肢倦怠口乾發熱飲食
　無味或飲食失節勞倦身熱脉洪大無力或頭痛惡
　寒自汗或氣髙而喘身熱而煩脉微細軟弱自汗體
　倦少食或氣虛不能攝血或飲食勞役而患瘧痢等
　症因脾胃虛而久不能愈或元氣虛弱感冐風寒不
　勝發表宜用此代之若病後脾胃久虛四臟不能相
　生或洒淅惡寒情慘慘不樂目慌慌不明陽氣鬱遏
　者急加附子以囘陽
　　黄茋(炙一錢/五分)甘草(炙/)人參　當歸(酒/拌)白术(炒各/一錢)升
　　麻　柴胡(各三/分)陳皮(一/錢)
　　餘方見下卷
　
　
　
　
　
　
　
　
　
　
　
　
　
　
　
　薛氏醫案卷一
欽定四庫全書
　薛氏醫案卷二
　　　　　　　　　　　　　明　薛巳　撰
　　内科摘要
　　　脾腎虧損頭眩痰氣等症
閣老梁厚齋氣短有痰小便赤濇足跟作痛尺脉浮大
按之則濇此腎虛而痰飲也用四物送六味丸不月而
康仲景先生云氣虛有飲用腎氣丸補而逐之誠開後
學之矇瞶濟無窮之夭枉腎氣丸即六味也
都憲孟有涯氣短痰暈服辛香之劑痰盛遺尿兩尺浮
大按之如無余以為腎家不能納氣歸源香燥致甚耳
用八味丸料三劑而愈
孫都憲形體豐厚勞神善怒面帶陽色口渇吐痰或頭
目眩暈或熱從腹起左三脉洪而有力右三脉洪而無
力余謂足三隂虧損用補中益氣加麥門五味及加減
八味丸而愈若人少有老態不耐寒暑不勝勞役四時
迭病皆因少時氣血方長而勞心虧損或精血未滿而
御女過傷故其見症難以悉狀此精氣不足但滋化源
其病自痊又若飲食勞役七情失宜以致諸症亦當治
以前法設或六淫所侵而致諸症亦因真氣内虛而外
邪乘襲尤當固胃氣為主葢胃為五臟之根本故黄栢
知母不宜輕用恐復傷胃氣也大凡雜症属内因乃形
氣病氣俱不足當補不當㵼傷寒雖属外因亦宜分其
表裡虛實治當審之
昌平守王天成頭暈惡寒形體倦怠得食稍愈勞而益
甚寸闗脉浮大此脾肺虛弱用補中益氣加蔓荆子而
愈後因勞役發熱惡寒譫言不寐得食稍安用補中益
氣湯而痊
大尹祝支山因怒頭暈抝内筋攣時或寒熱日晡熱甚
此肝火筋攣氣虛頭暈用八珍加柴胡山梔牡丹皮二
十餘劑而愈
上舍顧桐石㑹飲於周上舍第問余曰向孟有涯陳東
谷俱為無嗣納寵已而得疾皆頭暈吐痰並用蘇合香
丸惟有涯得生何也余曰二症因腎虛不能納氣而為
頭暈不能制水而為痰涎東谷專主攻痰行氣有涯專
於益火補益故耳後余應杭人之請桐石房勞過度亦
患前症或用清氣化痰愈甚顧曰我病是腎虛不能納
氣歸源治者不悟而殁惜哉
一男子素厚味胸滿痰盛余曰膏粱之人内多積熱與
法製清氣化痰丸而愈彼為有驗修合餽送脾胃虛者
無不受害
先兄體貌豊偉唾痰甚多脉洪有力殊不耐勞遇風頭
暈欲仆口舌破裂或至赤爛誤食薑蒜少許口瘡益甚
服八味丸及補中益氣加附子錢許即愈停藥月餘諸
症仍作此命門虛火不歸源也
　　　肝腎虧損血燥結核等症(二/)
儒者楊澤之性躁嗜色缺盆結一核此肝火血燥筋攣
法當滋腎水生肝血不信乃内服降火化痰外敷南星
商陸轉大如碗余用補中益氣及六味地黄間以蘆薈
丸年餘元氣漸復而腫消
一男子素善怒左項微腫漸大如升用清痰理氣而大
熱作渇小便頻濁余謂腎水虧損用六味地黄補中益
氣而愈亦有胸脇等處大如升斗或破而如菌如榴不
問大小俱治以前法
一男子頸間結核大潰年餘一男子眉間一核初如豆
粒二年漸大如桃悉用清肝火養肝血益元氣而愈
舉人江節夫頸臂脇肋各結一核恪服袪痰降火軟堅
之劑益甚余曰此肝膽經血少而火燥也彼執前藥至
明年六月各核皆潰脉浮大而濇余斷以秋金將旺肝
木被尅必不起後果然
　　　脾腎虧損小便不利肚腹膨脹等症(三/)
大尹劉天錫内有濕熱大便滑利小便濇滯服淡滲之
劑愈加滴瀝小腹腿膝皆腫兩眼脹痛此腎虛熱在下
焦淡滲導損陽氣隂無以化遂用地黄滋腎二丸小便
如故更以補中益氣加麥門五味兼服而愈
州守王用之先因肚腹膨脹飲食少思服二陳枳實之
類小便不利大便不實咳痰腹脹用淡滲破氣之劑手
足俱冷此足三隂虛寒之症也用金匱腎氣丸不月而
康
州同劉禹功素不慎起居七情以致飲食不甘胸膈不
利用消導順氣肚腹痞悶吐痰氣逆用化痰降火食少
泄㵼小腹作脹用分利降火小便濇滯氣喘痰湧服清
氣化痰丸小便愈滯大便愈㵼肚腹脹大肚臍突出不
能寢卧六脉微細左寸虛甚右寸短促此命門火衰脾
腎虛寒之危症也先用金匱加减腎氣丸料内桂附各
一錢五分二劑下瘀穢甚多又以補中益氣送二神丸
二劑諸症悉退五六又用前藥數劑并附子之類貼腰
臍及湧泉穴寸脉漸復而安後因怒腹悶惑於人言服
沉香化氣丸大便下血諸症悉至余曰此隂絡傷也辭
不治果殁
一富商飲食起居失宜大便乾結常服潤腸等丸後胸
腹不利飲食不廿口乾體倦發熱吐痰服二陳黄連之
類前症益甚小便滴瀝大便泄㵼腹脹少食服五苓􁝢
麥之類小便不通體腫喘嗽用金匱腎氣丸補中益氣
湯而愈
一儒者失於調養飲食難化胸膈不利或用行氣消導
藥咳嗽喘促服行氣化痰藥肚腹漸脹服行氣分利藥
睡卧不能兩足浮腫小便不利大便不實脉浮大按之
微細兩寸皆短此脾腎虧損朝用補中益氣加薑附夕
用金匱腎氣加骨脂肉果各數劑諸症漸愈再佐以八
味丸兩月乃能歩履却服補中八味半載而康
一男子素不善調攝唾痰口乾飲食不美服化痰行氣
之劑胸滿腹膨痰涎愈盛服導痰理脾之劑肚腹膨脹
二便不利服分氣利水之劑腹大脇痛睡卧不得服破
血消導之劑兩足皆腫脉浮大不及於寸口朝用金匱
加减腎氣丸夕用補中益氣湯煎送前丸月餘諸症漸
退飲食漸進再用八味丸補中湯月餘自能轉側又兩
月而能歩履郤服大補湯還少丹又半載而康後稍失
調理其腹仍脹服前藥即愈
一男子患前症余為壯火補土漸愈彼欲速服攻積之
劑下血甚多余診之曰此隂絡傷故血内溢非所宜也
後果殁
一男子胸膈痞悶專服破氣之藥余曰此血虛病也血
生於脾上若服前藥脾氣弱而血愈虛矣不信又用内
傷之藥反吐血余曰此陽絡傷也後果然
大方世家湖郷離羣索居山妻趙氏忽嬰痰熱治者多
以寒凉偶得小愈三四年餘屢進屢退于是元氣消爍
庚子夏遍身浮腫手足麻冷日夜咳𠻳煩躁引飲小水
不利大肉盡去勢將危殆幸遇先生診之脉洪大而無倫
按之如無此虛熱無火法當壯火之源以生脾土與金
匱腎氣丸料服之頓覺小水潰决如泉俾日服前丸及
大補之藥二十餘劑而愈三四年間平康無恙迄今甲
辰仲春悲哀動中前症復作體如焚燎口肉盡腐胸腹
腫滿食不下咽者四日夫婦相顧束手待斃而已又承
先生視之投以八味丸二服神思清爽服金匱腎氣丸
料加參茋歸术未竟夕而胸次漸舒陡然思食不三日
而病去五六矣嗣後日用前二丸間服逾日而起至秋
初復患痢又服金匱腎氣丸料加參茋歸术黄連吳茱
木香痢遂止但覺後重又用補中益氣加木香黄連吳
茱五味數劑而全愈大方自分寒素命亦蹇剥山妻抱
病沉痼本難調攝苟非先生援救填壑未免今不肖奔
走衣食於外而可無内顧之憂矣然則先生之仁庇固
不肖全家之福亦不肖全家之感也斯言也當置之座
右以為子孫世誦之不肖嘗侍先生之側檢閲醫案始
知山妻奏效巔末遂秉書紀二丸藥之聖且彰先生用
藥之神萬一云吳門晩學生沈大方履文再拜頓首謹
書
　　　脾胃虧損暑濕所傷等症(四附食生冷入房/)
大司徒李蒲汀南吏部少宰時患黄疸當用淡滲之劑
公尚無嗣猶豫不决余曰有是病而用是藥以茵陳五
苓散加芩連山梔二劑而愈至辛卯得子公執余手而
笑曰醫方猶公案先設君避毁譽殘喘安得享餘年而
遂付託之望哉由是禮遇益厚
應天王治中遍身發黄妄言如狂苦于胸痛手不可近
此中焦畜血為患用桃仁承氣湯一劑下瘀血而愈
太守朱陽山弟下部蓄血發狂用抵當湯而愈
一儒者每春夏口乾發熱勞則頭痛服清凉化痰藥㵼
喘煩躁用香茹飲神思昏憒脉大而虛此因閉藏之際
不逺幃幕為患名曰注夏用補中益氣去柴胡升麻加
五味麥門炮薑一劑脉益甚仍用前藥加肉桂五分服
之即甦更用六味丸而痊
一儒者體肥善飲仲秋痰喘用二陳芩連益甚加桑皮
杏仁盗汗氣促加貝母枳殻不時發熱余以為脾肺虛
寒用八味丸以補土母補中益氣以接中氣而愈
一男子夏月入房食氷果腹痛余用附子理中湯而愈
有同患此者不信别用二陳芩連之類而死
一男子盛暑發熱胸背作痛飲湯自汗用發表之藥昏
憒譫語大便不實吐痰甚多用十全大補一劑頓退又
用補中益氣加炮薑二劑全愈
　　　肝脾腎虧損頭目耳鼻等症(五/)
給事張禹功目赤不明服袪風散熱藥反畏明重聽脉
大而虛此因勞心過度飲食失節以補中益氣加茯神
棗仁山藥山茱五味頓愈又勞役復甚用十全大補兼
以前藥漸愈却用補中益氣加前藥而痊東垣云諸經
脉絡皆走於面而行空竅其清氣散於目而為精走於
耳而為聽若心煩事冗飲食失節脾胃虧損心火太甚
百脉沸騰邪害孔竅而失明矣况脾為諸隂之首目為
血脉之宗脾虛則五臟之精氣皆為失所若不理脾胃
不養神血乃治標而不治本也
少宰李蒲汀耳如蟬鳴服四物湯耳鳴益甚此元氣虧
損之症五更服六味地黄丸食前服補中益氣湯頓愈
此症若血虛而有火用八珍加山梔柴胡氣虛而有火
四君加山梔柴胡若因怒就聾或鳴實用小柴胡加芎
歸山梔虛用補中益氣加山梔午前甚用四物加白术
茯苓久湏用補中益氣午後甚用地黄丸
少司馬黎仰之南銀臺時因怒耳鳴吐痰作嘔不食寒
熱脇痛用小柴胡合四物加山梔陳皮而瘥尚寳劉毅
齋怒則太陽作痛用小柴胡加茯苓山梔以清肝火更
用六味丸以生腎水後不再發
一儒者日晡兩目𦂳澁不能瞻視此元氣下陷用補中
益氣倍加參茋數劑全愈
一男子亦患前症服黄栢知母之類更加便血此脾虛
不能綂血肝虛不能藏血也用補中益氣六味地黄而
愈
一儒者兩目作痛服降火袪風之藥兩目如緋熱倦殊
甚余用十全大補湯數劑諸症悉退服補中益氣兼六
味丸而愈復因勞役午後目濇體倦服十全大補而痊
一男子房勞兼怒風府脹悶兩脇脹痛余作色慾損腎
怒氣傷肝用六味地黄丸料加白术當歸一劑而安
一儒者酒色過度頭腦兩脇作痛余以為腎虛而肝病
亦用前藥頓安
一男子面白鼻流清涕不聞馨穢三年矣用補中益氣
加麥門山梔而愈
一男子年二十素嗜酒色兩目赤痛或作或止兩尺洪
大按之微弱余謂少年得此目當失明翌早索途而行
不辨天日衆皆驚異余與六味地黄丸料加麥門五味
一劑頓明
婦人症見女科撮要
　　　脾肺腎虧損小便自遺淋濇等症(六/)
大司徒許函谷在南銀臺時因勞發熱小便自遺或時
不利余作肝火隂挺不能約制午前用補中益氣加山
藥黄栢知母午後服地黄丸月餘諸症悉退此症若服
燥劑而頻數或不利用四物麥門五味甘草若數而黄
用四物加山茱黄栢知母五味麥門若肺虛而短少用
補中益氣加山藥麥門若隂挺痿痺而頻數用地黄丸
若熱結膀胱而不利用五淋散若脾肺燥不能化生用
黄芩清肺飲若膀胱隂虛陽無以生而淋瀝用滋腎丸
若膀胱陽虛隂無以化而淋濇用六味丸若轉筋小便
不通或喘急欲死不問男女孕婦急用八味丸緩則不
救若老人隂痿思色精不出而内敗小便道澁痛如淋
用加减八味丸料加車前牛膝若老人精已竭而復耗
之大小便道牽痛愈痛愈欲便愈便則愈痛亦治以前
藥不應急加附子若喘嗽吐痰腿足冷腫腰骨大痛而
目浮腫太陽作痛亦治以前藥若痛愈而小便仍濇宜
用加减八味丸以緩治之(詳見褚氏遺書精/血篇但無冶法耳)
司徒邊華泉小便頻數濇滯短赤口乾唾痰此腎經陽
虛熱燥隂無以化用六味滋腎二丸而愈
司馬李悟山莖中作痛小便如淋口乾唾痰此思色精
降而内敗用補中益氣六味地黄而愈
考功楊村庵口舌乾燥小便頻數此膀胱陽燥隂虛先
用滋腎丸以補隂而小便愈再用補中益氣六味地黄
以補肺腎而安若汗多而小便短少或體不禁寒乃脾
肺氣虛也
司空何燕泉小便赤短體倦食少缺盆作痛此脾肺虛
弱不能生腎水當滋化源用補中益氣六味丸加五味
而安
商主客素膏粱小便赤數口乾作渇吐痰稠粘右寸闗
數而有力此脾肺積熱遺於膀胱用黄芩清肺飲調理
脾肺用滋腎六味二丸滋補腎水而愈
一儒者發熱無時飲水不絶每登厮小便濇痛大便牽
痛此精竭復耗所致用六味丸加五味子及補中益氣
喜其謹守得愈若肢體畏寒喜熱飲食用八味丸
儒者楊文魁痢後兩足浮腫胸腹脹滿小便短少用分
利之劑遍身腫兼氣喘余曰兩足浮腫脾氣下陷也胸
腹脹滿脾虛作痞也小便短少肺不能生腎也身腫氣
喘脾不能生肺也用補中益氣湯加附子而愈半載後
因飲食勞倦兩目浮腫小便短少仍服前藥頓愈
甲戌年七月余奉侍武廟湯藥勞役過甚飲食失節
復兼怒氣次年春莖中作痒時出白津時或痛甚急以
手𦂳捻纔止此肝脾之氣虛也服地黄丸及補中益氣
加黄栢柴胡山梔茯苓木通而愈至丁酉九月又因勞
役小便淋瀝莖痒竅痛仍服前湯加木通茯苓膽草澤
㵼及地黄丸而愈
大尹顧榮甫尾閭作痒小便赤濇左尺脉洪數属腎經
虛熱法當滋補彼不信乃服黄栢知母等藥年許髙骨
腫痛小便淋瀝肺腎二脉洪數無倫余曰子母俱敗無
能為矣後果殁
余甲辰仲夏在横金陳白野第㑹其外舅顧同厓求余
診脉左尺澁結右寸洪數余曰此肺金不能生腎水誠
可慮果至季冬莖道澁痛如淋愈痛則愈欲便愈便則
愈痛而殁
　　　脾肺腎虧損虛勞怯弱等症(七/)
庻吉士黄伯鄰發熱吐痰口乾體倦自用補中益氣湯
不應余謂此金水俱虛之症兼服地黄丸而愈後背患
一癤煩痛寒熱彼因前月嘗偕往視郭主政背疽郭不
經意余决其殞於金旺之日果符余言已而郭氏妻孥
感其毒皆患惡瘡伯鄰所患與郭患同心甚恐余曰此
小瘡也憎寒等症皆隂虛舊症果是瘡毒亦當補氣血
余在第就以地黄丸料煎與服之即睡良久各症頓退
自後常有頭面耳目口舌作痛或吐痰眩暈之類服前
藥即愈後任都憲督鹽法道出於蘇必垂顧焉
少司空何瀟川足熱口乾吐痰頭暈服四物黄連黄栢
飲食即减痰熱益甚用十全大補加麥門五味山藥山
茱而愈
一儒者或兩足發熱或脚跟作痛用六味丸及四物加
麥門五味𤣥參治之而愈後因勞役發熱惡寒作渇煩
躁用當歸補血湯而安
儒者劉允功形體魁偉冬日飲水自喜壯實余曰此隂
虛也不信一日口舌生瘡或用寒凉之劑肢體倦怠發
熱惡寒余用六味地黄補中益氣而愈
一男子腿内作痛用滲濕化痰藥痛連臀肉面赤吐痰
脚跟發熱余曰乃腎虛隂火上炎當滋化源不信服黄
栢知母之類而殁
余甥居宏年十四而娶至二十形體豐厚發熱作渇面
赤作脹或外為砭血内用降火肢體倦怠痰涎愈多脉
洪數鼓指用六味丸及大補湯加麥門五味而痊
余甥凌雲漢年十六庚子夏作渇發熱吐痰唇燥遍身
生疥兩腿尤多色黯作痒日晡愈熾仲冬腿患瘡尺脉
洪數余曰疥腎疳也瘡骨疽也皆腎經虛症針之膿出
其氣氤氲余謂火旺之際必患瘵症遂用六味地黄十
全大補不二旬諸症愈而瘵症具仍用前藥而愈抵冬
娶妻至春其症復作父母憂之俾其外寢雖其年少謹
疾亦服地黄丸數斤煎藥三百餘劑而愈
其弟雲霄年十五壬寅夏見其面赤唇燥形體消瘦余
曰子病將進矣癸卯冬復見之曰子病愈深矣至甲辰
夏胃經部分有青色此木乘土也始求治先以六君加
柴胡芍藥山梔蕪荑炒黑黄連數劑及四味肥兒六味
地黄二丸及參苓白术歸芍山梔麥門五味炙草三十
餘劑肝火漸退更加膽草柴胡三十餘劑乃去芍加肉
桂三十餘劑及加减八味丸元氣漸復而愈
　　　脾肺腎虧損遺精吐血便血等症(八/)
少宰汪涵齋頭暈白濁余用補中益氣加茯苓半夏愈
而復患腰痛用山茱山藥五味萆薢逺志頓愈又因勞
心盗汗白濁以歸脾湯加五味而愈後不時昡暈用八
味丸全愈
南銀臺許函谷因勞發熱作渇小便自遺或時閉濇余
作肝火血虛隂挺不能約制午前用補中益氣加山藥
山茱午後服地黄丸月餘諸症悉退
司㕔陳石鏡久患白濁發熱體倦用補中益氣加炮薑
四劑白濁稍止再用六味地黄兼服諸症悉愈
光禄柴黼庵因勞患赤白濁用濟生歸脾十全大補二
湯間服而愈
司㕔張檢齋隂囊腫痛時發寒熱若小腹作痛則莖出
白津用小柴胡加山梔膽草茱茰芎歸而愈
朱工部勞則遺精齒牙即痛用補中益氣加半夏茯苓
芍藥并六味地黄丸漸愈更以十全大補加麥門五味
而痊
一男子白濁夢遺口乾作渇大便閉澁午後熱甚用補
中益氣加芍藥𤣥參并加减八味丸而愈
一男子莖中痛出白津小便秘時作痒用小柴胡加山
梔澤㵼炒連木通膽草茯苓二劑頓愈又兼六味地黄
丸而痊
一男子發熱便血精滑○一男子尿血發熱○一男子
發熱遺精或小便不禁俱属腎經虧損用地黄丸益氣
湯以滋化源並皆得愈
一男子鰥居數年素勤苦勞則吐血發熱煩躁服犀角
地黄湯氣髙而喘前病益盛更遺精白濁形體倦怠飲
食少思脉洪大舉按有力服十全大補加麥門五味山
茱山藥而愈
儒者楊啓元素勤苦吐血發痙不知人事余以為脾胃
虛損用十全大補湯及加减八味丸而痙愈再用歸脾
湯而血止
一儒者因飲食勞役及惱怒眉髮脱落余以為勞傷精
血隂火上炎所致用補中益氣加麥門五味及六味地
黄丸加五味眉髮頓生如故
一男子年二十巔毛脱盡用六味地黄丸不數日髪生
寸許兩月復舊○吳江史萬湖云有男女偶合眉髮脱
落無藥調治至數月後復生
一童子年十四發熱吐血余謂宜補中益氣以滋化源
不信用寒凉降火愈甚始謂余曰童子未室何腎虛之
有參茋補氣奚為用之余述丹溪先生云腎主閉藏肝
主疎泄二臟俱有相火而其系上属於心心為君火為
物所感則易於動心動則相火翕然而隨雖不交㑹其
精亦暗耗矣又精血篇云男子精未滿而御女以通其
精則五臟有不滿之處異日有難狀之疾遂用補中益
氣及地黄丸而瘥
一男子咳𠻳吐血熱渇痰盛盗汗遺精用地黄丸料加
麥門五味治之而愈後因勞怒忽吐紫血塊先用花蕋
石散又用獨參湯漸愈後勞則咳𠻳吐血一二口脾肺
腎三脉皆洪數用補中益氣六味地黄而全愈
辛丑夏余在嘉興屠内翰第遇星士張東谷談命時出
中庭吐血一二口云久有此症遇勞即作余意此勞傷
肺氣其血必散視之果然與補中益氣加麥門五味山
藥熟地茯神遠志服之而愈翌早請見云每服四物黄
連山梔之類血益多而倦益甚余得公一七吐血頓止
神思如故何也余曰脾綂血肺主氣此勞傷脾肺致血
妄行故用前藥健脾肺之氣而嘘血歸源耳後率其子
以師余余曰管見已行於世矣子宜覽之
　　　肝脾腎虧損下部瘡腫等症(九/)
通府黄廷用飲食起居失宜兩足發熱口乾吐痰自用
二陳四物益甚兩尺數而無力余曰此腎虛之症也不
信仍服前藥足跟熱痒以為瘡毒又服導濕之劑赤腫
大熱外用敷藥破而出水久而不愈及用追毒丹瘡突
如桃始信余言滋其化源半載得瘥
儒者章立之左股作痛用清熱滲濕之藥色赤腫脹痛
連腰脇腿足無力余以為足三隂虛用補中益氣六味
地黄兩月餘元氣漸復諸症漸退喜其慎疾年許而痊
府庠鍾之英兩腿生瘡色黯如錢似癬者三四痒痛相
循膿水淋漓晡熱内熱口乾面黧此腎虛之症用加味
六味丸數日而愈此等症候用袪風敗毒之劑以致誤
人多矣
一男子素遺精脚跟作痛口乾作渇大便乾燥午後熱
甚用補中益氣加芍藥𤣥參及六味丸而愈
餘症見外科樞要
　　　脾肺腎虧損大便秘結等症(十/)
一儒者大便素結服搜風順氣丸後胸膈不利飲食善
消面帶陽色左闗尺脉洪而虛余曰此足三隂虛也彼
恃知醫不信乃服潤腸丸大便不實肢體倦怠余與補
中益氣六味地黄月餘而驗年許而安若脾肺氣虛者
用補中益氣湯若脾經鬱結者用加味歸脾湯若氣血
虛者用八珍湯加肉蓯蓉若脾經津液涸者用六味丸
若發熱作渇飲冷者用竹葉黄茋湯若燥在直腸用猪
膽汁導之若肝膽邪侮脾者用小柴胡加山梔郁李枳
殻若膏粱厚味積熱者用加味清胃散亦有熱燥風燥
陽結隂結者當審其因而治之若復傷胃氣多成敗症
一老儒素有風熱飲食如常大便十七日不通肚腹不
脹兩尺脉洪大而虛此隂火内爍津液用六味丸二十
餘劑至三十二日始欲去用猪膽潤而通利如常
一婦人年七十有三痰喘内熱大便不通兩月不寐脉
洪大重按微細此属肝肺腎虧損朝用六味丸夕用逍
遥散各三十餘劑計所進飲食百餘碗腹始痞悶乃以
猪膽汁導而通之用十全大補調理而安若間前藥飲
食不進諸症復作
一男子年五十餘因怒少食大便不利服潤腸丸大便
秘結胸脇作痛欲兼服脾約丸肝脾腎脉浮而濇余曰
此足三隂精血虧損之症也東垣先生云若人胃强脾
弱約束津液不得四布但輸膀胱小便數而大便難者
用脾約丸若人隂血枯槁内火燔灼肺金受邪土受木
傷脾肺失傳大便秘而小便數者用潤腸丸令滋其化
源則大便自調矣如法果驗
一儒者懐抱鬱結復因塲屋不遂發熱作渇胸膈不利
飲食少思服清熱化痰行氣等劑前症益甚肢體倦怠
心脾二脉濇滯此鬱結傷脾之變症也遂用加味歸脾
湯治之飲食漸進諸症漸退但大便尚濇兩顴赤色此
肝腎虛火内傷隂血用八珍湯加蓯蓉麥門五味至三
十餘劑大便自潤○一男子所患同前不信余言服大
黄等藥泄㵼便血遍身黑黯復求治余視之曰此隂陽
二絡俱傷也經曰陽絡傷則血外溢隂絡傷則血内溢
辭不治後果然
職方陳莪齋年踰六旬先因大便不通服内疏等劑後
飲食少思胸腹作脹兩脇作痛形體倦怠兩尺浮大左
闗短濇右闗弦濇時五月請治余意乃命門火衰不能
生脾土而肺金又尅肝木憂其金旺之際不起後果然
　　　各症方藥(十二/)
小柴胡湯　治肝膽症寒熱往來或日晡發熱或濕熱
　身熱黙黙不欲食或怒火口苦耳聾咳嗽發熱脇下
　作痛甚者轉側不便兩袪痞滿或泄㵼咳嗽或吐酸
　食苦水或因怒而患瘧痢等症
　　柴胡(二/錢)黄芩(一錢/五分)人參　半夏(各七/分)甘草(炙五/分)
　右薑水煎服
加味小柴胡湯　治血虛大勞大怒火動熱入血室或
　婦女經行感冐發熱寒熱如瘧夜間熱甚或譫語即
　前方加生地黄一錢
黄芩半夏生薑湯　治膽腑發咳嘔苦水如膽汁
　　黄芩(炒/)生薑(各三/錢)甘草(炙/)半夏(各二/錢)
　右薑水煎服
桔梗湯　治心臟發咳咳而喉中如梗狀甚則咽腫喉
　痺
　　苦梗(三/錢)甘草(六/錢)
　右水煎服
芍藥甘草湯　治小腸腑發咳咳而失氣
　　芍藥　甘草(炙各/四錢)
　右水煎服
升麻湯　治脾臟發欬欬而右脇下痛痛引肩背甚則
　不可以動
　　升麻　白芍藥　甘草(各二/錢)葛根(三/錢)
　右水煎服
烏梅丸　治胃腑發欬欬而嘔嘔甚則長蟲出
　　烏梅(三十/箇)細辛　附子　桂枝　人參　黄栢(各/六)
　　(錢/)乾薑(一/兩)黄連(一兩/五錢)當歸　蜀椒(各四/兩)
　右為末用酒浸烏梅一宿去核蒸之與米飯搗如泥
　丸桐子大每服三十丸白湯下
麻黄湯　治肺臟發欬欬而喘急有聲甚則唾血
　　麻黄(三/錢)桂枝(二/錢)甘草(一/錢)杏仁(二十/箇)
　右水煎服
赤石脂禹餘粮湯　治大腸腑發欬欬而遺屎
　　赤石脂　禹餘粮(各二兩/並打碎)
　右水煎服
麻黄附子細辛湯　治腎臟發欬欬則腰背相引而痛
　甚則欬涎又治寒邪犯齒致腦齒痛宜急用之緩則
　不救
　　麻黄　細辛(各二/錢)附子(一/錢)
　右水煎服
茯苓甘草湯　治膀胱腑發欬欬而遺溺
　　茯苓(二/錢)桂枝(二錢/五分)生薑(五大/片)甘草(炙一/錢)
　右水煎服
異功散　治久欬不已或腹痛少食面腫氣逆又治脾
　胃虛弱飲食少思等症
　　人參　茯苓　白术　甘草　陳皮(各等/分)
　右每服三五錢薑棗水煎
法製清氣化痰丸　順氣快脾化痰消食
　　半夏　南星(去皮/尖)白礬　皁角(切/)乾薑(各四/兩)
　右先將白礬等三味用水五碗煎取水三碗却入半
　夏二味浸二日再煑至半夏南星無白㸃為度晒乾
　　陳皮　青皮(去/欀)紫蘇子(炒/)蘿葡子(炒另/研)葛根　神
　　麯(炒/)麥蘖(炒/)杏仁(去皮尖/炒研)山查子　香附子(各二/兩)
　右為末蒸餅丸桐子大每服五七十丸臨卧食後茶
　湯下
升陽益胃湯　治脾胃虛弱肢體怠惰或體重節痛口
　舌乾渇飲食無味大便不調小便頻數飲食不消兼
　見肺病洒淅惡寒悽慘不樂乃陽不和也
　　羌活　獨活　防風(各五/錢)柴胡　白术　茯苓(渇/者)
　　(不/用)澤㵼(各三/錢)人參　半夏　甘草(炙各/一兩)黄茋(二/兩)芍
　　藥　黄連　陳皮(各四/錢)
　右每服三五錢薑棗水煎早温服如小便愈而病益
　加是不宜利小便也當少减茯苓澤㵼
生脉散　治熱傷元氣肢體倦怠氣短懶言口乾作渇
　汗出不止或濕熱大行金為火制絶寒水生化之源
　致肢體痿軟脚欹眼黒最宜服之
　　人參(五/錢)五味子　麥門冬(各三/錢)
　右水煎服
清燥湯　治元氣虛濕熱乘之遍身痠軟或肺金受邪
　絶寒水生化之源腎無所養小便赤少大便不調腿
　腰痿軟或口乾作渇體重麻木頭目眩暈飲食少思
　或自汗盗汗肢體倦怠胸滿氣促
　　黄茋(一錢/五分)黄連　神麯(炒/)五味子(九粒/杵炒)猪苓　柴
　　胡　甘草(炙各/二分)蒼术　白术　麥門冬　陳皮
　　生地黄　澤㵼(各五/分)白茯苓　人參　當歸　升
　　麻(各三/分)黄栢(酒拌/一分)
　右水煎服
清暑益氣湯　治元氣弱暑熱乘之精神困倦胸滿氣
　促肢節疼痛或小便黄數大便溏頻又暑熱㵼痢瘧
　疾之良劑
　　升麻　黄茋(炒去汗/各一錢)蒼术(一錢/五分)人參　白术　陳
　　皮　神麯(炒各/五分)甘草(炙/)乾葛(各三/分)五味子(九粒/杵炒)
　右水煎服
香茹飲(加黄連名黄/連香茹飲)治一切暑毒腹痛霍亂吐㵼或頭
　痛昏憒
　　香薷　茯苓　白扁豆　厚朴　甘草(各一/錢)
　右水煎服
麥門冬湯　治火熱乘肺欬唾有血
　　麥門冬(去/心)防風(各二/錢)白茯苓(二/錢)人參(一/錢)
　右水煎服
二神丸　治脾腎虛弱侵晨五更作㵼或全不思食或
　食而不化大便不實神效
　　破故紙(四兩/炒)肉豆䓻(二兩/生用)
　右為末用大紅棗四十九枚生薑四兩切碎用水煑
　熟去薑取棗肉和藥丸桐子大每服五十丸空心鹽
　湯下
五味子散　治腎泄在侵晨五更作㵼飲食不進或大
　便不實不時去後為丸尤效
　　五味子(炒二/兩)吳茱茰(炒五/錢)
　右為末每服二錢白湯調
四神丸　治脾腎虛弱大便不實飲食不思
　　肉豆䓻　補骨脂　五味子　吳茱茰(各為/末)生薑
　　(四/兩)紅棗(五十/枚)
　右用水一碗煑薑棗去薑水乾取棗肉丸桐子大每
　服五七十丸空心日前服
保和丸　治飲食停滯胸膈痞滿或吞酸腹脹
　　神麯(炒/)半夏　茯苓(各一/兩)山查(取肉二/兩蒸)蘿蔔子(炒/)
　　陳皮　連翹(各五/錢)
　右為末粥丸加白术二兩名大安丸
越鞠丸　治六鬱胸膈痞滿或吞酸嘔吐飲食不化
　　蒼术　神麯　撫弓　麥芽(炒/)香附　山查　山
　　梔(各等/分)
　右為末水調神麯麥芽末糊丸桐子大每服六七十
　丸滚湯下
茵陳五苓散　治酒積分利其濕
　　茵陳　白术　猪苓(各一/錢)桂(三/分)澤㵼(一錢/五分)
　右水煎服
葛花解酲湯　治酒積上下分消
　　白豆䓻　砂仁　葛花(各半/兩)木香(五/分)青皮(三/錢)陳皮
　　　白茯苓　猪苓　人參(各一/錢半)白术　神麯(炒/)澤
　　㵼　乾薑(各二/錢)
　右為末每服五錢白湯調得微汗酒病去矣
益黄散　治脾土虛寒寒水反來侮土而嘔吐不食或
　肚腹作痛或大便不實手足逆冷等症
　　陳皮(一/兩)青皮　阿子肉　甘草(炙/)丁香(各二/錢)
　右每服四錢水煎服
人參安胃散　治脾胃虛熱嘔吐或泄㵼不食
　　人參(一/錢)黄茋(二/錢)生廿草　炙甘草(各五/分)白芍藥(七/分)
　　白茯苓(四/分)陳皮(三/分)黄連(二/分)
　右水煎服
人參養胃湯　治外感風寒内傷飲食寒熱頭疼或作
　瘧疾
　　半夏　厚朴(薑/製)橘紅(各八/分)藿香葉　草菓　茯苓
　　　人參(各五/分)甘草(炙三/分)蒼术(一/錢)
　右薑七片烏梅一箇水煎服
藿香正氣散　治外感風寒内停飲食頭疼寒熱或霍
　亂泄㵼或作瘧疾
　　桔梗　大腹皮　紫蘇　茯苓　厚朴(製各/一錢)丼草
　　(炙五/分)藿香(一錢/五分)
　右薑棗水煎熱服
白虎湯治胃熱作渇暑熱尤効
　　知母　石膏(各二/錢)粳米(半/合)
　右水煎服
竹葉黄茋湯　治胃虛火盛而作渇
　　淡竹葉(二/錢)黄茋　生地黄　麥門冬　當歸　川
　　芎　甘草　黄芩(炒/)芍藥　人參　石膏(煅各/一錢)
　右水煎服
竹葉石膏湯　治胃火盛而作渇
　　淡竹葉　石膏(煅/)桔梗　木通　薄荷葉　甘草
　　(各一/錢)
　右水煎服
四七湯　治七情鬱結心腹絞痛或為膨脹
　　人參　官桂　半夏(洗七次/各一錢)甘草(炙五/分)
　右薑水煎服
青州白丸子　治風痰咳嗽或牙闗𦂳急或痰喘體麻
　　南星(三/而)半夏(七/兩)白附子(一/兩)川烏(半兩各/生用)
　右為末絹袋盛井水擺浸仍換水浸三五日晒乾糯
　米粉丸如急用以薑汁糊丸亦可
左金丸(一名四/金丸)治肝火脇刺痛或發寒熱或頭目作痛
　或大便不實或小便淋秘或小腹疼痛一切肝火之
　症
　　黄連(六/兩)吳茱茰(一兩湯煑/片時用)
　右為末粥丸白术陳皮湯下
當歸龍薈丸　治肝經實火大便秘結小便澁滯或胸
　膈作痛隂嚢腫脹凡属肝經實火皆宜用之
　　當歸　龍膽草　梔子仁　黄連　黄芩(各一/兩)大
　　黄　蘆薈　青黛(各五/錢)木香(二錢/五分)麝香(另研/五分)
　右為末炒神麯糊丸每服二十丸薑湯下
神效黄茋湯　治渾身或頭面手足麻木不仁目𦂳縮
　小及羞明畏日或視物不明
　　黄茋(二/両)人參(八/錢)甘草(炙/)白芍藥(各一/兩)蔓荆子(一/兩)陳
　　皮(五/錢)
　右每服五錢水煎臨卧熱服如麻木不仁雖有熱症
　不用黄栢加黄茋
益氣聰明湯　治久病或因尅伐脾胃傷損眼目昏暗
　或飲食失節勞役形體脾胃不足得内瘴耳鳴之患
　或多年眼目昏暗視物不明此藥能令廣大聰明久
　服無内瘴外瘴耳鳴耳聾等症
　　黄茋　甘草(炙/)人參(各五/錢)蔓荆子(一錢/五分)升麻　葛
　　根(各三/錢)芍藥　黄栢(酒炒各/一錢)
　右每服五錢水煎臨卧并五更服
芍藥清肝散　治眵多眊燥𦂳澁羞明赤脉貫睛臟腑
　秘結
　　白术　甘草　川芎　防風　荆芥　桔梗　羌
　　活(各三/分)芍藥　柴胡　前胡　薄荷　黄芩(各二/分半)
　　山梔　知母　滑石　石膏(各二/分)大黄(四/分)芒硝(二/分)
　　(半/)
　右水煎食後熱服
黄連天花粉丸　治症同上
　　黄連　菊花　川芎　薄荷(各一/兩)天花粉　連翹
　　　黄芩　梔子(各四/兩)黄栢(六/兩)
　右為末滴水丸桐子大每服五十丸加至百丸食後
　臨卧茶湯下
㗜鼻通氣散　治眼腫脹赤昏暗羞明癮澁疼痛或風
　痒鼻塞頭痛腦酸外翳攀睛眵淚稠粘
　　鵞不食草(二/錢)青黛　川芎(各一/錢)
　右為末含水滿口毎用如米許㗜鼻内淚出為度
選竒湯　治風熱上壅眉稜骨痛或頭目眩暈
　　羗活　防風(各三/錢)甘草(二錢夏/生冬炒)黄芩(酒製冬去/之熱甚用)
　右每服三錢水煎時時服
助陽活血湯　治眼睫無力常欲垂閉餘治同上
　　黄茋　甘草(炙/)防風　當歸(各五/分)白芷(四/分)蔓荆子
　　(四/分)升麻(七/分)
　右水煎食後熱服
益隂腎氣丸　治症同上
　　熟地黄(三/兩)當歸(酒/洗)柴胡　五味子　乾山藥　山
　　茱茰(去核各/半兩)茯苓　澤㵼(各二/錢半)生地黄(酒炒/四兩)
　右為末煉密丸桐子大每服百丸茶湯下日二三服
連翹飲　治目中溜火惡日與火癮澁小角𦂳久視昏
　花迎風有淚
　　蔓荆子　生甘草　連翹(各三/錢)柴胡(五/錢)黄芩(酒製/五分)
　　生地黄　當歸　紅葵花　人參(各三/分)黄茋(五/分)升
　　麻(一/錢)防風　羌活(各二/分)
　右水煎服
地芝丸　治目不能逺視能近視或妨近視
　　生地黄(焙乾/四兩)天門冬(去/心)枳殻(麩/炒)真甘菊花(各二/兩)
　右為末煉蜜丸桐子大每服百丸茶清或温酒下
定志丸　治目不能近視反能逺視
　　白茯苓　人參(各二/兩)逺志(去/心)菖蒲(各一/兩)
　右為末煉蜜丸桐子大以硃砂為衣每十丸至三十
　丸米飲食後下日三服
大蘆薈丸(一名九/味蘆薈)治大人小人下疳潰爛或作痛又治
　肝疳食積口鼻生瘡牙齦蝕爛
　　胡黄連　黄連　蘆薈　木香　白蕪荑(炒/)青皮
　　　白雷丸　鶴虱草(各一/兩)麝香(三/錢)
　右為末蒸餅糊丸如麻子大每服一錢空心米飲下
四味肥兒丸(一名小/肥兒丸)治諸疳發熱目生雲翳口舌生瘡
　或牙齦腐爛肌肉消瘦遍身生瘡等症與地黄丸兼
　服
　　黄連(炒/)蕪荑(炒/)神麯(炒/)麥芽(炒各/等分)
　右各為末水糊丸桐子大每服二三十丸空心白湯
　下
阿魏膏　治一切痞塊更服胡連丸
　　羌活　獨活　𤣥參　官桂　赤芍藥　川山甲
　　　生地黄　兩頭尖　大黄　白芷　天麻(各五/錢)
　　槐柳桃枝(各三/錢)紅花(四/錢)木鱉子(二十枚/去殻)亂髮(如雞/子大)
　　(一/塊)
　右用香油二斤四兩煎黑去查入髮煎髮化仍去柤
　徐下黄丹煎軟硬得中入朴硝阿魏蘇合油乳香没
　藥各五錢麝香五錢調匀即成膏矣攤貼患處内服
　丸藥黄丹須用真正者効凡貼膏藥先用朴硝隨患
　處鋪半指厚以紙葢用熱熨斗熨良久如硝耗再加
　熨之二時許方貼膏藥若是肝積加蘆薈末同熨
桃仁承氣湯　治血結胸中手不可近或中焦蓄血寒
　熱胸滿漱水不欲嚥善忘昏迷其人如狂
　　桃仁(半/兩)大黄(一/兩)甘草(二/錢)桂(三/錢)芒硝(三/錢)
　右每服一兩薑水煎
抵當湯　治下部蓄血腹内作痛手不可近或發狂少
　腹滿硬小便自利大便反黑如狂者在中發狂者在
　下也
　　大黄　水蛭(炒各/半兩)蝱蟲(去翅/足)桃仁(各三/錢)
　右每服五錢水煎服如作丸煉蜜和之
花蕋石散
　　硫黄(上色明淨/者四兩)花蕋石(一/兩)
　右各為末拌匀先用紙筋和鹽泥固濟瓦礶一箇泥
　乾入藥仍用泥封口候乾用炭周疊煅赤罐冷取出
　為細末每服一錢童便酒下
搜風順氣丸　治痔漏風熱閉結
　　車前子(兩/半)大麻子(㣲/炒)大黄(五錢半/生半熟)牛膝(酒/浸)郁李仁
　　　兔絲子(酒/浸)枳殻　山藥(各二/錢)
　右為末煉蜜丸桐子大每服三十丸白湯下
五淋散　治膀胱有熱水道不通淋澁不出或尿如豆
　汁或成沙　或如膏汁或熱怫便血
　　赤茯苓(一錢/五分)赤芍藥　山梔(各一/錢)當歸　甘草(各/一)
　　(錢五/分)
　右入燈心水煎服
加味逍遥散　治肝脾血虛發熱或潮熱晡熱或自汗
　盗汗或頭痛目澁或怔忡不寧或頰赤口乾或月經
　不調肚腹作痛或小腹重墜水道澁痛或腫痛出膿
　内熱作渇等症
　　當歸　芍藥　茯苓　白术(炒/)柴胡(各/錢)牡丹皮
　　山梔(炒/)甘草(炙各/五分)
　右水煎服
逍遥散即前方去山梔牡丹皮
還少丹　治脾腎虛寒飲食少思發熱盗汗遺精白濁
　又治真氣虧損肌體瘦弱等症
　　肉蓯蓉　遠志(去/心)􁫮香　巴㦸　乾山藥　枸杞
　　子　熟地黄　石菖蒲　山茱茰(去/核)牛膝　杜仲
　　(去皮/薑製)楮實子　五味子　白茯苓(各一/兩)
　右各另為末和匀用棗肉百枚并煉蜜丸桐子大每
　服五七十丸空心温酒或鹽湯下日三服
交加散　治食瘧神效
　　肉豆䓻(二箇一/生一煨)草豆䓻(二箇一/生一煨)甘草(二錢半炙/半生甪)厚
　　朴(二錢半製/用半生用)生薑(一兩煨五/錢生五錢)
　右薑水煎發日五更服
仲景白虎加桂枝湯　治温瘧
　　知母(六/錢)甘草(炙二/錢)石膏(五/錢)桂枝(一/錢)粳米(一/合)
　右水煎服此太陽陽明經藥也
柴胡桂薑湯　治寒多微有熱或但寒不熱名曰牝瘧
　　桂枝　黄芩　牡蠣　甘草(炙/)乾薑(各一/錢)栝蔞根
　　　柴胡(各二/錢)
　右水煎服汗出即愈此少陽經藥也
桂枝羌活湯　治瘧處暑以前發頭項痛脉浮惡風有
　汗
　　桂枝　羌活　防風　甘草(各一錢/五分)
　右水煎發而服如吐加半夏麯
麻黄羌活湯　治症如前但惡風而無汗
　　麻黄(去/節)羌活　防風　丼草(各半/兩)
　右如前服加法同上二方太陽經藥也
白芷湯　治瘧病身熱目痛熱多寒少脉長先以大柴
　胡下之餘熱不盡當服此湯
　　白芷(一/兩)知母(一兩/七錢)石膏(四/兩)
　右依前服此陽明經藥也
桂枝芍藥湯　治瘧寒熱大作不論先後此太陽陽明
　合病寒熱作則必戰慄經曰熱勝而動也發熱汗出
　不愈内熱也此湯主之
　　桂枝(五/分)黄茋　知母　石膏　芍藥(各二/錢)
　右水煎此太陽陽明經藥也
桂枝黄芩湯　如服前藥轉劇三陽合病也宜此和之
　　柴胡(一錢/五分)黄芩　人參　甘草(各八/分)半夏　石膏
　　　知母(各五/分)桂枝(二/分)
　右依前服如外邪已解而内邪未已從卯至午發者
　宜大柴胡下之從午至酉發者邪氣在内也宜大承
　氣下之從酉至子發者或至寅發者邪氣在血也
桂枝石膏湯　治瘧隔日發先寒後熱寒少熱多
　　桂枝(五/錢)黄芩(一/兩)石膏　知母(各一兩/五錢)
　右水煎分三服此太陽陽明經藥也
麻黄黄芩湯　治瘧發如前而夜發者
　　麻黄(一兩/去節)甘草(炙三/錢)桂(二/錢)黄芩(五/錢)桃仁(三十箇/去皮尖)
　右依前服桃仁味苦甘辛肝者血之海血驟則肝氣
　燥經所謂肝苦急急食甘以緩之故桃仁散血緩肝
　謂邪氣深遠而入血故夜發此湯發散血中風寒乃
　三隂經藥也
香連丸　治痢疾并水㵼暑㵼甚效
　　黄連(净二/十兩)吳茱茰(去枝梗/十兩)
　右先將二味用熱水拌和入磁器内置熱湯頓一日
　同炒至黄連紫黄色去茱用連為末每末四兩入木
　香末一兩淡醋米飲為丸桐子大每服二三十丸滚
　湯下久痢中氣下陷者用補中益氣下中氣虛者用
　四君子下中氣虛寒者加薑桂
三黄丸　治熱痢腹痛或口舌咽喉齒痛及一切實火
　症
　　黄芩　黄連　黄栢(各等/分)
　右各另為末水丸桐子大每服七八十丸白湯下
芍藥湯　治便血後重經曰溲而便膿血知氣行而血
　止也行血則便自愈調氣則後重自除
　　芍藥(一/兩)當歸　黄連(各半/兩)梹榔　木香　甘草(炙/各)
　　(二/錢)桂(二錢/五分)黄芩(五/錢)
　右每服半兩水煎如痢不减加大黄
加减濟生腎氣丸　治脾腎虛腰重脚腫小便不利或
　肚腹腫脹四肢浮腫或喘急痰盛已成蠱症其效如
　神
　　白茯苓(三/兩)附子(半/兩)川牛膝　肉桂(去/皮)澤㵼　車前
　　子　山茱茰　山藥(各一/兩)牡丹皮(一/兩)熟地黄(四兩酒/抺搯辟)
　　(杵/膏)
　右為末加煉蜜丸桐子大每服七八十丸空心白湯
　下
三因當歸散　治脾土不能制水水氣盈溢滲透經絡
　發為水腫
　　木香　赤茯苓　當歸　桂　木通　赤芍藥
　　牡丹皮　㯽榔　陳皮　白术(各等/分)
　右每服五錢水煎服
不換金正氣散　治脾氣虛弱寒邪相搏痰停胸膈致
　發寒熱或作瘧疾
　　厚朴(去皮/姜製)藿香　半夏(薑/製)蒼术(米泔/浸)陳皮(各一/錢)甘
　　草(炙五/分)
　右薑棗水煎服
七味白术散　治中氣虧損津液短少口舌乾渇或口
　舌生瘡不喜飲冷或吐㵼後口乾最宜服
　　人參　白术　木香　白茯苓　甘草　藿香(各/五)
　　(分/)乾葛(一/錢)
　右水煎服
參苓白术散　治脾胃不和飲食少進或嘔吐泄㵼凡
　病後宜此調理
　　人參　茯苓　白扁豆(去皮薑/汁半炒)白术(炒/)蓮肉(去心/皮)
　　砂仁(炒/)薏苡仁(炒/)桔梗(炒/)山藥　甘草(炙各/二兩)
　右為末每服二三錢用石菖蒲湯下或作丸
半夏湯　治膽腑實熱精神恍惚寒熱泄㵼或寢寒増
　風善太息
　　半夏(一錢/五分)黄芩(一/錢)遠志(一/錢)生地黄(二/錢)秫米(一/合)宿薑
　　(一錢/五分)酸棗仁(三錢/炒)
　右長流水煎服
犀角地黄湯　治血虛火盛血妄行吐䘐便下若因忿
　怒而致加山梔柴胡
　　犀角(鎊/末)生地黄　白芍藥　牡丹皮(各一/錢半)
　右水煎傾出入犀末服之
人參平肺散　治心火刑肺金患肺痿咳嗽喘嘔痰涎
　壅盛胸膈痞滿咽喉不益
　　人參(四/分)青皮(四/分)茯苓(七/分)天門冬(四/分)陳皮(五/分)地骨皮
　　(五/分)甘草(炙五/分)知母(七/分)桑皮(一/錢)五味子(一十粒/杵碎)
　右薑水煎服
清凉飲　治實熱便秘或喉中腫痛
　　當歸　赤芍藥　甘草(炙/)大黄(蒸各/等分)
　右每服五錢水煎服
清胃散　治醇酒厚味唇齒作痛或齒齦潰爛或連頭
　面頸項作痛
　　黄連(炒一/錢半)當歸　生地黄　牡丹皮(各一/錢)升麻(二/錢)
　右水煎服
犀翹清胃散前方加犀角連翹甘草
凉膈散　治實熱喉舌腫痛便溺秘結
　　大黄　朴硝　甘草　梔子仁　黄芩　薄荷葉
　　(各一/兩)連翹(四/兩)
　右為末每服四五錢竹葉蜜少許煎服仍量加减
潤腸丸　治伏火風熱大腸乾燥若因失血或因腎不
　足當滋腎最忌此丸
　　麻子仁　桃仁(去皮尖另/研各一兩)羌活　當歸尾　大黄
　　(煨/)皁角仁　秦芃(各五/錢)
　右另研為末煉蜜丸猪膽汁丸尤妙每服三十丸食
　前滚湯下若燥在直腸用猪膽汁導之亦忌前藥
滋腎丸　治熱在血分不渇而小便不利或腎虛尺熱
　腿膝無力不能履地
　　知母　黄栢(各酒炒/二兩)肉桂(二/錢)
　右各另為末水丸桐子大每服二百丸空心百滚湯
　下
黄芩清肺飲　治肺熱小便不利宜用此藥清之
　　黄芩(一/錢)山梔(二/錢)
　右水煎服不利加鹽䜴二十粒
清心蓮子飲　治熱在氣分口乾作渇小便白濁夜安
　晝熱或治口舌生瘡咽乾煩躁作渇小便赤淋
　　黄芩(炒/)麥門冬　地骨皮　車前子(炒/)甘草(各一/錢半)
　　石蓮肉　茯苓　黄茋　柴胡　人參(各一/錢)
　右每服五錢水煎服
調中益氣湯　治濕熱所傷體重煩悶口失滋味二便
　清數或痰嗽稠粘熱壅頭目體倦少食等症
　　黄茋(一/錢)人參(去/蘆)甘草　蒼术(各五/分)柴胡　橘皮
　　升麻　木香(各二/分)
　右水煎空心服
三生飲　治卒中昏不知人口眼喎斜半身不遂并痰
　厥氣厥
　　南星(一兩/生用)川烏(去皮/生用)附子(去皮生用/各半兩)木香(二/錢)
　右每服五錢薑水煎
秦芁升麻湯　治風寒客手足陽明經口眼喎斜惡見
　風寒四肢拘急脉浮𦂳
　　升麻　乾葛　丼草　芍藥　人參　秦芁　白
　　芷　防風　桂枝(各三/錢)
　右每服一兩葱白二根水煎
愈風丹　治諸風肢體麻木手足不隨等症
　　天麻　牛膝(同酒浸/焙乾)􁦍薢(另研/細)𤣥參(各六/兩)杜仲(七/兩)
　　羌活(十四/兩)當歸　熟地黄(自/製)生地黄(各一/斤)獨活(五/兩)
　　肉桂(三/兩)
　右為末煉蜜丸桐子大常服五七十丸病大至百丸
　空心食前温酒或白湯下
地黄飲子　治腎氣虛弱舌瘖不能言足廢不能行
　　熟地黄　巴㦸(去/心)山茱茰(去/核)肉蓯蓉(酒浸/焙)石斛
　　附子(炮/)五味子　白茯苓　石菖蒲　遠志(去/心)麥
　　門冬(去/心)官桂(各等/分)
　右每服三錢入薄荷少許薑棗水煎服
餘方見上卷
　薛氏醫案卷二
欽定四庫全書
　薛氏醫案卷三
　　　　　　　　　　　　　明　薛巳　撰
　　女科撮要
　　　經候不調
經曰飲食入胃遊溢精氣上輸於脾脾氣散精上歸於
肺通調水道下輸膀胱水經四布五經並行故心脾平
和則經候如常苟或七情内傷六淫外侵飲食失節起
居失宜脾胃虚損則月經不調矣若先期而至者有因
脾經血燥有因脾經鬱滯有因肝經怒火有因血分有
熱有因勞役火動其過期而至者有因脾經血虛有因
肝經血少有因氣虚血弱主治之法脾經血燥者加味
逍遥散脾經鬱滯者歸脾湯肝經怒火者加味小柴胡
湯血分有熱者加味四物湯勞役火動者補中益氣湯
脾經血虚者人參養榮湯肝經血少者六味地黄丸氣
虚血弱者八珍湯葢血生於脾土故云脾統血凡血病
當用苦甘之劑以助其陽氣而生隂血俱屬不足大凡
肝脾血燥四物為主肝脾血弱補中益氣為主肝脾鬱
結歸脾湯為主肝經怒火加味逍遥為主
　　　治驗(肝經怒火/風熱等症)
一婦人内熱作渇飲食少思腹内近左初如雞卵漸大
四寸許經水三月一至肢體消瘦齒頰似瘡脉洪數而
虚左□尤甚此肝脾鬱結之症外貼阿魏膏午前用補
中益氣湯午後以加味歸脾湯兩月許肝火少退脾土
少健仍與前湯送六味地黄丸午後又用逍遥散送歸
脾丸又月餘日用蘆薈丸二服空心以逍遥散下日晡
以歸脾湯下喜其謹疾調理年餘而愈
一婦人腹内一塊不時上攻或痛作聲吞酸痞悶月經
不調小便不利二年餘矣面色青黄相兼余作肝脾氣
滯以六君子加芎歸柴胡炒連木香吳茱各少許二劑
却與歸脾湯下蘆薈丸三月餘肝脾和而諸症退又與
調中益氣加茯苓丹皮中氣健而經自調
一婦人發熱口乾月經不調兩腿無力服袪風滲濕之
劑腿痛體倦二膝浮腫經事不通余作肝脾腎三經血
虚火燥症名鶴膝風用六味八味二丸兼服滿月形體
漸健飲食漸進膝腫漸消不半載而痊前病若脾腎虚
寒腿足軟痛或足膝枯細用八味若飲食過多腿足或
臂内痠脹或浮腫作痛用補中益氣加茯苓半夏主之
一婦人性沈静勤於女工善怒小腹内結一塊或作痛
或痞悶月經不調却服伐肝之劑内熱寒熱胸膈不利
飲食不甘形體日瘦牙齦蝕爛此脾土不能生肺金肺
金不能生腎水腎水不能生肝木當滋化源用補中益
氣六味地黄至仲春而愈
松江太守何恭人性善怒腹聚一塊年餘形體骨立倐
熱往來腭蝕透腮成泥春旺木剋土仍行伐肝時季春
肝脉洪數按之弦𦂳餘脉微弱余曰洪數弦𦂳肝經真
氣虚而邪氣實也自保不及何能剋土況面色青中隱
白乃腎水不足肝木虧損肺金剋制惟慮至春木不能
發生耳勉用壯脾胃滋腎水之劑肝脉悉退後大怒耳
内出血肝脉仍大按之如無煩躁作渴此無根之火以
前藥加肉桂二劑肝脉仍斂熱渴頓退復因大怒以致
飲食不進果卒於季冬辛巳日此木衰弱而金刑剋信
夫
一婦人經候過期發熱倦怠或用四物黄連之類反兩
月一度且少而成塊又用峻藥通之兩目如有所蔽余
曰脾為諸隂之首目為血脉之宗此脾傷五臟皆為失
所不能歸於目矣遂用補中益氣濟生歸脾二湯専主
脾胃年餘尋愈
一婦人兩眉稜痛後及太陽面青善怒余作膽經風熱
用選竒湯合逍遥散加山梔天麻黄茋半夏黄芩而愈
此症失治多致傷目或兩耳出膿則危矣
一婦人耳鳴内熱經行不調肢體倦怠飲食無味余以
為肝脾虚熱用四君加柴胡山梔丹皮甘草而愈
一婦人素勤苦冬初患咳𠻳發熱乆而吐血盗汗經水
兩三月一至遍身作痛或用化痰降火口噤筋攣謂余
曰何也余曰此血虛而藥益損耳遂用加減八味丸及
補中益氣加麥門五味山藥治之年餘而痊
一婦人耳内或耳後項側作痛寒熱口苦月經不調余
以為肝火氣滯而血凝用小柴胡加山梔川芎丹皮治
之諸症悉退
一婦人年四十素性急先因飲食難化月經不調服理
氣化痰藥反肚腹膨脹大便泄㵼又加烏藥蓬术肚腹
腫脹指按成窟脉沈細右寸為甚余曰此脾肺之氣虚
寒不能通調水道下輸膀胱滲泄之令不行生化之氣
不運即東垣所云水飲留積若土之在雨中則為泥矣
得和風暖日水濕去而陽化自然萬物生長喜其脉相
應遂與金匱加減腎氣丸料服之小便即通數劑腫脹
消半四肢漸温自能轉側又與六君加木香肉桂炮薑
治之全愈後不戒七情飲食即為泄㵼仍用前藥加附
子五味而安
一婦人飲食毎用碗許稍加非大便不實必吞酸噯腐
或以為胃火用二陳黄連枳實加内熱作嘔余曰此末
傳寒中故噯氣吞酸脹滿痞悶不信仍作火治虚症並
至月經不止始信余以六君加炮薑木香數劑元氣漸
復飲食漸進又以補中益氣加炮薑木香茯苓半夏數
劑全愈後因飲食勞倦兼之怒氣飲食頓少元氣頓怯
用前藥更加發熱誠似實火脉洪大按之而虛兩尺如
無此命門火衰用補中益氣加薑桂及八味兼服兩月
餘諸症悉愈此症若因中氣虚弱者用人參理中湯或
六君子加木香炮薑不應用左金丸或越鞠丸虚寒者
加附子或附子理中湯無有不愈
一婦人素有頭暈不時而作月經遲而少余以為中氣
虛不能上升而頭暈不能下化而經少用補中益氣湯
而愈後因勞而仆月經如湧此勞傷火動用前湯加五
味子一劑服之即愈前症雖云亡血過多氣無所附實
因脾氣虧損耳
一婦人年四十勞則足跟熱痛余以為隂血虚極急用
聖愈湯而痊後遍身搔痒誤服風藥發熱抽搐肝脉洪
數此乃汗家血虚火盛而生風以天竺膽星為丸用四
物麥門五味芩連炙草山梔柴胡煎送而愈
一婦人兩足發熱日晡益甚小便自遺或時不利余以
為肝熱隂挺不能約制午煎用白术茯苓丹皮澤㵼各
五分乾山藥山茱麥門各一錢熟地四錢酒炒黒黄柏
七分知母五分不數劑而諸症悉愈若用分利之劑愈
損真隂必致不起
一婦人月事未期而至發熱自汗服清熱止汗之劑反
作渴頭痛手掉身麻此因肝經風熱用柴胡炒芩連炒
山梔歸芍生地丹皮各一錢參芪苓术各一錢五分川
芎七分甘草五分二劑其汗全止更以補中益氣而愈
凡發熱乆者陽氣亦自病須調補之
一婦人經行後勞役失調忽然昏憒面赤吐痰此元氣
虚火妄動急飲童便神思漸爽更用參茋各五錢芎歸
各三錢𤣥參柴胡山梔炙草各一錢一劑又用逍遥散
加五味麥門稍定但體倦面黄此脾土真虚之色也又
以十全大補加五味麥門治之而愈若投以發散之劑
禍在反掌慎之
西賔錢思習子室年三十尚無嗣月經淋􁏏無期夫婦
異處者幾年矣思習欲為娶妾以謀諸余余曰此鬱怒
傷肝脾虛火動而血不歸經乃肝不能藏脾不能攝也
當清肝火補脾氣遂與加味歸脾逍遥二藥四劑送至
其家仍告其姑曰服此病自愈而當受胎妾可無娶也
果病愈次年生子
一婦人多怒經行或數日或半月即止三年後淋􁏏無
期肌體倦瘦口乾内熱盗汗如洗日晡熱甚余用參茋
歸术茯神逺志棗仁麥門五味丹皮龍眼肉炙草柴胡
升麻治之獲痊此症先因怒動肝火血熱妄行後乃脾
氣下陷不能攝血歸源故用前藥若胃熱亡津液而經
不行宜清胃若心火亢甚者宜清心若服燥藥過多者
宜養血若病久氣血衰宜健脾胃
一婦人年五十内熱晡熱經水兩三月一來此血虛而
有熱用逍遥散用山茱治之而愈若兼有痰作渴或小
便不調或頭暈白帶宜用腎氣丸
一婦人氣血素虚經行不調飲食少思日晡熱甚用十
全大補加山茱山藥丹皮麥門五味而愈次年秋患寒
熱或用清脾飲而元氣愈弱余仍以前藥而愈
一婦人生七胎矣月經不調兩足發熱年餘而身亦熱
勞則足痠痛又年許唇腫裂痛又半年唇裂見血形體
瘦倦飲食無味月水不通唇下腫如黒棗或用通經丸
等藥而死
一婦人善怒經不調唇腫裂服消毒藥唇脹出血年餘
矣余曰當培養脾胃以滋化源不信仍服前藥及追蝕
状如翻花瘤而死
一膏粱之婦産後月經不調唇裂内熱毎焮作服寒涼
之劑後不時出水余用加味清胃散而愈後值春令兼
怒唇口腫脹寒熱作嘔痰甚少食用小柴胡加山梔茯
苓桔梗諸症頓愈但内熱仍作乃以加味逍遥散調理
而安
一婦人性善怒産後唇腫内熱用清熱敗毒唇口腫脹
日晡熱甚月水不調用降火化痰食少作嘔大便不實
唇出血水用理氣消導胸膈痞滿頭目不清唇腫經閉
用清胃行血肢體倦怠發熱煩燥涎水湧出欲用通經
之劑余曰病本七情肝脾虧損數行攻伐元氣益虚故
耳法當補隂益陽遂以加味歸脾湯加味逍遥散補中
益氣湯如法調治元氣漸復唇瘡亦愈後因怒寒熱耳
痛胸膈脹悶唇焮腫甚此是怒動肝火而血傷遂用四
物合小柴胡加山梔頓愈後又怒脇乳作脹肚腹作痛
嘔吐酸涎飲食不入小水不利此是怒動肝木剋脾土
乃用補脾氣養脾血而愈又因勞役怒氣飲食失時發
熱喘渇體倦不食亡血如崩唇腫熾甚此是肝經有火
脾經氣虚遂用補中益氣加炒黒山梔芍藥丹皮而愈
此症但治其瘡不固其本而死者多矣
　　　經漏不止
經云隂虚陽搏謂之崩又云陽絡傷血外溢隂絡傷血
内溢又云脾統血肝藏血其為患因脾胃虚損不能攝
血歸源或因肝經有火血得熱而下行或因肝經有風
血得風而妄行或因怒動肝火血熱而沸騰或因脾經
鬱結血傷而不歸經或因悲哀太過胞絡傷而下崩治
療之法脾胃虚弱者六君子湯加當歸川芎柴胡脾胃
虚陷者補中益氣湯加酒炒芍藥山梔肝經血熱者四
物湯加柴胡山梔苓术肝經怒火者小柴胡湯加山梔
芍藥丹皮脾經鬱火者歸脾湯加山梔柴胡丹皮哀傷
胞絡者四君子湯加柴胡升麻山梔故東垣丹溪諸先
生云凡下血症須用四君子以収功斯言厥有㫖哉若
大吐血後毋以脉診當急用獨參湯救之其發熱潮熱
咳𠻳脉數乃是元氣虚弱假熱之脉也尤當用人參之
類此等症候無不由脾胃先損而患故脉洪大察其中
有胃氣受補可救設用寒涼之藥復傷脾胃生氣使血
反不歸源也
　　　治驗(吐血等/症附)
一婦人年將七十素有肝脾之症毎作則飲食不進或
胸膈不利或中腕作痛或大便作㵼或小便不利余用
逍遥散加山梔茯神逺志木香而愈後憂女孀居不時
吐紫血毎作先倦怠煩熱以前藥加炒黒黄連三分吳
茱二分頓愈復因怒吐赤血甚多燥渇垂死此血脱也
法當補氣乃用人參一兩苓术當歸各三錢陳皮炮黑
乾薑各二錢炙草木香各一錢一劑頓止信藥有囘生
之功不可委於天命也
一婦人年六十有四乆鬱怒頭痛寒熱春間乳内時痛
服流氣飲之類益甚不時有血如經行又大驚恐飲食
不進夜寐不寜乳腫及兩脇焮痛如炙午後色赤余以
為肝脾鬱火血燥先以逍遥散加酒炒黑龍膽一錢山
梔一錢五分二劑腫痛頓退又二劑而全消再用歸脾
加炒梔貝母諸症悉愈
一婦人乆患血崩肢體消瘦飲食到口但聞腥臊口出
津液强食少許腹中作脹此血枯之症肺肝脾胃虧損
之患用八珍湯烏賊魚骨圓兼服兩月而經行百餘劑
而康寜如舊矣
一婦人性急躁瘰􁎧後吐血發熱兩脇脹痛日晡為甚
余以為怒氣傷肝氣血俱虚遂朝用逍遥散倍加炒黑
山梔黄柏貝母桔梗麥門五味夕以歸脾湯送地黄丸
諸症並愈
一婦人素勤苦因䘮子飲食少思忽吐血甚多而自止
此後毎勞則吐數口瘵症已具形體甚倦午前以補中
益氣午後以歸脾湯送地黄而愈
一女子素鬱結胸滿食少吐血面赤用地黄丸及歸脾
加山梔貝母芍藥而愈
一婦人面黄或赤時覺腰間或臍下作痛四肢困倦煩
熱不安其經若行先發寒熱兩肋如束其血如崩此脾
胃虧損元氣下陷與相火濕熱所致用補中益氣加防
風芍藥炒黑黄柏間以歸脾湯調補化源血自歸經矣
一婦人因怒崩血乆不已面青黄而或赤此肝木制脾
土而血虚也用小柴胡合四物以清肝火生肝血又用
歸脾補中二湯兼益脾氣生肝血而瘥此症若因肝經
有風熱而血不寜者用防風一味為丸以兼症之藥煎
送或肝經火動而血不寜者用條芩炒為丸以兼症之
藥煎送無有不效
一婦人性急毎怒非太陽耳項喉齒胸乳作痛則胸滿
吞酸吐㵼少食經行不止此皆肝火之症肝自病則外
症見土受剋則内症作若自病見用四物加白术茯苓
柴胡炒梔炒龍膽若内症作用四君加柴胡芍藥神麯
吳茱炒過黄連諸症漸愈惟月經不止是血分有熱脾
氣尚虚以逍遥散倍用白术茯苓陳皮又以補中益氣
加酒炒芍藥兼服而調
乾内錢氏年五十歲辛丑患崩諸藥罔效壬寅八月身
熱肢痛頭暈涕出吐痰少食衆作火治轉熾絶粒數日
淹淹伏枕僅存呼吸兄方浙歸診之謂脾胃虚寒用八
味丸料一劑使急煎服然胃虚乆始下咽翌早遂索粥
數匙再劑食倍熱減痛止兼服八味丸良愈癸夘秋因
勞役憂怒甲辰春夏崩復作六月二十日胸飽發熱脊
痛腰不可轉神氣怫鬱或作内傷或作中暑崩水沸騰
兼以便血煩渴引飲粒米不進至七月十三日晝夜暈
憒時作時止計無所出仍屈兄診之脉洪無倫按之微
弱此無根之火内真寒而外假熱也以十全大補加附
子一劑暈止食粥三四匙崩血漸減日服八味丸始得
全愈乾山妻兩搆危疾命懸湏臾荷兄逺救誠解倒懸
之急處方神良知無出此野人懐思姑俟後日玉環之
報云爾嘉靖甲辰季秋表弟方乾頓首拜書
大化内患月事不期崩血昬憒發熱不寐或謂血熱妄
行投以寒劑益甚或謂胎成受傷投以止血亦不效乃
敬延先生診之曰此脾氣虚弱無以統攝故耳法當補
脾而血自止矣用補中益氣加炮薑不數劑而驗惟終
夜少睡驚悸另服八物湯更不效叩諸先生曰雜矣乃
與歸脾湯加炮薑以補心脾遂如初謹叙其梗槩以附
醫案俾後之患者得有所取法云嘉靖甲辰孟冬晚生
歸火化頓首拜書
　　　經閉不行
夫經水隂血也屬衝任二脉主上為乳汁下為月水其
為患有因脾虚而不能生血者有因脾鬱傷而血耗損
者有因胃火而血消爍者有因胃損而血少者有因勞
傷心而血少者有因怒傷肝而血少者有因腎水不能
生肝而血少者有因肺氣虚不能行血而閉者治療之
法若脾虚而不行者調而補之脾鬱而不行者解而補
之胃火而不行者清而補之脾胃損而不行者調而補
之勞傷心血而不行者静而補之怒傷肝而不行者和
而補之肺氣虚而不行者補脾胃腎虚而不行者補脾
肺經云損其肺者益其氣損其心者調其榮衛損其脾
者調其飲食適其寒温損其肝者緩其中損其腎者益
其精審而治之庶無誤矣
　　　治驗
一婦人停食飽悶發熱或用人參養胃湯益甚再用木
香梹榔丸泄㵼吐痰腹中成塊飲食少思又用二陳黄
連厚朴之類前症益甚腹脹不食月經不至余以為中
氣虧損用補中益氣加茯苓半夏三十餘劑脾胃健而
諸症愈又二十餘劑而經至前症若脾虚不能消化飲
食者宜用六君子湯補而消之虚寒者加砂仁木香炮
姜温而補之其食積成形者以前藥煎送保和丸大抵
食積痞塊症為有形所謂邪氣勝則實真氣奪則虚惟
當養正闢邪而積自除矣雖然堅者削之客者除之胃
氣未虚或可少用若病乆虚乏者則不宜用
一婦人飲食後或腹脹或吞酸服枳實丸吞酸益甚飲
食日少胸膈滿腿内酸痛畏見風寒又服養胃湯一劑
腿内作痛又二劑腿浮腫月經不行余以為鬱結所傷
脾虚濕熱下注侵晨用四君芎歸二陳午後以前湯送
越鞠丸飲食漸進諸症漸愈又用歸脾八珍二湯兼服
兩月餘而經行
一婦人性沈多慮月經不行胸滿少食或作脹或吞酸
余以為中氣虛寒用補中益氣加砂仁香附煨薑二劑
胸膈和而飲食進更以六君加芎歸貝母桔梗生薑大
棗數劑脾胃健而經自調矣
一婦人素有胃火服清胃散而安後因勞役躁渴内熱
肌肉消瘦月經不行此胃火消爍隂血用逍遥散加丹
皮炒梔以清胃熱用八珍湯加茯苓逺志以養脾血而
經自行矣
一婦人乆患瘧形體怯弱内熱晡熱自汗盗汗飲食少
思月事不行服通經丸虚症悉具此因虚而致瘧疾因
瘧而致經閉用補中益氣及六味地黄丸各百餘劑瘧
愈而經自行
一婦人乆患瘧瘧作則經不行形虚脉大頭痛懶食大
便泄㵼小便淋灕口乾唇裂内熱腹膨皆元氣下陷相
火合病用補中益氣湯治之尋愈惟不時頭痛乃如蔓
荆子而痛止又兼六味地黄丸而經行
一婦人因勞耳鳴頭痛體倦此元氣不足用補中益氣
加麥門五味而痊二年後得子因飲食勞倦前症益甚
月經不行晡熱内熱自汗盗汗用六味地黄丸補中益
氣湯頓愈前症若因血虚有火用四物加山梔柴胡不
應八珍加前藥若氣虚弱用四君子若怒耳便聾或鳴
者實也小柴胡加芎歸山梔虛用補中益氣加山梔若
午前甚作火治用小柴胡加炒連炒梔氣虚用補中益
氣午後甚作血虛用四物加白术茯苓若隂虚火動或
兼痰甚作渴必用地黄丸以壯水之主經云頭痛耳鳴
九竅不利腸胃之所生也脾胃一虚耳目九竅皆為之
病
一婦人胃氣虚弱為哭母吐血咳𠻳發熱盗汗經水三
月不行余以為悲則傷肺思則傷脾遂朝服補中益氣
加桔梗貝母知母夕用歸脾湯送地黄丸而愈
　　　帶下
或因六淫七情或因醉飽房勞或因膏粱厚味或服燥
劑所致脾胃虧損陽氣下陷或濕痰下注藴積而成故
言帶也凡此皆當壯脾胃升陽氣為主佐以各經見症
之藥若屬肝則青小柴胡加山梔或濕熱壅滯小便赤
濇龍膽㵼肝湯屬心則赤小柴胡加黄連山梔當歸屬
肺則白補中益氣加山梔屬脾則黄六君子加山梔柴
胡不應歸脾湯屬腎則黑六味地黄丸若氣血俱虚八
珍湯陽氣下陷補中益氣湯濕痰下注前湯加茯苓半
夏蒼术黄柏氣虛痰飲下注四七湯送腎氣丸
　　　治驗
一婦人年踰六十内熱口乾勞則頭暈吐痰帶下或用
化痰行氣前症益甚飲食愈少肢體或麻略服祛風化
痰肢體常麻手足或冷或熱日漸消瘦余曰症屬脾氣
虚弱而不能生肺袪風之劑復損諸經也當滋化源遂
用補中益氣加茯苓半夏炮薑二十餘劑脾氣漸復飲
食漸加諸症頓愈
一孀婦腹脹脇痛内熱晡熱月經不調肢體痠麻不時
吐痰或用清氣化痰喉間不利帶下青黄腹脇膨脹用
行氣之劑胸膈不利肢體時麻此鬱怒傷損肝脾前藥
益甚也朝用歸脾湯以解脾鬱生脾氣夕用加味逍遥
散以生肝血清肝火兼服百餘劑而諸症愈
一婦人瘧乆兼之帶下發後口乾倦甚余用七味白术
散加麥門五味作大劑煎與恣飲再發稍可仍用補中
益氣加茯苓半夏十餘劑而愈凡截瘧余常以參术各
一兩生薑四兩煨熟煎服即止或以大劑補中益氣加
煨薑其功尤㨗
一婦人頭暈唾痰胸滿氣喘得食稍緩苦於白帶二十
餘年矣諸藥不應余曰此氣虚而痰飲也飲愈而帶始
愈遂用六味地黄丸不月而驗
一婦人耳鳴胸痞内熱口乾喉中若有一核吞吐不利
月經不調兼之帶下余以為肝脾鬱結用歸脾湯加半
夏山梔升麻柴胡間以四七湯下白丸子而愈
一婦人吞酸胸滿食少便泄月經不調服法製清氣化
痰丸兩膝漸腫寒熱往來帶下黄白面黄體倦余以為
脾胃虚濕熱下注用補中益氣倍用參术加茯苓半夏
炮薑而愈若因怒發熱少食或兩腿赤腫或指縫常濕
用六君加柴胡升麻及補中益氣
一婦人帶下四肢無力勞則倦怠余曰四肢者土也此
屬脾胃虚弱濕痰下注遂以補中益氣濟生歸脾二藥
治之而愈
一婦人年踰六十帶下黄白因怒胸膈不利飲食少思
服消導利氣之藥反痰喘胸滿大便下血余曰此脾氣
虧損不能攝血歸源也用補中益氣加茯苓半夏炮薑
四劑諸症頓愈又用八珍加柴胡炒梔而安
　　　血分水分
二症或因飲食起居失養或因六淫七情失宜以致脾
胃虧損不能發生統攝氣血乖違行失常道若先因經
水斷絶後至四肢浮腫小便不通血化為水名曰血分
宜用椒仁丸治之若先小便不利後至身面浮腫經水
不通水化為血名曰水分宜用葶􁬦丸治之此屬形氣
不足邪淫隧道必用此藥以宣導其邪而佐以輔補元
氣庶使藥力有所仗而行則邪自不能容而真氣亦不
至於復傷矣
　　　治驗
一婦人月經不調晡熱内熱飲食少思肌體消瘦小便
頻數服濟隂丸月經不行四肢浮腫小便不通余曰此
血分也朝用椒仁丸夕用歸脾湯漸愈乃以人參丸代
椒仁丸兩月餘將愈専用歸脾湯五十餘劑而痊
一􁎧婦月經不調小便短少或用清熱分利之藥小便
不利三月餘身面浮腫月經不通余曰此水分也遂朝
用葶􁬦丸夕用歸脾湯漸愈乃用人參丸間服而愈已
上二症作脾虚水氣用分利等藥而殁者多矣惜哉
　　　小便出血
婦人小便尿血或因膏粱炙煿或因醉飽入房或因飲
食勞役或因六淫七情以致元氣虧損不能統攝歸源
若因怒動肝火者用加味逍遥散調送髪灰肝經風熱
者送子芩丸乆而血虚者用八珍送髪灰若膏粱積熱
者用清胃散加槐花甘草房勞所傷者用六君加柴胡
升麻風熱所傷者用四君加防風枳殻凡乆而虧損元
氣者用補中益氣為主鬱結傷脾者用濟生歸脾為主
　　　治驗
一婦人尿血因怒氣寒熱或頭痛或脇脹用加味逍遥
諸症稍愈但頭痛此陽氣虚用補中益氣加蔓荆子而
痊後鬱怒小腹内􁁜痛次日尿血熱甚仍用前散加龍
膽草并歸脾湯將愈因飲食所傷血仍作徹夜不寐心
忡不寜此脾血尚虚用前湯而痊
一婦人尿血乆用寒涼止血藥面色痿黄肢體倦怠飲
食不甘晡熱作渴三年矣此前藥復傷脾胃元氣下陷
而不能攝血也葢病乆鬱結傷脾用補中益氣以補元
氣用歸脾湯以解脾鬱使血歸經更用加味逍遥以調
養肝血不月諸症漸愈三月而痊
　　　熱入血室
婦人傷寒或勞役或怒氣發熱適遇經行以致熱入血
室或血不行或血不止令人晝則明了安静夜則譫語
如見鬼狀用小柴胡加生地黄血虚者用四物加生地
柴胡切不可犯胃氣若病既愈而血未止或熱未已元
氣素弱用補中益氣脾氣素鬱用濟生歸脾血氣素弱
用十全大補庶無誤矣
　　　治驗
一婦人經行感冐風寒日間安静至夜譫語用小柴胡
加生地治之頓安但内熱頭暈用補中益氣加蔓荆子
而愈後因怒惱寒熱譫語胸脇脹痛小便頻數月經先
期此是肝火血熱妄行用加味逍遥加生地而愈
一婦人因怒寒熱頭痛譫言妄語日晡至夜益甚而經
暴至葢肝藏血此怒動火而血妄行用加味逍遥散加
生地治之神思頓清但食少體倦月經未已葢脾統血
此脾氣虚不能攝用補中益氣治之月經漸止
一婦人懐抱素鬱感冐經行譫語服發散之劑不應用
寒涼降火前症益甚更加月經不止肚腹作痛嘔吐不
食痰涎自出此脾胃虚寒用香砂六君脾胃漸健諸症
漸退又用歸脾湯而全愈
　　　師尼寡婦寒熱
宋褚氏療師尼寡婦别製方藥謂獨隂無陽致血氣交
爭乍寒乍熱如瘧或腰背作痛而寒熱其肝脉弦出寸
口是其症也若室女出嫁愆期而寒熱亦然葢男子精
盛則思室女子血盛以懐胎此天地自然之理也治以
小柴胡加生地乆而血虚佐以加味逍遥散若兼虧損
肝經而寒熱者佐以八珍湯若兼虧損元氣而寒熱者
佐以補中益氣湯若兼鬱傷脾氣而寒熱者佐以濟生
歸脾湯此症多兼經候不調當詳孰為緩急而治之
　　　治驗
一寡婦因怒致不時寒熱乆而不已肝脉弦𦂳用小柴
胡加生地治之而愈但見風寒熱仍作此是脾胃氣虚
用加味歸脾補中益氣二湯兼服而止
一婦人因夫經商乆不歸發寒熱月經旬餘方止服降
火涼血反潮熱内熱自汗盗汗月經頻數余曰熱汗氣
血虚也經頻肝脾虚也用歸脾湯六味丸而愈常治兼
症既愈而寒熱當仍用本症藥
一室女寒熱左手脉弦長而出寸口用小柴胡加生地
烏梅治之而愈既嫁而諸症悉退
一室女乆患寒熱月經不調先以小柴胡加生地治之
少愈更以生地黄丸而痊
一放出宫女年踰三十兩胯作痛肉色不變大小便中
作痛如淋登厠尤痛此瘀血漬入隧道為患乃男女失
合之症也難治後潰不斂又患瘰􁎧而殁此婦為吾鄉
湯氏妾湯為商常在外可見此婦在内乆懷憂鬱及出
外又不能如願是以致生此疾愈見瘰􁎧流注乃七情
氣血損傷不可用攻伐皎然矣按精血篇云女人天癸
既至踰十年無男子合則不調未踰十年思男子合亦
不調不調則舊血不出新血誤行或漬而入骨或變而
為腫或雖合而難子合多則􁏏枯虚人産乳衆則血枯
殺人觀其精血思過半矣
一室女年十七􁎧乆不愈天癸未通發熱咳𠻳飲食少
思或欲用通經丸余曰此症潮熱經候不調者不治所
喜脉不濇且不潮熱尚可治但養氣血益津液其經自
行惑於速效仍用之余曰非其治也此乃慓悍之劑大
助陽火隂血得之則妄行脾胃得之則愈虚經果通而
不止飲食愈少更加潮熱遂致不救
　　　厯節痛風(即白虎/厯節風)
厯節痛或因飲食起居失節或因七情六淫失宜以致
脾胃虧損腠理不密外邪所侵或為肝火内動肝血耗
損或為肢體疼痛或為肢節難伸或為卒然掣痛或為
走痛無常或内熱晡熱自汗盜汗或經候不調飲食不
甘其治法屬風邪者小續命湯走注疼痛者漏蘆散骨
節疼痛者四生丸濕熱痛者清燥湯兼痰佐以二陳肝
火者加味逍遥散加羌活川芎脾鬱者加味歸脾加羌
活川芎血虚者四物加羌活川芎氣虚者四君加羌活
川芎氣血俱虚者八珍加羌活川芎月經先期而痛者
加味逍遥散為主月經過期而痛者補中益氣為主大
抵痛而不敢按者屬病氣元氣俱實也手按而痛緩者
病氣元氣俱虚也若勞役而作痛者元氣虚也飲食失
宜而作痛者脾胃虚也怒惱而作痛者肝火也經行而
作痛血虚也凡此皆固元氣為主而佐以治病之藥
　　　治驗
一婦人自汗盜汗發熱晡熱體倦少食月經不調吐痰
甚多二年矣遍身作痛天隂風雨益甚用小續命湯而
痛止用補中益氣加味歸脾二湯三十餘劑而愈自汗
等症皆鬱結傷損脾氣不能輸養諸藏所致故用前二
湯専主脾胃若用寒涼降火理氣化痰復傷生氣多致
不起
一婦人因怒月經去多發熱作渴左目緊小頭項動掉
四肢抽搐遍身疼痛此怒動肝火肝血虚而内生風用
加味逍遥加鈎藤數劑諸症漸愈又用八珍湯調理而
痊
一婦人月經先期素有痛症毎勞必作用衆手重按痛
稍止此氣血虚而有火用十全大補加獨活治之而痛
痊用六味丸逍遥散而經調
一婦人厯節作痛發熱作渇飲食少思月經過期諸藥
不應脉洪大按之微細用附子八物四劑而痛止用加
味逍遥而元氣復六味丸而月經調
一婦人體肥胖素内熱月經先期患痛風下身微腫痛
甚小便頻數身重脉緩症屬風濕而血虚有熱先用羌
活勝濕湯四劑腫痛漸愈用清燥湯數劑小便漸清用
加味逍遥十餘劑内熱漸愈為飲食停滯發熱仍痛面
目浮腫用六君加柴胡升麻而愈又因怒氣小腹痞悶
寒熱嘔吐此木侮脾土用前藥加山梔木香而安惟小
腹下墜似欲去後此脾氣下陷用補中益氣而愈後因
勞役怒氣作嘔吐痰遍身腫痛月經忽來寒熱用六君
加柴胡山梔以扶元氣清肝火腫痛嘔吐悉退用補中
益氣以升陽氣健營氣月經寒熱悉瘥
一婦人飲食少思畏見風寒患痛風嘔吐寒熱脉弦緊
用附子八物四肢痛愈用獨活寄生腰痛亦痊惟兩膝
腫痛用大防風而消用加味歸脾逍遥而元氣復
　　　流注
婦人流注或因憂思鬱怒虧損肝脾或因産後勞役復
傷氣血以致營氣不從逆於肉理或因腠理不密外邪
客之或濕痰流注或跌撲血滯或産後惡露葢氣流而
注血注而凝或生於四肢闗節或流於胸腹腰臀或結
塊或漫腫皆屬虚損急用葱熨及益氣養榮湯則未成
自消已成自潰若乆而腫起作痛肢體倦怠病氣有餘
形氣不足尚可治若漫腫微痛屬形氣病氣俱不足最
難治不作膿或膿成不潰氣血虚也用八珍湯憎寒畏
寒陽氣虚也十全大補湯晡熱内熱隂氣虚也四物加
參术作嘔欲嘔胃氣虚也六君加炮薑食少體倦脾氣
虚也補中益氣加茯苓半夏四肢逆冷小便頻數命門
火衰也八味丸小便頻數痰盛作渴腎水虧損也六味
丸月經過期多日不止肝脾虚也八珍湯加柴胡丹皮
凡潰而氣血虚弱不斂者更用十全大補湯煎膏外補
之乆潰而寒邪凝滯不斂者用豆豉餅袪散之其潰而
内有膿管不斂者用針頭散腐化之自愈若不補氣血
不節飲食不慎起居不戒七情或用寒涼尅伐皆不治
　　　治驗
一婦人左臂患之年許不潰堅硬不痛肉色不變脉弱
少食月經過期日晡發熱勞怒則痛遂與參茋歸术川
芎芍藥熟地貝母逺志香附桔梗丹皮甘草百餘貼而
消
一婦人暴怒脇下腫痛胸膈不利時或氣走作痛與方
脉流氣飲數劑而止更以小柴胡對四物加香附貝母
月餘而愈
一婦人因怒脇下腫痛胸膈不利脉沈滯以方脉流氣
飲數劑少愈以小柴胡對二陳加青皮桔梗貝母數劑
頓退更以小柴胡對四物二十餘劑而痊
一婦人因閃肭肩患腫遍身痛遂以黑丸子二服而痛
止以方脉流氣飲二劑而腫消更以二陳對四物加香
附枳殻桔梗而全愈
一婦人腿患筋攣骨痛諸藥不應脉遲緊用大防風湯
二劑頓退又二劑而安○又一婦患之亦然先用前湯
二劑更服黑丸子而痊此二患若失治潰成敗證
一婦人潰後發熱予以為虚彼不信乃服敗毒藥果發
大熱竟至不救夫潰瘍雖有表證發熱宜以托裏為主
佐以表散之劑何況瘰􁎧流注乎若氣血充實經絡通
暢決無患者此證之因皆由氣血素虧或七情所傷經
絡鬱結或腠理不密六淫外侵隧道壅塞若不審其所
因辨其虚實鮮不悞人
　　　瘰􁎧
婦人瘰􁎧或因胎産血崩虧損腎肝或因憂思鬱怒傷
損肝脾或因恚怒風熱肝膽血燥或因水涸血虚筋攣
則累累然如貫珠故多生於耳前後項側胸脇間若寒
熱腫痛乃肝經氣動而為病用柴胡梔子散以清肝火
為主而佐以逍遥散以養肝血若寒熱既止而核不消
乃肝經之血亦病用加味四物湯以養肝血為主而佐
以柴胡梔子散以清肝火若初生如豆粒附著於筋肉
色不變内熱口乾精神倦怠乆不消潰乃肝脾虧損用
逍遥散歸脾湯六味丸健脾土培肝木切不可輕用散
堅追毒之劑外臺秘要云肝腎虚熱則生􁎧矣病機云
瘰􁎧不係膏粱丹毒因虚勞氣鬱所致補形氣調經脉
其瘡當自消散誤下之先犯病禁經禁若乆潰脉浮大
邪火盛也面色㿠白金尅木也皆不治若赤脉貫瞳子
有幾條則幾年死
　　　治驗
一婦人乆而不愈或以為木旺之症用散腫潰堅湯伐
之腫硬益甚余以為肝經氣血虧損當滋化源用六味
地黄丸補中益氣湯至春而愈此症若肝經風火暴病
元氣無虧宜用前湯若風木旺而自病宜用㵼青丸虚
者用地黄丸若水不能生木亦用此丸若金來尅木宜
補脾土生腎水火凡風木之病但壯脾土則木自不能
尅矣若行伐肝則脾胃先傷而木反來尅土矣
一婦患之恐不起致少寐年餘􁎧破膿水淋漓經水或
五十日或兩月餘一至誤服通經丸展轉無寐午前惡
寒午後發熱余以為思慮虧損脾血用歸脾湯作丸午
前以六君子送下午後以逍遥散送下兩月餘得寐半
載後經行如期年餘而瘡愈
一􁎧婦潰後發熱煩躁作渴脉大而虚以當歸補血湯
六劑而安熱退又以聖愈湯數劑而全愈更以八珍加
貝母逺志三十餘劑而斂
一婦人項結核寒熱頭痛脇乳脹痛内熱口苦小便頻
數症屬肝火血虚用四物加柴胡山梔膽草而愈又用
加味逍遥散而安
一婦人瘰􁎧後遍身作痒脉大按而虚以十全大補加
香附治之而愈大凡潰後午前痒作氣虚午後痒作血
虚若作風症治之必死
一婦人項核腫痛察其氣血俱實先以必效散一服下
之更以益氣養榮湯補之三十餘劑而消常治此症若
必欲出膿但虚弱者先用前湯待其氣血稍充乃用必
效散去其毒仍用補藥無不效未成膿者灸肘尖調經
解鬱及隔蒜灸多自消有膿即針之若氣血復而核不
消却服散堅之劑月許不應氣血不損須用必效散其
毒一下即多服益氣養榮湯如不應亦灸肘尖如瘡口
不斂者更用豆䜴餅琥珀膏若氣血俱虚或不慎飲食
七情者不治然此症以氣血為主氣血壯實不用追蝕
之劑亦能自腐但取去使易於收斂耳血虚而用追蝕
不惟徒治適足以敗矣
　　　乳癰乳巖
婦人乳癰屬膽胃二腑熱毒氣血壅滯故初起腫痛發
於肌表肉色焮赤其人表熱發熱或發寒熱或憎寒頭
痛煩渴飲冷用人參敗毒散神效瓜蔞散加味逍遥散
治之其自消散若至數日之間膿成潰竅稠膿湧出膿
盡自愈若氣血虚弱或誤用敗毒乆不收斂膿清脉大
則難治乳巖屬肝脾二臓鬱怒氣血虧損故初起小核
結於乳内肉色如故其人内熱夜熱五心發熱肢體倦
瘦月經不調用加味歸脾湯加味逍遥散神效瓜蔞散
多自消散若荏苒日漸大□巖色赤出水腐潰深洞用
前歸脾湯等藥可延歲月若誤用攻伐危殆迫矣大凡
乳症若因恚怒宜疏肝清熱焮痛寒熱宜發表散邪腫
焮痛甚宜清肝消毒並隔蒜灸不作膿或膿不潰補氣
血為主不收斂成膿稀補脾胃為主膿出反痛或發寒
熱補氣血為主或晡熱内熱補血為主若飲食少思或
作嘔吐補胃為主飲食難化或作泄㵼補脾為主勞碌
腫痛補氣血為主怒氣腫痛養肝血為主兒口所吹須
吮通揉散成癰治以前法潮熱暮熱亦主前藥大抵男
子多由房勞耗傷肝腎婦人鬱怒虧損肝脾治者審之
(若以孕婦患此名曰内吹然其所致/之因則一惟用藥不可犯其胎耳)
　　　治驗
一婦人内熱脇脹兩乳不時作痛口内不時辛辣若卧
而起急則臍下牽痛此帶脉為患用小柴胡加青皮黄
連山梔二劑而瘥
一婦人因怒兩乳腫兼頭痛寒熱用人參敗毒散二劑
表症已退用小柴胡加芎歸枳殻桔梗四劑而消
一婦人乆鬱右乳内腫硬用八珍湯加逺志貝母柴胡
青皮及隔蒜灸兼服神效瓜蔞散兩月餘而消
一婦人左乳内腫如桃不痛不赤發熱漸瘦用八珍加
香附逺志青皮柴胡百餘劑又兼服神效瓜蔞散三十
餘劑膿潰而愈
一婦人鬱乆左乳内結核如杏許三月不消心脉濇而
脾脉大按之無力以八珍加貝母逺志香附柴胡青皮
桔梗五十餘劑而潰又三十餘劑而愈
一婦人稟實性躁懷抱乆鬱左乳内結一核按之微痛
以連翹飲子二十餘劑少退更以八珍加青皮香附桔
梗貝母二十餘劑而消
一婦人發熱作渴至夜尤甚兩乳忽腫肝脉洪數乃熱
入血室也用加味小柴胡湯熱止腫消
一婦人因怒左乳作痛發熱表散大過腫熱益甚用益
氣養榮湯數劑熱止膿成不從用針腫脹熱渇膿大泄
仍以前湯月餘始愈此症若膿成未破有薄皮剥起者
用代針之劑其膿自出不若及時用針不致大潰若膿
血未盡輒用生肌反助其邪慎之
一婦人因怒左乳作痛胸膈不利以方脉流氣飲加木
香青皮四劑而安
一婦人膿清腫硬面黄食少内熱晡熱自汗盜汗月經
不行此肝脾氣血俱虚用十全大補加逺志貝母及補
中益氣各三十餘劑外用葱熨患處諸症尋愈
一婦人膿成脹痛余欲針之不從數日始針出敗膿三
四碗許虛症蜂起幾至危殆用大補兩月餘而安若元
氣虚弱不作膿者用益氣養榮湯補之膿成即針若腫
痛寒熱怠惰食少或至夜熱甚用補中益氣湯兼逍遥
散補之為善
一産婦因乳少服藥通之致乳房腫脹發熱作渴以玉
露散補之而愈夫乳汁乃氣血所化在上為乳在下為
經若衝任之脉盛脾胃之氣壯則乳汁多而濃衰則淡
而少所乳之子亦弱而多病又有屢産無乳或大便濇
滯乃亡津液也當滋化源
一婦人右乳内結三核年餘不消朝寒暮熱飲食不甘
此乳巖以益氣養榮湯百餘劑血氣漸復更以木香餅
熨之喜其謹疾年餘而消
至英内年二十有五素虚弱多鬱怒時疫後脾胃愈虚
飲食愈少又值氣忿右乳脇下紅腫應内作痛用炒麩
皮熨之腫雖少散内痛益甚轉側胸中如物懸墜遂與
加減四物湯内腫如鵞卵外大如盤胸脇背心相引而
痛夜熱勢甚治者皆以攻毒為言叩諸先生乃云此病
後脾弱而復怒傷肝治法惟主於健脾氣平肝火則腫
自消而病自愈矣承惠方以八物加陳皮黄茋柴胡山
梔白芷服八劑病減六七去白芷加青皮木香桔梗又
六劑而全愈奏功之竒獲效之速葢出於尋常萬萬也
感激厚恩昕夕不忘録此乞附醫案以詔後之患者毋
為攻毒者之所惑也晚生尤至英頓首再拜書
一婦人乳内結核年餘晡熱少食余欲用益氣養榮湯
治之彼以為緩乃服行氣之劑其勢愈甚潰而日出清
膿而殁
郭氏妾乃放出宫女乳内結一核如栗亦服流氣等藥
大如覆碗堅硬如石出水而歿
　　　血風瘡
婦人血風瘡因肝脾二經風熱鬱火血燥所致其外症
身發疙􁪴或如丹毒痒痛不常搔破成瘡膿水淋灕其
内症月經無定小便不調夜熱内熱自汗盜汗惡寒憎
寒肢體倦怠飲食不甘寒熱往來若發熱作痛乃肝經
風熱血燥用當歸飲加柴胡山梔若體倦食少口乾潮
熱乃肝經鬱火傷血用加味逍遥散若疙􁪴痛痒寒熱
往來乃肝經風熱傷血用小柴胡加山梔黄連若夜間
發熱作渴譫語乃熱入血室用小柴胡加生地黄血虚
四物合小柴胡湯若無寐盜汗内熱晡熱乃脾經血虚
用歸脾湯兼寒熱加山梔熟地若用風藥復傷隂血反
致他症
　　　治驗
一婦人素清苦四肢患此誤用敗毒寒涼晡熱内熱自
汗盜汗月經不調口乾咽燥此鬱結傷脾四肢者脾主
之用歸脾湯數劑後兼逍遥散五十餘劑而愈
一婦人性躁寒熱口苦脇痛耳鳴腹脹溺濇年餘矣症
屬肝火用四君加柴胡炒山梔炒龍膽數劑乃與逍遥
散兼服而瘡愈又與六味丸及逍遥散七十餘劑諸症
悉退若有愈後身起白屑搔則肌膚如帛所隔此氣血
虚不能營於腠理用大補之劑若有愈後發熱身起疙􁪴
痒痛搔破膿水淋漓經候不調此肝火血熱用四物加
柴胡山梔白术茯苓丹皮甘草
一婦人日晡身痒月餘口乾又月餘成瘡服祛風之劑
膿水淋漓午前畏寒午後發熱殊類風症余謂此肝經
鬱火外邪所搏用補中益氣加山梔鈎藤又以逍遥散
加川芎貝母而愈
一婦人搔痒發熱日晡益甚膚見赤㾗月經過期此血
虚有熱以逍遥散倍加熟地熱止痒退更以四物加柴
胡參茋炙草茯苓調理遂愈
一女子十二歲善怒遍身作痒用柴胡川芎山梔芍藥
以清肝火以生地當歸黄芩涼肝血以白术茯苓甘草
健脾土而愈半載後遍身起赤㾗或時眩暈此肝火熾
甚血得熱而妄行是夜果經至
　　　膁瘡
婦人兩膁生瘡或因胎産飲食失宜傷損脾胃或因憂
思鬱怒虧損肝脾以致濕熱下注或外邪所侵外膁屬
足三陽可治内膁屬足三隂難治若初起發腫赤痛屬
濕毒所乘用人參敗毒或檳蘇敗毒散若漫腫作痛或
不腫不痛屬脾虚濕熱下注用補中益氣或八珍湯或
膿水淋漓體倦少食内熱口乾屬脾氣虚弱用補中益
氣加茯苓酒炒芍藥若午後頭目不清屬隂火用前湯
加酒炒黑黄栢若午後發熱體倦屬血虚用前湯加川
芎熟地若懷抱不樂而甚用歸脾湯加山梔柴胡若恚
怒氣逆而甚用補中益氣加川芎山梔若内熱體倦痰
涎口瘡屬脾腎虚熱用六味丸若肢體畏寒飲食少思
屬脾腎虚寒用八味丸火抵色赤屬熱毒易治色黯屬
脾腎虚寒難治設誤用攻伐復傷胃氣難保其生
　　　治驗
一婦人患之四畔微赤作痛重墜膿水淋漓胸脇不利
飲食少思内熱口苦夜間少寐此屬脾虚鬱傷用歸脾
湯解鬱結而生脾血用補中益氣加茯苓半夏補脾氣
而除濕熱尋愈
一婦人乆不愈色赤微熱日晡焮腫形體虚弱飲食少
思勞則喘渴惡寒發熱此脾虚下陷用補中益氣湯而
愈
一婦人三年矣色黯腫硬惡寒發熱飲食少思形體消
瘦作渴飲湯飲食稍多或腹脹或泄㵼或作嘔或吞酸
此脾氣虚寒用補中益氣加乾薑肉桂五十餘劑而愈
一婦人因入(缺/)朝步履惡寒發熱倦怠懶食瘡口出血
此勞傷元氣不能攝血歸經用補中益氣湯而愈
一婦人因怒寒熱頭眩或耳項胸脇脹痛或小腹隂道
悶墜或小便頻數下血此屬肝火血熱先用小柴胡湯
加炒黒山梔川芎當歸車前二劑諸症頓退又用加味
逍遥散補其隂血而愈後因飲食勞倦前症復作瘡口
出血用補中益氣湯治之而愈
一婦人患將兩月焮赤腫痛小便頻數飲食如常用活
命飲二劑諸症悉退又用八珍湯而痊
一婦人患此焮痛惡寒發熱用檳蘇敗毒散而寒熱退
用仙方活命飲而焮痛止再用補中益氣湯而形氣健
　　　隂瘡(交接出血隂挺/隂痒隂蟲附)
婦人隂瘡乃七情鬱火傷損肝脾濕熱下注其外症有
隂中舒出如蛇俗呼隂挺有翻突如餅俗呼隂菌亦有
如雞冠花亦有生諸蟲亦有腫痛濕痒潰爛出水脹悶
脱墜者其内症口乾内熱體倦經候不調飲食無味晡
熱發熱胸膈不利脇肋不調小腹痞脹赤白帶下小水
淋濇其治法腫痛者宜用四物加柴胡山梔丹皮膽草
濕痒者宜用歸脾加山梔丹皮柴胡淋濇者宜用龍膽
㵼肝加白术丹皮潰腐者宜用加味逍遥散腫悶脱墜
者宜用補中益氣加山梔丹皮佐以外治之法備見治驗
　　　治驗
一婦人胸膈不利内熱作渴飲食不甘肢體倦怠隂中
悶痒小便赤濇此鬱怒所致用歸脾加山梔而愈後因
怒患處并小腹脹痛用小柴胡加山梔芎歸芍藥而愈
但内熱晡熱用逍遥散加山梔而愈後因勞役發熱患
處腫脹小便仍濇用補中益氣加山梔茯苓丹皮而愈
一婦人隂中突出如菌四圍腫痛小便頻數内熱晡熱
似痒似痛小腹重墜此肝脾鬱結之症葢肝火濕熱而
腫痛脾虚下陷而重墜也先以補中益氣加山梔茯苓
車前青皮以清肝火升脾氣漸愈更以歸脾湯加山梔
茯苓川芎調理更以生猪脂和藜蘆末塗之而収入
一婦人隂中挺出一條五寸許悶痛重墜水出淋漓小
便濇滯夕與龍膽㵼肝湯分利濕熱朝與補中益氣湯
升補脾氣諸症漸愈再與歸脾加山梔茯苓川芎黄栢
兼服調理而愈後因勞役或怒氣下部濕痒小水不利
仍用前藥即愈亦有尺許者亦有生諸蟲物者皆用此治
一婦人腐潰膿水淋漓腫痛寒熱小便赤濇内熱作渴
肢體倦怠胸膈不利飲食少思三月餘矣用補中益氣
内柴胡升麻各用一錢加茯苓一錢炒山梔二錢數劑
少愈又與歸脾加山梔川芎茯苓三十餘劑諸症悉退
惟内熱尚在再與逍遥散倍用山梔而愈
一婦人素性急隂内或痛小便赤濇怒則益甚或發熱
或寒熱治以芎歸炒梔柴胡苓术丹皮澤㵼炒芍炒車
前炒連生草數劑漸愈乃去黄連澤㵼又數劑而全愈
一婦人素鬱悶隂内痛痒不時出水飲食少思肢體倦
怠用歸脾加丹皮山梔芍藥柴胡生草主之而安
一婦人隂内痒痛内熱倦怠飲食少思用參茋歸术陳
皮柴胡炒梔炒車前升麻芍藥丹皮茯苓治之而痊若
隂中有蟲痒痛亦屬肝木以桃仁研膏和雄黄末納隂
中以殺之仍用清肝解鬱有以雞肝納之者乃取蟲之
法也
一婦人交接違理出血作痛發熱口乾誤服寒涼之藥
前症益甚不時欲嘔飲食少思此症屬肝經而藥復傷
脾也先用六君子加柴胡而脾胃漸愈乃用加味逍遥
散而患處亦痊
一婦人毎交接輒出血作痛敷服皆涼血止痛之劑不
時出血甚多此肝傷而不能藏血脾傷而不能攝血也
用補中益氣濟生歸脾二湯而愈若交接出血用熟艾
熱裹入隂中若交接違理而出血用亂髮青布燒為末
敷之血自止若出血過多而見他症但用前藥調補肝
脾諸症自愈矣
一婦人隂腫下墜悶痛出水胸腹不利小便頻數内熱
晡熱口苦耳鳴先用小柴胡加車前膽草苓术升麻二
劑稍緩又用加味逍遥加升麻數劑稍愈乃以加味歸
脾加升麻柴胡并補中益氣加山梔數劑漸愈仍用加
味逍遥加味芎歸二藥調理而痊
一婦人熱痛用寒涼敗毒飲食不入時欲嘔吐小腹重
墜似欲去後此脾胃虧損元氣下陷症屬虚寒先用補
中益氣加炮薑二劑重墜如失再用前湯加茯苓半夏
二十餘劑而愈乃以歸脾少加柴胡升麻六味地黄丸
調理兩月餘而康
　　　附方幷註
保和丸　治飲食停滯胸膈痞滿或作吞酸等症
　　神麯(炒/)半夏　茯苓(各一/兩)蘿蔔子(炒/)陳皮　連翹
　　(各五/錢)山查(取肉二/兩蒸)
　右為末粥丸加白术二兩名大安丸
越鞠丸　治六鬱胸膈痞滿嘔吐吞酸或濕熱腹脹腿
　脚酸疼等症
　　蒼术(炒/)神麯(炒/)香附　山查　山梔(炒/)撫芎　麥
　　芽(炒各/等分)
　右各另為末水調炒麯麫糊為丸如桐子大毎服五
　七十丸白滚湯下
右金丸(一名四/今丸)治肝火胸脇刺痛或發寒熱或頭目作
　痛小便淋秘或小腹疼痛一切肝火之症
　　黃連(六/兩)吳茱茰(一兩湯煑/片時用)
　右為末粥丸白术陳皮湯下
椒仁丸　治先因經水斷絶後至四肢浮腫小便不通
　血化為水
　　椒仁　甘遂　附子(炮/)續隨子(去皮/研)郁李仁　黒
　　牽牛　五靈脂(研/碎)當歸(各五/錢)吳茱茰(五/錢)延胡索(五/錢)
　　芫花(酸浸/一錢)石膏　膽礬　人言(各一/錢)斑猫(十箇糯/米炒黄)
　　(去米/不用)蚖青(十枚去頭翅足同糯/米炒黄去米不用)
　右為末麵糊為丸如豌豆大每服一丸橘皮湯
　下此方藥雖峻利所用不多若畏而不服有
　養病害身之患常治虚弱之人亦未見其有
　誤也
血分葶􁬦丸　治先因小便不利後至身面浮腫經水
　不通水化為血
　　葶􁬦(研/炒)續隨子(去殻各/半兩研)乾笋末(一/兩)
　右為末棗肉丸如桐子大每服七丸煎扁竹湯下如
　大便利者減續隨子葶􁬦各一錢加白术五錢
人參丸　治經脉不利化為水流走四肢悉皆腫滿名
　曰血分其候與水相類若作水治之非也宜用此
　　人參　當歸　桂心　瞿麥穗　赤芍藥　白茯
　　苓(各半/兩)葶􁬦(炒另研/一錢)大黄(濕紙裹飯上蒸/熟去紙切炒)
　右為末煉蜜丸桐子大每服十五丸至二三十丸空
　心飲湯下
栢子仁丸　治血虚有火月經耗損漸至不通日漸羸
　瘦而生潮熱慎毋以毒藥通之宜栢子仁丸澤蘭湯
　主之
　　柏子仁(炒/研)牛膝(酒/拌)卷柏(各半/兩)澤蘭葉　續斷(各二/兩)
　　熟地黄(用生者三兩酒拌蒸/半日忌鐵器杵膏)
　右為末入地黄膏加煉蜜丸桐子大每服三十丸空
　心米飲下
澤蘭湯　治症同前
　　澤蘭葉(三/兩)當歸(酒/拌)芍藥(炒各/一兩)甘草(五/錢)
　右為粗末每服五錢水二鍾煎至一鍾去柤温服
獨參湯　治一切失血惡寒發熱作渴煩躁並宜此藥
　補氣葢血生於氣陽生隂長之理也用人參二兩棗
　十枚水煎服
玉露散　治乳脈不行身體壯熱頭目昬痛大便澁滯等症
　　人參　白茯苓　桔梗　川芎　白芷　當歸
　　芍藥(各一/錢)甘草(五/分)
　右水煎服　若熱甚大便秘量加炒大黄
聖愈湯　治血虚心煩睡卧不寜或五心煩熱
　　當歸(酒/拌)黄茋(炒各/一錢)生地黄(酒/拌)川芎　人參　熟地
　　黄(酒拌蒸半/日各五錢)
　右水煎服
當歸飲　治血熱癮疹痒痛膿水淋漓發熱等症
　　當歸　白芍藥　川芎　生地黄　白蒺藜(各一/錢)
　　防風　荆芥(各五/分)黄茋(一/錢)何首烏　甘草(五/分)
　右水煎服
龍膽㵼肝湯　治肝經濕熱下部腫焮作痛小便澁滯
　隂挺如菌或出物如蟲等症
　　車前子(炒/)木通(各五/錢)澤㵼(一/錢)生地黄(酒/拌)當歸尾(酒/拌)
　　山梔(炒/)黄芩　生甘草(各五/分)龍膽草(酒拌炒/黄一錢)
　右水煎服
烏賊魚骨丸　治婦人血枯胸膈四肢滿妨於食飲病
　至聞腥臊臭氣先唾血出清液或前後泄血目眩轉
　月事衰少不來
　　烏賊魚骨(去甲/四兩)蕳茹(一/兩)
　右為末以雀卵和成劑丸如小豆大每服五丸加至
　十丸以鮑魚煎湯下以飯壓之
青州白丸子　治風痰咳𠻳或牙關緊急不知人事或
　痰滯作麻
　　南星(三/兩)半夏(七/兩)白附子(二/兩)川烏(半兩各/生用)
　右為末絹袋盛井水擺浸仍換水浸三五日晒乾糯
　米粉丸如急用以薑汁糊丸亦可
四七湯　治七情鬱結咽間如有一核吞吐不利或中
　脘痞滿痰涎壅喘或惡心少食
　　紫蘇葉(一/錢)厚朴(一錢/五分)茯苓(一/錢)半夏(姜製/七分)
　右薑棗水煎服
　若白帶以此湯送前丸其效如神
當歸龍薈丸　治肝經症脇下作痛或有積塊或下疳
　便癰小便淋濇或瘀血凝滯小便作痛
　　當歸(酒/拌)梔子仁(炒/)黄連　龍膽草(酒拌/炒)青皮　黄
　　芩(各一/兩)大黄(酒拌/炒)蘆薈　青黛　柴胡(各五/錢)木香
　　(二錢/五分)麝香(五分/另研)
　右為末炒神麯糊丸每服二三十丸薑湯下
阿魏膏　治一切痞塊
　　羌活　獨活　𤣥參　官桂　赤芍藥　穿山甲
　　　生地黄　兩頭尖　大黄　白芷　天麻(各五/錢)
　　紅花(四/錢)槐栁桃枝(各三/錢)木鼈子(二十枚/去殻)亂髪(如雞子/大一塊)
　右用香油二斤四兩煎黑去柤入髮再煎化仍去柤
　徐下黄丹煎軟硬得中方入芒硝阿魏蘇合油乳香
　没藥五錢麝香三錢調匀成膏矣攤貼患處内服蘆
　薈丸等黄丹須真正者効凡貼膏藥先用朴硝隨患
　處鋪半指厚以紙葢用熱熨斗熨良乆如硝耗再加
　熨之熨二時許方貼膏藥若是肝積加蘆薈末同熨
蘆薈丸　治肝疳口舌生瘡牙齦腐爛或遍身生瘡等
　症
　　大皂角　青黛　蘆薈(研/)硃砂(研/)麝香(研各/一錢)乾蝦
　　蟆(用皂角各等分燒存性/為末一兩入前項藥)
　右為末蒸餅糊丸麻子大每服五七十丸米飲下
局方小續命湯　治厯節痛風痰盛口禁腰背反張等
　症
　　防己　肉桂(去粗/皮)黄芩　杏仁(去皮尖/炒黄)白芍　甘
　　草　川芎　麻黄(去/節)人參(去蘆各/一兩)防風(一兩/五錢)附子
　　(炮去皮/臍半兩)
　右為粗末每服三錢薑棗水煎服
調中益氣湯　治體怠嗜卧不思飲食或痰𠻳泄㵼等
　症
　　黄茋(一/兩)人參(去蘆/頭)甘草　蒼术(各五/分)柴胡　橘皮
　　　升麻　木香(各五/分)
　右薑棗水煎空心服
佛手散　治姙娠傷胎下血
　　當歸(三/錢)川芎(二/錢)
　右水煎食前服
木香餅　治一切氣滯結腫或痛或閃肭及風寒所傷
　作痛並效
　　木香(五/錢)生地黄(一/兩)
　右木香為末地黄杵膏和匀量患處大小作餅置患
　處以熱熨斗熨之
隔蒜灸法　治一切瘡毒大痛或不痛或麻木如痛者
　灸至不痛不痛者灸至痛其毒隨火而散蓋火以暢達
　㧞引鬱毒此從治之法也有囘生之功用大蒜頭去
　皮切三文錢厚安瘡頭頭用艾裝於蒜上炙之三裝
　換蒜復灸未成者即消已成者亦殺其大勢不能為
　害如瘡大用蒜搗爛攤患處將艾鋪上燒之蒜敗再
　換如不痛或不作膿及不起發或隂瘡尤宜多灸灸
　而仍不痛不作膿不起發者不治此氣血虚極也
神效蒜熨法　治虚怯人肢體患腫塊或作痛或不痛
　或風襲於經絡肢體疼痛或四肢筋攣骨痛又治流
　注跌撲傷損腫痛用葱頭細切杵爛炒熱敷患處冷
　易之再熨腫痛即止其效如神
豆豉餅　治瘡瘍腫硬不潰及潰而不斂幷一切頑瘡
　惡瘡用江西豆豉為末唾津和作餅子如錢大厚如
　三文置患處以艾裝於餅上灸之乾則易之如背瘡
　用潄口水調作餅覆患處以艾鋪餅上灸之如未成
　者即消已成者能消其毒如有不效氣血虚敗也
益氣養榮湯　治抑鬱瘰􁎧或四肢患腫肉色不變或
　日晡發熱或潰而不歛
　　人參　茯苓　陳皮　貝母　香附(酒/拌)川芎　黄
　　茋(塩水/拌炒)熟地黄(酒/拌)當歸(酒/拌)芍藥(炒各/一錢)甘草(炙/)桔梗
　　(炒各/五分)白术(炒一/錢)
　右薑水煎服
人參養榮湯　治潰瘍發熱惡寒四肢倦怠體瘦少食
　面黄短氣不能收斂若大瘡愈後多服之不變他症
　　白芍(一錢/五分)人參　陳皮　黄茋(蜜/炙)桂心　當歸(酒/拌)
　　白术　甘草(炙各/一錢)熟地黄(酒/拌)五味子(炒/)茯苓(各七/分半)
　　逺志(去心炒/五分)
　右薑棗水煎服
方脉流氣飲子　治腦怒胸膈脹滿或肢體作痛或結
　壅腫血氣無虧者
　　紫蘇葉　青皮　苦梗　半夏(煨/)當歸　芍藥
　　烏藥　茯苓　川芎　黄茋　枳殻(去穣/麸炒)防風(各/半)
　　(兩/)甘草　橘皮(各五/分)大腹皮　木香(各三/分)
　右薑棗水煎服
㵼青丸　治肝經鬱火實熱脇乳作痛大便秘結及肝
　經一切實火症
　　當歸　龍膽草　川芎　山梔　大黄　羌活
　　防風(各等/分)
　右為末蜜丸桐子大每服一二丸
人參敗毒散　治瘡瘍焮痛發寒熱或拘急頭痛等
　症
　　人參　羌活　獨活　前胡　柴胡　桔梗　枳
　　殻　茯苓　川芎　甘草(各一/錢)
　右水煎服
生地黄丸　治師尼寡婦乍寒乍熱肝脉弦長而出魚
　際
　　秦艽　黄芩　生地黄(一兩酒/拌杵膏)硬柴胡(各五/錢)赤芍
　　藥(一/兩)
　右為細末入地黄膏加煉蜜少許丸桐子大每服三
　十丸烏梅煎湯下日進二服亦治室女患此
連翹飲子　治乳内結核
　　連翹　川芎　瓜蔞仁(研/)皂角刺(炒/)橘葉　青皮
　　(去/白)甘草(節/)桃仁(各一/錢半)
　右水煎服
必效散　治瘰􁎧未成膿者自消已潰者自斂
　　南硼砂(二錢/五分)輕粉(一/錢)白梹榔(一/箇)斑猫(四十箇糯米/同炒熟去頭)
　　(翅/)麝香(五/錢)巴豆(五粒去/殻心膜)
　右為細末毎服一錢五更用滚湯調下如小水濇滯
　或微痛此􁎧毒欲下也進益元散一服即下此方斑
　猫巴豆似為峻厲然用巴豆乃解斑猫之毒用者勿
　畏
琥珀膏　治頸項瘰􁎧及脇下初如梅子腫結硬强漸
　如連珠不消不潰或潰而膿水不絶經乆不瘥漸成
　漏症
　　琥珀(一/兩)木通　桂心　當歸　白芷　防風　松
　　脂　硃砂(研各/五錢)木鱉子(肉五/錢)麻油(二/斤)丁香　木香
　　(各三/錢)
　右先用琥珀丁香桂心硃砂木香為細末其餘藥入
　油内煎焦黑濾去柤徐徐入黄丹再煎軟硬得中即
　成膏矣
神效瓜蔞散　治乳癰初起腫痛及一切癰疽或膿出
　後餘毒亦宜用之
　　當歸(半/兩)生甘草(半/兩)没藥(一錢/另研)乳香(一/錢)黄瓜蔞(子多/者一)
　　(箇/)
　右酒水煎服
　
　
　
　
　
　
　薛氏醫案卷三
欽定四庫全書
　薛氏醫案卷四
　　　　　　　　　　　　　明　薛巳　撰
　　女科撮要
　　　保胎
姙娠若元氣不實發熱倦怠或胎動不安用當歸散因
氣惱加枳殻胸膈痞悶再加蘇梗或作痛加柴胡若飲
食不甘或欲嘔吐用六君加紫蘇枳殻若惡阻嘔逆頭
暈體倦用參橘散未應用六君子湯若惡阻嘔吐不食
煩悶亦用參橘散之類若頓仆胎動腹痛下血用膠艾
湯未應用八珍加膠艾若頓仆毒藥腰痛短氣用阿膠
散未應煎送知母丸若頓仆胎傷下血腹痛用佛手散
未應用八珍送知母丸若心驚膽怯煩悶不安名子煩
用竹葉湯未應血虛佐以四物氣虛佐以四君若下血
不止名胎漏血虚用二黄散血去多用八珍湯未應用
補中益氣湯若因事而動下血用枳殻湯加生熟地黄
未應或作痛更加當歸血不止八珍加膠艾若不時作
痛若小腹重墜名胎痛用地黄當歸湯未應加參术陳
皮或因脾氣虚用補中益氣湯若面目虚浮肢體如水
氣名子腫用全生白术散未應用六君子湯下部腫甚
用補中益氣倍加茯苓或因飲食失宜嘔吐泄瀉此是
脾胃虧損用六君子湯若足指發腫漸至腿膝喘悶不
安或足指縫出水作嘔少食余謂寒熱頭痛肝火上衝
也脇脹腹痛肝氣不行也作嘔少食肝侮脾胃也小便
見血肝火血熱也用小柴胡加芍藥炒黒山梔茯苓白
术而愈
一姙娠六月體倦食少勞役見血用六君加當歸熟地
升麻柴胡而愈
一姙娠每三四月胎便作痛余用地黄當歸湯治之不
日而愈
一姙娠三月飲食後因怒患瘧連吐三次用藿香正氣
散二劑隨用安胎飲一劑而愈後因怒痰甚狂言發熱
胸脹手按少得此肝脾氣滯用加味逍遥散加川芎二
劑頓退四劑而安
一婦人每怒發熱脇脹小便淋濇每月經行旬餘未已
受胎三月因怒前症復作朝用加味逍遥散夕用安胎
飲各二劑而安五月又怒復作下血如經行四日未止
仍用前藥而愈
一姙娠將三月嘔吐惡食體倦嗜卧此惡阻之症用人
參橘皮湯二劑漸愈又用六君加紫蘇二劑而安
一姙娠吞酸惡心欲作嘔吐此飲食停滯用六君加麯
蘖炒黑子芩枳殻香附治之而愈
一姙娠飲食後惱怒寒熱嘔吐頭痛惡寒胸腹脹痛大
便不實而色青小便頻數而有血余曰當清肝健脾為
主不信乃主安胎止血益甚問余曰何也余曰大便不
實而或青此是飲食既傷脾土而兼木侮小便頻數而
有血此是肝火血流於胞而兼挺痿也用六君子加枳
殻紫蘇山梔二劑脾胃頓醒又用加味逍遥散加紫蘇
枳殻二劑小便頓清更節飲食調理而安
一姙娠每至五月肢體倦怠飲食無味先兩足腫漸至
遍身後及頭面此是脾肺氣虛朝用補中益氣夕用六
君子加蘇梗而愈凡治姙娠毋泥其月數但見某經症
便用某藥為善
一姙娠因怒吐血塊四日不止兩脇脹痛小便淋濇此
怒而血蓄于上部火炎而隨出也脇脹腹痛小便淋濇
肝經本病也用小柴胡合四物四劑而止却用六君子
安胎飲調理而安
一姙娠氣喘痰甚諸藥不應問治於余詢之云素有帶
下始於目下浮兩月餘其面亦然此氣血有痰飲也用
六味丸料數劑而愈
凡婦人氣血方盛乳房作脹或無兒飲痛脹寒熱用麥
芽二三兩炒熟水煎服立消其耗散血氣如此何脾胃
虚弱飲食不消方中多用之一云麥芽最消腎若氣血
虚而乳汁自出者宜十全大補湯其子多不育
　　　小産
小産重於大産葢大産如栗熟自脫小産如生採破其
皮殻斷其根蔕豈不重於大産但人輕忽致死者多矣
治法宜補形氣生新血去瘀血若未足月痛而欲産芎
歸補中湯倍加知母止之若産而血不止人參黄茋湯
補之若産而心腹痛當歸川芎湯主之胎氣弱而小産
者八珍湯固之若熱血過多而發熱聖愈湯汗不止急
用獨參湯發熱燥躁肉瞤筋惕八珍湯大渴面赤脈洪
而虛當歸補血湯身熱面赤脈沈而微四君薑附東垣
云晝發熱而夜安静是陽氣自旺於陽分也晝安静而
夜發熱躁是陽氣下陷於隂中也如晝夜俱發熱者是
重陽無隂也當峻補其隂王太㒒云如大寒而甚熱之
不熱是無火也熱來復去晝見夜伏夜發晝止時節而
動是無火也如大熱而甚寒之不寒是無水也熱動復
止倐忽往來時動時止是無水也若陽氣自旺者補中
益氣湯陽氣陷于隂者四物二連湯重陽無隂者四物
湯無火者八味丸無水者六味丸
　　　治驗
一姙娠五月服剪紅丸而墮腹中脹痛服破血之劑益
甚以手按之益痛余曰此峻藥重傷脾胃受患用八珍
倍人參黄茋半夏乳香没藥二劑而痛止數劑而全愈
呉江庠友史萬湖仲子室年二十餘疫疾墮胎時咳服
清肺解表喘急不寐請治余以為脾土虚不能生肺金
藥損益甚先興補中益氣加茯苓半夏五味炮薑四劑
漸愈往視之又與八珍加五味及十全大補湯全愈
大兒婦張氏素怯弱嘉靖癸卯四月生女自乳中患疥
瘡年餘不愈遂致羸困甲辰五月遭先母大故以姑病
勉强代執喪禮旬月每欲眩仆一日感氣忽患心脾高
腫作疼手不可按而嘔吐不止六脈微細之極余以為
脈雖虚而病形則實誤認諸痛不可補氣乃用青皮香
附呉茱等藥而愈繼復患瘧且墮胎又投理氣行血之
藥病去元氣轉脫再投參茋補劑不應矣六脈如絲欲
絶思非附子不能救非立翁不能投迎翁至診云皆理
氣之劑真損之誤也連投參茋歸术附子薑桂六劑間
用八味丸五日眠食漸甘六脈全復翁云心脾疼痛時
即當服此等藥瘧亦不作矣姑婦皆翁再造敢述奇功
附於此門之尾以為初知藥性者之戒制生陳遜稽顙
謹識
　　　保産
姙娠欲産之時但覺腹内轉動即當正身仰卧待兒轉
身向下時作痛試揑産母手中指中節或末節跳動方
與臨盆即産矣若初覺不仰卧以待轉胞或未産而水
頻下此胞衣已破血水先乾必有逆生難産之患若横
生者兒先露手臂令母正卧以手徐推兒臂下體令其
正直復以中指摩其肩勿令臍帶攀係即生逆生者兒
先露足令母正卧以手徐推其足仍推兒轉正即生偏
生者兒頭偏在一邊亦照前法徐正其頭即生或兒頭
後骨偏在谷道旁徐推近上即生礙産者兒頭雖正但
不能下葢因胎轉臍帶攀肩所致用中指按兒兩肩理
脫臍帶即生坐産者兒將欲生其母疲倦久坐椅褥抵
其生路急用巾帶高懸令母以手攀之輕輕屈足良久
兒順即生盤腸生者臨産母腸先出此難於收上以萆
蔴子四十九粒研爛塗産母頭頂待腸收上急洗去設
或為風吹乾不能收者以磨刀水少許温熱拭潤其腸
再用磁石煎湯服之即收上磁石須隂陽家用有驗者
俗以水噀母面背驚而腸亦收之葢驚則氣散恐反致
他症戒之若胎衣破而不得分娩者用保生無憂散以
固其血自然生息如血已耗損用八珍湯料一斤益母
草半斤水數碗煎熟不時飲之亦有得生者凡孕婦只
腹痛未産也若連腰痛甚者將産也葢腎候於腰胞係
於腎故也華佗治横逆産難用蛇脫二條蟬殻二十八
箇胎髪二丸各燒灰每服二錢酒調連進二服即卧片
時兒即順生如無此藥令産母仰面正卧以小針刺兒
手脚心三五次用鹽塗之手脚即縮上待兒身轉順即
生○若以蜀葵子四十九粒白滑石三錢順流水煎服
即順生或用好京墨濃磨服之墨水裹兒即下○或敗
筆頭一箇煅過以藕節自然汁温湯和下○或紫蘇葉
當歸各三錢長流水煎服即下○凡孕家宜預請穩婆
有仁心識見者當施恩惠以結其心先與說知倘有生
息不順只說未産或遇雙胎只說胎衣未下恐驚則氣
散愈難生息余家親驗之大抵難産多患於鬱悶安佚
富貴之家治法雖云胎前清氣産後補血不可專執若
脾胃不實氣血不充宜預調補不然臨産必有患難○
如因難産或大寒時急以大油紙撚徐徐燒斷其臍帶
雖兒已死令暖氣入腹多得復生切勿用刀斷之
　　　治驗
荆婦孟冬分娩艱難産子已死元氣勞傷用油紙撚燒
斷臍帶取其陽氣以補之俄間兒啼作聲即鵠兒也若
以刀物如常斷之其母亦難保生此兒嗣後一二嵗間
並無傷食作瀉之症可見前法之功其穩婆又喜平日
常施少惠得其用心能安慰母懐故無虞耳○此穩婆
云止有一女分娩時適當巡街侍御行牌取我視其室
分娩女為此驚嚇未産而死後見侍御更以威言分付
迨視産母胎雖順而頭偏在一邊若以手入推正可保
順生已畏其威不敢施手但囘禀云此是天生天化非
人力所能立俟其母子俱死
　　　子死腹中
夫子死腹中者多因驚動太早或觸犯禁或抱腰太重
或頻探試水胞衣先破血水先盡而胎乾涸故耳其候
産母唇舌皆黑者子母俱死若舌黑或脹悶甚者然其
子已死矣先以平胃散一兩酒水各半煎却投朴硝半
兩(即熟/皮硝)服或用硝一兩以童便調下亦妙
　　　治驗
一穩婆之女勤苦負重姙娠腹中隂冷重墜口中甚穢
余意其胎必死令視其舌果青黑與朴硝半兩許服之
隨下穢水而安
一婦人胎死服朴硝而下穢水肢體倦怠氣息淹淹用
四君為主佐以四物薑桂調補而愈
　　　胎衣不出
有因惡露入衣脹而不能出有因元氣虧損而不能送
出其惡露流衣中者腹中脹痛用牽牛丹或失笑散以
消瘀血緩則不救其元氣不能送者腹中不脹痛用保
生無憂散
　　　治驗
俱詳婦人良方十八卷第四
　　　交骨不開隂門不閉子宮不收
交骨不開産門不閉子宮不收皆元氣素弱胎前失于
調攝以致血氣不能運達而然也交骨不開隂氣虚也
用加味芎歸湯補中益氣湯産門不閉子宮不收氣血
虚也用十全大補湯
　　　治驗(餘詳婦人良方十七卷第四/)
一婦人分娩最易至四十姙娠下血甚多産門不開
亦與前湯一劑又用無憂散斤許一劑煎熟時時飲之
以助其血而産
一産婦隂門不閉發熱惡寒用十全大補加五味子數
劑而寒熱悉退又用補中益氣加五味子數劑而斂若
初産脹腫或焮痛而不閉者當用加味逍遥散若腫既
消而不閉者當用補中益氣湯切忌寒涼之劑
一婦人脾胃素弱兼有肝火産後隂門腫痛寒熱作渴
嘔吐不食敷大黄等藥服驅利之劑腫及於臀虚症蜂
起此真氣虚而作先用六君子以固脾胃乃以補中益
氣湯升舉不數劑而消
一産婦失治腫潰不已形體消痩飲食少思朝寒暮熱
自汗盗汗半年矣用補中益氣加茯苓半夏以健脾胃
膿水漸少飲食漸進用歸脾湯以解脾鬱共五十餘劑
元氣復而瘡亦愈矣
一産婦隂門不閉小便淋􁏏腹内一物攻動脇下或脹
或痛用加味逍遙散加車前子而愈
一婦人子宮腫大二日方入損落一片殊類猪肝已而
面黄體倦飲食無味内熱晡熱自汗盗汗用十全大補
湯二十餘劑諸症悉愈仍復生育血滯成癰方見後
　　　産後腹痛
産後小腹作痛俗名兒枕塊用失笑散行散之若惡露
既去而仍痛用四神散調補之若不應用八珍湯若痛
而惡心或欲作嘔用六君子湯若痛而泄㵼用六君子
湯送四神丸若泄㵼痛而或後重用補中益氣湯送四
神丸若胸膈飽脹或惡食吞酸或腹痛手不可按此是
飲食所致當用二陳加白术山查以消導若食既消而
仍痛或按之不痛或更加頭痛煩熱作渴惡寒欲嘔等
症此是中氣被傷宜補脾胃為主若發熱腹痛按之痛
甚不惡食不吞酸此是瘀血停滯用失笑散以消之若
止是發熱頭痛或兼腹痛按之却不痛此是血虚用四
物加炮薑參术以補之病機要云胎産之病從厥隂經
論之無犯胃氣及上二焦為之三禁不可汗不可下不
可利小便發汗者同傷寒下早之症利大便則脈數而
已動于脾利小便則内亡津液胃中枯燥製藥之法能
不犯三禁則榮衛自和而寒熱止矣如發渴用白虎氣
弱用黄茋血刺痛則用當歸腹中痛則加芍藥宜詳察
脈症而用之丹溪先生云産後當大補氣血為先雖有
雜症從末治之一切病多是血虚皆不可發表
　　　治驗
一産婦腹痛發熱氣口脈大余以為飲食停滯不信乃
破血補虚反寒熱頭痛嘔吐涎沫又用降火化痰理氣
四肢逆冷泄瀉下墜始信謂余曰何也余曰此脾胃虚
之變症也法當温補遂用六君加炮薑二錢肉桂木香
一錢四劑諸症悉退再用補中益氣之劑元氣悉復
一婦人産後腹痛後重去痢無度形體倦怠飲食不甘
懐抱久鬱患蠒唇寐而盗汗如雨竟夜不敢寐神思消
爍余曰氣血虚而有熱用當歸六黄湯内黄芩連栢炒
黑一劑汗頓止再劑全止乃用歸脾湯八珍散兼服元
氣漸復而愈
一産婦小腹作痛服行氣破血之藥不效其脈洪數此
瘀血内潰為膿也以𤓰子仁湯二劑痛止更以太乙膏
下膿而愈産後多有此病縱非癰患用之更效
一産婦小腹疼小便不利用薏苡仁湯二劑痛止更以
四物加桃仁紅花下瘀血而愈大抵此症皆因榮衛不
調或瘀血停滯所致若脈洪數已有洪脈但數微有膿
脈遲𦂳乃瘀血下之即愈若腹脹大轉側作水聲或膿
從臍出或從大便出宜用蠟礬丸太乙膏及托裏藥
一産婦小腹作痛有塊脈芤而濇以四物加𤣥胡索紅
花桃仁牛膝木香治之而愈
一婦人産後小腹患痛服𤓰子仁湯下瘀血而痊凡瘀
血停滯宜急治之緩則腐化為膿最難治療若流注闗
節則患骨疽失治多為敗症
一婦人因經水多服濇藥止之致腹作痛以失笑散二
服而瘳
　　　産後血暈并失血
産後元氣虧損惡露乘虚上攻眼花頭暈或心下滿悶
神昏口禁或痰壅盛者急用失笑散主之若血下多而
暈或神昏煩亂者大劑芎歸湯補之或芸薹子散或童
子小便有痰加二陳湯若勞心力而致者宜補中益氣
加香附若因氣血虚極不省人事用清魂散繼以芎歸
湯及大補氣血之劑凡産可預燒稱錘令赤以器盛之
急至床前以醋沃之或以醋塗口鼻聞之即醒或用破
舊漆器或乾漆燒烟薫之或用半夏末冷水和丸入鼻
孔中並無前患丹溪先生云血暈因氣血俱虚痰火泛
上宜以二陳導痰或加減硃砂安神丸以麥門冬湯下
亦可大凡産後口眼喎斜等症當大補氣血為主而兼
以治痰若脾胃虚而不能固者用六君子湯至五七箇
月宜服安胎飲至八九箇月再加大腹皮黄楊腦如臨
産時更宜服保生無憂散庶無前患
　　　治驗
一産婦月餘矣因怒兩脇脹痛忽吐血甚多發熱惡寒
胸腹脹滿用八珍加柴胡丹皮炮薑而安却用十全大
補仍加炮薑而愈前症因脾肺氣血虧損而胸腹虚痞
雖投大補若非薑桂辛温助其脾肺以行藥勢亦無以
施其功而反助其脹耳
家人婦産後小腹作痛忽牙闗𦂳急灌以失笑散良久
而甦又用四物加炮薑白术陳皮而愈
一産婦筋攣臂軟肌膚掣動此氣血俱虚用十全大補
湯而愈
一産婦兩手麻木服愈風丹天麻丸遍身皆麻神思倦
怠䀯熱作渴自汗盗汗此氣血俱虚也用十全大補加
炮薑數劑諸症悉退却去炮姜又數劑而愈但内熱此
血虚也用逍遥散而痊
　　　産後發痓(屋當作痙/)
産後發痓因去血過多元氣虧極或外邪相摶其形牙
闗𦂳急四肢勁强或腰背反張肢體抽搐若有汗而不
惡寒者曰柔痓若無汗而惡寒者曰剛痓然産後患之
實由亡血過多筋無所養而致故傷寒汗下過多潰瘍
膿血大泄多患之乃敗症也若大補血氣多保無虞若
攻風邪死無疑矣
　　　治驗
一産婦牙闗𦂳急腰背反張四肢抽搐兩目連劄余以
為去血過多元氣虧損隂火熾盛用十全大補加炮薑
一劑而甦又數劑而安
余在呉江史萬湖第將入更時聞喧攘云某家人婦忽
仆牙闗𦂳急已死矣詢云是新産婦出直厨余意其勞
傷血氣而發痓也急用十全大補加附子煎滚令人推
正其身一人以手夾正其面却挖開其口將藥灌之不
嚥藥已冷令側其面出之仍正其面復灌以熱藥又冷
又灌如此五次方嚥下隨灌以熱藥遂甦
　　　産後便血
産後便血或飲食起居或六淫七情以致元氣虧損陽
絡外傷治法若因膏粱積熱用加味清胃散若因醇酒
濕毒葛花解酲湯若因怒動肝火六君加柴芍芎歸若
因鬱結傷脾加味歸脾湯若因思慮傷心妙香散若因
大腸風熱四物加側栢荆防枳殻槐花若因大腸血熱
四物加芩連若因腸胃虚弱六君子加升麻柴胡若因
腸胃虚寒六君加肉䓻木香若因元氣下陷補中益氣
加茯苓半夏若因氣虚用六君升麻若因血虚用四物
氣血俱虚用八珍俱加柴胡升麻大凡病久或元氣虚
弱見病百端皆因脾胃虧損内真寒而外假熱但用六
君子或補中益氣加炮薑温補脾氣諸症悉退若四肢
畏冷屬陽氣虚寒急加附子病因多端當臨症制宜庶
無誤矣
　　　治驗
一産婦糞後下血諸藥不應飲食少思肢體倦怠此中
氣虚弱用補中益氣加茱炒黄連五分四劑頓止但怔
忡少寐盗汗未止用歸脾湯治之而痊
一婦人但怒便血寒熱口苦或胸脇脹痛或小腹痞悶
此木乘土用六君加柴胡山梔而愈用補中益氣加味
逍遥二藥而不復作
一婦人久下血在糞前屬脾胃虚寒元氣下䧟用補中
益氣加連炒呉茱一錢數劑稍緩乃加生呉茱五分數
劑而愈
一婦人産後便血口乾飲湯胸脇膨滿小腹悶墜内熱
晡熱飲食不甘體倦面黄日晡則赤洒淅惡寒此脾肺
氣虚先用六君加炮薑木香諸症漸愈用補中益氣將
愈用歸脾湯全愈後飲食失節勞役兼怒氣發熱血崩
夜間熱甚譫語不絶此熱入血室用加味小柴胡二劑
而熱退用補中益氣而血止用逍遥散歸脾湯調理而
康
　　　産後大便不通
産後大便不通因去血過多大腸乾涸或血虚火燥乾
涸不可計其日期飲食數多用藥通之潤之必待腹滿
覺脹自欲去而不能者乃結在直腸宜用猪膽汁潤之
若服苦寒藥潤通反傷中焦元氣或愈加難通或通而
瀉不能止必成敗症若屬血虚火燥用加味逍遥散氣
血俱虚八珍湯慎不可用麻子杏仁枳殻之類
　　　治驗
一産婦大便不通七日矣飲食如常腹中如故余曰飲
食所入雖倍常數腹不滿脹用八珍加桃杏二仁至二
十一日腹滿欲去用猪膽汁潤之先去乾糞五七塊後
皆常糞而安
一産婦大便八日不通用通利之藥中脘作痛飲食甚
少或云通則不痛痛則不通乃用蜜導之大便不禁呃
逆不食余曰此脾腎復傷用六君加呉茱肉果骨脂五
味數劑喜其年壯不然多致不起
　　　産後寒熱
産後寒熱因氣血虚弱或脾胃虧損乃不足之症經云
隂虚則發熱陽虚則惡寒若兼大便不通尤屬氣血虚
弱切不可用發表降火若寸口脈微名隂氣不足隂氣
上入于陽中則惡寒用補中益氣湯尺部脈弱名隂氣
不足陽氣下陷于隂中則發熱用六味地黄丸大抵隂
不足陽旺從之則陽内陷而發熱陽不足隂往從之則
隂上入而惡寒此隂陽不歸其分以致寒熱交争故惡
寒而發熱也當用八珍湯若病後四肢發熱或形氣倦
怠此元氣未復濕熱乘之故耳宜補中益氣湯若肌熱
大渴引飲目赤面紅此血虚發熱用當歸補血湯若認
為熱則誤矣
　　　治驗
一産婦惡寒發熱用十全大補加炮薑治之而愈但飲
食不甘肢體倦怠用補中益氣而安又飲食後犯怒惡
寒發熱抽搐咬牙難候其脈視其面色青中隱黄欲按
其腹以手䕶之此肝木侮脾土飲食停滯而作用六君
加木香一劑而安
一産婦惡寒發熱余欲用八珍加炮薑治之其家知醫
以為風寒用小柴胡湯余曰寒熱不時乃氣血虚不信
仍服一劑汗出不止譫語不絶煩熱作渴肢體抽搐余
用十全大補二劑益甚脈洪大重按如無仍以前湯加
附子四劑稍緩數劑而安
　　　産後咳𠻳
産後咳𠻳或因隂血耗損或因肺氣虧傷或隂火上炎
或風寒所感主治之法若隂血虚者用芎歸熟地參术
肺氣傷者用四君芎歸桔梗隂火上炎者六味地黄加
參术風寒所感者補中益氣加桔梗紫蘇若瘀血入肺
發喘急用二味參蘇飲多有得生者若兼口鼻起黑或
鼻出血急用前散亦有得生者然而所患悉因胃氣不
足葢胃為五臓之根本人身之根蒂胃氣一虚五臓失
所百病生焉但患者多謂腠理不密所致殊不知肺屬
辛金生于巳土亦因土虚不能生金而腠理不密外邪
所感其隂火上炎亦壯土金生腎水以制火為善若徑
治其病則誤
　　　治驗
一産婦咳𠻳聲重鼻塞流涕此風寒所感用參蘇飲一
鍾頓愈六七乃與補中益氣加桔梗茯苓半夏一劑而
痊又與六君加黄茋以實其腠理而安
一産婦朝吐痰夜發熱兼之無寐泥用清痰降火肌體
日痩飲食日少前症益甚余曰早間吐痰脾氣虚也夜
間發熱肝血虚也晝夜無寐脾血耗也遂用六君子湯
加味逍遥散加味歸脾湯以次調補不月而痊
一産婦咳𠻳痰盛面赤口乾内熱晡熱徹作無時此隂
火上炎當補脾腎遂用補中益氣湯六味地黄丸而愈
一産婦咳而腹滿不食涕唾面腫氣逆此病在胃闗于
肺用異功散而愈
時疫墮胎咳𠻳見小産
　　　産後瘧疾
産後瘧疾因脾胃虚弱飲食停滯或因外邪所感或鬱
怒傷脾或暑邪所伏審係飲食用六君加桔梗蒼术藿
香如外邪多而飲食少用藿香正氣散如外邪少而飲
食多用人參養胃湯飲食勞役用補中益氣湯氣血虚
弱用十全大補加炮薑虚寒用六君加薑桂元氣脫陷
急加附子大凡久瘧多屬元氣虚寒葢氣虚則寒血虚
則熱胃虚則惡寒隂火下流則寒熱交作或吐瀉不食
腹痛煩渴發熱譫語或手足逆冷寒戰如慄雖見百症
當峻温補其病自退若誤用清脾截瘧之類多致不起
　　　治驗
一産婦患瘧發熱作渴胸脇脹滿遍身作痛三日不食
嚥酸噯氣此是飲食所傷脾胃不能消化用六君加神
麴山查四劑而不作酸乃去神麴山查又數劑而飲食
進其大便不通至三十五日計進飲食七十餘碗腹始
悶令用猪膽汁導而通之其糞且不甚燥
一産婦患瘧久不愈百病蜂起其脈或洪大或微細或
弦𦂳或沈伏難以名狀用六君加炮薑二十餘劑脈症
稍得又用參术煎膏佐以歸脾湯百餘劑而瘥
一産婦朝寒暮熱或不時寒熱久不愈用六君子補中
益氣兼服百餘劑而尋愈
産後瘧疾心脾痛見小産
　　　産後瀉痢(二症治同兼嘔吐/)
産後瀉痢或因飲食傷損脾土或脾土虚不能消食當
審而治之若米食所傷用六君加榖蘖若麪食所傷用
六君加麥蘖若肉食所傷用六君加山查神麴凡兼嘔
吐皆加藿香若兼嚥酸或嘔吐用前藥送越鞠丸若肝
木來侮脾土用六君加柴胡炮薑若寒水反來侮土用
錢氏益黄散若久瀉或元氣下䧟兼補中益氣湯以升
發陽氣若瀉痢色黄乃脾土真氣宜加木香肉果若屬
脾土虚寒當用六君加木香薑桂若脾腎虚寒用補中
益氣及四神丸若屬命門火衰而脾土虚寒用八味丸
以補土母若小便濇滯肢體漸腫或兼喘咳用金匱腎
氣丸以補脾腎利小道若胃氣虚弱而四肢浮腫治須
補胃為主若久而不愈或非飲食所傷而致乃屬腎氣
虧損蓋胞胎主於任而繫於腎况九月十月乃腎與膀
胱所養必用四神六味八味三藥以補腎若用分利導
水之劑是虚其虚也
　　　治驗
一産婦瀉痢發熱作渴吐痰甚多肌體消痩飲食少思
或胸膈痞滿或小腹脹墜年餘矣余以為脾腎瀉朝用
二神丸夕用六君子湯三月餘而痊
一婦人産後泄瀉兼嘔吐嚥酸面目浮腫此脾氣虚寒
先用六君加炮薑為主佐以越鞠丸而嚥酸愈又用補
中益氣加茯苓半夏而脾胃康
一産婦瀉痢年餘形體骨立内熱晡熱自汗盗汗口舌
糜爛日吐痰三碗許脈洪大重按全無此命門火衰脾
土虚寒而假熱然痰者乃脾虚不能統攝歸源也用八
味丸補火以生土用補中益氣湯兼補肺金而脾胃健
一産婦腹痛後重去痢無度形體倦怠飲食不進與死
為鄰此脾腎俱虛用四神丸十全大補湯而愈但飲食
難化肢體倦怠用補益湯調理而康
一婦人五月患痢日夜無度小腹墮痛發熱惡寒用六
君子湯送香連丸二服漸愈仍以前湯送四神丸四服
全愈至七月終怠惰嗜卧四肢不收體重節痛口舌乾
燥飲食無味大便不實小便頻數灑淅惡寒悽慘不樂
此肺之脾胃虚而陽氣寒不伸也用伸陽益胃湯而痊
　　　附方并註
加味逍遥散　治血虚有熱遍身搔癢或口燥咽乾發
　熱盗汗食少嗜卧小便濇滯等症
　　甘草(炙/)當歸(炒/)芍藥(酒/炒)茯苓　白术(炒/)柴胡(各一/錢)
　　牡丹皮　山梔(炒各/五錢)
　右水煎服
逍遥散即前方去丹皮山梔
歸脾湯　治脾經失血少寐發熱盗汗或思慮傷脾不
　能攝血妄行或健忘怔忡驚悸不寐或心脾傷痛怠
　惰嗜卧飲食不思
　　人參　白术　白茯苓　黄茋(炒/)當歸　龍眼肉
　　　逺志　酸棗仁(炒各/一錢)木香(五/分)甘草(炙五/分)
　右薑棗水煎服
加味歸脾湯即前方加柴胡山梔
補中益氣湯　治元氣不足四肢倦怠口乾發熱飲食
　無味或飲食失節勞倦身熱脈洪大而無力或頭痛
　發熱或惡寒自汗或氣高而喘身熱而煩
　　黄茋(炙錢/五分)甘草(炙/)人參　當歸(酒/拌)白术(炒各/一錢)升麻
　　　柴胡(各三/分)陳皮(一/錢)
　右薑棗水煎服
六君子湯即異功散加半夏
十全大補湯　治諸臓虧損氣血俱虚惡寒發熱或自
　汗盗汗便血吐血或大便不實飲食少思或胸腹作
　痛口舌生瘡或耳目不明牙齒不固
　　人參　白术　白茯苓　黄茋　當歸　熟地(酒/洗)
　　(蒸/焙)川芎　白芍藥(炒各/一錢)肉桂　甘草(炙各/五分)
　右薑棗水煎服
八珍湯　治脾胃虧損氣血俱虚乃内傷之症葢人之
　生以脾胃為主脾胃一虛諸臓失所百病生焉即前
　方大補湯去黄茋肉桂
當歸補血湯　治肌熱躁熱目赤面紅煩渴引飲晝夜
　不息脈洪大而虚重按全無此脈虛血虚也若誤服
　白虎湯必死
　　當歸(三/錢)黄茋(炙一/兩)
　右水煎服
加味清胃散　治脾胃有熱口内生瘡或齒作疼或齦
　腐爛即前方加犀角連翹甘草
小柴胡湯　治肝膽經症寒熱往來或晡熱朝熱不欲
　飲食或口苦耳聾咳𠻳發熱或脇痛胠滿轉側不便
　或瀉痢咳𠻳嘔吐酸水
　　柴胡(一/錢)黄芩(一錢/五分)半夏(一/錢)人參(一/錢)甘草(炙五/分)
　右薑棗水煎服
加味小柴胡湯　治婦女經行感冒發熱熱入血室寒
　熱如瘧晝則安静夜則發熱妄語或素血虚大勞大
　怒火動熱入血室亦能致此即前方加生地黄
當歸六黄湯　治氣血虚而發熱盗汗等症
　　當歸(二/錢)黄茋(炒/)生地黄　熟地黄(各一/錢)黄連(炒/焦)黄
　　芩(炒/焦)黄栢(炒焦各/五分)
　右水煎服
黄芩清肺飲　治肺熱而小便不利
　　黄芩　山梔(各一/錢)
　右水煎服不利加鹽豉二十粒
六味丸一(名地黄丸加肉桂/兩名加減八味丸)治腎虚發熱作渴吐痰小
　便淋瀝頭暈眼花咽燥唇裂齒不堅固腰腿酸軟自
　汗盗汗便血諸血失瘖水泛為痰之聖藥血虚發熱
　之神劑
　　熟地(八兩/杵膏)山茱茰(肉/)乾山藥(各四/兩)牡丹皮　白茯
　　苓　澤瀉(各三/兩)
　右各另為末和地黄加煉蜜丸桐子大每服七八十
　丸空心食前白滚湯下地黄須自製
八味丸　治命門大衰不能生土以致脾胃虚寒飲食
　少思或臍腹疼痛或多漩溺即前方加桂附各一兩
加減八味丸即六味丸加肉桂一兩
加減濟生腎氣丸　治脾腎虚腰重脚腫濕飲留積小
　便不利或肚腹腫脹四肢浮腫氣喘痰甚或已成水
　症其效如神
　　白茯苓(三/兩)附子(半/兩)川牛膝　桂　　澤瀉　車前
　　子　山茱茰　山藥　牡丹皮(各一/兩)熟地黄(四兩/搯碎)
　　(酒拌/杵膏)
　右為末和地黄膏加煉蜜丸桐子大每服七八十丸
　空心米飲下
四物二連湯　治血虚發熱或口舌生瘡或晝安夜熱
　　當歸　川芎　芍藥　熟地黄　胡黄連　宣黄
　　連(各一/錢)
　右作一劑水煎服
白虎湯　治胃熱作渴暑熱尤效
　　知母(一錢/五分)石膏(四/錢)粳米(一/合)
　右作一劑水煎服
錢氏益黄散　治脾土虚寒寒水反來侮土而嘔吐不
　食或肚腹作痛或大便不實手足逆冷等症
　　陳皮(一/兩)青皮　訶子肉　甘草(炙/)丁香(二/錢)
　右為粗末每服四錢水煎服
二神丸　治脾腎虚弱侵晨五更作瀉或全不思食或
　食而不化大便不實神效
　　破故紙(四兩/炒)肉豆蔲(二兩/生用)
　右為末用大紅棗四十九枚生薑四兩切碎同棗用
　水煑熟去薑取棗肉和藥丸桐子大每服五十丸空
　心鹽湯下
人參理中湯　治脾胃虚寒嘔吐泄瀉飲食少思肚腹
　膨脹
　　人參　白术　乾薑(炮/)甘草(炙各/一錢)
　右薑棗水煎服
　若因肝木尅脾土而致宜加柴胡芍藥若命門火衰
　而患宜兼八味丸
異功散即前湯加陳皮治脾胃虚弱飲食少思或久患
　咳𠻳或腹滿不食面浮氣逆等症
人參橘皮湯　治脾胃虚弱氣滯惡阻嘔吐痰水
　　人參　陳皮　白术　麥門(去心各/一錢)甘草(三/分)厚朴
　　(製/)白茯苓(去皮各/五分)
　右用淡竹茹一塊薑水煎温服
　若因中脘停痰宜用二陳枳殻若因飲食停滯宜用
　六君若因脾胃虚宜用異功散
竹葉湯　治姙娠心驚膽怯煩悶不安名曰子煩
　　白茯苓　麥門　黄芩(各三/兩)
　右每服四錢竹葉五片水煎服
　若因血虚煩熱宜兼用四物若因中氣虚弱宜兼四
　君
紫蘇飲　治姙娠失調胎氣不安上㽲作痛名子懸
　　大腹皮　川芎　白芍　陳皮　蘇葉　當歸(各/一)
　　(兩/)人參　甘草(各半/兩)
　右薑葱水煎服
　若肝脾血氣虚而有火不安宜兼逍遥散若脾氣虚
　弱而不安宜用四君芎歸
膠艾湯　治姙娠頓仆胎動不安腰腹疼痛或胎上搶
　或去血腹痛
　　阿膠(炙兩/)　艾葉(數/莖)
　右二味以水五升煮取二升分三服
阿膠散　或頓仆或因毒藥胎動不安或脇痛腹痛上
　搶短氣
　　熟地黄　艾葉　白芍　川芎　黄茋　阿膠
　　當歸　甘草(炙各/一兩)
　右每服四錢薑棗水煎
枳殻湯　治胎漏下血或因事下血
　　枳殻(炒/)黄芩(炙半/兩)白术(一/兩)
　右為末每服一錢白湯調下
二黄散　治胎漏下血或内熱晡熱或頭痛頭暈或煩
　躁作渴或脇肋脹痛等症
　　生地黄　熟地黄
　右為末每服三錢煎白术枳殻湯下
　前四症若因脾胃虚弱宜用補中益氣湯加五味若
　因脾胃虚陷宜用前湯倍用升麻柴胡若因晡熱内
　熱宜用逍遥散
知母丸　治姙娠頓仆胎動不安或欲墮産用知母一
　味炒為末丸梧桐子大每服二十丸白湯下或嚼嚥
　之
地黄當歸湯　治血虚胎痛
　　當歸(一/兩)熟地黄(二/兩)
　右每服五錢水煎
　若因脾胃弱而血虚者宜用四君芎歸氣血俱虚者
　宜用八珍湯
全生白术散　治姙娠面目虚浮四肢腫如水氣名曰
　胎腫
　　白术(一/兩)生薑皮　大腹皮　陳皮　白茯苓(各半/兩)
　右各為末毎服二錢米飲下
　若未應佐以四君子湯
天仙藤散　治姙娠自三月之後足指發腫漸至腿膝
　飲食不甘狀似水氣或脚指間出黄水名曰子氣
　　香附(炒/)陳皮　甘草　天仙藤(洗畧/炒)烏藥(各等/分)
　右每服三五錢生薑木𤓰各三片紫蘇三葉水煎食
　前日進三服
　若因脾氣虚弱宜兼六君子中氣下陷須用補中益
　氣湯
安榮散　治姙娠小便澁少遂成淋瀝名曰子淋
　　麥門冬(去/心)通草　滑石(各二/錢)當歸　燈心　甘草
　　(各五/錢)人參　細辛(各一/兩)
　右為末每服二錢煎麥門湯調下
　若因肺經藴熱宜用黄芩清肺飲若因膏粱厚味宜
　用清胃散若因肝經濕熱宜用加味逍遥散
羚羊角散　治姙娠虚風頸項强直筋脈攣急語言蹇
　塞痰涎不利或時發搐或不省人事名曰子癎
　　羚羊角(鎊/)川獨活　酸棗仁(炒/)五加皮(各五/錢)薏苡
　　仁　防風　當歸　川芎　茯神　杏仁(各四/分)木
　　香　甘草(各二/分半)
　右每服五錢薑水煎
　若因肝經風熱或怒火所致須用加味逍遥散
安胎飲　治姙娠五七箇月用數服可保全産
　　白术　人參　當歸　川芎　熟地黄　白芍
　　陳皮　甘草　紫蘇　炙黄芩(各一/錢)
　右用薑水煎服
　若因中氣虚弱須用四君子加陳皮紫蘇若隂虚内
　熱宜用四物黄芩白术
二陳湯　治姙娠失調脾胃不和嘔吐痰涎或飲食不
　思
　　陳皮　茯苓(各錢/五分)半夏(一/錢)甘草(五/分)
　右薑水煎服
　若因脾胃虚弱用六君子若因氣滯用紫蘇飲
麥門冬湯　治姙娠失於調養内熱口乾或胎動不安
　　麥門冬(去/心)防風　白茯苓(各二/錢)人參(一/錢)
　右作一劑水煎服
　若血虚有熱用逍遥散氣虚有熱用四君加黄芩紫
　蘇
鯉魚湯　治胸滿腹脹小便不通遍身浮腫
　　白术　茯苓　當歸　芍藥(各三/兩)
　右細剉用鯉魚一頭煮取汁　藥四錢入汁一盞半
　薑七片橘皮少許煎服
　若脾胃虚佐以四君子湯
達子散　治姙娠八九月服數劑甚效
　　紫蘇(梗/葉)人參　甘草(炙/)陳皮(各五/分)大腹皮(用黑豆/汁洗晒)
　　(三/錢)
　右水煎入黄楊葉七莖葱五葉煎服
　春加川芎夏加黄芩冬依正方或有别症以意消息
　加減
保生無憂散　臨産服之補其血順其氣使易産又治
　小産瘀血腹痛
　　南木香　當歸　川芎　白芍藥　枳殻　乳香
　　　血餘(即亂/髪煅)
　右等分每服二三錢水煎日二服
　若胞衣既破其血已涸或元氣困憊急用八珍湯斤
　許水數椀煎熟時飲救之飲盡再製亦有得生者
芎歸補中湯　治氣血虚半産
　　艾葉(代/薑)阿膠(炒/)川芎　五味子(杵/炒)黄茋(炙/)當歸
　　白术(炒/)芍藥(炒/)人參　杜仲(炒各/一錢)甘草(炙五/分)
　右每服五錢水煎服
　若脾氣虚弱須用補中益氣湯若氣虚而有火宜用
　安胎飲
人參黄茋湯　治小産氣虚血下不止
　　人參　黄茋(炒/)當歸　白术(炒/)白芍(炒/)艾葉(各一/錢)
　　阿膠(炒二/錢)
　右作一劑水煎服
芸薹散　治孕婦九竅出血或作暈欲死
　　芸薹子　當歸(焙各/一錢)芍藥　官桂(各半/錢)
　右為末毎服三錢以酒并童便各半盞調灌下立瘥
　或一味童便温飲尤效
　前二症若脾胃氣虚不能統血宜用四君芎歸中氣
　下陷補中益氣湯若血脫須補氣為主
當歸川芎湯　治小産後瘀血心腹疼痛或發熱惡寒
　　當歸　川芎　熟地黄　白芍藥(炒/)𤣥胡索(炒/)桃
　　仁　紅花　香附　青皮(炒/)澤蘭　牡丹皮
　右水煎入童便酒各小半盞服
　若以手按腹愈痛此是瘀血為患宜用此藥或失笑
　散消之若按之反不痛此是血虚宜用四物參苓白
　术若痛而作嘔此是胃虚宜用六君子若痛而作瀉
　此是脾虚宜六君子送二神丸
四物湯　治産後及諸症血虚發熱或口舌生瘡或齒
　齦腫潰或日晡發熱
　　當歸　熟地(各三/兩)芍藥(炒三/錢)川芎(一錢/半)
　右作一劑水煎服
　若因氣虚不能生血而患前症宜補脾胃
加味四物湯即前方加白术茯苓柴胡丹皮
四神散　治産後血虚或瘀血腹痛
　　當歸(二/錢)川芎　芍藥(炒各/一錢)炮薑(五/分)
　右水煎服
當歸散　治産後氣血虚惡露内停増寒發熱宜服此
　去之
　　當歸　白芍(炒/)川芎　黄芩(各一/兩)白术(五/錢)
　右為細末温童便調下二錢
失笑散　治産後心腹絞痛欲死或血迷心竅不知人
　事及尋常腹内瘀血積血作痛
　　五靈脂　蒲黄(俱炒/等分)
　右毎服三錢酒煎熱服
　若瘀血去多而元氣虚損所致宜用四君芎歸炮薑
解語湯　治風客心脾舌強不言
　　附子(炮/)防風　天麻　酸棗仁(各一/兩炒)
　右每服二三錢水煎服
　若因脾胃風熱用秦艽升麻湯
抱膽丸　治心驚不語或癲癎等症
　　水銀(二/兩)黑鉛(五/錢)硃砂(細/研)乳香(各一兩/另研)
　右將鉛入銚下水銀成砂次下硃砂乳香乘熱用木
　槌研匀丸雞頭大每服一丸
　若因心氣虚用妙香散
二母散　治産後惡露上攻留於肺經咳𠻳喘促
　　知母　貝母　白茯苓　人參　桃仁　杏仁(並/去)
　　(皮尖各/一兩)
　右每服五錢薑水煎
　若瘀血既去而𠻳仍作宜補中氣
二味參蘇飲　治産後瘀血入肺咳𠻳喘急
　　人參(一/兩)蘇木(二/兩)
　右作一劑水煎服
　若既愈更當用六君子以補脾胃若口鼻黑氣起急
　用此藥加附子五錢亦有得生者
清魂散　治産後元氣虚瘀血逆行作暈
　　澤蘭葉　人參(各一/兩)荆芥穗(四/兩)川芎(二/兩)甘草(炙八/錢)
　右為末熱湯温酒各半調下二錢
　若因瘀血去多宜四物加參苓白术不應血脫也急
　補其氣
硃砂安神丸　治産後血暈心神驚悸等症
　　硃砂(飛過/五錢)黄連(酒洗/六錢)甘草(炙五/分)生地黄(一錢/半)當歸
　　(一錢/五分)
　右為末飯糊為丸毎服十五丸
　若因中氣虚宜用四君芎歸兼思慮傷脾須用歸脾
　湯
奪命丹　治瘀血入衣胞脹滿難下急服此藥血即消
　衣自下
　　附子(半兩/炮)牡丹皮(一/兩)乾漆(一兩碎之/炒令烟盡)
　右為細末好醋一升大黄末一兩同熬成膏和藥丸
　如桐子大温酒吞五七丸
花蘂石散　治胎衣不下其效如神及打撲傷損腹中
　瘀血脹痛欲死服之血化為水其功不能盡述
　　硫黄(上色明淨者/四兩搗為末)花蘂石(一兩搗/為細末)
　右二味相拌和匀先用紙筋和鹽泥固濟瓦罐子一
　箇候泥乾入藥再用泥封口候乾安在四方磚上虚
　書八卦五行字用炭三十斤周疊煆之罐冷取出為
　細末每服一錢童便調下
平胃散　治腸胃寒受濕下血等症
　　蒼术　厚朴　陳皮　甘草(炙/)
　右薑棗水煎服
益母草丸　五月採隂乾石器為末煉蜜丸彈子大臨
　産以童便和温酒化下
加味芎歸湯　治分娩交骨不開或五七日不下垂死
　者
　　川芎　當歸(各一/兩)生男女婦人髪(一握燒/灰存性)自死龜
　　殻(一箇如無占過/者亦可酥矣)
　右為末每一兩水煎服良久不問生死胎自下
芎歸湯　治産後去血過多暈煩不省用川芎當歸二
　味等分每劑半兩水煎服
　若腹疼加桂腹痛自汗頭暈少氣加羊肉若不應用
　八珍湯
七味白术散　治中氣虚口乾或吐瀉等症
　　人參　白术　木香　白茯苓　甘草　藿香
　　乾葛(各一/錢)
　右作一劑水煎服
選奇湯　治風熱上壅眉稜骨痛頭目或眩暈等症
　　羌活　防風(各二/錢)甘草(二錢夏/生冬炒)酒黄芩(冬去之/熱甚用)
　右每服三錢水煎時時飲之
葛花解酲湯　治酒積上下分消其濕
　　白豆䓻　砂仁　葛花(各五/錢)木香(五/分)青皮(三/錢)陳皮
　　　白茯苓　猪苓　人參(各一/錢半)白术　神麴(炒/)澤
　　瀉　生乾薑(各一/錢)
　右為細末每服五錢白湯調下
藿香正氣散　治外感風寒内停飲食頭疼寒熱或霍
　亂泄瀉或作瘧疾
　　桔梗　大腹皮　紫蘇　茯苓　白芷　半夏麴
　　　陳皮　白术　厚朴(製各/一錢)甘草(炙五/分)藿香(一錢/五分)
　右作一劑薑棗水煎熱服
清燥湯　治元氣虚濕熱乘之遍身痠軟絶寒水生化
　之源小便赤少大便不調等症
　　黄芩(一錢/五分)五味(九粒/杵炒)黄連　神麴(炒/)猪苓　柴胡
　　　甘草(炙各/二分)蒼术　生地黄　澤瀉(各五/分)白茯苓
　　　人參　麥門冬　陳皮　白术　當歸　升麻
　　(各三/分)　酒栢(一/分)
　右作一劑水煎服
人參養胃湯　治外感風寒内傷飲食寒熱頭疼或作
　瘧疾
　　半夏　厚朴(製/)橘紅(八/分)藿香葉　草果　茯苓
　　人參(五/分)甘草(炙三/分)蒼术(一/錢)
　右作一劑薑七片烏梅一箇水煎服
大防風湯　治足三隂虚患鶴膝風歴節痛風等症不
　問或腫而不痛或潰未歛
　　白术(炒/)羌活　人參(各二/錢)川芎(一錢/五分)防風(二/錢)甘草
　　(炙各/一錢)牛膝(一錢/酒浸)黄茋(炙二/錢)當歸(酒拌/二錢)白芍(炒二/錢)杜
　　仲(姜製/二錢)熟地黄(生者/自製)附子(炮去皮/臍一錢)
　右作一劑水煎服
獨活濟生湯　治鶴膝及厯節痛風等症
　　白茯苓　杜仲　當歸(酒/洗)防風　白芍藥　人參
　　　細辛　桂心　熟地黄　牛膝　秦艽　芎藭
　　　寄生草　甘草(炙二/兩)獨活(三/兩)
　右每服一兩薑水煎
羌活勝濕湯　治痛風血虚腫痛身重脈緩等症
　　羌活　獨活(去蘆/一錢)藁本　防風　川芎　甘草(炙/)
　　蔓荆子(各五/分)
　右作一劑薑水煎服
附子八物湯　治厯節作痛發熱作渴飲食少思等症
　　附子(炮/)乾薑(炮/)芍藥(炒/)茯苓　人參　甘草(炙各/錢半)
　　肉桂(一/錢)白术(二/錢)
　右作一劑水煎食前服
四生散　治臁腿生瘡或癬疥等症
　　白附子　黄茋　羌活　沙苑蒺藜
　右各等分為末每服二錢用猪腰子批開入藥濕紙
　包裹煨熟細嚼鹽湯下風癬酒下
妙香散　治心脾虧損大便下血又治心氣不足精神
　恍惚少睡盗汗
　　人參　桔梗　甘草(各五/錢)逺志(去/心)山藥(薑汁/炙)茯苓
　　(去/皮)黄茋(各一/兩)辰砂(三錢/另研)麝香(一錢/另研)木香(煨二/錢半)茯神
　　(一/兩)
　右為末每服二錢温酒調服
漏蘆散　治血風走注作痛無定處
　　漏蘆　當歸　牛膝(各三/分)桂心　地龍(去/土)防風
　　羌活　白芷　没藥(研各/半兩)甜𤓰子(半/兩)虎脛骨(酥/炙)敗
　　龜(各一/兩炙)
　右為細末每服二錢熱酒調下
　
　薛氏醫案巻四
欽定四庫全書
　薛氏醫案卷五
　　　　　　　　　　　　　明　薛巳　撰
　　保嬰粹要
　　　寒熱瘰癧
小兒瘰癧乃肝膽三焦經風熱或肝疳食積或胎氣所
致其症發於項腋或耳前後累累如貫珠當分表裏而
治若作痛或赤腫風熱也用人參敗毒散若作痛或寒
熱肝火也用加味小柴胡湯若隱於肉裏而色不變肝
疳食積也用九味蘆薈丸若膿成不潰或潰不斂脾氣
虚也用益氣養榮湯凡女子頸腋不問有無結核但作
寒熱肝脉長出魚際乃血盛無偶之症用生地黄丸治
法雖清肝火湏兼滋腎水以生肝木否則多變為瘵症
眼中有赤脉上貫瞳神見㡬條則㡬嵗死無則可治
　　　治驗
閣老梁厚齋侄患此膿水淋漓其核未消發熱憎寒此
肝經血氣虚而有熱用補隂八珍湯為主間以清肝益
榮湯而愈後復結核日晡熱甚小便赤濇發熱作渴此
肝經血虚所致用參芍柴苓湯為主佐以六味丸加柴
胡山梔治之而消
閣老楊石齋子年十五嵗發熱作渴日晡頰赤脉數無
力症屬隂虛有熱用補隂八珍湯五十餘劑又加參茋
二十劑而潰但膿水清稀肌肉不生此脾氣虚也以參
茋歸术為主佐以白芍藥熟地麥門五味氣血乃復遂
以必效散一服癧毒去而瘡斂矣
閣老張羅峯孫患此掌院公投以化痰削堅之劑夜熱
吐痰甚劇邀余治之時值季夏脉浮大按之而濇余曰
症屬於肝而反見肺脉當甚於金旺之際至期果卒其
嗣中書患勞瘵公以火治之雖少愈而晡熱未止復囑
余治其時孟冬脉洪數余謂水虧火旺不冝於夏公愈
忌余尋搆謗余由此而歸後季夏中書竟不起翁乃服
前言不妄葢二症皆屬隂虚設滋化源猶可冀其生柰
何見之不早也
張光禄子十三嵗患此三年未愈不時寒熱飲食少思
此肝火而脾血虚也用益脾清肝散佐以九味蘆薈丸
而痊年十六復患莖痿或謂腎氣虚寒服溫補之藥竅
出臭津舊痕腫痛予用清肝火藥而愈
大尹周應昌子十五嵗患此恪用化痰等劑虛症悉至
余曰小便頻數肝經隂虛也兩目連劄肝經風熱也作
嘔懶食胃氣虚弱也泄㵼後重脾氣虚陷也用補中益
氣湯六味地黄丸而痊
舉人杜克宏子頸腫發熱四肢發搐口噤痰湧此肝膽
經症即急驚風也先用㵼青丸一服又用六味丸二服
諸症頓退乃以小柴胡加芎歸山梔鈎藤鈎而安却用
補中益氣湯而愈
一小兒十四嵗患二年矣膿水清稀肌體骨立晡熱盜
汗口乾欬痰此腎水不能生肝木用補中益氣湯六味
地黄丸三月餘元氣復而瘡漸愈
周世菊子十一嵗眉間生一核如赤小豆出血如注發
熱倦怠食少體痩此肝經血熱脾經氣虚用柴芍參薈
散九味蘆薈丸而愈
一女子十六嵗經事不調項側兩臂胸乳脇肋兩股兩
腿内外膁有核如榛如豆不計其數隱於肉裡其色不
變大按則痛或投以降火消毒不按自痛發熱作渴日
晡益甚經水過期左關脉數此肝火血燥也用清肝益
榮湯六十餘劑諸症已愈惟項核未消以當歸龍薈丸
數服及八珍湯加柴胡山梔三十餘劑而痊
一女子耳下結核焮痛寒熱此屬肝經風熱用梔子清
肝散一劑諸症悉愈後因怒耳前後并額兩角作痛寒
熱此兼少陽經症仍以前藥加羗活二劑而痊
一女子十五嵗項患五核時常寒熱肝脉弦長而出寸
口此血盛無偶之症也用小柴胡湯加生地烏梅治之
而愈舎親吳海槎子十五嵗肝膽經部分結數核每服
化痰之劑乙巳春形體消瘦膿成不潰脉洪數無力余
用大補之劑元氣頓復潰者漸愈腫者膿成惑於衆論
服内消之劑吐瀉大作而死余治肝膽經症數人至乙
巳風木之年實者得痊虚者必殁
　　　驚搐瘰癧
小兒因驚搐項側肉裏結核屬肝脾之症當治其本而
末自退假如因外邪而致者清表為主木旺而致者清
肝為主停食而致者消𨗳為主脾傷而致者調中為主
大凡肝木自病驚搐痰壅目瞤抽搐等症是為有餘宜
凉肝生血實脾土則火自息而風自定矣若肝木侮脾
土而致前症是為不足宜滋腎水實脾土則肝得血而
熱自退風自息矣其食積致痰而患者當調補脾胃脾
胃既徤則食化痰清而核亦自消矣若用金石香燥之
劑脾損隂消不惟結核不散適足以成慢驚矣
　　　治驗
冬官朱小溪子項間結核面色痿黄肌體消瘦咬牙抽
搐頭揺目劄此肝木尅脾土用六君子湯九味蘆薈丸
而愈
謝吏部子項間及四肢結核乆潰形體骨立大便不調
小便頻數此肝脾之症用九味蘆薈丸補中益氣湯而
愈
吳侍御子項乆結核目劄唇動揺頭抽搐此風木凌脾
土用皁角子丸補中益氣湯漸愈九味蘆薈丸而愈
下堡顧斐齋𤣥孫甫週嵗項間結核兩臂反張索敗毒
之藥余意其症屬肝經血燥未敢付藥翌早請治詢之
嘗患驚風或用硃砂等劑服之以致此耳遂與六味丸
滋其肝血一服而愈盖硃砂金石之藥大助陽火况小
兒臟腑脆軟不可用也嘗觀周禮註以硃砂雄黄等為
五毒内經以石藥之氣為慓悍宋史以火煉硃砂牙硝
生犀等為化毒丹薛居正服之而暴卒夫何今人執古
偏方用金石之藥耶或用抱龍丸及黄連大寒諸藥皆
遭其毒予不能不為之惻然也因併及之
儒者王文逺子痰盛發搐服金石香散之劑手足筋攣
此肝血復傷即急驚風也遂用加味小柴胡加鈎藤鈎
山梔芎歸一服六味丸料加五味門冬而安
一小兒病後遇驚即痰盛咬牙抽搐揺頭作渴却服腦
麝硃砂等藥以致慢驚而卒
　　　流注
小兒流注或因閃跌瘀血滯於隧道或因脾虛濕痰流
於經絡或因肝火氣逆結於肢節或因元氣虚弱外邪
摶於肉裏或因脾經積熱或因禀賦所致乃不足之症
也治法閃跌氣滯者和血定痛丸濕痰濕熱者徤脾滲
濕湯肝熱風熱者九味蘆薈丸食積脾熱者四味肥兒
丸禀賦鬱火者九味蘆薈丸間以補元氣扶脾胃則未
成者自散已成者自潰若膿成而未潰者元氣虛也先
補而針之庶使膿毒不致内攻氣血不致陷脱若膿出
而反痛氣血虛也八珍湯作嘔少食胃氣虛也四君子
湯欲嘔不食或腹脹有痰脾胃傷也六君子湯口噤搐
搦等症氣血虚極而變症也十全大補湯内傷晡熱隂
血虛於内也四味參苓白术表熱惡寒者陽氣浮於外
也十全大補湯仍審其傳變兼變而治之若熱來復去
晝見夜伏晝伏夜發或時節而動是謂虛熱當亟補元
氣色赤腫硬而膿稠尚可治不赤腫破而膿清脉大寒
熱發渇不受補者皆不治
　　　治驗
鴻臚楊國威子年十二左脇下患此或用流氣敗毒之劑
至半載而潰又用十宣托裏之類年餘不斂左右脉數
而無力左關脉弦而細短此膽經之症葢膽屬肝因腎
水不足肝木血燥而然遂用六味地黄丸以補腎水用
九味蘆薈丸以清肝火而愈
通府李振之子十六嵗腰患之三年不愈色黯下陷此
腎經之症寒氣逆於肉裏其腰必傴矣内宜滋化源以
生腎水外宜散寒邪以接陽氣可保其生不信仍以雜
治元氣益虛七惡蜂起始從余言而果驗
州守陳克明子閃右臂腕腫痛或用流氣等藥加發熱
惡寒飲食少思口舌乾渇腫痛愈熾形氣益疲此脾氣
復損遂以助脾胃壯氣血為主佐以外治之法而愈
地官黄北盤子腿患之腫痛發熱作濕毒治之虚症悉
至余謂元氣虛外邪所乗用十全大補湯如聖餅而愈
吳江龎氏子臂肘腫硬或用流氣飲肉色不變飲食少
思余曰此肝脾虚症先用六君子加桔梗薄桂飲食漸
進又用補中益氣加桔梗薄桂茯苓半夏及如聖餅而
消
一小兒腋下腫年餘而潰形體日瘦○一小兒股内結
核如桃堅硬如石寒熱作渴飲食少思○一小兒小腹
一塊三月而潰延及左脇出膿不止○一小兒耳前結
核潰而不愈又結三核○一小兒乳間頸下及缺盆各
腫一塊○一小兒脇下患腫乆而不潰俱用補脾胃之
藥及九味蘆薈丸並愈余北仕時有留都賈學士子年
十六患二載矣公陞北宗伯邀治診其脉洪大而數膿
清熱渴食少體倦夜間盜汗午前畏寒余曰真氣不足
邪氣有餘治之無功公聞之改容曰宦寓留都如大旱
之望雲霓今得君一診冀吾兒之必生何固辭也懇治
午前以四君加芎歸炙草午後以四君加麥門五味參
茋兩月諸症遂可一二公喜曰是吾兒也余曰未也有
一逺醫自薦以滲利之劑保其必生公竊喜未㡬公奉
使荆襄此醫治已三月形體骨立公還大駭復懇於余
余奉命南下辭不治後果殁
一小兒閃腿腕壅腫形氣怯弱余欲以補氣血為主佐
以行散之劑反内服流氣飲外敷寒凉藥加發熱惡寒
形體愈虛復求治余曰惡寒發熱脉息洪大屬氣血俱
虛治之無功後内潰瀝盡氣血而亡
　　　鶴膝風
小兒鶴膝風其腿漸細而膝愈粗如鶴之膝故名之因
禀賦不足外邪乗之初則膝内作痛外色不變伸屈艱
難一二月間焮腫而作膿者可治腫硬而不作膿者難
治或三四月或半載後膿成自破者尤難治其初起腫
硬膿成未潰者用大防風湯為主佐以益氣養榮湯膿
潰者用益氣養榮湯為主佐以大防風湯和血定痛丸
切不可用十宣流氣等藥若禀賦不足氣血不榮肌肉
消瘦膝骨粗大乃由腎氣不能生髓故不榮於骨也當
用加味地黄丸補之若不潰或潰不斂或有發熱等症
皆為氣血兩虚須以補益為主否則必變他症慎之
　　　治驗
地官王天成姪患此大潰不斂體倦食少口乾發熱日
晡尤甚用十全大補湯五劑以補元氣復用大防風湯
一劑以散其邪月餘諸症悉退遂用補中益氣為主佐
以大防風湯而斂
儒者胡濟之姪患此潰而不斂不時寒熱小便赤澁用
十全大補湯加麥門五味諸症頓退乃去桂常服佐以
和血定痛丸間用獨活湯而愈
　　　胎毒發丹(一名胎瘤/)
小兒丹毒乃禀毒於胎胎或風熱相搏或頻浴熱湯或
着烘衣其赤暈遊走者乃血隨風熱也其微赤而兼白
者外寒束其腠理也若禀熱毒風熱者用敗毒散化毒
丹大便秘者用大連翹飲頻浴或烘衣者用清熱凉血
飲甚者必用砭法令人多吮患處取毒聚一處方砭而
泄之若發於四肢毒入腹者難治治法雖多惟砭有回
生之功亦有女子年十五六經未行而常患此血熱也
以四物黄芩柴胡荆防或加味逍遥散行經自愈
　　　治驗
少叅史南湖孫乙未生丙申正月隂囊赤腫余作胎毒
治之而瘥後患發熱痰熱等症診其母有欝火血熱用
解鬱凉血之藥子母俱服而愈至六月初患吐㵼小便
赤澁兩眼瞤動投參术之類不應以為慢驚然欲用附
子之藥請余議視其寅夘關脉赤此屬風熱用柴胡清
肝散加鈎藤鈎木賊草一劑即愈至丁酉正月初旬頸
患熱毒膿出貼藥感風發熱翌日頭面黯腫如大斗兩
耳厚寸許此風熱上攻血得熱而然急砭兩額出黒血
二盞許次砭面額亦如之隨用清熱化毒湯腫黯十退
七八翌日又砭各處血不甚黒乃止仍用前藥去牛蒡
子加熟地黄而愈此症若砭緩則血凝滯或為破傷風
皆致死
劉欽天之子腿如霞遊走不定先以蔴油塗患處砭出
惡血其毒即散用九味解毒散一劑而安
一小兒患之外勢雖輕内苦便閉此患在臟也服大連
翹飲敷神功散而瘥
一小兒遍身皆赤砭之投解毒藥而愈○一小兒不從
砭治毒入腹而死
一小兒臀患之赤暈走散令人頻吮患處使其毒聚於
吮所乃砭出黒血餘暈塗以加味神功散時以金銀花
甘草節為末用人乳汁調服而愈月餘後兩足赤腫仍
治以前法而痊數日後兩足復赤或用犀角解毒之類
乳食不進其腹膨脹此復傷其脾胃也仍敷前藥服補
中益氣湯加茯苓而瘥
一小兒腿患之神思如故乳食如常此毒發於肌表余
謂砭泄其毒不必服藥其家不信外敷寒凉内服峻厲
傷其脾胃腹乃膨脹乳食不進而歿夫寒凉凝結瘀毒
峻劑復傷生氣不死何待
一女子赤暈如霞作痒發熱此肝經血熱用小柴胡加
生地連翹丹皮而愈凡女子天癸將至婦人月經不調
被驚着惱多有此症治當詳審
一女子十二嵗善怒睡中抽搐遍身作痒飲食少思此
肝火風熱脾土受侮仍用柴參术苓湯以清肝火凉肝
血徤脾胃而愈半載後遍身起赤痕或時昡暈余曰肝
火熾盛血得熱而妄行也其夜果經至
　　　傷食發丹
小兒傷食發丹乃因脾胃之氣不足為患用四君加山
梔柴胡神麯若赤既退而仍熱此脾胃之氣未復用四
君加當歸芍藥若因脾經風熱相摶而患用人參消風
散加連翹山梔若脾虚發熱而患用四君加川芎蒼术
苟槩用發散以攻其末必至慢驚矣
　　　治驗
張儀部子每停食身發赤暈用清中解鬱湯而愈越月
忽揺頭咬牙痰盛發搐吐出酸腐待其吐盡翌日少以
七味白术散次日又以參苓白术散調理脾胃遂不復
患大抵吐後兒安不必更服藥也
杜欽天之子停食大便不通四肢赤色用枳實厚朴山
查黄連神麯便通赤止更頭暈咳𠻳此脾氣虚而不能
生肺金用六君子湯而愈
張廷評子停食面赤用清熱發散之劑腹脹痰喘倦怠
惡寒此脾胃傷而不能生肺金用六君桔梗以補脾肺
山查神麯以消餘食頓愈
舉人余時正子患此服發表之劑手足抽搐服抱龍丸
目瞤氣喘痰甚此脾胃虚弱而慢驚也無風可祛無痰
可逐乃虚象也遂用六君加附子一劑而安再劑而痊
一小兒停食服通利之劑作嘔腹脹此脾胃復傷用補
中益氣湯而愈
秀才夏忠齋子停食服辛熱之劑腹脹如蠱脉洪而數
内作膿也不信果便膿而死
　　　癍疹
小兒癍疹或因風寒收斂腠理濕熱拂鬱或因新浴見
風相摶為患盖癍發於膚外則多痛疹隱於肉内則多
痒疹而痒者消風散痛者犀角散癍而痛者清解散便
秘者解毒散潔古先生云二者並出小兒難禁防患他
症切不可下必用安裏之藥為主若便秘則微䟱之身
溫為順身凉為逆大要外不冝敷貼寒凉内不冝尅伐
元氣海藏先生云此症首尾俱不可下為癍未見於表
下之則邪氣不得伸越故禁首不可下也為癍毒已顯
於外下之則癍氣逆陷故禁尾不可下也
　　　治驗
司㕔徐東白子瘙痒發熱體倦少食此脾肺氣虚外邪
相摶先用消風散二劑隨用補中益氣湯加茯苓芍藥
而愈
喬秋官子作痛發渴乃服發表之劑其症益甚形氣倦
怠脉浮而數此邪在經絡誤散表而損其真也用人參
安胃散補中益氣湯而愈若主祛風必成慢驚矣
豐考功子作痒發熱用犀角消毒散一劑頓作吐㵼此
邪氣上下俱出其疹果消勿藥自愈
　　　五臟疳瘡(五臟痞塊同治/)
小兒頭面耳項等處或如瘡疥或如結核乃五臟受病
而發於外或有積塊成形於腹内者名五疳之症盖疳
乾也或哺食太早或恣食甘肥或因峻利之藥重亡津
液虚火熾甚或因乳母飲食起居七情所致但調補其
内諸病自愈若口蝕爛身體壯熱顋唇赤色或作腫痛
胷膈虚煩或咽乾飲水掌熱便赤盜汗作渴囓齒虛驚
名曰心疳宜用安神丸之類若鼻外生瘡眼目赤爛肢
體似癬兩耳前後項側缺盆兩腋結核或小腹内股玉
莖隂囊睾丸腫潰小便不調揺頭側目白膜遮睛惡明
畏日肚大青筋口渴下痢名曰肝疳冝用地黄蘆薈二
丸主之若頭不生髪或生瘡痂或髪成穂或人中口吻
赤爛腹大吐逆飲食不化口乾嗜土瀉下酸臭小便白
濁或合目昏睡惡聞木音名曰脾疳冝用肥兒丸主之
若鼻外生瘡咽喉不利頸腫齒痛咳嗽寒熱皮膚皺錯
欠伸少氣鼻痒出涕鼻䘐目黄小便頻數名曰肺疳冝
用地黄清肺飲主之若腦熱吐痰手足如氷寒熱往來
滑泄肚痛口臭作渴齒齦潰爛𤓰黒面黧身耳生瘡或
耳出水名曰腎疳冝用地黄丸主之大凡疳火上炎或
痘毒上攻為患甚速名為走馬疳急敷雄黄散服大蕪
荑等湯輕則牙齦腐爛唇吻腫痛可治重則牙齒蝕落
顋頰透爛飲食不入不可治
　　　治驗
職方陳莪齋孫三嵗面頰患瘡將蝕兩目此肝疳之症
用大蕪荑湯二劑而愈
陳司㕔子遍身生瘡面色痿黄腹脹内熱大便不調飲
食少思倦怠口乾病屬肝脾用大蘆薈丸不月而愈
俞廷評子目劄面青食少體倦大便滑泄此木乗土用
芍藥參苓飲而愈
工部陳樿亭長孫腹内一塊小便不調或用行氣破血
等藥發熱口乾體瘦懶食㡬成瘵症面黄兼青此肝脾
之疳用補中益氣湯煎送大蘆薈丸四服又用前湯加
車前子煎送六味丸四服又用青肝火生肝血之藥而
愈
一女子十二嵗目生白翳面黄浮腫口乾便泄用四味
肥兒丸而痊
一小兒目劄畏明年餘矣此肝經虛熱用地黄丸補腎
而痊若肝經實熱兼用瀉清丸若肝經血少風熱亦用
地黄丸盖虛則補其母實則瀉其子也
一小兒十一嵗兩耳後腦下各結一核色不變不作痛
面色痿黄體倦口乾去後不調用蘆薈丸治之諸症頓
愈而核亦消
張掌科子未周嵗目内有翳余謂此禀母之肝火也詢
其母乃侍媵素多恚怒且患瘰癧目疾自乳其子余因
併治其母稍愈後張外補醫與異治其子遂瞽
一小兒鼻外生瘡不時揉擦延及兩耳○一小兒視物
不明鼻内或痒或生瘡用四味肥兒丸並愈
一小兒耳内出水耳外生瘡膿水淋漓經嵗不愈余用
九味蘆薈丸而愈
一小兒遍身如疥或痒或痛肌體消瘦日夜發熱口乾
作渴大便不調年餘不愈用蘆薈丸而痊
　　　口瘡
小兒口瘡或母食厚味或兒嗜甘肥喜冷飲食者屬實
熱用瀉黄散畏冷飲食者屬虛熱用補黄散若飲食少
思作渴引飲大便不實者脾胃虚弱也用七味白术散
若停滯顋頰焮腫者脾胃虚而熱鬱先用人參安胃散
後用七味白术散午後益甚四物加白术茯苓麥門五
味如不應用補中益氣湯或以茱萸末塗脚心若疳積
虚火炎上齒齦腐爛當從口疳論治若馬牙重舌但以
線針刺出血即愈不必服藥若口瘡兼弄舌舒舌其因
不同弄舌者㣲露即收此得於病後脾氣虧損也急用
補中益氣湯補之舒舌者出長收緩此乃心脾有熱少
與㵼黄散主之
　　　治驗
地官李北泉子十嵗每口舌生瘡服凉藥即愈年至十
五復患之服四物加黄栢方愈
吏部姚海山子口内生瘡用寒凉之劑更加發熱飲湯
不絶余用補中益氣加炮薑一劑而愈
工部張頥齋子二嵗口舌生瘡症屬胃火敷栁華散加
味解毒散而愈後因傷食吐瀉不時弄舌用四君子湯
而愈此症亦有發搐痰喘者皆中氣受傷而虚熱也亦
用前湯即愈
唐儀制子口舌生瘡延及頭面胸臂膿水淋漓此胎毒
之症内用牛黄解毒丸外以當歸膏調黄栢末塗之而
愈
鄭司諫子口舌生瘡齒齦腐爛延及頭面膿水淋漓體
瘦瘙痒此脾經疳熱用肥兒丸及大楓膏而愈
　　　瘡瘍(與痘瘡叅看/)
小兒瘡瘍乃胎中遺熱或母食厚味所致若腫焮疼痛
冝消毒熱渴便秘冝䟱𨗳不消散不成膿冝托裡大凡
腫起或結核作痛者用犀角消毒丸腫焮痛甚者用活
命飲若腫硬色白用如聖餅腫硬色赤用隔蒜灸若膿
成而不潰冝托裡有膿即刺之若肉赤而不斂用四物
參术以補血肉白而不斂用四君加芎歸以補氣食少
體倦而不斂用六君加芎歸升麻以補脾若煩躁時嗽
腹痛渴甚大便無度小便如淋膿毒痛甚目視不正喘
粗恍惚嗜卧不食服藥而嘔四肢浮腫此脾胃虚損血
氣虧極之惡症並用補中益氣或六君子亦可轉危而
安若動息自寜飲食知味便利調匀膿潰腫消神彩精
明語聲清朗此血氣無虧之善症也善候多而惡候少
或脉㣲濇遲緩者易愈惡候多而善候少或脉洪大粗
散者難治余嘗治七惡並至但用前二湯補其脾胃多
有復生者故丹溪先生云但見腫痛參之脉症虚弱便
與滋補氣血可保終吉若用驅逐敗毒虚虚之禍不免
矣
　　　治驗
太常邊華泉子三嵗面生小瘡内服發散外敷蝕藥面
目腫焮視其寅關脉青而㣲赤此風熱也症輕而劑重
表裏皆傷俾洗去前藥用補中益氣加白芷桔梗一劑
而愈
王通府子腿患毒膿已成腫痛發熱作嘔少食用托裏
散而膿潰翌日吐㵼發搐乃膿潰而脾氣復虚也余用
薑术補中湯而安仍用托裏而愈
戚侍御子頸間患毒膿成不潰此氣虚也當刺之不從
至脹痛始針膿出即安此症若膿已成急刺去用紙撚
蘸蔴油絍瘡口以膏藥貼之兒安不必服藥凡小兒瘡
毒不愈或愈而復發多因母食厚味或有熱症冝於治
母藥中加漏蘆令母服之並痊
南都葉太守孫兩臂患毒敷服皆寒凉兩臂腫硬當助
胃壯氣以解凝寒乃用補中益氣加茯苓半夏薄桂服
之更以如聖餅熨之而愈凡患腫硬不拘赤白不問痛
否但未成膿者用如聖餅或熱葱熨其效如神
儒者陳方洲女十嵗左耳下連項赤腫頭痛此少陽膽
經火症用梔子清肝散而消○一小兒所患相同作嘔
懶食此木尅脾土用小柴胡去黄芩加茯苓芍藥治之
而消○一小兒患亦同前因誤服寒凉虧損脾胃以前
藥更加木香而消
一小兒缺盆患之發熱作痛此膿内潰所致症屬肺經
喜其左顋白右顋黄而乃脾土生肺金也遂針出膿用
托裏藥而愈
都憲王涵峯幼子項患毒膿成不出兩顋皆白余曰此
肝膽虚熱之症今顋白乃肺金尅肝木也當急用針并
調補脾氣不信余言果内潰而歿
　　　瘡疥
小兒瘡疥有膏粱積熱有肝熱腎熱有父母遺熱治法
若遺熱用化毒丹厚味用肥兒丸肝熱用九味蘆薈丸
腎熱用六味地黄丸若兼項側有核用九味蘆薈丸兼
齒齦潰爛用六味地黄丸
　　　治驗
南都劉太守子患此肌體消瘦便滑寒熱齦爛口渴此
腎疳也用六味地黄丸更搽解毒散而愈
劉鴻臚子頭面初起似癬非癬不時作痒乆則焮赤膿
水淋漓延及遍身用加味消毒散及搽清凉散解毒散
而愈
閣老靳介菴子三嵗或痛或痒膿水淋漓此胎毒為患
用牛黄解毒丸更以當歸膏調黄栢末塗之乳母以解
毒散加漏蘆服之而愈
一小兒遍身生瘡久而不愈胗其乳母有肝火血燥之
症用加味逍遥散更加漏蘆治之用當歸膏調山梔黄
栢末塗兒患處俱愈
　　　痘毒
小兒痘疹餘毒輕則肌表津淫瘙痒重則肢節壅腫作
痛若發熱而大便秘結者犀角消毒散發熱而大便調
和者清熱消毒散大便調和而渴者麥門冬飲腫痛發
熱而渴者仙方活命飲大凡根赤而作痒者血虚也四
物加牡丹皮色白而作痒者血虚也四君加當歸芍藥
色赤而作痛者血熱也四物加連翹金銀花色白而不
焮痛者血氣虚也托裏散不成膿或不腐血氣俱虚也
八珍湯膿既潰而不歛脾氣虚也六君子湯按之隨指
復起者内有膿也即刺之勿使内攻膿出兒安不必服
藥如膿清稀或反作痛或倦怠熱渴或作痛等症皆屬
氣血虚甚急以參茋歸术之類補之若虛中見惡症者
不可救實中無惡症者多自愈辛夘南畿患痘甚衆十
死八九壯年者亦然云服硃砂痛苦頓解食毒物肢體
如錐大人且然小兒豈能勝哉當深戒之丹溪先生云
痘癰多是餘毒血熱王海藏先生云肝虚則入目肺虚
則為疥發於骨節者腎之虚發於肌肉者脾之虚發於
口齒咽喉腫痛者各隨本經見症治之
　　　治驗
進士曹時用子痘疳蝕陷敷以雄黄銅緑及服加味解
毒散而愈○一小兒遍身膿水淋漓以經霜茅草研末
鋪於寢席更服前散而愈用神效當歸膏調敷之尤妙
南都姚太守子腿膝腫痛此因脾胃虚而毒流注先用
活命飲四劑腫痛頓減再用補中益氣湯及六味地黄
丸而痊
表姪方位兩臂腿腕焮赤腫強不能舉動俱以為痼疾
余用黄豆末熱水調敷服活命飲二劑而消
表姪方位兩目赤腫痛不可當此肝火為患用四物合
小柴胡山梔牛蒡子生甘草倍用榖精草數劑而愈
一小兒腿膝腫潰而膿水不止内熱晡熱體倦肌痩此
元氣復傷也用補隂八珍湯六味丸三月餘而愈
　　　天疱瘡
小兒天疱瘡乃脾肺二經風熱而發若發熱焮痛者用
人參敗毒散發熱咳嗽者加味抱龍丸發熱寒熱者清
氣消毒散熱渴便秘者用加味清凉飲此肌膚之症當
去毒水以黄栢蚯蚓屎敷之用當歸膏亦善兒既安不
必服藥
　　　治驗
劉司㕔子患此焮赤發熱敷金黄散服大連翹飲三劑
少愈更用加味解毒散而痊
一小兒焮痛發熱挑去毒水以金黄散敷之更服荆防
敗毒散而愈更用柴芍參苓散而安
考功楊璞菴幼子服敗毒之劑喘嗽唇白此藥傷脾肺
先用補中益氣加茯苓麥門五味一劑諸症悉退後去
門冬五味加桔梗白芷二劑全愈
　　　楊梅瘡(近時名/)
楊梅瘡乃天行濕毒有傳染而患者有禀賦而患者受
症在肝經故多在下焦發起治失其法多至蝕傷眼目
腐爛腎莖拳攣肢節原其初起有上體多者先用荆防
敗毒散下體多者用龍膽㵼肝湯大便秘者用大連翹
飲後用換肌消毒散為主若蝕眼目兼以九味蘆薈六
味地黄二丸肢節拳攣者兼用蠲痺解毒湯若脾胃虧
損而不能愈者先用六君子湯若氣血虚弱而不能愈
者先用八珍湯後用換肌消毒散若槩用輕粉等劑多
致不起
　　　治驗
一週嵗小兒染此誤薰銀硃之藥昏憒不乳遍身無皮
余用菉豆黄栢末遍鋪於蓆令用睡卧更用金銀花生
甘草末白湯調服漸愈若瘡乾燥更用當歸膏若誤用
輕粉亦以前法解之
一小兒患此年餘形體消痩日晡熱甚余晨用八珍湯
夕用換肌散并太乙膏三月餘而愈
一小兒三年不愈肌體消瘦膿水淋漓此因元氣虚耗
而兼肝症用換肌散九味蘆薈六味地黄二丸兩月餘
愈
　　　黄水粘瘡
小兒黄水粘瘡屬脾肺二經風濕熱所致若邪在表而
痒痛者輕則用犀角消毒散重則連翹防風湯邪在内
而大便秘者輕則用九味解毒散重則用連翹飲若頭
目不清憎寒壯熱便秘表裏俱有邪也用加味清凉飲
治之
　　　治驗
毛通府子患此夘關脉黄兩目時劄形體困倦此土虛
木旺當用和肝補脾湯及服敗毒散前症益甚更加吐
㵼不食遍身發泡余仍用前湯撥去泡水以菉豆甘草
末頻鋪蓆上任其睡卧後用神效當歸膏而痊
沈尚寳子發疙􁪴或用大連翹飲致腹脹少食此表症
而反㵼其裏致元氣復損也余用補中益氣湯治之漸
愈
一小兒疙􁪴作痒發熱既破膿水淋漓此肝火血熱用
加味逍遥散而愈
一女子十四嵗遍身疙􁪴搔破成瘡膿水淋漓發熱煩
躁日晡益甚乃血氣虛而有熱用加味逍遥散而愈
　　　痔瘡
小兒痔瘡或因胎熱或因熱痢或因厚味所致盖肛門
腫痛者濕熱也作痛者風熱也便秘者火盛也清膿者
熱熾也濕熱者加味槐花散之類風熱者秦芁蒼术之
類便秘者潤燥湯清之膿潰者黄茋散托之
　　　治驗
侍御陸釣雪子患此彼執用寒凉之藥肢體倦怠飲食
少思肛門重墜大便不實余曰此脾胃傷而中氣陷故
爾用補中益氣湯加酒炒白芍藥白术茯苓而康
倪二守孫肛門腫痛出血水年餘矣忽吐血便血皆紫
而成塊此膓胃積熱用犀角地黄湯頓止更用金銀花
炙甘草末白湯調服半載而痊
　　　肛門作痒
小兒肛痒或嗜甘肥大腸濕熱壅滯大便秘結或濕毒
生蟲而蝕肛門若濕熱壅滯者用四味肥兒丸大便秘
結者用清凉飲蟲食肛門者先用化䘌丸後用四味肥
兒丸外以雄黄散納肛内若因病不食蟲無所養而食
臟食肛者其齒齦無色舌上盡白四肢倦怠當視其上
唇内有瘡唾血如粟心内懊憹此蟲在上食臟若下唇
内有瘡此蟲在下蝕肛門若食肛透内者不治道藏經
云諸蟲惟上半月頭向上可用藥追之望後頭向下患
者親自烹餁蟲聞香味頭即向上亦可追之
　　　治驗
一小兒肛門作痒余以為大腸經風熱用槐角丸○一
小兒連肛門連隂囊痒余以為肝經濕熱用龍膽㵼肝
湯蘆薈丸○一小兒吐嘔青沬腹脹筋青唇口紫黑余
以為肝木尅脾土用火蘆薈丸並愈
　　　囊癰
小兒囊癰屬肝經濕熱或胎禀熱毒初起腫痛用龍膽
㵼肝湯三四劑如不消用托裏以速其膿若膿未潰而
小便不利毒壅滯也當滲之膿已成而不利者膿壅塞
也當針之膿去而痛不減者當解毒膿去而反痛者當
補托甚者隂囊盡潰睾丸懸露亦不為害若疝氣誤服
熱劑隂囊腫痛亦治以前法
　　　治驗
司徒李杏岡仲子小便澁滯腫痛寒熱此肝經濕熱用
龍膽㵼肝湯而消但内熱倦怠此兼脾氣虚弱用四君
子加柴胡山梔芎歸而愈
林侍御子二嵗腫痛寒熱尅伐過多不能成膿用托裏
清肝散而潰又用托裏散而斂後寒熱如瘧小便閉塞
亦屬肝火用小柴胡加山梔龍膽草車前子而愈
鮑尚寶子三嵗大潰痛甚煩躁飲冷此餘毒尚在與活
命飲二劑腫痛頓退與四君加柴胡山梔四劑諸症既
退再以托裏散而斂
　　　下疳并陰痿
小兒下疳隂痿屬肝火濕熱若下疳腫痛發熱用九味
柴胡湯小便赤濇用小龍膽㵼肝湯其腎莖萎軟乃肝
火濕熱盖肝火屬木得雨露則森立遇酷日則痿軟若
誤為虚寒投以熱劑輕則囊莖生瘡重則腐而不斂皆
冝滋腎水生肝木清肝火經云肝氣熱則筋痿故宗筋
弛縱腎莖腫脹或出白液或痒痛或裏急筋縮挺縱不
收或精隨便下名筋疝俱屬肝火與腎無干也
　　　治驗
宗伯黄久菴子春初生時母棄淹於水逾日不死始收
之遂成喘嗽又頷腋臂背股各結塊核潰而色紫若誤
觸之痛應於心服辛温化毒等劑綿延不愈時巳弱冠
詢治於予予曰初生而喘嗽者乃飲冷傷肺也既長而
喘嗽者乃肝火刑肺也故結核俱在肝膽部分始用補
中益氣湯後用九味蘆薈丸不月諸症咸愈此禀父母
之肝火而患也
吳江庠生史𤣥年自乳兒時即患目疾年二十嵗目劄
頭揺用六味丸加五味子而安一日前症復作目忽生
翳余用聰明益氣湯并前丸即愈既而前症反甚形氣
消瘦脉洪大數用補中益氣湯及前丸而肺症悉平後
因赴選勞役患痢形氣憊弱肺洪大弦長按之㣲細仍
用前湯送香連丸而痢止再用六味丸料加五味子而
元氣復
侍御呉東隅子下疳潰爛發熱作痛日晡尤甚先用補
中益氣湯後用九味蘆薈丸治之諸症悉愈
太常邊華泉子二嵗莖痿濕痒出白津余以為肝火不
信乃温補腎經果隂囊焮腫莖中作痛余用龍膽㵼肝
湯用六味地黄丸而痊
劉武庫子睾丸作痛小便赤澁寒熱作嘔用小柴胡湯
加山梔車前子茯苓而愈
一小兒睾丸腫硬小便黄澁用小柴胡湯加山梔車前
子并蘆薈丸而消
一小兒腹内一塊或作痛或上攻小便不調用龍膽㵼
肝湯蘆薈丸而愈後形氣消爍發熱作渴此肝木制伏
脾土用補中益氣湯及蘆薈丸而愈
一小兒自脱胎時兩目赤腫或作痒或生翳此禀賦之
肝火也用蘆薈六味二丸而愈
一女十五嵗患瘰癧身發赤暈形氣倦怠此肝火血虚
所致用加味逍遥散而赤暈愈用益氣湯六味丸兼服
而瘰癧消
一小兒下疳潰爛發熱作痛　一小兒莖中作痒不時
搔捻　一小兒腎莖中潰痛小便秘澁日晡尤甚　一
小兒目痒出水或項間結核或兩眼連劄或隂囊搔痒
年餘矣俱屬肝火用九味蘆薈丸並愈
　　附方并註
人參敗毒散(加荆芥防風名/荆防敗毒散)治瘡瘍焮痛寒熱或拘急
　頭痛邪在表者
　　人參　羌活　獨活　前胡　柴胡
　　桔梗　枳殻　茯苓　川芎　甘草(各五分/)
　右水煎服
益氣養榮湯　治氣血損傷四肢頸頂等處患腫不問
　軟硬赤白痛否日晡發熱或潰而不斂
　　人參　　茯苓　　陳皮　　貝母
　　香附　　當歸(酒拌/)川芎　　黄茋(鹽水拌/炒)
　　熟地黄(酒/拌)芍藥(炒各/五分)甘草(炙/)　桔梗(炒/)
　　柴胡(各三/分)白术(炒一錢/)
　右薑水煎服大人倍用
九味蘆薈丸　治疳積瘰癧結核耳内生瘡或疝氣囊
　癰下疳潰爛或莖出白津股腹有瘡或體瘦熱渇大
　便不調牙齦蝕落頰顋腐爛等症
　　胡黄連　黄連　　蘆薈　　木香
　　白蕪荑(炒/)青皮　　白雷丸　鶴虱草(各一/兩)
　　麝香(三錢/)
　右為末蒸餅糊丸如麻子大每服一錢空心米湯下
生地黄丸　治室女寡婦師尼惡風體倦乍寒乍熱面
　赤心煩或時自汗症類時疫但肝脉弦長
　　生地黄(一兩酒/拌杵爛)黄芩　　硬柴胡(各半/兩)
　　赤芍藥　秦艽
　右為末加煉蜜少許丸桐子大每服二三十丸
九味柴胡湯　治肝膽經熱毒瘰癧或耳内耳下生瘡
　發熱潮熱或肝經濕熱下注囊癰便毒腫潰或小腹
　脇股結核凡肝膽經部分一切瘡瘍發熱並用之
　　柴胡　　黄芩(炒各/五分)人參　　山梔
　　半夏　　龍膽草　當歸　　芍藥(各三分/)
　　甘草(三分/)
　右水煎服
地黄丸(加肉桂一兩名/加減八味丸)治小兒肝經虛熱血燥或風客
　滛氣而患瘰癧結核或四肢發搐眼目抽動痰涎上
　湧凡傷損出血多抽搐發熱又治牙疳腦熱消瘦手
　足如氷寒熱往來滑泄肚脹口臭乾渇齒齦潰爛爪
　黒面黧遍身兩耳生瘡或耳内出水成發熱自汗盜
　汗便血諸血失瘖等症其功不能盡述(即六味地黄/丸)
　　牡丹皮　白茯苓　澤㵼(各三/兩)熟地黄(八兩/杵膏)
　　乾山藥　山茱萸肉(各四兩/)
　右為末和地黄煉蜜丸桐子大每服三五十丸空心
　白滚湯下地黄須自製
薄荷湯　治風熱瘰癧初起元氣無虧者
　　薄荷　　皁角(去皮/弦)連翹　　三稜(煨/)
　　蔓荆子(一/兩)豆豉(三兩/五錢)荆芥穗(一/兩)何首烏(米泔/水没)
　右為末醋糊丸桐子大每服二十丸食後滚湯下量
　兒加減
皁角子丸　治肝膽經風熱頸脇兩側等處結核
　　連翹(八錢/)當歸　　柴胡(各一/兩)皁角子(炒二/兩)
　　芍藥　　山梔(炒/)　川芎(各一/兩)桔梗
　　甘草(炒/)　龍膽草(酒炒黑/各半兩)
　右為末米糊丸菉豆大量兒大小用之
必效散　治瘰癧元氣無虧用此以去之若癧既去而
　不收斂服益氣養榮湯若元氣怯弱冝先補後服癧
　毒已下仍服前湯庶無他患
　　輕粉(一錢/)南硼砂(二錢/五分)巴豆(五箇去/皮心膜)
　　白檳榔(一/箇)斑猫(四十箇去頭/翅同檽米炒)麝香(五分/)
　右同研極細取雞子二箇去黄用清調藥仍入殻内
　以濕紙數重糊口入飯甑蒸熟取出曝乾研末每服
　五分用炒生薑酒五更初調服如覺小腹痛用益元
　散一服其毒俱從大腸出
隔蒜灸法　治鶴膝風流注等症腫硬每日灸二三十
　壯痛者灸至不痛不痛者灸至痛其毒隨火而散盖
　火以暢達拔引鬱毒此從治之法有回生之功其法
　用大蒜去皮切三文錢厚安瘡處用艾壯於蒜上灸
　之三壯換蒜復灸未成即消已成者亦殺其毒如瘡
　大用蒜杵爛攤患處將艾鋪上燒之蒜敗再換如不
　痛或不作膿及不發起或隂瘡尤當多灸凡瘡不痛
　不作膿不起發氣血虛極也不治惟患在頭面不冝
　多灸
神效葱熨法　治流注結核骨癰鶴膝等症腫硬或先
　已隔蒜灸而愈腫未消最冝用熨以助氣血行壅滯
　有益無損其功甚大又為跌撲傷損止痛敗血消腫
　之良劑其法用葱白頭搗爛炒熱頻熨患處冷再換
出頭散　治一切頑瘡瘀肉不化或癧核不消瘡口不
　合
　　赤石脂(半/兩)乳香(二錢/)白丁香(二/錢)砒(生用/)
　　黄丹(各一/錢)輕粉　　麝香(各五/分)蜈蚣(一條/炙)
　右為末搽瘀肉上其肉自化若瘡口小或痔瘡用糊
　作條隂乾絍之凡瘡乆不合者内有膿管須用此藥
　腐爛兼服托裏之劑方效
琥珀膏　治瘰癧不潰或潰而膿水不絶變成漏症
　　琥珀(一兩/)木通　　桂心　　當歸
　　白芷　　防風　　松香　　硃砂
　　木鱉子　丁香　　木香(各二兩/)
　右先用琥珀丁香桂心硃砂木香松香為細末其餘
　為咀以麻油二斤六兩慢火煎白芷焦黄濾去徐下
　浄黄丹一斤以栁枝不住手攪煎至黒色滴水中捻
　硬軟得中却入琥珀等末攪匀於磁器盛之用時取
　少許攤貼
和血定痛丸(一名黒/丸子)治流注膝風或撲跌瘀血或六淫
　所傷肢節腫痛服之自消若潰而發熱與補藥兼服
　自斂
　　百草霜(五/兩)白芍藥(二/兩)赤小豆(八/兩)川烏(炮一兩/五錢)
　　白斂(八兩/)白芨(二兩/)當歸(二兩/)南星(炮三兩/)
　　牛膝(三兩/)骨碎補(四/兩)
　右為末酒糊丸桐子大每服二三十丸白湯下
神效太乙膏　治癰疽瘡毒潰爛
　　𤣥參　　白芷　　當歸　　肉桂
　　赤芍藥　大黄　　生地黄(各一兩/)
　右用蔴油二斤八兩銅鍋内煎至黒濾去徐入浄黄
　丹一斤再煎滴水中捻軟硬得中即成膏矣
乳香定痛散　治一切瘡瘍潰爛疼痛
　　乳香　　没藥(各三/錢)滑石(七錢/)寒水石(一兩/煅)
　　氷片(二錢/)
　右為細末搽患處痛即止甚效
如聖餅　治一切瘡瘍硬腫不能消散
　　乳香　没藥　木香　血竭　當歸
　　麝香(少許/)
　右各另為末酒糊和為餅炙熱頻熨患處
徤脾滲濕湯　治瘡瘍初起焮腫作痛或濕毒下注或
　環跳穴痛
　　人參　　白术　　蒼术(鹽炒/)防己(酒拌/)
　　黄栢(酒炒/)川芎(各一/錢)陳皮(酒拌/)當歸
　　茯苓　　木𤓰　　柴胡稍　甘草(三分/)
　右水煎服如三劑不退加桂少許或用酒煎小
　便澁倍用牛膝有熱加黄連身痛加羌活量兒
　大小用
化䘌丸　治諸疳生蟲不時啼哭嘔吐清水肚腹脹痛
　唇口紫黒腸頭濕䘌
　　蕪荑　青黛　蘆薈　蝦蟆(燒/灰)川芎
　　白芷　胡黄連
　右等分各另為术猪膽浸糕丸如蔴子大每服一二
　十丸食後並臨卧杏仁湯下
蘆薈丸　治肝疳口舌生瘡牙齦腐爛體瘦生瘡虛熱
　往來或髮稀腹脹小便白濁飲食無度㵼痢無時或
　兩眼生翳揺頭揉目不時咬指或口乾作渇嗜卧食
　土腹大胸髙嘔食吐蟲非此藥不能治
　　史君子(肉/煨)芍藥(炒各/半兩)乾蟾(半兩/炙黒)黄連(炒/)
　　蕪荑(炒/)　神麯(炒/)　麥芽(炒各/一兩)蘆薈(三錢/)
　右為末神麯糊丸黍米大每服五七分空心米湯下
大蘆薈丸　治三焦肝膽經風熱目生雲翳或疳熱瘰
　癧耳内生瘡寒熱作痛肌體消瘦發熱作渴飲食少
　思肚腹不調或牙齦蝕落頰顋腐爛下部生瘡等症
　　蘆薈　　胡黄連　當歸　　龍膽草(酒浸/炒)
　　芍藥　　川芎　　蕪荑(各一/兩)木香
　　甘草(各三/錢)
　右為末茯神糊丸麻子大每服三五十丸滚湯下
東垣大蕪荑湯(一名梔子/茯苓湯)治黄疳土色(為濕/為熱)當利小便
　(今反利巳黄色/中為燥胃經熱)髮黄脱落(知膀胱腎俱受土/邪乃大濕熱之症)鼻下斷
　作瘡(土逆行營/氣伏火也)能乳(胃中有熱也/寒則食不入)喜食土(胃不/足也)面黒
　色(為寒/為痺)大便清(寒/也)褐色血黒色(熱蓄/血中)間黄色(膓胃/有熱)治
　當滋營潤燥外致津液
　　山梔仁(二/分)黄蘗　　甘草(炙各/二分)大蕪荑(五分/)
　　黄連(二分/)麻黄(不去/根節)羗活　　柴胡(各三分/)
　　防風(一分/)白术(五分/)茯苓　　當歸(各四分/)
　右水煎服仍量兒大小
大肥兒丸　治脾疳飲食少思肌肉消瘦肚大頸細髮
　稀成穂項間結核發熱作渴精神倦怠便去酸臭愛
　食泥土或口鼻頭瘡或肚見青筋嚙齒下利便白五
　疳即肥兒丸加乾蟾一兩蕪荑五錢
肥兒丸　治食積五疳頸項結核或白秃肌瘦肚大筋
　青髪稀成穗發熱作渴等症或母食厚味致兒為患
　　黄連　　神麯　　木香(各一/兩半)肉豆蔲(二兩/炮)
　　檳榔(二十/枚)麥芽(炒/)　史君子(酒浸去皮/各四兩)
　右為末麵糊丸麻子大每服三五十丸米飲下
四味肥兒丸(一名小/肥兒丸)治食積脾疳目生雲翳口舌生瘡
　牙齦腐爛發熱瘦怯遍身生瘡等症
　　黄連(炒/)蕪荑(炒/)神麯　麥芽(炒等分/)
　右為末水糊丸桐子大每服二三十丸空心白湯下
地黄清肺飲　治肺疳咳嗽
　　明阿膠(一錢麵炒/)馬兠鈴　甘草(各五分/)生地黄
　　杏仁(七枚/去皮)糯米(炒十/粒)鼠粘子(三分/炒)
　右水煎服量兒加減
硃砂安神丸　治心疳怔忡心下痞悶
　　硃砂(四錢/)黄連(半兩/)生地黄(半/兩)生甘草(二錢/五分)
　右為末蒸餅糊丸如米大每服十丸連津送下
茯神丸　治心疳
　　茯神　　蘆薈　　琥珀　　川黄連
　　赤茯苓　鈎藤皮　逺志(姜製/焙乾)蝦蟆灰(各一/錢)
　　麝香(少許/)菖蒲(一錢/)
　右為末粟米糊丸麻子大每服十丸白湯下
天麻丸　治肝疳眼目生翳昏花濕爛等症
　　青黛　　川黄連　天麻　　五靈脂
　　川芎　　夜明砂(㣲/炒)蘆薈(各一/錢)龍膽草
　　蟬蜕(去足/)防風(各一/錢)全蝎(二枚/焙)麝香(少許/)
　右為末猪膽汁浸糕丸麻子大每服二三十丸白滚
　湯下
阿魏膏　治一切痞塊不拘年月逺近甚者口齒蝕傷
　更服蘆薈丸
　　羌活　　獨活　　𤣥參　　官桂
　　赤芍藥　穿山甲　生地黄　兩頭尖
　　大黄　　白芷　　天麻(各五/錢)槐栁桃(枝各/三錢)
　　紅花(四錢/)亂髪(如鷄子大一/塊洗去膩)木鱉子(廿枚/去殻)
　右用香油二斤四兩煎至黒色去查入髪再煎待髪
　化盡去查徐下黄丹一斤煎至軟硬得中方入芒硝
　四錢阿魏五錢蘇合油麝香各三錢乳香没藥各五
　錢調匀即成膏矣攤貼患處内服消積丸藥黄丹須
　真正者效凡貼膏藥先用朴硝隨患處大小鋪之約
　半指厚以紙盖之用熱熨斗熨良久如硝耗再加熨
　之熨二時許方貼膏藥若是肝積加蘆薈末同熨
加味逍遥散　治婦人隂虚發熱兒飲其乳以致患瘡
　　甘草(炙/)　當歸(炒/)　芍藥(酒炒/)茯苓
　　白术(炒/)　柴胡(各一/錢)牡丹皮(六/分)山梔(炒五分/)
　右水煎服
大防風湯　治膝風腫痛不問已潰未潰
　　附子(炮去/皮)牛膝(酒浸/)甘草(炙各/一錢)羌活
　　人參　　杜仲(姜/製)　當歸(酒浸/)防風
　　白芍藥(炒/)黄茋　　熟地黄(用生者酒拌蒸半/日忌鐵器各二錢)
　　川芎(一錢/五分)
　右每服三五錢薑水煎空心服進三五劑更服六味
　地黄丸二三服
獨活湯　治鶴膝風不問腫潰疼痛及腰背不便四肢
　不仁
　　獨活(五分/)當歸(酒洗/)白术　　黄茋(炒/)
　　薄桂　　牛膝(各三/分)甘草(炙二/分)
　右薑葱水煎服量兒加減
托裏散　治流注鶴膝及一應瘡毒已成不潰已潰不
　斂或膿出反痛發熱
　　人參(五分/)黄茋(炒一/錢)白术(六分/)陳皮(五分/)
　　甘草(炙三/分)當歸(七分/)川芎　　芍藥(酒炒/)
　　熟地黄(酒/拌)白茯苓(各五分/)
　右水煎服
加味地黄丸　治小兒賦禀腎經虚熱耳内生瘡或肌
　肉消瘦骨節皆露名節疳即地黄丸加鹿茸牛膝各
　一兩五味子四兩若顱解不合牙齒不生眼睛不黒
　腿軟難行最冝此藥
砭法　治小兒丹毒赤色遊走不定口吮毒聚在一處
　用細磁器擊碎取其有芒者一塊以筋一根劈開頭
　尖夾之用線縛定兩指輕撮筯稍令磁芒正對聚處
　懸寸許再用筯一根頻擊筯頭令毒血遇刺皆出毒
　入腹者不救症輕者止用口吮出毒用藥敷之如患
　在頭皮不用砭法止冝用針卧倒挑患處以出毒血
消熱消毒散　治一切癰疽陽症腫痛發熱作渴
　　黄連　　山梔　　連翹　　當歸(各五分/)
　　川芎　　生地黄　芍藥(炒各/六分)金銀花(一錢/)
　　甘草(二分/)
　右水煎服
托裏消毒散　治瘡瘍先用消解之劑不退冝服此藥
　助其成膿
　　人參　　黄茋　　陳皮　　白术
　　當歸(各一/錢)金銀花　皁角刺(炒/)甘草(各四分/)
　右水煎服
神功散　治一切瘡毒未成膿者用之内消加乳没尤
　好
　　黄栢(炒/)　草烏(炒/)　血竭(等分/)
　右為末唾津水調搽赤腫既退洗淨搽後方二味解
　毒散
化毒丹　治小兒熱毒咽乾口舌生瘡口齒出血或驚
　惕狂躁睡卧不寜並冝用之
　　𤣥參　　桔梗(各五/錢)茯苓(二兩/五錢)人參
　　牙硝　　青黛(各一/兩)甘草(七錢/半)麝香(一字/)
　　金銀箔(各十片/)
　右為末煉蜜丸豆大每一嵗服一丸白湯化下
犀角消毒散(一名犀/角散)治小兒丹毒發熱痛痒及瘡疹等
　毒
　　牛蒡子(炒/)甘草　　荆芥　　防風(各五分/)
　　犀角(二分/鎊末)金銀花(三/分)
　右水煎熟傾出入犀角服
加味四物湯　治小兒血熱丹毒
　　當歸　　川芎(各一/錢)芍藥　　生地黄(各七/分)
　　柴胡　　山梔(炒各五分/)
　右水煎服
消風散　治小兒癮疹搔痒
　　荆芥穗　甘草(炙/)　陳皮(各半/兩)人參
　　白殭蠶　茯苓　　防風　　芎藭
　　藿香　　蟬蜕(各二/分)厚朴(三分/姜製)羌活
　右水煎服
清解散　治風熱癍疹發熱作渴及痘毒
　　連翹　　荆芥穗　甘草(各三/分)牛蒡子(炒五/分)
　　𤣥參(四分/)金銀花(二分/)
　右水煎服
解毒散　治癍疹痒痛寒熱甚者煩躁譫語并痘毒發
　熱咽乾
　　犀角(鎊五/錢)連翹(三錢/)薄荷(一錢/)牛蒡子(炒二/錢)
　　甘草(五分/)
　右為末每服一二錢滚湯調下
一方　治虛熱口内生瘡白礬二兩杵碎滚湯三碗入
　　在内頻浸兒脚
牛黄解毒丸　治胎毒
　　牛黄　　甘草(等分/)
　右為末用煉蜜丸量兒服
㵼黄散　治脾胃實熱口舌生瘡喜飲冷物又治脾熱
　吐舌若不時出舌名弄舌屬心脾虚熱冝用人參安
　胃散
　　藿香葉(七/錢)石膏(煅五/錢)甘草(三錢/)防風(去心/炒)
　　山梔仁(炒各/一两)
　右用蜜酒同炒為末每服二錢水煎服
補黄散　治脾胃虚熱口舌生瘡畏寒冷飲食
　　人參　　白术(炒各/一錢)白芍藥(炒/)陳皮(各五分/)
　　甘草(炒五分/)
　右薑棗水煎服
四順清凉飲(加山梔牛蒡子/名加味清凉飲)治小兒痘瘡後臟腑秘結
　實熱驚掣
　　當歸　　赤芍藥　甘草(炙/)　大黄(蒸各三/分)
　右水煎服大黄非實熱便秘不冝用
人參安胃散　治小兒因服峻厲損其脾胃口舌生瘡
　或因傷熱乳而致吐㵼或作慢驚口鼻氣熱或胃中
　風熱伏火嘔吐泄㵼
　　人參(一錢/)黄茋(二錢/)生甘草　炙甘草(各五/分)
　　白芍藥(七/分)白茯苓(四/分)黄連(二分/)
　右為末每服三五錢水煎服
溫中丸(一名人參/理中丸)治中氣虛熱口舌生瘡不喜飲冷肢
　體倦怠飲食少思
　　人參　　甘草　　白术(各炒/等分)
　右為末用薑汁糊丸菉豆大每服三五十丸
補中益氣湯　治中氣傷損惡寒發熱肢體倦怠飲食
　少思或頭痛身熱煩躁作渴氣髙而喘或㣲細軟弱
　自汗倦怠飲食不甘等症
　　人參　　黄茋　　甘草(炙各/一錢)白术
　　當歸身　陳皮(各五/分)柴胡　　升麻(各二分/)
　右薑棗水煎服
七味白术散(一名錢氏/白术散)治中氣虛熱口舌生瘡不喜飲
　冷或吐㵼口乾
　　人參　　白术　　木香　　白茯苓
　　甘草(炙/)　藿香(各五/分)乾葛(一錢/)
　右水煎服
香連丸　治痢疾并水㵼暑㵼甚效
　　黄連(淨十/二兩)吳茱萸(去核梗/十兩)
　右先將二味用熱水拌和入磁器内置熱湯頓一日
　同炒黄連至紫色去茱用連為末每淨末四兩入木
　香淨末一兩淡醋米飲為丸桐子大每服二三十丸
　滚湯下中氣下陷用補中益氣湯下中氣虛用四君
　子湯下中氣虚寒加薑桂
參苓白术散　治脾胃不和飲食不進或嘔吐泄㵼凡
　病後冝此調理
　　人參　　茯苓　　白扁豆(去皮薑/汁拌炒)
　　白术(炒/)　蓮肉(去心/皮)砂仁(炒/)　薏苡仁(炒/)
　　桔梗(炒/)　山藥　　甘草(炙各二兩/)
　右為末每服一錢白湯下或作丸服
柴胡參苓湯　治肝火血熱遍身瘙痒或起赤暈
　　柴胡　　山梔(炒/)　川芎　　芍藥(炒各五/分)
　　熟地黄　當歸(各八/分)茯苓(八分/)甘草(炒五分/)
　右水煎服
柴芍參苓散　治肝膽經部分結核瘰􁎧瘤瘊等症或
　肝血燥熱脾氣虛弱發熱少食
　　柴胡　　川芎　　白术　　人參
　　茯苓　　白芍　　當歸(各五/分)牡丹皮
　　甘草　　山梔(炒各/三分)
　右薑棗水煎服
清肝益榮湯　治肝膽經風熱血燥筋攣結核或作瘊
　子
　　柴胡　　山梔(炒各/五分)當歸(六分/)龍膽草(酒炒/五分)
　　川芎　　芍藥(各六/分)甘草(三分/)薏苡仁(五分/)
　右水煎服
清熱凉血飲　治風熱血燥丹毒等症大便秘結
　　當歸　　川芎　　芍藥(炒/)　生地黄(各一/錢)
　　黄連(炒五/分)荆芥(六分/)
　右水煎服大便秘量加大黄
清中解鬱湯　治脾氣虚弱飲食停滯欝熱生痰或身
　發熱赤暈
　　白术　　茯苓　　陳皮　　山梔(炒/)
　　山查　　神麯(炒/)　麥芽(炒/)　川芎
　　桔梗　　甘草(炒各/五分)
　右薑水煎服
芍藥參苓飲　治肝木尅脾土目劄面青食少體倦
　　芍藥(炒/)　柴胡　　山梔　　茯苓
　　白术　　陳皮(各七/分)甘草(炙五/分)
　右薑水煎服
薑术補脾湯　治元氣虛寒嘔吐不食腹痛泄㵼等症
　　乾薑(炒/)　白术　　人參　　茯苓
　　陳皮　　半夏　　甘草(炒各/五分)當歸
　　黄茋(炒各/四分)
　右薑棗水煎服
和肝補脾湯　治風熱瘡疹脾土不及肝木太過
　　人參　　陳皮　　川芎(各五/分)白术
　　茯苓　　芍藥(各七/分)柴胡　　甘草(炙各/三分)
　　山梔(炒四/分)
　右水煎服
益脾清肝散　治肝經之症或寒熱體痛脾胃虛弱
　　人參　　白术　　茯苓　　甘草
　　川芎　　當歸　　黄茋(各五/分)柴胡(三分/)
　　牡丹皮(四/分)
　右水煎服
梔子清肝散　治三焦及足少陽經風熱耳内作痒或
　生瘡出水或脇肋胸乳間作痛或寒熱往來
　　柴胡　　牡丹皮　梔子(各一/錢)茯苓
　　川芎　　芍藥　　當歸　　牛蒡子(炒各/七分)
　　白术　　甘草(各五/分)
　右水煎服
柴胡清肝散　治肝膽三焦風熱怒火或項胸作痛或
　增寒發熱
　　柴胡　　黄芩(炒/)　人參(各三/分)山梔(炒/)
　　川芎(各五/分)連翹　　桔梗(各四/分)甘草(三分/)
　右水煎服
加味消毒散　治一切瘡瘍丹毒遊風等症
　　𤣥參　　連翹(各五/錢)升麻　　芍藥
　　當歸　　羌活　　生地黄　牛蒡子(炒各/三錢)
　　黄芩　　甘草(各二/錢)
　右為末每服一錢薄荷燈心湯下或用蜜為丸
十全大補湯　治諸瘡血氣虛弱不散解不潰斂或膿
　出發熱惡寒汗出煩弦口眼歪斜或肌痩少食發熱
　口乾等症須多服為善即四君四物加黄茋肉桂
四物湯　治發熱煩躁或日晡發熱若因脾胃虚弱而
　不能生血冝用四君子之類最忌此藥
　　熟地黄　當歸(各三/錢)芍藥(二錢/)川芎(一錢半/)
　右水煎服
四君子湯　治脾胃虛熱唇口生瘡不消散不潰斂或
　食少作嘔大便不實若因肝木乗脾上而致加柴胡
　芍藥
　　人參　　白术　　茯苓　　甘草(炙一錢/)
　右薑棗水煎服
六君子湯　治脾胃虛弱飲食少思或大便不調肢體
　消瘦面色痿黄即四君子湯加陳皮半夏
八珍湯　治氣血俱虛腫潰不愈或惡寒發熱或晡熱
　作渴飲食少思即四君四物薑水煎服
補隂八珍湯　治屬足三隂虛熱渴體倦小便頻數即
　八珍湯加酒炒黒黄栢知母各三四分
加味八珍湯　治元氣虚弱不能潰斂或内熱晡熱肌
　體消瘦即八珍湯加牡丹皮五味子炙甘草各三四
　分
當歸補血湯　治潰瘍肌熱躁熱面赤煩渴脉洪大而
　虛重按全無此脉虛血虚也誤服白虎湯必死
　　黄茋(二錢/炒)當歸(一錢/酒製)
　右水煎服
大連翹飲　治風熱熱毒表裏皆受患者
　　連翹　　􁝢麥　　荆芥　　木通
　　赤芍藥　蟬蜕　　甘草　　防風
　　柴胡　　滑石　　山梔(炒/)　黄芩(炒/)
　　當歸(各等/分)
　右量兒大小水煎服
立効散　治眉瘡耳瘡及一切瘡疥
　　定粉　　松香　　黄栢　　黄連(各五錢/)
　　枯礬(二錢/)
　右為末用清燭油調搽
犀角消毒丸　治一切瘡毒焮腫熱痛用三五服不消
　乃欲成膿也冝用托裏之劑
　　犀角　　薄荷　　連翹　　𤣥參(各二錢/)
　　牛蒡子(二/錢)金銀花(一/錢)甘草(三分/)
　右為末煉蜜丸麻子大每服三十丸滚湯下
韶粉散　治痘瘡已愈瘡痂不落或凹或凸
　　韶粉　　輕粉(各二/兩)
　右為末入猪脂油調塗亦無瘢痕神效
雄黄散　治走馬疳并痘毒疳蟲蝕肛門
　　雄黄　　銅緑(各二/錢)
　右為末摻瘡上
栁華散　治熱毒口瘡
　　黄栢(炒/)　蒲黄　　青黛　　人中白(煅等/分)
　右為末敷之
敗草散　治痘瘡􁕒搔成膿淋漓
　　屋爛草(用盖墻爛草亦/可要多年者佳)
　右為末糝之若渾身膿水粘衣難以臥坐用一二升
　攤於蓆上令兒坐臥即安其草經年霜雪雨露受天
　地隂陽之氣能解瘡毒
榖精草散　治痘後眼有翳膜或癮澁出淚
　　榖精草(一/兩)生蛤粉(一/兩)
　右為末用猪肝一葉以竹刀批開糝藥在内縛定磁
　器内煑熟食之
治痘毒用黄豆為末温水調塗以水潤之膿未成自消
又方　治症同前
　　貝母　　南星　　殭蠶　　天花粉
　　白芷　　草烏　　大黄(各四/兩)猪牙皁角(四/兩)
　　寒水石(煅八兩/)
　右各為末醋調敷
加味小柴胡湯　治痘疹熾盛或大便下血或昏憒不
　食或發癤毒甚效又治肝火等症
　　軟柴胡　人參　　黄芩　　甘草(炙各/五分)
　　半夏(二分/)生地黄(一/錢)
　右薑水煎服
犀角地黄湯　治痘出稠宻熱渴赤痛大便秘結小便
　赤濇或結痘毒或便血䘐血急服之以涼血解毒
　　犀角(一錢如無/升麻代之)生地黄(五/分)赤芍藥
　　牡丹皮(各一錢/)
　右水煎服
麥門冬飲　治痘毒發熱作渴咽痛
　　黄芩(三分/)甘草(五分/)人參　　𤣥參(各三分/)
　　金銀花(五/分)麥門冬(去心/四分)
　右水煎服
射干散　治痘毒咽喉腫痛
　　升麻　　甘草　　桔梗　　射干(各五分/)
　　鼠粘子(四兩/炒香)
　右水煎服
加減抱龍丸　治風痰壅盛驚搐昏睡等症
　　雄黄　　辰砂(各二/錢)天竺黄(四/錢)麝香(五分/)
　　天麻(六錢/)牛膽南星(八錢/)
　右為末煑甘草糊丸皁角子大每一丸薄荷湯下
解毒散　治一切瘡瘍風疹痒痛
　　黄栢(炒/)　山梔(等分/)
　右為末水調搽若破而膿水淋漓用當歸膏或燭油
　調搽
清凉解毒散　治症同前或作焮痛
　　大黄　　黄栢　　山梔　　寒水石(煅等/分)
　右各另為末調搽當歸膏尤好
大楓子膏　治一切瘡疥膿窠等瘡
　　大楓子肉(杵細/二兩)白礬(枯末/二兩)真輕粉(一兩/)
　　桕油(六兩/)
　右將桕油溶化入三味和匀用之
黄金散　治天疱瘡止痛消毒
　　滑石　　甘草(等分/)
　右為末挑破去水敷之
換肌消毒散(一名􁦍/薢散)治楊梅瘡不拘初起潰爛並效
　　土茯苓(五/錢)當歸　　白芷　　皁角子
　　薏苡仁　甘草(各五/分)白蘚皮　木𤓰(不犯/鐵器)
　　木通　　金銀花(各三/分)
　右水煎食前并空心服
蠲痺解毒散
　　薑黄　　羌活　　白芷　　赤芍藥
　　當歸(各四/分)白术(五分/)土茯苓(一/錢)白芷
　　皁角子(炒各/三分)
　右水煎服
龍膽㵼肝湯　治肝經濕熱玉莖患瘡或便毒懸癰囊
　癰腫痛或潰爛作痛小便澁滯或睾囊懸掛
　　車前子(炒/)木通　　生地黄(酒/拌)當歸尾(酒拌/)
　　山梔(炒/)　黄芩(炒/)　甘草(各五/分)龍膽草(酒拌/炒黄)
　　澤㵼(各一/錢)
　右水煎服
九味解毒散　治一切熱毒腫痛或風熱搔痒
　　黄連(三分/)金銀花　連翹　　漏蘆(各五分/)
　　山梔(四分/)白芷(六分/)當歸(八分/)防風(三分/)
　　甘草(三分/)
　右水煎服
升麻除濕湯　自上而下者引而升之
　　升麻　　柴胡(各五/錢)蒼术(一錢/)陳皮
　　甘草　　神麯　　防風　　大麥蘖(各三/分)
　　猪苓　　澤㵼　　半夏(各五/分)
　右薑棗水煎服胃寒腸鳴加益智仁(五/分)
神效當歸膏　治杖撲湯火等瘡毒不問已潰未潰殊
　有神效
　　當歸　　黄蠟(各一/兩)生地黄(一/兩)蔴仁(六兩/)
　右先將當歸地黄入油煎黒去查入蠟溶化候冷攪
　匀即成膏矣白蠟尤好治症詳見正體治驗
四苓散(加桂名/五苓散)治下焦濕熱小便不利
　　猪苓　　澤㵼　　白术　　茯苓(各五分/)
　右水煎服
加味槐花散　治腸風下血痔瘡腫痛發熱
　　槐花　　熟地黄　白术　　青皮
　　荆芥穂　川芎(各二/分)當歸身　升麻(各五分/)
　　枳殻　　條芩(炒各/二分)
　右水煎服
秦艽蒼术湯　治痔漏大便堅硬小便頻數(闕/)　作渴
　　秦芁(五分/)蒼术(三分/)澤㵼(二分/)防風(三分/)
　　桃仁　　皁角子(炒/)當歸尾　黄栢(酒炒/)
　　檳榔　　條芩(炒/)　山梔(炒/)
　右水煎服
潤燥湯　治痔瘡大腸風熱血燥秘結不通
　　生地黄　麻子仁(研/)山梔(各五/分)川芎
　　羌活　　黄栢　　條芩(各三/分)郁李仁
　　赤芍藥　當歸尾　甘草(各四/分)澤㵼(二分/)
　右水煎服
黄茋散　治痔瘡并一切癰毒潰後補虚去客熱
　　茯苓　　黄茋(各五/分)當歸　　川芎(各四分/)
　　白芍藥　白芷(各三/分)升麻　　山梔(炒各二/分)
　右水煎服
枳殻散　治痔瘡腫痛或下血
　　枳殻(去炒/)槐花　　荆芥　　皁角子(炒/)
　　蝟皮(炙各/等分)
　右為末每服一錢滚湯下作丸亦可
加味槐角丸　治症同前
　　槐角　　枳殻　　當歸　　黄芩
　　皁角仁　蝟皮(炙/)　秦芁　　白芷
　右為末蜜丸量兒大小服
消毒膏治痛消毒
　　羊膽(一箇/)氷片(五分/)
　右將氷片為末以羊膽調塗之
小龍膽㵼肝湯　治肝經濕熱隂囊腫痛小便赤澁發
　熱作渴等症如三四劑不退必欲作膿也用托裏之
　劑
　　澤㵼　　柴胡　　車前子(炒/)木通(各五分/)
　　生地黄　黄芩(炒/)　當歸尾(酒/洗)龍膽草(酒浸/炒黄)
　　赤茯苓(各五/分)山梔(一/錢)甘草稍(三/分)
大龍膽㵼肝湯　治囊癰熱毒熾盛腫脹便秘即前湯
　加防己連翹大便秘更加大黄如大便通而腫不退
　或愈加脹痛内有膿也用托裏之劑及時針之最易
　收斂
當歸龍薈丸　治肝膽二經一切有餘火症
　　草龍膽　當歸　　大梔子　黄連
　　黄芩(各一/兩半)大黄　　蘆薈　　黄栢(各半兩/)
　　麝香(少許/)木香(二錢/半)
　右為末麵糊丸桐子大量兒服
　　附避難止小兒啼
用綿為小毬隨大小為之但使滿口不閉其氣置兒口
中使吮其味兒口中有物自不能作聲但軟物不傷兒
口亦可凡避㓂匿山谷中多為兒啼卒不免難由是避
者預將兒棄之哀哉兹大司成邱公以此方梓行於世
特取以附之庶或可以推廣其仁心也
　
　
　
　
　
　
　
　
　
　
　
　
　
　薛氏醫案卷五
欽定四庫全書
　薛氏醫案卷六
　　　　　　　　　　　　　眀　薛巳　撰
　　保嬰金鏡録
　
　
　
　
全幼心鑑云小兒半嵗之間有病當於額前眉端髪際
之間以名中食三指横按之兒頭在左舉右手在右舉
左手食指為上中指為中名指為下若三指俱熱主感
受風邪鼻塞氣粗發熱欬嗽若三指俱冷主外感内傷
發熱吐㵼若食中指熱主上熱下冷名中指熱主夾驚
食指熱主胸膈氣滿乳食不消○竊謂額間赤色主心
經風熱煩躁驚悸若發熱作渴飲水或發呌哭屬本經
實熱用㵼心湯以清心火微赤則困卧而悸發熱作渴
飲湯屬虚熱用秘㫖安神丸以生心血青黒主驚風腹
痛或瘈瘲啼呌青黒甚主心腹疼此寒水勝心火為賊
邪用益黄散以補脾胃微黄皮燥主驚疳此心經疳症
用秘㫖安神丸以養心血骨蒸作渴盗汗頭髪乾黄此
為腎疳用地黄丸以滋補肝腎○左臉青或兼赤乃肝
經風熱項强頓悶發搐目劄瘈瘲用柴胡清肝散主之
虚熱用地黄丸補之青黒主肝尅脾虚寒驚搐腹痛用
六君薑桂温之微赤主潮熱血虚心躁用秘㫖安神丸
佐以地黄丸○右臉赤主大腸實熱氣粗欬嗽發熱飲
水用㵼白散若哽氣出氣唇白氣短屬虚熱用五味異
功散脾熱所傳用清胃散心火所刑用人参平肺散淡
赤主潮熱心躁或大便堅秘用宣眀柴胡飲子以疎導
其熱如潮熱未止更用鈎藤飲以清肝補脾色青白主
欬𠻳惡心先用惺惺散解其表邪健其脾土繼以六君
子湯調補中氣色青黒主驚風腹痛盤腸内弔此肝木
侮脾土用六君子湯加鈎藤鈎以調補元氣不宜治肝
○鼻色赤主脾胃實熱身熱飲水飲食如常用㵼黄散
清熱理脾微赤主脾經虚熱飲食難化而不思食用五
味異功散以補中健脾色深黄主小便不通鼻中乾燥
氣粗衂血乃脾熱𫝊扵肺腎先用濟生犀角地黄湯清
熱養血後用地黄丸以滋益腎水色淡白乃脾氣虚弱
主泄㵼飲食不化用六君子以調補中氣青色主脾土
虚寒肝木所勝用五味異功散加木香炮薑温中平肝
○頦間色赤主腎與膀胱隂虚有熱而小便不通用四
物湯加山梔以養血清熱赤甚主膀胱氣滯而熱結用
五淋散以分利其邪若鼻凖微黄兼右腮微赤乃脾肺
燥熱不能化生腎水用黄芩清肺飲膀胱隂虚陽無所
生用滋腎丸若頦間微赤乃膀胱陽虚隂無所化用六
味地黄丸若兼小腹脹滿或隂囊腫脹屬隂虚濕熱壅
滯用六味丸加車前子牛膝兼脾肺氣虚不能通調水
道者亦用前藥其小便赤色久而尿血亦屬肝腎氣虚
有熱用六味地黄丸主之不應則用補中益氣湯益脾
肺生腎肝若小便後出白津或莖作痛者屬肝經濕熱
先用龍膽㵼肝湯後用六味地黄丸○印堂色青黒主
腹痛夜啼此脾經虚寒脾屬至隂故夜間腹痛而啼用
鈎藤飲色淡白主泄㵼飲食不化屬脾氣虚弱用五味
異功散加木香主之○目内色青主肝經風熱發驚若
直視呌哭屬肝經實熱用抑肝散兼咬牙頓悶屬虚熱
用六味地黄丸色赤主心肝二經發熱抽搐煩躁若小
便赤屬小腸實熱用導赤散若驚悸倦怠屬肝經血虚
用六味地黄丸色黄主脾積少食夜間發熱用四味肥兒
丸飲食停滯吐㵼並作用胃苓散去桂加茵蔯山梔自
解發搐眼眨屬風熱相摶先用柴胡梔子散後用六味
地黄丸眼胞微腫主久咳惡心或脾疳食積用五味異
功散補脾肺兼肥兒丸以消積滯或目視不眀或雀目
揩拭眉眼此欲生風也急用抑肝散以解之睛尾紅絲
乃肝木勝脾土先用四君子加柴胡山梔後用地黄丸
○人中色黄主傷食青主乳食不化噯噫酸腐此脾虚
停滯用平胃散以消積和中色青赤主驚肝氣傷脾用
五味異功散加柴胡以平肝補中○唇色白主吐涎嘔
逆或吐血便血乃脾氣虚弱不能攝涎統血歸源急用
六君子湯調補中氣則諸病自愈切忌涼藥若色赤乾
燥而皺者主脾經有熱發熱作渴口中氣臭大便不通
燥煩不寐先以清胃散治其熱更以六君子湯加黄連
山梔兼補其脾色黄主脾經食積泄㵼飲食不化以六
君子湯温補中氣色赤兼白主衂血乃脾肺虚熱不能
攝血用聖濟犀角地黄湯以清熱補血兼用六君子以
補脾氣久不愈用麥門冬散或人参補肺湯○口畔色
黄主脾經積熱用清胃散以理脾清熱若唇口搐動主
驚熱不安用五味異功散加山梔鈎滕鈎以補脾平肝
若口流涎唇色紫乃胃氣虚寒也用益黄散若腹中痛
口吐涎水者乃蟲痛也先用蕪荑散後用調中丸不吐
涎者乃積痛也但用五味異功散調補胃氣手足並冷
用理中湯加烏梅温補中氣則蟲不動而痛自止矣亦
有積痛者或吐后痛止或去後痛止者宜用消積丸消
導積滯佐以異功散調補胃氣○耳前微赤此少陽經
風熱也用柴胡梔子散生肝血清肝火微黄主睡中驚
悸咬牙因肝脾虚熱宜用四君子加芎歸以安神耳輪
乾燥主骨疳蒸熱為腎經虚熱也用六味地黄丸補之
若小便後出白津或隂莖痒痛者屬肝經濕熱也先用
龍膽㵼肝湯後用六味地黄丸若禀父不足或早近女
色致小便濇滯或作痛如淋者急用六味地黄丸補中
益氣湯滋其化源或大小便道牽痛者尤為虚也亦用
前藥加牛膝車前子肉桂救之如手足逆冷或畏寒飲
食陽氣虚寒也急加附子多有生者大抵小兒之症多
因禀賦臓氣不平或乳食寒暑失宜或姙娠飲食起居
六滛七情所致若初病元氣無虧乳食如常發熱壯熱
二便秘結作渴飲水卧不露睛者悉屬形病俱寔當治邪
氣若病乆元氣已虧食少發熱口乾飲湯嘔吐泄㵼肢
體畏寒卧而露睛者悉屬形病俱虚當補正氣况今之
小兒元氣與昔不同用藥失宜脾胃先傷豈可泥古方
而施治哉余故考諸名家宗諸東垣于凡諸症各補以
方藥治者能即色以驗其病察病以固其本斯無失矣
是以古之治病望色為先也且驚則氣散脉亂不可専
診故必兼察色心鑑云若面色未盡當叅之以指脉指
脉未盡當叅之以面色色脉兼盡無餘藴矣
　　　治驗
一小兒瘈瘲啼呌額間青黒此驚風肝木乗脾腹中作
痛也先用六君子湯加木香柴胡鈎藤鈎啼呌漸緩更
加當歸又二劑而安
一小兒嘔吐不食手足搐搦痰涎上湧手足指冷額黒
唇青此腎水勝心火也用五味異功散加木香炮薑頓
安乃去炮薑再劑而愈
一小兒煩躁驚悸熱渴飲冷額間色赤此心經實熱所
致先用㵼心湯一服稍緩又用柴胡梔子散而瘥
一小兒四肢消痩肚腹漸大寒熱嗜卧作渴引飲余曰
症屬肝脾名為丁奚哺露也以白术散為佐佐以徐氏
十全丹月餘諸症漸愈乃以異功散加當歸及六味丸
又月餘尋愈
一小兒患前症諸疳悉具熱如火炙病狀不能盡述朝
用異功散夕用四味肥兒丸月餘諸症稍愈佐以地黄
丸自能行立遂朝以地黄丸夕以異功散及蝦蟆丸數
服而全愈
一小兒四肢消痩肚腹脹大行歩不能狀如蜘蛛頗能
飲食作渴發熱去後臭穢此脾蔵傷也以十全丹數服
諸症漸愈又用異功散肥兒丸調理肢體如常
一小兒發熱拘急或四肢瘈瘲左顋色赤此心肝二經
風熱相摶先用柴胡清肝散以清心肝之熱次用六味
地黄丸以生肝腎之血頓安
一小兒發搐啼呌手足指冷左顋青黒此肝脾虚弱腎
水反侮脾土用六君子湯加薑桂一劑頓安又以四君
子加芎歸及補肝𣪚而愈
一小兒潮熱煩躁左顋青赤此心肝血虚用秘㫖安神
丸及四物湯加防風酸棗仁治之尋愈又用六味地黄
丸調補肝腎而痊
一小兒潮熱發搐痰涎上湧手足指冷左顋至申酉時
青中隐白手足時搐此肝經虚弱肺金所勝而潮搐脾
土虚弱而手足冷也用補中益氣湯以調補脾肺用六
味地黄丸以滋補肝腎而愈盖病氣有餘當認為元氣
不足若用㵼金伐肝清熱化痰則誤矣
一小兒發熱咳𠻳右顋色赤此肺金有熱用㵼白散而
愈復感冐風邪前症更作又加聲重流涕用参蘇飲加
杏仁桑皮而愈但右顋仍赤兼額微赤此兼心火乗肺
金也用人参平肺散一劑遂痊
一小兒五嵗作渴右腮鼻凖微赤或飲冷水或服凉藥
即時嘔吐余曰右顋微赤肺經虚熱也鼻凖微赤胃經
虚熱也此胃虚不能生肺耳先用四君子加升麻一劑
服之而不吐又用白术散二劑而不渴再用四君子四
劑而安
一小兒潮熱煩渴大便乾實氣促咳𠻳右顋色赤此肺
與大腸有熱用柴胡飲子一服諸症頓退後因微驚又
發搐咬牙頓悶此肝脾氣血虚也用四君子加芎歸鈎
藤鈎而愈
一小兒咳𠻳惡心鼻塞流涕右顋色青白此脾肺氣虚
而外邪所乗先用惺惺散咳𠻳頓安但飲食不思手足
指冷此外症雖去而元氣尚虚也用六君子少加升麻
一劑而痊
一小兒腰曲啼呌右顋色青黒此臍腹内痛即盤腸内
弔也因脾土虚寒肝木來乗故耳用六君子加木香鈎
藤鈎頓痊
一小兒發熱飲食少思大便不實常服蘆薈等丸視
其鼻赤此寒涼之劑復傷脾土而虚熱也用五味異功
散數劑而元氣復
一小兒小便不利鼻乾衂血鼻間色赤屬脾肺有熱用
濟生犀角地黄湯前症已愈後頦間常赤作渴有痰此
禀賦腎氣不足用地黄丸而諸症皆瘥
一小兒發熱作渴用㵼黄散大便重墜口角流涎仍欲
㵼火余曰鼻凖青白多而黄色少屬脾胃虚寒肝木所
侮盖口角流涎胃氣不能統攝也大便重墜脾氣不能
上升也不信另用涼劑果有眉唇微動四肢微搐余曰
此虚極而變慢脾風也用六君子加當歸木香炮薑鈎
藤鈎二劑益甚意欲更劑余曰此藥力未及也設前藥
不對其症禍在反掌矣仍以前藥加炮附子一片服之
即安乃去附子又二劑調理而愈
一小兒小便不利服五苓散之類不應頦間及左顋色
赤乃肝腎虚熱用四物湯加山梔而愈後因感冐悞用
發汗小便仍前不利余用補中益氣湯加麥門五味調
補脾肺而愈
一小兒小便不利及莖中澁痛或尿血石此禀父腎熱
為患先用五淋散以䟽導又用滋腎丸地黄丸補其肝
腎漸愈出痘後小便短赤頦間石顋或赤或白屬肺腎
氣虚而熱也用補中益氣湯六味地黄丸而痊
一小兒印堂青黒至夜啼搐余謂脾土虚寒用鈎藤飲
而安後因驚發搐夜啼用鈎藤飲前症頓止又用異功
散而愈
一小兒八嵗腹腫脹臍凸出大便下血糞亦似痢小水
短少面目皆黄两腮兼赤此食積傷脾又兼肝木所侮
脾土盖脾病則肺氣虚而不能生腎水矣故有是症當
先消導其積滯遂用越鞠丸末加三稜蓬术三錢以淡
薑湯調和入酒二匙服之腹中鳴動二便頓利再服二
錢腹臍頓消却用大安丸末二錢腹臍全消便血亦止
自進薄粥杯許腹中頓痞惡心吐痰不出此脾虚不能
腐化而成痰滯也用六君子末二錢以薑湯和服調補
胃氣飲食漸進但日晡熱倦腹中覺脹此脾虚故隂分
而作用補中益氣湯而痊後復傷食發熱腹脹小便下
血服保和丸四服而愈
一小兒目内色青發搐目直上視呌哭不已或用牛黄
清心丸不愈反咬牙頓悶小便遺泄此肝經血氣虚甚
故耳余用補中益氣湯及六味地黄丸而痊
一小兒發搐目劄屬肝膽經風熱先用柴胡清肝散以
清其肝後用六味地黄丸以補其腎而痊
一小兒眼胞微腫欬𠻳惡心小便泔白余謂脾疳食積
脾氣虚甚也以五味異功散為主佐以四味肥兒丸而
愈後不禁飲食視物不眀余曰此脾胃復傷須補養為
主不信乃服峻厲之劑後變風症竟為不起
一小兒唇中青黄噯腐酸氣用平胃散一服宿滯頓化
余云不必多藥但節其飲食自愈不信復傷食而噯腐
另用尅滯之藥更加吐㵼以致不救惜夫
一小兒傷食嘔吐服尅伐之藥嘔中見血用清熱涼血
之藥又大便下血唇色白而或青問其故扵余余曰此
脾土虧損肝木所乗而然也令空心用補中益氣湯食
逺用異功𣪚以調補中氣使涎血各歸其源而愈
一小兒五嵗食粽後咬牙欲吐頃間腹脹昏憒鼻青黄
赤此脾土傷而心肝所動食積發厥也先令雞翎探吐
出酸物頓醒節其飲食勿藥而愈
一小兒生旬日面目青黄此胎黄症姙娠胃熱也用㵼
黄散乳調少許即愈後復身黄吐舌仍用前散而安
一小兒四嵗發熱飲冷口内生瘡額鼻黄赤吐舌流涎
余謂心脾有熱用導赤㵼黄二散而愈後復作余因他
往用清熱化痰等藥前症益甚更㺯舌余用異功散加
鈎藤鈎而安又用六君子湯而愈盖吐舌者為脾經實
熱而舌長出也㺯舌者乃脾臓虚熱也令舌時舒而即
收也治者審之
一小兒三嵗言歩未能牙髪猶少體痩骨立面赤作渴
服肥兒丸不應余謂此腎虚疳症乃禀父精氣不足故
也盖肥兒丸脾胃經之藥也乆服則腎益虚而疳益甚
不信果牙髪漸落余用六味地黄丸加鹿茸五味子半
載元氣健而諸症愈
　
　
　
　
　
水鏡決云隂陽運合男女成形以分九竅四肢乃生五
臓六腑部位各分逆順難眀若憑寸口之浮沉必乃
横亡扵孩子須用虎口辨别三闗消詳用藥必無差
誤未至三嵗㸔虎口及三闗若脉見風闗初病則易
治交氣闗則難治交命闗則病深死症又當辨其色
如獸驚三闗必青水驚三闗必赤人驚三闗必黒若
紫色主㵼痢黄色是雷驚三闗脉通度是極驚之症
必死或青或紅有紋如線直者是母食傷脾左右一
様者是驚與積齊發紋有三條是肺生風痰或作齁
䶎聲色青是傷寒主痰𠻳色紅主㵼有黒相兼主下
痢紅多者赤痢黒多者白痢有紫相兼虎口脉亂乃
脾胃不和盖脉紋見有五色由其病甚紋色更
變至扵純黒者不可得而治矣又當叅辨脉形
主之
　　　十三指形主症

愚謂古人云小兒為芽兒如草之芽如水之漚然也盖
因臓腑脆嫩口不能言最難投劑是以首察面色而知
其所屬次騐虎口以辨其所因矣然猶未足以盡病之
証故余復註十三指形實為治法之簡便爾若流珠形
者主飲食所傷内熱欲吐或腸鳴自痢煩躁啼哭用胃
苓膏消飲食分隂陽若食既消而仍吐㵼腸鳴用香砂
助胃膏温補脾胃環珠形主脾虚停食胸膈脹滿煩渴
發熱用五味異功散加山查枳實健脾消食後用六君
子湯調養中氣○長珠形主脾傷積滯肚腹作痛寒熱
不食先用大安丸消其積滯次以五味異功散健其脾
氣○來蛇形主脾胃濕熱中脘不利乾嘔不食此疳邪
内作用四味肥兒丸治疳用四君子補脾去蛇形主脾
虚食積吐㵼煩渴氣短喘急不食困睡先用六君子湯
加山查枳實健脾消積次以七味白术散調補胃氣○
弓反裏形主感冐寒邪哽氣出氣驚悸倦怠四肢稍冷
小便赤色咳𠻳吐涎先用惺惺散助胃氣祛外邪後以
五味異功散加茯神當歸養心血助脾氣若外邪既解
而驚悸肢冷乃脾氣尚虚宜七味白术散補之若悶亂
氣粗喘促哽氣者難治肺虚甚也○弓反外形主痰熱
心神恍惚夾驚夾食或食癎風癎脾肺氣虚而風熱痰
盛也先以天麻防風丸祛外邪又用五味異功散調中
氣○鎗形主風熱生痰發搐驚風先用抱龍丸如未應
用牛黄清心丸若𫝊扵脾肺或過用風痰之藥而見一
切諸症者専調補脾胃其病自愈○魚骨形主驚痰發
熱先用抱龍丸如未應屬肝火實熱少用抑青丸隨用
六味地黄丸或發熱少食或痰盛發搐乃木尅脾土也
用六君子加柴胡調補脾土而制肝木○水字形主驚
風食積胸膈煩躁頓悶少食或夜啼痰盛口噤搐搦此
脾胃虚弱飲食積滯肝木尅脾土也初患用大安丸消
導飲食次以六君子湯加鈎藤鈎補中清肝若已服消
食化痰等劑反傷元氣者用四君子加升麻柴胡鈎藤
鈎以升補脾胃平制肝木○針形主心肝熱極生風驚
悸頓悶困倦不食痰盛搐搦先用抱龍丸祛風化痰次
用六君子湯加鈎藤鈎平肝實脾○透闗射指主驚風
痰熱聚於胸膈乃脾肺虧損痰邪乗聚先用牛黄清心
丸清脾肺化痰涎次用六君子湯加桔梗山藥補脾土
益肺金透闗射甲主驚風脾土虧損肝木剋制之敗症
急用六君子湯加木香鈎藤鈎官桂以温脾土未應即
加附子以回陽氣多得生者
　流珠只一㸃紅色環珠差大長珠圓長已上非謂圏
　子總皆紅脉貫氣之如此來蛇即是長珠散一頭大
　一頭尖去蛇亦如此分上下朝故曰來去角弓反張
　向裏為順向外為逆鎗形直上魚骨分開水字即三
　脉並行針形即過闗一二粒米許射甲命脉向外透
　指命脉曲裏雖然余常治之亦有不専執其形脉而
　投劑者盖但有是症即服是藥而已
　　　流珠形症
一小兒發熱吐㵼腹脹不乳其紋如流珠此脾胃氣傷
先用香砂助胃膏後用六君子湯全愈
　　　長珠形症
一小兒寒熱作嘔飲食不入按其腹乃哭脉紋如長珠
此飲食停滯也先用大安丸吐㵼宿滯遂安但唇目搐
動大便稀黄此肝邪去而虚熱所廹也用六君子湯加
鈎藤鈎而愈
　　　環珠形症
一小兒胸腹膨脹發熱頓悶脉紋如環珠以手按腹即
哭此屬脾胃虚而飲食停滯也先用保和丸一服前症
如失更加煩渴按其腹不哭矣此宿食去而脾胃復傷
也用五味異功散加柴胡治之頓瘳
　　　來蛇形症
一小兒不時乾嘔乳食不進肚腹膨脹其形如來蛇此
脾胃虚而成疳也用四味肥兒丸治疳佐以四君加蕪
荑健中而痊後傷飲食吐㵼完榖形氣甚困四肢微搐
視其紋如去蛇余曰且不用藥次日吐止但搐而㵼青
黄此脾土虚而肝木勝用六君子加鈎藤鈎而瘥
　　　去蛇形症
一小兒未及周嵗氣短喘急乳食少進時或吐乳視其
形如去蛇乃脾傷而食積先用六君子加山查枳實漸
愈後乳食復傷吐㵼作渴候二日不止與胃苓膏以治
吐㵼七味白术散生胃氣而愈
　　　弓反外形症
一小兒睡卧驚悸發熱痰盛脉形如弓之向外此因驚
木旺傷脾而食不消也先以天麻防風丸祛風定驚後
用五味異功散壯脾止搐而瘥
　　　弓反裏形症
一小兒沉黙昏倦肢冷驚悸其紋如弓之向裏此脾肺
氣虚而外感寒邪也先用惺惺散以解外邪調胃氣諸
症頓愈但手足逆冷又用六君子湯調補元氣而安
　　　鎗形症
一小兒患咳𠻳服牛黄清心丸加喘促腹脹余視其右
臉赤脉紋形如鎗屬脾氣復傷用六君子湯頓安
　　　魚骨形症
一小兒沉困發熱驚搐不乳視其脉紋如亂魚骨此風
熱急驚之症也先用抱龍少許祛風化痰後用六君子
湯加柴胡壯脾平肝而愈
　　　針形症
一小兒咳𠻳發熱右臉赤色作渴煩悶倦怠少食肚腹
作脹脉紋如針此風邪傷肺而飲食傷脾也先用六君
子湯加桔梗杏仁柴胡一劑諸症少愈後去杏仁柴胡
再劑而安
　　　水字形症
一小兒發熱夜啼乳食不進昏迷抽搐痰盛口禁脉紋
如水字此脾肺氣虚風木所乗痰食積扵胸腹也先用
大安丸後用六君子加鈎藤鈎而痊
　　　透闗射指形症
一小兒發熱右臉赤咳𠻳痰盛其脉紋透闗射指余以
為風邪藴結扵肺而痰作用二陳湯加桑皮杏仁桔梗
治之自用發散降火之劑風痰不退發勢益甚余曰此
脾肺俱虚治失其宜遂用五味異功散加桔梗四劑漸
愈又用六君子湯而痊
　　　透闗射甲形症
一小兒停食發熱服苓連三稜厚朴等劑飲食日少胸
腹膨脹其紋透至指甲用補中益氣湯加木香鈎藤鈎
温補脾氣制肝木數劑漸效又用六君子湯加炮薑治
之而安其泛用金石腦麝祛逐之劑變驚而歿者不能
枚舉惜哉
　愚謂凡小兒在月内外者調補之藥每服亦不過二
　三匙若表散攻代之劑則每服只可匙許而已過多
　則反傷元氣餘當量大小虚實加減若乳母之疾致
　兒為患當治母為主子少服之後倣此
錢氏㵼青丸　治肝經實熱急驚抽搐
　　羌活　大黄(煨/)川芎　山梔仁(炒/)龍膽草(酒/炒)當歸
　　　防風(各等/分)
　右為末煉蜜丸芡實大每服半丸煎竹葉湯入砂糖
　化下
　愚按前方足厥隂經解散肌邪疏通内熱之火也若
　大便秘結煩渴飲冷飲食如常者屬形病俱實宜用
　此以㵼之若大便調和煩渴飲冷屬病氣實而形氣虚
　宜用抑肝散平之若大便不實作渴飲湯飲食少思
　肢體倦怠者屬形病俱虚宜用地黄丸補之大抵前症
　若肝經血虚風熱先用四物湯加鈎藤鈎以生肝血
　繼用四君子湯以補脾土若因肝經血燥痰盛用地
　黄丸滋腎水生肝木四君子加芍藥實脾土生肺金
　若因肺金剋肝木用六君子湯加芍藥實脾土以平
　肺金若屢行攻伐而脾土虚寒者急服六君子湯加
　丁香補脾胃以培陽氣若因乳母恚怒肝火致兒為
　患者母服加味逍遥散子亦吮數滴
錢氏地黄丸　治肝疳白膜遮睛㵼血失音身痩瘡疥
　又治腎怯不言解顱行遲等症一名六味地黄丸
　　熟地(八錢/酒洗)山茱茰(肉/)乾山藥(各四/錢)澤㵼　牡丹皮
　　　白茯苓(各三/錢)
　右為末用地黄膏量加米糊丸桐子大每服二三十
　丸空心白湯化下其地黄用生者自製杵膏
　愚按前丸治肝經血虚燥熱或腎經虚熱作渴小便
　淋秘痰氣上壅或風客淫氣患瘰癧結核或四肢發
　搐眼目瞤動或咳𠻳吐血頭目眩暈或咽喉燥痛口
　舌瘡裂或自汗盜汗便血諸血或禀腎不足肢體痩
　弱解顱失音或畏眀下竄五遲五軟腎疳肝疳或早
　近女色精血虧耗五臓齊損凡屬腎肝俱虗不足之
　症皆宜用此以滋化源其功不能盡述
㵼白散　治咳𠻳痰喘面腫身熱
　　甘草(炒五/錢)地骨皮(一/两)桑根白皮(炒黄/一两)
　右為末每服一二錢入粳米百粒水煎
　愚按活人方云喘者肺氣盛而有餘然氣盛當認作
　氣衰有餘當認作不足盖肺氣盛者肺中之火盛也
　有餘者肺中之邪有餘也其脉右寸必浮而有力右
　頰色赤前藥所以㵼之世之多不用人参盖泥扵肺
　熱還傷肺之說以致誤人多矣前症若乳母感冐風
　寒肺經藴熱致兒為患用十味参蘇飲若乳母膏梁
　醇酒積熱致兒為患用加味清胃散
錢氏㵼黄散(一名㵼/脾散)治脾熱吐舌
　　藿香(七/錢)石膏　甘草(炒各/五錢)防風(二/两)山梔仁(炒一/两)
　右蜜酒微炒為末每服一二錢水煎
　愚按前方治脾胃寔熱之法也若作渴飲水肢體壯
　熱元氣無虧者宜用之若作渴飲熱㺯舌體温元氣
　虚弱者宜五味異功散
錢氏瀉心湯　治心經實熱
　　黄連
　右為末每服一錢臨卧温湯調下
　愚按前症若仰面而卧呌哭發熱飲水或發抽搐屬
　心經實熱宜用前方若合面而睡驚悸上竄咬牙屬
　心經虚熱宜用導赤散若因乳母膏粱醇酒致兒發
　熱者用加味清胃散令母服子亦飲數滴
錢氏益黄散(一名補/脾散)治脾胃虚冷吐㵼
　　陳皮(一/两)青皮(五/分)訶子肉(五/分)甘草(炙五/分)丁香
　右為末每服二錢水煎
　愚按前症若脾土虚寒或寒水侮土而嘔吐泄㵼手
　足並冷或痰涎上湧睡而露睛不思乳食宜用此方
　若因脾土虚弱吐㵼者用六君湯加柴胡如不應或
　手足俱冷屬虚寒也更加木香炮薑若因乳母脾虚
　肝侮亦治以前藥若乳母鬰怒致兒患前症母服加
　味歸脾湯
東垣人参安胃散　治脾虚傷熱乳食嘔吐㵼痢
　　人参(一/錢)黄芪(二/錢)生甘草　炙甘草(各五/錢)白芍藥(七/分)
　　白茯苓(四/分)陳皮(三/分)黄連(炒二/分)
　右為末每服二錢水煎
　愚按東垣先生云益黄散内有丁香青皮辛熱盖為
　寒水侮土而設也若因熱藥巴豆之類損其脾胃或
　因暑熱傷乳食而成吐㵼口鼻氣熱而致慢驚者宜
　服前方
錢氏異功散　治吐㵼不食凡虚冷症先與數服以正
　胃氣
　　人参　茯苓　白术　甘草(炒/)陳皮(各等/分)
　右為末每服二三錢薑棗水煎
　愚按前方治脾胃虚弱吐㵼不食或驚搐痰盛或睡
　而露睛手足指冷或脾肺虚弱咳𠻳吐痰或虚熱上
　攻口舌生瘡㺯舌流涎若母有症致兒患此者母亦
　當服之
十全丹　治丁奚哺露
　青皮　陳皮　莪术(煨/)川芎　五靈脂　白豆蔲
　　㯽榔　蘆薈(各五/錢)木香　史君子　蝦蟆(炙各/一錢)
　右為末猪膽汁浸糕糊丸麻子大每服二十丸米飲
　下
　愚按湯氏云前症因乳哺不調傷損脾胃不思飲食
　氣血日損四肢日痩肚腹漸大是名丁奚呼吸少氣
　汲汲苦熱謂之哺露屬形病俱虚治以前藥宜佐以
　異功散壯脾胃以行藥勢庶可得效也
平胃散　治乳食過傷腹鳴嘔吐或米榖不化
　　厚朴(姜汁/製)陳皮(各三/两)甘草(炙二/两)蒼术(米泔浸/五两)
　右為末每服二錢薑湯調
　愚按前方若乳食停滯噯腐吞酸嘔噦惡心者宜服
　是方若飲食既消脾胃虚弱嘔吐惡心者宜用四君
　子湯
四君子湯　治脾氣虗損吐㵼少食
　　人参　白术　茯苓　甘草(各等/分)
　右每服二錢薑棗水煎
　愚按前方若脾胃虚弱或因尅伐之劑致飲食少思
　或食而難化或欲作嘔或大便不實者尤宜用之若
　兼痰𠻳氣逆肢體倦怠面目浮腫宜六君子湯
六君子湯即四君子加陳皮半夏治脾胃氣虚吐㵼不
　食肌肉消痩或肺虚痰𠻳喘促惡寒或肝虚驚搐眩
　暈自汗諸症並宜服此以滋化源
二陳湯　治脾虚中脘停痰嘔吐惡心
　　半夏(炮/)陳皮(各五/錢)茯苓(二/錢)甘草(炙一/錢)
　右每服二錢薑水煎
　愚按前方若脾虚痰飲嘔吐惡心用之良驗若因飲
　食傷胃所致宜用六君子湯調補中氣
胃苓湯(為末蜜丸/名胃苓膏)治腸胃受濕嘔吐泄㵼
　　白术　茯苓　澤㵼　厚朴　猪苓　陳皮　甘
　　草(各等/分)桂(少/許)
　右為末每服二錢薑水燈心陳皮煎湯調
　愚按前方若停食吐㵼小便短少腹脹作痛宜用此
　以分利之更用六君子湯以調補脾胃
釣藤飲子　治一切驚風潮搐目視昏迷
　　獨活　防風　天竺黄　羌活　川芎(各三/錢)升麻
　　　麻黄　草龍膽　甘草(炙各/二錢)釣藤鈎(三/錢)蟬殻(五/个)
　　(去翅/足)
　右為末每服二錢水煎
　愚按前方若外感風邪形病俱實者宜用之若形氣
　虗而病氣實者宜用惺惺散加釣藤麻黄若外邪既
　去而形病俱虗者宜用異功散
肥兒丸　治肝疳食積肢體消痩二便不調
　　㯽榔(二十/个)黄連　神麯　木香(各一两/五錢)麥芽(炒四/两)
　　　史君子(酒浸去/皮四两)肉豆蔲(二两/煨)
　右為末神麯糊丸麻子大每服二三十丸米飲下
　愚按前方若食積五疳發熱口渴大便不調小便不
　清或頸項結核髪稀成穂寒熱作渴宜用之若脾胃
　稍虚者用五味異功散兼服虗甚者異功散為主佐
　以前藥
濟生犀角地黄湯　治肺胃鬰熱衂血吐血
　　生地黄(五/分)犀角(鎊/)赤芍藥　牡丹皮(各一/錢)
　右水煎服如無犀角暫以升麻代之
　愚按前方若肝脾虚熱吐血衂血便血或發熱作渴
　大便秘小便赤宜用之若熱既退而渴血未止或日
　晡益甚者隂血虗也四物湯加参术主之若熱既退
　而飲食少思肢體倦怠者胃氣虚也四君子加當歸
　主之
徐氏惺惺散　治外感風寒鼻塞痰𠻳身體發熱
　　桔梗　細辛　人参　白术　甘草(炙/)𤓰蔞根
　　白茯苓(各等/分)
　右為末每服二錢入薄荷五葉水煎
　愚按前方若感寒邪時氣風熱痰壅咳𠻳或抽搐瘈
　瘲痰氣喘促用之若外邪解而病益甚或更兼他症
　但調補元氣
徐氏加減抱龍丸　治風痰咳𠻳(去天麻即錢/氏抱龍丸)
　　雄黄　辰砂(各二/錢)天竺黄(四/錢)麝香(五/分)天麻(六/錢)牛膽
　　南星(八/錢)
　右為末煮甘草糊丸皂角子大三嵗一丸薄荷湯下
　愚按前方若風熱痰𠻳或急驚發搐昏睡咬牙形病
　俱實宜用此方若初冐風寒咳𠻳痰盛氣喘者屬客
　邪内作也先用十味参蘇飲若邪既解而腹脹吐㵼
　或發搐咬牙睡而露睛屬脾肺氣虗也用五味異功
　散切忌祛痰表散若過服而致前症者尤宜温補脾
　肺
十味参蘇飲　治感冐發熱頭疼傷風咳𠻳傷寒痰飲
　凝滯
　　人参　紫蘇(各八/分)茯苓　陳皮　半夏　前胡
　　枳殻(麩/炒)葛根　桔梗(炒各/六分)木香(五/分)甘草(炒五/分)
　右每服二三錢薑水煎
　愚按前方雖有参苓補氣而表散之味或多若病久
　元氣虗弱者以六君子加桔梗乾葛補而散若因感
　外邪而喘𠻳腹脹或飲食少思大便不實者此脾肺
　之氣虗也必用六君子之類庶無誤矣
秘㫖安神丸　治發熱驚啼頰赤壯熱
　　牙硝　白茯苓　乾山藥　麥門冬(去心/焙)寒水石
　　(煆/)甘草(各五/錢)硃砂(一/两)龍腦(二分/半)
　右為末煉蜜丸芡實大每服半丸滚湯化下
　愚按前方若口舌生瘡吐舌飲水發熱驚搐啼哭煩
　噪面赤屬心經實熱宜用此㵼之若目劄搐搦面青
　寒熱屬肝經風熱用六味地黄丸若惡寒飲湯屬脾
　氣虗弱用異功散若前症益甚兼手足並冷睡而露
　睛屬脾胃虚寒用六君子加木香炮薑補之
四物湯　治肝脾血虚發熱驚搐瘰癧丹毒
　　當歸　川芎(各一/錢)芍藥　熟地黄(各七/分)
　右水煎服
　愚按前方若血虗發熱或因尅伐或因久病致晡熱
　内熱或煩躁不安皆宜服之經又云血生于脾若脾
　虚不能生血者宜用四君子加當歸酒炒白芍以補
　脾
白术散　治積痛和胃氣生津液
　　人参　白术　藿香葉　木香　甘草　白茯苓
　　(各一/两)乾葛(二/两)
　右每服二錢水煎
　愚按前方若脾胃氣虗作渴飲湯或因吐㵼津液虧
　損煩渴引飲或脾胃虚弱腹脹㵼渴㺯舌流涎手足
　指冷宜服之以温補脾氣化生津液
人参平肺散　治心火刑尅肺金咳𠻳發熱口渴痰盛
　　入参　陳皮　地骨皮　茯苓　甘草(各一/錢)五味
　　(杵炒/四分)知母(炒七/分)桑白皮(炒一/錢)青皮　天門冬(去心/各四)
　　(分/)
　右水煎服
　愚按前方若心火尅肺𫝊為肺痿咳𠻳喘嘔痰涎壅
　盛胸膈痞滿咽嗌不利宜用之若因肝木太過而致
　當補肺金若因腎水不足當補脾肺若因心火旺而
　自病當利小便
黄芩清肺飲　治肺火燥熱口渴便秘
　　黄芩(炒二/錢)梔子(三个杵/碎炒)
　右水煎服
　愚按前方治肺經隂虚火燥而小便不通若因脾經
　有熱當清其脾若因心火尅肺當制其心
滋腎丸　治禀父腎虚火燥小便秘赤
　　黄栢(酒/炒)知母(酒炒各/一两)肉桂(二/錢)
　右為末丸桐子大每服百丸空心白滚湯下
　愚按前方若禀父腎虚發熱便赤或足熱腿軟熱在
　下焦血分最宜此藥如不應或脾肺燥熱所致並宜
　六味丸以滋其化源
清胃散　治胃火牙痛或連頭面
　　升麻(五/分)生地黄　牡丹皮　黄連(炒/)當歸(各三/分)
　右水煎服
　愚按前方治脾胃實火作渴口舌生瘡或唇口腫痛
　齒齦潰爛焮連頭面或惡寒發熱或重舌馬牙吐舌
　流涎之類子母並宜服若因胃氣虚弱或因寒涼尅
　伐胃氣虚熱而口舌生瘡或㺯舌發熱飲食少思或
　嘔吐困睡大便不實流涎齦爛者用五味異功散
補中益氣湯　治中氣虚弱體疲食少或發熱煩渴等
　症
　　人参　黄芪(各八/分)白术　炙甘草　陳皮(各五/分)升
　　麻　柴胡(各二/分)當歸(一/錢)
　右薑棗水煎空心午前服
　愚按前方若因藥尅伐元氣虗損惡寒發熱肢體倦
　怠飲食少思或兼飲食勞倦頭痛身熱煩躁作渴脉
　洪大弦虚或微細軟弱右闗寸獨甚亦宜用之大凡
　乆病或過服尅伐之劑虧損元氣而諸症悉具者最
　宜前湯調補若母有前症致兒為患者尤宜用之
天麻防風丸　治驚風身熱喘粗多睡驚悸手足搐掣
　　天麻　防風　人参(各三/两)蝎尾(去毒/半两)甘草　硃砂
　　　雄黄(各一/錢半)牛黄(一/錢)麝香(五/分)殭蠶(炒一/錢半)
　右為末煉蜜丸櫻桃大朱砂為衣每一丸薄荷湯下
　愚按前方若因外邪所感風痰壅盛而患急驚者宜
　用此藥驅散之若因肝脾氣虚風痰壅盛而患似前
　症用異功散調補之若因脾氣虚肝木所乗而患慢
　驚者宜用異功散加薑桂温補之不應急加附子
五淋散　治膀胱有熱水道不通或小腹腫脹者
　　赤茯苓　赤芍(各五/分)山梔(炒/)當歸(各三/分)甘草(二/分)
　右用燈心十莖水煎服
　愚按前方果因積熱壅滯而小便不通者宜用是藥
　治之若過用寒涼損其陽氣而不能化生者用四君
　子以滋脾肺若禀賦足三隂虚損而患前症者宜用
　六味地黄丸加車前子補而通之未應更加牛膝最
　忌踈導
消積丸　治食積面黄大便酸臭
　　砂仁(十二/箇)丁香(九/箇)烏梅(三/个)巴豆(二粒去/油取霜)
　右為末糊丸黍米大每服二三丸温水下
　愚按前方温胃消導之若食積既去重劑而脾氣虧
　損發熱作渴肢體倦怠飲食少思者當叅前五味異
　功七味白术二方按法主治
温脾散　治脾氣虚寒口角流涎
　　半夏麯　丁香　木香(各一/两)乾薑(炮/)白术　陳皮
　　(各半/两)
　右為末每服二錢米湯調
　愚按前方温補脾胃之良劑若口渴飲熱肢體倦怠
　而流涎者宜用異功散加炮薑若肢體發熱作渴飲
　水而流涎者宜用㵼黄散
保和丸　治飲食停滯胸膈痞滿噯氣吞酸或吐㵼腹
　痛(加白术即/大安丸)
　　神麯(炒/)山查　半夏　茯苓(各一/两)陳皮　連翹
　　蘿蔔子(炒各/五錢)
　右為末粥丸桐子大每服二三十丸白湯送下
　愚按前方行氣尅滯之劑若元氣未虧暴停乳食而
　致斯症者宜用此消導之若元氣虗弱而乳食所傷者
　必調補胃氣為主而佐以消導若乳食已消而作嘔
　者乃胃氣被傷當用異功散補之不宜仍用前藥重
　損胃氣治者審之
助胃膏　治脾胃虗寒吐㵼等症
　　人参　白术(炒/)白茯苓　甘草(炙/)丁香(各五/錢)砂仁
　　(四十/箇)木香(三/錢)白豆蔲(十四/箇)乾山藥(一/两)肉豆蔲(四箇/煨)
　右為末蜜丸芡實大每服十丸米飲化下
　愚按前症若吐㵼酸穢是乳食内停也宜用保和丸
　以消導之若吐㵼乳食難化是脾胃虗弱也用異功
　散以調補之若吐㵼少食腹痛惡心脾胃俱虗也用
　六君子加木香以培補若睡而露睛手足並冷或寒
　戰咬牙脾胃虚寒也用六君子加木香炮薑以温補
　如不應宜急加附子以回陽
牛黄丸　治風癎昏悶抽搐潮熱
　　牛黄(胆/製)全蝎　蟬蛻(各二/錢半)防風　白附子　天麻
　　　殭蠶(炒各/錢半)麝香(少/許)
　右為末煑棗肉杵丸菉豆大煎荆芥生薑湯下
　愚按前方兼治風痰咳𠻳喘促發熱驚悸不寜實祛
　風化痰散氣之藥審有是症而用之其功效如形響
　也若脾肺氣虚而痰涎壅盛肝脾血虗而驚癎抽搐
　必當以固本為主不可泛用恐虗其虚而益其患也
　治者慎之
柴胡飲子　治一切肌熱積熱或汗後餘熱(即宣眀柴/胡飲子)
　　黄芩(炒/)甘草　大黄(炒/)芍藥(炒/)柴胡　人参　當
　　歸(各等/分)
　右薑水煎服
　愚按前方若腸胃壅滯大便秘結作渴飲水表裏實
　熱者用之若汗後發熱屬血虚氣無所附而浮扵外
　切不可用治者審焉
歸脾湯　治脾血虧損健忘驚悸等症
　　人参　黄茋　茯神(去木各/一錢)甘草(炒五/分)白术(炒一/錢)
　　木香(五/分)逺志(去/心)酸棗仁(炒/)龍眼肉　當歸(各一/錢)
　右水煎服
　愚按前方若乳母憂思傷脾血虚發熱食少體倦或
　脾不能攝血以致妄行吐下或健忘怔忡驚悸少寐
　或心脾作痛自汗盜汗或肢體腫痛大便不調或經
　候不凖晡熱内熱或蠒唇流注等症致兒為患者用
　之令子母俱服
八味地黄丸即六味地黄丸加肉桂附子各一两
　愚按前方治禀賦命門火衰不能生土以致脾土虚
　寒或飲食少思或食而不化臍腹疼痛夜多漩溺等
　症經云益火之源以消隂翳此之謂也或乳母命門
　火衰兒飲其乳致前症者子母並宜服之
加減八味丸即六味地黄丸加肉桂一两五味子四两
　愚按前方治禀父腎隂不足或吐㵼乆病津液虧損
　口乾作渴或口舌生瘡两足發熱或痰氣上湧或手
　足厥冷等症
八珍湯即前四君四物二湯合方也
　愚按前方治氣血俱虚隂火内熱或因尅伐之劑脾
　胃虧損肌肉消痩等症
十全大補湯即八珍湯加黄茋肉桂
　愚按前方治氣血虚弱或禀賦不足寒熱自汗食減
　體痩發熱作渴頭痛眩暈最宜用之
加味逍遥散(去牡丹皮山/梔名逍遥散)治肝脾血虚等症
　　當歸　甘草(炙/)芍藥(酒/炒)茯苓　白术(炒/)柴胡(各一/錢)
　　牡丹皮　山梔(炒各/七分)
　右水煎服
　愚按前方若乳母肝脾血虗内熱或遍身搔痒寒熱
　或肢體作痛頭目昏重或怔忡頰赤口燥咽乾或發
　熱盜汗食少不寐或口舌生瘡耳内作痛或胸乳腹
　脹小便不利致兒為患尤宜用之
九味龍胆㵼肝湯　治肝經濕熱或嚢癰下疳便毒小
　便濇滯或隂囊作痛小便短少(愚製/)
　　車前子(炒/)木通　當歸尾　澤㵼(各五/分)甘草　黄
　　芩(炒/)生地黄　山梔(各三/分)龍膽草(酒炒/五分)
　右水煎服(即龍膽/㵼肝湯)
抑肝散　治肝經虚熱發搐或發熱咬牙或驚悸寒熱
　或木乗土而嘔吐痰涎腹脹少食睡卧不安(愚製/)
　　軟柴胡　甘草(各五/分)川芎(八/分)當歸　白术(炒/)茯苓
　　　鈎藤鈎(各一/錢)
　右水煎子母同服
梔子清肝散(一名柴胡/梔子散)治三焦及足少陽經風熱耳内
　作痒生瘡或出水疼痛或胸乳間作痛寒熱往來(愚/)
　(製/)
　　柴胡　梔子(炒/)丹皮(各一/錢)茯苓　川芎　芍藥
　　當歸　牛蒡子(炒各/七分)甘草(三/分)
　右水煎服若太陽頭痛加羌活
柴胡清肝散　治鬢疽及肝膽三焦風熱怒火之症或
　項胸作痛瘡毒發熱(愚製/)
　　柴胡(一錢/半)黄芩(炒/)人参　川芎(各一/錢)山梔(炒一/錢半)連
　　翹　甘草(各五/分)桔梗(八/分)
　右水煎服
小柴胡湯(加山梔牡丹皮/名加味小柴胡)治傷寒温熱身熱惡風頭疼
　項强四肢煩疼往來寒熱嘔噦痰實中暑瘧疾並服
　之(閻註/)
　　柴胡(二/錢)黄芩(炒一/錢半)人参　半夏(各七/分)甘草(炙五/分)
　右薑水煎服
　愚按前方若肝膽經風熱肝火瘰癧寒熱往來日晡
　發熱潮熱身熱不欲飲食或怒火口苦耳聾咳𠻳或
　脇痛胠滿小便不利或㵼泄吐酸苦水或肢體搐動
　唇目抽劄並宜用之
砭法　治丹毒疔瘡紅絲走散或時毒瘀血壅盛或色
　赤走散用細磁器擊碎取有鋒芒者以筯劈開頭夾
　之麻線纒定两指輕撮筋稍令磁芒正對患䖏懸寸
　許再用筯頻擊之令毒血遇刺即出凡毒血凝滯扵
　外真氣不能勝散者急用此法以去之否則為害甚
　矣
蕪荑散　治蟲動腹痛
　　白蕪荑(炒/)乾漆(炒煙盡/各等分)
　右為未每服三五分發時米飲調下
　愚按前症乃臓腑虗弱或胃冷胃熱而動往來攻心
　作痛呌哭仰身揮手心神悶亂吐涎沬或清水肌痩
　沉黙皆其症也保生方云蛔蟲乃九蟲之一人腹中
　皆有之其外症腹上青筋惡心吐水面無正色唇緩
　而白目無睛光若蟲食上部則上唇内有白㸃蟲食
　下部則下唇内有白㸃腹中諸蟲朔日後其頭向上
　望日後其頭向下如急扵用藥先以肉物近兒烹炙
　使聞香味蟲頭亦向上則藥易效
調中丸　治泄㵼青白腹痛腸鳴嘔吐酸水不思乳食
　　人参　甘草(炒/)白术(炒各/五錢)乾薑(四錢/炒)
　右為末薑汁麺糊丸菉豆大每服二三十丸米飲下
　愚按前方一名温中丸即人参理中丸也若腎水侮土而
　虚寒者加半夏茯苓陳皮或嘔吐更加藿香泄㵼加
　木香
香連丸　治諸痢并水㵼
　　黄連(二十/两淨)吳茱茰(十两/浄)木香
　右將前二味用熱水拌和入磁器内置熱湯中同炒
　黄連至紫色去茱茰用黄連為末每末四两入木香
　末一两和匀淡醋糊丸黍米大每服二十丸白湯下
朱砂安神丸　治心疳及怔忡心下煩躁
　　朱砂(四/錢)黄連(五/錢)生地(五錢/杵膏)生甘草(二錢/五分)
　右為末用米糊丸黍米大每服十丸白湯下
人参補肺湯　治肺症因腎水不足虚火上炎咳吐膿
　血發熱作渴小便不利
　　人参　黄茋　白术　茯苓　陳皮　當歸　山
　　茱茰(肉/)山藥　五味子(杵/炒)麥門冬　甘草(炒各/五分)熟
　　地黄　牡丹皮(一/錢)
　右作二三服水煎
補肝散　治肝經氣虗吐血矢血或两脇脹滿筋急面
　青小腹脹痛或两目不眀不時呌噉
　　山茱茰(肉/)當歸　五味子(杵/炒)山藥　黄茋(炒/)川芎
　　　木瓜(各五/錢)熟地黄　白术(各二/錢)獨活　酸棗仁
　　(炒各/一錢)
　右為末每服一錢水煎
越鞠丸　治乳母六鬰𫝊兒為患或胸滿吐酸齒痛瘡
　疥等症
　　蒼术　神麯(炒/)香附子　山查　山梔(炒/)撫芎
　　麥芽(炒各/等分)
　右為末水調神麯糊丸桐子大每服二三十丸白滚
　湯下子母並服
麥門冬散　治脾肺氣虚有熱吐血衂血乆不愈者
　麥門冬　黄茋(炒一/两)當歸　人参　生地黄(各五/錢)
　　五味子(杵炒/十粒)
　右分五服水煎
楊氏十全丹　治丁奚哺露(說見前十/全丹下)
　　㯽榔　枳殻(麩/炒)青皮　陳皮　三稜(煨/)蓬术　砂
　　仁(各一/两半)丁香(二錢/半)木香(二/錢)香附(一/两)
　右為末神麯糊丸黍米大每服二十丸米飲下
四味肥兒丸(一名小/肥兒丸)治食積脾疳目生雲翳或两耳出
　膿或口舌生瘡牙根腐爛身痩生瘡或小便澄白腹
　大筋青一切疳症
　　黄連(炒/)蕪荑(炒/)神麯　麥牙(炒各/等分)
　右為末水糊丸桐子大每服一二十丸空心白滚湯
　下
蟾蜍丸　治無辜疳症一服虚熱退二服煩渴止三服
　㵼痢愈
　蟾蜍(一枚夏月溝渠中取腹/大不跳不鳴身多㿔者)
　右取糞蛆一杓置桶中以尿浸之却將蟾蜍跌死投
　與蛆食一晝夜用布袋盛蛆置急流中一宿取出瓦
　上焙乾為末入麝香少許粳米飯丸麻子大每服二
　三十丸米飲下其效如神
栁華散　治熱毒口瘡
　　黄栢(炒/)蒲黄　青黛(真正/者)人中白(煆各/等分)
　右為末敷之
抱龍丸　治傷風温疫身熱昏睡風熱痰實壅𠻳又治
　驚風潮抽及蠱毒中暑
　　雄黄(二錢/五分)辰砂(另研/五錢)天竺黄(一/两)牛膽南星(四/两)麝香
　　(五分/另研)
　右為末煎甘草膏丸芡實大每服一丸白湯化下
　愚按前方化痰祛邪清熱之功居多屬肝心實熱而
　致者用之殊效若脾肺虚熱而見昏睡痰𠻳當用寳
　鑑天麻散調補元氣
製附子法
　附子重一两三四錢有蓮花瓣頭圓底平者先備童
　便五六碗將附子放在竈上炙良乆乗熱投童便中
　浸五七日候潤透揭去皮切四塊仍浸二三日用粗
　紙數層包之浸濕埋灰火半日取出切片檢有白星
　者瓦上炙至無白星為度如急用即切大片用童便
　煮二三沸熱瓦熟用之
　
　
　
　
　
　
　
　
　
　
薛氏醫案卷六
欽定四庫全書
　薛氏醫案卷七
　　　　　　　　　　　　　眀　薛巳　撰
　　原機啟微
　　　淫熱反尅之病
膏粱之變滋味過也氣血俱盛禀受厚也亢陽上炎隂
不濟也邪入經絡内無禦也因生而化因化而熱熱為
火火性炎上足厥隂肝為木木生火母妊子子以淫勝
禍發反尅而肝開竅扵目故肝受尅而目亦受病也其
病眵多眊矂緊澁赤脉貫睛臓腑秘結者為重重者芍
藥清肝散主之通氣利中丸主之眵多眊矂緊澁赤脉
貫睛臓腑不秘結者為輕輕者減大黄芒硝芍藥清肝
散主之黄連天花粉丸主之少盛服通氣利中丸目眶
爛者内服上藥外以黄連蘆甘石散收其爛處兼以㸃
眼春雪膏龍腦黄連膏㗜鼻碧雲散攻其淫熱此治淫
熱反剋之法也非膏粱之變非氣血俱盛非亢陽上炎
非邪人經絡毋用此也用此則寒涼傷胃生意不上升
反為所害病豈不治而已也噫審諸
　　　風熱不制之病
風動物而生扵熱譬以烮火熖而必吹此物類感召而
不能違間者也因熱而召是為外來乆熱不散感而自
生是為内發内外為邪惟病則一淫熱之禍條已如前
益以風邪害豈纎止風加頭痛風加鼻塞風加腫脹風
加涕淚風加腦巔沉重風加眉骨酸疼有一扵此羌活
勝風湯主之風加癢則以杏仁龍膽草泡散洗之病者
有此數證或不服藥或悮服藥翳必隨之而生翳如雲
霧翳如絲縷翳如秤星翳如秤星者或一㸃或三四㸃
而至數十㸃翳如螺盖者為病乆不去治不如法至極
而至也為服寒凉藥過多脾胃受傷生意不能上升漸
而至也然必要眀經絡庶能應手翳凡自内眥而出為
手太陽足太陽受邪治在小腸膀胱經加蔓荆子蒼术
羌活勝風湯主之自鋭眥客主人而入者為足少陽手
少陽手太陽受邪治在膽與三焦小腸經加龍膽草藁
本少加人參羌活勝風湯主之自目系而下者為足厥
隂手少隂受邪治在肝經心經加黄連倍加柴胡羌活
勝風湯主之自抵過而上者為手太陽受邪治在小腸
經加木通五味子羌活勝風湯主之熱甚者兼用治淫
熱之藥㗜鼻碧雲散俱治以上之證大抵如開鍋盖法
㗜之隨效然力少而鋭宜不時用之以聚其力雖然始
者易而乆者難漸復而復漸復而又復可也急扵復者
則不治今世醫用磨翳藥者有之用手法揭翳者有之
噫翳猶瘡也奚斯愈乎庸者用此非徒無益増害猶甚
愚者受此欣然而不悮可嘆也哉故置風熱不制之病
治法
　　　七情五賊勞役饑飽之病
隂陽應象大論曰天有四時以生長收蔵以生寒暑燥
濕風寒暑燥濕風之發耶發而皆宜時則萬物俱生寒
暑燥濕風之發耶發而皆不宜時則萬物俱死故曰生
扵四時死扵四時又曰人有五蔵化為五氣以生喜怒
憂悲恐喜怒憂悲恐之發耶發而皆中節則九竅俱生
喜怒憂悲恐之發耶發而皆不中節則九竅俱死故曰
生扵五蔵死扵五蔵目竅之一也光眀視見納山川之
大及毫芒之細悉雲霄之髙盡泉沙之深至扵鍳無窮
為有窮而有窮又不能為窮反而聚之則乍張乍斂乍
動乍静為一泓一㸃之微者豈力為強致而能此乎是
皆生生自然之道也或因七情内傷五賊外攘饑飽不
節勞役異常足陽眀胃之脉足太隂脾之脉為戊巳二
土生生之原也七情五賊總傷二脉饑飽傷胃勞役傷
脾戊巳既病則生生自然之體不能為生生自然之用
故致其病曰七情五賊勞役饑飽之病其病紅赤睛珠
痛痛如刺刺應太陽眼睫無力常欲垂閉不敢乆視乆
視則酸疼生翳皆成陷下所陷者或圓或方或長或短
或如㸃或如縷或如錐或如鑿證有印此者柴胡復生
湯主之黄連羊肝丸主之痛睛甚者當歸養榮湯主之
助陽活血湯主之加減地黄丸主之决眀益隂丸主之
加當歸黄連羊肝丸主之龍腦黄連膏主之已上數方
皆羣隊升發陽氣之藥其中有用黄連黄芩之類者去
五賊也㗜鼻碧雲散亦可見用最忌大黄芒硝牽牛石
膏梔子之劑犯所忌則病愈振
　　　血為邪勝凝而不行之病
血隂物類地之水泉性本静行其勢也行為陽是隂中
之陽乃坎中有火之象隂外陽内故行也純隂故不行
也不行則凝凝則經絡不通經曰足陽眀胃之脉常多
氣多血又曰足陽眀胃之脉常生氣生血手太陽小腸
之脉斜絡扵目眥足太陽膀胱之脉起扵目内眥二經
皆多血少氣血病不行血多易凝靈蘭秘典論曰脾胃
者倉廪之官五味出焉五味淫則傷胃胃傷血病是為
五味之邪從本生也又曰小腸者受盛之官化物出焉
遇寒則阻其化又曰膀胱者州都之官津液蔵焉遇風
則散其蔵一阻一散血亦病焉是為風寒之邪從末生
也凡是邪勝血病不行不行漸滯滯則易凝凝則病始
外見以其斜絡目眥耶以其起扵目内眥耶故病環目
青黤如被物傷狀重者白睛亦黤輕者或成斑㸃然不
痛不癢無淚眵眊矂羞澁之證是曰血為邪勝凝而不
行之病此病初起之時大抵與傷風證相似一二日則
顯此病也川芎行經散主之消凝大丸子主之睛痛者
更以當歸養榮湯主之如此則凝復不滯滯復能行不
行復行邪消病除血復如故志此無所不愈也不志扵
此無所愈也
　　　氣為怒傷散而不聚之病
氣陽物類天之雲霧性本動聚其體也聚為隂是陽中
之隂乃離中有水之象陽外隂内故聚也純陽故不聚
也不聚則散散則經絡不收經曰足陽眀胃之脉常多
氣多血又曰足陽眀胃之脉常生氣生血七情内傷脾
胃先病怒七情之一也胃病脾病氣亦病焉隂陽應象
大論曰足厥隂肝主目在志為怒怒甚傷肝傷脾胃則
氣不聚傷肝則神水散何則神水亦氣聚也其病無眵
淚痛癢羞眀緊澁之證初但昏如霧露中行漸空中有
黒花又漸覩物成二體乆則光不收遂為廢疾盖其神
水漸散而又散終而盡散故也初漸之次宜以千金磁
硃丸主之鎮墜藥也石斛夜光丸主之羡補藥也益隂
腎氣丸主之壯水藥也有熱者滋隂地黄丸主之此病
最難治餌服上藥必要積以嵗月必要無饑飽勞役必
要驅七情五賊必要徳性純粹庶幾易效不然必廢廢
則終不復治乆病光不收者亦不復治一證因為暴怒
神水隨散光遂不收都無初漸之次此一得永不復治
之證也又一證為物所擊神水散如暴怒之證亦不復
治俗名為青盲者是也世病者多不為審槩曰目昏無
傷始不經意及成世醫亦不識直曰熱致竟以涼藥投
殊不知涼藥又傷胃况不知涼為秋為金肝為春為木
涼藥又傷肝往往致廢而然後已病者猶不以藥非而
委之曰命也醫者猶不自悟其藥而贅之曰病拙吁二
者俱此誰其罪乎予累見也故兼陳涼藥之誤
　　　血氣不分混而遂結之病
輕清圓健者為天故首象天重濁方厚者為地故足象
地飄騰往來者為雲故氣象雲過流循環者為水故血
象水天降地升雲騰水流各宜其性故萬物生而無窮
陽平隂秘氣行血隨各得其調故百骸理而有餘反此
則天地不降升雲水不騰流各不宜其性矣反此則隂
陽不平秘氣血不行隨各不得其調矣故曰人身者小
天地也難經曰血為榮氣為衛榮行脉中氣行脉外此
血氣分而不混行而不阻也眀矣故如雲騰水流之不
相雜也大抵血氣如此不欲相混混則為阻阻則成結
結則無所去還故隱起扵皮膚之中遂為疣病然各隨
經絡而見疣病自上眼睫而起者乃手少隂心脉足厥
隂肝脉血氣混結而成也初起時但如豆許血氣衰者
遂止不復長亦有乆止而復長者盛者則漸長長而不
已如盃如盞如碗如斗皆自豆許致也凡治在初須擇
人神不犯之日大要令病者食飽不饑先汲冷井水洗
眼如氷勿使氣血得行然後以左手持銅筯按眼睫上
右手翻眼皮令轉轉則疣肉已突換以左手大指按之
弗令得動移復以右手持小眉刀尖畧破病處更以两
手大指甲捻之令出則所出者如豆許小黄脂也恐出
而根不能斷宜更以眉刀尖斷之以井水再洗洗後則
無恙要在手疾為巧事畢須投以防風散結湯數服即
愈此病非手法則不能去何則為血氣初混時藥自可
及病者則不知其為血氣混也比結則藥不能及矣故
必用手法去去畢必又以升發之藥㪚之藥手皆至庶
幾了事
　　　熱積必潰之病
積者重疊不解之貎熱為陽陽平為常陽淫為邪常邪
則行行則病易見易見則易治此則前篇淫熱之病也
深邪則不行不行則伏因伏而又伏日漸月聚勢不得
不為積也積已乆乆積必潰潰始病見病見則難治難
治者非不治也為邪積乆比潰已深何則潰猶敗也知
敗者庶可以乆其病隠澁不自在稍覺眊矂視物微昏
内眥穴開竅如鍼目按之則沁沁膿出有两目俱病者有
一目獨病者目屬肝内眥屬膀胱此盖一經積邪之所
致也故曰熱積必潰之病又曰漏睛眼者是也竹葉㵼
經湯主之大便不鞭者減大黄為用宻劑解毒丸主之
不然藥悞病乆終為枯害
　　　陽衰不能抗隂之病
或問曰人有晝視通眀夜視罔見雖有火光月色終為
不能覩物者何也答曰此陽衰不能抗隂之病諺所謂
雀盲者也問曰何以知之答曰黄帝生氣通天論曰自
古通天者生之本本扵隂陽天地之間六合之内其氣
九州九竅五蔵十二節皆通乎天氣又曰隂陽者一日
而主外平旦人氣生日中而陽氣隆日西而陽氣已虛
氣門乃閉又曰陽不勝其隂則五蔵氣争九竅不通故
知也問曰陽果何物耶答曰凡人之氣應之四時者春
夏為陽也應之一日者平旦至昏為陽也應之五臓六
腑者六腑為陽也問曰陽何為而不能抗隂也答曰人
之有生以脾胃中州為主也靈蘭秘典曰脾胃者倉廪
之官在五行為土土生萬物故為陽氣之原其性好生
惡殺遇春夏乃生長遇秋冬則收蔵或有憂思恐怒勞
役饑飽之類過而不節皆能傷動脾胃脾胃受傷則陽氣下
陷陽氣下陷則扵四時一日五臟六腑之中陽氣皆衰
陽氣既衰則扵四時一日五臓六腑之中隂氣獨盛隂
氣既盛故陽不能抗也問曰何故夜視罔見答曰目為
肝肝為足厥隂也神水為腎腎為足少隂也肝為木腎
為水水生木盖亦相生而成也况怒傷肝恐傷腎肝腎
受傷亦不能生也晝為陽天之陽也晝為陽人亦應之
也雖受憂思恐怒勞役饑飽之傷而陽氣下陷遇天之
陽盛隂衰之時我之陽氣雖衰不得不應之升也故猶
能晝視通眀夜為隂天之隂也夜為隂人亦應之也既
受憂思恐怒勞役饑飽之傷而陽氣下陷遇天隂盛陽
衰之時我之陽氣既衰不得不應之時伏也故夜視罔
所見也問曰何以為治答曰鎮隂升陽之藥决眀夜靈
散主之問曰病見富貴乎貧賤者乎答曰憂思恐怒勞
役饑飽富貴者甚乎惟其貧賤者不能免甚也問者稱
善
　　　隂弱不能配陽之病
五臓無偏勝虛陽無補法六腑有調候弱隂有强理心
肝脾胃腎各有所滋生一臓或有餘四臓俱不足此五
臓無偏勝也或浮或為散是曰陽無根益之欲令實翻
致不能禁此虛陽無補法也膀胱大小腸三焦膽包絡
俾之各有主平秘永不危此六腑有調候也衰弱不能
濟遂使陽無禦反而欲匹之要以方術盛此弱隂有強
理也解精微論曰心者五臓之専精目者其竅也又為
肝之竅腎生骨骨之精為神水故肝木不平内挾心火
為勢妄行火炎不制神水受傷上為内障此五臓病也
勞役過多心不行事相火代之五臓生成論曰諸脉皆
屬扵目相火者心包絡也主百脉上榮扵目火盛則百
脉沸騰上為内障此虛陽病也膀胱小腸三焦膽脉俱
循扵目其精氣亦皆上注而為目之精精之窠為眼四
府一衰則精氣盡敗邪火乗之上為内障此六腑病也
神水黒眼皆法扵隂白眼赤脉皆法扵陽隂齊陽侔故
能為視隂微不立陽盛即淫隂陽應象大論曰壯火食
氣壯火散氣上為内障此弱隂病也其病初起時視覺微
昏常見空中有黒花神水淡緑色次則視岐覩一成二
神水淡白色可為冲和養胃湯主之益氣聰眀湯主之
千金磁硃丸主之石斛夜眀丸主之有熱者㵼熱黄連
湯主之乆則不覩神水純白色永為廢疾也然廢疾亦
有治法先令病者以冷水洗眼如氷氣血不得流行為
度用左手大指次指按定眼珠不令轉動次用右手持
鴨舌鍼去黒睛如米許鍼之令入白睛甚厚欲入甚難
必要手凖刀完重鍼則破然後斜囬鍼首以鍼刀刮之
障落則眀有落而復起者起則重刮刮之有至再三者
皆為洗不甚冷氣血不凝故也障落之後以棉裹黒豆
數粒令如杏核様使病目垂閉覆眼反上用軟帛纒之
睛珠不得動移為度如是五七日纔許開視視勿勞也
亦須服上藥庶幾無失此法治者五六不治者亦四五
五臓之病虛陽之病六腑之病弱隂之病四者皆為隂
弱不能配陽也噫學者慎之
　　　心火乘金水衰反制之病
天有六邪風寒暑濕燥火也人有七情喜怒悲思憂恐
驚也七情内召六邪外從從而不休隨召見病此心乘
金水衰反制之原也世病目赤為熱人所共知者也然
不審其赤分數等各治不同有白睛純赤如火熱氣炙
人者乃淫熱反尅之病也治如淫熱反尅之病有白有
赤而腫脹外睫虛浮者乃風熱不制之病也治如風熱
不制之病有白睛淡赤而細脉深紅縱横錯貫者乃七
情五賊勞役饑飽之病治如七情五賊勞役饑飽之病
有白睛不腫不脹忽如血貫者乃血為邪勝凝而不行
之病也治如血為邪勝凝而不行之病有白睛微變青
色黒睛稍帶白色白黒之間赤環如帶謂之抱輪紅者
此邪火乘金水衰反制之病也此病或因目病已乆抑
鬰不舒或因目病悞服寒凉藥過多或因目病時内多
房勞皆能内傷元氣元氣一虛心火亢盛故火能尅金
金乃手太隂肺白睛屬肺水乃足少隂腎黒睛屬腎水
本尅火水衰不能尅反受火制故視物不眀昏如霧露
中或睛珠髙低不平其色如死甚不光澤赤帶抱輪而
紅也口乾舌苦眵多羞澁稍有熱者還隂救苦湯主之
黄連羊肝丸主之川芎决眀散主之無口乾舌苦眵多
羞澁者助陽活血湯主之神驗錦鳩丸主之萬應蟬花
散主之有熱無熱俱服千金磁硃丸鎮墜心火滋益腎
水榮養元氣自然獲愈也噫天之六邪未必能害人也
惟人以七情召而致之也七情匿召六邪安從反此者
豈止能避而已哉猶當役之而後已也
　　　内急外弛之病
隂陽以和為本過與不及病皆生焉急者𦂳縮不解也
弛者寛縱不收也𦂳縮屬陽寛縱屬隂不解不收皆為
病也手太陽肺為辛為金也主一身皮毛而目之上下
睫之外者亦其屬也手太隂心為丁手太陽小腸為丙
丙丁為火故為表裡故分上下而目之上下睫之内者
亦其屬也足厥隂肝為乙乙為木其脉循上睫之内火
其子也故與心合心肝小腸三經受邪則陽火内盛故
上下睫之内𦂳縮而不解也肺金為火尅受尅者必衰
衰則隂氣外行故目之上下睫之外者寛縱而不收也
上下睫既内急外弛故睫毛皆倒而刺裏睛既受刺則
深赤生翳此翳者睛受損也故目所病者皆具如羞眀
沙澁畏風怕日沁爛或痛或痒生眵流淚之證俱見有
用藥夾施扵上睫之外者欲弛者急急者弛而睫毛無
倒刺之患者非其治也此徒能解厄扵目前而終復其
病也何則為不審過與不及也為不能除其原病也治
法當攀出内瞼向外速以三稜鍼亂刺出血以左手大
指甲迎其鍼鋒後以黄耆防風飲子主之無比蔓荆子
湯主之决眀益隂丸主之菊花决眀散主之㗜鼻碧雲
散亦宜兼用如是則𦂳縮自弛寛縱漸急或過不及皆
復為和藥夾之治忍勿施也徒為苦耳智者宜審此
　　　竒經客邪之病
人之有五臓者猶天地之有五嶽也六腑者猶天地之
有四瀆也竒經者猶四瀆之外别有江湖也竒經客邪
非十二經之治也十二經之外别有治竒經之法也繆
刺論曰邪客扵足陽蹻之脉令人目痛從内眥始啓𤣥
子王氷註曰以其脉起扵足上行至頭而屬目内眥故
病令人目痛從内眥始也鍼經曰隂蹻脉入􁉿屬目内
眥合扵太陽陽蹻而上行故陽蹻受邪者内眥即赤生
脉如縷縷根生扵瘀肉瘀肉生黄赤脂脂横侵黒睛漸
蝕神水此陽蹻為病之次第也或兼鋭眥而病者以其
合扵太陽故也鋭眥者手太陽小腸之脉也鋭眥之病
必輕扵内眥者盖枝蔓所𫝊者少而正受者必多也俗
呼為攀睛即其病也還隂救苦湯主之撥雲退翳丸主
之梔子勝竒散主之萬應蟬花散主之磨障靈光膏主
之消翳復眀膏主之朴硝黄連盧甘石泡散主之病多
藥不能及者宜治以手法先用冷水洗如鍼内障眼法
以左手按定勿令得動移畧施小眉刀尖剔去脂肉復
以冷水洗浄仍將前藥餌之此治竒經客邪之法也故
并置其經絡病始
　　　為物所傷之病
志扵固者則八風無以窺其隙本扵宻者則五臓何以
受其邪故生之者天也召之者人也雖生弗召莫能害
也為害不已召之甚也生氣通天論曰風者百病之始
也清浄則肉腠閉拒雖有大風苛毒弗之能害隂陽應
象大論曰邪風之至疾如風雨故善治者治皮毛夫肉
腠固皮毛宻所以為害者安從其來也今為物之所傷
則皮毛肉腠之間為隙必甚所傷之際豈無七情内移
而為衛氣衰憊之原二者俱召風安不從故傷扵目之
上下左右者則目之上下左右俱病當總作除風益損
湯主之傷扵眉骨者病自目系而下以其手少隂有隙
也加黄連除風益損湯主之傷扵額者病自抵過而上
傷扵耳中者病自鋭眥而入以其手太陽有隙也加柴
胡除風益損湯主之傷扵額交巔耳上角及腦者病自
内眥而出以其足太陽有隙也加蒼术除風益損湯主
之傷扵耳後耳角耳前者病自客主人斜下傷扵頰者
病自鋭眥而入以其手少陽有隙也加枳殻除風益損
湯主之傷扵頭角耳前後及目鋭眥後者病自鋭眥而
入以其足少陽有隙也加龍膽草除風益損湯主之傷
扵額角及巔者病自目系而下以其足厥隂有隙也加
五味子除風益損湯主之諸有熱者更當加黄芩兼服
加減地黄丸傷甚者須從權倍加大黄㵼其敗血六節
蔵象論曰肝受血而能視此盖滋血養血復血之藥也
此治其本也又有為物暴震神水遂散更不復治故并
識之扵此
　　　傷寒愈後之病
傷寒病愈後或有目復大病者以其清陽之氣不升而
餘邪上走空竅也其病癮澁赤脹生翳羞眀頭腦骨痛
宜作羣隊升發之劑餌之數服斯愈傷寒論曰冬時嚴
寒萬類深蔵君子固宻不傷扵寒觸冐之者乃名傷寒
其傷扵四時之氣者皆能為病又生氣通天論曰四時
之氣更傷臓腑五臓六腑一病則濁隂之氣不得下清
陽之氣不得上今傷寒時病雖愈濁隂清陽之氣猶未
來復濁隂清陽之氣未復故餘邪尚熾不休邪氣上攻
致為目之害也是以一日而愈者餘邪在太陽二日而
愈者餘邪在陽眀三日而愈者餘邪在少陽四日而愈
者餘邪在太隂五日而愈者餘邪在少隂六日而愈者
餘邪在厥隂七日而復是皆清陽不能出上竅而復受
其所害也當為助清陽上出則治人參補陽湯主之羌
活勝風湯主之加減地黄丸主之㗜鼻碧雲散亦宜用
也忌大黄芒硝苦寒通利之劑用之必不治
　　　強陽搏實隂之病
強者盛而有力也實者堅而内克也故有力者強而欲
搏内克者實而自收是以隂陽無两強亦無两實惟強
與實以偏則病内搏扵身上見扵虛竅也足少隂腎為
水腎之精上為神水手厥隂心包絡為相火火強搏水
水實而自收其病神水緊小漸小而又小積漸之至竟
如菜子許又有神水外圍相類蟲蝕者然皆能覩而不
昏但微覺眊矂羞澁耳是皆陽氣强盛而搏隂隂氣堅
實而有禦雖受所搏終止扵邉鄙皮膚也内無所傷動
治法當抑陽緩隂則愈以其強耶故可抑以其實耶惟
可緩而弗宜助助之則反勝抑陽酒連散主之大抵強
者則不易入故以酒為之導引欲其氣味投合入則可
展其長此反治也還隂救苦湯主之療相火藥也亦宜
用㗜鼻碧雲散然病世亦間見醫者要當識之
　　　亡血過多之病
六節蔵象論曰肝受血而能視宣眀五氣篇曰乆視傷
血氣厥論曰膽移熱扵腦則辛頞鼻淵傳為衄衊瞑目繆
刺論曰冬刺經脉血氣皆脱令人目不明由此推之目
之為血所養者眀矣手少隂心生血血榮扵目足厥隂
肝開竅扵目肝亦多血故血亡目病男子衂血便血婦
人産後崩漏亡之過多者皆能病焉其為病睛珠痛珠
痛不能視羞眀癮澁眼睫無力眉骨太陽因為酸疼當
作芎歸補血湯主之當歸養榮湯主之除風益損湯主
之滋隂地黄丸主之諸有熱者加黄芩婦人産漏者加
阿膠脾胃不佳惡心不進食者加生薑復其血使其所
養則愈然要忌鹹物宣眀五氣篇又曰鹹走血血病無
多食鹹是忌
　　　癍疹餘毒之病
東垣李眀之曰諸癍疹皆從寒水逆流而作也子之初
生也在母腹中母呼亦呼母吸亦吸呼吸者陽也而動
作生焉饑食母血渴飲母血飲食者隂也而形質生焉
隂具陽足十月而降口中惡血因啼即下却歸男子生
精之所女子結胎之處命宗所謂𤣥牝𤣥闗者也此血
僻伏而不時發或因乳食内傷或因濕熱下溜營氣不
從逆扵肉理所僻伏者乃為所發初則膀胱壬水夾脊
逆流而尅小腸丙火故頸項已上先見也次則腎經癸
水又尅心火故胸腹已上次見也終則二火熾盛反制
寒水故胸腹已下後見也至此則五臓六腑皆病也七
日齊七日盛七日謝三七二十一日而愈者七為大數
故也愈後或有病疽病瘡者是皆餘毒尚在不去者今
其病目者亦然所害者與風熱不制之病稍同而異總
以羚羊角散主之便不鞭者減硝黄未滿二十一日而
病作者消毒化癍湯主之此藥功非獨能扵目盖専扵
癍者之藥也不問初起已著服之便令消化稀者則不
復出方隨四時加減
　　　深疳為害之病
衛氣少而寒氣乘之也元氣微而飲食傷之也外乘内
傷釀而成之也父母以其純陽耶故深冬不為裳父母
以其惡風耶故盛夏不解衣父母以其數饑耶故飼後
強食之父母以其或渴耶故乳後更飲之有愚戅而為
父母者又不審其寒暑飲食也故寒而不為暖暑而不
能凉飲而不至渴食而不及饑而小兒幽𤣥銜黙抱疾
而不能自言故外乘内傷因循積漸釀而成疳也渴而
湯饑能食而瘦腹脹下利作􁁉􁁉聲日逺不治遂生目
病其病生翳睫閉不能開眵淚如糊乆而膿流竟枯爾
目何則為陽氣下走也為隂氣反上也治法當如隂陽
應象大論曰清陽出上竅濁隂出下竅清陽發腠理濁
隂走五臓清陽實四肢濁隂歸六腑各還其原不反其
常是其治也當作升陽降隂之劑茯苓㵼濕湯主之升
麻龍膽草飲子主之此藥非專扵目并治已上數證然
勿後後則危也為父母者其審諸
　
　
　薛氏醫案卷七
欽定四庫全書
　薛氏醫案卷八
　　　　　　　　　　　　　眀　薛巳　撰
　　原機啓微
　　　君臣佐使逆從反正説
君為主臣為輔佐為助使為用置方之原也逆則攻從
則順反則異正則宜治病之法也必熱必寒必散必收
者君之主也不宣不眀不授不行者臣之輔也能受能
令能合能力者佐之助也或擊或發或刼或開者使之
用也破寒必熱逐熱必寒去燥必濡除濕必泄者逆則
攻也治驚須平治損須温治留須收治堅須潰者從則
順也熱病用寒藥而導寒攻熱者必熱陽眀病發熱大
便鞭者大承氣湯酒制大黄熱服之類也寒病用熱藥
而道熱去寒者必寒少隂病下利服附子乾薑不止者
白通湯加人尿猪膽之類也塞病用通藥而導通除塞
者必寒腦滿煩驚小便不利者柴胡加龍骨牡礪湯之
類也通藥用塞藥而導塞止通者必通太陽中風下利
心下痞鞭者十棗湯之類也反則異也治逺以大治近
以小治主以緩治客以急正則宜也至真要論曰辛甘
發散為陽酸苦涌泄為隂鹹味涌泄為隂淡味滲泄為
陽六者或收或㪚或緩或急或燥或濕或耎或堅所以
利而行之調其氣使其平故味之薄者為隂中之陽味
薄則通酸苦鹹平是也氣之厚者為陽中之陽氣厚則
熱辛甘濕熱是也氣之薄者為陽中之隂氣薄則發泄
辛甘淡平寒凉是也味之厚者為隂中之隂味厚則泄
酸苦鹹寒是也易曰同聲相應同氣相求水流濕火就
燥雲從龍風從虎聖人作而萬物覩本乎天者親上夲
乎地者親下則各從其類也故置方治病如後
芍藥清肝散方治眵多燥𦂳澁羞眀赤脉貫睛臓腑秘
結者
　　白术(三/分)川芎(三/分)防風(三/分)甘草(炙二/分半)荆芥(二分/半)桔梗
　　(三/分)羌活(三/分)芍藥(二分/半)柴胡(二/分)前胡(二分/半)薄荷(二分/半)
　　黄芩(二分/半)山梔(二/分)知母(二/分)滑石(三/分)石膏(三/分)大黄(四/分)
　　芒硝(三分/半)
　共十八味通㕮咀都作一服水二鍾煎至一鍾食後熱服
右為方治淫熱反尅而作也風熱不制之病熱甚大便鞭
者從權用之盖苦寒之藥也苦寒敗胃故先以白术之甘
温甘草之甘平主胃氣為君次以川芎防風荆芥桔梗羌
活之辛温升散清利為臣又以芍藥前胡柴胡之微苦薄
荷黄芩山梔之微苦寒且導且攻為佐終以知母滑石石
膏之苦寒大黄芒硝之大苦寒祛逐淫熱為使大便不鞭
者減大黄芒硝此逆則攻之治法也大熱服者反治也
通氣利中丸　治證上同
　　白术(一/两)白芷(半/两)羌活(半/两)黄芩(一两/半)滑石(取末另入/一两半)
　　大黄(二两/半)牽牛(取末一/两半)
　除滑石牽牛另研極細末外餘合為細末入上藥
　和匀滴水為丸如桐子大每服三十丸加至百丸食
　後臨睡茶湯送下
　右方以白术苦甘温除胃中熱為君白芷辛温解利
　羌活苦甘平微温通利諸節為臣黄芩微苦寒療熱
　滋化滑石甘寒滑利小便以分清濁為佐大黄苦寒
　通大便㵼諸實熱牽牛苦寒一説味辛利大便除風
　毒為使逆攻之法也風熱不制之病熱甚而大便鞭
　者亦可兼用然牽牛有毒非神農藥今與大黄並用
　者取其性猛烈而快也大抵不宜乆用乆用傷元氣
　盖從權之藥也量虛實加減
黄連天花粉丸　治同前
　　黄連(一/两)天花粉(四/两)菊花(一/两)川芎(一/两)薄荷(一/两)連翹(二/两)
　　黄芩(四/两)梔子(四/两)黄蘖(六/两)
　為細末滴水為丸如梧桐子大毎服五十丸加至百
　丸食後臨睡茶湯下
　右方為淫熱反尅臓腑不秘結者作也風熱不制之
　病稍熱者亦可服以黄連天花粉之苦寒為君菊花
　之苦甘平為臣川芎之辛温薄荷之辛苦為佐連翹
　黄芩之苦微寒黄蘖梔子之苦寒為使合之則除熱
　清利治目赤腫痛
黄連盧甘石散　治眼眶破爛畏日羞眀餘治上同
　　盧甘石(一/觔)黄連(一/两)龍腦(量/入)
　先以盧甘石置巨火中煆通紅為度另以黄連用水
　一碗磁器盛貯納黄連扵水内却以通紅盧甘石淬
　七次就以所貯磁器置日中晒乾然後同黄連研為
　細末欲用時以一二兩再研極細旋量入龍腦每用少
　許井花水調如􁀙糊臨睡以筯頭蘸付破爛處不破
　爛者㸃眼内眥鋭眥尤佳不宜使入眼内
　右方以盧甘石收濕除爛為君黄連苦寒為佐龍腦
　去熱毒為使諸目病者俱可用病宜者治病不宜者
　無害也竒經客邪之病量加朴硝泡湯滴眼瘀肉黄
　赤脂上
龍腦黄連膏　治目中赤脉如火溜熱炙人餘治上同
　　黄連(半/觔)龍腦(一/錢)
　先剉黄連令碎以水三大碗貯磁器内入黄連扵中
　用文武火慢熬成大半碗濾去滓入薄磁碗内重湯
　頓成膏半􁐳許龍腦以一錢為率用則旋量入之以
　筯頭㸃入眼内不拘時
　右方以黄連治目痛解諸毒為君龍腦去熱毒為臣
　乃君臣藥也諸目痛者俱宜用
㽔仁春雪膏　治紅赤羞眀眊矂癢痛沙澁
　　㽔仁(去油/四錢)龍腦(五/分)
　先以㽔仁研細入龍腦和匀用生好真蜜一錢二分
　再研調匀毎用筯頭㸃内眥鋭眥
　右方以龍腦除熱毒為君生蜜解毒和百藥為臣㽔
　仁去暴熱治目痛為使此藥與黄連盧甘石散龍腦
　黄連膏子並用
㗜鼻碧雲散　治腫脹紅赤昏暗羞眀癮澁疼痛風癢
鼻塞頭痛腦酸外翳攀睛眵淚􁀙粘
　　鵞不食草(二/錢)青黛　川芎(各一/錢)
　為細末先噙水滿口毎用如米許㗜入鼻内以淚出
　為度不拘時候
　右方以鵞不食草解毒為君青黛去熱為佐川芎大
　辛除邪破留為使升透之藥也大抵如開鍋盖法常
　欲使邪毒不閉令有出路然力少而鋭㗜之隨効宜
　常㗜以聚其力諸目病俱可用
羌活勝風湯　治眵多眊矂緊澁羞眀赤脉貫睛頭痛
鼻塞腫脹涕淚腦巔沉重眉骨酸疼外翳如雲霧絲縷
秤星螺盖
　　白术(五/分)枳殻　羌活　川芎　白芷　獨活　防
　　風　前胡　桔梗　薄荷(各四/分)荆芥　甘草(各三/分)
　　柴胡(七/分)黄芩(五/分)
　作一服水二盞煎一盞去滓熱服
　右方為風熱不制而作也夫竅不利者皆脾胃不足
　之證故先以白术枳殻調治胃氣為君羌活川芎白
　芷獨活防風前胡諸治風藥皆主升發為臣桔梗除
　寒熱薄荷荆芥清利上焦甘草和百藥為佐柴胡解
　熱行少陽厥隂經黄芩療上熱主目中赤腫為使又
　治傷寒愈後之病熱服者熱性炎上令在上散不令
　流下也生翳者隨翳所見經絡加藥翳凡自内眥而
　出者加蔓荆子治太陽經加蒼术去小腸膀胱之濕
　内眥者手太陽足太陽之屬也自鋭眥而入客主人
　斜下者皆龍膽草為膽草味苦與膽味合小加人參
　益三焦之氣加藁夲乃太陽經風藥鋭眥客主人者
　足少陽手少陽手太陽之屬也凡自目系而下者倍
　加柴胡行肝氣加黄連㵼心火目系者足厥隂手少
　隂之屬也自抵過而上者加木通導小腸中熱五味
　子酸以收斂抵過者手太陽之屬也
杏仁龍膽草泡散　治風上攻眊矂赤癢
　　龍膽草　當歸尾　黄連　滑石(另研/取末)杏仁(去皮/尖)
　　赤芍藥(各一/錢)
　以白沸湯泡頓蘸洗冷熱任意不拘時候
　右方以龍膽草黄連苦寒去熱毒為君當歸尾行血
　杏仁潤燥為佐滑石甘寒泄氣赤芍藥苦酸除癢為
　使惟風癢者可用
柴胡復生湯　治紅赤羞眀淚多眵少腦巔沉重睛珠
痛應太陽眼睫無力常欲垂閉不敢乆視乆視則酸疼
翳陷下所陷者或圓或方或長或短如縷如錐如鑿
　　藁夲(三分/半)川芎(三分/半)白芍藥(四/分)蔓荆子(三分/半)羌活
　　(三分/半)獨活(三分/半)白芷(三分/半)柴胡(六/分)炙草(四/分)薄荷(四/分)
　　桔梗(四/分)五味子(二十/粒)蒼术　茯苓　黄芩(各/五)
　　(分/)
　作一服水二盞煎至一盞去滓食後熱服
　右方以藁夲蔓荆子為君升發陽氣也川芎白芍藥
　羌活獨活白芷柴胡為臣和血補血療風行厥隂經
　也甘草五味子為佐為恊諸藥斂蔵氣也薄荷桔梗
　蒼术茯苓黄芩為使為清利除熱去濕分上下實脾
　胃二土療目中赤腫也此病起自七情五賊勞役饑
　飽故使生意下陷不能上升今主以羣隊升發輔以
　和血補血導入夲經助以相恊收斂用以清利除熱
　實脾胃如此為治理可推也睛珠痛甚者當歸養榮
　湯主之
當歸養榮湯　治睛珠痛甚不可忍餘治並仝上
　　防風(七分/半)白芷(七分/半)白芍藥(一/錢)熟地黄(一/錢)當歸(一/錢)
　　川芎(一/錢)羌活(七分/半)
　作一服水二盞煎至一盞去滓食後熱服
　右方以七情五賊勞役饑飽重傷脾胃脾胃者多血
　多氣之所脾胃受傷則血亦病血養睛睛珠屬腎今
　生意已不升發又復血虛不能養睛故睛痛甚不可
　忍以防風升發生意白芷解利引入胃經為君白芍
　藥止痛益氣通血承接上下為臣熟地黄補腎水真
　隂為佐當歸川芎行血補血羌活除風引入少隂經
　為使血為邪勝睛珠痛者及亡血過多之病俱宜服
　也服此藥後睛痛雖除眼睫無力常欲垂閉不減者
　助陽活血湯主之
助陽活血湯　治眼睫無力常欲垂閉餘治仝上
　　黄耆(五/分)炙草(五/分)當歸(五/分)白芷(四/分)蔓荆子(四/分)防風(五/分)
　　升麻(七/分)柴胡(七/分)
　作一服水二盞煎至一盞去查稍熱服
　右方以黄耆治虛勞甘草補元氣為君當歸和血補
　血為臣白芷蔓荆子防風主療風升陽氣為佐升麻
　導入足陽眀足太隂脾胃柴胡引至足厥隂肝經為
　使心火乘金水衰反制者亦宜服也有熱者兼服黄
　連羊肝丸
黄連羊肝丸　治目中赤脉紅甚眵多餘治仝上
　　黄連　白羯羊肝(一/箇)
　先以黄連研為細末將羊肝以竹刀刮下如糊除去
　筋膜入擂盆中研細入黄連末為丸如梧桐子大毎
　服三五十丸加至七八十丸茶清湯下
　右方以黄連除熱毒眀目為君以羊肝肝與肝合引
　入肝經為使不用鐡與刀者忌鐵器也金尅木肝乃
　木也一有金氣肝則畏而不受盖専治肝經之藥非
　與羣隊者比也肝受邪者並皆治之睛痛者加當歸
决眀益隂丸　治畏日惡火沙澁難開眵淚俱多乆病
亦不痊者並皆療之餘治仝上
　　羌活(五/錢)獨活(五/錢)黄連(酒製/一两)防風(五/錢)黄芩(一/两)歸尾(酒/製)
　　(五/錢)五味子(五/錢)石决眀(煆三/錢)草决眀(一/两)甘草(炙五/錢)黄
　　蘖(一/两)知母(一/两)
　為末煉蜜丸桐子大每服五十丸加至百丸茶湯下
　右方以羌活獨活升清陽為君黄連去熱毒當歸尾
　行血五味子收斂為臣石决眀眀目磨障草决眀益
　腎療盲防風散治祛風黄芩去目中赤腫為佐甘草
　相和諸藥黄蘖助腎水知母㵼相火為使此盖益水
　抑火之藥也内急外弛之病並皆服之
川芎行經散　治目中青黤如物傷狀重者白睛如血
貫
　　枳殻(六/分)炙草(六/分)白芷(四/分)防風(四/分)荆芥(四/分)薄荷(四/分)獨
　　活(四/分)川芎(六/分)當歸(六/分)紅花(少/許)柴胡(六/分)茯苓(三/分)蔓荆
　　子(四/分)羌活(四/分)桔梗(五/分)
　作一服水二盞煎至一盞去查大熱服食後
　右方以枳殻甘草和胃氣為君白芷防風荆芥薄荷
　獨活療風邪升胃氣為臣川芎當歸紅花行滯血柴
　胡去結氣茯苓分利除濕為佐蔓荆子羌活引入太
　陽經桔梗利五臓為使則胃脉調小腸膀胱皆邪去
　凝行也見熱者以消凝大丸子主之
消凝大丸子　治證仝上或有眵淚沙澁者並皆療之
　　川芎　當歸(各七/錢)防風　荆芥　羌活　藁夲
　　薄荷(各半/两)桔梗(七/錢)甘草(七/錢)滑石　石膏　白术
　　黄芩　山梔(各一/两)連翹　菊花(各七/錢)
　先將滑石石膏另研餘作細末和匀煉蜜為劑毎劑
　一两分八丸毎服一丸或二丸茶湯嚼下
　右方消凝滯藥也君以川芎當歸治血和血臣以羌
　活防風荆芥藁本薄荷桔梗療風散邪引入手足太
　陽經佐以白术甘草滑石石膏調補胃虛通泄滯氣
　除足陽眀經熱使以黄芩山梔連翹菊花去熱除煩
　滛反尅風熱不制者俱宜服也
千金磁硃丸　治神水寛大漸散昏如霧露中行漸覩
空中有黒花漸覩成物二體乆則光不收及内障神水
淡緑色淡白色者
　　磁石(吸針者/二两)辰砂(一/两)神麯(四/两)
　先以磁石置巨火中煆醋淬七次晒乾另研極細二
　两辰砂另研極細一两生神麯末三兩與前藥和匀
　更以神麯末一两水和作餅煑浮為度搜入前藥煉
　蜜為丸如梧桐子大毎服一十丸加至三十丸空心
　飯湯下
　右方以磁石辛鹹寒鎮墜腎經為君令神水不外移
　也辰砂微甘寒鎮墜心經為臣肝其母比子能令母
　實也肝實則目眀神麯辛温甘化脾胃中宿食為佐
　生用者發其生氣熟用者斂其暴氣也服藥後俯視
　不見仰視漸覩星月者此其効也亦治心火乘金水
　衰反制之病乆病累發者服之則永不更作空心服
　此午前更以石斛夜光丸主之
石斛夜光丸　治證上仝
　　天門冬(焙/)人參　茯苓(各二/两)五味(炒半/两)乾菊花(七/錢)
　　麥門冬(一/两)熟地黄(一/两)兎絲子(酒浸/七錢)乾山藥　枸杞
　　(七/錢)牛膝(浸七/錢半)杏仁(去皮尖/七錢半)生地黄(一/两)蒺藜　石斛
　　蓯蓉　川芎　炙草　枳殻(麩/炒)青葙子　防風
　　黄連(各半/两)草决眀(八/錢)烏犀(鎊半/两)羚羊角(鎊半/两)
　為細末煉蜜丸桐子大毎服三五十丸温酒鹽湯任
　下
　右方羡補藥也補上治下利以緩利以乆不利以速
　也故君以天門冬人參兎絲子之通腎安神強隂填
　精也臣以五味子麥門冬杏仁茯苓枸杞子牛膝生
　熟地黄之斂氣除濕凉血補血也佐以甘菊花蒺藜
　石斛肉蓯蓉川芎甘草枳殻山藥青葙子之療風治
　虛益氣祛毒也使以防風黄連草决眀羚羊角生烏
　犀之散滯泄熱解結眀目也隂弱不能配陽之病並
　宜服之此從則順之治法也
益隂補氣丸　治證上仝
　　熟地黄(三/两)歸尾(酒製/半两)牡丹皮　五味子　乾山藥
　　(各半/两)茯苓　澤㵼(各二錢/五分)生地黄(酒製炒/四两)山茱茰
　　(半/两)柴胡(半/两)
　為末煉蜜丸如桐子大水飛辰砂為衣每服五七十
　丸空心淡鹽湯下
　右方壯水之主以鎮陽光氣為怒傷散而不聚也氣
　病血亦病也肝得血而後能視又目為心之竅心主
　血故以熟地黄補血衰當歸尾行血牡丹皮治積血
　為君茯苓和中益真氣澤㵼除濕㵼邪氣生地黄補
　腎水真隂為臣五味子補五臓乾山藥平氣和胃為
　佐山茱萸強隂益精通九竅柴胡引入厥隂經為使
　蜜劑者欲泥膈難下也辰砂為衣者為通扵心也然
　必兼千金磁硃丸服之庶易為效
滋隂地黄丸　治證上仝眵多眊矂者並皆治之
　　黄連(一/两)黄芩(半/两)歸身(酒製/半两)生地黄(酒製/两半)熟地黄(半/两)
　　五味子(三/錢)人參(二/錢)天門冬(焙三/錢)炙草(三/錢)地骨皮(二/錢)
　　枳殻(三/錢)柴胡(三/錢)
　為細末煉蜜丸如桐子毎服百丸食後茶湯下日三
　服
　右方治主以緩緩則治其夲也以黄連黄芩苦寒除
　邪氣之盛為君當歸身辛温生熟地黄苦甘寒養血
　凉血為臣五味子酸寒體輕浮上收神水之散大人
　參甘草地骨皮天門冬枳殻苦甘寒㵼熱補氣為佐
　柴胡引用為使也亡血過多之病有熱者亦宜服
防風散結湯　治目上下睫隠起肉疣用手法除病後
服之
　　防風　羌活　白芍藥　歸尾(各五/分)紅花　蘓木
　　(各少/許)茯苓　蒼术　獨活　前胡　黄芩(各五/分)炙
　　草　防己
　作一服水二盞煎至一盞熱服查再煎
　右方以防風羌活升發陽氣為君白芍藥當歸尾紅
　花蘇木破凝行血為臣茯苓㵼邪氣蒼术去上濕前
　胡利五臓獨活除風邪黄芩療熱滋化為佐甘草和
　諸藥防己行十二經為使病在上睫者加黄連柴胡
　以其手少隂足厥隂受邪也病在下睫者加藁夲蔓
　荆子以其手太陽受邪也
竹葉㵼經湯　治眼目癮澁稍覺眊矂視物微昏内眥
開竅如鍼目痛按之浸浸膿出
　　柴胡　梔子　羌活　升麻　炙草(各五/分)赤芍藥
　　　草决眀　茯苓(各四/分)車前子(四/分)黄芩(六/分)黄連(五/分)
　　大黄(五/分)青竹葉(一十/片)澤㵼(四/分)
　作一服水二盞煎至一盞食後稍熱服
　右方逆攻者也先以行足厥隂肝足太陽膀胱之藥
　為君柴胡羌活是也二經生意皆總扵脾胃以調足
　太隂足陽眀之藥為臣升麻甘草是也肝經多血以
　通順血脉除肝邪之藥膀胱經多濕以利小便除膀
　胱濕之藥為佐赤芍藥草决明澤㵼茯苓車前子是
　也總破其積熱者必攻必開必利必除之藥為使梔
　子黄芩黄連大黄竹葉是也
蜜劑解毒丸　治證上仝
　　杏仁(去皮尖二/两另研)山梔(一十/两末)石蜜(煉一/觔)大黄(五两/末)
　蜜丸如梧桐子大毎服三十丸加至百丸茶湯下
　右方以甘潤治燥為君為燥為熱之原也山梔子微
　苦寒治煩為臣為煩為熱所産也石蜜甘平温安五
　臓為佐為其解毒除邪也大黄苦寒性走不守㵼諸
　實熱為使為攻其積不令其重疊不解也
决眀夜靈散　治目至夜則昏雖有燈月亦不能視
　　石决眀(另研/二錢)夜明沙(另研/二錢)猪肝(一两生用不食猪/者以白羯羊肝代)
　　(之/)
　二藥末和匀以竹刀切肝作二片以上藥鋪扵一片
　肝上以一片合之用麻皮纒定勿令藥得泄出淘米
　泔水一大碗貯沙罐内不犯鐵器入肝藥扵中煑至
　小半碗臨睡連肝藥汁服之
　右方以决眀鎮腎經益精為君夜眀沙升陽主夜眀
　為臣米泔水主脾胃為佐肝與肝合引入肝經為使
冲和養胃湯　治内障初起視覺微昏空中有黒花神
水變淡緑色次則視岐覩一成二神水變淡白色乆則
不覩神水變純白色
　　柴胡(七/錢)人參(一/两)當歸(酒浸/一两)五味子(二/錢)白芍藥(六/錢)白
　　茯苓(三/錢)羌活(一两/半)炙草(一/两)防風(半/两)黄茋(一两/半)白术
　　(一/两)升麻(一/两)葛根(一/两)乾生薑(一/錢)
　毎服六錢水三盞煎至二盞入黄芩黄連各一錢再
　煎至一盞去滓稍熱食後服
　右方因肝木不平内挾心火故以柴胡平肝人參開
　心黄連㵼心火為君酒製當歸榮百脉五味斂百脉
　(闕/)沸心包絡主血白芍藥順血脉散惡血為臣白茯
　苓㵼膀胱之濕羌活清利小腸之邪甘草補三焦防
　風升膽之降為佐隂陽皆總扵脾胃黄茋補脾胃白
　术健脾胃升麻葛根行脾胃之經黄芩退壯火乾生
　薑入壯火為導為使此方逆攻從順反異正宜俱備
益氣聰眀湯　治證上仝并治耳聾耳鳴
　　黄茋(半/分)人參(半/分)甘草(炙五/分)升麻(三/分)葛根(三/錢)蔓荆子
　　(錢/半)芍藥(一/錢)黄栢(酒炒/一錢)
　毎服四錢水二盞煎至一盞去查臨睡熱服五更再
　煎服
　右方以黄耆人參之甘温治虛勞為君甘草之甘平
　承接和恊升麻之苦平微寒行手陽眀足陽眀足太
　隂之經為臣葛根之甘平蔓荆子之辛温皆能升發
　為佐芍藥之酸微寒補中焦順血脉黄蘖之苦寒治
　腎水膀胱之不足為使酒製又炒者因熱用也或有
　熱可漸加黄蘖春夏加之盛暑倍加之加多則不效
　脾胃虛者去之熱倍此者㵼熱黄連湯主之
㵼熱黄連湯　治内障症仝上有眵淚眊矂
　　黄芩(酒炒/一两)黄連(酒洗/一两)柴胡(酒炒/一两)生地黄(酒洗/一两)升麻
　　(半/两)龍膽草(三/錢)
　每服三錢水二盞煎至一盞去滓午食前熱服午後
　服之則陽逆不行臨睡休服為反助隂也
　右方治主治客之劑也治主者升麻主脾胃柴胡行
　肝經為君生地黄涼血為臣為陽眀太隂厥隂多血
　故也治客者黄連黄芩皆療濕熱為佐龍膽草専除
　眼中諸疾為使為諸濕熱俱從外來為客也
還隂救苦湯　治目乆病白睛微變青色黒睛稍帶白
色黒白之間赤環如帶謂之抱輪紅視物不眀昏如霧
露中睛白髙低不平其色如死甚不光澤口乾舌苦眵
多羞澁上焦應有熱邪
　　升麻(半/两)蒼术(半/两)甘草(炙半/两)柴胡(半/两)防風(半/两)羌活(半/两)
　　細辛(二/錢)藁夲(四/錢)川芎(一/两)桔梗(半/两)紅花(一/錢)歸尾(七/錢)黄
　　連　黄芩　黄蘖　知母　生地黄　連翹(各半/两)
　　龍膽草(三/錢)
　每服七錢水一盞煎至一盞去滓熱服
　右方以升麻蒼术甘草諸主元氣為君為損者温之
　也以防風柴胡羌活細辛藁夲諸升陽化滯為臣為
　結者散之也以川芎桔梗紅花當歸尾諸補行血脉
　為佐為留者行之也以黄連黄芩黄蘖知母連翹生
　地黄龍膽草諸去除熱邪為使為客者除之也竒經
　客邪之病強陽摶實隂之病服此亦具驗
菊花决眀散　治症上仝
　　草决眀　石决眀(東流水煑一伏時/另研極細入藥)木賊草　防
　　風　羌活　蔓荆子　甘菊花　甘草(炙/)川芎
　　石膏(另研極/細入藥)黄芩(各半/两)
　為細末每服二錢水盞半煎八分連末服食後
　右方以眀目除翳為君者草决眀石决眀木賊草也
　以散風升陽為臣者防風羌活蔓荆子甘菊花也以
　和氣順血為佐者甘草川芎也以療除邪熱為使者
　黄芩石膏也内急外弛之病亦宜其治
神驗錦鳩丸　治症上同兼口乾舌苦眵多羞澁上焦
邪熱
　　甘菊花(半/两)草决眀(三/两)㽔仁(去皮/三两)牡礪(洗火煆/粉半两)黄連
　　　蒺藜(炒去尖/五两)防風(五/两)羌活(三/两)細辛(五/两)􁝢麥(三/两)白
　　茯苓(四/两)肉桂(二/两)斑鳩(一箇跌死去皮毛腸嘴/𤓰文武火連骨炙乾)羯羊
　　肝(一箇竹刀薄批炙/令焦忌用鉄刀)蔓菁子(二升淘浄絹袋盛/甑蒸一伏時晒乾)
　為細末煉蜜為劑杵五百下丸如桐子大每服二十
　丸加至三五十丸空心温湯下
　右方以甘菊花草决眀主眀目為君以㽔仁牡礪黄
　連蒺藜除濕熱為臣以防風羌活細辛之升上􁝢麥
　茯苓之分下為佐以斑鳩補腎羊肝補肝肉桂導羣
　藥入熱邪為使此方制之大者也腎肝位逺服湯藥
　散不厭頻多之義也
萬應蟬花散　治證上仝
　　蟬蜕(去上/半两)蛇蜕(炙三/錢)川芎　防風　羌活　炙草
　　(各一/两)蒼术(四/两)赤芍藥(二/两)當歸(一/两)白茯苓(一/两)石决眀
　　(東流水煑一伏/另研極細两半)
　為細末每服二錢食後臨卧時濃米泔調下熱茶清
　亦可
　右方制之服者也竒之不去則偶之是為重方也今
　用蟬蜕又用蛇蜕者取其重蜕之義以除翳為君也
　川芎防風羌活皆能清利頭目為臣也甘草蒼术通
　主脾胃又脾胃多氣多血故用赤芍藥補氣當歸補
　血為佐也石决眀鎮墜腎水益精還隂白茯苓分隂
　陽上下為使也亦治竒經客邪之病
黄茋防風飲子　治眼稜𦂳急以致倒睫拳毛損睛生
翳及上下瞼眥赤爛羞澁難開眵淚􁀙粘
　　蔓荆子(五/分)細辛(二/分)葛根(一錢/半)炙草(一/錢)黄茋(一/錢)防風
　　(一/錢)黄芩(五/分)
　作一服水二盞煎至一盞去滓大熱服
　右方以蔓荆子細辛為君除手太陽手少隂之邪肝
　為二經之母子平母平此實則㵼其子也以甘草葛
　根為臣治足太隂足陽眀之弱肺為二經之子母薄
　子单此虛則補其母也黄茋實皮毛防風散滯氣用
　之以為佐黄芩療濕熱去目中赤腫為之使也
無比蔓荆子湯　治證上仝
　　黄耆(一/錢)人參(一/錢)黄連(七/分)柴胡(七/分)蔓荆子(五/分)當歸(五/分)
　　葛根(五/分)防風(五/分)生草(一/錢)細辛葉(三/分)
　作一服水二盞煎至一盞去滓稍熱服
　右方為肺氣虛耶黄茋人參實之為君心受邪耶黄
　連除之肝受邪耶柴胡除之小腸受邪耶蔓荆子除
　之為臣當歸和血葛根解除為佐防風療風散滯生
　甘草大㵼熱火細辛利九竅用葉者取其升上之意
　為使也
撥雲退翳丸　治陽蹻受邪内眥即生赤脉縷縷根生
瘀肉瘀肉生黄赤脂脂横侵黒睛漸蝕神水鋭眥亦然
　俗名攀睛
　　川芎(一两/五錢)菊花(一/两)蔓荆子(二/两)蟬蜕(一/两)蛇蜕(炙三/錢)蜜
　　䝉花(二/两)薄荷葉(半/两)木賊草(去節/二两)荆芥穂(一/两)黄連(半/两)
　　楮桃仁(一/两)地骨皮(一/两)天花粉(六/錢)炙草(三/錢)川椒皮(一/錢)
　　當歸(一两/五錢)白蒺藜(去刺炒/一两半)
　為細末煉蜜成劑每两作八丸每服一丸食後臨睡
　細嚼茶清下
　右方為竒經客邪而作也八十一難經曰陽蹻脉者
　起扵跟中循外踝上行入風池風池者腦户也故以
　川芎治風入腦以菊花治四肢㳺風一療其上一平
　其下為君蔓荆子除手太隂之邪蟬蜕蛇蜕木賊草
　蜜䝉花除鬰為臣薄荷葉荆芥穂白蒺藜諸療風
　者清其上也楮桃仁地骨皮諸通小便者利其下也
　為佐黄連除胃中熱天花粉除腸中熱甘草和恊百
　藥川椒皮利五臓眀目諸所病處血亦病故復以當
　歸和血為使也楮桃仁即楮實子也
梔子勝竒散　治症仝上并有眵淚羞澁難開
　　蛇蜕　草决眀　川芎　荆芥穂　蒺藜(炒/)穀精
　　草　菊花　防風　羌活　蜜䝉花　甘草(炙/)蔓
　　荆子　木賊草　山梔子　黄芩(各三/分)
　為細末每服二錢食後臨睡熱茶清調下
　右方以蟬蜕之醎寒草决眀之醎苦為味薄者通通
　者通其經絡也川芎荆芥穂之辛温白蒺藜穀精草
　之苦辛温菊花之苦甘平防風之甘辛為臣為氣辛
　者發熱發熱者升其陽也羌活之苦甘温蜜蒙花之
　甘微寒甘草之甘平蔓荆子之辛微寒為佐為氣薄
　者發泄發泄者清利其諸關節也以木賊草之甘微苦
　山梔子黄芩之微苦寒為使為厚味者泄泄者攻其
　壅滯有餘也
磨障靈光膏　治症上仝
　　黄連(剉如豆大一两童/便浸一宿晒為末)黄丹(水飛/三两)當歸(取細末/二錢)麝
　　香(另研末/五分)乳香(另研末/五分)輕粉(另研/一錢)碙砂(另研末/一錢)白
　　丁香(取末/一錢)龍腦(少許/末)海螵蛸(取末/一錢)盧甘石(六两另/以一两)
　　(黄連剉置水中燒盧/甘石通紅淬七次)
　先用好白沙蜜一十两或銀器沙鍋内熬五七沸以
　浄紙搭去臘靣除黄丹外下餘藥用柳木攪匀次下
　黄丹再攪慢火徐徐攪至紫色却將乳香麝香輕粉
　碙砂和匀入上藥内以不粘手為度急丸如皂角刺
　大以紙裹之每用一丸新汲水化開旋入龍腦少許
　時時㸃翳上
　右方以黄連去邪熱主眀目為君以黄丹除熱除毒
　盧甘石療濕收散為臣以當歸和血脉麝香乳香諸
　香通氣輕粉殺瘡為佐以碙砂之能消海螵蛸之磨
　翳白丁香之主病不移龍腦之除赤脉去外障為使
　也
消翳復眀膏　治症上仝
　　黄丹(水飛/四两)青鹽(一两/另研)白沙蜜(一/觔)訶子(八箇去/核取末)海螵
　　蛸(三錢/取末)
　先將蜜熬數沸浄紙搭去臘面却下黄丹用棍攪匀
　旋下餘藥將至紫色取出
　　黄連(十/两)𬎼仁(半/两)木賊草(一/两)龍膽草(二/两)杏仁(七十五/箇去皮)
　　(尖/)
　通入磁器内水一斗浸之春秋五日夏三日冬十日
　入鍋内文武火熬至小半升濾去查重湯頓成膏子
　却入前藥熬之攪成紫色入龍腦一錢每用少許㸃
　上藥乾浄水化開用
　右方以黄連為君為療邪熱也㽔仁杏仁龍膽草為
　臣為除赤痛潤煩燥解熱毒也黄丹青鹽龍腦白沙
　蜜為佐為收濕爛益腎氣療赤腫和百藥也柯子海
　螵蛸木賊草為使為澁則不移消障磨翳也
除風益損湯　治目為物傷者
　　熟地黄　當歸　白芍藥　川芎(各一/錢)藁夲　前
　　胡　防風(各七/分)
　作一服水二盞煎至一盞去滓大熱服
　右方以熟地黄補腎水為君黒睛為腎之子此虛則
　補其母也以當歸補血為目為血所養今傷則血病
　白芍藥補血又補氣為血病氣亦病也為臣川芎治
　血虛頭痛藁夲通血去頭風為佐前胡防風通療風
　邪俾不凝留為使兼治亡血過多之病傷扵眉骨者
　病自目系而下以其手少隂有隙也加黄連療之傷
　扵䪼者病自抵過而上傷扵耳者病自鋭眥而入以
　其手太陽有隙也加柴胡療之傷扵額交顛耳上角
　及腦者病自内眥而出以其足太陽有隙也加蒼术
　療之傷扵耳後耳角耳前者病自客主人斜下傷扵
　頰者病自鋭眥而入以其足少陽有隙也加龍膽草
　療之傷扵額角及巔者病自目系扵下以其足厥隂
　有隙也加五味子療之凡傷甚者從權倍加大黄㵼
　其敗血眵多淚多羞澁赤腫者加黄芩療之
加減地黄丸　治症上仝
　　生地黄(半/觔)熟地黄(半/觔)牛膝　當歸(各三/两)枳殻(二/两)杏
　　仁(一/两)羌活　防風(各一/两)
　為細末煉蜜為丸如桐子大每服三十丸空心食前
　温酒送下淡塩湯亦可
　右方以地黄補腎水真隂為君夫腎水不足者相火
　必盛故生熟地黄退相火也牛膝逐敗血當歸益新
　血為臣麩炒枳殻和胃氣謂胃為多血生血之所是
　補其原杏仁潤燥謂血少生燥為佐羌活防風俱升
　發清利大除風邪為七情五賊饑飽勞役之病睛痛
　者與當歸養榮湯兼服傷寒愈後之病及血少血虛
　血亡之病俱宜服也
人參補陽湯　治傷寒餘邪不散上走害竅其病癮澁
赤脹生翳羞眀頭痛骨痛
　　羌活　獨活(各六/分)白芍藥　生地黄　澤㵼(各三/分)
　　人參　白术　茯苓　黄耆　炙草　當歸(各四/分)
　　柴胡　防風(各五/分)熟地黄(酒洗炒/四分)
　作一服水二盞煎至一盞去查熱服
　右方分利隂陽升降上下之藥也羌活獨活為君導
　陽之升也茯苓澤㵼為臣者導隂之降者也人參白
　术大補脾胃内盛則邪自不容黄茋防風大實皮毛
　外宻則邪自不入為之佐也當歸熟地黄俱生血謂
　目得血而能視生地黄補腎水謂神水屬腎白芍藥
　理氣柴胡行經甘草和百藥為之使也
抑陽酒連散　治神水𦂳小漸如菜子許及神水外圍
相類蟲蝕者然皆能覩物不昏微有眊矂羞澁之證
　　生地黄　獨活　黄栢　防風　知母(各三/分)蔓荆
　　子　前胡　羌活　白芷　生草(各四/分)黄芩(酒/製)寒
　　水石　梔子(各五/分)黄連(酒製/五分)防已(三/分)
　作一服水二盞煎至一盞去滓大熱服
　右方抑陽緩隂之藥也以生地黄補腎水真隂為君
　獨活黄栢知母俱益腎水為臣蔓荆子羌活防風白
　芷羣隊升陽之藥為佐者謂既抑之令其分而更不
　相犯也生甘草黄芩梔子寒水石防已黄連不走之
　藥為使者惟欲抑之不欲祛除也諸用酒製者為引
　導也
當歸補血湯　治男子䘐血便血婦人産後崩漏亡血
過多致睛珠疼痛不能視物羞眀酸澁眼睫無力眉骨
大陽俱各酸痛
　　熟地黄　當歸(各六/分)川芎　牛膝　白芍藥　炙
　　草　白术　防風(各五/分)生地黄(四/分)天門冬(四/分)
　作一服水二盞煎至一盞去滓稍熱服惡心不進食
　者加生薑煎
　右方専補血故以當歸熟地黄為君川芎牛膝白芍
　藥為臣以其祛風續絶定痛而通補血也甘草白术
　大和胃氣用以為佐防風升發生地黄補腎天門冬
　治血熱謂血亡生風燥故以為使
羚羊角散　治小兒癍疹後餘毒不解上攻眼目生翳
羞眀眵淚俱多紅赤腫閉
　　羚羊角(鎊/)黄芩　黄茋　草决眀　車前子　升
　　麻　防風　大黄　芒硝(各等/分)
　作一服水一盞煎半盞去滓稍熱服
　右方以羚羊角主眀目為君升麻補足太隂以實内
　逐其毒也黄茋補手太隂以實外禦其邪也為臣防
　風升清陽車前子㵼濁隂為佐草决眀療赤痛淚出
　黄芩大黄芒硝用以攻其固熱為使然大黄芒硝乃
　大苦寒之藥智者當量其虛實以為加減未滿二十
　一日而目疾作者消毒化癍湯主之
消毒化癍湯　治小兒癍疹未滿二十一日而目疾作
者餘症上同
　　羌活(五/分)藁夲(二/分)細辛(一/分)黄連(三/分)黄芩(一/分)酒芩(二/分)酒
　　黄栢(三/分)生地黄(二/分)麻黄(五/分)升麻(五/分)白术(一/分)蒼术(二/分)
　　生甘草(一/分)呉茱萸(半/分)陳皮(一/分)紅花(半/分)蘇木(一/分)當歸
　　(三/分)連翹(三/分)防風(五/分)川芎(二/分)葛根(一/分)柴胡(二/分)
　作一服水二盞煎至一盞去滓稍熱服
　右方功非獨能扵目盖専扵疒者而置也今以治疒
　之劑治目者以其毒尚熾盛又旁害扵目也
　
　
　
　
　
　
　
　
　
　
　
　
　
　
　薛氏醫案卷八
欽定四庫全書
　薛氏醫案卷九
　　　　　　　　　　　　　眀　薛已　撰
　　原機啓微
　　　論目為血脉之宗
内經曰諸脉者皆屬扵目目得血而能視鍼經曰五臓
六腑積氣皆上注扵目而為之精精之窠為眼骨之精
為黒眼血之精為絡其窠氣之精為白眼肌肉之精則
為約束裏擷筋骨血氣之精而與脉并為系上屬扵腦
後出扵項中故邪中扵項因逢其身之虛其入深則隨
眼系入扵腦則腦轉腦轉則引目系急目系急則目眩
以轉矣邪中其精其精所中不相比也則精散精散則
視岐故見两物目者五臓六腑之精榮衛䰟魄之所常
營也神氣之所主也故神勞則䰟魄散志意亂是故瞳
子黒眼發扵隂白眼赤脉發扵陽故隂陽合𫝊而為精
眀也目者心之使也心者神之舎也故神精亂而不轉
卒然見非常之處精神䰟魄散不相得故曰惑也東垣
曰夫十二經脉三百六十五絡其血氣皆上走扵靣而
走空竅其清陽氣上散扵目而為精其氣走扵耳而為
聽因心煩事冗飲食失節勞役過度致脾胃虛弱心火
太盛則百脉沸騰血脉逆行邪害空竅失眀則日月不
眀矣夫五臓六腑之精氣皆禀受扵脾上貫扵目脾者
諸隂之首也目者血脉之宗也故脾虛則五臓之精氣
皆失所司不能歸眀扵目矣心者君火也主人之神宜
静而安相火化行其令相火者包絡也主百病皆榮扵
目既勞役運動勢乃妄行又因邪氣所并而損血脉故
諸病生焉凡醫者不理脾胃及養血安神治標不治夲
是不眀正理也
　按此論目為臓腑血脉精氣之宗至為詳悉豈但世
　俗拘之扵五輪八廓而已也
　　　論目昏赤腫翳膜皆屬扵熱
原病式曰目昧不眀目赤腫痛翳膜眥瘍皆為熱也及
目膜俗謂之眼黒亦為熱也或平白目無所見者熱氣
鬰之甚也或言目昩為肝腎虛冷者誤也是以妄謂肝
生扵目腎主瞳子故妄言目昩為虛而冷也然腎水冬
隂也虛則當熱肝木春陽也虛則當冷腎隂肝陽豈能
同虛而為冷者歟或通言肝腎之中隂實陽虛而無由
目昧也俗妄謂肝腎之氣衰少而不能至扵目也不知
經言熱甚目瞑眼黒也豈由寒爾耶而仲景言傷寒病
熱極則不識人乃目盲也正理論曰由熱甚怫鬰扵目
而致之然也若目無所見耳無所聞悉由熱氣怫欝𤣥
府閉宻而致氣液血脉榮衛精神不能升降出入故也
各隨鬰結微甚而有病之輕重也故知熱欝于目無所
見也故目微昏者至近則轉難辯物由目之𤣥府閉小
也隔縑視物之象也或視如蠅翼者𤣥府有所閉合者
也或目昏而見黒花者由熱氣甚而發之扵目亢則害
承乃制而反出其泣氣液昩之以其至近故雖微而亦
見如黒花也及衝風泣而目暗者由熱甚而水化制之
也故經言厥則目無所見夫人厥則陽氣并于上隂氣
并扵下陽并于上則火獨光也隂氣并于下則足隂足
隂則脹也天一水不能勝五火故目眥而盲是以衝風
泣下而不止夫風之中扵目也陽氣内守扵睛是火氣
燔目故見風泣下
　按此論熱甚怫欝隂陽并厥𤣥府閉宻致目病之由
　為詳盖一主扵火熱之化也若由飲食辛熱七情所
　動六氣淫欝氣血虛實則東垣子和陳無擇軰論亦
　已詳然亦有痰熱濕熱與夫服食金石燥熱之藥致
　者或乆病後榮衛虛弱肝氣腎隂不足或元氣精氣
　虛衰及脱營為病皆有虛熱實熱之殊並宜分治
　　　論眼證分表裏治
機要曰在腑則為表當除風散熱在臓則為裏宜養血
安神暴發者為表而易治乆病者在裏而難愈
　　　論目疾宜出血最急
子和曰聖人雖言目得血而能視然血亦有太過不及
也太過則目壅塞而發痛不及則目耗竭而失眀故年
少之人多太過年老之人多不及但年少之人則無不
及年老之人其間猶有太過者不可不察也夫目之内
眥太陽經之所起血多氣少目之鋭眥少陽經也血少
氣多目之上綱太陽經也亦血多氣少目之下綱陽眀
經也血氣俱多然陽眀經起扵目两旁交頞之中與太
陽少陽俱㑹于目惟足厥隂經連于目系而已故血太
過者太陽陽眀之實也血不及者厥隂之虛也故出血
者宜太陽陽眀盖此二經血多故也少陽一經不宜出
血血少故也刺太陽陽眀出血則目愈眀刺少陽出血
則目愈昏要知無使太過不及以養血目而已凡血之
為物太多則濫太少則枯人熱則血行疾而多寒則血
行遲而少此常理也目者肝之外候也肝主目在五行
屬木雖木之為物太茂則蔽宻太衰則枯瘁矣夫目之
五輪乃五臓六腑之精華宗脉之所聚其白人屬肺金
肉輪屬脾土赤脉屬心火黒水神光屬腎水兼屬肝木
此世俗皆知之矣及有目疾則不知病之理豈知目不
因火則不病何以言之白輪變赤火乘肺也肉輪赤腫
火乘脾也黒水神光被翳火乘肝與腎也赤脉貫目火
自甚也能治火者一句可了故内經曰熱勝則腫凡目
暴赤腫起羞眀癮澁淚出不止暴寒目瞞皆太熱之所
為也治火之法在藥則鹹寒吐之下之在鍼則神廷上
星𩕄㑹前頂百㑹血之翳者可使立退痛者可使立已
昧者可使立眀腫者可使立消惟小兒不可刺𩕄㑹為
肉分淺薄恐傷其骨然小兒水在上火在下故目眀老
人火在上水不足故目昏内經曰血實者宜决之又經
曰虛者補之實者㵼之如雀目不能夜視及内障暴怒
大憂之所致也皆肝主目血少禁出血止宜補肝養腎
至扵暴赤腫痛皆宜以䤵鍼刺前五穴出血而已次調
鹽油以塗髮根甚者雖至于再至于三可也量其病勢
以平為期
　按此謂目疾出血最急扵初起熱痛暴發或乆病欝
　甚非三稜鍼宣泄不可然年髙之人及乆病虛損并
　氣欝者宜從毫鍼補㵼之則可故知子和亦大畧言
　爾扵少陽一經不宜出血無使太過不及以養血目
　而已斯意可見
　　　論内障外障
龍木論曰眼疾有七十二般内障二十三候外障四十
九候病狀一一不同㨿其疾狀認識既不差錯治療少
有所憑
　謹按諸候詳見夲論然内障為黒水神光昏翳外障
　則有翳膜者是今論中雖具諸候而所用藥多夲風
　熱故並畧云然内障有因扵痰熱氣欝血熱陽陷隂
　虛脱營所致種種病因皆畧之不議况外障之翳有
　起扵内眥外眥睛上睛下睛中當視其翳色從何絡
　而來如東垣治例魏邦彦夫人目翳從下而上病自
　陽眀來也緑非五色之正殆肺腎合而為病也乃就
　畫家以墨調膩粉合成色諦視之與翳色同矣肺腎
　為病者無疑乃㵼肺腎之邪而以入陽眀之藥為之
　使既效而他日復病作者三其所從來之經與翳色
　各異因詢此必經絡不調目病未已問之果然如所
　論治之疾遂不作若此憑其色䆒其所兼所夲之因
　處治而不愈者盖邪藴日乆而實元氣隂氣不足所
　致也當以王道論治庶可但世俗不能守此理遂致
　失眀者多矣悲夫
　　　論瞳子散大
東垣曰瞳子散大者由食辛熱之物太甚故也所謂辛
主散熱則助火上乘扵腦中其精故散精散則視物亦
散大也夫精眀者所以視萬物者也今視物不真則精
衰矣盖火之與氣勢不两立故經曰壯火食氣壯火散
氣手少隂足厥隂所主風熱連目系邪入中人各從其
類故循此道而來攻頭目腫悶而瞳子散大皆血虛隂
弱故也當除風熱凉血益血以收耗散之氣則愈矣
　　　論倒睫赤爛
東垣曰夫眼生倒睫拳毛者两目𦂳急皮縮之所致也
盖内復熱則隂氣外行當去其内熱并火邪眼皮緩則
眼毛立出翳膜亦退用手法攀出内瞼向外速以三稜
鍼出血以左手爪甲迎其鍼鋒立愈
目眶嵗乆赤爛俗呼為赤瞎是也當以三稜鍼刺目眶
外以㵼濕熱而愈
　按已上所論可謂深逹病情然是證亦多是血熱隂
　虛火動所致盖血所以滋經脉養毛髮者也故當外
　治以㵼其瘀熱内治以杜絶其源可也
　　　論目不能逺視為隂氣不足
東垣曰能逺視不能近視者陽氣不足隂氣有餘也乃
氣虛而血盛也血盛者隂火有餘氣虛者氣弱也此老
人桑榆之象也能近視不能逺視者陽氣有餘隂氣不
足也乃血虛氣盛血虛氣盛者皆火有餘元氣不足火
者元氣糓氣真氣之賊也元氣來也徐而和細細如線
邪氣來也𦂳而強如巨川之水不可遏
　謹按陽氣者猶日火也隂氣者金水也先儒所謂金
　水内眀而外暗日火内暗而外明者也然人目眼備
　臓腑五行精華相資而神眀故能視即此理之常也
　雖經曰目得血而能視殊不言氣者盖血得氣為水
　火之交而能神眀之也否則隂虛不能逺視陽乏不
　能視近是為老人桑榆之漸然學者扵目病能求諸
　此則思過半矣
　　　論目疾分三因
陳無擇云病者喜怒不節憂思兼並致臓氣不平欝而
生涎隨氣上厥逢腦之虛侵淫眼系䕃注于目輕則昏
濇重則障翳眵涙努肉白膜瞞睛皆内所因或數冐風
寒不避暑濕邪中扵項乘虛循系以入扵腦故生外翳
醫論中所謂青風緑風紫風黒風赤風白風白翳黄翳
等隨八風所中變生諸症皆外所因或嗜慾不節飲食
無時生食五辛熱啖炙煿馳騁田獵冐渉煙塵勞動外
情䘮眀之夲皆不内外因治之
　按論中所言致證之因至為詳悉惜乎其方多夲扵
　風熱及水臓陽虛處治而未備學者當自為通變矣
　　　論偷鍼眼
巢氏曰凡眼内眥頭忽結成皰三五日間便生膿汁世
呼為偷鍼此由熱氣客在眥間熱摶扵津液所成但其
勢輕者小小結聚汁潰熱歇乃瘥
　謹按世傳眼眥初生小皰視其背上即有細紅㸃如
　瘡以鍼刺破眼時即瘥故名偷鍼實解太陽經結熱
　也人每試之有驗然巢氏但具所因而不更分經絡
　其諸名實所過者多矣
　　　先哲治驗
東垣云戊申六月徐總管患眼疾上眼皮下出黒白翳
二㸃癮澁難開两目𦂳縮而不痛两寸脉細𦂳按之洪
大而無力乃足太陽膀胱為命門相火煎熬逆行作寒
水翳及寒膜遮睛呵欠善悲徤忘啑噴眵淚時淚下面
赤而白能食大便難小便數而欠氣上而喘以撥雲湯
治之
　　　論瞳子散大(并/方)
戊戌冬初李叔和至西京朋友待之以猪肉煎餅同蒜
醋食之後復飲酒大醉卧扵煖亢翌日病眼两瞳子散
大扵黄睛視物無的以小為大以短為長卒然見非常
之處行歩踏空多求醫療而莫之愈至己亥春求治扵
先師曰内經有云五臓六腑之精氣皆注扵目而為之
精精之窠為眼骨之精為瞳子又云筋骨氣血之精而
為脉并為系上屬扵腦又瞳子黒眼法扵隂今瞳子散
大者由食辛熱之物過多故也所謂辛主散熱則助火
上乘扵腦中其精故散精散則視物亦散大也夫精眀
者所以視萬物者也今視物不真則精衰矣盖火之與
氣勢不两立故經云壯火食氣壯火散氣手少隂足厥
隂所主風熱連目系邪之中人各從其類故循此道而
來攻頭目腫悶而瞳子散大皆血虛隂弱故也當除風
熱凉血益血以收耗散之氣則愈矣滋隂地黄丸(方見/前)
内經云熱淫所勝平以鹹寒佐以苦甘酸收之以黄連
黄芩大苦寒除邪氣之盛為君當歸身辛温生熟地黄
苦甘寒養血凉血為臣五味子酸寒體輕浮上收瞳子
之散大人參甘草地骨皮天門冬枳殻苦甘寒㵼熱補
氣為佐柴胡引用為使也忌食辛辣物而助火邪及食
寒凉物損胃氣藥不能上行也
丹溪一壯年人早起忽視物不見就睡片時畧見而不
眀食減倦甚脉緩大重則散而無力意其受濕所致詢
之果卧濕地半月遂以白术為君黄茋茯苓陳皮為臣
附子為使十餘貼而愈
丹溪一老人忽盲他無所苦予以大虛治之急煎人參
膏二觔服二日一醫與磁石藥予曰今夜死矣果然
丹溪一人形實好飲熱酒忽目盲脉濇此熱酒所傷胃
氣汚濁之血死其内而然以蘇木作湯調人參末服二
日鼻及两掌皆紫黒予曰滯血行矣以四物加蘇木桃
仁紅花陳皮煎調人參末服數日而愈(已上治驗三條/見丹溪纂要)
謙甫云郎中張子敬年六十七嵗病眼目昏暗微黒色
皮膚不澤六脉弦細而無力一日出視治眼二方問予
曰可服否予曰此二方以黄連大苦之藥為君諸風藥
為使且人年五十膽汁減而目不眀内經云土位之主
其㵼以苦諸風藥亦能㵼土人年七十脾胃虛而皮肉
枯重㵼其土使脾胃虛而不能營運榮衛之氣滋養元
氣胃氣不能上行隔氣吐食諸病生矣又况年髙衰弱
此藥不服可也只宜慎言語節飲食懲忿窒慾此不治
之治也子敬以為眀年春除闗西路按察使三年致仕
囬還精神清勝脉遂平和此不可妄服寒涼之劑也内
經云征伐無過是謂大惑解之可也
海蔵妻姪女形肥笄年時得目疾每月或二月一發發
則紅腫難開如此者三年服除風散熱等劑左目反有
頑翳從鋭眥遮瞳人右目亦有翳從下而上經云從内
走外者少陽病從下上者陽眀病予謂此少陽陽明二
經有積滯也脉短滑而實鼓晨則似短澁潔古有云短
為有積滯遏抑臓腑宜下之遂用温白丸減川芎附子
下之二多加龍膽草黄連如東垣五積法從二丸加起
每日加一丸如至大利然後減丸又從二丸加起忽一
日扵利中下墨血塊若干如黒豆大而硬堅從此漸痊
而翳盡去(見醫學/綱目)
樓全善先生曰夏枯草治目珠疼至夜則疼甚者神效
或用苦寒藥㸃之反疼者亦神效盖目珠者連目夲又
各系屬厥隂之經也夜甚及用苦寒藥㸃之反甚者夜
與寒亦隂故也丹溪云夏枯草有補養厥隂血脉之功
其草三四月開花遇夏至隂生則枯盖禀純陽之氣也
至哉斯言故治厥隂目疼如神者以陽治隂也予男至
夜目珠及連眉稜骨作疼頭半邉腫痛用黄連膏㸃之
反大痛百藥不效灸厥隂少陽疼隨止半日又作又灸
又止月餘遂以夏枯草二两香附末二两甘草四錢同
為細末每服一錢半用清茶調服下咽則疼減大半至
四五日良愈
一男子六十餘嵗所患與前證皆同但黒睛有白翳二
㸃諸藥不效亦以此藥與東垣選竒湯加四物湯及黄
連煎間服并灸厥隂少陽而安
　附方
　　　治風之劑
局方蜜䝉花散　治風氣攻注两眼昏暗眵淚羞眀并
暴赤腫
　　羌活　白蒺藜(炒/)木賊　蜜䝉花　石决眀(各一/两)
　　菊花(二/两)
　右為末每服二錢茶清食後調下
三因羌活散　治風毒上攻眼目昏澁翳膜生瘡及偏
正頭疼目小黒花累累者
　　羌活　川芎　天麻　旋覆花　青皮　南星(炮/)
　　藁夲(各一/两)
　右為末每服二錢水煎入薑三片薄荷七葉
　按已上並足太陽厥隂藥也
東垣眀目細辛湯　治两目發赤微痛羞眀畏日怯風
寒怕火眼睫成紐眵糊多癮澁而難開眉攅腫悶鼻塞
涕唾􁀙粘大便秘澁
　　麻黄　羌活(各三/錢)防風(二/錢)藁夲(一/錢)白茯苓(一/錢)當歸
　　尾(一/錢)川芎(五/分)細辛(五/分)蔓荆子(五/分)荆芥穂(錢/半)生地黄
　　(一錢/酒製)椒(八/箇)　桃仁(二十/箇)紅花(少許/)
　右㕮咀分作四服每服水煎食後熱服
　按此足太陽厥隂手少隂藥也
機要四物龍膽湯　治目赤暴發雲翳疼痛不可忍
　　四物湯(半/两)羌活　防風(各三/錢)龍膽草(酒拌/炒焦)防已(各/二)
　　(錢/)
　右㕮咀作數服水煎
　按此足厥隂太隂太陽藥也
防風飲子　治拳毛倒睫
　　黄茋　甘草　人參(各一/錢)葛根(五/分)細辛葉　蔓荆
　　子　防風(各五/分)當歸(七分/半)
　右㕮咀作一服水煎食後服
　按此足太陽陽眀手足太隂藥也
　　　治熱之劑
局方洗心散　治風壅壯熱頭目昏痛熱氣上衝口苦
唇焦咽喉腫痛心神煩燥多渴五心煩熱小便赤澁大
便秘滯
　　大黄(煨/)甘草　當歸　芍藥　麻黄　荆芥穂(各/六)
　　(錢/)白术(半/两)
　右為末每服二三錢生薑薄荷湯煎服
　按此足太陽陽眀厥隂手足太隂經藥也今人多用
　之故收入然以白术合大黄入心故名洗心而從以
　麻黄荆芥亦是表裏藥
濟生羊肝丸　治肝經有熱目赤睛疼視物昏澁
　　羊肝(一具生用局/方用白羊肝)黄連(去鬚/為末)
　右先將羊肝去筋膜扵沙盆内搗爛入黄連末杵和
　丸如梧子大每五十丸用熟水送下
　按此手少隂足太隂厥隂藥也
東垣㵼熱黄連湯　治眼暴發赤腫疼痛
　　黄芩(酒製/炒)黄連(同上/製)龍膽草　生地黄(各一/两)升麻
　　(半/两)柴胡(一/两)
　右㕮咀每服四錢水煎去查扵日午前飯後熱服
　按此手少隂太隂足陽眀少陽少隂藥也
　　　治風熱之劑
局方眀目流氣飲　治風熱上攻眼目視物不眀常見
黒花當風多淚癮澁難開
　　大黄(煨/)牛蒡子(炒/)川芎　菊花　白蒺藜(炒/)細辛
　　　防風　𤣥參　山梔　黄芩　甘草(炙/)蔓荆子
　　　荆芥　木賊(各一/两)草决眀(两/半)蒼术(泔汁炒/二两)
　右為末每二錢臨卧用温酒調下
　按此手足三隂足陽眀太隂藥也
洗肝散　治風毒上攻暴作赤目腫痛難開癮澁眵淚
　　薄荷葉　當歸　羌活　防風　山梔仁　甘草
　　　大黄　川芎(各二/两)
　右為末每二錢食後煎水調下
　按此足太陽厥隂手足太隂藥也
錢氏㵼青丸　治目暴發赤腫疼痛
　　當歸　川芎　山梔　龍膽草(酒拌/炒焦)大黄　羌活
　　防風
　右為末蜜丸鷄頭子大每一二丸
　按此足太陽少陽太隂厥隂藥也
東垣連翹飲子　治目中溜火惡日與火癮澁小角𦂳
乆視昏花迎風有淚
　　蔓荆子　生甘草　連翹(各三/分)柴胡(二/分)黄芩(酒製/五分)
　　生地黄　當歸　人參(各三/分)紅葵花(三/分)黄茋　防
　　風　羌活(各五/分)升麻(一/錢)
　右㕮咀作一服水煎食後熱服
　按此足三陽少隂厥隂藥也
神芎丸　治濕熱内甚目赤腫或白睛黄色
　　大黄　黄芩(各二/两)牽牛　滑石(各四/两)黄連　薄荷
　　　川芎(各半/两)
　右為末水丸如小豆大温水下十丸至十五二十丸
　按此足陽眀厥隂藥也
東垣龍膽飲子　治肝眼流膿生疳翳濕熱為病
　　麻黄(一錢/半)黄芩(炒/)青蛤粉　羌活　龍膽草(酒拌/炒焦)
　　(各三/錢)蛇退皮　糓精草　川欝金　炙甘草(各五/分)
　　升麻(二/錢)
　右為細末每二錢食後茶調服
　按此足太陽陽眀手足太隂藥也
　已上六方宜隨表裏而輕重之亦不可例用理血之
　劑
局方眀目地黄丸　治男女肝腎俱虛風邪所乘熱氣
上攻目翳遮睛目澁多淚
　　牛膝(酒浸/三两)石斛　枳殻(炒/)杏仁(去皮/炒)防風(各四/两)生
　　熟地黄(各一觔/)
　右為末煉蜜丸如梧子大毎服三十丸白水下
　按此出太陽例又氣藥也
簡易加減駐景丸　治肝腎氣虛两目昏暗視物不眀
　　熟地黄　當歸(各五/两)楮實子　川椒(炒各/一两)五味子
　　(二/两)枸杞子(二/两)兎絲子(酒製/半觔)車前子(炒二/两)
　右為末蜜糊丸如梧子大每三十丸食前温酒下
　謹按肝為相火有㵼無補况隂水虛而陽火實病目
　者多故此二方盖補肝之隂虛也頗有理故收入
地芝丸　治目不能逺視能近視或亦妨近視
　　生地黄(焙/乾)天門冬(去心各/四两)枳殻(二两/炒)甘菊花(二/两)
　右為細末煉蜜為丸如桐子大茶清送下百丸食後
　　　理氣之劑
局方定志丸　治眼不能近視反能逺視者
　　白茯苓　人參(各三/两)逺志(去/心)菖蒲(各二/两)
　右為細末煉蜜為丸如梧子大以硃砂為衣每服七
　丸至二三十丸温米飲下食後日三服
　按已上二方手太隂少隂藥也
濟生桑白皮散　治肺氣壅塞毒氣上攻眼目白睛腫
脹日夜疼痛
　　𤣥參　桑白皮　枳殻(炒/)升麻　杏仁(炒/)旋覆花
　　　防風　赤芍　黄芩　甘菊花　甘草(炙/)甜葶
　　藶(炒各/一两)
　右為末每服三錢食前滚白水調下
　按此又治風熱之劑也出太陽例
　　　養陽之劑
東垣神效黄茋湯　治渾身麻木不仁或頭面或手或
腿脚麻木不仁两目𦂳急縮小及羞眀畏日或視物無
力
　　黄茋(二/两)人參(八/錢)炙甘草(一/两)蔓荆子(三/錢)白芍(一/两)陳皮
　　(半/两)
　右㕮咀每五錢水煎臨卧熱服
益氣聰眀湯　治飲食不節勞役形體脾胃不足得内
障耳鳴或多年目昏暗視物不能此藥能令人目廣大
乆服無内外障耳鳴耳聾之患
　　黄茋　甘草　人參(各半/两)升麻　葛根(各三/錢)蔓荆
　　子(錢/半)芍藥　黄栢(酒炒各/一錢)
　右㕮咀每服三錢水煎臨睡熱服近五更再服之得
　腫更妙如煩悶或有熱漸加黄栢春夏加之盛暑夏
　月倍之若此一味多則不效
人參補胃湯　治勞役所傷飲食不節内障昏暗
　前黄茋湯減陳皮茋再減半加黄栢(一两酒/拌透)
　右㕮咀每服三四錢水煎食逺稍熱服後两目廣大
　視物如童時覺两脚踏地不知髙低盖冬天多服升
　陽藥故也病減住服
　按已上手足太隂少隂藥也
　　　滋隂之劑
東垣連栢益隂丸
　　羌活　獨活　甘草　當歸尾(製/)防風(半/两)五味子
　　(半/两)草决眀(一/两)石决眀(燒三/錢)細黄芩　黄栢　知母
　　　黄連(酒拌炒/各一两)
　右件為細末煉蜜為丸如菉豆大每服五十丸漸加
　至百丸食逺茶清送下常多服補陽湯少服此丸
滋隂腎氣丸此壯水之主以鎮陽光
　　熟地黄(三/两)牡丹皮(半/两)生地黄(四/两)澤㵼(二两/半)茯苓(二/两)
　　(半/)當歸尾　山茱萸　柴胡　五味子　乾山藥
　　(各半/两)
　右件扵石臼中杵為細末煉蜜為丸如桐子大每服
　五七十丸鹽湯空心服
　按已上並少隂藥也
　　　養陽滋隂之劑
局方菊睛丸　治肝腎不足眼目昏暗常見黒花多淚
　　枸杞子(三/两)蓯蓉(酒浸/炒)巴㦸(去心各/一两)甘菊花(四/两)
　右為末煉蜜為丸如梧子大每五十丸温湯鹽湯食
　逺任下
東垣滋隂地黄丸　治眼目瞳子散大扵黄睛視物無
的或卒然見非常之處
　　熟地黄(一/两)生地黄(两/半)柴胡(八/錢)天門冬　炙甘草
　　枳殻(各三/錢)人參(二/錢)地骨皮(二/錢)黄連(三/錢)五味子(三/錢)黄
　　芩(半/两)歸身(半两酒/拌焙)
　右件為細末煉蜜為丸如菉豆大每百丸温茶清送
　下日進三次忌辛辣生冷之物
　按此二方足少隂之劑也前方主右腎此主左腎之
　藥故亦異爾
補陽湯　治陽不勝其隂乃隂盛陽虛則九竅不通今
青白翳見扵大眥及足太陽少隂經中欝遏足厥隂肝
經氣不得上通扵目故青白翳内阻也當扵太陽少隂
經中九原之下以益肝中陽氣衝天上行此乃先補其
陽後扵足太陽太隂標中(標者/頭也)㵼足厥隂肝經火下伏
扵陽中乃次治也内經云隂盛陽虛則當先補其陽後
補其隂此治法是也每日侵晨以腹中無宿食服補陽
湯臨卧服益隂丸若天色變大寒大風并勞役預日飲
食不調精神不足或氣弱俱不得服候時氣和平天氣
如常服之乃先補其陽使陽氣上升通扵肝經之末利
空竅扵目矣
　　羌活　獨活　甘草　人參　熟地黄　黄茋
　　白术(各一/两)澤㵼(研為/末)陳皮(各半/两)生地黄(炒/)白茯苓
　　(去/皮)知母(炒各/三錢)柴胡(去苗/三两)防風　白芍藥(半/两)肉桂(去/皮)
　　(一/錢)當歸身(去蘆酒/製三錢)
　右同為麄末每服半两水三盞煎至一盞去滓空心
　宿食消盡服之
冲和養胃湯　治内障眼得之脾胃元氣衰弱心火與
三焦俱盛飲食失節形體勞役心不得休息故上為此
疾服之神効
　　柴胡(七/錢)防風(半/两)羌活　炙甘草　黄茋(各一/两半)當歸
　　(製/)白术　升麻　人參　葛根(各一/两)白芍(六/錢)白茯
　　苓(三/錢)乾薑(一/錢)五味子(二/錢)黄芩　黄連(各七/錢)
　右㕮咀每五六錢水煎食逺稍熱服
　按已上足三陽手足太隂藥也
　　　治障翳諸方
龍木論還睛丸　治眼内赤澁有花或黒或白或紅皆
因肝臓積熱肺受風邪初患之時宜令鍼治諸穴内服
此
　　人參　桔梗　黄芩　熟地黄　防風　茺蔚子
　　車前子　知母(各二/两)𤣥參(半/两)細辛　五味子(各二/两半)
　右為末煉蜜為丸如梧子大空心茶下十丸
　按夲論治内障諸方與此相類者數多姑存此法
局方蟬花無比散　治大人小兒風毒傷肝或為氣攻
一切眼目昏暗漸生翳膜或乆患頭風牽搐两眼漸漸
細小連眶赤爛
　　茯苓　甘草(炙/)防風(各四/两)川芎　石决眀(鹽水煑/研如粉)
　　羌活　當歸(各三/两)赤芍(十两/炒)蒺藜(炒半/觔)蟬退(一/两)蒼
　　术(十二/两)蛇退(一/两)
　右為末每三錢食後米泔調服茶清亦得
　按此足三陽太隂厥隂藥也
蟬花散　治肝經藴熱毒氣上攻眼目赤腫多淚羞眀
一切風熱昏翳
　　穀精草　菊花　蟬退　羌活　甘草(炙/)白蒺藜
　　(炒/)草决眀　防風　山梔　川芎　蜜蒙花　木
　　賊　荆芥穂　黄芩　蔓荆子
　右為末每二錢食後茶清調下
　按此足太陽少隂厥隂手太隂藥也
夲事方羊肝丸
　　兎絲子　車前子　麥門冬　决眀子　茯苓
　　五味　枸杞子　茺蔚子　苦葶藶　㽔仁　地
　　膚子　澤㵼　防風　黄芩　杏仁(炒/)細辛　桂
　　心(各一/两)青箱子(一/两)熟地黄(一两/半)白羯羊肝(只用子/肝一片)
　　(薄切新瓦/上炒乾)
　右為細末煉蜜為丸如梧子大每服三四十丸温水
　下日(闕/)
　按此足太陽少隂手太隂少隂藥也
秘方撥雲退翳丸皇統年間醫官劉昌祖傳于世
　　𤓰蔞根　枳實　甘草(炙/)蔓荆子(焙/)薄荷(各半/两)川
　　芎　木賊(浸一/宿焙)蜜䝉花　荆芥穂　地骨皮　羌
　　活　白蒺藜(各一/两)甘菊花(一/两)蛇退　黄連(各三/錢)川
　　椒(七錢半/炒去目)當歸(一两半酒/浸焙乾)蟬退(三/錢)
　右為細末煉蜜為丸每两作十丸每服一丸食後臨
　卧日進三服翳者米泔水下睛暗當歸湯下内障木
　香湯下
　按此足太陽厥隂手少隂藥也然翳膜之疾有氣血
　虛實或夾痰熱七情六淫或隂火動濕熱致者種種
　不同皆宜求責但已上法不能以盡病情之變學者
　宜擴充焉
　　　㸃洗諸方
局方湯泡散　治肝經風熱上壅眼目赤澁睛疼多淚
　　赤芍　當歸　黄連(各等/分)
　右為末每二錢湯頓調熱洗日三五次御藥院方加
　荆芥
三因立勝散　治風熱攻眼隠澁羞眀腫痛
　　黄連　秦皮　防風　黄芩(等/分)
　右㕮咀水煎熱用新羊毫筆蘸刷洗眼
金露膏除昏退翳截赤定疼
　　㽔仁(槌/碎)黄丹(各一/两)黄連(半/两)蜜(六/两)
　右先將黄丹炒令紫色入蜜攪匀下長流水四升以
　嫩柳枝五七莖一把定攪之次下㽔仁候滚十數沸
　又下黄連用柳枝不住手攪熬至升七八合罩籬内
　傾藥在紙上慢慢滴之勿令塵汚如有瘀肉加碙砂
　末一錢上火上慢開入前膏子内用
　龍木論云患傷寒熱病後切不可㸃恐損眼也斯言
　可以為藥禁云
寳鑑春雪膏　治風熱上攻眼目昏暗痒痛癮澁難開
多眵淚羞眀疼痛或生翳膜
　　黄連(四两剉用童便二升浸/一宿去連用淬甘石)好黄丹(六两/水飛)碙砂(一/錢)
　　(細研水調在盞/内頓乾為度)白丁香(五/分)乳香　當歸(各三/錢)麝香
　　　輕粉(各少/許)烏魚骨(燒存性/三錢)南蘆甘石(十二两淬/便汁浸)
　右各研另貯先用好蜜一觔四两煉去蠟却下甘石
　末不住手攪次下丹次下諸藥末不住手攪至紫金
　色不粘手為度掐作錠子每用一粒新水磨化時時
　㸃之忌酒濕麵蕎麥
拔萃方㗜藥　治偏頭疼眼疾
　　蒼耳頭　薄荷葉　盆硝　石膏(各一錢/亂文者)乳香
　　華細辛　貫芎(各五/分)
　右為極細末早午夕三時㗜鼻
　寳鑑方無蒼耳乳香細辛有荆芥桔梗
蟾光膏　治逺年病目不通道路退去雲膜須用十二
月開成日合
　　白砂蜜(四两用隔年葱根去須皮切短與蜜一同/熬去白膜候葱熟為度以綿濾浄紙取蠟)
　　(面/)黄丹　蜜陀僧(各水飛三/錢生用)蘆甘石(火煆五/錢水飛)
　已上三味研極細傾入前蜜中桃柳無節者各一枝
　攪匀
　　川芎(半/两)當歸　赤芍　黄連(去蘆浄/二两)杏仁(湯泡去/皮尖各)
　　(半/两)秦皮　訶子皮　防風　石膏　𤣥精石　井
　　泉石　無名異　𤣥參　代赭石　石决眀
　已上十味各三錢㕮咀用雪水或長流水五升扵銀
　器内熬至二升濾去滓浄再熬至一升傾入前藥蜜
　内銀器内慢火熬紫金色時再下後藥勿令過火
　　乳香　没藥　琥珀　硃砂　㽔仁(各三/錢)
　已上五味先乾研極細入㽔仁研細水飛澄清極細
　方傾入前藥一同復熬以筯㸃藥扵水中不散為度
　勿令過與不及取下扵土中埋七日取出置扵銀器
　或磁器中如法收貯便再添入後細藥以桃柳枝攪
　匀
　南鵬砂　珍珠　龍腦　珊瑚枝(各一/錢)麝香(五/分)
　右五味研極細入藥中封定如有取不盡藥用浄水
　斟酌洗渲熬過另扵洗眼或膏子稠了傾些小調解
　　　灸雀目疳眼法
寳鑑云小兒雀目夜不見物灸手大指甲後一寸内膁
横文頭白肉際灸一炷如小麥大
小兒疳眼灸合谷二穴各一壯炷如小麥大在手大指
次指两骨間陷者中
　按灸法詳見資生等經兹不備録
　　　附東垣諸先生治法
撥雲湯　治法見前東垣先生治徐總管條
　　黄茋(一/分)細辛葉(五/分)柴胡(七/分)生薑(五/分)荆芥穂(一/錢)羌活
　　　防風(各一/錢半)藁夲　生甘草　升麻(各一/錢)葛根
　　川芎(各五/分)知母　歸身(各一/錢)黄蘖(一錢/半)
　作一服水煎稍熱服食後
助陽活血湯　治眼發之後猶有上熱白睛紅上壅無
疼痛癮澁難開多眵淚
　　防風　黄茋(各五/分)炙甘草(五/分)蔓荆子(二/分)歸身(酒製/五分)
　　白芷(三/分)升麻(七/分)柴胡(五/分)
　作一服水煎臨卧稍熱服
神効眀目湯　治眼稜𦂳急致倒睫拳毛損目及上下
瞼赤爛睛赤疼痛昏暗冷淚常流夜則眼澁難開眵涙
皆滿眼
　　葛根(一錢/半)甘草(炙二/錢)防風(一/錢)蔓荆子(五/分)細辛(二/分)
　一法加黄茋(一/錢)
　作二服水煎臨卧稍熱服
廣大重眀湯　治两目臉皆焮熱赤腫作痛楞生瘡多
眵淚癮澁不能開視及眼臉痒搔之至破者並皆治之
　　草龍膽(酒/炒)防風　生甘草　細辛(各一/錢)
　各杵如麻豆大内甘草不剉只作一定先以水一碗
　半煎草龍膽一味至一半再入餘三味煎至少半碗
　濾去滓用清帶熱洗以重湯坐令熱日用五七次每
　洗畢合目須臾如努肉泛長及痒亦驗
五秀重眀丸　治翳膜遮睛癮澁昏花常服清利頭目
　　乾菊(開頭五/百朶)荆芥穂(五百/穂)楮實子(五百/粒)木賊(去節/五百)
　　(莖/)川椒(五百粒/炒去口)
　為末煉蜜為丸彈子大每服一丸細嚼徐徐嚥下
升陽柴胡湯
　　羌活　獨活　甘草根　歸身(各一/两)熟地黄(一/两)人
　　參　黄茋　白术(各半/两)澤㵼(三/錢)白芍藥(一/两)陳皮
　　白茯苓　防風(各三/錢)肉桂(五/分)柴胡(一錢/半)生地黄(酒/炒)
　　(半/两)楮實子(酒拌/半两)知母(酒製三錢夏/月加至五錢)
　每服五錢水煎稍熱服食後另合一料煉蜜為丸如
　桐子大食逺茶清送下五十丸每日與前藥各一服
　如天氣熱甚加五味子三錢或五錢天門冬五錢更
　加芍藥楮實子各五錢
芎辛湯　治两目晝夜癮澁難開羞眀畏日目赤視物
昏暗神效
　　芎藭(五/分)蔓荆子(五/分)細辛(二/分)防風(一錢/半)甘草　白芷
　　　(各一/錢)
　作一服水煎臨卧稍熱服
羌活退翳丸　治内障右眼小眥青白翳大眥微顯白
翳腦痛瞳子散大上熱惡熱大便時難小便如常遇天
熱暖處頭痛睛脹能食日沒後天隂則昏暗此證亦可
服滋隂地黄丸
　　熟地黄(八/錢)生地黄(酒/製)歸身(酒製/焙)黄蘖(製各/半两)川芎(三/錢)
　　芍藥(一两/二錢)防己(二錢/酒製)知母(三錢/酒製)茺蔚子(半/两)牡丹皮
　　(三/錢)丹參(半/两)寒水石(一身/生用)柴胡(半/两)羌活(三/錢)黑附子(一/錢)
　　(炮/)
　為細末煉蜜為丸如小豆大每服五七十丸白湯送
　下隨以食壓之忌言語(已上俱見東/垣試効方)
保命當歸湯　治風熱上攻瞳子散大
　　當歸身(二/錢)黄芩(二/錢)黄連(一/錢)柴胡(一/錢)熟地黄(三/錢)芍藥
　　(二/錢)甘草(炙三/錢)
　分三服水煎臨卧温服
瑞竹四神丸　治腎經虛損眼目昏花補虛益損及雲
翳遮睛
　　甘州枸杞子(一觔㨂色赤滋潤者作/四分用酒一杯潤之)一分川椒(一/两)
　　(同/炒)一分小茴香(一两/同炒)一分用芝麻(一合/同炒)一分獨炒
　　用
　炒過將川椒等篩去不用再加熟地黄白术白茯苓
　各一两共為細末煉蜜為丸如梧桐子大每服五七
　十丸空心温酒送下或加甘菊花一两(見醫學綱/目新増)
補肝散　治肝風内障不痛不痒眼見花發黄白黒赤
或一物二形難辨
　　羚羊角　防風(各二/两)羌活　人參　車前子　茯
　　苓　細辛　𤣥參　黄芩(各一/两)
　為末食後米飲調服一錢
簡要補肝散　治肝虛目睛疼淚出不止筋脉痛及羞
眀怕日
　　夏枯草(四/两)香附子(一/两)
　為細末每服一錢茶清調下
羚角飲子　治緑翳内障頭旋額痛眼内痛澁者
　　羚羊角　防風　知母　人參　茯苓　𤣥參
　　桔梗(各二/两)細辛(三/两)黄芩　車前子(各一/两)
　為末每服三二錢水煎食後温服
　　　腎臓風眼
四生散　治腎風上攻眼目作痒或作昏花
　　白附子　黄茋　獨活　蒺藜(各等/分)
　為末每服二錢用猪腰子一枚批開入藥濕紙包裹
　煨熟細嚼鹽湯下風癬酒下
　　　小兒五臓目疾
天麻丸　治小兒肝疳風疳眼疳
　　青黛　黄連　天麻　五靈脂(去/石)夜眀砂(炒/)川芎
　　　蘆薈(各一/錢)龍膽草(酒拌/炒焦)防風　蟬蜕(各錢/半)全蝎
　　　麝香(少/許)乾蟾頭(二錢/炙焦)
　為末猪膽汁浸糕丸如麻子大每服十丸薄荷湯下
生犀散　治小兒心經虛熱目内淡紅
　　犀角(鎊末/二錢)地骨皮　赤芍藥　柴胡　乾葛(各一/两)
　　甘草(半/两)
　為末每服二三錢水煎熟入犀角食後服
㵼黄散　治小兒胃熱眼目作痛
　　藿香(七/錢)山梔(一/两)石膏(半/两)甘草(七錢/五分)防風(四/两)
　用蜜酒拌微炒為末每服二三錢水煎服
生熟地黄丸　治小兒疳蝕眼患閉合不開羞眀畏日
或生内障
　　生地黄(一/两)熟地黄(一/两)當歸(二錢/半)麥門冬(去心/半两)枳殻
　　(米泔/洗炒)防風　杏仁(去皮/失炒)甘草　赤芍藥(各二/錢半)
　為末每服三二錢黒豆七粒煎豆熟去查服
三味蘆薈丸　治黒水凝翳内障不痛不痒微有頭旋
脹澁者
　　蘆薈　甘草(各一/錢)羚羊角(蜜炙/二两)
　為細末煉蜜為丸如梧桐子大空心茶清下十丸
九味蘆薈丸　治三焦及肝膽經風熱目生雲翳或瘰
癧耳内生瘡寒熱作痛或肝火肌體消痩發熱作渴飲
食少思肚腹不調或肝疳口内生瘡牙齦潰爛或牙齒
蝕落頰顋腐爛發熱口渴飲食少用下部生瘡等症
　　蘆薈(半/两)胡黄連　當歸　龍膽草(酒浸/炒)芍藥　川
　　芎　蕪荑(各一/两)木香　甘草(炙各/三錢)
　右為末茯神糊丸麻子大每服五七十丸滚湯下
地黄丸　治小兒肝腎虛熱眼目生翳或赤爛等症如
變疳症當兼服蘆薈肥兒二丸(詳見家居/醫録卷六)
　　熟地黄(搯碎秤八兩/酒拌杵膏)山藥(四/两)山茱萸肉(四/两)白茯苓
　　　澤㵼　牡丹皮(各三/两)
　右各另為末入地黄膏和匀加煉蜜少許丸如梧桐
　子大量兒大小空心服
肥兒丸　治食積發熱眼目生翳等症
　　黄連(炒/)蕪荑(炒/)神曲(炒/)麥芽(炒/)
　右各另為末等分水和丸量兒大小空心服
通頂散　治小兒腦熱腦枕骨疼閉目不開或頭風痛
攅眉啼哭并赤目
　　川芎　薄荷(各半/两)茵陳　甘草(各四/錢)朴硝(三錢甜/硝亦可)
　為末用少許吹鼻中即效如要嚏噴加躑躅花一錢
　只用朴硝吹鼻亦止
　一方用好坏臙脂子水調塗眼眶
决眀散　治痘疹入眼
　　决明子(錢/半)赤芍藥(錢/半)甘草(一/錢)
　為末每服一錢蜜水調服(已上方見小/兒䄂珍方)
蜜䝉散　治小兒痘疹及諸毒入眼
　　蜜䝉花(錢/半)青箱子(一/錢)决眀子　車前子(各五/分)
　為末羊肝一片破開摻藥在内仍合之濕紙數重包
　裹灰中煨熟空心食之
通聖散　治小兒瘡痘入眼及生翳障
　　白菊花(一/两)緑豆皮(一/两)穀精草(去根/一两)
　為末三嵗一錢乾柿一枚生粟米泔一盞同煎候泔
　盡將柿去蒂核不時食之日用二三枚近者五七日
　逺者半月全効
蛤粉散　治小兒瘡痘入目
　　榖精草　蛤粉(各等/分)
　為末三嵗一錢猪肝二两批開摻藥在内以竹葉包
　裹以線束定水一碗煑熟入磁瓶内薫眼至温取食
　之
蛇皮散　治小兒瘡痘入目成翳
　　括蔞根　蛇皮(炙黄/等分)
　為末三嵗一錢羊子肝一片批開入藥末在内以線
　束定米泔水煑熟食之
蟬蜕散　治小兒癍瘡入眼半年以裏者一月取效
　　猪懸蹄甲(二两礶子内鹽/泥固濟燒存性)蟬殻(一/两)羚羊角(一/分)
　為末三嵗一錢猪肝湯調下食後服日三服一年之
　外難治
二粉散　治小兒斑瘡入眼
　　輕粉(五/分)粉霜(一/錢)
　右研匀用綿裹如人患左眼塞入左耳内患右眼塞
　入右耳内所患眼便開得其瘡自愈(已上方見/全嬰集)
海蔵云東垣先生嘗治癍後風熱毒翳膜氣障遮睛以
㵼青丸治之大效初覺易治保命集云非癍後翳膜亦
能治之㵼青丸減大黄一半用之(已上方見/醫學綱目)
羗菊散　治小兒肝臓壅熱眼生浮翳
　　羌活　防風　山梔(各一/分)甘草　菊花　白蒺藜
　　(炒去尖/各半两)
　為末三嵗五分食後蜜湯調下日三服
二草散　治小兒疳眼睛疼并赤眼腫痛
　　甘草　龍膽草(酒/炒)當歸　細辛(各一/錢)
　為末三嵗一錢水半盞砂糖少許煎三分食後服三
　黄丸亦治疳赤眼若因㵼痢後疳眼昏澁大便不實
　者用六神丸六甲丸并暖疳藥
鷄肝散　治小兒疳眼不赤不腫不疼但開畏眀光此
藥治之
　　川烏(大者去皮/一枚生)好坏子(一/字)
　為末五嵗一錢雄鷄肝一具浄洗去筋膜竹刀薄切
　開摻藥在内箬葉包裹麻皮扎定用米泔水半盞磁
　器中煑熟切作片空心臨冷食之將煑肝湯送下又
　有腦熱閉目鼻内乾燥用通頂散治之(方見/前)
　　　小兒雀盲眼
還眀飲　治小兒毎至夜不見物名曰雀目
　　夜眀沙　井泉沙　穀精草　蛤粉(各等/分)
　為末煎黄蠟丸鷄豆肉大三嵗一丸猪肝一片切開
　置藥扵内麻皮扎定沙缾内煑熟先薫眼後食之
合眀散　治小兒雀目至夜不見物
　　楮實子　覆盆子(酒/浸)車前子(酒/蒸)石斛(各/两)　沉香(别/研)
　　(半/两)青鹽(别研/半两)
　為末煉蜜為丸如桐子大每服七十丸空心鹽湯下
　　　小兒肝脾等眼疾
養肝丸治小兒肝血不足眼目昏花或生眵淚
　　當歸(酒/浸)車前子(酒蒸/焙)防風(去/蘆)
　　白芍藥　熟地黄(酒蒸/杵膏)𬎼仁(别/研)
　　川芎　楮實子(各等/分)
　為末煉蜜為丸如桐子大每服七十丸滚湯下不拘時服
車前子散治小兒肝經積熱上攻眼目額逆生翳血灌
瞳子羞明多眵
　　蜜䝉花　羌活　菊花　粉草
　　白蒺藜　草決明　車前子(炒/)黄芩
　　龍膽草(洗浄各/等分炒)
　為末每服二錢食後飯湯調服(已上四方/見袖珍方)
草龍膽散治小兒暴赤火眼晝夜澁痛作腫淚多
　　草龍膽　木賊　荆芥　菊花
　　防風　草決明(半生/半炒)甘草(各等/分)
　每服二錢水煎温服痛甚加羌活乳香
明目飲治小兒脾藴熱肝受風邪致兩目羞明經久不愈
　　山梔仁　香附子(浄各/一两)夏枯草(半/两)
　每服二錢入蜜一匙水煎服(已上方見治/㓜心新書)
　　　飛絲塵垢入目
治飛絲入目用頭垢㸃入目中即出神效
　飛絲入眼用柘樹漿㸃了用綿裹筯頭蘸水扵眼上
　繳拭涎毒
　又方飛絲入目以火麻子一合杵碎井花水一碗浸
　攪却將浸水中涎抹自出神效
　一方茄子葉杵碎加麻子法尤妙
丹溪飛絲落入眼紅腫如眯痛澁不開鼻流清涕用京
墨濃磨以新筆塗入目中閉目少時以手張開其絲自
成一塊看在眼白上却用綿輕輕拭出則愈如未盡再
治眯目鹽與䜴置水中浸之視水其查立出(孫真/人方)
千金活稻麥芒入眼以新布覆眼上將蠐螬從布上摩
之其芒自着布上
　山居物落眼中用新筆蘸水繳之
　又方濃研好墨㸃立出
　
　
　
　
　
　
　
　
　
　
　
　
　
　
　薛氏醫案卷九
欽定四庫全書
　薛氏醫案卷十
　　　　　　　　　　　　　眀　薛已　撰
　　口齒類要
　　　繭唇一
内經云脾氣開扵口又云脾之榮在唇盖燥則乾熱則
裂風則瞤寒則揭若唇腫起白皮皺裂如蠶繭名曰繭
唇有唇腫重出如繭者有本細末大如繭如瘤者或因
七情動火傷血或因心火傳授脾經或因厚味積熱傷
脾大要審本症察兼症補脾氣生脾血則燥自潤火自
除風自息腫自消若患者忽畧治者不察妄用清熱消
毒之藥或用藥線結去反為翻花敗症矣
　　　治驗
州守劉克新患繭唇時出血水内熱口乾吐痰體痩腎
虚之症悉具用濟隂地黄丸年許而愈
一儒者因勞役感暑唇生瘡或用四物加黄栢知母之
類而愈後復作彼仍用前藥益甚腹中隂冷余用補中
益氣湯加茯苓半夏治之而愈
儒者楊國華因怒唇口兩耳腫痛寒熱余謂怒生熱熱
生風用柴胡山梔散數劑而愈
一男子素善怒唇腫脹服清胃等藥時出血水形體骨
立余用補中益氣加半夏茯苓桔梗月餘唇腫漸消元
氣漸復又以四物加柴胡炒梔丹皮升麻甘草數劑乃
去梔加参术而痊
一婦人懐抱乆鬰或時胃口嘈辣胸膈不利月水不調
而衰少日晡發熱食少體倦唇腫年餘矣余用歸脾湯
加薑汁炒黄連山梔少佐吳茱茰嘈辣䪺去飲食少進
乃去黄連加貝母逺志胸膈通利飲食如常又用加味
逍遙散歸脾湯間服百餘劑月水調而唇方愈
一婦人懐抱乆鬰患繭唇雜用消食降火虚症悉具盗
汗如雨此氣血虚而有熱也用當歸六黄湯内黄芩連
栢俱炒黒二劑而盜汗䪺止乃用歸脾湯八珍散兼服
元氣漸復更以逍遥散歸脾湯間服百餘劑而唇亦瘥
一婦人唇裂内熱二年矣每作服寒凉之劑時出血水
益増他症余用加味清胃散而愈後因怒唇口腫脹寒
熱而嘔用小柴胡加山梔茯苓桔梗諸症頓愈復用加
味逍遥散而康
一婦人善怒下唇微腫内熱體倦用化痰藥食少作嘔
大便不實唇出血水用理氣消導胸膈痞滿頭目不清
唇腫經閉用清胃行血肢體愈倦發熱煩躁涎水湧出
余曰此七情損傷肝脾誤行尅伐所致遂用濟生歸脾
湯食進便實用加味逍遥散腫消熱退用補中益氣湯
脾健涎止後因怒寒熱耳痛胸膈脹悶唇焮腫甚此怒
動肝火而傷隂血用四物合小柴胡加山梔頓愈又因
怒脇乳作脹肚腹作痛嘔吐酸涎飲食不入小水不利
此怒動肝木而尅脾土用補中益氣加川芎芍藥而愈
又勞役怒氣飲食失節發熱喘渴體倦不食下血如崩
唇腫熾甚此肝經有火不能蔵血脾經氣虚不能攝血
用補中益氣加炒黒山梔芍藥丹皮而愈
一男子内熱作渴咳唾痰涎大便乾澁自喜壯實問治
於余余曰此脾腎隂虚陽旺之症當壯水之主不信自
服二陳芩連之類次年下唇漸腫小便赤濇執守前葯
唇出血水大便黒塊小便淋􁏏請余往治余曰大便結
黒小便淋􁏏肝腎敗也唇口腫白脾氣敗也辭不赴竟
殁
一婦人月經不調两足發熱年餘後而身亦熱勞則足
腿酸疼又年餘唇腫痛裂又半年唇裂血出形體痩倦
飲食無味月水不通唇下腫如黒棗余曰此肝脾血虚
火症彼不信用通經等藥而死
一婦人善怒唇腫或用消毒之藥唇脹出血年餘矣余
曰須養脾胃滋化源方可愈彼執用前藥狀如翻花瘤
而死
　　　口瘡二
口瘡上焦實熱中焦虛寒下焦隂火各經傳變所致當
分别而治之如發熱作渴飲冷實熱也輕則用補中益
氣湯重則六君子湯飲食少思大便不實中氣虚也用
人参理中湯手足逆冷肚腹作痛中氣虚寒也用附子
理中湯晡熱内熱不時而熱血虚也用八物加丹皮五
味麥門發熱作渴唾痰小便頻數腎水虧也用加減八
味丸食少便滑面黄肢冷火衰土虚也用八味丸日晡
發熱或從腹起隂虚也用四物参术五味麥門不應用
加減八味丸若熱來復去晝見夜伏夜見晝伏不時而
動或無定䖏或從脚起乃無根之火也亦用前丸及十
全大補加麥門五味更以附子末唾津調搽湧泉穴若
槩用寒涼損傷生氣為害匪輕
　　　治驗
秋官趙君言口舌生瘡勞則體倦發熱惡寒此内傷氣
血之症用補中益氣加五味麥門而愈
進士劉華甫口舌生瘡午前熱甚脉數而有力用清心
蓮子飲稍愈更以四物二連湯全愈後因勞役日晡發
熱脉數而無力用四物加参术柴胡少瘥但體倦口乾
再用補中益氣湯而愈
武庫劉君口舌生瘡口乾飲湯乃胃氣虚而不能化生
津液也用七味白术散而痊
廷評曲汝為口内如無皮狀或咽喉作痛喜熱飲食此
中氣真寒而外虚熱也用加減八味丸而愈
儒者費懐徳發熱口舌狀如無皮用寒凉降火藥面赤
發熱作嘔少食痰涎自出此脾胃復傷虚寒而作也用
附子理中湯以温補脾胃用八味丸補命門火乃愈
一男子口糜爛脉數無力此血虚而有火用四物加茯
苓白术少用黄栢知母治之而愈
地官李孟卿子新婚口舌糜爛日晡益甚用八珍湯加
五味麥門而口瘡愈更用加減八味丸而元氣實
一男子唇舌生瘡口苦作嘔小便淋濇此肝脾火動以
小柴胡加山梔酸棗仁逺志麥門諸症漸愈但晡熱體
倦用四物柴胡山梔而愈又加白术茯苓炙草而安
一儒者口苦而辣此肺肝火症先以小柴胡加山梔膽
草茯苓桑皮而漸愈更以六君加山梔芍藥而全瘥若
口苦脇脹小便淋􁏏此亦肝經之病用六味丸以滋化
源
一男子口臭牙齦赤爛腿膝痿軟或用黄栢等藥益甚
時或口醎此腎經虚熱余用六味丸悉瘥
一婦人口苦脇脹用小柴胡山梔黄連少愈更以四君
子加芍藥當歸柴胡而瘥
一婦人每怒口苦發熱晡甚以小柴胡合四物二劑更
以四物加柴胡白术茯苓丹皮而愈
一婦人每怒則口苦兼辣頭痛脇脹乳内刺痛此肝肺
之火用小柴胡加山梔青皮芎歸桑皮而安後勞兼怒
口復苦經水頓至用四物加炒芩炒梔炒膽草一劑更
以加味逍遥散而康
　　　齒痛三
齒者腎之標口者脾之竅諸經多有㑹扵口者齒牙是
也徐用誠先生云齒惡寒熱等症本手足陽朋經其動
揺脫落本足少隂經其蟲疳齦腫出血痛穢皆濕熱胃
火或諸經錯雜之邪與外因為患治法濕熱甚而痛者
承氣湯下之輕者清胃散調之大腸熱而齦腫痛者清
胃散治之重則調胃丸清之六鬰而痛者越鞠丸解之
中氣虚而痛者補中益氣湯補之思慮傷脾而痛者歸
脾湯調之腎經虚熱而痛者六味丸補之腎經虚寒而
痛者還少丹補之重則八味丸主之其屬風熱者獨活
湯大寒犯腦者白芷散風寒入腦者羌活附子湯病症
多端當臨症制宜
　　　治驗
宗伯毛三江胃經虚熱齒牙作痛用補中益氣加熟地
丹皮茯苓芍藥尋愈
廷尉張中梁齒動或用清胃散肢體倦怠飲食少思牙
齒作痛余曰此脾腎虧損用安腎丸補中益氣湯兼服
外用羌活散而愈或牙根潰爛如喜寒惡熱者乃胃血
傷也用清胃散若惡寒喜熱者胃氣傷也用補中益氣
湯
楊考功齒痛作渴屬脾胃虚弱隂火熾盛用補中益氣
加酒炒黒黄柏四劑又服加減八味丸諸症頓愈又用
補中益氣湯而全愈
王侍御齒揺齦露喜冷飲食此胃經濕熱先用承氣湯
以退火又用清胃散以調理而齒固繼用六味丸以補
腎水羌活散以祛外邪而尋愈
王吏部患齒痛或用祛風等劑更加寒熱體倦懶食欲
嘔彼以火盛余曰病因元氣不足前藥復傷遂用補中
益氣加茯苓半夏元氣復而諸症愈
郭職方善飲齒痛腮頰焮腫此胃經濕熱用清胃散加
乾葛荆防而愈
鄭吏部仲冬牙痛連腦此腎經風寒所犯用羌活附子
湯一服即愈此症不問冬夏腎虚者多患之急用此藥
可瘳緩則不救
朱工部午後有熱遇勞遺精其齒即痛此脾腎虚熱先
用補中益氣送六味丸更以十全大補湯而愈
黨吏部齒根腫痛焮連顋頰此胃經風熱用犀角升麻
湯即愈
表兄顔僉憲牙痛右寸後半指脉洪而有力余曰此大
腸積熱當用寒凉之劑自泥年髙服補隂之藥呻吟徹
夜余與同舟赴京煎涼膈散加荆防石膏與服一鍾即
愈
大尹余時正素善飲齒常浮痛腹痛作瀉此酒積傷脾
食後用清胃散食前用解酲湯而愈
膳部鍾復齋每勞心則齒縫脹而不能咀嚼此元氣虚
弱先用補中益氣湯而痊更用十全大補湯雖勞不作
儒者柴濟美善飲牙蛀不生或時作痛用桃仁承氣湯
二劑又以清胃散加山梔葛根外搽升麻散其牙復出
一男子晡熱内熱牙痛齦潰常取小蟲此足三隂虚火
足陽眀經濕熱先用桃仁承氣湯二劑又用六味地黄
丸而愈
一男子患齒痛飲食難化大便不實此脾腎不足用還
少丹而愈
一男子每足發熱牙即浮痛此足三隂虚火用加減八
味丸而不復作
一男子齒浮作痛耳面黧色口乾作渴日晡則劇此脾
虚弱也用補中益氣湯加減八味丸而愈
一婦人因怒齒痛寒熱作嘔用清胃等藥益甚此肝
火傷胃寒藥復傷用六君子加芍藥柴胡山梔而愈
一婦人胃中嘈辣甚則熱痛後患齒痛此胃火生痰也
用二陳加芩連下越鞠丸而瘳
一婦人發熱齒痛日晡益甚月水不調此脾經血虚所
致用逍遥散加升麻尋愈後因怒復痛仍以前藥加川
芎而痊
一婦人因怒牙痛寒熱用小柴胡加芎歸苓术山梔而
疼痛止用加味逍遥散而寒熱退
荆婦每産後齒根皆動必踰日乃止後復懐姙臨月時
立齋翁偶至言及此症留十全大補湯二劑令産後煎
服齒不復動矣果如言愚竒其神異敢綴數言附之卷
末後有作者皆得觀法焉則先生之徳垂之永乆矣後
學吳江史羊生頓首謹書
貎云叔父芝巖先生齒根浮腫痛不可忍命貎求治扵
立翁先生翁曰齒痛齦浮而不動屬扵坤土乃足陽眀
脉所貫絡也因胃有濕熱故爾用清胃散加山梔𤣥参
進一服應手而瘥貎謹記其梗槩以附醫録將俾後之
學醫者有所準則云嘉靖丁未仲秋晚眷生郁貎頓首
拜書
　　　舌症四
經言舌乃心之苗此以竅言也以部分言之五臓皆有
所屬以症言之五臓皆有所主如口舌腫痛或狀如無
皮或發熱作渴為中氣虚熱若眼如烟觸體倦少食或
午後益甚為隂血虚熱若咽痛舌瘡口乾足熱日晡益
甚為腎經虚火若四肢逆冷惡寒飲食或痰甚眼赤為
命門火衰若發熱作渴飲冷便閉為腸胃實火若發熱
惡寒口乾喜湯食少體倦為脾經虚熱若舌本作强顋
頰腫痛為脾經濕熱若痰盛作渴口舌腫痛為上焦有
熱若思慮過度口舌生瘡咽喉不利為脾經血傷火動
若恚怒過度寒熱口苦而舌腫痛為肝經血傷火動病
因多端當臨時制宜凡舌腫脹甚宜先刺舌尖或舌上
或邊傍出血泄毒以救其急惟舌下濓泉穴此屬腎經
雖宜出血亦當禁針慎之
　　　治驗
工部徐檢齋口舌生瘡喜冷飲食或咽喉作痛大便秘
結此實熱也用清涼飲治之而愈
仲侍御多思慮舌作痛用苦寒降火藥發熱便血盜汗
口乾肢體日痩此脾氣虧損血虚之熱用加味歸脾湯
而愈
一男子不慎酒色冬喜飲冷舌常作痛小便頻數舌裂
痰盛此腎水枯涸隂火無制名下消用加減八味丸而
愈若寸脉洪數有力多飲少食大便如常口舌生瘡大
渴引飲者名上消是心移熱扵肺用白虎湯加人参治
之若闗脉洪數有力喜飲冷小便黄大便硬而自汗者
名中消調胃承氣湯下之
學士吳北川過飲舌本强痛言語不清痰氣湧盛肢體
不遂余作脾經濕痰治之而愈
秋官鄭(缺/)　過飲舌本强痛言語不清此脾虚濕熱用
補中益氣加神麯麥芽乾葛澤㵼而愈
一膏粱之人患舌痛敷服皆消毒之藥舌腫勢急余刺
舌尖及两傍出紫血杯許腫消一二更服犀角地黄湯
一劑翌早復腫脹仍刺出紫血杯許亦消一二仍服前
湯良乆舌大腫又刺出黒血二杯許腫漸消忽寒熱作
嘔頭痛作暈脉洪浮而數此邪雖去而真氣愈傷與補
中益氣倍用参茋歸术四劑而安又數劑而愈
一婦人善怒舌痛煩熱用降火化痰等藥前症益甚两
脇作脹服流氣飲肚腹亦脹經行不止此肝虚不能蔵
血脾虚不能統血用加味歸脾加麥門五味而愈若因
暴怒而患前症用小柴胡加丹皮山梔血虚者用八珍
加参术柴胡山梔丹皮虚甚須加炮薑
一男子舌下牽强手大指次指不仁或大便秘結或皮
膚赤暈此大腸血虚風熱用逍遥散加棿角秦芁而愈
一婦人冬患腦疽腫痛熱渴脉洪數實余用清熱消毒
散潰之而愈次年三月其舌腫大徧身患紫疔如葡蔔
不計其數手足尤多各刺出黒血服奪命丹七粒出臭
汗瘡熱益甚便秘二日與大黄芩連各三錢升麻白芷
山梔薄荷連翹各二錢生草一錢水煎三五沸服大小
便出臭血甚多下體稍退乃磨入犀角汁再服舌本及
齒縫出臭血諸毒乃消更與犀角地黄湯而愈
一婦人善怒舌本强手臂麻余曰舌本屬脾土肝木尅
之故耳治以六君子加柴胡芍葯而愈
先兄口舌糜爛痰涎上壅飲食如常遇大風欲仆地用
補中益氣湯及八味丸即愈間藥數日仍作每勞苦則
痰盛目赤潄以冷水舌稍愈頓間舌益甚用附子片噙
之即愈服前二藥諸症方痊
　　　喉痺諸症五
喉痺謂喉中呼吸不通語言不出而天氣閉塞也咽痛
嗌痛者謂咽喉不能納唾與食而地氣閉塞也喉痺咽
嗌痛者謂咽喉俱病天地之氣皆閉塞也當辨内外表
裏虚實而治之若鄉村所患相同者屬天行運氣之邪
治法當先表散大忌酸藥搽㸃寒藥下之恐鬰其邪扵
内而不得出也其病有二
其一屬火經云少陽所致為喉痺又云少陽司天之致
三之氣炎暑至民病喉痺用仲景桔梗湯或面赤斑者
屬陽毒用陽毒諸方汗之可也
其二屬隂濕經云太隂之勝火氣内鬰成喉痺又云太
隂在泉濕淫所勝病嗌腫喉痺用活人半夏桂枝甘草
湯或面青黒者屬隂毒法可汗之
蕭山先生云喉痺不惡寒及寸脉大滑實扵闗尺者皆
屬下症宜硝石青黛等寒藥降之或膽􁧢等酸劑收之
韓祗和先生云寸脉大扵闗尺者宜消陽助隂東垣先
生云两寸脉實為陽盛隂虚下之則愈故予遵此法以
治前症如鼓應桴也
陳無擇治喉痺不語用小續命加杏仁七箇煎服甚效
本草治中氣急喉痺欲死白殭蠶為末薑汁調下立愈
丹溪云殭蠶屬火而有土與水得金氣而成治喉痺者
取其火中清化之氣以從治相火散濁逆結滯之痰
陳蔵器每治臓寒咽閉吞吐不利用附子去皮臍炮裂
以蜜塗炙蜜入内含之勿嚥云
孫押班治都知潘元從喉閉孫以藥半錢吹入喉中少
頃吐出膿血立愈潘詣孫謝曰大急之患非眀公不能
救救人之急非藥不能療贈金百两願求方以濟非常
之急孫曰用猪牙皂角白􁧢黄連各等分置新瓦上焙
乾為末既授其方不受所贈謙甫云戊辰春鄉村病喉
痺者甚衆盖前年終之氣及當年初之氣二火之邪也
用甘桔湯加芩連半夏殭蠶䑕粘子葛根等劑發之虚
加参茋當歸之類水漿不入先用解毒雄黄丸醋化灌
之痰出更灌薑汁服前藥無不神驗若用膽􁧢酸寒㸃
過者皆不治盖邪鬰不出故也以上治法内經秘㫖救
生之良法故録之見醫學綱目
　　　治驗
廷評張汝翰患喉痛日晡益甚此氣血虚而有熱用八
珍湯而愈後每入房發熱頭痛用補中益氣加麥門五
味及六味丸常服後不復作
秋官葉常蕃素隂虚因怒忽喉腫寒熱頭痛項强目
直小便自出此皆肝火之症肝主筋膜火主腫脹火旺
則血涸筋攣目係𦂳急頸項如拔隂挺痿痺則小便自
遺遂刺患䖏出毒血用四物柴胡山梔𤣥参甘草而甦
再用六味丸料以生肝血滋腎水諸症悉愈
太守葉(缺/)　咽喉腫痛痰涎不利手足發熱喜冷飲食
用清咽利膈湯二劑不應刺少商穴喉少寛痰從鼻出
如膠患處出紫血稍寛至七日咳出穢膿而愈
一儒者三塲畢忽咽喉腫閉不省人事喘促痰湧汗出
如水肢體痿軟脉浮大而數此飲食勞役無根虚火上
炎用補中益氣加肉桂一劑頓甦
義士顧克眀咽喉作痛至夜發熱此肝腎隂虚之熱用
四物加酒炒黒黄栢知母麥門五味治之而愈後因勞
咽喉腫閉刺患處出血用桔梗湯吐痰而消至仲夏乾
咳聲嘶作渴發熱日晡足熱用滋腎丸加減八味丸間
服三月餘喜其年富謹疾得愈
　　　喉痛六(附乳蛾懸癰楊梅瘡/)
丹溪先生云咽痛屬血虚用四物加竹􁏏隂虚火上炎
者必用𤣥参氣虚加人参竹􁏏又云咽喉腫痛有隂虚
陽氣飛越痰結在上者脉必浮大重取必澁去死為近
宜人参一味濃煎細細飲之如作實症治之禍在反掌
此發前人未發救無窮之夭枉余更以上焦風熱積熱
及膀胱隂虚等症一二扵後
　　　治驗
通府李朝用咽喉腫痛口舌生瘡此上焦風熱先用荆
防敗毒散二劑喉痛漸愈又以𤣥参升麻湯口舌遂愈
地官黄比盤喉痛作渴飲冷大便不通此上下表裏實
熱用防風通聖散治之頓愈
地官胡誠甫咽喉燥痛此腎經膀胱虚熱用四物加黄
栢知母𤣥参四劑少愈更以人参固本丸一劑不復發
職方盧抑齋咽喉腫痛两目矇眛小便赤濇此膀胱濕
熱用四苓散加黄栢黄連知母茵蔯防己治之而頓愈
又用六味地黄丸而痊
儒者王文逺咽喉腫痛口舌生瘡勞則愈甚余為脾肺
氣虚膀胱有熱以補中益氣加𤣥参酒炒黒黄栢知母
稍愈乃去黄栢知母加山茱山藥乃瘥
一儒者年踰五十咽喉痛服涼藥或過勞痛愈甚此中
氣虚熱以補中益氣加炒黒芩連四劑而愈乃去芩連
又數劑全愈
一儒者脚發熱則咽喉作痛内熱口乾痰涎上湧此腎
經虧損火不歸經用補中益氣加麥門五味及加減八
味丸而全愈
一老人咽喉痛小便數而赤日晡尤甚此膀胱隂虚當
滋化源以補中益氣加酒炒黒黄栢知母二味四劑咽
痛稍可乃去二味加以山茱山藥麥門五味頓愈
一男子咽喉腫痛藥不能下針患䖏出紫血少愈以破
棺丹噙化更用清咽利膈散而愈
一男子素善飲咽喉作痛内熱作渴小便不利飲食如
常此膀胱積熱用四苓散加茵蔯大黄四劑諸症漸退
又用清心蓮子飲而安
一星士勞而入房喉痛漸閉痰涎上湧四肢乍熱此隂
虚陽氣飛揚用補中益氣加附子煎灌而愈
憲副姜時川癸卯冬就診于余右寸浮數有力口中有
瘡余曰此胃火傳扵肺也當薄滋味慎起居甲辰秋復
就診尺脉洪數而無力余曰此肺金不能生腎水宜静
養以滋化源彼云今喉間及耳内不時燥痛肢體不時
發熱若無根之火殞無疑矣後謂劉古峽云立齋謂我
之病可疑至乙巳孟春古峽謂余曰姜公之病已如尊
料遂同余往視喉果腫潰脉愈洪大或用㵼火之藥反
速其歿
雲間吳上舎年踰五十咽喉腫痛或針去血神思雖清
尺脉洪數而無倫次按之微細如無余曰有形而無痛
陽之類也當峻補其隂今反傷隂血必死已而果歿盖
此症乃腎氣虧損無根之火炎上為患惟加減八味丸
料煎服使火歸源庶㡬可救
府庠歸雲橋之内産後患喉痛服清熱等劑益甚余診
之屬膀胱經血虚也盖膀胱之内脉上行至頸而還用
八珍湯加牡丹皮柴胡酒炒黒黄栢二劑而愈
嘉靖辛丑仲秋大方憑几執筆就書咽喉間偶有痰涎
遂左顧吐之口未及合而頸骨如摧莫能轉視至夜增
劇夜發盗汗手足麻冷卧起必藉人扶持稍動則痛連
心腹苦楚萬狀不可勝數如是者三四日得立齋先生
視之曰此怒動肝火膽得火而筋攣縮以六味地黄丸
料山梔子柴胡以清肝火生膽血一劑未竟日而談笑
舉動一一如常矣接見賔從俱以為前日之病者罔
也先生之神妙類多若此惜乎不肖踈怠蹇拙不能盡
述姑以其親試者筆之以為眀驗耳吳門晚學生沈大
方履文再頓首謹書
一婦人喉間作痛两月後而潰徧身筋骨作痛余以為楊
梅瘡毒先以萆薢湯數劑而平更以四物加萆薢黄茋
二十餘劑諸症悉退
一彌月小兒口内患之後延徧身年餘不愈以萆薢為
末乳汁調服母以白湯調服月餘而愈餘見保嬰粹要
一男子先患喉痛後發楊梅瘡用輕粉等劑愈而復發
仍服前藥後又大發上腭潰爛與鼻相通臂腕數顆其
狀如桃大潰年餘不斂虚症悉見余以萆薢湯為主兼
以健脾之劑月餘而安餘見外科樞要
　　　諸骨稻榖髪鯁七
治諸骨鯁用葶麻根杵爛丸彈子大將所鯁物煎湯化
下
一方魚骨鯁用細茶五倍子等分為末吹入咽喉立愈
一方以犬弔一足取其涎徐徐嚥之即消
又方白蕚花根搗爛取汁徐徐嚥之不可着牙
治稻芒糠榖鯁喉將鵝弔一足取涎徐徐嚥下即消
治吞釘鐵金銀銅錢等物但多食肥羊脂諸般肥肉等
味隨大便而下
一方吞錢燒炭末白湯調服數匙即出　或服蜜升許
或食茨菇其錢自化
治吞髪繞喉不出取自亂髪作灰白湯調服一錢
治吞鐵或針用餳糖半斤濃煎艾汁調和服之
一方磁石磨如棗核大鑚眼以線穿令吞喉間針自引
出或吞銀錢金銅鐵磁石須隂陽家用驗者
　　　治諸鯁呪法八
子和云大凡魚骨麥芒一切竹木刺鯁于喉間及髪絆
不能下用道蔵經中一呪法取東方無根水一碗先以
左手結三台印將水置印上後將右手持一劍訣于水
上虚書一龍字宻呪九遍
呪曰吾從東方來路傍一池水水裏一條龍九頭十八
尾問君治何物専用此間水連誦九遍患者飲之即愈
　　　誤吞水蛭九
治誤吞水蛭食蜜即愈試以活蛭投蜜中即化為水屢
驗一書云井中生蛭以白馬骨投之即無試之亦驗夫
蛭即螞蝗也雖死為末見水復活人吞之為害不小治
以前法無不愈者
　　　諸蟲入耳十
治百蟲入耳用藍汁灌之或葱汁尤良或緒肉少許炙
香置耳孔邉亦出或用細蘆管入耳内口吸之蟲隨出
蜒蚰入耳以鹽少許搽耳内即化為水
蜈蚣入耳以雞肉置耳邉自出凡蟲毒入腹作脹飲好
酪二升許化為水而毒亦消矣
　　　蛇入七竅及蟲咬傷十一
凡蟲入七竅劈開蛇尾納川椒數粒以紙封之其蛇自
出更間人参湯飲之或因酒食蒜以解内毒如被蛇咬
食蒜飲酒更用蒜杵爛塗患處加艾扵蒜上灸之其毒
自解凡蟲毒傷並效
　　　男女體氣十二
治腋氣五更時用精猪肉二大片以甘遂末一两拌之
挾腋下至天眀以生甘草一两煎湯飲之良久瀉出穢
物須在荒野之䖏則可恐穢氣𫝊人故也依法三五次
即愈虚弱者間日為之其他蜜陀僧胡粉之類皆塞竅
以治其末耳
　　　附方并註
清胃散　治胃火血燥唇裂或為繭唇或牙齦潰爛作
　痛
　　黄連(炒/)生地黄　升麻(各一/錢)牡丹皮(八/分)當歸(一錢/二分)
　右水煎服
加味清胃散　即前散加芎芍柴胡治脾胃肝膽經熱
柴胡清肝散　治肝經怒火風熱𫝊脾唇腫裂或患繭
　唇
　　柴胡　黄芩(炒各/一錢)黄連(炒/)山梔(炒各/七分)當歸(一/錢)川芎
　　(六/分)生地黄(一/錢)升麻(八/分)牡丹皮(一/錢)甘草
　右水煎服若脾胃弱去芩連加白术茯苓
濟隂地黄丸　治隂虚火燥唇裂如繭
　　五味子　麥門冬　當歸　熟地黄(自製/杵膏)肉蓯蓉
　　　山茱茰(去/核)乾山藥　枸杞子　甘艸　菊花
　　巴㦸肉(各等/分)
　右為末煉蜜丸桐子大每服七八十丸空心食前白
　湯送下
歸脾湯(一名濟生/歸脾湯)治思慮傷脾血耗唇皺及氣鬰生瘡
　咽喉不利發熱便血盗汗晡熱等症
　　人参　白术　茯苓　黄茋(炒/)當歸　龍眼肉
　　逺志　酸棗仁(炒各/一錢)木香　甘草(各三/分)
　右水煎服
加味歸脾湯　即前方加柴胡丹皮山梔治思慮動脾
　火元氣損傷體倦發熱飲食不思(闕/)血牙疼等症
補中益氣湯　治中氣傷損唇口生瘡或齒牙作痛惡
　寒發熱肢體倦怠食少自汗或頭痛身熱煩燥作渴
　氣喘脉大而虚或微細軟弱
　　人参　黄茋(炒/)甘草(各錢/五分)白术　當歸　橘紅(各/一)
　　(錢/)柴胡　升麻(各五/分)
　右姜棗水煎服
羌活散　治風熱𫝊脾唇口瞤皺或頭痛目眩或四肢
　浮腫如風狀
　　羌活　茯苓　薏苡仁(各等/分)
　右每服三五錢水煎入竹􁏏一匙服
人参理中湯　治口舌生瘡飲食少思大便不實或畏
　寒惡熱作嘔腹痞此中氣不足虚火上炎
　　人参　白术　乾薑(炮/)甘草(炙各/等分)
　右每服五七錢或一两水煎服
附子理中湯　治症同上但四肢逆冷或嘔吐泄㵼
　　附子　人参(各二/錢)茯苓　白芍藥(各三/錢)白术(四/錢)
　右水煎服
香砂六君子湯　治口舌生瘡服凉葯過多以致食少
　作嘔或中氣虚熱所致
　　人参　白术　茯苓　半夏　陳皮(各一/錢)甘草(炒/六)
　　(分/)藿香　宿砂仁(炒各/八分)
　右薑水煎
人参安胃散　治胃經虚熱口舌生瘡喜熱飲食
　　甘草(炙/)陳皮(各五/分)人参　白茯苓(各一/錢)黄芩(二/錢)黄
　　連(三/)芍藥(七/分)
　右水煎服
七味白术散　治虚熱口舌生瘡不喜飲冷吐㵼口乾
　　人参　白术　木香　白茯苓　甘草(炙/)藿香(各/五)
　　(分/)乾葛(一/錢)
　右水煎服
四君子湯　治口舌生瘡脾胃虚弱飲食少思肚腹不
　利
　　人参　白术　茯苓(各一/錢)甘草(炙五/分)
　右薑棗水煎服
六君子湯　治胃氣虚熱口舌生瘡或寒涼尅伐食少
　吐㵼
　　人参　白术　茯苓(各一/錢半)陳皮　半夏　甘草(各/一)
　　(錢/)
　右薑棗水煎服
二陳湯　治脾胃虚弱口舌生瘡或中脘停痰嘔吐惡
　心飲食少思等症
　　陳皮　茯苓　半夏(各一/錢半)甘草(炙五/分)
　右薑棗水煎服
葛花解酲湯　治酒積口舌生瘡或嘔吐泄㵼
　　白豆蔲　縮砂仁　葛花(各五/分)木香(二/分)青皮(二/分)陳
　　皮　茯芩　猪苓　人参　白术　神麯(炒/)澤㵼
　　乾薑(各三/分)
　右水煎服得微汗酒病去矣
龍胆瀉肝湯　治口苦或生瘡
　　柴胡(一/錢)黄芩(七/分)甘草　人参　天門冬(去/心)黄連(炒/)
　　山梔(炒/)龍膽草(酒拌/炒焦)麥門冬　知母(各五/分)五味子
　　(二/分)
　右水煎服
小柴胡湯　治肝膽經風熱侮脾土唇口腫痛或寒熱
　往來或日晡發熱或潮熱身熱或怒而發熱脇痛甚
　者轉側不便两脇痞滿或㵼利咳𠻳或吐酸苦水
　　柴胡(一/錢)黄連(一錢/半)半夏　人参(各一/錢)甘草(炙五/分)
　右薑棗水煎服怒動肝火牙齒痛寒熱加山梔黄連
梔子清肝散　治三焦及足少陽經風熱口舌生瘡或
　耳内作痒出水疼痛或胸間作痛或寒熱往來
　　柴胡　山梔　丹皮(各一/錢)茯苓　川芎　芍藥
　　牛蒡子(炒/)當歸(各七/分)甘草(五/分)
　右水煎服
人参敗毒散(加防風荆芥名/荆防敗毒㪚)治一切表症瘡瘍焮痛發
　寒熱或拘急頭痛脉細有力者
　　人参　羌活　獨活　柴胡　前胡　茯苓　川
　　芎　桔梗　枳殻　甘草(各一/錢)
　右水煎服
奪命丹　治喉閉或疔瘡發大毒或麻木或嘔吐重者
　昏憒若疔毒牙闗𦂳急用三五丸為末水調灌下有
　奪命之功
　　蟾酥(乾者/酒化)輕粉(各五/分)枯白􁧢　寒水石(煅/)銅緑
　　乳香　沒藥　麝香(各一/錢)硃砂(三/錢)蝸牛(二十箇另/研無亦效)
　右為細末用蝸牛或酒糊為丸如菉豆大每服一二
　丸温酒或葱湯下
東垣白芷湯　治大寒犯腦牙齒疼痛
　　麻黄　草豆蔲(各一/錢)黄茋　升麻(各二/錢)吴茱茰
　　白芷(各四/分)當歸　熟地黄(各五/分)藁本(三/分)桂枝(二分/半)
　　羌活(八/分)
　右另為末和匀搽之
東垣牢齒散　治牙齦露肉牙疳腫痛或牙齒動揺欲
　落或牙齒不長牙黄口臭
　　升麻(四/两)羌活　地骨皮(各一/两)膽草(一两半/酒浸)
　右為末以温水潄口每用少許擦之
獨活散　治風毒牙痛或齒齦腫痛
　　獨活　羌活　川芎　防風(各五/錢)細辛　荆芥
　　薄荷　生地黄(各二/錢)
　右每服三五錢水煎潄嚥
謙甫加減瀉白散　治膏粱醇酒勞心過度肺氣有傷
　以致氣出腥臭涕唾稠粘咽嗌不利口苦乾燥
　　桑白皮(二/錢)地骨皮　片黄芩　甘草(炙各/一錢)知母(七/分)
　　五味子(十/粒)麥門冬(五/分)桔梗(一/錢)
　右薑棗水煎服
犀角升麻湯　治陽眀經風熱牙疼或唇頰腫痛
　　犀角(鎊/)升麻　防風　羌活(各一/錢)白附子(五/分)川芎
　　　白芷　黄芩(各七/分)甘草(三/分)
　右水煎熟入犀末服
𤣥参升麻湯　治心脾壅熱口舌生瘡或木舌重舌或
　两頰腫痛
　　𤣥参　赤芍藥　升麻　犀角(鎊/)桔梗　貫仲
　　黄芩(炒各/一錢)甘草(五/分)
　右水煎服
二黄丸　治實熱口舌生瘡作渴喜冷或齒齦腫痛等
　症
　　黄芩　黄連　黄栢(各等/分)
　右為末水糊丸桐子大每服七八十丸白湯下
安腎丸　治腎虚牙痛腰疼
　　補骨脂(炒/)葫蘆芭(炒/)茴香(炒/)川練子肉(炒/)續斷(炒/各)
　　(三/两)桃仁　杏仁(炒/)山藥　茯苓(各二/两)
　右為末蜜丸桐子大每服五十九空心鹽湯下
八味丸　治腎氣虚寒牙齒作痛面色黧黒精神憔痩
　脚膝無力飲食少思或痰氣上升小便頻數齒不堅
　固或口舌糜爛畏飲冷水即後方每料加肉桂附子
　各一两
六味丸(加五味肉桂各一/两名加減八味丸)治腎經虚熱齒不固宻或作
　疼痛或發熱渴淋痰氣壅𠻳頭暈眼花咽燥唇裂腰
　腿痿軟自汗盗汗便血諸血失瘖水泛為痰之聖藥
　血虚發熱之神劑
　　茯苓(四/两)熟地(八两/杵膏)山茱茰(肉/)乾山藥(各四/两)牡丹皮
　　　澤㵼(各三/两)
　右為末入地黄煉蜜丸桐子大每服七八十丸空心
　食前滚湯下地黄須自製
滋腎丸　治腎經隂虚齒痛或蘇蝕色黒日晡發熱脚
　膝無力小便不利肚腹脹滿(詳見内/科摘要)
　　肉桂(二/錢)知母　黄栢(各酒炒/二两)
　右為末水丸桐子大每服二百丸空心白滚湯下
清心蓮子飲　治口舌生瘡煩躁作渴小便赤澁口乾
　便濁夜間安静晝則舉發此熱在血分
　　黄芩　石蓮　茯苓　黄茋(炒/)柴胡　人参(各一/錢)
　　麥門冬　地骨皮　車前子(炒/)甘草(各一/錢半)
　右水煎服
還少丹　治脾腎虚弱牙齒作痛或不堅固又補虚損
　生肌體進飲食之聖藥
　　肉蓯蓉　逺志(去/心)茴香　巴㦸(去/心)乾山藥　枸杞
　　子　熟地黄　石菖蒲　山茱茰(去/核)杜仲(去皮/薑製)牛
　　膝　楮實子(炒/)五味子　白茯苓(各等/分)
　右為末棗肉并蜜丸桐子大每服七十丸温酒日三
　服
羌活附子湯　治冬月大寒犯腦令人腦齒連痛名曰
　腦風為害甚速非此莫能救
　　麻黄(去/節)黒附子(炮各/三)羌活　蒼术(各五/分)黄茋(一/分)防
　　風　甘草　升麻　白殭蠶(炒/)黄栢　白芷(各三/分)
　　佛耳草(有寒𠻳者用/之如無不用)
　右水煎服
十全大補湯　治氣血俱虚牙齒腫痛或口舌生瘡或
　惡寒發熱自汗盗汗食少體倦或寒熱作渴頭痛眩
　暈或似中風之症
　　白茯苓　人参　當歸　白术　黄茋　川芎
　　白芍藥(炒/)熟地黄(生者/自製)甘草(炙各/一錢)肉桂(五/分)
　右薑棗水煎服
八珍湯　治氣血俱虚口舌生瘡或齒齦腫潰惡寒發
　熱或煩燥作渴胸脇作脹或便血吐血盗汗自汗等
　症
　　人参　白术　白茯苓　當歸　川芎　白芍藥
　　　熟地(各/錢)一甘草(炙五/分)
　右為棗水煎服
越鞠丸　治六鬰牙齒痛口瘡或胸滿吐酸飲食少思
　　蒼术(炒/)神麯(炒/)香附子　山查　山梔(炒/)撫芎
　　麥芽(炒各/等分)
　右為末水調神麯丸桐子大每服五七十丸滚湯
　下
四物湯(加牡丹皮柴胡山/梔名加味四物湯)治血虚發熱口舌生瘡或牙
　齦腫潰或日晡發熱煩燥不安或因怒而致
　　當歸　熟地(各三/錢)芍藥　川芎(各一/錢)
　右水煎服
當歸補血湯　治口舌生瘡血氣俱虚熱渴引飲目赤
　面紅其脉洪大而虚重按全無
　　黄茋(炙一/錢)當歸(酒製/二錢)
　右水煎服
元戎四物二連湯　治血虚發熱口舌生瘡或晝寒夜熱
　　當歸　生地黄　白芍藥　川芎　黄連　胡黄
　　連(各一/錢)
　右水煎服
犀角地黄湯　治火盛血妄行或吐衂或下血
　　犀角(鎊/)生地黄　白芍藥　黄芩　牡丹皮　黄
　　連(各一/錢)
　右水煎熱入犀末服若因怒而患加柴胡山梔
當歸六黄湯　治隂虚内熱盗汗
　　當歸　熟地黄(自/製)生地黄　黄茋(炒/)黄連(炒/黒)黄芩
　　(炒/黒)黄栢(炒黒各/一錢)
　右水煎服
逍遥散　治血虚有熱口舌生瘡或口燥咽乾發熱盗
　汗食少嗜卧
　　甘草(炙/)當歸　芍藥(炒/)茯苓　白术(炒/)柴胡(各一/錢)
　右水煎服
加味逍遥散　治肝脾有火血虚即前方加山梔丹皮
謙甫解毒雄黄丸　治纒喉風腫閉或卒倒死牙闗𦂳
　急
　　雄黄(一/錢)鬰金(一/分)巴豆(十四粒/去油皮)
　右為末醋糊丸菉豆大用熱茶送下七丸吐頑痰立
　甦末吐再服若死而心頭猶熱灌下更生
謙甫龍麝聚聖丹　治心脾客熱咽喉腫痛或成癰不
　消或舌本腫脹口舌生瘡
　　川芎(一/两)生地黄　犀角(鎊/)羚羊角　琥珀　𤣥参
　　　連翹(各五/錢)人参　赤茯苓　馬牙硝　片腦
　　麝香(各三/錢)桔梗　升麻(各五/分)鉛白霜(五/錢)硃砂　牛
　　黄(各二/錢)南碙砂(一/两)金箔(五十/片)
　右為末蜜丸龍眼大金箔為衣薄荷湯化下或噙嚥
　之
拔萃桔梗湯　治熱腫喉痺
　　桔梗　甘草　連翹　山梔　薄荷　黄芩(各一/錢)
　右入竹葉水煎服
無擇玉屑無憂散　治喉風痰壅或口舌生瘡或骨鯁
　不下
　　𤣥参　管仲　滑石　縮砂仁　黄連　甘草
　　茯苓　山豆根　寒水石(煨/)硼砂(各三/錢)荆芥穂(各/五)
　　(錢/)
　右為末每服一錢清水調下此藥又去邪辟瘟止渴
甘桔湯　治咽喉腫痛
　　甘草(六/錢)苦梗(三/錢)
　右水煎服
白虎湯　治胃熱作渴暑熱尤效
　　知母　石膏(各二/錢)粳米(半/合)
　右水煎服
調胃承氣湯　治中熱大便不通咽喉腫痛或口舌生
　瘡
　　大黄(一/两)甘草(一錢/五分)芒硝(四錢/五分)
　右每服五七錢水煎
桃仁承氣湯(加當歸一錢名/當歸承氣湯)治瘀血停滯腹内作痛或
　發熱發狂大便秘結
　　桂枝　芒硝　甘草(炙各/一錢)大黄(二/錢)桃仁(五十粒去/皮尖研)
　右水煎空心服
清熱補氣湯　治中氣虚熱口舌如無皮狀或發熱作
　渴
　　人参　白术　茯苓　當歸(酒/拌)芍藥(炒各/一錢)升麻
　　五味子　麥門冬　𤣥参　甘草(炙各/五分)
　右水煎服如不應加炮薑更不應加附子
清熱補血湯　治口舌生瘡體倦少食日晡益甚或目
　濇
　　當歸(酒/拌)川芎　芍藥(各一/錢)熟地黄(酒拌/一錢)
　　知母　五味子　麥門冬(各五/分)𤣥参(七/分)柴胡　牡
　　丹皮(各五/分)
　右水煎服如不應用補中益氣湯加五味治之
清熱化痰湯　治上焦有熱痰盛作渴口舌腫痛
　　貝母　天花粉　枳實(炒/)桔梗(各一/錢)黄芩　黄連
　　(各錢/二分)𤣥参　升麻(各七/分)甘草(五/分)
　右水煎服
升麻柴胡湯
　　芍藥　柴胡　山梔子　升麻　木通(各一/两)黄芩
　　　大青　杏仁(各五/錢)石膏
　右每服四五錢水煎
涼膈散　治實熱口舌生瘡牙齒作痛或喉舌腫痛便
　溺秘赤或狂言妄語大便秘結
　　大黄　朴硝　甘草(各/两)一連翹(四/两)山梔　黄芩
　　薄荷葉(各一/两)
　右為末每服五七錢水煎服如未應當加之
防風通聖散　治風熱熾盛口舌生瘡大便秘結或發
　熱煩躁瘡毒作痒等症
　　防風　當歸　川芎　芍藥　大黄　芒硝　連
　　翹　薄荷　麻黄　桔梗　石膏　黄芩(各一/两)白
　　术　山梔子　荆芥(各二/錢半)甘草(二/两)滑石(三/两)
　右每服五七錢水煎或為末白湯調下
清咽利膈湯　治積熱咽喉腫痛痰涎壅盛煩躁飲冷
　大便秘結
　　金銀花　防風　荆芥　薄苛　桔梗(炒/)黄芩(炒/)
　　黄連(炒各/錢半)山梔子(炒/研)連翹(各一/錢)𤣥参　大黄(煨/)
　　朴硝　牛蒡子(研/)甘草(各七/分)
　右水煎服
金鑰起　治喉閉喉風痰涎壅塞
　　熖硝(一两/五錢)硼砂(五/錢)腦子(一/字)白殭蠶(一/錢)雄黄(二/錢)
　右各為末以竹管吹患䖏痰涎即出如痰雖出咽喉
　不利急針患處以去惡血
潤喉散　治氣鬰咽喉閉塞
　　桔梗(二两/五錢)粉草(四/錢)草紫荷車(四/錢)香附(三/錢)百藥煎(一/錢)
　　(五/分)
　右為末敷口内
又方薄荷葉蓬砂各五錢氷片一錢為末吹患䖏甚效
破棺丹(一名通/闗散)治咽喉腫痛水榖不下
　　青鹽　白礬　碙砂(各等/)
　右為末吹患處有痰吐出
小續命湯　治隂毒喉痺
　　麻黄(五/分)防風　芍藥　白术　人参　川芎　附
　　子(生/)防己　黄芩(各二/分)桂枝　甘草(各五/分)
　右水煎服
仲景半夏湯治傷寒喉中生瘡不能發聲
　　半夏　桂枝　甘草(各等/分)
　右每服七八錢水煎候冷細細嚥之
萆薢散(一名換肌/消毒散)治楊梅瘡不拘初起潰爛或發扵舌
　間喉間並效
　　當歸　白芷　皂角刺　薏苡仁(各二/錢)白蘚皮
　　木𤓰(不犯/鉄器)木通　金銀花(各七/分)甘草(五/)萆薢(一名/土茯)
　　(苓又名冷/飯團五錢)
　右水煎服
清咽消毒散　治咽喉瘡腫痰涎壅盛或口舌生瘡大
　便秘結即荆防敗毒散加芩連硝黄
人参固本丸　治肺氣燥熱小便短赤或肺氣虚熱小
　便濇滯如淋此治虚而有火之聖藥也
　　生地黄(酒/拌)天門冬(去/心)麥門冬(去心各/一两)人参(五/錢)熟地
　　黄(用生者酒拌/銅器蒸半日)
　右除人参為末餘藥搗膏加煉蜜少許丸桐子大每
　服五十丸空心鹽湯或温酒下中寒人不可服
刺少商穴法　穴在手大指内側去爪甲針如韮葉刺
　入二分許以手自臂勒至刺處出血即消若膿成者
　必須針患處否則不治
　
　
　
　
　薛氏醫案卷十
欽定四庫全書
　薛氏醫案卷十一
　　　　　　　　　　　　　明　薛已　撰
　　正體類要上
　　　正體主治大法
一脇肋脹痛若大便通和喘咳吐痰者肝火侮肺也用
小柴胡湯加青皮山梔清之若胸腹脹痛大便不通喘
咳吐血者瘀血停滯也用當歸導滯散通之内經云肝
藏血脾綂血葢肝屬木生火侮土肝火既熾肝血必傷
脾氣必虚宜先清肝養血則瘀血不致凝滯肌肉不致
遍潰次壮脾健胃則瘀肉易潰新肉易生若行尅伐則
虚者益虚滯者益滯禍不旋踵矣
一肚腹作痛或大便不通按之痛甚瘀血在内也用加
味承氣湯下之既下而痛不止按之仍痛瘀血未盡也
用加味四物湯補而行之若腹痛按之不痛血氣傷也
用四物湯加參茋白术補而和之若下而胸脇反痛肝
血傷也用四君芎歸補之既下而發熱陰血傷也用四
物參术補之既下而惡寒陽氣傷也用十全大補湯補
之既下而惡寒發熱氣血俱傷也用八珍湯補之既下
而泄㵼脾腎傷也用六君肉果破故紙補之若下後手
足俱冷昏憒出汗陽氣虚寒也急用參附湯吐瀉手足
俱冷指甲青者脾腎虚寒之甚也急用大劑參附湯口
噤手撒遺尿痰盛唇青體冷者虚極之壊症也急投大
劑參附湯多有得生者
一肌肉間作痛營衞之氣滯也用復元通氣散筋骨作
痛肝腎之氣傷也用六味地黄丸内傷下血作痛脾胃
之氣虚也用補中益氣湯外傷出血作痛脾肺之氣虚
也用八珍湯大凡下血不止脾胃之氣脱也吐瀉不食
脾胃之氣敗也苟預為調補脾胃則無此患矣
一作痛若痛至四五日不減或至一二日方痛欲作膿
也用托裏散若以指按下復起膿已成也刺去其膿痛
自止若頭痛時作時止氣血虚也痛而兼眩屬痰也當
生肝血補脾氣
一青腫不消用補中益氣湯以補氣腫黯不消用加味
消遥散以散血若焮腫脹痛瘀血作膿也以八珍湯加
白芷托之若膿潰而反痛氣血虚也以十全大補湯補
之若骨􁀙接而復脱肝腎虚也用地黄丸腫不消青不
退氣血虚也内用八珍湯外用葱熨法則瘀血自散腫
痛自消若行血破血則脾胃愈虚運氣愈滯若敷貼涼
藥則瘀血益凝内腐益深致難收拾
一發熱若出血過多或潰膿之後脈洪大而虚重按全
無此陰虚發熱也用當歸補血湯脈沉微按之軟弱此
陰盛發躁也用四君薑附若發熱煩躁肉瞤筋惕亡血
也用聖愈湯如汗不止血脱也用獨參湯其血脱脈實
汗後脈躁者難治細小者易治外臺秘要云陰盛發躁
欲坐井中用附子四逆湯加葱白王太僕先生云凡熱
來復去晝見夜伏夜見晝伏不時而動者名曰無火此
無根之虚火也
一作嘔若因痛甚或因尅伐而傷胃者用四君當歸半
夏生薑或因忿怒而肝傷者用小柴胡湯加山梔茯苓
若因痰火盛用二陳薑炒黄連山梔若因胃氣虚用補
中益氣湯生薑半夏若出血過多或因潰後用六君子
湯加當歸
一喘咳若出血過多面黒胸脹或胸膈痛而發喘者乃
氣虚血乘於肺也急用二味參蘇飲若咳血衂血者乃
氣逆血藴於肺也急用十味參蘇飲加山梔芩連蘇木
一作渇若因出血過多用四物參术如不應用人參黄
茋以補氣當歸熟地以養血若因潰後用八珍湯若胃
熱傷津液用竹葉黄茋湯胃虚津液不足用補中益氣
湯胃火熾盛竹葉石膏湯若煩熱作渇小便淋濇乃腎
經虚熱非地黄丸不能救
一出血若患處或諸竅出者肝火熾盛血熱錯經而妄
行也用加味逍遥散清熱養血若中氣虚弱血無所附
而妄行用加味四君子湯補益中氣或元氣内脱不能
攝血用獨參湯加炮薑以回陽如不應急加附子或血
藴於内而嘔血用四物加柴胡黄芩凡損傷勞碌怒氣
肚腹脹悶誤服大黄等藥傷陽絡則為吐血衂血便血
尿血傷陰絡則為血積血塊肌肉青黯此臟腑虧損經
隧失職急補脾肺亦有生者但患者不悟此理不用此
法惜哉
一手足傷損若元氣虚弱或不戒房勞或妄行攻伐致
死肉上延或腐而不痛黑而不脱者當大補元氣庶可
保生若手足節􁀙斷去者無妨骨斷筋連不急剪去若
侵及好肉則不治若預為調補脾氣則無此患大凡膿
瘀内焮者即針之而投托裏散或口噤遺尿而似破傷
風者急用十全大補湯加附子多有生者
一腐肉不潰或惡寒而不潰用補中益氣湯發熱而不
潰用八珍湯若因尅伐而不潰者用六君子湯加當歸
其外皮黒堅硬不潰者内火蒸炙也内服八珍湯外塗
當歸膏其死肉不能潰或新肉不能生而致死者皆失
於不預補脾胃也
一新肉不生若患處夭白脾氣虚也用六君芎歸患處
緋赤陰血虚也用四物參术若惡寒發熱氣血虚也用
十全大補湯膿稀白而不生者脾肺氣虚也用補中益
氣湯膿稀赤而不生者心脾血虚也用東垣聖愈湯寒
熱而不生肝火動也用加味逍遥散晡熱而不生肝血
虚也用八珍牡丹皮食少體倦而不生脾胃氣虚也用
六君子湯膿穢而不生者陰虚邪火也用六味地黄丸
四肢困倦精神短少而不生者元氣内傷也用補中益
氣湯如夏月用調中益氣湯作㵼用清暑益氣湯秋令
作㵼用清燥湯
一傷重昏憒者急灌以獨參湯雖内瘀血切不可下急
用花蕋石散内化之恐因瀉而亡陰也若元氣虚甚者
尤不可下亦用以前散化之凡瘀血在内大小便不通
用大黄朴硝血凝而不下者急用木香肉桂末三二錢
以熱酒調灌服血下乃生如怯弱之人用硝黄須加肉
桂木香同煎假其熱以行其寒也
一大便秘結若大腸血虚火熾者用四物湯送潤腸丸
或以猪膽汁導之若腎虚火燥者用六味地黄丸腸胃
氣虚用補中益氣湯
一傷損症用黑羊皮者葢羊性熱能補氣也若杖瘡傷
甚内肉已壊欲其潰者貼之成膿固速苟内非補劑壮
其根本毒氣不無内侵外非砭刺泄其瘀穢良肉不無
傷壊若受刑輕外皮破傷者但宜當歸膏敷貼更服四
物芩連柴胡山梔白术茯苓又丁痂不結傷肉不潰死
血自散腫痛自消若槩行罨貼則醖釀瘀毒矣
一跳躍搥胷閃挫舉重勞役恚怒而胷腹痛悶喜手摸
者肝火傷脾也用四君柴胡山梔畏手摸者肝經血滯
也用四物柴胡山梔桃仁紅花若胸脇作痛發熱晡熱
肝經血傷也用加味逍遥散若胸脇作痛飲食少思肝
脾氣傷也用四君芎歸柴梔丹皮若胸腹脹滿飲食少
思肝脾氣滯也用六君加柴胡芎歸若胸腹不利食少
無寐脾氣鬰結也用加味歸脾湯若痰氣不利脾肺氣
滯也用二陳白术芎歸梔子青皮若咬牙發搐肝旺脾
虚也用小柴胡湯川芎山梔天麻鈎藤鈎或用風藥則
肝血益傷肝火益甚或飲糖酒則腎水益虚肝火愈熾
若用大黄等藥内傷陰絡反致下血少壮者必為痼疾
老弱者多致不起
一破傷風河間云風症善行數變入臟甚速死生在反
掌之間宜急分表裏虚實而治之邪在表者則筋脈拘
急時或寒熱筋惕搐搦脈浮弦用羌活防風湯散之在
半表半裏者則頭微汗身無汗用羌活湯和之傳入裏
者舌强口噤項背反張筋惕搐搦痰涎壅盛胸腹滿悶
便溺閉赤時或汗出脈洪數而弦以大芎黄湯導之既
下而汗仍出表虚也以白术防風湯補之不時灌以粥
飲為善前云乃氣虚未損之法也若膿血太泄陽隨陰散
氣血俱虚而類前症者悉宜大補脾胃切忌祛風之藥
一發痙仲景云諸痙項强皆屬於温又云太陽病𤼵
汗大多致痙風病下之則痙復發汗則拘急瘡家發汗
則痙是汗下重亡津液所致有汗而不惡寒曰柔痙以
風能散氣也宜白术湯加桂心黄茋無汗而惡寒曰剛
痙以寒能澁血也宜葛根湯皆氣血内傷筋無所營而
變非風也杖瘡及勞傷氣血而變者當補氣血未應用
獨參湯手足冷加桂附緩則不救
　　　撲傷之症治驗
　　　　血脱煩躁
有一患者兩脇脹悶欲欬不欬口覺血腥徧身臀腿脹
痛倦怠不食煩渴脈大此血脱煩躁也與童便酒及砭
患處出死血糜肉甚多忽發熱煩躁汗出投以獨參湯
三劑少止又用補氣血清肝火之藥數劑飲食稍進後
用獨參湯間服諸症悉退飲食頗加但不能多寐以歸
脾湯加山梔竹茹四劑而熟睡因勞心遂煩渇自汗脈
大無力以當歸補血湯二劑而安又以十全大補去川
芎加麥門五味牡丹地骨麻黄根炒浮麥數劑而汗止
死肉且潰又二十餘劑而新肉生
　　　　血虚發躁
有一患者煩躁面赤口乾作渇脈洪大按之如無余曰
此血虚發躁也遂以當歸補血湯二劑即止後日晡發
熱更以四物加柴胡牡丹地骨黄栢知母治之熱退而
瘡斂東垣云發熱惡寒大渇不止其脈大而無力者非
白虎湯症此血虚發躁也宜用當歸補血湯治之裴先
生云肌熱躁熱目赤面紅其脈洪大而虚此血虚也若
誤服白虎湯輕則危重則斃
　　　　氣虚血熱
有一患者頭額出汗熱渇氣短煩躁骨痛瘀肉不潰遂
割去之出鮮血服芩連之藥益甚其脈洪大而微此氣
血俱虚邪火熾盛所致以四物加參茋术炙草少用柴
胡炒芩二劑頭汗頓止又加麥門五味肉桂二劑諸症
悉退後用參茋歸术炒芍熟地麥門五味十餘劑瘀血
潰而膿水稠矣但新肉不生以前藥倍用白术而斂
　　　　瘀血泛注
有一患者瘀血流注腰膂兩足俱黑隨飲童便酒砭出
瘀血糜肉投以小柴胡湯去半夏加山梔芩連骨碎補
以清肝火用八珍茯苓以壮脾胃死肉潰而新肉生後
瘡復潰得靜調治年餘而痊
有一患者瘀血攻注陰囊潰而成漏膿水清稀所服皆
寒涼之劑診其肝脈短濇餘脈浮而無力此肝木受肺
金尅制又元氣虚不能収斂遂用壮脾胃生氣血之方
元氣少復後終殁於金旺之日
　　　　瘀血作痛
有一患者腫痛發熱作渇汗出余曰此陰血受傷也先
砭去惡穢以通壅塞後用四物柴胡黄芩山梔丹皮骨
碎補以清肝火而愈
有一患者傷處揉散惟腫痛不消余曰此瘀血在内宜
急砭之不從余以蘿蔔自然汁調山梔末敷之破處以
當歸膏貼之更服活血之劑而瘥數年之後但遇天陰
仍作痒痛始知不砭之失
有一患者臀腿黑腫而皮不破但脹痛重墜皆以為内
無瘀血惟敷凉藥可以止痛余診其尺脈濇而結此因
體肥肉厚瘀血蓄深刺去即愈否則内潰有爛筋傷骨
之患余入針四寸漂黒血數升腫痛遂止是日發熱惡
寒煩渇頭痛此氣血俱虚而然也以十全大補之劑遂
瘥
　　　　肝火作痛
有一患者瘀血内脹焮痛發熱口乾作渇飲食不甘四
肢倦怠余曰此肝火熾盛脾土受制故患前症喜其禀
實年壮第用降火清肝活血之劑而愈
　　　　肝火忿怒
有一患者患處脹痛悲哀忿怒此厥隂之火為七情激
之而然耳遂砭去瘀血以小柴胡湯加山梔黄連桔梗
而安後用生肝血養脾氣之藥瘡潰而斂
　　　　肝火脇脹
有一患者患處脹痛發熱欲嘔兩脇熱脹肝脈洪大余
曰肝火之症也但令飲童便并小柴胡湯加黄連山梔
歸梢紅花諸症果退此症若左關脈浮而無力以手按
其腹反不脹者此血虚而肝脹也當以四物參苓青皮
甘草之類治之若左關脈洪而有力胸脇脹痛者按之
亦痛此怒氣傷肝之症也以小柴胡芎歸青皮芍藥桔
梗枳殻主之葢此症不必論其受責之輕重問其患處
去血之曾否但被人扭按甚重努力恚怒以傷其氣血
瘀血歸肝多致前症甚則胸脇脹滿氣逆不通或血溢
口鼻卒至不救
　　　　肝膽虚症
有一患者愈後口苦腰脇脹痛服補腎行氣等藥不愈
余按其肝脈浮而無力此屬肝膽氣血虚而然耳用參
茋芎歸地黄白术麥門五味治之而愈
　　　　血虚腹痛
有一患者杖後服四物紅花桃仁大黄等劑以逐瘀血
腹反痛更服一劑痛益甚按其腹不痛余曰此血虚也
故喜按而不痛宜温補之劑遂以歸身白术參茋炙草
二劑痛即止
　　　　氣虚不潰
有一患者瘀血已去飲食少思死肉不潰又用托裏之
藥膿稍潰而清此血氣虚也非大補不可彼不從余强
用大補之劑飲食進而死肉潰但少寐以歸脾湯加山
梔二劑而寐因勞心煩躁作渇脈浮洪大以當歸補血
湯二劑而安
　　　　寒凝不潰
有一患者受刑太重外皮傷破瘀血如注内肉縻爛黯
腫上徹胸背下至足指昏憒不食隨以黒羊皮熱貼患
處灌以童便酒薄粥更以清肝活血調氣徤脾之劑神
思稍蘇始言遍身彊痛又用大劑養血補氣之藥腫消
食進時仲冬瘀血凝結不能潰膿又用大補之劑壮其
陽氣其膿方熟遂砭去洞見其骨塗以當歸膏及服前
藥百餘劑肌肉漸生
　　　　脾虚不斂
有一患者潰而不斂以内有熱毒欲用寒涼之藥余曰
此血氣俱虚而不能斂耳非歸术參茋之類培養脾土
則肌肉何由而生豈可復用寒涼尅伐之藥重損氣血
耶遂用前藥治之而愈
　　　　血虚筋攣
有一患者腹脹嘔吐眩暈用柴胡黄芩山梔紫蘇杏仁
枳殻桔梗川芎當歸赤芍紅花桃仁四劑而定後又出
血過多昏憒目黑用十全大補等藥而蘇時肌肉潰爛
膿水淋漓筋攣骨痛予切其脈浮而濇沉而弱此因氣
血耗損不能養筋筋虚不能束骨遂用養氣血之藥治
之而愈
　　　　腎虚氣逆
有一患者杖瘡愈後失於調理頭目不清服祛風化痰
等藥反眩暈服牛黄清心丸又肚腹疼痛杖痕腫癢發
熱作渇飲食不思痰氣上升以為杖瘡餘毒復作診左
尺脈洪大按之如無予曰此腎經不足不能攝氣歸源
遂用人參黄茋茯苓陳皮當歸川芎熟地山藥山茱茰
五味麥門炙草服之而尋愈後因勞熱渇頭痛倦怠少
食用補中益氣湯加麥門五味而痊
　　　　濕熱乘肝
有一患者愈後腿作痛余意膿血過多瘡雖愈肝經血
氣尚未充實而濕熱乘虚也遂以八珍加牛膝木𤓰蒼
术黄栢防己炙草以祛濕熱養陰血痛漸止乃去防己
黄栢服之遂瘳
　　　　肝經鬱火
有一患者瘀血失砭脹痛煩渇縱飲涼童便渇脹頓止
以蘿蔔細搗塗之瘀血漸散已而患處作癢仍塗之癢
止後口乾作渇小腹引陰莖作痛小便如淋時出白津
此肝經鬱火也遂以小柴胡湯加大黄黄連山梔飲之
諸症悉退再用養血等藥而安夫小腹引陰莖作痛等
症往往誤認為寒症投以熱劑則諸竅出血或二便不
通以及危殆輕亦損其目矣
　　　　痛傷胃嘔
有一患者痛甚發熱嘔吐少食胸膈痞滿用行氣破血
之劑益甚口乾作渇大便不調患處色黯余曰此痛傷
胃氣所致遂以四君當歸炒芩軟柴藿香二劑諸症漸
愈又用大補之劑潰之而瘳
　　　　藥傷胃嘔
有一患者發熱焮痛服寒涼藥更加口乾作渇肚腹亦
痛自以為瘀血欲下之余按其肚腹不痛脈微細而遲
飲食惡寒此涼藥傷胃而然也急用六君加芍藥當歸
炮附子各一錢服之前症益甚反加譫語面赤余意其
藥力未至耳前藥再加附子五分服之即睡覺來諸病
頓退而安
　　　　氣血不損
有一患者瘀血雖去飲食形氣如故但熱渇焮痛膈痞
有痰以小柴胡湯加天花粉貝母桔梗山梔二劑少愈
又加生地歸尾黄芩柴胡山梔花粉而愈余治百餘人
其杖後血氣不虚者惟此一人耳治者審之
　　　　行氣之非
有一患者服行氣之劑胸痞氣促食少體倦色黯膿清
此形氣俱虚之症也先用六君桔梗二劑胸膈氣和後
用補中益氣去升麻加茯苓半夏五味麥門治之元氣
漸復而愈若用前劑戕賊元氣多至不救
　　　　下血之非
有一患者去其患處瘀血用四物柴胡紅花治之焮痛
頓止但寒熱口乾飲食少思用四物白术茯苓柴胡黄
芩花粉四劑寒熱即退用六君芎歸藿香而飲食進腐
肉雖潰膿水清稀以前藥倍用參茋歸术茯苓二十餘
劑腐肉俱潰膿水漸稠悞服下藥一鍾連瀉四次患處
色黯喜其脈不洪數乃以十全大補倍加肉桂麥門五
味數劑肉色紅活新肉漸生喜在壮年易於調理又月
餘而愈否則不救凡杖瘡跌撲之症患處如有瘀血止
宜砭去服壮元氣之劑葢其氣血已損切不可再用行
氣下血之藥復損脾胃則運氣愈難營達於下而反為
敗症怯弱者多致夭枉
　　　　寒藥之非
有一患者腫痛敷寒涼之藥欲内消瘀血反致臀腿俱
冷瘀血併胸腹痞悶余急去所敷之藥以熱童便酒洗
患處服六君木香當歸敷回陽膏臀腿漸温又以前藥
去木香加川芎藿香肉桂四劑瘀血解乃刺之更以壮
脾胃養氣血得痊葢氣血得温則行得寒則凝寒極生
熱變化為膿腐潰深大血氣既敗肌肉無由而生欲望
其生難矣
　　　　不砭之非
有一患者發熱煩躁用四物黄芩紅花軟柴山梔花粉
煩熱已清瘀血深蓄欲針出之不從忽牙關𦂳急患處
作痛始針去膿血即安用托裏養血新肉漸長忽患處
瘙癢此風熱也用祛風消毒之劑而痊
　　　　不補之非
有一患者臀腿脹痛發熱煩躁刺去死血脹痛少寛熱
躁愈甚此血脱邪火旺而然也急用獨參湯補之少愈
又以徤脾胃養氣血藥治之腐肉漸潰遂愈大抵此症
宜預調補以頋收斂切不可伐其氣血不行補益以至
不能收斂矣
　　　　破傷風表症
有一患者仲夏誤傷手腰背反張牙關𦂳急脈浮而散
此表症也遂用羌活防風湯一劑即解此症若在秋冬
腠理緻密之時須用麻黄之類以發汗此乃暴傷氣血
不損之治法也
　　　　破傷風裏症
有一患者杖處畧破而患此脈洪大而實此裏症也用
大芎黄湯一劑大便微行一次悉退若投表藥必死宜
急分表裏虚實而治之庶無誤矣
　　　　膿内焮類破傷風
有一患者寒熱口乾用四物參芪白术軟柴炒芩麥門
五味四劑少退余欲砭去瘀血不從後怔忡不寐飲食
少思牙關牽𦂳頭目疼痛惡寒發熱此膿内焮也遂砭
去之即安以八珍棗仁麥門五味二十劑前症漸愈又
用前藥及獨參湯瘀肉漸潰後因勞又少寐盜汗以歸
脾湯麥門五味逺志而痊後牙關脹悶面目焮赤又似
破傷風仍以為虚用八珍等藥亦安
　　　　膿潰類破傷風
有一患者腹痛喘促作渇寒熱臀腿糜爛與死血相和
如皮囊盛糊用童便煎四物桃仁紅花柴胡黄芩麥門
花粉服之頓退彼用黑羊皮貼之益甚後砭去膿血甚
多氣息奄奄唇口微動牙關𦂳急患處色黯或欲用破
傷風藥余曰此氣血虚而變症也用參茋芎歸白术并
獨參湯人乳汁元氣復而諸症愈乃用十全大補湯調
理而安此症若膿瘀内焮者宜針之若潰後口噤遺尿
而類破傷風等症者乃氣血虚極也急用大補之劑若
素多痰患風症者宜清痰降火若因怒而見風症者宜
清肝降火若人不慎房勞而忽患前症此由腎水不足
心火熾甚宜滋陰補氣血為主若誤作風症治之即死
　　　　内虚變痓(痓當/作痙)
有一患者内潰針出膿三五碗遂用大補之劑翌日熱
甚汗出足冷口噤腰背反張衆欲投發散之劑余曰此
氣血虚極而變痙也若認作風治則悮矣用十全大補
等藥而愈此症多因傷寒汗下過度與産婦潰瘍氣血
虧損所致但當調補氣血為善若服尅伐之劑多致不
救
有一患者兩月餘矣瘡口未完因怒發痓瘡口出血此
怒動肝火而為患耳用柴胡芩連山梔防風桔梗天麻
釣藤鈎甘草治之頓愈劉宗厚先生云痓有屬風火之
熱内作者有因七情怒氣而作者亦有濕熱内盛痰涎
壅遏經絡而作者惟宜補虚降火敦土平水清痰去濕
　　　墜跌金傷治驗
　　　　瘀血腹痛
有一患者仲秋夜歸墜馬腹内作痛飲酒數杯翌早大
便自下瘀血即安此元氣充實挾酒勢而行散也
一男子跌傷腹痛作渇食梨子二枚益甚大便不通血
欲逆上用當歸承氣湯加桃仁瘀血下而瘥此因元氣
不足瘀血得寒而凝聚也故産婦金瘡者不宜食此
一男子孟秋墜梯腹停瘀血用大黄等藥其血不下反
加胸膈脹痛喘促短氣余用肉桂木香末各二錢熱酒
調服即下黑血及前所服之藥而蘇此因寒藥凝滯而
不行故用辛温之劑散之
　　　　脾傷腹痛
陳侍御墜馬腿痛作嘔服下藥一劑胸腹脹痛按之即
止惟倦怠少氣診其脈微細而濇余曰非瘀血也乃痛
傷氣血復因藥損脾氣而然耳投養脾胃生氣血之藥
而愈
　　　　血虚脇脹
李進士季夏傷手出血不止發熱作渇兩脇作脹按之
即止此血虚也用八珍加軟柴胡天花粉治之頓愈更
用養氣血之藥調理而痊
　　　　血虚煩躁
呉給事墜馬傷首出血過多發熱煩躁肉瞤筋惕或欲
投破傷風藥余曰此血虚火動所致當峻補其血為善
遂用聖愈湯二劑即安又養氣血而瘡瘥
　　　　亡血出汗
張進士季秋墜馬亡血過多出汗煩躁翌日其汗自止
熱躁益甚口噤手顫此陰血虚陽火乘之而汗出為寒
氣收斂腠理故汗不得出火不得泄怫鬱内甚而益增
他症也余用四物加柴胡黄芩山梔四劑少止又用四
物參茋軟柴胡五味麥門治之而痊
　　　　亡血昏憒(二/條)
一婦人孟冬傷足亡血頭汗内熱作渇短氣煩躁不時
昏憒其脈洪大按之微弱此陰血虚於下孤陽炎於上
故發厥而頭出汗也以四物合小柴胡湯一劑汗即止
以四物去川芎加參茋麥門五味炙草少用肉桂四劑
諸症悉去又三十餘劑血氣復而愈
一男子孟夏折腿出血過多其初眩暈眼花後則昏憒
此陰血傷損陽火熾甚制金不能平木木旺生風所致
急灌童便更用人參當歸各五錢荆芥川芎柴胡芍藥
白术各二錢山梔黄栢黄芩桔梗各一錢甘草五分服
之隨爽又用四物參茋各三錢生地柴胡各一錢四劑
煩躁悉去
　　　　濕痰作痛(三/條)
大宗伯沈立齋孟冬閃腰作痛胸間痰氣不利以枳殻
青皮柴胡升麻木香茴香當歸川芎赤芍神麯紅花四
劑而瘥但飲食不甘微有潮熱以參茋白术陳皮白芍
各一錢歸身二錢川芎八分軟柴胡地骨炙草各五分
十餘劑而康
劉尚寳體微臂閃作痛服透骨丹反致肢節俱痛下體
益甚以二陳南星𦍑活防風牛膝木𤓰蒼术黄芩黄栢
治之身痛遂安以前藥再加歸尾赤芍桔梗治之而痊
鄭吏部素有濕痰孟冬墜馬服辛熱破血之藥遍身作
痛發熱口乾脈大而滑此熱劑激動痰火為患耳治以
清燥湯去人參當歸黄茋加黄芩山梔半夏黄栢熱痛
頓去患處少愈更用二陳𦍑活桔梗蒼术黄栢薑製生
地當歸遂痊
　　　　肝火作痛
楊司天骨已入􁀙患處仍痛服藥不應肝脈洪大而急
余曰此肝火盛而作痛也用小柴胡湯加山梔黄連二
劑痛止用四物山梔黄栢知母調理而康
　　　　血虚作痛
一婦人磕臂出血骨痛熱渇煩悶頭暈日晡益甚此陰
虚内熱之症用八珍加丹皮麥門五味骨碎補肉桂及
地黄丸治之悉愈却去桂加牛膝續斷二十餘劑而瘡
愈
　　　　骨傷作痛(二/條)
一小兒足傷作痛肉色不變傷在骨也頻用炒葱熨之
五更用和血定痛丸日間用健脾胃生氣血之劑數日
後服地黄丸三月餘而瘥
一小兒臂骨出􁀙接入腫痛發熱服流氣等藥益甚飲
食少思余以葱熨之其痛即止以六君黄茋柴胡桔梗
續斷骨碎補治之飲食進而腫痛消又用補中益氣加
麥門五味治之氣血和而熱退愈矣
　　　　氣虚血滯
戴給事墜馬腿腫痛而色黯食少倦怠此元氣虚弱不
能運散瘀血而然耳遂用補中益氣去升麻柴胡加木
𤓰茯苓芍藥白术治之而痊
　　　　氣虚不潰
少宗伯劉五清膁傷一塊微痛少食用六君子湯倍加
當歸黄茋其痛漸止月餘瘀血内涸而不潰公以為痊
余曰此陽氣虚極須用調補不從至來春頭暈痰涎壅
塞服清氣化痰病勢愈盛脈洪大而微細欲以參茋歸
术附子之類補之不信至秋初因怒昏憒而厥
　　　　氣虚壅腫(三/條)
一婦人閃臂腕腫大已三月手臂日細肌瘦惡寒食少
短氣脈息微細屬形病俱虚也遂投補中益氣加肉桂
引諸藥以行至臂再加貝母香附以解久病之鬱間服
和血定痛丸以葱熨之腫消二三因怒患處仍脹胸膈
兩脇微痛以前湯更加木香山梔半夏桔梗服之少可
復因驚不寐少食盜汗以歸脾湯加五味麥門二十餘
劑而安腫消三四手臂漸肥但經水過期而少此心脾
之血尚未充足而然也乃用八珍加五味麥門丹皮逺
志香附貝母桔梗四十餘劑諸症悉愈後因怒發熱譫
語經水如湧此怒動肝火以小柴胡湯加生地黄二錢
一劑遂止以四物加柴胡調理而康
州守陳克明子閃右臂腕腫痛肉色不變久服流氣等
藥加寒熱少食舌乾作渇余曰傷損等症腫不消色不
變此運氣虚而不能愈當助脾胃壮氣血為主遂從余
法治之不二月形氣漸充腫熱漸消半載諸症悉退體
臂如常
一小兒閃腿腕壅腫形氣怯弱余欲治以補氣血為主
佐以行散之劑不信乃内服流氣飲外敷寒涼藥加寒
熱體倦余曰惡寒發熱脈息洪大氣血虚極也治之無
功後内潰洩盡氣血而亡
　　　　瘀血腫痛
一男子閃傷右腿壅腫作痛余謂急砭去滯血以補元
氣庶無後患不信乃外敷大黄等藥内服流氣飲後湧
出穢膿數碗許其膿不止乃復請治視其腿細而脈大
作渇發熱辭不治後果歿
窓友王汝道環跳穴處閃傷瘀血腫痛發熱作渇遂砭
去瘀血知其下焦素有虚火用八珍加黄栢知母牛膝
骨碎補四劑頓止用十全大補湯少加黄栢知母麥門
五味三十餘劑而斂
　　　　筋傷壅腫
李考功子十四嵗脚腕閃傷腫而色夭日出清膿少許
肝脈微濇此肝經受傷氣血虚而不能潰難治之症也
急止尅伐之劑不信乃雜用流氣等藥後果出爛筋而
死
　　　　肺火衂血
張地官墜馬傷腿服草烏等藥致衂血咳𠻳臂痛目黄
口渇齒痛小便短少此因燥劑傷肺與大腸而致余用
生地芩連黄栢知母山梔山藥甘草以潤肺之燥而生
腎水小便頓長諸症並止以山藥五味麥門參茋芎歸
黄栢黄芩知母炙草以滋陰血養元氣而瘡斂
　　　　肝火出血(三/條)
俞進士折腿骨已接三月尚發熱出血不止正體醫治
不應左關脈洪數此肝火熾甚血得熱而妄行也遂投
小柴胡湯加山梔芍藥生地防風血止熱退又用八珍
五味麥門治之瘡口即愈
田宗伯侄仲秋因怒跌仆遍身作痛發熱衂血肝脈弦
洪余曰久衂脈弦洪乃肝火盛而制金也至春則肝木
茂盛而自焚或戕賊脾土非易治之症當滋腎水以生
肝木益脾土以生肺金乃雜用㵼肝火等藥歿於仲春
之月
一婦人因怒仆地傷面出血痰盛昏憒牙關𦂳急余曰
此怒動肝火氣逆拂鬱神明昏冐而卒倒也兩手脈洪
大而無倫次以小柴胡湯加黄連山梔芎歸橘紅茯苓
薑汁治之而甦
　　　　胃火作嘔
一膏粱之人跌腿青腫作痛服辛熱之藥反發熱作喘
患處益痛口乾唇掲余曰膏粱之人内多積熱更服辛
熱之劑益其胃火而使然也頻飲童便以清胃散加山
梔黄芩甘草治之頓止患處以葱慰之腫即消散
　　　　陰虚作喘
舉人杜克𢎞墜馬服下血藥反作喘日晡益甚此血虚
所致耳非瘀血為患遂以四物加參茋五味麥門治之
其喘頓止又用補中益氣加五味麥門而愈此症果係
瘀血蒸薫於肺而喘只宜活血行血亦不可下若面黑
胸脹或膈痛作喘當用人參一兩蘇木二兩作一劑水
煎急服緩則不治産婦多有此疾
　　　　陰虚發熱
楊進士傷手指焮痛發熱服寒涼之藥致飲食頓減患
處不潰余用托裡養血之藥食進瘡潰後因勞每日晡
發熱此陰虚而内熱也以四物軟柴胡地骨皮乃退更
用養血氣之藥而瘡斂
　　　　氣血虚熱
一男子墜馬腹有瘀血服藥下之致發熱盜汗自汗脈
浮濇余以為重劑過傷氣血所致投以十全大補湯益
甚時或譫語此藥力未及而然也以前藥加炮附子五
分服之即睡覺來頓安再劑而痊
　　　　血不歸經(二/條)
大尹劉國信金瘡出血發熱煩躁屬陰虚為患用聖愈
湯治之虚火息而血歸經矣
梁閣老侄金瘡腫痛出血不止寒熱口乾此氣虚血無
所附而血不歸經也用補中益氣五味麥門主之陽氣
復而愈
　　　　氣無所附
舉人余時正金瘡焮痛出血不止惡寒發熱用敗毒等
藥愈甚此亡血過多氣無所附而然耳遂以四物黄栢
知母軟柴胡𤣥參五味麥門治之即愈
　　　　氣血俱虚
余北仕時有留都賈學士子年十六患流注已二載公
陞北宗伯邀余治診其脈洪大而數膿清作渇食少盜
汗朝寒暮熱余曰此氣血俱虚也先以固氣血為主午
前以四君芎歸炙草午後以四物參茋麥門五味兩月
諸症遂可一二有一醫用滲利之劑保其必生治之三
月氣血極虚而形體骨立復懇治余被命南下後果殁
　　　　陽氣脱陷
梁閣老侄跌傷腿外敷大黄等藥内服破血之劑遂致
内潰余針出穢膿三碗許虚證悉具用大補之劑兩月
餘少能步履因勞心手撒眼閉汗出如水或欲用祛風
之劑余曰此氣血尚未充足而然也急以艾炒熱頻熨
肚臍并氣海穴處以人參四兩炮附子五錢煎灌良久
臂少動又灌一劑眼開能言但氣不能接續乃以參茋
歸术四味共一斤附子五錢水煎徐徐服之元氣漸復
飲食已進乃去附子服之而瘡愈
　　　　膽經血少
一女子年十七閃右臂微腫作痛寅申時發熱余决其
膽經血虚火盛經水果先期而至先以四物合小柴胡
湯四劑熱退更以加味四物湯加香附地骨皮山梔各
五分芩連炙草各三分二十餘劑其腫亦消乃去黄連
山梔又五十餘劑經水調而元氣充矣
　　　　腎經虚怯(二/條)
儒者王清之跌腰作痛用定痛等藥不愈氣血日衰面
耳黧色余曰腰為腎之府雖曰閃傷實腎經虚弱所致
遂用杜仲補骨脂五味山茱蓯蓉山藥空心服又以六
君當歸白术神麯各二錢食逺服不月而瘥
一三嵗兒閃腰作痛服流氣等藥半載不愈余曰此稟
腎氣不足不治之症也後果殁
　　　　痛傷胃嘔
一婦人傷指手背俱腫微嘔少食彼以為毒氣内攻診
其脈沉細此痛傷胃氣所致也遂刺出膿碗許先以六
君藿香當歸而食進繼以八珍黄茋白芷桔梗月餘而
瘡愈
　　　　氣遏肉死(二/條)
一男子修傷足指色黑不痛而欲脱余曰此因陽氣虚
不能運達於患處也急去之速服補劑以壮元氣否則
死肉延足必不救矣不信果黑爛上脛而死大抵手足
氣血罕到之地或生瘡或傷損若戕其元氣邪氣愈盛
潰爛延上必死不潰而色黯者亦死若骨斷筋皮尚連
者急剪去之
一女年數嵗嚴寒上京兩足受凍不仁用湯泡潰至春
十指俱爛牽連未落予用托裡之劑助其陽氣自潰脱
得保其生此因寒邪遏絶運氣不至又加熱湯泡漬故
死而不痛也余嘗見人之嚴寒而出凍傷其耳不知痛
癢若以手觸之其耳即落當以煖處良久或熱手熨之
無恙若以火烘湯泡其耳即死至春必潰脱落矣北方
寒氣損人若此可不察之
　　　　涼藥遏經
雲間曹子容為室人中風灌藥誤咬去指半節焮痛寒
熱外敷大黄等藥内服清熱敗毒患處不痛不潰膿清
寒熱愈甚余曰此因涼藥遏絶隧道而然也遂敷玉龍
膏以散寒氣更服六君子湯以壮脾胃數日後患處微
痛腫處漸消此陽氣運達患處也果出稠膿不數日半
指潰脱更服托裏藥而斂
上舎王天爵傷足焮腫内熱作渇外敷内服皆寒涼敗
毒患處益腫而不潰且惡寒少食欲作嘔吐余曰此氣
血俱虚又因寒藥凝結隧道損傷胃氣以致前症耳遂
用香砂六君子芎歸炮薑外症悉退惟體倦晡熱飲食
不甘以補中益氣湯加地骨皮五味麥門治之而愈
州守王廷用傷指即用帛裹之瘀血内潰焮腫至手余
謂宜解患處以出瘀血更用推陳致新之劑不信乃敷
涼藥痛雖少止次日復作又敷之數日後手心背俱潰
出瘀穢膿水尚服敗毒之劑氣血益虚色黯膿清飲食
少思仍請余治投以壮脾胃生氣血之劑由是膿水漸
稠而愈
　　　湯火所傷治驗
　　　　火毒刑肺金
一男子孟冬火傷臂作痛喘𠻳發熱此火毒刑肺金之
症用人參平肺散治之喘𠻳乃止因勞又惡寒發熱此
氣血虛也以八珍湯加桔梗白芷治之而退再加薄桂三分
以助藥勢温氣血壊肉潰之而愈○若初起焮赤作痛用神
效當歸膏敷之輕者自愈重者自腐生肌神效○或用側栢
葉末蠟油調敷亦效若發熱作渇小便赤色其脈洪數而實
者用四物茯苓木通生甘草炒黄連脈雖洪數而虚者用八
珍若患處不潰而色黯者四君芎歸黄茋之類若肉死已潰
而不生肌者用四君黄茋當歸炮薑若愈後而惡寒陽氣未
復也急用十全大補切不可用寒涼反傷脾胃
　　　　火毒焮作
一男子因醉被湯傷腿潰爛發熱作渇飲水脈洪數而
有得此火毒為患用生地當歸芩連木通葛根甘草十
餘劑諸症漸退却用參茋白术芎歸炙草芍藥白芷木
𤓰新肉将完因勞忽寒熱此氣血虚而然也仍用參茋
之藥加五味子酸棗仁而安又月餘而瘡痊
　　　　火毒行於下焦
一男子火傷兩臂焮痛大小便不利此火毒𫝊於下焦
用生地黄當歸芍藥黄連木通山梔赤茯苓甘草一劑
二便清利其痛亦止乃以四物參茋白芷甘草而壊肉
去又數劑而新肉生
　　　　火毒乗血分
一婦人湯傷胸大潰兩月不斂脈洪大而無力口乾發
熱日晡益盛此陰血虚火毒乘之而為患耳用四物湯
加柴胡丹皮熱退身涼更用逍遥散加陳皮以養陰血
壮脾胃腐肉去而新肉生矣
　
　
　
　
　
　
　
　薛氏醫案卷十一
欽定四庫全書
　薛氏醫案卷十二
　　　　　　　　　　　　　明　薛已　撰
　　正體類要下
　　　方藥
四君子湯　治脾胃虚弱或因尅伐腫痛不散或潰而
　不斂或飲食少思或欲作嘔大便不實等症
　　人參　白术　茯苓(各二/錢)甘草(炙一/錢)
　右作一劑薑棗水煎服
小柴胡湯　治一切撲傷等症因肝膽經火盛作痛出
　血自汗寒熱往來日晡發熱或潮熱身熱咳嗽發熱
　脇下作痛兩胠痞滿
　　柴胡(二/錢)黄芩(一錢/五分)半夏(一/錢)人參(一/錢)甘草(炙五/分)
　右薑水煎服
神效葱熨法　治跌撲傷損用葱白細切杵爛炒熱敷
　患處如冷易之腫痛即止其效如神
八珍湯　治傷損等症失血過多或因尅伐血氣耗損
　惡寒發熱煩躁作渇等症
　　人參　白术　白茯苓　白芍藥　當歸
　　熟地黃　川芎(各一/錢)甘草(炙五/分)
　右薑棗水煎服
犀角地黄湯　治火盛血熱妄行或吐䘐不止大便下
　血如因怒而致加山梔柴胡
　　犀角(鎊/末)生地黄　白芍藥　黄芩　牡丹皮
　　黄連(各一錢/五分)
　右水煎熟傾於鍾内入犀末服之
十味參蘇飲　治氣逆血藴上焦發熱氣促或咳血䘐血
　或痰嗽不止加黄芩山梔即加味參蘇飲
　　人參　紫蘇　半夏　茯苓　陳皮　桔梗
　　前胡　葛根　枳殻(各一/錢)甘草(炙五/分)
　右薑水煎服
二味參蘇飲　治出血過多瘀血入肺面黑喘促
　　人參(一/兩)蘇木(二/兩)
　右水煎服
四物湯　治一切血虛日晡發熱煩躁不安者皆宜服
　之
　　當歸(三/錢)熟地黄(三/錢)芍藥(二/錢)川芎(一錢/五分)
　右水煎服加白术茯苓柴胡丹皮即加味四物湯
桃仁承氣湯(加當歸即/歸承湯)治傷損血滯於内作痛或發熱
　發狂等症
　　桃仁　芒硝　甘草(各一/錢)大黄(二/錢)
　右水煎服大黄更量虚實
加味承氣湯　治瘀血内停胸腹脹痛或大便不通等
　症
　　大黄　朴硝(各二/錢)枳實　厚朴(各一/錢)甘草(五/分)
　　當歸　紅花(各一/錢)
　用酒水各一鍾煎至一鍾服仍量虛實加减病急不
　用甘草
獨參湯　治一切失血與瘡瘍潰後氣血俱虛惡寒發
　熱作渇煩躁者宜用此藥補氣葢血生於氣陽生隂
　長之理也用人參二兩棗十枚水煎服
歸脾湯　治跌撲等症氣血傷損或思慮傷脾血虛火
　動寤而不寐或心脾作痛怠惰嗜卧怔忡驚悸自汗
　盗汗大便不調或血上下妄行其功甚捷
　　白术　白茯苓　黄茋(炒/)當歸　龍眼肉
　　酸棗仁(炒/)遠志(各一/錢)木香(五/分)甘草(炙三/分)人參(一/錢)
　右薑棗水煎服加柴胡山梔即加味歸脾湯
潤腸丸　治跌撲等症或脾胃伏火大腸乾燥或風熱
　血結等症
　　麻子仁(一/兩)羌活　當歸尾　大黄(煨/)皂角刺
　　秦艽(各五/錢)桃仁(一兩去/皮尖研)
　右為末煉蜜丸桐子大猪膽汁丸尤妙每服三五十
　丸食前白滚湯送下凡怯弱人先用猪膽導之不通
　宜補氣血
當歸補血湯　治杖瘡金瘡等症血氣損傷肌熱大渇
　引飲目赤面紅晝夜不息其脉洪大而虚重按全無
　此病多得於飢渇勞役者若悞服白虎湯必死
　　黄茋(炙一/兩)當歸(二錢/酒製)
　右水煎服
聖愈湯　治杖瘡金瘡癰疽膿血出多熱躁不安或晡
　熱作渇等症
　　熟地黄(酒/洗)生地黄(酒/洗)川芎　人參(各一/錢)當歸(酒/洗)
　　黄芩(各五/分)
　右水煎服
十全大補湯　治杖瘡氣血俱虛腫痛不消腐而不潰
　潰而不斂或惡寒發熱自汗盗汗飲食少思肢體倦
　怠若怯弱之人患處青腫而肉不壞者服之自愈若
　有瘀血砭刺早者服之自消或潰而膿水清稀肌肉
　不生或口乾作渇而欲飲湯者尤宜服之
　　白茯苓　人參　當歸　白术　黄茋　川芎
　　白芍藥(炒/)熟地黄(生者/自製)甘草(炙各/一錢)肉桂(五/分)
　右薑棗水煎服
參附湯　治金瘡杖瘡失血過多或膿瘀大泄陽隨隂
　走上氣喘急自汗盗汗氣短頭暈等症
　　人參(四/錢)附子(炮去皮/臍三錢)
　右水煎服陽氣脫陷者倍用之
清胃散　治血傷火盛或胃經濕熱唇口腫痛牙齦潰
　爛或發惡寒等症
　　生地黄(五/分)升麻(一/錢)牡丹皮(五/分)黄連(五/分)當歸(酒洗/五分)
　右水煎服如痛未止黄芩石膏大黄之類皆可量加
清燥湯　治跌撲瘡瘍血氣傷損或潰後氣血虚怯濕
　熱乘之遍身酸軟或秋夏濕熱太甚肺經受傷絶寒
　水生化之源腎無所養小便赤澁大便不調或腰腿
　痿軟口乾作渇體重麻木或頭目眩暈飲食少思或
　自汗體倦胸滿氣促或氣高而喘身熱而煩
　　黄茋(一錢/五分)蒼术(一/錢)白术　陳皮　澤㵼(各五/分)
　　五味子(九/粒)人參　白茯苓　升麻　麥門冬
　　當歸　生地黄　神麯(炒/)猪苓　酒栢(各五/分)
　　柴胡　黄連　甘草(炙各/三分)
　右薑水煎服濕痰壅盛參茋歸地之類可暫减之
生脉散　治金瘡杖瘡等症發熱體倦氣短或汗多作
　渇或潰後睡卧不寧陽氣下陷發熱煩躁若六七月
　間濕熱大行火土合病令人脾胃虚弱身重氣短或
　金為火制絶寒水化源肢體痿軟脚重眼黑並宜服
　　人參(五/錢)五味子(一/錢)麥門冬
　右水煎服
二妙散　治下焦濕熱腫痛或流注遊走遍身疼痛
　　蒼术　黄栢(各等/分)
　右為末每服二三錢酒調服作丸亦可
四斤丸　治肝腎精血不足筋無所養攣縮不能歩履或
　邪淫於内筋骨痿軟
　　肉蓯蓉(酒/浸)牛膝(酒/洗)天麻　乾木𤓰　鹿茸(炙/)
　　熟地(生者/自製)兎絲子(酒浸/煑杵)五味子(各等/分)
　右為末用地黄膏丸桐子大每服五七十丸空心温
　酒送下
補中益氣湯　治跌撲等症損傷元氣或過服尅伐惡
　寒發熱肢體倦怠血氣虚弱不能生肌收斂或兼飲
　食勞倦頭痛身熱煩躁作渇脉洪大弦虚或微細軟
　弱自汗倦怠飲食少思
　　黄茋(炙/)人參　白术　甘草(炙各一/錢五分)當歸(一/錢)
　　陳皮(五/分)柴胡　升麻(各三/分)
　右薑棗水煎服
四生散　治腎臟風毒遍身瘙痒或膿水淋漓耳鳴目
　癢或鼻赤齒浮口舌生瘡婦人血風瘡更効
　　白附子　獨活　黄茋　蒺藜(各等/分)
　右為末各等分每服二錢用腰子一枚劈開入藥濕
　紙包裹煨熟細嚼鹽湯下酒服亦可
竹葉黄茋湯　治氣血虛胃火盛而作渇者
　　淡竹葉(二/錢)黄茋　生地黄　麥門冬　當歸
　　川芎　甘草　黄芩(炒/)石膏(煅/)芍藥　人參(各一/錢)
　右水煎服
竹葉石膏湯　治胃火盛而作渇者
　　淡竹葉　石膏(煅/)桔梗　木通　薄荷　甘草(各一/錢)
　右薑水煎服
人參平肺散　治心火尅肺咳嗽喘嘔痰涎壅盛咽喉
　不利等症
　　人參　陳皮　甘草(各一/錢)地骨皮　茯苓
　　知母(各八/分)五味子　青皮　天門冬　桑白皮(各/五)
　　(分/)
　右水煎服
滋腎丸　治腎經隂虚發熱作渇足熱腿膝無力等症
　凡不渇而小便閉者最宜用之
　　肉桂(三/錢)知母(酒/炒)黄栢(酒炒各/二兩)
　右為末水丸桐子大每服七八十丸空心白滚湯下
六味地黄丸(加肉桂五味各一/兩名加减八味丸)治傷損之症因腎肺二
　經虛弱發熱作渇頭暈眼花咽燥唇裂齒不堅固腰
　腿痿軟小便頻赤自汗盗汗便血諸血失瘖水泛為
　痰之聖藥血虛發熱之神劑若損重傷骨不能言如
　瘖者用此水煎服之亦效
　　熟地黄(八兩杵/膏自製)山茱茰肉　乾山藥(各四/兩)
　　牡丹皮　白茯苓　澤㵼(各三/兩)
　右為末和地黄丸桐子大每服七八十丸空心食前
　滚湯下
清心蓮子飲　治發熱口渇白濁夜安寧而晝發熱等
　症
　　黄芩(一/錢)麥門冬　地骨皮　車前子(炒/)甘草(各一/錢半)
　　石蓮肉　茯苓　黄茋(炒/)柴胡　人參(各一/錢)
　右水煎服
七味白术散　治脾胃虛弱津液短少口乾作渇或中
　風虛熱口舌生瘡不喜飲冷最宜服之
　　人參　白术　木香　白茯苓　甘草(炙/)
　　藿香(各五/分)乾葛(一/錢)
　右水煎服
黑丸子(一名和血/定痛丸)治跌撲墜墮筋骨疼痛或瘀血壅腫
　或風寒肢體作痛若流注膝風初結服之自消若潰
　而膿清發熱與補氣血藥兼服自斂
　　百草霜(一/兩)白芍藥(一/兩)川烏(炮三/錢)赤小豆(一兩/六錢)
　　白蘞(一兩/六錢)白芨　當歸(各八/錢)南星(泡三/錢)
　　牛膝(焙六/錢)骨碎補(焙八/錢)
　右各另為末酒糊丸桐子大每服三十丸塩湯温酒
　送下孕婦不可服
白丸子　治一切風痰壅盛手足頑麻或牙關𦂳急口
　眼歪斜半身不遂等症
　　半夏(七兩/生用)南星(二兩/生用)川烏(去皮臍生/用五錢)
　右為末用生薑汁調糊丸桐子大每服一二十丸薑
　湯送下
六君子湯　治金瘡杖瘡等症因元氣虛弱腫痛不消
　或不潰斂或服尅伐傷脾或不思飲食宜服之以壯
　營氣此方即四君子湯加陳皮白术更加香附藿香
　砂仁香砂六君子
廻陽玉龍膏　治跌撲所傷為敷凉藥或人元氣虛寒
　腫不消散或不潰斂及癰腫堅硬肉色不變久而不
　潰潰而不斂或筋攣骨痛一切冷症並効
　　草烏(二/錢)南星(一兩/煨)軍薑(一兩/炒)白芷(一/兩)肉桂(五/錢)
　　赤芍藥(一兩/炒)
　右為末䓤湯調塗熱酒亦可
復原活血湯　治跌撲等症瘀血停凝脇腹作痛甚者
　大便不通
　　柴胡　當歸　紅花(各二/錢)穿山甲(炮五/分)大黄(酒炒/一錢)
　　桃仁(二十/枚)甘草(五/分)𤓰蔞根(一/錢)
　右酒水各半煎服
復原通氣散　治打撲傷損作痛及乳癰便毒初起或
　氣滯作痛
　　木香　茴香(炒/)青皮(去/白)穿山甲(酥/炙)陳皮
　　白芷　甘草　漏蘆　貝母(各等/分)
　右為末每服一二錢温酒調下
　愚按前方治打撲閃錯或惱怒氣滯血凝作痛之良
　劑經云形傷作痛氣傷作腫又云先腫而後痛者形
　傷氣也先痛而後腫者氣傷形也若人元氣素弱或
　因呌號血氣損傷或過服尅伐之劑或外敷寒凉之
　藥血氣凝結者當審前症大法用温補氣血為善
神效太乙膏　治癰疽發背杖瘡及一切瘡疽潰爛
　　𤣥參　白芷　當歸　肉桂　赤芍藥
　　大黄　生地黄(各一/兩)
　右用麻油二觔入銅鍋内煎至藥黑濾去柤徐入淨
　黄丹十二兩再煎滴水中捻軟硬得中即成膏矣
乳香定痛散　治杖瘡金瘡及一切瘡瘍潰爛疼痛
　　没藥　乳香(各五/錢)滑石(一/兩)寒水石(一兩/煅)氷片(一/錢)
　右為末搽患處痛即止甚效
猪蹄湯　治一切癰疽杖瘡潰爛消腫毒去惡肉
　　白芷　當歸　羌活　赤芍藥　露蜂房(蜂兒多/者佳)
　　生甘草(各五/錢)
　右用猪蹄一隻水五碗煑熱取清湯入前藥煎數沸
　去柤温洗隨用膏藥貼之
神效當歸膏　治杖撲湯火瘡毒不問已潰未潰肉雖
　傷而未壞者用之自愈肉已死而用之自潰新肉易
　生搽至肉色漸白其毒始盡生肌最速如棍杖者外
　皮不破内肉糜爛其外皮因内焮乾縮堅硬不潰爬
　連好肉作痛故俗云丁痂皮致膿瘀無從而泄内愈
　脹痛腐潰益深往往不待其潰就行割去而瘡口開
　張難以潰斂怯弱之人多成破傷風症每致不救若
　杖瘡内有瘀血者即用有鋒芒磁片於患處砭去塗
　以此藥則丁痂自結死肉自潰膿穢自出所潰亦淺
　生肌之際亦不結痂又免皴掲之痛殊有神效盖當
　歸地黄麻油二蠟主生肌止痛補血續筋與新肉相
　宜此方余已刋行治者亦多用之
　　當歸(一/兩)蔴油(六/兩)黄蠟(一/兩)生地黄(一/兩)
　右先將當歸地黄入油煎黑去柤入蠟溶化候冷攪
　匀即成膏矣白蠟尤妙
托裏散　治金瘡杖瘡及一切瘡毒因氣血虚不能成
　膿或膿成不能潰斂膿水清稀久而不瘥
　　人參(一錢氣虚/多用之)白术(炒七/分)黄茋(塩水拌/炒一錢)陳皮(七/分)
　　當歸身(酒/拌)芍藥(酒/炒)熟地(生者/自製)白茯苓(各一/錢)
　右水煎服
加味芎歸湯　治跌撲墜墮皮膚不破瘀血入胃作嘔
　　芎藭　當歸　百合(水浸/半日)白芍藥　荆芥穗(各二/錢)
　右酒水煎服
當歸導滯散　治跌撲瘀血在内胸腹脹滿或大便不
　通或喘咳吐血
　　大黄　當歸(各等/分)
　右為末每服三錢温酒下氣虚湏加桂
花蕋石散　治打撲傷損腹中瘀血脹痛欲死服之血
　化為水其功不能盡述
　　硫黄(明色者/四兩)花蕋石(一/兩)
　右為末和匀先用紙筋和鹽泥固濟瓦罐一個候乾
　入藥再用泥封口安在磚上虚書八卦五行用炭三
　十觔煅之罐冷取出每服一錢童便調下
　愚按前方若被傷熾盛元氣虧損内有瘀血不勝疎
　導者用前藥一服其血内化又不動臟腑甚妙甚妙
經騐方　治跌撲瘀血作痛或筋骨疼痛
　　黄栢(一/兩)半夏(五/錢)
　右為末用薑汁調塗患處以紙貼之加乾薑汁潤之
　周日易之
消毒定痛散　治跌撲腫痛
　　無名異(炒/)木耳(炒/)大黄(炒各/五分)
　右為末蜜水調塗如内有瘀血砭去敷之若腐處更
　用當歸膏敷之尤好
藥蛆方　治杖瘡潰爛生蛆用皂礬煆過為末乾摻其
　内蛆即死如未應佐以柴胡梔子散以清肝火
洗藥　凡傷重者用此淋洗然後傅藥
　　荆芥　土當歸　生葱(切斷一方/用生薑)
　右煎湯温洗或止用葱一味煎洗亦可
黑龍散　治跌撲傷損筋骨碎斷先用前湯淋洗以紙
　攤貼若骨折更以薄木片夾貼以小繩束三日再如
　前法勿去夾板恐揺動患處至骨堅牢方宜去若被
　刀箭蟲傷成瘡並用薑汁和水調貼口以風流散塡
　塗
　　土當歸(二/兩)丁香皮(六/兩)百草霜(散血入/六兩)
　　穿山甲(六兩炒黄/或煅存性)枇杷葉(去毛入半兩一/云山枇杷根)
　右焙為細末薑汁水調或研地黄汁調亦好
至寶丹一名濟隂丹　治傷損焮痛并接斷
　　天花粉(三/兩)薑黄　白芷　赤芍藥(各一/兩)
　右為末茶湯調搽患處
治金傷出血不止用牛膽石灰摻之即止以臘月牛膽
　入風化石灰懸當空候乾用
又方金瘡出血不止以五棓子生為末乾貼如不止属
　血熱宜用犀角地黄湯之類大凡金瘡出血不止若
　素怯弱者當補氣若素有熱當補血若因怒氣當平
　肝若煩熱作渇昏憒當補脾氣若筋攣搐搦當養肝
　血不應用地黄丸以滋腎水
又方皮破筋斷者以百膠香塗之或以金沸草汁頻塗
　自然相續
没藥降聖丹　治傷損筋骨疼痛或不能屈伸肩背拘
　急身體倦怠四肢無力
　　没藥(别/研)當歸(酒洗/炒)白芍藥　生地黄　骨碎補(撏/去)
　　(毛/)川烏(去毛/臍泡)川芎(各一兩/五錢)自然銅(火煆醋淬十二/次研為末水飛)
　　(過焙/一兩)
　右為細末每一兩作四丸以生薑自然汁與煉蜜為
　丸每服一丸搥碎用水酒各半鍾入蘇木少許煎至
　八分去蘇木空心服
　愚按脾主肉肝主筋若因肝脾二經氣血虛弱或血
　虛有熱而不愈者當求其本而治之
萬金膏　治癰疽及墜撲傷損或筋骨疼痛
　　龍骨　鼈甲　苦參　烏賊魚骨　黄栢　黄芩
　　黄連　猪牙皁角　白芨　白蘞　厚朴
　　木鼈子仁　草烏　川芎　當歸　白芷(各一/兩)
　　没藥(另研/半兩)乳香(另研/半兩)清油(四/斤)黄丹(一斤半/炒過淨)槐枝
　　柳枝(各四寸長/二十一條)
　右除乳没黄丹外諸藥入油内煎至黑色去之稱淨
　油每斤入丹半斤不住手攪令黑色滴水中不粘手
　下乳没再攪如硬入油些少以不粘手為度
接骨散　治骨折碎或骨出􁀙先整端正却服此藥如
　飛禽六畜所傷亦能治
　　鵬砂(一錢/五分)水粉　當歸(各一/錢)
　右為末每服二錢煎蘇木湯調服後但飲蘇木湯立
　効
本事接骨丸　治打折傷損
　　接骨木(半兩即/蒴雚也)乳香(半/兩)赤芍藥　當歸　川芎
　　自然銅(各一/兩)
　右為末用黄蠟四兩熔入前末攪匀衆手丸龍眼大
　如打傷筋骨及閃痛不堪忍者用一丸熱酒浸開熱
　呷痛便止若大段傷損先整骨用川烏草烏等分為
　末生薑汁調貼之挾定服藥無不效者
　愚按前三方俱效驗者備録之以便修用
没藥丸　治打撲筋骨疼痛或氣逆血暈或瘀血内停
　肚腹作痛或胸膈脹悶
　　没藥　乳香　川芎　川椒　芍藥　當歸
　　紅花　桃仁　血竭(各一/兩)自然銅(四錢火/煆七次)
　右為末用黄蠟四兩熔化入前末速攪匀丸彈子大
　每服一丸酒化服
　愚按接骨散没藥丸元氣無虧者宜用若腎氣素怯
　或高年腎氣虚弱者必用地黄丸補中益氣湯以固
　其本為善
羌活防風湯　治破傷風邪初在表者急服此藥以解
　之稍遲則邪入於裏與藥不相合矣
　　羌活　防風　甘草　川芎　藁本　當歸
　　芍藥(各四/兩)地榆　細辛(各二/兩)
　右每服五錢水煎
防風湯　治破傷風表症未傳入裏急宜服之
　　防風　羌活　獨活　川芎(各等/分)
　右每服五錢水煎調蜈蚣散服大效
蜈蚣散
　　蜈蚣(一/對)鰾(三/錢)
　右為細末用防風湯調下
羌活湯　治破傷風在半表半裏急服此湯稍緩邪入
　於裏不宜用
　　羌活　菊花　麻黄　川芎　石膏　防風
　　前胡　黄芩　細辛　甘草　白茯苓　蔓荆子
　　枳殻(各一/兩)薄荷　白芷(各五/錢)
　右每服五錢水煎
地榆防風散　治風在半表裏頭微汗身無汗不可發
　汗兼治表裏
　　地榆　防風　地丁香　馬齒莧(各等/分)
　右為細末每服三錢米湯調服
大芎黄湯　治風在裏宜疎導急服此湯
　　川芎　羌活　黄芩　大黄(各一/兩)
　右五七錢水煎温服臟腑通和為度
白术防風湯　治服表藥過多自汗者
　　白术　黄茋(各一/兩)防風(二/兩)
　右每服五七錢水煎服臟腑和而自汗者可服若臟
　腑秘小便赤者宜用大芎黄湯下之
白术湯　治破傷風汗不止筋攣搐搦
　　白术　葛根　升麻　黄芩　芍藥(各二/錢)甘草(二錢/五分)
　右每服五錢水煎無時服
謙甫硃砂丸　治破傷風目瞪口噤不語手足搐搦項
　筋強直不能轉側目不識人
　　硃砂(研/)半夏(洗/)川烏(各一/兩)雄黄(五/錢)鳳凰臺(三/錢)
　　麝香(一/字)
　右為末棗肉丸桐子大每服一丸或二丸冷水下以
　吐為度如不吐加一丸或吐不住煎葱白湯止之汗
　出為效
左龍丸　治直視在裏者
　　左盤龍(野鴿/糞也)白殭蠶　鰾(各炒/五錢)雄黄(一/錢)
　右為末燒飯丸桐子大每服十五丸温酒下如裏証
　不已當用前藥末一半加巴豆霜半錢燒飯丸桐子
　大每服加入一丸如此漸加以利為度利後服和解
　藥
江鰾丸　治破傷風傳入裏症驚而發搐臟腑秘澁
　　江鰾(剉炒/半兩)野鴿糞(炒半/兩)雄黄(一/錢)白殭蠶(半/兩)
　　蜈蚣(一/對)天麻(一/兩)
　右為末作三分二分燒飯丸桐子大硃砂為衣一分
　入巴豆霜一錢亦用燒飯丸每服硃砂者二十丸入
　巴豆者一丸漸加至利為度後止服前丸
養血當歸地黄散
　　當歸　地黄　芍藥　川芎　藁本　防風
　　白芷(各一/兩)細辛(五/錢)
　右依前煎服
廣利方　治破傷風發熱
　　𤓰蔞子(九/錢)滑石(三錢/五分)南星　蒼术　赤芍藥
　　陳皮　炒栢　黄連　黄芩　白芷　甘草(各五/分)
　右薑水煎服
　右二方用竹瀝𤓰蔞實軰治破傷風熱痰脉洪者
　前方用南星半夏草烏川烏軰則治破傷風寒痰脉
　無力者
白丸子　治一切風痰壅盛手足頑麻或牙關𦂳急口
　眼歪斜半身不遂等症
　　半夏(七兩/生用)南星(二兩/生用)川烏(去皮臍生/用五錢)
　右為末用生薑汁調和丸桐子大每服一二十丸薑
　湯下
本事玉眞散　治破傷風及打撲傷損項強口噤欲死
　(南星有防風製/其毒不麻人)
　　天南星(湯泡/七次)防風(等/分)
　右為末先以童子熱小便洗淨瘡口拭乾摻之良久
　渾身作痒瘡口出赤水是效又以温酒調下一錢如
　牙關𦂳急腰背反張用藥二錢童子小便調服至死
　心頭微温者急灌之亦可救累試累效
治打撲傷損腫痛傷風者
　　天南星　半夏　地龍(各等/分)
　右為末用生薑薄荷汁調搽患處
　薛氏醫案卷十二
欽定四庫全書
　薛氏醫案卷十三
　　　　　　　　　　　　明　薛已　撰
　　外科樞要一
　　　論瘡瘍二十六脉所主
浮脉之診浮於指下按之不足舉之有餘再再尋之狀
如太過瞥瞥然見於皮毛間其主表症或為風或為虚
浮而大散者心也浮而短濇者肺也浮而數者熱也而
反惡寒者瘡疽之謂也洪脉之診似浮而大按舉之則
泛泛然滿三部其狀如水之洪流波之湧起其主血實
積熱瘡腫論曰脉洪大者瘡疽之病進也如瘡疽結膿
未成者宜下之膿潰之後脉見洪大則難治若自利者
不可救也
滑脉之診實大相兼往來流利如珠按之則累累然滑
也其主或為熱或為虚此陽脉也瘡疽之病濃未潰者
宜内消也膿潰之後宜托裏也所謂始為熱終為虛也
數脉之診按之則呼吸之間動及六至其狀似滑而數
也若浮而數則表熱沉而數則裏熱也又曰諸數為熱
仲景云脉數不時見則生惡瘡也又云肺脉俱數則生
瘡也診諸瘡洪數者裏欲有膿結也
散脉之診似浮而散按之則散而欲去舉之則大而無
力主氣實而血虛有表無裏瘡腫膿潰之後而煩痛尚
未痊退診其脉洪滑粗散者難治以其正氣虚邪氣實
也又曰肢體沉重肺脉大則斃謂浮散者也
長脉之診按之則洪大而長出於本位其主陽氣有餘
也傷寒得之欲汗出自解也長而緩者胃脉也百病皆
愈謂之長者則易治也
芤脉之診似浮而􁀙按之中央空兩邊實其主血虚或
為失血瘡腫之病診得芤脈膿潰後易治以其脉病相
應故也
牢脉之診按之則實而弦且沉且浮而有牢堅之意若
瘰癧結腫診得牢脉者不可内消也
實脉之診按舉有力而類結曰實經曰邪氣勝則實久
病虚人得此最忌瘡疽之人得此宜急下之以其邪氣
與臓腑俱實故也
弦脉之診按之則𦂳而弦其似𦂳者為弦如按弦而不
移𦂳如内繩而轉動以此為異春脉浮弦而平不時見
則為飲為痛主寒主虛瘡疽論曰内寒外熱欲發瘡疽
也
𦂳脉之診似弦而𦂳按之如切繩而轉動其主切痛積
癖凡瘡腫得之氣血沉濇也亦主痛也濇脉之診按之
則散而復來舉之則細而不足脉濇則氣濇也亦主血
虚瘡腫潰後得之無妨也
短脉之診按舉則不及本位内經曰短則氣病以其無
胃氣也諸病脉短者皆難治瘡腫脉短真氣短也
細脉之診按之則縈縈如珠絲而欲絶舉之如無而似
有細而微其主亡陽衰也瘡腫之病脉來細而沉時值
者裏虛而欲變症也
微脉之診按之則軟小而極微其主虚也真氣後者生
邪氣勝者危瘡腫潰後脉微而匀舉自瘥也
遲脉之診按舉來遲呼吸定息方得三至其狀似(闕/)而
稍遲痼疾得之則善新疾得之則正氣虚憊瘡腫得之
潰後自痊
緩脉之診按之似遲而稍駃於遲仲景云陽脉浮大而
濡隂脉浮大而濇隂陽同等謂之長緩脉見長緩百疾
自瘳凡瘡腫潰後其脉濇遲緩者易愈以其脉病相應
是有胃氣也
沉脉之診舉之不足按之方見如爛綿其主邪氣在臟
也水氣得之則逆此隂脉也瘡腫得之邪氣深也
伏脉之診比沉不同伏于筋下推筋而後見與沉相類
而邪氣益深矣
虚脉之診按之不足極大而軟輕舉指下豁然而空經
曰脉虛則血虛血虛生寒陽氣不足也瘡腫脉虛宜托
裏和氣養血也
軟脉之診按之則如帛在水中極軟而沉細亦謂之軟
其主胃氣弱瘡腫得之宜補虛排膿托裏
弱脉之診似軟而極微來微而似有仲景云微弱之脉
綿綿如㵼漆之絶其主血氣俱虛形精不足大抵瘡家
沉遲濡弱皆宜托裏
促脉之診按之則去數來時一止而復來仲景云陽盛
則促主熱蓄於裏也下之則和瘡腫脉促亦宜下之
結脉之診按之則往來遲緩時一止而復來仲景云隂
盛則結經曰促結則生代則死
代脉之診其止有常數而不忒如十動一止雖數十次
皆見於十動之後如二十動一止雖數十次皆見於二
十動之後代者氣衰也諸病見之不祥凡瘡腫之病脉
促結者難治而况見代脉乎
動脉之診見於關上無頭尾如豆大厥厥然而動揺者
是也脉經曰隂陽相搏故謂之動動于陽則陽氣虛而
發厥動于隂則隂氣虛而發熱是陽生于尺而動于寸
隂生於寸而動於尺不可不辨也
　謹按脉者人生之造化病機之外見醫家之凖繩不
　可不精究而熟察至於太谿衝陽又為診法之要生
　死之機也故十二經脉皆係於生氣是氣者人之根
　本寸口脉平而死者生氣獨絶於内也難經云上部
　有脉下部無脉其人當吐不吐者死上部無脉下部
　有脉雖困無能為害是脉有根本人有元氣也夫人
　之受氣於穀乃傳於臟腑清者為榮濁者為衛榮行
　脉中衛行脉外隂陽相貫如環無端周流一身晝夜
　各有常度其不相應者病也病至於甚脉道乃乖抑
　嘗治雀啄屋漏之類若因藥餌尅伐所致急用參茋
　歸术薑附之劑多有復生者不可遂棄而不治也
　　　論瘡瘍五善七惡主治
瘡瘍之症有五善有七惡五善見三則瘥七惡見四則
危夫善者動息自寧飲食知味便利調匀膿潰腫消水
鮮不臭神彩精明語聲清朗體氣和平是也此屬腑症
病微邪淺更能慎起居節飲食勿藥自愈惡者乃五臓
虧損之症多因元氣虚弱或因膿水出多氣血虧損或
因汗下失宜榮衞消爍或因寒涼尅伐氣血不足或因
峻厲之劑胃氣受傷以致真氣虛而邪氣實外似有餘
而内實不足法當純補胃氣多有可生不可因其惡遂
棄而不治若大渴發熱或泄㵼淋閉者邪火内淫一惡
也竹葉黄茋湯氣血俱虚八珍湯加黄茋麥門五味山
茱茰如不應佐以加減八味丸煎服膿血既泄腫痛尤
甚膿色敗臭者胃氣虚而火盛二惡也人參黄茋湯如
不應用十全大補湯加麥門五味目視不正黑睛𦂳小
白睛青赤瞳子上視者肝腎隂虛而目系急三惡也六
味丸料加炒山梔麥門五味如不應用八珍湯加炒山
梔麥門五味喘粗短氣恍惚嗜卧者脾肺虛火四惡也
六君加大棗生薑如不應用補中益氣湯加麥門五味
心火刑尅肺金人參平肺散隂火傷肺六味丸加五味
子煎服肩背不便四肢沉重者脾腎虧損五惡也補中
益氣湯加山茱茰山藥五味如不應用十全大補湯加
山茱茰山藥五味不能下食服藥而嘔食不知味者胃
氣虛弱六惡也六君子湯加木香砂仁如不應急加附
子聲嘶色敗唇鼻青赤面目四肢浮腫者脾肺俱虚七
惡也補中益氣湯加大棗生薑如不應用六君子湯加
炮薑更不應急加附子或用十全大補湯加附子炮薑
腹痛泄瀉咳逆昏憒者陽氣虛寒氣内淫之惡症也急
用托裏温中湯後用六君子湯加附子或加薑桂温補
此七惡之治法也此外更有潰後發熱惡寒作渴或怔
忡驚悸寤寐不寧牙關𦂳急或頭目赤痛自汗盜汗寒
戰咬牙手撒身熱脉洪大按之如無或身熱惡衣欲投
於水其脉浮大按之微細衣厚仍寒此血氣虛極傳變
之惡症也若手足逆冷肚腹疼痛泄利腸鳴飲食不入
吃逆嘔吐此陽氣虚寒氣所乗之惡症也若有汗而不
惡寒或無汗而惡寒口噤足冷腰背反張頸項勁强此
血氣虚極變痙之惡症也急用參茋歸术附子救之間
有可生者大抵虚中見惡症者難治實症無惡候者易
治宋時齊院令雖嘗纂其狀而未具其因皇明陶節菴
雖各立一方亦簡而未悉予故補其缺云
　　　論瘡瘍當明本末虚實
瘡瘍之作皆由膏粱厚味醇酒炙􁱄房勞過度七情鬰
火隂虚陽輳精虚氣節命門火衰不能生土榮衞虚弱
外邪所襲氣血受傷而為患當審其經絡受證標本緩
急以治之若病急而元氣實者先治其標病緩而元氣
虛者先治其本或病急而元氣又虚者必先治其本
而兼以治標大要腫高臖痛膿水稠粘者元氣未損也
治之則易漫腫微痛膿水清稀者元氣虛弱也治之則
難不腫不痛或漫腫黯黑不潰者元氣虚甚治之尤難
者也主治之法若腫高焮痛者先用仙方活命飲解之
後用托裏消毒散漫腫微痛者用托裏散如不應加薑
桂若膿出而反痛氣血虚也八珍散不作膿不腐潰陽氣
虚也四君加歸茋肉桂不生肌不收斂脾氣虚也四君
加芍藥木香惡寒憎寒陽氣虚也十全大補加薑桂晡
熱内熱隂血虚也四物加參术欲嘔作嘔胃氣虚也六
君加炮薑自汗盜汗五臓虚也六味丸料加五味子食
少體倦脾氣虚也補中益氣加茯苓半夏喘促咳𠻳脾
肺虚也前湯加麥門五味欲嘔少食脾胃虚也人參理
中湯腹痛泄㵼脾胃虚寒也附子理中湯小腹痞足脛
腫脾腎虚也十全大補湯加山茱山藥肉桂泄㵼足冷
脾腎虚寒也前藥加桂附熱渴淋秘腎虚隂火也加減
八味丸喘𠻳淋秘肺腎虚火也補中益氣湯加減八味
丸大凡怯弱之人不必分其腫潰惟當先補胃氣或疑
參茋滿中間有用者又加發散敗毒所補不償所損又
有泥於氣質素實或有痰不服補劑者多致有誤殊不
知瘡瘍之作縁隂陽虧損其膿既泄氣血愈虛豈有不
宜補者哉故丹溪先生云但見腫痛叅之脉症虚弱便
與滋補氣血無虧可保終吉
　　　論瘡瘍用針宜禁
瘡瘍之症毒氣已成者宜用托裡以速其膿膿成者當
驗其生熟深淺而針之若腫高而軟者發於血脉腫下
而堅者發於筋脉肉色不變者附於骨也小按便痛者
膿淺也大按方痛者膿深也按之而不復起者膿未成
也按之而復起者膿已成也膿生而用針氣血既泄膿
反難成若膿熟而不針腐潰益深瘡口難斂若瘡深而
針淺内膿不出外血反泄若瘡淺而針深内膿雖出良
肉受傷若元氣虚弱必先補而後針其膿一出諸症自
退若膿出而反痛或煩躁嘔逆皆由胃氣虧損宜急補
之若背瘡熱毒熾盛中央肉黯内用托裏壯其脾胃外
用烏金膏塗於黯處其赤處漸高黯處漸低至六七日
間赤黯之界自有裂紋如刀劃然黯肉漸潰矣當用鈚
針利剪徐徐去之須使不知疼痛不見鮮血為妙雖有
裂紋膿未流利及膿水雖出而仍痛此皆未通於内竝
用針於紋中引之患於背脾之間肉腐膿出腫痛仍作
此内有毒筋間膈膿未通耳尤宜引之若元氣虚弱誤
服尅伐患處不痛或肉將死急温補脾胃宜有生者後
須純補之藥庶可收斂若妄用刀針去肉出血則氣無
所依附氣血愈虚元氣愈傷矣何以生肌收斂乎
　　　論瘡瘍作嘔欲嘔
瘡瘍作嘔不可泥於毒氣内攻而槩用敗毒等藥如熱
甚焮痛邪氣實也仙方活命飲解之作膿焮痛胃氣虚
也托裏消毒散補之膿熟脹痛氣血虚也先用托裏散
後用針以泄之焮痛便秘熱藴於内也内疏黄連湯導
之若因寒藥傷胃而嘔者托裏健中湯胃寒少食而嘔
者托裏益中湯中虚寒淫而嘔者托裏温中湯肝木乘
脾土而嘔者托裏益清湯胃脘停痰而嘔者托裏清中
湯脾虚自病而嘔者托裏益黄湯鬰結傷脾而嘔者托
裏越鞠湯若不詳究其源而妄用攻毒之藥則瘇者不
能潰潰者不能斂矣丹溪雖曰腫脹時嘔當作毒氣攻
心治之潰脹時嘔當作隂虚補之殊不知此大槩言之
耳即内經諸痛癢瘡皆屬心火之意况今之熱毒内攻
而嘔者寡脾内虚寒而嘔者多豈可執前聖之言而藥
今人之病歟
　　　治驗
進士張德泓背疽微腫微赤飲食少思余用六君等藥
膿成而潰再用大補陽氣之類肉生而斂忽寒熱作嘔
患處作腫候其脉浮大鼓指按之若無形氣殊倦余謂
之曰此胃氣虚憊非瘡毒也彼云果因侵晨登厠聞穢
氣始作信夫先生胃氣之説也用補托而斂
一男子腹患癰腫硬不潰乃陽氣虚弱嘔吐少食乃胃
氣虛寒法當温補脾胃假如腫赤痛甚煩躁脉實而嘔
為有餘當下之腫硬不潰脉弱而嘔為不足當補之若
痛傷胃氣或感寒邪穢氣而嘔者雖腫脹猶當助胃壯
氣彼不信仍服攻伐藥而果殁
　　　論瘡瘍用汗下藥
仲景先生治傷寒有汗吐下三法東垣先生治瘡瘍有
疏通托裏和榮衞三法用之得宜厥疾瘳矣假如瘡瘍
瘇硬木悶煩熱便秘脈沉而實其邪在内當先疏其内
以下之焮瘇作痛便利調和脉浮而洪其邪在表當先
托其裏以汗之元戍云榮衞充滿抑遏而為癰者當泄
之以奪盛熱之氣榮衞虚弱壅滯而為癰者當補之以
接虚怯之氣又東垣先生云瘡瘍雖面赤伏熱不得攻
裏裏虚則下利仲景先生云瘡家雖身體疼痛不可發
汗汗之則發痙苟不詳審妄為汗下以致血氣虧損毒
反延陷少壯者難以潰斂老弱者多致不救
　　　治驗
給事錢南郭腹患癰已成余用托裏之藥漸起發彼惑
於衆論用行氣破血以圖内銷形體甚勘飲食益少患
處頓陷色黯堅硬按之不痛余用大補之劑色赤腫起
膿熟針之再用托裏腫硬漸消而愈
一男子腹内作痛腹外微腫或用藥汗之外無形色脉
數無力此元氣虧損毒不能外起遂與參茋歸术之類
數劑漸發於外又數劑膿成而欲針之惑於人言用大
黄白芷穿山甲之類引膿從便出以致水㵼不止患處
平陷自汗盜汗發熱作渴不食仍用前藥加半夏陳皮
薑桂四劑形氣漸復又數劑針去其膿仍用補劑喜年
㓜未婚而痊
　　　論瘡瘍圍寒涼之藥
内經云五臓不和九竅不通六腑不和留結為癰又云
形傷痛氣傷瘇此則臓腑不和瘡發於外也明矣塗貼
寒涼豈能調和臓腑宣通氣血耶設使瘇痛熱渴脉滑
數而有力屬純陽宜内用濟隂丹外用益陽散則熱毒
自解瘀滯自散若似瘇非瘇似痛非痛似潰不潰似赤
不赤脉洪數而無力屬半陽半隂宜内用冲和湯外用
隂陽散則氣血自和瘀滯自消若微瘇微痛或色黯不
痛或堅硬不潰脉洪大按之微細軟弱屬純隂宜内服
囘陽湯外敷抑隂散則脾胃自徤陽氣自囘丹溪先生
云敷貼之劑應酬輕小熱症耳若不辨其隂症陽症之
所由分而妄敷寒涼之劑迷塞腠理凝滯氣血毒反内
攻而肉反死矣况運氣得寒而不徤瘀血得寒而不散
瘀肉得寒而不潰新肉得寒而不生治者審焉
　　　治驗
閣老翟石門子耳下作痛内服外敷皆寒涼敗毒更加
瘇痛項間瘇硬肉色如故内焮連胸余適考滿到京邀
視之雖瘇堅而脉滑數此膿内潰也雖足三陽熱毒之
症為寒涼凝結不能外潰先用六君子補中益氣各二
劑調補脾胃升發陽氣患處赤軟針出瘀膿甚多仍服
至數劑而愈
秋官李北山腿患癰内外用敗毒寒涼因痛極刺出膿
瘀方知為癰瘡口開張肉紫冷陷外無瘇勢此陽氣虚
寒而不能收斂用豆豉餅六君子加藿香砂仁炮薑飲
食進而患處煖再以十全大補湯元氣復而瘡口愈
一男子腿瘇一塊經年不消飲食少思强食則脹或作
瀉日漸消瘦兩尺脉微細此命門火衰不能生土以致
脾胃虚寒以八味丸治之飲食漸進瘇患亦消
　　　論瘡瘍泥用定痛散
瘡瘍之作由六淫七情所傷其痛也因氣血凝滯所致
假如熱毒在内便秘而作痛者内踈黄連湯導之熱毒
熾盛焮腫而作痛者黄連解毒散治之不應仙方活命
飲解之瘀血凝滯而作痛者乳香定痛散和之作膿而
痛者托裏消毒散排之膿脹而痛者針之膿潰而痛者
補之若因氣虚而痛四君加歸茋血虚而痛四物加參
茋腎虚而痛六味地黄丸口乾作渴小便頻數者加減
八味丸此皆止痛之法也丹溪先生云膿出而反痛此
為虛也宜補之穢氣所觸者和解之風寒所逼者温散
之若泥用乳没斯執方矣
　　　治騐
鴻臚蘇龍溪小腹内瘇脹作痛大小便秘結作渴飲冷
脉洪數而實用黄連解毒二劑瘇痛頓止二便調和用
活命飲而全愈
一儒者臀患癰瘇焮痛甚用活命飲隔蒜灸而消後因
飲食勞倦腫痛惡寒發熱頭疼用補中益氣湯頻用葱
熨法兩月餘而消
一婦人脇下作痛色赤寒熱用小柴胡湯加山梔川芎
以清肝火而愈但經行之後患處作痛用八珍湯以補
氣血而安若肝膽二經血燥氣逆所致當用小柴胡湯
加山梔膽草芎歸主之若久而脾胃虛弱用補中益氣
為主若兼氣鬱傷脾而患間以歸脾湯若朝凉暮熱飲
食少思當以逍遥散為主
　　　論瘡瘍用生肌之藥
夫肌肉者脾胃之所主收斂者氣血之所使但當純補
脾胃不宜泛敷生肌之劑夫瘡不生肌而色赤甚者血
熱也四物加山梔連翹色白而無神者氣虚也四君加
當歸黄茋晡熱内熱隂血虚也四物加參术膿水清稀
者氣血虚也十全大補湯食少體倦脾氣虚也補中益
氣湯煩熱作渴飲食如常胃火也竹葉黄茋湯不應竹
葉石膏湯熱渴而小便頻數腎水虚也用加減八味丸
料煎服若敗肉去後新肉微赤四沿白膜者此胃中生
氣也但用四君子湯以培補之則不日而斂若妄用生
肌之藥餘毒未盡而反益甚耳殊不知瘡瘍之作由胃
氣不調瘡瘍之潰由胃氣腐化瘡瘍之斂由胃氣榮養
東垣先生云胃乃生發之源為人身之本丹溪先生亦
謂治瘡瘍當助胃壯氣使根本堅固誠哉是言也可不
慎哉
　　　治驗
銀臺鄭敬齋腿患癰瘡口不斂余考績到京請治者皆
用十宣散之類云旬日收斂至今未應何也余診其脉
浮大按之微細此因脾氣虚弱遂用補中益氣加茯苓
半夏壯其脾胃不數日而瘡斂矣
崑庠王子大背患疽年餘瘡口少許不斂色黯陷下面
色痿黄形氣怯弱脉浮緩而澁此脾肺氣虚也用十全
大補湯加附子少許數劑而元氣漸復却去附子又三
十餘劑全愈而領鄉薦
　　　論瘡瘍去腐肉
瘡瘍之症膿成者當辨其生熟淺深肉死者當驗其腐
潰連脫丹溪先生云癰疽因積毒在臓腑當先助胃壯
氣為主使根本堅固而行經活血佐之令其内消余嘗
治脉症虚弱者用托裏之藥則氣血壯而肉不死脉證
實熱者用清熱之劑則毒氣退而肉自生凡瘡聚於筋
骨之間肌肉之内皆因血氣虚弱用十全大補湯壯其
脾胃則未成自散己成自潰又何死肉之有若不大痛
或木痛或不赤或内膿不潰或外肉不腐乃氣血虚弱
宜用桑枝灸及十全大補加薑桂壯其陽氣則四畔即
消瘡頭即腐其毒自解又何待於針割若脾胃虛弱飲
食少思用六君倍加白术壯其榮氣則肌肉受毒者自
活已死者自潰已潰者自斂若初起或因尅伐或犯房
事以致色黯而不痛者乃陽氣脫陷變為隂症急用參
附湯温補囘陽亦有可生
　　　治驗
吳庠史邦直之内仲夏患背疽死肉不潰發熱痛甚作
嘔少食口乾飲湯脉洪大按之如無此内真寒而外假
熱當捨時從症先用六君加炮薑肉桂四劑飲食頓進
諸症頓退復用十全大補湯仍加薑桂之類五十餘劑
而死肉潰又五十餘劑而新肉生斯人氣血充盛而瘡
易起易斂使醫者逆知預為托裏必無此患
　　　論瘡瘍未潰用敗毒之藥
瘡瘍之症當察經之傳受病之表裏人之虚實而攻補
之假如瘇痛熱渴大便秘結者邪在内也疏通之瘇焮
作痛寒熱頭疼者邪在表也發散之焮瘇痛甚者邪在
經絡也和解之微瘇微痛而不作膿者氣血虚也補托
之漫瘇不痛或不作膿或膿成不潰者氣血虚甚也峻
補之色黯而微瘇痛或膿成不出或腐肉不潰者陽氣
虚寒也温補之若泥其未潰而槩用敗毒復損脾胃不
惟瘇者不能成膿而潰者亦難收斂七惡之症蜂起多
致不救丹溪先生云瘇瘍内外皆壅宜以托裏表散為
主如欲用大黄寧無孟浪之非潰瘍内外皆虚宜以托
裏補接為主如欲用香散未免虚虚之失治者審之
　　　治驗
一男子不慎房勞背胛瘇高三寸許濶徑尺餘自汗盜
汗内熱發熱口乾飲湯脉浮大按之弱濇此精虚氣節
為患用十全大補加五味麥門山茱山藥四劑諸症悉
退因余他往别用流氣飲一劑虚症悉具腫硬如石余
仍以前藥六劑而愈
一儒者背瘇一塊按之則軟肉色如故飲食如常勞則
吐痰體倦此脾氣虚而痰滯用補中益氣加茯苓半夏
少加羌活外用隂陽散以薑汁調搽而消後因勞頭暈
作嘔仍以前藥去羌活加生薑蔓荆子而愈
崑庠馬進伯母左脾連脇作痛遣人索治余意此鬰怒
傷肝脾用六君加桔梗枳殻柴胡升麻彼别用瘡藥益
甚始請治其脉右關弦長按之軟弱左關弦洪按之濇
滯乃脾土不及肝木太過因飲食之毒七情之火也遂
用前藥四劑脉症悉退再加芎歸全愈此等症誤用敗
毒行氣破血導痰以致不起者多矣
　　　論瘡瘍用針勿忌凥神
針灸之法有太乙人神周身血忌逐年凥神逐日人神
而其穴有禁針禁灸之論犯之者其病難瘳理固然也
但瘡瘍氣血已傷肌肉已壞宜迎而奪之順而取之非
平人針灸之比何忌之有外科精義云瘡瘍之症毒氣
無從而解膿瘀無從而泄反攻於内内既消敗欲望其
生豈可得乎危惡之發於致命之所禍在反掌腹癰囊
癰二便不通胸腹脹悶唇疔喉痺咽喉瘇塞其禍尤速
患者審之
　　　論瘡瘍陽氣脫陷
瘡瘍陽氣脫陷或因尅伐之劑或因膿血大泄或因吐
㵼之後或因誤而入房若發熱頭痛小便淋濇或滑數
便血目赤煩喘自汗發熱氣短頭暈體倦熱渴意欲飲
水投水惡寒憎寒身熱惡衣揚手擲足汗出如水腰背
反張鄭聲不絶此無根虚大之假熱症若畏寒頭痛咳
逆嘔吐耳瞶目矇小便遺難㵼利腸鳴裏急腹痛玉莖
短縮冷汗時出齒牙浮痛肢體麻痺或厥冷身痛或咬
舌嚙唇舌根强硬此陽氣脫陷之真寒症皆勿論其脉
勿論其瘡但見一二急用參附湯補之多有復生者大
凡潰後勞役元氣虧損或夢遺精脱或滑數便血或外
邪乘之或誤用寒涼氣血脫陷而致斯症治以前藥亦
有復生者
　　　治驗
内翰楊臯湖孟夏患背疽服尅伐之劑二旬餘矣漫瘇
堅硬重如負石隔蒜灸五十餘壯背遂輕以六君加砂
仁二劑涎沫涌出飲食愈少此脾虚陽氣脫陷劑用温
補反嘔不食仍用前藥作大劑加附子薑桂又不應遂
以參茋各一斤歸术陳皮各半斤附子一兩煎服三日
而盡流涎頓止腐肉頓潰飲食頓進再用薑桂等藥托
裏徤脾腐脫而瘡愈矣
少叅史南湖之内夏患疽不起發脉大而無力發熱作
渴自汗盜汗用參茋大補之劑益加手足逆冷大便不
寛喘促時嘔脉微細按之如無惟太衝不絶仍以參茋
白术當歸陳皮茯苓計斤許加附子五錢水煎二鍾作
一服諸症頓退脉息頓復翌日瘡起而潰仍用前藥四
劑後日用托裏藥調理兩月餘而消
遜婦卧床十三年矣嘉靖癸夘遭囘禄益加憂鬰甲辰
三月右肩下發一塊焮瘇如甌中赤外白先用涼藥一
劑不解次用十宣散四劑加痛略紅迎徐南樓視之連
投參茋丁桂防芷之劑膿潰徐云無恙矣辭後眩暈嘔
逆惡寒戰慄頂陷膿清偶檢翁外科發揮至發背門云
若初起一頭如黍不瘇不赤煩躁便秘四五日間生頭
不計其數瘡口各如含一粟名曰蓮房發云云始駭為
惡症治法雖詳不諳於行迎翁至診云辛涼解散氣血
兩虚者忌之連投參茋歸术地黄薑附大劑瘇高膿稠
兼絍烏金膏數日果腐落筋如脂膜者數片人參每服
加至八錢日進二服逾兩月平復立齋翁術之淵微他
醫孰能知之病婦非翁必誤入鬼録矣謹附此以告後
人毋為時醫之誤當知翁術之竒布在方冊德澤普濟
與天地仝悠久矣晩生陳遜頓首識
　　　論瘡瘍發熱煩躁
瘡瘍發熱煩躁或出血過多或潰膿大泄或汗多亡陽
或下多亡隂以致隂血耗散陽無所依浮散於肌表之
間而非火也若發熱無寐血虚也用聖愈湯兼汗不止
氣虛也急用獨參湯發熱煩躁肉瞤筋惕氣血虚也用
八珍湯大渴而赤脉洪大而虚隂虚發熱也用當歸補
血湯肢體微熱煩躁面赤脉沉而微隂盛發躁也用四
君加薑附東垣云晝發熱而夜安静是陽氣自旺於陽
分也晝安静而夜發熱是陽氣下陷於隂中也如晝夜
俱發熱者重陽無隂也當峻補其隂故王太僕云如大
寒而甚熱之不熱是無火也當治其心如大熱而甚寒
之不寒是無水也熱動復止倐忽往來時動時止是無
水也當助其腎故心盛則生熱腎盛則生寒腎虚則寒
動於中心虚則熱收於内又熱不勝寒是無火也寒不
勝熱是無水也夫寒之不寒責其無水熱之不熱責其
無火熱之不久責心之虚寒之不久責腎之弱治者當
深味之
　　　治驗
操江都憲伍松月背瘡愈後大熱誤為熱火用苦寒藥
一鍾寒熱益甚欲冷水浴身脉浮大按之全無余曰此
陽氣虚浮於肌表無根之火也急用六君子加附子一
劑而愈
春元沈霓川之内暑月面生痤癤乘涼入風面目浮腫
越二日左臂腫痛癮疹如丹背脇髀股等處發腫塊三
四肉色不紅痛甚晝夜號呼寒熱往來飲食不思服活
命飲及行氣敗毒之劑其勢愈熾肝脉浮濇脾脉弦弱
此屬二經榮氣不從風邪乘虚流注經絡為患先以八
珍加黄茋柴胡青皮數劑腫處漸漸紅臖又以十全大
補加金銀花白芷龍胆草貝母十餘劑脇腿二處潰濃
碗許餘瑰漸平仍服十全大補湯調理月餘而安向使
專於祛風攻毒鮮不敗事矣
一儒者患流注發熱作渴頭痛自汗脉洪大按之無力
此氣血虚寒也用十全大補加麥門五味治之其症益
甚仍用前藥加附子一錢四劑諸症悉退却去附子加
肉桂二十餘劑氣血漸復又因勞心發熱惡寒飲食減
少此脾胃復傷元氣下陷用補中益氣加附子一錢二
劑熱止食進仍用大補元氣而安後因考試不利懷抱
不舒更兼勞役飲食日少形氣日衰吐痰作渴頭痛惡
寒或熱來復去或不時而動仍用補中益氣數劑諸症
漸愈元氣漸復乃去附子再加肉桂五分百餘劑而愈
一男子背瘡不斂小便赤澁臖腫發熱口乾體倦脉洪
數而無力用參茋歸术熟地芎芍陳皮麥門五味炙草
肉桂以補元氣引火歸經脉症益甚此藥力未能及也
再劑頓退却去肉桂又數劑而愈此症因前失補元氣
故耳
　　　論瘡瘍輕症用重劑
人生氣血有虚實瘡瘍所發有輕重治療之法有攻補
元戎云若人氣血壅盛榮衞充滿抑遏不行腐化而為
癰者當泄之以奪盛熱之氣若人飲食少思精神衰弱
榮衞短濇寒搏而為癰者當補之以接虚怯之氣丹溪
先生云瘇瘍内外皆虚宜以補接行散為主大扺用藥
之法如執權衡當察病勢輕重邪畜表裡瘡毒腫潰元
氣虚實若不詳究其因率爾投治實實虚虚七惡之禍
不能免矣治者審之
　　　治驗
吳庠盛原慱掌後患疔紅絲至腕惡寒發熱勢屬表症
與奪命丹一服紅絲頓消又用和解之劑大勢已退彼
别服敗毒藥發熱口乾紅絲仍見脉浮大而虚此氣血
受傷而然以補中益氣湯主之而愈盖奪命敗毒性尤
猛烈瘡邪已散而復用之是誅伐太過失内經之㫖矣
一儒者元氣素弱余補其氣血出膿而愈後因勞役瘡
痕作癢乃别服敗毒藥一劑以致口噤舌强手足搐搦
痰涎上涌自汗不止此氣血傷而發痙也用十全大補
加附子一錢灌服而甦一男子患疔服奪命丹汗不止
而瘡不痛熱不止而便不利此汗多亡陽毒氣盛而真
氣傷矣用參茋歸木芍藥防風五味二劑諸症悉愈惟
以小便不利為憂余曰汗出不宜利小便汗既止陽氣
復而自利矣仍用前藥去防風加麥門倍用當歸黄茋
四劑便行瘡潰而愈
　　　論瘡瘍當捨時從症
經云諸痛痒瘡瘍皆屬心火若腫赤煩躁發熱引冷便
秘作渴脉洪數實是其常也雖在嚴寒之時必用大苦
寒之劑以㵼熱毒若脉細皮寒㵼利腸鳴飲食不入嘔
吐無時手足逆冷是變常也雖在盛暑之時必用大辛
温之劑以助陽氣内經曰用寒逺寒用熱逺熱有假者
反之雖違其時必從其症
　　　論瘡瘍大便秘結
東垣先生云瘡瘍熱毒深固嘔啘心逆發熱而煩脉沉
而實瘇硬木悶大便秘結此毒在臓宜疎通之故曰疎
通其内以絶其源又曰瘡瘍及諸病面赤雖伏火熱不
得妄攻其裏而陽氣拂鬰邪氣在經宜發表以去之故
曰火鬰則發之凡大便不通者乃直腸乾涸也宜用猪
膽汁導之若腸胃氣虚血涸而不通者宜用十全大補
湯培養之若瘡症屬陽或因入房傷腎而不通者宜用
前湯加薑附囘陽多有得生者經云腎開竅於二隂藏
精於腎津液潤則大便如常若潰瘍有此因氣血虧損
腸胃乾涸當大補為善設若不審虚實而一於疏利者
鮮有不誤
　　　治驗
舍親居賔鷗仲夏患發背黯腫尺餘皆有小頭如鋪黍
狀四日矣此真氣虚而邪氣實遂隔蒜灸服活命飲二
劑其邪頓退乃純補其真又將生脉散以代茶飲瘡邪
大退余因他往三日復視之飲食不入中央肉死大便
秘結小便赤濁余曰中央肉死毒氣盛而脾氣虚也大
便不通腸虚而不能傳送小便赤濁脾虚而火下陷治
亦難矣彼始云莫非間斷補藥之過予曰然乃急用六
君子加當歸柴胡升麻飲食漸進大便自通外用烏金
膏塗中央三寸許四圍紅瘇漸消中央黑腐漸去乃敷
當歸膏用地黄丸與前藥間服將百劑而愈
一男子腿患癰因服尅伐虧損元氣不能成膿余為托
裏而潰大補而斂但大便結燥用十全大補湯加麥門
五味而潤月餘仍結惑於人言乃服潤腸丸而瀉不止
余用補中益氣送四神丸數服而止
　　　論瘡瘍大便㵼痢
瘡瘍大便泄㵼或因寒涼尅伐脾氣虧損或因脾氣虚
弱食不尅化或因脾虚下陷不能升舉或因命門火衰
不能生土或因腎經虚弱不能禁止或因脾腎虚寒不
能司職所主之法若寒涼傷脾用六君加木香砂仁送
二神丸脾虚下陷用補中益氣送二神丸命門火衰用
八味丸料送四神丸腎虚不禁用薑附湯加吳茱茰五
味脾腎虚寒用參附湯送四神丸病機云脉沉而細身
不動作睛不瞭瞭飲食不下鼻準氣息者薑附湯主之
身重四肢不舉者參附湯主之仲景先生云下痢腸鳴
當温之脉遲𦂳痛未止當温之大孔痛當温之心痛當
救裏可與理中附子四逆輩精要云癰疽嘔㵼腎脉虚
者不治此發内經之微㫖也凡此實難治之症如按前
法治之多有可生者
　　　治驗
御醫王彭峯之内年踰四十背疽不起發泄㵼作嘔食
少厥逆脉息如無屬陽氣虚寒用大補劑加附子薑桂
不應再加附子二劑㵼愈甚更以大附子薑桂各三錢
參茋歸术各五錢作一劑腹内始熱嘔㵼乃止手足漸
温脉息遂復更用大補而潰再用托裏而斂十年後仍
患脾胃虚寒而殁
　　　論瘡瘍小便淋漓頻數不利
瘡瘍小便淋漓頻數或莖中濇者腎經虧損之惡症也
宜用加減八味丸以補隂足脛逆冷者宜用八味丸以
補陽若小便頻而黄者宜用四物湯加參术麥門五味
以滋肺腎若小便短而少者宜用補中益氣加山藥麥
門五味以補脾肺若熱結膀胱而不利者宜用五淋散
以清熱若脾氣燥而不能化者宜用黄芩清肺飲以滋
隂若膀胱隂虚陽無以生者宜用六味丸若膀胱陽虚
隂無以化者宜用滋腎丸腎虚之患多傳此症非滋化
源不救若用黄栢知母反㵼其陽以速其危若老人隂
痿思色精内敗莖中痛而不利者用加減八味丸加車
前牛膝不應更加附子多有復生者若精已竭而復耗
之大小便中牽痛愈痛則愈便愈便則愈牽痛以前藥
加附子亦有復生者王太僕云無隂則陽無以化無陽則
隂無以生當滋其化源苟專用淡滲復損真隂乃速其
危也
　　　治驗
職方王的塘背疽潰後小便淋漓或時自遺作渴引飲
煩熱不寐瘡口焮赤時或如灼時或似遺余曰此腎虚
之惡症用加減八味丸加麥門數劑而痊
太守朱陽山患背疽漫腫色黯微痛作渴瘡頭數十左
尺洪數按之有力此腎虚之症先用活命飲二劑以殺
其毒午前以參茋歸木之類壯氣血午後以加減八味
丸料固腎氣喜其未用敗毒之藥元氣未損故數日膿
出肉腐而愈
駕部林汝玉冬不衣綿作渴飲冷每自喜壯實哂余衣
綿診其脉數大無力余曰至火令當求余也三日間果
背熱便秘脉濇用四物加芩連山梔數劑大便稍和却
去芩連加參术茯苓二十餘劑及前丸半斤許渴減六
七背熱亦退至夏背發一疽純用托裏之劑而斂
封君袁懷雪背疽發熱作渴脉數無力用四物加黄栢
知母𤣥參山梔連翹五味麥門銀花背疽漸退又加白
芷參茋腐肉盡潰因停藥且勞熱渴仍作乃以參茋歸
芷炙草山藥山茱茯苓澤㵼肉桂而愈又以六味丸十
全大補而斂
　　　論瘡瘍作渴
瘡瘍作渴若焮痛發熱便利調和者上焦熱也用竹葉
石膏湯腫痛發熱大便秘澁者内臓熱也用四順清凉
飲焮腫痛甚者熱毒藴結也用仙方活命飲漫腫微痛
者氣血虚壅也用補中益氣湯若因胃火銷爍而津液
短少者用竹葉黄茋湯若因胃氣虚而不能生津液者
用補中益氣湯若因胃氣傷而内亡津液者用七味白
术散若因腎水乾涸作渴或口舌乾燥者用加減八味
丸或先口乾作渴小便頻數而後患疽或疽愈後作渴
飲水或舌黄乾硬小便數而疽生者尤其惡也苟能逆
知其因預服加減八味丸補中益氣湯以滋化源可免
是患
　　　論瘡瘍出血
瘡瘍出血因五臓之氣虧損虚火動而錯經妄行也當
求其經審其因而治之若肝熱而血妄行者四物炒梔
丹皮苓术肝虚而不能藏血者六味地黄丸心虚而不
能生血者四物炒連丹皮苓术脾虚熱而不能統血者
四君炒梔丹皮若脾經鬰結用歸脾湯加五味子脾肺
氣虚用補中益氣加五味子氣血俱虚用十全大補隂
火動用六味丸加五味子大凡失血過多見煩熱發渴
等症勿論其脉急用獨參湯以補氣經云血生於氣苟
非參茋歸术甘温等劑以生心肝之血决不能愈若發熱
脉大者不治凡患血症皆當以犀角地黄湯為主
　　　治驗
翰林屠漸山年四十患湿毒瘡疾誤用輕粉之劑虧損
元氣久不能愈一日將晡之際診之肝脉忽洪數而有
力余曰何肝脉之如此侵晨瘡出黯血三四碗體倦自
汗雖甚可畏所喜血黯而脉靜余曰此輕粉之熱血受
其毒而妄行輕粉之毒亦得以泄邪氣而真氣虚也當
急用獨參湯主之余重其為人體恤甚篤但惑於他言
不果致邪氣連綿不已惜哉
一男子背瘡出血煩躁作渴脉洪大按之如無此血脫
發躁用當歸補血湯二劑少愈又以八珍加黄茋山梔
數劑全愈
一婦人潰後吐鮮血三碗許余用獨參湯而血止用四
君熟地芎歸而瘡愈此血脫補氣陽生隂長之理也若
用涼血降火沉隂之劑脾胃生氣復傷不惟血不歸源
而死無疑矣
一老婦手大指患疔為人針破出鮮血手背俱瘇半體
皆痛神思昏憒五日矣用活命飲始知痛在手瘡勢雖
惡不宜大攻再用大補劑又各一劑外用隔蒜灸喜此
手背赤瘇而出毒水又各一劑赤瘇漸潰又用托裏藥
而瘥
南儀部賀朝卿陞山西少叅别時余見其唇鼻青黑且
時搔背問其故曰有一小瘡耳余與視之果疽也此脾
胃敗壞為不治之症余素與善悲其途次不便殯殮遂
托其僚友張東沙輩强留之勉與大補但出紫血虚極
也或謂毒熾不能為膿乃服攻毒藥一鍾以致嘔逆脉
脫果卒於南都
僉憲張碧崖腰患疽醉而入房脉洪數兩尺更大余辭
不治將發舟其子强留頃間吐臭血五六碗余意此腎
經虚火而血妄行血必從齒縫出將合肉桂等補腎制
火之藥各用罐别煎熟聽用血止拭齒視之果然遂合
一鍾冷服之熱渴頓止少頃温服一鍾脉細欲脫氣息
奄奄得藥則脉少復良久仍脫其子疑内有膿欲刺之
余曰必無乃以鵝翎管絍内果如余言次日脉脫脚寒
至膝腹内如氷急用六君加薑附腹始温膿始潰瘡口
將完彼因侍者皆愛妾又患小便不通此隂已痿而思
色以降其精精内敗不出而然耳用加減八味丸料加
參茋白术一劑小便雖愈瘡口不斂而殮
　薛氏醫案卷十三
欽定四庫全書
　薛氏醫案卷十四
　　　　　　　　　　　　　明　薛已　撰
　　外科樞要二
　　　腦疽
腦疽屬膀胱經積熱或濕毒上湧或隂虚火熾或腎水
虧損隂精消涸初起腫赤痛甚煩渴飲冷脈洪數而有
力乃濕熱上湧當用黄連消毒散并隔蒜灸以除濕熱
漫瘇微痛渴不飲冷脉洪數而無力乃隂虚火熾當用
六味丸及補中益氣湯以滋化源若口舌乾燥小便頻
數或淋漓作痛乃腎水虧損急用加減八味丸及前湯
以固根本引火歸經若不成膿不腐潰陽氣虚也四君
加歸茋不生肌不收斂脾氣虚也十全大補湯若色黯
不潰或潰而不斂乃隂精消涸名曰腦爍為不治若攻
補得宜亦有可愈治者審焉
　　　治騐
一婦人患前症口乾舌燥内服清熱外敷寒涼色黯不
臖胸中氣噎此内真寒而外假熱也彼疑素有痰火不
欲温補余以參茋各五錢薑桂各三錢一劑頓然潰又
用大補藥而愈
一婦人冬間患此腫痛熱渇余用清熱消毒藥潰之而
愈次年三月其舌腫大遍身發疔如蔔萄不計其數手
足尤多乃脾胃受毒也先各刺出黒血随服奪命丹七
粒出臭汗瘡熱益甚便秘二日與大黄芩連各三錢升
麻白芷山梔薄荷連翹各二錢生甘草一錢水煎三五
沸服之大小便出臭血甚多下體稍退乃磨入犀角汁
再服舌本及齒縫出臭血諸毒乃消更以犀角地黄湯
而愈
　　　耳瘡
耳瘡屬手少陽三焦經或足厥隂肝經血虚風熱或肝
經燥火風熱或腎經虚火等因若發熱焮痛屬少陽厥
隂風熱用柴胡梔子散若内熱痒痛屬前二經血虚用
當歸川芎散若寒熱作痛屬肝經風熱用小柴胡湯加
山梔川芎若内熱口乾屬腎經虚火用加味地黄丸如
不應用加減八味丸餘當随症治之
　　　治驗
文選姚海山耳根赤腫寒熱作痛此屬三焦風熱也但
中氣素虚以補中益氣加山梔炒黄芩牛蒡子治之而
愈
一儒者因怒耳内作痛出水或用祛風之劑筋攣作痛
肢體如束此肝火傷血也用六味丸料數服而愈
舉人毛石峯子年二十耳内出水或作痛年餘矣脉洪
數左尺益甚此屬肝腎二經虚熱也用加減八味丸料
一劑而愈
一男子每入房耳内或作痒或出水常以銀簪探入甚
喜隂涼此屬腎經虚熱也用加減八味丸而愈
一婦人因怒發熱每經行即兩耳出膿兩太陽作痛以
手按之痛稍止怒則胸脇乳房脹痛或寒熱徃來或小
便頻數或小腹脹悶此皆屬肝火血虚也先用梔子清
肝散二劑又用加味逍遥散數劑諸症悉退又以補中
益氣加五味而全愈
一婦人經行後因怒氣勞役發熱寒熱耳内作痛余以
經行為血虚用八珍湯加柴胡怒氣為肝火用加味逍
遙散勞役為氣傷用補中益氣湯加山梔而愈
一婦人耳内作痛或腫臖寒熱發熱面色素青黄經行
則變赤余以為怒氣傷肝鬱結傷脾用加味歸脾湯加
味逍遥散而愈
一婦人耳内瘇痛寒熱口苦耳内出水焮連頸項飲食
少思此肝火盛而傷脾也用小柴胡湯加山梔牡丹皮
調補肝脾而全愈
一孀婦或耳内外作痛或項側結核内熱晡熱月經不
調唾痰少食胸膈不利余以為鬱怒傷肝脾朝用歸脾
湯以解脾鬱生脾氣夕用加味逍遙散以清肝火生肝
血而愈
太卿魏莊渠癸卯仲冬耳内作痛左尺洪大而澁余曰
此腎水枯竭不能生肝木當滋化源彼不信仍雜用直
補之劑余謂其壻陸時若曰莊渠不能生腎水來春必
不能起至明年季春十八日復請治昏憒不語頥耳之
分已有膿矣且卵縮便數方信余言求治辭不克用六
味丸料一鍾隂莖舒出小便十減六七神思頓醒余曰
若砭膿出庶延數日為立嗣之計否則膿從耳出死立
待矣或謂不砭可生者余因辭歸翌日果耳内出膿至
二十一日己未火日而卒
憲副姜時川癸卯冬右手寸口浮數而有痰口内若有
瘡然余曰此胃火傳於肺也當薄滋味慎起居以禦之
甲辰秋尺脉洪數而無力余曰此肺金不能生腎水無
根之火上炎也宜静調理滋化源以治之彼云今喉耳
不時燥痛肢體不時發熱果是無根之火殞無疑矣後
㑹劉古峽云姜公之病已如尊料遂拉同徃視喉果瘇
潰脉愈洪大又誤以為瘡毒而投苦寒之劑卒于仲春
二十八日乃藥之促其亡也否則尚能延至仲夏
　　　鬢疽(男婦同用/)
鬢疽屬肝胆二經怒火或風熱血虚所致若發熱作渇
者用柴胡清肝散腫臖痛甚者用仙方活命飲若大勢
已退餘毒未散用參茋歸术為主佐以川芎白芷金銀
花以速其膿膿成仍用參茋之類托而潰之若欲其生
肌收斂脾虚者六味丸血虚者四物加參茋或血燥或
水而不能生木者用四物湯六味地黄丸氣虚者用補
中益氣湯皆當滋其化源為善
　　　治驗
侍御朱南臯患前症腫痛發熱日晡尤甚此肝胆二經
血虚火燥也用四物湯加𤣥參柴胡桔梗炙草治之而
愈又因勞役發熱畏寒作渴自汗用補中益氣湯去柴
升加五味麥門炮薑而瘥
州守胡廷器年七十患前症腫焮作痛頭目俱脹此腎
水不足肝胆火盛而血燥也用六味丸料四劑瘡頭出
水而愈後因調養失宜仍瘇痛煩熱喘渇脉洪大而虚
此脾胃之氣傷也用補中益氣以補脾胃用六味地黄
丸以補腎肝而痊
　　　瘰癧(婦人症見婦人良方/小兒症見小兒撮要)
夫瘰癧之症屬三焦肝胆二經怒火風熱血燥或肝腎
二經精血虧損虚火内動或恚怒氣逆憂思過甚風熱
邪氣内搏於肝葢怒傷肝肝主筋肝受病則筋累累然
如貫珠也其候多生於耳前後項腋間結聚成核初覺
憎寒惡熱咽項強痛苦寒熱焮痛者此肝火風熱而氣
病也用小柴胡湯以清肝火并服加味四物湯以養肝
血若寒熱既止而核不消散者此肝經火燥而血病也
用加味逍遙散以清肝火六味地黄丸以生腎水若腫
髙而稍軟面色痿黄皮膚壯熱膿已成也可用針以決
之及服托裏之劑若經久不愈或愈而復發膿水淋漓
肌膚羸痩者必純補之劑庶可收斂否則變成九瘻内
經曰陷脈為瘻留連肉腠即此病也外用豆䜴餅琥珀
膏以驅散寒邪補接陽氣内服補中益氣湯六味丸以
滋腎水培肝木健脾土亦有可愈者大抵肝膽部分結
核不問大小其脉左闗弦𦂳左尺洪數者乃腎水不能
生肝木以致膽火燥而筋攣須用前藥以滋化源是治
其本也外臺秘要云肝腎虚熱則生癧病機云瘰癧不
係膏粱丹毒火熱之變因虚勞氣鬱所致止宜補形氣
調經脉其瘡自消散葢不待汗之下之而已也其不詳
脈證經絡受病之異者下之則犯經禁病禁虚虚之禍
如指諸掌若脉洪大元氣虚敗為不治若面晄白為金
尅木亦不治若眼内赤脉貫瞳人見幾條則幾年死使
不從本而治妄用伐肝之劑則誤矣葢伐肝則脾土先
傷脾傷則損五臟之源矣可不慎哉
　　　治驗
閣老楊石齋子年十七發熱作渇日晡頬赤左闗尺脉
大而浮此肝腎隂虚用補隂八珍湯五十餘劑又加參
茋二十餘劑而潰但膿水清稀肌肉不生乃以參茋歸
术為主佐以芍藥熟地麥門五味膿水稠而肌肉生更
服必效散一劑癧毒去而瘡口斂
容臺張美之善怒孟春患此或用伐肝之劑不愈余以
為肝血不足用六味地黄丸補中益氣湯以滋化源至
季冬而愈
一儒者愈後體痩發熱晝夜無定此足三隂氣血俱虚
用八珍加麥門五味二十餘劑又用補中益氣加麥門
五味及六味丸而愈
儒者楊澤之缺盆間結一核余謂此肝火血燥而筋攣
法當滋腎水生肝血彼反用行氣化痰外敷南星商陸
益大如碗余用補中益氣湯六味地黄丸以滋腎水間
用蘆薈丸以清肝火年餘元氣復而消
儒者張子容素善怒患此久而不愈瘡出鮮血左闗弦
洪重按如無此肝火動而血妄行症屬氣血俱虚用補
中益氣湯以補脾肺用六味丸以滋腎肝而愈
一男子頸間結核大潰一婦人左眉及髪際結核並用
梔子清肝散海藻散堅丸以清肝火養肝血益元氣而
愈此症亦有大如升斗者亦治以前藥可愈
陸子温兩耳下瘇硬用伐肝軟堅之劑益甚其脉左闗
弦𦂳左尺洪數此腎水虧損而筋攣也當生肺金滋腎
水則肝得血而筋自舒矣彼不悟仍服前藥竟致不起
　　　時毒
夫時毒者為四時邪毒之氣而感之於人也其候發於
鼻而耳項咽喉赤瘇無頭或結核有根寒熱頭痛恍惚
不寧狀如傷寒五七日之間亦能殺人治宜精辨之若
脉浮數者邪在表也用葛根牛蒡子湯解毒升麻湯之
類以發之脉沉濇者邪在裏也用梔子仁湯大黄湯之
類以下之表裏俱病者犀角升麻湯甚者砭出惡血并
用通氣散㗜鼻内取嚏以泄其毒十日外自消若㗜藥
不嚏者不可治之如嚏出膿血者治之必愈至七八日
之間大小便通利頭面瘇起髙赤者可服托裏散黄茋
散此病若五日已前精神昏亂咽喉秘塞語聲不出頭
面赤瘇食不知味者必死之候凶荒勞役患之安裏為
主用普濟消毒飲最善然而此症有隂有陽有可汗有
可下若誤認為熱毒而用寒藥則謬矣
　　　治驗
少宰李蒲汀用發散之藥耗損元氣患處不消體倦惡
寒食少口乾余用益氣湯加桔梗及托裏消毒散而愈
秋官陳同野元氣素弱脉微細而伏此形病俱虚也用
參术芎歸陳皮柴胡升麻炙草以升舉陽氣用牛蒡𤣥
參連翹桔梗以解熱毒二劑瘇頓消而脉亦復矣苟以
脉微細為屬隂以瘇赤為屬陽而藥之鮮有不誤者
一婦人潰後瘇赤不消食少體倦膿清色白乃脾肺氣
虚也先用六君加桔梗芎歸後用益氣湯加桔梗而斂
春官袁谷虚之妹表散過度瘇硬不食脉浮大按之而
短此真氣絶也辭不治後果殁
　　　痄􁲫
痄􁲫屬足陽明胃經或外因風熱所乘或内因積熱所
致若瘇痛寒熱者白芷胃風湯内熱瘇痛者升麻黄連
湯外瘇作痛内熱口乾者犀角升麻湯内傷寒涼不能
消潰者補中益氣湯發熱作渇大便秘結者加味清涼
飲表裏俱解而仍腫痛者欲作膿也托裏散若飲食少
思胃氣虚弱也六君子湯肢體倦怠陽氣虚弱也補中
益氣湯膿毒既潰瘇痛不減熱毒未解也托裏消毒散
膿出而反痛氣血虚也人參内托散發熱晡熱隂血虚
也八珍湯惡寒發熱氣血俱虚也十全大補湯若瘇焮
痛連耳下者屬手足少陽經當清肝火若連頥及耳後
者屬足少隂經虚火當補腎水患此而有不治者多泥
風熱執用尅伐之藥耳
　　　治驗
地官陳用之服發散之劑寒熱已退腫痛不消此血凝
滯而欲作膿也用托裏消毒散而膿成又用托裏散而
膿潰但膿清作渇乃氣血虚也用八珍加麥門五味三
十餘劑而愈
上舍盧懋樹左尺脉數症屬腎經不足誤服消毒之劑
致損元氣而不能愈余用補中益氣六味丸料而痊
上舍熊棟卿頥後患之膿清體痩遺精盗汗晡熱口渴
痰氣上湧久而不愈脉洪大按之微細屬腎氣虧損所
致遂用加減八味丸料并十全大補湯而愈
一婦人素内熱因怒耳下至頸瘇痛寒熱此肝膽經火
燥而血虚用柴胡梔子散而瘇痛消用加味逍遙散而
寒熱退用八珍湯加丹皮而内熱止
　　　發背(男婦同用/)
發背屬膀胱督脉經或隂虚火盛或醇酒厚味或鬱怒
房勞所致若瘇赤痛甚脉洪數而有力熱毒之症也為
易治漫腫微痛色黯作渇脉洪數而無力隂虚之症也
為難治不瘇不痛或漫腫色黯脈微細陽氣虚甚也尤
為難治若瘇焮作痛寒熱作渇飲食如常此形氣病氣
俱有餘也先用仙方活命飲後用托裏消毒散解之漫
瘇微痛或色不赤飲食少思此形氣病氣俱不足也用
托裏散調補之不作膿或膿成不潰陽氣虚也托裏散
倍加肉桂參茋膿出而反痛或膿清稀氣血俱虚也八
珍湯惡寒形寒或不收斂陽氣虚也十全大補湯晡熱
内熱或不收斂隂血虚也四物加參术作嘔欲嘔或不
收斂胃氣虚也六君加炮姜食少體倦或不收斂脾氣
虚也補中益氣湯加茯苓半夏肉赤而不斂血熱也四
物加山梔連翹肉白而不斂脾虚也四君加酒炒芍藥
木香小便頻數者腎隂虧損也加減八味丸若初患未
發出而寒熱疼痛作渴飲冷此邪氣内藴也仙方活命
飲口乾飲熱漫瘇微痛此元氣内虚也托裏消毒散飲
食少思肢體倦怠脾胃虚弱也六君子湯如未應加薑
桂其有死者乃邪氣盛真氣虚而不能發出也在於旬
餘之間見之若已發出用托裏消毒散不腐潰用托裏
散如不應急温補脾胃其有死者乃真氣虚而不能腐
潰也在於二旬之間見之若已腐潰用托裏散以生肌
如不應急温補脾胃其有死者乃脾氣虚而不能收斂
也在於月餘見之此三證雖不見於經籍余嘗治而厯
驗
　　　治驗
都憲周𢎞岡背患疽瘇而不潰脉大而浮此陽氣虚弱
而邪氣壅滯也用托裏散倍用參茋反内熱作渇脉洪
大鼓指此虚火也用前散急加肉桂脉證頓退仍用托
裏而愈若以為熱毒而用寒藥則誤矣
太僕王的塘初起因大勞又用十宣散之類加喘渇内
熱脉大無力此陽氣自傷不能升舉下陷於隂分而為
内熱也余以補中益氣加酒炒芍藥麥門冬五味子治
之而愈
上舍張克恭患此内服外敷皆寒凉敗毒遍身作痛欲
嘔少食晡熱内熱惡寒畏寒余曰遍身作痛榮衛虚而
不能營於肉裏也欲嘔少食脾胃虚寒而不能消化飲
食也内熱晡熱隂血内虚而陽氣陷於隂分也惡寒畏
寒陽氣虚弱而不能衛於肌膚也此皆由脾胃之氣不
足所致遂用補中益氣湯諸症漸退更以十全大補湯
腐肉漸潰又用六君子湯加芎歸肌肉頓生而愈
府庠彭碧溪患腰疽服寒涼敗毒之藥色黯不痛瘡頭
如鋪黍背重不能安寢耳瞶目白面色無神小便頻澁
作渇迷悶氣粗短促脉浮數重按如無余先用滋腎水
之藥一劑少頃便利渇止背即輕爽乃砭去瘀血以艾
半觔許明炙患處外敷烏金膏内服參茋歸术肉桂等
藥至數劑元氣稍復自疑肉桂辛熱一日不用手足並
冷大便不禁仍加肉桂及補骨脂二錢肉豆蔲一錢大
便如常其肉漸潰更用當歸膏以生肌肉八珍湯以補
氣血而愈
儒者周兩峯懐抱久鬱背脊患疽肝脉弦洪脾脉浮大
按之微細以補中益氣湯加桔梗貝母少用金銀花白
芷二劑肝脉頓退脾脉頓復乃以活命飲二劑膿潰腫
消肝脉仍弦此毒雖去而胃氣復傷仍用補中益氣湯
加茯苓半夏而愈
上舎蔡東之患此余用托裏之藥而潰瘡口尚未全斂
時值仲冬兼咳𠻳余曰瘡口未斂脾氣虚也咳𠻳不止
肺氣虚也法當補其母一日與其同宴見有羊肉余曰
補可以去弱人參羊肉之類是也最宜食之遂毎日不
徹旬餘而瘡斂𠻳亦頓愈矣
憲副屠九峯孟春患此色黯漫瘇作渇便數尺脉洪數
此腎水乾涸當殁於火旺之際不信更用苦寒之藥復
傷元氣以促其殁
京兆柴黼菴仲夏患之色黯微瘇發熱煩躁痰涎自出
小腹隂實手足逆冷右闗脉澁兩尺微細余曰此隂虚
之症也王太僕云大熱而不熱是無火也決不能起懇
求治之用大温補之藥一劑流涎雖止患處不起終不
能救
舉人顧東溪久作渇六月初腰患疽不慎起居瘡潰尺
許色黯敗臭小便如淋唇裂舌刺七月終請治右尺洪
數左闗浮濇余謂先渇而患疽者乃腎水乾涸虚火上
炎多致不起然膿水敗臭色黯不痛瘡口張大乃脾氣
敗而肌肉死也小便如淋痰壅喘促口乾舌裂乃脾肺
敗而腎水絶也左尺洪數腎無所生也左闗浮濇肺尅
肝也况當金旺之際危殆速矣二日後果殁葢此症既
發於外兩月方殁者乃元氣虚不能收斂也若豫為調
補使氣血無虧亦有得生者
　　　乳癰乳岩結核(婦人症見婦人/良方女科撮要)
乳房屬足陽明胃經乳頭屬足厥隂肝經男子房勞恚
怒傷於肝腎婦人胎産憂鬱損於肝脾若焮痛寒熱當
發散表邪瘇焮痛甚當清肝消毒並宜隔蒜灸不作膿
或膿成不潰托裏散為主不收斂或膿清稀補脾胃為
主若膿出反痛或作寒熱氣血虚也十全大補湯體倦
口乾中氣虚也補中益氣湯晡熱内熱隂血虚也八珍
湯加五味子欲嘔作嘔胃氣虚也香砂六君子湯食少
作嘔胃氣虚寒也前湯加藿香食少泄瀉脾氣虚寒也
前湯加炮薑若勞碌腫痛氣血未復也八珍湯倍用參
苓歸术若怒氣瘇痛肝火傷血也八珍湯加柴胡山梔
若肝火血虚而結核者四物湯加參术柴胡升麻若肝
脾氣血虚而結核者四君子加芎歸柴胡升麻鬱結傷
脾而結核者歸脾湯兼𤓰蔞散若鬱怒傷肝脾而結核
不痒不痛者名曰乳岩最難治療苟能戒七情逺厚味
解鬱結養氣血亦可保全
　　　治驗
封君袁陽涇左乳内結一核月餘赤腫此足三隂虚兼
怒氣所致用八珍湯加柴梔丹皮治之諸證漸退又用
清肝解鬱湯而愈時當仲秋兩目連劄肝脉微弦此肝
經火盛而風動也更加龍膽草五味并六味地黄丸而
愈若用清熱敗毒化痰行氣鮮有不誤者
一儒者兩乳患瘇服連翹飲反堅硬食少内熱胸脇作
痛日晡頭痛小便赤澀此足三隂虚而兼鬱怒前藥復
損脾肺先用六君加芎歸柴胡山梔四十餘劑元氣復
而自潰乃作痛惡寒此氣血虚也用十全大補湯六味
丸而愈
一儒者兩乳作痛兩脇作脹久服流氣飲𤓰蔞散後左
脇下結一塊肉色不變勞則寒熱用八珍加柴胡逺志
貝母桔梗月餘色赤作痛膿將成矣後針出膿碗許頓
然作嘔此胃氣虚而有痰也令時嚼生薑服六君子湯
嘔止加肉桂而瘡愈後出仕毎勞怒胸乳仍痛或發寒
熱服補中益氣湯加炒山梔即愈
　　　疔瘡
内經曰膏粱之變足生大疔多由膏粱厚味之所致或
因卒中飲食之毒或感四時不正之氣或感蛇蟲之毒
或感死畜之穢各宜審而治之其毒多生於頭面四肢
形色不一或如小瘡或如水泡或疼痛或麻木或寒熱
作痛或嘔吐惡心或肢體拘急並用隔蒜灸并服解毒
之劑若不省人事或牙闗𦂳急者以奪命丹為末葱酒
調灌之若生兩足者多有紅絲至臍生兩手者多有紅
絲至心生唇面口内者多有紅絲入喉皆急用針挑破
其絲使出惡血以泄其毒若患於偏僻之處藥所難導
者惟灸法大有回生之功然疔之名狀雖有十三種之
不同而治法但審其元氣虚實邪之表裏而庶無悮人
於夭札也若專泥於疏利表散非惟無益而反害之凡
人暴死多是疔毒急取燈遍照其身若是小瘡即是其
毒宜急灸之并服奪命丹等藥亦有復甦者
　　　治驗
長洲庠蘇子忠鼻梁患之症屬表邪但氣血俱虚不勝
發散遂用補中益氣為主佐以防風白芷而愈
一男子小指患之或為針刺出血敷以涼藥掌指皆瘇
三四倍色黯神昏此邪氣鬱遏余先以奪命丹一服活
命飲二劑稍可余因他徃或為遍刺其手出鮮血碗許
臂瘇如瓠指大數倍用大劑參茋歸术之類及頻灸遍
身而瘇消但大便不實時常泄氣此元氣下陷以補中
益氣加骨脂肉蔲吳茱五味又日以人參五錢麥門三
錢五味二錢水煎代茶飲又用大補藥五十餘貼而愈
設此症初不用解毒之劑後不用大補之藥死無疑矣
白蓮涇陳伯和子唇患之有紫脉延至口内將及於喉
余曰紫脉過喉則難治矣須針其脉并瘡頭出惡血以
泄其毒則可彼不信别用解毒之劑遂至頭面俱瘇復
求治口内瘇脹針不能入乃砭面唇出黑血碗許勢雖
少退終至不起惜哉
　　　肺疽肺痿(婦人症見/婦人良方)
夫肺者五臟之華葢也處於胷中主於氣候於皮毛勞
傷氣血腠理不宻外邪所乘内感於肺或入房過度腎
水虧損虚火上炎或醇酒炙􁱄辛辣厚味薫蒸於肺或
咳唾痰涎汗下過度重亡津液之所致也其候惡風咳
𠻳鼻塞項强胸脇脹滿呼吸不利咽燥作渇甚則四肢
微瘇咳唾膿血若吐痰臭濁膿血腥穢胸中隱隱微痛
右手寸口脉數而實者為肺疽若吐涎沫而無膿脉數
而虚者為肺痿也若咳𠻳喘急者小青龍湯咳𠻳胸脹
者葶藶大棗瀉肺湯咳膿腥濁者桔梗湯咳喘短氣或
小便短少者佐以參茋補肺湯體倦食少者佐以參术
補脾湯咳吐痰壅者腎虚水泛也六味地黄丸口乾咽
燥者虚火上炎也加減八味丸此症皆因脾土虧損不
能生肺金肺金不能生腎水故始萌則可救膿成則多
死若脉微𦂳而數者未有膿也𦂳甚而數者已有膿也
内經曰血熱則肉敗榮衛不行必將為膿大凡肺瘡咳
吐膿血久久如粳米粥者難治若吐膿而不止者亦不
可治也其吐膿而自止者自愈其脉短而濇者自痊面
色當白而反赤者此火之尅金皆不可治苟能補脾肺
滋腎水庶有生者但恐専攻其瘡脾胃益虚鮮有不誤
者矣
　　　治驗
一儒者患肺癰鼻流清涕咳吐膿血胸膈作脹此風邪
外傷也先用消風散加亂髪灰二服而鼻利又用四君
加芎歸及桔梗湯而愈後因勞役咳𠻳吐膿小便滴瀝
面色黄白此脾土不能生肺金肺金不能生腎水也用
補中益氣湯六味地黄丸而愈
一儒者因素善飲咳膿項强皮膚不澤此脾肺氣虚外
邪所乘而成肺癰也先用桔梗湯後用人參補肺湯而
痊
一男子咳吐痰膿胸腹臌脹兩寸與右闗脉皆洪數此
火不能生土而土不能生金也用桔梗湯為主佐以補
中益氣湯而愈
一男子不時咳𠻳作渇自汗發熱便數自用清肺降火
理氣滲利之劑服之反小便不通面目赤色唇裂痰壅
脾肺腎三脉浮大按之而數此足三隂虧損不能相生
當滋化源否則成癰矣不信仍用分利之藥後果患肺
癰余用桔梗湯及六味丸而愈
一男子面赤吐膿發熱作渴煩燥引飲脉洪數而無倫
次先用加減八味丸加麥門大劑一服熱渇頓止即熟
睡良久覺而神爽索食再劑諸症頓減仍用前藥更以
人參五錢麥門二錢五分五味二錢水煎代茶日飲一
劑月餘而安此症面赤者當補肺腎面白者當補脾肺
治者驗之
一婦人素血虚發熱咳𠻳或用痰火之劑後吐膿血面
赤脉數其勢甚危此膿成而血氣虚也余用八珍湯以
補元氣用桔梗湯以治肺症脉症漸愈
一婦人感冐風寒或用發表之劑反咳𠻳喘急飲食少
思胸膈不利大便不通右寸闗脉浮數欲用通利之劑
余曰此因脾土虧損不能生肺金若更利之復耗津液
必患肺癰矣不信仍利之虚證悉至後果吐膿余朝用
益氣湯夕用桔梗湯各數劑吐膿漸止又朝仍用前湯
夕用十全大補湯各五十餘劑喜其善調理獲愈
一婦人咳𠻳吐痰胸膈作痛右寸闗浮滑項下牽強此
脾胃積熱成痰非癰患也以二陳湯加山梔白术桔梗
治之而痊
一婦人素血虚内熱時咳甲辰孟冬兩尺浮洪余曰當
防患肺症丙午孟春果咳𠻳左右寸脉洪數此心火刑
尅肺金而成肺癰也膿已成矣夏令可憂余用壯水健
脾之劑稍愈彼不慎調攝果殁於仲夏
　　　胃脘癰
聖濟總録云胃脘癰由寒氣隔陽熱聚胃口寒熱不調
故血肉腐壊以氣逆於胃故胃脉沉細以陽氣不得上
升故人迎熱甚令人寒熱如瘧身皮甲錯或咳𠻳或嘔
膿吐血若脉洪數膿成也急排之脉遲𦂳瘀血也急下
之否則其毒内攻腐爛腸胃矣丹溪先生云内疽者因
飲食之毒七情之火相鬱而發用射干湯主之愚常以
薏苡仁湯牡丹皮散太乙膏選用之亦效若吐膿血飲
食少思助胃壯氣為主而佐以前法不可専治其瘡
　　　治驗
一男子寒熱作渇不時咳吐口内血腥又五日吐膿身
皮甲錯用射干湯四劑膿血已止但氣壅痰多以甘桔
湯而愈
一男子用射干湯之類將愈但氣喘體倦發熱作渇小
便頻數此肺氣不足用補中益氣山藥山茱麥門五味
時仲夏更以生脉散代茶飲而愈
一婦人素食厚味吐膿已愈但小便淋瀝此肝腎氣虚
用補中益氣加麥門五味及加減八味丸而愈若膏粱
之人初起宜用清胃散
　　　腸癰
孫真人云腸癰為病小腹重强按之則痛小便如淋時
時汗出復惡寒身皮甲錯腹皮急如瘇甚者腹脹大轉
側有水聲或繞臍生瘡或膿從臍出或從大便下葢因
七情飲食所致治法脉遲𦂳者未有膿也用大黄湯下
之脉洪數者已有膿也用薏苡仁湯排之小腹疼痛小
便不利膿壅滯也牡丹皮散主之若大便或臍間出膿
者不治内經云腸癰為病不可驚驚則腸斷而死故患
是者其坐卧轉側理宜徐緩時少飲薄粥及服八珍湯
固其元氣静養調理庶可保全其生
　　　治驗
通府張廷用患之兩月餘矣時出白膿體倦惡寒此邪
氣去而中氣虚也余用托裏散兼益氣湯徐徐呷之又
令以猪肚肺煮爛取其湯調米粉煮時呷半盞後漸調
理而痊
一男子裏急後重下膿脹痛此脾氣下陷用排膿散蠟
􁧢丸而愈後因勞役寒熱體倦用補中益氣湯而安
一婦人小腹脹痛小便如淋時時汗出此瘀血凝結於
内先以神效𤓰蔞散二劑少愈更以薏苡仁湯而愈
一婦人小腹脹痛而有塊脉芤而澀此瘀血為患也以
四物加𤣥胡索紅花桃仁牛膝木香二劑血下而痊
一婦人小腹脹痛大便秘濇轉側有水聲脉洪數此膿
瘀内潰也以梅仁湯一劑下瘀血諸症悉退再以薏苡
仁湯二劑而瘥
一婦人膿成脹痛小便不利脉洪數此膿毒内潰也服
太乙膏三錢膿下甚多更以𤓰蔞散蠟􁧢丸及托裏散
而安(如用雲母/膏尤妙)
一婦人産後惡血不止小腹作痛服𤓰子仁湯下瘀血
而痊凡瘀血停滯宜急治之緩則腐化為膿最為難治
若流注闗節則為敗症
　　　腹癰(男婦同用/)
腹癰謂瘡生於肚腹或生於皮裏膜外屬膏粱厚味七
情鬱火若漫腫堅硬肉色不變或脉遲𦂳未成膿也四
君加芎歸白芷枳殻或托裏散瘇軟色赤或脉洪數已
成膿也托裏消毒散膿成而不外潰者氣血虚也卧針
而刺之瘇焮作痛者邪氣實也先用仙方活命飲隔蒜
灸以殺其毒後用托裏以補其氣若初起欲其内消當
助胃壯氣使根本堅固而以行經活血之藥佐之若用
尅伐之劑欲其消散則瘇者不能潰潰者不能斂若用
疎利之藥下其膿則少壯者多為難治老弱者立見危
亡亦有食積疝氣類此者見保嬰撮要
　　　治驗
司馬李梧山患此腹痛而勢已成用活命飲一劑痛頓
止用托裏消毒散瘇頓起此膿將成也用托裏散補之
自潰而愈
錦衣掌堂劉廷器正德辛未仲夏腹患癰潰而膿清熱
渇腹脹作嘔不食或以為熱毒内攻皆用芩連大黄之
劑病愈甚余曰當捨時從症投以參茋姜附等藥一劑
嘔止食進再用托裏等劑而瘡愈
進士邊雲莊腹痛惡寒脉浮數余曰浮數之脉而反惡
寒瘡疽之症也不信數日後復請視之左尺洪數余曰
内有膿矣仍不信至小腹痛脹連及兩臂始悟余曰膿
潰臂矣氣血俱虚何以收斂急服活命飲一鍾臂潰一
孔出膿斗許氣息奄奄用大補藥一劑神思方醒毎去
後糞從瘡出痛不可當小腹間如有物上挺即發痙不
省人事煩躁脉大舉按皆實省而診之脉洪大按之如
無用十全大補倍用參茋至四斤更加附子二枚煎膏
服而痙止又用十全大補湯五十餘劑而瘡斂
上舍周一元腹患癰三月不愈膿水清稀朝寒暮熱服
四物黄蘗知母之類食少作瀉痰涎上湧服二陳枳實
之類痰涎愈甚胸膈痞悶謂余曰何也余曰朝寒暮熱
血氣虚也食少作瀉脾腎虚也痰湧胸痞脾肺虚也悉
因真氣虚而邪氣實也當先壯其胃氣使諸臟有所禀
而邪自退矣遂用六君加黄茋當歸數劑諸症漸退又
用十全大補湯肌肉漸斂更用補中益氣湯調理而痊
上舍毛體仁素隂虚春初咳𠻳胸中隱痛腎脉數而無
力肺脉數而時見此腎氣虧損隂火熾盛用六味丸料
一劑服之病勢雖減内癰已成葢因元氣虚而未能發
出火令可畏不信服痰火之劑兩月後乳間微瘇脉洪
數而無力余曰膿内潰矣當刺出其濃以免内攻之禍
不信又月餘請治但針得一孔膿㨮不利仍復内攻唇
舌青赤余曰臟腑已壊吾何能治之後果殁
從侄孫年十四而畢姻乙巳春年二十四腹中作痛用
大黄等藥二劑下血甚多胸腹脹滿痰喘發熱又服破
氣降火藥一劑汗出如水手足如氷余他徃適歸診之
左闗洪數右尺尤甚乃腹癰也雖能收斂至夏必變而
成瘵疽用參茋各一兩歸术各五錢陳皮茯苓各三錢
炙草炮薑各一錢二劑諸症少退腹始微赤按之覺痛
又二劑作痛又二劑瘇痛脉滑數針出膿瘀更用大補
湯精神飲食如故因遺精患處色黯用前藥加五味山
茱山藥骨脂吳茱等劑瘡口漸斂瘵症悉具其脉非洪
大而數即微細如無惟専服獨參湯人乳汁少復良久
仍脱余曰當備後事以俟火旺乃禱鬼神巫者厯言徃
事如見更示以方藥皆峻利之劑且言保其必生敬信
服之後果殁經曰拘於鬼神者不可與言至德而况又
輕信方藥於邪妄之人耶書此以警後患
　　　流注(婦人症見婦人良方女科/撮要小兒症見小兒撮要)
流注或因飲食勞倦脾胃傷損或因房勞隂虚陽氣凑
襲或因營氣不從逆於肉理或因腠理不宻外邪客之
或暴怒傷肝或鬱結傷脾或濕痰流注或跌撲血滯或
産後惡露皆因氣虚血注而凝也或生於四肢闗節或
生於胸腹腰臀或結塊或漫瘇或作痛皆由元氣虧損
所致也悉宜葱熨及用益氣養榮湯固其元氣則未成
者自消已成者自潰若久而不斂佐以豆䜴餅琥珀膏
祛散寒邪補接陽氣若内有膿管而不斂者用針頭散
腐化之經云形傷痛氣傷瘇又曰真氣奪則虚邪氣勝
則實若不補氣血節飲食慎起居戒七情而専用寒涼
尅伐其不死者幸矣
　　　治驗
侍御朱東溪左脇下近腹肝胆經部分結一塊四寸許
漫瘇不赤按之則痛余曰此當補脾胃彼謂瘇瘍宜表
散乃服流氣飲後胃氣頓虚始信余言遂用四君子加
芎歸酒炒芍藥薑桂胃氣復而惡症退乃去乾薑加黄
茋數劑微赤微痛又三十餘劑焮瘇大痛此膿内潰也
遂針之用補中益氣加減八味丸而愈
一男子元氣虚弱臀瘇硬而色不變飲食少思如此年
餘矣此氣血虚而未能潰也先用六君子湯加川芎當
歸芍藥元氣漸復飲食漸進患處漸潰更加黄茋肉桂
并用葱熨之法月餘俟膿熟而針之又以十全大補湯
及附子餅熨之而愈
一男子腿患瘇肉色不變亦不作痛此真氣虚也以補
中益氣加茯苓半夏少佐以枳殻木香外用香附餅熨
之彼謂氣無補法乃服流氣飲胃氣愈虚余用六君子
加芎歸數劑飲食少進再用補劑月餘而消
一男子脇瘇一塊日久不潰按之必痛脉微而濇此形
症俱虚也當補不當瀉乃用人參養榮湯及熱艾熨患
處膿成以火針刺之用豆䜴餅十全大補湯百劑而愈
一男子腹患此瘇硬不潰脉弱時嘔欲用敗毒等藥余
謂瘇硬不潰乃陽氣虚弱嘔吐少食乃胃氣虚寒法當
温補脾胃彼不信仍用攻伐而嘔愈甚復請治脉微弱
而發熱余曰熱而脉反静脱血脉反實汗後脉反躁者
皆為逆也辭不治後果殁
余北仕時有留都賈學士子年十六患此二載矣公陞
北宗伯邀余治脉洪大而數膿清熱渴食少體倦夜間
盗汗午前畏寒余曰真氣不足邪氣有餘治之無功矣
余午前以四君子加芎歸炙草午後以四君子加五味
麥門參茋兩月諸症遂可一二又有用滲利之劑保其
必生者三月後形體骨立復求余治余時被命南下後
竟不救
　　　鶴膝風(婦人症見婦人良方/小兒症見保嬰撮要)
鶴膝風乃調攝失宜虧損足三隂經風邪乘虚而入以
致肌肉日痩内熱減食肢體攣痛久則膝大而腿細如
鶴之膝故名之若傷於脾胃者補中益氣湯為主傷於
肝腎者六味丸為主若欲其作膿或潰後十全大補湯
為主皆佐以大防風湯初起須用葱熨可以内消若津
涸口乾中氣不足也補中益氣湯加五味子頭暈頭痛
陽氣不升也補中益氣湯加蔓荆子發熱晡熱隂血虚
弱也用四物參茋白术畏寒憎寒陽氣虚弱也用十全
大補湯飲食少思胸膈膨脹脾胃虚痞也用四君子湯
面色痿黄飲食少思脾胃虚弱也用六君湯膿水清稀
肌肉不生氣血俱虚也用八珍湯熱來復去有時而動
無根虚火也用十全大補湯形痩嗜卧寢息發熱痰盛
作渇小便頻數五臟虚損也用六味丸臍腹疼痛夜多
漩溺脚膝無力頭暈吐痰腎氣冷敗也用八味丸發熱
大渇不欲近衣面目赤色脉大而虚血虚發躁也用當
歸補血湯或有利後而患者亦治以前法餘當臨症制
宜
　　　治驗
州守張天澤左膝瘇痛胸膈痞滿飲食少思時欲作嘔
頭暈痰壅日晡益倦此脾肺氣虚用葱熨法及六君加
炮薑諸症頓退飲食少思用補中益氣加蔓荆子頭目
清爽間與大防風湯十餘劑又用補中益氣三十餘劑
而消
通府劉國威先筋攣骨痛右膝漫瘇用化痰消毒之劑
瘇痛益甚食少體倦加祛風消毒等藥寒熱作嘔大便
不實用二陳除濕之類瘇起色赤内痛如錐余診其脉
滑數而無力此膿已成元氣虚而不能潰也用十全大
補湯四劑佐以大防風湯一劑而潰又百餘劑而得痊
一儒者腿筋弛長月餘兩膝瘇痛此隂虚濕熱所乘也
用六味丸為主佐以八珍湯加牛膝杜仲間以補中益
氣湯三月餘而消
一男子腿痛膝瘇脉浮按之弦𦂳此肝腎虚弱也用大
防風湯二劑已退彼惑於附子有毒乃服治瘡之藥日
漸消痩虚症漸至復求治余曰倦怠消痩脾胃衰而不
能榮運也小便不禁膀胱虚而不能約制也燥熱虚痞
胃氣弱而不能化也惚恍健忘精神失而潰亂也惡症
蜂集余辭之果後殁
　　　天泡瘡
天泡瘡屬元氣不足邪氣所乘亦有傳染而患受症在
肝腎二經故多在下體發起有先筋骨痛而後患者有
先患而後痛者初起脉浮數邪在脾肺經也先用荆防
敗毒散解散之脉弦數邪在肝胆經也先用龍膽瀉肝
湯清解之脉沉數邪在臟腑也先用内疎黄連湯通導
之後用換肌消毒散為主愈後再無筋骨疼痛之患若
瘡凸赤作痛熱毒熾盛也瘡微作痛毒將殺也瘡色白
而不結痂陽氣虚也色赤而不結痂隂血虚也搔癢脉
虚浮氣不能相榮也搔癢脉浮數血不能相榮也臀背
間或頸間作癢膀胱隂虚也隂器間或股内痒肝經血
虚也隂囊作痒重墜肝經隂虚濕熱也小便頻數短少
色赤肝經隂虚也小便頻數色白短少脾肺氣虚也面
目搔痒或搔變赤外邪相摶也眉間痒或毛落肝胆血
燥也飲食少思口乾飲湯胃氣虚也飲食難化大便不
實脾氣虚也侵晨或夜間泄瀉脾腎虚也若治失其法
有蝕傷眼目腐爛玉莖拳攣肢體者但用九味蘆薈丸
以清肝火六味丸以生腎水蠲痺解毒散以養血祛邪
亦有可愈者若誤用輕粉等劑反為難治
　　　治驗
一儒者患前症先玉莖作痒出水後隂囊股内小腹脇
臂發小㿔或乾膿窠誤服祛風等藥肢體倦怠惡寒發
熱飲食漸減大便不實左尺洪數左闗弦數右闗浮緩
按之微弦余曰此患屬肝胆經也左闗脉弦左尺脉浮
數者腎水少而虚熱傳於肝也右闗脉浮緩脾胃之氣
弱也按之而弦者肝木乗脾土也用六味地黄丸補中
益氣湯為主佐以換肌消毒散而愈
一儒者患前症色焮赤作痛大便秘而不實服祛風敗
毒等藥舌痛口乾脉浮而數此邪氣去而隂虚所致用
六味丸料加山梔當歸四劑脉症頓退又用八珍湯加
山梔丹皮瘡色漸白後用四君加歸茋而愈
一患者服攻毒等藥患處凸而色赤作痛肢體倦怠惡
寒發熱脉浮而虚此元氣復傷而邪氣實也用補中益
氣湯二劑而痊
一儒者患之誤服祛風消毒之藥復傷元氣因勞役過
度内熱口乾齒齦作痛右闗脉洪數而虚此脾胃受傷
而火動用清胃散之類而愈
進士劉華甫患之數月用輕粉硃砂等藥頭面背臂各
結一塊二寸許潰而形氣消弱寒熱口乾舌燥脣裂小
便淋漓痰涎上湧飲食少思此脾胃傷諸臟弱而虚火
動也先用六君子二十餘劑又用補中益氣湯加山茱
山藥麥門五味服之胃氣復而諸症愈惟小便未清痰
涎未止用加減八味丸而痊
一儒者患之頭面搔痒或成粒或成片或出水脾肺脉
俱洪數此風邪所傷先用荆防敗毒散加萆薢鈎藤鈎
數劑漸愈但口乾内熱用四物加山梔鈎藤金銀花甘
草節而愈后遍身搔痒内熱口乾治以六味丸而瘥
一士人毎勞役飲酒後則遍身生瘡服祛風敗毒散而
面目胸背臂脇結一塊如桃栗凹凸痒痛膿水淋漓氣
血虚甚寒熱徃來作渇痰壅此濕熱壅盛元氣虚而不
能愈也外敷當歸膏内服補隂八珍加萆薢五錢并換
肌消毒散加乾葛鈎藤鈎各一錢二十餘劑諸症漸退
仍以前藥為主佐以調理之劑兩月餘血氣復而瘡愈
　　　赤白逰風
赤白逰風屬脾肺氣虚腠理不宻風熱相搏或寒閉腠
理内熱拂鬱或隂虚火動外邪所乘或肝火風熱血熱
治法若風熱用小柴胡湯加防風連翹血熱用四物加
柴胡山梔丹皮風熱相摶用荆防敗毒散内熱外寒用
加味羗活散胃氣虚弱用補中益氣湯加羌活防風及
消風散血虚用加味逍遙散隂虚逍遙散六味丸若肝
腎虚熱用六味丸則火自息風自定痒自止若用祛風
辛熱之劑則肝火愈燥風火愈熾元氣愈虚腠理不閉
風客内淫腎氣受傷相火翕合血随火化反為難治矣
　　　治驗
一男子秋間發疙瘩此元氣虚而外邪所侵也先用九
味羌活湯二劑又用補中益氣加羌防而愈後不慎起
居盗汗晡熱口乾吐痰體倦懶言用補中益氣湯加減
八味丸而愈
一婦人身如丹毒搔破膿水淋漓熱渇頭暈日晡益甚
用加味逍遥散而愈
一婦人患赤白逰風晡熱痒甚余用清肝養血之劑不
信乃服大麻風藥臂痛而筋攣又服化痰順氣之劑四
肢痿弱而殁
一婦人患前症數用風藥煎湯泡洗以致腹脹而殁
一女子赤暈如霞作痒發熱用加味小柴胡湯加生地連
翹丹皮而愈
　　　疥瘡
疥瘡屬脾經濕毒積熱或肝經血熱風熱或腎經陰虚
發熱其體倦食少為脾經濕熱用補中益氣湯飲冷作
痛為脾經積熱用清熱消毒散搔痒發熱為脾虚風熱
用人參消風散搔痒作痛為風熱用當歸飲子便秘作
痛為熱毒用升麻和氣飲熱渇便利為脾肺虚熱用竹
葉黄茋湯内熱晡熱或時寒熱屬肝經血虚風熱用加
味逍遥散六味丸體倦少食或盗汗少寢為脾氣鬱結
用加味歸脾湯逍遥散地黄丸若發熱盗汗或吐痰口
乾者為腎經虚熱用六味丸料煎服
　　　治驗
稽勲李龍岡遍身患此腿足為甚日晡益焮口乾作渇
小便頻赤此腎經虚熱用補中益氣湯六味丸而痊
一儒者善嚏患痒余以為内有濕熱腠理不密外邪所
乘也與補中益氣湯加白芷川芎治之不從自服荆防
敗毒散盗汗發熱作渇焮痛膿水淋漓仍用前湯倍加
參茋五味而痊
一儒者患在臂脚日晡或痒或脹形體倦怠自服敗毒
散痛處發瘇小便赤澀此肺腎隂虚余用補中益氣加
五味麥門冬而愈
一儒者患此誤用攻伐之劑元氣虚而不能愈用補中
益氣湯加茯苓其瘡頓愈又因調養失宜日晡益甚用
八珍湯加五味麥門五十餘劑而愈
一男子色黯作痒出黒血日晡益甚其腿日瘇夜消余
以為氣血虚而有熱朝用補中益氣湯夕用加味逍遥
散而愈
一男子時疫愈後所患如前用藥補養而愈有同患用
砭法出血而死此因隂虚血熱色黑作痒也何乃反傷
隂血哉
一婦人久不愈食少體倦此肝脾虧損而虚熱先用補
中益氣湯加川芎炒山梔元氣漸復更以逍遙散而瘡
漸愈若夜間譫語此熱入血分用小柴胡湯加生地黄
治之血虚者四物合小柴胡湯熱退却用逍遙散以補
脾胃生隂血亦有寒熱如瘧亦治以前藥
　　　附骨疽
附骨疽有因露臥風寒深襲於骨者有因形氣損傷不
能起發者有因尅伐之劑虧損元氣不能發出者有因
外敷寒藥血凝結於内者凡此皆宜灸熨患處解散毒
氣補接陽氣温補脾胃為主若飲食如常先用仙方活
命飲解毒散鬱隨用六君子湯補托榮氣若體倦食少
但用前湯培養諸臟使邪不得勝正若膿已成即針之
使毒不得内侵帶生用針亦無妨如用火針亦不痛且
使易歛其隔蒜灸能解毒行氣葱熨法能助陽氣行壅
滯此雖不見於方書余常用之大効其功不能盡述惟
氣血虚脱者不應
　　　治驗
南司馬王荆山腿瘇作痛寒熱發渴飲食如常脈洪數而
有力此足三陽經溼熱壅滯用檳蘇敗毒散一劑而寒熱
止再劑而瘇痛消更用逍遥散而元氣復兩月後因怒瘇
痛如錐赤暈散漫用活命飲二劑而痛緩又用八珍湯加
柴胡山梔丹皮而痛止復因勞役倦怠嬾食腿重頭暈此
脾胃氣虚而不能升舉也用補中益氣湯加蔓荆子而安
一儒者左腿微瘇肉色如故飲食少思此真氣虗而溼
邪内襲也盖諸氣皆稟於胃法當助胃壯氣遂用六君
加藿香木香當歸數劑飲食漸進更以十全大補元氣
漸復而愈
一儒者兩腿瘇痛肉色不變惡寒發熱飲食少思肢體
倦怠脾氣不足濕痰下注也以補中益氣加半夏茯苓
芍藥二劑寒熱退而瘇痛消又十餘劑脾胃壯而形體
健
一男子患此入房兩臂硬瘇二便不通余謂腎開竅於
二陰乃肝腎虧損也用六味丸料加車前牛膝而二便
利用補中益氣而腫硬消喜其年少得生
一上舍内痛如錐肉色如故面黄懶食痛甚作嘔此痛
傷胃也用六君子以壯其脾胃用十全大補以助其膿
而針之更用前湯倍加參茋芎歸麥門五味逺志貝母
而瘡斂
一男子因負重飲食失節胸間作痛誤認為瘡毒服大
黄等藥右腿股瘇肉色如故頭痛惡寒喘渴發熱脈洪
大而無力此勞傷元氣藥損胃氣而然耳用補中益氣
湯四劑又用十全大補湯數劑喜其年少而愈
　　　多骨疽
多骨疽者由瘡瘍乆潰氣血不能營於患處邪氣陷襲
久則爛筋腐骨而脱出屬足三陰虧損之症也用補中
益氣湯以固根本若陰火發熱者佐以六味丸壯水之
主以鎮陽光陽氣虛寒者佐以八味丸益火之源以消
陰翳外以附子餅葱熨法祛散寒邪補接榮氣則骨自
脱瘡自斂矣夫腎主骨若腎氣虧損其骨漸瘇荏苒嵗
月潰而出骨亦用前法若投以尅伐之劑復傷真氣鮮
有不誤者
　　　治驗
舉人于廷器腿患流注年餘出腐骨少許午前畏寒午
後發熱口乾吐痰小便頻數余以為足三陰虧損朝用
補中益氣湯夕用六味丸料加黄茋當歸五味子各三
十餘劑外用豆豉餅諸症漸愈又以十全大補之類喜
其慎疾而愈
一儒者患附骨疽失于調理瘡口不斂日出清膿少許
已而常出三腐骨其脈但數而無邪此氣血虛瘡結膿
管而未能愈絍以烏金膏日服十全大補湯而愈
上舍王廷璋患前症三年未愈肢體消瘦飲食難化手
足並冷大便不通手足陰冷余謂此陽氣虚寒用補中
益氣湯八味丸及灸其患處而痊
一男子上腭腫硬年餘方潰内熱作渴肢體消瘦六脈
洪大左手尤甚用補中益氣湯六味丸出腐骨一塊仍
服前藥諸症悉去瘡口亦斂
一男子十六嵗間足瘇黯潰而露骨體瘦盜汗發熱口
乾用十全大補湯六味地黄丸各五十餘劑而愈不然
多變瘵症㦯瀝盡氣血而亡
一婦人年三十餘素弱左手背漸瘇二年後潰出清膿
瘇黯連臂内熱晡熱自汗盜汗經水兩月一至此肝脾
氣血虧損朝用歸脾湯夕用逍遥散腫處頻用葱熨法
兩月餘諸症漸愈瘡出腐骨仍服前藥前後共三百餘
劑得愈
　　　翻花瘡
翻花瘡者由瘡瘍潰後肝火血燥生風所致㦯瘡口胬
肉突出如菌大小不同㦯出如蛇頭長短不一治法當
滋肝補氣外塗藜蘆膏胬肉自入須候元氣漸復膿毒
將盡塗之有效不然雖入而復潰若誤用刀針蝕藥灸
法其勢益甚或出血不止必致寒熱嘔吐等症須大補
脾胃為善
　　　治驗
判官張承恩内股患癰將愈翻出一肉如菌余曰此屬
肝經風熱血燥當清肝熱養肝血彼為不然乃内用降
火外用追蝕蝕而復翻翻而復蝕其肉益大元氣益虛
始信余言遂内用梔子清肝散外用藜蘆膏而痊
一上舍素膏粱善怒耳下結一核従潰而瘡口翻張如
菌焮連頭痛㦯胸脇作脹或内熱寒熱或用清熱消毒
之藥年餘未瘥余用補中益氣湯六味地黄丸而尋愈
一男子背瘡斂如豆許翻出肉寸餘用消蝕割繫法屢
去屢大此肝經血虚風熱余用加味逍遥散三十餘劑
塗藜蘆膏而消又用八珍散倍用參茋歸术而斂
一婦人素善怒臂患癰瘡口出肉長二寸許此肝脾鬱
怒氣血虛而風内動用加味逍遙散塗藜蘆膏而愈後
因怒患處脹悶遍身汗出如雨此肝經風熱風能散氣
故耳仍用前散并八珍湯而愈
一男子項患腫痰涎湧甚用散堅行氣等劑腫硬愈甚
喘氣發熱自汗盜汗體倦食少余曰此屬足三陰虧損
當滋化源不信反追蝕患處開翻六寸許㠁巗色赤日
出鮮血三月餘矣肝脈弦洪緊實余用大補湯加麥門
五味五十餘劑諸症漸愈血止三四復因怒飲食頓少
其血湧出此肝傷不能藏脾傷不能攝也用補中益氣
湯為主加五味麥門其血頓止再以六味丸加五味子
常服瘡口斂至寸許遂不用藥且不守禁而殁
　
　
　薛氏醫案卷十四
欽定四庫全書
　薛氏醫案卷十五
　　　　　　　　　　　　　明　薛已　撰
　　外科樞要三
　　　臀癰(男婦同用/)
臀膀胱經部分也居小腹之後此隂中之隂其道逺其
位僻雖太陽多血氣運難及血亦罕到中年後尤慮此
患治者毋傷脾胃毋損氣血但當固根本為主若瘇硬
作痛者形氣虚而邪氣實也用托裏消毒散主之微瘇
微痛者形氣病氣俱虚也用托裏散補之欲作膿用托
裏羌活湯若痛甚用仙方活命飲大勢既退亦用托裏
消毒散若脾虚不能消散或不潰不斂者六君子加芎
歸黄茋若隂虚不能消散或作渇便淋者六味丸加五
味子若陽虚不能潰或膿清不能斂者用補中益氣湯
氣血俱虚者十全大補湯若瘇硬未成膿者用隔蒜灸
活命飲潰後豆䜴餅補中益氣十全大補二湯若灸後
大勢已退餘毒未消頻用葱熨以補其氣以消餘毒為善
　　　治驗
巡撫陳和峯脾胃不健常服消導之劑左腿股及臀患
瘇余曰此脾氣虚而下注非瘡毒也當用補中益氣倍
加白术彼惑於衆論云白术能潰膿乃専以散毒消毒
為主而瘇益甚體益倦余用白术一味煎飲而消
儒者楊啟元左臀患此敷貼凉藥腫徹内股服連翹消
毒散左體皆痛余以為足三隂虧損用補中益氣湯以
補脾肺用六味丸加五味以補肝腎股内消而臂間潰
又用十全大補湯而瘡口斂
一儒者瘇焮痛甚此邪毒壅滯用活命飲隔蒜灸而消
後因飲食勞倦瘇痛仍作寒熱頭疼此元氣虛而未能
復也與補中益氣湯頻用葱熨法兩月而愈
一男子漫瘇而色不變脉滑數而無力膿將成矣余用
托裏而欲針彼畏針而欲内消誤用攻伐之藥頓加惡
寒發熱自汗等症余用十全大補湯數劑瘇起色赤仍
外針内補而愈
崑庠吳輔之父患此内潰瘇脹發熱口乾飲食少思此
脾胃虚弱也先用六君加芎歸茋數劑而潰又用十全
大補湯倍加參茋五十餘劑而愈
南濠沈克章子年三十脉如屋漏雀啄腫硬七天膿水
清稀誤服敗毒之藥余曰此足三隂虧損而藥復傷也
余用六君加歸茋附子一錢二劑瘇潰色赤又減附子
五分數劑元氣復而瘡愈
一男子硬痛發熱此膀胱氣虚而濕熱壅滯用内托羌
活湯二劑熱痛悉退後用托裏消毒散而潰又用托裏
散四十餘劑而斂
平湖袁上舍患痔外敷寒涼内服消毒攻潰於臀膿水
清稀脉洪大而數寒熱作渇余辭不治後果殁此足三
隂虧損之症失滋化源以致真氣益虚邪氣愈甚矣不
死何俟
　　　囊癰(謂隂囊患癰/)
囊癰屬肝腎二經隂虚濕熱下注若小便濇滯者先分
利以泄其毒繼補隂以令其自消若濕熱退而仍瘇痛
宜補隂托裏以速其膿膿焮而便穢者熱毒壅閉也先
用托裏消毒散後用針以泄之膿去即解若膿去而瘇
痛不减者熱毒未解也用清肝養榮湯口乾而小便數
者腎經虚熱也六味丸内熱晡熱者肝經血虚也四物
加參术體倦食少者脾氣虚熱也補中益氣湯膿水清
稀者氣血俱虚也十全大補湯此症雖大潰而睪丸懸
露治得其法旬日肉漸生而愈若専攻其瘡隂道始虚
則瘇者不能潰潰者不能斂少壯者多成涸疾老弱者
多致不起亦有患痔漏久而串及於囊者當兼治其痔
切忌寒藥尅伐虧損胃氣
　　　治驗
給事陸貞山瘇赤脹痛小便濇滯寒熱作渇此肝腎隂
虚濕熱下注也當清肝火除濕毒遂用柴胡炒龍膽吳
茱茰炒黄連當歸銀花皂角刺赤芍藥防風木通甘草
節一劑瘇痛漸退少加防風木通川芎茯苓作飲下滋
腎丸以補隂其熱瘇俱退但内有一條筋不消此肝經
血氣虚損也當滋腎水用六味丸料去茯苓加五味二
劑再用補中益氣加茯苓作飲送滋腎丸筋頓消而愈
京兆朱二峯隂囊脹痛彼以為疝余診其脉數而滑此
囊癰也因肝腎二經隂虚濕熱所致膿已成矣服活命
飲一劑而潰更用補隂托裏而斂
知州王汝道先晡熱發熱肢體倦怠入房則腿足酸軟
足心熱至腿膝六脉洪數兩尺為甚余以足三隂虚欲
滋補化源彼反服苦寒降火之劑後隂囊瘇脹用治疝
之藥瘇脹益甚形氣愈虚服温補之劑瘇痛上攻小便
不利兩尺脉洪滑按之虚甚余曰此囊癰也因氣血虚
而不能潰先用補中益氣湯加山藥山茱茰車前子柴
胡山梔一劑腫脹頓消随用六味丸料加車前牛膝柴
胡山梔一劑小便漸通乃用活命飲與前二藥消息兼
用至二十餘劑囊裂出穢膿甚多乃用托裏消毒散六
劑膿穢清又用托裏散數劑膿水漸少更用補隂托裏
散及十全大補五十餘劑而痊
儒者陳時用考試不利一夕飲燒酒入房妻不納翌日
隂囊瘇脹焮痛遣人求治余以除濕熱清肝火之劑城
門夜閉不及歸服翌早報云夜來隂囊悉腐玉莖下面
貼囊者亦腐此肝火挾酒毒而濕熱熾盛也仍以前藥
加參茋歸木四劑腐肉盡脱睪丸懸掛用大補氣血并
塗當歸膏囊莖全復而愈
一膏粱之客隂囊瘇脹小便不利此中焦積熱乗虚下
注先用龍膽瀉肝湯加黄栢知母黄連牛膝四劑漸愈
後用補隂八珍湯加柴胡山梔而愈後不守禁忌前症
復作仍用補隂八珍湯補中益氣湯六味丸而痊又因
勞發熱自用四物黄栢知母之類虚症悉具瘡口開大
余謂五臟氣血俱虚也朝用補中益氣夕用六君子加
當歸各五十餘劑瘡口漸斂又用六味丸調補全愈
府庠李達卿素腎虚發熱乆服黄栢知母之類形體漸
瘦遺精白濁晡熱唾痰余曰此腎水虧損虚火内熾用
補中益氣之類加五味麥門前症將愈又别用清熱凉
血之劑飲食少思唾痰不止余以為脾肺復虚不能攝
涎歸源仍用前湯加茯苓半夏而愈後入房頭暈吐痰
腰骨作痛大小便道牽痛余曰此精已耗而復竭所致
危殆之症也遂朝用前湯加麥門五味夕用六味丸料
加五味子萆薢五十餘劑諸症頓退後又入房隂囊隂
莖作痛别用淡滲之劑隂囊内潰余用補隂托裏之劑
出膿甚多喜瘇消痛止竟不善調養以致大便不通小
便如淋痰涎上湧余曰腎虚之症復作矣誠為可慮有
保其可生者用礞石滚痰丸牛黄清心丸之類吐痰愈
加余曰非惟無以保其生而反促其危矣固辭不治後
果殁
一男子醉而入房隂囊瘇脹大如斗小腹脹悶小水淋
赤發熱口乾痰涎壅甚此膀胱隂虚酒毒所乗也用六
味丸料加車前牛膝作飲下滋腎丸諸症頓退再加五
味麥門二劑而愈却以補中益氣加麥門五味調理而
康若用淡滲復損真隂決致不起
　　　懸癰
懸癰謂瘡生於玉莖之後穀道之前屬足三隂虧損之
症輕則為漏瀝盡氣血而亡重則内潰而即殞若初起
濕熱壅滯未成膿而作痛或小便濇滯用龍膽瀉肝湯
瘇焮痛甚仙方活命飲並以製甘草佐之如此雖患亦
輕雖潰亦淺若不能成膿或膿成不潰者八珍散補之
若膿已成者急針之欲其生肌收斂腎虚者六味地黄
丸血虚者四物加參术氣虚者四君加芎歸脾虚者補
中益氣湯氣血俱虚者八珍湯并十全大補湯若用寒
凉消毒則誤矣
　　　治驗
尚寳鮑希傳日發熱服四物黄栢知母之類年餘患囊
癰唾痰作渇飲湯其熱至膝更加芩連二陳熱痰益甚
謂余曰何也余曰此足三隂虧損水泛為痰寒凉之劑
傷胃而甚耳遂先用補中益氣夕用六味丸間佐以當
歸補血湯半載乃愈
趙州守患此症瘇多作痛五月餘矣晡熱口乾盗汗食
少體倦氣短脉浮數而無力此足三隂氣血虧損用補
中益氣加製甘草五味麥門三十餘劑食進勢緩又用
六味丸料五十餘劑膿潰瘡斂後因怒作痛少食脇痛
發熱仍用前藥頼其禀慎疾而愈
通府張敬之患前症久不愈日晡熱甚作渇煩喘或用
四物湯黄栢知母之類前症益甚更體倦少食大便不
實小便頻數謂余曰何也余曰此脾虚之症前藥復傷
而然也遂用補中益氣加茯苓半夏數劑飲食漸進諸
症漸愈更加麥門五味調理乃痊經云脾屬至隂為隂
土而主生血故東垣先生云脾虚元氣下陷發熱煩渇
肢體倦怠等症用補中益氣湯以升補陽氣而生隂血
若誤認為腎虚輒用四物黄栢知母之類反傷脾胃生
氣是虚其虛矣况黄栢知母乃㵼陽損隂之劑若非膀
胱陽火盛而不能生隂水以致發熱者不可用也
一儒者患此服坎離丸及四物黄栢知母之類不應脉
浮洪按之微細余以為足三隂虚用托裏散及補隂托
裏散漸愈又用六味丸補中益氣湯調補化源半載而
痊大凡瘡瘍等症若腎經陽氣亢盛致隂水不能化生
而患隂虚發熱者宜用坎離丸取其苦寒能瀉水中之
火令陽氣衰而水自生若陽氣衰弱致隂水不能化生
而患隂虚發熱者宜用六味丸取其酸温能生火中之
水使陽氣旺則隂自生况此症屬腎經精氣虧損而患
者十有八九屬腎經陽氣亢盛而患者十無一二然江
南之人患之多屬腎經隂血虧損元氣下陷須用補中
益氣湯升補陽氣使陽生而隂長若嗜慾過多虧損真
水者宜用六味丸補腎經元氣以生精血仍用補中益
氣湯以培脾肺之生氣而滋腎水經云隂虚者脾虚也
但多誤以為腎經火症用黄栢知母之類復傷脾肺絶
其化源反致不起惜哉
上舍劉克新潰後作痛發熱口乾小便赤濇自用清熱
消毒之藥不應左尺洪數余以為陽氣盛而隂氣虚也
先用四物湯加黄栢知母等諸劑瀉其陽氣使隂自生
服數劑諸症漸愈後用補中益氣湯六味地黄丸補脾
肺滋腎水而瘡口愈
一儒者小便赤澀勞則足軟瘇痛發熱口乾舌燥食少
體倦日晡益甚此氣血虚而未能潰也遂用八珍湯加
麥門山藥倍用製甘草數劑諸症悉退但患處瘇痛此
膿内焮也又五劑膿自湧出又五十餘劑而瘡口將完
又因勞役且停藥寒熱作渇瘇痛膿多用補中益氣湯
加炒山梔二劑少愈又以八珍湯加麥門五味百餘劑
瘇痛悉去喜其慎起居節飲食常服補劑而安但勞則
出膿一二滴後惑於他言内用降火外用追蝕必其收
斂致患處大潰幾至不起仍補而愈
　　　便癰(一名便毒/一名􁲬痃)
便癰屬厥隂肝經内熱外寒或勞倦過度或房慾不節
或慾心不遂或强固其精或肝經濕熱而致治法内熱
外寒者雙解散勞倦過度者補中益氣湯房慾不節者
六味丸料慾心不遂者先用五苓散加大黄疏其精滯
後用地黄丸以補其肝腎强固其精或濕熱壅滯者宜
用龍膽瀉肝湯疏肝導滯夫便癰血疝也屬厥隂肝經
之絡脉衝任督脉之隧道故婦人患此多在兩抝瘇痛
或腹中結塊小便澀滯苟治者得法患者又能調攝何
難斂之有若槩用大黄等劑以求其内消或令膿從便
下損其氣血及不慎起居飲食者皆為不治
　　　治驗
府庠沈尼文年二十左抝患之余以肝腎隂虚先用托
裏藥潰而將愈因入房發熱作渇右邊亦作痛膿水清
稀虚症悉至脉洪大而無力勢甚可畏用十全大補加
附子一錢脉症頓退再劑全退後用大補湯三十劑而
愈
一儒者瘇痛便澀用八正散二劑清肝火導濕熱而瘇
痛愈再以小柴胡加芎歸澤瀉山梔二劑清肝火補脾
血而小便利
一男子潰而瘇痛不止此餘毒未解用活命飲一劑而
痛止再劑而瘇消
一男子痛甚發熱用前飲一劑痛止再以神效𤓰蔞散
加山梔柴胡二劑而消
一男子瘇而不潰余謂此因陽氣虚弱用參茋歸术以
補托元氣用白芷皁角刺柴胡甘草節以排膿清肝數
劑而潰以八珍加柴胡補其氣血數劑而愈
一男子已潰而痛不止小便秘澀此肝火未解也與小
柴胡湯加黄栢知母芎歸痛止便利更以托裏當歸湯
而瘡斂若毒未解而痛不止者須用活命飲
一婦人素清苦因鬱怒患前症或用敗毒寒凉之藥反
晡熱内熱自汗盗汗月經不行口乾咽燥余謂此鬱氣
傷脾因藥復損先以當歸湯數劑後兼逍遥散各五十
餘劑而諸症皆愈
一婦人小腹内如有所梗兩拗并人門俱瘇小便淋澀
經候不調内熱作渇飲食少思腹内初如雞卵而漸大
脉洪數而虚左闗尤甚屬肝脾鬱結之症也用加味歸
脾湯肝火退而脾土健間以逍遥散下蘆薈丸而愈
一婦人兩物瘇痛腹内一塊不時上攻月經不調小便
不利余以為肝脾氣滯以四君加芎歸柴胡山梔而愈
後因鬱怒前症復作却兼胸脇脹滿盗汗此肝木甚而
傷脾土用加味歸脾湯下蘆薈丸而痊
一婦人小腹内或作痛或痞悶兩抝瘇痛内熱寒熱胸
膈不利飲食不甘形體日瘦此肝氣滯而傷脾氣朝用
補中益氣湯夕用六味丸漸愈更用蘆薈丸而全愈
一婦人兩抝瘇痛小腹痞脹小便時數白帶時下寒熱
徃來小水淋瀝余謂肝氣滯而血病用龍膽瀉肝湯漸
愈又用加味逍遥散六味丸而全愈
一婦人患前症胸脇脹悶或小便不利或時作痛小便
濇滯服疏氣豁痰等藥益甚余謂肝火氣分之病用龍
膽瀉肝湯以清肝熱又用加味逍遥散以生肝血六味
丸以滋腎水而愈
一婦人患前症余謂此肝脾鬱怒之症不信别服化痰
利氣之劑胸腹脹悶又服峻利疏導之劑變脾虚發瘇
之症而殁
一婦人兩抝瘇痛内熱作渇飲食不甘肢體倦怠隂中
作梗小便赤澀為肝脾隂虚濕熱用加味歸脾湯而愈
後因怒復作小腹瘇脹小便不利用小柴胡加山梔芎
歸以清理肝火脹痛頓止又以加味逍遥散調補肝火
而痊
一婦人兩抝作痛寒熱内熱小便赤澀胸脇不利此肝
火動而脾氣傷用補中益氣湯加茯苓數劑少愈又與
加味歸脾湯諸症悉退再用加味逍遥散而全愈
一婦人小腹痞悶小便不利内熱體倦懶食此氣血虚
而兼肝火用八珍湯加柴梔膽草治之而安
一婦人隂中如梗兩抝瘇痛寒熱不食小便頻數小腹
重墜余以為肝脾鬱結所致先以補中益氣湯加山梔
茯苓車前子青皮以清肝火升脾氣更以加味歸脾湯
二十餘劑調理脾鬱而愈
　　　下疳瘡(婦人隂瘡等症見女/科撮要婦人良方)
下疳屬肝經濕熱下注或隂虚火燥治法瘇痛發熱者
血虚而有熱也四物湯加柴胡山梔瘇痛寒熱者肝經
濕熱也小柴胡湯加龍膽草黄連瘇痛便澀者濕熱壅
滯也龍膽瀉肝湯瘇痛腐潰者氣血虚而有火也八珍
湯加山梔柴胡日晡熱甚者隂血虚而有熱也小柴胡
湯加參术芎歸日晡倦怠者陽氣虚而下陷也補中益
氣湯其經久不愈而發寒熱者腎水不能生肝木也用
六味丸若筋縮縱或為痒痛或出白津此筋疝也用龍
膽㵼肝湯氣虚者補中益氣加炒山梔炒龍膽隂虚火
燥者用六味丸莖中痒出白津用補中益氣湯與清心
蓮子飲間服葢此症肝經隂虚為本腫痛寒熱等症為
標須用六味丸以生肝血凡脾土虚不能生金水而見
一切肝症者當佐以補中益氣湯加麥門冬以滋化源
　　　治騐
庶吉士劉華甫或莖中作痛或竅出白津或小便秘澀
先用小柴胡湯加山梔澤㵼黄連木通膽草茯苓二劑
以清肝火導濕熱諸症漸愈後因勞倦忽然寒熱此元
氣復傷也用補中益氣而安又用六味丸以生肝血滋
腎水而全愈
州守姜節甫患前症膿水淋漓作渇吐痰午前惡寒午
後發熱余曰午前惡寒屬陽氣虚弱午後發熱屬隂血
不足不信反服二陳黄栢知母之類飲食益少大便不
實又日晡熱渇小腹重墜患處焮痛仍用四物黄栢知
母之類飲食亦不思余以脾氣虚而下陷先用補中益
氣湯調養脾胃以升陽氣諸症漸愈又用六味丸滋補
腎水以生肝血而痊
一小兒十五歲患前症雜用消毒之藥虚症悉具二年
餘矣詢之乃禀所致用萆薢湯月餘諸症漸愈又用補
隂八珍補中益氣二湯而痊
一儒者莖中作痒發熱倦怠外皮浮瘇二年矣用八珍
加柴胡山梔及六味地黄丸而愈有兼隂毛間生蟲作
痒者用桃仁研爛塗之
一儒者因勞而患焮痛寒熱體倦頭疼小便赤澀用補
中益氣湯加車前牛膝山梔而愈
一儒者隂莖腐爛瘇痛不止日晡熱甚口乾體倦食少
欲嘔此肝脾血虚也先用六君子加柴胡升麻脾胃醒
而諸症退更以補中益氣加炒山梔肝火退而瘇痛痊
　　　痔瘡(男婦同治/)
痔屬肝脾腎三經故隂精虧損者難治多成漏症若肺
與大腸二經風熱濕熱者熱退自愈不守禁忌者亦成
漏症此因醉飽入房筋脉横解精氣脱泄熱毒乘虚流
注或淫極强固其精以致水乘火勢而侮金或炙􁫥厚
味或勞傷元氣隂虚火熾所致初起焮痛便秘或小便
不利者宜清熱凉血潤燥疏風若氣血虚而寒凉傷損
者調養脾胃滋補隂精若破而乆不愈多成痔漏有穿
臀穿隂穿腸者其腸頭瘇磈者濕熱也作痛者風熱也
便結者火燥也潰膿者熱勝血也大便作痛者潤燥除
濕肛門墜痛者瀉火除濕小便澀滯者清肝導濕其成
漏者養元氣補隂精為主經云因而飽食筋脉横解腸
澼為痔其屬肝脾腎也明矣若有患痔而兼疝患疝而
兼下疳皆屬肝腎不足之變症但用地黄丸益氣湯以
滋化源為善若専服寒凉治火者無不致禍
　　　治驗
進士周希輔素有疝痔勞則小腹作痛莖出白津痔亦
瘇痛若飲食勞倦起居失宜則發寒内熱肢體疲倦服
十全大補湯諸症並退彼欲去病根乃用攻病生肌之
藥肌體骨立余用益氣湯地黄丸元氣漸復但自弛調
攝不能全愈
一儒者膿血淋漓口乾作渇晡熱便血自汗盗汗余謂
此腎肝隂虚也不信仍服四物栢知連之類食少瀉嘔
余先用補中益氣湯加茯苓半夏炮薑脾胃漸醒後用
六味丸朝夕服兩月餘諸症悉愈
儒者楊舉元素隂虚勞則肢體倦怠兩足發熱服清熱
等劑熱至腰膝大便澀滯飲食過多則瀉至年餘作渇
吐痰患痔出膿仍不節勞則忽惡寒發熱復患癰膿水
不止氣血虚甚余用六味丸補中益氣湯滋養化源喜
其慎疾年餘而痊
一男子患此服寒凉之劑侵晨去後不實食少體倦口
乾作渇小腹重墜余用補中益氣湯而下墜頓止用四
神丸而食進便實用地黄丸而瘡尋愈
一膏粱酒色之人患之作痛服苦寒之藥致臀瘇硬又
加大黄腹脹頭痛此足三隂虧損而藥復傷余用補中
益氣湯升補陽氣加參苓半夏木香以助脾氣數劑而
愈
上舍陸子藩時仲冬患痔作痛右手浮大左尺洪數余
曰冬見夏脉當壯水之主以鎮陽光彼以為迂别服苓
連之劑越明年六月九日復邀視之痰涎上湧日夜不
寐脉洪大而數按之無力左尺全無足手肩膊逆冷余
曰事急矣彼云但求少延數日以待嗣子一見耳勉用
參茋歸术炮薑之類及六味丸料加肉桂至本月丁酉
日果殁五行之理信然
侍御王兩湖長子患痔作渇發熱尺脉洪數按之無力
余曰此肝腎隂精虧損而虚火妄動當滋化源彼不信
後吐痰聲嘶面赤體瘦而殁
　　　便血(婦人症見/女科撮要)
經云邪在五臟則隂脉不和隂脉不和則血留之隂氣
内結陽絡外傷滲入腸間故便血也針經云陽絡傷則
血外溢而衂血隂絡傷則血内溢而便血皆因飲食失
節起居不時七情六淫失宜内傷外感所致若外感則
血鮮名腸風内傷則血濁名臟毒外感而元氣實者人
參敗毒散加槐花荆芥以袪邪氣内傷而元氣虚者亦
用六君子湯以補胃氣元氣下陷者補中益氣湯以升
舉之憂思傷脾者濟生歸脾湯以解之糞前見血者益
氣湯加吳茱茰糞後見血者加黄連隂血不足者宜用
四物湯病因多端不能盡述當臨症制宜庶無誤矣丹
溪先生云精氣血氣出於穀氣惟大便下血當以胃氣
收功治者審之
　　　治驗
一儒者素善飲不時便血或在糞前或在糞後食少體
倦面色痿黄此脾氣虚而不能統血以補中益氣湯加
吳茱茰黄連三十餘劑而再不發
一男子毎怒必便血或吐血即服犀角地黄湯之類余
曰此脾虚不能攝血恐不宜用此寒凉之藥仍服之日
加倦怠面色痿黄更用四物芩連丹皮之劑飲食少思
心煩渇熱吐血如湧竟至不起若用四君芎歸補中益
氣湯多有得生者
　　　脱肛(男婦同治/)
脱肛屬大腸氣血虚而兼濕熱有久痢氣血俱虚而脱
者有因腎虚而脱者有中氣虚而脱者有因血虚而脱
者濕熱者升陽除濕湯血熱者四物加條芩槐花血虚
者四物加白术茯苓兼痔而痛者四物加槐花黄連升
麻久痢者補中益氣湯加酒炒芍藥中氣虚陷者前湯
加半夏炮薑茯苓五味腎虚者六味丸虚寒者八味丸
肺與大腸為表裏肛者大腸之門肺實熱則秘結肺虚
寒則脱出腎主大便故腎虚者多患此症
　　　治驗
舉人于時正素有痔毎勞役便脱肛瘇痛出水中氣下
陷者用補中益氣湯加茯苓芍藥十餘劑中氣復而愈
後復脱作痛誤服大黄丸腹鳴惡食幾危余用前湯加
炮薑芍藥諸症漸愈後去薑加熟地五味三十餘劑而
愈
一男子脾胃素弱或因勞倦或因入房肛門即下瘇悶
痛甚用補中益氣湯加麥門五味兼六味丸而愈後因
過飲下墜瘇痛誤用降火消毒虚症蜂起余用前湯加
炮薑木香一劑再用前湯并加減八味丸兩月而安
一儒者面白神勞素畏風寒飲食喜熱稍多必吞酸作
瀉吸氣覺冷便血盗汗余以為脾腎虚寒用補中益氣
加炮薑肉桂五十餘劑八味丸觔許諸症悉愈
　　　腎臟風瘡(男婦同治/)
腎臟風属腎虚風邪乘於膁脛以致皮膚如癬或漸延
上腿久則延及遍身外症則搔痒成瘡膿水淋漓眼目
昬花内症則口燥舌乾腰腿倦怠吐痰發熱盗汗體疲
治法用六味丸為主佐以四生散若脾胃虚弱者用補
中益氣為主佐以六味丸四生散為善
　　　治驗
欽天薛循齋六十有一兩膁患之膿水淋漓發熱吐痰
四年矣此腎臟風症也與六味丸四生散而瘥年餘復
作延及遍身日晡益甚痰渇盗汗唇舌生瘡兩目昏赤
皆腎經虚火而水泛為痰用加減八味丸而愈三年後
小便淋漓莖中濇痛此思色精不出而内敗也用前丸
及補中益氣湯加麥門五味而愈
　　　膁瘡(婦人症見女科/撮要婦人良方)
膁瘡生於兩膁初起赤腫久而腐潰或津淫搔痒破而
膿水淋漓葢因飲食起居虧損肝腎或因隂火下流外
邪相搏而致外膁属足三陽濕熱可治内膁属足三隂
虚熱難治若初起惡寒壯熱瘇焮作痛者属濕熱用梹
蘇敗毒散若漫腫作痛或不瘇不痛者屬隂虚用補隂
八珍湯若膿水淋漓體倦食少内熱口乾者属脾虚用
補中益氣加茯苓酒炒白芍藥若午後熱或作痛頭目
不清者属隂火前湯加酒炒黑黄栢及六味地黄丸若
午後發熱至子時分方止是血虚前湯加芎歸熟地若
鬱結傷脾而甚用歸脾湯加柴胡山梔若怒動肝火而
甚用補中益氣湯加川芎山梔黄芩内熱口乾肢體倦
怠或痰涎上升或口舌生瘡属脾腎虚熱用六味地黄
丸補中益氣湯若患處黑黯肢體畏寒飲食少思屬脾
腎虚敗用八味地黄丸若誤用攻伐復損胃氣絶其化
源治亦難矣
　　　治驗
鴻臚翟少溪兩膁生瘡漸至遍身發熱吐痰口燥咽乾
盗汗心煩溺赤足熱日晡益甚形體日瘦此腎經虚火
也用六味丸不月諸症悉退三月元氣平復
一男子左腿瘇肉色如故寒熱惡心飲食少思此脾氣
不足而為外邪所感也用六君加藿香桔梗川芎而寒
熱止又用補中益氣湯而瘇痛消
陳湖陸懋誠素因隂虚過飲入房發熱腿痛似膁瘡用
發表之劑兩腿瘇黯熱氣如霧欲發痙脉皆洪數兩尺
尤大余曰属足三隂虚酒濕所乘元氣損而邪益甚耳
用十全大補加山藥山茱茰附子一劑脉症頓退却去
附子又二劑全愈
一男子先於兩膁後及遍身生瘡似疥非疥時或膿水
淋漓兩腿為甚肢體倦怠作痒煩熱年餘不愈余作腎
經虚火用加減八味丸而痊
一男子腿患癰服尅伐之藥虧損元氣不能成膿余為
托裏而潰大補而斂若大便結燥用十全大補湯加麥
門五味而潤月餘仍結自服潤腸丸而㵼不止余用補
中益氣湯送四神丸數服而愈
　　　足跟瘡(婦人症詳見/婦人良方)
足跟乃督脉發源之所腎經所過之地若飲食失節起
居失宜虧損足三隂經則成瘡矣若漫瘇寒熱或體倦
少食属脾虚下陷也用補中益氣湯若晡熱作痛頭目
不清属脾虚隂火也前湯并六味丸若痰涎上升或口
舌生瘡属腎水乾涸也前湯并加減八味丸凡此皆當
滋其化源若治其外則誤矣俗云兎嚙瘡者葢獵人被
兎咬足跟久而不斂氣血瀝盡而死
　　　治驗
大尹陳汝鄰兩腿酸軟或赤或白足跟患瘇或痛或痒
後痛而或如無皮或如皺裂日晡至夜脹痛焮熱用補
中益氣湯加八味丸料補其肝腎而愈
一男子足跟作痛熱渇體倦小便如淋誤用敗毒散致
頭痛惡寒欲嘔不食吐痰咳嗽此足三隂虧損而藥復
傷余用十全大補湯加減八味丸各五十餘劑而愈
一男子素不慎起居内熱引飲作渇體倦兩足發熱後
足跟作痛或用清熱除濕之劑更加發瘇又服敗毒之
藥焮赤痛甚略用祛毒清熱潰裂畨張狀如赤榴熱痛
如錐内熱晡熱此因足三隂虧損朝用十全大補湯夕
用加減八味丸外敷當歸膏兩月餘而愈其服消毒等
藥而殁者不能枚舉
一男子亦患此服消毒散搽追蝕藥虚症疊出其形體
骨立自分必死余用十全大補兼山茱山藥兩月餘而
愈
一膏粱之人兩脚發熱作渇左尺脉數而無力余謂此
足三隂虧損防患疽不信反服清熱化痰之藥更加晡
熱頭暈又服四物黄栢知母日晡熱甚飲食漸少覺足
面發疽余用補中益氣六味地黄丸百餘服而愈不信
患疽以致不起者多矣
一婦人勞則足跟熱痛余以為足三隂虚用八珍湯而
痊後遍身搔痒誤服風藥發熱抽搐肝脉洪數此肝家
血虚火盛而生風以天竺膽星為丸用四物麥門五味
芩連炙草山梔柴胡煎送下而愈
一婦人兩足發熱兩跟作痛日晡熱甚余以為肝腎血
虚用加味逍遥散六味地黄丸五十餘劑諸症悉愈
一婦人素血虚因大勞兩足發熱晡熱月經過期或用
四物黄連飲食少思胸痞吐痰用二陳枳實黄連大便不
實吐痰無度足跟作痛余曰足熱晡熱月經過期乃肝
脾血虚也胸痞吐痰飲食少思脾胃虚也盖胃為五臟
之根本胃氣一虚諸症悉至先用補中益氣湯加白茯
苓半夏脾胃漸健乃佐以六味地黄丸以補脾腎不兩
月而痊
一婦人經候不調發熱晡熱胸膈不利飲食少思服清
熱寛中消導之劑前症益甚更兼肢體酸痛服除濕化
痰等藥經候兩月一至服通經降火等劑兩足跟指作
痛其熱如炙余以為足三隂虧損用補中益氣六味地
黄丸兩月諸症漸退又用前湯并八珍散兩月而康
一婦人足跟患瘇兩腿酸軟或赤或白或痒或痛後或
如無皮或如皺裂日晡至夜脹痛焮熱此足三隂虧損
用加減八味丸及逍遙散加熟地川芎百餘劑而愈
　　　脚發(男婦同治/)
脚發之症属足三隂經精血虧損或足三陽經濕熱下
注若色赤瘇痛而潰膿者属濕熱下注為可治若色微
赤微瘇而膿清者屬精血虧損為難治若黑黯不瘇痛
不潰膿煩熱作渇小便淋漓者隂敗末傅惡症也為不
治其法濕熱下注者先用隔蒜灸活命飲以解壅毒次
服益氣湯六味丸以補精氣若色黯不痛者着肉灸桑
枝灸以行壅滯助陽氣更用十全大補湯八味丸壯脾
胃滋化源多有復生者若専治其瘡復傷生氣吾未見
其生者
　　　治騐
閣老靳介菴脚指縫作痒出水瘇焮脚面敷止痒之藥
不應服除濕之劑益甚余以為隂虚濕熱下注用六味
地黄丸補中益氣湯而愈
大叅李北溪左足赤瘇作痛此足三陽經濕熱下注先
用隔蒜灸活命飲一劑其痛頓止灸患處出水赤瘇頓
消次用托裏消毒散四劑灸患處出膿而愈
儒者楊舉元患此微瘇痛微赤焮此足三隂經隂虚濕
熱下注用隔蒜灸托裏散而起發用十全大補湯而膿
成又與加減八味丸料百劑而斂
一儒者患此瘇硬色白兩月餘矣此足三隂經虧損為
外寒所侵用大防風湯及十全大補兼服而消後塲屋
不利飲食勞倦前症復作盗汗内熱飲食不化便滑肌
瘦此脾土虚寒而命門火不能相生用八味丸益氣湯
百餘劑喜其年壯得愈
一男子脚心發熱作渇引飲或用四物芩連栢知母之
類腹痛作嘔煩熱大渇此足三隂虧損前藥復傷脾胃
也先用六君加炮薑數劑而脾胃醒再用補中益氣加
茯苓半夏而脾胃健乃以加減八味丸兼服半載而愈
一儒者脚心發熱作痒以滚湯浸漬潰而出水肌體骨
立作渇吐痰此脾腎虚而水泛為痰也服益氣湯六味
丸年餘元氣復而諸症愈
少宗伯顧東江面黧作渇余曰此腎經虧損當滋化源
以杜後患彼雖然之而終不服次年九月内左足面患
疽色黯不痛脚腿沉重用隔蒜灸三十餘壯足腿即輕
瘡出血水數日而消瘡色仍黯時公將北行賀萬夀余
診之曰脾脉衰憊陽氣虚極不宜逺行公曰余得夢屢
驗向夢羣仙待我此夀徴也至河間驛聚仙堂病篤嘆
曰立齋豈能留我果卒於此亦異數也
　　　脱疽
脱疽謂疔患於足或足指重者潰脱故名之亦有患於
手患於指者因醇酒炙煿膏粱傷脾或房勞損腎故有
先渇而後患者有先患而後渇者若色赤作痛自潰者
可治色黒不潰者不治色赤作痛者元氣虚而濕毒壅
盛也先用隔蒜灸活命飲托裏散再用十全大補湯加
減八味丸色黯不痛者腎氣敗而虚火盛也隔蒜灸桑
枝灸亦用十全大補湯加減八味丸則毒氣不致上侵
元氣不致虧損庶可保生亦有因修手足口咬等傷而
致者若元氣虚弱或犯房事外塗寒凉内服尅伐損傷
脾胃患處不潰若黑黯上延亦多致死重者須當以脚
刀轉解周􁀙輕洩去之則筋随骨出而毒得泄亦不痛
否則毒筋内斷雖去而仍潰且偏僻之處氣血罕到藥
難導達况攻毒之劑先傷脾胃不若灸法為良重者須
解去為善故孫真人云在肉則割在指則截葢親之遺
體雖不忍傷而遂至夭殁則尤傷矣况解法無痛患者
知之
　　　治驗
一男子足指患之瘇焮痛赤此三陽經虚而外邪所乘
也用隔蒜灸人參敗毒散加銀花白芷大黄二劑而痛
甚又二劑痛止又與十宣散加天花粉金銀花去桂數
劑而愈又有足指患之者色紫不痛此三陽經熱毒壅
滯隔蒜灸五十餘壯又明灸百壯始痛投活命飲四劑
更以托裏藥潰脱而愈
一男子患前症赤痛作渇此足三隂虚而火内動用隔
蒜灸活命飲三劑而潰更服托裏藥及加減八味丸潰
脱而愈若早用前法不至於此
一男子瘇痛色赤發熱作渇大小便秘結其脉浮數按
之沉實此足三陽經積熱内外俱受患也先用隔蒜灸
及人參敗毒散加銀花白芷大黄而潰更以活命飲而
痊
一膏粱之人先作渇足熱後足大指赤痛六脉洪數而
無力左尺為甚余為此足三隂虚當滋化源為主固服
除濕敗毒等劑元氣益虛色黯延足余乃朝用補中益
氣湯夕用補隂八珍湯各三十餘劑及桑枝灸潰而膿
清作渇不止遂朝以前湯送加減八味丸夕用十全大
補湯三十餘劑而痊是時同患此症服敗毒之藥者俱
不救
　　　瘤贅(附結核凡結核/當與瘰癧叅看)
内經云肝統筋而藏血心統血而主脉脾主肉而統血
肺主氣而司腠理腎統骨而主水若怒動肝火血涸而
筋攣者其自筋瘇起按之如筋久而或有赤縷名曰筋
瘤用六味地黄丸四物山梔木𤓰之類若勞役火動隂
血沸騰外邪所搏而為瘇者其自肌肉瘇起久而有赤
縷或皮俱赤名曰血瘤用四物茯苓逺志之類若鬱結
傷脾肌肉消薄外邪所搏而為瘇者其自肌肉瘇起按
之實軟名曰肉瘤用歸脾益氣二湯若勞傷肺氣腠理
不密外邪所摶而壅瘇者其自皮膚瘇起按之浮軟名
曰氣瘤用補中益氣湯之類若勞傷腎水不能榮骨而
為腫者其自骨瘇起按之堅硬名曰骨瘤用地黄丸及
補中益氣湯主之夫瘤者留也随氣凝滯皆因臟腑受
傷氣血乖違當求其属而治其本大凡属肝膽二經結
核八珍加山梔膽草以養氣血清肝火六味丸以養肺
金生腎水若属肝火血燥須生血凉血用四物二地丹
皮酒炒黒膽草山梔中氣虚者補中益氣兼服若治失
其法脾胃虧損營氣虚弱不能濡於患處或寒氣凝於
瘡口榮氣不能滋養於患處以致久不生肌而成漏者
悉調補脾胃則氣血壯而肌肉自生矣若不慎飲食起
居及七情六淫或用寒凉蝕藥蛛絲纒芫花線等法以
治其外則誤矣
　　　治驗
長洲庠王天爵辛丑春左腿近環跳患之狀如大桃按
之濡軟略服除濕流氣化痰之劑惡寒發熱食少體倦
形氣俱虚脉洪大而虚氣瘤也肺主之葢膽属木肺属
金然發於膽經部分乃肺金侮肝木元氣虧損而其膿
已内潰矣遂用十全大補湯數劑出青白稀膿甚多頓
加寒熱煩渇頭痛殊類傷寒狀余謂此因膿泄而血氣
益虚耳仍用前湯其勢益甚脉洪數大按之如無乃加
附子一錢其勢愈甚而脉復如前此虚甚而藥未能及
也更加附子二錢三劑諸症頓退乃朝用補中益氣湯
夕用十全大補湯各三十餘劑出腐骨五塊瘡口將完
後因不慎起居患處復潰諸症更發咽間如焚口舌無
皮用十全大補加附子一錢服之諸症即愈二日不服
内病悉至患處復潰二年後又患服前藥不應診其尺
脉微細如絲此属命門火衰用八味丸為主佐以十全
大補湯稍愈至乙巳仍患虚寒之症而殁
一男子左腿外側近臀瘇一塊上有赤縷三年矣飲食
起居如常觸破湧出血膿發熱惡寒此膽經受症故發
於腿外側診其脉左尺洪數左闗弦洪此腎水不能生
肝木用補中益氣湯六味地黄丸而痊
一男子小腹患之膿水淋漓此足三隂之症用補中益
氣加麥門五味以培脾土用六味地黄丸以生腎水更
用蘆薈丸以清肝火而斂
一老儒眉間患之二年其狀如紫桃下墜葢目按之如
水嚢此肝脾之症膿瘀内潰而然耳遂刺出血膿目即
開以炒黒膽草山梔芎歸芍藥柴胡白术茯苓等類而
愈
舉人江節夫兩耳下兩臂兩肋結核略服祛痰降火軟
堅之劑益甚余曰此膽經血虚火燥也葢膽經行人身
之側前藥必致虧損至明年七月復請視各核皆潰脉
浮大而濇時金旺於秋木受金尅必不治果卒
嘉善周上舍兩耳下項間筋攣壅瘇堅硬咳嗽氣喘内
熱盗汗所服皆化痰散堅行氣之劑勢益甚予診之左
闗弦澀左尺洪數此怒氣傷肝房勞損腎須滋腎水生
肝血慎調攝至水旺之際庶可愈矣彼欲速效乃外敷
商陸石灰等藥内服海藻蓬术之類至秋金旺之際元
氣愈虚其瘇愈甚而殁
鎮江孫上舍缺盆間瘇如覆甌堅硬色赤内熱晡熱自
汗盗汗就治於余曰賤疾皆以散堅行氣降火破血之
劑欲其内消而反甚其脉左尺洪數按之而弱左闗洪
數按之而澀此怒氣傷肝血涸而筋攣也因其急於仕
進余辭不能治彼亦不信後果殁此症若補脾肺滋肝
腎則木得水而敷華筋得血而滋潤多有得生者
　　　疣
疣屬肝膽少陽經風熱血燥或怒動肝火或肝客淫氣
所致葢肝熱水涸腎氣不榮故精亡而筋攣也宜以地
黄丸滋腎水以生肝血為善若用蛛絲纒螳螂蝕著艾
灸必多致誤大抵此症與血燥結核相同故外用腐蝕
等法内服燥血消毒則精血愈虚肝筋受傷瘡口翻突
開張卒成敗症
　　　治驗
府庠朱宏仁年二十右手背近中指患五疣中一大者
如黄荳餘皆如聚黍拔之如絲長三四寸許此血燥筋
縮用清肝益榮湯五十餘劑而愈
府庠沈嫗文㓜囓指甲及長不能自禁余曰此肝火血
燥也又頸側常生小疣子屢散屢發又臂生一塊如菉
豆大若觸碎如斷束縷扯之則長縱之則縮後兩鬢發
白㸃求治余曰子素肝病此部亦属肝膽經也夫爪為
筋之餘膽行人身之側此與囓爪生㾋等症相應須滋
補腎水以生肝膽則諸病自愈矣乃與六味地黄丸服
之二年白㸃自退疣亦不生
一男子臉患疣初如赤椹雜用敷貼之藥翻張如菌又
用腐蝕焮大如瘤此足三隂經虚症悉具治以補脾肺
生肝腎等劑而尋愈
一男子小腹中一塊不時攻痛或用行氣化痰等藥不
應尤以為血鼈服行氣逐血之劑後手背結一㾋子漸
長寸許形如鼈狀肢節間如荳大者甚多彼泥鼈生子
發於外亦用行血虚症悉至左尺洪數闗脉洪數弦余
以為腎水不能生肝木以致肝火血燥而筋攣用六味
地黄丸生腎水滋肝血三月餘諸症悉愈
一男子因勞役過度面色青黑發熱咳嗽面生疣子腹
内一塊攻上攻下作痛口乾小便秘澀服消尅之藥愈
甚察其脉左右闗俱弦洪元氣弱甚此肝脾受病而筋
攣也投以加味逍遥散合地黄丸料元氣遂復若誤以
為血鼈之類消之必致不起
一男子素膏粱醇酒先便血便結驚悸少寐後肛門周
生小顆如疣子如䑕乳大小不一用清熱敗毒等藥半
載之間腿内股亦然又用化痰之藥内熱吐痰頸間俱
作肝腎脉浮數按之而弱余以為足三隂經血虚火熾
法當滋化源彼不信别服四物黄栢知母之類諸症蜂
起此胃氣復傷各經俱病也先用補中益氣湯三十餘
劑諸症漸愈乃朝用前湯夕用八珍湯又各五十餘劑
諸症尋愈於是夕改用六味丸加五味子又半載諸症
悉愈
一婦人左手背并次指患五六枚如熟椹内熱晡熱月
經素不及期余曰此因肝脾血虚而有熱也當調補二
經使隂血生而諸症自愈不信乃用艾灸手腫脹發熱
手指皆攣兩脇項及胸乳間皆患疣經行無期余用加
味逍遥散少加炒黒黄連數劑漸愈乃去黄連更佐以
歸脾湯各患漸愈又百餘劑經行如期再用地黄丸三
料而痊
一婦人小腹内一塊或時上攻或時下墜寒熱胸痞小
便淋漓或用行氣化痰等劑前症愈甚月經兩月餘而
一行或以為内有肉鼈啖飲其血而經不行服驅逐之
劑下血甚多兩手背結一疣如大荳許兩月漸長寸許
又兩月餘又患數枚疑以鼈子行於外仍行驅逐兩耳
下各患瘇又疑為瘡毒余曰此属肝火血燥也用加味
逍遥加味歸脾二藥兼服佐以六味丸三月餘而愈
一婦人患之用蛛絲纒芫花線螳螂啖毒藥蝕着艾灸
大潰瘇痛發熱出血余曰此隂血虚也不信仍服降火
之藥而殁
　　　發痙(痙當作痓/)
瘡瘍發痙因氣血虧損外邪所摶或内虚鬱火所致其
形牙闗𦂳急四肢勁强或腰背反張肢體抽搐其有汗
而不惡寒者曰柔痙風能散氣故有汗也其無汗而惡
寒者曰剛痙寒能濇血故無汗也皆由亡血過多筋無
所養故傷寒汗下過多與潰瘍産後多患之乃敗症也
若大補氣血多有復生者若作風治速其危矣
　　　治驗
秋官張同野舊有流注因暴寒睡炕口目抽搐手足戰
掉余以為氣血虚熱而然用參茋歸术川芎山梔柴胡
半夏天麻炙草治之而愈
吳給事瞻之墜馬傷首出血過多發熱煩躁肉瞤筋愓
或作破傷風欲發汗祛風余曰此亡血火動也無風可
祛無汗可發當峻補其血用聖愈湯二劑頓愈又用健
脾胃養氣血而全愈
一儒者背瘡將愈發熱煩躁自用降火之劑項强口噤
自汗惡寒此汗多内亡津血筋無所榮也用補氣血之
劑及地黄丸而愈
一男子素勤苦早行遍身發疙瘩口噤目直脉弦𦂳此
勞傷氣血内熱外邪所摶也用補中益氣加山梔羌活
川芎而瘥半載後遍身作痒搔破成瘡發熱作渇脉洪
大而虚復以前湯加芍藥麥門熟地天麻而愈
一儒者善怒患瘰癧復因大怒跳躍忽仆地兩臂抽搐
唇口喎斜左目𦂳小此肝火血虚内熱生風用八珍散
加牡丹皮鈎藤山梔而愈次年春前病復作兼小便自
遺左闗弦洪而數余以為肝火血燥用六味丸加鈎藤
五味麥門芎歸治之漸愈又用補中益氣加山梔鈎藤
牡丹皮而安
一癧婦因怒仆地瘡口出血語言蹇澀口眼喎斜四肢
拘急汗出遺尿或用驅風之劑六脉洪大肝脉尤甚此
肝火熾甚也用加味逍遥散加鈎藤及六味丸尋愈
一婦人患内痔因勞出血甚多不時發痙飲食少思形
體倦怠其面色白余謂此氣傷而不能統血也用補中
益氣湯加寒熱出血此陽氣虚寒也仍以前湯加炮薑
四劑寒熱漸止飲食漸進又四劑而血頓止後因勞役
或怒氣即便血或發痙投以補中益氣湯加鈎藤而愈
一婦人素性急患遍身搔痒或項間結核常服搜風順
氣之劑後大怒吐血唇口牽𦂳小便頻數或時自遺此
怒動肝火而血妄行也用小柴胡湯加山梔牡丹皮而
愈
一癧婦因勞兼怒四肢攣屈煩痛自汗小便短少畏見
風寒脉浮弦緩此氣血虚而風寒濕熱相摶也先用東
垣清燥湯漸愈再用加味逍遥散及八珍湯加牡丹皮
而痊
一婦人素有肝火兩抝間或腫痛或寒熱忽然昏潰瘈
瘲抽搐善伸數欠四肢筋攣痰涎上升此肺金燥甚而
血液衰少也用清燥丸六味丸兼服尋愈
一婦人因大勞患膁瘡發疙瘩搔碎成瘡日晡熱甚或
口噤發搐或頭目眩暈此肝脾氣血虚而内熱以八珍
散加柴胡山梔治之諸症少愈復因怒前症復作經行
不止此肝脾血熱用加味逍遥散漸愈又用八珍散加
柴胡山梔而痊
一婦人發疙瘩日晡熱甚月經先期或頭目昏眩或寒
熱發熱或四肢抽搐此肝經風熱血燥用加味逍遥散
治之尋愈後因怒前症復作口噤遺尿此火炎血燥也
用加味小柴胡湯治之漸愈又夜間發熱譫語此血分
有熱也用小柴胡湯加生地而愈更用加味逍遥散調
理而安
一婦人患繭唇月經先期余以為肝火血熱不信乃汎
用降火之劑反致月經過期復因勞怒口噤呻吟肢體
不随六脉洪大面目赤色用八珍麥門五味山梔丹皮
數劑漸愈兼用逍遥散六味丸料各三十餘劑全愈
一婦人經行遇怒其經即止甚則口噤筋攣鼻衂頭痛
痰湧搐溺瞳子上視此肝火熾甚以小柴胡湯加熟地
黄山梔鈎藤鈎而愈
一婦人素隂虚患遍身搔痒誤服祛風之藥口噤抽搐
肝脉洪數余曰肝血為隂為水肝氣為陽為火此乃肝
經血虚火盛耳宜助隂血抑肝火遂用四物麥門五味
柴胡山梔生草熱搐頓止又以八珍加黄茋麥門五味
鈎藤炙草調理而愈
一婦人久患流注脾胃虚弱忽痰壅氣喘頭揺目劄手
揚足擲難以候脉視其面黄中見青此肝木乘脾土也
用六君加柴胡升麻治之而甦更以補中益氣加半夏
茯苓而安
　　　類破傷風症
大凡癰疽潰後筋糜肉爛膿血大泄陽随隂散或筋脉
拘急惡寒惕搦甚者舌强口噤項背反張痰涎壅甚便
閉汗出不時發熱此氣血俱虚而傳變雖與破傷風相
類而主治之法當大補氣血若果係風症亦須以大補
氣血為本而兼以治風之藥設若不審是非而妄藥之
則誤矣風症治見後方
　　　治驗
司徒邊華泉肩患癰潰而發熱目直或瞤殊類中風日
晡熱甚脉益數此足三隂氣血虧血虚火妄動用參茋
歸术炙草加酒炒黒黄栢五味麥門肉桂四劑而愈又
數劑而斂
陸大行背瘡内潰出膿二碗許用托裏之劑痛止瘇消
停藥忽寒熱作渇頭痛自汗此元氣虚而未能復也用
十全大補加麥門五味肉桂二劑益甚診其脉如故此
藥力未及仍用前藥加附子一錢三劑諸症悉愈乃去
附子加肉桂數劑而斂
一儒者患腿癰深蓄於内肉色不變久不穿潰針出膿
瘀五碗許惡症駢臻全類中風此脾胃虚而變症也用
四君子加當歸炮薑及聖愈湯各四劑而安又勞心不
寐用歸脾湯而愈
一儒者傷寒後患流注瘇痛潮熱用十宣敗毒等劑出
稀膿五六碗許發熱惡寒煩躁作嘔殊類破傷風症而
殁
一男子背瘡未痊乃以膏藥剪孔貼之患破傷風症而
殁此先失於内補外邪襲其虚耳余見此症貼膏藥剪
孔欲其通氣而反患破傷風搽斂藥生肌欲其收口而
反助其餘毒以致殁者多矣
　　　論瘡瘍随症加減用藥
内經云形傷痛氣傷腫先腫而後痛者形傷氣也先痛
而後腫者氣傷形也東垣先生謂胃為五臟之本源人
身之根蒂丹溪先生云癰疽因積毒在臟腑宜先助胃
壯氣以固其本夫然則氣血凝結者自散膿瘀已成者
自潰肌肉欲死者自生肌肉已死者自腐死肉已潰者
自斂若獨攻其瘡脾胃氣虚七惡蜂起其不死者幸矣
故凡前症須用托裡消毒散為主若髙腫焮痛熱毒也
加黄連漫腫微痛氣虚也去金銀花連翹二味加參术
頭痛發熱邪在表也本方加川芎羌活若外邪在表而
元氣實者暫用人參敗毒散頭痛惡寒表虚也去五味
加參茋發熱飲冷便秘内熱也去參茋歸术加大黄發
熱飲熱便秘内虚也去二味加參茋歸术寒熱飲冷小
便濇滯肝熱也去參茋加柴胡山梔不作膿膿不潰氣
虚也去二味及白芷加參术肉桂如不應暫用十全大
補湯腫赤作痛血凝滯也本方加乳香没藥如不應暫
用仙方活命飲膿出反痛氣血虚也去三味即銀花連
翹白芷後放此加參茋歸地肉赤而不斂血虚而有熱
也去三味加熟地牡丹皮肉黯而不斂陽氣虚寒也去
三味加參茋白蘞官桂漫腫不痛或肉死不潰脾氣虚
也去三味加人參白术如不應加薑桂更不應急加附
子肉白而不斂陽氣虚也去三味加參茋歸术膿多而
不斂氣血虚也去三味加參茋歸术熟地如不應暫用
十全大補湯飲食少思而不斂胃氣虚也去三味加參
茋如不應暫用補中益氣湯飲食難化而不斂脾氣虚
也去三味加參术如不應暫用六君子湯又不應佐以
八味丸膿多而帶赤血虚也去三味加歸地參术如不
應暫用八珍湯加牡丹皮忿怒晡熱而出血肝火血虚
也去三味加牡丹皮熟地炒黒山梔如不應暫用八珍
湯送六味丸面青脇脹而出血肝氣虚而不能藏血也
去三味加山茱山藥五味子如不應兼六味丸食少體
倦而出血脾氣虚而不能攝血也去三味加參茋歸地
兼鬱結少寐更加逺志酸棗仁茯神龍眼肉如不應暫
用歸脾湯欲嘔作嘔或外搽内服寒凉或痛甚或感寒
邪穢氣而嘔胃氣虚也去三味加藿香參术飲食少思
膓鳴腹痛腹冷泄瀉脾氣虚寒也去三味加炮薑木香
手足逆冷脾血虚寒也更加附子煎送四神丸飲冷作
渇熱毒也加赤小荳知母如不應暫用竹葉黄茋湯善
食作渇胃火也加石膏山梔如不應暫用竹葉石膏湯
膿多而作渇氣血虚也去三味加熟地黄五味子如不
應暫用十全大補湯加五味子麥門冬口乾舌燥腎氣
虚也去三味加熟地山茱山藥如不應兼六味丸又不
應佐以補中益氣湯自汗内熱口乾胃氣虚也去三味
加參茋歸术如不應暫用六君子湯盗汗内熱口乾隂
血虚也去三味加熟地麥門五味如不應暫用當歸六
黄湯莖中痛而小便不利精内敗也去三味加山茱山
藥澤㵼如不應佐以六味丸愈便則愈痛愈痛則愈便
精復竭也去三味煎送六味丸食少體倦口乾飲熱小
便黄短脾肺虚熱也去三味加五味子山茱茰如不應
暫用六味丸勞役而小便黄元氣下陷也去三味加升
麻柴胡午後而小便黄短腎虚熱也去三味加升麻柴
胡如不應煎送六味丸口燥作渇小便頻數腎水虧也
去三味加五味山茱山藥熟地如不應兼用六味丸四
肢逆冷腎氣虚寒也去三味加桂附如不應佐以八味
丸食少體倦作渇胃氣虚也去三味加參茋白术如不
應暫用補中益氣湯體倦頭痛或眩暈中氣虚也去三
味加柴胡升麻如不應暫用補中益氣湯加蔓荆子日
晡頭痛或眩暈隂血虚也去三味加熟地黄如不應佐
以六味丸夢泄遺精頭暈頭痛或痰喘氣促腎虚不能
納氣也去三味并川芎佐以六味丸如不應是虚寒也
用八味丸面目赤色煩熱作渇脉大而虚血脱發躁也
去三味加黄茋當歸如不應暫用當歸補血湯身熱惡
衣欲投於水脉沉微細氣脱發躁也去三味加肉桂附
子如不應暫用附子理中湯善思體痛無寐盜汗脾血
虛也去三味加茯苓逺志酸棗仁圓眼肉如不應暫用
歸脾湯寢寐而汗出腎氣虚也去三味加五味子煎送
六味丸飲食而出汗胃氣虚也去三味加參茋歸术五
味子如不應暫用六君子湯睡覺飽而出盗汗宿食也
去三味加參术半夏如不應暫用六君子湯胸滿多痰
脾氣虚也去三味加桔梗半夏如不應暫用六君子湯
加桔梗枳殻晡熱多痰脾血虚也去三味加歸地參术
如不應暫用六君子湯加芎歸熟地咳嗽唾痰腎虧津
液泛上也去三味加山茱山藥熟地如不應佐以六味
丸忿怒胸痞肝氣滯也去三味加桔梗山梔如不應暫
用補中益氣湯加桔梗枳殻倦怠胸痞中氣虚也去三
味加參术茯苓如不應暫用八珍湯加柴胡口苦寒熱
徃來肝火血虚也去三味加柴胡熟地因怒寒熱徃來
肝火血虚也加柴胡黄芩如不應暫用八珍湯加炒山
梔炒酸棗仁酒炒黑膽草體倦寒熱徃來肝脾氣滯也
去三味加參茋歸木如不應暫用補中益氣湯内熱晡
熱或寒熱徃來隂血虚也去三味加芎歸牡丹皮柴胡
如不應暫用八珍湯加牡丹皮畏寒或寒熱徃來胃氣
虚也去三味加參苓白术升麻如不應暫用補中益氣
湯脇痛痞滿或寒熱徃來肝氣滯也去三味加青皮木
香如不應属氣血虚也更加芎歸參术若婦人勞役恚
怒或適經行發熱譫語或夜間熱甚在血分也去三味
加生地丹皮柴胡如不應暫用加味四物湯若誤尅伐
或膿血大泄或因吐瀉或誤而入房或勞損元氣或夢
泄遺精或外邪乘入以致發熱頭痛小便淋濇或滑數
便血目赤煩喘氣短頭暈體倦熱渇意欲投水身熱惡
衣揚手擲足腰背反張鄭聲自汗此陽氣脱陷之假熱
症也若畏寒頭痛咳逆嘔吐耳聵目矇小便自遺瀉利
腸鳴裡急腹痛玉莖短縮齒浮痛肢體麻痺或厥冷身
痛或咬舌嚙唇此陽氣脱陷之真寒症也凡此危候勿
論其脉勿問其症但見有其一二亦去三味急加桂附
補之庶有復生之理大抵用藥之法當分元氣虚實標
本緩急若病急而元氣實者先治其標病緩而元氣虚
者先治其本若病急而元氣又虚者當治其本為主而
兼以治標東垣先生云形氣有餘病氣有餘當瀉不當
補形氣不足病氣不足當補不當㵼丹溪先生云但見
腫痛叅之脉症虚弱便與滋補氣血無虧可保終吉治
者審焉
　
　
　
　
　
　薛氏醫案卷十五
欽定四庫全書
　薛氏醫案卷十六
　　　　　　　　　　　　　明　薛已　撰
　　外科樞要四
　　　治瘡瘍各症附方
托裏消毒散　治胃氣虛弱或因尅伐不能潰散服之
　未成即消已成即潰腐肉自去新肉自生若腐肉既
　潰而新肉不能收斂屬氣虛者四君子湯為主屬血
　虛者四物湯為主氣血俱虛者十全大補湯為主並
　忌寒凉消毒之劑
　　人參　黄茋(鹽水/拌炒)當歸(酒/拌)川芎　芍藥(炒/)白术(炒/)
　　茯苓(各一/錢)金銀花　白芷(各七/分)甘草(炙五/分)連翹(五/分)
　右水煎服
托裏散　治瘡瘍因氣血虛不能起發腐潰收斂及惡
　寒發熱者宜用此補托其屬六淫七情或諸經錯雜
　之邪而為患者當各審其因而參以主治之劑其屬
　胃氣虛弱者當以六君子湯為主
　　人參(氣虛者/多用之)黄茋(炒各/二錢)白术(炒/)陳皮　當歸　熟
　　地黄(白/製)茯苓　芍藥(酒炒各/一錢半)
　右水煎服
清熱消毒散　治一切癰疽陽症腫痛發熱作渴
　　黄連(炒/)山梔(炒/)連翹　當歸(各一/錢)川芎　芍藥(炒/)
　　生地黄(各一錢/五分)金銀花(二/錢)甘草(一/錢)
　右水煎服
黄連消毒散　治腦疽背疽腫焮疼痛或麻木
　　黄連(製/)羌活(各一/分)黄芩　黄栢(各五/分)生地黄　知
　　母(製/)獨活　防風　當歸尾　連翹(各四/分)藁本
　　防已　桔梗(各五/分)黄茋　蘇木　陳皮　澤㵼(各/二)
　　(分/)人參　甘草(各三/分)
　右水煎服
清涼飲　治瘡瘍煩躁飲冷焮痛脈實大便秘結小便
　赤澁
　　大黄(炒/)赤芍藥　當歸　甘草(各二/錢)
　右水煎服
破棺丹　治瘡瘍熱極汗多大渴便秘譫語發狂
　　大黄(二兩五錢/半生半熟)芒硝　甘草(各二/兩)
　右為末煉蜜丸如彈子大每服一丸童便酒化下白
　湯亦可
黄連解毒湯　治瘡瘍焮痛煩躁飲冷脈洪數或發狂
　言
　　黄芩　黄栢(炒/)黄連(炒/)山梔(各一錢/五分)
　右水煎熱服
内疏黄連湯　治瘡瘍發熱而嘔大便秘結脈洪而實
　　黄連　芍藥　當歸　梹榔　木香　黄芩　梔
　　子　薄荷　桔梗　甘草(各一/錢)連翹　大黄(各一/錢五)
　　(分/)
　每薑水煎仍量虛實治之
托裡榮衛湯　治瘡瘍外無焮腫内便調和乃邪在經
　絡宜用此藥
　　黄茋　紅花(各一/錢)桂枝(七/分)蒼术(米泔/浸)柴胡　連翹
　　　羌活　防風　當歸身(酒/拌)甘草(炙/)黄芩　人參
　　(各一/錢)
　右酒水煎服
内托復煎散　治瘡瘍腫焮在外其脈多浮邪氣勝必
　侵於内宜用此托之
　　地骨皮　黄芩(炒/)茯苓　白芍藥(炒/)人參　黄茋
　　(鹽水/拌炒)白术(炒/)桂　甘草(炙/)防已(酒/炒)當歸(酒拌各/一錢)防
　　風(二/錢)
　右先以蒼术一升水五升煎去术入藥再煎至二升
　終日飲之
人參敗毒散　治瘡瘍焮痛寒熱或拘急頭痛脈細有
　力
　　人參　羌活　獨活　前胡　柴胡　桔梗　枳
　　殻　茯苓　川芎　甘草(各一/錢)
　右水煎服
仙方活命飲　治一切瘡瘍未成膿者内消已成膿者
　即潰又止痛消毒之聖藥也
　　白芷　防風　沒藥　穿山甲(蛤粉/炒黄)甘草　赤芍
　　藥　當歸尾　乳香　天花粉　貝母(各一/錢)金銀
　　花　陳皮(各三/錢)皂角刺(一/錢)
　右酒一碗煎數沸服
清心湯　治瘡瘍腫痛發熱飲冷脈沉實睡語不寧即
　防風通聖散每料加黄連五錢每劑一兩水煎服
奪命丹　治疔瘡發背等症或麻木或嘔吐重者昏憒
　若疔毒牙闗𦂳急用三五丸為末水調灌下有奪命
　之功
　　蟾酥(乾者/酒化)輕粉(各五/分)枯礬　寒水石(煨/)銅緑　乳
　　香　沒藥　麝香(各一/錢)硃砂(三/錢)蝸牛(二十箇另/研無亦効)
　右為末用蝸牛或酒糊丸菉豆大每服二三丸温酒
　葱湯下
東垣聖愈湯　治脾胃虧損膿水不止或金瘡出血心
　煩不安眠睡不寧五心煩熱飲食少思
　　地黄(酒拌蒸/半日)生地黄(酒/拌)川芎　人參(各五/分)當歸(酒/拌)
　　黄茋(鹽水浸炒/各一錢)
　右水煎服
濟隂湯　治瘡屬純陽腫痛發熱
　　連翹　山梔(炒/)黄芩(炒/)黄連(炒各/二錢)芍藥(一錢/五分)金銀
　　花(二/錢)甘草(一/錢)牡丹皮(一錢/二分)
　右水煎服大便秘量加大黄
抑陽散　治瘡屬純陽腫痛發熱
　　天花粉(三/兩)　黄薑白芷　赤芍藥(各一/兩)
　右為末茶湯調搽患處
冲和湯　治瘡屬半隂半陽似潰非潰似腫非腫此因
　元氣虛弱失於補托所致
　　人參(二/錢)黄茋　白术　當歸　白芷(各一/錢半)茯苓
　　川芎　皁角刺(炒/)乳香　沒藥(各一/錢)金銀花(一/錢)陳
　　皮(二/錢)甘草(一/錢)
　右水酒各半煎服
隂陽散治瘡屬半隂半陽
　　紫荆皮(炒五/兩)獨活(去節炒/一兩)赤芍藥(炒二/兩)白芷(二/兩)石
　　菖蒲(二/兩)
　右為末葱酒調搽
囘陽湯治脾腎虛寒瘡屬純隂或藥損元氣不腫痛
　不腐潰或腹痛泄㵼嘔吐厥逆或陽氣脱陷等症
　　乾薑(炮/)附子(炮各/二錢)人參　白术　黄茋(各三/錢)當歸
　　　陳皮　甘草(炙各/二錢)柴胡　升麻(各五/分)
　右酒水煎服不應薑附倍之
抑隂散治瘡瘍元氣虛寒焮腫不消或不潰斂或筋
　攣骨痛一切冷症
　　草烏(二/兩)白桂(五/錢)赤芍藥(炒/)南星(煨/)白芷
　右為末葱湯調塗熱酒亦可
托裡温中湯　治瘡瘍膿潰元氣虛寒或因尅伐胃氣
　脱陷腸鳴腹痛大便溏泄神思昏憒此寒變内陷緩
　則不治
　　羌活(四/錢)附子(炮去/皮臍)乾薑(炒三/錢)益智　丁香　沉香
　　　木香　茴香　陳皮(各一/錢)甘草(炙二/錢)
　右薑水煎服
附子理中湯　治瘡瘍脾胃虛寒或誤行攻伐手足厥
　冷飲食不入或腸鳴腹痛嘔逆吐㵼
　　附子　人參　茯苓　白芍藥(各三/錢)白术(四/錢)
　右水煎服
薑附湯　治瘡瘍真陽虧損或誤行汗下或膿血出多
　失於補托以致上氣喘急自汗盜汗氣短頭暈
　　人參(一/兩)乾薑(炮/)白术(各五/錢)附子(炮去皮/臍一兩)
　右作二劑水煎服
參附湯　治失血過多或膿瘀大泄或寒涼汗下真陽
　脱陷上氣喘急自汗盜汗氣短頭暈等症急服以救
　元氣緩則不治
　　人參　附子(炮去皮臍/各五錢)
　右薑五片水煎服不應倍之
獨參湯　治一切失血或膿水出多血氣俱虛惡寒發
　熱作渴煩躁蓋血生於氣故血脱補氣陽生隂長之
　理也用人參二兩棗十枚薑十片水煎徐徐服
人參理中湯　治瘡瘍脾胃虛寒嘔吐泄瀉飲食少思
　肚腹作脹或胸膈虛痞飲食不入
　　白术　人參　乾薑　甘草(炙各/等分)
　右薑棗水煎服
竹葉黄茋湯　治癰疽氣血虛胃火盛而作渴
　　淡竹葉(二/錢)黄茋　麥門　當歸　川芎　甘草
　　黄芩(炒/)芍藥　人參　半夏　石膏(煨各/一錢)生地黄
　　(一/錢)
　右每服三五錢水煎服
竹葉石膏湯　治癰疽胃火盛腫痛作渴
　　淡竹葉　石膏(煨/)桔梗　木通　薄荷　甘草
　　(各一/錢)
當歸川芎散　治手足少陽經血虛瘡症或風熱耳内
　痒痛生瘡出水或頭目不清寒熱少食或婦女經水
　不調胸膈不利脇腹痞痛
　　當歸　川芎　柴胡　白术　芍藥(各一/錢)山梔(炒/一)
　　(錢二/分)牡丹皮　茯苓(各八/分)蔓荆子　甘草(各五/分)
　右水煎服
　若肝氣不平寒熱加地骨皮肝氣實加柴胡黄芩氣
　血虛加參茋歸地脾虛飲食少思加苓术脾虛胸膈
　不利加參茋痰滯胸膈不利加术半肝氣不順胸膈
　不利或小腹痞滿或時攻痛加青皮肝血不足胸膈
　不利或小腹痞滿或時作痛加熟地肝血虛寒小腹
　時痛加肉桂日晡發熱加歸地
梔子青肝散(一名柴胡/梔子散)治三焦及足少陽經風熱耳内
　作痒生瘡或出水疼痛或胸乳間作痛或寒熱徃來
　　柴胡　牡丹皮　梔子(炒各/一錢)茯苓　川芎　芍藥
　　　當歸　牛蒡子(炒各/七分)甘草(五/分)
　右水煎服若太陽頭痛加羌活
柴胡清肝散　治鬂疽及肝膽三焦風熱怒火之症或
　項胸作痛或瘡毒發熱
　　柴胡(一錢/五分)黄芩(炒一/錢)人參(一/錢)山梔(炒一錢/五分)川芎(一/錢)
　　連翹　桔梗(八/分)甘草(五/分)
　右水煎服
小柴胡湯　治肝膽經症風熱瘰癧結核或腫痛色赤
　或寒熱徃來或日晡發熱或潮熱身熱黙黙不欲飲
　食或怒火口苦耳聾咳嗽或吐酸食苦水皆用此藥
　　柴胡(二/錢)黄芩(一/錢)人參　半夏(各七/分)甘草(炙五/分)
　右薑水煎服
補隂八珍湯　治瘰癧等瘡屬足三隂虛者
　　當歸　川芎　熟地　芍藥　人參　白术　茯
　　苓　甘草　黄栢(酒炒/黒)知母(酒炒各/七分)
　右水煎服
瀉青丸　治肝經實熱瘰癧腫痛寒熱或脇乳作痛大
　便秘結
　　當歸　龍膽草(酒/炒)川芎　山梔　大黄(炒/)𦍑活
　　防風(各等/分)
　右為末蜜丸雞頭子大每服一二丸白湯化下若血
　虛者四物加山梔柴胡或逍遥散若腎水虧損不能
　生肝木而自病筋攣結核或肢節拳攣或似中風宜
　用六味丸加五味子
散腫潰堅湯　治瘰癧堅硬氣血無虧宜用之
　　柴胡(四/分)升麻(三/分)連翹(三/分)龍膽草(酒炒/五分)黄芩(酒炒/四分)甘
　　草(炙二/分)桔梗(五/分)昆布(五/分)當歸尾(酒/拌)白芍藥(炒/)黄栢
　　(酒/炒)葛根(各三/分)知母(酒炒/五分)三稜(酒拌/微炒)廣术(各三/分)𤓰蔞
　　根(五/分)
　右水煎服
益氣養榮湯　治懷抱抑鬱或氣血損傷四肢頸項等
　處患腫不問軟硬赤白腫痛或潰而不斂
　　人參　茯苓　陳皮　貝母　香附　川芎　黄
　　茋(鹽水/拌炒)生地黄(酒/拌)芍藥(炒各/一錢)甘草(炙/)桔梗(各五/分)白
　　术(炒二/錢)柴胡(六/分)
　右薑水煎服
必效散　治瘰癧氣血雖無虧損内有癧核未去而不
　能愈
　　南硼砂(二錢/五分)輕粉(一/錢)麝香(五/分)巴豆(五箇去/皮心膜)白梹榔
　　(一/箇)斑猫(四十箇去頭/翅同糯米炒)
　右同研極細末取鷄子二箇去黄用清調藥仍入殻
　内以濕紙數重糊口入飯甑候熟取出曝乾研末虛
　者每服五分實者一錢用炒生薑酒五更初調服如
　覺小腹痛用益元散一服其毒俱從大便出胎婦勿
　餌毒去後多服益氣養榮湯瘡口自合
針頭散　治一切頑瘡内有瘀肉癧核不化瘡口不合
　宜用此藥腐之
　　赤石脂(五/錢)乳香　白丁香(各三/錢)砒(一/錢)黄丹(一/錢)輕粉
　　　麝香(各五/分)蜈蚣(一條/炙乾)
　右為末搽瘀肉上其肉自腐若瘡口小或痔瘡用糊
　和作條子隂乾絍之凡瘡乆不合者内有膿管須用
　此腐之内服托裡之劑
神仙隔蒜灸法　治一切癰疽腫毒前論言之詳矣凡
　大痛或不痛或麻木痛者灸至不痛不痛灸至痛其
　毒隨火而散此拔引鬱毒從治之法也信有囘生之
　功其法用大蒜頭切三分厚安瘡頭上用艾炷於蒜
　上灸之五炷換蒜再灸未成即消已成殺其大勢瘡
　患大以蒜杵爛攤患處將艾鋪蒜上灸之蒜敗再換
　瘡色紫或白而不起發不作膿不大痛不問日期最
　宜多灸
神效葱熨法　治流注結核骨癰鶴膝等症腫硬或先
　已隔蒜灸而餘腫未消最宜用熨以助氣血而行壅
　滯其功甚大又為跌撲傷損止痛散血消腫之良法
　用葱白頭搗爛炒熱頻熨患處冷再換
神效桑枝炙　治發背不起或瘀肉不潰此陽氣虛弱
　用桑枝燃火着吹熄焰用火灸患處片時日三五次
　以助腫潰若腐肉已去新肉生遲宜灸四畔其隂瘡
　瘰癧流注膁瘡惡瘡乆不愈者亦宜用之大抵此法
　未潰則解熱毒止疼痛消瘀腫已潰則補陽氣散餘
　毒生肌肉其陽症腫痛甚或重如負石初起用此法
　出毒水即内消其日乆者用之雖潰亦淺且無苦楚
　惜患者不知有此治者亦不肯用此也
烏金膏　治發背中央肉死塗之即腐未死塗之即生
　若初起腫痛用㸃數處其毒頓消若肉腐塗之即潰
　若惡瘡頑瘡元氣無虧乆不收斂者内有毒根以紙
　撚蘸絍其内有等發背因元氣虛弱或因尅伐元氣
　胃氣虧損毒氣散漫中黯外赤不腐不潰服大補之
　劑中塗三四寸許至五六日間赤黯之界自有裂紋
　如刀劃之狀中央漸潰漸脱須用純陽之藥以接其
　元氣庶能收斂若妄用刀針去肉出血陽隨隂散元
　氣愈傷或塗凉藥則毒氣不解氣血愈虛非徒無益
　而又害之其方用巴豆一味去殻炒黒研如膏㸃于
　患處臨用合之已上三法雖不出于方書余推其意
　而製用之良有竒騐
砭法　治丹毒疔瘡紅絲走散或時毒瘀血壅盛用細
　磁器擊碎取有鋒芒者一塊以筯一根劈開頭尖夾
　之用線縛定兩手指輕撮筯梢令磁芒正對患處懸
　寸許再用筯一根頻擊筯頭令毒血遇刺皆出毒入
　腹膨脹者難治
豆䜴餅　治瘡瘍腫痛硬而不潰及潰而不斂并一切
　頑瘡惡瘡用江西豆豉餅為末唾津和作餅子如錢
　大厚如三文置患處以艾壯於餅上灸之乾則易之
　如背瘡用漱口水調作餅覆患處以艾鋪餅上灸之
　如未成者即消已成者亦殺其大毒如有不效氣血
　虛敗也
乳香定痛散　治一切瘡瘍潰爛疼痛
　　乳香　沒藥(各五/錢)滑石(一/兩)寒水石(一/兩)氷片
　右為細末搽患處痛即止甚效
青龍湯　治肺受風寒咳嗽喘急
　　半夏(湯泡七次/二兩五錢)乾薑(炮/)細辛　麻黄(去/節)肉桂　芍
　　藥　甘草(炙各/三兩)五味(二兩/􁀙炒)
　右每服五錢薑水煎服
葶藶大棗㵼肺湯　治肺症胸膈脹滿上氣喘急或身
　面浮腫鼻塞聲重用甜葶藶炒黄色研末每服三錢
　棗十枚水二鍾煎一鍾去棗入藥再煎七分食後服
桔梗湯　治肺症咳嗽胸膈兩脇作痛咽乾口燥煩悶
　作渇時出臭濁
　　桔梗(炒/)貝母(去/心)當歸(酒/浸)𤓰蔞仁　枳殻(麩/炒)薏苡仁
　　(微/炒)桑白皮(炒/)甘草節(各一/錢)防已(去皮/一錢)黄茋(鹽水/拌炒)五
　　味子(搗/炒)百合(蒸各一/錢五分)葶藶(炒/)地骨皮　知母(炒/)杏
　　仁(各五/分)
　右薑水煎服
　人參補肺湯　治肺症咳喘短氣或腎水不足虛火上
　　炎痰涎湧盛或吐膿血發熱作渴小便短澁
　　　人參　黄茋　白术　茯苓　陳皮　當歸(各一/錢)
　　　山茱萸(肉/)山藥(各二/錢)五味子(五/分)麥門冬(七/分)甘草(炙/五)
　　　(分/)熟地(自製一/錢五分)牡丹皮(八/分)
　　右薑棗水煎服
　人參平肺散　治心火尅肺𫝊為疽痿咳嗽喘嘔痰涎
　壅盛胸膈痞滿咽嗌不利若因肝木太過而致當補
　肺若因腎水不足而患當補脾肺若因心火旺而自
　病當利小便
　　人參　陳皮　甘草　地骨皮　茯苓(各一/錢)知母
　　(炒七/分)青皮(四/分)五味子(杵炒/四分)天門冬(去心各/四分)桑白皮
　　(炒一/錢)
　右水煎服
參茋補脾湯　治肺疽脾氣虧損乆咳吐膿涎或中滿
　不食必服此藥補脾土以生肺金否則不治
　　　人參　白术(各二/錢)黄茋(二錢/五分)茯苓　陳皮　當歸
　　(各一/錢)升麻(三/分)麥門冬(七/分)五味子(四/分)桔梗(六/分)甘草(炙/五)
　　(分/)
　右薑棗水煎服
射干湯　治胃癰吐膿血
　　射干(去/毛)山梔仁　赤茯苓　升麻(各一/錢)白术(五/分)赤
　　芍藥(一錢/五分)
　右水煎服
薏苡仁湯　治風熱唇口瞤動或結核或浮腫
　　薏苡仁(炒/)防已　赤小豆　甘草(炙各/等分)
　右水煎服
𤓰子仁湯　治産後惡露或經行瘀血作痛或作癰患
　　薏苡仁(四/錢)桃仁(去/皮)牡丹皮　𤓰蔞仁(各一/錢)
　右水煎服
梅仁湯　治腸癰壅痛大便秘澁
　　梅仁(九箇去/皮尖)大黄(炒/)牡丹皮　芒硝(各一/錢)犀角(鎊/末)
　　(一/錢)冬𤓰仁(研三/錢)
　右水煎入犀末服
大黄湯　治腸癰小腹堅腫按之則痛肉色如故或焮
　赤微腫小便頻數汗出憎寒脈遲𦂳膿未成急服之
　　大黄(炒/)朴硝(各一/錢)牡丹皮　𤓰蔞仁(炒/)桃仁(去皮/尖各)
　　(二/錢)
　右水煎服
牡丹皮散　治腸癰腹濡而痛時下膿
　　牡丹皮　人參　天麻　白茯苓　黄茋(炒/)薏苡
　　仁　桃仁(去皮/尖)白芷　當歸(酒/拌)川芎(各一/錢)官桂
　　甘草(炙五/分)木香
　右水煎服
失笑散　治跌撲産後心腹絞痛或不知人事或經行
　瘀血作痛成癰
　　靈脂　蒲黄(俱炒/等分)
　右每服二三錢酒水煎熱服
防風湯　治破傷風表症未傳入裡急服此
　　防風　羌活　獨活　川芎(各等/分)
　右每服五錢水煎調蜈蚣散服
蜈蚣散
　　蜈蚣(一對/炙)鰾(三錢/煅)
羌活湯　治破傷風在半表半裡間宜和解急服此湯
　稍緩則邪入於裡不可用矣
　　羌活　菊花　麻黄　川芎　石膏　防風　前
　　胡　黄芩　細辛　甘草　枳殻　白茯苓(各一/兩)
　　蔓荆子(一/兩)薄荷　白芷(各五/錢)
　右每服五錢薑水煎日二三服
大芎黄湯　治破傷風邪傳於裡舌强口噤項背反張
　筋惕搐搦痰涎壅盛宜急服之
　　川芎　羌活　黄芩　大黄(各一/兩)
　右每服五七錢水煎服
白术防風湯　治破傷風服表藥過多而自汗者
　　　白术　黄茋(各一/兩)防風(二/兩)
　　右每服五七錢水煎服腑臟和而自汗者可服此藥
　　若臟腑秘小便赤而自汗者急服大芎黄湯下之
　六味丸(一名六昧/地黄丸)此壯水之劑夫人之生以腎為主凡
　病皆由腎虛而致此方乃天一生水之劑無有不可
　　用者世所罕知若腎虛發熱作渴小便淋秘痰氣壅
　盛咳嗽吐血頭目眩暈小便短少眼花耳聾咽喉燥
　痛口舌瘡裂齒不堅固腰腿痿軟五臟齊損肝經不
　足之症尤當用之水能生木故也若腎虛發熱自汗
　盜汗便血諸血失瘖水泛為痰之聖樂血虛發熱之
　神劑也
　　熟地黄(用生者自/製八兩)山茱萸(肉/)山藥(各四/兩)茯苓　牡
　　丹皮　澤㵼(各三/兩)
　右地黄杵膏餘為末蜜丸桐子大每服七八十丸滚
　湯下
八味丸　治命門火衰不能生土以致脾土虛寒而患
　　流注鶴膝等症不能消潰收斂或飲食少思或食而
　　不化臍腹疼痛夜多漩溺即前方加肉桂附子各一
　　兩經云益火之源以消隂翳即此方也
　加減八味丸　治症同上即六味地黄丸加肉桂五味
　　子各一兩
　八珍湯　治脾胃傷損惡寒發熱煩燥作渴或瘡瘍潰
　後氣血虧損膿水清稀乆不能愈即四君四物合方
十全大補湯　治瘡瘍氣血虛弱腫痛不愈或潰瘍膿
　清寒熱自汗盜汗食少體倦發熱作渇頭痛眩暈似
　中風狀即八珍湯加黄茋肉桂
補中益氣湯　治元氣虛損或因尅伐惡寒發熱肢體
　倦怠飲食少思或不能起發消散生肌收斂或兼飲
　食勞倦頭痛身熱煩燥作渴脈洪大弦虛或微細軟
　弱
　　黄茋　人參　白术　甘草(炙各一/錢五分)當歸(一/錢)陳皮
　　(五/分)升麻　柴胡(各三/分)
　右薑棗水煎空心午前服
生脈散　治胃氣虧損隂火上衝口乾喘促或肢體倦
　怠肌肉消瘦面色痿黄汲汲短氣汗出不止食少作
　渴或膿水出多氣血俱虛煩燥不安睡臥不寧或濕
　熱大行火土合病脾胃虛弱身重氣短或金為火制
　絶寒水生化之源肢體痿軟脚欹眼黒等症
　　人參(五/錢)麥門冬(二/錢)五味子(一/錢)
　右水煎服如不應倍之
人參養榮湯　治脾胃虧損氣血俱虛發熱惡寒四肢
　倦怠肌肉消瘦面色痿黄汲汲短氣食少作渴凡大
　病後最宜用此
　　人參(一/錢)陳皮(一/錢)黄茋(蜜/炙)白芍藥(一錢/半炒)桂心　當歸
　　　白术　甘草(炙各/一錢)熟地黄　五味子(炒/杵)茯苓(各/七)
　　(分/半)遠志(五/分)
　右薑棗水煎服
四君子湯　治脾胃虛弱或因尅伐腫痛不散潰斂不
　能宜用此以補脾胃諸症自愈若誤服攻毒七惡隨
　至脾胃虛弱飲食少思或食而難化或欲作嘔或大
　便不實若脾胃氣虛瘡口出血吐血便血尤宜用之
　蓋氣能攝血故也若氣血俱虛之症宜于前湯但加
　當歸脾胃無損飲食自進隂血自生若用四物湯沉
　隂之劑脾胃復傷諸症蜂起若命門火衰而脾土虛
　寒必用八味丸以補土母
　　人參　白术　茯苓(各二/錢)甘草(炙一/錢)
　右薑棗水煎服
六君子湯　治脾胃虛弱或寒涼尅伐腫痛不消或不
　潰斂宜服此湯以壯營氣諸症自愈即前方加陳皮
　半夏
異功散　治脾胃虛弱飲食少思即四君子湯加陳皮
四物湯　治血虛發熱或因失血或因尅伐或因潰後
　致晡熱内熱煩躁不安皆宜服之經云血生於脾若
　脾虛不能生血者宜用四君子加當歸酒炒白术以
　補脾
　　當歸(三/錢)熟地黄(三/錢)芍藥(二/錢)川芎(一錢/五分)
　右水煎服
歸脾湯　治憂思傷脾血虛發熱食少體倦或脾不能
　攝血以致妄行吐下或徤忘怔忡驚悸少寐或心脾
　作痛自汗盜汗或肢體腫痛大便不調或婦人經候
　不准晡熱内熱或唇瘡流注等症不能消散潰斂
　　白术　白茯苓　黄茋(炒/)當歸　龍眼肉　遠志
　　　酸棗仁(炒/)人參(各一/錢)木香(五/分)甘草(炙三/分)
　右薑棗水煎服
當歸補血湯　治脾胃損傷或服峻劑致血氣俱虛肌
　熱大渴引飲目赤面紅晝夜不息其脈洪大而虛重
　按全無此病多得於飢飽勞役者若誤服白虎湯必
　死
　　當歸(三/錢)黄茋(炙一/兩)
　右水煎服
六一湯
　　黄茋(炙六/錢)甘草(炙一/錢)
　右水煎服
加味逍遥散　治肝脾血虛内熱發熱或遍身搔痒寒
　熱或肢體作痛頭目昏重或怔忡頰赤口燥咽乾或
　内熱盗汗食少不寐或口舌生瘡耳内作痛或胸乳
　腹脹小便欠利
　　甘草(炙/)當歸　芍藥(酒/炒)柴胡　茯苓　白术(炒各/一錢)
　　牡丹皮　山梔(炒各/七分)
　右水煎服
黄芩清肺飲　治腎經隂虛火燥而小便不通若因脾
　經有熱當清其脾若因心火尅肺當制其心
　　黄芩(一/錢)梔子(三箇/打碎)
　右水煎服
滋腎丸　治腎經隂虛發熱作渴便赤足熱腿軟等症
　凡不渇而小便秘熱在下焦血分也最宜此藥經云
　無隂則陽無以化若脾肺燥熱所遺當滋其化源
　　知母　黄栢(各酒炒/一兩)肉桂
　右為末水丸桐子大每服百丸空心白滚湯下
五苓散　治下部濕熱瘡毒小便赤少
　　澤㵼　猪苓　肉桂　白术　赤茯苓(各等/分)
　右為細末每服三二錢熱湯調下
犀角地黄湯　治胃火血熱妄行吐衂或大便下血者
　　犀角(鎊/末)生地黄　赤芍藥　牡丹皮(各一/錢半)升麻
　　黄苓(炒各/一錢)
　右水煎熟入犀末服
　若因怒而致加山梔柴胡若脾氣虛而不能攝用歸
　脾湯若肝脾火動而妄行用加味逍遙散若脾氣虛
　而不能綂用補中益氣湯加炮黒乾薑若血虛有火
　而妄行用四物加炮薑若腎經虛火而血妄行用六
　味丸料不應急加肉桂以引虛火歸源
清胃散　治膏粱積熱唇口腫痛齒齦潰爛焮痛連頭
　面或惡寒發熱
　　升麻(二/錢)生地黄　牡丹皮　黄連　當歸(酒洗各/一錢)
　右水煎服痛未止石膏之類可量加
潤腸丸　治脾胃伏火大腸乾燥或風熱血結宜用此
　丸通之若結在直腸宜猪膽汁導之蓋腎主五液開
　竅於二隂若津液滋潤大便通調若津液不足脾氣
　虧損必當培補猶忌前藥
　　麻子仁　桃仁(去皮尖/各一兩)羌活　歸尾　大黄(煨/)皁
　　角刺　秦芄(各五/錢)
　右各另研為末煉蜜或猪膽汁丸桐子大每服三四
　十丸白湯下若用猪膽汁導之而不結燥急補元氣
四神丸　治脾腎虛弱大便不實飲食少思或小腹作
　痛或産後泄㵼肚腹作痛不思飲食
　　肉豆蔲(二/兩)五味子(二/兩)補骨脂(四/兩)呉茱萸(浸炒/一兩)
　右為末水二碗生薑八兩紅棗一百枚煑熟取棗肉
　和末丸桐子大每服五七十丸空心食前白湯下
二神丸　治脾腎虛寒不思飲食或侵晨五更泄㵼或
　飲食少思大便不實其功甚效如不應乃命門火衰
　急用八味丸補火而生土
　　破故紙(四兩/炒)肉豆蔲(二兩/生用)
　右為末用大紅棗四十枚生薑四兩水煑熟去薑取
　棗肉和藥丸桐子大每服五十丸空心鹽湯送下
越鞠丸　治六鬱牙齒作痛口舌生瘡或胸膈痞滿嘔
　吐吞酸或腹脹腿酸等症
　蒼术(炒/)神麯(炒/)香附　山查　山梔(炒/)撫芎　麥芽
　(炒各/等分)
　右為末水調麯蘖麯糊丸桐子大每服七十丸白湯
　下
　二陳湯　治脾虛中脘停痰嘔吐惡心或頭目不清飲
　食少思等症
　　陳皮　半夏　茯苓(各一/錢)甘草(炙五/分)
　右薑水煎
錢氏白术散　治胃氣虛或因尅伐或因吐㵼口乾作
　渴飲食少思
　　藿香　白术(炒/)木香　白茯苓　甘草(炒/)人參(各/一)
　　(錢/)乾葛(二/錢)
　右水煎服
生地黄丸　治師尼寡婦室女乍寒乍熱而患瘡瘍等
　症肝脈弦長而出魚際
　　生地黄(一兩酒/拌杵膏)秦芁　黄芩　硬柴胡(各五/錢)赤芍
　　藥(一/兩)
　右為末入地黄膏加煉蜜少許丸桐子大每服三十
　丸烏梅煎湯下日進二服
加味地黄丸　治肝腎隂虛瘡症或耳内痒痛出水或
　眼昏痰氣喘嗽或作渇發熱小便赤澁等症
　　乾山藥　山茱萸　牡丹皮　澤㵼　白茯苓
　　熟地黄　柴胡　五味(各另為/末等分)
　右將二地黄搯碎酒拌濕杵膏入前末和匀加煉蜜
　為丸桐子大每服百丸空心白湯送下不應用加減
　八味丸
琥珀膏　治頸項瘰癧及脇下初如梅子腫結硬强漸
　如連珠不散不潰或潰而濃水不絶經乆不瘥漸成
　漏症
　　琥珀(一/兩)木通　桂心　當歸　白芷　防風　松
　　脂　硃砂(研各/五錢)麻油(二/觔)丁香　木香(各三/錢)木鱉子
　　(肉五/錢)
　右先用琥珀丁香桂心硃砂木香為末其餘藥入油
　内煎黒濾去柤徐徐入黄丹再煎軟硬得中即成膏
　矣
人參黄茋湯　治潰瘍飲食少思無睡發熱
　　人參　麥門冬　陳皮　白术　蒼术(各五/分)黄茋
　　(一/錢)黄栢(炒四/分)升麻　歸身(各五/分)
　右水煎服
托裏當歸湯　治潰瘍氣血俱虛瘡口不斂或晡熱内
　熱寒熱徃來或婦人諸症經候不調小便頻數大便
　不實等症
　　當歸　黄茋　人參　熟地黄　川芎　芍藥(各/一)
　　(錢/)柴胡　甘草(各五/分)
　右水煎服
人參内托散　治瘡瘍潰膿而作痛者
　　人參　黄茋　當歸　川芎　厚朴　防風　桔
　　梗　白芷　官桂　紫草　木香　甘草
　右入糯米一撮水煎服
霍香正氣散　治外感風寒内停飲食頭疼寒熱或霍
　亂泄㵼或作瘧疾等症
　　桔梗　大腹皮　紫蘇　茯苓　白芷　半夏
　　陳皮　白术　厚朴(各一/錢)炙甘草(五/分)霍香(一錢/五分)
　右薑棗水煎服
升陽除濕湯　治脾胃虛弱不思飲食腸鳴腹痛泄㵼
　無度小便赤黄四肢困倦
　　甘草　麥芽　陳皮　猪苓(各三/分)澤㵼　益智仁
　　　半夏　防風　神麯　升麻　柴胡　羌活(各/五)
　　(分/)蒼术(一/錢)白术(二/錢)茯苓(七/分)
　右薑棗水煎服
十宣散　治瘡瘍脈緩澀體倦惡寒或脈浮𦂳細用之
　以散風助陽氣也
　　人參　當歸　黄茋　桔梗　炙草　白芷　川
　　芎(各一/錢)厚朴　防風　肉桂(各五/分)
　右水煎服
參术膏　治中氣虛弱諸藥不應或因用藥失宜耗傷
　元氣虛症蜂起但用此藥補其中氣諸症自愈
　　人參　白术
　右水煎稠湯化服之
清燥湯　治元氣虛弱濕熱乘之肢體痠軟或頭目眩
　暈飲食少思口乾作渴或自汗盗汗胸滿氣促小便
　赤少大便不調等症
　　黄茋(一錢/五分)五味子(九/粒)黄連(二/分)蒼术　白术　麥門
　　冬　生地黄　陳皮　澤㵼(各五/分)茯苓　人參(去/蘆)
　　當歸(酒/洗)升麻(各三/分)神麯(炒/)猪苓　柴胡　炙草(各/二)
　　(分/)黄栢(酒洗/一分)
　右水煎服
補真丸　治真隂虧損諸症
　　葫蘆芭(炒/)附子　陽起石(煨/)肉蓯蓉(酒浸/焙乾)五味子
　　　肉荳蔲　川烏　兎絲子(洗淨/酒浸)沉香　鹿茸(酒/浸)
　　(炒/)巴㦸天(去/心)鍾乳粉(各一/兩半)
　右為末用羊腰子兩對治如食法酒煑搗爛入酒糊
　丸如梧桐子大每服七十丸空心米飲鹽湯任下
托裏健中湯　治瘡瘍元氣素虛或因涼藥傷胃飲食
　少思或作嘔㵼等症
　　人參　白术　茯苓(各二/錢)半夏　炮薑(各一/錢)炙草
　　(五/分)黄茋(一錢/五分)肉桂(三/分)
　右薑棗水煎服
托裏益中湯　治中氣虛弱飲食少思或瘡不消散或
　潰而不歛
　　人參　白术　陳皮　半夏　茯苓　炮薑(各一/錢)
　　木香　炙草(各五/分)
　右薑棗水煎服
托裏益青湯　治脾土虛弱肝木所侮以致飲食少思
　或胸膈不利等症
　　人參　白术　茯苓　半夏(各一/錢)芍藥　柴胡(各/五)
　　(分/)陳皮(一/錢)甘草(五/分)
　右薑棗水煎服
托裏益黄湯　治脾土虛寒水反侮土以致飲食少思
　或嘔吐泄㵼等症
　　人參　白术　陳皮　茯苓　半夏(各一/錢)炮薑
　　丁香　炙草(各五/分)
　右薑棗水煎服
托裏越鞠湯　治六鬱所傷脾胃虛弱飲食少思等症
　　人參　白术(各二/錢)陳皮　半夏(各一/錢)山梔　川芎
　　　香附　蒼术(各七/分)炙草(五/分)
　右薑棗水煎服
乳香止痛散　治瘡瘇痛不止
　　粟殻(三/錢)白芷(一錢/五分)炙草　陳皮(各一/錢)乳香(五/分)沒藥
　　(五/分)丁香(三/分)
　右作二劑水煎服
濟生犀角地黄湯　治鬱熱不解衂血便血等症
　　犀角　生地　白芍藥　牡丹皮(各等/分)
　右每服五七錢水煎服加減仝上亦治便血
痔瘡方
　　雄黄(五分/細研)五靈脂(去石燒/過斷煙)五棓子(泡過各/一錢)白礬(半/飛)
　　(半/生)沒藥(二錢半/明淨者)
　右為細末研令極細用紙花子貼瘡口上
猪蹄湯
　　香白芷　黄芩　赤芍藥　生甘草　當歸　羌
　　　活　露蜂房(取有蜂/兒者)
　　右先將猪蹄一隻用水數碗煑熟取清汁分作十數
　　次每次用前藥一兩煎十數沸去滓無風處淋洗死
　　肉惡血隨洗而下極效
神效𤓰蔞散　治乳癰初起者自消膿成者自潰及一
　　切癰疽或潰後餘毒亦宜用之
　　黄𤓰蔞(一/枚)當歸(五/錢)生甘草(五/錢)乳香　沒藥(各一/錢)
　右用水酒煎服
清肝解鬱湯　治肝經血虛風熱或肝經鬱火傷血乳
　内結核或為腫潰不愈凡肝膽經血氣不和之症皆
　宜用此藥
　　人參(一/錢)柴胡(八/分)白术(一錢/五分)牡丹皮(八/分)茯苓(一/錢)陳皮
　　(八/分)甘草(五/分)當歸(一錢/五分)貝母(一/錢)川芎(八/分)山梔(炒/)芍藥
　　(炒/)熟地黄(各一/錢)
　右水煎服
清肝益榮湯　治肝膽小腸經風熱血燥筋攣結核或
　耳項胸乳脇肋作痛或作瘊子并一切肝火之症
　　山梔　當歸　木瓜(不犯/鐵器)茯苓(各一/錢)柴胡　川芎
　　芍藥(炒各/七分)龍膽草(八/分)白术(二/錢)熟地(一錢/五分)炙草(五/分)
　右薑水煎服
益元散
　　滑石(六/兩)甘草(一/兩)
　右為末每服一錢酒調下
神效開結散　治癭疾不問年嵗極騐
　　沉香　木香　猪厭肉子(生於豚/猪項下)橘紅(四/兩)珍珠(四/十)
　　(九粒砂鍋内泥封口煅過/絲一枚如棗大取四十九)
　右為末每服一錢臨卧冷酒調搽徐徐嚥下輕者三
　　五服重者一料全愈修合用除日效忌鹹酸油膩濇
　氣等物
海藻散堅丸　治肝經癭瘤
　　海藻　昆布(各二/兩)龍膽草(二/兩)小麥(四兩醋/煑炒乾)
　右為末煉蜜丸桐子大每服二三十丸臨卧白湯送
　下并噙化嚥之
普濟消毒飲　治天行時毒頭面瘇痛或咽喉不利若
　饑饉之後患之最宜用仍當固胃氣
　　黄芩　連翹(各五/錢)人參(三/錢)陳皮　𤣥參　甘草
　　柴胡　桔梗(各一/錢)牛蒡子　馬勃　板藍草根(各/七)
　　(分/)白殭蠶　升麻(各五/分)
　右水煎服大便秘量加大黄
通氣散　治時毒瘇甚取嚏以泄其毒
　　𤣥參(一錢/五分)猪牙皂角　川芎(各一/錢)藜蘆(五/分)羊躑躅
　　花(二錢/五分)
　右為末用紙撚蘸少許入鼻内取嚏為度
防風通聖散　治時毒熱毒便秘熱燥若時毒饑饉之
　後胃氣虧損者須當審察非大滿大實不用
　　防風　當歸　川芎　芍藥　大黄　芒硝　連
　　翹　薄荷　麻黄　桔梗　石膏　黄芩(各一/兩)白
　　术　山梔　荆芥(各二錢/五分)甘草(二/兩)滑石(一/兩)
　右水煎服或為末白湯調下仍量人虛實
葛根牛蒡湯　治時毒腫痛而便利調和者
　　葛根　貫仲　甘草(又名/國老)豆豉　牛蒡子(半生半/炒各二)
　　(錢/)
　右水煎服
犀角升麻湯　治時毒或風熱頭面瘇痛或咽喉不利
　或風熱鬂疽痄􁲫等症
　　犀角　升麻　防風　羌活(各一/錢)白芷　黄芩(各/五)
　　(分/)白附子(五/分)國老(六/分)
　右水煎服
白芷胃風湯　治手足陽明經氣虛風熟面目麻木或
　牙闗𦂳急眼目瞤動
　　白芷(二錢/五分)升麻(二錢/五分)葛根　蒼术(米泔炒/各八分)灸草(一/錢)
　　(五/分)當歸(一錢/五分)草荳蔲　柴胡　黄栢　藁本　羌
　　活(各四/分)蔓荆子(三/分)白殭蠶(三/分)麻黄(去節/七分)
　右水煎服
升麻黄連湯治胃經熱毒腮瘇作痛或發寒熱
　　升麻　川芎　當歸(各一/錢半)連翹　黄連　牛蒡子
　　　白芷(各一/錢)
　右水煎服焮連太陽加羌活連耳後加山梔柴胡
梔子仁湯　治時毒瘇痛大便秘結
　　鬱金　枳殻　升麻　山梔(炒各/一錢)
　右水煎服
雙解散　治便癰内藴熱毒外挾風邪或交感失宜精
　血交錯以致瘇痛大小便秘結先用此藥通解更用
　調補之劑
　　辣桂　大黄　白芍藥　澤㵼　牽牛(杵/炒)炙草
　　桃仁　乾薑(各五/分)
　右水煎服
製甘草法　治懸癰不拘腫潰
　右每用大甘草一兩切五寸許用澗水一碗浸透以
　慢火炙乾仍投前水浸透再炙至水乾為度却挫細
　　用水二鍾煎八分空心服
大蘆薈丸(一名九味/蘆薈丸)治肝火下疳潰爛或作痛焮腫或
　治小兒疳膨食積口鼻生瘡牙齦蝕爛等瘡并蟲蝕
　　肛門痒痛
　　胡黄連　蘆薈　黄連　木香　白蕪荑　青皮
　　　白雷丸　鶴虱草(各一/兩)麝香(一/錢)
　右為末蒸餅糊丸桐子大每服一錢空心米湯下
八正散　治下疳便毒小便淋漓脈症俱實者
　　大黄　車前子　瞿麥　扁蓄　山梔　木通(各/二)
　　(錢/)滑石(二/兩)甘草(一/錢)
　右水煎服
内托羌活湯　治臀癰腫痛兩尺脈𦂳按之無力者
　　𦍑活　黄栢(各一/錢)防風　藁本　肉桂　連翹
　　炙草　蒼术　陳皮　黄茋(各一錢/五分)
　右水酒煎服
大防風湯　治足三隂經虧損外邪乘虛患鶴膝風或
　附骨疽腫痛或腫而不痛不問已潰未潰用三五劑
　後更用調補之劑
　　附子　牛膝(各一/錢)白术　羌活　人參　防風
　　川芎(一錢/五分)辣桂　黄茋　白芍藥　杜仲　熟地
　　　甘草(炙各/五分)
　右水煎服
加味龍膽㵼肝湯　治肝經濕熱或囊癰便毒下疳
　懸癰腫焮作痛小便濇滯或婦人隂瘡痒痛或男子
　隂挺瘇脹或出膿水
　　龍膽草　澤㵼(各一/錢)車前子　生地黄　木通
　　當歸尾　山梔　枯黄芩　炙甘草(各五/分)
　右水煎服
清心蓮子飲　治膀胱氣虛濕熱玉莖腫痛或莖竅濇
　滯口苦咽乾小便色赤或白濁夜安靜而晝發熱
　　黄芩　麥門冬　地骨皮　車前子　炙甘草(各/一)
　　(錢五/分)石蓮肉　白茯苓　黄茋　柴胡　人參(各一/錢)
　右水煎服
五淋散　治膀胱有熱水道不通或尿如豆汁或如沙
　石或如膏汁或熱沸便血
　　赤茯苓(一錢/五分)赤芍藥　山梔(各一/錢)當歸　甘草(各/一)
　　(錢五/分)
　右用燈心二十根煎服
清肺飲　治渴而小便不利乃肺經有熱是絶寒水生
　化之源宜用此藥以清化源其水自生而便自利矣
　　茯苓(二/錢)猪苓(三/錢)澤㵼(五/分)琥珀(五/分)燈心(一/分)木通(七/分)通
　　草(六/分)車前子(一/錢)􁝢麥(五/分)扁蓄(七/分)
　右為細末每服五錢水煎服
腎氣丸　治腎經陽虛隂無所化以致膀胱淋漓或脾
　肺氣虛不能通調水無所化而膀胱癃閉或腎氣虛
　熱干於厥隂之絡隂挺痿痺而溺頻數或腎水虛弱
　隂虧難降使津液敗濁而為痰水又治腎虛便血及
　諸見血發熱自汗盜汗等症之聖藥也　六味丸方
　見前
還少丹　治足三隂經虛損患偏風等症又補脾腎進
　飲食之良劑也
　　肉蓯蓉(去甲/酒浸)遠志(去心甘草/湯泡去骨)茴香(炒/)巴㦸(去/心)枸杞
　　子　山藥　牛膝　熟地黄(為/膏)石菖蒲　杜仲
　　五味子　白茯苓　猪實子　山茱萸(各等/分)
　右為末用紅棗肉同蜜為丸桐子大每服七十丸温
　酒送下每日三服白湯送下
不換金正氣散　治脾氣虛弱寒邪相摶痰停胸膈寒
　熱少食
　　厚朴　藿香　半夏　蒼术　陳皮　甘草(各等/分)
　右薑棗水煎服
槐花散　治腸風濕毒下血
　　槐花　青皮(各六/分)當歸(一/錢)荆芥　熟地黄　白术
　　(各六/分)川芎(四/分)升麻(二/錢)
　右水煎服
四生散　治膁腿瘡淫不愈或目昏花名腎臟風并治
　風癬疥癩血風瘡症
　　白附子(真者/生用)黄茋　獨活　蒺藜(各等/分)
　右為末每服二錢用猪腰子一枚批開入藥濕紙包
　裹煨熟空心連腰子細嚼鹽湯送下
消風散(一名人參/消風散)治風熱癮疥搔痒發熱或頭皮腫痒
　頭目昏眩鼻流清水嚏噴聲重耳作蟬鳴
　　荆芥穗　炙草　人參　白殭蠶　白茯苓　防
　　風　芎藭　藿香　蟬蜕(各二/兩)陳皮　厚朴(薑/製)羌
　　活(各五/分)
　右為末每服三錢茶清調下瘡癬温酒下
升麻和氣飲　治風癬瘡疥熱結大便不通
　　當歸　陳皮(各一/錢半)芍藥(酒/炒)枳殻(麩炒各/八分)半夏(薑/製)蒼
　　术(米泔/浸炒)桔梗(炒黄/色)白芷(浸軟/切片)乾葛(浸軟/切片)白茯苓
　　炙草(各一/錢)乾薑(炮/黒)大黄(各五/分)升麻(三/分)
　右水煎服
換肌消毒散　治時瘡不拘初起潰爛
　　土茯苓(五/錢)當歸(酒/洗)白芷　皁角刺(各一/錢)薏苡仁(一/錢)
　　白蘚皮　木𤓰(不犯/鐵器)木通　金銀花(各七/分)炙草(五/分)
　右水煎服
九味羌活湯　治風熱鬱遏瘡焮作痛或遍身作痛或
　拘急不利又治頭痛惡寒脊强脈浮𦂳又治非冬時
　天有暴寒人中之頭痛寒熱宜用此以代麻黄湯此
　神藥也
　　羌活　防風　蒼术(各一/錢半)川芎　白芷　生地
　　黄芩(煑軟/切片)細辛　甘草
　右水煎服衣覆之取微汗濕隂天加蒼术天淫雨亦
　加如渴加石膏三錢知母一錢不渴不加
加味羌活散(即前湯加金/銀花連翹)
當歸飲子　治風濕所傷以致瘡疥等症
　　當歸　黄茋　芍藥　荆芥穗　防風　蒺藜
　　何首烏　生地黄　川芎　甘草(各等/分)
　右水煎服
黒丸子(一名和血/定痛散)治跌撲墜墮筋骨疼痛或瘀血壅腫
　或外感風寒肢體作痛苦流注膝風初結服之自消
　若潰後氣虛而發熱與補劑兼服自斂
　　百草霜(一/兩)白芍藥(一/兩)川烏(炮三/錢)赤小豆(一兩/五錢)白歛
　　(一兩/六錢)白芨　當歸(各八/錢)南星(炮三/錢)牛膝(焙六/錢)補骨
　　脂(焙八/錢)
　右各另為末酒糊丸桐子大每服三十丸鹽湯温酒
　任下孕婦不可服
太乙膏　治一切瘡瘍並宜貼之若元氣無虧用隔蒜
　灸更服活命飲以收全功
　　𤣥參　白芷　當歸　肉桂　大黄　赤芍藥
　　生地黄(各一/兩)
　右用麻油二觔入銅鍋内煎至黒濾去查入黄丹十
　二兩再煎水中捻軟硬得中即成膏矣
藜蘆膏治一切瘡疽胬肉突出不問大小長短用藜
　蘆一味為末以生猪脂和研如膏塗患處周日易之
　治便血括云四兩呉茱四兩連一同鍋炒不同研糞
　前紅用茱調酒糞後紅用酒調連元氣虧損者當以補藥
　加之方效二味用熱湯拌濕頓滚湯中半日藥氣相
　和炒焦各㨂出聴用甚妙即製茱萸黄連法也
黄礬丸　治金石發疽及一切瘡疽解毒止痛
　　明白礬(一/兩)黄蠟(五/錢)
　右鎔蠟和礬末急和匀衆手丸桐子大每服十丸漸
　漸加二十丸滚湯下如服金石發疽别用白􁧢末一
　兩作三五服温酒調下有人遍身生瘡狀如蛇頭服
　之即效此藥能解毒氣内攻須多服有效治蛇毒咬
　鎔滴傷處痛止毒出仍服兩許
當歸膏　治發背癰疽湯火等症去腐肉生新肉其肉
　未壞者用之自愈肉已死而用之自潰新肉易生搽
　至肉色漸白其毒始盡生肌最速其外肉焮乾爬連
　好肉作痛用之即愈亦不結痂又免皴揭之痛殊有
　神效蓋黄蠟主生肌止痛補血續筋性味甘温非偏
　勝毒藥故與新肉相宜此方余已刋行近之治者亦
　多用之
　　川當歸(一/兩)麻油(真正者/四兩)淮慶生地(一/兩)黄蠟(一兩如/白蠟止)
　　(用五/錢)
　右先用當歸地黄入油煎黒去查入蠟鎔化候温攪
　匀即成膏矣用塗患處將紙蓋之發背癰疽湯火等
　症潰爛用之尤妙凡死肉潰爛已盡好肉有些須尚
　連宜用利刀剪之蓋死肉有毒去遲則傷新矣如洗
　拭換膏必須預備即貼之若死肉去盡尤宜速貼然
　新肉畏風尤甚不可忽也
蠲痺消毒散治時瘡肢節筋攣
　　薑黄　土茯苓　獨活(各五/錢)白术　當歸(各一/錢半)赤
　　芍藥(一/錢)白芷(五/分)
　右水煎服
　
　
　
　
　
　
　
　
右肩尖肘尖二穴圖(即肩髃肘膠/)
　此穴治瘰癧之秘法蓋瘰癧屬肝膽二經故患耳前
　後項腋之間男子多因恚怒虧損肝經之血隂火内
　作或不慎起居耗損腎水不能生肝血婦女多因恚
　怒傷肝火動血燥或鬱結傷脾火動血耗或患於胸
　乳間亦屬於前經此症若因恚怒傷肝氣血壅遏而
　不愈者宜灸此穴疎通經絡若因乆於鬱怒元氣虧
　損而不愈當推其所屬而調補化源如取其穴當以
　指甲搯兩肘兩肩四所患處覺酸麻方是其穴
　
　
　
　
　
　
　
　
　
　
　
　
　
　
　薛氏醫案卷十六
欽定四庫全書
　薛氏醫案卷十七
　　　　　　　　　　　　　　明　薛已　撰
　　癘瘍機要
内經云風氣與太陽俱入行諸脈俞散於分肉之間與衛
氣相干其道不利故使肌肉憤䐜而有瘍衛氣有所凝而
不行故其肉有不仁也有榮衛熱腑其氣不清故使鼻柱
壊而色敗皮膚瘍潰風寒客有脈而不去名曰癘風其治
法當刺肌肉骨髓以洗榮衛之沸熱靈樞經以銳針刺腫
上出惡血近代先哲云感天地肅殺惡氣所致其上體先
見或多者毒在上也下體先見或多者毒在下也葢氣受
邪則上多血受邪則下多氣血俱受則上下齊見若􁰚毛
先落毒在肺面發紫泡者毒在肝脚底先痛或穿者毒在
腎遍身如癬者毒在脾目先損者毒在心此五臟受症之
重也一日皮死麻木不仁二日肉死針刺不痛三日血死
爛潰四日筋死指脫五日骨死鼻柱壊此臟受傷之不可
治也若聲啞目盲尤為難治大抵此症多由勞傷氣血腠理
不宻或醉後房勞沐浴或登山涉水外邪所乗衛氣相搏濕
熱相火血隨火化而致故淮揚嶺南閩間多患之治當辨本
症兼症變症類症隂陽虚實而治焉若妄投燥熱之類膿
水淋漓則肝血愈燥腎水愈傷相火愈旺反致敗症矣
　　本症治法
一癘瘍所患非止一臟然其氣血無有弗傷兼症無有
弗雜況積歲而發現於外須分經絡之上下病勢之虚
實不可槩施攻毒之藥當先助胃壯氣使根本堅固而
後治其瘡可也經云真氣奪則虚邪氣勝則實凡云病
屬有餘當認為不足
一癘瘍當知有變有類之不同而治法有汗有下有砭
刺攻補之不一葢兼症當審輕重變症當察先後類症
當詳真偽而汗下砭刺攻補之法又當量其人之虚實
究其病之源委而施治之葢虚者形氣虚也實者病氣
實而形氣則虚也
一癘瘍砭刺之法子和張先生謂一汗抵千針葢以砭
血不如發汗之周遍也然發汗即出血出血即發汗二
者一律若惡血凝滯在肌表經絡者宜刺宜汗取委中
出血則效若惡毒藴結於臟非蕩滌其内則不能痊若
毒在外者非砭刺遍身患處及兩臂腿脘兩手足指縫
各出血其毒必不能散若表裏俱受毒者非外砭内泄
其毒決不能退若上體患多宜用醉仙散取其内蓄惡
血於齒縫中出及刺手指縫并臂脘以去肌表毒血下
體患多宜用再造散令惡血陳蟲於榖道中出仍針足
指縫并腿脘隔一二日更刺之以血赤為度如有寒熱
頭疼等症當大補血氣
一癘瘍服輕粉之劑若腹痛去後兼有膿穢之物不可
用藥止之若口舌瘇痛穢水時流作渇發熱喜冷此為
上焦熱毒宜用瀉黄散若寒熱往來宜用小柴胡湯加
知母若口齒縫出血發熱而大便秘結此為熱毒内淫
宜用黄連解毒湯若大便調和用濟生犀角地黄湯若
穢水雖盡口舌不愈或發熱作渇而不飲冷此為虚熱
也宜用七味白术散
一癘瘍手足或腿臂或各指拳攣者由隂火熾盛虧損
氣血當用加味逍遙散加生地黄及換肌散兼服
一癘瘍生蟲者五方風邪翕合相火制金木盛所化内
食五臟而症見外也宜用升麻湯送瀉青丸或樺皮散
以清肺肝之邪外炙承漿以疏陽明任脉則風熱息而
蟲不生矣肝經虚熱者佐以加味逍遙散六味地黄丸
一癘瘍久而不愈有不慎起居飲食内火妄動者有臓
腑傷損氣血疲乏者有用攻伐之藥氣血愈虧者有不
分兼變相雜用藥失宜者有病人諱疾忌醫者
一癘瘍愈而復發有不戒厚味内熱傷脾者有不戒房
勞火動傷腎者有不戒七情血氣傷損者有餘毒未盡
兼症干動者有氣虚六淫外乗者古人云此症百無一
生正謂此耳
　　兼症治法
一頭目眩暈若右寸闗尺脉浮而無力脾肺氣虚也用
補中益氣湯若左闗尺脉數而無力肝腎氣虚也用六
味地黄丸若右寸尺脉浮大或微細陽氣虚也用八味
地黄丸血虚者四物湯加參苓白术氣虚者四君子湯
加當歸黄茋肝經實熱者柴胡清肝散肝經虚熱者六
味地黄丸脾氣虚弱者補中益氣湯脾虚有痰者半夏
白术天麻湯砭血過多者芎歸湯發熱惡寒者聖愈湯
大凡發熱則真氣傷矣不可用苦寒藥恐復傷脾胃也
一口喎目斜若手足牽搐或􁰚稜痒動屬肝經血虚風
熱用加味逍遙散六味地黄丸以生肝血滋腎水若寒
熱往來或耳聾脇痛屬肝木熾盛先用小柴胡合四物
湯以清肝火生肝血若筋攣骨痛或不能動履用六味
地黄丸補中益氣湯以滋化源若因服燥藥而致者用
四物湯加生甘草金銀花以解熱毒益隂血凢此俱屬
肝經血燥所致須用六味地黄丸補中益氣湯為主若
因怒氣房勞而甚者用六味地黄丸十全大補湯為主
若因勞傷形體而甚者用補中益氣湯十全大補湯為主
一夏秋濕熱行令若飲食不甘頭目眩暈遍身酸軟
或兩腿麻木口渇自汗氣促身熱小便黄數大便稀溏
濕熱傷元氣也用清燥湯如在夏令用清暑益氣湯若
自汗盜汗氣髙而喘身熱脉大元氣内傷也用補中益
氣湯若嘔吐少食肚腹痞悶大便不實脾胃受傷也用
六君子湯若胸腹不利飲食少思吐痰不止脾胃虚痞
也用六君湯若形氣倦怠肢體麻木飲食少思熱傷元
氣也用人參益氣湯
一熱渇便濁若夜寒晝熱者熱在氣分也用清心蓮子
飲晝安夜熱者熱在血分也用四物二連湯俱佐以六
味地黄丸若寒熱往來者肝經血虚也用加味逍遙散
六味地黄丸
一小便不利若因服燥藥而致者用四物湯加炒黒黄
栢知母生甘草以滋隂血若頻數而色黄者用四物湯
加參木麥門五味子以生氣血若短而色黄者用補中
益氣湯加山藥麥門五味以滋化源經云無隂則陽無
以生無陽則隂無以化
一大便不通若血虚内熱而澁滯者用四物湯加麥門
五味子以生血潤燥若因燥熱之藥而患者用四物湯
加連翹生甘草以生血清熱若服尅伐之藥而致者用
四君湯加芎歸以助氣生血若作渇飲冷者熱淫於内
也用竹葉石膏湯以清胃火若作渇飲湯者腸胃虚熱
也用竹葉黄茋湯以補氣生津若内熱作渇面赤飲湯
者用四物湯送潤腸丸以涼血潤燥若腸胃滿脹燥在
直腸而不通者用猪膽汁導之腸胃氣虚血涸而不通
者用十全大補湯若肝膽邪盛脾土受侮而不能輸化
者用小柴胡湯加山梔郁李仁枳殻治之
一怔忡無寐或兼衂血便血若内熱晡熱作渇飲湯肢
體倦怠此脾血虚而火動也用四君子加芎歸若思慮
傷脾動火而致用歸脾湯加山梔若發熱晡熱用八珍
湯加酸棗仁茯神逺志若因心血虚損用栢子仁散大
抵此症皆心脾血少所致但調補胃氣則痰清而神自
安不必專於清熱治痰
一發熱惡寒若肢體倦怠煩躁作渇氣髙而喘頭痛自
汗者此内傷氣血也用補中益氣湯加五味麥門倦怠
食少大便不調小便頻數洒淅惡寒者此脾肺氣虚也
用升陽益胃湯煩躁作渇體倦少食或食而不化者此
脾氣虚熱也用六君子湯
一發熱在午前脉數而有力者氣分熱也用清心蓮子
飲脉數而無力者陽氣虚也用補中益氣湯午後脉數
而有力者血分熱也用四物湯加牡丹皮脉數而無力
者隂血虛也用四物湯加參术熱從兩脇起者肝虚也
用四物湯加參术黄茋從臍下起者腎虚也用四物湯
加參术黄栢知母五味麥門肉桂或六味丸其熱晝見
夜伏夜見晝止或去來無定時或起作無定處或從脚
起者此無根虚火也須用加減八味丸及十全大補湯
加麥門五味更以附子末唾津調搽湧泉穴若形體惡
寒喜熱飲食者陽氣虚寒也急用八味丸
一口乾若惡冷飲食者胃氣虚而不能生津液也用七
味白术散若喜飲冷食者胃火盛而消爍津液也須用
竹葉石膏湯夜間發熱口渇者腎水弱而不能上潤也
當用六味地黄丸若因汗下之後而有前患胃氣虚也
宜用八珍湯主之
一作渇若煩躁飲冷者屬上焦實熱用涼隔散兼大便
秘結者屬下焦實熱用清涼飲若用尅伐之藥而渇者
氣血虚也急用八珍湯六味丸
一耳聾耳鳴若左寸闗脉弦數者心肝二經虚熱也用
四物湯加山梔柴胡生隂血右寸闗脉浮大者脾肺二
經虚熱也用補中益氣湯加山梔桔梗培陽氣若因怒
便作用小柴胡湯加山梔芎歸清肝清血若午前甚用
小柴胡湯加參茋歸术補氣清肝午後甚用四物湯加
酒炒黒黄栢知母五味補隂降火如兩足心熱屬腎虚
用六味丸以壯水之主兩足冷屬陽虚用八味丸以益
火之源
一項强口噤腰背反張者氣血虚而發痙也仲景張先
生云足太陽病發汗太多則痙風病下之則痙復發汗
則加拘急瘡家發汗則痙葢風能散氣故有汗而不惡
寒曰柔痙寒能澀血故無汗而惡寒曰剛痙皆因内虚
復汗亡津血筋無所養而然悉屬虚象非風症也當大
補氣血為主故産婦潰瘍勞傷氣血濕熱相火誤服尅
伐之劑者多患之其義可見(近以痙為痓/傳寫之誤也)
一婦女經閉若因鬰火傷脾以歸脾湯加山梔丹皮氣
血俱虚以八珍湯加山梔丹皮若因服燥藥傷血以四
物湯加生甘草若經候過期而來者氣血虚也八珍湯
倍用參术先期而來者血虚熱也四物湯倍加參术牡
丹皮將來而作痛者氣虚血滯也四物湯加茯苓白术
香附色紫而成塊者血熱也四物湯加山梔丹皮作痛
而色淡者血氣虚也用八珍湯其血崩之症肝火不能
藏血者用加味逍遙散脾虚不能統血者用補中益氣
湯凢此皆六淫七情虧損元氣所致當審其因而調補
胃氣為善
　　變症治法
一身起疙瘩搔破膿水淋漓若寒熱往來者肝經氣血
虚而有火也用八珍散加丹皮柴胡寒熱内熱者血氣
弱而虚熱也用八珍散倍用參术若惡寒形寒者陽氣
虚寒也用十全大補湯若肌膚搔如帛隔者氣血不能
外榮也用人參養榮湯若面部搔之麻痒者氣血不能
上榮也用補中益氣湯若痿軟筋攣者血氣不能滋養
也用補中益氣湯佐以六味地黄丸
一口舌生瘡或咽喉疼痛若飲食喜冷大便秘結者實
熱也用四順清凉飲肌熱惡熱煩渇引飲者血虚也用
當歸補血湯飲食惡寒大便不實者虚熱也用十全大
補湯熱從下或從足起者腎虚熱也用加減八味丸若
飲食難化四肢逆冷者命門火衰也用八味地黄丸
一牙齒作痛或牙齦潰爛若喜寒惡熱屬胃火加味清
胃散為主惡寒喜熱屬胃虚補中益氣湯為主
一自汗盜汗葢自汗屬氣虚盜汗屬血虚自汗用補中
益氣湯送六味地黄丸盜汗用當歸六黄湯(内芩連黄/栢炒黒用)
送六味地黄丸若因勞心而致以歸脾湯倍用茯神酸
棗仁
一吐痰或作喘若右寸脉浮緩者肺氣虚也用六君子
湯加桔梗右寸脉洪滑者肺經有熱也用瀉白散右寸
闗脉浮緩遲弱者脾肺氣虚也用六君子湯加桔梗黄
茋右寸闗脉洪滑遲緩者脾熱傳肺也用瀉白瀉黄二
散右尺脉微弱者命門火衰而脾肺虚也用人參理中
丸如不應用八味地黄丸右寸脉洪數者心火尅肺金
也用人參平肺散如不應用六味地黄丸左寸闗脉洪
弦數者心肝二經有熱也用柴胡清肝散如不應佐以
牛黄清心丸清其風熱仍用六味地黄丸以鎮陽光左
尺脉數而無力者腎虚而水泛上也用六味地黄丸加
五味子以滋隂如脉微細或手足冷或兼喘促急用八
味地黄丸以補陽
一舌赤裂或生芒刺兼作渇引飲或小便頻數不時發
熱或熱無定處或足心熱起者乃腎水乾涸相火亢盛
用加減八味丸主之佐以補中益氣湯若誤用寒凉之
劑必變虚寒而殁
一口舌生瘡作渇不止不時發熱或晝熱夜止或夜熱
晝靜小便頻數其熱或從足心或從兩脇或從小腹中
起外熱而無定處者此足三隂虧損之症也用加減八
味丸為主佐以十全大補湯若誤用寒涼治火之劑復
傷脾胃胸腹虚痞飲食少思或大便不實小便不利胸
腹膨脹肢體患腫或手足俱冷者此足三隂虧損之虚
寒症也急用加減金匱腎氣丸亦有復生者
一肚腹腫脹若朝寛暮急屬隂虚暮寛朝急屬陽虚朝
暮皆急隂陽俱虚也陽虚者朝用六君子湯夕用加減
腎氣丸隂虚者朝用四物湯加參术夕用加減腎氣丸
真陽虚者朝用八味地黄丸夕用補中益氣湯若肚腹
痞滿肢體腫脹手足並冷飲食難化或大便泄瀉口吸
氣冷者此真陽衰敗脾肺腎虚寒不能司攝而水泛行
也急用加減腎氣丸否則不救也
一發熱惡寒若寸口脉微名陽氣不足隂氣上入陽中
則惡寒也用補中益氣湯尺部脉弱名隂氣不足陽氣
下陷於隂中則發熱也用六味地黄丸若暑熱冷而肢
體倦怠此濕熱所乗屬隂氣虚而病氣實也當專補陽
氣用補中益氣湯若發熱大渇引飲目赤面紅此血虚
發熱屬形病俱虚也當專補隂血用當歸補血湯
一發熱作渇若右寸闗脉浮大而無力者脾肺之氣虚
也用補中益氣湯數而有力者脾肺之氣熱也用竹葉
石膏湯寸脉微數而無力者肺氣虚熱也用竹葉黄茋
湯尺脉微細或微數而無力者命門火衰也用八味地
黄丸左寸闗脉數而有力者心肝之氣熱也用柴胡梔
子散數而無力者心肝之氣虛也用六味地黄丸尺脉
數而無力者腎經虚火也用加減八味丸大凡瘡愈後
口渇或先渇而患瘡或口舌生瘡或咽喉腫痛或唇裂
舌黄目赤痰涎上湧者皆敗症也非此丸不能救
一眼目昏弱或内障黒花或血虚神勞用滋隂腎氣丸
若視物無力或見非常之狀屬隂精虚弱用滋隂地黄
丸若視物無力或視物皆大屬陽盛隂虚用六味地黄
丸若目𦂳體倦或肌膚麻木屬脾肺氣虚用神效黄茋
湯若至夜目暗燈下亦暗屬陽虚下陷用決明夜靈散
若眼暗體倦内障耳鳴屬脾胃氣虚用益智聰明湯葢
五臓六腑之精氣皆禀受於脾土上貫於目脾為諸隂
之首目為血脉之宗當補脾土為善
一􁀙血吐血若左寸闗脉數而無力血虚也四物加參
术浮而無力氣虚也補中益氣湯尺脉數或無力腎虚
也六味地黄丸右寸闗脉數而有力者肺胃熱也犀角
地黄湯數而無力者肺胃虚熱也先用濟生犀角地黄
湯後用四物湯加參苓白术尺脉數無力隂虚也用六
味地黄丸若面黄目赤眵多手麻者脾肺虚也用黄茋
芍藥湯
一飲食少思若因胃氣虚而不能食用四君子湯若因
脾氣虚而不能化用六君子湯大便不實或嘔吐者脾
氣虚寒也用六君子湯加乾薑木香若作嘔口渇或惡
冷飲食者胃氣虚熱也用五味異功散喜冷飲食者胃
氣實熱也用瀉黄散
一帶下因經行産後外邪入胞傳於五臓而致之其色
青者屬于肝用加味逍遙散加防風濕熱壅滯小便赤
濇用前散加炒黒龍膽草肝血不足或燥熱風熱用六
味丸逍遙散色赤者屬於心用小柴胡湯加黄連山梔
當歸思慮過傷者用妙香散六味丸色白者屬於肺用
六味丸補中益氣湯加山梔色黄者屬於脾用六味丸
六君子湯加山梔柴胡不應用歸脾湯色黒者屬於腎
用六味丸氣血俱虚用八珍湯陽氣下陷用補中益氣
湯濕痰下注前湯加茯苓半夏蒼术黄栢氣虚痰飲四
七湯送六味丸若病久元氣下陷或尅伐所傷但壯脾
胃升陽氣為善若拘於人之肥瘦而用燥濕瀉火之藥
反傷脾胃為患不淺
一二便下血若右闗脉浮數氣虚而熱也用四君子加
升麻當歸尺脉浮大或微弱元氣下陷也用補中益氣
湯左闗脉洪數血虚也用四物湯加炒山梔升麻秦芁
脉遲緩或浮大氣虚也用四君子湯加升麻炮薑尺脉
洪數或無力者腎虚也用六味地黄丸若因房勞傷損
精氣隂虚火動而小便下血諸血病者不問脉症百端
但用前丸料煎服為善
一泄瀉在五更或侵晨乃脾腎虚五更服四神丸日間
服白术散或不應或愈而復作急用八味丸補命門火
以生脾土其瀉自止
一大便不通屬脾肺虧損大腸津液乾涸或血虚火爍
不可計其日期飲食數多必待腹滿脹自欲去而不能
乃熱在直腸間也用猪膽汁潤之若妄服苦寒辛散之
劑元氣愈傷或通而不止或成中痞之症若氣血虚者
用八珍湯加麻子仁腸胃虚者用補中益氣湯加麻子
仁腎液不能滋潤用六味地黄丸加麻子仁若厚味積
壅小便淋秘者肝腎虚也用六味地黄丸以滋腎水用
補中益氣湯以補脾胃若發熱晡熱用六君子湯加味
逍遙散養隂血清風熱若兼筋骨痛先用透經解攣湯
秦芁地黄湯後用八珍散加牡丹皮柴胡主之若誤服
風劑而傷隂血者用易老祛風丸若兩股或隂囊或兩
足必用四生散地黄丸為善若誤服草烏川烏之類或
敷巴豆砒石等味脱肉腐潰反成癘症治者審之
一面赤搔痒或􁰚毛脫落屬肺經風熱用人參消風散
樺皮散氣虚用補中益氣湯加天麻殭蠶血虚用加味
逍遙散加鈎藤鈎面發紫泡或成塊或􁰚毛脫落屬肝
經風熱先用小柴胡湯加山梔丹皮鈎藤鈎後用加味
逍遙散凡症屬肝經血燥生風但宜滋腎水生肝血則
火自息風自定痒自止
一遍身疙瘩或癮疹搔痒此風熱傷血用羌活當歸散
氣虚者佐以補中益氣湯加山梔鈎藤鈎血虚者佐以
加味逍遙散加鈎藤鈎若手足皴裂不問黯白或在手
足腿腕搔起白皮此風熱而秘濇用清胃散加芍藥葢
腎開竅於二隂精血不足則大便秘塞而不通矣須用
六味地黄丸補中益氣湯以滋化源
一小便不利若不渇而不利者熱在下焦血分也用滋
腎丸渇而不利者熱在上焦氣分也用清肺散腎經隂
虚而不利者用六味地黄丸熱結膀胱而不利者用五
苓散元氣虚而不能輸化者用補中益氣湯脾肺之氣
燥而不能化生者用黄芩清肺飲若轉筋便閉氣喘不
問男女孕婦急用八味丸緩則不救
一白濁足三隂經主之屬厚味濕熱所致者用加味清
胃散肝腎虚熱者用六味地黄丸為主佐以逍遙散脾
腎虛熱者用六味丸佐以六君子湯肝脾鬰滯者六味
丸佐以歸脾湯脾肺氣虚者六味丸佐以補中益氣湯
濕痰下注者益氣湯佐以六味丸
　　癘瘍類症(類症者與癘形狀相/似而所因不同也)
一兩膁如癬搔痒久則膿水淋漓或搔起白皮者名腎
臓風也用四生散以祛風邪用六味地黄丸以補腎水
若頭目不清内熱口乾體倦痰熱血燥秋間益甚故俗
名鴈來風宜用羌活白芷散加味逍遙散氣虚者佐以
補中益氣湯加皂角刺鈎藤鈎血虚者佐以八物湯加
柴胡牡丹皮或加味逍遙散兼服
一肢體或腿臂脘間患㾦㿔而遊走不定者赤日赤遊
風白日白遊風為血虚隂火内動外邪所搏之症白用
人參消風散赤用加味逍遙散氣血俱虚用八珍湯晡
熱内熱用加味逍遙散六味地黄丸
一遍身或頭面起疙瘩或如霞片或破而膿水淋漓或
痒痛寒熱乃肝火血虚也用加味逍遙散若口苦脇痛
小便淋瀝肝火血熱也用柴胡清肝散若婦女夜間譫
語發熱熱入血室也用小柴胡湯加山梔生地黄血虚
者四物合小柴胡湯病退却用逍遙散以健脾胃生隂
血此症多有因怒氣而發者治當審之
一婦人肢體癮疹疙瘩搔破成瘡膿水淋漓熱渇眩暈
日晡益甚者用四物湯加柴胡山梔丹皮清肝火補肝
血若煩熱體倦頭目不清用八珍散加丹皮山梔補脾
氣生隂血若自汗盜汗月水不調肚腹作痛用八珍湯
六味丸若食少體倦心忪盜汗經閉寒熱用八珍湯佐
以加味逍遙散若病久元氣怯弱用十全大補湯佐以
歸脾湯
一女子十三四或十六七而天癸未至或婦人月經不
調發赤癍痒痛此屬肝火血熱用小柴胡湯加山梔生
地黄牡丹皮防風
一生蟲者乃相火制金不能平木而化耳非風邪所生
也但滋腎水生肝血或佐以炙承漿之類說見本症
一敷砒霜患處作痛或腐潰用濕泥頻塗換之若毒入
腹胸膈苦楚或作吐瀉飲冷米醋一二杯即止多亦無
妨生菉豆末芝麻油亦可
一敷貼雄黄藥悶亂或吐瀉用防己煎湯解之一服辛
熱藥而􁰚髪脫落者乃肝經血傷而火動非風也用四
物湯六味丸以滋肝血生腎水一服川烏草鳥等藥悶
亂流涎或昏憒嘔吐或出血吐血用大豆逺志防風甘
草任用一味煎湯解之大凡服風藥過多皆宜用之未
應急用甘草生薑汁
一敷貼巴豆之藥患處作痛肌肉潰爛以生黄連為末
水調敷之若毒入内吐瀉等症更以水調服一二錢大
小豆菖蒲汁俱可
一敷貼藜蘆毒入内煎葱湯解之
一服祛風尅伐之藥嘔吐少食胸膈不利或形氣倦怠
等症用六君子湯以補陽氣若煩躁作渇飲食不思或
晡熱内熱面赤發熱用四物湯加參术以生隂血餘從
各門治之
　　本症治驗
一男子冬間口苦耳鳴隂囊濕痒來春面發紫塊微腫
麻木至冬遍身色紫不知痛痒至春紫處俱大至夏漸
潰又至春􁰚落指潰此患在肝膽二經令刺手指縫并
臂腿脘出黒血先與再造散二服下毒穢更以小柴胡
合四物湯加白芷防風天麻角刺漸愈又與換肌散但
遍體微赤此血虚有火因家貧未得調理秋間發熱至
春面仍發塊用前散并養血藥喜年少謹疾得愈
一膏粱之人鼻壞􁰚落指脫體潰熱渇晡甚用四物湯
加酒炒黒黄栢知母五味麥門白芷天麻角刺三十餘
劑熱渇少止時仲夏精神倦怠氣喘身熱小便黄數大
便溏泄此元氣虚而時熱勝也用補中益氣湯頓安乃
與換肌散及益氣湯兼服兩月更以生脉散代茶飲瘡
少退時至仲秋眩暈少食自汗體重大便溏數此亦時
濕之症用清燥湯調理而愈又用補中益氣湯少加酒
炒黒黄栢知母角刺天麻兩月餘而瘥又因勞倦耳瞶
熱渇誤服祛風藥病氣益劇身發赤疹與益氣聰明湯
月許而愈
一男子赤痛熱渇膿水淋漓心煩掌熱目昧語濇怔忡
不寧此心經受症也用安神丸兼八珍湯少加木通炒
黒黄連逺志元氣漸復却行砭刺外邪漸退但便燥作
渇用柴胡飲并八珍湯而愈再用換肌散而瘥
一男子肚見青筋面起紫泡發熱作渇寅卯時甚脉弦
數腿轉筋小便濇此肝經火症先用柴胡飲熱退便利
却用小柴胡合四物湯加龍膽草炒山梔三十餘劑及
八珍湯加柴胡山梔養其氣血乃用換肌散去其内毒
而安年餘因勞役飲食失宜寒熱頭痛遍身赤疹自用
醉仙散而殁
一男子面發紫疙瘩膿水淋漓睡中搐搦遍身麻木漸
發赤塊勞怒則痒肝脉洪大砭刺臂腿腕各出血用
清胃湯加大黄角刺四劑煎下瀉青丸肝脉少退以升
麻湯數劑下前丸諸症少愈却用寳鑑換肌散斤許又
用小柴胡合四物湯加參术天麻角刺百餘劑及六味
地黄丸半載而愈後因勞遍身麻痒脉微而遲此氣血
俱虚不能榮於腠理用十全大補湯加五味麥門調理
年餘而安
一男子面赤發紫泡下體痒痛午後發熱大便燥黒此
火盛而血虚也用再造散及四物湯加防己膽草及刺
腿指縫出毒血而便和仍以前藥加白术白芷茯苓羌
活獨活而便黄仍以四物去膽草防己少用獨活加𤣥
參萆薢五十餘劑而瘡退却用補中益氣湯加天麻麥
門而氣血漸充時仲秋霪雨遍身酸痛用清燥湯而安
隨用換肌散胡麻散八珍湯兼服而愈
一上舍面發腫肌如癬後變疙瘩色紫搔之出水此脾
肺之症也先用清胃湯以清胃熱解表毒又用四物湯
加山梔黄芩柴胡皂角刺甘草節以養隂血祛風熱及
砭臂腿脘手足指縫并患處以去毒血疎通隧道乃與
八珍湯加白芷皂角刺五加皮全蝎及二聖散兼服月
餘以養隂血治瘡毒又與補氣瀉榮湯少愈再與換肌
散而全愈後因勞倦遂發赤暈日晡尤甚以四物湯加
丹皮柴胡山梔并用補中益氣年餘雖勞而不發
一男子遍身如癬搔痒成瘡色紫麻木搯之則痛小便
數而少此脾胃受症邪多在表用清胃散更砭刺患處
并臂腿脘出黒血神思漸爽但惡寒體倦口乾此邪氣
去而真氣虚也以大劑參茋芎歸蒺䔧桔梗數劑元氣
頓復却用八珍湯加黄茋白芷蒺䔧天麻軟柴胡及二
聖散治之其瘡漸愈後用換肌散八珍湯等藥調理半
載而痊後仍發誤用尅伐攻毒患兩感傷寒而死
一男子遍身疙瘩搔則痒搯則痛便閉作渇此邪在内
也治以再造散二服微下三次用桃仁承氣湯加當歸
四劑及砭出黒血漸知痛痒但形體倦怠用培養之劑
復其元氣又用二聖散其瘡頓愈更用大補年餘而康
後患痰涎壅盛舌强語澁用二陳蒼术黄栢知母澤瀉
四劑而愈再用補中益氣湯調理而安
一男子素清苦􁰚盡落病在肝膽二經也乃刺臂腿脘
及患處出黒血空心服八珍湯加五味胡麻首烏威靈
食後服換肌散喜其無兼變之症又能篤守禁忌不半
年而痊
一儒者脚心或痒痛或痳痒或腫脹二年後身體作痒
漸變疙瘩發熱耳鳴日晡益甚此屬腎虚也乃砭刺臂
腿脘及手足指縫去其瘀血用六味地黄丸料五味柴
胡五十餘劑以補腎又用換肌散祛風丸以治瘡各斤
許瘡漸愈得滋補守禁而痊
一上舍遍身患之形病俱虚余謂須用調補元氣完復
方治其瘡不信略服蛇酒以攻内毒更敷砒霜等藥以
蝕外毒頓加嘔吐清水體痛如錐或以為毒氣外發余
曰脾主肌肉此因毒藥脾傷而然也反服祛毒之劑吐
瀉不止而殁
一男子用藥湯薫洗汗出不止喘𠻳不食腹鳴足冷肢
體抽搐余謂此因熱傷元氣腠理不宻汗出亾陽耳是
日果卒
　　類症治驗
欽天薛天契年踰六旬兩膁膿水淋漓發熱吐痰數年
不愈屬腎藏風症用四生散而瘥年餘復作延及遍體
日晡益甚痰渇盜汗唇舌生瘡兩目皆赤此腎經虚火
用加減八味丸諸症悉愈三年後小便淋􁏏莖道濇痛
此隂已痿思色而精内敗也用前丸及補中益氣湯加
麥門五味而愈
翟鴻臚兩膁生瘡漸至遍身各大寸許腫而色黯時出
血水吐痰咽乾盜汗心煩溺赤足熱日晡益甚形體消
瘦左尺脉洪數無力余以為腎經虚火用六味丸不月
諸症悉退三月元氣頓復
松江掌教翟立之素善飲遍身疙瘩搔起白屑上體為
甚面目焮腫成瘡結痂承漿潰膿眼赤出淚左闗脉洪
數有力或作癘風治之膿潰淋漓余謂肝火濕毒以四
物湯加乾葛連翹山梔柴胡芩連一劑諸症悉退四劑
全退兩睛各顯青白翳一片亦屬肝火再劑翳去乃用
六味丸而愈
一儒者身發疙瘩時起赤暈憎寒發熱服癘風之藥􁰚
落筋攣後疙瘩漸潰日晡熱甚肝脉弦洪餘脉數而無
力此肝經血虚風熱也先以小柴胡合四物湯加牡丹
皮酒炒黒黄栢知母肝脉漸和晡熱漸退又用八珍湯
加山梔寒熱頓去再與加味逍遙散加參术釣藤鈎木
賊服兩月瘡悉愈而􁰚漸生後因怒復作用小柴胡湯
加芎歸釣藤鈎木賊而愈後勞役發熱誤用寒劑不時
風痒日晡赤暈早與補中益氣湯加五味麥門山藥午
後與加減八味丸尋愈後食炙􁱄等物痰盛作渇仍發
疙瘩小便白濁右闗脉滑大有力用補中益氣湯加山
梔諸症悉退
一男子愈後肌膚作痒口乾飲湯此中氣虚不能化生
津液榮養肌膚午前服七味白术散補中益氣湯午後
服參茋芎歸五味麥門少愈又用十全大補湯加五味
麥門全愈
一男子愈後因勞惡寒頭痛體倦余謂惡寒乃胃氣虚
不能護衛肌表頭痛乃清氣虚不能上升巔頂用補中
益氣湯加五味麥門益甚更兼口噤脉微細如無又加
附子五分四劑而瘥
一男子愈後毎早吐痰碗許形體倦怠此中氣虚而不
能尅化飲食以參茋白术陳皮半夏麯為丸臨卧服早
間服補中益氣湯不月而愈盖胃為五榖之海脾為消
化之器若脾氣徤旺運行不息痰自無矣
一男子愈後惡寒頭暈食少體倦屬中氣虚弱用補中
益氣湯加蔓荆子并十全大補湯加五味子血氣充而
愈
一男子面起赤暈時或發腫臂手亦然搔起白屑服癘
風藥内熱體倦脉大而虚此因元氣虚而隂血復傷用
六味地黄丸補中益氣湯而尋愈
一男子兩目俱赤遍身痒痛搔起白皮此肝肺隂虚誤
服祛風燥劑鼻赤面紫身發疙瘩搔出血水用升麻湯
下瀉青丸數服又用加味逍遙散數劑身鼻漸白疙瘩
漸消又用四物湯加參茋柴胡山梔并換肌散各百餘
服喜其年少謹疾全愈
一男子愈後寒熱往來體瘦倦怠飲食不甘此因元氣
虚而變症也午前用補中益氣湯加麥門五味午後用
四物湯加麥門五味而愈
一男子遍身搔痒後成瘡出水洒淅惡寒皮膚皺起􁰚
毛漸落大便秘結小便赤少此屬肺火為患用補氣瀉
榮湯四劑諸症漸退但倦怠惡寒小便清少此邪氣去
而真氣虚也用補中益氣湯兼換肌散半載元氣復而
諸症退時仲秋忽大便不實小便頻數體倦食少洒淅
體重此濕邪乗虚而作用東垣益胃湯二劑頓安仍用
前藥調理三月餘全愈
一儒者遍身作痒搔破膿水淋漓􁰚毛脫落如癘風症
久服祛風等藥致元氣虧損余用補中益氣湯加茯苓
而愈後失調理日晡熱甚用八珍湯加五味麥門五十
餘劑而痊
一儒者懷抱久鬰先四肢如癘略祛風消毒氣血愈虚
延及遍身寒熱作渇肢體倦怠脉洪大而虚謂余何也
余曰始因脾鬰血虚隂火妄動後因藥傷脾胃元氣下
陷遂用補中益氣湯培補脾胃升舉元氣用歸脾湯解
散鬰火生發脾血更以六味丸益腎肝精血引虚火歸
源不兩月諸病悉愈
一男子遍身生瘡膿水淋漓晡熱口乾兩足發熱形體
消瘦雜服風瘡藥六年未愈尺脉洪數而無力此腎經
瘡也如小兒腎疳之症用加減八味丸不半載而痊
一男子遍身生瘡似疥非疥膿水淋漓兩腿為甚作痒
煩熱肢體倦怠年餘不愈余以為腎經虚火用加減八
味丸而瘥
一男子秋間發疙瘩兩月餘漸髙有赤暈月餘出黒血
此風熱血虚所致先用九味羌活湯風熱將愈再用補
中益氣湯而愈後不慎房慾復作盜汗晡熱口乾吐痰
體倦懶言用補中益氣湯加減八味丸頓愈
一男子兩掌毎至秋皮厚皺裂起白屑内熱體倦此肝
脾血燥故秋金用事之時而作用加味逍遙散加川芎
熟地三十餘劑而愈再用六味丸加五味麥門服之半
載後手足指縫臂腿脘皮厚色白搔之則木久服前藥
方愈
一男子因大怒發熱􁰚髪頓落葢髪屬腎而􁰚屬肝此
肝腎素虚為怒隂火愈盛銷爍精血而然也用六味丸
料加柴胡山梔黄栢數劑漸生又二十餘劑而完
一男子遍身搔痒服祛風辛燥之劑􁰚髪脫落余謂前
藥復傷肝腎精血虚而火内熾所致朝用八珍湯加麥
門冬五味子夕用六味丸料加當歸黄茋治之風熱退
而􁰚髪生矣
一男子染時瘡服換肌散之類􁰚毛頓落遍身作痒或
時赤暈乃燥藥損其隂血陽氣偏旺而然耳朝用四物
湯倍熟地加茯苓白术牡丹皮山梔生甘草夕用六味
丸料加當歸黄茋治之瘡症旣愈􁰚毫亦生
一男子素不慎房勞其髪忽落或發熱惡寒或吐痰頭
暈或口乾作渇或小便如淋兩足發熱或冷至脛屬足
三隂虧損而隂火内熾朝用十全大補湯夕用六味丸
料加炒黒黄栢枸杞子治之諸症退而髪漸生
一男子素膏粱醇酒患腎臓風延及遍身服癘藥益甚
又用撚藥於被中薫之嘔吐腹脹遍身浮腫潰爛膿水
淋漓如無皮而死
一男子足三隂虚患血風瘡症誤服祛風散毒之劑外
敷斑猫巴豆等類肌肉潰爛嘔吐腹膨或泄瀉足冷或
煩熱作渇此藥復傷脾胃虚敗也辭不治不越月而殁
一婦人膿水淋漓發熱作渇體倦惡寒經水不調久而
不愈此肝脾虧損而虚熱也先用補中益氣湯加川芎
炒山梔元氣漸復更以逍遙散而瘡漸愈
一婦人性急善怒月經不調内熱口苦患時瘡服敗毒
之藥膿水淋漓熱渇頭暈日晡益甚用加味逍遙散服
之漸愈因大怒月經如湧眼赤出淚用四物湯加山梔
柴胡連芩數劑而愈年餘手足臂腕起白㸃漸大搔起
白屑内熱盜汗月經兩月餘一至毎怒或惡寒頭痛或
不食作嘔或胸乳作脹或腹内作痛或小便見血或小
水不利或白帶下注此皆肝木制伏脾土元氣虚而變
症也用補中益氣湯加炒黒山梔及加味歸脾湯間服
半年而愈
一婦人久鬰患在四肢腿腕尤甚誤用敗毒寒涼之劑
晡熱内熱自汗盜汗月經不行口乾咽燥此鬰火傷脾
也用歸脾湯數劑後兼服逍遙散五十餘劑而愈
一婦人身如丹毒搔破如癘熱渇頭暈日晡益甚此屬
肝經風熱血燥用加味逍遙散而愈
一婦人素晡熱月經不調先手心赤痒至秋兩掌皮厚
皺裂時起白皮此皆肝脾血燥用加味逍遙散加荆芥
釣藤鈎川芎熟地五十餘劑又用歸脾湯二十餘劑乃
服六味丸而不再發
一婦人兩腿腕紫黯寸許搔破出水或用祛風砭血年
餘漸𦙍如掌許乃服草烏等藥遍身搔痒時出血水内
熱體倦飲食無味月經三月一至脉洪而數按之則濇
此燥劑愈傷脾血也先以補中益氣湯加芍藥川芎五
味十餘劑乃與加味逍遙散加熟地釣藤鈎二十餘劑
再用歸脾湯加川芎熟地黄治之而不發
一婦人日晡身痒内外用追毒祛風之劑膿水淋漓午
前畏寒午後發熱殊類癘風用補中益氣湯加山梔釣
藤鈎又以加味逍遙散加川芎而愈
一婦人手心色赤搔痒發熱頭暈作渇晡甚服祛風清
熱之藥膚見赤痕月經過期用加味逍遙散倍熟地熱
止痒退更以四物湯加柴胡參茋炙甘草茯苓頭清渇
止再用四物湯加參术茯苓山梔赤暈亦消
一婦人素清苦四肢似癬疥作痒出水怒起赤暈服祛
風敗毒等劑赤暈成瘡膿水淋漓晡熱内熱自汗盜汗
月經不行口乾咽燥此鬰傷脾血也用歸脾湯逍遙散
兩月而痊
一婦人遍身疙瘩搔痒敷追毒之藥成瘡出水寒熱脇
痛小便不利月經不調服祛風之劑形體消瘦飲食少
思此肝火血燥生風前藥益傷脾血耳先用歸脾湯二
十餘劑又用加味逍遙散二十餘劑諸症漸愈乃用六
味丸調理而瘥此等症候服風藥而死者多矣
一婦人愈後唇腫皺裂食少肌瘦晡熱益甚月水過期
半年漸閉時發渇躁專於通經降火發渇愈甚唇脹出
血此脾經虚熱而血愈耗也治以四物湯加參芩茋术
升麻丹皮柴胡山梔外症漸愈又用八珍湯加丹皮柴
胡五十餘劑月水調而諸症痊
一小兒面部浮腫遍身如癬半年後變疙瘩色紫作痒
敷巴豆等藥皮破出水痛痒寒熱大便堅硬脾肺脉洪
數而實先用防風通聖散以解表裡便利調和又用四
物湯加荆防黄芩柴胡皂角刺甘草節以凉血祛毒諸
症漸退更以八珍湯加白术荆防角刺五加皮而愈後
但勞則上體發赤暈日晡益甚此屬氣血虚而有火用
四物湯加丹皮參术柴胡治之稍退又用補中益氣湯
加酒炒黒黄栢知母月餘全愈
一小兒遍身患疥如癘或痒或痛肢體消瘦日夜發熱
口乾作渇大便不實年餘矣此肝脾食積鬰火用蘆薈
丸不月而愈
一女子十三嵗善怒遍身作痒出水用柴胡川芎山梔
芍藥以清肝火用生地當歸黄芩以清肝血用白术茯
苓甘草以健脾胃而愈半載後遍身起赤痕或時眩暈
寒熱余曰此亦肝火熾盛血得熱而妄行其夜果經至
一女子赤暈如霞作痒發熱用小柴胡湯加生地連翹
丹皮而愈大凡女子天癸未至婦人凡經不調被驚着
惱多有此症
一小兒十五嵗遍身似疥非疥膿水淋漓晡熱口乾形
體骨立四年矣此腎肝之症用加減八味丸而痊
韓氏子年十四早䘮天真面紅腫如風狀不時舉作或
誤用癘風藥内虚發熱口燥煩渇甲辰冬邀治因請教
焉先生云此内傷不足隂火上炎而類赤遊風症也藥
宜滋其隂則火自降補其本則標自退大經領教用四
君加參茋四十劑又用此作丸服斤許不兩月而平復
若從有餘治之則謬誤多矣謹録呈上乞附藥案以惠
後之患者嘉靖丁未仲春門人朱大經頓首拜書
　
　
　
　
　
　
　
　
　
　
　薛氏醫案卷十七
欽定四庫全書
　薛氏醫案卷十八
　　　　　　　　　　　　　明　薛已　撰
　　續治諸症
一男子遍身患小瘡或時作痒口乾作渇服消風散起
赤痒益甚服遇風丹膿水淋漓飲食無度肌肉消瘦尺
脉洪數左尺尤甚余謂腎水不足虚火上炎為患先用
加減八味丸其渇漸止用補中益氣湯加五味子肌肉
漸生佐以八珍湯加牡丹皮麥門冬百餘劑而痊二年
後不節房勞其瘡復作惑於人言又服消風散之類其
瘡復患余仍用前藥調治而痊
一男子善怒面青腿内膁患癬類色赤作痒或為砭刺
出血發熱焮腫作痛服消風散而益甚服遇仙丹愈加
發熱作渇仍服之膿水淋漓其脉洪數左闗為盛余謂
肝經血虚火内動復傷其血而瘡甚耳先用柴胡清肝
散數劑又用四物山梔治之諸症漸愈用八珍湯地黄
丸兩月餘而痊
一男子面赤作渇面常患有瘡作痒服祛風藥遍身發
赤㿔服花蛇酒更發赤暈遍行砭刺又服消風散發熱
口渇飲水不止余謂肝經血虚而風熱也用梔子清肝
散及地黄丸料煎服熱渇漸止瘡漸結靨又用八珍湯
地黄丸瘡靨漸脫又服月餘瘡漸愈
一男子面生粉刺或生小㿔服消風散瘡益甚服遇仙
丹加遍身赤痒仍服前藥發熱焮腫又服旬餘潰而出
水形體骨立先用四君當歸桔梗數劑飲食稍進又用
八珍湯數劑而痊
一男子患腎臟風飲燒酒發赤暈砭出血敷追毒之藥
成瘡出水日晡益甚類大麻風服遇仙丹眉毛拆落大
便下血虚羸内熱飲食甚少勢誠可畏余先用聖濟犀
角地黄湯其血漸止又用五味異功散加當歸升麻飲
食漸進用四物參术牡丹内熱漸減用易老祛風丸膿
水漸少又用八珍牡丹皮之類月餘瘡漸結靨因思慮發
熱盜汗瘡復作痒兼起赤暈用加味歸脾湯數劑汗熱
漸止用加味逍遙散六味地黄丸而痊
一男子嗜膏粱炙􁱄醇酒辛辣之物遍身生㾦㿔甚為
作痒服消風散之類更起赤暈又砭出血其痒益甚敷
敗毒之劑遂各成瘡膿水津淫眉毛漸脫赤痒益甚此
脾經積熱傷血所致余先用犀角地黄湯諸症稍退乃
用濟生犀角地黄湯加黄連治之膿水漸止乃以八珍
湯加山梔牡丹皮眉毛漸生因飲食失宜胸腹作脹飲
食少思或大便下血用五味異攻散加升麻飲食漸進
又用補中益氣湯而血止仍用八珍加丹皮乾葛連翹
而痊
一男子内膁作痒色黯搔起白皮各砭刺出血其庠益
甚更起赤暈延及外膁津淫不已服祛風之藥肢體益
然作渇引飲左尺脉洪大數而無力余謂此腎經虚火
復傷其血火益甚而患耳先以八珍湯加五味子牡丹
皮三十餘劑諸症漸愈乃佐以加減八味丸料又百餘
劑而痊
一男子常咳𠻳腿患白癜風皮膚搔起白屑服消風散
之類痒益甚起赤暈各砭出血赤暈開胤而痒愈甚服
遇仙丹之類成瘡出水殊類大麻風咳𠻳吐痰面色皎
白時或痿黄此脾肺二經虚熱之症先用五味異攻散
治之虚熱稍退又用地黄清肺飲肺氣漸清又用八珍
湯六味丸而尋愈後又咳𠻳痰喘患處作痒用參蘇飲
二劑散其風邪又用五味異攻散加桔梗補其肺氣而
痊二年後咳𠻳作渇飲水脉洪大左尺為甚用加減八
味丸補腎水而痊
一男子素不慎房勞其髪漸落或發熱惡寒或吐痰頭
運或口乾作渇或小便如淋兩足發熱或冷至痙屬足
三隂虧損而隂火内熾朝用十全大補湯夕用加減八
味丸諸症退而髪漸生後兩腿腕患紫癜風延於兩股
作痒各砭出血痒處日甚服消風等藥患處微腫延及
上體兩眼昏澁余謂腎臓風先用四生散四服後用易
老祛風丸月餘用地黄丸兩月餘而痊後飲食起居失
宜肢體色赤服二丸隨愈
一男子患白癜風過飲或勞役患處色赤作痒服消風
散之類頓起赤暈遍身作痒砭出血服祛風藥患處出
血恪服遇仙丹患處愈焮元氣日虚余先用九味蘆薈
丸加味羌活湯諸症頓愈用加味逍遥散加味四物湯
乃安
一男子不時患疙瘩搔痒成瘡膿水淋漓惡寒發熱先
用羌活當歸散而痒止又用易老祛風丸而不發後飲
燒酒起赤暈二便不通口舌生瘡熱渇不安用防風通
聖散二便通利但口乾體倦飲食不入用七味白术散
去木香四劑而安
一男子患瘡疥搔破出膿水面赤作渇大便堅實脉洪
數左闗寸為甚此水火相摶也先用瀉青丸料煎服熱
勢頓減又用梔子柴胡散加味逍遙散而瘡愈
一男子患搔痒破而成瘡如大麻風服遇仙丹發熱作
渇大便秘結脉沉實右闗為甚此熱蓄於内也先用黄
連内疏湯而大便通利又用防風通聖散去硝黄而熱
渇止却用八珍湯而瘡愈
一儒者素食膏粱發熱作渇飲冷患瘡如大麻風大便
出黑血服清熱祛風等寒藥益甚余謂血分有熱火也
故寒之不寒用四物二連湯以清熱涼血用六味地黄
丸以補腎生水而熱退又用柴胡梔子散調理而痊
一男子遍身患疙瘩作痒勞而益甚用參茋歸术為君
佐以柴胡炒芩桔梗川芎炙草而瘥更用補氣血之藥
後不再發
一男子患疙瘩瘙痒發熱形氣虚弱口鼻氣熱且喜飲
冷屬外邪也以消風散二劑外邪悉解但倦怠少食更
治以參茋歸术陳皮炙草五味子而健又以補中益氣
湯去柴胡升麻加茯苓芍藥乃痊
一男子患前症多在臋脚勞役則痒益甚小便色黄服
敗毒散芩連之劑患處痒痛夜不得寐余謂脾氣受傷
用補中益氣湯加五味麥門少用炒黒黄栢治之而痊
凡病日間如故日晡倦怠或勞愈加晨起如故皆元氣
虚也宜用前藥補而治之
一儒者遍身生瘡瘙痒膿水淋漓自知醫服八珍荆防
之類益甚脉洪大按之無力余謂此氣血虚熱也用八
珍湯加牡丹皮治之而愈繼娶後兩足生瘡久不愈尺
脉數而無力余用地黄丸八珍湯而痊
余甥凌雲漢年十六庚子夏作渇發熱吐痰唇燥遍身
如疥兩腿尤多色黯作痒日晡愈熾仲冬腿患瘡尺脉
洪數余曰疥腎疳也瘡骨疽也皆腎經虚症針之膿出
其氣氤氲余謂火旺之際必變瘵症用六味地黄丸十
全大補二旬諸症愈而瘵症具仍用前藥而愈抵冬畢
姻至春其症復作仍服地黄丸數斤煎藥三百餘劑而
愈
稽勲李龍岡遍身患此腿足為甚日晡益焮口乾作渇
小便頻數此腎經虚熱用補中益氣湯六味地黄丸而
痊
一儒者善嚏患疥余以為腠理不密外邪所摶用補中
益氣湯加白芷川芎治之不從自服荆防敗毒散盜汗
發熱作渇焮痛膿水淋漓仍用前湯倍加參茋五味而
痊
一儒者患在臂脚日晡或痒或脹形體倦怠自服敗毒
散痛處發腫小便赤澁此肺腎隂虚余用補中益氣湯
加茯苓治之其瘡頓愈又因調養失宜日晡益甚用八
珍湯加五味子麥門冬五十餘劑而愈
一男子患疙瘩色黯作痒出黒血日晡至夜益甚其腿
日腫夜消余以為氣血虚而有熱朝用補中益氣湯夕用
加味逍遙散而愈
一男子時疫愈後遍身發㿔作痒服補中益氣湯而愈
有同患者不信余言乃用砭法出血而死此因隂虚血熱
色黒作痒也何乃反傷隂血哉
一男子患㿔乾痒作痛以芩連荆防山梔薄荷芍藥歸
梢治之而愈
一儒者應試後遍身瘙痒後成疙瘩此勞傷元氣隂火
内熾秋寒收斂腠理鬰熱内作用補中益氣湯加茯苓
川芎白芷而愈後復勞仍作惑於人言服祛風敗毒藥
如大風之狀又發熱作渇倦怠懶食余用補中益氣湯
倍加參茋歸木半夏茯苓五味子麥門冬而愈
舉人陸世明㑹試途中勞役胸患癍焮赤作痛頭痛發
熱形倦少食大便或溏或結小便赤澁此勞傷元氣而
虚火内動投補中益氣湯一劑頓退再劑而痊又數劑
而元氣復
一男子脾腎氣血虚熱略服四物黄栢知母之類元氣
愈虚倦熱益甚余朝用補中益氣湯夕用六味地黄丸
如五味子煎服而愈後至閩為商遍身搔痒時喜熱水
浴之後患瘡㿔破而出水用風藥益甚或赤或白眼作
花痒先用胡麻散六味丸痒漸愈用六味丸消風散瘡
漸愈用八珍湯六味丸而痊次年兩股小腹頸項復作
痒用四生散六味丸而愈
一婦人經水先期勞役或氣惱則寒熱作痒服祛風降
火等藥不勞怒而自痒發熱更加痰喘氣促服化痰清
氣之劑形氣倦怠食少胸痞身發瘡疹服消毒之類膿
水淋漓服大麻風藥口乾作渇欲水而不敢飲經水又
過期眉間若動又服月餘眉毛脫落經水淋漓余謂心
肝二經風熱相摶制金不能平木木尅脾土而不能統
血肝火旺而不能藏血也眉間屬甲木而主風風動血
燥而眉毛脫落又若動也經云水生木遂朝用地黄丸
以滋腎水生肝血夕用加味逍遙散以清肝火生肝血
月餘諸症漸愈又佐以四君芎歸牡丹皮月餘經水旬
日而止又兩月餘經水五十餘日而至乃夕用五味異
攻散加當歸服兩月經水四十餘日而至因怒惱寒熱
經水如崩眉稜覺動脉洪數弦肝脾二脉為甚用柴胡
梔子散二劑以平肝火用五味異功散二劑以補脾氣
發熱頓退經水頓止更以八珍湯倍加參术及地黄丸
兩月餘經水如期眉毛漸生因飲食停滯腹脹作痛另
服祛逐之劑泄瀉不止小腹重墜飲食甚少余先用六
君子湯送四神丸數劑瀉漸止飲食稍進又用補中益
氣湯倍用升麻數劑重墜漸愈後因勞心發熱飲食難
化嘔吐涎水其熱自臍上起覺饑熱頻作乃用六君子
湯加炮姜治之熱時飲稠米湯稍安兩月餘又常服加
味歸脾補中益氣二湯而痊
一婦人秋間肢體作痒時發寒熱日晡熱甚口苦喜酸
月水先期面色常青熱甚則赤略服清熱涼血後發疙
瘩赤痒益甚乃清熱敗毒破而膿水淋漓余謂肝脾血
燥虚熱不信仍治瘡毒其瘡益甚形氣倦怠飲食減少
余先用補中益氣湯間佐以六君當歸元氣稍復乃以
八珍湯倍用參术少用川芎芍藥炒焦間佐以補中益
氣湯諸症漸愈又以四君子湯為主佐以加味逍遙㪚
兩月餘膿水漸少又服月餘瘡漸結靨因怒惱寒熱腹
脹飲食少思患處復甚用六君子湯加山梔柴胡乃用
四君子湯為主而瘡漸愈又因怒月經甚多發熱作渇
瘡痛出血用柴胡清肝散熱退痛止仍用四君子湯而
結靨又用八珍山梔牡丹皮而瘡愈
一婦人變身搔痒膿水淋漓發熱身如蟲行月經不調
先用升麻湯送瀉青丸熱痒頓退又用加味逍遙散經
行如期用換肌丸而瘡愈後因怒經行不止筋骨作痛
用秦芁地黄湯易老祛風丸而痊
一婦人遍身患疙瘩發熱作痒内服敗毒祛風外搽攻
毒追蝕各潰成瘡膿水津淫形氣消瘦飲食日減惡寒
發熱作渇飲冷脉浮數按之則濇此元氣復傷也先用
七味白术散數劑其渇漸止飲食稍加乃用八珍湯加
柴胡牡丹皮膿水漸乾又用六君芎歸丹皮山梔瘡漸
收斂仍用八珍山梔牡丹皮而瘡愈
一婦人毎秋間兩手心作痒搔起白皮因勞役惱怒則
發寒熱變身作痒起疙瘩或以為風症内服花蛇等藥
外敷硫黄之類患處焮潰又服遇仙丹熱渇益甚月水
不通余謂肝脾二經血燥生風先用加味逍遙散熱渇
漸減又用八珍柴胡山梔患處少可後因怒氣發熱脇
痛患處焮腫用加味逍遙散四劑而安又用四君芎歸
山梔牡丹皮半載而痊
一婦人因怒寒熱發赤暈服祛風之藥發疙瘩或砭出
血患處焮腫發熱頭痛内服外敷俱係風藥膿水淋漓
服花蛇酒之類前症益甚更加晡熱煩渇不寐脉洪大
按之如無余謂血脫煩躁先用補血當歸湯稍緩用四
君當歸數劑得睡但倦怠頭運少食用補中益氣湯加
蔓荆子稍可又用八珍湯少用芎芍倍用參术三十餘
劑而能歩履又服月餘而瘥
一婦人患白癜風誤以為大麻風服蛇酒等藥患處焮
腫經水兩三月一行余曰此肝血傷而内風也誤服風
藥必筋脉拘急不信仍作風治果身起白屑四肢拳攣
始信余言先用八珍湯四劑又用四君子湯二劑月餘
乃以四君子湯又用八珍湯二劑又月餘諸症漸退元
氣漸復又以四君子湯為主以逍遙散為佐將兩月瘡
靨脫落又月餘而愈
一婦人性急善怒月經不調内熱口苦患疙瘩作痒服
敗毒之藥膿水淋漓熱渇頭暈日晡益甚用加味逍遙
散漸愈後因大怒月經如湧眼赤出淚用四物湯加山
梔柴胡連芩數劑而愈年餘左足臂腕起白㸃漸大搔
起白屑内熱盜汗月經兩月餘一至毎怒或惡寒頭痛
或不食作嘔或胸乳作脹或腹内作痛或小便見血或
小水不利或白帶下注此皆肝木制伏脾土元氣虚而
變症也用補中益氣湯加炒黒山梔及加味歸脾湯間
服半年而愈後毎怒惱患赤暈或以風疾治之發疙瘩
又服遇仙丹赤腫作痒出膿水外敷追蝕之藥寒熱作
渇又服胡麻草烏之藥遍身搔痒眉毛脫落膿水淋漓
咳𠻳發熱月經兩月一行余用四君當歸牡丹皮月餘
熱渇稍止飲食稍進又服月餘咳𠻳稍可却用八珍湯
加牡丹皮二十餘劑患處漸乾經水如期後因傷食作
瀉不食用六君子湯飲食漸進又因怒發熱作渇患處
作痛經行不止用加味逍遙𣪚漸可仍用四君子湯而
全愈
一婦人性沉靜懷抱不樂月經過期遍身作痒服祛風
清火之劑搔破成瘡出水不止其痒益甚或用消風散
之類眉稜跳動眉毛折落又服遇仙丹患處俱潰咳𠻳
發熱飲食日少月經先期余作肝脾鬰怒而血燥前藥
復傷而益甚先用四君芎歸山梔牡丹皮飲食漸進服
月餘而𠻳止又以加味逍遙散加釣藤鈎二十餘劑而
眉不動乃去釣藤倍加參术當歸月餘瘡漸結靨又以
八珍湯加山梔牡丹皮而痊
一婦人患前症膿水淋漓發熱作渇體倦惡寒經水不
調久而不愈此肝脾虧損而虚熱也先用補中益氣湯
加川芎山梔而元氣漸復又用逍遙散而瘡漸愈又産
後患疥遍身作痒搔起疙瘩破而出膿或出血水誤服
醉仙散殊類風症余用八珍湯數劑而安又用十全大
補湯患處漸乾因惱怒停食腹脹少食發熱作渇患處
復潰用六君子湯加炒黑山梔數劑飲食漸進又用八
珍湯之類而痊
一婦人日晡身痒月餘口乾又月餘成瘡服祛風治瘡
之劑膿水淋漓午前畏寒午後發熱殊類風症余謂此
肝火傷脾外邪所摶先用補中益氣湯加山梔鈎藤又
用加味逍遙散兼八珍散而痊
一婦人素清苦因鬰怒患前症遍身發疙瘩晡熱内熱
盜汗自汗月經不行口乾咽燥余用歸脾湯數劑諸症
稍退後兼加味逍遙散五十餘劑而愈
一婦人性躁患㾦㿔作痒膿水津淫寒熱口苦脇痛耳
鳴腹脹溺濇乃肝脾血虚火症用六君柴胡山梔龍膽
數劑以逍遙散兼服漸愈又與六味丸逍遙散七十餘
劑諸症悉退
一婦人患癍症作痒脉浮數以人參敗毒散二劑少愈
更以消風散四劑而安又用柴胡清肝散而愈
一婦人患癍症痒痛大便秘脉沉實以四物湯加芩連
大黄槐花治之而便利用四物二連湯而瘡愈
一婦人身如丹毒搔破淋漓熱渇頭眩日晡益甚用逍
遙散加炒山梔丹皮而愈又用八珍柴胡山梔丹皮而
痊
一婦人患前症誤服大麻風藥破而出水煩渇頭運誠
類風症六脉洪數心肝脾為甚余曰風自火出此因怒
動肝火血燥而生風耳非真風症也與逍遙散六味丸
以清肝火滋脾血生腎水而愈
一婦人患前症搔破久不愈食少體倦此肝脾虧損隂
虚發熱也先用補中益氣湯加川芎炒梔元氣漸復更
以逍遙散而瘡愈
一婦人身如丹毒後發疙瘩搔破膿水淋漓熱渇頭運
日晡益甚先用消風散二劑又用加味逍遙㪚而愈
一婦人患赤遊風晡熱痒甚余用清肝養血之劑不信
乃服大麻風藥臂痛筋攣又服化痰順氣之劑四肢痿
弱又一婦患前症數用風藥煎湯泡洗以致腹脹並殁
一女子月經先期或經行上身先發赤暈微腫作庠若
遇氣惱赤痒益甚服祛風之劑患處更腫砭出紫血甚
多其痒愈作余謂肝火血燥風藥復傷血而為患也先
用加味逍遙散清肝火益肝血赤痒少止用地黄丸滋
腎水生肝木各五十餘貼而痊後因惱怒經水不止發
熱作渇患處赤痒先用加味小柴胡湯二劑諸症頓止
又用加味逍遙散而安
一女子二十嵗月經先期而或過期或有怒身發赤暈
或患疙瘩六七日方退服祛風藥赤暈不退搔痒作渇
熱為風症恪服前藥搔破成瘡膿水津淫余曰此肝火
生風再服是藥必致筋攣不悟後兩手果攣始信先用
地黄丸四物湯月餘熱渇頓減乃佐以加味逍遙散又
月餘患處膿少又用四君山梔牡丹皮二十餘劑指能
伸屈因怒發熱經水不止睡中筋脉抽動不安以加味
逍遙散加鈎藤鈎治之而痊仍用四物山梔鈎藤鈎牡
丹皮而瘡結靨乃去鈎藤鈎調理元氣復而瘡靨脫
一女子常患癮疹作痒因怒發熱變為疙瘩臖腫痒其
余用梔子清肝散治之而愈後又怒患痕起赤暈遊走
不定自砭出紫血甚痒徹骨其熱如炙如大麻風欲用
風藥余紿之曰然乃以當歸補血湯四劑其熱悉止又
用聖愈湯加味逍遙散而痊
一女子赤暈如霞作痒發熱用小柴胡湯加生地連翹
丹皮而愈後時常發熱遍身如蟲行因惱怒起赤暈作
痒用柴胡清肝散熱痒頓止用加味逍遙散熱痒全止
但見風起赤暈或發癮疹或患疙瘩用胡麻散隨愈
一女子常患疙瘩時或作痒服消風之類搔破成瘡其
痒不止延及頭面余先用羌活當歸散其痒頓止用加
味逍遙散其熱頓痊又用當歸飲而瘡亦愈用八珍柴
胡山梔而不再作
一小兒因有食積服尅滯之劑肢體生瘡似疥服消毒
之藥發疙瘩赤色作痒膿水津淫先用五味異攻散加
柴胡山梔以補脾胃平肝木赤痒漸消又用四味肥兒
丸五味異功散治之而食積愈
一女子赤暈作痒寒熱發搐服風藥身發疙瘩搔破出
水此肝血風熱之症先用加味小柴胡湯後用四味肥
兒丸而愈後傷風咳𠻳頭面搔痒微腫先用消風散一
劑又用梔子清肝散而痊
一小兒遍身生瘡小便不調頸間結核兩目連劄服祛
風之劑眉毛脫落余謂肝經風熱之症先用大蘆薈丸
後用四味肥兒丸漸愈後因飲食停滯發熱其瘡復臖
用大蕪荑湯四味肥兒丸而痊後毎停食遍身發赤作
痒服四味肥兒丸即愈
一小兒遍身患瘡似疥作痒肌體消瘦發熱齦爛口渇
飲水大便不實此腎肝之症也先用地黄丸治之又用
大蕪荑湯而愈後因飲食所傷其瘡復焮先用四味肥
兒丸後用大蕪荑湯而痊
一小兒遍身生瘡似疥或痒或痛膿水淋漓眉毛脫落
大便酸臭小便澄白余謂肝脾之症先用大蘆薈丸後
用四味肥兒丸諸症漸愈又佐以五味異功散而痊
一小兒遍身生瘡頭髪成穗眉毛脫落肌肉消瘦大便
酸臭小便不調頸間結核肚大青筋余先用五味異功
散月餘後用四味肥兒丸又用大蕪荑湯異功散而痊
一小兒先隂莖作痒小便不調後遍身生瘡作痒服消
風敗毒之劑臖如大風之症頸間結核發熱如炙余先
用柴胡梔子後用大蘆薈丸四味肥兒丸諸症少愈又
用蝦蟇丸四味肥兒丸而痊
一小兒部面浮腫遍身如癬半年後遍疙瘩色紫作痒
敷巴豆之藥皮破出水痛痒寒熱大便堅硬脾肺脉洪
數而實先用防風通聖散便利調和又用四物湯加荆
防黄芩柴胡皂角刺甘草節諸症漸愈更以八珍湯加
白术荆防皂角刺五加皮而愈後但勞則上體發赤暈
日晡益甚此氣血虚而有火也先用四物湯加丹皮參
术柴胡治之稍愈又用補中益氣湯加酒炒黑黄栢知
母月餘全愈後不守禁忌遍身生瘡誠如癘風大便酸
臭肚大青筋頭髪成穗先用肥兒丸月餘又用大蕪荑
湯數劑又用大蘆薈丸四味肥兒丸而尋愈
一女子十二嵗善怒遍身作痒出水用柴胡川芎山梔
芍藥以清肝火用生地當歸黄芩以涼肝血用白术茯
苓甘草以徤脾胃而愈半載之後遍身起赤痕或時眩
暈寒熱余曰此亦肝火熾盛血得熱而妄行其夜果經
至後因肝經血燥生瘡發熱作痒搔破出水眉毛脫落
用大蘆薈丸四物二連湯而熱退用五味異功散四味
肥兒丸而瘡愈
一小兒遍身生瘡大便下血發熱作渇腹大青筋眉毛
漸落余用大蘆薈丸五味異攻散其瘡漸愈佐以補中
益氣湯熱渇漸止又用異功散為主佐以補中益氣湯
加吳茱茰所製黄連治之血止瘡愈
一小兒十五嵗遍身似疥非疥膿水淋漓晡熱口乾形
體骨立四年矣此腎肝之症用六味丸而痊後隂莖作
痒小便澄白患瘡疥如大風余用大蘆薈丸四味肥兒
丸諸症漸愈又用大蕪荑湯而尋愈後停食吐瀉不食
發赤㿔先用二陳山查麥芽次用異攻散飲食如常又
用大蕪荑湯而愈
一女子赤暈如霞作痒發熱用小柴胡湯加生地黄連
翹丹皮而愈
一女子性急多怒月經先期患㾦㿔色赤作痒搔破膿
水不止服祛風藥其瘡益甚服花蛇酒四肢瘈瘲眉毛
折脫余先用柴胡清肝散加釣藤鈎數劑又用加味逍
遙散加鈎藤鈎諸症漸愈又用易老祛風丸而痊
一女子素有肝火因怒頸項結核寒熱晡熱遍身起赤
暈作痒服祛風之藥搔痒出水唇目搐動余以為脾經
血虚内熱生風用梔子清肝散加釣藤鈎而搐熱頓減
又用當歸川芎散而諸症漸愈乃用加味逍遙散而痊
一小兒患赤遊風余先用羌活白芷散二劑又用加味
逍遙散而愈後傷風熱起疙瘩搔破出水或用大麻風
藥十指拳攣膿水津淫余先用秦芁地黄丸手指如常
又用易老祛風丸而瘡亦痊
一小兒遍身搔痒或如蟲行内服胡麻散外敷解毒散
患處皆潰誠如麻風之症視其唇或掣動或兩目連劄
此肝木乗脾土用升麻湯煎送瀉青丸而漸愈又用樺
皮散而痊
一小兒遍身搔痒起赤暈後膿水不止先用歸脾飲二
劑又用柴胡散而愈後因驚挾食發熱起赤暈用越鞠
丸一錢枳术蓬术末各五分葱湯調服二次又用消風
散一服赤暈頓消又用越鞠丸而痊
　
　
　
　
　
　薛氏醫案卷十八
欽定四庫全書
　薛氏醫案卷十九
　　　　　　　　　　　　　明　薛已　訂
　　癘瘍機要下
　　　各症方藥
通天再造散　治癘風惡疾
　　鬰金(五/錢)大黄(煨/)皂角刺(炒黑各/一兩)白牽牛(六錢半/生半炒)
　右為末每服五錢日未出時面東以無灰酒調下
寳鑑醉仙散　治癘風
　　胡麻子　牛蒡子　枸杞子　蔓荆子(各炒/一兩)白蒺
　　莉　𤓰蔞根　苦參　防風(各五/錢)
　右為末毎一兩五錢入輕粉二錢拌匀毎服一錢茶
　清調晨午各一服至五七日於牙縫中出臭涎令人
　如醉或下膿血病根乃去仍量人輕重虚實用病重
　者須先以再造散下之候元氣将復方用此藥忌一
　切炙􁱄厚味止可食淡粥時菜諸蛇以淡酒蒸熟食
　之可以助藥勢
寳鑑換肌散　治癘風久不愈或眉毛脱落鼻梁崩壊
不月奏效如神
　　地龍(去/土)當歸　細辛　何首烏(不犯/鐡)白芷　天麻
　　　蔓荆子　葳靈仙　荆芥穂　菊花　苦參
　　紫參　沙參　木賊草　白蒺䔧　草烏頭(炮去/皮臍)
　　不灰木　甘草　天門冬(去/心)赤芍藥　九節菖蒲
　　定風草　胡麻子(炒/)川芎　蒼术(一/兩)木鼈子(一/兩)白
　　花蛇(三/兩)黑花蛇(三兩/酒浸)
　右各叧為末每服五錢温酒調下日後酒多尤妙
補氣瀉榮湯　治癘風
　　升麻　連翹(各六/分)蘇木　當歸　黄連　黄茋
　　全蝎　地龍(去土各/五分)生地黄　荆芥(各四/分)人參
　　梧桐淚(各一/分)桔梗　麝香(少/許)桃仁(三/箇)白豆蔲　蠓
　　蟲(去翅足/炒三箇)水蛭(炒烟盡/三箇)
　右先将豆蔲麝香水蛭蠓蟲各叧為末和匀却将前
　藥用水二鍾煎至一鍾去柤入桐淚前末再煎至七
　分空心熱服
海藏愈風丹　治癩病手足麻木眉毛脱落遍身生瘡
　及癘風癮疹皮膚燥痒搔破成瘡並皆治之
　　皂角(乙斤剉寸許無灰酒浸一宿以水一/碗挼成汁去柤以砂器中文武火熬)土花蛇
　　(二條去腸陰乾酒浸取淨/肉晒乾為末大風症治之)苦參(一斤取/末四兩)白花蛇
　　烏稍蛇(各一條依前酒/浸取肉為末)
　右為末入前二味為丸桐子大每服六七十丸空心
　通聖散送下乾物壓之日三服間日浴之汗出為度
　愚按前方果係癘風用之必效若肝經血熱脾經血
　虚腎經虚火脾肺氣虚遍身作痒搔破成瘡或内熱
　生風而􁰚鬢脱落或皮膚赤暈或搔起白屑而類癘
　風者服之反成癘風矣
二聖散　治癘瘡
　　大黄(五/錢)皂角刺(三錢/焼灰)
　右為末每服二錢白湯調下早服樺皮散中服升麻
　湯下瀉青丸晩服二聖散皆為疎泄血中風熱也
清胃散　治熱毒在表以此發散之
　　升麻　白芷　防風　白芍藥　乾葛　甘草
　　當歸　川芎　羌活　麻黄　紫浮萍　木賊草
　　(各等/分)
　右每服五七錢水煎
防風通聖散　治風熱熾盛大便秘結發熱煩躁表裡
　俱實者
　　防風　當歸　川芎　芍藥　大黄(煨/)􁁬硝　連
　　翹　薄荷　麻黄　桔梗　石膏(煨/)黄芩(炒各/一兩)
　　白术　山梔　荆芥(各五錢/五分)甘草(二/兩)滑石(三/兩)白芷
　　　蒺䔧(炒/)鼠粘子(各五/錢)
　右為末每服三五錢白湯調下
透經解攣湯　治風熱筋攣骨痛
　　荆芥　紅花　蘇木　羌活　當歸　防風　蟬
　　殻(去/土)天麻　甘草(各七/分)白芷(一/錢)連翹　川芎(各五/分)
　　穿山甲(三錢/炮)
　右水酒各半煎服
秦芁地黄湯　治風熱血燥筋骨作痛
　　秦芁　生地黄　當歸　川芎　羌活　防風
　　荆芥　甘草　白芷　升麻　白芍藥　大力子
　　(蒸/)蔓荆子(各一/錢)
　右水煎服
𦍑活當歸散　治風毒血熱頭面生瘡或赤腫或成塊
　或癮疹搔痒膿水淋漓
　　羌活　當歸　川芎　黄連(酒浸/炒)䑕粘子(蒸/)防風
　　　荆芥　甘草　黄芩(酒浸/炒)連翹　白芷　升麻
　　(各一/錢)
　右酒拌晒乾水煎
𦍑活白芷散　治風熱血燥手掌皺裂或頭面生瘡或
　遍身腫塊或膿水淋漓
　　羌活　白芷　軟柴胡　荆芥　蔓荆子　防風
　　　甘草　猪牙皂角　黄芩　黄連(酒炒各/一錢)
　右水煎服
四生散　治腎臓風耳鳴目痒鼻赤齒浮或婦女血風
　瘡
　　白附子　獨活　黄茋　白蒺䔧(各等/分)
　右為末每服二錢用猪腰子劈開入藥濕紙裹煨熟
　細嚼鹽湯下風癬酒下為丸亦可
消風散　治風熱癮疹痒痛或膿水淋漓或頭皮腫痒
　　荆芥穂　甘草(炙各/二錢)陳皮(五/錢)人參　白殭蠶(炒/)茯
　　苓　防風　芎藭　蟬殻(去/土)𦍑活　藿香(各一/兩)厚
　　朴(姜製/五錢)
　右每服五七錢薑水煎
九味𦍑活湯　治一切外因瘡毒
　　羌活　防風　蒼术(各一錢/五分)川芎　白芷　生地
　　黄　黄芩　甘草(各一/錢)細辛(五/分)
　右水煎服
當歸飲　治血熱癮疹痒痛或膿水淋漓發熱等症
　　當歸　白芍藥　川芎　生地黄　防風　白蒺
　　䔧　荆芥(各一錢/五分)黄茋(炒/)甘草　何首烏(各一/錢)
　右水煎服
升麻湯　治風熱身如蟲行或唇反縱裂
　　升麻(三/分)茯苓　人參　防風　犀角(鎊/)𦍑活　官
　　桂(各二/錢)
　右每服四錢水煎下瀉青丸
樺皮散　治肺風瘡疥癮疹及風刺粉刺
　　樺皮(四兩/炒灰)荆芥穂(二/兩)甘草(炙五/錢)枳殻(四兩去穰/焼煆存性)杏
　　仁(二兩去皮/尖叧研)
　右為末磁器貯之每服四五錢水煎
胡麻散　治風熱癮疹搔痒或兼赤暈寒熱形病俱實
　者
　　胡麻(一兩/二錢)苦參(八/錢)荆芥穂(八/錢)首烏(不見鐡/器八錢)葳靈仙
　　　防風　石菖蒲　牛蒡子(炒/)甘菊花　蔓荆子
　　　甘草(炒各/六錢)白蒺䔧(炒去/刺同)
　右每服三錢酒調
易老祛風丸　治疥癩風瘡
　　黄茋　枳殻(炒/)防風　芍藥　甘草　地骨皮
　　枸杞子　熟地黄　生地黄(各酒拌/杵膏)
　右各叧為末入二黄膏加煉蜜丸桐子大每服七八
　十丸白湯下
白丁香散　治癘風眼中生胬肉
　　白丁香　貝母
　右為末人乳汁調㸃眼内
子和生􁰚散　治癘風􁰚毛脱落
　　半夏　羊糞(各等/分)
　右為末薑汁調塗􁰚稜上如不應當㕘類症􁰚脱條
　治之
渫洗癘瘡藥
　　何首烏　荆芥　防風　馬鞭草　蔓荆子(各等/分)
　右每用十兩水一斗煎數沸無風處洗出汗
解毒散　治風瘡解外毒
　　巴豆肉　皮硝(各一/兩)黄蜂窠　黑狗脊(各七/錢)白芷
　　　雄黄　牙皂角　羊蹄根　輕粉　蟬殻(去/上)枯
　　礬　寒水石(各五/錢)
　右為末臘猪油調搽外毒既去却搽黄連散
　愚按洗藥雖能疏通腠理而損元氣解毒散雖能攻
　毒而傷良肉不宜多用
黄連散　治癘瘡清熱解毒
　　黄連(五/兩)五棓子(一/兩)
　右為末唾津調塗之
加味逍遥散　治血虚有熱遍身搔痒心煩目昏怔忡
　頰赤口燥咽乾發熱盜汗食少嗜卧
　　當歸(炒/)芍藥(酒/炒)茯苓　白术(炒各/一錢)柴胡(五/分)牡丹皮
　　　甘草(炙/)山梔(炒各/八分)
　右水煎服
當歸補血湯　治肌熱惡寒面目赤色煩渇引飲脈洪
　大而虚重按似無此血虚也若誤服白虎湯必死
　　黄茋(炙一/兩)當歸(酒製/二錢)
　右水煎服
補中益氣湯　治中氣不足或因尅伐四肢倦怠口乾
　發熱飲食無味或飲食勞倦頭痛煩躁惡寒自汗氣
　喘身熱等症
　　人參　當歸(各一/錢)黄茋(炒/)白术(各一/錢半)甘草(炙一/錢半)陳
　　皮(五/分)柴胡　升麻(各三/分)
　右薑棗水煎空心午前服
四君子湯　治脾胃虚弱飲食少思大便不實等症
　　人參　白术　茯苓(各二/錢)甘草(炙一/錢)
　右薑棗水煎
六君子湯　治脾胃損傷飲食少思或大便不調面色
　痿黄等症即四君子加陳皮半夏
七味白术散　治中氣虚弱津液不足口乾作渇或口
　舌生瘡不喜飲冷吐瀉等症
　　人參　白术　木香　白茯苓　甘草(炙/)藿香(各/五)
　　(分/)乾葛(一/錢)
　右水煎服
四物湯　治血虚發熱煩躁或晡熱作渇頭目不清若
　因脾虚不能生血者用四君子湯
　　當歸　熟地(各二/錢)芍藥(炒/)川芎(各一/錢)
　右水煎服
歸脾湯　治憂思傷脾内熱發熱或血妄行吐下或健
　忘驚悸少寐或婦女經候不准晡熱内熱或唇口遍
　身瘡疥等症
　　白术　黄茋(炒/)當歸　茯神　人參　龍眼肉
　　逺志　酸棗仁(炒各/一錢)木香(五/分)甘草(炙三/分)
　右薑棗水煎
八珍湯　治氣血俱虚惡寒發熱或煩躁作渇等症即
　前四君四物二方相合
十全大補湯　治症同上或更兼自汗盜汗體倦食少
　等症即八珍湯加黄茋肉桂
聖愈湯　治一切失血或血虚煩渇躁熱卧睡不寜或
　瘡症膿水出多五心煩熱作渇等症
　　熟地(生者/自製)生地黄　當歸(酒拌各/一錢)人參　黄茋(炒/)
　　川芎(各二/錢)
　右水煎服
芎歸湯　治失血煩熱作渇或頭痛眩暈
　　川芎(三/錢)當歸(酒拌/五錢)
　右水煎服
竹葉黄茋湯　治氣血虚胃火盛而作渇
　　淡竹葉　生地(各二/錢)黄茋　麥門冬　當歸　川
　　芎　黄芩(炒/)甘草　芍藥　人參　半夏　石膏
　　(煆各/一錢)
　右水煎服
竹葉石膏湯　治胃火盛而作渇
　　淡竹葉　石膏(煅/)桔梗　木通　薄荷　甘草(各/一)
　　(錢/)
　右薑水煎
濟生犀角地黄湯　治胃火盛血熱妄行或吐衂便血
　形氣虚病氣實者
　　犀角(鎊/)生地黄　赤芍藥　牡丹皮(各一/錢半)
　右水煎傾出入犀末服若形氣病氣俱實再加黄芩
　黄連若因氣惱而致加山梔柴胡
桃仁承氣湯　治血結胸中手不可近或中焦畜血寒
　熱胸滿漱水不欲嚥善忘昏迷其人如狂
　　桃仁(五/分)大黄(一/錢)甘草(三/分)肉桂(五/分)
　右水煎服
瀉青丸　治肝經風熱頭目昏眩肌肉瞤動或牙關𦂳
　急痰涎壅盛或頸項脇肋小腹陰囊腿股作痛凡屬
　肝經有餘之症用之
　　當歸　川芎　山梔　龍膽草(酒拌/炒焦)大黄(炒/)𦍑活
　　　防風(各等/分)
　右為末蜜丸桐子大每服二三十丸白湯下
梔子清肝散　治三焦肝膽經血虚風熱耳項胸乳等
　處痒痛或發熱寒熱晡熱自汗或目唇搐動
　　柴胡　梔子　丹皮(各一/錢)茯苓　川芎　芍藥
　　當歸　牛蒡子(炒各/七分)甘草(五/分)
　右水煎服
柴胡清肝散　治風熱怒火或寒熱嘔吐等症
　　柴胡　山梔(炒各/錢半)黄芩(炒/)人參　川芎(各一/錢)連翹
　　　桔梗(各八/分)甘草(五/分)
　右水煎服
當歸川芎散　治手足少陽經血虚風熱耳内痒痛或
　寒熱少食頭目不清日晡熱甚
　　當歸　川芎　柴胡　白术　芍藥(各一/錢)山梔(炒/錢)
　　(二/分)牡丹皮　茯苓(各八/分)蔓荆子　甘草(各五/分)
　右水煎服
小柴胡湯　治肝膽經風熱或寒熱往來或晡熱潮熱
　黙黙不欲飲食或因怒火口苦耳聾脇痛等症
　　柴胡(二/錢)黄芩(一錢/半)人參　半夏(各一/錢)甘草(炙五/分)
　右薑棗水煎
大蘆薈丸　治疳火下疳或小兒疳膨食積口鼻生瘡
　或牙齦蝕爛或蟲蝕肛門痒痛
　　胡黄連　蘆薈　黄連(炒/)木香　白蕪荑(炒/)青皮
　　　白雷丸　鶴虱草(各一/兩)麝香(一/錢)
　右為末蒸餅糊丸桐子大每服一錢空心米湯下
加味地黄丸　治腎經陰虚耳内痒痛或兩目昏花或
　吐痰氣喘作渇發熱小便赤濇等症
　　乾山藥　山茱茰　牡丹皮　澤瀉　白茯苓
　　熟地黄(自/製)生地黄　柴胡　五味子(各叧為/末等分)
　右二地黄搯碎酒拌濕杵膏入前末和匀煉蜜丸桐
　子大每服百丸空心白湯下
二陳湯　治中脘停痰嘔吐惡心或頭目不清飲食少
　思
　　陳皮　茯苓　半夏　甘草(炙各/一錢)
　右薑棗水煎
連翹飲子　治目惡日光或癮濇昏花不能久視迎風
　有淚
　　蔓荆子　甘草　連翹(各三/錢)黄茋(炒/)柴胡　黄芩
　　(酒拌/五分)生地黄　當歸　紅葵花　人參(各三/分)升麻
　　　防風　𦍑活(各一/錢)
　右水煎服
四物龍膽湯　治肝經風熱眼暴赤痛或生雲翳
　　當歸　川芎　芍藥　生地黄　𦍑活　防風
　　防己　膽草(酒拌/炒焦)
　右水煎服
四物二連湯　治血虚五心煩熱晝則明了夜則發熱
　　當歸　生地黄　白芍(炒各/一分)川芎(七/分)黄連(炒五/分)胡
　　黄連(三/分)
　右每服五錢水煎
地芝丸　治目能近視不能逺視此陽氣不足陰氣有
　餘
　　生地(焙乾/四兩)天門冬(去/心)枳殻(麩/炒)甘菊花(各二/兩)
　右為末煉蜜丸桐子大每服百丸清茶下
定志丸　治目能逺視不能近視此陰氣不足陽氣有
　餘
　　白茯苓　人參(各二/兩)逺志(去/心)石菖蒲(各一/兩)
　右為末煉蜜丸桐子大以硃砂為衣每服二三十丸
　温酒下日三服
神效黄茋湯　治渾身或頭面手足麻木不仁兩目𦂳
　縮羞明畏日或視物不明
　　黄茋(二/兩)人參(八/錢)甘草(炙/)白芍藥　蔓荆子(各一/兩)陳
　　皮(五/錢)
　右每服五錢水煎臨卧熱服如麻木不止更加黄茋
　雖有熱症不用黄栢
益氣聦明湯　治脾胃傷損眼目昏暗或飲食勞役脾
　胃不足致内瘴耳鳴
　　黄茋　甘草(炙/)人參(各五/錢)升麻　葛根　黄栢(炒/各)
　　(二/錢)芍藥(一/錢)蔓荆子(一錢/七分)
　右每服五錢水煎臨卧及五更服脾胃虚去黄栢
清涼飲　治實熱大便秘結或咽喉腫痛
　　當歸　赤芍藥　甘草(炒/)大黄(蒸各/等分)
　右每服五錢水煎
清胃散　治脾胃濕唇齒作痛或齒齦潰爛或連頭面
　作痛或發熱惡寒或熱藥厚味所致
　　生地黄(酒/拌)當歸(酒/洗)牡丹皮　黄連(各五/分)升麻(一/錢)
　右水煎服如痛未止加石膏之類
涼膈散　治上焦實熱煩躁作渇或喉舌腫痛便溺秘
　赤
　　大黄　朴硝　甘草　梔子仁　黄芩　薄荷(各/一)
　　(兩/)連翹(四/兩)
　右每服三五錢水煎
黄連解毒湯　治瘡瘍焮痛煩躁飲冷脈洪數發狂言
　　黄芩　黄連　黄栢　山梔(各炒/錢半)
　右水煎服
瀉黄散　治胃經實熱嘔吐或口舌生瘡
　　石膏(煆/)藿香(各一/錢)山梔(一錢/五分)甘草(五/分)防風(七/分)
　右水煎服
潤腸丸　治脾胃伏火傷血或失血大腸乾燥大便不
　通或風熱血結便秘食少
　　𦍑活　當歸尾　麻子仁　桃仁(去皮尖/叧研)大黄(煨/)
　　皂角仁(各一/兩)秦芁(五/錢)
　右為末煉蜜或猪膽汁丸桐子大每服三五十丸食
　前滚湯下如燥糞在肛門之間用膽汁導之即通若
　因津液乾涸不通當補氣血
滋腎丸　治不渇而小便不利者乃膀胱經熱甚不能
　生水宜用此藥以滋化源
　　肉桂(三/錢)知母　黄栢(各酒炒/黑二兩)
　右為末水丸桐子大每服二百丸空心白滚湯下
清肺飲　治渇而小便不利乃肺經有熱絶寒水生化
　之源宜用此藥
　　茯苓(二/錢)猪苓(二/錢)燈心(一/錢)木通(七/分)􁝢麥(五/分)扁蓄(三/分)
　右為末作二劑水煎
黄芩清肺飲　治肺燥而小便不利
　　黄芩　山梔(各一/錢)
　右水煎服
五淋散　治膀胱有熱水道不通淋濇不出或尿如豆
　汁或成砂石或熱拂便血
　　赤芍藥　山梔(各一/錢)當歸　甘草(各一錢/二分)赤茯苓
　　(一錢/五分)
　右用燈心二十莖水煎服
清心蓮子飲　治熱在血分口乾便濁夜則安靜晝則
　發熱或口舌咽乾或生瘡煩渇小便濇淋
　　黄芩　麥門冬　地骨皮　車前子(炒/)甘草(各一/錢五)
　　(分/)石蓮肉　茯苓　黄茋(炒/)柴胡　人參(各一/錢)
　右水煎服
升陽益胃湯　治脾胃虚弱怠惰嗜卧或值秋令體重
　節痛大便不調小便頻數飲食不消洒淅惡寒悽慘
　不樂面色不和乃陽不升也
　　𦍑活　獨活　防風(各五/錢)柴胡　白术　茯苓(渇/者)
　　(不/用)澤瀉(各三/錢)人參　黄茋(各二/兩)半夏　甘草(炒各/一兩)
　　芍藥　黄連(炒/)陳皮(各三/錢)
　右每服三五錢薑棗水煎若服後小便愈數而病愈
　加不宜分利小便當減茯苓澤瀉
生脈散　治熱傷元氣肢體倦怠氣短懶言汗出不止
　口乾作渇等症
　　人參(五/錢)麥門冬(二/錢)五味子(一/錢)
　右水煎服如不應倍之
清燥飲　治氣血虚弱濕熱乘之遍身酸軟或濕熱行
　令肺金受邪腎無所養小便赤少大便不調或腰腿
　酸軟體重麻木或頭暈食少自汗口乾胸滿氣促懶
　於言語
　　黄茋　蒼术(各一/錢)人參　白术　神麯(炒/)陳皮(各/五)
　　(分/)甘草(炙/)黄栢(炒/)麥門冬　當歸(各三/分)葛根　澤
　　瀉　青皮(各二/分)五味子(九/粒)
　右水煎服
二神丸　治脾胃不足侵晨作㵼或不時去後飲食少
　思肌肉消瘦
　　補骨脂(四/兩)肉豆蔲(二/兩)生薑(四/兩)紅棗(四十/九枚)
　右用水一盞煑薑棗至水乾取棗肉和藥末杵匀丸
　桐子大每服五七十丸淡鹽湯下
六味丸(一名地黄丸加肉桂/五味名加減八味丸)治腎虚發熱作渇痰咳頭
　暈喉燥唇裂腰腿酸軟或自汗盜汗便血諸血失音
　水泛為痰小便淋漓等症
　　牡丹皮　白茯苓　澤瀉(各三/兩)熟地(自製/八兩)山茱茰
　　(去/核)乾山藥(各四/兩)
　右為末地黄杵膏加煉蜜丸桐子大每服七八十丸
　空心食前滚湯下
加減金匱腎氣丸　治脾胃虚腰重脚腫小便不利或
　肚腹腫脹四肢浮腫或喘急痰盛已成蠱症其效如
　神
　　白茯苓(三/兩)附子(五/錢)川牛膝　肉桂　車前子　澤
　　瀉　山茱茰　山藥　牡丹皮(各一/兩)熟地黄(四兩/酒拌)
　　(杵/膏)
　右為末和地黄加煉蜜丸桐子大每服七八十丸空
　心米飲下
五味異功散　治脾胃虚弱飲食少思或食而難化大
　便不實等症
　　人參　白术(炒/)茯苓(各二/錢)甘草(炙/)陳皮(各一/錢)
　右水煎服
四神丸　治脾腎虚弱大便不實飲食少思等症
　　肉豆蔲　五味(各二/兩)補骨脂(四/兩)呉茱茰(炒一/兩)
　右為末水二碗生薑八兩紅棗百枚煮熟取棗肉和
　末丸桐子大每服五七十丸空心食前白湯下
愈風丹　治諸風肢體麻木手足不隨等症
　　天麻　牛膝(酒浸/焙)萆薢　𤣥參(各六/兩)杜仲(七/兩)𦍑活
　　(十四/兩)當歸　熟地黄(自/製)生地黄(各一/斤)獨活(五/兩)肉桂
　　(三/兩)
　右為末煉蜜丸桐子大每服七十丸温酒下
瀉白散　治肺經實熱咳𠻳
　　桑白皮　地骨皮(各一/兩)甘草(五/錢)
　右為末每服三錢白湯調下
半夏白术天麻湯　治寒氣所鬰大便不利或嘔不食
　痰唾稠粘頭目眩運喘促氣短或頭痛身重四肢逆
　冷
　　半夏　天麻　黄茋　人參　蒼术　陳皮　澤
　　瀉　茯苓(各一錢/五分)白术　神麯(炒各/一錢)大麥芽　乾
　　薑(炒黒各/三分)黄栢(酒製/二分)
　右每服五錢水煎服
牛黄清心丸　治諸風手足不隨痰涎壅盛言語蹇濇
　心忡徤忘或發顛狂
　　防風　白术　白芍藥　羚羊角(鎊/)麝香(叧/研)龍腦
　　(叧/研)麥門冬(去/心)黄芩(各一/兩)人參　神麯炒蒲黄(炒各/二兩)
　　甘草(五/兩)白茯苓　芎藭　杏仁(去皮/尖)桔梗(各一兩/二錢半)
　　柴胡(兩二/錢半)雄黄(叧研/二錢)山藥(七錢/五分)牛黄(叧研一/兩二錢)白蘞
　　　乾薑(各七/錢五)當歸(酒浸/兩半)大豆黄卷　阿膠　肉桂
　　(各兩/七錢)犀角(二/兩)大棗(一百枚/蒸熟杵)金箔(一千三百片/内四百為衣)
　右為末和匀同棗肉加煉蜜丸龍眼大以金箔為衣
　每服二丸白湯化下
人參理中丸　治脾胃虚寒嘔吐泄瀉飲食少思等症
　　白术(炒/)人參　乾薑(炮/)甘草(炙各/等分)
　右為末丸桐子大每服六七十丸白湯下
人參平肺散　治心火尅肺傳為疳痿咳𠻳喘嘔痰涎
　壅盛胸膈痞滿咽嗌不利
　　人參　陳皮　甘草(炙/)地骨皮　茯苓(各一/錢)知母
　　(炒七/分)五味(杵炒/四分)青皮(五/分)桑白皮(炒一/錢)天門冬(四分/去心)
　右水煎服
決明夜靈散　治目至夜則昏雖有燈月亦不能睹
　　石決明　夜明砂(各叧研/二錢)猪肝(一兩或羯/羊肝亦可)
　右以竹刀切肝作二片鋪藥於内用線縳定砂罐内
　米泔水煮至半碗臨睡連肝服之
人參益氣湯　治暑熱傷氣肢體困倦飲食少思或發
　熱作渇等症
　　黄茋(八/錢)人參　甘草(各五/錢)炙甘草　升麻　柴胡
　　(各二/錢)白芍藥(三/錢)五味(一百四/十粒)
　右作四劑水煎服
四七湯　治七情鬰結成痰或如梅核梗於喉間或中
　脘停痰惡心嘔逆
　　紫蘇葉　厚朴(薑/製)茯苓(各一/錢)半夏(薑製一/錢五分)
　右薑棗水煎
硫黄散　治紫白癜風
　　硫黄(一兩用醋一/碗煎乾再晒)
　右為末以生薑蘸藥擦患處
神效當歸膏　治風瘡去腐肉生新肉其肉赤黯毒氣
　熾盛搽至淡赤或其毒已退收功甚速此膏生肌止
　痛補血續筋故與新肉相宜
　　當歸　黄蠟　生地(各一/兩)麻油(六/兩)
　右先将地黄當歸入油煎黑去柤入蠟溶化候冷攪
　匀即成膏矣如用白蠟尤好
砭法　治風毒瘀血壅盛或色赤走徹用細磁器擊碎
　取有鋒甚者一塊以筯一根劈開頭夾之用線縳定
　兩指輕撮筯稍令磁芒正對患處懸一寸許再用筯
　一根頻擊筯頭令毒血遇刺皆出
妙香散　治心氣不足精神恍惚虚煩少睡盜汗等症
　　甘草(炒一/錢)人參　桔梗(各五/錢)逺志(去心/炒)山藥(薑/汁)茯
　　神　黄茋(各一/兩)辰砂(叧研/三錢)麝香(二/錢)木香(煨二錢/五分)
　右為末每服二錢温酒調下
四味肥兒丸　治小兒食積五疳或白痿體瘦肚大青
　筋髮稀成穂或遍身瘡疥等症
　　蕪荑(炒/)神麯(炒/)麥蘖(炒/)黄連(各等/分)
　右為末猪膽汁丸黍米大每服一二十丸木通煎湯
　下米糊丸亦可
地黄清肺飲　治肺肝咳𠻳
　　馬兠鈴　甘草(各五/分)粘米(炒十/粒)䑕粘子(三分/炒)明阿
　　膠(一錢/麫炒)杏口仁(七枚去/皮尖)
　右水煎服量兒加減
蟾蜍丸　治無辜疳症一服虚熱退二服煩渇止三服
　瀉痢愈
　　蟾蜍(一枚夏月溝渠中取腹/大不跳不鳴身多㿔者)
　右取糞蛆一枚置桶中以尿浸之却将蟾蜍跌死投
　與蛆食一晝夜用布袋盛蛆置急水中一宿取出瓦
　上焙乾為末麝香一字和匀粳米飯丸麻子大每服
　二三十丸米飲下甚效
小柴胡湯(加山梔牡丹皮名/加味小柴胡湯)治傷寒温熱身熱惡風頭
　痛項强四肢煩疼往來寒熱嘔噦痰實中暑瘧疾並
　服之(方見前/)
　愚按前方若肝膽經風熱肝火瘰􁎧寒熱往來日晡
　發熱潮熱身熱不欲飲食或怒火口苦耳聾咳𠻳或
　脇痛胸滿小便不利或泄瀉吐酸若水或肢體搐動
　唇目抽劄並宜用之
神效太乙膏　治癰疽瘡毒潰爛
　　𤣥參　白芷　當歸　肉桂　赤芍藥　大黄
　　生地黄(各一/兩)
　右用麻油二斤八兩銅鍋内煎至黑濾去徐入淨黄
　丹一斤再煎滴水中捻軟硬得中即成膏矣
金華散　治乾濕瘡癬
　　黄丹(一兩/煅)輕粉(三/錢)黄栢　黄連(各一/兩)麝香(一字/叧研)
　右為末洗淨摻之乾用猪脂和傅麻油亦可
一方治惡癬以紫貝草根生白礬少許同擂塗患處
又一方
　　剪刀草　黄連　苦參(各五/錢)真輕粉(二/錢)
　右為末入麻油調敷
大麻子膏　治一切瘡疥膿窠等瘡
　　大楓子(肉/)白礬(枯各/二兩)真輕粉(一/兩)桕油(六/兩)
　右為末将　油溶化和匀用之
加味逍遥散　治肝脾血虚身發赤痕或發熱胸乳腹
　脹或搔痒盜汗心煩體痛或頭目昏重怔忪頰赤或
　口燥咽乾食少嗜卧或婦女月經不調惡寒發熱等
　症(方見前/)
歸脾湯　治憂思傷脾身發赤痕或搔破成瘡徤忘怔
　忡驚悸少寐或心脾作痛自汗盜汗咳吐痰血或肢
　體作痛大便不調或婦女經候不準晡熱内熱或唇
　口生瘡流注等症(方見前/)
白癜風方
　　人參　白术　蒼术(鹽/炒)防己(酒/拌)黄栢(酒/炒)川芎(各一/錢)
　　陳皮(酒/拌)當歸　茯苓　木𤓰　柴胡稍　甘草(各/五)
　　(分/)
　右薑水煎服如三劑不退加桂少許或用湯煎小便
　濇倍用牛膝有熱加黄連身熱加𦍑活量兒大小用
化䘌丸　治諸疳生蟲不時啼哭嘔吐清水肚腹脹痛
　唇口紫黒腸頭濕䘌
　　蕪荑　青黛　蘆薈　蝦蟆(焼/灰)川芎　白芷　胡
　　黄連
　右各叧為末等分猪膽浸膽成糕丸如麻子大每服
　一二十丸食後并臨卧杏仁湯下
大肥兒丸　治脾疳飲食少思肌肉消瘦肚大頸細髮
　稀成穂項問結核發熱作渇精神倦怠便去酸臭愛
　食泥土或口鼻頭瘡或吐見素筋嚙齒下利便白五
　疳即肥兒丸加乾蟾一兩蕪荑五錢
天麻丸　治肝疳眼目生翳昏花濕爛等症
　　青黛　川黄連　天麻　五靈脂　川芎　夜明
　　砂(微/炒)蘆薈　龍膽草　防風　蟬蜕(去足各/一錢)全蝎
　　(二枚/焙)麝香(少/許)
　右為末猪膽汁浸糕丸麻子大每服二三十丸白滚
　湯下
阿魏膏　治一切痞塊不拘年月逺近甚者口齒蝕傷
　更服蘆薈丸
　　𦍑活　獨活　𤣥參　官桂　赤芍藥　穿山甲
　　　生地黄　兩頭尖　大黄　白芷　天麻(各五/錢)
　　木鼈子(二十枚/去殻)紅花(四/錢)槐栁桃枝(各三/錢)亂髮(如雞/子大)
　　(一塊洗/去膩)
　右用香油二斤四兩煎至黑色去柤入髮再煎待髮
　化盡去柤徐下黄丹一斤煎至軟硬得中方入芒硝
　四錢阿魏三錢蘇合油麝香没藥各五錢調匀即成
　膏矣攤貼患處内服消積丸藥黄丹須真正者效凡
　貼膏藥先用朴硝隨患處大小舖之約半指厚以紙
　盖之用熨斗熨良乆如硝耗再加熨之熨二時許方
　貼膏藥若是肝積加蘆薈末同熨
大防風湯　治膝風腫痛不問已潰未潰
　　附子(炮去/皮)牛膝(酒/浸)甘草(炙各/一錢)人參　杜仲(薑/製)當歸
　　(浸/酒)羌活　防風　白芍藥(炒/)黄茋(各二/錢)川芎(一錢/五分)
　　熟地黄(用生者酒拌蒸一/日忌鐡器二錢)
　右每服三五錢薑水煎空心服進三五劑更服六味
　地黄丸二三服
獨活湯　治鶴膝風不問腫潰疼痛及腰背四肢不仁
　　獨活　當歸　白术　黄茋(炒/)薄桂　牛膝(各一/錢)
　　甘草(炙五/分)
　右薑葱水煎服量兒加減
清熱消毒散　治癰疽陽症腫痛發熱作渇
　　黄連　山梔　連翹　當歸(各五/分)川芎　芍藥(炒/)
　　生地黄　金銀花(各一/錢)甘草(五/分)
　右水煎服
神功散　治瘡毒未成者用之内消加乳没尤妙
　　黄栢(炒/)草烏(炒/)血竭(等/分)
　右各叧為末和匀用潄口水調搽小兒丹瘤用之亦
　效已砭者用之作痛
乳香定痛散　治瘡瘍潰爛疼痛
　　乳香　没藥(各三/錢)滑石(七/錢)寒水石(一兩/煅)氷片(二/錢)
　右為細末搽患處痛即止甚效
加減抱龍丸　治風痰壅盛驚搐昏睡等症
　　雄黄　辰砂(各二/錢)天竺黄(四/錢)麝香(五/分)天麻(六/錢)牛膽
　　南星(八/錢)
　右為末煎甘草膏丸皂角子大每一丸薄苛湯下
解毒散　治一切瘡毒風疹痒痛
　　黄栢(炒/)山梔(等/分)
　右為末水調搽若破而膿水淋漓用當歸膏或燭油
　調搽
黄金散　治天疱瘡止痛消毒
　　滑石　甘草(等/分)
　右為末挑破去水敷之
清涼解毒散　治症同前或作焮痛
　　大黄　黄栢　山梔　寒水石(煅等/分)
　右各叧為末調搽當歸膏尤好
製附子法
　附子重一兩三四錢有蓮花瓣頭底圓平者先備童
　便五六碗将附子先埋熱草灰中半日乘熱投童便
　浸五七日掲皮切四塊仍浸二三日用粗紙數重包
　之浸濕埋灰大半日取出切片檢視有白星者乃用
　瓦上炙熟至無白星為度如急用即切火上炙黄用
　之亦效大凡陽氣脱陷子時至午時惡寒未至亥發
　熱如用熟附子不應必用半生半熟更不應急生附
　一二劑然後量症治之
　薛氏醫案卷十九
欽定四庫全書
　薛氏醫案卷二十
　　　　　　　　　　　　　眀　薛已　訂
　　眀醫雜著
　　　醫論
或問仲景東垣河間丹溪諸書孰優學之宜何主曰宜
專主内經而博觀乎四子斯無弊矣盖醫之有内經猶
儒道之六經無所不備四子之説則猶學庸語孟為六
經之階梯不可缺一者也四子之書初無優劣但各發
眀一義耳仲景見内經載傷寒而其變遷反覆之未備
也故著論立方以盡其變後人宗之傳用既久漸失其
真用以通治温暑内傷諸症遂致誤人故河間出而始
發眀治温暑之法東垣出而始發眀治内傷之法河間
之論即内經五運六氣之㫖東垣之説即内經飲食勞
倦之義仲景非不知温暑與内傷也特其著書未之及
河間東垣之於傷寒則遵用仲景而莫敢違矣至於丹
溪出而又集諸儒之大成發眀隂虚發熱類乎外感内
傷及濕熱相火為病甚多隨症著論亦不過闡内經之
要㫖補前賢之未備耳外感法仲景内傷法東垣熱病
用河間雜病用丹溪一以貫之斯醫道之大全矣
或問仲景處方藥品甚少及東垣用藥多至二十餘味
丹溪云余每治病用東垣之藥效仲景處方庶品味數
少則藥力専精丹溪何以不法東垣而效仲景耶曰眀
察藥性莫如東垣盖所謂聖於醫者也故在東垣則可
多他人而效其多斯亂雜矣東垣如韓信將兵多多益
善丹溪不過能將十萬故不敢效其多
　愚按經云治病必求其本本於四時五臓之根也故
　潔古張先生云五臓子母虚實鬼邪微正若不逹其
　㫖意不易得而入焉徐用誠先生云凡心臓得病必
　先調其肝腎二臓腎者心之鬼肝氣通則心氣和肝
　氣滯則心氣乏此心病先求於肝清其源也五臓受
　病必𫝊其所勝水能勝火則腎之受邪必𫝊於心故
　先治其腎逐其邪也故有退腎邪益肝氣兩方或診
　其脉肝腎兩臓俱和而心自主疾然後察其心家虚
　實治之(餘倣此詳見玉/機微義小兒部)
或問人言東南氣熱可服寒藥西北氣寒可服温藥然
今東南之人常服胡椒薑桂不見生病而西北之人畏
食椒薑辛熱之物何也曰東南雖熱然地卑多濕辛熱
食藥亦能刼濕西北雖寒然地髙多燥辛熱食藥却能
助燥故耳治病用藥者須識此意
　愚按異法方宜論云東南之域下卑濕熱其人腠理
　疎通汗液妄泄陽氣内虚故宜食椒薑辛熱之物以
　助其陽也西北之域髙陵風寒其人腠理緻宻汗液
　内固陽氣充實不宜食椒薑辛熱之物反益其陽也
　東坡先生仕黄州其民疫癘流行先生以聖散子治
　之其功甚效是其地卑濕四時鬰熱腠理疎通汗液
　妄泄陽氣虚寒是以相宜西北疫癘民用之死者接
　踵此余之目擊也
丹溪先生治病不出乎氣血痰故用藥之要有三氣用
四君子湯血用四物湯痰用二陳湯又云久病屬鬰立
治鬰之方曰越鞠丸盖氣血痰三病多有兼鬰者或鬰
久而生病或病久而生鬰或誤藥亂雜而成鬰故余每
用此方治病時以鬰法㕘之氣病兼鬰則用四君子加
開鬰藥血病痰病皆然故四法者治病用藥之大要也
丹溪又云近世治病多不知分氣血但見虚病便用參
茋屬氣虚者固宜矣若是血虚豈不助氣而反耗隂血
耶是謂血病治氣則血愈虚耗甚而至於氣血俱虚故
治病用藥須要分别氣血眀白不可混淆
　愚按經云脾胃為氣血之本若陽氣虚弱而不能生
　隂血者宜用六君子湯陽氣虚寒而不能生隂血者
　亦用前湯加炮薑若胃土燥熱而不能生隂血者宜
　用四物湯若脾胃虚寒而不能生隂血者宜用八味
　丸其餘當更推五臓互相生尅而調補之
　一儒者每勞役則食少胸痞發熱頭痛吐痰作渇脈
　浮大余謂此脾胃虚氣而血病也不信服二陳四物
　黄栢知母之類腹痛作嘔脈洪數而無倫次先以六
　君子湯加炮薑痛嘔漸愈又用補中益氣湯而痊
　一儒者素勤苦因飲食失節大便下血或赤或黯後
　非便血則盗汗非惡寒則發熱六脈浮大心脾則濇
　此思傷心脾不能攝血歸源也盖血即汗汗即血其
　色赤黯便血盜汗皆火之降降㣲
牛黄抱龍丸　治風痰壅盛或咳𠻳發熱或發驚搐等
　症
　　牛黄　雄黄　辰砂　天竺黄(各四/錢)麝香(一/錢)
　右為末甘草湯糊丸皂子大每服二丸薑湯下
柴芍參苓散　治脾胃不和飲食少進或嘔吐泄瀉凡
　病後宜用此調理
　　柴胡　芍藥　人參　白术　茯苓　陳皮　當
　　歸(各五/分)甘草　丹皮　山梔(炒各/三分)
　右為末每服一錢白湯下或作丸服
五味子湯　治咳𠻳皮膚乾燥唾中有血胸膈疼痛等
　症
　　五味子(炒/)桔梗(炒/)紫苑　甘草(炒/)續斷(各五/分)竹茹
　　(一/錢)赤小豆(一/撮)生地黄(二/錢)桑白皮(炒二/錢)
　右水煎服
人參平肺散　治心火尅肺咳𠻳喘嘔痰涎壅盛胸膈
　痞滿
　右為末每二錢空心小麥湯調下
薑附赤石脂朱砂丹　治小便數而不禁怔忡多忘魘
　夢不已下元虚冷遺尿精滑或陽虚精漏不止或腎
　氣虚寒脾泄腎泄等症
　　附子(生/)乾薑(各半/兩)赤石脂(一兩半/水飛)
　右為細末酒糊丸菉豆大每十五至二三十丸大便
　不和米飲下小便不禁茯苓湯下
茯苓丸　治心腎俱虚神志不守小便淋􁏏不禁或赤
　或濁或不利並宜服之
　　赤茯苓　白茯苓(等/分)
　右為末以新汲水挼洗澄去新沫控乾别取熟地黄
　汁與好酒同於銀石器内熬成膏搜和丸彈子大空
　心鹽酒嚼下一丸
人參救肺散　治咳血吐血等症
　　升麻(一/錢)柴胡(一/錢)當歸尾(二/錢)熟地黄(二/錢)白芍藥(一/錢)蘇
　　木(五/分)黄茋(二/錢)人參(二/錢)甘草(半/錢)蒼术(一/錢)陳皮(五/分)
　右每服五錢水二盞煎至一盞去柤食前温服
麥門冬飲子　治吐血久不愈或肺氣虚而短之傷藥
要須識此吾妻嘗胎漏忽日血大崩遂暈去服童便而
醒少頃復暈急煎服荆芥隨醒隨暈服止血止暈之藥
不效忽然嘔吐予以童便藥汁滿於胸膈也即以手揉
吐之少間吐出米飯及虀菜碗許訽問其由適方午飯
後著惱故即崩而不止予悟曰因方飽食胃氣不行故
崩甚血既大崩胃氣益虚而不能運化宜乎服藥而無
效也急宜調理脾胃遂用白术五錢陳皮麥芽各二錢
煎服之服未半而暈止再服而崩止遂専理脾胃服十
數劑胃氣始還然後加血藥服之而安若不審知食滯
而専用血崩血暈之藥豈不誤哉
　愚按人以脾胃為本納五穀化精液其清者入榮濁
　者入胃隂陽得此是謂之槖籥故陽則發於四肢隂
　則行於五臓土旺於四時善載乎萬物人得土以養
　百骸身失土以枯四肢東垣以飲食自傷醫多妄下
　清氣下陷濁氣不降乃生䐜脹所以胃脘之陽不能
　升舉其氣陷入中焦當用補中益氣使濁氣自降不
　治自安竊謂飽食致崩者因傷脾氣下陷於腎與相
　火協合濕熱下廹而致宜用甘温之劑調補氣則血
　自歸經而止矣若誤用寒凉復損胃氣則血無所羈
　而欲其止不亦難哉大凡脾胃虚弱而不能攝血宜
　調補脾氣為主○一婦人崩漏面黄或赤時覺腹間
　臍下痛四肢困倦煩熱不安其經行先發寒熱兩肋
　如束此脾胃虧損元氣下陷與相火濕熱下廹所致
　用補中益氣湯加防風芍藥炒黒黄栢兼服歸脾湯
　而愈
凡婦人産後隂血虚陽無所依而浮散於外故多發熱
治法用四物湯補隂血而以炙乾薑之苦温從治收其
浮散使歸依於隂然産後脾胃虚多有過於飲食傷滯
而發熱者誤作血虚則不效矣但遇産後發熱若胸膈
飽悶噯氣惡食泄瀉等症只作傷食治之若發熱而飲
食自調者方用補血正法
　愚按新産隂血暴傷陽無所附而外熱宜用四物炮
　薑補隂以配陽若因誤服寒涼尅伐之劑而外熱此
　為寒氣隔陽於外宜用四君子加薑桂如不應急加
　附子若或肌膚發熱面目赤色煩渇引飲此血脱發
　躁宜用當歸補血湯若胸膈飽悶噯腐惡食或吞酸
　吐瀉發熱此為飲食停滯宜用四君子加厚朴山柤
　若胸膈飽悶食少發熱或食而難化此為脾氣虚弱
　宜用六君子加炮薑若用峻厲之劑腹痛熱渇寒熱
　嘔吐等症此為中氣復傷急用六君子加炮薑若認
　為熱投以他劑則誤矣
凡傷寒時氣大病熱退之後先服參茋甘温之藥一二
服以扶元氣隨後便服滋隂生津潤燥之藥盖大病後
汗液外耗水穀内竭必有小便赤澁大便秘結等症須
識此意預防之
　愚按大病後穀消水去精散衛亡多致便利枯竭宜
　當補中益氣為要盖脾為中州澆灌四傍與胃行其
　津液者也况大腸主津小腸主液亦皆禀氣於胃胃
　氣一充津液自行矣燥甚者别當以辛潤之以苦泄
　之
凡泄瀉病誤服參茋等甘温之藥則病不能愈而變為
黄疸盖泄屬濕甘温之藥能生濕熱故反助病邪乆則
濕熱甚而為疸矣惟用苦寒瀉濕熱苦温除濕寒則愈
泄止後脾胃虚弱方可參茋等藥以補之
　愚嘗治少宰李蒲汀庚寅冬濕熱泄瀉因未生子惑
　於人言淡滲之劑能瀉腎而服參茋等藥後變黄疸
　小便不利腹脹胸痞余曰有是病必用是藥須以淡
　滲疏導其濕熱遂用茵蔯五苓散諸症頓退至辛夘
　冬生子
南方人稱發熱為勞發盖謂勞苦而發熱即東垣内傷
之㫖也此病輕者一二發自愈重者用東垣法補之甚
則加熟附子若因勞力辛苦而發熱切不可誤作外感
輕易發汗也
　愚按内傷發熱者因飲食過時勞役過度而損耗元
　氣隂火得以乘其土位故翕翕然而發熱宜用補中
　益氣湯以升其陽若因勞力辛苦入房不節虧損精
　血虚火妄動而發熱者宜用六味地黄丸以補其隂
　不可認作有餘之火而用黄栢知母之類也
東垣論飲食勞倦為内傷不足之症治用補中益氣湯
遡洄集中又論不足之中又當分别飲食傷為有餘勞
倦傷為不足予謂傷飲食而留積不化以致宿食鬰熱
熱發於外此為有餘之症法當消導東垣自有枳术丸
等治法具於飲食門矣其補中益氣方論却謂人因傷
饑失飽致損脾胃非有積滯者也故只宜用補藥盖脾
胃全賴飲食之養今因饑飽不時失其所養則脾胃虚
矣又脾主四肢若勞力辛苦傷其四肢則根本竭矣或
専因飲食不調或専因勞力過度或飲食不調之後加
之勞力或勞力過度之後繼以不調故皆謂之内傷元
氣不足之症而宜用補藥也但須於此四者之間審察
明白為略加減則無不效矣
　愚按飲食勞倦頗同而理異也王安道先生曰勞倦傷
　飲食傷二者雖俱為内傷不可混而為一夫飲食受傷
　而留滯不化則有餘矣有餘者瀉之傷饑失飽致損脾
　胃非有積滯則不足矣不足者補之如東垣枳术丸之
　類雖曰消導固有補益於間然亦施於不甚傷者耳元
　非以為通行之藥也盖停滯之物非枳术丸之力所能
　去者若泥於消導而弗知變則不善用前人之意矣
内傷發熱是陽氣自傷不能升達降下隂分而為内熱
乃陽虚也故其脈大而無力屬肺脾隂虛發熱是隂血
自傷不能制火陽氣升騰而為内熱乃陽旺也故其脈
數而無力屬心腎經曰脈大而無力為陽虚脈數而無
力為隂虚無力為虚有力為實
　愚按陽虚發熱者宜用補中益氣湯以升補陽氣隂
　虚發熱者宜用六味地黄丸以培補隂血總論二症
　雖有隂陽氣血之分實則皆因脾胃陽氣不足所致
　其發熱屬形病俱虚余故禁服黄栢知母恐復傷陽
　氣耳　閣老李序菴有門生饋坎離丸喜而服之余
　曰前丸乃黄栢知母恐非所宜服者内經有云壯火
　食氣少火生氣今公之肝腎二脈數而無力宜滋其
　化源不宜瀉火傷氣也不信服将兩月脾氣漸弱發
　熱愈甚小便澁滯兩抝腫痛公以為瘡毒余曰此肝
　腎二經虧損虚火所致耳當滋補二經為善遂朝用
　補中益氣湯夕用六味地黄丸諸症悉愈予見脾胃
　素弱肝腎隂虚而發熱者悉服十味固本丸與黄栢知母
　之類反泄真陽令人無子可不慎哉
傷寒發熱是寒邪入衛與陽氣交争而為外熱陽氣主
外為寒所傷而失其職故為熱其脈𦂳而有力是外之
寒邪傷衛也治主外
　愚按前症反覆變遷若治失其宜命在反掌盖寒邪
　自表入裡治法雖有三陽之異然不可拘泥日數亦
　有其邪終止一經而不傳他經者嘗治陳湖一男子
　患傷寒仰臥一月且耳聾余意其病尚在少陽故脇
　痛不能轉側及耳聾也與小柴胡湯加山梔一劑即
　能轉側尾閭處内潰皆蛆耳亦有聞盖少陽屬風木
　而風木能生蟲也其在少陽明矣
傷暑發熱是火邪傷心元氣耗散而邪熱入客於中故
發為熱汗大泄無氣以動其脈虚遲而無力是外之熱
邪傷榮也治主内
　愚按夏月陽氣浮於外隂氣伏於内法當調補陽氣
　為主而佐以解暑此推内經捨時從症之良法也故
　前症當究其所因而治之不可泛用香薷飲之類走
　散陽氣導損真隂而益其病也又有夏間用薄荷煎
　湯以代茶殊不知散人之真氣即久用川芎湯今人
　暴死之類也(詳見/後)
病有感有傷有中感者在皮毛為輕傷者兼肌肉稍重
中者屬臓腑最重寒有感寒傷寒中寒風有感風傷風
中風暑有感暑傷暑中暑當分輕重表裏治各不同又
如中濕中氣中毒皆云中中者中也謂邪直入於中也
故為重病
凡治心腹疼痛但是新病須問曽何飲食因何傷感有
無積滯便與和中消導之藥若日數已多曽多服過辛
温燥熱之藥嘔吐不納胸膈飽悶口舌乾燥大小便濇
雖則内有鬰熱或原有舊病因感而發綿延日久見証
如前者俱用開鬰行氣降火潤燥之藥如川芎香附炒
山梔黄連薑汁之類甚者再加芒硝治心腹久痛須於
温散藥内加苦寒鹹寒之藥温治標寒治其本也
　愚按腹痛若脾胃虚弱飲食不化或間腹中作痛用
　六君子湯若飲食過多停滯未化或兼腹痛用人參
　養胃湯若飲食既化脾胃(闕/)傷或兼腹中作痛用六
　君子加當歸若胃中(闕/)熱心腹中脘作痛嘔吐用二
　陳湯加黄連山梔若脾胃虚弱少食心腹作痛用六
　君子湯脾胃虚寒亦用前湯加炮薑大凡腹滿痛按
　之不痛為虚痛者為實餘當臨症制宜○副郎李孟
　卿嘗患腹痛每治以補中益氣加山梔即愈一日因
　怒腹痛脈弦𦂳以前湯吞左金丸三十粒而愈○一
　婦人心腹痛諸藥不應余用炒黒山梔桔梗治之而
　愈○儒者沈尼文内停飲食外感風寒頭痛發熱惡
　心腹痛用人參養胃湯加芎芷麯蘖香附桔梗一劑
　諸症悉退次日腹痛甚可畏喜手按痛即止此脾氣
　虚弱客寒乘之而作是内虚寒而外假熱也用香附
　六君子加木香炮薑服之痛減六七又以前藥去二
　香一鍾而愈○府庠徐道夫母胃脘當心痛劇右寸
　闗俱無左雖有微而似絶手足厥冷病勢危篤察其
　色眼胞上下青黯此脾虚肝木所勝用參术茯苓陳
　皮甘草補其中氣用木香和胃氣以行肝氣用吴茱
　茰散脾胃之寒止心腹之痛急與一劑俟滚先服煎
　熱再進諸病悉愈
昔人有云我但臥病即於胸前不時手寫死字則百般
思慮俱息此心便得安静勝於服藥此真無上妙方也
盖病而不慎則死必至逹此理者必能清心克己凡百
謹慎而病可獲痊否則雖有良藥無救也世人遇病而
猶恣情任性以自戕賊者是固不知畏死者矣又有一
等明知畏死而怕人知覺諱而不言或病已重而猶強
作輕淺態度以欺人者斯又知畏死而反以取死尤可
笑哉
　愚按心之官則思而脾則主於思病者有思則心火
　妄動而五火翕然隨之脾氣益傷諸藏仍病故書死
　字以自譬則百慮息而天君泰然雖有疾病勿藥自
　愈矣故古人謂諱疾忌醫驕恣不論於理之類為不
　治之疾有由然矣
　　　發熱論
世間發熱症類傷寒者數種治各不同外感内傷乃大
闗鍵張仲景論傷寒傷風此外感也因風寒之邪感於
外自表入裏故宜發表以解散之此麻黄桂枝之義也
以其感於冬春之時寒冷之月即時發病故謂之傷寒
而藥用辛熱以勝寒若時非寒冷則藥當有變矣如春
温之月則當變以辛涼之藥如夏暑之月則當變以甘
苦寒之藥故云冬傷寒不即病至春變温至夏變熱而
其治法必因時而冇異也又有一種冬温之病謂之非
其時而有其氣盖冬寒時也而反病温焉此天時不正
陽氣反泄用藥不可温熱又有一種時行寒疫却在温
暖之時時行温暖而寒反為病此亦天時不正隂氣反
逆用藥不可寒涼又冇一種天行温疫熱病多發於春
夏之間沿門闔境相同者此天地之癘氣當隨時令㕘
氣運而施治宜用劉河間辛涼甘苦寒之藥以清熱解
毒已上諸症皆外感天地之邪者若夫飲食勞倦為内
傷元氣此則真陽下陷内生虚熱故東垣發補中益氣
之論用人參黄茋等甘温之藥大補其氣而提其下陷
此用氣藥以補氣之不足者也又若勞心好色内傷真
隂隂血既傷則陽氣偏勝而變為火矣是謂隂虚火旺
勞瘵之症故丹溪發陽有餘隂不足之論用四物加黄
栢知母補其隂而火自降此用血藥以補血之不足者
也益氣補隂皆内傷症也一則因陽氣之下陷而補其
氣以升提之一則因陽火之上升而滋其隂以降下之
一升一降迥然不同矣又有夏月傷暑之病雖屬外感
却類内傷與傷寒大異盖寒傷形寒邪客表有餘之症
故宜汗之暑傷元氣為熱所傷而耗散不足之症故宜
補之東垣所謂清暑益氣者是也又有因時暑熱而過
食冷物以傷其内或過取涼風以傷其外此則非暑傷
人乃因暑而自致之之病治宜辛熱解表或辛温理中
之藥却與傷寒治法相類者也凡此數症外形相似而
實有不同治法多端而不可或謬故必審其果為傷寒
傷風及寒疫也則用仲景法果為温病及温疫也則用
河間法果為氣虚也則用東垣法果為隂虚也則用丹
溪法如是則庶無差誤以害人矣今人但見發熱之證
一皆認作傷寒外感率用汗藥以發其表汗後不解又
用表藥以涼其肌設是虚證豈不死哉間有頗知發熱
屬虚而用補藥則又不知氣血之分或氣病而補血或
血病而補氣誤人多矣故外感之與内傷寒病之與熱
病氣虚之與血虚如氷炭相反治之若差則輕病必重
重病必死矣可不畏哉凡酒色過度損傷脾腎真隂咳
𠻳吐痰衂血吐血咳血咯血等症誤服參茋等甘温之
藥則病日増服之過多則不可治盖甘温助氣氣屬陽
陽旺則隂愈消前項病症乃隂血虚而陽火旺宜服苦
甘寒之藥以生血降火世人不識往往服參茋以為補
子見服此而死者多矣
　愚按前論治驗見於各類
　　　補隂丸論
人之一身隂常不足陽常有餘况節慾者少過慾者多
精血既虧相火必旺火旺則隂愈消而勞瘵咳𠻳咯血
吐血等症作矣故宜常補其隂使隂與陽齊則水能制
火而水升火降斯無病矣故丹溪先生發明補隂之説
謂専補左尺腎水也古方滋補藥皆兼補右尺相火不
知左尺原虚右尺原旺若左右平補依舊火勝於水只
補其左制其右庶得水火相平也右尺相火固不可衰
若果相火衰者方宜補火但世之人火旺致病者十居
八九火衰成病者百無二三且少年腎水正旺似不必
補然慾心正熾妄用太過至於中年慾心雖減然少年
斵喪既多焉得復實及至老年天真漸絶只有孤陽故
補隂之藥自少至老不可缺也丹溪先生發明先聖之
㫖以正千載之訛其功盛哉今立補隂丸方備加減法
於後
　　黄蘖(去皮酒拌/炒褐毛)知母(去皮毛酒/拌炒忌鐵)龜板(酥炙透/各三両)鎖陽
　　(酥炙/乾)枸杞子(各二/両)五味子(一/両)地黄(酒拌蒸忌/鐵五兩)天門
　　冬(去心/二兩)白芍藥(酒炒/二兩)乾薑(炒紫色三錢寒/月加至五錢)
　右為末入煉蜜及猪脊髓三條和藥末杵匀丸桐子
　大每服八九十丸空心淡鹽湯送下寒月可用温酒
　下
　愚按前症設若腎經隂精不足陽無所化虚火妄動
　以致前症者宜用六味地黄丸補之使隂旺則陽化
　若腎經陽氣燥熱隂無以生虚火内動而致前症者
　宜用八味地黄丸補之使陽旺則隂生若脾虚不能
　生腎隂陽俱虚而致前症者宜用補中益氣湯六味
　地黄丸培補元氣以滋腎水若隂陽絡傷血隨氣泛
　行而患諸血症者宜用四君子加當歸純補脾氣以
　攝血歸經太僕先生云大寒而盛熱之不熱是無火
　也大熱而盛寒之不寒是無水也又云倐忽往來時
　發時止是無水也晝見夜伏夜見晝止不時而動是
　無火也當求其屬而主之無火者宜益火之源以消
　隂翳無水者宜壮水之主以鎮陽光不可泥用沈寒
　之劑
若夢遺精滑病者加牡蠣(童便/煅)白术(各一/兩)山茱茰(肉/)椿
根白皮(炒各/七錢)若有赤白濁病者加白术白茯苓(各一/兩半)山
梔仁黄連(炒各/五錢)
　愚按前症屬足三隂虧損所致盖腎主閉藏肝主疏
　泄若肝腎虚熱者用四物加柴胡山梔山茱茰山藥
　脾胃氣虚者用補中益氣加山茱茰山藥思慮傷脾
　者兼用歸脾湯加山茱山藥肝腎虧損者六味丸真
　陽虚敗八味丸心腎不交用萆薢分清飲心氣虚熱
　者清心蓮子飲○朱工部素隂虚勞則遺精齒痛用
　補中益氣湯加半夏茯苓芍藥山茱山藥治之少愈
　更以十全大補加五味麥門悉愈○一儒者患此兼
　脚跟作痛口乾作渇大便乾燥午後熱甚用補中益
　氣加芍藥𤣥參并加減八味丸而愈
若脚軟弱無力者加牛膝(酒洗/二兩)虎脛骨(酥炙透/一兩)防己(酒/洗)
木瓜(各五/錢)
　愚按前症多因足三隂虚虧損若脾腎不足而無力
　者用還少丹肝腎虚熱而足無力者用六味丸如不
　應急用八味丸○大尹徐克明因飲食失宜日晡發
　熱口乾體倦小便赤濇兩腿酸疼彼知醫自用四物
　黄栢知母之劑反頭眩目赤耳鳴唇燥寒熱痰湧大
　便熱痛小便赤澁又用四物芩連枳實之類胸膈痞
　滿飲食少思汗出如水再用二陳芩連黄栢知母麥
　門五味言語譫妄兩手舉拂余謂汗多亡陽神無所
　依用參茋各五錢歸术各三錢逺志茯神酸棗仁炙
　草各一錢服之熟睡良乆四劑稍安又用八珍湯調
　補而愈　一儒者因畢婚脚腿軟痛面黒食減惡寒
　足腫小腹脹痛上氣痰喘余以為少隂虧損陽氣虚
　寒之症用八味丸料煎服諸症頓除又服丸劑半載
　元氣漸充形體如故　一婦人發熱口乾月經不調
　半載後兩腿無力服祛風散濕之劑腿益腫痛體更
　倦怠經事不通余作肝脾腎虚寒用六味八味二丸
　兼服兩月諸症漸愈
若有疝氣病者加蒼术(鹽水炒/一兩半)黄連(薑汁/炒)山梔(炒各/六錢)川
芎(一/兩)吳茱茰(炒/)青皮(去穰各/五錢)
　愚按疝症専主肝經者多如運氣或在泉寒勝木氣
　攣縮禁於此經或司天燥勝木氣抑鬰於此經或忿
　怒悲哀憂抑頓挫結於經或藥淋外固閉尾縮精壅
　於此經其病差别如此且夫遺溺閉隆隂痿脬痺精
　滑白淫皆男子之疝也不可妄歸之腎冷血涸不月
　月罷腰膝上熱足躄嗌乾癃閉少腹有塊或定或移
　前隂突出後隂痔核皆女子之疝也但女子不謂之
　疝而為之瘕若年少而得之不計男子婦人皆無子
　故隠蔽委曲之事了不干脬腎小腸之事乃足厥隂
　之症也竊謂前症若因肝經濕熱當用炒山梔茯苓
　黄栢澤瀉川芎當歸吳茱茰黄連山查若肝腎二經
　濕熱當用六味地黄丸料加柴胡山梔若肝脾二經
　隂虚熱宜補中益氣加炒山梔炒黒黄連吳茱茰盖
　疝名有七形症所因不同治法亦異當詳玉機微義
若脾氣虚弱畏寒易泄者加白术(三/兩)陳皮(一/兩)乾薑(炒加/至七)
(錢/)
　愚按前症亦有脾胃虚弱有脾胃虚寒有命門火衰
　者脾胃虚弱畏寒易泄者用六君子加補骨脂肉豆
　蔲治之脾胃虚寒畏寒易泄者用六君子肉果木香
　調之命門火衰不能生脾土者用八味丸補之○沈
　大尹每五更即泄余以為腎泄用五味子散數服而
　愈後不慎起居不節飲食其泄復作日夜無度畏寒
　飲食且難消化肌體日痩余曰乃變火衰之症也遂
　與八味丸瀉止食進
若眼目昏暗加當歸(酒/洗)川芎菊花(各一/兩)柴胡黄連(酒/炒)烏
犀角(各五/錢)蔓荆子防風(各三/錢)
　愚按目者五臓之華上榮於目得氣血之精者若昏
　暗或有黒花皆腎經不足也用滋隂腎氣丸若視物
　散大或見非常之状者皆隂血虚弱也用滋隂地黄
　丸若兩目昏暗四肢倦怠者乃脾虚五臓之精不能
　上騰用東垣益氣聰明湯若兩目𦂳小羞明畏日或
　視物無力肢體倦怠或頭面麻木者乃脾肺之氣虚
　不能上行也用東垣神效黄茋湯若病後或日晡或
　燈下不能觀物者乃陽虚下陷隂盛故也用決明夜
　光丸或鎮隂升陽湯
若兼氣虚之人加人參黄茋(蜜炙各/二兩)若左尺既虚右尺
亦微命門火衰陽事不舉加黒附子(小便浸/炮去皮)肉桂(去皮/各七)
(錢/)沉香(五/錢)
　愚按前症果尺脉虚宜用六味地黄丸以滋水之源
　若右尺脉虚宜用八味地黄丸以益火之主
　　　勞瘵
男子二十前後色慾過度損傷精血必生隂虚火動之
病睡中盜汗午後發熱哈哈咳𠻳倦怠無力飲食少進
甚則痰涎帶血咯吐出血或咳血吐血衂血身熱脉沉
數肌肉消瘦此名勞瘵最重難治輕者必用藥數十服
重者期以嵗年然必須病人愛命堅心定志絶房室息
妄想戒惱怒節飲食以自培其根否則雖服良藥亦無
用也此病治之於早則易若到肌肉銷鑠沉困著床沉
伏細數則難為矣又此病大忌服人參若曾服過多者
亦難治今製一方于後治色慾證先見潮熱盜汗咳𠻳
倦怠趂早服之
　　　生地黄(酒/洗)甘草(炙/)乾薑(炮各/五分)川芎　熟地(各一/錢)
　　　陳皮(七/分)當歸　白术(各一錢/三分)黄蘖(蜜水浸/炙七分)白芍
　　　藥(炒一錢/三分)知母(蜜水浸/拌炒)天門冬(去心皮/各一錢)
　　生薑三片水煎空心温服
　愚按前方治火盛隂虚之法也大抵此症屬足三隂
　虧損虚熱無火之症故晝發夜止夜發晝止不時而
　作當用六味地黄丸為主以補中益氣湯調補脾胃
　若脾胃先損者當以補中益氣為主以六味地黄丸
　温存肝腎多有得生者若誤用黄栢知母之類則復
　傷脾胃飲食日少諸藏愈虚元氣下陷腹痞作瀉則
　不可救矣夫衂血吐血之類因虚火妄動血隨火而
　泛行或陽氣虚不能攝血歸經而妄行其脉弦洪乃
　無根之火浮於外也大抵此症多因四五六月為火
　土大旺金水衰涸之際不行獨宿淡味保養二藏及
　十一二月火氣潛藏不逺幃幙戕賊真元故至春末
　夏初患頭疼脚軟食少體熱注夏之病或少有老態
　不耐寒暑不勝勞役四時迭病皆因氣血方長而勞
　心虧損或精血未滿而早斵喪故其見症難以名状
　若左尺脉虚弱或細數是左腎之真隂不足也用六
　味丸右尺脉遲軟或沈細而數欲絶是命門之相火
　不足也用八味丸至於兩尺微弱是隂陽俱虚也十
　補丸此皆滋其化源也仍㕘前發熱及後咳𠻳諸症
　治法用之○州同韓用之色慾過度煩熱作渇飲水
　不絶小便淋􁏏大便秘結唾痰如湧面目俱赤滿舌
　生刺兩唇燥裂遍身發熱或身如芒刺而無定處兩
　足心如烙左三部脈洪而無倫此腎隂虚陽無所附
　而發於外盖大熱而甚寒之不寒是無水也當峻補
　其隂遂以加減八味丸料一觔肉桂用一兩以水頓
　煎六碗氷冷與飲半餉熟睡至晚又温飲一碗諸症
　悉退翌日畏寒足冷至膝諸症仍至是無火也當補
　其陽急以八味丸四劑諸症頓退○舉人陳履賢色
　慾過度孟冬發熱無時飲水不絶痰涎上湧遺精不
　止小便淋􁏏或用四物二陳之類胸膈不利飲食少
　思大便不實余朝用四君子湯加熟地當歸夕用加
　減八味丸更以附子唾津調搽湧泉穴漸愈(詳見内/科摘要)
　○府庠王以道元氣素弱丙午丁未二年以科場嵗
　考積勞致疾至十二月間其病盛作大熱淚出隨凝
　目赤面黯揚手露胸氣息沉沉幾絶脈洪大鼓指按
　之如無舌乾捫之如刺此内真寒而外假熱也遂先
　服十全大補湯余曰既服此湯其脈當收斂為善少
　頃熟睡覺而惡寒増衣脈頓微細如絲此真寒之真
　象也余以人參一兩加熟附三錢水煎頓服而安夜
　間脈復脱余以參二兩熟附五錢仍愈後以大劑參
　术歸身炙甘草等藥調理而安
　　右藥此敬臣所親試者雖昏聵中固知必此藥然
　　後可治必立齋然後能識此病能用此藥因尊信
　　服之卒致痊愈向使悞投寒涼之劑能不殆哉今
　　留餘生皆立翁所賜也感激之餘因附數語言藥
　　案之末以告世之患者
　一男子吐血遇勞即作余以為勞傷肺氣血不歸源
　與補中益氣加麥門五味山藥熟地茯神逺志服之
　而愈○一男子咳𠻳吐血熱渇痰盛盜汗遺精余以
　為腎水虧損用地黄丸料加麥門五味以壯水而愈
　後因勞怒忽紫血成塊上湧先用花蕋石以化之又
　用獨參湯以補之仍用前藥調理遂愈後每勞則咳
　𠻳有痰吐血脾肺腎三脈皆洪數用補中益氣加貝
　母茯苓山茱山藥麥門五味與前藥間服而愈○一
　星士談命良久不時吐血一二口余謂此勞傷肺氣
　與補中益氣湯加麥門五味山藥熟地茯神逺志服
　之而愈○一童子年十四嵗發熱吐血余以補中益
　氣宜以滋化源不信乃服寒涼降火前症愈甚或謂
　曰童子未室何腎虚之有參茋補氣奚為用之余述
　丹溪先生云腎主閉藏肝主疏泄二藏俱有相火而
　其系上屬於心心為君火為物所感則相火翕然而
　起雖不交㑹而其精亦已暗耗矣又禇氏精血篇云
　男子精未滿而御女以通其精則五臓有不滿之處
　異日有難状之疾正此謂也遂用補中益氣湯及地
　黄丸而痊○一婦人素勤苦冬初咳𠻳吐痰發熱久
　而吐血盜汗經水兩月或三月一至遍身作痛或用
　清熱化痰等藥口噤筋攣余用加減八味丸及補中
　益氣加麥門五味山藥治之年餘而痊○一婦人年
　將七十素有肝脾之症每作則飲食不進或胸膈不
　利或中脘作痛或大便作瀉或小便不利余用逍遥
　散加山梔茯神逺志木香而愈後因憂思吐紫血成
　塊每作先倦怠後煩熱以前藥加炒黒黄連三分吳
　茱茰二分頓愈復因怒吐多色赤躁渇垂死乃用人
　參一兩白术白茯苓當歸各三錢陳皮炮黒乾薑各
　二錢炙甘草木香各一錢一劑頓止
若咳𠻳盛加桑白皮馬兠鈴瓜蔞仁各七錢五味子十
粒
若痰盛加薑製半夏貝母瓜蔞仁(各一/錢)
　愚按前二症腎氣虚弱火盛水涸津液湧而為痰者
　用六味丸腎經陽氣虚憊者用八味丸脾肺氣虚不
　能攝涎歸源而痰盛咳𠻳者用六君子湯加桔梗虚
　寒者更加炮薑
若潮熱盛加桑白皮沙參地骨皮(各七/分)
　愚按前症若寅夘辰時潮熱者肝經燥熱也用六味
　丸補腎水以生肝血若午未時潮熱者心經虚熱也
　用六味丸壮水之主以制陽光申酉戍時潮熱者肺
　經虚熱也用補中益氣湯培脾土以生肺金亥子丑
　時潮熱者腎涸虚熱也用六味丸兼手足逆冷者腎
　經虚敗也用六味丸大凡潮熱發熱晡熱者五臓齊
　損也須用六味丸氣血虧損者須用十全大補湯
若夢遺精滑加巁龍骨山茱茰(各七/分)
　愚按前症若腎氣不足用益志湯金鎖正元丹肝腎
　虚熱者用六味丸加味逍遥散脾虚熱者用六味丸
　補中益氣湯凡此悉屬不足之症宜用十全大補湯
　或用萆薢分清飲送八味丸
若盜汗多加牡蠣酸棗仁(各七/分)浮小麥(一/撮)
　愚按前症若陽氣虚弱汗出不止肢體倦怠用茋附
　湯上氣喘急盜汗氣短頭暈者用參附湯腎氣虚弱
　盜汗發熱者用六味丸若腎氣虚乏盜汗惡寒者用
　八味丸氣血俱虚而盜汗者用十全大補湯陽盛隂
　虚者當歸六黄湯心腎虚弱者斑龍丸
若赤白濁加白茯苓(一/錢)黄連(三分/炒)
　愚按前症若脾肺虚熱者用補中益氣湯送六味丸
　肺腎虚熱者用黄芩清肺飲送六味丸肝腎虚熱者
　加味逍遥散送六味丸勞傷心腎者清心蓮子飲鬰
　結傷脾者歸脾湯若鬰怒傷肝脾者加味逍遥散若
　心腎虚弱者小温金散若思慮傷心腎者茯兎丸夢
　遺精滑赤白二濁治法當互㕘用之○一男子年踰
　二十早於斵喪夢遺精滑睡中盜汗唾痰見血足熱
　痿軟服黄栢知母之類余曰此陽虚而隂弱也當滋
　其化源不信恪服之前症益甚其頭漸大顖門漸開
　視物皆大吐痰呌喊余以如法調補諸症漸退頭顖
　漸斂而安
若兼衂血咳血出於肺也加桑白皮(一/錢)黄芩山梔(各五/分炒)
若兼𠻳血痰血出於脾也加桑白皮貝母黄連瓜蔞仁
(各七/分)
若兼嘔吐血出於胃也加山梔黄連乾薑蒲黄(炒各/一錢)韮
汁(半/盞)薑汁(少/許)
若兼咯吐血出於腎也加桔梗𤣥參側栢葉(炒各/一錢)
　愚按前方惟上古之人形病俱實者宜用之今之患
　者多屬形病俱虚治者當求其屬而主之若前症鬰
　熱傷肺而衂血者用黄茋益氣湯肺氣虚熱不能攝
　血而衂者用四君子加芎歸五味子鬰結傷脾而𠻳
　吐血者用歸脾湯胃經有熱而𠻳吐血者用犀角地
　黄湯胃氣弱而𠻳吐血者用四君子加芎歸升麻腎
　經虚熱隂火内動而咯吐血用六味丸補中益氣湯
　怒動肝火而見血者用加味逍遥散腎涸肝火動而
　見血者用六味丸雖曰血得熱而錯經妄行亦有衛
　氣虚不能統攝榮血而為妄行者不可不察已上諸
　症皆屬足三隂虧損虚火内動所作非外因所致者
　宜六味丸補中益氣湯滋其化源是治本也其因甚
　多不能枚舉治者當臨症而制宜庶無悮矣
若先見血證或吐衂盛大者宜先治血治法輕少者涼
血止血盛大者先消瘀血次止血涼血盖血來多必有
瘀於胸膈不先消化之則止之涼之不應也葛可久十
藥神書方可次第檢用方内惟獨參湯止可用於大吐
血後昏倦脈微細氣虚者氣雖虚而復有火可加天門
冬(五/錢)若如前所云隂虚火動潮熱盜汗咳𠻳脈數不可
用
　愚按劉宗厚先生云榮者水穀之精也和調於五臓
　灑陳於六腑乃能入於脈也源源而來生化於脾總
　統於心藏受於肝宣布於肺施泄於腎灌溉一身是
　以出入升降濡潤宣通者由此使然也故經云氣主
　嘘之血主濡之又云肺朝百脈之氣肝統諸經之血
　氣血為人身之槖籥也觀此多因飲食起居六淫七
　情失宜虧損元氣以致諸經失職不能司攝法當調
　補脾肝之氣使血各歸其源諸病自愈矣若潮熱咳
　𠻳而脈數者元氣虚弱假熱之脈也尤當用甘温調
　補脾胃為善
若病屬火大便多燥然須節調飲食勿令泄瀉若胃氣
復壊泄瀉稀溏則前項涼寒之藥難用矣急宜調理脾
胃用白术茯苓陳皮半夏神麯麥芽甘草等藥俟胃氣
復然後用前本病藥收功保後可合補隂丸常服之及
用葛可久方
　愚按内經云腎開竅於二隂大小便也若腎經津涸
　者用六味丸脾肺氣虚者補中益氣湯脾經鬰結者
　加味歸脾湯氣血虚者八珍湯若發熱作渇飲冷用
　竹葉黄茋湯若膏粱厚味積熱者加味清胃散○一
　儒者大便素結服搜風順氣丸後胸膈不利飲食善
　消面戴陽色左闗尺脈洪大而虚余曰此屬足三隂
　虚症也彼不信乃服潤腸丸大便不實肢體倦怠余
　以補中益氣六味地黄月餘而驗年許而安○一儒
　者懐抱鬰結發熱作渇胸膈不利飲食少思服清熱
　化痰行氣等劑前症益甚肢體倦怠心脾二脈濇滯
　余用加味歸脾湯飲食漸進但大便尚濇兩顴赤色
　用八珍湯加蓯蓉麥門五味至三十餘劑大便自潤
　○一男子所患同前不信余言服大黄等藥泄瀉便
　血遍身黒黯復求治余視之曰此隂陽二絡俱傷也
　經曰陽絡傷則血外溢隂絡傷則血内溢内外俱傷
　其死奚待辭不治後果然○一儒者口乾發熱小便
　頻濁大便秘結盜汗夢遺遂致廢寢用當歸六黄湯
　二劑盜汗頓止用六味地黄丸二便調和用十全大
　補湯及前丸兼服月餘諸症悉愈
　　　枳术丸論
人之一身脾胃為主胃陽主氣脾隂主血胃司受納脾
司運化一納一運化生精氣津液上升糟粕下降斯無
病矣人惟飲食不節起居不時損傷脾胃胃損則不能
納脾損則不能化脾胃俱損納化皆難元氣斯弱百邪
易侵而飽悶痞積闗格吐逆腹痛泄痢等症作矣况人
於飲食豈能一一節調一或有傷脾胃便損飲食減常
元氣漸憊矣故潔古製枳术之丸東垣發脾胃之論使
人常以調理脾胃為主後人稱為醫中王道厥有㫖哉
近世論治脾胃者不分隂陽氣血而率皆理胃所用之
藥又皆辛温燥熱助火消隂之劑遂致胃火益旺脾隂
愈傷清純中和之氣變為燥熱胃脘乾枯大腸燥結脾
臓漸絶而死期廹矣殊不知脾胃屬土屬濕位居長夏
故濕熱之病十居八九况土旺四季寒熱温涼各隨其
時豈可偏用辛熱之劑哉今舉枳术丸方立加減法於
後
　　白术(二/兩)枳實(一兩/麩炒)
　右為細末荷葉包飯燒取出杵爛和藥杼匀丸菉豆
　大每服五六十丸清米湯下此法一補一消取飲食
　緩化不令有傷東垣加陳皮一兩名枳术橘丸治老
　㓜元氣衰弱飲食少進久服令人多食而不傷
　愚按經云脾為消化之器薫蒸腐熟五穀者也若飲
　食自倍腸胃乃傷則不能運化其精微故噯氣吞酸
　脹滿痞悶之症作矣故用此丸消之實非専主補養
　若脾胃虚弱者宜用四君子湯脾胃虚寒者宜用四
　君子加炮薑命門火衰者用八味丸○廷評張汝翰
　飲食難化服枳术丸體瘦發熱脈浮大余以為命門
　火衰而脾胃虚寒用八味丸不月而飲食進三月而
　形體充○工部陳禪亭患前症服消導之藥益甚余
　曰此火衰而不能生土故脾病也當益火則土自實
　而脾安矣不悟仍服前藥後遂殁
若元氣素弱飲食難化食多即腹内不和疼痛泄瀉此
虚寒也加人參白芍藥(酒/炒)神麯(炒/)大麥芽(炒杵去/皮一兩)
　愚按前方乃飲食所傷之治法也東垣先生云亦有
　六淫而致瀉者有七情而致瀉者又有飲食所傷而
　致瀉者有因胃氣下流而致瀉者有因風而成飱泄
　者有因痰積於上焦以致大腸不固而泄者有因脾
　胃氣虚而泄者治法外淫所傷當調六氣七情所傷
　當平五臓飲食所傷當消停滯胃氣下流當升舉之
　因風而成當解散之痰積於上焦當去其痰而不治
　其泄脾胃氣虚者當補益之○丹溪先生謂飲食畢
　而腸鳴腹痛瀉盡食物者脾虚食瀉用理中湯加炮
　薑攻刺腹痛洞下水穀名寒泄用理中湯送大戊己
　丸寒甚者附子桂香丸惡食者八物湯糞色青黄肛
　門痛煩燥作渇小便不利者名熱瀉用五苓散香連
　丸瀉而惡食而氣噫腐臭者名食瀉治中湯加砂仁
　或送感應丸
　僉憲髙如齋飲食難化腹痛泄瀉用六君子加砂仁
　木香治之而痊後復作完穀不化腹痛頭疼體重困
　倦余以為脾虚受濕用芍藥防風湯而愈○太僕楊
　舉元先為飲食停滯小腹重墜用六君子加升麻柴
　胡漸愈後飲食難化大便不實裏急後重數至圊而
　不得用升陽除濕防風湯而痊後心腹作痛飲食不
　甘用和中丸倍加益智仁而尋愈○光祿楊立之元
　氣素弱飲食難化泄瀉不已小便短少灑淅惡寒體
　重節痛余以為脾肺虚用升陽益胃湯而痊大凡泄
　瀉用分利調補等劑不應者此肝木鬰於脾土必用
　升陽益胃之劑庶能保生其五臓勝負所致者見第
　二卷泄瀉各條下
若素有痰火胸膈鬰塞嚥酸噎氣及素有吞酸吐酸之
症或有酒積泄瀉結痛此皆濕熱也加黄連(姜汁/炒)白芍
藥(酒/炒)陳皮(各一/兩)石膏生甘草(各五/錢)縮砂木香(各一/錢)川芎
(四/錢)
　愚按前症吐酸吞酸大略不同吐酸者濕中生熱吞
　酸者虚熱内鬰皆屬脾胃虚寒中傳末症故内經以
　為火者指其病形而言也東垣以為胃寒者指其病
　本而言也凡患此者先當辨其吞吐而治以固本元
　為主若復寒涼復傷胃氣則實實虚虚者矣復審其
　脾氣虚而飲食不能輸化濁氣不能下降者須用六
　君子湯補養脾胃為主少佐越鞠丸以清中故東垣
　先生云邪熱不殺穀若誤認為實熱而妄用寒涼必
　變敗症
若傷食飽悶痞塞不消加神麯麥芽山查(各一/錢)有食積
痞塊在腹者再加黄連厚朴(俱姜製/各五錢)積堅者再加蓬术
(醋/煑)昆布(各三/錢)
　愚按前症若脾胃素實止因倍食暴傷而患者宜用
　前藥否則慎用也東垣云脾胃之氣壮則多食而不
　傷過時而不饑前症若因脾氣虚弱不能腐化者宜
　培補之若脾胃虚寒者宜温養之若命門火衰者宜
　温補之大凡食積痞塊症為有形所謂邪氣勝則實
　真氣奪則虚惟當養正則邪積自除矣雖云堅者削
　之客者除之若胃氣未虚元氣尚實乃可用也或病
　久虚羸或元氣素弱者亦當固本為主而佐用前法
　不然反致痞滿不食而益其病矣然古人立法皆備
　其常也而為按圖索驥可乎學者推此而用其庶㡬
　乎
若傷冷食不消腹痛溏泄加半夏(薑製/一兩)縮砂乾薑神麯
(各/炒)大麥芽(各五/錢)
　愚按前症若傷性熱之物者用二陳加黄連山查傷
　濕麵之物者用二陳加神麯麥芽傷米食者用六君
　加穀蘖傷麪食者用六君加麥蘖傷肉食者用六君
　加山查傷魚腥者用六君倍加陳皮傷角黍炊飯者
　用六君倍加酒麯若物已消而瀉未愈者此脾胃受
　傷也宜用六君子湯若飲食減少或食而難化者屬
　脾胃虚寒也加炮薑木香肉果不應加五味吴茱骨
　脂脾腎虚寒者須服八味丸否則多患脾虚中滿之
　症其神麯麥芽雖助戊土以戊熟水穀麥芽一味余
　以治婦人喪子乳房脹痛欲成癰者用一二兩炒熟
　煎服即消其破血散氣可矣丹溪云麥芽消腎婦人
　良方云神麯善下胎皆尅伐之功多而補益之功少
　亦不宜輕用○唐儀部胸内作痛月餘腹亦痛左闗
　弦長右闗弦𦂳面色黄中見青此脾胃虚弱肝邪所
　乗以補中益氣湯加半夏木香二劑而愈又用六君
　子湯二劑而安○李儀部常患腹痛余以補中益氣
　湯加山梔即愈一日因怒肚腹作痛胸脇作脹嘔吐
　不食肝脈弦𦂳面色青黄此肝乗脾也仍用補中益
　氣吞左金丸一服即愈
若人性多氣惱夾氣傷食氣滯不通加川芎香附(炒各/七錢)
木香黄連(薑炒各/五錢)
　愚按前症若因中氣虚弱不能運行者宜用六君子
　加山梔木香如不應送保和丸○太守朱陽山因怒
　腹痛作瀉或兩脇作脹或胸乳作痛或寒熱往來或
　小便不利或飲食不入嘔吐痰涎神思不清此肝木
　乗脾土用小柴胡加山梔炮薑茯苓陳皮製黄連一
　劑即愈(製黄連即黄連吴茱茰等分用熟水拌/濕罨二三日同炒焦取黄連後倣此)　陽
　山之内素善怒胸膈不利吐痰甚多吞酸噯腐飲食
　少思手足𤼵熱所服非芩連枳實必檳蘇厚朴左闗弦
　洪右闗弦數余以為肝火血燥木乗土位也朝用六
　味地黄丸以滋養肝木夕用六君子加當歸芍藥以
　調補脾土不月而愈後因恚怒前疾復作或用二陳
　加石膏服之吐涎如湧外熱如灼脈洪大按之如無
　余曰脾主涎乃脾損發熱而涎泛溢也用六君子加
　薑桂一服即睡覺而諸症頓失又數劑而康若服理
　氣化痰等藥必變腹脹喘促腿浮膝腫淋􁏏等症急
　用濟生加減腎氣丸救之多有得生者詳見各方
若胸膈不利過服辛香燥熱之藥以致上焦受傷胃脘
乾燥嘔吐噎膈反胃加黄連(薑/炒)山梔仁(炒各/五錢)白芍藥當
歸(各一/兩)桔梗生甘草石膏(各三/錢)胸膈頑痰膠結及大便
燥秘再加芒硝(五/錢)
　愚按王安道先生曰内膈嘔逆食不得入是有火也
　若病而吐食入反出是無火也治法若脾胃氣虚而
　胸膈不利者用六君子湯壮脾土生元氣若辛熱之
　劑而嘔吐噎膈者用四君子加芎歸益脾土以抑隂
　火胃火内格而飲食不入者用六君子加芩連清熱
　養胃若病嘔吐食入而反出者用六君子加木香炮
　薑温中補脾若服耗氣之劑血無所生而大便燥結
　者用四君子加芎歸補脾生血若火逆衝上食不得
　入者用四君子加山梔黄連清熱養血若痰飲阻滯
　而食不得入者用六君子加木香山梔補脾化痰若
　脾胃虚寒飲食不入或入而不化者用六君子加木
　香炮薑温補脾胃更非慎房勞節厚味調飲食者不
　治年髙無血者亦不治○一男子食少胸滿手足逆
　冷飲食畏寒發熱吐痰時欲作嘔自用清氣化痰之
　劑胸腹愈脹呼吸不利吐痰嘔食小便淋漓又用五
　芩散之類小便不利諸症益甚余曰此脾土虚寒無
　火之症故食入不消而反出非氣膈所致遂用八味
　丸補中益氣加半夏茯苓薑桂旬日乃愈○秀才楊
　君爵年将五十胸痞少食吐痰體倦肌肉消瘦所服
　方藥皆耗氣破血化痰降火余曰此氣鬰所傷陽氣
　不能升越屬脾經血虚之症當用歸脾湯解鬰結生
　脾血用補中益氣壮脾氣生發諸經否則必為中滿
　氣膈之患不信仍服前藥後果患前症而歿
若素有痰火者加半夏(薑/炒)橘紅白茯苓(各一/兩)黄芩(炒/)黄
連(薑炒各/五錢)
　愚按前症亦有因脾氣不足者有因脾氣鬰滯者有
　因脾肺之氣虧損者有因腎氣虚不能攝水泛而似
　痰者有因脾氣虚不能攝涎上溢而似痰者有因熱
　而生痰者有因痰而生熱者有因風寒暑濕而得者
　有因驚而得者有因氣而得者有因酒而得者有因
　食積而得者有脾虚不能運化而生者有胸中痰鬰
　而似鬼附者各審其原而治之
若人能食好食但食後反飽難化此胃火旺脾隂虚也
加白芍藥(酒炒一/兩五錢)人參(七/錢)石膏(火煉/一兩)生甘草(五/錢)黄連(炒/)
香附(炒/)木香(各四/錢)
　愚按東垣先生云胃中元氣盛則能食而不傷過時
　而不饑脾胃俱旺則能食而肥脾胃俱虚不能食而
　瘦或少食而肥雖肥而四肢不舉又有善食而瘦者
　胃中火邪於氣分則能食而肉削今能食而難化者
　脾氣虚弱不能腐化水穀故前藥不應或加熱渇嘔
　吐或腹脹泄瀉等症者乃是脾胃復傷急用六君子
　加芍藥木香炮薑補之亦有屬脾氣鬰結者當解鬰
　健脾若用清涼降火以致中氣虚痞而不食或食而
　食反出又以為膈噎用行氣化痰者必不能療也
若年髙人脾虚血燥易饑易飽大便燥難用白芍藥當
歸(各一/兩)人參(七/錢)升麻甘草(炙各/四錢)山查大麥芽桃仁(麩皮/尖另)
(研各/五錢)此老人常服藥也
　愚按前症屬形氣病氣俱不足脾胃虚弱津血枯涸
　而大便難耳法當滋補化源又有脾約症成無已云
　胃强脾弱約束津液不得四布但輸膀胱小便數而
　大便難者是也宜用脾約丸隂血枯槁内火燔灼肺
　金受邪土受木尅脾肺失𫝊大便秘而小便數者宜
　用潤腸丸病氣有餘之治法也經云脾為至隂已土
　而主隂然老弱之人當補中益氣以主隂血○職方
　陳莪齋年踰六旬先因大便不通服内疏等劑後飲
　食少思胸腹作脹兩脇作痛形體倦怠兩尺浮大左
　闗短濇右闗弦濇時五月此乃命門火衰不能生脾
　土而肺金又尅肝木決其金旺之際不起後果然
　一老婦痰喘内熱大便不通兩月不寐此肝肺腎虧
　損朝用六味丸夕用逍遥散各三十餘劑計所進飲
　食百餘碗腹始痞悶乃以猪膽汁導而通之用十全
　大補湯調理而安若間斷前藥飲食不進諸症復作
　　　化痰丸論
痰者病名也人之一身氣血清順則津液流通何痰之
有惟夫氣血濁逆則津液不清薫蒸成聚而變為痰焉
痰之本水也原於腎痰之動濕也主於脾古人用二陳
湯為治痰通用者所以實脾燥濕治其標也然以之而
治濕痰寒痰痰飲痰涎則固是矣若夫痰因火上肺氣
不清咳𠻳時作及老痰鬰痰結成粘塊凝滯喉間吐咯
　愚按前症若形病表裏俱實而痰邪痞悶者宜用本
　方若脾肺氣虚痰涎不得運化而痞悶者宜用六君
　子少加桔梗枳殻若脾胃虚弱不能攝涎歸源而痞
　悶者宜用六君炮薑
若時氣發熱變為黄病所謂瘟黄也治宜内瀉濕熱
　　茵蔯　黄連(薑水/炒)山梔仁　白茯苓　厚朴(薑水/炒)
　　木通　白术　人參(各一/錢)木香(七/分)白芍藥(酒/炒)乾葛
　　(各一/錢半)
　右薑水煎食前服查繼服
　愚按前症若因濕熱壅滯所致者宜用此方若因病
　久元氣益虚而脾之正色見於外者宜用補中益氣
　加茵蔯茯苓若中氣虚寒四肢厥冷或浮腫黒黄者
　用人參理中湯加茯苓茵蔯觀東坡任黄州用聖散
　子正謂此意土人不知反用檳榔導損真氣疎泄腠
　理外邪易感病由是作若節飲食慎起居適寒暑固
　元氣以却外邪雖患是症亦為輕淺嘉靖甲申春南
　都大疫煎聖散子普濟老㓜並服子素不善調攝吐
　痰口乾飲食不美服化痰行氣之劑胸滿腹膨痰涎
　愈盛服導痰理脾之劑肚腹膨脹二便不利服分氣
　利水之劑腹大脇痛睡臥不得服破血消導之劑兩
　足皆腫兩闗脈浮大不及於寸口余以脾土虚而生
　痰朝用金匱加減腎氣丸夕用補中益氣湯煎送前
　丸月餘諸症漸退飲食漸進再用八味丸補中益氣
　湯月餘乃能轉側又兩月而能歩履却服十全大補
　湯還少丹又半載而康後稍失調理其腹仍脹隨
　服前藥即愈○一武職形體魁梧素不圍爐不喜熱
　食行則喘促自謂氣實老痰服碑記丸攻伐之診其
　脈洪數重按全無余謂命門火衰脾肺虚寒與八味
　丸一服痰喘稍止數服全止遂能親火喜熱飲食盖
　碑記丸出自西域凂方外人所製者經云西域水土
　剛强其民不衣而褐薦其民華色而脂肥故邪不能
　傷其形體其病生於内其治宜毒藥由此觀之恐不
　可概用也○太倉陸中舍以腎虚不能攝水肚腹脹
　大用此丸未數服而歿于京今之専門治蠱者即此
　方也又名黒丸子用之無不速亡○機房蔡一素不
　慎起居患症同前更加手足逆冷惡寒飲食余用補
　中益氣湯加附子一錢先回其陽至數劑諸症漸愈
　余因他往或用峻厲之劑下鮮血甚多亦致不起
若此等老痰飲酒之人多有之酒氣上升為火肺與胃
脘皆受火邪故鬰結而成此方用天麥冬黄芩泄肺火
也海粉芒硝鹹以軟堅也瓜蔞仁潤肺清痰香附米開
鬰降氣連翹開結降火青黛降鬰火故皆不用香燥之
劑
　愚按前症若飲食少思或胸膈不利者此中氣虚弱
　也宜用補中益氣湯為主中氣既健其痰自運化若
　腎氣虧損津液難降敗濁為痰者乃真臓之症宜用
　六味地黄丸為主腎氣既壮津液清化而何痰之有
　哉亦有因脾胃虧損中焦氣虚不能運化而痰者亦
　有因峻厲過度脾氣愈虚不能運化津液凝滯而為
　痰者凡此皆當健脾胃為主
　　　備用要方
若夏月傷暑發熱汗大泄無氣力脈虚細而遲此暑傷
元氣也服後方
　　人參　黄茋(蜜/炙)麥門冬(去/心)白芍藥(各一/錢)陳皮(一/錢)白
　　茯苓(一/錢)黄連(炒/)甘草(炙各/五分)黄栢(三/分)白术(一錢/五分)香薷
　　　知母(各七/分)
　右薑水煎食前温服
　愚按東垣先生曰暑熱之時無病之人或避暑熱納
　涼於深堂大厦得之者名曰中暑其病必頭痛惡寒
　身形拘急肢節疼痛煩熱無汗為房室隂寒之氣所
　遏名曰中暍以大順散熱藥主之若行人或農夫於日中
　得之者名曰勞役中熱其病必苦頭痛躁熱惡熱肌熱大
　渇汗泄懶動為天熱外傷肺氣以蒼术白虎湯涼劑
　主之若人元氣不足用前藥不應宜補中益氣湯主
　之大抵夏月陽氣浮於外隂氣伏於内若人飲食勞
　倦内傷中氣或酷暑勞役外傷陽氣者多患之法當
　調補元氣為主而佐以解暑若中暍者乃隂寒之症
　法當補陽氣為主少佐以解暑故先哲多用薑桂附
　子之類此推内經捨時從症之良法也今患暑症歿
　而手足指甲或肢體青黯此皆不究其因不温補其
　内而泛用香薷飲之類所誤也夫香薷飲乃散陽氣
　導真隂之劑也須審有是症而服亦何患哉若人元
　氣素虚或犯勞過度而飲之者適所以招暑患痞也
　(其暑熱傷元氣而類風/症者見第四卷首治驗)
若夏秋暑熱因過用冷物茶水傷其内又過取涼風傷
其外以致惡寒發熱胸膈飽悶或飲食不進或兼嘔吐
泄瀉此内外俱傷寒冷也
　　人參　乾薑(炒紫/色)厚朴(薑水/炒)白术(各一錢/五分)陳皮
　　羌活　枳實　白茯苓(各一/錢)甘草(炙五/分)
　右薑水煎食前温服
　愚按前症如未應宜用藿香正氣散若内外已解寒
　熱未退或飲食未進宜用六君子湯保命集云霍亂
　屬陽明症宜用和中平胃建中或四君子湯若脈浮
　自汗四君子加桂枝主之脈浮無汗四君子加麻黄
　吐利轉筋脇下痛脈弦者木尅土也用平胃散加木
　瓜或建中加柴胡木瓜吐利轉筋腹中痛體重脈沉
　而細者四君子加白芍藥良薑吐利而四肢拘急脈
　沉而遲屬少隂四君子加薑附厚朴吐利而四肢厥
　冷脈微緩屬厥隂建中加歸附吐利頭痛而身熱多
　欲飲水者五苓散寒多不欲飲水者理中丸主之元
　戎云太隂症霍亂者理中加橘紅吐下腹痛手足逆
　冷理中加熟附吐利後轉筋者理中加火煅石膏一
　兩○進士劉華甫夏月食生冷果品患前症余用附
　子理中湯一服頓安○上舍徐民則夏月入房及食
　氷果麵食而患腹痛余曰此隂寒之症也須用附子
　理中湯以回陽不信别用二陳枳實黄連香薷飲之
　類而死
若夏暑在途中常服以壮元氣清熱驅暑服之免中暑
霍亂泄瀉利疾等症
　　人參(一錢/二分)白术(一錢/五分)黄芩(炒三/分)五味子(十粒/杵碎)甘草
　　(炙五/分)麥門冬(去/心)白芍藥(炒/)白茯苓(各一/錢)知母　陳
　　皮　香薷(各七/分)
　右薑水煎食前温服
　愚按前症若人元氣虚弱宜用補中益氣去柴胡升
　麻加麥門五味或少加炒黒黄栢人參養氣湯亦可
　用○一儒者季夏患泄瀉腹中作痛飲食無味肢體
　倦怠余用補中益氣湯八味地黄丸月餘而痊後彼
　云每秋間必患利今則無恙何也余曰此閉藏之月
　不逺幃幙妄泄真陽而然前藥善能補真火火能生
　土脾氣生旺而免患也
若遇勞倦辛苦用力過多即服後方三二服免生内傷
發熱之病此方主於補氣
　　人參　麥門冬(去/心)陳皮(各一/錢)黄茋(二錢半/蜜炙)白术
　　甘草(炙/)五味(各五/分)
　右薑棗水煎食前温服勞倦甚加熟附子四五分
　愚按前論開世俗之矇瞶濟無窮之夭枉内附子若
　素畏寒飲食者尤宜用若素喜寒飲食者以肉桂或
　炮薑代之亦可但世所鮮用耳○一婦人因勞役發
　熱倦怠唾痰欲嘔或以為火症用清熱化痰等藥反
　大便不實無氣以動余以寒涼復傷中氣形病俱虚
　用前方加附子治之而痊後復勞經水數日不止衆
　以為附子之熱所致用四物芩連槐花之類涼而止
　之前症愈甚更加胸膈痞滿飲食日少余仍用前方
　去門冬更加茯苓半夏炮薑數劑漸愈又用當歸芍
　藥湯而經止但四肢逆冷飲食難化不時大熱此命
　門真火衰脾土虚寒之假熱也用八味丸半載而痊
　又服六味丸三載而生子
　
　薛氏醫案卷二十
欽定四庫全書
　薛氏醫案卷二十一
　　　　　　　　　　　　　明　薛已　訂
　　明醫雜著
　　　泄㵼
泄本屬濕然多因飲食不節致傷脾胃而作須看時令
分寒熱新久而施治治法補脾消食利小便亦有升提
下陷之氣用風藥以勝濕亦有久泄腸胃虚滑不禁者
宜收澁之
　主方
　　陳皮(一/錢)甘草(炙五/分)白术(二/錢)白茯苓　白芍藥(炒各/一錢)
　　(五分已上三味/乃泄㵼必用者)
若傷食㵼黄或食積加神麯麥芽山查(各一/錢)黄連(炒七/分)
若腹中穿狹再加厚朴枳實以消停滯
　愚按前症若飲食已消而泄㵼未止此脾胃之氣傷
　也宜用五味異功散若泄㵼而腹中重墜此脾胃之
　氣下陷也宜用補中益氣湯若服尅滯之劑而腹中
　穿狹此脾氣虚痞也宜用六君子湯若脇脹少食善
　怒㵼青此脾虚肝所乘也宜六君子加柴胡升麻木
　香若少食體倦善噫泄黄此脾虚色陷也宜用六君
　子加升麻柴胡大凡諸症若脾脈弦長者肝木乘脾
　土也當補脾平肝若脾脈沈弦者寒水侮脾土也
　當温中補腎夫黄連枳實雖消停滯開痞悶若人脾
　胃充實暴患實痞宜暫用之若人屢患屢服或脾胃
　虚痞者而用之則脾胃反傷而諸症蜂起矣故東垣
　先生云脾胃實者用黄連枳實瀉之虚者用白术陳
　皮補之須分病之虚實人之南北而治之後倣此
若小便赤澁短少加猪苓澤瀉(各一/錢)以分利之夏月加
茵陳(七/分)山梔仁(炒四/分)
　愚按前症若津液偏滲於大腸大便瀉而小便少者宜用
　此藥分利若隂陽已分而小便短少者此脾肺氣虚
　而不能生水也宜用補中益氣湯加麥門五味隂火
　上炎而小便赤少者此肺氣受傷而不能生水也用
　六味地黄丸加麥門五味腎經隂虚陽無所生而小
　便短少者用滋腎丸腎氣丸腎經陽虚隂無所化而
　小便短少者用益氣湯六味丸若誤用滲泄分利復
　傷陽氣隂無所生而小便不利或目睛凸出腹脹如
　鼔或腿膝腫硬或皮膚斷裂者先用滋腎丸益氣湯
　毎見元氣虚而復用澤瀉猪苓之類因損眞隂以致
　前症益甚者急投金匱加減腎氣丸多有復生者若
　反復牽牛大黄峻劑而通之是速其危也
若口渇引飲加乾薑(一錢/五分)人參麥門冬(各一/錢)升麻(四/分)烏
梅肉(五/箇)
　愚按前症若胃氣傷而内亡津液者用七味白术散
　胃氣弱而津液少者用補中益氣湯氣血俱虚而津
　液少者用十全大補湯腎虚津液短少者用六味地
　黄丸腎水不足而虚火上炎者用加減八味丸若腎
　水不足之人患泄㵼或服分利之濟過多而患口渇
　者若不用前藥以固其本源則肺腎復傷多變小便
　不利肚腹水腫等危症矣○憲副屠九峯先瀉而口
　渇尺脈數而無力略用解酒毒利小便之劑不應余
　曰此腎隂虧損虚火熾盛宜急壯水之主不然必發
　疽而不能收斂也不信别服降火化痰之劑果患疽
　而殁
若夏秋之間濕熱大行暴注水瀉加黄連蒼术澤瀉(各/一)
(錢/)黄疸小便赤加茵蔯(一/錢)山梔木通(各五/分)
　愚按東垣云若値秋燥行令濕熱少退體重節痛口
　舌乾燥飲食無味二便不調不欲飲食或食不化兼
　灑淅惡寒悽慘面惡此肺之脾胃虚而陽氣不伸也
　用升陽益胃湯治之前症若濕熱内作脾胃不能通
　調而致者宜用此藥分利之濕熱已去脾胃虚弱而
　致者宜用六君子當歸調補之濕熱已去脾氣下陷
　而致者宜用補中益氣湯升舉之其黄疸若小便不
　利四肢沈重渇不欲飲此濕勝於熱用大茵蔯湯大
　便自利茵蔯梔子黄連湯若往來寒熱身黄者宜用
　小柴胡加梔子若因勞傷形體飲食失節而身黄者
　用小半夏湯蓋黄疸為内傷不足之症宜調補脾胃
　元氣為主若妄用驅逐復傷元氣多致不起
若久㵼脾胃虚弱飲食難化加黄茋(炙/)人參(各二/錢)神麯
麥芽(各一錢/二分)木香(煨/)乾薑(炙各/五分)
　愚按前症或作嘔或飲食少思屬脾胃虚弱用四君
　子加半夏木香或兼作嘔或腹作痛屬脾胃虚寒用
　六君子加炮薑木香若麥芽善損腎神麯善化胎消
　腎不宜輕用大抵此症多由泛用消食利水之劑損
　其眞隂元氣不能自主持遂成久泄若非補中益氣
　湯四神丸滋其本源後必胸痞腹脹小便淋瀝多致
　不起
若久泄腸胃虚滑不禁加肉豆蔲訶子皮赤石脂(各一/錢)
木香(煨/)乾薑(炙各/五分)
　愚按東垣先生云中焦氣弱脾胃受寒冷大便滑瀉
　腹中雷鳴或因誤下末傳寒中復遇時寒四肢厥逆
　心胃絞痛冷汗不止此腎之脾胃虚也用沈香温胃
　丸治之竊謂前症若脾胃虚寒下陷者用補中益氣
　湯加木香肉豆蔲補骨脂若脾氣虚寒不禁者用六
　君子湯加炮薑肉桂若命門火衰而脾土虚寒者用
　八味丸若脾腎氣血俱虚者用十全大補湯送四神
　丸若大便滑利小便閉澁或肢體漸腫喘𠻳唾痰為
　脾腎氣血俱虚宜用十全大補湯送四神丸若大便
　滑利小便閉澁或肢體漸腫喘𠻳唾痰為脾腎虧損
　宜用金匱加減腎氣丸
若飲酒便泄此酒積熱瀉也加黄連(炒/)茵陳乾薑(各一/錢)
木香(五/分)
　愚按前症若酒濕未散脾氣未虚宜用此藥分利濕
　熱若濕熱已去中氣被傷宜用六君子調補中氣若
　誤服剋伐分利之劑胸膈漸滿小便短少或腿足與
　腹漸腫者急用加減金匱腎氣丸調補脾胃多有生
　者夫酒性大熱乃無形之物無形元氣受傷當用葛
　花解酲湯分消其濕往往反服大熱酒癥丸重瀉有
　形隂血使陽毒大旺元氣消亡折人長命金匱要畧
　云酒疸下之久而為黑疸毎見善飲服酒癥丸者多
　患疸症不悟其因反服分利化痰以致變症而殁者
　多矣(詳見竒/效方)○秀水卜封君善飲腹痛便泄服分利
　化痰等劑不應其脈滑數皮膚錯甲余謂此酒毒致
　腸癰而潰敗也辭不治不信仍服前劑果便膿而殁
　○光禄柴黼菴善飲泄瀉腹脹吐痰作嘔口乾余謂
　脾胃氣虚先用六君子加神麯痰嘔已止再用補中
　益氣加茯苓半夏瀉脹亦愈○舊僚錢可久素善飲
　面赤痰盛大便不實余以為腸胃濕痰壅滯用二陳
　苓連山梔枳實甘葛澤瀉升麻一劑吐痰甚多大便
　始實此後日以黄連三錢炮湯飲之而安
若寒月溏泄清冷腹痛傷生冷飲食加神麯麥芽(炒/)乾
薑(炙各/一錢)縮砂益智木香(各七/分)
　愚按前症若脾腎虚寒宜用四神丸若脾腎虚脱用
　六君薑桂如不應急補命門火以生脾土○一儒者
　小腹急痛溏泄清冷大便欲去不去余謂此命門火
　衰而脾土虚寒也用八味丸月餘而愈向後飲食失
　宜前症仍作小腹重墜此脾氣下陷也用補中益氣
　湯而痊
　　　痢疾
痢是濕熱及食積治者别赤白青黄黑五色以屬五臟
白者濕熱傷氣分赤者濕熱傷血分赤白相雜氣血俱
傷黄者食積治法瀉腸胃之濕熱開鬱結之氣消化積
滯通因通用其初只是下下後未愈隨症調之痢稍久
者不可下胃虚故也痢多屬熱然亦有虚與寒者虚者
宜補寒者宜温年老及虚弱人不宜下
　主方
　　甘草(炙三/分)㯽榔(一/錢)木香　枳殻(炒五/分)黄芩(炒/)黄連
　　(炒各/五分)白芍藥(炒二錢已上三/藥痢疾必用者)
　右薑水煎服
若腹痛加當歸(一錢/五分)縮砂(一/錢)再加木香芍藥(各五/分)
　愚按前症若因濕熱鬱結後重不利宜用此方若飲
　食停滯用二陳湯加山查送香連丸仲景先生云脈
　沈而有力者屬裏實也宜下之沈而無力者屬裏虚
　也宜補之元氣虚滑者宜温之澁之脈滑而數者有
　宿食也當下之脈浮大此為虚而强下之故也脈浮
　革者因而腸鳴當温之下痢腹堅者當下之下痢譫
　語有燥屎當下之下痢三部脈皆平按之心下堅急
　下之下痢脈大浮弦當自愈下痢腹滿痛為實當下
　之治者審焉
若後重加滑石(炒五/分)再加枳殻㯽榔芍藥條芩各五分
　愚按痢而便膿血者乃氣行而血止也行血則便膿
　自愈調氣則後重自除若大腸積滯壅實而後重法
　當疏導若大腸氣虚下陷而後重法當升補○司馬
　王荆山患痢後重服枳殻㯽榔之類後重益甚食少
　腹痛余以為脾胃傷而虚寒也用六君木香炮薑而
　愈○太常邊華泉嘔吐不食服痛後重服大黄之藥
　腹痛益甚自汗發熱昏憒脈大余以為胃氣復傷陽
　氣虚寒脱陷也以參术各一兩炙草炮薑各三錢升
　麻一錢一劑而甦又用補中益氣加炮薑二劑而愈
若白痢加白术白茯苓滑石(炒/)陳皮(各一/錢)初欲下之再
加大黄(五/錢)兼食積加山查枳實(各一/錢)
　愚按前症若腹痛後重怕手按腹或脈洪實為積滯
　閉結宜用此方疏通之若腹痛後重喜手按腹或脈㣲
　細為陽氣虚寒宜用六君乾薑溫補之○少宗伯顧東
　江停食患痢腹痛下墜或用疏導之劑兩足腫脹食少
　體倦煩熱作渴脈洪數按之㣲細余以六君子加薑桂各
　二錢吳茱五味各一錢煎熟冷服即睡覺而諸症頓退
　再劑而安此内真寒而外假熱治以熱劑而冷飲東垣
　先生治假寒熱之症投以假寒熱之劑○廷評曲汝
　為食後接内患腹痛去後似痢非痢次日便膿血煩
　熱作渇神思昏倦用四神丸二服頓減又用八味丸
　料加吳茱五味骨脂肉蔲二劑全愈
若紅痢加川芎當歸桃仁(各一錢/五分)初欲下之再加大黄(五/錢)
　愚按前症若病日久或誤服疏通之藥而不能愈者
　當調補脾胃大凡血症久而不愈多因陽氣虚而不
　能生血或因陽氣虚而不能攝血故丹溪先生治此
　症久而不愈用四君湯以收其功○判官汪天錫患
　痢腹痛後重渇欲飲冷飲食不進用芍藥湯内大黄
　一兩四劑稍應仍用前藥但大黄減半數劑而愈○
　通府薛允頫下血服犀角地黄湯其血愈多發熱少
　食裏急後重余以為清氣下陷用補中益氣湯加炮
　薑一劑而瘳
若紅白相雜加川芎當歸桃仁(各一錢/五分)以理血滑石陳
皮蒼术(各一錢/五分)以理氣有食積者加山查枳實以消導
　愚按前症若氣滯食積濕熱所致宜用此方治之若
　脾虚飲食停滯宜用六君子湯送香連丸調補之經
　云脾主血肺主氣前症乃氣血俱受病也若因脾肺
　血傷所致宜用四物湯加白术茯苓煎送香連丸若
　因脾肺氣傷所致宜用四君湯加當歸川芎煎送香
　連丸
若白痢久胃弱氣虚或下後未愈去㯽榔枳殻減芩連
芍藥(各七/分)加白术(一錢/五分)黄茋陳皮茯苓(各一/錢)縮砂乾薑
(炙各/五分)
　愚按前症若數至圊而不能便或少有白膿者乃土
　不能生金肺與大腸氣傷而下墜也當用升陽益胃
　湯舉其陽氣則隂自降而二便自愈矣飲食不入發
　熱作渇其勢危甚用十全大補湯如不應送二神丸
若紅痢久胃弱血虚或下後未愈減黄芩黄連(各五/分)加
當歸川芎熟地阿膠陳皮(各一/錢)白术(一錢/五分)
　愚按前症若脾經血熱下注而不愈者用四物湯加
　白术茯苓若脾經氣虚不能統血而不愈者用四君
　子加川芎當歸若中氣下陷不能攝血而不愈者用
　補中益氣湯
若赤黑相雜此濕勝也及小便赤澁短少加木通澤瀉
茯苓(各一/錢)山梔仁(炒五/分)以分利之
　愚按初患濕盛而小便赤澁者宜用前藥若病久而
　陽氣下陷或老弱者宜用升陽除濕防風湯若脾土
　虧損寒水來侮先用六君子湯加薑桂以温而補之
　後用補中益氣湯加茯苓半夏以升而補之
若血痢加當歸川芎生地黄桃仁槐花(炒各/一錢)久不愈減
芩連(各七/分)去㯽榔枳殻再加阿膠珠側柏葉白术(各一/錢五)
(分/)乾薑(炒/黒)陳皮(各一/錢)
　愚按前症亦有因脾氣虚弱者有因脾氣下陷者有
　因肝氣虚弱者有因肝血虚熱者○祠部李宜散患
　血痢胸腹膨脹大便欲去不去肢體殊倦余以為脾
　氣虚弱不能攝血當源用補中益氣湯加茯苓半夏
　治之漸愈後因怒前症復作左闗脈弦浮按之㣲弱
　此肝氣虚不能藏血用六味丸治之而愈
若痢已久而後重不去此大腸墜下去㯽榔枳殻用條
芩加升麻(一/錢)以升提之
　愚按前症亦有因大腸氣滯者有因大腸氣陷者有
　因大腸血虚者有因脾腎虚寒者若大腸氣滯墜下
　宜用四君子送香連丸若大腸氣虚陷下宜用四君
　子加柴胡升麻送香連丸若大腸血虚後重宜用四
　物湯加參术送香連丸東垣先生云裏急者腹中不
　寛快也亦有虚坐而大便不行者皆血虚也血虚則
　裏急後重
若嘔吐食不得下加軟石膏(一錢/五分)陳皮(一/錢)山梔仁(炒五/分)
生薑(六/分)緩呷之以瀉胃口之熱
　愚按前症若脾胃素有實熱或過食厚味辛辣而暴
　患之宜用此方若胃氣虚膈氣逆而作嘔吐者用六
　君子加生薑若胃氣虚寒亦用前藥加炮薑木香
有一様風血虚而痢者用四物湯加人參白术陳皮黄
芩黄連
　愚按前症若脾氣虚而血弱宜用四君子湯若胃氣
　虚而血弱宜用補中益氣湯若久病氣血俱虚宜用
　八珎湯大凡此症久而不愈或變症百出但守前法
　久之自愈
有一樣寒痢用黄連木香芍藥(酒/炒)當歸乾薑(炒/)縮砂厚
朴肉桂
　愚按東垣先生云前症若脈沈細而身不動作睛不
　了了飲食不下鼻凖氣息者用薑附湯身重四肢不
　舉者用术附湯暴下無聲身冷自汗小便自利大便
　不禁氣難布息脈㣲嘔吐者用漿水散○先太安人
　年八十仲夏患痢腹痛作嘔不食渇飲湯水按腹痛
　稍止脈鼓指而有力余謂眞氣虚而邪氣實也用人
　參五錢白术茯苓各三錢陳皮升麻附子炙甘草各
　一錢服之睡覺索食脈症頓退再劑而安○横金陳
　子復面帶赤色吐痰口乾或時作瀉或用二陳黄連
　枳實之類不應余脈之左闗弦急右闗弦大此乃腎
　水挾肝木之勢而尅勝脾土也不信後交夏果患痢
　而亡
若得痢而誤服温熱止澁之藥則雖稍久亦宜用前法
以下之下後方調之○若得痢便用前症法下之而未
應又用前調理法治之久而不愈此屬虚寒而滑脱可
於前補虚寒温二條用擇更加龍骨石脂鶯粟殻烏梅
肉收澁之藥
　愚按前症若脾氣虚寒下陷宜用補中益氣湯加粟
　殻薑桂如不應急用附子若氣血虚弱宜用十全大
　補湯加附子粟殻若命門火衰用八味丸以補土母
　若腹痛作渇飲湯手按腹痛稍止者俱温補脾胃
　　　瘧疾
瘧是風暑之邪有一日一發有二日一發有三日一發
有間一日連二日發有日與夜各發有有汗有無汗有
上半日發有下半日發有發於夜者治法邪從外入宜
發散之然以扶持胃氣為本又須分别陽分隂分而用
藥邪瘧及新發者可散可截虚瘧及久者宜補氣血若
過服截藥致傷脾胃則必延綿不愈矣
　主方
　　乾葛(一錢/二分)陳皮(七/分)甘草(炙五/分)柴胡　白术　蒼术
　　(泔浸一錢已上三/味瘧疾必用之者)
　愚按前症皆因先傷於暑次感於風客於榮衛之間
　腠理不宻復遇風寒閉而不出舍於腸胃之外與榮衛
　並行晝行於陽夜行於隂並則病作離則病止併於
　陽則熱併於隂則寒淺則日作深則間日在氣則早
　在血則晏按本經曰瘧脈自弦弦數者多熱弦遲者
　多寒弦短者傷食弦滑者多痰弦而緊者宜下浮大
　者宜吐弦遲者宜温此治瘧之大法其病熱多寒少
　心煩少睡者屬心名曰温瘧用柴芩湯但寒少熱腰
　疼足冷者屬腎名曰寒瘧用桂附二陳湯先寒而後
　大熱咳𠻳者屬肺名曰癉瘧用參蘇飲熱長寒短筋
　脈揪縮者屬肝名曰風瘧用小柴胡加烏藥香附寒
　熱相停嘔吐痰沬者屬脾名曰食瘧用清脾飲瘧愈
　之後隂陽兩虚夢遺咳𠻳不善保養遂成勞瘵若能
　清心養體節食避風如此調治無不愈矣
若一日一發及午時發者邪在陽分加枯芩茯苓半夏
(各一/錢)熟甚頭痛再加川芎軟石膏(各一/錢)口乾加石膏知
母麥門冬(各一/錢)
　愚按劉宗厚先生云從卯至午發者邪在大腸小腸
　也宜大柴胡湯下之從午至酉發者邪亦在心與腎
　也宜大承湯下之此皆邪入於内也從酉至子發者
　邪在心與膽也或至寅發者此邪在氣在血也宜用桃
　仁承氣湯㣲下之更以小柴胡湯徹其餘邪若身熱
　目痛熱多寒少其脈實長者先以大柴胡湯下之餘
　熱不盡再用白芷湯若甚寒㣲熱或但寒不熱者名
　曰牝瘧用柴胡桂枝湯以解表
若間日或三日發或午後夜發者邪入隂分加川芎當歸
芍藥(酒/炒)孰地黄知母(酒炒各/一錢)紅花(酒/洗)黄蘖(酒/炒)升麻(各四/分)
提起陽分可截之
　愚按仲景先生云瘧無他症但隔日發而先寒後熱
　寒多熱少用桂枝石膏湯發於夜麻黄黄芩湯竊謂
　前症若中氣虚而間日發者用補中益氣湯若氣血
　俱虚而三日一發者用十全大補湯大抵邪氣在陽
　分者淺而易治邪氣在隂分者深而難治
若間一日連發二日或日夜各發者氣血俱病加人參
黄茋白茯苓(各一/錢)以補氣川芎當歸芍藥熟地黄(各一/錢)
以補血
　愚按此條治法當以前後論參看用藥調治
若陽瘧多汗用黄茋人參白术以斂之無汗柴胡蒼术
白术黄芩乾葛以發之
　愚按仲景云處暑以前瘧發而頭項痛脈浮惡風有
　汗者桂枝羌活湯若惡風無汗者麻黄羌活湯若久
　而汗多腠理開泄陽不能固必補斂之無汗則腠理
　緻宻邪不能解必發散之若屬飲食所傷用六君子
　湯為主勞傷元氣用補中益氣湯為主
若隂瘧多汗用當歸白芍藥熟地黄連黄蘖黄茋以斂
之無汗柴胡蒼术川芎紅花升麻以發之故曰有汗者
要無汗扶正為主無汗者要有汗散邪為主
　愚按前症若寒熱大作不論先後此太陽陽明合病
　寒熱作則必戰經曰熱勝而動也發熱則必汗泄又
　曰汗出不愈知内熱也陽盛隂虚之症當内實外虚
　不治恐久而傳隂經也宜用桂枝芍藥湯若病久須
　大補脾胃為主蓋養正邪自除矣
若病人胃氣弱飲食少或服截藥傷脾胃而少食者加
人參(一錢/五分)芍藥(酒/炒)大麥芽(各一/錢)
　愚按前症若用寒涼止截脾胃傷損必致連綿不已
　若非倍養元氣決不能愈然芍藥麥芽善損脾腎恐
　不宜多用○洞庭馬志卿母瘧後形體骨立發熱惡
　寒自汗盜汗胸膈痞滿日飲米飲盞許服參术藥益
　脹臥床半年矣余以為陽氣虚寒用大劑補中益氣
　加附子一錢二劑諸症漸退飲食漸進又二劑全愈
若傷食痞悶或有食積者加神麯麥芽枳實(炒各/一錢)黄連
炒(五/分)
　愚按前症若脾胃無虧飲食過多而患暴怒胸膈痞
　悶者宜用此方以消導宿滯若飲食既消而胸膈痞
　悶者宜用六君子湯以調補脾胃若勞傷元氣兼停
　飲食用補中益氣加半夏茯苓以升補脾胃若感怒
　兼食用二陳參术木香香附山梔以補脾平肝○冬
　官朱省菴停食感寒而患瘧自用清脾截瘧二藥食
　後腹脹時或作痛服二陳黄連枳實之類小腹重墜
　腿足浮腫加白术山柤吐食未化余曰食後脹痛脾
　虚不能剋化也小腹重墜陽氣不能升舉也腿足浮
　腫胃氣不能運行也吐食不消脾胃虚寒也治以補
　中益氣湯加吳茱薑桂木香不數服而痊○一婦人飲
　食後患瘧嘔吐屬内停飲食外感風寒用藿香正氣
　散而愈後因怒吐痰甚多狂言熱熾胸膈脹痛手按
　少止脈洪大無倫按之㣲細余謂肝脾二經血少火
　旺用加味逍遙散加熟地川芎二劑頓退再用十全
　大補而安
若痰盛加半夏(薑/製)南星枳實(各一/錢)黄芩(炒/)黄連(各六/分)
　愚按前方非膏粱積熱實火為痰者不宜用若中氣
　虚而痰甚用補中益氣湯加茯苓半夏如未應用一
　味薑汁尤好
若欲截之加㯽榔黄芩青皮常山(各一/錢)烏梅肉(三/箇)
　愚按前症若血氣俱虚用人參生薑各一兩煎服頓
　止不問新久並效若嚥酸口酸且節飲食其病潮作
　時雖大渇只與薑湯乘熱飲之此亦截瘧之良法每
　見飲啖生冷物者病或少愈多致脾虚胃損反為難
　治若病勢正熾一二發間未宜遽截恐邪氣不去正
　氣反傷耳此法有益無害○一上舍每至夏秋非停
　食作瀉必瘧痢霍亂遇勞吐痰頭眩體倦發熱惡寒
　雜用四物二陳芩連之類患瘧服止截之藥前症益
　甚時或遍身如芒刺然余謂中氣虚熱用補中益氣
　湯加茯苓半夏内參茋各用三錢歸术各二錢四十
　餘劑全愈
若日久虚瘧寒熱不多或無寒而㣲熱者邪氣已無只
用四君子合四物湯加柴胡黄芩陳皮以滋補氣血
　愚按前症若因胃氣虚用四君加升麻當歸若脾血
　虚用四君加川芎當歸若因中氣下陷用補中益氣
　湯加茯苓半夏大凡久瘧多屬元氣虚寒蓋氣虚則
　寒血虚則熱胃虚則惡寒脾虚則發熱隂火下流則
　寒熱交作或吐涎不食戰慄泄瀉手足逆冷皆脾胃
　虚弱但補中益氣其諸症悉愈○一婦人瘧久不愈
　發熱口乾倦甚此脾胃虚熱用七味白术散加麥門
　五味作大劑煎與恣飲再發稍可乃用補中益氣湯
　加茯苓半夏十餘劑而愈○一婦人久瘧寒熱服清
　脾飲之類胸膈飽脹飲食減少(用補中益氣湯加茯/苓半夏炮薑各一錢)
　(而/痊)
　　　咳𠻳
咳謂有聲肺氣傷而不清𠻳謂有痰脾濕動而生痰𠻳
咳者因傷肺氣而動脾濕也病本雖分六氣五臓之殊
而其要皆主於肺蓋肺主氣而聲出也治法須分新久
虚實新病風寒則散之火熱則清之濕熱則瀉之久病
便屬虚屬鬱氣虚則補氣血虚則補血兼鬱則開鬱滋
之潤之斂之則治虚之法也
　主方
　　橘紅(七/分)五味子　桔梗　甘草(炙各/五分)杏仁(去皮/尖)白
　　茯苓(各一/錢)
春多上升之氣宜潤肺抑肝加川芎芍藥半夏(各一/錢)麥
門冬黄芩(炒/)知母(各五/分)
春若傷風欬𠻳鼻流清涕宜辛涼解散加防風薄荷黄芩(炒/)
麥門冬(各一/錢)
　愚按前症若因風寒所傷咳𠻳聲重頭痛用金沸草
　散咳𠻳聲重身熱頭痛用局方消風散蓋肺主皮毛
　肺氣虚則腠理不宻風邪易入治法當解表兼實肺
　氣肺有火則腠理不閉風邪外乘治宜解表兼清肺
　火邪退即止若數行解散則重亡津液邪藴而為肺
　疽肺痿矣故凡肺受邪不能輸化而小便短少皮膚
　漸腫咳𠻳日増者宜用六君子湯以補脾肺六味丸
　以滋腎水○一儒者素勤苦惡風寒鼻流清涕寒慄
　嚏噴服袪風之藥肢體麻木倦怠痰涎自出殊類中
　風余以為風劑耗散元氣隂火乘其土位也遂以補
　中益氣湯加麥門五味治之而安　一儒者每至春咳
　𠻳用參蘇飲之類乃愈後復發仍用前藥反㗋瘖左
　尺洪數而無力余以為腎經隂火刑剋肺金以六味
　丸料加麥門五味炒山梔及補中益氣湯而愈
夏多火熱炎上最重宜清金降火加桑白皮知母黄芩
(炒/)麥門冬石膏(各一/錢)
　愚按王太僕云壯水之主以制陽光前症若喘急而
　𠻳面赤潮熱其脈洪大者用黄連解毒湯熱躁而咳用
　梔子仁湯咳唾有血用麥門冬湯俱兼以六味丸夏
　月尤當用此壯腎水以保肺金周上舍每至夏
　患咳𠻳服降火化痰之劑咳𠻳益甚脾肺腎脈皆浮
　而洪按之㣲細余曰此脾土虚不能生肺金肺金不
　能生腎水而虚火上炎也朝用補中益氣湯夕用六
　味地黄丸而痊後至夏遂不再發○一男子夏月唾
　痰或𠻳用清胃火藥不應余以為火乘肺金用麥門
　冬湯而愈後因勞復𠻳用補中益氣湯加桔梗山梔片
　芩麥門五味而愈但口乾體倦小便赤濇日用生脈
　散而痊愈
秋多濕熱傷肺宜清熱瀉濕加蒼术桑白皮(各一/錢)防風
黄芩山梔(炒各/五分)
　愚按前症若咳而身熱自汗口乾便赤脈虚而洪者
　用白虎湯身熱而煩氣高而短心下痞滿四肢困倦
　精神短少者香薷飲若病邪既去宜用補中益氣加
　乾山藥五味子以養元氣柴胡升麻各二分以升生
　氣
冬多風寒外感宜解表行痰加麻黄桂枝半夏乾薑防
風(各一/錢)肺金素有熱者再加酒炒黄芩知母(各五/分)若發
熱頭痛鼻塞身重再加藁本川芎前胡柴胡(各一/錢)
　愚按果係前症若風寒外感形氣病氣俱實者宜用
　麻黄之類所謂從表而入自表而出若形氣病氣俱
　虚者宜補其血氣而佐以解表之藥若専於解表則
　肺氣益虚腠理益疎外邪乘虚易入而其病愈難治
　矣若病日久或誤服表散之劑以致元氣虚而邪氣
　實者急宜補脾土為主則肺金有所養而諸病自愈
　若人老弱或勞傷元氣而患前症誤用麻黄枳殻紫
　蘇之類而汗出亡陽者多患肺癰肺痿治失其宜多
　致不起○一男子神勞冬月患咳𠻳服解散之劑自
　以為便余曰此因肺氣虚弱腠理不宻而外邪所感
　也當急補其母是治本也始服六君子湯内去參术
　反加紫蘇枳殻之類以致元氣益虚生肺癰而殁○太守
　錢東圩先患肩疽屬足三隂虚火不歸源用壯水之
　主以制陽光而愈余曰瘡疾雖愈當屏去侍女恐相
　火一動其精暗流金水復竭必致變症後果喘𠻳痰
　出如湧面目赤色小便淋澁又誤認為外感風寒用
　麻黄湯表散汗出不止迎余視之其脈已脱惟太沖
　未絶余曰此脾虚不能攝涎腎虚不能生水肺虚不
　能攝氣水泛為痰虚寒之症也辭為難治勉以益火
　之源以消隂翳而愈繼又勞傷神思外邪乘之仍汗
　出亡陽以致不起
若有痰加半夏枳殻風痰再加南星(薑汁/炒)濕痰脾困少
食加白术蒼术有痰而口燥咽乾勿用半夏南星宜加
知母(蜜水/拌炒)貝母瓜蔞仁黄芩(炒/)
　愚按前症若因脾氣虚而為濕痰者宜用補中益氣
　湯若因腎經虚熱而口燥咽乾者宜用六味丸
若夏月熱痰或素熱有痰加黄芩黄連知母石膏
　愚按前症若心火乘肺輕則用麥門冬湯重則用人
　參平肺散若上焦實熱用涼膈散虚熱用六君子湯
　中焦實熱用竹葉石膏湯虚熱用竹葉黄茋湯下焦
　虚熱用六味丸○一武職因飲食起居失宜咳𠻳吐
　痰用化痰止𠻳之藥時仲夏左尺洪數而無力胸滿
　面赤唾痰腥臭自汗余曰腎虚水泛為痰而反重亡
　津液得非肺癰乎不信仍服前藥翌日吐膿脈數右
　寸為甚用桔梗湯一劑數脈與膿頃減又二劑將愈
　佐以六味丸而痊
上半日咳者胃中有火加貝母石膏黄連五更咳者同
上
　愚按前症若胃中熱甚為患者宜用本方泄之若胃
　中㣲熱為患者當用竹葉石膏湯清之若胃中虚熱
　所致者須用補中益氣湯補之俱少佐以治痰之劑
　其五更咳𠻳者當作脾虚宿食為痰治之　一儒者
　咳𠻳用二陳芩連枳殻胸滿氣喘侵晨吐痰加蘇子
　杏仁口出痰涎口乾作渇余曰清晨吐痰脾虚不能
　消化飲食也胸滿氣喘脾虚不能生肺金也涎沫自
　出脾虚不能收攝也口乾作渇脾虚不能生津液也
　用六君子加炮薑肉果温補脾胃更用八味丸以補
　土母而安
若咳𠻳久肺虚滋氣補血加人參黄茋阿膠當歸生薑
天門冬欵冬花馬兠鈴芍藥(酒/炒)之類肺熱喘咳去人參
用沙參此兼補血氣也
　愚按肺屬金生於脾土凡肺金受邪由脾土虚弱不
　能生肺乃所生受病治者審之
若昏咳者火浮於肺不可正用寒涼藥宜加五味子五
倍子訶子皮斂而降之
　愚按前症屬脾肺氣虚以致腎經陽虚隂弱而虚火
　上炎或房勞太過虧損眞隂為患法當補脾肺生腎
　水不可專主於肺也
若午後𠻳者屬隂虚即勞𠻳也宜補隂降火加川芎當
歸芍藥熟地黄柏知母竹瀝薑汁天門冬瓜蔞仁貝母
此専補隂血也
　愚按前症屬腎氣虧損火炎水涸或津液湧而為痰
　者乃眞臓為患也須用六味地黄丸壯腎水滋化源
　為主以補中益氣湯養脾土生肺腎為佐設用清氣
　化痰則誤矣○司㕔陳國華素隂虚患咳𠻳自謂知
　醫用發表化痰之劑不應用清熱化痰等藥愈甚余
　以為脾肺虚不信用牛黄清心丸反加胸腹作脹飲
　食少思遂朝用六君桔梗升麻麥門五味補脾土以
　生肺金夕用八味丸補命門火以生脾土諸症漸愈
　○中翰鮑羲伏患隂虚咳𠻳服清氣化痰丸及二陳
　芩連之類痰益甚用四物黄柏知母之類腹脹咽啞
　右闗脈浮弦左尺脈洪大余朝用補中益氣湯加山
　茱麥門五味夕用六味地黄丸加五味子三月餘喜
　其愼疾得愈
若火鬱𠻳為痰鬱火邪在中宜開鬱消痰用訶子皮香
附(童便/浸)瓜蔞仁半夏麯海石青黛黄芩為末蜜調為丸
噙化仍服前補隂降火藥失治則成勞
　愚按前症若因肺胃藴熱痰氣不利宜用前藥若因
　脾肺不清氣鬱痰滯用二陳加山梔枳殻桔梗若因
　鬱結傷脾氣血虚損用濟生歸脾加山梔桔梗若因
　怒動肝火脾土受剋用四君子加山梔柴胡若勞役
　失宜傷損元氣用補中益氣加山梔桔梗○一婦人
　不得於姑患咳胸膈不利飲食無味此脾肺俱傷痰
　鬱於中先用歸脾湯加山梔撫芎貝母桔梗諸症漸
　愈○一婦人咳𠻳脇痛發熱日晡益甚用加味逍遙
　散加熟地治之而愈後因勞役多怒前症仍作又少
　陽寒熱往來或咳𠻳遺尿皆屬肝虚火旺隂挺痿痺
　用前散及地黄丸而痊
若痰積食積作咳𠻳者用香附瓜蔞仁貝母海石青黛
半夏麯軟石膏山查枳實黄連(薑/炒)為末蜜調噙化
　愚按前症若因飲食停滯胃口濕熱所化者宜用本
　方若因脾胃氣虚而痰積滯用六君子加枳殻木香
　若因脾胃氣虚而食積滯用六君子加神麯麥芽夫
　早間吐痰咳𠻳屬食積喘促咳𠻳屬肺氣虚火旺大
　抵當助胃壯氣為主不可専攻其痰
若勞𠻳見血加阿膠當歸芍藥天門冬知母貝母桑白
皮亦於前肺虚隂虚二條擇用大抵咳𠻳見血多是肺
受熱邪氣得熱而變為火火盛而隂血不寧從火上升
故治宜瀉火滋隂忌用人參等甘溫之藥然亦有氣
虚而咳血者則宜用人參黄茋欵冬花等藥但此等症
不多耳
　愚按前症亦有勞傷元氣内火妄動而傷肺者亦有
　勞傷腎水隂火上炎而傷肺者有因過服天門生地
　寒藥損傷脾胃不能生肺氣而不愈者有因誤用黄
　柏知母之類損傷陽氣不能生隂精而不愈者凡此皆
　脾肺虧損而腎水不足以致虚火上炎眞臓為患也
　須用補中益氣湯補脾土而生肺金用六味地黄丸
　滋腎水而生隂精否則不救○一武職素不愼起居
　吐痰自汗咳𠻳發熱服二陳芩連山梔之類前症不
　減飲食少思用四物二陳芩連之類前症愈甚反添
　胸膈不利食少晡熱加桑皮杏仁紫蘇之類胸膈膨
　脹小便短少用四芩枳殻之類小便不通飲食不進
　余視之六脈洪數肺腎二部尤甚余曰脾土既不能
　生肺金而心火乘之必變肺癰之症也不信仍服前藥
　後吐痰吐膿復求治余曰胸膈痞滿脾土敗也已而
　果殁
因咳而有痰者咳為重主治在肺因痰而致咳者痰為
重主治在脾但是食積成痰痰氣上升以致咳𠻳只治
其痰消其積而咳自止不必用肺藥以治咳也
　愚按前論治法最是仍分六淫七情及五臓相勝脾
　肺虚實以治之否則恐成肺癰之症○一男子脾胃
　不和服香燥行氣之劑飲食少思兩脇脹悶服行氣
　破血之藥致飲食不入右脇脹痛喜手按之余曰乃
　肝木剋脾土而脾土不能生肺金也用滋化源之藥
　四劑諸症頓退余又曰火令在邇當再補脾土以養
　肺金不信後復作吐膿而殁
　　　痰飲
痰屬濕熱乃津液所化因風寒濕熱之感或七情飲食所傷
以致氣逆液濁變為痰飲或吐咯上出或凝滯胸膈或留聚腸
胃或客於經絡四肢隨氣升降遍身上下無處不到其為病
也為喘為咳為惡心嘔吐為痞隔壅塞闗格異痞為泄為眩
暈為糟雜怔忡驚悸為顛狂為寒熱為痛腫或胸間轆轆有
聲或背心一㸃常如冰冷或四肢麻痺不仁皆痰所致百病中
多有兼痰者世所不知也痰有新久輕重之殊新而輕者
形色清白氣味亦淡久而重者黄濁稠結咳之難出漸成
惡味酸辣腥臊鹹苦甚至帶血而出治法痰生於脾胃宜
實脾燥濕又隨氣而升宜順氣為先分導次之又氣升屬火
順氣在於降火熱痰則清之濕痰則燥之風痰則散之鬱
痰則開之頑痰則軟之食積則消之在上者則吐之在中
者下之又中氣虚者宜固中氣以運痰若攻之太重則
胃氣虚而痰愈甚矣
　主方
　　橘紅　半夏(湯/炮)白茯苓　甘草(炙/)生薑
　右方總治一身之痰如要下行加引下藥上行加引
　上藥
若濕痰多軟如身體倦怠之類加蒼白术寒痰痞塞胸
中倍加半夏甚者加麻黄細辛烏頭之類
　愚按痰者脾胃之津液或為飲食所傷或因七情六
　淫所擾故氣壅痰聚諺云肥人多痰而在瘦人亦有
　之何也蓋脾統血行氣之經氣血俱盛何痰之有皆
　由過思與飲食所傷損其經絡脾血既虚胃氣獨盛
　脾為巳土胃為戊土戊癸化火是以濕因氣化故多
　痰也遊行周身無所不至痰氣既盛客必勝主或奪
　於脾之大絡之氣則倐然仆地者此痰厥也升於肺
　者則喘急咳𠻳迷於心則怔忡恍惚走於肝則眩暈
　不仁脇肋脹痛闗於腎不哈而多痰唾留於胃脘則
　嘔瀉而作寒熱注於胸則咽膈不利眉稜骨痛入於
　腸則漉漉有聲散則有聲聚則不利竊謂若脾氣虚
　弱不能消濕宜用補中益氣湯加茯苓半夏若因脾
　氣虚弱濕熱所致宜用東垣清燥湯若因胃氣虚弱
　寒痰凝滯宜用人參理中湯若因脾胃虚寒而痰凝
　滯者宜用理中化痰丸若因脾虚而痰滯氣逆宜用
　六君子加木香若因脾胃虚弱而肝木乘侮宜用六
　君子加柴胡頭痛宜用半夏白术天麻湯若因脾腎
　虚弱寒邪所乘以致頭痛宜用附子細辛湯
若風痰加南星枳殻白附子天麻殭蠶猪牙皂角之類
氣虚者更加竹瀝氣實加荆瀝俱用薑汁
　愚按脈訣云熱則生風故云風自火出若風邪氣滯
　痰藴於胸中者宜用之若因肺經風熱而生痰者宜
　用金沸草散若因風火相摶肝經風熱熾盛而生痰
　者宜用牛黄抱龍丸或牛黄清心丸若因肝經血燥
　而生痰者宜用六味地黄丸若因熱盛制金不能平
　木而生痰者宜用柴胡梔子散若因中氣虚弱不能
　運化而生痰者宜用六君柴胡鈎藤
若熱痰加黄芩黄連痰因火盛逆上降火為先加白术
黄芩軟石膏黄連之類眩暈􁤖雜者火動其痰也亦加
山梔黄芩黄連
　愚按前方若肺胃實者宜用之若風寒鬱熱宜用參
　蘇飲加山梔片芩若中氣虚熱宜用補中益氣加半
　夏桔梗若腎虚隂火炎上宜用六味丸若腎氣虚寒
　痰上湧用八味丸
若血虚有痰者加天門冬知母瓜蔞仁香附米竹瀝薑
汁帶血者再加黄芩白芍藥桑白皮血滯不行中焦有
飲者取竹瀝和生薑韭菜自然汁服三五盞必胸中煩
燥不寧後自愈
　愚按前方苦寒甘寒辛辣降火化痰行氣破血之劑
　須審有是病而乃服是藥可也病去六七即當止之
　過劑則反傷中氣而病益甚大凡内因之症原屬脾
　胃虚弱當審所致之由而調養之若稍重其劑復傷
　胃氣虚症蜂起
若氣虚有痰者加人參白术脾虚者宜補中氣以運痰
降下加白术白芍藥神麯麥芽兼用升麻提起内傷挾
痰加人參黄茋白术之類薑汁傳送或加竹瀝尤效
　愚按前症若脾肺氣虚不能運化而有痰者宜用六
　君子加术香若肺氣虚弱不能清化而有痰者宜用
　六君子加桔梗若因脾經氣滯而痰中有血者宜用
　加味歸脾湯若因肝經血熱而痰中有血者宜用加
　味逍遙散若因肝腎隂虚而痰中有血者宜用六味
　地黄丸若因過服寒涼之劑而吐痰有血者必用四
　君子湯之類以主之
若食積痰加神麯麥芽山查黄連炒枳實以消之甚者
必用攻之宜丸藥若兼血虚者用補藥送下中焦有痰
者食積也胃氣亦賴所養若攻之盡則虚矣
　愚按前症若元氣素實偶因飲食過多而致者宜用
　主方消導宿滯蓋食痰多因脾虚食難消化而作痰
　也血虚者多因脾氣衰弱不能生血也皆當調補脾
　胃之氣則無食積之患而血自生矣故東垣云脾胃
　之氣實用黄連枳實瀉之虚用白术陳皮補之其方
　内用神麯麥芽説見上卷○府庠沈文姬母食濕麵吞
　酸嘔吐絶食服芩連等劑加寒熱口乾流涎又食東
　瓜一星而嘔吐愈甚余謂此脾氣虚寒也急用鹽艾
　附子炒熱熨臍腹又以其子口氣接其母氣神氣少
　甦以參术附子陳皮為末丸如粟米大津嚥五七粒
　次日加至十餘粒漸服煎劑一二匙乃思粥飲又以
　參术等藥五十餘劑而愈(詳見内/科摘要)
若喉中有物咯不出嚥不下此痰結也用藥化之加醎
藥軟堅之類宜瓜蔞仁杏仁海石桔梗連翹香附少优
朴硝薑汁煉蜜和丸噙服之脈濇者卒難開必費調理
氣實痰熱結者吐難得出或成塊吐咯不出氣滯者難
治
　愚按此方治形症充實之法也前症有因脾經鬱結
　而傷隂血者有因腎水虧損而隂火上炎者有因脾
　肺火鬱而生痰者治法若因七情鬱結痰涎滯於喉
　間者先用局方四七湯調和滯氣後用歸脾湯調補
　脾血脾火傷血用加味歸脾湯腎水虧損用六味地
　黄丸肺經鬱火用知母茯苓湯若婦人患此而兼帶
　下皆由鬱結傷損肝脾當优以四七湯送青州白丸
　子此等症候屬脾胃氣虚為本而氣滯痰結為末也
　古方用十棗湯控涎丹神祐丸滚痰丸異香枳實利
　膈滌痰透羅破飲降氣化痰等湯蘇合香丸之類皆
　形病充實之藥也西北人用之多有效驗其屬虚弱
　者皆致肚腹脹滿而殁○大參李北泉時吐痰涎内
　熱作渇肢體倦怠勞而足熱余曰此腎水泛而為痰
　法當補腎不信另服化痰湯滚痰丸吐瀉不食頭暈
　眼閉余用六君子湯數劑胃氣漸復用六味丸諸症
　漸愈○一儒者咳𠻳痰盛胸腹不利飲食少思肢體
　倦怠脈浮大按之㣲弱服二陳枳殻等藥愈甚余曰
　脾肺腎虚也用補中益氣湯六味地黄丸而愈
若痰在腸胃間可下而愈枳實甘遂巴豆大黄芒硝之
類痰在脾裏膜外非薑汁竹瀝不能及在四肢非竹瀝
不開在經絡中亦用竹瀝必佐以薑韭汁膈間有痰或
癲狂或健忘或風痰俱用竹瀝與荆瀝同功氣虚少
食用竹瀝氣實能食用荆瀝痰在脇下非白芥子不能
達
　愚按前症多因飲食起居七情失宜耗損元氣内火
　動而為患者當求其屬而治其本可也前法乃慓悍
　之劑非灼見形氣俱充實者決不可用必先察其病
　形脈症則知所挾之邪隨其表裏上下虚實以治之
　若夫挾虚挾寒之症不可不論也○一儒者脾氣虚
　弱嘔吐痰涎因怒胸腹膨脹飲食少思尤闗脈弦長
　按之無力右闗脈弦長按之㣲弱此木剋土也用六
　君子加柴胡山梔木香治之而愈○一婦人脾胃虚
　弱飲食素少忽痰壅氣喘頭揺目劄手揚足擲難以候脈
　視其面色黄中兼青此肝木乗脾胃也用六君子加
　柴胡升麻治之而甦更以補中益氣加半夏調理而痊
若老痰用海石半夏瓜蔞仁香附米連翹之類五棓子
优他藥大治頑痰宜作丸服
　愚按前症若脾氣壅滯痰客中焦者宜先用此方以
　治其痰後用六君子以調補脾氣其痰自消若始末悉治
　其痰則脾氣益虚津液不行而痰益盛矣○一男子吐痰
　胸膈不利飲食少思服海石瓜蔞之類不應余曰此脾氣
　虚弱不能消導而為痰當健脾為主彼不信又服驅逐之
　劑其痰如湧四肢浮腫小腹腫脹小便澁滯余曰此復損
　脾腎所致也先用金匱加減腎氣丸補中益氣湯治之諸
　症漸減又用八味丸兼前湯而愈○一男子素吐痰遇怒其
　痰益甚胸膈痞滿此肝木制脾土也用六君加木香治之而
　痊○一婦人素鬱結胸膈不寛吐痰如膠用加味歸脾湯
　乃瘥○一婦人吐痰頭暈帶下青黄用四七湯送白丸子
　小柴胡加白术茯苓治之而安
人身上中下有塊是痰也問其平日好食何物吐下後
方用藥
若頭面頸頰身上有結核不痛不紅不作膿者皆痰注
也宜隨處用藥消之
　愚按前症若脾肺氣逆而痰滯於肉裏或散或作肉色
　不變亦不作痛按之不硬此為痰核宜推其因而治其
　本則痰自消若因鬱怒虧損肝脾或因暴怒觸動肝膽
　經火以致血病結核或筋攣於項側耳前後或胸脇腫
　痛或發寒熱此為瘰癧宜用柴胡清肝散加釣藤鈎山
　梔以養血氣清肝火若肉色不變晡熱内熱屬肝經血
　虚火旺宜用逍遥散加龍膽草以養肝血清肝火或結
　於肢節或累累如貫珠其色不變亦為肝火血燥而筋
　攣宜用柴芍參苓散加鈎藤以養血氣优以六味丸以
　生腎水○儒者楊澤之性躁好色缺盆結一核此肝火
　血燥筋攣法當滋腎水生肝血不信乃内服降火化痰外
　敷南星商陸轉大如碗余用補中益氣及六味地黄
　間以蘆薈丸年餘元氣漸復而腫消○一婦人經事不
　調肝膽經分結核如榛如豆不計其數肉色不變大按
　方痛或投化痰消毒之藥不按自痛發熱作渇日晡
　益甚余謂屬肝火之症用養血解鬱清肝之藥百餘
　劑諸症已退惟項核未消更以當歸龍薈丸數服及
　四物柴胡山梔而愈○一婦人耳前後結核耳内微
　腫寒熱口苦用小柴胡山梔桔梗川芎四劑而愈後
　因恚怒耳前後頭兩角俱痛發熱憎寒以小柴胡山
　梔川芎桔梗羌活二劑而愈(詳見外/科樞要)
滚痰丸攻瀉腸胃痰積及小兒食積痰急驚風痰甚者
最為要藥常宜合備但須量人虚實而用之
　愚按滚痰丸奪旗斬闗囘生起死之劑必痰滯胸膈
　秘結不利形氣病氣俱實者乃可用之或脾氣不能
　攝涎而上泛或腎氣不能攝水而上溢苟誤認為實
　痰而用之禍在反掌江南人尤慎之　一婦人元氣
　素弱痰氣時作或咽間不利或胸痞等症余以為鬱
　結傷脾用加味歸脾湯治之而愈後遇恚怒前症仍
　作惑於衆言以為痰飲妄用袪痰之劑吐瀉數次變
　諸異症口禁不醒余以為脾胃復傷日用六君子一
　劑米飲濃煎常服匙許至四日漸進粥食乃服前藥
　間以歸脾湯喜其善調養兩月餘諸症悉愈
　　　擬治嶺南諸病
春秋時月人感山嵐瘴霧之氣發寒熱胸膈飽悶不思
飲食此毒氣從鼻口入内也治當清上焦解内毒行氣
降痰不宜發汗
　主方
　　黄連(姜/炒)黄芩　木香　厚朴(姜/製)枳實(麩/炒)半夏(湯/洗)桔
　　梗　柴胡　川芎　木通(各一/錢)生甘草(七/分)升麻
　　蒼术(泔浸鹽水炒/各一錢五分)
　右薑水煎食前熱服
　愚按嶺南炎方瀕海地卑土薄故陽氣常泄隂氣常
　盛四時放花冬無霜雪一歲之間暑熱過半窮臘久
　晴或至搖扇人居其間氣多上壅膚多汗出腠理不
　宻蓋陽不反本而然也陽燠既泄則使人本氣不堅
　陽不下降常浮而上氣浮而不堅則𤣥府開疎汗液
　易泄故内寒外熱上熱下寒之症由生也治當固陽
　氣實腠理為主若多用表散之藥則陽氣愈虚風邪
　益盛鮮有不悞者矣苟係外邪為患則當解散之外
　邪既解而病仍作肺氣傷也用補中益氣湯若頭目
　不清胃氣不能上升也加蔓荆子若飲食少思胃氣
　虚也用四君子湯若食而難化脾氣虚也用六君子
　加芍藥當歸若胃寒冷飲食或作吞酸脾氣虚寒也
　前藥更加炮薑不應再加吳茱茰四分黄連二分餘
　各當推而治之嶺南瘴癘為患諸症詳見衛生篇凡
　宦遊此地者當備此書而嘗覽之
若寒温失節汗身脱衣巾感冐風寒之氣氣閉發熱頭
疼此則傷寒類也但嶺南氣温易出汗故多類瘧重則
寒熱不退輕則為瘧南方氣升故嶺南人得此病者卒
皆胸滿痰涎壅塞飲食不進與北方傷寒只傷表而裏
自和者不同治當解表清熱降氣行痰此方用於寒涼
時月及雖在温暖時而感冐風寒者
　　羌活　蒼术(泔/浸)柴胡　黄芩　橘紅　半夏(湯/洗)
　　枳實　甘草(炙/)川芎(各一/錢)
　右薑水煎食前服查隨服取汗出止服
　愚按前症若内停飲食外感風寒用藿香正氣散若
　脾氣虚弱而寒熱作嘔用金不換散蓋嶺南之地濕
　熱薰蒸腠理不閉津液妄泄陽氣内虚法當調補肺
　氣為主蓋肺主氣而司腠理肺氣虚則腠理不宻故
　津液妄泄多患前症若外邪既去當補脾土以生肺
　金
瘴瘧時瘧寒熱往來
　　蒼术(泔/浸)黄芩(酒/炒)乾葛　陳皮　半夏(湯/洗)川芎(各一/錢)
　　甘草(七分/炙)柴胡　知母(各一錢/五分炒)
　右薑三片烏梅三箇水煎侵晨午前服
　愚按前症若因外邪未解而寒熱往來者宜用原方
　解散之若因脾氣素弱或服前藥外邪既去而寒熱
　不止或欲嘔少食者脾氣虧損也宜用補中益氣湯
　加半夏乾葛茯苓調補之若午前寒熱屬氣虚用四
　君子加當歸升麻若午後寒熱屬血虚用八珍湯加
　柴胡升麻大凡病久氣虚而血弱者必發熱須用四
　君之類調補脾胃脾胃一健氣血自生若悞認為血虚
　而用四物沈隂之劑徑生其血則脾土復傷諸臓皆
　病虚症蜂起反為難治甚致不救
瘧久者加人參(一錢/五分)當歸(一/錢)汗多者去蒼术換白术加
白芍藥(酒炒一/錢五分)
　愚按瘧久不愈屬中氣虚不能滋養諸臓但調補脾
　胃諸病自退其汗自出者乃陽氣虚而不能衛固於
　腠理也用四君加歸茋陳皮未應加薑桂手足逆冷
　急加附子盜汗者隂虚而腠理不宻也宜用八珍加
　肉桂五味子煩熱作渇暫用當歸六黄湯其中三黄
　俱妙黑倍加參茋汗既止仍用八珍散之類若腎氣
　素虚發熱作渇宜六味丸手足逆冷或痰氣上攻宜
　用八味丸若邪氣既散而寒熱仍作此眞氣虚也即
　用補中益氣湯若氣虚而寒熱者用八珍湯若治失
　其宜則元氣虧損變症百出不但久瘧而已矣
瘧後變成痢疾宜從虚治故用補脾胃藥
　　黄連(炒/)木香　宿砂　黄芩(炒/)橘皮　白术(各一/錢)
　　甘草(炙五/分)白芍藥(炒二/錢)當歸(酒洗/一錢)
　右薑水煎食前服
　愚按前症乃病氣有餘血氣不足而變症也宜用原
　方以清解脾胃邪熱若病氣形氣俱不足而不能愈
　宜補中益氣湯滋養諸臓自愈
若温暑之月民病天行瘟疫熱病治宜清熱解毒之劑
兼治内外愈後隨當調理脾胃以壯元氣
　　枯黄芩　升麻　乾葛　知母(酒炒各/一錢)人參　白
　　芍藥　石膏(各一/錢半)黄連(酒炒/四分)甘草(七/分)羌活(二/錢)生地
　　黄(酒洗/五分)
　右薑水煎食前熱服查繼服
　愚按前症若邪在足陽明表裏不解者宜用本方和
　解之若疎通過度胃氣虧損而發熱煩渇者用竹葉
　黄茋湯以生津液若悞汗亡陽而發熱煩口者用升
　陽益胃湯若悞下亡隂而發熱煩燥者用理中湯
若胸膈痞悶痰涎壅塞者加枳實半夏(各一/錢)生薑汁四
五匙脾胃不實加白术(一錢/半)
難出此等之痰皆因火邪炎上薰於上焦肺氣被鬱故
其津液之隨氣而升者為火薰蒸凝濁鬱結而成歲月
積久根深蔕固故名老名鬱而其原則火邪也病在上
焦心肺之分咽喉之間非中焦脾胃濕痰冷痰痰飲痰
涎之比故湯藥難治亦非半夏茯苓蒼术枳殻南星等
藥所能治也惟在開其鬱降其火清潤肺金而消凝結
之痰緩以治之庶可效耳今製一方于後
　　天門冬(去/心)黄芩(酒/炒)海粉　橘紅(各一/兩)青黛(另研/三錢)桔
　　梗　連翹(各五/錢)芒硝(另研/三錢)瓜蔞仁(取肉另/研一兩)香附(杵/碎)
　　(淡鹽水浸/炒五錢)
　右為細末煉蜜入薑汁少許和藥杼極匀丸小龍眼
　大噙化一丸或嚼爛清湯細嚥之或丸如黍米大淡
　鹽湯送下五六十丸
　愚按前方味屬甘苦鹹寒之劑雖能軟堅開鬱化痰
　降火而不無損胃之禍乎若脾土大過氣滯鬱熱而
　生痰者用之得宜若脾土不及氣痞虚熱而生痰者
　用之必致中滿吞酸肚腹腫脹小便不利而殁治者
　審之○一南來者接踵死者塞途良可哀憫殊不知
　此方因嶺南風土而作且浙之與廣相去萬里殊域
　異方天時人事大不相侔豈有槩一治療而無悞者
　哉
　
　薛氏醫案卷二十一
欽定四庫全書
　薛氏醫案卷二十二
　　　　　　　　　　　　　明　薛已　訂
　　明醫雜著
　　　續醫論
喘與脹二症相因必皆小便不利喘則必生脹脹則必
生喘但要識得標本先後先喘而後脹者主於肺先脹
而後喘者主於脾何則肺金司䧏外主皮毛經曰肺朝
百脉通調水道下輸膀胱又曰膀胱者州都之官津液
藏焉氣化則能出矣是小便之行由於肺氣之䧏下而
輸化也若肺受邪而上喘則失䧏下之令故小便漸短
以致水溢皮膚而生脹滿焉此則喘為本而脹爲標治
當清金䧏火爲主而行水次之脾土惡濕外主肌肉土
能尅水若脾土受傷不能制水則水濕妄行浸潰肌肉
水既上溢則邪反侵肺氣不得䧏而生喘矣此則脹爲
本而喘爲標治當實脾行水爲主而清金次之苟肺症
而用燥脾之藥則金得燥而喘愈加脾病而用清金之
藥則脾得寒而脹愈甚矣近世治二症但知實脾行水
而不知分别脾肺二症予故為發明之
　愚按前症若肺中伏熱不能生水而喘且渇者用黄
　芩清肺飲以治肺用五淋散以清小便若脾肺虚弱
　不能通調水道者宜用補中益氣湯以培元氣用六
　味地黄丸以補腎水若膏粱厚味脾肺積熱而喘者
　宜清胃散以治胃用滋腎丸以利小便若心火尅肺
　金而不能生腎水者用人參平肺散以治肺用滋隂
　丸以滋小便若腎經陰虧虚火爍肺金而小便不生
　者用六味地黄丸以補腎水用補中益氣湯以培脾
　土若脾氣虚弱不能相制而喘者用補中益氣湯以
　培元氣用六味地黄丸以生腎水若肝木尅脾土不
　能相制而喘者用六君柴胡升麻以培元氣六味地
　黄丸以補腎水若脾胃虚寒不能相制而脹者用八
　味丸以補脾肺生腎水若脾腎虚寒不能通調水道
　而脹者宜用金匱加減腎氣丸補脾肺生腎水若酒
　色過度虧損足三陰而致喘脹痰湧二便不調或大
　小便道相牽作痛者亦宜用此丸多有生者○一富
　商飲食起居失宜大便乾結常服潤腸等丸後胸腹
　不利飲食不甘口乾體倦發熱吐痰服二陳黄連之
　類前症益甚小便滴瀝大便泄瀉腹脹少食服五苓
　􁝢麥之類小便不通體腫喘嗽用金匱腎氣丸補中
　益氣湯而愈○一儒者失於調養飲食難化胸膈不
　利或用行氣消導藥咳嗽喘促用行氣化痰肚腹漸
　脹用行氣分利睡卧不能兩足浮腫小便不利大便
　不實肺腎脉浮大按之微細兩寸皆短朝用補中益
　氣湯加薑附夕用金匱腎氣丸加骨脂肉果各數劑
　諸症漸愈再佐以八味丸兩月乃能歩履却服補中
　八味半載而康
氣虚補氣用四君子湯血虚補血用四物湯虚甚者俱
加熟附子葢四君四物皆和平寛緩之劑須得附子健
悍之劑行之方能成功附子熱藥本不可輕用但當病
雖在暑熱時月亦可用也予嘗治一僕人五月間病熱
口渇唇乾譫語診其脉細而遲用四君子湯加黄茋當
歸芍藥熟附子進一服熱愈甚狂言狂走或曰附子差
矣診其脉如舊仍増附子進一大服遂汗出而熱退脉
還四至矣又嘗治一婦人亦夏間病熱初用平調氣血
兼清熱和解之劑服二三服不應熱愈甚舌上焦黑膈
間有火嗽水不嚥診其脉兩手皆虚微而右手微甚六
七日内譫語撮空循衣摸床惡症俱見後用四物湯加
黄茋人參白术陳皮麥門知母熟附子服之一二時汗
出而熱退次日復熱再服仍退又次日復發知其虚極
也遂連進十服皆加附子而安
　愚按前論正所謂捨時從症捨症從脉真有定見者
　也○一男子發熱煩渇頭痛誤行發汗喘急腹痛自
　汗譫語用十全大補加附子治之熱睡喚而不醒及
　覺諸症頓退再劑而痊○黄武選飲食勞倦發熱惡
　寒誤用解表神思昏憒胸發赤斑脉洪數而無力余
　曰此内傷元氣非外邪也急用温補之劑彼不從後
　果殁
飲食過傷變為異常急暴之症人多不識嘗有一壯年
人忽得暴病如中風狀口不能言語目不識人四肢不
舉急服蘇合香丸不效余偶過聞之因詢其由曰適於
陪客飲食後忽得此症遂教以煎生薑淡鹽湯多飲探
吐之吐出數碗而醒後服白术陳皮半夏麥芽調理而
愈大扺此等症多因飲食醉飽之後或感風寒或着氣
惱而致飲食塡塞胃氣不行内傷特重若誤作中風中
氣症而用驅風解表行氣散氣之藥則胃氣重傷死在
旦夕内經雖有暴病暴死之症但恐多有因於食者前
輩不曾明言故人不識耳今後遇有此等急症須要審
問明白若方飲食醉飽或累傷飲食重復受傷但覺胸
膈有食滯只作傷食治之
　愚嘗治趙吏部患吐物出皆酸味其脉氣口大於人
　迎者二三倍僚友速余投劑余曰此實邪在上候其
　吐盡酸味不藥自愈翌早吐止而安○一婦人飲食
　後因怒忽患血崩四肢逆冷抽搐口禁如發痙然吐
　痰如湧灌以二陳柴胡山梔枳殻吐出酸味神思稍
　醒藥止次日進薄粥少許但乳脇脹痛寒熱欲嘔四
　肢倦怠余以為悉屬肝火熾盛致脾氣不能運化先
　用六君柴胡山梔釣藤鈎諸症頓退惟四肢不遂血
　崩如初或又以為肝火未息欲投清肝涼血之劑余
　以為肝脾氣血俱弱先用補中益氣湯培其脾土而
　血氣歸經又用四物參术柴胡養肝筋而四肢便利
　(餘見異/症名要)
久頭痛病畧感風寒便發寒月須重綿厚帕包裹者此
屬鬰熱本熱而標寒世人不識率用辛温解散之藥暫
時得效誤認為寒殊不知因其本有鬰熱毛竅常踈故
風寒易入外寒束其内熱閉逆而為痛辛熱之藥雖能
開通閉逆散其標之寒邪然以熱濟熱病本益深惡寒
愈甚矣惟當瀉火涼血為主而佐以辛温散表之劑以
從法治之則病可愈而根可除也
　愚按前症多主於痰痛甚者乃風毒上攻有血虚者
　有諸經氣滯者有氣虛者有四氣外傷有勞役所傷
　有可吐者有可下者當分虚實寒熱兼變而治之若
　夫偏正頭風久而不愈必内挟痰涎風火鬰遏經絡
　氣血壅滯甚則目昏緊小二便秘澁宜砭出其血以
　開鬰解表余嘗治尚寶劉毅齋但怒則兩太陽作痛
　先用小柴胡加茯苓山梔後用六味丸以生腎水而
　不再發○譚侍御每頭痛必吐清水不拘冬夏吃薑
　便止余作中氣虚寒用六君當歸黄茋木香炮薑而
　瘥○商儀部勞則頭痛余作陽虚不能上升以補中
　益氣加蔓荆子而痊
眼赤腫痛古方用藥内外不同在内湯散用若寒辛涼
之藥以瀉其火在外㸃洗則用辛熱辛涼之藥以散其
邪故㸃藥莫要於氷片而氷片大辛熱以其性辛甚故
借以拔出火邪而散其熱氣古方用焼酒洗眼或用乾
薑末生薑汁㸃眼者皆此意也葢赤眼是火邪内炎上
攻於目故内治用苦寒之藥是治其本如鍋底之去薪
也然火邪既客於目從内出外若外用寒涼以阻逆之
則鬰火内攻不能散矣故㸃眼用辛熱而洗眼用熱湯
是火鬰則發因而散之從治法也世人不知氷片為刼
藥而誤認為寒常用㸃眼遂致積熱入目而昏暗瘴翳
故云眼不㸃不瞎者此也又不知外治忌寒涼而妄将
冷水冷物冷藥挹洗致昏瞎者有之
　愚按前症若體倦少食視物昏花或飲食勞倦益甚
　者脾胃虚也用補中益氣湯眵多𦂳澁赤脉貫睛或
　臓腑秘結者用芍藥清肝丸若赤翳布白畏日羞明
　或痛如刺者上焦風熱也用黄連飲子若久視生花
　畏日逺視如霧者神氣傷也用神效黄茋湯大凢午
　前甚而作痛者東垣助陽活血湯午後甚而作痛
　者黄連天花粉丸午後甚而不痛者東垣益陰腎氣
　丸能近視不能逺視地芝丸能逺視不能近視定志
　丸故東垣先生云五臓六腑之精氣皆禀受於脾土
　貫於目脾者諸陰之首也目者血脉之宗也故脾虚
　則五臓之精氣皆失所司不能歸明於目矣心者君
　火也主人之神宜静而安相火代行其令相火者包
　絡也主百脉皆榮於目既勞役運動勢乃妄行又因
　邪氣所并而損血脉故諸病生焉凢醫者不理脾胃
　及養血安神治標不治本是不明正理也若槩用辛
　涼苦寒之劑損傷真氣促成内障之疾矣○給事張
　禹功目赤不明服袪風散熱益甚畏明重聽脉大而
　虚此因勞心過度飲食失節以補中益氣湯加茯神
　酸棗山藥山茱五味頓愈又勞役復甚用十全大補
　湯兼以前藥漸愈却用補中益氣湯加前藥而痊
耳鳴證或鳴甚如蟬或左或右或時閉塞世人多作腎
虚治不效殊不知此是痰火上升鬰於耳中而為鳴鬱
甚則壅閉矣若遇此症但審其平昔飲酒厚味上焦青
赤痰火只作清痰降火治之大抵此症多先有痰火在
上又感惱怒而得怒則氣上少陽之火客於耳也若腎
虚而鳴者其鳴不甚其人多慾當在勞怯等症
　愚按前症若血虚有火用四物加山梔柴胡若中氣
　虚弱用補中益氣湯若血氣俱虚用八珍湯加柴胡
　若怒便聾而或鳴者屬肝膽經氣實用小柴胡加芎
　歸山梔虛用八珍湯加山梔若午前甚者陽氣實熱
　也小柴胡加黄連山梔陽氣虚用補中益氣湯加柴
　胡山梔午後甚者陰血虚也四物加白术茯苓若腎
　虚火動或痰盛作渴者必用地黄丸經云頭痛耳鳴
　九竅不利腸胃之所生也脾胃一虚耳目九竅皆為
　之病○少宰李蒲汀耳如蟬鳴服四物湯耳鳴益甚
　余以為足三陰虚五更服六味地黄丸食前服補中
　益氣湯頓愈○少司馬黎仰之因怒耳鳴吐痰作嘔
　不食寒熱脇痛用小柴胡合四物加山梔茯神陳皮
　而瘥
鼻塞不聞香臭或但遇寒月多塞或畧感風寒便塞不
時舉發者世俗皆以為肺寒而用解表通利辛温之藥
不效殊不知此是肺經素有火邪火鬰甚則喜得熱而
惡見寒故遇寒便塞遇感便發也治法清肺降火為主
而佐以通氣之劑若如常鼻塞不聞香臭者再審其平
素只作肺熱治之清金瀉火清痰或丸藥噙化或末藥
輕調緩服久服無不效矣此予所親見而治驗者其平
素原無鼻塞舊症一時偶感風寒而致窒塞聲重或流
清涕者自作風寒治
　愚按前症若因飢飽勞役所傷脾胃發生之氣不能
　上升邪害空竅故不利而不聞香臭者宜養脾胃使
　陽氣上行則鼻通矣按東垣云膽移熱於惱則辛頞
　鼻淵治之以防風湯大抵胃氣不和之所致者多矣
　○一男子房勞兼怒風府脹悶兩脇脹痛余作色慾
　損腎怒氣傷肝用六味地黄丸料加柴胡當歸一劑
　而安○一男子面白鼻流清涕不聞香臭三年矣余
　以為肺氣虚用補中益氣加麥門山梔而愈
牙床腫痛齒痛揺動或黑爛脱落世人皆作腎虚治殊
不知此屬陽明經濕熱葢齒雖屬腎而生於牙床上下
床屬陽明大腸與胃猶木生於土也腸胃傷於美酒厚
味膏粱甘滑之物以致濕熱上攻則牙床不清而為腫
為痛或出血或生蟲由是齒不得安而動揺黑爛脱落
也治宜瀉陽明之濕熱則牙床清寕而齒自安固矣
　愚按齒痛若因手足陽明經濕熱用東垣清胃散若
　因風寒入腦腦痛齒亦痛用羌活附子細辛湯若因
　思慮傷脾用歸脾湯若因鬰火所致用越鞠丸若因
　酒麵炙煿而𤼵用清胃散若因飲食傷脾用六君子
　湯若因勞傷元氣用補中益氣湯若因脾胃素弱用
　六君當歸升麻若因腎經陰虚用六味丸若因腎經
　陽虚用八味丸若陰陽俱虚用十補丸若脾腎虚寒
　用安腎丸徐用誠先生云凢齒病惡寒熱等症屬手
　足陽明經齒揺齗脱屬足少陰經齒蝕腫痛出血皆
　胃火所致也亦有諸經錯雜之邪與外因為患者
　廷尉張中梁齒動揺用安腎丸考功楊仲玉齒動用
　補中益氣湯侍御王濟川齒揺齦露用承氣湯文選
　鄭伯興齒腦痛用羌活附子湯顔僉憲齒痛用涼膈
　散郭職方過飲用清胃散党吏部風熱用犀角升麻
　湯朱工部血氣虚用十全大補湯沈大尹頭腦齒痛
　頭重手足厥冷此風寒入腦用麻黄附子細辛湯並
　愈
小便不禁或頻數古方多以為寒而用温澁之藥殊不
知屬熱者葢膀胱火邪妄動水不得寕故不能禁而頻
數来也故年老人多頻數者是膀胱血少陽火偏旺也
治法當補膀胱陰血瀉火邪為主而佐以収澁之劑如
牡礪山茱茰五味子之類不可用温藥也病本屬熱故
宜瀉火因水不足故火動而致小便多小便既多水益
虚矣故宜補血瀉火治其本也収之澁之治其標也
　愚按經云膀胱不約為遺溺小便不禁常常出而不
　覺也人之漩溺賴心腎二氣之所傳送葢心與小腸
　為表裏腎與膀胱為表裡若心腎氣虧傳送失度故
　有此症治宜温暖下元清心寡欲又有産辱不順致
　傷膀胱若内虚寒者秘元丹韭子丸之類若内虚濕
　熱者六味地黄丸或加五味杜仲補骨脂年老者八
　味丸産辱収生不謹損破尿胞者參术補胞湯加猪
　羊胞煎之竊謂肝主小便若肝經血虚用四物山梔
　若小便澁滯或莖中作痛屬肝經濕熱用龍膽瀉肝
　湯若小便頻數或勞而益甚屬脾氣虚弱用補中益
　氣湯加山藥五味子若小便無度或淋瀝不禁乃陰
　挺痿痺也用六味地黄丸若小便澁滯或補而益甚
　乃膀胱熱結也用五淋散其脾肺燥不能化生者黄
　芩清肺飲膀胱陰虚陽無所生者滋腎丸膀胱陽虚
　陰無所化者六味丸若陰痿思色精不出莖道濇痛
　如淋用加減八味丸料加車前牛膝若老人精竭復
　耗大小便牽痛如淋亦用前藥不應急加附子多有
　生者○劉大叅年踰六旬形氣痩弱小便不禁或頻
　數内熱口乾或咳痰喘暈余以為肺腎氣虚用六味
　丸益氣湯以滋化源彼不信反服補陰降火澁精之
　劑陰竅作痛或小便不利仍服前藥不兩月而愈○
　大尹劉天錫内有濕熱大便滑利小便澁滯服淡滲
　之劑愈加滴瀝小便腿膝皆腫兩眼脹痛此腎經虚
　熱在下反服淡滲導損陽氣陰無以化遂用地黄滋
　腎二丸小便如故更以補中益氣湯加麥門五味兼
　服而愈○州守王用之肚腹膨脹飲食少思服二陳
　枳實及淡滲之類小便不利大便不實咳嗽腹脹手
　足俱冷余謂足三陰虚寒用金匱腎氣丸而康
男子陰痿不起古方多云命門火衰精氣虚冷固有之
矣然亦有鬰火甚而致痿者經云壯火食氣譬如人在
暑熱而倦怠痿弱遇冬寒而堅强也予嘗親見一二人
腎經鬰火而有此症令服黄柏知母清火堅腎之藥而
效故須審察不可偏認作火衰也
　愚按陰莖屬肝之經絡葢肝者木也如木得湛露則
　森立遇酷熱則萎悴若因肝經濕熱而患者用龍膽
　瀉肝湯以清肝火導濕熱若因肝經燥熱而患者用
　六味丸以滋腎水養肝血而自安○學士徐崦西口
　乾有痰欲服瓊玉膏余曰此沈陰降火之劑君靣白
　口乾而有痰屬脾肺氣虚也當用温補之劑不信仍
　服兩月餘大便不實飲食少思且兼陰痿始信余言
　先用補中益氣加茯苓半夏二味以温補脾胃飲食
　漸加大便漸實乃去二味服月餘而痊更服六味丸
　三月餘陰道如常矧瓊玉膏固本丸坎離丸此輩俱
　是沈寒瀉火之劑非腸胃有燥熱者不宜服若足三
　陰經陰虚發熱者久而服之令人無子葢謂損其陽
　氣則陰血無所生故也屢驗
夢遺精滑世人多作腎虚治而用補腎澁精之藥不效
殊不知此症多屬脾胃飲酒厚味痰火濕熱之人多有
之葢腎藏精精之所生由脾胃飲食化生而輸歸於腎
今脾胃傷於濃厚濕熱内鬰中氣濁而不清則其所化
生之精亦得濁氣腎主閉藏陰静則寜今所輸之精既
有濁氣則邪火動於腎中而水不得寕静故遺而滑也
此症與白濁同丹溪論白濁為胃中濁氣下流滲入膀
胱而云無人知此也其有色心太重妄想過用而致遺
滑者自從心腎治但兼脾胃者多須審察
　愚按遺精有四有用心過度心不攝腎而致者有因
　色慾不遂精氣失位輸精而出者有色慾太過滑泄
　不禁者有年壮氣盛久無色慾精氣滿溢者有小便
　出多不禁者或不出小便而自出或莖中出而痒痛
　常如欲小便者宜辰砂妙香散或威喜丸大抵調補
　元氣為主聖人教人收心養性厥有旨哉○少宰汪
　涵齋白濁用補中益氣湯加茯苓半夏倍白术愈而
　復作飢體消痩不時眩暈用八味丸而痊○司廳陳
　石鏡屬脾虚用補中益氣六味地黄而愈○光祿柴
　黻菴因勞赤白濁如注用歸脾湯而愈○司廳張檢
　齋小腹不時作痛莖出白滛用小柴胡加山梔龍膽
　草山茱芎歸而愈
婦人女子經脉不行有脾胃損傷而致者不可便認作
經閉血死輕用通經破血之藥遇有此症便須審其脾
胃如何若因飲食勞倦損傷脾胃少食惡食泄瀉疼痛
或因誤服汗下攻伐藥傷其中氣以致血少而不行者
只宜補養脾胃用白术為君茯苓芍藥為臣佐以黄茋
甘草陳皮麥芽川芎當歸柴胡等藥脾旺則能生血而
經自行矣又有飲食積滯致損脾胃者亦宜消積補脾
若脾胃無病果有血塊凝結方宜行血通經
　愚按經曰飲食入胃遊溢精氣上輸於脾脾氣散精
　上歸於肺通調水道下輸膀胱水精四布五經並行
　又曰二陽之病發心脾有不得隐曲女子不月二陽
　謂陽明胃與大腸也故心脾平和則百骸五臓皆潤
　澤而經候如常苟或心脾受傷則血無所養亦無所
　統而月經不調矣是故調經者當理心脾為主丹溪
　先生亦曰先期而至者血熱也後期而至者血虚也
　竊謂先期而至者有因脾經血燥有因脾經鬰火有
　因肝經怒火有因血分有熱有因勞役火動過期而
　至者有因脾經血虚有因肝經血虚有因氣虚血弱
　主治之法脾經血燥者加味逍遥散脾經鬰火者歸
　脾湯肝經怒火者加味小柴胡湯血分有熱者加味
　四物湯勞役火動者補中益氣湯脾經血虚者人參
　養榮湯肝經血虚者六味地黄丸氣虚血弱者八珍
　湯葢血生於脾土故云脾統血凢血病當用苦甘之
　劑以助陽氣而生陰血大凢肝脾血燥四物為主肝
　脾血弱補中益氣為主肝脾鬰火歸脾湯為主肝經
　怒火加味逍遥散為主病因多端不能悉舉治當臨
　症制宜可也○一婦人晡熱肢體痩倦食少無味月
　經不行或血衂或血崩半載矣或用順氣清熱止血
　等劑不應更加寒熱且時欲作嘔余以為鬰怒虧損
　脾胃虚火錯經妄行而然耳遂朝用補中益氣湯夕
　用六味地黄丸各數劑半載而痊○一婦人素沉静
　晡熱内熱月經不調後毎一二月或齒縫或舌下或
　咽間出血碗許如此年餘服清熱涼血調理之藥益
　甚問治於余余謂肝脾氣鬰血熱上行先用加味歸
　脾湯後用加味逍遥散攝血歸源而經自調前症頓
　愈○一室女年十七腿外臁忽腫起一紅㸃作痒搔
　破日出鮮血如注及飛小蟲甚多審其由每先寒熱
　兩耳下或結核葢外膁耳下俱屬膽經膽為肝之腑
　肝主風熱生蟲血得風而妄行肝火旺而血出其肝
　膽陰陽俱虚矣凢病虚則補其母腎乃肝之母用六
　味丸滋腎水以生肝木四物柴胡山梔釣藤生肝血
　以抑風熱而瘥
婦人半産多在三箇月及五月七月除跌撲損傷不拘
外若前次三箇月而墮則下次必如期復然葢先於此
時受傷故受至期必應乗其虚也遇有半産者産後須
多服養氣血固胎元之藥以補其虚損下次有胎先於
兩箇半月後即用固胎藥十數服以防三月之墮至四
箇半月後再服八九服防過五月又至六箇半月後再
服以防七月及至九箇月内服丹溪逹生散十數服可
保無虞其有連墮數次胎元損甚者服藥須多久則可
以留方用四物湯加白术人參陳皮茯苓甘草阿膠艾
葉條芩多氣加香附縮砂有痰加薑製半夏調理姙娠
在於清熱養血條實黄芩為安胎聖藥清熱故也暑月
宜加用之養胎全在脾胃譬如鐘懸於梁梁軟則鐘下
墜折則墮矣故白术補脾為安胎君藥若因氣惱致胎
不安者宜用川芎陳皮茯苓甘草多加縮砂少佐木香
以行氣
　愚按半産重於大産大産如瓜熟自落栗熟自脱半
　産如生採其皮殻斷其根蒂豈不重於大産但人輕
　忽致死者多矣治法宜補形氣生新血去瘀血若未
　足月痛而産芎歸補中湯倍加知母止之若産而血
　不止人參黄茋湯補之若産而心腹痛當歸川芎湯
　主之胎氣弱而小産者八珍湯固之若下血過多而
　發熱聖愈湯汗不止急用獨參湯發熱煩躁肉瞤筋
　惕八珍湯大渇靣赤脉洪而虚當歸補血湯身熱靣
　赤脉沉而微四君子薑附○一婦人胎已六月每怒
　氣便見血甚至寒熱頭疼脇脹腹痛少食作嘔余謂
　寒熱頭疼肝火上衝也脇脹腹痛肝氣不行也少食
　作嘔肝侮脾胃也小便見血肝火下流也用小柴胡
　加芍藥炒黒山梔茯苓白术而愈○一婦胎及六月
　形體倦怠飲食少思勞役便血胎動不安用六君生
　熟地升麻柴胡而愈○一婦人每胎三四月作痛欲
　墮余以為痛胎用當歸二錢熟地黄三錢而愈
東垣丹溪治病多自製方葢二公深明本草藥性洞究
内經處方要法故能自製自宋以来局方盛行人皆遵
用不敢輕率自為局方論症治病雖多差謬丹溪曾辨
論之然方皆名醫所製其君臣佐使輕重緩急大小多
寡之法則不差也近見東垣丹溪之書大行世醫見其
不用古方也率皆效顰治病輒自製方然藥性不明處
方之法莫究鹵莾亂雜反致生無甚有變症多端遂難
識治耳且夫藥之氣味不同如五味子之味厚故東垣
方少者五六粒多者十數粒今世醫或用二三錢石膏
味淡薄故白虎湯用半兩今世醫不敢多用補上治上
劑宜輕小今不論上下率用大劑丸散湯液各有攸冝
今不論緩急率用湯煎如此類者多矣今之醫者若不
熟讀本草深究内經而輕自製方鮮不誤人也
　愚按方倣也倣彼而凖此也至於應用更貴權宜非
　曰確然不可移而屹然不可動者也是以素問無方
　難經亦無方漢時纔有方葢倣病因以立方也
或問今人有言東垣之法宜用於北丹溪之法可行於
南如何曰東垣北醫也羅謙甫𫝊其法以聞於江浙丹
溪南醫也劉宗厚世其學以鳴於陕西果如人言則本
草内經皆神農黃帝岐伯之説亦止宜於北方耶夫五
方所生異病及治之異宜内經異法方宜論五常正大
論已詳言之矣又如北方多寒南方多熱江湖多濕嶺
南多瘴謂其得此氣多故亦多生此病非謂北病無熱
南病無寒也至於治寒以熱治熱以寒則五方皆同豈
有南北之異耶但人之臓腑火各居二天之六氣熱居
三分又半故天下之病熱多而寒少觀内經至真大論
病機一篇可見又濕熱相火致病甚多自太僕註文湮
没以致局方偏用濕熱之藥故丹溪出而闡内經之㫖
辨局方之偏論濕熱相火之病以補前人之未備耳後
人不識見其多用芩連梔柏等苦寒之藥遂以為宜於
南淺矣哉
　愚按前論内云火症固多但虚實不同治法亦異故
　王太僕先生曰大寒而甚熱之不熱是無火也大熱
　而甚寒之不寒是無水也晝見夜伏夜見晝止不時
　而動是無火也大抵病熱作渇飲冷便秘此症屬實
　為熱故也或惡寒發熱引衣踡卧或四肢逆冷大便
　清利此屬真寒或躁擾狂越欲入水中不欲近衣此
　症屬虚外假熱而内真寒也故虚勞發熱之症治以
　寒藥而不愈者為此故也由此觀之則熱症常少而
　寒症常多矣故無火者當用八味丸益火之源以消
　陰翳無水者用六味丸壮水之主以鎮陽光然其所
　以致疾者皆由氣血方長而勞心虧損或精血未滿
　而縱情恣欲根本不固火不歸經以致見症難名雖
　宜常補中陰以制其火然而二尺各有陰陽水火互
　相生化當於二臓中分各陰陽虚實求其所屬而平
　之若左尺脉虚弱而細數者是左腎之真陰不足也
　用六味丸右尺脉遲軟或沉細而數欲絶者是命門
　之相火不足也用八味丸至於兩尺微弱是陰陽俱
　虚用十補丸此皆滋其化源也設使槩服黄柏知母
　沉隂瀉火之藥反戕脾胃多致不起(詳見玉機微義/治驗見内科方)
　　暑病(第一卷内備用治暑方/併入於此以便觀覧)
夏至日後病熱為暑暑者相火行令也夏月人感之自
口齒而入傷心包絡之經其脉虚或浮大而散或絃細
芤遲葢熱傷氣則氣消而脉虚弱其為症汗煩則喘渇
静則多言身熱而煩心痛大渇引飲頭疼自汗倦怠少
氣或下血發黄生癍甚者火熱致金不能平木搐搦不
省人事治暑之法清心利小便最好暑傷氣宜補真氣
為要又有惡寒或四肢逆冷甚者迷悶不省而為霍亂
吐利痰滯嘔逆腹痛瀉痢此則非暑傷人乃因暑而自
致之病也以其因暑而得故亦謂之暑病治法不同
若行人或農夫於日中勞役得之者是動而得之陽症
也其病必苦頭痛發燥熱惡熱捫之肌膚大熱必大渇
引飲汗泄無氣以動乃天熱外傷元氣也宜清暑益氣
用香薷黄連扁豆人參黄茋五味知母石膏之類
暑熱發渇脉虚宜用人參白虎湯人參(一錢/五分)知母(二/錢)石
膏(五/錢)甘草(二/錢)竹葉石膏湯亦好石膏(一/兩)半夏(二錢/五分)甘草
(二/錢)人參(二/錢)麥門冬(五/錢)入竹葉水煎
東垣清暑益氣湯治長夏濕熱蒸人人感之四肢困倦
精神短少胸滿氣促肢節作痛或氣高而喘身熱而煩
心下痞閟小便黄數大便溏而頻或痢或渇不思飲食
自汗體重黄茋升麻蒼术(各一/錢)人參白术神麯陳皮(各/五)
分甘草炙黄柏麥門冬當歸(各三/分)葛根澤瀉青皮五味
(各二/分)
若暑熱之時無病之人或避暑熱納涼於深堂大夏涼
臺冷館大扇風車得之者是静而得之陰證也其病必
頭痛惡寒身形拘急肢節疼痛而煩心肌膚大熱無汗
此為隂寒所遏使周身陽氣不得伸宜用辛温之劑以
解表散寒用厚朴紫蘇乾葛藿香羌活蒼术之類若外
既受寒内復傷氷水生冷𤓰果之類前藥再加乾薑縮
砂神麯之類此非治暑也治因暑而致之病也若外不
受寒止是内傷氷水冷物腹痛泄瀉或霍亂吐逆宜縮
脾飲砂仁草果甘草扁豆乾薑烏梅或理中湯加神麯
麥芽縮砂蒼术此専治内温中消食也
若吐瀉脉沉微甚者不可用涼藥可用附子大順散熟
附子甘草乾薑杏仁桂枝附子理中湯加芍藥
夏月多食冷物及過飲茶水致傷脾胃吐瀉霍亂故治
暑藥多用温脾消食治濕利小便醫者要識此意
若既傷暑熱復傷生冷外熱内寒宜先治其内温中消
食次治其外清暑補氣而以理脾為主於前隂陽二條
内相兼取用東垣清暑益氣湯已兼此意其用黄茋升
麻人參白术甘草麥門冬當歸五味黄柏葛根是清暑
補氣也蒼术神麯陳皮澤瀉青皮是治内補脾也
　愚按前症又當分别中暑中暍脉虚脉沉無汗有汗
　發熱不熱作渇不渇或瀉不瀉飲寒飲熱辨其隂陽
　虚實不可泛投寒凉之劑葢為夏月伏隂在内古人
　用附子大順散之類温補陽氣厥有㫖哉何今之老
　弱至夏月患食少體倦發熱作渇或吐瀉腹痛頭痛
　諸症反服香茹飲復傷元氣無不招引暑症以致不
　起至若清暑益氣湯内用澤瀉猪苓之類必審其果
　有濕熱壅滯方可用之否則虧損其隂而傷其目矣
　用當審察○儀部李北川仲夏患腹痛吐瀉兩手足
　捫之則熱按之則冷其脉輕胗則浮大重胗則㣲細
　余曰此隂寒之症也急服附子理中湯不應仍服至
　四劑而愈
注夏病屬隂虚元氣不足宜補中益氣湯去柴胡升麻
加黄柏(炒/)白芍藥挟痰者加半夏陳皮
　愚按丹溪先生云天地以五行更迭衰旺而成四時
　人之五臓六腑亦應之而衰旺四月屬巳五月屬午
　為火太旺火為肺金之夫火旺則金衰六月屬未土
　太旺土為水之夫土旺則水衰况腎水嘗藉肺金為
　母以補其不足古人於夏月必獨宿而淡味保養金
　水二臓經曰冬藏精者春不病温十月屬亥十一月
　屬子正火氣潜藏必養其本然之真而為来春發生
　之本若於此時不恣欲以自戕至春升之際根本壮
　實何病之可言哉○文選姚海山中暑頭痛發熱氣
　高而喘肢體倦怠兩手麻木余謂熱傷元氣用人參
　益氣湯頓安又用補中益氣湯加麥門五味而痊
若夏月傷暑發熱汗大泄無氣力脉虚細而遲此暑傷
元氣也服後方
　　人參　黄茋(蜜/炙)麥門冬(去/心)白芍藥　陳皮(各一/錢)
　　白茯苓(一/錢)黄連(炒/)甘草(炙各/五分)黄柏(三/分)白术(一錢/五分)
　　香薷　知母(各七/分)
　右薑水煎食前温服
　愚按前症有熱傷元氣而汗出者有勞傷元氣而汗
　出者有因元氣素虚腠理不宻而汗出者治法暑傷
　元氣者清暑益氣湯勞傷元氣者補中益氣湯元氣
　素虚而自汗者十全大補湯如兼盗汗佐以六味丸
　加五味子前云大汗無力脉虚細遲屬陽氣虚弱内
　黄柏知母恐復傷陽氣芍藥茯苓恐導損隂氣也治
　者審之
若夏秋暑熱因過用冷物茶水傷其内又過取凉風傷
其外以致惡寒發熱胸膈飽悶飲食不進或兼嘔吐泄
瀉此内外俱傷寒冷也
　　人參　乾薑(炒紫/色)厚朴(姜水/炒)陳皮　羌活　白茯
　　苓　枳實(各一/錢)白术(一錢/五分)甘草(炙五/分)
　右薑水煎食前温服
　愚按前症宜用此方如未應宜用藿香正氣散若内
　外已解寒熱未退或飲食不進宜用六君子保命集
　云霍亂屬陽明症宜用和中平胃建中湯輩或四君
　子湯脉浮自汗四君子加桂枝主之脉浮無汗四君
　子加麻黄吐利轉筋脇下痛脉弦者木尅土也用平
　胃散加木瓜或建中加柴胡木𤓰吐利轉筋腹痛體
　重脉沉而細四君子加白芍藥良薑吐利四肢拘急
　脉沉而遲屬少陰四君加薑附厚朴吐利四肢厥冷
　脉微緩屬厥隂建中加歸附吐利頭痛發寒熱熱多
　欲飲水者五苓散寒多不欲水者理中丸主之元戎
　云太陰症霍亂者理中加橘紅吐下腹痛手足逆冷
　理中加熟附子吐利後轉筋者理中加火煆石膏一
　兩○上舎徐民則夏月入房及食水菓麵食而患腹
　痛余曰此陰寒之症也急用附子理中湯以回陽不
　信别用二陳枳實黄連香茹飲之類而死○進士劉
　華甫夏月食生冷菓品患前症余用附子理中湯一
　鍾頓安(凢方内用木𤓰者俱用砂器/煎炒惡鐵故也餘方倣此)
若夏暑在途中常服以壮元氣清熱驅暑服之免中暑
霍亂泄瀉痢疾等症
　　人參(一錢/二分)白术(一錢/五分)麥門冬(去/心)五味子(十粒/杵碎)白芍
　　藥(炒/)白茯苓(各一/錢)知母(炒/)陳皮　香薷(各七/分)黄芩
　　(炒三/分)甘草(炙五/分)
　右薑水煎食前温服
　愚按前症若人元氣虚弱宜用補中益氣去柴胡升
　麻加麥門五味或少加炒黑黄柏人參益氣湯亦可
　用
若遇勞倦辛苦用力過多即服後方二三服免生内傷
發熱之病此方主於補氣
　　黄茋(一錢半/蜜炙)人參　麥門冬　陳皮(各一/錢)白术(一/錢)
　　甘草(炙七/分)
　右薑棗水煎食前温服勞倦甚加熟附子四五分
　愚按前論開世俗之矇瞶濟無窮之夭枉内附子若
　素畏寒飲食者尢宜用若素喜寒飲食者以肉桂或
　炮薑代之亦可若或因暑熱傷氣而四肢困倦或手
　足麻木者先用人參益氣湯後用補中益氣湯
若人過勞心思慮損傷精神頭眩目昏心虚氣短即用
後方補血為主
　　人參(一/錢)五味子(十五/粒杵)當歸(一錢/酒洗)白芍(炒一/錢)麥門冬
　　(去心/五分)山梔子(炒五/分)茯神(去心/一錢)酸棗仁(炒一/錢)生地黄
　　(酒洗/五分)甘草　陳皮　川芎(各五/分)
　右水煎服
　愚按前症宜用此方不宜多服其麥門冬芍藥山梔
　生地苦寒恐復損脾氣若脾胃素虚熱而患前症但
　以補中益氣湯加麥門五味亦可若因飢渇勞役或
　因誤行攻伐以致氣高而喘身熱而煩或自汗此為
　陽氣内傷宜用補中益氣湯若因飢飽勞役或因悞
　出汗以致飢熱大渇引飲目赤靣紅脉洪大按之如
　無此為血脱煩躁宜用當歸補血湯
　　附滑伯仁先生診家樞要
脉者氣血之先也氣血盛則脉盛氣血衰則脉衰氣血
熱則脉數氣血寒則脉遲氣血微則脉弱氣血平則脉
治又長人脉長短人脉短性急人脉急性緩人脉緩左
大順男右大順女男子尺脉常弱女子尺脉常盛此皆
其常也反之者逆
　　左右手配藏府部位
左手寸口心小腸脉所出○左闗肝膽脉所出左尺腎
膀胱脉所出(命門與/腎脉通)
右寸肺大腸脉所出○右闗脾胃脉所出○右尺心三
焦包絡脉所出
　　五藏平脉
心脉浮大而散肺脉浮濇而短肝脉弦而長脾脉緩而
大腎脉沉而軟滑○心合血脉心脉循血脉而行持脉
指法如六菽之重按至血脉而得者為浮稍稍加力脉
道粗者為大又稍加力脉道闊軟者為散○肺合毛皮
肺脉循皮毛而行持脉指法如三菽之重按至皮毛而
得者為浮稍稍加力脉道不利為濇又稍加力不及本
位曰短○肝合筋肝脉循筋而行持脉指法如十二菽
之重按至筋而脉道如筝弦相似稍加力脉道迢迢者
為長○脾合肌肉脾脉循肌肉而行持脉指法如九菽
之重按至肌肉如微風輕颷栁梢之状為緩次稍加力
脉道敦實者為大○腎合骨腎脉循骨而行持脉指法
按至骨上而得者為沉次重以按之脉道無力者為軟
舉指来疾流利者為滑
　凢此五藏平脉要須察之久久成熟一遇病脉自然
　可暁經曰先識經脉而後識病脉此之謂也
　　四時平脉
春弦夏洪秋毛冬石長夏四季脉遲緩
　　呼吸浮沉定五藏脉
呼出心與肺吸入腎與肝呼吸之間脾受糓味其脉在
中心肺俱浮浮而大散者心浮而短澁者肺腎肝俱沉
牢而長者肝濡而来實者腎脾為中州其脉在中
　　因指下輕重以定五藏
即前所謂三菽五菽之重也
　　三部所主(九候附/)
寸為陽為上部主頭項以下至心胸之分也闗為陰陽
之中為中部主臍腹肚脇之中也尺為陰為下部主腰
足脛股之分凢此三部之中每部又各有浮中沉三候
三而三之為九候也浮主皮膚候表及腑中主肌肉以
候胃氣沉至筋骨候裡及藏也
　　持脉
凢診脉之道先須調平自己氣息男左女右先以中指
定得闗位郤齊下前後二指初輕按以消息之次中按
以消息之次重按以消息之然後自寸闗至尺逐部尋
究一呼一吸之間要以脉行四至為率閏以太息脉五
至為平脉也其有太過不及則為病脉看在何部各以
其部斷之○凢診脉須要先識時脉胃脉與腑臓平脉
然後及於病脉時脉謂春三月六部中俱𢃄弦夏三月
俱𢃄洪秋三月俱𢃄浮冬三月俱𢃄沉胃脉謂中按得
之脉和緩腑臓平脉已見前章凢人府藏脉既平胃脉
和又應時脉乃無病者也反此為病○凢診脉之際人
臂長則踈下指臂短則宻下指三部之内大小浮沉遲
數同等尺寸陰陽高下相符男女左右強弱相應四時
之脉不相戾命曰平脉其或一部之内獨大獨小偏遲
偏疾左右強弱之相反四時男女之相背皆病脉也凡
病之見在上曰上病在下曰下病左曰左病右曰右病
左脉不和為病在表為陽主四肢右脉不和為病在裡
為陰主腹臓以次推之○凡取脉之道理各不同脉之
形状又各非一凡脉之来必不單至必曰浮而弦浮而
數沉而緊沉而細之類将何以别之大抵提綱之要不
出浮沉遲數滑澁之六脉也浮沉之脉輕手重手而取
之也遲數之脉以已之呼吸而取之也滑濇之脉則察
夫往来之形也浮為陽輕手而得之也而芤洪散大長
濡弦皆輕手而得之之類也沉為陰重手而得之之類
也而伏石短細牢實皆重手得之之類也遲者一息脉
二至而緩結微弱皆遲之類也或曰滑類乎數澁類乎
遲何也然脉雖似而理則殊也彼遲數之脉以呼吸察
其至數之踈數此滑澁之脉則以往来宻察其形状也
數為熱遲為寒滑為血多氣少澁為氣多血少所謂提
綱不出乎六字者葢以其足以統夫表裡陰陽冷熱虚
實風寒濕燥藏府氣血也浮為陽為表診為風為虚沉
為陰為裡診為濕為實遲為在藏為寒為冷數為在府
為熱為燥滑為血有餘澀為氣獨滯也人一身之變不
越乎此能於是六脉之中以求之則疢疾在人者莫能
逃焉○持脉之要有三曰舉曰按曰尋輕手循之曰舉
重手取之曰按不輕不重委曲求之曰尋初持脉輕手
候之脉見皮膚之間者陽也府也亦心肺之應也重手
得之脉附於肉下者陰也藏也亦肝腎之應也不輕不
重中而取之其脉應於血肉之間者陰陽相適冲和之
應脾胃之候也若浮中沉之不見則委曲而求之若隐
若見則陰陽伏匿之脉也三部皆然○察脉須識上下
来去至止六字不明此六字則陰陽虚實不别也上者
為陽来者為陽至者為陽下者為陰去者為陰止者為
陰也上者自尺部上於寸口陽生於陰也下者自寸口
下於尺部陰生於陽也来者自骨肉之分而出於皮膚
之際氣之升也去者自皮膚之際而還於骨肉之分氣
之降也應曰至息曰止也○明脉須辯表裡虚實四字
表陽也府也凢六淫之邪襲於經絡而未入於胃府及
藏者皆屬於表也裡陰也藏也凢七情之氣鬱於心腹
之内不能越散飲食五味之傷流於府藏之間不能通
泄皆屬於裡也虚者元氣之自虚精神耗散氣力衰竭
也實者邪氣之實由正氣本虚邪得乗之非元氣之自
實也故虚者補其正氣實者瀉其邪氣經曰所謂邪氣
盛則實精氣奪則虚此大法也○凢脉之至在筋肉之
上出於皮膚之間者陽也府也行於肌肉之下者陰也
藏也若短小而見於皮膚之間者陰乗陽也洪大而見
於肌肉之下陽乗陰也寸尺皆然
　　脉貴有神
東垣云不病之脉不求其神而神無不在也有病之脉
則當求其神之有無謂如六數七極熱也脉中(此中字/浮中沉)
(之/中)有力(言有/胃氣)即有神矣為泄其熱三遲二敗寒也脉中
有力(説並/如上)即有神矣為去其寒若數極遲敗中不復有
力為無神也将何所恃耶苟不知此而遽泄之去之神
將何以依而主耶故經曰脉者氣血之先氣血者人之神
也善夫
　　脉陰陽類成
浮不沉也按之不足輕舉有餘滿指浮上曰浮為風虚
動之候為脹為風為痞為滿不食為表熱為喘浮大傷
風鼻塞浮滑疾為宿食浮滑為飲左寸浮主傷風發熱
頭疼目眩及風痰浮而虚遲心氣不足心神不安浮散
心氣耗虚煩浮而洪數心經熱闗浮腹脹浮而數風熱
入肝經浮而促怒氣傷肝心胸逆滿浮大胸脇脹滿尺
浮膀胱風熱小便赤澁浮大而芤男子小便血婦人崩
𢃄浮而遲冷疝臍下痛右寸浮肺感風寒咳喘清涕自
汗體倦浮而洪肺熱而咳浮而遲肺寒喘嗽闗浮脾虚
中滿不食浮大而澀為宿食浮而遲脾胃虚尺浮風邪
客下焦大便秘浮而虛元氣不足浮而數下焦風熱大便秘
沉不浮也輕手不見重手乃得為隂逆陽鬱之候為實
為寒為氣為水為停飲為癥瘕為脇脹為厥逆為洞
泄沈細為少氣沉遲為痼冷沉滑為宿食沉伏為
霍亂沉而數内熱沉而遲内寒沉而弦心腹冷痛左寸
沉心内寒邪為痛胸中寒飲脇痛闗沉伏寒在經兩脇
刺痛沉弦痃癖内痛尺沉腎藏感寒腰背冷痛小便濁
而頻男為精冷女為血結沉而細脛痠陰痒溺有餘瀝
右寸沉肺冷寒痰停蓄虚喘少氣沉而𦂳滑咳嗽沉細
而滑骨蒸寒熱皮毛焦乾闗沉胃中寒積中滿吞酸沉
𦂳懸飲尺沈病水腰脚疼沉細下利又為小便滑臍下
冷痛
遲不及也以至數言之呼吸之間脉僅三至減於平脉
一至也為陰盛陽虧之候為寒為不足浮而遲表有寒
沉而遲裡有寒居寸為氣不足居尺為血不足氣寒則
縮血寒則凝也左寸遲心上寒精神多慘闗遲筋寒急
手足冷脇下痛尺遲腎虚便濁女人不月右寸遲肺感
寒冷痰氣短闗遲中焦寒及脾胃傷冷物不食沉遲為
積尺遲為藏寒泄瀉少腹冷痛腰脚重
數太過也一息六至過平脉兩至也為煩滿上為頭疼
上熱中為脾熱口臭胃煩嘔逆右為頬熱目赤左下為
小便黄赤大便秘澀浮數表有熱沉數裡有熱
虚不實也散大而軟舉按豁然不能自固氣血俱虚之
診也為暑為虚煩多汗為恍惚多驚為小兒驚風
實不虚也按舉不絶逼逼而長動而有力不疾不遲為
三焦氣滿之候為嘔為痛為氣塞為食積為氣聚為痢
為伏陽在内左寸實心中積熱口舌瘡咽痛實大頭靣
熱風煩躁體疼面赤闗實腹脇痛滿實而浮大肝盛目
暗赤痛尺實少腹痛小便澀實而滑淋瀝莖痛溺赤實
大膀胱熱溺難實而緊腰痛右寸實胸中熱痰嗽煩滿
實而浮肺熱咽燥痛喘咳氣壅闗實伏陽蒸内脾虚食
少胃氣滯實而浮脾熱消中善飢口乾勞倦尺實臍下
痛便難或時下痢
洪大而實也舉按有餘来至大而去且長騰上滿指為
榮絡大熱血氣燔灼之候為表裡皆熱為煩為咽乾為
大小便不通左寸洪心經積熱眼赤口瘡頭痛内煩闗
洪肝熱及身痛四肢浮熱尺洪膀胱熱小便赤澁右寸
洪肺熱毛焦唾粘咽乾洪而緊喘急闗洪胃熱反胃嘔
吐口乾洪而緊為脹尺洪腹滿大便難或下血
微不顯也依稀輕細若有若無為血氣俱虚之候為虚
弱為泄為虚汗為崩漏敗血不止為少氣浮而微者陽
不足必身惡寒沉而微者陰不足主臟寒下利左寸微
心虚憂惕榮血不足闗微四肢惡寒拘急尺微敗血不
止男為傷精尿血女為崩帯右寸微上焦寒痞冷痰不
化中寒少氣闗微胃寒氣脹食不化脾虚噫氣心腹冷
痛尺微臟寒泄瀉臍下冷痛
弦按之不移舉之應手端直如絲絃為血氣收斂為陽
中伏隂或經絡間為寒所入為痛為瘧為拘急為寒熱
為血虚盗汗為寒凝氣結為冷痺為疝為飲為勞倦弦
數為勞瘧雙絃脇急痛弦長為積左寸弦頭疼心惕勞
傷盗汗乏力闗弦脇肋痛痃癖弦緊為疝瘕為瘀血弦
小寒癖尺弦少腹痛弦滑腰脚痛右寸弦肺受寒咳𠻳
胸中有寒痰闗弦脾胃傷冷宿食不化心腹冷痛又為
飲尺弦臍下急痛不安下焦停水
緩不逮也往来迂緩呼吸徐徐以氣血向衰故脉體為
之徐緩爾為風為虚為痺為弱為痛在上為項強在下
為脚弱浮緩為風沉緩血氣虚左寸緩心氣不足怔忡
多忘亦主項背急痛闗緩風虚眩暈腹脇氣結尺緩腎
虚冷小便數女人月事多右寸緩肺氣浮言語氣短闗
緩胃弱氣虚浮緩脾氣虚弱不沉不浮從容和緩乃脾
家本脉也尺緩下寒脚弱風氣秘滯浮緩腸風泄瀉沉
緩小腹感冷
滑不澁也往来流利如珠走盤不進不退為血實氣壅
之候葢血不勝於氣也為嘔吐為痰逆為宿食為經閉
滑而不斷經不閉其斷者經閉上為吐逆下為氣結滑
數為結熱左寸滑心熱滑而實人心驚舌強闗滑汗熱
頭目為患尺滑小便淋瀝尿赤莖中痛右寸滑痰飲嘔
逆滑而實肺熱毛髪焦膈壅咽乾痰嗽頭目昏涕唾粘
闗滑脾熱口臭及宿食不化吐逆滑實胃熱尺滑因相
火炎而引飲多臍冷腹鳴或時下利婦人主血實氣壅
月事不通若和滑為孕
澁不滑也虚細而遲往来極難參伍不調如雨沾沙如
輕刀刮竹然為氣多血少之候為少血為亡汗為血痺
痛為傷精女人有孕為胎痛無孕為敗血病左寸澁心
神虚耗不安及冷氣心痛闗澁肝虚血散肋脹脇滿身痛
尺澁男子傷精及疝女人月事虚敗若有孕主胎漏右
寸澁榮衞不和上焦冷痞氣短臂痛闗澁脾弱不食胃
冷而嘔尺澁大便濇津液不足小腹寒足脛逆冷(經云/滑者)
(傷熱澁者中/霧露金革)
長不短也指下有餘而過於本位氣血皆有餘也為陽
毒内藴三焦煩鬰為壮熱
短不長也兩頭無中間有不及本位氣不足以前導其
血也為陰中伏陽為三焦氣壅為宿食不消
大不小也浮取之若洪而浮沉取之大而無力為血虚
氣不能相入也經曰大則病進
小不大也浮沉取之悉皆損小在陽為陽不足在陰為
陰不足前大後小則頭疼目眩前小後大則胸滿短氣
緊有力而不緩也其来勁急按之長舉之若牽䋲轉索
之狀為邪風激搏伏於榮衞之間為痛為寒浮緊為傷
寒身疼沉緊為腹中有寒為風癎左寸緊頭熱目痛項
强緊而沉心中氣逆冷痛闗緊心腹滿痛脇痛肋急緊
而盛傷寒渾身痛緊而實痃癖尺緊腰脚臍下痛小便
難右寸緊鼻塞膈壅緊而沉滑肺實咳嗽闗緊腹痛吐
逆緊盛腹脹傷食尺緊下焦築痛
弱不盛也極沉細而軟怏怏不前按之欲絶未絶舉之
即無由精氣不足故脉息痿弱而不振也為元氣虧耗
為痿弱不前為痼冷為閧熱為泄精為虚汗老得之順
壯得之逆左寸弱陽虚心悸自汗闗弱筋痿無力婦人
主産後客風面腫尺弱小便數腎虚耳聾骨肉酸痛右
寸弱身冷多寒胸中短氣闗弱脾胃虚食不化尺弱下
焦冷痛大便滑
動其狀如大荳厥厥動揺尋之有舉之無不往不来不
離其處多於闗部見之動為痛為驚為虚勞體痛為崩
脱為泄痢陽動則汗出陰動則發熱
伏不見也輕手取之絶不可見重取之附着於骨為隂
陽潛伏闗膈閉塞之候為精聚為瘕疝為食不消為霍
亂為水氣為榮衞氣閉而厥逆闗前得之為陽伏闗後
得之為隂伏左寸伏心氣不足神不守常沉憂抑鬰闗
伏血冷腰脚痛及脇下有寒氣尺伏腎寒精虚疝瘕寒
痛右寸伏胸中氣滯寒痰冷積闗伏中脘積塊作痛及
脾有停滯尺伏臍下冷痛下焦虚寒腹中痼冷促陽脉
之極也脉来數時一止復来者曰促陽獨盛而陰不能
相和也或怒逆上亦令脉促促為氣涌為狂悶為瘀血
發狂又為氣為血為飲為食為痰葢先以氣熱脉數五
者或一有留滯乎其間則陰之而為促非惡脉也雖然
加即死退即生亦可畏哉
結陰脉之極也脉来緩時一止復来者曰結陰獨盛而
陽不能相入也為癥結為積聚為七情所鬰浮結為寒
邪滯經沉結為積氣在内又為氣為血為飲為痰葢先
以氣寒脉緩而五者或一有留滯於其間則因而為結
故張長沙謂結促皆病脉
芤浮大而軟尋之中空傍實傍有中無診在浮舉重按
之間為失血之候大抵氣有餘血不足血不能統氣故
虚而大若芤之状也左寸芤主心血妄行為吐為衂闗
芤主脇間血氣痛或腹中瘀血亦為吐血目暗尺芤小
便血女人月事為病右寸芤胸中積血為衂為嘔關芤
腸􁨌瘀血及嘔血不食尺芤大便血又云前大後細脱
血也非芤而何
革沉伏實大如按鼔皮曰革氣血虚寒革易常度也婦
人則半産漏下男子則亡血失精又為中風寒濕之診
濡無力也虚軟無力應手散細如綿絮之浮水中輕手
乍来重手却去為氣血俱不足之候為少氣為無血為
疲損為自汗為下冷為痺左寸濡心虚易驚盗汗短氣
闗濡榮衞不和精神離散體虚少力尺濡男為傷精女
為脱血小便數自汗多右寸濡闗熱增寒氣乏體虚闗
濡脾軟不化物胃虚不進食尺濡下元冷憊腸虚泄瀉
牢堅牢也沉而有力動而不移為裏實表虚闗中氣促
為勞傷痿極大抵其脉近乎無胃氣者故諸家皆為危
殆之脉云亦主骨間疼痛氣居於表
疾盛也快於數為疾呼吸之間脉七至熱極之脉也在
陽猶可在陰為逆
細微眇也指下尋之往来微細如線葢血冷氣虚不足
以充故也為元氣不足乏力無精内外俱冷痿弱洞洩
為憂勞過度為傷濕為積為痛在内及在下
代更代也動而中止不能自還因而復動由是復止尋
之良久乃復強起為代主形容羸痩口不能言若不因
病而人羸痩其脉代止是一藏無氣它藏代之真危亡
之兆也若因病而氣血驟損以至人氣不續或風家痛
家脉見止代只為病脉故傷寒家亦有心悸而脉代者
腹心痛亦有結澁止代不匀者勿以為凶葢九痛之脉
不可准也又姙娠或有脉代者此必三月餘之胎也亦
無慮焉
散不聚也有陽無陰按之滿指散而不聚来去不明謾
無根抵為氣血耗散府藏氣絶在病脉主虚陽不斂又
主心氣不足大抵非佳脉也
　
　
　
　
　
　
　
　
　
　
　
　
　薛氏醫案卷二十二
欽定四庫全書
　薛氏醫案卷二十三
　　　　　　　　　　　　　明　薛已　訂
　　明醫雜著
　　　風症
問左手臂攣縮不能伸舉手指拳縮肩背重墜有似筋
牽引作痛伸縮間骨節處筋作痛左足大指中指常欲
反張難屈左手指掌時常作麻指縫近掌處但覺有物
夾於其間左足底近前高突處如腫硬急脹摸之無形
歩履時只多如一氊墊者語言短澁拜起頭暈口眼喎
斜舌根痰纒胸膈痰礙咽中有痰核左肋下有痰核不
時打寒噤嚏噴呵欠便牽動手足之病左耳左面左體
使手或粗衣摸擦則皮膚痛左腮左項左脇肋皆時常
木而急如有物粘貼其上左體或頭項或手足作痒左
眼時常有淚流凝不乾左口角似寛縱左面上似蟲蟻
遊行被風吹襲左鼻孔清涕出即打嚏噴等症答大經
小絡貫串一身謂之脉脉者血之隧道也血隨氣行周
流無停筋者周布四肢百節絡聫而束縛之此屬肝木
得血以養之則和柔緩而不急脉皆起於手足指端故
十二經皆以手足名之而筋則無處無之皮毛者屬肺
主外而易於感冒人身之血行於脉絡而外充於皮毛
滲透肌肉滋養筋骨故百體和運動無礙若氣滯則血
滯氣逆則血逆得熱則瘀濁得寒則凝泣衰耗則運行
不周滲透不徧而外邪易侵矣津液者血之餘行乎脉
外流通一身如天之清露若血濁氣滯則凝聚而為痰
痰乃津液之變如天之露也故云痰遍身上下無處不
到葢即津液之在周身者津液生於脾胃水穀所乗濁
則為痰故痰生於脾土也所以古人論中風偏枯麻木
酸痛不舉諸症以血虚死血痰飲為言是論其致病之
根源至其得病則必有所感觸或因風或因寒或因濕
或因酒或因七情或勞力勞心房勞汗出因感風寒濕
氣遂成此病此血病痰病為本而外邪為標其病中於
皮毛血脉經絡肌肉筋骨之間而未入臟腑故邪在皮
毛肌肉則不知痛痒麻木不仁如有物一重貼於其上
或如蟲遊行或洒洒寒慄或腫脹或自汗遇熱則或痒
遇陰虚則沉重酸痛邪入血脉經絡則手足指掌肩背
腰膝重硬不遂難於屈伸舉動或走注疼痛所陳諸症
皆外自皮毛以至筋骨之病凢脉所經所絡筋所㑹所
結血氣津液所行之處皆凝滯鬰遏不得流通而致然
也亦何必一一強度某病屬某經某病屬某臟而雜治
之哉若邪入臟腑則為危病而難於用藥東垣書論之
明矣經云知其要者一言而終不知其要流散無窮此
之謂也
　愚按難經曰邪在氣氣為是動邪在血血為所生病
　經云陽之氣以天地之疾風名之此風非外来風邪
　乃本氣病也故諸方多言皆由氣體虚弱榮衞失調
　或七情過度以致真氣耗散腠理不宻邪氣乗虚而
　入及其中也然左半體者肝腎所居之地肝主筋腎
　主骨肝藏血腎藏精精血枯槁不能滋養故筋骨偏
　廢而不用也河間曰風病多因熱甚俗云風者言末
　而忘其本也經云汗出偏沮使人偏枯如樹木一枝
　津液不到則此枝枯槁被風所害由此觀之實因肝
　腎二經精血枯槁之所致也前症云云亦當察其形
　症審其兼變而治之尤不可泥執於風經曰三陰三
　陽發病為偏枯痿易四肢不舉亦未嘗必指於風也
　其真中者當辨其中藏中府而治之眼瞀者中於肝
　舌不能言者中於心唇緩便秘者中於脾鼻塞者中
　於肺耳聾者中於腎此五者病深多為難治中血脉
　者外無六經之形症内無便溺之阻隔肢不能舉口
　不能言用大秦芁湯主之中腑者多兼中臟如左闗
　脉浮弦面目青左脇偏痛筋脉拘急目瞤頭目眩手
　足不收坐踞不得此中膽兼中肝也用犀角散之類
　如左寸脉浮洪面赤汗多惡風心神顛倒言語蹇澀
　舌強口乾忪悸恍惚此中小腸兼中心也用麻黄散
　之類如右闗脉浮緩或浮大面唇黄汗多惡風口喎
　語澁身重怠惰嗜卧肌膚不仁皮肉瞤動腹脹不食
　此中胃兼中脾也用防風散之類如右寸脉浮濇而
　短必鼻流清涕多喘胸中冐悶短氣自汗聲嘶四肢
　痿弱此中大腸兼中肺也用五味子湯之類如左尺
　脉浮滑面目黧黒腰脊痛引小腹不能俛仰兩耳虚
　鳴骨節疼痛足痿善恐此中膀胱兼中腎也用獨活
　散之類此皆言真中風之症治也其間亦有氣血之
　分焉氣虚而中者右手足不仁用六君子湯加鈎藤
　薑汁竹瀝血虚而中者左手足不仁用四物湯加鈎
　藤竹瀝薑汁氣血俱虚而中者左右手足皆不仁用
　八珍湯加鈎藤薑汁竹瀝其與中風相類者不可不
　别如中於寒謂冬月卒中寒氣昏冒口禁肢攣惡寒
　脉浮緊用麻黄桂枝理中湯之類中於暑謂夏月卒
　冒炎暑昏冐痿厥吐瀉喘滿用十味香薷飲之類中
　於濕丹溪所謂因濕土生痰痰生熱熱生風也用清
　燥湯之類加竹瀝薑汁因於火者河間謂五志過極
　火盛水衰熱氣怫鬰昏冒而卒仆也用六味丸四君
　子湯獨參湯之類内有恚怒傷肝陰火上炎者用小
　柴胡湯之類中於氣者由七情過極氣厥昏冒或牙
　闗緊急用蘇合丸之類食厥者過於飲食胃氣不能
　運行故昏冐也用六君子加木香勞傷者過於勞役
　耗損元氣脾胃虚衰不任風寒故昏冐也用補中益
　氣湯房勞者因腎虚耗氣不歸源故昏冐也用六味
　丸此皆類於中風者也夫中風者内經主於風此真
　中風也若河間主於火東垣主於氣丹溪主於濕皆
　是因火因氣因濕而為暴病暴死之症類中風而非
　真中風也治者審之卒中昏憒口眼喎斜痰氣上湧
　咽喉有聲六脉沉伏此真氣虚而風邪所乘以三生
　飲一兩加人參一兩煎服即甦若遺尿手撒口開鼾
　睡為不治用前藥亦有得生者三生飲乃行經絡治
　寒痰之藥有斬闗奪旗之功每服必用人參兩許以
　袪其邪而補助真氣否則不惟無益適足以取敗矣
　觀先哲用茋附參附等湯其義可見○大尹劉孟春
　素有痰兩臂頑麻兩目流淚服袪風化痰藥痰愈甚
　臂反痛不能伸手指俱攣余曰麻屬氣虚誤服前藥
　肝火熾盛肝血乾涸筋無所養虚而攣耳當補脾肺
　滋腎水則風自息熱自退痰自清遂用六味地黄丸
　補中益氣湯不三月而痊○一儒者素勤苦惡風寒
　鼻流清涕寒噤噴嚏屬脾肺氣虚反服袪風之藥肢
　體麻倦痰涎自出殊類風症余以為風劑耗散元氣
　陰火乘其土位以補中益氣湯加麥門五味子治之
　而愈○舉人干尚之素腎虚積勞足痿不能歩履後
　舌瘖不能言面色黧黑余謂腎氣虚寒不能運及所
　發用地黄飲子治之而愈後不慎調攝而復作或用
　牛黄清心丸之類發熱痰甚誠似中風用袪風化痰
　之類小便秘澁口舌乾燥仍用前飲及加減八味丸
　漸愈又用補中益氣湯而痊○一膏粱之人素不慎
　起居忽失音不能語神思昏憒痰涎上壅余謂河間
　云夫瘖屬腎經虚寒其氣厥不至醫學綱目云少隂
　氣至則囓舌少陽氣至則囓頬今失音腎氣不能上
　接清陽之氣也不信仍用風藥後囓舌始信余言先
　用地黄飲子及六味地黄丸而愈○儀部袁補之患
　前症不信余言數服袪痰之劑後囓舌而殁○一男
　子體肥善飲舌本強語澁痰壅口眼喎斜肢體不遂
　余謂脾虚濕熱痰涎所致用六君子煨乾葛山梔神
　麯而愈○外舅年六十餘素善飲兩臂作痛余曰此
　脾虚有濕也不信恪服袪風治痰之藥更加麻木發
　熱體軟痰壅腿膝拘痛口禁語澁頭目暈重口角寛
　縱痰涎流出兩月後遍身如蟲行搔起白屑始信余
　曰臂麻體軟脾無用也痰涎湧出脾不能攝也口斜
　語澁脾氣傷也頭目暈重脾氣不升也痒起白屑脾
　氣不能營也遂用補中益氣湯加神麯半夏茯苓三
　十餘劑諸症悉愈又用參术膏而痊○一男子元氣
　素弱或頭目眩暈或肢體倦熱仲夏因勞役飲食不
　時兩手麻木肢體倦怠余以為暑熱傷元氣用人參
　益氣湯而愈○一男子卒中口眼喎斜言語不出惡
　見風寒四肢拘急脉浮而𦂳此屬脾胃受症故舌本
　強而不能言用秦芁升麻湯治之稍愈乃以補中益
　氣湯加山梔治之而痊○一婦人懐抱鬰結筋攣骨
　痛喉間似有一核服烏藥順氣等藥口眼歪斜臂難
　伸舉痰涎愈多内熱晡熱食少體倦余以鬰火傷脾
　血燥生風用加味歸脾湯加丹皮山梔二十餘劑形
　氣漸健飲食漸加又用加味逍遥散十餘劑痰熱少
　退喉核少消更用升陽益胃湯數劑諸症漸愈但臂
　不能伸此肝經血少而筋攣耳用地黄丸而愈○一
　産婦兩手麻木服愈風丹天麻丸遍身皆麻神思倦
　怠晡熱作渴自汗盗汗余謂氣血俱虚用十全大補
　湯數劑諸症悉退又數劑而全愈但内熱用加味逍
　遥散而痊○一産婦筋攣臂軟肌肉抽掣皆屬氣血
　虚用十全大補湯而痊
問兩腿自膝以下或時内熱或骨中覺熱或有一㸃酸
痛熱者何
答此血熱也但是風病其血必熱惟其血熱故風寒之
氣一襲之則外寒束内熱而為痛丹溪論痛風謂血熱
得寒汚濁凝滯所以作痛遇夜痛甚行於陰也遇風雨
陰寒痛甚寒濕勝也又風病必血燥風木生火故血熱
生燥
　愚按前論最為切當臨川陳先生云醫風先醫血血
　行風自減葢肝藏血而至風又肝氣為陽為火肝血
　為陰為水若肝火旺則肝血必虚故凢風病多因肝
　經風火為患當推五臟相勝相生以益其血經云腎
　藏精而主骨故腎虚者則骨中熱或湧泉穴或兩脛
　兩足内熱多患骨痿以致不起屬足三隂虧損之虚
　熱耳滋其化源庶可保其生也○僉憲髙如齋兩腿
　逸則筋緩痿軟而無力勞則作痛如針刺脉洪數而
　有力余曰此腎肝陰虚火之象也用六味地黄丸而
　愈○知州韓廷儀先患風症用疏風化痰養血之藥
　而痊其腿膝骨肉發熱作痛服十味固本丸天麻丸
　益甚兩尺脉數而無力余以為腎水虚不能生肝木
　虚火内動而作非風邪所致也不信又服羌活愈風
　丹之類四肢痿軟遍身麻木痰涎上湧神思不清余
　曰皆脾氣虧損不能營養周身又不能攝涎歸源先
　用六君子加芎歸木香數劑壮其脾氣以攝涎歸源
　又以八珍湯數劑以助五藏生化之氣以榮養周身
　而諸症漸愈乃朝以補中益氣湯培養脾肺夕以六
　味地黄丸滋補肝腎如此三月餘而安○一婦人因
　怒患痰厥而蘇左手臂不能伸手指麻木口喎眼斜
　痰氣上攻兩腿骨熱或骨中酸痛服烏藥順氣散之
　類諸症益甚不時昏憒更加内熱晡熱余以為肝經
　血虚内熱生風前藥復耗肝血虚火熾盛而益甚也
　先以柴胡梔子散調養肝經氣血數日後用八珍湯
　加釣藤鈎散諸症稍愈又用加減八味丸料少加酒
　炒黄柏知母黑色者數劑諸症頓退乃服八珍湯柴
　胡梔子散半載而痊後勞役即有復作之意柴胡梔
　子散随安
問有醫教以四物湯二陳湯間服後惑於南星半夏不
可輕服之言二陳通不入口専用四物而痰藥亦少用
枳术丸可専服否
答此少差耳用血藥而無行痰開經絡達肌表之藥以
佐之血藥屬陰性頗凝滯焉能流通經絡驅逐病邪以
成功也故古人以烏頭為半身不遂行經絡者此也葢
風疾原於血虚血熱挟火與痰經絡肌表之間病根在
矣後因感冐涼風寒氣或因過飲助痰火或因惱怒逆
肝氣遂成半身不遂之症世謂之風病其病成於肌表
皮毛筋骨經絡之間末入五臟六腑故治之亦兼在外
而不専於内若只用四物湯是専補内也此病之痰亦
在經絡若只用枳术丸是亦専治内也須補養其内以
固其本治其外以去邪斯為可耳
　愚按前症若因腎虚陰火而肝燥者宜用六味地黄
　丸生腎水滋肝血若因怒動肝火而血耗者用四物
　加柴梔丹皮茯苓以清肝火生肝血若因脾經鬰結
　而血耗者用歸脾四物二湯以補脾氣生肝血若脾
　氣虚而痰滯者用二陳加白术柴胡徤脾氣以化痰
　若因脾虚濕而風痰不利者用二陳加南星蒼术防
　風脾氣鬰而滯者用歸脾湯加柴胡半夏腎經敗液
　而為痰者用六味丸○顧憲幕年六十不慎飲食起
　居左半身手足不遂汗出痰壅或用參茋之類汗止
　神清左腿自膝至足指仍舊腫墜痰多作痛肝腎脾
　脉洪大而數重按則軟濇余以為足三陰虚朝用補
　中益氣湯加黄柏知母數劑諸症悉退但自弛守禁
　不能全愈○靳閣老夫人先胸脇脹痛後四肢不收
　自汗如水小便自遺大便不實口緊目瞤飲食難進
　十餘日或以為中臟公甚憂余曰非也若風既中臟
　真氣既脱惡症既見禍在反掌焉能延之乃候其色
　面目俱赤而或青診其脉左三部洪數惟肝尤甚余
　曰胸乳脹痛肝經血虚肝氣否塞也四肢不收肝經
　血虚不能養筋也自汗不止肝經風熱津液妄泄也
　小便自遺肝經熱甚陰挺失職也大便不實肝木熾
　盛尅脾土也遂用犀角散四劑諸症頓愈又用加味
　逍遥散調理而安後因鬰怒前症復作兼發熱嘔吐
　飲食少思月經不止此木盛尅土而脾不能攝血也
　用加味歸脾湯為主佐以逍遥散調補肝脾之血而
　愈後每遇怒或睡中手足搐搦復用前藥即愈○大
　參朱雲溪母於九月内忽仆地痰昧不省唇口喎斜
　左目𦂳小或用治痰調血之劑其勢稍緩至次年四
　月初其病復作仍進前藥勢亦漸緩至六月終病乃
　大作小便自遺或謂風中於臟以為不治余診之左
　闗弦洪而數此屬肝火血燥也遂用六味丸加五味
　麥門芎歸一劑而飲食頓進小便自調隨用補中益
　氣加茯苓山梔釣藤丹皮而安至十月復以傷食腹
　痛作㵼左目仍小兩闗尺脉弦洪鼓指余以六君加木香
　呉茱升麻柴胡一劑而痛泄俱緩復以六君加肉果
　補脂一劑諸脉頓平痛泄俱止余謂左闗弦洪由肝
　火血燥故左目緊小右闗弦洪由肝邪乗脾故唇口
　歪斜腹痛作瀉二尺鼓指由元氣下陷設以目緊口
　喎誤作中風投以風藥以腹痛泄瀉誤作積滯投以
　峻劑復耗元氣為害甚矣後卧火箱熱蒸太過致痰
　喘誤服寒凉之劑益甚後請診辭不治果殁○一婦
　人因怒仆地語言蹇澁口眼喎斜四肢拘急汗出遺
　尿六脉洪大肝脉尤甚皆由肝火熾盛肝主小便因
　熱甚而自遺也用加味逍遥散加鈎藤及六味丸尋
　愈○一老婦兩臂不遂語言蹇澁服袪風之藥反致
　筋攣骨痛余謂此肝火血虚所致用八珍湯補氣血
　用地黄丸補腎水佐以排風湯年餘而愈○一婦人
　經行口眼歪斜痰涎上湧此血虚而肝火動用加味
　逍遥散加牡丹皮治之尋愈後因飲食停滯日吐痰
　涎此脾氣虚而不歸經也用六君子二十餘劑而安
　○一婦人因怒口眼歪斜痰涎上湧口禁發搐此脾
　肺氣虚而肝木旺用六君子加木香鈎藤鈎柴胡治
　之漸愈又用加味歸脾湯調理而安○一産婦勤於
　女工忽仆地牙闗緊急痰喘氣粗四肢不遂此氣血
　虚而發痙朝用補中益氣湯加茯苓半夏夕用八珍
　湯加半夏各三十餘劑不應此虚之未復藥力之未
　及也仍用前二湯各五十餘劑尋愈○一婦人素有
　内熱月經不調經行後四肢不能伸舒卧床半載或
　用風濕痰火之劑不效其脉浮緩按之則濇名曰瘈
　症屬風寒所乘用加味逍遥散加肉桂防風四劑頓
　愈更以八珍湯調理兩月餘而瘥○一婦人素經水
　過期因勞怒四肢不能屈曲名曰瘲症此血虚而風
　熱所乘先用八珍湯加釣藤柴胡漸愈更佐以加味
　逍遥散調理而痊○一婦人四肢攣屈煩痛自汗小
　便短少畏見風寒脉浮弦緩此氣血虚而風寒濕熱
　相摶先用東垣清燥湯漸愈再用加味逍遥散及八
　珍湯加牡丹皮而痊○一婦人素有痰火忽然昏憒
　瘈瘲抽搐善伸數欠四肢筋攣痰涎上升此肺金燥
　甚血液衰少而然也用清燥湯六味丸兼服尋愈○
　一婦人肢節作痛不能轉側惡見風寒自汗盗汗小
　便短少雖夏亦不去衣其脉浮緊此風寒客於太陽
　經用甘草附子湯一劑而痊○一婦人因怒發搐嘔
　吐痰涎口禁昏憒氣口脉大於人迎此氣滯而食厥
　用平胃散加茯苓半夏木香治之而甦更以六君子
　加木香漸愈乃去木香又二十餘劑而痊
問或謂二陳湯南星半夏一切燥藥止能治痰飲濕痰
其於陰虚火動之痰殊無相干且與補陰藥相反
答陰虚火動之痰不宜用南星半夏若中風偏枯麻木
症之痰當用南星半夏也葢其感病在肌表經絡筋骨
之間耳
　愚按丹溪先生云痰病之原有因熱而生痰者亦有
　因痰而生熱者有因風寒暑濕而得者有因驚而得
　者有因氣而得者有因食積而得者有脾虚不能運
　化而生者若熱病則多煩熱風痰多成癱瘓竒症冷
　痰多成骨痺濕痰多怠惰軟弱驚痰多成心痛癲疾
　飲痰多脇痛臂痛食積痰多成癖塊痞滿其為病種
　種難名竊謂前症若因腎水虚弱陰虧難降使邪水
　上溢故多痰唾宜滋其化源其痰自消若因肝木侮
　脾土而風痰壅滯者先用南星半夏清其痰後用六
　君子之類調胃氣痰自不生若槩用風藥耗其陽氣
　而絶陰血之源適足以成其風益其病也○冡宰劉
　紫岩因勞下體軟痛發熱痰盛用清燥湯入竹瀝薑
　汁服之熱痛減半再劑而全愈○庠生陳時用素勤
　苦復因勞怒口斜痰甚脉滑數而軟余謂勞傷中氣
　怒傷肝火用補中益氣湯加山梔茯苓半夏神麯桔梗
　數劑而愈○錦衣楊永興筋骨軟痛氣粗痰盛作渇
　喜水或用愈風湯天麻丸更加痰甚體麻余以為脾
　腎俱虚用補中益氣湯加減八味丸三月餘而痊
　陶天爵妾媵素多時患頭暈痰甚勞則肢體痿軟筋
　骨作痛殊類風症余以為腎虚不能納氣歸源用加
　減八味丸而痊後因房勞氣惱頭暈項強耳下作痛
　此肝火之症仍用前藥滋腎水生肝血制風火而愈
問倒倉吐痰不盡病根痰又甚作胸膈之上咽喉之下
居多夜間更為所苦吐甚難出後服蘿菔子欲吐之因
空腹遂入大腸作痢
答病在腸胃者宜用之腸胃如倉格致餘論説明倒倉
二字宜玩倉中有陳腐敗穀須倒之腸胃中有痰血積
滯須滌蕩之牛肉屬坤土本補脾胃之物非吐下藥也
特飲之過多滿而致吐下耳此借補以為瀉故病去之
後胃得補而氣發生乃巧法也若病不屬腸胃者豈可
輕用古人治風初病時痰涎壅塞胸膈阻礙經絡藥無
所施故先吐去其痰方可施法今既倒倉之後豈可復
行吐下哉吐下之後再行吐而行下是虚虚也痰久積
在胸膈腸胃者固宜吐下之但痰日逐生豈倒倉可盡
其根但恐倒倉之後胃虚而痰易生故丹溪先生云宜
補中氣以運痰也又皮膚經絡隧道之間俱為邪所客
而阻滯少通則津液行於其間者亦聚而為痰於是日
逐飲食入胃所生之津液不得流散而化為痰飲聚於
胸膈上升於咽喉宜其多也此亦因外而傷内
　愚按前症若因脾氣虧損痰客中焦閉塞清道以致
　四肢百骸發為諸病者理宜壮脾氣為主兼佐以治
　痰則中氣健而痰涎自化若倒倉之後而痰反甚此
　脾氣愈虚則津液反為痰者理宜補中益氣非參术
　二陳之類不能治最忌行氣化痰及倒倉之法○州
　判蒋大用年五十形體魁梧中滿吐痰勞則頭暈所
　服皆清痰理氣余曰中滿者脾氣虧損也痰盛者脾
　氣不能運也頭暈者脾氣不能升也指麻者脾氣虚
　而不能周也遂以補中益氣加茯苓半夏以補脾土
　八味丸以補脾母而愈乾坤生意方云凢人手指麻
　軟三年後有中風之疾可服搜風順氣丸天麻丸秦
　芁湯之類以預防之彼惑此而恪服之以致大便不
　禁飲食不進而殁竊謂預防之理當養氣血節飲食
　戒七情逺幃幙若服前藥以為預防適所以反招風
　而取中也○秀才劉允功形體魁梧素不慎酒色因
　勞怒氣頭暈仆地痰涎上湧手足麻痺時或面赤口
　乾引飲六脉洪而無力甚數余曰肺主氣腎藏氣今
　腎虚不能納氣歸源陽獨居上故作頭暈又不能攝
　水歸源飲停於中故化而為痰陽氣虚熱而麻痺虚
　火上炎而作渇當滋化源用補中益氣合六味地黄
　丸料一服而愈後勞役或入房即作用前藥隨愈
問自倒倉後常覺口中痰甚而有熱頗易飢有痰常少
用石膏瀉之稍可
答倒倉後胃虚不可用石膏脾胃陰血虚則陽火旺火
能消食故易飢暫用石膏瀉胃火故覺效然非正法只
以白术補脾而用白芍藥生血甘草緩中瀉火陳皮茯
苓行痰則王道之治也
　愚按倒倉之後而火反旺者乃脾胃虚寒之假象也
　設認為實熱則誤矣東垣先生脾胃論言之最詳若
　人氣高而喘身熱而煩或揚手擲足口中痰甚者屬
　中氣虚弱而變症也宜用補中益氣湯若人形怯氣
　弱畏惡風寒或肢體踡攣而痰上湧者屬脾氣虚弱
　而不能攝涎也宜用六君子湯若兼口角涎流者屬
　脾氣虚寒而不能主涎也用張氏温脾散如不應急
　用六君子加附子若因命門火衰不能生脾土者急
　用八味丸若人素腎虚發熱或腎虚有痰者兼以六
　味丸料若人素陽虚惡寒或腎虚有痰者兼以八味
　丸料○一儒者脾腎素虚而有痰或用導痰之法痰
　甚作渇頭暈煩熱余謂中氣虚弱而變症用補中益
　氣湯而愈後勞役發熱頭暈此氣虚不能上升也用
　前湯加蔓荆子而愈後又勞神畏見風寒四肢逆冷
　口沃痰涎余以為脾氣虚寒之真病以六君子加炮
　薑肉桂而愈○一男子素腎虚而咳痰亦用導痰之
　法虚症悉具痰涎上湧小便頻數余謂足三陰虚而
　復損也朝用補養脾氣湯培養脾肺之氣夕用六味
　丸加五味子収斂耗散之精而愈
問自倒倉後行動頗覺眩暈作痰每暈必於勞役後方
作又平日大便常不結實近亦結燥
答倒倉非正對病症故諸風病未見退而痰多便結頭
眩眼花皆吐下後元氣虚故也倒倉大腸亾陽故結燥
黄連苦寒性燥苦能燥濕寒能去熱黄連能實大腸平
日大便常不實者乃腸胃中有濕熱因服黄連亦見結
實
　愚按倒倉之後胃氣受傷元氣虧損不能化生陰精
　而虚火内作以致前症也當甘補之經曰土位之主
　其瀉以苦其補以甘是也葢頭暈眼花胃氣不能上
　升也大便不實脾虚不能約制也大便結燥者血虚
　不能濡潤也經云腎主大便又云腎主五液若腎氣
　調和津液滋潤則大便自然通調矣凢此皆宜實脾
　土補肺金諸病自愈若因大腸火燥而大便秘結者
　宜用六味地黄丸若因脾胃虚弱而大便不實用六
　君炮薑若因脾腎虚弱而大便不實者須用四神丸
　補中益氣湯○大尹陳克明導痰後痰益多大便不
　實喜極熱飲食手足逆冷余謂命門火衰而脾肺虚
　寒不能攝涎歸源用八味丸而尋愈○進士張禹功
　飲食停滯胸滿唾痰或用藥導之痰涎上湧眩暈熱
　渴大便秘結喜冷飲食手足發熱余謂腎水虚弱津
　液難降敗液為痰用六味丸而愈
問近有欲為温針者乃楚人法其法針於穴以香白芷
作圓餅套針上以艾針温之多取效
答古者針則不灸灸則不針未有針而加灸者此後人
俗法也此法行於山野貧賤之人經絡受風寒致病者
或有效只是温經通氣而已於血於痰無預也古針法
妙甚但今無傳恐不得精髙之人誤用之則危拙出頃
刻惟灸得穴有益無害日後宜行之
　愚按針灸之法各有所宜亦各有所禁經曰形氣不
　足病氣不足此陰陽俱不足也不可刺之刺之則重
　不足重不足則陰陽俱竭血氣皆盡五臟空虚筋骨
　髓枯老者絶滅壮者不復矣東垣曰脉浮數而發熱
　咽乾面赤時渇者皆熱在外也不可灸灸之灾害立
　生由此觀之所禁所宜不可不慎温針之法尤為乖
　謬若用之於寒氣之腫八風之邪其庶幾乎
問酒飲數盃則手足和軟如無病者醫勸煮酒藥服之
何如
答酒温行氣活血故飲少覺好但濕熱之味生痰助火
實能增病又此等病多有因酒後毛竅開氣血熱因為
寒風凉氣所襲而成惟五加皮一味浸酒日逐服數盃
於此病有益諸藥浸酒惟五加皮與酒相合且味美煮
酒時入五加皮於内泥之滿月後可服
　愚按前方袪風活血之藥如不應當求其本而治之
此病治法活血行痰開經絡通腠理内固根本外散病
邪但今倒倉之後中氣未復宜補中氣理痰為重為先
人參亦可用也近日之藥重在理脾理痰故今服四物
湯雖多而不應葢血藥陰寒凝滯且下行故損胃氣胃
氣者上升之清氣也又春宜升而久服降藥逆天時矣
故云中氣虚而痰易生也
　愚按經云邪之所凑其氣必虚留而不去其病為實
　若人脾胃充實營氣徤旺經隧流行而邪自無所容
　今倒倉之後脾氣愈虚法當補中益氣則中氣清和
　而痰自化若因脾土虚寒或命門火衰者須用八味
　丸若因腎氣虧損水泛為痰或頭暈口乾者用六味
　丸○一婦人元氣素虚勞則體麻發熱痰氣上攻或
　用烏藥順風散袪風化痰丸之類肢體痿軟痰涎自
　出面色痿黄形體倦怠而脾肺二脉虚甚此虚而類
　風也朝用補中益氣湯夕用十全大補湯漸愈又用
　加味歸脾湯調理尋愈○一婦人素性急患肝風之
　症常服搜風順氣丸秦芁湯之類後大怒吐血唇口
　牽緊小便頻數或時自乏余以為肝火旺而血妄行
　遂用小柴胡湯加山梔牡丹皮漸愈後大怒吐血誤
　服降火袪風化痰之劑大便頻數胸滿少食用清氣
　化痰之劑嘔而不食頭暈口乾不時吐痰用導痰降
　火之類痰出如湧四肢常冷余曰嘔而不食頭暈口
　乾胃氣不能升也痰出如湧脾氣不能攝涎也四肢
　逆冷脾氣不能運行也用補中益氣湯加茯苓半夏
　治之諸症漸愈又用加味歸脾湯兼服而安○鴻臚
　王繼之室素有癎症遇勞役及怒氣則發良久自省
　一日因飲食後勞役失宜發而半日方省不能言語
　或以為風中於臟用袪風化痰順氣之劑及牛黄清
　心丸病益甚六脉浮大兩寸虚而不及本部且進飲
　食余曰此脾胃之氣傷也若風中於臟禍在反掌彼
　不信仍用風藥後果卒
常避涼風寒露霧濕氣身熱四肢汗出或脱衣去靴襪
之時莫當風取凉最易感也惱怒尤忌之酒後忌當風
見涼脱巾襪後便用手多磨擦令毛竅閉此等病寒月
固怕寒風暑月外熱毛竅開尤易感也
日後若灸火只灸手足上穴治風症者手上如肩窩曲
池合谷等是也口歪斜可灸夾車承漿口面上艾炷須
小手足上則可粗也灸火須自上灸下不可先灸下後
灸上
　愚治一婦人口眼歪斜四肢拘急痰涎不利而惡風
　寒其脉浮緊此風寒客於手足陽明二經先用省風
　湯二劑後用秦芁升麻湯而愈○一婦人體肥胖頭
　目眩暈肢體麻木腿足痿軟自汗聲重其脉滑數按
　之沉緩此濕熱乘虚脾氣下流於腎肝之部也用清
　燥湯羌活湯漸愈更佐以加味逍遥散全愈
面上木處可将桂枝為末用牛皮膠和少水化開調敷
之厚一二分
　愚按前症若屬肺氣虚弱者補脾土如不應則補其
　土母
脚㡳硬木處可将牛皮膠熔化入生薑真汁調和仍入
南星末五錢和匀用厚紙攤貼二三分乘半熱裹貼脚
㡳上用温火烘之此外治法也膠和薑汁方出内經用
治脾病謂風寒濕三氣合而成病客於皮膚肌肉之間
不知痛痒但不仁如木耳後人治腰硬作痛及手足痺
木而兼痛者加入乳香没藥或加羌活南星末用之多
效煎調要得法則如膏藥在手足腰者用熱鞋底熨之
　愚按經云風寒濕三氣雜至合而為痺風氣勝者為
　行痺寒氣勝者為痛痺濕氣勝者為著痺丹溪先生
　云大率因血虚受熱其血已自沸騰或加之以渉水
　寒濕熱血得寒汚濁凝滯不得運行所以作痛治以
　辛温佐以辛涼流散寒濕開通鬰結血行氣順無有
　不安若因足三陰虧損當補元氣為主
敷貼是治皮膚肌肉針灸是治血脉經絡滋血是兼治
筋骨筋骨無血則不任矣
癱瘓痿軟之病此是無血及兼痰火濕熱耳古人云不
可作風治而用風藥謂小續命湯西州續命湯排風湯
等藥如羌活防風麻黄桂枝烏頭細辛等劑皆發散風
邪開通腠理之藥若誤用之陰血愈燥也
　愚按前症江南之人所致者多屬陰虚氣虚濕熱相
　火其癱瘓痿軟多屬手足陽明等經陰虚濕熱治者
　審之
　　擬治諸方
治半身不遂手足欠利語言費力呵欠噴嚏面木口眼
歪斜寛弛頭目眩暈痰火熾盛筋骨時痛或頭痛心悸
　　川芎(一錢/二分)當歸　熟地黄　生地黄(薑汁/水炒)牛膝(酒/洗)
　　橘紅(鹽水/洗)黄芩(酒/炒)酸棗仁(炒各/八分)紅花(酒/洗)甘草(炙各/四分)
　　羌活　防風　桞桂(各六/分)南星(製/)半夏(製/)白芍藥
　　(酒/炒)白茯苓　天麻(各一/錢)白术(一錢/五分)黄柏(酒炒/三分)
　右水煎入淡竹瀝薑汁二三茶匙侵晨服
四物湯加紅花牛膝共六錢二分補血涼血活血二陳
湯加南星白术黄芩治濕痰風痰火痰再加竹瀝薑汁
以行肌表經絡之痰共五錢九分羌活防風天麻栁桂
皆行經絡肌表辛温開發之劑引送血藥流散邪滯栁
桂横行手臂牛膝黄柏行腰腿
白术為君佐以茯苓甘草白芍藥橘紅半夏又以固脾
胃之氣血以運行諸藥輸送各經
酸棗仁佐川芎當歸羌活入肝治筋骨酸疼濕痺又佐
地黄當歸入心治心虚振悸
四物湯得羌活防風栁桂南星半夏為佐使則經絡肌
表筋骨之血皆補其虚而活其滯矣
南星半夏二味雖燥共止二錢羌活防風栁桂雖辛温
三味止一錢四分通共三錢四分温燥之藥加於血藥
六錢二分之内况又有黄芩黄柏甘草苦寒甘寒藥共
一錢五分多寡懸絶焉得燥吾之血耶此正君臣佐使
分兩多少之法痰之為物遍身上下無處不到故古人
用二陳湯通治之隨其所在而用藥引導之今用天麻
南星竹瀝薑汁導之入手足經加以白术黄芩降其膈
上之火痰
冬寒月減黄芩二三分或加炮川烏二分若用川烏減
桂只用一二分風病減去可去川烏桂減南星羌活若
素有火黄芩不必減
羌活風家要藥若寒涼月重有感冐可加至一錢有汗
而惡風此真感風症也可加桂枝六七分病減則減去
之川烏桂枝羌活防風南星等藥皆行經絡開發腠理
之劑故治風家必用之風能燥故必用滋血潤燥藥邪
既客於經絡肌表之中則津液不得流通凝滯而為痰
飲故必用治痰風也血也痰也三者相因但各有輕重
先後之不同或先因中風則治風為重或先因血虚血
熱則治血為重或先因痰則治痰為重
　愚按五臟之病相乘伏匿隐顯莫測參以徐用誠先
　生五臟治要尤善詳見一卷或問仲景處方藥品條
　内
張仲景小續命湯是論風也劉張丹溪諸説是論血與
痰火也要在隨症推移消息之耳
　愚按前症多因飲食失節起居失宜虧損元氣腠理
　不緻外邪所侵或勞傷元氣怒動肝火皆屬内因所
　致也前藥亦當審而用之○太宜人年七十五遍身
　作痛筋骨尤甚不能伸屈口乾目赤頭眩痰湧胸膈
　不利小便赤濇而短少夜間痰熱殊甚遍身作痒如
　蟲行此肝經氣燥而風動也用六味地黄丸料加山
　梔柴胡治之而愈○一男子時瘡愈後遍身作痛服
　愈風丹半身不遂痰涎上湧夜間痛甚余作風客淫
　氣治以地黄丸而愈○一老婦兩臂不遂語言蹇澁
　服袪風之藥筋攣骨痛此因風藥虧損肝血用八珍
　湯補氣血用地黄丸補腎水乃佐以愈風丹而愈○
　一婦人因怒吐痰胸滿作痛服二陳四物芩連枳殻
　之類不應更加袪風之劑半身不遂筋攣痿軟日晡
　益甚内熱口乾形氣殊倦此足三陰虧損之症也余
　用逍遥散補中益氣六味地黄調治喜其謹疾年餘
　諸症悉愈形體康徤
倒倉後脾虚痰盛宜先理中治痰且将風藥血藥減去
俟中氣復然後通用
　　白芍藥　白术(各一/錢半)陳皮(八/分)白茯苓　半夏(薑/製)𤓰
　　蔞仁　人參(各一/錢)黄芩(酒/炒)枳實(麩/炒)甘草(炙各/五分)桔梗
　　　香附米(鹽水/炒)麥門冬　麥芽(炒各/七分)黄連(薑炒/四分)
　右水煎入竹瀝三匙薑汁三匙服
若寒月覺胃中冷易泄加炒乾薑一二分
　愚按前云倒倉後脾虚痰盛矣然而方内芩連𤓰蔞
　枳實之類苦寒泄氣尅滯之劑雖兼六君子之調補
　恐所益不償所損雖加乾薑一二分亦恐未能濟其
　寒也葢痰之為病有因熱而生痰者亦有因痰而生
　熱者有因飲食積滯而得者有因腎水虧損津液敗
　濁而似痰者有因腎水不足陰火上炎而生痰者有
　因脾肺氣虚不能攝涎而似痰者不能枚舉當各推
　所因而治之然倒倉之後而痰反盛必因中氣復傷
　所致故治痰用峻厲之劑而痰愈甚者乃脾氣愈傷
　津液不能運化而然耳前症當補脾胃調中氣則津
　液各歸其所而為元氣矣
倒倉後大便燥結頭暈眼花未除加當歸身尾桃仁去
皮尖各一錢川芎五分山藥一錢
　愚按前方若因酒麫炙煿致痰膠固脾氣無虧者宜
　用之若因腎氣虧損津液不足者宜用六味丸因脾
　氣虚弱者宜用六君子湯因中氣虚者宜用補中益
　氣湯因腎氣虧損水泛上而為痰者宜用六味丸因
　脾腎虚寒小水不調肚腹膨脹者宜用金匱腎氣丸
　○儒者王錄之素痰甚導吐之後大便燥結頭暈眼
　花等症尺脉浮大按之則濇此腎氣虚而兼血虚也
　四物送六味丸四劑諸症悉退仍用前丸月餘而康
　○僉憲高如齋素唾痰服下痰藥痰去甚多大便秘
　結小便頻數頭暈眼花尺脉浮大按之如無余謂腎
　家不能納氣歸源前藥復耗金水而甚用加減八味
　丸料煎服而愈○儒者楊文魁素唾痰諸藥不應服
　牛黄清心丸吐痰甚多或頭暈或熱從脇起左脉洪
　大有力右脉浮大而無力余曰此足三陰虧損虚火
　不能歸源用補中益氣加麥門五味及加減八味丸
　補其化源而愈○秋官張碧崖面赤作渴痰盛頭暈
　此腎虚水泛為痰用地黃丸而愈○儀制賀朝卿吞
　酸胸滿痰盛作瀉飲食少思用清氣化痰等藥前症
　益甚兩膝漸腫寒熱往来余謂脾胃虚濕熱下注用
　補中益氣倍參术加茯苓半夏炮薑而愈○余甥范
　允廸咳嗽痰盛胸腹不利飲食少思肢體倦怠脉浮
　大按之微弱服二陳枳殻等藥愈盛余曰脾肺腎虚
　也用補中益氣六味丸而愈○一婦人吐痰發熱遍
　身作痛小便頻數陰中作痒日晡熱甚余曰此肝脾
　血虚氣滯而兼濕熱也用加味逍遥散加車前子而
　愈○一婦人懐抱不舒腹脹少寐飲食素少痰涎上
　湧月經頻来余曰脾統血而主涎此鬰悶傷脾不能
　攝血制涎歸源用補中益氣濟生歸脾二湯而愈
専治痰加味二陳湯胃氣復後間服理痰
　　橘紅(八/分)半夏(薑汁/炒)白茯苓　白术(各一錢/二分)甘草(炙/)
　　連翹　黄芩(炒/)前胡(各五/分)香附米(鹽水炒/七分)𤓰蔞仁
　　(杵/)桔梗(各一/錢)大麥芽(炒一/錢)
　右水煎入生薑汁三匙竹瀝兩蜆殻半飢温服葢治
　痰藥亦以脾胃為主
　愚按前方若因脾土太過營氣壅滯宜用之若因脾
　土不足營氣虚痞者宜補中氣為主若因肝木乘脾
　土者宜補脾土為主若脾土虚寒者宜補命門火為
　主○侍御譚希曾喘咳吐痰或手足時冷此中氣虚
　寒用補中益氣炮薑而愈○職坊盧抑齊飲食素少
　忽痰壅氣喘頭揺目劄揚手擲足難以候脉視其面
　色黄中見青此肝木乘脾土如小兒慢驚之症先用
　六君柴胡升麻而安更以補中益氣加半夏而痊○
　考功楊朴菴嘔吐痰涎胸腹膨脹飲食少思左闗脉
　弦長按之無力右闗脉弦長按之微弱此木尅土用
　六君子加柴胡山梔木香而愈○一儒者體肥仲夏
　患痰喘用二陳芩連桔梗痰喘益甚加桑皮杏仁𤓰
　蔞盗汗氣促加貝母枳殻不時發熱飲食漸減脉大
　而無力余以為脾肺虚寒用八味地黄丸以補土母
　用補中益氣湯以接中氣而愈○一婦人早間吐痰
　甚多夜間喘急不寐夫早間多痰乃脾虚飲食所化
　夜間喘急乃肺虚陰火上衝用補中益氣加麥門五
　味而愈
加味化痰丸　治痰滿胸膈咽喉不利
　　半夏(湯炮七次薑/汁水拌滲透)橘紅(鹽水洗/各三兩)桔梗　海蛤粉(另/研)
　　𤓰蔞仁(另研各/一兩)枳殻(麩/炒)連翹　香附米(淡鹽/水炒)枯黄
　　芩(炒各/五錢)貝母(去心炒/一兩)訶子皮　枯礬(各二錢/五分)
　右為末煉蜜薑汁為丸如黍米大淡薑湯下四五十
　丸不可過服恐傷上焦元氣
　愚按前症若因鬰傷脾氣脾血虚損用歸脾湯加炒
　梔柴胡治之若因怒動肝火脾土受尅用六君子加
　炒梔柴胡平之若因飲食傷脾營氣虚弱用六君子
　湯調之若因勞傷元氣用補中益氣湯主之東垣先
　生云胃為五臟之根本胃氣益虚脾無所禀五臟皆
　虚諸症蜂起矣○二守陳子忠飲食少思吐痰口乾
　常服二陳枳實黄連之類脾胃受傷乃問於余余述
　東垣先生曰脾胃之症實則枳實黄連瀉之虚則白
　术陳皮補之彼遂以二味等分為丸常服由是多食
　而不傷過時而不飢○徽州汪商常服二陳枳實黄
　連青皮厚朴胸腹快利後患腹脹請治脉已脱余曰
　至暮必殁已而果然故内經千言萬語只在人有胃
　氣則生又曰四時皆以胃氣為本凡脉促代屋漏之
　類或暴脱余急用參附等藥多有復生者
　薛氏醫案卷二十三
欽定四庫全書
　薛氏醫案卷二十四
　　　　　　　　　　　　　明　薛已　訂
　　明醫雜著
　　　臍風
小兒初生百日内臍風方書率用南星殭蠶等風藥多
不效當作胎毒㵼陽明火邪馬牙亦是胎毒用針挑破
桑樹白汁塗之桑汁主小兒鵞口及口瘡舌上瘡神效
初生小兒時時與看頻傅桑汁不然舌硬𦂳漸至撮口
難治
　愚按曽世顯云嬰兒一七之内腹肚脹硬臍畔浮腫
　口撮不開攢眉而呌名臍風或因剪臍帶少短或因
　束縳不𦂳牽動風入臍中或因鐵器斷臍冷氣入内
　傳於脾絡致舌强唇青手足微搐不能吮乳啼聲似
　鴉㗋痰潮響急搯破口泡去其毒水以艾灸臍中亦
　有復生者治法多端無如灸法或以天南星一錢生
　薑自然汁調灌為妙
　　　變蒸
小兒不時變蒸變者異常也蒸者發熱也所以變換五
臟蒸養六腑須待變蒸多遍氣血方榮骨脉始長
　愚按錢仲陽先生云小兒在母腹中乃生骨氣五臟
　六腑成而未全自生之後即長骨脉五臟六腑之神
　智自内而長自下而上故生後三十二日一變蒸始
　即智意異前蓋人有三百六十五骨除手足中四十
　五碎骨外有三百二十數自生下骨一日十段而上
　之十日百段三十二日計三百二十段為一變亦日
　一蒸骨之餘氣一自腦分入齦中作三十二齒則齒
　數當與變日相合然而齒有不及三十二數者由變
　不足其常也有或二十八日即止長二十八齒以下
　倣此但不過三十二之數凡一週遍乃生虛熱諸病
　如是十周則小蒸畢也計三百二十日生骨氣乃全
　而未壯也故初三十二日一變生腎生志六十四日
　再變生膀胱其發耳與骫冷腎與膀胱俱生腎水水
　數一故先變主之九十六日三變生心喜一百二十
　八日四變生小腸其發汗出而微驚心為火火數二
　一百六十日五變生肝哭一百九十二日六變生膽
　其發目不開而赤肝主木木數三二百二十四日七
　變生肺聲二百五十六日八變生大腸其發膚熱而
　汗或不汗肺者金金數四二百八十八日九變生脾
　智三百二十日十變生胃其發不食腹痛而吐乳此
　後乃齒生能言知喜怒故云始全也太倉云氣入四
　肢長碎骨於十變後六十四日長其經脉手足受血
　故能持物能立能行也經云變且蒸謂蒸畢而足一
　歲之日也師曰不汗而熱者發其汗大吐者微止不
　可餘治全嬰方云變蒸者長氣血變者上氣蒸者發
　熱也輕則體熱虛則體冷微汗唇生白泡三日可愈
　重者寒熱脉㣲腹疼啼呌不能乳食食而即吐哯五
　日方愈其後與傷寒相似但以唇上白泡驗之亦有
　受胎氣壯實不熱不驚或無證候而暗變者竊謂此
　症小兒所不能免不必服藥古方以黒散子素丸子
　主之非惟臟腑不能勝受抑且反傷氣血愼之愼之
　嘗見一小兒至二變發熱有痰或治以抱龍丸一粒
　卒至不救可以驗矣然父母愛子之心勝稍有疾病
　急於求醫而醫者不䆒病情率爾投劑殊不知病因
　多端見症相類難以卒辨况古人禀厚方多峻厲之
　劑緩服可也
　　　潮熱
小兒潮熱或壯熱不退多是變蒸及五臟相勝不必用
藥又多是飲食停積鬱熱由中發外見於肌表只理其
中清陽明之熱而表熱自除不可認作外感輕易發汗
用小柴胡輕利等藥重傷其内又潮熱不退恐是出痘
亦當審察勿便用藥
　愚按前症若因飲食停積或腹痛吐㵼或肚腹膨脹
　宜用保和丸以消導健脾若飲食既消或腹痛不食
　或肚腹膨脹宜用四君子以保養胃氣若因誤行汗
　下損傷元氣宜用參蓍歸术陳皮甘草以補中氣大
　凡傷食脾胃必損宜固胃氣庶無變症若寅卯辰時
　熱者屬肝經也巳午未時熱者屬心經也申酉戌時
　熱者屬肺經也亥子丑時熱者屬腎經也當詳其虛
　實而治之凡屬虛熱實熱投以攻補之劑其病既不
　増减乃是病根深固而藥力未能及耳須宜多服功
　力既至諸病悉退切不可改為别治設或藥不對症
　禍在反掌愼之○李閣老子患潮熱飲食如故自申
　酉時甚至子丑時方止遍身似疥大便秘結小便赤
　澁熱渴飲冷余以為脾胃實熱傳於肺與大腸先用
　清凉飲四劑結熱始退又用四物湯加柴胡黄連數
　劑其瘡漸愈彼欲速效另用槐角丸之類諸症益甚
　遂求於施院長亦用四物湯加柴胡黄連加桃仁赤
　芍藥至百劑而愈(施院長名鑑/字銀臺弟)
　　　大小便白
小兒大小便時時審看小便如米泔或澄停少頃變作
泔濁此脾胃濕熱也若大便泔白色或如魚練或帶紅
或色黄黑此積滯濕熱也宜理脾消滯清中宫去濕熱
節飲食若忽然變青此是變蒸也不必用藥若乆不愈
用補脾制肝藥一二服亦不宜多用
　愚按小便如泔或大便泔白宜用肥兒丸若積滯黄
　黑宜用四君子加黄連木香若色青日乆不復或兼
　泄㵼或兼腹痛當用六君子加木香芍藥若肌體色
　黄小便不利髮黄脱落鼻下瘡痍嗜土少食大便青
　褐色者須用梔子茯苓湯(詳見治疳/要藥下)
　　　小兒病多屬肝脾二經
小兒病大率屬脾土肝木二經肝只是有餘有餘之病
似重急而為治却易見效亦速脾只是不足不足之病
似輕緩而為治却難見効亦遲二經為病惟脾居多用
藥最要分别若肝木自旺則為急驚目直視或動搖手
足搐搦風痰上壅等症此為有餘宜伐木㵼肝降火清
心若脾胃虛而肝木來侮亦見驚搐動搖諸症但其勢
微緩名曰慢驚宜補養脾胃不可錯認將脾經悞作肝
經治也
　愚按急驚乃風火之症脾土受制肝經實熱者用㵼
　青丸徑伐其肝或導赤散以㵼其子肝經虚熱者用
　六味地黄丸以滋腎水補中益氣湯以養脾土則風
　木自息脾土自安矣若因乳食不調脾胃虧損木來
　侮土似慢驚而見抽搐搖頭劄目咬牙等症宜用六
　君子加鈎藤鈎若脾胃虧損寒水反來侮土成慢驚
　而見前症用前藥加薑桂如未應更加附子多有復
　甦者　舉人杜克宏子發熱抽搐口噤痰湧此肝膽
　經實火之症即急驚風也先用㵼青丸一服又用六
　味丸二服諸症頓退乃以小柴胡湯加芎歸山梔鈎
　藤鈎而安却用補中益氣湯而愈
　　　急驚
急驚是有餘之症屬肝木心火陽邪太旺宜直㵼之降
火下痰是也五臟俱有隂陽如肝氣為陽為火肝血為
隂為水肝氣旺則肝之血衰矣火妄動則水被煎沸不
寜矣陽旺隂消風火相搏隂血走散勢所必至也故亦
宜養血急驚雖屬肝心然木火旺則肺金受虧不能平
木木來尅土斯損矣故亦宜養脾况治驚諸藥大率祛
風化痰㵼火峻厲及腦麝辛散之味易於消隂血損脾
胃者故治有餘急驚之症先須降火下痰一二服後加
養血安神之藥若飲食少大便溏或吐㵼則當兼補脾
胃若脾胃原虚當於直㵼藥中加補脾藥若屢作屢服
利驚驅逐之藥便宜認作脾虛血散治驚藥内加養血
補脾藥不可用温熱丁香等藥恐助胃火宜參术芍藥
等以補脾中氣血麥門冬黄連以清金制木
　愚按前症若肝經風熱抽搐目瞤筋急痰盛等症用
　四物湯以生肝血鈎藤鈎以清肝火更用四君子以
　補脾土若肝經血燥發熱驚搐眼瞤痰盛筋攣用六
　味丸以滋腎水生肝血用四君子加芍藥以補脾土
　生肺金若肺金尅肝木用六君子以實脾土芍藥木
　香以平肺金若屢服利驚之劑而脾胃虛寒者須用
　六君子以補脾胃加丁香木香以培陽氣若脾土虛
　寒腎水反來侮土而致中寒腹痛吐㵼少食等症者
　用益黄散以補脾土而瀉寒水庶幾不致慢驚矣治
　當審察虛實凡症屬有餘者病氣也不足者元氣也
　故有餘當認為不足思患預防斯少失矣
　　　急驚變慢驚
急驚屢發屢治用直㵼藥既多則脾損隂消變為慢驚
當主以補脾養血佐以安心清肺制肝之藥
　愚按前症多因吐利脾胃虛損肝木所乘或腎水反
　來侮土所致故似搐而不搐先用釣藤飲子如發搐
　少退乃用寳鑑天麻散若吐利不食急用木香異攻
　散實其脾土其病自已如未應用六君子加木香炮
　薑温補脾土更不應急加附子以囬陽蓋慢驚之症
　外虛熱而内眞寒也無風可逐無痰可驅但温補脾
　胃為主大凡發搐因風則目青面赤因驚則呌呼搐
　搦因食則噯吐氣悶肺脾虛則生粘痰喉間作鋸聲
　乃心火不能生脾土脾土不能生肺金以致肺不能
　主氣脾不能攝涎故涎氣泛上而喉中作聲耳若用
　祛風治痰理氣之劑則氣散隂消而促其危矣○太
　平王職方子患瘧疾恪用化痰之劑虛症悉至殊類
　驚風謂余曰何也余曰小便頻數肝經隂虛也兩目
　連劄肝經風熱也作嘔懶食胃氣虛弱也泄㵼後重
　脾氣虛弱也用補中益氣湯六味地黄丸而痊○舉
　人余時正子傷食發丹毒服發表之劑手足抽搐服
　抱龍丸目瞤氣喘痰盛余謂此脾胃虧損而變慢驚
　也無風可祛無痰可逐乃虛象也遂用六君子加附
　子一劑而安再劑而愈○一小兒病後遇驚即痰盛
　咬牙抽搐搖頭作㵼却服腦射硃砂等劑以致慢驚
　而卒
　　　驚搐
小兒驚抽之症必有痰或因驚而痰聚或因痰而致驚
古人治驚方中俱兼痰藥必須先治其痰然後㵼火清
神若痰壅塞胸膈不去則㵼火清神之藥無所施其功
也二陳湯加竹瀝入少薑汁最穏痰重者滚痰丸白餅
子利驚丸下之滚痰丸下熱痰白餅子利驚丸下痰積
在上者宜吐之重則用藥吐輕則探吐之若不必吐下
以二陳為主脾虛有熱痰加白术芩連風痰調結加南
星貝母枳實胃虛生痰加白术麥芽竹瀝
　愚按前症若因心肝二經風熱熾盛兩目連劄四肢
　抽搐宜治肝清心若因心經藴熱呌呼戰慄宜清熱
　安神若因肺感風邪氣急喘促宜治痰理肺若因飲
　食停滯噯吐困睡宜消導健脾若因脾肺虛弱而風
　痰壅盛以致前症但宜補中益氣為主若執用祛風
　治痰理氣之劑則氣散隂消而促其危矣○大尹劉
　應昌子患瘰癧略用化痰之劑虚症悉至殊類驚風
　又服祛風至寳丹小便頻數肢體抽搐或兩目連劄
　咬牙呵欠或作嘔懶食大便重墜或泄㵼此土傷而
　木勝也用補中益氣湯六味地黄丸而痊○冬官朱
　小溪子項間結核面色痿黄肌體消痩咬牙抽搐頭
　搖目劄此肝木尅脾土也用六君子湯九味蘆薈丸
　而愈○憲幕顧斐齋𤣥孫二周項結核兩臂反張索
　敗毒之藥余意其症屬風熱傷肝血燥筋攣未敢付
　藥翌早請治果係前症遂與六味丸一服清晨灌之
　午後肢體如常○儒者王文逺子患瘰癧痰盛發搐
　服金石香燥之劑手足筋攣此肝血復傷而致急驚
　風也遂用加味小柴胡加釣藤山梔芎歸一劑又以
　六味丸料加五味麥門煎服而安
小兒忽然驚搐目上視搖頭咬牙症候怪異世俗多作
肝經有餘之症投以驚藥豈知飲食停滯痰涎壅積亦
多類驚者便須審察有無傷積腹痛胸滿嘔吐惡食輕
則消滯化痰重則探吐滯積而後調之又有因感冐吐
㵼而發熱氣血虛為熱所迫雖見驚症不可即服驚藥
但調治吐㵼感冐則氣自定熱自退而驚自除矣
　愚按前症若因肝木侮脾土用六君子加芍藥木香
　柴胡若因脾土虛而自病用五味異攻散大凡飲食
　停滯痰積壅滿而見驚症實因脾土虛弱不能運化
　所致但健脾胃則食自消痰自化若輕用驚藥風藥
　反所以成其風而重其病也况脆嫩臟腑安能受峻
　厲之劑耶若專治其病則誤矣○姚儀部子毎停食
　身發赤暈用清中觧鬰湯而愈後患搖頭咬牙痰盛
　發抽吐出酸味待其吐盡翌日少以七味白术散後
　日以參苓白术散調理脾胃遂不復患大抵吐後兒
　安不必更服藥也○一小兒停食服通利之劑作嘔
　腹脹此脾胃復傷也用補中益氣湯而愈○一小兒
　兩目動劄手足發搐數服天麻防風丸之類以祛風
　化痰前症不愈其痰益甚得飲食諸症稍愈視其凖
　頭及左頰色青黄余曰脾主涎此肝木制脾土不能
　統攝其涎非痰盛也遂用六君子湯加升麻柴胡鈎
　藤二劑飲食漸進諸症漸愈又用補中益氣而安
　　　小兒用藥不宜峻厲
小兒驚藥皆些小丸散多峻厲取其易於成功以之治
肝心有餘之症對病則可中病宜即止不可以為常也
病勢輕淺只用輕劑病退便宜和中調理如牛黄丸三
四十味亂雜殊甚凉驚丸非氣壯實肝火旺者不宜抱
龍丸亦多不見效且麝腦香辛太甚走散眞氣又傷脾
胃元氣虛則病愈生矣
　愚按小兒之症有餘便屬肝經不足便屬脾經蓋有
　餘是病氣也不足是元氣也凡病氣有餘元氣不足
　當補不當㵼况脆嫩臟腑安能受峻厲之藥前論厥
　有㫖哉○一小兒數歲毎停食輒服峻厲之劑後患
　肚腹膨脹或嘔吐泄㵼余先用六君子湯諸症漸愈
　又用補中益氣湯胃氣漸復
　　　驚後目動咬牙
驚後目微動及咬牙固為肝虛亦虛中有熱虛者血不
足熱者氣有餘水不足無以制火而火動故也但牙床
屬胃脾胃虚而有熱亦見㣲咬不可專歸肝腎當以補
脾為主加黄連芍藥川芎便是㵼肝氣補肝血也生地
黄凉心血故導赤散宜用之熟地黄補腎血故地黄丸
宜用之凡肝腎虛症見者於脾胃藥加地黄可也或以
目劄咬牙為肝腎虛專服地黄丸豈不泥膈生痰適有
以妨於脾胃也
　愚按前症亦有肝熱生風風入於目目系牽動則目
　連劄熱入於目筋脉拘𦂳則目直視若面赤仰卧搖
　頭咬牙此則心熱之所致也又當别其虛實肝實則
　㵼青丸虛則地黄丸心實則導赤散虛則粉紅丸若
　脾胃虛熱補中益氣湯加芍藥山梔以實脾土制肝
　木若肝腎虛熱用六味地黄丸以補腎水生肝木○
　奚氏女六歲忽然發驚目動咬牙或睡中驚搐痰涎
　壅盛或用化痰祛風等藥益甚余曰面青而見前症
　乃屬肝木尅制脾土不能攝涎而上湧也當滋腎水
　生肝血則風自息而痰自消矣遂用六味丸而愈
　一小兒患前症痰涎自流用驚風之藥其症益甚脾
　胃益虛視其面色痿黄口吐痰涎用六君子補中益
　氣湯而愈
　　　小兒好睡
小兒時時好睡乃脾虛困倦也不必用温膽湯睡中驚
動不安是心血虛而火動也蓋心虛則驚動宜清心安
神養血降痰又胸膈有痰亦作驚動又脾胃有食鬰滯
不清亦驚動不安此又脾胃與痰所致非由心血也宜
消食化痰食去痰除則補脾胃
　愚按前症若因心脾氣虛有痰宜用參术茯苓五味
　以補心氣當歸芍藥棗仁以養心血橘紅半夏以開
　痰滯若脾肺氣虛胸膈有痰用補中益氣湯以補中
　氣用膽星天竺黄以化痰涎若因飲食停滯而作用
　四君子湯以健脾胃用山查神麯以消飲食若因脾
　虛而好睡用五味異攻散以補脾氣當歸芍藥以生
　脾血若因母飲酒致兒醉好睡者以甘草乾葛煎湯
　觧之不應用四君子湯○楊永興子七歲停食吐㵼
　後好睡睡中兼驚乆治不愈余曰好睡是脾氣虛困
　也善驚是心血虛怯也蓋心為母脾為子也此心火
　不能生脾土用補中益氣湯及六味丸加鹿茸治之
　而愈
　　　出痘發搐
小兒若因出痘而生驚搐不必治驚若身熱耳冷骫冷
疑似未明古方服升麻葛根湯痘已出及出完調理氣
血只依丹溪痘瘡法分氣血虛實看紅紫淡白稠宻稀
疎及叅時令用藥常以脾胃為主虛寒用陳文秀温補
法實熱用觧毒法全在活法通變
　愚按小兒痘瘡未出則補托之已出及出完則調理
　之更當察色聽聲辨其多寡表裏虛實而治之庶不
　有誤世皆宗丹溪錢氏陳氏三家之論又必㑹而通
　之與時宜之不至膠柱而鼓瑟也竊謂黒陷耳骫冷
　咬牙吐㵼者乃脾土虛敗寒水反來侮土歸腎之惡
　候也用百祥丸㵼之急以四君子丁香陳皮木香厚
　朴炮薑以温補脾土身熱飲水黒陷復起十救一二
　蓋此症因脾土虛敗寒水乘侮故陳文秀先生云若
　治寒水於既侮之後何不保脾土於未敗之先此發
　前人之未發救後世之誤妄况痘瘡發出成膿収靨
　即癰疽起發腐潰生肌皆脾土元氣使然若黒陷寒
　戰咬牙泄㵼喘𠻳即癰疽陽氣脱陷寒氣内淫之隂
　症急用異攻散倍參茋歸术薑附温補脾胃不可泥
　其日期而行觧毒托裏等法但見其虛弱便宜滋補
　脾胃以顧収靨觀丹溪先生治一叟發熱而昏倦其
　脉大而似數與參茋歸术陳皮大料二十劑而痘出
　又二十劑而膿泡成身無全膚又六十劑而安其義
　可見
　　　益黄散治病
益黄散治脾胃虛冷故用丁香暖胃二皮理胃消食化
痰訶子澁腸胃止泄固氣甘草和中仍加白术為當若
非虛冷泄㵼清白及無食積者去青皮丁香加白术茯
苓可也温膽湯除痰止吐加白术芍藥黄連便是制肝
補脾之藥
　愚按益黄散乃温補脾胃之劑也若嘔吐腹痛泄痢
　清白口鼻氣冷者乃寒水反來侮土也宜用錢氏益
　黄散若因熱藥巴豆之類或因暑熱傷乳食損其脾
　胃而成吐㵼口鼻氣熱者乃胃中氣虛風熱也宜用
　東垣安胃散
　　　傷風流涕
小兒八歲以下無傷寒雖有感冐傷風鼻塞流涕發熱
咳𠻳以降痰為主畧加微觧凡散利敗毒非㓜稚所宜
或冐輕者不必用藥候二三日多有自愈
　愚按前症若手足冷或腹脹脾虛也用六君子湯加
　升麻柴胡若腹脹或氣喘肺虛也用四君子湯加柴
　胡升麻經云肺主氣而司皮毛肺虛則腠理不宻外
　邪易感凡發表之後其邪既去用補脾肺以實其表
　庶風邪不能再入往往表散之後熱𠻳不退復行發
　表多變壊症○呉江史𤣥年子傷風用表散化痰之
　藥痰盛咳𠻳肚腹膨大而色㿠白此脾土虛不能生
　肺金也余用六君子湯加桔梗一劑頓愈至三日前
　症仍作鼻中流涕此復傷風寒所致用前藥加桑皮
　杏仁桔梗而愈○史少叅季子喘𠻳胸腹膨脹泄㵼
　不食此飲食傷脾土而不能生肺金也用六君子湯
　一劑諸症悉愈○史木川子六歲感冐咳𠻳發散過
　度喘𠻳不食用六君子湯加桔梗而愈時四月隨其
　父廵視耕種忽發寒戰仍復咳𠻳或用發表之劑痰
　中有血余曰此成肺癰也次日吐痰兼膿用桔梗湯
　而愈後元氣未復大便似痢或用五苓黄連枳實之
　類痰喘目劄四肢抽搐余曰此脾氣敗而變慢脾風
　也辭不治果然
　　　驚搐等症誤用藥餌
小兒或因驚搐或變蒸或食積或寒熱往來誤服觧表
㵼痢之劑傷損脾胃氣血難以發生面黄饑痩目動咬
牙髮稀足弱不能行步此屬胃虛非肝腎也當長緩調
理復全胃氣可也
　愚按藥餌偏勝之味脾胃非所宜也况小兒之疾多
　因乳食不調寒温失節虧損脾胃元氣根本不固而
　邪得以致之亦有因乳母六淫七情飲食起居所致
　苟不明其本末辨其緩急而誤用峻厲之藥重傷脾
　胃生生之氣變症百出從其夭亡誰之咎也丹溪先
　生慈㓜論言之詳矣
　　　風癍及脚指常腫
小兒身常發風㿀及脚指常紅腫此脾經風熱也用防
風通聖散去硝黄加䑕粘子酒炒黄連為末服之亦用
防風白芷薄荷黄芩黄連黄茋黄栢煎湯避風而愈
　愚按前症若因脾氣不足濕熱下注宜用參茋歸术
　以補脾氣升麻柴胡以升陽氣茯苓澤㵼以導濕熱
　若因食鬰内熱宜用四君子湯以健脾胃山查神麯
　以消飲食山梔川芎以清肝熱若因風邪収歛腠理
　或浴出見風而患者宜用補中益氣湯以補元氣加
　芎芷羌活以散風邪潔古先生云癍發於膚外而多
　痛疹隱於膚内而多痒大抵安裏之藥為主發表之
　藥為佐○一小兒瘙痒發熱體倦少食此脾肺氣虛
　外邪相搏先用消風散二劑隨用補中益氣湯加茯
　苓芍藥而愈○一小兒患此作痛熱渴服發表之劑
　其症益甚形氣倦怠脉浮而數此邪在經絡誤散表
　而損其眞也用人參安胃散補中益氣湯而愈○一
　小兒作渴發熱用犀角消毒散頓作吐㵼此邪氣上
　下俱出也其疹果消勿藥自愈○一小兒隂囊赤腫
　余作胎毒治之而瘥後患發熱痰喘等症診其母有
　鬰火血熱用觧鬰凉血之藥子母俱服而愈又患吐
　㵼小便赤澁兩目瞤動視其寅卯闗脉赤此屬風熱
　用柴胡清肝散加鈎藤鈎木賊草一劑即愈○一小
　兒腿如霞遊走不定先以麻油塗患處砭出惡血其
　毒即散用九味觧毒散一劑而安○一小兒患之外
　勢雖輕内苦便秘此患在臟也服大連翹飲敷神功
　散而瘥
　　　小兒無補腎法
小兒無補腎法蓋禀父精而生此天一生水化生之源
腎之根也此根日頼脾胃乳食水榖長養男至十六而
腎始充滿既滿之後婚媾妄用虧損則可用藥補之若
受胎之時禀之不足則無可補禀之原足又何待於補
耶
　愚按小兒行遲齒遲觧顱𩕄塡五軟鶴膝腎疳齒豁
　睛白多愁凡此皆因禀受腎氣不足當以六味地黄
　丸如鹿茸補之若因精氣未滿而御女以通多致頭
　目眩暈作渴吐痰或發熱足熱腰腿痠軟或自汗盗
　汗二便濇痛變生諸疾難以名狀余常用六味八味
　二丸及補中益氣之劑加減用之無不奏效○一小
　兒九歲觧顱足軟兩膝漸大不能行履屬腎禀不足
　用六味丸加鹿茸三月而能步履○一小兒十四歲
　肢體倦怠發熱晡熱口乾作渴吐痰如湧小便淋瀝
　或面目赤色身不欲衣此亦禀賦不足也用補中益
　氣湯及前丸而愈○一小兒十五歲而御女大小便
　道牽痛服五苓散之類虛症蜂起與死為鄰余用補
　中益氣湯加減八味丸而愈○一小兒十三歲内熱
　晡熱形體倦怠食少作渴或用清熱等藥治之虛症
　悉具余以為所禀怯弱用六味丸加鹿茸補之不越
　月而痊蓋古今元氣虛實不同故也
　　　擬定諸方
治小兒肝經火旺目睛頻動痰氣上升或壯熱驚搐面
色紅脉有力脾胃無傷宜㵼肝火
　　川芎(八/分)當歸(酒/洗)柴胡　橘紅　枳殻(炒/)天麻(各六/分)
　　甘草(四/分)白芍藥(炒/)茯苓(各八/分)黄連(四分/炒)薄荷(三/分)
　右毎服二錢薑水煎服
　愚按前症若肝經風熱而自病宜用本方若肝經血
　燥而自病宜用六味丸若肝木剋脾土宜用四君子
　湯加升麻柴胡若肺金剋肝木宜用㵼白散若腎水
　不能生肝木宜用六味丸若愈後驚悸不寐或寐中
　發搐咬牙宜用歸脾湯加茯苓五味蓋有餘者邪氣
　實也不足者眞氣虛也凡病有餘當認為不足經云
　邪之所凑其氣必虚○少叅王陽湖孫八歲傷股骨
　正體科續之余視其面青而兼黄口角微掣動此乃
　肝木侮脾症也且氣血筋骨皆資脾土而生但壯脾
　氣則所傷自愈遂用六君子湯加釣藤鈎當歸三十
　餘劑諸症悉愈○一小兒三歲因驚抽搐發熱痰盛
　乆用抱龍丸等藥以清風痰反致面色或赤或青余
　謂此心肝二經血虚風熱而生痰不足之象也先用
　六味地黄丸以滋養肝腎佐以六君子湯少加柴胡
　升麻以調補脾胃諸症頓退而痊
治小兒脾經不足土敗木侮目睛微動四肢微搐或潮
熱往來脾胃有傷飲食少進或泄㵼嘔吐而色黄脉無
力宜補脾胃
　　白术(一錢/三分)黄茋(蜜/炙)川芎　當歸(酒/洗)陳皮　人參
　　肉豆蔲(煨/)神麯　乾葛(各五/分)黄連　甘草(炙各/四分)白
　　芍藥(一錢/酒炒)半夏　白茯苓(各七/分)
　右薑水煎服
　愚按前症若因脾胃虛弱用五味異功散補之虛寒
　者加木香或再加炮薑温之若因脾氣下陷用補中
　益氣湯舉之作渇者用七味白术散主之若因脾胃
　虛弱寒水侮土用六君子加木香炮薑温之若因脾
　胃虛弱肝木侮土用補中益氣湯加苓芍半夏調之
　若因肝木太過脾土受制用小柴胡湯加炒山梔平
　之若因傷魚肉等物宜六君子湯更加山查砂仁消
　之若因傷生冷腹痛或㵼利清白宜六君子湯加砂
　仁木香炮薑温之若因傷辛熱停滯嘔吐酸水或大
　便積利不快用六君子湯加黄連呉茱茰木香和之
　若食積去而泄㵼不止用四君子湯加肉豆蔲補骨
　脂木香煨薑以補脾腎若泄㵼止而飲食少思宜用
　白术散以補脾胃○一小兒傷食發熱面赤或用養
　胃湯枳實黄連山查治之更加腹脹午後發熱按其
　腹不痛余以為飲食雖化而脾胃復傷用六君子湯
　數劑而痊○一小兒傷食發熱嘔吐面赤服消導清
　熱之劑飲食已消熱赤如故余曰此胃經虛熱耳用
　四君子湯加升麻柴胡各二分四劑而痊○一小兒
　傷食發熱面赤抽搐嘔吐氣喘吐痰余以為飲食傷
　脾發熱肺氣虛弱所致耳用六君子湯再加炒黒黄
　連山梔各三分一劑頓安(餘見/各類)
治小兒心血虛睡中驚動不安或受驚嚇而作主清心
　安神降痰
　　人參　半夏(湯/泡)酸棗(仁去/殻炒)茯神(去心各/一錢)當歸(酒/洗)橘
　　紅　赤芍(各七/分)五味子(五粒/杵)甘草(炙三/分)
　右水煎入薑汁竹瀝少許入牛黄半分尤妙若温暖
　之月心經多熱加生地黄山梔仁(各五/分)麥門冬(七/分)淡
　竹葉若方飲食因驚而停滯者須先消飲食然後治
　驚驚藥内仍加白术麥芽以理脾胃蓋驚則氣散宜
　収補其氣驚則痰聚宜消化其痰
　愚按前症若心血不足而心神驚悸者宜用本方若
　木火太過而心神不寜者宜用導赤散若木火翕合
　風熱相搏而病者用柴胡梔子散若肝心虛弱木火
　未濟而病者用六味丸若因脾胃食鬰生痰驚動不
　安者宜用四君子湯以健脾神麯半夏麥芽以化痰
　山梔芍藥以清熱若因飲食停滯肚腹膨脹或嘔吐
　泄㵼宜用六君子湯以健脾用厚朴神麯以消食如
　有痰搐驚症仍用本方調治如見肝經之症加鈎藤
　鈎方内赤芍藥易以白芍藥(治驗見/各症類)
治小兒食積鬰熱發於肌表潮熱往來主理中清陽明
　之熱
　　乾葛(一錢/二分)白术(炒/)山查　白芍藥(炒各/一錢)黄連(炒/)枳
　　實(麩/炒)川芎　香附米(炒/)升麻(各七/分)乾葛(一錢/二分)甘
　　草　炙草(各三/分)
　右用薑水煎服若食積去後潮熱未除減山查枳實
　香附川芎加人參黄茋陳皮(各五/分)再加白术(二三/分)有
　痰加半夏(六/分)
　愚按前症若食積去而熱不退用五味異功散以補
　胃氣若作嘔少食用四君子加藿香半夏以安中氣
　若泄㵼不食宜用六君子湯加升麻柴胡以升補脾
　氣若乆㵼不已宜用補中益氣湯以升補陽氣若虛
　寒加炮薑木香如不應佐以四神丸以補脾腎若體
　痩潮熱口乾大便不調宜用肥兒丸以消疳積若不
　分脾氣虛實有無食積槩用剋伐消導寒凉清熱之
　劑復傷脾胃主氣反為難治之症○儒者薛衡甫子
　年七歲身羸發熱面黄皆以為内傷瘀血欲下之余
　謂乃脾臟受傷投以六君子湯加煨薑兩服飲食頓
　進數服諸症全愈○一小兒飲食停滯服消導之劑
　余曰此脾胃氣虛故飲食不能剋化也法當調補為
　善若數用剋伐之劑脾氣益傷飲食愈停矣已而腹
　内又結一塊寒熱潮熱食少作渴大便不實余用四
　君子湯飲食漸増又用補中益氣湯而愈○一小兒
　肚腹膨脹飲食即㵼手足逆冷余以為脾氣虛寒先
　用人參理中丸後用六君子湯而愈○一小兒常患
　停滯數服剋伐消導之劑以致脾胃虛甚患吐㵼慢
　脾風而卒(餘見各/症類)
治小兒發熱感冐鼻流清涕或咳𠻳吐痰輕者且勿藥
　候一二日多自愈重者用清和之劑
　　橘紅　半夏(炮/)桔梗　川芎(各五/分)甘草　防風(各/四)
　　(分/)白茯苓　桑皮(蜜炙各/七分)白术　薄荷　枯黄芩
　　(炒各/三分)
　右毎服二錢薑水煎服
　愚按前症若腠理不宻外邪所感鬰於肺而為患者
　宜用本方若脾胃氣虛不能生肺金而致患者用補
　中益氣湯若脾胃氣實肺氣壅滯而大腸不利者用
　㵼黄散若心火上炎消鑠肺金而致咳𠻳者用六味
　丸大凡元氣素弱或患病日乆宜用補中益氣湯為
　主加以半夏茯苓桔梗若見發搐咬牙等症皆虛熱
　所迫亦宜用之若痰盛少佐以抱龍丸若風邪既退
　而熱痰未巳但健中氣則痰自化而病自愈若用化
　痰利氣之藥則中氣愈虛痰熱愈甚矣○一小兒傷
　風咳𠻳發熱服觧表之劑更加喘促出汗余以為肺
　脾氣虛欲用補中益氣湯加五味子補之不信乃服
　二陳桑皮杏仁枳殻桔梗之劑前症益甚又加發搐
　痰壅余仍用前藥更加鈎藤鈎而痊蓋小兒臟腑脆
　嫩氣血易虛所用之藥雖為平和亦有偏勝之味須
　審察病氣形氣虛實在表在裏之不同而治之可也
　(治法見傷風/鼻流涕條)
治小兒大便色泔白及小便濁或澄之如米泔者此疳
　病也
　　白术　黄連(薑水/炒)白茯苓　澤㵼　山查　青皮
　　(四/分)甘草　白芍藥(炒各/一錢)
　右薑水煎服
　愚按前症若因脾氣虛而兼濕熱者宜用四味肥兒
　丸若兼泄㵼當以白术散間服
治疳丸小兒要藥
　　胡黄連　蘆薈　史君子　黄連(各五/錢炒)神麯(炒一/兩)
　　阿魏　青黛(二錢/另研)麝香(少許/另研)
　右為末稀糊丸黍米大毎服十丸清湯下
　愚按前方乃肝脾疳症之藥也或内疳或瘡發於外
　亦效蓋疳乾也或因哺食太早或因恣食甘肥或因
　峻劑重亡津液虛火上炎或因乳母飲食起居七情
　勞逸所致○若口内生瘡身體壯熱顋唇赤色或咽
　乾飲水掌熱便赤盗汗煩熱嚙齒虛驚此心經内外
　疳也宜用安神丸主之若鼻瘡目爛體痩瘡蘚或耳
　前後項腋小腹内股玉莖隂丸腫潰小便不調搖頭
　側目白膜遮睛羞明畏日肚大青筋口乾下痢此肝
　經内外疳也用地黄蘆薈二丸主之○若頭髪稀少
　生瘡或穗人中口吻赤爛或腹大脚細吐嘔泄㵼飲
　食不思口乾嗜土㵼下酸臭小便白濁合目昏睡惡
　聞木音此脾經内外疳也用肥兒丸主之○若鼻外
　生瘡咽喉不利脛腫齒痛咳𠻳寒熱皮膚皺錯欠伸
　少氣鼻痒出涕鼻衂目黄小便頻數此肺經内外疳
　也用地黄清肺飲主之○若腦熱身痩手足如冰寒
　熱往來滑㵼肚痛口鼻乾渴齒齦潰爛面黧爪黒遍
　身生瘡耳内出水此腎經内外疳也用地黄丸主之
　大凡虛火上炎或痘毒上攻名曰走馬疳為患甚速
　敷雄黄散服大蕪夷湯此症輕則牙齦腐爛唇吻腫
　痛重則牙齒蝕落顋頰透爛飲食不入者為不治
　一小兒二歲莖痿濕痒後隂囊焮腫莖中作痛時出
　白津余以為肝火用龍膽化肝湯六味地黄丸而痊
　○一小兒睪丸作痛小便赤澁寒熱作嘔乃肝脾之
　症用小柴胡湯加山梔車前子茯苓而愈○一小兒
　睪丸腫硬小便黄澁用小柴胡湯加山梔車前子并
　蘆薈丸而消○一小兒腹内結塊或作痛或上攻小
　便不調用龍膽㵼肝湯蘆薈丸而愈後形氣消鑠發
　熱作渴此肝木制伏脾土用補中益氣湯及蘆薈丸
　而愈○一小兒自脱胎時兩目赤腫或作痒或生翳
　此胎内之肝火也用蘆薈六味二丸而愈○一女子
　十五歲患瘰癧身發赤暈形氣倦怠此肝火血虛所
　致用加味逍遙散而赤暈愈用益氣湯六味丸而瘰
　癧消○一小兒下疳潰爛發熱作痛一小兒莖中作
　痒不時搔捻一小兒莖中潰痛小便秘濇日晡尤甚
　一小兒目痒出水或莖間結核或兩腿連劄或隂囊
　搔痒俱屬肝火皆用九味蘆薈丸並愈(餘見/各類)
治小兒大病後面黄肌痩目時動齒微咬髪稀少未能
　大行因誤服觧表㵼利傷尅諸藥而致者宜長緩調
　理復全胃氣
　　白术(一錢/二分)白芍藥(酒/炒)白茯苓(各八/分)人參　陳皮
　　川芎(各六/分)甘草　黄茋(蜜/炙)當歸(酒洗各/四分)半夏　山
　　查(各六/分)
　右用薑棗水煎服
安神鎭驚丸驚退後調理安心神養氣血和平預防之
　劑
　　天竺黄(另/研)人參　茯神　南星(薑製各/五錢)酸棗仁(炒/)
　　麥門冬　當歸(酒/洗)生地黄(酒/洗)赤芍藥(炒各/三錢)薄荷
　　木通　黄連(薑汁/炒)山梔(炒/)辰砂(另/研)牛黄(另/研)龍骨(火/煆)
　　(各二/錢)青黛(一錢/叧研)
　右為末蜜丸菉豆大淡薑湯送下毎服三五丸
　愚按前二方根本之治防微杜漸之法也但鎭驚丸
　内多苦寒辛散分利之味病後不宜輕用患復傷胃
　氣而變生他症也皆飲食不節致生他症當消導為
　主若脾胃損傷而見他症當健中氣大凡病後元氣
　未復或因尅伐之劑元氣復傷而見前症但用升補
　陽氣為主諸症自愈若專攻其病則誤矣○一小兒
　七歲患急驚將愈而發熱驚悸或用祛風化痰之劑
　更加驚搐吐痰喘𠻳腹膨少食惡寒又用抱龍等丸
　更加大便似痢寒熱往來殊類風症先君視之以為
　脾氣虧損諸經無所資養而然用四君子湯為主少
　用升麻柴胡以升補陽氣而愈
治小兒齒腫流涎腮腫馬牙陽明之熱
　　升麻　川芎　白芍藥　半夏(炒各/七分)乾葛　生甘
　　草　防風　黄連(酒炒各/五分)石膏(火煆/過)白术(各一/錢)白
　　芷(三/分)
　右水煎毎服二錢若能潄藥者則含藥潄而吐之潄
　藥不用白术半夏
　愚按馬牙重舌因胎毒胃熱所致若用線針刺破出
　血即愈不必服藥若因飲食所傷脾胃虛熱而致宜
　用七味白术散若服熱藥損傷脾胃發熱而致或口
　舌生瘡宜用人參安胃散若乆病脾胃虛熱口内如
　無皮狀宜用七味白术散若脾經隂血不足午後益
　甚宜用四物湯加白术茯苓炙草若脾經陽氣下陷
　午後益甚宜用補中益氣湯並用茱茰塗脚心若疳
　積虛火上炎齦齒腐爛當從疳治亦有滯頥口角流
　涎此由脾氣虛冷不能制其津液也宜用温脾散若
　脾經實熱舌縱涎下宜用瀉黄散大凡小兒四時皆
　以養元氣健脾胃為主若屢有痰症屢服驅風瀉火
　之藥多患前症其輕者能節飲食愼調理不藥自愈
　　　序次丹溪小兒痘瘡治法
小兒痘疹大抵與傷寒相似發熱煩躁臉赤唇紅身痛
頭疼乍寒乍熱噴嚏呵欠𠻳喘痰涎始發之時有因傷
風傷寒而得有因時氣傳染而得有因傷食嘔吐而得
有因跌撲驚恐畜血而得或為竄眼驚搐如風之證或
口舌咽喉肚腹疼痛或煩躁狂悶昏睡或自汗或下痢
或發熱或不發熱證候多端卒未易辨亦須以耳冷骫
冷足冷驗之蓋瘡疹屬陽腎藏無症耳與骫足俱屬於
腎故腎之所部獨冷又不若視其耳後有紅脉赤縷為
眞於此可以稽驗矣調䕶之法首尾俱不可汗下但温
凉之劑兼而濟之解毒和中安表而已虛者益之實者
損之冷者温之熱者平之是為權度借喻而言亦如庖
人籠蒸之法但欲其鬆耳蓋毒根於表如苟妄汗則榮
衛一虛重令開泄轉増瘡爛由是風邪乘間變症者有
之毒根於裏如苟妄下則内氣一虛毒不能出而返入
焉由是土不勝水變黒歸腎身體振寒耳骫反熱眼合
肚脹其瘡黒陷十無一生汗下二説古人深戒以此觀
之瘡疹症狀雖與傷寒相似而其治法實與傷寒不同
傷寒從表入裏瘡疹所發從裏出表故也如欲觧肌乾
葛紫蘇可也其或氣實煩躁熱熾大便秘結則與犀角
地黄湯或人參敗毒散又或紫草飲多服亦能利之故
雖云大便不通者少與大黄尤宜仔細斟酌之若小便
赤少者分利小便則熱氣有所滲而出凡熱不可驟遏
但輕解之若無熱則瘡又不能發也
凡瘡疹春夏為順秋冬為逆○瘡疹分人清濁就形氣
上取勇怯○凡已發未發並與紫蘇飲但覺身熱症似
傷寒若未見瘡疑似未明且先與惺惺散參蘇飲或人
參羌活軰熱甚則與升麻葛根湯人參敗毒散但一見
紅㸃便忌葛根湯恐發得表虛也○凡痘瘡初欲出時
身發熱鼻尖冷呵欠咳𠻳面赤方是痘出之候便宜服
升麻葛根湯加山查大力子其瘡稀踈而易愈○凡痘
初出時或未見時宜服後方多者令少重者令輕方以
絲瓜近蒂三寸連瓜子皮燒灰存性為末砂糖拌乾喫
入硃砂末亦可又方硃砂為末蜜水調服多者可減少
者可無○凡痘瘡發熱之時便以惡實子為末蜜調貼
𩕄門上免有患眼之疾○凡初出之際須看胸前若稠
宻急宜消毒飲加山查黄芩酒洗紫草減食加人參○
初出之時色白者便大補氣血參茋芎术升麻乾葛甘
草木香丁香酒洗當歸白芍藥若大便泄加訶子肉豆
蔲○初起時自汗不妨蓋濕熱薰蒸而然故也有初起
時煩躁譫語狂渴引飲若飲水則後來靨不齊急以凉
藥解其標如益元散之類亦可用○凡瘡已出可少與
化毒湯○出不快者加味四聖散紫草飲子紫草木香
湯紫草木通湯或快斑散絲瓜湯○出太甚者人參敗
毒散犀角地黄湯踈則無毒宻則有毒以凉藥解之雖
數貼亦不妨無害眼之患爐灰色白靜者作寒看○齊
勇者燥者炘發者作熱看黒屬血熱凉血為主○白屬
氣虛補氣為主○中黒陷而外白起得遲者則相兼而
治○凡痘瘡分表裏虛實吐㵼少食為裏虛不吐㵼能
食為裏實裏實而補則結癰毒陷伏倒靨為表虛灰白
者亦表虛或用燒人屎紅活綻凸為表實表實而復補
表則要潰爛不結痂○痘瘡分氣虛血虛用補藥氣虛
者人參白术加觧毒藥血虛者四物湯中加觧毒藥痘
瘡分氣血虛實多帶氣血不足虛則黄茋生血活血之
劑助之畧佐以風藥實則白芍藥為君黄芩亦為君佐
以白芷連翹續斷之類○調解之法活血調氣安表和
中輕清消毒温凉之劑兼而治之二者得兼而已温如
當歸黄茋木香軰凉如前胡乾葛升麻軰佐之以川芎
白芍藥枳殻桔梗羌活木通紫草之屬則可以調適矣
○黒陷二種因氣虛而毒氣不能盡出者酒炒黄茋紫
草人參軰黒陷甚者亦用燒人屎蜜水調服出子和方
○痒塌者於形色脉上分虛實實則脉有力氣壯虛則
無力虛痒以實表之劑加凉血藥實痒如大便不通者
以大黄寒凉之藥少與之下其結糞○氣怯輕者用淡
蜜水調滑石末以羽潤瘡上○瘡乾者宜退火止用輕
劑荆芥升麻葛根之類○濕者用㵼濕乃肌表間濕宜
用風藥白芷防風之類○上引用升麻葛根下引用㯽
榔牛膝助以貝母忍冬草白芷瓜蔞之類○若咽喉痛
者大如聖散䑕粘子湯○喘滿氣壅者麻黄黄芩湯煩
渴者甘草散烏梅湯下痢嘔逆者木香理中湯○顔色
正者如上治將欲成就却色淡者宜助血藥用當歸川
芎酒洗芍藥之類或加紅花○將成就之際却紫色者
屬熱用凉藥解其毒升麻葛根酒炒黄芩黄連及連翹
之類甚者犀角大解痘毒○灰白色將靨時如豆殻者
蓋因初起時飲水多其靨不齊俗呼倒靨不好但服實
表之劑消息他大小便如大便秘通大便小便秘通小
便○小便赤澁者大連翹飲甘露飲○大便秘結内煩
外熱者小柴胡湯加枳殻最當或少用四順清凉○瘡
疹用藥固有權度大小二便一或秘焉則腸胃壅遏脉
絡凝滯毒氣無從發泄眼閉聲啞肌肉黧黒不旋踵而
告變矣陷入者加味四聖散更以胡荽酒薄傳其身厚
傳其足噴其衣服併以厚綿蓋之若猶未也獨聖散入
木香煎湯若其瘡已黒乃可用錢仲陽宣風散加青皮
主之錢氏云黒陷青紫者百祥丸下之不黒者謹勿下
余知其所下者㵼膀光之邪也又云下後身熱氣温欲
飲水者可治水榖不消或寒戰者為逆余知其脾强者
土可以治水也百祥丸太峻當以宣風散代之㵼後温
脾則用人參茯苓白术等分厚朴木香甘草各半為妙
蓋瘡發肌肉陽明主之脾土一温胃氣隨暢獨不可消
勝已泄之腎水乎此錢氏不刋之秘㫖也○其壊瘡者
一曰内虛泄㵼二曰外傷風冷三曰變黒歸腎○近時
小兒痘瘡止宗陳文忠木香散異攻散殊不知彼時立
方之時為運氣在寒水司天時令又値嚴冬大寒為因
寒鬰遏痘瘡不紅綻故用辛熱之劑發之今人不分時
令寒熱一槩施治誤人多矣時値温熱山野農家貧賤
之人其或偶中也○丹溪痘瘡治法最為明備近世通
用陳文忠木香異功等方乃一偏之術若痘瘡虛怯淡
白色痒塌此屬虛寒宜用陳文忠方若發熱壯盛齊勇
紅紫色燥痒此屬熱毒急宜凉血解毒自陳文忠方盛
行後屬虛寒者率得生屬熱毒者悉不救痘自胎毒古
人治法只解毒然氣血虛則逆毒氣不出及不能成就
故陳文忠之法亦千載妙訣補前人之未備者但温補
之法既行而解毒之㫖遂隱故救得一邊又害了一邊
今必詳究丹溪二法通用斯無誤也○痘瘡屬虛寒者
直可延至十數日後方死屬毒盛轉紫色者不過七八
日蓋痘是胎毒自内出外二三日方出齊毒氣方在内
出至六日則當盡發於表七八九日成膿而結痂矣若
毒氣盛不能盡出過六日毒反内入臟腑故須於六日
以前毒氣該出之時急服凉血解毒之藥以驅出之六
日以後毉無及矣故其死最急若虛弱毒氣少者只是
氣血不足不能貫膿成就故綿延日乆而後死此虛實
輕重之分也○痘瘡多者是毒氣多便先宜解毒然多
則恐氣血周貫不足故隨後亦宜兼補藥以助成膿血
　愚按痘疹之疾乃胎禀之熱毒由内發外雖為有餘
　之症當㵼不當補然兒體有虛實積毒有重輕又在
　變而通之考之錢陳二先生雖俱名家然就而折衷
　之則陳為較優蓋錢之用藥偏於清凉而陳之治法
　温凉並行以其深究隂陽造化之妙故於病之眞寒
　假熱與夫眞熱假寒罔不知之眞而見之定隨症異
　宜未嘗執泥假如病屬虛熱而元氣未至虧損者施
　之以錢氏之法則固當矣若病氣元氣俱虛或俱實
　者而不以陳法治之鮮不致誤且小兒之痘疹譬即
　大人之癰疽治法無異其熱毒藴於内臟致二便不
　利煩熱作渴脉沉實須用托裏疏通和榮衛三法觀
　陳氏異功散人參白术散前胡枳殻湯等方其藥品
　深為得宜治者詳訂而遵之可也
　
　
　
　
　
　
　
　
　
　薛氏醫案卷二十四
欽定四庫全書
　薛氏醫案卷二十五
　　　　　　　　　　　　　明　薛已　訂
　　明醫雜著
　　　附方
補中益氣湯　治中氣不足或誤服尅伐四肢倦怠口
　乾發熱飲食無味或飲食失節勞倦身熱脉洪大而
　無力或頭痛惡寒自汗或氣髙而喘身熱而煩脉微
　細軟弱自汗體倦少食或中氣虛弱而不能攝血或
　飲食勞倦而患瘧痢或瘧痢等病因脾胃虛而不能
　愈者或元氣虛弱感冐風寒不勝發表宜用此代之
　或入房而後勞役感冐或勞役感冐而後入房者急
　加附子愚謂人之一身以脾胃為主脾胃氣實則肺
　得其所養肺氣既盛水自生焉水升則火降水火既
　濟而成天地交泰之令矣脾胃一虛四臟俱無生氣
　故東垣先生著脾胃内外傷等論諄諄然皆以固脾
　胃為本所製補中益氣湯又冠諸方之首觀其立方
　本㫖可知矣故曰補腎不若補脾正此謂也前所言
　治症槩舉其畧餘當倣此而類推之是矣附方之首
　并註以表明之
　　人參　黄茋(炒/)白术(炒/)甘草(炙各一/錢五分)當歸(一/錢)陳皮
　　(五/分)柴胡　升麻(各三/分)
　右薑棗水煎空心午前服
八珍湯　治肝脾傷損血氣虛弱惡寒發熱或煩躁作
　渴或寒熱昏憒或胸膈不利大便不實或飲食少思
　小腹脹痛等症
　　甘草(炙五/分)人參　白术　白茯苓　當歸　川芎
　　　白芍藥　熟地黄(各一/錢)
　右薑棗水煎服
十全大補湯　治氣血俱虛發熱惡寒自汗盗汗肢體
　倦怠或頭痛眩暈口乾作渴又治乆病虛損口乾食
　少咳而下利驚悸發熱或寒熱往來盗汗自汗晡熱
　内熱遺精白濁或二便見血小腹作痛小便短少大
　便乾濇或大便滑泄肛門下墜小便頻數隂莖痒痛
　等症即八珎湯加黄茋肉桂各一錢
四物湯　治血虛發熱或寒熱往來或日晡發熱頭目
　不清或煩躁不寐胸膈作脹或脇作痛尤當服之
　　芍藥(二/錢)川芎(一錢/五分)當歸　熟地黄(各三/錢)
　右水煎服
加味四物湯即前方加山梔柴胡牡丹皮
四君子湯　治脾胃虛弱飲食少思或大便不實體痩
　面黄或胸膈虛痞痰𠻳吞酸或脾胃虛弱善患瘧痢
　等症
　　人參　白术　茯苓(各二/錢)甘草(炙一/錢)
　右薑棗水煎服
六君子湯　治脾胃虛弱飲食少思或乆患瘧痢若覺
　内熱或飲食難化作酸屬虛火須加炮薑其功甚速
　即前方加半夏陳皮
香砂六君子湯即六君加香附子藿香砂仁
歸脾湯　治思慮傷脾不能攝血致血妄行或健忘怔
　忡驚悸盗汗或心脾作痛嗜卧少食或大便不調或
　肢體腫痛或思慮傷脾而患瘧疾大凡懐抱鬰結而
　患諸症或因用藥失宜尅伐傷胃變諸别症者最宜
　用之
　　逺志(一/錢)酸棗仁(二/錢)木香(五/分)甘草(炙五/分)當歸　人參
　　　白术　白茯苓　黄耆　龍眼肉(各二/錢)
　右薑棗水煎服
加味歸脾湯即前方加牡丹皮山梔(各一/錢)治脾經血虛
　發熱等症
加味逍遙散　治脾肝血虛發熱或耳内及胸乳腹脹
　小便不利
　　當歸　白术　茯神　芍藥　甘草　柴胡(各一/錢)
　　牡丹皮　山梔(各七/分)
　右薑水煎服
逍遙散即前方去山梔牡丹皮
六味丸(一名地黄丸/一名腎氣丸)治腎虛作渴小便淋秘氣壅痰涎
　頭目眩暈眼花耳聾咽燥舌痛齒痛腰腿痿軟等症
　及腎虛發熱自汗盗汗便血諸血失音水泛為痰之
　聖藥血虛發熱之神劑又治腎隂虛弱津液不降敗
　濁為痰或致欬逆又治小便不禁収精氣之虛脱為
　養氣滋腎制火導水使機闗利而脾土健實
　　牡丹皮　白茯苓　澤㵼(各三/兩)熟地黄(八兩/杵膏)山茱
　　茰(肉/)乾山藥(各四/兩)
　右各另為末和地黄加煉蜜丸桐子大毎服七八十
　丸空心食前滚湯下
八味丸　治命門火衰不能生土以致脾胃虛寒飲食
　少思大便不實或下元冷憊臍腹疼痛夜多漩溺即
　前方加肉桂附子各一兩經云益火之源以消隂翳
　即此藥也
加減八味丸　治腎水不足虛火上炎發熱作渴口舌
　生瘡或牙齦潰蝕咽喉作痛或形體憔悴寢汗發熱
　五臟齊損即六味丸加肉桂一兩五味子四兩
加減金匱腎氣丸　治脾腎虛腰重脚腫小便不利或
　肚腹腫脹四肢浮腫或喘急痰盛已成蠱症其效如
　神此症多因脾胃虛弱治失其宜元氣復傷而變症
　者非此藥不能救
　　白茯苓(三/兩)附子(五/錢)川牛膝　桂　澤㵼　車前子
　　　山茱茰　山藥　牡丹皮(各一/兩)熟地黄(四兩搯/碎酒拌)
　　(杵/膏)
　右為末和地黄加煉蜜丸桐子大毎服七八十丸空
　心米飲下
還少丹　治脾腎虛寒飲食少思發熱盗汗遺精白濁
　又治眞氣虧損肌體痩弱等症
　　肉蓯蓉　逺志　茴香　巴㦸　乾山藥　枸杞
　　子　熟地黄　石菖蒲　山茱茰　牛膝　杜仲
　　(薑/製)楮實子　五味子　白茯苓(各二/兩)
　右各另為末用棗肉百枚并煉蜜丸桐子大毎服五
　七十丸空心温酒或鹽湯下日三服
十補丸　治腎臟虛冷面黒足寒耳聾膝軟小便不利
　等症
　　附子(炮/)五味(各二/兩)山茱茰　山藥　牡丹皮　鹿
　　茸(製/)桂心　茯苓　澤㵼(各一/兩)
　右為末煉蜜丸桐子大毎服六七十丸鹽湯下
當歸補血湯　治血氣損傷或妄服峻劑致氣血益虛
　肌熱大渴引飲目赤面紅脉洪大而虛重按全無此
　病多得於飢飽勞役者
　　黄耆(炙一/兩)當歸(三錢/酒製)
　右水煎服
人參養榮湯　治脾肺俱虛發熱惡寒肢體痩倦食少
　作㵼等症又治乆病虛損口乾食少欬而下痢心驚
　悸熱而自汗等症
　　人參　陳皮　黄茋(蜜/炙)桂心　當歸　白术　甘
　　草(炙各/一錢)白芍藥(一錢/五分)熟地黄　五味子(炒/)茯苓(各/七)
　　(分/半)逺志(五/分)
　右薑棗水煎服
參术膏治中氣虛弱諸藥不應或因用藥失宜耗傷
　元氣虛症蜂起但用此藥補其中氣諸症自愈
　　人參　白术(各等/分)
　右水煎稠湯化服之
濟隂地黄丸　治足三隂虧損虛火上炎致目睛散大
　視物不的或昏花澁緊作痛畏明或卒見非常之處
　等症其功效與六味還少丹相似
　　五味子　麥門冬　當歸　熟地黄　肉蓯蓉
　　山茱茰　乾山藥　枸杞子　甘菊花　巴㦸肉
　　(各等/分)
　右為末煉蜜丸桐子大毎服七八十丸空心白湯下
滋隂補腎丸　治肝腎陽虛隂弱虛火上炎目視昏花
　或至夜昏暗𦂳澁仍治六味丸所主之症
　　熟地黄(三/兩)牡丹皮(五/錢)生地黄(四/兩)澤㵼　茯苓(各二/兩半)
　　當歸尾　山茱茰　柴胡　五味子　乾山藥(各/五)
　　(錢/)
　右為末煉蜜丸桐子大毎服五七十丸鹽湯下
益氣聰明湯　治飲食不節勞役形體脾胃不足内障
　耳鳴或多年目昏暗視物不能此藥能令人目光大
　乆服無内障耳鳴耳聾之患又令精神過倍元氣自
　益身輕體健耳目聰明
　　黄茋　甘草　人參(各五/錢)蔓荆子(一錢/五分)升麻　葛
　　根(各三/錢)芍藥　黄栢(酒炒各/一錢)
　右毎服三錢水煎服
神效黄茋湯　治渾身麻木不仁或左右身麻木或頭
　面手臂腿脚麻木不仁者並皆服之如耳目𦂳急縮
　小及羞明畏日或癮濇難開或視物無力睛痛手不
　得近或目中如火等症
　　蔓荆子(一/錢)橘紅(五/分)人參(八/錢)黄耆(二/兩)甘草(炙/)白芍藥
　　(各一/兩)
　右毎服五錢水煎臨卧服
助陽活血湯　治眼發之後猶有上熱白睛赤色癮澁
　難開而多眵淚等症
　　蔓荆子(二/分)香白芷(三/分)柴胡　黄茋　甘草(炙/)當歸
　　(酒/洗)防風(各五/分)升麻(七/分)
　右水煎服
芍藥清肝散　治眵多眊燥𦂳澁羞明赤脉貫睛臟腑
　秘結者
　　白术　甘草　川芎　防風　荆芥　桔梗　羌
　　活(各三/分)芍藥　柴胡　前胡　薄荷　黄芩(各二/分半)
　　山梔　知母　滑石　石膏(各二/分)大黄(四/分)芒硝(二/分)
　　(半/)
　右水煎服
黄連天花粉丸　治症同上
　　黄連　菊花　川芎　薄荷(各一/兩)天花粉　連翹
　　　黄芩　梔子(各四/兩)黄栢(二/兩)
　右為末丸桐子大毎服五十丸加至百丸茶湯下
連翹飲子　治目赤隐澁𦂳小乆視昏花迎風有淚等
　症
　　蔓荆子　生甘草　連翹(各三/分)柴胡(二/分)黄芩(五/分)生
　　地黄　當歸　紅葵花　人參(各三/分)黄茋　防風
　　　羌活(各五/分)升麻(一/錢)
　右水煎服若中氣不足而致前症用神效黄茋湯或
　補中益氣湯
地芝丸　治目不能逺視能近視或妨近視乃隂氣不
　足陽氣有餘也宜用此方
　　生地(焙乾/四兩)天門冬　枳殻(麩/炒)甘菊花(各二/兩)
　右為末煉蜜丸桐子大毎服百丸茶清或温酒下
定志丸　治目不能近視反能逺視乃陽氣不足而隂
　血有餘也宜此主之
　　白茯苓　人參(各二/兩)逺志　菖蒲(各一/兩)
　右為末煉蜜丸桐子大以硃砂為衣毎服十丸至三
　十丸米飲下
决明夜光散　治目夜昏雖有燈月亦不能視
　　猪肝(一兩/生用)石决明　夜明砂(各二/錢)
　右為末以竹刀切肝二片鋪藥於内合之用麻皮縳
　定米泔水一碗砂罐煑至半碗臨臥連肝藥汁服
柴胡清肝散　治肝膽二經風熱怒火頸項腫痛結核
　不消或寒熱往來嘔吐痰水又治婦人暴怒肝火内
　動經水妄行胎氣不安等症
　　柴胡　黄芩(炒各/一錢)黄連(炒/)山梔(炒各/七分)當歸(一/錢)川芎
　　(六/分)生地黄　牡丹皮(各一/錢)升麻(八/分)甘草(三/分)
　右水煎服若脾胃弱去芩連加苓
左金丸　治肝火脇肋刺痛或發寒熱或頭目作痛泄
　㵼淋秘一切肝火之症並皆治之
　　黄連(六/兩)呉茱茰(一兩湯煑/片時用)
　右為末粥丸白术陳皮湯下
小柴胡湯　治肝膽經風熱或寒熱往來或晡熱潮熱
　或怒火口苦耳聾咳𠻳㵼利脇腹作痛諸症
　　柴胡(二/錢)黄芩(一錢/五分)人參　半夏(各七/分)甘草(炙五/分)
　右水煎服
加味小柴胡湯即前方加山梔牡丹皮
犀角升麻湯　治風熱頭面腫痛或咽喉不利時毒等
　症
　　犀角(鎊七/錢)升麻(五/錢)防風　羌活(各五/錢半)甘草(一錢/五分)白
　　芷　黄芩　白附子(各二/錢半)
　右每服七錢水煎
越鞠丸　治六鬰飲食少思或胸滿吐酸齒痛瘡疥等
　症
　　蒼术(炒/)神麯(炒/)香附子　山查　山梔(炒/)撫芎
　　麥芽(炒各/等分)
　右為末水調神麯糊丸桐子大每服五七十丸白滚
　湯下
平胃散　治胃氣壅滯胸膈不利或飲食停滯吞酸噯
　腐或嘔吐不食等症
　　蒼术　厚朴(製/)陳皮(各一/錢)甘草(四/分)
　右水煎服
異功散　治脾胃虛弱飲食少思或乆患咳𠻳面浮氣
　逆腹滿等症
　　人參　白术(炒/)甘草(炒/)茯苓　陳皮(各一/錢)
　右薑棗水煎服
二陳湯　治脾胃虛弱中腕停痰或嘔吐惡心或頭目
　不清飲食少思等症
　　陳皮　半夏　茯苓(各一/錢)甘草(炙/)
　右薑水煎服
小半夏湯　治嘔吐風痰水飲
　　半夏(姜製/五錢)茯苓(三/錢)
　右入薑汁水煎服
丁香茱茰湯　治胃氣虛寒致嘔吐噦咽膈不通等症
　　丁香　橘皮　柴胡　甘草(炙各/五錢)呉茱茰　蒼术
　　　人參(各一/錢)升麻(七/分)黄栢(三/分)草蔲仁　黄茋(各二/錢)
　　當歸(一錢/五分)
　右毎服五錢水煎
理中化痰丸　治脾胃虛寒痰涎内停嘔吐少食或大
　便不實飲食難化咳唾痰涎此屬中氣虛弱不能統
　涎歸源也
　　人參　白术(炒/)乾薑　甘草(炙/)茯苓　半夏(薑/製)
　右為末丸桐子大毎服四五十丸白滚湯下
牛黄抱龍丸　治風痰壅盛或咳𠻳發熱或發抽搐等
　症
　　牛黄　雄黄　辰砂　天竺黄(各四/錢)麝香(一/錢)牛膽
　　南星
　右為末甘草湯糊丸龍眼核大毎服一丸薑湯下
柴芍參苓散　治脾胃不和飲食少進嘔吐泄㵼凡病
　後宜服調理
　　柴胡　芍藥　人參　白术　茯苓　陳皮　當
　　歸(各五/分)甘草　牡丹皮　山梔(炒各/三分)
　右為末毎服一錢白湯下或作丸服
五味子湯　治咳𠻳皮膚乾燥唾中有血胸膈疼痛
　　五味子(炒/)桔梗(炒/)紫苑　甘草(炒/)續斷(各五/分)竹茹
　　(一/錢)赤小豆(一/撮)生地黄(二/錢)桑白皮(炒二/錢)
　右水煎服
人參平脉散　治心火尅肺咳𠻳喘嘔痰涎壅盛胸膈痞滿
　　人參　橘紅　甘草(炙/)地骨皮(各五/分)茯苓　知母
　　(炒各/七分)五味子(炒/)青皮　天門冬(各四/分)桑白皮(炒一/錢)
　右水煎服
麥門冬湯　治火熱乘肺咳𠻳有血胸膈脹滿五心煩
　熱等症
　　麻黄(七/分)麥門冬　桑白皮(炒/)生地黄(各一/錢)半夏
　　紫苑　桔梗　淡竹葉(各七/分)五味子　甘草(各五/分)
　右薑水煎服
金沸草散　治肺經受風頭目昏疼咳𠻳聲重涕唾稠
　粘等症
　　荆芥穗(一/錢)前胡　麻黄　旋覆花(各七/分)甘草　赤
　　芍藥　半夏(各五/分)
　右薑棗水煎服
柴胡桂枝湯　治傷風發熱自汗或痰氣上攻等症
　　桂枝(二/錢)黄芩(炒/)人參　白芍藥(炒各/錢半)甘草(炙/)半夏
　　(薑/製)生薑(各一/錢)柴胡(四/錢)大棗(二/枚)
　右作二劑水煎服
竹葉歸茋湯　治胃氣虛熱口乾作渴惡冷飲食者
　　竹葉(一錢/五分)當歸(一/錢)黄茋(二/錢)白术　人參(各一/錢)麥門
　　冬(七/分)甘草(炒五/分)
　右水煎服
竹葉石膏湯　治胃火作渴
　　石膏　人參　甘草(各一/錢)半夏(一錢/五分)竹葉　麥門
　　冬(各五/分)
　右薑水煎服
七味白术散(一名白/术散)治中氣虧損津液不足舌乾口燥
　不喜飲冷或吐㵼後作渴最宜服之
　　人參　白术　木香　白茯苓　甘草　藿香(各/五)
　　(分/)乾葛(一/錢)
　右水煎服
凉膈散　治上焦積熱煩渴面赤頭昏咽燥齒痛口瘡
　便溺赤濇並宜服之
　　大黄　朴硝　甘草(各一/兩)連翹(四/兩)山梔　黄芩
　　薄荷葉(各一/兩)
　右為末毎服五七錢水煎
梔子仁湯　治時毒腫痛大便秘結等症
　　鬰金　枳殻(麩/炒)升麻　山梔仁(炒各/等分)
　右毎服五錢水煎
潤腸丸　治脾胃伏火大便秘澁或乾燥不通不思飲
　食乃風熱血燥二便結秘也宜用此以潤燥和血疏
　風自然通利若因氣血虛弱津液乾涸而大便秘結
　者當以調補元氣忌服此丸
　　羌活　當歸尾　大黄(煨/)皂角仁　秦芁(各五/錢)麻
　　子仁　桃仁(去皮尖/各一兩)
　右為末煉蜜為丸白湯下
升陽除濕防風湯　治脾胃損傷陽氣下陷大便泄㵼
　或後重閉塞等症
　　防風(二/錢)白术(炒/)白茯苓　白芍藥(炒各/一錢)蒼术(米泔/浸四)
　　(錢/)
　右水煎服
升陽益胃湯　治脾胃虛弱四肢怠惰時値秋燥之令
　體重節痛口乾燥飲食無味大便不調小便頻數兼
　見肺病洒淅惡寒面色惡而不和乃陽氣不伸故也
　當以升陽益胃
　　羌活　獨活　防風(各五/錢)柴胡　白术　茯苓
　　澤㵼(各三/錢)人參(一/兩)黄茋　半夏　甘草(各一/兩)芍藥
　　　黄連　陳皮(各四/錢)
　右毎服三五錢薑棗水煎服
二神丸　治脾胃虛弱侵晨五更作㵼或全不思食或
　食而不化
　　破故紙(四兩/炒)肉豆蔲(二兩/生用)
　右為末用大紅棗四十九枚生薑四兩切碎水煮熟
　去薑取棗肉和藥丸桐子大毎服五十丸空心鹽湯
　下
四神丸　治脾胃虛弱大便不實飲食不思或泄痢腹
　痛等症
　　肉豆蔲(二/兩)補骨脂(四/兩)五味子(一/兩)呉茱茰(浸炒/一兩)
　右為末生薑八兩紅棗一百枚煮熟取棗肉和末丸
　桐子大毎服五七十丸空心或食前白湯送下
五味子湯　治腎泄在侵晨五更作㵼飲食不進或大
　便不實不時去後為丸尤效
　　五味子(炒三/兩)呉茱茰(炒五/錢)
　右為末毎服二錢白湯調下
香連丸　治痢疾赤白并水㵼暑㵼神效
　　黄連(凈十/二兩)呉茱茰(去枝梗/十兩)
　右先將二味用熟水拌和入磁器内置熱湯中頓一
　日同炒至黄連紫黄色去茱用連為末毎末四兩入
　木香末一兩淡醋米飲為丸桐子大毎服二三十丸
　滚湯下
芍藥湯　治邪熱内結便血後重或氣不和裏急後重
　用此行血則便血自愈調氣則後重自除
　　芍藥(炒一/兩)當歸　黄連(炒各/五錢)梹榔　木香　甘草
　　(炙各/二錢)肉桂(二錢/五分)黄芩(炒五/錢)
　右毎服五錢水煎
大承氣湯　治表裏俱實大便秘結煩渴譫妄脾胃怫
　鬰留飲不散胸腹髙起痛不可忍但嘔冷液大渴不
　能飲强飲不能消脉沉實而有力者
　　大黄(炒/)芒硝(各五/錢)厚朴(姜製/一兩)枳實(麩/炒)
　右水煎服
桃仁承氣湯　治瘀血停滯腹内作痛或發熱狂大便
　秘結等症
　　桂枝　芒硝(各一/錢)大黄(二/錢)桃仁(五十粒/去皮尖)甘草(一/錢)
　右水煎空心服
花蕋石散　治瘀血停積腹中作痛或溢口鼻打撲傷
　損瘀血内結大便不通等症
　　花蕋石(一/斤)硫黄(四/兩)
　右和匀用紙泥封固瓦罐入藥仍封固隂乾如急用
　以焙籠内炙乾煅赤去火次日取出細研毎服一錢
　童便熱酒下
清燥湯　治元氣虛弱濕熱乘之肢體痠軟或頭目眩
　暈飲食少思口乾作渴或自汗盗汗胸滿氣促小便
　赤少大便不調等症
　　蒼术　白术　麥門冬　陳皮　生地黄　澤㵼
　　(各五/分)黄茋(一錢/五分)五味子(炒九/粒)黄連(二/分)白茯苓　人
　　參　當歸　升麻(各三/分)神麯(炒/)猪苓　柴胡　甘
　　草(炙各/二分)黄栢(酒製/一分)
　右水煎服
五苓散　治下部濕熱小便赤少或淋瀝作痛
　　白术　猪苓(各一/錢)茯苓　澤㵼(各一錢/五分)肉桂(三/分)
　右水煎服
黄芩清肺飲　治肺金有熱不能生腎水而小便不利
　等症
　　(闕/)

　
　
　
　
　
　
　
　
　
　
小温金散　治心腎虛熱小便赤白淋瀝或不時自汗
　等症
　　人參　蓮肉(去/心)巴㦸肉　益智　黄茋(蜜/炙)萆薢(酒/浸)
　　(炒/)麥門冬(去/心)赤茯苓(去/皮)甘草(炙各/一錢)
　右用燈心十莖棗一枚水煎
嚴氏茋附湯　治氣虛陽弱自汗不止肢體倦怠等症
　　黄茋(蜜/炙)附子(炮等/分)
　右毎服四錢薑水煎未應更加之
參附湯　治眞陽不足上氣喘急自汗盗汗氣短頭暈
　等症
　　人參(半/兩)附子(炮去皮/臍一兩)
　右分作三服薑水煎
局方石葦散　治膀胱有熱水道不通淋瀝不出臍腹
　急痛或勞倦即發或尿如豆汁或出沙石等症
　　芍藥　白术　滑石　葵子　當歸　瞿麥(各三/錢)
　　石葦　木通(各二/錢)甘草　王不留行
　右為末毎服二錢空心小麥湯調下
薑附赤石脂硃砂丹　治小便數而不禁怔忡多忘魘
　夢不已下元虛冷遺尿精滑陽虛精漏或腎氣虛寒
　脾泄腎泄
　　附子(生/)乾薑(各半/兩)赤石脂(一兩半/水飛)
　右為細末酒糊丸菉豆大毎服二三十丸大便不和
　米飲下小便不禁茯苓湯下
茯苓丸　治心腎俱虛神志不寜小便淋瀝不禁或赤
　或濁不利宜服之
　　赤茯苓　白茯苓(等/分)
　右為末以新汲水挼洗澄去新控沬乾别取熟地黄
　與好酒同於銀石器内熬成膏搜和丸彈子大空心
　鹽酒嚼下一丸
人參救肺散　治咳血吐血
　　升麻(一/錢)柴胡　白芍藥　蒼术(各一/錢)當歸尾　熟
　　地黄　黄茋　人參(各二/錢)蘇木　甘草　陳皮(各/五)
　　(錢/)
　右毎服五錢水二鍾煎一鍾去查食前温服
麥門冬飲子　治吐血乆不愈或肺氣虛而短氣不足
　以息或腎虛發熱吐痰皮毛枯燥
　　五味子(十/箇)當歸(身/)人參(各五/錢)麥門冬(去心/半錢)黄茋(一/錢)
　　生地黄(五/錢)
　右為粗末作一服水二盞煎至一盞去柤稍稍服不
　拘時(以三稜鍼於氣/衝出血立愈)
三黄補血湯　治六脉俱大按之空虛必面赤善驚上
　熱乃手少隂心之脉也此氣盛多而亡血以甘寒鎭
　墜之劑大㵼其氣以墜氣浮以甘辛温微苦峻補其
　血
　　熟地黄(二/錢)生地黄(三/錢)當歸(一/錢)柴胡(二錢/半)白芍藥(半/兩)
　　牡丹皮(一/錢)川芎(二/錢)黄蓍(一/錢)
　右毎服五錢水二大盞煎至一盞去滓稍熱服補之
　大過以防血溢上竭兩寸脉芤兩頭則有中間全無
　而虛曰芤血在上焦或衂或嘔血用犀角地黄湯則
　愈
小建中湯　治虛勞裏急悸衂腹中痛失精四肢痠疼
　手足煩熱咽乾口燥等症
　　桂枝　甘草(炙各/三錢)大棗(二/枚)白芍藥(六/錢)生薑(二/錢)阿膠
　　(炒一/錢)
　右作二劑水煎服
濟生犀角升麻湯　治欝熱不觧經絡隨氣湧泄為衂
　血或清道閉塞流入胃脘吐血或餘血停滯面色痿
　黄大便色黒者
　　犀角　生地黄　白芍藥　牡丹皮(各一/錢)
　右水煎服
白术芍藥湯　治脾經受濕水泄注下體重困倦不欲
　飲食水榖不化等症
　　白术(炒/)芍藥(炒各/四錢)甘草(炒二/錢)車前子　升麻
　右水煎服
滋腎丸　治熱在血分不渴而小便不利或腎虛足熱
　腿膝無力等症
　　知母　黄栢(酒炒各/二兩)肉桂(二/錢)
　右各另為末水丸桐子大毎服百丸空心白滚湯下
脾約丸　治臟腑不和津液偏滲於膀胱以致小便利
　而大便秘結者
　　枳實(炒/)厚朴　芍藥(各二/兩)大黄(四兩/蒸)麻仁(一兩二/錢半)
　　杏仁(去皮尖炒/一兩二錢)
　右為末煉蜜丸桐子大毎服二三十丸白滚湯下
茵陳梔子黄連湯　治黄疸大便自利而黄者
　　茵陳(二/錢)梔子(一/錢)黄連(一/錢)
　右水煎服
龍膽清肝湯　治肝經濕熱小便赤澁或寒熱脇脹痰
　咳等症凡肝經有餘之症並宜服之
　　柴胡(一/錢)黄芩(七/分)五味子(三/分)龍膽草(酒拌/炒焦)人參　天
　　門冬　甘草　黄連(炒/)山梔(炒/)麥門冬　知母(各/五)
　　(分/)
　右水煎服
人參養胃湯　治外感風寒内傷飲食寒熱頭疼或作
　瘧疾等症
　　半夏　厚朴(薑/製)橘紅(八/分)藿香葉　草果　茯苓
　　人參(五/分)甘草(炙三/分)蒼术(一/錢)
　右薑七片烏梅一箇水煎服
不換金正氣散　治脾氣虛弱寒邪相搏痰停胸膈致
　發寒熱或作瘧疾等症
　　厚朴(薑/製)藿香　半夏(薑/製)蒼术(泔/浸)陳皮(各一/錢)甘草(炙/五)
　　(分/)
　右薑棗水煎服
藿香正氣散　治外感風寒内停飲食頭疼寒熱或霍
　亂泄㵼或作瘧疾等症
　　桔梗　大腹皮　紫蘇　茯苓　白芷　半夏麯
　　　陳皮　白术　厚朴(製各/一錢)甘草(炙五/分)藿香(一錢/五分)
　右薑棗水煎服
白虎加桂枝湯　治温瘧温熱等症
　　知母(六/兩)甘草(二兩/炙)石膏(一斤/碎)桂枝(三/兩)糯米(六/合)
　右咀以水一斗二升煮米熟去滓煎至三升温服一
　升日三服汗出愈
柴胡薑桂湯　治瘧寒多熱少或但寒不熱名曰牝瘧
　　柴胡(八/兩)桂枝　黄芩(各三/錢)括蔞根(四/兩)牡蠣　甘草
　　(炙/)乾薑(各一/兩)
　右咀水煎服一升日三次汗出愈
桂枝芍藥湯　治瘧寒熱不論先後
　　桂枝(五/分)黄茋(炒/)知母　石膏　芍藥(各二/錢)
　右水煎服
桂枝黄芩湯　如服前藥轉極者宜此和之
　　柴胡(一兩/二錢)黄芩　人參　甘草(各四/錢半)半夏(四/錢)石膏
　　　知母(各五/錢)桂枝(二/錢)
　右為粗末依前服
桂枝羌活湯　治瘧處暑前發頭項痛脉浮惡風有汗
　等症
　　桂枝　羌活　防風　甘草(等各/分)
　右毎服五錢水煎
麻黄羌活湯　治證如前惡風無汗等症
　　麻黄(去/節)羌活　防風　甘草(各半/兩)
　右如前服
一方　治瘧病身熱目痛熱多寒少脉長先以大柴胡
　下之微利為度後餘熱不盡當服白虎湯以盡其邪
　　白芷(一/兩)知母(一兩/七錢)石膏(四/兩)
　右咀末依前服
麻黄桂枝湯　治瘧惡風寒無汗等症
　　麻黄(一/兩)甘草(二/錢)黄芩(五/錢)桂枝(二/錢)桃仁(三十个/去皮尖)
　右毎服五錢水煎服
桂枝石膏湯　治瘧發隔日先寒後熱寒少熱多等症
　　桂枝(五/錢)石膏　知母(各一/兩半)黄芩(一/兩)
　右作三劑水煎服
麻黄黄芩湯　治瘧因風暑深入於隂分而發乃血受
　病邪氣所舍之尤者也宜用此發散之
　　麻黄(一兩/去節)甘草(炒三/錢)黄芩(五/錢)桃仁(三十枚/去皮尖)桂枝(二/錢)
　右為末依前服
白芷湯　治瘧疾下後餘熱不盡服之
　　人參　知母(一兩/七錢)石膏(四/兩)
　右毎服五錢水煎服
白虎湯(加蒼术名蒼/术白虎湯)治胃熱作渴暑熱尤效又治熱厥
　腹滿身難轉側面垢譫語遺溺手足厥冷自汗脉沉
　而滑
　　知母　石膏(各二/錢)粳米(半/合)
　右水煎服
人參益氣湯　治暑熱傷氣兩手麻木四肢困倦飲食
　少思或發熱作渴等證
　　黄茋(八/錢)甘草(五/錢)炙草(二/錢)人參(五/錢)升麻(二/錢)白芍藥(三/錢)
　　柴胡(二錢/半)五味子(百四/十粒)
　右作四劑水煎服
大順散　治胃暑伏熱引飲過多脾胃受濕水榖不分
　臟腑不調隂陽氣逆霍亂嘔吐等症
　　甘草(炒/)乾薑(炮/)杏仁(去皮/尖炒)肉桂
　右為末毎服二三錢湯調下
消暑丸　治傷暑發熱頭痛等症
　　半夏　甘草　茯苓(各半/斤)
　右為末生薑汁作糊丸桐子大毎服五十丸水下
機要漿水散　治暴泄如水周身汗出盡冷脉弱不能
　語言甚者加吐
　　半夏(二/錢)附子　乾生薑　炙甘草　桂(各半/錢)良薑
　　(三分/半)
　右為末作一服漿水煎服
薑附湯　治霍亂轉筋手足厥冷多吐嘔逆等症
　　乾薑(一/兩)附子(一个/生用)
　右水煎服
二因木瓜湯　治霍亂吐下舉體轉筋入腹則悶絶
　　呉茱茰(半/兩)茴香　炙草(各二/錢)乾木瓜(一兩/忌鐵)
　右服五錢薑三片蘇葉十片水煎
香薷飲(加黄連名黄/連香茹飲)治一切暑毒腹痛霍亂吐㵼或頭
　痛昏憒等症
　　香薷　茯苓　白匾豆　厚朴　甘草(各一/錢)
　右水煎服
十味香薷散　治伏暑身體倦怠神昏頭重吐㵼等症
　　香薷(一/兩)人參　陳皮　白术(炒/)茯苓　黄芩(炒/)木
　　瓜　厚朴(薑/製)扁豆　甘草(炒各/半兩)
　右毎服一兩水煎
半夏白术天麻湯　治寒氣所欝大便不利悶亂大作
　悞為有熱服疏風丸下之元證不减復添嘔逆不食
　吐痰不止眼澁頭旋惡心煩悶氣短喘促目不敢開
　如在風雲中頭苦疼如裂身重如山四肢厥冷是胃
　氣已損復下兩次重虚脾胃名曰痰厥頭痛
　　半夏(一/錢)白术　神麯(炒各/一錢)天麻　黄茋　人參
　　蒼术　陳皮　澤㵼　茯苓(各五/分)乾薑(三/分)大麥蘖
　　(一錢/半)黄栢(酒製/二分)
　右毎服五錢水煎
麻黄附子細辛湯　治感寒脉沉或細微反發熱或但
　欲寐者
　　麻黄　細辛(各二/錢)附子(一/錢)
　右水煎服
麻黄湯　治心臟中風多汗惡風口乾語澁面垢頭痛
　心神驚悸等症
　　麻黄　白术　防風　川芎　甘草(炙/)漢防己
　　當歸　人參(各一/錢)羌活　逺志　茯神(各一/錢半)升麻
　　(八/分)桂心(五/分)
　右水煎入竹瀝半盞再煎一二沸服
小續命湯　治歴節痛風痰盛口禁腰背反張半身不
　遂語言蹇澁等症
　　防己　肉桂　黄芩　杏仁(去皮尖/炒黄)白芍藥　甘
　　草　川芎　麻黄　人參(各一/兩)防風(一兩/五錢)附子(炮/去)
　　(皮臍/五錢)
　右毎服三錢薑棗水煎
烏藥順氣散　治風氣攻注四肢骨節疼痛肢體頑麻
　及療癱瘓語澁脚氣步履多艱脚膝痿弱等症
　　麻黄　烏藥　橘紅　川芎　白芷　桔梗　枳
　　殻(麩/炒)甘草(炒各/一兩)乾薑(炮五/錢)殭蠶(炒一/兩)
　右毎服五錢薑水煎服
犀角散　治肝臟中風筋脉拘攣脇脹膝軟面赤語澁
　等症
　　犀角(二/錢)石膏　羌活　羚羊角(各一/錢)人參　甘菊
　　花　獨活　黄芩(炒/)天麻　枳殻(麩/炒)當歸　黄茋
　　　芎藭　白术　酸棗仁　防風　白芷(各五/分)甘
　　草
　右水煎服
獨活散　治臍臟中風飢色黧黒骨節痠疼多汗惡風
　身體沉重等症
　　獨活　附子(炮/)當歸(酒/洗)防風　天麻　桂心(各一/錢)
　　川芎　甘菊花　枳殻(麩/炒)山茱茰　黄茋(炒/)丹參
　　　牛膝(酒/洗)萆薢　甘草(炙/)細辛　菖蒲　白术(各/五)
　　(分/)
　右水煎服
防風散　治中風心神恐懼言語失常
　　防風　茯神　獨活　人參　逺志　龍齒　菖
　　蒲　石膏　牡礪(各一/兩)秦芁　禹餘糧　桂心(各/五)
　　(錢/)甘草(三/分)蛇蜕(一尺/炙)
　右毎服五錢水煎
省風湯　治中風口噤口眼喎斜筋脉攣急抽掣疼痛
　風熱痰實半身不遂等症
　　黄芩　甘草(各二/兩)防風　南星(各四/兩)半夏(水浸洗/生用)
　右水煎服
青州白丸子　治半身不遂口眼喎斜痰涎壅塞手足
　頑麻等症
　　半夏(七/兩)南星　白附子(各二/兩)川烏頭(五錢去/皮臍)
　右為末絹袋盛浸水中數日糊丸桐子大毎服十丸
　薑湯下
秦芁升麻湯　治風寒客手足陽明經口眼喎斜惡見
　風寒四肢拘急脉浮𦂳大抵多因太陽一經之藥此
　方以見風邪有六經之異也
　　升麻　乾葛　甘草　芍藥　人參　秦芁　白
　　芷　防風　桂枝(各三/錢)
　右毎服一兩入葱白根水煎
愈風丹　治足三隂虧損風邪所傷致肢體麻木手足
　不隨等症
　　天麻　牛膝(酒浸/焙)萆薢　𤣥參(各六/兩)杜仲(七/兩)羌活
　　(十四/兩)當歸　熟地黄　生地(各一/斤)獨活(五/兩)肉桂(三/兩)
　右為末煉蜜丸桐子大毎服五七十丸白湯下
牛黄清心丸　治諸風瘓瘲語言蹇澁健忘恍惚頭目
　眩暈胸中煩鬰痰塞喘𠻳精神昏憒等症或小兒風
　痰上壅抽搐發熱或急驚痰盛發搐目反口噤或大
　人傷寒汗下之後燥躁發熱不解
　　牛黄(一兩/二錢)麝香　龍腦　羚羊角(各一/兩)當歸　防
　　風　黄芩　白术　麥門冬　白芍(各一/兩半)柴胡
　　桔梗　白茯苓　杏仁(去皮/尖)芎藭(各兩二/錢半)肉桂
　　大豆黄卷阿膠(各一兩/七錢)蒲黄　人參　神麯(各二/兩)
　　雄黄(八/錢)甘草(五/兩)白蘞(七錢/五分)犀角(二/兩)乾山藥(七/兩)乾薑
　　(七/錢)大棗(一百蒸/熟研爛)
　右各另為末煉蜜與棗杵匀毎兩作十丸用金箔為
　衣毎服一丸温水化下
蘇合香丸　治氣中或卒暴氣逆心痛鬼魅惡氣等症
　　沉香　麝香　訶子　丁香　青木香　安息香
　　　香附　蓽撥　白术　白檀(各二/兩)薰陸香　蘇
　　合油　龍腦(各二/兩)硃砂
　右為末用安息香并煉蜜丸桐子大温水化服四丸
　毎兩作十丸熔黄蠟包裹為善
河間地黄飲子　治舌瘖不能言足癈不能步屬腎經
　虚寒其氣厥不至宜温之
　　熟地(生者/自製)巴㦸(去/心)山茱茰(去/核)肉蓯蓉(酒浸/焙)石斛
　　附子(炮/)五味子(炒/)白茯苓　石菖蒲　逺志(去/心)肉
　　桂　麥門冬
　右毎服三四錢薑棗水煎入薄荷煎
丁香安胃湯　治嘔吐噦胃虚寒所致
　　丁香(半/錢)呉茱茰(一/錢)草豆蔲　黄茋(二/錢)人參(一/錢)炙甘
　　草(五/分)柴胡(五/分)升麻(七/分)歸身(一錢/半)橘皮(五/分)黄蘖(二/錢)蒼
　　术(一/錢)
　右毎服半兩水煎
茯苓半夏湯　治胃氣虚弱身重有痰惡心欲吐風邪
　覊絆於脾胃之間當先實其脾胃
　　白术　茯苓　半夏　炒麯(各七/錢)大麥麵(半/兩)陳皮
　　　天麻(各三/錢)
　右毎服半兩薑水煎食前服
柴胡半夏湯　治舊有風證不敢見風眼澁頭痛有痰
　眼黒惡心兀兀欲吐風來覺皮肉𦂳手足重而難舉
　居暖處有微汗便減再見風其病即作(一名補腸湯/)
　　半夏(二/錢)炒麯(一/錢)柴胡(五/分)生薑(十/片)升麻(五/分)蒼术(一/錢)藁
　　本(五/分)白茯苓
　右用水煎
藿香安胃散　治脾胃虛弱不食嘔吐不得腐熟等症
　　藿香　丁香　人參(各二/錢半)陳皮(五/錢)
　右為細末毎服二錢薑水煎
加減二陳湯　治痰飲嘔吐頭眩心悸或因食生冷脾
　胃不和等症
　　丁香(一/兩)半夏　陳皮(各五/錢)茯苓(三/兩)甘草(一兩/五錢)
　右毎服四錢薑水煎
三味麴末丸　治中脘宿食流飲酸蜇心痛口吐清水
　等症
　　神麯(炒三/兩)陳皮(一/兩)蒼术(泔浸三宿洗淨/日乾炒一兩半)
　右為末生薑汁煮神麯糊丸薑湯送下
木香寛中散　治七情傷於脾胃以致胸膈痞滿停痰
　氣逆或成五膈之病
　　青皮　陳皮　丁香(各四/兩)厚朴(製一/斤)甘草(炙五/兩)白
　　豆蔲(二/兩)香附(炒/)砂仁　木香(各三/兩)
　右為末毎服二錢薑鹽湯㸃服屬脾胃虧損之症不
　可多服當與六君子湯兼服之
防風通聖散　治表裏俱實發熱煩躁作渴飲冷二便
　閉塞及一切瘡瘍形症如前
　　防風　川芎　當歸　薄荷　芍藥　大黄(炒/)麻
　　黄　連翹　芒硝(各五/錢)石膏　黄芩　桔梗(各一/兩)
　　滑石(六/兩)山梔　荆芥　白术(各一/兩)甘草(二/兩)
　右為末毎服二錢薑水煎服仍量兒大小虛實加減
牛黄丸　治小兒驚風中風五癎天瘹客忤潮熱痰涎
　壅盛症
　　白花蛇(酒/浸)白附子　全蝎　川烏　天麻　薄荷
　　　雄黄(各五/錢)辰砂(三/錢)牛黄　麝香(各一/錢)片腦(五/分)
　右各另研和匀用麻黄煎酒調丸芡實大毎服一丸
　薄荷湯下
天麻防風丸　治小兒驚風身體壯熱手足抽掣精神
　昏憒痰涎不利等症
　　全蝎(去毒/炒)殭蠶　天麻　防風　人參　辰砂
　　雄黄　甘草(炙/)牛黄　麝香(各五/分)
　右為末煉蜜丸芡實大毎服一丸薄荷煎湯下
消風散　治風熱上攻頭目昏眩鼻塞聲重及皮膚頑
　麻􁲐疹瘙痒等症
　　荆芥穗　甘草(炙/)陳皮　厚朴(各五/兩)殭蠶　人參
　　　茯苓　防風　川芎　藿香葉　蛇蜕(去土/炒)羌
　　活(各二/兩)
　右為末毎服二錢清茶調
白餅子　治小兒咳吐痰涎腹中痞癖臟腑積熱元氣
　充實者
　　半夏　輕粉　滑石　天南星　巴豆(二十四个/去皮膜水)
　　(煮/)
　右研匀為末糯米飯丸小豆大捻作餅子毎服一餅
　白湯下
天麻散　治小兒急慢驚風發熱抽搐痰涎壅盛或脾
　土虛弱肝木乘侮以致前症或吐㵼不食嗜卧困倦
　　半夏(七/錢)天麻(二錢/半)甘草(炙/)白茯苓　白术(各三/錢)
　右為末毎服一錢半薑棗湯調
凉驚丸　治小兒急驚抽搐發熱痰盛或肝經風熱積
　熱抽搐目瞪或連劄等症
　　鈎藤鈎(二/錢)防風　青黛　草龍膽(各三/錢)牛黄　黄
　　連(各五/分)麝香　龍腦(各少/許)
　右糊丸粟米大毎服三五丸薄荷湯下
利驚丸　治小兒驚風及風熱生涎咽喉不利脾胃無
　傷痰涎壅盛者
　　辰砂　南星(炮去/皮臍)巴豆(去心油/各五錢)
　右為末蒸餅丸黍米大毎服五七丸薄荷生姜煎湯
　下
㵼青丸　治肝經實熱生風目睛上視驚搐痰盛發熱
　便秘等症
　　龍膽草(炒/焦)川芎　當歸　梔子(炒/)羌活　防風(各/一)
　　(錢/)大黄(煨五/分)
　右為末煉蜜丸芡實大毎服一丸白湯下
導赤散　治心經有熱煩躁驚搐小便赤澁
　　生地黄　木通　甘草(炙各/一錢)
　右為末毎服一錢竹葉煎湯調服
㵼黄散　治脾經有熱煩躁驚搐小便赤澁口舌生瘡
　咽乾作渴等症
　　藿香葉(七/錢)山梔(一/兩)石膏(五/錢)防風(四/兩)甘草(三/兩)
　右為末毎服一錢白湯調
㵼白散　治肺經有熱咳𠻳痰壅等症
　　甘草(五/錢)桑白皮　地骨皮(各一/兩)
　右為末毎服一錢白湯調
益黄散　治脾土虛寒飲食少思或嘔吐作㵼腹痛腸
　鳴或寒水反來侮土以致前症
　　陳皮(一/兩)青皮　訶子肉　甘草(炙/)丁香(各二/錢)
　右為末毎服二錢水煎
陳氏異功散　治元氣虛寒痘瘡色白寒戰咬牙泄㵼
　喘𠻳等症
　　木香　當歸(各三/錢半)官桂　茯苓　白术(各二/錢)人參
　　　肉豆蔲　陳皮　厚朴(薑/製)丁香(各二/錢半)半夏　附
　　子(炮各一/錢半)
　右為末毎服二三錢薑棗水煎
百祥丸　治痘疹黒陷耳冷鼻􁉿咬牙吐㵼飲食不進
　等症
　　紅牙大㦸(一/兩)青州棗(三十/个)
　右水煎乾去大㦸將棗焙乾為丸白湯下
升麻葛根湯　治痘瘡初見發熱頭痛等症
　　升麻　葛根　芍藥　甘草
　右水煎服
清凉飲　治痘後餘毒頭面患瘡目赤咽痛發熱飲冷
　大便不通等症
　　赤芍藥　當歸　甘草　大黄(各等/分)
　右水煎服
柴术參苓散　治肝火風熱抽搐不寜肢體搔痒等症
　　柴胡　山梔(炒/)川芎　芍藥(炒各/五分)熟地黄　當歸
　　(各八/分)茯苓　甘草(炒各/五分)
　右水煎服
參苓白术散　治脾胃虛弱飲食少思或嘔吐泄㵼等
　症病後元氣未復亦宜用此藥調理
　　人參　茯苓　白术(炒/)蓮肉(去皮/心)砂仁(炒/)薏苡仁
　　(炒/)桔梗(炒/)山藥　甘草(炙/)白扁豆(去皮姜/汁拌炒)
　右為末毎服二錢白湯煎服
人參安胃散　治因服峻厲脾胃虧損或成慢驚泄㵼
　嘔吐或腸胃有熱以致前症
　　人參(一/錢)黄茋(二/錢)生甘草　炙甘草(各五/分)白芍藥(七/分)
　　白茯苓(四/分)黄連(二/分)
　右為末毎服二錢水煎
温脾散　治脾胃虧損腹脇虛脹乳食不進困倦無力
　等症
　　訶子肉　人參(各七/錢半)白术　木香　桔梗　茯苓
　　　藿香　陳皮　黄茋(各五/錢)甘草(二錢/半)
　右毎服二錢薑棗水煎
温膽湯　治膽氣怯弱驚悸少寐發熱嘔痰飲食少思
　等症
　　半夏　枳實(各一/兩)橘紅(一兩/五錢)茯苓(七錢/半)甘草(炙四/錢)
　右毎服一二錢薑棗水煎
肥兒丸　治小兒食積五疳或白秃體痩肚大筋青髪
　稀成穗或遍身瘡疥等症
　　蕪荑(炒/)神麯(炒/)麥蘖(炒/)黄連(各一/錢)
　右為末猪膽汁丸黍米大毎服一二十丸木通煎湯
　下
九味蘆薈丸　治小兒疳脾疳積體痩熱渴大便不調
　或瘰􁡩結核耳内生瘡等症
　　胡黄連　黄連　蘆薈　木香　蕪荑(炒/)青皮
　　白雷丸　鶴膝草(各一/兩)麝香(三/錢)
　右為末蒸餅糊丸麻子大毎服一錢空心白湯下
大蕪荑湯(一名梔子/茯苓湯)治小兒脾疳少食發熱作渴大便
　不調髪黄脱落面黒便清鼻下生瘡能乳食吐等症
　　山梔(三/分)黄栢　甘草(炙各/二分)蕪荑(五/分)黄連　防風(各/二)
　　(分/)麻黄　羌活　柴胡(各三/分)白术(五/分)茯苓　當歸
　　(各四/分)
　右毎服二錢水煎
桔梗湯　治咳𠻳吐膿痰中有血已成肺癰症
　　桔梗(炒/)貝母　當歸(酒/浸)瓜蔞仁　枳殻(麩/炒)薏苡仁
　　　桑白皮(炒/)百合(蒸各/一錢)五味子(炒/)甜葶藶(炒/)地骨
　　皮　知母(炒/)甘草節　防己　黄茋　杏仁(各五/分)
　右水煎服
地黄清肺飲　治肺疳咳𠻳痰喘稠粘等症
　　馬兠鈴　甘草(各五/分)糯米(炒十/粒)明阿膠(一錢/麫炒)䑕粘
　　子(三分/炒)杏仁(七枚去/皮尖)
　右毎服一錢水煎
清中觧鬰湯　治小兒脾氣虛弱飲食停滯鬰熱生痰
　或身發赤暈等症
　　白术　茯苓　陳皮　山梔(炒/)山查　神麯(炒/)麥
　　芽(炒/)川芎　桔梗　甘草(炒各/五分)
　右毎服二錢水煎
九味觧毒湯　治一切熱毒腫痛或風熱搔痒脾胃無
　傷者
　　黄連(三/分)金銀花　連翹　漏蘆(各五/分)山梔(四/分)白芷
　　(六/分)當歸(八/分)防風(三/分)甘草(二/分)
　右毎服二錢水煎
大連翹飲　治風熱熱毒表裏受患脾胃無傷發熱作
　渴大便秘結者
　　連翹　瞿麥　荆芥　木通　赤芍藥　蟬蜕
　　甘草　防風　柴胡　滑石　山梔(炒/)黄芩(炒/)當
　　歸(各等/分)
　右毎服一錢水煎
犀角消毒丸　治瘡瘍初起焮腫作痛熱悶已成欲作
　膿或膿成已潰者皆不宜用
　　犀角　薄荷　連翹　𤣥參(各一/錢)牛蒡子(一/錢)甘草
　　(三/分)金銀花
　右為末丸桐子大毎服一二十丸白湯下
硃砂安神丸　治心神煩亂發熱怔忡少寐或寐中驚
　悸等症
　　黄連(一錢/半)生地黄　當歸　甘草(炙各/五分)硃砂(一錢/另研)
　右為末蒸餅丸黍米大毎服十丸津嚥下
柴胡清肝散　治肝膽三焦風熱瘡瘍或怒火増寒發
　熱或瘡毒結於兩耳前後或身外側至足或胸乳小
　腹下及兩股内側至足等症
　　柴胡　黄芩(炒/)人參(各三/分)山梔(炒/)川芎(各五/分)連翹
　　　桔梗(各四/分)甘草(三/分)
　右水煎服
活血散　治痘疹已出未盡煩躁不寜肚腹作疼等症
　　白芍藥(一兩/酒炒)紫草茸(一錢/半)
　右為末毎服一匙糯米湯調下
神功散　治一切瘡瘍腫焮作痛未成者敷之即散已
　潰者敷之腫痛即消
　　黄栢(炒/)草烏(炒/)血竭
　右為末津調敷患處
惺惺散　治變蒸傷寒頭疼壯熱目眵多睡咳𠻳喘急
　或痘疹已出未出疑似之間
　　人參　白术　茯苓　芍藥　細辛　桔梗　甘
　　草　天花粉(各等/分)
　右水薑煎服
人參羌活散　治傷寒時氣頭疼或痘疹兼於發表
　　人參　羌活　獨活　柴胡　前胡　桔梗　茯
　　苓　枳殻　川芎　天麻　甘草　地骨皮(各三/分)
　右入薄荷五葉薑水煎服
參蘇飲　治感冐風寒發熱咳𠻳或痘瘡初起未出咳
　𠻳等症
　　人參　紫蘇　陳皮　半夏　茯苓　枳殻(麩/炒)桔
　　梗(炒/)前胡　乾葛　甘草(各五/分)木香
　右薑水煎服
升均湯　治痘瘡已出不匀或吐㵼發熱作渴
　　升麻　乾葛　芍藥(炒/)人參　白术(炒/)茯苓　甘
　　草　紫草(如無紅/花代之)
　右毎服三五錢薑水煎
參茋四聖散　治痘瘡已出至六七日不起發不生膿
　不作痒
　　人參　黄茋(炒/)白术(炒/)茯苓　當歸　芍藥(炒/)川
　　芎(各五/分)紫草　木通　防風(各三/分)糯米(四十/粒)
　右水煎服
人參透肌飲　治痘瘡雖出不齊隱於肌膚間者
　　人參　紫草　白术　茯苓　當歸　芍藥　木
　　通　蟬蜕　甘草　糯米(各等/分)
　右毎服三錢水煎
參茋内托散　治痘瘡裡虛發痒或不潰膿或為倒靨
　等症
　　人參　黄茋(炒/)當歸　川芎　厚朴(薑/製)防風　桔
　　梗(炒/)白芷　官桂　紫草　木香　甘草(炒/)
　右入糯米一撮水煎服仍量兒加減
加味參茋术附湯　治痘瘡表裏俱虛吐㵼作渴手足
　厥冷非犯裏虛寒戰咬牙吐㵼頭温足冷者不可服
　　人參(三/錢)黄茋(二錢/五分)白术(二/錢)附子　木香(各五/分)當歸
　　(一錢/五分)川芎　陳皮(炒/)甘草(炙各/一錢)荳蔲(煨一/箇)茯苓
　　乾葛(各一/錢半)訶子(二/箇)芍藥(一錢/五分)糯米(三十/粒)
　右毎服二錢薑水煎
紫草快斑湯　治痘疹血氣不足不能發出色不紅活
　等症
　　紫草　人參　白术　茯苓　當歸　川芎　芍
　　藥　木通　甘草　糯米
　右毎服二錢水煎
人參胃愛散　治痘瘡已發未發吐㵼不止不思飲食
　等症
　　人參　藿香　紫蘇　木瓜　丁香　茯苓　甘
　　草　糯米
　右毎服三錢薑棗水煎
紫草木香湯　治痘瘡裏虛痒塌黒陷悶亂
　　紫草　木香　茯苓　白术　人參　甘草(炒/)糯
　　米
　右毎服三錢水煎
人參門冬飲　治痘瘡發熱煩渴等症
　　麥門冬(一/兩)人參　陳皮　白术　厚朴　甘草(各/五)
　　(錢/)
　右毎服二三錢水煎
前胡枳殻湯　治痘瘡八九日間腹脹大小便不通等
　症
　　前胡　枳殻(麩/炒)茯苓　大黄(炒/)甘草(各等/分)
　右毎服二錢水煎服如身温脉㣲及㵼者不可用
射干鼠粘子湯　治痘瘡収斂後餘毒不盡發熱不止
　或咽喉腫痛或患熱毒等症
　　升麻　射干　甘草(各一/兩)
　右毎服三錢水煎
三豆飲　治天行痘瘡始覺即服之多者必少少者不
　出等症
　　赤小豆　黒豆　菉豆(各一/升)甘草節(五/錢)
　右水煮熟任兒食之七日自不發
敗草散　治痘瘡撾搔成瘡膿血淋漓謂之斑爛用屋
　爛草或蓋墻爛草多年者佳取為末搽之須多摻蓆
　上任兒坐卧
紫草木通湯　治痘疹出不快
　　紫草　人參　木通　茯苓　糯米(各等/分)甘草(減/半)
　右毎服二錢水煎
消毒散　治痘疹初起煩熱或痘後餘毒瘡腫
　　牛蒡子(炒/)荆芥穗　甘草(各五/分)
　右水煎服
甘桔防風湯　治痘後餘熱咽膈不利或咽舌生瘡等
　症
　　桔梗(炒/)甘草　防風(各一/錢)
　右水煎服
甘露飲子　治積熱痘後咽喉腫痛及口舌生瘡等症
　　生地黄(炒/)熟地黄　天門冬(去/心)麥門冬(去心/焙)黄芩
　　(炒/)石斛　枳殻(麩/炒)枇杷葉　茵陳　甘草(炙各/等分)
　右毎服二錢水煎
榖精草散　治痘疹已靨翳膜遮障瞳子等症
　　榖精草(一/兩)蛤粉(二/兩)黒豆(二/兩)
　右為末用雄猪肝一葉竹刀批開摻藥在内以麻線
　縳定砂罐内水煮熟令兒食之
化毒丹　治胎毒及痘後頭面生瘡眼目腫痛或口舌
　生瘡口乾作渴大便堅實等症
　　生地黄(杵/膏)熟地黄(製/膏)天門冬　麥門冬　𤣥參(各/三)
　　(兩/)甘草　甜硝(各二/兩)青黛(一兩/五錢)
　右為末煉蜜丸芡實大毎服一丸白湯化下
大如聖飲子　治瘡疹癍痘毒攻咽嗌腫痛熱渴或成
　腫毒不消等症
　　麥門冬(五/錢)桔梗　甘草　鼠粘子(炒各/一兩)
　右毎服二錢水煎
宣風散　治驚風
　　梹榔(二/箇)陳皮　甘草(各等/分)牽牛(四兩生/半炒半)
　右為末毎服五分蜜湯調下
木香散　治小兒腹脹瀉渴等症
　　木香　大腹皮　人參　桂心　赤茯苓　青皮
　　　前胡　訶棃勒　半夏(姜/製)丁香　甘草(炙各/等分)
　右毎服二錢薑水煎
雄黄解毒散　治痘瘡後牙疳口臭或走馬疳齦頰蝕
　爛或肢體成痘疳凹陷不愈
　　雄黄(一/兩)銅碌(二錢/五分)
　右為末用米泔水洗淨乾滲患處口内不可用
絲瓜湯　治痘瘡毒
　　絲瓜　升麻　芍藥(酒/浸)甘草　黒豆　赤小豆
　　犀角(鎊/)
　右水煎服
四聖散　治痘疹出不快及倒靨
　　紫草茸　木通　甘草(炙/)枳殻(麩/炒)黄茋(各等/分)
　右毎服二錢水煎
獨聖散　治痘瘡倒靨陷伏用穿山甲取前足嘴上者
　燒存性為末以木香湯入少酒服之
快透散　治痘瘡出不快等症
　　紫草　蟬蜕　人參　木通　芍藥　甘草(炙各/等分)
　右毎服二錢水煎
鼠粘子湯　治癍疹稠密身熱等症
　　䑕粘子(炒/)當歸　甘草(炙各/一錢)柴胡　連翹　黄芩
　　　黄茋(各一/錢半)地骨皮(二/錢)
　右毎服二錢水煎
紫草散　治痘疹黒陷氣血虛弱瘡疹不起
　　紫草　甘草　黄茋(炙/)糯米(各一/錢半)
　右水煎服
益元散　治痘疹初起煩躁作渴等症
　　滑石(六/兩)甘草(一/兩)
　右各另為末毎服五六分白湯調下
粉紅丸　治心虛困卧驚動痰涎不利或發熱痰𠻳等
　症
　　天南星　硃砂(一錢/五分)天竺黄(五/錢)龍腦(一/錢)胭脂(一/錢)
　右用牛膽汁和丸芡實大毎服一丸砂糖湯下
製附子法
　附子重一兩三四錢有蓮花瓣頭圓底平者先備童
　便五六碗將附子先放在竈上煙櫃中間良久乘熱
　投入童便浸五七日候潤透揭皮切四塊仍浸二三
　日用粗紙數層包之浸濕埋灰火半日取出切片檢
　視有白星者乃用瓦上炙熟至無白星為度如急用
　即切大片用童便煮二三沸熱瓦熟用之
　
　
　
　
　
　
　
　
　薛氏醫案卷二十五
欽定四庫全書
　薛氏醫案卷二十六
　　　　　　　　　　　　　明　薛已　訂
　　婦人良方
　調經門(凡醫婦人先須/調經故以為首)
　　　月經序論第一
岐伯曰女子七嵗腎氣盛齒更髪長二七而天癸至任
脈通太衝脈盛月事以時下天謂天真之氣癸謂壬癸
之水故云天癸也然衝為血海任主胞胎二脈流通經
血漸盈應時而下常以三旬一見以像月盈則虧也若
遇經行最宜謹慎否則與産後症相類若被驚怒勞役
則血氣錯亂經脈不行多致勞瘵等疾若逆於頭面肢
體之間則重痛不寧若怒氣傷肝則頭暈脇痛嘔血而
瘰􁡩癰瘍若經血内滲則竅穴淋􁏏無已凡此六淫外
侵而變症百出犯時微若秋毫成患重如山岳可不畏
哉
　愚按血者水穀之精氣也和調五臟洒陳六腑在男
　子則化為精在婦人上為乳汁下為血海故雖心主
　血肝藏血亦皆綂攝於脾補脾和胃血自生矣凡經
　行之際禁用苦寒辛散之藥飲食亦然詩云婦人和
　平則樂有子和則陰陽不乖平則氣血不争故經云
　平和之氣三旬一見可不慎歟
　　　精血篇第二(齊大夫褚澄遺書/)
飲食五味養骨髓肌肉毛髪男子為陽陽中必有陰陰
中之數八故一八而陽精升二八而陽精溢女子為陰
陰中必有陽陽中之數七故一七而陰血升二七而陰
血溢皆飲食五味之實秀也方其升也智慮開明齒牙
更始髪黄者黒筋弱者强暨其溢也凡充身體手足耳
目之餘雖針芥之厯無有不下凡子形肖父母者以其
精血嘗於父母之身無所不厯也是以父一肢廢則子
一肢不肖其父母一目虧則子一目不肖其母然雌鳥
牝獸無天癸而成胎何也鳥獸精血徃來尾間也精未
通而御女以通其精則五體有不滿之處異日有難狀
之疾陰已痿而思色以降其精則精不出而内敗小便
澁而為淋精已耗而復竭之則大小便牽痛愈痛則愈
便愈便則愈痛女人天癸既至踰十年無男子合則不
調未踰十年思男子合亦不調不調則舊血不出新血
誤行或漬而入骨或變而為腫後雖合而難子合多則
􁏏枯虚人産衆則血枯殺人觀其精血思過半矣
　愚按丹溪先生云人受天地之氣以生天之陽氣為
　氣地之陰氣為血故氣常有餘血常不足夫人之生
　也男子十六嵗而精通女子十四嵗而經行故古人
　必待三十二十而後嫁娶可見陰氣之難成而養之
　必欲其固也經曰年至四十陰氣自半而起居衰矣
　夫陰氣之成止供給得三十年之運用況男子六十
　四嵗而精絶女子四十九嵗而經斷夫腎乃陰中之
　陰也主閉藏者肝乃陰中之陽也主疏泄者然而二
　臟皆有相火其系上屬于心心火一動則相火翕然
　而從之所以丹溪先生只是教人收心養性其㫖深
　矣天地以五行更迭衰旺而成四時人之五臟六腑
　亦應之而衰旺如四月屬巳五月屬午為火大旺火
　為肺金之夫火旺則金衰六月屬未為土大旺土為
　水之夫土旺則水衰況腎水嘗藉肺金為母以補其
　不足古人於夏月必獨宿而淡味兢兢業業保養金
　水二臟正嫌火土之旺爾經又曰冬藏精者春不病
　温十月屬亥十一月屬子正火氣潛藏必養其本然
　之真以助來春生發之氣則春末夏初無頭痛脚軟
　食少體熱注夏之病矣竊謂人之少有老態不耐寒
　暑不勝勞役四時迭病皆因氣血方長而勞心虧損
　或精血未滿而早斵喪故見其症難以名狀若左尺
　脈虚弱或細數是左腎之真陰不足也用六味丸右
　尺脈遲軟或沈細而數欲絶是命門之相火不足也
　用八味丸至於兩尺微弱是陰陽俱虚用十補丸此
　皆滋其化源也不可輕用黄栢知母之類設或六淫
　外侵而見諸症亦因其氣内虚而外邪湊襲尤宜用
　前藥
　　　附治騐(男子陰痿精耗治/騐見内科摘要)
　一婦人年三十有七早孀居兩腿骨作痛晡熱體倦
　月經不調或發寒熱數年矣一日頸項兩側結核兩
　脇脹痛此係肝經鬱火而成也先用小柴胡湯合四
　物數劑肝症頓愈又用加味逍遙散加澤蘭乳香沒
　藥三十劑血症漸痊再用加味歸脾等藥年餘而安
　一孀婦兩腿作痛或用除濕化痰等藥遍身作痛而
　無定䖏余曰此血症也不信乃服流氣飲之類而殁
　一放出宫人年四十餘臀腿内股作痛晡熱口乾月
　經不調此係肝經血少不能養經絡而然也宜用加
　味逍遙散加澤蘭葉五十餘劑諸症稍緩又以歸脾
　湯兼服二百餘劑而痊
　一放出宫人臀腿腫痛内熱晡熱惡寒體倦咳𠻳胸
　痞月經過期而少彼以為氣毒流注服清熱理氣之
　劑益甚余曰此乃肝經瘀血停留所致葢肝經上貫
　鬲布脇肋循喉嚨下循膕内膁繞陰器抵少腹主治
　之法但當補其所不勝而制其所勝補者脾也制者
　肝也經曰虚則補之實則瀉之此定法也彼不信仍
　服前方遂致不起
　　　附方
六味丸
八味丸(二方見二十四卷第十一論/)
十補丸(方見二十四卷第四論即/十全大補湯料煉密為丸)
小柴胡湯(方見二十四卷第二論/)
四物湯(方見二十四卷第六論/)
加味逍遙散
加味歸脾湯(二方見二十四卷第四論/)
　　　産寶方序論第三
大率治病先論其所主男子調其氣女子調其血氣血
者人之神也然婦人以血為基本苟能謹於調䕶則血
氣宣行其神自清月水如期血凝成孕若脾胃虚弱不
能飲食榮衛不足月經不行肌膚黄燥而無光澤寒熱
腹痛難於子息或帶下崩漏血不流行則成􁫓症
　愚按前症若婦人脾胃乆虚以致氣血俱衰遂而月
　經不行宜補其胃氣滋其化源或患中消胃熱津液
　不生而致血海乾涸宜清胃補脾其經自行矣經曰
　胃者衛之源脾者榮之本鍼經曰榮出中焦衛出上
　焦衛不足益之必以辛榮不足補之必以甘甘辛相
　合脾胃健而榮衛生是以氣血俱旺也或因勞心虚
　火妄動月經錯行宜安心補血瀉火此東垣先生治
　法也
　　　王子亨方論第四
論曰經者常候也謂候其一身之陰陽愆伏知其安危
故每月一至太過不及皆為不調陽太過則先期而至
陰不及則後時而來其有乍多乍少斷絶不行崩漏不
止皆由陰陽衰盛所致
　愚按經云脾綂血肝藏血此症多因恚怒傷肝鬱結
　傷脾所致當從二經為主而叅以前論治之
　　　月水不調方論第五
婦人月水不調由風邪乗虚客於胞中而傷衝任之脈
損手太陽少陰之經葢衝任之脈皆起於胞中為經絡
之海與手太陽小腸手少隂心經為表裏上為乳汁下
為月水然月水乃經絡之餘苟能調攝得宜則經應以
時矣
　愚按經曰飲食入胃遊溢精氣上輸於脾脾氣散精
　上歸於肺通調水道下輸膀胱水精四布五經並行
　東垣先生所謂脾為生化之源心綂諸經之血誠哉
　是言也竊謂心脾平和則經候如常苟或七情内傷
　六淫外侵飲食失節起居失宜脾胃虚損心火妄動
　則月經不調矣又丹溪先生云先期而至者血熱也
　後期而至者血虚也愚則謂先期而至者有因脾經
　血燥有因脾經鬱火有因肝經怒火有因血分有熱
　有因勞役火動過期而至者有因脾經血虚有因肝
　經血少有因氣虚血弱主治之法脾經血燥者加味
　逍遙散脾經鬱火者歸脾湯肝經怒火者加味小柴
　胡湯血分有熱者加味四物湯勞役火動者補中益
　氣湯脾經血虚者人參養榮湯肝經血少者六味地
　黄丸氣虚血弱者八珍湯葢血生於脾土故云脾綂
　血凡血病當用苦甘之劑以助陽氣而生陰血也
　　　附治騐
　一婦人發熱口乾月經不調兩腿無力或用袪風滲
　濕之劑腿痛體倦二膝浮腫經事不通余作足三陰
　經血虚火燥名鶴膝風用六味八味二丸兼服兩月
　形體漸健飲食漸進膝腫漸消半載而痊
　一婦人月事未期而至發熱自汗或用清熱止汗之
　劑作渴頭眩手掉身麻余曰此肝經血虚火動火為
　陽陽盛則生風用柴胡炒芩連山梔歸芍生地丹皮各
　一錢參茋苓术各一錢五分川芎七分甘草五分二
　劑汗止更用補中益氣而愈
　一婦人經行勞役忽然昬憒面赤吐痰余曰此乃去
　血過多陽無所附故耳急飲童便碗許神思漸爽更
　用參茋各五錢芎歸各三錢𤣥參柴胡山梔炙草各
　一錢一劑又用逍遙散加五味麥門二劑如此月餘
　漸愈但體倦面黄又以十全大補加五味麥門治之
　而愈
　一婦人性善怒産後唇腫内熱或用清熱敗毒散唇
　口腫脹日晡熱甚月水不調再用降火化痰遂令食
　少作嘔大便不實唇出血水又用理氣消導胸膈痞
　滿頭目不清唇腫經閉又用清胃行血肢體倦怠發
　熱煩燥涎水湧出又欲用通經之劑余曰病本七情
　肝脾虧損又數行攻伐故元氣之益虚耳法當補陰
　益陽遂以濟生歸脾湯加味逍遙散補中益氣湯調
　治元氣漸復諸症悉愈
薑黄散　治瘀血凝滯肚腹刺痛或腹脹發熱口乾等
　症
　　薑黄　當歸(洒拌各/二錢)蓬术(醋/炒)紅花　桂心　川芎
　　𤣥胡索(炒/)牡丹皮(各五/分)
　右水酒各一半煎服
醋附丸　治元臟虚冷月候不調頭眩少食渾身寒熱
　腹中急痛赤白帶下心忡氣悶血中虚寒胎氣不固
　用醋煮香附半觔焙為末醋糊丸桐子大每服三四
　十丸米飲下
　愚按前症若元臟虚寒手足逆冷用八味丸手足發
　熱用六味丸氣血不足用八珎湯中氣不足用補中
　益氣湯脾氣不足用六君子湯脾氣鬱結用歸脾湯
　若例用香散之劑恐傷氣燥而陰血漸衰也
　　　附方
加味逍遙散
八珎湯
歸脾湯(三方見二十四卷第四論/)
加味小柴胡湯(方見二十四卷第二論/)
加味四物湯
六君子湯(二方見二十四卷第六論/)
補中益氣湯(方見二十四卷第六論/)
人參養榮湯(方見二十四卷第三論/)
八味丸
六味丸(二方見二十四卷第十一論/)
　　　月經不通方論第六
婦人月水不通或因醉飽入房或因勞役過度或因吐
血失血傷損肝脾但滋其化源其經自通若小便不利
苦頭眩痛腰背作痛足寒時痛乆而血結於内變為癥
􁫓若血水相併脾胃虚弱壅滯不通變為水腫若脾氣
衰弱不能制木水漬肌肉變為腫滿當益其津液大補
脾胃方可保生
　愚按經水陰血也屬衝任二脈上為乳汁下為月水
　其為患有因脾虚而不能生血者有因脾鬱而血不
　行者有因胃火而血消爍者有因脾胃損而血少者
　有因勞傷心而血少者有因怒傷肝而血少者有因
　腎水不能生肝而血少者有因肺氣虚不能行血者
　治療之法若脾虚而不行者調而補之脾鬱而不行
　者解而補之胃火而不行者清而補之脾胃損而不
　行者温而補之勞傷心血而不行者逸而補之怒傷
　肝而不行者和而補之肺氣虚而不行者補肝胃腎
　虚而不行者補脾肺經云損其肺者益其氣損其心
　者調其榮衛損其脾者調其飲食適其寒温損其肝
　者緩其中損其腎者益其精㫖當審而治之
　　　附治騐
　一婦人停食飽悶發熱或用人參養胃湯益甚再用
　木香梹榔丸泄瀉吐痰腹中成塊飲食少思又用二
　陳黄連厚朴之類前症益甚腹脹不食月經不至余
　以為胃氣虧損用補中益氣加茯苓半夏三十餘劑
　脾胃徤而諸症愈又二十餘劑而經自行
　一婦人飲食後或腹脹或吞酸彼服枳术丸吞酸益
　甚飲食日少胸膈痞滿腿内酸痛畏見風寒又服養
　胃湯一劑腿内作痛又二劑腿膝浮腫月經不行余
　謂鬱結所傷脾虚濕熱下注侵晨用四君二陳芎歸
　午後以前湯送越鞠丸飲食漸進諸症漸愈又用歸
　脾八珎二湯兼服兩月餘而經行
　一婦人性沈多慮月經不行胸膈少食或作脹或吞
　酸余以為中氣虚寒用補中益氣加砂仁香附煨薑
　二劑胸膈和而飲食進更以六君加芎歸貝母桔梗
　生薑大棗數劑脾胃徤而經自調矣
　一婦人素有胃火或用清胃散而安後因勞役躁渴
　内熱肌肉消瘦月經不行余謂此胃火消爍陰血用
　逍遙散加丹皮炒梔以清胃熱用八珎湯加茯苓逺
　志以養脾血而經自行矣
　一婦人久患瘧形體怯弱内熱晡熱自汗盜汗飲食
　少思月事不行或用通經丸虚症悉具余曰此因虚
　而致瘧因瘧以閉經也用補中益氣及六味地黄丸
　各百餘劑瘧愈而經自行
　一婦人久患瘧瘧作則經不行形虚脈大頭痛懶食
　大便泄瀉小便淋􁏏口乾唇裂内熱腹膨葢由久瘧
　正氣已虚陰火獨旺用補中益氣湯治之尋愈惟不
　時頭痛乃加蔓荆子而痛止又兼用六味地黄丸而
　經行
　一婦人因勞耳鳴頭痛體倦此元氣不足用補中益
　氣加麥門五味而痊三年後得子因飲食勞倦前症
　益甚月經不行晡熱内熱自汗盜汗用六味地黄丸
　補中益氣湯頓愈
　一婦人胃氣素弱為哭母吐血咳𠻳發熱盜汗經水
　三月不行余以為悲則傷肺思則傷脾遂朝服補中
　益氣加桔梗貝母知母夕用歸脾湯送地黄丸而愈
　一􁡩婦少寐經水兩月餘一至誤服通經丸展轉無
　寐午前惡寒午後發熱余以為思慮虧損脾血用歸
　脾湯作丸午前以六君送下午後以逍遙散送下兩
　月餘得寐半載經行如期年餘而瘡愈餘詳見各門
　　　附方
補中益氣湯(方見二十四卷第十論/)
四君子湯
六君子湯(二方見二十四卷第六論/)
二陳湯(方見二十四卷第五論/)
越鞠丸(方見六卷第七論/)
歸脾湯
逍遙散
八珍湯(三方見二十四卷第四論/)
清胃散(方見二十四卷首論/)
六味丸(方見二十四卷第十一論/)
　　　養生必用論第七
初虞世云女子十四天癸至任脈通月事以時于是有
子天癸者物之自然月者以月至經者有常也其來過
與不及皆謂之病若榮血虧損不能滋養百骸則髪落
面黄羸瘦燥熱燥氣盛則金受邪金受邪則為咳為𠻳
為肺癰為肺痿必矣但助胃壯氣則榮血生而經自行
須慎飲食調七情保神氣庶可得生若暴怒氣逆經閉
不行當用行氣破血之劑
　愚按劉宗厚先生云榮者水穀之精和調於五臟灑
　陳於六腑乃能入於脈也源源而來生化於脾總統
　於心藏受於肝宣布於肺施泄於腎灌溉一身目得
　之而能視耳得之而能聴手得之而能握足得之而
　能步臟得之而能液腑得之而能氣注之於脈少則
　濇充則實常以飲食滋養則陽生陰長變化而為血
　諸經恃此則百脈長養耗竭則百脈空虚可不慎哉
　若陰氣一傷變症百出妄行於上則吐衂衰涸於下
　則癃閉血滲腸間則為腸風陰虚陽摶則為崩中濕
　蒸熱瘀則為滯下熱極腐化則為膿血火極似水則
　血紫黒熱勝於隂發為瘡瘍濕滯於血則為痛痒癮
　疹蓄之在上則善忘蓄之在下則善狂
琥珀散　治心膈迷悶肚腹撮痛月信不通等疾
　　烏藥(二/兩)當歸(酒製/一兩)蓬术(醋製/一兩)
　右為末每服二錢温酒調
萬病丸　治月經瘀閉臍腹作痛及産後癥􁫓等病
　　乾漆(炒烟出青/白為度)牛膝(酒浸焙/各一兩)
　右為末生地黄汁一升砂器慢火熬膏丸桐子大每
　服二十丸空心米飲下仍叅前論主之
紅花當歸散　治經候不行腰胯重痛小腹堅硬
　　紅花　當歸尾(酒/拌)紫葳　牛膝(酒/製)甘草(炙/)蘇木(各/二)
　　(錢/)白芷　桂心(各一/錢半)赤芍藥(炒一/兩)劉寄奴(去根/五錢)
　右為末每服三錢温酒調
　　　室女月水不通方論第八
論曰夫衝任之脈起於胞内為經脈之海手太陽小腸
手少陰心二經為表裏女子十四而天癸至腎氣全盛
衝任流通經血既盈應時而下否則不通也
　愚按前症若稟陰血不足用四物參苓怒傷肝血用
　加味逍遙散鬱結傷脾用加味歸脾湯肝火拂鬱用
　加味小柴胡湯胃經積熱用加味清胃散餘當叅考
　前論
　　　附方
四物湯(方見二十四卷第六論/)
加味逍遙散
加味歸脾湯(二方見二十四卷第四論/)
加味小柴胡湯(方見二十四卷第二論/)
加味清胃散(方見二十四卷首論/)
　　　室女經閉成勞方論第九
冦宗奭曰夫人之生以氣血為本人之病未有不先傷
其氣血者若室女童男積想在心思慮過度多致勞損
男子則神色消散女子則月水先閉葢憂忿思慮則傷
心而血逆竭神色先散月水先閉且心病則不能養脾
故不嗜食脾虚則金虧故發𠻳腎水絶則木氣不榮而
四肢乾痿故多怒鬢髪焦筋骨痿若五臟傷遍則死自
能改易心志用藥扶持庶可保生切不可用青蒿䖟蟲
等涼血行血宜用栢子仁丸澤蘭湯益陰血制虚火
　愚按經云五穀入於胃其糟粕津液宗氣分為三隧
　故宗氣積于胸中出於喉嚨以貫心肺而行呼吸榮
　氣者秘其津液注之於脈化以為血以榮四末内養
　五臟六腑若服苦寒之劑復傷胃氣必致不起
　　　附治騐
　一室女年十七􁡩久不愈天癸未通發熱咳𠻳飲食
　少思欲用通經丸余曰此葢因稟氣不足陰血未充
　故耳但養氣血益津液其經自行彼惑於速效仍用
　之余曰非其治也此乃慓悍之劑大助陽火陰血得
　之則妄行脾胃得之則愈虚後果經血妄行飲食愈
　少遂致不救
栢子仁丸
　　栢子仁(炒别/研)牛膝(酒/製)卷栢(各半/兩)澤蘭葉(一/兩)
　右為末密丸桐子大每服三十丸空心米飲下
澤蘭湯
　　澤蘭葉(二/錢)當歸　芍藥(炒各/一錢)甘草(炙五/分)
　右水煎服
刼勞散　治勞𠻳發熱盜汗體瘦唾中有紅或成肺痿
　　白芍藥(炒一/錢)黄茋(炒/)甘草(炒/)人參　五味子(杵/炒)當
　　歸　半夏(薑/製)白茯苓　熟地黄(自/製)阿膠(炒各/五分)
　右薑棗水煎日三服鄉人楊元鼎女及笄病此甚危
　百藥無效偶遇名醫得此方服三十餘劑遂愈不發
　　　血枯方論第十(出駱龍吉方/)
腹中論曰有病胸脇支滿妨於食病至則先聞腥臊臭
出清液四肢清目眩時時前後血病名曰血枯此年少
時因大脱血或醉而入房虧損腎肝葢肝藏血受天一
之氣以為滋榮其經上貫膈布脇肋若脱血失精肝氣
已傷肝血枯涸不榮而胸脇滿妨於食則肝病𫝊脾而
聞腥臊臭出清液若以肝病而肺乗之則唾血四肢清
目眩時時前後血出皆肝病血傷之症也
　愚按前症若飲食起居失宜而脾胃虚損當滋化源
　而佐以烏賊丸等藥若因脾土虚寒而不能生血宜
　補命門火若服燥藥鬱火内作而津液消爍宜清熱
　養血若脾胃虧損而氣血虚宜補中益氣若胃熱消
　中而血液耗損宜清脾胃之火若大便秘澁小便清
　利而經不行宜清胞絡之火若勞傷心火血涸而經
　不行宜補心養血仍叅看前第三論主治
　　　附治騐
　一婦人久患血崩肢體消瘦飲食到口則聞腥臊口
　出清液每食少許腹中作脹此血枯之症肺肝脾胃
　虧損之患用八珍湯烏賊骨丸兼服兩月而經行百
　餘劑而安
烏賊魚骨丸
　　烏賊魚骨(去甲/四兩)䕡茹(一/兩)
　右為末以雀夘丸小荳大每服五丸加至十丸鮑魚
　煎湯下以飯壓之
熟地黄湯　治大脱血或醉入房月事不行以致前症
　　熟地黄(自/製)澤蘭葉　白茯苓　人參　五味子(杵/炒)
　　附子(炮/)禹餘糧(製/)當歸(酒製各/五分)
　右為末每服三錢水煎空心服
　　　附方
八珍湯(方見二十四卷第四論/)
茯苓補心湯　治婦人心氣虚耗不能主血又不能制
　乎肺金氣得以乗乎肝木肝既虧損則血不能藏漸
　致精血枯涸月事不調此方専補心元之虚抑其肺
　氣調和榮衛滋養血脈
　前方參蘇飲内除木香與四物湯對匀和每服四錢
　以薑棗煎温服此方常進用以治宫娥多效(參蘇飲/方見三)
　(三卷首論四物湯方/見二十四卷第六論)
　　　月水不利方論第十一
婦人月水不利者由勞傷氣血體虚而風冷客於胞内
傷於衝任之脈故也若寸脈弦闗脈沈是肝病也兼主
腹痛孔竅生瘡尺脈滑血氣實經絡不利或尺脈絶不
至兼主小腹引腰痛氣攻胸膈也
　愚按前症屬肝膽二經葢肝膽相為表裏多因恚怒
　所傷若本經風熱用補肝散血虚用四物加酸棗仁
　若腎水不足用六味丸若患諸瘡瘍治見第八卷二
　十四卷
牛膝散　治月水不利臍腹作痛或小腹引腰氣攻胸
　膈
　　牛膝(酒/製)桂心　赤芍藥(炒/)桃仁(去皮/尖)𤣥胡索(炒/)當
　　歸(酒/浸)牡丹皮(各一/兩)木香(三/錢)
　右為末每服一錢温酒調下或每服三五錢水煎
　　　附方
補肝散(方見七卷第十七論/)
四物湯(方見二十四卷第六論/)
六味丸(方見二十四卷第十一論/)
　　　月水行止腹痛方論第十二
婦人經來腹痛由風冷客於胞絡衝任或傷手太陽少
陰經用温經湯桂枝桃仁湯若憂思氣鬱而血滯用桂
枝桃仁湯地黄通經丸若血結而成塊用萬病丸
　愚按前症若風寒傷胞者六君加炮薑思慮傷血者
　四物加參术思慮傷氣者歸脾加柴梔鬱怒傷血者
　歸脾逍遙兼服餘參前後論治之
　　　附治騐
　一婦人經行腹痛食則嘔吐肢體倦怠發熱作渴此
　乃素稟氣血不足用八珍湯二十餘劑而愈後生子
　二年而經不行前症仍作服八珍湯逍遙散百餘劑
　方愈
地黄通經丸　治月經不行或産後惡露臍腹作痛
　　熟地黄(自製/四兩)䖟蟲(去頭/翅炒)水蛭(糯米同炒/黄去糯米)桃仁(去皮/尖各)
　　(五十/枚)
　右為末密丸桐子大每服五七丸空心温酒下
萬病丸(方見前第七論/)
温經湯　治寒氣客於血室以致血氣凝臍腹作痛其
　脈沈𦂳
　　當歸　川芎　芍藥　桂心　蓬术(醋/炒)牡丹皮(各/五)
　　(分/)人參　牛膝(酒/炒)甘草(炒各/一錢)
　右水煎服
桂枝桃仁湯　治經脈頓然不行腹中作痛或上攻心
　脇欲死或因經脈不行漸成積塊臍下如覆杯
　　桂枝　芍藥　生地黄(各二/錢)桃仁(七枚去/皮尖)甘草(一/錢)
　右薑水煎
　若因七情鬱結血隨氣滯者宜服此湯如不瘥用地
　黄通經丸已成血塊者用萬病丸(方見/前)
　愚按前症若肝經怒氣用加味逍遙散若肝經血虚
　用四物參术柴胡牡丹皮若肝經血熱用四物牡丹
　皮若肝腎虚火用六味地黄丸若肝脾血虚用八珍
　加牡丹皮若肝脾鬱怒用加味歸脾湯若氣虚血弱
　用補中益氣湯若脾不能攝血用六君子加川芎當
　歸若肝虚不能藏血用補肝散
　　　附方
六君子湯
四物湯(二方見二十四卷第六論/)
歸脾湯
逍遙散
八珍湯(三方見二十四卷第四論/)
　　　月水不斷方論第十三
婦人月水不斷淋􁏏腹痛或因勞損氣血而傷衝任或
因經行而合陰陽以致外邪客於胞内滯於血海故也
但調養元氣而病邪自愈若攻其邪則元氣反傷矣
　愚按前症若鬱結傷脾用歸脾湯恚怒傷肝逍遙散
　肝火妄動加味四物湯脾氣虚弱六君子湯元氣下
　陷補中益氣湯熱傷元氣前湯加五味麥門炒黒黄
　栢
　　　附治騐
　儒者錢思習子室年三十餘無嗣月經淋􁏏無期夫
　婦異處幾年矣思習欲為娶妾以謀諸余余意此鬱
　怒傷肝脾虚火動而血不歸經乃肝不能藏脾不能
　攝也當清肝火補脾氣遂與加味歸脾逍遙二藥四
　劑送至其家仍告其姑曰服此病自愈而當受胎妾
　可無娶也果病愈次年生子
　一婦人性急每怒非太陽耳項㗋齒胸乳作痛則胸
　滿吞酸吐瀉少食經行不止此皆肝火之症肝自病
　則外症見土受尅則内症作余先以四物加白术茯
　苓柴胡炒梔炒龍膽清肺養血次用四君加柴胡芍
　藥神麯呉茱萸炒黄連以培土制肺漸愈惟月經不
　止是血分有熱脾氣尚虚以逍遙散倍用白术茯苓
　陳皮又以補中益氣加酒炒芍藥兼服而安
　一婦人多怒經行旬餘方止後淋􁏏無期肌體倦瘦
　口乾内熱盜汗如洗日晡熱甚皆由肝脾虧損無以
　生發元氣用參茋歸术茯神逺志棗仁麥門五味丹
　皮龍眼肉炙草柴胡升麻治之獲痊
　一婦人懷抱不舒腹脹少寐飲食素少痰涎上湧月
　經頻數余曰脾統血而主涎此鬱悶傷脾不能攝血
　歸源耳用補中益氣濟生歸脾而愈
　　　附方
歸脾湯
逍遥散(二方見二十四卷第四論/)
加味四物湯
四君子湯
六君子湯
補中益氣湯(四方見二十四卷第六論/)
　　　婦人殺血心痛方論第十四
婦人血崩而心痛甚名曰殺血心痛由心脾血虚也若
小産去血過多而心痛甚者亦然用烏賊魚骨炒為末
醋湯調下失笑散亦效
　愚按前症若陰血耗散用烏賊丸收斂之若瘀血不
　散用失笑散行散之若心血虚弱用芎歸湯補養之
　若鬱結傷血用歸脾湯調補之
　　　附治騐
　一婦人血崩兼心痛三年矣諸藥不應每痛甚虚症
　悉具面色痿黄余曰心主血葢由去血過多心無所
　養以致作痛宜用十全大補湯參术倍之三十餘劑
　稍愈百餘劑全愈
　　　附方
失笑散(方見二十卷第五論/)
芎歸湯(方見十七卷第四論/)
歸脾湯
十全大補湯(二方見二十四卷第四論/)
　　　暴崩下血不止方論第十五
婦人衝任二脈為經脈之海外循經絡内榮臟腑若陰
陽和平經下依時若勞傷不能約制則忽然暴下甚則
昏悶若寸脈微遲為寒在上焦則吐血衂血尺脈微遲
為寒在下焦則崩血便血大抵數小為順洪大為逆大
法當調補脾胃為主
　愚按經云陰虚陽摶謂之崩又云陽絡傷則血外溢
　陰絡傷則血内溢又云脾統血肝藏血治法前症因
　脾胃虧損不能攝血歸源用六君加芎歸柴胡若肝
　經之火而血下行用竒効四物湯或四物加柴梔苓
　术若肝經風熱而血妄行用加味逍遥散或小柴胡
　梔芍丹皮若怒動肝火而血沸騰亦用前藥若脾經
　鬱結而血不歸經用歸脾加柴梔丹皮若悲傷胞絡
　而血下崩用四君加柴梔升麻故東垣先生云凡下
　血症須用四君子以收功厥有㫖哉若大吐血毋以
　脈論當急用獨參湯救之若潮熱咳𠻳脈數乃元氣
　虚弱假熱之脈尤當用人參温補此等症候無不由
　脾胃先損故脈洪大察其有胃氣能受補則可救苟
　用寒涼止血之藥復傷脾胃反不能攝血歸源是速
　其危也
　　　附治騐
　大尹王大成之内久患崩自服四物涼血之劑或作
　或輟因怒發熱其血不止服前藥不應乃主降火更
　加脇腹大痛手足俱冷余曰此脾胃虚寒所致先用
　附子理中湯體熱痛止又用濟生歸脾補中益氣二
　湯崩血頓愈若泥痛無補法則誤矣
　錦衣楊永興之内患前症過服寒涼之劑其症益甚
　更加肚腹痞悶飲食不入發熱煩躁脈洪大而虚余
　曰此脾經氣血虚而發躁也當急用八珍湯加炮薑
　以温補之緩則不救不信乃服止血降火之劑虚症
　蜂起始信余言緩不及治矣
　一婦人面黄或赤覺腰間或臍下作痛四肢困倦煩
　熱不安經行先發寒熱兩肋如束血湧如崩此脾胃
　虧損元氣下陷與相火濕熱所致用補中益氣加防
　風芍藥炒黒黄栢間以歸脾湯調補而血始歸經
　一婦人因怒崩血久不已面青黄而或赤此肝木制
　脾土而血虚用小柴胡合四物清肝火生肝血又用
　歸脾補中二湯益脾氣生肝血而瘥此症若因肝經
　風熱而血不寧者防風為丸以兼症之藥煎送或肝
　經火動而血不寧者炒條芩為丸以兼症之藥煎送
　若瘀血為患用五靈脂為末燒鐵器焠酒調服無不
　效者
竒效四物湯　治肝經虚熱血沸騰而崩久不止
　　當歸(酒/拌)熟地黄(自/製)白芍藥　川芎　阿膠(炒/)艾葉
　　(炒/)黄芩(炒各/等分)
　右每服四錢水煎
治血崩血􁫓或經行産後心腹脇痛五靈脂炒烟盡為
　末每服一錢温酒調或用三錢水酒童便煎服
治風熱血崩荆芥穂燈火燒焦為末每服三錢童便調
獨聖散　治肝經有風血崩用防風去义蘆為末每服
　一錢空心食前酒煑白麵清飲調下極驗
神應散　治血虚内熱血不歸源而崩用桂心燒存性
　為末每服一二錢米飲調下
又方陳槐花一兩百草霜半兩為末每服一二錢燒紅
　秤錘焠酒下
　　　附方
四君子湯
六君子湯(二方見二十四卷第六論/)
補中益氣湯(方見二十四卷第十論/)
四物湯(方見二十四卷第六論/)
歸脾湯
加味逍遙散
八珍湯(三方見二十四卷第四論/)
小柴胡湯(方見二十四卷第二論/)
獨參湯(方見三卷第十三論/)
附子理中湯(方見二十卷第八論/)
　　　帶下方論第十六
婦人帶下其名有五因經行産後風邪入胞門𫝊於臟
腑而致之若傷足厥隂肝經色如青泥傷手少隂心經
色如紅津傷手太陰肺經形如白涕傷足太陰脾經黄
如爛𤓰傷足少陰腎經黒如衃血人有帶脈横於腰間
如束帶之狀病生於此故名為帶
　愚按徐用誠先生云前症白屬氣而赤屬血東垣先
　生云血崩久則亡陽故白滑之物下流未必全拘於
　帶脈亦有濕痰流注下焦或腎肝陰淫之濕勝或因
　驚恐而木乗土位濁液下流或思慕為筋痿戴人以
　六脈滑大有力用宣導之法此瀉其實也東垣以脈
　微細沈𦂳或洪大而虚用補陽調經乃兼責其虚也
　丹溪用海石南星椿根皮之類乃治其濕痰也竊謂
　前症皆當壯脾胃升陽氣為主佐以各經見症之藥
　色青者屬肝用小柴胡加山梔防風濕熱壅滯小便
　赤濇用龍膽瀉肝湯肝血不足或燥熱風熱用六味
　丸色赤者屬心用小柴胡加黄連山梔當歸思慮過
　傷用妙香散等藥色白者屬肺用補中益氣加山梔
　色黄者屬脾用六君子加山梔柴胡不應用歸脾湯
　色黒者屬腎用六味丸氣血俱虚八珍湯陽氣下陷
　補中益氣湯濕痰下注前湯加茯苓半夏蒼术黄栢
　氣虚痰飲下注四七湯送六味丸不可拘肥人多痰
　瘦人多火而以燥濕瀉火之藥輕治之也
　　　附治騐
　一孀婦腹脹脇痛内熱晡熱月經不調肢體痰麻不
　時吐痰或用清氣化痰㗋間不利帶下青黄腹脇膨
　脹又用行氣之劑胸膈不利肢體如麻此乃鬱怒傷
　損肝脾朝用歸脾湯以解脾鬱生脾氣夕用加味逍
　遙散以生肝血清肝火百餘劑而愈
　一婦人久瘧兼帶發熱口乾體倦用七味白术散加
　麥門五味大劑煎與恣飲再發稍可乃用補中益氣
　加茯苓半夏十餘劑而愈
　一婦人頭暈吐痰胸滿氣喘得食稍緩苦於白帶二
　十餘年矣諸藥不應此氣虚而痰飲也痰飲愈而帶
　自愈遂朝用六君子湯夕用六味地黄丸不月而驗
　一婦人耳鳴胸痞内熱口乾喉中若有一核吞吐不
　利月經不調兼之帶下余以為肝脾鬱結用歸脾湯
　加半夏山梔升麻柴胡間以四七湯下白丸子而愈
　一婦人吞酸飽滿食少便泄月經不調服清氣化痰
　丸兩膝漸腫寒熱徃來帶下黄白面痿體倦此脾胃
　俱虚濕痰下注用補中益氣倍用參术加茯苓半夏
　炮薑而愈
　一婦人帶下四肢無力余曰四肢者土也此脾胃虚
　弱濕痰下注以補中益氣濟生歸脾二藥治之而愈
　一婦人帶下黄白怒則胸膈不利飲食少思或用消
　導利氣之藥痰喘胸滿大便下血余曰此因脾氣虧
　損不能攝血歸源用補中益氣加茯苓半夏炮薑四
　劑諸症頓減又用八珎加柴胡山梔而痊
　　　附方
小柴胡湯(方見二十四卷第二論/)
龍膽瀉肝湯(方見二十四卷第八論/)
六味丸(方見二十四卷第十一論/)
妙香散(方見三卷第十三論/)
補中益氣湯
六君子湯(二方見二十四卷第六論/)
歸脾湯
八珎湯
加味逍遙散(三方見二十四卷第六論/)
七味白术散(方見二十一卷第二論/)
四七湯(方見十二卷第七論/)
白丸子(方見三卷第四論/)
　　　崩中漏血生死脈方論第十七
婦人崩中漏下之症已見前論按其寸口脈弦而大弦
則為𦂳大則為芤𦂳則為寒芤則為虚虚寒相摶其脈
為牢婦人半産漏下赤白不止脈小虚滑者生脈大𦂳
實數者死又脈急疾者死遲者生又云尺寸脈虚者漏
血脈浮者俱不治
　愚按前症闡内經微㫖濟無窮天札須固胃為善葢
　胃為五臟之本源人身之根蒂所用治法當叅前後
　論
　　　附治騐
　一婦人年將七十素有肝脾之症每作則飲食不進
　或胸膈不利或中脘作痛或大便作瀉或小便不利
　余用逍遙散加山梔茯神逺志木香而愈後憂女孀
　居不時吐紫血其病每作先倦怠而後發熱經曰積
　憂傷肺積思傷脾肺布葉舉是令子母俱病不能攝
　血歸經而致前症遂以前藥加炒黒黄連三分呉茱
　萸二分頓愈復因怒吐赤血甚多躁渴垂死此血脱
　也法當補氣乃用人參一兩苓术當歸各三錢陳皮
　炮黒乾薑各二錢炙草木香各一錢一劑頓止
　一婦人年六十有四久鬱怒頭痛寒熱春間乳内時
　痛服流氣飲之類益甚不時有血如經行又因大驚
　恐飲食不進夜寐不寧此因高年去血過多至春無
　以生發肝木血虚火燥所以至晩隂旺則發赤經云
　肝藏魂魄無所附故不能寐先以逍遙散加酒炒黒
　龍膽草一錢山梔一錢五分二劑腫痛頓退又二劑
　而全消再用歸脾湯加炒梔貝母諸症悉愈
　表弟方健甫内五十嵗辛丑患血崩諸藥罔效壬寅
　八月身熱體痛頭暈涕出吐痰少食衆作火治展轉
　發熱絶粒數日余診之曰脾胃久虚過服寒藥中病
　未已寒病復起遂用八味丸料一服翌早遂索粥數
　匙再服食倍熱減痛止乃服八味丸而愈癸夘秋因
　勞役憂怒甲辰夏病復作胸飽發熱脊痛腰疼神氣
　怫鬱或作内傷或作中暑崩血便血煩渴引飲粒米
　不進昏憒時作脈洪大按之微弱此無根之火内虚
　寒而外假熱也以十全大補加附子一劑遂食粥三
　四匙崩血漸減日服八味丸始得全愈(備見女/科提要)
栢葉散　治元氣虚弱崩中漏血年久不愈亦治白帶
　　栢葉(炒/)續斷(酒/炒)川芎　生地黄　當歸　鼈甲(炙/)
　　龜甲　禹餘糧(各兩/五錢)阿膠(炙/)赤石脂(煅/)牡蠣(煆/)地
　　榆　艾葉(炒/)鹿茸(炙各/五錢)
　右為末每服二錢粥飲調下
地黄丸　治足三陰虧損經行數日不止或兼帶下無
　子
　　熟地黄(自/製)山茱萸肉　蕪荑仁(各一/兩)乾薑(三錢/炮)白
　　芍藥(微/炒)代赭石(各一/兩)白殭蠶(炒/)厚朴(薑製各/三錢)
　右為末密丸桐子大每服五十丸空心温酒日三服
　許學士云凡婦人有白帶多致不産育宜速治之故
　扁鵲過邯鄲聞婦人有此病遂自名帶下醫以就治
　之
白芷散　治下元虚弱赤白帶下或經行不止等症
　　白芷(一/兩)海漂蛸(二枚/燒)胎髪(一團/煅)
　右為末每服二錢温酒調下
　　　附方
東垣益胃升陽湯　治血脱當益其氣葢先補胃氣以
　助生發之氣故曰陽生陰長諸甘藥為之先務舉世
　皆以為補氣殊不知甘能生血此陽生陰長之理故
　理胃氣則血歸於脾矣故曰脾統血
東垣升麻除濕湯(二方見二十卷第九論/)
東垣升陽益胃湯　治肺脾胃虚怠惰嗜卧四肢不收
　身體沈重口乾食無味大便不調小便頻數食少食
　不消洒淅惡寒而或微熱崩帶不止(方見三卷第十/三論)
十全大補湯
逍遥散
歸脾湯(三方見二十四卷第四論/)
八味丸(方見二十四卷第十一論/)
　　　婦人白濁白淫方論第十八
婦人小便白濁白淫由心腎不交水火不濟用金鎖正
元丹若心虚而致用平補正心丹降心丹威喜丸若思
慮傷脾用四七湯吞白丸子更以烏沈湯加茯苓益智
　愚按前症若元氣下陷用補中益氣湯脾胃虧損六
　君加升麻柴胡脾經鬱結歸脾加黄栢山梔肝經怒
　火龍膽瀉肝湯虚則用加味逍遙散宜與帶下叅看
　主治
　一婦人善怒或小腹痞悶或寒熱徃來或小便頻數
　時下白淫藥久不愈面青口苦余以為積憤而不能
　發散所致用龍膽瀉肝湯而愈用加味逍遙散八珎
　湯而安
鎖精丸　治下元虚弱小便白濁或白帶淋漓小便頻
　數
　　破故紙(炒/)青鹽　白茯苓(去/皮)五味子(炒等/分)
　右為末酒糊丸桐子大每服三十丸鹽湯或酒下
固精丸　治胞氣虚寒小便白濁或小便無度等症
　　牡蠣(煅/)免絲子(酒浸/蒸炒)韭子(炒/)龍骨(煅/)五味子(炒/)白
　　茯苓(去/皮)桑螵蛸(酒/炙)白石脂(煆/)
　右等分為末酒糊丸桐子大每服七十丸空心鹽湯
　下
　　　附方
補中益氣湯(方見二十四卷第十論/)
六君子湯(方見二十四卷第六論/)
歸脾湯(方見二十四卷第四論/)
龍膽瀉肝湯(方見二十四卷第八論/)
　　　婦人天癸過期方論第十九
許學士云婦人經脈過期不盡腰腹疼痛或七七數盡
而月經下者宜用當歸散治之
　愚按前症若肝腎虚熱用當歸散肝血虚熱四物加
　柴梔丹皮肝火内動小柴胡加山梔丹皮肝火血燥
　加味逍遙散脾經鬱火加味歸脾湯肝脾鬱火歸脾
　逍遙兼服肝腎虧損歸脾六味兼服仍與前後月經
　不調治騐同用
　　　附治騐
　一婦人年五十内熱晡熱經水兩三月一至此血虚
　有熱用逍遙散加山茱萸治之而愈後有痰作渴或
　小便不調或頭暈白帶用六味丸而安
當歸散
　　當歸(酒/洗)川芎　白芍藥(炒/)黄芩(炒/)白术(炒各/半兩)山茱
　　萸肉(一兩/半)
　右為末每服二錢酒調日三服氣虚去芩加桂心一
　兩
　　　附方
四物湯(方見二十四卷第六論/)
小柴胡湯(方見二十四卷第二論/)
加味逍遙散
加味歸脾湯(二方見二十四卷第四論/)
六味丸(方見二十四卷第十一論/)
　　　婦人血分水分腫滿方論第二十
婦人經水不通則化為血血不通則復化為水故先因
經水斷絶後至四肢浮腫致小便不通名曰血分宜用
椒仁丸若先因小便不通後身面浮腫致經水不通名
曰水分宜用葶􁬦丸經脈不通而化為水流走四肢悉
皆腫滿亦名血分其症與水症相類實非水也用人參
丸
　愚按前症或因飲食起居失養或因六淫七情失宜
　以致脾胃虧損不能生發統攝氣血乖違行失常道
　若先因經水斷絶後至四肢浮腫小便不通血化為
　水名曰血分宜用椒仁丸治之若先小便不利後至
　身面浮腫經水不通水化為血名曰水分宜用葶􁬦
　丸治之此屬形氣不足邪淫隧道必用此藥以宣導
　其邪而佐以補輔元氣之劑庶使藥力有所仗而行
　則邪自不能容而真氣亦不至於復傷矣大凡月水
　不通凝結於内久而變為血瘕血水相并亦為水腫
　　　附治騐
　一婦人月經不調晡熱内熱飲食少思肌體消瘦小
　便頻數或用濟陰丸月經不行四肢浮腫小便不通
　余曰此血分也朝用椒仁丸夕用歸脾湯漸愈服人
　參丸兩月而愈仍専用歸脾湯五十餘劑而平
　一婦人面目浮腫月經不通此水分也朝用葶􁬦丸
　夕用歸脾湯漸愈更兼服人參丸而全愈
　一婦人素性急先因飲食難化月水不調或用理氣
　化痰藥反肚腹膨脹大便泄瀉又加烏藥蓬术肚腹
　腫脹小便不利加猪苓澤瀉痰喘氣急手足厥冷頭
　面肢體腫脹指按成窟脈沈細右寸尤甚余曰此脾
　肺虚冷不能通調水道下輸膀胱滲泄之令不行生
　化之氣不運東垣云水飲留積若土在雨中則為泥
　矣得和氣暖日水濕去而陽化自然萬物生長喜其
　脈相應遂與金匱加減腎氣丸料服之小便即通數
　劑腫脹消半四肢漸温自能轉側又與六君加木香
　肉桂炮薑治之全愈後不戒七情不節飲食頓作泄
　瀉仍用前藥加附子五分而安
椒仁丸　治血分
　　椒仁　甘遂　續隨仁　附子(炮/)郁李仁　黒牽
　　牛　五靈脂　(闕/)　　呉茱萸　𤣥參　紅花(酒/炒)
　　信砒　膽􁧢(錢/)斑猫(糯米闕/炒)　　芫青(各三十箇/糯米炒黄)
　　(去頭/足)
　右為末麵糊丸菉荳大每服一丸陳皮湯送下
人參丸　治月經不利而化為水流走四肢悉皆腫痛
　　人參　當歸　大黄(蒸熟/切焙)桂心　􁝢麥穂　赤芍
　　藥　白茯苓(各三/兩)葶􁬦(炒研/一兩)
　右為末煉密丸桐子大每服十五丸空心米飲下
葶􁬦丸　治水分
　　甜葶􁬦(炒别研/五錢)續隨仁(五錢/别研)乾笋末(一/兩)
　右用棗肉丸桐子大每服七丸煎扁竹湯下如大便
　利減續隨子葶􁬦各一錢加白术半兩
小調經散　治經水失道流入四肢浮腫(方見産後/四肢浮腫)
　　　附方
歸脾湯(方見二十四卷第四論/)
金匱加減腎氣丸(方見二十二卷第十論/)
六君子湯(方見二十四卷第六論/)
　衆疾門(經脈不調衆疾/生焉故以次之)
　　　産寳方論第一
古人治婦人别著方論者以其胎妊生産崩傷之異況
鬱怒倍於男子若不審其虚實而治之多致天枉
　愚按前説誠為精確諺云寧治十男子莫治一婦人
　寧治十婦人莫治一小兒義可見矣
　　　博濟方論第二
夫人將攝順理則氣血調和六淫不能為害若勞傷血
氣則風冷乘之脾胃一傷飲食漸少榮衛日衰肌膚黄
燥面無光澤若入大腸則下利若入闗元則絶嗣故婦
人病有三十六種皆由衝任勞損而致葢衝任之脈為
十二經之㑹海其病皆見於少隂太陽之經當於此候
之
　愚按前論精密學者當従此類推之
　　　冦宗奭論第三
婦人雖有别科然亦有不能盡聖人之法岐伯曰凡病
察其形氣相得則易治形氣相失則難治又曰診病之
道觀人勇怯骨肉皮膚能知其情以為診法今富貴之
家身處帷幔出手診候不能盡望聞問切之情率爾投
藥烏可盡其術乎況醫者質問諄諄病家遂謂術業不
精而不信豈能使藥之奏效耶丹溪云凡人之形長不
及短大不及小肥不及瘦人之色白不及黒嫩不及蒼
薄不及厚而況肥人濕多瘦人火多白者肺氣虛黑者
腎氣足形色既殊臟腑亦異外證雖同法法逈别所以
肥人責脈浮瘦人責脈沈躁人疑脈緩緩人疑脈躁以
其不可槩觀也若夫病勢危急必須察色以觀其外診
脈以知其内醫之道庶乎不至於有誤矣
　府庠徐道夫母胃脘當心痛極右寸闗俱無左雖有
　微而欲絶手足厥冷余以上部無脈不吐為不治然
　察其眼胞上下青黯此脾虛肝木所勝以參术茯苓
　陳皮甘草補中益氣以木香和胃氣行肝氣以呉茱
　萸㪚脾胃之寒止心腹之痛遂急與一劑連去二次
　再進諸病悉愈
　　　通用方序論第四
夫通用方者葢産前産後皆可用也或一方治諸症不
可入専門當通變而施治焉烏可泥也
加減四物湯　治血虚月經不調腰腹作痛崩中漏下
　半産産後惡露内停或去血過多而痛(方見第八/十三論)
　愚按血虛之症若肝脾血燥用加味逍遙㪚肝火血
　燥用八珍湯加山梔牡丹皮肝經風熱血燥用六味
　地黄丸肝脾火燥血虚用四物柴胡山梔肝經氣血
　虚弱用四君芎歸熟地腎水涸而肝血虚用六味地
　黄丸金尅木而肝血虚與心火亢而肝血虚亦用前
　丸若氣虚而血弱用補心湯胃氣陷而血虚用補中
　益氣湯脾氣弱而血虚用六君子湯脾氣鬱而血虚
　用加味歸脾湯大凡血虛之症或氣虚血弱或陽氣
　脱陷或大失血以致發熱煩渴等症必用四君歸茋
　或獨參甘温之劑使陽旺則隂生其病自愈若用寒
　涼降火乃速其危也
交加㪚　治經脈不調腹中撮痛或結聚癥瘕産後中
　風
　　生地黄(一觔/取汁)生薑(十二兩/取汁)
　右以地黄汁炒薑柤薑汁炒地黄柤乾為末每服三
　錢温酒調加芍藥𤣥胡索當歸蒲黄桂心各一兩沒
　藥紅花各五錢尢效
補中丸　治氣血俱虚諸症即八珍湯為丸(方見二十/四卷第四)
　(論/)
　　　附方
加味歸脾湯
加味逍遙㪚
八珍湯(三方見二十四卷第四論/)
六味丸(方見二十四卷第十一論/)
四物湯
四君子湯
六君子湯
補中益氣湯(四方見二十四卷第六論/)
獨參湯(方見三卷第十三論/)
　
　
　
　
　
　
　
　
　
　薛氏醫案卷二十六
欽定四庫全書
　薛氏醫案卷二十七
　　　　　　　　　　　　　　明　薛已　訂
　　婦人良方
　　　婦人中風諸症方論第一
夫中風者因内虚而中之也盖風為四時八方之氣常
以冬至之日自坎而起從其鄉來者主長養萬物否則
名為虚風賊害萬物從背而入或中腑或中臟或中血
脉經絡其症或肢體不遂或手足偏枯或痰涎壅塞或
口眼歪斜或牙關𦂳急或腰背反張若眼開口閉涎流
失音者難治如眼閉口開鼾睡遺尿者死中風中氣皆
用蘇合香丸中氣用三生飲若作風治百無一生
　愚按中風者即内經所謂偏枯風痱風懿風痺是也
　而有中腑中臟中血脉之分焉夫中腑者為在表中
　臟者為在裏中血脉者為在中在表者宜㣲汗在裏
　者宜㣲下在中者宜調榮中腑者多著四肢如手足
　拘急不仁惡風寒此數者病淺皆易治用加减續命
　湯之類中臟者多滯九竅如眼瞀者中于肝舌不能
　言者中于心唇緩便秘者中于脾鼻塞者中于肺耳
　聾者中于腎此數者病深多難治中血脉者外無六
　經之證内無便溺之阻肢不能舉口不能言用大秦
　芁湯主之中腑者多兼中臟如左關脉浮弦面目青
　左脇偏痛筋脉拘急日瞤頭目眩手足不收坐踞不
　得此中膽兼中肝也用犀角散之類如左寸脉浮洪
　面舌赤汗多惡風心神顛倒言語蹇澁舌强口乾忪
　悸恍惚此中小腸兼中心也用麻黄散之類如右關
　脉浮緩或浮大面唇黄汗多惡風口喎語澁身重怠
　惰嗜卧䏎膚不仁皮肉瞤動腹膨不食此中胃兼中
　脾也用防風散之類如右寸脉浮濇而短面色白鼻
　流清涕多喘胸中冐悶短氣自汗聲嘶四肢痿弱此
　中大腸兼中肺也用五味子湯之類如左尺脉浮滑
　面目黧黒腰脊痛引小腹不能俛仰兩耳虚鳴骨節
　疼痛足痿善恐此中膀胱兼中腎也用獨活散之類
　此皆言真中風也而有氣血之分焉盖氣虚而中者
　由元氣虚而賊風襲之則右手足不仁用六君子湯
　加釣藤薑汁竹􁏏血虚而中者由隂血虚而賊風襲
　之則左手足不仁用四物湯加釣藤竹􁏏薑汁氣血
　俱虚而中者則左右手足皆不仁也用八珍湯加釣
　藤薑汁竹瀝其與中風相類者則有中寒中濕中火
　中氣食厥勞傷房勞等症如中於寒者謂冬月卒中
　寒氣昏冐口噤肢攣惡寒脉浮𦂳用麻黄桂枝理中
　湯之類中於暑者謂夏月卒冐炎暑昏冐痿厥吐瀉
　喘滿用十味香薷飲之類中於濕者丹溪所謂東南
　之人多因濕土生痰痰生熱熱生風也用清燥湯之
　類加竹瀝薑汁中於火者河間所謂非肝木之風内
　中六淫之邪外侵良由五志過極火盛水衰熱氣怫
　鬱昏冐而卒仆也用六味丸四君子獨參湯之類内
　有恚怒傷肝火動上炎者用柴胡湯之類中於氣者
　由七情過極氣厥昏冐或牙關𦂳急用蘇合香丸之
　類誤作風治者死食厥者過於飲食胃氣自傷不能
　運化故昏冐也用六君子加木香勞傷者過於勞役
　耗損元氣脾胃虚衰不任風寒故昏冐也用補中益
　氣湯房勞者因腎虚精耗氣不歸源故昏冐也用六
　味丸此皆類中風者也夫内經主於風河間主於火
　東垣主於氣丹溪主於濕愚之斯論僭補前人之闕
　也若夫地之南北人之虚實固有不同其男子女人
　大畧相似當與後論叅看通變治之
　　　附治驗
　靳閣老夫人先胸脇脹痛後四肢不收自汗如水小
　便自遺大便不實口𦂳目瞤飲食頗進十餘日矣或
　以為中臟公甚憂余曰非也若風既中臟真氣既脱
　惡症既見禍在反掌焉能延之乃候其色面目俱赤
　而面或青診其脉左三部洪數惟肝尤甚余曰胸乳
　脹痛肝經血虚肝氣否塞也四肢不收肝經血虚不
　能養筋也自汗不止肝經風熱津液妄泄也小便自
　遺肝經熱甚隂挺失職也大便不實肝木熾盛尅脾
　土也遂用犀角散四劑諸症頓愈又用加味逍遥散
　調理而安後因鬱怒前症復作兼發熱嘔吐飲食少
　思月經不止此木盛尅土而脾不能攝血也用加味
　歸脾湯為主佐以加味逍遥散調補肝脾之氣清和
　肝脾之血而愈後每遇怒或睡中手足抽搐復用前
　藥即愈
　大叅朱雲溪母於九月内忽仆地痰昧不省人事唇
　口喎斜左目𦂳小或用痰血之劑其勢稍緩至次年
　四月初其病復作仍進前藥勢亦漸緩至六月終病
　乃大作小便自遺或謂風中於臟以為不治余診之
　左關弦洪而數此屬肝火血燥也遂用六味丸加五
　味麥門芎歸一劑而飲食頓進小便頓調隨用補中
　益氣加茯苓山梔釣藤丹皮而安至十月復以傷食
　腹痛作瀉左目仍小兩關尺脉弦洪鼓指予以六君
　加木香呉茱升麻柴胡一劑而痛瀉俱緩復以六君
　加肉果故紙一劑諸脉頓平痛瀉俱止余謂左關弦
　洪由肝火血燥故左目𦂳小右關弦洪由肝邪乗脾
　故唇口喎斜腹痛作瀉二尺鼓指由元氣下陷設以
　目𦂳口喎誤作風中投以風藥以腹痛泄瀉誤作積
　滯投以峻劑復耗元氣為害甚矣後以陽虚惡寒圍
　火過熱致痰喘誤服寒劑而卒
　一婦人因怒仆地語言蹇澁口眼喎斜四肢拘急汗
　出遺尿六脉洪大肝脉尤甚者由肝火熾盛盖肝主
　小便因熱甚而自遺也用加味逍遥散加釣藤及六
　味丸尋愈
　一老婦兩臂不遂語言蹇澁服袪風之藥反致筋攣
　骨痛余謂此肝火血虚所致用八珍湯補氣血用地
　黄丸補腎水佐以排風湯年餘而愈
　一婦人經行口眼歪斜痰涎壅盛此血虚而肝火動
　用加味逍遥散加牡丹皮治之尋愈後因飲食停滯
　日吐痰涎此脾氣虚不能攝涎歸經也用六君子二
　十餘劑而安
　一婦人因怒口眼歪斜痰涎上湧口噤發搐此脾肺
　氣虚而肝木旺用六君子加木香釣藤柴胡治之漸
　愈又用加味歸脾湯調理而安
　一産婦勤於女工忽仆地牙關𦂳急痰喘氣粗四肢
　不遂此氣血虚而發痙朝用補中益氣湯加茯苓半
　夏夕用八珍湯加半夏各三十餘劑不應此血氣之
　未復藥之未及也仍用前二湯又五十餘劑尋愈
　一婦人素有内熱月經不調經行後四肢不能伸卧
　床半載或用風濕痰火之劑不效其脉浮緩按之則
　濇名曰瘈症屬風寒所乗用加味逍遥散加肉桂防
　風四劑頓愈更以八珍湯調理兩月餘而瘥
　一婦人素經行後期因勞怒四肢不能屈名曰瘲症
　此血虚而風熱所乗先用八珍湯加釣藤柴胡漸愈
　更佐以加味逍遥散調理而痊
　一婦人四肢攣屈煩痛自汗小便短少畏見風寒脉
　浮弦緩此氣血虚而風寒濕熱相摶先用東垣清燥
　湯漸愈再用加味逍遥散及八珍湯加牡丹皮而痊
　一婦人素有火忽然昏瞶瘈瘲抽搐善伸數欠四肢
　筋攣痰涎上升此肺金燥甚血液衰少而然也用清
　燥湯六味丸兼服尋愈
　一婦人肢節作痛不能轉側惡見風寒自汗盗汗小
　便短少雖夏亦不必表其脉浮𦂳此風寒客於太陽
　經用甘草附子湯一劑而瘥
　一婦人因怒發搐嘔吐痰涎口禁昏憒氣口脉大於
　人迎此氣滯而食厥用平胃散加茯苓半夏木香治
　之而甦更以六君子加木香漸愈乃去木香又二十
　餘劑而痊
　一婦人元氣素虚勞則體麻發熱痰氣上攻或用烏
　藥順氣散袪風化痰丸之類肢體痿軟痰涎自出面
　色痿黄形體倦怠而脾肺二脉虚甚此氣虚而類風
　朝用補中益氣湯夕用十全大補湯漸愈又用加味
　歸脾湯調理尋愈
　一婦人體肥胖頭目眩暈肢體麻木腿足痿軟自汗
　身重其脉滑數按之沈緩此濕熱乗虚也用青燥羌
　活二湯漸愈更佐以加味逍遥散全愈
　一婦人口眼歪斜四肢拘急痰涎不利而惡風寒其
　脉浮𦂳此風寒客於手足陽明二經先用省風湯二
　劑後用秦芁升麻湯而愈
　一婦人素性急患肝風之症常服搜風順氣丸秦芁
　湯之類後大怒吐血唇口牽𦂳小便頻數或時自遺
　余以為肝火旺而血妄行遂用小柴胡湯加山梔牡
　丹皮漸愈五年之後又大怒吐血誤服降火袪風化
　痰之劑大便頻數胸滿少食用清氣化痰之劑嘔而
　不食頭暈口乾不時吐痰用導痰降火之類痰出加
　湧四肢常冷余曰嘔而不食胃氣虚弱也頭暈口乾
　中氣不能上升也痰出如湧脾氣不能攝涎也四肢
　逆冷脾氣不能運行也用補中益氣加茯苓半夏治
　之諸症漸愈又用加味歸脾湯兼服而安
　鴻臚王繼之室人素有癎症遇勞役怒氣則發良久
　自省一日因飲食勞役失宜發而半日方省不能言
　語或以為風中於臟用袪風化痰順氣之劑及牛黄
　清心丸病益甚六脉浮大兩寸虚而不及本部且進
　飲食余曰此脾胃之氣傷也若風中於臟禍在反掌
　彼不信仍用風藥後果卒
　婦人吐痰頭暈肢體麻木(見第/四卷)
　娠婦發搐似中風(見第十/四卷)
　産後發痙似中風(見第十/九卷)
　男子諸症(見内科/摘要)
排風湯　治風邪入臟狂言妄語
　　白鮮皮　白术　白芍藥　桂心　川芎　當歸
　　　防風　杏仁(去皮/尖炒)甘草(各二/兩)白茯苓　麻黄(去/節)
　　獨活(各三/兩)
三生飲　治卒中不省口眼喎斜痰壅喉響無問外感
　内傷痰涎食厥氣虚眩暈但六脉沈悉有神效
　　生南星　生烏頭(去皮/尖)生附子(各半兩/去皮)木香(一/錢)
　右每服半兩薑水煎不省人事以細辛皁角末少許
　吹鼻中得嚏進藥氣盛只用南星五錢生薑十四片
　煎飲之名星薑飲
　愚按三生飲乃行經絡治寒痰之良藥斬關奪旗之
　神劑毎服必用人參兩許驅其外邪而補其真氣否
　則不惟無益適以取敗觀先哲用芪附术附等湯其
　義可見
加减小續命湯　治中風半身不遂口眼喎斜手足戰
　掉語言蹇澁神思昏亂筋攣骨痛或脚氣緩弱隂晦
　復作
　　麻黄(去節/根)防已　人參　黄芩(炒/)桂心　甘草(炒/)
　　白芍藥　川芎　杏仁(各一/兩)附子(炮半/兩)防風(一兩/半)
　右每服五錢薑棗水煎精神恍惚加茯苓逺志有熱
　去附子加芍藥心煩加犀角半兩骨冷痛加桂附嘔
　逆腹脹加人參半夏一兩躁悶便澁去附子加芍藥
　一兩竹瀝一合臟寒下利去防已黄芩加附子白术
　一兩自汗去麻黄杏仁加白术一兩脚弱加牛膝石
　斛一兩身痛加秦芁一兩腰痛加杏仁杜仲半兩失
　音加杏仁一兩
小引風湯
　　防風　獨活　細辛　川芎　五味子(杵/炒)白茯苓
　　　人參　白芍藥(炒/)白术(炒/)甘草(等/分)
　右每服五錢薑三片杏仁五箇水煎服加麻黄蓯蓉
　附子當歸羚羊角等分即大引風湯也
必效竹　湯　治中風痰涎壅盛言語塞滯四肢緩縱
　　秦芁　防風　獨活　附子(炮各/一錢)
　右以水二盞煎半盞入生地汁淡竹􁏏各半盞再煎
　四五沸作四服病既去以他藥調治未愈再服最效
星香湯　治中風痰盛服熱藥不得者
　　南星　木香(等/分)
　右每服四錢薑十片水煎
星附湯　治中風痰涎上攻六脉沈伏不知人事
　　附子(生/用)南星(生用各/一兩)木香(半/兩)
　右每服四錢薑水煎寒甚加天雄川烏多灸關元丹
　田二穴
　　　附方
三化湯　治中風外有六經之形症先以加减續命湯
　治内有便溺之阻隔者此方主之
　　厚朴(薑汁/炒)大黄(酒/蒸)枳實(麩/炒)羌活(各八/兩)
　右每服一兩水煎
秦芁湯　治中風外無六經之形症内無便溺之阻隔
　乃血弱不能養於筋手足不能運口强不能言宜養
　血而筋自榮也
　　秦芁　石膏(各二/兩)甘草(炒/)川芎　當歸　芍藥(炒/)
　　羌活　獨活　防風　黄芩(炒/)白芷　生地黄
　　熟地黄(自/製)白茯苓　白术(各一/兩)細辛(半/兩)
　右每服一兩水煎隂雨加生薑七片春夏加知母一
　兩
省風湯　治中風口噤口眼喎斜筋脉攣急抽掣疼痛
　風熱痰實
　　防風　南星(生用各/四兩)半夏(水浸洗/生用)黄芩　甘草(生/用)
　　(各二/兩)
　右每服五錢水煎
大八風湯(方見/後)
燒竹􁏏法　用新竹截尺許作兩片用兩磚對立竹仰
　磚上中以火燒之兩頭　自出取荆　亦然
烏藥順氣散　治風氣骨節疼痛遍身頑麻手足癱瘓
　言語蹇澁宜先疏氣道後隨証投藥
　　麻黄(去/節)烏藥　陳皮(去/白)川芎　白芷　桔梗　枳
　　殻(去穰/麩炒)甘草(炒各/一兩)乾薑(炮半/兩)殭𧖟(炒一/兩)
　右每服五錢薑水煎頭痛加葱白有汗加薄荷
八味順氣散
　　白术　白茯苓　青皮　白芷　陳皮(炒/)烏藥
　　人參(各一/兩)甘草(炙半/兩)
　右每服五錢水煎
導痰湯
　　半夏　南星　茯苓　陳皮(炒/)枳實(炒/)甘草(炒/)
　右薑水煎服
參蘇飲　治痰積中脘暈眩嘈雜怔忡􁊆逆或痰停關
　節手足嚲曳口眼喎斜半身不遂嘔吐惡心頭疼發
　熱
　　人參　紫蘇葉　半夏　茯苓　乾葛　前胡(各/三)
　　(錢/)甘草(炒/)木香　陳皮(炒/)枳殻(製/)桔梗(各半/兩)
　右每服一兩薑水煎腹痛加芍藥
附子理中湯　治中寒不語四肢强直昔有武士守邊
　大雪出帳觀瞻忽然暈倒又馬觀文之内厥逆惡寒
　腹痛服此悉愈(方見十二/卷第八論)
牛黄清心丸(方見後/第四論)
秦芁升麻湯　治風寒客於手足陽明經口眼喎斜惡
　見風寒四肢拘急其脉浮𦂳
　　秦芁(二/錢)升麻　乾葛　甘草　芍藥(炒/)人參(各半/兩)
　　防風　桂枝(各三/錢)
　右每劑一兩連鬚葱白二莖水煎服
犀角散　治肝臟中風筋脉拘攣手足不收坐踞不得
　胷背强直脇肋脹滿面赤心煩言語蹇澁或風流注
　四肢上攻頭面作痛口眼喎斜脚膝痛乏
　　犀角屑(二/錢)石膏　羌活　羚羊角(各一/錢)人參　甘
　　菊花　獨活　黄芩(炒/)天麻　枳殻(去穰/麩炒)當歸
　　黄芪　芎藭　白术　酸棗仁(炒/)防風　白芷(各/五)
　　(分/)甘草(五/分)
　右水薑煎
薏苡仁散　治肝臟中風
　　薏苡仁　麻黄(去節各/一錢半)防風　附子(炮去/皮臍)川芎
　　栢子仁　桂心　枳殻(麩/炒)石膏　細辛　獨活
　　羚羊角(各一/錢)
　右薑水煎服
射干湯　治肝經受病多汗惡風善悲嗌乾目下青黄
　可治急灸肝腧百壯一黄一白不可治
　　射干　芍藥(各二/錢半)薏苡仁(三/錢)桂心(五/分)牡蠣　石膏
　　(各二/錢)
　右作一劑水煎服
治肝臟中風心神煩熱言語蹇澁不得安卧
　　竹瀝　荆瀝　葛根　生薑汁　白蜜(各一/合)
　右和匀頻服之
麻黄散　治心臟中風多汗惡風善怒心神顛倒言語
　蹇澁舌强口乾面赤頭痛翕翕發熱胷背拘急手心
　熱甚偃卧不側忪悸恍惚或寒鸇心驚悸口喎冐昧
　好笑
　　麻黄(去/節)白术　防風　川芎　甘草(炙/)漢防已
　　當歸　人參(各一/錢)羌活　逺志(去/心)茯神(去木各/一錢半)升
　　麻(八/分)桂心(五/分)
　右水薑煎入竹瀝半盞再煎一二沸
茯神散　治同前或四肢沈重精神不安或痰氣不利
　　茯神(去/木)羌活　麻黄(去/節)龍齒(另/研)赤芍藥　甘草(炙/各)
　　(一/錢)蔓荆子　薏苡仁　麥門冬(去/心)人參(去/蘆)防風(去/蘆)
　　犀角屑(各七/分半)
　右水薑煎
加味牛黄散　治症同前或恍惚恐亂睡卧不得志意
　不定
　　牛黄　麝香　犀角(鎊/)羚羊角(鎊/)龍齒(各另/研)防風
　　　天麻　獨活　人參　茯神(去/木)升麻　甘草(炙/)
　　白蘚皮　逺志(去心各/二錢半)天竺黄(三錢/另研)硃砂(另研/水飛)鐵
　　粉(另/研)麥門冬(去心各/半兩)
　右為末每服二錢煎麥門冬湯調
逺志湯　治症同前或偃卧不側悶亂冐絶若唇色正
　赤可治急灸心腧百壯若青黄不定面色䁎䁎戰慄
　動者不可治
　　逺志(去心二/錢半)人參　石菖蒲　羌活　細辛　麻
　　黄(去根各/半兩)赤芍藥　白术(各一/兩)
　右為末每服二錢煎小麥湯調日二服
防風散　治脾臟中風多汗惡風身體怠惰四肢不能
　動色微黄不嗜食舌强語澁口喎斜僻肌膚不仁腹
　膨心煩翕翕發熱神思如醉其脉浮緩胷滿痰涎志
　意昏濁
　　獨活(一錢/半)防風　茯神(去/木)人參　附子(炮去/皮臍)前胡
　　　沙參　半夏(湯洗/七次)黄芪(炒/)旋覆花　羚羊角(鎊/末)
　　甘草(炙各/一錢)
　右水薑煎
白术湯　治症同前或腹滿身黄嘔吐酸水急灸脾腧
　百壯目下及手足青者不可治口角兩邊黄者可治
　　白术　厚朴(薑/製)防風(各二/錢)附子(炮去/皮臍)橘紅　白蘚
　　皮　五加皮(各一/錢)
　右水薑煎
細辛散　治症同前或肉熱肌膚淫淫如蟲行或汗大
　洩皮膚不澤唇鼻黄色
　　細辛　白术　獨活　附子(炮去/皮臍)肉桂　防風(各/一)
　　(錢/)厚朴(薑/製)麻黄(去節各/二錢)枳實(麩/炒)甘草(炒各一/錢五分)
　右水煎
防風麻黄散　治症同前或志意恍惚肢體沈重
　　防風　麻黄(去/節)人參　川芎　附子(炮去/皮臍)桂心
　　黄芪(炒/)赤茯苓　酸棗仁(炒/)白术　獨活　桑白
　　皮(炒各/一錢)羚羊角(鎊末/一錢)甘草(炒五/分)
　右水煎服
五味子湯　治肺臟中風胷滿短氣冐悶汗出嘘吸顫
　掉聲嘶體重四肢痿弱其脉浮晝瘥夜甚偃卧冐悶
　其鼻兩邊下至口上至眉其色白者急灸肺腧百壯
　若色黄其肺傷而為血矣撮空拈衣摸床者必死
　　五味子(杵/炒)杏仁(炒去/皮尖)桂心(各一/錢)防風(去/蘆)甘草(炙/)赤
　　芍藥　川芎(各二/錢)川椒(三/分)
　右水煎服
獨活細辛散　治症同前或頭痛項强背痛鼻乾心悶
　語蹇胸中少氣四肢疼痛
　　獨活　細辛　附子(炮去/皮臍)甘菊花　麻黄(去/蘆)白芷
　　　五味子(杵/炒)紫苑茸　赤茯苓　肉桂　白术
　　桑白皮　川芎(各一/錢)甘草(炙五/分)杏仁(麩炒/去皮)防風(各/一)
　　(錢/)
　右水煎服
獨活散　治腎臟中風腰疼不得俛仰或偏枯耳鳴語
　聲渾濁面色浮腫骨節痠疼精神昏憒喜恐好忘而
　肌色黧黒身體沈重多汗惡風隠曲不利或兩脚冷
　痺頭昏耳聾語音渾濁
　　獨活　附子(炮去/皮臍)當歸(酒/洗)防風　天麻　桂心(各/一)
　　(錢/)川芎　甘菊花　枳殻(麩/炒)山茱茰(取/肉)黄芪(炒/)丹
　　參　牛膝(酒/浸)萆薢(酒/浸)甘草(炙/)細辛　菖蒲　白术
　　(各五/分)
　右水煎服
萆薢散　治症同前或脊骨促痛不能行立肌膚黒色
　兩脇赤黄如餅者可治急灸腎腧百壯齒黄髪稿面
　如土色者不可治
　　萆薢(酒/浸)白茯苓(去/皮)杜仲(炒去/絲)狗脊(各一/兩)何首烏
　　天雄(去皮/臍炮)澤瀉(各半/兩)
　右為末毎服二錢米飲調下
呉茱茰丸　治症同前或惡風多汗面色浮腫腰膝疼
　痛形色憔悴
　　呉茱茰　細辛　白茯苓　獨活　山茱茰(取/肉)木
　　香　牛膝(酒/浸)石斛　萆薢(酒浸各/半兩)附子(炮去/皮臍)芎藭
　　(各二/錢)
　右為末酒糊丸桐子大每服二十丸空心鹽湯下日
　二服
黄茋丸　治症同前或麻痺腫痛少氣肢體乏力
　　黄茋(炒/)川椒(炒/)茴香(炒/)川烏頭(去皮/臍)狼毒　防風
　　　白蒺藜(炒/)川練子肉　地龍(去土/炒)黑附子(炮去/皮臍)
　　赤小豆(各等/分)
　右為末酒糊丸桐子大每服二三十丸温酒下日二
　服
四君子湯
六君子湯
補中益氣湯
四物湯(四方見二十/四卷第六論)
十全大補湯
八珍湯
加味歸脾湯
加味逍遥散(四方見二十/四卷第四論)
理中湯(方見二十/卷第八論)
清暑益氣湯
十味香薷飲(二方見七/卷第二論)
東垣清燥湯(方見四卷/第二論)
六味丸(方見二十四/卷第十一論)
獨參湯(方見本卷/第十三論)
小柴胡湯(方見二十四/卷第二論)
蘇合香丸(方見/後)
羌活湯(方見/後)
甘草附子湯(方見/後)
平胃散(方見十一卷/第十八論)
　　　婦人中風角弓反張方論第二
論曰婦人氣虚風入諸陽之經或産後血虚汗出中風
體强口噤腰背反張名為發痙因太陽經先傷風復感
寒而致如發癎狀但脉沈遲弦細無汗惡寒名剛痙有
汗不惡寒名柔痙無汗者葛根湯小續命湯有汗者去
麻黄加葛根
　愚按仲景先生云太陽病發汗太多致痙風病下之
　則痙三因方云氣血内虚風寒濕熱所中則痙以風
　能散氣故有汗而不惡寒曰柔痙寒能澁血故無汗
　而惡寒曰剛痙非専於風濕因内虚發汗亡血筋無
　所榮而然乃虚象也竊謂傷寒汗下過度與産婦潰
　瘍等病及因尅伐之劑傷損氣血而變若金衰木旺
　先用瀉青丸後用異功散腎水虚用六味丸肝火旺
　先用加味小柴胡湯次用加味四物湯發熱用加味
　逍遥散若木侮脾土用補中益氣加芍藥山梔脾經
　鬱結用加味歸脾湯脾土濕熱用大承氣湯大凡病
　後血氣虚弱用參术濃煎佐以薑汁竹􁏏時時用之
　如不應用十全大補湯更不應急加附子或用參附
　湯緩則不救仍與後治驗叅看
　　　附治驗
　一婦人脾胃虚弱忽痰壅氣喘頭揺目劄手揚足擲
　難以侯脉視其面黄中見青此肝木乗脾土用六君
　加柴胡升麻治之而甦更以補中益氣加半夏茯苓
　而痊
葛根湯　治剛痙無汗惡風
　　葛根(一/錢)麻黄(去根/節)殭𧖟(炒各/三分)桂枝　粉草(少/)芍藥
　　(各五/分)大棗(三/箇)
　右水煎出汗為度(凡産後麻黄/宜斟酌用)
附术湯　治手足逆冷筋脉拘急汗出項强口噤痰湧
　　附子(炮/)白术　獨活(各五/分)川芎　肉桂(各三/分)
　右棗水煎服
桂心白术湯　治隂痙手足厥冷筋脉拘急汗出不止
　　白术　桂心　附子(炮/)防風　川芎　甘草(各等/分)
　右每服五錢薑棗水煎
八物白术散　治隂痙手足厥冷筋急脉拘而無汗者
　　白术　麻黄(去根/節)茯苓　五味子(杵/炒)羌活(各半/兩)附
　　子(炮/)桂心(各三/錢)良薑(一/錢)
　右每服四錢薑水煎(凡用麻黄宜斟/酌不可過多)
　　　附方
通關散　治卒然牙關𦂳急腰背反張藥不得嚥
　　細辛　薄荷葉　牙皁角(各等/分)
　右為末每用少許吹鼻内候得噴嚏隨進湯藥
瀉青丸(方見二十四/卷第三論)
異功散(方見二十二/卷第三論)
六味丸(方見二十四/卷第十一論)
加味小柴胡湯(方見二十四/卷第二論)
補中益氣湯
加味四物湯(二方見二十/四卷第六論)
加味逍遥散
十全大補湯
加味歸脾湯(三方見二十/四卷第四論)
大承氣湯(方見/後)
參附湯(方見十二/卷第三論)
　　　婦人中風口噤方論第三
夫中風口噤乃體虚受風入於頷頰盖手三陽之經結
於頷頰上夾於口風邪乗之則筋攣故牙關急而口噤
也
　愚按前症若風邪客於手足陽明經口眼喎斜用秦
　芁升麻湯若風熱傷氣用省風湯當與後方同用
　　　附治驗
　一婦人因怒經事淋􁏏半月方竭遇怒其經即至甚
　則口噤筋攣鼻衂頭痛痰痙搐搦瞳子上視此肝火
　熾甚以小柴胡湯加熟地黄山梔釣藤治之後不復
　發
　一婦人素隂虚患遍身瘙痒誤服袪風之藥口噤抽
　搐肝脉洪數余曰肝血為隂為水肝氣為陽為火此
　乃肝經血虚火盛耳宜助隂血抑肝火用四物麥門
　五味柴胡山梔生草熱搐頓止又以八珍黄芪麥門
　五味釣藤灸草調理而痊
天南星散　治中風口噤四肢拘急或痰氣上壅
　　天南星(薑汁/炒黄)白附子(炮/)黒附子(炮/)烏蛇肉(酒/炙)全蝎
　　(炒等/分)
　右為末每服五分薑汁温酒調灌
走馬散　治中風口噤四肢强直
　　黒附子(炮/)天麻(各半/兩)桂心　石膏　麻黄(去根/節)蝎
　　梢(炒/)川烏(炮去/皮尖)南星(炮各/一錢)麝香(二分/另研)
　右為末每服三分豆淋酒調灌
　　　附方
秦芁升麻湯
省風湯(二方見本/卷第一論)
小柴胡湯(方見二十四/卷第二論)
四物湯(方見二十四/卷第六論)
八珍湯(方見二十四/卷第四論)
　　　婦人中風不語方論第四
巢氏云脾脉絡胃夾咽連舌本散舌下心之别脉係舌
本若心脾受邪則舌强不能言然喉嚨者氣之上下也
會厭者聲之户舌者聲之機唇者聲之扇若風寒客於
會厭故卒然而瘖經云醉卧當風使人發瘖
　愚按前症若因痰迷心竅當清心火若因濕痰舌强
　當清脾熱若因風熱牙關𦂳急當清肝火若因風痰
　塞喉當導痰涎若因虚火上炎當壯水之主若因氣
　虚厥逆當益火之源若因腎虚舌瘖而不語當補腎
　氣
　　　附治驗
　一婦人因怒仆地痰湧不語灌牛黄清心丸稍甦用
　神仙解語湯加山梔柴胡桔梗漸愈又用六君柴胡
　山梔枳殻而痊
　一婦人忽然不語半年矣諸藥不應兩尺浮數先用
　六味丸料加肉桂數劑稍愈乃以地黄飲子三十餘
　劑而痊男子多有此症亦用此藥治之
神仙解語丹　治心脾受風言語蹇澁痰唾溢盛
　　白附子(炮/)石菖蒲(去/毛)逺志(去心甘草/水煮十沸)天麻　全蝎
　　　羌活　南星(牛膽釀如無/只炮各一兩)木香(半/兩)
　右為末麵糊丸桐子大每服二三十丸薄荷湯下
防風湯　治中風内虚脚軟語蹇
　　石斛(一兩半/酒炒)生地黄　杜仲(去皮切/薑汁炒)丹參(各一/兩)防
　　風　川芎　麥門冬(去/心)桂心　獨活(各五/錢)
　右每服五錢棗水煎
竹􁏏湯　治風中肝脾四肢不遂舌强語滯或痰涎上
　湧
　　葳靈仙　附子(炮/)桔梗　蔓荆子　防風　枳殻
　　(去穰/麩炒)川芎　當歸(各等/分)
　右每服四錢薑水煎入竹瀝半盞日四服忌飲茶
三黄獨活湯　治中風手足拘攣半身不遂失音不語
　　麻黄(去根/節)黄芪(半/兩)黄芩(七/錢)獨活(一/兩)
　右每服四錢水煎取汗為效
小省風湯　治中風癱瘓口眼喎斜口噤不語手足頑
　麻
　　防風　南星(湯炮各/三兩)甘草(炙半/兩)
　右每服四錢薑十片水煎
秦芁升麻湯(方見本卷/第一論)
愈風湯　治諸風肢體麻木手足不隨不能動履等症
　　天麻　牛膝(同酒浸/焙乾)萆薢(另研/細)𤣥參(各六/兩)杜仲(七/兩)
　　羌活(十四/兩)當歸　熟地黄(自/製)生地黄(各一/斤)獨活(五/兩)
　　肉桂(三/兩)
　右為末煉蜜丸桐子大常服五七十丸病甚至百丸
　空心食前温酒或白湯下
地黄飲子　治腎氣虚弱舌瘖不能言足廢不能行
　　熟地黄(自/製)巴㦸(去/心)山茱茰(去/核)肉蓯蓉(酒浸/焙)石斛
　　附子(炮/)五味子(炒/杵)白茯苓　石菖蒲　逺志(甘草/湯炮)
　　麥門冬(去/心)桂心(各等/分)
　右每服三錢入薄荷少許薑棗水煎服
牛黄清心丸　治諸風瘈瘲語言蹇澁徤忘恍惚頭目
　眩暈胸中煩鬱痰塞喘𠻳精神昏憒或尋常風痰咳
　𠻳或傷寒陽症汗下不解發熱煩渇其效如神
　　牛黄(一兩/二錢)麝香　龍腦(三味/叧研)羚羊角(鎊末各/一兩)當歸
　　(酒/洗)防風　黄苓　白术　麥門冬(去/心)白芍藥(各一/兩)
　　柴胡　桔梗　白茯苓　杏仁(去皮/尖)芎藭　肉桂
　　　大豆黄卷　阿膠(各一兩/七錢)蒲黄　人參(去/蘆)神麯
　　(各二/兩半)雄黄(另研/八錢)甘草(五/兩)白蘞(七錢/半)乾薑(七錢/半)犀角
　　(鎊末/二兩)乾山藥(七/兩)金箔(一千三百片内/四百片為衣)大棗(一百枚/蒸熟去)
　　(皮核研/爛成膏)
　右各另為末煉蜜與棗膏丸每兩作十丸用金箔為
　衣每服一丸温水化下
蘇合香丸　治氣中痰氣上攻牙闗𦂳急不省人事或
　卒暴氣逆心痛鬼魅惡氣及一切氣滯等症
　　沈香　麝香　訶子肉　丁香　青木香　安息
　　香　香附　蓽撥　白术　白檀(各二/兩)薫陸香
　　蘇合油(各一/兩)龍腦(另研/一兩)朱砂(另/研)烏犀角(鎊/末)
　右為末用安息香并煉蜜丸桐子大温水化服四丸
　毎兩作十丸熔黄臘包裹為善
青州白丸子　治半身不遂口眼喎斜痰涎壅塞手足
　頑麻
　　半夏(七兩水洗/過生用)川烏頭(半兩去皮/臍生用)南星(二兩/生用)白附
　　子(二兩/生用)
　右為末用絹袋盛之水浸日如急用以糊丸桐子大
　每服十丸薑湯下
𤓰蒂散
　　𤓰蒂(一/錢)赤小豆(五/分)
　右為末毎夜於鼻内㗜之取下黄水内服凉劑
六君子湯(方見二十四/卷第六論)
　　　婦人風痺手足不隨方論第五
夫婦人風痺手足不隨或肌膚疼痛或肢體麻木盖諸
陽之經皆起於手足循行肢體因氣虚風邪所客而為
患也
　愚按經云邪之所凑其氣必虚前症若風邪淫肝或
　怒動肝火血燥筋攣用加味逍遥散脾肺氣虚肌膚
　不仁手足麻木用三痺湯若腎水虧損不能滋養筋
　骨或肝脾血虚而筋痿痺用六味丸服燥藥而筋攣
　者用四物生甘草氣血俱虚用八珍湯何醫林集要
　等方新刋丹溪心法附録云若人大拇指麻木不仁
　或手足少力或肌肉微掣三年内必有大風之症宜
　先服八風湯天麻丸防風通聖散以預防之殊不知
　河間云風者病之末也所以中風有癱瘓者非謂肝
　木之風内中亦非六淫風邪外襲良由五志過極心
　火熾盛腎水虚衰不能制之則隂虚陽實而熱氣拂
　鬱心神昏憒筋骨無用而卒倒無知也治當以固元
　氣為要若遽服八風等藥則反傷元氣適足以招風
　取中(仍叅本卷/首論主治)
　　　附治驗
　一婦人因怒吐痰胸滿服二陳順氣化痰之劑半身
　不遂内熱口乾形氣殊倦余視之乃肝火熾盛而侮
　脾土也用逍遥散補中益氣湯六味地黄丸喜其慎
　疾年餘而愈
　一孀婦胸脇脹痛内熱晡熱月經不調肢體痠麻不
　時吐痰或用清氣化痰藥喉間不利白帶腹脹又用
　清熱理氣藥胸膈不寛肢體時麻余曰此本鬱怒傷
　脾肝前藥傷甚耳朝用歸脾湯以解鬱結生脾氣夕
　用加味逍遥散以生肝血清肝火百餘劑而愈後因
　怒肢體復麻用補中益氣加山梔茯苓半夏而痊後
　復怒病再作月經如注脉浮洪而數此肝火傷脾不
　能攝血所致也用六君芎歸炮薑一劑而血止用補
　中益氣加炮薑茯苓半夏四劑而胃醒更用歸脾湯
　逍遥散調理而痊
　一婦人頭暈吐痰用化痰理氣藥肢體或麻服袪風
　化痰藥肢體常麻手足或冷或熱此脾土虚而不能
　生肺金用補中益氣加茯苓半夏炮薑二十餘劑脾
　氣漸復諸症稍愈更用加味逍遥散三十餘劑而愈
　後因怒吐痰自服清氣化痰丸飲食不進吐痰甚多
　胸脇脹滿余用六君子倍加參术少加木香數劑而
　康
三痺湯　治血氣凝滯手足拘攣風痺等疾
　　續斷(酒浸/炒)杜仲(去皮切/薑汁炒)防風　桂心　細辛　人
　　參　白茯苓　當歸　白芍藥(炒/)黄芪(炒/)牛膝(酒/浸)
　　(炒/)甘草(炒各/五分)秦芁　生地黄　川芎　獨活(各三/分)
　右薑水煎服
五痺湯　治風寒濕氣客留肌體手足緩弱麻痺不仁
　　片薑黄　羌活　白术　防已(各一/錢)甘草(炙五/分)
　右薑水煎服
　　　附方
東垣羌活湯　治濕熱身重或眩暈麻木小便赤澁下
　焦痿軟不能行履
　　羌活　防風　柴胡(各一/錢)藁本　獨活　茯苓
　　澤瀉　猪苓　黄芪(炒/)甘草(炙/)陳皮　黄栢(酒炒/黒)
　　黄連(炒/)蒼术　升麻　川芎(各五/分)
　右水煎服
甘草附子湯　治風濕相摶骨節煩疼不時抽痛不能
　伸屈抑之則痛劇汗出短氣小便不利惡風不欲去
　衣或微腫痛
　　甘草(炙一/兩)附子(一枚重一兩三四錢方/是炮去皮尖不真不效)白术(炒一/兩)
　　桂枝(二/兩)
　右每服五錢水煎
八珍湯　治肝脾氣血俱虚不能養筋以致筋攣骨痛
　或不能行履或發熱晡熱寒熱往來等症
加味逍遥散　治肝經風熱血燥筋攣肢體不遂内熱
　晡熱等症
歸脾湯(三方見二十/四卷第四論)
六味丸(方見二十四/卷第十一論)
四物湯
補中益氣湯
六君子湯(三方見二十/四卷第六論)
　　　婦人中風自汗方論第六
古方續命排風越痺等湯皆用麻黄取其發汗而散風
邪也然而無汗者為宜若自汗者用之則津液轉脱反
為大害故仲景云中風自汗用桂枝湯發之口眼瞤動
遍身出汗用獨活湯續命煮散以復榮衛而却風邪
　愚按前症若腠理不固而自汗者用桂枝湯或防風
　白术牡蠣湯若過服風藥而自汗者用白术防風湯
　若陽氣虚弱而自汗者用芪附湯若兼盗汗用補中
　益氣湯送六味丸如不應用當歸六黄湯
獨活湯　治風虚昏憒手足瘈瘲發熱及中風自汗等
　症
　　獨活　羌活　人參　防風　當歸　細辛　茯
　　神(去/木)半夏(薑/製)桂心　白薇　逺志(去/心)菖蒲　川芎
　　(各五/分)
　右薑水煎服
續命煮散　治風氣昏憒四肢無力口眼瞤動或時搐
　搦或津液不足渇飲熱湯及産後中風自汗等症
　　防風　獨活　當歸　人參　細辛　葛根　芍
　　藥(炒/)川芎　甘草(炒/)熟地黄(白/製)半夏(薑/製)逺志(去/心)荆
　　芥穂(各半/兩)桂心(七錢/半)
　右每服五七錢薑水煎汗不止加牡礪粉五分
防風白术牡礪散　治中風氣虚腠理不密自汗不止
　等症
　　白术(炒/)牡礪(煅/)防風(等/分)
　右為末每服二三錢米飲下日三服如不止服黄芪
　建中湯
　　　附方
柴胡桂枝湯　治傷風發熱自汗或鼻鳴乾嘔或痰氣
　上攻等症
　　桂枝(二/錢)黄芩(炒/)人參　白芍藥(炒各/錢半)甘草(炙/)半夏
　　(薑/製)生薑(各一/錢)柴胡(四/錢)大棗(二/枚)
　右作一劑水煎服
白术防風湯　治服表藥過多而自汗者
　　白术(炒/)黄芪(炒各/二兩)防風(一/兩)
　右每服五七錢水煎温服未應倍之
芪附湯(方見十九/卷第六論)
補中益氣湯(方見二十四/卷第六論)
六味丸(方見二十四/卷第十一論)
當歸六黄湯(方見十九/卷第六論)
　　　婦人筋脉瘈瘲方論第七(新附/)
醫學綱目云瘈者筋脉急也瘲者筋脉緩也急則引而
縮緩則縱而伸或縮或伸動而不止者名曰瘈瘲俗謂
之發搐是也凡癲癎風痙破傷風三症皆能瘈瘲但癲
癎則仆地不省風痙瘈瘲則角弓反張破傷風瘈瘲則
有瘡口竊謂瘈者屬肝經風熱血燥或肝火妄動血傷
瘲者屬肝經血氣不足或肝火汗多亡血以致手足伸
縮不已抽搐不利若因風熱血燥用羚羊角散加釣藤
鈎山梔若肝火妄動用加味四物湯加釣藤鈎山梔若
肝經血氣不足用八珍湯加釣藤鈎山梔若肝火亡血
用加味逍遙散加釣藤鈎山梔如不應須用六味丸以
補腎水生肝木為主佐以前劑治之若其脉長弦者是
肝之本脉也則易治其脉短澁者是肺金尅肝术也則
難治其面色青中見黒者是水生木也當自愈青中見
白者是金尅木也必難愈
　　　附治驗方
　一婦人素口苦月經不調或寒熱姙娠五月兩臂或
　拘急或緩縱此肝火傷血所致也用四物加柴胡山
　梔丹皮釣藤鈎治之而愈
　一姙婦因怒寒熱頸項動掉四肢抽搐此肝火血虛
　風熱用加味逍遙加釣藤鈎數劑而痊
　　　附方
羚羊角散(方見十四/卷第二論)
加味四物湯(方見二十四/卷第六論)
八珍湯
加味逍遥散(二方見二十四/卷第四論)
六味丸(方見二十四/卷第十一論)
　　　婦人顫振方論第八(新附/)
黄帝曰人之顫者何氣使然岐伯曰胃氣不實則諸脉
虚諸脉虚則筋脉懈墮筋脉懈墮則行隂用力不復故
為顫因其所在補分肉間醫學綱目云顫振與瘈瘲相
類瘈瘲則手足牽引而或伸或屈顫振則但顫動而不
伸屈也胃虚有痰用參术以補氣茯苓半夏以行痰如
實熱積滯用張子和三法
　愚謂顫振者掉眩也易曰鼓萬物者莫疾乎風鼓之
　為言動也大扺掉眩乃風木之揺運也諸風掉眩皆
　屬于肝治法若肝木實熱用瀉青丸肝木虚熱用六
　味丸肺金尅肝木用瀉白散肝木虚弱用逍遥散加
　參术釣藤鈎脾血虚弱用六君子加芎歸釣藤鈎胃
　氣虚弱用補中益氣湯加釣藤鈎若産後顫振乃氣
　血虧損虚火益盛而生風也切不可以風為論必當
　大補斯無誤矣
　　　附治驗方藥
　一婦人性善怒發熱經水非過期則不及肢體倦怠
　飲食少思而顫振余以為脾氣不足肝經血少而火
　盛也午前以調中益氣湯加茯苓貝母送六味丸午
　後以逍遥散送六味丸兩月餘而愈
　一婦人身顫振口妄言諸藥不效余以為鬱怒所致
　詢其故盖為素嫌其夫而含怒久矣投以小柴胡湯
　稍可又用加味歸脾湯而愈
　　　附方
海藏愈風湯　治産後一切失血過多及汗後中風搐
　搦(方見十九卷/第十二論)
交加散　治瘈瘲或顫振或産後不省人事口吐痰涎
　　當歸　荆芥穂(等/分)
　右為細末每服三錢水一盞酒少許煎至七分灌下
　咽即有生理
増損柴胡湯　治産後或經適斷致手足牽搐咬牙昏
　冐異症
　　柴胡(八/錢)黄芩(炒四/錢)半夏(各三/錢)石膏(四/錢)知母(二/錢)黄芪
　　(炒五/錢)甘草(炙二/錢)
　右為粗末每服半兩薑五片棗四枚水煎温服
本事青鹽丸　治肝腎虚損腰膝無力顫振軃曳
　　茴香(末三/兩)兔絲子(末四/兩)乾山藥(末二/兩)青鹽(一/兩)
　右先將􁃿絲子洗浄無灰酒浸晒七日冬天近火煨
　炙乾另為細末和匀酒糊丸梧子大每服五七十丸
　温酒或鹽湯下常服壯筋力進飲食一婦人素患足
　軃曳久服此藥履地如故
本事星附丸　治中風能言而手足軃曳脉虚浮而數
　　天南星　半夏(二味薄切片/薑汁浸透)黒附子　白附子(炮/)
　　川烏(炮/)白殭𧖟(炒/)沒藥　人參　白茯苓(各等/分)
　右用粗末每服二錢酒水各一盞同煎至八分去滓
　熱進三二服汗出即瘥予在桐廬有患此症用前藥
　三服得汗手足即能舉動
三因獨活散　治氣虚感風或驚恐相乗肝膽受邪使
　上氣不守正位致頭招揺手足顫掉漸成目昏
　　獨活　地骨皮　細辛　芎藭　菊花(甘味/者)防風
　　(去/又)甘草(炙等/分)
　右為粗末每服三錢水盞半煎至一盞去滓煎取清
　汁六分入竹瀝少許再煎一二沸食後温飲日二服
世𫝊茯苓丸　治手臂抽牽或戰掉不能舉物服此藥
　立愈又治臂痛如神方見後并註兼治之法
　　　附方
補中益氣湯(方見二十四/卷第六論)
六味丸(方見二十四/卷第十一論)
加味歸脾湯
逍遥散(二方見二十/四卷第四論)
小柴胡湯(方見二十四/卷第二論)
　　　婦人風寒臂痛方論第九
婦人臂痛或筋脉攣急遇寒則劇者由肝氣虚弱風寒
客於經絡故其脉𦂳細宜用栢子仁丸舒筋湯若臂痛
而不能舉或痛無定處此脾虛邪氣相摶中脘伏痰故
其脉沈細如此宜用茯苓丸控涎丹主之
　愚按前症若肝血虚用加味逍遥散中氣虚用補中
　益氣湯血氣俱虚用八珍湯風熱血燥用秦芁地黄
　湯脾腎虚寒用栢子仁丸脾胃實熱用茯苓丸水不
　能生木用六味丸逍遥散怒動肝火用小柴胡加川
　芎當歸眩暈晡熱用四物柴梔丹皮晡熱月經不調
　用加味逍遥散食少體倦無寐盗汗用加味歸脾湯
　　　附治驗
　先太宜人遍身作痛筋骨尤甚不能屈伸口乾目赤
　頭眩痰壅胸膈不利小便赤短夜間殊甚遍身作痒
　如蟲行此屬肝腎氣虚而熱也用六味地黄丸料加
　山梔柴胡而愈
栢子仁丸
　　栢子仁(二/兩)熟地黄(自/製)茯苓　枳殻(去穰/麩炒)覆盆子(炒/)
　　五味子(杵/炒)附子(炮/)石斛(酒蒸/炒)鹿茸(酥/炙)酸棗仁(炒/)桂
　　心　沈香　黄芪(各一兩蜜水/炙一方等分)
　右為末煉蜜丸桐子大每服三十丸空心温酒下
舒筋湯　治風寒所傷肩臂作痛及腰下作痛又名五
　痺湯
　　片薑黄(一/錢)甘草(炒/)羌活(各三/分)白术　海桐皮　當
　　歸　赤芍藥(各五/分)
　右水煎服
茯苓丸　治脾氣虚弱痰邪相摶停伏中脘以致臂内
　筋脉攣急而痛
　　茯苓(二/兩)半夏(薑製/二兩)枳殻(半兩/製)風化朴硝(一/兩)
　右為末薑汁糊丸桐子大每服二十丸食後薑湯下
控涎丹　凡人忽胸背手足頭項腰胯牽痛不定或頭
　痛昏倦痰唾稠粘喉中鋸聲手脚重痺此痰涎伏於
　胸膈也宜此治之
　　甘遂(去/心)大㦸(去/皮)真白芥子(各等/分炒)
　右為末糊丸桐子大臨卧薑湯下五七丸痰盛服十
　丸
白芥子散　治臂痛牽引背脾或輟或作由榮衛循行
　失度痰滯經絡或似癱瘓
　　真白芥子　木鼈子(各三兩/麩炒)沒藥(另/研)桂心　木香
　　(各半/兩)
　右為末每服一錢温酒下
　愚按前三方脾氣虚弱者必佐以六君子湯中氣虚
　弱者必佐以補中益氣湯氣血虚者必佐以八珍湯
　脾氣鬱滯者必佐以歸脾湯肝經怒氣者必佐以逍
　遥散若専用前方治之胃氣益虚病氣益甚不可不
　謹
流氣飲　治七情氣滯胸脇悶痞咽喉不利嘔喘面浮
　二便不調或氣攻肩背脇肋作痛或脚氣喘急腹脹
　便閉元氣充實者宜用此藥慎之
　　紫蘇葉　黄芪(炒/)青皮(去/白)當歸　半夏(薑/製)烏藥
　　芍藥(炒/)茯苓　桔梗　防風(各三/錢)川芎　陳皮(各/七)
　　(錢五/分)枳實(麩/炒)木香(二錢/五分)甘草(炙五/分)大腹子(一兩/薑製)
　右每服半兩薑棗水煎服
交加散(方見前/)
四物湯　治血滯中風血虚手足不遂如臂痛加紅花
　煎(方見前/)
交加散加木𤓰牛膝治冷痺肩背作痛即人參敗毒和
　五積散
烏藥順氣散加羌活木𤓰治外邪氣滯筋骨作痛或痰
　氣不利
　　　附方
秦芁地黄湯　治肝膽經風熱血燥肩臂疼痛或筋脉
　引急或時牽痛其内症發熱或寒熱晡熱月經不調
　或肢體酸痛等症
　　秦芁　熟地黄(自/製)當歸(各一/錢)川芎　芍藥　牡丹
　　皮　白术　茯苓(各一錢/五分)釣藤(一/錢)柴胡　甘草
　　(炙各/三分)
　右水煎服
逍遥散
加味逍遥散
加味歸脾湯
八珍湯(四方見二十/四卷第四論)
六味丸(方見二十四/卷第十一論)
小柴胡湯(方見二十四/卷第二論)
四物湯
補中益氣湯(二方見二十/四卷第六論)
　　　婦人賊風偏枯方論第十
論曰賊風偏枯其狀半身不遂肌肉枯瘦骨間作痛經
云汗出偏枯使人偏枯如樹木一枝津液不到則枯槁
被風所害古人有云醫風先醫血血行風自滅治法當
用大八風湯増損茵芋酒續斷湯以養其血則風自袪
矣
　愚按醫風先醫血此論得之大抵此症多因胎前産
　後失於調養以致精血乾涸肝木枯槁治法當滋其
　化源考之生氣通天論曰風客淫氣精乃亡邪傷肝
　也隂陽應象大論曰風氣通於肝風摶則熱盛熱盛
　則水乾水乾則氣不榮故精乃亡此風病之所由作
　也
　　　附治驗
　一婦人性善怒常自汗月經先期余以為肝火血熱
　不信乃汎用降火之劑反致月經過期復因勞怒口
　噤呻吟肢體不遂六脉洪大面目赤色用八珍麥門
　五味山梔丹皮數劑漸愈兼用逍遥散六味丸各三
　十餘劑全愈
大八風湯　治中風偏枯失音不語時復恍惚或昏憒
　發熱
　　當歸　杏仁(去皮尖/麩炒黄)甘草(炙/)桂心　乾薑(炮各/二兩)五
　　味子(杵/炒)升麻(各二/兩)川烏(炮去/皮尖)黄芩(炒/)芍藥(炒/)防風
　　　獨活　川芎　麻黄(去/節)秦芁　石斛(去根/酒浸)人參
　　　茯神(去/木)石膏　黄芪(炒/)紫苑(各一/兩)大豆(三兩去/皮炒)
　右每服五錢水煎服
續斷湯
　　當歸(三/兩)陳皮　芍藥(炒/)細辛(各一/兩)生地黄(二/兩)續斷
　　(酒浸/炒)
　右每服五七錢水煎臟寒下痢加熟附子一兩
金生虎骨散　治半身不遂肌肉乾瘦忌用麻黄發汗
　恐津液枯竭惟當潤筋養血消風
　　當歸(二/兩)赤芍藥　續斷(酒浸/炒)白术　藁本　虎骨
　　(炙各/五兩)烏蛇肉(炙半/兩)
　右為末每服二錢酒調骨痛加生地一兩自利加天
　雄半兩
虎脛骨酒　治中風偏枯四肢不隨一切風痺筋脉攣
　拳
　　石斛　石楠葉　防風　虎脛骨(炙/)當歸　茵芋
　　葉　杜仲(炒/)牛膝(酒浸/炒)續斷(酒浸/炒)芎藭　巴㦸(去/心)
　　狗脊(各一/兩)
　右以絹囊盛藥用酒一斗漬十日每服一盞温飲
　　　附方
八珍湯
逍遥散(二方見二十/四卷第四論)
六味丸(方見二十四/卷第十一論)
　　　婦人偏風口喎方論第十一
論曰偏風口喎者因體虚受風而入足陽明胃經盖足
陽明之經上夾於口風乗之其筋偏急故也
　愚按前症當叅本卷首論治之
　　　附治驗(方藥與前諸/治驗叅看)
　一婦人懷抱鬱結筋攣骨痛喉間似有一核服烏藥
　順氣等藥口眼歪斜臂難伸舉痰涎愈多内熱晡熱
　食少體倦余以為鬱火傷脾血燥生風用加味歸脾
　湯二十餘劑形體漸徤飲食漸進又用加味逍遥散
　十餘劑痰熱少退喉核少消更用升陽益胃湯數劑
　諸症漸愈但臂不能伸此肝經血少而筋攣耳用六
　味地黄丸以滋腎水生肝血而愈
　　　附方
升陽益胃湯　治脾胃虚弱肢體怠惰或體重節痛口
　舌乾渇飲食無味大便不調小便頻數飲食不消兼
　見肺病灑淅惡寒悽慘不樂乃陽氣不和也
　　羌活　獨活　防風(各五/錢)柴胡　白术　茯苓(渇/者)
　　(不/用)澤瀉(各三/錢)人參　黄連(炒/)陳皮(各四/錢)
　右每服三五錢薑棗水煎早温服如小便愈而病益
　加是不宜利小便也當少减茯苓澤瀉
加味歸脾湯
加味逍遥散(二方見二十/四卷第四論)
六味丸(方見二十四/卷第十一論)
　　　婦人怔忡驚悸方論第十二
夫心藏神為諸臟之主血氣調和則心神安静若勞傷
心血外邪乗襲則心神驚悸恍惚憂懼不安用排風湯
治之
　愚按丹溪先生云驚悸者血虚用硃砂安神丸痰迷
　心竅用定志丸怔忡者屬火屬痰思慮便動者屬虚
　時作時止者火動也假如病因驚而致驚則神出其
　舎痰乗而入矣盖人之所主者心心之所養者血心
　血一虚神氣不守此驚悸之所由作也治當調養心
　血和平心氣而已金氏婦暑月赴筵因坐次失序自
　愧成病言語失倫兩脉弦數余曰當補脾導痰清熱
　不信以數巫者噴水咒之而死或謂病既無邪以邪
　治之何至於死予曰暑月赴筵外受蒸熱辛辣適口
　内傷鬱熱而况舊有積痰加之愧悶其痰愈盛又驚
　以法尺益驚其神而氣血不寧噴以法水閉其肌膚
　而汗不得泄内燔則隂既消而陽不能獨立不死何
　待故滑伯仁先生云若膽氣虚寒用茯神湯膽氣實
　熱用酸棗仁丸心氣虚熱用定志丸茯苓補心湯心
　氣實熱用硃砂安神丸茯神散
　　　附治驗(方藥/)
　文學歸雲橋内月事不及期忽崩血昏憒發熱不寐
　或謂血熱妄行投以寒劑益甚或謂胎成受傷投以
　止血亦不效余曰此脾氣虚弱無以統攝故耳法當
　補脾而血自止用補中益氣加炮薑不數劑而驗惟
　終夜少寐驚悸别服八物湯不效余曰雜矣乃與歸
　脾湯加炮薑以補心脾遂如初
　一婦人勞則心跳怔忡寒熱往來用歸脾湯為主佐
　以八珍湯諸症漸愈又用加味逍遥散寧志丸而安
　後復作服歸脾定志二藥即愈
　　一婦人患驚悸怔忡日晡發熱月經過期飲食少思
　用八珍湯加逺志山藥酸棗仁三十餘劑漸愈佐以
　歸脾湯全愈後因勞發熱食少體倦用補中益氣湯
　又因怒適月經去血不止前症復作先以加味逍遥
　散熱退經止又用養心湯治之而痊
　一婦人驚悸怔忡無寐自汗盗汗飲食不甘怠惰嗜
　卧用歸脾湯而愈至年餘懷抱鬱結患前症兼衂血
　便血仍用前湯而愈
茯神散　治五臟氣血虚弱驚悸怔忡宜用此安神定
　志
　　茯神(去/木)人參　龍齒(另/研)獨活　酸棗仁(炒各/三錢)防風
　　　逺志(去/心)桂心　細辛　白术(炒各/三錢)乾薑(炒各/三兩)
　右為末每服四五錢水煎服或蜜為丸服
茯苓補心湯　治心氣不足善悲愁怒衂血面黄五心
　煩熱或咽喉痛舌本作强
　　茯苓(四/兩)桂心　甘草(炒各/三兩)紫石英(煆/)人參(各一/兩)大
　　棗(二十/枚)麥門冬(去心/三兩)赤小豆(二十/四粒)
　右水七升煎二升半分三服
茯神湯　治膽氣虚冷頭痛目眩心神恐畏不能獨處
　胸中煩悶
　　茯神(去/木)酸棗仁(炒/)黄芪(炒/)栢子仁(炒/)白芍藥(炒/)五
　　味子(杵炒各/一兩)桂心　熟地黄(自/製)人參　甘草(炒各/半兩)
　右毎服五錢薑水煎
酸棗仁丸　治膽氣實熱不得睡卧神思不安驚悸怔
　忡
　　茯神(去/木)酸棗仁(炒/)逺志(去/心)栢子仁(炒/)防風(各一/兩)枳
　　殻(麩/炒)生地黄(杵膏各/半兩)青竹茹(二錢/五分)
　右為末煉蜜丸桐子大每服七八十丸滚湯下
定志丸　治心神虚怯所患同前或語言鬼怪喜笑驚
　悸
　　人參　茯苓(各兩/半)菖蒲　逺志(去心各/一兩)
　右為末蜜丸如前服
養心湯　治心血虚驚悸怔忡不寧或盗汗無寐發熱
　煩躁
　　黄芪(炒/)白茯苓　茯神(去/木)半夏麯　當歸(酒/拌)川芎
　　(各半/兩)辣桂(去/皮)栢子仁　酸棗仁(炒/)五味子(杵/炒)人參
　　(各三/錢)甘草(炙四/錢)
　右每服三五錢薑棗水煎服
硃砂安神丸　治心經血虚頭暈心神驚悸等症
　　硃砂(飛過/五錢)黄連(酒洗/六錢)甘草(炙五/分)生地黄　當歸(各/一)
　　(錢五/分)
　右為末飯糊為丸每服十五丸如一二服不應當服
　歸脾湯補之
治要茯苓散　治心經實熱口乾煩渇眠卧不安或心
　神恍惚
　　茯神　麥門冬(各一兩/五錢)通草　升麻(各一兩二/錢五分)紫
　　苑　桂心(各七錢/五分)知母(一/兩)赤石脂(一兩七/錢五分)大棗(十/二)
　　(枚/)淡竹茹(五/錢)
　右每服一兩水煎
補中益氣湯(方見二十四/卷第六論)
歸脾湯
八珍湯
加味逍遥散(三方見二十/四卷第四論)
寧志丸(方見後/)
　　　婦人失血心神不安方第十三(原無/論)
　竊謂前症若脾肝鬱熱用加味逍遥散脾肝鬱結用
　加味歸脾湯脾胃虚弱氣血不足用八珍湯十全大
　補湯脾肺虚弱氣血不足用補中益氣湯六君子湯
　痰氣鬱結用六君桔梗貝母如不應審係氣虚但補
　脾胃如不應用獨參湯如惡寒發熱屬氣血俱虚内
　熱晡熱屬血虚作渇面赤是血脱煩躁皆宜甘苦之
　劑以補陽氣而生隂血經云血脱補氣若用寒凉之
　劑以降火則誤矣仍審所屬之因而治之
寧志膏　治失血心神不安言語失常不得安睡等症
　　辰砂(另/研)酸棗仁(炒/)人參　白茯苓　琥珀(另研各/五分)
　　滴乳香(一錢/研)
　右為末每服一錢煎棗湯空心調下
　　　附方
妙香散　治心氣不足精神恍惚虚煩少睡盗汗等症
　　甘草(炒五/錢)逺志(去心炒/一兩)辰砂(另研/三錢)麝香(二錢/另研)人參
　　(一/錢)木香(煨二/錢半)山藥(薑汁炙/一兩)茯苓　茯神(去/木)黄芪(各/一)
　　(兩/)桔梗(五/錢)
　右為末每服二錢温酒調
茯神湯(方見/前)
温膽湯　治膽虚痰熱驚悸不眠
　　半夏　竹茹　枳實(麩炒各/二兩)陳皮　生薑(四/兩)甘草
　　(炒二/兩)
　右每服一兩水煎
半夏湯　治膽腑實熱精神恍惚寒熱泄瀉或寢汗増
　風善太息
　　半夏(一錢/五分)黄芩(一/錢)逺志(一/錢)生地黄(二/錢)􁉷米(一/合)酸棗
　　仁(炒三/錢)宿砂(一錢/五分)
　右長流水煎服
獨參湯　治元氣虚弱惡寒發熱或作渇煩躁痰喘氣
　促或氣虚卒中不語口噤或痰涎上湧手足逆冷或
　難産産後不省喘急用好人參二兩或三四兩炮薑
　五錢一劑水煎徐徐服盖人參性寒故薑佐之如不
　應急加炮附子
加味逍遥散
加味歸脾湯
八珍湯
十全大補湯(四方見二十/四卷第四論)
補中益氣湯
六君子湯(二方見二十/四卷第六論)
　　　婦人風邪顛狂方論第十四
婦人顛狂由血氣虚而風邪所乗若邪并於隂則發狂
邪并於陽則發顛夫顛者卒發而意不樂直視仆地吐
湧涎沫口喎目急手足撩戾無所知覺良久而甦狂者
少卧不饑自髙賢自辨智自貴倨妄笑歌樂妄行不休
素問云陽厥狂怒飲以鐵落(狂怒出於肝肝屬木鐵/落金也以金制木之意)一
婦人眼見鬼物言語失常循衣直視或作心病治之無
効投養正丹二服煎乳香送三生飲立愈(養正丹三生/飲方見本卷)
(第一/論)
　愚按前症劉宗厚先生云有在母腹中受驚者或有
　聞大驚而得者盖驚則神不守舎舎空則痰涎歸之
　或飲食失節胃氣有傷痰停胸膈而作當尋火尋痰
　固元氣若頑痰膠固上膈必先用吐法若在腸胃亦
　須下之
　竊謂此症若因元氣虚弱或痰盛發熱等皆是虚象
　如慢驚症無風可袪無痰可逐但補脾胃生氣健旺
　神智自清痰涎自化若誤用辛散袪逐腦麝之劑必
　為敗症
　　　附治驗
　一婦人素清苦因驚而癲或用風痰等藥愈甚余用
　參芪歸术濃煎佐以薑汁竹􁏏三觔餘方愈(仍叅十/八十九)
　(卷狂言譫語/乍見鬼神方)
防風茯神散　治風顛啼泣歌笑或心神恐懼或語言
　失常
　　防風　茯神(去/木)獨活　人參　逺志(去/心)龍齒　菖
　　蒲(去/毛)石膏　牡礪(煆各/一兩)秦芁　禹餘糧(煅/)桂心(各/五)
　　(錢/)甘草(炒三/分)蛇蜕(一條/炙)
　右每服五錢水煎服
排風湯
牛黄清心丸　治諸風緩縱不隨言語蹇澁痰涎壅盛
　怔忡徤忘或發癲狂(二方見本/卷首論)
　　　婦人飛尸血厥方論第十五
夫飛尸者遊走皮膚穿行臟腑每發刺痛變作無常遁
尸者附骨入肉攻通血脉見尸喪發哀哭便作風尸者淫
濯四肢痛而昏沈得風雪便作沈尸者纒骨結臟内腫
心脇發而絞痛遇寒冷便作注尸者舉身沈重精神錯
雜時覺昏憒每至節氣便作並宜蘇合香丸治之
　愚按丹溪云凡人忽手足逆冷肌膚起如米粒頭面
　青黑精神恍惚或錯言妄語或牙闗𦂳急或昏寐仆
　倒弔死問喪入廟發墓多有此病先以蘇合香丸灌
　之次服調氣散平胃散玉機微義云卒厥飛尸客忤
　鬼擊口噤用麻黄湯寒厥表熱裏寒則下利清榖食
　入則吐脉沈手足冷用四逆湯熱厥腹滿身重難轉
　面垢譫語遺溺手足厥冷自汗脉沈滑用白虎湯若
　人身忽然不動目閉口噤惡聞聲音眩冐頃時方寤
　此由出汗過多氣併於血陽獨上而不下氣壅塞而
　不行耳氣過血還隂陽復通移時方寤名曰鬱冐亦
　名血厥宜服白薇湯倉公散
　　　附治驗
　錦衣楊永興舉家避𤯝有僕沈醉失避者既而神思
　昏昧遍身青傷各煎金銀藤湯灌之即愈
　一婦人忽昏憒發譫語自云為前謀賴某人銀兩某
　神責我將你起解往城隍理問兩脚踝膝臀處皆青
　腫痛不可忍口稱苦楚次日方甦痛尚不止用金銀
　藤兩許水煎服即愈
　一婦人入古墓患前症以紫金錠灌之即甦通政余
　子華太常汪用之皆因往弔而卒死喪家想即是症
蘇合香丸(方見本卷/第四論)
白薇湯
　　白薇　當歸(各一/兩)人參　甘草(一/錢)
　右毎服五錢水煎
倉公散　治卒中鬼擊心腹如刺下血不省及卧魘嚙
　脚指不覺并諸毒等症
　　皁莢　藜蘆　雄黄(研/)礬石(煆研各/等分)
　右每用少許吹入鼻中未嚏再吹以得嚏為度
内鼻散　治尸厥脉動静而若死用石菖蒲末吹鼻中
　仍以桂末安於舌上(蘇合香/丸亦可)
硫黄散　治尸厥不省四肢逆冷腹中如雷鳴或痰氣
　不降
　　熖硝(半/兩)硫黄(一兩各另/為細末)
　右每服三分酒調灌之良久再服即甦
　　　附方
麻黄湯　治寒厥或傷寒惡風發熱身痛無汗者
　　麻黄(六/錢)桂枝(四/錢)甘草(炙二/錢)杏仁(二十/枚炒)
　右作一劑水煎服
調氣散　治氣厥不省或痰氣上壅及治氣滯胸膈不
　利
　　白豆蔲　丁香　檀香　木香(各二/錢)藿香　甘草
　　(炙各/六錢)砂仁(四/錢)
　右為末毎服二錢入鹽少許沸湯調下
四逆湯
白虎湯(二方見七/卷第二論)
神仙追毒丸(又名紫金錠又名太乙丹/又名神仙解毒萬病丸)能解一切毒或
　狐狸莽草毒茵河魨疫死牛馬肉毒或蛇犬惡蟲所
　傷及鬼怪惡瘡等毒或二廣斷腸草蛇毒化􁑚等毒
　　文蛤(即五棓子槌破/洗焙為末三兩)山茨菰(去皮浄/末二兩)千金子(一名/續隨)
　　(子去殻研/去油一兩)麝香(二錢/另研)紅芽大㦸(去蘆焙為末/一兩五錢)
　右用糯米濃飲和作四十粒用井華水或薄荷湯磨
　服利一兩次用粥止之修合須端午七夕重陽或天
　徳月徳日於浄室焚香修製效驗不能具述宜珍藏
　之凡人居家出入不可無此藥嶺外有婦與旅合隂
　以定年藥置食中且戒之曰子幾時來果從其言彼
　復以藥解之可無恙若過期不往必死若遇此毒及
　前一應諸毒服前藥一粒或吐或下即愈昔有女子
　勞瘵為尸蟲所噬磨服一粒吐下小蟲更服蘇合香
　丸遂愈若􁑚蕈菰子砒石時行瘟疫山嵐瘴氣自縊
　溺水打折傷死瘀血内滯心頭微温用薑湯磨灌一
　粒可甦其急喉閉纒喉風脾腫赤眼癰疽發背諸瘡
　湯火所傷用東流水磨塗并服顛邪鬼氣鬼胎煖酒
　磨服余謂喉閉以下諸症果能灼見形病俱實乃可
　用之
　薛氏醫案卷二十七
欽定四庫全書
　薛氏醫案卷二十八
　　　　　　　　　　　　　明　薛已　訂
　　婦人良方
　　　婦人血風肢體骨節疼痛方論第一
婦人血風由氣血不足腠理不密風冷乗之以致邪正
相摶故骨節疼痛肢體發熱口舌咽乾
　愚按東垣先生云飲食失節脾胃虚弱乃血所生病
　故口中津液不行若火熱來乗土位故肢體發熱作
　渇若肝經血熱用四物羌活黄芩黄栢肝經血虚用
　逍遥散山梔川芎風濕兼痰用四物南星半夏羌活
　蒼术風濕傷脾用羌活勝濕湯暑濕傷氣用清燥湯
　氣鬱肝脾用四君木香枳殻㯽榔胃氣受傷用補中
　益氣湯瘀血流注用四物桃仁紅花骨痛筋攣用當
　歸沒藥丸倦怠無力用補中益氣羌活川芎
　　　附治驗
　一婦人自汗盗汗發熱晡熱體倦少食月經不調吐
　痰甚多二年後遍身作痛隂雨益甚此氣虚而風寒
　所乗用小續命湯疼痛頓止用補中益氣加味歸脾
　三十餘劑諸症悉愈
　一婦人月經不調且素有痛風遇勞必作用衆手重
　按痛稍止此氣血俱虚用十全大補加獨活而痛痊
　六味丸逍遥散而經調
　一婦人肢體作痛面色痿黄時或赤白發熱惡寒吐
　瀉食少腹痛脇脹月經不時或如崩漏或痰盛喘𠻳
　頭目眩痛或五心煩熱口渇飲湯或徤忘驚悸盗汗
　無寐等症卧床年許悉屬肝脾虧損氣血不足所致
　用十全大補加味歸脾兼服月餘諸症悉痊
芎藭散
　　川芎(一/錢)赤茯苓　赤芍藥　酸棗仁(炒/)桂心　當
　　歸(酒/洗)木香　牛膝(酒/洗)羌活　枳殻(炒/)甘草(各三/分)
　右水煎服
羚羊角散　治血風身體疼痛手足無力
　　羚羊角(鎊/)酸棗仁(炒/)生地黄　㯽榔(各一/兩)五加皮
　　　防風　赤芍藥　當歸(酒/洗)骨碎補(炒/)海桐皮
　　川芎(各五/錢)甘草(三/錢)
　右為末每服二錢温酒調下
通靈丸　治血風手足疼痛不可忍者
　　白附子(一/兩)全蝎(半兩/炒)麝香(一/字)殭𧖟(一兩炒/去絲)
　右為末煉蜜丸桐子大每服十丸温酒下日三服
當歸沒藥丸　治風血肢體刺痛筋攣骨痺或手足麻
　木
　　當歸　五靈脂(各一/兩炒)沒藥(半/兩)
　右為末醋糊丸桐子大每服三十丸薑湯下
虎骨散　治血風走痛或打撲作痛
　　虎骨(酥/炙)敗龜板(酥/炙)當歸(酒/洗)桂心　牛膝(酒/洗)漏蘆
　　地龍(去/土)葳靈仙　𤣥胡索(炒/)自然銅(製等/分)
　右為末每服二錢熱酒調下
　　　附方
羌活勝濕湯　治頭痛脊痛腰似折項似㧞
　　羌活　獨活(各一/錢)藁本　防風　甘草(炙各/五分)蔓荆
　　子　川芎(各五/分)
　右水煎服如身重腰沈沈然是濕熱也加黄栢一錢
　附子五分蒼术二錢
東垣清燥湯(方見後/)
四物湯
補中益氣湯
四君子湯(三方見二十/四卷第六論)
小續命湯(方見十九/卷第八論)
逍遥散
加味歸脾湯
十全大補湯(三方見二十/四卷第四論)
六味丸(方見二十四/卷第十一論)
　　　婦人血風白虎厯節走疰方論第二
婦人血風白虎厯節由體虚風邪乗之隨血而行或淫
溢皮膚或卒然掣痛走疰如虎囓者加减小續命湯主
之
　愚按東垣云若人身體沈重走疰疼痛此濕熱相摶
　或風熱鬱而不得伸附著於有形也是症多因飲食
　起居失節或因七情勞役失宜脾胃虧損腠理不密
　外邪所侵以致内熱晡熱自汗盗汗或經候不調飲
　食不甘治法濕熱腫痛者清燥湯兼痰佐以二陳湯
　肝火作痛者加味逍遥散脾鬱作痛者加味歸脾湯
　血虚作痛者四物湯氣虚作痛者四君子湯氣血俱
　虚者八珍湯俱加羌活川芎月經先期而痛者加味
　逍遥散頭眩倦怠而痛者補中益氣湯大扺按之痛
　甚者病氣實按之痛緩者元氣虚勞役而痛者亦元
　氣虚也飲食失宜而痛者脾氣虚也惱怒而痛者肝
　火盛也若晝輕而夜重者血分病也(與前/兼用)
　　　附治驗
　一婦人厯節發熱作渇飲食少思月經過期其脉舉
　之洪大按之微細用附子八物四劑而痛止用加味
　逍遥而元氣復用六味丸而月經調
　一婦人體肥胖素有熱月經先期患痛風下體微腫
　痛甚則小便頻數身重脉緩此風濕血虚而有熱用
　羌活勝濕湯二劑腫痛漸愈用清燥湯數劑小便漸
　清用加味逍遥散内熱漸愈又為飲食停滯發熱仍
　痛面目浮腫用六君加柴胡升麻而愈又因怒氣小
　腹痞悶寒熱嘔吐用前藥加山梔木香而安惟小腹
　下墜似欲去後此脾氣下陷用補中益氣而愈後因
　勞役怒氣作嘔吐痰遍身腫痛經行寒熱此肝木侮
　脾土用六君加柴胡山梔腫痛嘔吐悉退後用補中
　益氣而安
　一婦人飲食少思畏風寒患痛風嘔吐寒熱脉弦𦂳
　用附子八物而四肢痛愈用獨活寄生而腰痛漸痊
　惟兩膝腫痛用大防風湯而痛漸愈用歸脾逍遥而
　元氣復
漏蘆散　治走疰疼痛
　　漏蘆　當歸(酒/洗)牛膝(各三/錢)桂心　地龍(去/土)防風
　　羌活　白芷　甜𤓰子　沒藥(各半/兩)虎脛骨　敗
　　龜板(各酥炙/一兩)
　右為末每服二錢熱酒調下
四生丸　治骨節作痛或渾身麻痺
　　白殭𧖟(炒去/絲)地龍(去/土)白附子　五靈脂　草烏(去/皮)
　　(尖各/等分)
　右為末米糊丸桐子大每服二十丸茶清送下酒調
　服亦可
麝香丸　治歴節諸風走痛或如蟲行
　　大川烏(三箇去皮/尖生用)全蝎(二十/一箇)黒豆(二十/一粒)地龍(去土/五錢)
　　麝香(一/字)
　右為末米糊丸菉豆大每服十丸温酒下○許學士
　云予得此方凡厯節及不測疼痛一二服便瘥治一
　貴婦遍身走痛夜如蟲嚙三服而愈
附子八物湯　治歴節痛如鎚鍜
　　附子(炮/)乾薑(炮/)芍藥(炒/)茯苓　人參　甘草　桂
　　心(各五/分)白术(一錢/五分)
　右水煎服一方去桂用熟地黄二錢
獨活寄生湯(方見/後)
小續命湯(方見/後)一婦人兩踝作痛上行膝髀肩肘痛如
　鎚鍜至夜尤劇六脉皆𦂳一劑而愈又鄧安人夏月
　患此人迎脉虚此因暑而得用酒蒸黄連丸一服亦
　安
　　　附方
東垣清燥湯　治元氣虚濕熱乗之遍身痠軟或肺金
　受邪絶寒水生化之源腎無所養小便赤少大便不
　調腿腰痿軟或口乾作渇體重麻木頭目眩暈飲食
　少思或自汗盗汗肢體倦怠胸滿氣促
　　黄芪(一錢/五分)黄連(炒/)神麯(炒/)五味子(九粒/杵炒)猪苓　柴
　　胡　甘草(炙各/二分)蒼术　白术(炒/)麥門冬(去/心)陳皮(炒/)
　　生地黄　澤瀉(各五/分)白茯苓　人參　當歸(酒/洗)升
　　麻(各三/分)黄栢(酒拌/一分)
　右水煎服
二陳湯(方見二十四/卷第五論)
八珍湯
加味逍遥散
加味歸脾湯(三方見二十/四卷第四論)
四物湯
四君子湯
六君子湯
補中益氣湯(四方見二十/四卷第六論)
六味丸(方見二十四/卷第十一論)
羌活勝濕湯(方見/前)
大防風湯(方見二十四/卷第九論)
　　　婦人血風􁲐疹瘙痒方論第三
婦人瘙痒􁲐疹五心煩熱乃血風攻疰用人參荆芥散
消風散逍遥散大扺因體虚風寒相摶赤屬血分而白
屬氣分也經云汗出見濕乃生痤疿凡人汗出不可露
卧沐浴使人身振寒熱致生風疹
　愚按前症有身發疙瘩或如丹毒痒痛不常或膿血
　淋漓發熱煩渇或頭目昏眩日晡益甚或寒熱發熱
　月經不調皆肝經風熱血燥用加味逍遥散為主佐
　以四君芎歸若忿怒身發疙瘩痛痒寒熱乃肝火血
　燥用加味小柴胡湯氣血俱虚八珍加柴胡丹皮若
　夜間發熱作渇譫語乃熱入血室用小柴胡加生地
　血虚四物合小柴胡後用加味逍遥散調理若鬱結
　食少體倦内熱晡熱乃脾經血燥用加味歸脾湯寒
　熱加山梔熟地若遊走瘙痒乃血風走注用何首烏
　散血虚逍遥散風熱消風散若専用風藥復傷隂血
　必致筋攣等症
　　　附治驗
　一婦人身𤼵疙瘩或如丹毒痒痛不常搔碎成瘡膿
　水淋漓發熱煩渇頭目眩暈日晡益甚此血虚内熱
　之症以當歸飲加柴胡山梔治之而愈
　一婦人患前症肢體疼痛頭目不清自汗盗汗月水
　不調肚腹作痛食少倦怠先用人參荆芥散後用逍
　遥散治之而痊
　一婦人因忿怒身發疙瘩憎寒發熱余謂肝火用小
　柴胡湯加山梔黄連治之而愈後口苦脇痛小便淋
　瀝復用前藥全愈
　一婦人患前症𤼵熱夜間譫語此血分有熱以小柴
　胡湯加生地治之而安後用四物湯加柴胡山梔丹
　皮而熱退又用逍遥散全愈
　一室女十四嵗天癸未至身發赤斑痒痛左闗脉弦
　數此因肝火血熱以小柴胡湯加山梔生地丹皮治
　之而愈若因怒而致者亦宜治以前藥(治驗餘見二/十四卷血風)
　(門/)
何首烏散　治皮膚瘙痒遊走無定
　　何首烏　防風　白蒺藜(炒/)枳殻(麩/炒)天麻　殭𧖟
　　　胡麻(炒/)茺蔚子　蔓荆子(各一/錢)茵陳(五/分)
　右水煎服
　　　附方
四物湯
四君子湯(二方見二十/四卷第六論)
加味小柴胡湯
小柴胡湯(二方見二十/四卷第二論)
八珍湯
加味歸脾湯
加味逍遥散
逍遥散(四方見二十/四卷第四論)
消風散(方見二十四/卷第七論)
當歸飲(方見二十四/卷第六論)
人參荆芥散(方見五卷/第三論)
　　　婦人虚風頭目眩暈方論第四
婦人頭眩由氣虚風入於腦循脉引於目系目系急而
然也邪甚則必癲素問云頭痛癲疾下虚上實過在足
少隂巨陽甚則入腎狥蒙招揺目瞑耳聾下實上虚過
在足少隂厥隂甚則在肝下虚者腎虚也故腎厥則頭
痛上虚者肝虚也故肝虚則暈徇䝉者如以物䝉其首
招揺不定目眩耳聾皆暈之狀故肝厥頭痛不同也
　愚按丹溪先生云眩者言其黑運旋轉其狀目閉眼
　暗身轉耳聾如立舟船之上起則欲倒盖虚極乗寒
　得之亦不可一途而取軌也若風則有汗寒則掣痛
　暑則熱悶濕則重滯此四氣乗虚而眩暈也若鬱結
　生痰而眩暈者此七情虚火上逆也若淫慾過度而
　眩暈者此腎虚氣不歸源也若吐衂漏崩而眩暈者
　此肝虚不能攝血也有早起眩暈須㬰自定者元氣
　虚也正元飲下黒錫丹傷濕頭暈用腎著湯加川芎
　有痰用青州白丸子頭風風熱也久則目昏偏頭風
　相火也久則目𦂳便澁皆宜出血以開表之竊謂前
　症肝虚頭暈用釣藤散腎虚頭暈六味丸頭暈吐痰
　養正丹不應八味丸血虚四物參苓白术不應當歸
　補血湯氣虚四君歸芪不應益氣湯肝木實瀉青丸
　虚用地黄丸不應川芎散脾氣虚二陳參术柴胡升
　麻不應益氣湯加茯苓半夏脾胃有痰半夏白术天
　麻湯風痰上壅四神散發熱惡寒八物湯七情氣逆
　四七湯傷濕而暈除濕湯
　　　治驗
　一婦人素頭暈不時而作月經遲而少此中氣虚弱
　不能上升而頭暈不能下化而經少用補中益氣湯
　而愈後因勞撲地月經如湧此勞傷火動用前湯加
　五味子一劑而愈前症雖云氣無所附實因脾氣虧
　損耳
　一婦人内熱口乾勞則頭暈吐痰帶下詳見六卷第
　十六論
養正丹　治虚風頭眩吐涎不已盖此藥升降隂陽補
　接真氣非止頭眩而已
　　黑鉛　水銀　硫黄(研/)硃砂(各一/兩研)
　右用砂器鎔鉛下水銀攪匀離火少時入硫砂再攪
　候冷為末飯丸菉豆大每服三十丸空心食前棗湯
　下
釣藤散　治肝厥頭暈
　　釣藤鈎　陳皮(炒/)半夏(薑/製)麥門冬　茯苓　茯神
　　(去/木)人參(去/蘆)甘菊花　防風(各一/錢)甘草(炙三/分)石膏(鍜/二)
　　(錢/)
　右薑水煎
川芎散　治肝腎虚風頭目眩暈或頭痛耳鳴目系𦂳
　急
　　小川芎　山藥　白茯神　甘菊花(野菊/不用)人參(各/半)
　　(兩/)山茱茰肉(一/兩)
　右為末每服二錢酒調日三服
三五七散　治八風五痺肢體不仁或風寒入腦頭痛
　目旋耳内蟬鳴
　　附子(炮/)細辛(各三/兩)乾薑(炮/)山茱茰(各五/兩)防風　山
　　藥(炒各/七兩)
　右為末毎服二錢温酒調
四神散　治血風眩暈頭痛寒熱唾痰
　　菊花　當歸(酒/洗)旋覆花(去梗/葉)荆芥穗(各一/錢)
　右葱白三寸茶末一錢水煎
蒼耳散　治血風頭旋或不知人事用喝起草嫩心隂
　乾為末酒服二錢其功甚効
治頭旋如天動地轉名曰心眩膽礬一兩細研用麵餅
　劑一箇拌匀勒如骰子大瓦上焙乾毎服一骰為末
　燈心竹茹煎湯調下此去痰之法當審而用之
　　　附方
正元飲　治下元虚敗痰氣上湧頭目眩暈臟肺滑泄
　時或自汗手足逆冷霍亂轉筋等症
　　紅豆(炒二/錢)人參(去蘆/二兩)茯苓(二/兩)附子(炮去皮/尖一兩)甘草(炙/二)
　　(兩/)肉桂(五/錢)川芎　山藥(薑汁/炒)烏藥　乾葛(各一/兩)白
　　术(二/兩)乾薑(炮三/錢)黄茋(炙一兩/五錢)
　右每服二錢薑棗水入鹽少許煎送黒錫丹
黒錫丹　治真陽氣敗痰氣壅塞心火炎熾或赤白帶
　下等症
　　肉桂　沈香　附子(炮去/皮臍)葫蘆巴(酒浸/炒)破故紙(炒/)
　　茴香(炒/)肉豆蔲(麵褁/煨)陽起石(研水/飛)金鈴子(蒸去/皮核)
　　木香(各一/兩)硫黄　黑錫(去灰各/二兩)
　右將黑錫硫黄入銚内煉結砂子傾出地上去火毒
　研細餘藥為末和匀再研至黑光色酒糊丸桐子大
　隂乾入布袋擦令光潤每服四十丸
腎著湯(方見十五/卷第八論)
青州白丸子(方見三卷/第四論)
六味丸
八味丸(二方見二十論/四卷第十一)
當歸補血湯(方見十九/卷第六論)
四物湯
四君子湯
補中益氣湯(三方見二十/四卷第六論)
二陳湯(方見二十四/卷第五論)
瀉青丸(方見二十四/卷第三論)
八物湯(方見二十四/卷第四論)
四七湯(方見十二/卷第七論)
除濕湯(即腎著湯/加川芎)
半夏白术天麻湯(方見四卷/第五論)
　　　婦人血風頭痛方論第五
許學士云婦人患頭風者十居其半每發必掉眩如在
車船之上盖因肝經血虚而風邪襲之爾用川芎當歸
散若頭痛連齒時發時止連年不已此風中腦謂之厥
逆頭痛宜白附子散及灸曲鬢穴在耳掩前正尖上灸
七壯左痛灸左右痛灸右
　愚按東垣云足太陽頭痛脉浮𦂳惡風寒川芎羌活
　獨活麻黄為主手少陽經頭痛脉弦細往來寒熱柴
　胡為主足陽明頭痛身熱目疼鼻乾惡寒發熱脉浮
　緩而長升麻湯或石膏白芷為主手太陽頭疼有痰
　體重或腹痛為痰癖脉沈緩蒼术半夏南星為主足
　少隂經頭痛足寒氣逆為寒厥脉沈細麻黄附子細
　辛湯為主足厥隂頭項痛或吐涎沫厥冷脉浮緩呉
　茱茰湯主之諸血虚頭痛當歸川芎為主諸氣虚頭
　痛人參黄芪為主氣血俱虚頭痛調中益氣少加川
　芎蔓荆細辛痰厥頭痛半夏白术天麻湯厥逆頭痛
　羌活附子湯如濕氣在頭者以苦吐之不可執方而
　治若脉雜亂而病見不一宜補胃為主
　　　附治驗
　一婦人因勞耳鳴頭痛體倦用補中益氣加麥門五
　味而痊三年後得子因飲食勞倦前症益甚月經不
　調晡熱内熱自汗盗汗用六味地黄丸補中益氣湯
　頓愈經云頭痛耳鳴九竅不利腸胃之所生也故脾
　胃一虚耳目九竅皆為之病
　一婦人兩眉稜痛後及太陽面青善怒此肝經風熱
　之症用選竒湯合逍遥散加山梔天麻黄芪半夏黄
　芩而愈此症失治多致傷目或兩耳出膿則危矣頭
　痛手掉身麻見一卷第五論
川芎當歸散
　　川芎(一/錢)當歸(酒/拌)羌活　旋覆花　細辛　蔓荆子
　　　防風　石膏(煆/)藁本　荆芥穗　半夏麯　生
　　地黄　甘草(炙各/五分)
　右薑水煎
白附子散　治風邪風痰頭痛連齒不時舉發或連年
　不愈
　　麻黄(不去/根節)烏頭(炮去/皮)南星(炮各/半兩)白附子(炮一/兩)全蝎
　　(炒五/枚)辰砂　麝香　白薑(炮各/一錢)
　右為末酒調服三分卧少時
川芎茶調散　治諸風上攻頭目昏重偏正頭痛
　　薄荷(八/兩)川芎　荆芥(各四/兩)羌活　白芷　防風
　　甘草(炙各/二兩)細辛(一/兩)
　右為末每服二錢食後茶清調
如聖餅子加細辛其效甚速若頭痛筋攣骨重少氣􁊆
　噫腹滿咳𠻳煩寃其脉舉之則弦按之石堅由腎氣
　不足而逆上謂之腎厥頭痛宜玉真丸硫黄丸
硫黄丸　治頭風不問新久服此除根屢用屢效
　　硫黄(二/兩)硝石(一/兩)
　右為末滴水丸指頂大每服一丸空心細嚼茶清下
一方用生萊菔汁仰卧注兩鼻數年之患一注即愈
一方　治風邪犯腦患頭痛不可忍不問年嵗
　　硝石　人中白　腦子(等/分)
　右為末用一字吹入鼻中
都梁丸　治産前産後風邪所傷頭痛頭暈(方見/後)
　　　附方
調中益氣湯　治氣血俱虚而頭痛
　　芍藥(三/分)升麻(二/分)黄芪(一/錢)甘草(五/分)五味子(七/粒)當歸
　　白术　人參(各三/分)柴胡　橘皮(各二/分)
　右水煎
半夏白术天麻湯
　　半夏(一錢/五分)白术　神麯(炒各/一錢)天麻　黄芪　人參
　　　蒼术　陳皮　澤瀉　茯苓(各五/分)乾薑(三/分)大麥
　　蘖(一錢/五分)黄栢(酒製/二分)
　右每服半兩水煎
羌活附子湯
　　麻黄　黑附子(炮/)白芷　白殭𧖟　黄栢(各三/分)羌
　　活　蒼术(各五/分)防風　甘草　升麻(各五/分)黄茋(五/分)
　右水煎服
選竒湯　治風熱上壅眉稜骨痛或頭目眩暈
　　羌活　防風(各三/分)甘草(二錢夏/生冬炒)黄芩(酒製冬/去之)
　右每服三錢水煎時時服
呉茱茰湯
升麻湯
麻黄附子細辛湯(三方見六卷/第十二論)
補中益氣湯(方見二十四/卷第六論)
六味丸(方見二十四/卷第十一論)
逍遥散(方見二十四/卷第四論)
　　　頸項强痛方論第六
夫頸項屬足太陽膀胱足少隂腎二經相為表裏若感
風寒濕氣則發熱惡寒頸項强急腰背反張瘈瘲口噤
脉沈遲弦細新産血虚出汗多患此症若因鼾睡失枕
而致用三五七散追風散若風邪所傷用都梁丸木𤓰
煎
　愚按東垣云肩背痛不可囘顧此手太陽氣鬱而不
　行以風藥散之竊謂前症若因肝木自旺用瀉青丸
　精血不足六味丸風熱淫肝加味逍遥散怒動肝火
　加味小柴胡湯肝經血虚加味四物湯腎不能生肝
　六味丸膀胱氣滯羌活勝濕湯大抵肝火旺則肝血
　虚而筋燥頸項强急或腰背反張或四肢拳攣或頸
　項等處結核
　　　附治驗
　一婦人耳内或耳後項側作痛寒熱口苦月經不調
　此肝膽經火兼傷脾胃用四君加柴胡升麻黄芪芍
　藥而愈後因勞役怒氣嘔吐脇脹用六君子湯加山
　梔柴胡而安
　一婦人因怒寒熱作渇左目𦂳小頭頸動掉四肢抽
　搐遍身疼痛此血虚肝熱則生風也用加味逍遥加
　釣藤鈎數劑諸症漸愈又用八珍湯而痊
追風散　治風邪所乗頭目眩痛口眼歪斜牙闗𦂳急
　或百節疼痛鼻塞聲重項背拘急皮膚瘙痒面若蟲
　行
　　川芎　防風　石膏(煅/)川烏(炮去皮/臍尖)甘草(炙/)荆芥
　　穗　白殭𧖟(炒去絲/各一兩)天南星　羌活　地龍(去/土)白
　　附子(炮/)全蝎(去尾/針)白芷(各半/兩)草烏(炮去皮/臍尖)沒藥(研/)
　　乳香(研/)雄黄(研各/一錢)
　右為末每服五分用茶清少許食後臨卧調下
都梁丸　治諸風項背不利頭目眩暈腦門作痛或産
　前産後傷風頭目昏重血風頭痛用白芷末蜜丸彈
　子大毎服一丸細嚼荆芥煎湯下
木𤓰煎
　　木𤓰(不犯鐵器二/箇取盖去穰)沒藥(二兩/研)乳香(一兩/研)
　右以木𤓰去核入二藥仍盖合之飯上蒸爛研成膏
　每服三匙生地黄汁半盞無灰酒和服有人患此自
　午發至夜方止余曰此足少隂之症發必先從足起
　盖足少隂之筋自足大指起至頭筋者肝之合也日
　中至夜天之陽陽中之隂又曰陽中之隂肺也自離
　至兑隂旺陽弱之時故靈寳畢法云離至乾腎氣絶
　而肝氣弱肝腎二臟受隂氣故發於是時予授此方
　三服而愈
　　　附方
瀉青丸(方見二十四/卷第三論)
六味丸(方見二十四/卷第十一論)
八珍湯
加味逍遥散(二方見二十/四卷第四論)
加味小柴胡湯(方見二十四/卷第二論)
加味四物湯
四君子湯(二方見二十/四卷第六論)
羌活勝濕湯(方見/前)
　　　婦人腰痛方論第七
夫腎主於腰若婦人腰痛由腎氣虚弱外感六氣内傷
七情皆能致之如因風邪所乗用小續命湯加桃仁杜
仲如因寒濕所傷五積散腎經虚弱青娥丸如因氣血
凝滯用牽牛􁫮香之類
　愚按陳無擇先生云若形體虚羸面色黧黒腿足痿
　軟不能行立此失志所為也腹急脇脹目視昏>昏>宗
　筋弛縱白淫下注此鬱結所為也肌肉不仁飲食不
　化腸胃脹滿閉墜腰脇此憂思所為也皆屬内因若
　腰冷作痛身重不渇小便自利飲食如故因勞汗出
　腰􁀙脇痛或墜墮血滯或房勞精竭皆屬内外因也
　竊謂前症失志腎虚熱者六味丸腎虚寒者八味丸
　鬱怒傷肝實用龍膽瀉肝湯虚用六味丸補肝散憂
　慮傷脾者歸脾湯逍遥散腎著者寒則术附湯虚則
　腎著湯腰膝痛者寄生湯養腎散瘀血滯者如神湯
　舒筋湯房勞腰痛者青娥丸十補丸
　　　附治驗
　一婦人腰痛三年矣每痛必面青頭暈目𦂳余以為
　肝脾氣虚用補肝散而愈三年後因勞役患頭痛兼
　惡心用補中益氣湯加茯苓半夏蔓荆子而愈
　一婦人苦腰痛數年不愈余用白术一味大劑服不
　三月而痊乃胃氣虚閉之症故用白术也
如神湯　治男婦腰痛
　　延胡索　當歸　桂心(等/分)
　右為末毎服二錢温酒調甚者不過數服
獨活寄生湯　治足三隂虚風濕所侵脚膝歴節作痛
　　獨活　桑寄生　續斷(酒/炒)杜仲(薑汁/炒)細辛　牛膝
　　(酒拌/炒)秦芁　茯苓　白芍藥(炒/)桂心　川芎　防
　　風　人參　熟地黄(自/製)當歸(酒/拌)粉草(炙各/五分)
　右水煎
舒筋散　治風寒傷腎膂作痛或閃挫氣滯血瘀亦良
　　𤣥胡索(炒/)杜仲(薑汁/炒)官桂(去/皮)羌活　芍藥(等/分)
　右為末毎服二錢酒調
又方橘核炒木香研酒下
　　　附方
濟生术附湯　治寒濕傷腎腰重冷痛小便自利或手
　足逆冷
　　附子(炮/)白术(各一/兩)杜仲(薑炒/半兩)
　右毎服四錢薑水煎
三因腎著湯　治腎虚為病身重腰冷如水洗狀不渇
　而小便自利飲食如故腰以下冷痛如帶數千錢
　　茯苓　白术(各四/兩)乾薑(炮/)甘草(炙各/二兩)
　右毎服四錢水煎空心服
青娥丸　治腎虚腰痛或外邪所侵腰腿或筋骨作痛
　　胡桃仁(二十/枚)蒜(研膏/四兩)破故紙(酒浸炒/八兩)杜仲(去皮薑/汁浸炒)
　　(一/斤)
　右為末蒜膏丸桐子大毎服五十丸空心醋湯下蒜
　　不用亦可
六味丸
十補丸
八味丸(二方見二十四/卷第十一論)
龍膽瀉肝湯(方見二十四/卷第八論)
補肝散(方見七卷/第十七論)
歸脾湯
逍遥散(二方見二十/四卷第四論)
養腎散(方見/後)
　　　婦人腰脚疼痛方論第八
腎主於腰脚女人胞絡係焉若勞傷腎氣風冷客於脉
絡故腰脚作痛也治當補元氣為主佐以袪邪之劑
　愚按前症若真陽衰敗寒邪乗襲手足俱冷頭痛惡
　寒或嘔吐腹痛等症宜用本方若氣血虚弱寒邪所
　感惡寒發熱頭痛作渇或嘔吐腹痛等症宜用五積
　散若元氣虚弱濕熱所傷兩脛腫痛寒熱身疼或嘔
　吐不食等症宜用㯽蘇敗毒散若脾胃虚弱元氣下
　陷寒熱嘔吐發熱頭痛喘渇體倦等症宜用補中益氣
　湯若足三隂精血虧損隂火内動内熱晡熱作渇痰
　甚小便頻數等症宜用六味地黄丸若足三隂陽
　氣虚敗惡寒發熱手足俱冷吐痰不食二便滑數等
　症宜用八味地黄丸
　　　附治驗
　一婦人先腰胯作痛後兩腿亦痛余以為足三隂虚
　寒外邪所傷用小續命湯及獨活寄生湯或作或止
　所用飲食極熱腹中方快余曰邪氣去而元氣虚寒
　也診其脉果沈細用養腎散漸愈又用十補丸而痊
　一婦人所患同前但發熱作渇喜冷飲食脉洪數按
　之遲濇佘以為血虚有熱用羚羊角散去㯽榔加白
　术茯苓數劑更用加味逍遥散而瘥
　一婦人患前症時或腿膝作痛脉浮數按之遲緩此
　元氣虚而風濕所乗用獨活寄生湯頓愈又用八珍
　湯而安
　一婦人因怒患前症寒熱往來口苦不食晡熱内熱
　余以為肝火血虚先用小柴胡山梔頓愈又用加味
　逍遥散而瘳
　一婦人患前症寒熱頭痛殊類傷寒此寒邪之症用
　㯽蘇敗毒散而安又用補中益氣調補而愈
骨碎補散　治陽氣虚弱外寒所侵腰脚疼痛腹脇拘
　急
　　骨碎補(炒/)萆薢(酒/炒)牛膝(酒/炒)桃仁(去皮/尖)海桐皮　當
　　歸(酒/拌)桂心　㯽榔(各五/分)赤芍藥(炒/)附子(炮/)川芎
　　枳殻(麩炒各/三分)
　右薑棗水煎
養腎散　治腎經虚弱風寒所侵以致腰脚疼痛不能
　步履
　　蒼术(一/兩)乾蝎(三/錢)天麻　草烏頭(炮去/皮尖)黒附子(炮去/皮臍)
　　(各二/錢)
　右為末毎服一錢酒調服麻痺少時隨愈孕婦勿服
　此治風寒傷腎膀胱虚寒之良藥用之得宜殊有神
　效
　　　附方
五積散(方見/後)
㯽蘇敗毒散(方見二十四/卷第十論)
補中益氣湯(方見二十四/卷第六論)
十補丸
六味丸
八味丸(三方見二十四/卷第十一論)
小續命湯(方見/前)
獨活寄生湯(方見/前)
羚羊角散(方見/前)
加味逍遥散
八珍湯(二方見二十/四卷第四論)
小柴胡湯(方見二十四/卷第二論)
　　　婦人風邪脚氣方論第九
婦人脚氣乃肝脾腎三經或胞絡氣虚為風毒所摶而
患盖胞絡屬於腎主於腰脚三經絡脉起於足中指若
風邪客於足從下而上動於氣故名脚氣皆由六淫七
情或産後或經行風毒相摶其症或頭痛身熱肢節作
痛或大便秘結小便不利或脚膝緩弱足脛腫滿或腰
膝枯細忪悸嘔逆或小腹不仁舉體轉筋或胸滿氣急
遍體酸痛用香蘇散加㯽榔生薑若寒中三陽必冷用
小續命湯若暑中三隂必熱用小續命湯去附子大躁
者紫雪最良無紫雪以自合薄荷煎冷水調服大便秘
用脾約丸麻仁丸三和散補藥淋洗皆大禁也
　愚按嚴用和先生云前症初患不覺因他病乃發先
　從脚起或緩弱痺痛不能行履或兩脛腫滿或足膝
　細小或心中怔忡或小腹不仁或舉體轉筋或見食作
　嘔或胸滿氣急遍體酸痛其脉浮而弦者因於風濡
　而弱者因於濕洪而數者因於熱遲而濇者因於寒
　男子由於腎氣虧損女子血海虚弱七情所致竊謂
　前症若足三隂虚弱用還少丹若脾氣虚寒用八味
　丸若飲食停滯臀腿痠脹浮腫作痛此脾氣下陷用
　六君子少加柴胡升麻不應須用八味丸若發熱口
　渇月經不調兩腿無力此足三隂血虚火燥用六味
　八味二丸兼服前症西方之人多患之因素食乳酪
　脾胃壅滯脛足腫滿至於南方亦有因膏粱厚味濕
　熱下注而患者故古人謂之壅疾所用之方多疏通
　發散之劑然感於房勞過度虧損三隂治法又當以
　固本為主故六物附子為元氣虚弱寒邪内侵之聖
　藥所屬各經等方附後
　　　附治驗
　一婦人兩膁赤痛寒熱口苦嘔吐懶食面色青黄或
　赤此肝木乗脾土用小柴胡湯加山梔升麻茯苓二
　劑頓愈又用六君子湯加柴胡山梔全愈
　一婦人飲食勞役兩膁兼腿疼痛或時寒熱余以為
　脾虚濕熱下陷用補中益氣湯加山梔茯苓半夏治
　之而痊後復作用六君子湯加柴胡山梔全愈
　一婦人經行後寒熱晡熱兩腿作痛此肝經血虚也
　用加味逍遥散加山梔治之而愈後因勞日晡内熱
　或用四物黄栢知母之類前症益甚更加食少作瀉
　余以為元氣下陷前藥復傷先用六君子湯加補骨
　脂二劑調補脾冐而瀉止食進又用補中益氣湯升
　舉元氣而愈
大腹皮散　治脚氣肢節煩疼心神壅悶或頭暈喘𠻳
　不食
　　大腹皮　紫蘇　荆芥　赤芍藥(炒/)青皮　木𤓰
　　(不犯/鐡器)獨活(各五/分)枳殻(麩炒/一錢)
　右薑葱水煎
半夏散　治脚氣上攻心腹脹滿飲食不下嘔吐不止
　　半夏(薑/製)陳皮　人參　大腹皮　桂心(各三/分)㯽榔
　　(一/錢)赤茯苓　紫蘇(各五/分)
　右薑水煎
桑白皮飲　治兩脚浮腫小便赤澁腹脇脹滿或喘𠻳
　痰湧嘔吐不食
　　桑白皮(炒/)郁李仁(去/皮)赤茯苓(各一/錢)木香　防已(酒/拌)
　　大腹皮　紫蘇子(炒/)木通(去/節)㯽榔　青皮(各五/分)
　右薑水煎
　　　附方
大黄左經湯　治四氣乗注足陽明經以致膁腿作痛
　或足脛赤腫嘔吐不食大小便秘結或惡食喘急自
　汗等症
　　細辛　茯苓　羌活　大黄(煨/)甘草(炙/)前胡　枳
　　殻(麩/炒)厚朴(薑/製)黄芩(炒/)杏仁(去皮尖/等分)
　右每服五錢薑棗水煎
麻黄左經湯　治風寒暑濕乗注足太陽經以致腰足
　攣痺肢節重痛或増寒發熱自汗惡寒或自汗惡風
　頭疼
　　麻黄　乾葛　細辛　白术　茯苓　防已(酒/拌)桂
　　心　羌活　甘草(炙/)防風
　右每服半兩薑棗水煎服
半夏左經湯　治足少陽經為風寒暑濕乗注以致惡
　寒發熱腰腿疼痛或頭目眩暈嘔吐不食或熱悶心
　煩腿痺不隨
　　半夏(薑/製)乾葛　細辛　白术　麥門冬(去/心)茯苓
　　桂枝　防風　乾薑(炮/)黄芩(炒/)小草　甘草(炙/)柴
　　胡
　右毎服半兩薑棗水煎熱悶加竹瀝喘急加杏仁桑
　白皮
六物附子湯　治四氣乗於足太隂經以致骨節煩疼
　四肢拘急自汗短氣小便不利或手足浮腫
　　附子(炮/)桂枝　防已(各四/錢)甘草(炙二/錢)白术　茯苓
　　(各三/錢)
　右每服半兩薑水煎
換腿丸　治足三隂經為風寒暑濕之氣所乗發為攣
　痺緩縱或上攻胸背下注脚膝疼痛發熱行步艱辛
　　薏苡仁　南星　石楠葉　石斛　㯽榔　萆薢
　　(酒/拌)川牛膝(酒/浸)羌活　防風　木𤓰(各四/兩)黄芪(炒/)當
　　歸(酒/拌)天麻　續斷(酒炒各/一兩)
　右為末酒糊丸如桐子大每服五十丸鹽湯下
五積散　治風寒所傷以致脚氣疼痛或寒熱拘急嘔
　吐不食等症
　　當歸(酒/拌)芍藥(炒/)川芎　炮薑　人參　茯苓　陳
　　皮　桔梗(炒/)厚朴(薑/炒)白芷　蒼术　半夏(薑/製)肉桂
　　　麻黄　甘草(炒各/五分)
　右薑棗水煎
當歸拈痛湯　治濕熱為病肢節煩疼肩背沈重胸膈
　不利或兼遍身作痛足脛腫痛不可忍者或濕熱流
　注下部瘡瘍赤腫
　　羌活　人參　苦參(酒/製)升麻　乾葛　蒼术(各一/錢)
　　甘草(炒/)黄芩(酒/炒)當歸　茵陳(酒製各/五分)防風　知母
　　(酒/炒)澤瀉　猪苓　白术(各四/分)
　右水煎服
紫蘇子湯　治脚氣上攻隂陽交錯清濁不分上重下
　虚中滿喘急嘔吐自汗無復紀律
　　紫蘇子(微/炒)半夏(薑/製)前胡　厚朴(薑/製)甘草(炙/)當歸(酒/拌)
　　(各二/兩)桂心　陳皮
　右每服四錢入薑棗煎
還少丹(方見二十三/卷第四論)
六味丸
八味丸(二方見二十四/卷第十一論)
小柴胡湯(方見二十四/卷第二論)
六君子湯
補中益氣湯(二方見二十/四卷第六論)
加味逍遥散(方見二十四/卷第四論)
　
　
　
　
　
　
　
　
　薛氏醫案卷二十八
欽定四庫全書
　薛氏醫案卷二十九
　　　　　　　　　　　　　明　薛已　訂
　　婦人良方
　　　婦人勞瘵各疰方論第一
夫骨蒸殗殢復連尸疰勞疰蟲疰毒疰熱疰冷疰食疰
鬼疰疰者注也自上注下與前人相似故曰疰其變有
二十二種或三十六種或九十九種令人沈沈黙黙寒
熱盗汗夢與鬼交遺泄白濁或腹中有塊或腦後兩邊
有結核咳𠻳膿血下利羸瘦死而𫝊疰甚至滅門更有
蜚尸遁尸寒尸喪尸尸注謂之五尸人為其疰者不自
知所苦雖有狸骨獺肝天靈盖等方未嘗見効唯崔氏
灸法早用有濟若寒熱自汗面白目乾口苦神昏善恐
不能獨卧𫝊在肝也若寒熱面黒鼻燥善忘大便秘瀉
口舌生瘡𫝊在心也若寒熱面青唇黄舌本硬强言語
不出飲食無味羸瘦吐涎傳在脾也若寒熱面赤鼻白
乾燥毛析咯𠻳喘急吐涎膿血𫝊在肺也若寒熱面黄
耳焦脚胻痠痛小便白濁遺瀝腹痛𫝊在腎也
　愚按前症誠然有之故葛仙翁用獺肝一具隂乾杵
　末水下方寸七日三服未愈再作宋宣和間一法師
　善考訊鬼怪時一婦以疾投狀既而如有鬼祟所附
　曰非我為患乃病人命自衰爾渠今已成蟲食肺故
　令吐血聲嘶又屢掠問彼所畏何物云以獺爪為末
　酒服之則去矣患家如其言得愈獺爪即獺肝之類
　歟𤣥珠云蟲瘵多有兄弟互相傳染甚至絶户此乃
　寃牽相傳及風水所係雖有符文法水下蟲之方然
　蟲去而人亦亡若能平素保養亦可免矣竊究濟生
　微㫖云益氣補肺益精滋腎皆資其化源也盖人之
　精血常不足加之數奪其真資化失常則胃氣不固
　精氣滑脱不能上接陽氣故頭重或痛氣弱而食少
　元氣下陷脉即微弱外散欲絶而虚洪或見損脉此
　實元氣不足之所致非有外感賊邪之病也
　　　附治驗
　一婦人素勤苦因喪子飲食少思忽吐血甚多而自
　止此後毎勞則吐數口瘵症已具形體甚倦午前以
　補中益氣午後以歸脾湯送地黄丸而愈
　一女子患前症反其唇視有白㸃此蟲蝕肺也余云
　急尋獺肝治之不信果咳膿而歿後聞其兄弟三人
　皆夭於此症大凡久𠻳當視其兩唇若上唇有㸃蟲
　蝕上部下唇有㸃蟲蝕下部
　　　二十四種蒸病論新附
所謂勞蒸者毛折髮焦肌膚甲錯其蒸在皮外熱内寒
身振肉瞤其蒸在肉髮焦鼻衂或復尿血其蒸在血身
熱煩躁痛如針刺其蒸在脉爪甲焦枯眼昏脇痛其蒸
在髓頭眩熱悶涎濁眵淚其蒸在腦男子失精女子白
淫其蒸在玉房乍寒乍熱中脘煩悶其蒸在三焦小便
赤黄凝濁如膏其蒸在膀胱大便秘泄腹中雷鳴其蒸
在小腸大腹隠痛口舌乾疼其蒸在大腸口鼻乾燥腹
脹自汗睡卧不安其蒸在胃口苦耳聾兩脇下痛其蒸
在膽裏急後重肛門秘澁其蒸在廣腸小腹㽲痛筋脉
縱緩隂器自强其蒸在宗筋眩暈下淚躁怒不常其蒸
在肝舌黒氣短煩悶灑淅其蒸在心唇乾口瘡胸腹脹
悶畏寒不食其蒸在脾咳𠻳喘滿咯痰吐血聲嘶音啞
其蒸在肺耳輪焦枯脚氣酸痛其蒸在腎情想不寧精
物時下其蒸在右腎心膈噎塞攻擊疼痛俛仰煩寃其
蒸在鬲此症蟲多囓心肺治當絶其根也
　愚按醫林集要云前症若蒸肺用天麥門冬桔梗紫
　苑烏梅肉若蒸皮石膏桑白皮若蒸氣喘促鼻乾身
　熱不安人參黄芩梔子若蒸大腸大黄芒硝若蒸心
　黄連生地黄當歸若蒸脉蒸血皆用生地黄當歸童
　子小便若蒸小腸赤茯苓木通生地黄若蒸脾芍藥
　木𤓰苦參若蒸肉芍藥若蒸胃石膏粳米大黄芒硝
　乾葛若蒸膽柴胡𤓰蔞若蒸三焦石膏竹葉若蒸肝
　川芎當歸前胡若蒸筋川芎當歸若蒸腎生地黄石
　膏知母寒水石藁本若蒸腦生地黄防風若蒸髓天
　門冬當歸生地黄若蒸骨鼈甲地骨皮當歸牡丹皮
　生地黄若蒸玉房知母黄栢當歸芍藥若蒸脬澤瀉
　茯苓生地黄沈香滑石若蒸膀胱澤㵼滑石凡此諸
　蒸熱病食肉與油膩房勞飲酒而成者久蒸不除變
　為疳症即死亦有瘧疾久而不愈以致咳嗽失治漸
　成骨蒸勞瘵之症當推標本而治之
崔氏灸骨蒸勞瘵用細繩一條男左女右從足大拇指
頭齊量起從脚板㡳當脚跟中心向後引繩循脚肚貼
肉直上至曲􁁉中横紋截斷又令患人解髮分兩邊見
頭縫自𩕄門平分至腦後乃平身正坐取前所截繩一
頭從鼻端齊引繩向上正循頭縫至腦後貼肉垂下循
脊骨引繩向下至繩盡處當脊骨以黒㸃記(此黒㸃不/是灸穴)
别取一繩令患人合口將繩按於口上兩頭至吻却釣
起繩中心至鼻端根下如人字様齊兩吻截斷將此繩
展直於前在脊骨上黒㸃處取中横量勿令髙下於繩
兩頭以白圏記之(此是灸穴初灸七/壯累灸至百壯)此名患門穴初灸
此訖次令其人平身正坐稍縮臂膊取一繩遶項向前
雙垂與鳩尾齊(鳩尾是心岐骨無是岐骨者胸前/兩岐骨間量取一寸即是鳩尾也)即截
斷却背翻繩頭向項後以繩中停取心正令當喉嚨結
骨上第二次墨㸃處摺中横量繩兩頭以白圏記之(此/是)
(灸穴初灸七/壯至百壯)又將第二次量口繩摺中當脊直上下𥪡
停中心在第二次墨記上下繩頭盡處以白圏記之(此/是)
(灸穴初灸七壯/累灸至百壯)此縱横四方凡四穴是名曰四花穴初
灸各七壯若瘡愈其疾未效依法復灸故云累灸至百
壯(凡灸時可用灸足二/里以瀉其火為好)若婦人纒足短小難為量只取
膏肓腧灸之(在第四椎下兩/傍各三寸是穴)次灸四花穴道軒用此法
灸之無有不效者
神仙秘法　治勞蟲須先擇良日焚香禱祝令病人面
　向福徳方服神效
　　青桑皮　楊栁枝　梅枝　桃枝(俱向東者/各七莖)葱白
　　(七/莖)阿魏(一/錢)青蒿(一握如無/以子代)真安息香(一/錢)
　右用童便一升半煎一升入阿魏再煮數沸入硃砂
　半兩小㯽榔半兩麝香五分五更并天明各進一服
　下白蟲尚可治以淡粥補之用藥調理三五月再服
　以除病根如蟲黒已入腎不可救矣
治心胸痛引兩脇昏悶聲濁熱壅鼻衂或痰喘發熱
　　桑白皮(炒/)枳殻(麩/炒)木通　子芩(炒/)生地黄　白芍
　　藥　甘草(各五/分)
　右水煎服
温金散　治肺嗽惡寒發熱唾痰皮毛焦燥
　　甘草(炒/)黄芩(炒/)桑白皮(炒/)防風(各一/兩)杏仁(二十七/粒製)
　　人參　茯神(各五/錢)麥門冬(三/錢)
　右前五味用米泔浸一宿曬乾入人參等三味每服
　三錢入蠟一豆大水煎
桔梗飲子　治心氣不足解倦溢血或喘嗽痰甚
　　桔梗(炒/)甘草(炒/)黄芪(炒/)麥門冬　人參(各一/錢)青皮
　　(三/分)
　右水煎服
治咽喉痛
　　百藥煎(去黒/皮)鵬砂　甘草　生白礬(等/分)
　右為末每服一二錢食後用米飲調細呷嚥之
含化丸　治肺間邪氣胸中積血作痛失音痰喘
　　蛤蚧(一雙去/足炙)訶子(去/核)阿膠(粉/炒)麥門冬(去/心)細辛　甘
　　草(炙/)生地黄(各半/兩)
　右為末蜜丸芡實大食後含化一丸
河車丸　治一切勞瘵虚損骨蒸等疾
　　紫河車(一具初生男胎者尤良洗浄杵爛本草云/人肉治瘵病胞衣主勞損面䵟皮黒諸疾)
　　(瘦/悴)白茯苓(半/兩)人參(一/兩)乾山藥(二/兩)
　右為末麵糊和入河車加三末丸梧子大每服三五
　十丸空心米飲下嗽甚五味子湯下
補肺湯　治勞𠻳五臟虧損晡熱發熱盗汗自汗唾痰
　喘嗽
　　桑白皮(炒/)熟地黄(各一/錢)人參　紫苑　黄芪(炒/)五
　　味子(炒各/五分)
　右水煎入蜜少許食後服
養正膏　治𫝊尸出汗取蟲辟邪
　　鼈甲(一兩/醋炒)青蒿(一/握)淡豆䜴(三七/粒)葱白(兩/莖)安息香(一/分)
　　(研/)桃栁桑枝(各七/莖)天靈盖(用七荳大/一片酥炙)桃仁(四十九/個去皮)
　　(尖雙/仁)
　右隔夜以水一升浸至五更煎至半升入童便半升
　煎取四合調㯽榔麝香末各一錢日髙時頓服以衣
　覆十指汗出如藕絲瀉下如蟲狀甚者旬日再服
阿膠丸　治勞嗽出血咯血發熱晡熱口渇盗汗
　　阿膠(炒/)生地黄　卷栢葉　山藥(炒/)大薊根　五
　　味子(杵/炒)鷄蘇(各一/兩)栢子仁　人參　防風　麥門
　　冬(去心各/半兩)
　右為末煉蜜丸彈子大每服一丸細嚼麥門冬煎湯
　下
四君子湯加秦芁黄蠟水煎服尤妙治勞嗽咯血
神授散　治𫝊尸蟲用川椒二斤去核并合口者炒為
　末毎服一錢酒糊丸空心米飲下服盡見效
蘇合香丸　治𫝊尸骨蒸勞瘵疰􁁜鬼氣心痛(方見三/卷第四)
　(論/)
　　　附方
四君子湯(方見二十四/卷第五論)
補中益氣湯(方見二十四/卷第六論)
歸脾湯(方見二十四/卷第四論)
六味地黄丸(方見二十四/卷第十一論)
　　　婦人骨蒸勞方論第二
夫骨蒸勞者由積熱附於骨而名也亦曰𫝊尸殗殢復
連無辜其名不一此病皆由脾胃虧損所致其形羸瘦
腹脹泄利肢體無力𫝊於腎則盗汗不止腰膝冷痛夢
鬼交侵小便赤黄𫝊於心則心神忪悸喜怒不時頰唇
赤色乍熱乍寒𫝊於肺則胸滿短氣咳嗽吐痰皮膚甲
錯𫝊於肝則兩目昏暗脇下妨痛閉户忿怒五臟既病
則難治療
　愚按前症多因經行胎産或飲食起居七情而傷肝
　脾之所致又或失於調攝或過於攻伐而成東垣先
　生云發熱之症肺熱者輕手乃得微按全無日西猶
　甚乃皮毛之熱其症喘嗽寒熱輕者用瀉白散重者
　凉膈散白虎湯地骨皮散心熱者微按之皮膚之下
　肌肉之上輕手乃得微按至皮毛則熱少加力按之
　則全不熱是熱在血脉也日中太甚其症煩心心痛
　掌中熱而噦用黄連瀉心湯導赤散硃砂安神丸脾
　熱者輕手捫之不熱重手按至筋骨又不熱不輕不
　重在輕重之間此熱在肌肉遇夜尤甚其症怠惰嗜
　卧四肢不收無氣以動用瀉黄散肝熱者按之肌肉
　之下至骨之上寅卯時尤甚四肢滿悶便難轉筋多
　怒多驚筋痿不能起於床用瀉青丸柴胡飲腎熱者
　輕手重按俱不熱加重手按之骨分其熱蒸手如火
　其症骨蘇如蟲蝕困熱不能起於床用滋腎丸此治
　實熱之法也竊謂肺經虚熱者用人參補肺湯脾氣
　虚而不能生肺者用六君子湯脾熱遺於肺者用三
　黄丸心經虚熱者用補心湯命門火衰不能生土者
　用八味丸肝虚不能生心者用補肝散腎尅心者用
　附子理中湯脾經虚熱者用人參黄芪散土尅水者
　用承氣湯脾不能培肝者用六君子湯元氣下陷及
　金不能生水者俱用補中益氣湯肺尅肝及腎經虚
　熱與腎不能生肝者俱用六味丸
　　　附治驗
　一婦人發熱晡熱盗汗自汗殊畏風寒飲食少思或
　腹脹吞酸或大便不實此脾胃不足諸經虧損朝用
　補中益氣夕用八珍湯倍用參苓白术各二十餘劑
　諸症漸愈因傷毋哀傷患盗汗便血用加味歸脾湯
　數劑而止仍用前二藥又五十餘劑尋愈月經兩月
　而至適因怒去血過多發熱作渇肢體酸倦頭目暈
　痛用逍遥散加味歸脾湯二藥調補而痊
　一婦人盗汗自汗遍身酸疼五心發熱夜間益甚或
　咳嗽咽乾或盗汗自汗月經兩三月一至用加味逍
　遥散六味地黄丸兼服臨卧又服陳术丸三月餘諸
　症悉愈其經乃兩月一至又服兩月而痊(陳术丸即/陳皮白术)
　(為/丸)
　一婦人患前症食少倦怠肌肉消瘦日晡發熱至夜
　益甚月水過期漸至不通時發渇躁誤用通經之劑
　熱倦愈重飲食愈少余用八珍湯加升麻丹皮山梔
　柴胡治之熱漸退又用八珍丹皮軟柴胡調理而愈
　一婦人飲食少思胸膈不利或胸中作痛或大便作
　瀉或小便不利用逍遥散加山梔茯神逺志木香而
　愈後因怒寒熱往來倦怠煩熱以前藥加炒黒黄連
　三分頓愈用八珍湯調理而愈後因怒吐血躁渇用
　人參五錢苓术當歸各三錢陳皮甘草各一錢治之
　而愈
　一婦人胸脇作痛内熱晡熱月經不調余謂鬱怒傷
　損肝脾朝用歸脾湯以解鬱結生脾氣夕用加味逍
　遥散以生肝血清肝火半載而愈後因飲食失調兼
　有怒氣月經如注脉浮洪而數用六君子加芎歸炮
　薑一劑而血止用補中益氣加炮薑茯苓半夏治之
　而元氣復又用歸脾湯逍遥散調理而康
　一婦人内熱口乾頭暈吐痰帶下體倦飲食少思余
　謂脾氣虚弱而不能生肺金用補中益氣湯加茯苓
　半夏脾氣漸復飲食漸進諸症漸退再用加味逍遥
　散治之尋愈
　一婦人腹脹脇痛内熱晡熱月經不調不時吐痰或
　用化痰行氣之劑胸膈不利余謂脾氣鬱結肝經血
　虚朝用歸脾湯夕用加味逍遥散百餘劑而諸症漸
　愈又因飲食停滯或用峻厲之劑口乾體倦余用七
　味白术散補中益氣加茯苓半夏中氣漸愈又以補
　中益氣及八珍湯兼服而痊
　一婦人患前症將愈因怒胸膈不利飲食少思服消
　導利氣之藥大便下血余曰此脾氣復損不能攝血
　歸源用補中益氣加茯苓半夏炮薑血止用八珍加
　柴胡炒梔熱退用八珍湯逍遥散而痊
　一婦人肌體倦瘦口乾内熱盗汗如洗日晡熱甚用
　參芪歸术茯神逺志棗仁麥門五味丹皮龍眼肉炙
　草柴胡升麻治之獲痊後因喪子懷抱不舒腹脹少
　寐飲食少思痰涎上湧月經頻數余謂鬱悶傷脾不
　能攝血制涎歸源耳用補中益氣濟生歸脾漸愈又
　用八珍湯調理而痊
　一婦人發熱口乾月經不調肢體無力腿痛體倦二
　膝浮腫余作足三隂經血虚用六味丸逍遥散兼服
　兩月形體漸徤飲食漸進膝腫漸消而痊
　一婦人日晡熱甚月水不調飲食少思大便不實胸
　膈痞滿頭目不清肢體倦怠發熱煩躁余謂七情肝
　脾虧損之症用濟生歸脾湯加味逍遥散補中益氣
　湯調治元氣漸復而愈
　一婦人月經不調晡熱内熱飲食少思肌體消瘦小
　便頻數或用清熱生血之劑月經不行四肢浮腫小
　便淋瀝余朝用金匱加减腎氣丸夕用歸脾湯漸愈
　又用八珍湯兩月而愈
　一婦人胸脇膨滿小腹悶墜内熱晡熱飲食不甘體
　倦面黄日晡則赤灑淅惡寒此脾肺氣虚先用六君
　子加川芎當歸諸症漸愈又用補中益氣加茯苓半
　夏諸症全愈後飲食失節勞怒惡寒發熱不食用加
　味小柴胡二劑而熱退用逍遥散歸脾湯調理而康
天靈盖散　治骨蒸四肢無力晡熱頰赤食少心煩
　　天靈盖(酥/炙)安息香　地骨皮　當歸　山梔仁
　　人參　貝母(去/心)黄芪　桃仁(去皮尖雙/仁麩炒黄)㯽榔(各一/兩)
　　鼈甲(醋/炙)柴胡　生地黄　赤茯苓　麥門冬　阿
　　魏
　右毎服五錢桃栁枝各七寸薑五片葱白五寸童便
　煎
　愚按醫學綱目云柴胡本經並無一字治勞熱今治
　勞方鮮有不用者誤世多矣凡此症乃真臟虧損而
　虚熱王海藏先生云苟無實熱而用柴胡不死何待
　盖柴胡乃肝膽之藥雖能升胃氣下陷每劑不過分
　許而可多用哉産後氣血虚熱尤宜禁忌
獺肝丸　治骨蒸勞熱或潮熱發熱體瘦煩疼不欲飲
　食
　　獺肝(一/具)鼈甲(醋/炙)柴胡(各一/兩半)硃砂(另/研)桃仁(去皮尖雙/仁麩炒黄)
　　升麻　天靈盖(酥/炙)犀角(鎊/)梔子仁(炒/)地骨皮　知
　　母(各一/兩)黄芪(炒/)甘草(炒各/五錢)麝香(一錢/研)
　右為末煉蜜丸桐子大每服三十丸空心食前滚水
　下
黄芪丸　治骨蒸煩熱肢羸作痛口乾心躁睡卧不寧
　等症
　　黄芪(炒/)麥門冬(去/心)茯神　柴胡　生地黄　甘草
　　(炒各/一兩)酸棗仁(炒/)郁李仁(去皮/尖)杏仁(去皮尖/麩炒)枸杞子
　　　人參　黄芩(炒各/三錢)鼈甲(二兩/製)
　右為末蜜丸桐子大毎服三十丸食逺清粥飲下
煞鬼丸　治骨蒸傳尸鬼氣伏連
　　麝香(三/分)犀角(鎊/)木香　白术(各一/兩)鬼箭羽　桃仁
　　(去皮尖雙/仁麩炒黄)辰砂(另/研)虎頭骨(酥/炙)雄黄(各一兩/五錢)
　右為末蜜丸桐子大温水下二十丸此藥能辟瘟疾
　可佩之
地仙散　治骨蒸肌熱煩燥勞熱口乾能生津液而清
　肺火
　　地骨皮　麥門冬　防風(各五/分)甘草(炒三/分)
　右薑水煎服
十全大補湯　治氣血虚熱加柴胡地骨皮秦芁
秦芁散　治五心煩熱頰赤
逍遥散　治血虚五心煩熱肢體疼痛頭目昏重心忪
　頰赤口燥咽乾發熱盗汗减食嗜卧月水不調臍腹
　脹痛寒熱如瘧痰嗽潮熱肌體羸瘦漸成骨蒸(方見/二十)
　(四卷第/四論)
枳殻散　治婦人手足煩熱盗汗肌瘁經候不調煩倦
　心胷滿悶狀如勞氣
　　枳殻(去穰麩/炒二兩)半夏麯　赤芍藥(各一/兩)柴胡　黄芩
　　(炒各一/兩五錢)
　右為末每服三錢薑棗水煎服
華陀解勞生肌進食活血養心石膏毎服水和錢許甚
　驗
青蒿散　治體倦虚疼勞熱九月採青蒿去梗用童子
　小便浸三日曬為末每服二錢烏梅一個煎湯調服
清心蓮子飲參蘇飲加黄芩麥門冬並治五心煩熱手
　足熱甚
　　　附方
加味小柴胡湯(方見二十四/卷第二論)
柴胡飲　治肌熱積熱或汗後餘熱脉洪實弦數
　　柴胡　人參　黄苓　芍藥　甘草　當歸　大
　　黄(煨各二/錢五分)
　右薑水煎服
瀉白散　治肺臟氣實心胸壅悶咳嗽煩喘大便不利
　　桔梗(炒/)地骨皮　甘草(炙/)𤓰蔞仁　升麻　半夏
　　(薑/製)桑白皮(炒/)杏仁(去皮尖/等分)
　右每服四錢薑水煎
導赤散　治心虚藴熱小便赤澁或成淋瀝口舌生瘡
　等症
　　生地黄　木通　甘草(等/分)
　右每服三錢竹葉水煎
瀉黄散　治脾熱口臭咽乾或口舌生瘡發熱作渇
　　石膏　山梔子(炒/)防風　甘草　藿香(等/分)
　右每服三錢水煎
凉膈散　治上焦積熱煩躁作渇頭目昏瞶咽喉腫痛
　便溺赤澁語言譫妄等症
　　大黄(煨/)朴硝　甘草(各二/兩)連翹(四/兩)梔子仁(炒/)黄芩
　　(炒/)薄荷葉(各一/兩)
　右為末每服二三錢竹葉七片水煎温服
白虎湯　治胃熱作渇暑熱尤效又治熱厥腹滿身難
　轉側面垢譫語遺溺手足厥冷自汗脉沈滑大便泄
　清水無度
　　知母　石膏(各二/錢)粳米(半/合)
　右水煎服
附子理中湯　治脾胃虚寒手足厥冷飲食不入或腹
　鳴切痛嘔逆吐瀉(方見二十/卷第八論)
硃砂安神丸(方見三卷/第十論)
地骨皮散(方見六卷/第三論)
黄連瀉心湯用一味黄連為末每服二錢以白湯調下
瀉青丸(方見二十四/卷第三論)
承氣湯(方見/前)
滋腎丸(方見八卷/第一論)
人參補肺湯(方見二十四/卷第十二論)
補中益氣湯
六君子湯(二方見二十/四卷第六論)
三黄丸(方見八卷/第八論)
補心湯(方見/前)
六味丸
八味丸(二方見二十四/卷第十一論)
補肝散(方見七卷/第十七論)
人參黄芪散(方見十三/卷第十論)
加味歸脾湯
八珍湯
加味逍遥散
逍遥散
歸脾湯(五方見二十/四卷第四論)
七味白术散(方見二十一/卷第二論)
金匱加减腎氣丸(方見二十一/卷第十論)
　　　婦人血風勞氣方論第三
婦人血風勞症因氣血素虚或産後勞傷外邪所乗或
内有宿冷以致腹中疼痛四肢酸倦發熱自汗月水不
調面黄肌瘦當調補肝脾氣血為主
　愚按東垣云喜怒不等起居不時有所勞傷皆損其
　氣氣衰則火旺火旺則乗其脾土脾主四肢故困熱
　懶言動作喘乏表熱自汗心煩不安當病之時宜安
　心静坐存養其氣以甘寒瀉其熱氣以酸味收其散
　氣以甘温補其倦氣經曰勞者温之損者温之要畧
　云平人脉大為勞以黄芪建中湯治之
　　　附治驗
　一婦人勞則足跟熱痛余以為足三隂血虚用聖愈
　湯而痊後遍身搔痒誤服風藥發熱抽搐肝脉洪數
　此肝家血虚火盛而生風以天竺膽星為丸用四物
　麥門五味芩連炙草山梔柴胡煎送而愈
　一婦人素清苦勤於女工因感風邪自用表散之劑
　反朝寒暮熱自汗盗汗形氣虚甚其脉或浮洪或微
　細其面或青白或痿黄此邪去而氣血愈虚也用十
　全大補湯三十餘劑漸愈又用加味逍遥散兼治半
　載而痊
人參荆芥散　治遍身疼痛頭昏目澁心忪煩倦寒熱
　盗汗頰赤口乾痰𠻳胸滿月水不調腹痛癖塊
　　荆芥　人參　生地黄　柴胡　鼈甲(醋/炙)酸棗仁
　　(炒/)枳殻(麩/炒)羚羊角(鎊/)白术(各七/分)川芎　當歸(酒/拌)桂
　　心　防風　甘草(各五/分)
　右薑水煎日二服
地黄煎　治血虚心忪發熱
　　生地黄　熟地黄(自製/等分)
　右用薑汁和水拌杵丸桐子大每服五十丸空心白
　湯下日三服若臟腑虚空早間先服八味丸一服
　愚按前方肝脾血虚發熱内熱晡熱盗汗作渇體倦
　筋骨疼痛筋脉拘攣血虚發躁虚熱生痰咳嗽之良
　劑若因肝脾腎精血燥熱生痰胸膈痞滿喘咳作渇
　及一切虚火症必用六味丸為主
乞力伽散　治血虚肌熱或早虚蒸熱或内熱寒熱
　　白术　白茯苓　白芍藥(炒各/一錢)甘草(炒五/分)
　右薑棗水煎
　　　附方
黄芪建中湯(方見二十/卷第四論)
聖愈湯(方見二十四/卷第九論)
四物湯(方見二十四/卷第六論)
六味丸
加味逍遥散(二方見二十/四卷第四論)
六君子湯
補中益氣湯(二方見二十/四卷第六論)
歸脾湯
十全大補湯(二方見二十/四卷第四論)
人參養榮湯(方見二十四/卷第二論)
八味丸(方見二十四/卷第十一論)
　　　婦人冷勞方論第五
婦人冷勞屬血氣不足臟腑虚寒以致臍下冷痛手足
時寒月經失常飲食不消或時嘔吐惡寒發熱骨節痠
疼肌膚羸瘦面色痿黄也
　愚按前症有内外真寒然有内外真熱亦有内真熱
　而外假寒者又有内真寒而外假熱者若飲食難化
　大便不實腸鳴腹痛飲食畏寒手足逆冷面黄嘔吐
　畏見風寒此内外真寒之症也宜用附子理中湯以
　囘陽八味地黄丸以壯火若飲食如常大便堅實胸
　腹痞脹飲食喜冷手足煩熱面赤嘔吐不畏風寒此
　内外真熱之症也宜用黄連解毒湯以消隂六味丸
　以壯水若飲食如常大便堅實胸腹痞脹飲食喜寒
　手足逆冷面黄嘔吐畏見風寒此内真熱而外假寒
　也亦用解毒湯六味丸若飲食少思大便不實吞酸
　噯氣胸腹痞滿手足逆冷面赤嘔吐畏見風寒此内
　真寒而外假熱也亦用附子理中湯與八味丸當求
　其屬而治之經曰益火之源以消隂翳壯水之主以
　制陽光使不知真水火之不足泛以寒熱藥治之則
　舊疾不去新病復生矣夫所謂屬者猶主也謂心腎
　也求其屬也者言水火不足而求之於心腎也火之
　源者陽氣之根即心是也水之主者隂氣之根即腎
　是也非謂火為心原為肝水為腎主為肺也大扺寒
　亦抑心熱亦强腎在治者審之
　　　附治驗方藥
　一婦人食少作嘔口吐痰涎面黄腹痛月經不調手
　足逆冷余謂此内外俱寒之症遂以六君加附子木
　香治之而愈
　先太宜人忽嘔吐酸水内熱作渇飲食不進惟喜冷
　水面色青赤投之以藥入口即吐此内外真熱之症
　積十餘日以黄連一味煎湯飲之徐加白术茯苓仍
　加陳皮當歸炙草至月餘始進米飲稀粥調理而愈
　一婦人内熱作渇大便秘結畏惡風寒手足逆冷余
　以為内真熱而外假寒先用黄連解毒湯後用六味
　丸而愈
　大方室趙氏初患痰喘熱渴醫以降火散氣治之肌
　日削而氣日索延至甲辰木旺痰盛身熱口腐腹脹
　神昏絶食幾死先生診之云此乃虚熱無火投以壯
　水生土之劑隨服隨效得以不死竊喜久安忽值戊
　申夏初坐則頭墜不能起視卧則背冷覺風透體煩
　熱暈眩咳嘔痰湧手足麻冷病勢危殆自分必死得
　先生枉診之曰此内真寒外假熱之症也遂以大補
　薑附之劑飲之不三四服而大勢已平仍以前藥加
　减而愈則其他以有餘之火治之無怪乎其展轉増
　劇也微先生則山妻不死於甲辰之春難免於戊申
　之夏矣大方感慨不已援筆備述求附卷末庶幾醫
　者之不昧病者之得全先生之恵垂諸無窮豈一世
　一人之幸哉長洲沈大方頓首拜書
八味丸
六味丸(二方見二十四/卷第十一論)
附子理中湯(方見二十/卷第八論)
黄連解毒湯(方見六卷/第十一論)
六君子湯(方見二十四/卷第六論)
　
　
　
　
　
　
　
　
　
　
　
　薛氏醫案卷二十九
欽定四庫全書
　薛氏醫案卷三十
　　　　　　　　　　　　　明　薛已　訂
　　婦人良方
　　　婦人熱勞論第一
婦人熱勞由心肺壅熱傷於氣血以致心神煩躁頰赤
頭疼眼澁唇乾口舌生瘡神思昏倦四肢壯熱飲食無
味肢體酸疼心怔盗汗肌膚日痩或寒熱往來當審其
所因調補氣血其病自愈矣
　愚按前症乃壯火食氣虚火煎熬真陰之所致也王
　太僕云如大寒而甚熱之不熱是無火也熱來復去
　晝見夜伏夜發晝止是無火也當治其心如大熱而
　甚寒之不寒是無水也熱動復止倐忽往來時動時
　止是無水也當助其腎心盛則生熱腎盛則生寒腎
　虚則寒動於中心虚則熱收於内竊謂前症若肝脾
　血虚用四物參术肝脾鬰怒小柴胡合四物湯脾胃
　氣虚補中益氣湯肝脾血虚加味逍遥散肝經風熱
　加味小柴胡湯心經血虛天王補心丹肺經氣虛人
　參補肺湯肝經血虛加味四物湯大抵午前熱屬氣
　分用清心蓮子飲午後熱屬血分用四物參术丹皮
　熱從左邊起肝火也實則四物龍膽山梔虚則四物
　參术黄茋熱從臍下起陰火也四物參术黄栢知母
　酒拌炒黒五味麥門肉桂如不應急用加减八味丸
　不時而熱或無定處或從脚心起此無根虚火也用
　加减八味丸及十全大補湯加麥門五味主之
　　附治驗
　一婦人經行不調飲食少思日晡熱甚余以爲肝脾
　氣血俱虛用十全大補加山茱山藥丹皮麥門五味
　而愈次年秋寒熱如瘧仍用前藥而愈
　一婦人生育多胎月經不調兩足發熱年餘其身亦
　熱勞則足痠痛又年許唇腫裂痛又半年唇裂見血
　形體瘦倦飲食無味月水不行此氣血俱衰之症彼
　誤用通經丸等藥復傷氣血遂致不起惜哉
黄茋散　治發熱羸痩心燥口乾不欲飲食或盗汗晡
　熱
　　人參　黄芩(炒/焦)當歸(各三/錢)柴胡(五/分)黄茋(炒/)地骨皮
　　　白茯苓　麥門冬(去/心)生地黄　白芍藥(炒各/一錢)甘
　　草(炒三/分)
　右水薑煎
猪肚丸　治熱勞羸痩
　　柴胡　赤茯苓　人參　黄茋(各一/兩)黄連(炒三/兩)地
　　骨皮　木香(各五/錢)桃仁(去皮/尖)鼈甲(各一/兩)
　右爲末用嫩猪肚一枚入藥縫合蒸熟研爛丸桐子
　大每服三五十丸食前米飲下日二服
　　附方
清心蓮子飲　治熱在氣分口乾小便白濁夜間安靜
　晝則發熱又治口舌生瘡或口苦咽乾煩躁作渴小
　便赤澁下淋不止或莖中作痛
　　黄芩(炒/)麥門冬(去/心)地骨皮　車前子(炒/)甘草(各一/錢半)
　　石蓮肉　茯苓　黄茋(炒/)柴胡(去/苗)人參(各一/錢)
　右每服五錢水煎
補中益氣湯
加味四物湯
四物湯(三方見二十四卷第六論/)
加味小柴胡湯
小柴胡湯(二方見二十四卷第二論/)
十全大補湯
加味逍遥散(二方見二十四卷第四論/)
天王補心丹　寧心保神益血固精壯力强志令人不
　忘清三焦化痰涎祛煩熱除驚悸療咽乾育養心神
　　人參(去/蘆)茯苓　𤣥參　丹參　桔梗　遠志(各五/錢)
　　當歸(酒/浸)五味　麥門冬(去/心)天門冬　栢子仁　酸
　　棗仁(炒各/一兩)生地黄(四/兩)
　右爲末煉蜜丸桐子大用硃砂爲衣每服二三十丸
　臨卧竹葉煎湯送下一方多石菖蒲熟地黄杜仲百
　部茯神甘草此方内天麥門冬𤣥參生地雖能降火
　生血化痰然其性沉寒損傷脾胃尅伐生氣若人飲
　食少思大便不實者不宜用
人參補肺湯(方見二十四卷第十二論/)
加减八味丸(方見二十四卷第十一論/)
　　　婦人客熱方論第二
婦人客熱由元氣虛而外熱乗之以致口燥心煩四肢
壯熱肌肉消痩治法當審其因而調補之
　愚按前症若客邪所侵用補中益氣加川芎防風肝
　虚血少六味地黄丸胃火飲冷錢氏㵼黄散胃虚飲
　湯七味白术散潮熱時熱八珍湯晡熱内熱逍揺散
　發熱體倦補中益氣湯恚怒發熱小柴胡湯鬰怒發
　熱加味歸脾湯寅卯酉戌時熱升陽益陰湯
　　附治驗
　一婦人素有胃火服清胃散而安後因勞役躁渴内
　熱肌肉消痩月經不行此胃火消爍陰血用逍遥散
　加丹皮炒梔以清胃熱用八珍湯加茯神遠志以養
　脾血元氣充足而經自行矣
麥門冬散　治四肢倦痛煩悶不食或寒熱往來
　　麥門冬(去/心)柴胡　赤茯苓　羚羊角(鎊/)赤芍藥
　　桑白皮(炒/)黄茋(炒各/四分)生地黄　甘草(炒各/三分)
　右薑水煎
　　附方
補中益氣湯(方見二十四卷第六論/)
六味丸(方見二十四卷第十一論/)
㵼黄散(方見五卷第三論/)
七味白术散(方見二十一卷第二論/)
八珍湯
加味歸脾湯
逍遥散(三方見二十四卷第四論/)
小柴胡湯(方見二十四卷第二論/)
升陽益胃湯(方見三卷第九論/)
清胃散(方見二十四卷首論/)
　　　婦人寒熱方論第三
經曰陽不足則先寒後熱陰不足則先熱後寒皆由勞
傷氣血陰陽不調寒熱如瘧也當分氣血虚實而治之
　愚按前症若寸口脉微名曰陽不足則陰氣上入於
　陽中用補中益氣湯若尺部脉弱名曰陰不足則陽
　氣下陷入陰中用益陰腎氣丸若因氣血俱虛用八
　珍湯若因怒動肝火用小柴胡湯若陰陽俱不足則
　氣血不歸其本部以致寒熱交爭也
　　附治驗
　一婦人年六十有四久鬰怒頭痛寒熱春間乳内時
　痛服流氣飲之類益甚時有血如經行又大驚恐飲
　食不進夜寐不寧兩乳腫脹兩脇焮痛午後色赤余
　以爲肝脾鬰怒火燥先以逍遥散加酒炒黒龍膽一
　錢山梔一錢五分服二劑腫痛頓愈又二劑全愈再
　用歸脾湯加炒梔貝母諸症悉愈
地骨皮散　治血風氣虛時作寒熱或晡熱内熱
　　柴胡　地骨皮(各一/兩)桑白皮(炒/)枳殻(麩/炒)前胡　黄
　　茋(炒各/五分)白茯苓　五加皮　人參　甘草　桂心
　　　白芍藥(各三/分)
　右薑水煎服
柴胡散　治寒熱體痛口乾心煩飲食少思肌體消痩
　　柴胡　黄茋(炒/)赤茯苓　白术(各一/錢)人參　地骨
　　皮　枳殻(麩/炒)生地黄　苦梗　桑白皮(炒/)赤芍藥
　　(各三/分)鼈甲(炙二/錢)麥門冬(去心/一錢)甘草(三/分)
　右水薑煎服
益陽腎氣丸　治諸臟虧損發熱晡熱潮熱盗汗或寒
　熱往來五心煩熱或口乾作渇月經不調或筋骨痠
　倦飲食少思或頭目不清痰氣上壅咳嗽晡甚胸膈
　痞悶或小便赤數兩足熱痛或脚足痿軟肢體作痛
　等症此壯水之主以制陽光之劑也
　　澤㵼　茯苓　生地(酒拌/杵膏)牡丹皮　山藥　茱茰
　　(肉/)當歸　五味子(炒/杵)熟地(自製/杵膏)
　右爲末入二膏加煉蜜丸桐子大硃砂爲衣每服五
　十丸空心淡鹽湯下
補中益氣湯(方見二十四卷第六論/)
六味丸(方見二十四卷第二論/)
小柴胡湯(方見二十四卷第二論/)
八珍湯
逍遥散
歸脾湯(三方見二十四卷第四論/)
　　　寡婦寒熱如瘧方論第四
倉公傳與禇氏論皆云師尼寡婦獨陰無陽慾心萌而
不遂是以懨懨成病以致乍寒乍熱而類瘧狀久則爲
勞又有經閉白淫痰逆頭風膈氣痞悶靣䵟痩瘠等證
皆寡婦之病診其脉獨肝脉弦出寸口而上魚際皆血
盛而致經云男子精盛則思室女人血盛則懐胎觀其
精血思過半矣
　愚按前症若肝脉弦出魚際用生地黄丸血虛佐以
　四物湯若兼怒動肝火而寒熱佐以加味逍遥散若
　虧損肝經而寒熱佐以八珍湯若虧損元氣而寒熱
　佐以補中益氣湯若鬰傷脾氣而寒熱佐以濟生歸
　脾湯
　　附治驗
　一寡婦不時寒熱脉上魚際此血盛之症用小柴胡
　湯加生地黄治之而愈但畏風寒此脾胃氣虚用加
　味歸脾補中益氣二湯兼服而止
　一婦人因夫久出經商發寒熱月經旬日方止服降
　火凉血藥内熱益甚自汗盗汗月經頻數余曰内熱
　自汗乃脾氣虚弱也月經頻數乃血不歸脾也用歸
　脾湯六味丸而愈
　一室女寒熱肝脉弦長而出寸口用小柴胡湯加生
　地烏梅治之而愈既嫁而諸症悉痊
　一室女久患寒熱月經失期以小柴胡湯加生地治
　之少愈更以生地黄丸而痊
生地黄丸　許學士云有一師尼惡風體倦乍寒乍熱
　靣赤心煩大小柴胡湯雜進其病益劇予診視之曰
　三部脉無寒邪但肝脉弦長而上魚際服此丸而愈
　　柴胡　秦芁　黄芩(各半/兩)赤芍藥(一/兩)生地黄(二兩/酒濕)
　　(杵/膏)
　右爲末煉蜜丸桐子大每服三十丸烏梅湯下日三
　服
　　附方
補中益氣湯
四物湯(二方見二十四卷第六論/)
加味逍遥散
八珍湯
加味歸脾湯
歸脾湯(四方見二十四卷第四論/)
小柴胡湯(方見二十四卷第二論/)
六味丸(方見二十四卷第十一論/)
　　　婦人惡寒方論第五
婦人惡寒有陰陽二證發熱而惡寒者發於陽也無熱
而惡寒者發於陰也發於陽者脉浮數宜解表發於陰
者脉沉細宜温裏凡惡寒不可過覆衣被及近火熱若
寒熱相摶令人寒甚若寒氣入腹血室結聚最難治療
　愚按前症若怠惰嗜卧洒淅惡寒乃陽不能伸發用
　升陽益胃湯若勞傷形氣而惡寒乃無陽以䕶衛
　用補中益氣湯若飲食傷脾胃而惡寒乃元氣虛損
　用六君子湯若加煩躁妄言或欲飲水仍進前劑但
　加薑桂若體倦煩渇頭痛自汗用補中益氣加五味
　麥門東垣云晝則發熱惡寒是陰氣上溢於陽分也
　夜則惡寒是陰血自旺於陰分也海藏云六月大熱
　之氣反得大寒之症當捨時從症治以薑桂之類丹
　溪云久病惡寒乃痰鬰於脾抑遏陽氣不得外泄治
　當解鬰
　　附方
升陽益胃湯(方見三卷第九論/)
補中益氣湯
六君子湯(二方見二十四卷第六論/)
　　　婦人血風煩悶方論第六
婦人血風煩悶由勞傷氣虚而風邪乗之血氣不和以
致肢節熱疼口乾不卧而煩悶也當調補元氣爲主
　愚按前症多屬肝脾血虚發熱當㕘照前寒熱方論
　主治
赤芍藥散　治煩悶不食體倦頭眩身體疼痛等症
　　赤芍藥(酒/炒)白茯苓(各一/錢)甘草(炒/)柴胡(各五/分)
　右薑棗水煎
　　　婦人血風攻脾不食方論第七
夫脾爲中州意智之臟也諸經皆賴其養與胃爲表裏
胃主司納脾主腐化若勞傷真氣外邪乗之諸症生焉
　愚按經云胃乃脾之剛脾乃胃之柔傷胃則脾無所
　禀受傷脾則不能爲胃運化是以脾胃爲之表裏藉
　飲食以滋養百脉者也竊謂前症若飲食所傷六君
　子湯勞役所傷補中益氣湯若風寒所傷用人參理
　中湯木旺乗土六君加柴胡嘔吐腹痛或大便不實
　前湯加木香胸膈虚痞或肚腹不利六君子湯鬰怒
　傷損肝脾歸脾湯命門火衰八味仍審諸經錯雜之
　邪而治之假如不能食而肌肉削乃脾胃經本病右
　闗脉緩而弱乃脾胃之本脉若見弦𦂳或四肢滿閉
　淋溲便難轉筋此肝之脾胃病也若兼洪大或肌熱
　煩熱靣赤此心之脾胃病也若兼浮澁或氣短而急
　咳嗽痰盛此肺之脾胃病也若兼況細或善恐善欠
　此腎之脾胃病也各當於本經藥中加兼症之藥此
　東垣先生之治法也
　　治附驗方藥
　一婦人停食飽悶或用人參養胃湯木香檳榔丸而
　泄㵼吐痰腹中成塊又與二陳黄連厚朴反加腹脹
　不食余以爲脾胃氣虚不能消磨用補中益氣加茯
　苓半夏五十餘劑脾胃健而諸症痊
　一婦人飲食每用碗許若稍加非大便不實必吞酸
　噯腐或用二陳黄連枳實反加内熱作嘔余曰此末
　傳寒中不信仍作火治虚症悉至月經不止余用六
　君加炮薑木香數劑諸症漸退又以補中益氣加炮
　薑木香茯苓半夏數劑全愈後因飲食勞倦兼以怒
　氣飲食頓少元氣頓怯仍用前藥更加發熱脉洪大
　按之而虚兩尺如無此命門火衰用補中益氣加薑
　桂及八味丸兼服兩月餘諸症尋愈此症若因中氣
　虛弱用人參理中湯或六君子加木香炮薑不應用
　左金丸或越鞠丸虚寒加附子理中湯無有不愈
　一婦人飲食後或腹脹或吞酸自服枳术丸飲食日
　少胸膈痞滿腿内酸痛畏見風寒或用養胃湯腿痛
　浮腫益盛月經不行余以爲鬰結所傷脾虚濕熱下
　注侵晨用四君芎歸二陳午後以前湯送越鞠丸諸
　症漸愈又用歸脾八珍二湯兼服兩月餘而經行
　一婦人胸滿少食或腹脹吞酸或經候不調此中氣
　虚而不能施化也用補中益氣加砂仁香附煨薑而
　飲食進更以六君芎歸貝母桔梗而經自調
　一婦人年三十餘忽不進食日飲清茶水菓三年餘
　矣余謂脾氣鬰結用歸脾湯加吳茱茰四劑遂飲食
　如常若人脾腎虚而不飲食當以四神丸治之
　一婦人不進飲食二年矣日飲清茶菓品之類肝脾
　二脉弦浮按之微而結滯余謂肝脾氣鬰用六君木
　香吳茱下痰積甚多飲食頓進形體始痩卧床月餘
　仍服六君之類而康
越鞠丸　治鬰傷氣滯以致胸膈痞悶或肚腹膨脹或
　咽喉不清或痰氣不爽或飲食少思或吞酸不腐宜
　用此藥清之若人脾胃虚弱用六君子湯爲主大凡
　中氣虚弱變症百出難以名狀但用四君補其脾胃
　元氣漸復諸症自退若用治病之藥則誤矣
　　香附　蒼术(炒/)川芎　梔子(炒/)神麯(炒/)山查(各等/分)
　右爲末用神麯糊丸菉豆大每服六七十丸食遠白
　湯送下
四君子湯
六君子湯
補中益氣湯(三方見二十四卷第六論/)
八味丸(方見二十四卷第十一論/)
人參養胃湯(方見七卷第六論/)
二陳湯
左金丸(方見七卷第十七論/)
人參理中湯
附子理中湯(二方見二十卷第六論/)
歸脾湯
八珍湯(二方見二十四卷第四論/)
二神丸
四神丸(二方見八卷第八論/)
　　　婦人夢與鬼交方論第八
人禀五行秀氣而生承五臟神氣而養若調理失節血
氣虚衰則鬼邪干其正隱避而不欲見人時獨言笑或
時悲泣是其候也脉息遲伏或如鳥啄或綿綿而來不
知度數靣顔不變亦其候也
　愚按前症多由七情虧損心血神無所䕶而然也宜
　用安神定志等藥則正氣復而神自安若脉來乍大
　乍小乍短乍長亦爲鬼祟也宜灸鬼哭穴(以患人兩/手拇指相)
　(並用線𦂳扎當合縫處半肉半甲間灼艾灸七/壮若果是邪祟病者即乞求免灸云我自去矣)
茯神散　治妄有所見言語雜亂時或昬昧痰熱
　　茯神(一兩/半炒)茯苓　人參　石菖蒲(各一/錢)赤小豆(五/分)
　右水煎服
桃仁丸　治與鬼魅交通
　　辰砂(另/研)檳榔　當歸　桃仁(各三/錢)水銀(一錢棗肉/一個研令)
　　(星/盡)麝香　阿魏(麵褁/煨)沉香(各半/兩)
　右爲末煉蜜丸桐子大每服十丸空心桃仁湯下
辟瘟丹
　　虎頭骨(二/兩)硃砂　雄黄　雌黄　鬼臼　皁莢
　　蕪荑仁　鬼箭羽　藜蘆(各一/兩)
　右爲末煉蜜丸彈子大囊盛一丸男左女右繫臂上
　及用一丸當病人户前燒之一切邪鬼不敢近
妙香散　治心氣不足精神恍惚夢與鬼交語言錯亂
　先服此以補氣血鎮心安神然後以前方治之(方見/)
　(三卷第十三論/)
　　　婦人傷寒傷風方論第九
傷寒之症若氣口脉𦂳盛即下之人迎𦂳盛即汗之左
闗浮𦂳亦當發其汗若犯胃熱譫語喜忘小腹滿小便
自利用扺當湯胃實譫語用承氣湯脉𦂳無汗名傷寒
脉緩有汗爲傷風熱病脉洪大爲中暑用香薷飲脉細
弱爲中暍用白虎湯胃實用承氣湯傷寒先服黄龍湯
不分男女但姙娠用藥宜清涼不可輕用桂枝半夏桃
仁朴硝等類凡用藥病稍退則止不可盡劑此爲大法
　愚按前症當宗仲景先生治法但胎前産後須以安
　胎補益爲主須臨症審之
黄龍湯即小柴胡湯去半夏
桂枝紅花湯　治傷寒發熱口燥舌乾經脉不來
　　桂枝　芍藥　甘草(炒各/一錢)紅花(二/錢)
　右薑棗水煎服良久再進汗出可解
黄芩芍藥湯　治婦人内熱口燥咽乾腹滿不食
　　黄芩(炒/)芍藥(酒/炒)白术(各一/錢)熟地黄(自製/一錢)
　右水煎寒加生薑
當歸湯　治傷寒喘急煩燥或戰而作寒此陰陽俱虚
　不可下宜服此藥
　　柴胡(一/錢)白术(炒七/分)人參　甘草　赤芍藥　當歸
　　(各五/分)五味子(杵/炒)木通(各三/分)
　右水薑棗煎
㵼心三黄湯　治傷寒六七日内有燥屎大便秘結譫
　語目赤毒氣閉塞
　　大黄(煨/)黄芩(炒/)黄連(炒各/一錢)
　右水煎服取微利如目赤睛疼加赤茯苓竹葉
燒裩散　治女子病新瘥與男子交者名曰陰易其症
　則裡急胯痛頭重不舉目中生花或頭靣烘熱耳中
　蟬鳴胸中煩悶甚者百節解散用男子舊裩襠着左
　腹者剪取一塊燒灰每日三服白湯下男子病則以
　女人者如不應用參附湯
　　　婦人熱入血室方論第十
婦人傷寒傷風發熱經水適來晝則安静暮則譫語有
如瘧狀此爲熱入血室治者無犯胃氣及上二焦宜服
小柴胡湯若脉遲身凉當刺期門穴下針病人五吸停
針良久徐徐出針凡針期門穴必㵼勿補肥人二寸痩
人寸半也
　愚按前症若因勞役或怒氣發熱適遇經行而患前
　症者亦用小柴胡加生地黄治之血虚用四物加柴
　胡若病既愈而熱未已或元氣素弱並用補中益氣
　湯脾氣素鬰用濟生歸脾湯血氣素虚用十全大補
　湯
　　附治驗
　一婦人經行感冐風邪晝則安静夜則譫語此熱入
　血室也用小柴胡加生地治之頓安但内熱頭暈用
　補中益氣加蔓荆子而愈後因怒惱寒熱譫語胸脇
　脹痛小便頻數月經先期此肝火血熱妄行用加味
　逍遥加生地黄而愈
　一婦人因怒寒熱頭痛譫語妄言至夜益甚月經暴
　至此怒動肝火用加味逍遥散加生地黄治之神思
　頓清又用補中益氣湯而痊
　一婦人經行感冐譫語或用發散寒凉之劑前症益
　甚月經不止肚腹作痛嘔吐不食痰涎自出此熱入
　血室而藥復傷胃也用香砂六君及歸脾而痊
乾薑柴胡湯　治婦人傷寒經脉方來熱入血室寒熱
　如瘧或狂言見鬼
　　柴胡(一/錢)桂枝(三/分)括蔞根(五/分)牡蠣(煅/)乾薑(炮/)甘草(炒/各)
　　(二/分)
　右水煎汗出而愈
海蛤散　治婦人傷寒血結胸膈宜服此藥及針期門
　穴
　　海蛤　滑石(煅水/飛)甘草(各二/分)芒硝(一/兩)
　右爲末每服二錢用鷄子清調下小腸通利其結血
　自散更用桂枝紅花湯發其汗則愈(方見前/)
　　附方
小柴胡湯(方見二十四卷第二論/)
四物湯
香砂六君子湯
補中益氣湯(三方見二十四卷第六論/)
歸脾湯
十全大補湯
加味逍遥散(三方見二十四卷第四論/)
　　　婦人咳嗽方論第十一
夫肺爲四臟之華葢内統諸經之氣外司腠理皮毛若
外邪入於肺中故令咳嗽當以脉息辨之浮而弦者起
於風濡而弱者起於濕洪而數者起於熱遲而澁者起
於寒風者散之濕者燥之熱者凉之寒者温之虚者補
之
　愚按丹溪云春是木氣上升夏是火氣炎上秋是濕
　熱傷肺冬是風寒外來當發散行痰開腠理用二陳
　湯加麻黄桔梗杏仁痰飲隨症加藥勞嗽宜四物加
　竹瀝薑汁乾咳嗽難治此症乃痰鬰火邪也用苦梗
　開之夏用補陰降火不已則成勞上半日多嗽者胃
　火也用貝母石膏午後嗽者陰虚也用四物加炒黒
　黄栢知母黄昏嗽者火氣浮於肺也用五味子五棓
　子五更嗽者飲食之火流於肺也以貝母軟石膏肺
　脹而嗽或左或右不得眠此痰挾瘀血氣滯而病宜
　養血疎肝清痰用四物加桃仁訶子青皮竹瀝之類
　嗽而脇下痛宜疏肝氣以青皮挾痰實者白芥子之
　類血礙氣作嗽者桃仁大黄薑汁丸服治嗽多用生
　薑以其辛散故也痰因火動逆上作嗽者先治火次
　治痰以知母止嗽清肺滋陰降火夜嗽用清陰分之
　劑若嗽多用粟殻不必疑但要去病根此乃收後藥
　也竊謂前症午前嗽屬胃火盛用竹葉石膏湯胃氣
　虚用補中益氣加炒山梔午後嗽屬陰血虚用四物
　黄栢知母二味酒拌炒黒腎水虚用六味地黄丸黄
　昏嗽用四物五味麥門并前丸五更嗽用六君子不
　得眠及内脹而痛用六味地黄補中益氣若因氣虚
　腠理不密六淫所浸當去外邪而實脾土若因心火
　太過當伐肝木而滋肺金若因肺金氣虚當補脾土
　而生肺氣若因腎水虧損虚火炎上當補肺腎以滋
　化源大抵風邪胃火此實熱爲患易治惟肺腎虧損
　此真臟爲患最難調治
　　附治驗
　一婦人素勤苦冬初咳𠻳發熱吐血盗汗遍身作痛
　或寒熱往來用化痰降火之藥口噤筋攣此血本虚
　而藥復損之耳余用八味丸爲主佐以補中益氣麥
　門五味山藥年餘而痊
　一婦人咳嗽發熱嘔吐痰涎日夜約五六碗喘咳胸
　痞燥渇不食崩血如湧此脾土虚寒用八味丸及附
　子理中湯而愈(全見女/科撮要)
　一婦人不得於姑患嗽胸膈不利飲食無味此脾肺
　俱傷痰鬰於中也先用歸脾湯加山梔撫芎貝母桔
　梗諸症漸愈後以六君加芎歸桔梗間服全愈
　一婦人咳𠻳早間吐痰甚多夜間喘急不寐余謂早
　間多痰乃脾虚飲食所化夜間喘急乃肺虚陰火上
　衝用補中益氣加麥門五味而愈
　一婦人患咳嗽脇痛發熱日晡益甚余曰此肝脾虚
　熱而傷肺也用加味逍遥散加熟地治之而愈後因
　怒氣勞役前症仍作兼太陽痛或寒熱往來或咳嗽
　遺尿此肺氣虚而尿脬失制也仍用前散及地黄丸
　而瘥
　一婦人久咳嗽而色痿黄或時㿠白肢體倦怠飲食
　少思稍多則瀉此脾土虛而不能生肺金朝用補中
　益氣湯夕用六君子湯爲主間佐以八珍湯三月餘
　漸愈後感寒邪喘嗽胸腹作脹飲食不入四肢逆冷
　此中氣尚虚不能充皮毛肥腠理司開闔之所致也
　遂用六君加生薑桔梗而愈
　　附方
法製清氣化痰丸　順氣快脾化痰消食
　　半夏　南星(去皮/尖)白礬　皁角　乾薑(各四/兩)
　右先將白礬等三味用水五碗煎取水三碗却入半
　夏二味浸二日再煑至半夏南星無白㸃爲度晒乾
　　陳皮　青皮　紫蘇子　蘿蔔子(炒另/研)杏仁(去皮/尖炒)
　　(研/)葛根　神麯(炒/)麥蘖(炒/)山查子　香附子
　右爲末蒸餅丸桐子大每服五七十丸臨卧茶湯任
　下
茯苓湯　治胸中有痰飲吐水心胸虚滿不能進食
　　茯苓　人參　白术(炒各/三兩)枳實(炒二/兩)橘皮(二兩/半)生
　　薑(四/兩)
　右用水六升煑取二升分三服
加减小柴胡湯　治咳嗽寒熱往來
　　柴胡　半夏　黄芩(炒各/一錢)甘草(炒/)乾薑(炮各/五分)五味
　　(炒杵/三分)
　右水煎服
黄連解毒湯　治一切實火喘咳脉洪大或狂言煩躁
　口乾飲冷喘急鄭聲目睛赤痛
　　黄連　黄芩　梔子　黄栢(各二/錢)
　右水煎服
梔子仁湯　治喘咳發熱潮熱發狂煩躁靣赤咽痛
　　梔子仁　赤芍藥　大青　知母(各一/錢)升麻　黄
　　芩　石膏　甘草　杏仁(各二/錢)柴胡(二錢/五分)豆豉(百/粒)
　右水煎服
麥門冬湯　治火熱乗肺咳嗽有血胸脇脹滿五心煩
　熱
　　麥門冬(去/心)桑白皮(炒/)生地黄(各一/錢)半夏　紫苑
　　桔梗　淡竹葉　麻黄(各七/分)五味子(杵/)甘草(各五/分)
　右薑水煎服
二陳湯(方見二十四卷第六論/)
竹葉石膏湯(方見十三卷第十論/)
補中益氣湯
四物湯
六君子湯(三方見二十/)　(卷第六論/)
六味丸
八味丸(二方見二十四卷第十一論/)
附子理中湯(方見二十卷第八論/)
歸脾湯
加味逍遥散
八珍湯(三方見二十四卷第四論/)
　　　咳嗽用温藥方論第十二(初虞世/)
經曰微寒爲嗽寒甚爲腸澼古人立方多用乾薑桂心
細辛之屬若熱在上焦而咳虚則爲肺痿實則爲肺癰
或因氣血不足或因酒色厚味或因重亡津液燥氣焚
金故脉數發熱咳嗽膿血宜辛温建中之屬若用柴胡
鼈甲門冬葶藶等藥則誤矣
　愚按丹溪云陰分嗽者多屬陰虚肺脹不得眠者難
　治肺痿專主補氣養血清金肺氣有餘者宜㵼之以
　桑白皮爲主半夏茯苓佐之㵼其有餘補其不足肺
　燥者當潤之屬熱者桔梗大力子知母鷄子清聲啞
　者屬寒細辛半夏生薑肺虚者人參膏阿膠爲主陰
　不足者六味地黄爲要藥或知母茯苓湯陰虚氣喘
　四物加陳皮甘草以降其氣補其陰竊謂前症嗽而
　鼻塞聲重風邪傷肺也用參蘇飲靣赤喘嗽火尅肺
　也人參平肺散寒熱交作肝氣不和也四君加知母
　柴胡桔梗咳喘短氣肺虚也人參補肺湯體倦少食
　脾虚也參术補脾湯口乾咽燥虚火上炎也六味丸
　大凡發熱喘嗽或咳唾膿血飲食不入急補脾肺滋
　腎水多有得生者脉浮大而靣色赤者皆難治脉浮
　短濇者可療
參蘇飲　治外感風寒咳嗽氣逆血藴上焦發熱氣促
　或咳血􁀙血或痰嗽不止加黄芩山梔名加味參蘇
　飲
　　人參　紫蘇(葉去/梗)半夏(姜汁/拌炒)茯苓　陳皮　桔梗
　　　葛根　前胡　枳殻(麩炒各/一錢)甘草(炙五/分)
　右薑水煎服
金沸草散　治肺經受風頭目昏疼咳嗽聲重涕唾稠
　粘
　　荆芥穗(一/錢)前胡　麻黄　旋覆花(各七/分)甘草(炙/)赤
　　芍藥　半夏(各五/分)
　右生薑棗水煎服
定喘湯　治痰喘胸滿坐卧不安聲重鼻塞頭昏
　　半夏麯　明阿膠(炒/)甘草(炒各/五分)罌粟殻(一錢/製)五味
　　子(杵/炒)桑白皮(炒/)麻黄(去/節)人參(各三/分)
　右薑三片烏梅半箇水煎臨卧服
金不換正氣散　治肺胃虚弱咳嗽不已喘滿涎盛
　　杏仁(製/)甘草　枳殻(各五/分)罌粟殻(一錢/製)
　右生薑烏梅水煎
録驗橘皮湯　治肺傷冷濕咳嗽喉中作聲上氣頭痛
　　陳皮　紫苑　麻黄　杏仁(製/)當歸(各一/錢)桂心
　　甘草(炒/)黄芩(各五/分炒)
　右水煎
華葢散　治肺感寒邪咳嗽聲重胸膈煩滿頭目昏眩
　　蘇子(炒/)陳皮　赤茯苓　桑白皮(炒/)麻黄(各一/錢)甘
　　草(五/分)
　右薑水煎服
千金五味子湯　治咳嗽皮膚乾燥唾中有血胸脇疼
　痛
　　五味子(杵/炒)桔梗(炒/)紫苑　甘草(炒/)續斷(各一/錢)竹茹
　　(三/錢)赤小豆(一/撮)生地黄　桑白皮(各五/錢)
　右水煎服
知母茯苓湯　治咳嗽不已往來寒熱自汗喘促或肺
　痿
　　知母　茯苓(各一/兩)五味子(杵/)人參　薄荷　半夏
　　　柴胡　白术　款花　桔梗　麥門冬(去/心)黄芩
　　(炒各/五錢)川芎　阿膠　甘草(炙各/三錢)
　右每服一兩薑水煎
小青龍湯　治肺感寒咳嗽喘息加杏仁煎有汗去麻
　黄細辛發熱頭疼脉沉細或嘔或欬或利或噎或小
　便不利小腹滿脹喘𠻳之聖藥
㵼白散
桔梗湯
人參平肺散
人參補肺湯
參术補脾湯(五方見二十四卷第十二論/)
六味丸(方見二十四卷第十一論/)
四物湯
四君子湯(二方見二十四卷第六論/)
　　　勞嗽方論第十三
經曰感於寒微則爲咳甚則爲泄葢肺主氣合於皮毛
邪傷皮毛則咳爲肺病傳於各臟以時受邪肺爲嫩臟
邪易傷而難治其嗽有肺心脾腎肝風寒支飲膽之十
種亦有勞嗽者華陀謂之邪嗽孫真人謂之注嗽此因
酒色過度勞傷肺經重者咯唾膿血輕者時發時瘥或
先嘔血而後嗽或先咳嗽而吐血此又挾邪傳疰孫真
人用通氣丸夢與鬼交用四滿丸蛤蚧天靈葢桃柳枝
安息香之類若肺中有蟲入喉痒嗽須以藥含化其蟲
即死嗽即止
　愚按仲景先生云咳而兩脇痛不能轉側兩胠滿屬於
　肝臟用小柴胡湯咳而嘔苦水屬膽腑黄芩半夏生
　薑湯咳而喉中如梗狀甚則咽腫喉閉屬心臟桔梗
　湯咳而大便失氣屬小腸腑芍藥甘草湯咳而右胠
　痛陰引肩背甚則不可動動則咳劇屬脾臟升麻湯
　咳而嘔嘔甚則出長蟲屬胃腑烏梅丸咳而喘息有
　聲甚則唾血屬肺臟升麻湯咳而失屎屬大腸肺麻
　黄附子細辛湯咳而遺溺屬膀胱茯苓半夏湯咳而
　不止三焦受之其狀腹滿不食涕唾靣目浮腫氣逆
　異功散用之對証其效如神仍㕘五卷看
　　附治驗
　一婦人患前症晡熱内熱寒熱往來作渇盗汗小便
　頻數其經兩三月一行此肝脾氣血虚損用八珍湯
　六味丸各六十餘劑諸症漸愈其經兩月一行仍用
　前二藥間以加味逍遥散各三十餘劑後恚怒適經
　行去血過多諸症悉至飲食少思腹脹氣促用十全
　大補湯數服漸愈仍用前藥調補漸愈復因䘮子胸
　腹不利食少内熱盗汗便血無寐用加味歸脾湯仍
　兼前藥而愈
　一婦人患前症不時發熱或時寒熱或用清熱之劑
　其熱益甚盗汗口乾兩足如炙遍身皆熱昏憒如醉
　良久熱止方甦或晡熱至旦方止此陰血虛而陽氣
　弱也余朝用六味丸料夕用十全大補湯月餘諸症
　稍愈更兼以補中益氣湯兩月餘而愈
深師四滿丸　治上氣嗽飲嗽燥嗽冷嗽邪嗽謂之五
　嗽
　　乾薑(炮/)桂心　躑躅花　芎藭　紫苑(各二/兩)芫花
　　根皮(二/分)蜈蚣(一枚去/頭足炙)細辛　甘草(炙/)鬼督郵　人
　　參　半夏(洗各/一兩)
　右爲末煉蜜丸大豆許每服五丸米飲下日三服未
　應加至七八丸
温金散　治勞嗽喘悶咯痰中有血(方見前/勞瘵類)
阿膠丸　治勞嗽并嗽血咯血(方見前勞瘵/類下補遺)
團魚丸　治骨蒸勞嗽累効
　　貝母　前胡　知母　杏仁　柴胡(各等/分)生團魚
　　(二/箇)
　右藥與魚同煑熟取肉連汁食之將藥焙乾爲末用
　骨更煑汁一盞和藥丸梧子大每服二十丸煎黄茋
　六一湯空心送下病既安仍服黄茋六一湯調理
　　附方
地骨皮散
　　知母(炒/)柴胡　甘草(炒/)人參　地骨皮　茯苓
　　半夏(姜製各/一錢)
　右薑水煎服
海藏紫苑散　治咳中有血虚勞肺痿
　　人參　紫苑　知母(炒/)貝母　桔梗(炒/)茯苓　阿
　　膠(炒各/一錢)五味子(杵三/分)甘草(炙五/分)
　右薑水煎服
參术調中湯　㵼熱補氣止嗽定喘和脾胃進飲食
　　黄茋(四/分)桑白皮(五/分)人參　炙甘草　青皮　白茯
　　苓　白术(各三/分)五味子(杵五/分)地骨皮　麥門冬
　　陳皮(各五/分)
　右水煎服
二陳湯　治脾胃虚弱中脘停痰或嘔吐惡心或頭目
　不清飲食少思(方見二十四卷第五論/)
異功散(方見二十四卷第五論/)
六味丸(方見二十四卷第十一論/)
八珍湯
加味逍遥散
十全大補湯
加味歸脾湯(四方見二十四卷第四論/)
補中益氣湯(方見二十四卷第六論/)
　　　喘滿方論第十四
岐伯曰夜行則喘出於腎淫氣病肺有所墮恐喘出於
肝淫氣害脾有所驚恐喘出於肺淫氣傷心度水跌仆
喘出於腎與骨皆因外邪所感而致太陽病則脉浮無
汗而喘用麻黄湯陽明病則汗出腹滿喘而潮熱承氣
湯表邪未解喘促汗出葛根黄芩湯微喘桂枝厚朴杏
仁湯汗出而喘麻黄杏仁甘草石膏湯表邪未解小青
龍湯去麻黄加杏仁感寒伏熱而喘九寳湯氣鬰痰盛
喘促四七湯涎多而喘千緡湯不得卧而喘神秘湯寒
熱喘咳棗膏丸上氣喘促神授湯上盛下弱吞黑錫丹
若四肢逆冷脉息沉細或寸或尺小胸脹冷汗大便頻
數上氣喘促此虚極挾寒之陰症急用返陰丹
　愚按東垣云肺金受邪由脾胃虚弱不能生肺乃所
　生受病故咳嗽氣短氣上皮毛不能禦寒精神少而
　渇情慘不樂皆陽氣不足陰氣有餘也治法若肺氣
　虚弱用四君枳殻半夏脾虚不能生肺補中益氣湯
　七情氣結四七湯脾經鬰結歸脾湯脾氣虚弱人參
　補肺散肺經火盛人參平肺散腎水敗濁六味丸真
　陽虚損八味丸或兼小便不利爲害尤速非二丸不
　能救仍與前十一十二論互用
　　附治驗
　一婦人傷風寒作喘或用表散愈而復患仍用前藥
　其症益甚飲食少思胸腹不利此因脾肺氣虚也予
　先用六君子湯加桔梗漸愈又用補中益氣湯全愈
　一婦人患前症屬命門火虚不能生脾土用補中益
　氣湯八味地黄丸而痊後復患其喘益甚用前藥不
　應遂用黒錫丹二服喘止仍用前二藥而諸症痊凡
　屬邪氣有餘者其症易識治效亦速其屬元氣不足
　者變症不一效非可以旦夕期也
神秘湯　治水氣乗肺作喘或支飲喘滿痰嗽不食
　　陳皮(去/白)紫蘇葉　人參　桑白皮　生薑(各一/錢)
　右水煎服
千緡湯
　　半夏(七枚/炮製)甘草(炙一/寸)生薑(如指/大)皁角(去皮尖/弦一寸)
　右薑水煎服
棗膏丸　治息賁在右脇下大如杯令人灑淅寒熱喘
　咳
　　甜葶藶(炒/研)陳皮　苦梗(各等/分)
　右為末煮棗肉丸桐子大每服數丸白湯下許學士
　云余常停飲水積食已必嚏漸喘覺肺系急服此良
　驗
神授湯　治上氣喘急不得卧
　　橘紅　苦梗　紫蘇　人參(各一/錢)五味子(杵炒/三分)
　右薑水煎服
九寳湯　治伏熱咳嗽喘急虛勞自汗者不可服
　　薄荷　紫蘇　大腹皮(洗/)甘草(炒/)杏仁(去皮/尖)陳皮
　　(各一/錢)
　右薑十片烏梅一箇水煎
四磨湯　治七情鬰結上氣喘急滿悶痰涎上湧
　　人參　㯽榔　沉香　烏藥
　右四味各濃磨白沸湯少許温服
五味子湯　治咳嗽皮膚乾燥唾中有血胸脇疼痛
　　五味子(杵/炒)桔梗(炒/)紫苑　甘草(炒/)續斷(各五/分)竹茹
　　(一/錢)赤小豆(一/撮)生地黄(二/錢)桑白皮(二錢/炒)
　右水煎服
　　附方
六君子湯
四君子湯
補中益氣湯(三方見二十四卷第六論/)
四七湯(方見十一卷第七論/)
歸脾湯(方見二十四卷第四論/)
人參補脾散
人參平肺散(二方見二十四卷第六論/)
六味丸
八味丸(二方見二十四卷第十一論/)
黒錫丹(方見四卷第四論/)
　　　婦人風痰積飲咳嗽方論第十五
婦人脾胃虛弱風邪外侵以致痰滯咳嗽眼昏頭眩經
云九竅不利腸胃之所生也無擇云凡屬風熱三生飲
化痰丸屬寒冷金沸草散屬暑熱消暑丸屬氣鬰四七
湯在上𤓰蒂散吐之在下控涎丹利之仍觀人之勇怯
脉之虛實
　愚按前症若肝經恚怒用小柴胡湯肝經風熱用釣
　藤散肝腎氣虛用川芎散脾經鬰結用濟生歸脾湯
　鬰怒傷肝脾用加味逍遥散脾虚痰逆用白术半夏
　天麻湯脾氣虚弱用六君子益氣湯肺氣鬰滯用二
　陳貝母桔梗陰虧水泛六味地黄腎虚陰火加减八
　味丸腎虚火不歸源八味地黄丸仍與前按互相用
　之
　　附治驗
　一婦人内熱口乾勞則頭暈吐痰帶下或用化痰理
　氣藥前症益甚肢體或麻又用祛風化痰藥肢體常
　麻手足或冷或熱此脾土不能生肺金也余用補中
　益氣加茯苓半夏炮薑二十餘劑漸愈又用加味逍
　遥散三十餘劑全愈後因怒吐痰胸痞或用清氣化
　痰丸食少痰甚胸脇脹滿脉或浮大或微細余以六
　君倍用參术少加木香而康
　一婦人咳嗽脇痛或用止𠻳化痰降火等藥久不愈
　更加内熱晡熱若兩脇或小腹内熱其咳益甚小便
　自遺余曰此屬肝經血虚火動用六味丸加五味子
　滋腎水以生肝血用補中益氣生脾土以滋肺金而
　尋愈
旋覆花湯　治風痰嘔逆飲食不下頭目昏悶等症
　　旋覆花　枇杷葉　川芎　細辛　赤茯苓(各一/錢)
　　前胡(一錢/五分)
　右水薑棗煎
大半夏湯　治痰飲脾胃不和咳嗽嘔吐飲食不入
　　半夏　白茯苓　生薑(各二/錢)
　右薑水煎服胃痞加陳皮如不應四七湯亦善
導痰湯　治痰涎壅盛胸膈痞塞或咳嗽惡心飲食少
　思
　　半夏(二/錢)南星　枳實(麩/炒)茯苓　橘紅(一/錢)甘草(五/分)
　右薑十片水煎
　　附方
川芎散　治肝腎氣虛頭風眩運
　　小川芎　山藥　白茯苓　甘菊花　人參(各五/錢)
　　山茱茰(肉一/兩)
　右每服一兩食前空心水煎服或為末酒調日三服
小柴胡湯(方見二十四卷第二論/)
釣藤散(方見四卷第四論/)
歸脾湯
加味逍遥散(二方見二十四卷第五論/)
白术半夏天麻湯(方見四卷第五論/)
六君子湯
補中益氣湯(二方見二十四卷第六論/)
二陳湯(方見後/)
六味丸
八味丸(三方見二十四卷第十一論/)
　　　婦人心胷嘈雜方論第十六
婦人嘈雜此脾胃鬰火亡其津液淚汗而成用猪血炒
食之乃以血導血而使之歸源爾旋覆花湯尤善
　愚按前症若因食鬰用六君山查山梔若因胃熱用
　二陳薑炒芩連若因六鬰用越鞠丸若因氣滯用四
　七湯桔梗枳殻大抵此症屬病氣元氣俱不足須用
　六君爲主少佐以治痰之藥若以火治之必變吞酸
　中滿
　　附治驗
　一婦人飲食少思胸中嘈雜頭暈吐痰此中氣虚而
　有熱用六君子湯加炒黒山梔桔梗而愈後因勞碌
　頭暈發熱吐痰不食用補中益氣加半夏茯苓天麻
　而痊
　一婦人中脘嘈雜口中辛辣或咳嗽吐痰發喘面色
　或白或赤此脾氣虚而肺中伏火也用六君子加山
　梔桔梗柴胡及炒黒片芩治之尋愈
　一婦人嘈雜吞酸飲食少思大便不實此脾氣虚寒
　而下陷用補中益氣湯加茯苓半夏炮薑漸愈又常
　服人參理中丸則安
　一婦人飲食後嘈雜吞酸此食鬰爲痰用六君子湯
　送越鞠丸漸愈又用加味歸脾湯而痊後因怒兩脇
　脹痛中脘作酸用四君湯送左金丸漸安仍用六君
　子湯送越鞠丸而瘥
旋覆花湯　治脾胃虚寒中脘停痰汪洋嘈雜腸鳴多
　睡嘔吐不食脇肋脹痛脉沉遲弦細
　　旋覆花　細辛　橘紅　桂心　人參　甘草(炒/)
　　苦梗　白芍藥　半夏(各五/分)赤茯苓(三/分)
　右薑水煎服
余治婦人心胸嘈雜用茯苓補心湯治之而愈(方見前/)
　　附方
補中益氣湯
四君子湯
六君子湯(三方見二十四卷第六論/)
二陳湯(方見二十四卷第五論/)
越鞠丸(方見前第七論/)
四七湯(方見十卷第七論/)
歸脾湯(方見二十四卷第四論/)
人參理中湯(方見二十卷第八論/)
　
　
　
　
　
　薛氏醫案卷三十
欽定四庫全書
　薛氏醫案卷三十一
　　　　　　　　　　　　　明　薛已　訂
　　婦人良方
　　　婦人嘔吐方論第一
婦人嘔吐良由脾胃不調外邪乗之或胃中虚冷或胃
口有熱或中脘停痰或胃經血弱治法胃冷者丁香散
理中丸胃熱者小柴胡湯竹茹湯胃虚者藿香正氣散
停痰者半夏茯苓湯二陳湯血虚者十全大補湯加陳
皮半夏藿香
　愚按東垣先生云前症内有故寒與新穀俱入於胃
　新故真邪相攻氣併相逆復出於胃故爲噦補手太
　陰㵼足少陰又云胃因氣逆爲噦夫嘔吐噦者俱屬
　於胃以其氣血多少爲異耳如嘔者陽明也陽明多
　血多氣故有聲有物血氣俱病也仲景云嘔多雖有
　陽明症慎不可下孫真人云嘔家多服生薑爲嘔家
　之聖藥也氣逆者必散之故以生薑為主吐者太陽
　也太陽多血少氣故有物無聲為血病也有食入則
　吐以橘皮去白主之噦者少陽也多氣少血故有聲
　無物乃氣病也以薑製半夏為主若脾胃虛弱寒邪
　所客飲食所傷者用六君丁香藿香生薑之類若胃
　中有熱膈上有痰用二陳山梔黄連生薑若乆病胃
　虚嘔而不納穀者用生薑參术黄茋香附之類亦有
　痰膈中焦食不得下者有氣逆而嘔者有氣鬰於胃
　口者有食滯於心肺之分而復出者有胃口有火與
　痰而嘔者若注船大吐渇飲水者即死童便飲之最
　妙前論云血不歸源而嘔用十全大補湯誠發前人
　之未發愚常用屢效此論與王安道先生源廻集所
　論少異仍宜參看之
　　附治驗
　太守陽山之内素善怒胸膈不利吐痰甚多吞酸噯
　腐飲食少思手足發熱數年矣所服非芩連枳實必
　㯽蘇厚朴左闗弦洪右闗弦數此肝火血燥木乗土
　位朝用六味地黄丸以滋養肝木夕用六君歸芍以
　調補脾土而愈乙巳夏因大怒吞酸噯腐胸腹脹滿
　或用二陳石膏治之吐痰如湧外熱如灼脉洪大按
　之如無余曰此脾胃虧損虚陽發越於外脾敗而涎
　泛出也用六君加薑桂一鍾即睡覺而諸症如失又
　數劑而康
　先太宜人飲食後聞外言忤意嘔吐酸水内熱作渇
　惟飲冷水氣口脉大而無倫靣色青赤此肝脾鬰火
　投之以藥入口即吐第三日吐宿食第七日吐酸黄
　水十一日吐苦水脉亦洪大仍喜飲冷以黄連煎湯
　冷飲少許至二十日加白术茯苓二十五日加陳皮
　三十七日加當歸炙草至六十日始進米飲半盞漸
　進薄粥調理得痊
　一婦人食後因怒患瘧嘔吐用藿香正氣散而愈後
　復怒吐痰狂言熱熾胸脇脹痛手按少得脉洪大無
　倫按之微細此屬肝脾二經血虛以加味逍遥散加
　熟地川芎二劑脉症頓退再用十全大補湯而安矣
　府庠沈姬文母患脾虛中滿痰𠻳發熱又食濕麫冷
　茶吞酸嘔吐絶食誤服芩蓮青皮等藥益加寒熱口
　亁流涎不收聞食則嘔數日矣迎治余曰脾主涎此
　脾虛不能約制也欲用人參安胃散惑於衆論以爲
　胃經實火宿食治之病日増劇忽思冬𤓰食如指甲
　一塊頓發嘔吐酸水不止仍服前藥愈劇復邀視之
　則神脱脉絶瀕死矣惟目睛尚動余曰寒淫于内治
　以辛熱然藥不能下矣急用鹽艾附子炒熱熨臍腹
　以散寒回陽又以口氣補接母口之氣又以附子作
　餅熱貼臍間時許神氣少甦以參术附子爲末仍以
　是藥加陳皮煎膏爲丸如粟米大入五七粒于口隨
　津液嚥下即不嘔二日後加至十粒諸病少退甘液
　不止五日後漸服前劑一二匙胃氣少復乃思粥飲
　後投以參术等藥温補脾胃五十餘劑而愈
丁香散　治脾胃氣弱嘔吐水穀不消
　　丁香　白术　縮砂　草菓(各三/錢)人參(一/兩)當歸
　　白荳蔲　藿香　甘草(各半/兩炒)橘皮(三/分)神麯(炒/)呵子
　　(各半/兩)
　右為末每服二錢薑棗湯調
竹茹湯　治胃熱嘔吐
　　亁葛(二/錢)半夏(薑製/三錢)甘草(五/分)竹茹(一彈/子大)
　右薑棗水煎服
　許學士先生云胃熱者手足心熱也政和中一宗人
　病傷寒得汗身凉數日忽嘔吐藥食不下用丁香藿
　香滑石等藥下咽即吐余曰此正汗後餘熱留胃脘
　正宜竹茹湯用之即愈
許仁則半夏丸　治胃冷嘔逆不食
　　半夏(洗去滑/一斤)小麥麵(一/斤)
　右水和丸如弹子大水煮熟初服四五丸二服加至
　十四五丸旋煮間服
七味人參丸　服前丸不應可服此藥
　　人參　白术(各五/兩)厚朴(薑/製)細辛(各四/兩)生薑　橘皮
　　(三/兩)桂心(二/兩)
　右爲末煉蜜丸桐子大米飲下十丸漸加至二十丸
青金丸　治嘔吐不已
　　硫黄(二/錢)水銀(一/錢)
　右入銚内慢火化以木片撥炒成砂研至黒不見白
　星薑汁糊丸菉豆大每服二三十丸米飲下
　　附方
人參安胃散　治脾胃虚熱嘔吐泄㵼或飲食不入
　　人參(一/錢)黄茋(炒二/錢)生甘草　炙甘草(各五/分)白芍藥
　　(七/分)白茯苓(四/分)陳皮(三/分)黄連(炒/)
　右水煎服
六君子湯(方見二十四卷第六論/)
加味逍遥散
十全大補湯(二方見二十四卷第四論/)
六味丸(方見二十四卷第十一論/)
藿香正氣散(方見二十一卷第九論/)
　　　婦人霍亂方論第二
論曰嘔吐而利者名霍亂也因腸胃虚弱飲食過度觸
冐風冷清濁相干所致或先腹痛而吐或先吐而痛或
吐利並作當分寒熱而治之飲冷者五苓散飲湯者理
中丸四肢逆冷脉微細者用通脉四逆湯加猪膽汁中
暑霍亂煩渇飲冷轉筋者用香薷散脉浮洪者易治微
遲者難治
　愚按賈元良先生云暑者相火行令也夏月人感之
　自口齒而入傷心胞絡之經其症頭疼口乾靣垢自
　汗倦怠少氣或背寒惡熱甚者迷悶不省或霍亂吐
　利嘔痰腹痛或下血發黄生斑等症治法清心火利
　小便爲主若自汗熱甚用白虎湯若頭疼惡寒用十
　味香薷散泄㵼煩渇飲水吐逆用五苓散熱甚煩渇
　用益元散清之若表解裏熱甚者用黄連解毒湯
　脉微下利作渇喜温或厥冷不省人事宜竹葉石膏
　湯加熟附半枚冷飲次以來復丹五苓散治之故東
　垣云脾胃虚弱遇夏月淫雨身重短氣甚則四肢痿
　軟脚欹眼黒當滋肺氣以補水之源是以五月常服
　五味子人參麥門冬之劑爲熱傷元氣故耳丹溪所
　謂夏月伏陰在内也葢人之腹屬地巳月六陽盡出
　於地之上矣是人之陽氣亦浮于肌表散于皮毛而
　腹中之陽虛矣又加以凉臺水舘大扇風車寒泉水
　菓氷涼之物自内及外不用温熱病所由生陳無擇
　云凡中暍切不得用冷藥惟用温養得冷即死道途
　無湯即以熱土熨臍中溺以熱尿即甦槩可見矣内
　經曰脉虚身熱得之傷暑難經曰傷暑得之爲正邪
　火自病也當惡臭其病身熱而煩心痛其脉浮大而
　散傷寒論曰太陽中暍者身熱疼痛而脉微弱或發
　熱惡寒而脉微細芤遲大抵寒傷形熱傷氣葢傷氣
　而不傷形則氣消而脉虚弱故先哲立法夏月宜補
　良有以也前症若内有所積外有所感用二陳加减
　治之或蘿蔔子搗碎服而吐之若飲米湯即死云云
　同前論若轉筋不住男子以手挽陰女子以手牽乳
　近兩邊此千金妙法也乾霍亂不得升降死在須臾
　當以鹽湯吐之後以二陳湯加川芎蒼术防風白芷
　薑煎服若登圊而不通加枳殻若食𤓰菓飲冷乗風
　霍亂用六和湯倍加藿香凡中暑而亡者皆因元氣
　虚弱而暑熱乗之以致泄㵼陽氣暴脱實爲陰寒之
　症宜急補其陽庶得保生緩則不救其他執爲暑熱
　投以寒藥鮮不誤事愚故以回陽固本之方繼之於
　後
　　附治驗
　進士李通甫之内冬間開衣箱其内衣裳乃夏月所
　晒者開時覺暑氣所侵良久患霍亂足指足跟俱轉
　筋甚惡自分必死用香薷飲一劑急煎下咽即愈
加减理中丸　治肚腹疼痛手足逆冷飲食不入等症
　　人參　白术　乾薑　甘草(各等/分)
　右爲末煉蜜杵匀每兩作五丸每服一丸白湯化下
　嘔吐加枳實泄㵼加乾薑吐㵼乾嘔加半夏體冷微
　汗腹寒加炮附子水煎服
四順附子湯　治霍亂吐利腹痛手足厥冷脉微絶(方/)
　(見八卷第十一論/)
四逆湯加猪膽汁名四逆猪膽汁湯
　　甘草(二/兩)乾薑(三/兩)附子(一枚/生)
　右每服五錢水煎入猪膽汁半合作二服
香薷散　治吐利腹疼發熱頭痛或霍亂轉筋拘急
　　香薷(二/錢)白匾豆　厚朴(姜/製)茯苓(各一/錢)
　右水煎冷服連進二三劑加黄連名黄連香薷飲
　　附方
十味香薷散　治伏暑身體倦怠頭疼惡寒或吐㵼等
　症
　　香薷(一/兩)人參　陳皮　白术(炒/)茯苓　黄茋(炒/)木
　　𤓰(不犯/鐡器)厚朴(姜/製)甘草(炒各/半兩)
　右每服一兩水煎
清暑益氣湯　治長夏濕熱所蒸四肢困倦精神短少
　懶於動作胸滿氣促支節作疼或氣髙而喘身熱而
　煩心下膨悶小便黄數大便溏頻或㵼痢作渇不思
　飲食自汗體重
　　黄茋(炒/)蒼术　升麻(各一/錢)人參　白术　神麯(炒/)
　　陳皮(各五/分)甘草(炙/)黄栢(炒/)麥門冬(去/心)當歸(各三/錢)葛
　　根(二/分)澤㵼(五/分)青皮(二/分)五味子(九粒/炒杵)
　右水煎服
白虎湯　治胃熱作渇暑熱尤効又治熱厥腹滿身難
　轉側靣垢譫語不時遺溺手足厥冷自汗脉沉滑
　　知母　石膏(各三/錢)粳米(半/合)
　右水煎服
人參白虎湯　治暑熱發渇脉虚等症
　　人參(一錢/五分)知母(二/錢)石膏(半/兩)甘草(一/錢)
　右入粳米一合水煎服
人參益氣湯　治暑熱傷氣四肢困倦嗜卧少食兩手
　指麻木
　　黄茋(炒八/錢)甘草(七錢内/炙一錢)人參(半/兩)升麻(二/錢)白芍藥(炒/三)
　　(錢/)五味(百四十/箇杵炒)柴胡(二錢/半)
　右㕮咀分作四服
大順散　治冐暑伏熱引飲過多脾胃受濕水穀不分
　清濁相干陰陽氣逆霍亂嘔吐臟腑不調
　　甘草(炒/)乾薑(炮/)杏仁(去皮/尖炒)桂(去/皮)
　右爲末每服二三錢湯㸃服
消暑丸　治傷暑發熱頭疼或嘔吐泄㵼二便不分
　　半夏　甘草(炒/)茯苓(各半/斤)
　右爲末生薑汁和丸桐子大每五十丸水下易簡方
　薑汁好醋煑半夏末作糊丸服
薑附湯　治霍亂轉筋手足厥冷汗出嘔逆腹痛脉欲
　絶者
　　乾薑(炮一/兩)附子(一箇/生用)
　右爲末每服五錢水煎服
通脉四逆湯　治霍亂惡寒腹痛身冷自汗脉沉微如
　欲絶
　　吳茱茰(二兩/炒)附子(炮一/兩)桂心　通草　細辛　白
　　芍藥(炒/)甘草(炙各/半兩)當歸(三/錢)
　右每服四錢水酒生薑煎如不應更加倍服之以効
　爲度
半夏解毒湯　治一切暑熱毒五心煩躁口舌咽乾
　　黄栢(炒/)黄芩(炒/)山梔子(炒/)半夏(等/分)
　右每服五錢水煎
六和湯　治冐暑伏熱煩悶霍亂轉筋吐㵼寒熱交作
　頭目昏痛嗜卧倦怠小便赤澁不問胎産並服之
　　縮砂　半夏(湯炮/七次)杏仁(去皮/尖)人參　甘草(炙各/一兩)赤
　　茯苓　藿香　木𤓰(各二/兩)香薷　厚朴(姜/製)白扁豆
　　(姜汁畧炒/各四兩)
　右每服一兩薑棗水煎服
益元散　治中暑身熱小便不利或發熱體痛口乾作
　渇
　　滑石(六/兩)甘草(微炒/一兩)
　右爲末每服三錢加蜜少許湯水任下
二陳湯(方見二十四卷第五論/)
來復丹
五苓散(二方見二十一卷第十論/)
竹葉石膏湯(方見十三卷第十論/)
　　　婦人翻胃吐食方論第三(論新増/)
　愚按病機云前症有三曰氣積寒也皆從三焦論之
　上焦吐者從於氣氣者天之陽也其脉浮而洪食已
　暴吐渇欲飲水大便燥結氣上衝胸發痛其治法當
　降氣和中中焦吐者從於積有陰有陽食與氣相假
　爲積而痛其脉浮而匿其症或先痛而後吐或吐而
　後作痛治法當以小毒藥去其積㯽榔木香行其氣
　下焦吐者從于寒地之道也其脉沉而遲其症朝食
　暮吐暮食朝吐小便清大便秘而不通治法當以毒
　藥通其閉塞温其寒氣大便漸通復以中焦藥和之
　不令大便秘結而自愈也王太僕曰食不得入是有
　火也食入反出是無火也又發明曰噎者六腑之所
　主陽也氣也塞者五臟之所主陰也血也二者皆由
　陰中伏火而作也劉宗厚先生曰若三焦傳化失常
　所致主於氣也若血虧胃脘乾稿所致因於血也塞
　猶填塞不通之義故發明有治幽門不通噎塞不便
　通幽湯例葢陽無陰不能通化陰之失位而陽伏其
　中傳化不變而反上行矣故前症或由飲食起居七
　情虧損脾胃痰飲停滯中氣不運當以補中益氣湯
　爲主若鬰結傷脾用歸脾湯加枳殻桔梗若恚怒傷
　肝用小柴胡加梔苓參术脾氣虚弱用六君加山梔
　枳殻氣血俱虚用八珍湯加山梔半夏若用行氣之
　藥胸膈痞悶用六君芎歸之類若過用香燥之劑而
　大便結燥用四物參术之類若飲食不能入用六君
　山梔吳茱茰製黄連若食入而反出用六君炮薑白
　豆䓻黄連製吳茱茰若痰滯而食反出六君枳壳
　桔梗若飲食少思大便不實胸膈痞悶吞酸噯腐食
　反不化是爲脾胃虚寒用東垣固真丸或八味丸若
　發熱煩熱身惡風寒腹畏熱食或手足俱冷胸滿腹
　脹是内真寒外假熱用神效附子丸或八味丸大凡
　嘔吐善食喜飲冷水是爲有火嘔吐少食喜飲熱湯
　是爲無火當審其因而治之
　　附治驗
　一婦人患前症胸腹痞悶得去後或泄氣稍寛余曰
　此屬脾氣鬰結而虚弱也當調補爲善不信乃别用
　二陳枳實黄連之類不應又用香燥破氣前症益甚
　形氣愈虚余用加味歸脾湯調治半載而痊
　一婦人患前症胸脇脹悶或小腹不利或時作痛小
　便濇滯余曰此肝火血虚也當清肝火生肝血養脾
　土生肺金以余言爲迂别服利氣化痰等劑前症益
　劇虚症蠭起余用加味逍遥散加味歸脾湯兼服尋
　愈
　一婦人患吐痰甚多手足常冷飲食少思余曰此肝
　脾鬰怒兼命門火衰不信另服化痰利氣之劑胸腹
　愈脹又服峻利疎導之劑余曰非其治也必變脾虚
　發腫之症急服金匱加减腎氣丸庶有可救仍不信
　反服沉香化氣等丸果發腫而殁
白堊散　治虚熱翻胃用白堊土一斤米醋一升煆土
　赤入醋内再煆再入以醋乾爲度取土一兩入炮薑
　一錢爲末每服一錢米飲下甚者二錢須服四兩有
　效
治實熱翻胃用黄連五錢生薑汁浸炒山查三錢保和
　丸三錢同爲末糊丸麻子大胭脂爲衣每服六十丸
　煎人參湯入竹瀝下之
太倉丸　治胃弱翻胃
　　肉豆蔲　砂仁(各二/兩)丁香(一/兩)陳倉米(一升/土炒)
　右爲末薑汁糊丸桐子大每服六七十丸薑湯下
青金丹　每服三十丸生薑陳皮煎湯送下(方見前/嘔吐類)
　　附方
東垣補真丸
　　肉蓯蓉(酒浸/焙)葫蘆巴(炒/)附子(炮去/皮)陽起石(煅/)肉豆
　　蔲(麫褁/煨)川烏(炮去/皮)沉香　兎絲子(凈酒/浸蒸)五味子(各/五)
　　(錢/)鹿茸(酒浸/炒)巴㦸(去/心)鍾乳粉(各一/两)
　右爲末用羊腰子兩對治如食法葱椒酒煑搗爛入
　酒糊丸如梧子大每服七十丸空心米飲鹽湯任下
神效附子丸　治脾腎虚寒嘔吐或翻胃膈噎用黒附
　子重一兩四五錢端正底平尖圓一枚灰火炮皮裂
　入生薑自然汁内浸潤晒乾仍炮再入汁浸潤仍晒
　再炮用盡薑汁半碗爲度却去皮臍爲末以人參煎
　膏丸黍米大每服數丸津唾嚥下胃氣稍復飲食稍
　進投以温補之劑
六君子湯
補中益氣湯
四物湯(三方見二十四卷第六論/)
歸脾湯
加味歸脾湯
八珍湯
加味逍遥散(四方見二十四卷第四論/)
八味丸(方見二十四卷第十一論/)
二陳湯(方見二十四卷第五論/)
金匱加减腎氣丸(方見二十二卷第十論/)
　　　婦人血膈方論第四
　愚按前症若氣逆而血滯用流氣飲若恚怒而血逆
　用小柴胡山梔丹皮血虚用四物參术柴胡山梔丹
　皮若鬰結而血傷用加味歸脾兼加味逍遥散脾虚
　不能生血用六君歸芎胃虚不能生血用益氣湯若
　肝虚而不能藏血用補肝散如不應兼以六味丸若
　因脾肺虚用補中益氣湯如不應用六君加芎歸
　　附治驗
　一婦人患前症胸膈痞悶余曰此屬脾經血虚遂用
　四君芎歸調補脾氣尋愈又因怒兼兩脇痞悶頭目
　不清月經旬餘未竭用加味逍遥散加鈎藤治之復
　瘥
　一婦人患前症胸膈作痛靣青目劄小便頻數或時
　寒熱此肝氣滯而血凝先用失笑散二服痛止又用
　加味逍遥散而愈
　一婦人所患同前泛用行氣破血之劑以致不起
神功散　治血滯胸腹作痛
　　五靈脂(炒二/兩)莪术　桂心　芸薹子(炒各/半兩)
　右每服二錢酒水煎
　　附方
流氣飲(方見三卷第七論/)
小柴胡湯(方見二十四卷第二論/)
加味歸脾湯
加味逍遥散(二方見二十四卷第四論/)
四物湯
補中益氣湯
四君子湯
六君子湯(四方見二十四卷第六論/)
補肝散(方見本卷第十七論/)
六味丸(方見二十四卷第十一論/)
失笑散(方見二十卷第五論/)
製吳茱茰黄連法用二味等分用熱湯拌濕和匀重湯
　頓煑使氣相通同炒焦各揀出聽用
　　　婦人鼻血方論第五
婦人氣血調和則循環經絡若勞傷元氣陰虚火動氣
逆於肺則血隨鼻而䘐産後尤不可治陳無擇曰亦有
因怒氣而得者趙恭人鼻䘐先用蘇合香丸四粒次用
五苓散濃煎白茅花湯調服即止又用芎歸湯調理而
安一富男鼻血六脉洪數訊之云曽服丹藥遂用芩連
大黄爲末水調服解之而愈
　愚按前症若熱鬰於胃經用犀角地黄湯若伏暑於
　内用黄連香薷飲若大怒血蓄于上用小柴胡湯若
　脾損不能攝血歸源用歸脾湯大凡雜症見血多因
　陰分鬰熱或内有所傷皆屬五志所動經曰諸見血
　身熱脉大者難治是火邪勝也身凉脉静者易治是
　正氣復也仍與後症同用
　　附治驗
　一婦人經素不調因怒䘐血此肝火熾盛用加味小
　柴胡加紅花二劑血止又用加味逍遥散八珍湯兼
　服三十餘劑經行如期
　一婦人鬰結而患前症用加味歸脾湯其血漸止飲
　食漸進用加味逍遥散元氣漸復寒熱漸止後因怒
　仍䘐寒熱往來用小柴胡湯加芎歸丹皮而愈
　一婦人因勞䘐血服凉血之劑更致便血或以血下
　爲順仍用治血余曰此因脾氣下陷而血從之當升
　補脾氣庶使血歸其經不信果血益甚余朝用補中
　益氣湯夕用加味歸脾湯而愈此症用寒凉止血不
　補脾肺而死者多矣
刺薊散　治血熱鼻䘐
　　刺薊　生地黄(各二/錢)桑耳　亂髪灰　艾葉(炒各/一錢)
　　蒲黄(五/分)
　右水煎服
犀角地黄湯(方見後/)
又方用白茅根汁一合飲之即止
又方用生葱心塞鼻中血即止若刀斧所傷用之血亦
　止
四物湯加側栢生地黄治虚熱吐血甚效若脾經血虚
　須用四君加芎歸若脾經氣鬰須用歸脾湯若肝腎
　虧損須用六味丸若氣血俱虚須用十全大補湯
　　附方
濟生犀角地黄湯　治熱鬰不解泛行經絡或流腸胃
　隨氣湧泄以致䘐血吐血或爲便血並皆治之
　　犀角(鎊如無/升麻代)生地黄　白芍藥　牡丹皮(各一/錢)
　右每服四五錢水煎若實熱熾甚加炒黄芩若去血
　過多或脾肺之氣虧損不能攝血歸源者急用四君
　子湯懐抱鬰結者用歸脾湯
枇杷葉散　治暑毒攻心䘐血嘔血或吐㵼作渇
　　香薷(二/錢)厚朴(姜製/錢半)甘草(炙/)麥門冬(去/心)木瓜(不見/鐵器)白
　　茅根(各一/錢)枇杷葉　陳皮　丁香(各五/分)
　右末每服三五錢薑水煎
黄連香薷飲　治伏暑䘐血便血不拘四時(方見本卷/第二論)
小柴胡湯
加味小柴胡湯(二方見二十四卷第二論/)
歸脾湯
加味逍遥散
八珍湯
加味歸脾湯(四方見二十四卷第四論/)
補中益氣湯(方見二十四卷第六論/)
　　　婦人吐血方論第六
婦人吐血者由臟腑傷損所致夫氣血外行於經絡内
榮於臟腑若六淫七情飲食起居有所損傷行失常道
逆則吐血也
　愚按前症若脾經鬰熱用犀角地黄湯脾胃伏暑用
　黄連香薷飲心脾鬰熱用生地黄湯心氣耗損用茯
　苓補心湯脾氣勞傷用鷄蘇散思慮傷脾用歸脾湯
　暴怒肝火用加味小柴胡湯久怒肝傷六味地黄丸
　脾肺虚熱用麥門冬飲肝腎虚熱用六味地黄丸氣
　血俱虚用十全大補湯經云肺朝百脉之氣肝綂諸
　經之血必用甘温之劑補其陽氣使血各歸其經如
　大吐血病毋論其脉急用獨參湯救之若潮熱咳𠻳
　而脉數者元氣虚而假熱之脉也皆由脾胃先損須
　用人參之類本草云人參治脾胃不足補中温中㵼
　脾肺中火東垣先生云脾胃虚者心火亢甚而乗土
　位脾氣受邪須用黄茋最多人參甘草次之脾胃一
　虚肺氣先絶故用黄茋以益皮毛而閉腠理嘗治氣
　血虚弱用十全大補最善若用寒凉止血胃氣反傷
　無不致禍
　　附治驗
　一老婦每作先飲食不進或胸膈不利或中脘作痛
　或大便泄㵼或小便不利余以爲肝脾之症用逍遥
　散加山梔茯神遠志木香而愈後鬰結吐紫血每作
　先倦怠煩熱以前藥加炒黒黄連三分吳茱茰二分
　頓愈復因怒吐赤血甚多燥渇垂死此血脱也法當
　補氣乃用人參一兩苓术當歸各三錢陳皮炮黒乾
　薑各二錢炙甘草木香各一錢一劑頓止又用加味
　歸脾湯調理而痊
　一女子懐抱素鬰胸滿食少吐血靣赤用六味丸及
　歸脾加山梔貝母芍藥而愈
　一婦人爲哭母吐血咳嗽發熱盗汗經水不行此悲
　傷肺思傷脾朝服補中益氣加桔梗貝母知母夕用
　歸脾湯送六味丸而愈
柔脾湯　治虚熱吐血䘐血汗出
　　甘草(炒/)白芍藥(炒/)黄茋(各半/兩)熟地黄(自製一/兩五錢)
　右每服五錢水酒煎　一婦人月經不利忽妄行嘔
　血察其形脉如常用四生丸即安一女子飽食負重
　而吐血用前湯及青餅子而愈世治吐血並用竹茹
　地黄藕汁亦不可拘泥如陽乗於陰血得熱則流散
　經水沸溢理宜凉解地黄犀角之類如陰乗於陽所
　謂天寒地凍水凝成氷須當温散乾薑肉桂之類
四生丸　治陽乗於陰以致吐血䘐血
　　生荷葉　生艾葉　生栢葉　生地黄(各等/分)
　右研丸鷄子大每服一丸水煎服陳日華云先公嘗
　遊靈石寺主僧留飯設卓一僧見卓不穩急俯穩之
　舉首即嘔血明年到寺問舊嘔血者何如主僧言服
　得四生丸遂愈自得此方屢治有效愚意前症乃内
　熱暴患用之有效若人病久本元不足須補脾以滋
　化源否則虛火上炎金反受尅獲生鮮矣
犀角地黄湯(方見前/)
薑草湯　若陰乗於陽寒而嘔血
　　甘草(炒/)乾薑(各一/錢)
　右水煎服理中湯亦妙
花蕊石散　治瘀血積於内以致大小便不通或血蓄
　於上而吐不止一婦人苦吐血百藥不效童便酒調
　不數服而愈(方見胎衣不下/)
如聖散　治吐血不已每服二錢米飲下(方見十七/卷催生中)
　　附方
濟生鷄蘇散　治勞傷肺經唾中有血咽㗋不利
　　鷄蘇葉　黄茋(炒/)生地黄　阿膠(炒/)貝母　白茅
　　根(各一/錢)桔梗(炒/)麥門冬(去/心)蒲黄(炒/)甘草(炒各/五分)
　右薑水煎服
生地黄散　治鬰熱䘐血咯血吐血陰虚而不能愈者
　　枸杞子　柴胡　黄連(炒/)地骨皮　天門冬　白
　　芍藥(炒/)甘草(炒/)黄芩(炒/)黄茋(炒/)生地黄　熟地黄
　　(自製各/五分)
　右水煎下血加地榆
三因茯苓補心湯　治靣色黄瘁五心煩熱咳嗽吐血
　　半夏　前胡　紫蘇　茯苓　人參　枳殻(麩/炒)桔
　　梗(炒/)　甘草(炒/)乾葛(各五/分)當歸(一/錢)川芎　陳皮
　　白芍藥(各一/錢)熟地黄(自製一/錢五分)
　右薑棗水煎服
麥門冬飲子　治氣虚吐血或氣虚不能攝血者
　　五味子(杵十/粒)麥門冬(去/心)黄茋(炒各/一錢)當歸身　人參
　　　生地黄(各半/錢)
　右水煎服
十全大補湯　治胃氣虚弱吐血䘐血便血不止以致
　外症惡寒發熱自汗盗汗食少體倦或寒熱作渇頭
　疼眩暈而似中風或氣血俱虚胸腹脇痛或骨節作
　痛經候不調或寒熱往來發熱晡熱或五心發熱咽
　乾舌燥或痰嗽喘促胸膈虚痞或嘔吐泄㵼手足冷
　熱等症
歸脾湯
加味逍遥散(三方見二十四卷第四論/)
加味小柴胡湯(方見二十四卷第二論/)
六味丸
八味丸(二方見二十四卷第十一論/)
獨參湯(方見三卷第十一論/)
補中益氣湯(方見二十四卷第六論/)
黄連香薷飲
枇杷葉散(二方見本卷前/)
　　　婦人痃癖諸氣方論第七
婦人痃癖因元氣虚弱而邪氣積聚葢痃者在腹内近
臍左右有筋脉急痛如臂如指如絃之狀癖者僻在兩
肋之間有時而痛皆陰陽不和經絡痞膈飲食停滯冷
氣固結而成也
　愚按前症因飲食起居七情失宜虧損臟腑氣血乖
　違陰絡受傷循行失度所致羅謙甫先生曰養正邪
　自除必先調養使榮衛充實若不消散方可議下但
　除之不以漸則必有顛覆之害若不守禁忌縱嗜慾
　其有不喪身者鮮矣
　　附治驗
　一婦人内熱作渇飲食少思腹内初如鷄卵漸大四
　寸許經水三月一至肢體消痩齒頰似瘡脉洪數而
　虚左闗尤甚此肝脾鬰結之症外貼阿魏膏午前用
　補中益氣湯午後用加味歸脾湯兩月許肝火少退
　脾土少健午前以補中益氣下六味丸午後以逍遥
　散下歸脾丸又月餘日用蘆薈丸二服空心以逍遥
　散下日晡以歸脾湯下喜其謹疾調理年餘而愈
　一婦人腹内一塊不時上攻或作痛有聲或吞酸痞
　悶月經不調小便不利二年餘矣靣色青黄余以
　爲肝脾氣滯以六君加芎歸柴胡炒連木香吳茱各
　少許二劑却與歸脾湯下蘆薈丸三月餘肝脾和
　而諸症退又與調中益氣加茯苓丹皮中氣徤而經
　自調
　一婦人性多鬰善怒勤於女工小腹内結一塊或作
　痛或痞悶月經不調略服伐肝之劑内熱寒熱胸膈
　不利飲食不甘形體日痩牙齦蝕爛此脾土不能生
　肺金肺金不能生腎水腎水不能生肝木當滋化源
　用補中益氣六味地黄至仲春而愈
　松江太守何恭人性善怒腹結一塊年餘上腭蝕透
　血氣虚極時季冬肝脉洪數按之弦緊或用伐肝木
　清胃火之藥余曰真氣虚而邪氣實也恐伐肝木至
　春不能發生耳用八珍湯以生氣血用地黄丸以滋
　腎水肝脉頓退因大怒耳内出血肝脉仍大煩熱作
　渇此無根之火也仍以前藥加肉桂二劑脉斂熱退
　復因大怒果卒於季冬辛巳日乃金尅木故也
　一婦人經候過期發熱倦怠或用四物黄連之類反
　兩月一度且少而成塊又用峻藥通之兩目如帛所
　蔽余曰脾爲諸陰之首目爲血脉之宗此脾傷五臟
　皆爲失所不能歸於目也遂用補中益氣濟生歸脾
　二湯專主脾胃年餘而愈
麝香丸　治痃癖冷氣心腹作痛
　麝香(二錢/另研)五靈脂(炒/)阿魏(五錢麫褁/煨令麫熟)桃仁　三稜(各/二)
　　(兩醋/製)芫花(醋/炒)㯽榔(各一/兩)莪术(醋/製)桂花　没藥　木
　　香　當歸(各半/兩)
　右爲末飯丸桐子大每服十丸淡醋湯下
治痃癖神效以獖猪肝一具重十餘兩用芭豆仁五十
　枚入肝内用釅醋三碗慢火熬乾研爛量入三稜末
　丸桐子大每服五丸食前熱酒下
羅安人每經行臍腹痛甚以桃仁桂枝湯一劑而瘥(方/)
　(見第一卷十二論/)
治經來腹先痛用局方七氣湯送來復丹局方積氣丸
　痃癖癥瘕諸氣亦效
　　附方
蘆薈丸　治疳癖肌肉消瘦發熱潮熱飲食少思口乾
　作渇或肝疳食積口鼻生瘡牙齦蝕爛等症
　　蘆薈　胡黄連　黄連(炒/焦)木香　白蕪荑(炒/)青皮
　　(各五/錢)當歸　茯苓　陳皮(各一兩/五錢)甘草(炒七/錢)
　右爲末米糊丸桐子大每服七八十丸米湯下
阿魏膏　治一切痞塊更服胡連丸
　　羌活　獨活　𤣥參　官桂　赤芍藥　川山甲
　　生地黄　兩頭尖　大黄　白芷　天麻(各五/錢)槐
　　柳桃枝(各三/錢)紅花(四/錢)木鼈(十枚/去殻)亂髪(如鷄子/一團)
　右用香油二斤四兩煎黒去柤入髪煎髪化仍去柤
　徐下黄丹煎軟硬得中入芒硝阿魏蘇合油乳香没
　藥各五錢麝香三錢調匀即成膏矣攤貼患處内服
　丸藥黄丹須用真正者效凡貼膏藥先用朴硝隨患
　處鋪半指厚以紙葢用熱熨斗熨良久如硝耗再加
　熨之二時許方貼膏藥若是肝積加蘆薈末同熨
六君子湯
補中益氣湯(二方見二十四卷第六論/)
八珍湯
加味歸脾湯
歸脾湯
逍遥散(四方見二十四卷第四論/)
六味丸(方見二十四卷第十一論/)
調中益氣湯(方見四卷第五論/)
　　　婦人疝瘕方論第八
婦人疝瘕之病由飲食不調氣血勞傷或胎産經行風
冷相摶所致葢疝者痛也瘕者假也脉弦急者生虚弱
者死尺脉濇浮牢爲血實氣虚腹痛逆氣上行此爲胞
中有惡血久則結成症也
　愚按子和先生云遺溺閉癃陰痿脬痺精滑白淫皆
　男子之疝也若血涸月事不行行後小腹有塊或時
　動移前陰突出後陰痔核皆女子之疝也但女子不
　謂之疝而謂之瘕
　　附治驗
　一婦人小腹痞脹小便時下白帶小水淋瀝此肝經
　濕熱下注用龍膽㵼肝湯而愈
　一婦人小腹脹痛小水不利或胸乳作痛或脇肋作
　脹或氣逆心吻余以爲肝火而血傷脾用四物柴胡
　青皮𤣥胡索木香而愈
　一婦人小腹痞悶小便不利内熱體倦懶食用八珍
　湯加柴胡山梔龍膽草治之而安
乾漆散　治疝瘕脇肋疼痛
　　乾漆(炒令/烟盡)木香　芫花(醋/炒)赤芍藥　桂心　當歸
　　　川芎　琥珀(各半/兩)大黄(二兩/炒)牛膝(一/兩)桃仁(去皮/尖一)
　　(兩另/研)麝香(一/錢)
　右爲末每服一錢温酒調下
蟠䓗散　治前症屬寒氣不散疼痛甚效(方見二十四/卷第八論)
　　附方
寶鑑蒺藜湯　治陰疝小腹作痛小便不利手足逆冷
　或脇腹悶痛
　　蒺藜(去/刺)附子(炮/)梔子(去皮各/半兩)
　右末每三錢水煎食前温服
丹溪定痛散　治寒疝疼痛速效
　　枳殻(十五/箇)山梔子(炒/)唐毬子　吳茱茰(炒/過)荔枝核
　　(炮各/等分)
　右末用長流水調下一二錢空心服
三因失笑散　治小腸疝氣痛或血疝肚腹作痛(方見/)
　(二十卷第五論/)
龍膽㵼肝湯(方見二十四卷第八論/)
四物湯(方見二十四卷第六論/)
八珍湯(方見二十四卷第四論/)
　　　婦人八瘕方論第九
婦人臟腑調和經脉循環則月水以時故能生子而無
病若乗外邪而合陰陽則小腹胸脇腰背相引而痛月
事不調陰中腫脹小便淋瀝而色黄黒則瘕生矣八瘕
者黄青燥血脂狐蛇鼈是也千金外臺言之詳矣
　愚按經曰氣主嘘之血主濡之若血不流則凝而爲
　瘕也瘕者中雖硬而忽聚忽散多因六淫七情飲食
　起居動傷臟腑而成當與痃癖諸症治同慎不可復
　傷元氣
桃仁煎　治血瘕
　　桃仁　大黄(炒各/一兩)䖟蟲(半兩/炒黒)朴硝(一/兩)
　右爲末以醇醋一鍾石器中煑三分下前三味不住
　手攪煎至可丸下朴硝丸桐子大不喫晚食五更初
　温酒下五丸日午下穢物如未見再服仍以調氣血
　藥補之予向在毗陵一婦人小便不通臍腹脹甚予
　診之曰此血瘕也用前藥一服腹痛下血塊血水即
　愈此藥猛烈大峻氣血虚者斟酌與之
大硝石丸　治七癥八瘕當用此藥去之不令人困
　　硝石(三/兩)大黄(四/兩)人參(一/錢)甘草(八/分)
　右爲末苦酒一升石器中先入大黄煎膏入餘藥丸
　梧子大每服三十丸米飲下三日一服宜下赤物
　　　婦人腹中瘀血方論第十
婦人腹中瘀血者由月經閉積或産後餘血未盡或風
寒滯瘀久而不消則爲積聚癥瘕矣
　愚按前症若鬰結傷脾用加味歸脾湯若恚怒傷肝
　用加味逍遥散若産後惡露用失笑散若肝脾虧
　損用六君柴胡以補元氣爲主胃氣虚弱用益氣湯
　加茯苓半夏爲主大凡腹中作痛畏手按者此内有
　瘀血若形體如常屬病氣元氣俱實用桃仁承氣湯
　直下之若痛而肢體倦怠飲食少思此脾胃受傷屬
　病氣有餘元氣不足用當歸散調和之若痛而喜手
　按腹形體倦怠飲食少思此形氣病氣俱不足用六
　君炮姜芎歸純補之若痛而大便不實飲食難化此
　脾腎虚寒用六君炮薑肉果温補之若痛而作嘔少
　食此脾胃虚弱用六君炮薑藿香若痛而嘔吐不食
　泄㵼用六君加薑桂若兼手足逆冷自汗更加附子
　此症多有因攻伐而致者
　　附治驗
　一婦人耳下腫赤寒熱口苦月經不調小腹内一塊
　此肝火氣滯而血凝也用小柴胡加山梔川芎丹皮
　治之諸症悉退
　一婦人久患腹痛去瘀血方止而復大痛諸藥不納
　予以脾胃之氣虚寒用參术炮薑丸如黍每用數粒
　津嚥下後以二味濃煎漸呷而愈
桃仁丸　治瘀血不利月水不調發熱作渇心腹滿急
　或肚腹中作痛
　　桃仁　大黄(炒各/三兩)䖟蟲(炒去/翅足)水蛭(炒焦各/四十枚)
　右爲末煉蜜丸桐子大每服五六丸空心熱酒下
　　附方
桃仁承氣湯　治瘀血小腹急痛大便不利或譫語口
　乾漱水不嚥遍身黄色小便自利或血結胸中手不
　敢近腹或寒熱昏迷其人如狂
　　桃仁(半/兩)大黄(炒一/兩)甘草(二/錢)肉桂(一/錢)
　右薑水煎發日五更服
　　附方
加味歸脾湯　治瘀血已去或脾經失血小腹作痛無
　寐發熱盗汗或脾傷不能攝血或心脾傷痛嗜卧少
　食或憂思傷脾血虚發熱或肢軆腫痛大便不調或
　經候不准晡熱内熱
加味逍遥散(二方見二十四卷第四論/)
失笑散(方見二十卷第五論/)
六君子湯
補中益氣湯(二方見二十四卷第六論/)
當歸散(方見後卷第五論/)
小柴胡湯(方見二十四卷第二論/)
　　　婦人癥痞方論第十一
婦人癥痞由飲食失節脾胃虧損邪正相搏積于腹中
牢固不動故名曰癥得冷則作痛冷入子藏則不孕入
胞絡則月水不通
　愚按前症若脾胃虚弱用六君子加芎歸若肝脾虚
　弱用補中益氣及歸脾湯若肝火鬰滯佐以蘆薈地
　黄二丸外貼阿魏膏患者須慎七情六淫飲食起居
　治者不時審察病機而藥之庶幾有效
　　附方
穿山甲散　治癥痞瘀血心腹作痛
　　穿山甲(灰炒/燥)鼈甲(醋/炙)赤芍藥　大黄(炒/)乾漆(炒令/烟盡)
　　桂心(各一/兩)川芎　芫花(醋/炒)當歸尾(各半/兩)麝香(一/錢)
　右爲末每服一錢酒調下
六君子湯
補中益氣湯(二方見二十四卷第六論/)
歸脾湯(方見二十四卷第四論/)
六味地黄丸(方見二十四卷第十二論/)
蘆薈丸
阿魏膏(二方見本卷第七論/)
　　　婦人食癥方論第十二
婦人食癥由臟腑虚弱經行不忌生冷飲食或勞傷元
氣所致陳無擇云經不行者宜先導之然後固元氣爲
主
　愚按前症若形氣虚弱須先調補脾胃爲主而佐以
　消導若形氣充實當先疏導爲主而佐之補脾胃若
　氣壅血滯而不行者宜用烏藥散散而行之若脾氣
　虚而血不行者宜用四君芎歸補而行之若脾氣鬰
　而血不行者宜用歸脾湯解而行之若肝脾血燥而
　血行者宜用加味逍遥散清而行之大抵食積痞塊
　之症爲有形葢邪氣勝則實真氣奪則虚當養正闢
　邪而積自除矣雖然堅者削之客者除之胃氣未虚
　或可少用若病久虚乏者不宜輕用
烏藥散(方見後/)
　　　婦人積年血癥方論第十三
婦人積年血癥由寒温失節脾胃虚弱月經不通相結
盤牢久則腹脇苦痛宜用三稜煎主之
　愚按前症多兼七情虧損五臟氣血乖違而致葢氣
　主嘘之血主濡之脾綂血肝藏血故鬰結傷脾恚怒
　傷肝者多患之腹脇作痛正屬肝脾二經症也竊謂
　羅謙甫先生云養正積自除東垣先生云人以胃氣
　爲本治法宜固元氣爲主而佐以攻伐之劑當以歲
　月求之若欲速效投以峻劑反致有誤右七症方藥
　當互相叅用
　　附方
三稜煎　治血癥血瘕食積痰滯
　　莪术(醋浸/炒)三稜(各三/兩)青皮(去/白)半夏　麥芽(炒各/一兩)
　右用好醋一鍾煑乾焙爲末醋糊丸桐子大每服三
　四十丸淡醋湯下痰積薑湯下
　　　婦人血氣心痛方論第十四
婦人血氣心痛由臟腑虚弱風冷所乗葢心爲諸臟之
主若心受傷名真心痛朝發夕死夕發旦死若心絡傷
故痛發乍輕乍甚而成斯症也
　愚按前症若寒邪所傷温散之飲食停滯消導之肝
　火妄動辛平之脾氣鬰結和解之仍與後六症方藥
　同用
　　附治驗
　一婦人久患心痛飲食少思諸藥到口即吐予以爲
　脾土虚弱用白术一味同黄土炒去土每服一兩以
　米泔煎濃徐服少許數日後自能大飲用三斤餘而
　安
　上舍陳履學長子室素怯弱産後患疥瘡年餘不愈
　因執喪旬月每欲眩仆一日感氣忽患心脾高腫作
　疼手不可按而嘔吐不止六脉微細或見其形實誤
　認諸痛不可補氣乃用青皮木香五味吳茱茰等藥
　而愈繼復患瘧且墮胎又投理氣行血之藥病雖去
　元氣轉脱再投參茋補劑不應矣六脉如絲欲絶迎
　予至診之曰形雖實而脉虚極反用理氣之劑損其
　真氣故也連投參茋歸术附子薑桂二劑間用八味
　丸五日寢食漸甘六脉全復此症若心脾疼痛時即
　服此等藥瘧亦不作矣
　　附方
烏藥散　治血氣壅滯心腹作痛
　　烏藥　莪术(醋浸/炒)桂心　當歸　桃仁　青皮
　　木香(各等/分)
　右爲末每服二錢熱酒調下
靈苑方　用生五靈脂爲末每服一錢沸湯下日三服
八味丸(方見二十四卷第十一論/)
　　　婦人血氣心腹疼痛方論第十五
婦人血氣心腹疼痛由臟腑虚弱風邪乗之真邪相摶
隨氣上下故故心腹作痛也
　愚按前症若氣滯血瘀用没藥散勞傷元氣用四
　物湯肝脾鬰結用四七湯怒動肝火用小柴胡湯肝
　脾血虚用四物湯脾肺氣虚用四君子湯中氣虚弱
　用補中益氣湯氣血俱虚用八珍湯
　　附治驗
　一婦人每怒心腹作痛久而不愈此肝火傷脾氣也
　用炒山梔一兩生薑五片煎服而痛止更以二陳加
　山梔桔梗乃不發
　一婦人懐抱鬰結不時心腹作痛諸藥不應用歸
　脾湯倍加炒山梔而愈
　陳湖陸小村母久患心腹疼痛每作必胸滿嘔吐手
　足俱冷面赤唇麻咽乾舌燥寒熱不時月餘竟夕不
　安其脉洪大衆以痰火治之屢止屢作迨乙巳春發
　頻而甚仍用前藥反劇此寒凉損真之故内真寒
　而外假熱也且脉息洪弦而有怪狀乃脾氣虧損肝
　木乗之而然當温補胃氣遂用補中益氣湯加半夏
　茯苓吳茱茰木香一服熟寐徹曉洪脉頓歛怪脉頓
　除諸症釋然
　　附方
琥珀散　治氣滯心腹撮痛或月經不行小腹疼痛
　　烏藥　莪术(醋浸炒/各二兩)當歸(一/兩)
　右爲末每服二錢温酒調下
蠲痛散　治血氣刺痛
　　荔枝核(燒存性/半兩)香附子(一/兩)
　右爲末每服二錢塩酒調下
菖蒲丸　治血積心脾作疼(男六德/續添)
　　九節菖蒲(六/兩)吳茱茰(炒/)香附子(各四/兩)
　右爲末醋調神麯糊丸桐子大每服四五十丸淡薑
　湯調下
没藥散　治血氣不行心腹作痛或行注疼痛或月經
　不調發熱晡熱並用之
　　紅花　没藥　當歸　𤣥胡索(炒各/等分)
　右爲末每服二錢童便酒調下
木香枳术丸　破滯氣消飲食開胃進食消化痰涎
　　木香　枳實(炒各/一兩)白术(二/兩)
　右每服五錢薑棗水煎服
木香化滯湯　治脾胃虚弱飲食停滯腹脹作痛或
　心下痞滿不思飲食若憂怒飲食而致者尤宜用
　之
　　木香　紅花(各三/錢)橘皮　當歸稍(各二/錢)柴胡(四/錢)草
　　豆蔲　甘草(炙半/兩)半夏(一/兩)枳實(炒二/錢)
　右每服三五錢薑水煎服
補中益氣湯
四君子湯
四物湯(三方見二十四卷第六論/)
四七湯(方見十一卷第七論/)
小柴胡湯(方見二十四卷第二論/)
八珍湯
歸脾湯(二方見二十四卷第四論/)
二陳湯(方見二十四卷第五論/)
　　　婦人血氣小腹疼痛方論第十六
婦人小腹疼痛由胞絡受冷搏於血氣結於小腹因虚
發動故痛也
　愚按前症若氣寒血結用葳靈仙散氣滯血凝用當
　歸散肝經血虚用四物湯加參术柴胡肝經濕熱用
　龍膽㵼肝湯肝脾氣虚用六君子湯加柴胡芍藥肝
　脾虚寒用六君子湯加柴胡肉桂若兼嘔吐加木香
　四肢逆冷再加炮薑
　　附治驗
　通府張孟威云其妹小腹痛服附子理中湯附子服
　過八十餘枚此乃沉寒痼冷之甚不多有者
　　附方
葳靈仙散　凡冷氣滯血小腹疼痛或經行遇怒腹脹
　痛宜用之
　　葳靈仙(一/兩)當歸　没藥　木香　桂心(各半/兩)
　右爲末每服一錢熱酒調
當歸散　凡血積小腹疼痛或因氣逆月經不行肚腹
　作痛
　　當歸(炒/)赤芍藥　劉寄生　没藥　枳殻(麩/炒)𤣥胡
　　索(炒各/等分)
　右爲末每服一錢熱酒調下
四物湯
六君子湯(二方見二十四卷第六論/)
龍膽㵼肝湯(方見二十四卷第八論/)
附子理中湯(方見二十一卷第九論/)
　　　婦人兩脇脹痛方論第十七
婦人兩脇脹痛因臟腑虚弱氣血不調風冷客於胞絡
相搏壅塞故也
　愚按東垣先生云胸脇作痛口苦舌乾寒熱往來發
　嘔發吐四肢滿悶淋溲便難腹中急痛此肝木之妄
　行也竊謂前症若暴怒傷血用小柴胡芎歸山梔氣
　虚用四物參术柴梔若久怒傷氣用六君芎歸山梔
　若氣血俱虚用六味地黄丸若經行腹痛寒熱晡熱
　或月經不調發熱痰咳少食嗜卧體痛用八珍柴胡
　丹皮若脇脹發熱口渇唾痰或小便淋瀝頸項結核
　或盗汗便血諸血失音用六味丸若兩脇作脹視物
　不明或筋脉拘急面色青小腹痛或小便不調用補
　肝散若槩用香燥之劑反傷清和之氣則血無所生
　諸症作焉丹溪先生云右脇痛用推氣散小龍薈丸
　當歸蘆薈丸控涎丹抑青丸十棗湯皆病氣元氣俱
　實之劑用者審之
　　附治驗
　一婦人性急吐血發熱兩脇脹痛日晡益甚此怒氣
　傷肝氣血俱虚也朝用逍遥散倍加炒黒山梔黄栢
　貝母桔梗麥門冬夕以歸脾湯送地黄丸而愈
　一孀婦内熱晡熱肢體痠麻不時吐痰或用清氣化
　痰藥㗋間不利白帶腹脹用行氣散血藥胸膈不利
　肢體時麻此鬰怒傷肝脾而藥益甚也予則朝用歸
　脾湯以解脾鬰生脾氣夕用加味逍遥散以清肝火
　生肝血百餘劑而愈後因怒飲食日少肢體時麻此
　乃肝火侮土用補中益氣加山梔茯苓半夏而痊又
　飲食失調兼有怒氣肢體麻甚月經如注脉浮洪而
　數此脾受肝傷不能綂血而致崩肝氣虧損陰血而
　脉大繼用六君加芎歸炮薑而血崩止又用補中益
　氣加炮薑茯苓半夏而元氣復更用歸脾湯逍遥散
　調理而康
　　附方
葳靈仙散　治冷氣血滯兩脇作痛(方見/前)
人參紫荆皮散　治心腹刺痛胸膈飽滿不進飲食
　　紫荆皮　蒼术　石菖蒲(各一/兩)香附子(二/兩)人參(半/兩)
　　木香(三/錢)
　右爲末米糊丸桐子大每服三十丸食後薑湯下
左金丸(一名四/金丸)治肝火胸脇脹痛或發寒熱或頭目作
　痛或大便不實或小便淋秘或小腹疼痛及一切肝
　火之症
　　黄連(炒六/兩)吳茱茰(一兩湯煑/片時用)
　右爲末粥丸白术陳皮湯下
當歸龍薈丸　治肝經實火胸脇脹痛或大便秘結小
　便澁滯凡屬肝經實火皆宜用之
　　當歸　龍膽草(炒/焦)梔子仁(炒/)黄連(炒/)黄芩(炒各/一兩)大
　　黄(炒/)蘆薈　青黛(各五/錢)木香(二錢/五分)麝香(另研/五分)
　右爲末用神麯糊丸桐子大每服二十丸薑湯下
補肝散　治肝腎二經氣血虧損脇脹作痛或脇脹頭
　暈寒熱發熱或遍身作痛經候不調
　　當歸　山藥　五味子(炒/杵)山茱茰肉　黄茋(炒/)川
　　芎　木𤓰(各半/兩)熟地黄(自/製)白术(炒各/一錢)獨活　酸棗
　　仁(炒各/四錢)
　右爲末每服五錢棗水煎服
小柴胡湯(方見二十四卷第二論/)
四物湯
補中益氣湯
六君子湯(三方見二十六卷第六論/)
六味丸(方見二十四卷第十一論/)
八珍湯
逍遥散
歸脾湯
加味逍遥散(四方見二十四卷第四論/)
　　　婦人心腹脹滿方論第十八
婦人心腹脹滿由心脾虚損邪氣乗之此足少陰腎經
之脉起於足小指貫腎絡膀胱入肝肺出絡於心若邪
摶三經併結於脾脾虚則心腹脹滿矣
　愚按前症脾胃虚痞用六君子湯脾胃虚寒者用人
　參理中湯鬰結氣滯者用歸脾湯肝侮脾土用六君
　柴芍脾氣壅滯用平胃散肺氣壅滯用紫蘇飲宿食
　壅滯用養胃湯脾血虚痞用四物參术(右六症當互/相㕘用仍與)
　(六卷第七/論同用)
　　附治驗(嘔吐心腹痛見/七卷第一論)
　一婦人胸膈不利飲食少思腹脹吞酸或用疏利之
　藥反致中滿不食予以爲脾土虚而肝木勝用補中
　益氣湯加砂仁香附煨薑又以六君子加芎歸桔梗
　而愈
　吳江史𤣥年母久病之後遇事拂意忽胸腹脹滿面
　目微腫兩腿重滯氣逆上升言語喘促所服皆清氣
　之劑不效予曰此脾肺虚寒也先用六君子湯一劑
　病勢頓減後用補中益氣加茯苓半夏乾薑二劑形
　體頓安後以七情失調夜間腹脹乃以十全大補加
　木香治之而痊
　　附方
白术散　治脾胃氣滯心腹脹滿不欲飲食
　　白术(炒/)草果　訶子　茯苓　㯽榔　桂心(各五/分)
　　陳皮　厚朴(姜/製)人參(各一/錢)甘草(炒三/分)
　右薑棗水煎服
　愚按前方治胸膈氣滯飲食内停之良劑若脾血虚
　痞須用四物參术脾氣虚痞須用四君芎歸
補遺治心腹脹滿予嘗獨用厚朴薑汁炒每服五錢薑
　七片水煎温服不拘時候間服沉香降氣湯得效此
　病氣元氣壅實之治法也
　　附方
平胃散　治脾氣壅滯胸腹不利或飲食不進停滯嘔
　吐
　　蒼术　厚朴(姜/製)陳皮(各一錢/五分)甘草(炙五/分)
　右薑棗水煎服
人參養胃湯　治脾氣壅滯胸膈不利或飲食壅滯胸
　腹脹悶或兼外感風寒頭痛嘔吐等症(方見二十一/卷第九論)
四物湯
六君子湯
補中益氣湯(三方見二十四卷第六論/)
人參理中湯(方見二十卷第八論/)
十全大補湯
歸脾湯(二方見二十四卷第四論/)
紫蘓飲(方見十二卷第八論/)
調中益氣湯(方見四卷第九論/)
　
　
　
　
　
　
　
　
　
　薛氏醫案卷三十一
欽定四庫全書
　薛氏醫案卷三十二
　　　　　　　　　　　　　眀　薛已　訂
　　婦人良方
　　　婦人小便淋瀝不通方論第一
婦人淋瀝由腎虚而膀胱熱也蓋膀胱與腎為表裏主
於水行於脬者為小便也若腎虚則小便頻數膀胱熱
則小便淋瀝甚則不通腹脹喘急當速治之
　愚按前症若膀胱熱結用五淋散若脾肺虚熱用補
　中益氣湯加山藥五味麥門若脾經鬰熱用加味歸
　脾湯若肺經鬱火用黄芩清肺飲若肝經濕熱用龍
　膽㵼肝湯血虚用加味逍遙散隂虚用六味丸加柴
　胡山梔大抵不渇而不利者熱在下焦血分也用滋
　腎丸渇而不利者熱在氣分也用清肺飲尺脈數而
　無力者隂火盛而陽不能化也用六味丸滋腎丸為
　主尺脈浮而無力者陽氣虚而隂氣弱也用加減八
　味丸滋腎丸為主
　　附治驗
　一婦人素有前患内熱體倦余以為肝火血少脾氣
　虚弱用八珍逍遙二散兼服月餘而小便利又用八
　珍湯而氣血復
　一婦人患前症面青脇脹投之諸藥不應予以為此
　肝經氣滯而血傷用山梔川芎煎服數劑而愈
　一婦人小便不利小腹并水道秘悶或時腹脇脹痛
　余以為肝火用加味逍遙散加龍膽草四劑稍愈乃
　去膽草佐以八珍散加炒黑山梔兼服而瘥
石韋湯　治小便實熱氣滯淋瀝
　　石韋　黄芩(炒/)木通　榆白皮　葵子　􁝢麥
　　甘草(各五/分)
　右薑水煎服
雞蘇散　治血熱淋瀝
　　雞蘇葉　木通(各二/兩)生地黄　滑石(各三/兩)刺薊根
　　(一/兩)
　右每服半兩淡竹葉三七片水煎
桃仁煎　治血瘕小便如淋臍腹脹痛(方見血瘕門第/七卷第九論)
火府丹　治心經積熱小便澁及五淋(加甘草名/導赤散)
　　生地黄(二兩/杵膏)木通(為/末)黄芩(炒各/一兩)
　右加蜜丸桐子大每服三十丸木通煎湯下
　許學士云一卒病渇日飲水斗許不食者三月心中
　煩悶時已十月余謂心經有伏熱與火府丹數服越
　二日來謝云當日三服渇止又三服飲食如故此本
　治淋用以治渇可謂通變也
一方牛膝一合水煎入麝香少許服之鄞縣耿武尉夢
　得其内患淋下砂石剥剥有聲甚為苦楚一服而愈
　　附方
滋腎丸　治熱在血分不竭而小便不利或腎虚足熱
　腿膝無力不能履地又下焦隂虚小便不利肚腹腫
　脹或皮膚脹裂眼睛突出此神劑也
　　知母(酒/炒)黄栢(酒炒各/二兩)肉桂(二/錢)
　右各另為末水丸桐子大每服二百丸空心百滚湯
　下
黄芩清肺飲　治肺熱小便不利宜用此藥清之
　　黄芩(炒/)山梔(炒各/一錢)
　右水煎服不利加鹽豉二十粒
五淋散　治膀胱有熱水道不通淋瀝不出或尿如豆
　汁或成砂石或如膏汁或熱沸便血
　　赤茯苓(一錢/五分)赤芍藥　山梔(各一/錢)當歸　甘草(各/一)
　　(錢二/分)
　右入燈心水煎服
補中益氣湯(方見二十四/卷第六論)
八珍湯
加味歸脾湯
加味逍遙散(三方見二十/四卷第四論)
龍膽㵼肝湯(方見二十四/卷第八論)
加減八味丸
六味丸(二方見二十四/卷第十一論)
　　婦人脬轉小便不利方論第二
婦人脬轉或内熱傳搏於胞或忍小便氣逆於内以致
小腹急痛不得小便甚者至死
　愚按前症不問男女孕婦轉筋小便不利命在反掌
　非八味丸不能救餘叅前後論主治
　　附治驗
　一婦人小便淋澁小腹脹悶胸滿喘急諸藥不應余
　視為轉筋之症用八味丸一服小便如湧而安
　一婦人因欝怒小便滴瀝漸至小腹腫脹痰咳喘促
　余用八味丸料煎服小便即利而痊
　一婦人素善怒小便淋瀝不利月經不調半載矣或
　兩脇脹悶或小腹作痛或寒熱往来或胸乳作痛或
　咽喉噎塞或兩脚筋攣或肢節結核面色青黄不澤
　形氣日瘦左闗弦洪右闗弦數此欝怒傷肝脾血虚
　氣滯為患朝用加味歸脾湯以補脾氣解脾欝祛肝
　火夕用滋腎丸生肝散滋腎水以生肝血抑肝火舒
　筋膜兼服月餘而愈
滋腎生肝飲
　　山藥　山茱萸(肉各/一錢)熟地黄(自製/二錢)澤㵼　茯苓
　　牡丹皮(各七/分)柴胡(三/分)五味子(杵炒/五分)白术　當歸
　　甘草(各三/分)
　右水煎服
葱白湯　治氣滯小便不通腹脹欲死
　　橘皮(三/兩)葵子(一/兩)葱白(一/莖)
　右水煎分三服
八味丸　治脬轉小便不通殊有神效但世所不用以
　致誤人多矣(方見二十四/卷第十一論)
滑石散　治脬轉小便數日不通
　　滑石(一/兩)寒水石(二/兩)葵子(一/合)
　右為末以水一斗煑至五升時服一升即利
又方
　　亂髪(燒/灰)葵子　車前子(各等/分)
　右為末每服二錢酒調下
石韋湯　治脬轉小便不通(方見/前)
治強忍小便致脬轉尿不利困篤欲死
　　滑石(二/兩)亂髮灰(一/兩)
　右為末每服三錢桃白皮一觔細切熟杵入水三盞
　絞取汁調服
千金翼用杏仁(二十粒/去皮尖)麩炒黄嚼細水送下立通
一方皂角為末吹鼻内取嚏
　　婦人小便數方論第三
小便乃腎與膀胱主之蓋腎氣通於隂若二經虚而熱
乘之則小便澁滯虚則頻數也
　愚按前症若肝經火動用逍遙散加龍膽草車前子
　膀胱火動六味丸加麥門五味肝腎濕熱龍膽瀉肝
　湯欝傷肝脾加味逍遙散加味歸脾湯肝脾肺氣虚
　補中益氣加麥門五味肝經血虚加味逍遙散腎氣
　虚敗鹿茸散如不應用八味丸
　　附治驗
　一婦人患前症小便頻數日晡熱甚此肝脾血虚氣
　滯而兼濕熱也用加逍遙散加車前子而愈
　一婦人患前症發熱煩躁面目赤色脈洪大而虚余
　謂此血虚發躁用當歸補血湯數劑而痊
　一婦人久患前症泥屬於火雜用寒涼止血之劑虚
　症悉具余曰此脾胃虧損而諸經病也當補中氣為
　主遂以六君子補中二湯兼服兩月餘尋愈
　　方藥
桑螵蛸散　治腎氣虚寒小便數少或時頻數或夜間
　尤數
　　桑螵蛸(三十/枚炒)鹿茸(炙/)牡蠣(煅/)甘草(炒二/兩)黄茋(炒/)
　右為末每服二三錢食前空心用薑湯調下日二服
縮泉丸　治脬氣虚寒小便頻數或遺尿不止小兒尤
　效
　　烏藥　益智仁(等/分)
　右為末酒煎山藥末為糊丸桐子大每服七十丸鹽
　酒或米飲下
鹿茸散　治腎氣虚寒便溺數甚或夜間頻數遺溺
　　鹿茸(炙/)桑寄生　當歸　烏賊魚骨　龍骨(煆各/二兩)
　　白芍藥(炒/)附子(炮各/三錢)桑螵蛸(炙三/錢)
　右為末每服二錢空心并食前用温酒調下作丸服
　亦可凡用附子重一兩三四錢底平頂平周圍有瓣
　者方是
　　附方
當歸補血湯
八味丸
六味丸
加減八味丸(四方見二十四/卷第十一論)
逍遙散
加味逍遙散
加味歸脾湯(三方見二十/四卷第四論)
六君子湯
補中益氣湯(二方見二十/四卷第六論)
　　婦人遺尿失禁方論第四
經云膀胱不利為癃不約為遺溺乃心腎之氣失其常
度也故有便道澁而遺者有失禁而不知自遺者亦有
生産傷膀胱不時而遺者有脬寒臓冷遺而不知者
　愚按内經曰胞移熱於膀胱則癃溺血膀胱不利為
　癃不約為遺溺注曰膀胱為津液之府水注由之然
　足三焦脈實約下焦而不通則不得小便足三焦脈
　虚不約下焦則遺溺也靈樞經曰足三焦者太陽之
　别也並太陽之正入絡膀胱約下焦實則閉癃虚則
　遺溺竊謂前症若肝腎虚熱挺孔痿痺用六味丸如
　不應用加減八味丸陽氣虚憊膀胱積冷用鹿茸丸
　如不應用八味丸若脾氣虚弱不能禁止用補中益
　氣湯加山藥山茱五味若肺氣虚寒前湯加桂附此
　症屬虚熱者多眞寒者少治宜審察
　　附治驗
　一婦人小便自遺或時不利日晡益甚此肝熱隂挺
　不能約制用六味丸料加白术酒炒黑黄栢七分知
　母五分數劑諸症悉愈若誤用分利之劑愈損真隂
　必致不起
　一老婦患前症惡寒體倦四肢逆冷余以為陽氣虚
　寒用補中益氣加附子三劑不應遂以參附湯四劑
　稍應仍以前藥而安附子計用四枚人參三斤許
　一婦人病愈後小便出屎此隂陽失於傳送名大小
　腸交也先用五苓散二劑而愈又用補中益氣湯而
　安
鹿茸丸　治陽氣虚寒小便白濁滑數不禁或臍腹隂
　冷大便不實
　　鹿茸(炙/)椒紅　桂心　附子(炮/)牡蠣(煅/)補骨脂(炒/)
　　石斛　肉蓯蓉(酒/浸)雞䏶胵(炙/)沈香(各一/兩)桑螵蛸(炙/三)
　　(錢/)
　右為末酒糊丸桐子大每服三十丸空心温酒下
秘元丹　治陽氣虚小便不禁或夜多小便頻數
　　白龍骨(煅三/兩)訶子(十箇/去核)縮砂(去皮/一兩)
　右為末糯粥丸桐子大每服五十丸空心鹽酒下
又方鹿角鎊炒為末每服三五錢空心熱酒調下
又方雞䏶胵炙為末每服二三錢空心酒調下日二三
　服
又方桑螵蛸酒炒為末每服二錢空心薑湯調下
　　附方
六君子湯
補中益氣湯(二方見二十/四卷第六論)
六味丸
加減八味丸
八味丸(三方見二十四/卷第十一論)
參味湯(方見十九/卷第六論)
五苓散(方見二十一/卷第九論)
　　婦人小便出血方論第五
心主於血通行經絡循環臓腑若得寒則凝澁得熱則
妄行失其常道則溢滲於脬則小便出血也
　愚按前症肝經血熱者加味逍遙散怒氣血傷者加
　味逍遙散調送髪灰若肝經風熱用前散送子芩丸
　氣血俱虚者八珍散送髪灰膏粱積熱者清胃散加
　槐花甘草風熱傷胃者四君子加防風枳殻胃氣不
　䏻攝血者補中益氣湯鬱結傷脾不能攝血者濟生
　歸脾湯
　　附治驗
　一婦人尿血因怒寒熱或頭疼或脇脹此肝血虚而
　肝火盛用加味逍遙散而血脹止補中益氣加蔓荆
　子而頭痛痊後鬱怒腹痛尿血仍用前散加龍膽草
　并歸脾湯治之将愈又因飲食所傷復作心忡不寧
　徹夜不寐仍用前湯而痊
　一婦人尿血面黄體倦飲食不甘晡熱作渇此脾胃
　氣虚不能攝血歸經用補中益氣以補胃氣用歸脾
　湯以解鬱結更用加味逍遙散以調養肝血而痊
　一婦人小便出血服四物蒲黄之類更加發熱吐痰
　加芩連之類又飲食少思虚症蜂起肝脈弦而數脾
　脈弦而緩此因肝經風熱為沈隂之劑脾傷不能統
　攝其血發生諸臓而然也余用補中益氣湯六味地
　黄丸而痊
鹿茸散　治勞損尿血發熱内熱或寒熱往来口乾作
　渇
　　鹿茸(炙/)當歸　熟地黄(自/製)葵子(炒/)蒲黄(炒/)續斷(酒/炒)
　　(等/分)
　右為末每服二錢酒調下
髪灰散　治起居所傷小便尿血或忍尿脬轉臍下急
　痛小便不通又治肺疽心䘐内崩吐血舌上出血用
　亂髪燒灰(本草云能療瘀血通闗隔利水道破癥瘕癰/腫狐疝刺痛疰雜瘡療脬轉通大小便止􁲕)
　(嗽鼻/衂)
　右每服二錢以米醋湯調服
生地黄散　治血熱小便出血
　　生地黄(二/錢)黄芩(炒五/錢)阿膠(炒/)栢葉(炒各/一錢)
　右水煎服
當歸散　治血分有熱小便出血或時尿血
　　當歸　羚羊角(鎊/)赤芍藥(各半/錢)生地黄　刺薊葉
　　(各一/錢)
　右水煎服
又方治血分有熱用生地黄杵取汁每用一小盞日三
　服
又方治血分有熱小便尿血用炒蒲黄末每服二錢温
　酒調下滚湯亦可
又方腎虚鹿角膠二兩炙黄為末作二服長流水調
　　附方
八珍散
加味逍遙散
歸脾湯(三方見二十/四卷第四論)
子芩丸(方見十二/卷第六論)
清胃散(方見二十四/卷第一論)
四君子湯
補中益氣湯(二方見二十/四卷第六論)
　　婦人大便不通方論第六
夫大便不通者由臓腑不調寒熱之氣結於腸胃或經
水過多内亡津液宜用三脘散或四物加青皮或七宣
丸麻仁丸選而用之
　愚按前症或大腸津血乾涸或血虛火鑠不可計其
　日期飲食數多必待腹滿脹自欲去而不能者乃用
　猪膽汁潤之若妄服苦寒辛散之劑元氣愈傷或通
　而不止或成中痞之症大抵血虚火燥用加味逍遙
　散氣血俱虚用八珍湯燥藥傷血用四物連翹甘草
　尅伐傷氣用四君川芎當歸内熱作渇飲湯脈實用
　竹葉黄茋湯内熱作渇飲冷脈濇用四物送潤腸丸
　肝膽尅脾土而不能輸送用小柴胡加山梔郁李仁
　腸胃氣虚而不能傳送用補中益氣加芍藥厚味積
　熱而秘結用清胃散加芍藥其有熱燥風燥陽結隂
　結皆不宜損中氣治者審之
　　附治驗
　一婦人痰喘内熱大便不通兩月不寐脈洪大重按
　㣲細此屬肝脾腎虧損朝用六味丸夕用逍遙散各
　三十餘劑計所進飲食百餘碗腹始痞悶正前所謂
　血虚火鑠也以猪膽汁導而通之用十全大補湯調
　理而安
通神散　治大便實熱不通其證心腹脹痛手不得近
　心胸煩悶而欲飲食者
　　大黄(炒/)芒硝　檳榔　桃仁(杵/)郁李仁(湯浸去皮/㣲炒各一)
　　(兩/)
　右為末每服二錢粥飲調
大麻仁丸　治腸胃風結大便常秘而欲飲食者
　　大麻仁(别研/如膏)大黄(炒各/二兩)㯽榔　木香　枳殻(麩炒/各一)
　　(兩/)
　右為末入麻仁煉蜜丸桐子大每服二十丸温水下
皂角丸　治大腸經有風大便秘結而不堅實者
　　皂角(炙去/子)枳殻(麩炒/等分)
　右為末煉蜜丸桐子大每服七十丸空心米飲下
蘇麻粥順氣滑腸用紫蘇子麻子仁水研取汁煑粥食
　之
潤腸丸　治伏火風熱大腸乾燥若因失血或因腎虚
　當滋腎水最忌此丸
　　麻子仁　桃仁(去皮尖另/研各一兩)羌活　當歸尾　大黄
　　(煨/)皂角仁　秦芃(各五/錢)
　右另研為末煉蜜丸每服五十丸空心白湯送下如
　直腸乾澁用猪膽汁導之亦忌前藥
　　附方
加味逍遙散
八珍湯(二方見二十/四卷第四論)
補中益氣湯
四物湯
四君子湯(三方見二十/四卷第六論)
竹葉石膏湯(方見十三/卷第十論)
小柴胡湯(方見二十四/卷第二論)
清胃散(方見二十四/卷第一論)
瘡科竹葉黄茋湯(方見二十四/卷第四論)
　　婦人老弱風人便秘戒用利藥方論第七
初虞世云肺主氣肺氣不降則大腸不能傳送宜用杏
仁枳殻訶子等藥若老弱風人津液短少大便秘澁用
胡麻杏仁麻仁阿膠皂角之類每見用駃利之藥大便
雖通精血復傷反致他病一男子病風淫末疾或用駃
藥利之患肺痿咯膿血至大便不通而死惜哉
　愚按前症若胃强脾弱津液不得四布但輸膀胱小
　便數而大便難者用脾約丸若隂血枯槁内火燔灼
　脾肺失傳大便秘而小便數者用潤腸丸此丸若用
　之於熱甚氣實與西北稟厚者無有不效若用於東
　南及虚熱而氣血不足者則脾愈弱而腸愈燥反致
　虚痞矣此東垣先生之治法也其搜風順氣丸中貴
　及西北人用之多效東南人用之無不致害
　　附治驗
　一老婦大便欲去而難去又不堅實腹内或如故或
　作脹兩闗尺脈浮大余以為腸胃氣血虚弱每服十
　全大補湯加肉蓯蓉去後始快若間二三日不服腹
　内仍脹大便仍難
搜風順氣丸　治痔漏腸風風熱閉結元氣充實者
　　車前子(一兩/五錢)大麻子(㣲/炒)大黄(五錢半/生半熟)牛膝(酒/浸)郁李
　　仁(湯/泡)兎絲子(酒浸蒸杵/曬為末)枳殻(麩/炒)山藥(各二/錢)
　右為末煉蜜丸桐子大每服三十丸空心白湯送下
子和脾約丸
　　麻仁(一兩二/錢半)枳殻(麩/炒)厚朴(薑/製)芍藥(各一/兩)大黄(四兩/蒸)
　　杏仁(去皮尖炒/一兩二錢)
　右為末入杏仁膏煉蜜丸梧子大每服三二十丸空
　心用滚湯送下内杏仁研爛
　　婦人泄痢秘結方論第八
經云春傷於風夏必飱泄蓋木刑土也土不能滲泄則
木氣勝故津液燥而秘不可專以風治張氏母年七十
患痢頻數腰脚拘攣百方不愈用蒺藜酸棗仁治之即
愈黄魯直苦祕結亦用前藥而愈故受症有不同也
　愚按前症若因足三隂虧損發熱作渇胸膈不利飲
　食善消面帶陽色脈洪而虚肢體倦怠者用補中益
　氣湯六味地黄丸脾肺氣虚補中益氣湯脾經鬱結
　用加味歸脾湯氣血俱虚者八珍加肉蓯蓉腎經津
　液不足者六味地黄丸胃火消鑠津液竹葉黄茋湯
　肝木侮土小柴胡加山梔郁李仁枳殻膏粱積熱清
　胃散加山梔郁李仁枳殻若燥在直腸用猪膽導之
　　附治驗
　一老婦大便月餘不通痰喘内熱不得就枕脈洪大
　重按㣲細朝用六味丸夕用逍遙散各五十餘劑計
　進飲食百餘碗小腹始悶此火燥而消鑠也以猪膽
　汁潤之用十全大補而安後仍不通用八珍倍加蓯
　蓉常服而通
治風人大便或祕
　　皂莢子(三百粒破作兩片熳火炒燥入酥一/棗大又炒燥又入酥至焦黑為度)
　右為末蜜丸桐子大每服三十丸煎蒺藜酸棗仁湯
　空心下良久未利再服漸加至百丸以通為度
蒺藜湯用蒺藜炒杵去刺三兩酸棗仁炒香一兩每用
　五錢水一盞煎七分去滓送下前丸
大五柔丸　治臓氣不調大便難利或為秘結堅硬
　　大黄(飯上蒸/焙末)枳殻(去穰/麵炒)白芍藥(末/)葶藶(炒為/末)牛脂
　　(熬/油)蓯蓉(酒浸焙/各一兩)桃仁(百枚去/皮尖研)杏仁(四十枚去皮尖/麩炒黄别杵)
　右和匀煉蜜丸桐子大米飲下三十丸日三服以和
　為度
二仁丸　安康郡太守苦風祕予處此方用之甚效
　　杏仁(去皮尖/麩炒黄)麻仁(别/研)枳殻(去穣麩/炒為末)訶子(炒去核/為末)
　右用煉蜜丸桐子大每服二三十丸温水下未利増
　之
蜜兊法用好蜜四五兩石器中㣲火熬不住手攪候可
　丸以蛤粉塗手揑如指長三寸許入大孔内以手掩
　良久即通未通再作文潞公泄利求速效用石脂龍
　骨等藥便祕累日甚苦余告曰此燥糞在直腸藥所
　不及請以蜜導之下結糞四五十枚而愈
通氣散　治虚人憂怒以致傷肺與大腸不能傳送
　　陳皮　蘇葉　枳殻(麩/炒)木通(各一/錢)
　右水煎服
皂角丸蘇麻粥亦佳(見前/)
　　附方
補中益氣湯(方見二十四/卷第六論)
六味丸(方見二十四/卷第十一論)
加味歸脾湯
八珍湯
逍遙散
加味逍遙散
十全大補湯(五方見二十/四卷第四論)
竹葉黄茋湯(方見二十四/卷第四論)
小柴胡湯(方見二十四/卷第二論)
清胃散(方見二十/四卷首論)
　　婦人泄瀉方論第九
論曰泄瀉之症因腸胃虚冷而邪氣乘之經云春傷於
風夏必飱泄蓋風傷肝肝木旺而尅脾土屬外因也若
七情不平臓氣受傷屬内因也若飲食生冷傷脾屬不
内外因也大法寒者温之熱者涼之滑者澁之濕者燥
之
　愚按前症若生冷所傷用六君木香砂仁辛熱所傷
　用二陳炒連山梔麵食所傷用六君神麯米食所傷
　用六君穀蘖飲食不時而傷用四君子湯飲食過多
　而傷用六君子湯飲食停滯人參養胃湯脾氣虚弱
　者六君升麻柴胡脾氣虚寒六君木香炮薑肝木乘
　脾者六君柴胡芍藥肝火尅脾者六君芍藥山梔中
　氣虚而下陷者補中益氣湯欝結傷脾者濟生歸脾
　湯腎氣虚者五味子散脾虚者二神丸脾腎虚者四
　神丸命門火衰者八味丸眞陽虚敗者固真丸仍與
　滯下方叅用
　　附治驗
　侍御沈東江之内停食腹痛作瀉以六君加木香炮
　薑而愈後復作傳為腎泄用四神丸而安侍御徐南
　湖子室瀉屬腎經不信余言專主滲泄以致不起
　一婦人年踰五十不食夜飯五更作瀉二十年矣後
　患痢午前用香連丸午後用二神丸各二服而痢止
　又以二神丸數服而食夜飯不月而形體如故
　吴江史𤣥年母素有血疾殆將二紀平居泄㵼飲食
　少思面黄中滿夏月尤甚治血之藥無慮數百劑未
　嘗少減余以為脾腎虚損用補中益氣湯送二神丸
　復用十全大補湯煎送前丸食進便實病勢頓退若
　泥中滿忌參术痰痞忌熟地便泄忌當歸皆致誤事
桂香丸　治虚寒滑泄腹痛或嘔吐不食手足逆冷
　　附子(炮/)肉荳䓻(炮/)丁香　桂心　白茯苓(各一/兩)木
　　香(炮/)白乾薑(炮各/兩半)
　右為末米糊丸桐子大每服五十丸空心米飲下
胃苓散　治脾胃所傷吐瀉不止水穀不分即五苓散
　合平胃散
　右每服五七錢用薑棗水煎空心服仍節飲食
木香散　治臓腑虚寒下泄米穀口舌生瘡或嘔吐不
　食
　　木香(煨/)破故紙(炒各/一兩)良薑　縮砂(炒/)厚朴(製各/三錢)赤
　　芍藥(炒/)橘紅　桂心　白术(各半/兩)胡椒　吴茱萸
　　(泡各/一錢)肉荳䓻(煨/)檳榔(一/箇)
　右為末每服三錢用猪肝四兩批薄以藥摻拌量入
　水醋鹽葱薑煑乾空心頓食或丸桐子大每服百丸
　粥飲下日三服　府博趙宜人患泄瀉諸藥無效診
　之曰此肝腎虚也服前散而愈經曰洩痢前後不止
　腎虚也又曰諸厥固泄皆屬於下下謂下焦肝腎之
　氣也門户束要肝之氣也肝氣厥而上行故下焦不
　能禁固而泄痢腎為胃闗門户不要故倉廩不藏也
香連丸　治痢疾并水瀉暑瀉腹痛不問赤白神効
　　黄連(浄二/十兩)吴茱萸(去枝梗/十兩)
　右先將二味用熱水拌和入磁器内置熱湯頓一日
　同炒至黄連紫黄色去茱用連為末每末四兩入木
　香末一兩淡醋米飲為丸桐子大每服二三十丸滚
　湯下久痢中氣下陷者用補中益氣下中氣虚者用
　四君子下中氣虚寒者加薑桂
三黄丸　治熱痢腹痛或口舌生瘡咽喉齒痛及一切
　實火之症
　　黄芩　黄連　黄栢(各炒/等分)
　右各另為末水糊丸桐子大每服七八十丸白湯下
芍藥湯　治熱痢便血後重經日溲而便膿血此氣行
　而血止也行血則便自愈調氣則後重自除
　　芍藥(炒一/兩)當歸　黄連(炒各/半兩)檳榔　木香　甘草
　　(炙各/二錢)桂(二錢/五分)黄芩(炒五/錢)
　右每服半兩水煎如不減加大黄此症多有因中氣
　虚弱脾氣鬱結者治當審察
二神丸(加五味二兩吴茱/萸四兩名四神凡)治脾腎虚弱侵晨五更作瀉
　或全不思食或食而不化大便不實神效
　　破故紙(四兩/炒)肉荳䓻(二兩/生用)
　右為末用大紅棗四十九枚生薑四兩切碎同棗用
　水煑熟去薑取棗肉和藥丸桐子大每服五十丸空
　心鹽湯下
五味子散　治腎經虚弱大便不實或夜間或五更泄
　漏
　　五味子(炒二/兩)吴茱萸(半/兩)
　右為末每服二錢空心米飲調下其效如神米糊為
　丸亦可
白术芍藥湯　治脾經受濕水泄注下體重腹滿形體
　倦怠不欲飲食或暴泄無數水穀不化
　　白术(炒/)芍藥(炒各/二錢)甘草(炒一/錢半)
　右水煎服
茯苓湯　治濕熱泄瀉或飲食傷瀉
　　白术(炒/)茯苓(各五/錢)
　右用水煎食前服一方有芍藥等分名白术散
滲濕湯　治寒濕所傷身重腰冷如坐水中或小便秘
　澁大便溏泄此症多因坐卧濕地或隂雨所襲而致
　　蒼术　白术(炒/)甘草(炒各/一兩)乾薑(炮/)茯苓(各二/兩)陳皮
　　　丁香(各二/錢半)
　右每服四五錢棗水煎
防風芍藥湯　治飱泄身熱脈弦腹痛及頭痛
　　防風　芍藥(炒/)黄芩(炒各/二錢)
　右用水煎服
六君子湯
四君子湯
補中益氣湯(三方見二十/四巻第六論)
人參養胃湯(方見七巻/第十八論)
十全大補湯
濟生歸脾湯(二方見二十/四巻第四論)
八味丸(方見二十四/巻第十一論)
東垣補真丸(方見七卷/第七論)
　　婦人脇熱下痢方論第十
論曰下利赤黄米穀不化作渇嘔逆小便不利心胸煩
躁脈虚大而數此胃經虚熱津液不分併於大腸所致
先用五苓散次用玉粉丹四味阿膠丸主之
　愚按前症若胃氣虚弱用補中益氣湯肝木侮脾土
　用六君子湯鬱結傷脾土用歸脾湯命門火衰用八
　味地黄丸餘㕘各論主之
　　附治驗
　一婦人五月間患痢日夜無度小腹墜痛發熱惡寒
　余以為脾氣虚弱用六君子湯送香連丸二服漸愈
　仍以前湯送四神丸四服全愈至七月終怠惰嗜卧
　四肢不収體重節痛口舌乾燥飲食無味大便不實
　小便頻數灑淅惡寒悽慘不樂此肺之脾胃虚而陽
　氣不伸也用升陽益胃湯而痊
玉粉丹
　　蛤粉　硫黄(等/分)
　右為末米糊丸桐子大每服五十丸用米飲下
四味阿膠丸
　　黄連(炒/)赤茯苓(二/兩)芍藥(炒三/兩)阿膠(炒燥/一兩)
　右為末以醋丸桐子大每服三十丸食前米飲下
　　附方
補中益氣湯
六君子湯(二方見二十/四卷第六論)
歸脾湯(方見二十四/卷第四論)
八味丸(方見二十四/卷第十一論)
　　婦人滯下方論第十一
經云春傷於風夏生飱泄蓋風喜傷肝然春時肝木反
剋脾土以致滯下赤白裏急後重先服神术散次用五
苓散之類煩渇腹痛小便赤澁脈洪數為熱用白頭翁
湯之類脈虚弱為伏暑用香薷散之類如風邪下血用
胃風湯腹痛嘔逆手足俱冷六脈㣲細為臓腑虚寒急
服四順附子湯灸氣海丹田二穴久痢腸滑用理中湯
加肉果訶子或十全大補加木香肉果之屬若一方一
郡所患相類者乃屬疫症
　愚按東垣云太隂經受濕水瀉變膿血脾傳於腎者
　謂之賊邪難愈先痢而後瀉者謂之㣲邪易痊若厥
　隂經下痢脈沈遲手足厥逆用麻黄小續命湯汗之
　若身冷自汗小便自利脈㣲嘔吐用漿水散温之若
　脈疾身動下迫聲響用白术芍藥湯脈沈身靜飲食
　不入用薑附湯身體沈重四肢不舉用术附湯竊謂
　前症若飲食停滯用六君子湯以補脾胃消飲食若
　胃氣下流用補中益氣湯以補脾胃升元氣若風傷
　腸胃宜用神术散以補脾胃解外邪若痰積中焦宜
　用六神丸以補脾胃化痰滯大凡脾胃虚弱宜補中
　氣調飲食
　　附治驗
　一老婦食後因怒患痢裏急後重肛門脱下此脾氣
　下陷用大劑六君加附子肉䓻煨木香各一錢吳茱
　五分骨脂五味各一錢五分二劑諸症悉退惟小腹
　脹悶此肝氣滯於脾也與調中益氣加附子木香五
　分四劑而愈後口内覺醎此腎虛水泛與六味地黄丸
　二劑頓愈又以飲食失宜大便不實四肢逆冷此脾
　胃復傷與六君加附子五分八味丸而愈
　先太宜人仲夏患痢腹痛去後無度煩渇飲湯手按腹
　痛稍止脈鼓指而有力此真氣虚而邪氣實也急用
　人參五錢白术茯苓各三錢陳皮炙草附子升麻各
　一錢服之即睡覺而索食脈症頓退再劑而安此取
　症不取脈也其時同患是症服痢藥者俱致不起惜
　哉
神术散　治春傷於風夏生飱泄或傷風頭痛項背拘
　急鼻流清涕
　　蒼术(炒二/錢)藁本　川芎(各一/錢)羌活　粉草(炒一錢/五分)
　　細辛(五/分)
　右用薑水煎服欲發汗加葱頭
四順附子湯
　　生附子(去皮/臍)白乾薑(炮/)甘草(炒/)人參(各一/兩)
　右每服四五錢水煎吐瀉腹痛加肉桂半兩小便不
　利加茯苓半兩若體寒自汗手足逆冷六脈虚弱背
　寒面垢或面如塗油齒乾煩悶躁渇引飲此為伏暑
　宜用小柴胡湯五苓散酒蒸黄連丸
加減參附湯　治寒痢陽氣脱陷嘔吐不食手足俱冷
　　大附子(炮/)大人參(各二/錢)丁香(十五/粒)
　右用薑十片米一撮水一鍾煎服如不應再加之
治禁口痢甚妙石蓮肉為末每服二錢陳米飲調下
又方乾山藥半生半炒黄為末不拘時用米飲調下
　　附方
胃風湯　治風冷乘虚客於腸胃以致水穀不化泄瀉
　注下或腸胃濕毒下如豆汁或下瘀血
　　人參　白茯苓　芎藭　肉桂　當歸　白芍藥
　　(炒/)白术(炒各/等分)
　右每服三二錢入粟米數粒水煎空心食前熱服
水煮木香丸　治久痢裏急後重日夜無度其效如神
　　罌粟殻(去穣/三兩)青皮(去白二/兩四錢)甘草(炒各二/兩四錢)訶子(炮去/核八)
　　(兩/)當歸　木香(各六/兩)
　右為末煉蜜丸彈子大每服一丸水煎化空心服
戊巳丸　治胃經受熱泄痢不止或飲食不入腹痛不
　止
　　黄連(炒/)吴茱萸(去梗/炒)白芍藥(各五/兩)
　右為末麵糊丸桐子大每服三十丸米飲食前下
真人養臓湯　治下痢赤白裏急後重腹痛脱肛
　　粟殻(蜜炙三/兩六錢)人參(六/錢)白术(六/錢)肉桂(八/錢)訶子皮(一兩/二錢)
　　當歸(六/錢)木香(煨二兩/四錢)肉豆蔲(麵煨/半兩)白芍藥(炒一/兩半)甘
　　草(炒一兩/八錢)
　右每服四錢用水煎臓寒加附子一兩
升陽除濕防風湯如大便閉塞或裏急後重數至圊而
　不能便或有白膿或兼下血此鬱結而不通也以此
　湯舉其陽則隂氣自降矣慎勿利之
　　蒼术(米泔浸/四錢)防風(二/錢)白术(炒/)白茯苓　白芍藥(炒/各)
　　(一/錢)
　先將蒼术用水一鍾半煎至一鍾内諸藥同煎至八
　分食前熱服夫飲食入胃其氣上升輸精心肺然後
　下降若脾胃有傷不能上升下流腎肝而成泄利法
　宜升補中氣不可疏下此東垣發前人所未論也
調中益氣湯夫脈弦洪緩而沈按之中下不得一澁其
　證四肢滿閉肢節煩疼難以屈伸身體沈重煩心不
　安忽肥忽瘦四肢懶倦口失滋味大小便清利而數
　或上飲下便或大便澁滯夏月飱泄或便後見血或
　下白膿胸滿短氣咽膈不通嗜睡無力飲食少思(方/見)
　(四巻第/五論)
麻黄續命湯
　　防風　杏仁(去皮尖/各二兩)麻黄(去節/二兩)人參　黄芩(炒/)甘
　　草(炙/)芍藥(炒/)防巳　肉桂(各一/兩)附子(炮去皮/臍五錢)
　右每服半兩用薑水煎
白术芍藥湯　治太隂脾經受濕水泄注下體重㣲滿
　困弱無力不欲飲食或暴泄無數水穀不化宜此湯
　和之
　　白术(炒/)芍藥(炒各/一兩)甘草(炒五/錢)
　右每服一兩水煎
漿水散　治暴利如水周身汗出一身盡冷脈㣲而弱
　氣短難言甚者吐血此為惡病急用此藥緩則不救
　　半夏(一兩/炮洗)附子(半兩/炮)乾薑(一作乾/生薑)肉桂　甘草(炙/各)
　　(五/錢)良薑(二錢/五分)
　右為末每服三五錢漿水煎和滓熱服不應加之
薑附湯　治霍亂轉筋手足厥冷或吐逆身冷脈㣲急
　用此藥救之
　　乾薑(一/兩)附子(一箇/生用)
　右每服半兩水煎
术附湯　治下痢脾氣脱陷肢體不動汗出身冷氣短
　喘急或嘔吐不食等症須急用之
　　白术　生附子(須用/好者)
　右為末每服五錢薑棗水煎和柤服如不應倍用之
六神丸　治食積赤白痢疾或腹痛不食或久而不止
　　神麯(為/糊)麥芽(炒/)茯苓　枳殻(麩/炒)木香　黄連(炒赤/各等)
　　(分/)
　右為末用神麯糊丸桐子大每服五十丸白湯送下
香連丸
六君子湯
補中益氣湯(三方見二十/四巻第六論)
五苓散(方見二十一/卷第十論)
六味丸
八味丸(二方見二十四/卷第十一論)
　　婦人痢後嘔噦方論第十二
滯下咳逆嘔逆古人謂之噦此胃氣虚寒之危症也用
橘皮乾薑湯半夏生薑湯丁香柿蒂湯熱證欬逆用小
柴胡湯橘皮竹茹湯嘗治一痢欬逆脈沈弱投退隂散
兩服而愈又一痢後咳逆灸期門穴三壯而愈(其穴在/第六卷)
　愚按東垣云如泄痢而嘔者胃氣不和也上焦不和
　用生薑橘皮湯中焦不和用芎歸桂苓下焦不和而
　寒治以輕劑熱甚而治以重劑亦有胃火上衝而嘔
　者有積滯而嘔者有隂虚而嘔者丹溪云下痢吃逆
　自下衝上屬火之象古方悉以胃弱言之殊不知胃
　弱者脾隂弱也故久病變之乃胃弱脾寒之危症用
　半夏一兩生薑半兩或理中湯加枳殻茯苓半夏不
　效更加丁香柿蒂各十枚胃熱咳逆用橘皮竹茹湯
　别病忽然而致半夏茯苓湯加枳實半夏木香調氣
　散最佳
　　附治驗
　一婦人痢後嘔噦服降火化痰等劑愈甚脈洪大按
　之虚細作渇飲湯諸藥到口即嘔余以為脾胃虚寒
　不能司納以參术炮薑末各一錢以飯作丸米飲不
　時過三五粒至三兩許聞藥不嘔乃以六君加炮薑
　三十餘劑而安
　一婦人患前症飯食少思胸腹膨脹大便不實所見
　之症悉屬虚寒假熱遂朝用補中益氣湯加炮薑木
　香夕用六君子送四神丸漸愈又用八味丸料煎送
　四神丸而痊
　一婦人因怒嘔噦時或昏憒口噤或時舉體肉動其
　面色或青或赤余以為肝火熾盛脾土受侮用小柴
　胡湯加山梔釣藤治之漸愈又用加味歸脾逍遙二
　藥調理而痊
橘皮乾薑湯　治胃寒嘔噦不食或吐痰腹痛兼瀉
　　橘皮　通草　乾薑(炒/)桂心　甘草(炒一/錢)人參(各/一)
　　(錢/)
　右水煎服
橘皮竹茹湯　治噦逆
　　橘皮(二/錢)竹茹　甘草(炒/)人參　半夏(各一/錢)
　右薑棗水煎
猪苓湯　治咳而嘔渇心煩不得眠
　　猪苓　赤茯苓　澤㵼　阿膠(炒/)滑石(各一/錢)
　右水煎服
半夏湯　治噦欲死
　　半夏(一/兩)生薑(切二/兩)
　右水煎為二服
丁香柿蒂湯　治欬逆
　　丁香(十/粒)柿蒂(十五/箇)
　右水煎熱服
生薑橘皮湯　治嘔噦手足厥冷
　　橘皮(一/錢)生薑(四/錢)
　右水煎服
退隂散　治隂毒傷寒手足逆冷或逆咳不止脈沈細
　頭痛腰重急進三服若傷冷每服一字入正元散内
　同煎入鹽一捻
　　乾薑(炮/)川烏(炒黄/等分)
　右每服一錢鹽一捻水煎
倉廩湯　治痢疾心煩手足温頭痛此熱毒上衝宜用
　此湯即敗毒散每服四五錢入陳倉米百粒薑五片
　棗一枚煎若脈㣲弱或胸腹虚脹手足厥冷或因服
　罌粟烏梅過多以致作嘔者宜用山藥半生半炒為
　末米飲調下日二三服
　　附方
木香調氣散　治氣滯嘔吐或胸膈不利心服刺痛飲
　食不思
　　木香　白豆蔲　丁香　檀香(各二/兩)藿香　甘草
　　(炒各/六兩)砂仁(四/兩)
　右為末每服二錢白湯調服
半夏茯苓湯(方見十二/卷第三論)
補中益氣湯
竹葉石膏湯
六君子湯(三方見二十/四卷第六論)
八味丸(方見二十四/卷第十一論)
　　婦人大便下血方論第十三
婦人臓腑損傷風邪所入以致大便下血或如豆汁或
腹中作痛若糞後下血其来逺糞前下血其来近逺近
者言病在上下也若面無血色時寒時熱脈浮弱按之
如絲者是前症也
　愚按前症或飲食起居或六淫七情失宜以致元氣
　虧損陽絡外傷若膏粱積熱加味清胃散怒氣傷肝
　六君柴芍芎歸鬱結傷脾加味歸脾湯脾氣虚弱六
　君子湯思慮傷心妙香散大腸風熱四物側栢荆防
　枳殻大腸血熱四物丹皮柴胡中氣下陷補中益氣
　茯苓半夏心脾不能攝血必補脾肺之源舉下陷之
　氣
　　附治驗
　一婦人下血不已面色痿黄四肢畏冷此中氣下陷
　用補中益氣湯送四神丸數服而愈
　張淑人下血煩躁作渇大便重墜後去稍緩用二黄
　湯加大黄至四兩方應後用三黄湯又二十餘劑而
　愈此等元氣百中一二韓地官之内脾胃素弱因飲
　食停滯服尅伐之劑自汗身冷氣短喘急腹痛便血
　或用諸補劑皆不應余用人參炮附子各五錢二劑
　稍應却用六君子每劑加炮附子三錢四劑漸安又
　用前湯每加附子一錢數劑乃瘥
　一婦人因怒胸痞飲食少思服消導利氣之藥痰喘
　胸滿大便下血余用補中益氣加茯苓半夏炮薑四
　劑諸症頓愈又用八珍加柴胡炒梔全愈
　一婦人瘀血腹痛便血見前
加減四物湯　治腸風下血
　　側栢葉(炒/)荆芥　槐花(炒/)甘草(炒各/五分)枳殻(麩/炒)生地
　　黄　當歸　川芎(各一/錢)
　右薑水煎
腸風黑神散　治腸風下血腹疼後重或肛門脱出
　　敗棕(燒/)木饅頭(燒/)烏梅(去/核)粉草(炙各/一錢)
　右水煎服
　愚按前二症若病久中氣虚弱者必用培補脾胃為主
地榆湯隂結便血(駱龍/吉方)
　　地榆(四/兩)甘草(炒一/兩半)縮砂仁(四十/七粒)
　右每服三錢水煎
防風如神散　治風熱氣滯糞後下血
　　防風　枳殻(麩炒各/等分)
　右每服三錢水煎
　愚按前二症若胃氣虛不能統血而下用四君中氣
　下陷用補中益氣湯脾氣鬱結用歸脾湯氣血虛弱
　用八珍湯氣血虛寒用十全大補湯
治乆下血成片用頭髪燒灰每服一二錢水調下妙香
　散治心氣下血温酒調下
　　附方
加味清胃散(方見二十四/巻第六論)
四君子湯
六君子湯
四物湯
補中益氣湯(四方見二十/四巻第六論)
八珍湯
加味歸脾湯(二方見二十/四巻第四論)
二神丸
四神丸
三黄丸(三方見前/第八論)
　　婦人痔瘻方論第十四
婦人痔瘻因鬱怒風熱厚味膏粱所致其名有五肛邊
如乳出膿者為牝痔腫脹出血者為牡痔痒痛者為脈
痔腫核者為腸痔登厮出血者為血痔治宜審之
　愚按前症婦人多因胎産經行飲食起居六淫七情
　失調所致男子多因醉飽入房筋脈横解精氣脱泄
　熱毒乘虚而患或入房强固其精木乘火勢而侮金
　或炙煿厚味隂虚濕熱宜凉血潤燥疏風潰後當養
　元氣補隂精不愈即成痔漏有串臀串隂穿腸者其
　腸頭腫塊者濕熱也作痛者風也便燥者火也潰膿
　者熱勝血也大便作痛者潤燥除濕肛門墜痛者瀉
　火導濕小便濇滯者清肝導濕經云因而飽食筋脈
　横解腸澼為痔症屬肝腎不足故用加味地黄及六
　味丸有效慎勿敷毒藥及服寒凉之劑
鼈甲散　治五種痔漏膿血淋灕或腫痛堅硬下墜
　　鼈甲　露蜂房　蛇蜕　蝟皮　猪後懸蹄(五味/燒成)
　　(性各/二錢)麝香(一/分)
　右為末每服一錢空心生地黄煎湯調下更傅之
又方熱痛用寒水石朴硝為末以津調搽
　　附方
六味丸(方見二十四/卷第十一論)
加味地黄丸(方見二十四/卷第六論)
　　婦人脱肛方論第十五
夫脱肛者大腸之候也大腸虚寒其氣下陷則肛門翻
出或因産努力其肛亦然也
　愚按前症若大腸濕熱用升陽除濕湯若血熱用四
　物條芩槐花血虚用四物白术茯苓兼痔痛用四物
　槐花黄連升麻中風虚弱用補中益氣芍藥白术中
　氣虚寒加半夏炮薑五味腎虚用六味丸虚寒用八
　味丸夫肺與大腸為表裏肛者大腸之門肺實熱則
　秘結肺虚寒則脱出腎主大便故肺腎虚者多有此
　症
　　附治驗
　一婦人脱肛用補中益氣加味歸脾各百餘劑而愈
　後因分娩復脱仍以前藥各二百餘劑始愈
姚和衆以鐵粉𫝊之良(聖惠方亦治/隂脱隂腫)
集驗方以生鐵三斤水一㪷煮至五升取水洗日二次
孫真人用蝦蟆皮瓶中燒烟熏功效𤣥㣲
一方用五倍子煎湯洗以赤石脂末摻上托入或脱長
　者以兩床相並中空尺許以磁瓶盛湯令病人仰卧
　浸瓶中逐日易之収盡為度
　　附方
升陽除濕湯　自下而上者引而竭之
　　升麻　柴胡　防風　神麯(炒/)澤㵼　猪苓(各半/兩)
　　蒼术(一/兩)陳皮　甘草(炙/)大麥蘖(各三/錢)
　右每服五錢水煎空心服胃寒腸鳴加益智仁半夏
　各半錢薑棗同煎
四物湯
補中益氣湯(二方見二十/四卷第六論)
六味丸
八味丸(二方見二十四/卷第十一論)
　　婦人隂腫方論第十六
婦人隂腫因胞胳素虚風邪客之乘於隂部血氣相搏
故也
　愚按前症若氣血虚弱用補中益氣湯舉而補之肝
　經濕熱用龍膽瀉肝湯滲而清之若隂腫隂痒隂冷
　隂挺當與後論互相㕘看
　　附治驗
　一婦人隂中腫悶小便澀滯兩脇作腫内熱晡熱月
　經不調時或寒熱此因肝脾鬱怒元氣下陷濕熱壅
　滯朝用歸脾湯加柴胡升麻解鬱結補脾氣升元氣
　夕用加味逍遙散清肝火生肝血除濕熱各數劑諸
　症悉愈又用四君芎歸丹皮調補肝脾而經水如期
菖蒲散治月水澀滯隂間腫痛
　　菖蒲　當歸(各一/兩炒)秦芁(二/兩)
　右每服五錢入葱白水煎
白礬散　治隂腫堅痛
　　白礬(半/兩)甘草(半/錢)大黄(一/兩)
　右為末水和用棗大綿裹内隂中日兩換以愈為度
　　附方
補中益氣湯(方見二十四/卷第六論)
龍膽㵼肝湯(方見二十四/卷第四論)
　　婦人隂痒方論第十七
婦人隂痒為三蟲在腸胃之間因臓虚而蝕隂中㣲則
為痒甚則為痛也
　愚按前症屬肝經所化當用龍膽瀉肝湯逍遙散以
　主其内外以桃仁研膏和雄黄末或雞肝納隂中以
　制其蟲
　　附治驗
　一婦人胸膈不利内熱作渇飲食不甘肢體倦怠隂
　中悶痒小便赤濇此鬱怒傷肝脾所致用歸脾湯加
　山梔而愈復因怒患處并小腹脹痛用小柴胡加山
　梔芎歸芍藥痛止用逍遙散加山梔而愈又因勞役
　患處腫脹小便仍濇用補中益氣加山梔茯苓丹皮
　而痊
　一婦人隂内痛痒不時出水食少體倦此肝脾氣虚
　濕熱下注用歸脾湯加丹皮山梔芍藥柴胡生草主
　之而安
　一婦人隂内痒痛内熱倦怠飲食少思此肝脾鬱怒
　元氣虧損濕熱所致用參茋歸术陳皮柴胡炒梔車
　前升麻芍藥丹皮茯苓而瘥若隂中有蟲痒痛亦屬
　肝木以桃仁雄黄研納隂中以殺之仍用清肝解熱
　之藥有以雞肝納之者乃取蟲之法也
　一方搗新桃葉綿裹納隂中日三兩易
龍膽瀉肝湯(方見二十四/巻第八論)
逍遙散(方見二十四/卷第四論)
　　婦人隂冷方論第十八
婦人隂冷因勞傷子臓風冷客之用五加皮乾薑丹參
蛇床子熟地黄杜仲各三兩鍾乳粉四兩天門冬一兩
地骨皮二兩酒十五升漬二宿每服一盞空心食前飲
之
　愚按前症屬肝經内有濕熱外乘風冷所致若小便
　澀滯或小腹痞痛用龍膽㵼肝湯若内熱寒熱或經
　候不調用加味逍遙散若寒熱體倦飲食少思用加
　味四君子若鬱怒發熱少寐懶食用加味歸脾湯
　　附治驗
　一婦人隂中寒冷小便黄澀内熱寒熱口苦脇脹此
　因肝經濕熱用龍膽湯祛利濕熱用加味逍遙散調
　補血氣而安
　一婦人所患同前更寒熱嘔吐兩股腫痛先用小柴
　胡加山梔一劑寒熱嘔吐頓止次用龍膽瀉肝湯一
　劑腫痛頓消
　一婦人隂中寒冷小便澄清腹中亦冷飲食少思大
　便不實下元虚寒治以八味丸月餘飲食漸加大便
　漸實又月餘諸症悉愈
八味丸　治血弱不能榮養臓腑津液枯澀風寒客於
　子臓以致隂冷
　愚按此丸果係肝脾腎虚殊有神效
　　附方
小柴胡湯(方見二十四/卷第二論)
龍膽㵼肝湯(方見二十四/巻第八論)
加味逍遙散
加味歸脾湯(二方見二十/四巻第四論)
加味四君子湯(方見二十四/巻第六論)
　　婦人隂挺下脱方論第十九
婦人隂挺下脱或因胞絡傷損或因子臓虚冷或因分
娩用力所致
　愚按前症當升補元氣為主若肝脾鬱結氣虚下陷
　用補中益氣湯若肝火濕熱小便清滯用龍膽㵼肝
　湯
　　附治驗
　一婦人隂中突出如菌四圍腫痛小便頻數内熱晡
　熱似痒似痛小便重墜此肝脾欝結蓋肝火濕熱而
　腫痛脾虚下陷而重墜也先以補中益氣加山梔茯
　苓車前子青皮以清肝火升脾氣更以加味歸脾湯
　調理脾胃外以生猪脂和藜蘆末塗之而収
　一婦人隂中挺出五寸許悶痛重墜水出淋􁏏小便
　濇澀夕與龍膽瀉肝湯分利濕熱朝與補中益氣湯
　升補脾氣諸症漸愈再與歸脾湯加山梔茯苓川芎
　黄栢間服調理而愈後因勞役或怒氣下部濕痒小
　水不利仍用前藥即愈
又方治前症用麻子仁研塗頂中自吸入即洗去
　　附方
補中益氣湯(方見二十四/巻第六論)
龍膽㵼肝湯(方見二十四/巻第八論)
歸脾湯
加味歸脾湯(二方見二十/四巻第四論)
　　婦人隂中生瘡方論第二十
　竊謂前症乃七情鬱火傷損肝脾濕熱下注其外症
　隂中出如蛇如菌或如雞冠狀或生蟲濕痒或潰爛
　出水或腫悶墜痛其内症體倦内熱經候不調或飲
　食無味晡熱發熱或胸脇不利小便痞脹或赤白帶
　下小水淋濇其治法腫痛者四物湯加柴梔丹皮膽
　草濕痒者歸脾湯加柴梔丹皮淋濇者龍膽瀉肝湯
　白术丹皮漬腐者逍遙散山梔川芎腫悶墜痛者
　補中益氣湯山梔丹皮佐以外治之法
　一婦人腐漬膿水淋灕腫痛寒熱小便赤濇内熱作
　渇肢體倦怠胸脇不利飲食少思余以為肝脾虧損
　用補中益氣内柴胡升麻各用一錢加茯苓一錢山
　梔二錢數劑少愈又與歸脾湯加山梔川芎茯苓三
　十餘劑諸症悉退惟内熱尚在再與逍遙散倍用山
　梔而愈
　一婦人素性急隂内痛小便赤濇怒而益甚或發熱
　或寒熱此肝經濕熱所致用芎歸炒梔柴胡苓术丹
　皮澤㵼炒芍車前炒連生草數劑漸愈乃去黄連澤
　㵼又數劑全愈
　　附方
四物湯
補中益氣湯(二方見二十/四巻第六論)
逍遙散
歸脾湯(二方見二十/四卷第四論)
龍膽㵼肝湯(方見二十四/巻第八論)
小柴胡湯(方見二十四/巻第二論)
　　女人交接傷丈夫頭痛方第二十一
　愚按前症當用補中益氣六味地黄以滋化源為主
來復丹交接相傷四肢沈重頭痛昏暈米飲下
　右每服五十丸(方見二十五/巻第十論)
　　附方
補中益氣湯(方見二十四/卷第六論)
六味丸(方見二十四/巻第十一論)
　　女人交接輒血出痛方第二十二
　一婦人每交接出血作痛此肝火動脾而不能攝血
　用補中益氣濟生歸脾二湯而愈若出血過多而見
　他症但用前藥調補肝脾
千金方治交接血出
　　桂心　伏龍肝(各等/分)
　右為末酒服錢許
　　附方
補中益氣湯(方見二十四/卷第六論)
濟生歸脾湯(方見二十四/巻第四論)
　　婦人交接他物所傷方第二十三
　一婦人交接出血作痛發熱口渇欲嘔或用寒凉之
　藥前症益甚不時作嘔飲食少思形體日瘦余曰症
　屬肝木而藥復傷脾所致也先用六君加山梔柴胡
　脾胃健而諸症愈又用加味逍遙散而形氣復
　一婦人隂腫下墜悶痛出水胸腹不利小便頻數内
　熱晡熱口苦耳鳴此肝脾火症用小柴胡加車前膽
　草苓术升麻二劑稍愈又用加味逍遙加升麻數劑
　漸愈乃以加味歸脾加升麻柴胡井補中益氣加山
　梔數劑頓愈仍用加味逍遙加味歸脾二藥調理全
　愈
　一婦人患前症熱痛或用寒凉敗毒藥飲食不入時
　欲作嘔小腹重墜余謂此脾胃復損元氣下陷先用
　補中益氣加炮薑二劑重墜頓愈又加茯苓半夏二
　十餘劑而愈乃以歸脾湯少加柴胡升麻并六味地
　黄丸而康
又方割雞冠血塗之以赤石脂末摻之五棓子末亦良
　　附方
六君子湯
補中益氣湯(二方見二十/四巻第六論)
加味逍遙散
加味歸脾湯
歸脾湯(三方見二十/四巻第四論)
六味丸(方見二十四/卷第十一論)
　　治小户嫁痛方第二十四
　愚按前症當従二十一論互相主治
千金方療小户嫁痛
　　甘草　生薑(各五/分)白芍藥(四/分)桂心(三/分)
　右以酒二升煎三四沸服
又方海螵蛸燒為末酒服方寸匕日三服
又方小麥甘草等分煎湯洗甚效
　
　
　
　
　
　
　
　
　
　
　
　
　薛氏醫案卷三十二
欽定四庫全書
　薛氏醫案巻三十三
　　　　　　　　　　　　　眀　薛巳　訂
　　婦人良方
　求嗣門(疾病既無須知/求嗣故以次之)
　　　陳無擇求子論第一
有夫婦則有父子婚姻之後必求嗣續故古人謂不孝
有三無後為大者言嗣續之至重也凡欲求子當先察
夫婦有無勞傷痼疾而依方調治使内外和平則有子
矣
　愚按丹溪先生云人之育胎者陽精之施也隂血能
　攝之精成其子血成其胞胎孕乃成今婦人無子者
　率由血少不足以攝精也血之少也固非一端然欲
　得子者必須補其精血使無虧欠乃可以成胎孕若
　泛用秦桂丸之劑薰戕臓腑血氣沸騰禍不旋踵矣
　竊謂婦人之不孕亦有因六淫七情之邪有傷衝任
　或宿疾淹留傳遺臓腑或子宫虚冷或氣旺血衰或
　血中伏熱又有脾胃虚損不能營養衝任審此更當
　察其男子之形氣虚實何如有腎虚精弱不能融育
　成胎者有稟賦元弱氣血虚損者有嗜欲無度隂精
　衰憊者各當求其原而治之至于大要則當審男女
　之尺脈若左尺㣲細或虚大無力者用八味丸左尺
　洪大按之無力者用六味丸兩尺俱㣲細或浮大者
　用十補丸又巢氏謂夫妻年命制克墳墓不利者理
　或有之若誤用辛熱燥血不惟無益反受其害(今以/素不)
　(生育病愈後而/得子者附于左)
　　治驗(餘見醫學綱/目求嗣部)
　一婦人月經淋􁏏愈而生子(見一巻月/水不斷)
　一婦人患陽氣虚寒愈而生子(見五巻冷/勞第四症)
　一婦人患結核愈而生子(見二十四巻結/核類第三症)
　一婦人稟弱經行腹痛愈而生子(見一巻經/行腹痛)
　一婦人素虚弱患鶴膝風愈而生子(見二十四/巻膝風)
　一婦人患瘰􁎧愈而生子(見二十四巻/瘰癧一症)
　一婦人患繭蜃愈而生子(見二十四巻/瘰癧第一症)
　　　褚尚書求男論第二
建平孝王妃姬皆麗無子擇民家未笄女子入御又無
子問曰求男有道乎澄對曰合男女必當其年男雖十
六而精通必三十而娶女雖十四而天癸至必二十而
嫁皆欲隂陽完實然後交而孕孕而育育而子堅壯強
夀今未笄之女天癸始至已近男色隂氣早洩未完而
傷未實而動是以交而不孕孕而不育而子脆不夀此
王之所以無子也然婦人有所産皆女者有所産皆男
者大王誠能訪求多男婦人至宫府有男之道也王曰
善未再期生六男夫老陽遇少隂老隂遇少陽亦有子
之道也
　　　無子論第三
又無子者其因有三一墳墓風水不利二夫婦年命相
尅三夫婦疾病墳墓不利年命相尅此非藥力可致若
夫婦疾病必須藥餌然婦人無子或勞傷血氣或月經
閉塞或崩漏帶下右尺浮則為陽絶或尺㣲濇或少隂
脈浮𦂳或尺寸俱㣲弱者皆致絶産若調攝失宜飲食
不節乘風襲冷結於子臓亦令無子也
　　　千金翼求子方論第四
論曰婦人之居幽閫類多血氣不調胎姙生産崩傷之
異比之男子十倍難療其或七情失宜或飲食無度或
胎瘡未愈而遽合或登厠風入隂户便成痼疾若欲求
子交感之時必天日晴眀神思清爽氣血諧和與天徳
福徳相合夫婦本命五行相生并本命帝旺而生者則
夀而賢否則不可得也
　　　交㑹禁忌第五
凡求子宜吉良日交㑹當避丙丁及弦望晦朔大風雨
霧寒暑雷電霹靂天地昏冥日月無光虹蜺地動日月
薄蝕及日月火光星辰神廟井竈圊厠塚墓屍柩之傍
若交㑹受胎多損父母生子殘疾夭枉愚頑不孝若交
㑹如法則生子福徳智慧驗如影響可不慎哉
　　　男子受胎時日法第六
凡男女受胎皆以婦人經絶一日三日五日為男仍遇
月宿在貴宿日若以經絶後二日四日六日瀉精者皆
女過六日皆不成胎又遇旺相日尤吉夜半入房生子
者賢眀貴夀餘時皆㓙
　　　推支干旺相日法第七
春甲乙夏丙丁秋庚辛冬壬癸春寅夘夏己午秋申酉
冬亥子
　　　推每月宿日第八
正月
　初一初六初九初十十一十二十四二十一二十四
　二十九日
二月
　初四初七初八初九初十十二十四十九二十二二
　十七日
三月
　初一初六初七初八初十十七二十二十五日
四月
　初三初四初五初六初八初十十五十八二十二二
　十八日
五月
　初一初二初三初四初五初六初十十二十三十五
　十六二十二十五二十八二十九三十日
六月
　初一初三初十十三十八二十三二十六二十七二
　十八二十九日
七月
　初一十一十六二十一二十四二十五二十六二十
　七二十九日
八月
　初五初八十三十八二十一二十二二十三二十四
　二十五二十六日
九月
　初三初六十一十六十九二十二十一二十二二十
　四日
十月
　初一初四初九十四十七十八十九二十二十二二
　十九日
十一月
　初一初六十一十四十五十六十七十九二十六二
　十九日
十二月
　初四初九十二十三十四十五十七二十四二十七
　日
若春合甲寅乙夘夏合丙午丁巳秋合庚申辛酉冬合
壬子癸亥與上件月宿日合者佳
　　　求子服藥須知第九
論曰夫人求子服藥須知次第男服七子散女服盪胞
湯紫石英門冬丸及坐導藥則無不效矣
七子散　主丈夫氣虚精衰少無子
　　牡荆子　五味子　兔絲子　車前子　􁁉蓂子
　　　山藥　石斛　熟地黄　杜仲　鹿茸　逺志
　　(各八/分)附子(炮/)蛇床子　川芎(各六/分)山茱萸　天雄
　　(各五/分)桂心(十/分)白茯苓　牛膝　人參　黄茋(各五/分)
　　巴㦸(十二/分)蓯蓉(七/分)鍾乳粉(八/分)
　右為末每服錢許日二服酒調一方加覆盆子二錢
慶雲散　主丈夫陽氣不足不能施化
　　覆盆子　五味子(各二/升)兔絲子(一/升)白术(炒/)石斛(各/三)
　　(兩/)麥門冬　天雄(各九/兩)紫石英(二/兩)桑寄生(四/兩)
　右為末食後酒服錢許日三服或米飲調冷去桑寄
　生加細辛四兩陽事少去石斛加檳榔十五箇
盪胞湯　治婦人全不産育
　　朴硝　牡丹皮　當歸　大黄(蒸一/飯久)桃仁(各三/兩)細
　　辛　厚朴　苦梗　赤芍藥　人參　茯苓　桂
　　心　甘草　牛膝　陳皮(各二/兩)附子(炮一/兩半)䖟蟲
　　(炒焦去/翅足)水蛭(炒各/十枚)
　右每服六錢酒水合盞半煎日三服夜一服少頃下
　血膿力弱者用一二服惡物不盡方用坐導藥
坐導藥　治婦人全不産及斷續更服盪胞湯
　　皂角(去皮/一兩)吳茱萸　當歸　大黄　晉礬(枯/)戎鹽
　　川椒(各二/兩)五味子　細辛　乾薑(各三/兩)　(一方無/茱萸有)
　　(葶藶苦瓢/各三分)
　右為末以絹袋盛如指狀入隂中如欲小便去之一
　日仍易之如子宫有冷水天隂則痛須候下盡而止
　藥每日早晩用苦菜煎湯薰洗著藥後一日服紫石
　英丸
紫石英丸
　　紫石英　天門冬(各三/兩)紫葳　牡蒙(各二/兩)粉草(一/兩)
　　(半/)桂心　川芎　巻栢　烏頭(炮/)熟地黄(乾/)辛夷
　　仁　禹餘糧(煅醋/淬)當歸　石斛(各三/兩)烏賊骨　牛
　　膝　薯蕷(各六/分)桑寄生　人參　牡丹皮　乾薑
　　　厚朴　續斷　食茱萸　細辛(各五/分)栢子仁(一/兩)
　右為末蜜丸桐子大每服二十丸温酒下
續嗣降生丹　治婦人五臓虚損子宫冷憊不能成孕
　　當歸　桂心　龍齒　烏藥　益智　杜仲　石
　　菖蒲　吴茱萸(各一/兩半)茯神　牛膝　秦艽　細辛
　　　桔梗　半夏　防風　白芍藥(各三/錢)乾薑(一兩/半生)
　　(半/炒)附子(重一兩者作一竅入硃/砂一錢濕麵褁煨為末)川椒(二兩/焙)牡礪(二/兩)
　　(童便浸四十九日却用硫黄末一兩醋調塗用/紙裹之米醋潤濕鹽泥固濟用炭煅赤)
　右為末用糯米糊丸桐子大每服三十丸至百丸空
　心淡醋温酒鹽湯任下日二服及治男子精寒不固
　陽事衰弱白濁夢泄婦人帶下寒熱諸虚百損盜汗
　氣短預服此藥者無不感應
　愚按前五方多慓悍之味治當審察病因不可輕用
　又秦桂養真白薇茱萸地黄紫英石陽起石暖宫濟
　隂丹湯藥數方尤為慓悍不可輕服未敢悉錄
竇禹鈞夜夢其亡祖父謂之曰汝縁無子又且不夀宜
修善行自是佩服乃訓復夢祖父謂曰汝名掛天曹以
有隂徳特延筭三紀𦙍錫五子悉皆榮顯
張慶司獄惟務方便年五十始生子亨有一道人丐於
門謂慶曰汝本無嗣今聞嬰兒聲非若子乎慶曰偶得
一子道人曰信乎隂徳未易量爾之積累善事非一朝
一夕今不但有嗣又喜子孫文學之貴宜善保之後果
如其言
馮商其妻每勸置妾商取一女已成聞其父因官綱運
欠折鬻女以償之商惻然不忍犯更益以資裝送還其
父眀年生馮京後登狀元
馬黙未有嗣知登州日奏活沙門島罪人不致枉死一
日夢中見符使挾一男女乘空來其前呼曰爾本無嗣
以活人數多上帝特賜男女各一言訖不見果如其言
時邦美之父老而無子置一妾對暗室悲泣問之乃曰
父卒於官鬻妾欲辦喪耳時遂攜金偕往其家殯葬而
歸未㡬生邦美後舉進士官至吏部
袁韶父為郡吏年五旬置一妾乃宦家女也父殁家貧
鬻而歸葬袁知其故即送還更以嚢資益之眀年生韶
既長為㕘知政事
馬涓之父無子置一妾聞其父喪官所無力歸葬故鬻
此女即日訪其母而歸之且厚資助夜夢一羽衣曰天
錫爾子慶流涓涓眀年生一子因名曰涓既長及第
人之無嗣或因丈夫陽氣之不足不能施化或因婦人
隂血衰憊百疾攻之以致然也故先賢立方垂訓以啟
後人或者用計百端妾媵無數及皓首終身不能如其
意者是皆心行有虧非命也苟能革心之非所行向善
積徳累功施恩布惠則上天之報施自然慶流後裔此
温隠居求嗣篇之所由作也予嘗讀聖朝為善隂隲書
因覽竇禹鈞等數人所履皆言此事厯厯可鑑謹錄附
贅于此以為求嗣者勸誡之一助云可爾
　　　温隠居求嗣保生篇第十
昔東京焦公三世無嫡嗣為商旅逰翫名山尋訪至人
問其因至京都遇一老僧聲清而神朗談論甚異焦怪
而問之曰貧家三世無嫡嗣柰何僧曰無嗣者有三一
祖宗無徳自身無行二夫妻年命恐犯禁忌三精神不
守妻妾血寒焦公曰血寒有何法術願聞一言僧曰先
修徳後修身三年之後到臺山當授異方説畢忽不見
焦一遵其言後赴五臺見一行童手持一書言曰老師
傳語大夫功成行滿賜方藥名續嗣降生丹依方服之
當生富貴之子焦貟外子生子不肖亦赴五臺見行童
曰老師昨日見員外何必來問我但依爾父所行愚者
自賢焦曰愚豈能賢乎行童曰昔竇氏五子皆不全形
後行恩布徳悉登科第焦氏拜謝而歸奉行雕板印施
方書不及二十年子孫數人皆貴顯後人収得此行狀
及方受持行用求藥者獲其子孫皆有徳行余躬受此
方不敢緘黙併錄篇論以告諸賢庶不致異方湮没耳
正統間合肥人羅某年六十無子因連坐謫保安州為
民將至居庸解者逃回羅赴闗自告或者曰放流絶域
人所不堪今解者既去君可無往也羅曰吾罪本為人
所累使予歸復以此累人吾不忍也且皇法不可輕逭
遂至州夜有二盜疑其有所攜乃穿穴以取之其妻覺
預置沸湯俟其入則沃之既穴二人將入羅起諭之乃
去次日羅至市忽有二人俯伏道傍羅問之乃夜穿穴
者也二人曰吾輩相戲㡬被傷殞賴公暁諭二命得生
公所賜也後羅凡出外二人必為之守䕶未幾羅妻卒
妾生一子任延安守一女適隆慶衞指揮使王欽
禮部尚書沈立齋云有二老一有子而富一無子而貧
居址相鄰因居髙岡其上有塋墓二老欲掘墓開窑以
取利貧者以告其妻妻曰岡後有墓開以為窑不惟燒
損地脈壊人風水且近墳穴不可為也遂已之富者開
岡見尸則焚之後見骸骨甚多悉棄於水因致巨富乃
起岑樓以蓄財物每夜家之眷屬皆居於上去其梯以
示賊不能犯不意賊有劉六者卒然晝至其屬不及登
樓者則投井而死其登樓者被焚而死人以為焚尸於
火棄尸於水之報也其貧者後致巨富生一子益其家
業云
𢎞治間京師有黄剛者因無子每嵗夏秋修合痢疾藥
施之忽鄰里於靜夜聞人言黄公積善久矣送以一嗣
後果有子
𢎞治間有張某自太醫院恩生仕至縣尹老而無子在
縣篤於惜民已而陞為郡守民深感其惠在郡生子亦
徳政之所致也
正徳間夏誠字純夫吴江縣人錦衣衞籍中順天府鄉
試任武城縣尹愛民甚篤因忤上司遂歸老於家舊民
到京者懐其徳惠憐其清苦莫不以財帛助之垂老得
子後有繼其政者甚豐斂縣民於中途刼之子女皆被
其害
黄善貧而無子傭工為業富民倪五命其開窑取土因
鋤土見尸棺以舊土揜之乃從逺地擔土而歸後倪貧
而黄富亦開窑倪亦傭工於黄家黄甚惜之與之共食
倪因患時瘡為人憎棄遂投水而死黄聞之遂収其尸
而殯之遂有子且繼其富作善降祥信不誣矣竊聞之
書曰惠迪吉從逆㓙惟影響又曰作善降祥作惡降殃
子之有無自王宮至於庶民亦在乎隂徳而已豈可專
泥於藥哉
　
　
　
　
　
　
　
　
　薛氏醫案巻三十三
欽定四庫全書
　薛氏醫案巻三十四
　　　　　　　　　　　　　眀　薛巳　訂
　　婦人良方
　胎教門(求嗣已明須知/胎教故以次之)
　　　姙娠總論第一
巢氏病源論姙娠一月名胎胚足厥隂脈養之二月名
始膏足少陽脈養之三月名始胎手心主脈養之當此
之時血不流行形象始化未有定儀因感而變欲子端
正莊嚴常口談正言身行正事欲生男宜佩弦執弓矢
欲生女宜佩韋施環珮欲子美好宜佩白玉欲子賢能
宜看詩書是謂外象而内感者也四月始受水精以成
其血脈手少陽脈養之五月始受火精以成其氣足太
隂脈養之六月始受金精以成其筋足陽眀脈養之七
月始受木精以成其骨手太隂脈養之八月始受土精
以成膚革手陽眀脈養之九月始受石精以成毛髮足
少隂脈養之十月五臓六腑闗節人神皆備此其大略
也又五臓論有稱耆婆者論一月如珠露二月如桃花
三月男女分四月形象具五月筋骨成六月毛髪生七
月逰其魂兒能動左手八月逰其魄兒能動右手九月
三轉身十月受氣足更有顱𩕄經云一月為胎胞精血
凝也二月為胎形成脴也三月陽神為三魂四月隂靈
為七魄五月五行分五臓也六月六律定六腑也七月
精開竅通光眀也八月元神具降真靈也九月宫室羅
布以定生人也十月受氣足萬象成也今推究數説如
五臓論者類皆淺鄙妄託其名至於三蔵佛書且涉怪
誕漫不可考今按顱𩕄經三卷云中古巫方所撰其巢
氏論姙娠至三月始胎之時欲談正言行正事佩弦韋
執弓矢施環珮佩白玉讀詩書之類豈非胎教之理乎
嘗試推巢氏所論云姙娠脈養之理若厥隂肝脈也足
少陽膽脈也為一臓腑之經餘皆如此且四時之令必
始於春木故十二經之養始於肝所以養胎在一月二
月手心主心胞絡脈也手少陽三焦脈也屬火而夏旺
所以養胎在三月四月手少隂手太陽乃心脈也以君
主之官無為而尊也足太隂脾脈也足陽眀胃脈也屬
土而旺長夏所以養胎在五月六月手太隂肺脈也手
陽眀大腸脈也屬金而旺秋所以養胎在七月八月足
少隂腎脈也屬水而旺冬所以養胎在九月又况母之
腎臓繫於胎是母之真氣子之所賴也至十月兒於母
腹之中受足諸臓氣脈所養然後待時而生此論奥㣲
而有至理世更有眀之者亦未有過於巢氏之論矣余
因述其説
　　　受形論第二(娠子即姙娠也故以後/受形名篇并附其論)
巢氏論曰陽施隂化精氣有餘兩胎有俱男俱女者道
藏經云婦人月信止後一日三日五日值男女旺相日
陽日陽時交合有孕多男若男女稟受皆壯則男子一
或怯弱則少子顱𩕄經云陽盛發隂當孕成男六脈諸
經皆舉其隂又云三陽所㑹則生男三隂所㑹則生女
葛仙翁肘後方云男従父氣女従母氣聖濟經云天之
徳地之氣隂陽之至和流薄於一體四氣而左動則屬
陽陽資之則成男因氣而右動則屬隂隂資之則成女
易稱乾道成男坤道成女此男女之别也凡姙娠有疾
投以湯藥衰其大半而已使病去母安胎亦無損矣
　愚按東垣丹溪云經水斷後一二日血海始淨精勝
　其血感者成男四五日後血脈已旺精不勝血感者
　成女蓋父精母血因感而㑹精之施也血能攝精故
　成子此萬物資始於乾元也血之行也精不能攝故
　成女此萬物資生於坤元也隂陽交媾胚胎始凝所
　藏之處名曰子宫一系在下上有兩歧一達於左一
　達於右精勝其血則陽為之主受氣於左子宫而男
　形成精不勝血則隂為之主受氣於右子宫而女形
　成此二先生之確論也若夫姙娠藥餌宜禁當叅本
　門考之
　　　受形篇第三
褚氏云男女之合二精交暢隂血先至陽精後衝血開
裹精精入為骨而男形成矣陽精先入隂血後參精開
裹血血入為本而女形成矣陽氣聚面故男子面重溺
死者必伏隂氣聚背故女子背重溺死者必仰走獸溺
死仰伏皆然隂陽均至非男非女之身精血散分駢胎
品胎之兆父少母老産女必羸母壯父衰生男必弱古
之良工首察乎此氣受偏瘁與之補之補羸女則養血
壯脾補弱男則壯脾節色羸女宜及時而嫁弱男宜待
壯而婚此疾外所務之本不可不察也
　　　論胎教第四(馬益卿/先生)
論曰胎教産圖之書不可謂之迂而不加信然亦不可
狎犯之方今俚俗之家與不正之屬將息避忌畧不如
儀或藥毒不消或産於風露無産厄而子母均安者亦
倖有之若保胎之法須多方豫養方無後患如隣家有
所興修亦或犯其胎氣令兒破形殞命如刀犯者形必
傷泥犯者竅必塞打擊者色青黯繫縛者相拘攣如此
等驗有如指掌不可不慎也
　　　孕元立本章第五
有泰初有泰始混沌一判既見氣矣故曰泰初既立形
矣故曰泰始氣初形始天地相因生生化化品物彰矣
故曰大哉乾元萬物資始至哉坤元萬物資生
　吴禔註云混沌未判則氣形俱泯混沌既判則氣形
　已分既見氣矣是為太初既立形矣是為太始太初
　者凡有氣之所本故天得之以統元氣太始者凡有
　形之所本故地得之以統元形天地交泰相因為氣
　形生生者得所以生化化者得所以化品物流行而
　形色名聲彰矣大哉乾元太初之所寓也故以萬物
　之資始為言至哉坤元太始之所寓也故以萬物資
　生為言惟萬物資始資生於乾坤故乾元則兆象至
　坤元然後形無不成
有生之初雖陽予之正育而充之必隂為之主
　薛左丞註隂陽離合論曰天覆地載萬物方生未出
　地者命曰隂處名曰隂中之隂出地者命曰隂中之
　陽陽予之正隂為之主王氷謂陽施正氣萬物方生
　隂為之主羣形乃立字説始而生之者天地也育而
　克之者人也
因形移易日改月化坤道之代終也
　列子周穆篇尹文先生曰因形移易謂之化莊子曰
　予方篇混元曰消息盈虚一晦一眀日改月化曰有
　所為而莫見其功易坤卦文言曰地道無成而代有
　終也地之承天其無成而有終也豈迫於不得已耶
　蓋道之所在萬物失之則死得之則生有生之類聴
　命於此故無成而代有終者以道言之也
謂之姙陽既受始隂壬之也壬子謂之姙字説
　壬一陽也二隂也陽既受始隂壬之而謂之姙解曰
　壬陽水之干也位在亥子之間隂至亥極矣陽復受
　始而謂之姙於壬至子然後生
謂之胞已為正陽隂包之也
　已正陽也而隂能包之隂與陽更用事故也已者孟
　夏之月於卦為乾純陽用事故詩謂之正月正月者正
　陽之月也隂方用事而為物之主則雖正陽亦在所
　包而退聴焉
謂之坯未成為器猶云坯也
　説文瓦未燒者謂之坯胎婦孕一月也字説坯未成
　為器猶坯也
謂之胎既食於母為口以也
　説文胎婦孕二月也字説元胎既食於母為口以焉
若娠則以時動也
　字説女娠以時動
若懐則以身依之也
　字説心所懐則身依焉目𨽻焉
天之徳地之氣隂陽之至和相與流薄於一體
　靈樞經曰天之在我者徳地之在我者氣徳流氣薄
　而生者也
唯能順時數謹人事勿動而傷則育之道得矣
　自一月積之至於十月所謂時數也保衛輔翼防閑
　忌慎適其宜所謂人事也
觀四序之運生長収藏代出萬物儀則咸備而天地之
氣未始或虧者蓋隂陽相養以相濟也
　隂陽離合論曰天覆地載萬物方生陽予之正隂為
　之主故因春生因夏長因秋収因冬藏失常則天地
　四塞莊子天地篇曰流動而生物物生成理謂之形
　形體保神各有儀則謂之性者曽不知此乃欲拂自
　然之理謬為求息之術方且推生死於五行蘄補養
　於藥石以偽勝真以人助天雖或有子孕而不育育
　而不夀者衆矣昔人論年老有子者男不過盡八八
　女不過盡七七則知氣血在人固自有量夫豈能逃
　隂陽之至數哉
天真論帝曰有其年已老而有子者何也岐伯曰此其
夭夀過度氣脈常通而腎氣有餘也此雖有子男不過
盡八八女不過盡七七而天地之精氣皆竭矣註雖老
而生子子夀亦不能過天癸之數
　　　凝形殊稟章第六
天地者形之大也隂陽者氣之大也惟形與氣相資而
立未始偏廢
　莊子則陽篇太公調曰天地者形之大者也隂陽者
　氣之大者也氣以形載形以氣克惟氣與形兩者相
　待故曰相資而立未始偏廢
男女構精萬物化生天地隂陽之形氣寓焉
　係辭曰天地絪緼萬物化醇男女構精萬物化生
語七八之數七少陽也八少隂也相感而流通故女子
二七天癸至男子二八而精通則以隂陽交合而兆始
故也
　岐伯曰女子二七而天癸至任脈通衝脈盛月事以
　時下故能有子男子二八腎氣盛精氣溢瀉隂陽和
　故能有子傳曰女子十四有為人母之道四十九絶
　生育之理男子十六有為人父之道六十四絶陽化
　之理
語九十之數九老陽也十老隂也相包而賦形故隂窮
於十男能圍之陽窮於九女能方之則以隂陽相生而
成終故也
　字説隂窮於十圍之者男陽窮於九方之者女九有
　變也女足以方之十無變也男足以圍之解曰男有
　室所以圍隂於外女有家所以方陽於内易曰婦人
　之吉従一而終也夫子制義従婦㓙也圍圎也君道
　也夫道也圎則可以制義而行方仁也臣道也婦道
　也方則從一而已男從圍與規従夫同意女從仁與
　臣從仁同意
元氣孕毓皆始於子自子推之男左旋積嵗三十而至
已女右旋積嵗二十而至巳巳為正陽隂實從之自巳
懐壬男左旋十月而生於寅女右旋十月而生於申申
為三隂寅為三陽而生育之時著矣其稟賦也體有剛
柔脈有強弱氣有多寡血有盛衰皆一定而不易也
　十九難曰男生於寅寅為木陽也女子生於申申為
　金隂也楊氏註云元氣起於子人之所生也男從子
　左行三十女從子右行二十俱至於已為夫婦懐姙
　也古者男子三十女年二十然後行嫁娶十月而生
　者男従巳左行至寅為十月故男行年起於丙寅女
　從巳右行至申為十月故女行年起於壬申
以至分野異域則所産有多寡之宜吉事有祥則所夢
各應其類是故荆揚薄壌多女雍冀厚壌多男熊羆為
男子之祥蛇虺為女子之祥是皆理之可推也
　周官職方氏揚州其民三男五女荆州其民一男二
　女雍州其民三男二女冀州其民五男三女詩斯干
　篇名吉夢維何維熊維羆維虺維蛇大人占之維熊
　維羆男子之祥維虺維蛇女子之祥
胎化之法有所謂轉女為男者亦皆理之自然如食牡
雞取陽精之全於天産者帶雄黄取陽精之全於地産
者
　千金方轉女為男丹參丸用東門上雄雞頭又方取
　雄黄一兩縫嚢盛帶之本草丹雄雞補虚温中通神
　殺毒其肝補腎其冠血益陽雄黄人佩之鬼神不能
　近毒物不能傷
操弓矢藉斧斤取剛物之見於人事者氣類潛通造化
密移必於三月兆形之先蓋方儀則未具陽可以勝隂
變女為男理固然也
　巢氏論云姙娠三月始胎形象始化未有定儀見物
　而變欲得男者操弓矢食雄雞
　　　氣質生成章第七
具天地之性集萬物之靈隂陽平均氣質完備咸其自
爾然而奇耦異數有衍有耗剛柔異用或強或羸血榮
氣衞不能逃於消息盈虛之理則稟質之初詎可一槩
論耶是以附贅垂疣駢拇枝指侏儒跛蹩形氣所賦有
如此者瘡瘍癰腫聾盲瘖瘂瘦瘠疲瘵氣形之病有如
此者然則胚胎造化之始精移氣變之後保衛輔翼固
有道矣
　孝經云天地之性人為貴書泰誓曰惟人萬物之靈
天有五氣各有所湊地有五味各有所入所湊有節適
所入有度量凡所畏忌悉知戒慎資物為養者理固然
也故寢興以時出處以節
　六節藏象論曰天食人以五氣地食人以五味王氷
　云天以五氣食人者臊氣湊肝焦氣湊心香氣湊脾
　腥氣湊肺腐氣湊腎地以五味食人者酸味入肝苦
　味入心甘味入脾辛味入肺醎味入腎也
可以髙眀可以周密使霧露風邪不得投間而入因時
為養者理固然也故必調喜怒寡嗜慾
　禮記月令仲夏之月可以居髙眀可以處臺榭脈要
　精㣲論云冬日在骨蟄蟲周密君子居室夏則順陽
　在上故可以髙眀冬則順陽氣之伏藏故可以周密
作勞不妄而氣血従之皆所以保攝姙娠使諸邪不得
干焉
　天真論岐伯曰上古之人其知道者不妄作勞故能
　形與神俱而盡終其天年通天論曰聖人陳隂陽筋
　脈和同骨體堅固氣血皆従
苟為不然方授受之時一失調養則内不足以為中之
守外不足以為身之強氣形弗充而疾疚因之
　脈要曰五臓者中之守也得守者生失守則死又曰
　五臓者身之強也得強則生失強則死
若食􁃿唇缺食犬無聲食雜魚而生瘡癬之屬皆以食
物不戒之過也
　孫真人養胎法云姙娠食兎肉令子缺唇食犬肉令
　子無音聲食乾鯉魚令子患瘡癬異法方論云食之
　使人熱中註云魚發瘡
心氣大驚而癲疾
　奇病論帝曰人生而病癲疾者何岐伯曰名為胎病
　此得之在腹中時其母有所大驚氣上不下精氣并
　居故令子發為癲疾也
腎氣不足而解顱
　巢氏云解顱者言小兒年雖長而𩕄門不合頭縫開
　解是皆由腎氣不成故也腎主骨髓而腦為髓海腎
　氣不成則腦髓不足不能成故頭顱開解
脾胃不和而羸瘦
　巢氏曰夫羸瘦不生肌膚皆為脾胃不和不能飲食
　故血寒衰弱不能榮於肌膚也凡小兒在胎而遇寒
　或生而伏熱皆令兒不能食故羸瘦也
心氣虚乏而神不足皆由氣血不調之故也誠能推而
達之使邪氣無所乘兹乃生育相待而成者
　病源曰肺主氣心主脈而血氣通榮臓腑循行經絡
　産則血氣傷損臓腑不足而心統領諸臓使其勞傷
　不足則令驚悸恍惚是心氣虚也
故曰天不人不因
　法言云天不人不因人不天不成
　　　轉女為男法第八
若婦女懐姙未滿三月男女未定形象未成故藥餌方
術可以轉令生男者理或有之其法以斧置姙娠床下
繫刃向下勿令人知恐不信試令雞抱卵時依此置窠
下一窠盡出雄雞又自初覺有娠取弓弩絃縛婦人腰
下滿百日去之此紫宫玉女秘法也又姙娠三月已前
以雄雞尾尖上長毛三莖潛安婦人卧蓆下又取夫髪
及手足甲潛安卧蓆下俱勿令知之又姙娠纔滿三月
要男者以雄黄半兩衣中帶之要女者以雌黄帶之以
上諸法試之良有驗也
　
　
　
　
　
　薛氏醫案巻三十四
欽定四庫全書
　薛氏醫案卷三十五
　　　　　　　　　　　　　明　薛己　訂
　　婦人良方
　候胎門
　　　脈例第一
王子亨云若姙娠其脈三部俱滑大而疾(在左則男/在右則女)經
云隂搏陽别謂之有子搏者近也隂脈逼近於下陽脈
則出於上陽中見陽乃知陽施隂化法當有子又少隂
脈動甚者姙子也手少隂屬心足少隂屬腎心主血腎
主精精血交㑹投識於其間則有娠又三部脈浮沈正
等無病者有姙也餘病如脈經說左手尺脈浮洪者為
男胎也右手尺部浮洪者為女胎也兩手尺部俱洪者
為兩男俱沈實者為兩女又云中指一跳一止者一月
胎二跳二止者二月胎也
　　　診婦人有姙歌第二
肝為血兮肺為氣血為榮兮氣為衛隂陽配偶不參差
兩藏通和皆類例血衰氣旺定無姙血旺氣衰應有體
　肝藏血為榮屬隂肺主氣為衛屬陽隂陽配偶者是
　夫婦匹配偶合搆精乃有子也若血少氣盛則無姙
　孕若血盛氣少則有孕也
寸微關滑尺帶數流利往来并雀啄小兒之脈已見形
數月懐躭猶未覺
　寸脈微關脈滑尺脈帶數及流利雀啄皆是經脈閉
　塞不行成胎已上之脈皆是血多氣少之脈是懐小
　兒之脈已見形狀也
左疾為男右為女流利相通速来去兩手關脈大相應
己形亦在前通語
　左手脈疾為懐男右手脈疾為懐女及兩脈流行滑
　利相通疾速来去是或兩手關脈洪大相應是其胎
　已有形狀也
左脈帶縱兩箇男
　縱者夫行乘妻水行乗火金行乘木即鬼賊脈也名
　也名曰縱見在左手則懐兩個男兒也
右手帶横一雙女
　横者妻乘夫也是火行乘水木行乘金即所勝脈也
　名曰横見于右手則懐一雙女兒也
左手脈逆生三男
　逆者子乘母也是水行乘金火行乘木即已生脈也
　名曰逆見于左手則懐三個男兒也
右手脈順還三女
　順者母乘子也是金行乘水木行乘火即生已之脈
　也名曰順見于右手則懐三個女兒也
寸關尺部皆相應一男一女分形證
　寸關尺部脈大小遲疾相應者是懐一男一女形證
　之脈也謂關前為陽關後為隂隂陽脈相應故懐一
　男一女也
有時子死母身存或即母亡存子命
　此二句之文無辯子母存亾之法
往来三部通流利滑數相參皆替替陽實隂虚脈得明
遍滿胷堂皆逆氣
　若寸關尺三部通行流利皆替替有力而滑數皆是
　陽實隂虚之脈主姙婦逆氣遍滿胷堂而不順也
左手太陽浮大男
　左手寸口為太陽其脈浮大則是懐男子
右手太隂沈細女
　右手寸口為太隂其脈沈細是懐女脈也
諸陽為男諸隂女指下分明長記取
　諸陽脈皆為男即為大疾數滑實之類也當懐男子
　諸隂脈三即沈細之類是也當懐女子
三部沈正等無絶尺内不止真胎婦
　寸關尺三部脈沈浮正直齊等舉按無絶斷及尺内
　舉按不止住者真的懐胎婦也
夫乘妻兮縱氣霧
　經云縱者夫乘妻也水行乘火金行乘木即鬼賊脈
　也縱氣霧霧者露也又上下也謂夫之陽氣乘妻之
　隂氣二氣上下相逐如霧潤結子也
妻乘夫兮横氣助
　横者妻乗夫也見前註謂兩傍横氣相佐助也
子乘母兮逆氣參
　逆者子乘母也謂子氣犯母氣相乘逆行之氣相參
　合也
母乘子兮順氣䕶
　是母氣乘于子氣為順氣相䕶衛也凡胎聚縱横逆
　順四氣以榮養方以成形也
小兒日足胎成聚身熱脈亂無所苦
　婦人懐小兒五個月是以數足胎成就而結聚也必
　母身體壯熱當見脈息燥亂非病苦之症謂五月胎
　已成受火精以成氣故身熱脈亂是無病也
汗中不食吐逆時精神結備其中住
　謂姙胎受五行精氣以成形稟二經以榮其母懐姙
　至五月其胎雖成其氣未備故胎氣未安上衝心胷
　則汗出不食吐逆名曰惡阻俗呼選飯唯思酸辛之
　味以調胎氣也
滑疾不散三月胎
　姙娠三月名始胎此是未有定儀心胞脈養之故脈
　見滑疾流利為少氣多血不散為血氣盛則始結為
　胎也
但疾不散五月母
　其脈但疾數而不散者是五個月懐胎之母也
弦𦂳牢强滑利安沈細而微歸泉路
　孕婦之脈宜弦𦂳勞强滑利為安吉之脈若沈細而
　微謂脈與形不相應故云死也前文雖云太隂沈細
　又云諸隂為女其說似有相違謂三部脈皆不沈細
　及微故不同也
　愚按前論與脈訣所云不同觀者當自推之
　　　驗胎法第三
婦人經脈不行已經三月欲驗有胎川芎生為末空心
濃煎艾湯調下二錢腹内微動則有胎也
　　　胎殺避忌産前將䕶法第四
凡受孕之後切宜避忌胎殺所遊如經云刀犯者形必
傷泥犯者竅必塞打擊者色青黯繋縛者相拘攣甚至
母殞禍如反掌
　　　月遊胎殺
立春在房床　　　　　　驚蟄在户(單/扇)
清明在門(雙/扇)　　　　　　立夏在竈
芒種在母身　　　　　　小暑在竈
立秋在碓(按京本云在/正北方子云)　　白露在厨前
寒露在門　　　　　　　立冬在户及厨
大雪在爐及竈　　　　　小寒在房母身
　　　十干日遊胎殺
甲巳日占門　　　　　　乙庚日占碓磨
丙辛日占井竈　　　　　丁壬日占厨解
戊癸日占米倉
　　　十二支日遊胎殺
子丑日占中堂　　　　　寅卯辰酉日占竈
己午日占門　　　　　　未申日占籬下
戍亥日占房
　　　六甲旬遊胎殺
甲子旬遊牕碓　　　　　甲戌旬遊正㕔
甲申旬遊中庭　　　　　甲午旬遊房内
甲辰旬遊房中　　　　　甲寅旬遊
　　　太史局日遊胎殺
每遇癸巳甲午乙未丙申丁酉五日在房内北庚子辛
丑壬寅三日在房内南
癸卯一日在房内西
甲辰乙巳丙午丁未四日在房内東
六戊六己日在房内中　　餘日在外無占
　凡遊在房内不宜于方位上安床帳及掃舎皆凶
又有小兒殺及本年三殺及産母身黄定命皆不可犯
凡姙娠之後將此貼于房内常照見之切不可穿鑿修
掘移釘繋籬壁重物展壓之類犯之重則胎死腹中母
亦不利輕則子受其殃成人之後必定破形拳攣跛縮
瘖瘂犯之極驗
　　　食忌論第五
一受孕之後切宜忌不可食之物非惟有感動胎氣之
戒然于物理亦有厭忌者設或不能戒忌非特延月難
産亦能令兒破形母損可不戒哉
食雞肉糯米合食令子生寸白蟲
食羊肝令子生多厄
食鯉魚鱠及雞子令兒成疳多瘡
食犬肉令子無聲音
食兔肉令子缺唇
食鼈令子項短及損胎
食鴨子共桑椹同食令子倒生心寒
食螃蠏令子横生
食雀肉合荳醬食之令子面生䵟黯黒子
食荳醬合藿香食之墮胎食水漿絶産
食雀肉令子不恥多淫
食山羊肉令子多病
食生薑令子多指生瘡
食蝦蟇鱓魚令兒瘖瘂
食驢騾馬肉延月難産
　如此之類無不驗者則知聖人胎教之法矣
　　　孕婦藥忌歌第六
蚖􁀙水蛭地膽蟲　　　　烏頭附子配天雄
躑躅野葛螻蛄類　　　　烏啄側子及䖟蟲
牛黄水銀并巴豆　　　　大㦸蛇蛻及蜈蚣
牛膝藜蘆及薏苡　　　　金石錫粉并雌雄
牙硝芒硝牡丹桂　　　　蜥蜴飛生及䗪蟲
代赭蚱蟬胡粉麝　　　　莞花薇蓹草三稜
槐子牽牛并皁角　　　　桃仁蠐螬和茅根
□根􁀙砂與乾漆　　　　亭長波流菵草中
瞿麥䕡茹蟹爪甲　　　　蝟皮赤箭赤頭紅
馬刀石蠶衣魚等　　　　半夏南星通草同
乾薑蒜雞及雞子　　　　驢肉兔肉不須供
切須婦人産前忌　　　　此歌宜記在心胷
　
　
　
　
　
　
　
　
　薛氏醫案卷三十五
欽定四庫全書
　薛氏醫案卷三十六
　　　　　　　　　　　　　明　薛己　訂
　　婦人良方
　姙娠疾病門(胎後已明須知姙/娠疾病故以次之)
　姙娠諸病忌毒藥餘當對症依法治之
　　　姙娠隨月服藥將息法第一
千金云姙娠一月名始胚飲食精熟酸美受御宜食大
麥毋食腥辛是謂讒正是月足厥隂脈養不可針灸其
經此經内屬于肝肝主筋血一月之内血行否澀不為
力事寢必安静毋令恐畏况一月隂陽新合為胎寒多
為痛熱多卒驚舉重腰痛腹滿胞急卒有所下當預安
之宜服烏雄雞湯
烏雄雞湯方
　　烏雄雞(一隻治/如食法)吳茱茰(一/兩)茯苓　阿膠(各二/兩炒)生薑
　　甘草(各一/兩)人參　芍藥　白术(各三/兩)麥門冬(五合/去心)
　右以水一斗二升煮雞取汁六升下藥煮取三升内
　酒三升并膠等取汁三升分三服
補胎湯　若曾傷一月胎者當預服此藥
　　細辛(一/兩)防風(二/兩)烏梅(升/)吳茱茰　生地黄　白术
　　(各一/兩)大夾夕(五/合)生薑(四/兩)
　右以水七升煮取汁二升半分三服寒多倍細辛茱
　茰熱多去細辛茱茰加括蔞根二兩有所思去大麥
　加栢子仁三合一方有人參一兩忌生菜蕪荑桃李
　雀肉等物
姙娠二月足少陽脈養不可針灸其經此經内屬于膽
膽主精是時兒精成于胞裡當謹䕶勿驚動况二月始
隂陽踞經有寒不成有熱即萎卒中風寒有所動揺心
滿臍下懸急腰背强痛卒有所下乍寒乍熱艾葉湯主
之
艾葉湯方
　　丹參(三/兩)當歸　人參　麻黄(去/節)艾葉　阿膠(炙各/二兩)
　　甘草(一兩/炙)大棗(十二/枚擘)生薑(六/兩)
　右以酒三升水一㪷内藥煮減半去滓内膠煎取三
　升分三服忌海藻菘菜
黄連湯　若曾傷二月胎者當預服此藥
　　黄連　人參(各一/兩)吳茱茰(五/合)生地黄(五/兩)生薑(三/兩)
　右以醋漿七升煮取三升分四服日三夜一每十日
　作一劑若覺不安加烏梅一升加烏梅者不用漿直
　用水忌猪肉冷水蕪荑一方加當歸半兩
姙娠三月名始胎當此之時未有定儀見物而化欲生
男者操弓矢欲生女者弄珠璣欲子美數視璧玉欲子
賢良端正清虚是謂外象而内感者也是月手心主脈
養不可鍼灸其經此經内屬于心毋悲哀思慮驚動盖
三月為定形有寒則大便清有熱則小便難不赤即黄
卒驚恐憂愁瞋恚喜頓仆動于經脈腹滿繞臍苦痛腰
背痛卒有所下宜服雄雞湯
雄雞湯方
　　雄雞(一隻治/如食法)甘草(炙/)茯苓　人參　阿膠(各二/兩炒)黄
　　芩　白术(各一/兩)芍藥(四/兩)大棗(十二/枚擘)生薑(一兩/切)麥門
　　冬(去心/五合)
　右以水一斗五升煮雞減半内藥煮取一半入清酒
　三升并膠再煎取三升分三服日飲盡忌海藻菘菜
　酢物桃李雀肉等一方有當歸川芎二兩無黄芩生
　薑
茯神湯　若曾傷三月胎者當預服此藥
　　茯神　丹參　龍骨(各一/兩)阿膠(炒/)當歸　甘草(炙/)
　　人參(各二/兩)赤小豆　大棗(十二/枚擘)
　右酢漿一斗煑取三升分四服七日後服一劑腰痛
　加桑寄生二兩深師方有薤白二兩麻子一升忌同
　前
姙娠四月以受水精始成血脈其食稻粳其羮魚鴈是
謂成血氣以通耳目而行經絡是月手少陽脈養不可
針灸其經此經内輸三焦其時兒六腑順成當静形體
和心志節飲食蓋四月為離經有寒心下溫溫欲嘔胸
滿不食小便如淋臍下苦急卒中風寒頸項强痛寒熱
或驚動身軀腰背腹痛或時胎上胸煩不安卒有所下
宜服菊花湯主之
菊花湯方
　　菊花(如雞子/大一枚)麥門冬(去心/一升)麻黄(去/節)阿膠(炙各/三兩)生薑
　　(五/兩)甘草(炙/)當歸　半夏(洗各/二兩)人參(一兩/五錢)大棗(十二/枚擘)
　右以水八升煮減一半内清酒三升并阿膠煎取三
　升分三服温卧當汗以粉撲之䕶風寒四五日忌食
　如前
調中湯
　　芍藥(四/兩)甘草(炙/)芎藭　續斷(各一/兩)柴胡　白术(各/三)
　　(兩/)烏梅(一/升)李根白皮(三/兩)當歸(一兩/五錢)生薑(四/兩)厚朴(炙/)
　　枳實(炙各/二兩)
　右以水一斗煑取三升分四服日三夜一八日再服
　一劑一方有半夏二兩忌海藻菘菜桃李雀肉
姙娠五月始受人精以成其氣晏起沐浴浣衣居處必
厚其衣裳朝吸天光以避寒殃其食稻麥其羮牛羊和
茱茰調以五味是謂養氣以定五臓是月足太隂脈養
不可鍼灸其經此經内輸于脾其時兒四肢成無大饑
無甚飽無食乾燥無自炙熱無大勞倦蓋五月毛髮初
生有熱苦頭眩心亂嘔吐有寒則腹滿痛小便數卒有
恐怖四肢疼痛寒熱胎動無常處腹痛頓欲仆卒有所
下宜服阿膠湯又名旋覆花湯主之
阿膠湯方
　　阿膠(四兩/炙)人參(一/兩)生薑(六/兩)麥門冬(去心/一升)吴茱茰(七/合)
　　旋覆花　當歸　芍藥　甘草(炙/)黄芩(各二/兩)
　右以水九升煮取一半内清酒三升并阿膠微火煎
　取三升半分四服日三夜一先食後服便愈不差更
　服忌海藻菘菜
安中湯　若曾傷五月胎者當預服此方
　　甘草(炙/)芍藥(各三/兩)當歸　人參　生地黄　芎藭
　　(各二/兩)五味子(五/合)生薑(六/兩)麥門冬(去心/一升)大麻仁(五/合)大
　　棗(三十五/枚擘)黄芩(一/兩)
　右以水七升清酒五升煑取三升半分四服日三夜
　一七日再服一劑忌如前
安胎當歸湯　若姙娠五月舉動愕胎不安小腹痛引
　腰絡小便下血
　　當歸　阿膠(炒/)芎藭　人參(各一/兩)大棗(十二/枚)艾(一/把)
　右以酒水各三升煑至三升去滓内膠令烊分三服
　一方有甘草無參棗
姙娠六月始受金精以成筋身欲微勞無得静處出遊
于野數視走犬走馬食忌鷙鳥猛獸之肉是謂變腠理
紉筋以養其力以堅背膂是月足陽明脈養不可針灸
其經此經内屬于胃主其口目蓋六月之時兒口目皆
成調五味食甘美毋大飽六月卒有所不安寒熱往来
腹内脹滿體腫驚怖忽有所下腹痛如欲産手足煩疼
宜服麥門冬湯
麥門冬湯方
　　甘草(炙/)人參(各一/兩)生地黄(三/兩)麥門冬(去心/一升)黄芩(二/兩)
　　阿膠(炒四/兩)生薑(六/兩)大棗(十五/枚擘)
　右以水七升煮減半内清酒二升并膠煎取三升分
　三服如人行三四里進糜粥忌海藻菘菜蕪荑
柴胡湯　若曾傷六月胎者當預服之
　　柴胡(四/兩)芍藥(一方作/紫蔵)白术　甘草(炙各/二兩)麥門冬(三/兩)
　　(去/心)蓯蓉(一/兩)芎藭(二/兩)生地黄(五/兩)生薑(六/兩)大棗(三十/枚擘)
　右以水一斗煮取三升分四服日三夜一仍進糜粥
　七日更服一劑忌海藻菘菜蕪荑桃李雀肉等一方
　有黄芩二兩
旋覆花湯(亦名/阻病)集驗療姙娠六七月胎不安常處
　　旋覆花(一/兩)厚朴(製/)白术　枳殻　黄芩(炒/)茯苓(各/三)
　　(兩/)半夏(炒一/方無)芍藥　生薑(各二/兩)
　右以水一斗煮取二升半先食分五服日三夜二忌
　羊肉餳醋桃李雀肉等千金同
姙娠七月始受木精以成骨勞身摇肢無使定止動作
屈伸以運血氣自此後居處必節飲食避寒暑食粳稻
以密腠理是謂養骨而堅齒是月手太隂脈養不可鍼
灸其經此經内屬于肺主皮毛是時兒皮毛已成無大
言無號哭無薄衣無洗浴無寒飲若忽驚恐揺動腹痛
卒有所下手足厥隂脈若傷寒煩熱腹滿短氣常苦頸
項腰背强宜服葱白湯
葱白湯方
　　葱白(十五/枚)半夏(細切/炒)麥門冬(去心/一升)人參(一兩/五錢)生薑
　　(八/兩)甘草(炙/)當歸　黄芪(炒各/三兩)阿膠(炒四/兩)黄芩(一/兩)旋
　　覆花(一/把)
　右以水八升煑減半内清酒三升并膠煎取四升温
　服一升日三夜一温卧當汗出無汗加麻黄二兩秋
　後勿强汗忌羊肉餳海藻菘菜等
杏仁湯　若曾傷七月胎者當預服
　　杏仁(去雙仁/皮尖碎)甘草(炙/)鐘乳(研/)麥門冬(去/心)吴茱茰(各/一)
　　(升/)五味子　粳米(各五/合)紫苑(一/兩)
　右以水八升煮取三升半分四服日三夜一七日服
　一劑忌海藻菘菜
姙娠八月始受土精以成膚革和心静息無使氣極是
謂周密腠理光澤顔色是月手陽明脈養不可針灸其
經此經内屬于大腸大腸主九竅是時兒九竅皆成無
食燥物無輒失食無忍大氣若中風寒有所犯觸身體
盡痛乍寒乍熱胎動不安苦頭眩痛繞臍下寒時時小
便白如米汁或青或黄或寒慄腰背苦冷痛而目視茫
茫宜服芍藥湯
芍藥湯方
　　芍藥(四/錢)人參　當歸　甘草(炙各/二兩)白术(一/兩)厚朴(二/兩)
　　(製/)薤白(切一/升)生薑(切四/兩)
　右以水五升酒四升煮取三升分四服日三夜一忌
　海藻菘菜桃李雀肉等類
葵子湯　若曾傷八月胎者當預服
　　甘草(炙/)柴胡　白术(各二/兩)厚朴(薑製/炒)芍藥　葵子
　　(二/升)生薑(六/兩)大棗(二十/枚擘)
　右以水九升煮取三升分四服日三夜一日服一劑
　忌猪肉冷水蕪荑桃李雀肉酢物等類
姙娠九月始受石精以成皮毛六腑百節莫不具備飲
醴食甘緩帶自持而待之是謂養毛髮多才力是月足
少隂脈所養不可針灸其經此經内屬于腎腎主續縷
皆成無處温冷無著炙衣若卒下痢腹滿懸急上衝腰
背痛不可轉側短氣宜服半夏湯
半夏湯方
　　半夏(泡炒/五合)麥門冬(去心/五合)乾薑(炮一/兩)當歸　吴茱茰
　　阿膠(炙各/三兩)大棗(十二/枚擘)
　右以水九升煮取三升去渣内白蜜八合微火温分
　四服痢即止忌生血物餳
猪腎湯　若曾傷九月胎者當預服
　　猪腎(一/具)茯苓　桑寄生　乾薑(炮/)生地黄　芎藭
　　(各三/兩)白术(四/兩)麥門冬(一升/去心)附子(大者一/枚炮)
　右以水一斗煮猪腎熟去之内諸藥煎三升半分四
　服日三夜一十日更一劑忌猪肉蕪荑桃李雀肉酢
　物
姙娠十月五臓俱備六腑通納天地氣于丹田故使關
節人事皆備但俟時而生
　愚按姙娠所禁之法皆傳自上古當永為遵守其方
　藥用須斟酌
芎藭補中湯　治懐孕血氣不能榮養以致半産予嘗
　治一姙娠不足月而損墜服此藥遂安
　　乾薑(煨/)阿膠(炒/)芎藭　五味子(各五/分)黄耆(炒/)當歸
　　　白术(炒/)杜仲(炒/)白芍藥(各一/錢)木香　人參　甘
　　草(炙各/五分)
　右水煎服
　　　姙娠惡阻方論第二
姙娠惡阻病産寶謂之子病巢氏病源謂之惡阻由胃
氣怯弱中脘停痰脈息和順但肢體沈重頭眩擇食惟
嗜酸醎甚者寒熱嘔吐胸膈煩滿半夏茯苓丸主之
　愚按前症若中脘停痰用二陳湯加枳殻若飲食停
　滯用六君子加枳殻若脾胃虚弱用異功散若胃氣
　不足用人參橘皮湯兼氣惱加枳殻胸脇痞悶再加
　蘇梗脇痛再加柴胡若飲食少思用六君子加紫蘇
　枳殻頭暈體倦用六君子湯若脾胃虚弱嘔吐不食
　用半夏茯苓湯蓋半夏乃健脾氣化痰滯之主藥也
　脾胃虚弱而嘔吐或痰涎壅滯飲食少思胎不安必
　用茯苓半夏湯倍加白术然半夏白术茯苓陳皮砂
　仁善能安胎氣健脾胃予常用驗矣
　　　附治驗
　一姙婦嘔吐惡食體倦嗜卧此胃氣虚而惡阻也用
　人參橘皮湯二劑漸愈又用六君子加紫蘇二劑而
　安
　一姙婦吞酸惡心時欲作嘔此因脾胃虚而飲食停
　滯用六君子加枳殻香附治之而愈
　一姙婦停食腹滿嘔吐吞酸作瀉不食余以為飲食
　停滯兼肝木傷脾土用六君子湯以健脾胃加蒼术
　厚朴以消飲食吴茱茰所製黄連以清肝火諸症悉
　愈又以六君子加砂仁調理而脾土乃安
白术湯　治胃虚惡阻吐水甚至十餘日粥漿不入
　　白术(炒一/錢)人參(五/分)丁香　甘草(炒各/二分)
　右薑水煎服
人參橘皮湯　治阻病嘔吐痰水飲食少思肢體倦怠
　　人參　橘紅　白术(炒/)麥門冬(去/心)白茯苓(各一/錢)厚
　　朴(製/)甘草(炙五/分)
　右加竹薑水煎服
保生湯　治姙娠惡阻少食嘔吐或兼吐㵼作渇
　　人參(一/錢)甘草(炒/)白术　香附　烏梅　橘紅(各五/分)
　右薑水煎服
安胎飲　治體倦惡食㦯胎動腹痛或下血發熱
　　甘草(炒/)茯苓　當歸　熟地黄(自/製)川芎　白术(炒/)
　　黄耆(炒/)白芍藥(炒/)半夏(湯/泡)阿膠(切/炒)地榆(各五/分)
　右薑水煎服
又方縮砂仁為末毎服二錢薑湯或米飲調下
　　　附方
二陳湯(方見二十四卷第五論/)
六君子湯(方見二十四卷第六論/)
異功散(方見二十二卷第三論/)
半夏茯苓湯(方見後/)
　　　姙娠痰逆不食方論第三
姙娠嘔逆者乃水飲停積為痰輕者妨食嘔逆甚者腹
痛傷胎皆由胃氣不健或風冷外乘所致也
　愚按前症因食停滯用半夏茯苓湯加枳殻兼氣惱
　更加柴胡因痰壅滯用半夏茯苓湯加白术因風寒
　外傷用參蘇飲飲食腹脹用香砂六君子湯寒熱嘔
　吐人參養胃湯
　　　附治驗
　一姙婦嘔吐脇脹或寒熱往来面色青黄此木旺而
　尅脾土用六君子加柴胡桔梗枳殻而安
　一姙婦嘔吐酸水胸滿不食此脾土虚而肝木所侮
　用六君子加芍藥而愈又用四君子加枳殻桔梗而
　安
　一姙婦胸腹膨脹吐痰不食此脾胃虚而飲食為痰
　用半夏茯苓湯漸愈又用六君子加枳殻蘇梗桔梗
　而飲食如常後因恚怒脇脹不食吐痰惡心用半夏
　茯苓湯加柴胡山梔而愈
半夏茯苓湯　治姙娠脾胃虚弱飲食不化嘔吐不止
　　半夏(泡炒/黄)陳皮(各一/錢)白茯苓(二/錢)砂仁(炒一/錢)甘草(炒/五)
　　(分/)
　右用薑棗烏梅水煎服一二劑後用茯苓丸
茯苓丸　治姙娠煩悶頭暈聞食吐逆或胸腹痞悶
　　赤茯苓　人參　桂心　乾薑(炮/)半夏(泡洗/炒黄)橘紅
　　(各一/兩)白术(炒/)葛根　甘草(炒/)枳殻(麩炒各/二兩)
　右為末蜜丸桐子大毎服五十丸米飲下日三服
四七湯(方見十一卷第七論/)
　　　附方
參蘇飲(方見六卷第十三論/)
六君子湯
四君子湯
香砂六君子湯(三方見二十四卷第六論/)
人參養胃湯(方見八卷第十八論/)
　　　胎動不安方論第四
姙娠胎動或飲食起居或衝任風寒或跌仆擊觸或怒
傷肝火或脾氣虚弱當各推其因而治之若因母病而
胎動但治其母若因胎動而母病唯當安其胎輕者轉
動不安重者必致傷墜若面赤舌青是兒死也面青舌
赤吐沫是母死唇口色青兩邊沫出是母子俱死也察
而治之
　愚按前症胎氣鬱滯者用紫蘇飲脾氣虚弱者六君
　子湯加蘇殻鬱結傷脾者歸脾湯加柴梔鬱怒傷肝
　脾者四七湯加芎歸怒動肝火者加味小柴胡湯若
　胎已死急用平胃散加朴硝腐化之
　　　附治驗
　一姙婦内熱脯熱或兼寒熱飲食少思其胎或下墜
　或上攻此肝經血虚而火動耳先用加味逍遥散數
　劑次用六君子加柴胡枳殻各數劑而愈
　一姙婦因怒寒熱胸脇脹痛嘔吐不食狀如傷寒此
　怒動肝火脾氣受傷也用六君子加柴胡山梔枳殻
　牡丹皮而愈但内熱口乾用四君子加芎歸升麻柴
　胡而安
釣藤湯　治姙娠胎動腹痛面青冷汗氣欲絶者
　　釣藤鈎　當歸　茯神(去/木)人參(各一/錢)苦梗(一錢/五分)桑
　　寄生(一/錢)
　右水煎服煩熱加石膏
黄耆湯　治氣虚胎動腹痛下水
　　糯米(一/合)黄耆(炒/)川芎(各一/兩)
　右水煎分三服
順氣飲子　産前服之安胎
　　紫蘇葉　木香(炮/)人參　草豆䓻　茯苓(各一/兩)甘
　　草(炒五/錢)大腹子(一兩氣/弱不用)
　右每服三錢苧根三寸糯米少許水煎服
安胎寄生湯　治姙娠下血或胎不安或腰腹作痛
　　桑寄生　白术(各五/分)茯苓(四/分)甘草(一/錢)
　右水煎服
又方好銀煑取水入葱白作羮食之
又方川芎二兩葱白五兩水三碗煑二碗半分三服
四物湯加熟艾阿膠茯苓或芎藭補中湯杜仲丸皆妙
　方並見前
　　　附方
紫蘇飲(方見十二卷第八論/)
六君子湯
四君子湯(二方見二十四卷第六論/)
加味小柴胡湯(方見二十四卷第二論/)
平胃散(方見七卷第十八論/)
加味逍遥散
歸脾湯(二方見二十四卷第四論/)
　　　姙娠漏胎下血方論第五
姙娠經水時下此由衝任氣虚不能約制蓋心小腸二
經相為表裏上為乳汁下為月水故姙娠經水壅之以
養胎蓄之以為乳若經水時下名曰胞漏血盡則斃矣
　愚按前症若因風熱用防風黄芩丸若因血熱用加
　味逍遥散若因血虚用二黄散若因血去太多用八
　珍湯未應補中益氣湯若因肝火用柴胡山梔散若
　因脾火用加味歸脾湯若因事下血作痛用八珍湯
　加阿膠熟艾若因脾胃虚弱用補中益氣湯加五味
　子若因脾胃虚陷用前湯倍用升麻柴胡若脯熱内
　熱宜用逍遥散
　　　附治驗方藥
　一姙婦下血服凉血之藥下血益甚食少體倦此脾
　氣虚而不能攝血余用補中益氣湯而愈後因怒而
　寒熱其血仍下此肝火旺而血沸騰用加味逍遥散
　血止用補中益氣湯而安
　一姙婦下血發熱作渇食少體倦屬脾氣虚而肝火
　所侮用四君子加柴胡山梔血止因怒復作用六君
　子加柴胡山梔升麻而安
二黄散　治胎漏下血或内熱晡熱或頭痛頭暈或煩
　躁作渇或脇肋脹痛等症
　　生地黄　熟地黄(自/製)
　右為末毎服三錢煎白术枳殻湯調下二黄須杵膏
　為丸庶藥不枯槁而有力也
防風黄芩丸(方見後/)
加味歸脾湯
加味逍遥散
八珍湯(三方見二十四卷第四論/)
四君子湯
補中益氣湯
六君子湯(三方見二十四卷第六論/)
柴胡山梔散(方見二十四卷第三論/)
　　　姙娠卒然下血方論第六
姙娠下血因冷熱不調七情失宜氣血不和所致若傷
于胎則痛而下血甚則胎墮矣
　愚按前症若因氣怒用小柴胡湯若因風熱用一味
　防風丸若因血熱用一味子芩丸若因脾氣虚弱用
　六君子湯若因中氣下䧟用補中益氣湯若氣血盛
　而下血者乃因兒小飲少也不必服藥
　　　附治驗
　一姙婦六月毎怒下血甚至寒熱頭痛脇脹腹疼作
　嘔少食余謂寒熱頭痛乃肝火上衝脇脹腹痛乃肝
　氣不行作嘔少食乃肝侮脾胃小便下血乃肝火血
　熱用小柴胡加芍藥炒黒山梔茯苓白术而愈
　一姙婦六月體倦食少勞役下血用六君子加當歸
　熟地升麻柴胡而愈
安胎散　治卒然腰痛下血
　　熟地黄(自/製)艾葉　白芍藥(炒/)川芎　黄耆(炒/)阿膠
　　(炒/)當歸　甘草(炒/)地榆(各五/分)
　右薑棗水煎服
　　　附方
子芩丸　治肝經有熱妄行用細條黄芩炒為末毎服
　一錢以秤錘燒赤焠酒熱調服若脾胃虚不宜用
防風丸　治肝經有風以致血得風而流散不歸經用
　防風為末每服一錢白湯調服
防風黄芩丸　治肝經有風熱致血崩便血尿血用條
　芩炒焦防風等分為末酒糊丸桐子大每服三五十
　丸食逺或食前米飲或温酒送下
小柴胡湯(方見二十四卷第二論/)
六君子湯
補中益氣湯(二方見二十四卷第六論/)
　　　姙娠驚胎及僵仆方論第七
姙娠驚胎者乃懐姙將滿胎神已具墜仆傷胎甚至下
血不醒若欲驗其子母安否當參第四論治之
　愚按前症或因怒跌仆或手足抽搐用釣藤湯若因
　氣滯用紫蘇飲若因脾胃氣虚用六君子加蘇梗若
　鬱結傷脾用歸脾湯若鬱怒傷肝脾用四七湯加芎
　歸若去血過多用佛手散如不應膠艾湯氣血虚八
　珍加膠艾
神妙佛手散　治胎痛服之即安胎損服之立下(即芎/歸湯)
　　當歸　川芎(各五/錢)
　右水酒煎血崩昏暈用水煎服
治姙娠從髙墜下腹痛下血
　　生地黄(二/錢)益母草(二/錢)當歸　黄耆(炒各/一錢)
　右薑水煎服
膠艾湯　治姙娠頓仆胎動不安腰腹疼痛或胎上搶
　或去血腹痛
　　阿膠(一兩/炙)熟艾葉(數/莖)
　右以水三碗煮取二碗分三服
又方川芎末二錢酒下二三服胎生即安胎死即下
又方失所胎動或子煩飲竹瀝一升立愈
又方縮砂和皮炒為末每服二錢米飲下腹熱即安
秦芁湯(方見前/)
安胎散　治頓仆胎動腰腹痛(方見前/)
　　　附方
四七湯　治七情鬱結成痰或如梅核鯁于喉間或中
　脘停痰氣痞或痰壅氣喘或痰飲中脘嘔逆惡心
　　紫蘇葉　厚朴(薑/製)茯苓(各一/錢)半夏(薑製一/錢五分)
　右加薑棗水煎白濁送青州白丸子極妙
加味四物湯　治症同前
又方治寒邪所犯心腹作痛
　　桂枝　芍藥(炒/)半夏(各一/錢)茯苓　厚朴(薑/製)枳殻(麩/炒)
　　甘草(炒各/五分)人參　紫蘇(各一/錢)
　右薑棗水煎服
釣藤湯(方見前/)
紫蘇飲(方見後/)
六君子湯(方見二十四卷第六論/)
歸脾湯
八珍湯(二方見二十四卷第四論/)
　　　姙娠胎上逼方論第八
姙娠將養如法則血氣調和胎得其所而産亦易否則
胎動氣逆臨産亦難甚至危矣
　愚按前症若氣逆胎上用紫蘇飲飲食不甘兼以四
　君子若内熱晡熱兼以逍遥散若胃火所致用四君
　子黄芩枳殻柴梔若脾鬱所致用歸脾湯加柴梔枳
　殻
　　　附治驗
　一姙婦毎因恚怒其胎上逼左關脈弦洪乃肝火内
　動用小柴胡加茯苓枳殻山栀而愈但體倦不食用
　六君子調養脾土加柴胡枳殻調和肝氣乃瘥
　一姙婦胎上逼胸滿噯氣飲食少思此脾氣鬱滯用
　紫蘇飲頓安又用四君子加枳殻柴胡山梔而瘥
紫蘇飲　治子懸腹痛或臨産驚恐氣結連日不下或
　大小便不利
　　當歸　甘草(炒/)大腹皮(黑豆浸/水泡)人參　川芎　橘
　　皮　白芍藥(炒各/五分)紫蘇(一/錢)
　右薑葱水煎○一孕婦累日不産催藥不驗此坐草
　太早心懐畏懼氣結而血不行也用前飲一服便産
　○一婦人孕七月止衝腹痛面不赤舌不青乃子懸
　也亦用前飲而胎母俱安
當歸湯　治胎動煩躁或生理不順唇口青黒手足厥
　冷
　　當歸　人參　阿膠(炒/)甘草(炒各/一錢)連根葱白(一/握)
　右水四碗煎四味至半去滓下葱煎至一碗分二服
大聖散　治姙娠忪悸夢驚心腹脹滿連臍急痛
　　白茯苓　川芎　麥門冬(去/心)黄耆(炒/)當歸(各一/錢)人
　　參　甘草(炒/)木香(各五/分)
　右薑水煎服
又方　治胎上逼熱痛下血或煩悶困篤用葱二十莖
　水濃煮飲胎未死即安胎已死即下未效再服若唇
　口青黒手足厥冷須佐以當歸湯
白术湯　治遍身痛或衝心痛欲死(方見後/)
　　　附方
四君子湯
六君子湯(二方見二十四卷第六論/)
逍遥散
歸脾湯(二方見二十四卷第四論/)
小柴胡湯(方見二十四卷第二論/)
　　　姙娠下如豆汁胎動腹痛方第九
　愚按前症肝脾濕熱用升陽除濕湯肝脾風熱用加
　味逍遥散肝脾鬱怒用加味歸脾湯脾胃氣虚用錢
　氏白术散若脾氣下陷用補中益氣湯肝經風熱用
　防風黄芩丸風入腸胃用胃風湯
　　　附治驗
　一姙婦因怒胸膈不利飲食少思服消導順氣之劑
　脾胃愈弱飲食愈少大便不實且無度久而便黄水
　㦯帶白視其面色黄中隱白余曰黄色脾虚也白色
　肺虚也朝以補中益氣湯升補胃氣夕以六君子湯
　培補脾氣而愈
治姙娠忽然下如豆汁等物或胎動腹痛
　　糯米(五/升)黄耆(炒六/兩)
　右水煎分四服
補遺用野苧根二兩好銀三五兩或金銀首飾水酒各
　半煎服
　　　附方
胃風湯　治風邪乗虚客于腸胃水穀不化泄㵼下注
　腹脇虚滿腸鳴作痛及腸胃虚熱下如豆汁或瘀血
　日夜無度(方見第八卷第十論/)
東垣升陽除濕湯　治婦人女子漏下惡血月事不調
　或暴崩不止多下水漿之物皆由飲食失節或勞傷
　形體或素患心氣不足因飲食勞倦致令心火乘脾
　其脈緩而弦急按之洪大皆脾土受邪也
　　柴胡　羌活　蒼术　黄耆(炒各一/錢五分)防風　甘草
　　(炙/)升麻　藁本(各一/錢)蔓荆子(七/分)獨活　當歸(各五/分)
　右水煎食前服
加味逍遥散
加味歸脾湯(二方見二十四卷第四論/)
防風黄芩丸(方見前/)
補中益氣湯
六君子湯(二方見二十四卷第六論/)
錢氏白术散(方見二十一卷第二論/)
　　　姙娠誤服毒藥胎動方第十
　愚按前症若因毒藥用甘草黒豆淡竹葉若因頓仆
　用阿膠散未應煎送知母丸若因頓仆下血腹痛用
　佛手散未應用八珍湯送知母丸血出過多用八珍
　湯斤許益母草四兩水煎徐徐與服若胎死以朴硝
　或平胃散下之
奪命丹　治小産或毒藥唇口爪青黒其胎已死
　　牡丹皮　白茯苓　桂心　赤芍藥(各為/末)桃仁(去/皮)
　　(尖研/如泥)
　右等分蜜丸彈子大毎服一丸醋湯速進兩丸立愈
阿膠散　治姙娠跌仆或毒藥致胎不安
　　熟地黄(二錢/自製)白芍藥　艾葉　當歸　甘草(炒/)阿
　　膠(炒/)黄耆(炒各/一錢)
　右薑棗水煎服
藥毒胎動甘草烏豆淡竹葉等分用水濃煎服
　　　附方
知母丸(又名一母丸方見十三卷第九論/)
佛手散(方見前/)
八珍湯(方見二十四卷第四論/)
平胃散(方見八卷第十八論/)
　　　姙娠心痛方論第十一
姙娠心痛乃風邪痰飲交結若傷心正經為真心痛朝
發夕死夕發旦死若傷心支絡則乍安乍作若傷于子
臓則胎動而血下
　愚按前症若飲食所傷用平胃散加枳殻山查若因
　錯雜諸邪當審其因而治之
　　　附治驗
　一姙婦心痛煩熱作渇用白术散即愈後因停食其
　痛仍作胸腹膨滿按之則痛此因飲食停滯用人參
　養胃湯按之不痛乃脾胃受傷以六君子補之而愈
　一姙婦心腹作痛胸脇作脹吞酸不食此肝脾氣滯
　用二陳山查山栀青皮木香而愈又因怒仍痛胎動
　不食面色青黄肝脈弦𦂳脾脈弦長此肝乘其土用
　六君子湯加升麻柴胡木香而愈
治姙婦卒心痛氣欲絶
　　川芎　當歸　茯苓　厚朴(製各/一錢)
　右水煎服
白术湯　治姙娠内熱心痛
　　白术(四/錢)赤芍藥(三/錢)黄芩(二錢/炒)
　右水煎忌桃李雀肉
雷公炮炙論云心痛欲死急覓延胡
又方青竹茹一升酒二升煮二升分二服
又方破雞子一枚調酒服之
紫蘇飲(方見前/)
　　　附方
人參養胃湯
平胃散(二方見七卷第十八論/)
二陳湯(方見二十四卷第五論/)
六君子湯(方見二十四卷第六論/)
　　　姙娠心腹痛方論第十二
姙娠心腹痛或宿有冷疾或新觸風寒或痰飲相搏若
痛傷胞絡必致動胎甚則傷墮
　愚按前症若風寒痰飲用金沸草散胎氣鬱滯加香
　附川芎若飲食停滯用六君子加紫蘇枳殻若怒動
　肝火用前藥更加柴胡山栀若鬱結傷脾用歸脾湯
　加枳殻山栀
　　　附治驗
　一姙婦心腹作痛吐痰惡心胎氣上攻飲食少思此
　脾虚氣滯而為痰用六君子加柴胡枳殻諸症漸退
　飲食漸進又用四君子加枳殻山栀桔梗而安後因
　怒兩脇氣脹中脘作痛惡寒嘔吐用六君子加柴胡
　升麻木香一劑而愈
當歸芍藥湯　治姙娠心腹急痛或去血過多而眩暈
　　白芍藥(炒/)當歸　茯苓　白术(炒/)澤㵼(各一/錢)川芎
　　(二/錢)
　右水煎服
阿膠散　治胎動腹痛
　　白茯苓　白术(炒/)川芎　阿膠(各一/錢炒)當歸　陳皮
　　(各二/錢)甘草(炒三/分)
　右水薑棗煎服
治胎動腹痛欲落上等銀一斤茅根二斤去黒皮水五
　碗煮取三碗入清酒一碗并茅根煎數沸徐徐服立
　安金銀首飾亦可
　　　附方
金沸草散(方見六卷第十二論/)
紫蘇飲(方見前/)
四君子湯
六君子湯(二方見二十四卷第六論/)
歸脾湯(方見二十四卷第六論/)
　　　姙娠中惡方論第十三
姙娠若忽然心痛悶絶欲死者謂之中惡蓋因氣血不
足精神衰弱故邪毒得以中之也
　愚按前症當調補正氣為善用金銀藤一味煎湯飲
　之
又方治前症
　　生地黄(二/錢)枳殻(一/錢)木香(三/分)
　右酒煎服
又方苦梗一兩薑半兩水煎服
又方心腹痛或吐血衂血熟艾如拳大煮汁服
又方用鹽一盞水調服以冷水噀之吐出即安
又方竈心土為末每服二錢白湯調
　　　姙娠腰腹背痛方論第十四
腎主腰足因勞役傷損其經以致風冷乘之腰腹相引
而痛蓋婦人腎以繫胞姙娠痛甚則胎墮也
　愚按前症若外邪所傷用獨活寄生湯勞傷元氣用
　八珍杜仲砂仁膠艾脾腎不足以前藥加白术補骨
　胎氣血鬱滯用紫蘇飲加桔梗枳殻肝火所動用小
　柴胡湯加白术枳殻山梔肝脾鬱結用歸脾湯加柴
　胡枳殻
　　　附治驗
　一姙婦頸項强直腰背作痛此膀胱經風邪所致用
　拔萃羌活湯一劑而愈又用獨活寄生湯及八珍湯
　以袪邪固本而痊
通氣散治腎虚腰痛神妙破故紙炒為末空心每服
　二錢嚼核桃肉半個以温酒下
杜仲丸　治姙娠腰背痛杜仲炒續斷酒浸等分為末
　煮棗肉丸桐子大毎服七十丸酒下米飲亦可
膠艾湯　治腰腹疼痛胎動欲落即前姙娠下血補遺
　内安胎散
　　　附方
獨活寄生湯(方見四卷第七論/)
八珍湯
歸脾湯(二方見二十四卷第四論/)
紫蘇飲(方見前/)
小柴胡湯(方見二十四卷第二論/)
羌活勝濕湯(方見四卷第一論/)
　　　姙娠小腹痛方論第十五
姙娠小腹痛由胞絡虚風寒相搏痛甚亦令胎動也
　愚按前症若風寒所搏用紫蘇飲加生薑氣血虚用
　八珍湯脾氣虚用六君子湯中氣虚用補中益氣湯
　若腹脹痛用安胎飲加升麻白术不應兼補中益氣
　湯
　　　附治驗方藥
　一姙婦小腹作痛其胎不安氣攻左右或時逆上小
　便不利用小柴胡湯加青皮山梔清肝火而愈後因
　怒小腹脹滿小便不利水道重墜胎仍不安此亦肝
　木熾盛所致用龍膽㵼肝湯一劑諸症頓愈乃以四
　君子加柴胡升麻以培脾土而安
紫蘇飲(方見前/)
八珍湯(方見二十四卷第四論/)
四君子湯
六君子湯
補中益氣湯(三方見二十四卷第六論/)
安胎飲(方見前/)
小柴胡湯(方見二十四卷第二論/)
龍膽㵼肝湯(方見二十四卷第八論/)
　　　姙娠心腹脹滿方論第十六
夫姙娠心腹脹滿者由脾胃虚寒復因冷飲相搏所致
也
　愚按前症若外感風寒内傷飲食用藿香正氣散若
　食傷脾胃用六君子湯若陽氣壅滯用紫蘇飲
　　　附治驗
　一姙婦飲食停滯心腹脹滿㦯用人參養胃湯加青
　皮山查枳殻其脹益甚其胎上攻惡心不食右關脈
　浮大按之則弦此脾土不足肝木所侮余用六君子
　加柴胡升麻而愈後小腹痞悶用補中益氣湯升舉
　脾氣乃瘥
下氣湯　治心腹兩脇脹悶飲食少思四肢無力
　　羌活　赤芍藥(炒/)甘草(炒/)檳榔　青皮　大腹皮
　　桑白皮(炒/)赤茯苓　半夏(薑/製)陳皮(各五/分)桂心(二/分)紫
　　蘇莖(一/錢)
　右水煎服
局方枳殻散保風散紫蘇飲藿香正氣散皆良
　　　附方
六君子湯
補中益氣湯(二方見二十四卷第六論/)
人參養胃湯(方見七卷第十八論/)
　
　薛氏醫案卷三十六
欽定四庫全書
　薛氏醫案卷三十七
　　　　　　　　　　　　　明　薛已　訂
　　婦人良方
　　　姙娠數墮胎方論第一
夫胎乃陽施隂化榮衛調和經養完全十月而産若血
氣虚損不能養胎所以數墮也凡姙婦腰痛多墮胎
　愚按丹溪先生曰陽施隂化胎孕乃成血氣虚乏不
　能榮養其胎則墜譬如枝枯則果落藤痿則花墜嘗
　治賈氏婦每有孕至三月前後必墜診其脈左右大
　而無力重則濇知其血虚也補其中氣則血自榮時
　正初夏教以濃煎白术湯下黄芩末二錢與數十貼
　得保而生因而思之墮于内熱而虚者于理為多曰
　熱曰虚蓋孕至三月上屬相火所以易墮不然何以
　黄芩熟艾阿膠等為安胎之妙如此也大抵治法須
　審某月屬某經育養而藥之
　　　附治驗
　一姙婦五月服剪紅丸而胎墮及腹脹痛乃服破血
　之劑痛益甚手不敢近予曰此峻藥重傷脾胃也用
　八珍倍加參耆半夏乳香没藥二劑而痛止數劑而
　安
　吳江庠史萬湖仲子室年二十餘疫疾墮胎時咳服
　清肺解表之藥喘急不寐予以為脾土虚而不能生
　肺金藥復損而益甚也先與補中益氣加茯苓半夏
　五味炮薑四劑漸愈後往視之用八珍加五味及十
　全大補湯而愈
一方鯉魚二觔者一尾粳米一升用鹽醬煮食甚善月
　食三次
芎藭補中湯杜仲丸治氣虚而胎墜(方見十二/卷第一論)
　　　附方
十全大補湯
八珍湯(二方見二十四卷第四論/)
補中益氣湯(方見二十四卷第六論/)
　　　姙娠不長方論第二
夫姙娠不長者因有宿疾或因失調以致臓腑衰損氣
血虚弱而胎不長也當治其疾疚益其氣血則胎自長
矣
　愚按前症更當察其經絡審其所因而治之
　　　附治驗
　一姙婦胎六月體倦懶食面黄晡熱而胎不長因勞
　欲墜此脾氣不足也用八珍湯倍加參术茯苓三十
　餘劑脾胃漸健胎安而長矣
　一姙婦因怒寒熱往来内熱晡熱脇痛嘔吐胎至八
　月而不長此因肝脾鬱怒所致用六君子加柴胡山
　梔枳殻紫蘇桔梗病愈而胎亦長矣
黄耆湯　治姙娠不長更安胎和氣
　　黄耆(炒/)白术(炒/)陳皮　麥門冬(去/心)白茯苓　前胡
　　人參(各五/分)川芎　甘草(炒三/分)
　右薑棗水煎服
集驗用鯉魚長尺許如食法飲其汁其胎漸大而長矣
　　　附方
六君子湯(方見二十四卷第六論/)
八珍湯(方見二十四卷第四論/)
　　　姙娠胎動不安當下方論第三
夫人以胃氣壯實衝任榮和則胎得所如魚處淵若氣
血虚弱無以滋養其胎終不能成也宜下之以免其禍
　愚按前症宜用第十二卷十四方論主之其胎果不
　能安者方可議下慎之慎之
　　　附治驗
　鴻臚張淑人痢疾後胎動心神不安肢體殊倦用八
　珍散二十餘劑漸愈因勞加煩熱頭痛以大劑補中
　益氣湯加蔓荆子治之熱痛頓止仍用前散又五十
　餘劑而安其後生産甚易
桂心散　治姙娠因病胎不能安者可下之
　　桂心　𤓰蔞　牛膝　􁝢麥(各五/分)當歸
　右水煎
又方牛膝一兩酒一鍾煎七分作二服
小品方用麥蘖一升擂碎水二升煮一升服之神效觀
　麥蘖能損氣破血如此脾胃虚弱飲食不化者不宜
　用明矣
文仲取雞子一枚鹽三錢服之立下
佛手散服之胎死者即下生者亦安(方見十二/卷第七論)
　　　附方
八珍湯(方見二十四卷第四論/)
補中益氣湯(方見二十四卷第六論/)
　　　姙娠墮胎後血下方論第四
墮胎後復損經脈而下血不止甚則煩悶至死皆以調
補胃氣為主
　愚按前症若肝經血熱用四物參术山栀肝經風熱
　用防風黄芩丸肝經怒火用加味逍遥散脾經氣虚
　用四君子歸地脾經鬱滯用加味歸脾湯氣滯不和
　用紫蘇飲胃氣下陷用補中益氣湯
　　　附治驗
　一姙婦墮胎昏憒不時吐痰自用養血化痰之劑昏
　憒不省自汗發搐痰涎湧出彼以為中風欲用袪風
　化痰予曰此屬脾氣虚寒所致遂用十全大補湯加
　炮薑二十餘劑尋愈
治姙娠損動下血腹痛
　　阿膠(一兩/炒)艾葉(半/兩)
　右水一大盞煎
因墮胎下血煩滿寒熱狂悶鎊鹿角炒為末每服三錢
水調下日三服或家雞翎燒為末每服二錢温酒下良
久再服以效為度
　　　附方
四物湯
補中益氣湯(二方見二十四卷第六論/)
紫蘇飲(方見十二卷第八論/)
防風黄芩丸(方見十二卷第六論/)
加味逍遥散
加味歸脾湯
十全大補湯(三方見二十四卷第四論/)
　　　姙娠未足月欲産方論第五
姙娠未足月而痛如欲産或應産而難或為子煩用知
母一味蜜丸桐子大粥飲服之或槐子蒲黄等分為丸
酒服或蒲黄水調錢許並效
　愚按小産重于大産蓋大産如𤓰熟自脫小産如生
　採斷其根蒂豈不重哉而人輕忽死于是者多矣大
　抵治法宜補形氣生新血去瘀血為主若未足月痛
　而欲産用芎歸補中湯倍加知母止之産而血不止
　人參黄耆湯補之産而心腹痛當歸川芎湯主之元
　氣弱而欲産八珍湯固之出血過多而發熱聖愈湯
　治之若汗不止或昏憒喘咳急用獨參湯若發熱煩
　躁或肉瞤筋惕用八珍湯大渇面赤脈洪而虚者用
　當歸補血湯身熱面赤脈沈而微者用四君子薑附
　以回其陽可也
　　　附治驗方藥
　一姙婦八月胎欲墜如産卧久少安日晡益甚此氣
　血虚弱朝用補中益氣湯加茯苓半夏隨愈更以八
　珍湯調理而安
當歸川芎湯　治小産後瘀血心腹疼痛或發熱惡寒
　　當歸　川芎　熟地黄(自/製)白芍藥(炒/)元胡索(炒/)紅
　　花　香附　青皮　澤蘭　牡丹皮　桃仁
　右水煎入童便酒各小半盞服
　若以手按腹愈痛此瘀血為患宜用此藥或失笑散
　消之若按之不痛此是血虚宜用四物參芩白术若
　痛而作嘔此是胃虚宜用六君子若痛而作㵼此是
　脾虚宜六君子送二神丸
芎歸補中湯　治氣血虚而欲産
　　艾葉(代/薑)阿膠(炒/)川芎　五味子(杵/炒)黄耆(炙/)當歸
　　白术(炒/)芍藥(炒/)人參　杜仲(炒各/一錢)甘草(炙五/分)
　右每服五錢水煎服
　若脾氣虚弱須用補中益氣湯若氣虚而有火宜用
　安胎飲
人參黄耆湯　治小産氣虚血下不止
　　人參　黄耆(炒/)當歸　白术(炒/)白芍藥(炒/)艾葉(各/一)
　　(錢/)阿膠(炒二/錢)
　右作一劑水煎服
當歸散　治産後氣血虚弱惡露内停増寒發熱宜服
　此藥
　　當歸　白芍藥(炒/)川芎　黄芩(炒各/一兩)白术(五/錢)
　右為細末温童便調下二錢
聖愈湯(方見二十四卷第九論/)
獨參湯(方見三卷第十三論/)
當歸補血湯
八珍湯(二方見二十四卷第四論/)
補中益氣湯(方見二十四卷第六論/)
　　　斷産方論第六
易曰天地之大德曰生然婦人有臨産艱難或生育不
已而欲斷之故錄驗方以備所用若服水銀䖟蟲水蛭
之類不惟孕不復懐且禍在反掌
　愚按前云用蠶故紙尺許燒灰為末産後酒服之血
　虚者終不復孕大抵斷産之劑多用峻厲往往有不
　起者是則産之害未若斷産之害也吾聞閣老張羅
　峯太常李恒齋俱因服斷産之劑自謂形體俱怯遇
　勞必病有由然矣
千金斷産用油煎水銀一日方息空心服棗大一丸永
　斷其孕且不損人
千金去胎大麯五升清酒一斗煮二沸去滓分五服隔
　宿勿食旦再服其胎如糜母無所苦千金不傳
四物湯每服五錢加芸薹子二撮于經行後空心温服
　　　姙娠咳𠻳方論第七
夫肺内主氣外司皮毛皮毛不密寒邪乘之則咳𠻳秋
則肺受之冬則腎受之春則肝受之夏則心受之其𠻳
不已則傳于腑姙娠病久不已則傷胎也
　愚按前症若秋間風邪傷肺用金沸草散夏間火邪
　尅金用人參平肺散冬間寒邪傷肺用人參敗毒散
　春間風邪傷肺用參蘇飲若脾肺氣虚用六君芎歸
　桔梗若血虚四物桑皮杏仁桔梗腎火上炎用六味
　丸加五味子煎服脾胃氣虚風寒所傷用補中益氣
　加桑皮杏仁桔梗蓋肺屬辛金生于已土𠻳久不愈
　者多因脾土虚而不能生肺氣而腠理不密以致外
　邪復感或因肺氣虚不能生水以致隂火上炎所致
　治法當壯土金生腎水為善諸臓腑𠻳見六卷第十
　一等論
　　　附治驗
　一姙婦氣喘痰甚諸藥不效素有帶下始于目下浮
　兩月餘其面亦然此氣虚而有痰飲也用六味丸料
　數劑而愈
　一姙婦𠻳則便自出此肺氣不足腎氣虧損不能司
　攝用補中益氣湯以培土金六味丸加五味以生腎
　氣而愈
　一姙婦咳𠻳其痰上湧日五六碗許諸藥不應予以
　為此水泛為痰用六味丸料及四君子湯各一劑稍
　愈數劑而安
　一姙婦因怒咳𠻳吐痰兩脇作痛此肝火傷肺金以
　小柴胡湯加山梔枳殻白术茯苓治之而愈但欲作
　嘔此肝侮脾也用六君子加柴胡升麻而痊
桔梗散　治風寒咳𠻳喘急不食
　　天門冬(去/心)赤茯苓(各一/錢)桑白皮　桔梗(炒/)紫蘇(各/五)
　　(分/)麻黄(去節/三分)貝母　人參　甘草(炒/)
　右薑水煎
馬兠鈴散　治咳𠻳氣喘
　　馬兠鈴　苦梗　人參　甘草　貝母(各五/分)陳皮
　　(去/白)大腹皮(黒豆水/浸洗)紫蘇　桑白皮(各五/錢)五味子(五/分)
　右薑水煎
百合散　治咳𠻳胷膈煩悶
　　川百合　紫苑　麥門冬　桑白皮　苦梗(各五/分)
　　甘草(三/分)　竹茹(二/分)
　右薑水煎
治姙娠傷寒涎多咳𠻳
　　知母　杏仁　天門冬　桑白皮(各五/分)
　右薑水煎服
旋覆花湯治感冐喘𠻳胸滿痰盛(方見二十二/卷第四論)
華蓋散治症同上或項背拘急鼻塞頭眩時發寒熱(方/見)
　(六卷第/十二論)
參蘇飲加杏仁五味子治症同上
　　　附方
金沸草散(方見六卷第十二論/)
人參平肺散(方見二十四卷第十二論/)
人參敗毒散(方見二十四卷第十論/)
補中益氣湯
四君子湯
六君子湯(三方見二十四卷第六論/)
六味丸(方見二十四卷第十二論/)
小柴胡湯(方見二十四卷第二論/)
　　　姙娠吐血衂血方論第八
姙娠吐血由七情臓腑所傷氣逆于上致血上溢不止
心悶甚者多死或墮胎也宜用局方必勝散
　愚按前症若肝經怒火先用小柴胡山栀生地次用
　前藥合四物後用加味逍遥散肝經風熱防風子芩
　丸心經有熱硃砂安神丸心氣不足補心湯思慮傷
　心妙香散胃經有火犀角地黄湯膏粱積熱加味清
　胃散鬱結傷脾加味歸脾湯肺經有火黄芩清肺飲
　因氣鬱滯紫蘇飲子氣不攝血用補中益氣湯腎經
　虚火加味六味丸仍以七卷第五論互用
　　　附治驗方藥
　一姙婦因怒吐血兩脇脹痛小便淋濇此怒而血蓄
　于上隨火出也用小柴胡合四物四劑血止用六君
　子安胎飲調理而安
紫蘇飲　治姙娠失調胎氣不安上攻作痛或氣逆失
　血(方見十二/卷第八論)
　若肝脾氣血虚而有火不安宜兼逍遥散若脾氣虚
　弱而不安宜用四君芎歸
小柴胡湯(方見二十四卷第二論/)
四物湯
補中益氣湯
六君子湯(三方見二十四卷第六論/)
加味逍遥散
加味歸脾湯(二方見二十四卷第四論/)
防風子芩丸(方見十二卷第六論/)
硃砂安神丸(方見三卷第十論/)
養心湯(方見三卷第十論/)
妙香散(方見三卷第十一論/)
安胎飲(方見十二卷第一論/)
犀角地黄湯(方見七卷第六論/)
加味清胃散(方見二十四卷第一論/)
黄芩清肺飲(方見八卷第一論/)
加味六味丸(方見二十四卷第十一論/)
　　　姙娠子煩方論第九
論曰姙娠苦煩悶者以四月受少隂君火以養精六月
受少陽相火以養氣若母心驚膽寒多有是症産寶云
是心肺虚熱或痰積于胸若三月而煩者但熱而已若
痰飲而煩者吐涎惡食大凡停痰積飲寒熱相搏吐甚
則胎動不安
　愚按前症若因内熱用竹葉湯氣滯用紫蘇飲痰滯
　用二陳白术黄芩枳殻氣鬱用分氣飲加川芎脾胃
　虚弱用六君紫蘇山梔
　　　附治驗
　一姙婦煩熱吐痰惡食惡心頭暈此脾虚風痰為患
　用半夏白术天麻湯以補元氣袪風邪漸愈惟頭暈
　未痊乃用補中益氣湯加蔓荆子以升補陽氣而愈
竹葉湯　治子煩
　　防風　黄芩(炒/)麥門冬(各一/錢)白茯苓(二/錢)
　右竹葉數片水煎服
人參散　治熱乘心脾煩熱乾渇
　　人參　麥門冬　赤茯苓　地骨皮　乾葛　黄
　　芩(炒/)犀角(鎊各/一錢)甘草(五/分)
　右水煎
竹茹湯　治姙娠煩躁或胎不安淡竹茹一兩水煎服
益母丸知母炒為末棗肉丸彈子大每服一丸人參煎
　湯下
　　　附方
分氣飲　治脾胃虚弱氣血不和胷膈不利或痰氣喘
　𠻳飲食少思
　　陳皮　茯苓　半夏(炒/)桔梗(炒/)大腹皮　紫蘇梗
　　枳殻(麩/炒)白术(炒/)山栀(炒各/一錢)甘草(炙五/分)
　右薑棗水煎
紫蘇飲(方見十二卷第八論/)
二陳湯(方見二十四卷第五論/)
六君子湯
補中益氣湯(二方見二十四卷第六論/)
　　　姙娠煩躁口亁方論第十
足太隂脾之經其氣通于口手少隂心之經其氣通于
舌若臓腑不調氣血不和以致内熱乘于心脾津液消
爍故心煩口乾也與子煩大同小異宜用益母丸
　愚按前症若胃經實火用竹葉石膏湯若胃經虚熱
　用人參黄耆散若胃經氣虚用補中益氣湯若肺經
　虚熱用紫蘇飲若肝經火動用加味逍遥散若脾氣
　鬱結用加味歸脾湯若腎經火動加味地黄丸
　　　附治驗
　一姙婦煩熱兼咽間作痛用知母散加山栀以清肺
　經而愈後内熱咳𠻳小便自遺用補中益氣加麥冬
　山栀以補肺氣滋腎水而痊
知母散治煩躁悶亂口乾
　　知母　麥門冬　黄耆(炒/)子芩(炒/)赤茯苓(各一/錢)甘
　　草(五/分)
　右水煎入竹瀝一合更煎二沸而服
人參黄耆散　治身熱煩躁口乾
　　人參　黄耆(炒/)葛根　秦芁　赤茯苓　麥門冬
　　(各一/錢)知母　甘草(五/分)
　右薑三片竹葉二七片水煎
補遺人參白术散黄耆六一湯皆良
　　　附方
竹葉石膏湯
　　石膏(一/錢)半夏(一錢/五分)甘草　人參(各一/錢)麥門冬　竹
　　葉(各五/分)
　右薑水煎服
補中益氣湯(方見二十四卷第六論/)
紫蘇飲(方見十二卷第八論/)
加味逍遥散
加味歸脾湯(二方見二十四卷第四論/)
六味地黄丸(方見二十四卷第十一論/)
　
　
　
　
　
　
　
　薛氏醫案卷三十七
欽定四庫全書
　薛氏醫案卷三十八
　　　　　　　　　　　　　明　薛己　訂
　　婦人良方
　　　姙娠中風方論第一
論曰四時八方之氣為風也常以冬至之日候之若從
其鄉来者長養萬物否則名為虚邪賊害萬物體虚中
之客于皮膚則頑痺不仁入于筋脈則攣急喎僻若兼
濕熱則弛縱痿軟若入臓腑氣隨所傷經絡而為諸病
姙娠中之必須早治庶免墮胎之患
　愚按病機機要云風本為熱熱勝則風動宜以静勝
　其燥是亦養血也治法須少汗亦宜少下多汗則虚
　其衛多下則損其榮雖有汗下之戒而有中臓中腑
　之分中腑者多着四肢之間則脈浮惡寒拘急不仁
　中臓者多着九竅之中則唇緩失瘖耳聾鼻塞目瞀
　便秘中腑者宜汗之中臓者宜下之表裡已和宜治
　在經當以大藥養之此中風之要法也姙婦患之亦
　當以此施治而佐以安胎之藥仍參三卷首論主治
　之為是
防風散　治姙娠中風卒倒口噤肢强或痰氣上升
　　防風　桑寄生　葛根(各五/分)家菊花　細辛　防
　　已　秦芁　當歸　桂心　茯神　甘草　羚羊
　　角(鎊各/三分)
　右水煎入竹瀝半合服
白术酒　治姙娠中風口噤不語
　　白术(一兩/半)獨活(一/兩)黒豆(一合/炒)
　右酒煎分四服灌之得汗即愈
補遺治姙娠中風排風湯續命湯參蘇湯(加羌/活)
　引風湯皆可選用(方見第三/卷中風類)
　　　姙娠風痙方論第二
論曰姙娠體虚受風而傷足太陽經遇風寒相搏則口
噤背强甚則腰反張名之曰痙須臾自醒良久復作又
名子癎子冒當審察其因而治之
　愚按前症若心肝風熱用釣藤湯肝脾血虚加味逍
　遥散肝脾鬱怒加味歸脾湯氣逆痰滯紫蘇飲肝火
　風熱釣藤散脾鬱痰滯二陳薑汁竹瀝若兼症相雜
　當參照子煩門
　　　附治驗
　一姙婦出汗口噤腰背反張時作時止此怒動肝火
　也用加味逍遥散漸愈又用釣藤散而止更以四君
　加釣藤山栀柴胡而安
　一姙婦因怒忽仆地良久而甦吐痰發搐口噤項强
　用羚羊角散漸愈用釣藤散始痊又用歸脾湯而安
羚羊角散　治姙娠冐悶角弓反張名曰子癎風痙
　　羚羊角(鎊/)獨活　酸棗仁(炒/)五加皮　薏苡仁(炒/)
　　防風　當歸(酒/浸)川芎　茯神(去/木)杏仁(去皮尖/各五分)木香
　　　甘草(炙各/二分)
　右薑水煎
　　　附方
釣藤湯(方見十二卷第四論/)
加味逍遥散
加味歸脾湯(二方見二十四卷第四論/)
紫蘇湯(方見十二卷第八論/)
釣藤湯(方見四卷第四論/)
二陳湯(方見二十四卷第五論/)
四君子湯(方見二十四卷第六論/)
　　　姙娠瘈瘲方論第三(新附/)
竊謂瘈者筋脈急而縮也瘲者筋脈緩而伸也一縮一
伸手足相引搐搦不已大抵與嬰孩發搐相似謂之瘈
瘲也此症多屬風蓋風主揺動駱龍吉云心主脈肝主
筋心屬火肝屬木火主熱木主風風火相熾則為瘈瘲
也治法若因風熱用釣藤湯加柴胡山栀黄芩白术以
平肝木降心火養氣血若風痰上湧加竹瀝南星半夏
若風邪急搐加全蠍殭蠶虧損氣血用八珍湯加釣藤
山栀為主若無力抽搐戴眼反折汗出如珠者肝氣絶
也皆不治
　　　附治驗(方藥/)
　一姙婦四肢不能伸服袪風燥血之劑遺屎痰甚四
　肢抽搐余謂肝火血燥用八珍湯加炒黑黄芩為主
　佐以釣藤湯而安後因怒前症復作小便下血寒熱
　少寐飲食少思用釣藤散加山栀柴胡而血止用加
　味逍遥散寒熱退而得寐用六君子湯加芍藥釣藤
　飲食進而漸安
八珍湯(方見二十四卷第四論/)
六君子湯(方見二十四卷第六論/)
　　　姙鬼胎方論第四
夫人臓腑調和則血氣充實精神健旺若榮衛虚損精
神衰弱妖魅之類乘之亦如懐姙之狀故曰鬼胎也
　愚按前症因七情脾肺虧損氣血虚弱行失常道衝
　任乖違而致之者乃元氣不足病氣有餘也若見經
　候不調就行調補庶無是症治法以補元氣為主而
　佐以雄黄丸之類行散之若脾經鬱結氣逆者用加
　味歸脾湯調補之若脾虚血不足者用六君芎歸培
　養之肝火血耗者用加味逍遥散滋抑之肝脾鬱怒
　者用加味歸脾逍遥二藥兼服腎肝虚弱者用六味
　地黄丸
　　　附治驗
　一婦人經閉八月肚腹漸大面色或青或黄用胎症
　之藥不驗余診視之曰面青脈濇寒熱往来肝經血
　病也面黄腹大少食體倦脾經血病也此鬱怒傷脾
　肝之症非胎也不信仍用治胎散之類不驗余用加
　味逍遥歸脾二藥各二十餘劑諸症稍愈彼欲速效
　别服通經丸一服下血昏憒自汗惡寒手足俱冷嘔
　吐不食余用人參炮薑二劑漸愈又用十全大補湯
　五十餘劑而安
雄黄丸　治鬼胎瘀血腹痛
　　雄黄　鬼臼(去/毛)獺肝(炙/黄)丹砂(細/研)巴豆(去油/皮)莽草
　　蜥蜴(一枚/炙黄)蜈蚣(一條/炙黄)
　右為末蜜丸桐子大每服二丸空心温酒下日二服
　㦯下如蛇蟲之類其病乃除
治鬼胎及血氣痛不可忍
　　斑猫(去頭翅/足製)延胡索(炒各/等分)
　右為末以温酒調下半錢以下穢物為度
　　　附方
加味歸脾湯
加味逍遥散
十全大補湯(三方見二十四卷第四論/)
六君子湯(方見二十四卷第六論/)
六味丸(方見二十四卷第十一論/)
　　　姙娠傷寒方論第五
夫時令嚴寒體虚所傷即成傷寒輕者洒淅惡寒翕翕
發熱微咳鼻塞數日而愈重者頭疼體痛寒熱交作久
而不愈者多致傷胎也
　愚按前症為害匪輕當審其經絡表裡而治之不可
　輕忽
加減四物湯　治姙婦腹痛或月事不調胎氣不安産
　後血塊或亡血過多或惡露不下
　　當歸　川芎　白芍藥(炒/)熟地黄(各一/兩)
　右每服四五錢水煎日二三服下血加艾葉阿膠虚
　熱口乾加括蔞根麥門冬惡血腹痛加當歸芍藥血
　崩血淋加熟地蒲黄因熱生風加川芎柴胡頭昏項
　强加柴胡黄芩大便秘結加大黄桃仁嘔吐惡心加
　白术人參虚煩不眠加竹葉人參煩躁大渇加知母
　石膏水停吐逆加猪苓茯苓虚煩傷寒加人參柴胡
　防風
阿膠散　治時氣先服此以安胎却以主藥間服
　　阿膠(炙/)白术(炒/)桑寄生　人參　白茯苓
　右為末等分毎服一錢用糯米飲調下日三服
前胡湯　治傷寒頭痛壯熱肢節煩疼
　　石膏(一/錢)　前胡　甜竹茹　栀子(炒/)黄芩(炒/)大青
　　知母(各五/分)
　右用葱白水煎服
蘇木湯　治傷寒時行洒淅寒振或兼噦者
　　赤芍藥　橘紅　黄芩(炒/)黄連　甘草　蘇木(各/五)
　　(分/)
　右用水煎服汗出即瘥如胎不安兼服阿膠湯
黄龍湯　治姙婦寒熱頭疼嘿嘿不食脇痛嘔痰及産
　後傷風熱入胞宫寒熱如瘧或經水適来勞復熱不
　解散
　　柴胡(二/錢)黄芩(炒/)人參　甘草(各一/錢)
　右用水煎服
柴胡石膏湯　治頭痛惡寒身熱拘急口乾
　　柴胡(二/錢)甘草(一/錢)石膏(三/錢)
　右用薑水煎服氣虚加人參
枳實散　治傷寒四日至五六日腹脹少食腹疼體重
　　枳實(炒三/錢)陳皮(一/錢)麥門冬(一錢/五分)
　右用生薑葱白水煎服
旋覆花湯　治傷寒頭目旋疼壯熱心躁
　　旋覆花　赤芍藥　甘草(各五/分)前胡　石膏(各一/錢)
　　白术　人參　麻黄(去根/節)黄芩(各三/分)
　右用薑水煎服
麥門冬湯　治傷寒壯熱嘔逆頭疼胎氣不安
　　人參　石膏(各錢/半)前胡　黄芩(各五/分)葛根　麥門
　　冬(一/錢)
　右薑棗竹茹一分用水煎服
栀子大青湯　治發斑變黒尿便血
　　升麻　栀子(一/錢)大青　杏仁　黄芩(各一/錢)
　右用葱白三寸水煎服
白术湯　治傷寒煩熱頭痛胎動或時吐逆不食
　　白术　橘紅　麥門冬　人參　前胡　赤茯苓
　　川芎　甘草　半夏(各五/分)
　右用生薑竹茹一分水煎服
良方白术散　治傷寒
　　白术　黄芩(炒各/二錢)
　右用薑棗水煎服若四肢厥逆隂症也不可用
芎蘇散　治外感風寒壯熱頭疼心胸煩悶
　　紫蘇葉　川芎　白术　白芍藥　麥門冬(去/心)陳
　　皮　乾葛(各五/分)甘草(炙三/分)
　右用生薑葱白水煎
參蘇飲(去木/香)治證同前(方見六卷/第十二論)
　　　姙娠時氣方論第六
論曰四季之間非其時而有其氣謂春寒夏冷秋熱冬
煖之不正也所感者不拘長少其症相類故云時氣姙
娠患之重者多致傷胎
　愚按前症與前傷寒互相主治
秦芁散　治時氣五六日不得汗口乾飲水狂言嘔逆
　　秦芁　柴胡(各五/分)石膏(一/錢)犀角(鎊/)赤茯苓　前胡
　　甘草　葛根　升麻　黄芩(各四/分)
　右用淡竹茹一分水煎服
葛根飲子　治時氣煩熱口乾頭痛
　　亁葛　麻黄(去節根/各半兩)石膏(一/兩)豉(一/合)白米(半/合)栀子(二/七)
　　(粒/)葱白(二/莖)
　右用水煎分三服汗出為效
消熱飲子　治時氣六七日大小便不利
　　芒硝(一兩/細研)葵子(二/兩)
　右如前煎服以利為效芒硝即朴硝
人參敗毒散(方見二十四卷第十論/)
　　　姙娠熱病方論第七
冬時觸冐嚴寒即病為傷寒藏于肌骨夏至發為暑病
即熱症也姙娠患之多致墮胎熱病與中暑相似但熱
病者脈實中暑者脈虚治當審察不可槩施
　愚按此症與前後三症同治
治姙娠熱病頭痛嘔吐煩悶
　　人參(一方/無)竹茹　葛根(各一/兩)知母(三/兩)蘆根(二/兩)麥門
　　冬(去心一/兩半)
　右每服四錢連根葱白三寸水煎
栀子仁飲　治熱病發斑黒色小便如血氣喘急胎欲
　落
　　栀子　升麻　石膏　生地黄(各二/兩)黄芩　大青
　　(各一/兩)
　右每服半兩葱白七寸豉四十九粒水煎
大黄飲　治熱病六七日大小便秘澀
　　大黄(微/炒)石膏(各/兩)　知母　赤茯苓　前胡(各三/分)栀
　　子　甘草　黄芩(各半/兩)
　右每服五錢生地黄一分煎服
又方伏龍肝細研毎服一錢水調下(外用水調/塗臍下)
又方葛根煮汁時服一盞
補遺蘆根湯　治熱病頭疼心煩嘔吐
　　知母(四/兩)青竹茹(三/兩)
　右每服五錢生蘆根一握糯米一撮水煎
栀子五物湯　治姙婦傷寒壯熱頭痛
　　栀子　前胡　知母(各二/兩)黄芩(一/兩)石膏(四/兩)
　右每服五錢用水煎服
升麻六物湯　治傷寒斑黒溺血
　　升麻　栀子(各二/兩)大青　杏仁　黄芩
　右每服五錢葱頭水煎
　　　姙娠傷寒熱病防損胎方論第八
論曰非節之氣傷于姙娠熱毒侵損胞胎若不早治多
致墮胎漏血則子母之命亦不能全矣
　愚按前症當分察六經為主而參于前後方論
治姙娠傷寒身痛壯熱
　　葱白(切一/升)前胡　葛根　石膏(各十/分)青黛(六/分)升麻
　　(八/分)栀子(十二/個)
　右用水煎分三服
治姙娠傷大小便秘結
　　前胡(十/分)大黄　石膏(各二/十分)栀子(十/枚)知母　黄芩
　　茯苓　生薑(各八/分)
　右用水煎分三服
治姙娠傷寒發斑忽黒小便如血胎欲落
　　栀子　升麻(各四/兩)青黛(二/兩)　生地黄(二十/枚)石膏(八/兩)
　　葱白(切/片)　黄芩(三/兩)
　右用水煎分三服忌熱物
又用井中泥塗心下乾則易(二方出本事/再錄有効)
補遺治姙娠熱病先以白术散安胎(方見/前)
　　　姙娠熱病胎死腹中方論第九
論曰熱病以致胎死不能出者但服黒神散胎自下矣
　愚按陳無擇先生曰前症當視産母若面赤舌青知
　其子死面青舌赤知母死子生唇青吐沫子母俱死
　若雙胎㦯一死一活用黒神散竊謂前症宜補助産
　母使其胎自下黑神散恐其太熱不宜輕用果一胎
　已死者用平胃散朴硝水銀下之最為穩當庶不併
　傷生者(平胃散/方見後)
黒神散(又名烏金散靈苑方名肉桂散/)
　　桂心　當歸　芍藥　甘草(炙/)乾薑(炒/)生地黄(各/一)
　　(兩/)黒豆(炒去皮/二兩)附子(泡去皮/臍半兩)
　右為末每服二錢空心用温酒調下
補遺胎死用紅花酒煮汁飲二三碗
又方伏龍肝為末温酒調下二錢白湯亦可
又方朴硝末童子小便和熱酒調下三錢立出
　　　姙娠瘧疾方論第十
論曰姙娠病瘧乃夏傷于暑客于皮膚至秋而發陽盛
則熱隂盛則寒隂陽相離寒熱俱作其發晏者由風邪
客于風府循膂而下衛氣至一日一夜常大㑹于風府
故發日晏與早者衛氣之行風府日下一節二十一日
下至尾骶二十二日入脊内上注于伏衛之脈其行九
日出缺盆其氣既止故發更早其間日發者風邪内搏
五臓横連募原其道逺其氣深其行遲不能日作也姙
娠而發多傷于胎
　愚按前症因脾胃虚弱飲食停滯或外邪所感或鬱
　怒傷脾或暑邪所伏審係飲食停滯用六君子加桔
　梗蒼术藿香外邪多而飲食少用藿香正氣散外邪
　少而飲食多用人參養胃湯勞傷元氣用補中益氣
　湯若鬱怒所傷用小柴胡兼歸脾湯若木侮土久而
　不愈用六君子為主佐以安胎藥乃參三隂三陽經
　而治之
　　　附治驗
　一婦人因怒患瘧舉發無期久而不已胸腹不利飲
　食少思吞酸吐痰用六君子加柴胡山栀二十餘劑
　尋愈但晡熱少食又用四君子加柴胡升麻為主佐
　以逍遥散而痊
　一婦人瘧久不已噯氣下氣胸腹膨脹食少欲嘔便
　血少寐此屬肝脾鬱怒用歸脾湯加柴胡山栀漸愈
　又用六君子湯加柴胡山栀升麻而愈
　一姙婦患瘧已愈但寒熱少食頭痛晡熱内熱此脾
　虚血弱也用補中益氣湯加蔓荆子頭痛頓止又用
　六君子湯加芎歸飲食頓進再用逍遥散加參术而
　寒熱愈
七寶散　治瘧疾一日一發或一日兩發或間一日發
　　常山　厚朴(薑/製)青皮　陳皮(並去/白)甘草(炒/)檳榔
　　草菓(等/分)
　右每服半兩酒水各一碗煎至一盞去柤露一宿發
　時面東温服良久再服一姙婦先寒後熱六脈浮𦂳
　用前散一劑而愈
人參養胃湯　治姙娠瘧疾寒多熱少或但寒不熱頭
　痛惡心身痛面色青白脈弦遲者又有驅邪散治證
　亦同(方見七卷第十八論/)
清脾湯　治姙婦瘧疾寒少熱多或但熱不寒口苦舌
　乾大便秘澀不進飲食脈弦數者
　　青皮　厚朴(薑/製)白术(炒/)草菓　茯苓　半夏(炒/)黄
　　芩　柴胡　甘草(炙各/五分)
　右用薑水煎
　　　附方
交加散　治食瘧神效
　　肉豆蔲(二箇一/生一煨)草豆蔲(二個一/生一煨)甘草(二錢半/炒半生)厚朴
　　(二錢半/炒半生)生薑(一兩半/煨半生)
　右用薑水煎發日五更服
仲景白虎加桂枝湯　治温瘧
　　知母(六/錢)桂枝　黄芩(各一/錢)括蔞根(二/錢)甘草(炙/)牡蠣
　　　乾薑(各一/錢)
　右用水煎服汗出即愈此少陽經藥也
桂枝羌活湯　治瘧處暑以前頭痛脈浮惡風有汗
　　桂枝　羌活　防風　甘草(各一錢/五分)
　右水煎發服吐加半夏麯
麻黄羌活湯　治症如前但惡寒無汗
　　麻黄(去/節)羌活　防風　甘草(各半/兩)
　右如前服加法同二方太陽經藥也
白芷湯　治瘧身熱目痛熱多寒少脈長先以大柴胡
　下之微利為度餘熱不盡當服此湯
　　白芷(一/兩)知母(一兩/七錢)石膏(四/兩)
　右粗末依前服陽明經藥也
桂枝芍藥湯　治瘧寒熱不論先後此太陽陽明合病
　寒熱作則必戰經曰熱勝而動也發熱則必汗泄經
　曰汗出不愈知内熱也乃隂盛陽虚之證此湯主之
　否則久而傳于隂經矣
　　桂(五/分)黄耆(炒/)知母　石膏　芍藥(各二/錢)
　右粗末水煎此太陽陽明經藥也
桂枝黄芩湯　如服前藥轉甚三陽合病也宜此和之
　　柴胡(一錢/五分)黄芩　人參　甘草(各八/分)半夏　石膏
　　知母(各五/分)
　右每粗末依前服如外邪已解而内未已再服下藥
　從卯至午發大柴胡下之從午至酉發邪氣在内也
　大承氣下之從酉至子發或至寅發邪氣在血也桃
　仁承氣湯下之微利後更以小柴胡湯徹其邪氣按
　此太陽陽明少陽經藥也以上諸方並係發風寒暑
　熱之氣自外而入中于三陽之經者也
桂枝石膏湯　治瘧疾隔日先寒後熱寒少熱多
　　桂枝(五/錢)石膏(一兩/五錢)知母(一兩/五錢)黄芩(一/兩)
　右分三服水煎此太陽陽明經藥也隔日發者邪氣
　所舎深者也
麻黄黄芩湯　治瘧發如前症而夜發者
　　麻黄(一兩/去節)甘草(炙三/錢)黄芩(五/錢)桂(二/錢)桃仁(三十個/去皮尖)
　右依前服桃仁味苦甘辛肝者血之海血驟則肝氣
　燥經所謂肝苦急急食甘以緩之故桃仁散血緩肝
　謂邪氣深逺而入血故夜發乃隂經有邪此湯發散
　血中風寒治風暑深入隂分乃血受病邪氣所舎尤
　深者也麻黄桂枝桃仁等乃太陽經血藥非三隂經
　藥也
　　　附方
四君子湯
六君子湯
補中益氣湯(三方見二十四卷第六論/)
藿香正氣散(方見二十一卷第十論/)
人參養胃湯(方見七卷第十八論/)
小柴胡湯(方見二十四卷第二論/)
逍遥散
加味歸脾湯(二方見二十四卷第四論/)
　　　姙娠霍亂方論第十一
夫飲食過度觸冐風冷隂陽不和清濁相干謂之霍亂
其間或先吐或腹痛吐利是因于熱也若頭痛體疼發
熱是挾風邪也若風折皮膚則氣不宣通而風熱上衝
為頭痛若風入腸胃則洩利嘔吐甚則手足逆冷此陽
氣暴竭謂之四逆姙娠患之多致傷胎也
　愚按前症若因内傷飲食外感風寒用藿香正氣散
　若因飲食停滯用平胃散果脾胃頓傷陽氣虚寒手
　足逆冷者須用温補之劑治當詳審毋使動胎也
　　　附治驗
　一姙婦霍亂已止但不進飲食口内味酸泛行消導
　寛中余曰此胃氣傷而虚熱也當用四君子湯彼不
　信乃服人參養胃湯嘔吐酸水其胎不安是藥復傷
　也仍與四君子湯俾煎熱令患者先嗅藥氣不作嘔
　則呷少許恐復嘔則胎為釣動也如是旬月而愈
人參散　治脾胃虚寒霍亂吐瀉心煩腹痛飲食不入
　　人參　厚朴(薑/製)橘紅(各一/錢)當歸　乾薑(炮/)甘草(炙/各)
　　(五/分)
　右用棗水煎服
人參白术散　治脾胃虚弱吐瀉或吐瀉作渇不食
　　白术　茯苓　人參　甘草(炒/)木香　藿香(各五/分)
　　乾葛(一/錢)
　右用水煎服吐甚加生薑汁頻飲之
縮脾飲　解伏熱除煩渇消暑毒止吐瀉宣沈冷頻服
　　草菓仁(四/兩)烏梅肉(三/兩)甘草(炒二/兩半)
　右每服半兩用薑十片水煎
木𤓰煎　治吐瀉轉筋悶絶
　　吳茱茰(湯泡/七次)生薑(切各/一分)木瓜(木刀切/兩半)
　右毎服二三錢用水煎
治霍亂其效神速一方有黄連無扁豆仍與第二論通用
　姙婦霍亂腹痛四肢冷逆汗脈細理中湯治之傷食
　加陳皮寒甚脈欲絶隂症悉具加炮附子方見二十
　卷
竹茹湯治霍亂熱渇脈數(見七卷嘔吐門/)
　　　附方
藿香正氣散(方見二十一卷第十論/)
平胃散(方見七卷第十八論/)
四君子湯(方見二十四卷第六論/)
人參養胃湯(方見七卷第十八論/)
五苓散(方見二十一卷第十論/)
理中丸(方見二十卷第八論/)
香薷飲(方見七卷第二論/)
　
　
　
　
　
　
　
　
　
　
　
　薛氏醫案卷三十八
欽定四庫全書
　薛氏醫案卷三十九
　　　　　　　　　　　　　明　薛已　訂
　　婦人良方
　　　姙娠泄瀉方論第一
論曰姙娠泄瀉或青或白水穀不化腹痛腸鳴謂之洞
泄水穀不化喜飲嘔逆謂之恊熱下利並以五苓散利
小便次以黄連阿膠丸或三黄熟艾湯以安之若瀉黄
有沫腸鳴腹痛脉沉𦂳數用戊巳丸和之噯腐不食胃
脉沉𦂳用感應丸下之後調和脾胃若風冷水穀不化
如豆汁用胃風湯寒冷臍下隂冷動泄用理中湯治中
湯伏暑心煩渴瀉水用四苓散傷濕泄瀉小便自利用
不換金正氣散胃苓湯此四證之大畧也仍叅第八卷
第八論主之
　愚按米食所傷用六君加穀糵麵食所傷用六君加
　麥蘖肉食所傷用六君加山查若兼寒熱作嘔乃肝
　木侮脾土用六君加柴胡生薑兼嘔吐腹痛手足逆
　冷乃寒水侮土六君加薑桂不應用錢氏益黄散若
　元氣下陷發熱作渴肢體倦怠用補中益氣湯若泄
　瀉色黄乃脾土之真色用六君加木香肉果若作嘔
　不食腹痛惡寒乃脾土虛寒用六君加木香薑桂若
　瀉在五更侵晨飲食少思乃脾腎虛弱五更服四神
　丸日間服白术散如不應或愈而復作或飲食少思
　急用八味丸補命門火以生脾土為善不可忽也
　　　附治驗
　邊太常側室姙娠泄瀉自用枳术黄連之類腹悶吐
　痰發熱惡寒飲食到口即欲作嘔強匙許即吞酸不
　快欲用袪痰理氣余曰此因脾胃傷而痰滯中脘若
　治痰氣復傷脾胃矣遂以參术炮薑為末丸如黍粒
　不時含嚥三五丸漸加至三日後日進六君子湯而
　尋愈
　進士王繳徵之内懐姙泄瀉惡食作嘔余曰脾氣傷
　也王君憂之強進米飲余謂飲亦能傷胃且不必強
　俟脾胃醒宿滯自化飲食自進不信别用人參養胃
　湯飲之吐水酸苦又欲投降火寒藥余曰若然則胃
　氣益傷也經云損其脾胃者調其飲食適其寒温後
　不藥果愈
厚朴丸　治洞泄寒中
　　乾薑(炒/)厚朴(去皮/等分)
　右水拌炒為末水糊丸梧子大每服五十丸米飲下
草果散　治虛寒泄瀉腹痛無度
　　厚朴(薑汁拌/炒二兩)肉豆蔲(十箇/麵煨)草豆蔲(十箇/煨)
　右每服三錢用薑水煎
　　　附方
附子理中湯(方見二十/卷第八論)
理中丸
五苓散(二方見二十/一卷第十論)
六君子湯
補中益氣湯(二方見二十/四卷第六論)
錢氏益黄散(方見二十一/卷第九論)
四神丸(方見八卷/第八論)
七味白术散(方見二十一/卷第二論)
八味丸(方見二十四/卷第十一論)
　　　姙娠下麻黄水方論第二
論曰姙娠飲食生冷脾胃不能剋化致令心腹疼痛若
血分病則色赤氣分病則色白血氣俱病則赤白相雜
若熱乗大腸血虛受患則成痢也
　愚按治痢之法當叅前篇其下黄水乃脾土虧損真
　色下陷也當升補中氣若黄而兼青乃肝木剋脾土
　宜平肝補脾若黄而兼白乃子令母虚須補脾胃若
　黄而兼黒是水反侮土矣必温補脾胃若黄而兼赤
　乃心母益子但補中益氣若腸胃虛弱風邪客之用
　胃風湯或胎氣不安急補脾胃而自安矣凡安胎之
　藥當臨病制宜不必拘用阿膠艾葉之類
　　　附治驗
　地官胡成甫之内姙娠久痢自用消導理氣之劑腹
　内重墜胎氣不安又用阿膠艾葉之類不應余曰腹
　重墜下元氣虛也胎動不安内熱盛也遂用補中益
　氣而安又用六君子湯全愈
治姙娠利黄水
　　厚朴(薑汁炙/二兩)黄連(二/兩)肉豆蔲(五箇/連皮)
　右用水煎徐徐服忌如前(已上六方/並出産寶)
治姙娠熱痢
　　黄連(一/升)黄蘗(一/升)梔子仁(二十/枚)
　右用每服五錢水煎嘔加橘皮生薑
治姙娠下痢腹痛小便澁滯
　　糯米(一/合)當歸(炒/)黄茋(各一/兩)
　右用水煎分四服
治臨産下痢用梔子炒為末每服二錢白湯調甚效
　　　附方
胃風湯(方見十二/卷第九論)
補中益氣湯(二方見二十/四卷第六論)
　　　姙娠大小便不通方論第三
夫姙娠大小便不通由臟腑之熱所致若大腸熱則大
便不通小腸熱則小便不利大小腸俱熱更推其因而
藥之
　愚按前症若大腸血燥用四物湯加條芩桃仁大腸
　氣滯用紫蘇飲加杏仁條芩腸胃氣虛用六君子加
　紫蘇杏仁肝脾藴熱用龍膽瀉肝湯心肝虛熱用加
　味逍遥散加車前子
　　　附治驗
　亞卿李蒲汀側室姙娠大小便不利或用降火理氣
　之劑元氣反虛肝脉弦急脾脉遲滯視其面色青黄
　不澤余曰此鬱怒所致也用加味歸脾湯為主佐以
　加味逍遥散而安
　主政王天成之内姙娠痢疾愈後二便不通其家世
　醫自用清熱之劑未效余診其脉浮大而濇此氣血
　虛也朝用八珍湯加桃仁杏仁夕用加味逍遥散加
　車前子而瘥
當歸散　治姙娠因怒肚腹脹痛四肢浮腫氣急作喘
　大便難小便澁産門腫
　　當歸(五/分)赤茯苓　枳殻(麩/炒)白芍藥　川芎(各一/錢)
　　白薑(炮/)木香(煨/)粉草(各三/分)
　右用薑水煎氣弱枳殻减半大便秘加蜜同煎
治姙娠大小便不通腹脹痞悶不思飲食
　　大黄(炒/)木通　㯽榔(各一/兩)枳殻(麩炒/三錢)訶梨勒(四箇/去核)
　　(半生/半煨)大腹子(三/枚)
　右為末用童便一盞葱白二寸煎六分調服二錢
初虞世治姙娠風氣大便秘澁
　　枳殻(三兩/麩炒)防風(二/兩)丼草(炙一/兩)
　右為末每服一二錢空心用白滚湯調日三服
小品治姙娠小便不利氣急服猪苓散不瘥用丼遂為
　末蜜和服豆許微利之未利再服利後仍服猪苓散
猪苓散　治姙娠小便澁痛及胎水猪苓去皮為末白
　湯調下錢許加至二錢日三夜二服
又方車前子一兩大黄半兩為末每服三錢蜜湯調
　　　附方
四物湯
四君子湯(二方見二十/四卷第六論)
紫蘇飲(方見二十四/卷第八論)
龍膽瀉肝湯(方見二十四/卷第八論)
加味逍遥散
加味歸脾湯
八珍湯(三方見二十/四卷第四論)
　　　姙娠小便不通方論第四
夫姙娠小便不通為小腸有熱𫝊於脬而不通耳若兼
心肺氣滯則致喘急陳無擇云姙娠胎滿逼胞多致小
便不利若心腎氣虚清濁相干而為諸淋若胞系了戾
小便不通名曰轉胞若胞滿尿出名曰遺尿
　愚按丹溪先生轉脬小便閉多因胎婦虚弱憂悶性
　躁食味厚古方用滑利疏導藥鮮效若脬為胎所堕
　而不通但升舉其胎胞系疏而小便自行若臍腹作
　脹而小便淋閉此脾胃氣虛胎壓尿胞四物二陳參
　术空心服後探吐數次自安竊謂前症亦有脾肺氣
　虚不能下輸膀胱者亦有氣熱鬰結膀胱津液不利
　者亦有金為火爍脾土濕熱甚而不利者更當詳審
　施治
　　　附治驗
　司徒李杏岡仲子室孕五月小便不利諸藥不應余
　曰非八味丸不能救不信别用分利之藥肚腹腫脹
　以致不起
　儒者王文逺室患此小腹腫脹㡬至於殆用八味丸
　一服小便滴􁏏再以前丸之料加車前子一劑即利
　肚腹頓宛而安
八味丸　治婦人飲食如故煩熱不得卧反倚息因脬
　系了戾不得溺名轉脬但利小便則愈盖此藥有茯
　苓故也緩則不救(方見二十四/卷第十一論)
古今録驗姙娠小便難飲食如故
　　當歸　貝母(去心/炒)苦參(各三/兩)滑石(半/兩)
　右為末煉蜜丸小豆大每服二三十丸米飲下
治姙娠小便不通臍下妨悶心神煩亂
　　葵子(研/)榆白皮(切各/一兩)葱白(七/莖)
　右水煎分三服
古今録驗姙娠不得小便杏仁去皮尖炒黄搗丸燈心
　湯吞七粒
又方滑石末水和塗臍下
又方用車前草汁調滑石末塗臍周圍四寸熱易之
又方搗杏仁入滑石末飯丸小豆大每服二十丸白湯
　下
又方用紫苑為丸井花水調下二錢
葵子散　治姙娠小便不利身重惡寒眩暈及水腫用
　葵子五兩赤茯苓五兩為末每服二錢米飲調
　　　附方
四物湯(方見二十四/卷第六論)
二陳湯(方見二十四/卷第五論)
　　　姙娠子淋方論第五
姙娠小便淋者乃腎與膀胱虚熱不能制水然姙婦胞
繫於腎腎間虛熱而成斯症甚者心煩悶亂名曰子淋
也
　愚按前症若頸項筋攣語濇痰甚用羚羊角散若小
　便濇少淋􁏏用安榮散若肝經濕熱用龍膽㵼肝湯
　若肝經虚熱用加味逍遥散腿足轉筋而小便不利
　急用八味丸緩則不救若服燥劑而小便頻數或不
　利用生地茯苓牛膝黄栢知母芎歸甘草若頻數而
　色黄用四物加黄柏知母五味麥門𤣥參若肺氣虛
　而短少用補中益氣加山藥麥門若隂挺痿痺而頻
　數用地黄丸若熱結膀胱而不利用五淋散若脾肺
　燥不能化生宜黄芩清肺飲若膀胱陰虛陽無所生
　用滋腎丸若膀胱陽虛隂無所化用腎氣丸
　　　附治驗
　一婦人每怒發熱脇脹小便淋濇如遇經行旬餘未
　已受胎三月因怒前症復作朝用加味逍遥散夕用
　安胎飲各二劑而安五月又怒復下血如經行四日
　未止仍用前藥而愈
　一姙娠飲食後因惱怒寒熱嘔吐頭痛惡寒胸腹脹
　痛大便不實其面青色小便頻數時或有血服安胎
　止血之劑益甚余曰寒熱嘔吐而腹脹此肝木尅脾
　土而元氣傷也大便不實而面青此飲食傷脾兼肝
　侮土也小便頻數而有血此肝熱傳胞而兼挺痿也
　用六君子加枳殻紫蘇山梔二劑脾胃頓醒又用加
　味逍遥散加紫蘇枳殻二劑小便頓清後節飲食調
　理而安
地膚大黄湯　治子淋
　　大黄(炒三/兩)地膚草(三/兩)知母　黄芩(炒/)猪苓　通草
　　赤芍藥　升麻　枳實(炒/)甘草(各二/兩)
　右每服四五錢水煎服
安榮散　治子淋甚妙
　　麥門冬(去/心)通草　滑石　當歸　燈心　甘草
　　人參　細辛(各五/分)
　右水煎服
治小便淋痛心煩悶亂
　　􁝢麥穂　赤茯苓　桑白皮　木通　葵子(各一/錢)
　　黄芩(炒/)芍藥　枳殻　車前子(炒各/五分)
　右水煎服
治子淋小便澁痛
　　冬葵子　滑石　木通(各等/分)
　右每服四五錢葱白七寸水煎
猪苓散　療子淋小便澁痛(方見本卷/第三論)
　　　附方
羚羊角散(方見四/卷首論)
龍膽瀉肝湯(方見二十四/卷第八論)
加味逍遥散
四物湯(二方見二十/四卷第四論)
腎氣丸(即六/味丸)
六味丸
八味丸(三方見二十四/卷第十一論)
六君子湯
補中益氣湯(二方見二十/四卷第六論)
五淋散
滋腎丸
黄芩清肺飲(三方見八/卷第一論)
安胎飲(方見十二/卷第二論)
　　　姙娠遺尿方論第六
姙娠尿出不知用白薇芍藥為未酒調下或白礬牡
蠣為末酒調二錢或鷄毛灰末酒服一匕或炙桑螵蛸
益智子仁為末米飲下
　愚按前症若脬中有熱宜用加味逍遥散若脾肺氣
　虛宜用補中益氣湯加益智若肝腎隂虛宜用六味
　丸
　　　附治驗方藥
　一姙婦遺尿内熱肝脉洪數按之微弱或兩太陽作
　痛脇肋作脹余以為肝火血虛用加味逍遥散六味
　地黄丸尋愈後又寒熱或發熱或恚怒前症仍作用
　八珍散逍遥散兼服以清肝火養肝血而痊
　　　附方
加味逍遥散
八珍湯(二方見二十/四卷第四論)
補中益氣湯(方見二十四/卷第六論)
六味地黄丸(方見二十四/卷第十一論)
　　　姙娠尿血方論第七
姙娠尿血内熱乘於血分以致血熱流滲於脬名子淋
用葵子一升研細水五升煮二升分三服或生艾葉一
斤酒五升煮二升分三服或生地黄一斤酒四升煮二
升分三服亦治落産後下血
　愚按前症因怒動火者宜小柴胡加山梔因勞動火
　者宜補中益氣湯若因厚味積熱宜用加味清胃散
　若因肝經血熱宜用加味逍遥散若因脾氣下陷宜
　用補中益氣湯若因脾虛血熱宜用加味逍遥散
　　　附治驗
　一姙婦因怒尿血内熱作渴寒熱往來胸乳間作脹
　飲食少思肝脉弦弱此肝經血虛而熱也用加味逍
　遥散六味地黄丸兼服漸愈又用八珍湯加柴胡丹
　皮山梔而痊
續斷湯　治姙娠下血及尿血
　　續斷(半/兩)赤芍藥(五/錢)當歸　生地黄(各一/兩)
　右為末毎服二錢空心用葱白煎湯調下
治姙娠尿血
　　阿膠(炒為末/四兩)熟地黄(用生者四兩酒/拌蒸熟杵膏)
　右和丸桐子大每服七八十丸空心粥飲下
五苓散(去桂加阿膠/炒同為粗末)每四錢用車前子白茅根水煎温
　服
又方白茅根濃煎湯吞酒蒸黄連丸
　　　附方
小柴胡湯(方見二十四/卷第二論)
補中益氣湯(方見二十四/卷第六論)
加味清胃散(方見二十四/卷第一論)
加味逍遥散
加味歸脾湯(二方見二十/四卷第四論)
　　　姙娠胎水腫滿方論第八
産乳集云姙娠三月足腫至腿出水飲食不丼似水腫
謂之子氣至分㝃方消者此脾胃氣虛或衝任經有血
風名醫録云宋少主元徽與徐文伯微行學鍼法文伯
見一姙婦足腫脉之少主曰此女形也文伯曰此鬼胎
也在左而黒遂用鍼胎下果然亦有脾虛水氣流溢
或因瀉痢臟腑虚寒或因瘧疾飲水脾虛濕漬或因
水漬於胞不能分利皆致腿足肚腹腫症也
　愚按前症若胸滿腹脹小便不通遍身浮腫用鯉魚
　湯脾胃虛弱佐以四君子若面目虛浮肢軆如水氣
　用全生白术散如未應用六君子湯脾虛濕熱下部
　作腫用補中益氣加茯苓若飲食失宜嘔吐泄瀉用
　六君子湯若腿足發腫喘悶不安或指縫出水用天
　仙藤散脾胃虛弱兼四君子湯如未應用補中益氣
　湯若脾肺氣滯用加味歸脾湯佐以加味逍遥散
　　　附治驗
　一姙娠每胎至五月肢軆倦怠飲食無味先兩足腫
　漸至遍身後及頭面此是脾肺氣虛朝用補中益氣
　夕用六君子加蘇梗而愈凡治姙娠毋泥月數但見
　某經症即用本藥為善
天仙藤散　治婦人有水氣而成胎以致兩腿足浮腫
　　天仙藤(洗畧/炒)香附子(炒/)陳皮　甘草　烏藥(軟白/者辣)
　　(者良各/五分)
　右每服五錢生薑木𤓰蘇葉各三片水煎日三服
澤瀉散　治姙娠遍身浮腫上氣喘急大便不通小
　便赤澁
　　澤瀉　桑白皮(炒/)木通　枳殻(麩/炒)㯽榔　赤茯苓(各五/分)
　右薑水煎服
防已散　治脾虛遍身浮腫腹脹喘促小便不利
　　防已(三/錢)桑白皮(炒/)紫蘇莖葉　赤茯苓(各五/分)木香(二/分)
　右薑水煎
千金鯉魚湯　治姙娠腹小胎間有水氣
　　白术(五/兩)茯苓(四/兩)當歸　芍藥(各三/兩)
　右先以小鯉魚一頭如食法煮取汁每汁二盞入藥
　五錢薑七片橘皮少許煎七分空心服
腎着湯　治姙娠腰脚腫
　　茯苓　白术(各八/分)乾薑(炮/)甘草(各一/錢)杏仁(五/分)
　右用水煎服
五丸散　治胎水腫滿
　大腹皮　桑白皮(炒/)生薑皮　橘皮　茯苓皮(各一/錢)
　　木香
　右水煎服
治姙娠脚浮腫因脾衰血化成水用生料平胃散薑棗
　水煎服或為末用蘇葉湯調下每服二錢
全生白术散　治姙娠面目浮虛四肢腫如水氣名曰
　胎氣名曰胎腫
　　白术(一/兩)生薑皮　大腹皮　陳皮　白茯苓(各半/兩)
　右各為末每服二錢米飲下
　　　附方
四君子湯
六君子湯
補中益氣湯(三方見二十/四卷第六論)
加味歸脾湯
加味逍遥㪚(二方見二十/四卷第四論)
　　　姙娠腹内鐘鳴方論第九
治孕婦腹内鳴用鼠窟中土為末入麝香酒調下二錢
立愈或黄連濃煎汁母常呷之
　愚按産寳云小兒在腹中哭其治法亦用空房中鼠
　穴土或黄連煎濃飲之即止想即是症又云臍帶上
　疙瘩兒含口中因姙婦登高舉臂脱出兒口以此作
　聲令姙婦曲腰就地如拾物仍入兒口即止然黄連性
　寒麝香開竅當酌量用之
　　　龔彦德孕癰方第十
治孕癰用烏藥五錢水一鍾煎七分入牛皮膠一兩煎
化温服或薏苡仁煮汁飲之
　愚按孕癰即是腹内患癰如前法不應宜用牡丹皮
　散或薏苡仁湯(治驗見二/十四卷)
　　　姙娠不語論第十一
孕婦不語不須服藥臨産月但服保生丸四物湯産下
便語黄帝問曰人有重身九月而瘖何也岐伯對曰胞
絡繋於腎腎脉貫繫舌本故不能言十月分娩後自為
之言也
　愚按前症果内經窮理之言人有患此當調攝以需
　之不必驚畏而泛用藥也
　　　姙娠傷食方論第十二
經曰飲食自倍腸胃乃傷又云隂之所生本在五味隂
之五宫傷在五味故姙娠傷食最難調治者
　愚按東垣先生云脾胃之氣壯則過時而不饑多食
　而不傷盖胃主司納脾主消化五臟之本也然食倍
　而傷者乃脾氣虛而不化也若投以峻劑則脾胃復
　傷而胎亦損矣當審其所因而調治之若飲食停滯
　或肚腹作痛用平胃散嘔吐惡心加枳殻砂仁吞酸
　噯腐加黄連三分吳茱茰二分腹滿泄瀉用六君子
　湯停滯肉食倍加山查停滯麵食倍加麥蘖停滯糯
　食用白酒麯末一味米食停滯倍加穀蘖魚腥所傷
　倍加陳皮傷辛熱之物加黄連傷性冷之物加砂仁
　木香如不應更加肉豆蔲補骨脂再不應用四神丸
　若脾氣下陷用補中益氣湯凡噯覺藥氣且戒藥餌
　節飲食經云損其脾者調其飲食適其寒温大凡脾
　胃虛弱飲食難化以白术陳皮為末等分陳麯糊丸
　常服最善枳术丸但可暫用枳實峻厲能耗真氣治
　者慎之
　　　附治驗
　一姙娠因停食服枳术丸胸腹不利飲食益少更服
　消導寛中之劑其胎下墜余謂此脾氣虚而不能承
　載也用補中益氣及六君子湯中氣漸健其胎漸安
　又用八珍湯加柴胡升麻調理而痊
木香丸　治姙娠脾胃虚弱飲食不消肚腹膨脹或嘔
　吐泄瀉
　　木香(二/錢)白术(炒/)人參　白茯苓(各等/分)
　右為末麵糊丸菉豆大毎服三四十丸熟水下
白术散　治姙娠脾胃虛弱氣不調和飲食易傷
　　白术(炒/)紫蘇(各一/兩)人參　白芷(各三/錢炒)川芎　青皮
　　訶子皮(各半/兩)甘草(炒一/錢)
　右每服二錢薑水煎
　　　附方
平胃散(方見七卷/第十八論)
補中益氣湯
六君子湯(二方見二十/四卷第六論)
四神丸(方見八卷/第八論)
八珍湯(方見二十四/卷第四論)
　　　姙娠臟燥悲傷方論第十三
許學士云一婦無故數次悲泣是為臟燥用大棗湯而
愈又程虎卿内姙娠五月慘慼悲傷亦投大棗湯而愈
　愚按前症或因寒水攻心或肺有風邪者治當審察
　　　附治驗
　一姙婦無故自悲用大棗湯二劑而愈後復患又用
　前湯佐以四君子加山梔而安
　一姙婦悲哀煩燥其夫詢之云我無故但自欲悲耳
　用淡竹茹湯為主佐以八珍湯而安
大棗湯
　　甘草(三/兩)小麥(三/兩)大棗(十/枚)
　右水六鍾煎三鍾分三服亦補脾氣
淡竹茹湯　治姙娠心虛驚悸臟燥悲傷或作虛煩
　　麥門冬(去/心)小麥　半夏(湯炮各一/錢五分)人参　白茯苓
　　(各一/錢)甘草(五/分)
　右薑棗并竹茹少許水煎
治胎臟燥悲哭用紅棗燒存性米飲調下
　　　附方
四君子湯(方見二十四/卷第六論)
八珍湯(方見二十四/卷第四論)
　薛氏醫案卷三十九
欽定四庫全書
　薛氏醫案卷四十
　　　　　　　　　　　　　明　薛已　訂
　　婦人良方
　坐月門(姙娠疾病既明須知/坐月避忌故以次之)
　　　産寳方周頲序第一
頲聞至靈者人最重者命人皆知命之重而不知養
命之方以致年未衰邁疾病攻奪倉卒尋醫多致有
誤况婦人病惟産難為急子母命懸片時故産二三胎
者臟腑未衰血氣未减疾病易治若産育過多復自乳
子血氣愈傷尤難治若産後血氣未復胃氣益傷諸症
蜂起此古人所以專著産乳方論余故徧採産寳等方
兼拾昝氏之遺作為論説萃為一編刋行于世以救危
急云時丁巳嵗秋八月吉日周頲謹序
　　　將䕶孕婦論第二
凡姙娠至臨月當安神静慮時當步履不可多睡飽食
過飲酒醴雜藥宜先貼産圗依位宻鋪床帳預請老練
穩婆備辦湯藥器物欲産時不可多人喧閧愴惶但用
老婦二人扶行及凭物站立若見漿水腰腹痛甚是胎
離其經令産母仰卧令兒轉身頭向産門用藥催生坐
草若心煩用水調服白蜜一匙覺飢吃麋粥少許勿令
饑渴恐乏其力不可強服催藥早於坐草慎之
　愚按前論當慎守之此先哲好生之德防患於未萌
　者也仁哉
　　　滑胎例第三
凡姙娠十月宜服滑胎湯藥
滑胎枳殻散令胎瘦産易河陽公主每産累日不下南
　山道人進此方
　　商州枳殻(麩炒/二兩)粉草(炒一/兩)
　右為末每服二錢空心沸湯調日三服凡孕六七月
　宜服之温隠居加當歸廣木香各等分
易産兼治諸疾下氣寛膈
　　枳殻(麩炒/五兩)甘草(一兩/半)香附子(三兩炒/去毛)
　右為末每服二錢用白湯調服
内補丸治姙婦衝任脉虛補血安胎
　　熟地黄(二兩用生地酒/拌蒸熟杵膏)當歸(一兩炒/為末)
　右為末和丸梧子大毎服三四十丸温酒或滚湯下
　許學士云大率姙娠唯在抑陽助隂然胎前藥唯惡
　羣隊隂陽錯雜别生他病唯枳殻散所以抑陽四物
　湯所以助陰爾然枳殻散其味多寒若單服恐致胎
　寒腹痛更以内補丸佐之則陽不至強隂不至弱隂
　陽調和有益胎嗣此前人未嘗論及也
易産滑胎車前子為末或酒或飲服寸匙詩云芣苡能
　令婦人樂有子矣陸機註云治婦人産難愚詳孔子
　序詩云樂然則生易於生育即此謂也
神寢丸　臨月服之神效(蘄州施少卿方/蘄州徐太丞傳)
　　通明乳香(半兩/别研)枳殻(一兩/麩炒)
　右為末煉蜜丸梧子大每服三十丸空心温酒下
榆白皮散　治姙娠滑胎易生
　　榆白皮　甘草(各二/兩)葵子(一/兩)
　右為末每服五錢水煎
孕及九月將産猪肚一具煮爛徐徐自食盡易産
保元㪚　治寛氣進食瘦胎易産或居處失宜頓仆胎
　動若胎痛胎漏兼服佛手散(見通/用方)
　香附(四/兩)山藥(二/兩)砂仁(一/兩)木香(四/兩)粉草(一/兩)益智　紫蘇
　　葉(各半/兩)
　右為末每服二錢白湯調下
　神寢丸枳殻散見前此三藥入月宜常服
保産無憂散　治姙婦身居安逸口厭甘肥憂樂不常
　食物不節致胞胎肥厚根蒂堅牢入月服之則易生
　矣
　　當歸　川芎　白芍藥　枳殻(麩/炒)乳香(各三/錢)
　　木香　甘草　血餘(即髮灰以獖猪心/血和之各一錢半)
　右為末毎服三錢水煎日二服神效
　　　月空方位例第四(出太平聖恵方/外臺秘要同)
正月　三月　五月　七月　九月　十一月在丙壬
二月　四月　六月　八月　十月　十二月在甲庚
　　　逐月安産藏衣忌向方位第五
凡安産藏衣方位並於卧閤内分布太平聖惠方云凡
姙婦初入月便寫産圗一本以朱書某月某日空貼在
某位如正月在丙壬可於壬位安産婦床帳丙位藏衣
之類貼産房北壁若值閏月只看節氣用之又云每
月産圗有雷公招揺運鬼力士天狗軒轅大時咸池豐
隆吳時白虎大夫天候狂虎凡此十三神並從月建易
其位所謂月空者按内經云月廓空無寫主冰注云
論月輪中空日也即非十三神之數今太平聖恵方以
六陽月在丙壬以六隂月在甲庚正如外臺所言正月
在丙壬至十二月在甲庚之類其理一也但外臺言之
詳聖恵言之簡今人多從其簡或云凡逐月安産藏衣
並向月德月空方位所有十三神殺並從節氣更換若
交次月節便作次月用書産圗者非也假如正月十四
日立春若姙婦十三日乳卧豈可作去年十二月用必
依月分用之乃是若依節氣使換則天德月德所在差
矣然月空與任謂之中天空頗相類議者以為天空者
非十三神之數盖課中有天乙貴人其位無可與對者
故此空是謂天空值此神百事不宜止宜安産婦床
帳藏衣之類耳集聖厯云天德正月在丁二月在坤
三月在壬四月在辛五月在乾六月在甲七月在癸
八月在艮九月在丙十月在乙十一月在㢲十二月在
天又堪輿厯有遊年白虎殺神在太嵗後一辰如太嵗
夘則白虎在寅餘倣此推之若産及藏衣犯之則母子
皆不利
　王子亨云難産逆生論稱犯一切神殺固有是理然
　亦有自然難産兒自逆生者及有産腸俱下者産已
　則復如故此非疾病所致血氣所主天下之理盖有
不可窮詰者亦宜知之
　
　
　
　
　
　
　
　
　　　安産藏衣十三神吉㐫方位
　　　　藏安運雷招斬咸豐天狂天大白
　　　　衣産鬼公揺轅池隆狗虎侯夫虎
　　　　吉吉力　　大　吴
　　　　方方士　　時　時
正月　壬丙艮寅寅夘辰辰辰午申酉戌
二月　坤(甲/寅)乾亥夘子丑未巳酉巳戌亥
三月　丙壬坤申辰酉戌戌午子寅亥子
四月　甲庚㢲己巳午未丑未酉亥子丑
五月　丙壬艮寅午夘辰辰申子申丑寅
六月　庚甲乾亥未子丑未酉夘巳寅夘
七月　丙壬坤申申(子/酉)戌戌戌子寅夘辰
八月　(庚/艮)甲㢲己酉(酉/午)戌丑亥夘亥辰巳
九月　丙壬艮寅戌夘辰辰子午申巳午
十月　庚甲乾亥亥子丑未丑夘巳午未
十一月　(壬/㢲)丙坤申子酉戌戌寅午寅未申
十二月　庚甲㢲巳丑午未丑夘酉亥申酉
　　　推婦人行年法第六
生氣方　産婦宜向之坐卧及産帳向之開門大吉
反支月　遇此月即鋪灰上用牛皮或馬驢皮訖鋪草
　勿令惡血汚地吉
禍害月　不得於其上産又不得向之二便避之大吉
絶命方　不得於其上産又不得向之大小便避之大
　吉
懸尸日　遇此日産不得攀繩宜懸馬轡攀之大吉
閉肚方　臨月至滿月並不得向之大小便及棄不
　浄之水謹之吉
八㽵方　産帳不得向之開門忌之大吉
　　　　生反禍絶懸閉八産卧宜
　　　　氣支害命尸肚㽵母宜喚
　　　　方月方方日方方
十三嵗　行年在庚申坤(正七/月)離㢲(辰戌/日)
　在正西偏北辛　在正東偏北甲　黄色衣西南首
　　西南方黄衣師看産
十四嵗行年在己未(二八/月)坤兊(夘酉/日)
　在正北偏西壬　在正北偏東癸　赤色衣正南首
　　正南方赤衣師看産
十五嵗行年在戊午坎(三九/月)乾艮(丑未/日)
　在正東偏北甲　在正北偏西壬　黒色衣正北首
　　正北方黑衣師看産
十六嵗行年在丁巳震(四十/月)艮乾(丑未/日)
　在正東偏北甲　在正西偏北辛　青色衣正東首
　　正東方青衣師看産
十七嵗行年在丙辰艮(五十/月)震艮(子午/日)
　在正東偏南乙　在正南偏南庚　黄色衣東北首
　　東北方黄衣師看産
十八嵗行年在乙夘乾(六十/二月)坎震(己亥/日)
　在正南偏東丙　在正南偏西丁　白色衣西北首
　　西北方白衣師看産
十九嵗行年在甲寅兊(正七/月)㢲離(辰戌/日)
　在正南偏西丁　在正南偏東丙　白色衣正西首
　　正西方白衣師看産
二十嵗行年在癸丑㢲(二八/月)兊坤(夘酉/日)
　在正西偏南庚　在正東偏南乙　青色衣東南首
　　東南方黄衣師看産
二十一歳行年在壬子坤(三九/月)離㢲(寅申/日)
　在正西偏北辛　在正東偏北甲　黄色衣西南首
　　西南方黄衣師看産
二十二嵗行年在辛亥離(四十/月)坤兊(丑未/日)
　在正北偏西壬　在正北偏東癸　赤色衣正南首
　　正南方赤衣師看産
二十三嵗行年在庚戌坎(五十/一月)乾艮(子午/日)
　在正北偏東癸　在正北偏西壬　黒色衣正北首
　　正北方黑衣師看産
二十四嵗行年在己酉震(六十/二月)艮乾(己亥/日)
　在正東偏北甲　在正西偏北辛　青色衣正東首
　　正東方青衣師看産
二十五嵗行年在戊申艮(正七/月)震坎(辰戌/日)
　在正東偏南乙　在正西偏南庚　黄色衣東北首
　　東北方黄衣師看産
二十六嵗行年在丁未乾(二八/月)坎震(夘酉/日)
　在正南偏東丙　在正南偏西丁　白色衣西北首
　　西北方白衣師看産
二十七嵗行年在丙午兊(三九/月)㢲離(寅申/日)
　在正南偏西丁　在正南偏東丙　白色衣正西首
　　正西方白衣師看産
二十八嵗行年在乙巳㢲(四十/月)兊坤(丑未/日)
　在正西偏南庚　在正東偏北乙　青色衣東南首
　　東南方青衣師看産
二十九嵗行年在甲辰坤(五十/一月)離㢲(子午/日)
　在正西偏北辛　在正東偏南甲　黄色衣西南首
　　西南方黄衣師看産
三十嵗行年在癸夘離(六十/二月)坤兊(己亥/日)
　在正北偏西壬　在正北偏東癸　赤色衣正南首
　　正南方赤衣師看産
三十一嵗行年在壬寅坎(正七/月)乾艮(辰戌/日)
　在正北偏東癸　在正北偏西壬　黒色衣正北首
　　正北方黒衣師看産
三十二嵗行年在辛丑震(二八/月)艮乾(夘酉/日)
　在正東偏北甲　在正西偏北辛　青色衣正東首
　　正東方青衣師看産
三十三嵗行年在庚子艮(三九/月)震坎(寅申/日)
　在正東偏南乙　在正西偏南庚　黄色衣東北首
　　東北方黄衣師看産
三十四嵗行年在己亥乾(四十/月)坎震(丑未/日)
　在正南偏東丙　在正南偏西丁　白色衣西北首
　　西北方白衣師看産
三十五嵗行年在戊戌兊(五十/一月)㢲離(子午/日)
　在正南偏西丁　在正南偏東丙　白色衣正西首
　　正西方白衣師看産
三十六嵗行年在丁酉㢲(六十/二月)兊坤(己亥/日)
　在正西偏南庚　在正東偏南乙　青色衣東南首
　東南方青衣師看産
三十七嵗行年在丙申坤(正七/月)離㢲(辰戌/日)
　在正西偏北辛　在正東偏東甲　黄色衣西南首
　　西南方黄衣師看産
三十八嵗行年在乙未離(二八/月)坤兊(夘酉/日)
　在正北偏西壬　在正北偏東癸　赤色衣正南首
　　正南方赤衣師看産
三十九嵗行年在甲午坎(三九/月)乾艮(寅丑/日)
　在西北偏東癸　在正北偏西壬　黑色衣正北首
　　正北方黑衣師看産
四十嵗行年在癸巳震(四十/月)艮乾(丑未/日)
　在正東偏北甲　在正西偏北辛　青色衣正東首
　　正東方青衣師看産
四十一嵗行年在壬辰艮(五十/一月)震坎(子午/日)
　在正東偏南乙　在正西偏南庚　黄色衣東北首
　東北方黄衣師看産
四十二嵗行年在辛夘乾(六十/二月)坎震(己亥/日)
　在正南偏東丙　在正南偏西丁　白色衣西北首
　　西北方白衣師看産
四十三嵗行年在庚寅兊(正七/月)㢲離(辰戌/日)
　在正南偏西丁　在正南偏東丙　白色衣正西首
　　正西方白衣師看産
四十四嵗行年在己丑㢲(二八/月)兊坤(夘酉/日)
　在正西偏南庚　在正東偏南乙　青色衣東南首
　　東南方青衣師看産
四十五嵗行年在戊子坤(三九/月)離㢲(寅申/日)
　在正西偏北辛　在正東偏北甲　黄色衣西南首
　　西南方黄衣師看産
四十六嵗行年在丁亥離(四十/月)坤兊(丑未/日)
　在正北偏西壬　在正北偏東癸　赤色衣正南首
　　正南方赤衣師看産
四十七嵗行年在丙戌坎(五十/一月)乾艮(子午/日)
　在正北偏東癸　在正北偏西壬　黑色衣正北首
　　正北方黑衣師看産
四十八嵗行年在乙酉震(六十/二月)艮乾(己亥/日)
　在正東偏北甲　在正西偏北辛　青色衣正東首
　　正東方青衣師看産
四十九嵗行年在甲申艮(正七/月)震坎(辰戌/日)
　在正東偏南乙　在正西偏南庚　黄色衣東北首
　　東北方黄衣師看産　坐産時更用後法
　　　體𤣥子借地法第七
東借十步　　　　西借十步　　南借十步
北借十步　　　　上借十步　　下借十步
壁方之中四十餘步安産借地或有穢汚或有東海神
王或有西海神王或有南海神王或有北海神王或有
日遊将軍白虎大夫逺去十丈軒轅招揺舉高十文天
符地軸入地十丈令地空閒産婦某氏安居無所妨碍
無所畏忌諸神擁䕶百邪速去急急如律令勅(前項借/地法於)
(入月一日朱書一本貼産婦房/内墻壁上更不須避忌神殺也)
　　禁草法第八　鋪草及氊褥訖即呪曰
鐵鐵湯湯非公所當是王一言得之銅一言得之鐵母
子相生俱篾鐵急急如律令
　　　禁水法第九　欲産時貯水呪曰
南無三寳水
　水在井中為井水　水在河中為河水
　水在器中為浄水　水在法中為真水
　自知非真莫當真水
以浄持濁　以正治邪　日遊月殺　五士将軍
青龍白虎　朱雀𤣥武　招揺天狗　軒轅女媧
天吞地吞　懸尸閉肚　六甲禁諱　十二神王
土符伏神　各安所在　不得動静　不得忌干
若有動静　若有忌干　施以神呪　當攝汝形
阿佉尼阿毗羅莫多梨娑地梨娑訶
　　　入月預備藥物第十
　愚按前所預備内佛手保氣枳殻榆皮黒神大聖蕊
　石七散神寢保生理中三丸催生黑虎二丹及催生
　神符又葵子生地黄羌活竹茹烏梅雌雄石燕丼草海
　馬銜鐵大棗陳皮薑錢黑豆白蜜無灰酒童子小便酸
　醋白米湯瓶鍋銚斷臍線剪之類可謂周恤之至矣内
　花蕋石散為血入胞衣脹大不能下或惡露上攻不能
　甦醒佛手散治血虚之危症加味芎歸湯治交骨不開
　萆麻子治胎衣不能上下失笑散治惡露腹痛不省人
　事蜡油調滑石塗入産門為滑胎之藥清魂散治血暈
　等症平胃散朴硝水銀為腐化死胎之劑八珍湯補血
　氣虚損已上諸方皆為𦂳要之藥必不可缺其斷臍帶
　先用線近臍札𦂳帛裹咬臍如天氣風寒或難産母子
　勞傷元氣者先札臍帶以油紙撚燒斷此又為迴生起
　死之要法也故治者當審其宜不可槩信而用之
　　　催生靈符第十一
靈符宜以水飛硃砂書之貼於房内北壁上至坐蓐之時
將符以針劄就盞内化之温水調服
　　　治産難横生逆産胞衣不下靈符見後(出聖恵方/局方同)
　
　
　
　
　
　
　
　
　
　
謹按前所著方論圖向符訣一帙自夫人泛視之似為
迂逺然艱於得子者恒相質問則惟此書為要屢試有
明驗也余每觀其䕶孕之方極為曲當易産之藥悉有
根據至於圗向之趨避吉㐫所闗符訣之𤣥微神妙顯
用其誠有得於諸先哲者乎不然王太僕諸公深於奥
理者也豈謬論耶則是書也誠姙娠良方家户之所當
珍藏考究者使舍此而施治於姙婦鮮不有誤矣觀者
勿以為迂逺云
　
　
　
　
　
　
　
　
　
　
　
　
　
　薛氏醫案卷四十
欽定四庫全書
　薛氏醫案卷四十一
　　　　　　　　　　　　　明　薛已　訂
　　婦人良方
　産難門(坐月既明須知/産難故以次之)
　　　産難論第一
婦人以血為主惟氣順則血和胎安則産順今富貴之
家過於安逸以致氣滯而胎不轉動或為交合使精血
聚於胞中皆致産難若腹或痛或止名曰弄胎穩婆不
悟入手試水致胞破漿乾兒難轉身亦難生矣凡産直
候痛極兒逼産門方可坐草時當盛暑倘或血運血溢
當飲清水解之冬末春初産室用火和煖下部衣服尤
當温厚方免胎寒血結若臨月洗頭濯足亦致産難
　愚按丹溪先生曰余族妹苦於産難遇胎則驅之予
　甚憫焉盖其形肥而勤女工形肥則氣虚久坐則氣
　不運而兒在胞胎因亦不能自運耳當補其母之氣
　則兒健易産故後有孕至五六月遂以紫蘇飲加補
　氣藥與之數十貼而産甚快大要在隨母之禀性若
　胎胞破早血水先乾或難産勞傷氣血者煎八珍湯
　或十全大補湯加益母草不時與服以恊濟之或以
　黄茋數觔芎歸四五觔許大釡水煎藥氣氤氲滿室
　使産婦口鼻俱受其氣臍帶以油紙撚燒斷補接其
　陽氣穏婆須擇老練者當先施恵預說與知倘有生
　息不順只說是未産或是雙胎只說胎衣未下恐驚
　則氣散愈難生息
　　　附治驗方藥
　荆婦孟冬分娩艱難傷勞元氣産子已死用油紙撚
　燒斷臍帶藉其氣以煖之俄頃忽作聲此兒後無傷
　食作瀉之症可見前法之功不誣世用刀器斷臍帶
　子母致危者竟不知其由矣且穏婆又喜平日常施
　小恵得其用心兼以安慰母懐故無虞耳一穏婆云
　我止有一女正分娩時適當巡街侍御行牌取我視
　其室分娩女用驚赫未産而死後見侍御更以威顔
　分付迨視産母胎順而頭偏在一邊以致難産因畏
　其威不敢施手由是其母子俱不能救
紫蘇飲(方見十二/卷第八論)
十全大補湯
八珍湯(二方見二十/四卷第四論)
　　　楊子建十産論第二
凡生産先知此十証庶免子母之命折於無辜也世之
收生者少有精良妙手多致傾命予因傷痛而備言之
　　　一曰正産
正産者言懐胎十月隂陽氣足忽然作陣疼痛胎至谷
道漿破血下兒即正産
　　　二曰傷産
傷産者言懐胎未足月有所傷動以致忽然臍腹疼痛
或服催藥過早或産母努力太早逼兒錯路不能正生
凡分娩須待兒身轉順頭對産門努力一送兒即正生
　　　三曰催生
催生者言欲産時兒頭至産門方服藥催之或經日久
産母困倦難生宜服藥以助其血氣令兒速生
　　　四曰凍産
凍産者言天氣寒冷産母血氣遲滯兒不能速生故衣
裳宜厚産室宜煖背心亦宜温和庶兒易生
　　　五曰熱産
熱産者言盛暑之月産婦當温凉得宜熱甚産母則頭
疼面赤昏暈若産室人衆熱氣蒸逼亦致前患名曰血
暈若夏月風凉隂雨亦當謹避
　　　六曰横産
横産者言兒方轉身産母用力逼之故也凡産母當令
安然仰卧穏婆先推兒身順直頭對産門以中指探其
肩不令臍帶覊扳方用藥催之繼以産母努力兒即生
　　　七曰倒産
倒産者言兒未能轉身産母努力故也當令産母仰卧
穏婆推入候兒自順若良久不生令穏婆手入産户一
邊撥兒轉順近産門却服催藥并努力即下
　　　八曰偏産
偏産者言兒回身未順生路産母努力逼兒頭偏一邊
産雖露頂非也乃額角耳當令産母仰卧穏婆輕手正
其頭向産門却令産母努力子即下若兒頂後骨偏拄
穀道露額令穏婆以綿衣灸煖裹手於穀道外傍輕手
推正令産母努力兒即生
　　　九曰礙産
礙産者言兒身已順門路已正兒頭已露因兒轉身臍
帶絆其肩以致不能生令産母仰卧穏婆輕推兒向上
以中指按兒肩脱臍帶仍令兒身正順産母努力兒即
生
　　　十曰坐産
坐産者言兒之欲生當從高處牢繫手巾一條令産母
以手攀之輕輕屈坐令兒生下不可坐抵兒生路
　　　十一曰盤腸産
趙都運恭人每臨産則子腸先出然後産子其腸不
收名曰盤膓穏婆以醋水各半盞默然噀産婦面背
才收不可不知
　愚按前症古方以萆麻子仁四十九粒研塗産母頭
　頂膓收上急洗去其膓若乾以磨刀水少許温潤之
　再用磁石煎湯服之即收上磁石須隂陽家用有驗
　者若以水噀母面背恐驚則氣散
治盤膓産以半夏為末搐鼻中膓自上
又方大紙撚以蔴油潤燈吹滅以煙薫産婦鼻中膓即
　上
又方膓出盛以潔浄漆器濃煎黄茋湯浸之膓即上
　　　催生方論第三
五行論命以年月日時支干五行相生相值以推其貴
賤其間最切要者時也得其時則終身富貴失其時則
一世貧賤然則命禀於有生之初豈可催乎世之催生
之説盖為産難而設也今開厯驗數方于後
催生柞木飲子　治産難或胎爛腹中腹悶其效如神
　　生柞木(一尺/剉)丼草(大者五寸/剉五叚)
　右用水三鍾紙封罐口煎一鍾半候胎順産門徐徐
　温服即時分娩更無諸苦切不可早於坐草及穏婆
　下手催逼
催生如神散　治逆産横生其功甚大
　　百草霜　白芷(不見火各/為末等分)
　右毎服三錢至胎順産門以童便米醋和如膏加沸
　湯調下或童便酒煎進二服然血得黑則止此藥大
　能固血又免血乾甚妙
如聖散用黄蜀葵花焙為末熱湯調下二錢若漏血胎
　胞乾澁難産併進三服即産如無花用葵子末半合
　調温酒服尤妙若打撲胎死紅花酒調下
順生丹　治症同上
　　兎腦髓(去皮膜/研如膏)明乳香(一兩/細研)母丁香(末二/兩)麝香(一錢/研細)
　右以兎腦髓丸雞頭大隂乾每服一丸温水下男左
　女右手握出(兎腦臘月/者尤佳)
又方通明乳香一塊如皂子大為末腰痛時用冷水醋
　少許調服扶立令兩手拿石燕二箇念醫靈藥聖三
　遍行數步坐草便生更無痛楚神效
　愚按前法觀之似迂其用者云甚驗
治産不順
　　蛇蜕(一條/全者)蠶蜕紙(一張無/則一方)
　右入新瓦瓶内鹽泥固濟存性為末煎榆白皮湯下
　一錢三服覺痛便生
又方用伏龍肝研末每服一錢酒調下兒頭戴土而下
又方吞槐子十四粒即下
又方當歸為末酒調一錢服良久再服
一方用魚膠一尺許新瓦上煅灰陳醋調服立下
又方大朱砂於端午日晒起以百日為度研為細末用
　臘月兎腦髓丸緑豆大欲産時粥飲下一丸良久便
　生其藥男左女右手中握出晒硃砂不得着雨
又方臘月兎頭煅為末葱白煎湯調二錢立生或臘月
　兎血紙袋盛掛當風處隂乾為末煎乳香湯調下二
　錢或兎皮和毛燒為末酒調服二錢即産如胎衣未
　下再服
神妙乳砂丹用明乳香為末臘月兔血丸桐子大硃砂
　為衣隂乾每服二丸嚼碎冷酒下良久未生再服○
　難産以蓮葉蒂七箇水煎化服二丸良久未生再服
　○胞漿先乾胎不得下急服大料四物湯滋其血氣
　並濃煎葱湯薰洗産户更用油燭塗産户内却服前
　藥○胎死不出用朴硝五錢滚湯調下或平胃散一
　服胞衣未下酒水服一丸○横逆不順先用如神散
　(方見/前)産門不開用加味芎歸湯仍服二丸須月初上
　辰日修合鹽塗兒足底急搔摩之即産
應急方　好墨新汲水濃磨服之墨水裹兒出
又方清油同蜜等分入滚湯少許調服或油煎一盞服
　之或路傍破草鞋一隻取鼻絡小繩燒灰酒調服
　　　交骨不開産門不閉方論第四(新附/)
竊謂交骨不開産門不閉皆由元氣素弱胎前失於調
攝以致血氣不能運達而然也交骨不開隂氣虛也用加
味芎歸湯補中益氣湯産門不閉氣血虛也用十全大
補湯
　　　附治驗
　地官李孟卿娶三十五嵗女為繼室姙娠慮其難産
　索加味芎歸湯四劑備用果産門不開止服一劑
　頓然分娩
　上舍懐德之室産門不開兩日未生服前藥一劑即
　時而産懐德傳服此方用者無有不驗
　一婦人分娩最易至四十姙娠下血甚多産門不開
　與前湯一劑又以無憂散觔許煎熱時時飲之以助
　其血而産
　一産婦隂門不閉發熱惡寒用十全大補加五味子
　數劑而寒熱退又用補中益氣加五味子數劑而隂
　户斂若初産腫脹或焮痛而不閉者用加味逍遥散
　若腫既消而不閉者用補中益氣湯切忌寒凉之劑
　一婦人脾胃素弱兼有肝火産後隂門腫痛寒熱作
　渴嘔吐不食敷大黄等藥服驅利之劑腫及於臀虛
　症蜂起此真氣虛也先用六君子以固脾胃乃以補
　中益氣湯升舉而消
　一産婦失治腫潰不已形體消瘦飲食少思朝寒暮
　熱自汗盜汗半年矣余用補中益氣加茯苓半夏以
　健脾胃膿水漸少飲食漸進用歸脾湯以解脾鬱共
　五十餘劑元氣復而瘡亦愈矣
　一産婦隂門不閉小便淋瀝腹内一物攻動脇下或
　脹或痛用加味逍遥散加車前子而愈
　一婦人子宫腫大二日方入損落一片殊類猪肝面
　黄體倦飲食無味内熱晡熱自汗盜汗用十全大補
　湯二十餘劑諸症悉愈仍復生育
加味芎歸湯　治交骨不開不能生産
　川芎　當歸(各一/兩)自死龜板(一箇/酥炙)婦人頭髮(一握燒/存性)
　右為散每服五錢水煎服約人行五里即生如胎死
　亦下灼過龜板亦可
十全大補湯(方見二十四/卷第四論)
補中益氣湯(方見二十四/卷第六論)
　　　郭稽中産難方論第五
論曰産難者因兒轉身將兒枕血塊破碎與胞中敗血
壅滯兒身不能便利是以難産急服勝金散消散其血
使兒自易生陳無擇云多因兒未轉順坐草太早或努
力太過以致胞衣破而血水乾産路澁而兒難下宜先
服催生如神散以固其血設或逆生横産當用前法針
刺之
勝金散
　　麝香(末一/錢)豆䜴(一/兩)
　右每服一錢用秤錘燒赤淬酒下催生如神散亦可
　用
　　　産難子死腹中方論第六
産難子死腹中多因驚動太早或觸犯禁忌其血先
下胎乾涸而然也須驗産母舌若青黑其胎死矣當下
之故産室坐卧須順四時方向并遵五行避忌則吉
　　　附治驗
　一穏婆之女勤苦負重姙娠腹中陰冷重墜口中
　甚穢余意其胎已死令視其舌青黒與朴硝半兩許
　服之化下穢水而安
　一婦人胎死服朴硝下穢水肢體倦怠氣息奄奄用
　四君子為主佐以四物薑桂調補而愈
一方水銀半兩桂末一錢作一服温酒調下粥飲亦可
又方以利斧煅赤置酒中待温飲之其子便下
又方以錫粉水銀各一錢棗肉丸大豆許水吞下立出
又方朴硝三錢温童便調下猫犬牛畜用之皆驗
又方平胃散五錢酒水各一盞煎至一盞投朴硝五錢
　再煎三五沸温服其胎即化水而出寳慶方云凡欲
　斷臍帶先以繫物墜下後可斷之否則胞衣上即冲
　心而死
　　　附方
四君子湯
四物湯(二方見二十/四卷第六論)
　　　産難生死訣第七
欲産之婦脉離經
　難經云一呼三至曰離經此是陽加於隂一倍也一
　呼一至亦曰離經此是隂加於陽四倍也註云經者
　常也胃脉離常絡之處周即言之一呼脉再至一吸
　脉再至曰脾和之脉故一呼脉行三寸一吸脉行三
　寸呼吸定息脉行六寸一日一夜一萬三千五百息
　脉行八百一十丈乃于一周復從始之經再行今一
　呼脉三至一吸脉三至呼吸定息脉行九寸一日一
　夜脉行通計一千二百一十五丈過於平脉之數不
　在所起之經再起故曰離經若一呼一至脉行寸半
　一吸一至脉行寸半呼吸定息脉行三寸一日一夜
　通計脉行得四百單五丈乃謂一周是不及平脉之
　數周而復始亦不在所起之經再起亦曰離經也
沉細而滑也同名
　臨産之婦脉見沉細而滑者乃腎臟本脉之形然腎
　繫胞胎見此脉者亦與離經之脉同名也
夜半覺痛應分誕來日日午定知生
　若姙婦夜半時覺腹痛定知來日午時當分娩也聖
　恵方云夜半子時覺腹痛來日午時必定生産謂子
　午相半正半日觀數也
身重軆熱寒又頻舌下之脉黑復青反舌上冷子常死
腹中須遣子歸冥
　凡姙婦身有沉重者胃氣絶也又體熱寒膘頭併者
　王氣衰隂氣盛也若舌捲下脉青黑色也及舌反捲
　上水冷不温者子母俱死之候
面赤舌青細尋看母活子死定應難
　凡姙婦面色赤是榮氣流通母活之候舌上青色是
　姙脉絡絶胎死之候
唇口俱青沫又出子母俱死總高判
　若姙婦唇口俱青色者榮衛氣絶也又口中吐出痰
　沫者是脾胃之氣俱絶此是子母俱死之候也
面青舌青沫出頻母死子活是知真不信若能看應驗
尋之賢哲不虛陳
　凡姙婦面與舌皆青色又吐痰沫者是産婦榮衛俱
　絶胎氣衝上之候此是子活母死之候産下子母必
　死也此古賢哲應驗之文不虛妄陳其説也
新産之脉緩滑吉實大弦急死來侵
　凡婦人新産之後其脉來緩滑者為氣血通利調和
　是生活安吉之兆也若見牢大弦急之脉則㐫必死
　之脉也
若得沉重小者吉忽若堅牢命不停
　若産婦診得沉重微小者此是形虛相應故云吉兆
　之脉忽然診得堅硬牢實之脉是脉盛形衰相反性
　命不可停留必死也
寸口澁疾不調死
　若産後寸口脉澁疾大小不調匀者此是血氣衰絶
　之脉故云死也
沉細附骨不絶生
　若重手按之乃得其脉沉細附着於骨不斷絶有力
　者此生活之兆也
審看此候分明記長須念此向心經
　凡為醫者宜詳審脉証分明記於心􁔿也
　愚按前論與脉訣刋誤所云不同觀者審之
　
　
　
　薛氏醫案卷四十一
欽定四庫全書
　薛氏醫案卷四十二
　　　　　　　　　　　　　明　薛己　訂
　　婦人良方
　産後門(産難既明須知産/後疾病故以次之)
　　　産後將䕶法第一
婦人産畢飲熱童便一盞閉目少坐上床倚故立膝仰
卧不時喚醒及以醋塗鼻或用醋炭及燒漆器更以手
從心擀至臍下使惡露不滯如此三日以防血暈血逆
酒雖行血亦不可多恐引血入四肢且能昏暈宜頻食
白粥少許一月之後宜食羊肉猪蹄少許仍慎言語七
情寒暑梳頭洗足以百日為度若氣血素弱者不計日
月否則患手足腰腿痠痛等症名曰蓐勞最難治療初
産時不可問是男女恐因言語而泄氣或以愛憎而動
氣皆能致病不可獨宿恐致虛驚不可刮舌恐傷心氣
不可刷齒恐致血逆須血氣平復方可治事犯時微若
秋毫成病重如山嶽可不戒哉
　　　産後調理法第二
産後將息如法臟腑調和庶無諸疾苦須先服黒神散
四物湯四順理中丸七寳散若壯熱頭痛此乳脉將行
用玉露散頭目不清是血暈用清魂散粥食不美是胃
氣虚用四順理中丸
　愚按丹溪先生云肉汁發隂經之火易成内傷之病
　當歸丸當歸建中湯四順理中丸雖滋補悉犯桂附
　乾薑僣熱之劑臟腑無寒何處消受若夫兒之初産
　母腹頓寛便啖雞子火鹽不思雞子難化火鹽發熱
　展轉為病醫者不識妄指他病率爾用藥寧不誤人
　予每見産婦之無病者皆不用黑神散與雞子火鹽
　諸般肉食毎白粥調理間以些小石首魚乾淡食之
　至半月以後少食雖雞子亦豁開煮之方能養胃却
　痰彼富貴之家嬌姿之婦率有白帶頭風氣痛膈滿
　痰逆口乾經事不調髮脱體熱皆因失於調理所致
　也
　　　産後通用方第三
　愚按前方即産後諸症各門自有方論主治故不
　再録
　　　胞衣不出論第四
郭稽中曰胎衣不下者因氣力疲憊不能努出或血入
衣中脹大而不能下以致心胸脹痛喘急速服奪命丹
血散脹消其衣自下牛膝散亦效
　愚按前症若出而氣虛不能入用補中益氣湯或萆
　麻子仁一兩研塗母頭頂心即上若胎衣不下用萆
　麻子仁塗右脚心胎衣下急洗之緩則胎衣仍入益
　母丸亦效若胎衣未下若欲斷臍帶須先以少物繫
　墜然後斷之
　　　附治驗
　一婦人胞衣不出胸腹脹痛手不敢近用滚酒下失
　笑散一劑惡露胎衣並下
　一産婦胎衣不出腹作痛手按痛稍緩此氣虚而不
　能送出也用無憂散而下前症常詢諸穏婆云宜服
　益母草丸或就以産婦頭髮入口作嘔胎衣自出其
　胎衣不出者必死授與前法效
奪命丹
　　附子(半兩/炮)牡丹皮(一/兩)大黄(末一/兩)乾漆(一錢炒/煙盡)
　右為末醋煎大黄成膏丸桐子大温酒吞五七丸
花蕋石散　治産後敗血不盡血迷血暈腹中胎衣不
　下至死心頭煖者急用一服化水即出其效如神
　　花蕋石(一/斤)上色硫黄(四/兩)
　右和匀先用紙泥封固瓦罐一箇入二藥仍封固隂
　乾如急用以焙籠内炙乾用炭煆赤去火次日取出
　細研每服一錢童便熱酒下
牛膝散　治胎衣不出腹中脹急服此藥腐化而下緩
　則不救
　牛膝　川芎　朴硝　蒲黄(各三/兩)當歸(一兩/五錢)桂心(五/錢)
　右每服五錢薑三片生地黄一錢水煎
　　　附方
補中益氣湯(方見二十四/卷第六論)
失笑散(方見十六/卷第五論)
無憂散(方見十六/卷第三論)
益母草丸(方見十三/卷第九論)
又方用竈下土三四錢好醋調和納臍中續煎生甘草
　湯半盞或以醋湯飲之即出
又方用萆麻子仁研爛塗足心下即洗去
又方用紅花一兩酒煮濃汁服
又方用鹿角鎊三錢為末煮葱白湯調服
又方取産母鞋底灸熱熨小腹上下二七次
又方用浸苧水濃煮温飲二碗立下
又方用皁角棘燒為末每服一錢温酒調
　　　産後血暈方論第五
産後血暈乃血入肝經甚至眼花昏悶用黑神散主之
下血過多用清魂散補之或以醋湯細飲或預燒秤錘
以醋沃之或釅醋塗口鼻或燒漆器薫之使産母鼻吸
其氣庶無此患
　愚按前症若惡露上行用失笑散血下過多芎歸
　湯若過勞所傷補中益氣湯氣血虛極用清魂散大
　凡産後口眼喎斜等症當大補氣血為主而兼以治
　痰若脾胃虛弱用六君子湯苟於七月之前服安胎
　飲至八九月間加大腹皮黄楊頭元氣虛弱八珍湯臨
　産用無憂散則無前患
　　　附治驗
　一婦八月胎下墜或動面黄體倦飲食少思此脾氣
　虛弱用補中益氣湯倍白术加蘇梗三十餘劑而安
　産後眩暈胸滿咳嗽用四物加茯苓半夏桔梗而愈
　一姙婦因産飲酒惡露甚多患血暈口出酒氣此血
　得酒熱而妄行虚而作暈也以佛手散加煨甘葛二
　錢一劑而痊酒性慓悍入月及産後不宜飲恐致前
　症産室人衆氣熱喧攘亦致此症
奪命丹　治血暈腹痛没藥血竭末等分每服二錢熱
　童便熱酒下
牡丹皮散　治産後惡露悶絶
　　牡丹皮　芒硝　大黄(蒸各/一兩)冬𤓰仁(三七粒/去皮尖)
　右每五錢水煎服
清魂散　治産後氣血暴損虛火妄動血隨火上以致心
　神昏亂口噤眼花甚至悶絶而甦
　　澤蘭葉　人參(各一/錢)荊芥(三/錢)川芎(一/錢)
　右各另為末和匀每服一二錢熱湯和酒調灌之
當歸芍藥湯(方見十二卷/第十二論)
一方五靈脂末半生半炒每服二錢温酒灌入喉即愈
一方荆芥為末童便調
一方神麯末每服二錢熱水調
一方韮菜切入瓶内注熱醋以瓶口對鼻氣入即醒
一方用紅花末五錢酒調服
一方半夏為末丸豆大入鼻中即省亦療五絶
一方赤小豆為末東流水和服錢許不瘥再服
佛手散　治産後去血眩暈欲絶(方見十二/卷第七論)
又方松煙墨二錢燒赤窨滅為末温酒調半匕京墨亦
　可或燒漆器取煙薰之
　　　附方
失笑散(方見二十/卷第五論)
補中益氣湯
六君子湯
四物湯(三方見二十/四卷第六論)
安胎飲(方見十二/卷第二論)
無憂散(方見十六/卷第二論)
　　　産後顛狂方論第六
産後顛狂乃敗血上衝用大聖澤蘭散加砂仁末三分
煎酸棗仁湯調下或硃砂二錢研細以乳汁調和入紫項
活地龍一條滚二三沸去之入酒再用重湯煮温分三服
　愚按前症乃血虚神不守舍非補養元氣不可仍叅
　後各門互用
　　　附治驗
　一産婦患前症或用大澤蘭湯而愈後又怔忡妄言
　其痰甚多用茯苓散補其心虛頓愈又用八珍散加
逺志茯苓養其氣血而瘥
　一産婦亦患此用化痰安神等藥病益甚神思消爍
　余以為心脾血氣不足用大劑參术芎歸茯神酸棗
　仁四觔餘而安乃以歸脾湯五十餘劑而愈
　　　附方
隠居澤蘭湯(方見二十/卷第六論)
茯苓散(方見十九/卷第三論)
八珍湯
歸脾湯(二方見二十/四卷第四論)
　　　産後狂言譫語方論第七
産後狂言譫語乃心血虚也用硃砂末酒調下龍虎丹
參丸琥珀地黄丸亦可如驚悸歌哭顛狂等症當參十
九等卷治之
　愚按前症當固胃氣為主而佐以見症之藥為善若
　一於攻痰則誤矣
　　　附治驗
　一産婦形體甚倦時發譫語用柏子仁散稍愈又用
　加味歸脾湯而愈又因怒仍狂言脇痛小便下血用
　加味逍遥散以清肝火養肝血頓瘥又佐以加味歸
　脾湯而安
治敗血上衝發熱狂走脉虛大者
　　乾荷葉　生地黄　牡丹皮(等/分)
　右濃煎湯調生蒲黄二錢服之即止
妙香散　治産後語言錯亂用生地當歸煎湯調服立
　効(方見六卷/第八論)
　　　附方
小柴胡湯(方見二十四/卷第二論)
栢子仁散(方見十九/卷首論)
加味歸脾湯(方見二十四/卷第四論)
　　　産後不語方論第八
産後不語因心氣虚而不能通於舌則舌強不能言語
者宜服七珍散餘當推其所因而治之可也
　愚按經云大腸之脉散舌下又云脾之脉是動則病
　舌本強不能言又云腎之别脉上入于心繫舌本虛
　則不能言竊謂前症若心腎氣虚用七珍散腎虛風
　熱地黄飲大腸風熱加味逍遥散加防風白芷脾經
　風熱秦芁升麻湯肝經風熱柴胡清肝散加防風白
　芷脾氣鬱結加味歸脾湯加升麻肝木太過小柴胡
　加釣藤鈎脾受土侮六君加升麻白芷釣藤鈎肝脾
　血虛用佛手散脾氣虛用四君子氣血俱虛八珍湯
　如不應用獨參湯更不應急加附子補其氣而生其
　血若竟用血藥則誤矣
　　　附治驗
　一産婦不語用七珍散而愈後復不語内熱晡熱肢
　體倦怠飲食不進用加味歸脾湯為主佐以七珍散
　而愈後因怒不語口禁腰背反張手足發搐或小便
　見血面色或青或黄或時兼赤余曰面青肝之本色
　也黄者脾氣虛也赤者心血虛也用八珍湯加鈎藤
　鈎茯苓逺志漸愈又用加味歸脾湯而痊
七珍㪚
　　人參　石菖蒲　生地黄　川芎(各一/兩)細辛(一/錢)
　　防風　辰砂(别研各/半兩)
　右為末每服一錢薄荷湯調
胡氏孤鳳散　治産後閉目不語用生白礬末每服一
　錢熱水調下
治産後不語
　　人參　石蓮肉(不去/心)石菖蒲(等/分)
　右每服五錢水煎
　　　附方
地黄飲(方見三卷/第四論)
加味逍遥散
加味歸脾湯
八珍湯(三方見二十/四卷第四論)
秦芁升麻湯(方見三卷/第一論)
清肝散(方見二十四/卷第三論)
小柴胡湯(方見二十四/卷第二論)
六君子湯
四君子湯(二方見二十/四卷第六論)
佛手散(方見十二/卷第七論)
獨參湯(方見三卷/第十三論)
　
　
　
　
　薛氏醫案卷四十二
欽定四庫全書
　薛氏醫案卷四十三
　　　　　　　　　　　　　明　薛己　訂
　　婦人良方
　　　産後乍見鬼神方論第一
産後如見鬼神或言語譫妄皆由血氣虧損陰虛發熱
或瘀血停滯以致心神煩躁而然也宜以調經散治之
　愚按前症若敗血停滯用調經散若血虛發熱用八
　珍加炮薑若心血虚損用柏子仁散大抵此証皆心
　脾血少所致但調補胃氣則痰清而神自安矣若果
　係鬼祟所附即灸鬼哭穴可愈其或不起者多因豁
　痰降火攻伐之過也(仍叅第三卷産後譫/語乍見鬼神方論)
　　　附治驗
　一産婦患前症或用調經散愈而復作仍服前散益
　甚痰涎上湧朝寒暮熱余朝用八珍散夕用加味歸
　脾湯各五十餘劑而愈
調經散　治血虚經閉心神煩躁渾身疼痛或時見怪
　　沒藥　琥珀(並細/研)桂心(各一/錢)芍藥(炒/)當歸(各一/錢)
　　細辛(五/分)麝香(少/許)
　右為末每服五分薑汁温酒各少許調服下即愈
柏子仁散　治産後元氣虚弱瘀血停滯狂言亂語
　　柏子仁　逺志　人參　桑寄生　防風　琥珀(另/研)
　　當歸(炒/)生地黄(焙/)甘草(炒等/分)
　右用白羊心一箇水三盞煮清汁七分入藥五錢煎
　服
　　　附方
八珍湯
加味歸脾湯(二方見二十/四卷第四論)
鬼哭穴(方見六卷/第八論)
　　　産後心神驚悸方論第二
産後心神驚悸恐懼或目睛不轉口不能言乃心氣虛
而六淫内侵診其脉動而弱者驚悸也動則為驚弱
則為悸矣
　愚按人之所主者心心之所主者血心血一虛神氣
　不守此驚悸所由作也當補血氣為主(仍叅三卷/第十論)
　　　附治驗
　一産婦患前症二度服琥珀地黄丸局方妙香散隨
　効再患服之其症益甚而脉浮大按之如無發熱惡
　寒此血氣俱虛余用十全大補加味歸脾二湯各百
　餘劑而愈後遇驚恐勞怒復作仍服前藥而安
琥珀地黄丸　治産後惡露未盡胸腹作痛或小便不
　利
　　琥珀(另/研)延胡索(糯米同炒/赤去米)當歸(各一/兩)蒲黄(四兩/炒香)
　　生地黄(研取汁/留滓)生薑(各二斤研取汁留滓生薑汁/用銀石器内炒地黄滓以地)
　　(黄汁炒生薑/滓各乾為末)
　右為末煉蜜丸如彈子大每服一丸當歸煎湯化下
治血虛驚悸少寐及産後敗血停留少腹作痛等症
　　辰砂(另/硏)琥珀　沒藥(並研/細)當歸(為末/等分)
　右為末每服二錢空心日午臨卧用白湯調下
産後驚悸亂語精神不定用好硃砂為細末酒調服錢
　許
　　　附方
局方妙香散(方見三卷/第十三論)
茯苓補心湯(方見三卷/第十論)
十全大補湯
加味歸脾湯(二方見二十/四卷第四論)
　　　産後中風心驚方論第三
産後眼張口噤肢體強直腰背反偃言語錯亂如癎者
此氣虛風邪所傷而成痙也
　愚按仲景先生云有汗為柔痙用桂枝湯無汗為剛
　痙用麻黄湯然産後得此血氣俱虚之敗症也不可
　與傷寒例看丹溪先生云産後當大補氣血為主可
　用十全大補湯以補元氣如不應急加附子更不應
　是藥力弗逮也仍用參附湯多服余常治大虛之症
　參茋數觔附子數枚方應
　　　附治驗
　一産婦患此不省人事言語妄甚惡風寒喜熱飲形
　氣倦怠脉虛浮無力余謂血氣虛寒用十全大補湯
　二十餘劑不應又二十餘劑稍緩乃漸加附子至一
　錢服數劑諸症减一二又二十餘劑十退三四乃去
　附子五分數劑諸症頓退而安後又發仍服前藥加
　附子三五分而愈
茯苓散　治産後心虛忪悸言語錯亂健忘少睡或自
　汗盜汗
　　人參　甘草(炒/)芍藥(炒/黄)當歸　生薑(各八/分)逺志(去/心)
　　茯苓(各一/錢)桂心(六/分)麥門冬(去心/五分)大棗(二/枚)
　右水煎服
抱膽丸　治産後遇驚發狂或遇經行發狂
　　水銀(二/兩)黑鉛(一兩/五錢)硃砂(一兩/細研)乳香(一兩/叧研)
　右將黑鉛入銚内火鎔下水銀結成砂子下硃砂乳香
　末乘熱用栁木槌研匀丸雞頭子大每服一丸空心
　薄荷湯下得睡勿驚覺來即安妙香散亦善
　　　附方
妙香散(方見三卷/第十三論)
十全大補湯(方見二十四/卷第四論)
參附湯(方見後/第六論)
　　　産後中風恍惚方論第四
産後恍惚因元氣俱虛心經血少或外邪所侵以致心
神恍惚怔忡不寧
　愚按前症當大補血氣為主而佐以後方為善盖
　風乃虚極之假象也固其本源諸病自退若專治
　風則速其危矣
　　　附治驗
　一産婦患前症盜汗自汗發熱晡熱面色黄白四肢
　畏冷此氣血俱虚用八珍湯不應更用十全大補加
　味歸脾二湯始應後因勞怒發厥昏憒左目牽𦂳兩
　唇抽動小便自遺余謂肝火熾盛用十全大補加鈎
　藤山梔而安再用十全大補湯辰砂逺志丸而愈
辰砂逺志丸　治産後中風驚狂起卧不安或痰涎上
　湧
　　石菖蒲　逺志(去骨蘆/甘草煮)人參　茯神(去/木)辰砂(各三/錢)
　　川芎　山藥　鐵粉　麥門冬(去/心)細辛　半夏(湯/泡)
　　天麻　南星　白附子(各一/兩)
　右為末薑汁糊丸菉豆大别以硃砂為衣每服三十
　丸臨卧薑湯下
　　　附方
八珍湯
十全大補湯
加味歸脾湯(三方見二十/四卷第四論)
　　　産後虛極生風方論第五
産後生風因去血過多氣無所主以致唇青肉冷汗出
目眩神昏急服濟危上丹若投以風藥則悞甚矣
　愚按前症若心脾血氣俱虚用十全大補湯如不應
　加附子釣藤鈎若肝經血虛用逍遥散加釣藤經云
　脾之榮在唇心之液為汗若心脾二臟虛極急用參
　附湯救之
　　　附治驗
　一婦人患前症或用諸補劑四肢逆冷自汗泄㵼腸
　鳴腹痛余以陽氣虛寒用六君子薑附各加至五錢
　不應以參附各一兩始應良久不服仍腸鳴腹痛後
　灸闗元穴百餘壯及服十全大補湯方效
濟危上丹
　　乳香(研/)五靈脂　硫黄　𤣥精石(同研/極細)阿膠　卷柏
　　桑寄生　陳皮(等/分)
　右將上四味入石器内微火炒再研入餘末用生地
　黄汁丸桐子大每服二十丸食前温酒或當歸酒下
當歸建中湯　治産後腹痛拘急痛連腰背自汗少食
　　當歸　桂心(各三/兩)白芍藥(六兩炒/焦黄)甘草(炙二/兩)
　右每服五錢薑棗水煎入飴糖一匙服如未應加之
　　　附方
參附湯(方見本/卷後)
十全大補湯
逍遥散(二方見二十/四卷第四論)
六君子湯(方見二十四/卷第六論)
獨參湯　治一切失血惡寒發熱作渴煩躁或口噤痰
　鳴自汗盜汗或氣虛脉脱手足逆冷盖血生於氣故
　血脱補氣陽生隂長之理也(方見三卷/第十三論)
　　　産後虛汗不止方論第六
産後汗不止者皆由陽氣頓虛腠理不宻而津液妄泄
也若遇風則變痙縱虛乏短氣則身體消瘦唇口乾燥
久則經水斷絶由津液竭故也
　愚按前症屬血氣俱虛急用十全大補湯如不應用
　參附茋附等湯若汗多亡陽發痙尤當用前藥王海
　藏先生云頭汗出至頸而還額上偏多盖額為六陽
　之所㑹也由虛熱薫蒸而出竊謂前症當以部仕分
　之額左屬肝額右屬肺鼻屬脾頥屬腎額屬心治
　者審之(仍叅三卷/第六論)
　　　附治驗
　一産婦畧聞音響其汗如水而昏憒諸藥到口即
　嘔余以為脾氣虛敗用參附末為細丸時含三五粒
　隨液嚥下乃漸加之至錢許却服參附湯而痊
　一産婦盜汗不止遂至廢寐神思疲甚口乾引飲余
　謂血虚有熱用當歸補血湯以代茶又以當歸六黄
　湯内黄芩連柏炒黒倍加人參五味子二劑而愈
麻黄根湯　治産後虛汗不止身熱發渴驚悸不安
　　當歸　麻黄根　牡礪(煅為/粉)人參　甘草(炒等/分)
　右每服四錢水煎
一方　治産後自汗盜汗胃氣虚弱服别藥則嘔吐不
　能入
　　當歸　黄茋(各一/兩)麻黄根(二/兩)
　右每服三錢水煎
治産後氣脱汗不止小便短少四肢難以屈伸
　　甘草(炙一/兩)附子(炮五/錢)桂心　芍藥(炒各一/兩半)
　右每服三錢薑棗水煎服虛甚更加以效為度
止汗散
　　牡礪(為末/半兩)小麥麩(八兩炒黄/為細末)
　右每服三五錢用猪肉汁調
人參湯　治産後諸虛不足發熱盜汗内熱晡熱等症
　　人參　當歸(等/分)
　右為末以猪腰子一枚切片水二鍾糯米半合葱白
　二根煮取汁八分入藥三錢煎服
　　　附方
當歸六黄湯　治氣血虚熱盜汗不止不應加人參白
　术心血不足加酸棗仁炒
　　當歸　熟地黄(自/製)黄茋(炒各/二錢)生地黄　黄柏(炒/黒)
　　黄芩(炒/黒)黄連(炒黒各/一錢)
　右水煎服
參附湯　治陽氣虛寒自汗惡寒或手足逆冷大便
　自利或臍腹疼痛吃逆不食或汗多發痙等症
　　人參(一/兩)附子(炮五/錢)
　右作一服薑棗水煎徐徐服去人參加黄茋名茋附
　湯
當歸補血湯　治肌熱躁熱目赤面紅煩渴引飲晝夜
　不息脉洪大而虚重按全無者
　　當歸(三/錢)黄茋(炙一/兩)
　右水煎服
十全大補湯(方見二十四/卷第六論)
茋附湯　治陽氣虛脱惡寒自汗或口噤痰湧四肢逆
　冷或吐瀉腹痛飲食不入及一切虚寒等症
　　黄茋(一/兩)附子(炮五/錢)
　右作一劑薑棗水煎服如不應倍加附子方得全濟
　　　産後冐悶汗出方論第七
産後忽冐悶汗出者因陰血虧損陽氣鬱暴故也急
吞鷄子三枚未醒飲童便或時復發宜服竹瀝五合
　愚按前症屬大虚宜固元氣為主其汗不止必變柔
　痙東垣先生云婦人分娩及半産漏下昬冐目瞑盖
　因血暴亡而火上熾但補其血則神自昌若常時血
　下當補而升舉其氣陽得血而神安則目明矣今立
　一方以補手足厥陰之血兼益陽氣名曰全生活血
　湯
全生活血湯　治發熱自汗盜汗目昏>昏>四肢無力口
　乾頭暈行步欹側
　　柴胡　當歸(各二/錢)生地黄(炒/)熟地黄(各一/錢)川芎
　　藁本(各一/錢半)防風　羌活　獨活　葛根　甘草(炒各/二錢)
　　細辛(五/分)蔓荆子(五/分)升麻　芍藥(炒各/三錢)紅花(三/分)
　右每服五錢水煎熱服
　　　産後汗多變痙方論第八
産後汗多變痙因氣血虧損肉理不宻風邪所乗其形
口噤背強如癎或揺頭馬嘶不時舉發氣息如絶宜速
灌小續命湯若汗出兩手拭不及者不治
　愚按前症因去血過多元氣虧極或外邪相搏以致
　牙闗𦂳急四肢痙強或陰火内動或腰背反張肢體
　抽搐若有汗而不惡寒者曰柔痙若無汗而惡寒者
　曰剛痓血亡過多筋無所養故傷寒汗下過多潰瘍
　膿血大泄多患之乃敗症也急以十全大補湯治之
　如不應急加附子多有復甦者亦有六淫七情所致
　者治法見第三卷第三論
　　　附治驗
　一産婦牙闗𦂳急腰背反張四肢抽搐兩目連劄此
　去血過多元氣虧損隂火熾盛用十全大補加炮薑
　一劑而甦數劑而安
　余在吳江史萬湖第時將入更聞喧攘詢云家人婦
　産後出直厨忽仆而死余意其勞傷血氣而發痙也
　急用十全大補加附子煎滚令人正其面開其口灌
　之久不能下令側其面而出之換以熱藥如此五次
　方得下咽遂甦
小續命湯　治剛痙或脚氣痺弱不能轉舒行步欹側
　或口眼喎斜牙闗𦂳急角弓反張
　　麻黄　桂心　甘草(各半/兩)防風(三/兩)芍藥(炒/)白术(炒/)
　　人參　川芎　附子(炮/)防已(酒/拌)黄芩(炒各/等分)
　右每服五錢水煎入薑汁少許温服若自汗為柔痙
　去麻黄有熱去附子减桂一半盛冬初春去黄芩
十全大補湯(方見二十四/卷第四論)
　　　産後口噤腰背反張方論第九
産後口噤由血氣虚而風邪乗於手三陽經也盖手三
陽之筋循結於頷得風冷則筋急故致口噤腰背攣急
角弓反張者是風邪入於諸陽之經也
　愚按前症因氣血耗損腠理不宻汗出過多而患之
　者乃虛象也宜固氣血為主佐以本方丹溪云産後
　當大補氣血為先雖有他症以末治之如惡寒發熱
　等症乃氣血虛甚之極也宜大劑參茋歸术肉
　桂以培養之如不應急用炮附子再不應用人參一
　兩炮附子二三錢名參附湯借猶未應乃藥力未
　能及也宜多用之
愈風散　治前症用荆芥畧焙為末每服三錢豆淋酒
　下童便亦可其效如神牙𦂳灌口鼻
清順散又名交解散(方見第三/卷第五論)
治婦人産後不省人事吐涎瘈瘲
　　當歸　荆芥穂(等/分)
　右每服三錢水一盞酒少許煎灌下咽即甦愚按前
　症如有未應者急用大補氣血為主
産後中風白蘚皮一兩或共獨活三兩酒水煎服張仲
文用白术四兩以酒煎頓服
小續命湯　治産後口噤角弓反張(見/前)
　　　産後中風方論第十
産後中風或血氣未復風寒所感以致筋攣拘急口眼
喎斜或肢體緩弱入臟則恍惚驚悸郭稽中云産後強
力下床或誤入房或憂怒内傷臟腑陳無擇曰當以脉
辨而治之若努力下床月内入房憂怒受傷非中風類
乃蓐勞火邪之症也
　愚按前症果外邪所屬形氣不足病氣有餘當補元
　氣為主稍佐以治病之藥若強力下床月内入房屬
　形氣病氣俱不足當純補元氣多有復甦者若悞投
　風藥乃促其危也仍叅照第三卷諸論主之
治産後身背拘急妄言發熱四肢拘攣不時驚悸
　　川芎　羌活　羚羊角(屑/)酸棗仁(炒/)芍藥(炒黄各/四兩)
　　桑白皮(六/分)防風(五/分)
　右水煎分三服
治産後中風唇青鼻黒用小續命湯連進三服即愈
産後中風煩渴用紅花子(五合/炒研)水煎徐呷之
獨活寄生湯　治前症亦良仍與第三卷中風類通看
　(方見/後)
　　　産後四肢筋攣方論第十一
産後中風筋脉攣急乃血氣俱虚或風邪客於皮膚則
頑痺羸乏若入於筋脉則四肢攣急皆由大經空虚風
寒乗虚而漸入也
　愚按肝屬木而主筋前症若肝經風熱血燥用加味
　逍遥散如不應當用六味地黄丸以補腎水經云風
　客淫氣精乃亡邪傷肝也仍叅第三卷諸論主之
　　　附治驗
　一産婦筋孿臂軟肌肉掣動此氣血俱虚而自熱也
　用十全大補湯而安
　一産婦手麻服愈風丹遍身皆麻神思倦怠余謂氣
　血虚弱用十全大補加炮薑數劑漸愈去薑又數劑
　及逍遥散而痊
治産後氣血不足風邪所襲肢節攣痛背項強直
　　防風(一/兩)赤芍藥(炒/)桂心(各半/兩)羚羊角　川芎　羌活
　　當歸　酸棗仁(炒/)牛旁子(炒各/三錢)
　右每服四錢水酒煎
　愚按前方如未應當用八珍湯更不應用十全大補湯
　湯
加味逍遥散
十全大補湯(二方見二十/四卷第四論)
六味地黄丸(方見二十四/卷第十一論)
　　　産後瘈瘲方論第十二(新附/)
竊謂瘈者筋脉拘急也瘲者筋脉張縱也經云肝主筋
而藏血盖肝氣為陽為火肝血為隂為水前症因産後
隂血去多陽火熾盛筋無所養而然耳故癰疽膿水過
多金瘡出血過甚則陽隨隂散亦多致此治法當用八
珍散加丹皮釣藤以生隂血則陽火自退諸症自愈如
不應當用四君芎歸丹皮釣藤以補脾土盖血生於至
隂至隂者脾土也故小兒吐瀉之後脾胃虧損亦多患
之乃虛象也無風可逐無痰可消若屬陽氣脱陷者用
補中益氣加薑桂陽氣虚敗者用十全大補加桂附亦
有復生者此等症候若肢體惡寒脉微細者此為真狀
若脉浮大發熱煩渴此為假象惟當固本為善若無力
抽搐戴眼反折汗出如珠流者皆不治
　　　附治驗
　一産婦因勞兩臂不能屈服蘇合香丸肢體痿軟汗
　出如水余謂前藥辛香耗散真氣腠理虛而津液妄
　泄也先用十全大補湯加五味子補實腠理收斂真
　氣汗頓止又佐以四君子調補元氣漸愈用逍遥散
　大補湯調理而痊
　一産婦先胸脇乳内脹痛後因怒口噤吐痰臂不能
　伸小便自遺左三部脉弦余謂此肝經血虚而風火
　所致不能養筋先用加味逍遥散治之臂能屈伸又
　以補肝散六味丸諸症悉愈
　一婦人發瘈遺尿自汗面赤或時面青飲食如故肝
　脉弦𦂳余曰此肝經血燥風熱名瘈也肝主小便其
　色青入心則赤法當滋隂血清肝火遂用加味逍遥
　散不數劑諸症悉退而安
　　　附方
海藏愈風湯一名舉卿古拜散　治一切失血筋脉𦂳急
　産後與汗後搐搦
　　荆芥(為細/末)
　右先以炒大豆黄卷以酒沃之去黄卷取清汁調前
　末三五錢和滓飲之輕者一服重者二三服中病即
　止其效如神氣虚者忌服一方用童便調下本事方
　云此藥委有竒效神靈之功大抵産室無風為佳不
　可衣被帳褥太煖太煖即汗出汗出則腠理開易於
　中風便昏冐一婦人産後遮䕶太宻更生旺火睡久
　及醒則昏昏如醉不省人事用此藥佐以交加散服
　之即睡睡中必以左手搔頭覺必醒矣良久果驗
交加散　治瘈瘲或顫振或産後不省人事口吐痰涎
　　當歸　荆芥穂(等/分)
　右為細末每服二錢水一盞酒少許煎至七分灌下
　神效
増損柴胡湯　治産後或經適斷致手足牽搐咬牙昏
　冐異症
　　柴胡(八/錢)黄芩(炒四/錢)人參　半夏(各三/錢)石膏(四/錢)知母
　　(二/錢)黄茋(炒五/錢)甘草(炙二/錢)
　右為粗末每服半兩薑五片棗四枚水煎温服
四君子湯
補中益氣湯(二方見二十/四卷第六論)
　　　産後脚氣方論第十三
論曰産後脚氣因元氣内虛六淫外侵所致其狀發熱
瞀悶搐掣驚悸心煩嘔吐氣上用小續命湯治之若以
為敗血攻之則誤矣
　愚按前症當補氣血為主佐以小續命湯寄生湯如
　不應用大防風湯仍叅第一卷九論主之已上十一
　症誠似小兒慢驚風無風可逐無痰可清但專補元
　氣庶保其生
　　　附治驗
　一産婦患前症或用獨活寄生湯而症後復作服之
　其汗如水更加口噤吐痰余用十全大補湯培養血
　氣漸愈後飲食日少肌體日瘦吐痰如湧此命門火
　衰脾土虚寒用八味丸及加味歸脾湯諸症漸退肌
　肉漸生
獨活寄生湯　治風邪内攻兩脛腫痛或緩縱攣痺等
　症(方見四卷/第七論)
小續命湯(方見/前)
大防風湯(方見二十四/卷第九論)
十全大補湯
加味歸脾湯(二方見二十/四卷第四論)
八味丸(方見十五卷/第十一論)
　
　
　薛氏醫案卷四十三
欽定四庫全書
　薛氏醫案卷四十四
　　　　　　　　　　　　　明　薛已　訂
　　婦人良方
　　　産後遍身疼痛方論第一
産後遍身疼痛者由氣虚百節開張血流骨節以致肢
體沈重不利筋脈引急發熱頭痛宜用趂痛散治之陳
無擇云若兼感寒傷食宜用五積散若誤作傷寒發汗
則筋脈抽搐手足厥冷則變為痓當大補氣血為主
　愚按前症若以手按而痛益甚是血瘀滯也用四物
　炮薑紅花桃仁澤蘭補而敗之若按而痛稍緩此是
　血虚也用四物炮薑人參白术補而養之
　　附治驗
　一産婦身腹作痛發熱不食煩躁不寐盗汗脇痛服
　解散祛血之藥不時昬憒六脈洪大如無用補中益
　氣加炮薑半夏一劑頓退二三四劑寢食丼美但背
　强而痛用八珍散大補湯調理而安
　一産婦遍身頭項作痛惡寒拘急脈浮𦂳此風寒之
　症也用五積散一劑汗出而愈但倦怠發熱此邪氣
　去而真氣虚也用八珍湯調補而全愈
趂痛散　治産後骨節疼痛發熱頭重四肢不舉
　　牛膝(酒/炒)甘草(炒/)薤白(各一/兩)當歸　桂心　白术(炒/)
　　黄茋(炒/)獨活　生薑(各半/兩)
　右毎服半兩水煎
五積散(方見四卷第九論/)
　　附方
四物湯
補中益氣湯(二方見二十四卷第六論/)
八珍湯
十全大補湯(二方見二十四卷第四論/)
　　　産後腰痛方論第二
腎主腰脚産後腰痛者葢腎為胎胞所繫此因産勞傷
腎氣以致風冷客之若連背脊痛久未巳後遇有娠必
至損動
　愚按前症真氣虚邪乗之者用當歸黄茋湯或十全
　大補為主佐以寄生湯如不應須十全大補加附子
　　附治驗
　一産婦腰痛腹脹善噫諸藥皆嘔余以為脾虚血弱
　用白术一味炒黄毎劑一兩米泔煎時飲匙許四劑
　後漸安服百餘劑而愈
治産後風邪頭昡腰痛不可轉側四肢沈重行步艱難
　　獨活　川芎　芍藥(炒/黄)桂心　續斷　桑寄生
　　生薑(各六/分)當歸　防風(各八/分)
　右水煎服
四神湯即生料五積散加桃仁逐敗血去風濕産後惡
露不盡腰重痛或兩股痛如錐刺宜服桃仁湯如若作
癰用五香連翹湯
桃仁湯　治産後惡露不盡腹中作痛或流注腿股作
　痛急用此湯治之如未應多變作癰須用五香連翹
　湯
　　桃仁(去皮/尖)蘇木　生地黄(各半/兩)䖟蟲(去足/翅炒)水蛭(炒/各)
　　(三十/箇)
　右每服五錢薑水煎空心熱服以惡露下為度
五香連翹湯
　　木香　丁香　沈香　乳香　麝香　升麻　獨
　　活　桑寄生　連翹　木通(各二/兩)
　右毎服五錢水煎入竹􁏏少許服
當歸黄茋湯　治腰痛不可轉側或汗出壯熱氣短
　　黄茋(炒/)　芍藥(炒各/二兩)當歸
　右每服四錢水煎
　　附方
十全大補湯治症同前又治自汗盜汗或内熱晡熱潮
　熱發熱或口乾作渇喉痛舌裂或胸乳膨脹脇肋作
　痛或臍腹隂冷二便不調或頭頸時痛眩暈目花或
　心神不寜恍惚不寐或形容不充肢體作痛或鼻吸
　氣冷急趍氣促或因飲食勞役起居失宜或更有一
　切虚熱之症但服此藥補其根本諸症悉退(方見二/十四卷)
　(第四/論)
獨活寄生湯(方見四卷第七論/)
　　　産後惡露不絶方論第三
産後惡露不絶因傷經血或内有冷氣而臓腑不調故
也
　愚按前症若肝氣熱而不能主血用六味地黄丸若
　肝氣虚而不能藏血用逍遥散若脾氣虚而不能攝
　血用六君子湯胃氣下陷而不能統血用補中益氣
　湯若脾經鬱熱而血不歸源用加味歸脾湯若肝經
　怒火而血妄行用加味四物湯若氣血俱虚用十全
　大補湯若肝經風邪而血沸騰用一味防風丸
　　附治驗
　一産婦惡露淋􁏏體倦面黄食少惡寒晝夜不寐驚
　悸汗出此脾經虚熱用加味歸脾湯而痊後因怒脇
　脹作嘔少食用六君加柴胡治之而痊
一方用蒲黄二兩水煎頓服
一方貫衆醋蘸炙乾為末每服二錢米飲調下
返魂丹(一名益/母草丸)治産後惡露不絶及胎前産後諸症(益/母)
　(草四五月採取隂乾用藥及子/○子名茺蔚子不許犯鉄器)為末煉蜜丸彈子大
　毎服一丸細嚼米飲下臨産腹痛或胎動不安或漏
　血當歸湯化下死胎或胎衣不出或牙闗緊急或血
　暈血熱煩悶如見鬼神併童子小便入酒少許化下
　惡露腹痛或淋􁏏或月水不調當歸酒化下
　　附方
六味丸(方見二十四卷第十一論/)
加味逍遥散
加味歸脾湯
十全大補湯(二方見二十四卷第四論/)
補中益氣湯
六君子湯
加味四物湯(三方見二十四卷第六論/)
一味防風丸(方見十二卷第六論/)
　　　産後惡露不下方論第四
産後惡露不下因臓腑勞傷氣血虚損或風冷相搏所
致
　愚按前症若惡露不下用失笑散若氣滯血凝用花
　蕊石散若因去血過多而煩熱不止宜㕘第七論主
　治
　　附治驗(方藥/)
　一産婦患前症服峻厲之劑惡露随下久而昏憒以
　手䕶其腹余曰此脾氣復傷作痛故用手䕶也以人
　參理中湯加肉桂二劑補之而愈
失笑散(方見後/)
人參理中湯(方見後/)
花蕊石散(方見十八卷第四論/)
返魂丹(方見前/)
　　　産後惡露上攻心痛方論第五
産後心痛為隂血虧損随火上衝心絡名曰心胞絡痛
宜大岩蜜湯治之若寒傷心經名曰真心痛朝發夕死
夕發朝死無藥可救
　愚按前症若陽氣虚寒用岩蜜湯温之瘀血上衝用
　失笑散散之血既散而痛仍作用八珍湯補之大凡
　肚腹作痛以手按之却不痛此血虚也須用補養之
　劑
　　附治驗
　一産婦患前症昏憒口禁冷汗不止手足厥逆用六
　君子加附子一錢以囘其陽二劑頓甦又以十全大
　補湯養其血氣而安
　一産婦患前症手不敢近腹用失笑散一服下瘀血
　而愈次日復痛亦用前藥而安
　一産婦患前症用大黄等藥其血雖下復患頭痛發
　熱惡寒次日昏憒自以兩手堅䕶其腹不得診脈視
　其面色青白余為脾氣虚寒而痛也用六君子湯加
　薑桂而痛止又用八珍湯加薑桂調理而安
大岩蜜湯　治産後陽氣虚寒心腹作痛不食嘔吐四
　肢厥逆
　　生地黄　當歸　獨活　吴茱茰　芍藥(炒/)乾薑
　　(炒/)甘草(炒/)桂心　小草(各一/兩)細辛(半/兩)
　右每服半兩水煎
失笑散　治産後惡血上攻心腹作痛或牙闗𦂳急一
　服可愈
　　五靈脂　蒲黄(各/錢)
　右醋水煎一味靈脂尤妙
六君子湯(方見二十四卷第六論/)
十全大補湯
八珍湯(二方見二十四卷第四論/)
　　　産後惡露腹痛方論第六
産後腹痛或因外感五邪内傷六淫或瘀血壅滯所致
當審其因而治之
　愚按前症若瘀血内停用失笑散風寒外感用五積
　散
　　附治驗
　一婦産後小腹痛甚牙闗𦂳急此瘀血内停灌以失
　笑散下血而甦又用四物加炮薑白术陳皮而愈
　一婦人經水来比常度過多不止遂服濇藥止之致
　腹作痛此乃氣血凝滯也用失笑散二服而愈
隠居澤蘭湯　治産後惡露腹痛或胷滿少氣
　　澤蘭　生地黄　當歸　芍藥(炒/)生薑(各一/錢)甘草
　　(炒五/分)大棗(四/箇)
　右水煎服
四物湯(方見二十四卷第六論/)
五積散(方見第四卷九論/)
失笑散(方見前/)
　　　産後兒枕腹痛方論第七
産後兒枕者乃母胎中宿血也或因風冷凝滯於小腹
而作痛
　愚按前症若宿血作痛失笑散行之既散而仍痛四
　神散調之若惡心作嘔此屬氣虚用六君子健其胃
　氣若發熱頭痛或腹痛按而不痛此屬血虚用四物
　炮薑參术補其脾氣
　　附治驗
　一産婦患前症或用驅逐之劑昏憒口噤手足發搐
　此血氣虚極之變症也用八珍湯加炮薑二錢四劑
　未應又以十全大補湯加炮薑一錢二劑而甦
一方用山查濃煎汁入砂糖少許再煎熱服
失笑散(方見前/)
四神散(方見第四卷第四論/)
六君子湯
四物湯(二方見二十四卷/)　(六論/)
八珍湯
十全大補湯(二方見二十四卷第四論/)
　　　産後小腹痛方論第八
産後小腹作痛由惡露凝結或外寒相搏若久而不散
必成血瘕而月水不調
　愚按前症若因氣滯用延胡索散若因外寒用五積
　散若因怒氣用四物加木香柴胡若因血虚用四物
　參术炮薑若因陽氣虚弱用四君當歸炮薑若因脾
　虚血弱用六君當歸炮薑治之
　　附治驗
　一産婦患前症或作嘔或昏瞶此脾氣虚寒用人參
　理中湯漸愈又以補中益氣湯加茯苓半夏全愈後
　復作痛而兼喘仍用補中益氣湯培補脾肺而瘥
延胡索散　治産後惡血凝滯臍下作痛或作寒熱
　　延胡索　桂心(各半/兩)當歸(一/兩)
　右為末毎服二錢食前用熱酒調下失笑散尤效
當歸養血丸　治産後瘀血心腹脹痛或腰脚疼痛
　　當歸　赤芍藥　牡丹皮　延胡索(炒各/二兩)桂心(一/兩)
　右為末煉蜜丸桐子大毎服三四十丸温酒下
　　附方
人參理中湯　治陽氣虚弱小腹作痛或脾胃虚弱飲
　食少思或去後無度或嘔吐腹痛或飲食難化胸膈
　不利(加附子名附子理中湯/)
　　人參　白术　乾薑(炮/)甘草(炙各/等分)
　右毎服五七錢或一兩水煎服
五積散(方見四卷第九論/)
四物湯
四君子湯
補中益氣湯(三方見二十四卷第六論/)
　　　産後寒疝腹痛方論第九
産後臍腹作痛乃冷氣乗虚也用當歸建中湯治之陳
無擇云若産當寒月人門臍下脹痛手不可近者用羊
肉湯治之
　愚按前症若脾胃虚弱寒邪所侵用蟠葱散若肝經
　濕熱小便不利用龍膽㵼肝湯仍㕘前論恐有瘀血
　為患
　　附治驗
　一産婦小腹作痛小便不利内熱晡熱形體倦怠余
　用加味逍遥散以清肝火生肝血用補中益氣湯補
　脾胃升陽氣而痊
羊肉湯　治産婦脾虚寒邪所乗以致腹痛或頭眩脇
　臍急痛
　　精羊肉(四/兩)當歸　川芎(各半/兩)生薑(一/兩)
　右以水十盞煎至四盞分四次空心服
蟠葱散
龍膽㵼肝湯(二方見二十四卷第八論/)
加味逍遥散
補中益氣湯(二方見二十四卷第六論/)
　　　産後兩脇脹痛方論第十
産後兩脇脹痛因惡露不盡或肝經血虚或肝經氣滯
當分而治之
　愚按前症若肝經血瘀用𤣥胡索散若肝經氣滯用
　四君青皮柴胡若肝經血虚用四物參术柴胡氣血
　俱虚用八珍柴胡若腎水不足不能生肝用六味丸
　若肺金勢盛尅制肝木用㵼白散仍參照前各論主
　之
　　附治驗
　一産婦因怒兩脇脹痛吐血甚多發熱惡寒胸腹脹
　痛余以為氣血俱虚用八珍加柴胡丹皮炮薑而血
　頓止又用十全大補湯而寒熱漸退此症苟非用薑
　桂辛温助脾肺以行藥勢不惟無以施其功而反助
　其脹耳
經效方　治産後肝經氣滯不平脇肋腹痛或寒熱往
　来内熱晡熱
　　當歸(一錢/五分)芍藥(炒/)苦梗(炒/)枳殻(麩/炒)㯽榔(各八/分)桂心
　　青木香　柴胡(各六/分)
　右水煎服
當歸散　治産後隂血虚弱或氣滯血凝以致發熱腹
　痛或腹脇脹滿以當歸乾薑等分毎服三錢水煎
抵聖湯　治血滯腹痛或腹悶滿嘔吐不食(方見後卷/第八論)
四君子湯
四物湯(二方見二十四卷第六論/)
八珍湯(方見二十四卷第四論/)
六味丸(方見二十四卷第十一論/)
㵼白散(方見五卷第二論/)
𤣥胡索散(方見前/)
　　　産後積聚癥塊方論第十一
夫積者隂氣也五臓所生聚者陽氣也六腑所成然積
為隂隂性沈伏故痛不離其部聚為陽陽性浮動故痛
無常處皆由飲食不節起居失宜産後血氣虚弱風冷
所乗搏於臟腑耳
　愚按前症乃真氣虧損邪氣乗之况産後得之尤當
　固元氣為主若求旦夕之效而攻其邪則速其危矣
　當參前六七論及七卷痃癖諸論治之
　　附治驗方藥
　一産婦腹中似有一鼈或時作痛而轉動按之不痛
　面色痿黄痛則皎白脉浮而濇余謂此肝氣虚而血
　弱也不信乃行破血行氣痛益甚轉動無常又認以
　為血鼈專用破血祛逐之藥痛攻兩脇肚腹尤甚益
　信為鼈確服下蟲等藥去血甚多形氣愈虚肢節間
　各結小核隠於肉裏以為鼈子畏藥而走於外余云
　肝臟血而養諸筋此因肝血復損筋涸而孿結耳葢
　肢節胸項皆属肝膽部分養其脾土補金水以滋肝
　血則筋自舒遂用八珍湯逍遥散歸脾湯加减調治
　而愈
　一婦月經不調兩抝腫脹小便澁滯腹中一塊作痛
　或上攻脇腹或下攻小腹發熱晡熱惡寒肌膚消廋
　飲食無味殊類瘵症久而不愈余謂肝脾血氣虧損
　用八珍湯逍遥散歸脾湯隨症互服而愈
逍遥散
八珍湯
歸脾湯(三方見二十四卷第四論/)
　　　産後血瘕方論第十二
産後瘀血與氣相搏名曰瘕謂其痛而無定處此因夙
有風冷而成輕則否澁重則不通
　愚按前症乃寒邪乗客氣血壅結此因氣病而血病
　也當補養胃氣調和月經寛緩静養為善難經云任
　脈之病男子為七疝女子為瘕聚當參前後各論治
　之
治血瘕作痛臍下脹滿或月經不行發熱體倦
　　當歸(八/分)桂心　芍藥(炒/)血竭　蒲黄(炒各/六分)延胡索
　　(炒四/分)
　右為末毎服二錢空心酒調下
葛氏方治症同前用桂心為末毎服一錢空心酒調下
　　　産後餘血奔心煩悶方論第十三
産後瘀血奔心葢因分㝃後不飲童便以致虚火上炎
所致宜用後方主之
　愚按前症當與前第五論同治
金黄散　治惡熱上衝肚腹作痛或發熱作渇
　　延胡索　蒲黄(各一/兩)桂心
　右為末酒調服
一方用炒蒲黄毎服三錢水煎服失笑散亦佳
　　　産後虚熱發熱方論第十四(原無論/)
　竊謂前症乃陽隨隂散氣血俱虚若惡寒發熱煩躁
　作渇急用十全大補湯若熱愈甚急加桂附若作渴
　面赤宜用當歸補血湯若誤認為火症投以凉劑禍
　在反掌王太僕先生云如大寒而甚熱之不熱是無
　火也熱来復去晝見夜伏夜發晝止不時而熱是無
　火也當治其心如大熱而甚寒之不寒是無水也熱
　動復止倐忽往来時動時止是無水也當助其腎故
　心盛則生熱腎盛則生寒腎虚則寒動於中心虚則
　熱收於内又熱不勝寒是無火也寒不勝熱是無水
　也治法前症無水者六味丸無火者八味丸氣血俱
　虚者八珍湯與十全大補湯
　　附治驗
　大尹俞君之内産後發熱晡熱吐血便血兼盗汗小
　便頻數胸脇脹痛肚腹痞悶余曰此諸臓虚損也症
　當固本為善自恃知醫用降火之劑更加㵼利腸鳴
　吐嘔不食腹痛足冷始信余言診其脈或浮洪或沈
　細或如無其面或青黄或赤白此虚寒假熱之状時
　雖仲夏當捨時從症先用六君子加炮薑肉桂數劑
　胃氣漸復諸症漸退更佐以十全大補湯半載全愈
　儒者楊敬之内人所患同前但唾痰涎或用温補化
　痰之劑不應面色黧黒兩尺浮大按之㣲細此因命
　門火虚不能生脾土脾土不能生諸臓而為患也用
　八味丸補土之母而痊
人參當歸湯　治産後虚煩短氣煩悶
　　人參　當歸　麥門冬　桂心　生地黄(各二/錢)
　　大棗(四/枚)粳米(一/合)淡竹葉(二/錢)芍藥(炒黄/一錢)
　右水煎服
蒲黄散　治症同上方見前兒枕病
四物湯加茯神逺志治産後虚煩十全大補湯尤效
六味丸
八味丸(二方見二十四卷第十一論/)
八珍湯
十全大補湯(二方見二十四卷第四論/)
六君子湯(方見二十四卷第六論/)
　
　
　薛氏醫案卷四十四
欽定四庫全書
　薛氏醫案卷四十五
　　　　　　　　　　　　　明　薛已　訂
　　婦人良方
　　　産後口乾痞悶方論第一
論曰産後口乾痞悶因食米麫乾飯太早脾胃不能消
化熱鬱所致慎不可下但服見現丸則愈無擇云若内
積憂煩外傷燥熱宜四物湯去地黄加人參烏梅可愈
　愚按前症若宿食停滯用六君枳實神麯若因肉食
　所致更加山查若因魚鱠之類冄加陳皮其物既消
　而仍痞或反作痛作嘔此脾胃受傷用六君子湯或
　嚥酸噯腐加炮薑作㵼更加升麻如不應佐以四神
　丸或間用補中益氣湯為是
　　附治驗
　一婦人食角黍煩渴痞悶腹痛大便欲去不去服消
　導等藥不應飲食日减饑體日瘦半年矣余謂此食
　積為患用大酒麯炒為末温酒調服二錢俄間腹鳴
　良久仍下粽而愈
　一婦人食魚鮓腹痛患痢諸藥不應用陳皮白术等
　分為末以陳皮湯送下數服而愈
見現丸
　　薑黄(炒/)三稜(錯/炒)蓽澄茄　陳皮　良薑　人參
　　莪术(酒炒各/等分)
　右為末用蘿蔔汁糊丸桐子大毎服三十丸白湯下
産後心煩發渇宜清心蓮子飲(方見六卷首論/)
　　附方
六君子湯
補中益氣湯(二方見二十四卷第六論/)
四神丸(方見八卷第八論/)
　　　産後血渴方論第一
　竊謂前症若出血過多虚火上炎用童子小便或四
　物白术麥門丹皮若胃氣虚而有熱用竹葉歸茋湯
　若血虚發熱用八珍加麥門五味若血脱發熱煩躁
　用當歸補血湯若胃氣虚弱用補中益氣湯或七味
　白术散
　　附治驗
　一産婦患前症朝寒暮熱肚腹作痛以手按之不痛
　余以為血氣俱虚用八珍之類治之彼反行逐血更
　加發熱煩躁余用當歸補血湯熱躁漸止用八珍麥
　門五味氣血漸復
　　附方
十味白术散　治中氣虚弱津液短少口乾作渴或因
　吐㵼所致
　　人參　白术(炒/)木香　白茯苓　甘草(炒/)藿香
　　乾葛(各一/錢)
　右水煎服
竹葉歸茋湯　治胃氣虚熱口乾作渇惡冷飲食者
　　竹葉(一錢/五分)當歸(一/錢)黄茋(二/錢)白术　人參(各一/錢)甘草
　　(炒五/分)麥門冬(去心/七分)
　右水煎服
四物湯
補中益氣湯(二方見二十四卷第六論/)
八珍湯(方見二十四卷第四論/)
當歸補血湯(方見二十四卷第十一論/)
　　　産後乍寒乍熱方論第三
産後乍寒乍熱由血氣虚損隂陽不和若隂勝則乍寒
陽勝則乍熱宜用增損四物湯若因敗血不散腹内作
痛宜用奪命丹後用增損四物湯隨病加减無擇云敗
血流閉諸隂則寒流閉諸陽則熱用大調經散五積散
　愚按前症若因陽氣不足隂氣上入於陽中而惡寒
　者用補中益氣湯若因隂氣不足陽氣下䧟於隂中
　而發熱者用六味地黄丸若氣血不足而惡寒發熱
　者用八珍湯若病後寒熱倦怠者用補中益氣湯若
　肌熱大渴目赤面紅者用當歸補血湯
　　附治驗
　一産婦惡寒發熱余以為血氣虚寒用十全大補加
　炮薑而寒熱愈用補中益氣而肢體安又食後犯怒
　惡寒發熱抽搐咬牙面色青中隠黄此肝木侮脾土
　飲食停滯用六君子加木香一劑而安
　一産婦惡寒發熱余以為氣血俱虚不信反用小柴
　胡湯致汗出譫語煩熱作渴肢體抽搐余用十全大
　補二劑益甚脉洪大重按如無此藥力不能及乃加
　附子四劑稍緩數劑而安
增損四物湯
　　人參　當歸　芍藥(炒/)川芎　乾薑(炒各/一兩)甘草(四/錢)
　右毎服四錢水薑煎
大調經散　治産後惡露未消寒熱自汗或肚腹作痛
　　大豆(一兩五錢/炒去皮)茯神(一/兩)真琥珀(一/錢)
　右為末毎服二錢空心濃煎(闕/)　紫蘇湯調下
　　附方
六君子湯
補中益氣湯(二方見二十四卷第六論/)
當歸補血湯(方見二十四卷第十一論/)
八珍湯
十全大補湯(二方見二十四卷第四論/)
六味地黄丸(方見二十四卷第十一論/)
　　　産後瘧疾方論第四
郭稽中云産後乍寒乍熱者多是敗血為害或隂陽不
和若槩作瘧疾治之誤矣陳無擇曰産後寒熱或一二
日或二三日一發或先寒後熱或先熱後寒或寒多熱
少或熱多寒少或純寒純熱者皆是瘧疾最難治療可
用草菓飲生熟飲四獸飲選用之
　愚按前症當與第十四卷第十論參看用藥以補胃
　氣為主佐以草菓飲之類若胃氣稍充以草菓飲為
　主佐以補胃之劑大抵産後瘧疾因脾胃虚弱飲食
　停滯或外邪所感或鬱怒傷脾或暑邪所伏審係飲
　食用六君加桔梗蒼术藿香如外邪多而飲食少用
　藿香正氣散如外邪少飲食多用人參養胃湯勞役
　所傷用補中益氣湯氣血虚弱用十全大補加炮薑
　中氣虚寒用六君加薑桂元氣脫陷急加附子葢氣
　虚則寒血虚則熱胃虚則惡寒胃氣下陷則寒熱交
　作或吐㵼不食腹痛煩渴發熱譫語或手足逆冷寒
　戰如慄雖見百症但温補脾胃其病自退若誤用清
　脾截瘧之類多致不起
　　附治驗
　一産婦患瘧發熱作渴胸膈脹滿遍身作痛三日不
　食嚥酸噯氣此是飲食所傷脾胃不能消化用六君
　加神麯山查四劑而不作酸乃去神麯山查又數劑
　而飲食進其大便不通至三十五日計進飲食七十
　餘碗腹始悶令用猪膽汁導而通之其糞且不甚燥
　一産婦患瘧久不愈百病蜂起其脈或洪大或㣲細
　或弦緊或沈伏難以名状用六君加炮薑二十餘劑
　脈症稍得又用參术煎膏佐以歸脾湯百餘劑而瘥
　一産婦朝寒暮熱或不時寒熱久不愈用六君子補
　中益氣兼服百餘劑而尋愈
産後瘧疾心脾痛見小産
　　　産後蓐勞方論第五(闕文/)
　愚按蓐勞蓋産後虚弱元氣不復所致故寒熱食少
　頭目四肢腹痛若脾虚而不能生血者用六君子湯
　加當歸若脾肺氣虚而咳嗽口乾用補中益氣加麥
　門五味若因中氣虚而口乾頭暈用補中益氣加蔓
　荆子若肝經血虚而肢體作痛用四物參术若因肝
　腎虚弱而自汗盗汗寒熱往来者用六味丸加五味
　子若因脾虚血弱肚腹作痛月經不調用八珍湯倍
　加白术若因脾虚血燥皮膚瘙痒用加味逍遥散大
　抵此症多因脾胃虚弱飲食减少以致諸經疲憊而
　作當補脾胃飲食一進精氣生化諸臓有所倚賴其
　病自愈矣仍照虚煩發熱方論主治
增損柴胡湯　治産後虚弱寒熱如瘧食少腹脹
　　柴胡　人參　甘草(炒/)半夏(炒/)陳皮　川芎　白
　　芍藥(炒各/等分)
　右每服五錢水薑棗煎日二服
白茯苓散　治産後蓐勞頭目四肢疼痛寒熱如瘧
　　白茯苓(一/兩)當歸　川芎　桂心　白芍藥(炒/)黄茋
　　(炒/)人參(各半/兩)熟地黄(半兩/自製)
　右先以水三盞入猪腎一雙薑棗各三事煎二盞去
　之入前藥半兩煎一盞服
猪腰子粥　治産後蓐勞發熱用猪腰子一枚去膜切
　片用鹽酒拌先用粳米一合入葱椒煮粥鹽醋和将
　腰子鋪碗底以熱粥葢之如作盫生状空心服
黄茋建中湯　治産後諸虚不足發熱或惡寒腹痛
　　黄茋(炒/)肉桂(各一/兩)甘草(炒七/錢)白芍藥(炒二/兩)
　右每服五錢用薑棗水煎日三二服虚甚須加附子
　　附方
六君子湯
補中益氣湯
四物湯(三方見二十四卷第六論/)
六味丸(方見二十四卷第十一論/)
八珍湯
加味逍遥散(二方見二十四卷第四論/)
　　　産後虚羸方論第六
産寳云産後虚羸者皆由産後虧損血氣所致須當慎
起居節飲食六淫七情調養百日庶保無疾若中年及
難産者毋論日期必須調養平復方可治事否則氣血
復傷虚羸之症作矣
　愚按前症産傷氣血者用八珍湯飲食傷胃者用四
　君子湯停食傷脾者用六君子湯勞傷元氣者用補
　中益氣湯若噯氣覺有藥味者此藥復傷胃也但用
　四君子湯徐徐少飲以調脾胃若胃氣一徤血氣自
　生諸症自愈矣
黄雌雞湯　治産後虚羸腹痛
　　小黄雌雞(一隻去頭足翅/羽腸肚細切)當歸　白术(炒/)熟地黄
　　(自/製)桂心　黄茋(炒各/半兩)
　右先以水七鍾煮雞至三鍾每用汁一鍾藥四錢煎
　日三服
十全大補湯　治産後氣血未復形體虚弱發熱惡寒
　等症(方見二十四卷第四論/)
　　　産後風虚冷勞方論第七
産後氣血勞傷臟腑虚弱若風冷乗之血氣愈虚形氣
羸損風冷入臓令人無子謂之風虚冷勞也
　愚按前症若血氣虚弱用八珍湯血氣虚寒用十全
　大補湯胃氣虚弱用補中益氣湯脾氣虚弱用六君
　子湯命門火衰用八味丸肝脾血虚用加味逍遥散
　肝脾鬱怒用加味歸脾湯
産寳方治産後虚羸不生肌肉
　　黄茋(炒/)當歸　芍藥(炒/)人參(各三/錢)桂心　甘草(炒/)
　　川芎　生薑(各四/錢)大棗(十二/枚)
　右水煎分三服
又方猪腎一雙煮入葱䜴作臛如常食之
　　　産後腹脹嘔吐方論第八
産後腹脹滿悶嘔吐者因敗血散於脾胃不能運化而
致宜用抵聖湯治之
　愚按前症若敗血散於腸胃宜用前方若飲食停於
　脾宜用六君厚朴若飲食傷於胃宜用六君子湯大
　凡損其脾者當節其飲食為善
　　附治驗
　一産婦患前症或用抵聖湯敗血已下前症益甚小
　腹重墜似欲去後余謂此脾氣虚而下陷用補中益
　氣湯加炮薑温補脾氣重墜如失又用六君子湯而
　安
抵聖湯
　　赤芍藥　半夏　澤蘭葉　人參　陳皮　甘草
　　(炒各/一錢)
　右用生薑焙乾半兩水煎
　愚按前方最宜用之
　　附方
六君子湯
補中益氣湯(二方見二十四卷第六論/)
　　　産後嘔逆不食方論第九
經云胃為水糓之海以養臓腑因産後胃氣虚弱飲食
所傷必致嘔逆故不食也
　愚按前症若因飲食過時用四君子湯飲食過多用
　六君子湯飲食過時而兼勞役用補中益氣若因飲
　食停滯用人參養胃湯脾胃氣虚用六君子湯胃氣
　虚寒加炮薑木香寒水侮土用益黄散肝木侮脾土
　用六君升麻柴胡命門火衰不能生土用八味丸嘔
　吐泄㵼手足俱冷或肚腹作痛乃陽氣虚寒急用附
　子理中湯多有生者
　　附治驗
　一産婦朝吐痰夜發熱晝夜無寐或用清痰降火肌
　體日痩飲食日少前症愈甚余曰早間吐痰脾氣虚
　也夜間發熱肝血虚也晝夜無寐脾血耗也遂用六
　君子湯加味逍遥散加味歸脾湯以次調補而痊
開胃散　治産後胃虚嘔吐胸滿不食
　　訶子肉(兩/半)人參(一/兩)甘草(炒半/兩)
　右毎服五錢薑水煎
治産後胃虚嘔逆
　　橘紅(一/兩)半夏　甘草(炒各/半兩)藿香(三/兩)
　右毎服五錢薑水煎
治産後嘔逆不食白术(五/錢)薑(六/錢)水煎徐徐温服
石蓮㪚　治産後胃寒咳逆嘔吐不食或腹作脹
　　石蓮肉(兩/半)白茯苓(一/兩)丁香(五/錢)
　右為末毎服二錢不拘時用薑湯或米飲調下日三
　服
　　附方
錢氏益黄散　治脾土虚寒水反来侮以致嘔吐不食
　或肚腹作痛或大便不實手足逆冷等症
　　陳皮(一/兩)青皮　訶子肉　甘草(炙/)丁香(二/錢)
　右為粗末毎服四錢水煎服
人參養胃湯　治外感風寒内傷飲食寒熱頭疼作瘧
　疾
　　半夏　厚朴(製/)橘紅(八分/)藿香葉　草菓　茯苓
　　人參(五/分)甘草(炙三/分)蒼术(一/錢)
　右薑七片烏梅一箇水煎服
四君子湯
補中益氣湯(二方見二十四卷第六論/)
八味丸(方見二十四卷第十一論/)
附子理中湯(方見二十卷第八論/)
加味逍遥散
加味歸脾湯(二方見二十四卷第四論/)
　　　産後霍亂方論第十
産後霍亂因臓腑虚損飲食不消觸冐風冷所致若熱
而飲水者五苓散寒而不飲水者理中丸虚冷者加附
子来復丹尤妙
　愚按此症當與後卷第十一論互相主治
　　附治驗
　一産婦停食霍亂用藿香正氣散之類已愈後胸腹
　膨脹飲食稍過即嘔吐或作泄㵼余謂此脾胃俱虚
　用六君子湯加木香治之漸愈後因飲食失調兼恚
　怒患霍亂胸腹大痛手足逆冷用附子散又用八味
　丸以補土母而康設泥痛無補法而用辛散或用平
　補之劑必致不起
　一産婦吐㵼嚥酸面目浮腫此脾氣虚寒先用六君
　加炮薑為主佐以越鞠丸而嚥酸愈又用補中益氣
　加茯苓半夏而脾胃康
白术散　治脾胃傷吐㵼腹痛煩渴手足逆冷或大便
　不實
　　白术　橘紅　麥門冬(去/心)人參　乾薑(炮各/一兩)甘草
　　(半/兩)
　右毎服四錢薑水煎
附子散　治脾胃虚寒吐㵼腹痛手足逆冷或自汗口
　噤
　　附子(炮/)白术(炒/)當歸　吴茱茰　丁香　橘紅
　　甘草(炒各/半兩)
　右為末毎服二錢粥飲調若脾胃虚用參苓白术散
　　附方
藿香正氣散　治外感風寒内停飲食頭疼寒熱或霍
　亂泄㵼或作瘧疾
　　藿香(一錢/五分)桔梗(炒/)大腹皮　紫蘇　茯苓　白芷
　　半夏麯　陳皮　白术(炒/)厚朴(製各/一錢)甘草(炙五/分)
　右薑棗水煎熱服
五苓散
　　白术(炒/)猪苓(各一/錢)桂(三/分)澤㵼(二錢/五分)茯苓(一/錢)
　右水煎服
理中丸　治脾胃虚寒嘔吐泄㵼飲食少思肚腹膨脹
　　人參　白术(炒/)乾薑(炮/)甘草(炙各/一錢)
　右為末米糊丸彈子大毎服一丸嚼細白湯下
来復丹　治伏暑泄㵼身熱脈弱其效如神倉卒間須
　用此藥
　　硝石(一兩同硫黄火上㣲炒用/栁條攪結砂子不可火大)太隂𤣥精石　舶
　　上硫黄(各一/兩)五靈脂(去砂/石)青皮　陳皮(各二/兩)
　右為末醋糊丸小豆大毎服三十丸空心米飲下
　易簡方云硝石性寒佐以陳皮其性疎快硫黄性寒
　味澁若作煖藥以止㵼誤矣葢由啖食生冷或冐暑
　熱之氣中脘閉結揮霍變亂非此藥不能通利三焦
　分理隂陽其功益速
六君子湯(方見二十四卷第六論/)
八味丸(方見二十四卷第十一論/)
　
　
　
　
　
　
　
　
　
　
　
　
　
　
　
　薛氏醫案卷四十五
欽定四庫全書
　薛氏醫案卷四十六
　　　　　　　　　　　　　明　薛已　訂
　　婦人良方
　　　産後寒熱方論第一
産後發熱頭痛身疼雖如傷寒時氣雖當用麻黄亦不
可輕易如早起勞動為寒所傷則淅淅惡寒翕翕發熱
頭項肩背骨節皆痛至七八日乃差若大便堅作嘔不
能食用小柴胡湯加生薑地黄主之
　愚按病機要云治胎産之病從厥隂經論之無犯胃
　氣及上中二焦為之三禁不可汗不可下不可利小
　便發汗者同傷寒下之早證利大便則脈數而已動
　於脾利小便則内亡津液胃中枯燥製藥之法能不
　犯三禁則榮衛自和而寒熱止矣
　　附方
人參當歸散　治去血過多内熱短氣頭痛悶亂骨節
　作痛或虚煩咽燥
　　人參　當歸　生地黄　桂心　麥門冬(去心各/一兩)
　　白芍藥
　右粳米一合竹葉十片水二鍾煎一鍾去之入藥五
　錢棗二枚煎服虚甚用熟地黄
小柴胡湯　治傷風四肢煩熱頭疼若頭不疼而作煩
　二物黄芩湯(方見二十四卷第二論/)
二物黄芩湯
　　黄芩(半/兩)苦參(一/兩)生地黄(二/兩)
　右每服四錢水煎
增損柴胡湯　治虚弱寒熱少食腹脹等症(方見/勞蓐)
竹葉防風湯　治産後傷風發熱面赤氣喘頭痛
　　淡竹葉(半/把)防風　人參　桂枝　苦梗　甘草(各/半)
　　(兩/)葛根(一兩/五錢)
　右每服五錢薑棗水煎汗出項强加附子嘔加半夏
治惡露不盡晝則明了暮則譫語寒熱如見鬼此熱入
　血室用柴胡地黄湯或四物加柴胡(方見六卷/十五論)
　　　産後頭痛方論第二
夫頭者諸陽之㑹也産後胃氣虚弱飲食少思陽氣㣲
弱不能上升故頭痛若因敗血黒龍丹言之甚詳
　愚按前症若中氣虚用補中益氣湯加蔓荆子若血
　虚用四物加參术血氣俱虚用八珍湯若因風寒所
　傷用補中益氣湯加川芎
　　附治驗
　一産婦患頭痛日用補中益氣湯不缺已三年矣稍
　勞則惡寒内熱為陽氣虚以前湯加附子一錢數劑
　不發
　一婦人産後頭痛面青二年矣日服四物等藥余謂
　腎水不能生肝木而血虚用六味丸加五味子兩月
　而痊
芎附散　治氣虚頭痛用大附子一枚去皮臍切四片
　拌釅醋一碗炙附蘸盡同川芎一兩為末毎服二錢
　清茶調服
治血虚頭疼當歸川芎毎服五錢水煎
産後頭痛都梁丸亦可治(方見四卷第六論/)
　　附方
補中益氣湯
四物湯(二方見二十四卷第六論/)
八珍湯(方見二十四卷第四論/)
六味丸(方見二十四卷第十一論/)
　　　産後咳嗽方論第三
夫肺主於氣産後肺氣虚故外邪感而咳嗽所由作也
若食鹽醯之類而致者難治若因麵積滯而致者服黒
神散五積散可愈
　愚按前症若隂血虚四物湯加參术陳皮桔梗肺氣
　虚四君加芎歸桔梗隂火上炎六味地黄丸加參术
　風寒所感補中益氣湯加桔梗紫蘇若瘀血入肺發
　喘兼口鼻起黒或鼻出血急用二味參蘇飲亦有得
　生者然而所患悉因胃氣不足葢胃為五臓之根本
　胃氣一虚五臓失所百病生焉經云肺屬辛金生於
　已土脾土既虚不能生金則腠理不密外邪易感矣
　治當壯土金生腎水以制火為善
　　附治驗
　一産婦朝吐痰夜發熱無寐泥用清痰降火之藥肌
　體日瘦飲食日少余曰朝間吐痰脾氣虚也夜間發
　熱肝血虚也晝夜無寐脾血耗也遂用六君子湯加
　味逍遥散加味歸脾湯以次調補不月而痊
　一産婦咳嗽見風則喘急惡寒頭痛自汗口禁痰盛
　余謂脾肺氣虚腠理不密用補中益氣加肉桂數劑
　而安
　一産婦咳嗽聲重鼻塞流涕此風寒所感余用參蘇
　飲一鍾頓愈與補中益氣加桔梗茯苓半夏一劑將
　痊又與六君黄茋以實腠理全愈
　一産婦咳嗽痰盛面赤口乾内熱晡熱徹作無時此
　隂火上炎余用補中益氣湯六味地黄丸而愈
　一産婦咳而腹滿不食涕唾面腫氣逆此病在胃而
　關於肺用異功散而愈
知母散　治惡露上攻咳嗽不已
　　知母　貝母　白茯苓　人參(各五/錢)桃仁　杏仁
　　(並生去皮/尖各一兩)
　右每服五錢水煎
治風寒咳嗽
　　甘草　桔梗(各六/分)欵冬花(四/分)麥門冬　生地黄(各/一)
　　(錢二/分)葱白(一/握)
　右水煎服
旋覆花湯　治咳嗽最良(方見下有汗/者去麻黄)
　　附方
異功散　治脾胃虚弱飲食少思或久患咳嗽或腹滿
　不食面浮氣逆等症
　　人參　白术(炒/)甘草(炒/)茯苓　陳皮(各一/錢)
　右薑棗水煎服
六君子湯
四物湯
四君子湯
補中益氣湯(四方見二十四卷第六論/)
六味丸(方見二十四卷第十一論/)
二味參蘇飲(方見後/)
參蘇飲(方見六卷第十一論/)
　　　産後喉中氣急喘促方論第四
産後喉中氣急喘促因榮血暴竭衛氣無主獨聚于肺
名曰孤陽最為難治若因敗血停凝服奪命丹若因榮
血暴絶服芎藭湯若因風寒所傷服旋覆花湯若因氣
鬱結服小調經散若因傷飲食服見現丸
　愚按前症若脾肺氣虚弱用六君桔梗若兼外邪更
　加紫蘇若中氣虚寒用補中益氣加炮薑肉桂若陽
　氣虚脱更加附子若瘀血入肺急用二味參蘇飲
　　附治驗
　一産婦喘促自汗手足俱冷常以手䕶臍腹此陽氣
　虚脫用參附湯四劑而愈
二味參蘇飲　治産後血入於肺面黑發喘欲死者
　　人參(一/兩)蘇木(二/兩)
　右水煎頓服
旋覆花湯　治傷風寒暑濕喘嗽太盛坐卧不寜
　　旋覆花　赤芍藥　前胡　半夏麯　荆芥穗
　　甘草　茯苓　五味子　杏仁　麻黄(各等/分)
　右每服四錢薑棗水煎(有汗者莫服/)
五味子湯　治産後喘促脈伏而厥
　　五味子(杵/炒)人參　杏仁(各二/錢)麥門冬(去/心)陳皮(各一/錢)
　右薑三片棗二枚水煎服
芎藭湯(方見後/)
　　附方
六君子湯
補中益氣湯(二方見二十四卷第六論/)
參附湯(方見十八卷第六論/)
　　　産後口鼻黑鼻衂方論第五
産後口鼻起黑氣及鼻衂者葢陽明經脈之海起於鼻
交額中還出頬口交人中左之右右之左此産後氣虚
榮血散亂胃絶肺敗之症也急取緋線一條并産婦頂
心髪兩條緊繫中指節更無藥可療
　愚按胃脈侠口繞承漿葢鼻凖屬脾土鼻孔屬肺金
　誠胃虚肺損氣脱血死之症急用二味參蘇飲加附
　子五錢亦有得生者(方見前/)
　　　産後咳噫方論第六
夫肺主於氣而稟於胃葢産後脾胃傷損風冷所搏故
咳噫也急灸期門三壯必愈此穴乃胃之大絡(穴見六/卷第十)
(五/論)
　愚按前症屬胃氣虚寒之惡候如用後方未應急投
　參附湯亦有復生者(方見十八/卷第六論)
丁香散　治心煩咳噫
　　丁香　白荳蔲(各五/錢)伏龍肝(一/兩)
　右為末煎桃仁吴茱茰湯毎服一錢調下
羌活散　治咳逆
　　羌活　附子(炮/)茴香(炒各/半兩)木香　白薑(炮各/一錢)
　右為末每服二錢水一盞鹽一捻煎服
一方用桂心五錢薑汁三合水煎服
　　　産後血崩方論第七
産後血崩因經脈未復而勞傷或食酸鹹之味若小腹
滿痛肝經已傷最為難治急服固經丸主之
　愚按前症若血滯小腹脹滿用失笑散血少小腹虚
　痞芎藭湯肝火血妄行加味逍遥散脾鬱不統血加
　味歸脾湯脾氣虚不攝血補中益氣湯厚味積熱傷
　血清胃㪚加槐花風熱相搏傷血四君子防風枳殻
　　附治驗
　一産婦血崩小腹脹痛用破氣行血之劑其崩如湧
　四肢不收惡寒嘔吐大便頻㵼余用人參炮黑薑四
　劑稍愈又十全大補三十餘劑而痊
　一産婦血崩因怒其血如湧仆地口禁目斜手足抽
　搐此肝經血耗生風余用六味丸料一劑諸症悉退
　但食少晡熱佐以四君柴胡牡丹皮而愈
固經丸
　　艾葉　赤石脂(煅/)補骨脂(炒/)木賊(各半/兩)附子(一箇/炮)
　右為末飯丸桐子大每服二十丸温酒或米飲下
芎藭湯
　　芎藭　當歸　芍藥(各等/分)
　右每服五錢氷煎
　　附方
失笑散(方見二十卷第五論/)
十全大補湯
加味逍遥散
加味歸脾湯(三方見二十四卷第四論/)
補中益氣湯
六君子湯
四君子湯(三方見二十四卷第六論/)
清胃散(方見二十四卷首論/)
六味丸(方見二十四卷第十二論/)
　　　産後月水不調方論第八
産後月水不調由血氣虚損風邪所客邪正相搏以致
經候失期或多或少而不得其平也
　愚按前症若過期而作痛者氣血俱虚也八珍加柴
　胡丹皮不及期而来血熱也四物山梔柴胡將来而
　作痛血實也四物加桃仁紅花過期而来者血虚也
　四物加參术紫黑成塊者血熱也四物加炒梔炒連
　丹皮作痛而色淡者痰多也四物合二陳治當臨症
　制宜
　　附治驗
　一産婦月經不調内熱燥渇服寒凉之劑其血如崩
　腹脹寒熱作嘔少食用六君子二十餘劑諸病悉愈
　以加味逍遥散調理而安
琥珀散　治經脈不調飲食少思日漸消瘦
　　琥珀　牛膝　生地黄　當歸(各一/兩)桃仁　赤芍
　　藥(各半/兩)
　右每服五錢水薑煎
　　附方
八珍湯
加味逍遥散(二方見二十四卷第四論/)
四物湯
六君子湯(二方見二十四卷第六論/)
二陳湯(方見二十四卷第五論/)
　　　産後月水不通方論第九
産後乳子周嵗而經不行是其常也若半歲而經行此
血有餘也若一二歲不行而無疾不必服藥若肢體倦
怠食少内熱是血少也宜健脾胃以藥通之則誤矣
　愚按前症脾胃虚弱用六君子湯若兼鬱火傷脾用
　歸脾湯加牡丹皮山梔若怒火傷血宜用四物合小
　柴胡氣血俱虚用八珍牡丹皮仍㕘前論主之
　　　附治驗方藥
　一産婦月經年餘不通内熱晡熱服分氣丸經行不
　止惡寒作渇食少倦怠胷滿氣壅朝用加味逍遥散
　夕用四君子湯月許諸症稍愈佐以八珍湯兼服兩
　月而愈
六君子湯
四物湯
四君子湯(三方見二十四卷第六論/)
歸脾湯
加味逍遥散
八珍湯(三方見二十四卷第四論/)
小柴胡湯(方見二十四卷第二論/)
　　　産後四肢浮腫方論第十
産後四肢浮腫者乃敗血乗虚流注宜用小調經散陳
無擇云若風邪所乗於氣分皮膚腫而浮虚乃氣也若
皮膚腫如熟李乃水也葢氣腫者宜發汗水腫者宜利
小便
　愚按前症若寒水侮土宜養脾肺若氣虚浮腫宜益
　脾胃若水氣浮腫宜補中氣當㕘第一卷水分血分
　主治
　　附治驗
　一産婦飲食少思服消導之劑四肢浮腫余謂中氣
　不足朝用補中益氣湯夕用六君子湯而愈後因怒
　腹脹誤服沈香化氣丸吐㵼不止飲食不進小便不
　利肚腹四肢浮腫用金匱加减腎氣丸而愈
　一産婦泄㵼四肢面目浮腫喘促惡寒余謂脾肺虚
　寒用六君加薑桂而泄㵼愈又補中益氣而脾胃徤
小調經散
　　没藥　琥珀　桂心　芍藥　當歸(各一/錢)
　右為末每服五分薑汁温酒調
大調經散最治腫滿喘急煩渇小便不利(方見二十一/卷第三論)
漢防已散　治水腫
　　漢防已　猪苓　枳殻(麩/炒)桑白皮(各一/兩)商陸　甘
　　草(各三/錢)
　右毎服四錢水煎
治血虚氣腫水腫
　　澤蘭葉　防已(等/分)
　右為末每服二錢温酒調下醋湯亦可
金匱加减腎氣丸　治脾腎虚寒腰重脚腫濕飲留積
　小便不利或肚腹腫脹四肢浮腫氣喘痰甚或已成
　水症其效如神
　　白茯苓(二/兩)附子(半/兩)川牛膝　肉桂　澤㵼　車前
　　子　山茱茰　山藥　牡丹皮(各一/兩)熟地黄(四兩/搯碎)
　　(酒拌/杵膏)
　右為末和地黄膏煉蜜丸桐子大毎服七八十丸空
　心米飲下
　　附方
補中益氣湯
六君子湯(二方見二十四卷第六論/)
　　　産後腹痛㵼利方論第十一
産後腹痛㵼利因膓胃虚怯寒邪乗襲或水榖不化洞
泄腸鳴或手足逆冷用調中湯治之陳無擇云若六淫
七情而致者當隨所感而治之
　愚按前症若胸膈飽脹或惡食吞酸此飲食停滯用
　六君枳實山查以消導若食既消而仍痛更或頭痛
　熱渇惡寒欲嘔此中氣被傷用補中益氣半夏茯苓
　以健脾胃
　　附治驗
　一産婦腹痛發熱惡食余以為飲食傷脾彼反服破
　血之劑加寒熱頭痛嘔吐涎沫用化痰理氣四肢逆
　冷泄㵼下墜余用六君加炮薑肉桂木香再用補中
　益氣湯而愈
　一産婦腹痛後重去痢無度形體倦怠飲食不甘唇
　腫盗汗竟夜不寐此脾經虚熱之症用當歸六黄湯
　内黄芩連栢炒黑一劑汗止乃用歸脾八珍兼服而
　愈
調中湯
　　良薑　當歸　桂心　芍藥　附子(炒/)川芎(各一/兩)
　　甘草(炒五/錢)
　右每服三錢水煎服
　　附方
六君子湯
補中益氣湯(二方見二十四卷第六論/)
當歸六黄湯(方見十九卷第六論/)
歸脾湯
八珍湯(二方見二十四卷第四論/)
　　　産後赤白痢方論第十二
産後痢疾因飲食六淫七情傷於脾胃或血滲大腸皆
為難治若飲食不進謂之虚痢氣宇不順謂之氣痢治
法熱則凉之冷則温之冷熱相摶則温凉調之滑者澁
之虚者補之水榖不分者分利之性情執滯者和順之
未有不安者也
　愚按前症白屬氣分而赤屬血分也若米食所傷用
　六君加榖蘖若麫食所傷用六君加麥蘖若肉食所
　傷用六君加山查神麯凡兼嘔吐俱加藿香若兼嚥
　酸或嘔吐用前藥送越鞠丸若肝木尅脾土用六君
　加柴胡炮薑若寒水反来侮土用錢氏益黄散若久
　㵼或元氣下陷兼補中益氣湯以升發陽氣若㵼痢
　色黄乃脾土真氣宜加木香肉豆蔲若屬脾土虚寒
　用六君加木香薑桂若脾腎虚寒用補中益氣及四
　神丸若屬命門火衰而脾土虚寒用八味丸以補圡
　母若小便濇滯肢體漸腫或兼喘咳用金匱腎氣丸
　以補脾腎利水道若胃氣虚弱而四肢浮腫須補胃
　為主若久而不愈是腎氣虧損也必用四神六味八
　味三藥以補足三隂若用分利導水之劑是虚其虚
　也
　一産婦泄痢腹痛年餘形體骨立内熱晡熱自汗盗
　汗口舌糜爛日吐痰三碗許脈洪大重按全無此命
　門火衰脾土虚寒而不能攝痰歸源用八味丸補火
　以生土用補中益氣湯兼補肺金而痊
　一産婦食雞子腹中作痛面色青黄服平胃二陳更
　下痢腹脹用流氣飲子又小腹一塊不時上攻飲食
　愈少此脾胃虚寒肝木尅侮所致用補中益氣加木
　香吴茱漸愈又用八珍大補兼服調理尋愈
五味子散　治産後泄㵼或腎泄在侵晨五更作㵼飲
　食不進或大便不實不時去後為丸尤效
　　五味子(炒三/兩)吴茱茰(炒五/錢)
　右為末毎服二錢白湯調
四神丸　治脾胃虚弱大便不實飲食不思
二神丸(二方見八卷第八論/)
六君子湯
補中益氣湯(二方見二十四卷第八論/)
香連丸(方見八卷第八論/)
八味丸
六味丸(二方見二十四卷第十一論/)
金匱腎氣丸(方見前/)
八珍湯(方見二十四卷第四論/)
　
　
　
　
　
　
　
　薛氏醫案卷四十六
欽定四庫全書
　薛氏醫案卷四十七
　　　　　　　　　　　　　明　薛巳　訂
　　婦人良方
　　　産後痢疾作渇方論第一
産後下痢作渇者乃内亡津液或胃氣虚不能生津液
但止其渴痢自差
　愚按前症若渇而不喜冷飲屬胃氣虚不能生津液
　宜用七味白术散夜間發熱口渇屬腎水弱而不能
　潤宜用六味丸並佐以益氣湯以滋化源
　　附治驗方藥
　一産婦㵼痢發熱作渇吐痰肌體消瘦飲食少思或
　胸膈痞滿或小腹脹墜年餘矣余以為脾腎之㵼朝
　用二神丸夕用六君子三月餘而痊
　一産婦患前症形體倦怠飲食不進與死為鄰此脾
　胃俱虚也用四神丸十全大補湯數劑而愈
　　附方
七味白术散(方見二十一卷第二論/)
六味丸(方見二十四卷第十一論/)
補中益氣湯
六君子湯(二方見二十四卷第六論/)
十全大補湯(方見二十四卷第四論/)
四神丸
二神丸(二方見八卷第八論/)
　　　産後大便秘澁方論第二
産後大便秘澁因腸胃虚弱津液不足若小腹悶脹宜
服麻仁丸潤之若用寒藥則促其危矣
　愚按前症若計其日期飲食數多即用藥通之禍在
　反掌之間必待腹滿覺脹欲去不能者乃結在直膓
　宜用猪膽汁潤之若服苦寒疎通反傷中氣通而不
　止或成痞症若去血過多用十全大補血虚火燥用
　加味四物氣血俱虚用八珍湯雖數日不通飲食如
　常腹中如故仍用八珍加桃仁杏仁治之若泥其日
　期飲食數多而通之則誤矣
　　附治驗
　一産婦大便七日不通飲食如常腹中如故此腹未
　滿也用八珍加桃仁杏仁至二十一日腹滿欲去用
　猪膽汁潤去而安
　一産婦大便不通或用通利之藥中脘脹痛飲食甚
　少又用蜜導之大便不禁吃逆不食余以為脾腎復
　傷用六君加吴茱肉果骨脂五味數劑喜其年壮而
　愈不然多致不起
　一産婦大便秘結小腹脹痛用大黄等藥致吐㵼不
　食腹痛胸痞余用六君子加木香炮薑治之而愈
　一婦人大便秘澁諸藥不應苦不可言令飲人乳而
　安
麻仁丸
　　大麻仁(研如/泥)枳殻　人參(各四/分)大黄(二/分)
　右為末入麻仁煉蜜丸桐子大毎服二十丸空心温
　酒下未通漸加不可過服
阿膠枳殻丸　治産後大便秘澁以阿膠枳殻二味等
　分為末蜜丸桐子大滑石末為衣温水下二十丸如
　或未通再服
　　附方
十全大補湯
八珍湯(二方見二十四卷第四論/)
加味四物湯(方見二十四卷第六論/)
　　　産後大小便不通方論第三
産後大小便不通因腸胃虚弱津液燥竭故也
　愚按前症當參前後論及八卷八論主治
　　附治驗
　一産婦大小便不通諸藥不應将危矣令飲牛乳一
　日稍通三日而痊人乳尤善
桃花散　治膀胱氣滯血澁大小便秘
　　桃仁　葵子　滑石　檳榔(等/分)
　右為末毎服二錢空心葱白湯調下
通氣散治産後大小便不通(方見八卷第七論/)
　　　産後遺糞方第四
産後遺糞取故燕窠中草燒為末或枯礬牡蠣或白蘝
芍藥各等分為末俱用酒調服或用固腸丸亦可
　愚按前症若脾腎虚弱用還少丹仍以補中益氣湯
　為主虚寒加肉豆䓻補骨脂或四神丸若脾腎虚寒
　用八味丸兼四神丸仍佐以前二方
　　附治驗(小便出屎方藥附/)
　一産婦大便不實飲食少思五更或侵晨遺屎此中
　氣虚寒脾腎不足用補中益氣送四神丸而痊
　一産婦小便出糞名大小腸交乃氣血俱虚失行常
　道先用六君子湯二劑又用五苓散二劑而痊循常
　腸交亦可用
　　附方
還少丹　治脾腎虚寒飲食少思發熱盗汗遺精白濁
　又治真氣虧損肌體瘦弱等症
　　肉蓯蓉　逺志(去/心)茴香　巴㦸　乾山藥　枸杞
　　子　熟地黄　石菖蒲　山茱茰(去/核)牛膝　杜仲
　　(去皮/薑製)楮實子　五味子　白茯苓(各一/兩)
　右各另為末用棗肉百枚并煉蜜丸桐子大毎服五
　七十丸空心温酒或鹽湯下日三服
補中益氣湯
六君子湯(二方見二十四卷第六論/)
四神丸(方見八卷第八論/)
八味丸(方見二十四卷第十一論/)
五苓散(方見二十一卷第十論/)
　　　産後諸淋方論第五
産後諸淋因熱客於脬虚則頻數熱則澁痛氣虚兼熱
血入胞中則血随小便出而為血淋也
　愚按前症若膀胱虚熱用六味丸若隂虚而陽無以
　化用滋隂腎氣丸葢土生金金生水當滋化源仍㕘
　第八卷小便淋􁏏頻數類
　　附治驗
　一産婦小水淋􁏏或時自出用分利降火之劑二年
　不愈余以為肺腎之氣虚用補中益氣湯六味地黄
　丸而痊
滑石㪚　治熱淋
　　滑石(五分/研)通草　車前子　葵子(各四/分)
　右為末以漿水調服
治小腸有熱小便澁痛或為血淋
　　􁝢麥　黄芩　冬葵子(各二/兩)通草(三/兩)大棗(十二/枚)
　右以水七升煎二升半分二服
治脾氣不利小便不通橘紅為末毎服二錢空心温酒
　下
治肺氣不利小便不通杏仁十四枚去皮尖炒食之
治脬轉小便不利滑石一錢半寒水石一錢水煎服
　　附方
六味丸(方見二十四卷第十一論/)
滋隂腎氣丸
補中益氣湯(二方見二十四卷第六論/)
　　　産後小便頻數方論第六
産後小便數者乃氣虚不能制故也
　愚按前症若因穏婆不慎以致胞損而小便淋􁏏者
　用八珍湯以補氣血若因膀胱氣虚而小便頻數當
　補脾肺若膀胱隂虚而小便淋􁏏須補肺腎仍㕘第
　八卷小便頻諸類
　　附治驗
　一産婦小便頻數時忽寒戰乃屬脾肺虚弱用補中
　益氣加山茱山藥為主佐以桑螵蛸散而愈後患發
　熱晡熱盗汗自汗月水不調用加味逍遥散而安
　一産婦患前症吐痰發熱日晡作渴此膀胱隂虚用
　補中益氣湯佐以六味丸而愈又患痢後小便頻數
　手足俱冷屬陽氣虚寒用前湯及八味丸而瘳
桑螵蛸散　治陽氣虚弱小便頻數或為遺尿
　　桑螵蛸(三十/箇炒)鹿茸(酥/炒)黄茋(各三/兩)牡蠣(煨/)人參　厚
　　朴　赤石脂(各二/兩)
　右為末毎服二錢空心粥飲調下
又方用益智仁為末米飲下
　　附方
八珍湯
加味逍遥散(二方見二十四卷第四論/)
補中益氣湯(方見二十四卷第六論/)
六味丸
八味丸(二方見二十四卷第十一論/)
　　　産後小便不禁方第七
廣濟治産後小便不禁用雞尾燒灰千金翼用白薇芍
藥為末俱用温酒下日三服或桑螵蛸半兩龍骨一兩
為末毎服二錢粥飲調下
　愚按前症若脾肺陽虚用補中益氣湯若肝腎隂虚
　用六味地黄丸若肝腎之氣虚寒用八味地黄丸
　　附治驗
　一産婦小便不禁二年不愈面色或青赤或黄白此
　肝脾氣血虚熱用加味逍遥散為主漸愈佐以六味
　丸而痊後因怒小便自遺大便不實左目頓𦂳而色
　頓赤乃用前㪚佐以六君子湯以清肝火生肝血培
　脾土而瘳
補脬飲　治胞破小便淋􁏏
　　生絹(黄色者/一尺)白牡丹(用根/并皮)白芨(各一/錢)
　右水一碗煎至絹爛温服服後忌言語否則無效
雞内金散治氣虚溺床用雄雞䏶胵并腸燒為末温酒
　調服
　　附方
補中益氣湯
六君子湯(二方見二十四卷第六論/)
六味丸
八味丸(二方見二十四卷第十一論/)
加味逍遥散(方見二十四卷第四論/)
　　　産後小便出血方論第八
産後小便出血者因虚熱血滲於脬也以亂髪洗浄燒
為末米飲調服或滑石末一錢生地黄汁調下
　愚按前症若膏粱積熱用加味清胃散醇酒濕毒葛
　根解酲湯怒動肝火加味小柴胡湯鬱結傷脾加味
　歸脾湯思慮傷心妙香散大腸風熱四物側柏槐花
　大腸血熱四物炒連槐花腸胃虚弱六君升麻柴胡
　元氣下陷補中益氣茯苓半夏胃氣虚弱六君升麻
　血虚四物升麻氣血俱虚八珍柴胡升麻大凡元氣
　虚弱而發熱者皆内真寒而外假熱也但用六君或
　補中益氣加炮薑温補脾氣諸症悉退若四肢畏冷
　急加附子
　　附治驗方藥(大便下血附/)
　一産婦尿血面黄脇脹少食此肝木乗脾土也用加
　味逍遥補中益氣兼服而愈後為懐抱不樂食少體
　倦驚悸無寐血仍作用加味歸脾湯二十餘劑将愈
　惑於衆論服犀角地黄湯諸症復作仍服前湯而愈
　一産婦糞後下血食少體倦此脾氣虚熱用補中益
　氣加吴茱炒黄連五分四劑頓愈用歸脾湯而痊
　一婦人怒則便血寒熱口苦或胸脇脹痛或小腹痞
　悶此肝木乗脾土用六君柴胡山梔而愈用補中益
　氣加味逍遥而不復作
　一婦人久下血在糞前屬脾氣虚寒用補中益氣加
　連炒吴茱一錢數劑稍緩乃加生吴茱五分數劑而
　愈(黄連炒吴茱茰法/見七卷第五論)
　一産婦大便後血口乾飲湯胸脇膨滿小腹悶墜内
　熱晡熱食少體倦日晡面赤洒淅惡寒此脾肺氣虚
　先用六君加乾薑木香漸愈用補中益氣将愈用歸
　脾湯全愈後勞役兼怒發熱血崩夜間譫語此熱入
　血室用加味小柴胡二劑而熱退用補中益氣一劑
　而血止用逍遥散歸脾湯調理而安
葛花解酲湯　治酒積上下外消其濕
　　白豆蔲　砂仁　葛花(各五/錢)木香(五/分)青皮(三/錢)陳皮
　　白茯苓　猪苓　人參(各一/錢半)白术　神麯　澤㵼
　　生乾薑(各二/錢)
　右為末毎服五錢白湯調下
加味清胃㪚(方見二十四卷首論/)
加味小柴胡湯(方見二十四卷第二論/)
加味歸脾湯
歸脾湯
八珍湯
逍遥㪚
加味逍遥散(五方見二十四卷第四論/)
妙香散(方見六卷第八論/)
四物湯
六君子湯
補中益氣湯(三方見二十四卷第六論/)
　　　産後隂脱玉門不閉方論第九
産後隂脱玉門不閉因坐産努力舉動房勞所致或脱
肛隂挺逼迫腫痛小便淋瀝
　愚按玉門不閉氣血虚弱也用十全大補湯腫脹焮痛
　肝經虚熱也加味逍遥散若因憂怒肝脾氣血傷也
　加味歸脾湯若因暴怒肝火血傷也龍膽㵼肝湯仍
　參第八卷末諸論
　　附治驗
　一産婦玉門不閉發熱惡寒用十全大補加五味子
　數劑而寒熱退用補中益氣加五味子數劑而玉門
　閉
　一婦人脾胃素弱兼有肝火産後玉門腫痛寒熱作
　渇嘔吐不食外敷大黄等藥内用驅利之劑腫及於
　臀諸症蜂起此真氣虚而邪氣盛也先用六君子以
　固腸胃次用補中益氣以升陽氣不數劑而全愈
　一産婦患此失治腫潰不巳形體消瘦飲食少思朝
　寒暮熱自汗盗汗半年矣用補中益氣加茯苓半夏
　膿氷漸少飲食漸進用歸脾湯共五十餘劑而愈
　一産婦玉門不閉小便淋􁏏腹内一塊攻走脇下或
　脹或痛用加味逍遥散加車前子而愈
　一産婦隂脱便閉下墜形氣倦甚用十全大補湯而
　上因怒仍脱重墜寒熱小便淋􁏏用補中益氣湯加
　山梔龍膽草一劑重墜减而小便利仍用前湯去二
　味倍加參茋升麻而痊
　一産婦隂脱腫痛小便淋漓此因元氣甚虚而肝火
　旺也用補中益氣湯加山梔車前子四劑而肝症悉
　盡退仍用前藥去二味加茯苓而小便利又用十全
　大補湯而腫痛遂漸消
　一産婦元氣充實初産玉門不閉腫焮作痛小便不
　利余謂肝經濕熱壅滯欲以加味逍遥散加車前子
　牛膝治之不信乃服十全大補湯腫痛益甚仍用前
　藥更加澤㵼一劑而愈
　一産婦隂脱腫痛脈又滑數欲作膿也余用十全大
　補湯三四劑而膿成又數劑而膿始潰但小便頻數
　而患處重墜痛甚此因元氣虚弱而致下陷也又用
　補中益氣湯數劑而瘥
　一婦人子宫腫大二日方入損落一片殊類猪肝面
　黄體倦飲食無味内熱晡熱自汗盗汗用十全大補
　湯二十餘劑諸症悉愈仍復生育
硫黄散　治産後陽氣虚寒
　　硫黄　烏賊骨(各五/錢)五味子(五/錢)
　右為末撡患處日三易
一方蛇床子一升炒熱帛裹熨患處亦治隂痛
一方子宫脱出以􁦍蔴子仁十四枚研塗頂心入即洗
　去
　　附方
十全大補湯
加味逍遥散
加味歸脾湯
歸脾湯(四方見二十四卷第四論/)
龍膽㵼肝湯(方見二十四卷第八論/)
補中益氣湯
六君子湯(二方見二十四卷第六論/)
　　　婦人隂蝕疳方論第十
婦人少隂脈數而滑者隂中有瘡名曰慝或痛或痒如
蟲行状膿水淋瀝亦有隂蝕幾盡者皆由心神煩鬱脾
胃虚弱氣流血滯耳内當補心養胃外以藥敷洗乃可
　愚按前症乃肝脾鬱結之症木旺生蟲耳宜解鬱清
　肝備見八卷隂中生瘡類
　　附治驗
　一産婦素有肝火患此内潰痒痛食少熱渇小水
　淋􁏏用五味逍遥散加味歸脾湯兼服間以蘆薈丸
　外以鶴虱草煎洗而愈
治疳蟲蝕下部用蒲黄水銀研匀傅入内
平胃散加貫衆末二錢以熟猪肝拌藥内隂中
　　附方
加味歸脾湯
加味逍遥㪚(二方見二十四卷第四論/)
蘆薈丸(方見七卷第七論/)
　　　産後乳少或止方論第十一
婦人乳汁乃氣血所化若元氣虚弱則乳汁短少初産
乳房焮脹此乳未通若怒氣乳出此肝經風熱若累産
無乳此内亡津液盖乳汁資於衝任若婦人疾在衝任
乳少而色黄者生子則怯弱而多疾
　愚按前症若氣血虚弱而不能化生宜壯脾胃怒動
　肝膽而乳腫汁出宜清肝火夫乳汁乃氣血所化在
　上為乳在下為經若屢産無乳或大便澁滯當滋化
　源
　　附治驗
　一産婦因乳少服藥通之致乳房腫脹發熱作渇余
　謂血氣虚以玉露㪚補之而愈
湧泉㪚　能下乳忌食薑椒辛辣飲食
　　王不留行　􁝢麥　麥門冬　龍骨(各二/錢)
　右用猪蹄汁一碗酒一杯煎服以木梳於乳上梳下
治氣血虚鍾乳粉毎服二錢煎漏蘆湯調
　　附方
玉露散　治乳脈不行身體壯熱頭目昏痛大便澁滯
　等症
　　人參　白茯苓　桔梗(炒/)芍藥(各一/錢)甘草(炙六/分)
　右水煎服
　　　産後乳出方論第十二
産後乳汁自出乃胃氣虚宜服補藥止之若乳多滿痛
用温帛熨之未産而乳自出謂之乳泣生子多不育
　愚按前症氣血俱虚用十全大補湯肝經血熱用加
　味逍遥㪚肝經怒火用四物參术柴梔肝脾鬱怒用
　加味歸脾湯
　　附治驗
　一産婦勞役忽乳汁如湧昏昩吐痰此陽氣虚而厥
　也灌以獨參湯而甦更以十全大補湯數劑而安若
　婦人氣血方盛乳房作脹或無兒飲脹痛增寒發熱
　用麥芽二三兩炒熟水煎服立消其耗散血氣如此
　何脾胃虚弱飲食不消方中多用之
十全大補湯
加味逍遥散
加味歸脾湯(三方見二十四卷第四論/)
獨參湯(方見三卷十一論/)
四物湯(方見二十四卷第六論/)
　　　産後吹乳方論第十三
産後吹乳因兒飲口氣所吹令乳汁不通壅結腫痛不
急治多成癰速服括蔞散及敷南星更以手揉散之
　愚按前症用藥切不可損其氣血治驗見二十四卷
括蔞散乳香二錢括蔞一箇酒煎服用南星温湯調塗
一方用陳皮一兩甘草一錢水煎服
　　　産婦妬乳方論第十四
妬乳因兒未能飲餘乳蓄結以致腫痛初不吮通之必
致成癰若乳頭生瘡浸淫名妬乳宜赤龍皮湯天麻湯
飛烏膏飛烏散傅以黄連胡粉散
　愚按乳盛或無子飲乳以致腫痛炒大麥芽煎服其
　乳即散若成瘡當從乳癰類治若皮膚津淫成瘡當
　用本方
治乳初腫痛内消方用𤓰蔞(一/箇)粉草(一/寸)生薑(一塊半/生半炒)酒
　二碗煎服少頃去敗乳再服即愈
赤龍皮湯槲皮三升水一斗煮五升温洗之
麻草湯以天麻草五升水煎洗之此草葉若麻葉冬生
　夏花赤如鼠尾花亦洗浸淫濕痒隂蝕等瘡
飛烏散用燒硃砂作水銀上黑煙(各維粉/者三兩)枯礬一兩傅
　之諸熱浸淫丈夫隂蝕痒濕小兒頭瘡疳蝕瘡等症
黄連胡粉膏(治症同前/)
　　黄連(二兩/末)胡粉(一/錢)水銀(一兩同研/令消散)
　右皮裹熟挼和合傅之
一方乳頭裂破秋茄子裂開者隂乾燒存性水調塗之
　
　
　
　
　
　
　
　
　
　
　薛氏醫案卷四十七
欽定四庫全書
　薛氏醫案卷四十八
　　　　　　　　　　　　　明　薛己　訂
　　婦人良方
　瘡瘍門
　　　婦人繭唇方論第一(諸骨木梗等咽/見口齒類要)
内經云脾氣開於口又云脾之榮在唇葢燥則乾熱則
裂風則瞤寒則掲若腫起白皮皺裂如蠶繭名曰繭唇
有腫重出如繭者有本細末大如繭如瘤者其因或胎
産經行而隂血損或七情動火而榮血虧或心火傳授
脾經或厚味積熱傷脾大要審本症察兼症補腎水生
脾血則燥自潤火自除風自息腫自消若患者忽畧治
者不察内用清熱消毒之藥外用追蝕線結之法反為
敗症愼哉
　　附治驗
　一婦人懷抱久鬰時胃口嘈辣胸膈不利月水不調
　晡熱食少體倦唇腫年餘此脾經鬰火傷血用歸脾
　湯加薑汁炒黄連山梔少佐吳茱茰嘈辣頓去飲食
　稍進乃去黄連加貝母逺志胸膈通利飲食如常又
　用加味逍遥散歸脾湯間服百餘劑月水調而唇瘡
　愈
　一婦人懷抱久鬰患繭唇雜治消痰降火虚症悉具
　盗汗如雨余謂此氣血虚而有熱也用當歸六黄湯
　内黄連黄栢俱炒黒二劑而盗汗頓止仍用歸脾湯
　八珍散兼服元氣漸復更以逍遥散歸脾湯間服百
　餘劑而唇亦瘥
　一婦人唇裂内熱二年每作服寒凉之劑時出血水
　益増他症此胃火傷血藥傷元氣也余用加味清胃
　散而愈後因怒唇口腫脹寒熱作嘔此屬肝木乘脾
　土用小柴胡加山梔茯苓桔梗諸症頓愈復以加味
　逍遥散調補元氣而愈
　一婦人因怒唇腫内熱體倦用化痰藥食少作嘔大
　便不實唇出血水用理氣消導胸膈痞滿頭又不清
　唇腫經閉用清胃行血肢體愈倦發熱煩躁涎水湧
　出余以七情傷肝脾攻伐反致他症遂用濟生歸脾
　食進便實涎止用加味逍遥腫消熱退體健後因怒
　寒熱耳痛胸膈脹悶唇焮腫甚此怒動肝火而傷血
　用四物合小柴胡加山梔頓愈又因怒胸乳脹腹痛
　嘔吐酸涎飲食不入小水不利此怒動肝木尅脾土
　也用補中益氣加川芎芍藥而愈又勞役怒氣傷食
　發熱喘渇體倦不食下血如崩唇腫熾甚此為肝經
　有火不能藏血脾經氣虚不能攝血用補中益氣加炒
　黑山梔芍藥丹皮而愈
　一婦人月經不調兩足發熱年餘而身亦熱勞則足
　腿酸疼又年餘唇腫裂痛又半年唇裂出血形體瘦
　倦飲食無味月水不通唇下腫黑余謂肝脾血虚火
　症也彼不信用通經藥而殁
　　一婦人忿怒唇腫或用消毒之藥唇脹出血年餘矣
　余曰此肝木尅脾土而血傷也須養脾胃化源為主
　彼執用前藥狀如翻花瘤而殁
　一婦人口苦脇脹此肝火症也用小柴胡加山梔黄
　連少愈更以四君子加芍藥當歸柴胡調補脾胃而
　瘥
　一婦人毎怒口苦發熱晡熱此肝火盛而血傷也以
　小柴胡合四物二劑以清火而生血更以四物加柴
　胡白术茯苓丹皮生血健脾而愈
　一婦人每怒則口苦兼辣胸痛脇脹乳内或時如刺
　此肝肺之火也用小柴胡加山梔青皮芎歸桑皮而
　安後又勞怒口復苦經水頓至此屬内火動血得熱
　而妄行用四物加炒芩炒梔膽草一劑而血止更以
　加味逍遥散而痊
　一婦人因怒齒痛寒熱作嘔用清胃等藥益甚余以
　為此肝火傷胃寒藥復傷故也用六君子加芍藥柴
　胡山梔而愈
　一婦人胃中嘈辣甚則熱痛後患齒疼此胃中痰火
　也用二陳加芩連下越鞠丸而瘳
　一婦人發熱齒痛日晡益甚月水不調此脾經血虚
　用逍遥散加升麻尋愈後因怒復痛仍以前藥加川
　芎而痊
　一婦人因怒牙疼寒熱此肝火侮脾土用小柴胡加
　芎歸苓术山梔而疼痛止用加味逍遥散而寒熱退
　一婦人每産後齒齦皆動踰日乃止此氣血虚而火
　動也後復懷姙臨月余付十全大補湯二劑令産後
　煎服其齒不動如故
　一婦人善怒舌痛煩熱或用降火化痰藥前症益甚
　兩脇作脹又服流氣飲肚腹亦脹經行不止此肝虚
　不能藏血脾虚不能攝血而前藥復傷也以加味歸
　脾湯加五味子而愈
　一婦人冬患腦疽腫痛熱渇脉洪數實膀胱濕熱上
　壅用清熱消毒散潰而愈次年舌腫遍身患紫疔如
　葡萄手足尤多各刺出黑血此脾胃積熱毒也服奪
　命丹七粒出臭汗瘡熱益甚便秘二日與大黄芩連
　各三錢升麻白芷山梔薄荷連翹各二錢生草一錢
　水煎三五沸服之大小便出臭血下體疔稍退入犀
　角汁再服舌本及齒縫出臭血諸毒乃消更與犀角
　地黄而愈
　一婦人善怒舌本强手臂麻此肝本尅脾土治以六
　君子加柴胡芍藥而愈
　一婦人産後喉痛服清熱等劑益甚此膀胱經血虚
　也葢膀胱之内脉上行至喉而還用八珍湯加牡丹
　皮柴胡酒炒黑黄栢二劑而愈
　一婦人喉間作痛旬餘突腫如赤楊梅狀二月後而
　腫遍身筋骨作痛余以為此時行楊梅瘡也先以萆
　薢湯數劑而平更以四物加萆薢黄餘劑諸症悉退
　　附方藥
清胃散　治醇酒厚味唇齒作痛或齒齦潰爛或連頭
　面頸項作痛
　　黄連(炒一/錢半)當歸　生地黄　牡丹皮(各一/錢)升麻(二/錢)
　右水煎服實熱便秘加大黄
加味清胃散即前方加犀角連翹甘草
凉膈散　治積熱煩渇面赤内熱頭昏咽痛便溺赤澁
　狂言譫妄睡卧不安
　　大黄　朴硝　甘草(各一/錢)連翹(二/錢)梔子　黄芩
　　薄荷(各一/錢)
　右水煎服
補黄散　治脾胃虚熱口舌生瘡畏冷飲食
　　人參　白术(炒各/一錢)白芍藥(炒/黄)陳皮　甘草(炒各/五分)
　右薑棗水煎服
四順清凉飲(加山梔牛蒡子/名加味清凉飲)治臟腑實熱秘結口舌生
　瘡
　　當歸　赤芍藥　甘草　大黄(各一/錢)
　右水煎服
人參安胃散　治服峻劑損脾胃口舌生瘡
　　人參(一/錢)黄茋(炒二/錢)生甘草　炙甘草(各五/分)白芍藥
　　(七/分)白茯苓(一/錢)黄連(炒五/分)
　右水煎服
温中丸(一名人參/理中丸)治中氣虚熱口舌生瘡不喜飲冷肢
　體倦怠飲食少思
　　人參　甘草(炒/)白术(炒各/等分)
　右為末薑汁糊丸桐子大每服五十丸白湯下
柳華散　治熱毒口瘡
　　黄栢(炒/)蒲黄　青黛(真正/者)人中白(煆等/分)
　右為末敷之
四物湯　治血熱口舌生瘡或牙齦腫潰或日晡發熱
　煩躁不安(方見本卷/第六論)
加味四物湯(即四物湯加丹/皮柴胡山梔)
當歸補血湯　治氣血俱虚口舌生瘡熱渇引飲目赤
　面紅其脉洪大而虚重按全無(方見本卷/第十一論)
四物二連湯　治血熱口舌生瘡或夜發寒熱
　　當歸　熟地黄　白芍藥(炒/)川芎　黄連(炒/)胡黄
　　連(各一/錢)
　右水煎服
清咽利膈湯　治積熱咽喉腫痛痰涎壅盛煩躁飲冷
　大便秘結
　　金銀花　防風　荆芥　薄荷　桔梗(炒/)黄芩(炒/)
　　黄連(炒/)　山梔(炒/)連翹(各一/錢)𤣥參　大黄(煨/)朴硝
　　牛蒡子(研/)甘草(各七/分)
　右水煎服
龍麝聚聖丹　治心脾客熱咽喉腫痛或成癰不消或
　舌本腫脹口舌生瘡或諸物骨鯁
　　川芎(一/兩)生地黄　犀角(鎊/)羚羊角(鎊/)琥珀　𤣥參
　　連翹(各五/錢)人參　赤茯苓　馬牙硝　片腦　麝
　　香(各三/錢)桔梗　升麻(各五/錢)鉛白霜(五/錢)硃砂　牛黄
　　(各二/錢)南硼砂(一/兩)金箔(五十/片)
　右各另為末和匀蜜丸龍眼大金箔為衣薄荷湯化
　下或噙嚥之
拔萃桔梗湯　治熱腫喉痺
　　桔梗(炒/)甘草　連翹　山梔(炒/)薄荷　黃芩(各一/錢)
　右竹葉水煎服
甘桔湯　治咽喉腫痛
　　甘草(六/錢)苦梗(三/錢)
　右水煎服
解毒雄黃丸　治纒喉風腫閉或卒倒死牙關𦂳急
　　雄黃(一/錢)鬰金(一/錢)巴豆(十四粒/去油殻)
　右為末醋糊丸菉豆大用熱茶送下七丸吐頑痰立
　甦
奪命丹　治喉閉或疔毒或麻木或嘔吐重者昏憒若
　疔毒牙關𦂳急用三五丸為末水調灌下誠有奪命
　之功
　　蟾酥(乾者/酒化)輕粉(各五/分)枯白礬　寒水石(煆/)銅碌
　　乳香　没藥　麝香(一/錢)硃砂(三/錢)蝸牛(二十箇另研/如無亦効)
　右為末用蝸牛或酒糊為丸如菉豆大毎服一二丸
　温酒或葱湯下
換肌消毒散　治時瘡不拘初起潰爛(一名萆/薢湯)
　　土茯苓(五/錢)當歸　白芷　皂角刺(炒/)薏苡仁(各一錢/五分)
　　白蘚皮　木𤓰(不犯/鉄器)金銀花　木通(各一/錢)甘草(五/分)
　右水煎服
七味白术散(一名錢氏/白术散)治中氣虚熱口舌生瘡不喜飲
　冷或吐瀉口乾(方見二十一/卷第二論)
四君子湯　治脾胃虚熱唇口生瘡食少作嘔大便不
　實若肝木乘脾土所致加柴胡芍藥(方見本卷/第六論)
六君子湯(方見本卷第六論/)
二陳湯(方見本卷第五論/)
越鞠丸(方見六卷第七論/)
補中益氣湯(方見本卷第十論/)
清熱消毒散(方見本卷第五論/)
犀角地黃湯(方見本卷第二論/)
當歸六黃湯(方見十九卷第六論/)
逍遥散
八珍湯
歸脾湯
十全大補湯(四方見本卷第四論/)
小柴胡湯(方見本卷第二論/)
　　　婦人耳聄痛方論第二
耳瘡屬手少陽三焦或足厥隂肝經血虚風熱或怒動
肝火而致若發熱焮痛屬三焦厥隂風熱用柴胡清肝
散若内熱痒痛或脹痛屬肝火傷血用梔子清肝散若
寒熱作痛或作嘔吐屬肝火傷脾用益脾清肝散若口
乾足熱為肝腎隂虚用益隂腎氣丸若月經先期為血
熱用加味逍遥散過期為血虚用八珍湯食少體倦為
鬰火用加味歸脾湯惡寒發熱肢體倦怠為氣血俱虚
用十全大補湯慎不可專治其外復傷氣血也
　　附治驗
　一婦人耳内外腫痛胸脇不利寒熱徃来小便不調
　余以為肝火傷血先用龍膽㵼肝湯四劑諸症頓退
　又用加味逍遥散而愈又因怒復作用小柴胡湯而
　痊
　一婦人經行後因勞怒發寒熱耳作痛余以經行為
　血虚用八珍湯加柴胡怒氣為肝火用加味逍遥散
　勞役為氣傷用補中益氣加山梔愈
　一婦人素鬰怒耳作痛腫焮寒熱面色青黃經行則
　變赤用加味歸脾湯加味逍遥散而愈
　一婦人性素鬰因怒耳作腫痛經行不止寒熱發熱
　面青赤肝脉弦數余謂久鬰傷脾暴怒傷肝先用加
　味小柴胡湯隨用加味逍遥散而痊
　一婦人因怒發熱每經行兩耳出膿兩太陽作痛胸
　脇乳房脹痛或寒熱徃来或小便頻數或小腹脹悶
　皆屬肝火血虚先用梔子清肝散二劑又用加味逍
　遥散數劑諸症悉退乃以補中益氣加五味而痊
　一婦人耳内腫痛出水寒熱口苦焮連頸項飲食少
　思此肝火甚也用小柴胡湯加山梔牡丹皮稍愈用
　加味逍遥散漸愈用八珍湯加柴胡丹皮山梔調補
　肝脾而全愈
　一婦人耳内外腫痛胷脇不利寒熱往来小便不調
　此肝經濕熱也用龍膽㵼肝湯四劑諸症頓退用加
　味逍遥散而全愈又因怒復作用柴胡清肝散而痊
　一婦人耳内脹痛内熱口乾勞則頭暈吐痰下帶此
　肝脾氣虚也朝用補中益氣夕用加味逍遥散而痊
　一寡婦耳内外作痛不時寒熱脉上魚際此血盛之
　症用小柴胡加生地以抑其血而愈又項間結核如
　貫珠寒熱晡熱用加味歸脾湯加味逍遥散調補肝
　脾而愈
　一婦人耳内外或作痛或赤腫或寒熱月經旬日而
　止潮熱内熱自汗盗汗余以為肝脾氣血俱虚而有
　熱用歸脾湯六味丸而愈
　一婦人性急或耳内作痛或耳外赤腫發熱脇脹日
　晡益甚此怒氣傷肝氣血俱虚朝用加味逍遥加黃
　栢桔梗夕用歸脾湯送地黃丸而愈
　一孀婦耳内外作痛或項側結核内熱晡熱月經不
　調吐痰少食胸膈不利余以為鬱怒傷肝脾朝用歸
　脾湯以解脾鬱生脾氣夕用加味逍遥散以清肝火
　生肝血而愈
　一女子耳下腫赤寒熱口苦月經不調小腹内結一
　塊此肝火氣滯而血凝也先用小柴胡加山梔川芎
　丹皮又用柴胡清肝散而痊
　　附治驗方藥
小柴胡湯　治肝膽經症寒熱往来晡熱潮熱身熱黙
　黙不欲飲食或怒火口苦耳聾咳嗽發熱脇下作痛
　甚者轉側不便兩脇痞悶或㵼利咳嗽或吐酸食苦
　水皆用此藥主之
　　柴胡(二/錢)黃芩(炒一/錢)人參　半夏(各七/分)甘草(炙五/分)
　右薑水煎服
加味小柴胡湯　治加隂經發熱耳前後腫痛或結核
　焮痛或寒熱晡熱或經飲不調等症即小柴胡加山
　梔牡丹皮
益脾清肝散　治肝經之症寒熱體痛脾胃虚弱
　　人參　白术(炒/)胡苓(各一/錢)甘草(炒五/分)川芎　當歸
　　黃茋(各一/錢)柴胡(五/分)牡丹皮(七/分)
　右水煎服
梔子清肝散　治三焦及肝膽經風熱耳内作痒或生
　瘡出水或脇肋胸乳作痛寒熱往来
　　柴胡　牡丹皮　山梔(炒各/一錢)茯苓　川芎　芍藥
　　當歸　牛蒡子(炒各/七分)白术(炒/)甘草(各五/分)
　右水煎服
柴胡清肝散　治肝膽三焦風熱怒火以致項胸作痛
　或頭目不清或耳前後腫痛或寒熱體疼
　　柴胡　黃芩(炒各/五分)人參　山梔(炒/)川芎(各一/錢)連翹
　　桔梗(各八/分)甘草(五/分)
　右水煎服
犀角地黃湯　治上焦有熱口舌生瘡發熱或血妄行
　或吐衂或下血
　　犀角(鎊/)生地黃　白芍藥　黃芩(炒/)牡丹皮　黄
　　連(炒各/一錢)
　右水煎服若因怒而患加柴胡山梔
犀角升麻湯　治陽明經風熱牙疼或唇頰腫痛或手
　足少陽經風熱連耳作痛
　　犀角(鎊/)升麻　防風　羌活(各一/錢)白附子(五/分)川芎
　　白芷　黃芩(炒各/七分)甘草(五/分)
　右水煎熟入犀末服
益隂腎氣丸(方見六卷第三論/)
　　　婦人瘰􁎧方論第三
婦人瘰􁎧或因憂思鬰怒或因胎産經行則肝膽脾腎
受傷以致前症葢肝傷則血燥血燥則筋攣累累如貫
珠多生耳前後胸脇間若寒熱腫痛乃肝氣動而為病
用柴胡梔子散以清肝火為主佐以逍遥散以養肝血
若寒熱既止而核不消乃肝經之血亦病矣宜用加味
四物湯以養肝血為主佐以柴胡梔子散以清肝火若
初生如荳附着於筋肉色不變内熱口乾精神倦怠久
不消潰乃肝脾虧損用逍遥散歸脾湯六味丸以健脾
土培肝木切不宜用散堅追毒之劑故外臺秘要云肝
腎虚熱則生􁎧矣病機云瘰􁎧不係膏粱丹石之毒因
虚勞氣鬰所致補形氣調經脉其瘡當自消散若誤下
之先犯病禁經禁矣若久潰不斂脉浮大邪火盛也面
色㿠白金尅木也皆不治凡瘰􁎧赤脉貫瞳子有幾條
則幾年死無則可治
　　附治驗
　一婦人患前症久而不愈或以為木旺之症不宜於
　春預用散腫潰堅湯腫硬益甚余以為肝經虧損用
　六味地黃丸補中益氣湯至春而愈此症若肝經風
　火自病元氣無虧可用散堅㵼青之劑若肝自損虧
　或水不生木用地黃丸若金来尅木須補脾土生腎
　水若行攻伐則脾胃傷而反致木尅土矣
　一婦人患之少寐年餘而潰膿水淋漓月經或五六
　十日一至悞服通經丸展轉無寐午前惡寒午後發
　熱余謂思慮傷脾用歸脾湯作丸午前以六君子送
　下午後以逍遥散送下兩月餘得寐半載後經行如
　期年餘而瘡愈
　一婦人潰後發熱煩躁作渇脉大而虚此血虚也以
　當歸補血湯六劑而寒熱退又以聖愈湯數劑而全
　愈更以八珍加貝母逺志而瘡斂
　一癧婦面黃體倦嚥酸噯氣余謂中氣虚弱欲用補
　中益氣加茯苓半夏不信反降火利氣胸膈痞滿􁎧
　瘡腫痛又散堅利氣噯氣不絶大便不實四肢時冷
　余曰今變中氣虚寒矣用六君加薑桂少用升麻柴
　胡漸愈佐以補中湯尋愈
　一婦人患此噯氣用降火清胃食少吞酸胸膈痞悶
　用利氣消導吐痰氣促飲食日少用清熱化痰大便
　堅澁内熱身瘦余曰吞酸噯氣脾胃氣虚也胸痞痰
　喘脾肺氣虚也大便堅澁内熱日瘦脾肺血虚也遂
　以補中益氣加炒黑吳茱萸三分數劑佐以六味丸
　諸症頓退乃用歸脾湯逍遥散間服而愈
　一婦人患前症遍身作痒脉大而虚此氣血俱虚不
　能榮於腠理以十全大補湯治之而愈大凡潰後午
　前痒作氣虚午後痒作血虚若作風症治之則必死
　一婦人項核腫痛察其氣血俱實先以必效散一服
　去之更以益氣養榮湯三十餘劑補之而消葢此症
　初起而血氣虚弱者先用前湯待氣血稍充乃用必
　效散以去毒仍用補藥無不效若已成膿即針而補
　托之氣血復而核不消服散堅之劑不應而氣血如
　故仍以必效散養榮湯又不應灸肘尖肩髃二穴用
　豆豉餅琥珀膏自愈若氣血壯實不用追蝕亦能自
　腐用藥以腐之者使易於収斂耳若血虚而用追蝕
　不惟無益適以取敗凡不慎飲食七情者不治
　　附方藥
當歸川芎散　治手足少陽經血虚瘡症或風熱耳内
　痒痛生瘡出水或頭目不清寒熱少食或經水不調
　胸膈不利腹脇痞痛小便不調
　　當歸　川芎　柴胡　白术(炒/)芍藥(炒各/一錢)
　　山梔(炒一錢/二分)牡丹皮　茯苓(各八/分)蔓荆子
　　甘草(各五/分)
　右水煎服
　若肝氣不平寒熱往来加柴胡地骨皮肝氣實熱加
　柴胡黄芩肝脾氣血虚熱加參茋熟地脾虚飲食少
　思倍加白术茯苓脾虚胸膈不利加人參黄茋脾虚
　痰滯胸膈不利加半夏肝氣不順胸膈不利加木香
　肝虚小腹痞滿或時作痛加熟地脾血不足小腹作
　疼加肉桂日晡發熱加熟地
加味地黃丸　治肝腎隂虚諸症或耳内痒痛出水或
　眼昏痰喘或熱渇便澁等症
　　乾山藥　山茱萸(肉/)牡丹皮　澤㵼　白茯苓
　　熟地黃(自/製)生地黃　柴胡　五味子(各另為/末等分)
　右將二地黃酒拌杵膏加蜜丸桐子大每服百丸空
　心白湯下如不應用加减八味丸
人參養榮湯　治潰瘍寒熱四肢倦怠體瘦少食而黃
　氣短不能収斂大瘡愈後多服之庶不變他症也
　　白芍藥(一錢/五分)人參　陳皮　黃茋(炒/)桂心　當歸
　　白术(炒/)甘草(炙各/一錢)熟地黃(自/製)五味子(杵/炒)茯苓(各七/分)
　　逺志(去心炒/五分)
　右薑棗水煎服
㵼青丸　治肝經實火脇乳作痛或惡寒發熱大便秘
　結
　　當歸　龍膽草(炒/黑)川芎　山梔(炒/)大黃(炒/)羌活
　　防風(各等/分)
　右為末蜜丸桐子大毎服三四丸白湯下若隂血不
　足肝火血燥用四物加山梔柴胡或逍遥散加丹皮
　山梔若腎水虧損不能生肝木而筋攣結核或肢節
　拳搐或似中風涎痰上湧用六味丸料煎服
生地黃丸　治師尼寡婦室女乍寒乍熱或頸間結核
　肝脉弦長而出魚際
　　生地(一兩酒/拌杵膏)秦芁　黃芩　硬柴胡(各五/錢)
　　赤芍藥(一/兩)
　右為末入地黃膏加煉蜜少許丸桐子大每服三十
　丸烏梅煎湯下日進二服
連翹飲子　治肝膽經氣滯瘰􁎧結核或乳内結核者
　　連翹　川芎　𤓰蔞仁(研/)皁角刺　橘葉　青皮
　　甘草節　桃仁(各一/錢)
　右水煎服
散腫潰堅湯　治瘰􁎧堅硬氣血無虧者宜用
　　升麻　連翹　當歸尾(酒/拌)白芍藥(炒/)黄栢(酒/炒)葛根
　　　三稜(酒拌/微炒)廣术(各三/分)龍膽草(酒/炒)桔梗(炒/)昆布
　　知母(酒/炒)𤓰蔞根(各五/分)柴胡(四/分)甘草(炙五/分)黄芩(酒炒/四分)
　　(半/)
　右水煎服
必效散　治瘰􁎧未成者消已潰者斂須元氣無虧者
　可服若孕婦禁餌
　　南鵬砂(二錢/五分)輕粉(一/錢)斑猫(四十枚去頭翅同/糯米炒熟去米)
　　巴豆(五粒去/殻心膜)麝香(五/錢)白㯽榔(一/箇)
　右為末每服一錢五更用滾湯調下如小水濇滯或
　微痛此􁎧毒欲下也進益元散一服即下此方斑猫
　巴豆似為峻厲然用巴豆乃解斑猫之毒用者勿畏
益元散
　　滑石(末六/錢)甘草(末一/錢)
　右每服一錢白滾調
琥珀膏　治頸項或腋下初結小核漸如連珠潰而膿
　水不絶或漏症者
　　琥珀(一/兩)丁香　桂心　硃砂　木香　松香
　　白芷　防風　當歸　木鼈子(肉/)木通(各五/錢)
　　麻油(二/斤)
　右先用琥珀等六味為末其餘藥入油煎焦黑濾去
　渣徐徐入黃丹再煎軟硬得中入前末即成膏矣
針頭散　治一切頑瘡内有瘀肉或􁎧核不化瘡口不
　合宜此藥腐之
　　赤石脂(五/錢)乳香　白丁香　砒霜(生/用)黃丹(各一/錢)
　　輕粉　麝香(各五/錢)蜈蚣(一條/炙乾)
　右為末搽瘀肉上其肉自化若瘡口小用糊和作細
　條隂乾絍之凡瘡久不合者内有膿管必須用之
逍遥散
歸脾湯(二方見本卷第四論/)
柴胡清肝散
梔子清肝散(二方見本卷第二論/)
補中益氣湯(方見本卷第十論/)
四物湯
加味四物湯
六君子湯(三方見本卷第六論/)
六味丸
當歸補血湯(二方見本卷第十一論/)
聖愈湯(方見本卷第九論/)
益氣養榮湯(方見本卷第五論/)
灸肩顒肘尖法(見本卷末/)
　　　婦人結核方論第四
婦人結核皆因鬱怒虧損肝脾或因胎産經行失於調
養或因暴怒觸動膽火若結於項側耳前後或胸脇腫
痛或發寒熱屬膽經風熱怒火宜用柴胡清肝散加釣
藤山梔以養血氣清肝火若結於肉裡其色不變晡熱
内熱屬肝火血虚宜用加味逍遥散加龍膽草以養肝
血清肝火或結於肢節或累累如貫珠其色不變亦肝
火血燥而筋攣宜用柴芍參苓散加鈎藤以養血氣佐
以六味丸以生腎水若時消時作此氣滯而痰結也用
歸脾六君二湯以調和脾肺之氣並佐以海藻丸若潰
而核不腐或肉不生或膿水清稀肌寒肉冷自汗盗汗
寒熱内熱面色痿黃食少體倦便利不調者五臟皆虚
也但用補中益氣加味六君子二湯調補脾胃以滋諸
臓則各症自退故經云形傷則痛氣傷則腫慎不可輕
用行氣破血之劑以復傷也
　　附治驗
　一婦人項結核寒熱頭痛脇脹乳痛内熱口苦小便
　頻數屬肝火血虚用加味四物而愈又用加味逍遥
　散調補肝脾而安
　一婦人經事不調肢體結核如榛如豆不計其數隱
　於肉裡其色不變三年餘矣大按則痛或投以降火
　消毒乃不按自痛發熱作渇日晡益甚經水過期左
　關脉數此肝火血燥用清肝益榮湯六十餘劑而愈
　惟項核未消又以當歸龍薈丸數服及八珍加柴胡
　山梔三十餘劑而痊
　一婦人久鬰怒胸脇内股外膁各結核寒熱往来經
　候不調胸膈不利飲食少思大便不調左關弦洪左
　寸弦數右關弦𦂳右寸弦浮余謂左關弦洪肝經熱
　也左寸弦數木生火也右關弦𦂳肝尅脾也右寸弦
　浮木侮金也法當生肝血遂用加味四物湯而諸症
　退用加味逍遥散而經候調用加味歸脾湯而全愈
　一婦人因怒肢體結核睡中發搐左關弦洪余曰此
　為肝火血燥筋攣當清肝火養元氣遂用加味小柴
　胡湯加味逍遥散漸愈又用八珍湯加牡丹皮柴胡
　山梔釣藤而愈
　一婦人肢體結核胸腹痞悶氣泄稍寛余謂此肝脾
　鬰滯不信服降火行氣化痰病愈甚而氣愈虚余用
　加味逍遥加味歸脾間服半載而痊
　一婦人項間結核不時寒熱左目𦂳小頭項振掉四
　肢抽搐此肝火血虚風熱也用加味逍遥加釣藤數
　劑諸症漸愈又用八珍湯調理而痊
　一婦人耳内耳後項側結核作痛寒熱口苦月經不
　調此肝膽經火而傷脾胃也用四君柴胡丹皮及六
　味地黃而愈
　一婦人因怒結核經行不止發熱晝安靜而夜譫語
　此血分有熱也用小柴胡加生地頓安其核尚在經
　候先期肝脉弦數此肝火血涸而筋攣也用加味逍
　遥加生地月經如期而核消
　一婦人項臂結核頭痛寒熱乳内時疼兩脇焮痛余
　以為肝脾鬰火而血燥先以加味逍遥散再用加味
　歸脾湯而愈
　一婦人素鬰怒患前症内熱晡熱久而不愈若而色
　痿黃則月經過期而少若面色赤則月經先期而多
　余曰面黃過期脾經虚弱也面赤外期脾虚火動也
　朝用補中益氣升舉脾土以益氣血夕用加味逍遥
　滋養肝血以息隂火復以歸脾湯解鬰結半載元氣
　復而痊又有患前症因脾虚下陷而發熱乃專治其
　瘡變瘵而殁
　一女子耳下結核焮痛寒熱此屬肝經風熱用梔子
　清肝散一劑諸症悉愈後因怒耳後并額兩角作痛
　寒熱此兼少陽經症仍以前藥加羌活二劑而瘥
　一婦人項患五核時常寒熱肝肺弦長而出寸口此
　血盛無耦之症也用小柴胡湯加生地烏梅治之而
　愈
　一婦人腹中結塊誤認血鼈服驅逐之藥下血甚多
　致肢節間結核(治法見二十卷第十一論/)
　　附方藥
八珍湯　治脾胃傷損惡寒發熱或煩躁作渇或因脾
　胃虧損膿水清稀久不能愈等症即四君四物二湯
　相合(方見本卷第二論/)
十全大補湯　治瘡瘍胃氣虚弱腫痛不消或潰而不
　斂或自汗盗汗食少體倦或寒熱作渇頭痛眩暈或
　似中風又治氣血俱虚胸腹脇痛或作脹滿或骨節
　作痛經候不調或寒熱晡熱五心煩熱或吐血咽乾
　頭痛眩暈眼目昏澁或痰嗽喘促胸膈虚痞或嘔吐
　泄㵼手足冷熱即八珍湯加黃茋肉桂
加味逍遥散　治肝脾血虚有熱遍身搔痒或口燥咽
　乾發熱盗汗食少嗜卧小便澁滯等症又治瘰􁎧流
　注虚熱等瘡
　　甘草(炙/)當歸(炒/)芍藥(酒/炒)茯苓　白术(炒各/一錢)柴胡
　　牡丹皮　山梔(炒五/分)
　右水煎服
逍遥散即前方去丹皮山梔
歸脾湯　治脾經失血少寐發熱盗汗或思慮傷脾不
　能攝血以致妄行或健忘怔忡驚悸不寐或心脾傷
　痛嗜卧少食或憂思傷脾血或發熱或肢體作痛大
　便不調或經候不准晡熱内熱或瘰􁎧流注不能消
　散潰斂
　　人參　白术(炒/)黃茋(炒/)白茯苓　龍眼肉　當歸
　　　逺志　酸棗仁(炒各/一錢)木香　甘草(炙各/五分)
　右薑棗水煎服
加味歸脾湯(即前方加/柴胡山梔)
柴术參苓湯　治肝火血熱遍身瘙痒或起赤暈或筋
　攣結核
　　白术(炒/)人參　茯苓(各一/錢)柴胡　川芎　山梔(炒/)
　　芍藥(炒/)甘草(炒各/五分)熟地(自/製)當歸(各八/分)
　右水煎服
柴芍參苓散　治肝膽經部分結核瘰􁎧瘤瘊等症或
　肝血燥熱脾氣虚弱發熱少食
　　柴胡　芍藥(炒/)人參　茯苓　白术(炒/)山梔(炒/)
　　陳皮　當歸　牡丹皮　甘草(各五/分)
　右薑棗水煎服
清肝益榮湯　治肝膽經風熱血燥筋攣結核或作瘊
　子
　　柴胡　山梔(炒各/五分)當歸(一/錢)龍膽草(酒拌炒/黒五分)川芎
　　芍藥(炒各/一錢)熟地黃(自/製)白术(炒/)木𤓰(不犯/鉄器)茯苓(各五/分)
　　甘草(三/分)薏苡仁(五/分)
　右水煎服
清熱凉血飲　治風熱血燥丹毒等症大便秘結
　　當歸　川芎　大黃(炒/)芍藥(炒/)生地黃(各一/錢)
神效開結散　消癭塊甚效
　　沉香　木香(各二/錢)橘紅(四/兩)
　　珍珠(四十九粒入砂罐内以塩泥/封固煆赤取出去火毒用)
　　猪厭肉子(四十九枚用豚猪者/生項間如棗子大)
　右為末毎服一錢臨卧酒調徐徐嚥下患小者三五
　服大者一劑可愈切忌酸醎油膩滯氣之物須用除
　日於静室修合
海藻散堅丸　治肝經癭瘤
　　海藻　昆布(各二/兩)小麥(四兩醋/煑晒乾)柴胡(二/兩)
　　龍膽草(酒拌炒/焦二兩)
　右為末煉蜜丸桐子大毎服二三十丸臨卧白湯送
　下噤化嚥之尤好凡患瘰􁎧服調治之藥未應宜佐
　以前二藥
丸味柴胡丸(方見本卷第八論/)
梔子清肝散
柴胡清肝散(二方見本卷第二論/)
生地黃丸(方見本卷第三論/)
　　　婦人流注方論第五
婦人流注或因憂思鬰怒虧損肝脾或因産後勞役復
傷氣血以致營氣不從逆於肉理腠理不密外邪客之
或濕痰流注或跌撲血滯或産後惡露則氣流而注血
注而凝或生於四肢關節或流於胸腹腰臀或結塊或
漫腫皆屬虚損急用葱熨及益氣養榮湯則未成者自
消已成者自潰若腫起作痛起居如常飲食如故屬病
氣有餘形氣未損者尚可治若漫腫微痛起居倦怠飲
食少思屬形氣病氣俱不足最為難治不作膿或膿成
不潰氣血虚也用八珍湯憎寒畏寒陽氣虚也十全大
補湯晡熱内熱隂血虚也四物加參术作嘔欲嘔胃氣
虚也六君加炮薑食少體倦脾氣虚也補中益氣加茯
苓半夏四肢逆冷小便頻數命門火衰也八味丸小便
頻數痰盛作渇腎水虧損也六味丸月經先期不日而
止肝脾虚弱也月經過期多日不止肝脾虚熱也八珍
湯加柴胡丹皮凡潰而寒凝瘡口不歛者用豆豉餅祛
散之其潰而有膿管不斂者用針頭散腐化之若不補
氣血不節飲食不慎起居不戒七情或用寒凉尅伐者
俱不治
　　附治驗
　一婦人左臂患之年許不潰堅硬不痛脉弱少食月
　經過期日晡發熱勞怒則痛此形氣虚而逆於肉裡
　也與參茋歸术川芎芍藥熟地貝母逺志香附桔梗
　丹皮甘草百餘貼而消
　一婦人因暴怒而腰腫一塊或胸膈不利或走氣作
　痛此營氣鬰滯與方脉流氣飲數劑而止更以小柴
　胡對四物加香附貝母月餘而愈
　一婦人因怒脇下腫痛胸膈不利脉息沉滯此營氣
　鬰遏而為腫用方脉流氣飲數劑少愈以小柴胡對
　二陳加青皮桔梗貝母數劑頓退更以小柴胡對四
　物二十餘劑而痊
　一婦人因閃肭肩腫遍身作痛用黑丸子二服而痛
　止又用方脉流氣飲二劑而腫消更以二陳對四物
　加香附枳殻桔梗而愈
　一婦人患此遇勞必痛衆手按之痛止屬氣血俱虚
　用十全大補湯六味丸逍遥散而痊
　一婦人先肢體作痛後患流注發熱惡寒食少脇脹
　月經不調痰盛喘嗽五心煩熱健忘驚悸盗汗無寐
　悉屬肝脾虧損氣血不足用十全大補加當歸脾兼
　服諸症悉痊
　一婦人素頭暈患流注月經遲少此屬中氣虚弱用
　補中益氣湯而愈後因勞仆地月經如湧此勞傷火
　動用前湯加五味子一劑而愈
　一婦人患前症用行氣化痰藥胸膈不利飲食少思
　用疎利之藥大便作泄中滿不食余謂脾胃復傷用
　補中益氣湯加煨薑脾胃健飲食進用六君加芎歸
　百餘劑而愈
　一婦人素鬰結肩臂各腫如覆杯余以肝脾虧損用
　加味逍遥散百餘劑元氣復而腫消後勞役怒氣經
　行不止服涼血之劑其血如崩余以此因脾氣復傷
　下陷而血從之朝用補中益氣夕用加味歸脾而愈
　一婦人懷抱鬰結不時心腹作痛寒熱倦怠服行氣
　化痰等劑遍身結核大小不一二十餘枚諸藥不應
　余用加味歸脾湯而愈
　一婦人腿患筋攣骨痛諸藥不應脉遲𦂳此肝脾氣
　血虚弱而寒氣之變也用大防風湯二劑頓退又二
　劑而安又一婦患之亦然先用前藥二劑更服黑丸
　子而痊此二患若不早治以致内潰必成敗症矣
　一婦人患前症潰後發熱余以為氣血俱虚不信乃
　服敗毒表散之藥果發熱竟至不救夫潰瘍雖有表
　症發熱宜以托裏為主佐以表散之劑況於瘰􁎧流
　注乎
　　附方藥
仙方活命飲　治一切瘡瘍未成者即散已成者即潰
　又止痛消毒之良劑也
　　白芷　貝母　防風　赤芍藥　當歸尾
　　甘草節　皂角刺(炒/)穿山甲(炙/)天花粉　乳香
　　没藥(各一/錢)金銀花　陳皮(各三/錢)
　右用酒一大碗煎五七沸服
托裡消毒散　治瘡疽元氣虚弱或行収伐不能潰散
　服之未成即消已成即潰腐肉即去新肉即生
　　人參　黄茋(塩水/拌炒)當歸　川芎　芍藥(炒/)白术(炒/)
　　茯苓(各一/錢)金銀花　白芷(各七/分)甘草(五/分)
　右水煎服
托裡散　治瘡瘍因氣血俱虚不能起發或腐潰不能
　収歛及惡寒𤼵熱者
　　人參(氣虚多/用之)黃茋(炒各/一錢)白术(炒/)陳皮　當歸
　　熟地黄(自/製)茯苓　芍藥(酒炒各/一錢)
　右水煎服
益氣養榮湯　治懷抱抑鬰瘰􁭙流注或四肢患腫肉
　色不變或日晡發熱或潰而不斂
　　人參　茯苓　陳皮　貝母　香附　當歸(酒/拌)
　　川芎　黄茋(塩水/拌炒)熟地黄(酒/拌)芍藥(炒各/一錢)甘草(炙/)
　　桔梗(炒各/五分)白术(炒二/錢)
　右薑水煎服
木香餅　治氣滯結腫閃肭風寒所傷作痛
　　木香(五/錢)生地黄(一/兩)
　右木香為末地黄杵膏和匀量患處大小作餅置患
　處以熱熨斗熨之腫痛悉退
二陳湯　治中脘停痰飲食少思嘔逆等症
　　陳皮(去/白)茯苓　半夏(各一/錢)甘草(炙五/分)
　右水煎服
方脉流氣飲　治惱怒胸膈脹滿或肢體作痛或結壅
　腫血氣無虧(方見第三卷/第七論等症)
隔蒜灸法　治一切瘡毒大痛或不痛或麻木如痛者
　灸至不痛不痛者灸至痛其毒隨火而散用大蒜頭
　去皮切三分厚安瘡頭上用艾壯於蒜上灸之三壯
　換蒜復灸未成者即消已成者亦殺其大勢不能為
　害如瘡大用蒜搗爛攤患處將艾鋪上燒之蒜敗再
　換仍服托裏之劑如不痛或不作膿不起發者不治
　此氣血虚極也
神效葱熨法　治虚怯人肢體患腫塊或不痛或作痛
　或風襲於經絡肢體疼痛或四肢筋攣骨痛又治流
　注跌撲傷損腫痛用葱頭細切杵爛炒熱敷患處冷
　易之再熨腫痛即愈其效如神此外補陽氣而運散
　壅滯之法也
豆豉餅　治瘡瘍腫硬不潰或潰不斂并一切頑瘡惡
　瘡用江西豆豉為末唾津和作餅大如錢厚如三文
　置患處加艾壯於上灸之乾則易之若背瘡大者用
　漱口水和餅覆患處鋪艾於上灸之如未成者則消
　已成者能殺其毒有不效者乃氣血虚也為不治
大防風湯(方見木卷第九論/)
八珍湯(方見本卷第三論/)
十全大補湯(方見本卷第九論/)
六君子湯
四物湯(二方見本卷第六論/)
補中益氣湯(方見本卷第十論/)
八味丸
六味丸(二方見本卷第十一論/)
針頭散(方見本卷第三論/)
小柴胡湯(方見本卷第二論/)
黑丸子(一名和血定痛丸/方見本卷第九論)
　　　婦人血風瘡論第六
婦人血風瘡因肝脾肺經風熱或鬰火血燥所致其外
症或身發疙瘩搔痒或如丹毒痒痛或搔破膿水淋漓
其内症月經失常小便不調夜熱内熱自汗盗汗惡寒
増寒肢體倦怠飲食不甘寒熱往来若發熱作痛屬肝
經風熱用當歸飲加柴胡山梔若寒熱作痛屬肝脾鬰
火用小柴胡加山梔黄連若疙瘩瘙痒屬肺經風熱用
清熱消風散若經候失常内熱晡熱屬肝脾血虚用加
味逍遥散若肢體倦怠寒熱往来屬肝脾氣虚用加味
四君子加柴胡丹皮若夜熱作渇或兼譫語乃血分有
熱用小柴胡加生地黄血虚用四物合小柴胡若無寐
盗汗内熱晡熱乃脾經血虚用歸脾湯兼寒熱加山梔
若愈後身起白屑搔則肌膚如帛所隔此氣血虚不能
榮於腠理用十全大補湯若用風藥以治其外則隂血
復傷反致他症矣
　　附治驗
　一婦人素清苦四肢患之誤服敗毒藥晡熱内熱自
　汗盗汗月經不行口乾咽燥夫四肢者脾之所主當
　調養脾血其病自愈用歸脾湯數劑而愈
　一婦人性躁患之寒熱口苦脇痛耳鳴腹脹溺濇年
　餘矣此屬肝火傷脾用四君子加柴胡炒山梔炒龍
　膽數劑更與逍遥散兼服而瘡愈又與六味丸及逍
　遥散七十餘劑而愈
　一婦日晡身痒月餘口乾又月餘成瘡服祛風治瘡
　藥膿水淋漓午前畏寒午後發熱殊類風症余謂肝
　火傷脾外邪所搏先用補中益氣加山梔釣藤又以
　逍遥加川芎貝母而愈
　一婦瘙痒發熱日晡益甚皮膚赤暈月經過期此血
　虚而熱也以逍遥散加熟地熱止痒退更以四物柴
　胡參茋炙草茯苓調理遂愈
　一婦懷抱久鬰患前症膿水淋漓服連翹消毒散食
　少胸痞服清氣化痰湯作嘔吐痰服清熱化痰丸煩
　熱畏寒四肢焮熱面目赤色脉大無力余謂脾胃虧
　損而虚寒隔陽氣於外用六君子湯加炮薑治之諸
　症稍愈飲食頓進佐以四物湯諸症漸愈又以四君
　子每味一錢四物湯毎味五分諸症全愈後因勞晡
　熱體倦懶食小腹痞墜小便澁滯自用四物黄栢知
　母晡熱尤甚更煩渇眩暈余以脾氣下陷用補中益
　氣湯漸愈乃佐以逍遥散而安後月經至如崩前症
　復作此脾氣傷而不能統血血虚而隂火動也仍用
　補中益氣而痊
　一女十二歳善怒遍身作痒用柴胡川芎山梔芍藥
　以清肝火以生地當歸黄芩以涼肝血以白术茯苓
　甘草以健脾土而愈半年後遍身起赤痕或時眩暈
　此肝火熾甚血得熱而妄行是夜果經至
　　附方藥
當歸飲　治血熱癮疹痒痛膿水淋漓發熱等症
　　當歸　白芍藥　川芎　生地黄　白蒺藜(炒/)
　　黄茋(各一/錢)防風　荆芥　何首烏(不見/鉄器)甘草(各五/分)
　右水煎服
四君子湯　治胃氣虚弱或因尅伐以致腫不消散潰
　不収斂者宜用此藥調補脾胃諸症自愈若誤用攻
　毒七惡隨至若飲食少思或食難化或欲作嘔或大
　便不實瘡口出血吐血便血尤宜用之凡氣血俱虚
　之症宜用前湯但加當歸則脾胃健飲食進隂血生
　若用四物沉隂則脾胃復傷反致他症若命門火衰
　而脾土虚寒者必用八味丸以補土母
　　人參　白术　茯苓(各二/錢)甘草(炙一/錢)
　右薑棗水煎服
加味四君子湯即前方四君子加川芎當歸
六君子湯　治症同前即四君子湯加陳皮半夏各一
　錢若中氣虚寒假熱誤服寒涼尅伐以致四肢發熱
　口乾舌燥嘔吐此因寒氣隔陽於外須臾加薑桂不
　應急加附子
四物湯　治血虚或因失血或因尅伐或因潰後以致
　晡熱内熱煩躁不安若脾虚不能生血者宜四君加
　當歸并酒炒白术以補脾土其血自生若血虚發熱
　誤服寒涼尅伐之劑以致發熱作渇目紅面赤脉洪
　大而虚此血脫煩躁急用當歸補血湯
　　當歸(酒拌/一錢)熟地黄(三錢/自製)芍藥(炒一/錢)川芎(一/錢)
　右水煎服
加味四物湯即四物加柴胡牡丹皮山梔
神效當歸膏　治一切瘡瘍搔痒疼痛去腐肉生新肉
　其效如神如洗拭換膏必須預備即貼之新肉畏風
　故也如用白蠟尤好此藥生肌止痛補血續筋故與
　新肉相宜
　　當歸　生地黄　黄蠟(各一/兩)麻油(六/兩)
　右先將當歸地黄入油煎黑去查入蠟溶化候冷攪
　匀即成膏矣(如用白蠟減半/)
滋隂腎氣丸(方見六卷第三論/)
小柴胡湯(方見本卷第二論/)
歸脾湯
逍遥散(二方見本卷第四論/)
六味丸(方見本卷第十一論/)
補中益氣湯(方見本卷第十論/)
　　　婦人赤白遊風方論第七
婦人赤白遊風屬肝經怒火血燥生風或脾經鬰結血
虚生熱或腠理不密風邪外襲其症或疙瘩瘙痒或膿
水淋漓白屬氣而赤屬血因得風而遊行也若肝經血
燥用柴胡清肝散肝經怒火用梔子清肝散肝經血熱
用加味四物湯肝火血虚用六味地黄丸脾經鬰熱用
加味歸脾湯肝脾血虚風熱用加味逍遥散若因風邪
鬰熱所致用荆防敗毒散或專用祛風之劑肝血愈燥
則血隨火化反為敗症矣
　　附治驗
　一婦人素清苦因鬰怒患前症晡熱内熱自汗盗汗
　月經不行口乾咽燥余謂此鬰氣傷脾乃以歸脾湯
　數劑諸症稍退後兼逍遥散五十餘劑而愈
　一婦人患此性躁寒熱口苦脇痛耳鳴腹脹溺濇乃
　肝脾血虚火旺也用六君加柴胡山梔龍膽數劑更
　與逍遥散兼服漸愈又與六味丸逍遥散七十餘劑
　諸症悉退
　一婦人患前症誤服大麻風藥破而出水煩渇頭暈
　誠類風症六脉洪數心肝脾為甚余曰風自火出此
　因怒火脾胃受邪血燥而作非真風症也與逍遥散
　六味丸以清肝火滋脾血生腎水而愈
　一婦人患前症久不愈食少體倦此肝脾虧損隂虚
　發熱也先用補中益氣加川芎炒梔元氣漸復更以
　逍遥散而瘡漸愈
　一婦人身如丹毒搔破膿水淋漓熱渇頭暈日晡益
　甚用加味逍遥散而愈
　一婦人患赤遊風晡熱痒甚余用清肝養血之劑不
　信乃服大麻風藥臂痛筋攣又服化痰順氣之劑四
　肢痿弱又一婦患前症數用風藥煎湯泡洗以致腹
　脹並殁
　　一女子赤暈如霞作痒發熱用加味小柴胡加生地
　連翹丹皮而愈大凡女子天癸未至婦人月經不調
　受驚着惱多有此症
　　附方藥
消風散　治風寒癮疹痒痛或膿水淋漓頭皮腫痒
　　荆芥穗　甘草(炙/)陳皮　人參　茯苓　白殭蠶
　　(炒/)防風　芎藭　藿香　羌活　蟬蛻(各一/錢)厚朴
　　(薑製/五分)
　右水煎服
大連翹飲　治風熱熱毒或赤白遊風表裏皆受患者
　　連翹　􁝢麥　荆芥　木通　赤芍藥　蟬蛻
　　甘草　防風　柴胡　滑石　山梔(炒/)黄芩(炒/)
　　當歸(各一/錢)
　右水煎服
當歸飲　治風熱赤白遊風作痒作瘙破膿水淋漓等
　症
四物湯　治赤白遊風血虚發熱或晡熱頭目不清或
　煩躁不寐或胸脇作痛等症
六君子湯　治脾氣虧損皮膚瘙痒或癮疹不消(三方/見本)
　(卷第/六論)
加味小柴胡湯治肝膽經風熱怒火赤白遊風或寒
　熱往来晡熱潮熱身熱或口苦耳聾等症(方見本卷/第二論)
加味逍遥散　治血虚有熱遍身搔痒赤白遊風發熱
　晡熱等症
逍遥散即前方去丹皮山梔
歸脾湯　治脾經血虚瘙痒發熱少寐盗汗等症(三方/見本)
　(卷第/四論)
荆防敗毒散(方見本卷第十論/)
　　　婦人􁲬痃方論第八(一名便癰一名/便毒俗名㾦子)
婦人􁲬痃或肝經濕熱下注或鬰怒傷損脾肝其外症
或兩抝小腹腫痛或玉門焮腫作痛或寒熱往来憎寒
壯熱其内症或小便澁滯或腹内急痛或小腹痞悶或
上攻兩脇或晡熱重墜若兩抝小腹腫痛肝經濕熱壅
滯也用龍膽㵼肝湯玉門腫脹肝火血虚也用加味逍
遥散及龍膽㵼肝湯加木香若槩投散血攻毒之劑則
誤甚矣
　　附治驗
　一婦人抝中赤腫脹痛此膿内作用托裏消毒散加
　柴胡數劑潰而膿清寒熱乃氣血復虚用托裡散而
　寒熱止用十全大補百餘劑而斂
　一婦人腹抝腫痛寒熱口苦或時帶下此肝經濕熱
　不利也用龍膽㵼肝湯而腫痛消用加味逍遥散而
　寒熱退
　一婦人腹抝腫痛小水不利時或胸乳作痛脇腹作
　脹此肝火氣滯用四物柴胡青皮𤣥胡索木香而愈
　一婦人抝中作痛小腹痞悶小便不利内熱體倦飲
　食少思此肝火内動脾胃受傷也用加味歸脾湯柴
　胡清肝散而安
　一婦人抝中腫脹小腹作痛服下血之劑其痛益甚
　更吐㵼少食余以為肝脾復傷用六君子湯加升麻
　柴胡而愈
　一婦人兩抝腫痛腹内一塊不時上攻月經不調小
　便不利余以為肝脾氣滯而血傷以四君加芎歸柴
　胡山梔而愈後因鬰怒前症復作兼胸滿腹脹盗汗
　此肝木甚而傷脾土也用加味歸脾湯下蘆薈丸而
　痊
　一婦人小腹内或作痛或痞悶兩抝腫痛内熱寒熱
　胸膈不利飲食不甘形體日瘦此肝氣滯而脾氣傷
　也朝用補中益氣湯夕用蘆薈丸漸愈更用六味地
　黄丸全愈
　一婦人兩抝腫痛小腹痞脹白帶時下寒熱往来小
　水淋􁏏余作肝氣滯而血病用龍膽㵼肝湯漸愈又
　用加味逍遥散六味地黄丸全愈
　一婦人患前症胸脇脹悶或小水不利或時腹痛此
　肝火氣病先用龍膽㵼肝湯以清肝熱又用加味逍
　遥散以生肝血六味地黄丸以滋腎水而愈
　一婦人患前症余以為肝脾鬰怒不信另服化痰利
　氣之劑胸腹愈脹又服峻利疎導之劑變脾虚發腫
　而殁
　一婦人患前症内熱作渇飲食不甘肢體倦怠隂中
　作梗小便赤澁此脾經鬰結肝經濕熱用加味歸脾
　湯而愈後因怒復作小腹脹痛用小柴胡加山梔芎
　歸痛止又用加味逍遥而愈
　一婦人兩抝作痛寒熱内熱小便赤濇胸脇不利此
　肝火動而脾氣傷也用補中益氣湯加茯苓數劑少
　愈又與加味歸脾湯諸症悉退再用加味逍遥散而
　愈
　一婦人小腹痞悶溺濇内熱體倦懶食此肝火動而
　脾血傷也用八珍加柴胡山梔膽草而安
　一婦人隂中如梗兩抝腫痛寒熱不食小便頻數小
　腹重墜余以為肝脾鬰怒所致先以補中益氣加茯
　苓山梔車前子青皮以清肝火升脾氣更以加味歸
　脾湯調理脾鬰而愈
　　附方藥
龍膽㵼肝湯　治肝經濕熱兩抝腫痛或腹中疼痛或
　小便澁滯等症
　　龍膽草(酒拌/炒黄)澤㵼(各一/錢)車前子(炒/)木通　生地黄
　　(酒/拌)當歸(酒/拌)山梔(炒/)黄芩(炒/)甘草(各五/分)
　右水煎服
九味柴胡湯　治肝經濕熱下注便毒腫痛或小腹脇
　肋結核凡肝膽經部分一切瘡瘍或風熱結核瘰􁎧
　　柴胡　黄芩(炒各/一錢)人參　山梔(炒/)半夏　龍膽草
　　(炒/焦)當歸　芍藥(炒/)甘草(各五/分)
　右水煎服
蘆薈丸　治肝氣不和尅侮脾胃而患諸症或三焦肝
　膽經風熱目生雲翳或疳熱瘰􁎧耳内生瘡寒熱作
　痛肌體消瘦發熱作渇飲食少思肚腹不調或牙齦
　蝕落頰顋腐爛下部生瘡等症
　　蘆薈(五/錢)胡黄連　當歸　芍藥(炒/)龍膽草(酒浸/炒焦)
　　川芎　蕪荑(各一/兩)木香　甘草(炒各/三錢)
　右為末用米糊丸麻子大毎服五十丸滾湯下
加味小柴胡湯
小柴胡湯　治肝經下部腫脹小便不利或寒熱往来
　或晡熱潮熱或胸脇作痛(二方見本/卷第三論)
加味逍遥散　治肝脾血虚濕熱流注下部諸症發熱
　晡熱寒熱
加味歸脾湯　治脾肝鬰怒下部諸症寒熱晡熱少食
　無寐或經候不調(二方見本/卷第四論)
補中益氣湯　治元氣下陷下部重墜或晡熱寒熱少
　食體倦或因過服寒涼之藥所致(方見本卷/第十論)
加味四物湯(方見本卷第六論/)
八珍湯　治氣虚寒熱晡熱或寒熱往来下部諸症(二/方)
　(見本卷/第三論)
　　　婦人鶴膝風方論第九
婦人鶴膝風症因胎産經行失調或鬰怒虧損脾肝而
為外邪所傷或先腿脚牽痛或先肢體筋攣既而膝漸
大腿漸細如鶴之膝故名之也若腫高赤痛者易治漫
腫不赤痛者難治二三月潰而膿稠者易治半載後潰
而膿清者難治設用攻伐已損元氣尤為難治也大要
當固元氣為主而佐以大防風湯若食少體倦者六君
子湯為主晡熱内熱者逍遥散為主寒熱往来者八珍
湯為主發熱惡寒者十全大補湯為主少寐驚悸者歸
脾湯為主月經過期者補中益氣為主月經先期者加
味逍遥散為主凡潰後當大補脾胃若膿出反痛或寒
熱煩渇等症皆屬氣血虧損一於培補庶保終吉
　　附治驗
　一婦人久鬰怒胸脇不利内熱寒熱經候不調遍身
　酸痛余謂胃氣虧損先用補中益氣湯加半夏茯苓
　二十餘劑胃氣漸醒又用大防風湯與歸脾湯膝腫
　漸消用加味逍遥散大防風湯而全消又用八珍湯
　加牡丹皮調理氣血而安
　一婦人患前症腫痛寒熱先用大防風湯一劑又用
　加味逍遥散四劑月餘腫痛漸退惑於速效另服祛
　風敗毒虚症蜂起仍用大防風為主佐以十全大補
　而消又服大補湯兩月餘而痊
　一婦人患前症兩抝中腿股筋牽作痛内熱寒熱此
　肝火氣滯之症先用加味小柴胡湯四劑後以加味
　逍遥散為主佐以大防風湯而消又患痢後兩膝腫
　痛寒熱往来用十全大補湯為主佐以大防風湯而
　仍消
　一婦人患之雖潰而腫不消朝寒暮熱飲食不思經
　水三四月一至此屬肝脾氣血俱虚也用補中益氣
　加味歸脾二湯各三十餘劑腫漸消而寒熱止又佐
　以大防風月餘而能歩履再月餘經行如期又服六
　味丸八珍湯三月而斂
　　附方藥
大防風湯　治隂虚邪襲腿膝腫痛等症
　　防風　附子(炮/)牛膝(酒/浸)白术(炒/)羌活　人參(各一/錢)
　　川芎(一錢/五分)肉桂(一/錢)黄茋(炒一/錢)芍藥(炒/)杜仲(去皮姜/汁拌炒)
　　甘草(炙各/五分)熟地黄(自製一/錢五分)
　右水煎服
黑丸子(一名和血/定痛丸)治跌撲墜墮筋骨疼痛或瘀血壅腫
　或外感風寒肢體作痛若流注膝風初結服之自消
　若潰而膿清與補氣血藥自斂孕婦勿服
　　百草霜(一/兩)白芍藥(一/兩)南星　川烏(各炮/三錢)白蘞
　　赤小豆(各一兩/六錢)白芨　當歸　骨碎補(焙各/八錢)
　　牛膝(焙六/錢)
　右為末酒糊丸桐子大毎服三十丸鹽湯温酒任下
聖愈湯　治血虚心煩睡卧不寧或五心煩熱
　　地黄(酒拌蒸/半日)生地黄(酒/拌)黄茋(炙/)人參　川芎
　　當歸(各一/錢)
　右水煎服
六味丸(方見本卷第十論/)
逍遥散
加味逍遥散
八珍湯
十全大補湯
歸脾湯(五方見本卷第四論/)
補中益氣湯(方見本卷第十論/)
四物湯
六君子湯(二方見本卷第六論/)
　　　婦人下注膁瘡方論第十
婦人兩膁生瘡或因胎産飲食失宜傷損脾胃或因憂
思鬰怒虧損肝脾以致濕熱下注外邪所搏外膁屬足
三陽可治内膁屬足三隂難治若初起發腫赤痛屬濕
熱所乘用人參敗毒散或㯽蘇敗毒散若漫腫作痛或
不腫不痛屬脾虚濕熱下注補中益氣湯氣血俱虚八
珍湯若膿水淋漓體倦少食内熱口乾屬脾氣虚弱補
中益氣加茯苓酒炒芍藥若午後頭目不清屬脾虚隂
火用前湯加熟地芍藥若午後發熱倦怠屬氣虚血弱
用前湯加川芎熟地若懷抱鬰怒屬脾氣不舒用歸脾
湯加川芎山梔若内熱體倦痰涎口瘡屬脾腎虚熱用
六味丸若肢體畏寒飲食少思屬脾腎虚寒用八味丸
大抵色赤屬濕熱易治色黯屬虚寒難治設誤用攻伐
復傷胃氣多變瘵症
　　附治驗
　一婦人兩膁生瘡漸至遍身發熱吐痰口燥咽乾盗
　汗心煩足熱小便赤濇日晡益甚此腎足三隂虚火
　也用加味逍遥散六味丸而愈
　一婦人患前症四畔微赤作痛重墜膿水淋漓胸膈
　不利飲食少思内熱口苦夜間少寐此鬰結傷脾血
　也用歸脾湯解鬰結生脾血用補中益氣加茯苓半
　夏補脾氣除濕熱尋愈
　一婦人久不愈色赤微熱日晡焮腫形體虚弱飲食
　少思勞則喘渇惡寒發熱此為脾虚下陷用補中益
　氣湯而愈
　一婦人患已三年色黯腫硬惡寒發熱飲食少思形
　體消瘦作渇飲湯飲食稍多或腹脹或泄㵼或作嘔
　或作酸此脾氣虚寒也用補中益氣加乾薑五分五
　十餘劑而愈
　一婦人患此因歩履勞復惡寒發熱倦怠懶食而瘡
　出血此元氣虚而不能攝血歸經也用補中益氣湯
　而愈
　一婦人患之因怒寒熱頭眩或耳項腦脇脹痛或小
　腹隂道悶墜或小便頻數下血此屬肝火血熱先用
　小柴胡加炒黑山梔芎歸車前二劑諸症悉退又用
　加味逍遥而愈後因飲食勞倦前症復作瘡口出血
　用補中益氣湯而安
　一婦人患將兩月焮腫赤痛小便頻數飲食如常此
　濕毒甚而氣血虚先用活命飲二劑去其濕毒又用
　八珍湯調補氣血而愈
　一婦人患此焮痛惡寒發熱此濕熱乗於足三陽經
　分用㯽蘇敗毒散而寒熱退用仙方活命飲而焮痛
　止再用補中益氣湯而形氣健
　　附方藥
人參敗毒散　治瘡瘍焮痛寒熱或拘急頭痛
　　人參　羌活　獨活　前胡　柴胡　桔梗　枳
　　殻(麩/炒)茯苓　川芎　甘草(各一/錢)
　右水煎服
㯽蘇敗毒散即人參敗毒散加㯽榔紫蘇
補中益氣湯　治元氣虚損或因尅伐惡寒發熱倦怠
　少食或不能消散生肌或兼飲食勞倦煩熱作渇
　　黄茋(炒/)人參　白术　甘草(炙/)當歸(各一/錢)陳皮(五/分)
　　柴胡　升麻(各三/錢)
　右薑棗水煎空心午前服
烏沉湯　生氣血補心腎上損者服之其效勝大建中
　湯
　　人參　當歸　白术(炒各/二兩)烏藥　沉香(各半/兩)
　　附子(炮去/皮尖)白茯苓(各一/兩)肉桂(去皮/半兩)
　右為末毎服三錢薑棗水煎空心服
金鎻正元丹　治真氣不足四肢怠隋脚膝酸疼目暗
　耳鳴自汗盗汗一切虚損之症
　　五棓子(二/兩)紫巴㦸(去心/四兩)補骨脂(酒浸炒/二兩半)硃砂(七錢/另研)
　　肉蓯蓉(焙四/兩)葫蘆巴(炒四/兩)茯苓(去皮/二兩)龍骨(一兩/煆)
　右為末酒糊丸桐子大毎服二十丸空心温酒或鹽
　湯下
平補鎮心丹　治心血不足時或心忡驚悸夢如高墜
　常服安心腎益榮衛
　　硃砂(細研半/兩為衣)人參(五/錢)龍齒(一兩/五錢)白茯苓　五味子
　　(炒/)車前子(炒/)茯神　麥門冬(去心/杵膏)肉桂(各一兩二/錢五分)
　　逺志(去心甘/草製)天門冬(去心/杵膏)山藥(製各一/兩五錢)
　　酸棗仁(去皮尖二/錢五分)熟地黄(酒蒸五/錢杵膏)
　右為末蜜丸桐子大毎服三十丸空心温酒下
威喜丸　治小便白濁
　　黄蠟(四/兩)白茯苓(四兩一塊同猪苓一兩於磁器内/煑二十沸取出曬乾不用猪苓)
　右白茯苓為末鎔蠟丸彈子大毎服一丸空心細嚼
　津液嚥下小便清利為度忌食米醋
小柴胡湯(方見本卷第八論/)
加味逍遥散
八珍湯
歸脾湯(三方見本卷第四論/)
仙方活命飲(方見本卷第五論/)
六味丸
八味丸(二方見本卷第十一論/)
　　　婦人足跟瘡腫方論第十一
婦人足跟足指腫痛足心發熱者皆因胎産經行失於
調攝虧損足三隂虚熱所致若腫痛或出膿用六味丸
為主佐以八珍湯胃虚懶食佐以六君子湯寒熱内熱
佐以逍遥散晡熱益甚頭目不清佐以補中益氣湯痰
盛作渇或口舌生瘡亦用前二藥以滋化源大凡發熱
晡熱内熱自汗盗汗等症皆隂虚假熱也故丹溪謂火
起九泉隂虚之極也葢足跟乃督脉發源之所腎經所
過之地若不求其屬而泛用寒涼則悞甚矣然俗謂為
兎嚙瘡者葢獵人被兎咬足跟久而不斂氣血􁏏盡其
人必死男子酒色過度者多患此症
　　附治驗
　一婦人素血虚因大勞兩足發熱晡熱月經過期或
　用四物芩連飲食少思胸痞吐痰用二陳枳實黄連
　大便不實吐痰無度足跟作痛余曰足熱晡熱月經
　過期肝脾血虚也胸痞吐痰飲食少思脾胃氣血也
　葢胃為五藏之根本胃氣一虚諸病悉至先用補中
　益氣加茯苓半夏脾胃漸健乃佐以六味丸補脾腎
　不兩月而痊
　一婦人經候不調發熱晡熱胸膈不利飲食少思服
　清熱寛中消導之劑前症益甚更兼肢體酸痛服除
　濕化痰等藥經候兩三月一至服通經降火之劑足
　跟足指作痛其熱如炙余以為足三隂虧損用補中
　益氣六味地黄兩月諸症漸退又用前湯并八珍湯
　兩月而康
　一婦人足跟患腫兩腿酸軟或赤或白或痛或痒後
　或如無皮或如皺裂日晡至夜脹痛焮熱此屬足三
　隂虚損用加减八味丸及逍遥散加熟地川芎百餘
　劑而愈
　一婦人勞則足跟熱痛余作隂血虚用八珍而痊後
　遍身搔痒服風藥發熱抽搐肝脉洪數此肝家血虚
　火盛而生風以天竺膽星為丸用四物麥門五味芩
　連炙草山梔柴胡煎送而愈
　一婦人兩足發熱足跟作痛日晡熱甚余謂腎肝血
　虚用逍遥散六味丸五十餘劑諸症悉愈
　　附方藥
當歸補血湯　治脾胃損傷或因服峻劑致血氣俱虚
　發渇引飲目赤面紅晝夜不息其脉洪大而虚重按
　全無若悞服白虎湯必死
　　黄茋(炙一/兩)當歸(二錢/酒製)
　右水煎服
六味丸(一名六味/地黄丸)此壯水制火之劑夫人之生以腎為
　主人之病多由腎虚而致者此方乃天一生水之劑
　無不可用若腎虚發熱作渇小便淋秘痰壅失音咳
　嗽吐血頭目眩暈眼花耳聾咽喉燥痛口舌瘡裂齒
　不堅固腰腿痿軟五藏虧損自汗盗汗便血諸血凡
　肝經不足之症尤當用之葢水能生木故也此水泛
　為痰之聖藥血虚發熱之神劑又治肝腎精血不足
　虚熱不能起牀即八味丸去附子肉桂
八味丸　治命門火衰不能生土以致脾胃虚寒而患
　流注鶴膝等症不能消潰収斂或飲食少思或食而
　不化或臍腹疼痛夜多漩溺經云益火之源以消隂
　翳即此方也
　　熟地黄(自製/八兩)山茱萸肉　山藥(各四/兩)肉桂(用三分/厚者去)
　　(皮取肉分許方能/補腎引虚火歸源)附子(用一兩五錢重者切四塊/用童便浸數日火煨切看)
　　(無白星/為度)
　右為末蜜丸桐子大每服七八十丸滾湯下
六君子湯(方見本卷第六論/)
補中益氣湯(方見本卷第十論/)
八珍湯
逍遥散(二方見本卷第四論/)
　　　婦人肺癰方論第十二(仍叅外/科樞要)
婦人肺癰因外邪内藴或七情鬰火誤行汗下重亡津
液以致肺氣受傷而惡風咳嗽鼻塞項強胸脇脹滿呼
吸不利吐痰臭濁膿血腥穢若咳嗽喘急寒邪在表也
小青龍湯咳嗽胸脹寒邪内壅也葶􁬦大棗㵼肺湯脇
脹咳唾腥臭膿已成也桔梗湯咳喘短氣或小便短少
肺氣虚也佐以參茋補肺湯體倦少食或喘嗽短氣脾
肺虚也佐以參术補脾湯作渇飲冷午前嗽甚胃火盛
也竹葉石膏湯作渇内熱午後嗽甚隂血虚也六味丸
四物湯口乾飲湯體倦少食胃氣虚也補中益氣湯加
五味麥門口乾内熱咳唾痰涎腎水虚也六味丸益氣
湯黄昏熱或嗽甚隂火熾也六味丸四物湯加五味麥
門五更嗽或痰甚脾肺虚也六君子湯嗽而不得眠及
兩脇痛肝火血虚也六味丸益氣湯大凡前症因外淫
所侵當祛邪而實上因心火太過當伐木而補金若肺
氣虚弱當補脾土而生肺金若隂火上炎當補脾肺以
滋腎水然而發熱喘嗽咳唾膿血飲食不入皆脾土不
能生肺金肺金不能生腎水之敗症苟能純補脾土而
生諸藏多有復生者若用寒涼脾胃復傷則肺金失養
腎水益涸虚火上炎薰蒸於肺吾未見其能生之者其
唾膿血脉浮大面色赤者俱難治若隂火妄動或勞嗽
吐膿血者尤難治若膿自止脉浮短濇及始萌者易治
　　附治驗
　一婦人素血虚發熱咳嗽服痰火之劑後吐膿血面
　赤脉數其勢甚危此膿成而氣血虚也余用八珍湯
　補元氣桔梗湯治肺癰而愈
　一婦人感冐風寒或用發表之劑反咳嗽喘急飲食
　少思胸膈不利大便不通右寸關脉浮數欲用疏通
　之劑余曰此因脾土虧損不能生肺金若更利之復
　耗津液必患肺癰矣不信仍利之虚症悉至後果吐
　膿余朝用益氣湯夕用桔梗湯各數劑吐膿漸止又
　朝仍用前湯夕用十全大補湯各五十劑喜其善調
　理獲愈
　一婦人咳嗽吐痰胷膈作痛右寸關浮滑項下牽強
　此脾胃積熱之痰非癰患也以二陳山梔白术桔梗
　治之而痊
　一婦人素血虚内熱時咳甲辰孟冬兩尺浮洪以脾
　胃不健請治余曰當防患肺症丙午孟春果咳嗽左
　右寸脉洪數肺癰也膿已成左寸脉仍洪數乃心火
　尅肺金夏令可憂余用壯水健脾之劑稍愈彼遽自
　忽不事調攝果殁於夏令
　　附方藥
青龍湯　治肺經受風寒咳嗽喘急
　　半夏(湯/泡)乾薑　細辛　麻黄(去/節)肉桂　芍藥
　　甘草(炙各/一錢)五味子(炒五/分)附子(炮五/分)
　右水煎服
葶􁬦大棗㵼肺湯　治肺癰胸膈脹滿上氣喘急或身
　面浮腫鼻塞聲重用葶􁬦炒黄研末每服三錢先用
　棗十枚水煎去棗入藥再煎食後服
桔梗湯　治肺癰咳而胸膈隱痛兩胠腫滿咽乾口燥
　煩悶作渇濁唾腥臭
　　桔梗(炒/)貝母(去/心)當歸(酒/拌)𤓰蔞仁　枳殻(麩/炒)薏苡仁
　　(微/炒)桑白皮(炒/)甘草節　防已(去皮各/一錢)黄茋(塩水/拌炒)百合
　　(蒸各一/錢半)五味子(杵/炒)甜葶􁬦(炒/)地骨皮　知母(炒/)
　　杏仁(各五/分)
　右薑水煎服
人參補肺湯　治肺癰腎水不足虚火上炎咳唾膿血
　發熱作渇小便不調
　　人參　黄茋(炒/)白术　茯苓　陳皮　當歸(各一/錢)
　　山茱萸(去/核)山藥(各二/錢)五味子(杵/)麥門冬　甘草(炙/各)
　　(七/分)牡丹皮(一/錢)熟地黄(自製一/錢五分)
　右薑水煎服
參茋補脾湯　治肺症因脾氣虚弱咳唾膿涎中滿不
　食宜兼服此藥以補脾土生肺金
　　人參　白术(各二/錢)黄茋(炙二/錢半)茯苓　當歸　陳皮
　　(各一/錢)升麻(三/分)五味子(四分/杵)炙甘草(五/分)
　右薑水煎服
人參平肺散　治心火尅肺金患肺痿咳嗽喘嘔痰涎
　壅盛胷膈痞滿咽嗌不利
　　人參　青皮　茯苓　天門冬　陳皮(各一/錢)地骨
　　皮(一/錢)甘草(炙五/分)知母(七/分)五味子(十粒/杵)桑白皮(炒一/錢)
　右薑水煎服
竹葉石膏湯　治胃火盛而作渇者
　　淡竹葉　石膏(煆/)桔梗(炒/)木通　薄荷　甘草(各一/錢)
　右薑水煎服
竹葉黄茋湯　治癰疽氣血虚胃火盛而作渇
　　淡竹葉(二/錢)黄茋(炒/)麥門冬(去/心)當歸　川芎　甘草(炒/)
　　黄芩(炒/)芍藥(炒/)人參　半夏　石膏(煅/)生地黄(各一/錢)
　右水煎服
二陳湯(方見本卷第五論/)
六味丸(方見本卷第十一論/)
補中益氣湯(方見本卷第十論/)
四物湯
六君子湯(二方見本卷第六論/)
十全大補湯
八珍湯(二方見本卷第四論/)
　　　婦人腸癰方論第十三
婦人腸癰因經行産後瘀血或七情飲食所致其症小
便如淋發熱惡風身皮甲錯腹皮腫急按之軟如腫狀
或腹脹大轉側有水聲或繞臍生瘡或大便出膿其脉
遲𦂳者膿未成用活命飲以解其毒脉滑數者膿已成
用雲母膏以下其膿若二年間遍身微腫大腸與臍出
膿此息積之症也多致不救内經云腸癰為病不可驚
驚則腸斷而死其坐卧轉側宜徐緩時嘗少飲薄粥静
養調理庶可保生
　　附治驗
　一婦人小腹腫痛小便如淋此毒結於内用神效瓜
　蔞散二劑少愈又薏苡仁湯二劑乃痊
　一婦人小腹痛而有塊脉芤而濇此瘀血為患以四
　物加𤣥胡索紅花桃仁牛膝木香二劑血下而愈
　一婦人小腹脹痛大便秘濇轉側有水聲脉洪數以
　梅仁湯一劑頓下諸血諸症頓退以薏苡仁湯二劑
　而瘥
　一婦人小腹脹痛小便不利脉滑數此膿已成也服
　太乙膏五錢膿下甚多脹痛頓退以𤓰蔞散蠟礬丸
　托裏藥而安
　一婦人因經水多服藥止之致腹作痛以失笑散二
　服而瘳又用加味逍遥散數劑而經調
　一産婦惡露停滯小腹作痛服瓜仁湯下瘀血而痊
　凡瘀血停滯急宜行之緩則腐化為膿最為難治若
　流注關節則患骨疽多為敗症
　　附方藥
𤓰子仁湯　治産後惡露未盡經行瘀血停滯小腹作
　痛或成癰患
　　薏苡仁(四/兩)桃仁(去皮/尖)牡丹皮　瓜蔞仁(各一/兩)
　右每服五七錢水煎
敗醬散　治脉數身無熱腹無積聚按之軟濡此為腸
　癰久積隂冷所成
　　薏苡仁(二兩/半)附子(炮半/兩)敗醬草(一兩二/錢五分)
　右每服四錢水煎以小便利為度
牡丹湯　治腸癰腹軟而痛時下膿血
　　牡丹皮　人參　天麻　白茯苓　黄茋(炒/)薏苡
　　仁　桃仁(去皮/尖)白芷　當歸(酒/炒)川芎(各一/錢)官桂
　　甘草(炙各/五分)木香(三/分)
　右水煎服
大黄湯　治腸癰小腹堅腫按之則痛肉色如故或焮
　赤微腫小便頻數汗出憎寒脉遲𦂳未成膿者宜服
　之
　　大黄(炒/)朴硝(各一/錢)牡丹皮　瓜蔞仁(炒/)桃仁(去皮尖/各二錢)
　右水煎服
梅仁湯　治腸癰壅痛大便秘澁
　　梅仁(九箇去/皮尖)大黄(炒/)牡丹皮　芒硝(各一/錢)冬瓜仁(研/三)
　　(錢/)犀角(鎊末/一錢)
　右水煎入犀角末服
神仙太乙膏　治一切癰疽不問膿之成否並宜貼之
　更作丸服
　　𤣥參　白芷　當歸　肉桂　生地黄　赤芍藥
　　大黄(各一/兩)淨黄丹(十三/兩)
　右用麻油二斤入銅鍋内煎黑濾去渣入黄丹十二
　兩再煎滴水中捻軟硬得中即成膏矣如軟更加丹
　雲母膏固效卒難修合太乙膏亦可
神效黄礬丸　最解毒止痛
　　白礬(末一兩/明亮者)黄蠟(半兩黄色者熔/開一方用七錢)
　右和衆手丸桐子大毎服三十丸滾湯下如服金石
　發疽更用白礬末一兩作三五服以温酒調下若遍
　身生瘡如蛇頭服之尤效此藥能解毒氣内攻也須
　多服方驗亦治蛇咬熔化乘熱滴傷處毒即出痛即
　止仍服兩許
失笑散　治産後心腹絞痛或血迷心竅不知人事及
　尋常腹内瘀血積血作痛
　　五靈脂(去砂/土炒)蒲黄(炒各/等分)
　右為末每服
活命飲(方見本卷第五論/)
神效瓜蔞散(方見本卷第十四論/)
四物湯(方見本卷第六論/)
加味逍遥散(方見本卷第四論/)
　　　乳癰乳巖方論第十四
經云乳頭屬足厥隂肝經乳房屬足陽明胃經若乳房
忽壅腫痛結根色赤數日之外焮痛脹潰稠膿湧出膿
盡而愈此屬膽胃熱毒氣血壅滯名曰乳癰為勿治若
初起内結小核或如鼈棋子不赤不痛積之歲月漸大
巉巖崩破如熟榴或内潰深洞血水滴􁏏此屬肝脾鬰
怒氣血虧損名曰乳巖為難療治法焮痛寒熱宜發表
散邪腫焮痛甚宜疏肝清胃或不作膿膿成不潰宜用
托裏或肌肉不生膿水清稀宜補脾胃或膿出反痛惡
寒發熱宜補氣血或腫焮作痛晡熱内熱宜補隂血或
飲食少思時作嘔吐宜補胃氣或飲食難化泄㵼腹痛
宜補脾氣或勞碌腫痛宜補氣血怒氣痛腫宜養肝血
慎不可用尅伐之劑復傷脾胃也乳巖初患用益氣養
榮湯加味逍遥加味歸脾可以内消若用行氣破血之
劑則速其亡
　　附治驗
　一婦人内熱脇脹兩乳不時作痛口内不時辛辣若
　卧而起急則臍下牽痛此帶脉為患也用小柴胡加
　青皮黄連山梔二劑而差
　一婦人因怒兩乳腫兼頭痛寒熱此肝經氣症也用
　人參敗毒散二劑表症已退用小柴胡加芎歸枳殻
　桔梗四劑而愈
　一婦人久鬰右乳内腫硬此肝經血症也用八珍加
　逺志貝母柴胡青皮及隔蒜炙兼神效瓜蔞散兩月
　餘而痊
　一婦人先熱渇至夜尤甚後兩乳忽腫肝脉洪數乃
　熱入血分用加味小柴胡湯而愈
　一婦人因怒左乳作痛發熱因表散太過腫熱殊甚
　用益氣養榮數劑熱止膿成因不即針益腫脹熱渇
　針之膿大泄仍服前湯月餘而愈
　一婦人因怒左乳作痛胷膈不利此屬肝脾氣滯以
　方脉流氣飲加木香青皮四劑而安
　一婦人膿清腫硬面黄少食内熱晡熱自汗盗汗月
　經不行此肝脾氣血俱虚也用十全大補加逺志貝
　母及補中益氣各三十餘劑外用葱熨法而消
　一婦人膿成脹痛余欲針之不從至數日針出敗膿
　三四碗許虚症蜂起幾至危殆用大補之劑兩月餘
　始愈
　一婦人素弱多鬰患時疫後脾胃愈虚飲食愈少因
　怒右乳脇紅腫應内作痛或用炒麩皮熨之内痛益
　甚服加減四物湯腫勢愈大胸脇背心相引而痛余
　謂病後脾弱怒復傷肝用八珍加陳皮黄茋柴胡山
　梔白芷八劑稍愈去白芷加青皮木香桔梗又六劑
　而安
　一婦人左乳内腫如桃不痛不赤發熱漸瘦此肝脾
　鬰怒也用八珍加香附逺志青皮柴胡百餘劑又兼
　神效瓜蔞散三十餘劑膿潰而愈
　一婦人久鬰左乳内結核如杏三月不消心脉濇脾
　脉大按之無力此肝脾氣血虧損以八珍加貝母逺
　志香附柴胡青皮桔梗五十餘劑而消
　一婦人稟實性躁懷抱久鬰左乳内結一核按之微
　痛此皆氣血鬰滯以連翹飲十餘劑少退更以八珍
　加青皮香附桔梗貝母二十餘劑而消(已上皆/乳癰)
　一婦人右乳内結三核年餘不消朝寒暮熱飲食不
　甘此肝脾氣血虧損内服益氣養榮湯外以木香餅
　熨之年餘血氣復而消
　一婦人乳内結核年餘晡熱少食余謂此血氣不足
　欲用益氣養榮湯彼反服行氣之劑潰出清膿而殁
　又一婦乳内結核如粟亦服前藥大如覆碗堅硬如
　石出血水而殁(已上皆/乳巖)
　　附方藥
神效瓜蔞散　治乳癰及一切癰疽初起腫痛即消膿
　成即潰膿出即愈
　　𤓰蔞(一箇/爛研)生粉草　當歸(酒洗各/半兩)乳香　没藥(各一/錢)
　右用酒煎服良乆再服若肝經血虚結核久而不消
　佐以四物柴胡升麻白术茯苓甘草若肝脾氣血虚
　弱佐以四君芎歸柴胡升麻若憂鬰傷脾氣血虧損
　佐以歸脾湯
玉露散　治産後乳脉不行或身體肚熱頭目昏痛大
　便澁滯等症　水煎服
　　人參　白茯苓　桔梗(炒/)川芎　白芷　當歸
　　芍藥(各一/錢)甘草(五/分)
灸肩尖肘尖二穴圖(即肩髃肘膠/)
　此穴治瘰􁎧之秘法葢瘰􁎧屬肝膽二經故患耳前
　後項腋之間男子多因恚怒虧損肝經之血隂火内
　作或不慎起居耗損腎水不能生肝血婦女多因恚
　怒傷肝火動血燥或鬰結傷脾火動血耗或患於胸
　乳間亦屬於前經此症若因恚怒傷肝氣血壅遏而
　不愈者宜灸此穴疏通經絡若因久於鬰怒元氣虧
　損而不愈當推其所屬而調補化源如取其穴當以
　指甲搯兩肘兩肩四所患處覺酸麻方是其穴(男子/治驗)
　(見外科樞要婦人見校註婦/人良方小兒見保嬰粹要)
　
　
　
　
　
　薛氏醫案卷四十八
欽定四庫全書
　薛氏醫案卷四十九
　　　　　　　　　　　　　眀　薛已　撰
　　敖氏傷寒金鏡録
凡傷寒熱病傳經之邪比雜病不同必辨其脉􁁜舌表
裏汗下之庶有不誤况脉者血之府屬隂當其得病之
初正氣相搏若真氣未衰脉必滑數而有力病久熱甚
氣衰脉必微細而無力方數甚也但可養隂退陽此識
脉之要也或初病即惡寒發熱後必有渴水燥熱之證
或逆厥而利此熱􁁜傳經之邪也若始終皆熱􁁜惟熱
而不惡寒故傷寒為病初則頭痛必無發熱惡寒渴水
之症一病便有逆厥泄利或但惡寒而無發熱此寒􁁜
也此識􁁜之妙也如舌本者乃心之竅於舌心屬火主
熱象離眀人得病初在表則舌自紅而無白胎等色表
邪入于半表半裏之間其舌色變為白胎而滑見矣切
不可不眀表􁁜故邪傳扵裏未罷則舌必見黄胎乃邪
已入扵胃急宜下之胎黄自去而疾安矣至此醫之不
依次悮用湯乆失扵遲下其胎必黒變􁁜蚌起此為難
治若見舌胎如漆黒之光者十無一生此心火自炎與
邪熱二火相乗熱極則有兼化水象故色從黒而應水
化也若乃臓腑皆受邪毒日深為􁁜必作熱症雖宜下
之乃去胃中之熱否則其熱散入絡臓之中鮮有不死
者譬如火之自炎初則紅過則薪為黒色炭矣此亢則
害承乃制今以前十二舌眀著猶恐未盡諸􁁜復作二
十四圖并方治列扵左則區區推源尋流寔可决生死之
妙也(清碧學士/杜先生著)
　　　傷寒用藥説
夫醫者何猶防之將也凡視人疾在究其淺深之異而
療之且疾之襲人若寇之侵境方其至也必瞰其勢之
强弱先以安撫次以講和戒嚴守禦以防其返也如堅
然不退至再至三恣强肆侮意謀土地當此之際柰何必
選將練兵剋期至戰寇滅乃已若倉皇無措則土地陷
矣豈非將者不識韜畧不知合變以致悞也可勝嘆哉
夫今之醫不閲方書不察脉理臨􁁜茫然當解而不解
當吐下而不吐下畏首畏尾顛倒錯亂助病日深殊不
知醫乃司命其可輕忽如此大抵病之輕淺者即為和
解深重者使便攻撃故曰用藥之時膽欲大而心欲小
毋使君臣失職佐使不當反嫁疾焉苟能如將之用兵
進退合宜操存有法何疾之不愈也余每察脉用藥覺
有疑滯幸承先師之誨故始撮其要領以告後人云
至正改元一陽吉日永和三仙至人蕭璜鳴書
　　　驗證舌法
　夫人之受病傷寒為甚傷寒之治仲景為詳人皆知之
　而未必能行之者豈非以其法浩繁有難卒貫者乎舊
　有敖氏金鏡録一篇専以舌色視病既圖其狀復著
　其情而後别其方藥開卷昭然一覽具在雖不期乎
　仲景之書而自悉合乎仲景之道可謂深而通約而
　要者矣予昔承乏在留都嘗刻之太醫官舎本皆繪
　以五采恐其乆而色渝因致謬誤乃分注其色扵上
　使人得以意㑹焉
　
舌
舌見白胎滑者邪初入裏也丹田有熱胸中有寒乃少
陽半表半裏之證也宜用小柴胡湯梔子豉湯治之
小柴胡湯(方見/後)
梔子豉湯(方見/後)
　
　
舌見紅色熱蓄扵内也不問何經宜用透頂清神散治
之
透頂清神散
　猪牙皂角　細辛　白芷　當歸
　右為末等分和勻令病人先噙水一口以藥少許吹
　鼻内吐去水取嚏為度未嚏仍用藥吹入凡瘟疫之
　家不拘己未患者皆宜用之
　
　
舌見純紅内有黒形如小舌者乃邪熱結扵裏也君火
熾盛反兼水化宜涼膈散大柴胡湯下之
涼膈散(方見/後)　大柴胡湯(方見/後)
　
　
舌見紅色而有小黒色者熱毒乗虛入胃蓄熱則發癍
矣宜用𤣥参升麻葛根湯化斑湯解之𤣥参升麻葛根
湯(即𤣥参升麻湯/加葛根方見後)
化斑湯(即白虎湯加/人参方見後)
　
　
舌見淡紅中有大紅星者乃少隂君火熱之盛也所不
勝者假火𫝑以侮脾土將欲發黄之候也宜用茵陳五
苓散治之
茵陳五苓散(方見/後)
　
　
舌見紅色尖見青黒者水虛火實腎熱所致宜用竹葉
石膏湯治之(方見/後)
　
　
舌見淡紅色而中有一紅暈沿皆純黒乃餘毒遺扵心
胞絡之間與邪火欝結二火亢極故有是證也以承氣
湯下之(方見/後)
　
　
舌見紅色更有裂紋如人字形者乃君火燔灼熱毒炎
上故發裂也宜用涼膈散
涼膈散(方見/後)
　
　
舌見紅色更有紅㸃如蟲蝕之狀者乃熱毒熾盛火在
上水在下不能相濟故也宜用小承氣湯下之
小承氣湯(方見/後)
　
　
舌見紅色内有乾硬黒色形如小長舌有刺者此熱毒
熾甚堅結大腸金受火制不能平木故也急用調胃承
氣湯下之
調胃承氣湯(方見/後)
　
　
舌見紅色内有黒紋者乃隂毒厥干肝經肝主筋故舌
見如絲形也用理中合四逆湯温之
四逆湯
　　乾薑(半两/炮)附子(一枚去皮/生作八片)甘草(六錢二/字半)
　右每服五錢水一鍾煎六分不拘時温服
理中湯(服法/如前)
　　人参　甘草(炙/)乾薑(炮/)白术(炒/)
　
　
舌見黒色水尅火眀矣患此者百無一生治者審之
　余在留都時地官主事鄭汝東妹婿患傷寒得此舌
　院内醫士曽禧謂當用附子理中湯人咸驚駭遂止
　亦莫能療困甚治棺曽與之隣往視之謂用前藥猶
　有生理其家既待以死􁨣從之數劑而愈大抵舌黒
　之症有火極似水者即杜學士所謂薪為黒炭之意
　也宜涼膈散之類以㵼其陽有水來尅火者即曽醫
　士所療之人是也宜理中湯以消隂翳又須以老生
　薑切平擦其舌色稍退者可治堅不退者不可治
　𢎞治辛酉金臺姜夢輝患傷寒亦得此舌手足厥冷
　吃逆不止衆醫猶作火治幾致危殆判院吳仁齋用
　附子理中湯而愈夫醫之為道有是病必有是藥附
　子療寒其效可數奈何世皆以為必不可用之藥寜
　視人之死而不救不亦哀哉至扵火極似水之症用
　藥得宜效應不異不可便謂為百無一治而棄之也
　　　敖氏傷寒金鏡録圖方
　
　
舌見尖白根黄其表證末罷也須宜解表然後方可攻
之如大便秘者用涼膈散加硝黄泡服小便澁者用五
苓散加木通合益元散加薑汁少許以白滚湯調服
涼膈散
　　生甘草(二/两)連翹(四/两)山梔(一/两)大黄(二/两)黄芩　薄苛(葉/)
　　朴硝(各一/两)
　右每服一两水二盞淡竹葉二十餘片煎至一盞去
　柤入生蜜少許熱服以利為度
五苓散(加茵蔯即茵/蔯五苓散)
　　澤㵼(二錢/五分)茯苓　猪苓　白术(各一两/五錢)桂(五/錢)木通
　　滑石　甘草(炙各/一两)
　右為末每服五錢入薑汁并蜜各少許白滚湯調下
　
　
舌見弦白心黒而脉沉微者難治脉浮滑者可汗沉實
者可下始病即發此色乃危殆之甚也速進調胃承氣
湯下之
調胃承氣湯
　　甘草(三/錢)大黄(六/錢)硝(二/錢)
　右用水一鍾半先煎甘草大黄將熟去柤下􁁬硝再
　煎三五沸頓熱服
　
　
舌尖白胎二分根黒一分必有身痛惡寒如飲水不至
甚者五苓散自汗渴者白虎湯下利者解毒湯此亦危
證也
五苓散(方見/後)
白虎湯
　　知母(一錢/五分)甘草(炙一/錢)石膏(四/錢)粳米(一/撮)
　右每服一两用水一鍾半入糯米先煎下諸味再煎
　去柤服之加人参亦可
觧毒湯
　　黄連(一/两)黄栢(五/錢)黄芩(五/錢)山梔子(二十/箇)
　右每服五錢水一鍾半煎至一鍾去柤頓熱服
　
　
舌見白胎中有黒小㸃亂生者尚有表證其病來之雖
惡宜涼膈散微表之表退即當下之下用調胃承氣湯
涼膈散(方見/前)
調胃承氣湯(方見/前)
　
　
舌見如灰色中間更有黒暈两條此熱乗腎與命門也
宜急下之服解毒湯下三五次遲則難治如初服量加
大黄酒浸泡
解毒湯(方見/後)
　
　
舌見微黄色者初病即得之發讝語者由失汗表邪入
裏也必用汗下兼行以雙解散加解毒湯两停主之
雙解散加解毒湯
　　防風　川芎　當歸　芍藥　大黄　麻黄　連
　　翹　􁁬硝(各半/两)石膏　黄芩　桔梗(各一/两)滑石(三/两)
　　甘草(二/两)荆芥(半/两)白术　山梔(各半/两)
　右每服一两水一鍾半薑三片煎八分服不拘時一
　云有桂枝二两
　
　
舌中見白胎外則微黄者必作泄宜服解毒湯惡寒者
五苓散
五苓散(方見/前)
解毒散(方見/前)
　
　
舌見微黄色者表證未罷宜用小柴胡湯合天水散主
之可下者大柴胡湯下之表裡雙除臨證審用之
小柴胡湯
　　柴胡(四/錢)黄芩　甘草　人参　半夏(泡各/二錢)
　右每服一两水一鍾半薑三片棗一枚煎一鍾温服
天水散
　　甘草(炙一/两)桂府滑石(六/两)
　右各另為末每服五錢入生薑汁并蜜各少許用白
　滚湯任意調服如發表用豆䜴葱頭煎湯調服
大柴胡湯
　　柴胡(四/錢)黄芩　芍藥(各一錢/五分)半夏　大黄(二錢/五分)枳
　　實(麩炒/二錢)
　右㕮咀每服八錢水一鍾半薑三片棗一枚煎一鍾
　温服
　
　
舌見黄色者必初白胎而變黄色也皆表而傳裏熱已
入胃宜急下之若下遲必變黒色為惡證為亢害鬼賊
邪氣深也不治宜用調胃承氣湯下之
調胃承氣湯(方見/前)
　
　
舌左白胎而自汗者不可下宜白虎湯加人参三錢服
之
　
　
舌右白胎滑者病在肌肉為邪在半表半裏必往來寒
熱宜小柴胡湯和解之
小柴胡湯(方見/前)
　
　
舌左見白胎滑此臓結之證邪併入臓難治
　
　
舌見四圍白而中黄者必作煩渴嘔吐之證兼有表者
五苓散益元散兼服須待黄盡方可下也
益元散(方見/前)
五苓散(方見/前)
舌見黄而有小黒㸃者邪遍六腑將入五臓也急服調
胃承氣湯下之次進和解散十救四五也
調胃承氣湯(方見/前)
和解散
　　藁本　桔梗　甘草(炙各/五錢)蒼术(三/錢)陳皮　厚朴(姜/製)
　　(各一/錢)
　右水一鍾半薑三片棗二枚煎七分去查不拘時
　服
　
　
舌見黄而尖白者表少裏多宜天水散一服涼膈散二
服合進之脉弦者宜防風通聖散
天水散(方見/前)　涼膈散(方見/前)　防風通聖散(方見/前)
　
　
舌見黄而色有膈瓣者熱已入胃邪毒深矣心火煩渴
急宜大承氣湯下之若身發黄者用茵蔯湯下血用
抵當湯水在脇内十棗湯結胸甚者大陷胸湯痞用大
黄㵼心湯
大承氣湯
　　厚朴(姜製/三錢)枳實(麩炒/二錢)大黄(三/錢)芒硝(二/錢)
　右每服一两水一鍾半先煎枳實候熟入大黄再煎
　數沸入芒硝煎三五沸去柤熱服
茵蔯湯
　　茵蔯(五/錢)大黄(三/錢)山梔子(七/枚)
　右每服一两水一盞半先煎茵蔯半熟次入二味
　再煎去柤通口熱服
抵當湯
　　大黄(三/錢)水蛭(糯米炒/七个)蝱蟲(炒去羽/足七箇)
　右作一服水一盞半煎一鍾去柤通口服
十棗湯
　　芫花(醋浸/炒)大㦸　甘遂(煨各/等分)
　右每服二錢弱人減半以水一鍾半大棗十枚劈碎
　煎取八分去柤通口服
大陷胸湯
　　大黄(七/錢)芒硝(三/錢)甘遂(四/分)
　右用水二鍾先煎大黄至一鍾去柤下芒硝煎三五
　沸再下甘遂沫温服取利
大黄㵼心湯
　　大黄(五/錢)黄連　黄芩(各三錢/五分)
　右作一服水二鍾煎一鍾去柤通口温服若有宿食
　痰飲者加半夏麯二錢
　
　
舌見四邊微紅中央灰黒色者此由失下而致用大承
氣湯下之熱退可愈必三四下方退五次下之而不退
者不治
大承氣湯(方見/前)
　
　
舌見黄而黒㸃亂生者其證必渴讝語脉實者生脉濇
者死循衣摸床者不治若下之見黒糞亦不治下宜大
承氣湯
大承氣湯(方見/前)
　
　
舌見黄中黒至尖者熱氣已深两感見之十當九死惡
寒甚者亦死不惡寒而下利者可治宜用調胃承氣湯
主之
調胃承氣湯(方見/前)
　
　
舌見外淡紅心淡黒者如惡風表未罷用雙解加解毒
湯相半微汗之汗罷急下之如結胸煩躁目直視者不
治非結胸者可治
雙解散(方見/前)
解毒散(方見/前)
　
　
舌見灰色尖黄不惡風寒脉浮者可下之若惡風惡寒
者用雙解散加解毒湯主之三四下之見糞黒不治
雙解散(方見/前)　解毒湯(方見/前)
　
　
舌見灰黒色而有黒紋者脉實急用大承氣湯下之脉
浮渴飲水者用涼膈散解之十可救其二三
　
　
舌根微黒尖黄脉滑者可下之脉浮者當養隂退陽若
惡風寒者微汗之用雙解散若下利用解毒湯十生七
八也
雙解散(方見/前)
解毒湯(方見/前)
　
　
舌根微黒尖黄隐見或有一紋者脉實急用大承氣湯
下之脉浮渴飲水者用涼膈散解之十可救其二三
　已上三十六舌乃傷寒驗證之㨗臨證用心䖏之百
　無一失
　
　
　
　
　
　
　薛氏醫案巻四十九
欽定四庫全書
　薛氏醫案卷五十
　　　　　　　　　　　　　明　薛已　訂
　　錢氏小兒直訣一
　　　脈法
脈弦急(氣不/和)脈沉緩(傷/食)脈促結(虛/驚)脈浮(為/風)脈沉細(為/寒)脈
亂(不/治)
　薛按脈者人身之造化病機之先見用藥之凖繩不
　可不先明諸心者也全㓜心鑑云小兒一嵗以前看
　虎口食指寅夘辰三闗以騐其病脈紋從寅闗起不
　至卯闗者易治若連夘闗者難治若寅侵夘夘侵過
　辰者十不救一其脈紋見有五色如因驚必青瀉痢
　色紫當以𩔖而推之一嵗後則可用一指轉側辨其
　三部脈弦急浮沉四五嵗後脈七八至而細數者為
　平九至者傷十至者困六至五至者為虛為寒弦𦂳
　者為風癎弦急為客忤其變蒸者脈必散亂骨間有
　熱脈則沉數若浮而不調為鬼祟浮大而數為風熱
　伏結為物聚微細為疳積為腹痛浮而洪為有蟲浮
　而遲為胃寒此論脈之大要耳然小兒血氣未實驚
　則氣散氣散則脈亂矣又當叅以三部五脈三部者
　乃看面上氣色虎口脈紋寸口一指脈五脈者上按
　額前下診太衝并前三部謂之五脈也治法雖分虛
　實然實者病氣實而形氣虛也虛者形氣病氣俱虛
　也經云真氣奪則虛邪氣勝則實又云虛則補其母
　實則瀉其子東垣先生云形病俱實當瀉之形病俱
　虛當補之(詳見後/圖下)
　　面部症
左腮為肝右腮為肺額上為心鼻為脾頦為腎若色赤
者熱也宜隨症治之
　薛按左腮屬肝其色青者為順白者為逆若色赤主
　肝經風熱發熱拘急青黒主驚風腹痛痰赤主潮熱
　痰𠻳右腮屬肺其色白者為順赤者為逆若赤色甚
　者主咳𠻳喘急悶亂飲水傳於腎則小便赤濇或淋
　閉不通額上屬心其色赤者為順黒者為逆若青黒
　主驚風腹痛瘈瘲啼哭微黄主盜汗頭髪乾燥驚疳
　骨熱鼻屬脾其色黄者為順青者為逆若色赤主脾
　經虛熱飲食少思深黄主小便秘而鼻燥衂血頦屬
　腎其色黒者為順黄者為逆若色赤主腎與膀胱有
　熱而小便不通
　　目部症
目内色赤者心實熱導赤散淡紅者心虛熱生犀散青
者肝實熱瀉青丸淡青者肝虛熱地黄丸黄者脾實熱
瀉黄散微黄者脾虛熱益黄散白而混者肺實熱瀉白
散目無晴光者腎虛也地黄丸主之
　薛按目者五臟之精華各有所主白睛屬肺黒睛屬
　肝上下眼胞屬脾紅脈屬心瞳人屬腎此五臟之正
　色也然白晴本屬肺而見紅色此心尅肺之賊邪也
　見青色此肝乘侮之微邪也見黒色此腎乘肺之實
　邪也見黄色此脾乘肺之虛邪也餘倣此
　　五臟虛實寒熱
心主驚實則呌哭𤼵熱飲水而搐虛則困卧而悸心熱
則合面睡或上竄咬牙者導赤散主之○心氣實而喜
仰卧者瀉心湯主之
　薛按前症若心小腸實熱宜治以前藥若心肝血虛
　用五味異功散加當歸若因心血不足用秘㫖安神
　丸若肝心血燥用柴胡梔子散若因肝心血虛用六
　味地黄丸若因脾虛食鬱生痰而驚悸不安者宜用
　四君子以健脾神麯麥芽以消導山梔柴胡以清熱
　如用前方病氣雖去前症仍作急調補元氣或反甚
　急温補元氣凡此多因姙娠厚味七情或小兒乳哺
　失宜或乳母飲食鬱怒所致病氣既見形氣已虛必
　當推其所因而以助胃壯氣為主佐以治病之劑為
　善餘倣此
肝主風實則面青目直呌哭壯熱項急頓悶虛則咬牙
呵欠○肝熱則手尋衣領及亂捻物瀉青丸主之壯熱
飲水喘悶瀉白散主之
　薛按前症若肝木實熱生風而自病肺金實熱而尅
　木者宜用前二藥以瀉其邪氣之實若肝經風熱而
　目直等症者用柴胡梔子散以清肝火加味四物湯
　以養肝血若腎虛而咬牙諸症者用六君子湯以健
　脾土六味地黄丸以滋腎水苟不審其症之虛實而
　妄用前藥則虛虛之禍不能免矣
肝有風則目連劄得心熱則𤼵搐或筋脈牽繋而直視
用瀉青丸以治肝導赤散以清心○肝熱則目赤或兼
青𤼵搐者亦用前二藥風甚則身反張强直用地黄丸
以補腎瀉青丸以治肝
　薛按前症若肝經實熱而自病宜用瀉青丸若肝經
　血燥而自病用抑肝散腎水虛不能生肝者宜用地
　黄丸若脾土虛不能培木者宜用六君子湯凡肝經
　既病風火相搏則肝臟虧損若不固根本必變他症
　百出也
脾主困實則身熱引飲用瀉黄散虛則吐瀉生風用異
功散　面白腹痛口中氣冷不思飲食或吐清水以益
黄散温補脾虛下利用調水丸　呵欠多睡者脾氣虛
而欲發驚也
　薛按前症若發熱作渇喜冷飲食或泄瀉色黄睡不
　露睛屬形病俱實宜用瀉黄散疏導之若發熱口乾
　惡冷飲食或泄瀉色白睡而露睛屬形病俱虛宜用
　異功散調補之若脾氣下陷者補中益氣湯升補之
　寒水侮土者益黄散温補之肝木尅土者六君柴胡
　平補之若目睛微動潮熱抽搐吐瀉不食宜用秘㫖
　保脾湯凡小兒諸病先當調補脾胃使根本堅固則
　諸病自退愚治沈氏子吐瀉腹痛手足並冷余謂此
　脾土虛弱寒水所侮先用益黄散一劑諸症頓愈手
　足稍冷此寒水退而脾土虛弱也用異功散少加木
　香一劑却去木香再劑而痊
　一小兒傷食𤼵熱吐瀉腹痛欲服益黄散余曰内有
　丁香良薑非其所宜前症乃脾胃受傷而無寒症不
　信仍服前藥其痛益甚二便不通口舌糜爛而歿
肺主喘實則悶亂氣急喘促飲水虛則哽氣出氣肺熱
則手搯眉目鼻面用甘桔湯主之○肺盛復感風寒則
胸滿氣急喘𠻳上氣先用瀉白散以清肺氣後用大青
膏以散風寒○肺臟怯則唇白用阿膠散補之悶亂氣
粗喘促哽氣者難治肺虛甚也
　薛按前症若腠理不密外邪所感而肺病者用清肺
　丸若脾胃氣虛不能相生而肺病者用六君子湯若
　脾胃氣實大腸不利而肺病者用瀉黄散若心火炎
　爍肺金而肺病者用地黄丸
腎主虛若胎虛怯神氣不足目無睛光面白顱解此皆
難育雖育不壽或更加色慾變症百出愈難救療或目
畏明下竄者蓋骨重而身縮也咬牙者腎水虛而不能
制心火也皆用地黄丸
　薛按潔古先生云下竄者腎氣不足兩足𤼵熱故不
　喜衣覆也蓋臍以下皆腎之所主縁心氣下行於腎
　部也所以宜用地黄丸壯水制火而補腎故凡此必
　待精血完固而後嫁娶庶可以免前患精血篇云男
　子精未滿而御女以通其精則五體有不滿之處異
　日有難狀之疾今小兒稟賦不足豈有不本於此哉
　(詳見精/血篇)
　　變蒸
小兒在母腹中乃生骨氣五臟六腑成而未全自生之
後即長骨脈五臟六腑之神智也變生易也自内而長
自下而上又身熱故以生之日後三十二日一變蒸即
智意有異於前何也長生臟腑智意故也何謂三十二
日長骨添精神人有三百六十五骨除手足中四十五
碎骨外有三百二十數自生下骨一日十叚而上之十
日百叚而三十二日計三百二十段為一遍亦曰一蒸
骨之餘氣一自腦分入齦中作三十二齒而齒牙不及
三十二數者由變不足其常也或二十八日即長二十
八齒已下倣此但不過三十二之數也凡一周遍乃生
身熱諸病如是十周則小蒸畢也計三百二十日生骨
氣乃全而未壯也故初三十二日一變生腎生志六十
四日再變生膀胱其𤼵耳與骫冷腎與膀胱俱主於水
水數一故先變生之九十六日三變生心喜一百二十
八日四變生小腸其發汗出而微驚心為火火數二一
百六十日五變生肝哭一百九十二日六變生膽其𤼵
目閉而赤肝主木木數三二百二十四日七變生肺聲
二百五十六日八變生大腸其𤼵膚熱而汗或不汗肺
者金數四二百八十八日九變生脾智三百二十日十
變生胃其𤼵不食腹痛而吐乳此後乃齒生能言知喜
怒故云始全也太倉云氣入四肢長碎骨於十變後六
十四日長其經脈手受血故能持物足受血故能行立
也經云變且蒸謂蒸畢而足一嵗之日也師曰不汗而
熱者𤼵其汗大吐者微止不可餘治是以小兒須變蒸
蜕齒者如花之易苗所謂不及三十二齒者由變之不
及齒當與變日相合也年壯而視齒方明
　薛按小兒變者變其情態蒸者蒸其血脈故三十二
　日一變每變畢則情態異常全嬰方論云變蒸者以
　長氣血也變者上氣蒸者𤼵熱也輕則體熱虛驚耳
　冷微汗唇生白泡三日可愈重者寒熱脈亂腹疼啼
　呌不能乳食食即吐哯五日方愈古方以黒散子紫
　丸子主之竊謂此症小兒所不免者雖勿藥可也况
　前藥乃屬峻厲非惟臟腑不能勝抑且反傷氣血慎
　之慎之余嘗見一小兒至二變𤼵熱有痰投以抱龍
　丸一粒卒至不救觀此可騐矣若不熱不驚畧無症
　候而暗變者蓋受胎氣壯實故也
　　五臟相勝症治
肝臟病秋見肝强勝肺而肺怯也宜阿膠散以補肺益
黄散以補脾瀉青丸以治肝
　薛按潔古張先生云肝勝肺則身熱𤼵搐喘促氣短
　病見於申酉戌時此受所制而不能勝謂之真强若
　心乘肝為實邪壯熱而搐有力利驚涼驚二丸主之
　肺乘肝為賊邪呵欠而搐無力以地黄丸補肝以瀉
　白散治肺肝乘脾為賊邪多睡體重發抽瀉青丸主
　之腎乘肝為虛邪憎寒呵欠而搐羌活膏主之大凡
　肝之得病必先察其肺腎然腎者肝之母金者木之
　賊非腎水不能相生必肺金鬼邪來尅故其源在肺
　先治其肺攻其鬼也其源在腎先補其腎滋其本也
　然後察其本臟之虛實而寒温之徐用誠滑伯仁先
　生亦云然
心臟病冬見心强勝腎甚則下竄不語當以地黄丸補
腎以導赤散治心
　薛按潔古云若喘而壯熱此肺乘心也為微邪用瀉
　白散若風熱相搏此肝乘心也為虛邪用大羌活湯
　下大青丸吐瀉身熱此脾乘心也為實邪用瀉黄散
　若恐怖畏寒腎乘心也為賊邪用安神丸大凡心臟
　得病必先調其肝腎腎為心之鬼也肝氣通則心氣
　和肝氣衰則心氣之此心病先求其肝清其源也五
　臟既病必傳其所勝則腎之受邪必傳於心故先治
　其腎逐其邪也若肝腎平和而心自病然後察其虛
　實而治之
肺病春見肺勝肝也以瀉白散治肺若目淡青或目赤
者當發搐為肝怯也以地黄丸補肝
　薛按潔古云肺病喘𠻳氣盛見於寅夘辰時當補肝
　瀉肺若肺病乆𠻳宜補脾清心若心乘肺為賊邪熱
　而喘𠻳用地黄丸導赤散阿膠散若肝乘肺為微邪
　惡風眩冐昏憒用羌活散若腎乘肺為實邪憎寒咳
　𠻳清利用百部丸若脾乘肺為虛邪體重吐痰泄瀉
　咳𠻳用人參白术散大凡肺之得病必先察心脾二
　臟治之若心火亢盛上炎爍肺而肺為病宜先抑心
　氣若肺氣不足腠理不密風邪所感宜先補脾氣若
　中焦痞實大腸壅滯熱氣上蒸宜先理脾氣若心脾
　平和則治其本經
腎病夏見水勝火腎乘心也甚則悸動𤼵搐宣風散主
之
　薛按潔古云心乘腎者為㣲邪𤼵熱不惡風寒用桂
　枝丸肺乘腎者為虛邪喘𠻳皮膚寒澁用百部丸肝
　乘腎者為實邪拘急發搐身寒用理中丸脾乘腎者
　為賊邪體重泄瀉惡寒用理中丸大抵五行之間惟
　腎一臟母盛而子反受邪然物之性有不可以一槩
　論者肺腎是也何則肺主氣肺有熱則熱得氣而上
　蒸不能下生於腎而腎受邪矣此腎之病源於肺也
　又有脾經之濕相刑於腎者法當解肺熱去脾濕若
　本經自病者宜滋補之
脾病見四傍皆倣此治之順者易治逆者難治脾怯當
面目黄五臟相乘隨症治
　薛按潔古云凡脾之得疾必先察其肝心二臟之虛
　實而治之蓋肝者脾之賊心者脾之母也肝氣盛則
　賊邪勝心氣虧則脾氣虛故肝乘脾則風瀉而嘔茯
　苓半夏湯主之若心氣實而壯熱體重泄瀉羌活黄
　芩蒼术甘草湯主之若肺乘脾而咳𠻳便秘飲食如
　常者煎梹榔大黄湯下葶􁬦丸若腎乘脾而惡寒泄
　瀉理中丸之類主之竊謂五臟之症相乘伏匿隱顯
　莫測然病機不離五行生尅制化之理况小兒未有
　七情多因形體怯弱血氣未全故有五臟勝乘之病
　更當調治其母若專治其子多致誤矣
　　急驚風症治
小兒急驚因聞大聲或驚而𤼵搐搐止如故此熱生於
心身熱面赤引飮口中氣熱二便黄赤甚則𤼵搐蓋熱
盛生風陽盛而隂虛也宜以利驚丸除其痰熱不可用
巴豆之藥
　薛按秘臟保嬰集云急驚之候牙闗𦂳急壯熱涎湧
　竄視反張搐搦顫動口中氣熱頰赤唇紅脈浮洪數
　者此肝經血虛火動生風蓋風生則隂血愈散隂火
　愈熾火動則肺金愈虧肝木愈盛宜滋肝血養脾氣
　若屢服祛風化痰瀉火辛散之劑便宜認作脾虛血
　損急補脾土若風火相搏發熱抽搐目瞤筯攣痰盛
　者用四物鈎藤鈎以生肝血清肝火用四君子加當
　歸以補脾土生肺金若肝經血燥發熱驚搐目瞤筋
　攣痰盛者用六味丸以滋腎水四君子以補脾上若
　肺金尅肝木用六君子湯以實脾土加芍藥木香以
　平肺金若屢服驚藥而脾胃虛寒者須用六君子湯
　以補脾胃丁香木香以培陽氣否則必變慢驚愚治
　一小兒因驚𤼵熱抽搐頓悶咬牙作渴飲冷大便秘
　結面色青赤然印堂左顋赤甚此心肝二經風熱相
　摶乃形病俱實之症先用瀉青丸料加炒黄連煎服
　一劑大便隨利熱搐頓減用抑青丸一服諸症悉退
　但面色痿黄形氣倦怠飲食少思此病氣去而形氣
　虛也用補中益氣湯及地黄丸而安
　一小兒發熱抽搐口噤痰湧此急驚風也先用瀉青
　丸一服六味丸二服諸症頓退又用小柴胡湯加芎
　歸山梔鈎藤鈎而安繼以補中益氣湯而愈
　一小兒六嵗忽然𤼵搐目動咬牙或睡中驚搐痰涎
　湧盛或用化痰祛風面色青黄此肝木尅制脾土不
　能攝涎而上湧也當滋腎水生肝血則風自息而痰
　自消用六味丸而愈
　一女子十二嵗善怒睡中驚搐遍身作痒飲食少思
　此肝火風熱脾土受侮用參术柴苓湯以清肝火涼
　肝血健脾胃而愈
　一小兒三嵗患急驚面赤𤼵熱作渴飲冷先君已用
　瀉青丸一服𫝑去大半翌早又自用前丸一服即吐
　瀉𤼵搐面色青白手足指冷余以為脾胃受傷用六
　君子湯加薑桂升麻柴胡一劑頓安前哲謂小兒易為
　虛實攻伐之藥中病即止不可過劑我先君蓋守此法
　一小兒三嵗因驚抽搐𤼵熱痰盛乆用抱龍丸等藥
　面色或赤或青此肝心二經血虛風熱用六味丸滋
　養肝腎佐以六君加柴胡升麻調補脾胃而愈
　嘉興王舉人女七嵗因跌傷腿膝兩膁腫潰左顋色
　青左闗脈無余意驚則氣散而風熱鬱滯先用四君
　子加升麻柴胡鈎藤鈎一劑其脈即見再用四物加
　柴胡防風鈎藤生血補肝而愈
　　慢驚風症治
小兒慢驚因病後或吐瀉或藥餌傷損脾胃而肢體逆
冷口鼻氣微手足瘈瘲昏睡露睛此脾虛生風無陽之
症也温白丸主之
　薛按保嬰集云急驚屢𤼵屢用直瀉則脾損隂消而
　變為慢驚者當補脾養血佐以安心清肺制木之藥
　最為切當切謂前症多因脾胃虧損肝木所勝但用
　五味異功散加當歸佐以鈎藤飲子以補脾土平肝
　木亦多得效如不應用六君加炮薑木香温補脾土
　更不應急加附予以囘陽若用逐風驅痰之藥反促
　其危也每見小兒脾胃弱者一病即成慢驚不可泥
　為乆病誤藥而後成也内經云為慢脾風言脾虛受
　病也其意可見矣
王氏子患吐瀉或用藥下之睡而露睛瘈瘲身冷此慢
驚也即用括蔞湯治之而目開身温但二便不利或用
八正散身復冷不食即用益黄散史君子丸温補脾胃
諸症悉愈後又不語用地黄丸以補腎半月而愈
　愚治一小兒停食吐瀉先用尅滯之劑更加咬牙𤼵
　搐面色青白手足指冷眉唇抽動余以為脾胃虛弱
　因藥復傷肝木所乘而成慢驚矣遂用六君子加木香
　柴胡升麻二劑頓安大凡傷食停滯雖見𤼵搐等症
　且勿用藥待宿食化盡胃氣漸健而自愈設若强與
　飲食或誤用藥餌不惟甚其所有而且生其所無矣
　舉人余時正子傷食𤼵丹服𤼵表之劑手足抽搐服
　抱龍丸目瞤痰盛余謂脾胃虧損而變慢驚矣用六
　君加附子一劑而安再劑而愈
　一小兒患抽搐痰涎自流或用驚風之藥益甚視其
　面色黄白余用六君子補中益氣二湯而愈
小兒初生壯熱吐哯身體强直手足抽掣目反直視是
胎驚風症也
　薛按前症多因娠婦忿怒驚恐調攝乖常或挾外邪
　内傷於胎蓋母有所觸胎必感之當用猪乳膏拭兒
　口中或用惺惺散加漏蘆令母煎服使藥通乳中兒
　病自愈矣
　　發搐症治
驚癎𤼵搐男則目左視無聲右視有聲女則右視無聲
左視有聲相勝故也故有𤼵時之症
　薛按前症多因胎中受患或乳母鬱怒傳兒或小兒
　乳傷自病其症吐乳面青若痰實壅積則壯熱面紅
　當兼調治其母切不可損其元氣若欲騐逆順男則
　握拳拇指义入食指中為順於外為逆女則义入食
　指為逆於外為順仍叅吮乳不能𩔖以治其母後倣
　此
王駙馬子五嵗目直視而不欲食或以為鬼祟用符水
噴之反加𤼵搐此肝經實火之症也用瀉青丸而愈
　愚治少叅王陽湖孫跌傷股骨正體科接之余視其
　面青而兼黄口角微掣動此肝木侮脾症也且氣血
　筋骨皆資脾土而生但壯脾氣則所傷自愈遂用六
　君子加鈎藤鈎當歸三十餘劑諸症悉愈
李寺丞子三嵗病搐𤼵而目右視大呌哭師曰逆也凡
男目右視有聲金木相戰故也當瀉其强而補其弱遂
用瀉肺湯肺病退又用地黄丸補腎用涼驚丸瀉青丸
瀉心肝而愈此症男反女故男易治於女也假令女𤼵
搐目左視肺之勝肝又病在秋即肺旺肝不能任故哭
呌當大瀉其肺然後治心續肝所以言男目右視者木
反侮金肝旺勝肺當瀉其肝若更病在春夏金氣極盛
又當補其肺慎勿瀉也
　愚治一小兒兩目連劄手足𤼵搐頻服天麻防風丸
　之𩔖益甚得飲食則稍愈視其鼻凖及左頰色青黄
　此肝木制脾土用六君子加升麻柴胡鈎藤鈎二劑
　而愈又用補中益氣湯而安
若寅夘辰時身體壯熱目上視手足動揺口出熱涎頸
項勁强此肝旺也當補腎治肝用地黄丸瀉青丸主之
　薛按前症若煩熱作渴飲冷便結者宜用瀉青丸若
　𤼵熱飲温大便不結者宜用柴芍參苓散若自汗盜
　汗腎虛液不歸源也用地黄丸若服峻劑或乆病流
　涎脾虛涎不歸源也用六君子湯所云肝旺者乃肝
　虛而邪氣旺也故先補其母後瀉其子
　一小兒寅夘時𤼵熱或兼搐有痰服抱龍瀉青二丸
　而愈後復患仍用前藥以致咳𠻳氣喘不時𤼵搐面
　兼赤色或青黄或浮腫或流涎余謂咳𠻳氣喘脾肺
　氣虛也不時𤼵搐木乘土也面青赤黄肝入心脾也
　浮腫流涎脾氣虛也用益智丸以補心氣補中益氣
　湯以養脾肺而愈
若己午未時𤼵搐心神驚悸竄視睛赤牙闗𦂳急口中
流涎手足動搖此心旺也以地黄丸補肝導赤散涼驚
丸治心
　薛按前症屬邪氣實而真氣虛故用地黄丸其流涎
　不止為心火虛而脾土弱也佐以六君子湯
廣親七太尉病潮熱師曰七使將安八使預防明午驚
搐既而果然遂用藥瀉心肝補腎水而愈蓋見其坐石
杌目直視而腮赤乃心肝俱熱午時者心肝用事也
　愚治一小兒己午時𤼵熱驚悸等症𤼵時形氣倦怠
　面黄懶食流涎飲湯余以為心氣不足所致不信反
　服涼心藥更加吐瀉睡而露睛幾至慢脾風先用六
　君子加薑桂佐以地黄丸而愈
　一小兒七嵗因驚乆患搐熱後己午未時益甚形氣
　倦怠熱定飲湯余謂心脾氣虛朝用補中益氣湯加
　益智仁夕用六君子加當歸釣藤鈎而尋愈後因飲
　食過多吐瀉或用保和丸治之加寒熱𤼵搐此脾土
　復傷而肝木所侮余用六君子柴胡治之寒熱止而
　飲食進但己午未時去後用補中益氣湯加茯苓半
　夏釣藤鈎而愈
若申酉戌時微搐而喘目微斜身似熱睡而露睛手足
逆冷大便淡黄肺旺也當用益黄散以補脾導赤散以
治心瀉青丸以治肝
　薛按前症屬脾土真寒不能生肺氣而假熱故宜益
　黄散以補肺金之母如用六君炮薑尤效若手足不
　冷屬虛弱用五味異功散木香其導赤散瀉青丸初
　病元氣未虛者酌量用之若乆病元氣已虛者必用
　六君子湯秘㫖安神六味地黄二丸主之
徐氏子三嵗日晡𤼵搐身微熱目微斜露睛作喘四肢
逆冷大便微黄師曰此肝實𤼵搐也晡熱肺用事也身
温肺虛也目斜露睛肝肺相勝也四肢逆冷脾氣虛寒
也若脾肺虛而木乘土之症當先用益黄散阿膠散以
補脾肺後用瀉青丸導赤散涼驚丸以治心肝如法而
愈
　一小兒潮熱自申酉時熱至子丑時方止遍身似疥
　大便秘結小便赤澁熱渴飲冷此脾胃實熱而傳肺
　大腸也先用清涼飲四劑結熱始退又用四物加柴
　胡黄連數劑其瘡漸愈彼欲速效另用槐角丸之𩔖
　諸症益甚遂請施院長治之亦同余藥惟加桃仁赤
　芍二味至百劑乃愈
　一小兒先停滯飲食服尅伐之藥致面色痿黄體倦
　少食申酉時潮熱余欲用調補之藥不信更用清熱
　消導益加泄瀉余用六君子數劑又用補中益氣湯
　而愈
　一小兒酉戍時熱面赤腹中作痛按之益甚服峻厲
　之劑下五七次𤼵搐吐痰作渴腹痛按之却不痛此
　脾胃復傷而變症也用七味白术散補中益氣湯頓
　安
　一小兒飲食停滯服消導之藥余曰此因脾胃虛而
　食停滯也當補脾為善已而申酉戍時潮熱食少作
　渴大便不實用四君子湯而飲食進又用補中益氣
　湯而諸症愈
若亥子丑時微搐身體𤼵熱目睛𦂳斜喉中有痰大便
白色多睡不省當用益黄散以補脾導赤散涼驚丸以
治心
　薛按前症屬形病虛寒宜用六君子加炮薑温補脾
　土用清心安神丸六味丸調補心血潔古張先生云
　此症皆因大病後脾胃虧損所致其㫖明矣若非六
　君子湯以固本必變慢脾風也
朱監簿子五嵗夜半𤼵熱曉則如故用涼藥解之反多
涎喜睡大便青白作渇引飲師曰此當健脾胃則諸症
退遂用白术散一兩水煎恣飲二劑稍愈三劑渴止涎
消又投阿膠散二服而安
　愚治一小兒亥子丑時𤼵熱泄瀉用益黄散而愈後
　復𤼵服前藥嗜卧露睛作渴少食太便頻黄余謂肝
　勝脾虛元氣下陷用補中益氣湯佐以地黄丸而尋
　愈
若傷風𤼵搐口中氣熱呵欠頓悶手足動揺當以大青
膏𤼵之
　薛按潔古先生云傷風𤼵搐當辨有汗無汗用大青
　膏小續命湯竊謂前症若口中氣熱搐而有力屬形
　病俱實宜用大青膏以散風邪若口氣不熱搐而無
　力屬形病俱虛宜用異功散以補脾土六味丸以滋
　肝木釣藤飲以清肝火若因風邪鬱熱而變見諸症
　當理肺經清風邪若外邪既解而諸症不愈當實脾
　土補肺金若徑治其肺恐脾氣復傷諸症蜂起矣
　一小兒傷風鼻塞流涕服藥過重𤼵搐呵欠頓悶汗
　出氣喘乆不愈其母因勞役𤼵熱余用補中益氣湯
　時以五七滴與兒飲之母子並愈
　一小兒傷風𤼵搐痰盛喘急余謂此脾肺氣虛腠理
　不密而外邪所乘用六君加柴胡升麻桑皮杏仁一
　劑痰喘悉退又一劑去桑杏加釣藤鈎而安乃用異
　攻散數劑後不復發此症若不補脾胃腠理專治痰
　邪鮮有不誤
若傷食後𤼵搐身温多睡或吐不思食者宜先定搐搐
止用白餅子下之後用安神丸主之
　薛按前症若飲食停滯嘔吐不食腹脹便秘者屬實
　熱宜用白餅子下之若下後搐熱益甚嘔吐不食者
　屬虛熱用異功散補之若脾胃既傷肝木所勝用六
　君加釣藤鈎以徤脾氣平肝木大凡飲食既消而不
　愈者但調補脾胃則諸邪自退矣
　一小兒七嵗𤼵熱驚悸服袪風化痰藥更惡寒吐痰
　喘𠻳腹痛少食又服抱龍丸大便似痢寒熱徃來殊
　類風症先兄以為脾氣本傷藥復損之諸經無所資
　養而然也用四君子湯少用升麻柴胡以升補陽氣
　而愈
　一小兒傷食𤼵熱抽搐嘔吐氣喘痰𠻳屬脾肺氣虛
　以六君子加炒黒黄連山梔各二分一劑而頓安
　一小兒三嵗停食吐瀉或用尅滯之劑更咬牙𤼵搐
　面色青白鼻準青而兼黒手足指冷眉唇搐動此脾
　胃虛弱而肝木乘之用六君子加木香柴胡升麻二
　劑頓安
百日内𤼵搐真者不過兩三次必死假者頻𤼵不死真
者内生驚癎假者外傷風冷血氣未實不能勝任故𤼵
搐口中氣熱用大青膏塗𩕄浴體二法
　薛按前症多因胎中受患或乳母鬱怒傳兒或兒脾
　傷自病當固元氣為主而兼調治其母仍參吮乳不
　能𩔖治之後倣此
李司户孫百日𤼵搐日三五次或作胎驚治之不應即
用大青膏豆許并塗𩕄浴體二法三日而愈蓋嬰兒血
氣未實不能勝外邪而𤼵搐故用浴體法凡搐頻者風
在表易治宜𤼵散搐稀者風在臟難治宜補脾
　愚治一小兒百日内患抽搐痰涎自流用驚風藥益
　甚視其面色黄白仍用六君子補中益氣二湯而愈
　一小兒面青黒或痿黄審其母素有鬰怒所致用加
　味逍遥散加味歸脾湯治其母其子亦愈
　一小兒月内𤼵搐鼻塞余以為風邪所傷以六君子
　加桔梗細辛子母俱服更以葱頭七莖生薑一片細
　擂攤帛上兩掌䕶温貼子𩕄間半晌鼻利搐止
　一小兒未兩月𤼵搐嘔乳腹膨作瀉余以為乳多傷
　脾胃用五味異功散加漏蘆母服之子服數滴而尋
　愈
　　癲癎症治
凡治五癎皆隨臟治之每臟各有一獸之形並用五色
丸治小病也𤼵而重者死病甚者亦死若反折上竄其
聲如犬症屬肝也若目瞪吐舌其聲如羊症屬心也若
目直腹痛其聲如牛症屬脾也若驚跳反折手縱其聲
如雞症屬肝也若肢體如尸口吐涎沬其聲如猪症屬
腎也
　薛按姙娠若遇驚恐則必内應於胎故一月足厥隂
　脈養驚則肝受病二月足少隂脈養驚則膽受病三
　月手少隂脈養驚則心受病四月名為離經五月足
　太隂脈養驚則脾受病六月足陽明脈養驚則胃受
　病七月手太隂脈養驚則脈受病八月手陽明脈養
　驚則大腸受病九月足少隂脈養驚則腎受病是臟
　腑納氣於丹田自肝至腎十經滋養而生此則胎中
　所致也若既生之後或驚恠所觸或乳哺失節或乳
　母飲食起居六淫七情臟氣不平亦致是症須察見
　症屬於何經更别隂陽虛實以調補脾胃為主否則
　不時舉𤼵甚至不救
　愚治一老生子周嵗秋初暴冷勿𤼵搐似癎搐過則
　氣息淹淹此元氣虛弱所致用補中益氣湯而安
　一小兒十嵗一小兒七嵗各有癎症嵗𤼵二次後因
　出痘及飲食停滯舉𤼵頻數並用六君子補中益氣
　二湯頓安
　一小兒六嵗忽然𤼵癎目動咬牙或睡中驚搐口流
　涎沫服化痰祛風之藥益甚而面色兼青乃屬肝木
　尅制脾土而不能攝涎故上湧也當滋腎水生肝血
　則風自息痰自消矣用六味丸而愈
　一小兒十三嵗因驚患癎服硃砂丸之類而愈後每
　𤼵輒服前丸不應或謂風涎内積服藥下之𤼵作日
　頻略服鎮驚等劑益甚余以為心脾二經氣血虧損
　而痰涎留滯朝用補中益氣湯夕用㫁癎丹漸愈出
　痘瘡後其癎復作仍用補中益氣湯為主佐以八珎
　湯及蟬蜕釣藤飲而愈
　附面部三指診候圖
小兒半嵗之間有病以名中食三指曲按額前眉上髪
際之下若三指俱熱感受風邪鼻塞氣粗三指俱冷感
受風寒臟冷吐瀉若食中二指熱上熱下冷名中二指
熱夾驚之候食指熱胸膈氣滿乳食不消(附/)
　附虎口三闗脈症圖
　
　
　
水鏡訣云隂陽運合男女成形已分九竅四肢乃生五
臟六腑部位各分逆順難明若憑寸口之浮沉必乃横
亡於孩子須明虎口辨别三闗消詳用藥必無差誤未
至三嵗看虎口三闗若脈見風闗尚易治交氣闗則難
治交命闗為死症又當辨其色如獸驚三闗必青水驚
三闗必赤人驚三闗必黒若紫色必瀉痢黄色是雷驚
三闗脈通度乃極驚之症必先有紋或青或紅如線直
者是母食傷脾左右一様者是驚積齊𤼵紋有三條主
肺傷風痰或齁䶎聲青主傷寒及𠻳紅主瀉泄有黒相
兼主下痢紅多白痢黒多赤痢有紫相兼虎口脈亂乃
氣不和也蓋脈紋見有五色由其病甚色能加變至於
純黒者不可得而治矣(附/)
　　五臟瘡疹證治
小兒在胎食五臟血穢伏於命門若遇天行時熱或乳
食所傷或驚恐所觸則其毒當出初起之候面燥腮赤
目胞亦赤呵欠頓悶乍涼乍熱咳𠻳嚏噴手足稍冷驚
悸多睡宜䆒其何臟所𤼵察其何因所起令乳母亦須
節飲食慎風寒○五臟各有一症肝臟水泡色青而小
肺臟膿疱色白而大心臟斑色赤而小脾臟疹小次㿀
故色赤黄淺也先𤼵膿疱後𤼵疹子者順先疹子後㿀
子者順反此為逆惟腎無候但見骫冷耳冷是也若寒
水來侮故黒陷而耳骫反熱為逆也急用百祥丸牛李
膏各三服不愈者死○如𤼵潮熱三日以上出不甚多
而熱不止者未盡也潮熱隨出如早食潮熱不已為水
疱之𩔖也一𤼵便出盡者重瘡夾疹者半輕半重也出
稀者輕裏外微紅者輕外赤裡黒者微重外白裡黒者
大重也瘡端裡黒㸃如針孔者𫝑最劇也青乾紫陷昏
睡汗出煩躁熱渴腹脹啼喘二便不通者困也有大熱
利小便解熱毒若紫黒乾陷或寒戰咬牙或身黄腫紫
者急以百祥丸下之復惡寒不已身冷出汗耳骫反熱
者死症也此腎氣大旺脾虛不能制故耳下後身熱氣
温飲水者可治以脾土勝腎寒去而温熱也不黒者不
可下下則内虛歸腎大抵瘡疹屬陽在春夏為順秋冬
為逆冬月腎旺盛寒病多歸腎變黒又當辨春膿疱夏
黒陷秋㿀子冬疹子者十活四五黒者十難救一○身
熱煩渴腹滿而喘便澁面赤悶亂大吐此當利小便不
瘥者宣風散下之若能食而痂頭焦起或未焦而喘實
亦可下之若五七日痂不焦是内熱也宣風散導之生
犀汁解之○㿀疹作搐為脾虛而肝所乘心火妄動風
熱相摶也當用括蔞湯瀉心肝補脾土　瘡黒而便忽
膿血并痂皮者乃脾氣實腎邪退而病安也及瀉而乳
食不化者脾虛不能制腎故難治
　薛按痘疹大要與癰疽治法無異宜辨表裏虛實寒
　熱蓋表虛而用𤼵表之劑輕則斑爛重則不能起𤼵
　而死裡實而用托裡之劑輕則患痘毒重則喘急腹
　脹而死裡虛而用疏導之劑輕則難以貫膿結痂重
　則不能結靨落靨則死治者可不慎哉若臖赤𤼵熱
　疼痛而作渴飲冷便秘此形氣病氣俱實也雖在嚴
　冬必用四順清涼飲以救其隂若黒陷不食嘔吐泄
　瀉寒戰咬牙手足逆冷此脾土虛敗寒水所侮也雖
　在盛暑必用六君薑附或十二味異功散以囘其陽
　此内經捨時從症之法也若起𤼵遲不紅活不作膿
　不結痂或𤼵熱作渴飲食少思此脾胃虛弱也用參
　茋四聖散以補之若雖起而色白雖貫膿而不滿雖
　結痂而不落或痒塌作渴飲湯腹痛不食嘔吐泄瀉
　此脾胃虛寒也用十一味木香散以温之其在四五
　日之間死者毒氣盛真氣虛而不能起𤼵也六七日
　之間死者元氣虛而不能貫膿也旬日之外死者邪
　氣去脾胃敗而元氣内脱也治者但能决其死而不
　知其死必本於血氣虧損茍能逆推其因而豫為調
　補豈㫁無生理哉蓋起𤼵貫膿結痂三者皆由脾胃
　榮養不可妄投尅伐之劑以致其夭枉也至於大人
　患此治法逈異昔丹溪嘗治一老人初患痘昏憒不
　知極用大補四十餘劑遂出痘而愈觀此可見
陸親一大王病瘡疹先用抱龍丸解之彼另用藥下之
其疹稠密余曰瘡疹始出未有他症但用平和之藥解
之如三日不出或出而不快宜微𤼵之更不出當再𤼵
之出而不多脈平和無他症者瘡本稀少不可更𤼵若
瘡起𤼵能食者大黄丸下一二行若初起就用下劑則
裏虛瘡不能盡出而稠密難治至三日其瘡黒陷喜不
寒戰遂用百祥丸牛李膏各一服瘡復紅活而愈蓋黒
者歸腎也腎旺勝脾故脾虛寒戰則難治所用百祥丸
瀉膀胱之邪自不盛也
五大尉因墜鞦韆患急驚𤼵搐或用表散之藥不愈此
急驚當先退其熱以大黄丸玉露散惺惺丸加牛黄丸
麝解之至三日肌膚尚熱余曰再二日不愈必𤼵㿀瘡
已而果然用必勝散七日而愈此乃初因誤𤼵其表内
熱不止而㿀自生也
十太尉瘡疹未出呵欠頓悶驚悸乍涼乍熱手足冷面
顋赤咳𠻳時嚏此五臟症具也以其别無他候故未𤼵
出若已出則歸一臟也用抱龍丸數服瘡疹出而諸症
愈(治見校註/痘疹方)
　　丹瘤
丹瘤之症因熱毒客於腠理搏於氣血𤼵於皮膚當以
白玉散塗之
　薛按前症或命門所稟或風熱相摶或頻浴熱湯或
　頻着烘衣或傷食𤼵熱或乳母膏粱厚味七情鬱火
　皆能致者其赤暈遊走者乃血隨風熱者若稟胎毒
　用化毒丹風熱者敗毒散頻浴烘衣者四物連翹山
　梔飲食𤼵熱者四君柴胡神麯母食厚味者加味清
　胃散母有鬱火者加味逍遥散俱加漏蘆母子俱服
　白玉散其性太寒能解熱毒若毒𤼵於四肢而輕淺
　者宜用若延及胸背脇腹者為重須用活命飲令人
　用力於各患處遍吮毒血各聚於一處急砭出之若
　肚腹膨脹二便不通毒入内也用大連翹飲亦有生
　者
　愚治史少叅孫丙申正月隂囊赤腫余作胎毒治之
　而瘥後患𤼵熱痰熱等症診其母有鬱火血熱用解
　鬱涼血之藥子母俱服而愈至六月初患吐瀉小便
　赤澁兩眼瞤動投參术之類不應或以為慢驚余視
　其寅卯闗脈赤當屬風熱用柴胡清肝散加鈎藤鈎
　木賊草一劑即愈至丁酉正月頸患熱毒潰而膿出
　感風𤼵熱翌日頭面黯腫如斗急砭出黒血二盞許
　隨用清熱化毒湯腫退七八翌日又砭各處血不甚
　黒仍用前藥去牛蒡子加熟地黄而愈此症若砭緩
　則血凝滯或為破傷風而死
　一小兒患之外勢雖輕内苦便閉此患在臟也服大
　連翹飲敷神功散而瘥
　一小兒臀患之赤暈走徧令人頻吮使其毒各聚一
　處乃砭出黒血塗以加味神功散時以金銀花甘草
　節為末人乳汁調服而愈月餘後兩足赤腫仍治以
　前法而痊數日後兩足復赤或用犀角解毒之𩔖乳
　食不進肚腹膨脹此復傷脾胃也乃敷前藥服補中
　益氣湯加茯苓而瘥(神功散甚效但砭處/微痛用太乙丹亦效)
　一小兒腿患之神思如故乳食如常此毒𤼵於肌表
　余謂宜砭泄其毒不必服藥不信外敷寒涼内服峻
　厲致腹膨脹乳食不進而歿夫寒涼外傷脾氣峻劑
　内傷生氣不死何俟
　一小兒兩足常患腫似丹毒而不臖𤼵飲水痰盛兩
　頦赤色先兄以為禀腎經虛火用地黄丸料母子俱
　服而愈○一小兒兩足生瘡疥赤暈如丹乆而不愈
　亦用地黄丸而痊○一小兒腿如霞遊走不定先以
　麻油塗患處砭出惡血其毒即散更用九味解毒散
　一劑而安
　一小兒因母酒後飲其乳因睡不醒遍身如丹瘤狀
　余以為酒毒傳兒為患令母子俱服葛根解酲湯而
　愈
　一女子赤暈如霞作痒𤼵熱此肝經血熱用小柴胡
　加生地連翹丹皮而愈凡女子天癸將至婦人月經
　不調被驚着惱多有此症亦治以前藥
　　傷風兼變症治二
傷風貪睡口中氣熱呵欠頓悶用大青膏𤼵散之若飲
冷不止而善食者用大黄丸微下之餘不可下也○傷
風手足冷者脾臟怯也當以益黄散温脾胃以大青膏
散風邪○傷風自利脾臟虛怯也亦用益黄散大青膏
未瘥用調中丸有下症用大黄丸後服温驚丸○傷風
腹脹或作喘脾臟虛也當先𤼵散仍補脾○傷風兼肝
則𤼵搐頓悶兼心則驚不安兼肺則喘𠻳哽氣兼脾則
困睡兼腎則目畏明各隨補其母○傷風多睡能食引
飲吐瀉大便色黄此胃虛熱也當先用白术散以生津
後用大青膏以𤼵散○傷風吐沫瀉色青白悶亂不渴
哽氣出氣睡而露睛先用益黄散後用大青膏傷風或
涼或熱多睡氣粗大便黄白嘔乳不消不時咳𠻳先用
大青膏後服益黄散慎不可下○傷風誤用下藥而作
渴飲水者此胃無津液而虛熱也多用白术散熱渴自
止
　薛按大青膏乃表散之劑必外邪藴結於肺而肺氣
　未虧損者方可用之大黄丸乃疏利之劑其食痰積
　滯於胃而胃氣尚充實者乃可施之况前症屬脾肺
　氣虛腠理不密外邪所乘又當臨症制宜必以固脾
　胃為主若兼肢冷自利腹脹喘𠻳者脾肺虛寒也六
　君子加木香升麻桔梗若兼驚悸痰甚飲食少思屬
　心脾臟虛也四君加芎歸酸棗仁若兼肢體倦怠喘
　𠻳哽氣脾肺氣虛也六君當歸桔梗若兼目畏明白
　睛多腎氣虛也六味丸加五味鹿茸如未應更用補
　中益氣湯加五味子乾山藥以補腎母若多睡能乳
　飲水吐瀉大便色黄脾氣虛而下陷也補中益氣湯
　升補元氣若吐沫瀉青睡而露睛脾虛木所乘也六
　君子加升麻柴胡調補脾氣若乍涼乍熱喘𠻳氣粗
　大便黄白嘔乳不消脾肺氣虚而有邪也先用惺惺
　散後用四君子湯若悞用下藥而作渴者脾胃之氣
　傷也用白术散或六君子補中益氣二湯補之大凡
　前症若病邪急而元氣無虧者先用原方或用輕清
　表散之劑若元氣不足者當如前法固其元氣則外
　邪自退若因病乆或因服尅伐之藥而未愈或更加
　變症者但調補脾胃諸症自愈其小兒傷風𤼵熱鼻
　塞或痰壅𤼵搐多因乳母鼻吹𩕄門但服惺惺膏或
　用葱頭三五莖細切擂爛以紙寸餘攤葱在上兩掌
　合葱待温貼於𩕄門其邪即解乃去其葱却用絹段
　寸餘塗以麵糊仍貼𩕄門永無傷風之患
　呉江史安卿子傷風用表散化痰之藥反痰盛咳𠻳
　肚腹膨脹面色㿠白此脾肺俱虛用六君子加桔梗
　一劑頓愈至三日前症又作鼻流清涕此復傷風寒
　也仍用前藥加桑皮杏仁而愈
　史𤣥年子喘𠻳胸腹膨脹泄瀉不食此飲食傷脾土
　而不能生肺金也用六君子湯一劑諸症頓愈
　史孔修子六嵗感冐咳𠻳𤼵散過度喘促不食痰中
　有血余曰此成肺癰也次日吐痰而兼膿用桔梗湯
　而愈後元氣未復大便似痢或以為痢用五苓黄連
　枳實之類痰喘目劄四肢抽搐此脾敗而變慢脾風
　也果歿
　　諸經𤼵熱症治三
潮熱者時間𤼵熱過時即退來日依時而𤼵此欲𤼵驚
也○壯熱者常熱不已甚則𤼵驚癎也○風熱者身熱
而口中氣熱乃風邪外感也○温壯者肢體微熱也○
𤼵熱而不欲飲水者胃氣虛熱也用白术散𤼵熱而飲
水作渇喜冷飲食者胃氣實熱也用瀉黄散
　薛按秘藏保嬰集云小兒潮熱或壯熱不退多是變
　蒸及五臟相勝不必用藥又多食積鬱熱由中𤼵外
　見於肌表只理其中清陽明之熱而表熱自除不可
　認作外感用小柴胡輕利等藥重傷其内又潮熱不
　退恐是出痘亦當審察勿便用藥竊謂𤼵熱飲水者
　熱在内不飲水者熱在外也又當以此辨之其諸熱
　症説見各類
朱監簿子五嵗忽𤼵熱腮唇色赤煩躁飲熱或用牛黄
丸及一物瀉心湯加倦怠不食便利黄水師謂心經虛
熱而誤下之也先用白术散以生胃中津液後用生犀
散以治心經虛熱再與胡黄連丸而愈
鄭人齊姓者子忽臟熱症自用青金膏三服連瀉五行
加困睡𤼵驚再一服又瀉二行益加口乾身熱虚羸師
先煎白术散與時時服之後用香𤓰丸而愈
曹宣徳子三嵗面黄時𤼵寒熱不食飲水或用牛黄麝
香二丸不愈用止渴乾葛散反吐師謂食伏於胃脘先
以白餅子下之又以消積丸磨之而愈
　愚治一小兒先壯熱便秘服清涼飲之類愈而復作
　服地骨皮散而潮熱不已服四物芩連之𩔖不時而
　熱甚余曰不時而熱或晝見夜伏晝伏夜見是虛火
　也當滋化源不信仍服寒涼愈甚余夕用六味丸加
　五味子朝用補中益氣加山藥山茱萸而瘥
　一小兒五嵗𤼵熱作渴右顋鼻凖微赤或與冷冰涼
　藥即時嘔吐余曰右顋微赤肺經虛熱也鼻凖微赤
　胃經虛熱也此胃虛不能生肺耳先用四君子加升
　麻三分一劑而不吐又用白术散二劑而不渴再用
　四君子四劑而頓安
　一小兒𤼵熱作渴用瀉黄散大便重墜口角流涎仍
　欲瀉火余曰鼻凖青白脾虛肝木所侮也口角流涎
　胃氣不能攝涎也大便重墜脾氣不能升也不信另
　服涼劑果眉唇微動四肢微抽余曰此元氣虛極而
　變慢脾風也用六君子加炮薑當歸木香鈎藤鈎二
　劑益甚彼欲更劑余曰此藥力不及也設藥不對其
　症禍在反掌仍以前藥加炮附子一片服之即安乃
　去附子又二劑而愈
　
　
　
　
　
　
　
　
　
　薛氏醫案卷五十
欽定四庫全書
　薛氏醫案卷五十一
　　　　　　　　　　　　　明　薛已　訂
　　錢氏小兒直訣二
　　　吐㵼兼變症治
五月二十五日已後吐㵼壯熱此臓腑中九分熱也傷
熱乳食吐而不消瀉色深黄玉露散主之　六月十五
日已後吐㵼身温臓腑六分冷也嘔吐乳食不消瀉色
黄白口乾作渇者食前少服益黄散食後多服玉露散
　七月七日已後吐㵼身凉三分熱七分冷也不乳多
睡悶亂哽氣出氣睡卧露睛唇白多噦亦用益黄玉露
二散主之　八月十五日已後吐㵼身冷不乳乾噦㵼
青褐水無陽也當用益黄散吐㵼乳食不化時時下痢
肌肉消瘦此脾胃虛寒也用木香丸夏月不可服如有
冷症則少服之其身温壯熱或㵼痢紅黄赤黒此脾胃
實熱也用黄連丸冬月不可服如有熱症則少服之
　薛按前法即内經用寒逺寒用熱逺熱之本㫖又云
　有假者反之雖違其時以從其症葢胃傷則嘔吐脾
　傷則泄㵼脾胃俱傷則吐瀉並作前症若傷辛熱停
　滯嘔吐或大便下痢者用六君子加黄連呉茱萸木
　香若停滯已去泄㵼不已用四君子加肉蔲骨脂若
　傷生冷腹痛瀉痢青白用六君子加砂仁木香炮薑
　若傷魚肉等物用六君子加山查砂仁若㵼紅黄赤
　黒諸臓皆熱也先用香連丸後用補中益氣湯送香
　連丸若㵼痢青白乳食不化者用人參理中丸若吐
　瀉昏睡而露睛者用五味異攻散睡而不露睛者用
　玉露散若吐而手足俱熱或喜冷飲食或睡不露睛
　者用㵼黄散或手足冷或惡冷飲食或睡而露睛者
　用六君子木香然木香黄連二丸雖能攻尅病邪不
　無傷損脾胃治者審之
五太尉患吐㵼米穀不化時六月或用温補之藥更加
嘔吐此熱傷胃也當用石膏湯解之不信又服丁香散
師曰三日外必腹滿身熱飲水吐逆果如所言遂用白
虎湯三服後以白餅子下之又與白虎石膏二湯各一
服而愈
七太尉七月病吐㵼不食昏睡覺而悶亂哽氣乾嘔不
渇衆作驚治師以為脾虚先用史君子丸以補脾後用
石膏湯以退熱次日以水銀硫黄末一字薑水調下間
用温補脾胃而愈
馮承務子五歳吐㵼壯熱不思飲食目睛多白面色無
神師曰此腎經虚弱下之則愈虚遂以消積丸磨之漸
愈大凡傷食不下則成癖下後即與補脾無不效者
　愚治一小兒白睛多唇色白七月間停食吐㵼困睡
　驚悸久治不愈余曰驚悸心血虚怯也困睡脾氣虚
　弱也乃因稟賦不足所致耳用補中益氣湯及六味
　丸加鹿茸治之而愈
　一小兒盛暑吐瀉米穀不化或用黄連香薷飲類腹
　脹作痛手足並冷此脾氣虚而伏隂在内也用五味
　異功散加木香治之而愈先君嘗云凡暑令吐㵼手足
　𤼵熱作渴飲冷者屬陽症宜清凉之劑若手足並冷作
　渴飲湯者屬陰症宜温補之劑故大人屬陰者誤用
　寒凉之藥死後手足青黯甚則遍身皆然於此可驗
若吐乳瀉黄傷熱乳也吐乳瀉青傷冷乳也皆當下之
吐瀉昏倦睡不露睛者胃實熱也吐痰涎及緑水者胃
虚冷也
　薛按前症若兒自受驚或乳母恚怒致兒吐㵼青色
　者宜用異功散加柴胡若母食厚味而乳熱者用東
　垣清胃散母飲酒而乳熱者用葛花解酲湯子服一
　二匙若飲燒酒而乳熱或子母身赤或昏憒服冷米
　醋三五杯多亦無妨兒服一二匙若母停滯生冷而
　乳冷者母服養胃湯子服調中丸若母停滯而變熱
　乳者母服大安丸子服五味異功散若母鬱怒傷肝
　脾而乳熱者用歸脾湯逍遙散若母脾虚血弱而乳
　熱者用六君子加芎歸若母氣血虚而乳熱者子母
　俱服八珍散若母勞役𤼵熱而乳熱者子母俱服補
　中益氣湯若因怒動肝火而乳熱者用五味異功散
　加柴胡山梔其吐痰涎及白緑水者肝木乗脾土之
　虚寒症也用六君子加柴胡木香大凡吐乳瀉青色
　者屬驚法當平肝補脾吐㵼青白色者屬寒法當温
　補脾土前諸症若手足指熱者屬實手足指冷者屬
　虚此亦驗法也
　愚治一小兒毎飲食失節或外驚所忤即吐㵼𤼵搐
　服鎮驚化痰等藥而愈後𤼵搐益甚飲食不進雖參
　术之劑到口即嘔余用白术和土炒黄用米泔煎數
　沸不時灌半匙仍嘔次日灌之㣲嘔再日灌之欲嘔
　此後每服二三匙漸加至半杯不嘔乃濃煎服而愈
　一小兒停食吐㵼後身熱作渇㵼下紅白或青黒服
　黄連丸之類將愈而復熱手足指却冷余謂始為實
　熱終為虚寒用補中益氣湯加木香肉果治之而愈
　一小兒傷食吐㵼不已㵼色青緑或溏白睡而露睛
　手足指冷額黒唇青余謂㵼痢青緑肝勝脾土也或
　時溏白脾土虚寒也額黒唇青寒水侮土也悉屬中
　氣虚寒用五味異功散加升麻柴胡木香附子一劑
　而愈
　一小兒傷食嘔吐𤼵熱面赤服消導之劑飲食已消
　熱赤未退余以為胃經虚熱用六君子加升麻柴胡
　各二分四劑而愈
　一小兒目睛緩視大便臭穢乃飲交感時乳所致用
　四君子加木香藿香治之而安
　一小兒吐酸乳食用四君呉茱黄連木香補脾平肝
　而愈後口中有酸水仍用前藥隨愈後唾苦水口中
　味苦用龍膽湯清肝火佐以四君子以補脾土乃瘥
　一小兒吐黄水或口甘所食之物悉皆甘味用㵼黄
　散愈後停乳食服剋伐之藥口甘不食形氣殊弱用
　補中益氣湯而愈
初生十日内吐㵼壯熱不乳或乳不消或白色先用白
餅子下之後用益黄散和之
初生下吐因穢惡下咽故也用木𤓰散主之凡初生急
須拭淨口中否則啼聲一𤼵穢物嚥下致生諸病
　薛按芽兒初生之患多因乳母不慎七情不節厚味
　傳兒為病當審其因以調治其母前所用之藥恐臓
　腑脆嫩不能勝受治者審之
　　　咳𠻳兼變症治(附喘𠻳治驗/)
夫𠻳者肺感㣲寒之症也八九月間肺氣大旺咳𠻳面
赤痰盛身熱當以葶􁬦丸下之若久病不可下也　十
一月十二月𠻳者乃傷風𠻳也風從背脊第三椎肺俞
穴而入當以麻黄湯汗之有熱症面赤飲水咽喉不利
者兼用甘桔湯治之　若五七月間身熱甚唾粘者以
褊銀丸下之若無熱症而但𠻳者以葶􁬦丸主之後用
化痰藥　咳而後喘面腫者肺火盛也用瀉白散瀉之
　咳而哽氣喉中有聲或𠻳久肺亡津液者皆肺虚也
並用消膠散補之痰盛者先實脾土後用褊銀丸㣲下
涎退即補肺　𠻳而吐青緑水者百祥丸下之𠻳而吐
痰涎乳食者白餅子下之𠻳而咯膿血者甘桔湯主之
𠻳而痰實面赤飲水者褊銀丸下之治初𠻳下之久則
補之更量虚實以意増損
　薛按前症或兒自因腠理不宻外邪内藴或因乳母
　七情厚味鬱熱若風邪外傷者用麻黄湯表散鬱熱
　内藴者用葶􁬦丸疏導鼻流清涕或頭痛聲重者用
　參蘇飲散之更用四君子以固肺氣若心火刑肺用
　人參平肺散以清肺金用六味地黄丸以滋腎水若
　𠻳而吐青緑水者用六君子加柴胡桔梗平肝補脾
　若𠻳而吐痰乳者用六君子加桔梗補土生金若𠻳而
　吐膿血者用桔梗湯排膿理肺潔古先生云𠻳而兩
　脇痛肝火侮肺也用小柴胡湯𠻳而嘔苦水膽汁溢
　上也用黄芩半夏生薑湯𠻳而喉中作梗心火刑金
　也用甘桔湯𠻳而下氣小腸失約也用芍藥甘草湯
　𠻳而喘急風邪傷肺也用麻黄湯𠻳而嘔長蟲胃氣
　虚也用烏梅丸𠻳而痰涎壅盛風傷脾也用升麻湯
　𠻳而遺屎大腸氣虚也用赤石脂禹餘糧湯不止猪
　苓湯𠻳而腰背痛痛甚則咳涎風邪傷腎也用麻黄
　附子細辛湯𠻳而遺尿膀胱氣虚也用茯苓甘草湯
　𠻳而腹滿而腫不食脾虚氣逆也用五味異功散丹
　溪先生云上半日𠻳者腎中隂火也大抵咳𠻳之症
　多因肺氣虚腠理不宻外邪所乗若風中於衛則呼
　氣不出熱至於榮則吸氣不入風熱相搏血氣稽留
　於肺若寸口脉數而虚為肺痿脉數而實為肺疽此
　因汗下過度重亡津液所致其麻黄湯乃𤼵汗解表之
　劑葶􁬦丸乃内疏通利之劑白餅子亦疏利之劑審
　有是症方可暫用之苟泛投施治重亡津液必致敗
　症
杜氏子五歳仲冬咳𠻳吐痰此風寒傷肺也用麻黄丸
以㵼肺後用阿膠散以實肺如此者三其病愈虚師曰
㵼肝而肝病不退補肺而肺病猶存無能為矣果大喘
而殁
李運使孫八歳咳𠻳胸滿短氣或謂肺經有熱用竹葉
湯牛黄膏各二服三日加喘師曰此肺氣虚而寒邪所
乗用補脾肺之藥而愈葢竹葉牛黄治心藥也用以治
肺誤矣
張氏孫九歳喘𠻳悶亂飲水不止食不能下或用涼藥
月許無效師曰此涼藥寒胃也以益胃散補脾土以瀉
白散㵼肺金而愈
段齋郎子四歳病𠻳身熱吐痰數日咯血或用甘桔湯
防已丸其涎上攻吐喘不止用褊銀丸一服下之復以
補肺散治之或曰症屬肺虚何以下師曰肺經咯血而
有熱故也况痰實上攻亦使𤼵搐故宜先下其痰隨補
脾肺而愈
　愚治一小兒停食服剋伐之藥唾痰腥氣面赤氣喘
　此復傷肺氣内亡津液而變肺癰也不信已而果唾
　膿用桔梗湯痰膿頓止其喘益甚余謂因脾虚不能
　生肺而然也用五味異攻散加杏仁薏苡仁百合治
　之而愈後小便澁滯誤服八正散二劑小便愈濇咳
　𠻳吐痰面赤盜汗此前藥復損腎氣虚火爍肺而為
　患耳余用五味異功散調補脾土用地黄丸滋養腎
　水而痊
　愚治一小兒感冐咳𠻳𤼵散過度喘促不食痰中有
　血用桔梗湯愈後因元氣未復大便似痢或用五苓
　散黄連枳實之𩔖痰喘目劄四肢抽搐變慢脾風而
　殁
　一小兒傷風咳𠻳𤼵熱服解表之劑加喘促出汗余
　以為脾肺氣虚欲用補中益氣湯加五味子補之不
　信乃服二陳桑杏桔梗枳殻前症益甚又加𤼵搐痰
　湧余仍用前藥更加鈎藤鈎而痊
　一小兒母有哮病因勞即𤼵兒飲其乳亦𠻳用六君
　子加桔梗桑杏治其母子常服數滴而愈大凡乳下
　嬰兒有疾必調治其母為善
　一小兒傷食𤼵熱抽搐嘔吐氣喘痰𠻳屬脾肺氣虚
　而有熱以六君子加炒黒黄連山梔各二分一劑頓
　安
　一小兒咳𠻳因其母素食膏粱炙煿所致用東垣清
　胃散而愈後其母因怒咳𠻳脇痛其子亦然母服小
　柴胡湯其子亦愈
　一小兒傷風咳𠻳或行表散化痰反加痰盛肚腹膨
　脹面色㿠白余謂此因脾肺氣虚而復傷用六君子
　加桔梗一劑頓愈三日後仍𠻳鼻流清涕此復傷風
　寒而作仍用前藥加桑皮杏仁而愈
　一小兒咳𠻳痰涎上湧服清氣化痰藥反五更痰𠻳
　余以為脾虚食積為痰也用六君子加神麯山查桔
　梗而愈若因痰積而咳𠻳者但健脾消食其痰自化
　若用剋滯之劑中氣愈虚其痰愈盛
　一小兒喘𠻳胸腹膨脹泄㵼不食此因飲食傷脾而
　不能生肺也用六君子湯一劑而愈
　一小兒痰涎上湧則咳𠻳面色黄白服清肺之藥不
　應服下痰之藥益甚余曰面色痿黄乃脾虚不能化
　食而為痰也令節飲食用六君子湯而痊大抵因𠻳
　而生痰者當治其肺因痰而致𠻳者當理其脾
　
　
　
　
　
　
　
　
　
　
　
　薛氏醫案卷五十一
欽定四庫全書
　薛氏醫案卷五十二
　　　　　　　　　　　　　明　薛已　訂
　　錢氏小兒直訣三
　　　五臓内外疳症主治
凡小兒疳在内目腫腹脹瀉痢青白體漸瘦弱疳在外
鼻下赤爛頻揉鼻耳或肢體生瘡鼻瘡用蘭香散諸瘡
用白粉散　肝疳一名筋疳白膜遮晴或㵼血而瘦用
地黄丸　心疳面黄頰赤身體壯用安神丸　脾疳一
名肥疳體黄瘦削皮膚乾澁而有瘡疥腹大嗜土用益
黄散　腎疳一名骨疳肢體瘦削遍生瘡疥喜卧濕地
用地黄丸　肺疳一名氣疳喘𠻳氣促口鼻生瘡用益
黄散　若患潮熱當先補肝後㵼心若妄以硝磺諸藥
利之若患癖當消磨若誤以巴荳硼砂下之又傷寒誤
下皆能成疳其初病者為熱疳用黄連丸久病者為冷
疳用木香丸冷熱相兼者用如聖丸津液短少者用白
术散凡此因大病脾胃虧損内亡津液所致當固脾胃
為主而早為施治則不變敗症也
　薛按疳症或哺食早或嗜食甘肥或服峻厲之藥重
　亡津液虚火熾盛或因稟賦或乳母厚味七情致之
　當各調治其内　若口舌蝕爛身體壯熱顋唇赤色
　或作腫痛腹膈煩悶或掌熱咽乾作渇飲水便赤盗
　汗嚙齒虚驚此心經内外疳也用安神丸之𩔖主之
　　若鼻外生瘡眼目赤爛肢體似癬兩耳前後項側
　缺盆兩腋結核或小腹内股玉莖隂囊睪丸腫潰小
　便不調或出白津或咬指甲搖頭側目白膜遮睛羞
　明畏日肚大青筋口乾下血此肝經内外疳也用地
　黄蘆薈二丸主之　若頭不生髪或生瘡痂或髪成
　穗或人中口吻赤爛腹痛吐逆乳食不化口乾嗜土
　瀉下酸臭小便白濁或合目昏睡惡聞木音此脾經
　内外疳也用肥兒丸主之　若鼻外生瘡咽喉不利
　頸腫齒痛咳𠻳寒熱皮膚皺錯欠伸少氣鼻癢出涕
　衂血目黄小便頻数此肝經内外疳也用地黄清肺
　飲主之　或内熱吐痰手足逆冷寒熱徃来滑瀉肚
　痛口臭作渇齒齦潰爛爪黒面黧身耳生瘡或耳出
　水或食自髮此腎經内外疳也用地黄丸主之凡疳
　熱上攻或痘毒上升為患甚速名為走馬疳急敷雄
　黄散服蟾蜍丸輕則牙齦腐爛唇吻腫痛可治重則
　牙齦蝕落腮頰透爛不治(世傳方有云有無辜等疳/一十二症補註蟾蜍丸下)
　愚治陳職方孫面頰患瘡將蝕兩目或用清熱之藥
　久而不愈余用大蕪荑湯二劑清其肝火而愈
　陳司㕔子遍身生瘡面色痿黄腹脹内熱大便不調
　飲食少思倦怠口乾用大蘆薈丸治其肝脾不月而
　愈
　俞廷評子目劄面青食少體倦大便滑泄此木乗脾
　土用芍藥參苓飲而痊
　陳工部孫腹内一塊小便不調或以血痞久服行氣
　破血等藥𤼵熱口乾體瘦懶食㡬成瘵症余謂面黄
　兼青乃肝脾疳症用補中益氣湯煎送大蘆薈丸四
　服又用前湯加車前子煎送六味丸四服又用清肝
　生血之藥而愈
　一女子十二歳目生白翳面黄浮腫口乾便澁滯肝
　脾之症用四味肥兒丸而愈
　一小兒九歳目劄畏明年深不愈或以為實火服㵼
　青丸之𩔖益甚求治於余仍欲㵼肝余謂肝經虚火
　用地黄丸補之而愈夫肝氣為陽為火肝血為隂為
　水肝經之症若非肝火血燥而生風必因肝血虚而
　火動其初患而病氣形氣俱實者宜少與瀉青丸瀉
　之其久患而病氣形氣俱虚者當與地黄丸補其腎
　肝葢此症原因肝經血少而生風耳不可輒用瀉青
　峻劑經云凡病虚則補其母實則瀉其子前症果肝
　經實熱宜用柴胡黄連之𩔖以治心火者審焉
　一小兒鼻外生瘡不時揉擦延及兩耳又一小兒視
　物不明鼻内或痒或生瘡用四味肥兒丸漸愈
　一小兒耳内出水耳外生瘡膿水淋漓經歳不愈余
　用九味蘆薈丸以治肝用地黄丸以生腎水乃瘥
　一小兒遍身如瘡或痒或痛肌體消瘦日夜𤼵熱口
　乾作渇大便不調年餘不愈用蘆薈丸以治肝兼五
　味異功散以補脾而愈
　一小兒數歳腦後並結二核肉色如故而不臖腫正
　屬膀胱經觀其形狀審其糞色兼屬肝脾腎三經用
　九味蘆薈丸以清肝脾佐用地黄丸以補腎水形體
　漸健不兩月而消
　一小兒腹内結塊小便不調余以為肝經内疳症用
　蘆薈丸為主佐以龍膽瀉肝湯而消
　一小兒自脱胎即兩目赤腫或作痒或作翳此胎稟
　肝火耳用六味蘆薈二丸而愈
　一小兒患瘰􁎧小便頻數兩目連劄或作嘔少食泄
　瀉後重此肝經熱盛而脾土受邪也用補中益氣湯
　六味地黄丸而痊
　一小兒面色痿黄眼胞㣲腫作渇腹脹飲食少思腹
　中一塊或移動小便澄白大便不實此脾疳之患用
　四君子加山梔蕪荑兼四味肥兒丸而愈
　一小兒嗜食泥土困睡泄㵼遍身如疥此脾經内外
　疳也用六君子湯及四味肥兒丸而痊
　一小兒面黄頰赤𤼵熱作渇睡中驚悸此心經内疳
　症用四君加炒黑黄連芎歸為主佐以秘㫖安神丸
　而痊
　一小兒所患同前兼掌心𤼵熱遍身如疥此心經内
　外疳症用肥兒丸為主佐以祕旨安神丸而愈
　一小兒咳𠻳寒熱咽喉不利鼻上有瘡久不生痂此
　肺經疳症用地黄清肺飲四味肥兒丸而愈
　一小兒下疳潰爛爪黑面黧遍身生疥此腎經内外
　疳症用地黄丸為主佐以四味肥兒丸而瘥
　史少叅㓜子二歳項後結核不時仰首或以為熱瘡
　内潰用針决之服消毒之藥後曲腰啼哭余謂此無
　辜外弔症也曲腰而啼内弔症也果殁
　　　腹痛腫脹諸症
小兒腹痛體瘦面色㿠白目無晴光口中氣冷不思飲
食或嘔利撮口此脾土虚而寒水所侮也用益黄散調
中丸主之若口中氣温而色黄白目無睛光或多睡惡
食或大便酸臭此積痛也用消積丸甚者白餅子下之
後以白术散調補胃氣若腹脹而悶亂喘滿者實也用
紫霜丸白餅子若不悶亂喘滿者脾虚也誤下之以致
目胞腮面四肢浮腫肚腹愈脹以塌氣丸主之因下而
喘脾氣益虚也脾虚不能勝腎水隨肺氣行於四肢如
水狀若侵浮於肺即大喘也
　薛按腹痛不食口中氣冷下利撮口等症屬形病虚
　寒也用六君子加炮薑温補之食積多睡口中氣温
　惡食面黄白等症屬病氣實而元氣虚也用六君子
　加神麯山查消導之劑若腹脹喘滿脾肺虚而氣不
　歸源者用補中益氣湯若因下脾肺氣虚而面目四
　肢浮腫等症者用金匱加減腎氣丸况此症有因乳
　母脾胃宿積飲食傷脾所致其白餅子紫霜丸必形
　病俱實方可用也塌氣丸亦非調補之劑宜審用之
　愚治一小兒毎停食腹痛𤼵赤暈用清中解鬰湯而
　愈後患搖頭咬牙痰盛𤼵搐吐酸腐待其吐盡翌日
　少以七味白术散次日又以參苓白术散調理脾胃
　遂不復患大抵吐後兒安不必更服他藥恐復傷元
　氣也
　一小兒傷食腹脹嘔吐𤼵熱面赤服消導清熱之劑
　飲食已消熱赤未退用六君子加升麻柴胡各二分
　升補胃氣四劑而愈
　一小兒五歳停食腹痛𤼵熱面赤或用養胃湯枳實
　黄連更加腹脹午後熱甚按其腹不痛余以為脾虚
　而藥傷用六君子湯數劑而痊
　一小兒數歳毎停食輒服峻厲之藥後肚腹膨脹嘔
　吐泄瀉先用六君子湯諸症漸愈又用補中益氣湯
　而安
　一小兒肚腹脹飲食即瀉手足逆冷此脾氣虚寒也
　先用人參理中丸後用六君子湯而愈
　一小兒傷食腹脹胸滿有痰用異功散而痊後復傷
　食腹脹兼痛或用下劑痛雖止而脹益甚更加氣喘
　此脾益傷而肺益虚也用六君子湯加桔梗調補而
　愈
　一小兒腹脹惡食𤼵熱惡心殊𩔖外感余曰此飲食
　所傷脾肺虚熱也用保和丸一服諸症頓退但腹仍
　脹用異功散而痊
　一小兒傷食腹脹服剋伐之劑小便濇滯又服五苓
　散之𩔖飲食漸減小便不通四肢頓腫余朝用加減
　腎氣丸夕用異功散而愈
若腎熱傳於膀胱熱甚逆於脾肺脾胃虚而不能制腎
水流走四肢而身面皆腫若上勝則刑於肺故令喘也
　薛按肺主氣腎主水前症因稟賦不足或因大病後
　或誤行汗下致脾虚不能制水而溢皮膚肺虚不能
　攝氣而氣上逆宜用六味丸補中益氣湯治之如小
　便不利用金匱加減腎氣丸腎經虚火上炎肺熱作
　喘者用六味地黄丸心火熾盛肺熱作喘者用人參
　平肺散凡此皆屬腎經隂虚熱症用六味丸壯水為
　主若用清熱分利之藥則誤矣
　一小兒稟父腎熱小便赤澁服五苓散之𩔖後患停
　食服剋伐之藥四肢面目浮腫小便不利漸至氣喘
　此誤行滲利脾肺氣虚不能攝水而患腫脾腎虚寒
　不能制水而氣喘用六味丸加牛膝車前及補中益
　氣湯而愈
若口吐痰沫或吐清水面㿠白心腹痛而有時者蟲痛
也與癎相似但目不斜手不搐也用安蟲散主之
　薛按蟲乃濕熱所生或木氣而化有因臓腑虚弱有
　因胃冷胃熱為人身之固有者其為患徃来攻痛或
　吐涎水肌體消瘦而無正色但當調補脾胃為主若
　蟲食上部則上唇有白㸃蟲食下部則下唇有白㸃
　腹中之蟲朔日之後其頭向上望日之後其頭向下
　如或用藥先以肉物近兒烹炙使聞香味蟲頭皆向
　上則藥易於奏效丹溪先生云冬月吐蟲多是胃氣
　虚寒用錢氏白术散加丁香二粒補之可見小兒之
　蟲皆飲食傷脾所致患瘡疥内生蟲虱者皆肝木所
　主也
辛氏子五歳病蟲痛或用巴豆硼砂之𩔖哭而俛仰按
腹大呌面青黄而時白目仍青師曰此病大困更加㵼
則不救次夜大㵼并下前藥師曰今面青作瀉此肝木
乗脾形病相反當五日篤七日死已而果然
　愚治一小兒蟲動心腹痛先服蕪荑散下之更加作
　嘔食少口渇飲湯右顋鼻凖白中兼黄此脾肺氣虚
　也余用異功散二服少愈仍加炮薑一服而安
　一女子年十三歳面色青黄頭左生癤頸項結核寒
　熱徃来大便不利余謂此肝木侮脾元氣虧損所致
　寒熱非客邪便秘非内實不信仍服雜藥後作泄㵼
　癤内出虱余用六君子加升麻柴胡蕪荑為主佐以
　九味蘆薈丸諸症悉退頸核頓消
　一小兒面色青黄心腹作痛時欲嘔吐或小便淋漓
　或隂莖濕痒余以為肝經風熱侮脾不信後遍身生
　疥出蟲虱余用四味肥兒丸六君子湯之𩔖尋愈
若腹中有癖不食但飲乳是也當漸用白餅子下之葢
小兒病此良由乳食不消伏於腹中乍冷乍熱飲水過
多即蕩滌腸胃亡失津液脾胃虚弱不能傳化水穀以
致四肢羸瘦肚腹漸大而成疳矣
　愚按此症或因小兒乳食過多致傷脾胃或乳食起
　居七情六淫失宜所致必先調補元氣為主佐以消
　散之劑若除之不以漸則必有顛覆之患常治食積
　既去而熱不退或作嘔吐少食用五味異功散脇脹
　少食善怒㵼青用六君子湯加升麻柴胡少食體倦
　瀉黄用補中益氣湯手足冷加炮薑木香如不應佐
　用四神丸體瘦潮熱口乾大便不調用肥兒丸兼頸
　項結核口齒腐爛當參前疳條主之
　愚治一小兒腹中痞塞略服二陳枳實黄連其痞益
　甚余謂屬脾經血虚用六君子加當歸數劑胃氣漸
　復乃朝用異功散加升麻夕用異功散加當歸而愈
　一小兒素嗜肉食腹中作痛大便不調半載之後肚
　腹膨脹右脇内結一塊不時轉移又三月左脇内亦
　結一塊胸腹亦脹齦潰作渇小便赤澁或澄白大便
　色穢不一又半載頷下結核三五枚服消塊行滯等
　藥元氣益虚其塊益甚余用四味肥兒丸五味異功
　散之類隨症進退治之熱渇漸止又月餘腹脹漸消
　更佐以九味蘆薈丸齒齦漸愈乃用四君子為主佐
　以蕪荑丸之類而痊
　一小兒飲食不節或作瀉或腹痛或腹脹腹中一塊
　大便不調作渇發熱齦爛口臭専服消導尅滯前症
　益甚形體益瘦余曰面色黄中隠青脾土虧損而肝
　木所侮也法當調補中氣平肝木則脾氣自旺虚火
　自退諸症自愈遂用冲和湯及大蕪荑之類果愈
　一小兒患痞服剋滯之藥余謂形氣有餘病氣有餘
　者當瀉不當補形氣不足病氣不足當補不當瀉前
　症屬形病俱虚非調補中氣不愈不信仍行剋伐元
　氣虧損虚火上炎齒齦蝕爛頷下結核余用大蕪荑
　湯及異功散之類尋愈
　　　五臓雜症主治
自汗者厚衣卧而額汗出也盜汗者肌肉虚而睡中汗
出也用止汗散遍身汗用香𤓰丸　胃虚汗者上至項
下至臍也用益黄散六陽虚汗者上至頭下至項難治
　薛按前症因小兒元氣未充腠理不宻或因飲食停
　滯鬰熱或厚衣温煖臓腑生熱而津液妄泄也其自
　汗屬心經血熱用導赤散血虚用圑參湯其盜汗屬
　腎經虚熱用五味異功散氣血虚弱用人參養榮湯
　若寒水侮土用益黄散設泛行施治誤損脾胃多成
　疳瘵其六陽虚汗乃稟賦不足若用參附茋附二湯
　亦有生者大凡汗多亡陽必至角弓反張頸項勁强
　若用十全大補之劑多有生者
張氏三子大者汗出遍身與香𤓰丸次者上至項下至
胸與益脾散小者但額有汗與石膏湯各五日而愈若
概用麥煎散治之誤矣
　愚治一小兒其面色或白或青或惡寒或發熱鼻間
　㣲黄兼白盜汗自汗胸膈不利飲食少思常懷畏懼
　余以為脾肺氣虚不信又用硃砂安神之類前症益
　甚更徃来寒熱泄瀉不食余用六君子湯加黄茋當
　歸為主佐以八珍湯之類而痊
　一小兒五歳腹痛泄㵼盜汗鼻間左顋皆白此屬脾
　肺氣虚而食積所致用六君子加山查神麯四劑腹
　痛頓止去二味又四劑而大便調用四君歸茋二劑
　而盜汗止
　一小兒十二歳形氣瘦弱右顋白兩頦赤鼻間隠青
　盜汗久不愈此稟足三隂虚而然也朝用補中益氣
　湯夕用六味丸而愈
　一小兒三歳盜汗少食聞藥即嘔此胃傷也用浮麥
　炒為末毎服少許以乳調服旬餘嘔止乳進佐以六
　君子湯而愈
　一小兒停食腹痛夜間盜汗此脾虚食積所致用六
　君子湯數劑腹痛漸愈盜汗亦止後復停食服消積
　丸作瀉不止自汗盜汗飲食甚少睡而露睛四肢發
　搐此脾土虚而肝木所勝用六君子少加柴胡治之
　飲食漸進諸症漸愈但盜汗不止屬腎虚也佐以地
　黄丸愈
　一小兒發熱呵欠頓悶咬牙盜汗屬肝膽火症用小
　柴胡湯加山梔二劑又前用地黄丸料煎服而愈
夜啼者小兒筋骨血脉未成而多哭脾臓冷而痛也當
與温中藥或花火膏主之若虚怯為冷所乗則唇青
　薛按前症多因小兒稟賦不足或乳母飲食七情虧
　損所致若面色白白睛多者屬腎氣不足至夜則隂
　盛而腹痛也用六味丸若臉青唇白或小便黄短屬
　脾氣不足至夜則隂盛而腹痛也用釣藤鈎散若臉
　紅舌白或小便赤濇小腸熱也用導赤散加辰砂如
　不應屬腎火用地黄丸唇色青白口中氣冷或肢體
　冷或泄㵼曲腰或泄㵼不乳此脾腎虚弱用六神散
　兼嘔吐用六君子湯大便不化乳少腹脹用五味異
　功散加漏蘆令母服之兒病自愈兒亦服四五滴尤
　妙兒大數滴
　愚治一小兒停食腹痛夜啼用大安丸而愈後乳食
　雖入其腹仍痛用六君子加山查神麯痛少止乃去
　二味又四劑痛全止
　一週歳兒痰𠻳啼哭或用抱龍丸未止余視其右顋
　白左顋青此肺肝二經相勝先用㵼白散以祛肺邪
　次用柴胡梔子散以平肝火又用地黄丸以滋腎水
　而痊
　一小兒三歳夜啼面色白黑睛少小便清此腎脾氣
　虚朝用補中益氣湯加山藥五味子夕用地黄丸頓
　愈
驚啼者邪氣乗心也當以安神主之
　愚按哭而不啼多泪是驚悸也啼而無泪是痛也若
　因心血不足用秘㫖安神丸心火熾盛用導赤散水
　火相搏用柴胡梔子散肝血不足用六味丸所云十
　啼者葢亦大同小異耳
　愚治一小兒白睛多面色赤時作啼此稟腎不足用
　地黄丸半載後忤其意雖哭面色不赤丹溪先生云
　小兒忽大呌必死即此義也
若浴後拭臍不乾風入作瘡令兒撮口甚者是脾虚也
若頻撮口是氣不和也益黄散主之
　愚按前症果因浴後拭挹不乾用枯礬為末搽之即
　愈若兼乳母肝脾有熱助兒為患當用加味逍遥散
　以治其母若風入作瘡邪傳於脾撮口者其害匪輕
　七日内患者其厄尤速
弄熱舌者脾臓㣲熱令舌絡牽𦂳時時舒熱當少用瀉
黄散或飲水者脾胃虚而津液少也兼面黄肌瘦五心
煩熱者疳瘦也用胡黄連丸大病未巳而弄舌者凶
　愚按小兒舌㣲露而即収名弄舌屬心脾虧損用温
　脾散補之舌舒長而収緩名吐舌乃心脾積熱少用
　瀉黄散主之兼口舌生瘡作渇飲冷屬胃經實熱用
　瀉黄散作渇畏冷屬胃經虚熱用四君子湯食少作
　渇或大便不實脾胃虚弱也用七味白术散口角流
　涎或顋頰患腫胃虚風熱也先用人參安胃散後用
　七味白术散若午後甚者脾血虚也四物湯多加參
　术茯苓未應用補中益氣湯及審相勝其疳瘦症當
　參諸疳門(七味白术散即/人參白术散)
解顱者生下顋門不合也長必多愁少笑目白睛多面
色㿠白肢體消瘦皆腎虚也
　愚按腎主髓腦為髓之海前症因父母精血不足不
　能榮養宜用地黄丸補之有至七八歳或十四五歳
　氣血既盛而自合若縱恣食色慾戕賊真隂亦不能
　盡其夀矣此症若在乳下當兼補其母更以軟帛𦂳
　束兒首使其易合亦有顋陷顋填俱屬稟不足或五
　疳久病元氣虧損者仍叅後小便不通類主之
　愚治一小兒顱解足軟膝大不能行履用六味丸加
　鹿茸治之三月而能歩履
　一小兒年十四歳而近女色發熱吐痰至有室兩目
　羞明頭覺脹大仍不斷慾頭漸大顋門忽開用地黄
　丸益氣湯之類斷色慾年餘而愈
　一小兒十三歳患前症内熱晡熱形體倦怠食少作
　渇余以為所稟怯弱用六味丸加鹿茸補之不越月
　而痊
　一小兒十四歳解顱自覺頭大視物皆大畏日羞明
　先兄以為腎稟怯弱用六味丸加五味鹿茸及補中
　益氣加山藥山茱萸半載漸愈二載而顋合後畢姻
　覺顋門開解足心如炙喜其斷色慾戒厚味日服前
　藥二劑三載而愈
胎肥者生下豐厚白睛粉紅大便乾難時出涎水胎熱
者生下有血色時呌哭身熱淡黄目睛多赤大便色黄
急欲食乳並用浴體法主之　胎怯者生下面白肌肉
瘦弱大便白水身無血色哽氣多噦亦用浴體法
　薛按浴體之法乃開發腠理疏泄陽氣者也其胎氣
　果熱在暑月庶㡬可用其或胎怯而用前法恐復傷
　真氣也然此症屬有餘者胎肥胎熱也因母食膏粱
　厚味或怒火鬱熱胎怯弱者因父精不足或母氣虚
　弱用八珍湯父精不足用地黄丸俱加漏蘆令母服
　之子亦服之
急欲乳不能食者此風邪由臍而藴熱心脾致舌厚唇
燥不能吮乳也
　薛按前症果因外邪而唇口撮𦂳者名為臍風多不
　能救若心脾有熱舌尖痛不能吮乳舌本痛不能送
　乳者以栁華散敷之若舌下腫如小舌者或舌絡牽
　痛或齒齦患白星俱用線針刺出毒血亦敷前散若
　唇腫痛或裂紋作痛以當歸膏調前散敷之若暴病
　發熱作渇飲冷大便秘結用瀉黄散疏導其熱若病
　後發熱口渇飲湯大便不實用異功散調補胃氣若
　服攻伐之劑兼嘔吐或腹痛脾胃復傷也用四君子
　湯或口角流涎或痰氣壅盛脾不能攝也用六君子
　湯若兒自食甘肥或母食酒麵致兒口舌生瘡用清
　胃散以清熱若作嘔少食泄瀉用白术散以補脾若
　手足並冷或腹痛惡寒用六君炮薑以温中若因乳
　母飲食勞役失宜發熱致兒用補中益氣湯因乳母
　肝脾二經血虛内熱傳兒用加味逍遥散八珍湯因
　乳母肝脾鬱怒血傷内熱致兒為患用加味逍遥散
　加味歸脾湯俱加漏蘆子亦服數滴仍參前弄舌類
　(凡針重舌以針直刺不可横/桃恐傷舌絡則言語不清)
龜胸龜背者由兒生下風客於臍入於骨髓致成龜背
若肺熱脹滿攻於胸膈即成龜胸並用龜尿㸃其骨節
自愈(取尿法用青蓮葉安龜在/上用鏡照之其尿自出)
　薛按小兒元氣未充腠理不宻風邪乗之或痰飲藴
　熱於肺風熱交攻而致或坐早風入骨髓治當調補
　脾肺為主若因乳母厚味辛辣而致者當兼治其母
　若因稟父肝腎虚熱者用六味地黄丸若稟腎氣不
　足者用八味地黄丸
若患吐瀉或大便後雖有聲而不能言又能嚥物者非
失音此腎怯不能上接於陽也當以地黄丸主之凡口
噤不止則失音語遲
　薛按前症多因稟腎不足葢腎脉繋於舌本非地黄
　丸不能治故患此症者若仰首呵欠則𠻳如未應須
　兼以補中益氣湯滋其化源若隂火上炎肺金受傷
　而失音者亦治以前法保嬰集云小兒五六歳腎氣
　不足而不能言者用菖蒲丸口噤不能言者用地黄
　丸
　愚治一小兒言遲患泄瀉聲音不亮雜用清熱等劑
　聲音如瘂飲食少思去後多在侵晨朝用地黄丸加
　五味子夕用補中益氣湯其泄頓止却専服前丸不
　兩月其言漸亮而愈
　一小兒白睛多而黒睛少吐㵼後喉瘖口渇大便不
　實朝夕悉服地黄丸而痊後患瀉其喉復瘖仍服前
　丸遂愈
若大病後身目皆黄者黄病也　身痛背强大小便澁
一身盡黄小便黄赤此黄疸也瀉者難治　若百日或
半年不因病而身黄者胃熱胎疸也若淡黄兼白者胃
怯也
　薛按大病後身目皆黄或肢體黄胖者脾氣虧損而
　真臓為病宜用六君子湯參苓白术散調補元氣病
　後發渇者脾氣虚而津液少也用七味白术散若脾
　經濕熱壅滯二便秘腠理不得疏泄而為患者名為
　黄疸用茵陳湯初生身黄壯熱不乳便秘此為胎熱
　用地黄湯若二便赤濇腹脹面赤飲水用茵陳湯調
　五苓散若清便自調四肢並冷用益黄散淡黄白用
　調中丸
　愚治一小兒旬日内先兩目發黄漸及遍身用瀉黄
　散服之瘥
　一小兒因母食鬱飽脹嚥酸而患遍身皆黄余以越
　鞠丸治其母以泄黄散治其子並愈
長大不行行則脚軟　齒久不生生則不固　髪久不
生生則不黑皆胎弱也
　愚按前症即五遲之症也葢腎主骨齒者骨之餘髪
　者腎之榮也良由父母精血不足腎氣虚弱不能榮
　養而然耳有肝腎虚長而不能行者有肝氣虚而手
　足拳攣者有肝腎虚而脚不能館展者並用地黄丸
　滋補之有心氣虚而不能言語用團參湯補中益氣
　湯培養之若久病或五疳所致者但調補脾胃為主
　全嬰方云頭項手足身軟謂之五軟症皆稟腎氣怯
　弱也
　愚治一小兒體瘦腿細不能行歩齒不堅固髪稀短
　少屬足三隂虚用六味地黄丸補中益氣年餘諸症
　悉愈形體充實
　一小兒三歳言歩未能牙髪稀少體瘦骨立發熱作
　渇目黒睛少服肥兒丸不應此腎虚疳症也前丸乃
　脾胃經之藥久服則腎益虚而疳益甚不信果牙髪
　漸落用六味丸加鹿茸五味子半載而愈
　一小兒七歳左腿細短寸許不良於行目睛白多或
　出盜汗髪黄成穂用地黄丸加鹿茸五味子為主佐
　以補中益氣湯半載行履如故
　一小兒脫肛半載恪服升補元氣之藥而愈
　
　
　
　薛氏醫案卷五十二
欽定四庫全書
　薛氏醫案卷五十三
　　　　　　　　　　　　　　明　薛已　訂
　　錢氏小兒直訣四
瀉青丸　治肝經實熱急驚搐搦
　　羌活　大黄　川芎　龍膽草(炒/)山梔仁　當歸
　　　防風(各等/分)
　右為末煉蜜丸芡􁲥大毎服半丸煎竹葉湯入砂糖
　化下
　薛按前方足厥隂肝經解散肌邪疏通内臓之苦寒
　藥也若大便秘結煩渇飲冷飲食如常屬形病俱實
　宜用此瀉之若大便調和煩渇飲冷屬病氣實而形
　氣虚宜用抑青丸平之若大便不實作渇飲湯飲食少
　思肢體倦怠屬形病俱虚宜用地黄丸補之若肝經
　血虚生風先用四物湯加鈎藤鈎以生肝血繼用四
　君子湯以補脾土若因肝經血燥生痰用地黄丸生
　腎水益肝血若土不能培木用四君子湯加當歸以
　補中用地黄丸以滋腎若因肺金尅肝木用六君子
　湯加芍藥木香實脾土以平肺金若因心虚奪母之
　氣或腎水虚不能生肝木者並用地黄丸主之若屢
　服峻劑而脾胃虚寒者必用六君子湯加丁香木香
　補脾胃以培陽氣若因乳母恚怒肝火妄動致兒為
　患者母服加味小柴胡湯若因乳母肝脾血虚發熱
　致兒為患者母服加味逍遥散子亦服數滴
抑青丸即前方去山梔大黄
抑肝散　治肝經虚熱發搐或發熱咬牙或驚悸寒熱
　或木乗土而嘔吐痰涎腹膨少食睡卧不安者
　　軟柴胡(五/分)川芎(八/分)當歸　白术(炒/)茯苓(各一/錢)甘草
　　(五/分)鈎藤鈎(一/錢)
　右水煎子母同服
瀉心湯　治心經實熱
　　黄連
　右為末每服五分臨卧温水化下
　薛按前症若呌哭發熱作渇飲水抽搐有力仰面而
　睡者屬心經實熱宜用瀉心湯或導赤散若發熱飲
　湯抽搐之力驚竄咬牙合面而睡者屬心經虚熱用
　補心散若喘𠻳面赤壯熱飲水肺乗心也用瀉白散
　若頭揺目劄身熱抽搐肝乗心也用柴胡清肝散若
　合目昏睡泄瀉身熱脾乗心也用瀉黄散若竄視驚
　悸咬牙足熱腎乗心也用安神丸若因乳母致症亦
　用前藥以治其母
導赤散　治小腸實熱小便秘赤
　　生地黄　木通　甘草(炒各/等分)
　右為末毎服一錢入淡竹葉水煎
　薛按瀉心湯導赤散瀉心小腸實火之劑葢心為脾
　母脾為心子然心既病則脾土益虚矣用者審之
生犀散　治心經虚熱
　　地骨皮　赤芍藥　柴胡　乾葛(各一/兩)甘草(五/分)犀
　　角(二錢/鎊)
　右為末毎服一二錢水煎
　薛按前方云治心經虚熱然其所用多屬㵼心瀉肝
　脾之劑葢虚熱二字恐傳冩之誤假如心經自病而
　血虚熱者用秘旨安神丸脾虚奪心之氣而熱者用
　秘㫖補脾湯肝木不能生心火而虚熱者用地黄丸
秘旨安神丸　治心血虚而睡中驚悸或受驚嚇而作
　　人參　半夏(湯/泡)酸棗仁(炒/)茯神(各一/錢)當歸(酒/洗)橘紅
　　　赤芍(炒各/七分)五味子(五粒/杵)甘草(炙三/分)
　右為末薑汁糊丸芡􁲥大毎服一丸生姜湯下
瀉黄散　治脾胃實熱
　　山梔仁(一/兩)石膏(五/錢)藿香葉　甘草(各七錢/五分)防風(二/兩)
　右用蜜酒㣲炒為末毎服一二錢水煎
　薛按前症若作渇飲冷卧不露睛手足熱甚或遍身
　發黄屬胃經實熱宜用瀉黄散若作渇飲湯卧而露
　睛手足並冷屬胃經虚熱宜用異功散若面青搐搦
　乳食少思肝乗脾也用秘旨補脾湯若面赤驚悸身
　熱昏睡心乗脾也用秘旨安神丸若面白喘𠻳肢體
　倦怠肺乗脾也用補中益氣湯若唇黑泄瀉手足指
　冷腎乗脾也用益黄散病後津液不足口乾作渇宜
　用七味白术散若乳母膏粱厚味七情鬱火所致當
　審其因而治其母
五味異功散　治脾胃虚弱吐瀉不食
　　人參　茯苓　白术　甘草(炒/)陳皮(各等/分)
　右為末毎服三錢薑棗水煎
　薛按前方補脾胃之聖藥也况人之一身以脾胃為
　主若小兒乳食失節寒凉失宜或乳母六淫七情失
　調兒飲其乳諸病頓起當専以此藥治之其應如響
益黄散　治脾土虚寒嘔吐泄瀉
　　丁香(二/錢)陳皮　青皮　訶子肉(各五/錢)甘草(炙三/錢)
　右為末毎服一二錢水煎
　薛按前症若因脾土虚弱而吐瀉者用五味異功散
　若因肝木侮脾土而吐瀉者用六君子加柴胡如不
　應或手足指冷屬脾胃虚寒也更加木香炮薑若因
　乳母脾土虛而肝木侮亦治以前藥若乳母鬱怒致兒
　患前症母服加味歸脾湯
人參安胃散　治因服峻厲脾胃虧損或成慢驚泄瀉
　嘔吐或腸胃有熱以致前症
　　人參(一/錢)黄茋(二/錢)生甘草　炙甘草(各五/分)白芍藥(七/分)
　　白茯苓(四/分)黄連(二/分)
　右為末毎服二三錢水煎
七味白术散　治吐瀉或病後津液不足口乾作渇
　　人參　白术　木香　白茯苓　甘草(炙/)藿香葉
　　(各一/錢)乾葛(二/錢)
　右為末毎服二三錢水煎
　薛按胃傷則嘔脾傷則瀉故用前藥調補胃氣以化
　生津液如無他症只因胃氣虚而津液不足者用四
　君子湯尤效
秘旨補脾湯　治久病面黄肌瘦咬牙目劄頭髪稀少
　誤藥所致
　　人參　白术(各一/錢)白芍藥(酒/炒)白茯苓(各八/分)陳皮
　　川芎(各六/分)甘草(炙/)黄茋(蜜/炙)當歸(酒洗各/四分)
　右毎服二三錢薑水煎
瀉白散　治肺經實熱咳𠻳痰喘
　　甘草(炙五/錢)地骨皮(一/兩)桑根白皮(炒一/兩)
　右為末毎服一二錢入粳米百粒水煎
　薛按活人方云喘者肺氣有餘也氣盛當認作氣衰
　有餘當認作不足肺氣盛者乃肺中之火盛也有餘
　者肺中之邪有餘也故用前藥以瀉之若土虚不能
　生肺用補中益氣湯火来剋金用人參平肺散腎水
　奪母之氣或隂火上炎用地黄丸若肺虚肝木乗侮
　先用阿膠散後用瀉青丸若因乳母肺經受症致兒
　為患母服前散若因乳母感冐風寒肺經鬱熱致兒
　為患用十味參蘇飲若因乳母膏粱醇酒積熱致兒
　為患用加味清胃散
阿膠散　治肺虚咳𠻳口乾作渇
　　馬兠鈴(五/錢)甘草(炙一/錢)糯米(一/兩)杏仁(七箇去/皮尖)明阿膠
　　(一兩/麩炒)䑕粘子(二錢/五分)
　右為末毎服二錢水煎
　薛按前症若因脾胃弱而肺氣虚者宜用補中益氣
　湯若肺金自虚者宜用四君子湯
地黄丸　治腎虚解顱或行遲語遲等症
　　澤瀉(三/錢)牡丹皮(三/錢)白茯苓(三/錢)熟地黄(八錢/酒洗)山茱萸
　　(肉/)乾山藥(各四/錢)
　右地黄杵膏餘為末加煉蜜丸桐子大毎服二三十
　丸空心白湯下
　薛按前丸治腎經虚熱作渇小便淋秘痰氣上壅或
　肝經血虚燥熱風客淫氣而患瘰􁎧結核或四肢發
　搐眼目瞤動或肺經虚火咳𠻳吐血頭目眩暈或咽
　喉燥痛口舌瘡裂或心經血虚有火自汗盜汗便血
　諸血或脾虚濕熱下刑於腎腰膝不利或疥癬瘡毒
　等症並用前藥為主而佐以各臓之藥大抵此藥為
　天一生水之劑若稟賦不足肢體瘦弱解顱失音或
　畏明下竄五遲五軟腎疳肝疳或早近女色精氣虧
　耗五臓齊損凡諸虚不足之症皆用此以滋化源其
　功不能盡述
四君子湯　治脾氣虚弱飲食不化腸鳴泄瀉或嘔穢
　吐逆
　　人參　白茯苓　白术　甘草(炙各/五分)
　右水煎服
四物湯　治肝經血虚發熱日晡益甚或煩躁不寐
　　白芍藥(一/錢)川芎(五/分)當歸　熟地黄(各二/錢)
　右作二劑水煎服
八珍湯　治氣血俱虚或因失血過多或因剋伐元氣
　以致内熱發熱肢體瘦瘁即四物四君子二湯合服
十全大補湯　治氣血虚熱或因病後惡寒發熱或自
　汗盜汗食少體倦或發熱作渇頭痛眩運等症即八
　珍湯加黄茋肉桂
六君子湯　治脾胃虚弱體瘦面黄或久患瘧痢不思
　乳食或嘔吐泄㵼飲食不化或時患飲食停滯或母
　有前症致兒為患
　　人參　白术　茯苓(各二/錢)陳皮　半夏　甘草(炙/各)
　　(一/錢)
　右毎服二三錢薑棗水煎
補中益氣湯　治中氣不足困睡發熱或元氣虚弱感
　冐風寒諸症或乳母勞役發熱致兒為患
　　黄茋(炙/)人參　白术(炒/)甘草(炙/)當歸　陳皮(各五/分)
　　升麻　柴胡(各二/分)
　右薑棗水煎
香砂助胃膏　治胃寒吐瀉乳食不化
　　人參　白术(炒各/五錢)白茯苓(五/錢)甘草(炙/)丁香(各一/錢)砂
　　仁(四十/箇)乾山藥(一/兩)白荳蔲(十四/箇)肉荳蔲(四箇/煨)
　右為末煉蜜丸芡􁲥大毎服二三丸米飲磨化
人參養胃湯　治外感風寒内傷生冷寒熱如瘧或嘔
　逆惡心
　　人參　厚朴(薑/製)蒼术(製/)半夏(湯/泡)藿香　草果仁
　　茯苓(各五/錢)甘草(炙二/錢)橘紅(二錢/五分)
　右毎服二三錢薑三片烏梅一箇水煎
大蕪荑湯　治小兒脾疳少食發熱作渇大便不調髪
　黄脱落面黑便清鼻下生瘡能乳嗜土等症
　　蕪荑　山梔(各五/分)黄栢　甘草(炙/)黄連　防風(各/二)
　　(分/)麻黄　羌活　柴胡(各三/分)白术　茯苓　當歸
　　(各四/分)
　右作二劑水煎
肥兒丸　治食積五疳頸項結核髪稀成穗發熱作渇
　等症
　　黄連(炒/)神麯(炒各/一兩)木香(一兩/五錢)檳榔(二十/箇)豆蔲(二兩/炮)
　　史君子(酒/浸)麥芽(炒各/四兩)
　右為末麵糊丸麻子大毎服四五十丸米飲下良久
　用五味異功散一服以助胃氣
九味蘆薈丸　治小兒肝脾疳積體瘦熱渇大便不調
　或瘰癧結核耳内生瘡等症
　　蘆薈　胡黄連　黄連　木香　蕪荑(炒/)青皮
　　白雷丸　鶴虱草(各一/兩)麝香(三/錢)
　右為末蒸餅糊丸麻子大毎服一二錢空心白湯下
黄連丸　治疳癆
　　𤓰蔞根　烏梅肉　杏仁(浸去/皮焙)石蓮(各二/錢)黄連(五/錢)
　　(膽汁/浸晒)
　右為末牛膽汁浸糊丸麻子大毎服一二十丸煎烏
　梅薑蜜湯下
木香丸　治冷疳
　　木香　青黛　檳榔　肉豆蔲　麝香(各錢/五分)續隨
　　子(一兩/去油)蝦蟆(三箇燒/存性)
　右為末蜜丸菉豆大毎服三五丸煎薄荷湯下
　愚按前方消疳清熱逐水破氣之劑然云冷疳者乃
　陽氣虚而脾胃冷也其檳榔續隨子恐導損真隂尅伐
　陽氣治當審之
胡黄連丸　治熱疳
　　胡黄連　黄連(各五/錢)朱砂(二錢/另研)
　右為末填入猪膽内以線扎懸掛銚中淡漿水煮數
　沸取出硏入蘆薈麝香各二錢飯和丸麻子大毎服
　一二十丸米飲下
　愚按前症當以本方為主佐以四君子加蕪荑脾胃
　虚甚者以四君子加蕪荑為主以前丸為佐
如聖丸　治冷熱疳瀉
　　胡黄連　川黄連　白蕪荑(炒各二/兩五錢)麝香(五分/另研)
　　乾蝦蟆(五箇酒/煮杵膏)
　右為末以蝦蟆膏杵丸麻子大毎服一二十丸煎人
　參湯下
　薛按疳之為患乃肝脾虚熱津液乾涸之症前方乃
　専於治疳清熱之劑若脾胃虚弱者當佐以六君子
　湯調補胃使邪氣退庶可収全功也
蘭香散　治鼻疳赤爛
　　銅青　輕粉(各五/分)蘭香葉(二錢/燒灰)
　右為末乾貼
白粉散　治諸疳瘡
　　海螵蛸(三/分)白芨(二/分)輕粉(一/分)
　右為末先用漿水洗拭乾貼
　薛按前二方治表之藥如未愈用四味肥兒丸以治
　其内
四味肥兒丸　治食積脾疳目生雲翳口舌生瘡牙根
　腐爛發熱瘦怯遍身生瘡又治小便澄白腹大青筋
　一切疳症
　　黄連(炒/)蕪荑(炒/)神麯　麥芽(炒各/等分)
　右為末水糊丸桐子大毎服一二十丸空心白滚湯下
蟾蜍丸　治無辜疳症一服虚熱退二服煩渇止三服
　瀉痢愈
　　蟾蜍(一枚夏月溝渠中取腹/大不跳不鳴身多㿔者)
　右取糞蛆一杓置桶中以尿浸之却將蟾蜍跌死投
　與蛆食一晝夜用布袋盛蛆置急流中一宿取出瓦
　上焙乾為末入麝香一字粳米飲丸麻子大毎服二
　三十丸米飲下其效如神
蕪荑散　治蟲動口内流涎
　　白蕪荑　乾漆(炒各/等分)
　右為末毎服五六分米飲下
安蟲散　治蟲動心痛
　　胡粉(炒/黄)檳榔　川練子　鶴膝(各三/錢)枯白礬(二錢/五分)
　右為末毎服五六分痛時米飲調下
　薛按蟲動之因多屬胃氣虚弱或聞飲食氣味而動
　前二方乃化蟲之劑若因脾胃虚弱者須當調補中
　氣
史君子丸　治臓腑虚滑及疳瘦下痢腹脇脹滿不思
　乳食
　　史君子(肉一兩/麵煨)甘草(炙/)厚朴(薑汁/炙)青黛(五/錢)陳皮(二/錢)
　　(五/分)訶子肉(半生/半煨)
　右為末煉蜜丸芡􁲥大毎服三五丸米飲化下
白玉散　治丹瘤
　　白土(二錢/五分)寒水石(半/兩)
　右為末用米醋或新水調塗
　薛按前方性味寒凉六腑受患毒發於表二便調和
　乳食如常固為可用若胃氣虚弱者反凝滯瘀血益
　増其患重者須吮毒血各聚於一處砭出以泄之遍
　身者當隨其患處各吮聚砭之更服仙方活命飲大
　便不通者更加大黄如不應用大連翹飲治法雖多
　無如砭法為良百日内患者難治
神功散　治瘡瘍腫臖作痛未成者敷之即散已潰者
　敷之即愈丹瘤用之尤妙但砭縫作痛
　　黄栢(炒/)蒲黄　青黛(真正/者)人中白(煅各/等分)
　右為末敷之
仙方活命飲　治一切瘡毒未成内消已成即潰能消
　毒排膿止痛之聖藥也若膿出而腫痛不止者元氣
　虚也當補之
　　穿山甲　白芷　防風　没藥　甘草　赤芍藥
　　　當歸尾　乳香　天花粉　貝母(各/錢)　金銀花
　　　陳皮(各三/錢)皂角刺(三/錢)
　右毎服二三錢酒水各半煎
塌氣丸　治肚腹虚脹
　　胡椒(一/兩)蝎尾(五錢/去毒)
　右為末麵糊丸粟米大毎服一二十丸陳米飲下
　薛按前症屬脾肺虚水氣泛而喘急浮腫必兼温補
　脾土以生肺金而氣自運行矣但前藥性屬辛熱雖
　能袪散寒邪而恐真氣反傷不可過劑
消積丸　治食積大便酸臭發熱
　　丁香(五/箇)縮砂(十二/箇)烏梅肉(三/箇)巴豆(二粒去/皮心膜)
　右為末麵糊丸黍米大毎服五七丸温水下
　薛按前症若食積既去而熱不退或作嘔少食宜用
　五味異功散以補胃氣或用四君子加藿香半夏以
　安中氣若兼泄瀉用六君子湯如不應加升麻柴胡
　以升補脾氣若久瀉不已宜用補中益氣湯以升補
　陽氣若虚寒加炮薑木香如不應兼以安神丸以補
　脾腎若體瘦潮熱口渇大便不調宜用肥兒丸以消
　疳積
保和丸　治食積
　　山查(二/兩)神麵(二/兩)半夏　茯苓(各一/兩)陳皮　連翹
　　蘿蔔子(各五/錢)
　右為末粥糊丸桐子大毎服一二十丸白湯下
清中解鬱湯　治脾氣虚弱飲食停滯鬱熱生痰或身
　發赤暈
　　白术(炒/)茯苓　陳皮　山梔(炒/)山查　神麯(炒/)麥
　　芽(炒/)川芎　桔梗　甘草(炒各/五分)
　右毎服二三錢水煎
四神丸　治脾腎稟虚泄瀉不食或不時去後不實或
　乳母患此致兒為患
　　肉豆蔲(二/兩)補骨脂(四/兩)五味子(二/兩)呉茱萸(一/兩)
　右為末用水二碗生薑八兩紅棗一百枚煮熟取棗
　肉和末丸麻子大毎服二三十丸空心食前白湯下
　子母並服
香連丸　治赤白痢疾并水瀉暑瀉
　　黄連(淨二/十兩)呉茱萸(去梗/十兩)
　右先將二味用熱水拌和入磁器内置熱湯中頓一
　日同炒至黄連紫黄色去茱用連為末毎末四兩入
　木香末一兩淡醋米飲為丸如麻子大毎服四五十
　丸白滚湯下
五苓散　治霍亂吐瀉躁渇飲水小便不利
　　澤㵼(五/錢)猪苓　官桂　赤茯苓　白术(各三/錢)
　右為末毎服一二錢白湯調下
　薛按前症若津液偏滲於大腸大便瀉而小便少者
　宜用此藥分利若隂陽已分而小便短少者此脾肺
　氣虚而不能生水也宜用補中益氣湯加麥門五味
　虚火上炎而小便赤少者此肺氣受傷而不能生水
　也用地黄丸加麥門五味
大黄丸　治風熱便秘飲水
　　川芎(五/錢)甘草(炙二錢/五分)大黄(一錢酒/洗蒸晒)黑牽牛(五錢半/生半炒)
　右為末糊丸麻子大毎服數丸温蜜水下
　薛按前方乃内疏之峻劑審其因果屬臓内實熱方
　可用
白虎湯　治傷暑煩躁身熱痰盛頭痛口燥大渇
　　知母(一兩/五錢)石膏(四/兩)白粳米(八/錢)甘草(炙五/錢)
　右為末毎服一二錢水煎
羌活散　治風邪所傷頭目昏眩痰涎壅滯肢節煩疼
　　羌活　前胡　麻黄　白茯苓　川芎　黄芩
　　甘草(炙/)蔓荆子　枳殻(麩/炒)細辛　石膏(另/研)菊花
　　防風(各一/兩)
　右為末毎服一二錢水煎
地骨皮散　治壯熱作渇
　　地骨皮　茯苓　甘草　柴胡　半夏　人參
　　知母(各等/分)
　右為末毎服一二錢水煎
大羌活湯
　　羌活　獨活　防已　防風　黄芩　黄連　蒼
　　术　白术　甘草(炙/)川芎　細辛(各二/錢)知母　生
　　地黄(各一/錢)
　右為末毎服一二錢水煎熱服
人參羌活散　治傷寒時氣頭疼發熱
　　人參　羌活　獨活　柴胡　前胡　桔梗　茯
　　苓　枳殻(麩/炒)川芎　天麻(各二/分)地骨皮(二/分)甘草(炒/一)
　　(分/)
　右入薄荷三葉水煎
　薛按前方乃解肌發表化痰利氣之劑然元氣虚者
　宜用清肺散
秘旨清肺散　治感冒發熱鼻流清涕或咳𠻳吐痰輕
　者勿藥自愈重者用此輕和之劑
　　橘紅　半夏(炮/)桔梗(炒/)川芎(各五/分)白茯苓(七/分)甘草
　　(炙/)防風(各四/分)薄荷　白术(一/錢)桑白皮(蜜炙各/七分)枯黄
　　芩(炒各/三分)
　右毎服二三錢薑水煎
　薛按前症若風邪退而痰熱不止但健中氣則痰自
　化而病自愈若専用化痰利氣則中氣愈虚痰熱愈
　甚矣
敗毒散　治傷風時氣寒熱咳𠻳
　　人參　茯苓　甘草(炒/)前胡　川芎　羗活　獨
　　活　桔梗　柴胡　枳殻(麩炒各/等分)
　右為末毎服一二錢生薑薄荷水煎
　薛按秘旨云小兒雖有感冐傷風鼻塞流涕發熱咳
　𠻳以降痰為主畧加㣲解凡散利敗毒非㓜稚所宜
　或冐輕者不必用藥候一二日自愈竊謂前症若手
　足冷或腹脹脾虚也用六君子湯加柴胡升麻若腹
　脹或氣喘肺虚也用四君子湯加柴胡升麻葢肺虚
　則凑理不宻外邪易感發表之後其邪既去即補脾
　肺以實其表庶無變症矣
百部丸　治肺寒壅𠻳㣲喘
　　百部(炒/)麻黄(各三/分)杏仁(四十箇㣲/炒水煮)
　右為末用蜜丸皂子大毎服一二丸薑湯化下
麻黄湯　治傷風發熱無汗咳𠻳喘急
　　麻黄(去節三錢水煮/去沫漉出晒乾)肉桂(二/錢)甘草(炙一/錢)杏仁(七箇/去皮)
　　(尖麩炒/黄研膏)
　毎服一錢水煎服以汗出為度自汗者不宜服
　薛按前方乃發表出汗之劑審其寒邪在表宜用若
　邪既去宜補脾肺以實其表庶風邪不能再入徃徃
　表散之後熱𠻳不退復行發表多變壞症
地黄清肺飲　治肺疳咳𠻳痰唾稠粘
　　阿膠(一錢/麵炒)馬兠鈴　甘草(炙各/五分)䑕粘子(二分/炒)杏仁
　　(七枚去/皮尖)糯米(十粒/炒)
　右毎服一錢水煎
葶藶丸　治傷風咳𠻳面赤身熱痰盛喘促
　　黑牽牛(炒/)杏仁(炒黄/研膏)漢防已(各一/兩)甜葶藶(隔紙/畧炒)
　右為末入杏膏蒸棗肉搗丸麻子大毎服十丸薑湯
　下
　薛按前方行氣導濕之峻劑若脾肺虚熱而致諸症
　者當調補中氣為主若果係前症宜用惺惺散參蘇
　飲清肺丸茯苓半夏湯選用之
惺惺散　治傷寒時氣風熱痰壅咳𠻳
　　桔梗　細辛　人參　甘草(炙/)白茯苓　白术(炒/)
　　瓜蔞根(各等/分)
　右為末毎服二錢入薄荷五葉水煎
參蘇飲　治感冐風寒或腹脹少食泄㵼嘔吐或手足
　並冷喘促痰涎
　　人參　紫蘇　陳皮　半夏　茯苓　枳殻(麩/炒)桔
　　梗(炒/)前胡　乾葛　甘草(炒各/五分)木香(三/分)
　右為末毎服一二錢水煎
茯苓半夏湯　治胃氣虚弱痰涎惡心或飲食不化嘔
　吐發搐或睡卧不寜口流痰涎或乳母脾胃虚弱飲
　食不節以致兒患前症亦宜用此藥主之
　　白术(炒/)茯苓　半夏　神麯(炒各/一錢)大麥(炒五/錢)陳皮
　　　天麻(各三/錢)
　右毎服一二錢水煎
甘桔散　治咳吐熱涎咽喉不利
　　甘草(炒二/兩)桔梗(一兩米/泔浸焙)
　右為末毎服二錢入炮阿膠半斤水煎服
　薛按前症若風熱藴於肺而咳膿血用桔梗湯若心
　火剋於肺而吐痰涎用人參平肺散
桔梗湯　治咳𠻳吐膿痰中有血已成肺癰症
　　桔梗(炒/)貝母　當歸(酒/浸)瓜蔞仁　枳殻(麩/炒)薏苡仁
　　　桑白皮(炒/)百合(蒸各一/錢五分)五味子(炒/)甜葶藶(炒/)地
　　骨皮　知母(炒/)甘草節　防己　黄茋(炒/)杏仁(各/五)
　　(分/)
　右毎服一二錢水煎
人參平肺散　治心火尅肺咳𠻳喘嘔痰涎壅盛胸膈
　痞滿
　　人參　橘紅　甘草(炙/)地骨皮(各五/分)茯苓　知母
　　(炒各/七分)五味子(炒/)青皮　天門冬(各四/分)桑白皮(炒一/錢)
　右毎服一二錢水煎
小柴胡湯　治傷寒温熱患身熱惡風頭痛項強四肢
　煩疼寒熱徃来嘔噦痰實及治中暑病瘧
　　柴胡(八/錢)半夏(湯/炮)黄芩　人參(各三/錢)甘草(炙二/錢)
　右毎服一二錢薑棗水煎
加味小柴胡湯　治乳母肝火發熱等症致兒為患即
　小柴胡加山梔牡丹皮水煎子母並服以下倣此
加味逍遙散　治乳母肝脾氣血虛弱發熱致兒為患
　　當歸　白术　茯苓　芍藥(炒黄各/一錢)柴胡　牡丹
　　皮　山梔(炒/)甘草(炒各/五分)
　右水煎服
柴术參苓湯　治肝火血熱遍身瘙痒或起赤暈或筋
　攣結核
　　白术(炒/)人參　茯苓(各一/錢)柴胡　川芎　山梔
　　芍藥(炒/)甘草(炒五/分)熟地黄(自/製)當歸(各八/分)
　右水煎服
芍藥參苓散　治肝木剋脾土目劄面青食少體倦
　　芍藥(炒/)人參　茯苓　白术　陳皮(各七/分)柴胡
　　山梔(炒/)甘草(炒各/五分)
　右薑水煎
梔子清肝散　治三焦或足少陽驚風熱耳内作痒生
　瘡或出水疼痛
　　柴胡　梔子(炒/)丹皮(各一/錢)茯苓　川芎　芍藥
　　當歸　牛蒡子(炒各/七分)甘草
　右水煎服
龍膽瀉肝湯　治肝經濕熱或囊癰便毒小便澁滯
　　車前子(炒/)木通　當歸尾　澤瀉(各三/分)甘草　黄
　　芩　生地黄　山梔　龍膽草(酒炒/五分)
　右水煎服
茵陳湯　治身熱鼻乾汗出二便赤濇濕熱發黄
　　茵陳(六/錢)梔子(二/箇)大黄(二/錢)
　右毎服一錢水煎
大連翹飲　治積熱大小便不利或痘後餘毒肢體患
　瘡或丹瘤逰走不止
　　連翹　􁝢麥　荆芥　木通　赤芍藥　當歸
　　防風　柴胡　滑石　蟬退　甘草(各一/錢)山梔(炒/)
　　黄芩(炒各/五分)
　右毎服一二錢水煎
清凉散　治消中能食體瘦口乾自汗大便結燥小便
　頻數
　　羌活　柴胡　炙甘草　知母(酒/製)黄茋　黄芩(酒/製)
　　(各一/錢)生甘草　防己　生地黄(酒/製)防風(各五/分)當歸
　　(六/分)紅花(少/許)桃仁(五/箇)杏仁　升麻(四/分)石膏　黄栢
　　龍胆草(各一錢/五分)
　右毎服一二錢水煎入酒少許服
四順清凉飲　治臓腑有熱頰赤作渇四肢驚掣大便
　秘濇或風熱結核頭面生瘡目赤咽痛一切有餘之
　症
　　赤芍藥　當歸　甘草　大黄(各等/分)
　右毎服一錢水煎
黄連香薷飲
　　香薷(四/兩)厚朴(二/兩)黄連(一/兩)
　右毎服一二錢將朴連同生薑炒令紫色入香薷水
　酒各一錢煎冷服
金匱加減腎氣丸　治脾腎虚腰重脚腫小便不利或
　肚腹腫脹四肢浮腫或喘急痰盛已成蠱者此症多
　因脾胃虚弱治失其宜元氣復傷而變者非此藥不
　救
　　白茯苓(三/兩)附子(炮五/錢)川牛膝　肉桂　澤瀉　車
　　前子　山茱萸　山藥　牡丹皮(各一/兩)熟地黄(四/兩)
　　(搯碎酒/拌杵膏)
　右為末和地黄膏加煉蜜杵丸桐子大毎服一二十
　丸空心米湯下
五色丸　治五癎
　　朱砂　真珠(各五/錢)水銀　䧺黄(各一/兩)黑鉛(三兩同/水銀結)
　　(成/砂)
　右為末煉蜜丸麻子大毎服三四丸煎金銀薄荷湯
　下
　愚按前症有因驚因風因食之不同雖痰迷心竅然
　當補脾氣為主
斷癎丹　治癎差後變症不止
　　黄茋(蜜/炙)鈎藤鈎　細辛　甘草(炙各/五錢)蛇退(三寸/酒炙)蝉
　　蜕(去土/四箇)牛黄(一字/另研)
　右為末煑棗肉為丸麻子大毎服五七丸人參煎湯
　下
宣風散　治驚風
　　檳榔(二/箇)陳皮　甘草(各五/錢)牽牛(四兩半/生半炒)
　右為末毎服三五分蜜湯調下
　愚按肝氣為陽為火肝血為隂為水故肝氣熱則生
　風風熱搏則驚搐而肝血必損也然有餘當認為不
　足若屢服利驚宣風之劑未免虧損脾胃以成慢驚
　矣慎之
褊銀丸　治風涎膈熱及乳食不消腹脹喘促
　　巴豆　水銀(各五/錢)麝香(五分/另研)黑鉛(二錢半/水銀煎)京墨(八/錢)
　　(火燒醋/淬研)
　右為末陳米粥丸菉豆大毎服二三丸煎薄荷湯下
　愚按前方治癲癎驚搐消積下痰之藥也其用牽牛
　巴豆等盖以痰飲癖積結聚堅固非此不能除故潔
　古先生云為斬關奪旗之將形病俱實者用之誠有
　回生起死之功必須詳審不可輕率
牛黄丸　治驚熱消積疳
　　雄黄(研水/飛)牽牛(各一/錢)天竺黄(二/錢)
　右為末麵糊丸粟米大毎服五七丸薄荷水下
紫霜丸　治驚積
　　代赭石(二錢/水飛)杏仁(卄一箇/去皮尖)巴豆(二十一粒/去皮心膜)
　右為末飯丸粟米大毎服五七丸煎皂角仁湯下
利驚丸　治急驚
　　天竺黄(二/錢)輕粉　青黛(各一/錢)黑牽牛(炒五/錢)
　右為末煉蜜丸豌豆大毎歳一丸薄荷水化下
白餅子　治腹中有癖但飲乳𠻳而吐痰涎
　　滑石　輕粉　半夏(湯浸/焙)南星(各一/錢)巴豆(二十四/粒去皮)
　　(膜水煑/另研)
　右為末糯米飯丸菉豆大捻作餅毎服二三餅煎䓤
　白湯下
　薛按前四方乃斬關奪門起死囘生之重劑也必審
　形病俱實方可施之恐至失手命在反掌經云邪之
　所凑其氣必虚留而不去其病乃實實者病氣實而
　形氣則虛也東垣先生云形病俱實者當瀉不當補
　形病俱虚者當補不當瀉治者審焉
凉驚丸　治驚疳
　　龍膽草(炒/焦)防風　青黛(各三/錢)鈎藤鈎(二/錢)黄連(炒錢/二分)
　　龍腦(一/錢)牛黄　麝香(各二/分)
　右為末麵糊丸粟米大毎服十丸煎金銀花湯下
　薛按前丸心肝二經清熱袪風化痰散氣之寒劑葢
　疳者津液乾涸之症不宜多服恐傷胃氣無以滋腎
　水生肝血也
羌活膏　治脾虚肝熱熱盛生風或吐瀉或誤藥變為
　慢驚之症
　　羌活　川芎　人參　白附子(炮各/五錢)赤茯苓(五/錢)天
　　麻(一/兩)白殭蠶(酒/炒)白花蛇(酒浸/焙乾)乾蝎(炒去/毒)雄黄　辰
　　砂(另研各/一分)附子(炮/)防風　麻黄(去/節)肉豆蔲　雞舌
　　香　藿香葉　沉香　木香(各二/錢)輕粉　珍珠
　　牛黄(各錢/五分)龍腦(二/分)麝香(一錢各/另研)
　右為末煉蜜丸豆大毎服一二丸薄荷湯化下
　薛按前方藥味雜亂果脾氣虚而成慢驚者當審用
　之恐發散真氣重損陰血故也
抱龍丸　治傷風温疫身熱昏睡風熱痰實壅𠻳又治
　驚風潮搐及蠱毒中暑
　　雄黄(二錢/五分)　　辰砂(五錢/另研)　　天竺黄(一两/)
　　牛膽南星(四/两)　麝香(五分/另研)
　右為末甘草湯丸皂子大每服一丸白湯化下
　薛按前丸化痰祛邪清熱之功居多屬肝心實熱而
　致者用之殊效若脾肺虚弱而見昏睡痰嗽當用實
　鑑天麻散以調補元氣
小續命湯治中風不省人事涎鳴失音肢體反張或時厥冷
　　麻黄(去節/)　　人參　　　　黄芩
　　川芎　　　　芍藥　　　　甘草(炒/)
　　杏仁(去皮/尖研)　　漢防己　　　官桂(各五/錢)
　　防風(七錢/五分)　　附子(炮去皮/臍二錢)
　右各另為末和匀毎服一錢薑棗水煎有熱減桂附
寳鑑天麻散　治急驚脾胃虚弱或變慢驚者
　　半夏(七錢/)　　天麻(二錢/五分)　　甘草(炙/)
　　白茯苓　　　白术(各二/錢)
　右入生薑三錢磁器内水煑候乾為末每服一錢五
　分薑棗湯調下
釣藤鈎飲　治吐利脾胃虧損虚風慢驚
　　釣藤鈎(三/分)蟬殻　防風(炒/)人參　麻黃　白殭蠶
　　(炒/)天麻　蝎尾(去毒炒/各五錢)甘草(炙/)川芎(各二錢/五分)麝香
　　(一錢/另硏)
　右為末毎服一二錢水煎
　薛按慢驚之症屬脾胃虧損所致前方乃辛温散表
　之藥而無調補之功須審用之
大青膏　治傷風吐瀉身温凉熱
　　天麻　青黛(各一/錢)白附子　乾蝎(去/毒)朱砂(五/分)天竺
　　黄(二/錢)麝香(二/分)烏稍蛇(肉酒/浸焙)
　右為末生蜜和膏毎服一豆粒許月中兒用半粒薄
　荷湯化服
　愚按大青膏乃表散之劑也必外邪藴結於肺而肺
　氣之未損者乃可施之况前症屬脾肺氣虚而邪之
　所凑必以固脾胃為主否則虚虛之禍恐不能免矣
温白丸　治瀉泄瘦弱冷疳洞利及久病而成慢驚
　　天麻(五/錢)白殭蠶(炮/)白附子　乾蝎(去/毒)天南星(湯炮/焙各)
　　(二錢/五分)
　右為末麵糊丸菉豆大毎服十丸米飲下
　愚按前症屬脾氣虚寒無陽之症無風可散無痰可
　逐當兼用六君子湯十二味異功散木香散
參茋四聖散　治痘瘡已出至六七日不起發不成膿
　　人參　黄茋(炒/)白术(炒/)茯苓　當歸　芍藥(炒/)川
　　芎(各五/分)紫草　木通　防風(各三/分)糯米(一百/粒)
　右作二劑水煎服
陳氏木香散
　　木香　大腹皮　人參　桂心　赤茯苓　青皮
　　　前胡　訶棃勒　半夏(薑/製)丁香　甘草(炙各/等分)
　右毎服二三錢薑水煎
　薛按前方若豆瘡已出未愈之間其瘡不光澤不起
　發不紅活五七日内泄瀉作渇或肚腹作脹氣促作
　喘或身雖熱而腹脹足指冷或身熱作渇或驚悸腹
　脹或汗出不止或寒戦咬牙瘡不結痂此皆脾胃虛
　寒津液衰少急用此藥治之若誤認為實熱用寒凉
　之藥及飲蜜水生冷𤓰果之類必不治
十二味異功散
　　木香(二錢/半)官桂(二/錢)當歸(三錢/半)茯苓　白术(各二/錢)人
　　參　陳皮　厚朴(薑/製)半夏(薑/製)丁香(各二/錢半)肉豆蔲(二/錢)
　　(半/)附子(炮一/錢半)
　右毎服二三錢薑棗水煎
　薛按前方若痘瘡不光澤不起發不紅活不結靨謂
　之表裏俱虚宜用此藥治之若悶亂煩渇吐瀉不食
　腹痛腹脹痰喘氣急謂之表裏虚寒急用此藥送豆
　蔲丸或十日至十一日當靨不靨煩渇咬牙手足並
　冷飲沸湯而不知熱此陽虚脱陷急用此湯救之亦
　有復生者
百祥丸　治痘瘡黑陷及𠻳而吐青綠水
　　紅芽大㦸(隂乾漿水煑軟去/骨復入元汁中煮)
　右焙乾為末水丸粟米大毎服十丸赤脂麻湯下
　薛按前方治痘瘡黑陷耳骨冷咬牙吐瀉者乃脾土
　虚敗寒水反侮歸腎之惡候也用百祥丸瀉之急以
　四君子加丁香陳皮木香厚朴炮薑以温補脾土身
　熱飲水黑陷復起十救一二葢此症因脾土虚敗寒
　水乗侮陳文秀先生云若治寒水於既侮之後何不
　保脾土於未敗之先此發前人之未發况前藥必耤
　脾胃之氣連及於腎而纔瀉之吾恐胃氣先傷而莫
　能及然非錢公之眀見不敢投非古昔之元氣不敢
　用治者慎焉
牛李膏　治痘瘡黑陷
　　牛李子
　右杵汁石器内熬膏毎服皂子大煎杏膠湯化下
雄黄散　治痘後牙齦生疳蝕瘡
　　雄黄(一/錢)銅緑(二/錢)
　右同研細量瘡大小乾糝其上
化毒丹　治胎毒及痘後頭面生瘡眼目腫痛
　　生地黄　熟地黄　天門冬　麥門冬　𤣥參(各/三)
　　(兩/)甘草　甜硝(各二/兩)青黛(一兩/五錢)
　右為末煉蜜丸芡􁲥大毎服一丸白湯化下
　薛按前方生血凉血解毒寒中之劑用之得宜殊有
　良驗
括蔞湯　治慢驚
　　括蔞根(二/錢)白甘遂(一/錢)
　右慢火炒黄為末毎服二三分煎薄荷麝香湯下
　薛按徐用誠云錢氏治慢驚用括蔞湯恐傳寫誤耳
　葢驚主風木甲木屬陽病急易治乙木屬隂病緩難
　治况小兒五臓之氣未實神氣未完而自病慢驚之
　症非病後及吐瀉脾胃虚損而得者慎勿用此峻厲
　之劑
温驚丸　治慢驚風症
　　朱砂(一錢/五分)天竺黄(五/錢)龍腦(一/錢)紫臙脂(一/錢)牛膽南星
　　(四/兩)
　右各另為末用黄牛膽汁丸芡􁲥大毎服半丸砂糖
　湯化下
　薛按慢驚屬脾胃無陽肝木所勝之寒症故用温驚
　丸以温之但所用之藥乃辛散陽氣袪逐痰涎治者
　審之
人參理中丸　治中氣虚熱
　　人參　白术(炒/)甘草(炙各/等分)
　右為末薑汁糊丸菉豆大毎服二三十丸白湯下
調中丸　治脾胃虚寒
　　白术　人參　甘草(炒各/五錢)乾薑(四錢/炮)
　右為末用蜜丸菉豆大毎服二三十丸白湯下
　薛按前二方本經自病之藥即人參理中丸也若腎
　水侮土而虚寒者當加半夏茯苓陳皮或嘔吐更加
　藿香泄瀉加木香
張氏温脾散　治脾胃虧損腹脇虚脹乳食不進困倦
　無力
　　訶子肉　人參(各七/錢)白术　木香　桔梗　茯苓
　　　藿香　陳皮　黄茋(各五/錢)甘草(炙二/錢半)
　右毎服二三錢薑棗水煎
　薛按前方治脾肺虚弱之症若肺病已去前症未已
　但用六君子湯以調補脾胃
歸脾湯　治乳母脾經氣鬱致兒為患
　　人參　白术　茯神　黄茋　龍眼肉(各二/錢)逺志
　　(一/錢)酸棗仁　木香　甘草(炙三/分)
　右薑棗水煎服加柴胡山梔名加味歸脾湯
越鞠丸　治乳母六鬱傳兒為患或胸滿吐酸齒痛瘡
　疥等症
　　蒼术　神麯(炒/)香附子　山查　山梔(炒/)撫芎
　　麥芽(炒各/等分)
　右為末水調神麯糊丸桐子大毎服二三十丸白滚
　湯下子母並服
清心丸　治驚熱煩躁
　　人參　茯神　防風　朱砂　柴胡(各二/錢)金箔(三/十)
　　(片/)
　右為末煉蜜丸桐子大毎服一二丸竹瀝調下
安神丸　治邪熱驚啼心肝壯面黄頰赤
　　牙硝　白茯苓　乾山藥　麥門冬(去心/焙)寒水石
　　　甘草(各五/錢)朱砂(一/兩)龍腦(二分/半)
　右為末煉蜜丸芡􁲥大毎服半丸砂糖水化下
　薛按前方降火化痰辛散寒凉之劑不宜過服恐反
　傷脾胃也若睡中驚悸不安宜用秘旨安神丸若因
　乳母脾氣鬱熱致兒為患者宜用加味逍遥散若因
　乳母怒氣肝經發熱致兒為患者宜用加味小柴胡
　湯若因乳母飲酒胃經發熱致兒為患者宜用葛花
　解酲湯
　右為末毎服二錢薑棗水煎
六神散　治面青啼哭口出氣冷或泄㵼不乳
　　人參　山藥　白术(各五/錢)甘草(二/錢)白茯苓　扁荳
　　(各一/兩炒)
　右為末毎服一錢薑棗水煎
當歸散　治夜啼不乳
　　當歸　白芍藥　人參(各二/錢半)甘草(炙一錢/二分)桔梗
　　陳皮(各一/錢)
　右為末毎服一二錢水煎灌之
蝉蜕鈎藤散　治肚疼驚啼
　　鈎藤　天麻　茯苓　川芎　白芍(各一/錢)
　右毎服一錢燈心水煎
羚羊角丸　治行遲
　　羚羊角(鎊/)生地黄(焙/)酸棗仁　虎脛骨(醋炙/黄)白茯
　　苓(各五/錢)肉桂　防風　當歸　黄茋(各/錢)
　右為末煉蜜成劑毎服一皂子大白湯化下
葛花解醒湯　治乳母酒後乳兒遺熱為患
　　白荳蔲　砂仁　葛花(各五/錢)乾生薑　白术　澤
　　瀉　神麯(炒各/二錢)白茯苓　陳皮　人參　猪苓(各/一)
　　(錢/半)木香(五/分)青皮(三/錢)
　右為末毎服二錢白湯調服
　薛按前湯氣味辛散不得已而用之耳葢酒病服之
　雖效頻服則隂損元氣折人長命可不慎哉
花大膏　治夜啼
　　燈花(一/顆)
　右塗乳上令兒吮之
　薛按前症有因停乳腹痛者有因隂盛發躁者有因
　寒盛腹痛者有因乳母鬰悶怒氣傳兒者有因乳母
　停滯傳兒者治法説見本論
鈎藤飲　治夜啼
　　鈎藤鈎(二/半)　茯神　茯苓　川芎　木香　當歸
　　(各一/錢)甘草(五/分)
菖蒲丸　治心氣不足不能言語
　　人參(五/錢)丹參(二/錢)石菖蒲　赤石脂(各三/錢)天門冬
　　麥門冬(各去心/一兩焙)
　右為末蜜丸菉豆大毎服十丸若病後腎虚不語宜
　服地黄丸
止汗散　治睡而自汗
　　故蒲扇(燒/)
　右為末毎服三錢温酒調下
香𤓰丸　治遍身汗出
　　胡黄連　川大黄(煨/)柴胡　鼈甲(醋炙/黄)黄柏　黄
　　連　蘆薈　青皮(各三/分)
　右為末將黄𤓰一箇去穰納藥煨熟杵和麵糊丸菉
　荳大毎服三五丸新水下
　薛按自汗屬陽虚盗汗屬隂虚若心經血虚用團參
　湯腎經虚熱用地黄丸血氣虚用人參養榮湯之類
　胃氣虚用六君子湯或用一味白术炒為末以浮麥
　炒濃煎湯調服
當歸六黄湯　治血氣不足虚火内動盜汗不止
　　當歸　熟地黄　黄茋(炒/)黄柏(已下俱/炒黑)黄芩　黄
　　連　生地黄(各等/分)
　右毎服二錢水煎
團參湯　治心血虚熱自汗盜汗
　　人參　當歸(各等/分)
　右用猪心一片毎服三錢水煎服
茋附湯　治稟賦氣虚陽弱自汗不止肢體倦怠或大
　病後陽氣虧損並急服之多有生者
　　黄茋(蜜/炙)附子(炮等/分)
　右毎服一錢薑水煎
參附湯　治稟賦不足上氣喘急自汗盜汗或病久陽
　氣脫陷急宜服之
　　人參(一/錢)附子(炮一/兩)
　右毎服一錢薑水煎
人參養榮湯　治脾肺俱虚發熱惡寒肢體瘦倦食少
　作瀉或久病虚損口乾食少欬而下痢驚熱自汗
　　白芍(一錢/五分)人參　陳皮　黄茋(蜜/炙)桂心　當歸
　　白术(炒/)甘草(炙各/一錢)熟地黄　五味子(杵炒各/七分)逺志
　　(五/分)
　右毎服二三錢薑棗水煎
玉露散　治傷熱吐㵼黄色
　　石膏(煆/)寒水石(各五/錢)甘草(二錢/五分)
　右為末毎服五分白湯調下
　薛按前症若飲食如常作渇飲冷屬胃經實熱宜用
　此藥若食少體倦或善噫㵼黄此脾虚色陷也宜用
　六君子加柴胡升麻若㵼而變青更兼腹脹或善怒
　此脾虚肝所乗也宜用前湯更加木香
木𤓰丸　治生下吐
　　木𤓰　麝香　膩粉　木香　檳榔(各等/分)
　右為末麵糊丸黍米大毎服一二丸甘草湯化下
　薛按前症多因姙娠胃經有熱或鬰痰所致當審其
　母而兼治之
塗顋法
　　麝香　牛黄　青黛(各二/分半)蝎尾(去毒一/分半)薄荷(二/分)
　右為末生棗肉杵膏塗帛上貼顋中以手烘熱頻熨
　之
　薛按前法辛凉發散開竅袪風之劑當審用之余毎
　以葱頭三五莖細切擂爛攤紙上以兩掌䕶熱貼顋
　門良久其邪即解諸病自退乃去其葱却以段帛寸
　餘塗糊仍貼顋門䕶之春夏常用絹帛秋冬用紵絲
　以䕶貼之永無傷風之患亦因有母病致兒發搐者
　治驗見前
浴體法　治胎肥胎熱胎怯
　　麝香(二半/分)天麻(二/錢)白􁧢　烏蛇肉(酒浸/焙)青黛(各三/錢)
　　蝎尾(去/毒)朱砂(各五/分)
　右為末桃枝一握水煎浴之勿浴背
　薛按前法乃開發腠理疏泄陽氣若小兒所稟虚怯
　或姙母所致各説見本論
神效當歸膏　治跌撲湯火等瘡不問已潰未潰
　　當歸　黄蠟　生地(各一/兩)麻油(六/兩)
　右先將當歸地黄入油煎黑去查入蠟熔化候冷攪
　匀即成膏矣
砭法　治丹毒赤色逰走不定以口吮毒聚在一處用
　細磁器撃碎取有鋒芒者一塊以筯劈開頭尖夾之
　用線縛定兩指輕撮筋稍令磁􁁬正對聚處懸寸許
　再用筋一根頻撃筋頭令毒血遇刺皆出毒入腹者
　不救症輕者止用口吮出毒用藥敷之如患在頭額
　不用砭法止宜用卧針倒挑患處以出毒血其赤自
　退
製附子法
　取附子重一兩三四錢有蓮花瓣頭圓底平者先備
　童便五六碗將附子放在竈上煙櫃中良久乗熱投
　入童便浸五七日候潤透掲去皮切四塊仍浸二三
　日用粗紙數層包之浸濕埋灰火半日取出切片檢
　視有白星者仍用瓦上炙熟至無白星為度如急用
　切作大片用童便煮二三沸熱瓦焙熟即可用
　
　
　
　薛氏醫案卷五十三
欽定四庫全書
　薛氏醫案卷五十四
　　　　　　　　　　　　　明　薛已　訂
　　保嬰撮要一
　　　初誕法
小兒在胎禀隂陽五行之氣以生臟腑百骸藉胎液以
滋養受氣既足自然生育分娩之時口含血塊啼聲一
出隨即嚥下而毒伏於命門遇天行時氣久熱或飲食
停滯或外感風寒驚風發熱等因發為瘡疹須急於未
啼時用軟帛裹指挖去其血用黄連豆䜴硃蜜甘草解
之後雖出痘亦輕矣有嚥入即時腹脹嘔吐短氣不乳
者用茯苓丸治之但黄連性寒若禀母氣膏粱積熱者
宜服若滋味淡薄胎氣元弱者又不宜用其硃砂固能
解毒恐金石鎭墜不若只以牛黄分許蜜調與吮為佳
世多用犀角解毒丸其胎氣虚寒虚弱者反傷脾胃生
氣甚致不育又有嬰兒因其難産或冐風寒而垂危者
切不可便斷臍帶急烘綿絮包抱懐中急以胎衣置火
中煨燒更用大紙捻於臍帶上徃來燎之使煖氣入腹
須臾氣復自甦尤戒洗浴恐腠理不宻元氣發泄而外
邪乘之也
黄連法臨月用黄連細切為末綿裹百沸湯拭口
甘草法預以甘草細切少許臨産時以綿裹沸湯泡盞
　内覆温收生之際以軟綿裹指蘸甘草汁拭其口次
　用黄連法硃蜜法
硃蜜法用黄連細切沸湯泡良久瀘浄拭兒口中吐去
　惡汁更與硃砂一大豆許細研以蜜一蜆殻抹兒口
　服之非獨鎭心定魄安神解毒更能益肝膽除煩熱
　辟邪氣也
又牛黄法與硃蜜同少加牛黄能益肝膽除熱定精神
　止驚邪辟惡氣除小兒百病
茯苓丸
　　赤茯苓　黄連(胎冷易/芍藥)枳殻(炒各/等分)
　右為末煉蜜丸桐子大每服一丸乳汁化下
　　　䕶養法
巢氏云小兒初生肌膚未實宜用舊絮䕶其背不可太
煖更宜數見風日則血氣剛强肌肉緻宻若藏於重幃
宻室或厚衣過煖則筋骨軟脆不任風寒多易致病衣
服當隨寒熱加減但令背煖為佳亦勿令出汗恐表虚
風邪易傷乳哺亦不宜過飽若宿滯不化用消乳丸治
之陳氏所謂忍三分寒吃七分飽頻揉肚少洗澡要肚
煖頭凉心胷凉皆至論也須令乳母預慎七情六淫厚
味炙煿則乳汁清寧兒不致疾否則隂陽偏勝血氣沸
騰乳汁敗壊必生諸症若屢用藥餌則臟腑隂損多變
敗症可不慎歟大抵保嬰之法未病則調治乳母既病
則審治嬰兒亦必兼治其母為善
消乳丸
　　縮砂仁　陳皮　京三稜(煨/)蓬术(煨/)神麯　麥芽
　　(各半/両)香附子(炒一/兩)
　右為末麵糊丸麻子大每服二三丸白湯下
　　　噤風撮口臍風
小兒初生噤風者因胎中受熱毒流心脾生下復為風
邪所摶致眼閉口噤啼聲不出舌上如粟口吐白沫在
百日内見撮口者因胎熱兼風自臍入於心脾致面目
黄赤氣息喘急啼聲不出舌强唇青聚口撮面腹脹青
筋弔腸牽痛吐白沫者不救法當疏利臍風者因斷臍
之後為水濕風邪入於心脾致腹脹臍腫四肢柔直啼
不吮乳甚者發搐先用龍膽湯天麻丸之類以去痰涎
後用益脾散之類補脾胃若臍邊青黑手拳口噤是為
内搐不治受病之源皆因乳母七情氣鬱厚味積熱所
致若爪甲黑伸引努力臍突者用大連翹飲子之類又
斷臍不盈尺多患此者以舊綿燒灰摻之齒齦有泡如
粟以綿裹指蘸温水擦破口即開不用藥七日内患者
百無一生古人治法大率如此又田氏治噤風用天南
星末一錢片腦少許以指蘸薑汁擦齦立開丹溪用赤
足蜈蚣去足炙為末以猪乳調五分徐徐灌之或用牛
黄以竹瀝調服一字隨以猪乳滴於口中聖惠方用鬱
金藜蘆𤓰蒂為末水調搐鼻中錢氏云撮口因浴後拭
臍風邪所入而作用益黄散補之無擇云視其齒齦有
泡擦破口即開用眞白殭蠶為末蜜調塗口内保嬰集
云小兒百日臍風馬牙當作胎毒㵼足陽明火用針挑
破以桑樹白汁塗之又云初生小兒時時宜傅桑汁不
然多有舌硬撮口之症竊謂臍風果因浴拭外傷皮膚
者用綿灰或枯礬擦抹之即愈若因乳母肝脾鬱怒致
兒為患當治其母若因剪臍短少或因束縛不𦂳或因
牽動風入臍中或因鐵器斷臍冷氣傳於脾絡以致前
症者口内有小泡急掐破去其毒水以艾灸臍中亦有
生者
千金龍膽湯　治月内臍風撮口四肢驚掣發熱吐乳
　及變蒸客忤鬼氣驚癎加人参當歸
　　龍膽草(炒/黑)鈎藤鈎　柴胡　黄芩(炒/)桔梗　甘草
　　芍藥(炒/)茯苓　大黄(煨各二/錢五分)蜣螂(二枚去/翅足)
　右為末毎服一二錢水煎量兒加減
天麻丸　治釣腸鎻肚撮口
　　天南星(炮二/錢)白附子　牙硝　天麻　五靈脂
　　全蝎(焙各/一錢)巴豆霜(一/字)輕粉(半/錢)
　右為末每服一字薄荷湯調下
定命丹　治天釣撮口通利痰熱
　　全蝎(七/枚)天麻　南星(炮各二/錢半)朱砂(錢/半)白附子(二錢/半)
　　青黛(一錢/五分)輕粉　麝香(各五/分)片腦(一/字)
　右為末米糊丸菉豆大每服一丸荆芥薄荷湯下先
　　研半丸吹入鼻中
硃銀丸　治胎風壯熱痰盛翻眼口噤或胎中藴毒
　　水銀(和棗/肉研)全蝎　南星　朱砂(各一/錢)白附子(錢/半)
　　牛黄　蘆薈(各三/分)鉛霜(半錢和/水銀研)片腦(一/字)麝香(五/分)
　　眞殭蠶(炒七/箇)
　右為末米糊丸芥子大毎服三丸薄荷湯下
紫霜丸　治變蒸發熱不解或食癎先寒後熱或乳哺
　失節宿滯不化腹痞嘔吐或大便酸臭
　　代赭石(煅用醋/淬七次)赤石脂(各一/兩)杏仁(五十箇/麵炒)巴豆仁
　　(三十枚去/膜油心)
　右先將杏仁巴豆研成膏入代赭石脂末研匀湯浸
　蒸餅丸粟米大毎服三五丸米飲送下
消食丸(方見/黄疽)
控痰散　治風噤先用此藥吐風涎次與益胃散和胃
　又與辰砂膏利驚握拳噤口者不治
　　蝎尾　銅青(各五/分)朱砂(一/錢)膩粉(一/字)麝香(少/許)
　右為末每服一字茶清調下輕者勿用或以甘草湯
　吐之
甘草湯　治撮口
　　甘草(生一/錢)
　右水煎以綿毬蘸吮令出痰涎却以猪乳㸃入口中
　即瘥
益脾散
　　白茯苓　人参　草果(煨/)木香(濕紙/褁煨)甘草　陳皮
　　厚朴(薑/製)紫蘇子(炒各/等分)
　右為末每服一錢薑棗水煎
辰砂膏　治眼閉口噤啼聲不出吮乳不得口吐白沫
　　辰砂(三/錢)鵬砂(錢/半)馬牙硝(錢/半)元明粉　全蝎　真珠
　　(各一/錢)麝香(一/分)
　右為末每服一荳許諸驚薄荷湯下潮熱甘草湯下
　月内用乳汁調塗乳頭令吮之
葱號散　治初生小兒七日不食便
　　葱白(三四/寸)人乳
　右同搗如泥傅兒口内即與吮乳
蠶號散　治初生兒七日不食名撮口
　　殭蠶(四箇去/嘴畧炒)茯苓(少/許)
　右為末蜜調傅兒口内
殭蠶膏　治撮口用真殭蠶二枚去嘴畧炒為末蜜調
　擦口中
撮風散　治撮口
　　鈎藤鈎　朱砂　真殭蠶(焙/)赤脚蜈蚣(半/條)蝎稍(各/一)
　　(錢/)麝香(一/字)
　右為末毎服一字竹瀝調下
𤓰蒂散　治臍風撮口
　　𤓰蒂(七/箇)赤小豆　秫米(各七/粒)
　右為末用一荳許吹兩鼻内令出黄水更調服吐黄
　水即瘥
大連翹湯　治胎熱臍風小便不通及諸般瘡毒
　　連翹　􁝢麥　荆芥　木通　赤芍藥　當歸
　　防風　柴胡　滑石　蟬殻　甘草(炒各/一錢)山梔子
　　黄芩(各五/分)
　右為末每服二錢加紫草水煎熱甚加大黄更詳症
　加減
安臍散
　　羚羊角(一錢/畧炒)亂髮(一團燒/令存性)蜈蚣(一寸赤/脚者炙)
　右為末斷臍後即傅之以綿帕𦂳束恐犯風也
　　　脉法
錢仲陽云小兒之脉氣不和則弦急傷食則沉緩虚驚
則促急風則浮冷則沉細脉亂者不治水鏡訣云隂陽
運合男女成形已分九竅四肢乃生五臟六腑部分既
别逆順難明若憑寸舌之浮沉必乃横亾於孩子須明
虎口辨别三闗消詳用藥始無差誤未至三嵗看虎口
食指第一節名風闗脉初見易治第二節名氣闗脉見
病深難治第三節名命闗脉見死不治三闗青是四足
驚赤是水驚黑是人驚紫色㵼利黄色雷驚三闗通度
是極驚之症必死或青或紅有紋如線一直者是乳食
傷脾必發驚熱左右一様者是驚與積齊發有三條或
散是肺生風痰或似齁䶎聲有赤是傷寒及𠻳如紅火
是瀉紅黑相兼主下痢青多白痢紅多赤痢紫色相兼
加渴虎口脉紋亂主胃氣不和青是驚與積青黑發慢
驚脉入掌乃内釣指紋曲裡風感彎外食積此論三嵗
以上之法若三嵗以下更用一指按髙骨乃分三闗定
其息數呼吸八至為平脉九至不安十至危困浮主風
沉遲主虚冷實主有熱𦂳主癲癎洪主熱盛沉緩主虚
㵼微遲有積有蟲遲濇主胃脘不和沉主乳食難化沉
細主乳食停滯𦂳弦主腹中熱痛牢實主大便秘沉而
數者骨中有熱弦長是肝膈有風𦂳數乃驚風為患四
肢掣顫浮洪乃胃口有熱沉𦂳主腹痛有寒虚濡者有
氣又主慢驚芤主大便利血四嵗以下用一指衮轉尋
三部以闗為準七八嵗移指少許九嵗次第依三闗部
位尋取十一十二嵗亦同十四十五嵗依大方脉部位
胗視凡看脉先定浮沉遲數隂陽冷熱沉遲為隂浮數
為陽更兼看部位青主驚風白主虚瀉赤主痰熱黑色
病甚黄主脾疳以此相叅察病治療庶無誤矣又全㓜
心鑑云小兒半嵗之際有病當於額前眉端髮際之間
以名中食三指曲按之兒頭在左舉右手在右舉左手
食指為上中指為中名指為下三指俱熱主感風邪鼻
塞氣粗發熱咳𠻳若三指俱冷主外感風寒内傷飲食
發熱吐㵼若食中二指熱主上熱下冷名中二指熱主
夾驚之疾食指熱主胸滿食滯又當叅辨脉形主之
流珠形主飲食所傷内熱欲吐或腸鳴自利煩躁啼哭
用助味膏消飲食分隂陽若食消而病仍作用香砂助
胃膏以補脾胃　環珠形主脾虚停食胸膈脹滿煩渴
發熱用五味異功散加山查枳實健脾消食後用六君
子湯調養中氣　長珠形主脾傷飲食積滯肚腹作痛
寒熱不食先用大安丸消其疾滯次以異功散健其脾
氣　來蛇形主脾胃虚熱中脘不利乾嘔不食此疳邪
内作先用四味肥兒丸治疳後用四君子湯補脾　去
蛇形主脾虚食積吐瀉煩渴氣短喘急不食困睡先用
六君子湯加枳實健脾消積次以七味白术散調補胃
氣　弓反裏形主感冐寒邪哽氣出氣驚悸倦怠四肢
稍冷小便赤色咳𠻳吐涎先用惺惺散助胃氣祛外邪
後以五味異功散加茯神當歸飬心血助胃氣若外邪
既解而驚悸指冷脾氣受傷也宜用七味白术散補之
若悶亂氣粗喘促哽氣者難治脾虚甚故也　弓反外
形主痰熱心神恍惚夾驚夾食風癎痰盛先以天麻防
風丸祛外邪又用五味異功散調中氣　鎗形主風熱
生痰發搐先用抱龍丸如未應用牛黄清心丸若傳於
脾肺或過用風痰之藥而見一切諸症者專調補脾胃
　魚骨形主驚痰發熱先用抱龍丸治之如未應屬肝
火實熱少用抑青丸以清肝隨用六味丸以補肝或發
熱少食或痰盛發搐乃肝木尅脾土用六君子湯加柴
胡補脾土以制肝木　水字形主驚風食積胸膈煩燥
頓悶少食或夜啼痰盛口噤搐搦此脾胃虚弱飲食積
滯而木尅土也先用大安丸消𨗳飲食次以六君鈎藤
鈎補中清肝若已服消食化痰等劑而病不愈者用四
君升麻柴胡鈎藤鈎升補脾氣平制肝木　針形主心
肝熱極生風驚悸頓悶困倦不食痰盛搐搦先用抱龍
丸祛風化痰次用六君子加鈎藤鈎平肝實脾　透闗
射指形主驚風痰熱聚於胷膈乃脾肝虧損痰邪乘聚
先用牛黄清心丸清脾肺化痰涎次用六君子湯加桔
梗山藥補脾土益肺金　透闗射甲形主驚風肝木剋
制脾土之敗症急用六君木香鈎藤鈎官桂温補脾土
未應即加附子以回陽氣多得生者嘗聞古人云小兒
為芽兒如草之芽水之漚盖因臟腑脆嫩口不能言最
難投劑當首察面色而知其所屬次騐虎口以辨其所
因實為治法之簡要也


流珠只一㸃紅色環珠差大長珠圓長已上非謂圏子
總皆紅脉貫氣之如此來蛇即是長珠散一頭大一頭
尖去蛇亦如此分上下朝故曰來去角弓反張向裏為
順向外為逆鎗形直上魚骨分開水字即三脉並行針
形即過闗一二粒米許射甲命脉向外透指命脉曲裏
雖然余嘗治之亦有不専執其形脉而投劑者盖但有
是症即服是藥而亦多騐
　　　治驗
　一小兒發熱吐㵼腹脹不乳其紋如流珠此脾胃氣
　傷先用香砂助胃膏後用六君子湯全愈
　一小兒寒熱作嘔飲食不入按其腹乃哭脉紋如長
　珠此飲食停滯也用大安丸吐瀉宿滯遂安但唇目
　抽動大便稀黄此病邪去而虚熱所廹也用六君子
　湯加鈎藤而愈
　一小兒胷腹膨脹發熱頓悶脉紋如環珠以手按腹
　即哭此屬脾胃虚而飲食停滯也先用保和丸一服
　前症如失更加煩渴按其腹而不哭此宿食去而脾
　胃復傷也用五味異功散加柴胡治之頓瘳
　一小兒不時乾嘔乳食不進肚腹膨脹脉形如來蛇
　此脾胃虚而成疳也用四味肥兒丸治疳佐以四君
　加蕪荑健中而痊後傷飲食吐瀉完榖形氣甚困四
　肢微搐視其紋如去蛇余曰且勿用藥次日吐止但
　搐而瀉青黄此脾土虚而肝木勝也用六君子加鈎
　藤鈎而瘥
　一小兒未及周嵗氣短喘急乳食少進時或吐乳視
　其形如去蛇乃脾傷而食積先用六君子加山查枳
　實漸愈後乳食復傷吐瀉作渴先與胃苓膏繼與白
　术散而愈
　一小兒睡卧驚悸發熱痰盛脉形如弓之向外此因
　驚木旺傷脾而食不消也先以天麻防風丸祛風定
　驚後用五味異功散壯脾止搐全瘥
　一小兒沉黙昏倦肢冷驚悸其紋如弓之向裏此屬
　胃氣虚而外感寒邪也先用惺惺散以解外邪調胃
　氣諸症頓愈但手足逆冷又用六君子湯調補元氣
　而安
　一小兒患咳𠻳服牛黄清心丸加喘促腹脹余視其
　右臉色赤紋指如鎗屬脾氣復傷用六君子湯頓安
　一小兒沉困發熱驚搐不乳視其脉紋如亂魚骨此
　風熱急驚之症也先用抱龍丸少許祛風化痰後用
　六君子湯加柴胡壯脾平肝而愈
　一小兒咳𠻳發熱右臉赤色作渇煩悶倦怠少食肚
　腹作脹脉紋如針此風邪傷肺而飲食傷脾也先用
　六君子湯加桔梗杏仁柴胡一劑諸症少愈後去杏
　仁柴胡再劑而安
　一小兒發熱夜啼乳食不進昏迷抽搐痰盛口噤脉
　紋如水字此脾肺氣虚風木所乗痰食積於胷腹也
　先用大安丸後用六君子加鈎藤鈎而愈
　一小兒發熱右臉赤咳𠻳痰盛其脉紋透闗射指余
　以為風邪藴結於肺而痰作也用二陳加桑皮杏仁
　桔梗治之自用發散降火之劑風痰不退發熱益甚
　余曰此脾肺氣虚治失其宜遂用五味異功散加炒
　桔梗漸愈又用六君子湯而痊
　一小兒停食發熱服芩連三稜厚朴等劑飲食日少
　胷腹膨脹其紋透至指甲用補中益氣湯加木香鈎
　藤鈎温補脾氣平制肝木數劑漸效又用六君子湯
　加炮薑治之而安其間泛用金石腦麝祛逐之劑變
　驚而殁者不能枚舉惜哉
香砂助胃膏(方見熱吐/)
五味異功散(方見内釣/)
六君子湯(方見内釣/)
太安丸(方見虚羸/)
四味肥兒丸(方見嘔吐/)
四君子湯(方見内釣/)
七味白术散(方見腹痛/)
惺惺散(方見咳𠻳/)
天麻防風丸(方見咳𠻳/)
抱龍丸(方見傷寒/)
牛黄清心丸(方見急驚/)
抑青丸(方見驚啼/)
六味丸(方見腎臟/)
保和丸(方見虚羸/)
胃苓湯(方見霍亂吐瀉/)
二陳湯(方見寒冷嘔吐/)
　　　變蒸
巢氏云小兒變蒸者以長血氣也變者上氣蒸者體熱
仲陽云變者易也又云變蒸者自内而長自下而上又
身熱故每變畢即覺性情有異於前何者長生臟腑意
智故也何謂三十二日長骨添精神人有三百六十五
骨以象天數以應朞嵗以分十二經絡自初生至三十
二日一變生癸屬足少隂經腎臟精與志六十四日二
變一蒸生壬屬足太陽經膀胱腑其發耳與骫冷腎與
膀胱合俱主於水天一生水地六成之至九十六日三
變生丁屬手少隂經心藏神其性為喜至一百二十八
日四變二蒸生丙屬手太陽經小腸腑其發汗出而微
驚心與小腸合為火地二生火天七成之至一百六十
日五變生乙屬足厥隂經肝藏䰟喜哭至一百九十二
日六變三蒸生甲屬足少陽經膽腑其發目不閉(一作/開)
而赤肝與膽合主木天三生木地八成之至二百四十
四日七變生辛屬手太隂經肺臟魄主聲至二百五十
六日八變四蒸生庚屬手陽明經大腸腑其發膚熱而
汗或不汗肺與大腸合主金地四生金天九成之至二
百八十八日九變生已屬足太陽經脾臟意與智至三
百二十日十變五蒸生戊屬足陽明經胃腑其發不食
腹痛而吐乳脾與胃主土天五生土地十成之又手厥
隂經心包絡為臟手少陽經三焦為腑此一臟一腑俱
無狀故不變而不蒸也前十變五蒸乃天地之數以生
成之此後始生齒能言知喜怒故云始全也大倉云氣
入四肢長碎骨於十變後六十四日為一大蒸計三百
八十四日長其經脉手受血故能持物足受血故能行
立經云變且蒸謂蒸畢而足一嵗之日有餘也師曰不
汗而熱者發其汗大吐者微止不可别治又六十四日
為二大蒸計四百四十八日又六十四日為三大蒸計
五百一十二日至五百七十六日變蒸既畢兒乃成人
也變者生五臟也蒸者養六腑也變者上氣蒸者發熱
每經一變一蒸情態即異輕則發熱微汗其狀似驚重
則壯熱脉亂而數或汗或吐或煩啼躁渴輕者五日解
重者七八日解其候與傷寒相似亦有變蒸之餘續感
寒邪者但變蒸則耳冷骫冷上唇發泡若濁珠若寒邪
搏之則寒熱交争腹中作痛而啼呌之聲日夜不絶變
者易也蒸於肝則𤣥眩微赤蒸於肺則嚏𠻳毛聳凡五
臟六腑筋脉骨循環各有證應其治法平和者微表之
實熱者微利之可服紫霜丸黑散子柴胡湯有寒無熱
並吐㵼不乳多啼者當歸散調氣散主之變蒸之外小
兒體貌情態自然平和大抵人得中和之道以為純粹
隂陽得所剛柔兼濟氣血和而百脉順所以心智益通
精神俱備臟腑充實形體固壯齒細髮黑聲洪睡穩此
乃受氣充足禀性得中而無疾爾前症盖小兒所不免
者雖勿藥亦可也前藥峻厲非惟臟腑之不勝抑且反
傷血氣余嘗見一小兒至一變發熱有痰投抱龍丸一
粒卒至不救觀此可驗愼之慎之其有不熱不驚略無
症候而暗變者盖受胎氣壯實故也
紫霜丸(方見撮口/)
紫陽黑散　治變蒸解利熱氣
　　麻黄(二兩不/去節)大黄(半/兩)杏仁(去皮二/分半研)
　右以前二味和一處杵碎略燒存性後入杏仁膏和
　之宻盛貯每用一豆許乳汁和嚥之
柴胡湯　治變蒸骨熱心煩啼呌不已
　　人参(一/錢)甘草(㣲炙/二錢)柴胡(五/分)麥門冬(去心/二錢)防風　龍
　　膽草(酒炒黑/各一錢)
　右每服一錢水煎
當歸散　治變蒸有寒無熱
　　當歸(二/錢)木香　官桂(辣/者)甘草(炙/)人参(各一/錢)
　右每服一錢薑棗水煎
調氣散　治變蒸吐瀉不乳多啼欲發慢驚
　　木香　香附子　人参　橘皮　藿香　甘草(炙/各)
　　(一/錢)
　右為末每服一錢薑棗水煎服
　　　肝臟
錢仲陽云肝主風實則目直大呌項急頓悶虚則咬牙
呵欠氣熱則外生風氣温則内生風大青膏散之若能
食飲水不止用大黄丸微下之肝熱則目直不搐手尋
衣領及亂捻物瀉青丸主之壯熱飲水喘悶瀉白散主
之肝病秋見肺怯不能勝肝也當用益黄散補脾瀉青
丸治肝肝有風則目連眨得心熱則搐用瀉青九治肝
𨗳赤散治心甚則身反張目直不搐心不受熱也當用
地黄丸補腎瀉青丸治肝唇白者不治又張潔古云肝
主風自病則風搐拘急若心乘肝為實邪肺乘肝為賊
邪腎乘肝為虚邪凡肝得病必先察其肺腎腎者肝之
母肺者肝之賊今肝之得病若非腎水不能相生必是
肺金鬼邪來剋故其來在肺先治其肺攻其鬼也其來
在腎先補其腎滋其源也然後審其本臟之虚實而寒
温之竊謂前症若肝經實熱而外生風者宜用大青膏
散之若既服而前症仍作或益甚者此邪氣已去而脾
氣虧損也宜用異功散加芎歸補之若肝經虚熱或因
剋伐而内生風者宜用異功散地黄丸補之若風邪入
臟能食飲冷大便秘結者此邪氣内實也宜用大黄丸
下之若既下而食少飲湯或腹作脹者此脾氣内虚也
宜用白术散補之氣血素弱或因病後或服攻伐之劑
而手尋衣領咬牙呵欠目淡青者乃肝經虚甚也急用
地黄丸以補腎肝哽氣短氣長出氣乃肺經虚甚也急
用異功散以補脾肺若申酉時呌哭直視呵欠頓悶項
急驚悸手足揺動發熱飲水者此風木相摶而勝肺金
也用柴胡梔子散以治肝火生肝血用異功散補脾土
生肺金若唇白者為脾絶不治夫嬰童之症多因姙娠
厚味七情或兒乳哺失宜或乳母飲食鬱怒所致病氣
既見形氣已虚當推其所因用藥加漏蘆以治其母兒
飲一二匙後倣此
大青膏　治傷風痰熱發搐
　　天麻　青黛(各一/錢)白附子(煨/)烏蛇(酒浸取/肉焙)蝎尾(各/五)
　　(分/)天竺黄　麝香(各一/字)
　右為末生蜜丸如豆大每服用半粒薄荷湯化下
大黄丸　治風熱裏實口中氣熱二便秘赤飲水不止
　　黑牽牛(一半生/一半炒)川芎(各半/兩)甘草(一/錢)大黄(一兩酒洗/飯上蒸)
　右為末糊丸麻子大每服數丸温蜜水乳後服以溏
　利為度大小用
　愚按前症既屬裏實二便秘法當踈下若初服雖未
　通利而病勢已退不可再服如二便未利病勢末退
　當减數丸研化服之恐過劑則元氣傷而變病也
瀉青丸　治急驚發搐眼赤睛疼
　　當歸　龍膽草(炒/)川芎　防風　大黄(炒/)羌活
　　山梔仁(各等/分)
　右為末煉蜜丸芡實大每服一丸砂糖湯化下
　愚按前方足厥隂經解散肌表疏通内熱之藥也若
　大便秘結煩渴飲冷飲食如常者屬形病俱實宜用
　此以瀉之若大便調和煩渴飲冷目淡青色屬病氣
　實而形氣虚宜用抑肝散平之若大便不實作渴飲
　湯飲食少思肢體倦怠者屬形病俱虚宜用地黄丸
　補之大扺前症若因肝經血虚風熱先用四物湯加
　鈎藤鈎以生肝血次用四君子湯以補脾土若因肝
　經血燥痰盛用地黄丸滋腎水生肝木四君加芍藥
　實脾土以平肝木若因攻伐而致脾土虚寒者急用
　六君子湯加丁香木香温補脾土否則必變慢脾風
　也
抑肝散　治肝經虚熱發搐或發熱咬牙或驚悸寒熱
　或木乘土而嘔吐痰涎腹脹少食睡卧不安
　　軟柴胡　甘草(各五/分)川芎(八/分)當歸　白术(炒/)茯苓
　　鈎藤鈎(各一/錢)
　右水煎子母同服如蜜丸名抑青丸
小柴胡湯(加山梔牡丹皮/名加味小柴胡)　治肝膽經風熱瘰癧寒熱
　徃來日晡發熱潮熱身熱不欲飲食或怒火口苦耳
　聾咳𠻳或脇痛胷滿小便不利或泄瀉吐酸苦水或
　肢體搐動唇目抽劄並宜用之(方見/變蒸)
異功散(方見天釣/)
地黄丸(方見腎臟/)
白术散(方見積滯/)
柴胡梔子散(方見諸熱/)
𨗳赤散(方見心臟/)
四物湯(方見急驚/)
四君子湯(方見内釣/)
六君子湯(方見内釣/)
加味清胃散(方見天釣/)
補中益氣湯(方見虚羸/)
　　　心臟
錢仲陽云心主驚實則呌哭發熱飲水而搐虚則困卧
驚悸不安又云熱則睡中口氣温及上竄咬牙而合面
卧有就冷之意皆心熱也𨗳赤散主之若仰面卧者乃
心氣實氣不得上下流通也瀉心散主之心病冬見火
勝水也當補腎治心輕者病自愈下竄不語者腎虚怯
也又張潔古云心主熱若肺乘心為微邪肝乘心為虚
邪脾乘心為實邪腎乘心為賊邪凡心臟得病必先調
其肝腎肝氣通則心氣和肝氣滯則心氣乏此心氣先
求其肝清其源也五臟受病必傳其所勝腎之邪必傳
於心故先治其腎逐其邪也若肝腎脉俱和然後察其
心家虚實治之竊謂仰面卧者因其心胷實熱故喜仰
面而向虚也合面卧者因心胸虚熱故喜合卧而就實
也實則調治心肝虚則調補脾肺二者别之盡其狀矣
其咬牙等症多有雷同不必拘泥如用瀉心𨗳赤等劑
邪氣雖去而病仍作當調補元氣或反甚急温補元氣
其心氣冬見或亥子時病益甚或下竄不語者乃腎水
虚而心火甚也用地黄丸其乳下嬰兒須母服之
錢氏瀉心散　治心經實熱
　　黄連
　右為末每服五分臨卧温水化下
　愚按前症若呌哭發熱作渇飲水抽搐有力仰面而
　睡者屬心經實熱宜用瀉心散或𨗳赤散若發熱飲
　湯抽搐乏力驚竄咬牙合面而睡者屬心經虚熱用
　補心散若喘𠻳面赤壯熱飲水肺乘心也用瀉白散
　若揺頭目劄身熱抽搐肝乘心也用柴胡清肝散若
　合目昏睡泄瀉身熱脾乘心也用瀉黄散若竄視驚
　悸咬牙足熱腎乘心也用安神丸若因乳母致症亦
　用前藥以治其母
𨗳赤散　治小兒實熱小便秘赤
　　生地黄　木通　甘草(等/分)
　右為末每服一錢入淡竹葉水煎
　愚按瀉心散𨗳赤散瀉心小腸實火之劑盖心為脾
　母脾為心子然心既病則脾土益虚矣用者審之
錢氏生犀散　治心經虚熱
　　地骨皮　赤芍藥　柴胡　乾葛(各一/両)甘草(五/錢)
　　犀角(二錢/鎊)
　右為末每服一二錢水煎(新/増)
　愚按前方云治心經虚熱其所用藥多屬瀉心瀉肝
　脾之劑虚熱二字恐魯魚也如心經自病而血虚熱
　者用秘㫖安神丸脾奪虚心之氣而熱者用秘㫖補
　脾湯肝木不能生心火而虚熱者用地黄丸
秘㫖安神丸　治心血虚而睡中驚悸或受驚嚇而作
　　人參　半夏(湯/泡)酸棗仁(炒/)茯苓(各一/錢)當歸(酒/洗)橘紅
　　赤芍藥(炒各/七分)甘草(炙三/分)五味子(五粒/杵)
　右為末薑汁糊丸芡實大每服一丸生薑湯下
地黄丸(方見腎症/)
補心散(方見驚啼/)
瀉白散(方見肺臟/)
柴胡清肝散(方見熱症/)
瀉黄散(方見脾臟/)
秘㫖補脾湯(方見驚啼/)
　　　脾臟
錢仲陽云脾主困實則困睡身熱飲水或不飲水虚則
吐瀉生風脾胃虚寒則面㿠白目無精光口鼻氣冷肌
體瘦弱吐水腹痛不思乳食用益黄散下利用調中丸
傷風手足冷者脾臟怯也先用益黄散補脾後用大青
膏發散脾病見四季皆倣此順者易治逆者難治脾怯
當面赤黄若兼五臟相勝隨症治之又張潔古云脾主
濕自病則泄瀉多睡體重昏倦若肝乘脾為賊邪心乗
脾為虚邪肺乘脾為實邪腎乘脾為微邪凡脾之得病
必先察其肝心二臟盖肝是脾之鬼心是脾之母肝氣
盛則鬼邪有餘心氣虧則生氣不足當用平肝氣益心
氣若診其脉肝心俱和則脾家自病察其虚實而治之
竊謂前症實者病氣實而形氣虚也若面色㿠白吐瀉
腹痛口鼻氣冷屬寒水侮土宜用益黄散若面青唇黯
吐瀉手足並冷此脾土虚寒用乾薑理中湯若面色痿
黄手足不冷此脾土虚弱用人参理中湯若傷風手足
並冷吐痰咳𠻳吐瀉腹脹此脾肺氣虚用五味異功散
實脾氣加防風升麻散外邪若發於寅邜之時用六君
柴胡升麻補脾土平肝木若面黄者脾之本色也面赤
者火生土為順面青者木剋土為逆當平其所勝以補
元氣為善
大青膏(方見肝臟/)
調中丸(方見脾胃虚寒/)
人参安胃散　治脾胃虚弱傷熱乳食嘔吐瀉痢
　　人參(一/錢)黄茋(一/錢)生甘草　炙甘草(各五/分)白茯苓(四/分)
　　陳皮(二/分)黄連(炒二/分)白芍藥(酒炒/七分)
　右為末每服二錢水煎
　愚按東垣云益黄散内有丁香青皮之辛熱盖為寒
　水侮土而設也若因熱藥巴豆之類損其脾胃或因
　暑熱傷乳食而成吐瀉口鼻氣熱而致慢驚者宜用
　前散
益黄散　治脾虚吐瀉不食米榖不化困倦力少滑腸
　夜起並疳虚盗汗涎流口角
　　陳皮(一/兩)丁香(二/錢)訶子(炮去/皮)青皮(去/白)甘草(炙各/半兩)
　右為末每服一錢水煎服
　愚按前症若脾土虚寒或寒水侮土而嘔吐泄瀉手
　足並冷或痰涎上壅睡而露睛不思乳食宜用此方
　若因脾土虚弱吐瀉者用六君子湯加柴胡如不應
　或手足俱冷屬虚寒也更加木香炮薑若因乳母脾
　虚肝侮必治以前藥若乳母鬱怒致兒患前症母服
　加味歸脾湯
錢氏瀉黄散(一名瀉/脾散)　治脾熱吐舌
　　藿香葉　甘草(各七/分)山梔仁(一/両)石膏(五/錢)防風(二/兩)
　右用蜜酒㣲炒為末每服一二錢水煎
　愚按前症若作渇飲冷卧不露睛手足熱甚或遍身
　發黄屬胃經寔熱宜用瀉黄散若作渇飲湯卧而露
　睛手足並冷屬胃經虚熱宜用異功散若面青搐搦
　乳食少思肝乘脾也用秘㫖補脾湯若面赤驚悸身
　熱昏睡心乘脾也用秘㫖安神丸若面白喘𠻳肢體
　倦怠肺乗脾也用補中益氣湯若唇黑泄瀉手足指
　冷腎乘脾也用益黄散病後津液不足口乾作渴宜
　用七味白术散若乳母膏粱厚味七情鬱火所致當
　審其因而治其母
人参理中湯(方見傷寒表裏/)
五味異功散(方見天釣内釣/)
六君子湯(方見天釣内釣/)
　　　肺臟
錢仲陽云肺主喘實則悶亂喘促或飲水虚則硬氣出
氣短氣若肺盛復感風寒則胷滿氣急喘𠻳用瀉白散
肺熱則手掐眉目鼻面用甘桔湯肺虚熱則唇色深紅
少用瀉白散肺怯則唇色白用阿膠散若悶亂氣粗喘
促哽氣者難治肺病久唇白者此脾肺子母皆虚也若
白如猪脂者吉白如枯骨者死如肺病春見肺勝肝也
用地黄丸補肝腎瀉白散以治肺目淡青必發驚更有
赤者當搐為肝怯也又張潔古云肺主燥自病則喘𠻳
燥則潤之若心乘肺為賊邪肝乘肺為微邪腎乘肺為
實邪脾乗肺為虚邪凡肺之得邪必先觀心脾二臟之
虚實若心火鑠金當抑心滋肺若脾氣虚冷不能相生
而肺氣不足則風邪易感宜補脾肺若脾實中痞熱氣
上蒸於脾宜瀉脾氣若心脾平和而肺自病當察虚實
治之竊謂肺經鬱熱用瀉白散肺氣自虚用四君子湯
外邪所乗用参蘇飲心火炎鑠用人参平肺散中焦實
痞用大承氣脾不能生肺用異功散夫肺氣盛者肺中
之邪氣盛也其脉右寸必浮而有力宜用瀉白散以瀉
之若肺虚而有熱者執肺熱傷肺之説而不用人参誤
矣仍叅其症治之
瀉白散　化痰止𠻳寛氣進食
　　地骨皮　桑白皮(炒各/一兩)甘草(炙一/錢)
　右為末每服一二錢入糯米百粒水煎
　愚按活人方云喘者肺氣盛而有餘然氣盛當認作
　氣衰有餘當認作不足盖肺氣盛者肺中之火盛也
　有餘者肺中之邪有餘也其脉右寸必浮而有力右
　頬色赤用前藥以瀉之前症若乳母感冐風寒肺經
　藴熱致兒為患用参蘇飲若乳毋膏粱醇酒積熱致
　兒是病用清胃散
甘桔湯　治風熱上攻咽喉疼痛及喉痺妨悶
　　桔梗(一/兩)甘草(炒二/兩)
　右每服二錢水煎
阿膠散　治肺虚咳𠻳喘急或咳而哽氣喉中有聲
　　阿膠(一兩蛤/粉炒)鼠粘子(二錢半/炒香)甘草(一錢/炙)馬兠鈴(半/兩)
　　(炒/)杏仁(七箇去/皮尖)糯米(一/兩)
　右每服一二錢水煎
　愚按前方乃直治肺金之劑經云虚則補其母若前
　藥未應當用五味異功散以補脾
地黄丸(方見腎臟/)
四君子湯(方見内釣/)
参蘇飲(方見諸熱/)
人参平肺散(方見咳𠻳/)
大承氣湯(方見傷寒表裏/)
異功散(方見天釣内釣/)
清胃散(方見天釣内釣/)
　　　腎臟
錢仲陽云腎主虚無實症惟痘瘡實則黑陷更當分别
症之虚實假如肺病又見肝症咬牙呵欠者易治肝虚
不能勝肺也若目直視大呌哭項急煩悶者難治盖肺
病虚冷肝强實而勝肺也視病新久虚實虚則補其母
實則瀉其子夫腎虚者由胎氣不盛則神短顖開目多
白睛面色㿠白此皆難飬縦長不過八八之數若恣色
慾不及四旬而亾或有因病而致腎虚者又云腎氣不
足則下竄盖腎虚骨重惟欲墜下而縮身也腎水隂也
腎虚則目無光畏明皆用地黄丸腎病見夏乃水勝火
也輕者病自退重者當驚發搐又張潔古云腎主寒自
病則足脛寒而逆腎無實瘡疹黑陷乃實是水制火也
若心乘腎為㣲邪肺乗腎為虚邪肝乗腎為寔邪脾乘
腎為賊邪本臟虚弱正令不行鬼賊尅害當補本臟之
正氣假令肺病喘𠻳見於初春當補腎見於夏救肺見
於秋救脾見於冬補心瀉本臟乃名寒𠻳大扺五臟各
至本位即氣盛不可更補到所尅位不可更瀉然五行
之中惟腎水一臟毋盛而反受邪何則肺屬金射於皮
毛所主者氣腎屬水主於骨髓所藏者精氣之輕浮能
上而不能下精之沉重能下而不能上此物性之自能
今肺氣得熱而上蒸則不能下生於腎而受邪矣急服
凉藥解之此腎病必先求肺或脾經之濕刑剋於腎宜
去脾濕若脾肺平和而腎自病則察其本臟而治之竊
謂下竄等症足不喜覆者盖腰以下皆腎所主乃心氣
下行於腎部也法用地黄丸壯腎水以制心火若因脾
肺虚而不能生腎水者用補中益氣湯六味地黄湯以
滋化源其瘡疹黑陷乃腎虚而邪氣實也尤當用地黄
丸
地黄丸
　　熟地黄(八錢/杵膏)山茱萸(肉/)乾山藥(各四/錢)澤瀉　牡丹
　　皮　白茯苓(各三/錢)
　右為末入地黄膏量加米糊丸桐子大每服數丸温
　水空心化下行遲鶴膝加鹿葺牛膝五加皮
　愚按前丸治腎肝血虚燥熱作渴小便淋秘痰氣上
　壅或風客淫氣患瘰結核或四肢發搐眼目瞤動或
　咳𠻳吐血頭目眩暈或咽喉燥痛口舌瘡裂或自汗
　盗汗便血諸血或禀賦不足肢體痩弱解顱失音或
　畏明下竄五遲五軟腎疳肝疳或早近女色精血虧
　耗五臟齊損凡屬腎肝諸虚不足之症宜用此以滋
　化源其功不可盡述
補中益氣湯(方見虚羸/)
　
　
　
　
　
　
　
　
　
　薛氏醫案卷五十四
欽定四庫全書
　薛氏醫案卷五十五
　　　　　　　　　　　　　明　薛已　訂
　　保嬰撮要
　　　面上症
錢仲陽云左腮為肝右腮為肺額為心鼻為脾頦為腎
色青主驚積不散欲發風候紅主痰積驚悸黄者食積
癥傷欲作疳癖白主洩瀉水穀更欲作吐黑主臟腑欲
絶　印堂青主初患驚瀉紅主大驚夜啼黑主客忤
山根青主二次驚瀉後發躁黑黄甚者死　年壽平䧟
主夭青主發熱生驚黑主利死紅主躁死微黄曰平黄
甚曰霍亂　承漿青主食時被驚黄主吐逆亦主血利
黑主驚風　白眼黑睛黄主有熱白睛黄主食積疳痐
白睛青主驚風黑睛青主傷寒　眉上青吉忽紅主煩
躁夜啼黄主霍亂久病紅者死　風氣二池青主風候
紫主吐逆或發熱黄主吐逆赤主煩躁夜啼　兩顴赤
主肺有客熱　兩太陽青主二次受驚青自太陽入耳
者死紅主血淋　兩臉青主客忤黄主痰溢赤主風熱
　兩頬赤主傷寒兩頥青主吐蟲　兩金匱青主第三
次驚風黑遶口二日死青連目入耳七日死　兩風門
紅主風熱黑主疝青主水驚黑從眉入耳即日死唇黑
不食者死　面青眼青肝病面赤心病面白肺病面黄
脾病面黑腎病　額間赤色主心經有熱煩躁驚悸若
飲水或呌哭屬本經實熱用瀉心散以清心火微赤困
卧驚悸熱渴飲湯屬虚熱用秘㫖安神丸以生心血青
黑主驚風腹痛或瘈瘲啼呌用五味異功散加木香柴
胡鈎藤鈎補脾肝青黑主心腹作痛此寒水乘心用益
黄散微黄主驚疳用安神丸　左臉青或兼赤主肝經
風熱項强頓悶目劄瘈瘲用柴胡清肝散色微赤倐熱
咬牙屬虚熱用地黄丸青黑主肝剋脾而驚搐腹痛用
六君子加薑桂微赤主潮熱血虚心躁先用秘㫖安神
丸次用地黄丸　右臉赤主風邪氣麄咳𠻳發熱飲水
為實熱用瀉白散若哽氣出氣唇白氣短屬虚熱用五
味異功散若脾熱所傳用清胃散心火所刑用人参平
肺散淡赤主潮熱心躁或大便堅秘用宣明柴胡飲子
以疏𨗳如潮熱未止更用鈎藤飲以清肝色青白主咳
𠻳惡心先用惺惺散解表邪健脾土更以六君子湯調
補中氣色青黑主驚風腹痛盤腸内釣用六君鈎藤鈎
平肝補脾　鼻微黄為平赤主脾胃實熱身熱飲水乳
食如常用瀉黄散清熱理脾微赤主脾經虚熱身凉飲
湯乳食少思用五味異功散補中健脾色深黄主小便
不通鼻中乾燥氣麄衂血乃脾熱傳於肺腎先用濟生
犀角地黄湯後用地黄丸色淡白乃脾虚泄瀉乳食不
化用六君子湯調補中氣青色主脾土虚寒肝木所勝
用五味異功散加木香炮薑温中平肝黑為死候　頦
間色赤主腎與膀胱氣滯熱結而小便不通用五苓散
以分利鼻凖微黄兼右腮微赤乃脾肺燥熱不能化生
腎水用黄芩清肺飲膀胱隂虚陽無所主用滋腎丸若
頦間微赤乃膀胱陽虚隂無所化用六味地黄丸若小
腹脹滿或隂囊腫脹屬隂虚濕熱壅滯用六味丸加車
前牛膝脾肺氣虚不能通調水道者亦用前藥其小便
赤色久而尿血亦屬肝腎氣虚有熱用六黄地黄九如
不應則用補中益氣湯益脾肺生肝腎若小便後出白
津或莖中作痛屬肝經濕熱先用龍膽瀉肝湯後用六
味地黄丸　印堂青黑主腹痛夜啼此脾氣虚寒也脾
為至隂故夜間腹痛而啼用鈎藤飲色淡白主泄瀉乳
食不化屬脾氣虚弱用五味異功散加木香　人中黄
主傷乳胃逆青主下痢乳食不化噯氣酸腐此脾虚停
滯先用大安丸消食後用異功散健脾黑主蜖蟲咬痛
　唇色白主吐涎嘔逆或吐血便血乃脾氣虚弱不能
攝涎統血歸源急用六君子湯色赤乾燥而皺者主脾
經熱渴大便不通煩熱不寐先以清胃散治其熱次以
四君黄連山梔調其脾黄主食積泄瀉乳食不化以六
君子湯健脾赤色兼白主衂血乃脾肺虚熱不能攝血
歸源用聖濟犀角地黄湯清熱補血用四君子湯以補
脾氣如久不應用麥門冬散或人参安胃散　口畔色
黄主脾經積熱用清胃散久病用四味肥兒丸以治疳
熱唇口抽動主驚熱不安用異功散加山梔鈎藤鈎補
脾平肝若口流涎唇色紫乃脾氣虚寒用異功散加炮
薑木香若腹中痛口吐涎乃蟲作痛先用蕪荑散後用
調中丸不吐涎是積痛也用異功散手足厥冷用理中
湯加烏梅温補中氣而痛自止或吐後或大便去後而
痛止者先用下積丸後用異功散　白主失血死青主
驚風死黑色繞口者不治耳微微赤此少陽經風熱用
柴胡飲子清肝生血微黄主睡中驚悸咬牙用四君子
加芎歸升麻以調理脾氣　耳乾燥主骨疳蒸熱作渇
盗汗用地黄丸若小便後出白津或玉莖痒痛屬肝經
濕熱先用龍膽瀉肝湯後用地黄丸若禀賦腎氣不足
或早近女色致小便泄滯或作痛如淋者急用地黄丸
補中益氣湯滋其化源或大小便去後榖道牽痛者其
虚尤甚用前丸加牛膝車前肉桂如手足逆冷或畏寒
少食陽氣虚寒也急加附子多可得生大抵多因禀賦
臟氣不平或乳食寒暑失節或姙娠乳母飲食起居六
淫七情所致若初病元氣無虧乳母如常發熱壯熱二
便秘結作渇飲水睡不露睛者悉屬形病俱實當治邪
氣若病久元氣已虧食少發熱口乾飲湯嘔吐泄瀉肢
體畏寒而露睛者悉屬形病俱虚當補正氣更宜審胎
氣之虚實臟腑之相勝而治之庶無悞矣
瀉心散(方見心臟/)
秘㫖安神丸(方見心臟/)
五味異功散(方見内釣/)
朱砂安神丸(方見發搐/)
柴胡清肝散(方見諸熱/)
地黄丸(方見腎臟症/)
六君子湯(方見内釣/)
瀉白散(方見肺臟/)
清胃散(方見内釣/)
補中益氣湯(方見虚羸/)
人参安胃散(方見脾臟/)
宣明柴胡飲子(方見發熱/)
鈎藤飲(方見慢驚/)
惺惺散(方見咳𠻳/)
瀉黄散(方見脾臟/)
濟生犀角地黄湯(方見便血/)
五苓散(方見五淋/)
　　　發搐
錢仲陽云驚癎發搐男左視無聲右視有聲女右視無
聲左視有聲此相勝也盖左為肝部右為肺部金木相
勝故耳若寅邜辰時身熱目上視手足動口流涎項强
急此肝旺也己午未時身熱發搐心神驚悸目上視牙
𦂳流涎手足搐動此心旺也申酉戌時身熱微搐而喘
目㣲斜睡露睛手足冷大便淡黄水此肺旺也亥子丑
時㣲搐卧而不安身㣲熱目𦂳斜喉中有痰大便色白
困睡流涎此腎虚也若握拳拇指在内女為順拇指在
外男為順順則易治逆則難愈若涎入心肝則不能言
用凉心鎭驚下痰逆搐者不治吐瀉後變症者亦不治
如手足冷汗搐眉搐肚日夜不止名眞搐當用人参湯
川烏全蝎等藥平其胃氣傷風發搐口中氣熱呵欠手
足動者名假搐用大青膏發散風邪傷食後發搐身熱
困睡嘔吐不思乳食者當先定搐後用白丸子下之百
日内發搐眞者内生風二三次必死假者外生風雖頻
發不死外傷風者用大青膏塗顖門及浴體法　寅邜
辰時搐而發熱作渇飲冷便結屬肝膽經虚熱用柴芍
参苓散作渇引飲自汗盗汗屬肝膽經血虚用地黄丸
口吻流涎屬肝木剋脾土用六君子湯　己午未時發
搐若兼作渇飲水屬風火相搏以地黄丸補肝𨗳赤散
凉驚丸治心若作渇飲湯體倦不乳土虚而木旺也用
地黄丸以補腎六君子湯以補脾　申酉戌時㣲搐留
喘目微斜身似熱睡而露睛大便淡黄屬脾肺虚熱用
異功散手足逆冷或喘瀉不食屬脾肺虚寒用六君炮
薑木香久病而元氣虚者用六君子六味丸二藥主之
　亥子丑時㣲搐身熱目睛𦂳斜吐瀉不乳厥冷多睡
屬寒水侮土用益黄散未應用六君薑桂傷風發搐口
氣不熱肢體倦怠用異功散補脾土鈎藤飲清肝木若
因風邪内鬱發熱而變諸症者當理肺金清風邪若外
邪既解而内症未除當理肺補脾若肺經虧損而致驚
搐等症者當補脾肺以平肝心則驚搐自止矣若停食
發搐嘔吐乳食者宜用消食丸若食既消而前症仍作
或變他症者脾土傷而肝木乘之也用六君子加鈎藤
鈎以健脾平肝若百日内搐者因胎氣所禀亦有乳母
七情厚味所致者當兼治其母而以固胃為先不可逕
治其兒也
　　　治騐
　一小兒寅卯時發熱痰搐服抱龍丸而愈後復患因
　自用前藥更加咳𠻳氣喘不時發搐面赤或青黄或
　浮腫或流涎余謂咳𠻳氣喘乃脾肺氣虚不時發搐
　乃木乘土位面青而黄赤乃肝助心脾浮腫流涎乃
　脾氣虚弱用益智丸以補心神補中益氣湯以養脾
　肺頓愈
　少叅王陽湖孫跌傷股骨正體科已續余視其面色
　青黄口角㣲動此肝木侮脾之症且氣血筋骨皆資
　脾土以生但壯脾氣則所傷自愈遂用六君鈎藤當
　歸三十餘劑諸症悉痊
　一小兒兩目連劄手足發搐服天麻防風丸之類每
　發饑時益甚得飲食稍定此肝木制脾土也用六君
　升麻柴胡鈎藤鈎二劑而病痊又用補中益氣湯而
　全效
　一小兒己午時搐熱驚悸發時形氣倦怠而黄懶食
　流涎飲湯此心火虚而不能生脾土也不信自服凉
　心之藥更加吐瀉睡而露睛幾成慢脾風用六君薑
　桂佐以地黄丸而愈
　一小兒七嵗驚搐發熱不已己午未時益甚形氣殊
　倦熱定飲湯此心脾氣虚朝用補中益氣湯加益智
　仁夕用六君當歸鈎藤鈎尋愈後飲食過多復作吐
　瀉或治以保和丸反加寒熱發搐此脾土復傷而肝
　木所侮也用六君柴胡寒熱止而飲食進但午未時
　仍瀉用補中益氣湯加茯苓半夏鈎藤鈎而愈
　一小兒百日内患搐痰涎自流用驚風藥益甚視其
　面色黄中隱白乃脾虚不能攝涎也用六君子補中
　益氣二湯而愈後復患兼氣喘自欲表散行痰余謂
　此肺虚不能納氣歸源耳用五味異功散加鈎藤鈎
　柴胡調補脾肺清理肝火而安
　一小兒患前症面青黑或痿黄審其母素有鬱怒用
　加味逍遥散加味歸脾湯治其母而子亦愈
　一小兒月内發搐鼻塞乃風邪所傷以六君子湯加
　桔梗細辛子母俱服更以葱頭七莖生薑一片細擂
　攤紙上合置掌中令熱急貼顖門少頃鼻利搐止
　一小兒未滿月發搐嘔乳腹脹作瀉此乳傷脾胃用
　五味異功散加漏蘆令母服之子亦服匙許遂愈
　一小兒驚悸痰盛瀉乳不消此感風邪夾驚肝侮脾
　而氣虚先以天麻防風丸袪風定驚後用五味異功
　散壯脾止搐而愈
　一小兒發熱拘急四肢瘈瘲左腮赤此心肝二經風熱
　先用柴胡清肝散次用六味地黄丸而愈
　一小兒發搐啼呌手足指冷左腮青黑此脾土虚弱
　腎水反所侮也用六君薑桂一劑頓安又以四君芎
　歸及補肝散而愈
　一小兒發熱作渇用瀉黄散大便重墜口角流涎仍
　欲瀉火余曰鼻凖青白多而黄色少屬脾胃虚寒肝
　木所侮盖口角流涎脾氣虚而不能攝也大便重墜
　脾氣陷而不能升也不信另用凉驚之劑果眉唇㣲
　動四肢㣲搐余曰此虚極而變慢風矣始用六君當
　歸木香炮薑鈎藤鈎二劑未效意欲更藥余曰此藥
　力未至也仍加附子一片服之即安後去附子又二
　劑而愈
　一小兒目内青色發搐目直上視呌哭不已或用牛
　黄清心丸更加咬牙頓悶小便自遺余謂此肝脾虚
　甚用補中益氣湯六味地黄丸而愈
　一小兒發搐目劄屬肝膽經風熱先用柴胡清肝散
　以清肝後用六味地黄丸以補腎而愈
凉驚丸　治驚疳熱搐心神驚悸白睛赤色牙闗𦂳急
　潮熱流涎手足動搐
　　黄連(五/錢)龍腦(一錢/研)防風　龍膽草(酒拌/炒黑)青黛(研三/錢)
　　牛黄　麝香(各一/字)鈎藤鈎子(二/錢)
　右各另為末麫糊丸粟米大每服三五丸至一二十
　丸煎金銀湯下
　愚按前方治心肝二經風熱若心肝虚而見驚搐潮
　熱用秘㫖安神丸肝木乘脾者用異功散加柴胡鈎
　藤鈎心脾虚弱而潮熱流涎者用異功散若虚寒更
　加木香不應更加炮薑(詳見/滯頥)
擦牙通闗散　治風搐搦闗竅不通痰塞中脘留滯百
　節
　　南星(二/錢)麝香(一/字)牙皂(二錢燒/存性)赤脚蜈蚣(一/條)殭蠶(各/二)
　　(錢/)
　右為末薑汁蘸藥少許擦牙或調服二三㸃涎自出
至聖保命丹　治胎驚内釣腹肚𦂳硬啼呌不安及急
　慢驚風眼目上視手足抽掣不省人事
　　全蝎(十四箇/去毒)防風(二/錢)白附子　炮南星　蟬殻
　　天麻　殭蠶(去絲/嘴炒)朱砂(各一/錢)麝香(五/分)金箔
　右為末米糊和毎兩作四十丸毎服一丸白湯化下
　有熱者以膽星易炮星
白餅子　治傷食嘔吐肚疼噯氣先用此藥一服推下
　食積却用惺惺散加減参蘇飲不可服冷藥
　　滑石　半夏　膽南星(各一/錢)輕粉　巴豆(二十四/粒去皮)
　　(膜用水一升/煮乾研爛)
　右以三味為末入巴豆輕粉研匀飯丸菉豆大毎服
　三五丸紫蘇湯下忌熱物量兒加減
十味安神丸　治驚
　　人参　茯苓　麥門冬　山藥(各二/錢)片腦(二/分)朱砂
　　甘草　寒水石(各五/分)龍齒(一/錢)金箔(二/片)
　右為末蜜丸雞豆大燈心湯調下一方有馬牙硝
浴體法
　　天麻(二/錢)蝎尾(去/毒)朱砂(各五/分)烏蛇(肉酒/浸焙)白礬(各二/錢)
　　麝香(一/字)青黛(二/錢)
　右為末每用三錢水三碗桃枝一握煎至數沸温浴
　之勿浴背
塗顖法　治發搐
　　麝香(一/字)蝎尾(去/毒)薄荷葉(三/分)蜈蚣　牛黄　青黛末
　　(各一/字)
　右同研用熟棗肉劑為膏新綿上塗匀貼𩕄上四方
　可出一指許火上炙手頻熨百日裏外小兒可用此
瀉青丸(方見肝臟/)
𨗳赤散(方見心臟/)
地黄丸(方見腎臟/)
益黄散(方見脾臟/)
蘇青膏(方見慢驚/)
大青膏(方見肝臟/)
　　　目睛瞤動
目者肝之竅也肝膽屬風木二經兼為相火肝藏血血
不足則風火内生故目睛為之瞤動經曰曲直動揺風
之象也宜用四物益其血柴胡山梔清其肝隂血内榮
則虚風自息矣若因肝經血燥而自病者用六味丸以
滋其源因肺金剋肝木者用瀉白散以平金邪若眼眶
瞤動者肝木乘脾土也用抱龍丸若愈後驚悸不寐或
寐中發搐咬牙目睛瞤動者血虚不能榮筋脉也用補
中益氣湯或歸脾湯加茯苓五味盖有餘者邪氣實也
不足者真氣虚也凡病氣有餘當認為不足况此症兼
屬肝脾多為漫驚之漸尤當審之
　　　治驗
　一小兒三嵗因驚抽搐發熱久服抱龍丸等藥面色
　或赤或青余曰始因肝有實邪故宜用前藥今面色
　青赤乃肝經虚熱傳心矣遂用六味丸以養肝腎佐
　以六君升麻柴胡以補脾胃諸症頓痊
　大尹周應昌子患瘰癧恪服化痰之劑虚宜用六君
　子湯加小柴胡湯若四肢微搐或潮熱往來或泄瀉
　嘔吐面色痿黄皆脾胃有傷也宜用白术黄茋川芎
　當歸人参陳皮肉豆蔲神麯乾葛白芍藥黄連炙甘
　草白茯苓以補胃氣若脾胃虚弱者用六味異功散
　虚寒加木香炮薑若脾氣下陷者用補中益氣湯以
　升其陽作渇者用七味白术散以生津液若肝木侮
　脾者用補中益氣湯加茯苓半夏芍藥以制肝補脾
　　　治驗
　一小兒傷食發熱唇動或用養胃湯枳實黄連山查
　之類更加腹脹午後發熱按其腹不痛余以為服前
　藥飲食雖化而脾胃復傷也用六君子湯數劑而痊
　一小兒傷食發熱嘔吐唇口服消𨗳清熱之劑飲食
　已消熱赤如故余曰此胃經虚而安
瀉青丸(方見肝臟/)
六味丸(方見腎臟/)
四君子湯(方見天釣/)
瀉白散(方見肺臟/)
　　　唇口蠕動
唇為脾之華口乃脾之竅又陽明之脉環唇口而交人
中陽明胃也是以脾胃虚者多有此症不獨病後而已
夫脾主涎脾虚則不能收攝多兼流涎或誤認為痰而
用祛逐之藥則精液益枯不能滋養筋脉遂致四肢抽
搐病勢愈甚原其治法與慢脾風相同當用大補脾胃
之藥加升麻柴胡切勿用青皮龍膽草之類兼察其色
黄者脾弱也青者肝勝也青黄不澤木來剋土也青赤
相兼木火風熱也黑為寒水反來侮土白為氣虚亾陽
凡此宜用六君子湯加小柴胡湯若四肢㣲搐或潮熱
徃來或泄瀉嘔吐面色痿黄皆脾胃有傷也宜用白术
黄茋川芎當歸人参陳皮肉豆蔲神麯乾葛白芍藥黄
連炙甘草白茯苓以補胃氣若脾胃虚弱者用五味異
功散虚寒加木香炮薑若脾氣下陷者用補中益氣湯
以升其陽作渴者用七味白术散以生津液若肝木侮
脾者用補中益氣湯加茯苓半夏芍藥以制肝補脾
　　　治驗
　一小兒傷食發熱唇動或用養胃湯枳實黄連山查
　之類更加腹脹午後發熱按其腹不痛余以為服前
　藥飲食雖化而脾胃復傷也用六君子湯數劑而痊
　一小兒傷食發熱嘔吐唇動服消𨗳清熱之劑飲食
　已消熱赤如故余曰此胃經虚熱耳用四君升麻柴
　胡四劑而愈
　一小兒素面白忽然目唇微動時面色青黄良久其
　唇口手足亦微動此脾虚而肝侮之也用五味異功
　散加鈎藤鈎白附子一劑而面青少退再二劑唇口
　動亦止又用異功散加升麻柴胡四劑而痊
　一小兒暑月吐瀉目唇微動面色青白手足並冷仍
　用玉露散余謂已變慢脾風也當温補脾胃不信後
　果殁
五味異功散(方見天釣内釣/)
補中益氣湯(方見虚羸/)
七味白术散(方見積痛/)
六君子湯(方見天釣/)
小柴胡湯(方見痓症/)
四君子湯(方見天釣/)
　　　驚搐目直
小兒忽然驚搐目直者皆肝之風熱也若肝虚生風則
目連劄而不搐及多欠咬牙若肝經風實則目直大呌
呵欠項急頓悶若肝經有熱則目直視不搐得心熱則
搐氣熱則外生氣温則内生其症手尋衣領及亂捻物
宜用瀉青丸壯熱飲水喘悶宜用瀉白散凡病之新久
皆能引肝風風内動則上入於目故目為之連劄若熱
入於目牽其筋脉兩眥俱𦂳不能轉視故目直也亦有
飲食停滯中焦致清陽不升濁隂不降肝木生發之氣
不得升致生虚風者須詳審之若胷滿腹痛嘔吐惡食
輕則消𨗳化痰重則探吐滯積更須審其所傷寒物熱
物亦有因感冐吐瀉致使土敗木侮而生虚風者不可
遽服驚藥宜用六君子加芍藥木香柴胡制肝補脾若
因脾土虚而自病者用五味異功散凡飲食停滯痰涎
壅滿而見驚症者寔因脾土虚弱不能生金金虚不能
平木故木邪妄動也宜健脾消食其症自愈若輒用驚
風之藥反成其風而益其病也况臟腑脆嫩不可投以
峻厲之劑治者愼之
　　　治驗
　姚儀部子毎停食則身發赤暈此飲食内停不消鬱
　熱發外用清中解鬱湯而愈後患揺頭咬牙痰盛發
　搐吐出酸味伺其吐盡翌日少以七味白术散調理
　脾胃遂不復患
　一小兒停食服通利之劑作嘔腹脹此脾胃復傷也
　用補中益氣湯而愈
　一小兒兩目動劄手足發搐數服天麻防風丸之類
　前症不愈其痰益甚得飲食稍愈視其凖頭及左頰
　色青黄余曰脾主涎此肝木剋脾土不能統攝其涎
　非痰盛也遂用六君升麻柴胡鈎藤二劑飲食漸進
　諸症漸愈又用補中益氣湯而安
九味養脾湯　治小兒大病後面黄肌瘦目動咬牙髮
　少未能强步因誤服解表瀉利傷剋諸藥而致者宜
　長緩調理全復胃氣
　　白术(一錢/二分)白芍藥(酒/炒)白茯苓(各八/分)人參　陳皮
　　川芎(各六/分)甘草(炙/)黄茋(蜜/炙)當歸(酒洗各/四分)半夏
　　山查　麥門冬(各六/分)
　右用薑棗水煎服
六君子湯(方見天釣/)
五味異功散(方見天釣/)
清中解鬱湯(方見丹毒/)
七味白术散(方見積痛/)
参苓白术散(方見虚羸/)
補中益氣湯(方見虚羸/)
天麻防風丸(方見傷風咳𠻳/)
　　　睡中驚動
小兒睡中驚動由心腎不足所致盖心主血與神肝藏
血與䰟肺主氣與魄腎主精與恐小兒臟腑脆弱易為
驚恐恐則氣下驚則心無所依神無所歸且夫人之神
氣寤則行於目寐則棲於腎今心腎既虚則不能寧攝
精神故睡中驚動也治宜清心安神用茯苓補心湯加
酸棗仁茯神五味亦有驚嚇而作者因擊動其肝故魂
不安也治宜鎭驚定魂用安神鎭驚丸若飲食間因驚
而停滯者用六君子加神麯厚朴食既消而驚未定用
茯苓補心湯若木火太過而心神不寜者用𨗳赤散風
熱相搏者用柴胡梔子散食鬱生痰驚動不安者用四
君以健脾神麯半夏以化痰山梔芍藥以清熱
　　　治驗
　一小兒夜睡忽然驚動如搐大便酸臭而色青此飲
　食傷脾而肝旺也先用異功散加柴胡升麻山梔又
　用四味肥兒丸而愈
　一小兒不時睡中驚動發搐作渴飲冷左顋青額間
　赤先用柴胡清肝散加鈎藤鈎四劑以治肝火後用
　五味異功散以健脾又用地黄丸補腎肝而安
𨗳赤散(方見心臟/)
柴胡梔子散(方見諸熱症即梔子清肝散/)
六味丸(方見腎臟/)
四君子湯(方見天釣/)
六君子湯(方見天釣/)
五味異功散(方見天釣/)
茯苓補心湯(方見瘖/)
安神鎭驚丸(方見急驚/)
　　　目動咬牙
小兒驚後目㣲動咬牙者皆病後亡津液不能榮其筋
脉也亦有肝經虚熱而生風者當審其氣血有餘不足
而治之其日中發熱飲冷而動者氣有餘也用瀉青丸
夜間盗汗及睡不寧而動者血不足也用地黄丸或因
肝經風邪傳於脾腎者亦令咬牙先用柴胡清肝散次
用五味異功散六味地黄丸若因脾胃虚熱用補中益
氣湯加芍藥山梔實熱用瀉黄散盖牙牀屬手足陽明
故也若肝腎熱用六味地黄丸
　　　治驗
　奚氏女六嵗忽然發驚目動咬牙或睡中驚搐痰涎
　壅盛或用化痰袪風等藥益甚余曰面青而見前症
　乃屬肝木尅脾土不能攝涎而上湧也當滋腎水生
　肝血則風自息而痰自消矣遂用六味丸而愈
　一小兒患前症痰涎自流用驚風之藥其症益甚脾
　胃益虚視其面色痿黄口中吐痰用六君子補中益
　氣湯而愈
𨗳赤散(方見心臟/)
地黄丸(方見腎臟/)
瀉青丸(方見肝臟/)
補中益氣湯(方見虚羸/)
六味地黄丸(方見腎臟/)
六君子湯(方見天釣/)
　　　揺頭便血
經曰諸風掉眩皆屬肝木木得風則揺動乃肝經火盛
而生虚風也湯氏治鄭都承子揺頭便血七年用祛風
藥止血藥百試無効此肝經風熱所乘土受木剋不能
攝血而潰入大腸故便血不止遂製清肝益胃湯以平
肝益脾祛風熱兼服胃風湯旬餘諸症悉愈便血者風
木揺動則土受凌虐而不能綂血也或食酸味過多以
益其肝致令隂結經曰結隂者便血一升再結二升三
結三升又邪在五臟則隂脉不和隂脉不和則血留之
結隂之病隂氣内結不得外行渗入腸間故便血也間
亦有乳母恚怒風熱熾盛或肝木傷脾使清氣不升或
風邪侵入大腸者治法若因風熱用柴胡清肝散若因
怒火用加味小柴胡湯若清氣不升脾氣下陷者用補
中益氣湯若風邪侵於大腸者用清肝益胃丸肝經血
熱妄行者用六味地黄丸脾土不能培肝木者用六君
柴胡鈎藤鈎肝木勝脾土者用四君芍藥鈎藤鈎結隂
者用平胃地榆湯
　　　治驗
　一小兒傷風咳𠻳痰湧余謂脾虚肺弱腠理不宻風
　邪外乘用六君子湯加桔梗桑皮杏仁而愈後飲食
　停滯作瀉腹脹仍用六君子加山查厚朴而安又停
　食作瀉服消𨗳之藥更加咳𠻳余謂當調補脾土不
　信自用發表剋滯前症益甚更加揺頭余以天麻散
　倍加鈎藤鈎及異功散而愈
　一小兒項間結核面色痿黄肌體消瘦咬牙抽搐頭
　揺目劄此肝木尅脾土也用六君子湯及九味蘆薈
　丸頓愈
　一小兒病後遇驚即痰甚咬牙抽搐揺頭作瀉略服
　腦麝朱砂等藥以致慢驚而卒
清肝益胃丸
　　犀角屑　甘草　全蛇蛻(炙/黄)鈎藤鈎子　麻黄(去/節)
　　(一/錢)黄芪(蜜/炙)羌活　防風　白芍藥　天花粉(各半/兩)
　右為末棗肉杵丸桐子大毎服五十丸食後薄荷湯
　下
　海藏食療云蛇蛻主去風邪明目治小兒一百二十
　種驚癎寒熱等症蠱毒安胎炒用又治風癎弄舌揺
　頭故前方用之
平胃地榆湯　治結隂便血
　　白术　陳皮　茯苓　厚朴　葛根(各五/分)地榆(七/分)
　　乾薑(五/分)炙甘草　當歸　炒神麯　白芍藥　人
　　参　益智(各三/分)升麻　附子(炮各/一錢)
　右每服一錢水煎服
胃風湯(方見偏風口噤/)
柴胡清肝散(方見諸熱症/)
加味小柴胡湯(方見肝臟/)
補中益氣湯(方見虚羸/)
六味地黄丸(方見腎臟/)
瀉白散(方見肺臟/)
六君子湯(方見天釣/)
四君子湯(方見天釣/)
天麻散(方見内𠻳/)
異功散(方見天釣/)
九味蘆薈丸(方見疳症/)
　　　偏風口噤
小兒偏風者屬少陽厥隂肝膽二經証也噤者筋急由
風火太甚而乘於脾以勝水濕則筋太燥然燥金主於
收斂勁切故也又曰風之為病善行而數變或左或右
其因一也治須審而藥之若足陽明胃經氣虚風邪所
乘其筋脉偏急者屬外因若足厥隂肝經風熱乘脾筋
脉偏急者屬内因若脾肺虚弱腠理不宻外邪所乘或
服金石之劑耗損肝血或吐瀉後内亡津液不能養肝
致口眼歪斜或半身不遂諸症皆屬肝血不足肝火生
風宜滋腎水養肝血壯脾土治法脾胃虚而動風者異
功散加柴胡鈎藤鈎脾肺虚而外邪所乘者用鈎藤飲
肝火血燥者用六味地黄丸津液不足者用白术散若
兼目𦂳上視寒熱徃來小便淋瀝面色青潔兩脇脹痛
之類皆肝經之本病也或唇口歪斜腹脹少食目泡浮
腫面色青黄肢體倦怠之類皆肝木乘脾之症也當審
五臓相勝而主之説執其見症槩投風藥反成壞症者
有矣
　　　治驗
　一小兒口眼喎邪面色或青或赤此肝心風火乘脾
　也朝用柴胡清肝散夕用異功散加鈎藤鈎而愈其
　時有患前症服祛風𨗳痰之藥者皆不能起
　一小兒痢後患前症發搐面色痿黄肢體倦怠此元
　氣虚剋伐多矣余用補中益氣湯加鈎藤鈎子服而
　漸愈後因乳母七情飲食失宜或兒乳食過多前症
　仍作服補中益氣湯五味異功散而應
錢氏全蝎散　治驚風口眼喎邪言語不正手足偏廢
　不舉
　　全蝎(去毒/炒)殭蠶(眞者/炒)川芎　黄芩　甘草　桂枝
　　麻黄(去/節)赤芍藥(各二/錢)天麻(六/錢)天南星(去臍/二錢)
　右為末每服二三錢薑五片水煎服
胃風湯　治風冷乗虚入客腸胃水穀不化泄瀉注下
　及腸胃濕毒下如豆汁或瘀血日夜無度
　　人参　白茯苓　芎藭　桂　當歸　白芍藥
　　白术(各等/分)
　右散毎服二錢入粟米數粒同煎食前服
異功散(方見天釣/)
六味丸(方見腎臟/)
白术散(方見積痛/)
柴胡清肝散(方見諸熱/)
補中益氣湯(方見虚羸/)
　　　角弓反張
錢仲陽曰角弓反張者由風邪客於太陽經也經曰風
從上受足太陽主周身之氣其脉起於目内眥而行於
背肝屬木主風所以風邪易侵也夫小兒肌膚未宻外
邪易傷肝為相火其怒易發若身反張强直發熱不搐
者風傷太陽也宜用人参𦍑活散小續命湯若因暴怒
而擊動其肝火者宜用瀉青丸若飲前劑其症益甚者
此邪氣已去而脾氣虧也宜用異功散加芎歸補之若
因肝經虚熱或因剋伐真氣虚熱生風者宜用異功散
地黄丸補之若因下而脾氣困憊腹肚膨脹者此中氣
損也宜用白术散補之若氣血素弱或服攻伐之劑而
手尋衣領咬牙呵欠者肝經虚甚也急用地黄丸以補
之仍與肝臟叅覽
　　　治驗
　一小兒忽腰背反張目上視面青赤曰青屬肝主風
　赤屬心主火此風火相摶用柴胡梔子散倍加鈎藤
　鈎頓安而痰如舊又用抱龍九而愈
　一小兒忽腰背反張服治驚之藥後不時舉發面色
　黄白肢體甚倦余用五味異功散十餘劑而愈後因
　驚兼飲食不節不時舉發隨用前藥即愈遂日以參
　木末每服五七分炮薑大棗煎湯調下服至三兩而
　不發已上二症元氣虚而病氣實也若用攻邪之藥
　皆誤矣
　一小兒素患前症痰盛面色素白而兼青余謂肺氣
　不能平肝肝氣乘脾脾氣虚而生痰耳先用抱龍丸
　二服以平肝隨用六君子湯以補脾肺月餘而痊半
　年之後復發謂非逐痰不能全愈遂用下劑痰涎甚
　多而咽喉如鋸聲余曰乃脾不能攝涎也咽間嗚乃
　肺氣虚甚也遂用人参五錢炮薑三分水煎服而醒
　至第四劑後加棗二枚人参服數兩而愈後每發非
　獨参湯不應若執常方鮮不有誤者
人参羌活散(方見驚風/)
小續命湯(方見五硬/)
瀉青丸(方見肝臟/)
異功散(方見肺臟/)
地黄丸(方見腎臟/)
柴胡梔子散(方見諸熱即梔子清肝散/)
抱龍丸(方見傷寒夾驚/)
六君子湯(方見天釣/)
　薛氏醫案卷五十五
欽定四庫全書
　薛氏醫案卷五十六
　　　　　　　　　　　　　明　薛已　訂
　　保嬰撮要三
　　　急驚
錢仲陽云急驚者因聞大聲或驚而發搐搐止如故此
熱生於心身熱面赤引飲口中氣熱二便黄赤甚則發
搐盖熱甚生風陽甚而隂虚也宜以利驚丸除其痰熱
不可用巴豆之藥盖急驚者陽症也俱腑受病而屬實
乃少陽相火旺經曰熱則生風風生痰痰熱客於心膈
間則風火相搏故抽搐發動經所謂木太過日發生其
動掉眩顛疾是也當用利驚丸𨗳赤散瀉青丸等藥搐
止與安神鎭驚丸婁全善亦曰急驚屬木火土實木實
則搐而有力及目上視動劄頻睫土實則身熱面赤而
不吐瀉偃睡合睛治法宜凉宜瀉而用凉驚利驚等丸
亦有因驚而發者牙闗緊急壯熱涎潮竄視反張搐搦
顫動唇口眉眼貶引口中熱氣頬赤唇紅二便秘結脉
浮洪數緊此内有實熱外挾風邪當截風定搐若痰熱
尚作仍㣲下之痰熱既泄急宜調養胃氣搐定而痰熱
少退即宜調補脾氣東垣云若因外物驚者宜黄連安
神丸因氣動所驚者宜安神鎮驚丸之類大忌防風丸
如因驚而瀉青色宜朱砂丸大忌凉驚丸盖急驚者風
木旺也風木屬肝盛則必傳尅於脾欲治其肝當先實
脾後泄風木若用益黄散則誤矣經曰邪氣盛則實正
氣奪則虚前所云實者乃病氣有餘而形氣不足也當
先泄而後補虚甚急當補脾為先少以攻邪之藥佐之
其所云虚者乃病氣形氣俱不足也當純補真氣為要
若肝經風火相搏抽搐目瞤筋急痰盛者當用四物湯
以生肝血加鈎藤鈎山梔以清肝火更用四君子以補
脾六味丸以滋腎若肺金剋木而兼呵欠者用瀉白散
以泄肺邪地黄丸以益肝血若邪入肝則用柴胡清肝
散加龍膽草亦可邪入心用梔子清肝散加炒黄連亦
通邪入腎用六味地黄丸邪入肺用地骨皮散邪入脾
用六君子加柴胡山梔大抵此症屬肝膽經血虚風火
相搏而善行數變者為多若不養肝血不補脾氣純用
祛風化痰之藥則脾益虚血益損邪氣延綿必轉慢驚
矣
　　　治驗
　一小兒九嵗因驚發熱抽搐頓悶咬牙作渇飲冷便
　秘面色青赤而印堂左腮尤赤此心脾二經風熱相
　搏乃形病俱實之症也先用瀉青丸料炒黄連一劑
　大便隨利熱搐頓减繼用抑青丸一服諸症悉退但
　面色痿黄肢體倦怠飲食少思此病氣去而脾氣未
　復也用補中益氣湯及地黄丸而全安
　一小兒發熱抽搐口噤痰湧此膽經實火為驚風也
　先用瀉青丸一服六味丸二服諸症即退又用小柴
　胡湯加芎歸山梔鈎藤鈎次以補中益氣湯而愈
　一小兒忽然發熱目動咬牙驚搐痰盛或與祛風化
　痰藥益甚面色青黄乃肝木剋脾脾之液為涎虚則
　涎不能攝上湧而似痰也法當生肝補脾則風自息
　痰自愈矣遂用六味丸及六君子湯而愈
　一女子十二嵗善怒睡中抽搐遍身作痒飲食少思
　此肝經風熱脾土受剋也用参术柴苓湯以清肝健
　脾而愈
　一小兒三嵗患急驚面赤發熱作渴飲冷用瀉青丸
　一服熱衰大半因見得效翌早又自製一服反加吐
　瀉發搐面色青白手足指冷此熱既去而妄自傷脾
　也用六君薑桂升麻柴胡一劑得安是以前哲謂小
　兒易為虚實攻伐之藥衰其大半乃止不可過之羅
　謙甫約方約囊之論確矣
　一小兒三嵗因驚抽搐發熱痰盛久服抱龍丸等藥
　面色或赤或青此心肝二經血虚風熱生痰也用六
　味丸滋腎生血用六君柴胡升麻調補脾胃而安
　一小兒潮熱發熱面色青赤此心肝二經血虚之症
　也用秘㫖安神丸及四物湯加防風酸棗仁治之而
　愈
　一小兒潮熱發搐痰涎上湧手足指冷申酉時左腮
　青色隱白用補中益氣湯調補脾肺六味丸滋養肝
　腎而愈
　嘉興王一山女七嵗因跌傷腿膝兩膁腫潰面色青
　潔左闗無脉余謂驚則氣散而風熱鬱滯於肝故其
　脉隱伏用四君升麻柴胡鈎藤鈎一劑脉至隨愈
　一小兒印堂青黑至夜啼搐余謂脾土虚寒也用鈎
　藤飲而安後因驚發搐夜啼仍用前藥一劑諸症復
　愈又用異功散而痊
　一小兒七嵗患急驚將愈而發熱驚悸誤服袪風化
　痰之劑更加驚搐吐痰喘𠻳腹脹少食惡寒再用抱
　龍丸大便似痢寒熱徃來殊類風症先君治之以為
　脾氣虧損諸經無所滋養而然用四君子湯為主少
　加升麻柴胡以升補陽氣而愈
　一小兒驚風後痰𠻳不止睡卧不寧諸藥無效余用
　牛黄清心丸少許頓止後復傷風邪痰盛喘急飲食
　不下仍用牛黄丸少許而安再用異功散加桔梗而
　愈
利驚丸　治急驚痰盛發熱潮搐
　　青黛　輕粉(各二/錢)牽牛末(半/兩)
　右為末麫糊丸寒豆大每服十丸薄荷湯化下
安神鎭驚丸　驚退後調理安心神養氣血和平預防
　之劑也
　　天竺黄(另/研)人参　茯神　南星(薑製各/五錢)酸棗仁(炒/)
　　麥門冬　當歸(酒/洗)生地黄(酒/洗)赤芍藥(炒各/三錢)薄荷
　　木通　黄連(薑汁/炒)山梔(炒/)辰砂(另/研)牛黄(另/研)龍骨(煅/各)
　　(二/錢)青黛(一錢/另研)
　右為末蜜丸菉豆大毎服三五丸量兒大小加減淡
　薑湯送下
四物湯　治血虚發熱煩躁或晡熱作渇頭目不清若
　因脾虚不能生血者用四君子湯
　　當歸　熟地(各二/錢)芍藥　川芎(各一/錢)
　右水煎服
参术柴苓湯
　　人参　白术　茯苓　陳皮(各一/錢)柴胡　升麻(各/七)
　　(分/)山梔(炒八/分)鈎藤鈎(一/錢)甘草(炒五/分)
　毎服一二錢薑棗水煎
黄連安神丸　治心經血虚頭運神魂驚悸
　　黄連(酒洗/六錢)甘草(炙五/分)生地黄　當歸(各一錢/五分)朱砂
　　(飛過/五錢)
　右為末飯糊丸梧子大毎服十五丸空心白滚湯下
　如二三服不應當服歸脾湯補之
牛黄清心丸　治諸風瘈瘲語言蹇澁健忘恍惚頭目
　眩運胷中煩鬱痰塞喘𠻳精神昏憒等症或小兒風
　熱上壅抽搐發熱或急驚痰盛發搐目反口噤或大
　人傷寒汗下之後煩躁發熱不解並宜服之
　　牛黄(一錢二/分半)麝香　龍腦　羚羊角(各一/錢)當歸
　　防風　黄芩　白术　麥門冬　白芍藥(各一/錢半)
　　柴胡　桔梗　白茯苓　大豆黄卷　芎藭
　　肉桂　杏仁(去皮/尖)阿膠(各一錢/二分半)蒲黄　人参
　　神麯(各三/錢半)雄黄(八/分)甘草(五/分)白蘞(七分/半)犀角(二/錢)
　　乾山藥(七/錢)乾薑(三/錢)金箔(一百三/十片)大棗(十箇蒸/熟爛研)
　右為末煉蜜丸每兩作十丸金箔為衣毎服一丸温
　水化下
朱砂丸(方見發搐/)
瀉青丸(方見肝臟/)
𨗳赤散(方見心臟/)
抑青丸(方見肝臟/)
補中益氣湯(方見虚羸/)
地黄丸(方見腎臟/)
小柴胡湯(方見發痙/)
六君子湯(方見天釣/)
秘㫖安神丸(方見心臟/)
異功散(方見天釣/)
　　　慢驚
錢仲陽云慢驚因病後或吐瀉或藥餌傷損脾胃肢體
逆冷口鼻氣㣲手足瘈瘲昏睡露睛此脾虚生風無陽
之症也温白丸主之盖慢驚者隂症也俱臟受病而屬
虚因吐瀉脾肺俱虚肝木所乘而致瘈瘲㣲搐婁全善
所謂木虚則搐而無力經所謂木不及曰委和其病揺
頭是也(謂手足搐動/泄瀉心悸)火虚則身寒口中氣冷土虚則吐
瀉睡而露睛治宜温補脾胃用六君子湯五味異功散
之類徐用誠云乙木屬隂乃肝臟病故慢而難治况有
夾熱夾食夾痰與外感症相似者當宗錢氏方主之保
嬰集云急驚屢發而屢用直瀉之藥則脾隂愈消而變
為慢驚多矣大率吐瀉痰鳴氣喘眼開神緩昏睡露睛
驚跳搐搦乍發乍静或身熱身冷面淡青白或眉唇青
赤其脉遲沉數緩是也當温補脾氣為主而佐以安心
制肝東垣亦云慢驚風由脾胃虚而生脾虚者由火邪
乘其土位火旺能實其木木旺故來剋土當於心經中
以甘温補土之源更於脾土中瀉火以甘寒補金以酸
凉致脾土中金旺火衰風木自虚矣禀賦不足或久病
脾虚及常服剋伐之藥者多致此病若因土虚不能生
金金不能平木木來侮土而致前症者以五味異功散
加當歸酸棗仁佐以鈎藤飲子補土平木若脾土虚寒
者用六君子加炮薑木香不應急加附子以囬陽氣盖
隂血生於脾土宜四君子當歸酸棗仁凡元氣虧損而
致昏憒者急灸百㑹穴若待下痰不愈而後灸之則元
氣脫散而不救矣此乃臟腑傳變已極總歸虚處惟脾
受之無風可逐無驚可療因脾虚不能攝涎故津液妄
泛而似痰者當依前法自效若不審其因泛用祛風化
痰之劑則脾氣益傷隂血益損病邪益盛而危矣
　　　治驗
　舉人余時正子傷食發丹服發表之劑手足抽搐服
　抱龍丸目瞤痰盛余謂脾胃虧損而變慢驚也無風
　可怯無痰可逐只宜温補胃氣遂用六君加附子一
　劑而愈
　一小兒抽搐痰涎自流或用驚風之藥益甚視其面
　色黄白余用六君子補中益氣二湯補脾肺而愈
　一小兒傷風咳𠻳痰湧用六君桔梗桑皮杏仁治之
　而愈後飲食停滯作瀉腹脹用六君加山查厚朴而
　安又復停食作嘔或用藥下之更加咳𠻳余謂脾肺
　俱虚宜用調補彼以為緩自服發表尅滯前症益甚
　頭項顫動余用天南星散倍加鈎藤鈎及異功散而
　愈
　一小兒遇驚即痰盛咬牙發搐揺頭作瀉恪服腦麝
　朱砂等藥以致慢驚而卒
术附湯　治風濕相搏身體煩疼不能轉側不嘔不渴
　大便堅硬小便自利及風症頭目眩重等症
　　白术(四/両)甘草(炒二/兩)附子(炮去皮/臍一兩)
　右為末入附子毎服三錢薑五片棗一枚水煎服
　愚按附子温中囬陽為慢驚之聖藥也如元氣未脱
　用之無有不應須用每隻重一兩三四錢端正不尖
　底平週圍如蓮花瓣者佳否則悞用川烏也製法切
　去皮尖以童便浸之秋冬七日春夏五日毎日一換
　浸畢切作四塊以濕草紙包數層㣲火煨半日取出
　切開無白星為度如急用炮至裂紋即投童便中良
　久浸透切片如色白再㣲灸之氣脱甚者急生用亦
　效
太乙保生丹　治慢驚尚有陽症者
　　全蝎(青者十/四箇)白附子(生/用)真殭蠶　蟬殻　琥珀
　　防風　牛膽南星　朱砂(各一/錢)麝香(五/分)
　右為末米糊丸桐子大金箔為衣毎服一二丸薄荷
　湯化下
聚寶丹　治慢驚
　　人参　茯苓　琥珀　天麻　真殭蠶　全蝎(炙/)
　　防風　牛膽南星　白附子(生/用)朱砂(五/分)麝香(少/許)
　　烏蛇(肉酒浸/焙一錢)
　右為末煉蜜丸桐子大毎服二丸菖蒲湯下
金箔鎭心丸　治風壅痰熱心神不寧驚悸煩渇唇焦
　頬赤夜卧不寧譫語狂妄
　　朱砂(一/両)白茯苓　人参　甘草(各半/兩)山藥(一兩/半)
　　片腦　牙硝(一錢/半)麝香(五/分)金箔(十二貼/為衣)草紫河車
　　(二錢半黑/豆煎煮)
　右為末煉蜜丸毎用五錢作十五丸以金箔為衣毎
　服一丸薄荷湯化下含化亦得
温白丸　治驅風豁痰定驚
　　人参　防風　白附子(生/用)真殭蠶　全蝎(各一/錢焙)
　　天麻　南星(湯洗七次/焙各二錢)
　右為末水糊丸桐子大毎服三五丸薑湯下
烏蝎四君子湯即四君子湯加生川烏全蝎各少許為
　末毎服半錢薑棗水煎服次服去川烏
天南星散　治慢驚驅風豁痰
　　南星(重八九錢者一箇掘地坑深尺許先用炭五/斤燒通紅以好米醋一碗洒坑中即投南星)
　　(以火炭宻盖又用/盆覆時許取出)
　右為末入琥珀全蝎各一錢毎服一字煎生薑防風
　湯下
烏沉湯　治慢驚驅風助胃
　　天麻(二/錢)人参　眞川烏(生/用)全蝎(焙/)南星(焙/)木香
　　沉香(各一/錢)甘草(炒五/分)
　右為末毎服三五分薑水煎服
沉香散　治助胃氣止吐瀉
　　茯苓(二/錢)沉香　丁香　木香　藿香　厚朴(製/)
　　甘草(炙各/一錢)
　右為末毎服一字米飲湯調下
蘇青丸
　　蘇合香丸(一/分)青州白丸子(二/分)
　右和匀毎服五分薑湯調下
銀白散　治胃虚吐瀉
　　糯米(炒二兩/五錢)匾豆(蒸二/兩)藿香(二/錢)白术(炒一/兩)丁香(二/錢)
　　甘草(炙三/錢)
　右為末紫蘇米飲調下直指方加炮白附子全蝎木
　香石蓮薑水煎
釣藤散　治吐利脾胃氣虚生風
　　釣藤鈎(二/錢)蟬殻　天麻　防風　蝎尾(去/毒)人参(各/半)
　　(兩/)麝香(五/分)麻黄　殭蠶(炒/)甘草(炙/)川芎(各二錢/五分)
　右為末水煎服虚寒加附子一錢
黑附子湯　治慢脾風四肢厥冷
　　附子(炒去皮/三錢)木香　人参(各一錢/五分)白附子(一/錢)甘草
　　(炙五/分)
　右為散每服三錢薑五片水煎若手足既温即止後服
生附四君子湯　治吐瀉不思乳食凡虚冷病先與數
　服以正胃氣
　　人参　白术　附子　木香　茯苓　橘紅
　　甘草(各等/分)
　右為末每服五七分薑棗水煎服
辰砂膏　治慢脾冷痰壅滯手足冷而㣲搐者
　　黑附子(一枚重一両以上者去皮臍頂上穵一孔/入辰砂末一錢仍用附子塞之炭火燒存)
　　(性/)白附子(炮/)五靈脂　蝎稍(各二/錢半)牛膽南星(半/兩)
　右為末煉蜜丸桐子大每服二三錢生薑汁泡湯下
七寶辰砂丹　治風痰竒效慢驚慢脾以辰砂為主木
　香佐之用開元錢一箇背後上下有兩月片者放鐵
　匙上炭火内燒少頃成珠子取入盞中作一服用木
　香煎湯送下人参湯亦可
天麻防風丸(方見臍風/)
参苓白术散(方見虚羸/)
異功散(即五味異功散方見虚羸/)
四君子湯(方見天釣/)
益黄散(方見脾臟/)
六君子湯(方見天釣/)
補中益氣湯(方見虚羸/)
　　　驚癎
錢仲陽云小兒發癎因血氣未充神氣未實或為風邪
所傷或為驚怪所觸亦有因姙娠七情驚怖所致者若
眼直目牽口噤涎流肚膨搐背項反張腰脊强勁形如
死狀終日不醒則為痓矣如面赤目瞪吐舌囓唇心煩
氣短其聲如羊者曰心癎面青唇青兩眼上視手足攣
掣反折其聲如犬者曰肝癎面黑目振吐涎沫形體如
尸其聲如猪者曰腎癎面如枯骨目白反視驚跳反折
揺頭吐沫其聲如雞者曰肺癎面色痿黄目直腹滿自
利四肢不收其聲如牛者曰脾癎五癎通用五色丸為
主仍叅以各經之藥心癎屬血虚者用養心湯發熱飲
冷為實熱用虎睛丸發熱飲湯為虚熱用妙香散肝癎
者虚症用地黄丸抽搐有力為實邪用柴胡清肝散大
便不通用瀉青丸腎癎者用地黄丸紫河車丸之類腎
無瀉法故經從虚治之肺癎者屬氣虚用補肺散面色
痿黄者土不能生也用五味異功散面色赤者隂火上
衝於肺也用地黄丸脾癎者用五味異功散若面青瀉
利飲食少思用六君子加木香柴胡若發熱抽掣仰卧
面色光澤脉浮病在腑為陽易治身冷不搐覆卧面色
黯黑脉沉病在臟為隂難治凡有此症先宜看耳後髙
骨間先有青脉紋抓破出血可免其患此皆元氣不足
之症也須以紫河車(即小兒/胞也)丸為主而以補藥佐之設
若泛行尅伐復傷元氣則必不時舉發久而變危多至
不救又有驚風食癎三種詳見後方仍叅驚風胎風治
之
　　　治驗
　一老人生子方週嵗秋初暴冷忽發搐似驚癎過則
　氣息奄奄此元氣虚弱所致與補中益氣湯而愈
　一小兒十嵗一小兒七嵗各有癎症嵗發二次後因
　出痘及飲食停滯舉發頻數用六君子補中益氣二
　湯而愈
　一小兒患前症毎發吐痰困倦半晌而甦諸藥不應
　年至十三而頻發用紫河車生研爛入人参當歸末
　丸桐子大毎服三五十丸日進三五服乳化下一月
　漸愈又佐以八珍湯全愈
　一小兒七嵗發驚癎毎作先君令其恣飲人乳後發
　漸疎而輕至十四嵗復發仍用人乳不應余令用肥
　厚紫河車研爛人乳調如泥日服二三次至數其而
　愈後常用加减八味丸而安至二十三嵗發而手足
　厥冷仍用前法佐以八味丸十全大補湯而痊
五癎丸　治諸癎
　　雄黄　眞珠(各一両/研細)朱砂(水飛/半両)水銀(二錢半用鉛/三両溶化入)
　　(水銀炒/結候冷)
　右為末煉蜜丸麻子大毎服二三丸金銀煎湯下
錢氏蛇黄丸　治驚癎因震駭恐怖呌號恍惚是也
　　蛇黄(眞者三箇/火煅醋淬)鬱金(七分一/處為末)麝香(另入/一匙)
　右為末飯丸桐子大毎服一二九煎金銀磨刀水化
　下
牛黄丸　治風癎因汗出解脫風邪乘虚迷悶搐掣涎
　潮屈指如計數是也
　　牛膽南星　全蝎(焙/)蟬脫(各二/錢半)防風　白附子(生/)
　　天麻　真殭蠶(炒各/錢半)麝香(半/字)
　右為末棗肉和丸水銀半錢研細入藥丸菉豆大毎
　服一二丸荆芥生薑湯下
妙聖丹　治食癎因驚而停食吐乳寒熱大便酸臭是
　也
　　赭石(煅醋淬/二錢半)巴豆(三箇去心/油三錢)雄黄　蝎稍　朱砂
　　(各一/錢)輕粉　麝香(各一/匙)杏仁(㣲炒/二錢)
　右為末棗肉丸梧子大毎服一二丸木賊草煎湯送
　下
星蘇散　治諸風口噤不語
　　天南星(畧炮/剉)
　右毎服五七分薑四片紫蘇五葉水煎入雄猪膽少
　許温服
斷癎丹　治癎瘥後復作症候多端連綿不除者
　　黄耆(蜜/炙)鈎藤鈎　細辛　甘草(炙各/半両)蛇脱(二寸/酒炙)
　　蟬退(四/箇)牛黄(一錢/另研)
　右為末煮棗肉丸麻子大煎人参湯下毎服數丸量
　兒加减
消風丸　治風癎先宜此藥
　　牛膽南星(二/錢)羌活　獨活　防風　天麻　人参
　　荆芥　川芎　細辛(各一/錢)
　右為末蜜丸桐子大毎服二丸薄荷紫蘇湯調化下
袪風保安丸　諸風久逺治之並驗
　　川烏(去皮尖二/錢半生用)五靈脂(半/両)
　右為末猪心血丸桐子大毎服一二丸薑湯化下
雌黄丸　治顛癎搐掣惡聲嚼舌
　　雌黄　黄丹(㣲炒各/半両)麝香(五/分)
　右為末用牛乳汁三合熬膏杵丸麻子大毎服二三
　丸温熟水下
比金丸　治驚癎先用此藥
　　人参　琥珀　白茯苓　逺志(薑製取/肉炒)朱砂
　　天麻　川芎　石菖蒲(細宻/者)南星　青黛(各一/錢)
　　麝香(一/匙)
　右為末蜜丸桐子大毎服一二丸金銀薄荷湯下
虎睛丸　治驚癎邪氣入心
　　虎睛(細/研)逺志(薑汁/浸)犀角(錢/屑)大黄(濕紙/包煨)石菖蒲
　　麥門冬(各等/分)蜣螂(去足翅/炒三枚)
　右為末米糊丸桐子大毎服一二丸竹葉煎湯或金
　銀薄荷煎湯下
清神湯　治驚癎
　　犀角(鎊/)逺志(薑製/焙)白蘚皮　石菖蒲　人参
　　甘草(炒各一/錢半)
　右為末毎服五七分麥門冬煎湯調下
宻陀僧散　治心癎不語及諸驚失音用宻陀僧為末
　毎服一匙米醋湯調下大人服一錢熱酒下
蝎虎散　治驚癎
　　褐色生蝎虎(一箇連/血細研)
　右入朱砂麝末少許同研用薄荷湯調作一服數年
　者亦效盖癎疾皆心血虚滯生蝎虎管守其血繼服
　二陳湯若無生蝎以𢃄性雄猪心血代用入代赭石
　散尤妙
代赭石散　治隂陽癎
　　代赭石(煅醋淬研為末/水飛過晒乾)
　右為末毎服五分以金銀煎湯和金箔銀箔調連進
　二服脚脛上有赤斑乃邪氣發出可治無赤斑則難
　治
化風丹　涼風化痰退熱定搐
　　羌活　獨活　防風　牛膽南星　天麻　人参
　　川芎　荆芥　粉草(各一/錢)全蝎(一/箇)
　右為末煉蜜丸皂角子大毎服一錢薄荷湯化下
茯神湯　治膽氣虚寒頭痛目眩心神恐懼不能獨處
　或是驚癎
　　茯神　酸棗仁(炒/)栢子仁(炒/)白芍藥(炒/)五味子(炒/)
　　黄耆(炒各/一両)桂心　熟地黄(自/製)人参　甘草(炒五/分)
　右毎二三錢水煎
酸棗仁丸　治膽氣實熱驚癎或睡卧不安驚悸怔忡
　　茯神　酸棗仁(炒/)逺志　栢子仁(炒/)防風　枳殻
　　(麩炒各/半兩)生地黄(杵膏/半兩)香竹茹(二錢/五分)
　右各另為末蜜丸粟米大毎服七八十丸滚湯送下
定志丸　治心神虚怯所患同前或語言鬼神喜笑驚
　悸
　　人参　茯苓(各一/兩半)菖蒲　逺志(各一/兩)
　右各另為末蜜丸如前服
養心湯　治心血虚怯驚癎或驚悸怔忡盗汗無寐發
　熱煩躁
　　黄耆　白茯苓　茯神　半夏麴　當歸　川芎
　　􁀙桂　栢子仁　酸棗仁　五味子　人参(各三/錢)
　　甘草(炒四/錢)
　右毎服一二錢薑棗水煎
妙香散　治心氣不足驚癎或精神恍惚虚煩少寐盗
　汗等症
　　辰砂(三/錢)麝香(一/錢)木香(煨二/錢半)茯苓　山藥　茯神
　　逺忐　地黄(炒各/一兩)桔梗　甘草(炒/)人参(各五/錢)
　右各另為末毎服一錢温酒或白湯調服
八味地黄丸(即六㕲地黄丸加/附子肉桂各一両)治禀賦命門火衰不能
　生土以致脾土虚寒或飲食少思或食而不化臍腹
　疼痛夜多漩溺等症經云益火之源以消隂翳盖謂
　此也或乳母命門火衰兒飲其乳致前症者子母並
　宜服之(方見驚癎/)
加减八味丸　治禀賦腎隂不足或吐瀉久病津液虧
　損口乾作渇或口舌生瘡兩足發熱或痰氣上湧或
　手足厥冷等症(即地黄丸加肉桂/一両五味子四両)
地黄丸　治小兒肝經虚熱血燥或風客淫氣而患瘰
　􁎧結核或四肢發搐眼目抽動痰涎上湧又治腎疳
　腦熱肢體消瘦手足如氷寒熱徃來滑泄肚脹口臭
　乾渴齒齦潰爛爪黑面黧遍身或兩耳生瘡或耳内
　出水或發熱自汗盗汗便血諸血失音等症其功不
　能盡述(即六味地黄/丸方見腎臟)
八珍湯　治氣血俱虚隂火内熱或因尅伐之劑脾胃
　虧損肌肉消瘦等症(即四君四物二/湯方見驚癎)
十全大補湯　治氣血虚弱或禀賦不足寒熱自汗食
　減體瘦發熱作渇頭痛眩暈最宜用之(方見/熱症)
補中益氣湯(方見虚羸/)
六君子湯(方見内釣/)
紫霜丸
天麻丸(二方見臍風/)
　　　驚風
驚風者虚愓怔忡氣怯神散痰涎來去泄瀉色青若驚
入心則面赤夜啼用梔子清肝散加黄連入肝則面青
眼竄用柴胡清肝散入脾則面黄嘔吐虚汗嗜卧用六
君加柴胡山梔入肺則面白喘急用異功散加柴胡桔
梗入腎則面黑嚙妳咬牙用六味地黄丸若因乳母恚
怒肝火或膏粱積熱遺兒為患或兒吐瀉傷脾清氣不
升風木陷入太隂傳變等因皆能致此當隨主治否則
必成慢脾也須預慎防為善
　　　治驗
　一小兒十五嵗御女後復勞役考試失意患癎症三
　年矣遇勞則發用十全大補湯加味歸脾湯之類更
　以紫河車生研如膏入蒸糯米為末丸如桐子大毎
　服百丸日三五服而痊後患遺精盗汗發熱仍用前
　藥及地黄丸而愈此症治不拘男婦老㓜皆效
　一小兒週嵗從桌上仆地良久復甦發抽吐痰沫服
　定驚化痰等藥遇驚即復作畢姻後不時發而難愈
　形氣俱虚面色痿黄服十全大補補中益氣二湯而
　愈
至寶丹　治諸驚癎心熱及卒中客忤煩躁風涎搐搦
　或傷寒狂語伏熱嘔吐
　　生犀角(鎊/)生玳瑁　朱砂(水/飛)雄黄(水/飛)琥珀(各一/兩)
　　銀箔(五十/片)片腦(一/匙)金箔(五十片/半為衣)麝香(一/錢)牛黄(半/兩)
　　安息香(一兩半為末酒掬去/砂取一兩酒煎成膏)
　右各另研為末和匀入安息香膏如乾入熟蜜少許
　丸桐子大毎服一二丸人参湯化下量兒加减
神妙奪命丹　七日内取青蒿節内蟲入朱砂麝為丸
　麻子大毎服三五丸薑湯下
人参羌活散　治傷風驚熱
　　羌活　獨活　前胡　柴胡　川芎　白茯苓
　　桔梗　枳殻　人参　地骨皮　天麻(各等/分)甘草
　　(減/半)
　右生薑薄荷水煎治驚熱加蟬蛻
防風𨗳赤散　治初驚
　　生地黄　木通(去/節)防風　甘草(各等/分)
　右毎服三錢竹葉少許水煎有熱加黄芩赤芍藥羌
　活
蟬蜕鈎藤飲　治肚疼驚啼
　　鈎藤鈎　天麻　茯苓　白芍藥　川芎(各三/錢)
　　甘草　蟬蜕(各一/兩)
　右入燈心水煎
七寶洗心散　治煩熱生瘡兼治驚風
　　生地黄　荆芥穗　防風　甘草　黄芩　羌活
　　赤芍藥(各等/分)
　右為末每服一錢燈心薄荷湯調下
神芎丸　治風熱壅滯頭目昏眩口舌生瘡牙齒疳蝕
　或遍身瘡疥咬牙驚愓怔忡煩躁作渇或大便澁滯
　或積熱腹滿驚風潮搐等症
　　大黄(生/)黄芩(各二/両)滑石(四/両)生牽牛末(一/両)黄連　薄
　　荷葉　川芎(各半/両)
　右為末水糊丸桐子大毎服三四丸温水下
清心丸　治驚熱煩躁
　　人参　茯神　防風　朱砂　柴胡(各二/錢)金箔(三/十)
　　(片/)
　右為末煉蜜丸桐子大毎服一二丸竹􁏏調下
化風丹(方見驚癎/)
安神丸(方見心臟/)
辰砂膏(方見急驚/)
柴胡清肝散(方見熱症/)
六味地黄丸(方見腎症/)
梔子清肝散(方見諸熱/)
十全大補湯(即八珍湯加黄蓍内桂/)
異功散(方見天釣/)
補中益氣湯(方見虚羸/)
六君子湯(方見天釣/)
　　　天釣内釣
天釣者發時頭目仰視驚悸壯熱兩目反張淚出不流
手足搐掣不時悲笑如鬼祟所附甚者爪甲皆青盖因
乳母厚味積毒在胃致兒心肺生熱痰鬱滯或外挾風
邪為患法當解利其邪用鈎藤飲上氣喘粗者用烏蝎
四君子湯内釣者腹痛多喘唇黑囊腫傴僂反張眼尾
赤此胎中受風及外驚所致若内臟抽掣作痛狂呌或
泄瀉縮脚内症一作外症亦然極難調理内症服聚寶
丹外症服鈎藤飲進乳食者可治若腹痛唇黑囊腫之
類用聚寶丹若外驚内臟抽搐之類用鈎藤飲若因乳
母醇酒厚味積毒在胃用加味清胃散若因乳母鬱怒
積熱在肝用加味逍遥散加味歸脾湯俱加漏蘆子母
俱服凡母食膏粱厚味飼兒之時先擠去宿乳然後吮
之
　　　治驗
　一小兒因乳母受驚發搐時目赤壯熱腹痛哭而曲
　腰用四物加柴胡防風又用加味逍遥散加熟地黄
　以清肝熱生肝血再用地黄丸滋腎水以生肝木母
　子俱安
　一小兒曲腰而啼面青唇黑此寒氣所乘内釣腹痛
　也用五味異功散加木香乾薑一劑與母服之頓愈
　後因母感寒腹痛而啼用人参理中湯一劑與母服
　其子亦安
　一小兒曲腰乾啼手足並冷用六君加乾薑木香服
　之未應又加肉桂母子俱服而愈
　一小兒忽乾啼作瀉睡中搐手足冷此脾土虚寒肝
　木侮之而作發搐乃内釣也用益黄散一劑而安用
　四君柴胡升麻乳食漸進而安
　一小兒乾啼面青或赤手足並熱或用清熱之劑久
　不愈診其乳母有肝火氣滯用加味逍遥散及越鞠
　丸以治其母時灌子數滴不旬日子母並愈
　一小兒患前症服魏香散而愈後復作服祛風鎮驚
　之藥上氣喘粗此元氣虚寒也余先用烏蝎四君子
　湯稍愈但倦怠殊甚用補中益氣湯及五味異功散
　而痊
　一小兒因母每感寒腹痛飲燒酒發熱痰盛面赤手
　足並熱屬胃經實熱之天釣也用清胃散子母服之
　並愈後因傷乳吐瀉面色或青或白手足並冷屬脾
　氣虚寒用六君木香乾薑而愈三嵗後傷食腹痛唇
　黑作瀉數去後而無糞或糞少而青此氣虚寒下陷
　用補中益氣湯漸愈
　一小兒啼哭隂囊腫大眼目上翻赤脉流淚此肝熱
　内釣用柴胡清肝散加鈎藤鈎治之諸症漸愈又用
　鈎藤飲而痊後復發或用祛病根之藥致乳食日少
　肚中脹痛手足浮腫余先用六君升麻柴胡數劑諸
　症稍愈又傷乳食吐瀉用平胃散一服即愈
　一小兒因乳母懐抱鬱結腹痛發搐久而不愈用加
　味歸脾湯加漏蘆母子並服漸愈又母大怒發厥而
　甦兒遂食乳腹痛作瀉面青作嘔先用小柴胡湯二
　劑母子並服少愈其母又嚥酸腹脹用越鞠丸加味
　歸脾湯佐以加味逍遥散而痊
釣藤膏　治腹痛乾啼作嘔名盤腸内釣
　　乳香　没藥　木香　薑黄(各一/錢)木鼈子(三箇/去油)
　右為末蜜丸皂角子大釣藤鈎湯磨半丸入蜜服未
　止再服魏香散
魏香散
　　阿魏(二錢先用/温酒溶化)蓬术(五/錢)
　右將蓬术浸阿魏酒中一伏時焙乾為末每服二三
　分紫蘇米飲調下
釣藤飲　治小兒臟寒夜啼隂極發躁此方主之
　　釣藤　茯神　茯苓　川芎　當歸　木香
　　甘草　芍藥(各一/錢)
　右為末每服一錢薑棗水煎若心經熱臉紅舌白小
　便赤澁用釣藤飲去木香加朱砂末一錢木通湯下
乳香丸　治驚風内釣腹痛驚啼
　　乳香(五/分)没藥　沉香(各一/錢)蝎稍(十四/箇)雞心梹榔(一/錢)
　　(五/分)
　右為末蜜丸桐子大每服二三錢菖蒲鈎藤鈎煎湯
　下
木香丸　治病同前
　　木香　全蝎(各五/分)没藥　茴香　鈎藤鈎(各一/錢)
　右各别為末以大蒜研爛和丸桐子大曬乾每服二
　丸鈎藤煎湯下
清胃散　治胃火牙痛或連頭面
　　升麻(五/分)生地黄　牡丹皮　黄連(炒/)當歸(各三/分)
　右水煎服加柴胡山梔即加味清胃散
　愚按前方治脾胃實火作渇口舌生瘡或唇口腫痛
　齒齦潰爛焮連頭面或惡寒發熱或重舌馬牙吐舌
　流涎等症子母並宜服之若因脾胃氣虚寒凉尅伐
　或虚熱上行口舌生瘡弄舌發熱飲食少思或嘔吐
　困睡大便不實流涎齦爛者用五味異功散
四君子湯　治脾氣虚損吐瀉少食
　　人参　白术　茯苓　甘草(各等/分)
　右每服二錢薑棗水煎(新增/)
　愚按前方若胃氣虚弱尅伐傷脾飲食少思或食而
　難化若作嘔作泄尤宜用之如兼痰𠻳氣逆肢體倦
　怠面目浮腫者宜六君子湯
六君子湯即四君子加陳皮半夏　治脾胃氣虚吐瀉
　不食肌肉消瘦或肺虚痰𠻳喘促惡寒或肝虚驚搐
　目眩自汗諸症並宜服之以滋化源(方見内釣/)
錢氏異功散　治吐瀉不食脾胃虚冷者先與數服以
　益中州之氣
　　人参　茯苓　白术　甘草(炒/)陳皮(各等/分)
　右為末每服二三錢薑棗水煎
　愚按前方治脾胃虚弱吐瀉不食或驚搐痰盛或睡
　而露睛手足指冷或脾肺虚弱咳嗽吐痰或虚熱上
　攻口舌生瘡弄舌流涎若母有症致兒患此者子母
　並服之
加味歸脾湯去丹皮山梔即歸脾湯　治脾虚弱損㨗
　忘驚悸等症
　　人参　茯神(去/木)黄耆(各一/錢)甘草　白术(炒一/錢)木香
　　(五/分)逺志(去/心)酸棗仁　龍眼肉　當歸　牡丹皮
　　山梔(炒各/一錢)
　右水煎服
　愚按前方若乳母憂思傷脾血虚發熱食少體倦或
　脾虚不能統攝以致隂血妄行或健㤀怔忡驚悸少
　寐或心脾作痛自汗盗汗或肢體腫痛大便不調或
　婦人經候不調晡熱内熱或繭唇流注等症致兒為
　患者令子母俱服之
加味逍遥散去牡丹皮山梔即逍遥散　治肝脾血虚
　等症
　　當歸　甘草(炙/)芍藥(酒/炒)茯苓　白术(炒/)柴胡(各一/錢)
　　牡丹皮　山梔(炒各/七分)
　右水煎服
　愚按前方若乳母肝脾血虚内熱寒熱遍身搔痒肢
　體作痛頭目昏重怔忡頬赤口燥咽乾或發熱盗汗
　食少不寐或口舌生瘡耳内作痛胷乳腹脹小便不
　利致兒為患尤宜用之又治婦人隂虚發熱兒飲其
　乳以致患瘡者
越鞠丸　治六鬱飲食少思或胷滿吐酸齒痛瘡疥等
　症
　　蒼术　撫芎　香附　神麯(炒/)山梔(炒/)麥芽(炒/)
　　山查(各等/分)
　右各為末水煮神麯麥芽末糊丸粟米大每服百丸
　白湯送下
鎭心丸　治急驚化痰鎭心
　　朱砂　龍齒　牛黄(各一/錢)鐵粉　琥珀　人参
　　茯苓　防風(各二/錢)全蝎(七箇/焙)
　右為末蜜丸桐子大每服一二丸薄荷湯送下
聚寶丹
烏蝎四君子湯(二方見慢驚/)
平胃散
益黄散(方見噤風/)
人参理中湯(方見傷寒/)
補中益氣湯(方見虚羸/)
六君子湯(方見内釣/)
鈎藤散(方見慢驚/)
地黄丸(方見腎臟/)
柴胡清肝散(方見熱症/)
四物湯(方見急驚/)
小柴胡湯(方見痓症/)
　　　盤腸氣痛
小兒盤腸氣者痛則曲腰乾啼額上有汗皆由肝經風
邪所搏也肝腎居下故痛則曲腰乾啼者風燥其液故
無淚也額上有汗者風木助心火也口閉足冷者脾氣
不營也下利青糞者肝木乘脾也皆由産下澡洗受風
冷所致當服鈎藤膏之類若乳母及兒受寒邪者用沉
香湯之類若兒額間有汗口閉脚冷乃虚寒也用當歸
散或沉香降氣湯之類若面赤唇焦小便不通小腹脹
痛者乃小腸熱也用人参湯送下三黄丸若痛不止煎
葱湯淋揉其腹就以熱葱熨臍腹間良久尿出痛止或
以乳香没藥木香各少許水煎灌匙許若因乳母飲食
停滯者用保和丸懐抱氣鬱者加味歸脾湯怒動肝火
者加味逍遥散子母俱服
　　　治驗
　一小兒曲腰啼呌右腮青黑此肚腹内痛因脾土虚
　寒肝木乘之也用六君子加木香鈎藤鈎即愈
　一小兒因乳母大怒亦患前症面赤而啼小便不利
　用加味逍遥散加木通車前子母子服之並愈
　一小兒啼呌面赤手足不冷用鈎藤飲隨愈後因其
　母飲酒厚味仍作啼手足發熱又用前藥加生地黄
　而愈後又面青手冷啼呌吐瀉其糞腥穢用助胃膏
　一服而安
　一小兒患前症曲腰而啼額間出汗足冷唇青糞青
　先用鈎藤膏治愈後復患仍用鈎藤鈎膏而痛減半
　又煎葱湯熨洗其腹腹痛遂安
　一小兒唇青足冷啼聲不絶用助胃膏一服稍安又
　食生冷之物前症仍作更泄瀉不止先用六君子加
　木香乾薑一劑乃去木香乾薑又二劑其瀉頓止又
　用四君子少加升麻四劑飲食加進
　一小兒十四嵗腹痛吐瀉手足常冷肌體痩弱余謂
　所禀命門火虚也用六君子湯八味九漸愈畢姻後
　因房勞勤讀感冐發汗繼以飲食勞倦朝冷暮熱飲
　食不思用六君子十全大補二湯尋愈後不慎飲食
　起居午前臍下熱起則遍身如灸午後自足寒至腰
　如氷熱時脉洪大按之如無兩尺㣲甚寒時則六脉
　㣲細如絶湯粥稍離火食之即腹中覺冷此亦禀命
　門火衰之症也用補中益氣湯八味丸各百餘服漸
　愈後大吐血别誤服犀角地黄丸一劑病益甚飲食
　頓減面色㿠白手足厥冷或時發熱寒時脉微細而
　短者陽氣虚微也熱時脉洪大而虚者隂火虚旺也
　余用十全大補及八珍湯六君子之類但能扶持而
　血不止復因勞役吐血甚多脉洪大鼔指按之如無
　而兩寸脉短此陽氣太虚也用人参一兩附子一錢
　佐以補中益氣湯數劑諸症漸退乃減附子五分又
　各數劑脉症悉退乃每服用人参五錢炮薑五分月
　餘始愈
當歸散　治臟寒腹疼面青手冷夜啼不乳
　　當歸　白芍藥　人参　甘草(炙二/分)桔梗　橘皮
　　(各一錢/去白)
　右為末水煎半盞時時少與服
沉香降氣湯　治氣不升降胸膈痞塞心腹脹滿喘促
　短氣乾噦煩悶咳嗽痰涎口中無味嗜卧不食
　　沉香　砂仁(各一/錢)甘草(七錢/半)香附子(二兩/半)
　右為末每服一錢入鹽少許沸湯㸃平旦空心服
　愚按前方若乳母中氣鬱滯不能升降患此症致兒
　作痛者亦用之
三黄丸(方見疝氣/)
加味歸脾湯
加味逍遥散
鈎藤膏(三方見天釣/)
助胃膏(方見熱吐/)
魏香散(方見内釣/)
方君子湯(方見内釣/)
四神丸(方見脱肛/)
八味丸
地黄丸(並見腎臟/)
補中益氣湯(方見虚羸/)
　　　胎驚
小兒胎驚風者因姙婦飲酒忿怒驚跌或外挟風邪内
傷於胎兒生下即病也若月内壯熱翻眼握拳噤口出
涎腰强搐掣驚怖啼呌顋縮顖開頬赤面青眼合者當
散風利驚化痰調氣及貼顖法甚則以朱銀丸下之若
面青拳搐用保命丹鈎藤散之類切不可悞作脾風妄
用温藥若眉間色赤或虎口指紋曲裏者可治用鈎藤
散全蝎散若眉間青黑或指紋反出外者不治大扺小
兒臟腑脆弱不可輒用銀粉鎭墜之劑反傷真氣多致
不救者且姙娠每月各有經脉滋飬一月屬肝二月屬
膽三月屬心四月屬小腸五月屬脾六月屬胃七月屬
肺八月屬大腸九月屬腎十月屬膀胱多因姙娠時受
患而作也須察其某月受病病在某經和其隂陽調其
脾胃兼以見症之藥佐之無有不愈
　　　治驗
　一小兒患胎驚諸藥不應用紫河車研爛如泥每用
　錢許乳化服之更以十全大補湯加鈎藤鈎漏蘆與
　母服兩月餘舉發漸輕服年餘舉發漸稀服年餘不
　再發至出痘後復發取紫河車研爛入糯米粉丸小
　荳大每服百丸以乳送下服二具全瘥畢姻又發仍
　用前丸及十全大補湯六味丸加當歸黄耆肉桂五
　味子年餘喜其能逺帷幕得痊後因勞役更作又用
　前丸及十全大補等藥不應用大劑獨参湯服數斤
　然後舉發稍緩乃用人参二兩附子一錢數服頓止
　仍用前藥間用獨参湯而痊
　一小兒患胎驚用紫河車丸及十全大補湯及鈎藤
　膏而愈畢姻後復發用大劑獨参湯六味丸加五味
　子黄耆當歸煎服半載舉發稍輕年餘不再發後每
　勞役怒氣仍發即用前藥隨愈又傷寒愈後復作虚
　症悉具莫能名狀用紫河車二具獨参煎湯十餘斤
　而痊後患傷風咳嗽咽乾内熱用六味地黄丸料加
　五味子煎服及十全大補湯而痊
十全大補湯(即八珍湯加黄耆肉桂四/物四君合用方見急驚)
八珍湯(加黄耆肉桂即四君四物二湯/是也四君見内釣四物見急驚)
地黄丸(方見腎臟/)
硃銀丸(方見噤風撮口/)
保命丹(方見發搐/)
釣藤散(方見慢驚/)
全蝎散(方見偏風口噤/)
貼顖法(方見發搐/)
釣藤膏(方見天釣/)
紫河車丸(方見前症/)
　　　胎風
小兒初生其身有如湯潑火傷者此皆乳母過食膏粱
所致也其母宜服清胃散及逍遥散以清其氣血兒亦
飲數滴可也有身無皮膚而不焮赤者皆由産母脾氣
不足也用粳米粉傅之焮赤發熱者皆由産毋胃中火
盛也用石膏傅之經胃脾主肌肉肺主皮毛故知病脾
肺也如腦額生瘡者火土相合遂成濕熱下流攻撃腎
水也難治如脚上有瘡者隂虚火盛也此不滿五嵗而
斃如未滿月而撮口握拳腰軟如隨者此肝腎中邪勝
正弱所致也三日内必不治如男指向裏女指向外尚
可治眉紅亦不可治可治者用全蝎散釣藤散等類治
之若因大病虧損胃氣而諸臟虚弱所致者用補中益
氣湯錢氏地黄丸若面唇赤色正屬腎水不足肝經隂
虚火動而内生風熱爾當滋腎水以制陽光其身軟者
内禀氣不足肌肉未堅也當叅五軟而施治之
清胃散
逍遥散(二方見内釣/)
全蝎散(方見口噤/)
釣藤散(方見慢驚/)
補中益氣湯(方見虚羸/)
錢氏地黄丸(方見腎臟/)
　　　五軟
五軟者頭項手足肉口是也夫頭軟者臟腑骨脉皆虚
諸陽之氣不足也乃天柱骨弱腎主骨足少隂太陽經
虚也手足軟者脾主四肢乃中州之氣不足不能榮養
四肢故肉少皮寛飲食不為肌膚也口軟者口為脾之
竅上下齦屬手足陽明陽明主胃脾胃氣虚舌不能藏
而常舒出也夫心主血肝主筋脾主肉肺主氣腎主骨
此五者皆因禀五臓之氣虚弱不能滋養充達故骨脉
不强肢體痿弱源其要總歸於胃盖胃水榖之海為五
臟之本六腑之大源也治法必先以脾胃為主俱用補
中益氣湯以滋化源頭項手足三軟兼服地黄丸凡此
症必須多用二藥仍令壯年乳母飲之兼慎風寒調飲
食多能全形
　　　治驗
　呉江史萬湖子七歳患吐瀉顖目頓陷天柱骨倒兼
　靣赤色余適在彼先用補中益氣湯加附子一劑吐
　瀉止而諸症愈又用錢氏地黄丸料煎服頓安
　一小兒七歳夏間過食生冷之物早間患吐瀉面赤
　作渴手足並熱項軟顖陷午後面色頓白手足並冷
　脉㣲欲絶急以六君子湯加附子一劑諸症頓退顖
　頂頓起而安小兒元氣易虚易實故雖危症若能速
　用對病之藥亦可囘生者
　一小兒九歳因吐瀉後項軟面白手足並冷脉㣲細
　飲食喜熱余先用六君子湯加肉桂五劑未應更加
　炮薑四劑諸症稍愈面色未復尺脉未起佐以八味
　丸月餘面色㣲黄稍有胃氣矣再用前藥又月餘飲
　食略增熱亦大減乃朝用補中益氣湯食前用八味
　丸又月餘元氣漸復飲食舉首如常又月餘而肌肉
　充盛諸病悉愈
　一小兒十二嵗瘧疾後項軟手足冷飲食少思粥湯
　稍離火食之即腹中覺冷用六君子湯加肉桂乾薑
　飲食漸加每飲食中加茴香胡椒之類月餘粥食稍
　可離火又用前藥百劑飲食如常手足不冷又月餘
　其首能舉後飲食停滯患吐瀉項乃痿軟朝用補中
　益氣湯夕用六君子湯及加減八味丸兩月餘而項
　復舉畢姻後眼目昏花項骨無力頭自覺大用八味
　丸補中益氣湯三月餘元氣復而諸症退後每入房
　勞役形氣殊倦盗汗發熱服後二藥即愈
　一小兒十五歳手足痿軟齒不能嚼堅物内熱晡熱
　小便澁滯如淋服分利之劑小便如淋服滋隂之劑
　内熱益甚服燥濕之劑大便重墜余謂此禀腎氣不
　足早犯色慾所致故精血篇云男子精未滿而御女
　以通其精五臟有不滿之處異日有難狀之疾老人
　隂已痿而思色以降其精則精不出而内敗小便澀
　痛如淋若隂已耗而復竭之則大小便牽痛愈痛則
　愈便愈便則愈痛正謂此也遂朝用補中益氣湯夕
　用六味丸加五味子煎服各三十餘劑諸症漸愈後
　夢遺諸症復作手足時冷痰氣上急用十全大補湯
　加減八味丸料各八劑二便稍利手足稍温仍用前
　二藥三月餘元氣漸復飲食如常又飲食停滯吐瀉
　腹痛按之不疼此脾胃受傷也用六君子湯加木香
　肉荳蔲治之其吐未巳左尺右闗二脉輕診浮大按
　之如無經云腎開竅於二隂用五味子散四服大便
　頓止後又傷食嚥酸作瀉大便重墜朝用補中益氣
　湯夕用六君子湯加木香乾薑而痊
　一老年得子四肢痿軟而惡風寒見日則喜余令乳
　母日服加減八味丸三次十全大補湯一劑兼與其
　子年餘肢體漸强至二週而能行
　一小兒五歳禀父腿軟不便於行早喪天真年至十
　七畢姻後腿軟頭𩕄自覺開大喜其自謹寓居道舍
　遂朝服補中益氣湯夕用地黄丸料加五味子鹿茸
　煎服年餘而健
　一小兒項軟服前二藥而愈畢姻後患解顱作渇發
　熱以二藥作大劑煎熟代茶恣飲兩月餘而渇熱減
　年餘而顱顖合又年餘而肢體强若非愼疾雖藥不
　起
星附膏　治項軟
　　天南星　附子(各䓁/分)
　右為末用生薑自然汁調敷項間乾則潤之
六君子湯(方見天釣/)
加減八味丸(即六味丸加肉桂/五味子方見腎臟)
十全大補湯(即八珍湯加黄耆肉桂/)
補中益氣湯(方見虚羸/)
地黄丸(方見腎臟/)
五味子散(方見/)
　　　五硬
五硬者仰頭取氣難以動揺氣壅作痛連於胷膈脚手
心冷而硬此陽氣不營於四末也經曰脾主四肢又曰
脾主諸隂今手足冷而硬者獨陽無隂也故難治若肚
筋青急者木乘土位也急用六君炮薑肉桂柴胡升麻
以復其真氣若係風邪當叅驚風治之此症從肝脾二
臟受患當補脾平肝仍叅痙症急慢驚風門治之
小續命湯　治中風不省人事涎鳴反張失音厥冷
　　麻黄　人参　黄芩　川芎　官桂(去/皮)甘草(炒/)
　　杏仁(去皮/尖炒)漢防已　芍藥(各半/両)防風(七錢/半)炮附子
　　(去皮臍/二錢)
　每服一錢水煎服
六君子湯(方見天釣/)
　
　
　
　
　
　
　
　
　
　薛氏醫案卷五十六
欽定四庫全書
　薛氏醫案卷五十七
　　　　　　　　　　　　　明　薛已　訂
　　保嬰撮要四
　　　風熱風症
中風之症西北方有之東南氣温腠理疏泄人患之者
皆類中風也况小兒元氣未充皮毛不固易虗易實外
邪乗之則壯熱抽掣氣粗涎涌甚至昏憒口噤即似中
風悞以續命等湯投之多至不救大人且無真中况小
兒乎凡有前症當辨其因若陽明經氣虗風邪所乗筋
脉拘急者為外因足厥隂肝火熾盛筋脉偏急者為内
因脾肺虚弱腠理不宻外邪乗入或驚風過服金石之
劑耗損肝血或吐瀉後内亾津液不能養肝致口眼喎
斜者皆肝血不足肝火生風之類中風之類症也
　　治騐方藥(散見各症/)
　　　痙症
發痙之症因傷風汗出悞發汗或濕症汗多所致若項
背強直腰背反張揺頭掣瘲噤口不語發熱腹痛病在
足太陽也若靣目赤色無汗惡寒牙闗𦂳急肢體反張
痰涎壅盛昏憒煩渴小便赤澁先譫語而發者名剛痙
當發汗若大便滑泄不語不渇有汗而不惡寒先手足
厥冷而發者名柔痙並以小續命湯加减主之剛痙去
附子用麻黄柔痙用附子去麻黄若壯熱譫語口乾手
足微寒大便滑泄此兼剛柔無汗用葛根湯有汗用桂
枝加葛根湯若痰塞氣盛用南星半夏茯苓以消痰枳
實陳皮紫蘇以順氣更審其熱輕者用敗毒散熱盛者
用小柴胡湯壯熱有汗胸滿口噤咬牙便閉為内熱以
大承氣湯下之後用大柴胡湯解之過三日則難治此
皆治六淫外傷元氣形病俱實之法也若小兒多因驚
駭停食或乳母六淫七情飲食起居失宜所致更當審
之兼治其母大要因驚目直呵欠項強頓悶属肝經實
熱用抑肝散咬牙呵欠手尋衣領属肝經虚熱用地黄
丸若肺金不能平木用異攻散脾不能養肝用六君子
湯水不能生木用地黄丸
　　治驗
　一小兒感冐發熱咳嗽咬牙余以為脾肺氣虚不信
　乃用解散之藥果項強口噤汗出不止手足並冷遂
　用五味異攻散加柴胡木香治之漸愈但日晡㣲熱
　睡而露睛用補中益氣湯而痊
　一小兒因驚發熱誤行表散出汗靣白日晡發痙先
　兄謂脾肺氣虚而肝膽邪盛以六君子加柴胡升麻
　治之乃發於寅卯時此肝邪自旺也用加味逍遥散
　一劑其熱頓退又用補中益氣湯六味地黄丸而愈
　一小兒患瘰􁎧潰而發痙頓悶咬牙寒熱此屬肝經
　風熱先用柴胡梔子散一劑寒熱頓止次用四物參
　茋白术柴胡漸止又用補中益氣湯加芍藥茯苓而
　痊
　一小兒頭患瘡潰而發痙或寒熱作渇或手足厥冷
　其脉洪大浮緩按之皆微細此元氣虚而邪氣實也
　用十全大補湯加柴胡山梔數劑諸症漸退而胍漸
　歛又十餘劑而愈
　一小兒驚風服抱龍丸保生錠吐涎甚多又汗出發
　痙仍欲袪痰余曰此肝脾血虗而内生風耳吐痰不
　止脾肺氣虚不能攝涎也汗出發痙脾肺氣虚而亾
　陽也用六君子湯加炮薑木香頓愈又用四君子加
　歸茋而安
　一小兒傷風發熱服解散之藥汗出不止痓症悉具
　其脉洪大鼓指按之微細此汗多亾陽脾肺氣虚之
　症也用異功散加芎歸黄茋其汗頓止又用補中益
　氣湯而痊
　一小兒停食腹痛發熱嘔吐服峻厲之劑更吐瀉汗
　多手足並冷發痙不止其脈浮洪按之如絲用六君
　子湯加升麻炮薑痙痓頓已惟寒熱徃来又用四君
　升麻柴胡而愈
　少叅王陽湖孫女年八嵗發痙服降火消導之劑其
　脉浮洪寒熱如瘧余用四君子加升麻柴胡炮薑鈎
　藤鈎及補中益氣湯間服漸愈但脇下作痛去炮薑
　加木香肉桂而痊
　一小兒因乳母大怒發熱脇痛亦患前症兼汗出作
　嘔先用小柴胡湯一劑子母俱服頓愈但日晡潮熱
　以異功散加升麻柴胡治之並愈
　一小兒因乳母發熱吐瀉一小兒因乳母食厥昏憒
　同患前症各治其母而子悉愈
桂枝加乾葛湯　治頭疼項背強几几汗出惡風者
　　桂枝　芍藥　甘草　葛根(四錢/)
　右每服二錢薑棗水煎
小柴胡湯　治身熱惡寒風痙項強直急胸脇滿痛嘔
　噦煩渇寒熱徃來或身靣皆黄小便不利大便秘澁
　或驚過不解潮熱不除及差後勞復發熱疼痛如瘧
　發作有時(方見肝臟/)
加味小柴胡湯(即小柴胡加山梔牡丹皮/)
保生錠子　治慢驚尚有陽症
　　全蝎　白附子(炮/)殭蠶　牛膽南星　蟬蛻　琥
　　珀　辰砂(各一/錢)麝香(五/分)防風(一/錢)
　右為末糊搜和揑成錠子金銀箔為衣用薄荷湯磨
　服
大柴胡湯　治表裏熱大便秘澁胸滿脇痛
　　柴胡　枳實(各二兩/二錢)半夏(一兩/五錢)赤芍藥(一兩/八錢)黄芩
　　(二/兩)大黄(三兩七/錢五分)
　右生薑紅棗煎不拘時服
小續命湯(方見五硬/)
抑肝散(方見肝臟/)
地黄丸(方見腎臟/)
敗毒散(方見發熱/)
六君子湯
五味異功散(二方見内釣/)
補中益氣湯(方見虚羸/)
加味逍遥散(方見内釣/)
柴胡梔子散(方見發熱/)
四物湯(方見急驚/)
十全大補湯(八珍湯加黄茋肉桂即/四君四物二湯合用)
抱龍丸(方見傷寒/)
四君子湯(方見内釣/)
大承氣湯　治剛痙胸滿内實口噤咬牙大熱發渇大
　便秘澁
　　大黄　芒硝(各五/錢)厚朴(一/兩)枳實
葛根湯　治太陽病項強几几惡風無汗及惡寒剛痙
　　葛根(四/兩)麻黄(三/錢)桂枝(一/兩)
　右每服二錢水煎
　　　夜啼
夜啼有二曰脾寒曰心熱也夜屬隂隂勝則脾臟之寒
愈盛脾為至隂喜温而惡寒寒則腹中作痛故曲腰而
啼其候靣青白手腹俱冷不思乳食是也亦曰胎寒用
鈎藤散若見燈愈啼者心熱也心屬火見燈則煩熱内
生兩陽相摶故仰身而啼其候靣赤手腹俱緩口中氣
熱是也用導赤散若靣色白黑睛少屬腎氣不足至夜
隂虚而啼也宜用六味丸若兼泄瀉不乳脾腎虚弱也
用六神散若兼吐瀉少食脾胃虚寒也用六君炮木香
大便不化食少腹脹脾氣虚弱也用異功散心血不足
者秘㫖安神丸木火相摶者柴胡梔子散肝血不足者
地黄丸大抵此症或因吐瀉内亾津液或禀父腎隂不
足不能滋養肝木或乳母恚怒肝火侮金當用六君子
湯補脾土以生肺金地黄丸壯腎水以滋肝木若乳母
鬰悶而致者用加味歸脾湯乳母暴怒者加味小柴胡
湯乳母心肝熱摶柴胡梔子散仍宜叅客忤驚啼覽之
　　治驗
　一小兒發熱夜啼乳食不進昏迷抽搐痰盛口噤此
　脾肺氣虚風木所乗痰食積於胸腹也先用大安丸
　後用六君釣藤鈎而痊
　一小兒三嵗靣白夜啼小便青而數此肺腎虚弱朝
　用補中益氣湯加肉桂一分夕用地黄丸而愈大凡
　小兒靣色青黑睛少或解顱足熱者出痘多在腎經
　預用地黄丸補腎氣多得無恙者
　一小兒二嵗夜啼面色赤黑睛色淡小便頻赤朝用
　補中益氣湯加山藥五味夕用地黄丸而愈
龍齒散　治抅哭肚疼驚熱
　　龍齒　蟬脫　釣藤鈎　羌活　茯苓(各等/分)
　右為末每服一錢水煎服
碧雲散　治渾身壯熱夜啼
　　栢葉(二/分)南星　殭蠶　全蝎　鬰金　雄黄(各一/錢)
　右為末每服一字用薄荷湯入蜜調服
六神散　治腹痛靣色青口中氣冷及四肢俱冷曲腰
　而啼或泄瀉不乳
　　人參　山藥　白术(各五/錢)甘草(炒二/錢)茯苓　扁豆
　　(炒各/一兩)
　右為末每服二錢薑二片棗水煎一方有芍藥當歸
　人參各二錢五分甘草桔梗陳皮桂各一錢
　愚按前症悉屬脾土虚寒元氣下陷本方更加柴胡
　升麻升提元氣而補脾土為善
神緑散
　　全蝎(去足翅不/拘多少)青薄荷(焙/乾)
　右為末每服五分薄荷湯調下
無擇燈花散　治心燥夜啼
　　燈花(三二/顆)
　右研細用燈草煎湯調塗口中乳汁送下日三服一
　法用燈花塗乳上令兒吮之無燈花用燈草燒灰辰
　砂少許亦妙或用燈花七枚鵬砂一字辰砂少許蜜
　調塗唇上立安
安神散　治夜啼
　　蟬蛻(四十九枚只用後半叚/截去前半叚并去足翅)
　右為末分四服用釣藤鈎湯調下
人參黄連散　治心經藴熱夜啼
　　人參(二錢/半)黄連(一錢/半炒)炙甘草(五/分)竹葉(二十/片)
　右薑水煎服
太乙丹　治睡驚夜啼青糞
　　桔梗(一兩/五錢)藿香葉(五/錢)川芎(二錢/五分)白芷(二/錢)白扁豆(五/錢)
　　(炒/)
　右為末煉蜜丸櫻桃大辰砂麝香為衣每服半丸薄
　荷湯磨下糞色青棗湯下夜啼燈心釣藤湯下加白
　术茯苓白芍藥尤妙
地黄散　治身熱口乾咳𠻳心煩
　　生地黄(半/兩)麥門冬(去心/七錢)杏仁(炮去/皮尖)欵冬花　陳皮
　　(各三/錢)甘草(炙二/錢半)
　右為末每服二三錢水煎温服
釣藤散(方見慢驚/)
導赤散(方見心臟/)
地黄丸(方見腎臟/)
六君子湯
五味異功散(二方見内釣/)
秘㫖安神丸(方見發搐即十味安神丸/)
柴胡梔子散(方見諸熱症即柴胡清肝散/)
加味歸脾湯(方見内釣/)
小柴胡湯(方見痙症/)
大安丸(即保和丸加白/术方見内釣)
補中益氣湯(方見虚羸/)
　　　悲哭
悲哭者肺之聲淚者肝之液也若六脉弦𦂳者先以温
湯漬其身取汗次以凉隔散之類清其内熱此張子和
治法如此若因乳母怒火遺熱於肝肝火炎熾反侮肺
金金木相擊故悲哭有聲者宜用六君柴胡山梔以補
脾清肝用六味丸以壯水生木有因驚風過服袪風燥
血之藥而致者有因吐瀉内亾津液而致者及禀父腎
隂不足不能生肝者治各審之若小兒忽然大呌作聲
者不治此禀腎隂不足虚火炎上故也用六味丸多有
生者仍叅覽夜啼客忤驚啼重舌口瘡天釣内釣等症
　　治騐
　一小兒每忽哭白睛多每悲靣色赤余謂禀賦腎虚
　火妄動而然也用地黄丸半載後雖哭而靣色不赤
　諸症皆愈
　一週嵗兒痰嗽哭不已用抱龍丸少止良乆亦然余
　視其右顋潔白左顋青赤此肺肝二經相擊而作先
　用瀉白散袪肺邪次用柴胡梔子散平肝木後用地
　黄丸滋腎水而痊
　一小兒瘈瘲啼呌額間青黑此驚風肝木乗脾腹中
　作痛也先用六君子湯加木香柴胡釣藤鈎啼呌漸
　緩更加當歸又二劑而安
　一小兒發熱夜啼乳食不進昏迷抽搐痰盛口噤脉
　紋如水字此脾肺氣虚風木所乗痰食積於胸腹也
　先用大安丸後用六君子加釣藤鈎而痊
凉膈散(方見瘡瘍/)
防風通聖散(方見風症/)
六君子湯(方見内釣/)
六味地黄丸(方見腎臟/)
抱龍丸(方見傷寒/)
瀉白散(方見肺臟/)
柴胡梔子散(方見發熱/)
大安丸(即保和丸加白/术方見内釣)
　　　胎症
小兒胎症謂胎熱胎寒胎黄胎肥胎弱是也胎熱者初
生旬日之間目閉色赤眼胞腫啼呌驚煩壯熱溺黄此
在胎中受熱及膏粱内藴宜用清胃散之類胎寒者初
生百日内或手足攣屈或口噤不開此在胎母過食生
冷或感寒氣宜用五味異功散之類胎黄者體目俱黄
小便秘澁不乳啼呌或腹膨泄瀉此在胎母過食炙煿
辛辣致生濕熱宜用生地黄湯之類熱盛者瀉黄散之
類胎肥者肌肉禀厚遍身血色彌月後漸瘦五心煩熱
大便不利口吻流涎此受母胃熱所致也乳母服大連
翹飲兒用浴體法以疏通其腠理胎弱者靣無精光肌
體瘦薄身無血色大便白水時時哽氣目無精神亦宜
用浴體法
消風散　治諸風上攻頭目昏眩項背拘急肢體煩疼
　肌肉顫動耳若蟬鳴鼻塞多嚏皮膚頑麻瘙痒癮疹
　目澁昏困
　　白茯苓　芎藭　羌活　荆芥穂　防風　藿香
　　葉　蟬蛻(微/炒)白殭蠶(炒去/絲嘴)甘草　陳皮(炒/)厚朴(去/皮)
　　(薑汁/製)
　右為末每服五分茶清或薄荷湯調下荆芥湯亦可
生地黄湯　治姙娠食酒麵五辛積熱小兒生下遍體
　靣目皆黄也乳母仍忌酒麵五辛等物
　　生地黄　芍藥　川芎　當歸(各等/分)
　右每服五錢水煎産婦服仍滴兒口數滴
大連翹飲(方見噤風撮口/)
瀉黄散(方見脾臟/)
清胃散
異功散(二方見内釣/)
浴體法(方見發搐/)
　　　解顱𩕄塡𩕄陷
錢仲陽云小兒解顱或久不合者因腎氣有虧腦髓不
足故兒多愁少喜目睛多白而身瘦盖人乏腦髓如木
無根有數嵗而成廢人者服錢氏地黄丸更用南星微
炮為末米醋調傳緋帛烘熱貼之其栢子仁散三辛散
封𩕄散俱效夫腎主骨腎氣實則腦髓充而𩕄早合骨
脉盛而齒早生腎氣怯則腦髓虚而𩕄不合此由父母
精血不足宜用地黄丸補之若在乳下當兼補其母更
以軟帛𦂳束其首使其易合皆虚火上衝當調補脾腎
為善𩕄塡𩕄陷亦因所禀腎氣不足及乳哺失宜脾胃
虧損所致夫脾主肌肉氣逆上衝而為塡脹元氣下陷
而為𩕄陷也並用補中益氣湯地黄丸及用狗頭骨炙
黄為末以鷄子清調敷𩕄門亦有瀉痢氣血虚脾胃不
能上充者亦用前法若手足並冷前湯加薑桂未應虚
寒甚也急加附子緩則多致不救
　　治驗
　一小兒顱解足軟兩膝漸大不能行履用六味地黄
　丸加鹿茸治之三月而起
　一小兒十四嵗解顱自覺頭大視物昏大畏日羞明
　此禀賦腎氣怯弱用六味丸加鹿茸及補中益氣湯
　加山藥山茱萸半載愈二載而𩕄合既婚之後仍覺
　𩕄門開解足心如炙喜其斷色慾薄滋味日服前藥
　二劑三載而愈後入房兩腿痿軟又教以服前丸守
　前戒而愈
　一小兒年十四嵗而近女色發熱吐痰至有室兩目
　羞明頭覺脹大仍不斷慾其頭漸大𩕄門忽開用地
　黄丸益氣湯之類斷色慾年餘而愈
　一小兒年十三嵗患前症内熱晡熱形體倦怠食少
　作渇用六味丸加鹿茸補之不越月而痊
　一小兒吐瀉發熱𩕄陷作渇用七味白术散母子並
　服而愈
　一小兒久病發熱其𩕄或陷或塡手足或温或冷余
　用補中益氣湯加蔓荆子炮薑治之而安
　一小兒𩕄陷吐瀉手足並冷用白术散加木香炮薑
　治之而愈後傷食腹痛手足復冷用六君炮薑治之更
　加昏憒口角流涎此脾胃虛寒之甚也急加附子遂愈
　一小兒病後其𩕄或陷或塡此脾胃虚熱也朝用補
　中益氣湯加蔓荆子炮薑木香治之而𩕄平但作瀉
　口乾用白术散以生胃氣而愈
栢子仁散　治𩕄門不合
　　防風(一兩/五錢)栢子仁(一/兩)
　右為末乳汁調塗𩕄門十日自合
三辛散　治腦角骨大𩕄門不合
　　細辛　桂心(各半/兩)乾薑(一/錢)
　右為末乳汁調塗𩕄上乾時再塗
玉乳丹　治解顱
　　鍾乳粉(如法/製)熟地黄(自法製各/半兩杵膏)栢子仁(研/膏)當歸(各/半)
　　(兩/)防風　補骨脂(各一/錢)
　右各另為末入二膏加煉蜜丸黍米大每服一二十
　丸煎茴香湯送下加黄茋茯苓亦可
封𩕄散(方見發搐/)
地黄丸(方見腎臟/)
濟生當歸散(方見黄疸/)
　　　目内症
經曰目者五臟六腑之精榮衛魂魄之所常營也神氣
之所常主也又曰諸脉者皆屬於目目得血而能視五
臟六腑精氣皆上注於目而為之精故白睛属肺黑睛
属肝瞳人属腎上下胞属脾兩眥属心而内眥又属膀
胱五臟五色各有所司心主赤赤甚心實熱也用導赤
散赤微者心虗熱也用生犀散肝主青青甚者肝熱也
用瀉青丸淡青者肝虚也用地黄丸脾主黄黄甚者脾
熱也用瀉黄散淡黄者脾虚也用異功散目無睛光及
白睛多黑睛少者肝腎俱不足也用地黄丸加鹿茸晝
視通明夜視㒺見者因禀陽氣衰弱遇夜隂盛則陽愈
衰故不能視也用冲和養胃湯凡赤脉翳物從上而下
者属足太陽經用東垣選奇湯從下而上者属足陽明
經用局方流氣飲蓋翳膜者風熱内藴也邪氣未定謂
之熱翳而浮於外邪氣已定謂之氷翳而沈於内邪氣
旣深謂之陷翳宜升發之退翳之藥佐之若上眼皮下
出黑白翳者属太陽寒水從外至内者属少陽風熱從
下至上綠色者属足陽明及肺腎合病也疳眼者因肝
火濕熱上衝脾氣有虧不能上升清氣故生白翳睫閉
不開眵淚如糊乆而膿流遂至損目用益氣聡明湯茯
苓瀉濕湯及四味肥兒丸目閉不開者因乳食失節或
過服寒凉之藥使陽氣下陷不能升舉故目不開用柴
胡復生湯若胃氣虧損眼睫無力而不能開者用補中
益氣湯暴赤腫痛者肝火熾盛也用龍膽瀉肝湯多淚
羞明者肝心積熱也用生犀散亦有肝腎虚熱者用地
黄丸風沿爛眼者膈有積熱也用清胃散時時作痒者
膿潰生蟲也用㸃藥紫蘇膏眼睫連劄者肝經風熱也
用柴胡清肝散若生下目黄壯熱大小便秘結乳食不
思靣赤眼閉者皆由在胎時感母熱毒所致兒服瀉黄
散母服地黄丸若乳母膏粱積熱致兒目黄者令母服
清胃散若肢體靣目爪甲皆黄小便如屋塵色者難治
又有痘疹後餘毒未盡上侵於目者属腎肝虚也用滋
隂腎氣丸前症多宜審治其母兼調其兒厥有未盡悉
詳原機啟微集中宜叅考之
　　治驗
　一女子年十四因恚怒先月經不行寒熱脇痛後兩
　目生翳青緑色從外至内余謂寒熱脇痛足厥隂之
　症也翳從外眥起足少陽之症也左闗脉弦數按之
　而濇肝經風熱兼血滯也遂以加味逍遥散加防風
　龍膽草四服而寒熱脇痛頓減用六味丸月餘而翳
　消
　一小兒十五嵗兩目白翳腹膈遍身似疥非疥晡熱
　口乾形體骨立此肝疳之症也用六味肥兒丸而痊
　後隂莖作痒小便澄白瘡疥益焮狀如大風用大蘆
　薈四味肥兒丸諸症漸愈又用大蕪荑湯而痊
　一小兒白睛多吐痰發搐先用抑青丸四服而痰搐
　止後用地黄丸年許而黒睛多
　一小兒白睛多三嵗不能行語聲不暢兩足非熱則
　冷大便不實朝用補中益氣湯加五味子乾山藥以
　補脾肺夕用地黄丸加五味子牛膝鹿茸補肝腎不
　三月而瘥
　一小兒眼白腿軟兩足熱靣似愁容服地黄丸兩月
　餘漸健服年餘白睛漸黑出痘無恙
　一小兒雀盲眼劄服煮肝丸而目明服四味肥兒丸而
　目不劄
　一小兒目無光芒視物不了了飲食少思大便不調
　服大蕪荑湯九味蘆薈丸而愈後飲食停滯妄用消
　導尅伐之劑目症仍作至晩尤甚用人參補胃湯漸
　愈又用五味異功散四味肥兒丸而痊
　一小兒九嵗素有肝火兩目生翳服蘆薈肥兒等丸
　隨愈至十四嵗後遇用心過度飲食不節即夜視不
　明用補中益氣湯人參補胃湯四味肥兒丸而愈
　一小兒眼胞㣲腫咳嗽惡心小便泔白余謂脾疳食
　積以五味異功散為主佐以四味肥兒丸而愈後不
　節飲食夜視不明余曰此脾胃復傷須補養為主不
　信乃服峻厲之劑後變風症竟不起
　一小兒因發熱表散出汗眼赤發搐審其母素有肝
　火發熱以異功散加柴胡升麻子母並服稍愈又用
　加味逍遥散其熱頓退繼用補中益氣湯六味地黄
　丸母子尋瘥
　一小兒目赤作痛咬牙寒熱余謂肝經風熱用柴胡
　飲子一劑而赤痛止又用四物參茋白术柴胡而寒
　熱退又用補中益氣湯而飲食加
　一小兒眼素白或青患眼赤作痛服降火之劑眼如
　血貫脉洪大或浮緩按之皆微細用十全大補湯加
　柴胡山梔數劑外症漸退而脉漸斂又數劑而愈
　一小兒停食腹痛服巴豆之藥更加目赤作痛寒熱
　徃來飲食少思手足並冷余用六君升麻炮薑諸症
　頓愈惟寒熱未已用四君升麻柴胡而安
　一小兒眼赤痛服大黄之藥更加寒熱如瘧余謂脾
　胃復傷用四君升麻柴胡炮薑釣藤鈎而寒熱愈又
　用補中益氣湯間服而目疾痊
　一小兒因乳母恚怒患發熱等症兒患目痛兼作嘔
　吐先用小柴胡湯子母俱服頓安但兒晡熱仍嘔以
　異功散加升麻柴胡治之瘥
　一小兒生下目黄三日靣赤黄一小兒旬日内目黄
　而漸至遍身此二者胎禀胃熱各用瀉黄散一服皆
　愈
　一小兒旬日靣目青黄此胃熱胎黄也用瀉黄散以
　乳調服少許即愈後復身黄吐舌仍用前散而安
　一小兒患目黄知其乳母食鬰身黄所致以越鞠丸
　治母瀉黄散治子並愈
　一小兒靣青寒熱形氣瘦弱眼目生翳用九味蘆薈
　丸五味異功散目翳漸退乃以四味肥兒丸五味異
　功散而肌肉生
　一小兒眼每生翳皆因乳母恚怒而作用九味蘆薈
　丸柴胡梔子散母子服之並愈
　一小兒乳哺失節服藥過劑腹脹少食大便不調兩
　眼生花服治眼之藥漸生浮翳余用異功散加當歸
　柴胡飲食漸進便利漸調少佐以九味蘆薈丸其眼
　漸明乃用人參補胃湯肥兒丸而痊
　一小兒未週嵗目内有翳余謂此禀母肝火所致詢
　其母果素多恚怒見患瘰􁭙目疾自乳其子余用地
　黄丸治之其母稍愈後彼無此藥其子遂瞽
　一小兒十二嵗傷寒咳嗽發熱服發散之藥目漸不
　明服降火等藥飲食日少目漸生翳余謂中氣虚用
　人參補胃湯飲食漸進又用千金補肝丸及薰眼之
　法而痊
　一女子十二嵗目生白翳靣黄浮腫口乾便泄用四
　味肥兒丸而痊
　一小兒目羞明癮澁兩足發熱大便不實食少時咳
　仍欲治肝袪風余曰兩足發熱小便不調腎肝虚也
　大便不實食少時咳脾肺虚也朝用補中益氣湯夕
　用六味地黄丸元氣漸復乃佐以四味肥兒丸又月
　餘而瘥
　一小兒目痛恪服瀉火治肝之藥反加羞明癮澁睡
　中驚悸悲啼此肝經血虚火動傷肺也用五味異功
　散加山梔補脾肺清肺金用地黄丸滋腎水生肝血
　而安乃兼服四味肥兒丸而瘥
　一小兒目青發搐直視呌哭或用牛黄清心丸加咬
　牙頓悶小便自遺余謂肝經血氣虚甚也用補中益
　氣湯及六味地黄丸而痊
　一小兒發搐目劄属肝膽經風熱先用柴胡清肝散
　治其肝後用地黄丸補其腎而愈
　一小兒目痛兼痒因膏粱積熱仍口渇飲冷便秘先
　用瀉青丸疏導肝火更用清胃散煎熟磨生犀角服
　之以解食毒又用四味肥兒丸以治肝症而瘥
　一小兒目疾久不愈用大蕪荑湯五劑蟾蜍丸數服
　又用四味肥兒丸而愈
　一小兒十四嵗用功勞苦半載後自汗盗汗形體殊
　倦朝用補中益氣湯加五味子蔓荆子夕用十全大
　補湯尋愈􁕯姻後因唾痰頭運恪服清痰理氣之藥
　忽目不能開余用地黄丸十全大補湯三月餘而痊
　呉江史萬湖之孫自乳兒時患目疾年二十目劄頭
　揺用金匱腎氣丸愈而復作兩目生翳用聡明益氣
　湯并前丸既愈而復發形體消瘦脉數洪大用補中
　益氣湯及前丸而瘥
　一小兒因驚眼劄或搐先用加味小柴胡湯加蕪荑
　黄連以清肝熱又用地黄丸以滋腎生肝而痊
　一小兒兩目連劄或色赤或時拭眉此肝經風熱欲
　作肝疳也用四味肥兒丸加龍膽草而瘥
　一小兒白睛多吐痰發搐用地黄丸為主佐以抑青
　丸而搐止後用世傳方地黄丸而黑睛多
　一女子十四嵗兩目作痛或發痒或頭運或頭痛或
　兩脇作痛或寒熱内熱口渇少食經候不調此肝脾
　二經氣血虚而有熱也用補中益氣湯柴胡清肝散
　而愈後左􁰚上結一核如荳許漸大如栗腐而作痛
　此肝經火燥而血病也用加味逍遥月餘腐肉自脫
　乃用八珍湯及前藥而愈
　一小兒十三嵗目久痛漸生青綠翳後赤爛左闗脉
　弦數用九味蘆薈丸加味逍遥散而愈畢姻後復發
　用滋隂腎氣丸為主佐以加味逍遥散而痊
　一小兒十五嵗因大勞目赤作痛發熱作渴脉洪大
　而虚用八珍湯加炒黑山梔一劑諸症頓退又用補
　中益氣湯而痊後因夢遺目仍赤痛用六味地黄丸
　料加五味子二劑而痛止又三十餘劑而復明
生犀散　治心經虛熱
　　生犀(取末/二錢)地骨皮　赤芍藥　柴胡　乾葛(各一/兩)
　　甘草(半/兩)
　右每服二錢水煎
生熟地黄散　治眼初患之時因悞築到蹙肝受驚風
　致目腫赤痛痒
　　生地黄(洗/)熟地黄(各一/兩)麥門冬(半/兩)當歸　甘草(炙/)
　　防風　枳殻(米泔浸/麪炒)赤芍藥　杏仁(湯泡去皮尖/用麪炒赤色)
　　(各二錢/五分)
　右每服一錢黑豆七粒水煎
犀角飲　治脾火眼疼
　　犀角(一/兩)射干　草龍膽(炒/)黄芩(炒各/半兩)人參(二/兩)茯苓
　　(二錢/五分)甘草(三/錢)釣藤鈎(七錢/半)
　右每服一錢水煎
牛黄丸　治肝受驚遂致患目
　　牛黄　白附子　肉桂　全蝎　芎藭　石膏(各/二)
　　(錢/半)白芷　藿香(各半/兩)辰砂　麝香(各少/許)
　右各另為末煉蜜丸桐子大每服三丸臨卧薄荷湯
　化下乳母亦忌熱物之類
世傳方地黄丸　治腎虚目睛多白
　　鹿茸(半/兩)澤瀉　茯苓　山茱萸　熟地黄　牡丹
　　皮　牛膝(各一/兩)
　右為末蜜丸桐子大每服二十丸鹽湯下
羅氏煑肝丸　治疳眼翳瘼羞明大人雀目甚效
　　夜明砂　青蛤粉　榖精草(各一/兩)
　右為末每服二錢以猪肝批開攤藥在内麻纒定米
　泔水半碗煑肝熟取出湯傾椀内薰眼候湯温分肝
　三服嚼喫就用肝湯下一日二服
龍膽飲子　治疳眼流膿生翳此濕熱為病
　　青蛤粉(半/兩)炒黄芩(二/錢)羌活　草龍膽(各二/錢)蛇蛻(五/分)
　　麻黄(二錢/五分)榖精草(五/分)
　右為末每服二錢茶清調下
東垣人參補胃湯　治勞役飲食不節内障眼痛神效
　　黄茋根　人參(各一/兩)炙甘草(八/錢)蔓荆子(一/錢)白芍藥
　　(炒/)黄栢(各三錢酒/拌炒四次)
　右每服二三錢水煎稍熱服臨卧三五服
千金治雀盲
　　地膚子(五/兩)决明子(一/升)
　右為末以米飲和丸每服二三十丸
世傳治雀目
　　蒼术(四兩米泔浸/切片四兩焙)
　右為末猪肝二兩批開摻藥在内用麻擊定粟米一
　合水一碗砂鍋内煑熟薰眼候温臨卧每服三錢大
　效
聖(闕/)治雀目不計時月用蒼术一兩為末每服一錢
本事治小兒赤熱腫眼
　　大黄　白礬(各等/分)
　右為末冷水調作餅子貼眼立效
東垣廣大重明湯　治兩臉或兩眥赤爛熱腫痛疼及
　眼胞痒極㧓之至破爛赤腫眼楞生瘡痂目多眵淚
　隠澁難開
　　草龍膽　防風　生甘草根　細辛苗葉(各一/錢)
　右水一碗半煎龍膽至七分入餘藥再煎至半碗熱
　洗日五七次洗畢合眼湏臾瘥
東垣助陽和血補氣湯　治發後熱壅白睛紅多眵淚
　隠澁此過服凉藥而真氣不能通九竅也
　　防風(七/分)黄茋(一/錢)蔓荆子(二/分)白芷(二/分)升麻(七/分)甘草(炙/)
　　當歸身(酒/洗)柴胡(各五/分)
潔古治眼赤暴發腫
　　防風　羌活　黄芩(炒/)黄連(炒各/等分)
　右每服一錢水煎服如大便秘加大黄二分痛甚加
　川歸地黄各二分煩躁不得卧加梔子仁三分
保命㸃眼藥　除昏退翳截赤定痛
　　當歸　黄連(各二/錢)防風(一錢/五分)細辛(五/分)甘草(一/錢)
　右水一大碗文武火熬滴水中不散為度入熟蜜少
　許㸃用
千金補肝散　治目失明
　　青羊肝(一具去膜薄切/以新瓦炙乾)决明子　蓼香(合熬/令香)
　右為末每服方寸匕日二服久而有驗
本事治太陽寒水陷翳膜遮睛
　　白蒺蔾　防風(各一/兩)羌活(一兩/半)甘菊(三/兩)
　右為末每服二錢入鹽少許百沸湯㸃服
保命羚羊角散　治氷翳久不去
　　羚羊角　升麻　細辛(各等/分)甘草(減/半)
　右為末一半蜜丸桐子大每服五七十丸一半泔水
　煎吞送丸子焮發陷翳亦羚羊角散之類用之在人
　消息若隂虚有熱者兼服神仙退雲丸
東垣補陽湯　治陽不勝其隂乃隂盛陽虛則九竅不
　通今青白翳見於大眥乃足太陽少隂經中鬰遏厥
　隂肝經之陽氣不得上通於目故青翳内阻也當於
　太陽少隂經中是九泉之下以益肝中陽氣衝天上
　行此乃先補其陽後於足太隂標中瀉足厥隂之火
　下伏於陽中内經曰隂盛陽虛則當先補其陽後瀉
　其隂每日空心服升陽湯臨卧服瀉隂丸須預期調
　養體氣和平天氣晴明服之補其陽使上升通於肝
　經之末利空竅於目矣
　　羌活　獨活　甘草稍　當歸身(酒洗/焙乾)熟地黄
　　人參　黄茋　白术(各一/兩)澤瀉　橘紅(各半/兩)生地
　　黄(炒/)白茯苓　知母(炒黄色/各三錢)柴胡(二/兩)肉桂(一/錢)防風
　　白芍藥(各半/兩)
　右每服半兩水煎空心服候藥力行盡方可飲食
東垣羌活退翳湯
　　柴胡　甘草　黄茋(各三/錢)羌活　黄連　五味子
　　升麻　當歸(各二/錢)防風(一錢/五分)黄芩　黄栢(酒/浸)芍藥
　　草龍膽(酒洗各/五錢)石膏(二錢/五分)
　右分二服水煎入酒少許臨卧熱服忌言語
謙甫五秀重明丸　治眼翳膜遮睛隠澁昏花常服清
　利頭目
　　甘菊花(五百/箇)木賊(去節五/百根)荆芥(五百/穂)楮實(五百/根)
　右為末蜜丸桐子大每服五十丸白湯化下
冲和養胃湯　治内障初起視覺微昏空中有黑花神
　水變淡綠色次則視岐覩則成二神水變淡白色久
　則不覩神水變純白
　　柴胡(七/錢)人參　當歸　炙草　乾生薑　升麻
　　葛根　白术　羌活(各一/兩)防風(五/錢)黄耆(一兩/半)白茯
　　苓(三/錢)白芍藥(六/錢)五味子(二/錢)
　右每服二錢水煎
滋隂腎氣丸　治神水寛大漸散昏如霧露中行漸覩
　空中有黑花視物二體久則光不收及内障神水澹
　白色者
　　熟地黄(三/兩)歸尾　牡丹皮　五味子　乾山藥
　　柴胡(各五/錢)茯苓　澤瀉(各二/錢半)生地(酒炒/四兩)
　右為末蜜丸桐子大辰砂為衣每服十丸空心滚湯
　化下
瀉熱黄連湯　治内障有眵淚眊矂
　　黄芩　生地黄　黄連(並酒/洗)柴胡(各一/兩)升麻(五/錢)龍
　　膽草(三/錢)
　右每服一錢水煎午後服
柴胡復生湯　治紅赤羞明淚多眵少腦嵿沉重睛珠
　痛應太陽眼睫無力常欲垂閉久視則酸疼翳陷下
　者
　　藁本　蔓荆子　川芎　羌活　獨活　白芷(各/二)
　　(分/半)白芍藥(炒/)炙草　薄荷　桔梗(各四/分)蒼术　茯
　　苓　黄芩(各五/分炒)　柴胡(六/分)五味子(十二/粒杵)
　右每服二錢水煎食後服
黄連羊肝丸　治目中赤脉洪甚眵
　　黄連(為/末)白羯羊肝(一/具)
　先以羊肝竹刀刮下如糊除去筋膜再擂細入黄連
　丸桐子大每服十丸茶清化下
茯苓燥濕湯　治小兒易饑而渴腹脹生瘡目痛生翳
　不開眵淚如膿俗謂疳毒眼
　　白术　人參　甘草(炒/)枳殻(麩炒/)茯苓　蔓荆子
　　薄荷(各二/分)蒼术　前胡　獨活(各三/分)川芎　羌活
　　(各三/分半)柴胡(四/分)澤瀉(一分/半)
　右每服二錢水煎
局方菊睛丸　治脾腎不足眼花昏暗
　　甘菊花(四/兩)枸杞子　蓯蓉(酒浸/炒)巴㦸(去心各/一兩)
　右為末蜜丸梧子大每服十丸空心白湯化下
抑青丸(方見驚啼/)
加味逍遥散(方見内釣/)
大蕪荑(方見疳症/)
九味蘆薈丸(方見諸症/)
異功散(方見内釣/)
小柴胡湯(方見痙症/)
柴胡梔子散(方見發熱/)
蟾蜍丸(方見諸疳/)
　　　耳症
耳者心腎之竅肝膽之經也心腎主内症精血不足肝
膽主外症風熱有餘或聾瞶或虛鳴者禀賦虛也或脹
痛或膿痒者邪氣客也禀賦不足宜用六味地黄丸肝
經風熱宜用柴胡清肝散若因血燥用梔子清肝散未
應佐以六味丸間服九味蘆薈丸若因腎肝疳熱朝用
六味丸夕用蘆薈丸若因食積内熱用四味肥兒丸若
因乳母膏粱積熱而致者宜加味清胃散脾經鬰結而
致者加味歸脾湯肝經怒火而致者加味逍遥散皆令
乳母服之兼與其兒少許不可専於治外不惟閉塞耳
竅抑亦變生他症延留日久遂成終身之聵矣慎之
　　治驗
　一小兒耳内出膿穢不可近連年不愈口渇足熱或
　靣色微黑余謂腎疳症也用六味地黄丸令母服加
　味逍遥散而愈後因别服伐肝之藥耳症復作寒熱
　靣青小便頻數此肝火血燥也用柴胡梔子散以清
　肝六味地黄以滋腎遂痊
　一小兒耳内出膿久不愈視其母兩臉青黄属乳母
　鬰怒致之也遂朝用加味歸脾湯夕用加味逍遥散
　母子皆愈
　一小兒十二嵗素虚羸耳出膿水或痒或痛至十四
　稍加用心即發熱倦怠兩腿乏力八年矣用補中益
　氣湯及六味地黄丸稍愈畢姻後朝寒暮熱形氣倦
　怠兩足心熱氣喘唾痰仍用前二藥佐以六君子湯
　而愈因後不守禁忌惡寒發熱頭運唾痰余謂腎虛
　不能攝水而似痰清氣不能上升而頭運陽氣不能
　䕶守肌膚而寒熱遂用補中益氣湯加蔓荆附子一
　錢四劑不應遂用人參一兩附子一錢二劑而應乃
　用十全大補湯百餘劑而痊又因大勞入房喉瘖痰
　湧兩腿不遂用地黄飲子頓愈仍用十全大補湯而
　安後又起居失宜朝寒暮熱四肢逆冷氣短痰盛兩
　寸脉短用十全大補湯加附子一錢數劑而愈乃去
　附子用人參三錢常服始安
　一小兒耳中流膿項中結核眼目或劄或赤痛小便
　或痒或赤澀皆肝膽經風熱之症也用四味肥兒丸
　悉愈
　一小兒因乳母恚怒兼經行之後多食炙煿兒遂耳
　内作痛出膿余先用加味小柴胡湯次用加味逍遥
　散令其母服之子母並愈
　一小兒耳出穢水属肝腎不足先用九味蘆薈丸而
　痊畢姻後靣黄發熱多病又用黄栢知母等藥更胸
　膈痞滿飲食少思痰涎上壅又利氣化痰加噫氣下
　氣余用六君子補中益氣二湯乾薑木香等味治之
　尋愈
田氏紅玉散　治小兒聤耳
　　枯礬　麝香　乾胭脂(各等分/)
　右為末研匀先以綿杖子撚膿浄摻入少許
湯氏龍黄散　治如前
　　枯礬　龍骨　黄丹(各半/兩)麝香(一/錢)
　右製法同前
　愚按前二方可以治腑症之輕者若係肝經風熱血
　燥等症必依前方論内服合宜之藥外用此以收膿
　濕亦無不可若専泥外攻而失内治謬矣
六味地黄丸(方見腎臟/)
柴胡清肝散
梔子清肝散(方見熱症/)
九味蘆薈丸
四味肥兒丸(方見嘔吐/)
加味清胃散(方見内釣/)
加味歸脾湯(方見内釣/)
加味逍遥湯(方見内釣/)
柴胡梔子散
加味小柴胡湯
六君子湯(方見内釣/)
四君子湯(方見内釣/)
地黄丸(方見腎臟/)
七味白术散(方見積滯/)
補中益氣湯(方見虚羸/)
二陳湯(方見寒吐/)
　　　鼻塞鼻䘐
巢氏云鼻乃肺之竅皮毛腠理乃肺之主此因風邪客
於肺而鼻塞不利者宜用消風散或用葱白七莖入油
膩粉少許擂攤絹帛上掌中䕶温貼𩕄門因驚仆氣散
血無所覊而鼻衂者用異功散加柴胡山梔左臉青而
兼赤者先用柴胡清肝散後用地黄丸右臉赤乃肺大
腸實熱也用瀉白散鼻色赤乃脾胃實熱也用瀉黄散
㣲赤乃脾經虚熱也用異功散加升麻柴胡色深黄用
濟生犀角地黄湯後用楊氏地黄丸淡白色用六君子
湯頦間色赤用四物湯加山梔赤甚用五淋散小便赤
色用六味丸補中益氣湯唇色白用六君子湯久不愈
用麥門冬飲子若初病元氣未虧乳食如常發熱壯熱
二便秘結作渇飲水卧不露睛者悉属形病俱實當治
邪氣若病久元氣已虧食少發熱口乾飲湯嘔吐泄瀉
肢體畏寒卧而露睛者悉属形病俱虚當補正氣為要
　　治驗
　一小兒咳嗽惡心鼻塞流涕右腮青白此乃脾肺氣
　虛而外邪所乗也先用惺惺散咳嗽頓愈但飲食不
　思手足指冷用六君子少加升麻一劑而痊
　一小兒潮熱鼻衂煩渇便秘氣促咳嗽右腮色赤此
　肺與大腸有熱也用柴胡飲子一服諸症頓退後因
　驚復作㣲搐頓悶此肝脾氣血虛也用四君子加芎
　歸釣藤鈎而愈
　一小兒遍身生疥穵鼻出血因肝脾有熱用四味肥
　兒丸而愈後食炙􁫥鼻血復出瘡疥復發先用清胃
　散二劑又用四味肥兒丸月餘而瘥
　一小兒鼻衂滯頥作渇時汗乃胃經實熱也先用瀉
　黄散二服而滯頥止又用四味肥兒丸數服而鼻血
　愈後鼻不時作痒發渇便血用聖濟犀角地黄湯四
　劑母子並服别令兒更服四味肥兒丸月餘而愈
　一小兒鼻衂發熱作渇右腮色青余謂肝火乗脾先
　用加味逍遥散母子並服熱渇漸止另用五味異功
　散少加柴胡升麻與子服之而愈
　一小兒鼻衂服止血之劑反見便血右腮色黄或赤
　此脾氣虛熱不能統血也用補中益氣湯又用五味
　異功散加柴胡升麻而愈
　一小兒鼻衂久不愈四肢倦怠飲食少思惡風寒此
　脾肺虛也先用五味異功散而鼻血止又用補中益
　氣湯而不畏風寒繼用四君少加柴胡升麻而全愈
　一小兒鼻衂兩頦赤余謂禀賦腎氣不足虛火上炎
　也不信别服清熱凉血之藥病益甚余用地黄丸果
　效畢姻後虚症悉至用八珍湯地黄丸料尋愈
　一小兒鼻衂作渇喘嗽靣赤此心火刑肺金也用人
　參平肺散及地黄丸料加五味子麥門冬煎服而痊
楊氏地黄散　治勞中有熱肺壅鼻衂
　　生地黄　赤芍藥　當歸身　川芎(各等/分)
　右每服二三錢水煎熟入蒲黄少許春夏衂入地黄
　汁蒲黄各少許秋冬䘐用車前草汁少許
麥門冬飲子　治吐血久不愈者
　　五味子(十/粒)麥門冬(去/心)黄茋(各一/錢)當歸身　人參
　　生地黄(各五/分)
　右水煎服
補中益氣湯(方見虚羸/)
清胃散(方見内釣/)
異功散(二方見内釣即/五味異功散)
人參平肺散(方見咳嗽/)
柴胡清肝散(方見熱症/)
瀉白散(方見肺臟/)
瀉黄散(方見脾臟/)
犀角地黄湯(即聖濟犀角地黄/湯方見便血臟血)
五淋散(方見五淋/)
四君子湯(方見内鈎/)
八珍湯(即四君四物二湯合服也/四君見天鈎四物見急驚)
四物湯(方見急驚/)
惺惺散
柴胡飲子(二方見熱症/)
四味肥兒丸(方見嘔吐/)
加味逍遥散(方見内鈎/)
六味地黄丸(方見腎臟/)
　　　龜胸龜背
仲陽曰龜胸者肺熱脹滿攻於胸膈或乳母多食酸辛
及兒食宿乳而成當用龜胸丸或松蕋丹百合丹之類
治之龜背者令兒早坐因客風吹脊入於骨髓所致以
龜尿㸃背間骨節(取龜尿之法當置龜於荷葉上候/龜眼四顧急用鏡照之其尿自出)又
法當灸肺俞穴(在第三椎骨下兩/傍各開一寸五分)心俞穴(在第五椎骨/下兩傍各開)
(一寸/五分)膈俞穴(在第七椎骨下兩/傍各開一寸五分)用艾如小荳大灸三五
壯此多因小兒元氣未充腠理不宻風邪所乘或痰飲
藴結風熱交攻而致法當調補脾肺為主而以清熱消
痰佐之若因乳母膏粱厚味者當以清胃散治其母子
亦服少許
龜胸丸
　　大黄(一錢/煨)天門冬(去心/焙)百合　杏仁(麩/炒)木通　枳
　　殻(麩/炒)桑白皮(蜜/炙)甜葶藶(炒/)朴硝(各半/兩)
　右為末煉蜜丸芡實大每服一丸温水食後化下
枳殻防風丸
　　枳殻(麩/炒)防風　獨活　大黄(煨/)前胡　當歸(酒/洗)麻
　　黄(去節各/一錢)
　右為末麪糊丸黍米大每服十丸食後米湯下
松蕋丹　治龜背
　　花松　枳殻　防風　獨活(各一/兩)麻黄　大黄
　　前胡　桂心(各半/兩)
　右為末蜜丸黍米大每服數丸粥飲下量兒加減(新/増)
百合丹　治龜胸背
　　百合(一/兩)木通　朴硝　桑白皮(蜜/炙)杏仁(去皮尖炒/雙仁不用)
　　大黄(煨/)天門冬(各半/兩)
　右為末煉蜜丸菉荳大每服十丸食前温酒化服
　
　薛氏醫案卷五十七
欽定四庫全書
　薛氏醫案卷五十八
　　　　　　　　　　　　　明　薛已　訂
　　保嬰撮要五
　　　鶴膝行遲
錢仲陽云鶴膝者乃禀受腎虚血氣不充致肌肉瘦薄
骨節呈露如鶴之膝也行遲者亦因禀受肝腎氣虚肝
主筋腎主骨肝藏血腎藏精血不足則筋不榮精不足
則骨不立故不能行也鶴膝用六味地黄丸加鹿茸以
補其血氣血氣既充則其肌肉自生行遲用地黄丸加
牛膝五加皮鹿茸以補其精血精血旣足則其筋骨自
堅凡此皆肝腎之虚也虚而熱者用六味地黄丸虚而
寒者用八味丸若手拳攣者用薏苡仁丸足拳攣者用
海桐皮散脾胃虧損腎臟虚弱寒邪所乗而膝漸腫者
佐以補中益氣湯及大防風湯
　　治驗
　一小兒體瘦腿細不能行齒不堅髪不茂属足三隂
　經虚也用六味丸補中益氣湯服年餘愈
　一小兒六嵗靣色㿠白眼白睛多久患下痢忽聲音
　不亮腿足無力先用四神丸止其痢後用地黄丸加
　牛膝五加皮鹿茸補其腎兩月餘漸能行半載後其
　聲響亮後停食另用消食丸連瀉五七次去後益頻
　五更侵晨為甚聲音復瘖歩履復難而腿足作痛仍
　服前丸兼補中益氣湯而愈
　一小兒七嵗左腿自膝下至脛細小行歩無力用地
　黄丸加鹿茸五味子牛膝為主佐以補中益氣湯半
　載腿膝漸強而能歩畢姻後其腿内熱足心如炙唾
　痰口渇余謂當補脾腎不信另用滋隂丸痰熱益甚
　服四物黄栢知母之類飲食日少服二陳青皮枳殻
　之類胸滿吐血服犀角地黄湯唾血不時大便頻數
　復請視仍泥實火余辭不能治略服犀角地黄湯而
　唾血益甚不時發熱後復懇治余曰兩足心熱唾痰
　口乾腎虛水泛也飲食少思胸膈痞滿唾血不止脾
　虛失攝也晝發夜伏夜作晝止不時而熱無根虚火
　也遂用四君子及八珍湯地黄丸間服而愈
四神丸　治脾虛胃弱大便不實飲食不思或泄利腹
　痛等症(方見驚瀉/)
薏苡仁丸　治禀受肝氣怯弱致兩膝攣縮兩手伸展
　無力
　　當歸(焙/)秦芁　薏苡仁　酸棗仁　防已　羌活
　　(各一/兩)
　右為末煉蜜丸鷄豆大每服一丸麝香荆芥湯下
海桐皮散　治禀受腎氣不足血氣未榮脚指拳縮不
　能伸展
　　海桐皮　牡丹皮　當歸(酒/浸)熟地黄　牛膝(酒浸/各一)
　　(兩/)山茱萸　補骨脂(各五/錢)
　右為末每服一錢葱白煎湯食前服
五加皮散　治四五嵗不能行
　　真五加皮　川牛膝(酒浸/二日)木𤓰乾(各等/分)
　右為末每服二錢空心米湯調下一日二服服後再
　用好酒半盞與兒飲之仍量兒大小
益氣養榮湯　治氣血損傷四肢頸項等處患腫不問
　輭硬赤白痛否日晡發熱或潰而不斂者並宜服之
　　人參　茯苓　陳皮　貝母　香附　當歸(酒/拌)川
　　芎　黄茋(塩水/拌炒)熟地黄(酒/拌)芍藥(炒各/五分)甘草(炙/)桔梗
　　(炒/)柴胡(各三/分)白术(炒一/錢)
　右薑水煎服大人倍用
八珍湯(即四君四物二湯四物/見急驚四君見内釣)
四神丸(方見驚瀉/)
六味丸
八味丸(即六味丸加肉桂/附子二方見腎臟)
消食丸(方見嘔吐乳/)
補中益氣湯(方見虚羸/)
大防風湯(方見鶴膝癰/)
四君子湯(方見内釣/)
　　　齒遲
經云齒者腎之標骨之餘也小兒禀受腎氣不足腎主
骨髓虛則髓脉不充腎氣不能上營故齒遲也用地黄
丸主之
　　治驗
　一小兒三歲言歩未能齒髪尤少體瘦艱立發熱作
　渇服肥兒丸不應余曰此腎虚疳症也蓋肥兒丸脾
　胃經之藥久服則腎益虚其疳益甚不信牙髪漸落
　余用地黄丸加鹿茸五味子半載而元氣壯健
　一小兒體瘦腿細行歩艱辛齒不堅固髪稀短少用
　六味地黄丸補中益氣湯年餘諸症悉愈形體壯實
芎藭散　治齒生遲或齒嚼物少力
　　芎藭　生地黄　山藥　當歸　芍藥(炒/)甘草(各/等)
　　(分/)
　右各另為末每服二錢白湯調
地黄丸(方見腎臟/)
補中益氣湯(方見虚羸/)
　　　咬牙
夫齒属足少隂腎經牙牀属手足陽明經小兒寤寐不
時咬牙其所致之經不同或本於心經之熱或本於肝
經之熱或本於脾肺腎經之熱若發熱飲水呌哭而搐
者心經實熱也睡困驚悸合靣而卧者心經虛熱也靣
青目劄呵欠項强煩悶者肝經實熱也手尋衣領及亂
捻物者肝經虛熱也發搐目青靣赤肝經風熱也煩悶
喘促見於申酉時者肺經熱也胸滿氣急喘嗽上氣肺
感風寒也見於亥子丑時者腎經熱也眼目畏明及無
睛光或解顱下竄胎禀腎虛也飲水口中氣熱胃經實
熱也飲湯口中氣冷胃經虛熱也發搐呵欠靣黄脾虛
發驚也心經實熱用瀉心湯虚熱用導赤散肝經實熱
先用柴胡清肝散治肝火後用六味丸生肝血肝經風
熱亦用前藥虛熱則用六味丸肺經實熱用瀉白散虛
熱用保肺湯腎經實熱用六味丸減茱萸二兩以生地
易熟地虚用地黄丸胃經實熱用瀉黄散虛用異功散
脾虛發驚用五味異功散若乳母多食膏粱厚味致兒
咬牙者用清胃散
　　治驗
　一小兒七歲素喜食甘味兩手發熱夜睡咬牙用瀉
　黄散而愈後不守戒仍作用大黄等藥前症益甚更
　滯頥弄舌手足冷余謂此脾胃復傷而虛甚也用六
　君子加柴胡升麻治之漸愈又用五味異功散加柴
　胡升麻而痊
　一小兒靣素痿黄或時變青飲食過多睡而咬牙服
　尅伐之劑口舌生瘡大便泄青發搐痰盛唇青手冷
　用六君加木香柴胡升麻數劑而安但飲食後腹膨
　作噯用四君子湯為細末不時煨薑湯調服少許月
　餘而痊
　一小兒十五嵗盗汗靣赤睡中咬牙自服清胃散前
　症益甚更遺精晡熱口乾倦怠余用六味地黄丸補
　中益氣湯而痊
　一小兒十四嵗素食膏粱炙􁫥睡中咬牙此脾胃積
　熱先用清胃散及二陳黄連山查犀角各數劑間服
　補中益氣湯而愈
　一女子十四嵗發熱作渇月經先期睡中咬牙此肝
　脾二經虚熱也用加味逍遥散而安後因怒前症俱
　作用柴胡梔子散而瘥
　一小兒夜間咬牙或盗汗或便血審其母懷抱鬱結
　又兼便血用加味歸脾湯加味逍遥散與母兼服其
　子亦愈
　一小兒因母食膏粱醇酒睡中咬牙或時鼻䘐右腮
　鼻凖色赤先用加味清胃散加味逍遥散與母服兒
　亦愈
　一小兒病後不語睡中咬牙驚悸飲水困倦少食用
　化痰鎮驚等藥益甚余謂属心脾腎隂虚用六味地
　黄丸為主佐以五味異功散秘㫖安神丸諸症頓愈
　一小兒感冐風邪咳嗽喘逆不時咬牙右腮色赤此
　肺經客熱用潔古黄蓍湯一劑而痊後因停食腹脹
　咳嗽鼻塞咬牙用六君子湯加桔梗桑皮杏仁一劑
　而愈
　一小兒咬牙審知因母大怒先用小柴胡湯加山梔
　牡丹皮治之母子並愈
潔古黄茋湯
　　人參　黄茋　茯苓　白术　芍藥(各一/錢)乾薑
　　陳皮　藿香(各五/分)
保肺湯(方見傷風咳嗽/)
柴胡梔子散
柴胡清肝散(二方見發熱/)
補中益氣湯(方見虚羸/)
小柴胡湯(方見痙症/)
二陳湯(方見寒吐/)
瀉黄散(方見脾臟/)
瀉心湯
導赤散
秘㫖安神丸(三方見心臟/)
瀉白散(方見肺臟/)
地黄丸(方見腎臟/)
六君子湯
歸脾湯
四君子湯
加味逍遥散
清胃散
異功散(六方見内釣/)
　　　語遲
錢氏云心之聲為言小兒四五歲不能言者由姙母卒
有驚動邪乗兒心致心氣不足故不能言也有禀父腎
氣不足而言遲者有乳母五火遺熱閉塞氣道者有病
後津液内亡㑹厭乾涸者亦有脾胃虛弱清氣不升而
言遲者心氣不足用菖蒲丸腎氣不足用羚羊角丸閉
塞氣道用加味逍遥散津液内亡用七味白术散脾胃
虚弱用補中益氣湯
　　治驗
　一小兒言遲泄瀉聲音不亮雜用分利清熱等劑喉
　音如瘂飲食少思朝用地黄丸加五味子夕用補中
　益氣湯其瀉漸止遂専服前丸兩月喉音漸響
　一小兒白睛多瀉後喉瘖口渴兼吐大便不實朝夕
　服地黄丸而痊後患瀉喉復瘖仍服前丸而愈此皆
　禀賦腎氣不足故用是藥
　一小兒五歲不能言咸以為廢人矣但其形色悉属
　肺腎不足遂用六味地黄丸加五味子鹿茸及補中
　益氣湯加五味子兩月餘形氣漸健將半載能發一
　二言至年許始音聲如常
菖蒲丸　治心虛語遲
　　石菖蒲　丹參(各一/錢)赤石脂(三/錢)人參(半/兩)天門冬(去/心)
　　(焙一/錢)
　右為末煉蜜丸麻子大食後温水服二三十丸
羚羊角丸　治行遲
　　羚羊角(鎊/)生地黄(焙/)酸棗仁　虎脛骨(醋炙/黄)白茯
　　苓(各五/錢)肉桂　防風　當歸　黄茋(各二錢/五分)
　右為末煉蜜成劑每服一皁子大白湯化下
七味白术散(方見腹痛/)
補中益氣湯(方見虚羸/)
六味地黄丸(方見腎臟/)
加味逍遥散(方見内釣/)
　　　瘖
經云舌者音聲之機也喉者音聲之闗也小兒卒然無
音者乃寒氣客於㑹厭則厭不能發發不能下致其門
闔不致故無音也若咽喉音聲如故而舌不能轉運言
語則為舌瘖此乃風冷之邪客於脾之絡或中於舌下
亷泉穴所致也蓋舌乃心之苖心發聲為言風邪阻塞
其經絡故舌不能轉運也若舌本不能轉運言語而喉
中聲嘶者則為喉瘖此亦為風冷所客使氣道不通故
聲不得發而喉無音也然或風痰阻塞或因心經氣虚
或因脾之脉絡受風或因風痰滯於脾之絡或因脾氣
不足或胃中清氣不升皆足以致瘖大抵此症亦有禀
父腎氣不足不能言者有乳母五志之火遺兒薰閉清
道不能言者或兒病津液耗損㑹厭乾涸不能言者或
腎氣不充虛火上炎傷肺不能言者有驚風中風不能
言者若遺熱與津液耗者用七味白术散清氣不升者
用補中益氣湯禀腎不足與虚火傷肺者用六味地黄
丸若仰首咳嗽肢體羸瘦目白睛多或兼解顱呵欠咬
牙等症悉属腎虚非地黄丸不能救也
　　治驗
　一小兒靣色目睛多白兩足脛常熱所患之症悉属
　腎虚畢姻後唾痰口乾頭運久瀉忽然失音先君云
　此亦腎虚也用補中益氣湯八味四神二丸補之尋
　愈
　一小兒亦靣色目睛多白大便頻泄侵晨作瀉肌體
　骨立食少唾痰先君謂腎氣不足之故不信後加頭
　運聲瘖足脛逆冷復請治仍欲袪痰又云頭運聲瘖
　中氣不能上升也足脛逆冷陽氣不能充逹也遂用
　補中益氣湯及四神八味二丸以補命門之火而愈
　一小兒患泄瀉聲音不亮雜用清熱等劑聲音如瘂
　飲食少思去後多在侵晨朝用地黄丸加五味子夕
　用補中益氣湯其泄頓止却専服前丸不兩月聲亮
　而愈
　一小兒目睛白多黑少吐瀉後喉瘖口渇大便不實
　朝夕悉服地黄丸而痊後患瀉其喉復瘖仍服前丸
　遂愈
　一小兒十一歲形羸骨立靣皎口乾白睛多而黑睛
　少不能頓言用六味地黄丸補中益氣湯其形漸充
　年餘而能言
　一小兒解𩕄不言其形属腎虛而兼疳症先用六味
　地黄丸以補腎水又用補中益氣湯以補肺金半載
　漸愈年餘疳病痊而能言
　一小兒喉音不亮至十九歲咽仍不響靣色赤白睛
　多畏明畢姻後頭覺脹視物皆大作渇飲冷亦用前
　二藥喜其逺幃幙戒厚味二年諸症悉愈其聲響亮
世傳通關散治驚風愈後聲啞不能言者以大南星一
　箇炮為末毎服二分猪膽汁調下便能言語
治要茯苓補心湯　治心氣不足善悲愁怒䘐血靣黄
　五心煩熱或咽喉痛舌本作强
　　茯苓(四/錢)桂心　甘草(炒各/三分)紫英石(煅/)人參(各一/錢)大
　　棗(二/枚)麥門冬(去心/一錢)
　右水煎服
導痰湯
　　半夏　南星　茯苓　陳皮(炒/)枳實(炒/)甘草(炒/)
　右薑水煎服
防風散　治脾臟中風多汗惡風身體怠惰四肢不能
　動色微黄不嗜食舌强語澁口眼喎斜或肌膚不仁
　腹膨心煩翕翕發熱神思如醉其脉浮緩胸滿痰涎
　志意昏濁
　　獨活(一錢/五分)防風　茯神(去/木)人參　附子(炮去/皮臍)前胡
　　沙參　半夏(湯洗/七次)黄茋(炒/)旋覆花　羚羊角(鎊/)甘
　　草
　右水煎服
半夏湯
　　甘草　半夏　桂枝(各等/分)
　右水煎細細呷之
鷄頭丸　治小兒諸病後不能語
　　雄鷄頭(一個/炙)鳴蟬(三個/炙焦)大黄(錦紋者濕/紙褁煨)甘草(炙一/兩)
　　木通　人參(各半/兩)當歸　黄茋　川芎　逺志(去/心)
　　(薑汁製/畧炒)麥門冬(去心焙/各三分)
　右為末煉蜜丸小豆大平旦米飲下五丸日三服兒
　大者加之久服取効
射干湯　治夏秋暴寒喘咳喉啞失聲喉中如梗
　　半夏(五錢/湯泡)生薑(四錢/泡)杏仁(三錢去䨇/仁皮尖)射干　甘草
　　(炙/)紫苑　肉桂　枳實(炒/)當歸　橘皮　獨活
　　麻黄(去節泡/各二錢)
　右每二三錢水煎服
菖蒲丸(方見語遲/)
錢氏全蝎散(方見偏風噤/)
地黄丸(方見腎臟/)
七味白术散(方見積痛/)
補中益氣湯(方見虚羸/)
二陳湯(方見吐􁊆/)
　　　滯頥
小兒滯頥者涎流出而漬於頥間也脾之液為涎由脾
胃虛寒不能收攝耳治用六君子湯加木香凡作渇飲
冷者属實熱宜瀉胃火作渇飲湯者属虛熱宜補中氣
若脾經實熱而亷泉不能約制者用牛黄清心丸脾經
虛熱而亷泉不能統攝者用六君子加木香胃經實熱
而蟲動津液流出者用瀉黄散虛熱用五味異功散大
便秘結用清凉飲中氣下陷用補中益氣湯食積内熱
用大安丸仍叅口瘡顋腫條互覽之
　　治驗
　一小兒滯頥靣色痿黄余謂當調補中氣不信用清
　熱之劑更加弄舌乃用五味異功散漸愈後因停乳
　吐㵼復作先用大安丸消其宿乳次用五味異功散
　補其中氣而痊
　一小兒滯頥靣色赤手指熱用瀉黄散一服而愈後
　因乳母飲酒其子復患前症用東垣清胃散加乾葛
　神麯麥芽母子並服而愈
　一小兒停食腹痛用疏導之藥痛止左項筋動口角
　涎流靣色痿黄肢體微腫先用六君柴胡升麻山梔
　四劑次用異功散加升麻而痊
　一小兒停食腹痛服峻利之藥吐瀉自汗厥冷滯頥
　用六君升麻柴胡而愈
　一小兒十一歲滯頥兼噯氣下氣時常停食服清熱
　之劑大便不實小腹重墜此脾氣下陷也用六君升
　麻柴胡飲食漸進大便漸實又用四神丸而愈
　一小兒滯頥靣色白或黧腹痛手足時冷脉微細此
　肺腎虛寒也宜先培其脾土用温胃散二服腹痛頓
　止又六君子湯諸症並愈後停食挾驚吐瀉發搐滯
　頥腹痛復作用六君加柴胡釣藤鈎四劑而痊
　一小兒吐舌流涎余謂心脾有熱用導赤瀉黄二散
　而愈後自服清熱化痰等藥更加弄舌余用異功散
　加釣藤鈎而安又用六君湯而愈
　一小兒滯頥靣色白或赤目劄咬牙此禀肝腎氣不
　足内熱而生虛風也用地黄丸以滋腎水異功散以
　補脾土而安
　一小兒滯頥靣青手按其腹則呌痛此夾食與驚也
　用異功散加枳實升麻二劑而愈後又停食吐瀉滯
　頥發搐靣色青黄此脾虚而肝木乗之也用異功散
　加升麻柴胡釣藤鈎而愈
温胃散　治脾冷涎多流滯於頥
　　丁香(一/兩)人參　半夏　肉荳蔲　白术　乾薑
　　甘草(各半/兩)
　右為末每服一錢薑水煎
　愚按此方治脾胃虛寒涎流不止或嘔吐腹痛之良
　劑也脾氣稍温但服五味異功散
六君子湯
錢氏異功散
四君子湯
清胃散(四方見内銷/)
四順清凉飲
補中益氣湯(方見虛羸/)
大安丸(保和丸加白/术方見虚羸)
瀉黄散(方見脾臟/)
牛黄清心丸(方見急驚/)
四神丸(方見驚瀉/)
導赤散(方見心臟/)
　　　腹痛
小兒腹痛口中氣冷不思飲食脾土虛寒也用調中丸
主之口中氣温大便酸臭積痛也用下積丸治之靣赤
壯熱或手足並熱實熱也用瀉黄散瀉之靣黄微熱或
手足並温虛熱也用異功散補之若作渇飲湯胃氣虚
熱也用白术散若痛連兩脇肝木乗脾也用四君子湯
加柴胡芍藥若腹痛重墜脾氣下陷也用補中益氣湯
加升麻若手足指冷或吃逆泄瀉寒水侮土也用六君
炮薑肉桂不效急加附子若服尅滯之藥致腹作痛按
之不痛脾氣復傷也用五味異功散中脘痛者属脾少
腹痛者属腎按之痛者為積滯不痛者為裏虛積滯者
消之裏虛者補之
　　治驗
　一小兒停食腹痛發熱靣赤或用養胃湯枳殻黄連
　山查反加腹脹午後發熱按其腹不痛此脾虛而尅
　伐傷之也用六君子湯數劑而瘥
　一小兒七嵗發熱驚悸用化痰藥反抽搐惡寒吐痰
　喘嗽腹痛少食用抱龍丸大便似痢寒熱徃來殊類
　風症余以為脾氣復損用四君子湯少加升麻柴胡
　治之月餘而愈
　一小兒肚腹膨痛食後即瀉手足逆冷此脾氣虚寒
　也先用人參理中丸後用六君子湯而愈
　一小兒九嵗常患腹痛至冬月因食生冷之物其腹
　仍痛服理中丸之類輒效至十六嵗秋初畢姻後腹
　痛又作唇靣黯爪甲青余先君用八味丸補火隨愈
　服四兩許痛不再作至二十嵗外痛復作服前丸不
　應乃服附子理中湯而止仍用八味丸而安
　一小兒腹痛吐舌流涎作渇飲冷便秘用清凉飲下
　之頓安余謂小兒元氣易虚易實病勢稍安不必再
　藥不信自用三黄丸一服果吐瀉發搐余用白术散
　加釣藤鈎補脾平肝而愈
四七氣湯　治七氣所傷痰涎結聚心腹作痛不能飲
　食
　　半夏(製焙/五兩)人參　辣桂(去皮各/一兩)甘草(半/兩)
　右每服三錢薑棗水煎
指迷七氣湯　治七情相干隂陽不升降氣道壅滯攻
　衝作痛
　　青皮　陳皮　桔梗　蓬术　辣桂　益智仁(各/一)
　　(兩/)香附子(一兩/五錢)甘草(炙三/分)半夏(製三/分)
　右每服三錢薑棗水煎
異功散　治小兒諸般釣症角弓反張胸髙臍凸以透
　明没藥為末薑湯調下(方見内釣即/錢氏異功散)
桔梗枳殻湯　治氣壅痞結腹脇疼痛
　　枳殻(炒/)桔梗(各二/兩)甘草(炙半/兩)
　右每服二三錢薑水煎
七味白术散　治積痛和胃氣生津液(方見積痛/)
　愚按前方若脾胃氣虚作渇飲湯或因吐瀉津液虧
　損煩渇引飲或脾胃虛弱腹脹瀉渇弄舌流涎手足
　指冷並宜服之以温補脾氣化生津液(方見積滯/)
六君子湯　治脾胃氣虚吐瀉不食肌肉消瘦或肺金
　虛痰嗽喘促惡寒或肝虛驚搐眩運自汗諸症並宜
　服此以滋化源(方見内釣/)
瀉黄散(方見脾臟/)
四君子湯(方見内釣/)
補中益氣湯(方見虚羸/)
八味丸(方見腎臟/)
附子理中湯
人參理中丸(二方見冷瀉/即理中湯)
益黄散(方見脾臟/)
調中丸(方見脾胃虚冷/)
　　　腹脹
東垣云寒脹多熱脹少皆主於脾胃虛者宜用六君子
湯若喘而氣短者脾肺氣虛也用異功散補之若服尅
伐之類而喘脹益甚者脾肺之氣復傷也用前湯加半
夏升麻若旣下而不喘則邪氣去而肺氣寜也不必用
藥或病久小便不利或四肢浮腫者脾肺之氣虚不能
通調水道也用金匱加減腎氣丸主之或手足逆冷睡
而露睛脾胃虚寒也用六君子加炮薑手足不冷睡而
露睛脾胃虛弱也用六君子湯若靣色青木尅土也用
六君木香柴胡更當調治乳母節其飲食恐藥餌過劑
復傷胃氣故也
　　治驗
　一小兒腹脹靣赤痰喘大便秘壯熱飲冷此形病俱
　實用紫霜丸一服諸症益甚靣色頓白飲湯不絶余
　以為邪氣退而真氣復傷故靣白而喜湯用白术散
　大劑煎湯令恣飲良久而睡翌日頓安
　一小兒傷食腹脹胸滿有痰余治以異功散而痊後
　復傷食腹脹兼痛或用藥下之痛脹益甚而加氣喘
　此脾胃傷而致肺虛也用六君子加桔梗調補而痊
　一小兒腹脹惡食發熱惡心症類外感余曰此飲食
　停滯也用保和丸一服諸症頓退惟腹脹用異功散
　而痊
　一小兒傷食腹脹服尅伐之劑小便澁滯又服五苓
　散之類飲食漸減小便不通四肢頓腫余朝用金匱
　腎氣丸去附子夕用補中益氣湯而安
　一小兒傷風咳嗽痰湧用六君桔梗桑皮杏仁而愈
　復飲食停滯作瀉腹脹仍用六君山查厚朴而安後
　停食作嘔或用藥下之更加咳嗽余謂此属脾肺俱
　虛欲行調補彼以為緩乃發表尅滯前症益甚更加
　搖頭余用天麻散倍加釣藤鈎及異功散尋愈
　一小兒五歳食粽後咬牙欲吐頃間腹脹昏憒鼻青
　黄赤此脾土傷而食厥也令用鷄翎探吐出酸物頓
　醒節其飲食勿藥而愈
　一小兒胸腹脹發熱頓悶以手按腹即哭此飲食停
　滯也先用保和丸一服前症即愈更加煩渇按其腹
　不哭此宿食去而脾胃復傷也用五味異功散加柴
　胡治之頓瘳
　一小兒腹脹大便青白腹左一塊靣色痿黄齒齦赤
　爛食少滯頥余用異功散調補中氣為主佐以大蕪
　荑湯清疳治熱月餘諸症稍愈仍服異功散及蚵蟆
　丸外貼阿魏膏兩月塊消左脇微痛用四君子湯九
　味蘆薈丸而愈
褐子丸　治疳腫脹
　　蘿蔔子(一兩/微炒)陳皮　青皮(炒/)㯽榔　五靈脂　蓬
　　术(煨/)赤茯苓　黑牽牛(頭末各/半炒)木香(二錢/五分)
　右為末麵糊丸菉荳大每服十五丸紫蘇湯下
金匱加減腎氣丸
　　熟地黄(八/兩)乾山藥(四/兩)山茱萸(四/兩)白茯苓　牡丹皮
　　澤瀉(各三/兩)肉桂　附子(炮/)車前子(炮/)牛膝(酒微炒/各一兩)
　右各另為末米糊丸小豆大每服三四十丸空心食
　前白湯下
紫霜丸(方見噤風/)
大柴胡湯(方見痙症/)
五苓散(方見五淋/)
保和丸(方見虛羸/)
天麻散(方見百晬内嗽/)
大蕪荑湯
蚵蟆丸
九味蘆薈丸(三方見疳症/)
　　　癖塊痞結
錢仲陽云癖塊者僻於兩脇痞結者否於中脘此因乳
哺失調飲食停滯邪氣相摶而成或乳母六淫七情所
致古人多用尅伐痞癖旣久飲食減少脾氣必虚久而
不愈必先以固胃氣為主使養正則積自除若欲直攻
其結不惟不能善消抑亦損其脾土虧凡脾土虧損必
變症百出矣當參各類及隨見症而主治之
　　治驗
　一小兒患痞癖服㯽榔蓬术枳實黄連之類痞益甚
　余曰此脾經血虛痞也不可尅伐遂用六君子加當
　歸數劑胃氣漸復諸症漸愈乃朝用異功散加升麻
　柴胡夕用異功散加當歸芍藥而愈
　一小兒素嗜肉食腹痛大便不調半載後右脇結一
　塊三月後左脇又結一塊腹脹食少作渇小便赤濇
　大便色穢又半載後頷下亦結一核妄服消塊行滯
　等藥而元氣益虛用四味肥兒丸五味異功散之類
　熱渇漸止腹脹漸可佐以九味蘆薈丸結核漸消後
　用四君子為主佐以四味肥兒丸之類三月餘而痊
　一小兒停食吐瀉後飲食不節作瀉腹痛膨脹腹中
　結塊作渇發熱齦爛口臭服消導尅滯之藥而前症
　益甚形體益瘦視其靣色黄中隱青乃脾土虧損而
　肝木所侮也法當調補中氣兼平肝木遂用冲和湯
　及大蕪荑湯之類半載而愈
　一小兒患痞結服尅滯之藥余謂屬形病俱虚當補
　中氣彼不信仍行尅伐遂致虛火上炎齒齦蝕爛頷
　下結核余用大蕪荑湯及異功散加減用之而安
　一小兒患痞結久而四肢消瘦肚腹漸大寒熱嗜卧
　作渇引飲用白术散為主佐以四味肥兒丸月餘諸
　症漸愈又以異功散加當歸并六味地黄丸又月餘
　而愈
　一小兒患痞結身熱如火病狀多端不可盡述朝用
　五味異功散夕用四味肥兒丸月餘諸症稍愈佐以
　地黄丸自能行立遂朝用地黄丸夕用異功散及蝦
　蟇丸數服而愈
挨痞丸　治乳癖榖癥腹中塊痛
　　代赭石(火煅醋/淬研細)青皮　生地黄　木香　蓬术(煨/各)
　(三/錢)巴豆(去油淨/六錢)
　右為末醋糊丸麻子大每服二三丸食後薑湯下
甘遂破結散
　　甘遂(二錢五/分煨黄)青皮(焙/)黄芩(炒/)大黄(炒各/半兩)
　右為末每服一錢水煎服仍量兒加減利後以粥補之
進食丸　治乳食不消心腹脹滿壯熱喘粗嘔吐痰逆
　腸鳴泄瀉或食癥乳癖痃氣痞結並皆治之
　　巴豆霜　當歸(米泔/浸炒)朱砂　代赭石(醋煅淬/七次)枳殻
　　(炒/)木香(各五/錢)麝香(一/分)
　右為末糊丸麻子大每服一二丸温米飲下更量兒
　加減
枳术丸
　　白术(四/兩)枳實(二/兩)
　右為末荷葉包煨爛飯為丸桐子大每服四五十丸
　空心白滚湯下
阿魏膏　治一切癖塊痞結更服胡連丸
　　羌活　獨活　𤣥參　官桂　赤芍藥　穿山甲
　　生地黄　兩頭尖　大黄　白芷　天麻(各五/錢)槐
　　栁桃(枝各/三錢)紅花(四/錢)木鼈(十枚/去殻)亂髪(如鷄子/大一團)
　右用香油二斤四兩煎黑去渣入髪煎化仍去渣徐
　下黄丹煎軟硬得中入芒硝阿魏蘇合香油乳香沒
　藥各五錢麝香三錢調匀即成膏矣攤貼患處内服
　丸藥黄丹須用正真者效凡貼膏藥先用朴硝隨患
　處鋪半指厚以紙覆上用熱熨斗熨良久如硝耗再
　加熨之二時許方貼膏藥若是疳積加蘆薈末同熨
六味地黄丸(方見腎臟/)
四君子湯
異功散
六君子湯(三方見内釣/)
四味肥兒丸(方見嘔吐/)
大蕪荑湯(一名冲和丸/)
蝦蟇丸
九味蘆薈丸(三方見疳症/)
白术散(方見積痛/)
　　　積滯
經曰五臟之積曰積六腑之積曰聚凡小兒積滯或作
痛皆由乳哺不節過餐生冷脾胃不能尅化停滯中脘
久而成積或因飽食即卧脾失運化留而成積其症靣
目黄腫腹痛膨脹肚熱足冷嗜卧不思乳食大便醙臭
或閟澁小便如油若吐乳瀉乳所出酸臭者為乳積腹
脹作瀉嘔吐噦氣者為食積初患元氣未損之時或腹
脹作痛大小便不利者先用白餅子或木香㯽榔丸下
之下後以白术散或五味異功散和之渇加乾葛吐加
半夏下而熱不退或作嘔作瀉飲食不思此脾胃俱傷
也用六君子湯手足指冷喜飲熱湯此脾胃虛寒也前
方加炮薑木香靣色黄白目無精光脾肺俱虚也用四
君子加柴胡升麻腹痛泄利下重或小便不利者用四
逆散發熱晡熱或瀉未已脾氣下陷也潮熱口渇大便
不調欲變疳症也並用補中益氣湯佐以肥兒丸經云
邪之所湊其氣必虛留而不去其病乃實必以調脾為
主而以消導佐之古人所謂養正積自除正此意也
　　治驗
　一小兒每停食身發赤暈用清中解鬱湯而愈後患
　揺頭咬牙痰盛發搐吐出酸腐待其吐盡翌日先與
　七味白术散次與參苓白术散遂不復作若吐後兒
　安更不必服藥也
　一小兒飲食積滯患嘔吐發熱服消導等劑飲食已
　消而熱未退余以為胃經虛熱用六君升麻柴胡各
　二分四劑而愈
　一小兒七歲停食後腹痛服尅伐之劑而益加按之
　不痛此脾氣復傷也用六君子湯而愈後復傷食服
　保和丸及三稜㯽榔之類而更腹痛服瀉黄散體重
　善噫此脾氣虛而下陷也仍用六君升麻柴胡木香
　而愈
　一小兒數歲間每停食輒服峻利之藥後肚腹膨脹
　嘔吐泄瀉先用六君子湯諸症漸愈又用補中益氣
　湯而安
　一小兒腹脹飲食後即㵼手足逆冷此脾氣虛寒也
　先用人參理中丸後用六君子湯而愈
　一小兒腹痛以手按之痛益甚此乳食停滯也用保
　和丸末一錢㯽榔末三分下酸臭糞而安後患腹痛
　别服峻利之劑其痛益甚手按則已靣色黄白此因
　飲食失宜脾氣不調土虛不能生金也用六君子湯
　而愈
　一小兒久患腹痛診其母右闗脉弦緩乃木尅土也
　用六君子湯加木香柴胡母子並服而愈
　一小兒停食腹痛靣色白黑睛少手足常冷大便不
　實口鼻吸氣腹中隂冷此禀命門火衰不能温蒸中
　州之氣故脾胃虛寒也用八味丸補中益氣湯而愈
　一小兒患前症服驅逐之劑更惡寒發熱余朝用補
　中益氣湯夕用五味異功散尋愈後飲食停滯腹痛
　便秘别用疏導之劑朝寒暮熱大便頻數余用五味
　異功散月餘飲食漸進乃佐以八珍湯内芍藥炒焦
　川芎些少又兩月寒熱漸愈後又傷風服參蘇飲汗
　出喘嗽發熱服清熱化痰之劑更煩熱不寐尋衣撮
　空先用六味地黄丸料水煎服諸症頓退再劑而安
　却用五味異功散八珍湯而痊後因傷食吐㵼大便
　欲去而不去欲了而不了先用補中益氣湯數劑不
　應改用人參五錢白术三錢陳皮甘草各七分升麻
　四分乾葛五分三劑又手足並冷急用人參一兩附
　子五分薑棗水煎一日服二劑手足始温又二劑諸
　症漸退仍用前人參五錢之方治之而愈
七味白术散　治吐㵼作渇
　　人參(二錢/五分)白茯苓　白术　藿香葉(各半/兩)木香(二/錢)
　　甘草(一/錢)乾葛(半兩渇/加一兩)
　右每服一二錢水煎熱渇甚去木香肚痛加芍藥
四逆散　治少隂病或腹中痛泄痢下重
　　枳實(炒/黄)甘草(炒/)柴胡　芍藥
　右為細末每服二錢空心米飲調下
白餅子(方見發搐/)
木香㯽榔丸(方見積滯/)
五味異功散
六君子湯(二方見内釣/)
補中益氣湯(方見虚羸/)
　
　
　
　
　
　
　
　薛氏醫案卷五十八
欽定四庫全書
　薛氏醫案卷五十九
　　　　　　　　　　　　　明　薛已　訂
　　保嬰撮要六
　　　發熱症
小兒之熱有心肝脾肺腎五臟之不同虛實温壯四者
之不一及表裏血氣隂陽浮陷與夫風濕痰食各當詳
之心熱者頟上先赤心煩心痛掌中熱而噦或壯熱飲
水己午時益甚肝熱者左頰先赤便難轉筋尋衣捻物
多怒多驚四肢困倦寅卯時益甚脾熱者鼻上先赤怠
惰嗜卧身熱飲水遇夜益甚肺熱者右頰先赤手搯眉
目喘咳寒熱飲水日西熱甚腎熱者頦下先赤兩足熱
甚骨蘇蘇如蟲蝕熱甚不能起於牀夜間益甚仍當辨
其虛實實則靣赤氣粗口燥唇腫作渇飲冷大小便難
或掀衣露體煩啼暴呌伸體而卧睡不露睛手足指熱
宜用表下虛則靣色青白恍惚神緩口中虛冷嘘氣軟
弱喜熱惡寒泄瀉多尿或乍涼乍温怫鬰驚悸上盛下
泄夜則虛汗屈體而卧睡而露睛手足指冷宜用調補
壯熱者肢體大熱熱不已則發驚癎温熱者肢體微熱
熱不已則發驚搐隂虛則内熱陽盛則外熱以手輕捫
之則熱重按之不熱此皮毛血脉之熱熱在表也重按
之筋骨之分則熱輕手則不熱此筋骨之熱熱在裏也
不輕不重按之而熱此肌肉之熱熱在表裏之間也以
虚實分属表裏而言之壯熱惡風寒為元氣不充表之
虛熱也壯熱不惡風寒為外邪所客表之實熱也壯熱
飲湯為津液短少裏之虚熱也壯熱飲水為内火銷鑠
裏之實熱也若夫内外皆熱則喘而渇齒乾煩寃腹滿
四肢熱逢風寒如炙於火能冬不能夏是皆陽盛隂虚
也脉尺寸俱滿為重實尺寸俱弱為重虛脉洪大或緩
而滑或數而鼓此熱盛拒隂雖形症似寒實非寒也熱
而脉數按之不鼓此寒盛格陽雖形症似熱實非熱也
發熱惡熱大渇不止煩燥肌熱不欲近衣其脉洪大按
之無力或兼月痛鼻乾者此血虛發躁也當補其血如
不能食而熱自汗者氣虛也當補其氣仲景論内外不
足發熱自汗之症禁不可發汗如飲食勞役雖病發熱
誤發其汗則表必虛也身熱而汗出者風也發熱身疼
而身重黄者濕也增寒發熱惡風自汗脉浮胸痞者痰
也發熱頭痛脉數者食也寸口脉微為陽不足隂氣上
入陽中則惡寒尺脉弱為隂不足陽氣下入隂中則發
熱隂陽不歸其分則寒熱交爭也晝則安静夜則發熱
煩躁是陽氣下陷入隂中也晝則發熱煩躁夜則安静
是重陽無隂也當亟瀉其陽峻補其隂至若身熱脉弦
數戰慄而不惡寒者癉瘧也發熱惡寒脉浮數也温病
也若四肢發熱口舌咽乾是火熱乗土位濕熱相合故
煩躁悶亂也若身體沉重走注疼痛乃濕熱相摶風熱
鬱而不得伸也心熱則用瀉心湯導赤散安神丸肝熱
則用瀉青丸柴胡飲子脾熱則用瀉黄散肺熱輕則用
瀉白散重則用凉膈散及地骨皮散腎熱則用滋腎丸
實熱則宜疏下虛熱則宜調補壯熱者導赤散温熱者
㵼黄散若肢體熱輕則用惺惺散重則用羌活散之類
大便秘者二黄犀角散餘熱不退者地骨皮散骨節疼
痛者梔子仁湯宿滯内作者紫霜丸肝火内熱者龍膽
草湯隂盛隔陽而熱者人參理中湯肝經血虚生風而
搐者用四物天麻釣藤鈎若熱藴便秘者四順清凉飲
熱而二便調和風邪藴結於表而發者用惺惺散加麻
黄汗之汗後血虚而熱益甚者六神散加粳米汗後氣
虛而惡寒發熱者補中益氣湯汗後隂虚陽無所附而
熱者用四物湯加參茋汗後陽虛隂無所附而熱者用
四君湯加芎歸嬰兒諸熱其因别症而作者當從所重
而治之或乳母七情厚味飲食停積遺熱於兒或兒嗜
食甘肥衣衾過煖或頻浴熱湯積熱於内為患者各當
詳之蓋小兒臟腑脆弱元氣易虛補泄宜用輕和之劑
庻無變症若乳下嬰兒當兼治其母仍參諸熱症治之
　　治驗
　一小兒夜間發熱天明如故或小腹作痛飲食少思
　靣色痿黄熱時靣赤不時飲湯此食積所致用下積
　丸治之而消又用白术散調理而安
　一小兒飲食停滯腹痛作嘔用大安丸而愈飲食雖
　進其腹仍痛用六君山查神麯痛少止余以為脾氣
　傷而飲食難化乃去前二味服六君子四劑而愈後
　又傷食仍服前藥痛止而至暮發熱用六君柴胡升
　麻而痊此由脾虛下陷不能升發故至暮發熱也
　一小兒發熱飲食少思大便不實常服蘆薈等丸視
　其鼻赤此寒凉之劑復傷脾至而虛熱也用五味異
　功散數劑而愈
　一小兒十三歲内熱晡熱形體倦怠食少作渇此禀
　賦怯弱之虛熱也用地黄丸異功散補之不越月而
　痊
　一小兒十四歲而近女色發熱吐痰至有室兩目羞
　明頭覺脹大用地黄丸料加五味子當歸黄茋煎服
　及補中益氣湯得慎疾而瘥
　一小兒十四歲肢體倦怠發熱晡熱口乾作渇吐痰
　如湧小便淋瀝靣目赤色身不欲衣此禀腎不足而
　虛熱也用補中益氣湯六味丸而愈
　一小兒五歲發熱作渇右顋鼻凖微赤或與冷水凉
　藥即時嘔吐余曰右顋微赤肺經虛熱也鼻凖微赤
　胃經虛熱也先用四君升麻一劑吐止又用白术散
　二劑而不渇更用四君子湯四劑而安
　一小兒九歲發熱作渇用瀉黄散大便重墜口角流
　涎彼欲瀉火余曰鼻凖青白脾胃虛寒肝木所侮也
　口角流涎脾氣不能攝也大便重墜胃氣不能升也
　不信竟服凉藥眉唇微動四肢微搐復求治余曰此
　虚極而變慢脾風矣用六君炮薑當歸木香釣藤鈎
　二劑益甚欲求更劑余曰藥力未及耳又加炮附子
　一片即安後去附子二劑而愈
　一小兒四歲停滯腹痛發熱用大安丸而飲食進又
　用六君山查神麯四劑而痛止復傷食至暮復熱用
　六君柴胡山梔升麻而痊此脾虛兼肝火之治法也
　一小兒發熱體瘦夜間遺尿日間頻數此禀脾腎不
　足用補中益氣湯加補骨脂及地黄丸加鹿茸治之
　而痊畢姻後小便頻數作渇發熱服補隂丸等藥發
　熱尤甚小便如淋用補中益氣湯六味地黄丸而愈
　一小兒體瘦腹大發熱嗜卧作渇引飲先用白术散
　為主佐以四味肥兒丸諸症漸愈又用異功散六味
　丸而愈
　一小兒十四歲傷食發熱服消食丸胸腹膨脹發熱
　作渇此脾氣復傷也先用四君升麻柴胡飲食漸進
　用補中益氣湯而愈後因勞心發熱少食用四君升
　麻柴胡而愈
　一小兒傷風咳嗽服參蘇飲加痰盛喘急腹脹不食
　此脾肺虛而復傷也用六君柴胡桔梗一劑諸症頓
　愈用六君子湯而痊
　一女子十四歲發熱至夜益甚久不愈左闗脉弦數
　右闗脉微按之亦弦此肝火血熱脾胃虛弱先用四
　物二連湯加柴胡山梔牡丹皮二劑熱稍退又二劑
　熱頓退再用加味逍遥散白术加三錢數劑而痊
　嘉靖癸丑閏三月渠下第北歸犬子麟孫方病瀉不
　食遍體如焚胸滿腹冷痛日夜不成寢或投以山查
　枳殻中氣愈弱瀉愈甚不食至累月日進米飲一半
　甌或糕餌棗栗少許稍過節度則肢體熱益壯腹痛
　不解奄奄喘息旦暮不保矣立齋先生枉視之則曰
　此胃虛不能納脾濕不能運病在戊巳深且久兼木
　氣所乗脫服攻治之藥則殆矣亟用補中益氣湯數
　裏熱稍退㵼不食如初先生復曰此勿亟惟胃氣漸
　復濕漸除當自得效耳改用六君兼補中湯仍服八
　味丸生命門火以滋脾土如是三月諸症悉退納榖
　倍常日惟稍遇形役或記誦心勞則潮熱遄發先生
　復授以歸脾方加梔柴二種熱尋止形氣日充甲寅
　七月偶觸暑飲冷前症復作間發瘧疾熱晝夜不止
　先生曰此虛寒偪陽法當舎時從症用補中湯多加
　炮薑益以生薑二兩及口而瘧止靣色青黄相錯更
　患痢或謂參茋炮薑不宜先生哂之且曰此固虛弱
　自利耳徃嘗謂戊巳受病木氣乗之此青黄二色非
　正形耶仍用補中益氣多加柴胡參术數日而痢止
　餘症亦漸解脫惟吾兒襁褓失母渠每姑息之故其
　惟外温而中易怒渠少孤遭家多難藜藿恒不充兒
　㓜多病失調養故形怯而胃弱致疾之原其所由來
　者漸矣先生洞微燭幽知其病深且久而堅持獨見
　以袪攻治之惑吾兒再造之慈何幸得此於先生哉
　先生之曾大父與先廷評公為中表兄弟先君與先
　生同宦㳺京師末年尤敦泉石之雅先生盛徳及於
　犬子能使先人後嗣永存區區志感誠不能盡萬分
　之一也是嵗冬十月望眷晩生張慕渠頓首頓首
　嘉靖甲寅敬臣之女年十二患脾胃素弱自夏入秋
　時㵼時止小腹微痛至八九月間遂成疳積之症發
　熱凡二十餘日不止汗泄熱解汗已復熱自中脘至
　小腹膨脹堅直大便溏氣喘咳嗽作噯俱晝輕夜重
　徹夜煩躁不睡鼻塞眼暗讝語其母以為必死矣立
　齋先生診之曰脉浮大而無根此大虛證也非獨參
　湯不可乃用參一兩加熟附三分煨生薑三片日進
　二劑仍併渣煎服之大下疳積其氣甚腥腹漸寛熱
　漸減脉漸斂然手猶尋捻不已鼻孔出血先生曰此
　肝證也煎六味丸料與一服如脫乃晝服獨參參薑
　附湯夜服六味丸料脉漸有根諸證漸退先此手足
　恒熱至是乃始覺寒先生喜曰此病邪盡退而真氣
　見矣然猶飲食不進乃單用六君子湯加炮薑遂能
　食咳嗽獨甚與補中益氣湯嗽遂止夜始有睡凡弱
　女之得生皆先生力也向非先生卓有定見専治其
　本而其末自愈則奄奄一息之軀豈堪雜劑之攻擊
　哉其為丘中之骨蓋必然矣敬臣感激之餘無由以
　報敬書施療之顛末以附醫録庶不泯先生之功且
　以告同患此者幸無所悞亦推廣先生一念之仁於
　萬一云爾孟冬望日眷晩生王敬臣頓首拜書
敗毒散　治傷風瘟疫風濕頭目昏眩四肢作痛增寒
　壯熱項强睛疼或惡寒咳嗽鼻塞聲重
　　柴胡　前胡　川芎　枳殻(炒/)羌活　獨活　茯
　　苓　桔梗　人參(各一/兩)甘草(半/兩)
　右每服二錢生薑薄荷水煎
滋腎丸　治腎熱
　　黄栢(酒拌炒/焦三錢)知母(二/錢)肉桂(五/分)
　右為末熟水丸桐子大每服二十丸至三十丸食前
　百沸湯下
四順清凉飲　治小兒血脉壅實臟腑蓄熱頰赤作渇
　五心煩熱睡卧不安四肢驚掣及因乳哺不時寒温
　失度令兒血氣不順腸胃不調大小便澁欲發驚癎
　或風熱結核頭靣生瘡目赤咽痛瘡疹餘毒一切壅
　滯挾熱泄瀉不止加木香煨大黄
　　赤芍藥　當歸　甘草　大黄(各等/分)
　右每服一錢水煎作兩服
消風散　治小兒解脫致令風邪客於皮毛入於臟腑
　則令惡風發熱胸膈痰涎目澁多睡(方見驚/癎胎症)
小柴胡湯　治傷寒温熱身熱惡風頭痛項强四肢煩
　疼徃來寒熱脇痛耳聾嘔噦痰實中暑瘧疾並服之
　(方見天釣/)
　愚按前方若肝膽經風熱肝火瘰癧寒熱徃來日晡
　發熱潮熱不欲飲食或怒火口苦耳聾咳嗽或脇痛
　胠滿小便不利或泄瀉吐酸苦水或肢體搐動唇目
　抽掣及乳母有前症致兒為患者並宜服之
抑肝散　治肝經虛熱發搐或發熱咬牙或驚悸寒熱
　或木乗土而嘔吐痰涎腹脹少食睡卧不安(方見/肝臟)
梔子清肝散(一名柴胡/梔子散)治三焦及足少陽經風熱發熱
　耳内作痒生瘡或腹中作痛或胸乳間作痛寒熱徃
　來
　　柴胡　梔子(炒/)牡丹皮(各一/錢)茯苓　川芎　芍藥
　　當歸　牛旁子(炒各/七分)甘草(三/分)
　右水煎服
柴胡清肝散　治肝膽三焦風熱怒火或乍寒乍熱徃
　來寒熱發熱或頭發瘡毒等症
　　柴胡(一錢/五分)黄芩(炒/)人參　川芎(各一/錢)山梔(炒一/錢半)連
　　翹　甘草(各五/分)桔梗(八/分)
　右水煎服
柴胡飲子　解肌熱蒸熱積熱或汗後餘熱脉洪實弦
　數大便堅實
　　黄芩(七/分)甘草(四/分)大黄(八/分)芍藥(七/分)柴胡　人參(各五/分)
　　當歸(一/錢)
　右每服一錢薑水煎
當歸補血湯　治肌熱躁熱目赤靣紅煩渇晝夜不息
　其脉洪大而虚重按全無此脉虚血虚也若悞服白
　虎湯必死宜此主之
　　黄茋　當歸(各等/分)
　右水煎服
三黄丸　治三焦積熱眼目赤腫頭項腫痛口舌生瘡
　心膈煩躁不美飲食大小便秘澁五臟實熱或下鮮
　血瘡癤熱症
　　黄連　黄芩　大黄(煨各/等分)
　右為末煉蜜丸桐子大每服三十丸白滚湯下量大
　小加減服
白虎湯　治傷寒或吐或下後七八日邪毒不解熱結
　在裏表裏俱熱時時惡風大渇舌上乾燥而煩欲飲
　數升者宜服之又治夏月中暑汗出惡風寒身熱而
　渇
　　知母(三/兩)甘草(一兩/炙)石膏(八兩/另研)糯米(三/合)
　右每服二三錢水煎至米熟為度
瀉黄散(方見脾臟/)
瀉心湯(方見心臟/)
地黄散(方見腎臟/)
清凉飲
柴苓散
二黄犀角散
牛黄散
黄龍湯
牛黄膏
梔子仁湯
六物黄芩湯
五物人參飲
地骨皮散(十方見潮熱/)
惺惺散
理中湯(二方見咳嗽加人/參即人參理中湯)
龍膽湯
紫霜丸(二方見噤風撮口/)
四物湯(方見急驚/)
六神散(方見夜啼/)
白术散(方見積痛/)
羌活散(方見驚風/)
下積丸(方見積滯/)
補中益氣湯
大安丸(即保和丸加/白术二方)
六君子湯
四君子湯
加味逍遥散
異功散(四方見内釣/)
瀉白散(方見肺臟/)
瀉青丸(方見肝臟/)
凉膈散(方見瘡瘍/)
八珍湯(方見寒熱/)
　　　潮熱
錢仲陽曰潮熱者時間發熱過時即退來日依時而至
有風寒疳積食癖之分隂陽虚實五臟之異如汗出身
熱呵欠靣赤者風熱也傷寒時疫隂陽相勝外感熱也
肌瘦口乾骨蒸盗汗疳熱也大小便閟澁汗下不解積
熱也腹背先熱夜發旦止食熱也涎嗽飲水乳食不消
癖熱也又有煩熱者氣麄喘促心躁不安頰赤口瘡兼
發癎症瘡疹熱者耳鼻尖冷血熱者己午間發至夜則
凉虚熱者困倦少力發於病後陽邪干心則來去不定
隂陽相勝則寒熱如瘧前症在小兒有因乳母或姙娠
七情厚味遺熱或飲食停積衣衾過煖及頻浴熱湯而
為患若寅卯辰時熱而力盛飲水者肝經實熱也用柴
胡清肝散熱而力怯飲湯者肝經虚熱也用六味地黄
丸己午時熱心經也實用導赤散虛用秘㫖安神丸申
酉戌時熱肺經也實用瀉白散虚用秘㫖保脾湯亥子
丑時熱腎經也用地黄丸大凡壯熱飲水大便秘結属
實熱用二黄犀角散下之熱渇飲湯大便如常属血虛
用四物湯補之若下後隂虛陽無所附而仍熱用四物
參茋汗出陽虛隂無所生而仍熱用四君芎歸若汗下
後煩渇靣赤血虚發躁也當歸補血湯若見驚搐等症
肝血虛而内生風也用四物天麻釣藤鈎頰赤口乾小
便赤澁大便焦黄表裏俱實熱也用清凉飲子如大便
已利或熱未止表邪未解也惺惺散未應加麻黄微汗
之旣汗而仍熱此表裏俱虛氣不歸原陽浮於外而虛
熱也六神散加粳米陽氣下陷於隂中而發熱者用補
中益氣湯若乳下嬰兒當兼治其母
　一小兒潮熱煩渇大便乾實氣促咳嗽右顋色赤此
　肺與大腸有熱用柴胡飲子一服頓愈後因微驚發
　搐咬牙頓悶此肝脾氣血虛也用四君芎歸釣藤鈎
　而愈
　一小兒潮熱發躁左腮青赤此心肝血虛用秘㫖安
　神丸及四物防風酸棗仁漸愈又用六味地黄丸調
　補肝腎而痊
　一小兒潮熱發搐痰涎上湧手足指冷左顋至申酉
　時青中隱白手足時搐此肝經虚弱肺金所勝而潮
　搐脾土虛弱而手足冷也用補中益氣湯調補脾肺
　用六味地黄丸滋補肝腎而愈蓋病氣有餘當認為
　元氣不足若用瀉金伐肝清熱化痰則誤矣
　一小兒寅卯時發熱或兼搐有痰服抱龍瀉青二丸
　而愈後復患服前藥兼咳𠻳氣喘不時發搐靣赤色
　或青黄或浮腫或流涎余謂咳嗽氣喘脾肺氣虚也
　不時發搐肝木乗脾也靣青黄肝入心脾也浮腫流
　涎脾氣虚也用益智丸以養心血補中益氣湯以補
　脾氣而愈
　一小兒腹痛作嘔飲食少思至暮腹脹發熱此脾虚
　下䧟朝用補中益氣湯夕用六君柴胡升麻而愈後
　因勞不時寒熱夜間盗汗用十全大補湯而愈
　一小兒夜間發熱腹脹余謂脾虛肝盛朝用五味異
　功散夕用四味肥兒丸熱止乃朝用六味地黄丸夕
　用異功散而痊
　一小兒已午時發熱驚悸發時形氣倦怠而黄懶食
　流涎飲湯余謂心氣不足所致不信反服凉心之藥
　更加吐瀉睡而露睛手足並冷㡬至慢脾風先用六
　君薑桂佐以地黄丸而愈
　一小兒亥子時患前症用益黄散而愈後復發服前
　藥及清熱之劑病發不時嗜卧露睛作渇少食大便
　頻黄予謂脾虚而肝木勝之兼元氣下陷也用補中
　益氣湯佐以地黄丸而愈
　一小兒先停食服尅伐之藥致靣色痿黄體倦少食
　申酉時潮熱或用清熱消導之劑更加泄瀉予先用
　六君子湯數劑後用補中益氣湯漸愈
　一小兒申酉時發熱靣赤腹中作痛或用峻利之劑
　下之致發搐吐痰作渇腹痛按之即止此脾胃傷而
　變症也用七味白术散補中益氣湯頓安
柴苓散　治壯熱來去
　　柴胡　麥門冬(去心/焙)人參　赤茯苓　甘草(各半/兩)
　　黄芩(一/兩)
　右為末每服二錢入小麥二十粒青竹葉三片水煎
　服
二黄犀角散　治温壯心熱神不安大腑秘結
　　犀角屑　大黄(酒浸/蒸)釣藤鈎　梔子仁　甘草
　　黄芩(各半/兩)
　右為末每服五分熱湯調下量兒加減
牛黄散　治温壯常熱或寒熱徃來
　　牛黄(研/)甘草(各半/兩)柴胡　梔子(酒/炒)龍膽草(酒/炒)黄芩
　　(炒各二/錢五分)
　右為末每服五分以金銀薄荷湯調下
黄龍湯　治發熱不退或寒熱徃來
　　柴胡(五/錢)黄芩(炒/)甘草(炙各/二錢)赤芍藥(三/錢)
　右每服一錢薑棗水煎
牛黄膏　治壯熱咽喉涎響或不省人事或左右手偏
　搐或唇口眼鼻顫動此熱涎内蓄風邪外感也宜急
　服之
　　蝎尾(四十/九枚)巴豆肉(去油膜一/錢五分)梅花腦(半/匙)辰砂(研二/錢)
　　牛黄(少/許)麝香(一/匙)鬱金(三錢皂/角水煮)
　右為末每服一匙蜜水調下量兒虚實用之
梔子仁湯　治陽毒壯熱百節疼痛下後熱不退者
　　梔子仁(酒/炒)赤芍藥　大青　知母(各一/兩)升麻　黄
　　芩(酒/炒)石膏(各二/兩)柴胡(一兩/五錢)甘草(五/錢)杏仁(二兩浸去/皮麵炒微)
　　(黄/)
　右每服三錢生薑三片水煎服
六物黄芩湯　治壯熱腹大短氣徃來寒熱飲食不化
　　黄芩(酒/炒)大青　甘草(炙/)麥門冬(去/心)石膏(各半/兩)桂(三/錢)
　右每服一二錢水煎服
五物人參飲　治壯熱咳嗽心腹脹滿
　　人參　甘草(各半/兩)麥門冬(去/心)生地黄(各一/兩半)茅根(半/握)
　右每服二三錢水煎服
益智丸　治脾腎虚熱心氣不足
　　益智仁　茯苓　茯神(各等/分)
　右為末煉蜜丸桐子大每服五六十丸空心白滚湯
　下亦治白濁
四物二連湯　治血虚勞五心煩熱晝則明了夜則發
　熱脇肋并一身盡熱日晡肌熱
　　當歸　生地黄　白芍藥　川芎　黄連　胡黄
　　連(各等/分)
　右水煎服
地骨皮散　治虚熱壯熱
　　知母　柴胡　甘草　人參　地骨皮　茯苓
　　半夏(各等/分)
　右薑水煎有驚熱加蟬退天麻黄芩
抱龍丸(方見傷寒/)
六味丸(方見腎臟/)
七味白术散(方見積痛/)
導赤散
秘㫖安神丸(二方見心臟/)
瀉白散(方見肺臟/)
惺惺散
保肺湯(二方見咳嗽/)
四物湯(方見急驚/)
當歸補血湯
柴胡清肝散
清凉飲子(三方見發熱/)
六神散(方見夜啼/)
補中益氣湯(方見虚羸/)
四君子湯
六君子湯(二方見内釣/)
益黄散(方見脾臟/)
瀉青丸(方見肝臟/)
　　　寒熱
經曰陽虚則外寒隂虚則内熱陽盛則外熱隂盛則内
寒寒熱徃來此乃隂陽相勝也故寒氣并於隂則發寒
陽氣并於陽則發熱寸口脉微為陽不足隂氣上入陽
中則惡寒尺脉弱為隂不足陽氣下入隂中則發熱陽
不足則先寒後熱隂不足則先熱後寒隂陽不歸其分
則寒熱交爭也又上盛則發熱下盛則發寒陽勝則乍
熱隂勝則乍寒隂陽相勝虚實不調故邪氣更作而寒
熱徃來或乍寒乍熱也少陽膽者肝之府界乎太陽陽
明之間半表半裏之分隂陽之氣易於相乗故寒熱多
主肝膽經症以小柴胡湯加減調之若秪見寒熱起居
如常久而不愈及大病後元氣未復悉屬隂虚生熱陽
虚生寒宜用八珍湯補之甚者十全大補湯有食積為
病亦令寒熱用保和丸消之若兼嘔吐泄瀉用六君子
湯厥冷飲熱人參理中丸作渇不止七味白术散食積
旣消而寒熱尚作者肝邪乗脾所勝侮所不勝也用異
功散加柴胡山梔其瘧症寒熱詳見瘧門
　　治驗
　一小兒十四歲朝寒暮熱或時發寒熱則倦怠殊甚
　飲食不思手足指冷朝用補中益氣湯夕用六君子
　湯各二十餘劑漸愈後因用功勞役前症復作更加
　頭痛脉虚兩寸尤弱朝用補中益氣湯蔓荆子夕用
　十全大補湯兩月餘而痊但勞役仍復寒熱服前二
　湯稍愈畢姻後又用功過度朝寒遍體如氷暮熱身
　如炙朝用補中益氣湯加薑桂夕用八味丸加五味
　子各五十餘劑而愈
　一小兒十三歲壯熱便秘服清凉飲愈而復作服地
　骨皮散更潮熱又服芩連四物不時寒熱體倦少食
　而熱或晝見夜伏夜見晝伏予謂肝脾虚熱夕用地
　黄丸加五味子朝用補中益氣湯加山藥山茱而瘥
　一小兒寒熱不愈診其乳母左闗脉弦數左脇作痛
　遇勞則遍身瘙痒遇怒則小便不利此因肝經血虚
　鬱火所致也先用小柴胡湯加山梔牡丹皮諸症頓
　退又用加味逍遥散母子並痊
　一小兒發熱咬牙乍寒乍熱耳内痛痒縁乳母有肝
　火所致用柴胡清肝梔子清肝二散母子並服而愈
　一小兒十四歲每日子時分發熱遍身如炙午未時
　則寒足骨如氷至膝至子時分熱仍作此内真寒而
　外假熱也朝用補中益氣湯加參茋各三錢附子三
　分夕用大劑四君子湯加當歸一錢附子五分各二
　十餘劑漸安又用參术各五錢歸茋各三錢陳皮甘
　草各一錢薑桂五分各數劑乃朝用十全大補湯夕
　用六君子湯漸愈又用五味異功散而尋愈
　一女子十五歲寒熱月經先期兩寸脉弦出魚際此
　肝經血盛之症用小柴胡湯加生地黄烏梅治之而
　愈後寒熱消瘦月經過期乃肝脾二經血氣虚弱也
　朝用補中益氣湯夕用六味地黄丸而愈
羌活冲和丸　治太陽無汗發熱頭痛惡寒脊强脉浮
　𦂳又治非時暴寒人中之頭痛惡寒發熱宜此湯治
　之以代麻黄湯用太陽經之神藥也
　　羌活　防風　蒼术(各一/錢半)川芎　甘草　細辛
　　白芷　生地黄　黄芩(各/錢)
　右水煎服
八珍湯(四物四君合用四物/見急驚四君見内釣)
十全大補湯(方見自汗/)
六君子湯
加味逍遥散
異功散(三方見内釣/)
人參理中丸(方見冷㵼/)
保和丸
補中益氣湯(二方見虚羸/)
地骨皮散(方見潮熱/)
芩連四物湯(即四物二連湯加/黄芩方見潮熱)
地黄丸
八味丸(即地黄丸加五味子/肉桂二方見腎臟)
小柴胡湯(方見痙症/)
柴胡清肝散
梔子清肝散(二方見發熱/)
　　　傷寒夾驚夾食
錢仲陽云小兒正傷寒者謂感冐寒邪壯熱頭痛鼻塞
流涕畏寒拘急是也夾驚者因驚而又感寒邪或因傷寒
熱極生風是熱乗於心心神易動故發搐也用薄荷散
人參羌活散之類解之甚者抱龍丸夾食者或先傷於
風寒後復停滯飲食或先停滯飲食而後傷於風寒以
致發熱氣粗噯氣壯熱頭疼腹脹作痛大便酸臭先用
解散次與消導不解者大柴胡湯週歲已前傷寒熱輕
者用惺惺散週歲已後須解表微汗若五六日不除邪
入於經絡傳變多端不可枚舉若夫榮衛俱傷者羌活
冲和湯主之過此則少陽陽明二經在於半表半裏肌
肉之間脉不浮沉外症在陽明則目疼鼻乾不得眠脉
洪而長以葛根解肌升麻等湯治之在少陽則耳聾脉
弦數小柴胡湯加減和之若少陽陽明俱病小柴胡加
葛根芍藥傳入陽明為裏脉沉實譫妄惡熱六七日不
大便口燥咽乾而渇用大柴胡湯重則三一承氣湯若
兼三焦俱病則痞滿燥實宜大承氣湯三陽之邪在裏
為患不頭痛惡寒而反渇此為温病當遵仲景法治之
其餘正傷寒症治自有専方不復贅論其兼驚兼食者
各從本症治之
　　治驗(散見各症/)
抱龍丸　治復風瘟疫身熱氣粗痰實壅嗽常服安神
　鎮驚亦治痘疹壯熱
　　牛膽南星(一/兩)天竺黄　雄黄　辰砂(二/錢)　麝香(少/許)
　右為末煑甘草汁丸櫻桃大隂乾每服一丸薄荷湯
　下氣喘有痰加枯礬
　愚按前方若風熱痰嗽或急驚發搐昏睡咬牙形病
　俱實宜用此方若初冐風寒咳嗽痰盛氣喘者属客
　邪内作先用十味參蘇飲客邪旣解而腹脹吐瀉發
　搐咬牙睡而露睛属脾肺氣虚用五味異功散切忌
　袪痰表散若過服尅伐之劑以致前症者尤宜温補
　脾肺
紅綿散　治傷風咳嗽鼻塞或流清涕
　　全蝎(五/箇)麻黄(去/節)殭蠶　白芷　川芎　桔梗　天
　　麻(各二/錢)甘草　蘇木
　右為末每服一錢加紅綿少許水煎有熱加荆芥
葛根解肌湯　治發熱惡寒頭痛項强傷寒温病
　　葛根(四/分)桂(一/分)黄芩　甘草　白芍藥(各三/分)麻黄
　右薑棗水煎服
太乙承氣湯　治臟腑積熱痞滿燥實堅脹
　　甘草　枳實(麩/炒)厚朴(薑/製)大黄　芒硝(各等/分)
　右薑水煎服
升麻湯　治小兒中風頭痛增寒壯熱肢體疼痛鼻乾
　不得眠兼治瘡痘已發未發皆可服
　　甘草　白芍藥　升麻　乾葛(各等/分)
　右為末每服一錢水煎服
小柴胡湯
大承氣湯
大柴胡湯(三方見痙症/)
惺惺散(方見咳嗽/)
葛根解肌湯
抱龍丸(二方見傷寒/)
薄荷湯(方見瘰癧/)
人參羌活散(方見驚風/)
　　　咳嗽
錢仲陽云嗽者肺感微寒八九月間肺氣正旺若靣赤
身熱其病為實當用葶藶丸下之久嗽者不宜下若在
冬月乃傷風嗽當用麻黄湯汗之面赤飲水咳𠻳唾膿痰
咽喉不利者以甘梗湯清之先咳後喘靣腫身熱肺氣
盛也以瀉白散平之嗽而唾痰涎乳者以白餅子下之
潔古云嗽而兩脇痛者属肝經用小柴胡湯咳而嘔苦
水者属膽經用黄芩半夏生薑湯咳而喉中如梗者属
心經用甘桔湯咳而失氣者属小腸用芍藥甘草湯咳
而右脇痛者属脾經用升麻湯咳而嘔長蟲者属胃經
用烏梅丸咳而喘息吐血者属肺經用麻黄湯咳而遺
屎者属大腸用赤石脂湯咳而腰背痛甚則咳涎者属
腎經用麻黄附子細辛湯咳而遺尿者属膀胱用茯苓
甘草湯咳而腹滿不欲食靣腫氣逆者属三焦用異功
散若咳嗽流涕外邪傷肺也先用參蘇飲喘嗽靣赤心
火刑肺也用人參平肺散及六味地黄丸嗽而吐青綠
水肝木乗脾也用異功散加柴胡桔梗嗽而吐痰乳脾
肺氣傷也用六君子加桔梗若嗽唾膿痰者熱藴於肺
而成肺癰也用桔梗湯凡風邪外傷法當表散而實腠
理其用下藥非邪傳於内及胃有實熱者不宜輕用靣
色白脉短濇者肺之本症也易治靣色赤脉洪數者火
刑金也難治
　　治驗
　一小兒潮熱煩渇大便乾實氣促咳嗽右顋色赤此
　肺與大腸有熱用柴胡飲子一服諸症頓退後又發
　搐咬牙頓悶此肝脾氣血虚也用四君芎歸釣藤鈎
　而愈
　一小兒咳嗽惡心鼻塞流涕右顋青白此脾肺氣虚
　而外邪所乗也先用惺惺散咳嗽頓愈但飲食不思
　手足指冷此外邪雖去而元氣尚虚也當調補脾土
　而生肺金遂用六君升麻治之而愈大凡外邪所侵
　而痰涎壅塞者宜表散之外邪旣去而喘嗽未愈或
　更氣促肺氣虚也属形病俱虚須用六君子之類調
　補脾土以生肺金為善設逕補肺氣則反益其邪况
　肺乃脆嫩之臟而司腠理以脾為母若腠理不密風
　邪外侵藴結於肺而變咳嗽諸症乃形氣不足病氣
　有餘也最難調理設或嘔吐傷其胃氣汗下損其津
　液必變肺痿肺癰
　呉江史萬言子六歲感冐咳嗽發散過度喘促不食
　痰中有血用桔梗湯而愈後因元氣未復清氣不升
　大便似痢或用五淋散黄連枳實之類痰喘目劄四
　肢抽搐變慢脾風而歿
　一小兒傷風咳嗽發熱服解表之劑加喘促出汗余
　謂脾肺氣虚欲用補中益氣湯加五味子補之不信
　乃自服二陳桑皮枳殻而發搐痰湧余仍用前藥加
　釣藤鈎而痊
　一小兒有哮病其母遇勞即發兒飲其乳亦嗽用六
　君桔梗桑皮杏仁治之母子並愈
　一小兒傷食發熱抽搐嘔吐喘嗽属脾肺氣虚有熱
　用六君炒黑黄連山梔而愈
　一小兒咳嗽因乳母素食膏粱炙􁫥所致用清胃散
　而愈後其母因怒咳嗽脇痛其子亦然母服小柴胡
　湯子亦隨愈
　呉江史萬洲子傷風咳嗽或用散表化痰之藥反加
　痰盛腹脹靣色㿠白予謂脾肺氣虚也用六君桔梗
　一劑頓愈三日後仍嗽鼻流清涕此復感於風寒也
　仍用前藥加桑皮杏仁而愈
　一小兒發熱咳嗽右顋色赤此肺金有熱用瀉白散
　而愈次日重感風邪前症復作聲重流涕用參蘇飲
　加杏仁桑皮而愈但右顋與額微赤此心火乗肺也
　用人參平肺散一劑遂痊
　一小兒咳嗽發熱右臉赤色作渇煩悶倦怠少食肚
　腹作脹此風邪傷肺飲食傷脾先用六君桔梗杏仁
　柴胡一劑諸症少愈後去杏仁柴胡又一劑而安
　一小兒發熱右臉赤咳嗽痰盛余謂風邪藴結於肺
　而痰作也用二陳加桑皮杏仁桔梗治之將愈自用
　發散降火之劑風痰不退發熱益甚余曰此脾肺俱
　虚也用五味異功散加桔梗四劑漸愈又用六君子
　而愈
　一小兒三嵗痰涎上湧氣喘胸滿大便不實睡而露
　睛手足指冷此属形病俱虚也用六君桔梗一劑諸
　症稍緩至四劑將愈復傷風寒前症仍作又以前藥
　加紫蘇杏仁桑皮而安
　一小兒傷風咳嗽痰盛雜用化痰等藥寒熱益甚靣
　色或青或赤此風熱相摶也用牛黄清心丸一服又
　六君桔梗二服而痊
麥煎散　治夾驚傷寒吐逆壯熱表裏不解氣粗喘急
　靣赤自汗或狂語驚呌或不語自汗及治癮疹搔痒
　徃來潮熱或時行痳痘餘毒未盡痰涎咳嗽或變驚
　風手足搐搦眼目上視或傷風頭疼並宜服之
　　滑石　地骨皮　赤芍藥　石膏　白茯苓　杏
　　仁　人參　知母　甘草　葶藶子(炒各/半兩)麻黄(去/節)
　　(一兩/五錢)小麥(五六/十粒)
　右為末每服一錢麥子煎湯調下若久嗽傳於五臟
　或唾痰涎或厥冷驚悸甚則目眶腫黑白睛色赤用
　生地黄黑豆濕研成膏掩目眶上服麥煎散久嗽成
　癎服散癎之藥
小青龍湯　治傷寒表不解惡寒體熱心下停水乾嘔
　咳嗽喘急或肺脹胸滿鼻塞清涕噯逆氣喘仲景所
　謂表不解心下有水氣乾嘔發熱而咳或渇或噎或
　小便不利或小腹脹滿此湯主之
　　麻黄(去/節)赤芍藥　半夏(湯泡各/七錢)細辛　乾薑(炮/)甘
　　草(炙/)桂枝(各三/錢)五味子(半兩/杵)
　右每服二錢水煎
理中湯　治脾胃虚寒胸膈痞滿或心腹疼痛痰逆嘔
　吐飲食減少氣短羸困或霍亂吐利手足厥冷不喜
　飲水者
　　人參　白术　乾薑(炮各/等分)甘草(炒減/半)
　右每服三錢水煎熱服或研末白湯調下
惺惺散　治外感風寒鼻寒痰嗽發熱
　　桔梗　細辛　人參　白术　甘草　瓜蔞根
　　白茯苓
　右為末每服二錢入薄荷五葉水煎服
保肺湯　治肺胃受風熱痰盛咳嗽喘吐不止及治久
　嗽不愈
　　山藥　白茯苓　紫蘇葉(各一/錢)藿香(五/分)　白殭蠶
　　(去絲嘴/炒二錢)百部(六/分)黄芩　防風　杏仁(去皮尖麩/炒各一錢)百
　　合(五/分)五味子(一/錢)桔梗(二/錢)
　右水煎食後服
天麻防風丸　治驚風咳嗽身體壯熱多睡驚悸手足
　抽掣精神昏憒痰涎不利及風邪温熱
　　天麻　防風　人參　辰砂　雄黄　麝香　甘
　　草(炙各二/錢五分)全蝎(炒/)殭蠶(各半/兩炒)牛黄　一方有膽南
　　星無麝香
　右為末煉蜜丸桐子大每服一二丸薄荷湯下
麻黄湯　治太陽症頭疼發熱身頭惡風無汗喘滿脉
　浮緊八九日不解當發汗汗已煩悶瞑目者必䘐䘐
　乃解所以然者陽氣重故也
　　甘草(半/兩)麻黄(去節/兩半)桂枝(一/兩)杏仁(去皮三/十五箇)
　右每服三錢水煎
柴胡石膏湯　治時行瘟疫壯熱惡風頭疼體疼鼻塞
　心胸煩滿寒熱徃來咳嗽涕唾稠粘
　　桑白皮　黄芩(各三/錢半)升麻(二錢/五分)石膏　前胡　赤
　　芍藥　乾葛　柴胡(各五/錢)荆芥穂(三/錢)
　右為末每服一二錢薑二片淡䜴十粒水煎
葶藶丸　治脾熱薰肺或傷風咳嗽靣赤痰盛身熱喘
　促
　　葶藶子(隔紙/畧炒)防已　黑牽牛(畧/炒)杏仁(去皮尖雙仁/麫炒搗膏一)
　　(兩/)
　右為末研入杏膏拌匀取蒸棗肉搗和丸麻子大每
　服五七丸淡薑湯下量兒加減
黄芩半夏生薑湯　治膽腑欬嘔苦水若膽汁
　　黄芩　生薑(各一/錢)甘草(炙/)芍藥(各六/分)大棗(二/箇)半夏
　　(一錢/五分)
　右水煎服
甘桔湯　治心臟咳咳而喉中如梗狀甚則咽腫喉痺
　　粉草(二/錢)苦梗(一/錢)
　右水煎食後服
芍藥甘草湯　治小腸腑欬欬而失氣
　　芍藥　甘草(炙各/一錢)
　右水煎服
升麻湯　治脾臟咳咳而右脇下痛痛引肩背甚則不
　可以動動則欬涎(方見傷寒/)
烏梅丸　治胃腑咳咳而嘔嘔甚則長蟲出
　　烏梅(三/箇)細辛　附子(製/)桂枝　人參　黄栢(各六/錢)
　　乾薑(一/兩)黄連(一/兩)當歸　蜀椒(各/兩)
　右為末用酒浸烏梅一宿去核蒸之與米飯搗和丸
　桐子大每服十丸白湯下
赤石脂禹餘粮湯　治大腸咳咳而遺屎
　　赤石脂　禹餘粮(各二兩/並打碎)
　右每服二錢水煎
麻黄附子細辛湯　治腎臟咳咳則腰背相引而痛甚
　則咳涎又治寒邪犯齒致腦齒痛宜急用之緩則不
　救
　　麻黄　細辛(各二/錢)附子(一/錢)
　右每服一錢水煎
茯苓甘草湯　治膀胱咳咳而遺溺
　　茯苓(二/錢)桂枝(二錢/五分)生薑(五大/片)
　右每服二錢水煎
牛黄清心丸(方見急驚/)
瀉白散(方見肺臟/)
二陳湯(方見吐噦/)
補中益氣湯(方見虚羸/)
小柴胡湯(方見痙症/)
桔梗湯(方見肺癰/)
四君子湯
六君子湯
清胃散
異功散(四方並見内釣/)
地黄丸(方見腎臟/)
五苓散(方見五淋/)
人參平肺散(方見夜啼/)
白餅子(方見發搐/)
　　　百晬内嗽
百晬内嗽者名乳嗽甚難調理當審其虚實若氣粗痰
盛口瘡眼熱先用比金丸嘔吐驚悸困倦自汗用補肺
散驚嗽用琥珀散乳嗽用天麻丸若脾胃内熱者用抱
龍丸風邪外感者用惺惺散痰熱旣去而氣粗痰盛或
流涎者脾肺氣虚也用異功散加桔梗口瘡眼熱大便
堅實者用三黄丸大便不實者用白术散若嘔吐不乳
困倦自汗或自利腹脹者脾胃氣虚也用六君子加柴
胡若驚悸困倦痰盛不乳者心脾血虚也四君子加芎
歸酸棗仁或因乳母食五辛厚味致兒為患者仍參喘
嗽諸症
　　治驗
　一小兒外感風邪服表散之劑汗出作喘此邪氣去
　而脾肺虚也用異功散而汗喘止再劑而乳食進
　一小兒咳嗽服抱龍丸反吐瀉不乳腹脹發熱用六
　君子湯母子並服而瘥後因母飲酒仍嗽用清胃散
　加麯蘖母服而子亦愈
　一小兒患嗽或用清痰等藥反吐乳發熱搐搦腹脹
　此脾胃復傷而内虚熱也用異功散加釣藤鈎漸愈
　又用前藥加當歸而安
　一小兒患咳嗽服牛黄清心丸加喘促腹脹此脾肺
　氣虚也用六君子湯頓愈
補肺散(一名阿/膠散)　治肺虚惡心喘急久患咳嗽有痰
　　阿膠(一兩/半炒)䑕粘子(炒/)馬兠鈴(各半/兩)杏仁(七/粒)糯米(一/兩)
　　甘草(三/分)
　右每服一錢水煎服
天麻丸　治未滿百晬咳嗽不止
　　天麻　蟬蛻　白殭蠶(炒/)人參　川芎　甘草
　　辰砂　天竺黄(各二/錢)牛膽南星　砒　白附子
　　雄黄(各一/錢)金箔(五/片)鵬砂(五/分)
　右為末蜜丸芡實大金箔為衣每服一丸用薄湯下
　愚按前方乃金石大毒之劑不可輕用况百晬小兒
　多是乳母飲食厚味或母有肺病傳兒昔一婦人服
　截瘧丹内有砒者兒飲其乳良久子母昏憒遍身發
　赤翌日方甦又一婦人亦服前藥其子吐瀉大作大
　人尚不能勝况小兒乎凡服砒石之藥中毒遍身發
　赤昏瞶或吐瀉者急灌醋碗許即甦小兒數滴足矣
琥珀散　治急慢驚風涎潮昏冐目瞪驚搐内釣腹痛
　或驚癎時發
　　辰砂(一錢/五分)琥珀　牛黄　牛膽南星　殭蠶(炒去/絲嘴)
　　全蝎　白附子　代赭石　天麻　乳香　蟬殻
　　(各一/錢)
　右為末每服一二分白湯調下
黄芩清肺飲　治肺燥而小便不通
　　黄芩(一/錢)梔子(一箇/打破)
　右水煎服不利加鹽豉二十粒
異功散
四君子湯
六君子湯
清胃散(四方見内釣/)
白术散(方見積痛/)
比金丸(方見驚癎/)
三黄丸(方見疝症/)
惺惺散(方見咳嗽/)
抱龍丸(方見傷寒/)
牛黄清心丸(方見急驚/)
　　　作喘
喘急之症有因暴驚觸心者有因寒邪壅盛者有因風
邪外客者有因食鹹酸痰滯者有因膏粱積熱薰蒸清
道者然喘與氣急有輕重之别喘則欲言不能隘於胸
臆氣急但息短心神迷悶耳治法因驚者用雄朱化痰
定喘丸佐以天麻定喘飲寒傷肺氣者用小青龍湯風
邪傷肺者用三抝湯加減之食醎酸傷肺者㗖以生豆
腐熱傷肺氣者當凉肺定喘哮喘喉聲如鋸者梅花飲
兼用半夏丸前症多因脾肺氣虚腠理不密外邪所乗
真氣虚而邪氣實者為多若已發則散邪為主未發則
補脾為主設槩攻其邪則損真氣逕補其肺則益其邪
凡喘嗽之症若小便不利則必生脹脹則必生喘要分
標本先後先喘而後脹者主於肺先脹而後喘者主於
脾蓋肺金司降外主皮毛肺朝百脉通調水道下輸膀
胱肺旣受邪則失降下之令故小便漸短致水溢皮膚
而生脹滿此則喘為本而脹為標也治當清金降火為
主而行水次之脾土惡濕而主肌肉土能尅水若脾土
受傷不能制水則水濕妄行浸潰肌肉水旣上溢則邪
反侵肺氣不能降而生喘矣此則脹為本而喘為標也
治當實脾行水為主而清金次之苟肺症而用燥脾之
藥則金燥而喘愈甚脾病而用清金之藥則脾寒而脹
益增觀其症若中氣虚弱者用六君子湯中氣虚寒者
前方加炮薑鬱結氣滯者用歸脾湯加柴胡山梔肝木
尅脾土者用六君柴胡山梔肺氣壅滯者用紫蘇飲加
白术食鬱壅滯者用養胃湯加木香肺中伏熱水不能
生而喘者用黄芩清肺飲及五淋散脾肺虚弱不能通
調水道者用補中益氣湯及六味丸膏粱厚味脾肺積
熱而喘者用清胃散及滋腎丸心火刑金不能生水者
用人參平肺散亦用滋腎丸腎水虧虚火鑠金小便不
利者用六味丸及補中益氣湯肝木乗脾不能相制而
喘者用六君柴胡升麻脾胃虚寒臍凸腹脹者用八味
地黄丸脾腎虚寒不能攝水如蠱脹者用加減腎氣丸
凡虧損足三隂而致喘脹或二便不調及牽引侈痛者
俱用六味八味加減腎氣等丸治之仍叅傷風咳嗽症
　　治驗
　一小兒嘔吐發熱胸痞脇痛作喘發搐因乳母恚怒
　母服加味逍遥散子服異功散加釣藤鈎山梔並愈
　一小兒痰喘鼻塞用惺惺散而愈後因傷乳服消導
　之劑痰喘腹脹益甚余謂脾虚不能生肺而痰喘脾
　氣不能運化而腹脹用異功散而痊
　一小兒患喘服發汗之劑汗不出而喘益甚用異功
　散頓愈又用六君子湯而全愈後復痰喘服下痰丸
　前症愈甚更腹脹作嘔此脾肺復傷也再用異功散
　而漸愈半載後患喘嗽靣赤此火心尅肺金用人參
　平肺散及六味地黄丸而痊
　一小兒傷風喘急不能卧服參蘇飲之類不痊余用
　小青龍湯一劑而愈後復感寒嗽喘益甚服發表之
　藥手足並冷腹脹少食余謂脾肺俱虚也用六君子
　加桔梗杏仁而愈
　一小兒患喘靣赤服牛黄清心丸靣色㿠白手足不
　熱余謂脾胃復傷用六君子湯不半杯而愈又傷風
　寒而喘靣色仍白用五味異功散加桔梗生薑治之
　頓安
　一小兒七歲患前症久不愈或用下痰等藥連瀉數
　次飲食不入手足並冷喘急不得卧先用六君薑桂
　益甚用人參五錢附子一錢二劑少緩又二劑十減
　三四乃用獨參將愈却用四君子湯而瘥
雄朱化痰定喘丸　治因驚發喘逆觸心肺暴急張口
　虚煩神困
　　雄黄　硃砂(各一/錢研)蟬蛻　全蝎　白殭蠶　天南
　　星　白附子(炮各/二錢)輕粉(五/分)
　右為末糊丸麻子大每服數丸茶清送下
梅花飲　治五臟積熱喉中有痰靣色赤白鼻流清涕
　氣逆喘急目赤咳嗽或因驚夜啼
　　硼砂　馬牙硝　片腦　人參(各一/兩)甘草(五/錢)芒硝
　　辰砂　麝香(各一/錢)
　右各另為末磁器收貯每服半匙麥門冬湯調服氣
　急喘嗽桑白皮湯下常服薄荷湯下
天麻定喘飲　治喘嗽驚風
　　天麻　防風　羌活　甘草(炒/)人參　桔梗　白
　　术　川芎　半夏麯(各等/分)
　右每服二錢水煎服
三抝湯　治感冐風邪鼻寒聲重語音不出或傷風寒
　頭疼目眩四肢拘倦咳嗽多痰胸滿氣短
　　麻黄(不去/節)杏仁(不去/皮尖)甘草(生用各/等分)
　右每服二三錢薑水煎服
半夏丸　治肺氣不調咳嗽喘滿痰涎壅塞心下堅滿
　及風痰嘔吐惡心涕唾稠粘
　　白礬(一兩/半焙)半夏(三兩湯泡七次/薑汁製一宿)
　右為末生薑自然汁丸赤豆大每服十丸薑湯下
紫蘇飲子　治肺受風寒喘熱痰嗽
　　紫蘇葉　桑白皮　青皮　五味子　杏仁　麻
　　黄　甘草(炙/)陳皮(各二/分)人參　半夏(各三/分)
　右薑三片水煎温服
小青龍湯
惺惺散(二方見咳嗽/)
異功散
清胃散
六君子湯
加味逍遥散
歸脾湯(五方見内釣/)
人參平肺散(方見夜啼/)
平胃散(方見胃氣虚冷/)
八味丸(即六味丸加肉桂/五味子方見腎臟)
牛黄清心丸(方見急驚/)
養胃湯(方見瘧症/)
黄芩清肺散(方見百晬内嗽/)
五淋散(方見五淋/)
滋腎丸(方見發熱/)
補中益氣湯(方見虚羸/)
六味丸(方見腎臟/)
金匱加减腎氣丸(方見腹脹/)
　　　黄疸
經曰中央黄色入通於脾故黄疸者脾之色也夫人身
之神貴於藏而黙用見於外則内虚矣其症皆因脾氣
有虧運化失職濕熱留於肌膚發而為疸錢仲陽所謂
身痛背彊二便澁滯遍身靣目爪甲皆黄是也小便褐
色者難治療法宜固脾為先如専用尅伐寛中澹泄利
水之藥則鮮有不至危者矣若初生及百日半年之間
不因病而身黄者胃熱胎黄也腹大食土為脾疳兼作
渇飲冷者用瀉黄散小便不利者茵陳湯病後發黄肢
體浮腫者用白术散清便自調肢冷嗜卧者益黄散身
澹黄白者調中丸及補中益氣湯加茵陳身熱膈滿肌
膚靣目皆黄者加減瀉黄散辨其所以若閉目壯熱多
哭不已大小便赤澁口中熱氣者廼姙娠厚味胎毒之
候也母子並服生地黄湯仍忌酒麪五辛熱物設不自
慎悞傷脾土急則變為驚風吐瀉緩則肢體浮腫小便
不利眼目障閉多成疳疾矣又有脾虚發黄者當於脾
胃中求之
　　治驗
　一小兒旬日内先兩目發黄漸及遍身用瀉黄散一
　服而瘥
　一小兒生旬日靣目青黄此胃熱胎黄也用瀉黄散
　乳調服少許即愈後復身黄吐舌仍用前藥而安
　一小兒因乳母食鬱而致飽脹嚥酸遍身皆黄余以
　越鞠丸治其母瀉黄散治其子並愈
　一小兒患前症服五苓散消食丸之類其黄不退作
　渇飲湯腹膨少食余謂胃氣虚津液少故喜飲湯脾
　氣虚故腹脹少食也先用白术散漸愈又用補中益
　氣湯而痊
　一小兒飲食不調腹脹身黄小便金色雜用治疸之
　劑作渇飲水余謂胃氣實熱先用瀉黄散二劑作渇
　頓止用梔子栢皮湯其黄亦退用白术散而飲食進
茵陳湯　治陽明病發熱汗出者此為熱越不能發黄
　也但頭汗出至頸而還小便不利渇飲水漿此瘀熱
　在裏而發黄也或傷寒七八日小便不通腹微滿身
　黄如橘色者
　　茵陳蒿(嫩者/一兩)大黄(三錢/五分)梔子(大者/三枚)
　右每服一錢水煎服
犀角散　治黄疸一身盡黄
　　犀角(一/兩)茵陳　葛根　升麻　龍膽草(酒/炒)甘草(各/半)
　　(兩/)生地黄(五/錢)寒水石(三/錢)
　右每服三錢水煎服一方𤓰蔞根汁和蜜服
小半夏湯　治黄疸小便色不變自利腹滿而喘者不
　可除熱熱去必噦
　　半夏(湯洗/七次)
　右每服二三錢薑三片水煎服
消食丸　治胸膈氣痞乳食不消身後黄者(方見嘔/吐乳)
茵陳五苓散即五苓散加茵陳每服一錢温水調下日
　三服
導赤散(二方見五淋/)
越鞠丸(方見天釣/)
承氣湯
小柴胡湯(二方見痙症/)
調中丸(即理中丸方見冷瀉/)
平胃散(方見脾胃虚冷/)
史君子丸(方見蚘䖝/)
益黄散(方見脾臟/)
地黄湯(即濟生地黄湯/)
白术散(方見積滯/)
四味肥兒丸(方見嘔吐/)
瀉黄散(方見脾臟/)
　　　嘔吐乳
嘔吐皆主脾胃古人謂脾虚則嘔胃虚則吐是也嘔者
有聲無物吐者有物無聲也蓋乳哺過飽則胃不能受
而溢出銜乳多食睡則脾不能運而作㵼脾胃漸傷疾
病纏綿甚至慢驚之患矣若手足指熱喜飲熱湯或睡
而露睛皆胃氣虚弱也用異功散若手足指熱飲冷或
睡不露睛属胃經實熱也用瀉黄散若作渇少食或小
便色赤胃經虚熱也用七味白术散大凡嬰兒在乳母
尤當節飲食若乳母停食亦能致兒吐瀉故不可不慎
也
　　治驗
　一小兒傷食嘔吐發熱靣赤服消導清熱之劑飲食
　已消熱赤未退余以為胃經虚熱用六君升麻柴胡
　四劑而痊
　一小兒傷食嘔吐服尅伐之藥嘔中見血用清熱凉
　血反大便下血唇色白而或青余謂脾土虧損肝木
　所乗令空心服補中益氣湯食逺服異功散使涎血
　各歸其源果愈
　一小兒吐酸乳食用四君呉萸黄連木香補脾平肝
　而愈後口中有酸水仍用前藥隨愈後吐苦水而口
　亦苦用龍膽湯以清肝火四君子湯以補脾土而痊
　一小兒吐黄水所食之物悉皆甘味用瀉黄散清其
　胃火而愈後因停食服尅伐之藥口甘不食形氣殊
　弱用補中益氣湯養其中氣而痊
　一小兒傷食噯腐用平胃散一服宿滯頓化余云不
　必多藥但節其飲食自愈不信别用尅滯之藥更加
　吐瀉以致不救
　一小兒傷食發熱靣赤抽搐嘔吐氣喘唾痰此飲食
　傷脾肺氣虚弱所致用六君子湯炒黑黄連山梔各
　二分一劑頓愈
消乳丸　治嘔吐消乳食脉沉者傷食不化也
　　香附子(炒/)宿砂仁　陳皮　甘草(炙/)神麯(炒/)麥芽
　　(炒等/分)
　右為末米糊丸黍米大每服二十丸薑湯下
又方治百晬内嘔吐乳妳或大便青色用少婦乳汁一
　盞入丁香十粒陳皮一錢磁器内煑數沸稍熱空心
　以綿毬吮服
楊氏消食丸　治乳食過多胃氣不能消化
　　宿砂　橘皮　三稜　蓬术　神麯(炒/)麥芽(炒各/半兩)
　　香附子(炒一/兩)
　右為末麯糊丸麻子大白湯送下量兒加減
局方觀音散　治外感風寒内傷脾胃嘔逆吐瀉不進
　飲食漸至羸瘦
　　人參(一/兩)神麯(炒/)茯苓　甘草(炒/)木香　綿黄茋
　　白扁豆　白术(各一/錢)石蓮肉(去心二/錢五分)
　右為末每服一錢入藿香三葉棗水煎服
香朴散　治積冷嘔吐
　　藿香葉　陳皮　厚朴(薑汁製/各七錢)半夏(一兩湯/炮七次)甘草
　　(炙一/錢)
　右每服三錢薑棗水煎瀉甚加木香肉豆蔲
香薷散　治寒温不適飲食失調或外因風寒暑邪致
　吐利心腹疼痛霍亂氣逆發熱頭痛或轉筋拘急或
　疼痛嘔噦四肢逆冷
　　香薷(一/兩)茯苓　白扁豆(炒/)厚朴(薑汁製/各五錢)
　右每服二三錢水煎加酒半杯冷服立效
竹茹湯　治胃受邪熱心煩喜冷嘔吐不止
　　葛根(七錢/五分)半夏(炮半/兩)甘草(炙三/錢)
　右每服二三錢入竹茹棗許大薑水煎取清汁微冷
　細細服加茯苓三錢尤妙
蘇合丸　治傳屍骨蒸殗殢肺痿疰忤鬼氣卒心痛霍
　亂吐痢驚補客忤等症
　　蘇合香油(入安息/香膏内)薰陸香(另/研)龍腦(研/)木香　白术
　　白檀香　丁香　朱砂(研水/飛)沉香　香附子(炒/)烏
　　犀屑　畢撥　安息膏(另為末用無/灰酒杵膏)麝香(研/)訶黎
　　勒(煨取皮/各二兩)
　右為末研匀用安息香膏并蜜和丸桐子大井花水
　空心化服一二丸温酒亦得更用臘紙裹彈子大一
　丸緋絹袋盛當心帶之辟一切邪及治胸膈噎塞腸
　中虚鳴宿食不消
青州白丸子　治驚風吐乳
　　天南星(三/兩)白附子(一/兩)半夏(浸洗/七兩)川烏頭(去皮臍/半兩)
　右用井花水浸晒過次日早晨再換新水春五日夏
　三日秋七日冬十日晒乾為末以糯米粉煎粥清為
　丸菉豆大薄荷湯調下
瀉黄散(方見脾臓/)
白术散(方見積痛/)
異功散
六君子湯
四君子湯(三方見内釣/)
龍膽湯(方見噤風/)
平胃散(方見脾胃虚冷/)
補中益氣湯(方見虚羸/)
　　　吐舌弄舌
舌属心脾二經小兒舌微露而即收者名弄舌此属心
脾虧損用温胃散補之舌舒長而良久不收者名吐舌
乃心脾積熱用瀉黄散主之或兼口舌生瘡作渇飲冷
属胃經實熱亦用前散作渇飲熱属胃經虚熱用四君
子湯食少作渇或大便不實脾胃虚弱也用七味白术
散口角流涎或腮頰患腫胃虚風熱也先用人參安胃
散次用七味白术散若午後甚者脾血虚也四物多加
參术茯苓未應用補中益氣湯及審五臟相勝若因疳
瘦所致當叅諸疳門
　　治驗
　一小兒弄舌發搐手指不冷余謂肝脾虚熱用異功
　散加升麻柴胡而愈後傷乳腹脹服尅滯作瀉弄舌
　手指發熱審乳母肝火與小柴胡湯加升麻白术治
　之母子並愈
　一小兒乳食過多患吐瀉用大劑異功散加柴胡升
　麻母子服之而愈後因驚服至寶丹之類發搐弄舌
　㡬至慢驚余用六君子湯加白附子服而愈
　一小兒吐舌發熱飲冷額鼻黄赤吐舌流涎余謂心
　脾實熱用導赤瀉黄二散而愈後復作别服清熱等
　藥更弄舌余用異功散加釣藤鈎而安又用六君子
　湯全愈
　一小兒七嵗食生冷之物腹痛便秘服峻利之劑連
　瀉五次噫氣腹痛余謂心脾虚寒用異功散加薑桂
　木香治之不從反治胃火更加吃逆余仍以前藥加
　附子一片一服諸症頓退乃去附子又三劑而愈其
　時同患是症用清胃化痰者歿而手足俱黯
四物湯(方見急驚/)
補中益氣湯(方見虚羸/)
小柴胡湯(方見痙症/)
導赤散(方見心臟/)
瀉黄散
人參安胃散(二方見脾臟/)
七味白术散(方見積痛/)
異功散
六君子湯
四君子湯(三方見天釣/)
五苓散(方見五淋/)
　
　
　
　
　
　
　
　薛氏醫案卷五十九
欽定四庫全書
　薛氏醫案卷六十
　　　　　　　　　　　　　明　薛已　訂
　　保嬰撮要七
　　　執吐
經云胃傷則吐小兒熱吐者因多食甘甜炙􁫥之物或
乳母膏粱厚味胃經積熱或夏間暑氣内伏於胃所致
若肌肉瞤動煩熱作渴者暑傷胃氣也先用香薷飲次
用竹茹湯若吐乳色黄不能受納者胃經有熱也先用
瀉黄散次用人參安胃散若吐出酸穢者乳食内停也
用保和丸吐乳不消者胃氣弱也用異功散吐而少食
腹痛欲按者脾氣虚也用六君子加木香凡諸症當驗
其手指熱則胃熱冷則胃寒熱用瀉黄散寒用理中湯
不熱不寒異功散調之
　　　治驗
　一小兒夏月吐乳手指發熱作渴飲冷口吐涎水余
　謂胃氣熱亷泉開而涎出也用瀉黄散而愈後復嘔
　吐另用尅滯之劑口渴飲湯流涎不已余謂胃氣虚
　寒不能攝涎也用理中丸而愈
　一小兒七嵗嘔吐不食面白指冷此胃氣虚寒也用
　理中湯嘔吐頓愈又用六君子湯而痊後傷食腹痛
　發熱嘔吐流涎先用保和丸一服而痛嘔愈再用四
　君山梔而涎止
　一小兒食凉粉而嘔吐酸物頭痛發熱此内傷兼外
　感也用人參養胃湯末二錢薑湯調服諸症皆愈惟
　吐酸涎用大安丸一服而止
　一小兒傷食發熱嘔吐酸物手指常冷此胃氣虚寒
　陰盛隔陽於外虚熱所致也用保和丸末二錢濃薑
　湯調肌而吐止再用六君子湯加山梔而安
　一小兒嘔吐作渴暑月或用玉露飲子之類而愈又
　傷食吐酸余先用保和丸一服吐止次用五味異功
　散飲食漸進又用四君子湯而痊
　一小兒暑月患吐瀉服香薷飲五苓散之類而止但
　手足並冷睡而露睛飲食不入腸鳴作嘔欲用清凉
　之劑余曰此始為熱終為寒也當捨時從症用人參
　理中丸以薑湯化二服病勢始定次用助胃膏漸安
　又用六君子湯調理而愈
　一小兒飲食多即吐余用五味異功散愈之又腹痛
　嘔吐先服大安丸仍用異功散而愈後症復作另投
　袪逐之劑吐瀉不食腹中痛甚以手按之則止此脾
　氣復傷也先用補中益氣湯加茯苓半夏一劑又用
　六君升麻柴胡二劑飲食頓進後食生冷挾驚吐瀉
　手足並冷唇口搐動用六君釣藤柴胡而愈
　一小兒吐酸作渴飲冷腹痛發熱用人參養胃湯加
　黄連一劑吐熱稍定又用保和丸一服腹痛頓止後
　傷食復吐腹脹大便不通用紫霜丸下之尋愈又感
　冒咳𠻳腹脹另服下藥發熱作吐腹脹手足並冷睡
　而露睛發搐用六君釣藤鈎而安又用四君加當歸
　川芎而愈後患吐瀉手足並冷用助胃膏頓痊
　一小兒嘔吐發熱用瀉黄散而愈後因乳母飲酒腹
　脹吐泄用葛花解酲湯子母服之漸愈大便日去五
　七次用五味異功散加升麻二劑日去三次乃用四
　君肉豆蔲而痊
　一小兒吐酸發熱用保和丸漸愈又用四君山查神
　麯而安後因飲食過多嘔吐復作另用下積丸更加
　作瀉腹脹手足發搐余以為肝木侮脾用五味異功
　散加柴胡鈎藤鈎而搐止又用六君子湯飲食漸進
　而痊
　一小兒夏間嘔吐腹痛大便不通服大黄藥而愈又
　傷食患吐發熱服瀉黄散等藥嘔吐腹痛按之即止
　面色青黄手足並冷此脾胃復傷而虚寒也用異功
　散加木香愈之後又傷食腹脹作痛或用消食丸吐
　瀉並作小腹重墜午後益甚余朝用補中益氣湯夕
　用六君子加木香而愈
　一小兒嘔吐發熱腹痛面赤手熱口乾飲湯按其腹
　不痛此脾胃氣虚也用異功散加木香乾薑一劑而
　愈復傷食吐而嚥酸腹中作痛按之益甚此飲食内
　停也用保和丸二服而痊
葛花解酲湯　治乳母酒醉後乳兒遺熱為患
　　白荳蔲　砂仁　葛花(各五/錢)白茯苓　陳皮　人
　　參　猪苓　木香(各五/分)青皮(三/分)乾生薑　白术
　　澤瀉　神麯(炒黄各/二錢)
　右為末每服二錢白湯調服
　愚按前湯先哲不得已而用之葢醉酒耗氣又服辛
　散重損真陰折人長命可不慎哉
助胃膏　治脾胃虚寒吐瀉等症
　　人參　白术　白茯苓　甘草(炙/)丁香(各五/錢)砂仁
　　(四十/箇)木香(三/錢)白豆蔲(十四/箇)乾山藥(一/兩)肉豆蔲(四箇/煨)
　右為末蜜丸芡實大每服十丸米飲化下
香薷散(方見熱吐/)
竹茹湯
五苓散(二方並見五淋/)
玉露散
補中益氣湯
大安丸
保和丸(四方見虚羸/)
六君子湯
四君子湯(二方見天釣/)
瀉黄散
人參安胃散(二方見脾臟/)
理中丸(方見冷瀉/)
人參養胃湯(方見瘧症/)
　　　寒吐􁊆逆
錢仲陽曰寒吐者由乳母當風取凉或風寒客于乳房
其症面目脹額汗出脈沈遲微寒氣停於胃故胃不納
而吐出也􁊆逆者由胃氣虚甚過服尅伐使清氣不升
濁氣不降以致氣不宣通而作也風寒在胃者用理中
丸胃氣虚者六君子湯風凉所致者宜揑去敗乳急服
理中丸次服釀乳法若嘔吐清涎夾乳小便清利用大
安丸若因乳母食厚味用東垣清胃散若乳母飲醇酒
用葛花解酲湯飲燒酒服冷米醋三五杯乳母食生冷
而致者用五味異功散乳母停食者母服大安丸子服
異功散乳母勞役者子母俱服補中益氣湯乳母怒動
肝火者用加味逍遙散乳母鬱怒傷脾者用歸脾湯乳
母脾虚血弱者用六君芎歸其子亦服三五滴氣血虚
而乳熱者子母皆服八珍散仍㕘熱吐霍亂治之
　　　治驗
　一小兒因停食腹痛服疎導之藥而愈後復停食又
　用前藥寒熱不食腹脹後重大便頻而少此脾氣復
　傷而下陷也先用異功散加升麻數劑後重漸愈再
　加當歸全愈後因乳母恚怒致兒寒熱發搐作嘔用
　六君柴胡山梔以治其母兼灌其兒並愈
　一小兒因乳母感冒風寒發熱兒患嘔吐身發赤暈
　用東垣人參安胃散而愈又咬牙發搐嘔吐酸腐待
　其吐止自安
　一小兒時吐乳食診其母有鬱怒之症用加味歸脾
　湯加味逍遙散治之而愈
　一小兒七嵗身羸兼吐少食發熱面黄余謂脾臓受
　傷用六君煨薑二劑而飲食進去薑又數劑而愈
　一小兒吐乳大便臭穢目睛緩視因乳母交感後飲
　乳所致用六君木香藿香治之而安
　一小兒吐乳不食手足搐搦痰涎上湧手足指冷額
　黒唇青此腎水勝心火也用五味異功散加木香炮
　薑頓愈去薑又數服而愈
　一小兒不時乾嘔不乳腹膨此脾胃虚而將成疳也
　用四味肥兒丸以治疳四君子湯以徤中而痊後傷
　食吐瀉完穀形氣困憊四肢微搐余曰且勿藥次日
　吐止但搐而瀉青黄此脾土虚而肝木勝也用六君
　鈎藤鈎而痊
釀乳法　治嬰兒有胎熱症令乳母服之不可遽用冷
　藥恐損脾胃若加嘔吐必成大患
　　澤瀉(二兩/五錢)猪苓(去黒/皮)赤茯苓　天花粉(各一/兩半)生地
　　黄(二/兩)山茵陳(去/梗)甘草(各一/兩)
　右每服五錢水煎食後揑去舊乳服
茯苓半夏湯　治嘔􁊆心下堅痞膈間有水痰眩驚悸
　　半夏(五/錢)白茯苓(二/兩)
　右每服三錢薑水煎服
二陳湯　治痰飲嘔吐惡心或頭眩心悸或中脘不快
　或因食冷物胃氣不和
　　半夏　橘紅(各五/錢)白茯苓(三/錢)甘草(一錢五/分炙)
　右每服二三錢烏梅一箇薑棗水煎服
四味肥兒丸　治嘔吐不食腹脹成疳或作瀉不止或
　食積脾疳目生雲翳口舌生瘡牙齦腐爛發熱瘦怯
　遍身生瘡又治小便澄白腹大青筋一切疳症
　　黄連(炒/)蕪荑　神麯　麥芽(炒各/等分)
　右為末水糊丸桐子大每服一二十丸空心白滚湯
　送下
東垣人參安胃散　治服峻劑脾胃虧損或成慢驚泄
　瀉嘔吐腸胃有熱以致前症(方見脾臓/)
東垣清胃散(方見内欽/)
理中丸(方見咳𠻳/)
葛花解酲湯(方見熱/)
大安丸(即保和丸加白术/)
保和丸
補中益氣湯(三方見虚羸/)
加味逍遙散
加味歸脾湯(二方見内釣/)
清胃散
六君子湯
異功散
四君子散(四方見内釣/)
八珍湯(方見寒熱/)
人參養胃湯(方見瘧症/)
　　　霍亂吐瀉
錢仲陽云吐瀉壯熱不食或乳不消是傷乳也宜白餅
子下之後用益黄散和胃若吐瀉身温不乳大便青白
此上實下虚也用益黄散加減治之大凡吐瀉身温乍
凉乍熱氣粗大便黄白吐乳不消此傷風熱也先服大
青膏發散後服益黄散和胃若吐瀉身熱多睡能乳吐
痰大便黄水胃虚也先用白术散生津止渴後用大青
膏鈎藤飲發散風邪若夏至後吐瀉身熱或吐乳瀉黄
此傷熱乳也用玉露散之類凡瀉乳腹痛按之而哭者
食積痛也用白餅子下之按之不哭者脾胃氣虚也用
五味異功散補之手足指冷者脾氣虚寒也用異功散
加木香傷風吐瀉者風木尅脾土也亦用前藥若飲熱
乳而瀉黄者濕熱壅滯也用四苓散如不愈或反甚者
元氣復傷也用白术散瀉而腹中重墜者脾氣下陷也
用補中益氣湯若服尅滯之劑而腹中窄狹者脾氣虚
痞也用六君子湯若面黄瀉青脾虚而肝乘之也用六
君柴胡升麻木香若多噫瀉黄心脾氣虚也用六君炮
薑升麻生下半月旬日内吐者止宜調治其母恐嬰兒
臓腑脆弱不勝藥餌故也
　　　治驗
　一小兒盛暑吐瀉米穀不化或用黄連香薷飲之類
　腹脹作痛手足指冷此脾氣虚而伏隂在内也用五
　味異功散加木香治之而愈先君嘗云凡暑令吐瀉
　手足指熱作渴飲冷者屬陽症宜清涼之劑手足指
　冷作渴飲熱者屬陰症宜温補之劑故凡病屬陰症
　誤用寒涼之藥死後手足青黯甚則遍身皆然於此
　可驗
　一小兒吐瀉乳食色白不化露睛氣喘此脾肺不足
　形病俱虚也先用異功散加柴胡桔梗頓愈再用補
　中益氣湯而安
　一小兒吐瀉驚悸困倦腹脹此心火虚而脾土怯也
　用六君茯神酸棗仁而愈又用秘㫖保脾湯乃瘥
　一小兒吐瀉驚搐項强乃脾傷而肝侮形氣虚而病
　氣實也用異功散加釣藤鈎補脾平肝而愈
　一小兒吐瀉呵欠頓悶不語畏明屬脾肺不能生肝
　腎也用異功散補脾肺地黄丸補肝腎遂痊
　一小兒吐瀉腹脹不乳此脾胃傷也先用香砂助胃
　膏而飲食進後用六君子湯而脾胃健
　一小兒寒熱作嘔飲食不入按其腹則哭此飲食停
　滯也先用大安丸遂安但唇目抽動大便稀黄此病
　邪去而脾氣虚弱也用六君子湯以補脾土釣藤鈎
　以平肝木悉愈
　一小兒白睛多唇色白停食吐瀉困睡驚悸乆治不
　愈余曰驚悸為心血虚怯困睡為脾氣虚弱皆稟脾
　腎不足所致也用補中益氣湯及六味丸加鹿茸而
　愈
　一小兒未週嵗氣短喘急乳食少進時或吐乳乃脾
　傷而食積也先用六君山查枳實漸愈後吐瀉作渴
　用胃苓膏以治吐瀉白术散以生胃氣而安
　一小兒四嵗每飲食失節或外驚所忤即吐瀉發搐
　服鎮驚化痰等藥後患益甚飲食不入藥食到口即
　嘔余用白术一味和土炒黄用米泔水濃煎不時灌
　半匙尚嘔次日微嘔又一日不嘔漸加至半杯月餘
　而愈
　一小兒停食吐瀉身熱作渴瀉下紅白或青黄色服
　香連丸而愈甚兼手足指冷余謂始為實終為虚也
　用補中益氣湯加木香肉果而愈
　一小兒傷食吐瀉大便溏泄或青綠色睡而露睛手
　足指冷額黒唇青此中氣虚弱寒水侮土也用五味
　異功散加升麻柴胡木香附子一劑而愈後患吐瀉
　不已先用胃苓散後用異功散而安
　一小兒寒熱嘔吐或瀉青色余謂脾虚肝木所乘也
　用六君柴胡升麻治之而愈後因驚寒熱寅夘時益
　甚小便頻數久而不愈此肝火血虚先以小柴胡湯
　加白术茯苓當歸二劑頓止又用地黄丸而愈
車前子散　治暑月霍亂吐瀉煩悶引飲不止小便不
　利
　　白茯苓　猪苓　香薷　車前子(炒/)人參(各等/分)
　右為末燈心湯調下
不換金正氣散　治脾胃不和寒熱往來臓腑虚熱霍
　亂吐瀉
　　厚朴(薑/製)藿香　陳皮　半夏　蒼术(米泔/浸)甘草(炙/各)
　　(等/分)
　右每服二三錢薑棗水煎服
二順散　治中暑霍亂吐瀉煩悶燥渴小便赤濇便血
　肚疼
　　猪苓　澤瀉　茯苓　杏仁(去皮尖/雙仁炒)甘草(炙/)白术
　　乾薑　桂(各一/兩)
　右為末每服半錢不拘時水調下或水煎服
又釀乳法　治胃虚吐瀉睡中吐舌搖頭嘔乳額上汗
　流驚啼面黄令兒饑飲
　　人參　木香　藿香　沈香　陳皮　神麯　麥
　　芽(各等/分)丁香(減/半)
　右每服四錢薑十片紫蘇十葉棗三枚水煎每服半
　盞令乳母食後揑去舊乳方服臥少時却與兒乳
胃苓湯又名胃苓散為末蜜丸名胃苓膏　治腸胃受
　濕嘔吐泄瀉
　　白术　茯苓　澤瀉　厚朴　猪苓　陳皮　甘
　　草(炒各/等分)桂(少/許)
　右為末每服二錢薑水燈心陳皮煎湯調下若停食
　吐瀉小便短少腹脹作痛用此以分利之更用六君
　子湯以調補脾胃
益黄散(方見脾臟/)
理中湯(方見咳𠻳/)
助胃膏(方見熱吐一名香砂助胃/)
白餅子(方見發搐/)
白术散(方見積痛/)
釣藤散(方見慢驚/)
玉露散(方見/)
五苓散(方見五淋/)
香薷飲(方見嘔吐/)
定命飲子(方見/)
異功散
六君子湯(二方並見内釣/)
大青膏(方見肝臓/)
補中益氣湯
大安丸(二方見虚羸即/保和丸加白术)
香連丸(方見諸痢/)
小柴胡湯(方見痙症/)
四苓散(方見五淋五/苓散去桂)
四君子湯(方見内釣/)
　　　魃病
巢氏云小兒魃病者婦人懷姙時有鬼神觸胎所致其
狀微利寒熱往來毛髮鬇鬡情思不悅宜服龍膽湯又
小兒未斷乳母復有胎遂斷其乳羸痩骨立髮黄壯熱
大便不調名(闕/)病又名(闕/)病也用紫霜丸下之益黄散
補之令兒斷乳但服消乳丸異功散有姙而抱(闕/)兒亦
致此症海藏云魃病者因母有姙兒飲其乳致病如瘧
痢腹大或瘥或發他人相近亦能致之北人有取伯勞
鳥羽帶之云可愈者竊謂前症因邪氣所觸而患故用
紫霜丸下之若元氣被傷吐瀉諸症者當隨各症治之
益黄散(方見脾臟/)
消乳丸(方見調䕶法/)
異功散
六君子湯(二方見内釣/)
紫霜丸
龍膽湯(二方見噤風撮口/)
補中益氣湯(方見虚羸/)
　　　冷瀉
湯氏云冷瀉者乃脾胃虚寒水穀不化而泄錢仲陽云
小兒不能食乳瀉褐色身冷無陽也當用益黄散加減
治之大便清白口不煩渴冷積瀉也理中湯主之若口
鼻吸風寒之氣脾胃受生冷之食而作者先用理中湯
後用異功散命門火衰不能温蒸中州之氣故脾胃虚
寒者用益黄散及八味丸脾胃虚弱者五味異功散脾
氣下陷者補中益氣湯脾氣虚寒者人參理中湯寒水
侮土者益黄散肝木乘脾者四君柴胡散手足並冷者
加木香乾薑治者審之
　　　治驗
　一小兒瀉利青白手冷面青或時吃逆余用人參理
　中湯更加腹痛仍以前湯加木香乾薑二劑稍緩又
　以五味異功散加木香漸愈又用五味異功散加升
　麻調理而痊
　一小兒腹痛作瀉飲食不化小腹重墜用補中益氣
　湯加乾薑為末每服錢許米飲調日二三服旬餘稍
　愈又以五味異功散為末米飲調服旬餘漸愈又以
　四君子湯而痊
　一小兒泄瀉腹痛手足並冷唇青額黒余謂寒水侮
　土用益黄散痛止再用六君乾薑漏蘆子母服之頓
　止又用人參理中湯而痊
　一小兒久瀉兼脫肛小腹重墜四肢浮腫面色痿黄
　時或兼青諸藥到口即嘔吐審乳母憂鬱傷脾大便
　不實先用補中益氣湯五味異功散及四神丸調治
　其母不兩月子母並愈
　一小兒患瀉乳食不化手足指冷服消乳丸食乳即
　瀉余用五味異功散加木香母子服之而愈後時搐
　唇口抽動用異功散加木香釣藤鈎補脾平肝而痊
　一小兒泄瀉手足發搐痰涎上湧手足指冷額黒唇
　青用五味異功散加木香炮薑補心火救脾土而愈
　一小兒年十四患泄瀉小腹重墜飲食甚少先用六
　君子湯送四神丸數劑瀉漸止飲食稍進又用補中
　益氣湯數劑下墜漸愈後因勞發熱自臍而起饑則
　熱甚用六君炮薑治之稍安又用加味歸脾補中益
　氣二湯而痊
人參理中湯
　　人參　白术(炒/)乾薑(炮/)甘草(炙各/等分)
　右每服一二錢水煎蜜丸即人參理中丸加附子即
　附子理中湯
益黄散(方見脾臓/)
理中湯(方見咳𠻳/)
四君子湯
六君子湯
五味異功散(三方見内釣/)
補中益氣湯(方見虚羸/)
八味丸(方見腎臓即六味/丸加肉桂五味子)
四神丸(方見驚瀉/)
　　　熱瀉
湯氏云小兒熱瀉者大便黄赤有沫乃臓中有積或藴
熱所致若小便赤少口乾煩躁當用四苓散熱甚者四
逆丸右腮色赤飲冷胃經實熱也用瀉黄散惡冷喜熱
胃經虚熱也用白术散右腮及額間俱赤心脾翕熱也
用瀉黄散加炒黒黄連若左頰右腮俱赤肝火乘脾土
也用四君子湯加柴胡若兒暴傷乳食用保和丸乳母
尤當忌厚味節飲食若乳母停食所傷致兒吐瀉等病
當治其母大抵始病而熱者邪氣勝則實也終變為寒
者真氣奪則虚也乆病而熱者内真寒而外假熱也乆
瀉元氣虚寒當㕘前症治之
　　　治驗
　一小兒夏間食粽傷胃吐而腹痛余用保和丸彼以
　為緩另用重劑吐瀉並作腹痛益甚按其腹却不痛
　余曰此食已消而脾胃虚也當温補之仍行消導昏
　憒發搐余用異功散加木香治之漸愈後復傷食另
　用去積丸吐瀉不食手足並冷睡而露睛變為瘧疾
　余用六君木香炮薑治之而愈
　一小兒瀉而大便熱赤小便澁少此熱藴於内也先
　用四苓散加炒黄連一劑其熱頓退又用白术散去
　木香二劑熱渴頓止以四君升麻調理而痊
　一小兒食炙煿甘甜之物常作瀉大便熱痛小便赤
　澁此膏粱積熱所致用四苓散清胃散各四服諸症
　稍退乃用四味肥兒丸而瘥
　一小兒九嵗食炙煿之物作瀉飲冷諸藥不應肌體
　消痩飲食少思余用黄連一兩酒拌炒焦為末入人
　參末四兩粥丸小豆大每服四五十丸不拘時白湯
　下服訖漸愈又用五味異功散加升麻服月餘而瘥
　後不戒厚味患疳積消痩少食發熱作渴用丸味蘆
　薈丸為主以四味肥兒丸為佐疳症漸退却以四味
　肥兒丸為主以五味異功散為佐而痊後又不禁厚
　味作瀉飲冷仍服肥兒丸異功散而愈
　一小兒侵晨泄瀉服消疳清熱之劑不應余謂脾腎
　虚用二神丸治之不信仍服前藥形體骨立復求治
　用四神六味二丸治之尋愈停藥數日飲食漸減泄
　瀉仍作至十七嵗畢姻瀉渴頓作用前藥治之無效
　乃用補中益氣湯八味丸而始應
　一小兒因母怒氣停食患泄瀉服消導之劑更加吐
　乳先用養胃湯加炒黒黄連一錢呉茱茰三分木香
　四分治其母子亦灌一二匙悉愈後母傷食患血痢
　腹痛其子亦然治以四君子加前三味母子俱服因
　惑於人言但令母服子另服治痢之藥加作嘔不乳
　手足並冷余用五味異功散加木香炮薑漏蘆母子
　並服而愈
　一小兒患瀉身熱作渴瀉下穢氣此為内熱而瀉也
　用香連丸一服而愈後患瀉服黄連香薷飲益甚余
　用六君木香肉果而愈
　一小兒患瀉作渴飲冷手足並熱睡不露睛此為熱
　瀉用黄芩湯一劑而愈又用白术散二服而安
　一小兒患瀉面赤飲冷小便赤色先用四苓散香連
　丸各一服而便利勢減又用異功散加木香黄連各
　二分呉茱茰一分二服而愈
　一小兒瀉而腹痛按之不痛用異功散加升麻而愈
　後復瀉服消乳丸益加腹痛余謂脾氣傷也復用異
　功散加木香而痊
　一小兒吐瀉腹痛睡而露睛小腹重墜手足並冷先
　用六君升麻乾薑四服而痛墜愈又用異功散加升
　麻木香而悉愈後又傷食腹痛别服袪逐之劑虚症
　悉具余用理中丸六君子湯而尋愈但噫氣下氣口
　角流涎此脾胃虚寒也復用理中六君子二湯而愈
黄芩湯　治下痢頭痛胸滿口乾或寒熱脇痛不時嘔
　吐其脈浮大而弦
　　黄芩(一兩/五錢)芍藥　甘草(炒各/一兩)
　右每服二三錢薑水煎嘔加半夏二錢
玉露散　治吐瀉黄色
　　寒水石　石膏(各半/兩)甘草(一/錢)
　右為末每服半錢白滚湯調服
四味肥兒丸(方見嘔吐/)
異功散(方見内釣/)
二神丸
四神丸(二方見驚瀉/)
八味丸(即六味丸加肉桂/五味方見腎臓)
調中湯(即理中湯/方見咳𠻳)
白术散(方見積痛/)
四苓散(即五苓散去/桂方見五淋)
四逆散(方見積滯/)
胃苓湯(方見吐瀉/)
養胃湯(方見瘧症/)
清胃散
四君子湯
六君子湯(三方見内釣/)
保和丸(方見虚羸/)
香連丸(方見諸痢/)
　　　食瀉
東垣云傷食則惡食小兒食瀉者因飲食傷脾脾氣不
能健運故乳食不化而出若噯臭吞酸胸膈脹滿腹痛
按之益痛者雖作瀉而所停滯之物尚未消也用保和
丸腹痛按之不痛者乳食已消也用異功散脾氣傷而
未復不思飲食者用六君子湯所傷生冷之物及喜熱
者並加木香乾薑乳食已消腹痛已止瀉尚未止者脾
失清升之氣也用補中益氣湯餘有别症當㕘各門
　　　治驗
　一小兒泄瀉不食噯腐酸氣用平胃散一服而瀉止
　又用五味異功散而飲食増後復吐泄瀉喘𠻳手足
　指冷面色黄白余謂脾虚不能生肺也用六君升麻
　桔梗而愈
　一小兒傷食作瀉發熱服寒涼藥熱甚作嘔此胃經
　虚熱也先用四君升麻而嘔止又用白术散而安
　一小兒乳哺失節泄瀉腹痛自用藥下之反加痰搐
　又服化痰止搐之藥而痰搐益甚睡而露睛手足微
　冷余以謂脾胃已虚而重傷之也用異功散加木香
　釣藤鈎母子並服三日而痰搐止五日而瀉痛除
　一小兒傷食瀉青發搐余謂肝木勝脾也用六君木
　香釣藤鈎而愈後傷食腹痛别用消食丸唇額頓黒
　瀉益甚此脾氣虧損寒水反來侮土也用六君木香
　乾薑而痊
　一小兒面色痿黄傷食作瀉面色頓白氣喘痰湧余
　謂脾肺氣虚下陷法當升補彼不信别服清氣化痰
　之藥虚症蜂起余先用補中益氣湯一劑諸症頓退
　又用五味異功散而痊
　一小兒泄瀉兩寸脈或短或伏用補中益氣治之頓
　愈余見患前症不服此藥而危者多矣惜哉
　一小兒飲食後即瀉先用六君升麻神麯山查而止
　又用五味異功散加升麻而痊後傷食吐瀉腹痛用
　保和丸二服又用異功散調補脾氣而安
　一小兒傷食作瀉腹脹四肢浮腫小便不利先用五
　苓散加木香旬餘諸症漸退又用五味異功散為主
　佐以加減腎氣丸又旬日二便調和飲食漸進浮腫
　旋消乃以異功散調理而愈
　一小兒十三嵗傷食作瀉服尅伐之劑胸腹膨脹手
　足並冷余謂當調補中氣不信後見睡而露睛唇口
　搐動乃用六君木香釣藤鈎至四劑搐動頓止又二
　劑飲食加進以五味異功散加升麻柴胡膈寛瀉止
　而愈
調中湯　治傷乳食瀉後脾胃虚􁊆吐瀉
　　人參　茯苓　白术　木香　乾薑　藿香　香
　　附(炒去/毛)縮砂仁　甘草(炙/)丁香(各等/分)
　右水煎食前服
香橘餅　治傷冷積瀉
　　木香　青皮(各一/錢)陳皮(二錢/五分)厚朴　神麯　麥芽
　　(炒各/半兩)
　右為末蜜丸為餅每服一枚米飲調下
保安丸　治傷食瀉
　　白殭蠶　青皮(去/穰)陳皮(去/白)三稜(炮/)蓬术(炮/)甘草(炒/各)
　　(五/錢)砂仁　香附(各一/兩)
　右為末用麥芽米糊丸菉豆大每服二三丸白湯下
四君子湯
六君子湯
異功散(三方並見内釣/)
白术散(方見積痛/)
平胃散(方見胃氣虚冷/)
白餅子(方見發搐/)
消食丸(方見嘔吐乳/)
補中益氣湯
保和丸(加白术名保和/湯二方見虚羸)
胃苓散(即五苓散平胃散合用/薑棗煎服又名胃苓湯)
金匱加減腎氣丸(方見腹脹/)
　　　驚瀉
小兒驚瀉者肝主驚肝木也盛則必傳尅於脾脾土既
衰則乳食不化水道不調故泄瀉色青或兼發搐者葢
青乃肝之色搐乃肝之症也亦有因乳母脾虚受驚及
怒動肝火而致者經曰怒則氣逆甚則嘔血及餐泄法
當平肝補脾慎勿用峻攻之藥脾氣益虚肝邪彌甚甚
至抽搐反張者亦肝火熾盛中州虧損之變症也凡見
驚症即宜用四君六君異功散等方加白附子定風柴
胡平肝引經以杜漸則必不至瀉搐而自安矣今已見
瀉吐驚搐尚不知補脾平肝以保命抱龍鎮驚等藥治
之其亦去生逺矣
　　　治驗
　一小兒因驚久瀉面色青黄余謂肝木勝脾土也朝
　用補中益氣湯夕用五味異功散加木香子母俱服
　而愈
　一小兒泄瀉驚搐其母面青脈弦先用小柴胡湯加
　木香漏蘆一劑次用四君木香釣藤鈎山梔母子同
　服而愈
　一小兒因其母被驚患瀉服藥傷胃反致吐乳余用
　五味異功散炒黒黄連木香治其母時灌子三二匙
　俱愈後母因鬱怒停食下痢嘔吐腹痛其子昏憒不
　食以六君子湯加車前子黄連木香母子俱服而安
　一小兒久瀉青色腸鳴厥冷余曰此驚泄也脾土既
　虧則肝木來侮須温脾平肝然後可愈彼以為迂自
　用治驚等藥腹脹重墜小便不利四肢浮腫始信前
　言重復請治余先用五味異功散加升麻柴胡數劑
　諸症稍可又以補中益氣湯數劑飲食少加又因傷
　食夾驚吐瀉發搐復用異功散加柴胡釣藤鈎四劑
　諸症稍退又傷風咳𠻳腹脹作瀉或用發散解痢之
　劑手足逆冷睡中發搐余謂此脾土虚而肺金受症
　重傷真氣故也用異功散加紫蘇一劑以散表邪次
　以補中益氣湯加茯苓半夏調補真氣而痊
　一小兒因驚吐瀉腹脹先用六君木香柴胡治之稍
　可又以五味異功散而愈後因驚搐痰甚或用鎮驚
　化痰之藥倦怠不食而泄益甚先用異功散加木香
　釣藤鈎四劑而愈
四神丸　治脾虚胃弱大便不實飲食不思或泄痢腹
　痛
　　肉豆蔲(二/兩)補骨脂(四/兩)五味子(二/兩)呉茱萸(一/兩)
　右為細末用紅棗六十五枚生薑六兩用水二鍾煮
　乾取棗肉和丸如桐子大每服五六十丸白湯送下
　或化服
二神丸
　　補骨脂(四/兩)肉豆蔲(二兩/生用)
　右為末用紅棗四十九枚生薑四兩用水一鍾煮乾
　取棗肉和丸桐子大每服二三十丸白滚湯下
朱君散　治吐瀉後有此症并糞青者宜服之即四君
　子湯加辰砂麝香燈心釣藤鈎為末每服一錢白湯
　調下(方見内釣/)
太乙丹　常服安神鎮驚止夜啼
　　桔梗(炒一/兩)藿香葉　白藊豆(炒各/半兩)白芷　川芎(各/二)
　　(錢五/分)
　右為末蜜丸芡實大辰砂為衣每服一丸薄荷湯磨
　下糞青者棗湯下夜啼燈心釣藤湯下加白术茯苓
　白芍藥尤妙
補中益氣湯(方見虚羸/)
六君子湯
五味異功散(二方並見内釣/)
小柴胡湯
至聖保命丹(二方並見痙症/)
八味丸(即六味丸加五味/肉桂方見腎臟)
　　　諸痢
錢仲陽云瀉痢黄赤黒皆熱也瀉痢青白米穀不化皆
冷也東垣云白者濕熱傷於氣分赤者濕熱傷於血分
赤白相雜氣血俱傷也海藏用四君芎歸治虚弱之痢
四君乾薑治虚寒之痢愚嘗治手足指熱飲冷者為實
熱用香連丸手足指冷飲熱者為虚寒用異功散送香
連丸若兼體重肢痛濕熱傷脾也用升陽益胃湯小便
不利陰陽不分也用五苓散若濕熱退而久痢不愈者
脾氣下陷也用補中益氣湯倍加升麻柴胡瀉痢兼嘔
或腹中作痛者脾胃虚寒也用異功散加炮薑木香或
變而為瘧者肝尅脾也用六君升麻柴胡釣藤鈎若積
滯已去痢仍不止者脾氣虚也用四君子送下香連丸
若因乳母膏梁厚味六淫七情致兒為患者當各推其
因仍兼治其母并㕘冷熱瀉及積滯腹痛等症覽之
　　　治驗
　一小兒下痢赤白裏急後重腹時痛用香連丸而痊
　後傷食復變痢欲嘔少食用五味異功散加木香三
　分黄連二分呉茱萸一分數劑而愈
　一小兒患痢口乾發熱用白术散煎與恣飲時以白
　术散送香連丸而安
　一小兒乆痢裏急後重欲去不去手足並冷此胃氣
　虚寒下陷也用補中益氣湯加木香補骨脂倍加升
　麻柴胡而愈
　一小兒久痢作渇發熱飲湯用白术散為主佐以人
　參二兩黄連一兩炒黒為丸時服數粒盡劑而痊
　一小兒作瀉不乳服尅伐之劑變痢腹痛後重余用
　補中益氣湯送香連丸又用香砂助胃膏六君子湯
　而愈
　一小兒傷乳食不時嘔吐雜用消導之藥變痢不止
　先用六君木香漸愈後用七味白术散而痊
　一小兒傷乳食吐瀉變赤痢後重腹痛先用香連丸
　而愈又乳食過多腹痛先用保和丸一服痛止又用
　五味異功散加木香二劑而愈
　一小兒下痢腹痛陰冷小便短少用五味異功散加
　肉豆蔲頓愈復作嘔吐嚥酸或用巴豆之藥連瀉五
　次飲食頓減手足並冷余用五味異功散加木香乾
　薑飲食少進倍用乾薑又四劑手足温而痢亦痊
　一小兒痢後腹脹作嘔大便不實小便不利諸藥不
　應余先用五味異功散加木香肉果數服二便少調
　又數劑諸症少愈用八味丸補命門之火腹脹漸消
　用金匱加減腎氣丸諸症頓退又用四君升麻柴胡
　而全安
　一小兒患痢喘𠻳不已此肺氣虚也用六君子加木
　香為末每服錢許以人參陳米薑湯調服即睡乳食
　少進又二服而喘𠻳頓安乃用四君子湯而痊
石蓮散　治小兒噤口痢嘔逆不食
　　蓮肉
　右為末每服一錢米飲調一方山藥末米飲調下
胃苓湯　治風冷客於腸胃乳食不化泄瀉腸鳴腹滿
　而痛或下如豆汁或瘀血日夜無度
　　白芍藥　白术　肉桂　人參　當歸　川芎
　　茯苓
　右為末每服二錢入粟米水煎空心熱服
香連丸
　　黄連(十兩用呉茱萸五兩水拌濕入/磁器頓滚湯中半日炒焦黒)木香(二/兩)
　右為末丸如赤豆大每服二三丸白湯下
地榆飲　治冷熱痢腹痛下痢赤白頻併
　　地榆(三/分)甘草　赤芍藥(炒/)枳殻(各二/分)
　右水煎服
黄連解毒湯　治時疾三日汗已解若煩悶乾嘔口燥
　呻吟發熱不臥
　　黄連(炒三/錢)黄栢(炒半/兩)梔子(炒四/枚)黄芩(炒二/錢)
　右每服二三錢水煎未效再服亦治熱痢
湯氏異功散　止渴消暑生津
　　澤瀉　猪苓(去皮/三錢)陳皮(二錢/半)白术　茯苓　人參
　　(各五/錢)辰砂(一/錢)
　右為末蜜丸芡實大每服一丸燈心竹葉湯化下
升陽益胃湯
　　黄茋(一/錢)半夏　人參　甘草(炙各/一錢)獨活　防風
　　白芍藥　羌活(各五/錢)陳皮　茯苓　柴胡　澤瀉
　　(各三/分)白术　黄連(炒各/一錢)
　右水二鍾薑三片棗二枚煎四分食逺服
五苓散(方見五淋/)
　愚按前症若津液偏滲於大腸大便瀉而小便少者
　宜用此藥分利若陰陽已分而小便短少此脾肺虚
　而不能生水也宜用補中益氣湯加門冬五味虚火
　上炎而小便赤少者此肺氣受傷不能生水也用六
　味加門冬五味不可槩以小便不利而用滲泄之劑
　也
四君子湯
六君子湯
五味異功散(三方並見内釣/)
補中益氣湯
保和丸(二方見虚羸/)
香砂助胃膏(方見熱吐/)
白术散(方見積疳/)
八味丸(方見腎臟/)
金匱加減腎氣丸(方見腹脹/)
　　　瘧
經曰夏傷於暑秋必痃瘧其症先起於毫毛伸欠乃作
寒慄鼓頷腰脊俱痛寒去則内外皆熱頭痛如破渇欲
飲冷葢邪氣并於陽則陽勝并於陰則陰勝陰勝則寒
陽勝則熱陰陽上下交争虚實更作故寒熱間發也有
一日一發二日一發三日一發有間一日連二日發有
日與夜各發有上半日發下半日發及發於夜者有有
汗有無汗此其畧也以詳言之當分六經五臓及痰食
勞暑鬼瘴之不同邪中三陰之各異如足太陽之瘧令
人腰痛頭重寒從背起先寒後熱熇熇暍暍然熱止汗
出難已足少陽之瘧令人身體解㑊寒不甚熱不甚惡
見人見人心惕惕然熱多汗出甚足陽明之瘧令人先
寒洒淅洒淅寒甚久乃熱熱去汗出喜見日月光火氣
乃快然足太陰之瘧令人不樂好太息不嗜食多寒熱
汗出病止則善嘔嘔已乃衰足少陰之瘧令人嘔吐甚
多寒熱熱多寒少欲閉户而處其病難已足厥陰之瘧
令人腰痛少腹滿小便不利如癃狀非癃也數便意恐
懼氣不足腹中悒悒此六經瘧也肺瘧者令人心寒寒
甚熱熱間善驚如有所見者心瘧者令人煩心甚欲得
清水反寒多不甚熱肝瘧者令人色蒼蒼然太息其狀
若死者脾瘧者令人寒腹中痛熱則腸中鳴鳴已汗出
腎瘧者令人洒淅然腰脊痛宛轉大便難目眴眴然手
足寒胃瘧者令人且病也善饑而不能食食而支滿腹
大此五臓瘧也痰瘧者胸膈先有停痰因而成瘧令人
心下脹滿氣逆煩嘔是也食瘧者是飲食傷脾其人噫
氣吞酸胸膈不和是也勞瘧者久而不瘥表裏俱虚客
邪未散真氣不復故疾雖間遇勞即發是也暑瘧者其
人面垢口渴雖熱已退亦常有汗是也鬼瘧者進退無
時是也瘴瘧者感山嵐瘴氣其狀寒熱休作有時是也
作於子午夘酉日為少陰瘧作於寅申巳亥日為厥陰
瘧作於辰戌丑未日為大陰瘧此所謂三陰各異也乆
而不愈名曰痎瘧痎瘧老瘧也老瘧不愈結癖於兩脇
之間名曰瘧母此先失於解散或復外感風寒内傷飲
食故纒綿不已也治法風暑之邪從外而入宜解散之
解表後即宜扶持胃氣故丹溪曰無汗要有汗散邪為
主有汗要無汗固正氣為主驟發之瘧宜解表乆發之
瘧宜補脾寒瘧宜温温瘧宜和癉瘧宜清挾痰則行痰
兼食則消食勞瘧宜安暑瘧宜解鬼瘧宜袪瘴瘧宜散
此亦其畧也更以詳言之則熱多寒少者小柴胡湯寒
多熱少者清脾飲子無汗者桂枝麻黄各半湯有汗者
柴胡桂枝湯渴而小便不利者五苓散熱多汗出腹滿
便閟者大柴胡湯痰瘧者二陳湯加柴胡黄芩甚者加
枳實食瘧者先用大安丸次用異功散勞瘧痃瘧並用
補中益氣湯暑瘧者十味香薷飲鬼瘧者鬼哭散瘴瘧
者四獸飲瘧母者鼈甲飲凡脾胃虚而患瘧者不拘有
汗無汗三陰六經悉以六君子湯為主熱多加柴胡山
梔寒多加乾薑肉桂有汗加黄耆浮麥無汗加蒼术葛
根元氣下陷及肝木乘脾並加升麻柴胡為善若用青
皮草果常山等藥以為攻截良法正氣益虚邪氣益深
是多延綿不止而為勞熱者有矣若乳母七情六欲飲
食不調或寒熱似瘧肝火熾盛致兒為患者又當治其
乳母斯無誤矣
　　　治驗
　一小兒先因停食腹痛服峻厲之劑後患瘧日晡而
　作余以為元氣下陷欲治以補中益氣湯不信泛行
　清熱消導前症益甚食少作瀉余朝用前湯夕用異
　功散加當歸月餘而愈
　一小兒每午前先寒後熱久不愈用六君子加炮薑
　丸芡實大每服一丸旬餘而愈
　一小兒患瘧兼便血盜汗年餘矣審乳母素有鬱怒
　寒熱便血朝用加味歸脾湯夕用加味逍遙散兒以
　異功散加酒炒芍藥為末每服三四分米飲下月餘
　母子並痊
　一小兒瘧發熱服消導之劑腹脹作嘔四肢浮腫先
　用五味異功散加木香諸症頓退飲食頓進後因飲
　食過多作瀉用補中益氣湯加木香又用五味異功
　散而痊
　一小兒瘧後腹脹咳𠻳倦怠屬脾肺氣虚用補中益
　氣湯茯苓半夏尋愈後傷食發熱如瘧服寒涼之劑
　更加便血用四君升麻柴胡便血頓止又用補中益
　氣湯而愈
　一小兒瘧將愈飲食過多腹脹發熱小便不通用消
　積丸保和丸異功散尋愈後飲食不節寒熱吐瀉用
　異功散柴胡升麻愈
　一小兒瘧後少思飲食便血發熱腹脹屬脾虚不能
　綂血先用異功散加升麻柴胡而血止又補中益氣
　湯飲食頓進仍用異功散而痊
　一小兒瘧後腹脹用五味異功散四味肥兒丸而漸
　愈用補中益氣湯而愈後傷食腹脹大便不實小便
　不利用五味異功散金匱加減腎氣丸而愈
　一小兒愈後便濇用補中益氣湯加山梔而小便通
　因勞發熱不食小便不利用補中益氣五味異功散
　加升麻柴胡而痊後每勞心寒熱如瘧用補中益氣
　湯飲食失節如瘧用五味異功散隨愈
　一小兒十四嵗瘧後肚腹膨脹小便不利屬脾腎虚
　寒朝用補中益氣湯夕用金匱加減腎氣丸而痊畢
　姻後朝寒暮熱肌體消瘦服滋陰之劑更痰甚發熱
　腹中作脹小便不利余朝用補中益氣湯夕用金匱
　加減腎氣丸而愈
　一小兒瘧疾將愈飲食過多腹脹發熱大便不通用
　消積丸保和丸異功散調理脾胃而愈後飲食不節
　寒熱吐瀉先用胃苓散吐瀉止又用異功散柴胡升
　麻寒熱愈
　一小兒十五嵗瘧後發熱吐痰余謂脾氣所變不信
　反服黄栢知母之類諸症悉具謂余曰(闕/)火盛而滋
　水其症益甚何也余曰症在脾陰上喜温和而惡寒
　濕前所用藥悉屬沈陰復傷其生氣故病愈甚也先
　用六君柴胡升麻木香四劑諸症頓愈乃佐以異功
　散加柴胡升麻元氣漸充又朝用補中益氣湯夕用
　異功散而愈畢姻後發熱如瘧用補中益氣湯寒熱
　益甚手足並冷另用清熱等藥大便去則小便牽痛
　小便去則大便先出余謂此陰精已耗而復傷耳乃
　腎氣虚寒之危症也用大劑補中益氣湯八味地黄
　丸喜其逺幃幙而生
柴胡桂枝湯　治瘧身熱多汗
　　柴胡(八/錢)黄芩(三/錢)半夏(二錢/半)芍藥　甘草　桂枝(各/三)
　　(錢/)
　右每服二三錢薑棗水煎
鬼哭散　治瘧乆不止
　　常山　大腹皮　白茯苓　鼈甲(炙/)甘草(炙各/六錢)
　右入桃樹枝各七寸水煎服
清脾飲子　治痺瘧脈弦數但熱不寒或熱多寒少膈
　滿不食口苦舌乾煩渴小便黄赤大腸不利
　　青皮(炒/)厚朴(薑/製)白术　草果　柴胡　茯苓　半
　　夏(炮七/次)黄芩　甘草(炙各/等分)
　右每服二三錢薑水煎服
四獸飲　治陰陽相勝結聚涎飲為瘧兼治瘴瘧神效
　　半夏　茯苓　人參　白术　草果　橘紅(各等/分)
　　甘草(減/半)
　右用烏梅薑棗濕紙裹煨香熟焙乾入藥每服二錢
　水煎服
鼈甲飲子　治瘧乆不愈脇下痞滿形容羸瘦腹中結
　塊時發寒熱名曰瘧母
　　鼈甲(醋/炙)白术　甘草　黄耆　白芍藥　川芎
人參養胃湯　治外感風寒内傷生冷寒熱如瘧或嘔
　逆惡心寒瘧加桂枝
　　人參　厚朴　蒼术　半夏(炮/)藿香　草菓仁
　　茯苓(各五/錢)甘草(炙/)橘紅(二錢/半)
　右每服二三錢薑七片烏梅一箇水煎熱服
桂枝麻黄各半湯　治發熱自汗或無汗
　　桂枝　白芍藥　生薑　甘草(炙/)麻黄(各一/錢)杏仁
　　(十箇炮/去皮尖)
　右水一鍾大棗二枚煎四分食逺服
五苓散(方見五淋/)
小柴胡湯
大柴胡湯(二方見痙症/)
二陳湯(方見寒吐/)
大安丸(即保和丸/加白术)
補中益氣湯(方見虚羸/)
十味香薷飲(方見嘔吐乳/)
六君子湯
加味歸脾湯
加味逍遙散
異功散(四方見内釣/)
　
　
　
　
　薛氏醫案卷六十
欽定四庫全書
　薛氏醫案卷六十一
　　　　　　　　　　　　　明　薛已　訂
　　保嬰撮要八
　　　脱肛
夫肺與大腸相為表裏肛者大腸之魄門是也巢氏云
實熱則大便秘結虚寒則肛門脱出此多因吐瀉脾氣
虚肺無所養故大腸之氣虚脱而下陷也用補中益氣
或四君子為主若脱出緋赤或作痛者血虚而有熱也
用補中益氣湯佐以四物牡丹皮微者或作痛者氣虚
而有熱也佐以四君牡丹皮大凢手足指熱者屬胃氣
熱手足指寒者屬胃氣寒
　　　治驗
　一小兒痢後脱肛飲食少思面色青黄余謂脾土虧
　損肝木所勝也不信另服消導尅滯之劑腹痛膨脹
　倦怠作嘔余曰脾氣虚甚矣又不信恪服前藥腹益
　脹重墜四肢浮腫復請治之仍欲尅滯余曰腹脹重
　墜脾氣下陷也先用五味異功散加木香四劑更手
　足冷又加乾薑四劑而腹脹諸症漸愈後因飲食過
　多作瀉脱肛用補中益氣湯加木香及五味異功散
　而愈
　一小兒脱肛半載侵晨便泄兩目白多用升補脾氣
　之劑不應余曰腎開竅於二陰此屬腎虚也用四神
　地黄二丸及補中益氣湯月餘而愈
　一小兒痢乆脱肛目睛多白面色漸黄余用補中益
　氣湯六味地黄丸調補脾腎而痊
　一小兒小便先頻數澁滯次下痢脱肛乆而不愈余
　以為稟父腎虚用六味地黄丸尋愈後患泄瀉咳𠻳
　聲瘖亦用前丸而瘥
　一小兒脱肛用寒涼之藥肢體倦怠飲食少思肛門
　重墜此脾氣虚而中氣下陷也用補中益氣湯加酒
　炒芍藥白术茯苓而瘥
　一小兒肛門腫痛出血水年餘未愈忽吐血便血皆
　成紫塊此腸胃積熱用聖濟犀角地黄湯頓止更用
　金銀花甘草為末白湯調服半載而痊
　一小兒脱肛雜用除濕袪風收濇等藥面黄體倦少
　食便血余欲升補脾氣以攝其血反服四物槐花之
　類而血益甚更加作嘔余先用四君木香治之形氣
　漸充便血頓止又用補中益氣湯更以萆麻仁塗頂
　心而愈
　一小兒因咳𠻳服化痰等藥或作或徹服滚痰丸更
　吐瀉手足指冷睂目發搐肛門脱而不赤余朝用補
　中益氣湯夕用六君子湯治之諸症漸愈但脱肛未
　入恪服補中益氣湯而愈
　一小兒患痢脱肛色赤或痛用補中益氣湯送香連
　丸而愈後傷食作瀉肛復脱不入仍用前湯更以萆
　蔴仁研塗頂門而愈
澁腸散　治小兒久痢腸頭脱出
　　訶子(炮/)赤石脂　龍骨(各等/分)
　右為末臘茶少許和藥摻腸頭上(闕/)
四神丸(方見驚瀉/)
地黄丸(方見腎臟/)
補中益氣湯(方見虚羸/)
聖濟犀角地黄湯(方見便血尿血即/濟生犀角地黄湯)
四君子湯(方見内釣/)
龍膽瀉肝湯(方見疝氣/)
　　　肛門作痒
小兒肛痒或嗜甘肥大腸濕熱壅滯或濕毒生蟲而蝕
肛門若因濕熱壅滯用四味肥兒丸大便秘結者用清
涼飲蟲食肛門先用化蟲丸後用四味肥兒丸外以雄
黄散納肛内若因病不食蟲無所養而食臓食肛者其
齒齦無色舌上盡白四肢倦怠其上唇内有瘡唾血如
粟心内懊憹此蟲在上食臓若下唇内有瘡此蟲在下
蝕肛門若蝕肛透内者不治諸蟲惟上半月頭向上可
用藥追之望後頭向下令患者聞烹食香味蟲頭即向
上矣後用藥追之
　　　治驗
　一小兒嗜膏粱甘味患疥瘡余謂當禁其厚味急用
　清胃之藥以治其積熱不從乃用敷藥以治其外更
　肛門作痒發熱瘡益甚肌體骨立飲食少思遂用九
　味蘆薈丸五味異功散加柴胡升麻㝷愈
　一小兒肛門作痒耳前後結小核如貫珠隱於肌肉
　之間小便不便面色青此稟母之肝火為患用九味
　蘆薈丸為主佐以五味異功散加山梔柴胡又以加
　味逍遙散加漏蘆與母服之而愈
　一小兒十二嵗肛門作痒或脱出或大便血遍身生
　瘡發熱作渴腹大青筋用大蘆薈丸五味異功散其
　瘡漸愈佐以補中益氣湯熱渴漸止肛門悉愈又用
　異功散為主佐以補中益氣湯加呉茱萸所製黄連
　治之而血愈
　一小兒十五嵗兩目白翳遍身似疥非疥肛門作痒
　晡熱口渴形體骨立余以為肝疳之症也用六味地
　黄丸而痊後陰莖作痒小便澄白服蟠䓗散肛門腫
　痛服大黄等藥肛門脱出作痒不可忍雜用降火之
　藥不應下唇内生小白瘡余以為蟲蝕肛門用九味
　蘆薈丸而愈
　一小兒肛門作痒悞以為痔服槐角丸等藥肢體消
　痩鼻下濕爛下唇内生瘡此蟲食下部也先用化蟲
　丸二服乃用五味異功散四劑却用大蕪荑湯四味
　肥兒丸而痊
　一小兒七嵗飲食過多即作瀉面色青黄服峻利尅
　劑余謂當節飲食健脾胃為善不信後牙齦赤爛肛
　門作痒服清熱之劑腹痛膨脹復請欲用前劑余曰
　此元氣虧損虚火上炎也乃不信後腮間黒腐余曰
　此脾氣大虚肉死而不知痛也明矣後雖信余已不
　救矣若初用五味異功散健脾胃為主佐以大蘆薈
　丸四味肥兒丸清脾濕熱豈有不治之理哉後之患
　審之
　一小兒肛門作痒屬大腸經風熱用槐角丸而愈
　一小兒肛門連陰囊痒出水淋漓屬肝經濕熱也用
　龍膽瀉肝湯九味蘆薈丸治之並愈
　一小兒嗜甘肥肛門作痒發熱作渴雜用清熱之氣
　腹脹少食鼻下生瘡余謂脾胃濕熱生蟲也不信後
　下唇内生瘡先用四味肥兒丸諸症漸愈又用大蕪
　荑湯治之而痊
　　　便血尿血
經云肺朝百脈之氣肝統諸經之血又云氣主呴之血
主濡之葢榮血為水穀之精氣灌溉五臓六脈四肢百
骸若脾胃有傷榮衞虚弱行失常道故上為衂血吐血
下為尿血便血矣若外感風邪則血鮮為腸風内傷則
血濁為臓毒又熱入大腸則大便下血熱入小腸則小
便出血然小兒多因胎中受熱或乳母六淫七情厚味
積熱或兒自食甘肥積熱或六淫外侵而成若因母食
厚味者加味清胃散怒動肝火者加味小柴胡湯憂思
鬱怒者加味歸脾湯稟父腎燥者六味地黄丸兒有積
熱小便出血者實熱用清心蓮子飲虚熱用六味地黄
丸大便出血者犀角地黄湯風邪外侵者倉廩散病後
元氣下陷者補中益氣湯糞前見血者四君加黄連製
呉茱萸糞後見血者四君加呉茱萸製黄連若嬰兒以
治母為主餘當臨症制宜
　　　治驗
　一小兒七嵗食菱芡過多腹脹發熱大便不通小便
　下血先用消積丸大便即通小便血止又用保和丸
　及異功散而愈
　一小兒因乳母飲酒小便出血用八正散去大黄加
　乾葛山梔漏蘆母子服之並愈
　一小兒小便見血或咳血衂血此脾肺虚熱食後用
　聖濟犀角地黄湯食前用六味地黄丸頓愈後因食
　厚味復作用加味清胃散及六味丸而愈
　一小兒稟父氣不足不時便血用六味地黄丸補中
　益氣湯而愈後因母飲酒炙煿復致前患母服加味
　清胃散子服地黄丸而愈
　一小兒便血兩足發熱齒齦潰臭朝用六味地黄丸
　夕用異功散加蕪荑月餘漸愈乃佐以補中益氣湯
　而愈
　一小兒稟父腎虚便血作渴足熱形瘦用六味丸㝷
　愈後出痘第四日兩足發熱作渴飲冷以前丸料煎
　與恣飲三劑後足涼渇止其痘安然而靨
　一小兒便血面青脇痛小便頻數此肝木侮脾土而
　不能統攝也用異功散加柴胡炒黒龍膽草二劑肝
　症頓退仍用異功散而血止
　一小兒便血發熱作渇飲冷用黄連解毒湯一劑熱
　服諸症頓愈後因飲食過傷下血甚多發熱倦怠飲
　食少思先用補中益氣湯元氣復而飲食者又用四
　君加升麻而愈
　一小兒便血作渴少食先用七味白术散渴止食進
　又用補中益氣湯而瘥後食生冷腹脹便秘用保和
　丸二便下血或時發搐此脾氣傷而肝火動也用異
　功散加鈎藤鈎柴胡而搐止又加升麻木香而血止
　一小兒食生冷果品腹脹作痛發熱作渇大便不利
　小便尿血用茯苓散加黄連二劑大便通而尿血愈
　一小兒尿血兩足發熱用六味地黄丸而愈後患痢
　乆不愈復尿血作渴飲冷以前丸料煎服兼用補中
　益氣湯而愈
　一小兒尿血面青脇痛小便頻數用五味異功散加
　柴胡炒黒龍膽草次用地黄丸而愈
　一小兒乆患便血屬脾胃虚熱也諸藥不應用人參
　二兩炒黒黄連呉茱萸各半兩為末米糊作丸佐以
　補中益氣湯頓痊
　一小兒便血面黄腹脹用四味肥兒丸及補中益氣
　湯加呉茱萸製黄連木香蕪荑三十餘劑而愈至夏
　間患血痢發熱晡熱手足浮腫仍用前藥而痊
　一小兒八嵗腹脹臍凸大便下血如痢小便色赤似
　血面目皆黄兩腮色赤此食積所傷而肝侮之也葢
　脾病則肺虚不能生腎故有是症當先消導積滯遂
　用越鞠丸加三稜蓬术薑湯下四服二便通利又用
　大安丸二服下血亦止後復傷食發熱腹脹小便下
　血服保和丸四服而愈
　一小兒年十一嵗因勞發熱尿血小便不利先用清
　心蓮子飲二劑後用補中益氣湯加山梔而痊
　一小兒便血服寒藥過多腹脹小便不利其血益甚
　余朝用補中益氣湯夕用金匱加減腎氣丸而痊
甘露飲　治小兒胃中客熱齒齦潰爛時出膿血及目
　赤腫痛口瘡喉腫或身面背黄大便不調小便黄澁
　　熟地黄　枳殻(炒/)茵陳　麥門冬(去心/焙)甘草(炙/)枇
　　杷葉　石斛　黄芩(炒/)生地黄　天門冬(去心炒/各等分)
　右為末每服二錢水煎服
聚金丸　治大便下血發熱煩燥腹中熱痛作渴妄言
　舌澁目昏其脈弦數
　　黄連(一兩水浸晒乾一兩炒/一兩灰火煨一兩生用)黄芩　防風(各一/兩)
　右為末每服二錢水煎服
　愚按前方若肝脾積熱吐血衂血便血發熱作渇大
　便秘小便赤者宜用之若熱既退而作渇下血未止
　或日晡益甚者陰血虚也用四物參木主之若熱既
　退飲食少思肢體倦怠脾氣虚也用四君當歸主之
　若槩用前方則誤多矣
濟生犀角地黄湯　治傷寒温病失於表汗致内有瘀
　血吐血面色黄大便黒及瘡痘出多以此解之
　　牡丹皮　犀角(各一/兩)生地黄(八/錢)赤芍藥(七/錢)
　右每服二錢水煎服
千金地黄丸　治小腸積熱臓毒去血
　　黄連(四/兩)生地黄(半觔搗取汁連/滓拌匀晒乾)
　右為末煉蜜丸桐子大每服一二十丸食後麥門冬
　湯下量兒加減
製黄連呉茱萸法
　右以黄連呉茱萸各等分熟水拌濕入磁器内熱湯
　中良久俟氣味相和取出晒乾炒黄各揀出聴用
清心蓮子飲(方見白濁/)
小柴胡湯(方見痙症/)
加味歸脾湯
越鞠丸
四君子湯
清胃散
異功散(五方見内釣/)
補中益氣湯
保和丸
大安丸(三方見虚羸即保和丸加白术/)
加減腎氣丸(方見腹脹/)
八正散(方見小便不通/)
六味丸(方見腎臟/)
茯苓散(方見尿白/)
下積丸
白术散(二方見積/)
四味肥兒丸(方見寒吐/)
　　　大便不通
嬰童百問云小兒大便不通乃肺與大腸有熱以致秘
結不通用清涼飲之類若飲食夾驚及積滯而不通者
用大連翹飲之類驚風積熱而不通者用掩臍法此皆
治實熱之例也余嘗治之因乳母或兒膏粱積熱及六
淫七情鬱火傳兒為患者用清邪解鬱之劑稟賦怯弱
早近色慾大便難而小便牽痛者用滋補肺腎之劑褚
氏遺書云男子精未滿而御女以通其精則四體有不
滿之處異日有難狀之疾老人陰已痿而思色以降其
精則精不出而内敗精已耗而復竭之則大小便牽痛
如淋今童子即有此患益見今人所稟與古人大徑庭
矣人之氣血厚薄既殊而醫之用藥療法又豈可泥執
古方而無加減之變乎
　　　治驗
　一小兒食膏粱之味大便不通飲冷發熱用清涼飲
　加大黄而通後飲食停滯腹痛大便不通用保和丸
　而痛止再煎梹榔湯送保和丸一服而便通
　一小兒食粽停滯大便不通痛不可忍手足發搐用
　大柴胡湯調酒麯末一錢下滯穢甚多作嘔不食用
　五味異功散加升麻柴胡而愈
　一小兒大便不通審乳母飲食厚味所致用清胃散
　以治母熱兒間飲以一二匙而愈後乳母感寒腹痛
　食薑酒之物兒大便秘結兼便血仍用清胃散每日
　數匙而愈
　一小兒因乳母暴怒大便不通兒亦患之兼用加味
　小柴胡湯兒先用保和丸二服後用五味異功散加
　升麻柴胡兒日飲數匙並愈
大柴胡湯(方見痙症/)
神芎丸(方見驚風/)
六味丸(方見腎臓/)
清胃散(方見内釣/)
　　　小便不通
東垣云小便不利有在氣在血之異夫小便者足太陽
膀胱之所主長生於申申者金也金能生水肺中伏熱
水不能生是絶小便之源也治法用清燥金之正化氣
薄之藥茯苓猪苓澤瀉琥珀燈心通草車前瞿麥萹蓄
之類皆為淡滲能泄肺中之熱而滋水之化源也若不
渇熱在下焦是熱澁其流而溺不泄也須用氣味俱厚
陰中之陰藥治之二者之病一居上焦在氣分而必渴
一居下焦在血分而不渴血中有濕故不渴也二者之
殊至易分别耳竊謂前症若津液偏滲於腸胃大便瀉
利而小便澁少者宜分利若熱藴於下焦津液燥而小
便不行者宜滲泄若脾胃氣澁不能通調水道者宜順
氣若乳母肝心二經有熱者用梔子清肝散肝經怒火
者用柴胡梔子散若因父母曾服燥劑而致者用四物
麥門甘草數而黄者用四物加山茱萸黄栢知母五味
麥門肺虚而短少者用補中益氣加山藥麥門陰挺痿
痺而頻數者用地黄丸熱結膀胱而不利者用五淋散
脾肺燥不能化生者用黄芩清肺飲膀胱陰虚陽無以
生而淋􁏏者用滋腎丸若膀胱陽虚陰無以化而淋􁏏者
用六味丸若因乳母厚味酒麵積熱者用清胃散五淋
散仍㕘諸淋覽之
　　　治驗
　一小兒十四嵗肢體倦怠發熱晡熱口乾作渴吐痰
　如湧小便淋􁏏或面目赤色身不欲衣此稟賦腎虚
　陰燥也用補中益氣湯加減八味丸而愈
　一小兒五嵗小便不利用五苓散分利澹泄之藥益
　加不通小便陰囊漸腫先兄謂前藥復損真陰也用
　六味丸料加牛膝肉桂車前子佐以補中益氣湯而
　痊
　一小兒八嵗先小便澁滯服五苓散益甚加木通車
　前之類腹脹吐痰加枳殻海金砂而胸滿陰腫遍身
　發浮余用六味丸煎送滋腎丸而痊此皆稟父氣所
　致其作濕熱痰氣治之而殁者多矣
　一小兒八嵗先因小便黄赤服五苓導赤等散後患
　便血余以為稟賦虚熱也用六味丸及補中益氣湯
　而痊
木通散　治小便不通少腹作痛
　　木通　滑石(各一/兩)牽牛(半兩/炒)
　右為末燈心葱白水煎空心服
八正散　治藴熱咽乾口燥大渴引飲心忪面熱煩躁
　不寧目赤睛疼或咽舌生瘡小便赤閉及熱淋血淋
　　車前子　瞿麥(炒/)大黄(麵褁/煨)山梔　滑石　扁蓄
　　　木通　甘草(炙各/一兩)
　右為末每服二三錢入燈心水煎食前服
梔子仁散　治小便不通臍腹脹悶心神煩熱
　　梔子仁(五/枚)甘草(炙二/錢)茅根　冬葵子(各半/兩)
　右為末每服一錢水煎空心服
梔子清肝散
柴胡梔子散(二方見發熱即柴胡清肝散/)
補中益氣湯(方見虚羸/)
黄芩清脾飲(方見百晬内散/)
加減滋腎九(方見腹脹/)
清胃散(方見内釣/)
四物湯(方見急驚/)
五苓散(方見五淋/)
六味地黄丸(方見腎臓/)
　　　諸淋
夫小兒諸淋者腎與膀胱熱也二經相為表裏俱主水
道水入小腸下行於胞則為弱若膀胱熱則津液内涸
水道不通腎氣熱則小便淋􁏏或少腹引臍而痛夫淋
有五石淋者腎熱化石内塞水道痛引膀胱氣淋者肺
氣壅寒小腹脹滿小便澁滯熱淋者三焦有熱傳入腎
膀胱流入于胞小便赤澁血淋者心熱血散失其常經
溢滲入胞寒淋者膀胱氣冷與正氣交争寒戰氣解是
也亦有因姙母肝熱及乳母恚怒者當分五臓蓄熱治
之若心臓有熱者導赤散加黄連肝臓有熱者柴胡梔
子散大便不通瀉青丸脾臓有熱者瀉黄散脾氣不足
異功散脾氣下陷補中益氣湯肺臓有熱者瀉白散肺
氣虚熱異功散加炒黒山梔腎臓有熱者地黄丸或因
乳母肝經熱者用梔子清肝散恚怒者用柴胡清肝散
乳母厚味者用加味清胃散心小腸熱者用清心蓮子
飲或兒早近色慾小便澁滯或作痛及更去後大小便
牽痛者皆屬肝腎不足也用六味地黄丸補中益氣湯
加牛膝車前肉桂未應當參五臓所勝不可輕用滲泄
寒涼之藥大損胃氣仍㕘前小便不通症覽之
　　　治驗
　一小兒小便不通服五苓之類不應頦間及左腮色
　赤乃肝腎虚熱也用四物山梔及地黄丸而愈後因
　感冒誤汗小便仍不利余用補中益氣湯加麥門五
　味而安
　一小兒小便不利莖中澁痛時或尿血此稟父腎熱
　為患也先用五淋散以疏導又用滋腎丸地黄丸補
　肝腎漸愈後出痘色紫小便短赤頦間右腮或赤或
　白用補中益氣湯六味地黄丸前症並愈
　一小兒小便不利衂血鼻色赤屬脾肺有熱也用濟
　生犀角地黄湯而愈後頦間常赤作渴有痰此稟賦
　腎氣不足用地黄丸而諸症瘥
　一小兒十五嵗所賦虚怯且近女色小便滴􁏏誤服
　五苓散之類大小便牽痛幾至不起用六味丸而愈
金砂散　治小便淋􁏏不通
　　鬱金　海金砂　滑石　甘草(各等/分)
　右為末每服一錢煎地膚子湯調下燈心木通亦可
又方冬𤓰最治實熱小便不通内熱口渴
立效散　治小兒諸淋不通莖中作痛
　　木通　甘草　胡荽　王不留行　滑石　梹榔
　　　海金沙　山梔子(各等/分)
　右每服一錢水煎
五淋散　治膀胱有熱水道不通或小腹腫脹
　　山梔(炒/)當歸(各三/分)甘草(二/分)赤茯苓　赤芍藥(各五/分)
　右用燈心十根水煎
木通散(方見小便不通/)
導赤散(方見心臓/)
瀉青丸(方見肝臓/)
瀉黄散(方見脾臓/)
四物湯(方見急驚/)
清胃散
異功散(二方見内釣/)
補中益氣湯(方見虚羸/)
瀉白散(方見肺臓/)
地黄散(方見腎臓/)
柴胡清肝散
梔子清肝散(二方見發熱即柴胡梔子散/)
滋腎丸(方見腹脹/)
清心蓮子飲
茯苓散(二方見白濁/)
五苓散(方見五淋/)
聖濟犀角地黄湯(方見尿血便血/)
　　　遺尿
巢氏云腎主水與足太陽相為表裏經曰膀胱者州都
之官津液藏焉臥則陽氣内收腎與膀胱之氣虚寒不
能約制故睡中遺出内經謂膀胱不約為遺是也用破
故紙散益智散鷄腸散之類主之亦有熱客於腎干於
足厥陰之經廷孔鬱結而氣血不能宣通則痿痺而無
所用故液滲入膀胱而漩溺遺失者用六味地黄丸虚
熱亦用前丸脾肺氣虚者用補中益氣湯加補骨脂山
茱萸
　　　治驗
　一小兒眼胞微腫咳𠻳惡心小便泔白余謂脾疳食
　積也用五味異功散佐以四味肥兒丸而愈後不節
　飲食視物不明余曰目為五臓之精脾胃復傷須補
　養為主不信乃服峻厲之劑後變慢脾風竟為不起
　一小兒三嵗素遺尿余視其兩頦微赤此稟父腎與
　膀胱二經陰虚也與六味丸服之赤色漸退而遺尿
　亦愈
　一小兒四嵗飲食少思便泄腹痛素遺尿額頦青黒
　雖盛暑而惡風寒余謂經云熱之不熱是無火也用
　八味丸治之諸症悉愈
破故紙散　治膀胱虚冷夜間遺尿或小便不禁
　　破故紙
　右為末每服一錢熱湯調下
湯氏雞腸散　治小便不禁睡中遺出
　　雞腸草(二/兩)壯蠣粉(三/錢)龍骨(煅/)麥門冬(去/心)白茯苓
　　桑螵蛸(各半/兩炙)
　右為散每服一錢棗水煎
又方五棓子炒焦為末每服半錢白湯調下或糊丸米
湯送下
益智散(方見潮熱即益智丸/)
補中益氣湯(方見虚羸/)
異功散(方見内釣/)
四味肥兒丸(方見寒熱/)
六味地黄丸
加減八味丸(二方見腎臓即六味/丸加五味子肉桂)
　　　白濁
仁齋曰小兒尿白乆則成疳此因心膈伏熱或乳哺失
節傷脾使清濁不分故也全嬰方云小便初溺微赤良
乆白濁者乃熱疳之症也初溺黄白良乆白濁者冷疳
之症也冷者益黄散熱者牛黄丸冷熱相兼者蘆薈丸
純下白濁者君朴丸諸失津液欲成疳而小便白者茯
苓散小便如疳或良乆變白亦有脾虚食積濕熱下注
者先用茯苓散五七服次用四味肥兒丸若乳食少思
或腹肚脹大小便頻數此脾虚元氣下陷也朝用五味
異功散夕用四味肥兒丸若肥體色黄小便不調髮黄
脱落鼻下瘡痍嗜土少食大便青褐者用梔子茯苓湯
仍審其乳母飲食七情治之
　　　治驗
　一小兒發熱懶食小便良乆變白余用四味肥兒丸
　即愈或誤以為積熱用清涼袪逐之劑形體頓弱虚
　症悉至小便如泔用補中益氣湯及四味肥兒丸而
　愈
　一小兒面色痿黄眼胞微腫作渴腹脹飲食少思小
　便澄白大便不實此脾疳之症也用四君子加山梔
　蕪荑兼用四味肥兒丸而愈
　一女子小便或黄或白後前陰痒出水此乃肝經濕
　熱先用龍膽瀉肝湯一劑又以加味逍遙散加龍膽
　草而愈
　一小兒兩耳後腦下名經一核小便白濁面色痿黄
　體倦口乾大便不調用蘆薈丸而愈後鼻外生瘡作
　痒小便仍白視物不明用四味肥兒丸而愈
　一小兒白濁兩耳内耳外生瘡膿水淋漓用大蘆薈
　丸而愈後遍身如疥肌體消瘦發熱作渇大便酸臭
　小便白濁用九味蘆薈丸五味異功散而愈
　一小兒白濁形氣甚虚發熱作渴余謂肝腎虚羸也
　用大蘆薈丸地黄丸而愈畢姻後小便仍白唾(闕/)發
　熱形氣益虚用大劑益氣湯六味丸各五十餘劑而
　愈
　一小兒白濁發熱口乾體瘦骨立余謂腎經虚羸朝
　用補中益氣湯夕用六味地黄丸而愈後兩目或生
　白翳面黄浮腫小便仍白此變肝脾疳症用四味肥
　兒丸月餘漸瘥
君朴丸　治小兒小便白濁乆則黄瘦不長肌肉
　　史君子(煨/)厚朴(製/)黄連(各一/兩)木香(三/錢)
　右為末蒸餅糊丸桐子大每服一二十丸米湯下
茯苓散　治乳食傷脾或心經伏熱小便白濁
　　三稜(煨/)蓬术(煨/)砂仁　赤茯苓(各半/兩)青皮　陳皮
　　　滑石　甘草(各一錢/五分)
　右為末每服一錢燈心湯調下
三稜散　治小兒尿白乆則成疳宜補脾消食化積
　　三稜　蓬术(各一/兩炒)益智仁　甘草　神麯(炒/)麥芽
　　　橘皮(各半/兩)
　右為末每服一錢白湯㸃下
分清散　治小便餘􁏏并赤白濁
　　益智仁　川萆薢　石菖蒲(鹽/炒)烏藥　茯苓　白
　　芍藥(各三/分)
　右入燈心水煎
清心蓮子飲　治發熱口乾小便白濁夜則安静晝則
　發熱
　　黄芩　麥門冬　地骨皮　車前子　甘草(各三/錢半)
　　石蓮肉　茯苓　黄茋　柴胡　人參(各二錢/五分)
　右每服二錢水煎服
梔子茯苓湯(即大無荑湯方見諸疳症/)
大安丸(即保和丸加白术/)
補中益氣湯(二方並見虚羸/)
龍膽瀉肝湯(方見疝氣/)
加味逍遙散
異功散
四君子湯(三方並見内釣/)
益黄散(方見脾臓/)
牛黄丸(方見驚癎/)
蘆薈丸(方見疳症/)
　　　疳症
錢仲陽云小兒諸疳皆因病後脾胃虧損或用藥過傷
不能傳化乳食内亡津液虚火妄動或乳母六淫七情
飲食起居失宜致兒為患五臓之疳不同當各分辨肝
疳者一名風疳其症白膜遮睛或瀉血羸瘦心疳者其
症面黄頰赤身體壯熱脾疳者一名肥疳其症肢體黄
瘦皮膚乾澀多生瘡疥腹大食土肺疳者一名氣疳其
症喘𠻳不已口鼻生瘡腎疳者一名骨症其症肢體削
瘦遍身瘡疥喜臥濕地楊氏云又有疳傷者五臓蟲疳
也其名甚多姑舉其要蟲疳者其蟲如絲出於頭項腹
背之間黄白赤者可治青黒者難療蛔疳者皺睂多啼
嘔吐青沫腹中作痛肚脹青筋唇口紫黒頭搖齒痒脊
疳者身熱羸黄煩渴下利拍背有聲脊骨如鋸齒十指
皆瘡頻囓爪甲腦疳頭皮光急滿頭併瘡腦熱如火髪
結如穗遍身多汗顋腫𩕄高疳渴者日則煩渴飲水不
食夜則渴止疳瀉者毛焦唇白額上青紋肚脹腸鳴瀉
下糟粕疳痢者停積宿滯水穀不聚瀉下惡物疳腫者
虚中有積肚腹𦂳脹脾復受濕則頭面手足虚浮疳勞
者潮熱往來五心煩熱盜汗骨蒸𠻳喘枯悴渴瀉飲水
肚硬如石面色如銀無辜疳者腦後項邊有核如彈丸
按之轉動軟而不疼其内有蟲不速針出則内食臓腑
肢體癰疽便利膿血壯熱羸瘦頭露骨高相傳兒衣夜
露為鴟鳥羽所汚亦致此症若手足極細項小骨高尻
削體痿腹大臍突號哭胸陷名丁奚若虚熱往來頭骨
分開翻食吐蟲煩渇嘔噦名哺露若牙齒蝕爛名走馬
疳葢齒屬腎腎虚受熱疳火上炎致口臭齒黒盛則齦
爛牙宣大抵其症雖多要不出於五臓治法肝疳用地
黄丸以生腎心疳用安神丸以治心異功散以補脾脾
疳用四味肥兒丸以治疳五味異功散以生土肺疳用
清肺飲以治肺益氣湯以生金胸疳亦用地黄丸無辜
疳用大蕪荑湯蟾蜍丸丁奚哺露用肥兒丸大蘆薈丸
走馬疳敷雄黄散服蟾蜍丸若作渇瀉痢腫脹勞瘵等
類當詳參方論而治之葢疳者乾也因脾胃津液乾涸
而患在小兒為五疳在大人為五勞總以調補胃氣為
主
　　　治騐
　陳職方孫三嵗面頰患瘡沿蝕兩目肚大青筋小便
　澄白此肝疳之症也用大蕪荑湯二劑而愈
　陳司㕔子遍身生瘡面色痿黄腹脹内熱大便不調
　飲食少思倦怠口乾為肝脾疳症用大蘆薈丸不月
　而痊
　陳工部長孫腹内一塊小便不調或用行氣破血等
　藥發熱口乾體瘦懶食面黄兼青幾成瘵症以補中
　益氣湯煎送大蘆薈丸四服又用前湯加車前子煎
　送六味丸四服又用清肝生血之藥而痊
　一女子十二嵗目生白翳面黄浮腫口乾作瀉用四
　味肥兒丸而痊
　一小兒頭搖目劄口渇下血此肝經血虚風熱也用
　地黄丸而痊若肝經實熱兼用瀉青丸葢虚則補其
　母實則補其子也
　一小兒十一嵗兩耳後腦下各結一核色不變不痛
　而面色痿黄體倦口乾去後不調用蘆薈丸治之諸
　症頓愈
　一小兒鼻外生瘡不時揉擦延及兩耳又一小兒視
　物不明鼻内或痒或生瘡用四味肥兒丸並愈
　一小兒水入耳内耳外生瘡膿水淋漓經嵗不愈余
　謂肝火上炎用大蘆薈丸而愈
　一小兒遍身如疥或痒或痛肌體消瘦日夜發熱口
　乾作渇大便不調年餘不愈用九味蘆薈丸而愈
　一小兒數嵗腦後並結二核肉色如故亦不覺痛用
　大蘆薈丸以清肝脾佐以地黄丸補腎水形體健而
　核自消
　一小兒腹内結塊小便不調此肝經内疳也用龍膽
　瀉肝湯及大味蘆薈丸而痊
　一小兒自生後兩目赤腫或作痒或生翳此胎稟肝
　火用蘆薈丸六味地黄丸而痊
　一小兒患瘰􁎧小便頻數兩目連劄作嘔少食泄瀉
　後重用補中益氣湯六味地黄丸漸愈佐以蘆薈丸
　而痊
　一小兒食泥土困睡泄瀉遍身如疥此脾經内外疳
　也用六君子湯肥兒丸而愈
　一小兒面黄頰赤發熱作渇睡中驚悸此心經内外
　症也用秘旨安神丸而痊
　一小兒患前症兼掌心發熱遍身如疥用安神肥兒
　二丸而愈
　一小兒咳𠻳寒熱咽喉不利鼻上有瘡久不結痂此
　肺經疳症也用地黄清肺飲而痊
　一小兒下疳潰痛爪黒面黧遍身生疥此肝經内外
　疳也用地黄蘆薈二丸而痊
　史少㕘幼子二嵗項後結核不時仰呌或以為熱瘡
　内潰用針決之服消毒之藥後曲腰啼哭余謂此名
　無辜疳仰身而哭外瘹症也腰曲而啼内瘹症也元
　氣敗矣果殁
　一小兒四肢消瘦肚腹漸大寒熱嗜臥作渇引飲此
　肝脾疳症名丁奚哺露用白术散為主佐以十全丹
　月餘諸症漸愈乃以異功散加當歸及六味丸而痊
　一小兒患疳虚症悉具熱如火炙病狀不能盡述朝
　用異功散夕用四味肥兒丸月餘諸症稍愈佐以六
　味地黄丸自能行立遂朝以六味地黄丸夕以異功
　散及蚵蟆丸而痊
　一小兒四肢消瘦肚腹脹大行步不能作渇發熱去
　後臭穢以十全丹數服諸症漸愈又用異功散肥兒
　丸調理漸愈
大蘆薈丸　治疳殺蟲和胃止瀉
　　胡黄連　黄連　白蕪荑(去/扇)蘆薈　鶴虱(微/炒)木香
　　　白雷丸(破開赤/者不用)青皮(各半/兩)麝香(二錢/另研)
　右為末粟米飯丸菉豆大每服一二十丸米飲下
　愚按前方肝脾疳積食積發熱目生雲翳或疳熱頸
　項結核或耳内生瘡肌體消瘦發熱作渇飲食少思
　肚腹膨脹或牙齦蝕落頰顋腐爛或陰囊玊莖生瘡
　或胸脇小腹作痛並效内青皮以龍膽草代之麝香
　不用尤效
六味肥兒丸　消疳化蟲退熱
　　黄連　陳皮　神麯(炒/)川練子(去核/炒)麥蘖(炒各/一兩)白
　　蕪荑(半/兩)
　右為末糊丸麻子大每服一二十丸空心米飲吞下
　愚按前方又治脾疳飲食少思肌肉消瘦肚大頸細
　髮稀成穗項間結核發熱作渇精神倦怠大便酸臭
　嗜食泥土或口鼻頭瘡肚見青筋囓齒下痢便白五
　疳用此丸加乾蟾一兩蕪荑五錢尤妙
蚵蟆丸　治無辜疳症一服虚熱退二服煩渇止三服
　瀉痢住
　　蟾蜍(一枚夏月溝渠中腹大/不跳不鳴身多癩㿔者)
　右取糞蛆一杓置桶中以尿浸之桶上要乾不令蟲
　走出却將蟾蜍撲死投蛆中食一晝夜以布袋盛置
　浸急水中一宿取出瓦上焙為末入麝香一字粳米
　飯揉丸麻子大每服二十丸米飲下
　愚按前方又治無辜疳症面黄壯熱不食舌下有蟲
　或腦後有核軟而不痛中有粉蟲隨氣流散侵蝕臓
　腑便滑膿血日漸黄瘦頭大髮豎手足細軟變生天
　瘹猢猻鵝口木舌懸癰重腭著噤臍風撮口重舌龜
　背龜胸一十二種敗症急用蟾蜍丸大蕪荑湯治之
　多有生者
生熟地黄湯　治疳眼閉合不開
　　川芎　赤茯苓　枳殻(製/)杏仁(去/皮)川黄連　半夏
　　麯　天麻　地骨皮(各二/錢半)甘草(炙二/錢半)生地黄　熟
　　地黄(各半/兩)
　右每服二錢黒豆十五粒薑水煎服
嚏疳散　治疳
　　蘆薈黄連(各一/錢)麝香(少/許)𤓰蒂　蝦蟆灰　猪牙
　　皂角(各五/分)
　右為末吹入鼻嚏則可療
脂連丸　治五疳潮熱腹脹髮焦
　　胡黄連(半/兩)五靈脂(一/兩)
　右為末獖猪膽汁丸麻子大米飲下
茯苓丸　治心疳驚疳
　　茯神　蘆薈　琥珀　川黄連(净各/三錢)赤茯苓(三/錢)鈎
　　藤皮　逺志肉　蝦蟆灰(各三/錢)石菖蒲(一/錢)麝香(少/許)
　右為末粟米丸麻子大薄荷湯下
神效換肌丸　治脾疳肌瘦潮熱盜汗　瀉糟粕頭大
　腹急
　　川黄連(炒/)鼈甲(酒/製)肉豆蔲(煨/)史君子(麵褁/煨)神麯(炒/)
　　麥芽(炒各/半兩)麝香(五/分)訶子肉(一錢/五分)
　右為末糊丸芥子大米湯下
天麻丸　治肝疳風疳疳眼
　　青黛　川黄連　天麻　五靈脂　夜明沙(微/炒)川
　　芎　蘆薈(各二/錢)蟬退(去/足)龍膽草　防風(各一/錢半)全蝎
　　(二枚/焙)麝香(少/許)乾蟾頭(炙焦/一錢)
　右為末猪膽汁浸糕丸麻子大每服十丸薄荷湯下
化􁝎丸　治諸疳生蟲不時啼哭嘔吐清水肚腹脹痛
　唇口紫黒腸頭濕􁝎
　　蕪荑　蘆薈　青黛(乾/)川芎　白芷稍　胡黄連
　　　川黄連　蝦蟆灰(各等/分)
　右為末猪膽汁浸糕糊丸麻子大每服一二十丸食
　後臨臥杏仁煎湯下其鼻常用熊膽煎湯筆蘸洗俟
　前藥各進數服却用青黛當歸赤小荳𤓰蒂地榆黄
　連蘆薈雄黄為末入鼻瘡斂
靈脂丸　治脾疳食疳
　　白荳蔲　麥芽(炒/)五靈脂　縮砂　蓬术(煨/)青皮
　　　橘紅　史君子(焙各/二錢)蝦蟆(炙焦/三錢)
　右為末米糊丸麻子大每服十丸米湯下
下蟲丸　治疳蛔諸蟲
　　新白苦棟根皮(酒浸/焙)木香　綠包貫衆　桃仁(浸/去)
　　(皮/)蕪荑(焙各/二錢)鶴虱(炒一/錢)雞心檳榔(二/錢)輕粉(五/分)史君
　　子(五十取/肉煨)乾蝦蟆(炙焦/三錢)
　右為末麵糊丸麻子大每服一二十丸天明清肉汁
　下内加當歸川連各二錢五分
龍膽丸　治腦疳腦熱瘡
　　龍膽草　升麻　赤茯苓　苦棟根皮(焙/)防風
　　蘆薈　油髮灰(各二/錢)青黛(乾/)黄連(浄各/三錢)
　右為末狁猪膽汁浸糕糊丸麻子大薄荷湯下仍以
　蘆薈末入鼻
黄連丸　治疳勞
　　黄連(半兩浄狁/膽汁浸晒)石蓮　𤓰蔞根　杏仁(浸去/皮焙)烏梅
　　肉(各二/錢)
　右為末牛膽汁浸糕糊丸麻子大煎烏梅薑蜜湯下
香蔲丸　治疳瀉
　　黄連(三錢/炒)肉荳蔲　木香　訶子肉(煨/)砂仁　茯
　　苓(各一/錢)
　右為末飯丸麻子大米飲下
木香丸　治疳痢
　　黄連(浄三/錢)木香　紫厚朴(製/)夜明沙(隔紙炒/各二錢)訶子
　　肉(炒二/錢)
　右為末飯丸麻子大乾艾生薑煎湯食前下
十全丹　治丁奚哺露
　　青皮　陳皮(各去/白)川芎　白豆蔲仁　五靈脂
　　雞心檳榔　蘆薈(各五/錢)木香　史君子(焙/)蝦蟆灰
　　(各三/錢)
　右為末猪膽汁浸糕糊丸麻子大每服一二十丸米
　飲下有熱薄荷湯下
湯氏十全丹　治前症
　　檳榔　青皮　陳皮(去/白)枳殻(湯浸去/穰麩炒)丁香　木香
　　(各二錢/五分炮)香附子(一兩/炒)
　右為末神麯糊丸黍米大每服三十丸空心食前米
　飲下
　愚按前症因乳哺不調傷損脾胃不思飲食氣血日
　損四肢日瘦肚腹漸大是名丁奚呼吸少氣汲汲苦
　熱謂之哺露屬形病俱虚雖用前藥宜佐以異功散
　壯脾胃以行藥勢
鱉血煎　治疳勞
　　蕪荑　柴胡　川芎(各一/兩)人參(半/兩)史君子(二十/一箇)胡
　　黄連　宣黄連
　右用鼈血一盞呉茱萸一兩和二黄連淹一宿次早
　炒乾去茱萸并血用二連入餘藥末粟粉糊丸麻子
　大食前熱水下
地黄清肺飲　治肺熱疳蝕穿孔或生瘜肉或鼻外生
　瘡
　　紫蘇　前胡　防風　赤茯苓　黄芩　當歸
　　連翹　天門冬(去/心)桔梗　生地黄　甘草(炙各/二錢)桑
　　白皮(炒半/兩)
　右每服二錢水煎服次用化􁝎丸
九味地黄丸　治腎疳
　　史君子(肉/)赤茯苓　川練子　山茱萸(肉/)當歸
　　川芎　牡丹皮　山藥(各二/錢)熟地黄(四錢/五分)
　右為丸蜜丸桐子大每服八十丸空心温酒下
東垣大蕪荑湯(一名梔子/茯苓湯)　治黄疳土色為濕為熱當
　利小便今反利(知黄色中為/燥胃經熱也)髮黄脱落(知膀胱腎俱/受土邪乃人)
　(濕熱/之也)鼻下斷作瘡(上逆行營/氣伏火也)能乳(胃中有熱也/寒則食不入)喜食
　土(胃不/足也)面黒色(為寒/為痺)大便清(寒/也)褐色(熱蓄/血也)間黄色(腸/胃)
　(有/熱)治當滋榮潤燥外致津液
　　黄栢　甘草(炙/)羌活(各二/分)柴胡(三/分)防風(一/分)白术
　　茯苓　大蕪荑(各五/分)山梔仁(三/分)麻黄根　黄連(各/一)
　　(分/)當歸(四/分)
　右水煎服
硃砂安神丸　治心疳怔忡心中痞悶
　　硃砂(四/錢)生地黄　黄連(各半/兩)生甘草(二錢/半)銅青
　　輕粉(各五/分)蘭香葉(二錢/燒灰)
　右為末乾敷上
白粉散　治疳瘡
　　海螵蛸(三/分)白芨(二/分)輕粉(一/分)
　右為末先用漿水洗拭乾敷
六君子湯
異功散(二方見内釣/)
六味丸(方見腎臓/)
四味肥兒丸(方見寒吐/)
瀉青丸(方見肝臓/)
龍膽瀉肝丸(方見疝氣/)
補中益氣湯(方見虚羸/)
白术散(方見積/)
　　　二便色白
秘旨云小兒便如米泔或溺停少頃變作泔濁者此脾
胃濕熱也若大便泔白色或如魚凍或帶紅黄黒者此
濕熱積滯也宜理脾清滯去濕熱節飲食若忽然變青
此是變蒸也不必用藥若乆不愈用補脾制肝若心膈
伏熱則成疳矣大抵多因乳哺失節脾氣有傷元氣下
陷或乳母飲食七情所致小便如泔或大便泔白者用
四味肥兒丸積滯黄黒者用四君子湯加黄連木香色
青日久不復或兼泄瀉或腹痛者用六君子湯加木香
芍藥若小便不利大便褐色髮黄脱落鼻下瘡痍用梔
子茯苓湯乳食少思胸腹膨脹大便頻數用四味肥兒
丸仍審乳母飲食七情主之
　　　治驗
　一小兒每食停滯大便色白而頻先用大安丸異功
　散少加炒黒黄連一二服後小水澄久如泔發熱體
　倦用四味肥兒丸而愈
　一小兒患前症停食發熱先用大安丸而愈後患腹
　脹午後發熱用五味異功散而瘥
　一小兒患前症兼自痢用異功散加升麻柴胡而愈
　但日晡微熱倦怠用補中益氣湯四味肥兒丸而愈
　一小兒患前症服驅逐之劑手足並冷作渴少食此
　脾氣復傷也用六君升麻柴胡而瀉止又四味肥兒
　丸而愈
四君子湯
六君子湯
加味逍遙散
五味異功散(四方見内釣/)
龍膽瀉肝湯(方見疝氣/)
補中益氣湯
大安丸(保和丸加白术/二方見虚羸)
四味肥兒丸(方見寒吐/)
梔子茯苓湯(即大蕪荑湯/方見疳症)
　薛氏醫案卷六十一
欽定四庫全書
　薛氏醫案卷六十二
　　　　　　　　　　　　　眀　薛已　訂
　　保嬰撮要九
　　　吐血
經曰清者為榮濁者為衛榮行脉中衛行脉外葢榮者
水榖之精氣也和調於五臟灑陳於六府故能入於脉
夫榮者隂血也所主在心統化在脾藏内在肝宣布在
肺輸泄在腎灌溉一身滋飬百脉諸經由此而生毓焉
然血之所統者氣也故曰氣主呴之血主濡之是以氣
行則血行氣止則血止陽生隂長夫倡婦随之道也若
氣一傷則變症百出故妄行則吐衂衰涸則虗勞降下
則便紅熱䧟則溺赤㵕於腸胃則為腸風隂虗陽搏則
為崩漏此皆氣有殄戾之乖而血乃生㵕溢之患也然
飬隂者可不先知飬陽之道乎小兒患之多因禀賦積
熱或食膏粱厚味或乳母七情鬰火所致治法若氣虗
血弱當以人参補之陽旺則隂生血也若四物湯者獨
能主血分受傷為氣不虗也若左寸闗脉數而無力血
虗也四物湯加参术浮而無力氣虗也補中益氣湯尺
脉數或無力腎虗也六味地黄丸右寸闗脉數而有力者
肺胃熱也犀角地黄湯後用四物湯加参苓白术尺脉
數而無力隂虗也用六味地黄丸若面黄目澁眵多手
麻者脾肺虗也用黄茋芍藥湯
　　治驗
　一小兒年十餘嵗鼻衂肝脉弦數肝藏血此肝火血
　熱而妄行用小柴胡加山梔龍膽草四劑而血止又
　用四物芩連蘆薈山梔甘草作丸服又以地黄丸滋
　腎水生肝血而愈
　一小兒乆鼻衂右顋鼻凖㣲赤此脾胃傳熱於肺而
　不能統也先用六君桔梗當歸山梔而血止次用人
　参黄茋散以補脾肺而愈
　一小兒壯熱吐血或兼衂血右顋鼻凖赤色乃肺胃
　積熱用濟生犀角地黄四劑而血並止後因母飲酒
　復作用清胃散母子服之而愈
　一小兒吐血不止鼻凖赤色審其乳母有鬱熱用加
　味歸脾湯加味逍遥散母子並服各數劑血少止又
　用八珍湯加柴胡牡丹皮而愈
　一小兒因母屢恚怒發熱吐血或時衂用加味小柴
　胡湯之類治其母並愈後其母因勞役兼怒氣致兒
　患驚搐或用抱龍丸又加吐血予以加味逍遥散母
　子並愈厥後乳母仍勞役發熱此兒即驚搐或吐血
　或衂血母用補中益氣湯子用犀角地黄湯頓愈
　一小兒十嵗因傷厚味吐血用濟生犀角地黄湯解
　食毒清胃熱又用四君牡丹皮升麻調補脾胃而愈
　惟肢體倦怠兩手作麻用黄茋芍藥湯數劑而安
　一小兒吐血因乳母火鬰發熱兩脇作痛後吐血以
　加味歸脾湯加吳茱茰製黄連治母兒不時飲數匙
　月餘並愈後母因怒吐血寒熱兒亦吐血先用加味
　小柴胡湯二劑後用加味逍遥散治其母悉愈
　一女子年十四嵗因驚寒熱發搐服鎮驚之藥更吐
　血尋衣撮空身如炙煩躁不眠飲食不入脉洪大而
　無倫次按之豁然而空用加减八味丸料二劑諸症
　悉退脉息按之如絲無氣以動用人参一兩煎服不
　應仍用人参一兩附子五錢二劑元氣頓復
　一女子十三嵗因怒吐血咬牙發搐用加味逍遥散
　加釣藤鈎而愈次年懷抱鬰結胸滿食少吐血面赤
　此因肝火動而血熱脾氣虗而不能攝血也用六味
　丸及歸脾湯加山梔貝母而愈
　一小兒十四嵗發熱吐血屬足三隂虗余謂宜補中
　益氣以滋化源不信仍用寒凉降火前症愈甚或謂曰
　小兒未有室何腎虗之有参茋補氣奚為用之余述
　丹溪先生云腎主閉藏肝主䟽泄二臟俱有相火而
　其系上屬於心心為君火為物所感則相火翕然而
　起雖不交㑹而其精亦暗耗矣又禇氏云男子精未
　滿而御女以通其精則五藏有不滿之處異日有難
　状之疾正此謂也遂用補中益氣湯及六味地黄丸
　而痊
黄茋芍藥湯治衂多嵗面黄眼澁多眵手麻
　　黄茋(三/兩)甘草(炙/)升麻　葛根　芍藥(炒黄各/一兩)
　　羌活(半/兩)
　右每三錢水煎服
　愚按此手足太隂陽眀藥也然血虗乆則陽亦虗矣
　故血不足則麻木隂虗火動變症百出實非風也此
　出升陽滋隂例
人参黄茋散治虗勞客熱消痩倦怠口燥咽乾日晡潮
　熱五心煩熱盗汗胸滿食少作渇咳唾時有膿血
　　半夏　知母(炒/黄)桑白皮　赤芍藥(炒/)黄茋(炒/)
　　紫苑　甘草(炙各/半兩)白茯苓　柴胡　生地黄
　　熟地黄　秦芃　地骨皮(各二/兩)天門冬(去心/三兩)
　　人参　桔梗(各一/兩)鼈甲(醋炙/五錢)
　右剉散每服三五錢水煎服大人亦得(一方有/生薑)
四物湯(方見急驚/)
加味小柴胡湯
小柴胡湯(方見痙症/)
清胃散
加味歸脾湯
加味逍遥散
四君子湯
六君子湯(五方見内釣/)
濟生犀角地黄湯(方見便血/)
補中益氣湯(方見虗羸/)
八珍湯(即四君四物二湯合用也/)
六味丸(方見腎臟/)
　　虗羸
仲陽云小兒虗羸因脾胃不和不能乳食使肌體痩弱
或大病後脾氣尚弱不能傳化榖氣所致若冷者時時
下利唇口清白熱者身温壮熱肌體㣲黄更當審其形
色察其見証如面赤多啼心之虗羸也面青目劄肝之
虗羸也耳前後或耳下結核肝經虗火也頸間肉裏結
核食積虗熱也面黄痞滿脾之虗羸也面白氣喘肺之
虗羸也目睛多白腎之虗羸也仍審相勝而藥之又寒
熱二症不可不辨若腹痛㵼利清白不渇喜熱此屬寒
症雖在夏月宜木香丸身熱煩躁㵼利焦黄作渇喜冷
此屬熱症雖在冬月宜胡黄連丸皆捨時從症之治法
也
　　治驗
　一小兒十三嵗面赤驚悸發熱形體羸痩不時面白
　噯氣下氣時常停食服保和丸及清熱等藥余曰面
　赤驚悸心神怯也面白噯氣心火虗也大便下氣脾
　氣虗也此皆禀心火虗不能生脾土之危症前藥在
　所當禁者不信又服枳术丸鎮驚等藥而諸症益甚
　大便頻數小腹重墜脱肛痰涎飲食日少余先用六
　君子湯為主佐以補心丸月餘飲食進痰涎少止又
　用補中益氣湯送四神而愈畢姻後病復作墜時至
　仲冬面白或黧色手足冷喜食胡椒薑物腹中不熱
　脉浮按之㣲細兩尺㣲甚乃用八味丸元氣復而形
　氣漸充年至二十苦畏風寒面目赤色發熱吐痰唇
　舌赤裂食椒薑之物唇口即破痰熱愈甚腹中却不
　熱診其脉或如無或欲絶此寒氣逼陽於外内真寒
　而外假熱也仍用八味丸而諸症頓愈
　一小兒八嵗面常青色或時色赤日間目劄夜睡咬
　牙二年餘矣服清肝降火之藥益甚形氣日羸余考
　績到京求治於余曰肝主五色入心則赤自入則青
　葢肝屬木而生風故肝氣為陽為火肝血為隂為水
　此禀肝腎精血不足虗火内動隂血益虗虗而生風
　風自火出故變面赤目劄等症耳非外風也遂用地
　黄丸以滋腎水生肝木兩月目劄咬牙悉止又三月
　許諸症尋愈而元氣亦充矣凡肝經之症若肝木實
　熱生風而自病或肺金實熱而尅木者宜用清肝降
　火之劑以㵼其邪氣若肝經風熱而目直等症用柴
　胡梔子散以清肝火加味四物湯以飬肝血若腎虗
　而咬牙諸症用六君子湯以健脾土六味地黄丸以
　滋腎水則愈
　一小兒脾氣虗弱飲食停滯發熱作渇服㵼黄散不
　時下痢余先用保和丸二服而愈但不食惡心面青
　手冷又用六君柴胡升麻四劑面色痿黄食進手温
　惟形體羸甚倦怠發熱小腹重墜肛門脱出用補中
　益氣湯加半夏肉豆䓻二劑而安凡脾胃之症若發
　熱作渇飲食喜冷或泄㵼色黄睡不露睛者屬形病
　俱實宜用㵼黄散疏導之若發熱口乾惡冷或泄㵼
　色白睡而露睛屬形病俱虗宜用異功散調補之若
　脾氣下陷者補中益氣湯寒水侮土者益黄散肝木
　尅脾者六君加柴胡若目睛㣲動潮熱抽搐吐㵼不
　食宜用秘㫖保脾湯凡小兒諸病先當調補脾胃使
　根本堅固則諸病自退非藥所能盡祛也
　一小兒五嵗形氣虗羸睡中咬牙夜間遺尿日間頻
　數余以為禀腎氣不足用補中益氣湯加補骨脂地
　黄丸加鹿茸以補脾腎而痊畢姻後小便頻數作渇
　發熱日晡益甚恪服黄栢知母等藥以滋隂降火後
　患腎痿卧床年許余因考績北上仍用前藥喜其慎
　疾半載而痊
　一小兒年十一嵗面白或赤足軟不能乆行用地黄
　丸加鹿茸年許而瘥畢姻後兩目羞明兩足仍軟用
　前丸及補中益氣湯而痊後病復發增口渇足熱頭
　𩕄覺開視物覺大此腎虗瞳人散大而然也服前藥
　逺房事則愈因不自保終患腎痿而歿仲陽先生云
　此症屬腦髄不足不能榮飬宜用地黄丸補之有至
　七八嵗或十四五嵗氣血既盛而自合若縱恣色慾
　戕賊真隂亦不能盡其夀矣
　一小兒體素虗弱患咳𠻳痰涎服痰藥而痰益甚余
　以為脾虗食積先用六君神麯山查漸愈後傷風咳
　𠻳腹脹不食泄㵼酸臭此食滯傷脾而肺氣虗也用
　六君桔梗而愈又飲食停滯嘔吐痰涎喘𠻳面白余
　謂脾虗不能消化飲食而為痰肺虗不能攝氣歸源
　而作喘仍用六君子湯而愈大凡腠理不宻外邪所
　感而肺病者因脾胃氣虗不能相生必用六君子湯
　若脾胃氣實大腸不利而肺病者用㵼黄散若心火
　炎爍肺金而喘𠻳者用地黄丸
　一小兒形痩不時咳𠻳自用参蘇飲一劑更加喘急
　驚搐面白或黄余謂此禀脾肺不足而形氣虗羸因
　前劑峻利外邪雖去而肺氣益虗肺虗則宜補脾先
　用異功散加桔梗釣藤鈎一劑痰喘頓定乃去桔梗
　再半夏當歸再劑驚搐亦去又加酸枣仁治之而安
　年十五嵗發熱痰盛作渇面赤形體羸痩用地黄丸
　加五味子及補中益氣湯各百餘劑而形氣漸壮若
　認為隂火用黄栢知母等藥復傷生化之源其亦不
　治者矣
　一小兒五嵗尚飲乳耳前後頸間至缺盆以手推尋
　其筋結小核如貫珠隠於几肉之間小便不調面色
　青黄形氣羸痩此禀母之肝火為患用九味蘆薈丸
　五味異功散加山梔柴胡與兒飲之又以加味逍遥
　散與母服之尋愈
　一小兒患虗羸耳出穢水左手尺闗洪數而無力余
　為清肝補腎耳中雖愈脉未全斂畢姻後患瘵症誤
　服黄栢知母之類復傷元氣不勝寒暑勞役無日不
　病幾至危殆余大補脾腎滋飬元氣而愈
　一小兒患症如前肢體消痩面色痿黄大便酸臭此
　脾虗食積用四味肥兒丸五味異功散治之而愈
　一小兒體痩腹大寒熱嗜卧作渇引飲以白术散為
　主佐以四味肥兒丸諸症漸愈乃以異功散六味丸
　而安
　一小兒患前症身熱如炙此肝疳之症也朝用異功
　散夕用四味肥兒丸諸症稍愈佐以蚵蟆丸數服而
　痊
　一小兒停食發熱服芩連三稜等劑飲食日少胸腹
　膨脹肢體羸痩余謂脾虗飲食停滯元氣復傷先用
　補中益氣湯加木香釣藤鈎數劑漸效又用六君炮
　薑調理而安
　一小兒虗羸昏倦咳𠻳驚悸自用参蘇散一劑更加
　喘急此脾肺氣虗而妄發表也用惺惺散㣲解外邪
　調和胃氣諸症頓愈但手足逆冷又用六君子湯調
　補元氣而安
　一小兒九嵗吞酸惡食肌體消痩腹中作痛余謂食
　積虗羸也用保和丸而愈後腹中數痛皆服保和丸
　余曰此因脾胃虗而飲食所傷也當調補脾土以杜
　後患不信後腹痛喜按余用五味異功散二劑因未
　應自用平胃散等藥腹脹作痛余仍以異功散加木
　香四劑而愈若屢用攻伐之劑隂損元氣多致虗羸
　深可慎也
参苓白术散治脾胃虗弱飲食少思中滿痞噎心忪氣
　喘嘔吐泄㵼
　　白扁豆(二兩半薑汁/浸去皮㣲炒)人参　白茯苓　白术
　　甘草(炒/)山藥(各三/兩半)薏苡仁　桔梗(炒黄/色)蓮肉
　　宿砂仁(各二/兩)
　右為末每服一錢棗湯調下
地黄丸(加肉桂一兩名/加减八味丸)治小兒肝經虗熱血燥或風客
　淫氣而患瘰癧結核或四肢發搐眼目抽動痰涎上
　湧又治腎疳腦熱消痩手足如冷寒熱徃米滑㵼肚
　脹口臭乾渇齒齦潰爛爪黒面黧遍身兩耳生瘡或
　耳出水或發熱自汗盗汗便血諸血失瘖等症其功
　不可盡述(即六味地黄/丸方見腎臟)
補中益氣湯治中氣虗弱體疲食少或發熱煩渇等症
　　人参　黄茋(各八/分)白术　甘草　陳皮(各五/分)
　　升麻　柴胡(各二/分)當歸(一/錢)
　右薑棗水煎空心午前服
　愚按前方若因藥尅伐元氣虗損惡寒發熱肢體倦
　怠飲食少思或兼飲食勞倦頭痛身熱煩躁作渇脉
　洪大弦虗或㣲細軟弱右寸闗獨甚者宜用之凡乆
　病或過服尅伐之劑虧損元氣而虗症悉具者最宜
　前湯若母有脾胃不足之症或隂虗内熱致兒為患
　者尤宜用之
錢氏異功散治脾胃飲食少思吐㵼不食凡虗冷症先
　與數服以正胃氣(即五味異/功散)
　愚按前方治脾胃虗弱吐㵼不食或驚搐痰盛或睡
　而露睛手足指冷或脾肺虗弱咳𠻳吐痰或虗熱上
　攻口舌生瘡㺯舌流涎若母脾胃虗兒患此症亦當
　服之
四君子湯治脾氣虗損吐㵼少食肌肉羸痩(方見/内釣)
保和丸治飲食停滯胸膈痞滿噯氣吞酸或吐㵼腹痛
　(加白术一兩/即大安丸)
　　陳皮　連翹　蘿蔔子(炒五/錢)山查　神麯(炒/)
　　半夏　茯苓(各一/兩)
　右為末粥丸桐子大每服三十丸白湯送下
　愚按前方行氣尅滯之劑若元氣無虧暴停乳食而
　致斯症者宜用此消導之若元氣虗弱而乳食所傷
　者必調補胃氣為主而佐以消導若乳食已消而作
　嘔者乃胃氣被傷當用異功散補之不宜仍用前藥
　重損胃氣治者審之
肥兒丸治肝疳食積肢體消痩二便不調
　　黄連(一兩/五錢)神麯(一兩/五錢)木香(一兩/五錢)肉荳蔲(二兩/煨)
　　㯽榔(二十/箇)史君子(酒浸/去皮)麥芽(各四/兩)
　右為末神麯糊丸麻子大毎服二三十丸米飲下
　愚按前方若食積五疳發熱口乾大便不調小便不
　清或頸項結核髪稀成穂寒熱作渇宜用之若脾胃
　稍虗者用五味異功散兼服虗甚者異功散為主以
　前藥
枳术丸(方見癖塊/)
六君子湯(方見内釣/)
四神丸(方見脫肛/)
八味丸(方見腎臟/)
柴胡梔子散(方見急驚/)
四物湯(方見急驚/)
九味蘆薈丸(方見疳症/)
加味逍遥散(方見内釣/)
白术散(方見積滯/)
蚵蟆丸(方見疳症/)
　　胃氣虗寒
經曰胃為水榖之海六腑之大源也人身氣血腑臟俱
由胃氣而生故東垣之法一以脾胃為主所謂補腎不
若補脾正此意也在小兒雖得乳食水榖之氣未全尤
仗胃氣胃氣一虗則四臟俱失所養矣故丹溪謂小兒
多肝脾之疾也若面色㿠白目無睛光口中氣冷不食
吐水肌痩腹痛此胃氣虗寒之症用五味異功散或六
君子湯主之若大便不實兼脾虗也加乾薑温之中滿
不利脾不運也加木香開之喜冷便秘胃實熱也用㵼
黄散凉之命門火衰不能生土者用八味丸補之禀賦
胃氣不足亦用此丸葢下焦真陽充盛則上生脾元自
能温蒸水榖矣
　　治驗
　一小兒傷食吐㵼不已後便泄青色睡而露睛手足
　指冷額黒唇青余謂大便青色木勝土也或時溏泄
　脾氣不足也額黒唇青寒水侮土也悉屬中氣虗寒
　用五味異功散加升麻柴胡木香附子二劑而愈
　一小兒盛暑嘔吐飱泄服黄連香薷飲益甚用白虎
　石膏湯而腹脹作痛手足並冷余謂脾氣虗寒且夏
　月伏隂在内也用五味異功散加木香而愈
　一小兒因傷乳食雜用消導之藥遂變痢久而不愈
　先用六君加木香而漸痊後用五味異功散而全愈
　一小兒手足常冷腹中作痛飲食難化余謂胃氣虗
　寒也先用益黄散二服痛止次用六君子湯數劑即
　愈
　一小兒九嵗素惡風寒飲食少思至秋冬口鼻吸氣
　隂冷至腹手足如氷飲薑湯及燒酒方快其脉細㣲
　兩尺如無余謂此禀命門火衰也用還少丹不應改
　用八味丸旬餘諸症即愈
平胃散治脾胃不和不思飲食心腹脹痛口苦短氣惡
　心噯氣吞酸面黄體痩嗜卧體痛霍亂吐㵼等症
　　厚朴(薑汁製/五兩)陳皮　甘草(炙各/一兩)蒼术(米泔浸/焙八兩)
　右為末每服二錢薑棗水煎沸湯㸃服亦得常服調
　氣煖胃化宿食消痰飲辟四時不正之氣愚按前症
　若乳食停滯噯腐吞酸嘔噦惡心者宜服是方若飲
　食既消脾胃虗弱嘔吐惡心者則宜四君子湯
調中丸治脾胃虗寒
　　白术　人参　甘草(炒各/五分)
八味地黄丸即六味地黄丸加肉桂附子各一兩
　治禀賦命門火衰不能生土以至脾土虗寒或飲食
　少思及食而不化腹臍疼痛夜多漩溺等症内經謂
　益火之源以消隂翳正此藥也
錢氏益黄散(一名補/脾散)治脾胃虗冷吐㵼(方見脾臟/)
　愚按前方若脾土虗寒或寒水侮土而嘔吐泄㵼手
　足並冷或痰涎上湧睡而露睛不思乳食者宜用此
　方若脾土虗弱吐㵼者用六君柴胡如不應或手足
　俱冷者屬虗寒加木香炮薑若因乳母脾虗肝侮亦
　治以前藥若乳母欝怒致兒患前症者其母兼服加
　味歸脾湯
㵼黄散(方見脾臟/)
觀音散(方見嘔吐/)
銀白散(方見慢驚/)
歸脾湯
異功散
六君子湯(三方見内釣/)
　　食積寒熱
小兒食積者因脾胃虗寒乳食不化乆而成積其症至
夜發熱天眀復凉腹痛膨脹嘔吐吞酸足冷肚熱喜睡
神昏大便酸臭是也有前症而兼寒熱者名曰食積寒
熱若食在胃之上口者吐之胃之下口者消之腹痛痞
脹按之益痛者下之下後仍痛按之則止者補之夹食
傷寒者先散之用参蘇飲熱甚便秘者先利之用大柴
胡湯如無外感但只傷食不至於甚保和丸調之葢脾
為至隂之藏也故凡脾病者至夜必熱熱而兼寒則又
見所勝者侮所不勝矣食未消者消之則寒熱自止食
既消者補之則寒熱自痊若手足並冷喜熱飲食此中
州虗寒也宜温之大便欲去不去脾氣下陷也宜升之
若夜間或侵晨泄㵼者脾腎俱虗也用四神丸手足並
熱作渇飲水者脾胃實熱也用㵼黄散大便秘結用大
柴胡湯手足雖熱口不作渇大便不實者用白术散仍
恭腹痛腹脹積痛積滯治之
　　治驗
　一小兒傷食腹脹胸滿有痰余用異功散而痊後復
　傷食腹脹作痛或用藥下之痛雖止而脹益甚更加
　喘粗此脾氣傷而及於肺也用六君加桔梗調補而
　痊
　一小兒腹脹惡食寒熱惡心症類外感余曰氣口脉
　大於大迎此飲食停滯也用保和丸一服諸症頓退
　但腹脹未已用異功散而痊
　一小兒傷風咳𠻳痰湧用六君桔梗桑皮杏仁而愈
　後飲食停滯腹㵼脹痛又用六君加山查厚朴而安
　復停食作嘔或用藥下之更加咳𠻳余謂此脾肺益
　虗欲行調補彼以為緩乃服發表尅滯之藥前症益
　甚更加揺頭余用天麻散倍加釣藤鈎及異功散而
　愈
　一小兒胸腹脹痛寒熱頓悶以手按腹即哭此飲食
　停滯也先用保和丸一服前症即愈更加煩渇按其
　腹不哭此宿食去而脾氣未復也用五味異功散加
　柴胡治之而瘳
　一小兒飲食停滯服消𨗳之劑飲食既消熱尚未退
　此胃經虗熱也用六君子加升麻柴胡四劑而愈
　一小兒先因飲食停滯服尅伐之劑更加腹痛按之
　則止余用六君子湯而愈後復傷食服保和丸及三
　稜㯽榔之類更加腹重善噫此脾氣虗而下陷也仍
　用前湯加升麻柴胡木香而愈
　一小兒面色青白飲食難化大便頻泄或用消積化
　痰等藥乆不愈余謂脾胃虗弱也用六君子湯漸愈
　或以為食積宜驅逐之遂反作㵼痰喘發搐余謂脾
　氣復傷不能生肺肺虗不能平肝而作是症先用六
　君加釣藤鈎飲食少進又用五味異功散加升麻而
　愈
　一小兒患前症腹痛服攻下之劑發熱不已大便不化
　按其腹不痛與冷水不飲此食積去而脾氣虗也用
　五味異功散加當歸升麻而愈
三黄枳术丸治傷肉濕麵辛辣味厚之物致填塞悶亂
　不快
　　枳實(麸炒/五錢)黄連(酒浸炒/一兩)大黄(濕紙裏/煨一兩)白术(一/兩)
　　黄芩(五/錢)
　右為末湯浸􁲉餅為丸如菉豆大毎服五十丸白湯
　下臨時量所傷多少加减服之
大柴胡湯(方見痙症/)
四神丸(方見驚㵼/)
六君子湯
五味異功散(二方見内釣/)
㵼黄散(方見脾臟/)
白术散(方見積滯/)
保和丸(方見虗羸/)
加减腎氣丸(方見腹脹/)
天麻散(方見百晬内𠻳即天麻丸/)
　　腫脹
經曰至隂者腎水也少隂者冬脉也其本在腎其末在
肺皆積水也又曰腎者胃之闗也闗門不利故積水而
従其類也上下溢於皮膚故胕腫腹大上為喘呼不得
卧者標本俱病也丹溪云惟腎虗不能行水脾虗不能
制水胃與脾合又胃為水榖之海因虗而不能傳化腎
水泛濫反得以浸漬脾土於是三焦停滯經絡壅塞水
渗於皮膚注於肌肉而發腫也其狀目胞上下㣲起肢
體重着喘咳忡怔股間清冷小便澁黄皮薄而光手按
成窟舉手即滿是也古方有十種論症以短氣不得卧
為心水兩脇𦂳痛為肝水大便鶩溏為肺水四肢苦重
為脾水腰痛足冷為腎水口苦咽乾為膽水下虗上實
為大腸水腹急肢痩為膀胱水小便閉泄為胃水小腹
急滿為小腸水又有濕氣毒氣傷寒後㵼痢後氣血虗
者之五腫及疳氣癥積鎻肚胸膈作膨蛔氣虗冷積者
之七脹亦當詳之其受濕氣者由脾胃之氣敦阜四肢
頭面皆腫也食毒者脾傷積毒停留於胃也傷寒下早
者邪氣乗虗而入也㵼痢後者脾氣虗也皆宜先調胃
氣次可治腫其患七脹皆由血氣不足臟腑怯弱表裏
俱虗邪正相亂以致四肢浮腫腹肚膨滿亦當先調榮
衞分别隂陽治法宜補中行濕利小便凡有熱者水氣
在表也可汗之身無熱者水氣在裏也宜下之腰已下
腫宜利小便腰已上腫宜發汗此仲景之法也若遍身
腫煩渇小便赤澁大便秘結此屬陽水遍身腫不渇大
便溏泄小便清利此屬隂水陽水兼陽證者脉必浮數
隂水兼隂證者脉必沉遲氣若陷下宜用二陳加升提
之藥如腹脹少加木香調之若朝寛暮急屬隂虗朝用
四物湯加参术夕用加减腎氣丸朝急暮寛屬陽虗朝
用六君子湯夕用加减腎氣丸朝暮皆急隂陽俱虗也
用八珍湯主之真陽虗者朝用八味地黄丸夕用補中
益氣湯若肚腹痞滿肢體腫脹手足並冷飲食難化或
大便泄㵼呼吸氣冷者此真陽衰敗脾肺腎虗寒不能
司攝而水泛行也急用加减腎氣丸否則不治惟調補
脾土多有生者
　　治驗
　一小兒傷食腹脹服尅伐之劑小便澁滯改服五苓
　散小便益閉四肢頓腫余謂脾胃虚寒不能通調水
　道下輸膀胱故也朝用加减金匱腎氣丸夕用補中
　益氣湯而愈
　一小兒患前症小便赤頻盗汗發熱朝間用補中益
　氣湯午間用五味異功散晩間用六味地黄丸而愈
　後作功課太勞盗汗發熱用八珍湯六味丸而痊
　一小兒患前症飲食少思大便不實先用補中益氣
　湯又用五味異功散而愈畢姻後復發更手足並冷
　飲食難化或吞酸噯腐用六君子炮薑而痊後又發
　用八味地黄丸補中益氣湯而痊
　一小兒小腹脹墜小便澁滯午前為甚以補中益氣
　湯加木香與朝服以五味異功散加升麻柴胡與夕
　服兩月餘而愈後飲食失節腹脹嚥酸用五味異功
　散四味茱茰丸而痊畢姻後復患如前更惡寒腹冷
　小便清頻大便不實手足並冷用補中益氣湯八味
　地黄丸而尋愈
二陳湯(方見寒吐/)
五苓散(方見五淋/)
八珍湯(即十全大補湯去黄/茋肉桂方見自汗)
六君子湯(方見内釣/)
加减腎氣丸(方見腹脹/)
八味地黄丸(方見腎臟六味/丸加肉桂附子)
補中益氣湯(方見虗羸/)
　　蚘蟲
巢氏云蚘蟲者九蟲之一也長尺許或五六寸者因臟
腑虗弱及食甘肥而動其動則腹中攻痛或作或輟口
吐涎水貫心則死用史君子丸之類下之錢仲陽云吐
水不心痛者胃冷也吐沫心痛者蟲痛也與癎相似但
目不斜手不搐耳安蟲散主之田氏云蟲痛者啼哭俛仰
坐卧不安自按心腹時時大呌面色青黄唇色兼白目
無精光口吐涎沫也若因胃冷即吐用理中湯加炒川
椒五粒㯽榔五分煎下烏梅丸古云蟲蝕上部則上唇
有白㸃蟲蝕下部則下唇有白㸃腹中諸蟲望前其頭
向上望後其蟲向下如欲用藥先以猪肝油炙香令兒
聞其香味使蟲頭向上則藥昜伏若中氣虗而蟲不安
者但調補脾胃自安丹溪先生云冬月吐蟲多是胃氣
虗寒用錢氏白术散加丁香二粒主之
　　治驗
　一小兒患蟲動心痛先服大蕪荑湯下瘀穢反作嘔
　少食右顋鼻凖白中兼黄此脾肺氣虗也用異功散
　二服稍應更加炮薑一劑而安
　一小兒吐㵼将愈心痛吐水手足並冷忽自手按心
　腹此胃氣虗寒類乎蟲痛也用益黄散而愈
　一小兒病後吐水心間作痛余謂胃氣虗寒用五味
　異功散而愈後毎吐凡患病飲食不進手足並冷即
　吐水心痛余用前散加升麻柴胡即愈或用逐蟲之
　劑前症益甚更加腹痛重墜余用補中益氣湯加炮
　薑治之而愈
史君子丸治五疳脾胃不和心腹膨脹時復作痛不食
　漸痩並宜服之
　　史君子肉(一/兩)厚朴(製/)橘紅　甘草(炒/)白芍藥
　　川芎(各一/錢)
　右為末蜜丸如皂角子大毎服一丸陳米飲化下
安蟲散治蟲痛
　　白礬(炒枯二/錢半)胡粉(炒二/錢)鶴虱(炒二/錢)川練子(二/錢)
　　㯽榔(二/錢)
　右為末毎服三五分米飲調下
烏梅丸治蚘厥當吐蚘今反静而復煩此為臟寒蚘上
　入其膈故湏臾復止得食而嘔又煩蚘聞臭當自吐
　及治乆痢(方見傷風咳𠻳/)
理中湯(方見冷㵼/)
大蕪荑散(方見疳症/)
異功散(方見内釣/)
白术散(方見積痛/)
異功散(方見脾臟/)
　　疝氣
小兒隂腫疝氣者多屬肝腎氣虗及坐卧寒濕之地或
風邪所傷血氣相搏或啼呌氣逆水道不行或禀父肝
經虗熱或姙娠肝氣鬰結或乳母怒動肝火而致者若
兒肝經熱用梔子清肝散兒啼躁怒用均氣散乳母恚
怒用柴胡清肝散肝火氣逆用加味逍遥散小腹作痛
小便澁滯用龍膽㵼肝湯乆坐冷地小便不利用四苓
散加柴胡山梔車前子不時寒熱者加味小柴胡湯經
云肝氣熱則莖痿宗筋弛縦腎莖腫脹或出白液痒痛
或裏急筋縮挺縦不收或精随便下者此名筋疝俱屬
肝火不係於腎宜詳治之
　　治驗
　一小兒隂囊赤腫余作胎毒治瘥後發熱痰盛等症
　診其母素有鬰熱用加味歸脾逍遥二藥子母俱服
　而愈後吐㵼小便赤澁兩目瞤動視其寅夘(闕/)闗脉
　赤此屬肝經風熱也用柴胡清肝散加鈎藤鈎木賊
　草而愈
　一小兒隂莖作痒小便頻數此屬肝火之症反服五
　苓散頸間結核余用柴胡梔子散四味肥兒丸諸症
　稍愈又用蝦蟆丸而痊
　一小兒莖痿濕痒後隂嚢焮腫莖中作痛時出白津
　余診之肝火也用龍膽㵼肝湯六味地黄丸而愈
　一小兒睪丸作痛小便赤澁寒熱作嘔乃肝脾之疝
　用小柴胡湯加山梔車前子茯苓而愈
　一小兒睪丸腫鞭小便黄澁用小柴胡湯加車前子
　山梔并蘆薈丸而消
　一小兒莖中作痒一小兒下疳潰爛作痛發熱一小
　兒莖中潰痛小便秘濇日晡尤盛一小兒目痒出水
　連劄項間結核隂嚢搔痒俱屬肝火之症俱用九味
　蘆薈丸而愈
　一小兒小便澁滯隂嚢腫痛寒熱此肝經濕熱也用
　龍膽㵼肝湯而消但内熱倦怠此兼脾氣虗也用四
　君柴胡山梔芎歸而愈
　一小兒隂嚢赤腫因乳母怒氣及飲酒而發余審之
　因於怒則用加味逍遥散因於酒則用加味清胃散
　並加漏蘆乾葛神麯與母子服之随愈
　一小兒隂嚢腫痛小便赤澁用加味小柴胡湯加漏
　蘆母子並服而愈
　一小兒禀肝腎虗弱睪丸常腫用六味地黄丸料加
　柴胡母子並服兩月餘而痊
　劉武庫子睪丸作痛小便赤澁寒熱作嘔用小柴胡
　湯加山梔車前子茯苓而愈
　一小兒腹内一塊攻痛小便不調用龍膽㵼肝湯蘆
　薈丸而愈後形氣消爍發熱作渇此肝木制脾土也
　用補中益氣湯及蘆薈丸而愈
龍膽㵼肝湯治肝經濕熱兩抝腫痛或腹中作痛或小
　便澁滯等症
　　龍膽草(酒拌/炒黄)澤㵼(各二/分)車前子(炒/)生地黄(酒/拌)
　　木通　當歸(酒/拌)山梔(炒/)黄芩(炒/)甘草(各二/分)
　右水煎服
四君子湯
加味逍遥散
加味清胃散
加味歸脾湯(四方見内釣/)
五苓散(方見五淋/)
九味蘆薈丸(方見疳症/)
補中益氣湯(方見虗羸/)
加味小柴胡湯(方見痙症/)
六味地黄丸(方見腎臟/)
梔子清肝散
柴胡清肝散(二方見發熱/)
四味肥兒丸(方見寒吐/)
四苓散(即五苓散去肉桂/)
　　渇症
百問云小兒唇紅如丹即發渇紅甚焦黒則危篤若三
焦虗煩作渇者用三黄湯傷寒後唇口焦者用白虎湯
竹葉湯㵼痢作渇者用四苓散之類常治暑積心脾煩
渇引飲者用白虎湯下利脾虗作渇者用七味白术散
熱結膀胱小便秘渇者用五苓散上焦虗熱者用四君
子湯膏粱積熱者用清胃散脾胃積熱者用㵼黄散中
氣虗熱者用異功散腎水虗熱者用六味丸其餘疳症
發熱各詳夲症胎禀所致者當各審其因若誤用寒凉
降火脾胃復傷則腹脹而為敗症矣
　　治驗
　一小兒發熱作渇用㵼黄散大便重墜口角流涎仍
　欲㵼火余曰鼻凖青白多而黄色少屬脾胃虗寒肝
　木所侮葢口角流涎胃氣不能統攝也大便重墜脾
　氣不能上升也不信另用涼劑果眉唇㣲動四肢㣲
　搐余曰此虗極而變慢脾風矣用六君當歸木香炮
　薑釣藤鈎二劑益甚意欲更劑余曰此藥力未及也
　仍以前藥加附子一片服之即安去附子又二劑而
　愈
　一小兒吐㵼後患渇症飲食少思肌肉消痩用七味
　白术散渇漸止五味異功散加升麻飲食漸進又用
　補中益氣湯肌肉頓生
　一小兒嗜膏粱甘味發熱作渇小便白濁用四味肥
　兒丸佐以㵼黄散稍愈復傷食吐㵼服消食丸胃氣
　復傷飲食少思肢體倦怠而渇先用七味白术散而
　渇止次用五味異功散而痊
　一小兒面目色白患渇症唾痰發熱服清熱化痰之
　藥大便洞㵼小便頻數此脾腎虗而復傷也朝用補
　中益氣湯夕用四神丸諸症漸愈又佐以六味地黄
　丸而愈
　一小兒十五嵗用心太過兩足發熱日晡益甚服人
　参固本丸之類熱益甚痰涎上湧體倦更唾痰服化痰
　滋隂之劑痰熱益甚更頭目眩運體倦少食請余治
　仍欲清熱化痰滋隂余曰兩足發熱腎經隂虗也痰
　涎上湧腎不能攝也頭目昡運胃氣不能上升也此
　禀賦不足勞役過度而然耳遂朝用補中益氣湯夕
　用加减八味丸元氣漸復諸症漸愈但用心於功課
　即頭運發熱用前藥即愈畢姻後諸症復作服前藥
　半載而痊後再發更大小便牽痛用補中益氣湯八
　味地黄丸獨参湯而得生
竹葉石膏湯
　　石膏(一/錢)半夏(三/分)甘草　人参(各二/分)麦門冬(十/粒)
　　竹葉(一/握)
　右生薑汁一匙水煎服
三黄湯
　　黄芩　黄連　黄栢(各等/分)
　右水煎服
白虎湯(方見發熱/)
五苓散(方見五淋/)
七味白术散(方見積滯/)
四君子湯
六君子湯
清胃散
異功散
六味丸(方見腎臟/)
四苓散(即五苓散去桂/)
補中益氣湯(方見虗羸/)
四味肥兒丸(方見寒吐/)
消食丸(方見嘔吐乳/)
四神丸(方見驚㵼/)
　　煩躁
仲景云火入於肺則煩入於腎則躁夫心者君火也火
王則金燔水虧而火獨存故肺腎合而為躁也活人云
但煩熱者虗煩也諸虗煩熱與傷寒相似但不惡寒鼻
不疼故知非傷寒也頭不痛脉不𦂳故知非裏寒也不
可發汗攻下當與竹葉湯兼嘔者與橘皮湯又心虗則
先煩而後渇翕翕發熱其脉浮𦂳而大是也葢煩者心
中煩擾為内熱故屬陽躁者肢體躁動或裸身欲入井
中為外熱故屬隂外熱者無根之火也是以為虗在小
兒當辨其嗞煎不安是煩嗞啀不定是躁嗞煎者心經
有熱精神恍惚煩滿生驚嗞啀者心經有風煩燥驚搐
也熱甚者黄連觧毒湯輕者𨗳赤散風熱者至寳丹脉
數而實便閟有熱者神芎丸此皆實熱之治法也若煩
而頭痛短氣口乾咽燥不渇者虗也用四君加芎歸因
藥攻伐而作渇者用竹茹湯煩而不得眠者酸棗仁湯
心神顛倒煩熱欲吐者朱砂安神丸面戴陽目内赤六
脉洪大按之全無者血虗發躁用當歸補血湯若躁而
裸體欲入井中脉沉細或浮大按之如無者此皆隂盛
發躁也宜用参附湯有囘生之功
　　治驗
　一小兒煩躁驚悸熱渇飲冷額間色赤此心經實熱
　所致先用㵼心湯一服稍緩又用柴胡梔子散而瘥
　一小兒痢後發熱煩躁用四君當歸升麻柴胡頓安
　又用補中益氣湯而愈又傷食作㵼前症復作吞酸
　先用異功散加吴茱茰木香為末二服吞酸悉止乃
　去茱茰木香治之而安
　一小兒潰瘍煩躁驚搐撮空用六味地黄丸料煎服
　以滋腎肝用五味異功散以補脾肺漸愈又用八珍
　湯而痊
　一小兒患癍疹服發汗之藥煩躁作渇先用當歸補
　血湯及東垣聖愈湯諸症漸安又用八珍湯加麦門
　冬五味子而愈
　一小兒痢後煩躁作渇面赤脉大按之如無此血脫
　煩躁也先用當歸補血湯又用五味異功散加升麻
　當歸而安又傷食作㵼不已復煩躁用異功散為主
　佐以八珍湯而安
　一小兒患瘰癧服下毒之藥發熱煩躁口渇作嘔此
　元氣復傷用八珍湯倍加参茋歸术治之漸安又用
　四君當歸升麻而安
清熱解毒丸治五臟積熱毒氣上攻胸臆煩悶咽喉腫
　痛赤眼壅腫頭面發熱唇口乾燥兩頬生瘡精神恍
　惚心忪悶亂坐卧不寕及傷暑毒面赤身熱心煩躁
　而渇飲食不下
　　寒水石　石膏(各八/兩)青黛(四/兩)
　右研末入青黛和匀蒸餅七個水調為丸如芡實大
　毎服一丸食後新汲水化下或細嚼生薑湯下如中
　諸毒並宜服之及驚風潮熱痰涎壅塞心胸煩躁頬赤
　多渇坐卧不穏毎服半粒量大小加减
橘皮湯
　　橘皮(一兩/五錢)甘草(炙半/兩)人参(二錢/五分)竹茹(半/兩)
　右每服五錢薑水煎食前服
東垣聖愈湯治諸瘡出血多而煩躁不得眠
　　􁆐地黄(五/分)生地黄(五/分)川芎(五/分)人参(五/分)黄茋(一/錢)
　　當歸身(一/錢)
　右水煎服
㵼心湯治心經實熱口舌生瘡煩躁發渇
　　宣黄連　犀角(各等/分)
　右水煎服
黄連解毒湯(方見諸痢/)
竹茹湯(方見嘔吐乳/)
酸棗仁湯(方見驚癎/)
朱砂安神丸(方見疳症/)
神芎丸
至寳丹(二方見驚風/)
導赤散(方見心臟/)
異功散
四君子湯(二方見内釣/)
　　注夏
脾為太隂位屬坤土喜燥而惡濕故凡脾胃之氣不足
者遇長夏潤溽之令則不能升舉清陽健運中氣又復
少陽相火之時熱傷元氣則肢體怠惰不收兩脚痿弱
嗜卧發熱精神不足飲食少思口中無味呼吸短乏氣
促目中視物昏>昏>小便赤數大便不調名曰注夏此皆
禀賦隂虗元氣不足之症丹溪補隂論言之詳矣育子
者其可不知冬月飬陽之道乎治法用補中益氣湯去
升麻柴胡加炒黒黄栢主之若因勞後發熱血虗脉大
者用當歸補血湯氣血兩虗者八珍湯肝腎隂虧者地
黄丸大便作㵼者人参理中湯若乳母肝火乗脾寒熱
少食者柴胡梔子散胃火作渇者竹葉石膏湯小兒多
因乳母之氣不調而致當戒怒氣調飲食適寒温則可
以逺病矣又如今人夏月皆以香薷湯浸冷代茶飲之
殊不知香薷利水大損元陽厚朴尅伐大㵼真氣况脾
性喜温而惡寒夏月隂盛於内冷啜傷脾若胃強有火
濕熱為病之人固無大害其脾胃虗弱中氣不足者必
為腹痛少食泄㵼寒中之疾矣此大人亦所當戒者况
小兒乎慎之慎之
　　治驗
　一小兒毎春夏口乾發熱怠惰嗜卧勞則頭痛服清
　凉化痰之藥喘㵼煩躁不安服香薷飲脉大神思昏
　憒余用補中益氣湯去升麻柴胡加五味麦門炮薑
　一劑未愈又加肉桂五分即甦更用六味地黄丸而
　愈
　一小兒禀脾腎虗弱注夏發熱二便不調朝用補中
　益氣湯夕用地黄丸而愈後因乳母怒氣致兒發熱
　驚搐用柴胡梔子散母子並服而痊
　一小兒素有食積注夏發熱倦怠少食大便不實朝
　用五味異功散少加升麻柴胡夕用四肥兒丸而尋
　愈
　一小兒禀賦腎虗患注夏之症因乳母太勞則發熱
　益甚用補中益氣湯令母子並服而愈後因乳母多食
　膏粱又患瘡疾煩躁作渇先用竹葉石膏湯及補中
　益氣湯将瘥母着怒氣大熱發搐用柴胡梔子散加
　味逍遥散而痊
　一小兒注夏食生冷之物腹中作痛之甚則發搐厥
　冷用人参理中丸而愈
　一女子年十四患注夏經行之後發熱晡熱煩躁作
　渇面赤脉洪大按之如無此血脫發躁先用當歸補
　血湯四劑又用八珍湯而安
補中益氣湯(方見虗羸/)
當歸補血湯(方見發熱/)
八珍湯(方見自汗/)
地黄丸(方見腎臟/)
人参理中湯(方見冷㵼/)
柴胡梔子散(方見急驚/)
竹葉石膏湯(方見泄瀉/)
五味異功散(方見内釣/)
四味肥兒丸(方見寒吐/)
　
　
　
　
　
　
　
　
　
　薛氏醫案卷六十二
欽定四庫全書
　薛氏醫案卷六十三
　　　　　　　　　　　　　眀　薛已　訂
　　保嬰撮要十
　　　自汗
自汗者汗無時而自出也經曰飲食飽甚汗出於胃驚
而奪精汗出於心持重逺行汗出於腎疾走恐懼汗出
於肝揺體勞苦汗出於脾又曰隂虗而陽必輳則發熱
而自汗陽虗而隂必乗則發厥而自汗東垣云表虗自
汗秋冬用桂春夏用黄茋丹溪云汗者心之液也自汗
之症未有不由心腎俱虗而得之者巢氏云虗勞病若
陽氣偏虗則津液發泄而為汗夫自心為主陽之藏火
也陽主氣人身津液随其陽氣所在之處而生亦随其
火所擾之處而泄則為自汗矣治法當用参茋甘温益
氣之藥使陽氣外固而津液内藏則汗止矣若元氣虗
者夏月用六君子湯加山藥山茱茰冬月用加减八味
丸十全大補湯血虗者四物加参茋有熱者當歸六黄
湯氣血俱虗者十全大補湯心腎虗熱者六味丸虗寒
者八味丸心經血虗者團参湯胃經氣虗者六君子湯
飲食勞倦者補中益氣湯嗜卧倦怠者升陽益胃湯熱
傷元氣者清燥湯著干心胞絡者清暑益氣湯外傷風
邪者惺惺散虗勞羸痩者人参飬榮湯思慮傷脾者歸
脾湯怒動肝火者小柴胡湯肝經虗熱者加味逍遥散
肝經濕熱者龍膽㵼肝湯泄㵼脉㣲者人参理中湯手
足汗者補中益氣湯胸腹汗者四君子湯當心一片有
汗者茯苓補心湯黄汗者茵陳五苓散血汗者血餘散
敷之此皆去汗之大法也仍推五臟相勝主之若汗出
如油喘而不休此為命絶柔汗發黄此為脾絶汗出不
流如貫珠者為絶汗數者並不治若六陽虗則汗出上
至頭下至項亦難治
　　治驗
　一小兒四嵗因驚自汗左闗無脉以此為憂余曰肝
　主驚此禀肝氣不足因驚則氣散脉必在臂腕於尺
　部盡處候之果得用補中益氣湯六味地黄丸半載
　脉復本位其脉在合谷之間者皆自㓜被驚而然也
　一小兒五嵗因驚自汗發熱虗症悉具右寸脉短此
　胃氣復傷也用獨参湯月餘又用補中益氣湯仍佐
　以六君子及加味地黄湯半載而愈
　一小兒自汗目直項強頓悶余謂肝經實熱先用柴
　胡梔子散随用六味地黄丸而愈後因驚自汗咬牙
　呵欠屬肝經虗熱生風用六味地黄丸補中益氣湯
　而痊後又驚自汗怔悸面赤發熱悉屬肝經虗熱用
　六味丸而愈
　一小兒自汗面青善怒小便頻數睡間驚悸或發搐
　目直此肝火血燥生風也先用加味四物湯加味逍
　遥散各四劑與間服諸症漸愈又用四君山梔而愈
　一小兒自汗盗汗頸間結核兩目連劄此兼肝脾疳
　症也用四味肥兒丸及大蕪荑湯而痊後毎傷食發
　熱便血自汗用五味異功散加升麻柴胡漸愈又用
　六味地黄丸而痊
　一女子十四嵗自汗寒熱月經先期余謂肝火血熱用
　加味逍遥散地黄丸而痊後因怒經行不止自汗盗
　汗先用加味小柴胡湯次用加味逍遥散而愈
　一小兒自汗呌哭發熱作渇飲水抽搐仰睡乃心經
　實熱也用導赤散治之而愈後又自汗發熱飲湯抽
　搐無力驚竄咬牙覆睡面赤心經虗熱也用茯苓補
　心湯而愈
　一小兒自汗惡風用補中益氣湯加炒浮麥而止因
　飲食停滯患吐㵼用六子湯而愈又用四君當歸浮
　麥而汗止出痘時自汗盗汗用十全大補湯而痘愈
　後因傷風咳𠻳自汗腹脹余謂脾肺俱虗宜用六君
　桔梗因惑於人言先服發表之劑更加氣喘盗汗余
　用四君五味子炮薑四劑不應毎劑又加人参五錢
　炮薑一錢稍止又三劑而痊
十全大補湯治諸虗不足自汗不食時發潮熱等症
　　白茯苓　人参　當歸　白术　白芍藥(炒/)
　　黄茋(炒/)川芎　肉桂　􁆐地黄　甘草(炒各/等分)
　右三五錢薑棗水煎服
八珍湯(前方去肉桂黄/茋治驗見各門)
人参飬榮湯治病後時自汗或發潮熱口乾食少心虗
　驚悸欬而下利前方去川芎加陳皮五味子逺志
百解散治感冐風邪發熱自汗者
　　荆芥　白芷　麻黄(去/節)陳皮　蒼术
　　甘草(炒各/三分)
　右薑三片葱白三根水煎服
清暑益氣湯治暑邪干衛身熱自汗
　　黄茋(一/錢)　蒼术(泔浸去/皮一錢)　升麻(七/分)　人參
　　白术　陳皮(炒/)　神麯(炒/)　澤瀉(各五/分)
　　甘草(炙/)　黄蘖(酒浸/炒)當歸身　麥門冬(去/心)
　　青皮(炒/)　葛根(各三/分)五味子(九粒/杵)
　右水煎服
茵陳五芩散治伏暑發黄煩渇小便不利
　　赤茯苓　猪苓　澤㵼　白术　茵陳(各三/分)
　右水煎服
血餘散治汗不止
　　用男子亂髪一握煆存性為細末以絹袋盛置乾
　　撲之
清燥湯治小兒自汗或因熱傷元氣大小便秘澁
　　黄茋(炒/)蒼术(各五/分)白术(三/分)陳皮(三/分)白茯苓(三/分)
　　澤㵼(三/分)人参(三/分)麦門冬(三/分)生地黄(三/分)升麻(三/分)
　　當歸身(三/分)神麯(炒三/分)猪苓(三/分)黄栢(酒炒/三分)黄連(炒/)
　　甘草(炙各/二分)五味子(五粒/杵)
　右薑一片水一鍾煎服
升陽益胃湯(方見諸痢/)
六君子湯
加味歸脾湯
四君子湯
加味逍遥散
五味異功散(五方見内釣/)
柴胡梔子散(方見發熱/)
小柴胡湯(方見肝臟/)
補中益氣湯(方見虗羸/)
龍膽㵼肝湯
人参理中湯
茯苓補心湯(三方見瘖/)
團参湯
當歸六黄湯(二方見盗汗/)
惺惺散
四物湯(二方見急驚/)
六味丸
加味八味丸(即六味丸加肉桂/五味子方見腎臟)
四味肥兒丸(方見寒吐/)
大蕪荑湯(方見疳症/)
導赤散(方見心臟/)
　　盗汗
盗汗者睡則汗出寤則汗收也自汗屬陽虗盗汗屬隂
虗盖陽為衞氣隂為榮血血之所主心也所藏肝也熱
摶於心故液不能内斂而外泄於皮膚人卧則静而為
隂覺則動而為陽故曰自汗屬陽盗汗屬隂也多因心
腎不交水火不能既濟腎虗則閉藏之令失守故有是
症宜用六味丸十全大補湯血虗内熱者當歸六黄湯
心經有熱者導赤肝經虗熱者六味地黄丸血脱盗汗者
當歸補血湯肝膽風熱者柴胡清肝散食積内熱者二
陳枳實山梔胃氣虗熱者六君子湯及浮麥散血氣俱
虗者人参飬榮湯餘症見自汗當叅覽之
　　治驗
　一小兒十一嵗靣色青白或惡寒發熱鼻間黄白盗
　汗自汗胸膈不利飲食少思常懐畏懼用二陳黄連
　酸棗茯神之類不應余以為脾肺俱虗不信自用朱
　砂安神丸更寒熱徃来泄㵼不食余用六君當歸黄
　茋而愈
　一小兒五嵗腹中作痛大便不實患盗汗鼻間左腮
　皆白此脾肺氣虗而食積所致也用六君山查神麯
　四劑腹痛頓止去查麯又四劑大便調和乃用四君
　歸茋而汗止
　一小兒十二嵗患盗汗形氣痩弱靣色或赤或白右
　顋白兩頬赤鼻間㣲青此禀足三隂經虗也朝用補
　中益氣湯夕用六味地黄丸而愈
　一小兒乆患盗汗夜熱晝凉飲食少思大便酸臭此
　食積内作也先用三􁁓散消𨗳積滯又用五味異功
　散補脾進食而瘥
　一女子十四嵗自汗寒熱肝脉弦洪此肝火所致用
　加味逍遥散而愈後飲食停滯吐痰眩運頭面不時
　汗出兩寸脉不及本位用補中益氣湯加半夏蔓荆
　子而痊
　一小兒三嵗盗汗不食聞藥即嘔此胃氣傷也用浮
　麥炒為末以乳調服錢許旬餘嘔止食進佐以六君
　子湯而愈
　一小兒發熱呵欠頓悶咬牙至夜盗汗屬肝膽火症
　用小柴胡湯加山梔二劑又用地黄丸料煎服而愈
　一小兒盗汗甚多乆不愈寸口脉沉伏飲食少思稍
　多食則腹痛汗不止余謂脾虗食積用六君升麻柴
　胡月餘脾氣漸健飲食漸加汗亦少止乃佐以異功
　散而痊
　一小兒苦盗汗肢體消痩因功課勞役更加自汗余
　用補中益氣十全大補二湯而愈次年因勞心前症
　復作更加夢遺仍用前二湯各五十餘劑而愈畢姻
　後前症俱作手足並冷前藥又各加薑桂一錢數劑
　少應至六十餘劑而愈因大勞盗汗如雨手足如氷
　再以前二藥加桂附各一錢數劑方愈
當歸六黄湯治血虗盗汗内熱晡熱者
　　當歸　熟地黄(各五/分)黄連(炒黒/三分)生地黄(炒一/錢)
　　黄栢(炒/黒)黄芩(炒黒各/三分)黄茋(炒五/分)
　右水煎服
團参湯治虗汗盗汗
　　新羅人参(三/兩)當歸(三/錢)
　右為末用雄猪心一個切三片每服以猪心一片煎
　湯調服二錢
白术散治自汗盗汗
　　白术(三/兩)小麥(一合/炒)
　右用水一鍾半煮乾去麦為末以炒黄茋煎湯量兒
　大小調服忌蘿蔔辛辣炙煿之類乳母尤忌
六味地黄丸(方見腎臟/)
人参飬榮湯
十全大補湯(二方見自汗/)
導赤散(方見心臟/)
柴胡清肝散
當歸補血湯(二方見發熱/)
二陳湯(方見寒吐/)
六君子湯
四君子湯
五味異功散
加味逍遥散(四方見内釣/)
小柴胡湯(方見肝症/)
三稜散(方見白濁/)
補中益氣湯(方見虗羸/)
　　噫氣
經曰脾病則靣黄善噫噫者寒氣客於胃厥逆從下上
散復出於胃而為噫又善思善味其症當臍有動氣按
之牢若痛其病腹脹滿食不消體重節痛怠惰嗜卧四
肢不收經曰脾主四肢有是者脾也又曰二陽一隂發
病主驚駭背痛善噫何謂也竊謂上焦受氣於中焦中
焦氣未和不能消榖故為噫耳中焦亦脾胃之分也脾
土虗寒由命門火衰不能温蒸水榖古人有服兎絲子
旬日間飲食如湯沃雪亦此義也補脾宜人参理中湯
補右腎宜用八味丸胃氣虗不能運化水榖者六君子加
木香鬰結傷脾者加味歸脾湯木尅土者四君柴胡升
麻兼嘈襍者加吴茱茰半夏治者審之
　　治驗(仍叅虗羸症/)
　一小兒禀賦虗羸時常作痢年十三嵗泄㵼不食手
　足並冷諸藥不應余謂命門火衰六君子湯八味丸
　治之尋愈畢姻後勞心過甚飲食頓少發熱下氣先
　用参术各五錢薑枣煎服諸症稍愈又用六君子湯
　加炮薑肉桂参术各一兩一劑諸症頓愈又因勞心
　發熱煩渇用補中益氣湯加附子一錢渇止用参茋
　各一兩歸术各五錢附子一錢三劑全瘥
　一小兒十五嵗喜噫靣黄腹脹飲食難化用六君益
　智木香漸愈後因怒兼脇痛少食下氣噫氣用補中
　益氣湯加附子益智漸愈後飲食過多腹脹吞酸服
　保和丸熱渇痰甚用二陳黄連石膏之劑大便不止
　吃逆不食手足並冷余用六君附子四劑稍愈又以
　補中益氣湯加附子及八味丸而遂安
　一女子十九嵗患前症用六君子湯送四味茱茰丸
　而愈但怒即發服此藥亦即愈後因怒氣勞役前症
　復作血崩不止先用柴胡梔子散一劑随用補中益
　氣湯加山梔而痊仍叅虗羸治驗
本事枳殻散治心下痞悶或作痛多噫
　　枳殻　白术(各半/兩)㯽榔(三/錢)香附子(炒一/兩)
　右為末每服一錢空心米飲調下
四味茱連丸治腹脹噫氣吞酸食不能化
　　吴茱茰炒黄連(炒/)神麯　荷葉(各等/分)
　右為末水煮神麯糊丸桐子大每服二十丸白湯下
　黄連當量病㣲甚或炒黒炒黄用之
八味丸(即六味丸加五味/子肉桂方見腎臟)
四君子湯
六君子湯
加味歸脾湯(三方見内釣/)
補中益氣湯(方見虗羸/)
　　下氣
劉河間云腸胃鬰結榖氣内發而不能宣通於腸胃之
外故喜噫下氣也若癲癎勞瘵氣下泄而不止者必死
乃真氣竭絶腠理閉塞榖氣不能宣通於腸胃之外故
從腸胃中泄出婁全善云下氣屬心虗經云夏脉者心也
心脉不及下氣為泄者是也經又云飲食入胃遊溢精
氣上輸於脾脾氣散精上歸於肺通調水道下輸膀胱
水精四布五經並行此平人也若七情内傷六滛外侵
飲食不節房勞過度致脾土之隂受傷轉運之宫失職
不能輸化故下氣也又曰隂精所奉其人夀陽精所降
其人夭隂精者乃五榖之精上榮心肺以降腎肝故曰
其人夀陽精者乃胃中之清氣陷入腎肝不能升浮上
輸心肺故曰其人夭若飲食過多腸胃鬰結用平胃散
癲癎勞瘵者用補心丸及人参理中湯若下泄不已者
不治
　　治驗
　一小兒飲食素所不節又食蔽氣之物腸胃秘結小
　便不利而患此以平胃散後用理中湯而愈
　一小兒年十五嵗勞心太過飲食頓减發熱下氣先
　用参术各五錢薑棗煎服諸症稍愈
　一女子素禀虗弱後又勞心女工發熱煩渇下氣余
　用補中益氣湯加附子又用参茋各一兩歸术各五
　錢附子一錢三劑全瘥
　一小兒十四嵗因怒脇痛少食患此用補中益氣湯
　加附子一錢益志一錢而漸愈後因飲食過多腹脹
　吞酸噫氣以保和丸服之熱渇痰甚又以二陳湯加
　黄連石膏之劑大便不止嘔逆不食手足並冷余用
　六君子湯加附子一錢四劑稍愈又以補中益氣湯
　加附子一錢兼服八味丸而遂安
　一女子患前症余用六君子湯送四味茱茰丸而愈
　但因怒氣相觸前症即發即服前二湯丸其病尋愈
　後因甚怒兼勞役太過前症復作更又血崩不止余
　先用柴胡梔子散一劑隨用補中益氣湯加山梔而
　痊
　一小兒脾土虗寒患此余以人参理中湯加兎絲子
　一錢以補脾氣四劑又以六君湯而安後因勞心功
　課發熱煩渇前症益甚又用柴胡梔子散兼以補中
　益氣湯而愈
　一女子年十六患此先用参术之藥不應用六君子湯
　送四味茱連丸而愈後又因怒氣勞役前症益甚更
　兼發熱用柴胡梔子散二劑隨以補中益氣湯而痊
平胃散(方見虗寒/)
補心湯(方見瘖/)
補心丸(即茯神散為丸方見驚悸/)
補中益氣湯(方見虗羸/)
人参理中湯(方見驚㵼/)
越鞠丸
六君子湯
加味歸脾湯
加味逍遥散(四方見内釣/)
本事枳殻散(方見前症/)
柴胡梔子散(方見發熱/)
四味茱連丸(方見噫氣/)
八味地黄丸(方見腎臟六味/丸加肉桂附子)
　　不寐
經曰陽眀胃脉也胃者六腑之海其氣亦下行陽眀逆
不得從其道故不得卧也又曰胃不和則卧不安夫人
身之衛氣晝則行於陽夜則行於隂陽主動隂主静寤
則魂魄志意散於府藏發於耳目動於肢體而為人身
指使之用寐則神氣各歸五宫而為黙運之妙矣若脾
胃氣盛則腑臟調和水榖之精各各融化以為平和之
氣若胃氣一逆則氣血不得其宜腑臟不得其所不寐
之症由此生焉當用四君逺志酸棗仁肝腎虗熱者六
味丸心血不足者真珠母丸思慮過度者歸脾湯精神
短乏者人参飬榮湯病後餘熱者酸棗仁湯膽虗不得
眠者人参竹葉湯肝火不寜者加味小柴胡湯振悸不
得眠者四君生薑酸棗仁夜啼驚哭不寐各詳别症當
恭求之
　　治驗
　一小兒患瘡潰後飲食少思倦怠不寐先用四君茯
　神當歸陳皮飲食頓加乃佐以八珍散為末時服錢
　許漸得寐又因驚汗出發熱不寐用異功散加柴胡
　山梔汗熱頓止仍服四君八珍之藥得寐又飲食停
　滯腹痛吐痰不寐汗出用六君柴胡升麻山杳而安
　一小兒十四嵗勤於功課徹夜不寐飲食無味早間
　用補中益氣湯午後用異功散飲食漸有味夜稍得
　寐仍用補中益氣湯八珍湯而愈畢姻後不寐兼遺
　精盗汗用補中益氣湯六味地黄丸而愈
　一小兒痢後不食少寐或兼盗汗先用異功散加升
　麻當歸飲食漸進佐以補中益氣湯稍得寐四年後
　因用心記誦自汗不寐飲食甚少用補中益氣湯加
　味異功散而愈
　一女子十七嵗䘮母過哀不寐發熱或寒熱此脾血
　虗而火動也用加味逍遥散加味歸脾湯治之尋愈
　後因飲食怒氣不寐腹痛先用六君柴胡升麻而痛
　止仍用前二藥而得寐
仲景酸棗湯治虗勞虗煩不得眠
　　甘草(五/分)知母(炒五/分)白茯苓(五/分)芎藭(五/分)生薑(五/分)
　　酸棗仁(炒一/錢)
　右水煎服
本事鱉甲丸治膽虗不得眠四肢無力
　　鱉甲　酸棗仁(炒/)羌活　黄茋(炒/)牛膝(酒/炒)
　　人参(各一/兩)五味子
　右水煎服
秘㫖安神丸治心虗而不寐或睡中驚悸或受驚嚇而
　作
　　人参　半夏(湯/泡)酸枣仁(炒/)茯神(各一/錢)當歸(酒/洗)
　　橘紅　赤芍藥(炒各/七分)甘草(炙三/分)五味子(杵五/粒)
　右為末薑汁糊丸芡實大每服一丸生薑湯下
人参飬榮湯治脾肺俱虗發熱惡寒肢體痩倦食少口
　乾欬而㵼痢驚悸自汗不寐等症
　　人参　陳皮　黄茋(宻/炙)桂心　當歸　白术
　　甘草(炙各/一錢)白芍藥(錢/半)􁆐地黄(七/分)五味子(杵炒/七分)
　　逺志(五/分)
　右每服二三錢薑棗水煎
四君子湯
六味丸(二方見腎臟/)
歸脾湯(方見内釣/)
人参竹葉湯
加味小柴胡湯(二方見肝症/)
八珍散
異功散
六君子湯
補中益氣湯(四方見虗羸/)
加味逍遥散
加味異功散
八珍湯(三方見内釣/)
　　驚悸
驚悸者心神恐懼邪氣乗心也目睛不轉口不能言診
其脉動而弱者動則為驚弱則為悸哭而不啼多淚是
也宜急調治否則他症隨之用四物安神之類丹溪謂
亦有屬痰者宜用温膽湯加辰砂逺志之類若思慮便
動虗也用飬心湯時作時止痰也用茯苓丸觸事易驚
心膽虗怯也用温膽湯卧驚多魘血不歸源也用真珠
母丸夢寐不寜肝魂失守也用定志丸恐畏不能獨處
膽氣虗冷也用茯神湯睡卧煩躁膽氣實熱也用酸棗
仁丸眩運驚悸風痰内作也用本事辰砂逺志丸思慮
鬰結脾虗氣滯用歸脾湯前症雖曰屬心與肝而血之
所統實主於脾脾之志曰思思慮多則血耗損而不能
滋飬於肝心者脾使之也思慮内動未嘗有不役其心
者夫心為君火之藏十二官之主也夫君之徳不怒而
威無為而治故宜鎮之以静謐戒之以妄動動則相火
翕合煽爍隂精精血既虧則火空獨發是以驚悸怔忡
之所由生五志之火所不能制者矣故治脾者不可不
知飬心飬心者不可不知鎮静而寡慾然人孰無思也
思之正則無妄動之慾矣朱子曰必使道心常為一身
之主而人心每聼命焉此善於飬心者也
　　治驗
　一女子素血虗驚悸出嫁後更怔忡晡熱月經過期
　用八珍湯加逺志山藥酸枣仁三十餘劑漸愈佐以
　歸脾湯全愈後因勞怒適經行不止前症復作先用
　加味逍遥散熱退經止又用飬心湯而痊
　一小兒十五嵗徹夜用功記誦去後少寐仍不戒勞
　患怔忡發熱不止用歸脾為主佐以八珍湯諸症漸
　愈後復作服歸脾定志二藥即愈
　一小兒十五嵗因用心太過少寐驚悸怔忡惡寒先
　用補中益氣湯茯苓酸棗仁逺志惡寒漸止又用加
　味歸脾湯驚悸稍安又用飬心湯而痊
　一小兒驚悸睡卧不安發熱飲冷用治要茯苓散而
　愈又因勞役恚怒發熱吐痰自汗用温膽湯二劑而
　安又用歸脾湯寜志丸而愈
　一小兒十三嵗善思多憂體倦發熱心懐畏懼必多
　人相伴乃止用茯神湯佐以歸脾湯兩月餘漸愈畢
　姻後前症復作加寒熱頭運先用前二湯而驚悸愈
　後用十全大補湯補中益氣湯諸症漸愈後因科舉
　入塲勞役朝寒暮熱自服前二湯各三十餘劑不應
　時仲秋脉虗大按之㣲細靣白腹痛亦用前方倍加
　肉桂乾薑四劑亦不應遂以八味丸料煎服四劑稍
　緩又四劑漸愈乃八味丸十全大補湯而安
　一女子十五嵗性沉静被盗所恐遂驚悸腹脇脹痛
　寒熱徃来不食無寐善思恐懼用酸棗仁丸歸脾湯
　加味逍遥散而尋愈出嫁後䘮子兼大勞驚悸無寐
　吐痰發熱飲食少思胸腹膨脹服化痰藥日吐痰四五
　碗時考績至京請治余謂脾肺虗寒不能攝涎化食
　而為痰也用六君乾薑六劑其痰益甚手足並冷用
　前藥每加附子一錢仍不應乃用人参一兩附子二
　錢四劑始稍緩又二劑仍用六君加薑附各五分數
　劑後易桂治之而愈
温膽湯治心膽虗怯觸事易驚或夢寐不祥遂致心驚
　膽攝氣鬰生涎涎與氣摶變生諸症或短氣悸乏或
　復自汗膽虗不能制脾則脾之水飲作矣
　　白茯苓(一兩/五錢)半夏(湯洗/二兩)甘草(炙一/兩)枳實(麩炒/二兩)
　　竹茹(二/兩)橘皮(去白/二兩)
　右每服四錢水一盞半薑五片棗一枚煎七分食前服
寜志丸治心虚多驚若有痰宜吐之
　　人參　白茯苓　茯神　栢子仁　琥珀　當歸
　　酸棗仁(温酒浸半/日去殻)逺志(炒各/半兩)乳香　朱砂　石菖
　　蒲(各三/錢)
　右為末蜜丸桐子大每服三十丸食後棗湯下
茯神散治五臟氣血虚弱驚悸怔忡宜用此安神定志
　　茯神(去/木)人參　龍齒(另/研)逺志(去/心)桂心　防風　獨
　　活　酸棗仁　細辛　白术(炒各/三錢)乾薑(炮三/两)
　右為末每服四五錢水煎服蜜丸亦可
治要茯苓補心湯治心氣不足喜悲愁怒衂血面黄五
　心煩熱或咽喉間作痛舌本作强(方見/瘖)
茯神湯治膽氣虚冷頭痛目眩心神恐畏不能獨處胸
　中煩悶
　　茯神(去/木)酸棗仁(炒/)黄茋(炒/)梔子仁(炒/)白芍藥(炒/)五
　　味子(杵/炒)桂心　熟地(自/製)人参(各一/两)甘草(五錢/炒)
　右每服五錢薑水煎
酸棗仁丸治膽氣實熱不得睡卧神志不安驚悸怔忡
　　茯神(去/木)酸棗仁(炒/)逺志(去/心)栢子仁(炒/)防風(各一/两)枳
　　殻(􁞟炒/五錢)青竹茹(錢/半)生地黄(杵膏/五錢)
　右為末蜜丸梧子大每服七八十丸滚湯下
定志丸治心神虚怯所患同前或語言鬼怪喜笑驚悸
　　人參　茯苓(各一/两半)菖蒲　逺志(去心各/一两)
　右為末蜜丸如前服
治要茯苓散治心經實熱口乾煩渇眠卧不得心神恍惚
　　茯神(两/)麥門冬(两/半)通草　升麻(各一两/二錢半)紫苑(七錢/五分)
　　桂心(七錢/五分)知母(一/两)大棗(十二/枚)淡竹茹(五/錢)赤石脂(一/两)
　　(七錢/五分)
　右每服一两水煎
朱雀丸治心病怔忡不止
　　白茯苓(二/两)沉香(半/两)
　右為末蜜丸小荳大每服三十丸人參煎湯下
世傳蜜陀僧散治驚氣入心絡不能語者昔有人為狼
　及犬蛇所驚皆以此而安
　　蜜陀僧(研極細/末如粉)
　右茶清調一錢七分
丹溪硃砂丸治勞役心跳
　　硃砂　當歸身　白芍藥　側栢葉(各二/錢)川芎
　　陳皮　甘草　黄連(炒各一/錢五分)
　右用猪心血為丸粟米大每服百丸龍眼湯下
本事辰砂逺志丸消風化痰鎮心安神
　　人參　石菖蒲(去/毛)逺志(去/心)茯神(各一/两)川芎　山藥
　　　白附子　麥門冬　細辛　鐵粉　辰砂(各五/錢)
　右為末用生薑汁入水糊丸菉豆大以朱砂為衣每
　服一二十丸臨睡生薑湯下
歸脾湯
六君子湯
加味逍遥散(三方見内釣/)
補中益氣湯方(見虗羸/)
真珠母丸(方見不寐/)
十全大補湯
八珍湯(二方見自汗/)
飬心湯(方見驚癎/)
　　吞酸
吞酸之症有二熱與寒也經曰諸嘔吐酸皆屬於熱東
垣曰病機作熱攻之誤矣濁氣不降寒藥豈能治之二
說似乎矛盾而實一也素問言熱者所以指其末也東
垣言寒者所以指其本也丹溪用吴茱茰之法亦嘗謂
之寒矣然亦當分其虗實而治之若煩熱作渇好食啖
物飲食易化是為實火内熾而胃經熱也宜用清凉飲
之類若不渇喜食熱物飲食難化是為虗火所致而胃
經寒也宜用香砂六君子湯之類故東垣云邪熱不殺
榖苟誤認為實熱槩用寒凉之劑而變為中滿嘔吐反
胃之症者皆末傳寒中之敗症也可不慎歟
　　治驗
　一小兒吞酸用六君子湯而愈後傷食復作兼㵼先
　用五味異功散加升麻乾薑㵼頓止又以六君子煎
　送四味茱茰丸而愈
　一小兒吞酸噯腐發熱口渇先用保和丸二服以消
　宿滯又用六君木香乾薑以温飬中氣而愈後傷冷粉
　腹脹痛余用異功散加乾薑諸症漸愈用補中益氣湯
　加木香将愈又傷食吞酸腹痛用六君木香二劑痛
　止又四劑而愈
　一小兒吞酸喘𠻳腹脹靣白兼青余謂脾肺之氣虗
　先用補中益氣湯加茯苓半夏二劑喘脹悉愈又用
　六君子湯及五味異功散而愈
　一小兒十三嵗吞酸每食碗許稍多則㵼或腹脹靣
　色黄或青白此乃肺虗肝木所勝用六君乾薑柴胡
　升麻間佐以補中益氣湯而痊畢姻後兼勤於功課
　仍吞酸唾痰服清熱藥大便不實嗜卧少食而似肉
　痿用前藥各百餘劑而痊
　一女子吞酸唾痰恪用清氣化痰之藥余謂属中氣虛
　不信後覺肚腹脹腫大小便淋􁏏而殁
六君子湯(加木香砂仁名/香砂六君子湯)
異功散(二方見内釣/)
補中益氣湯
保和丸(二方見虗羸/)
四味茱連丸(方見噫氣/)
　　脾弱多困
丹溪云脾具坤静之徳而有乾健之運夫胃陽也主氣
脾隂也主血胃司納受脾司運化一納一運化生精氣
清氣上升糟粕下降納五榖化津液其清者為榮濁者為
衛隂陽得此謂之槖籥故東垣以脾胃為五臟之根本
也脾氣既弱則健運之令不行化生之功已失職而嗜
卧多困所由生焉法當温補其脾脾氣既旺則臟腑清
陽之氣升舉易於運行又何困倦之有海藏用四君子
加木香半夏白术倍之薑棗煎服誠良法也若脾虗好
睡多驚則是心血虗而火動之宜安神飬血若因心脾
氣虗有痰者宜用人参五味子茯苓以補心氣當歸芍
藥酸棗仁以飬心血橘紅半夏以開痰若因脾肺氣虗
胸膈有痰用補中益氣湯以健脾胃膽星天竺丸以化痰
涎若飲食停滯而作用四君子湯以益脾土山查神麯
以消飲食若因脾虗而好睡用五味異功散以補脾氣
當歸芍藥以生脾血芍藥湏用酒拌炒黄不則酸寒傷
脾此假熱以對假寒也若乳母飲酒致兒昏醉好睡者
以乾薑陳皮煎湯解之不應用異功散加乾葛即愈矣
　　治驗
　楊永興子年七嵗嗜卧兼驚乆不愈余曰好睡是脾
　氣虗困也善驚是心血虗怯也此心火不能生脾土
　子母俱病用補中益氣湯及六味地黄丸加鹿茸而
　愈
　一小兒因母醉後飲乳困睡不醒遍身如丹瘤先君
　謂酒毒為患用葛花觧醒湯令子母俱服之而愈
　一小兒病後嗜卧飲食少思靣色痿黄中隠青色用
　五味異功散加柴胡升麻為末每服錢許日二三次
　月餘稍愈又飲食過多更患嘔吐手足並冷飲食頓
　减先用六君子湯加升麻柴胡木香乾薑二劑諸症
　漸愈又用補中益氣湯為末日服二三次月餘而安
　一小兒九嵗患痢後嗜卧唾痰服化痰藥生痰益甚
　而卧床三年矣靣色痿黄兼白或時青赤右闗脉微
　細左闗脉弦數余謂肝火乗脾用六君升麻柴胡三
　十餘劑而稍健乃以補中益氣湯間服又各三十餘
　劑而少坐又五十餘劑而痊
　一女子十一嵗患痢後嗜卧唾痰飲食難化胸腹膨
　脹服化痰利氣之劑益甚余謂悉屬脾胃氣虗而飲
　食化痰也朝用補中益氣湯夕用五味異功散兩月
　而愈又傷食吐㵼用六君子湯月餘不應乃以人参
　五錢乾薑五分薑棗煎服百餘劑始應仍用補中益
　氣湯異功散而痊
膽星天竺丸治小兒痰涎上壅喘𠻳不休
　　牛膽南星(一/兩)　半夏(湯泡去皮/臍薑汁製)　白附子(湯泡去皮/臍各五錢)
　　天竺黄(三/錢)　天麻　防風　辰砂(一錢叧/研水飛)
　右為末甘草湯為丸芡實大每服一丸空心薄荷淡
　薑湯化下
五味異功散
六君子湯
四君子湯(三方見内釣/)
補中益氣湯(方見虗羸/)
六味地黄丸(方見腎臟/)
葛花觧醒湯(方見熱吐/)
　　尋衣撮空
尋衣撮空許叔微謂之肝熱夫肝主筋筋脉血枯而風
引之故手指為之撮斂也宜確服六味地黄丸間有囘
生之功錢仲陽用㵼青丸此治肝經實熱葢尋衣撮空
皆病後之敗症耳求其實熱則百無一二矣治者審之
王海藏治血脫尋衣撮空摸床手揚揺頭錯語失神脉弦
浮而虗血脫内躁熱之極也氣粗鼻乾此為難治用生
地黄連湯主之
　　治驗
　王少叅孫女年十二嵗脾胃素弱後成疳症發熱小
　腹膨脹堅直大便溏㵼氣喘咳𠻳徹夜煩躁不睡鼻
　塞眼暗譫語其脉大而無根用人参一兩附子三分
　腹脹漸减脉漸斂然猶尋衣撮空鼻孔出血用六味
　地黄丸料二服如脫乃晝服獨参薑附湯及服地黄
　丸料脉漸有根諸症漸愈又用六君子補中益氣湯
　而痊(詳見/發熱)
　一小兒停食夜驚腹痛服消食丸㵼數次尋衣撮空
　靣青黄或色白此脾土受傷肺金休囚肝火旺而然
　耳先用異功散加升麻以補脾土用六味地黄丸料
　以滋肝血稍定各二劑漸愈却用補中益氣湯六味
　地黄丸間以異功散而痊
　一小兒受驚駭恪服鎮驚化痰等藥忽患前症眼上
　靣痿黄或兼青赤此肝經隂血虗陽氣旺而生風耳
　當滋肝腎益脾肺遂用異功散而痊
　一小兒靣痿黄患瘰􁎧忽發靣色青赤此脾氣虗木
　火相摶而為患也用補中益氣湯佐以柴胡山梔散
　二服加味逍遥散三服諸症漸退又以地黄丸而遂
　痊
　一小兒流注出膿甚多患前症此元氣虗弱内熱而
　變耳用八珍湯異功散各數劑方稍緩又數劑而安
　又補中益氣湯而愈
　一小兒膝癰誤觸其膝出血甚多患前症惡寒靣白
　此陽隨隂散而虗寒用十全大補湯加附子三分四
　劑未應用人参一兩附子五分薑枣煎服稍退又二
　劑頓退乃朝用異功散夕用八珍湯而安
　一小兒傷風表汗後患前症惡風靣白手足冷用補
　中益氣湯五味子汗頓止而諸症漸退又用四劑而
　安乃十全大補湯而愈
生地黄連湯治血脫尋衣撮空揺頭妄語
　　赤芍藥　梔子　黄芩　黄連(各三/錢)生地黄
　　川芎　當歸(各七/錢)防風(一錢/五分)
　右每服三錢水煎服
加味逍遥散
異功散
六君子湯(三方見内釣/)
地黄丸(方見腎臟/)
補中益氣湯(方見虗羸/)
柴胡梔子散(方見發熱/)
㵼青丸(方見肝臟/)
八珍湯(四物四君二湯合用/)
十全大補湯(方見自汗/)
　　喜笑不休
經曰心藏神有餘則笑不休又曰在臟為心在聲為笑
在志為喜又火大過曰赫曦赫曦之紀其病笑謔狂妄
又云少隂所至為喜笑又云精氣并於心則喜此數者
皆言屬心火也若笑不休呻而為腹痛此水乗於火隂
撃於陽陽伏熱生狂妄譫語不可聞心之損矣扁鵲云
其人唇口赤色者可治青黒者死若腎水虧涸不勝心
火而喜笑不休者用六味地黄丸肝火熾盛能生心火
而喜笑不休者用柴胡清肝散餘兼别症各従其症而
恭治之
　　治驗
　一小兒喜笑常作不安靣赤飲冷手足並熱先用黄
　連㵼心湯未二服稍定又用六味地黄丸料煎服頓
　愈常服此丸則安月許不服仍前復作又服愈矣
　一小兒患前症靣青赤此肝心二經風熱所致也用
　柴胡梔子散六味地黄丸漸愈又因乳母大怒發熱
　先用加味柴胡湯又用加味逍遥散母子服之並愈
　一小兒患前症因乳母大怒患血崩寒熱先用加味
　逍遥散一劑用當歸補血湯三劑如此治之各數劑
　母子並愈
　一小兒年十四嵗用心過度飲食失節患喜笑不休
　脉洪大而虗靣色赤而或白余用補中益氣湯而愈
　次秋科舉飲食勞倦前症復作或兼譫語洪大按之
　㣲細如無用人参一兩薑棗煎服稍定又三劑而愈
　又勞役用心自汗作渇煩躁似癎症先用當歸補血
　湯二劑頓安又十全大補湯而尋愈
　一女子十六嵗靣色痿黄素沉静喜笑不休月經先
　期用柴胡梔子散加味逍遥散而愈次年出嫁不時
　復作但作時靣赤勇力發後靣黄體倦朝用補中益
　氣湯夕用加味逍遥散而愈後每發悉用前藥即愈
當歸補血湯
柴胡梔子散
柴胡清肝散(二方見發熱/)
黄連㵼心湯(方見煩躁/)
地黄丸(方見腎臟/)
　
　
　
　
　
　
　
　
　
　
　
　
　薛氏醫案卷六十三
欽定四庫全書
　薛氏醫案卷六十四
　　　　　　　　　　　　　　明　薛已　訂
　　保嬰撮要丸
　　　腫瘍
腫瘍者以瘡瘍未潰而言也經云形傷痛氣傷腫又云榮
氣不從逆於肉裏乃生癰腫皆因稟受胎毒或乳母膏
粱厚味七情陰火或兒食炙􁫥甘美積毒氣血不和所
致當分其經絡所屬五臟相勝與元稟虧損預為審用
攻補調和之劑速令散潰尢當審其勢之腫漫色之赤白
與痛有㣲甚毒有表裏若腫髙焮痛便利調和邪在表
也宜表散之腫硬痛深大便秘澁邪在内也宜下之外無拘
急内則便利調和者邪在經絡也宜調榮衞腫焮大痛或
麻木不痛邪氣凝滯也用隔蒜灸及活命飲若煩躁飲
冷赤痛發熱二便不通者火熱内熾也用清凉飲活命
飲加大黄尤善若㣲腫㣲痛或不痛陽氣虛弱也用參
茋托裡散微黯微赤或不赤陽氣虗寒也用加味托裡
散若惡寒而不作膿若膿熟而不潰者陽氣虗也用加
味托裡散如此則未成者自能消散已成者自能潰腐
尤當别其屬隂屬陽或半隂半陽而治之若泥於腫瘍
禁用辛熱之說不分受症之因兼症之經槩行敗毒泛
擾諸經誅伐無過以致不能起發或不能腐潰收斂變
症莫能枚舉癰疽論云腫瘍内外皆壅宜以托裡表散
為主但見腫痛叅之脉症虗弱便與滋補氣血無虧可
保終吉嬰兒有疾兼調其母若腫瘍之際治失其法必
致潰瘍之變症此推内經之微㫖而生平之徵驗者尤
當觸類而長愚奚庸贅
　　潰瘍
潰瘍者以瘡瘍腫潰而言也膿潰而腫消痛止者為順
若膿潰腫痛或發寒熱者氣血虗也用十全大補湯膿潰
欲嘔少食脾胃虗弱也用六君炮薑手足並冷者脾氣
虗寒也用六君薑桂如不應急加附子膿潰而仍痛或
二便秘濇者熱毒未解也用清熱消毒散熱退而渇不
退津液不足也用八珍加黄茋麦門山茱茰熱止而小
便頻數腎虗也用加减八味丸料若熱不止或腫痛反
甚虗熱内作也用人参黄茋湯或熱退而肌肉不生者
氣血俱虗也用十全大補湯瘡色大白或陷下不斂寒
氣所襲也用五味異功散佐以豆䜴餅膿血過多煩躁
不安乃亡陽也急用獨参湯尤當審其腫之軟硬飲食
冷熱與膿之稀稠多少肉之赤色微甚青黯及瘡口之
收斂遲速而投托裡消毒調補之劑庻無變症癰疽論
云潰瘍内外皆虗宜以托裡補接為主葢潰瘍之變症
因由於腫瘍之際治失其宜虧損元氣之所致治者可
不慎哉
　　胎毒發丹
胎毒發丹者因胎毒内伏或頻浴熱湯或著烘衣或乳
母飲食七情内熱助邪為患發頭靣四肢延及胸腹色
赤遊走不定古人云從四肢起入腹嚢者皆不治當急
令人隨患處遍吮毒血各聚一䖏砭出之急服活命飲
惟百日内忌砭以其肌肉難任也若發散過劑表虗熱
而赤不退者用補中益氣湯加防風白芷寒凉過劑胃
氣受傷而熱赤不退者用異功散加柴胡升麻或兼發
搐等症用四君升麻當歸釣藤鈎若復行攻毒必致不
起頭額間患者當卧鎌砭之
史少叅孫二嵗丙申正月隂嚢赤腫余作胎毒治瘥後
患發熱痰盛等症診其母有鬱火血熱用觧鬱涼血之
藥子母俱服而愈至六月初患吐㵼兩眼瞤動或投参
术之類不應以為慢驚欲用附子藥請余議視其寅邜
闗脉赤此屬風熱傷脾用柴胡清肝散加釣藤鈎木賊
草一劑即愈丁酉正月初旬頸患熱毒膿出貼藥忽暴
風啟戸即時發熱翌日頭靣黯腫如斗兩耳厚寸許此
風邪上攻血得熱而沸騰也急砭兩額出黒血三盞許隨
用清熱化毒湯黯腫十退七八翌日復砭則血不甚黒
矣仍以前藥去牛蒡子加熟地黄而愈此症若不行砭
法或作破傷風治必死
一小兒四肢患之外勢雖輕内則大便秘結此患在臓
也服大連翹飲敷神效散而瘥
一小兒患之赤暈走徹遍身難以悉砭令人吮四肢胸
背數處使毒血各凝聚而砭之先用活命飲末酒調二
服又以金銀花甘草節為末用人乳汁調服漸愈月餘
後兩足皆腫仍砭之服前藥而痊數日後兩足復赤或
用犀角解毒丸之類致乳食不進肚腹膨脹此復傷脾
胃而然也敷神功散服補中益氣湯加茯苓而痊
一小兒腿如霞片遊走不定先以麻油塗患處砭出惡
血其毒即散用九味解毒散而安
一小兒臂患之砭出毒血而愈惑於人言服䕶心散以
杜後患服之吐㵼腹脹患處復赤手足並冷余謂此脾
胃虗弱前藥服傷用六君湯一劑頓愈又以異功散加
升麻柴胡而痊
一小兒患此砭之而愈但作嘔不食流涎靣黄余謂此
脾氣虗弱用異功散加升麻治之吐止食進又用補中
益氣湯涎收而安
一小兒患此砭之而愈翌日發搐作嘔手足並冷此胃
氣虗而肝木侮之用異功散加藿香木香諸症頓止又
用異功散加升麻柴胡而痊
一小兒患此砭之而愈但靣赤作嘔飲冷余謂胃經熱毒
未解先用仙方活命飲又用清熱消毒散各一劑而愈
一小兒腿上患之神思如故乳食如常余謂毒發於肌表令
急砭出毒血自愈不信外敷寒凉内服峻劑腹脹不乳而死
一小兒遍身皆赤砭之投以解毒藥而愈
一小兒患此二便不利隂嚢肚腹俱脹急用砭法隨以
活命飲加漏蘆木通大黄為末時用熱酒調服至兩許二
便俱通諸症頓退却去三味仍前時服而愈
一小兒患此二便不利腹脹咳𠻳用活命飲加漏蘆木
通麻黄為末時時熱酒調服二便隨通遍身出汗諸症
頓退鼻息似絶無氣以動時或似躁此邪氣去而元氣
虗也急用當歸補血湯而愈
砭法治丹毒赤色遊走不定令口吮毒血各聚一處用
細磁器擊碎取有鋒芒者以筯頭劈開夹之用線縛定
兩指輕撮筯頭稍令磁芒對聚血處再用筯一根頻擊
刺出毒血輕者止用口吮出毒用藥敷之如患在頭者
不用砭法止宜用針卧倒挑患處以出毒血遲則毒血
入腹而難起矣
神功散治丹毒最效若砭後毒甚者宜用如毒輕者砭
之後不可用恐砭處皮膚既破草烏能作痛也
仙方活命飲
清熱化毒湯
清熱消毒散
柴胡清肝散
補中益氣湯
小柴胡湯
大連翹飲
柴芍参苓飲
九味解毒散
　　傷寒發丹
傷食發丹者因脾胃之氣未充乳食過多不能運化藴熱
於内而逹於肌表也若因乳食停滯者先用保和丸消
之大便秘結量加大黄通之乳食既消而丹尚作者用
清中觧鬱湯治之丹邪既去而乳食不思者用五味異
功散補之發熱作渇或飲食少思者用七味白术散補
之大凡飲食厚味所致者赤暈或行而緩慢若飲燒酒
或誤吞信石所致者遍身赤暈其行甚速又有瘡瘍發
焮周圍有赤暈其熱消散或膿出自退凡此俱忌砭法
皆宜安裡為主不可攻伐若自吐㵼亦不可止之吐㵼
中有發散之意因飲燒酒者飲冷米醋一二杯解之此
神妙之法也因母多食炙􁫥膏粱或飲燒酒或服辛熱
燥藥或鬰怒傷肝脾致兒為患者當叅胎熱毒瘡瘍治
之
一小兒靣色皎白手足常冷傷食患丹余謂此因脾胃
虗弱不信另用尅伐之劑更吐㵼腹痛吐涎不乳口舌
生瘡此脾胃復傷而虗寒格陽在外非實熱也先用六
君乾薑又用五味異功散而愈
一小兒每停食發赤暈此脾虗食鬰用清中解鬰湯而
愈越月忽揺頭咬牙痰甚發搐嘔吐酸腐此食鬰傷脾
也待其吐盡翌日少與白术散而愈又服前散月餘遂
不復患
一小兒停食便秘四肢赤色此飲食藴毒於内用枳實
黄連厚朴山查神麯而便通赤觧更頭暈咳𠻳此脾氣
虗而不能生肺金也用六君桔梗以補脾肺山查神麯
以消飲食而痊
一小兒患此服發表之劑手足抽搐服驚風之藥目瞤
痰甚余謂脾胃虧損肝木所勝之虗象無風可袪無痰
可逐用六君子湯一劑而安再劑而瘥
一小兒停食服通利之劑患丹作嘔腹脹此脾氣復傷
也用補中益氣湯五味異功散而愈
一小兒因母食炙􁫥酒麺兩臂前膁各漫腫一塊有根
四畔赤暈相圍余謂患處屬胃經因胃經積熱而為患
也用清胃㵼黄二散治之而消設謂丹毒輙用砭法及
敗毒之藥反促其危矣
一小兒停食身發赤暈用清中解鬰湯而愈越月忽揺
頭咬牙痰盛發搐吐出酸腐待其吐盡翌日少以七味
白术散次日又以參苓白术散調理脾胃遂不復患大
抵吐後兒安不必服藥也
一小兒停食大便不通四肢赤暈余用枳實厚朴山查
神麯大便遂通赤色亦止更又眩暈咳𠻳此乃脾氣虗
而不能生肺金也用六君子湯而愈
一小兒停食靣赤用清熱發散之藥遂腹脹痰喘倦怠
惡寒此亦脾胃傷而肺金不能生仍用六君加桔梗以
補脾肺又以山查神麯以消餘食頓愈
一小兒患此服發表之劑手足抽搐服抱龍丸目瞤氣
喘痰甚此脾胃虧損而成慢驚也無風可袪無痰可逐
此虗象也用六君加附子一劑而安再服全愈
一小兒停食患前症服辛熱之藥腹脹如蠱脉洪而數
内作膿也不信果便膿而死
保和丸(方見虗羸/)
五味異功散(方見敗毒之藥/)
清中解鬰湯
七味白术散
六君子湯
清胃散(四方見腹癰/)
補中益氣湯(方見肌肉不生/)
㵼黄散(方見頭靣瘡/)
　　胎毒瘡瘍
胎毒瘡瘍皆禀於父母胎熱或乳母飲食之毒七情慾
火所致不可専治小兒亦湏兼治乳母小兒即安瘡瘍
當服和解不宜服峻劑
一小兒患於左耳邊漸延頭上作痒此禀肝膽經脉數
此禀生母肝火所致乳母有肝火而益甚也又數日作
吵不安手足時搐此因作膿焮痛而然又三日早間以
指㣲按瘡頭腫隨指復起其膿已成也至午瘡頂起薄
皮膿已熟也㸃代針膏将晩出膿兒頓安腫赤頓消此
瘡家最善症也貼太乙膏以䕶風寒乳母服逍遥散而
愈
一小兒生下臂外膁腫一塊寸許月餘忽赤腫二寸許外
赤暈勢欲走散此膿毒内焮針之隨出膿赤暈退兒即
安診乳母肝膽脉弦數按之有力先用加味小柴胡湯
加黄連二劑去黄連又二劑却用加味逍遥散與乳母
服兒尋愈
一小兒生下大腿腫寸許一塊靣目色白將朞敷藥而
潰膿水清稀二朞而未愈後呵欠咬牙此禀腎虗朝用
補中益氣湯夕用地黄丸料與母子同服半杯年餘而
愈
一小兒生下左脇間一塊漫腫無頭肉色不變敷鐵篐
散而膿清欲嘔余謂禀肝經氣滯而脾氣虗不能愈也
先用異功散加柴胡升麻以補脾胃又以托裡散加柴
胡山梔以托裡清肝其子亦飲數匙三月而愈
一小兒生下小腹患腫一塊年餘不潰寒熱徃来此禀
肝火而然也其母果經事不調内熱體倦用地黄丸八
珍湯與母服子日服半杯尋愈
一小兒生下胸脇間腫赤年餘不消余謂禀肝血熱但
治其母不信另用鐵篐散犀角丸作嘔不乳此胃氣虗
而復傷余用五味異功散救子之胃氣用加味逍遥散
治母之肝火頓愈
一小兒生下遍身無皮色赤原母素食膏粱之物以寒
水石一兩炒焦黄栢二兩浄黄土四兩俱為細末時敷
遍身母服清胃散加漏蘆五日赤少淡却用黄土五兩
炒焦黄栢一兩敷之母服加味逍遥散又三日赤頓淡
水頓少又三日但敷黄土一味母服八珍湯加牡丹皮
柴胡而愈
一小兒生下有疥審其母素鬰怒用消毒散以當歸膏
調敷母服加味逍遥散加漏蘆及加味歸脾湯而愈後
復發為母食膏粱用清胃散及敷前藥而愈
一小兒生下有痔瘡三嵗後作痛服化毒丹犀角丸以
治大膓之火更腹痛作㵼咬牙呵欠仍欲治火余曰呵
欠咬牙属肝經之病内經云因而飽食筋脉横解腸澼為
痔此禀肝火為患兒服地黄丸母服逍遥散加漏蘆而
愈
一小兒隂嚢赤痒或時如無皮状兩目常閉服化毒丹
益甚余曰化毒丹犀角丸治脾胃實火之劑前症乃禀
肝腎經隂虗也不信仍服之㡬危余用六味地黄丸四
味肥兒丸母服加味逍遥散而痊
一小兒生下隂嚢赤腫余謂禀腎肝隂虗不信另用化
毒丹之類前症益甚更嘔吐不乳手足並冷此脾胃被
傷先用五味異功散母用大劑地黄丸料加炒黒黄栢
及漏蘆與數劑而消其時患是症服化毒丹敷涼藥者
俱不救
一小兒生下臀尖㣲腫寸許一塊敷鐵篐散服化毒丹
越月腫起色赤啼聲不絶以指按之隨手復起此膿内
􁆐而痛也遂針之出稠膿啼聲即止余謂血氣無虧不
必用藥彼欲速效另犀角丸致吐㵼發搐欲投驚藥余
曰此因脾胃虧損而内生風耳急以人参一兩細切和
壯婦乳一鍾置粥釜中煮良乆取出絞乳汁以綿作乳
頭様者蘸乳頻與兒吮之一日吮盡却服乳化地黄丸
母日服八珍湯加漏蘆不月而愈
一小兒生下臀内膁赤腫二寸許一塊有膿内潰遂針
之出濃甚多随眼閉咬牙余謂眼閉脾氣虗不能開也發
搐咬牙乃脾氣虗而肝火動也以人参如前漬乳兒吮
母服八珍湯加漏蘆月餘而瘡愈
一小兒生旬餘頭患毒髙寸許有赤暈勢危急卧鎌砭
出黒血兒即安翌日眉間有患亦有赤暈余意宜即砭
之衆議第二日砭之果血凝不出腹脹而歿
敷藥鐵篐散治一切瘡癤癰疽
　　芙蓉葉　黄柏　大黄　五倍子　白芨
　右為末用水調搽四圍
　按前方乃寒凉解熱收斂之劑或有用白蘝商陸根者
　有用寒水石天花粉者有用蒼耳金銀花者有用芭蕉
　赤小荳者有用草烏白芷之類者皆不分寒熱温凉之
　雜餌内經云先腫而後痛者形傷氣也先痛而後腫者
　氣傷形也又云五臟不和九竅不通六腑不和瘤結為
　癰外科精義云凡瘡腫高而軟者發於血脉腫下而堅
　者發於筋脉肉色不變發於骨髓葢必有諸中而後形
　諸外故受症之經與所患之位各有不同豈宜一概外
　敷凉藥惟脾胃無虧血氣不和者庶幾有效若服化
　毒之類脾胃復傷運氣凝滯亦不能消矣至如疔瘡之
　𩔖正欲宣拔其毒若復用前藥肌肉受寒血氣凝滯
　必至毒氣入内而不救治法必察其腫之高漫色之赤
　白痛之微甚作膿之難易出膿之稠薄生肌之遲速
　以别其屬隂屬陽或半隂半陽或純隂純陽而用相宜
　之藥以凉之熱之和之又當審受症之傳變五臟之
　相勝而以調補脾胃為主庶不致變惡症也
五福化毒丹治胎毒及痘後頭面生瘡眼目腫痛
　　生地黄(杵/膏)熟地黄(自製/杵膏)天門冬(去心/杵膏)麥門冬
　　(去心/杵膏)𤣥參(各三/兩)甘草　甜硝(各二/兩)青黛(一兩/五錢)
　右為末煉蜜丸如芡實大每服一丸白滚湯化下甜
　硝即朴硝以滚湯製過者便是按前症服此而發搐
　痰喘者皆中氣受傷而變虚熱也急服五味異功散
　若手足並冷者中氣虚寒也前湯加薑桂多有生者
犀角消毒丸治積熱及痘疹後餘毒生瘡
　　生地黄　防風　犀角屑(鎊/)荆芥穗　當歸
　　(各一/兩)牛蒡子(杵/炒)赤芍藥　連翹　桔梗(各七/錢)
　　薄荷　黄芩　甘草(各五/錢)
　右為末煉蜜丸如芡實大每服一丸薄荷湯化下
　按前二方善損中氣傷隂血若大人形病俱實脾胃健
　旺者庻可用之恐芽兒臟腑脆嫩不能勝此經云氣
　主噓之血主濡之氣者胃中冲和之元氣若胃氣一
　傷不能噓濡消散膿已成者不能腐潰膿已潰者不
　能生肌收斂因而難治甚致不起不可不慎也
八味茯苓補心湯治心氣不足血氣不和而患瘡症(愚/製)
　　茯苓　酸棗仁(炒各/二錢)五味子(炒一/錢)人參(一錢/五分)
　　當歸(一/錢)白术(炒一/錢)逺志(去心/六分)菖蒲(五/分)炒甘草
　　(五/分)
　右作二三服水煎
柴胡梔子散(方見脇􁨌/)
托裡散(方見熱毒/)
　　熱毒瘡瘍
熱毒瘡瘍因食膏粱厚味或乳母七情鬰火所致若腫
臖作痛氣血凝滯也用仙方活命飲口渇便秘熱毒内
藴也用四順清凉飲佐以如聖餅腫硬色赤熱毒凝聚
也用活命飲佐以隔蒜灸腫焮不消欲作膿也用托裡
消毒散不成膿或成膿不潰氣血虗也用八珍湯潰而
肉赤不斂脾血虗也用四物參术肉白而不斂脾氣弱
也用四君芎歸食少體倦而不斂脾氣虗也用六君當
歸升麻凡藥對症無有不愈設或妄行攻毒元氣虧損
則變惡症而難治矣大抵瘡瘍屬腑者易治元氣無虧
者不治自愈屬臟者難治元氣虧損者則變為惡症誤
行尅伐元氣虧損尤難療理故切不可用峻厲之劑觀
東垣丹溪云但見腫痛叅之脉症虗弱便與滋補血氣
無虧可保終吉若用驅逐敗毒不免有虗勞之禍矣
一小兒患之腫焮敷服敗毒之藥腫益甚更作嘔視其
寅闗脉青赤此肝經風熱之毒中氣復傷而然也用五
味異功散加柴胡升麻再用補中益氣湯加白芷桔梗
而愈
一女子十嵗餘耳下連項赤腫寒熱頭痛恪敷鐵篐散
此少陽膽經火症内作非鐵篐散所能愈余用梔子清
肝散而愈
一小兒所患同前右闗脉數按之則弦作嘔懶食此肝
木尅脾土所致用小柴胡湯去黄芩加茯苓芍藥而愈
一小兒患之余謂禀肝脾氣滯不信用鐵篐散犀角丸
而嘔吐少食手足並冷此脾胃受傷也子用五味異功
散加术香母用加味逍遥散加味歸脾湯而消
一小兒缺盆患之内外敷服敗毒之藥發熱腫痛按之
則軟此膿内潰也喜其右腮白左腮黄乃脾肺相生其
病昜愈遂針出膿用托裡散而愈
一小兒頭面患之服清胃之藥腫痛益甚余謂毒氣熾
盛而淤血不散也用仙方活命飲二劑而愈後因傷食
朝寒暮熱頭面仍患之服降火之劑口舌赤腫手足並
冷余謂胃氣復傷而虗寒也用五味異功散而愈
一小兒頭患癤甚多寒熱作痛時季夏乃形病俱實先
用人参敗毒散加黄連香薷一劑其痛頓止次用仙方
活命飲末三服大者出膿小者自消後食厚味復發用
清胃散活命飲各一服而愈
一小兒素食炙煿不時患之此膏粱積熱所致用清胃
㵼黄二散將愈又停食服巴豆之藥口舌赤爛頭面生
瘡此胃氣復傷而内熱也用人参安胃散而愈
一小兒不時患之兼頬側結核此肝疳之症先用龍膽
㵼肝湯二劑以治肝火又用四味肥兒丸五味異功散
加升麻柴胡消疳健脾而愈
一小兒素有疳脾之症患癤甚多用仙方活命飲二劑
腫痛頓退又用四味肥兒丸五味異功散加柴胡升麻
而愈其時同患此症用犀角丸化毒丹傷其脾胃者俱
致不起
一小兒頭面患之腫痛焮作屬胃經熱毒先用仙方活
命飲末次用清胃散而痊後口舌生瘡别搽末藥腹痛
重墜作嘔不食手足指冷余謂脾胃虗寒用異功散加
升麻而痊
一小兒十二嵗胸前患此腫焮作痛外敷鐵篐散内服
犀角丸腹中寒痛驗之膿已成先用五味異功散再用
托裏消毒散膿自出却用托裏散而愈
一小兒臂患毒漫腫㣲痛敷鐵篐散時欲嘔吐胸腹痞
滿手足並冷此脾氣虗寒也症属半隂半陽鐵篐散乃
純陽之藥非其所宜遂敷冲和膏服六君乾薑而消葢
小兒元氣易實昜虗用寒藥敷貼逼毒入臟而不能救
者多矣
仙方活命飲
　　皂角刺(炒/)穿山甲(蛤粉/同炒)乳香　没藥　白芷
　　防風　當歸(各一/錢)金銀花　陳皮(各三/錢)貝母
　　天花粉　甘草節
　右每服五錢酒煎服嬰兒每服一兩母子同服為末
　酒調服亦可毒在表者加麻黄散下毒在内者加大
　黄下之當臨制宜此解毒囘生起死之良劑
托裏消毒散治胃經虗弱或因尅伐致瘡不能潰散瘡
未成即消已成即潰腐肉自去新肉自生
　　人參　黄茋　當歸(酒/拌)芍藥(炒/)白术(炒/)川芎
　　茯苓(各一/錢)白芷　甘草(炒/)金銀花　連翹(各五/分)
　右作二劑水煎徐徐服
托裏散治瘡瘍因氣血虗不能起發腐潰收斂及惡寒
　發熱宜用此補托之
　　人參(五分氣/虗倍用)黄茋(炒五/分)當歸(五分血/虗倍用)白术(倍/用)
　　茯苓(各五/分)芍藥(酒炒/五分)熟地黄(一錢生/者自製)
　右作二三劑水煎服
替針丸治瘡疽膿已成不潰者
　　陳壊米(一/錢)磠砂(五/錢)雄雀糞(四十九粒直/細者是也)
　右為末米粥丸麥粒大每用一粒粘瘡頭上以膏藥
　貼之半晌其膿自出若瘡頭透而膿不出或出而愈
　痛或發熱血氣虗也用托裏散或作嘔吐痰食少體
　倦脾氣虗也用六君子湯
五福化毒丹治熱毒藴積赤咽乾口舌生瘡或頭靣瘡
　癤譫語不寜(方見胎毒瘡瘍/)
　按前方生血凉血解毒寒中之劑形病俱實者殊有良驗
　但一二丸即止不可過多則反傷元氣變症不可勝言也
天烏散
　　天南星　赤小豆　草烏　黄蘖(各等/分)
　右為末薑汁米醋調貼患處
四物湯治發熱煩燥或日晡熱若因脾虗不能生血者
　則用六君子湯之類忌用前藥(方見腋癰/)
四君子湯治脾胃虗熱唇口生瘡或瘡不消不潰不斂
　或食少作嘔大便不實若因肝木乗脾土而致者宜
　加軟柴胡炒黄芍藥(方見腹癰/)
六君子湯治脾胃虗弱飲食少思或大便不調肢體消
　痩靣色痿黄即四君子加陳皮半夏
八珍湯治氣血俱虗成者不能潰潰者不能斂或惡寒
　發熱或晡熱作渇飲食少思者(即四君子四/物二湯合用)
如聖餅治氣虗瘡瘍硬腫不能消散若大人發背等症
　肉死不知痛加蟾酥(方見/流注)
四順清凉飲
四君子湯(二方見腹癰/)
加味歸脾湯
小柴胡湯
梔子清肝散(三方見脇癰/)
托裏沖和湯(方見敷凉藥/)
五味異功散(方見敗毒之藥/)
加味逍遥散(方見發熱不止/)
人參敗毒散(方見發癍/)
四味肥兒丸(方見貼骨癰/)
隔蒜灸法(方見流注/)
清胃散(方見熱毒口瘡/)
補中益氣湯(方見肌肉不生/)
　　胎毒瘰􁎧
胎毒瘰􁎧者乃禀肝膽二經鬰火氣滯所致盖肝膽經
行人身之側若因肝火動而受患故發於肝膽二經部
分當審其因而藥之或因乳母恚怒或血虗内熱者當
審其所因而調其母不可用峻厲之藥恐傷元氣也
一小兒落草頸間有􁎧五枚審其母素多怒時常寒熱
或乳間作痛或脇肋㣲腫悉屬肝膽經症先用小柴胡
湯加當歸芍藥寒熱頓退又用加味逍遥散母服兩月
餘其兒亦愈
一小兒頸間耳下各結核三嵗久服消毒之劑患處益
甚元氣益虗診乳母素鬰怒致肝脾血虗而有熱用加
味歸脾湯為主佐以加味逍遥散母熱漸退却與兒日
各數匙兩月餘而愈
一小兒自落草時頸間患有四枚至五嵗耳前後如貫
珠元氣虗甚寒熱徃来飲乳不徹此稟肝膽經氣滯之
症用八珍逍遥二散與壯年婦人服之兒飲其乳半載
之後兒軆漸充其核漸消又服地黄丸逍遥散而全愈
一小兒頸間結核或發寒熱左頬青額間赤此禀肝心
二經之症用加味逍遥散加漏蘆與母服兒日服半蛤
許兩月餘核漸消後因母怒發熱兒病仍作先用加味
小柴胡湯加漏蘆又用加味逍遥散加漏蘆與母服兩
月餘母子俱安
一小兒頸間前後各有一核色如故至週嵗母有怒氣
各核變赤用加味逍遥散加漏蘆五分十餘劑将愈後
因母大怒寒熱徃来四肢瘈瘲其子亦然又用加味逍
遥散加漏蘆釣藤鈎母子並服而安
一小兒生下頸間瘰癧三枚将期敷藥延及耳前余謂
此禀肝膽二經所致診其母肝膽脉尚洪數余謂母子
一體治其母兒自愈不信另用必效散一服吐㵼並至
一夕而歿
小柴胡湯
加味歸脾湯(二方見脇癰/)
加味逍遥散(方見發熱不止/)
六味地黄丸(方見作渇不止/)
　　熱毒瘰􁎧
熱毒瘰􁎧乃手足少陽足厥隂二經風熱之症或肝疳
食積所致其症發於項腋或耳前後或如貫珠當分表
裡虗實若焮赤腫者肝經熱毒也用人参敗毒散作痛
寒熱者肝火内作也用加味小柴胡湯不痛而小便黄
肝血虗也用六味地黄丸隠於肉裡而色不變者肝疳
内作也用九味蘆薈丸膿成而不潰或潰而不斂者脾
氣虗弱也用益氣飬榮湯凡此腫焮疼痛寒熱作渇者
屬病氣有餘形氣不足治宜清肝火生肝血腫硬不潰
潰而不斂者属病氣形氣俱虗治宜補腎水實脾土若
因乳母恚怒肝火遺患者又當隨所因而治之
一小兒膿水淋漓其核未消發熱憎寒此肝經氣血虗
而有熱也用補隂八珍湯為主間以清肝益榮湯而愈
後復結核小便赤澁晡熱作渇用參术柴苓湯為主佐
以六味地黄丸料加柴胡山梔及四味肥兒丸而愈
一小兒十五嵗患此發熱作渇日晡頬赤脉數無力属
隂虗而有熱用補隂八珍湯五十劑加參茋又二十劑
而潰但膿水清稀肌肉不生此脾氣虗弱也以参茋歸
术為主佐以芍藥􁆐地麦門五味氣血乃復遂進必效
散一服毒下而痊
一小兒十三嵗久不愈寒熱兼作飲食少思此肝火熾
而脾胃虗也用益脾清肝散佐以九味蘆薈丸而愈至
十六嵗隂莖忽痿服温補之藥莖竅出臭津舊痕腫痛
予用清肝火之藥而愈
一小兒十五嵗患此恪用攻痰前症益甚虗症悉至仍
議前法余曰小便頻數肝經隂虗也兩目連劄肝經風
熱也作嘔懶食胃氣虗弱也泄㵼後重脾氣虗陷也遂
用補中益氣湯六味地黄丸漸愈又用九味蘆薈丸而
消
一小兒項間及四肢結核久潰不斂形體骨立大便不
調小便頻數此肝脾疳症九味蘆薈丸補中益氣湯而
愈
一小兒十四嵗患此膿水清稀肌體骨立晡熱盗汗口
乾咳痰此腎水不能生肝木也用六味地黄丸補中益
氣湯三月餘元氣漸復佐以四味肥兒丸而愈畢姻後
唾痰體倦發熱作渇此脾肺虗不能生腎水水泛而為
痰用地黄丸補中益氣湯而痊
一小兒患此服尅治之藥致寒熱腹膨此肝脾疳症先
用五味異功散加柴胡升麻佐以九味蘆薈丸漸退又
用四味肥兒丸五味異功散而消
一小兒患此服化痰散堅之藥面色青白少陽三焦部
分見青筋又目劄出淚此肝膽風熱所致脾土虗而肝
木所侮也先用補中益氣湯柴胡清肝散加蕪荑核漸
消又佐以五味異功散加蕪荑而愈
一小兒九嵗患此面色常青腫硬不潰肉色不變乃伐
肝化痰余曰當調補肝脾不信果虗症蜂起復請治仍
欲伐肝余曰面帶青色肝虗而本色見也面色變白肺
虗而本色見也痰涎上湧脾虗而不能攝也兩目連劄
肝血虗而生風也經云胃為五臓之本當先救胃氣遂
用五味異功散加升麻柴胡元氣稍復乃朝用補中益
氣湯夕用五味異功散佐以九味蘆薈丸面色始黄而
核漸消又以四味肥兒丸間服地黄丸而愈
一小兒五嵗患此小便白色此肝脾疳症用九味蘆薈
丸四味肥兒丸而消因食橙橘二便俱白抝間結核亦
用前丸而愈後目連劄頸間耳後結核用柴胡清肝散
蘆薈丸而愈
張閣老姪孫患此久服化痰削堅之劑夜熱吐痰時季
夏脉大按之而濇余曰夏月肝症而見肺脉至金旺之
時其病必進矣至八月疾甚果不治
一女子十四嵗耳下患此服化痰泄氣藥前症益甚諸
症並臻余曰此肝膽經虗火之症也前藥乃泛擾諸經
無臟不傷者不悟仍服之更四肢發搐目閉口噤余曰
此肺經虗肝木動而脾土復傷也當補脾土滋肺金飬
腎水亦不信後果殁
一小兒四嵗患此泛服軟堅伐肝之劑益甚余曰此禀
肝經之虗羸兼乳母鬰怒所致當調補乳母肝脾滋子
之腎水不悟仍用前藥以致不起
四味肥兒丸治食積脾疳面耳口舌生瘡目障雲翳牙
　齒腐爛等症(方見貼骨癰/)
柴芍參苓飲治肝火血熱遍身瘙痒或起赤暈或筋攣
　結核
　　柴胡　芍藥　人參　白术　茯苓　陳皮
　　當歸(各五/分)牡丹皮　山梔(炒/)甘草(炒各/三分)
　右薑棗水煎服
神功散治瘡瘍初起腫焮者用之可消加血竭更好丹
　毒未砭者亦可用之
　　黄栢(炒/)草烏(生用/)
　右各另為末等分用潄口水調敷常潄口水潤之
清肝益榮湯治肝膽經風熱血燥筋攣結核或作瘊子
　　龍膽草(酒拌炒/黒五分)山梔(炒五/分)柴胡(五/分)熟地黄(自/製)
　　白术(炒/)木𤓰(不犯/鐵噐)茯苓　薏苡仁(各五/分)當歸(一/錢)
　　川芎(一/錢)芍藥(一/錢)甘草(三/分)
　右水煎服
加味小柴胡湯山梔牡丹皮治肝膽經風熱耳前後腫
　痛或結核焮痛或寒熱晡熱口苦耳聾䓁症(前方去/山梔丹)
　(皮即小/柴胡湯)
　　柴胡(二/錢)黄芩(炒一/錢)人參(七/分)半夏(七/分)甘草(炙五/分)
　　山梔(一/錢)牡丹皮(一/錢)
　右薑水煎徐徐服
九味蘆薈丸治肝脾疳熱患瘰癧結硬或三焦目生雲
　翳耳内生瘡或肢體消瘦熱渇少食或肚腹不調牙
　齦蝕頬腐爛下部生瘡等症(方見/喉痺)
必效散治瘰癧元氣無虧者宜用此方若元氣怯弱者
　宜先補而後服之􁎧毒已下便與滋補庶無他患若
　孕婦及虗勞氣鬰所致者尤不可服世以此方為良
　故併註之
　　南鵬砂(二錢/五分)輕粉(一/錢)巴豆(五粒去/皮心膜)白㯽榔(一/個)
　　麝香(五/分)斑猫(四十箇去頭足/趐用糯米炒)
　右為末取雞子二箇去黄用清調藥入殻内以濕紙
　數重糊口甑蒸熟取出曝乾研細毎服五分用炒生
　薑酒五更調服如毒出小便澁痛用益元散一服其
　毒出而不痛
益氣飬榮湯(方見鶴膝風/)
梔子清肝散(方見腸癰/)
補隂八珍湯(即八珍湯加/黄栢知母)
益脾清肝散(方見黄水瘡/)
　　驚風結核
驚風結核屬肝膽二經風木相火用事木旺生風熱同
化其病抽掣擾動此乃風熱血燥而然耳葢風動則肝
火盛火盛則肝血内消血不能飬筋故筋攣結核如貫
珠然頸項兩側正属肝膽經部分治宜滋腎水清肝火
飬隂血壮脾土葢腎水旺則肝火自清肝火清則隂血
自生隂血生則相火自寜火既寜則無熱傷元氣火乗
土位之疾矣
一小兒因驚項間結核目劄唇動揺頭抽搐此風木凌
於脾土也用皂角子丸補中益氣湯漸愈又用九味蘆
薈丸而痊
一小兒甫週嵗項間結核兩臂反張索敗毒之藥余意
此屬肝經血燥詢之果前患驚風曽服硃砂等藥遂與六
味地黄丸滋其肝血數服而愈
一小兒項側結核痰盛發搐服金石香燥之劑手足筋
攣此肝血復傷即急驚也遂用加味小柴胡湯加釣藤
鈎山梔芎歸六味丸料加五味麦門而痊
一小兒毎受驚項間結核發熱减食睡間四肢㣲抽此
肝木侮脾土也用五味異功散加柴胡升麻釣藤鈎随
愈畢姻後腿臂腕間結核誤服行氣破血藥腿臂筋攣
肌體消痩如瘵症余因考績到京用地黄丸生肝腎之
血佐以補中益氣湯補脾肺之氣而愈
一小兒耳前後結核遇驚即痰盛咬牙抽搐揺頭恪服
香燥之藥以致慢驚而卒
皂角子丸治肝膽經風熱項脇兩側結核
　　皂角子(仁炒/二兩)連翹(八/錢)當歸　柴胡　芍藥(炒/)
　　山梔(炒/)川芎(各一/兩)桔梗(炒/)龍膽草(酒拌/炒黒)甘草
　　(炒各/四錢)
　右為末米糊丸菉豆大量兒大小滚湯下
人參敗毒散治小兒風熱瘙痒頑核毒瘡或解脫衣裳
　風邪所傷惡風發熱胸膈生涎頭目不清(方見/發癍)
九味柴胡湯治肝經熱毒下注患便毒腫痛或小腹脇
　間結核凡肝膽經部分一切瘡瘍或風毒惡核瘰􁎧
　(炒/)
　　柴胡(五/分)黄芩(炒五/分)人參　山梔(炒/)龍膽草(炒/)
　　半夏　當歸　芍藥(炒各/三分)甘草(二/分)
　右水煎服若腫痛色赤元氣無虧者宜用潰後腫消
　痛止者不宜用大凢腫硬不潰或潰後不愈因元氣
　虗也午前宜用四君歸茋升麻午後宜用四君芎歸
　柴胡為主佐以九味蘆薈丸若飲食少思者宜用五
　味異功散專補胃氣若膿水清稀而見一切諸症皆
　因血氣内虧但温補脾胃飲食加進血氣化生諸症
　自退設治瘡邪是虗其虗也禍不旋踵矣
琥珀膏治瘰癧不潰或潰而不愈變成漏症
　　琥珀　木通　桂心　當歸　白芷　防風
　　松香　硃砂　丁香　木香　木鼈子(各二/兩)
　右先用琥珀丁香桂心硃砂木香為末其餘㕮咀以
　麻油二斤六兩慢火煎至白芷焦黒濾去查徐下黄
　丹一斤以桞枝不住手攪至黒色滳水捻軟硬得中
　却入琥珀等末攪匀於磁器盛之用時取少許攤貼
益脾清肝散治肝火侮脾飲食少思發熱或寒熱徃来
　瘡不能消散(方見黄水瘡/)
補隂八珍湯治元氣虗弱不能潰斂或内熱晡熱肌體
　消痩即八珍湯加酒炒黒黄栢知母
五味異功散(方見敗毒之藥/)
　　胎毒瘡疥
胎毒瘡疥因禀胎熱或娠母飲食之毒七情之火初如
乾癬後則膿水淋漓或結靨成片如發於兩耳眉或耳
前後髮際之間屬手少陽經若發於四肢屬脾胃經發
於兩脇屬肝經發於額屬心經發於腦屬膀胱經發於
頦頬屬腎經當隨各經所主五臟勝負及乳母食啖厚
味鬰怒所傳致而調治之不可徹用化毒犀角等丸設
元氣復傷傳變他症尤為難療
一小兒遍身患之服牛黄解毒丸皆愈惟頭結痂作痒
出水此禀腎經虗熱用地黄丸解毒散而愈
一小兒患於髪際之間作痒診其母有肝火用加味逍
遥散加漏蘆用牛黄解毒丸解毒散而愈(解毒散一/名托毒散)
一小児患於左耳髪際漸延上頭作痒此禀肝膽二經
熱毒用柴胡清肝散母子並服而愈後不戒膏粱復發
膿水淋漓右頰赤色此胃經有熱先用清胃散仍用柴
胡清肝散治肝火母子俱服又用立效散牛黄解毒丸
而愈
一小兒兩眉患之延及遍身四肢為患膿水淋漓寒熱
徃来属肝脾積熱用清胃散小柴胡湯立效散而愈後眉
間復患兩目連劄小便白濁用四味肥兒丸九味蘆薈
丸而愈
一小兒因乳母不戒七情厚味患此久不愈母用清胃
逍遥二散子用牛黄解毒丸愈後兒食甘味眉間生瘡
痛痒目劄用四味肥兒丸為主佐以加味逍遥散清胃
散而愈
一小兒遍身患之兩脇為甚子用四味肥兒丸立效散
母用柴胡梔子散加味逍遥散而愈
牛黄解毒丸治胎毒瘡癤及一切瘡瘍
　　牛黄(三/錢)金銀花(一/兩)草紫河車(五/錢)甘草
　右為末煉蜜丸量兒服
立效散治鬂瘡耳瘡及一切瘡疥
　　定粉末　松香末　黄栢末　黄連末(各一/兩)
　　枯礬末(一/兩)
　右各另為末用清油燭油調搽
敷藥解毒散治一切毒瘡風疹痒痛
　　大黄　黄栢　山梔　寒水石(煅各/等分)
　右為末水調搽若破而膿水淋漓用當歸膏或清燭
　油調尤善
柴胡梔子散(即梔子清肝散/方見脇癰)
四味肥兒丸(方見熱毒瘰癧/)
九味蘆薈丸(方見諸疳口瘡/)
金黄散(方見天泡瘡/)
　　熱毒瘡疥
熱毒瘡疥因乳哺過早或嗜甘肥臟腑積熱或母食膏
粱厚味或七情内火所致當分臟腑所属之因病之虗
實調其血氣平其所勝如肝經實熱用柴胡清肝散虗
熱用六味地黄丸心經實熱用𨗳赤散虗熱用補心湯
脾經實熱用㵼黄散虗熱用補中湯肺經實熱用㵼白
散虚熱用五味異功散腎經熱用六味地黄丸大凡手
足冷者屬虚寒手足熱者屬實熱脉沉數有力作渇飲
冷大便乾實此邪在裏宜内疏若脉浮數有力作渇飲
冷此邪在表宜發散若脉浮大按舉無力或作渇飲湯
乳食少思此眞氣虚而發熱也調理脾胃其病自愈切
不可用寒凉之劑復損眞氣嬰兒宜調治乳母為主
一小兒脇間患此寒熱如瘧小便頻數此稟肝火所致先用
柴胡清肝散又用加味逍遥散而愈後因乳母肝火動而復
發用加味逍遥散及八珍湯加丹皮山梔母子服之並愈
一小兒腹間患此發熱便血面黄少食或作嘔或作瀉
手足時冷右關脉弦數此脾土虚弱肝火為患先用五
味異功散加升麻柴胡山梔益脾氣清肝火後用地黄
丸滋腎水生肝血而愈
一小兒腿内股患此色赤不愈發熱面色或赤或青此
稟腎隂不足而木火熾盛先用柴胡梔子散以清肝心
後用地黄丸以補肝腎而愈
一小兒肘間患此作渇飲冷右寸闗脉數而無力此胃
經積熱傳於肺經也先用㵼黄㵼白二散漸愈後用五
味異功散四味肥兒丸而愈
一小兒嗜膏粱甘味先患背髀後沿遍身淋漓此飲食
之熱而傷脾血也先用清胃㵼黄二散而愈但形氣怯
弱用五味異功散而元氣復
柴胡清肝散(方見脇癰/)
五味異功散(方見用敗毒之藥/)
𨗳赤散
㵼白散(二方見臂癰/)
㵼黄散(方見頭面瘡/)
　　諸疳瘡疥
諸疳瘡疥因脾胃虧損内亡津液虗火妄動或乳母六
淫七情飲食起居失宜致兒為患當分其因審其經而
平之如面青寒熱或白翳遮晴肝經之症也面赤身熱
或作渇驚悸心經之症也面黄體痩或作渇泄㵼脾經
之症也面白咳𠻳或鼻間生瘡肺金之症也面黧體痩
或喜卧濕地腎經之症也嬰兒宜調治乳母若不審五
臟勝負形病虗實妄行敗毒多致不救
一小兒患此小便頻數左頬青色或時目劄此肝脾之
症也先用五味異功散加當歸升麻柴胡調補脾氣又
用九味蘆薈丸清理肝火末用地黄丸滋腎水生肝木
而疥愈後復發不經意兼兩目生翳小便頻數大便泄
㵼此肝邪侮脾而作也用四味肥兒丸五味異功散加
蕪荑脾氣健而肝病愈
一小兒患此面黄作渇大便酸臭腹脹青筋此肝脾之
症用五味異功散為主佐以四味肥兒丸而愈
一小兒患此面赤作渇心脉洪大此心經之症内用柴
胡梔子散外用六仙散而愈後驚悸發熱疥焮作痛先
用𨗳赤散二服又用柴胡梔子散與子服母服逍遥散
而愈
一小兒患此大便酸臭肚腹膨脹手足時冷此脾經之
症用五味異功散四味肥兒丸漸愈後因母食炙􁫥仍
發母服清胃散黄連㵼心湯子服一味甘草而愈
一小兒嗜甘肥之物患之或痒或痛咳𠻳飲冷此脾胃積
熱傳於肺經先用清胃散以治胃熱少用㵼白散以清
肺火漸愈出痘後仍患之口乾飲湯用五味異功散兼
大楓膏而愈
一小兒年十五遍身患此腿足為甚發熱飲冷兩尺脉
數洪按之無力此禀腎虗所致用六味地黄丸而愈後
用心力學復發尤甚兼盗汗遺精用地黄丸為主佐以
補中益氣湯八珍湯而愈
一小兒患此發熱飲冷痰涎上湧此禀腎虗用地黄丸
料煎服月餘漸愈又佐以八珍湯而愈次年畢姻後發
熱唾痰盗汗咳血仍用前藥而愈
敷藥大楓子膏治瘡疥
　　大楓子肉(二両/研膏)真輕粉(一/両)黄連(二/両)蛇床子(二/両)
　　枯礬(一/両)桕油(六/両)
　右各另入大楓膏和匀更入桕油杵百餘即成膏矣
　毎用少許塗患處
敷藥六仙散治諸疳瘡疥
　　苦參　獨活　大楓子(去殻去/油浄)蛇床子(各一/兩)
　　枯礬(五/錢)
　右為細末桕油調敷
五味異功散(方見用敗毒之藥/)
清胃散(方見熱毒口瘡/)
　　諸疳口瘡
諸疳口瘡因乳哺失節或母食膏粱積熱或乳母七情
鬰火所致其症口舌齒齦如生瘡状若發熱作渇飲冷
額間赤色左寸脉洪數者此属心經先用𨗳赤散清心
火次用地黄丸滋腎水若寒熱作渇左頬青赤左闗脉
弦洪者属肝經先用柴胡梔子散清肝火次用六味地
黄丸生肝血若兩腮黄赤牙齦腐爛大便酸臭右闗脉
洪數按之則緩者属脾經用四味肥兒丸治脾火以五
味異功散補脾氣若發熱咳𠻳右腮色赤右寸脉洪數
按之濇者属肺經先用清肺飲治肺火用五味異功散
補脾胃若發熱作渇兩頦黧色左尺脉數者属腎經
不足先用六味地黄丸以生腎水次用補中益氣湯以
生肺氣又有走馬疳者因病後脾胃氣血傷損虗火上
炎或痘疹餘毒上攻其患甚速急用銅碌散大蕪荑湯
輕則牙齦腐爛唇吻腮腫重則牙齦蝕露頬顋透爛若
飲食不入喘促痰甚此脾胃虗而肺氣敗也頬腮赤腐
不知痛者此胃氣虗甚而肉死也並不治
一小兒口瘡嘔血便血兩腮㣲腫唇白面青此脾土虧
損木所乗也朝用補中益氣湯食逺用異功散而愈
一小兒右顋鼻凖㣲赤此肺脾二經虗熱用四君升麻
及白术散而愈
一小兒口瘡久不愈診其母右闗脉弦緩乃木尅土之
症先用六君柴胡又用加味逍遥散治其母子自愈
一小兒齒齦蝕爛年餘不愈用大蕪荑湯治其疳邪五
味異功散健其脾氣尋愈後復作兼項間結核另服敗
毒藥口舌生瘡余用四味肥兒丸而愈
一小兒患口瘡寒熱嗜卧作渇引飲此脾疳氣虗發熱
而津液不足也先用白术散以生胃氣冄用四味肥兒
丸以治疳症兩月餘又用異功散而安
一小兒口瘡身熱如炙肚腹脹大此脾疳内作朝用五
味異功散夕用四味肥兒丸稍愈又以地黄蝦蟆二丸
兼服而愈
一小兒齒齦腐爛頭面生瘡體痩發熱此脾疳所致先
用大蘆薈丸又用四味肥兒丸大楓膏而愈
東垣大蕪荑湯(一名梔子/茯苓湯)治黄疳土色為濕為熱當利
小便今反利(知黄色中為/燥胃經熱也)髪黄脫落(知膀胱腎俱受上/邪乃大濕熱之症)
鼻下斷作瘡(上逆行營/氣伏火也)能乳(胃中有寒也/寒則食不入)喜食土(胃不/足也)
面色黒(為寒/為痺)大便清(寒/也)褐色(熱蓄/血中)間黄色(腸胃/有熱)治當滋
榮潤燥外致津液
　　山梔仁(三/分)黄栢　甘草(炙各/二分)大蕪荑(五/分)黄連
　　麻黄根　防風(各一/分)羌活(二/分)柴胡(三/分)當歸(四/分)
　　白术　茯苓(各五/分)
　右水煎服
葛花解酲湯治乳母酒醉後乳兒遺熱為患
　　白荳䓻　砂仁　葛花(各五/錢)白术(二/錢)澤㵼(二/錢)
　　神麯(炒黄/二錢)乾生薑(二/錢)白茯苓　陳皮　人参
　　猪苓　木香(各五/分)青皮(三/分)
　右為末毎服二錢白湯調服
　愚按前湯先哲不得已而用之葢醉酒耗氣又服辛
　散重損真隂折人長命可不慎哉
大蘆薈丸治疳殺蟲和胃止㵼
　　胡黄連　黄連　白蕪荑(去/扇)白雷丸(破開赤/者不用)
　　蘆薈　青皮　木香　鶴虱(㣲炒各/半兩)麝香(二/錢)
　　(另/研)
　右為末粟米飯丸菉豆大毎服一二十丸米飲下
蚵蟆丸治無辜疳症一服虗熱退二服煩渇止三服㵼
　痢住
　　蟾蜍(一枚夏月溝渠中腹大/不跳不鳴身多癩㿔者)
　右取糞蛆一杓置桶中以尿浸之桶上要乾不令蟲
　走出却将蟾蜍撲死投蛆中食一晝夜以布袋盛置
　浸急水中一宿取出瓦上焙為末入麝一錢粳米飯
　揉丸麻子大毎服二十丸米飲下
六味肥兒丸消疳化蟲退熱若脾疳飲食少思肌肉消
　痩肚大頸細髪稀成穂項間結核發熱作渇精神怠
　倦大便酸臭嗜食泥土或口鼻頭瘡肚腹青筋囓下
　痢便白宜用此丸即四味肥兒丸加乾蟾一兩蕪荑
　五錢
四味肥兒丸(方見熱毒瘰癧/)
地黄丸(方見作渇不止/)
　　熱毒口瘡
經云手少隂之經通于舌足太隂之經通于口因心脾
二經有熱則口舌生瘡也當察面圗部位分經絡虗實
而藥之若元氣無虧暴病口生白屑或重舌者用亂髪
纒指蘸井花水揩之或刺出毒血敷以桞花散傅之上
以腫脹或有泡者並令刺破敷前散或以青黛搽之刺
後又生又刺若唇吻熱烈者用當歸膏調桞花散敷之
若元氣虧損或服寒凉之藥或兼作嘔少食者此虗熱
也用五味異功散加升麻柴胡若泄㵼作渇者脾胃虗
弱也用七味白术散若腹痛惡寒者脾胃虗寒也用六
君薑桂若因母食酒麺煎煿者用清胃散若因母飲食
勞役者用補中益氣湯肝脾血虗者用加味逍遥散鬰
怒内熱者用加味歸脾湯母子並服若泥用降火必變
慢脾風矣仍叅吐舌弄舌治之凡針重舌以線針直刺
不可横挑恐傷舌絡致言語不清也
一小兒口舌生瘡手熱飲冷屬胃經實熱用栁花散加
味解毒散而愈後因傷食吐血不時㺯舌属脾經虗熱
用四君子湯而痊
一小兒口舌生瘡延及頭靣胸背膿水淋漓此胎毒也
内用牛黄解毒丸外以當歸膏調黄栢末塗之而愈
一小兒發熱飲冷口患瘡額鼻黄赤吐舌流涎余用導
赤㵼黄二散而愈後復作自服清熱化毒之藥益甚更
加㺯舌余用五味異功散加釣藤鈎及六君子湯而愈葢
吐舌為脾之實熱也㺯舌為脾之虗熱也治者審之
一小兒患前症久不愈恪服清凉之劑痰喘不已口開
流涎手足並冷又欲治痰余謂經云脾主涎肺主氣此
因脾土虗寒不能生肺金而然非痰火為患也先用温
中丸二服痰喘頓止又用五味異功散而痊
一小兒口内生瘡用寒凉之劑更發熱飲湯不絶此中
氣虗寒隔陽於外非實熱也用補中益氣湯加炮薑一
劑而愈
陳湖陸欽若子患前症敷服寒劑手足並冷口唇時動
余曰此中氣虗寒而變慢脾風也後果殁
東垣清胃散治胃經有熱齒牙作痛或飲冷作渇口舌
　生瘡或唇口腫痛焮連頭面或重舌馬牙吐舌流涎
　若因服尅伐之劑脾胃虗熱口舌生瘡或㺯舌流涎
　或嘔吐困睡大便不實者用五味異功散
　　生地黄(四/分)牡丹皮(三/分)當歸稍(四/分)黄連(三/分)升麻
　　(五/分)
　右水煎服嬰兒母亦服
清熱消毒散治實熱口舌生瘡及一切瘡瘍腫痛形病
　俱實者
　　黄連(炒/)山梔(炒/)連翹　當歸(各五/分)金銀花(一/錢)
　　川芎　芍藥(炒/)生地黄(各六/分)甘草(二/分)
　右水煎服嬰兒母同服
四君子湯治脾氣虗熱口舌生瘡或但胃氣復傷飲食
　少思或食而難化若作嘔泄㵼尤宜用之如兼痰嗽
　氣逆肢體倦怠靣目浮腫宜用六君子湯
六君子湯治脾胃氣虗吐㵼不食肌肉消痩或肺虗痰
　𠻳喘促惡寒或驚搐口直口噤諸症(二方見腹□/)
五味異功治脾胃虗熱口舌生瘡或因誤服尅伐之劑
　脾胃復傷而口舌生瘡或㺯舌流涎吐㵼不止飲食
　少思或驚搐痰𠻳睡而露睛手足並冷若母有病致
　兒患者子母並服(方見用敗/毒之劑)
人参理中湯
　　人參　白术(炒/)乾薑(炮/)甘草(炙各/等分)
　右毎服一二錢水煎蜜丸即人參理中丸加附子即
　附子理中湯
四物湯治瘡瘍血虗發熱煩躁或晡熱作渇頭目不清
　若因脾虗不能生血者用四君子湯(方見/腋癰)
栁葉散治熱毒口瘡
　　黄栢(炒/)蒲黄　青黛(真正/者)人中白(煅各/等分)
　右為末敷之
加味解毒散
牛黄解毒丸(二方見胎毒瘡疥/)
　
　薛氏醫案卷六十四
欽定四庫全書
　薛氏醫案卷六十五
　　　　　　　　　　　　　明　薛已　訂
　　保嬰撮要十
　　　疔瘡
諸瘡惟疔毒為甚而殺人亦速古云疔有十三種種各
不同内三十六疔滿其數即不可救亦有不滿其數而
死者乃毒氣走散故也若痘毒染人發於頭面或遍身
者又非此類在小兒多因乳母食有毒之物或兒卒中
飲食之毒或感四時不正之氣皆能致之其瘡多生頭
面四肢形色不一或如小瘡或如水泡或痛或痒或麻木
不仁外症寒熱嘔吐惡心肢體拘急大要當分邪之在
表在裏急用隔蒜灸法并解毒之劑若不省人事牙闗
𦂳閉急以奪命丹為末熱酒調灌如食生冷之物或用
凉水淋洗則輕者難愈重者不治其生於兩足者多有
紅絲至臍生於兩手者多有紅絲至心生於唇口之内
者多有紅絲入喉急用針挑出惡血以泄其毒可保無
虞其在偏僻之處藥難導達者惟灸法有囬生之功若
投峻厲之劑是促其危矣小兒肌肉脆嫩且不能言痛
否灸法須將蒜切薄片著肉一面畧剜少空灼艾燃蒜
先置大人臂上試其冷熱得宜然後移著瘡上又别灼
蒜如前法試之以待相易勿令間歇
毗陵金文冶子將週歳唇上患疔余用活命飲母子並
服更欲隔蒜灸彼不從見腫勢益盛勉灸數壯余誡以
多灸為佳又為人所阻而止頭面益腫乃復灸五十餘
壯腫勢漸消時與乳母服活命飲瘡出黄水翌日潰而
得生
一小兒三歳手患紫疔二顆寒熱作痛用仙方活命飲
半盃而愈數日後手臂俱腫乃用隔蒜灸服前藥而愈
一小兒足患之嘔吐腹脹二日不食欲用䕶心散診氣
口脈大審其大便所出皆酸穢余曰此飲食停滯耳非
瘡毒内攻也若用䕶心等劑則誤矣急投保和丸二服
及隔蒜灸而愈其時同患是症用䕶心敗毒之劑者俱
致不救
一小兒面上患之寒熱發搐此熱極而肝火動也用荆
防敗毒散及隔蒜灸搐止熱退更服異功散加升麻柴
胡桔梗而愈
一小兒患於胷外敷寒涼内服敗毒更欲嘔不食面色
痿黄右闗脈浮數按之㣲細此脾胃復傷所致也急用
隔蒜灸服異功散倍加白术半夏翌日又服活命飲而
愈
一小兒患前症服敗毒之藥作嘔不食余謂胃氣復傷
不信另服䕶心散嘔甚神思沉困手足並冷脈微細如
無急用五味異功散加乾薑二服嘔止食進去薑又四
服而愈夫䕶心散皆寒凉之藥乃宋人為服丹砂蓄熱
發疽者而設胃氣有傷即當温補多因此藥停於胷膈
惟覺隂冷作嘔沉困者世人皆謂毒氣攻心而概用之
鮮不敗事者矣
一小兒手背患此敷服皆寒凉之劑腹脹痰喘㵼糞穢
臭余謂脾胃復傷而飲食停滯也不信仍服治瘡之藥
而歿
一小兒臂患之色赤腫起恪用化毒丹鐵篐散腫處頓
平肉色白陷再日色黯痰喘氣促余謂瘡毒反入於内
也辭不治果歿
飛龍奪命丹治瘡毒發背腦疽等症
　　真蟾酥(乾者/酒化)輕粉　枯白礬　寒水石　銅碌
　　乳香　沒藥　麝香　朱砂(各六/錢)蝸牛(四十箇另/研如無亦)
　　(可/)
　右各為末入蟾酥蝸牛或加酒少許糊丸菉豆大毎
　服一二丸温酒或葱湯下重者外用隔蒜灸法
荆防敗毒散即人參敗毒散加荆芥防風(方見/流注)
仙方活命飲(方見熱/毒瘡瘍)
保和丸(方見發/熱不止)
五味異功散(方見敗/毒之藥)
　　　時毒(頭面/赤腫)
小兒時毒因感四時不正之氣致鼻面耳項或咽喉赤
腫寒熱頭痛甚者恍惚不寧咽喉閉塞狀如傷寒五七
日間亦能殺人脉浮數者邪在表脉沉濇者邪在裏在
表用葛根牛蒡子湯在裏用梔子仁湯表裏俱病者犀
角升麻湯甚則宜砭及用通氣散宣泄其毒旬日自消
若不消而欲作膿者用托裏消毒散欲収斂者用托裏
散若咽腫不能言頭腫不能食者必死
一小兒患此三日二便調和用葛根牛蒡子湯漫腫悉
退惟頰間赤腫欲作膿用活命飲二服外用代針膏而
膿出再用托裏消毒散而愈
一小兒腫赤焮痛此欲作膿也用托裏消毒散二劑膿
成針之腫痛頓减又二劑漸愈却以柴胡梔子散加白
芷升麻與母服之愈
一小兒腫焮作痛藥不能下咽先用通氣散連作嚏却
用犀角升麻湯乳食少進腫痛漸消仍服數劑而膿血
漸少母服加味逍遥散而愈
一小兒患之咽喉作痛二便自調用葛根牛蒡子湯三
劑甘桔湯四劑腫痛漸愈診乳母左闗脉弦數用加味
逍遥散母子並服而消
一小兒患之赤腫作渇外敷内服皆寒凉之藥余欲洗
去敷藥急用發散表邪開通腠理之劑不信仍用前藥
遂至不救
通氣散治時毒焮痛咽喉不利取嚏以泄其毒
　　𤣥胡索　猪牙皁角　川芎(各一/錢)藜蘆(五/分)
　　羊躑躅花(三/分)
　右為細末用紙撚蘸少許絍鼻内取嚏為效
甘桔湯治肺經壅熱胷隔不利咽喉腫痛痰涎壅盛(方/見)
(時/毒)
犀角升麻湯治風熱口唇頰車連牙腫痛
　　犀角(鎊二/錢)升麻　防風　羌活　川芎　白芷(各/五)
　　(錢/)黄芩　甘草(各一/錢)白附子(四/分)
　右毎服三五錢
梔子仁湯治時毒腫痛大便秘結
　　鬱金　枳殻(麩/炒)升麻　山梔仁　牛蒡子(研碎/炒)
　　大黄(炒各/等分)
　右為細末每服二三錢蜜水調服
葛根牛蒡子湯治時毒腫痛消毒解熱
　　葛根　江西豆䜴　貫仲　甘草　牛蒡子(半生/半炒)
　　(研碎各/等分)
　右毎服三五錢水煎
柴胡梔子散(方見/脇癰)
托裏消毒散
代針膏
托裏散
仙方活命飲(四方並見/熱毒瘡瘍)
加味逍遥散(方見發/熱不止)
　　　流注
小兒流注乃氣流而注血滯而凝元氣不足之症也或
因閃跌墮傷或因肝火氣逆或因六淫内侵或因脾虚
食積或因禀賦所致結於四肢節􁀙患於胷腹腰臋或
結塊或漫腫或作痛悉用䓗熨之法須固元氣為主閃
跌者和血定痛丸肝火者九味蘆薈丸食積者四味肥
兒丸藥能對症未成自消已成自潰若膿成不潰者元
氣虚也先補而針之庶使毒氣不致内攻氣血不致脱
陷若膿出而反痛者氣血虧也用八珍湯作嘔少食者
胃氣虗也用四君子湯欲嘔不食或腹作脹者脾氣虚
也用六君子湯口噤搐搦者氣血虚極而變症也十全
大補湯内熱晡熱隂血虗也四物參茋白术表熱惡寒
陽氣虚也十全大補湯熱來復去或晝見夜伏晝伏夜
發者虗熱也當大補元氣若色赤腫起而膿稠者尚可
治不赤硬而膿清或脈洪大寒熱發渇及不受補者皆
不可治
楊鴻臚子年十二左脇下患此服流氣飲十宣散之類
元氣益虗年餘不斂左尺脉數而無力左闗脉弦而短
此肝經之症因禀腎水不足不能滋養肝木血燥火熾
而然耳用六味地黄丸以滋腎水九味蘆薈丸以清肝
火而愈
一小兒九歳患此久不収斂或咳𠻳或寒熱皆服清氣
化痰之藥前症益甚至夜作喘口開徹夜不寐手足並
冷藥餌到口即嘔余謂悉因脾氣虗甚所致先以人參
白术各五錢炮薑五分以米湯煎之時灌數匙次日能
服一盃次日又服一劑諸症漸愈至十餘劑後朝用補
中益氣湯夕用異功散而愈
李通府子十六歳腰患之三年不愈色黯下陷余曰此
腎經症也宜用六味丸滋化源以生腎水更用如聖餅
外散寒邪以接陽氣不信别用雜藥元氣益虗七惡蜂
起始信余言仍用前藥而愈
陳州守子閃右臂腕腫痛用流氣等藥發熱惡寒飲食
少思口舌乾燥腫痛愈熾形氣益疲余以助胃壯氣為
主佐以外治之法而愈
黄地官子腿患之腫痛發熱以濕毒治之虚症悉至余
謂此元氣虗弱外邪乘之也用十全大補湯如聖餅而
愈
一小兒臂肘腫硬用流氣飲肉色不變飲食少思余曰
此肝脾虚症也用六君桔梗薄桂茯苓半夏及如聖餅
而消
一小兒腿腕間患此已半載腫硬色白形氣俱虚余先
用五味異功散加當歸三十餘劑却佐以八珍湯二十
餘劑更用䓗熨法腫勢漸消中間一塊仍腫此欲作膿
也當補其血氣遂用托裏散為主異功散為佐仍用䓗
熨法月許針出稠膿仍用前二藥及豆豉餅三月餘而
愈
一小兒腿患之腫硬色白惡寒懶食此脾胃陽氣虚而
不能成膿也非敷貼敗毒所能療遂用托裏散及䓗熨
法月餘患處脹痛發熱膿成針之膿出而安仍用托裏
散肢體漸徤因飲食内傷泄㵼忽口噤目閉自汗手冷
此脾胃虚寒之惡症也以異功散内用人參一兩乾薑
一錢半灌之盡劑而蘇又以托裏散内用人參五錢數
劑始能動履却用托裏散大補湯䓗熨法豆䜴餅半載
而愈
一小兒十五歳早䘮天真日晡發熱遍身作痛或四肢
酸軟唾痰頭運服祛濕化痰之藥腿之内外肉色腫硬
而不變因服攻毒之藥虚症蜂起按禇氏云男子精未
滿而御女以通其精五臓有不滿之處異日有難狀之
疾正合此論遂用補中益氣湯及地黄丸半年而愈此
等症候誤認為實熱而用敗毒之藥者必致不救
賈閣老子年十六患此二載矣脉洪大而數膿清熱渇
食少體倦夜間盗汗午前畏寒余曰此真氣不足邪氣
有餘之症治之無功矣彼懇求治午前勉用四君芎歸
灸草午後四君麥門五味逾月諸症漸減有用滲利之
劑保其必全者彼信服之形體骨立未幾而歿
一小兒右腿腕壅腫形體怯弱余欲以補氣血為主佐
以行散之劑彼不信反内服流氣飲外敷寒凉藥加發
熱惡寒形體愈瘠始求治於余余曰惡寒發熱脈至洪
大乃氣血虚敗之惡症也不可治矣後潰而不斂瀝盡
氣血而亡
掌教顧東帆子十餘歳秋間腰腿隠隠牽痛面色青中
兼黒余曰青是肝虚黑是腎虗當急調補脾腎否則春
間必患流注矣不信另用行氣破血之藥至夏腰臀間
漫腫五寸許復來請治脉數而滑按之如無此元氣虗
極而膿内潰不能起也辭不治後果歿
健脾滲濕飲治瘡瘍初起焮腫作痛或濕毒下注或環
　跳穴痛
　　人參　白术　蒼术　防己(酒/拌)黄柏(炒/)川芎
　　陳皮　當歸　茯苓(各五/分)木𤓰(不犯/鉄器)柴胡稍
　　甘草(各三/分)
　右薑水煎服如三五劑不退加桂少許酒煎亦可小
　便澁加牛膝身痛加羌活
和血定痛丸(一名黒/丸子)治流注膝風或閃跌瘀血肢節腫
　痛服之自消若潰而發熱與補藥兼服自效
　　百草霜(五/兩)赤小荳(八/兩)川烏(炮一/兩半)白蘞(八/兩)白芨
　　南星(炮各/二兩)芍藥　當歸　牛膝(各五/兩)骨碎補(四/兩)
　右為末酒糊丸桐子大毎服二三十丸白湯下
神效䓗熨法治流注結核或骨癰鶴膝等症先用隔蒜
　灸若餘腫尚存用此熨之以助氣行血散其壅滯功
　效甚速又治跌撲損傷止痛散血消腫之良法也其
　法用葱細切搗爛炒熱頻熨患處冷則易之如鶴膝
　風兼服大防風湯而愈
隔蒜灸法治流注及癰疽鶴膝風等症毎日灸二三十
　壯痛者灸至不痛不痛者灸至痛其毒隨火而散葢
　火以暢達㧞引鬱毒此從治之法有囘生之功其法
　用大蒜去皮切三文錢厚安患處用艾壯於蒜上灸
　之三壯換蒜復灸未成即消已成者亦殺其毒如瘡
　大用蒜杵爛攤患處將艾鋪上燒之蒜敗再易如不
　痛或作膿或不起發及瘡属隂症者尤當多灸凡瘡
　不痛不作膿不發起者皆氣血虗也多主不治惟患
　在頭面者不宜灸論中嬰兒灸法見疔瘡
如聖餅治流注及一切瘡瘍不能消散或潰而不斂
　　乳香　沒藥　木香　血竭　當歸(各等/分)麝香(減/半)
　右為末用酒糊和餅二箇乘熱熨之毒瘡加蟾酥
六味丸一名地黄丸此壯水之劑也夫人之生以腎為
　主凡病皆由腎虚而致其流注瘰􁎧属肝腎二經發
　熱作渇小便淋秘痰氣壅盛𠻳血吐血頭目眩運小
　便短少眼花耳聾咽喉燥痛口舌瘡裂齒不堅固腰
　膝痿軟五臓虚損尤宜用之乃水泛為痰之聖藥血
　虚發熱之神劑也(方見發/熱不止)
當歸補血湯治流注及潰瘍肌熱面赤煩渇脉洪大而
　虚重按全無此血虚症也誤服白虎湯必死(方見發/熱不止)
益氣養榮湯治流注氣血虚弱不消散或四肢頸項患
　腫不問堅軟赤白或痛或不痛日晡發熱或潰而不
　斂(方見鶴/膝風)
十全大補湯治諸瘡血氣虚弱不能消散潰腐収斂或
　寒熱汗出口眼歪邪肌痩少食或日晡發熱自汗盗
　汗或朝寒暮熱瘡口不斂等症(方見/便癰)
　　　天蛇毒
手指頭生瘡俗名天蛇毒然五指各有經絡拇指属手
太隂肺經食指属手陽明大腸經中指属手厥隂心包
絡經無名指属手少陽三焦經小指属手少隂心經亦
有患於足者足趺属肝膽胃三經大指属肝脾二經次
指属膽經小指属膀胱經各當隨經而治其致患之由
或因胃中積熱所發或因乳母膏粱厚味所致或因濕
熱下流或因風毒外中大率多由所禀足三隂之經虗
故邪得以入之也其初患腫痛者先用仙方活命飲次
用托裏消毒散元氣下陷重墜作痛久而不潰者用補
中益氣湯若服敗毒散及敷寒凉之劑則瘡口變黑或
努肉突出或指皆黑大抵手足為氣血難到之處手属
於胃足属於脾不可損其真氣丹溪以臋居僻位尚言
氣血罕到况肢末乎故寒凉克伐之藥所宜深戒者也
一小兒十四歳手大指患之色赤腫痛用奪命丹二粒
活命飲一劑將愈因飲酒沐浴而瘡復作發熱𠻳余謂
此毒原属肺經今肺為濕熱所攻瘡毒乘勢妄行故復
作耳先用㵼白散二劑而痰𠻳除又用托裏消毒散而
瘡愈
一小兒食指患之迸出血水瘡口凸腫上連手背久而
不愈余曰此元氣虚弱風邪襲於患處血氣不能運及
而然用托裏散及葱熨之法諸症悉退又用豆豉餅異
功散加升麻柴胡而愈
一小兒患之作痛發熱内外皆用寒凉之藥手背出膿
三月不愈面色痿黄此脾氣復傷也先用異功散加升
麻柴胡桔梗漸愈又佐以托裏散豆䜴餅而痊
一小兒十三歳素食膏粱足大指患之腫連脚面喜飲
冷水右闗脉洪大此脾氣復傷而積熱下注也先用清
胃散四劑次用活命飲二劑腫痛漸消又用托裏消毒
散數劑膿潰而愈
一小兒足大指漫腫上連趺傷色赤腫甚右闗脉數而
有力此胃經濕熱下注也用活命飲一劑大指本節後
始發瘡頭痛亦稍止再劑而漫腫悉退又用消毒散出
膿托裏散収斂而愈
一小兒足次指患之色赤腫痛上連於腿外塗寒凉之
藥反致麻木重搯方知此氣血難到之所又因寒凉遏
絶而然急以活命飲加黄茋五錢煎服外以薑葱湯洗
去敷藥用隔蒜灸法半晌知痛其腫頓消再用托裏散
加人參三錢數劑膿潰而愈
一小兒足大指患之内服外敷皆寒藥也腹痛惡心手
指並冷此脾胃之氣復傷而作非瘡毒也先用異功散
加柴胡升麻白芷及仙方活命飲各一劑諸症頓退又
用托裏消毒散膿潰而愈
一小兒足大指患之變膿窠之狀良久乾硬痛甚小便
頻數此禀父腎經虚熱所致用六味地黄丸而愈
一小兒足中指患之耳中腫痛小便頻數此禀父肝腎
虚熱為患用六味地黄丸為主佐以柴胡梔子散而愈
一小兒不時生瘡􁀙在手足之表年餘不愈審其乳母
善怒用加味逍遥散母子服而愈
一小兒足大指患之腫痛連脚用活命飲及隔蒜灸其
痛不止着肉艾灸數壯方止用活命飲及托裏消毒散
而愈
一女子十五歳足拇指痒痛敷敗毒之藥勢益甚而色
黯余謂脾經鬱結所致彼人畧不經意後朝寒暮熱飲
食頓減患處微腫足脛漸細而歿
錢氏㵼白散(方見/臂癰)
奪命丹(方見/疔瘡)
消毒散(方見胎/毒發丹)
䓤熨法
托裏散(二方見/流注)
仙方活命飲
托裏消毒散(二方見熱/毒瘡瘍)
東垣清胃散(方見/腹癰)
五味異功散(方見敗/毒之藥)
補中益氣湯(方見肌/肉不生)
　　　天泡瘡
天泡瘡狀如水泡属肺胃二經風熱若發熱焮痛邪在
表也用人參敗毒散發熱咳𠻳邪在肺也用加味㵼白
散熱渇便秘邪在内也用加味清凉飲此肌膚之症當
去毒水以金黄散或黄柏蚯蚓敷之當歸膏亦善既安
不必服藥若因攻伐過度元氣虚而變生别症者當叅
各門治之
一小兒患此焮赤惡寒發熱大小便赤澁此邪在表裏
之間遂外敷金黄散内服大連翹飲子諸症少愈更加
味解毒散而痊
一小兒患之焮痛發熱大小便如常此邪在表也挑去
毒水敷金黄散用荆防敗毒散治其表柴芍參苓散安
其裏而愈
一小兒患此服敗毒之劑喘𠻳唇白此脾肺之氣復傷
也先用補中益氣湯一劑諸症悉退後加桔梗白芷二
劑而愈
一小兒患此服敗毒散傳寒凉藥嘔吐泄㵼猶索敗毒
散余佯諾之却以五味異功散加柴胡升麻而吐㵼愈
又用柴芍參苓散而瘡痊
一小兒患此服敗毒之藥腹痛泄㵼余意脾氣復傷宜
用五味異功散不信仍服敗毒之藥後果不食作嘔流
涎泄㵼後重余先用補中益氣湯次用五味異功散而
愈
一小兒患此服敗毒散作渇飲湯余與七味白术散治
之不信自服敗毒之藥前症益甚更加嘔吐不食來請
治余曰嘔吐不食手足並冷痰喘氣促唇色皎白始見
虚寒即當温補反服攻伐元氣之藥虚而又虗今脾肺
敗症已見莫能為矣辭之果不治
柴芍參苓散治肝膽經分患天泡等瘡或熱毒瘰􁎧之
　類
　　柴胡　芍藥　人參　白术　茯苓　陳皮
　　當歸(各五/分)牡丹皮　山梔(炒/)甘草(各三/分)
　右毎服二錢水煎服
加味解毒散治天泡瘡發熱作痛即加味消毒散加金
　銀花漏蘆
　　𤣥參　連翹　升麻　芍藥　當歸　羌活
　　生地黄　牛蒡子(炒各/三錢)黄苓　甘草(各二/錢)金銀花
　　漏蘆(各五/錢)
　右毎服一二錢水煎服或用蜜丸
金黄散治天泡瘡消毒止痛
　　滑石　甘草
　右各另為末和匀傅患處如泡挑去水傅之加黄柏
　尤好
補中益氣湯(方見肌/肉不生)
五味異功散(方見敗/毒之藥)
加味㵼白散(即㵼白散加/山梔杏仁)
　　　楊梅瘡
楊梅瘡乃天行時毒亦有傳染而患之或禀賦所得者
受症在肝故多起於下部治失其宜多致蝕傷眼目腐
敗腎莖拳攣肢節初起之時上體多者先用荆防敗毒
散下體多者先用龍膽㵼肝湯大便閉者用大連翹飲
後用換肌消毒散若蝕傷眼目兼用九味蘆薈丸六味
地黄丸肢節拳攣兼用蠲脾解毒湯若因脾胃虧損而
不能愈者先用異功散後用換肌消毒散若用輕粉之
藥多致敗症也
一小兒週歳傳染此瘡誤薰銀硃之藥昏憒不乳遍身
無皮用菉荳黄柏遍摻席上令兒睡卧更用金銀花生
甘草為末白湯調服漸愈若瘡乾燥更用當歸膏誤用
輕粉者亦以前藥解之
一小兒患此年餘不愈形體消痩日晡尤甚朝用八珍
湯夕用換肌散并太乙膏三月餘而愈
一小兒原有肝疳後染前症膿水淋漓腹脹嘔吐小腹
重墜余欲用補中益氣湯升補中氣不信仍服消毒之
劑更喘𠻳流涎余謂脾氣虚而肺氣弱也朝用補中益
氣湯夕用五味異功散元氣漸復仍佐以換肌消毒散
尋愈
一小兒因母曽患此症生下即有用換肌散母服五十
餘劑子用當歸膏調金黄散隨患處傅之尋愈
一小兒十四歳患此用薰法肢體面目悉皆浮腫數月
間遍身皮膚皆潰如無皮狀膿水淋漓先用金銀花甘
草煎湯與之恣飲又為末摻遍身及鋪枕蓆令兒卧之
半月許皮膚稍愈却佐以換肌散而愈又一小兒二歳
用薰法吐痰喘躁不及治而死
換肌消毒散(一名􁦍/薢草)治楊梅瘡不拘初患日久並效
　　土茯苓(即􁦍/薢)當歸　白芷　甘草　皁角刺　薏
　　苡仁　白蘚皮　木𤓰(不犯/鐵器)
　右水煎食前并空心服
又方　治大人之劑如用前方未應或兒長大宜用此
　方
　　土茯苓(五/錢)當歸　皁角刺(炒/)薏苡仁　白芷(各一/錢)
　　白蘚皮　木𤓰(不犯/鐵器)金銀花　木通(各七/分)甘草
　　連翹　防風(各五/分)茯苓(一/錢)黄芪(炒二/錢)芍藥(炒一/錢)川
　　芎(八/分)生地黄(八/分)
　右作二三劑水煎出㓜者作一劑煎分兩三次服
蠲痺解毒湯
　　薑黄　羌活　白蘚皮　赤芍藥　當歸(各四/分)白
　　术(五/分)茯苓　白芷　皁角子(炒各/三分)
　右水煎服
九味蘆薈丸(方見/喉痺)
當歸膏(方見湯/火瘡)
太乙膏(方見跌/撲外傷)
金黄散(方見/泡瘡)
　　　赤白逰風
赤白逰風屬風熱血熱盖血得熱而逰走耳白属氣分
赤属血分或因腠理不宻風熱相搏怫鬱而成或因乳
母食膏粱厚味所致若風熱者用小柴胡湯加防風連
翹血熱者用四物湯加柴胡山梔牡丹皮風熱相搏者
用人參敗毒散内熱外寒者用加味羌活散胃氣虚弱
者用補中益氣湯加羌活防風或消風散血虚者用加
味逍遥散如未應用逍遥散六味丸若嬰兒患此當審
其受症之因而調治其母
一小兒患此其色或赤或白或痛或痒詢之因母食膏
粱厚味所致余用東垣清胃散治其母牛黄散治其兒
而愈
一小兒患此因母鬰怒所致母用加味小柴胡湯及加
味逍遥散兒熱止又以加味歸脾湯而愈
一小兒患此嗜膏粱甜味齒齦浮腫漸至蝕爛先用清
胃散後以四味肥兒丸間服而愈
一小兒患此色赤作痒脉浮數此肺胃二經風熱也用
人參消風散而愈又因停食復發色赤作痛先用保和
丸後用異功散而消
一小兒患此作痒搔破膿水淋漓寒熱往來此肝經血
燥而生風先用加味逍遥散肝症頓退倦怠少食用異
功散三黄散而愈
一女子十五歳患此色赤作痒寒熱脇痛面青或赤此
肝火動而血熱也先用加味逍遥散加膽草四劑諸症
頓退但體倦少食惡寒欲嘔此脾為肝木所侮而肺氣
虚也用五味異功散及加味逍遥散而愈
一女子患此寒熱作嘔先用加味小柴胡湯二劑而安
再用人參消風散而愈後因怒發熱經行如崩遍身赤
色四肢抽搐難以診脉視其面色如赭此肝心二經木
火相搏而血妄行耳先用柴胡梔子散再加味逍遥散
諸症頓退又用八珍湯而痊
一小兒因母感寒腹痛飲燒酒兒遍身皆赤遊走不定
昏憒發熱令乳母時飲冷米醋一二杯亦以二三滴塗
兒口内週日而痊
歸脾湯治小兒因乳母憂思腸脾血虚發熱患前症久
不愈食少體倦或便血下血怔忡不寧驚悸少寐或心
脾作痛自汗盗汗等症(方見赤/逰風)
人參消風散治赤白逰風或風熱隠疹搔痒或寒熱作
痛
　　人參(三/錢)荆芥穗　甘草(炙/)陳皮(各五/錢)白殭蠶　茯
　　苓　防風　芎藭　藿香　蟬蜕(各三/錢)厚朴(三錢/姜製)
　　羌活(二/錢)
　右毎服一二錢水煎
加味逍遥散(方見發/熱不止)
三黄散(方見黄/水瘡)
柴胡梔子散(方見/脇癰)
小柴胡湯(方見/腋癰)
加味小柴胡湯(方見熱/毒瘰癧)
牛黄解毒散(方見頭/面瘡)
　　　發癍
潔古云癍疹之病焮腫於外者属少陽相火也謂之㿀
小紅􁁉隠於皮膚之中者属少隂君火也謂之疹㿀疹
並出則小兒難禁然首尾俱不可下大抵安裏之藥多
發表之藥少小便秘則微疎之身温者順身凉者逆大
忌外敷寒凉内用疎𨗳無此二者可保無虞
一小兒患癍發熱體倦少食此脾肺氣虚外邪相搏也
先用消風散二劑隨用補中益氣湯加茯苓芍藥而愈
一小兒患癍作痛熱渇服發表之劑益甚形氣倦怠脉
浮而數此真氣復損而然耳遂用人參安胃散補中益
氣湯而愈
一小兒患癍發熱用犀角消毒散一劑吐㵼頓作余曰
此邪氣上下俱出矣勿藥自愈未幾果安
一小兒素面白患疹作痒鼻塞流涕咳𠻳不止用敗毒
散膿文淋漓惡寒喘急朝寒暮熱余謂脾肺之氣復傷
耳用補中益氣湯稍愈佐以五味異功散而愈
一小兒患疹寒熱搔痒先用消風散治其兒次用加味
逍遥散治其母兩月而愈
一小兒患癍作渇發熱咳𠻳此邪在表宜汗之先用葛
根橘皮湯一劑次用𤣥參橘皮湯而安癸丑歳患此症
者余先用葛根橘皮湯後仍用𤣥參橘皮而全愈
一小兒患疹先用抱龍丸解之彼之父母另用以他藥
下之其疹稠宻余曰凡瘡疹始出未有他症但須用平
和之藥以解之如三日不出或出而不快宜微發之更
又不出當再發之出而不多脉和平者無他症也若瘡
疹本稀少者不可更發若瘡疹起發而能飲食者以大
黄丸下一二次若初起就用下行之劑則裏虚而瘡疹
不能盡發出而稠宻難治至三日其瘡疹黒陷所喜特
不寒戰余遂用百祥丸及牛李膏各一服其瘡疹復紅
活而愈
一男兒因戲鞦韆絶䋲而墜遂患急驚發搐或用以表
散之藥不愈余曰此乃急驚當先退其熱遂用以大黄
丸玉露散及惺惺丸又加以牛黄龍麝解之至三日肌
膚尚熱余曰再二日不愈必發癍瘡也已而果然用服
必勝散七日而愈此乃初因誤散其表則内熱不止而
癍疹必自生也若㓜小之兒尤宜謹慎
百祥丸治痘瘡及癍疹黑陷𠻳吐青綠水
　　紅牙大㦸(隂乾漿水煮軟去/骨復入原汁中煮)
　右焙乾為末水丸粟米大毎服十丸赤脂麻湯下服
　後須急以四君子加丁香陳皮木香厚朴炮薑以温
　補土脾若身熱飲水黑陷復起十中可救一二
牛李膏治痘瘡癍疹黑陷
　　牛李子
　右杵汁石器内熬膏毎服皁子大煎杏膠湯化下
玉露散治傷熱吐㵼黄色後藥為末毎服五分白滚湯
　調下
　　石膏(煅/)寒水石(各五/錢)甘草(二錢/五分)
人參安胃散治癍疹及服峻劑以致虧損脾胃虚熱泄
　㵼嘔吐飲食少思等症(方見/喉痺)
犀角消毒散治癍疹丹毒發熱痛痒及瘡疹等症
　　牛蒡子　甘草　荆芥　防風(各五/分)犀角(鎊二/分)金
　　銀花(三/分)
　右水煎熟入犀角傾出服
補中益氣湯(方見肌/肉不生)
五味異功散(方見敗/毒之藥)
加味逍遥散(方見發/熱不止)
　　　黄水粘瘡
小兒黄水粘瘡属肝脾二經風熱積熱所致邪在表而
痒痛者輕則犀角消毒散重則連翹防風湯邪在内而
大便秘者輕則九味解毒散重則大連翹飲若頭目不
清憎寒壯熱作渇便秘者表裏俱有邪也加味清凉飲
若誤服尅伐之藥而致發熱惡寒者肺氣傷也用四君
桔梗柴胡發熱嘔吐胃氣傷也用異功散發熱作㵼脾
氣虚也用六君子湯並加柴胡升麻餘當隨症裁之
一小兒患此膿水淋漓寒熱作痛服抱龍丸敗毒散更
加氣喘等症盖氣喘發搐乃肝火乘脾咬牙流涎乃脾
氣虚寒遂朝用補中益氣湯夕用五味異功散外敷立
效散而愈
一小兒患此發熱驚悸倦怠面黄懶食流涎服清凉之
藥更加吐㵼睡而露睛余謂心脾虚熱用六君乾薑一
劑頓愈又用異功散立效散而愈
一小兒患此或痒或痛膿水淋􁏏服表散之劑更惡寒
發熱嘔吐發熱手足並冷此病氣實而元氣虚也先用
異功散加桔梗藿香而嘔吐止又用異功散而寒熱除
用人參消風散而瘡愈
一小兒所患同前服荆防敗毒散加喘𠻳腹脹四肢發
搐此脾肺氣虚而肝木乘之用異功散加柴胡升麻桔
梗一劑諸症頓退又服異功散二劑而愈
一小兒患此服抱龍丸之類汗出喘𠻳此肺氣虚而為
外邪所乘也用異功散加桔梗二劑又傷風發熱咳𠻳
其瘡復甚用惺惺散一服外邪頓退又用異功散而痊
毛通府子患此卯闗脉青兩目時劄形體困倦此土虚
木旺當用和肝補脾湯反服敗毒散前症益甚更加吐
㵼不食遍身發泡余用前湯刺泡出水用菉豆甘草末
頻鋪席上任兒睡卧後用神效當歸膏而愈
沈尚寳子患此咳𠻳惡寒用大連翹飲腹脹少食此表
症㵼裏致元氣復損非其治也用補中益氣湯而愈
一小兒患此作痒發熱膿水淋漓面青惡寒此肝火血
熱用加味逍遥散稍愈又用和肝補脾湯而痊
一女十四歳遍身疙瘩搔破膿水淋漓發熱煩躁日晡
益甚此血氣虚而有熱也用加味逍遥散而愈
大連翹飲治風毒熱毒發熱作痛二便不利表裏俱實
　(方見/臂癰)
柴胡梔子散治肝膽風熱生瘡作痛發熱或瘡破而膿
　水淋漓或發寒熱晡熱即柴胡梔子散(方見/脇癰)
犀角消毒散治熱毒積毒發于肌表而頭面生瘡或痛
　或痒者(方見/發癍)
九味解毒散治熱毒胎毒而發瘡瘍之類未潰作痛者
　　黄連(炒三/分)金銀花　連翹　漏蘆(各五/分)山梔(四/分)白
　　芷(六/分)當歸(八/分)防風(三/分)甘草(三/分)
　右水煎服
黄連消毒散治腦疽背疽腫焮疼痛或麻木者
　　黄連(製/)羌活(各一/分)黄芩　黄柏(各五/分)生地黄　知
　　母(製/)獨活　防風　當歸尾　連翹(各四/分)藁本
　　防已　桔梗(各五/分)黄茋　蘇木　陳皮　澤㵼(各/三)
　　(分/)人參　甘草(各三/分)
　右水煎服
人參消風散治小兒瘡瘍膿水淋漓誤服表散之劑更
　兼惡寒發熱嘔吐不時不思飲食或痒或痛手足並
　冷元氣甚虚頭目拘急肢體煩疼肌肉顫動耳若蟬
　鳴鼻塞多嚏皮膚頑麻瘙痒癮疹目澁昏困(方見/赤白)
　(逰/風)
連翹防風湯治小兒肝脾風熱時毒頭面生瘡
　　連翹(研/碎)防風　黄連　陳皮　芍藥　當歸　獨
　　活　白蒺藜(炒去/刺)荆芥　茯苓　黄芩　甘草
　　牛蒡子(炒研/等分)
　右每服二錢水煎服
惺惺散治風寒瘡疹痰𠻳發熱
　　桔梗　細辛　人參　白术　甘草　𤓰蔞根
　　白茯苓
　右為末毎服二錢入薄荷五葉水煎服
和肝補脾湯治風熱瘡疹脾土不及肝木太過
　　人參　陳皮　川芎(各五/分)白术　茯苓　芍藥(各/七)
　　(分/)柴胡　甘草(炙各/三分)山梔(炒各/四分)
　右作二劑水煎服
益脾清肝散治肝脾風熱瘡寒熱體痛脾胃虚弱
　　人參　白术　茯苓　甘草　川芎　當歸　黄
　　茋(各三/分)柴胡　牡丹皮(各二/分)
　右水煎服
三黄散治風熱疳熱生瘡水浸淫膿流處便濕爛
　　松香　五倍子　黄連　黄丹　海螵蛸(各一/錢)輕
　　粉　雄黄(各少/許)
　右各為細末用猪脂油調塗瘡上如瘡瘍有膿水者
　更須以細末乾摻瘡上先拭洗膿水而敷之
荆防敗毒散治瘡瘍焮痛或發寒熱或頭目拘急脹痛
　邪在表者及膿水淋漓或痒或痛者
　　人參　羌活　獨活　前胡　柴胡　桔梗　枳
　　殻　茯苓　川芎　甘草　荆芥　防風(各等/分)
　右水煎服
立效散治眉瘡耳瘡及一切瘡瘍瘡疥
　　定粉　松香　黄柏　黄連(各五/錢)枯礬(二/錢)
　右為末清燭油調搽
　　　頭面瘡
頭額瘡發者皆属心經耳瘡少陽經發兩鬢者皆属膽
經發於頰前鼻孔及人中左右者皆属大腸經發於鼻
之夾孔下唇口反承漿頤後頰車耳前髪際額顱者皆
属胃經發於目内眥上額尖至後腦項者皆属膀胱經
既察其經即當分治若禀腎火者用六味地黄丸胎毒
者犀角消毒丸食積疳者四味肥兒丸乳母膏粱者東
垣清胃散至於諸腑受病必兼諸臓故患於額間属心
經發熱飲冷者為實熱用導赤散發熱飲湯者属虚熱
用養心湯左腮属肝經或頸項勁强者為實熱用柴胡
清肝散或咬牙頓悶者虗熱用六味地黄丸右腮属肺
經喘𠻳飲冷者為實熱㵼白散發熱咳𠻳者為火刑金
用人參平肺散鼻間属胃經發熱飲冷大便黄硬者為
實熱用㵼黄散發熱飲湯大便青白者為虚熱用異功
散患於頦及耳輪者属膀胱經腎無實症惟用地黄丸
若瘡已潰久而不愈則當審其臟氣之相勝病邪之傳
變而以調補脾胃為主若因乳母遺熱為患者當先治
其母則兒病自愈也
一小兒鬢患一瘡腫赤作痛余謂属手足少陽經風熱
用柴胡梔子散不應胗其母左寸闗脉弦洪而數即以
前藥令母服之兒遂愈
一小兒十三歳右頰患腫作痛飲冷脉沉重重按則數
此積熱在臓也當疏通其内不信乃泛服雜藥兼敷寒
凉腫硬下頸内潰復來請治脉已無力矣先用托裏散
二劑針之又二劑而膿始出惡寒少頃煩躁發熱作渇
痰喘此潰後變症因氣血虚故也先用當歸補血湯二
劑諸症頓止又用異功散加山梔胃氣亦健末用托裏
消毒散瘡斂而愈
一小兒右腮赤腫余謂胃經有熱先用㵼黄散二劑又
用清胃散而愈後復患之敷石灰等藥致傷其血瘡不
能潰余先用活命飲次用托裏消毒散而愈
一小兒耳後結數核作痛左腮青赤此肝疳積熱所致
用四味肥兒丸柴胡清肝散及五味異功散加柴胡升
麻而消
一小兒耳赤腫痛寒熱往來此肝經熱毒也用加味小
柴胡湯寒熱悉退又用柴胡清肝散而赤腫頓消
一小兒頦間赤色作渇目睛白多面常生瘡睡而露睛
先君謂禀父隂虚用地黄丸補中益氣湯而愈後出痘
亦無虞設不預為調補腎氣則出痘之危其可保耶
一小兒四歳太陽連眉不時作痒或生小瘡此属膽經
風熱也先用地黄丸次用柴胡梔子散後專服地黄丸
而愈
一小兒面常生瘡左頰赤腫或睡中發搐審其母素有
欎怒用加味逍遥散加味歸脾湯母子俱服而愈
一小兒面白時或變赤生小瘡兩足發熱先君以為禀
賦足三隂虚熱不信專服清凉之藥後出痘果黒陷而
歿
一小兒久患前症耳下結核余曰此肝脾疳毒也久而
不愈則先用五味異功散加柴胡梔子散清其肝火後
用四味肥兒丸治其疳而愈
一小兒患前症耳後結核大便酸臭飲食減少余謂此
脾疳所致先用五味異功散為主異功散為佐而愈
一小兒患前症頭皮光急發熱作渇小便頻數余謂此
腎肝之疳也用地黄丸為主朝用補中益氣湯夕用五
味異功散而愈
一小兒患左腮腫赤竟以鉄篐散週圍塗之遂致腫甚
變成為瘡出膿月餘不愈腫赤不消頸項勁强余謂此
乃肝經實熱所致也用柴胡清肝散數劑而腫赤漸消
外以當歸膏而愈
一小兒患前症咬牙頓悶此乃肝經虚熱之所致也外
以當歸膏敷塗患處服以六味丸料漸瘥
一小兒患右腮腫痛初畧微細紅色後遂日漸紅赤腫
亦日増更又發熱喜飲凉冷喘急咳𠻳余謂此乃肺經
之實熱所致也用㵼白散而愈
一女子年十一歳忽患右腮腫痛漸而日甚成瘡腫赤
不減先用仙方活命飲四劑潰膿但發熱咳𠻳不減此
肺火刑金用人參平肺散數劑而愈
一小兒年十二歳常患鼻間及鼻孔中生瘡常發常愈
亦不以為意忽又於鼻孔中頓發一瘡月餘不愈漸生
於外遂覺疼痛身體疲倦更加發熱飲食不思日加其
痛晝夜咳𠻳欲飲凉冷大便實結糞色黄硬余謂此乃
胃經之火實熱所致也遂用㵼黄散數劑而漸色或青
或白此乃胃經之虚熱也用異功散而瘥
一小兒患髪際生瘡被風入瘡口腫痛極甚眼為蔽合
身體發熱服寒凉之藥致飲食頓減患處不潰余用托
裏養血之劑數服而飲食稍進腫亦漸消而瘡亦膿潰
後因勞毎日晡發熱此隂虚而内熱也以四物湯軟柴
胡地骨皮又用養血之藥而瘡愈
一小兒先患眉煉延及遍身如癩久而不愈手足並熱
面色常赤此禀母胃火所致子服㵼黄散母服竹葉石
膏湯加味逍遥散子又用牛黄散㧞毒散母子並愈
一小兒頭患瘡如癩或作痒結痂或膿水淋漓二年矣
作渇飲冷發熱面赤此禀心與小腸表裏俱有熱也先
用𨗳赤散二服却用活命飲㧞毒散漸愈子又服牛黄
散母服逍遥散而愈後因母食膏粱復發用清胃散母
子服之子又服活命飲而愈
一小兒面生瘡作渇飲湯服敗毒之藥致吐㵼不食手
足並冷余謂脾胃氣虚復傷而變症虚寒也先用益黄
散而諸症退用異功散而瘡症愈
錢氏㵼黄散治瘡痬作渇飲冷卧不露睛手足並熱属
　胃經實熱宜用㵼黄散若作渇飲湯卧而露睛手足
　並冷属胃經虚熱宜用五味異功散若誤服攻毒之
　劑吐㵼不食手足指冷脾腎虚寒也宜用益黄散若
　病後津涸不足口乾作渇胃氣虚也宜用七味白术
　散
　　藿香葉　甘草(各七錢/五分)山梔仁(一/兩)石膏(煅五/錢)防風
　　(二/兩)
　右用蜜酒微炒為末每服一二錢水煎
益黄散治瘡痬属脾胃虚寒吐㵼不止手足並冷者
　　陳皮(一/兩)丁香(二/錢)訶子(炮去/皮)青皮(去/白)甘草(炙各/半兩)
　右為末毎服一錢水煎
養心湯治心氣不足虚熱上攻而患瘡瘍者
　　黄茋(炒/)白茯苓　半夏麯　當歸　川芎　辣桂
　　　柏子仁　酸棗仁(炒/)五味子(杵/)人參(各三/錢)甘草
　　(炒四/錢)
　右毎服一二錢薑棗水煎為末服亦可
牛黄解毒散治胎毒頭面生癩或延及遍身痒痛不安
　浸淫不愈及眉煉瘡
　　生甘草(一/兩)牛黄(五錢膏粱之/子必用之)金銀花(一/兩)
　右各為末毎服二三分乳汁調服或用甘草煎膏為
　丸如芡實大毎服一丸白湯化下外傅清金散亦可
㧞毒散治症同前及疥癩瘡癬
　　黄芩　黄連　白礬(三味俱/生用)雄黄(各五/錢)銅碌(三錢/痒甚)
　　(加/之)松香
　右各另為末乾摻患處或用油調搽疥瘡宜加枯礬
　三錢
梔子清肝散(即柴胡/梔子散)治三焦及足少陽經風熱耳内作
　痒生瘡出水或脇肋乳間作痛往來寒熱(方見/脇癰)
仙方活命飲治一切瘡毒腫痛或作痒寒熱或紅絲走
　徹惡心嘔吐等症(方見熱/毒瘡瘍)
治疔瘡等症用金銀花杵爛絞汁杯許入熱酒半杯徐
　徐服之用藤葉亦效無鮮者用枯者煮飲亦可
導赤散(方見/臂癰)
六味丸(即地黄丸加五味子四兩/肉桂一兩名加減八味丸)
竹葉石膏湯(二方見作/渇不止)
清胃散(方見/腹癰)
人參平肺散(方見/肺癰)
當歸補血湯(方見發/熱不止)
五味異功散(方見敗/毒之藥)
托裏消毒散
托裏散(二方見熱/毒瘡瘍)
加味歸脾湯
柴胡梔子散(即梔子/清肝散)
小柴胡湯(二方見/脇癰)
人參消風散(方見赤/白逰風)
㵼白散(方見/臂癰)
大楓膏(方見/瘡疥)
加味逍遥散(方見發/熱不止)
補中益氣湯(方見肌/肉不生)
四味肥兒丸(方見貼/骨癰)
　　　眉煉(附癩/頭瘡)
眉煉者謂小兒兩眉間生瘡如疥癬當求其因而藥之
盖眉属膽經若原禀肝膽經熱或乳母肝膽經有熱者
用柴胡梔子散或乳母食厚味醇酒者用加味清胃散
或乳母有鬱怒者用加味逍遥散俱與乳母服子亦飲
少許仍參前症主之
一小兒患前症用柴胡清肝散母子服之而愈後因母
不戒膏粱厚味復發延及遍體膿水淋漓先用清胃散
次用柴胡梔子散與母服子用清金散牛黄解毒丸而
愈
一小兒嗜膏粱甘味患之漸及肢體兩眉為甚膿水淋
漓寒熱往來内用清胃散加味小柴胡湯外傅立效散
而愈後眉間復發兩目連劄小便白濁將成肝疳用四
味肥兒丸九味蘆薈丸而愈
一小兒因乳母不戒七情厚味患此延及遍身久而不
愈母先用清胃散次用加味逍遥散子用牛黄散解毒
丸立效散而愈後兒食厚味眉間作痒搔破成瘡或痒
或痛兩目連劄用四味肥兒丸佐以加味清胃散而愈
一小兒眉間作痒破而成瘡延及遍身兩脇為甚用四
味肥兒丸立效散母服柴胡梔子散加味逍遥散而愈
一小兒患此服化毒丹乳食不納手足俱冷此藥傷胃
氣用五味異功散與母服兒亦時服三五滴母又服加
味逍遥散加龍膽草漏蘆兒症漸愈
一小兒患此先延兩脇後先遍身此肝火乘脾也診乳
母亦有肝火先用加味逍遥散加炒黄連數劑却去黄
連又二十餘劑而痊
一小兒患之乳母惱怒其瘡益甚眉稜抽動不經意延
及遍身乳母甚怒兒面色赤驚悸咬牙兼之發搐此心
肝二經風熱所致也用加味小柴胡湯加味逍遥散而
愈
青金散治小兒疥癬眉煉或延及遍身瘙痒或膿水淋
　漓經年不愈
　　松香(二/兩)真蛤粉(五/錢)青黛(二錢/五分)
　右為末用燭油調搽或乾摻之或加輕粉枯礬各三
　錢以治前症及胎毒疥癩尤效
立效散(方見黄/水痘)
加味逍遥散(方見發/熱不止)
牛黄解毒散(方見前/)
四味肥兒丸(方見貼/骨癰)
九味蘆薈丸(方見/喉痺)
加味清胃散
清胃散(二方見/腹癰)
小柴胡湯(方見/脇癰)
加味小柴胡湯(方見熱/毒瘰癧)
導赤散(方見/臂癰)
活命飲(方見熱/毒瘡瘍)
牛黄解毒散
㧞毒散(二方見/頭面瘡)
　
　
　薛氏醫案卷六十五
欽定四庫全書
　薛氏醫案卷六十六
　　　　　　　　　　　　　明　薛己　訂
　　保嬰撮要十一
　　　喉痺(附五臓虚羸傳變喉間内潰或/鼻中垂出息肉或鼻外患瘡)
一小兒喉痺因膏粱積熱或禀賦有熱或乳母七情之
火飲食之毒當分其邪蓄表裏與症之輕重經之所主
而治之若左腮色青赤者肝膽經風熱也用柴胡梔子
散右腮色赤者肝經有熱也用㵼白散額間色赤者心
與小腸經熱也用導赤散若兼青色風熱相摶也用加
味逍遥散鼻間色黄脾胃間有熱也用瀉黄散若兼青
色木乘土位也用加味逍遥散兼赤色心傳土位也用
柴胡梔子散頦間色赤腎經有熱也用地黄丸凡此積
熱内藴二便不通者當疏利之風邪外客而發寒熱者
當發散之外感風邪大便閉結煩渇痰盛者當内疏外
解若因乳母膏粱積熱者母服東垣清胃散若因乳母
恚怒肝火者母服逍遥散禀賦隂虚者兒服地黄丸大
概當用輕和之劑以治其本切不可用峻利之藥以傷
真氣也
一小兒喉間腫痛驚悸飲水服驚風降火之藥益甚仍
欲攻風痰余曰驚悸飲水心經虚症也葢胃為五臓之
本先用五味異功散以補胃加桔梗甘草以消毒諸症
頓退後用牛蒡子湯加柴胡而愈
一小兒喉間腫痛左腮色青赤此心肝二經之熱也用
柴胡清肝散而愈後因驚服至寳丹吐痰發搐手足指
冷此肝木虚而肺金乘之用補中益氣湯以補脾肺六
味地黄丸以滋肝腎而痊
一小兒發熱飲冷大便黄色手足並熱不能吮乳視口
内無患捫其喉間則哭此喉内作痛乃脾胃實熱也用
㵼黄清胃二散各一劑母子並服而愈後因乳母飲酒
兒躁不安口内流涎仍用前二散而愈
一小兒喉間腫痛口角流涎手足並熱用㵼黄清胃二
散母子服之而愈後因母大怒兒憎寒發熱仍復流涎
用柴胡清肝散加漏蘆母子服之而愈
一小兒喉間腫痛發熱咳𠻳大便秘結此肺與大腸有
熱也先用牛蒡子湯加硝黄一服大便隨通乃去硝黄
再劑頓愈審其母有肝火發熱用柴胡清肝散母子並
服而痊
一小兒嗜膏粱之味喉間腫痛痰涎壅盛服巴豆丸前
症益甚口鼻出血唇舌生瘡大便不實余用犀角地黄
湯解膏粱之熱用東垣安胃散解巴豆之毒又用甘桔
湯而愈
一小兒喉腫作渇大便乾實右腮赤色此肺與大腸經
實熱也用柴胡飲子一服而愈後因飲食停滯服峻厲
之藥喉間仍腫腹中脹痛此脾氣復傷也用異功散加
升麻當歸而痊
一小兒因母忿怒患前症兼咬牙呵欠余謂肝經虚熱
之症子用甘桔湯加柴胡山梔牛蒡子母服加味逍遥
散而愈
一小兒肌體痩弱嗜土炭煤灰後鼻間不利略服清熱
之劑肌體愈痩食少熱甚善驚善怒小便良久變白鼻
中出息肉二寸許耳下頸間結小核隠於筋肉之間余
謂肝脾虚羸之變症不信乃内清肺火外用腐蝕喉間
亦腐余先用五味異功散加升麻柴胡蕪荑為主更用
四味肥兒丸為佐脾氣漸徤夕用九味蘆薈丸為主以
五味異功散為佐而愈
一女子六歳喉間腫痛鼻中息肉寒熱往來小便頻數
良久變白此肝疳之症先用加味逍遥散加炒黑焦龍
膽草熱痒漸退乃去龍膽草佐以四味肥兒丸而愈
一女子七歳鼻生息肉搽攻毒之藥成瘡腫痛外以黄
連甘草黄柏末傅之以解藥毒更以加味逍遥散清肝
火佐以四味肥兒丸而愈
一女子鼻中及下部常出息肉屢用毒藥蝕之各挺出
一條三寸許先與龍膽草湯為主以加味逍遥散為主
而愈
一小兒額間赤足心熱喉中常痛服清胃敗毒之藥余
謂禀腎水不足而心火熾甚也當用地黄丸壯水之主
以制陽光不悟口舌赤裂小便如淋而歿
一女子十四歳患前症雜用清熱敗毒等藥前症益甚
更患隂挺詳見下疳瘡
牛蒡子湯　治風熱上壅咽喉腫痛或生乳蛾
　　牛蒡子(炒/杵)𤣥參　升麻　桔梗(炒/)犀角(鎊/)黄芩
　　木通　甘草(各等/分)
　右毎服一二錢水煎服
㧞萃桔梗湯　治熱腫喉痺
　　桔梗(炒/)甘草(炒/)連翹　梔子(炒/)薄荷　黄芩(各等/分)
　右為末毎服一二錢水煎服
柴胡飲　解肌熱積熱或汗後餘熱脉洪實弦數大便
　堅實者
　　黄芩(七/分)甘草(四/分)大黄(八/分)芍藥(炒七/分)柴胡　人參(各/五)
　　(分/)當歸(一/錢)
　右毎服一錢薑水煎
東垣人參安胃散治脾胃虚熱口舌生瘡或傷熱乳食
　嘔吐㵼痢
　　人參(一/錢)黄茋(炒二/錢)生甘草　炙甘草(各五/分)白茯苓
　　(四/分)陳皮(三/分)黄連(炒二/分)白芍藥(酒炒/七分)
　右為末毎服二錢水煎
三因玉鑰匙治風熱喉閉及纏喉風
　　熖硝(一兩/半)鵬硝(半/兩)片腦(一/字)白殭蠶(一/錢)
　右研匀用五分吹入喉中立愈
九味蘆薈丸治肝經積熱咽喉口舌生瘡或牙齦蝕爛
　兩目生翳耳中出水或肝積瘰癧下疳隂腫或莖出
　白津抝中結核或小水良久變白大便不調肢體消
　痩等症
　　胡黄連　宣黄連　蘆薈　木香　白蕪荑(炒/)青
　　皮　白雷丸　鶴虱草(各一/兩)麝香(三/錢)
　右各另為末米糊丸麻子大毎服五分空心米湯下
　仍量兒大小用
甘桔湯治風熱上攻咽喉疼痛及喉痺妨悶
　　桔梗(一/兩)甘草(炒二/兩)
　右毎服二錢水煎
濟生犀角地黄湯治膏粱積毒脾胃有熱咽喉腫痛或
　口舌生瘡
　　犀角　牡丹皮(各一/兩)生地黄(八/錢)赤芍藥(七/錢)
　右毎服一二錢水煎
五味異功散(方見敗/毒之藥)
六味地黄丸(方見作/渇不止)
柴胡清肝散(方見脇癰即/柴胡梔子散)
補中益氣湯(方見肌/肉不生)
㵼黄散(方見頭/面瘡)
　　　腮癰(附耳症/)
腮属足陽明胃經其生癰者多因兒食甘甜厚味脾
胃積熱所致亦有乳母鬱怒兒受其患者若因熱積扵
内二便不通者用凉膈散風邪相摶二便如常者用漏
蘆湯胃經風熱或兼咽喉腫痛用升麻防風湯若禀賦
隂虚火動頦間或兩耳内生瘡或出膿不止者宜用地
黄丸若因乳母肝火乘脾用加味逍遥散脾經鬰熱用
加味歸脾湯膏粱積熱用東垣清胃散脾胃風熱用清
咽利膈湯仍叅口瘡治之
一小兒腮腫肉色不變大便不實属胃經虚熱用五味
異功散加升麻柴胡而愈又乳母飲酒兼怒兩腮赤腫
憎寒發熱用加味清胃散二劑加味逍遥散一劑治其
母兒亦飲數滴而愈
一小兒嗜炙􁫥腮腫發熱作渇飲冷用加味清胃散而
消後仍不戒厚味腮腫赤痛焮連舌本先用㵼黄散而
退次用加味清胃散而消
一小兒腮患瘡作渇飲湯飲食少思服敗毒散益甚余
謂此胃經虚熱先用七味白术散次用五味異功散而
渇止後因母怒兩腮赤腫作渇發熱用加味逍遥散治
其母兒患亦愈
一小兒十六歳腮患此三年不愈色黯下陷此胃經症
也宜滋化源以生腎水外散寒邪以接陽氣不信妄用
雜方元氣益虚七惡蜂起始信余言後用前藥果騐
一小兒頰腫敷寒凉之藥色白腫硬久而不愈此
虚而寒邪凝結宜用葱熨法以散寒邪異功散以助元
氣遂愈若用攻毒之劑則誤矣
一小兒酷嗜甘味藥餌惟甘者乃服後患腮腫余知其
胃症也經曰酸能勝甘當用酸味之藥遂以烏梅肉作
丸甘草末為衣服至二兩許始惡甘味腮腫漸消
一小兒腮腫痛外敷鐵篐散内服寒凉藥日久堅硬其
色不變夫藥之寒凉者外敷則氣色凝滯内服則脾胃
有傷故氣血有虧而肉不潰色不赤也用四君子加柴
胡升麻白芷當歸外散寒邪内補脾氣更用葱熨法不
數日膿潰而愈
一小兒顋頦常焮腫服清熱敗毒之藥更口渇足熱面
色微黑余謂腎疳症用六味地黄丸與子服母服加味
逍遥散而愈後因别服伐肝之藥前症復作寒熱面青
小便頻數此肝火血燥耳用柴胡梔子散以清肝六味
地黄丸以滋腎遂痊
一小兒顋頦腫痛後耳内出膿久而不愈視其母兩臉
青黄属鬰怒所致朝用加味歸脾湯夕用加味逍遥散
母子皆愈
一小兒顋間發熱手足並熱用清胃㵼黄二散而愈後
頦間腫痛焮連耳内余謂此腎經所属之地不信雜用
降火之藥耳出膿水或痒或痛稍加用心即發熱倦怠
兩腿乏力用補中益氣湯及六味地黄丸稍愈畢姻後
朝寒暮熱形氣倦怠足心發熱氣喘唾痰仍用前二藥
佐以六君子湯而愈後不守禁惡寒發熱頭暈唾痰余
謂腎虚不能攝水而為痰清氣不能上升而頭暈陽氣
不能䕶守肌膚而寒熱遂用補中益氣湯各加蔓荆子
附子各一錢不應乃用人參一兩附子二錢二劑而應
乃用十全大補湯百餘劑而痊
一小兒先頦間腫痛用敗毒之藥耳中流膿項間結核
兩目或連劄或赤痛小便或作痒或赤澁皆肝膽二經
風熱用四味肥兒丸悉愈
一小兒顋頦腫痛服敗毒藥後耳出穢水余謂肝腎之
症先用九味蘆薈丸而痊畢姻後面黄發熱服黄柏知
母等藥而胸膈痞滿食少痰壅乃利氣化痰加噫氣下
氣用六君子補中益氣二湯加乾薑木香尋愈
一小兒顋腫搽石灰末久而不散余用四君子加升麻
白芷及葱熨之法漸消又用仙方活命一劑而瘥夫石
灰乃辛熱燥血之藥小兒氣血虚者搽之反致難治慎
之
一小兒顋間腫痛用鐵篐散敗毒散之類出膿久不愈
面色黧足心熱口舌乾余謂此禀腎水不足之虚症當
補肺金滋腎水為主不信仍服前劑脾土益虚絶生氣
而歿
升麻防風湯治胃經實熱咽痛口燥腮癰等症
　　升麻　防風　黄柏(炒/)茯苓　芍藥(炒/)陳皮(各五/分)
　　連翹　當歸(各七/分)
　右毎服二錢水煎仍量大小用之
清咽利膈湯治心脾藴熱或咽喉腮舌腫痛
　　𤣥參　升麻　桔梗(炒/)甘草(炒/)茯苓　防風　黄
　　芩(炒/)黄連(炒/)牛蒡子(炒/杵)芍藥(炒各/等分)
　右毎服一二錢水煎
東垣清胃散(方見/腹癰)
異功散(方見用敗/毒之藥)
地黄丸(方見作/渇不止)
即效葱熨法(方見/流注)
仙方活命飲(方見瘡/瘍熱毒)
　　　臂癰
臂癰之症當分經絡所属受症之因而治之上亷属手
陽明經下亷属手太陽經外亷属手少陽經内亷属手
厥隂經内之上亷属手太隂經内之下亷属手少隂經
或經絡熱鬱風邪外干氣血有乖即生癰毒若因心經
有熱者導赤散加黄連心胞絡有熱者柴胡梔子散肺
經有熱者㵼白散大腸經有熱者大連翹飲焮腫作痛
者氣血凝結也用仙方活命飲腫痛不消者欲作膿也
用托裏消毒散膿熟不出者氣血虚也用托裏消毒散
膿出反痛者氣血虚甚也肌肉不生者脾胃氣虚也用
五味異功散不可外傅生肌散恐反助其邪而肌肉難
長也
一小兒臂上生癰腫連肘間此属手少隂三焦二經先
用仙方活命飲殺其大勢次用柴胡清肝散以清心肝
之熱諸症頓退又用托裏消毒散出膿而愈
一小兒臂外側患毒此属肺經部分先用神效解毒散
加桔梗二劑腫痛頓減次用托裏消毒散而膿潰將愈
因母食炙􁫥之味患處復腫兼發熱咳𠻳子服㵼白散
母服清胃散而痊
一小兒臂腕漫腫敷寒凉藥又常以冷水潤之腫熱徹
上至肩兩月餘而潰四月餘不斂膿出清稀面色痿黄
余曰此氣血虚不能充榮於肌肉也先用異功散加升
麻柴胡脾胃漸健又用托裏散而愈
一小兒臂患癰久不愈手足時冷用異功散加木香佐
以八珍湯手足温和乃用托裏散將斂因飲食停滯傷
脾患處腫硬用六君木香及托裏散而愈
一小兒臋癰久不愈潰出碎骨飲食少思不時寒熱膿
水清稀此氣血俱虚也用八珍散加肉桂桔梗漸消又
用托裏散加肉桂及豆䜴而斂
一小兒臂膊赤腫發熱作渇飲冷症属胃火先用加味
清胃散而愈後因母食厚味復腫痛先用㵼黄散二服
再用清胃散母子服之並愈
一女子臂瘡腫焮作痛用仙方活命飲痛止成膿用加
味八珍湯而膿潰漸斂用加味逍遥散與母服而痊
一小兒因母食膏粱臂瘡潰而作痛脉洪數有力用清
胃散與母服子服㵼黄散漸愈又用加味逍遥散母子
俱服而愈
一小兒臂瘡服敗毒散嘔吐腹脹作痛手足並冷用六
君薑桂諸症漸退飲食漸進次用五味異功散而愈
一小兒臂癰腫硬色白寒熱倦怠此血氣虚弱而不能
潰散先用五味異功散加乾薑其腫漸退飲食漸進又
用托裏散如聖餅膿潰而愈
一小兒患臂癰腫硬不消食少自汗此脾肺氣虚而不
能潰先用六君子湯而汗止乃佐以葱熨法而膿成又
用八珍湯而膿潰用托裏散而瘡斂
一小兒臂患瘡敷寒凉之藥腫硬不消用補中益氣湯
加木香薄桂及如聖餅助其陽氣而消
一小兒臂患瘡腫硬作嘔面色痿黄飲食少思此脾氣
虚也用六君子湯嘔止食進又用五味異功散如聖餅
而消
一小兒臂瘡作痛不止肌肉不生先用托裏消毒散而
痛止用五味異功散托裏散而肉生
一小兒臂患瘡久而不斂肌肉消痩日晡體熱此脾氣
虚而不能生肌肉也朝用補中益氣湯夕用五味異功
散諸症漸愈又用托裏散如聖餅而愈
一小兒臂瘡腫痛焮赤右顋赤色傅服皆敗毒之藥余
謂此肺胃二經之症也當用㵼黄㵼白二散主之不信
恪用前藥泛擾諸經虗症蜂起而歿
神效解毒散治一切瘡瘍初起腫者即消已潰仍腫者
即散已潰毒不解者即愈
　　金銀花(一/兩)甘草節(半/兩)黄茋　皂角刺(炒/)當歸(各三/錢)
　　乳香　沒藥(各二/錢)
　右為散毎服二錢酒煎温酒調服亦可嬰兒病乳母
　亦服如瘡已潰腫痛已止者去乳末金銀花倍加黄
　茋甘草
白芷升麻湯治手陽明經分臂上生瘡
　　白芷　升麻　桔梗(各一/錢)黄芩(酒/炒)黄茋(炒各/二錢)生黄
　　芩(五/分)紅花　甘草(炙各/五分)
　右水酒半鍾煎食後温服
㵼白散治肺經有熱生瘡又化痰止𠻳治氣進食
　　地骨皮　桑白皮(炒各/一兩)甘草(炙半/兩)
　右為末毎服一二錢入粳米百粒水煎
㵼心散治心經實熱生瘡作渇發熱飲冷手足並熱者
　(詳見心臓/㵼心湯)
導赤散治小腸實熱生瘡作渇發熱小便秘赤
　　生地黄　木通　甘草(各等/分)
　右為末毎服一錢入淡竹葉水煎
大連翹飲即大連翹湯治肺熱生瘡
　　連翹　􁝢麥　荆芥　木通　赤芍藥　當歸
　　防風　柴胡　滑石　蟬殻　甘草(炒/)山梔子
　　黄芩(各等/分)
　右為末毎服二錢加紫草水煎服之大便不通量加
　大黄
補中益氣湯(方見肌/肉不生)
加味逍遥散
六味地黄丸(二方見發/渇不止)
十全大補湯(方見/便癰)
四味肥兒丸(方見貼/骨癰)
九味蘆薈丸(方見/喉痺)
柴胡梔子散(方見/腹癰)
東垣清胃散(方見/腹癰)
五味異功散(方見用敗/毒之藥)
托裏消毒散
托裏散(二方見熱/毒瘡瘍)
　　　腋癰(謂癰生于脇之前膚之/傍白者五下皆是也)
腋癰属足少陽手少隂手厥隂三經小兒患之多禀賦
肝火所致初起先用活命飲次用柴胡梔子散五七日
間作膿焮腫作痛者亦用活命飲殺其大勢雖潰亦輕
而易斂若膿已成用托裏消毒散已出用托裏散如有
變症當隨症治之
一小兒患前症腫痛用仙方活命飲而痛止用托裏消
毒散而潰因母飲酒復加腫痛母服清胃散兒服活命
飲托裏散而愈
一小兒患之因乳母恚怒所致子用仙方活命飲母用
柴胡梔子散加味逍遥散並愈後復患令母仍服前藥
子服托裏消毒散而膿潰用托裏散而斂
一小兒腋下常患一枚此禀肝膽怒火也用牛黄解毒
丸母服柴胡梔子散逍遥散而愈後毎發即服前藥而
愈或用荆防敗毒散外敷鐡篐散以杜後患幾至不救
一小兒十四歳患之内外皆用寒凉敗毒之藥腫硬作
痛上連肩􁟐膿成不潰或用針之膿仍不出余曰此氣
血虚甚當峻補之不信半載後肩骨潰解惟皮相連􁏏
盡氣血而歿
一小兒患之恪服敗毒之藥久不潰色不變腫硬如石
余用葱熨之法及托裏散二十餘劑患處微赤作痛又
數劑腫起針出穢膿氣息淹淹用人參一兩乾薑一錢
棗子十枚四劑仍用前散尋愈
一小兒患之膿内潰久不出色不變亦不痛余謂氣血
虚甚當先大補而用火針不信或用冷針膿果不出更
氣喘自汗余用獨參湯二劑喘汗少止膿仍未出又二
劑膿出甚多喘汗大作又用前湯四劑諸症悉退乃用
八珍湯漸愈後因傷風咳𠻳誤用表散之藥煩躁自汗
面目赤色脈洪大無倫按之如無此血脱發躁也先用
當歸補血湯諸症頓愈再用八珍湯而安又飲食過多
發厥手足並冷用五味異功散加升麻柴胡生薑一劑
而愈
一小兒患之色黯不斂三年不愈用十全大補湯及豆
䜴餅三月餘將愈後勞倦怒氣腋下腫痛以加味逍遥
散十全大補湯相間服之月餘而愈
豆䜴餅治瘡痬腫痛硬而不潰及潰而不斂并一切頑
瘡惡瘡用江西豆䜴為末唾津和成餅大如銅錢厚如
三四錢置患處以艾壯於餅上灸之灸乾則再易如瘡
大作大餅覆患處以艾鋪餅上灸之未成者即消已成
者祛毒間有不效者乃氣血虚敗之症也參疔瘡類灸
法用之
四物湯治瘡瘍血虚發熱日晡益甚或煩躁不寐
　　當歸(二/錢)熟地黄(二/錢)芍藥(炒/)川芎(各一/錢)
　右水煎服
參术柴苓湯治瘡瘍脾氣虚弱肝氣内動肢體抽動者
　　人參　白术　茯苓　陳皮(各一/錢)山梔(炒/)鈎藤鈎
　　子(各七/分)甘草(炒五/分)柴胡　升麻(各三/分)
　毎服一二錢薑棗水煎嬰兒用大劑與母服子少服
　之
黄連安神丸治心經血熱發熱驚悸不安
　　黄連(五/分)生甘草(二錢/五分)生地黄(半/兩)當歸　硃砂(三/錢)
　右為末飯糊丸小豆大毎服十五丸滚湯下如二三
　服不應當服歸脾湯嬰兒乳母並服
柴胡梔子散(方見脇癰一名/柴胡清肝散)
托裏消毒散
托裏散(二方見熱/毒瘡瘍)
清胃散(方見/腹癰)
加味逍遥散(方見發/熱不止)
牛黄解毒丸(方見胎/毒瘡疥)
十全大補湯(方見/便癰)
　　　脇癰
脇肋者足厥隂少陽之經相火之司也乃木之主肝膽
之氣不平則風火内搏榮逆血鬱熱聚為膿而癰腫之
所由生也亦有禀賦母氣肝膽之熱恚怒之火而致然
初患焮腫作痛者宜用柴胡梔子散未消者用仙方活
命飲其熱既殺而腫不消者則必成膿也乃用托裏消
毒散其膿既成以代針膏决之仍用托裏散自愈若膿
出而痛止腫消則不必用藥也
一小兒四歳脇間漫腫一塊甚痛色如故服流氣敗毒
等藥加寒熱作嘔食少作㵼此禀肝脾氣滯之症元氣
復傷而甚耳乃擇乳母氣血壯盛者與加味歸脾湯加
味逍遥散服之兒飲其乳半載而消
一小兒左脇生瘡寒熱作嘔右闗脉弦數此肝症傳於
脾也先用柴胡清肝散次用五味異功散又用托裏散
瘡斂而愈其時同患是症專用敗毒者俱致不起
一小兒左脇下生瘡漫腫色赤此肝膽經形傷氣也先
用托裏散消毒散加味小柴胡湯間服腫痛漸減又用
托裏消毒散加味小柴胡湯瘡潰而愈
一小兒四歳患脇癰色赤腫痛肝脉弦而遲此肝膽經
血虚有熱先用加味逍遥散數劑大勢已消中間成膿
又用托裏消毒散加柴胡山梔膿潰而斂
一小兒肩患癰痛甚腫至背乃膀胱經部分血瘀滯也
先用仙方活命飲毒解痛止又用加味小柴胡湯加連
翹山梔金銀花其勢漸退乃用加味逍遥散加金銀花
黄茋漫腫悉消但中間不退此欲作膿也用托裏消毒
散膿成而潰又用托裏散地黄丸補血氣滋腎水而痊
一小兒患之久不愈左闗脉弦數右尺脉按之而弱此
禀腎虚而然也用地黄丸為主佐以八珍湯托裏散而
愈
一小兒未朞脇間赤腫此禀肝火所致用加味逍遥散
數劑與母服子日服數匙漫腫悉退佐以托裏消毒散
加山梔柴胡瘡潰而愈後因母恚怒勞役子脇復腫赤
用加味逍遥散加味歸脾湯母子服之並愈
一小兒脇癰服敗脾之藥膿清不斂呵欠咬牙飲食少
思仍欲伐脾余曰此脾虚之症也胃為五臓之主當補
脾胃則肝不侮而肌肉自生矣不信仍伐肝木遂致不
救
加味歸脾湯治小兒因乳母憂思欎怒胸脇作痛或肝
　脾經分患瘡瘍之症或寒熱驚悸無寐或便血盜
　汗瘡口不斂等症
　　人參　茯苓(去/木)黄茋(炒各/一兩)甘草(炒/)白术(炒一/錢)木香
　　(五/分)逺志(去/心)酸棗仁　龍眼肉　當歸　牡丹皮
　　山梔(炒各/一錢)
　右水煎乳母服兒亦服之
小柴胡湯治肝膽經分一切瘡瘍發熱潮熱或飲食少
　思加山梔牡丹皮加味小柴胡湯
　　柴胡(一錢/五分)人參(五/分)黄芩(七/分)半夏(五/分)甘草(炒三/分)
　作三二服服薑棗水煎
柴胡清肝散治肝經風熱或乳母怒火患一切瘡瘍
　　柴胡　黄芩(炒/)人參　川芎(各一/錢)山梔(炒一/錢半)連翹
　　　甘草(各五/分)桔梗(炒八/分)
　右水煎母子服之
梔子清肝散(一名梔子/柴胡散)治三焦及足少陽經風熱生瘡
　或發熱耳内生瘡作痒或出水疼痛
　　柴胡　梔子(炒/)牡丹皮　茯苓　川芎　芍藥(炒/)
　　當歸　牛蒡子(炒各/七分)甘草(三/分)
　右水煎母子並服
龍膽㵼肝湯治肝膽經有熱小腹脇間患瘡痬或玉莖
　便毒懸癰嚢癰腫痛或潰爛作痛小便澁滯或睪丸
　懸掛(方見下/疳隂痿)
加味逍遥散治小兒肝脾血虚内熱脇腹作痛頭目昏
　黑怔忡頰赤口燥咽乾或發熱盜汗食少不寐或口
　舌生瘡胸乳膨脹小便不利或女子患前症經候不
　調發熱咳𠻳寒熱往來等症(方見發/熱不止)
六味地黄丸治肝經血虚發熱或風客淫氣瘰癧結核
　或四肢發搐眼目抽動痰涎上湧或傷損出血發熱
　抽搐等症(方見作/渇不止)
仙方活命飲
托裏消毒散
托裏散(三方見熱/毒瘡瘍)
八珍湯(方見發/熱不止)
　　　腹癰
腹癰者患於臍下或傍二寸許属脾經近脇属膽經葢
因脾經隂虚氣滯血凝或因脾虚飲食積熱所患若焮
腫作痛者㵼黄散堅硬腫痛者清胃散腫痛便秘者清
凉飲如此而仍痛者瘀血凝滯也活命飲既用此藥而
不消則内欲作膿也用托裏消毒散若膿出而痛不減
者毒未解也亦用前藥若膿出而反加痛及膿水清稀
者氣血虚也用參茋托裏散若食少體倦者脾氣虚也
用五味異功散加當歸柴胡升麻晡熱内熱者脾血虚
也用四君當歸丹皮如有他症當隨症治之
一小兒患此漫腫微痛肉色不變面色痿黄飲食少思
此脾氣虚而食積内熱也用五味異功散加升麻當歸
及如聖餅其腫漸消又用托裏散而愈
一小兒患此腫痛寒熱活命飲末二服腫痛頓止用托
裏散如聖餅而腫漸消又用神效散及托裏消毒散數
劑而痊
一小兒患之内潰作渇飲食少思属元氣虚弱先用托
裏消毒散四劑膿潰而發熱惡寒肢體倦怠此邪氣去
而真氣虚也用八珍升麻補之稍愈又用托裏散異功
散間服而痊
一小兒腹瘡大便秘結發熱飲冷此熱蓄於裏也用内
疎黄連湯一劑大便通而痛止又用清熱消毒散内熱
退而瘡愈
一小兒腹患瘡敷寒凉之藥其腫益甚腹中隂痛手足
並冷此陽氣虚寒之症也余用囘陽湯抑隂散而腫漸
消毒漸散又用托裏散而斂
一小兒患此膿成不潰面色黄白惡心少食發熱惡寒
大便不實此脾胃虚弱也先用六君升麻柴胡諸症漸
退飲食漸進又朝用益氣湯夕用異功散而潰又用八
珍湯而愈
一小兒腹中作痛肉色不變三月矣胗其脉滑數而有
力此腹癰内潰也用托裏散大便出膿甚多乃用薏苡
仁湯及托裏散而愈
一小兒小腹赤腫服流氣敗毒等藥肉色如故食少體
倦余謂此肝脾氣血虚而藥傷之也用六君肉桂及葱
熨之法飲食漸進其腫漸消又佐以八珍湯而愈
一小兒患此而潰腫不消恪服敗毒之藥飲食少思膿
清發熱余謂脾胃之氣復傷不信仍行氣清熱腫痛益
甚服消𨗳化痰之藥腹脹作㵼余先用異功散加升麻
柴胡木香佐以二神丸二十餘劑諸症漸愈乃用異功
散加當歸黄茋元氣漸復却用八珍湯内芍藥炒黄數
劑改用托裏散而愈次年因勞心發熱作渇用當歸補
血湯而安畢姻後寒熱往來患處作痒用十全大補湯
六味地黄丸而愈
四君子湯(加陳皮半夏/即六君子湯)治脾胃虚弱或因寒凉傷胃致
　腫不能消或潰而不能斂者但以此藥温補脾胃諸
　症自退如誤用攻伐則七惡隨至矣若脾胃氣虚瘡
　口出血或吐血便血則加當歸脾胃充徤則血自歸
　經若脾虚血弱不生肌或晡熱内熱者更加熟地黄
　不可投四物沉隂之劑能傷脾胃也若胃氣虚弱尅
　伐傷脾飲食少思或食難化若作嘔作㵼者尤宜用
　之如兼痰𠻳氣逆肢體倦怠面目浮腫者亦因脾虚
　不能生肺而然也最宜用之
　　人參　白术(炒/)茯苓　甘草(各等/分)
　右毎服二錢薑棗水煎
清胃散　治脾胃有熱生瘡或胃火牙痛或連頭面
　　升麻(五/分)生地黄　牡丹皮　黄連(炒/)當歸(各三/分)
　右水煎服加柴胡山梔即加味清胃散
六君子湯治瘡瘍脾胃虚弱腫痛不消或不潰斂宜用
　此藥以壯榮氣諸症自愈即四君加半夏陳皮
清凉飲治瘡瘍脾胃實熱煩躁飲食焮痛脉實大便秘
　結小便赤澁
　　赤芍藥　當歸　甘草　大黄(各等/分)
　右毎服一錢水煎
當歸補血湯治瘡瘍肌熱面赤煩渇脉洪大而虚重按
　全無此血虚脉也誤服白虎湯必死(方見發/熱不止)
益氣養榮湯治氣血損傷四肢頸項等處患腫不問堅
　軟赤白痛否日晡發熱或潰而不斂者(方見鶴/膝風)
十全大補湯治諸瘡血氣虚不能潰腐収斂或膿出發
　熱惡寒汗出煩眩口眼歪斜或肌痩少食發熱口乾
　等症須多服為善(方見/便癰)
參茋托裏散(方見/痘癰)
補中益氣湯(方見肌/肉不生)
托裏消毒散
托裏散(二方見熱/毒瘡癤)
五味異功散(方見用敗/毒之藥)
如聖餅(方見/流注)
神功散(方見胎/毒發丹)
八珍湯(方見發/熱不止)
　　　臀癰
臀癰屬膀胱經濕熱或禀賦隂虚若腫硬作痛用内托
羌活湯微腫微痛用托裏消毒散若初起大痛或五日
之間似消不消似潰不潰者先用仙方活命飲後用托
裏消毒散若已潰食少體倦瘡不生肌脾胃虚弱者用
五味異功散加柴胡升麻禀賦隂虚小便數而不斂者
加減八味丸氣虚久不生肌収口用豆豉餅及補中益
氣湯培養元氣若用解熱攻毒及敷圍寒凉之劑則氣
血受傷必成敗症矣
一小兒患此腫硬不赤旬餘矣面色痿黄飲食少進此
脾氣虚弱也先用異功散飲食漸進漫腫漸消乃用托
裏散少加肉桂而潰又用八珍湯而斂
一小兒患此久不収斂四圍微黯瘡口黑色膿水清稀
寒熱晡熱脉浮而數兩寸按之如無此陽氣虚而隂血
弱也朝用補中益氣湯夕用異功散半載而愈
一小兒臀瘡潰而不斂面色時赤此禀肝腎隂虚也朝
用八珍湯加五味子夕用加減八味丸諸症漸退又用
托裏散間服而愈
一小兒臀瘡久不収斂肢體倦怠晡熱作渇此禀足三
隂虚也用五味異功散加減八味丸漸愈又用托裏散
而斂
一小兒臀癰久不生肌面色痿黄仍欲敗毒以収斂余
曰脾主肌肉脾徤則肉生遂朝用補中益氣湯夕用五
味異功散及葱熨法脾氣壯肌肉生而愈
一小兒腫硬不消肉色不變此脾胃之氣虚怯不能運
及患處耳朝用補中益氣湯夕用五味異功散以接虚
怯之氣月餘而消其時同患是症外敷寒凉之藥内服
犀角丸者無不受害
一小兒十五歳久不愈發熱體痩面白噯氣恪服消食
清熱等藥余謂心火虚而脾氣弱也先用八味丸為主
佐以六君子湯補中益氣湯尋愈畢姻後臀後患疽漫
腫堅硬肉色不變手足時冷脉浮大按之微細兩寸為
甚先用八味丸料四劑又用十全大補湯患處色正而
消
内托羌活湯治尻臀生癰堅硬腫痛
　　黄柏(酒/製)羌活(各一/錢)防風　當歸尾　藁本(各五/分)肉
　　桂　連翹　甘草(炒/)蒼术　陳皮(各三/分)黄茋(八/分)
　右作二劑水一鍾入酒一杯煎空心服
仙方活命飲
托裏消毒散
托裏散(三方見熱/毒瘡瘍)
神效解毒散(方見/臂癰)
加味八味丸(方見作/渇不止)
八珍湯(方見發/熱不止)
葱熨法(方見/流注)
　　　腿癰
腿癰之症所主之經不同而所治之法亦異發於内側
者属肝脾二經發於外側者属膽胃二經漫腫堅硬者
元氣虚弱也用内補黄茋湯腫勢髙焮者元氣未虚也
用内托柴胡黄茋湯外並用隔蒜熨法若瘀血凝結而
不消或不作膿者用活命飲血虚氣弱而不能潰及不
生肌者用托裏散此其梗概云爾
一小兒内膁腫痛惡寒發熱此属肝膽經分乃用神效
解毒散加柴胡白芷二劑漫腫頓消惟中央一塊尚腫
又二劑而成膿以托裏消毒散膿潰而愈
一小兒腿内側前膁患毒潰後腫硬色黯膿清不斂面
色青黄此脾虚肝旺兼寒邪襲於患處也當壯元氣為
主先用異功散加柴胡升麻及葱熨法脾氣漸復患處
漸愈佐以八珍湯豆豉餅而愈
一小兒腿内焮赤大腫發熱此血熱内鬰而欲為膿耳
當先殺其大勢用隔蒜灸法灼艾試蒜熱移患處二十
餘炷痛始減再三十餘炷腫漸消又用仙方活命飲瘡
頭出水而愈
一小兒腿内側患此膿内潰惡心倦怠面色痿黄右闗
脉弦大按之微細此脾胃虚弱肝木所乘也先用六君
升麻柴胡四劑元氣漸復乃佐以托裏散而愈
一小兒腿外側腫痛肉色如故用托裏消毒散二劑而
腫始赤又四劑而腫赤亦退又六劑潰而膿出清稀食
少體倦用異功散加芎歸仍用托裏散補其元氣而愈
一小兒漫腫堅硬肉色不變此陽氣虚而不能成膿也
用托裏散如聖餅腫起色赤用托裏消毒散而膿成針
之用八珍湯加肉桂漸愈因傷食吐㵼患處太白飲食
少思先用六君乾薑次用八珍湯及葱熨法而愈
一小兒患此久不愈膿水清稀面色痿黄腹大青筋此
脾氣虚而肝所侮也朝用補中益氣湯夕用五味異功
散元氣稍復乃佐以四味肥兒丸及葱熨之法兩月餘
而愈
一小兒腿外膁腫一塊服消毒之藥其腫益甚肢體羸
痩飲食少思更加作痛余曰先腫而後痛者形傷氣也
先痛而後腫者氣傷形也當補接陽氣不信仍投疏泄
之藥後果歿機要云榮衛之氣充滿抑遏不能行故閉
塞氣血腐而為癰者當泄之以奪盛熱之氣若人飲食
疎精神衰氣血弱肌肉消薄故榮衛之氣短促而濇滯
故寒摶腠理閉鬰而為癰者當補之以接虚怯之氣信
矣
四味肥兒丸治肝脾不和患瘡痬久不愈或兼疳症腹
　脹作㵼或食積脾肝發熱痩怯遍身生瘡
　　黄連(炒/)蕪荑　神麯　麥芽(炒各/等分)
　右為末水糊丸桐子大毎服一二十丸空心白滚湯
　送下
附子餅治潰瘍氣虚不能収斂或風邪所襲氣血不能
　運於瘡口以致不能収斂者用炮附子去皮臍研末
　以唾津和為餅置瘡口上將艾壯於餅上灸之毎日
　灸數壯但令微熱勿至熱痛如餅灸乾用唾津再和
　灸之以瘡口活潤為度
六君子湯治瘡瘍因脾氣虚弱不能生肌以致瘡口不
　斂若脾氣既充而瘡口不生肌肉者此寒邪所襲也
　更用豆䜴餅或附子餅熨之
仙方活命飲
托裏消毒散(二方見熱/毒瘡瘍)
葱熨法
如聖餅(二方見/流注)
内托羌活湯(方見/臀癰)
五味異功散(方見用敗/毒之藥)
附子餅(方見/腹癰)
十全大補湯(方見/便癰)
補中益氣湯(方見肌/肉不生)
八珍湯(即四君/四物)
豆豉餅(方見/腋癰)
　　　鶴膝風
鶴膝風者其腿漸細其膝愈麄狀如鶴膝是以名之此
因禀腎經不足外邪所乘而患之初則膝内作痛外色
不變伸屈艱難若一二月間焮腫色赤而作膿者可治
腫硬色白而不作膿者難治初起者用大防風湯為主
佐以益氣養榮湯膿成者用補中益氣湯為主佐以大
防風湯切勿用十宣流氣等藥若不潰不斂或發熱等
症者須調補脾胃為善否則必變敗症矣
一小兒九歳患此作痛用葱熨法及大防風湯腫起色
赤用仙方活命飲補中益氣湯間服腫漸消又以獨活
寄生湯與補中益氣湯間服二三日用葱熨一次至兩
月餘而消
一小兒患此大潰不斂體倦食少口乾發熱日晡尤甚
此脾氣虚甚也用補中益氣湯五劑以補元氣乃用大
防風一劑以治其瘡如是月餘諸症悉退遂用十全大
補湯佐以大防風湯而斂
一小兒患此潰而不斂不時寒熱小便赤澁此血氣虚
也用十全大補湯加麥門冬五味諸症頓退乃去桂令
常服佐以和血定痛丸而愈
一女子左腿作痛服流氣飲之類左膝腫硬頭運吐痰
余謂此鶴膝風也其脉弦數而無力乃禀賦脾肝腎三
經之症此形氣病氣俱虚者當先調補脾胃為主不信
仍攻邪氣諸症蜂起余先用五味異功散加升麻乾薑
肉桂脾氣稍徤又用異功散八珍湯而潰却間服大防
風湯地黄丸而痊
一小兒兩膝漸腫傅服皆消毒之藥足脛赤腫此禀父
腎氣不足用地黄丸八珍湯而消若用流氣敗毒等藥
必致不起
大防風湯治鶴膝風腫痛不消或潰而不斂
　　牛膝(酒/炒)附子(炮各/一錢)白术　羌活　人參　防風(各/二)
　　(錢/)杜仲(去皮/薑製)川芎　肉桂(去/皮)黄茋(炒/)熟地黄(自/製)芍
　　藥(炒各一/錢五分)甘草(一/錢)
　右毎服三五錢水煎仍量兒大小用之
益氣養榮湯治氣血虚弱四肢頸項等處患腫不問腫
　潰日久不斂俱宜服之
　　人參　茯苓　陳皮　貝母　香附(炒/)當歸(酒/洗)川
　　芎　黄茋(炒/)熟地黄(自/製)芍藥(炒各/一錢)甘草(炙/)桔梗(各/五)
　　(分/)白术(炒二/錢)柴胡(六/分)
　右毎服二三錢薑水煎
獨活寄生湯
　　獨活　桑寄生　杜仲(炒/)細辛　牛膝(酒洗/去土)秦芁
　　　茯苓　白芍藥(炒/)桂心　川芎　防風　甘草
　　　人參　熟地黄　當歸(各等/分)
　右毎服二三錢水煎空心乳母同服
八珍湯(方見發/熱不止)
十全大補湯(方見/便癰)
補中益氣湯(方見肌/肉不生)
和血定痛丸
葱熨法(二方見/流注)
　
　
　
　薛氏醫案卷六十六
欽定四庫全書
　薛氏醫案卷六十七
　　　　　　　　　　　　　明　薛已　訂
　　保嬰撮要十二
　　　肺癰肺痿
齊氏云肺癰肺痿因脾肺氣虚腠理不宻外邪所乘或
母食辛辣厚味遺熱於兒或兒有病過於汗下内亡津
液虚火爍肺或服尅伐之藥虧損脾胃不能生肺金其
症惡風咳𠻳鼻塞項强呼吸不利甚則四肢微腫咳唾
膿血若吐臭穢胸中隠痛脉數而實者為肺癰咳唾涎
沬脉數而虚者為肺痿惡寒喘𠻳者寒邪内藴也小青
龍湯咳唾膿穢者肺癰内潰也桔梗湯竊謂前症若喘
咳短氣者脾肺氣虚也五味異功散咳唾膿痰左尺脉
數而無力者腎氣虚也六味地黄丸咳唾膿痰右闗脉
數而無力者脾氣虚也七味白术散若發熱喘𠻳唾膿
不食者脾肺虚甚也難治大要補脾肺滋腎水為善(仍/審)
(五臓相勝乳母/七情後症倣此)
一小兒感冐停食吐㵼用䟽利之劑咳𠻳膿血此中氣
復傷而變肺癰也用桔梗湯而愈後咳𠻳吐血仍用前
藥佐以異功散而痊
一小兒停食服㵼藥而變肺癰余先用異功散以救脾
肺次用桔梗湯以治肺癰而瘥
一小兒停食服尅伐之藥唾痰腥氣面赤氣喘此元氣
復傷而成肺癰也用桔梗湯膿痰頓止翌日喘甚此脾
氣虚而不能生肺也用異功散加杏仁百合而愈後小
便澁滯服八正散小便愈澁咳𠻳吐痰面赤盜汗余謂
肺氣虚熱前藥虧損瘍隂虚火鑠肺金而然用異功散
以補脾土地黄丸以滋腎水遂愈
一小兒肺癰愈後咳𠻳面色白或痿黄手足冷小便頻
此因脾虚不能生金也服參蘇飲之類自汗盜汗昏憒
發搐遺尿下氣手足如水面色青白此陽氣脱而虚寒
也用人參一兩乾薑二錢大棗五枚米泔煎沸先灌一
盃將熟又灌二盃連用二劑而蘇更朝用補中益氣湯
夕用異功散而愈
一小兒十五歳因勞傷元氣而咳𠻳誤用表散之劑復
傷肺氣成癰咳𠻳膿血用桔梗湯為主佐以異功散膿
漸少專用異功散膿止而愈後因書課過勞自汗時𠻳
服外感藥咳𠻳益甚胸膈痞滿呼吸不利余謂脾肺之
氣虚甚而然用參茋補脾湯而痊
一小兒咳𠻳服參蘇飲而益甚右寸闗之脉浮散余謂
此風傷皮毛熱傷血脉血氣稽留藴結於肺而成癰也
不信仍復表散唾咳膿血余曰此因肺虚不能攝氣脾
虚不能攝涎耳當補脾土以生肺金又不信果歿
一小兒感冐咳𠻳發散過度喘促不食痰中有血余用
桔梗湯而愈後元氣未復大便似痢或用芩連枳實之
類變漫脾風而卒
小青龍湯治傷風冐寒咳𠻳喘急肺脹胸滿鼻塞流涕
　或乾嘔熱𠻳或作渇或作噎或小便不利或小腹脹
　滿(此仲景之法審有是症/用之及時殊有良驗)
　　麻黄(去/節)赤芍藥　半夏(各七/錢)細辛　乾薑(炮/)甘草
　　(炙/)桂枝(各三/錢)五味子(半兩/杵)附子(二錢脉/浮不用)
　右毎服二錢水煎
桔梗湯治咳𠻳膿血腥穢已成癰症
　　桔梗(炒/)貝母(去/心)知母(炒/)桑白皮(炒/)枳殻(各一/錢)地骨
　　皮　𤓰蔞仁　薏苡仁　杏仁(五分/炒)當歸　黄茋
　　(炒各/一錢)五味子(杵/炒)百合(炒各一/錢五分)防己(一/錢)甜葶藶(炒五/分)
　右毎服二三錢水煎
升麻湯治肺癰膿血穢臭胸乳皆痛
　　升麻　桔梗(炒/)薏苡仁　地榆　條芩(炒/)牡丹皮
　　　芍藥(炒/)甘草(各等/分)
　右毎服二三錢水煎
排膿散治肺癰此方排膿補肺
　　黄茋(鹽水/拌炒)白芷　人參　五味(炒研碎/各等分)
　右為末毎服一二錢蜜湯調下
射干湯治胃脘癰吐膿血
　　射干(去/毛)梔子仁　赤茯苓　升麻　赤芍藥(一両/二錢)
　　白术(半/兩)
　右毎服三五錢水煎入地黄汁少許再煎服
人參平肺散治心火尅肺金傳為肺癰咳𠻳喘嘔痰涎
　壅盛胸膈痞滿咽嗌不利
　　人參　陳皮　甘草　地骨皮　茯苓(各一/錢)知母
　　(炒七/分)五味子(炒/)青皮　天門冬(去心/四分)桑白皮(炒一/錢)
　右毎服二三錢
參茋補脾湯治肺癰脾氣虧損咳吐膿涎或中(闕/)不食
　必服此藥補脾土以生肺金否則不治
　　人參　白术(各二/錢)黄茋(炒二/錢半)茯苓　陳皮　當歸
　　(各一/錢)升麻(三/錢)麥門冬(七/分)五味子(杵四/分)桔梗(炒六/分)甘
　　草(炙三/分)
　右作三服薑棗水煎
人參補肺湯治肺症咳喘短氣或腎水不足虚火上炎
　痰涎壅盛或吐膿血發熱作渇小便不調
　　人參　黄茋(炒/)白术　茯苓　陳皮　牡丹皮
　　當歸(各一/錢)山茱茰(去/白)山藥(各二/錢)五味子(杵/)麥門冬
　　　甘草(炙各/七分)熟地黄(自製一/錢五分)
　右薑水煎服
七味白术散治中氣虧損津液短少口舌乾渇生瘡不
　喜飲冷或吐㵼後口乾或咳唾膿痰右闗脉數無力
　者脾氣虚也最宜服之
　　人參　白术　木香　白茯苓　甘草　藿香(各/五)
　　(分/)乾葛(一/錢)
　右水煎服
五味異功散
六味地黄丸
參蘇飲
獨參湯
補中益氣湯
　　　腸癰
孫真人云腸癰為病小腸重强按之則痛小便如淋時
時出汗惡寒身皮甲錯肚皮急瘇甚者肚腹脹大轉側
有水聲或遶臍生瘡或膿從臍出或從大便而下盖因
飲食不節所致治法當診脉遲𦂳者未有膿也用大黄
湯下之脉洪數者已有膿也用薏苡仁湯排之小腹疼
痛小便不利膿壅滯也牡丹皮散主之若大便或臍間
出膿者不治内經云腸癰為病不可驚驚則腸斷而死
故患是者其坐卧轉側理宜徐緩時少飲薄粥及八珍
湯固其元氣庶或可生
一小兒患腸癰先用太乙膏後服牡丹皮散下膿而愈
後因跌腹内作痛遍身皆赤良久身黯而歿葢腸斷故
也
大黄湯治腸癰小腹堅腫按之則痛肉色如常或焮赤
　微腫小便頻數汗出憎寒脉遲𦂳膿未成也急服之
　　大黄(炒/)朴硝(各二/錢)牡丹皮　𤓰蔞仁　桃仁(去皮/尖各)
　　(二/錢)
　右毎服二三錢水煎
薏苡仁湯治腸癰腹中痛煩躁不安或脹滿不食小便
　澁滯
　　薏苡仁　牡丹皮　桃仁(各三/兩)𤓰蔞仁(四/兩)
　右毎服四錢水煎
桃仁湯治腸癰腹中痛煩燥不安壅痛大便閉澁亦有
　繞臍生瘡者但用此藥無妨
　　桃仁　大黄(炒/)牡丹皮　芒硝　犀角(鎊/末)冬𤓰仁
　　(研各/二錢)
　右水煎入犀角末服
牡丹皮散治腸癰腹濡而痛時下膿汁或下血
　　牡丹皮　人參　天麻　白茯苓　黄茋(炒/)薏苡
　　仁　桃仁　白芷(炒/)當歸　川芎　官桂　甘草
　　(各五/分)木香(二/分)
　右毎服三五錢
仙方活命飲(方見熱/毒瘡瘍)
太乙膏(方見跌/撲外傷)
八珍湯(方見發/熱不止)
　　　痔瘡
痔瘡之症或因禀受胎毒或膏粱食積或母食炙炒厚
味所致腫痛者濕熱作痒者風熱便秘者火盛膿潰者
血熱濕熱加味槐花散風熱秦芁蒼术湯便秘清燥湯
膿潰黄茋散薰洗則葱湯槐角五棓子等藥或真蒲黄
以猪脂調傅如有兼變之症叅各門治之
一小兒患痔赤腫作痛用黄連解毒湯而痛止又用托
裏清肝散及加味槐角丸而瘡愈
一小兒因飲食停滯發熱患痔大便不利腫痛寒熱不
時發搐此脾氣傷而肝乘之也先用保和丸末二錢以
柴胡山梔煎湯調服食消搐止又用四味肥兒丸數服
而愈
一小兒十二歳不戒厚味醇酒不時作痛或大便秘結
小便滯澁用龍膽㵼肝湯治之而安後飲燒酒前症復
發遍身色赤煩躁飲冷醋半鍾赤熱悉退腫痛頓減
一小兒因乳母食炙􁱄之物肛門腫痛用清胃散母子
並服子又服四味肥兒丸而愈後因乳母恚怒胸脇作
痛頻飲糖酒兒病復作發搐母先服加味小柴胡湯二
劑次服加味逍遥散兒服四味肥兒丸而愈
一小兒肛門腫痛大便不通服大黄之藥腫痛益甚虚
症並作仍欲攻瘡余曰此因脾氣復傷而然也用異功
散加升麻柴胡為主佐以加味槐角丸腫痛漸退又用
黄連解毒湯而出膿用秦芁蒼术湯而瘡愈
一小兒肛門腫痛發熱飲水口鼻氣熱此脾肺經實熱
先用㵼黄散二服而熱退又用枳殻散而痛止用金銀
花散而腫痛消後母食膏粱兒患復作母用清胃散而
腫痛消
一小兒誤吞信石遍身發赤嘔吐煩渇肛門腫痛便秘
飲冷服冷米醋一鍾赤暈立消腫痛頓止又用黄連解
毒湯金銀花散而愈
一小兒痔瘡不時腫痛服加味槐角丸而愈至十四而
復作發熱體倦肛門堅腫用地黄丸八珍湯堅腫漸消
血氣漸愈或間止藥餌勞役不節諸症仍作用前藥隨
愈畢姻後肛門腫潰而串臀用補中湯地黄丸臀間漸
愈或用追蝕等藥堅核雖消痛傷元氣瘡口不合余用
八珍湯地黄丸兩月而斂後不守禁忌又且攻毒以至
屢發元氣日虚而歿古人云善服藥不若善保養信夫
苦參散治痔瘡腫痛發熱
　　枳殻(麩/炒)黄連　大黄　甘草　荆芥　苦參　赤
　　芍藥　黄芩
　右水煎薫洗
加味槐花散治腸風下血痔漏腫痛發熱便秘
　　槐花　熟地黄　白术　青皮　荆芥穗　川芎
　　(各二/分)當歸身　升麻(各四/分)枳殻(麩炒/五分)
　右水煎服
秦芁蒼术湯治痔瘡大便堅硬小便頻數内熱作渇
　　秦芁　蒼术(各五/分)澤㵼　皂角子仁(炒/)防風　桃
　　仁　當歸尾　黄柏　山梔(炒各/三分)
　右作二劑水煎服
清燥湯治大腸風熱血燥秘結不通痔瘡等症
　　生地黄(五/分)山梔(五/分)澤㵼(二/分)麻子仁(研五/分)川芎　羌
　　活　黄柏　黄芩　郁李仁　芍藥　當歸尾
　　甘草(各四/分)
　右水煎服
黄茋散治痔瘡并一切潰瘍虚弱發熱
　　茯苓　黄茋(炒/)當歸　川芎　白芍藥　白芷(各/五)
　　(分/)升麻　山梔(炒各/二分)
　右水煎服
枳殻散治痔瘡腫痛或下血
　　枳殻(去穰/麩炒)槐花　荆芥　皂角子仁(炒/)蝟皮(炙各/等分)
　右為末毎服一錢滚湯下作丸亦可
加味槐角丸治症同前
　　槐角(炒/)枳殻(麩/炒)當歸　黄芩　皂角仁(炒/)蝟皮
　　秦芁　白芷(各等/分)
　右為末毎服一二錢水煎服或蜜丸量兒大小服
又方治痔痛不可忍者
　　羊膽(一/箇)氷片(五/分)
　右以氷片為末羊膽塗之
丹石散治痔瘡熱痛如神
　　黄丹　滑石(各等/分)
　右為末新汲水調塗日三五次
勝雪膏治痔瘡熱痛不可忍
　　片腦　鉛白霜(各三/分)
　右為末好酒研成膏塗之随手愈
又方用生栝蔞根研如泥猪油調塗
黄連解毒湯(方見作/痛不止)
托裏清肝散(方見/嚢癰)
四味肥兒丸(方見貼/骨癰)
加味小柴胡湯(方見熱/毒瘰癧)
加味逍遥散(方見發/熱不止)
龍膽㵼肝湯(方見下/疳瘡)
　　　下疳隂痿
下疳隂痿皆属肝火濕熱或禀賦肝經隂虚腫痛發熱
者肝火濕熱也先用加味小柴胡湯再用龍膽㵼肝湯
腫痛便赤者肝火隂虚也用加味逍遥散加龍膽草生
地黄潰而腫痛不消者小柴胡湯加芎歸黄茋潰而腫
痛已消用四物湯加牡丹皮柴胡盖肝属木得雨露則
森茂遇酷日則萎軟若誤謂虚寒投以熱劑輕則囊莖
生瘡重則腐而難斂皆宜滋腎水生肝木清肝火故云
肝氣熱則莖痿宗筋弛縱隂莖腫脹或出白液或痒痛
裏急筋縮挺縱不収或精出便下此名筋疝俱肝火也
黄宗伯季子初生時母棄於水逾日不死復収之遂成
喘𠻳頷腋臂股各結塊核潰而色紫悞觸之痛徹於心
服辛温化毒等劑不應時已弱冠予曰初生喘𠻳者形
寒傷肺也既長而喘𠻳者肝火刑肺也故結核俱在肝
膽部分始用補中益氣湯後用九味蘆薈丸不月諸症
悉愈此禀母之肝火而患也
一小兒下疳潰爛發熱作渇日晡尤甚此肝疳而脾氣
虚也用補中益氣湯後用九味蘆薈九諸症悉愈
一小兒二歳莖痿濕痒時出白津余以為肝火不信或
與温補腎經後隂嚢焮腫莖中作痛余用龍膽㵼肝湯
六味地黄丸而痊
一小兒睪丸作痛小便赤澁寒熱作嘔此肝火濕熱不
利用小柴胡湯加山梔車前子茯苓而愈(睪丸隂/子也)
一小兒睪丸腫痛小便黄澁寒熱作渇此肝火所致用
小柴胡湯加山梔車前子并九味蘆薈丸間服而消
一小兒隂莖腫痛腹内一塊或作痛或上攻小便不調
此禀肝火為患用龍膽㵼肝湯九味蘆薈九愈後形氣
消爍發熱作渇此肝火制脾土而然也用益氣湯蘆薈
丸異功散而安
一小兒隂莖作痒搔破出水小便赤澁此禀肝腎隂虚
火動用龍膽㵼肝湯清肝經濕熱佐以地黄丸補腎肝
隂虚而愈後乳母惱怒小便澁滯兩肋腫痛兒隂復痒
驚搐困倦用異功散以補脾土用地黄丸以滋腎肝而
愈
一小兒十五歳患下疳久不愈形氣骨立不時寒熱小
便不調飲食少思此禀肝疳虚羸也朝用益氣湯以培
胃氣夕用地黄丸以滋腎水為主佐以九味蘆薈丸治
疳而痊
一女子十五歳面青善怒體痩作渇天癸未至不時寒
熱口舌生瘡後患隂瘡濕痒無寐善驚此禀肝脾虚羸
之變症也當先救脾氣遂朝用補中益氣湯夕用加味
歸脾湯諸症漸愈却佐以九味蘆薈丸而痊
一女子十四歳禀肝經濕熱肌體消痩寒熱如瘧下部
患瘡先用加味小柴胡湯寒熱頓退但晡熱少食用加
味逍遥散為主以九味蘆薈丸為佐而愈出嫁後前症
仍作另用雜藥瘡口翻出如菌余用龍膽㵼肝湯加味
逍遥散九味蘆薈丸而愈
一小兒十五歳患下疳書課過勞即寒熱頭痛形氣殊
倦腿足疲軟左闗脉洪數左尺脉洪數而無力余謂此
禀肝腎隂虚兼飲食勞役之症也宜先調補胃氣以滋
化源不信或以為隂虚濕熱下流恪服四苓四物之類
諸症益甚余曰隂虚謂脾經虚也脾為至隂以丁火為
母虚則宜補丁火以生已土腎属水以辛金為母腎虚
則宜補辛金生癸水也今因脾經陽弱而隂虚反用沉
寒之劑復傷陽氣以絶化生之源欲保其不危難矣果
歿
龍膽㵼肝湯治肝經濕熱不利下部生瘡兩抝腫痛或
　腹中作痛小便澁滯等症
　　龍膽草(酒拌/炒黄)澤㵼　車前子(炒/)木通　生地黄(酒/拌)
　　當歸(酒/拌)山梔　黄芩(炒/)甘草(各二/分)
　右水煎食前服
加味小柴胡湯(即小柴胡加/山梔牡丹皮)治肝膽經有熱下部濕瘡
　寒熱晡熱潮熱等症(方見熱/毒瘰􁎧)
六味丸治肝腎隂虚下部生瘡或發熱作渇小便頻數
　或腎水不足而不能生肝木致血燥筋攣頷項肢節
　等處結核或潰而不能収斂或肝腎虚弱發熱盜汗
　肢體消痩小便赤澁尿血下血或大小便牽痛氣短
　痰𠻳吐血眩運耳聾口燥齒痛失音腰腿疲軟此皆
　禀賦不足也(方見作/渇不止)
敷藥必效散治下疳腐潰作痛
　　輕粉(五/分)黄連　黄柏　龍膽草(各一/兩)
　右為末油調搽入片腦更效若用當歸膏調傅尤佳
如聖散治下疳腐久不愈
　　五棓子(二/錢)片腦(一/錢)黄連(半/兩)蘆甘石(煅二/錢)
　右各為末乾敷毒未盡者加黄連末(三/錢)
丸味蘆薈丸(方見/喉痺)
加味清胃散(方見熱/毒口瘡)
聖愈湯(方見出/血不止)
補中益氣湯(方見肌/肉不生)
八珍湯(方見發/熱不止)
加味歸脾湯(方見/脇癰)
四君子湯(方見/腹癰)
仙方活命飲
托裏消毒散(二方見熱/毒瘡瘍)
　　　便癰(附謂兩抝小腹/兩邉抝中患之)
便癰因肝火肝疳或禀肝經熱毒若初起腫硬作痛者
先用龍膽㵼肝湯一二劑腫痛不減用仙方活命飲二
劑五七日不減腫尚硬亦用前二藥各一劑如不消或
更痛欲成膿也用活命飲一劑却用托裏消毒散加柴
胡山梔一二劑若膿已成而不潰者血氣虚也用托裏
消毒一二劑膿已潰而痛不止者毒氣不解也用活命
飲一劑若膿已出而反痛者益氣虚也用内補黄茋湯
膿已潰而發熱煩躁者氣血虚脱也用當歸補血湯膿
已潰而惡寒發熱者血氣俱虚也用十全大補湯膿已
潰而惡寒者元氣虚也用補中益氣湯膿已潰而不生
肌者脾氣虚也用六君子湯若禀賦怯弱或因飲食勞
倦而為患者但用補中益氣湯加射干自消設使不分
經絡不别虚實槩行攻伐虧損氣血則輕者難治重者
必變瘵症甚至不起
一小兒腫痛色赤寒熱似瘧小便不通此肝經濕熱用
龍膽㵼肝湯一劑小便清利寒熱頓除又用加味逍遥
散加龍膽草二劑腫痛悉退而愈
一小兒患此腫硬作痛小便澁滯先用龍膽㵼肝湯小
便頓利又用活命飲一劑而消後復腫赤作痛此欲作
膿也先用活命飲二劑殺其大勢却用托裏消毒散加
柴胡山梔三劑以指按之腫隨指復起此膿已成也用
托裏散一劑翌日針之膿出腫消再用托裏散而愈
一小兒患此服大黄等藥㵼而腸鳴腹腫硬痛少食此
脾胃復傷而變症也用五味異功散加升麻柴胡木香
飲食漸進乃去木香加黄茋當歸數劑而膿成又用托
裏散加皂角刺而膿潰乃去皂角刺倍用參茋而愈
一小兒瘡勢已成用消毒之藥其腫散漫自汗發熱惡
寒少食此氣血虚甚也用大補湯四劑針之膿出腫消
却用托裏散八珍湯間服而愈
一小兒膿成不潰誤用大黄之類以下膿泄㵼不止腫
硬色白腹痛欲嘔手足並冷此脾氣虚而復傷也用
異功散加升麻薑桂四劑乃去薑桂加歸茋二十餘劑
膿潰而愈
一小兒潰後咬牙呵欠尋衣捻物此肝經氣血虚也先
用八珍湯加鈎藤鈎五味子諸症頓愈又用托裏散及
八珍湯而痊
一小兒潰後驚悸發搐呵欠咬牙此心肝二經氣血俱
虚也先用補心湯安神丸虚症尋愈再用八珍湯托裏
散肌肉漸生却用地黄丸而瘡口斂
一小兒患此久不愈頭重胸滿飲食少思此禀脾胃虚
弱也先用補中益氣湯加蔓荆子諸症尋愈次用八珍
湯佐以五味異功散月餘瘡口漸斂仍用十全大補湯
而痊
一小兒十五歳禀賦虚弱因勞役過度患此寒熱如瘧
用補中益氣湯將愈惑於人言誤服大黄之藥吐㵼大
作手足厥冷寒熱尤甚余用六君子加薑桂諸症稍愈
但赤腫不消此欲作膿也又數劑後朝用益氣湯夕用
大補湯五十餘劑而痊
一小兒潰後腫硬肌肉不生瘡口不斂余欲滋其化源
以生肝血不從仍伐肝清熱以致元氣日虚惡症蜂起
而歿夫肺者腎之母脾者肺之母今既不滋肺腎以生
肝木又傷脾土以絶肺腎之化源其不死者鮮矣
一小兒十四歳毎飲食勞倦則惡寒發熱兩抝患腫余
用益氣湯而愈彼惑於人言乃服大黄之類發搐口噤
手足並冷良久少甦余用大料益氣湯數劑而安又二
十餘劑而愈
一小兒兩抝患腫小便澄白肢體消痩𤼵熱眼劄此禀
肝火之症用龍膽㵼肝湯為主四味肥兒丸為佐各數
服腫熱漸退改用四味肥兒丸為主龍膽㵼肝湯為佐
又各數服將愈及用地黄九而痊
一小兒兩抝腫痛小便不利或赤白濁此係肝火熾而
脾氣傷也朝用補中益氣湯夕用地黄丸各數劑而愈
後因過勞盜汗𤼵熱兩抝仍腫用前藥佐以地黄丸而
愈
一小兒每勞則兩抝腫痛小便白濁夜間發熱此禀肝
火脾虚而元氣下陷也用補中益氣湯清心蓮子飲後
患下疳用四味肥兒丸加味逍遥散而愈
一小兒兩抝腫痛小便赤澁或兼澄白此肝脾疳症先
用九味蘆薈丸數服諸症漸退次用四味肥兒丸二十
餘服而愈
一女子兩抝腫痛小腹作痒小便赤澁發熱晡熱月經
不調先用加味小柴胡湯四劑腫漸消次用加味逍遥
散諸症漸愈佐以四味肥兒丸而痊
一小兒十四歳毎飲食勞倦隨患寒熱兩抝腫痛服大
黄之𩔖發搐口噤手足並冷良久少甦余用大劑補中
益氣湯數劑而安又二十餘劑而腫痛愈
仙方活命飲治一切瘡瘍瘇毒未成即消已成即潰潰
　後腫痛不止元氣虚也當補之
　　穿山甲　白芷　防風　没藥　甘草　赤芍藥
　　　當歸尾　乳香　天花粉　貝母(各一/錢)金銀花
　　　陳皮(各二/錢)皂角刺(二/錢)
　右毎服二三錢酒水各一半煎服
清心蓮子飲治兩抝腫痛小便白濁夜間發熱日間安
　静發熱口渇此肝火脾虚而元氣下陷也
　　黄芩(一/錢)麥門冬　地骨皮　車前子(炒/)甘草(各一/錢半)
　　石蓮肉　茯苓　黄茋(炒/)柴胡　人參(各一/錢)
　右水煎服
當歸補血湯治瘇毒已潰而發熱煩躁者此脾胃損傷
　或服峻劑致氣虚血脱肌熱大渇引飲目赤面紅日
　夜不息其脉洪大而虚重按全無此病多得於飢飽
　勞役者若誤服白虎湯者必死
　　當歸(三/錢)黄茋(炙一/錢)
　右水煎服
六一湯治同前
　　黄茋(炙六/錢)甘草(炙一/錢)
　右水煎服
秘旨安神丸治心血虚而腫中驚悸或便癰潰後發搐
　呵欠咬牙此心肝二經氣血俱虚也
　　人參　半夏(湯/泡)酸棗仁(炒/)茯神(各一/錢)當歸(酒/洗)橘紅
　　　赤芍藥(炒各/七分)五味子(五粒/杵)甘草(各三/分)
　右為末薑汁糊丸芡實大毎服一丸薑湯下
補中益氣湯治禀元氣虚弱因勞而抝中作痛或患便
　癰寒熱口乾作渇宜此湯加射干主之如寒熱已退
　而腫不消此欲作膿也宜用十全大補湯(方見肌/肉不生)
十全大補湯治禀元氣虚弱因勞患便癰或抝中作痛
　服補中益氣湯寒熱退而腫不消散此血氣虚而不
　能成膿也宜服此湯已成而不能潰或已潰而不能
　生肌或寒熱不止自汗盜汗膿清不斂者但服此藥
　則元氣自復諸症自愈
　　白茯苓　人參　當歸　白术(炒/)黄芪(炒/)川芎
　　肉桂(去/皮)白芍藥(炒/)熟地黄(自/製)甘草(炙各/等分)
　右毎服三五錢薑棗水煎服
内補黄茋湯(方見發/熱不止)
龍膽㵼肝湯(方見下/疳瘡)
九味蘆薈丸(方見/喉痺)
四味肥兒丸(方見貼/骨癰)
補心湯(方見胎/毒瘡瘍)
六味地黄丸(方見作/渇不止)
加味小柴胡湯(方見熱/毒瘰􁡩)
　　　囊癰(謂隂嚢/患癰)
嚢癰属肝經濕熱或禀胎肝熱所致初起腫痛小便赤
澁者濕熱壅滯也先用龍膽㵼肝湯如不消用仙方活
命飲若腫痛數日不止欲作膿也用托裏消毒散若腫
未潰而小便不利者毒氣壅滯也當分利之膿已成而
小便不利毒氣未解也當針泄之膿出而反痛者氣血
虚也當補益之若元氣無虧雖隂嚢悉潰睪丸懸露亦
不為害若乳母恚怒令兒患此者加味逍遥散肝經氣
血虚者八珍散加味柴胡山梔俱加漏蘆子母並服
一小兒小便澁滯腫痛寒熱此肝經濕熱也用龍膽㵼
肝湯而消但内熱倦怠此兼脾氣虚弱也用四君子加
柴胡山梔芎歸而愈
一小兒腫痛寒熱服尅伐之藥不能成膿用托裏清肝
散而膿潰用托裏散而瘡斂後寒熱如瘧小便閉塞用
小柴胡湯加山梔龍膽草車前子而愈
一小兒患此大潰痛甚煩躁飲冷此餘毒尚在與活命
飲二劑腫痛頓退又用四君柴胡山梔四劑諸症悉退
及托裏散而痊
一小兒隂嚢赤腫作痛針而膿出頓安忽發熱作渇此
邪氣去而真氣虚也用聖愈湯及八珍柴胡山梔將愈
因乳母恚怒復作用加味逍遥散加漏蘆母服其兒頓
愈
一小兒隂嚢毎患赤腫必因其母恚怒及飲酒而發余
審其因怒用加味逍遥散加漏蘆飲酒用加味清胃散
加乾葛神麯與母服之其兒隨愈
一小兒隂腫小便赤澁此禀肝經有熱也用加味小柴
胡加漏蘆與母服子日飲數滴四劑而愈
一小兒患此腫硬不消發熱作痛大便不實飲食無味
此消𨗳過多而脾胃傷也先用異功散數劑元氣漸復
又用托裏散加柴胡山梔而膿成針之膿出發熱惡寒
此血氣俱虚也用大補湯加柴胡山梔寒熱頓止又數
劑而漸愈後因勞發熱腫痛用益氣湯托裏散瘡口漸
斂而愈
一小兒十六歳患此膿清晡熱遺精盜汗此禀元氣虚
甚也用大補湯地黄丸料各二十餘劑元氣稍復又各
三十餘劑汗止熱退犯房事患處頓黯昏潰吃逆手足
並冷此脾氣虚寒之惡症用獨參湯四劑而甦用大補
湯加乾薑四分陽氣漸復乃去乾薑又二十餘劑而痊
一小兒患此潰而腫硬不消服敗毒散傅寒凉藥肌肉
不生瘡口開張膿清色黯自汗余謂非補脾則肌肉不
生彼欲速效乃外用生肌散反助其邪致生瘀肉填塞
瘡口半載不愈余用異功散加當歸黄茋三十餘劑又
用托裏散隔蒜灸而愈
一小兒嚢癰出血久不愈左頰色青赤此心肝二經風
熱而血不歸經也先用加味逍遥散六味地黄丸清肝
熱滋腎水而血止用托裏散而瘡愈
一小兒患前症膿清發熱久而不斂左頰青兩頤赤余
謂禀肝腎隂虚而兩位青赤脾胃氣虚而膿清不斂當
補足三隂為善不悟泛用雜藥後果歿
一小兒患前症久不愈面赤皎白左頰為甚余謂前症
属肝木面白属肺金左頰属肝經乃金來尅木為賊邪
况小便如淋乃肝腎二經氣絶也辭不治後果歿於金
旺之日葢肝為腎之子腎為肝之母設預為調補腎水
必不致於危也
托裏清肝散
　　人參　黄茋(炒/)當歸　川芎　芍藥(炒/)白术　茯
　　苓　金銀花　白芷(炒/)甘草(炒/)連翹　柴胡(各七/分)
　　山梔(四/分)
　右毎服二三錢水煎
錢氏蚯蚓散治腎子腫硬先用葱椒湯煎洗次以乾蚯
　蚓糞津唾調敷須避風冷濕地
世傳治小兒隂囊腫大用甘草煎濃汁調蚯蚓糞塗之
　立效
山藥膏治兩抝及小腹腫痛或痒用山藥研爛頻傅患
　處乾則易之
補中益氣湯(方見肌/肉不生)
異功散(方見用敗/毒之藥)
八珍湯
加味逍遥散(二方見發/熱不止)
活命飲
托裏散(二方見熱/毒瘡瘍)
加味小柴胡湯(方見熱/毒瘡瘍)
聖愈湯(方見出/血不止)
加味清胃散
四君子湯(二方見/腹癰)
地黄丸(方見作/渇不止)
　　　足指凍瘡(附耳/凍瘡)
足指凍瘡因受禀虚怯故寒邪易乘氣血凝滯久而
不愈則潰爛成瘡治法須壯脾胃温氣血則死肉自潰
良肉自生若骨脱筋連者宜急剪去否則毒延脚面而
死葢肢末之處氣血難到又為外邪遏絶則氣血不能
運行若用湯盪火烘其肉即死而不仁至春必潰腐脱
落元氣無虧雖患無害如外傅寒藥内服消毒之劑則
元氣受傷必成敗症凡初凍時熱手頻熨之為妙北方
凍耳若誤以手觸之其耳即落大寒能裂膚墮指信矣
一女子數歳值嚴寒北上因失所恃而足受冷侍婢用
熱湯泡之至春月房中穢氣其父覺之脱襪方見十指
俱爛但未墮耳予用托裏之劑助其陽氣潰脱以保其
生
一小兒仲冬嚴寒兩耳受凍不知痛痒令人以熱手徐
徐頻熨内用温補脾氣之劑及敷白蘞散而愈
一小兒七歳冬間足指凍痛用熱湯浸洗至春潰脱瘡
口不斂足跌腫痛余謂此元氣虚弱須補胃氣以生肌
肉不信乃用寒凉消毒之劑腫消黑色自以為愈余曰
此脾胃虚極元氣不能運及患處也後兩腿羸細而歿
一小兒撲傷足趺少許速成凍瘡作痛不止用火烘之
肉死至春足脱膿水淋漓不能収斂而歿此症若能調
養脾胃使元氣不傷則肌肉自生豈至於死哉
白蘞散
　　白蘞(一/兩)黄柏(炒黑/五錢)
　右為末乾搽患處
　　　湯火瘡
湯火之症若發熱作渇小便赤澁者内熱也用四物加
山梔連翹甘草若肉未死而作痛者熱毒也用四君加
芎歸山梔連翹若肉已死而不潰者氣血虚也用四君
加當歸黄茋外傅當歸膏或柏葉末蠟油調搽至白色
其肉自生若因煙薫將死者以生蘿蔔汁灌之即甦若
飲食後被湯火所傷發熱腹脹惡食發搐變症者當叅
食積驚搐門治之
一小兒火傷兩臂焮痛大便不利小便赤澁此火毒蓄
於下焦也用生地黄當歸芍藥木通山梔赤茯苓生甘
草一劑二便調和而痛止更以四物加山梔參茋白芷
甘草而壊肉腐又數劑而新肉生
一小兒火傷足脛專用敗毒之劑膿水淋漓日晡腫脹
此脾虚下陷也用補中益氣湯及八珍湯而愈
一女子沸湯傷胸兩月不斂脉洪大而虚發熱作渇此
隂虚火毒所乘用四物加柴胡丹皮熱渇頓止用加味
逍遥散腐肉去而新肉生
一女子被烟薫痰氣上壅不省人事用蘿蔔汁灌之而
甦但體倦欲睡仍令噙蘿蔔汁乃服六君子湯加桔梗
山梔而安傷輕者以蘿蔔搗汁飲之亦可
一小兒火傷臀間誤用生肌散隂嚢潰脱久而不愈此
助其藥毒而然也余用當歸膏及四君子加芎歸旬餘
肉生而痊
一小兒火傷其足用冷水浸之腫痛益甚服敗毒藥死
肉不潰此脾胃氣傷而血滯也用六君子加芎歸而愈
後因勞役寒熱以八珍散加升麻柴胡白芷而痊
一小兒火傷腿用寒凉之藥久不愈腿細筋攣食少晡
熱此因生肌藥助其邪寒凉損其胃也用益氣湯當歸
膏不月而愈
一小兒熱湯傷足久不愈膿水清稀口乾足熱患處腫
黯晡熱盜汗肢體骨立此禀腎氣虚弱寒藥傷脾而然
用益氣湯地黄丸三月餘佐以托裏散如聖餅而愈
一小兒沸湯傷腿搽藥結痂難於屈伸痛不可忍用四
物加白术茯苓及當歸膏而愈
一小兒沸湯所傷胸腹皆潰久而不愈喜脉弱按之而
有力葢脾主肌肉當調補脾胃為主外敷之藥當緩不
信恪用敷貼之而歿
一小兒湯傷脛潰而色赤如赭日晡熱甚右闗脉浮而
數按之則弦此肝木乘脾土血虚而然耳乃外傅内服
皆於攻毒後果歿
神效當歸膏治湯火等瘡不問已潰未潰肉雖傷而未
　壊者用之自愈肉已死者用之自潰新肉易生搽至
　肉色漸白其毒始盡生肌最速葢當歸生地黄麻油
　二蠟皆主生肌止痛補血續筋與新肉相宜此方余
　已刋行治者多驗
　　當歸　生地黄(各一/兩)麻油(四/兩)黄蠟(一兩如白者/止用半兩)
　右先將當歸地黄入油煎枯去查將蠟熔化候冷攪
　匀即成膏矣用塗患處將細紙葢之發背癰疽杖瘡
　潰爛用之尤效凡死肉潰爛將脱止有些須相連者
　宜用利刀剪去盖死肉有毒去遲則傷新肉矣死肉
　去盡尤宜速貼盖新肉最畏風寒不可忽也
乳香定痛散治傷損及一切瘡瘍潰爛疼痛
　　乳香　没藥(各五/錢)滑石(一/兩)氷片(一/錢)
　右為細末搽患處痛即止甚效
猪蹄湯治一切癰疽杖瘡潰爛消腫毒去惡肉潤瘡口
　　白芷　黄芩　當歸　羌活　赤芍藥　蜂房(多/蜂)
　　(兒者/為佳)生甘草(各半/兩)
　右用猪蹄一隻水四五碗煮熟去油查取清湯入前
　藥煎數沸去查温洗隨用膏藥貼之
四物湯(方見/脇癰)
六君子湯(方見/腸癰)
如聖餅(方見/流注)
　　　翻花瘡
翻花瘡者由瘡瘍潰後肝火血燥生風所致或瘡口胬
肉宇出如菌大小不同或出如蛇頭長短不一治法當
滋肝補氣外塗蔾蘆膏胬肉自入須候元氣漸復膿毒
將盡塗之有效不然雖入而復潰若誤用刀針蝕藥灸
灼其勢益甚或出血不止必致寒熱嘔吐等症須大補
脾胃為善
　　治驗
一女子臂癰潰後瘡口宇肉如菌用毒藥蝕之宇肉益
甚面青寒熱經候不調此肝經血燥而生風脾氣虚而
不能生肌耳先用加味逍遥散五味異功散兩月餘却
用地黄丸托裏散而愈
一小兒患前症用藥腐去瘡口不斂朝惡寒暮發熱余
謂因氣血俱虚而然也法當調補脾胃則氣血自生瘡
口自斂不悟仍攻其瘡而歿
一女子十五歳患前症腐去而復生面色青而或赤余
謂此肝膽二經風火妄動葢肝血為隂為水肝氣為陽
為火宜生腎水滋肝血使火自息而風自滅不信乃用
袪風之劑致血燥妄行瘡口出血不止而死
藜蘆膏治瘡口胬凸起或出二三寸肉者
　　　藜蘆(不拘/多少)
　右為末以生猪脂擂和搽凸胬肉上
八珍湯
加味逍遥散(二方見發/熱不止)
補中益氣湯(方見肌/肉不生)
托裏散(方見熱/毒瘡瘍)
十全大補湯(方見/便癰)
五味異功散(方見敗/毒之藥)
地黄丸(方見作/渇不止)
豆䜴餅
葱熨法(二方見/流注)
　　　多骨疽
多骨疽由瘡瘍久潰脾胃虧損氣血不能營於患處邪
氣陷襲久則筋爛骨腐故骨脱出非禀胎所有也當補
脾胃壯元氣内用大補湯地黄九外以附子餅葱熨法
袪散寒邪補接元氣則骨自脱瘡自斂若用尅伐之劑
復傷真氣鮮有不危嬰兒患之當調補乳母外用葱熨
以歳月除之尤不可用追蝕之藥
一小兒足内患之日流清膿惡寒發熱大便去而不了
皆元氣虚而下陷也先用補中益氣湯加乾薑肉桂諸
症漸復乃用十全大補湯及如聖餅出碎骨而愈
一小兒臂患之時出清膿惡寒發熱此元氣虚也朝用
補中益氣湯夕用四君歸茋半載常出細骨一塊又用
六味丸而愈
一小兒患之目睛白多飲食難化手足並冷此禀命門
火衰而脾胃虚寒也先用八味丸異功散如聖餅出碎
骨乃用六味丸大補湯而愈若攻瘡邪不固元氣必不
活矣
一小兒十四歳閃足腕間服敗毒之劑腫硬色黑余謂
此元氣虚而外寒凝滯也用囘陽膏六君肉桂十餘劑
腫黯漸消又用冲和膏托裏散餘腫漸軟又佐以大補
湯針之出清膿甚多即惡寒發熱此陽隨隂散而氣虚
也用六君加肉桂參茋各二錢寒熱頓止却用八珍湯
托裏散豆豉餅而愈
一小兒足跗腫硬肉色不變形氣倦怠外傅内服皆敗
毒耗氣之藥余謂經云形傷痛氣傷腫乃禀賦足三隂
虚羸之症也當滋補元氣若行攻伐虚虚之禍不免矣
彼以為迂仍用前藥足跗變黯腫至脚腕余用大補湯
異功散各五十劑以調補脾胃及葱熨患處袪散寒邪
補接陽氣漫腫漸消瘡變赤色旬日而潰此元氣漸復
之善症也然固元氣充實瘀肉可腐新肉可生又惑於
速效之説傅追蝕生肌之藥患處復黯七惡並臻而歿
十全大補湯(方見/腹癰)
補中益氣湯(方見肌/肉不生)
八珍湯(方見發/熱不止)
托裏散(方見熱/毒瘡瘍)
如聖餅
葱熨法
豆豉餅(三方見/流注)
冲和膏(一名隂陽散方/見寒凉之藥)
八味丸(即六味地黄丸加肉桂附/子各一兩方見作渇不止)
　　　漏瘡
漏瘡之症因禀氣血不足或久病血氣虚弱或兒肝脾
食積内熱不能生肌或乳母七情不和脾氣不能収斂
當審其所因調補元氣佐以如聖餅葱熨之類為善若
用流氣破血追蝕等藥反為敗症矣餘當叅各門主之
一小兒患在臂間腫硬不消面色痿黄膿水清稀此元
氣虧損之症用八珍湯為主六君子湯為佐漸愈因飲
食失節惡寒發熱用六君子加升麻柴胡而安用益氣
湯異功散而斂
一小兒腿内側患之寒熱發渇此肝脾二經氣血虚症
也葢胃為五臓之本先用五味異功散加升麻柴胡月
餘胃氣始復乃用地黄丸補腎水以生肝血而愈
一小兒臂間漫腫按之至骨方痛肉色不變形體消痩
面目多白余謂此禀腎經虚症當補脾肺以滋化源反
用寒凉尅伐之藥脾氣大虚患處肉死又用追蝕之藥
死肉雖去瘡口不斂而歿
一小兒四歳尚解顱余用地黄丸而顱闔至十六頤間
腫硬發熱唾痰余謂属腎經氣不足水泛而為痰氣傷
而為腫不信反用火針敗毒破而出水余曰腎主骨骨
而為癰元氣虧敗余何能為後果歿惜哉
一小兒患在臂外側瘡口開張腫硬色黯發熱惡寒手
足時冷此少陽經陽氣虚寒不能生肌収斂也當助胃
氣不信仍行攻瘡而歿
一小兒十五歳足跟患之二年不愈日出清膿數滴余
謂禀腎氣虚弱也不信畢姻後腫硬寒熱仍用攻伐之
藥而歿
如聖餅
葱熨法(二方見/流注)
八珍湯(方見發/熱不止)
六君子湯(方見/腸癰)
補中益氣湯(方見肌/肉不生)
六味地黄丸(方見作/渇不止)
　　　五瘤
經云肝主筋心主血脾主肉肺主氣腎主骨故云肝為
筋瘤心為血瘤脾為肉瘤肺為氣瘤腎為骨瘤小兒患
之多因禀賦不足乳母七情起居飲食失調致兒五臓
不和内火沸騰血凝氣滯也夫瘤者留也隨氣凝滯臓
腑受傷氣血不和所致五瘤之外更有脂瘤粉瘤虱瘤
蟲瘤髪瘤之𩔖若行氣破血或傅寒凉追蝕之藥或用
蛛絲纏芫花線等法以治其外則誤矣
一小兒因乳母鬱怒臂前膁腫硬皮色如常日出膿水
乃脾經之虚症也用加味歸脾湯如聖餅三月餘腫漸
消後因母怒發熱兒患處復腫用加味逍遥散母服二
十餘劑兒日服杯許赤腫漸退仍以前藥久服而愈
一小兒頭後患之久不斂目睛多白此禀腎虚之症母
子並服六味丸補中湯外以六味丸料加鹿茸作餅熱
熨患處毎日一次而斂
一女子腿外膁一瘤寸許色赤破而血逆漂甚多發熱
作渇先用當歸補血湯渇熱漸愈又用加味逍遥散瘡
口尋愈
一小兒落草大腿外股如指尖一塊肉色如常按之不
痛至數月誤觸破出如粉漿内股焮痛寒熱如瘧手足
抽搐如急驚狀此膿水出多氣血虚而内生風也先用
異功散加鈎藤鈎二劑又用八珍湯加鈎藤鈎而安用
托裏散而痊
一小兒二歳項間自分娩有一核余謂但調治乳母其
兒自愈彼欲速效外塗牡蠣硝黄之類内服海藻蓬术
之類脾胃復傷而歿
一小兒九歳項間患之余謂禀腎肝血燥所致當滋水
生木不信另用藥破之膿水淋漓仍服散堅之藥而歿
一女子腿前腫一小瘤作痒搔破出蟲如蚊而飛去寒
熱如瘧乃肝經之症即虱瘤之𩔖用加味逍遥散而愈
又有一種髪瘤破開有髪属腎經之症也
加味歸脾湯(方見/腹癰)
地黄丸(方見作/渇不止)
加味逍遥散
八珍湯(二方見發/熱不止)
托裏散(方見熱/毒瘡瘍)
補中益氣湯(方見肌/肉不生)
五味異功散(方見敗/毒之藥)
如聖餅(方見/流注)
　
　
　
　
　
　
　
　
　
　
　
　
　
　
　薛氏醫案卷六十七
欽定四庫全書
　薛氏醫案卷六十八
　　　　　　　　　　　　　明　薛已　訂
　　保嬰撮要十三
　　　作痛不止
瘡瘍作痛當審邪之所在症之所因如寒熱而痛邪在
表也用人參敗毒散便秘而痛邪在裏也用内疏黄連
湯腫焮而痛血凝滯也用仙方活命飲作膿而痛者用
托裡消毒散排之膿脹而痛者針之膿潰而痛者補之
氣虚而痛則用四君歸茋血虚而痛則用四物參茋大
抵形傷痛氣傷腫不知此數者徒以乳香沒藥為止痛
之方則非所以為法矣仍審五臟相勝相兼之症而治
之後倣此
一小兒腿癰潰而作痛服敗毒之藥腫勢益甚更嘔腹
痛余謂膿出而反痛攻毒而反嘔其屬胃氣虚弱明矣
急宜補之或謂痛無補法仍用前藥諸症蜂起余用六
君乾薑木香胃氣漸復再用益氣湯托裡散而愈東垣
丹溪云膿出而反痛此為虚也宜補之穢氣所觸和解
之風冷所逼者温養之信矣
一小兒臂瘡潰而作痛脉洪數而有力縁乳母食厚味
胃經積熱所致母服清胃散子服瀉黄散痛止又母子
服加味逍遥散而愈
一小兒項患瘡焮腫作痛左頰色赤此膽經熱毒母用
仙方活命飲末一服痛止再服而潰又用加味小柴胡
湯加味逍遥散母子俱服而斂
一小兒左脇腫痛赤色而硬此禀膽經𫝑毒所致也子
服活命飲母服加味小柴胡湯而軟又子服三味解毒
散母服加味逍遥散而潰復惡寒不食腹脹吐酸此脾
氣弱而飲食停滯也用六君子湯脾氣漸健用托裡散
肌肉漸生又嘔吐寒熱面色青白此脾氣虚而肝邪所
侮也用異功散加柴胡升麻而安又用異功散加當歸
黄茋而愈
一小兒臂患瘡赤腫作痛服大黄藥敷鐵篐散腫痛頓
消余曰此脾氣虚瘡内陷不知痛耳非毒退而内消也
遂朝用益氣湯夕用異功散各數劑色微赤微腫又用
葱熨法及托裡散而瘡消設或再用前藥則患處得寒
而愈滯胃氣得寒而不生多致不起矣
一小兒臂瘡潰而作痛瘡口色白面赤飲湯此禀腎􁙌
胱隂虚也朝用八珍湯夕用加減八味丸諸症漸退面
色頓白此熱退而真虚之色見也用托裡散異功散而
愈
一小兒胸患瘡作痛𤼵熱大小便秘此邪在裡也先用
大連翹飲一服熱痛頓止更以五味異功散加升麻白
芷而愈
一小兒面患瘡焮痛𤼵熱惡寒此邪在表也先用荆防
敗毒散解其表邪次用七味白术散固其胃氣而愈
一小兒背患瘡焮腫大痛𤼵熱飲冷服敗毒之藥其痛
益甚此􁙌胱經熱毒熾盛也用活命飲加麻黄羌活一
劑諸症頓退乃去麻黄羌活又二劑而膿潰再用清熱
消毒飲而瘡痊次年腹患癰焮腫作痛大便不通其勢
雖劇悉屬形病俱實用活命飲加硝黄一劑大便即通
腫痛頓止又用清熱消毒散而痊
一小兒腿癰潰而膿清脉弱面色痿黄自汗有痰余謂
當補脾肺彼以為緩遂降火敗毒嘔吐喘嗽余曰脾肺
氣絶也不信後果歿
一小兒臂癰潰而面黄痰喘余謂禀脾腎氣虚不信乃
服四物黄栢知母而歿余治此症用地黄丸補中湯滋
其化源多有生者若用四物黄栢之𩔖益傷脾肺乃速
其危矣
神效解毒散治一切瘡瘍作痛不止凡初起腫者服之
　即消已潰仍腫者服之即退已潰不解者服之即愈
　嬰兒母亦服(自製/)
　　金銀花(一/錢)甘草節(五/分)黄茋(炒/)皂角刺(炒/)當歸(各三/錢)
　　乳香　沒藥(各二/錢)
　右為末每服三錢酒煎為末温酒調服亦可如瘡已
　潰腫痛已止者去乳没金銀花倍加黄茋
黄連解毒湯治瘡瘍煩躁飲冷脉洪數或𤼵狂言
　　黄芩　黄栢　黄連(俱/炒)山梔(各一錢/五分)
　右每用一二錢水煎熱服
内疏黄連湯治瘡瘍𤼵熱而嘔大便秘結脉洪而實
　　黄連(炒/)芍藥(炒/)當歸(各二/錢)檳榔　木香(各五/分)黄芩
　　(炒/)梔子(炒/)薄荷　桔梗(炒/)甘草　連翹　大黄(炒/各)
　　(一/錢)
　毎服一二錢薑水煎
乳香定痛散治瘡瘍潰爛疼痛
　　乳香　没藥(各五/錢)滑石　寒水石(煅各/一兩)氷片(一/錢)
　右為細末乾敷患處
小柴胡湯(加山梔牡丹皮即/加味小柴胡湯)治肝膽經部分瘡瘍作痛
　或身熱惡寒頸項强直胸脇作痛(方見脇癰/)
三味解毒湯(方見出血不止/)
加減八味丸(方見作渴不止/)
五味異功散(方見敗毒之藥/)
清胃散
四物湯
四君子湯(三方見腹癰/)
大連翹飲(方見臂癰/)
荆防敗毒散(即人參敗毒散加荆芥防風方見發斑/)
葱熨法(方見流注/)
清熱消毒散(方見熱毒口瘡/)
仙方活命飲
托裡消毒散
托裡散(三方見熱毒瘡瘍/)
七味白术散
八珍湯
加味逍遥散(三方見發熱不止/)
瀉黄散(方見頭面瘡/)
　　　作嘔不止
丹溪先生云腫瘍時嘔當作毒氣攻心治之潰瘍時嘔
當作隂虚補之此論其常耳竊謂前症如腫赤焮痛而
嘔者熱毒甚也用仙方活命飲作膿而嘔者胃氣虚也
用五味異功散膿脹而嘔者血氣虚也用六君子加歸
茋便秘而嘔者熱在臟也用内疏黄連湯寒藥服多而
嘔者胃氣傷也用托裡健中湯食少胃寒而嘔者托裡
益中湯中虚寒淫而嘔者托裡温中湯肝氣乘脾而嘔
者托裡抑青湯胃虚停痰而嘔者托裡清中湯胃虚自
病而嘔者托裡益黄湯鬱結傷脾而嘔者托裡越鞠湯
徐院令云治癰疽不可一日無托裡藥確哉是言也葢
毒氣者熱有餘也隂虚者脾不足也皆因脾氣虚弱以
致之但宜調補中氣則正氣復而邪氣自去矣嬰童當
兼治其母
一小兒臂患瘡服消毒之劑作嘔少食腫硬不消面色
痿黄此脾胃氣虚而藥復傷也用六君木香乾薑更增
腹痛此虚甚也以前藥入附子一片諸症頓退後飲食
停滯作嘔不食先用保和丸一服次用異功散而愈
一小兒腿癰膿清作嘔瘡口不斂肝腎二脉洪數此因
禀腎水不足而肝火為患用六味地黄丸以補腎九味
蘆薈丸以清肝而愈
一小兒手患瘡作嘔流涎面色痿黄余謂脾氣虚寒遂
用六君乾薑木香而嘔止又用補中益氣湯而涎止不
數劑而瘡愈
一小兒瘡痛作嘔手足並冷此因痛而胃氣復傷也用
六君乾薑藿香痛嘔頓止又用異功散加升麻柴胡而
瘡亦消
一小兒面患瘡作嘔手足並熱面赤作痛此胃經熱毒
所致先用仙方活命飲而痛止又用清熱消毒散而瘡
愈
一小兒腹患瘡作嘔便秘𤼵熱飲冷畜熱也用内疏黄
連湯而便通嘔止又用清熱消毒散而瘡内消
一小兒腿患瘡用䕶心散嘔吐不食手足並冷余曰此
非毒氣内攻乃胃虚耳宜用異功散補之彼反見疑仍
索前藥余以異功散為末作䕶心散與服嘔止食進又
用托裡散膿潰而愈後語其故猶不信其效至此也
一小兒臂患瘡服䕶心散嘔吐腹脹余曰此脾胃復傷
耳不信仍復攻毒益加泄瀉余先用托裡温中湯一劑
次用六君薑桂又用五味異功散而愈
一小兒項患瘡作嘔面黄𤼵熱飲湯余謂胃氣虚熱不
信反清熱敗毒更加吐瀉而歿
一小兒面患瘡作嘔𤼵熱作渴飲湯余謂胃氣虚而作
嘔不能化生津液而作渴不信另用襍藥攻毒致吐瀉
吃逆而殁
托裏益黄湯治瘡瘍因脾胃虚弱寒水反侮土飲食少
　思嘔吐泄瀉等症(自製/)
　　人參　白术(炒各/七分)陳皮　茯苓　半夏　炮薑
　　丁香　炙甘草(各三/分)
　右薑水煎服
托裡越鞠散治乳母鬱怒肝脾内熱致兒患瘡瘍母子
　並服(自製/)
　　陳皮(四/分)川芎　人參　白术(炒一/錢)半夏　山梔(炒/)
　　蒼术(各三/分)炙甘草(二/分)
　右薑棗水煎嬰兒乳母並服
托裡健中湯治瘡瘍陽氣虚寒腸鳴切痛大便溏泄嘔
　逆昏憒此寒變而内陷也急用此藥緩則不救潰瘍
　誤服寒劑多患之(自製/)
　　羌活(三/分)木香　附子(炮/)益智　丁香　沉香(各三/分)
　　茴香(五/分)陳皮　炙甘草(五/分)
　右薑水煎徐徐服之
托裡清中湯治瘡瘍脾胃虚弱痰氣不清飲食少思等
　症(自製/)
　　人參　白术(炒/)陳皮　茯苓(各五/分)半夏(三/分)桔梗(二/分)
　　甘草(炒/)柴胡(各二/分)
　右薑棗水煎服
托裡温中湯治瘡瘍元氣虚弱或因凉藥所傷飲食少
　思嘔吐泄瀉等症(自製/)
　　人參　白术　茯苓(各一/分)半夏　炮薑(各四/分)甘草
　　(炒/)肉桂　黄茋(炒各一/錢五分)
　右每服三五錢薑棗水煎
托裡益中湯治瘡瘍中氣虚弱飲食少思或潰而不斂
　或腫而不消(自製/)
　　人參　白术(炒/)陳皮(炒/)茯苓　半夏　炮薑(各五/分)
　　木香　甘草(炒各/三分)
　右薑棗水煎
托裏益青湯治瘡瘍脾土虚弱肝木所侮以致飲食少
　思或胸膈不利(自製/)
　　人參　白术(炒各/五分)陳皮(炒/)茯苓　半夏(各三/分)芍藥
　　(炒一/分)柴胡(二/分)
　右薑棗水煎服
保和丸
六味丸(二方見發熱不止/)
九味蘆薈丸(方見腮癰/)
六君子湯(方見腋癰/)
補中益氣湯(方見肌肉不生/)
五味異功散(方見用敗毒之藥/)
清熱消毒散(方見熱毒口瘡/)
仙方活命飲
托裡消毒散
托裡散(三方見熱毒瘡瘍/)
内疏黄連湯(方見作痛不止/)
　　　出血不止(三/)
瘡口出血有因五臟相勝隂陽不調而血不止者有因
乳母六淫七情之氣不平而血妄行者若因肝火内動
用四物山梔牡丹皮肝經血虚用六味地黄丸心虚不
能統血用四物參术丹皮酸棗仁脾虚不能統血用四
君山梔牡丹皮脾氣鬱滯用歸脾湯脾肺氣虚用補中
益氣湯氣血俱虚用十全大補湯腎隂不足而肝火内
動用六味地黄丸柴胡梔子散加五味子大凡失血過
多而見煩熱𤼵渴等症勿論其脉不問其症急用獨參
湯以補其氣經云血生於氣茍非參茋歸术甘温之藥
决不能愈若𤼵熱脉大者多不治
一小兒十一嵗眉間一核似赤小荳許出血如注𤼵熱
倦怠食少體倦此肝經血熱脾經氣虚也用柴芍參苓
散九味蘆薈丸而痊
一小兒流注出血吃逆腹痛手足並冷用六君子及獨
參湯而益甚此陽氣虚寒之甚藥力未能驟及也遂連
服數劑諸症漸退用月許将愈因飲食失宜寒熱𤼵搦
血出此脾氣虚肝火所乘也用異功散加升麻柴胡而
安又用八珍四君而愈後因勞心𤼵熱頭痛另服清熱
之劑汗出口噤良久方省服大補湯數劑而安又用八
珍湯而愈
一女子臂患瘡出血余謂血虚用聖愈湯而愈後因怒
復作如前先用聖愈湯又用加味逍遥散将愈因惑於
人言别服降火之劑吐瀉腹痛余用異功散聖愈湯而
愈
一小兒頭瘡出血睡中𤼵搐審其母素有鬱怒𤼵熱用
加味逍遥散加味歸脾湯母服之而子自愈
一小兒頭面生瘡出血右顋赤色口乾飲冷此胃經有
熱先用清胃散漸愈又用三味解毒散而愈
一小兒臂瘡出血脉浮大按之無力右寸關為甚此脾
肺氣虚不能攝血歸源先用補中益氣湯而血止又用
托裏散而瘡愈
一小兒頭面生瘡出血作痛𤼵熱飲冷此胃經熱甚而
血妄行也先用仙方活命飲諸症頓愈又用清熱消毒
散瘡口漸歛
一女子十四嵗患瘰􁎧不時出血面青善怒余謂肝膽
經氣虚而血不能歸經也欲滋腎水以生肝木不信反
清熱敗毒血不止而歿
一小兒患骨疽内潰膿出甚多後瘡口出血惡寒體倦
脉之如無余謂陽隨隂散而氣脱用獨參湯補之不信
而歿
東垣聖愈湯治諸瘡膿血出多心煩不安不得眠睡
　　當歸　川芎(三/分)熟地黄　生地黄(各二/分)黄茋(炒五/分)
　　人參(三/分)
　右水煎服
歸脾湯治瘡瘍脾氣虚不能攝血歸經而瘡口出血
　或乳母脾經鬱熱致兒患瘡𤼵熱出血或瘡口不歛
　者(方見脇癰/)
獨參湯治瘡瘍潰後氣血俱虚瘡口出血或𤼵熱惡寒
　作渴煩躁宜用此藥以補氣則血自生而歸經此陽
　生隂長之理用人參一兩薑十片棗十枚水煎服
三味解毒散治瘡瘍熱毒出血或禀熱毒金石毒者尤
　宜用之(自製/)
　　金銀花(一/兩)甘草(五/錢)牛黄(一錢量/人用之)
　右為末每服五分白湯調下
四物湯(方見腋癰/)
柴芍參蘇飲(方見熱毒瘰癧/)
柴胡梔子散(方見脇癰即梔子清肝散/)
六味地黄丸(方見作渴不止/)
加味逍遥散
當歸補血湯(二方見𤼵熱不止/)
補中益氣湯(方見肌肉不生/)
十全大補湯(方見便癰/)
九味蘆薈丸(方見喉痺/)
四君子湯
清胃散
六君子湯(三方見腹癰/)
異功散(方見用敗毒之藥/)
托裡散
仙方活命飲(二方見熱毒瘡瘍/)
清熱消毒散(方見熱毒口瘡/)
　　　肌肉不生
肌肉乃脾胃所生收歛皆氣血所主二者相濟以成者
也若肌肉不生而色赤者血熱也用四物山梔牡丹皮
晡熱内熱者血虚也用四君歸地牡丹皮膿水清稀者
氣血俱虚也用十全大補湯食少體倦者脾氣虚也用
補中益氣湯煩熱作渴起居如常者胃熱也用竹葉黄
茋湯煩熱作渴小便頻數者腎虚也用六味地黄丸肉
腐而不潰者用烏金膏若肉潰而不斂者用六君子湯
穢臭脉洪大而作渴乃真氣虚而邪氣實也此為難治
大凡瘡瘍久而不愈者皆元氣不足或因邪氣凝滯於
患處苟能調補脾胃則元氣自足元氣既足則邪氣自
消死肉自潰新肉自生而瘡自斂矣使不保其本而槩
敷生肌之劑是反助其邪後更潰爛耳
一小兒臂癰久不斂日晡倦怠敷追蝕之藥腐壊而不
斂余謂因脾氣虚而不能生長肌肉朝用益氣湯夕用
異功散月餘而痊
一小兒腿癰色赤久不生肌日晡𤼵熱此脾經血虚也
用四君歸芎柴胡牡丹皮熱漸止而肌漸生後因停食
吐瀉瘡色變此脾氣虚弱用益氣湯異功散而痊
一小兒臀瘡久不生肌余曰臀屬膀胱乃氣血難到之
所此禀腎虚而患者當調補脾氣滋養隂血遂用五味
異功散地黄丸而痊
一小兒臀癰潰而不斂發熱作渴小便頻數仍欲降火
余謂此禀腎經隂虚而火動耳用補中益氣湯加減八
味丸而愈畢姻後臀復患癰欲速效服敗毒散潰而發
熱脉洪數而無力腎部為甚仍用益氣湯八味丸為主
佐以八珍湯異功散而愈
一小兒腿瘡久不生肌腫痛色赤此脾胃虚而濕熱也
用益氣湯加黄栢防已漸愈又用四君柴胡升麻而痊
一小兒臀瘡腐而作痛不止肌肉不生口乾作渴右關
脉洪數此胃經火盛之惡症先用竹葉黄茋湯二劑而
痛止又以四君加升麻白芷而愈
一小兒臀間腫硬色不變面目皎白余謂禀腎不足反
行敗毒日出清膿而歿
一小兒頸間腫硬余謂禀肝腎不足不信乃用襍藥後
頥間胸脇膝骨皆腫各用火針出水瘡口開張而殁
補中益氣湯治小兒禀賦不足榮衛之氣短促寒薄腠
　理閉鬱而為瘡瘍或因瘡瘍服尅伐之劑氣血虧損
　而不能消散或已潰氣血虧損而不能生肌或惡寒
　發熱煩躁倦怠飲食少思等症
　　人參　黄茋(炒/)白术(炒/)甘草(炒/)當歸　陳皮(各五/分)
　　柴胡　升麻(各三/分)
　右薑棗水煎服
神效烏金膏治瘡瘍肉死不腐塗之即腐未死塗之即
　生若初起腫痛搽㸃數處其毒頓消若患頑瘡元氣
　無虧久不收斂内有毒根者以紙撚蘸絍之即斂其
　方用巴豆仁一味炒黒研如膏㸃於患處臨用修合
　庶不乾耳此法雖不出于方書余製而用之良有竒
　驗故並籍焉
五味異功散(方見用敗毒之藥/)
四君子湯(方見腹癰/)
加減八味丸(即六味丸加五味子四錢肉桂一錢/)
四物湯(方見腋癰/)
十全大補湯(方見便癰/)
竹葉黄茋湯
六味地黄丸(二方見作渴不止/)
保和丸(方見發熱不止/)
　　　發熱不止
瘡瘍發熱初患乃毒氣所焮已成乃内焮作膿已潰乃
血氣虧損不可槩行敗毒以傷元氣葢未成者當分邪
之在表在裏将成者當分邪之可攻可補已成者當分
膿之作與未作膿已成者當分膿之淺深髙漫膿已潰
者當分痛之止與不止若作痛而發熱者用仙方活命
飲作膿而發熱者用托裏消毒散膿脹而發熱者用加
味托裡散膿出而發熱者用八珍黄茋午前發熱者陽
氣虚也用補中益氣湯午後發熱者隂血虚也用四物
加參茋日晡惡寒發熱者陽氣下陷於隂分也用補中
益氣湯發熱作渴小便頻數者腎氣虚弱也加減八味
丸膿血多而熱者陽無所附也十全大補湯日将晡而
熱者氣血虚也八珍湯若無寐而熱者内補黄茋湯煩
躁者血脱也當歸補血湯自汗而熱者胃氣虚也四君
子湯惡寒發熱者肺氣虚也補中益氣湯或四君黄茋
當歸主之亦有五臟相勝夾食夾驚或乳母六淫七情
所致者不能備述治者臨症詳之
一小兒腿癰發熱腫痛肉色不赤此形氣虚而病氣實
也先用活命飲二劑隨用益氣湯二劑外用葱熨法而
愈
一小兒十五嵗眉患癰傅服皆敗毒之藥腹痛腫硬此
脾胃復傷而然也朝用異功散夕用大補湯兩月餘而
愈
一小兒十一嵗腿内側患癰漫腫堅硬肉色不變自汗
盜汗此禀肝脾虚羸也用大補湯異功散元氣漸復膿
潰針之仍服前藥而愈
一小兒腿内股患瘡發熱不愈診乳母肝脾血虚有熱
用異功散加柴胡升麻及加味逍遥散與乳母服兒日
服數匙兩月餘而愈
一小兒臂癰腫痛色白余用托裡之劑不從反内外用
敗毒之劑發熱不食手足並冷仍欲敗毒余曰此脾胃
復傷而變症耳若再行攻毒則胃氣益損五臟皆虚諸
症蜂起矣乃用益氣湯佐以異功散而漸安
一小兒潰後發熱飲乳不歇面目或赤此胃氣虚熱津
液不足而作渴也用白术散末以乳調服而愈後發熱
作嘔吐酸腹膨此乳食停滯先用保和丸異功散各末
一服又用托裡散八珍湯而瘡斂
一小兒潰後𤼵熱懶食日晡益甚此脾氣虚弱也先用
四君升麻歸茋飲食漸進次用八珍牡丹皮發熱漸止
後用托裡散而痊
一小兒腹癰潰後𤼵熱作渴手足並冷余謂脾胃陽虚
用六君薑桂治之不信反清熱敗毒果吃逆腹痛而歿
一小兒臀癰潰而𤼵熱面色青白服敗毒藥益甚余謂
脾氣虚寒而隔陽於外非熱也用人參理中湯不信後
吐瀉手足並冷而歿
加味托裡消毒散治潰瘍餘毒𤼵熱作痛
　　人參(一/錢)黄茋(炒一/錢)當歸(酒拌/一錢)川芎　芍藥(炒/)白芷
　　　茯苓(各五/分)金銀花　甘草　連翹　乳香　没
　　藥(各三/分)
　右作二劑水煎服
八珍湯治潰瘍氣血俱虚者用此方主之若因脾氣虚
　弱而不能生血者宜用異功散
　　當歸(一/錢)川芎(五/分)芍藥(炒七/分)熟地黄(酒/拌)人參　白术
　　(炒/)茯苓(各一/錢)甘草(炙五/分)
　右毎服三五錢薑棗水煎
加味逍遥散治因乳母肝脾血虚𤼵熱致兒患瘡或兒
　肝脾有熱致瘡不愈
　　當歸　甘草(炙/)芍藥(酒/拌)茯苓　白术(炒各/一錢)柴胡
　　牡丹皮　山梔(炒各/七分)
　右作四劑水煎服若乳母肝脾血虚内熱或寒熱遍
　身搔痒等症尤宜用之
七味白术散治胃氣虚弱或因尅伐或因吐瀉口乾作
　渴飲食少思(作渴飲冷者去木香/)
　　藿香　白术　木香　白茯苓　甘草(炒/)人參
　　乾葛(各等/分)
　右毎二錢水煎服
保和丸治飲食停滯𤼵熱者不可多服
　　神麯(炒/)山查　半夏　茯苓　陳皮(各一/錢)連翹
　　蘿蔔子(各半/兩)
　右為末糊丸小桐子大毎服二三十丸白湯送下化
　服亦可(加白术名大安丸/)
當歸補血湯治瘡瘍血氣虧損或妄服峻劑致血氣俱
　虚肌熱大渴喜飲目赤面紅晝夜不息其脉洪大而
　虚重按全無其症似宜服白虎湯但脉不長實為可
　驗耳若服白虎湯必死
　　黄茋(炙一/兩)當歸(二/錢)
　右水煎徐徐服
内補黄茋湯治潰瘍膿水出多或過服敗毒之劑致氣
　虚血弱發熱無寐或兼盜汗内熱或不生肌(自製/)
　　黄茋(炒二/錢)人參　白术(炒/)茯苓　陳皮　當歸(各/一)
　　(錢/半)五味子(杵/)甘草(炒各/五分)酸棗仁(炒一/錢)
　右水煎徐徐服
十全大補湯(方見便癰/)
葱熨法(方見流注/)
補中益氣湯(方見肌肉不生/)
四君子湯
六君子湯(二方見腹癰/)
仙方活血飲
五味異功散
托裡散
托裡消毒散(四方見熱毒瘡瘍/)
加減八味丸(方見作渇不止/)
　　　大便不通
瘡瘍大便不通初起則審所致之因所見之症而行内
疏外表之法已潰則分血氣虚實傳變之症而用托裏
滋補之法不可泛用苦寒疏導之劑恐復傷真氣則腫
者不能消散成膿潰者不能生肌收斂故丹溪先生云
腫瘍内外皆壅宜托裡表散為主潰瘍内外皆虚宜托
裏補接為主治者審之
一小兒胸患癰腫痛熱渴大便不通脉沉數而有力此
形病俱實而邪在内也用涼膈散大便隨通而痛頓減
又用活命飲焮腫隨散瘡頭出膿又用托裡消毒散而
愈
一小兒腹癰腫痛大便不通脉洪數而有力兩寸關為
甚此表裏俱有邪也用大連翹飲去大黄一劑大便頓
通再用活命飲一劑諸症頓退又用清熱消毒散而消
一小兒臂癰腫痛大便乾澁用瀉黄散但面色痿黄此
脾經氣血虚也先用補中益氣湯加熟地黄兩月餘大
便漸利惡寒發熱此邪氣去而真氣虚也用托裡散八
珍湯而痊
一小兒臀癰潰而作渴煩熱大便不通脉洪大而虚用
當歸補血湯及四物加黄茋各二劑而便通又用八珍
湯托裡散而瘡斂
一女子患流注大便不通乾澁色赤或黄頭運惡寒此
脾肺氣虚而血弱也用補中益氣湯加桃仁杏仁麻子
仁而大便潤去三仁加蔓荆子而頭運又用托裏散而
瘡痊
一女子患瘰癧便結面赤口乾晡熱此肝腎隂虚而内
熱也先用加減八味丸八珍湯兩月餘大便漸通又用
加味逍遥散佐以五味異功散而大便通用九味蘆薈
丸而瘡愈
一小兒十五嵗瘰癧二年矣余謂禀腎肝隂虚燥熱用
地黄丸之類而愈後大便結燥用通幽湯為主佐以八
珍湯之類兩月餘而漸愈彼欲速効另服碑記黑丸子
通而不止虚症並臻余仍用前法半載而痊
一小兒流注愈而大便秘結發熱作渴兩頥赤色余謂
腎肝隂虚用地黄丸通幽湯而愈次年畢姻後大便仍
秘用潤腸丸余曰東垣云少隂不得大便以辛潤之以
苦泄之不信仍用前藥後果殁
一小兒腹癰潰而大便澁滯面赤作渴余謂腎開竅於
二隂乃禀腎隂不足不信反用疏導之藥泄瀉不止而
歿
一小兒臂癰潰而大便不利或利而後重或虚坐努力
余謂脾氣虧損用補中益氣湯不悟仍用下利之藥吃
逆腹痛而歿
涼膈散治實熱大便不通或咽腫作痛口舌生瘡或便
　溺赤澁發熱譫語睡卧不安
　　大黄　朴硝　甘草　連翹　山梔　黄芩　薄
　　荷葉(各等/分)
　右為末毎服少許蜜湯調服
大連翹飲(方見臂癰/)
清熱消毒飲(方見熱毒口瘡/)
加味逍遥散
當歸補血湯(二方見發熱不止/)
補中益氣湯(方見肌肉不生/)
活命飲
托裏散(二方見熱毒瘍/)
九味蘆薈丸(方見喉痺/)
　　　大便不止
瘡瘍泄瀉不止或因膿血出多脾氣有傷或命門火衰
不能生土或脾氣虚寒不能司攝或禀腎虚不能禁固
或乳母脾胃虧損元氣下陷致兒為患若瀉而煩熱無
寐脾氣虚也用東垣聖愈湯瀉而口乾飲湯胃氣虚也
用錢氏白术散瀉而煩渴飲水胃經有熱也用東垣瀉
黄散瀉而色黄飲食不化或腹中作痛脾氣虚弱也用
六君加木香瀉而色黄小腹重墜或大便去而不了脾
氣下陷也用補中益氣湯瀉而色青飲食少思腹中作
痛肝木侮土也用六君木香升麻柴胡東垣先生云診
右闗脉弦風邪傷脾也用芍藥甘草湯之類右闗脉洪
熱邪傷脾也用三黄丸之類右關脉緩本經濕邪傷脾
也用平胃散之類右闗脉濇燥邪傷脾也用異功散加
當歸或四君子湯加熟地黄之類右闗脉沉細寒邪傷
脾也用益黄散理中丸之類寒甚加附子大凡飲沸湯
而不知熱者陽氣虚寒之症也急用四君桂附飲氷水
而不知寒者陽氣亢熱之症也急用清凉飲之類又法
以手足並冷者為虚寒用五味異功散加薑桂不應急
加附子手足不熱者為虚熱用五味異功散七味白术
散手足並熱者為實熱用瀉黄散多有更生者
一小兒臂癰久潰飲食後即泄瀉小腹重墜面色或痿
黄或皎白兩寸脉短不及本位按之若無此脾氣虚寒
下陷不能升化而然用八味丸補命門火佐以益氣湯
以培胃氣月餘漸愈更佐以二神丸兩月餘而瘡愈
一小兒腿癰潰後泄瀉飲食少思手足並冷多在侵晨
夜間此變脾腎虚寒也用四神丸六君薑桂漸愈以益
氣湯間服而愈
一小兒便癰久不愈泄瀉面黄手足時冷小便重墜此
脾氣虚弱下陷之惡症也朝用益氣湯内人參五錢白
术二錢夕用異功散内人參三錢白术二錢更以人參
一兩煎湯代茶兩月餘而愈至十七嵗畢姻後患便癰
泄瀉手足並冷幾危余謂命門火衰用八味丸益氣湯
而愈
一小兒流注潰後作瀉飲食難化余謂脾氣虚弱用六
君子湯而愈後因停食泄瀉手足並冷用六君薑桂不
應用人參一兩附子一錢數劑諸症始退却用獨參湯
月許而愈
一小兒瘰癧泄瀉面青腹脹審乳母乳頭乳房作痛葢
乳房屬胃經乳頭屬肝經乃肝木勝脾土而然耳兒病
正屬是經乃母子同病也朝用益氣湯夕用六君升麻
柴胡為主佐以四味肥兒丸母子同服並愈
一小兒瘰􁎧泄瀉服分利之劑小便不利面黄少食余
謂因脾肺氣虚不能分布諸臟朝用益氣湯夕用異功
散諸症悉愈
一小兒瘰􁎧作瀉面青腹脹此脾虚而肝侮也用異功
散為主以四味肥兒丸為佐諸症漸愈却用肥兒丸為
主異功散為佐而愈
一小兒臀癰久不愈大便泄瀉小便不調發熱作渴余
謂腎開竅於二隂故二便不調此禀腎氣虚熱而然也
用地黄丸益氣湯之類諸症漸退肌肉漸生瘡口自愈
一小兒瘰癧兼瀉形氣骨立此肝脾疳症用異功散三
劑却用蚵蟇丸一服月餘而愈
一小兒十五嵗已近女色患此服十宣散久不愈余謂
當大補元氣不信致惡寒發熱或作渴唾痰或頭目眩
運或手足發熱去後大小便牽痛形體骨立余謂此精
血未滿而虧損所致用補中益氣湯加減八味丸日以
人參二兩煎湯代茶三月餘而愈
一小兒十五嵗腿癰将愈而作瀉余用補中益氣湯及
六君子湯而愈後因功課勞神飲食失節或時復瀉余
謂胃氣未復仍用前藥不信另服消導之藥泄瀉不止
而歿夫胃氣平和飲食入胃精氣則輸於脾上歸於肺
行於百脉而成榮衛若飲食一傷起居不時損其胃氣
則上升精華之氣反下降而飱泄非升陽補氣决不能
愈
八味地黄丸治諸瘡因命門火衰不能生脾土致血氣
　虚弱不能生肌而瘡口不合或變諸敗症又諸瘡愈
　後小便頻數大便作泄飲食不入作渴發熱肌肉不
　生之聖藥但世人未經試驗而不信用惜哉
　　熟地黄(用生地黄酒浸透砂器内/九蒸九晒仍晒乾八兩)牡丹皮　白茯
　　苓　澤瀉(各三/兩)山茱茰(酒拌/取肉)山藥(各四/兩)炮附子(一/兩)
　　肉桂(用厚者括去/外皮浄一兩)
　右以地黄酒拌濕杵膏各味為末和匀再入酒糊丸
　少許量大小白湯送下
四神丸治瘡瘍脾虚胃弱大便不實飲食少思或泄瀉
　腹痛又治腎虚五更初瀉
　　肉荳冦(二/兩)補骨脂(四/兩)五味子(二/兩)吳茱茰(一/兩)
　右為細末用紅棗六十五枚生薑六兩水二鍾煮乾
　取棗肉丸桐子大每服二三十丸白湯送下或化服
二神丸治瘡瘍因脾腎隂虚泄瀉
　　補骨脂(四/兩)肉荳冦(二兩/生用)
　右為末用紅棗四十九枚生薑四兩水一鍾煮乾取
　棗肉丸桐子大每服二三十丸白滚湯下
補中益氣湯(方見肌肉不生/)
五味異功散(方見用敗毒之藥/)
六味地黄丸(方見作渇不止/)
六君子湯(方見腹癰/)
獨參湯(方見出血不止/)
四味肥兒丸(方見貼骨癰/)
蚵蟇丸(方見諸疳口瘡即蟾蜍丸/)
　　　小便不通
瘡瘍小便不通者其因不一當分經絡虚實而藥之若
心小腸熱而不通者用黄連導赤散心經氣虚用養心
湯肝經實熱用龍膽瀉肝湯肝經虚熱用地黄丸脾經
實熱用瀉黄散脾經虚熱用四君子湯肺經實熱用黄
芩清肺飲肺經虚弱用補中益氣湯腎經燥熱用滋腎
丸腎經虚熱用地黄丸設若潰而惡寒發熱氣血虚也
用八珍湯手足並冷陽氣虚寒也用四君子湯加乾薑
升麻手足不冷乃脾氣虚弱也用四君柴胡升麻半夏
寒熱往來氣血虚也用十全大補湯大便了而不了脾
氣虚而下陷也用補中益氣湯切不可輕用疏導之劑
復傷元氣致腫者不能起發腐潰潰者不能生肌收斂
須臨症制宜而治庶無悮矣
一小兒頭患瘡小便不利胸滿少食此脾肺氣虚也先
用益氣湯飲食頓進又用八珍湯加五味子小便頓利
末用托裡散而痊
一小兒患腹癰小便不利大便乾實此形病俱實先用
八正散一劑二便隨通又用加味清胃散二劑再用仙
方活命飲一劑而痊
一小兒兩脇胸間或兩腿内側患瘡瘍小便不利或作
或輟診乳母肝脾脉洪數母服加味逍遥散子服梔子
仁散加柴胡而痊
一小兒臂瘡服敗毒之藥小便不利腹脹作嘔此胃氣
復傷陽氣虚弱而然耳先用六君薑桂一劑嘔脹頓止
再用異功散小便如常後用托裡散而瘡愈
一小兒患流注小便不利面白口乾手足時冷悉因脾
肺氣虚之所致也用益氣湯加山藥五味子諸症漸愈
又用托裏散而瘡愈
一女子臂瘡飲食少思小便不利余謂脾肺氣虚不能
化生先用四君黄茋當歸小便尋利又用五味異功散
托裏散而瘡愈
一小兒患便癰誤服敗毒之劑虧損元氣不能成膿余
用托裏之藥潰之而愈後小便不利面色痿黄四肢時
冷余謂脾肺氣虚不能下輸膀胱用補中益氣湯不信
另服滲利之藥嘔吐腹痛手足並冷余先用四君薑桂
再用補中益氣湯之類元氣漸復小便漸利
一小兒患腹癰潰而膿清不斂面色青黄余謂肝木侮
脾土用六君柴胡升麻及補中益氣湯之類而愈後小
便頻數而少服木通車前之類乃純隂淡滲之味善傷
陽氣經曰無陽則隂無以生無隂則陽無以化非純陽
補氣之藥不救不信後果歿
一小兒腹癰潰而膿水清稀煩躁時𠻳小便如淋仍欲
分利余曰此脾肺氣虚之惡症分利導損真隂之所致
也急補脾肺脾肺氣旺則小便自調諸症自愈奈何不
悟余言仍服前藥以致不起惜哉
梔子仁散治小便不通或兼見血或臍腹脹悶煩躁不
　安
　　冬葵子　茅根(各三/分)甘草(二/分)梔子仁(炒五/分)
　右水煎或為末服亦可
八正散治瘡瘍内藴熱毒大小便不利
　　大黄(炒三/分)山梔(炒/)萹蓄　車前子(炒二/分)􁝢麥　滑
　　石　木通(各二/分)
　右水煎服
海金沙散治下焦濕熱不施化而小便不利
　　海金沙　鬱金　滑石　甘草(各等/分)
　右各為末毎服四五分白湯調下
清心蓮子飲治發熱口乾小便不利或兼白濁夜則安
　静晝則發熱
　　黄芩(炒/)麥門冬　地骨皮　車前子(炒/)甘草(各三/錢半)
　　石蓮肉(搗/碎)茯苓　黄茋(炒/)柴胡　人參(各二錢/五分)
　右每服二錢水煎
黄芩清肺散治肺燥而小便不調
　　黄芩(炒一/錢)山梔(一箇/杵)
　右水煎服
滋腎丸治腎熱而小便不調
　　黄栢(酒拌炒/黒三兩)知母(炒三/兩)肉桂(三/錢)
　右為末水糊丸麻子大每服三五十丸白湯下水調
　服亦可
導赤散(方見臂癰/)
内疏黄連湯(方見作痛不止/)
八珍湯(方見發熱不止/)
補中益氣湯(方見肌肉不生/)
活命飲
托裡散(二方見熱毒瘡瘍/)
六君子湯(方見腹癰/)
　　　小便不止
瘡瘍小便不止有膀胱氣虚而不能禁止者有膀胱虚
熱而自遺者有肺經傳熱遺於膀胱而然者有肺虚不
能生腎而然者有禀腎虚早近女色而然者治法膀胱
氣虚用六味丸六一散膀胱有熱用六味丸滋腎丸肺
經遺熱用清肺散六味丸肺氣虚用益氣湯六味丸早
近女色而小便不止或大小便牽痛者乃腎肝虧損所
致作渴飲冷屬虚熱用六味丸補中益氣湯作渴飲熱
屬虚寒用八味丸補中湯精血篇云男子精未滿而御
女色以通其精五臟有不滿之處異日有難狀之疾老
人隂已痿而思色以降其精則精不出而内敗小便澁
痛如淋愈痛則愈便愈便則愈痛若不條分縷析而泛
投襍藥則悮矣
一小兒項腋結核潰而體痩發熱小便不止此禀肝膽
之經血氣虚熱而然也先用加味逍遥散五味異功散
為主以地黄丸為佐月餘以地黄丸為主五味異功散
加當歸柴胡為佐諸症漸愈又以四味肥兒丸間服而
愈
一小兒隂囊時腫余謂胎禀肝火不信後患便癰潰後
小便淋瀝或時澄白此肝火為患潰久肝氣虚弱而小
便如斯也葢虚則補其母腎為肝之母用地黄丸滋腎
水以補肝漸愈因功課勞心兼怒不時寒熱小便如淋
用加味逍遥散而寒熱止却用地黄丸為主佐以四味
肥兒丸而愈
一小兒流注久潰面白時咳膿水清稀小便短少或如
淋不止余謂脾肺氣虚不能生肝腎而然用補中益氣
湯六味地黄丸為主佐以托裏散而漸愈又間用豆䜴
餅而歛
一小兒鶴膝風久潰小便頻數後淋瀝不止面色黑或
皎白飲食少思四肢倦怠此腎之脾胃虚也朝用補中
益氣湯夕用五味異功散飲食漸加肢體漸健却用地
黄丸而愈
一小兒早近女色患脇癰潰而小便如淋服分利之劑
更加腹脹小便不止莖中作痛大便自遺余謂禀腎隂虚
也當急補脾肺以滋化源不信仍服分利之藥而歿
黄芩清肺飲
滋腎丸(二方見小便不通/)
加味逍遥散(方見發熱不止/)
四味肥兒丸(方見貼骨癰/)
豆䜴餅(方見流注/)
八味丸(方見大便不止/)
五味異功散(方見用敗毒之藥/)
　　　作渴不止
瘡瘍作渴當分經絡所屬及血氣虚實而治若焮痛發
熱便利調和者邪在腑也用清熱消毒散腫痛發熱大
便秘澁者邪在臟也先用瀉黄散如末應用涼膈散焮
痛熾盛邪在經絡也用仙方活命飲右闗脉洪數有力
者胃火消爍津液也用竹葉石膏湯右闗脉數無力者
胃虚津液短少也用補中益氣湯飲食失度胃氣内傷
而亾津液者用錢氏白术散膿血出多而氣血虚弱者
用八珍湯加五味子禀腎不足而津液短少者用加減
八味丸其餘當臨症制宜
一小兒右頰患瘡作渴飲冷目黄唇烈此脾胃實熱也
用瀉黄散而愈後傷食作渴遍身皆黄少用瀉黄散黄
退而渴益甚此熱退而真氣虚也用白术散而痊
一女子臂癰口乾飲湯小便頻數此脾肺氣虚用四君
黄茋乾薑及益氣湯而愈
一小兒腹癰潰後作渴飲湯此脾胃氣虚用六君黄茋
當歸而渴止用異功散而瘡斂
一女子面瘡作渴飲湯面赤此脾氣虚熱也先用異功
散又用益氣湯而愈
一小兒素食膏粱口舌生瘡作渴飲冷手足常熱此胃
經積熱先用竹葉石膏湯二劑又用竹葉黄茋湯二劑
漸愈再用白术散去木香而愈又一小兒所患同前先
用清胃散再用涼膈散而愈
一小兒患瘰癧面赤作渴余謂肝腎虚熱用加減八味
丸補中益氣湯六味地黄丸月餘諸症頓愈佐以九味
蘆薈丸而愈
一小兒口乾作渴發熱泄瀉諸藥不效皆謂不起右闗
脉弦數按之沉伏尋揣腹中隠伏一塊鷄卵大此肝脾
疳也用蟾蜍丸三月而消兼服地黄丸三月諸症漸退
却以白术散而愈
清燥湯治一切瘡瘍癰瘇潰後氣血虚怯濕熱乗之遍
　身酸軟或夏秋濕熱肺金受傷絶寒水生化之源腎
　無所養小便赤澁大便不調腰腿痿軟口乾作渴體
　重麻木頭目眩暈飲食少思自汗體倦胸滿氣促氣
　髙而喘身熱而煩
　　黄茋(一錢/五分)蒼术(一/錢)白术　陳皮　澤瀉(各五/分)五味
　　子(九/粒)人參　白茯苓　升麻(各五/分)麥門冬　當歸
　　身　生地黄　神麯(炒/)猪苓　酒栢(各五/分)柴胡
　　黄連　甘草(炙各/三分)
　右薑水煎服濕痰壅盛參茋歸地之類可暫減之
生脉散治金瘡等症發熱體倦氣短或汗多作渴或睡
　卧不寜陽氣下陷發熱煩燥或六七月間濕熱大行
　火土合病令人脾胃虚弱身重氣短或金為火制絶
　寒水化源肢體痿軟脚欹眼昏宜服之
　　人參(五/錢)五味子(一/錢)麥門冬
　右水煎服
竹葉黄茋湯治氣血虚胃火盛而作渴者
　　淡竹葉(二/錢)黄茋　生地黄　麥門冬　當歸　川
　　芎　甘草　黄芩(炒/)芍藥　人參　石膏(煅各/一錢)
　右水煎服
竹葉石膏湯治胃火盛而作渴者
　　淡竹葉　石膏(炒/)桔梗　木通　薄荷　甘草(各/一)
　　(錢/)
　右薑水煎服
瀉黄散治胃經實熱患瘡口渴飲冷
　　藿香葉(七/葉)石膏(煅五/錢)甘草(三/錢)防風　山梔仁(炒各/一兩)
　右為末每服二錢水煎入蜜少許嬰兒乳母服之
東垣聖愈湯(方見出血不止/)
五味異功散(方見用敗毒之藥/)
補中益氣湯(方見肌肉不生/)
七味白术散(方見發熱不止/)
清熱消毒散(方見熱毒口瘡/)
仙方活命飲(方見熱毒瘡瘍/)
清胃散(方見腹癰/)
　　　敷寒涼藥(十一/)
瘡瘍敷藥當分隂陽虚實而用内治之法不可槩敷寒
涼之藥若腫痛熱渴脉滑數而有力者其症為純陽宜
服濟隂湯外敷抑陽散則熱毒自消瘀滯自散若似腫
非腫似痛非痛似赤非赤似潰非潰脉洪數而無力者
其症屬半隂半陽宜内服沖和散外敷隂陽散則榮逆
自從血鬱自散若微腫微痛色黯堅硬肉色如故久而
不潰脉按之沉細舉指虚浮者其症屬純隂宜内服囘
陽湯外敷抑隂散則寒氣自解陽氣自復凡陽氣虚寒
不能消散腐潰或潰而腫不消口不斂者必内外温補
庶可保全若隂寒之症而用寒涼之藥則腠理迷塞氣
血凝滯毒氣益深良肉反死瘡口不斂惡症蜂起不可
復救矣葢胃氣得寒則不能運行瘀血得寒則不能消
散死肉得寒則不能腐潰新肉得寒則不能化生治者
不可不察也
一小兒面瘡敷寒涼之藥患處堅實頭面俱腫此脾胃
受寒血氣凝滯而不能行耳先用沖和湯隂陽散患處
和軟次用托裏消毒散堅腫頓消又用托裡散瘡潰而
愈
一小兒腹癰敷寒涼之藥腹脹吃逆手足並冷此脾胃
復傷而虚寒也用囘陽湯抑隂散諸症漸退用托裏散
而潰八珍湯而愈
一小兒潰瘍敷寒凉之藥肌肉不生膿水不止余謂脾
氣虧損而然用異功散加升麻白芷漸愈又用托裡散
而痊
一小兒臂癰敷服皆寒涼之藥更加腫硬余謂當助脾
胃以解凝寒乃用益氣湯加茯苓半夏薄桂及如聖餅
熨之而愈大凡瘡瘍久而不愈不問已潰未潰皆因陽
氣虚不能運行耳用如聖餅或葱熨法為善
一小兒兩足脛内外赤腫焮連膝上因痘愈之後或謂
痘毒欲用寒劑或謂丹毒欲砭出血余曰非也此足三
陽經熱毒壅腫耳况痘愈之後元氣未復設若砭刺出
血則患處愈傷敷貼涼藥則榮氣愈滯服敗毒之藥則元
氣愈虚瘀血愈凝不信竟用前法果兩脛潰而色黯瘡
口不歛大便去後如痢欲用治痢之藥余曰此因誤用
前法元氣復傷而下陷也非痢非毒遂用補中益氣湯
之類而愈
一小兒大腿漫腫不赤服敗毒之藥手足並冷吐瀉不
食余曰元氣虚而半隂半陽之症也用隂陽散沖和湯
腫起色赤此變純陽之吉症也仍用前藥佐以活命飲
而消
一小兒臂癰面色痿黄飲食少思脉洪數按之軟弱余
謂真氣虚而邪氣凝滯也用白芷升麻湯以清胃經熱
毒用五味異功散以補胃經元氣不信反用寒涼之劑
外敷内服腫硬至手肉色如故腹中作痛脉浮大按之
沉細此脾胃之氣復傷而變虚寒之症也當袪散寒邪
温補脾氣仍不信又與敗毒吃逆不食手足並冷此寒
氣逼陽於外無根之火泛行耳果死手足俱青患處皆
黒
一小兒足脛腫硬一塊年餘而潰時出清膿其腫益堅
肉色青黯發熱煩躁余謂真氣虚而邪氣實當先調脾
胃或以為熱毒凝滯敷寒涼之藥腫硬至膝肉潰腹脹
吐瀉而死
托裡沖和湯治瘡瘍屬半隂半陽似潰非潰似腫非腫
　因元氣虚弱失於補托所致(自製/)
　　人參(二/錢)黄茋(三/錢)白术(炒/)陳皮　當歸(各一/錢)甘草(炒/五)
　　(分/)
　右水煎徐徐服手足冷者加薑桂其熱已退而未消
　潰用仙方活命飲可内消者再用托裏消毒散可作
　膿者再用托裡散
隂陽散(即沖/和膏)治瘡瘍元氣虚弱似腫非腫似痛不痛似
　熱不熱屬半隂半陽之症用此以和隂陽内服沖和
　湯或托裏散以助元氣
　　赤芍藥(炒/)白芷　石菖蒲(各二/兩)獨活(炒三/兩)紫荆皮
　　(炒五/分)
　右為末用葱酒調服
托裏囘陽湯治瘡瘍屬純隂不腫痛不焮赤不腐潰或
　腹痛泄瀉嘔吐逆冷陽氣既陷急用之多有生者(自製/)
　　乾薑　附子(重一兩/四錢者)當歸　陳皮　白术　黄茋
　　　人參　甘草(炒各/二錢)柴胡　升麻(各三/分)
　右水煎徐徐服之如不應倍加薑附外傅抑隂散(一/方)
　(名囘陽/玉龍膏)
抑隂散治瘡瘍元氣虚寒不能消散或腹痛泄瀉吐嘔
　不食手足或冷或不潰斂筋攣骨痛或跌撲所傷為
　敷涼藥及癰腫堅硬肉色不變久而不潰潰而不斂
　一切冷症並效
　　草烏(二/錢)南星(一兩/煨)軍薑(一/兩)白芷(一/兩)肉桂(五/錢)赤芍藥
　　(一兩/炒)
　右為末葱湯調塗或熱酒調塗
七味白术散(方見發熱不止/)
清熱消毒散(方見熱毒口瘡/)
清胃散(方見腹癰/)
東垣聖愈湯(方見出血不止/)
隂陽散(即沖和膏/)
抑陽散
沖和散
白芷升麻湯
益氣湯(五方見肌肉不生/)
異功散(方見敗毒之藥/)
五味異功散(方見敗毒之藥/)
仙方活命飲
托裡消毒散
托裏散(三方見熱毒瘡瘍/)
補中益氣湯(方見肌肉不生/)
八珍湯(方見發熱不止/)
如聖餅
葱熨法(二方見流注/)
　　　服敗毒藥
小兒瘡瘍多由胎禀遺熱或乳哺積熱或乳母七情致
熱經云五臟不和九竅不通六腑不和留結為癰又云
氣主嘘之血主濡之治者當察其經絡所因表裏虚實
而調和以固其本假如腫痛熱渴大便秘結者邪在内
也宜疏通之腫焮作痛寒熱頭疼者邪在表也宜發散
之焮腫痛甚者邪在經絡也宜和解之漫腫微痛而不
潰者血氣虚弱也宜補托之色黯微痛而不潰或潰而
不斂者陽氣虚寒也宜温補之如是則五臟自和六腑
自調氣血自生瘡毒自解此即敗毒之法也若槩用寒
凉之劑復損脾胃則腫者不能消散清者不能收斂七
惡蜂起多致不救矣
一小兒臂癰腫硬色白寒熱倦怠此因血氣虚耳先用
五味異功散加木香乾薑諸症漸減去二味又佐以托
裡散如聖餅膿潰而愈
一小兒臂癰服敗毒藥腫硬不消汗出不止此脾肺氣
虚也用異功散加五味子而汗止佐以葱熨法而膿成
用托裡散而瘡愈
一小兒腿癰膿水清稀手足時冷余謂脾胃虚寒先用
益氣湯加乾薑而手足温用異功散葱熨法而膿稠用
八珍湯附子餅而瘡愈
一小兒面生瘡寒熱頭痛服大黄等藥連瀉數度手足
並冷瘡黯吃逆余曰此邪在表誤攻其裡下多而亾隂
也後果歿
一小兒腿癰服麻黄等藥汗出喘急手足並冷余謂此
隂虚誤汗而亾陽也後果歿
五味異功散治禀賦元氣虚弱肌肉消薄榮衛短促而
　患瘡瘍不能消散或脾肺氣虚不能生肌收口大凡
　諸症因脾氣虚而不能愈者皆宜服之調補元氣則
　自愈矣
　　人參　茯苓　白术(炒/)甘草(炒/)陳皮(各等/分)
　右為末每服二三錢薑棗水煎
托裡散(方見熱毒瘡瘍/)
葱熨法
如聖餅(二方見流注/)
八珍湯(方見發熱不止/)
十全大補湯(方見便癰/)
補中益氣湯(方見肌肉不生/)
附子餅(方見貼骨癰/)
　　　用刀針法
小兒瘡瘍用針法比之大人尤宜慎重當審經絡表裏
之虚實部分肌肉之厚薄而施之夫腫髙而軟者發於
血脉也腫硬而堅者發於肌肉也肉色不變者發於骨
也瘡未成者解散以消其毒已成者托裡以速其膿膿
已成者當驗其生熟淺深而後針之以指輕按便痛者
膿淺也重按方痛者膿深也按之不起者膿未成也按
之即起者膿已成也若膿初生而即針則泄其氣血而
膿反難成若膿已熟而不針則腐潰益深而不能收斂
若瘡深而針淺則肉潰不出外血反傷若瘡淺而針深
則其膿雖出良肉亦傷葢瘡瘍之症氣血已傷肌肉已
壊當隨决其毒不可拘泥人神部分其膿一出諸症自
退若膿出反痛或煩躁嘔逆者皆由胃氣虧損急宜托
裡調補凡膿已成者宜急刺去以紙撚蘸油絍瘡内以
膏藥貼之兒安不必服藥如瘡反覆未痊多是乳母食
厚味或七情火動而然當審所因而調治其母但藥中
加漏蘆令母服之乳中藥過兒瘡自愈
一小兒患瘡腫硬或用針出血寒熱嘔吐乃胃氣虚而
復傷也用異功散而嘔止用八珍湯而血止用托裡散
而瘡愈
一小兒項間患毒膿成未潰欲急刺之不從至脹痛始
針出膿用托裡散而安若及時用針不用藥亦可也
一小兒項間患毒膿内潰脹痛此脾肺氣虚而不能外
潰也用大補湯四劑針之清膿滴瀝發熱惡寒用獨參
湯四劑膿湧泄乃用大補湯托裏散而愈東垣先生云
氣血壯實膿自湧出信矣
一小兒臂癰用針過深出血不止惡寒口噤脉微細尚
可救乃用獨參湯灌之良久嚥下半晌而甦再劑而能
言四劑而膿出又用托裡散異功散而愈
一小兒項瘡膿成不出兩腮皆白余曰此肝膽經之症
腮白乃肺經之色金能尅木當急用針并補脾氣不信
竟歿
五味異功散(方見用敗毒之藥/)
八珍湯(方見發熱不止/)
托裏散(方見瘡瘍熱毒/)
十全大補湯(方見便癰/)
　　　五善七惡
瘡瘍之症齊氏陳氏有五善七惡之論又云五善見三
則瘥七惡見四則危竊謂前症各有所屬之經各有所
主之方葢五善屬六腑氣血無虧人能調攝不治自愈
七惡乃五臟虧損失於滋補所致非瘡瘍自有也調治
失宜必致不起如動息自寜飲食知味乃胃氣平和一
善也便利調匀乃腸胃調和二善也膿潰腫消水鮮不
臭乃邪氣去而胃氣平復三善也神彩精明語言清亮
乃心肺氣血無虧四善也體氣平和脾胃無虧五善也
作渇發熱或泄瀉淋閉者屬胃火内淫一惡也竹葉黄
茋湯氣血俱虚八珍加黄茋麥門冬山茱茰未應佐以
加減八味丸料潰而腫痛尤甚膿色臭敗者屬胃虚火
熾二惡也人參黄茋湯未應十全大補湯加麥門冬五
味子目視不正黑睛緊小白睛青赤瞳子上視者屬肝
腎虚火三惡也六味丸料加山梔麥門冬五味子未應
八珍湯加山梔麥門五味喘麄氣短恍惚嗜卧者屬脾
肺虚火四惡也六君子加薑棗未應用補中益氣湯加
麥門五味若心火刑肺人參平肺散隂火傷肺六味丸
料加五味子煎服潰後肩背不便四肢沉重者屬脾胃
虧損五惡也補中益氣湯加山茱茰山藥五味子如不
應用十全大補湯加山茱茰山藥五味子食不下咽服
藥而嘔食不知味者屬胃氣虚弱六惡也六君子湯加
木香砂仁未應加附子聲嘶色敗唇鼻青赤面目浮腫
者脾肺俱虚七惡也補中益氣湯加薑棗未應加附子
若腹痛泄瀉咳逆昏憒者陽氣虚寒之惡症也用托裡
温中湯次以六君子湯加附子薑桂若潰後發熱惡寒
作渴怔忡驚悸寤寐不寜牙闗緊急或頭痛目赤自汗
盜汗寒戰咬牙手撒身熱脉洪大按之微細厚衣仍寒
此氣血虚極傳變之惡症也若手足逆冷肚腹疼痛泄
瀉腸鳴飲食不入吃逆嘔吐者此陽氣虚寒之惡症也
若無汗惡寒口噤足冷腰背反張頸項强直此血氣虚
極轉變之惡症也急用參茋歸术附子救之夫小兒患
之因胃氣虚弱或膿血出多虚邪内作或乳母失調血
氣不和致兒為患能審其所致之因而主之亦有復生
者若更與攻毒乃促其亾也
一小兒臂瘡肉腐色紫焮痛作渴右闗脉洪數此胃火
熾盛之惡症用竹葉黄茋湯而痛止用四君升麻連翹
白芷金銀花而愈
一小兒流注吐瀉吃逆腹痛手足並冷余謂陽氣虚寒
之惡症用六君子獨參湯益甚遂以人參五錢附子五
分連服數劑諸症漸退復用獨參湯月許稍愈後飲食
失宜寒熱發搐用五味異功散加升麻柴胡而安又因
勞發熱脉大而虚面赤作渴用當歸補血湯十全大補
湯而安用八珍湯附子餅而愈
一小兒腹癰潰而腫痛益甚飲食少思此脾胃復傷之
惡症先用五味異功散加木香諸症漸愈乃用異功散
加當歸黄茋元氣漸復又用八珍湯托裏散而愈次年
畢姻後寒熱往來患處作痒用大補湯地黄丸而愈
一小兒脇腫一塊敷寒涼之藥益加腫硬腹中隂冷余
謂肌肉受寒而患處腫硬脾氣受寒而腹中隂冷當急
温補脾氣不信仍服前藥加腹痛泄瀉手足並冷余曰
變陽氣虚寒之惡症用五味異功散加薑桂二劑諸症
漸愈乃去二味服之外用葱熨之法患處微腫色赤此
隂氣散而陽氣至遂朝用補中益氣湯夕用異功散而
消
一女子股間結一核不作痛不變色服散堅之劑患處
腫硬更頭運吐痰其脉弦數而無力心脾俱虚不信仍
用攻伐果吐瀉腹痛發搐吃逆余謂變脾土虚寒之惡
症也先用五味異功散加乾薑肉桂脾氣稍復乃用異
功散八珍湯而愈
一小兒腿癰潰後作渴飲湯瀉利無度此脾胃氣虚之
惡症也用益氣湯八珍湯而愈後功課用心口乾作渴
小便頻數用益氣湯加五味及黄茋六一湯各五十餘
劑而痊
一小兒腿癰内潰泄瀉自汗腹痛氣喘余謂脾胃俱虚
之惡症用獨參湯喘汗漸止用大補湯諸症悉退後傷
食吐瀉用五味異功散加乾薑而愈次年畢姻後患腹
癰膿清不斂朝寒暮熱用益氣湯八珍湯各百餘劑而
愈
一小兒患瘰癧服追毒之藥更惡寒發熱手足並冷右
寸脉浮按之而虚用益氣湯百餘劑而稍愈彼欲速效
另服石膏之類吐瀉昏憒脉浮大按之微細乃變陽氣
虚寒之惡症也用人參二兩附子一錢二劑而甦數劑
而安更以五味異功散月餘而愈
一女子十五嵗瘰癧發熱晡熱左腮赤甚余謂肝火血
虚用加味逍遥散五味異功散九味蘆薈丸而痊後服
斑猫等藥惡症蜂起手足並冷用參附湯二劑六君薑
附四劑乃朝用益氣湯夕用異功散而愈
一女子患臁瘡腫痛發熱脉洪大而虚此血虚之惡症
也用當歸補血湯煩熱悉止用補中益氣湯佐以加味
逍遥散及葱熨法而痊
一女子脇間患癰色白漫腫寒熱不潰余謂禀肝脾虚
羸之惡症用補托之藥而愈後因經事過期誤服行血
之劑發熱煩躁先用當歸補血湯次用逍遥散八珍湯
而愈
一小兒十五嵗脇癰膿清晡熱盜汗遺精此元氣虚甚
之惡症也用大補湯地黄丸料元氣漸復因犯色慾患
處色黯昏憒吃逆手足並冷用獨參湯四劑而甦用大
補湯加乾薑六劑陽氣漸復乃去薑又二十餘劑而痊
一小兒十四嵗面目多白足跟腫硬寸許肉色如常遇
勞腫硬宛若一栗口乾面赤余謂禀足三隂經虚症不
信外敷内服皆敗毒之劑翻如熟榴煩躁時嗽腹痛渴
瀉小便如淋余曰此脾肺氣虚之惡症也不信仍復敗
毒更黑睛緊小白睛青赤瞳子土看此肝腎虧損之惡
症併矣余欲救其胃氣以滋五臟又為人所阻用千金
消毒散更加喘短氣恍惚余曰惡症並臻其何能為或
問惡症既甚無乃攻毒之晩耶余曰邪正不並立一勝
一負理之自然胃氣虚則邪氣實也其失在於不預補
正氣邪氣勝則惡症集耳東垣先生云但見腫痛叅之
脉症虚弱便與滋補氣血無虧可保終吉信斯言也
一小兒臂間腫硬肉色如故小便短赤而頻服分利之
劑膝脛骨腫余曰腎主骨此禀腎虚所致前藥導損腎
隂而骨腫耳當調補脾肺以坐腎水其骨自消不信仍
用前藥而歿
一小兒腹癰久不斂余欲滋其化源反清熱敗毒惡症
蜂起而歿夫肺者腎之母脾者肺之母前症既不滋肺
腎以生肝木又用寒涼之藥復傷胃氣以絶肺腎之化
源不死鮮矣
一小兒貼骨癰作瀉余欲施調補不信反復分利兩手
撮空肝氣敗也泄瀉無度腎氣敗也痰涎上湧脾氣敗
也喘嗽不止肺氣敗也額間汗出心氣敗也辭不治果
歿
一小兒腿癰腫痛自汗盜汗體倦食少余用托裡之藥
而膿成欲針之或用大黄之類令膿從大便出致大瀉
腹痛余謂脾胃虚脱之惡症急服大補之劑不信又服
前藥而死
一女子十五嵗外股腫硬連及内股肉色不變右闗脉
緩弱按之弦數此脾虚而肝乘之氣血虚而色不變也
當補脾土為主不信另用流氣飲氷黄散泄瀉腹痛瘡
口開張而歿
參附湯
　　人參(一/兩)附子(製二/錢)
　右薑棗水煎不拘時服
餘方見各症
　
　
　
　
　
　
　
　
　
　
　薛氏醫案卷六十八
欽定四庫全書
　薛氏醫案卷六十九
　　　　　　　　　　　　　明　薛已　訂
　　保嬰撮要十四
　　　跌仆外傷
傷損之症若色赤腫痛而血出不止者肝心内熱也用
柴胡梔子散色白不痛而血出不止者脾肺氣虚也用
補中益氣湯漫腫不消者元氣虚弱也用五味異功散
黯腫不散者瘀血凝滯也用加味逍遥散肌肉作痛出
血多而煩熱者血脫發躁也用獨參湯因亾血而煩躁
不安者營衛俱傷也用八珍湯加柴胡牡丹皮久痛不
止者欲作膿也用托裡散以指按腫而復起者膿已成
也宜刺洩之膿出而反痛者氣血内虚也用十全大補
湯若骨􁀙接而復脱者肝腎虚弱也用地黄丸如兼餘
症當叅各門治之
一小兒傷臂出血作痛面色青赤此因驚而致肝經火
動脾經血傷也用加味逍遥散二劑血止又用異功散
加柴胡升麻而愈後因父母責之腹痛作瀉面色純青
此因忿怒所致乃肝木乗脾也又用六君加柴胡升麻
而痊
一小兒登樓失足墮梯致傷其脇肋外畧青腫内不重
傷旬餘其父母始覺恐為瘀血積内誤用桃仁紅花大
黄諸藥而下之去血升餘又於腫處敷貼膏藥以致膏
藥貼破皮膚遂成深眼月餘不愈余以為去血太多大
傷元氣用八珍湯四劑而患處漸愈朝用補中益氣湯
夕用五味異功散服及月餘而始全痊
一女子亦如前症之誤患處日流膿水惟市膏敷貼兩
月餘不瘥余先用獨參湯二劑又用補中益氣湯併服
異功散而更又以托裡散及間服八珍湯而垂愈後因
飲食失宜發熱患處大潰出膿口噤振顫或瘈瘲流涎
余謂胃氣虚肝火内動先用獨參湯四劑仍如前朝服
補中益氣湯夕服五味異功散加柴胡升麻元氣漸復
佐以托裡散而瘡斂
一小兒傷指敷涼藥腫至手背膿出清稀飲食少思此
血氣虚弱故也朝用異功散夕用托裡散膿水漸稠患
處紅活又用八珍湯而愈
一小兒傷膁青腫不消面色痿黄仍欲行氣破血余謂
此因脾氣復傷血滯而不行也不信乃服破血之劑飲
食不進寒熱如瘧余朝用補中益氣湯夕用八珍湯及
葱熨法而愈
一小兒臂傷潰而寒熱用八珍湯漸愈後因飲食所傷
吐瀉不止揺頭咬牙此脾氣虚而肝邪内侮也用六君
升麻柴胡而安又用十全大補湯而愈
一小兒跌傷腹痛作渴偶食生冷腹痛益甚大便不通
血将逆上用當歸承氣湯加桃仁瘀血下而瘥此元氣
不足瘀血得寒而凝聚也
一小兒墜樓腹停瘀血用大黄等藥其血不下反加胸
膈脹痛喘急氣短余用肉桂木香末各二錢熱酒調服
下黑血及前服之藥而痊
一小兒跌撲傷腿青腫作痛余謂宜速砭去滯血急補
元氣不信遂外敷大黄等藥内服流氣飲後湧出穢膿
數碗其膿不止復求余治見其腿痩而脉大作渴發熱
辭不治後果歿
一小兒跌撲損傷患處出血不止惟用敷貼不服飲劑
飲食少進身體消痩發熱煩躁余用五味異功散加柴
胡升麻當歸而安後手足微搐眉唇微動此血虚而肝
火内動也用四君芎歸釣藤鈎柴胡漸愈却用托裡散
八珍湯而全愈血脱發躁若用四物之類復傷脾氣多
致不救設誤白虎湯其危尤速
一小兒跌傷臂骨出􁀙翌日接入腫痛發熱不食用葱
熨法其痛即止又用六君黄茋柴胡桔梗續斷骨碎補
而食進腫消又用補中益氣湯加麥門五味數劑熱退
而愈
一小兒十五嵗傷腿内潰針出穢膿虚症悉具用大補
之劑漸愈後因勞動手撒眼閉汗出如雨急炒熱艾頻
熨臍腹及氣海穴更用人參四兩炮附子五錢作一劑
水煎徐徐灌服良久臂能少動再劑眼開而能言惟氣
不接續乃用參茋歸术四味共八兩附子三錢水煎連
進二服氣少復乃減附子又三劑元氣漸復後用獨參
湯多服而痊
一女子閃右臂寅卯時發熱作痛余決其膽經血虚而
火盛先以四物合小柴胡湯四劑而熱退更以四物湯
加香附陳皮白术茯苓各一錢山梔五分芩連甘草各
三分二十餘劑腫消而愈
一小兒閃臂腫痛發熱惡寒飲食少思余謂脾胃氣虚
而壅腫也朝用補中益氣湯夕用五味異功散間服八
珍湯三月形氣漸充而愈
一小兒因跌傷脛漫腫作痛肉色如故服破血流氣之
藥反増腹痛以手按之則痛少止余謂此因脾胃虚弱
誤服破血流氣之劑而然非瘀血也未幾患處腫消色
黯飲食不入腹痛尤甚手足厥冷余用人參一兩附子
一錢數劑脾胃漸復飲食漸進患處腫痛肉色變赤葢
始因元氣不足不能運及故腫消而色黯服藥之後元
氣漸充故脛腫而色赤也次用大補湯托裡散三月餘
而愈
一小兒閃臂腫痛面目天白恪服流氣飲之類益加腫
痛余曰此形病俱虚之症也前藥所當深戒者彼謂腫
痛為氣滯血凝非流氣飲不能疏導經絡非破血藥不
能消散壅逆余言聱牙而前症益甚發熱煩燥始請余
治余曰元氣虚憊七惡蜂生雖盧扁亦不能起矣遂歿
一小兒傷臂腫痛内服外敷皆寒涼止痛之藥半載後
潰而腫痛余謂此非托裡温中不能生也不悟確守前
藥以致血氣瀝盡而亾
一小兒跌腿青腫所服皆行氣破血之藥後骨􁀙内潰
青腫益深朝寒暮熱余戒之曰此氣血俱虚甚矣非調
補脾胃不可不信果歿
一小兒閃腰作痛服流氣等藥外腫不赤余曰此兒雖
經閃肭然亦禀賦腎氣不足而使之者延久益虚恐為
不治彼以迂緩視之後果不起
消腫定痛散治跌撲腫痛
　　無名異(炒/)木耳(炒/)大黄(炒各/五分)
　右為末蜜水調塗腫處内有瘀血者砭去敷之患處
　潰者用當歸膏敷之尤效
經驗方治跌撲瘀血不散腫痛不止或筋骨傷損疼痛
　　黄栢(一/兩)半夏(五/錢)
　右各另為末用薑汁調塗患處以紙貼之如乾再用
　薑汁潤之日易新藥
神效太乙膏治一切瘡疽潰爛
　　𤣥參　白芷　當歸　肉桂　赤芍藥　大黄
　　生地黄(各一/兩)
　右㕮咀用麻油四十兩入銅鍋内煎至藥黒濾去查
　徐入浄黄丹一觔再煎滴水中捻軟硬得中即成膏
　矣
迴陽玉龍膏又名抑隂散治跌撲損傷因敷涼藥或人
　元氣虚寒腫堅不散潰腐不斂及癰腫肉色不變或
　腫而不潰潰而不斂筋攣骨痛一切冷症(方見敷寒/凉之藥)
乳香定痛散治杖瘡金瘡一切瘡瘍潰爛疼痛(方見作/痛不止)
猪蹄湯治一切癰疽杖瘡潰爛消腫毒去惡肉潤瘡口
　　白芷　黄芩　當歸　羌活　赤芍藥　露蜂房
　　(孔多/者佳)生甘草(各五/錢)
　右用猪蹄一隻水四五碗煮熟去油查取清湯入前
　藥煎數沸温洗隨用膏藥貼之
　　　跌仆内傷
傷損之症若腹中作痛按之痛甚者瘀血在内也用加
味承氣湯下之下後按之仍痛者瘀血未盡也用加味
四物湯調之按之不痛者血氣傷也用四物加參茋白
术下後發熱胸脇作痛者肝血傷也用四君加川芎當
歸下後惡寒者陽氣虚也用四君加炮乾薑下後發熱
者隂血傷也用四物加參术牡丹皮下後寒熱間作者
氣血俱傷也用八珍湯加柴胡欲嘔作嘔者胃氣傷也
用六君加當歸半夏有因乘怒跳躍而胸腹痛悶喜手
按摸者肝火傷脾也用四君加柴胡山梔畏手按摸者
肝血内滯也用四物加桃仁紅花胸脇作痛飲食少思
者肝脾氣傷也用四君加柴胡丹皮若胸腹脹滿飲食
不思者脾肝氣滯也用六君加柴胡枳殻咬牙發搐者
肝盛脾虚也用異功散加川芎山梔釣藤鈎天麻若用
風藥則隂血益傷肝火益盛或飲糖酒則腎水益虚肝
火愈熾若用大黄等藥内傷隂絡反致下血壯實者或
成痼疾虚弱者多致不起凡傷損之症有瘀血停滯於
内者雖裸體亦以手䕶腹脇葢畏物觸之而痛也世俗
槩以内傷隂虚腹痛不辨虚實専用破血之劑以速其
危其得不死者亦幸矣
一小兒跌仆腹痛作嘔惡心氣口脉大此飲食停滯也
用保和丸二服吐出酸食惡寒發熱倦怠不食此脾胃
傷也先用六君子湯次補中益氣湯間服而愈
一小兒墜樓良久方甦呻吟不絶自以手䕶其腹此内
傷瘀血停滯也用當歸導赤散二錢熟酒調下而呻吟
頓止次用四物加柴胡牡丹皮而安
一小兒跌仆瘀血腹痛用導滯散下之瘀血甚多隨作
煩躁面赤作渴欲飲此血脱也用獨參湯而安又用四
君當歸黄茋及五味異功散而愈
一小兒因怒跳躍胸脇作痛或以為内傷瘀血服大黄
之藥純下鮮血其痛益甚按之則痛止此肝脾氣血俱
傷也用四君加芎歸四劑而痛止又以異功散加升麻
柴胡而飲食進元氣漸復病亦隨愈
一女子因怒搥胸腹痛經行如崩作嘔不食面色青赤
兩闗脉大而虚此肝經火動脾經血傷也用加味逍遥
散二劑血止次用異功散加柴胡升麻而愈後因復怒
腹痛作瀉面青此肝木乘脾也用六君柴胡升麻而痊
一小兒因跌傷臂出血腹痛惡食嘔吐發搐咬牙此因
驚駭停食肝火内動而侮於脾也先用保和丸二服嘔
吐腹痛悉止又用異功散加柴胡山梔發搐咬牙亦愈
却用托裏散患處潰而悉痊
一小兒跌仆發搐吞酸腹痛惡心寸口脉大余謂此飲
食内傷也不信服當歸導滯散連瀉五次目直咬牙手
足厥冷此脾胃之氣復傷而木火内動也用五味異功
散加乾薑一劑稍緩又二劑漸愈乃去乾薑加柴胡再
服而全愈
一小兒跌仆因服大黄之藥下血發熱腹痛嘔吐按其
腹却不痛用五味異功散加當歸升麻二劑腹痛頓止
又二劑而血止又二劑而熱止又二劑而元氣復
没藥丸治打撲傷損作痛等症筋骨疼痛或氣逆血滯
　肚腹胸脇脹悶
　　没藥　乳香　川芎　川椒　芍藥　當歸　紅
　　花　桃仁　血竭(各一/兩)自然銅(四錢火煅/醋淬七次)
　右為末用黄蠟四兩鎔化入前藥急攪匀丸彈子大
　每服一丸酒一鍾煎化服
復原通氣散治打撲傷損作痛及乳癰便毒初起或氣
　滯作痛尤效
　　木香　茴香(炒/)青皮　穿山甲(酥/炙)陳皮　白芷
　　甘草　漏蘆　貝母(各等/分)
　右為細末每服一二錢温酒調徐徐服
加味芎藭湯治打撲仆墜筋骨疼痛血瘀皮膚不破入
　胃作嘔或為嘔血
　　芎藭　當歸　百合(水浸/半日)白芍藥(炒/)荆芥蕙(各二/錢)
　右作二三劑酒水煎服
當歸導滯散治跌撲瘀血在内胸腹脹滿或大便不通
　作喘吐血
　　大黄　當歸(各等/分)
　右為末每服一二錢温酒調徐徐服
黑丸子(一名和血/定痛丸)治跌撲仆墜筋骨疼痛瘀血不散壅
　腫作痛或風寒所傷肢體疼痛若流注鶴膝風初起
　服之自消如潰而膿清發熱者與補氣血之藥自
　斂(方見流注/)
　　　舌斷唇傷
凡舌斷者須乗熱接上急用雞子輕擊周圍去硬殻取
膜套舌上以洪寶丹敷膜上自然接續若良久舌已冷
不必用接但以洪寳丹敷之其舌自生(所斷唇舌雞子/膜含䕶恐風寒)
(傷/之)外症若寒熱作痛用四物加柴胡晡熱作痛加地骨
皮倦怠少食用四君加芎歸柴胡惡寒少食用托裡散
加參茋若煩渴發熱用當歸補血湯如不作痛但用四
君之類以健脾則肌肉自生旬餘可愈不宜用辛熱之
劑恐助火而益其痛也
一小兒舌斷半寸許敷洪寳丹服四物加柴胡定痛血
止次服四君加柴胡山梔月餘而舌自完
一小兒十四嵗疫病愈後嚙舌出血先君謂腎虚則嚙
舌用地黄丸而愈後吐血咳血發熱痰盛仍用前丸而
瘥
一小兒唇傷出血不止以藥止之唇面腫大揭去其藥
出血甚多腫亦頓消用托裡之劑及當歸膏患處潰而
愈
一小兒唇傷腫痛發熱服清熱止痛之劑連瀉二次眉
目搐動服袪風等藥手指俱冷手足搐動余謂脾土被
肝木所侮用異功散加升麻柴胡半夏手温而搐止仍
用前藥佐以托裡散而愈
一小兒跌傷唇口發搐咬牙驚哭腹痛此出血過多肝
火内動所致也用四物加柴胡山梔而安但焮痛至面
此患處欲作膿二用托裡散四劑頭目腫痛其脉滑數
此膿已成氣虚而不能潰出也又用托裡散二劑膿出
腫消若初傷時不遽用收斂瘡口之藥則無此患也
一小兒傷唇出血發搐目直用柴胡梔子散一劑其搐
稍定但傷處焮痛外傅洪寳丹内服逍遥散而愈
一小兒跌傷面腫連唇頰出血焮痛發熱以花蕋石散
敷之血止痛定次用當歸補血湯而發熱頓止又用加
味逍遥散八珍湯而潰托裡散而斂
洪寳丹(一名濟/隂丹)治傷損焮痛并接斷
　　天花粉(三/兩)薑黄　白芷　赤石藥(各一/兩)
　右為末茶湯調搽患處
一方用亂髮燒灰敷舌上接之又治擦落耳鼻乘熱蘸
　之接上即愈亦須口含以防其冷
當歸補血湯治杖瘡金瘡血氣損傷或妄服峻劑致血
　氣俱虚肌熱大渴引飲目赤面紅晝夜承息其脉洪
　大而虚重按全無經曰脉虚血虚脉實血實葢血虚
　發熱是也証似白虎湯惟脉不長實為辨耳若誤服
　白虎湯必死此病多得於饑飽勞役者(方見發/熱不止)
四物湯治一切血虚發熱或因失血太多或尅伐太過
　或潰後發熱煩躁不安並宜服之(方見腋癰/)
柴胡梔子散(方見脇癰/)
花蕋石散(方見後/)
八珍湯
加味逍遥散(二方見發熱不止/)
托裏散(方見熱毒瘡瘍/)
　　　腦骨傷損
腦骨傷損者用輕手摶令端正剪去其髮若皮不破敷
黑龍散或葱熨法皮破則填乳石散以絹帛包之不可
見風着水更用葱杵爛炒熱頻罨患處為佳
一小兒傷腦出血過多發熱煩躁肉瞤筋愓殊類風症
欲作風治余曰無風可袪無汗可發法當峻補其血遂
用聖愈湯二劑而安又用養血之劑而愈
一小兒傷腦腫痛出血外敷花蕋石散内服八珍湯而
安後揭瘡痂出血碗許手足發搐寒熱痰盛此血虚兼
驚肝火内動而生風也今服地黄丸及加味逍遥散而
愈
一小兒傷脛骨出血腫痛惡寒少食睡中發搐先用異
功散飲食漸進又用逍遥散發搐頓止再用歸脾湯母
子並服而愈
一小兒被傷手足發搐頓悶咬牙飲食不思此肝經血
虚火動生風脾土受侮而然耳用地黄丸異功散諸症
漸退用八珍湯托裏散瘡漸愈
一小兒被傷面青懶食時作腹痛以手按腹却不痛余
以為脾氣内傷而然不信妄服攻血之藥果吐瀉作嘔
手足並冷余先用六君加柴胡升麻生薑又用托裡散
異功散而愈
一小兒腦側近耳被傷寒熱作痛潰後小斂恪服止痛
清熱之劑余曰寒熱作痛因肝經氣血虚也潰而不生
肌肉脾經氣血虚遂用地黄丸異功散加歸茋諸症漸
愈又用托裡散而愈
謙甫花蕋石散治一切金刃箭鏃打撲傷損或死者急
　搽傷處其血如入臟二便不通用童便和水煎入酒
　少許調服立效若腹破腸出急宜内入以桑白皮為
　線縫合摻圍瘡上如瘡乾以津潤之
　　硫黄(明净者/四兩)花蕋石(一/觔)
　右為末拌匀入瓦罐内用紙筋和泥固濟候泥乾漸
　添火煅至通紅經宿取出細研滋器盛周
加味逍遥散治傷損血虚内熱發熱或遍身搔痒寒熱
　或肢體作痛頭目昏重或怔忡頰赤口燥咽乾或發
　熱盜汗食少不寐或口舌生瘡耳内作痛或胸乳腹
　脹小便不利(方見發熱不止/)
聖愈湯治杖瘡金瘡癰疽膿血出多熱躁不安或晡熱
　作渴等症(方見出血不止/)
十全大補湯治杖瘡瘀穢已出氣血俱虚腫痛不消或
　腐而不潰潰而不歛或惡寒發熱自汗盜汗飲食少
　思肢體倦怠若怯弱之人患處青腫肌肉不壊者服
　之自愈若有瘀血砭刺早者服之自消或潰而膿水
　清稀肌肉不生或口乾作渴而欲飲湯或砭後發熱
　惡寒頭痛目暈口乾作渴有似中風之症皆屬氣血
　虚也並宜服之(即四君四物/加肉桂黄茋)
八珍湯(一名八/物湯)治傷損等症失血過多或誤服尅伐之
　劑血氣耗損惡寒發熱煩躁作渴或瘡瘍因氣虚腫
　痛不消不能潰斂或潰瘍惡寒發熱膿水清稀久而
　不愈(即四君四物/)
黑龍散治跌撲傷損筋骨碎斷先端正其骨以紙攤貼
　若骨折更以薄木片疎排夾貼却将小繩緊縛三日
　再用前法勿去夾板恐揺動患處至骨緊牢方不用
　板若被刀箭蟲傷成瘡並用薑汁和水調貼如口破
　以玉珍散填塗
　　穿山甲(六兩炒黄/或煉存性)枇杷葉(去毛入半兩一/云山枇杷根)
　右為末薑汁水調或研地黄汁調亦好
地黄丸(方見作渴不止/)
　　　腹破腸出
腹破腸出者急復納入以麻縷縫合外敷花蕋石散如
脂已出急以手取去而縫之如已出而復推入則内潰
害命矣若腸出乾燥者煮大麥粥取汁洗濕推入不時
少以米粥研爛飲之二十日外始可薄粥百日後乃瘥
切勿令驚驚則殺人矣(用桑皮/線尤佳)
一小兒持碗跌仆腹破腸出即納入以麻線縫完敷花
蕋石散而愈
一小兒持刀而戯仆地刀入腹腸屎並出不救(因腸破/故不救)
(也/)
一小兒傷腹發熱作嘔焮痛外敷内服皆止痛清熱之
劑日晡益甚余謂脾經氣血益虚朝用補中益氣湯夕
用四物參茋歸术諸症漸愈乃用托裏散瘡口自斂
一小兒脇傷成瘡膿清不斂寒熱發渴余朝用補中益
氣湯培益脾氣夕用六味地黄丸滋補肝血漸愈却用
托裡散異功散而肌肉自生
一小兒傷腹血出發熱煩燥先用當歸補血湯而安却
用聖愈湯患處頓愈又用托裡散八珍湯而全愈
花蕋石散(方見前/)
益氣湯(方見肌肉不生/)
托裏散(方見熱毒瘡瘍/)
地黄丸(方見作渴不止/)
當歸補血湯(方見發熱不止/)
聖愈湯(方見出血不止/)
　　　隂囊被傷
隂囊皮破出血作痛者敷當歸膏初傷出血不可驟止
之血瘀於内則作膿或傷口原小血出不盡而内潰甚
至睪丸露出或隂囊盡潰者内服托裏之劑外敷當歸
膏則囊自生其外傷腐潰及内傷瘀血作膿者皆同囊
癰治之惟睪丸碎者不治
一小兒傷隂莖出血作痛寒熱發搐咬牙頓悶唇口牽
動手足時冷欲用破傷風藥余謂出血諸症肝經主之
唇動諸症肝木侮脾土也遂用異功散加升麻柴胡天
麻治之頓愈
一小兒隂嚢被傷腫痛不愈朝寒暮熱飲食少思余謂
脾胃復傷之症當用參术歸茋等藥治之不信别用清
熱之藥果作瀉欲嘔手足並冷余先用六君加柴胡升
麻而漸愈又用異功散加柴胡升麻而全愈
一小兒持碗仆地誤傷隂囊睪丸露出血出不止寒熱
時搐此肝經血虚而火動耳隨敷當歸膏服柴胡清肝
散加熟地黄茋及六味丸而愈
一小兒被竹篾傷破隂囊出血甚多腹痛發搐咬牙流
涎七日矣氣口脉大於人迎二三倍此因驚停食也切
忌風藥余用五味異功散加柴胡釣藤鈎而安凡傷損
之症小兒患之多有夾驚夾食者夾食則氣口脉大於
人迎或作嘔吐吞酸腹痛瀉穢等症夾驚則左闗弦洪
而軟或作頓悶咬牙目直項急等症日久不治若成破
傷風疾則禍在反掌之間矣
一小兒隂莖被傷斷而皮相連寒熱作痛血出不止余
謂急當剪去調補肝腎二經則熱自安痛自止矣遂用
補中益氣湯加麥門五味子而愈
一小兒因跌小腹皮破服破血之劑隂囊脹腫作痛發
熱按其腹却不痛余謂當用補血之藥不信遂致不起
補中益氣湯　治跌撲等症傷損元氣或過用尅伐惡
　寒發熱肢體倦怠或潰後血氣虚弱不能生肌收歛
　或兼飲食勞役頭痛身熱煩躁作渴脉洪大弦虚或
　微細濡弱自汗飲食少思尤瘡瘍虚損之聖藥也(方/見)
　(肌肉/不生)
柴胡清肝散(方見脇癰/)
地黄丸(方見作渴不止/)
　　　金木所傷
傷損之症皆肝經主之若青腫不痛或腫不消者氣血
虚弱也用十全大補湯血出腫痛或作寒熱者血傷而
肝火内動也用四物柴胡山梔血出不止或發寒熱者
氣虚而肝火内動也用四君芎歸柴胡寒熱而内痛益
甚者此欲潰膿也用參茋内補散若膿出而反痛者氣
血虚也用八珍湯瘡口赤而肉突者血虚而肝火生風
也用柴胡梔子散若膿出不止瘡口白而肉突者氣虚
而寒邪外凝也用補中益氣湯若膿潰而仍痛或潰而
不歛皆脾胃虚弱也用六君子湯若不固元氣或敷服
寒凉則肉黯不潰或潰而不斂多成敗症矣可不戒哉
一小兒傷手腫不消日出膿水少許飲食不思發熱惡
寒面色痿黄此脾胃氣虚也朝用補中益氣湯夕用五
味異功散加升麻月餘漸愈因飲食停滯服尅伐之劑
患處漫腫更作嘔惡寒余謂脾胃復傷用六君子湯加
升麻柴胡治之而愈
一女子因怒仆復傷患處出血經行不止臂面青赤右
闗脉弦數此肝脾二經火動不能統攝其血也先用小
柴胡湯二劑又用加味逍遥散二劑血止而安
一小兒傷内膁成瘡色黯久而不愈此肝脾氣血虚也
先用補中益氣湯後用八珍湯加柴胡升麻漸愈再用
地黄丸而全愈
一小兒傷臂成瘡久而不愈寒熱作渴瘡口青白不合
膿水時流先用參茋歸术寒熱漸愈又用托裏散患處
色和再用十全大補湯而愈
一小兒傷足成瘡外傅寒涼藥内服敗毒散久不潰腐
余謂至隂之處血氣罕到又服尅伐之劑所以難腐也
雖腐而不能斂也遂用托裏散加肉桂數劑稍知痛而
色漸赤減桂又數劑而潰因飲食過多連瀉二日乃用
五味異功散加升麻柴胡而瀉止仍用托裏散而愈
一女子十五嵗傷手成瘡日出清膿少許日晡發熱此
元氣虚也先用五味異功散加當歸升麻月餘元氣漸
復乃用加味逍遥散及八珍湯異功散而愈
一女子十四嵗修指甲誤傷焮痛妄傅寒涼及服敗毒
之藥遂腫至手背肉色不變余先用内消托裏散手背
漸消次以托裏散為主八珍湯為佐服兩月餘而愈其
時有同患誤傷成瘡不固元氣専攻其傷者俱至不起
没藥降聖丹治傷損筋骨疼痛或不能屈伸及外邪内
　傷筋骨緩縱皮内刺痛肩背拘急身體倦怠四肢無
　力
　　没藥(另/研)當歸(酒洗/炒)白芍藥　骨碎補(撏去/毛)生地黄
　　　川烏(去皮/臍)川芎(各半/兩)自然銅(火煅醋淬十二次/研末水飛净一兩)
　右為細末以生薑自然汁與煉蜜和丸每一兩作十
　丸每服一丸槌碎用水酒各半鍾入蘇木少許煎至
　八分去蘇木空心服
萬金膏治傷損筋骨疼痛
　　龍骨　鼈甲(炙/)苦參　烏賊魚骨　黄栢　黄芩
　　　黄連　猪牙皂角　白芨　白蘞　厚朴　木
　　鼈子仁　草烏　川芎　白芷　没藥(另/研)乳香(另/研)
　　當歸(各半/兩)清油(四/斤)槐枝　栁枝(各四寸長/二十一條)黄丹(一/斤)
　　(半炒/過净)
　右除乳没黄丹外将諸藥於油内慢火煎黑色去查
　每油一斤入丹半斤不住手攪令黑色滴水中不粘
　手乃下乳沒再攪如硬入油些少以不粘手為度
接骨散治骨折碎或骨出􁀙先整端正却服此藥飛禽
　六畜所傷亦能治之
　　鵬砂(一錢/五分)水粉　當歸(各一/錢)
　右為末每服二錢煎蘇木湯調服後但飲蘇木湯立
　効
又方皮破筋斷以膠香塗之或以金沸草汁頻塗自然
　相續
　　生葱(切斷一/方生薑)荆芥　土當歸
　右煎湯温洗或止用葱一味煎洗亦可
潔古没藥散止血住痛
　　定粉(一/兩)風化灰(一/兩)枯白礬(三錢/另研)乳香(五分/另研)沒藥(一/字)
　　(另/研)
　右為末搽之
塞上治撲損瘀血在内煩悶以熱酒調服蒲黄二錢
勝金丹治肌膚傷損青腫用茄子通黄極大者切如指
　厚新瓦上焙乾為末臨卧酒調服二錢一夜消盡無
　痕跡也
肘後治骨節傷損瘀血不出生鐵一斤酒三升煎取一
　升飲之若肝經實熱血瘀則肝木自甚或兼口眼牽
　掣手足抽搐者宜用生鐵藉其金氣制之若血虚肝
　燥生風宜用四物柴胡釣藤鈎補而清之若肝氣本
　虚金來尅木宜用瀉白散以清肺六味丸以補肝若
　腎虚不能生肝亦用六味丸以滋腎水生肝木不可
　槩用
本事内消散治打撲傷損及一切癰腫未破
　　生地黄(研如/泥)木香(各等/分)
　右以地黄膏隨腫大小攤紙上摻木香一層又依前
　攤地黄貼腫上三五度即愈
治金瘡出血不止以五棓子為末乾貼即止神效
又方用石灰韮菜石榴寄奴五棓之類乃澁滯收斂止
　血之劑氣血未耗内無火者用亦有效若血虚内熱
　宜犀角地黄湯之類凡金瘡出血不止素怯弱者當
　補氣素有熱者當清血有怒氣者當平肝煩熱作渴
　昏憒不寜者當補脾氣筋攣搐搦者當養肝血不應
　用地黄丸以滋腎水自愈
治針入肉不出用臘螻蛄槌爛塗上或硫黄中末以紙
　覆之覺痒時其針即出用雙杏仁搗爛以車脂調敷
　以紙貼之二日一換三五次或烏翎三五枚炙焦為
　末醋調塗之或用白梅入水研爛調象牙末傅之或
　以象牙和敷之其針皆即出
治魚刺入肉嚼吳茱茰封之自爛出
丹溪治破傷風血凝心針入肉游走三症用生寒水石
　為末調塗之其痛立止
補中益氣湯治跌撲等症損傷元氣或過用尅伐惡寒
　發熱肢體倦怠或潰後血氣虚弱不能生肌收斂或
　兼飲食勞倦頭痛身熱煩燥作渴脉洪大弦虚或微
　細濡弱自汗飲食少思瘡瘍氣血損之聖藥也(方見/肌肉)
　(不/生)
神應葱熨法治跌撲傷損腫痛用葱頭細切杵爛炒熱
　敷患處如冷易之再熨腫痛即止其效如神
二味參蘇飲治出血過多瘀血入肺靣黑喘促
　　人參(二/兩)蘇木(二/兩)
　右毎服五錢水煎服
桃仁承氣湯(加當歸即/歸承湯)治傷損血滯作痛或發熱發狂
　等症
　　桃仁(研/)􁁬硝　甘草(炙各/一錢)大黄(酒蒸/二錢)
　右作二劑水煎更量虚實用之
復元活血湯治從髙墜下惡血流於脇肋疼痛不已
　　柴胡(五/錢)當歸(三/錢)甘草(二/錢)穿山甲　大黄(酒浸/一兩)桃仁
　　(去皮尖五/十箇研爛)紅花(一/錢)𤓰蔞仁(二/錢)
　右每服二三錢水酒煎五分熱服以利為度利後痛
　或不止服乳香神應散
消毒定痛散治跌撲腫痛
　　無名異(炒/)木耳(炒/)大黄(炒各/五分)
　右為末蜜水調塗如内有瘀血砭去敷之腐䖏更用
　當歸膏敷之尤好
藥蛆方治傷損成瘡潰爛生蛆用皂礬煅過為末乾摻
　其内蛆即死
參茋内補散
　　人參　黄茋　當歸　白术(各一/錢)白芷　防風(四/分)
　　川芎(六/分)肉桂　甘草(炒各/五分)
　右水煎作二三服
八珍湯(方見發熱不止/)
十全大補湯(方見便癰/)
葱熨法(方見流注/)
四物湯(方見腋癰/)
六君子湯
四君子湯(二方見腹癰/)
柴胡梔子散
小柴胡湯(二方見脇癰/)
逍遥散(方見發熱不止/)
地黄丸(方見作渴不止/)
托裏散(方見熱毒瘡瘍/)
五味異功散(方見用敗毒之藥/)
　　　漆瘡
夫漆屬木木生火而能尅土惟脾虚之人多染之若遍
身浮腫或嘔吐者用小柴胡湯加白术陳皮茯苓若遍
身或面目作痒者用前胡湯加連翹山梔若膿水淋漓
或痒或痛者用柴胡山梔散若嘔吐不食或泄瀉腹滿
者用四君升麻其外治之法當用鐵秀末調搽或蟹黄
塗之或用麻油或浸芒硝淋塌患處或礬石末紫蘇末
擦之或人乳汁潤之或無名異末水調敷或用好花椒
煎湯洗之或生薑汁敷之或乾荷葉濃煎湯洗之並效
　　　風犬傷(附蛇蟲痛傷/)
丹溪衍義云犬屬陽其性熱大抵熱極生風風熱相搏
則為顛狂驚駭之狀此物理之自然者今人治風犬咬
傷反以巴豆斑猫等燥熱之劑瀉毒從小便出如犬之
形狀殊不知以熱濟熱血被傷而然非犬之毒也切宜
慎之余見吳中凡被犬傷或出血發熱者輒服斑猫巴
豆等藥或至發搐咬牙即以為毒甚服之益堅遂致殞
喪殊不知凡被傷受驚之症皆肝經所主肝屬木木生
火火生風故發搐咬牙之疾被犬驚傷所致為多不必
風犬為然也若為風邪所襲牙闗緊急腰背反張宜用
定風散童便調服更以潄口水洗浄傷處搽之若出血
不止用燈草貼之其有他症從破傷風法治丹溪之戒
不可不知若真為猘犬所傷則斑猫巴豆之藥亦當暫
用葢以毒攻毒理勢自然毒既内中非此不去但病去
即止便與調補可保無虞不宜確服耳大凡猘犬之狀
必吐舌流涎尾垂眼赤誠為易辨其被傷病甚之時必
作犬吠亦自不同不可一槩施治也
一小兒犬咬出血抽搐痰盛敷玉珍散服抱龍丸而愈
一小兒素怯弱犬咬出血惡寒發熱過服斑猫之藥殊
類破傷風與玉珍散敷之服十全大補湯倍加釣藤鈎
而愈
一小兒被犬傷面青發搐咬牙此因驚所致或謂風犬
致傷用斑猫等藥而歿
一小兒犬傷牙闗緊急兼熱發搐余以為急驚風不信
乃服斑猫等藥而歿
一方治風犬咬用斑猫七箇去頭翅足将糯米一撮同
　炒米黄色為度為末空心用水調服
又法用朱砂雄黄各五錢為末空心香菜油調下
玉珍散(一名奪/命散)治傷損傷風頭疼角弓反張
　　天南星(炮/)防風(去蘆梗/各等分)
　右為末凡破傷風病用藥傅貼瘡口即以温酒調下
　一錢服之如牙闗緊急童便調服二錢垂死心頭温
　者急服三錢用童便一盞煎服
治蛇蝎蜈蚣等惡蟲所傷用大蒜切片置痛以艾壯於
　灸之毒氣頓解痛即止
又方用白礬於燈上燒汁滴於痛處或用貝母末酒調
　服之神效或用南星末醋調上擦之或黄蠟燒滴患
　䖏亦妙
治蛇入人竅用艾灸蛇尾即出又法以刀破蛇尾少許
　入花椒自出即用雄黄朱砂為末煎人參湯調灌之
　内毒即解用白芷末或貝母末酒服尤效
治蛇纏人身不解以熱湯淋之或就以身卧倒滚轉亦
　可解
治蛇骨刺人毒氣作痛燒鼠屎為末敷之或食熱酒大
　蒜亦效
治蜈蚣入咽中被咬未死殺鷄血灌之更灌以香油探
　吐血蟲並出
治誤吞水蛭用田中乾泥一塊小死魚三四箇去頭骨
　和巴豆十粒去殻研爛入泥為丸菉豆大用田中冷
　水吞下十丸小兒三五丸須臾瀉出却以四物湯加
　黄茋煎服以生血氣自愈
治蠼螋尿䠶人生瘡如粟粒四圍赤中有白汁令人惡
　寒壯熱匝身即磨犀角汁塗之或燕窠中土猪脂苦
　酒敷之立效鹽湯浸洗亦可
治蜘蛛咬一身生癩羊乳一味飲之
治蚯蚓呵隂囊腫脹及咬人甚者如大風狀眉髯脱落
　夜聞蚯蚓之聲鳴於身濃煎鹽湯浸洗即安
治螻蛄咬用石灰醋和塗之
治毒蟻螫人用雄黄一錢麝香五分研細生麻油調塗
　之
治蛇蟲刺人用猪牙中垢塗痛處
治蜴蜥囓人用青麻心以手按解取汁塗之
治諸蟲入耳用猪肉炙香置耳邊蟲聞香即出如蟲死
　在耳中用細蘆筒或鵞翎管令人吸出之
　　　瘡瘍發痙
瘡瘍發痙因氣血虧損外邪所摶或内虚鬱火所致其
症牙闗緊急四肢勁强腰背反張肢體抽搐有汗不惡
寒者名曰柔痙風傷衛故有汗也無汗而惡寒者名曰
剛痙寒傷榮故無汗也皆因亾血過多筋無所養傷寒
汗下過多及潰瘍産後者多患之此乃敗症也若大補
氣血多有復生如作風治速其危矣况在嬰兒尤難調
理宜審其禀賦及乳母所致者而治之
一小兒瘡潰後患此形氣殊倦用十全大補湯二劑稍
緩佐以補中益氣湯數劑而痊
一小兒患瘰癧變痙面青或赤此脾經血虚而有熱也
用八珍湯加柴胡牡丹皮熱汗漸止又用十全大補湯
寒熱漸止又用托裏散附子餅而愈後傷食服尅伐藥
仍發痙手足如氷余用人參理中丸五味異功散而愈
一小兒感冒發散變痙汗出不止手足並冷用補中益
氣湯加肉桂四劑而愈
一小兒金刃傷脚面出血過多口噤目直此出血過多
肝火内動而變症用四物參术釣藤鈎四劑其勢稍定
又用五味異功散加當歸柴胡變症悉愈又用托裡散
八珍湯患䖏潰而痊
一小兒傷手出血煩躁口噤昏憒氣息奄奄先用東垣
聖愈湯而安又用托裏散而潰佐以八珍湯而斂
一女子十五嵗傷手指出血口噤如痙脉浮數肝脾為
甚先用加味歸脾湯四劑稍緩又數劑漸甦却佐以加
味逍遥散月餘而甦却用歸脾湯為主八珍湯為佐而
愈此等症候用袪風化痰之藥而死者不可枚舉
十全大補湯(方見便癰/)
補中益氣湯(方見肌肉不生/)
人參理中湯
五味異功散(方見用敗毒之藥/)
附子餅(方見貼骨癰/)
托裏散(方見熱毒瘡瘍/)
歸脾湯(方見脇癰/)
八珍湯
加味逍遥散(二方見發熱不止/)
　　　破傷風
潔古云風症者善行而變數入臟甚速死生反掌之間
耳急宜分表裏虚實而治之邪在表者宜羌活防風湯
半表半裡者頭有汗而身無汗宜羌活湯傳入者甚則
舌强口噤項背反張筋惕搐搦痰涎湧盛胸腹滿悶或
便溺赤閉時或汗出其脉洪數而弦者宜大芎黄湯然
其汗初出者由風熱鬱甚於裡故表熱稍解腠理疎而
汗出也宜除熱散結若熱已退臟腑已和而汗仍出者
表虚也以白术防風湯實其表牙闗緊急者須撅開口
灌之更不時灌以粥飲然小兒患之多因夾驚肝火内
熱生風所致夫肝主五色屬木生風察其面色入肝為
青入心為赤入脾為黄入肺為白入腎為黒肝經者用
柴胡清肝散心經者用梔子清肝散加黄連腎經者用
地黄丸加柴胡脾經者用六君加柴胡山梔為主而佐
以大補脾胃之藥為善
一小兒十四嵗患瘰癧因勞心功課頭痛發熱目以為
傷風用薑葱發汗忽腰背反張口噤不語脉浮大按之
如無此氣血虚極而變痙非破傷風也灌十全大補湯
一劑良久方甦又數劑而愈後又勞復厥冷汗出如注
良久不省用前湯加附子五分一劑而甦乃去附子服
至三十餘劑而愈
一小兒患流注面色痿黄忽舌强口噤脉洪大而虚按
之如無此脾肺氣虚而變症也先用補中益氣湯四劑
稍緩又用十全大補湯數劑而痊
一小兒臂癰久不收斂因驚發搐口噤用托裏散内參
术各用三錢柴胡五分釣藤鈎一錢五分四劑而安後
停食驚駭目直發搐口噤流涎手指逆冷用五味異功
散此肝木旺脾土受侮飲食内作而然用五味異功散
加釣藤鈎木香乾薑而甦
一小兒潰瘍變痙如前面色青赤此心肝二經血虚而
有熱也先用八珍湯加柴胡牡丹皮稍定又用加味逍
遥散加五味子漸愈又用八珍湯而安
一小兒潰瘍忽汗出不止手足並冷先用補中益氣湯
加肉桂五味子數劑諸症漸愈又因飲食過多口噤作
嘔用異功散加升麻四劑而安
一小兒十六嵗癧瘡久不歛因過勞口噤目直脉洪數
左闗脉弦而無力余謂肝經氣血虚而火内動也用地
黄丸料四劑而安却用補中益氣湯以補脾肺用地黄
丸以補腎肝為主佐以九味蘆薈丸以治肝疳而癧瘡
愈
一小兒十六嵗流注久不愈因勞兼怒忽仆地昏憒殊
類破傷風面色皎白無氣以動用補中益氣湯内用人
參五錢加肉桂一錢不應加乾薑一錢又不應此陽氣
虚甚藥力不能勝之也急加附子一錢稍定乃去附子
服十餘劑而元氣漸復却佐以八珍湯豆豉餅半載而
痊畢姻後因入試塲勞傷元氣前症復發亦類破傷風
脉浮大按之如無用參附湯四劑而甦八珍湯地黄丸
料各百餘劑而痊
羌活防風湯治破傷風初病邪在表者急服此藥以解
　之
　　羌活　防風　甘草(炙/)川芎　藁本　當歸　芍
　　藥(各四/兩)地榆　細辛(各二/兩)
　右每服五錢水煎熱服
防風湯治破傷風表症未傳入裏急服此
　　防風　羌活　獨活　川芎(各等/分)
　右毎服五錢水煎調蜈蚣散大效
蜈蚣散
　　蜈蚣(一/對)鰾(三/錢)
　右為末用防風湯調下
羌活湯治破傷風半表半裏者急宜服此
　　羌活　菊花　麻黄　川芎　石膏(煅/)防風　前
　　胡　黄芩　細辛　甘草　枳殻　白茯苓　蔓
　　荆子(各一/兩)薄荷　白芷(各五/分)
　右每服五錢生薑水煎日二三服
地榆防風散治破傷風在半表半裏頭微汗身無汗不
　可發汗表裡兼治
　　地榆　防風　地丁草　馬齒莧(各等/分)
　右為末毎服三錢温米湯調服
大芎黄湯治破傷風在内急宜服此湯疏導之
　　川芎　羌活　黄芩　大黄(各一/兩)
　右每服五錢水煎温服以臟腑通和為度
白术防風湯治表藥過多有自汗者
　　白术　黄茋(各一/兩)防風(二/兩)
　右每服五七錢水煎温服無時臟腑和而自汗者可
　服此藥若臟腑秘小便赤自汗者宜速下之用大芎
　黄湯
白术湯治破傷風汗不止筋攣搐搦
　　白术　葛根(各/兩)二升麻　黄芩　芍藥　甘草(二/錢)
　　(五/分)
　右每服五錢水煎服無時
玉真散治破傷風(方見風犬傷/)
日凡子治一切風疾壅盛手足頑麻或牙闗緊急口眼
　歪斜半身不遂等症
　　半夏(七兩/生用)川烏(去皮臍生/用半兩)南星(二/兩)
　右為末用生薑汁調糊丸桐子大每服一二丸用淡
　薑湯下
柴胡清肝散治肝膽三焦風熱怒火以致項胸作痛頭
　目不清或耳前後腫痛寒熱體疼
　　柴胡　黄芩(炒五/分)人參　山梔(炒/)川芎(各一/錢)連翹
　　　桔梗(各八/分)甘草(五/分)
　右水煎服
梔子清肝散治三焦及肝膽經風熱耳内作痒或生瘡
　出水或脇肋胸乳作痛寒熱往來
　　柴胡　山梔(炒/)牡丹皮(各一/錢)茯苓　川芎　芍藥
　　　當歸　牛蒡子(炒各/七分)甘草　白术(各五/分)
　右水煎服
地黄丸(方見作渴不止/)
六君子湯
除熱散
十全大補湯(三方見便癰/)
補中益氣湯
托裡散
五味異功散(三方見敗毒之藥/)
八珍湯
加味逍遥散(二方見發不止/)
　　　瘈瘲
瘈者筋脉急而縮也瘲者筋脉緩而伸也一縮一伸手
足相引搐搦不已大抵與發搐相似者此症多屬風葢
風主揺動心主脉肝主筋心屬火肝屬木火主熱木主
風風火相熾則為瘈瘲也
一女子停食服消導之劑傷脾而患此告於余余曰經
云脾之榮在唇口又云脾主四肢又云脾主涎此因前
藥妄下胃氣復傷肝木侮土以致前症也當先救胃氣
以養五臟因衆議不一尚未用藥翌早果咬牙呵欠困
卧驚悸哽氣短氣面色㿠白始信余言遂先用五味異
功散次用補中益氣湯而愈
一女子瘰癧將愈因勤於女紅忽作瘈瘲此胃氣未實
而勞傷筋脉耳用補中益氣湯及五味異功散俱加釣
藤鈎而愈後勞役怒氣經行顫振用加味逍遥散及補
中益氣湯俱加釣藤鈎而愈
一小兒仆傷潰後患前症面青或赤服風痰之藥咬牙
目直仍欲治風余曰凡傷損之症皆肝主之故面色青
而瘈瘲咬牙目直皆屬肝經血氣虧損風木翕合火動
而生風也無風可袪無痰可逐遂用地黄丸及補中益
氣湯而愈
一小兒跌傷臁出血誤服大黄等藥患前症或時煩躁
自汗手欲撮空此因肝經血虚肝火熾盛耳用地黄丸
補中益氣湯而愈(方見前各症/)
　　　顫振
顫振與瘈瘲相類瘈瘲則手足牽引或伸或屈顫振則
但顫動而不伸屈也内經云因胃氣不實諸脉空虚行
隂用不復因其所在補肉分間然小兒瘡瘍潰腐或損
傷膿血出多屬脾胃氣虚血弱用補中益氣湯五味異
功散加白术當歸升麻主之肝經虚熱用六味丸脾血
虚弱用四君子加芎歸胃氣虚弱用補中益氣湯
一小兒腿癰内潰出膿碗許即時顫振面白汗出此陽
氣虚脱非大補不可也遂用人參黄茋當歸白术四劑
而盜汗顫振漸止又以十全大補湯數劑而癰亦全愈
一小兒患流注唾痰氣促其父自恃知醫用化痰理氣
等劑半載而潰用托裏散等劑膿水淋漓腫痛不消寒
熱往來飲食少思肌肉消痩大便不實手足時冷而顫
振兩脉浮大按之㣲細余曰此屬命門火衰當用八味
地黄丸不信乃服參茋歸术之類更加痰喘泄瀉余以
八味丸補中益氣湯二方間服年餘而痊
一小兒年十三嵗患癰腫硬不潰脉弱時欲作嘔有欲
飲服敗毒等藥余謂腫硬不潰乃陽氣虚弱嘔吐而不
思飲食患此者乃因胃氣虚寒以致若此法當温補脾
胃大抵腫赤痛甚煩燥脉實作嘔為有餘當下之腫硬
不潰脉弱作嘔為不足法當補之若痛傷胃氣或感寒
邪穢氣而作嘔者雖腫瘍猶當助胃壯氣彼不信余之
言仍服功伐之劑後而果歿
一小兒御女甚蚤素有隂虚背忽患疽用參茋大補而
不歛内熱發熱舌燥唇裂小便頻數口乾飲湯嘔吐瀉
利耳閉目盲仰首眩暈顫振脉浮大而數余曰瘡口不
斂脾土敗也舌燥唇裂腎水枯也小便頻數脉氣衰也
内熱發熱虚火上炎也口乾飲湯真寒之象也嘔吐瀉
利真火衰敗也耳閉目盲肝木枯也仰首眩暈顫振腎
氣已絶也余辭不治後果歿
一女子患瘰癧素性縱食生冷之物者且善怒經水非
過期則不及而至肢體發熱倦怠飲食少思而顫振不
時余以為脾氣不足肝經血少之故火盛而致此也余
遂用以補中益氣湯加釣藤鈎炒山梔又用加味逍遥
散加釣藤鈎而愈又因飲食停滯吐瀉酸臭更加發搐
用五味異功散加釣藤鈎而愈
一女子患流注發熱而顫此肝脾氣血不足經水過期
虚火生風之症也先用補中益氣湯加釣藤鈎漸愈又
用加味地黄丸而全愈
一女子不得繼母之心久而鬱怒遂患顫振面赤發熱
先用加味小柴胡湯次用加味歸脾湯及加味逍遥散
前後間服而尋愈但面色時青又用地黄丸逍遥散而
安
一女子腹癰患此手足或急或縱先用四物加柴胡山
梔丹皮釣藤鈎以養血清肝火又用地黄丸以滋腎生
肝血而愈(方見前各症/)
　
　
　
　
　薛氏醫案卷六十九
欽定四庫全書
　薛氏醫案卷七十
　　　　　　　　　　　　　明　薛已　訂
　　保嬰撮要十五
　　　痘疹受病之由
痘疹之由因兒在胎食母五臟血穢伏於命門或至天
行時氣或驚駭跌撲或飲食所傷因而發之狀類傷寒
其症面燥腮赤目胞亦赤呵欠頓悶乍涼乍熱咳𠻳嚏
噴足稍冷耳冷尻冷多睡睡驚耳後有紅絲赤脉此其
候也五臟各具一証肝藏水疱肺藏膿疱心藏斑脾藏
疹歸腎變黑盖以太陽起於右腎之下煎熬左腎足太
陽膀胱寒水夾脊上流上頭下額逆手太陽丙火不得
傳道逆於面上故顯是諸症蓋壬癸寒水尅丙丁熱火
故也凡瘡疹初起一發便出盡者必重瘡夾疹者半輕
半重稀少者輕裏外㣲紅者輕外黑裏赤者㣲重外白
裏黑者大重瘡端裏黑㸃如針孔者勢劇也青乾紫陷
睡昏汗出不止煩躁熱渇腹脹啼喘大小便不通者困也
　　　痘疹正狀
痘瘡正病蒸熱一日稍涼現癍一日至三日足心齊漸
大如珠結成膿窠飽滿漸至蒼蠟色自初紅癍為始計
七日當成靨結痂此則言其大略也人有虛實之不同
病有淺深之各異脾胃充實血氣調和皆依期而愈若
調治失宜虧損脾胃或寒暄失度必致遷延大扺形勢
既正而無他症不必用藥此先哲之格言也鄭氏云凡
瘡痘欲出先發熱輕者三日次五日逺者不過七日此
約法也一日太陽傳膀胱二日陽明傳胃三日少陽傳
膽四日太陰傳脾五日太隂傳腎六日厥陰傳肝七日
還經五臟六腑傳遍故七日而止也又有因傷寒至七
日以後或已汗或未汗或吐下後熱不除此毒氣盛而
未發熱毒入胃發於皮膚成斑者狀如蚊蟲所嚙赤者
十生一死黑者十死一生及有胃熱發黄者狀如橘色
下利者死又有成隱疹者或白泡者此皆傷寒熱毒不
除多變此疾故發癍不可用表汗藥也
　　　痘瘡輕重
輕者作兩三次出大小不等頭面稀少胸前眼中皆無
根窠紅活肥滿光澤形似水珠不渇㵼不煩躁○重者
一齊出宻如蠶種頂陷如茱萸様或平頭灰白色渴㵼
煩躁頭温足冷身熱不除治之如法十全八九
　　　輕變重所犯者七
不忌口味不慎飲食致傷脾胃○先曾泄㵼裏虛毒氣
不能發出○冒風寒所謂春夏之氣為順秋冬之氣為
逆大忌感冐風寒損表○犯房室○餌涼藥宜用滋補
血氣壯脾之藥不宜清涼宣利之劑裏寒則毒氣不能
攻出○穢氣相觸血氣聞香則順聞臭則逆順則易出
易靨逆則難愈○生人輒至恐外人由生産房室或臨
䘮而來或帶醉或食腥氣因此穢惡之觸皆為害也
　　　重變輕所慎者五
謹避風寒及房内有風亦宜避之惟夏不忌如遇狂風
輒寒亦宜避之○常和煖寒則添衣熱則減去務得中
和毋令太過不及○節飲食忌柿橘西𤓰菱角水蜜等
冷物恐内傷胃氣尤忌肥肉油膩恐泄㵼忌醎物恐作
渇忌酒葱蒜魚羊等腥物恐致瘡痒務使脾胃充實其
瘡易出易靨也○大便稠飲食調和不致泄㵼一日二
日一次為調日行二三次為利三四日不行為秘○依
方調理避風寒節飲食詳症用藥庶不致輕變為重矣
　　　不治五症
咳𠻳聲啞飲食挫喉○腹脹氣促悶亂不寧○渇瀉不
止咬牙寒戰○瘡嫩易破痒塌不止○紫黑灰色頂陷
喘渇
　
　　　　三日必出定已後身反發熱悶亂煩渴者凶
　
　
　
　
　
　
　
　
　瘡已飽滿如膿窠將收漸至蒼蠟色有等無膿有黄
　白色自放標一日為始至七日收靨至十日收完此
　為正病有遷延八九日方靨至十四五日方完亦有
　之但不㵼渴悶亂其瘡飽滿無陷手按之堅硬皆好
　將收時漸退紅腫或瘡中收靨覺有黄蠟色或外面
　先靨根下皺皮男従面收至頭背女從面收至胸腹
　收後離肉不粘易脫俱好有㣲渇痒痛有身收完足
　收遲亦不妨身㣲熱不能食者亦有之只怕瘡嫩易
　破悶亂痒塌者凶
靨　瘡疹收靨之後預宜調理就有出外不避風寒
　　不節飲食偏無病者莫非胃實體壯亦宜仔細
後　病初痊臟腑初安脾胃尚弱動止飲食過度復
餘　病喘咳腹脹必凶又血氣尚弱動止太早病復
　　皆凶况肌肉嬌嫩冐風易得感寒頭痛身熱則
症則難治矣
　　　腹脹氣促根窠不赤之症
陳文宿先生云痘瘡已出未愈之間或㵼渇腹脹氣促
其瘡不光澤不起發根窠不紅謂之表虛也先與十一
味木香散以和五臟之氣後與十二味異功散送七味
肉豆蔲丸以助臟腑之氣竊謂痘瘡既出不光澤不起
發不紅活或泄瀉作渇或肚腹作脹或氣促作喘寒戰
咬牙或手足指冷肢體攣縮作渇飲湯陽氣虧損内虛
寒而外假熱也用十二味異功散若作渇飲湯手足不
冷者脾胃虚弱也用五味異功散凡痘瘡先出不如式
後出而紅活或成片色赤而穢氣者俱無妨
一小兒出痘四日腹脹瀉渇脾胃虚寒也用十二味異
功散一劑又用參茋内托散貫膿靨而忽寒熱咬牙此
膿貫而陽氣虧損也用參附湯獨參湯而愈
一小兒痘四日腹脹瀉渇氣促體倦此脾氣虚也用人
參白术散加木香煎送四神丸一服諸症頓止但膿遲
作渇此表裏血氣俱虚用參茋四聖散大補湯而愈
一小兒痘瘡作渴腹脹小便不利此邪氣壅滯也用木
通芍藥湯一劑諸症稍愈用參茋四聖散其漿漸貫用
參芪内托散結靨而愈
一小兒痘瘡將愈腹脹手足或冷或熱此陽氣虚寒也
先用十二味異功散手足不冷此陽氣漸復也乃用五
味異功散加木香而愈
一小兒痘瘡大便利而小便秘腹脹作喘手足並冷此
脾氣虚也先用葶藶木香散一劑又用五味異功散加
木香二劑而愈後腹脹不食口角流涎仍用五味異功
散而痊
一小兒痘瘡將愈忽腹脹泄㵼侵晨為甚飲食不化余
謂脾腎虛弱朝用人參白术散夕用二神丸而㵼止又
用參茋内托散兼托裡散而靨
一小兒痘瘡腹脹泄㵼飲食不化此脾腎氣虛用人參
白术散豆蔲丸而愈
參茋内托散治脾虚發痒瘡不潰倒靨
　　人參　黄茋(炒/)當歸　川芎　厚朴(薑/製)防風(各五/分)
　　桔梗　白芷　官桂(各三/分)紫草(五分/)木香　甘草
　　(各三/分)
　右入糯米一撮水煎量服之(寒戰咬牙飲水/㵼渴亦宜服之)
參茋四聖散治痘瘡已出六七日不能長不生膿或痒
　塌
　　當歸　芍藥(炒/)黄茋　川芎(各五/分)白术　茯苓
　　木通　紫草(如無紅/花代之)防風(各三/分)糯米(二百/粒)
　右水煎母同服
葶藶木香散治大便自利小便澁滯喘嗽腹脹不能食
　多服為妙
　　猪苓　澤瀉　茯苓　白术　官桂(各五/分)滑石(二/錢)
　　葶藶　木通　木香　甘草(各五/分)
　右水煎量大小服之
木通芍藥湯治痘瘡作渇腹脹小便不利
　　木通　芍藥　白术(各五/分)川芎　陳皮　乾葛(各/三)
　　(分/)甘草(二分/)
　右水煎服
十全大補湯
　　當歸　川芎　白芍藥(炒/)熟地黄　人參　白术
　　　白茯苓　甘草(炒/)黄茋(炒/)官桂(各等/分)
　右水煎量兒大小服
參附湯治痘疹陽氣虚寒咬牙寒戰手足並冷或吐瀉
　不食飲沸湯不知熱用獨參湯加好真附炮如法者
　每劑先加一錢未應多加之更不應加至四五錢或
　等分亦無妨但用之以運其陽氣如已脫者不治
獨參湯治陽氣虚弱痘瘡不起發不紅活或膿清不滿
　或結痂遲緩或痘痕色白或嫩軟不固或膿水不乾
　或時作痒或畏風寒用好人參一兩生薑五片大棗
　五枚水二鍾煎八分徐徐温服嬰兒乳母亦服
胡荽酒
　用胡荽一把以好酒二鍾煎一兩沸令乳母含噴兒
　遍身頭面并房中須燒胡荽香能辟除穢氣使痘症
　出快若痘疹已出而飲食少思宜用棗子燃炙兒聞
　棗香尤能開胃進飲食解毒氣若因飲食停滯未及
　消導者不宜用
托裏消毒散
托裏散(二方見痘癰/)
七味白术散(即人參白术散方見痘瘡属隂属陽/)
十一味木香散
十二味異功散(二方見痘灰白色/)
五味異功散(方見痘寒戰咬牙/)
肉豆蔲丸
二神丸
四神丸(三方見瀉渇咬牙/)
　　　發熱口渇煩躁不止之症
陳文宿先生云瘡疹始出一日至十日渾身壯熱大便
黄稠是表裏俱實其瘡必光澤起發必肥滿必易靨而
不致損傷也又云痘瘡發熱口渇煩躁不止者切不可
與冷水蜂蜜柿子西𤓰等生物及清涼飲消毒散等藥
恐内損脾胃以致腹脹喘滿寒戰咬牙則難治竊謂前
症若二便自調飲食温和口渇飲湯手足不熱是謂虚
熱不可食生冷之物若二便秘結飲食喜冷口渇飲水
手足並熱是為實熱可與冷水飲之凡痘出而熱未止
者既出盡則熱自止
一小兒腹脹發熱宻而根顆不明色不紅活漿不滿先
君謂脾氣虚而毒未盡也用參茋四味散痘果復出熱
止紅活分明又用參茋内托散而靨
一小兒腹脹作渇發熱成片先君謂脾氣虚弱痘毒未
盡用參茋四聖散二劑先出者貫漿後出者穢氣而愈
一小兒痘腹脹二便自利手足並冷先君云脾胃虚寒
用十二味異功散一服又用五味異功散加木香二劑
却去木香又一服而痊
一小兒痘瘡發熱作渇此痘出未盡脾胃虚而熱也用
人參麥門冬散一劑痘復出而熱渇止用人參白术散
而飲食進用參茋四聖散而漿潰用托裏散而瘡靨
一小兒痘腹脹足冷内熱作渇此胃氣虚而津液不足
也余先用五味異功散二劑又用參茋四聖散膿貫用
人參白术散而靨
一産婦出痘寒戰咬牙腹脹作渇足冷身熱此脾胃内
虚寒而外假熱先用十全大補湯加桂附四劑乃去附
易乾薑又四劑却用參茋四聖散五味異功散加歸茋
而靨
一姙婦出痘發熱足冷腹脹此脾氣虚弱而毒未發也
用紫草木香散及用八珍散而貫膿倍加參茋又數劑
而愈
人參麥門冬散(一名麥/門冬散)治痘瘡發渇
　　麥門冬(一/兩)人參　甘草　陳皮　白术　厚朴(薑/製)
　　(各半/兩)
　右每服三錢水煎量兒大小加減
　按前方若因熱毒作渴宜用之若因中氣虚弱作渇
　當用人參白术散
紫草木香散治痘瘡裏虚痒塌黑䧟發熱
　　紫草　茯苓　甘草　白术　木香　人參(各等/分)
　　糯米
　右每服三錢水煎
清涼飲(方見大便不通/)
人參白术散(方見發熱屬隂屬陽/)
托裏散(方見痘癰/)
十全大補湯(方見腹脹氣促/)
十一味木香散
十二味異功散(二方見痘灰白色/)
參茋四聖散(方見腹脹氣促/)
八珍湯(方見頂䧟灰白色/)
　　　痘瘡出遲屬各經所主
陳文宿先生云痘瘡出不快誤言毒氣壅盛用藥宣利
解散致臟腑受冷榮衛澁滯則氣血不能充貫其瘡不
起發不光澤不充滿不結實不能成痂多致痒塌煩躁
喘渇而死竊謂海藏云痘瘡出不快如身後出不快者
足太陽經也用荆芥甘草防風湯身前出不快者足陽
明經也用升麻葛根湯身側出不快者足少陽經也用
防風芍藥甘草湯若便利調和而出不快者熱在表也
宜葛根湯㣲發之又有上中下三部先上部次中部又
次下部纔出齊而自愈又有作三次而出者錢氏云三
日不快不出用消毒之藥仍不出脉平靜者本稀也不
必服藥大凡五六日間當解毒補托以盡發於表七八
日間毒氣不能盡出而反入於内必用藥驅出之痘疹
方云瘡出遲而小便澁滯咳嗽有痰用仙聖散出而不
長隠於肌膚用人參透肌散色赤而出不快用紫草透
肌散出而不匀用升均湯出而不長不貫用參茋四聖
散出而色不紅活用紫草快癍湯出而小便赤澁用紫
草木通湯出而漿不囘用參茋内托散若色赤而兼痒
者屬血虚有熱用四物牡丹皮色白而兼痒者屬氣虚
有熱用五味異功散加當歸木香若發熱大便秘者用
犀角消毒散發熱大便調和者用人參麥門冬飲寒戰
渇㵼飲沸湯口不知熱用十二味異功散作渇飲氷雪
口不知寒用四順飲地黄丸手足不冷飲湯温和者用
五味異功散或托裏散
一小兒發熱痘出身涼根顆紅活余謂表裡血氣皆實
而不用藥後果然凡三四日前先發熱而痘出或熱一
次涼一次而痘出者毒勢輕也皆不必用藥其血氣實
而托裡血氣虚而宣毒者多致有誤
一小兒痘出不快色次紅活此血氣虚弱用參茋四聖
散出而色赤再劑色紅活起發又用透肌散而靨
一小兒第九日痘漿靨而熱不止脉滑而數皆為不治
先君謂痘未盡耳非敗症也遂用快癍湯一劑果出一
畨至十七日而痂落
一男子發熱咳嗽嚏噴面燥腮頰目胞皆赤遍身赤㿔
余謂此心臟痘疹之狀也彼因疑惑而未用藥餌旬餘
赤㿔皆為膿疱且紅活起發余謂痘疹明矣既紅活發
起不必服藥至十七日大便下膿血瘡痂而痊
紫草透肌散治痘瘡色赤不快或痒塌
　　紫草　蟬蛻　木通　芍藥　甘草(炙各等分/)
　右每服三錢水煎
人參透肌散治痘瘡虚而有熱雖能出快而不齊整隠
　於肌膚間者
　　人參　紫草(如無紅/花代之)白术　茯苓　當歸　芍藥
　　　木通　蟬蜕　甘草　糯米(各等分/)
　右每服三錢水一盞半煎半盞徐徐服
紫草木通湯治痘疹出不快小便赤澁
　　紫草　木通　人參　茯苓　糯米(各等/分)甘草(減/半)
　右每服二錢水煎
防風芍藥甘草湯
　　防風　芍藥　甘草
　右每服一二錢水煎
荆芥甘草防風湯
　　荆芥　甘草　防風(各等分/)
　右每服一錢水煎
升均湯治痘瘡已出不均或吐瀉熱渇
　　升麻　乾葛　芍藥　人參　白术　茯苓
　　甘草　紫草茸(如無紅/花代之)
　右每服三五錢薑水煎量服之
四物湯治痘瘡血虚發熱或煩躁不寐作痒色赤
　　芍藥(炒/)川芎(各一/錢)當歸　熟地黄(各二/錢)
　右水煎服
仙聖散治痘出不快小便赤澁咳嗽有痰
　　紫草　枳殻　黄茋　甘草　木通(各等/分)
　右每服二錢水煎
十二味異功散(方見頂陷灰白/)
葛根湯
參茋内托散(二方見腹脹氣促/)
升麻葛根湯(方見水痘庥痘/)
紫草快癍湯(方見大便不通/)
四物湯(方見痘瘡出遲/)
人參麥門冬散(方見前/)
參茋四聖散(方見腹脹氣促/)
五味異功散(方見寒戰咬牙/)
犀角消毒散(方見/)
清涼飲(方見大便不通/)
地黄丸(方見痘瘡發熱屬隂屬陽/)
　　　泄瀉咬牙作渇之症
陳文宿先生云痘瘡㵼水穀或白色或淡黄者宜服十
一味木香散送肉豆蔲丸若㵼多津液内耗血氣不榮
其瘡雖起發亦不能結靨如身温腹脹咬牙喘渇者難
治縁津液枯耗而飲水不止蕩散真氣故多死也速與
十一味木香散救之如不愈急用十二味異功散竊謂
荳蔲丸治陽氣虚寒滑瀉之澁劑蓋腎主大便若因腎
氣不固而致前症者宜用十一味木香散或六君子湯
送四神丸若欲瀉不瀉脾氣虚而下陷也用補中益氣
湯加肉荳蔲飲食不化手足並冷脾氣虚寒也用四君
子湯加附子
一小兒出痘泄瀉腹脹煩渇飲沸湯而不知熱先君謂
陽氣虚寒用十一味木香散二劑泄㵼頓止飲湯嫌熱
此陽氣復也乃用六君乾薑木香歸茋而靨
一小兒痘瘡愈後泄㵼飲食不化此脾腎氣虚用六君
補骨脂肉荳蔲瀉止用參茋四聖散接補元氣而痊
一小兒發熱飲冷唇舌皺烈瀉糞穢臭先君以為内藴
用前胡枳殻散一劑稍愈又用竹葉石膏湯加漏蘆乳
母服之其兒頓安
一小兒痘後作瀉久不愈而肌體骨立此脾腎虚弱也
用二神丸五味異功散漸愈因停食吞酸作瀉肚腹重
墜此脾氣下陷也先用補中益氣湯為主佐以五味異
功散漸愈又用參茋四聖散治其瘡而痊
一小兒出痘發熱燥渇色黯出血足熱腰痛此脾腎虚
熱用聖濟犀角地黄湯一劑却用地黄丸料數劑而貫
又用參茋内托散而痊
一小兒痘瘡將愈侵晨泄瀉飲食不化余以為腎瀉朝
用補中益氣湯夕用二神丸而愈
四神丸治脾腎虚弱大便不化飲食不思或泄瀉腹疼
　等症
　　肉豆蔲(二/兩)補骨脂(四/兩)五味子(二/兩)吳茱萸(浸炒/一兩)
　右為末用水一鍾生薑八兩紅棗一百枚煑熟取棗
　肉丸小豆大每服二三十丸食前白湯下去五味子
　吳茱萸名二神丸
二神丸治瘡瘍因脾腎隂虚泄瀉
　　補骨脂(四/兩)肉豆蔲(二兩/生用)
　右為末用紅棗四十九枚生薑四兩水一鍾煑乾取
　棗肉丸桐子大每服二三十丸白滚湯下
肉荳蔲丸治瀉水榖或白或淡黄不能止者
　　白龍骨(煅/)訶子肉(半/兩)木香　縮砂仁(各二/錢)肉荳蔲
　　(半/兩)赤石脂(七錢/半)枯白礬(七錢/半)
　右為末糊丸黍米大一週歲每服三五十丸三嵗兒
　服百丸米飲下㵼甚者煎木香散或異功散送下
竹葉石膏湯治痘瘡胸中煩熱小便赤澁口乾作渇兼
　有赤癍者亦宜服犀角散(方見頂陷心煩/)
七味白术散(即人參白术散方見後/)
六君子湯
四君子湯
十一味木香散
十二味異功散(四方見痘灰白色/)
托裏散(方見痘癰/)
五味異功散(方見寒戰咬牙/)
前胡枳殻散(方見涕唾稠粘/)
　　　痘瘡發熱屬隂屬陽之異
陳文宿先生云痘瘡之症有陽盛隂虚有隂盛陽虚陽
盛者飲氷雪而不知寒隂盛者飲沸湯而不知熱陽盛
則補隂用木香散加丁香官桂隂盛則補陽用異功散
加木香當歸竊謂經云大寒而甚熱之不熱是無火也
當益火之源以消隂翳大熱而甚寒之不寒是無水也
當壯水之主以鎮陽光若前症發熱作渇手足並冷大
便自利喜飲熱湯此陰盛也宜用十二味異功散八味
丸若發熱作渇大便秘結手足並熱喜飲冷水此陽盛
也宜用四順散六味丸若煩熱作渇面赤睛白此為腎
經虚熱宜用地黄丸之類治之及時亦有生者京師小
兒出痘或作渇喜飲冷水者恣與飲之再不服藥如期
而愈亦無痘毒之患葢北方人卧火坑飲燒酒有熱與
水相搆而然也小兒面色目睛多白者乃禀腎氣虚也
出痘必作渇用地黄丸煎與恣飲多有生者
一小兒痘寒戰咬牙瀉渇腹脹手足並冷時當仲夏飲
沸湯而不知熱此脾胃虚寒之極也先用十二味異功
散一劑頓安又用六君附子一劑後用五味異功散而
愈
一男子出痘色紫作渇飲水腰痛足熱耳聾此禀腎氣
不足用加減八味丸料煎與恣飲熱渇頓止佐以補中
益氣湯加五味子麥門冬滋其化源而愈
一小兒十四歲出痘色黯兩足及腰熱痛便秘咽乾口
渇引飲先君謂禀腎不足用加減八味丸料作大劑煎
與恣飲至二觔諸症悉退又佐以益氣湯及八珍湯各
十餘劑而痊
一小兒痘瘡發熱作渇腹脹寒戰咬牙飲氷雪而不知
寒悉似火症但兩足並冷此陽氣虚寒也先用十二味
異功散一劑隨用五味異功散加薑桂漸愈乃去桂又
二劑而痊
六味地黄丸治腎虛痘瘡發熱作渇等症
　　熟地黄(八兩/杵膏)乾山藥　山茱萸(肉各/四兩)澤㵼　白茯
　　苓　牡丹皮(各三/兩)
　右為末入地黄膏量加米糊丸如小豆大煎服尤好
七味白术散(一名人參/白术散)治胃氣虚弱或因尅伐或因吐
　㵼口乾作渇飲食少思如飲冷者去木香
　　藿香　白术　木香　白茯苓　甘草(炒/)人參
　　乾葛
　右每服五錢水煎徐徐服
八珍湯
十一味木香散
十二味異功散(三方見痘灰白色/)
補中益氣湯
五味異功散(二方見寒戰咬牙/)
加減八味丸(即六味地黄丸加五味子肉桂/)
清涼飲(方見大便不通/)
　　　痘瘡大便不通之症
陳文宿先生云痘瘡四五日不大便以肥猪脿白水煑
熟切豆大五七塊與食之滋潤臟腑瘡痂易落切不可
妄投宣利之藥恐真氣内虚瘡毒入裡如六七日身壯
熱不大便其脉緊盛與三味消毒飲㣲利之竊謂前症
若毒在肌肉而未能盡發脉浮而𦂳者最宜此藥疏解
其毒若脉沈而𦂳者宜用前胡枳殻散疏通毒氣以絶
其源若口舌咽喉腫痛瘡毒甚也用射干鼠粘子湯若
大便既通作渇飲湯脾胃氣虚也用人參白术散凡燥
糞在直腸不能下者宜用猪肝汁導之忌用疏利之劑
恐復傷胃氣則瘡未出者不能發出已出者不能貫靨
大抵分辨虚實當以手足冷熱或飲水飲湯驗之
一小兒大便不通痘赤作痛發熱口渇手足並熱此餘
毒内作用前胡枳殻散一劑大便隨通諸症頓退又與
六味活血散而愈
一小兒痘瘡發熱作渇焮赤脹痛大便秘結此熱毒在
内先用清涼飲一劑諸症稍退又用鼠粘子湯一劑諸
症全退再用紫草快癍湯而貫膿更用消毒飲而痘靨
一小兒痘赤狂喘大便不利此胃經有熱先君治以犀
角地黄湯芹艾汁而痊
四順清涼飲治瞔熱頰赤作渇四肢驚掣大便秘澁
　　赤芍藥　當歸　甘草　大黄(各等/分)
　右每服一錢水煎
　按清涼飲乃苦甘䟽瀉内熱之劑若熱毒在内大便
　不通表無他症宜用之連翹飲乃苦寒發表内疏之
　劑若表裏實熱煩渇飲冷大便不通小便秘結者宜
　用之不可過劑恐妄發則成癍爛妄下則成虚脫也
消毒飲
　　荆芥(二/錢)甘草(一/錢)防風　牛蒡子(各一/錢半)
　右水煎量服之
射干鼠粘子湯(方見痘咽痛/)
三味消毒散
人參白术散(二方見靨發熱/)
前胡枳殻散(方見涕唾稠粘/)
六味活血散(方見痘癰/)
紫草快癍湯
清涼飲
消毒飲(三方見大便不通/)
犀角地黄湯(方見頂陷心煩/)
　　　欲靨不靨欲落不落之症
陳文宿先生云痘瘡自始出至十三日當忌外人恐有
卒暴風寒穢惡或狐臭之氣觸之父母仍忌房事若痘
欲靨不靨其痂欲落不落若腹脹煩渇忌食水蜜生冷
之物若食之轉渇而死急與木香散救之如身熱煩渇
者宜服人參麥門冬散身熱大渇人參白术散如不愈
仍服木香散竊謂前症乃脾胃氣虚津液不足所致非
實熱為患也如身熱煩躁手足發熱脾胃有熱也用人
參麥門冬散身熱作渇手足㣲冷者脾胃氣虚也用人
參白术散腹脹泄瀉或寒戰咬牙脾胃虚寒也用十一
味木香散泄㵼氣促手足並冷脾氣脫陷也用十二味
異功散凡瘡結痂作靨皆由元氣充實而内融也若審
見虚弱便與滋補血氣無虧可保終吉若見不靨而投
補劑恐不及而誤矣
一小兒十二嵗出痘不靨腹脹泄㵼不食手足並冷先
君謂脾氣虚寒用十一味木香散一劑諸症頓愈再劑
不時索食但惡寒此脾氣猶虚也用五味異功散加木
香及六君子湯而諸症愈又用參茋内托散而痂脫
一男子三十歲遍身發熱作痛有赤顆旬餘始知為痘
用參茋四聖散托裏散各四劑欲靨不靨用十全大補
湯數劑而痂脫
一姙婦出痘月餘欲靨不靨面赤晡熱此肝脾血虚而
有熱也先用加味逍遥散熱退又用八珍牡丹皮而熱
止但氣血皆虚用十全大補湯而痂脫
一小兒出痘貫膿不靨症如實熱余謂血氣虚甚之假
熱也用十全大補湯數劑漸愈忽又惡寒余又曰此邪
氣退而真氣遂見虚象也仍用前藥内參茋各五錢數
劑而愈
十全大補湯治禀賦不足寒熱目汗食少體瘦發熱作
　渇頭痛眩運(方見氣促/)
逍遥散(即加味逍遥散/去牡丹皮山梔)治乳母肝脾有熱致痘瘡欲靨
　不靨欲落不落
　　當歸　甘草(炙/)芍藥(酒/炒)茯苓　白术(炒/)柴胡(各一/錢)
　右水煎母子同服
十一味木香散
十二味異功散(二方見痘灰白色/)
六君子湯(方見痘灰白色/)
五味異功散(方見寒戰咬牙/)
人參麥門冬散
人參白术散(方見靨發熱/)
參茋托裏散
托裏散(二方見痘癰/)
　　　涕唾稠粘大便堅實之症
陳文宿先生云瘡痘涕唾稠粘身熱鼻乾大便如常小
便黄赤用人參清膈散如痰實壯熱胸中煩悶大便堅
實卧則喘急用前胡枳殻散竊謂前症若肺胃實熱氣
鬱痰滯或大便秘結小便赤澁煩渇飲冷宜用人參清
膈散表散外邪䟽通内熱使邪不壅滯若毒藴臟腑大
便秘結用前胡枳殻散疏導其裏調和榮衛使邪自解
散若痰嗽涕唾鼻塞不利宜用惺惺散或參蘇飲發散
外邪庶元氣不傷痘瘡輕而易愈
一小兒痘瘡涕唾稠粘鼻塞不利此風邪所傷肺用參
蘇飲一劑稍愈又用惺惺散而痊
一小兒痘赤壯熱痰甚煩躁飲冷此脾肺實熱用人參
清膈散頓退又用芹菜汁而靨
一小兒痘瘡作渇飲冷痰涎不利此上焦熱毒所致先
君用人參清膈散犀角地黄湯各一劑熱退痰清又用
四聖散而痘起漿貫用參芪四聖散漿囘痂脫
一小兒涕唾稠粘大便黑屎此胃經熱毒先君用聖濟
犀角地黄湯芹菜汁而痊
一小兒痘愈後涕唾口乾飲湯腹脹此胃氣虚熱而津
液不足也先用人參白术散二劑後用五味異功散而
愈又用參茋四聖散參茋内托散而痊
一小兒涕唾稠粘痰喘作渇大便不利此熱毒藴於内
用前胡枳殻散一劑諸症頓退又用濟生犀角地黄湯
二劑而愈
前胡枳殻散治涕唾稠涎痰實壯熱胸中煩悶大便堅
　實卧則喘急
　　前胡　枳殻(麩/炒)赤茯苓　大黄(炒/)甘草(炙各/等分)
　右每服三錢水煎如身温脉㣲并㵼者不可服
　按前方若肺實胃熱氣鬱痰滯大便秘結小便赤澁
　煩渇飲冷脉數宜用此方以表散外邪疏通内臟使
　邪氣不壅滯且痘瘡輕而易愈
紫草四聖散治痘瘡出遲倒靨或小便赤澁發熱
　　紫草　木通　甘草(炒/)黄茋(炒各/等分)
　右每服二三錢水煎服加欵冬花桔梗等分名仙聖
　散
參蘇飲治時氣傷風發熱惡寒咳𠻳未明痘症疑似之
　間此藥甚為穏當
　　前胡　人參　紫蘇葉　乾葛　半夏　茯苓(各/三)
　　(分/)枳殻　陳皮　甘草(炙/)桔梗(各二/分)
　右水煎服
人參白术散治胃氣虚弱涕唾稠涎或因尅伐吐瀉口
　乾作渇飲食少思(方見屬隂屬陽/即七味白术散)
五味異功散(方見寒戰咬牙/)
人參清膈散(即十六味清膈散/)
犀角地黄湯(二方見頂陷心煩/)
四聖散(方見發熱屬隂陽/)
參茋四聖散
參茋内托散(二方見腹脹氣促/)
惺惺散(方見/)
　　　頂陷灰白瀉渇之症
陳文宿先生云痘瘡出二三日始出如粟米狀或菉豆大
似水珠光澤明淨根窠紅者不須服藥若四五日大小
不等根窠光澤明淨者亦不須服藥如陷頂灰白㵼渇
者服木香散丹溪先生云痘瘡灰白色淨者怯者作寒
看燥者勇者焮發者作熱看若初出之時色白者便須
大補氣血參茋芎歸术芍甘草升麻木香丁香瀉者加
訶子肉荳蔲若白色將靨如豆殻者蓋因初起飲水過
多其靨不齊俗呼倒靨不妨但服實表之劑自愈如毒
鬱於裏大小便秘者隨通利之竊謂前症不起發不紅
活者此因脾肺氣虚用參茋四聖散頂陷灰白㵼渇者
脾肺虚寒用木香散異功散若灰白色或痒而膿不貫
用紫草四君木香色赤或痒而膿不貫用紫草木通湯
貫而膿清稀用參茋内托散不應加附子緩則不救已
上危症如出贈痘多有生者
一小兒色淡白痒塌此脾肺氣虚血弱也用紫草快癍
湯参术各三錢二劑稍應又二劑紅活起發又用托裏
散參术各三錢貫膿而愈
一小兒九嵗痘色白手足冷此脾胃虚弱用六君子湯
加木香當歸紫草四劑又用參茋四聖散加參茋各三
錢而靨至十七日發熱煩渇脉洪大而虚用八珍湯而
愈
一小兒十六歲痘色白脉虚浮按之甚㣲而短形氣倦
怠飲食少思此血氣虚弱用紫草木香散内人參五錢
十劑色㣲赤又用獨參湯而貫乃用十全大補湯補中
益氣湯共用參二斤餘而靨隨入科舉畢發熱痕痒淡
赤昏倦不食急灌以獨參湯而甦又用斤餘却用十全
大補湯補中益氣湯而安
一小兒痘瘡七日變灰白色手足並冷腹痛瀉渇先君
謂陽氣虚寒用十二味異功散不信已而飲沸湯不知
熱始投前藥二劑陽氣頓復却用獨參湯參茋四聖散
而愈
一小兒十五歲因科舉勞傷元氣出痘色白貫膿不靨
眼閉昏憒飲食與之則食手指輕揑不冷重按良久則
冷其脉輕診而浮重按如無不及兩寸此陽氣虚弱而
無邪耳用人參一兩乾薑一錢棗五枚二日進四劑結
靨眼開又二劑其眼常開呻吟不絶再劑却佐以補中
益氣湯二十一日始言但氣短云遍身痛如錐索食月
餘而靨始末悉用前二湯更無他餌
一孕婦發熱墜胎昏憒遍身見痘灰白色飲食藥餌到
口即作嘔惟灌熱湯則飲之乃擇壯年婦乳灌之不輟
日灌數碗旬餘省索食云胸腹脹滿此脾氣虚而乳食
壅滯令細呷濃茶半鍾胸滿即寛四十餘日而靨後因
勞心發熱如炙用君參茋炮薑而痊
一男子年三十發熱頭痛四肢拘急服解表之藥熱益
甚遍身紅㸃漸成膿窠已灰白此痘瘡因氣虚耳用參
茋四聖散托裏散色赤膿貫而靨
一小兒第十日不紅活漿不滿先君謂氣血虚弱用參
芪托裏散數劑出贈痘紅活起發又用十全大補湯而
愈
十一味木香散
　　木香　大腹皮　人參　桂心　赤茯苓　青皮
　　　前胡　訶黎勒(去/核)半夏　丁香　甘草(炙各/三錢)
　右每服三錢生薑三片水煎量大小服
十二味異功散
　　木香　官桂(各三錢/去粗皮)當歸(三錢/半)人參　茯苓　陳
　　皮　厚朴　白术(各三/錢)半夏　丁香　肉荳蔲(二/錢)
　　(半/)附子(炮去皮/一錢)
　右每服三五錢薑五片棗三枚水煎量大小服此藥
　家傳五世累經效驗
　愚嘗治癰疽隂症凡襍症陽氣脫陷與寒氣逼陽於
　外者發熱煩躁口乾作渇投以薑桂附子之類津液
　頓生煩熱頓退其應如響人但不習而察之耳
八珍湯治痘瘡氣血俱虚者此方主之若因脾氣虚弱
　而不能生血者宜用異功散
　　當歸(一/錢)川芎(五/分)芍藥(炒七/分)熟地黄(酒/拌)人參　白术
　　(炒/)茯苓(各一/錢)甘草(炙五/分)
　右每服二三錢薑棗水煎
豆䓻丸(方見咬牙/)
内托散(即托裏散方見痘癰/)
紫草快斑湯(方見大便不通/)
四君子湯
六君子湯(二方見不靨/)
參芪内托散(方見腹脹氣促/)
紫草木香散(方見大便不通/)
補中益氣湯(方見寒戰咬牙/)
四聖散(方見痘出不快/)
參茋四聖散
十全大補湯
獨參湯(三方見腹脹氣促/)
紫草木通湯(方見痘出遲/)
　　　寒戰咬牙飲水㵼渇之症
陳文宿先生云痘瘡六日至七日肥滿紅活光澤八日
至九日肥滿蒼蠟色者皆不須服藥如身温氣促口乾
肚脹足冷寒戰咬牙飲水㵼渇者急用木香散加官桂
丁香服之如不愈服異功散蓋咬牙者齒稿也竊謂前
症若手足並冷渇飲熱湯大便泄㵼者陽氣虚寒也宜
熱補之手足不冷大便不利渇飲温湯者脾氣虚熱也
宜調補之手足不熱大便不利渇飲熱湯者脾胃虚弱
也宜温補之治者審焉
一小兒出痘寒戰咬牙四肢倦縮大便自利手足並冷
喜飲熱湯此陽氣虚寒也用十二味異功散末二錢諸
症頓退又用人參白术散參茋四聖散而靨
一小兒十四歲面色忽赤忽黑出痘寒戰咬牙作渇煩
熱喜飲熱湯此陽氣虚寒也用十全大補湯散煩渇頓
止乃以八珍倍加參茋至膿貫又作渇面赤此膿成而
血氣虚也用當歸補血湯八珍湯而靨至月餘面赤煩
渇或時昏憒痘痕如赭或時作痒脉洪大按之如無此
血脫也用大劑當歸補血湯而安
一小兒痘瘡寒戰咬牙内熱作渇形氣倦怠雖起發而
欠紅活此陽氣虚弱也用參茋四聖散而結痂忽作㵼
發熱此脾氣虚也用人參白术散參芪内托散而靨
一小兒痘瘡咬牙面黄飲湯此陽氣虚弱也用五味異
功散加木香而愈後仍咬牙面赤作渇至夜為甚此脾
腎隂虚也用地黄丸大補湯而愈
一小兒膿不貫兼寒戰咬牙腹脹屬脾胃虚弱用四君
肉桂歸茋肉豆䓻又用參茋四聖散而痊後用托裏散
四君子湯而靨
一小兒痒塌寒戰咬牙喜飲温湯手足不熱屬陽氣虚
弱也用參茋四聖散諸症已退用參茋托裡散其漿漸
貫用十全大補湯其痂頓靨
一小兒十四嵗痘將愈忽寒戰手足並冷脉㣲細而不
及兩寸乃脾氣虚熱用五味異功散獨參湯十全大補
湯而愈
一婦人愈後寒戰脉浮大按之㣲細此血氣虚也用十
全大補湯三十餘劑而愈後因勞寒熱往來寒時手足
如氷熱時手足如炙脉浮大重按則細此陽氣虚甚也
朝用補中益氣湯加桂附各一錢夕用八味丸料倍加
桂附各五十餘劑而安
一小兒咬牙作渇面色忽白忽赤脉洪數按之無力左
闗尺為甚此屬腎虚也用地黄丸補中益氣湯尋愈後
因驚面青目赤呵欠咬牙手尋衣領此肝經虚熱用加
減八味丸料煎與恣飲頓安又用補中益氣湯而痊
一小兒咬牙作渇飲冷大便㣲秘寒戰痘赤多在身側
此屬膽經虚熱也用小柴胡湯柴胡麥門散各一劑又
用加味四物湯而痊
當歸補血湯治痘瘡血氣虧損或妄服峻劑致血氣俱
　虚肌熱大渇喜飲目赤面紅晝夜不息其脉洪大而
　虚重按全無其症似宜服白虎湯但脉不長實為可
　驗耳若服白虎湯必死
　　黄茋(炙一/兩)當歸(二/錢)
　右水煎徐徐服
補中益氣湯
　　人參　黄茋(炒/)白术　甘草　當歸　陳皮(各一/錢)
　　柴胡　升麻(各二/分)
　右薑棗水煎徐徐服
五味異功散
　　人參　茯苓　白术(炒/)甘草　陳皮
　右每服二三錢薑棗水煎為末調服亦可
加減八味丸(即六味丸加五味/子四兩肉桂一兩)治腎經陰虚虚火上炎
　作渇咬牙或口舌生瘡或痰涎湧盛
六味地黄丸(加肉桂附子各一兩名八味丸/二方見發熱屬隂屬陽)
獨參湯(方見腹脹氣促/)
小柴胡(方見癍症/)
十一味木香散
十二味異功散(二方見痘灰白色/)
十全大補湯(方見腹脹氣促/)
八珍湯
柴胡麥門冬散(二方見頂陷灰白/)
參茋四聖散(方見頂陷心煩/)
七味白术散(方見痘發熱即/人參白术散)
　薛氏醫案卷七十
欽定四庫全書
　薛氏醫案卷七十一
　　　　　　　　　　　　　明　薛已　訂
　　保嬰撮要十六
　　　不靨悶亂哽氣腹脹之症
陳文宿先生云痘瘡十一日至十二日當靨不靨身熱
悶亂不寧卧則硬氣腹脹泄瀉寒戰咬牙急用異功散
加木香當歸以救隂陽表裏助其収靨竊謂前症若手
足並冷屬脾胃虚寒宜用十二味異功散手足㣲冷屬
脾胃虚弱宜用五味異功散加木香若手足熱大便秘
屬脾胃實熱宜用清涼飲救其隂以抑其陽
一小兒痘寒戰咬牙瀉渇腹脹手足冷時仲夏飲沸湯
口不知熱先君謂脾氣虚寒用十二味異功散一劑頓
安又用五味異功散調補而愈再用參茋四聖散而愈
一小兒痘不結痂發熱飲湯哽氣腹脹此脾氣虚弱用
五味異功散參茋四聖散而愈後噫氣下氣欲服枳殻
之類余謂噫氣屬心火虚下氣屬脾氣虚朝用六君子
湯加薑桂夕用補中益氣湯而愈
一小兒哽氣喘咳腹脹下氣手足不冷不熱此脾虚不
能攝氣而腹脹下氣肺虚不能攝氣而哽氣喘咳用五
味異功散加升麻而愈
一小兒痘將愈足冷哽氣腹痛手冷至臂唇青面白屬
脾胃虚寒也用五味異功散加附子二劑足稍温又用
六君薑桂二劑諸症漸退乃去薑桂服之而痊
一小兒痘不結痂作渇飲冷大便秘結此腸胃有熱也
先用清涼飲末一錢大便和而頓靨又用人參麥門冬
散八珍湯而痊
一小兒痘不結痂用補中益氣湯地黄丸料煎服而愈
次年畢姻後寒熱作渇頭運脉洪數按之㣲細此脾腎
虚火上炎也以前藥各加肉桂五分引火歸經而愈
一小兒痘不靨發熱因乳母有肝火用加味逍遥散人
參白术散母子俱服而熱止又用柴胡麥門冬散而痊
一小兒十五歲乆而結痂寒熱往來脉洪數按之無力
用十全大補湯而痊後因勞寒熱復發用補中益氣湯
而安
六君子湯治脾氣虚弱或因尅伐之劑虧損中氣飲食
　少思或痘瘡不起發灌漿結痂
　　人參　白术(炒/)茯苓　陳皮(炒/)半夏(湯/洗)甘草(炒各/等分)
　右三五錢薑棗水煎徐徐服
四君子湯(即六君子湯/去陳皮半夏)
四順清涼飲王海藏先生云痘疹膿貫而不焦者由治
　失清涼之法内外熱毒無以收歛辟如五榖得陽氣
　而成熟得陰氣而成實用清涼飲子下之(方見大/便不通)
十二味異功散(方見頂陷灰白/)
人參麥門冬散(方見發熱口渇/)
柴胡麥門冬散(方見作痒搔破/)
加味逍遥散(方見欲靨不靨/)
補中益氣湯
五味異功散(二方見寒戰咬牙/)
參茋四聖散
十全大補湯(二方見腹脹氣促/)
人參白术散(即七味白术散/)
地黄丸(二方見發熱屬隂陽/)
　　　兩目生翳痕黯凹凸之症
陳文宿先生云痘瘡十二日至十三日瘡痂漸落其瘢
猶黯或凹或凸肌肉尚嫩不可洗澡并忌五辛煎􁫥之
物恐熱毒上薰肝膈眼生瘴翳或有是患用糓精草散
治之竊謂前症目為肝之竅或肝經風熱或肝經血虚
或肝經熱毒或肝經寒熱相摶或肝疳内熱或乳母肝
經有熱或食膏粱厚味故多犯其目若失扵早治多成
廢疾
一小兒出痘兩眼不開先君謂肝經有熱用消毒化癍
湯母子服之而愈
一小兒兩目不開先君謂肝經熱毒先用柴胡麥門冬
散又用四物湯加山梔而愈
一小兒痘瘡目赤腫痛此肝火為患用柴胡麥門冬散
榖精散而愈
一小兒痘將靨目不開脉浮而無力右闗按之緩弱此
脾氣虚耳用補中益氣湯加蔓荆子二劑去蔓荆子又
數劑而愈後每勞役目中作脹不能開合朝用補中益
氣湯夕用五味異功散而愈
一小兒眼痛不開屬肝經風熱用柴胡麥門冬散犀角
地黄湯加柴胡各一劑開而見赤翳迷漫仍用前藥加
穀精草而愈
一小兒出痘目閉二十餘日用清肝解熱之藥兩目雖
開其睛已傷此失於早治也
一小兒目中出痘作痛肝脉弦洪有力先用小柴胡加
龍膽草生地黄一劑而痛稍止乃用四物柴胡山梔一
劑痛全止再用加味逍遥散蟬菊散而愈
一小兒目中出痘肝脉弦數此木火相摶用四物山梔
牡丹皮柴胡二劑再用加味逍遥散二劑肝脉平和又
用四物牡丹皮而靨但目有青翳用蛇蛻散三味□精
草散而痊
一小兒素食膏粱目中出痘作痛口渇大便堅實左右
關洪數有力弦長此形病脉俱實先用柴胡梔子散瀉
黄散各一服又用柴胡梔子散柴胡麥門冬散而痊
一痘兒眼不開肝脉數按之有力同柴胡梔子散子母
服之眼漸開又因母勞怒仍閉用加味逍遥散而愈後
復閉用柴胡麥門冬散而痊
一小兒目中生翳診其肝腎疳症用九味蘆薈丸六味
地黄丸及粉丹散翳漸退又用柴胡麥門冬散而痊
羊肝散治痘毒入眼或無辜疳入目
　　宻䝉花　青箱子　决明子　車前子
　右為末用宻䝉花末三錢餘藥各一錢以羊肝一葉
　薄批摻上濕用紙裹煨熟空心食之
蛇蛻散治痘毒目翳
　　蛇蛻(二錢/為末)𤓰蔞仁(五錢/研爛)
　右為末用羊肝一片批開入末二錢用線紥𦂳米泔
　煑熟頻與兒食外用粉丹散
三味穀精草散治痘疹翳膜遮睛瘴瞳子
　　穀精草(一/兩)蛤粉　黑豆(各二/兩)
　右為末用雄猪肝一葉竹刀批開摻藥在内以麻線
　縳定砂礶内水煑熟令兒食之
蟬菊散治癍痘入眼或病後生翳障
　　蟬蛻(洗/)白菊花(各等/分)
　右每服一錢水煎入蜜少許量兒服
二味穀精草散治痘瘡已靨目翳膜障瞳神隠澁淚出
　乆而不退
　　穀精草(一/兩)生蛤粉(二/兩)
　右為末用獖猪肝一葉竹刀批片子摻藥在内以綿
　扎入砂器内水煑令兒熟食之
粉丹散(即吹/耳丹)治眼生翳膜
　　輕粉　黄丹
　右為末竹筒吹耳内左眼有翳吹右耳右患吹左耳
　即退
通神散治癍瘡入目内生翳障
　　白菊花　菉荳末(生/用)穀精草(各等/分)
　右為末每服一錢乾柿一箇米泔水一盞煑乾末不
　拘時但食柿餅五七次至七日可見效
黄柏膏治痘瘡初出就塗面則痘瘡不生於面目用之
　若遲雖出亦稀
　　黄栢(一/兩)菉豆　甘草(各四兩/生用)
　右為細末清油調如膏従耳前眼唇面並塗之日三
　五度
羊肝丸治痘瘡入目不能開
　　羯羊肝(一具/生用)黄連(炒為末/)
　右先將羊肝去筋膜於石器内搗爛入黄連末丸如
　桐子大毎服二三十丸食後清茶送下
蟬蛻散治癍疹入目半年已過者一月取效
　　蟬蛻(一/兩)猪懸蹄甲(二兩瓦罐内用/鹽泥封燒存性)
　右二味為末入羚羊角末五錢每服五分白湯調下
九味蘆薈丸治肝經積熱面目生翳耳中出水大便不
　調肢體消瘦等症(方見疳蝕症/)
小柴胡湯(方見瘢症/)
柴胡麥門冬散(方見作痒搔破/)
四物湯(方見痘瘡出遲/)
六味地黄丸(方見痘瘡發熱屬隂屬陽/)
瀉黄散(方見靨後發熱咽痛/)
消毒化癍湯(即消毒救苦湯/方見夾疹痘)
加味逍遥散(方見欲靨不靨/)
柴胡梔子散(即柴胡清肝散/方見作痒搔破)
補中益氣湯
五味異功散(二方見寒戰咬牙/一名小異功散)
　　　靨後發熱咽痛不利之症
陳文宿先生云痘瘡收靨之後渾身壯熱經曰不除别
無他症用柴胡麥門冬散如不退服人參白术散若風
熱咳嗽咽喉不利用桔梗甘草防風湯竊謂前症有因
熱毒未解者有因胃氣虚熱者有因胃氣實熱者其因
不能枚舉當臨症制宜而藥之
一小兒咽痛壯熱痘痕色赤手㣲熱此餘毒未解用柴
胡麥門冬散而安七日之後復熱手指初揑似熱久揑
則冷此脾氣虚也用五味異功散而痊
一小兒痘咽痛大便不實口渇飲湯手足不熱此脾胃
虚弱也用人參白术散而大便實但不時寒熱用加味
逍遥散而愈
一小兒痘咽痛發熱作渇面赤飲冷此胃經實熱也用
射干鼠粘子湯而愈因食厚味復發手足並熱用㵼黄
散一劑而痊
一小兒痘咽痛發熱飲冷大便黄色手足指熱此脾胃
實熱也用㵼黄清胃二散各一劑而愈後因乳母食厚
味兒口角流涎不能吮乳仍用前藥治母而愈
一小兒痘咽痛足熱余謂此禀足三陰虚而無根之火
上炎也古人有云痘歸腎經必不可救當用壯水之劑
亦有生者奈彼不悟翌日果腰痛咽啞始信余言乃用
大劑地黄丸料加五味子并補中益氣湯而愈
一男子出痘上體甚熱兩足俱冷喉痛作渇瘡亦不起
發此禀腎經虚熱也以六味地黄丸料煎與恣飲漸愈
又用八珍湯而痊
一小兒面色素白出痘咽痛發熱面赤作渇飲湯手足
指冷此禀足三陰虚也用大劑加減八味丸料煎與恣
飲又以益氣湯助其脾肺以滋化源痛止熱退而愈
射干鼠粘子湯治痘疹咽喉作痛及痘疹後癰疽瘡毒
　　鼠粘子(即牛/蒡子)甘草　升麻　射干(各二/錢)
　右水煎量服之
瀉黄散治脾胃實熱患瘡口渇飲冷
　　藿香葉(七/葉)石膏(煅五/錢)甘草(三/錢)防風　山梔仁(炒各/一兩)
　右為末每二錢水煎入蜜少許嬰兒乳母服之
六味地黄丸(方見痘瘡發熱屬隂屬陽/)
清胃散(方見痘不結痂/)
八珍湯(方見頂陷灰白/)
人參白术散(即七味白术散屬隂屬陽/方見痘瘡發熱)
柴胡麥門冬散(方見作痒􁕒破/)
加減八味丸(即六味丸加/五味子肉桂)
加味逍遥散(方見欲靨不靨/)
五味異功散
補中益氣湯(二方見寒戰咬牙/)
　　　頂陷心煩狂躁氣喘之症
陳文宿先生云痘紫色頂陷心煩狂躁氣喘妄語或如
見鬼神内熱便秘者宜用龍腦膏子猪尾膏如無内熱
大便不實不可輕服竊謂前症多因初起熱盛之時失
於解利所致亦有因痘毒未盡有因胃經有熱有因肺
胃有熱有因心脾有熱煩躁痘裂出血便血衂血屎黑
痕赤詳見各症大凡作渇發熱手足指冷或大便秘結
者内有熱也切不可禁其飲水觀張子和述水中兒事
良可驗矣蓋熱極故得水而生也
一小兒痘疹狂喘熱渇飲冷痰涎不利先君用十六味
清膈飲犀角地黄湯而痊
一小兒痘紫發熱小便不利手足發熱此肺經有熱用
人參清肺飲小便隨利又用犀角地黄湯而靨
一小兒痘紫作渇手足並熱余謂胃經有熱用竹葉石
膏湯一劑諸症頓退而愈用人參白术散而痊
一小兒痘紫作痛其頂欲陷發熱飲冷作渇痰喘小便
秘結此肺胃有熱用十六味清膈散一劑諸症頓減又
用葛根麥門冬散一劑而愈
一小兒出痘發狂作渇飲冷此上焦熱熾也用黄連解
毒湯芹菜汁而止又用紫草快癍湯將靨因間藥餌三
日色黑倒靨用紫草散渇止又用人參白术散而痊
一小兒出痘喘咳面赤其脉洪數右寸脉尤甚此心火
尅肺金用人參平肺散以清心肺再用地黄丸以壯腎
水喘嗽頓止
一小兒痘將愈喘躁作渇面赤此禀足三隂虚也用地
黄丸料數劑諸症稍可又佐以益氣湯諸症漸愈後因
沐浴出汗仍喘咳煩躁面赤脉洪大按之如無此汗多
亾陽也用當歸補血湯而愈畢姻後喘咳音啞用地黄
丸益氣湯各百餘劑得逺幃幙而生
一小兒痘愈後時發狂兼喘發過面色黄白手足並冷
此脾胃虚弱也余用補中八珍二湯各三十餘劑或云
當先降火邪而後補元氣乃服芩連朴硝之類汗吐不
止而殁
十六味清膈散治涕唾稠粘喘𠻳痰盛身熱鼻乾大便
　如常小便黄赤
　　人參　柴胡　當歸　芍藥　知母　桑白皮
　　白术　黄茋　紫苑　地骨皮　茯苓　甘草
　　桔梗　黄芩(炒半/兩)石膏(煅/)滑石
　右每服三錢薑水煎量服之
葛根麥門冬湯治痘疹胃經熱甚頭疼悶煩或痘後餘
　毒
　　麥門冬　乾葛　人參　赤芍藥　升麻　茯苓
　　(各二/分)石膏末(五/分)甘草(二/分)
　右水煎服
犀角地黄湯治鬱熱不解氣血湧為衂血或流入胃脘
　而吐血或餘血停滯面色痿黄大便色黑
　　犀角　生地黄　白芍藥　牡丹皮(各一/錢)
　右水煎乳母同服
人參平肺散治心火尅肺金傳為癰痿咳嗽喘嘔痰涎
　壅盛胸膈痞滿咽嗌不利
　　人參　陳皮　甘草　地骨皮　茯苓(各一/錢)知母
　　　青皮(四/分)五味子(炒一/錢)天門冬(去心/四分)桑白皮
　右水煎徐徐服
竹葉石膏湯治痘瘡胸中煩悶小便赤澁口乾作渇兼
　有赤癍又宜服犀角散(方見泄瀉咬牙/)
龍腦膏子治時氣踠痘瘡及赤疹子未透心煩狂躁氣
　喘妄語或見鬼神或已發而陷伏宜速治否則毒入
　臟必死
　　生龍腦
　右研細滴雄猪心血丸菉豆大每服一丸心煩狂躁
　紫草湯下瘡陷伏温酒化下一方加辰砂五分尤妙
　服後少時心神清爽得睡瘡疹發透
猪尾膏治痘瘡黑陷倒靨
　用小猪尾尖刺血兩三㸃入腦子少許辰砂末一錢
　同研膏以木香湯化下
紫草快癍湯治痘疹下血不止不能發出血氣不足色
　不紅活等症(即紫草湯/)
　　紫草　人參　白术　茯苓　當歸　川芎　芍
　　藥　木通　甘草　糯米
　右每服二錢水煎
人參清肺散(方見痘喘/)
八珍湯(方見頂陷灰白瀉渇/)
黄連解毒湯(方見癍症/)
地黄丸(即六味地黄丸/)
人參白术散(即七味白术散隂陽/二方見發熱屬)
補中益氣湯
當歸補血湯(二方見寒戰咬牙/)
　　　作痒抓破膿水淋漓之症
陳文宿先生云痘瘡作痒抓破成瘡膿水淋漓者由血
氣衰肌肉虚也宜用木香散加丁香肉桂及敗草散切
忌用牛糞灰竊謂前症皆因氣血虚弱所致預為調䕶
使氣血和平庻無此患又必察其外症色白者用四君
之類色赤者用四物之類若因醎味宜用蟬蛻散之類
一小兒口乾作渇脉浮而數此血氣虚而有熱也用參
茋四聖散加蟬蛻而痒止用托裡散加蟬蛻而膿貫又
用托裏散將靨忽發熱作渇而痒此血虚也用八珍湯
當歸補血湯而愈
一小兒痘赤作痒脉弦按之則數此乃肝火血燥生風
先用柴胡麥門冬散加蟬蛻而痒止又用托裏散而痂
脫後仍痒痕白用八珍湯倍加參茋而愈
一小兒痘瘡作痒色赤心肝二脉數而弦此風熱相持
而血熱也用四物黄連柴胡丹皮而痒止用八珍湯當
歸補血湯而瘡愈
一小兒痘後作痒夜甚不寐此脾經氣血俱虚用四君
歸茋數劑而止後傷食作瀉復痒不寐仍用前藥及五
味異功散而愈
一小兒痘瘡愈後身痒膿水淋漓内熱口乾用四君歸
茋及補中益氣湯并六味地黄丸而愈
一小兒痘痕作痒服祛風藥遍身皆痒膿水淋漓口禁
發搐面色皎白此氣血俱虚余用大補湯參芪四聖散
而愈
一小兒痘瘡已愈而犯色慾遍身作痒痘痕赤色氣息
淹淹脉洪數無力左尺為甚先用大補湯内用人參五
錢數劑形氣稍復佐以大劑加料八味丸料又五十餘
劑而痊
一小兒痘將靨身痒脉浮數按之無力此真氣不能榮
於腠理用補中益氣湯漸愈因功課勞心自汗用六一
湯而愈後煩躁面赤自汗如雨用當歸補血十全大補
二湯而愈
一小兒汗出如雨手足發熱作渇飲冷右闗洪數有力此
胃經實熱也用清胃散一劑頓退因食膏粱復痒發熱
飲冷用瀉黄散末一錢渇止又用白术散去木香而痊
一女子靨後身痒脉浮大此脾肺氣虚也朝用補中益
氣湯夕用黄茋六一湯而愈經行復痒發熱用加味逍
遥八珍湯而痊
一男子痘愈而入房身痒昏憒脉大而無倫次按之如
無用獨參湯十五劑而甦又大補湯二十餘劑脉歛又
二十餘劑脉㣲細而畏寒此火歸經又五十餘劑而痊
一婦人痘方愈因勞發痒服消風散口噤流涎余謂曰
此因元氣復傷不信仍服前藥更四肢發搐余用十全
大補加味逍遥而愈
一小兒痘愈後作痒服消風散四肢發搐口噤流涎余
謂脾土虧損而肝木所尅果殁
一小兒痘膿未滿面赤作痒余謂氣血虚而有熱欲行
温補不信乃服清熱之藥而殁
柴胡麥門冬散治肝膽經有熱靨後不解
　　柴胡　麥門冬(各一/錢)人參　𤣥參　龍膽草(各五/分)
　　甘草(炒/)
　右水煎量兒大小服
參茋四聖散治痘瘡不能長滿生膿或色白作痒(方見腹/脹氣促)
五味異功散治禀賦元氣虚弱肌肉消薄榮衛短促而
　患瘡瘍不䏻消散或脾肺氣虚不能生肌収口大凡
　諸症因脾氣虚而不能愈者皆宜服之調補元氣則
　自愈矣(方見寒戰咬牙/)
黄茋六一湯治瘡瘍後氣虚作渇愈後復渇尤宜服之
　　黄茋(炙六/錢)甘草(炙一/錢)
　右水煎服
柴胡梔子散治肝膽經有熱瘡毒不愈或發熱不止
　　柴胡　牡丹皮　山梔(各一/錢)川芎　芍藥　茯苓
　　(各七/分)白术(炒/)甘草(各五/分)當歸　牛蒡(炒各/七分)
　右水煎母子同服
十全大補湯
獨參湯
參茋四聖散治痘瘡不起不能長滿生膿或作痒(三方/見腹)
　(脹氣/促)
補中益氣湯治痘瘡中氣虚弱或因尅伐以致身痒惡
　寒發熱煩渇體倦飲食少思或不能結痂作痒者
當歸補血湯(二方見寒戰咬牙/)
加味逍遥散(方見欲靨不靨/)
四君子湯(方見不靨悶亂/)
六味地黄丸(方見痘瘡發熱屬隂陽/)
四物湯(方見痘瘡出遲/)
托裏散(方見痘癰/)
八珍湯(即四君四物二方相合/)
瀉黄散(方見靨後發熱咽痛/)
加減八味丸(即六味加用五味子肉桂肉/)
清胃散(方見痘癰/)
　　　風邪摶於肌肉患疳蝕之症
陳文宿先生云痘疹已靨未愈之間五臟未實肌肉尚
虚血氣未定忽被風邪摶扵肌肉膚腠之間則津液澁
滯故成疳蝕瘡也宜用雄黄散綿繭散治之久而不愈
則潰蝕筋骨以致殺人竊謂雄黄散清肝殺䖝解毒綿
繭散治膿水淋漓皆治外之良方内無餘毒者宜用此
法若因肝脾疳火上炎或食甘肥而胃火内動或手足
陽明經藴熱或腎經虚熱各有不同皆元氣不足病氣
有餘乗虚而發也焮痛作腫用仙方活命飲大蕪荑湯
疳熱為患用大蕪荑湯四味肥兒丸腎經虚熱用地黄
丸當臨症制宜分五臟相勝審乳母之氣何如扶助胃氣
為善
一女子患疳症因浴熱湯發熱如炙體强如痓此腠理
間泄邪熱乗虚而内作用十全大補湯一劑頓安同時
亦有患此症不用補劑者甚至不救
一小兒痘後遍身津淫作痒此兼因疳為患用大蕪荑
湯及蟾蜍丸而愈後作渇口中作痛用蟾蜍丸人中白
散而安
一小兒痘後毒蝕腮余謂肝脾有熱助疳而患也用大
蕪荑湯大蘆薈丸為主以五味異功散為佐月餘漸愈
却以五味異功散佐以大蕪荑湯而痊
一小兒臀間痘毒蝕爛略敷雄黄散益甚余謂兼肝脾
疳也先用大蕪荑湯活命飲各二劑又用九味蘆薈丸
為主以五味異功散為佐月餘諸症漸愈
一小兒患前症發熱作渇兩足晡熱余謂禀腎經隂虚
不信恪服清熱敗毒而殁
一小兒痘出甚宻先四肢患毒膿潰而愈後口患疳涎
蝕牙齦余先用大蕪荑湯活命飲各一劑又用蟾蜍丸
人中白散而安
一小兒痘毒蝕陷敷雄黄散服加味解毒散而愈
一小兒臉患之作痛用仙方活命飲又敷雄黄散大蕪
荑湯而愈
韶粉散治痘瘡毒氣未散瘡痂雖落其瘢猶黯或凹或
　凸此藥塗之
　　韶粉(一/兩)輕粉(一/兩)
　右煉猪脂油拌匀如膏塗之如痘痂欲落不落當用
　後方
　　羊􁀙骨髓
　右入輕粉研成膏塗之如痘痒搔成瘡及瘡痂欲落
　不落用上等白蜜塗之其痂自落亦無瘢痕神效
雄黄散治痘毒牙齦生疳蝕瘡
　　雄黄(一/錢)銅緑(二/錢)
　右硏細量瘡大小乾摻
綿繭散治痘毒蝕瘡膿水不絶
　　出蛾綿繭(不拘多少/)
　右用生礬末碎貫繭内以炭灰燒礬汁乾取出為末
　乾貼之
九味蘆薈丸治痘毒成疳齒蝕爛齦或透頰顋或肝脾
　疳熱結核耳内生瘡兩目生翳耳中出水或小便出
　津抝中結核或大便不調肢體消瘦等症
　　胡黄連　宣黄連(炒/)蘆薈　木香　白蕪荑(炒/)
　　青皮　白雷丸　鶴虱草(各一/兩)麝香(三/錢)
　右各另為末糊丸麻子大每服五分空心米湯下仍
　量兒用之
大蕪荑湯(一名梔子/茯苓湯)治痘毒上攻口齒成疳發熱作渇
　大便不調髪黄脫落面黑便清鼻下生瘡乳食嘔吐
　等症
　　山梔仁(三/分)黄栢　甘草(炙各/二分)大蕪荑(五/分)黄連　麻
　　黄根(一/分)羌活(二/分)柴胡(三/分)防風(一/分)白术　茯苓(各五/分)
　　當歸(四/分)
　右水煎服
導赤散
　　生地黄　木通　甘草(各等/分)
　右為末每服一錢淡竹葉水煎
敗草散治痘瘡撾搔成瘡膿血淋漓用屋爛草或蓋牆
　爛茅年逺者佳如無曠野生者尤佳為末搽之如遍
　身患者須多摻鋪蓆上令兒坐卧其瘡即愈
丹粉散治痘毒膿水淋漓
　　輕粉　黄丹(各二/錢)黄連末(三/錢)
　右研匀搽患處
立效散治一切胎毒瘡疥及風疹痛
　　大黄　黄栢　山梔　寒水石(煅各/等分)
　右為末用清油燭調搽若破而膿水淋漓用當歸膏
大楓膏治一切瘡疥
　　黄連　大楓子肉(研膏各/二兩)真輕粉　枯礬　蛇床
　　子(各一/兩)桕油(六/兩)
　右各另為末入大楓膏和匀更入桕油杵百餘即成
　膏矣每用少許塗患處
加味小柴胡湯(方見癍疹/)
加味逍遥散(方見欲靨不靨/)
人參平肺散
犀角地黄湯(二方見頂陷心煩/)
柴胡梔子散(方見作痒抓破/)
三黄散(方見癍爛/)
八珍散(方見頂陷灰白/)
地黄丸(方見發熱屬隂陽/)
十全大補湯(方見腹脹氣促/)
補中益氣湯
當歸補血湯
五味異功散
竹葉石膏湯(四方見泄瀉咬牙/)
四味肥兒丸
加味解毒散
人中白散
東垣消毒救苦湯(四方見夾疹痘/)
蟾蜍丸
清胃散
仙方活命飲(三方見痘癰/)
　　　癍症
陳文宿先生云癍疹之症俗言疹子是肺胃有熱或時
氣所作發於皮膚遍體狀如蚊蚤所咬凡色赤者十生
一死色黑者十無一生錢氏云癍症初發類似傷寒發
熱五六日或七八日而出或乍涼乍熱或咳嗽泄㵼不
食面赤眼光如水生眵或噴嚏痰涎或熱渇乾嘔或大
便急而小便澁余竊謂前症若身熱煩渇者用升麻湯
自汗煩渇者化癍湯煩渇熱瀉白虎蒼术湯熱盛譫語
導赤散咳𠻳不已生地黄散吐血衂血或大小便血犀
角湯喉間作痛甘桔防風湯咽喉腫痛𤣥參升麻湯乍
涼乍熱小柴胡湯喘嗽不已柴胡五味子湯小便不利
柴芩湯熱盛乾嘔解毒湯停食嘔吐或腹脹作瀉平胃
散大便不通加枳實飲食已消或仍作嘔四君子湯大
便秘或喘滿者先用前胡枳殻湯下之乃用春澤湯瘥
後熱毒不除葛根黄連湯餘毒成瘡射干鼠粘子湯消
毒飲又有夾痘而出者其勢最速乃血乗其勢而為患
也如大便哽用清涼飲少許下之癍退四君歸茋固其
元氣肢體疼痛用活命飲一服殺其毒氣仍用托裏散
治之
一小兒七日不消頭痛發熱防其内陷此表邪未解用
葛根麥門冬湯一劑頓解再劑而痊
一小兒惡寒發熱頭痛拘急先用人參羌活散一劑外
邪頓散又用五味異功散而安
一小兒月餘不消增實壯熱頭痛拘急此表邪未解也
用人參敗毒散一劑而表邪退再用惺惺散而痊
一儒者年踰二旬患前症煩渇飲冷用竹葉石膏湯化
癍湯各一劑熱渇頓愈用快癍湯痘瘡頓起用八珍湯
而痊
一産婦患此乃風熱所致用惺惺散而風熱散用六味
活血湯而瘡起發用八珍湯而痊
一小兒患此鼻塞聲重發熱身痒用人參消風散而表
症愈後發熱搔破膿水淋漓脉浮大按之無力此脾胃
氣虚不能榮扵腠理朝用補中益氣湯夕用黄茋六一
湯而愈後因感冐服表散之劑煩躁發熱面目俱赤脉
大而虚用當歸補血湯而痊
一小兒發熱作渇二便秘澁用大連翹飲二便隨通但
嘔吐痰涎腹痛不食此邪氣去而眞氣復傷也用五味
異功散而痊
惺惺散治風熱時氣瘡疹頭疼壯熱目澁多睡咳嗽喘
　麄
　　桔梗　眞細辛　人參　甘草　白茯苓　川芎
　　　白术(各五/分)薄荷
　右水一盞薑三片煎服
黄連解毒湯治疹毒吐血乾嘔
　　黄連　黄栢　黄芩　梔子(各三錢/)
　右水煎量大小服
柴胡五味子湯治癍疹喘𠻳(即小柴胡湯/内加五味子)
小柴胡湯治癍疹乍涼乍熱似瘧喘嗽
　　柴胡(三/錢)人參　黄芩(各二/錢)半夏(一錢/二分)甘草(一/錢)
　右生薑三片水一盞煎至六分温服
柴苓湯治痘疹小便不利
　　柴胡　黄芩　猪苓　澤瀉　茯苓　白术(各一/錢五)
　　(分/)
　右薑水煎量大小服
人參消風散治癍疹等症
　　人參(三/錢)荆芥穂　甘草(炙/)陳皮(各五/錢)白殭蠶　茯
　　苓　防風　芎藭　藿香　蟬蛻(各三/錢)厚朴(薑製/三錢)
　　羌活(二/錢)
　右每服一錢水煎服
人參敗毒散治癍疹發熱惡寒咳嗽等症
　　人參　茯苓　川芎　羌活　獨活　前胡　柴
　　胡　枳殻(麩皮/炒)桔梗　甘草(炒各/等分)
　右每服二三錢水煎
生地黄散治痘疹煩熱咳嗽
　　杏仁　陳皮(各一/錢)生地黄　麥門冬(各一/錢半)甘草(五/分)
　右水煎服忌酒醋鹽酸之物
白虎蒼术散治痘疹癍症
𤣥參升麻湯
化癍湯(三方見水痘麻痘/)
升麻葛根湯(方見後/)
乾葛麥門冬湯
犀角湯(二方見頂陷心狂/)
快癍湯(方見頂陷心煩/)
六味活血散
活命飲(二方見痘癰/)
大連翹飲
春澤湯
人參羌活散
葛根黄連湯(四方見夾疹痘/)
五味異功散
當歸補血湯
補中益氣湯(三方見寒戰咬牙/)
黄茋六一湯(方見作痒抓破/)
竹葉石膏湯(方見泄瀉咬牙/)
射干鼠粘子湯(方見靨後發熱/)
桔梗防風湯(方見痘寒戰/)
前胡枳殻湯(方見痘涕唾稠粘/)
四君子湯(方見不靨悶亂/)
四順清涼飲(方見大便不通/)
　　　水痘麻痘
陳文宿先生云水痘之症身熱二三日而止或咳嗽面
赤眼光如水或噴嚏咳唾稠粘與痘不同易出易靨不
能為害湯民望先生云麻痘乃天行時氣熱積扵胃胃
主肌肉故發扵遍身狀如蚊子所嚙色赤者十生一死
色黑者十死一生此症亦與癍症不同其癍症如錦紋
而但空缺處如雲路之狀麻症乃遍身而無空處但以
疎宻之不同耳麻痘漸出咳嗽煩悶嘔逆清水眼赤咽
喉口舌痘瘡用黄連杏仁湯若催出而成斑爛如錦紋
或膿水腥臭心胸咳悶嘔吐清水不時身熱用黄芩知
母湯初起發熱疑似之間可用升麻湯然麻症始終宜
用麻黄湯表之痘症表與下皆不可大抵發熱煩渇用
升麻葛根湯發熱咳嗽人參麥門冬湯發熱煩躁小便
不通大連翹飲冬寒腠理閉塞葛根橘皮湯
一小兒患之發熱作渇遍身作痛大小便乾澁此熱毒
鬱滯於内用葛根麥門冬湯一劑頓安又用解毒散而
愈
一小兒患此身痛發熱煩躁此風邪摶扵表也用𤣥參
升麻湯諸症頓解但倦怠發搐此脾虚為肝所侮也用
和肝補脾湯而安
一小兒患此腹痛煩渇面赤咳嗽痰涎用升麻湯一劑
遍身如錦用化癍湯一劑而安又用人參麥門冬散而
愈
一小兒痘隱於肉裡而不現煩渇躁熱衂血吐血或便
血用解毒湯犀角湯各一劑而血止又用導赤散而愈
一小兒患此寒熱乾嘔先用小柴胡湯加生地黄而寒
熱止用解毒湯而發用生料四物湯而全愈
一小兒患此五日不消發熱煩躁右闗脉洪數而有力
此胃經實熱先用化癍湯一劑又用參滑散而愈
三豆飲治天行痘瘡始覺即服之多者必少少者不出
　　小赤豆　黑豆　菉豆(各一/百粒)甘草節(五/錢)
　右水煑熟任食之七日自不發
參滑散治水痘
　　地骨皮　麻黄(去節/一分)人參　滑石　大黄(煨一/分)知
　　母　羌活　甜葶藶(炒一/分)甘草(炙半/分)
　右為末每服五分水一小盞小麥七粒煎數沸每服
　三五匙不可多服
　按前方發表散邪疏通内熱之峻劑若遍身作痛壯
　熱煩躁作渇飲冷大便秘結小便澁滯喘嗽等症宜
　用此方然水痘多屬表邪或發熱引飲小便赤澁者
　當用升麻葛根湯如無他症不必用藥
和肝補脾湯治風熱瘡疹脾土不及肝木太過
　　人參　陳皮　川芎(各五/分)白术　茯苓　芍藥(各/七)
　　(分/)柴胡　甘草(炙各/三分)山梔(炒四/分)
　右作二劑水煎服
白虎蒼术湯
　　石膏(四/錢)蒼术(一錢/五分)知母(一/錢)甘草(五/分)粳米(一/撮)
　右水煎服
黄連杏仁湯治麻痘漸出咳嗽煩悶嘔逆清水眼赤咽
　喉口舌生瘡作瀉
　　黄連(一/兩)陳皮　杏仁(去皮尖/麩炒)麻黄(去/莭)枳殻(炒/)葛根
　　(各五/錢)
　右每服二錢作瀉者加厚朴甘草
黄芩知母湯治麻症癍爛隠疹如錦紋或膿腥臭心胸
　閉悶嘔吐清水温壯不時
　　葛根　知母(洗/)黄芩　麻黄(去/節)陳皮　杏仁(去皮/尖)
　　甘草(各等/分)
　右每服二錢若不嘔逆去陳皮加芍藥如吐則用之
升麻葛乾湯治瘡疹初起發熱咳嗽似傷寒未辨麻疹
　　白芍藥　川升麻　甘草　乾葛(各等/分)
　右水煎每服三錢
化癍湯治癍疹渇熱最良
　　人參　知母(各一/錢)甘草(五/分)石膏末(四/錢)
　右加粳米一撮水煎量服之
葛根橘皮湯治發癍煩悶嘔吐清汁兼治麻痘等症
　　葛根　陳皮　杏仁(去皮/尖)麻黄(去/節)知母(炒/)甘草
　　黄芩(各半/兩)
　右每服二三錢水煎
𤣥參升麻湯治癍疹已發未發或身如錦紋甚則語言
　煩躁喉閉腫痛
　　𤣥參　升麻　甘草(炙各/等分)
　右每服二三錢水煎服
烏梅丸
　　烏梅(三十箇酒/浸肉研爛)細辛　附子(炮/)乾薑(各一/兩)黄連(一/兩)
　　當歸　蜀椒(各四/兩)
　右為末烏梅肉與米飯和丸桐子大每服數錢白湯
　下
羌活散(即人參敗毒散/加天麻地骨皮)
葛根麥門冬湯(方見頂陷心煩/)
解毒散
小柴胡湯(二方見癍疹/)
四物湯(方見癍痘出遲/)
犀角湯(方見頂陷心狂/)
升麻葛根湯(方見痘寒戰/)
人參麥門冬湯(一名麥門冬散/方見發熱口渇)
大連翹飲(方見夾疹痘/)
導赤散(方見疳蝕之症/)
　　　痘瘡生癰毒治之症
陳文宿先生云痘疹首尾不宜與水喫若悞與之瘡靨
之後其痂遲落或生癰腫鍼之而成疳蝕以致難愈蓋
脾胃外主肌肉飲水過多濕損脾胃摶扵肌膚則津液
衰少氣血不能周流凝結不散故瘡痂遲落而身生癰
腫也張潔古先生云癰腫發於身前手陽明經也發扵
四肢足陽明經也丹溪先生云痘癰多是餘毒血熱所
致當分上下用藥而以涼血為主大便燥實加大黄如
不應當分經絡所屬血氣虚實其膿成否竊謂前症初
起未成膿者用活命飲隔蒜灸治而消之欲成膿者用
四君子湯加當歸黄茋以補托元氣大凡痘瘡始末皆
係脾腎之氣所主若飲食藥餌一有失宜必致多變他
症凡扵飲食少思内熱晡熱者皆屬脾腎氣虚血弱之
故也宜佐以四君子加川芎當歸黄茋升麻或飲食如
常有發熱作痛亦屬氣血虚弱餘毒為患亦宜佐以射
干鼠粘子湯若飲食如常發熱作痛大便秘結者係屬
熱毒内藴宜用大連翹飲如或不應仍用仙方活命飲
若根赤而作痒者是血虚也宜用四物湯加以牡丹皮
色白而作痒者亦血虚也宜以四君子加當歸芍藥若
色赤而作痛者是血熱也宜以四物湯加連翹與金銀
花若腫而不潰者乃氣血兩虚之故也須用托裡消毒
散若潰而不愈者皆因脾氣虚弱也宜用六君子湯以
滋補之
一小兒痘毒蝕陷敷以雄黄散及服加味解毒散而愈
一小兒痘毒遍身腐潰膿水淋漓以經霜茅草研細末
鋪於寢席之上令小兒睡卧於上更服九味解毒散頓
愈又用神效當歸膏敷之而痊
一小兒痘毒之後更患腿膝腫痛極甚此乃脾腎虚而
毒流注宜先用仙方活命飲服服過四劑其腫痛頓減
大半再用補中益氣湯及六味丸而痊
一小兒腿膝腫潰膿水不止内熱晡熱體倦肌瘦余以
為元氣復傷用八珍湯兼六味丸服三月而愈
一小兒痘瘡已愈兩目昏閉余用鼠粘湯加山梔龍膽
犀角目開而有赤白翳佐以蛇蛻散外用二粉散而安
一小兒痘毒潰而腫不消煩躁作渇小便如淋手數尋
空此肝脾虚熱也用八珍湯加減八味丸料各二劑而
安又用大補湯而愈
一小兒痘毒腿膝腫此脾腎虚而毒流注也用如聖餅
及活命飲四劑腫痛頓減再用益氣湯地黄丸而痊
一小兒腿膝腫潰膿水不止晡熱體倦先君謂元氣復
傷陰虚所致用補隂八珍湯地黄丸而愈
一小兒痘毒敷寒涼藥内潰不愈清膿甚多此元氣虚
也朝用益氣湯夕用八珍湯各五十餘劑佐以豆豉餅
而愈
一小兒腮患毒用活命飲腫痛已退肢體甚倦此邪氣
去而元氣虚也用聖愈湯元氣少復用托裏散而痊
一小兒左耳下連項赤腫作痛此少陽膽經火症用梔
子清肝湯治其母用活命飲治其子而痊後復作誤服
敗毒散潰而不歛瘡口色白余用托裏散而痊
一小兒出痘七日寒熱作渇兩脇及臂外患痘疔此屬
膽經也挑出黑血以小柴胡湯加生地黄一劑熱渇頓
止又用活命飲而痊
一小兒患此面腫肉色如故脉浮而大按之㣲細余謂
此元氣虚而邪従之也當補元氣為善不信反服犀角
丸化毒丸而殁
神效隔蒜灸法治痘癰大痛或麻木痛者灸至不痛不
　痛者灸至痛其毒隨火散用大蒜頭切三分厚安上
　用小艾炷於蒜上灸之每五壯易蒜再灸痛不止尤
　宜多灸小兒須將蒜切片着肉一面畧剜小空灼艾
　燃蒜先置大人臂上試其冷熱得宜然後着瘡上又
　别灼如前法試之以待相易勿令歇
仙方活命飲治痘疔痘毒及一切瘡毒未成即消已成
　即潰此消毒敗膿止痛之聖藥
　　金銀花　陳皮(各三/錢)皂角刺(炒/)穿山甲(用蛤/粉炒)乳香
　　　没藥　白芷　防風　當歸(各一/錢)貝母　天花
　　粉　甘草節(各七/分)
　右每服五錢酒煎嬰兒母同服為末酒調服亦可若
　勢甚而邪在表者加麻黄散之而毒在内者加大黄
　下之當臨症制宜此解回生起死之劑但元氣脫者
　不治
六味活血散治癰疽瘡痛初起紅腫不散
　　當歸　川芎　赤芍藥　生地黄　紅花　蘇木
　　(各等/分)
　右水煎量服之
托裏散治痘毒元氣虚弱不能潰散未成用之自消已
　成用之自潰
　　人參　黄茋(炒各/二錢)當歸(酒/洗)白术　陳皮　熟地黄
　　　茯苓　芍藥(炒各一/錢五分)甘草(炙五/分)
　右三五錢水煎服
托裏消毒散治痘毒氣血虚弱不起發腐潰收斂或發
　寒熱肌肉不生
　　人參　黄茋　當歸(酒/洗)川芎　芍藥(炒/)白术　陳
　　皮　茯苓(各一/錢)金銀花　連翹　白芷(各七/分)甘草
　　(五/分)
　右每服三五錢水煎
東垣聖愈湯治膿潰心煩無寐體倦少食
　　熟地黄(自製/者佳)生地黄(各二/分)川芎　人參(各三/分)當歸
　　黄茋(各五/分)
　右水煎服
濟生歸脾湯治脾血虚損健忘驚悸或心氣虚不能攝
　血歸源以致妄行或吐血下血或因乳母心脾二經
　有熱瘡不結痂或瘡痕赤色加柴胡山梔即加味歸
　脾湯
　　人參　白术　黄茋　白茯苓　龍眼肉　當歸
　　　逺志　酸棗仁(炒各/二錢)木香(一/錢)甘草(五/分)當歸身(一/錢)
　右薑棗水煎母子同服
東垣清胃散治胃經有熱齒牙作痛或飲食作渇口舌
　生瘡或唇口腫痛焮連頭面或重舌馬牙吐舌流涎
　若因服尅伐之劑脾胃虚熱口舌生瘡或弄舌流涎
　或嘔吐困睡大便不實者用五味異功散
　　升麻(五/分)生地黄(四/分)黄連　牡丹皮(各三/分)當歸稍(四/分)
　右水煎服嬰兒母亦服
替針丸治痘癰膿已成不潰
　　陳壞米(一/錢)碙砂(五/錢)雄雀糞(四十九粒真雄/雀糞直者是也)
　右為末米粥丸如麥粒大每用一粒粘瘡頭上以膏
　藥貼之半晌其膿自出若瘡頭透而膿不出或出而
　愈痛或發熱血氣虚也用托裏散或作嘔吐痰食少
　體倦脾氣虚也用六君子湯
神效太乙膏治一切瘡疽潰爛
　　𤣥參　白芷　當歸　肉桂　赤芍藥　大黄
　　生地黄(各一/兩)
　右咬咀用麻油四十兩入銅鍋内煎至藥黑攄去查
　徐入淨黄丹一斤再煎滴水成珠捻軟硬得中即成
　膏矣
神效當歸膏治痘毒津淫或湯火等症及瘡腐不能生
　肌收斂者
　　當歸　生地黄　黄蠟(各一/兩)麻油(六/兩)
　先將當歸地黄入油煎去渣入蠟熔化候温攪勻即
　成膏矣
豆豉餅治瘡瘍腫痛或硬而不潰及潰而不斂并一切
　頑瘡毒癤用江西豆豉為末唾津和成餅大如銅錢
　厚如三四錢置患處以艾鋪餅上灸之未成者即消
　已成者袪逐餘毒間有不效者乃氣血虚敗之症叅
　疔瘡論灸法用之
神功散治瘡瘍初起腫痛者用之可消加血竭更效
　　黄栢(炒為末/二錢)草烏(生為末/二兩)
　右用漱口水調敷常以漱水潤之
飛龍奪命丹治痘疔痘毒痘癰或麻木嘔吐重者昏憒
　咬牙
　　真蟾酥(乾者/酒化)輕粉(各一/錢)枯白礬　寒水石　銅碌
　　　乳香　没藥　麝香(各二/錢)朱砂(六/錢)蝸牛(四十二/箇另研)
　　(如無/亦可)
　右各為末入蟾酥蝸牛或加酒少許糊丸菉豆大每
　服一丸温酒或葱湯送下重者外用隔蒜法灸甚者
　多灸或着肉灸
五福化毒丹治痘毒實熱腫痛
　　生地黄　熟地黄　天門冬(去/心)麥門冬(去/心)𤣥參(各/二)
　　(兩/)甘草　甜硝(各三/兩)青黛(一兩/五錢)
　右為末蜜丸芡實大每服一丸白湯化下
犀角消毒丸治痘疹餘毒一切瘡毒
　　生地黄　荆芥　當歸　犀角(屑/)防風　牛蒡子
　　(杵/炒)赤芍藥　連翹　桔梗(各七/錢)薄荷　黄芩　甘
　　草
　右為末蜜丸芡實大每服一丸白湯化下
　按化毒丹降火涼血解毒寒中之劑消毒丸清熱解
　毒破血之劑盖小兒臟腑脆嫩元氣易傷况痘後氣
　血皆虚豈能勝當此劑若胃氣一傷則未成者不能
　消散已成者不能腐潰已潰者不能生肌殊不知痘
　瘡乃臟腑所發遍身之血皆化為膿况此方愈而患
　此乃脾胃虚怯肌肉消弱榮衛短濇所致治者審之
蟾蜍丸
　　蟾蜍(一枚夏月溝渠中腹大/不跳不鳴身多癩㿔者)
　右取糞蛆一杓置桶中以尿浸之桶上要乾不令蟲
　走出却將蟾蜍撲死投蛆中食一晝夜以布袋盛置
　浸急流水中一宿取出瓦上焙為末入麝一字粳米
　飯丸麻子大每服二十丸米飲下
八珍湯(方見頂陷灰白/)
小柴胡湯(方見癍症加生地黄山/梔即加味小柴胡湯)
梔子清肝散(即柴胡梔子散/方見作痒搔破)
十全大補湯(方見腹脹氣喘/)
當歸補血湯
補中益氣湯(二方見寒戰咬牙/)
六味地黄丸(加五味子肉桂名加減八味丸/)
四君子湯(方見痘不靨悶亂/)
加味逍遥散(方見欲靨不靨/)
加味歸脾湯(方見痘疳/)
加味清胃飲(方見痘不結痂/)
大蘆薈丸(方見風邪摶扵肌膚/)
人中白散
如聖餅
補隂八珍湯(三方見夾疹痘/)
　　　痘疔
痘疔又謂之賊痘或三五枚或五七枚間雜扵諸痘之
間其色紫黯作痛不寧以致諸症蜂起不能貫膿甚至
不救乃熱毒勢甚併結也用仙方活命飲如二便秘澁
量加大黄遍身拘急加麻黄外必用線針挑破出黑血
或吮出毒血以泄其毒餘痘纔得貫膿否則其毒無從
而解必致不起如未應急用隔蒜灸若毒氣盛者或不
知痛者不用蒜隔就着肉灼艾灸之若灸後瘡頭紅腫
發焮用針挑破出毒血灼艾尤好雖此法未出方書予
屢用屢驗者世多用至寳丹之類亦不可恃
一小兒有疔二枚諸痘焮赤作痒而不貫先君以針挑
破隔蒜灸至五十餘炷而貫又十餘壯而痛止用活命
飲末二錢熱酒調服出紫血又二服疔毒悉退痘漿悉
貫更用犀角消毒散而愈
一小兒患痘疔挑出毒血服活命飲而痘愈但疔處或
痒或痛用活命飲隔蒜灸而愈用參茋四聖散而靨
一小兒痘内有疔數枚雖挑出毒血餘毒不解先君用
仙方活命飲一劑徐徐灌之毒解漿貫而愈
一小兒患痘疔遍身焮如丹毒内紫色者三枚用活命
飲隔蒜灸其勢漸退又用活命飲末二錢漿漸貫更用
四聖散犀角消毒散而愈
一小兒出痘第七日寒熱作渇兩脇及臂外側膽經各
患痘疔先用針挑出黑血乃用小柴胡湯加生地黄一
劑熱渇頓止又用活命飲一劑而痊
一小兒出痘稠宻痛甚色赤翌日變黑索水飲之神思
稍清先用活命飲末冷酒調服三錢痛雖稍緩其痘如
指色赤腫高又用奪命丹一粒腫痛十減六七又用活
命飲末一服温酒調又得減三四再服而漿貫却用四
聖散而痊
犀角消毒散治癍疹丹毒發熱痛痒及瘡疹等症
　　牛蒡子　甘草　荆芥　防風(各五/分)犀角(鎊二/分)金
　　銀花(三/分)
　右水煎熱入犀角傾出服
仙方活命飲
飛龍奪命丹
隔蒜灸法(三方見痘癰/)
四聖散(方見腹脹氣促/)
小柴胡湯(方見癍症/)
　　　夾疹痘
夫疹乃風邪外患痘為胎毒内發二症並作臟腑俱病
也二者相雜赤暈發焮痘瘡愈盛誤謂痘出太宻多不
可救然此乃疹夾痘也當治以人參羌活散疹毒即解
痘勢亦退其元氣虧損不能結痂當補解胃為急也
人參羌活散治時氣痘疹兼於發表
　　人參　羌活　獨活　柴胡　前胡　桔梗　茯
　　苓　枳殻　川芎　天麻　甘草　地骨皮(各三/分)
　右入薄荷五葉薑水煎服
東垣消毒救苦湯治癍疹悉自消化使令不出已出稀
　者再不生癍十一月立此方隨四時加減通造化明
　藥性者能之
　　麻黄根　羌活　防風　升麻(各五/分)柴胡　川芎
　　　藁本　葛根(各二/分)酒黄芩(二/分)生地黄(二/分)細辛
　　生黄芩(各一/分)黄連　酒黄栢　紅花(少/許)蘇木　當
　　歸身　吳茱茰(五/分)白术　蒼术(二/分)生甘草(一/分)橘皮
　　　連翹(半分初出減出/太盛者加之)
　右每服五錢水煎熱服
人中白散
　　人中白(煅一/兩)黄栢(炒黒/三錢)
　右為末搽口内
如聖餅治一切瘡瘍硬腫不能消散或毒不能解散
　　乳香　没藥　木香　血竭　當歸(等/分)麝香(少/許)
　右各另為末酒糊和為餅炙熱頻熨患處惡瘡加蟾
　蜍等分
四味肥兒丸(一名小/肥兒丸)治食積脾疳目生雲翳口舌生瘡
　牙齦腐爛發熱瘦怯遍身生瘡等症或痘後患之
　　黄連(炒/)蕪荑(炒/)神麯(炒/)麥芽(炒等/分)
　右為末水糊丸桐子大每服二三十丸空心白湯下
加味解毒散治癍疹痒痛寒熱甚者煩躁譫語并痘毒
　發熱咽乾
　　犀角(鎊五/錢)連翹(炒二/錢)牛蒡子(炒三/錢)薄荷(一/錢)甘草(五/分)
　右為末每服一二錢滚湯調下
補隂八珍湯(即八珍湯加黄/栢知母炒黒)
葛根黄連湯治疹後身熱不除
　　葛根(五/錢)黄連(三/錢)黄芩(二/錢)甘草(一錢/半)
　右水煎服
獨參湯(人參一兩/薑棗同煎)
春澤湯
　　人參　白术　茯苓　澤瀉　猪苓
　右水煎服
大連翹飲
　　連翹　黄芩　瞿麥　木通　滑石　柴胡　防
　　風　荆芥　赤芍藥　甘草　蟬蛻　山梔
　右每服三四錢水煎服
　
　
　
　
　
　
　
　
　薛氏醫案巻七十一
欽定四庫全書
　薛氏醫案巻七十二
　　　　　　　　　　　　　眀　薛已　訂
　　保嬰撮要十七
　　　痘稠密
張潔古先生云一發稠密如針頭者形勢重也輕其表
而凉其内連翹升麻湯主之然稠密之處各有經絡部
分所屬額主心面主胃腹與四肢主脾脇主肝兩腋主
肺下部主腎肩背主膀胱當隨見症治之若面色黄大
便黒煩躁喘渴或腹脹者瘀血在内也用犀角地黄湯
或抱龍丸生犀角汁但根窠分眀肥滿者無妨竊謂前
症若屬心經用導赤散之類胃經用犀角散之類肝經
用柴胡湯之類大凡稠密者熱毒熾盛也若密而不痛
用東垣消毒散若密而作痛用仙方活命飲若密而小
便不通用八正散若密而大便不通用承氣湯若密而
惡寒發熱用麻黄甘草湯
一小兒十三嵗痘瘡稠密而痛脉洪數而有力先君用
仙方活命飲二劑先出者痛頓止後出者隠於肉裏用
東垣消毒散二劑隠者悉消又用活命飲一劑脉静身
安而痊
一小兒痘稠密身側尤甚焮赤呻吟飲乳不徹先君謂
肝膽之火助邪為患故身側尤多乃乳母肝火傳變也
用柴胡梔子散治其母子飲數滴而靨
一小兒痘瘡甚密身側尤甚貫膿不滿不紅活或云當
歿於十二日余以為氣血虚弱用八珍湯加糯米百粒
數劑至十五日而愈
一小兒痘密而灰白色始末悉用補托之藥安後飲食
過多嘔吐面青白唇目牽動先君以為慢脾風症之漸
不信翌日手足時搐用五味異功散加木香乾薑而愈
一小兒痘稠密色赤先君以為熱毒用東垣消毒散一
劑初出者頓起後出者悉没再劑如斯而靨
一小兒稠密色黒煩躁喜冷手足並熱先君謂火極似
水令恣飲芹汁煩熱頓止先用犀角地黄湯次用地黄
丸料服之而愈
一小兒稠密出遲用四聖散而起發用參茋内托散而
靨後發熱惡寒用八珎湯而愈
一小兒痘密而痛用東垣救苦湯一劑痛頓止用紫草
木通湯而愈
一小兒痘密身痛如刺用活命飲一劑其痛即止又用
犀角消毒散而愈
一小兒痘初出密痛用東垣救苦湯痛頓止又用四聖
散而發用犀角消毒散而愈
麻黄甘草湯治表實痘毒焮盛稠密
　　麻黄　生甘草
　右水煎服
柴胡梔子散(方見作/痒抓破)
甘桔防風湯(方見痘/咳𠻳)
紫草甘草枳殻湯(方見/痘喘)
東垣消毒散(一名救苦湯/方見痘身痛)
紫草木通湯(方見小/便不利)
仙方活命飲(方見/痘癰)
六味地黄丸(方見痘瘡發/熱屬隂陽)
小柴胡湯(方見/癍症)
四聖散(方見痘腹/脹氣促)
紫草散(方見頂/陷心煩)
抱龍丸(方見痘/癎搐)
犀角消毒散(方見/痘疔)
柴胡清肝散(即柴胡梔子散/一方見痘潮熱)
　　　痘吐瀉
痘疹方云痘疹吐瀉葢因脾胃不和飲食不調煩渴嘔
吐泄瀉並用白术散然瘡疹皆頼脾土脾土實則易出
易靨萬物得土氣温煖而生吐瀉則傷脾土遂有更變
之症夏月中暑煩渴瀉或腹痛或欠筋用五苓散加藿
香傷食吐瀉用小異功散手足並冷者用益黄散豆䓻
丸頂陷灰白用木香散瘡正出而吐瀉者或見血者俱
為逆症難治竊謂前症雖因脾胃不和然邪實上焦則
宜吐邪實下焦則宜瀉如吐瀉噯腐吞酸皆宜宣發但
㣲甚不同耳張翼之云若痘疹吐瀉少食為裏虚陷伏
倒靨灰白為表虚二者俱見為表裏俱虚合用十二味
異功散救之甚至薑附靈砂亦可用若止裏虚去官桂
止表虚减肉荳䓻若能食便秘倒靨為裏實而補當用
錢氏及丹溪法下之皆為能食為裏實裏實而補則結
癰毒紅活綻凸為表實表實而補則潰爛不結痂凡痘
見癍便忌葛根湯恐發表虚也如有更變當隨症治之
一小兒痘初出忽吐瀉飲乳不歇屬脾胃虚弱用人參
白术散作大劑母子並服又用五味異功散為末時以
乳調服吐瀉止而靨
一小兒出痘作瀉手足並冷用十二味異功散稍愈又
用五味異功散加薑桂一劑而止又用薑加木香一劑
再用參茋四聖而靨
一小兒痘瘡愈而作瀉不食此脾氣内虚先用五味異
功散而瀉止食進後又傷食吐瀉發搐仍以五味異功
散加天麻柴胡而愈
一小兒痘後作瀉腹中疼痛手足並冷此脾氣虚也用
五味異功散加乾薑一劑乃去薑又數劑而痛止又用
六君子湯加柴胡而瀉止
益黄散治瘡疹因煩渴飲水過多而傷脾胃吐瀉
　　丁香　訶子(煨/)青皮　陳皮　木香(各等/分)
　右為末每服一錢水煎
橘皮湯治嘔吐不止飲食不入
　　陳皮　生薑(各一/錢)人參(五/分)
　右水煎作三四次服之
生氣散治脾胃氣虚吐瀉肚腹膨脹飲食不化或腹痛
　不止
　　丁香　甘草(各五/分)白术　青皮　木香　人參(各/七)
　　(分/)
　右水煎徐徐服
五苓散(方見小/便不利)
五味異功散(方見寒/戰咬牙)
對金飲治傷食吐瀉(方見不/靨悶亂)
豆䓻丸(方見泄/瀉咬牙)
十一味木香散
十二味異功散(二方見發/熱屬陰陽)
參茋四聖散(方見腹/脹氣促)
六君子湯(方見不/靨悶亂)
　　　自汗
痘疹方云初起時自汗不妨盖濕熱薫蒸而然也竊謂
前症因邪在經絡自能發散使邪氣外泄若見此症不
當用茋桂之屬以實腠理且自汗則痘熱已輕升麻葛
根之類在所當禁恐發泄太甚則津液内耗隂隨陽散
難以收靨靨後最宜審治若血虚者用當歸補血湯氣
虚者用四君子加黄茋氣血不足者十全大補湯若飲
食自汗者異功散楊氏云痘瘡一見紅㸃升麻葛根便
不可用此語甚是但此為表虚及無表症者而論若或
邪在表痘赤綻焮者又當用麻黄甘草湯汗之腫焮作
痛者用活命飲加麻黄散之盖自汗盗汗為病不同自
汗者汗無時而自出也屬陽虚盗汗者睡則汗出寤則
汗收也屬隂虚汗者血之所化隂氣不能閉藏所以睡
則汗出也痘家當以補血為主若當歸補血湯六味地
黄丸八珎湯人參養榮湯之類皆可因証施治又有胃
虚者宜用四君及浮麥散食積内熱者宜用四君麯蘖
未靨之際恐致氣血虚而不能結痂既靨之後尤防血
脱隂虚陽無所附矣
一小兒痘將出自汗作渴發搐此心肝二經熱甚用柴
胡麥門冬散而熱症退用紫草快癍湯痘悉見又用四
聖散而結靨
一小兒痘出自汗發搐流涎此木火侮土先用五味異
功散加釣藤鈎諸症頓减次以五味異功散加柴胡而
安
一女子出痘色赤自汗發搐作嘔此肝火侮土先用五
味異功散加柴胡釣藤鈎熱搐悉愈又用托裏散漿貫
而愈
一小兒痘出自汗面赤作渴手足並熱大便亁黄此腸
胃皆熱用瀉黄散末一服諸症頓退又用五味異功散
加山梔麥門冬而痊
人參飬榮湯治氣血俱虚發熱惡寒肢軆痩倦食少作
　瀉或乆病虚損口亁欬而下痢驚熱自汗盗汗
　　人參　陳皮　黄茋(炒/)桂心　當歸　白术(炒/)甘草
　　(炙各/一錢)白芍藥(炒半/錢)逺志(五/分)熟地黄(自/製)五味子(杵炒各/七分)
　右每服二三錢薑棗水煎
麻黄甘草湯
　　麻黄　甘草(等分/)
　右每服一錢水煎
浮麥湯
　　浮麥不拘多少(炒/香)
　右每服三五錢水煎
當歸六黄湯治血氣不足虛火内動煩躁自汗盗汗不
　止(方見/煩躁)
　　　痒塌
陳文宿先生云痘瘡痒塌若臓腑調和血氣充實外常
温煖内無冷氣必無此症設服宣利之藥所致宜用異
功散治之丹溪云痘疹痒塌者於形色脉上分之實則
脉有力氣壯虚則脉無力氣怯虚痒則實之更加凉血
藥實痒則大便秘結以凉藥下之竊謂前症若色赤而
兼痒者屬血虚有熱用四物牡丹皮色白而兼痒者屬
氣虚有熱用四君加芎歸若發熱大便秘結者用犀角
消毒散發熱大便調和者用麥門冬飲寒戰渴瀉喘嗽
聲啞氣急先用十一味木香散如未應用十二味異功
散外用敗草散敷之若寒戰咬牙煩熱喘渴足冷灰白
内陷腹脹渴瀉者皆不治
一小兒出痘六日痒塌寒戰錢密庵謂血氣虚寒用十
一味木香散二劑而漿貫用參茋托裏散而靨脱後痕
作痒用大補湯而痊
一小兒第七日痒塌少食手足俱冷發熱惡寒先君謂
陽氣虚寒用十二味異功散一劑而痒止又用托裏散
加肉桂四劑而漿貫用十全大補湯而結靨後痕赤作
痒此血氣虚熱用八珍湯二十餘劑而愈
一婦人出痘熱數日而發見用紫草快癍湯雖紅活而
痒塌詢其素勤勞元氣頗不充實用八珍湯煩熱漸止
又用托裏散而靨
一小兒十六嵗第九日痘塌口乾發痒手冷腹痛先君
謂脾胃氣血虚弱用五味異功散加歸茋薑桂四劑痒
漸止又用十全大補湯六劑漿貫用八珍湯數劑而靨
後遍身不時作痒或痘痕色赤用補中益氣湯而痊
一小兒痘漿不滿面赤作痒余謂血氣虚而有熱欲與
温補不信服清熱之藥至十三日瘡痕色赤煩渴腹脹
不食手足逆冷而歿
五味異功散治痘瘡脾胃氣虛痒塌(方見寒/戰咬牙)
紫草快癍湯(方見頂/陷心煩)
四物湯(方見痘/瘡出遲)
四君子湯(即六君子湯出陳皮/半夏方見不靨悶亂)
托裏散
犀角消毒散(二方見/痘癰)
十全大補湯(方見/腹脹)
八珍湯
十一味木香散
十二味異功散(三方見頂/陷灰白)
　　　倒靨
丹溪先生云痘疹倒䧟因真氣虚而毒氣不能盡出者
用黄茋人參紫草酒製治之若將成就之際却淡色者
屬血虚用當歸川芎之類或加紅花紫草屬熱毒者用
升麻芩連梗翹之類甚者用犀角屑大解痘毒竊謂前
症若熱毒方出忽被風寒閉塞肌竅血脉不行身體作
痛或四肢㣲厥癍㸃不長或變青紫黒色者此為倒靨
若胃氣虚弱不能補接榮衛出而復没者謂之陷伏誤
用解毒之藥必致陷塌若喜熱飲食手足並冷者乃脾
胃虧損陽氣虚寒之症宜用辛熱之劑補之喜冷飲食
手足並熱乃陽氣實熱之症宜用苦寒之劑瀉之外感
風寒者温散之毒入腹者分利之陽氣虚者温補之外
寒觴犯者薫解之陳宿州先生用十二味異功散以預
保脾土於未敗之先實發前人之未發開萬世之矇瞶
也
一小兒痘將愈忽黒陷余謂氣血虚用紫草散加人參
當歸又用參茋托裏散而愈
一小兒將愈而倒靨咬牙寒戰手足並冷飲沸湯而不
知熱用十二味異功散一劑諸症頓退却用五味異功散倍
用參术數劑而愈
一小兒痘飲食多而作吐服枳术丸色黒將陷用五味
異功散加乾薑二劑貫漿而靨
一男子發熱昏憒數日發紅㸃用快癍湯托裏散貫漿
將靨忽發熱惡寒瘡黒倒靨手足並冷口渴飲湯此陽
氣虚寒也用獨參湯四劑諸症漸愈而靨
一小兒兼嘔手足並冷余謂脾氣虚寒欲用十二味異
功散不信另用雜藥而殁
成都方士禹太和治痘瘡黒陷垂死者用壁間喜蛛如
黄豆大者一枚擂爛一嵗兒用雄黄一分二嵗二分十
嵗者用一錢入蛛蜘内研勻用好焼酒調服愚意此即
木香散異功散之類也若因陽氣虚寒不能榮運週身
以致四肢逆冷腹脹唇青黒陷者宜用焼酒若因元氣
虚弱色白隠於肌膚而不能起發者宜用陳酒亦不可
拘泥於焼酒也若小兒未及週嵗或兒大者宜酌量與
之不可拘於杯許也又有一等症氣血俱虚者或色淡
紅不光澤不起發或驚悸咬牙者加紫草紅花以用之
七味白术散(方見發熱/屬隂陽)
十一味木香散
十二味異功散(二方見痘/灰白色)
　　　癍爛
聞人氏云痘癍爛之症因當發散而不發散則毒氣閉
塞以致喘促悶亂不當發散而誤發散則毒隨陽氣暴
出於外遍身皮膚潰爛治宜調脾胃進飲食大便調和
榮衛健旺毒氣自解而無目赤咽痛口瘡吐䘐等症竊
謂前症若發表過甚大便自利急用理中丸豆䓻丸以
救其裏亦有痘疹如蚊所囓而色黒乃危症也若大小
便秘結煩躁用山梔子湯獖獖尾血調腦子治之自利
不食者不可用盖毒發於表而妄汗之則腠理開泄榮
衛益虚轉増瘡爛由是風邪乗虚變症者有之若毒根
於裏而妄下之則内氣愈虚毒不能出而返入焉由是
土不勝水變黒歸腎身體振寒兩耳尻冷眼合肚脹其
瘡黒陷十無一生治者審之
一小兒患此發熱作渴手足並冷此脾經熱毒先用瀉
黄散五分又用七味白术散而愈
一小兒患此但惡寒發熱體倦頭痛人迎脉大於寸口
二三倍此風邪外傷用補中益氣湯加川芎蔓荆子愈
而自靨
一小兒患此口舌生瘡手足並冷余謂此中氣虚而内
熱耳用五味異功散議論不一猶豫未服翌日腹痛口
噤余用前藥更加乾薑一劑諸症稍緩再劑而愈
一小兒患此或痒或痛發熱口渴先用白术散次用補
中湯而愈後因作課勞心發熱頭痛痘痕焮赤用補中
湯加蔓荆子及八珎湯而愈
一小兒患此作痛喜飲熱湯發熱惡寒手足並冷余謂
此中氣虚而外假熱也用補中湯加參茋各三錢四劑
而愈
一小兒患之多在兩脇時發寒熱此肝經之症用加味
逍遥散而寒熱退又二劑而脇痛止及立效散而痊
一小兒患之作渴發熱額間為甚此心經有熱先用導
赤散母服漸愈又用柴胡梔子散傅三黄散而痊
一小兒患之發熱作渴面目多白尺脉數而無力此禀
足三隂虚也用地黄丸補中湯尋愈畢姻後患瘵症服
黄栢知母等藥㡬危余仍用前藥而痊
一小兒患此體倦惡寒此脾胃氣虚也用補中益氣湯
數劑而愈後因飲食停滯發熱而痘痕復赤先用參术
陳皮神麯山查消食仍用補中益氣湯調補脾胃而愈
若誤用敗毒之劑决不起矣
一小兒痘愈後因勞痘痕作痒搔破膿水淋漓面色皎
白脉浮大按之如無余用補中益氣湯漸愈或云先攻
其邪其後補之乃用消風散變痓汗出口噤而死惜哉
山梔子湯治痘疹及癍毒狀如蚊蚤囓毒盛黒色者
　　梔子仁(一/兩)白蘚皮　赤芍藥　升麻(各一/兩)寒水石
　　　甘草(炙各/五錢)
　右為末每服一錢水八分入紫草
三黄散治疳熱生瘡膿水浸淫膿流處便濕爛
　　松香　五倍子　黄連　海螵蛸　黄丹(各一/錢)輕
　　粉　雄黄
　右為末用瑩肌散煎洗滲之乾者香油傅
豆䓻丸(方見泄/瀉咬牙)
五味異功散
補中益氣湯(二方見寒/戰咬牙)
柴胡梔子散(即柴胡/清肝散)
加味逍遥散(方見欲/靨不靨)
地黄丸(即六味/地黄丸)
七味白术散(二方見發/熱屬隂陽)
瀉黄散(方見靨後/發咽痛)
導赤散
立功散(二方見風邪/搏於肌膚)
　　　痘癎搐
錢氏云痘疹癎搐由内相勝也惟心癍脾疹能作搐盖
疹為脾所主脾虚而不勝土風熱相摶而動於心神心
喜熱神氣不安因搐成癎癍為心所生心主熱熱生風
風屬於肝二藏相摶風火相争故發搐當瀉心肝若凉
驚用凉驚丸温驚用粉紅丸海藏云諸痛痒瘡瘍皆屬
心火無論虚實皆從心火土説脾虚則肝氣乗之與心
火相合耳若脾土實心火旺而逆乗以致癎者此實邪
也便結者瀉青丸便軟者瀉心湯潔古云未出而發搐
者是外感風邪之寒内發心火之熱所作也當用解毒
丸犀角地黄丸主之世傳云瘡疹欲出身熱煩躁忽發
驚搐宜用驅風膏小如聖飲小便不通八正散痰涎壅
盛利驚丸抱龍丸丹溪云欲發瘡疹先身熱驚跳搐搦
此非驚風宜用發散之藥竊謂前症痘疹未見而先發
搐者乃毒氣自心經出也若病勢輕緩或形氣虚弱者
不宜用峻厲之劑恐元氣内損則毒氣内陷而瘡不能
起發也或外感風寒之邪内因瘡疹之熱而相搏或肝
血虚火動而内生風當補元氣為主佐以見症之劑然
前方多峻厲之劑審有是症方可用湏察其色赤白而
以脾胃為主虚則用温補實則用解毒若先發搐而後
發瘡多有生意瘡已瘥而發搐或吐瀉者難治
一小兒痘痂脱盡因其穢氣用葱椒煎湯浴之發搐痰
喘用八珍加白殭蠶蟬蜕一劑痰喘頓止又用四君芎
歸釣藤鈎而搐止
一小兒痘瘡色赤四肢發搐眉唇牽動此心肝二經熱
甚乗脾所致也用四君防風釣藤鈎而痊
一小兒痘後四肢發搐眉稜尤動小便頻數臉目青赤
此肝經風熱用四物柴胡山梔少愈但四肢倦怠飲食
少思大便不實此脾氣受傷而未復也用四君升麻當
歸而痊
一小兒痘後寅卯申酉時熱甚或兼搐余謂寅卯時發
熱此肝火本症申酉時發搐乃肝木侮金先以四物白
术茯苓釣藤鈎煎送柴胡二連丸而愈夕用地黄丸朝
用四君山梔柴胡及四君子加當歸而痊
一小兒痘瘡色赤發搐痰盛服抱龍丸而頓愈又因母
大怒兒仍搐母服柴胡梔子散加味逍遥散母子並愈
一小兒痘愈後發搐左額青赤唇口牽動余謂肝心二
經風熱所致先用柴胡梔子散加釣藤鈎後用加味逍
遥散而搐止再用五味異功散而痘愈
一小兒痘將愈發搐痰湧頭目不清脾氣虚弱肝木侮
之先用五味異功散加柴胡釣藤鈎搐愈而靨
柴胡二連丸治肝經實火
　　柴胡　宣黄連　胡黄連
　各末糊丸桐子大每服二三十丸白湯下
補中益氣湯(方見寒/戰咬牙)
六君子湯(方見不/靨悶亂)
四神丸(方見泄/㵼咬牙)
十一味木香散(方見頂/陷灰白)
　　　痘風
丹溪先生曰痘風分氣血虚實虚則黄茋生血之劑主
之佐以風藥實則白芍黄芩為君連翹白芷斷續之類
為佐竊謂前症更當分痘瘡已出未出已靨未靨外邪
所傷内虚火動若未出而搐搦熱毒内藴也紫草快癍
湯加釣藤鈎已出紅綻而搐搦熱毒作痛也東垣逍毒
散加釣藤鈎貫膿而搐搦血氣虚也參茋四聖散加釣
藤鈎若靨後而搐搦血氣尤虚也八珍湯加釣藤鈎或
目瞤或直視者風火相摶也柴胡梔子散或六味地黄
丸加柴胡山梔或口角流涎者木乗土也五味異功散
加升麻柴胡釣藤鈎或目赤眵淚者肝血虚而生風也
四物湯加柴胡釣藤鈎或角弓反張者水不生木也六
味地黄丸加柴胡當歸隨用補中益氣湯加天麻釣藤
鈎不可直用治風之藥盖風藥能燥血散氣必騐其手
足冷熱温和三症而用補瀉調理之法庶無誤矣如嬰
兒當審乳母而治之
一小兒痘瘡將愈發搐服牛黄清心丸更口噤流涎此
脾胃復傷肝木所侮而涎不能歸經耳先用五味異功
散加釣藤鈎諸症頓减次以五味異功散加柴胡而安
一婦人出痘因怒發搐痘痕赤色發躁作渴面目皆赤
此汗多亡陽血脱而然也先用當歸補血湯二劑躁渴
頓止又用八珎柴胡牡丹皮釣藤鈎熱搐悉愈又用八
珎湯而痊
一婦人痘瘡將愈因怒發搐口噤頭痛如裂痘痕皎白
用補中益氣湯加蔓荆子釣藤鈎頓愈又因怒發搐頭
運不食先用補中益氣湯加天麻又六君柴胡而安
當歸補血湯治痘瘡血氣虧損發搐熱渴喜飲脉洪大
　而虚重按如無者(方見寒/戰咬牙)
抱龍丸治痘瘡風熱發搐或痰甚者
　　膽星(四/兩)天竺黄(一/兩)雄黄　硃砂(各五/錢)麝香(少/許)
　右為細末用甘草一觔煎膏為丸每一兩作二十丸
　用薄荷或燈心湯化下
　按前方肝經清熱豁痰利氣祛風之藥過劑則脾肺
　復傷而反甚或更加胷腹作脹食少作嘔者宜用人
　參白术散倍補中氣
造牛膽南星法蜡月南星中大者為末用黄牛膽汁拌
　勻仍入膽殻内以線扎口懸掛當風處隂乾隔年方
　可用重製二三次者尤妙
小柴胡湯(方見/癍症)
柴胡二連湯(方見/前)
六味地黄丸(方見發熱/屬隂陽)
四物湯(方見痘/瘡出遲)
十全大補湯(方見腹/脹氣促)
　　　痘潮熱
張潔古先生云痘疹未有不因潮熱而出者觀其熱之
時知自何臓發出寅卯辰時屬肝出水泡己午未時屬
心出癍瘡申酉戍時屬肺為膿泡亥子丑時屬脾出疹
子惟腎獨居腑下不受穢濁故無症耳竊謂前症當察
其虚實若壯熱飲水便秘屬實熱也少用清凉飲下之
發熱飲冷大便不秘屬虚熱也宜人參白术散補之若
下而發熱愈甚此隂虚而陽無所附也用四物參茋之
類補之若下而潮熱面赤者血氣發躁也用當歸補血
湯補之若見驚搐等症乃肝虚而内生風也用四物天
麻釣藤鈎補之用發散之劑而熱愈甚此表虚而外熱
也用四君當歸黄茋補之
一小兒先潮熱午前甚面青痘赤出而熱不止或時發
搐手足不熱不冷此陽明胃經症為肝木所侮先用補
中益氣湯加釣藤鈎四劑而熱止痘色紅活乃去釣藤
鈎又四劑而貫漿用八珎湯而痊
一小兒痘紅活寅卯時潮熱作渴此肝經風熱症用柴
胡梔子散末三服熱止漿貫又用八珍湯山梔丹皮而
靨
一小兒靨後潮熱手足㣲冷余謂胃氣虚弱用五味異
功散佐以補中益氣湯而愈因飲食過度前症復作更
腹脹大便不實小腹重墜此脾虚也用補中益氣湯而
痊
一小兒痘後不時寒熱噫氣飲食吞酸服二陳枳實黄
連更寒熱如􁫈腹墜下氣此中氣復傷而下陷也朝用
補中益氣湯夕用五味異功散各加乾薑木香而愈
一孺者先潮熱出痘面青脇痛此肝經之症用四君柴
胡當歸山梔二劑脇痛稍緩又佐以加味逍遥散而痛
止却用托裏散漿貫而靨後又潮熱用地黄丸而愈
一婦人患此誤服寒凉之劑煩躁作渴飲沸湯而不知
熱脉洪數按之㣲細此血氣俱虚用大劑十全大補湯
加薑桂四劑更惡寒咬牙此虚極而藥力未能及也於
前藥内更加附子一片二劑諸症頓退乃去附子又二
劑將安去薑桂常服而痊
一小兒痘愈後潮熱飲食少思面色痿黄乆治不愈熱
後面與手足如氷余謂脾氣虚寒當用六君薑桂不信
而死手足皆黑惜哉
柴胡梔子散治痘瘡肝經有熱寅卯時發熱或寒熱往
　来或發熱驚搐或咬牙不止四肢勁强(方見濃/水淋)
加味逍遥散(即逍遥散加/牡丹皮山梔)治因乳母肝脾血虚發熱致
　兒發潮熱瘡不能愈者(方見欲/靨不靨)
人參白术散
六味地黄丸(二方見發/熱屬隂陽)
八珍湯(方見頂/陷灰白)
清凉飲(方見大/便不通)
托裏散(方見/痘癰)
十全大補湯(方見腹/脹氣促)
四君子湯(方見不/靨悶亂)
當歸補血湯
補中益氣湯
五味異功散(三方見寒/戰咬牙)
四物湯(方見痘/出遲)
　　　痘吐逆
世傳方云痘瘡吐逆無痰益黄散有痰二陳湯或橘皮
湯半夏湯不止加丁香若吐而瀉者亦宜益黄散及陳
氏木香散異功散吐而身熱煩渴腹滿氣促大小便澁
而赤者當利小便竊謂前症若手足並冷渴飲熱湯或
腹作痛中氣虚寒也宜用益黄散手足不冷吐逆痰涎
中氣虚弱也宜用橘皮半夏湯手足並熱熱毒壅滯也
宜用導赤散口乾飲乳不徹胃經氣熱也宜用竹薷湯
吐逆不乳或吐乳酸穢此脾氣虚而乳食停滯也宜用
枳术丸
一小兒痘不紅活手足㣲冷此陽氣虚弱也先君用五
味異功散加乾薑肉桂二劑乃去薑桂加木香又二劑
而愈
一小兒十一嵗出痘第九日吐逆不食手足並冷此陽
氣虚寒之極也用十二味異功散一劑頓愈用五味異
功散而安用參茋四聖散而靨
一小兒吐逆作渴手指並熱此胃經有熱也用竹茹湯
而熱稍止用人參胃愛湯而吐亦止用化毒湯而貫膿
四聖散而結靨
一小兒吐逆作瀉腹脹煩渴痘出不快手指㣲冷用七
味白术散而諸症退用四聖散而諸痘出用人參蟬蛻
散而諸痘靨
一小兒吐逆腹脹發熱作渴大便乾臭此因腸胃實熱
用竹茹湯加黄連枳殻諸症稍退用紫草快斑湯瘡勢
頓發如期而靨
一小兒痘出甚密嘔逆飲冷手足並熱此胃經熱甚先
用葛根麥門冬散一劑熱症頓退又用瀉黄散未一錢
用米飲調服而安用白术散而痊
人參胃愛散治痘瘡已發未發吐瀉不止不思飲食或
　吐逆等症
　　人參　藿香　紫蘇　甘草(炒/)丁香　茯苓　木
　　𤓰(各等/分)糯米
　右每服三錢薑棗水煎
葛根麥門冬散治熱毒斑疹頭疼壯熱必神煩悶亂逆
　嘔者(方見頂/陷心煩)
　按此陽明胃經之藥也外除表邪内清胃火兼補元
　氣若非發熱作渴表裏俱實者不可用若表裏俱虚
　而發熱作渴宜用人參麥門冬散
七味竹茹湯
　　橘紅　半夏(各等/分)白茯苓(二/分)甘草　竹茹　黄連
　　(薑/炒)葛根(各二/分)
　右薑水煎服
人參蟬蜕散治小便不利痘瘡不發煩躁作渴咬牙喘
　滿
　　人參　蟬蜕　白芍藥　木通　赤茯苓　甘草
　　　紫草茸
　右每服三四錢水煎
橘皮半夏湯
　　橘皮　半夏(等分/)
　右每服三錢薑水煎
化癍湯(方見水/痘麻痘)
紫草快癍湯(方見痘/陷心煩)
六君子湯(方見痘/腹脹)
導赤散(方見風邪/搏於肌肉)
十一味木香散
十二味異功散(二方見痘/灰白色)
六味地黄丸
七味白术散(二方見發/熱屬隂陽)
四聖散(方見涕/唾稠粘)
五味異功散(方見寒/戰咬牙)
　　　咳嗽
痘疹方云痘瘡未出之先咳嗽升麻湯頭疼身熱惡寒
咳𠻳參蘓木嘔吐痰涎白术湯時氣頭疼咳嗽或靨後
餘毒咳嗽惺惺散瘡不起發升麻湯感寒頭痛悶亂咳
嗽木香散發熱嗽甚别無他症生地黄散風熱咳嗽五
味子湯咽㗋不利甘桔防風湯竊謂痘疹未出欲出之
際乃熱毒上薫清道肺氣不寕宜用惺惺散若已出之
後則屬元氣虚弱不能固衞腠理風邪乗虚而襲宜用
五味異功散加桔梗五味子以補脾肺
一男子咳嗽嚏噴腮頰赤目胞皆赤遍身赤癗余謂此
心臓痘疹彼疑惑而未用藥旬餘皆紅活起發余謂既
紅活起發不必服藥至十七日大便下血未數日而痊
一小兒痘疹壯熱咳嗽痰甚煩熱作渴用人參清脾散
　　諸症頓退日用芹菜汁旬餘而靨
一小兒痘漸愈咳嗽肺脉大而無力用參蘇飲咳嗽漸
愈因母飲酒又復咳用五味異功散加桑白皮杏仁山
梔母子並服而愈
一小兒痘瘡十二日患咳嗽唾痰胷中隠痛肺脉數滑
余曰此兼患肺癰也當用桔梗湯不信翌日果吐膿血
用桔梗湯而愈
一小兒十四嵗痘愈後咳嗽脉數而無力朝用補中益
氣湯夕用六味丸料各數劑漸愈畢姻後咳嗽發熱仍
用前藥及八珍等藥而痊
一小兒痘將愈咳嗽面色黄白嗽甚則赤用五味異功
散調補而愈
生地黄散治小兒癍疹身熱口亁咳嗽心煩等症
　　生地黄(半/兩)杏仁　欵冬花　陳皮(各三/錢)甘草(炙二/錢半)
　　麥門冬(去心/七分)
　右每服三五錢水煎徐徐服兒大加之若痰氣痘熱
　内作宜用桔梗甘草防風湯若痰上壅者佐以抱龍
　丸
桔梗湯治乆嗽肺氣傷而吐痰有血痰或腥穢或咳吐
　膿血肺癰等症
　　桔梗(炒/)貝母(去/心)知母　桑白皮　枳殻(各一/錢)地骨
　　皮　𤓰蔞仁　薏苡仁　杏仁(各五/分)黄茋(㣲/炒)當歸
　　(各一/錢)五味子(一錢/半)百合(炒錢/五分)防已(一/錢)葶藶(炒五/分)
　右每服三五錢水煎服
甘桔防風湯治痘症餘毒瘡毒咽痛
　　桔梗　甘草　防風
　右水煎服
六味地黄丸
七味白术散(二方見發/熱屬隂陽)
五味異功散
補中益氣湯
當歸補血湯(三方見寒/戰咬牙)
十六味清膈散(即人参清膈散/方見頂陷心煩)
惺惺散(方見/㿀症)
五味子湯(即小柴胡湯/加五味子)
參蘇飲(方見涕/唾稠粘)
　　　喘症
痘疹方若云痘瘡已出未靨之間喘渴白术散甚者木
香散收靨後腹脹喘渴大便利小便澁葶藶木香散喘
嗽五味子湯喘渴靨後餘毒不除大便堅實前胡枳殻
散頭疼身熱惡寒㣲喘是有表邪也用參蘇飲竊謂前
症若因脾肺虚弱宜用白术散脾肺虚寒宜用木香散
熱毒内藴紫草甘草枳殻湯風邪外感用參蘇飲内外
壅滯人參清膈散大便自利小便澁滯葶藶木香散大
便堅實前胡枳殻散
一小兒痰喘痘赤作痛熱渴喜飲冷水大便不利此胃
經實熱先用前胡枳殻散諸症漸退又用犀角地黄湯
而靨
一小兒面赤有痰口亁作渴右寸口脉洪數此心火刑
肺金用人參平肺散一劑又用地黄丸料四劑而痊
一小兒痘赤而痛喘嗽作渴脉洪數左尺右寸為甚此
腎火上炎乗肺為患用地黄丸料煎與恣飲如期而靨
一小兒十四嵗痘方愈而喘促咳嗽余謂脾肺氣虚用
五味子湯而愈後停食發熱喘嗽用五味異功散而安
用補中益氣湯而痊
一男子出痘愈而喘嗽面赤服參蘇飲面色痘㾗皆白
此脾肺氣虚而復傷也用補中益氣五味異功散而痊
一小兒喘渴面白手足時冷此脾肺氣虚用人參白术
散五味異功散而愈
一小兒痘將愈喘渴腹脹大便不結小便澁此脾肺氣
虚而然也先用葶藶木香散又用人參白术散而愈
一小兒痘出氣喘大便秘結手足並熱作渴飲冷用前
胡枳殻散而安但飲食少面白此邪氣去而真氣虚也
用補中益氣湯五味異功散而愈
一小兒十四嵗痘方愈而喘手足不熱余謂脾肺氣虚
用補中益氣湯而愈後停食發熱手足不冷余謂脾胃
虚熱而喘嗽用五味異功散二劑而熱退又用補中益
氣湯而愈
一小兒痘瘡狂喘躁熱作渴飲冷痰涎不利先君謂熱
毒壅滯用人參清膈散犀角地黄湯各一劑頓愈又用
當歸補血湯而愈
一男子痘愈而喘嗽面赤服發表之劑喘嗽益甚面色
痘㾗皆白手足並冷余謂脾肺之氣復傷而虚寒也用
補中益氣湯加亁薑一劑元氣漸復却佐以八珎湯而
痊
一男子痘愈而患喘發熱惡寒余用十全大補湯不信
反服清熱之劑汗出如兩身熱如炙面目痘㾗如赭赤
余曰汗多亡陽而虚熱也不信後果殁
六味凉血消毒散
　　牡丹皮　當歸　生地黄　赤芍藥　犀角(如無/用升)
　　(麻/)生甘草(等/分)
　右每服三五錢水煎
紫草甘草枳殻湯
　　紫草　甘草　枳殻(各等/分)
　右每服一二錢水煎
五味子湯
參蘇飲
前胡枳殻散(三方見涕/唾稠粘)
六味地黄丸
人參白术散(一名七味白木散二/方見發熱屬隂陽)
聖濟犀角地黄湯
人參清膈散(即十一味清膈散/方見頂陷心煩)
十一味木香散(方見痘/灰白色)
葶藶木香散(方見腹/脹氣促)
　
　
　
　
　
　
　
　
　
　
　
　
　薛氏醫案卷七十二
欽定四庫全書
　薛氏醫案卷七十三
　　　　　　　　　　　　　明　薛已　訂
　　保嬰撮要十八
　　　小便不利
痘疹方云痘疹未出之先熱盛恐欲起驚小便不利導
赤散㣲解之熱入膀胱如有血淋犀角湯初出不快小
便赤色生聖散已出未愈之間白术散或五苓散加木
通收靨之後小便不利煩熱而渴猪苓湯竊謂前症當
分所因若小腸熱結用導赤散肝經熱用柴胡麥門冬
湯脾經熱用犀角湯肺經熱用生地黄湯腎經熱地黄
丸靨後氣血虚弱用八珎湯中氣虚弱用五味異功散
一小兒小便不利口舌生瘡乾渴用導赤散加味四物
湯而膿貫又用白术散去木香治之而愈
一小兒小便不通口舌如靡作渴面赤左尺脉數此膀
胱熱結先用五淋散而小便利又用地黄清肺飲參茋
四聖散而愈
一小兒小便數而欠利面赤口渴両足發熱此禀隂虚
也地黄滋腎二丸煎服用四劑而愈又用地黄丸料加
黄茋當歸而痊愈
一小兒痘將愈小便不利服五苓散之類小便愈少喘
咳唾痰此脾肺復傷也先用補中益氣湯三劑送滋腎
丸却用補中異功二藥而痊
八正散治下焦積熱大小便不通或小便淋澁脉症俱
　實者
　　大黄(酒/炒)車前子(炒/)瞿麥　萹蓄　山梔(炒/)木通(各/一)
　　(錢/)滑石(煅二/錢)甘草(一/錢)
　右每服二錢水煎
滋腎丸為末水糊
　　黄栢(炒/黑)知母(炒黒各/二兩)肉桂(二/錢)
益元散治痘疹初起煩躁作渴小便不通
　　滑石(六/錢)甘草(一/錢)
　每服五六分白湯調下
導赤散治小腸實熱生瘡作渴發熱小便秘赤或小便
　不利者(方見作/痒搔破)
柴苓湯治疹瀉小便不利(方見/癍症)
五苓散
　　茯苓　猪苓　白术　澤瀉(各等/分)肉桂(减/半)
　右為末每服四分白湯下
黄芩清肺飲
　　黄芩(炒/)山梔(炒等/分)
　右每服二錢水煎
生地黄湯
　　生地黄(五/錢)麥門冬(七/錢)杏仁(去皮尖/二錢)欵冬花　陳皮
　　(各三/錢)甘草(二錢/五分)
　右每服二三錢水煎
紫草木通湯治痘疹出不快小便不利
　　紫草　人參　木通　茯苓　糯米(各等/分)甘草(减/半)
柴胡麥門冬散(方見作/痒抓破)
犀角湯(方見頂/陷心灰)
仙聖散(方見痘/瘡出遲)
加味四物湯(方見痘/入口)
白术散(即七味/白术散)
六味地黄丸(二方見發/熱屬隂陽)
　　　痘便血或黒屎
聞人氏云痘瘡大便下血或黒糞若睡而不醒是為惡
候乃内熱盛也用犀角地黄湯抱龍丸小柴胡湯加生
地黄主之竊謂前症若寒熱作渴小柴胡加生地黄發
熱體倦用五味異功散加當歸口乾作渴用人參白术
散大凡作渴引飲發熱者屬實熱作渴飲湯手足不熱
者屬虚熱手足逆冷者屬虚寒治者審之
一小兒出痘便血痘赤痛如錐或瘡内出血余謂肝火
熾盛用小柴胡湯加生地黄一劑随用犀角地黄湯一
劑而痊
一小兒痘瘡下血且不起發先君謂氣血不足用紫草
快癍湯加參茋歸术血頓止瘡頓起用八珍湯而愈
一小兒痘瘡下血小便赤色瘡色如赭發熱飲冷二便
不利先君謂心小腸實熱用八正散後用解毒防風湯
及飲芹菜汁而痊
一小兒痘疹便血倦怠作渴飲湯余謂倦怠便血脾虚
下䧟也少食作渴津液枯涸也用五味異功散加紫草
而愈
一小兒便血腹脹困倦身熱口乾飲渴四肢逆冷先君
謂脾氣虚寒不能攝血用五味異功散加丁香炮薑二
劑血止痘貫而靨
一小兒痘將愈而便血面白惡寒大便欲去而不去余
謂此元氣虚而下陷也用益氣湯不信服凉血之劑致
吐瀉腹痛而殁
一小兒痘將愈患便血面白惡寒手足並冷脉沉細如
無余謂陽氣虚寒欲用人參薑桂不從翌日而死手足
青黒惜哉
解毒防風湯治痘瘡毒氣熾盛便血
　　防風　地骨皮　黄茋　白芍藥(炒/)荆芥　牛蒡
　　子(各等/分)
　右每服四錢水煎或為末白湯調下
紫草快癍湯治痘疹下血不能起發出不快色不紅活
　等症(即紫草湯方/見頂陷心煩)
聖濟犀角地黄湯治熱毒内藴煩躁作渴面色赤大便
　黒屎或神昏便血(方見痘/作渇)
小柴胡湯治肝經有熱不能藏血而便血(方見痘/身痛)
五味異功散治脾胃氣虚不能統血而大便下血(方見/寒戰)
　(咬/牙)
八珍湯治氣血不能攝血而便血(方見頂/陷灰白)
八正散治心小腸有熱小便赤澁大便下血(方見痘小/便不利)
七味白术散(即人参白术散/方見痘發熱)
　　　痘瘡焮裂出血
聞人氏云痘瘡大便不通小便如血或結癰毒身痘破
裂乃内火熾盛失於解利急用犀角地黄湯小柴胡湯
加生地黄四順飲之類治之竊謂前症若心脾熱盛用
犀角地黄湯心肝熱盛用小柴胡湯加生地黄若大便
不通先用四順飲次用犀角湯若色赤焮痛二便不通
急用活命飲加硝黄若色赤焮痛惡寒發熱用活命飲
加麻黄若因乳母怒火用加味逍遥散加味歸脾湯
一小兒痘根赤色寒熱作痛此肝經有熱也先用加味
小柴胡湯二劑諸症漸退又用加味逍遥散一劑而貫
膿末用八珍湯而靨
一男子痘根赤痛發熱作渴服紫草飲痘裂出血余謂
心肝二經風火相摶先用小柴胡湯加生地黄犀角二
劑用聖濟犀角地黄湯而愈
一小兒患前症大便不利小便赤澁作渴飲冷先君謂
脾胃實熱先用凉膈散一劑漸愈又用犀角地黄湯芹
菜汁而痊
一小兒患此診乳母有欝火用加味逍遥散加味歸脾
湯而痊同時患是症而用雜藥者俱致不救凉膈散治
上焦實熱煩渴面赤咽燥喉痛便溺赤濇狂言譫語
睡臥不安
　　大黄　朴硝　甘草　連翹　山梔　黄芩　薄
　　荷葉(各等/分)
　右為細末每服少許煎竹葉密湯調乳母同服
加味清胃散(方見/痘癰)
加味逍遥散(方見痘/潮熱)
犀角地黄湯(方見頂/陷心灰)
加味小柴胡湯(即小柴胡湯加山梔/生地黄方見痘身疼)
八珎湯(方見頂/陷灰白)
聖濟歸脾湯(方見/痘癰)
　　　痘䘐血吐血
痘疹方云若痘發之際正宜㣲見與發汗同體然血與
汗雖殊其源則一盖痘疹乃穢血所發邪結肺胃毒氣
自然上越也若見此症不可妄投以藥恐治失其宜瘀
蓄者不出而已出者復傷反生變症也若作渴飲冷手
足並熱此毒氣熾盛而血上溢也宜用聖濟犀角地黄
湯若肺經熱毒而鼻䘐用地黄清肺飲胃經熱毒而吐
血亦用聖濟犀角地黄湯若腸胃熱毒而便血亦用之
作渴飲湯手足不熱者脾肺氣虚不能攝血而妄行也
宜用五味異功散若出血作渴煩躁面赤色者血脱也
宜用當歸補血湯
一小兒出痘三四日大便下血日有數滴至八日不能
止瘡不能起御醫錢春林謂其脾氣虚寒用木香散二
劑加丁香十一粒人參五錢次日痘起有膿由是血止
二十餘日而愈
一小兒痘瘡紅活但不時作痒口渴便血面赤先君謂
腸胃有熱用聖濟犀角地黄湯加柴胡一劑諸症漸退
用四君加當歸紅花而愈
一小兒痘瘡赤痛煩熱作渴或便血䘐血先君用犀角
地黄湯而血止又用紫草快癍湯而痛愈後瘡㾗色白
用四君黄茋當歸而痊
一小兒䘐血右寸脉數此肺金有火也用瀉白散而血
止但四肢倦怠用益氣湯而愈
一小兒痘痛赤色吐血發熱此胃經熱毒也先用聖濟
犀角地黄湯諸症漸愈又用五味異功散而痊
一小兒痘後䘐吐面色黄白因脾肺氣虚弱用麥門冬
散而愈後因勞䘐血發熱痘㾗赤色用四君歸茋而䘐
血止用五味異功散而熱退
一小兒痘後䘐血發熱則㾗赤熱止則㾗白此脾胃氣
虚也朝用補中益氣湯加乾薑夕用五味異功散加當
歸而愈
一小兒痘後䘐血頭運唇白惡心此中氣虛而清陽不
能上升也用補中益氣湯加蔓荆子稍愈去蔓荆子又
數劑而痊
一小兒痘後非䘐血即便血痘㾗赤白靡定手指冷熱
無常余謂此元氣虚而無根之火倐往倐来也朝用補
中益氣湯夕用五味異功散各二十餘劑而愈後因勞
心復發仍用前二藥為主佐以十全大補湯而愈
瀉白散
　　桑白皮(炒/)甘草　地骨皮
　右每服二三錢水煎
人參竹葉湯治虚煩不得寐或兼自汗
　　人參　竹葉　甘草(各二/錢)半夏(二錢/五分)小麥　麥門
　　冬(各一/錢半)
　右每服二三錢薑二片粳米一撮水煎服
八珍湯
十一味木香散(二方見頂/陷灰白)
五味異功散
當歸補血湯(二方見寒/戰咬牙)
紫草快癍湯(方見便/血屎黑)
四君子湯(即六君子湯去陳皮/半夏方見不靨悶亂)
十全大補湯(方見腹/脹氣促)
　　　痘煩躁
東垣云火入於心則煩入於腎則躁皆心火為之盖火
旺則金爍水虧故心腎合而為躁也宜用梔子豆䜴湯
凡痘瘡盛作之時必令心火有所導引苟或毒氣出而
未盡遂生煩躁以生黒豆煎湯或生犀磨汁飲之亦可
若津液不足虚煩不得臥者活人酸棗仁湯此症多因
脾胃氣虚或服剋伐之劑所致但當調補中氣為善
一小兒患此飲冷不止或作脹痛余謂胃火所致用犀
角地黄湯芹菜汁而頓愈
一小兒煩躁作渴飲冷不止先君謂脾胃熱毒用犀角
地黄湯而愈後復作喜飲熱湯面目赤色用當歸補血
湯而痊惟倦怠少食用白术散而愈
一小兒貫膿之際煩躁不寕肝脾脉數用聖濟犀角地
黄湯一劑稍止用八珎湯加牡丹皮而止又一劑漿漸
貫却用内托散倍用參茋歸术而靨
一小兒痘將貫膿煩躁面赤脉數大而虚此氣血虚也
先用參茋四聖散又用當歸補血湯而愈
一小兒出痘煩躁作渴面赤口乾脉洪而大按之無力
兩尺為甚此禀腎不足隂虚而火動也用大劑地黄丸
料加五味子煎與恣飲諸症頓减乃佐以補中益氣湯
二劑痘齊乃用參茋四聖散而靨
一小兒出痘煩躁作渴飲湯面目赤色脉數無力兩尺
為甚此禀足三隂虚也用益氣湯及地黄丸料加五味
子大劑始末服而靨
一男子出痘煩躁作渴虛症不能悉舉先君用益氣湯
地黄丸料加五味子各三十餘劑更用人參五觔煎湯
代茶飲兩月餘而靨又用歸茋參术各數斤半載始能
歩履得元氣充實且慎調攝而痊
一小兒十五嵗痘將愈而煩躁脉數而無力勞則益甚
且無寐或驚悸余用歸脾補中二湯漸愈後因勞仍作
或用四物化痰之劑前症益甚更發熱惡寒頭運而殁
一小兒痘愈後煩躁面赤脉洪大按之如無余謂血虚
朝用補中湯夕用歸脾湯將愈因飲食過多功課勞心
吐瀉腹痛頭運惡寒反服藿香正氣散發熱如炙汗出
如雨手足並冷而殁
活人酸棗仁湯治痘疹虚煩驚悸不得眠
　　酸棗仁(炒/)甘草(炙/)知母(炒/)白茯苓　麥門冬(去/心)川
　　芎　乾薑(炒各/三分)
　右水煎服兒大倍之
梔子豆豉湯
　　山梔(四/箇)豆䜴(半/兩)
　右水二盞先煑梔子一盞内豆䜴煎至七分去滓温
　服得快吐即止後服
當歸六黄湯治血氣不足虛火内動或煩躁盗汗不止
　　當歸　熟地黄　黄茋(炒/)黄栢(已下俱/炒黒)黄芩　黄
　　連　生地黄
　右每服三五錢水煎
八珍湯治氣血俱虚或用剋伐之劑脾胃虚損肌肉消
　痩發熱惡寒飲食少思等症(方見頂/陷灰白)
補中益氣湯
當歸補血湯(二方見寒/戰咬牙)
六味地黄湯(方見痘發/熱屬隂陽)
聖濟犀角地黄湯(方見頂/陷心煩)
内托散(即托裏散/方見痘癰)
七味白术散(方見痘發/熱屬隂陽)
　　　痘腹痛
婁全善先生云痘腹痛多是熱毒為患當臨症消息之
又云痘出腹痛或身痛脉洪數者用解毒凉藥加芍藥
甘草竊謂前症若痘未出而發熱煩躁或作渴飲冷大
便堅實此熱毒壅滯也用疏利之藥若痘已出而不熱
躁不飲冷大便不實此元氣虚弱也用白术散之類補
之若噯腐吞酸大便穢臭乳食停滯也用保和丸消之
凡腹痛作渴飲冷手足並熱者屬實熱作渴飲湯手足
並冷者屬虚寒虚寒者當温補脾胃虚弱者當調補脾
胃
一小兒善食作渴腹痛便秘痘㾗赤色先用加味四物
湯而愈後仍痛惡食此脾胃受傷用白术散而痊
一小兒痘將靨腹脹發熱面赤午後益甚按其腹不痛
余謂脾虚用五味異功散而痊
一小兒出痘腹痛大便似利寒熱往来余以為脾氣虚
用白术散而痊
一小兒出痘腹痛作渴飲食如常光澤紅活此胃經實
熱先用瀉黄散一劑頓安又用白术散而痊
一小兒痘後腹痛作渴飲冷便秘用清凉飲末五分頓
安後腹痛吐瀉發搐用白术散加釣藤鈎而愈
一小兒出痘腹痛噯腐呑酸此飲食停滯先用保和丸
二服續用五味異功散而痛止又用托裏散而靨
人參理中湯治脾胃虚寒胸膈痞滿或心腹疼痛痰逆
　嘔吐少氣或霍亂吐利手足厥冷不喜飲水加附子
　理中湯(名附子/理中湯)
　　人參　白术　乾薑(炮各/等分)甘草(炒减/半)
　右每服三錢水煎或研末白湯調下
五味異功散治小兒諸般釣症角弓反張胸膈臍凸以
　透明沒藥為末薑湯調下
桔梗枳殻湯治氣壅痞結腹脇疼痛
　　桔梗　枳殻(炒各/一両)甘草(炙/)
　右每服二三錢薑水煎
七味白术散治肚腹作痛和胃氣生津液若脾胃氣虚
　作渴飲湯或因吐瀉津液虧損煩渴引飲或脾胃氣
　虚腹脹瀉渴弄舌流涎手足指冷並宜服之以温補
　脾氣化生津液(方見發熱/屬隂陽)
保和丸治飲食停滯腹痛或惡寒發熱不可多服
　　神麯(炒/)山查　半夏　茯苓　陳皮(各一/両)連翹
　　蘿蔔子(各五/錢)
　右為末粥飯丸小豆大毎服二三十丸白湯送下化
　服亦可加白术名大安丸
六君子湯治脾胃氣虚肚腹作痛或吐瀉不食或肺虚
　痰喘氣促惡寒或肝虚驚搐眩暈自汗諸症並宜服
　即四君子湯加陳皮半夏(方見不/靨悶亂)
瀉黄散(方見痘/㵼渇)
五味異功散(方見寒/戰咬牙)
聖濟犀角地黄湯(方見頂/陷心煩)
托裏散(方見/痘廱)
四物湯(方見痘/瘡出遲)
清凉飲(方見痘瘡/大便不通)
　　　痘腰痛
經曰腰者腎之腑若痘瘡而見前症者皆因腎經虚怯
相火内燥真隂不能勝邪故腰作痛也急服地黄丸以
防變黒歸腎乃克有濟大抵此痘因禀賦腎家精氣不
足故目睛多白俗謂之拆腰痘是也若平素面白眼白
睛多行遲語遲者出痘必歸腎經預為調補腎氣庶免
此患
一小兒十三嵗眼睛多白或時面赤常患頸痛尺脉洪
數先君謂禀腎氣虚用地黄丸料煎服而愈至十五嵗
出痘先君云須多服前藥仍用地黄丸益氣湯更作倦
怠乃以地黄丸大劑煎與恣飲又用大劑八珎湯痘漸
出如式恪服前藥至朞嵗二藥計十七斤餘而愈先君
每見嬰兒白睛多面色白或色赤令其預補脾腎以防
出痘但信者少耳
一小兒出痘腰痛足熱發渴此禀腎虚火動也先君用
大劑加减八味丸料煎與恣飲諸症漸退佐以大劑八
珎加紫草糯米數劑膿漸貫仍用前藥而結痂用八珎
湯而靨
一小兒出痘將愈因停食泄瀉作渴腰痛此脾腎虚弱
也先君用加減八味丸料及五味異功散渴瀉頓止又
與六味丸料及八珎湯而靨
一小兒出痘愈後腰足作痛此禀足三隂虚也用六味
丸料煎服及補中益氣湯而愈後又傷食作瀉腰痛用
四神丸六味而愈
一小兒面色常白目睛多白時常腰痛兩足時熱冬不
衣綿年九嵗先君謂禀腎虚令每日服地黄丸至十嵗
出痘腰痛發渴面赤飲冷用地黄丸每劑加肉桂半錢
煎與恣飲數劑之後熱渴頓止腰痛頓愈却去肉桂仍
與服之至五十餘劑而靨
一小兒痘愈後腰痛口渴兩足生瘡飲水不絶此禀足
三隂虚先君用地黄丸益氣湯至畢姻後不慎起居復
患瘰􁎧以致不起
一小兒面素白發熱作渴或面生瘡先君謂腎虚用加
味地黄丸補中益氣湯而愈後出痘腰痛仍用前藥而
痊次年畢姻患腎痿而卒
加味地黄丸
　　熟地黄(酒浸蒸丸晒乾/八両酒拌杵膏)山茱茰(肉/)亁山藥　五味
　　子(炒各/四両)澤瀉　白茯苓　牡丹皮　鹿茸(炙各/三両)肉
　　桂(厚者去皮取肉一両發熱者以此/加之引虚火歸腎經而熱自止也)
　右各另為末入地黄和匀量入米糊丸服煎服更好
六味地黄丸(方見發熱/屬隂陽)
五味異功散
補中益氣湯(二方見寒/戰咬牙)
八珎湯(方見頂/陷灰白)
八味丸(即六味丸加附子肉桂/各一兩方見痘作渇)
二神丸
四神丸(二方見/痘作㵼)
　　　痘面青
聞人氏云痘疹屬火症其面色赤者為順甚者為熱若
肝木尅制脾土致面色青者是為逆也急用四君升麻
柴胡調補脾胃色正纔治竊謂前症若傷食而嘔吐搐
搦脾氣受傷而瀉利搐搦或厥逆皆慢脾風之漸也用
人參理中湯加柴胡釣藤鈎治之或有少誤多致不起
若有痘毒内外欝蒸發出遇風寒相摶凝滯於肌肉遍
身皮膚青色者用透肌散胃傷則生風嘔吐脾傷則生
風厥逆用五味異功散加天麻若瘡密熱盛便秘飲冷
面赤者用犀角解毒散貫漿之後發熱煩躁作渴面赤
者用當歸補血湯足熱腰痛目睛赤者地黄丸皆要法
也
一小兒痘瘡紅活起發因飲食過多吐瀉腰痛唇面青
色手足並冷此脾胃虚寒而受尅也先君用六君薑桂
一劑前病不退痘色欠赤再劑加附子二分諸症頓退
翌日用參茋四聖散二劑將愈更用八珍湯内參茋各
五錢四劑而靨
一小兒出痘飲冷過多腹痛面青手足並冷此寒邪傷
脾而虚寒也用附子理中湯一劑而痛止用人參一兩
薑一錢二劑而膿貫又用人參煎湯代茶與飲月餘而
靨
一小兒出痘面青腹痛手足並冷此脾氣虚寒也先用
五味異功散加木香肉桂又用内托散參茋四聖散貫
膿痂靨
一小兒出痘面青腹痛手足並冷此脾土虚寒也先服
益黄散末三錢再以六君木香而安又傷食作瀉面青
用五味異功散而痊
一小兒出痘面色青手足冷此寒水侮土非十二味異
功散不能救不信乃服疏通之藥殁而遍身皆青悔無
及矣
六君子湯
四君子湯(二方見不/靨悶亂)
人參理中湯(加附子名附子理/中湯方見痘腹痛)
五味異功散
當歸補血湯(二方見寒/戰咬牙)
内托散(即托裏散/方見痘癰)
十二味異功散(方見頂/陷灰白)
參茋四聖散(方見腹/脹氣促)
六味地黄丸(方見發熱/屬隂陽)
犀角地黄湯(方見頂/陷心煩)
　　　痘㾗赤白
痘㾗赤白各有所因治法亦異凢㾗赤而作痒血虚而
有熱也用四味牡丹皮赤而作痛餘熱也用四君連翹
金銀花若發熱而大便調和者脾胃虚熱也用五味異
功散若發熱而大便秘結者腸胃内熱也用聖濟犀角
地黄湯若母有肝火用加味逍遥散若母有鬰怒用加
味歸脾湯佐以加味逍遥散治之㾗白者多屬氣虚而
血衰也宜固元氣為本痒而作渴者氣血俱虚也十全
大補湯之類乳食减少四肢倦怠者中氣虚也五味異
功散之類氣虚發熱者補中益氣湯之類血虚發熱者
當歸補血湯之類須叅兼變之証治之此症若服藥而
漸紅活者可治色不轉者不治雖經年後多患瀉痢而
死若妄投攻伐禍在反掌
一小兒痘瘡如期而愈㾗赤如赭余謂此乳母有熱也
診之果有肝脾鬱火先用加味逍遥散四劑與母服之
子各飲少許而並愈
一小兒痘㾗色赤作痛熱渴喜冷大便不利先用前胡
枳殻散便利渴止再用聖濟犀角地黄湯而安又用芹
菜汁而靨
一小兒痘㾗色赤大便不利小便赤澁作渴飲冷此上
焦實熱也先君用瀉黄散一劑頓愈又用濟生犀角地
黄湯及芹菜汁而痊
一小兒痘愈而㾗赤作痛内熱作渴二便不利先君謂
胃經熱毒用濟生犀角地黄湯及芹菜汁而痊
一小兒痘㾗色白時痛時痒作渴飲湯大便稀溏此脾
胃虚熱也用五味異功散加當歸黄茋而瘥
一小兒十六嵗痘㾗白用獨參湯數斤色漸如舊又用
地黄丸大補湯而安
一小兒痘後因母怒㾗赤時或作痛先用加味小柴胡
湯加味逍遥散治其母而愈
一小兒因乳母食膏粱之味痘㾗色赤用清胃散治其
母而兒自愈
一小兒痘㾗色白作痒發熱大便不實諸藥不應余用
五味異功散每劑用人參一兩四劑之後其熱稍退仍
用前藥兼服四神丸而愈
一小兒痘㾗白色時或作痒先君謂氣血俱虚不信反
服解毒之藥後變慢脾風而殁
一男子患此色白作痒搔破膿水淋漓惡寒體倦余謂
脾肺氣虚不信反袪風敗毒果發搐而死
一小兒患此惡寒發熱或痒或痛或白或赤余謂氣血
俱虚不悟反降火袪風發痙而死
一小兒痘㾗色白服尅伐之劑致瀉不止余謂此脾氣
下陷也不信果殁遍身如白傅粉信氣虚矣
葛花解醒湯治乳母酒醉後乳兒遺熱為患
　　白豆䓻　砂仁　葛花(各五/錢)亁生薑　白术(炒/)神
　　麯(炒/黄)澤瀉(各二/分)白茯苓　陳皮　人參　猪苓
　　木香(各五/分)青皮(三/分)
　右為末每二錢白湯調服
四順清凉飲治血脉壅實臓腑蓄熱頰赤作渴五心煩
　熱睡臥不安四肢驚掣或頭面生瘡目赤咽痛痘疹
　餘毒(方見大/便不通)
四君子湯(方見不/靨悶亂)
加味逍遥散(方見痘/潮熱)
獨參湯
十全大補湯(二方見腹/脹氣促)
四物湯(方見痘/出遲)
犀角地黄湯(即聖濟犀角地黄/湯方見頂陷心煩)
前胡枳殻湯(方見痘/涕唾)
瀉黄湯(方見痘/㵼渇)
六味地黄丸(方見發熱/屬隂陽)
五味異功散(方見寒/戰咬牙)
聖濟歸脾湯
清胃散(二方見/痘癰)
　　　痘瘖
王海藏先生云痘疹初出後聲音洪亮形病而氣不病
也痘疹未發聲音不出形不病而氣病也瘡疹既發聲
音不出形氣俱病也宜用八風湯或凉膈散去硝黄主
之竊謂前症若心火上炎刑爍肺金者宜用人參平肺
散若津液不足虚火薫蒸者宜用六味地黄丸凡小兒
面素白善哭足熱腰痛或解顱面白黒睛淡者出腎虚
痘面青善怒或兩頥赤者出肝脾虚也盖邪之所湊其
氣必虚當預為調補若在乳下尤當補其母及慎飲食
起居為善此余之親騐者也
一小兒仲冬出痘呻吟煩躁焮痛作渴音啞便實先君
謂心肺實熱之症令急與水飲之遂恣啜始定大便稍
和更食梨子數枚得生夫梨者利也能令人作瀉今食
之而安乃内有實熱而應用也
一小兒痘愈而聲瘖面赤足心發熱小便赤少先君謂
腎經虚熱用地黄丸益氣湯而愈其時患是症者用清
熱解毒之藥俱致不起
一小兒痘愈而聲瘖面白兩睛多白兩足發熱作渴飲
湯脉浮數左尺更數而無力余謂禀腎經隂虚朝用益
氣湯夕用地黄丸加五味子兩月餘聲漸出又服兩月
餘而愈
一小兒出痘聲瘖脉息如前余用前藥治之聲漸復清
又飲食過多泄瀉復瘖朝用益氣湯夕用異功散地黄
丸聲始如舊
一小兒痘後聲瘖半載以為廢人余詢之但云頭運其
聲即瘖脉浮而緩按之不及兩寸此中氣虚不能上接
清陽之氣耳用補中益氣湯地黄丸俱加五味子不半
載聲音漸復
一男子痘後患瘖惡寒體倦勞則頭運余謂元氣虚而
不能上升不信乃服清痰降火之藥而殁
一小兒十四嵗痘後勞而喉瘖頭運脉洪數而無力惡
寒發熱大便欲去而不去余謂元氣下陷也宜用益氣
湯不悟乃雜用疏導之藥泄瀉不止而殁
八風散(即八/風湯)
　　藿香(半兩/去土)白芷(一/兩)前胡(去蘆/一兩)黄茋(二/兩)甘草(炙二/兩)人
　　參(二/兩)羗活(三/兩)防風(三/兩)
　右為末每服入薄荷少許煎湯調服
凉膈散(方見痘/瘡焮裂)
人參平肺散治心火尅肺金而聲瘖(方見頂/陷心煩)
六味地黄丸治腎虚聲瘖(方見發熱/屬隂陽)
補中益氣湯治中氣不足不能上接清陽之氣而瘖
五味異功散(二方見寒/戰咬牙)
　　　痘瘡痛
王海藏先生云痘瘡出而煩痛用木香五物主之更用
芒硝為末以猪膽汁調敷之若身後痛屬膀胱經也用
羌活荆芥甘草湯身前痛屬肺經也用升麻葛根紫草
湯身側痛屬膽經也用連翹防風湯四肢痛屬胃經也
用防風芍藥甘草湯以急止之盖恐呌號傷氣忍痛傷
血而變症也若熱毒盛者用東垣消毒散或仙方活命
飲食鷄魚蒲萄酒物者用東垣清胃散生犀汁若發熱
飲冷大便調和用四物連翹牡丹皮若發熱飲冷大便
秘結脾胃實熱也用清凉飲若發熱作渴飲湯者脾胃
虚熱也用七味白术散大凢痘切不可食毒物恐作痛
致傷元氣輕者反重重者難治大人亦然
一小兒痘瘡作痛色赤飲冷此熱毒熾盛也用活命飲
末二服痛止用東垣消毒散一服諸症悉退而瘥若非
此藥必作疔毒之類
一小兒痘焮痛出血診其母有肝火用小柴胡湯加山
梔生地母子服之頓愈又用加味逍遥散而痊
一小兒痘痛不止色淡欲陷此痛傷元氣也先用仙方
活命飲一劑而痛止用八珍湯而靨
一婦人時疫將愈出痘發熱體倦痛甚昏憒飲湯脉洪
數按之如絲用十全大補湯調硃砂末一錢二劑其痛
頓止食進體徤仍用前湯十餘劑而愈
一男子痘瘡痛甚先用仙方活命飲一劑其痛頓止又
用東垣消毒散一劑精神如常而靨
一小兒痘瘡痛甚脉有力此邪氣實也用活命飲末二
錢痛止起發又用東垣消毒散而靨
一小兒痘赤痛用活命飲末二錢痛止用當歸黄茋金
銀花將愈用四君當歸芍藥而靨
一小兒痘赤痛發熱飲冷大便不通脉洪數而有力用
活命飲加大黄一服痛赤頓减更用東垣消毒散一服
如期而愈
一小兒痘瘡紅活焮痛作渴飲冷手足並熱余謂此痘
屬形病俱實非清熱解毒不能殺其勢當用活命飲化
癍湯不信另服鼠粘子湯痘焮脹大其色如赭先用前
藥二劑腫痛悉止乃用鼠粘子湯而愈
一小兒痘瘡焮痛服鼠粘子湯之類患痘疔三枚甚苦
用隔蒜炙服活命飲痛止貫膿又用東垣消毒散而靨
一小兒遍身發熱兩足尤甚作渴飲湯脉洪數而無力
此禀腎經虚熱也用地黄丸料加當歸黄茋大劑煎與
恣飲三日服數劑熱渴全止又數劑而愈
一小兒痘瘡熱痛服敗毒藥四肢患痘癰寒熱發渴余
謂當補元氣不信果殁
木香五物湯治出痘煩痛
　　青木香(四/兩)丁香(一/兩)薫陸香　白礬(各一/兩)麝香(一/錢)
　右每服五錢水煎熱盛加犀角一兩施銀䑓常用此
　方其效如神
䑕粘子湯治痘瘡欲出未透皮膚發熱眼赤心煩咽痛
　不利等症(减地骨防風/名消毒散)
　　鼠粘子(四錢/炒杵)荆芥(二/錢)甘草　防風(五/分)地骨皮(一/錢)
　右為末每服一二錢白湯調下
仙方活命飲治痘瘡焮痛熱盛者服之頓衰勢弱者服
　之頓愈真聖藥也
東垣清胃散
托裏消毒散(二方見/痘癰)
東垣消毒散(方見炙疹痘/一名救苦湯)
射干鼠粘子湯(方見痘/咽痛)
羌活荆芥甘草湯(即此三/味等分)
柴胡山梔連翹防風湯(即此四/味等分)
連翹防風湯(方見/痘疔)
防風芍藥甘草湯(即此三/味等分)
化癍湯(方見水/痘麻痘)
清凉飲
消毒散(二方見大/便不通)
四聖散(方見痘/出不快)
犀角消毒散
隔蒜灸法(二方見/痘疔)
　　　痘身疼
經云痒則為虚痛則為實内快外痛為外實内虚外快
内痛為内實外虚今痘瘡身痛者是膚厚理密或外寒
相摶或熱毒内作或血虚不能榮養若熱毒而血瘀者
先用活命飲次用東垣消毒散血虚而瘀者用四物湯
之類遍身囓而色黒者毒氣壅滯而血凝也乃是危症
若二便秘結喘急煩躁用梔子仁湯或猪尾膏血調片
腦治之自利不食者不治
一小兒痘未發遍身作痛余謂熱毒勢盛先用仙方活
命飲一劑痛緩痘出用東垣消毒散一劑末用四聖散
而靨
一小兒痘未出透遍身作痛此熱毒鬰滯而未盡發於
外也先用活命飲一劑而痛愈用參茋四聖散而結靨
一小兒痘瘡遍身作痛用東垣消毒散而痛愈用紫草
快癍湯而膿貫用托裏散而愈
一小兒痘癰肢體作痛發熱惡寒此氣虚而寒邪客于
表也用人參羌活散而表解用參茋四聖散而起發用
參茋内托散而膿潰
一姙婦發熱作渴遍身疼痛用活命飲二劑諸症稍愈
形氣甚倦用紫草木香散痘出少許用白术散貫膿而
愈
一男子出痘根窠赤痛發熱作渴痘裂出血肝火熾也
用小柴胡湯加生地犀角諸症頓减又用聖濟犀角地
黄湯而結痂
黄茋六一湯治痘瘡氣虚作渴愈後作渴尤宜服之
　　黄茋(炙六/錢)甘草(炙一/錢)
　右水煎服
參茋四聖散
參茋内托散治痘瘡疼痛或裏虚發痒或不潰膿或為
　倒靨等症(二方見寒/戰咬牙)
小柴胡湯(加牡丹皮生地黄/即加味小柴胡湯)治發熱惡風身痛或四肢
　勁强寒熱往来(方見/癍症)
紫草快癍湯(方見便出/血或黒屎)
七味白术散(方見發熱/屬隂陽)
四物湯(方見痘/出遲)
八珎湯
聖濟犀角地黄湯(二方見頂/陷心煩)
仙方活命飲
托裏散
東垣消毒散(三方見/夹疹痘)
五苓散(方見小/便不利)
製附子法
　將附子重一兩三四錢有蓮花瓣頭圓底平者先備
　童便五六碗將附子放在竈上熱處或炭火烘炙乗
　熱投童便中浸五七日候潤透揭去皮切四塊用粗
　紙濕裹數層埋灰火中煨候熟取出切片如有白星
　瓦上炙至無星為度如急用切大片用熱瓦炙熱亦
　可
　
　
　
　薛氏醫案卷七十三
欽定四庫全書
　薛氏醫案卷七十四
　　　　　　　　　　　　　明　薛已　訂
　　外科精要上
　　　療發背癰疽灸法用藥第一
經云諸痛痒瘡瘍皆屬心火前輩又謂癰疽多生於丹
石房勞之人凡人年四十已上患發背等瘡宜安心早
治此症如虎入室禦而不善必至傷人宜先用内托散
次用五香連翹湯更以騎竹馬法或隔蒜灸并明灸足
三里以發泄其毒葢邪之所凑其氣必虚留而不去其
病乃實故癰疽未潰臓腑畜毒一毫熱藥斷不可用癰
疽已潰臓腑既虧一毫冷藥亦不可用猶宜忌用敷貼
之藥閉其毫孔若熱渴便秘脉沉實洪數宜用大黄等
藥以泄其毒後國老膏萬金散黄礬丸逺志酒之類選
而用之
　愚按前症若熱毒藴於内大便秘結元氣無虧者宜
　用大黄等藥泄其熱毒若隂虚陽凑精虚氣節脾胃
　虚弱者宜用甘温之劑培其本源若瘡不焮腫不作
　膿者雖未潰仍須温補若瘡已潰而腫不退痛不止
　者仍宜清凉之劑治之若病急而元氣實者先治其
　標病緩而元氣虚者先治其本或病急而元氣更虚
　者必先治本而兼以治標大抵腫高焮痛膿水稠粘
　者元氣未損也治之則易漫腫微痛膿水清稀者元
　氣虚弱也治之則難不腫不痛或漫腫腫黯不潰者
　發於隂也元氣虚甚理所不治若腫高焮痛者先用
　仙方活命飲後用托裏消毒散漫腫微痛者宜托裏
　散如不應加薑桂若膿出而反痛氣血虚也八珍散
　不作膿不腐潰陽氣虚也四君加歸茋肉桂不生肌
　不收斂脾氣虚也十全大補加薑桂晡熱内熱隂血
　虚也四物加參术欲嘔作嘔胃氣虚也六君加炮薑
　自汗盜汗五臓虚也六味丸加五味子食少體倦脾
　氣虚也補中益氣加茯苓半夏喘促咳𠻳脾肺虚也
　前湯加麥門五味欲嘔少食脾胃虚也人參理中湯
　腹痛泄㵼脾胃虚寒也附子理中湯小腹痞足脛腫
　脾腎虚弱也十全大補加山茱山藥肉桂泄㵼足冷
　脾腎虚寒也前藥加桂附熱渴淋閉腎虚隂火也加
　減八味丸喘𠻳淋閉肺腎虚火也補中益氣湯加減
　八味丸凡此變症皆因元氣虧損失於預補所致故
　丹溪先生云但見腫痛叅之脉症虚弱便與滋補氣
　血無虧可保終吉㫖哉斯言葢古今虚實不同因時
　施治不無少異是集治論義悉類此
　　　附治驗
　上林陳靜􁁃面患疔脉洪數有力屬邪氣藴結余用
　清熱消毒散二劑未應或用黄蓍肉桂等藥二劑反
　益其勢致耳目唇口俱腫閉頭面如斗由邪氣外實
　也前脉按之無力由元氣内虚也連進托裏消毒之
　藥及數砭患處出黑血碗許已而膿與腐肉併潰而
　出復用托裏之藥瘡勢漸愈七日後復因調䕶失宜
　以致煩渴不食兩尺脉如絲欲絶急用八味丸料煎
　服其脉頓復手足自温使非砭以泄其外托裡散以
　補其内八味丸以囘其陽則治之失宜必致不救慎
　之慎之
　憲副陳魯山居官勤苦勞傷元氣背患疽漫腫中央
　色黯四畔微赤微痛脉浮大按之微細左寸短而右
　寸若無十餘日腫未全起此病氣元氣虚寒朝用參
　蓍薑桂歸术陳皮半夏炙草温補其陽夕用加減八
　味丸滋其肝腎各四劑而腐潰但膿水清稀盜汗自
　汗内熱晡熱脉浮而數改用八珍湯復發熱而夜陽
　舉此腎虚而火動仍用加減八味丸料煎服而安又
　因怒動肝火瘡出鮮血二盞許左關弦數右關弦弱
　此肝木侮脾以致肝不能藏血脾不能統血用十全
　大補兼前藥各二劑而血止再用前藥調理而痊
　一武職患腦疽内潰熱渴頭面腫脹如斗胸背色焮
　如塗丹煩熱便秘此表裏俱實若非苦寒之劑内疏
　外泄不救遂針周項出膿及用清凉飲一劑内大黄
　用五錢再用消毒散而愈
　節推王器之背患疽瘡頭如黍焮痛背重脉沉而實
　此毒在内服黄連内疏湯二劑少退更與仙方活命
　飲而愈
　舉人劉華甫焮腫作痛脉浮而數此毒蓄於經絡用
　内托復煎散二劑而焮腫減用仙方活命飲四劑而
　腫痛止更用托裏藥而痊
　一儒者患背疽腫焮痛甚此熱毒藴結而熾盛用隔
　蒜灸而痛止服仙方活命飲而腫消更與托裏藥而
　潰愈
　一男子背患疽腐肉雖潰而新肉不生此毒氣解而
　脾胃之氣虚也用六君子加芎歸五味黄茋漸愈用
　十全大補湯全愈
　一男子背患疽肉腐膿清肌肉不生此邪去而氣血
　俱虚也用十全大補湯月餘而斂
　一男子背患疽腫痛赤暈尺餘背如負石其勢當峻
　攻其脉又不宜遂砭赤處出紫血碗許腫痛頓退更
　用神功散及仙方活命飲二劑瘡口及砭處出血水
　而消
　儒者周在魯懷抱久鬰背脊患疽肝脉弦洪脾脉浮
　大按之微細以補中益氣加桔梗貝母少用銀花白
　芷二劑肝脉頓退脾脉頓復乃以活命飲二劑膿潰
　腫消肝脉仍弦此毒雖去而胃氣復傷仍用前湯加
　半夏茯苓而愈用銀花白芷非為治瘡乃解患者之
　疑耳
　　　癰疽備論第二
初虞世云凡癰疽始作須以大黄等藥亟轉利之勿以
困苦為念若與其潰爛而死不若利之而死况有生道
哉古人立法率用五香連翹漏蘆等藥貧乏者单煎大
黄湯以利之至於膿潰乃服黄茋等藥以排膿千金外
臺備矣世以瘡發於外不行轉利而死者多矣悲夫
　愚按前症若腫高焮痛臓腑閉結屬内外俱實當用
　前藥瀉之若漫腫微痛臓腑不實屬内外俱虚當用
　内托補之若患腫無頭肉色不變當助胃壯氣令其
　内消若疼痛不止焮腫不消當用人參黄茋散以托
　裡排膿若飲食少思肌肉不生當用參茋托裡散以
　補養脾胃丹溪云癰疽因積毒在臓腑當先助胃壯
　氣使根本堅固次以行經活血藥佐之叅以經絡時
　令使毒氣外泄治之早者可以内消此内托之㫖也
　又云腫瘍内外皆壅宜以托裡表散為主如用大黄
　寧無孟浪之非潰瘍内外皆虚宜以補接為主如用
　香散未免虚虚之失此葢古今氣禀不同治宜審之
　　　癰疽灸法論第三
陳無擇云癰則皮薄腫高疽則皮厚腫堅初發並宜灼
艾惟癰膿成則宜針疽膿成則宜烙當審察其症疏利
其毒補托其裡然癰疽冠於雜病之首治失次序多致
枉天故集得效灸法以貽學者庶不致妄投也
　愚按前症若發熱煩渴大便秘結者由邪蓄於内宜
　黄連内疏湯以泄内毒若頭痛拘急發熱惡寒者由
　邪客於外宜人參敗毒散以散表邪若腫痛焮赤發
　熱作渴此毒氣凝於肉裏宜仙方活命飲解散其毒
　若食少體倦發熱惡寒此中氣虚弱宜六君子湯以
　補脾胃
　　　騎竹馬灸法第四
治一切瘡瘍即用此法無有不愈其法令病人以肘凭
凡竪臂腕要直用篾一條自臂腕中曲處横紋男左女
右貼肉量起有至中指尖盡處截斷為則不量指甲却
用竹杠一條令病人脫衣正身騎定前後用兩人杠起
令病人脚不着地又令二人扶之勿令傴僂却將前所
量臂篾從竹杠坐處尾骶骨盡處直貼脊背量至篾盡
處為則用墨筆㸃定此只是取中非灸穴也却用薄篾
作則子量病人中指節相去兩横紋為則男左女右截
為一則就前所㸃記處兩邊各量一則盡處即是灸穴
兩穴各灸五七壯疽發於左則灸右疽發於右則灸左
甚則左右皆灸葢此二穴心脉所過之處凡癰疽皆心
火留滯之毒灸此則心火流通而毒散矣起死囘生之
功屢試屢騐
　愚按前症若毒既解而肌肉不生當求其屬而補之
　
　
　
　
　
　
　
　
　　　第三圖
　　先令病人脫去衣服以大竹杠一條跨定令兩人
　　徐徐扛起足要離地五寸許兩傍更以兩人扶定
　　毋令揺動不穩却以第一圖則子貼定竹扛從尾
　　閭起貼脊量至則子盡以墨㸃定記之非灸穴也
　　此是取中穴止處却以第二圖取同身寸則取兩
　　寸平摺自中穴量之以中分取兩傍各一寸方是
　　灸穴也
　
　
　
　
　
　
　
　
　　　論隔蒜灸得效第五
李氏云治疽之法灼艾之功勝於用藥葢使毒氣外泄
譬諸盜入人家當開户逐之不然則入室為害矣凡瘡
初發一二日須用大顆獨蒜切片三分厚貼疽頂以艾
隔蒜灸之每三壯易蒜痛者灸令不痛不痛者灸之令
痛瘡潰則貼神異膏如此則瘡不開大肉不敗壞瘡口
易斂一舉三得此法之妙人所罕知若頭項見疽則不
可用此法(五府極/觀碑載)
　愚謂瘡瘍之症有諸中必形諸外在外者引而拔之
　在内者疎而下之苟或毒氣鬰結瘀血凝滯輕者藥
　可解散重者藥無全功是以灼艾之功為大凡灸法
　未潰則拔引鬰毒已潰則補接陽氣每治四肢患瘡
　氣血無虧者祇以前法灸之皆愈若中氣虚弱不灸
　而服敗毒之藥復傷中氣未有不敗者也其頭項患
　者亦宜灸之但艾炷宜小而少其壯數為善
　　　背疽腫漫尋頭灸法第六
李氏云凡患背疽漫腫無頭者用濕紙貼腫處但一㸃
先乾處乃是瘡頭可用大蒜十顆淡鼓半合乳香錢許
研爛置瘡上鋪艾灸之痛否皆以前法為度
　愚按前症或附骨疽及臀腿諸毒初起未明者尋頭
　用灸多自内消其毒熾盛更服活命飲其功尤㨗若
　氣血虚弱必以補托為主若背疽大潰欲騐穿透内
　膜者不可用皂角取嚏法但以紙封患處令病者用
　意呼吸如紙不動者未穿透也倘用取嚏鼓動内膜
　反致穿透慎之慎之
　　　蒜餅施用分其輕重第七
伍氏曰凡用蒜餅灸者葢蒜味辛温有毒主散癰疽假
火勢以行藥力有只用艾炷灸者此可施於頑疽痼發
之類凡赤腫紫黒毒甚者須以蒜艾同灸為妙
　愚按前法誠有囘生之功若頑瘡痼疾脾胃虚弱營
　氣不能滋養患處以致寒邪内襲而不愈宜用小艾
　炷頻灸瘡口以祛寒邪補接營氣其内補之法說見
　首論及三十二論
　　　灸法要論第八
伍氏方論曰夫癰疽發背皆有所因前篇言之詳矣凡
初覺赤腫先從背脊骨第二陷中兩傍相去同身寸各
一寸五分名熱腑穴二處各灸七壯此能疏泄諸陽熱
氣永無癰疽之苦或隔蒜灸不論壯數則邪無所容而
真氣不損但頭項見瘡宜用騎竹馬法及足三里灸之
　愚按前論誠為良䇿其調理之法當求首論中
　　　史氏引證
甲戌年瘍醫常器之診太學史氐之母云内有蓄熱防
其作疽至辛巳六月果背脾微痒瘡粒如黍灼艾即消
隔宿復作用膏藥覆之暈開六寸許痛不可勝歸咎於
艾適遇一僧自云病瘡甚危嘗灸八百餘壯方甦遂用
大艾壯如銀杏者灸瘡頭及四傍各數壯痛止至三十
餘壯赤暈悉退又以艾作團如梅杏大者四十壯乃食
粥安寢瘡突四寸小竅百許患肉俱壞而愈
　愚按灼艾之法必使痛者不痛不痛者痛則其毒隨
　火而散否則非徒無益而又害之
　　　附治驗
　秋官高竹真患背疽色黯堅硬重如負石神思昏憒
　可畏其親廷評鄭沙村請同往治鄭云竹真先任湖
　廣某縣時以某河渉險不便竹真為整治有功其民
　為立生祠凡渡河者無不禱祭竹真患此悉疑立祠
　致祟余曰不然病因元氣虚寒積毒熾盛所致遂以
　杵蒜攤患處用錢大艾炷灸二十餘壯尚不知乃攤
　蒜補艾灸亦不知乃着肉灸良久方知再灸方痛内
　服參附大補之劑而起
　　　癰疽灼艾痛痒論第九
伍氏曰凡治癰疽發背疔瘡不痛者必灸使痛痛者必
灸使不痛若初灸即痛者由毒氣輕淺灸而不痛者乃
毒氣深重悉宜内服追毒排膿外傳消毒之藥大抵癰
疽不可不痛又不可大痛悶亂不知痛者難治
　愚按前論惟疔瘡一症其狀不一其色不同或如小
　瘡或如水泡或作痛或麻木或有紅絲或寒熱頭疼
　或嘔吐惡心或肢體拘急其候多端非前灸法并解
　毒之劑卒難濟事若不省人事或牙關𦂳急者即以
　奪命丹為末灌之若生兩足多有紅絲至臍生于兩
　手多有紅絲至心生于唇面多有紅絲入喉俱難治
　若針其紅絲出血多有生者若患於肢末之處毒愈
　凝滯藥難導達艾灸之功為大如妄服疏利之劑耗
　損真氣不惟無以去毒而害反隨之矣
　　　附治驗
　操江都憲張恒山左足次指患之痛不可忍急隔蒜
　灸三十餘壯即能舉步彼欲速愈自敷涼藥遂致血
　凝肉死毒氣復熾再灸百壯服活命飲出紫血其毒
　方解脚底通潰腐筋爛肉甚多將愈予因考績北上
　又誤用生肌藥反助其毒使元氣虧損瘡口難斂予
　囘用托裏藥補之喜其禀實且客處至三月餘方瘥
　表甥居富右手小指患之或用針出血敷以涼藥掌
　指腫三四倍六脉洪大此真氣奪則虚邪氣勝則實
　也先以奪命丹一服活命飲二劑勢稍緩余因他往
　或又遍刺出血腫延臂腕如大瓠手指腫大數倍不
　能消潰乃真氣愈虚邪氣愈盛余囘用大劑參茋歸
　术之類及頻灸遍手腫勢漸消後大便不實時常泄
　氣此元氣下陷以補中益氣湯加補骨脂肉豆䓻吳
　茱茰五味子又以生脉散代茶飲大便漸實手背漸
　潰又用大補藥五十餘服漸愈
　一男子唇患之有紫脉自瘡延至口内余曰此脉過
　喉則難治矣須針紫脉并瘡頭出惡血以泄其毒則
　可不信乃别用解毒之劑頭面俱腫復請治脉洪數
　按之全無惡症悉具余曰無能為也彼求治甚篤時
　口内腫脹針不能入為砭腫處出血勢雖少退終至
　不起
　　　腦疽灸法第十
李氏云腦疽及脛項有疽不可用隔蒜灸恐引毒上攻
宜灸足三里穴五壯氣海穴三七壯仍服涼血化毒之
藥或以騎竹馬穴法灸之凡頭項咽喉生疽古法皆為
不治若用此法多有生者加五香連翹漏蘆等湯國老
膏萬金散皆可選用
　愚按前症屬膀胱經或濕熱上壅或隂火上炎若因
　濕熱則病氣有餘元氣不足當用黄連消毒散以除
　濕毒用補中益氣湯以滋化源若因隂火則元氣病
　氣俱不足當用補中益氣湯及六味地黄丸以滋腎
　水若腎水乾涸中傳末症急用加減八味丸及補中
　益氣湯以固根本引火歸源若色黯不潰或潰而不
　斂名曰腦爍不治大凡腫焮痛甚宜活命飲隔蒜灸
　之解散瘀血拔引鬰毒但艾炷宜小而少若欲其成
　膿腐潰生肌收斂並用托裡為主
　　　附治騐
　一婦人患頭項俱腫痛不可當發熱作渴喜冷内服
　清熱外敷寒涼色黯不焮胸中氣噎此陽氣虚寒彼
　泥素有痰火不受温補余用參茋各五錢薑桂各二
　錢一劑腫頓起而潰又用大補藥而愈凡瘡疽腫高
　痛甚煩渴飲冷此病氣元氣俱有餘宜用清熱消毒
　散仙方活命飲為主若腫高痛甚口乾飲熱此病氣
　有餘元氣不足宜用托裡消毒散參茋四補散為主
　若漫腫微痛食少體倦此病氣元氣俱不足宜用六
　君補中二湯壯其脾胃則未成者消已成者潰已潰
　者斂矣
　儒者胡本中之内冬患之腫痛熱渴脉洪數實用清
　熱消毒之藥潰膿而愈次年三月其舌腫大遍身患
　紫疔如葡萄不計其數手足尤多各刺出黑血此脾
　胃受毒先服奪命丹七粒出臭汗瘡熱益甚便秘二
　日與大黄芩連各三錢升麻白芷山梔薄荷連翹各
　二錢生甘草一錢水煎三五沸服之大小便出臭血
　甚多下體稍退乃磨入犀角汁再服舌本及齒縫出
　臭血諸毒頓消更用犀角地黄湯而愈
　　　癰疽既灸服藥䕶臓腑論第十一
李氏云背疽之方雖多得效者殊少今擇用驗者録之
庶不致誤人如䕶心散凡有疽疾早進數服使毒氣外
出而無嘔吐之患否則咽喉口舌生瘡或黑爛如茵若
瘡發四五日之後宜間用别藥治之
　愚按䕶心散乃解金石發疽之藥若發熱焮腫作渴
　飲冷而嘔者宜用若發熱焮腫作渴飲湯而嘔者不
　宜用若脾虚停痰或寒邪内侵或痛傷脾胃宜用六
　君子湯若喉舌生瘡或口乾作渴或小便頻數宜用
　六味丸大凡諸瘡作嘔若飲冷便秘是熱毒也黄連
　消毒散解之飲冷便和是胃火也竹葉石膏湯清之
　懶食飲湯是胃虚也補中益氣湯以補之大便不實
　喜飲熱湯是脾胃虚寒也六君加炮薑以温之常見
　脾胃虚弱者用前散反心間隂冷無不致嘔其喉舌
　生瘡乃腎水枯涸虚火炎上其症甚惡急用加減八
　味丸亦有得生者
　　　附治騐
　通府張廷儀背患癰作嘔焮痛大便秘結口乾作渴
　此内藴熱毒用竹葉石膏湯二劑諸症頓退用托裡
　消毒散四畔腫消用仙方活命飲瘡亦尋愈
　上舍李通甫腿患瘡作痛少食作嘔惡寒余以為痛
　傷胃氣用六君子湯加當歸四劑疼痛少止飲食加
　進又以十宣散加白术茯苓陳皮數劑膿成針而出
　之又以前散去防風白芷數劑而痊
　舉人邊雲衢腋下患毒嘔逆不食腸鳴切痛四肢厥
　冷脉沉而細余謂中氣不足寒邪内淫用托裏温中
　湯一劑頓愈更以香砂六君子治之彼謂腫瘍時嘔
　當作毒氣攻心治之潰瘍時嘔當作隂虚補之余曰
　此丹溪大槩之言也即諸痛痒瘡皆屬心火之意假
　如赤腫痛甚煩躁脉實而嘔為有餘法當下之腫硬
　不痛不潰脉弱而嘔為不足法當補之亦有痛傷胃
　氣或感寒邪穢氣而作嘔者雖腫瘍尤當助胃壯氣
　彼執不信用攻伐之藥病愈甚復請診其脉微細而
　發熱余謂熱而脉靜脫血脉實汗後脉躁者皆難治
　後果殁
䕶心散
　　菉豆末(一/兩)明乳香(細研/半兩)
　右煎生甘草湯調時時服之令藥常在膈間
五香連翹湯
　　乳香　木香　沉香　丁香　連翹　射干　升
　　麻　黄茋　木通　獨活　桑寄生　甘草(各三/分)
　右水煎服
　愚按是方説見前論
凡癰疽不可用生肌斂口之藥合用麥飯石膏瘡口自
斂或因毒藥或為刀割重者兼服沉麝湯
　愚按前云凡瘡不可用收口藥者恐毒氣未盡反助
　其惡葢肌肉脾之所主但托裡健脾則餘毒自解瘡
　口自合若毒發於外氣血無虧麥飯石膏亦可倚仗
　若元氣虧損必當補助其脾禁用刀針說見第四十
　三
沉麝湯
　　木香　麝香　沉香　藿香　乳香　連翹(各等/分)
　右每服二錢水煎
五香去大黄加人參黄茋犀角湯
　　木香　沉香　乳香　丁香(各五/錢)粉草　人參(各/四)
　　(錢/)黄茋(一/兩)犀角末(二/錢)麝香(一/錢)
　右每服四錢水煎
漏蘆湯
　　黄茋　甘草　連翹　沉香　漏蘆(各半/兩)大黄(一/兩)
　　(微/炒)
　右每服二錢薑棗水煎
　愚按三方詳見首論其斂口之法附見第三十三
柞木飲子治一切癰疽未成自消已成自潰甚效
　　乾柞葉(四/兩)萱草根　荷葉蒂　甘草節　地榆(各/一)
　　(兩/)
　右每服五錢水煎一碗作二劑早晩進
　愚按荷葉蒂去惡血萱草解毒柞葉善袪逐地榆甘
　草節清血消毒
阿膠飲子治一切癰疽癤毒
　　牛膠(剉蛤粉/炒如珠)粉草(各一/兩)橘紅(半/兩)
　右作三劑水煎服
牛膠飲截治癰疽毒不内攻不傳惡症有益無損
　　牛皮膠(用明者/四兩)
　右用酒一碗重湯煑化服加酒至醉不能飲加白湯
　愚按二飲消毒殊有良驗
神仙黄礬丸服至一兩以上最止疼痛不動臓腑
　　白礬(一兩明/亮者研)黄蠟(五錢黄色者熔/開一方用七錢)
　右丸桐子大每服十丸漸加至二十丸熟水或温酒
　送下未破内消已破自合如服金石所致更用礬末
　一兩徐以温酒送下有人遍身生瘡其狀如蛇頭服
　此即效但日服百粒方能禦毒不致内攻又治蛇咬
　熔礬熱滴傷處痛即止毒即出
　愚按前法果有良驗余常以白礬三錢為末糊丸以
　葱湯連進二服其功尤速故名千金化毒湯本用礬
　末葱湯調下因末難服故作為丸此藥解金石固臓
　腑有益無損用力少而成功多偏僻之處不可不知
國老膏治一切癰疽預服消腫逐毒其功不能盡述
　　粉草
　右以河水浸二宿揉取汁砂器煎膏服一二匙無灰
　酒或白湯下最解丹毒
　愚按前方誠為解毒之劑但元氣虚弱者當深戒之
萬金散治一切癰疽已潰未潰者
　　括蔞(一箇/杵細)大甘草節(二/錢)没藥(一錢/研末)
　右用酒二碗煎一碗去查入没藥服
　愚按前散有消毒破血之功無腐潰生肌之力
逺志酒治一切癰疽因憂怒氣滯所致
　　逺志(米泔浸洗/去土去心)
　右為末每服三錢酒一盞調和澄清飲之柤傅患處
　愚按逺志酒誠有解鬱消毒之功而無托裡補益之
　效
忍冬酒治一切癰疽甚效仍以麥飯神異二膏傅貼
　　忍冬藤(生取/五兩)大甘草節(一/兩)
　右用水二碗煎一碗入無灰好酒一碗再煎數沸去
　查分三服一晝夜用盡病重晝夜兩劑至大小便通
　利為度(另用忍冬藤一把爛/研入酒少許傅四圍)
　
　
　
　
　
　
又水蓮四十九片握去毛研細酒解温服其功與忍冬
草同
又龍鱗薜荔一握細研以酒解汁温服利惡物為妙
紅内消用水砂器煎熟入酒與藥相半再煎數沸去查
時時服之查焙為末酒糊丸桐子大每服三十丸空心
温酒下為常服之葢力輕故也藥産建昌者良
　愚按前三藥因其簡易解毒而用之畧無内托之功
　也若毒既去而真氣虚者必須補托以收全功
　　　馬益卿先生癰疽論第十二
論曰夫人有四肢五臓一覺一寐呼吸吐納精氣往來
流而為榮衞暢而為氣色發而為聲音陽用其形隂用
其精此又常數之所同也至其失也蒸則生熱否則生
寒結而為瘤贅陷而為癰疽凝而為瘡癬憤則結癭怒
則結疽又五臓不和則九竅不通六氣不和則流結為
癰皆經絡澁滯氣血不流暢風毒乘之而致然也
　愚按此論可謂善言人身之造化瘡瘍之情狀者矣
　治法當叅詳前論
　　　癰疽敘論第十三
論曰癰疽之症若七情虧損氣血經絡壅結而成者屬
内因若六淫外侵氣血受傷寒化而為癰者屬外因若
服丹石補藥膏粱酒麫房勞所致者屬内外因也又曰
隂滯於陽則發癰陽滯於隂則發疽脉浮洪滑數為陽
沉緩遲濇為隂隂則熱治陽則冷治初覺宜清熱拔毒
已潰宜排膿止痛故用逺志大黄甘草此三因之法也
治當寒者温之熱者清之虚者補之實者㵼之導之以
針石灼之以艾炷破毒潰堅各遵成法以平為期
　愚按前症脉沉實大便秘結者屬内因也宜疏利之
　脉浮大便調和者屬外因也宜托裡之脉不浮不沉
　者屬不内外因也宜調和榮衞此亦治三因法也若
　焮腫大痛煩熱飲冷大便秘結脉洪數實者為純陽
　宜苦寒之劑清熱拔毒若不腫不痛㵼利不食嘔吐
　足冷是為純隂宜辛熱之劑大補陽氣(不拘嚴寒盛/暑當捨時從)
　症若微腫微痛似潰不潰時出清膿者為半隂半陽
　宜辛熱之劑温補胃氣此亦治隂陽症法也治騐詳
　見首論
　　　素問良用要論第十四
素問云陽氣凑襲寒化為熱熱甚則肉腐為膿凡發背
多因服金石而發者有因上伐曾服而發者其候多發
於脾起如粟或痛或痒多致不救外面如拳(古人云外/面如麻裡)
(面如/𤓰)有數十孔以手按之諸孔出膿尋時失瘖凡有此
症可用淨土水調量大小作餅厚分許以艾炷灸之内
服五香連翹湯及鉄漿醋調蚌殻灰塗之更以騎竹馬
法灸之甚良
　愚按前症仍叅首論主治恐其表裏熱毒之不同元
　氣虚實之不一也
　　　千金良用備要方論第十五
千金云癰疽始作或大痛或小痛或發如米粒即便出
膿宜急斷口味利去其毒用騎竹馬灸法或就患處灼
艾重者四面中央總灸一二百壯更貼寒藥其效甚速
　愚按前症若因元氣虧損或因氣血相滯而患者更
　當調補其内
　　　别脉辨症論第十六
伍氏云癰疽之疾有二十餘症熛發痼發石發岩發蜂
窠發蓮子發椒眼發連珠發竟體發有腸癰内發腦背
發眉發顋頷發肺癰𤓰瓠發大率隨病淺深内外施治
不可遲緩初發如傷寒脉浮而𦂳是其候也
　愚按前症其名雖殊處治之法詳具各論其肺癰胃
　脘癰别載外科樞要
　　　癰疽脉症第十七
陳無擇云癰疽脉數身無熱反洒淅惡寒若有痛處乃
發為癰以手掩上若熱者為有膿不熱者為無膿若脉
不數不熱而疼者發於隂也尤為惡症凡熱甚脉數用
漏蘆散并单煑大黄等湯不甚熱脉緩弱投五香連翹
湯仍依四節八事次序三因以藥之無有不濟者也
　愚按前症洒淅惡寒有屬瘡之表邪者有屬脾肺之
　氣虚者若潰後焮腫作痛惡寒發熱煩渴脉數乃真
　氣虚而邪氣實也仍叅詳首論主之
　　　治癰疽用藥大綱第十八
李氏云余之所著方論靡不周備但欲使治者一玩味
次第用之無有不效今畧書用藥要領節次于後
一初患癰疽便服内托散以免後來口舌生瘡仍用騎
　竹馬或隔灸
一服五香連翹湯如大便䟽快即止仍量人虚實
一癰疽潰後宜服排膿内補散若嘔逆用木香湯下
一癰疽初作便宜灼艾及麥飯石膏塗四圍中留口出
　毒如瘡小通傅之既潰用神異膏貼之
一癰疽已潰日用猪蹄湯淋洗將愈之際三日一次
一癰疽將斂宜用神異膏如毒未盡不可遽用生肌之
　劑
一癰疽將安宜用加味十全湯補其氣血庶肌肉易生
一背疽多先渴而後發或先疽而後渴不救多矣若服
　加减八味丸非特杜絶渴疾抑且大滋氣血生長肌
　肉
　愚按前症及諸治法各附四十七等論當審用之
一癰疽嘔逆有二一因初發不服内托散伏熱在心一
　因脾氣不正若因伏熱在心者心煩身熱焮腫作痛
　宜用内托散三兩服若因脾氣不正者則不煩熱或
　聞穢氣作嘔宜用嘉禾散如有寒熱用不換金正氣
　散五更初兼服山藥丸以補腎
　愚按前症治法當與第十一論叅看
　　　論癰疽嘔逆症第十九
李氏云癰疽嘔逆是毒氣衝心非脾胃之冷當服内托
散楊氏云鼻䘐初愈不曾表汗毒在經絡則背發大疽
自肩下連腰脇腫硬如石其色紫黑以涼藥投之終夜
大嘔連進托裡散嘔止瘡潰赤水淋漓四十日而愈又
有患􁎧者痛過徹嘔服此即止今有病疽不服此藥者
故引楊氏之言以解世人之惑
　愚按用藥之法有是病必用是藥但今之脾胃虚寒
　氣逆痰滯而嘔吐者十居八九熱毒内攻而嘔吐者
　十纔一二當叅首論及第十一論主之
　　　論癰疽之源第二十
夫癰疽之源因於氣或因於熱以僕之管見亦有因於
膏粱房勞金石等藥故治法用菉豆犀角礬石國老膏
追毒丸其屬毒明矣華陀中藏所言是毒服宣熱敗毒
之藥不必疑矣
　愚按前症若因金石所致元氣充實者誠宜此法若
　膏粱積熱房勞過度脾腎虧損者當滋其化源不可
　拘執
　　　華陀論癰疽瘡腫第二十一
夫癰疽瘡腫之作皆五臓六腑蓄毒不流非獨因榮衞
壅塞而發也其行也有處其主也有歸假令發於喉舌
者心之毒發於皮毛者肺之毒發於肌肉者脾之毒發
於骨髓者腎之毒發於下者隂中之毒發於上者陽中
之毒發於外者六腑之毒發於内者五臓之毒故内曰
壞外曰潰上曰從下曰逆發於上者得之速發於下者
得之緩感於六腑則易治感於五臓則難瘳又近骨者
多冷近膚者多熱近骨者久不愈則化成血蟲近膚者
久不愈則傳氣成漏成蟲則多痒少痛或先痒後痛成
漏則多痛少痒或不疼不痒内虚外實者多痛少痒血
不止則多死潰膿則多生或嘔逆無度飲食無時皆癰
疽使然症候多端要當詳治
　愚按瘡瘍生蟲乃肝經風熱其成漏乃元氣虚弱其
　出血乃脾虚有火其潰膿乃元氣充實至於嘔逆等
　症屬脾胃虧損所致當調補元氣庶保無虞
　　　論背疽其源有五第二十二
一天行二痩弱氣滯三怒氣四腎氣虚五飲冷酒食炙
􁫥服丹藥
　愚按前症所因雖殊其治法亦當别經絡隂陽虚實
　表裡腫潰以助胃壯氣為主使根本堅固庶保無虞
追毒丸
轉毒散
单煑大黄湯
神仙截法
秘傳連翹湯
千金漏蘆湯
六味車螯散
止痛靈寶散
神效麻仁丸
清心内固散
清膻竹葉湯
猪蹄湯
神硝散
聖效散
神仙陷脉散
　右方見中卷
麥飯石膏
神異膏
神驗血竭膏
壓熱神白膏
牡蠣地黄膏
大川烏丸
二烏丸
蚣蝎散
琥珀犀角膏
犀角散
内托黄茋丸
不換金正氣散
梔子黄芩湯
加減八味丸
忍冬丸
黄茋六一湯
桑枝湯
五味子湯
加味十全湯
人參内補散
神效托裡散
内補十宣散
人參順氣散
茯苓開胃散
陷脉散
桂附丸
神效𤓰蔞散
立效散
獨聖散
梅花散
替針丸
緑雲散
宣毒散
小五香湯
塞裡散
托裡散
清涼膏
碧油膏
神效酒煎散
蜞針法
癰疽經騐方
甲疽代指嵌甲方
金瘡竹木湯火傷方
　右方見下卷
　
　
　
　
　
　
　
　
　
　
　薛氏醫案卷七十四
欽定四庫全書
　薛氏醫案卷七十五
　　　　　　　　　　　　　明　薛已　訂
　　外科精要中
　　　癰疽分表裡證論第二十三
伍氏曰癰疽皆因喜怒不測飲食不節隂陽不調臓腑
不和腠理不密寒氣客於經絡或榮血受寒則濇而不
行衞氣從之與寒相摶壅遏不通或陽氣藴積則生寒
熱寒熱不散皆致前症又曰五臓六腑俞穴皆在背凡
患瘡症易傷臓膜多致不救腑氣浮行於表故癰腫浮
高為易治臓血沉寒主裡故疽腫内陷為難治又曰癤
者節也癰者壅也疽者沮也一寸至二寸為癤三寸至
五寸為癰五寸至一尺為疽一尺至二尺為竟體疽若
脉洪數者難治脉微濇者易治初覺宜清熱拔毒已潰
則排膿止痛膿盡則長肌敷痂當酌量輕重形証順逆
而審治之
　愚按前症若飲食少思用六君子湯以補脾胃如不
　應加薑桂以温補之使邪氣自退其不起者由邪氣
　盛正氣虚不能發也於旬日之外見之若已發出用
　托裏消毒散以壯元氣助令潰腐不應須温補脾胃
　其不起者由真氣虚不能潰也於二旬之外見之若
　已腐潰用托裏散以補氣血生肌肉不應當專補脾
　胃又不應須温補脾胃其不起者乃脾氣虚不能收
　斂也於一月之外而見之凡此治法竊嘗用驗詳具
　首論
　　　察疽發有内外之别第二十四
李氏云疽初發一粒如麻豆發熱腫高熱痛色赤此為
外發勢雖熾盛治得其法可保其生若初時不發熱體
倦怠患處如故數日不腫痛内臓已壞雖有盧扁之藥
亦末如之何矣
　愚按前症有因元氣虚而不能發出者有因敷貼寒
　藥而不能發出者有因攻伐過傷氣血而不能發出
　者凡有因熱毒内藴而失疏托者審而治之多有生
　者
　　　附治驗
　進士申天益臂患癰寒熱頭痛形氣虚弱此手足陽
　明經風邪之症用桔梗升麻湯二劑外邪頓散用托
　裏消毒散二劑腫痛頓退乃用補中益氣湯調理形
　氣漸復而愈
　秋官錢可容腹患癰焮瘇作痛煩渴飲冷大便不通
　脉沉數實此熱毒藴於内用清熱消毒散加大黄二
　錢一劑諸症悉退但形氣頓虚用托裏消毒散去金
　銀花白芷倍加參茋歸术而安
　一男子股内患毒欲求内消其脉滑數膿已成矣因
　氣血虚而不潰遂針之膿出作痛以八珍湯治之漸
　可但膿水清稀更以十全大補湯加炮附子五分數
　劑漸愈乃去附子又三十餘劑而愈
　一童子腋下患癰久不斂膿清脉大怠倦懶食自汗
　口乾用内補黄茋湯及豆䜴餅兩月而愈凡瘡潰而
　膿清或瘡口不合或聚腫不潰肌寒肉冷自汗色脫
　者皆氣血虚極也非大温補不可
　一男子肩患毒焮痛飲冷煩躁便秘脉數而實以清
　凉飲二劑少愈以金銀花散四劑悉退又以十宣散
　去桂加天花粉金銀花數劑瘡潰而痊此脉與症皆
　屬有餘也
　一男子背瘡潰而瘀血不散此陽氣虚弱也用參茋
　歸术峻補更以桑枝灸又用托裡散加肉桂瘡口自
　斂此補接陽氣之法也
　上舍毛體仁素隂虚春初咳𠻳胸中隱痛腎脉洪數
　肺脉數而時不見余曰内當結癰先用六味地黄丸
　料一劑服之翌早來謂余曰昨得良劑嗽愈六七務
　求一方到監調理余曰此隂火上炎患癰之症苐因
　元氣虚弱未能發出因其易忽余辭不能乃别用降
　火化痰等劑愈甚月餘復請診之脉洪滑而數余曰
　膿已成矣當請常治者同議針之且免内潰之患仍
　不决又月餘請視他醫已先開瘡孔偏上兠膿不出
　仍内潰脉愈洪大余曰脉洪滑而數視其舌青黯内
　臓已壞無能為矣後果然
　　　辨癰疽隂陽淺深緩急治法第二十五
曾氏云凡癰疽其脉浮數洪𦂳腫焮作痛身熱煩渴飲
食如常此六腑不和毒發於外而為癰其勢雖急投以
涼劑多保全生其脉沉細伏𦂳初發甚微或無瘡頭身
不熱而内躁體重煩疼情緒不樂胸膈痞悶飲食無味
此五臓不和毒畜於内而為疽急投五香連翹湯甚者
轉毒散神仙截法黄礬丸國老膏防托毒氣免致變症
内攻尤宜當頭隔蒜灸若塗毒藥迷其腠理投諸涼藥
虚其真氣故其善惡之症在乎醫之工拙耳或氣噫痞
塞咳逆身冷自汗目瞪耳聾恍惚驚悸語言顛倒背惡
症也五善見三則瘥七惡見四則危五善併至則善無
以加七惡併臻則惡之劇矣
　愚按前症善者乃五臓未傷病微邪淺使能慎起居
　節飲食勿藥自愈惡者乃五臓虧損之症前篇雖云
　不治若能補其脾胃固其根本多有可生者豈可以
　其惡而遂棄之耶
　　　附治驗
　鄰人蘇子遇之内左手指患疔麻痒寒熱惡心左半
　體皆麻脉數不時見余曰凡瘡不宜不痛不可大痛
　煩悶者不治今作麻痒尤其惡也用奪命丹二服不
　應又用解毒之劑麻痒始去乃作痛腫余曰勢雖危
　所喜作痛但毒氣無從而泄欲針之適值望日其家
　俱言凥神不從勢愈腫甚余强針之諸症頓退又用
　解毒之劑其瘡全愈
　辛丑孟夏余至四明有屠壽卿氏當門齒忽如所擊
　痛不可忍脉洪大而弦余曰弦洪相摶將發瘡毒也
　先用清胃散加白芷銀花連翹一劑痛即止至晩鼻
　上發一瘡面腫黯痛用前藥加犀角一劑腫至兩額
　口出穢氣脉益洪大惡寒内熱此毒熾血瘀藥力不
　能敵也乃數砭患處出紫血服犀角解毒之劑翌日
　腫痛尤甚又砭患處與唇上并刺口内赤脉各出毒
　血再服前藥至數劑而愈
　一婦人背患流注内潰脹痛服流氣化痰之劑自汗
　盜汗脉大而弱此元氣虧損之症也與參茋各一兩
　歸术各五錢肉桂二錢服而針之至夜半始出稀膿
　二碗許翌日大汗倦甚煩熱作渴揚手氣促脉洪大
　而數仍用前藥加附子一錢炙甘草二錢二劑脉症
　悉退又以六君加薑桂二十餘劑始離床褥後因勞
　復寒熱作渴汗出時仲冬寢幃氣出如霧用十全大
　補加桂附二劑而痊
　中翰鄭朝用疽潰發熱吐痰飲食無味肌肉不生瘡
　出鮮血余曰此脾氣虧損不能攝血歸源也法當補
　脾彼不信用消毒涼血之劑加惡寒嘔吐始悟余言
　用六君加炮薑半夏茯苓數劑諸症悉退又用十全
　大補瘡口漸斂後因飲食稍多泄㵼成痢此脾胃虚
　寒下䧟用補中益氣送四神丸而痢止繼以六君子
　湯而瘡愈
　一婦人癸卯冬失物發怒缺盆内微腫甲辰春大如
　覆碗左肩脾亦腫肉色如故或針出鮮血三碗許腹
　痛如錐泄㵼不止四肢逆冷嘔吐惡寒或時發熱絶
　食已七日矣其脉洪大時或微細此陽氣脫陷也用
　六君加炮薑三錢附子二錢早服至午不應再劑加
　附子五錢熟睡覺來諸症頓退六七少進稀粥再四
　劑諸症悉退飲食如故缺盆始痛針出清膿二碗許
　諸症復至此虚極也以十全大補加薑桂附各一錢
　三劑而安後減乾薑桂附各五分與歸脾湯兼服五
　十餘劑而愈
　一男子背瘡漫腫微痛食少體倦余曰症屬形病俱
　虚法當補元氣為主彼不信乃用攻毒之劑中央肉
　黯五寸許惡症悉具復求治余曰此胃氣虚寒而變
　症作矣當急温補脾胃則惡症自退黯肉自生仍不
　信乃割死肉祛惡症遂致不起
　毛礪菴側室肚患癰月餘矣色黯不腫内痛作嘔飲
　食不入四肢逆冷其脉或脫絶或浮大雜用定痛敗
　毒之劑余曰此氣血俱虚而作痛内决無膿不治之
　症也强用大温補之藥二劑痛止色赤飲食少進余
　謂但可延日而已人皆以為有膿復强針之又用大
　補之劑始出清膿少許衆仍以為毒結於内用攻膿
　保其必生殊不知乃速其死耳惜哉
　　　論善惡形症第二十六
問曰五善七惡可得聞乎曰飲食如常一善也實熱而
大小便濇二善也内外病相應三善也肌肉好惡分明
四善也用藥如所料五善也渴發而喘眼角向鼻大小
便反滑一惡也氣綿綿而脉濡與病相反二惡也目不
了了睛明内陷三惡也未潰肉黑而陷四惡也已潰青
黑腐筋骨黑五惡也發痰六惡也嘔吐七惡也
　愚按善惡形症治法見附録
　　　論生死形症第二十七
問曰病有甚而至生有微而至死病症難辨死生何從
决乎答曰發背潰透内膜者死(此言肝/俞已上)未潰内陷面青
唇黑便汚者死(此言臓壞/便瘀血)潰喉者不治隂患入腹者不
治入囊者不治鬂深數寸者不治在頤後一寸三分名
銳毒亦不治無此者生流注雖多療之必愈
　愚按前症有因元氣虚弱而毒氣内陷者有因初作
　失於内疏托裡和榮衞者有因毒盛失於消解者有
　因虚弱失於補托者有因膿成失於針刺者有因腐
　潰失於補養者若發背腦疽屬濕熱上壅者黄連消
　毒散補中益氣湯以除濕毒補脾肺滋腎水若鬂疽
　銳毒屬風熱者柴胡山梔散以清肝火養肝血若隂
　虚用六味地黄丸以生腎水滋化源若患於小腹補
　足三隂之血養脾胃之氣庶可保其生也其流注之
　症或因飲食勞倦房室隂虚或七情内動六淫外侵
　以致血虚互相凝滯或産後血瘀隨虚流注或結塊
　或漫腫宜用益氣養榮湯以固元氣佐以葱熨解散
　凝滯更以豆豉餅祛散寒邪潰久内有瘀肉用針頭
　散腐之多有生者設若不守禁調攝多致不起慎之
　　　形症逆順務在先明第二十八
論曰癰疽潰後形有逆有順白睛黑小一惡也不能下
食納藥而嘔食不知味二惡也傷痛渴甚三惡也體項
不便四肢沉重四惡也聲嘶色脫唇鼻青黑面目浮腫
五惡也煩躁時嗽腹痛渴甚瀉利無度小便如淋六惡
也膿血大泄腫痛尤甚膿色敗臭七惡也喘粗氣短恍
惚嗜卧八惡也未潰黑陷面青唇黑便汚九惡也氣噎
痞塞咳嗽身冷自汗無時目瞪耳聾恍惚驚悸語言顛
倒十惡也又腦為諸陽所㑹頸項近咽喉腎俞皆致命
之所俱不可灼艾
　愚按前症未潰黑陷面青唇黯便汚者臓腑内潰之
　惡症也氣噎痞塞咳嗽身冷自汗者脾肺虚敗之惡
　症也不食便㵼腸鳴耳聾目瞪者脾腎虚敗傳變之
　惡症也治法詳見附録
　　　審内症用藥附
自㵼嘔吐不進飲食腎脉最虚如是之疾古人皆以為
不治然亦有救療之理焉耳
　愚按前論發内經之微㫖開萬世之聾瞶其惠博矣
　此症實命門火衰不能生脾土而虚寒以致自瀉嘔
　吐或胸膈不利或食而不化或大便不實宜用八味
　丸及六君子加薑附若因房勞過度真陽衰敗或原
　禀不足不能生脾土而飲食不進者用補中益氣加
　附子薑桂并東垣補真丸多有得生者若用參苓之
　類直補脾胃鮮有不誤若或以為毒氣内攻而治者
　俱致不起
　　　附治驗
　通府李廷儀患流注唾痰氣促自恃知醫用化痰理
　氣等劑半載而潰用托裡等劑膿水淋漓腫硬不消
　寒熱往來飲食少思肌肉消痩大便不實手足時冷
　兩尺脉浮大按之微細余曰此屬命門火衰當用八
　味丸不信乃服參茋歸术之類更加痰喘泄瀉服八
　味丸益氣湯年餘而痊
　御醫王介之室背疽不起發不焮赤泄㵼欲嘔飲食
　少思手足厥冷脉息如無此陽氣虚寒用大補之劑
　加附子二錢薑桂各一錢不應附子加至三錢二劑
　泄㵼愈甚又以附子一枚薑桂各三錢參茋歸术各
　五錢作一劑腹内始熱嘔吐始止手足始温脉息始
　復仍用大補加薑附四劑乃潰三十劑得愈六年後
　仍殁虚寒之症
　大尹陳國信素隂虚背患疽用參茋大補而不斂内
　熱發熱舌燥唇裂小便頻數口乾飲湯嘔吐㵼利耳
　閉目盲仰首眩暈脉浮大而數余曰瘡口不斂脾土
　敗也舌燥唇裂腎水枯也小便頻數肺氣衰也内熱
　發熱虚火上炎也口乾飲湯真寒之象也嘔吐㵼利
　真火衰敗也耳閉目盲肝木枯敗也仰首眩暈腎氣
　絶也辭不治後果殁
　一男子患癰腫硬不潰脉弱時嘔彼欲用敗毒等藥
　余謂腫硬不潰乃陽氣虚弱嘔吐少食乃胃氣虚寒
　法當温補脾胃大抵腫赤痛甚煩躁脉實而嘔為有
　餘當下之腫硬不潰脉弱而嘔為不足當補之若痛
　傷胃氣或感寒邪穢氣而嘔者雖腫瘍猶當助胃壯
　氣彼不信仍服攻伐之藥而果殁
　　　發背治貴在早論第二十九
伍氏曰夫癰發背者皮薄腫高多有椒眼數十粒疽發
背者皮膚頑硬狀如牛頸之皮二症皆宜灼艾癰成膿
則宜針其針當以馬銜鉄為之形如薤葉様兩面皆利
可以横直裂開五六寸許取去毒血其病頓輕須先灸
而後裂可服神仙追毒丸利去毒根次服排膿托裡等
藥調治疽成膿則宜烙用銀箆大寸許長六寸燒赤頻
烙患處以膿出為效大抵癰疽難於諸科非心傳契妙
其可以易治耶
　愚按前症若氣血充實其膿既成宜速針之勿藥可
　愈若氣血虧損膿不能出或膿出反痛須托裡養胃
　庶保終吉詳見第四十
　　　瘡出未辨用津潤墨圍論第三十
伍氏曰但覺背兩脾間赤痒腫痛或有白粒且以津唾
時潤令濕切勿抓破大抵在背微有赤腫㸃或因跋涉
入浴犯水或因飲酒膾炙而作初未辨症且以津潤時
用墨圍之若腫赤急就圍中灼艾最善人皆疑以火熱
太過多致延漫誤者衆矣
　愚按疽發背胛若有瘀肉腐爛膿水淋漓腫痛仍作
　者此處有筋一層間隔内膿不出故也宜用針引之
　老弱者若待其自潰多致不救治者審之
　　　附治驗
　水部曹文兆背胛患之半月餘瘡頭如粟且多内痛
　如刺其脉歇止此元氣虚而疽蓄於内非灸不可遂
　灼二三十餘壯飲以六君加藿香歸數劑瘡勢漸起
　内痛頓去胃脉漸至但瘡色紫瘀肉不潰此陽氣虚
　也燃桑枝炙患處以解散其毒補接陽氣仍以前藥
　加參茋歸桂色赤膿稠瘀肉漸腐兩月而愈夫邪氣
　沉伏真氣怯弱不能起發須灸而兼大補若投以常
　藥待其自潰鮮有不誤者
　上舍陳履學之内先從左肩下一㸃寒三日後右肩
　下發一白腫如甌中紅如酒盞自用消解涼藥一劑
　不散次投十宣散四劑加痛畧紅次連投參茋丁桂
　防芷之劑膿潰後惡心嘔吐頭暈不止厥逆寒戰鼓
　牙虚汗頂平膿清此投解散涼劑之誤急洗去圍藥
　投以參茋歸术地黄薑附大劑一服原從左肩下舊
　寒一㸃先熱起又進一服遍腫浮熱腫高膿稠兼絍
　烏金膏數日出腐筋如脂膜大小數片日進前藥二
　服參茋投至八錢踰兩月始安愈後時以勞厥即投
　參茋歸术薑附大劑乃甦
　　　看色灼艾防蔓論第三十一
伍氏曰瘡腫色赤按之色不變者此膿已成矣按之隨
手赤色者其亦有膿也按之白者良久方赤此遊毒已
息可就赤白盡處灸斷赤腫自消凡癰疽以手按之若
牢䩕未有膿也若半軟半䩕已有膿也又按腫上不熱
者為無膿熱甚者為有膿宜急破之
　愚按瘡瘍毒氣已結而不發者法當補其血氣使膿
　速成而針之其膿既潰宜培養脾胃以生肌斂口大
　凡瘡瘍膿血既潰當大補血氣為先惟有他症當以
　末治
　　　附治驗
　二守施希禄項患毒膿已成因畏針焮延至胸色赤
　如霞其脉滑數飲食不進月餘不寐肢體甚倦此氣
　血虚而不能潰也余針之膿出即睡覺而思食用托
　裡藥兩月而愈
　州守胡廷器膿熟不潰倦怠發熱余為針之膿遂湧
　出已而發熱惡寒大渴不止此虚之極也服人黄茋
　湯二劑熱愈甚又二劑始應再以當歸補血湯數劑
　漸痊
　一老人腿患癰膿自潰忽發昏瞀脉細而微此氣血
　虚極也以大補之劑而甦
　一弱人流注内潰出敗膿五六碗是時口眼歪斜以
　獨參湯加附子二錢二劑少愈更以十全大補之劑
　月餘而痊大抵瘡瘍膿血既泄當大補氣血為先雖
　有他症當以末治之
　　　論瘡口冷濇難合第三十二
治癰久不合其肉白而膿少者此氣血俱虚不能潮運
而瘡口冷濇也每日用艾葉一把煎湯避風熱洗及燒
松香烟薰之更以神異膏貼之必須守禁調理否則不
效
　愚案前症果因寒邪凝滯氣血不能榮衞宜用斯法
　祛散寒邪補接陽氣其功甚大若因氣血虚弱不能
　潮㑹瘡口必用補脾胃生氣血為善丹溪先生云諸
　經惟少陽厥隂之生癰疽宜預防之以其多氣少血
　也血少而肌肉難長瘡久未合必成敗症苟反用驅
　利毒藥以伐其隂分之血楇不旋踵矣
　　　附治驗
　地官李孟卿環跳穴患疽内服外敷皆敗毒寒劑因
　痛極刺之膿瘀大泄瘡口開張其色紫黯右關脉浮
　大此胃氣復傷不能榮於患處也余以豆豉餅六君
　子加藿香砂仁炮薑數劑由是胃氣醒而飲食漸進
　患處暖而肌肉漸生再以十全大補湯而愈
　大尹都承慶患附骨疽内痛如錐外色不變勢不可
　消喜其未用寒劑祇因痛傷胃氣而不思飲食用六
　君子湯治之飲食少進更以十全大補三十餘劑而
　膿成針去仍以大補湯倍用參茋歸术加麥門五味
　逺志貝母數服膿漸止而瘡亦愈按二症葢因濕熱
　滯於肉理真氣不能運化其始治宜實脾土和氣血
　隔蒜灸而疽自消矣
　　　治背疽糝藥方
李氏云龍遊有患背疽者大潰五臟僅隔膜耳自謂必
死用鯽魚去腸實以羯羊糞烘焦為末乾糝之瘡口自
收此出洪氏方屢用有效故附於此須候膿少欲生肌
肉時用之
　　　附治驗
　黄汝耘患發背用生肌藥益潰大便泄㵼其脉微緩
　余謂脾胃虚先用二神丸以止其㵼次用大補藥以
　固其本更用猪蹄湯洗患處用黄茋末以塗其外喜
　其初起曾用艾灸毒不内攻兩月而愈
　許鴻臚發背十餘日腫硬木悶肉色不變脉沉而實
　此毒在内先以黄連内疏湯更以消毒托裡散其毒
　始發奈欲速愈急用生肌藥患處如負石身如火焮
　遂致不起
　　　用藥温涼須防秘泄論第三十三
伍氏曰凡瘡家皆宜宣去其毒蕩滌陳莝宜用神仙追
毒丸六味車螯散五香連翹湯千金漏蘆湯更當詳辨
稟賦强弱臨時加減大抵治瘡要法須臓腑堅而不秘
通而不泄則真氣不耗邪無所留如秘結神效麻仁丸
凡瘡潰後尚覺虚熱可與五香湯加大黄朴硝且如治
瘡温藥先用桂以通血脉宣導百藥冷藥必用地黄補
不足益氣填膸近用乳香散乳香消毒菉豆清熱真良
藥也
　愚按大腸秘結果因血燥胃氣不虚最宜前藥若因
　精血枯涸用八珍桃仁麻仁其潰後發熱若因氣虚
　用四君黄茋當歸血虚用四物白术茯苓氣血俱虚
　用八珍黄茋若大便秘小便赤用四物麥門五味如
　不應急用加減八味丸或六味丸若下後元氣傷而
　發熱用六君當歸胃氣虚(闕/)　　用補中益氣湯大
　凡二便肝腎主之經云腎(闕/)　液開竅於二隂若津
　液滋潤大便通利若津液不足必因脾氣虧損當培
　養化源
　　　附治驗
　儒者顧大有年幾六旬仲冬背疽初起入房患處黑
　死五寸許黯暈尺餘漫腫堅硬背如負石發熱作渴
　小便頻數兩耳重聽揚手露體神思昏憒脉沉而細
　右手為甚便秘廿七日計進飲食百餘碗腹内如常
　衆欲通之余曰所喜者此耳急用大劑六君加薑附
　肉桂三劑瘡始焮痛自後空心用前藥午後以六味
　丸料加參茋歸术五劑復用活命飲二劑針出黑血
　甚多瘀膿少許背即輕軟仍用前藥便亦通利余他
　往四日神思復昏瘡仍黑陷膿水淋漓飲食不進急
　以參茋歸术各一兩炮附子五錢薑桂各三錢服之
　即索飲食并鴨子二枚自後日進前藥二劑肉腐膿
　潰而愈
　錦衣傅允承母年踰七十腰生一㿔作痒異常脉浮
　數而反惡寒余曰此瘡疽之症也未潰而先弱何以
　收斂况大便不通則真氣已竭治之無功其子懇請
　不得已用六君加藿香神麯數劑飲食漸進大便始
　通更用峻補之劑潰而膿清作渴再用參茋當歸麥
　門五味熟地而渴止允承喜曰吾母可無虞矣余曰
　尚難收斂先日之言也彼疑遂延他醫卒致不起
　　　生白痂切䕶勿觸論第三十四
伍氏曰癰潰之後敗肉漸去新肉漸生日見堆阜方成
白膜新肉當滋養平復無虞大凡瘡口未可速合日用
猪蹄湯洗去惡濁外敷生肌膏神異膏毒膿出盡可用
聖效散以合瘡口更慎起居節飲食戒七情否則虚症
蜂起多致不救慎之
　愚按前症敗肉去而新肉生者須先微赤四沿漸生
　白膜者此胃中生氣也用四君子湯以培補之若赤
　甚者血虚而有火也用四物加參茋白术以調補之
　若赤而不生膜者氣虚也用四君加當歸黄茋若色
　白而無神者氣血俱虚也用十全大補加薑桂如不
　應急加附子大凡瘡疽潰後敗肉漸去新肉漸生此
　乃脾胃之氣充實也若惡濁已去宜用當歸膏
　　　體察愛䕶論第三十五
伍氏曰癰疽一症病人當自體察凡初作先以墨圍患
處却視浮沉聚散膿出視其多少肉生視其闊狹飲食
視其美惡臓腑防其秘泄瘡口防其奢裂宜戒怒節勞
調補元氣保愛體察慎不可忽
　愚按前論即丹溪先生所云癰疽當先助胃壯氣使
　根本堅固東垣先生敎人以飲食有節起居有時素
　問反覆言之可不慎哉大凡泄㵼易損元氣腫瘍犯
　之不能成膿潰瘍犯之不能生肌患者審之
　　　附治驗
　太守朱陽山之内年五十二四月四日當背心生疽
　如粟三日漸大根盤五寸許不腫痛不寒熱脉微而
　沉余曰實則痛虚則痒不發不治潰而不斂亦不治
　乃與大補陽氣之劑色白而黯瘡勢如故神疲食減
　小便淋濇乃與大補氣血加薑桂二劑瘡仍不起十
　五日渉怒嘔㵼並作復與大補藥一劑瘡仍不起留
　前藥二劑昏憒不服或勸之省悟依方連進七劑十
　六日瘡起而潰色紅而淡十九日與大補二十餘劑
　後因勞自汗口乾舌强太陽髪際腦頂俱脹此血氣
　俱虚肝膽火上炎用補中益氣加山梔芍藥頓愈但
　内熱少睡手足發熱不時霍熱用逍遥散加山梔熱
　退復用歸脾湯瘡亦愈計瘡發及斂凡四十二日未
　嘗一日用攻瘡之藥
　江隂舉人陳鳴岐寓京患背疽用大補之劑而愈翌
　日欲囘先期設席作謝對談如常是晩得家信大拂
　其意惱怒發熱作渴食梨子少許至夜連㵼數次早
　促余視脉已脫矣竟至不起夫梨者利也疏利下行
　之物凡脾胃虚寒産婦金瘡者皆當忌之
　　　用香藥調治論第三十六
伍氏曰氣血聞香則行聞臭則逆大抵瘡瘍多因營氣
不從逆於肉理鬱聚為膿得香味則氣血流行故當多
服五香連翹湯萬金散金粉散凡瘡本腥穢又聞臭觸
則愈甚若毒入胃則咳逆古人用之可謂有理且如飲
食調令香美以益脾土養其真元可保無虞矣
　愚按前症說見第十八十九
　　　飲食居處戒忌第三十七
李氏云病疽之人當戒酒麫炙􁫥醃臘法酒生冷油膩
雞鵞魚腥之類起居七情尤當深戒卧室潔淨馨香使
氣血流暢仍忌僧道孝子産婦經婦雞犬猫畜若背疽
難於隱几宜用菉豆十斗作一袋隱伏其上解毒涼心
也
　愚論前論慎起居薄滋味恐病者好動四體甘嗜性
　熱性寒之物使火益熾而胃氣益衰則所患淹滯不
　愈又誰咎哉不若預為之防當以古人之言為戒如
　菉豆性寒主丹毒煩熱風疹或金石所發實熱煩渴
　飲食如常症屬純陽者宜用否則不可用也
　　　論醫者更易良方第三十八
李氏云嘗見世間醫者每有妙方秘而不傳或更改以
惑人誠可惡也余思西華麥飯石膏守死不傳其立心
私刻君子責之矣昔趙公宣敎字季修來宰龍泉兼程
而進患鼻䘐日出數升時家兄敎以服藕汁地黄膏趙
叩諸醫云此為戒服之劑乃數易醫無效家兄隂餽前
汁服三日而疾愈兄曰此即前所獻之方趙驚嘆曰向
非醫者譎計以惑我早信此方豈乆受此困耶今以屢
試屢驗不可易者如因熱毒衝心而嘔用内托散(一名/萬全)
(散/)因脾胃虚弱而嘔嘉木散熱毒腫痛麥飯石膏隂虚
作渴加減八味丸此四方屢為醫人眩惑使人勿用深
憫患者之受苦故舉趙公之事以例之
　愚竊以為方者倣也倣病因以立方非謂内經無方
　也若執古方以治今疾猶拆舊宇以對新宇其長短
　大小豈有舍匠氏之手而能合者乎設或有合以為
　亘古不易之方此又先王普濟之神術奚必秘而私
　之耶余嘗觀太無先生治滇南一僧逺遊江浙思親
　成疾先生惠之以飲食藥餌復贈金一鎰以資其歸
　此固我醫道之當然也今之醫者或泥古或吝秘或
　嗜利以惑人其得罪於名敎多矣
神仙追毒丸(一名聖後丹一名玉樞丹又名解/毒丹又名萬病丸又名紫金錠)
　　　治症見後
　　文蛤(即五倍搥破/洗焙末三兩)山茨菰(去皮淨/末二兩)麝香(三錢/另研)千金
　　子(一名續隨子去殻/研去油取霜一兩)紅牙大㦸(去蘆焙乾/末一兩半)
　右用糯米煑濃飲為丸分為四十粒每服一粒用井
　花水或薄荷湯磨服利一二次用粥止之合時用端
　午七夕重陽或天德月德日須淨室焚香修置效驗
　不可盡述凡人出入不可無此藥兩廣山谷間有草
　曰胡蔓又曰斷腸亦有感蛇毒致生惡菌名為定年
　藥有淫婦與北人交好者别時隂以藥置飲食中仍
　戒之曰子必某時來若依期而至彼復以藥解之若
　過期不往必死故謂之定年藥如服前藥一粒其病
　即瘥昔有一女久病勞瘵為尸蟲所噬磨服一粒吐
　下小蟲甚衆更服蘇合香丸遂愈如菌蕈菰子砒石
　毒藥死牛馬河魨魚及時行瘟疫山嵐瘴氣喉閉喉
　風自縊溺水撲死但心頭微温未隔宿者生薑蜜水
　磨灌一粒即甦癰疽惡瘡湯火蛇蟲犬獸所傷東流
　水磨塗并服顛邪鬼氣鬼胎暖酒磨服無不效者愚
　意此藥果能有積毒中毒毒蟲纏滯深固誠有神效
　若病自内出者尤當審其虚實而用之
轉毒散治一切癰疽利去毒根以免傳變之症
　　車螯(紫背光厚者以鹽泥/固濟煅赤淨末一兩)輕粉(五/分)甘草(一/分)
　右每服四錢括蔞一枚杵細煎酒五更初調服下惡
　物為度未應再服功在五香連翹之上緩用五香連
　翹湯急用神仙截法
　愚按前二方果積毒於内元氣不虚宜用仍當審之
孫真人单煑大黄湯宣熱拔毒治大便秘結熱毒蓄於
　内
　　錦紋大黄(酒浸/去皮)
　右水煎服此快利要法也
　愚按前方寒涼祛毒之劑仍審元氣虚實症屬内外
　而用之
　　　附治驗
　僉憲申天益兄背患疽脉沉而實腫硬木悶大便秘
　結此毒蓄於内用大黄白芷名萬全散一服去瘀血
　瘡頓消
　鄺進士患癰將痊大便秘結服大黄等藥反廢飲食
　余用補氣血之劑加桃仁麻仁未效更以猪膽汁深
　納榖道續以養血氣而愈
神仙截法治癰疽發背一切惡瘡預服則毒氣不入内
　　真蔴油(一斤銀石器内煎/熬十數沸候冷)
　右用酒兩碗入油五盞通口熱服一日用盡緩則數
　日服之吳安世云吾家三世用之無有不驗又聞獵
　者云凡中藥箭急飲麻油藥毒即消鄭學諭德甫屢
　用之甚驗
　愚按麻油下三焦熱毒通大小腸滯氣若瘡瘍初起
　毒蓄於内大便秘結者用之以疏通其毒誠為良法
　大便不實三焦虛熱恐非所宜用者審之
秘傳連翹湯
　　連翹　升麻　朴硝(各一/兩)𤣥參　芍藥　白蘞
　　防風　射干(各八/分)大黄(一兩/二錢)甘草(炙五/錢)杏仁(八十/箇去)
　　(皮尖同麵/炒黄另研)
　右每服四錢水煎服下惡物後服内托散之類
漏蘆湯治癰疽發背丹疹時行熱毒赤腫焮痛
　　漏蘆　白芨　黄芩　麻黄(去/節)白薇　枳殻(麩皮/炒)
　　升麻　芍藥　粉草(炙各/二兩)大黄(蒸三/兩)
　右每服四錢水煎服以利為度若實熱而便秘倍加
　之
千金漏蘆湯
　　漏蘆　黄芩　白蘞　連翹　枳殻(去穰/麩炒)升麻
　　粉草　麻黄(去/節)大黄(濕紙/包煨)朴硝(各一/兩)
　右每服五錢薑水煎去查空心服下惡物為妙
　愚按三方發表攻裡行氣解毒之劑想當時因有是
　症而用是藥也
六味車螯散
　　車螯(四箇黄泥/固濟火煅)燈心(三十/莖)甘草節(二/錢)𤓰蔞(一箇/杵)
　右用酒二盞煎八分入蜜一匙車螯二錢膩粉少許
　空心服下惡血為妙
　愚按前方瘡瘍積毒於内大便秘結元氣充實者宜
　用
止痛靈寶散
　　鬼繫腰(生於隂濕竹籬石岸絡石而生者其藤柔/細兩葉相對形生三角用藤葉一兩洗淨)
　　(晒/乾)皂角刺(一兩剉新/瓦上炒黄)𤓰蔞(大者一箇/杵炒用仁)甘草節(五/分)没
　　藥　明乳香(各三錢/叧研)
　右每服一兩水酒各半煎
　愚按前方治腫瘍毒氣凝聚作痛之藥潰後慎之鬼
　繫腰即薛蘿也又名絡石
神效麻仁丸
　　火麻仁(研/細)大黄(煨三/兩)人參(二/錢)訶子(煨肉/一兩)
　右為末入麻仁煉蜜丸桐子大每服三十丸滚水下
　愚按前方潤大腸結燥之藥血液枯涸者不可用雖
　有人參訶子亦難倚仗
清心内固金粉散(一名金/花散)
　　辰砂(另/研)白茯苓　人參　甘草(各三/錢)菉豆(四/兩)雄黄
　　(一/錢)朴硝(另/研)荳䓻仁(各五/錢)腦子　麝香(另研各/一錢)
　右為末每服一錢半蜜湯調
　愚按前方若熱焮腫痛飲食如常者乃可用之
猪蹄湯治一切潰瘍消熱毒去惡肉解穢惡甚效
　　白芷　甘草　羌活　露蜂房(有蜂/兒者)赤芍藥　當
　　歸(各等/分)
　右先將猪蹄一隻以水五碗煑取清湯入前藥三五
　兩煎數沸去查洗患處
洗藥神效散
　　蛇床子(二/兩)朴硝(一/兩)
　右每用五錢水二碗煎數沸洗淨拭乾糝後散
聖效散
　　黄栢(炒/黑)川山甲(炒黄/一兩)檳榔　木香　雞内金(二/枚)
　右為末每用少許搽瘡口内日五七次方效
　愚按前方若毒氣已盡宜用之否則反益其邪用當
　歸膏為善
神秘陷脉散
　　黄茋　人參　川芎　當歸(酒/洗)赤芍藥　粉草
　　地骨皮　五加皮　忍冬葉　橘紅(各一/兩)乳香
　　没藥(各五/錢)
　右每服五七錢水酒各半煎連進五七服甚效
　愚按前方乃托裡消毒行氣破血之劑也若曰補益
　之功實少焉
騎竹馬灸法圖
内托散
五香連翹湯
沉麝湯
五香湯
漏蘆湯
柞木飲
阿膠飲
牛膠飲
黄礬丸
國老膏
萬金散
逺志酒(已上方/見上卷)
　
　
　
　薛氏醫案卷七十五
欽定四庫全書
　薛氏醫案卷七十六
　　　　　　　　　　　　　明　薛已　訂
　　外科精要下
　　　論癰疽用麥飯石膏治效第三十九
李氏云麥飯石膏治發背癰疽神妙惜世罕知有患者
因膿不潰以毒藥罨之其勢益甚毒延咽喉脚膝皆為
不治余用此膏一夕頓潰凡疽得膿其毒始解或有不
潰者須用此膏故録之俾精擇修合以取十全之功也
　愚按前症屬腑屬陽而氣血未損者用前膏敷之固
　無不愈然亦有屬臓屬隂而氣血有虧者當審其因
　而調治其内可也大凡瘡瘍之作由胃氣不從瘡瘍
　之潰由胃氣腐化瘡瘍之斂由胃氣營養余嘗治初
　結未成膿者托而散之已成欲作膿者托而腐之膿
　成未潰者托而開之膿已潰者托而斂之東垣先生
　云胃氣乃生發之源為人身之本丹溪先生亦謂治
　瘡當助胃壯氣使根本堅固厥有㫖哉(詳見附録用/藥加減之法)
麥飯石膏
　　白麥飯膏(炭大煆醋淬數/次研極細二兩)鹿角(生取帶腦骨者斷/之用炭大燒烟盡)
　　(研極細/四兩)
　右用米醋調和入砂器煎以竹片不住手攬熬成膏
　先以猪蹄湯洗淨以鵞翎拂塗四圍乾則以醋潤之
　若腐爛用布帛攤貼之
　　　論癰疽敷神異膏功用第四十
凡疽症先以麥飯石膏塗之俟瘡根漸收却敷神異膏
斂之夫癰疽之發有淺深故收斂之功有遲速斷不可
早用收口之藥恐毒氣未盡後必復發為患匪輕但麥
飯膏難於脩合用神異膏亦效
　愚按前症若毒已解而不生肌收斂者元氣虚也用
　六君子湯壯其脾胃則肌肉自生設有餘毒亦能自
　解(詳見附録/用藥關鍵)
神異膏
　　露蜂房(蜂兒多/者一兩)𤣥參(五/錢)蛇蛻(鹽水洗/一兩)黄丹(水飛砂/五兩)
　　麻油(一/斤)杏仁(一/兩)亂髪(男子者如/雞子大)
　右先將麻油入砂器煎髪熔盡下杏仁更煎黑入蜂
　房蛇蛻仍煎黑濾去入黄丹急攪試軟硬得中即成
　膏矣其丹不必拘定前數凡膏藥用日久必老硬煎
　時預取嫩膏少許如硬量和之
　愚按神異膏乃解毒生肌之良劑若毒既解而肌不
　生當治其内不可泥為有餘之症率用攻伐以致毒
　在内者不能發散在外者不能收斂其為禍不淺夫
　有餘者熱毒也虚火也不足者隂虚也營氣也瘡毒
　特其形耳
家藏神驗血竭膏
　　當歸(酒/洗)白芷　大黄(生/用)黄連　黄蘖　木鼈子(去/殻)
　　皂角　露蜂房　杏仁(各一/兩)乳香　没藥　血竭
　　(各三/兩)亂髪(男子者/一兩)麻油　黄丹(水飛細/者炒晒)
　右除乳没血竭餘入油煎焦去查入髪熔化下丹將
　栁枝不住手攪候軟硬得中入乳香等攪匀即成膏
　矣
　愚按血竭膏取其以毒攻毒也若瘀惡已去毒氣既
　消宜用神效當歸膏以其生肌續筋也
厭熱神白膏
　　大黄　白蘞　黄栢(生/用)南星　赤小荳　黑蛤粉
　　(各一/兩)
　右為末用芭蕉汁調塗如乾仍以汁潤之
　愚按神白膏藥味多寒而南星之性辛温佐之有效
　加草烏尤妙
牡蠣地黄膏
　　大黄(一兩/為末)牡蠣(用鹽泥封固煅赤/出大毒研細二兩)生地黄(水/浸)
　右研生地黄汁調塗患處如乾更用汁潤之
　愚按前膏苦寒醎寒之劑症屬純陽用之殊效然此
　症亦有屬純隂者亦有屬半隂半陽者(治法見附録/用藥關鍵)
李氏云疽疾既成先服取毒之藥外敷麥飯石膏五七
日後病漸減合用川烏二烏丸以活血氣生肌肉排宿
膿祛風邪後服内補十宣散
川烏丸治發背活經絡
　　木鼈子(去/殻)當歸　赤芍藥　大川烏(去皮/尖)蘇木
　　獨活　羌活(各一/兩)没藥(另/研)五靈脂(去砂/微炒)穿山甲(蛤/粉)
　　(炒各/一兩)
　右各另為末酒糊丸桐子大每服三十丸温酒下
二烏丸治發背托裡定痛祛風涼血
　　薄荷葉　羌活(各三/兩)川芎　𤣥參　地榆　麻黄
　　(去根/節)蔓荆子　旋覆花　荆芥蕙　防風　天麻
　　　白芷　白殭蠶(直者去絲/足嘴炒用)牛蒡子(炒/)甘菊花(各/二)
　　(兩/)大川烏(去皮/尖炮)　何首烏(不見/鐡器)粉草(炙各/四兩)蟬蛻(洗/去)
　　(土足/半兩)
　右為末煉蜜丸彈子大每服一丸細嚼茶酒任下
　愚按前二丸用之對症固善然病有多端而所因不
　同恐不可槩施也治者審之
　　　論癰疽口𦂳小硬論第四十一
李氏云大抵疽口𦂳小而硬者葢因風毒所勝合用蚣
蝎散摻瘡口以神異膏貼之
蚣蝎散
　　赤足蜈蚣(一條去/頭足)全蝎(三箇去/足生用)
　右為末用猪蹄湯淨洗搽之
　愚按前症乃風寒滯於瘡口而未傳於内也凡傷損
　之症尤多此患經云風症善行數變入臓甚速死生
　在乎反掌當急分表裡虚實而治之其邪在表者善
　伸數欠筋脉拘急惡寒惕搦脉浮而弦宜羗活防風
　湯和解之傳於裡者舌强口噤項背反張筋惕搐搦
　痰涎壅盛胸腹滿悶或便溺閉赤時或汗出脉洪數
　而弦宜大芎黄湯䟽導之其汗初出者由風熱鬰於
　裡亦宜大芎黄湯之類下之若熱既退臓腑已和而
　汗仍出者表虚也宜白术防風湯以實其表然解散
　和解疏導三法此治暴患之症氣血未損者若膿瘀
　内焮而見前症者宜針之急投十全大補或口噤遺
　尿乃氣血虚極亦用十全大補加炮附子大抵此症
　若因膿血去多宜以補中益氣加羌活主之或人素
　多痰因傷損而見風症宜二陳白术芎歸梔子芩連
　氣虚加四君血虚加四物血氣俱虚内熱甚而生風
　者宜四物參术柴芩梔子若因怒傷而見前症宜小
　柴胡湯倍加川芎山梔天麻釣藤鈎若患破傷風至
　三五年忽然復發或跌撲而患者皆氣虚有痰所致
　也用二陳參术芎歸主之(治驗見/正體部)
　　　論癰疽喉舌生瘡如菌第四十二
李氏云癰疽不服内托散或失宣内毒致咽喉口舌生
瘡甚則生紅黑菌害人甚速當用琥珀犀角膏治之向
有患此症者諸法不效余用此藥一日而安
　愚按前症多因酒色過度虧損腎水虚火上炎或五
　疳元氣消爍虚火上攻而致治當滋其化源最忌黄
　栢知母之類恐復傷胃氣也
　　　附治驗
　大尹王汝鄰兩足發熱吐痰如湧左尺數而無力余
　謂足三隂虚彼反服四物二陳黄栢知母之類喉舌
　作痛又服清熱敗毒之劑其舌如赤桃脉洪數而無
　力此脾肺復傷腎經虧甚虚火上炎水泛而為痰也
　當滋化源以生腎水遂用補中益氣湯六味地黄丸
　而愈
　二守韓宗器不慎起居舌脹如菌痰湧便秘服芩連
　二陳之類脉浮而數欲針出血余謂此足三隂虧損
　之症且有形而不痛者陽之類也法當峻補其隂母
　損其血况虚浮之脉乎遂朝補脾肺夕滋腎肝而愈
　後因大勞面目俱赤遍身搔痒時已仲冬余曰大熱
　而甚寒之不寒是無水也乃用制火壯水之劑而愈
　揺城金允文舌脹吐痰反服降火化痰針刺出血便
　秘痰甚余診之左尺關洪數右寸關弦數用滋腎水
　生肝血益脾胃之劑諸症少愈因近火頓面赤身痒
　六脉弦數余謂此水竭火升之象難免于春二月矣
　於次年清明日果卒
琥珀犀角膏
　　真琥珀(研/)犀角(鎊各/一錢)辰砂(研極/細)茯神(去皮心/各二錢)片腦
　　(研一/字)人參(三/錢)酸棗仁(去皮炒/二錢)
　右為末煉蜜丸彈子大每服一丸麥門冬煎湯化下
　愚按前方雖有人參茯神酸棗仁安神補氣但琥珀
　等四品氣味辛散恐虧損真氣須審症而用之可也
李氏云癰疽之症不服托裏之藥熱毒内攻喉舌生瘡
甚至黑爛當服犀角散以解其毒
　　犀角屑　𤣥參　升麻　黄茋　赤芍藥　麥門
　　冬(去/心)生粉草　當歸(各一/兩)大黄(微炒/三兩)
　右為粗末每服三錢水煎
　愚按前方破血降火内疏之劑也若其脉沉實大便
　秘結發熱作渴喜飲冷者屬熱蓄於内方可用之若
　其脉虚浮大便不結發熱作渴畏飲冷者乃屬血虚
　於外可用當歸補血湯若尺脉洪數而無力發熱作
　渴小便頻數者屬腎水不足虚火上炎宜用加減八
　味丸葢此症多因腎水虧損虚火上炎故也
　　　論癰疽膿成用替針丸第四十三
曾氏曰癰疽膿熟塗以替針丸瘡口自開古人云癰疽
能殺人若針藥得其宜則生失其宜則死可不慎哉
　愚按瘡瘍之症若毒氣已結腫赤熾盛中央肉死黯
　黑者内用托裏健脾之劑外用烏金膏塗之則黯處
　漸低赤處漸起至六七日間赤黯之界自有裂紋如
　刀劃狀其黯漸潰若用鈹針利剪徐去猶好須使不
　知疼痛不見鮮血為善若膿未流利宜用針於紋中
　引之若膿水已出腫痛仍作乃内筋間隔亦用針引
　之若元氣虚弱誤服尅伐之劑患處不痛或肉死不
　潰者急温補脾胃亦有復生矣後須純補脾胃庶能
　收斂若妄用針刀去肉出血使陽隨隂散是速其危
　也若膿潰而煩痛未痊脉洪滑粗散者真氣虚而邪
　氣實也為難治脉微濇遲緩者邪氣虚而真氣將復
　也為易治
　　　論癰疽割傷第四十四
李氏云癰疽有悞搽毒藥或針刀開割瘡口不合不可
用澁斂之藥宜用猪蹄湯兆艾湯間洗傳貼神異膏及
服内補十宣散内托黄茋丸
　愚按經云脾主肌肉脾健則肉自生然其熱熾甚宜
　用前藥以消其毒毒將盡宜用四物湯以養脾(詳見/附録)
　(用藥/關鍵)
内托黄茋丸
　治針砭所傷惡寒發熱膿水不止肌肉不生瘡口不
　斂
　　黄茋(八/兩)當歸(洗焙/三兩)肉桂(去外/皮)木香　乳香(另/研)沉香
　　(各一/兩)菉荳末(四/兩)
　右為末用薑汁荳末糊丸熟水下
　愚按前症若肌肉傷而瘡口不斂用六君子湯以補
　脾胃若氣虚惡寒而瘡口不斂用補中益氣湯以補
　脾肺若血虚發熱而瘡口不斂用四物參术以滋肝
　脾若膿多而瘡口不斂用八珍湯或十全大補湯以
　養血氣經云脾主肌肉如前藥未應但用四君歸茋
　以補脾胃更不應乃屬命門火衰急用八味丸以壯
　火生土若脉數發渴者難治以真氣虚而邪氣實也
　　　論癰疽寒熱多汗用藥第四十五
李氏云近有數人病背疽或先寒後熱先熱後寒或連
日或間日必嘔痰大汗而止皆用柴胡恒山不應余謂
此因脾氣不正復感寒邪痰盛而作遂先用不換金正
氣散次用排膿内補散木香湯三日即愈
　愚按前症若外邪既去而仍作宜用六君子湯以補
　脾胃大凡胃氣虚而作嘔者必喜温熱毒内攻而作
　嘔者必喜寒治當辨之(詳見附録/用藥關鍵)
家傳不換金正氣散治感冒風寒或傷生冷或瘴瘧或
疫癘
　　蒼术(米泔浸/炒四兩)厚朴(薑汁拌/炒四兩)粉甘草(炙二/兩)橘紅(焙三/兩)
　　藿香葉(二/兩)半夏(薑製/二兩)木香(濕紙/裹煨)人參　白茯苓(各/一)
　　(兩/)
　右每服五錢薑棗水煎
　　　論癰疽食毒物發熱第四十六
李氏論云凡癰不可食牛羊雞鵝鰕魚酒麵􁫥炙之物
犯之必發熱宜服梔子黄茋湯大凡臓腑已利瘡毒已
潰氣血既虚最當調䕶若發熱而服涼藥無不致禍
梔子黄茋湯
　　漏蘆　連翹　山梔子(炒/)防風　苦參(炒/)人參
　　犀角(鎊/)甘草(炒/)白茯苓　石葦(如無桑皮代/之各三錢半)
　右每服五錢水煎
　愚按前症若飲食傷脾胃而發熱用六君神麯山查
　若隂血不足而發熱用四物參术黄茋若膿血出多
　而發熱用十全大補湯東垣先生云胃為五臓之根
　本胃氣一傷諸臓皆虚七惡蜂起可不慎哉
　　　論癰疽作渴當調補精氣第四十七
伍氏云癰疽發熱大渴毒氣熾盛急用神仙追毒丸驅
下惡毒次以清膻湯萬金散五香連翹湯六味車鰲散
千金漏蘆湯選用之渴不止用秘傳金粉散人參黄茋
散内補散之類以補津液生血氣其渴自止
　愚按前症若脉沉實大便秘結宜用前藥驅逐積毒
　若發熱作渴飲食如故大便如常屬胃經實熱用竹
　葉石膏湯以清胃熱生津液若發熱作渴飲食少思
　大便不實屬胃經虚熱用竹葉黄茋湯以補胃氣生
　津液若發熱惡寒若發熱晡熱口乾作渴屬氣血不
　足用八珍麥門五味以補肝脾生精血(餘見附録/用藥關鍵)
　　　論癰疽將安發熱作渴第四十八
李氏云凡疽愈後忽發渴而不救者十有八九或先渴
而患疽者尤為難治急用加減八味丸可免前患若能
久服永不作渴亦無疽症且氣血皆壯真神劑也
　愚按前症屬腎水枯涸虚火上炎口乾作渴飲水無
　度或口黄作裂小便頻數或痰氣上壅煩躁不寧或
　二三年先作渴飲水或口舌生瘡兩足發熱痰氣上
　壅或瘡愈三四年而口乾作渴小便頻數急用前藥
　多有復生者能逆知其因預服前丸可免此患若兼
　手足厥冷真陽虚也宜服八味丸大凡瘡後審其腎
　水不足用加減八味丸中氣虚弱用補中益氣湯氣
　血虚弱用十全大補湯陽氣虚寒加薑桂如不應用
　八味丸
加減八味丸
　　地黄(酒拌九蒸九/晒八兩杵膏)乾山藥　山茱茰(去/核)五味子(炒/各)
　　(四/兩)肉桂(一/兩)牡丹皮　白茯苓(各三/兩)澤㵼(切片蒸五/次焙三兩)
　右各另為末入地黄膏加煉蜜丸桐子大每服七八
　十丸五更初未言語前白湯下
李氏云一貴人病疽未安而渴日飲水數升余用前方
諸醫云此藥若能止渴我輩當不復業醫矣仍用木瓜
烏梅等味渴愈甚用前方三日渴止久服氣血益壯飲
食加倍
　愚按前方非特可治前症夫人之生以腎為主凡病
　多由腎虚而致此方乃天一生水之劑最宜用之
忍冬丸治渴疾既愈預防發疽先將忍冬草入瓶内後
　入無灰酒微火煨一宿取出晒乾少加甘草俱為末
　又以所浸餘酒調糊丸桐子大每服六七十丸温酒
　下又能治五痔諸癭
黄茋六一散常服終身可免癰疽實治渴補虚之劑也
　　綿黄茋(六兩用淡鹽/水潤飯上蒸)粉草(一兩半/生半炙)
　右為末每服二錢侵晨日午白湯調下不應作大劑
　水煎服古人號黄茋為羊肉可見其能補也
　愚按忍冬丸解熱毒消渴之藥也六一湯補氣虚作
　渴之藥用之無有不驗
　　　論癰疽口乾作渴症不同第四十九
李氏云癰疽已安之後或未安之際口舌燥黄如雞内
金者乃腎水枯竭心火上炎此症最惡古人云玉華池
竭七朝亡若誤投以丹藥禍在反掌急用加減八味丸
桑枝煎五味子湯以滋補之
　愚按前症若不慎房事虧損真隂而虚火上炎亦多
　患此若發熱作渴或口舌生瘡或小便頻數或莖中
　作痛亦宜用前藥(詳見附録/用藥關鍵)
桑枝方大治口渇取嫩桑枝細切一升炒以水三升煎
　一升日服五七劑更多尤妙枹朴子云療風痺乾燥
　臂痛脚氣四肢拘攣上氣眩暈久服補肺消食利小
　便輕身聰明令人光澤其功不能盡述
　愚按桑枝補血氣生津液輕身明目補肺腎之良劑
　也
五味子湯治腎水枯涸口燥舌乾
　　五味子(一/兩)黄茋(炒三/兩)人參(二/兩)麥門冬(一/兩)粉草(炙五/錢)
　右每服五錢水煎日夜服五七劑
　愚按前藥乃六一散生脉散之復方滋化源之良劑
　若腎水既涸虚火上炎而口燥作渴者須佐以加減
　八味丸(詳見附錄/用藥關鍵)
　　　論癰疽發熱屬腎虚第五十
李氏曰一發背之熱未有不自腎虚而得之者必須五
更服加減八味丸
　愚按前論誠為啓發後人垂惠永久葢發背腦疽皆
　由腎經濕熱虚火上炎中傳惡症若非加減八味丸
　滋腎水以制心火補中益氣以生化源欲望其生難
　矣啓𤣥子云大寒而甚熱之不熱是無火也當助其
　心大熱而甚寒之不寒是無水也當益其腎夫寒之
　不寒責其無水熱之不熱責其無火熱之不久責心
　之虚寒之不久責水之少竊謂無火者當用八味丸
　以益其心無水者當用六味丸以滋其腎(治驗見前/四十二論)
　　　論癰疽將安當補氣血第五十一
李氏云疽疾將安每日當服十全大補湯以補氣血宜
與排膿内補十宣散相間服
　愚按前云潰瘍屬氣血俱虚固在所當補若患腫瘍
　而氣血虚弱者尤宜預補否則雖潰而不斂矣凡大
　病之後氣血未復多致再發若不調補必變為他症
　而危或誤以為瘡毒復發反行攻伐速其不起深可
　為戒也(詳見附録/用藥關鍵)
　　　論癰疽服藥㨗徑第五十二
李氏云凡患瘡疽而腎脉虚者急服補藥尚恐有誤如
鹿茸附子之藥是猶抱薪救火反益其勢而平補之藥
亦難奏功有一貴人苦疽諸藥無效愚謂服山藥丸於
五更初物欲未接之際腎門未開之時如法服三日脉
症平復若腎經沉寒痼冷鹿茸附子之藥斯可用矣
　愚按前方誠有囘生之功治法見前論
加味十全湯治癰疽潰後補氣血進飲食
　　黄茋(鹽水/炒)熟地黄(自/製)當歸身(酒/洗)人參　茯苓(各一/錢)
　　川芎(七/分)粉草(五/分)桂心(三/分)橘紅(一/錢)白芍藥(一/錢)烏藥(五/分)
　　白术(炒一錢/五分)五味子(五/分)
　右水煎服
　愚按前方若腫瘍潰瘍氣血虚弱者用之有效更審
　經絡時令尤善
人參内補散
　　芍藥(炒/)黄芩(炒/)茯苓(各一/兩)粉草(炙一/兩半)桂心　人參
　　(各一/兩)麥門冬　當歸(酒浸/炒)熟地黄(自/製)木香(各二/兩)
　右每服五錢薑棗水煎
　愚按前方若氣血虚弱固宜用之但黄茋㵼肺麥門
　寒中木香行氣須有是病而後用是藥可也
神效托裡散治一切癰疽發背腸癰
　　黄茋(鹽水/炙)忍冬葉　當歸(各五/錢)粉草(二/錢)
　右酒煎服查敷患處
　愚按前方乃托裡消毒之良劑也若欲發表攻裏各
　有主方
排膿内補十宣散(一名十竒散/一名内補散)治瘡瘍未成速散已成
　速潰膿毒自去其效如神
　　人參　當歸　粉甘草(炒/)川芎　黄茋(鹽水炒/各二兩)防
　　風(去/义)厚朴(薑/製)桔梗(焙各/一兩)香白芷(五/錢)官桂(三/錢)
　右為末每服三錢無灰酒下日夜數服愈後再服以
　杜後患木香湯亦可
　愚按前症若陽氣虚弱風寒鬰滯而不能潰散宜用
　此方若熱毒壅結而不能潰散宜用托裡消毒散若
　氣血虚弱而不能潰散宜用參茋托裡散
　　　調節飲食當平胃氣論第五十三
論曰素問云形不足者温之以氣精不足者補之以味
大凡瘡疽當調脾胃葢脾為倉廪之官胃為水穀之海
主養四旁須進飲食以生氣血宜用茯苓開胃散人參
内補散内補十宣散
人參順氣散治滯氣健脾胃進飲食
　　烏藥(一兩/五錢)白茯苓　真蘇子(微/炒)人參(各一/兩)青皮
　　粉草(炙各/半兩)白术(麩/炒)白芷(各一/兩)
　右為末每服三錢薑棗水煎服
　愚按前方因脾肺腎氣盛壅遏宜用此以疏泄之若
　氣虚壅滯必用益氣養榮湯以調補之今之患者多
　因氣血受傷當隨症而施之
茯苓開胃散　治胃氣不開飲食不進
　　白茯苓(一/兩)粉草(炙五/錢)枳殻(麩炒黄/三錢)
　右為末每服一錢鹽湯調下
　愚按前症若胃氣鬰滯宜用前方若胃氣虚弱用四
　君子湯若胃氣下陷用補中益氣湯若脾氣虚弱用
　六君子湯若脾氣鬰結用歸脾湯
李氏曰胃氣弱不進飲食合服嘉禾散每五兩加人參
丁香沉香白豆䓻各二錢有一貴人苦疽用藥失序脾
虚不食余欲用嘉禾散或云内有丁沉香乃别服藥不
效仍用前散飲食頓進
　愚按前症詳見附録用藥關鍵
　　　論癰疽成漏脉例第五十四
經云陷脉為漏留連肉腠葢脉得寒則下陷凝滯肌肉
故曰留連肉腠是為冷漏須用陷脉散桂附丸温補之
　愚按瘡瘍為漏皆因元氣不足營氣不從逆於肉裡
　或寒氣相摶稽留血脉腐潰既久陽氣虚寒外邪乘
　虚下陷即成是患若治其初患當内用參茋歸术温
　補脾胃外用桑枝葱熨接陽氣使自消散若久而不
　能成膿亦用前二法補助以速之若膿既成而不潰
　用艾於當頭灸數炷以出之却服十全大補湯患者
　又當慎起居節飲食庶幾收斂若用冷針開刺久而
　内出青膿外色黑黯或誤用生肌散速其收斂反助
　其邪必成敗症
陷脉散　治漏瘡治逺年癭瘤驚惕卧寢不安肢體掣
　痛
　　乾薑(炮/)琥珀(叧/研)附子(炮去/皮臍)大黄(煨各/一兩)丹參(三/兩)石硫
　　黄(另/研)白石英(叧/研)鍾乳粉(另/研)烏賊魚骨(研各/半兩)
　右為末用猪脂和傅死肉不消者加朴硝(三/兩)
神效桂附丸治陽氣虚冷漏諸瘡
　　桂心　附子(炮米醋浸碎三/五次去臍火乾)厚朴(薑/製)粉草(炙/)白术
　　(炒各/一兩)木香(一/錢)乳香(叧研/二錢)
　右為末煉蜜丸桐子大每服二三十丸空心米湯下
神效𤓰蔞散　治乳癰瘰􁎧與立效散間服
　　黄𤓰蔞(子多者/一箇杵)當歸尾(五/錢)没藥(一錢/另研)甘草節(半/兩)
　右用酒三碗煎一碗分三次服未成即消已成即潰
　愚按前方乃總治瘡瘍之良劑若治乳癰當審其因
　葢乳房屬陽明胃經乳頭屬厥隂肝經若怒動肝火
　陽明血熱宜踈肝清熱焮痛寒熱宜發表散邪腫焮
　痛甚宜清肝消毒并隔蒜灸不作膿或膿不潰托裡
　為主不收斂或膿清稀補脾胃為主膿出反痛或發
　熱作痛補氣血為主腫焮作痛或晡熱内熱補血為
　主飲食少思或作嘔吐補胃為主飲食難化或作泄
　㵼補脾為主勞碌腫痛補氣血為主怒氣腫痛養肝
　血為主若為兒口所吹而發腫焮痛須吮通探散否
　則成癰矣亦治以前法若婦人經一二載潰者名曰
　乳岩不治(詳見校註婦人/良方外科樞要)
立效散　治癰疽瘰􁎧
　　皂角刺(半斤細/剉炒赤)粉草(二/兩)乳香(另/研)没藥(另研各/一兩)𤓰蔞
　　(五箇連/皮細研)
　右為末每服一兩好酒煎服
　愚按前方治癰疽瘰􁎧解毒止痛通用之良劑也若
　瘰􁎧寒熱焮痛腫赤乃肝經氣病當清肝火以養肝
　血若寒熱既止而核不消乃肝經之血亦病也當養
　肝血以清肝火若初如荳粒着於筋肉色不變内熱
　口乾精神倦怠久不消潰乃肝脾虧損當健脾土培
　肝木外臺秘要云肝腎虚熱則生􁎧矣病機云瘰􁎧
　不係膏粱丹毒因虚勞氣鬰所致補形氣調經脉其
　瘡自消若誤下之必先犯病禁經禁矣(詳見校正婦/人良方外科)
　(樞/要)
生肌散　治瘡口氣滯鬰熱肌肉不生而不收斂者
　　木香　檳榔　黄連(各等/分)
　右為末敷患處
　愚按前症若餘毒滯於瘡口而不生肌收斂者宜用
　烏金膏以腐化之若寒邪藴於瘡口而不生肌收斂
　者宜用豆鼓餅以温散之若因氣虚血弱不能運於
　瘡口而不生肌收斂者宜用補中益氣湯以培養之
獨聖散凡瘡瘍皆因氣滯血凝宜服香劑葢香能行氣
　通血也如瘡初作便以此藥入茶飲之
　　香附子(薑汁淹一宿/焙乾研碎)
　右無時以白湯調服二錢潰後以局方小烏沉湯加
　甘草少許仍服尤妙
　愚按前方氣味辛散宜施於形體充實氣鬰血凝者
　若血虚氣弱隂虚發熱者又當隨症制宜不可以例
　施也
梅花飲子初服防毒内攻
　　忍冬藤(四/兩)括蔞根　甘葛根　川芎　烏梅　綿
　　黄茋(炒/)甘草　蘇木(各一/兩)
　右作四劑水酒煎服
　愚按前方乃解消熱毒之劑若邪氣盛而真氣虚者
　又當補托其内
替針丸　治膿成不潰出者
　　白丁香　䃃砂(另/研)真没藥(另/研)乳香　糯米(闕用礦/先)
　　(灰拳大闕中良磁碗内量入井水待熱氣將息以/闕    灰    久候米如水晶狀取出用闕)
　　(如米末就/再用灰製)
　右另為末各一匙入糯米和匀收貯用時飯丸麥粒
　大每用一粒水濕粘瘡頭其膿自出
　愚按瘡瘍之症若氣血壯實膿成不潰者宜用此方
　以洩其毒則肌肉易生瘡口易斂若氣血虧損須用
　甘温之劑以培根本否則不惟膿不潰出且難收斂
　若附骨疽及𦂳要之地當及時針砭為善
緑雲散治五毒發瘡於背腦或手足
　　鳯尾草(形如鳯尾葉背有/金星炙乾一兩)粉甘草(一/錢)
　右用酒一碗煎三五沸入冷酒一碗飲之以醉為度
　立效
　愚按前方治金石發疽果有神效設當䟽通發散宜
　分表裡若飲排膿生肌必須補托
宣毒散消瘡毒收赤暈
　　小米(一/合)赤小荳　南星　草烏(各一/兩)露蜂房(三兩/炒焦)
　　白礬(半/兩)
　右為末用淡醋調敷四畔乾則頻用醋潤之
　愚按前方解毒行經濟毒散血治外之法也
托裡散未成則易消已成則易潰既潰則生肌
　　黄𤓰蔞(一/箇)忍冬草　乳香(各一/兩)蘇木(半/兩)没藥(三/錢)甘
　　草(二/錢)
　右每服用酒三碗煎二碗空心日午臨睡分三服查
　為細末酒糊丸彈子大硃砂為衣細嚼當歸酒下治
　打撲傷損尤妙
　愚按前方若無汗下二症宜調和榮衞者殊有良驗
　若血氣虚弱不能腐潰生肌者還當補托其内
清涼膏治一切瘡瘍膿去後用之
　　當歸(二/兩)白芷　白芨　木鱉子(去/殻)黄栢　白蘞(去/皮)
　　乳香　白膠(各半/兩)黄丹(净五/兩)麻油(十二/兩)
　右入油煎黑去查入黄丹以槐栁枝不住順攪再煎
　成膏下乳香等藥
碧油膏止痛排膿灸後用此
　　桃枝　栁枝　桑枝　槐枝　乳香(另/研)血竭(各五/錢研)
　　黄丹(淨四/兩)
　右用蔴油十兩煎焦去查入丹再煎成膏入乳香血
　竭
　愚按前二方藥味平易可用之
神效酒煎散治一切瘡瘍其效如神
　　人參　没藥(另/研)當歸尾(各一/兩)甘草　括蔞(一箇半/生半炒)
　右以酒三碗煎二碗作四服查焙乾加當歸末一兩
　酒糊丸桐子大每服五十丸用浸藥酒下善消毒活
　血
　愚按前症若膿既去而不生肌者當審其因而補之
治癰疽未成用吳茱茰炒為末雞子清調搽神效
　愚按前症若氣滯壅腫用此方疏通隧道以散之若
　氣虚壅腫當托裹補接以消之
　　　洪丞相方用蜞針法第五十五
治癰疽初作先以筆管一箇入螞蜞一條以管口對瘡
頭使蜞吮瘡膿血其毒即散如瘡大須換三四條若吮
正穴蜞必死矣累試累效若血不止以藕節上泥塗之
若瘡頭未明以井邊泥塗上先乾處即是
　愚按癰疽既成毒血凝聚于外可用此法吮去固善
　但能治其末耳又當審其邪在表裡併元氣虚實而
　藥之斯内外合一而為萬全也
　　　癰疽經驗雜方
經驗方治金石發癰
　　黑鉛(一/斤)甘草(三/兩)
　右用酒一斗置磁器内先以甘草置在一邊另將鉛
　熔投酒一邊取鉛再熔仍投九度取酒飲醉寢即愈
　愚按前方治金石發疽之良法也氣血虧損者仍當
　補托可也
肘後方治發背欲死取冬𤓰切去一頭合瘡上𤓰爛仍
切復合之𤓰未盡用而瘡已安仍用膏藥貼之
　愚按此方若焮腫痛甚其邪在表者最宜用此法宣
　熱拔毒以通其滯若腫痛發渴大便秘結其邪在裡
　者須佐以内疏黄連湯通利臓腑以泄其毒在經絡
　者當佐以托裡榮衞湯以調氣血斯善
張文仲治耳下石癰不作膿用商陸根杵爛頻搽之
　愚按商陸破氣軟堅果係石癰宜用此方治之若怒
　動肝火而腫硬或發寒發熱宜用柴胡清肝散加釣
　藤山梔以養血氣清肝火肉色不變晡熱内熱宜用
　逍遥散加龍膽草以養肝血清肝火若肝火血燥筋
　攣或如貫珠宜用柴芍參苓散加釣藤以養血氣佐
　以六味丸以生腎水若時消時作此脾肺之氣滯而
　痰結也須用歸脾六君二湯以和之若前藥不應當
　佐以海藻丸以散堅經云形傷則痛氣傷則腫不可
　輕用行氣破血之劑(已上治症見/外科樞要)
治癰疽癤用生鹿角尖於砂石器内同米醋磨膿塗患
處四圍塗一二日内消
　愚按前方内消之法如未應須審其邪在表裡人之
　虚實而治之不可治外而忘内也
治癰疽用生甘草為末酒調二錢服連進數服自消
　愚按前方乃清熱消毒之劑若因膏粱積熱金石蓄
　毒血氣壅滯者最宜用如脾胃虚弱血氣痞滯者不
　宜槩用恐反寒胃氣故也
升麻湯治肺癰胸乳間作痛嘔吐膿血腥穢
　　川升麻　苦梗　薏苡仁　地榆　黄芩　赤芍
　　藥　牡丹皮　甘草(各等/分)
　右為散每服一兩水煎服
　愚按前方乃消毒清熱排膿之良劑如未應用桔梗
　湯咳𠻳短氣小便短少者佐以參茋補肺湯體倦食
　少或咳𠻳短氣者佐以參术補胃湯咳𠻳痰湧者腎
　虚水泛也佐以六味丸口乾咽燥虚火上炎者佐以
　加減八味丸若發熱喘唾膿血飲食不入為敗症皆
　為脾土虧損不能生肺金肺金不能生腎水能補脾
　肺滋腎水多有得生者若面赤脉大者難治面黄白
　脉浮濇者易治若嘔膿不止不治嘔膿自止自愈(治/驗)
　(見婦人良方/外科樞要)
治榖道前後生癰謂之懸癰用粉草一兩截斷以澗水
浸潤炙令透内細剉用無灰酒煎服有人患此已破服
兩劑瘡即合
　愚按前症患於隂莖之後榖道之前屬足三隂虧損
　之症輕則為漏瀝盡氣血而亡重則内潰而即殞常
　治初起濕熱壅滯未成膿作痛或小便澀滯者用龍
　膽㵼肝湯腫痛焮盛仙方活命飲並以製甘草佐之
　若不能成膿或不潰者用八珍散主之若膿已成者
　急針之欲其生肌收斂腎虚者六味地黄丸血虚者
　四物皆參术氣虚者四君加芎歸脾虚者補中益氣
　湯氣血俱虚者八珍湯大補湯若用寒涼消毒則誤
　矣(治驗見外/科樞要)
　　　拾遺(附/)
癰疽之疾男子與婦人無異惟婦人有月閉血虚氣結
三症之異耳餘當依常法治之
　愚按男子之症多屬肝腎女子之症多屬肝脾治者
　亦當辨之
凡小兒屬純陽其癰疽之疾也多因心氣熱而患之
　愚按前症亦有因禀賦而致者嘗治少叅史南湖孫
　隂囊赤腫余作胎毒治之而瘥後患發熱痰𠻳見症
　不一難以明狀遂胗其母有鬱火血熱之症乃用解
　毒消肝等藥子母俱服而愈(詳見保/嬰撮要)
崔氏方治手足甲疽或因脩甲傷肉或因損足成瘡潰
爛上脚用緑礬置鉄板上煅沸色赤如溶金色者為真
沸定取出研末以鹽湯洗搽之
　愚按前症即脫疽也此方固有良驗尤當調元氣為
　善大抵此症先因醇酒炙􁫥膏粱厚味傷脾或房勞
　虧損腎水故有先渴而後患有先患而後渴者若色
　赤作痛自潰可治色黑不潰不治色赤作痛者先用
　隔蒜灸活命飲托裡散再用十全湯大補湯加減八
　味丸色黯不痛者隔蒜灸桑枝灸亦用十全大補湯
　加減八味丸則毒氣不致上侵元氣不致虧損庶可
　保生亦有因脩手足口咬等傷者若元氣怯弱或犯
　房事外塗寒涼内服尅伐損傷脾胃患處不潰色黯
　上延亦多致死重者須解去當以脚力轉解周􁀙輕
　拽之使筋隨骨出而毒得泄否則毒筋内斷仍上潰
　雖去無益且偏僻之處氣血罕到藥難導逺况攻毒
　之劑先傷脾胃反損元氣不若灸法為良重者須解
　去為善故孫真人云在肉則割在指則截雖親之遺
　體不忍毁傷然不如是則勢必至於夭殁亦非體親
　之心也况患處已經散解不痛又何憚而不為乎女
　子亦有此患多因鬰怒虧損肝脾所致治法當與前
　同患者知之(治驗見外/科樞要)
經驗方治碰傷磕損跌撲腫痛或出血用葱白切細杵
爛炒焦敷患處蒜冷再易神效
　愚按醫學綱目稱前方有神效余嘗以治前症青腫
　不散死肉不潰佐以健脾胃之藥其功尤㨗此内外
　所以合一也
百一方治有刺在肉以蠐螬研敷立出
衍義方治有木刺入肉嚼牛膝根罨之即出
肘後方治箭鏇入骨以巴荳肉微炒以蜣螂研勻塗傷
處俟痒極拔出
孫真人治箭鏇針刺在咽喉胸膈杵螻蛄塗患處自出
　愚按前四方用之果有良驗
肘後方治熱油及火燒用丹參八兩調以羊脂二斤煎
三五沸取傅之
至聖膏治湯火瘡用雞子黄置銀石器内熬油調胡粉
傅之
　愚按前症若發熱作渴小便赤澀用四物山梔連翹
　甘草養隂血以消毒若患處肉未死而作痛用四君
　芎歸山梔連翹甘草健脾胃以消毒若患處肉已死
　而不潰用八珍白芷甘草補氣血以排膿如未應加
　肉桂若患處死肉已潰而不收斂用四君芎歸黄茋
　健脾胃以生肌如未應加炮薑若小兒患之或目劄
　頭揺等症用四君加芎歸山梔健脾胃以清肝木若
　食後即有此患或腹脹作痛用四君山梔山查神麯
　壯脾氣以消導大凡初患此症用神效當歸膏敷之
　輕者自愈重者自腐良肉易生其色赤者乃火毒未
　盡必搽至色白為度倘患于肢節伸屈之處若敷此
　且免生痂傷碍新肉復潰難痊倘囘禄煙薰致死者
　以蘿蔔搗汁灌之即甦以其辛能散氣也(治驗見/正體部)
　　　附治驗
　錦衣楊永興厨下夜間囘禄凡睡此房已死將死者
　灌以蘿蔔汁良久悉愈凡罹此患者以此治之其應
　如響
騎竹馬灸法圖
内托散
五香連翹湯
沉麝湯
五香湯
漏蘆湯
柞木飲
阿膠飲
牛膠飲
黄礬飲
國老膏
萬金散
逺志酒
忍冬酒
忍冬草圖
已上方見前卷
追毒丸
轉毒散
單煑大黄湯
神仙截法
秘傳連翹湯
千金漏蘆湯
六味車螯散
止痛靈寶散
神效麻仁丸
清心内固散
清膻竹葉湯
猪蹄湯
神硝散
聖效散
神仙陷脉散
漏蘆湯
已上方見中卷
附録
　　　瘡瘍櫽括關鍵處治之法
一瘡瘍用藥當審其經絡受症標本虚實以治之不可
泥于熱毒内攻專用寒涼尅伐之劑虧損脾胃氣血多
致有誤若腫高焮痛者邪氣實也先用仙方活命飲後
用托裡消毒散漫腫微痛者真氣虚也用托裡散如不
應加薑桂若不作膿不腐潰陽氣虚也用四君子加黄
茋肉桂若膿既出而反痛氣血虚也用八珍散不生肌
不收斂脾氣虚也四君子加芍藥木香又當舍時從症
如腫痛煩躁發熱飲冷便秘脉洪數實是為五實雖在
嚴寒必用大苦寒之劑瀉其陽以救其隂若脉細皮寒
瀉利腸鳴不食嘔吐手足逆冷是為五虚雖在盛暑必
用大辛熱之劑散其隂以囘其陽若執其常法則誤矣
一瘡瘍作嘔如熱盛焮痛邪氣實也用仙方活命飲解
之若因作膿焮痛胃氣虚也用托裡消毒散主之膿熟
脹痛氣血虚也用托裡散或針以泄之焮痛便秘熱藴
於内也用内疏黄連湯導之寒藥傷胃者托裡建中湯
食少胃寒者托裡益中湯中虚寒淫者托裡温中湯肝
木乘脾土者托裡益青湯胃脘停痰者托裡清中湯脾
虚自病者托裡益黄散鬰結傷脾者托裡越鞠湯
一瘡瘍用圍藥如腫痛熱渴症屬純陽宜内服濟隂丹
外敷抑揚散若似腫非腫似痛非痛似潰不潰屬半隂
半陽宜内服冲和湯外敷隂陽散若微腫微痛或色黯
不痛或堅硬不潰症屬純陽宜内服囘陽湯外敷抑隂
散
一瘡瘍作痛若大便秘結者用内疏黄連湯熱毒熾盛
者仙方活命飲瘀血凝滯者乳香定痛散作膿而痛者
托裡消毒散膿脹而痛者針之膿潰而痛者補之氣虚
而痛者四君歸茋血虚而痛者四物參茋腎虚而痛者
六味地黄丸口乾作渴或小便頻數加減八味丸
一瘡瘍陽氣脫陷或誤服尅伐或膿血大泄或吐瀉勞
役或誤行房事若發熱煩熱頭痛頭暈便血目赤煩喘
自汗盜汗氣短唾痰體倦熱渴意欲飲水投水身熱惡
寒憎寒惡衣揚手擲足汗出如水腰背反張呻吟音不
絶脉浮洪大此無根虚火假熱之症若畏寒頭痛咳逆
嘔吐耳瞶目矇小便自遺或時淋瀝㵼利腸鳴裡急腹
痛玉莖短縮冷汗時出齒牙浮痛肢體痳痺或厥冷身
痛咬舌囓唇舌本强硬吃逆喘促脉微沉細此危殆之
症但見一二急用大劑參附湯補之多得復生
一瘡瘍潰後發熱煩躁若發熱無寐血虚也聖愈湯自
汗不止氣虚也四君子加黄茋五味子發熱煩躁肉瞤
筋惕氣血虚也八珍湯大渴面赤脉洪大而浮隂虚發
熱也當歸補血湯肢體微熱煩躁面赤脉沉微隂盛發
躁也四君薑附
一瘡瘍大便秘結若作渴飲冷其脉洪數而有力者屬
實火宜用内踈黄連湯若口乾飲湯其脉浮大而無力
者屬氣虚宜用加味八珍湯若飲食雖多肚腹不脹此
内火消鑠切不可通若腹痞脹而不通者乃因直腸乾
涸以猪膽汁導之若誤行䟽導復傷元氣則不能潰斂
一瘡瘍大便泄瀉若因寒涼傷脾六君加砂仁脾氣虚
弱六君煎送二神丸脾虚下陷補中益氣送二神丸命
門火衰用八味丸料煎送四神丸腎虚不固薑附湯加
呉茱五味脾腎虚寒參附湯送四神丸脉沉而細飲食
不下用薑附湯多有復生者
一瘡瘍小便頻數或莖中澀痛者乃腎經陽氣虧損隂
無以化之惡症也用加減八味丸以補隂足脛逆冷者
用八味丸以補陽小便頻而黄者四物加參术麥門五
味以滋肺腎小便短而黄者補中益氣加山藥麥門五
味以補腎若熱結膀胱而不利者五淋散以清熱脾肺
氣燥而不化者黄芩清肺飲以滋隂若膀胱隂虚陽無
以生者宜滋腎丸膀胱陽虚隂無以化者宜腎氣丸若
老人隂痿精内敗者用加減八味丸加車前牛膝如不
應加附子若大小便牽痛愈痛則愈便愈便則愈牽痛
以前藥加附子多有生者苟用黄栢知母淡滲之劑既
㵼真陽復損真隂速其危矣
一瘡瘍作渴焮痛發熱便利調和者上焦熱也用竹葉
石膏湯腫痛發熱大便秘澁者内臓熱也用四順清涼
飲焮腫痛盛者熱毒藴結也用仙方活命漫腫微痛者
氣血虚壅也用補中益氣湯若因胃火消爍而津液短
少者用竹葉黄茋湯若因胃氣虚而不能生津液者用
補中益氣湯若因内氣傷而内亡津液者用七味白术
散若因腎水乾涸作渴或口舌乾燥者用加減八味丸
或先口乾作渴小便頻數而後患疽或疽愈後作渴飲
水或舌黄乾硬小便數而疽生者尤其惡也苟能逆知
其因預服加減八味丸補中益氣湯以滋化源可免是
患
一瘡瘍出血因五臓之氣虧損虚火動而錯經妄行也
若因肝熱而血妄行者四物加炒梔丹皮苓术肝虚不
能藏血者六味地黄丸心虚不能主血者四物加炒連
丹皮苓术若脾虚熱不能統血者四君加炒梔丹皮若
脾經鬰結者用歸脾湯加五味子若脾肺氣虚者用補
中益氣加五味子若氣血俱虚者用十全大補若隂火
動者用六味丸加五味子
一瘡瘍用針當辨生熟淺深若小按即痛者膿淺也大
按方痛者膿深也按之而不復起者膿未成也按之而
即起者膿已成也若膿生而即針則徒泄其氣血而膿
反難成若膿熟而不針則腐潰益深瘡口難斂若瘡深
而針淺則内膿不出外血反泄若瘡淺而針深則内膿
雖出良肉反傷其元氣虚弱必先補而後針不論凥神
若膿出而反痛或煩躁嘔逆皆由血氣虧損宜急補之
不論凥神者葢因患處已潰故也
一瘡瘍肌肉不生若赤色而不生者血熱也四物湯加
牡丹皮晡熱内熱血虚也四君子加歸地丹皮若膿水
清稀氣血俱虚也十全大補湯食少體倦脾氣虚也補
中益氣湯煩熱作渴起居如常胃火也竹葉黄茋湯煩
熱作渴日晡熱甚腎虚也用加減八味丸
　
　
　
　
　
　
　
　
　
　
　
　
　薛氏醫案卷七十六
欽定四庫全書
　薛氏醫案卷七十七
　　　　　　　　　　　　　明　薛已　訂
　　小兒痘疹方論
　嘗謂小兒病證雖多而瘡疹最為重病何則瘡疹之
　病葢初起疑似難辨投以他藥不惟無益抑又害之
　况不言受病之狀孰知畏惡之由父母愛子急於救
　療醫者失察用藥差舛鮮有不致夭横者文中每思
　及此惻然於心因取家藏已驗之方集為一卷名之
　曰小兒痘疹方論刻梓流布以廣古人活幼之意顧
　不韙歟
　和安郎判太醫局兼翰林良醫陳文中謹書
　　　論痘疹受病之由
夫小兒在胎之時乃母五臟之液所養成形也其母不知
禁戒縱情厚味好啖辛酸或食毒物其氣傳於胞胎之
中此毒發為瘡疹名曰三穢液毒○一五臟六腑穢液
之毒發為水泡瘡○二皮膜筋肉穢液之毒發為膿水
泡瘡○三氣血骨髓穢液之毒發為膿血水泡瘡三毒
既出發為疹痘瘡也子母俱忌食葱韮薤蒜醋酒鹽醤
獐兎鷄犬魚腥等物世俗未曉將為發舉往往不顧其
後誤傷者多矣
　　　論痘疹治法
凡小兒瘡疹未出已出之間有類傷寒之狀憎寒壯熱
身體疼痛大便黄稠此正病也若無他疾不必服藥
　愚按痘疹若小兒首尾平和自有勿藥之喜葢其腸
　胃軟弱易為虚實故必不得已折其太過益其不足
　可也
凡療瘡疹先分表裏虚實如表裏俱實者其瘡易出易
靨表裡俱虚者反是表實裡虚者其瘡易出難靨表虚
裡實者亦反是若始出一日至十日渾身壯熱大便黄
稠乃表裡俱實其瘡必光澤起發滿肥且易靨也
　愚按治痘疹之法與癰疽無異若邪氣在裡而實熱
　者用前胡枳殻散元氣怯而虚熱者用參茋四聖散
　虚弱者用紫草木香湯虚寒者用參茋内托散虚寒
　内脱者用木香散若邪氣在表而實熱者用麻黄甘
　葛湯此要法也餘見各症
凡瘡疹已出未出之間或瀉渇或腹脹或氣促謂之裡
虚急用十一味木香散治之
　愚按經云眞氣奪則虚邪氣勝則實實謂邪氣實而
　眞氣虚也然倒靨瀉渴等症若喜熱飲食手足並冷
　或不食嘔吐者是為陽氣虚寒也用辛熱之劑補之
　喜冷飲食手足不冷或唇舌黑裂者陽氣實熱也用
　苦寒之劑瀉之
凡瘡疹已出未愈之間不光澤不起發不紅活謂之表
虚急用十二味異功散治之
　愚按張翼之云吐瀉少食為裡虚陷伏倒靨灰白為
　表虚二者俱見為表裡俱虚用異功散救之甚至薑
　附靈砂亦可用若止裡虚減官桂止表虚減肉荳蔲
　若能食便閉而陷伏倒靨者為裡實輕用射干䑕粘
　子湯重用前胡枳殻散下利吐瀉能食為裡實若用
　實裡則結癰毒紅活定凸為表實若用補表則潰爛
　不結痂凡痘一見斑㸃便忌葛根湯恐發得表裡也
凡痘瘡已出未愈之間不光澤不起發不紅活或腹脹
或瀉渴或氣促謂之表裡俱虚急用十二味異功散送
七味肉荳蔲丸治之
　愚按前症審係表裡虚寒急用前法緩則不救○一
　小兒出痘不起發紅活腹脹瀉渴皆以為不治施院
　使為表裡虚寒用十二味異功散一劑即起發紅活
　諸症頓退又用參茋内托散貫膿而靨○儒者薛戒
　甫子五歲出痘三四日下紫血十數滴至八日不止
　而瘡不起御醫錢春林謂脾氣虚寒用木香散二劑
　用丁香十一粒人參五錢一日服之次日痘皆起而
　有膿由是血漸止二十餘日而愈○一小兒起發紅
　活但不時作痒口乾作渴便血面赤發熱先君謂腸
　胃有熱先用濟生犀角地黄湯加柴胡一劑諸症漸
　退形體倦怠此邪氣去而形氣虚弱耳用四君子湯
　加當歸黄茋紅花二劑而安○一小兒痘瘡赤痛煩
　熱作渴或便血或䘐血先君用犀角地黄湯而血愈
　又用紫草快㿀湯加黄茋芍藥而愈後瘡痕色白
　用四君歸茋治之而痊○一小兒出痘吐血其痘赤
　痛如錐或瘡出血余謂肝火熾盛用小柴胡湯加生
　地一劑隨用濟生犀角地黄湯一劑頓愈又用芹菜
　汁而痊○一小兒痘瘡下血而不起發先君謂氣血
　不足用紫草快㿀湯加參茋歸术治之血止瘡起但
　貫膿遲緩用八珍湯倍加參茋數劑瘡靨而根白痒
　此氣血虚而熱也用八珍湯二十餘劑而愈○一小兒
　痘疹大便下血小便甚赤瘡顆色赤發熱飲冷先君
　謂熱毒鬰滯先用八正散一劑後用解毒防風湯一
　劑頓愈又飲芹菜汁而全痊○一小兒痘正發而便
　血倦怠少食作渴飲湯余謂倦怠便血此脾虚而不
　能攝血也少食作渴此脾虚而津液短少也用五味
　異功散加升麻紫草治之而愈○一小兒便血腹脹
　困倦發熱口乾飲湯四肢逆冷先君以為脾氣虚寒
　不能攝血用五味異功散加丁香十粒炮薑五分二
　劑血止痘貫而靨○一小兒七歲患痘瘡腹脹八九
　日矣先君云當急補脾主不信仍服消毒之藥忽大
　便下血甚多而歿○一小兒作渴泄瀉發熱飲冷唇
　舌皺裂瀉糞穢臭先君以為内熱所作用前胡枳殻
　散稍愈又用清涼飲加漏蘆乳母服之兒頓安
凡小兒斑駁疹毒之病俗言疹子是肺胃蘊熱因時氣
薰發於外狀如蚊蚤所咬赤則十生一死黒則十死一
生大抵遇春而生發至夏而長成乃陽氣薰蒸故得生
成者也臟腑調和血氣充實則易出易靨葢因内無冷
氣外常和暖也凡痘疹熱渴切不可與𤓰柿蜜水等冷
物及清涼飲消毒散等藥恐損脾胃則腹脹喘悶寒戰
咬牙而難治葢咬牙者齒稿也乃血氣不榮不可妄作
熱治
　愚按前症若兼吐瀉手足指冷者属内虚寒而外假
　熱也急用木香散如不應用異功散若大便不通渇
　欲飲冷者則前所禁蜜水之類又當用矣但宜審其
　熱之虚實若属虚熱者雖欲水拒之而不飲當用人
　參白术散熱渇自止属實熱者自甚索水且喜而飲
　之當以犀角磨水服諸症即解其後亦無餘毒之患
　矣北方出痘不拘冬夏若喜冷者再不用藥但與水
　飲無有不愈葢北方地燥而又睡熱炕故也○一婦
　人患時疫將愈更出痘瘡大起發體倦痛甚則昏憒
　煩渴飲湯不思食用十全大補湯及朱砂末其痛頓
　止食進體徤仍用前湯倍加參茋十餘劑而貫膿又
　數劑而愈○一姙婦發熱作渴遍身骨節作痛用仙
　方活命飲二劑諸症稍愈至十一日出痘百餘顆形
　氣甚倦用紫草木香散又出少許但口乾作渴用人
　參白木散而渴止用八珍湯加丹皮柴胡而貫膿後
　去丹皮柴胡倍加參茋數劑而痘靨○一男子年將
　三十出痘根窠赤痛發熱作渴服紫草飲之類前症
　益甚痘裂出血余用小柴胡加生地犀角二劑諸症
　頓減又用聖濟犀角地黄湯而貫膿再用八珍湯而
　結痂○一小兒煩躁飲冷不止先君用濟生犀角地
　黄湯頓愈後渴而喜熱又用當歸補血湯而痊惟倦
　怠少食用七味白术散而瘥○一小兒患此飲冷不
　止或痘脹痛先君用濟生犀角地黄湯并芹菜汁而
　頓愈
凡痘瘡出不快多属於虚若誤謂熱毒壅盛妄用宣利
之濟致臟腑受冷榮衛濇滯不能運達肌膚則瘡不能
起發充滿後不結實成痂痒塌煩躁喘渴而死
　愚按前症亦有各經熱盛壅遏而出不快者亦有毒
　甚痘疔而不能起發者亦有餘毒而潰痒者當細審
　其因而藥之○一小兒九歲出痘六日痒塌寒戰院
　使錢宻庵用十一味木香散二劑貫膿用參茋托裡
　散而靨後痕白作痒用十全大補湯而愈○一小兒
　痘瘡膿未滿面赤作痒余謂氣血虚而有熱欲用溫
　補之劑不信乃服清熱之藥至十三日瘡痕色赤虚
　煩作渴腹痛不食手足逆冷而殁○一小兒未過歲
　瘡痘焮痛出血哭不能已診其母有肝火先用小柴
　胡加山梔生地與母服子飲數滴頓愈又用加味逍遥
　散而痊○一小兒出痘内有痘疔數枚雖挑破出黑
　血熱毒不解餘痘不發皆以為不治先君以仙方活
　命飲徐灌一劑痘疔解而諸痘亦愈○一小兒痘疔
　患在臀間色黑大痛挑出黑血仍復堅痛皆以為不
　治先君用隔蒜灸數壯痛止色淡而軟挑出黑血甚
　多灌以活命飲患處及諸痘貫膿而愈
凡小兒纔覺傷風身熱是否瘡疹便服四味升麻葛根
湯
　愚按痘疹未明而元氣實者最宜前湯若元氣虚者
　又當詳治恐發得表虚而痘難出也○一儒者年三
　十餘因勞役倦怠發熱服補中益氣湯數劑發赤㸃
　以為㿀另服升麻葛根湯一劑更加惡寒仍服益氣
　湯四劑至九日出痘甚多余用八珍湯加黄茋白芷
　紫草四劑至二十日膿始貫用十全大補湯月餘而
　靨
凡痘疹始出一日至五七日之間雖身熱或腹脹足稍
冷或身熱瀉渴或身熱驚悸腹脹或身熱出汗者服十
一味木香散
　愚按前症属脾氣虚寒假熱非此藥不救如未應佐
　以六君子專補脾氣更不應加木香補骨脂肉荳蔲
　兼補腎氣○一小兒第五日不紅活至九日貫膿不
　滿余謂氣血虚弱用十全大補湯治之庻無後患不
　信至脱痂痕作痒色白至十四日而殁○一小兒第
　七日膿清不滿形氣倦怠飲食少思大便不實用托
　裡散二劑手足指冷咬牙作渴用木香散倍用參茋
　一劑諸症頓退又用參茋四聖散四劑而愈
凡瀉水榖或白色或淡黄煎十一味木香散送七味肉
荳蔲丸治之瀉止者住服不止者多服
　愚按前症若察其外症若唇青指冷睡而露睛口鼻
　氣寒瀉色青白脾腎虚寒也用前藥六君子湯加補
　骨脂肉荳蔲若頰赤體熱睡不露睛口鼻氣熱瀉色
　黄赤脾土實熱也用瀉黄散○一小兒腹脹渴瀉氣
　促體倦先君以為表裡俱虚用六君子湯加歸茋送
　四神丸一服諸症頓退瘡勢頓正但膿遲而渴仍用
　前湯加歸茋二劑瘡色紅活形體頗安任其貫膿而
　痊
凡瀉頻津液内耗血氣不榮瘡雖起發亦不能靨也如
身溫腹脹咬牙喘渴者難治緣榖食去多津液枯竭飲
水蕩散眞氣故多死矣速與十一味木香散救之如不
應急用十二味異功散
　愚按前症兼手足指冷面色青白等症者属陽氣虚
　寒急用木香散陽氣脱陷用異功散脾氣虚弱用六
　君子湯血氣虚弱用八珍湯不應用十全大補湯
　一小兒第九日不紅活不貫膿云殁於十三日陳院
　長謂属虚寒用十一味木香散二劑漸紅活貫膿又
　用紫草木香湯及人參白术散而愈○族姪孫衍慶
　六歲出痘稀少瘡痂悉落至十三日身煩熱而畏寒
　手足逆冷厚衣圍火不能溫皆謂不治余思大熱而
　不熱者是無火也急用人參理中湯煎服一杯肢體
　頓溫更用人參白术散調理而痊○一男子年二十
　餘發熱煩躁痘黯出血足熱腰痛用聖濟犀角地黄
　湯二劑而貫膿用地黄丸料數劑而瘡靨○一男子
　年將三十出痘色紫作渴飲水腰痛足熱耳聾余謂
　腎虚之症用加減八味丸料煎與恣飲熱渴頓止佐
　以補中益氣湯加五味麥門而愈○一小兒十二歲
　出痘色黯兩足及腰熱痛便秘咽舌乾渴引飲不絶
　衆謂腎虚不治先君用加減八味丸料作大劑煎與
　恣飲至二觔諸症悉退又佐以補中益氣及八珍湯
　各十餘劑而痊
凡四五日不大便用嫰猪脂一塊以白水煑熟切豆大
與食之令臟腑滋潤使瘡痂易落切不可妄投宣瀉之
藥元氣内虚則瘡毒入裡多傷兒也
　愚按前症若因熱内蘊宜用射干䑕粘子湯解之或
　發熱作渴或口舌生瘡或咽喉作痛並宜用之
凡瘡疹初出兩三日至十三日當忌外人及卒暴風寒
穢惡之氣輕者三次出大小不一頭面稀少眼中無根
窠紅肥滿光澤也重者一齊出如蠶種灰白色稠宻瀉
渴身溫腹脹頭溫足冷也輕變重者犯房室不忌口先
曾瀉飲冷水餌涼藥也重變輕者避風寒常和暖大便
稠也
　愚按丹溪先生云痘疹宻則毒甚用人參敗毒散犀
　角地黄湯或以涼藥解之雖數貼亦不妨○一小兒
　痘疹宻甚至九日貫膿不滿色不紅活或云當殁於
　十二日余以為氣血虚弱用八珍湯内加糯米百粒
　數劑至十五日膿完色正結痂而愈○一小兒五歲
　出痘宻而色白属虚弱也始末悉用補托之藥而安
　旬餘飲食過多忽作嘔吐面白兼青目唇牽動先君
　以為慢脾風症用五味異功散加升麻柴胡不信翌
　日手足時㗜服前藥而不應急加木香乾薑二劑而
　愈○一小兒第五日矣稠宻色黑煩躁喜冷先君以
　為火極似水令恣飲冷芹汁煩熱頓止乃以地黄丸
　料服之至二十餘日而愈
凡身熱發煩渴者宜用六味人參麥門冬散治之如不
應用七味人參白术散
　愚按前症若渴而飲冷者脾胃實熱宜用麥門冬散
　若渴而飲湯者氣虚熱渴宜用白术散若大渴引飲
　面赤血虚發躁也用當歸補血湯
凡痘瘡欲靨已靨之間而忽不能靨兼腹脹煩渴者急
用十一味木香散
　愚按前症若兼惡寒或四肢冷瘡毒去而脾胃虚寒
　也宜用前藥若十指逆冷咬牙等症陽氣脱陷也用
　十二味異功散脾氣虚陥用六君加川芎當歸黄茋
　主之○一小兒九嵗出痘第七日發熱煩躁不貫膿
　色灰白寒戰咬牙瀉渴腹脹手足冷時仲夏飲沸湯
　而不熱腹中隂冷先用木香散二劑益甚用異功散
　一劑頓安又用六君子加附子三分二劑後用調補
　之劑至十四日而愈
凡痘瘡欲靨已靨之間忽頭面溫足指冷或腹脹瀉渴
氣促者急服十二味異功散若十一二日當靨不靨身
不壯熱悶亂不寧卧則哽氣煩渴嚙牙者急用十二味
異功散加歸术以救隂陽表裡
凡痘瘡已靨煩渴不止或頭溫足冷或腹脹或瀉或咬
牙多致難愈急用十一味木香散以救之以上之症若
誤與蜜水生冷之物則轉加熱渴而死
　愚按前症属脾胃虧損内眞寒而外假熱耳非温補
　不救如前藥未應用十全大補湯加附子以純補之
　○一小兒頭生一癤出膿將愈忽癤間腫脹發痘二
　十餘顆遍身赤㸃用快斑湯而漸出用紫草散倍加
　參茋而出完用托裡消毒散而膿貫用托裡散而瘡
　靨○一小兒痘已靨其痕色赤而錯縱日食粥七八
　碗作渴面赤先用白术散二劑渇減五六粥減大半
　又用四君加蕪荑黄連二劑痕平色退乃用八珍湯
　加蕪荑山梔而痊○一小兒痘瘡愈後泄瀉飲食不
　化此脾腎氣虚用六君加補骨脂肉荳蔲治之而愈
　○一小兒痘瘡將愈患泄瀉侵晨為甚飲食不化属
　脾腎虚也朝用補中益氣湯夕用二神丸而愈
凡身壯熱經日不除如無他症用六味柴胡麥門冬散
治之熱退即止如不愈服七味人參白术散
　愚按前症若肝膽熱毒用柴胡麥門冬散若肝經血
　虚用四物湯加黄茋柴胡若中氣虚熱用人參白术
　散○一男子患痘瘡作痛發熱不止其勢可畏皆以
　為不起施銀臺用消毒救苦湯治之諸症頓退予先
　用仙方活命飲痛全止又用八珍湯加紫草三錢四
　劑貫膿而靨○一小兒患痘稠宻大痛發熱勢甚危
　急先君用消毒救苦湯一劑安卧良久遍身出小痘
　頓消再劑俱實膿而靨
凡身壯熱大便堅實或口舌生瘡咽喉腫痛皆瘡毒未
盡用四味射干䑕粘子湯如不應用七味人參白术散
　愚按前症若壯熱飲冷属熱毒在表宜用前湯若兼
　大便不通属熱毒在内少用四順清涼飲若熱毒既
　去胃氣虚而發熱用七味人參白术散若因隂血虧
　損而發熱用四物湯○一小兒六歲患痘第七日根
　顆赤痛大便秘結小便赤濇煩躁飲冷或用清涼解
　毒之劑未應錢宻庵以為熱毒内藴用四順清涼飲
　一劑并猪膽汁導下結糞而安又用犀角地黄湯其
　痘自靨○一小兒痘瘡發熱作渴焮赤脹痛大便秘
　結先用四順清涼飲一劑諸症頓退又用四味䑕粘
　子湯一劑諸症全退再用紫草湯而貫膿用消毒飲
　而痘靨○一小兒痘愈而聲瘖面赤足心發熱小便
　赤少先君以為腎經虚熱用六味地黄丸補中益氣
　湯而愈其時患是症用清熱解毒者俱不起○一小
　兒十一歲患痘第四日根盤紅活起發因痛甚不止
　至七日形氣甚倦痘色淡而欲陷此因痛盛而傷元
　氣也先用仙方活命飲一劑而痛止再用八珍湯而
　貫靨
凡風熱咳嗽咽膈不利用三味桔梗甘草防風湯治之
如不應用七味人參白术散主之
　愚按前症如痘熱内作宜用桔梗甘草防風湯如兼
　痰熱咳嗽佐以抱龍丸若氣虚痰涎壅上宜用人參
　白术散以補脾肺○一小兒痘瘡十二日患咳嗽十
　餘日不愈所服皆發表化痰余曰此脾肺氣虚復傷
　眞氣而變肺癰也不信仍服前藥果吐膿血用桔梗
　湯而愈○一小兒痘將愈咳嗽面色黄白嗽甚則赤
　用五味異功散調補而愈
凡涕唾稠粘身熱鼻乾大便如常小便黄赤用十六味
人參清膈散如不應用七味人參白术散
　愚按前症属脾肺蘊熱痘邪為患用清膈散解散邪
　氣若脾肺虚熱不能司攝用人參白术散調補中氣
　○一小兒痘赤壯熱咳嗽痰甚煩熱作渴用人參清
　膈散一劑諸症頓退日用芹菜汁旬餘而靨○一小
　兒痘瘡狂喘躁熱作渴飲冷痰涎不利先君用十六
　味清膈散犀角地黄湯各一劑頓愈又用當歸補血
　湯而愈○一小兒痘赤狂喘大便不利先君治以犀
　角地黄湯芹菜汁而痊○一小兒痘愈後涕唾口乾
　飲湯鼻塞或腹作脹先用白术散二劑後用六君子
　湯而愈
凡痰實壯熱胸中煩悶大便堅實卧則喘急速用五味
前胡枳殻湯治之
　愚按前症若因脾胃藴熱宜急用前湯緩則熱毒延
　内多致有悞○一小兒患痘赤痛痰喘作渴大便不
　利錢宻庵用前胡枳殻散一劑諸症頓退又用濟生
　犀角地黄湯二劑月餘而愈○一小兒第八日根窠
　赤腫脹痛作渴大便下黑血煩渴痰喘飲冷呻吟求
　治施銀臺以為血熱毒蓄於内用聖濟犀角地黄湯
　一劑諸症悉退又用消毒丸及化斑湯而愈○一小
　兒痘根色赤作痛發熱口渴喜冷大便堅實用清涼
　飲一劑痛熱少減再劑便利渴止却用聖濟犀角地
　黄湯而安用芹菜汁而靨○一小兒痘根色赤作痛
　熱渴喜飲冷水大便不利先用五味前胡枳殻散大
　便利而熱渴減又用聖濟犀角地黄湯而安用芹菜
　汁而靨○一小兒大便不利小便赤澁作渴飲冷先
　君用涼膈散一劑漸愈又用濟生犀角地黄湯及芹
　菜汁而痊若乳母有肝火兒患此症必用加味逍遥
　加黄芩犀角兼治其母○一小兒痘已愈而痕赤作
　痛内熱作渴二便不利先君用濟生犀角地黄湯及
　芹菜汁而痊後用四物黄茋而安○一小兒痘痕白
　或時痒作渴飲湯大便稀溏先君用五味異功散加
　當歸黄茋而瘥○一小兒痘痕白時或痒先君以為
　氣血俱虚用八珍湯補之不信自用解毒之劑後卒
　變慢脾風而殁惜哉
凡飲氷雪不知寒者陽盛隂虚也飲沸湯不知熱者隂
盛陽虚也陽盛則補隂木香散加丁香官桂隂盛則補
陽異功散加木香當歸每一兩藥共加二錢
　愚按陽盛者當用清涼飲以補隂隂盛者當用異功
　散以補陽須審的實而用若或少差死在反掌前云
　乃傳寫之誤
凡痘瘡首尾若誤飲冷水瘡靨之後其痂遲落或生廱腫
或成疳蝕葢脾胃属土而主肌肉水濕所傷則津液衰
少榮衞澁滯不能周流故瘡痂遲落而生廱腫
　愚按痘廱之類属血熱未解而内作外邪搏於肌膚
　之間或餘毒蘊結經絡輕則肌表津淫瘙痒重則肢
　節壅腫作痛若餘毒熾盛先用仙方活命飲以解其
　毒却用托裡消毒散毒氣將盡用四君歸茋以補托
　元氣大凡痘瘡始末皆係脾胃之氣所主若飲食藥
　餌失宜多致變症故凡飲食少思内熱晡熱者属脾
　胃氣虚血弱佐以四君芎歸黄茋升麻若飲食如常
　發熱作痛者属氣血虚弱餘毒為患佐以射干䑕粘
　子湯若飲食如常發熱作痛大便秘結者属熱毒内
　蘊用大連翹飲如不應仙方活命飲若根赤而作痒
　血虚也四物加牡丹皮色白而作痒血虚也四君加
　當歸芍藥色赤而作痛血熱也四物加連翹金銀花腫
　而不潰血氣虚也用托裡消毒散潰而不愈脾氣虚
　也用六君子湯○一小兒痘毒蝕陥敷以雄黄散及
　服加味解毒散而愈○一小兒痘毒遍身腐潰膿水
　淋漓以經霜茅草研末鋪於寢席更服九味解毒散
　頓愈用神效當歸膏敷之而痊○一小兒痘毒後腿
　膝腫痛此脾腎虛而毒流注先用活命飲四劑腫痛
　頓減再用補中益氣湯及六味地黄丸而痊○一小
　兒腿膝腫潰而膿水不止内熱晡熱體倦肌痩先君
　以為元氣復傷用補隂八珍湯六味丸三月餘而愈
　○一小兒痘已愈兩目昏閉先君用䑕粘子湯加山
　梔龍膽草犀角目開而有赤白翳佐以蛇蛻散外用
　二粉散尋愈
凡瘡疹已靨未愈之間五臟未實肌肉尚虚血氣未復
被風邪相搏則津液澁滯遂成疳蝕宜用雄黄散綿繭
㪚等藥治之乆而不愈則潰多致不起
　愚按前症属足陽明胃經其方解毒殺蟲之劑若毒
　發於外元氣未傷者用之多效若胃氣傷損邪火上
　炎者用蕪荑湯六味丸若赤痛者用小柴胡湯加生
　地黄肝脾疳症必用四味肥兒丸及人參白术散更
　佐以九味蘆薈丸○一女子痘痂將脫因其穢氣以
　湯浴已而身熱如炙四肢強直如發痙然此腠理開
　泄熱毒乘虛而入用十全大補湯一劑頓安○一小
　兒痘出甚宻先四肢患毒膿潰而愈後口患疳涎蝕
　牙齦先用大蕪荑湯活命飲一劑各又用清胃散加
　犀角及蟬蜍丸而愈後發熱作渇口中作痛服蟾蜍
　丸搽人中黄而安
　　類集疹痘已效名方
葛根麥門冬散　治小兒熱毒斑疹頭痛壯熱心神煩
　悶
　　葛根(三/錢)人參(二/錢)石膏(半/兩)麥門冬(去心/四錢)川升麻
　　甘草　茯苓(各二/錢)赤芍藥(一/錢)
　右為麄散每服三錢水一大盞煎至六分去滓徐徐
　溫服不拘時量大小增減
　愚按前方足陽明胃經之藥也外除表邪内清胃火
　兼補元氣若非發熱作渇表裏有熱者不可用若表
　裏俱虚而發熱作渇者宜用人參麥門冬散
生地黄散　治小兒癍疹身熱口乾咳嗽心煩者
　　生地黄(半/兩)杏仁　欵冬花　陳皮(各三/錢)
　　甘草(二錢/半炙)麥門冬(去心/七錢)
　右為麄散每服三錢水一大盞煎至六分去滓徐徐
　溫服不拘時量大小加減
　愚按前方若肺經有熱者宜用此方若痰氣上壅佐
　以抱龍丸
惺惺散七味　治小兒風熱瘡疹時氣頭痛壯熱目澁
　多睡咳嗽喘促
　　桔梗(炒/)眞細辛　人參　甘草　白茯苓
　　眞川芎　白术(各一/兩)
　右為麄散毎服三錢水一大盞薄荷五葉生薑三片
　同煎至六分去滓徐徐溫服不拘時候量大小加減
　愚按前症方若表虚風熱所乘而致諸症者宜用此
　藥若表實内熱相搏而致諸症者宜用升麻葛根湯
　若兼作渇飲冷者須用葛根麥門冬散大凡瘡疹已
　出未出之間多増寒壯熱身體疼痛大便黄稠此正
　病也若無他疾不必服藥
四味升麻葛根湯　治初發熱痘疹未明宜用此湯以
　散之
　　白芍藥(炒/)川升麻(一/兩)甘草　葛根(一兩/半)
　右為麄散每服三錢水一大盞煎至六分去滓不拘
　時徐徐溫服
　愚按前方胃經發表之劑表實而熱毒壅滯於肌肉
　者須用此藥以疏泄之恐虚其表而痘毒不能托出
　也
十一味異功散
　　木香　大腹皮　人參　桂心　赤茯苓
　　青皮　前胡　訶棃勒(去/核)半夏(薑/製)丁香
　　甘草(炙各/三錢)
　右為麄散毎服三錢水一大盞生薑三片同煎至六
　分去滓空心溫服量大小以意加減
　愚按前方治痘瘡已出未愈之間其瘡不光澤不起
　發不紅活或已出一日至五七日間或泄瀉作渇或
　肚腹作脹氣促作喘或身雖熱而腹脹足指冷或身
　熱而作渇或身熱而驚悸腹脹或身熱汗出不止或
　氣急寒戰咬牙或渇而飲水愈渇或瘡欲靨而不靨
　或瘡痂欲落而不落而反腹脹渇瀉足指寒冷或驚
　悸寒戰咬牙此脾胃終變虚寒津液衰少此發内
　經微㫖隂陽藴奥非神於術者豈能言哉前症乃陽
　氣内虚寒而外假熱如癰疽脾胃虧損諸臟虚寒之
　敗症急用前散以救胃氣亦有可生者
十二味異功散
　　木香(三錢/半)當歸(三錢/半)人參(二錢/半)官桂(二錢去/粗皮)
　　陳皮　丁香　肉豆蔲　厚朴(姜製各/二錢半)
　　白术(二/錢)半夏(姜製/一錢)茯苓(二/錢)附子(炮去皮/一錢半)
　右為麄散每服三錢水一大盞半生薑五片肥棗三
　枚煎至六分去滓空心温服三歲兒作三服五歲兒
　作兩服一週兩歲兒作三五服病有大小以意加減
　此藥家傳五世累經效驗
　愚按前方治痘瘡已出未出不起發不光澤不紅活
　謂之表虚宜用此藥治之若已出未愈瘡不光澤或
　不起發不紅活或腹脹作渇泄瀉氣促謂之表裏虚
　寒急用此藥送豆蔲丸或十一日間不靨壯熱悶亂
　不寧卧則煩渇咬牙手足指冷數飲沸湯而不熱圍
　火重衾而仍寒悉属表裏虚寒也王太僕云大寒而
　盛熱之不熱是無火也當益其心火急用前藥以囘
　其陽亦有生者
肉豆蔲丸七味治瀉水穀或白或淡黄不能止者
　　木香　縮砂仁(三/錢)白龍骨(半/兩)赤石脂(七錢/半)
　　呵子肉(半/兩)肉豆蔲(半/兩)枯白礬(七錢/半)
　右為細末稠麵糊為丸如黍米大一周歲兒毎服三
　五十丸三歲兒服百丸温米飲下瀉甚者煎木香散
　或異功散送下瀉止住服不住多服
　愚按前方治陽氣虛寒腸滑瀉泄之澁劑葢腎主大
　便若因腎氣不固而致前症者宜用木香散送四神
　丸如不應急煎六君子湯送四神丸補之葢豆蔲丸
　澁滯之功多補益之功少也
人參麥門冬散　治痘瘡微渇(一名麥/門冬散)
　　麥門冬(一/兩)人參　甘草(炙/)陳皮　白术(半/兩)
　　厚朴(姜製各/半兩)
　右為麄散毎服三錢水一大盞煎至六分去滓徐徐
　溫服不拘時量大小加減
　愚按前方若痘瘡熱毒氣虚作渇宜用之若因氣虚
　弱作渇用人參白术散
消毒散　治痘瘡六七日間身壯熱不大便其脉𦂳盛
　者用此藥以微利之(一名消/毒飲)
　　牛蒡子(四兩/炒杵)荆芥穗　甘草(炙各/一兩)
　右為麄散每服三錢水一大盞煎至八分去滓不拘
　時徐徐溫服
　愚按前方若毒在肌肉尚未能盡發而致斯症脉浮
　而𦂳者最宜此藥疏解其毒若痘頓輕脉沉而𦂳者
　毒在臟腑宜用前胡枳殻木通以絶其源其痘尤輕
柴胡麥門冬散　治痘瘡壯熱經日不止更無他症此藥
　治之(即六味柴胡/麥門冬散)
　　柴胡(二錢/半)麥門冬(三/錢)甘草(炙/)人參　黑參(各一/錢半)
　　龍膽草(炒一/錢)
　右為麄散毎服三錢水一大盞煎至六分去滓不拘
　時徐徐溫服量大小加減
　愚按前方若痘瘡表熱根盤色赤焮痛作渇飲冷或
　兩目作痛或素有肝火而患痘瘡者尤宜用之
射干䑕粘子湯　治痘瘡壯熱大便堅實或口舌生瘡咽
　喉腫痛皆餘毒所致
　　甘草(炙/)升麻　射干(各一/兩)䑕粘子(四兩/炒杵)
　右為麄散每服三錢水一大盞煎至六分去滓徐徐
　溫服
　愚按前方若痘瘡初出發熱焮痛根盤赤盛或咽喉
　口舌疼痛作渇飲引者宜用若因胃氣虚弱發熱而
　致前症者宜用人參麥門冬散
桔梗甘草防風湯　治風熱咽喉不利
　　桔梗(炒/)甘草(炙/)防風(各等/分)
　右為麄末毎服三錢水一大盞煎至六分去滓徐徐
　溫服不拘時量大小加減
　愚按前方若上焦風熱或痰涎上攻咽喉不利或口
　舌生瘡作渇引飲者須用此藥發散解毒痘雖出亦
　在輕淺
人參清膈散　治涕唾稠粘身熱鼻乾大便如常小便
　黄赤宜用此方治之
　　人參　柴胡　當歸　芍藥(炒/)知母(炒/)桑白皮(炒/)
　　白术(炒/)黄茋(炒/)紫苑　地骨皮　茯苓　甘草
　　桔梗(炒各/一兩)黄芩(半/兩)石膏　滑石(各一/兩半)
　右為麄末每服三錢水一大盞生薑三片同煎至六
　分去滓不拘時徐徐溫服量大小加減
　愚按前症即癰疽因熱毒藴結於臟腑經絡之間者
　當用此藥以踈導托理調和榮衞使邪氣退則元氣
　不傷而痘瘡易愈也
前胡枳殻散　治痰實壯熱胸中煩悶大便堅實卧則
　喘急
　　前胡(一/兩)枳殻　赤茯苓　大黄　甘草(炙各/半兩)
　右為麄散每服三錢水一大盞煎至六分去滓不拘
　時量大小加減如身温脉微并瀉者不可服
　愚按前症若属肺胃實熱氣鬰痰滯大便秘結小便
　赤澁煩渴飲冷身熱脉數者宜用之以表散外邪疏
　通内臟使邪氣不壅滯且痘瘡輕而易愈也
人參白术散　治痘瘡已靨身熱不退此藥清神生津
　除煩止渴
　　人參　白术　藿香葉　木香　甘草
　　白茯苓(六味各/一兩)乾葛(二/兩)
　右為麄散毎服三錢水一大盞煎至六分去滓不拘
　時徐徐服
　愚按前症若痘瘡已靨身熱或津液少而口乾引飲
　者胃氣虚弱也宜用人參白术散若腹脹泄瀉口乾
　足指寒冷者脾氣虚弱也宜用十一味木香散若形
　寒惡寒嘔吐不食腹脹瀉渴等症乃脾氣虚寒下陥
　也用六君子加胡麻薑桂如不應急加丁香若發熱
　渴躁身熱惡衣属血脱發躁用當歸補血湯大凡痘
　瘡若脾氣虚弱出不快者誤以為熱毒壅盛用涼藥
　宣利解散致脾胃受傷元氣愈虚使瘡不起發不充
　滿不結靨不成痂而痒塌煩躁喘渴者死多矣凡痘
　瘡首尾不宜與水則瘡靨之後其痂落遲或生壅腫
　治失其法必成疳蝕瘡血水不絶甚則面黄唇白多
　致難愈葢脾胃属土而主肌肉故也
韶粉散　治小兒痘瘡纔愈而毒氣尚未全散瘡痂雖
　落其瘢猶黯或凹凸肉起當用此藥塗之
　　韶粉(一/兩)輕粉(一/錢)
　右研和入煉猪脂油拌匀如膏薄塗瘡瘢上如痘痂
　欲落不落當用此方
　　羊􁀙骨髓(一/兩)
　右煉入輕粉一錢研成白膏甆合盛之塗瘡上○如
　痘瘡痒悞搔成瘡及瘡痂欲落不落用上等白蜜塗
　之其痂自落小無紫黑瘢痕神妙
　愚按前症若痘瘡痕赤而作痒属血虚而有熱也
　佐以四物牡丹皮若痕白而作痒氣虚而有熱也
　佐以四君芎歸瘡痂欲落不落者脾經血氣虚八珍
　湯若發熱而大便秘結者腸胃内熱也犀角消毒丸
　發熱而大便調和者肺胃熱也麥門冬散膿水淋漓
　者肌表熱也用敗草散敷之
雄黄散　治小兒因痘瘡牙齦生疳蝕瘡
　　雄黄(一/錢)銅緑(二/錢)
　右二味同研極細量瘡大小乾糝
綿繭散　治小兒因痘瘡餘毒肢體節􁀙上有疳蝕瘡
　膿水不絶
　　出蛾綿繭(不拘/多少)
　右用生白礬搥碎實繭内以炭火燒礬汁乾取出為
　末乾貼疳瘡口内如腫臖作痛更服活命飲
　愚按雄黄散清肝殺蟲解毒外治之方也其症所感
　之經與所致之因各有不同若因手足陽明經藴熱
　所致者用犀角消毒散若因脾經疳熱者用大蕪荑
　湯若因腎經虚熱者用地黄丸若因肝經疳熱者用
　蕪荑湯送大蘆薈丸○其綿繭散總治瘡毒膿水
　淋漓收斂之外劑若果係内無餘毒而未痊者宜用
　斂之若因氣血虚而不歛宜用托裡散若發熱腫痛
　大便不結用仙方活命飲更以隔蒜炙法若腫痛作
　渴大便秘結用四順清涼飲若大便已通腫痛未退
　仍用活命飲若發熱倦怠大便調和用八珍湯加犀
　角如疳蝕未應急用隔蒜炙若發熱口乾肢體倦怠
　用八珍湯加黄茋若飲食少思肢體倦怠用五味異
　功散加當歸若膿水不絶而發熱用四物參茋丹皮
　若膿水不絶而惡寒用四君歸茋惡寒發熱者用八
　珍黄茋若乳母肝經血虚發熱用加味逍遥散若肝經
　因怒發熱用加味小柴胡湯(若肝經因欎發熱用加味/歸脾湯仍叅前痘瘡首尾)
　(誤飲/水證)
榖精草散　治小兒痘瘡已靨眼目翳膜遮障瞳人癮
　澁涙出久而不退或十二三日瘡痂已落其瘡瘢猶
　黯或凹或凸此肌肉尚嫰不可澡浴及食炙煿辛辣
　有毒之物恐熱毒薰於肝膈目生翳障若不能守禁
　而致患者須用此治之
　　榖精草(一/兩)生蛤粉(二/兩)
　右為細末以獖猪肝一葉用竹刀批片糝藥在内用
　草繩縳定入甆噐内量用水慢火煑熟令兒食之
　愚按前症若痘瘡愈後餘毒入於肺經而作痛者宜
　用此方羊肝散亦效若肝經熱毒眼睛作痛佐以小
　柴胡湯加生地黄或犀角地黄湯
解毒湯　治一切熱毒腫痛或風熱搔痒脾胃
　　黄連(三/分)金銀花　連翹(各五/分)
　右水煎服
　愚按前症當審其臟腑部分及各隨所因而治之若
　在乳下必當兼治其母
參湯散　治水痘
　　麻黄(一分/去節)人參(一/分)滑石(半/分)地骨皮(半分/炒)知母
　　羌活(各一/分)甘草(炙半/分)大黄(一分濕/紙煨熱)甜葶藶(一分用/濕紙炒)
　右為末每服五分水一小盞入小麥七粒同煎至十
　數沸毎服三五匙不可多服
　愚按前方發表散邪疏通内熱之峻劑若遍身作痛
　壯熱煩躁作渴飲冷大便秘結小便澁滯喘嗽等症
　宜用此方或前胡枳殻散然水痘多属表邪但若發
　熱飲引小便赤色者當用升麻葛根湯如無他症不
　必用藥也
右小兒瘡疹無正方論雖有王譚錢氏之書止見其方
未見其源療之者往往以藥宣利解散因耗傷眞氣遂
至不救者多矣深可痛憫文中今將祖父秘傳方論集
為一卷葢守此方三十餘年全活者甚衆百不失一今
合廣其傳使患者無枉夭之禍醫者有活人之功此僕
之夙心也
　　附方
三豆飲　治天行痘瘡始覺即服之多者必少少者不
　出等症
　　小赤豆　黑豆　菉豆　甘草節(半/兩)
　右水煑熟任兒食之七日自不發
紫草木通湯　治痘疹出不快
　　紫草　人參　木通　茯苓　糯米(各等/分)甘草(减/半)
　右毎二錢水煎服
升均湯　治痘瘡已出不匀或吐㵼發熱作渇
　　升麻　乾葛　芍藥(炒/)人參　白术　茯苓
　　甘草　紫草(如無紅/花代之)
　右每服三五錢　水煎
參茋内托散　治痘瘡裡虛發痒或不潰膿或為倒
　靨等症
　　人參　黄茋(炒/)當歸　川芎　厚朴(姜/製)防風
　　桔梗(炒/)白芷　官桂　紫草　木香　甘草
　右入糯米一撮水煎服仍量兒加減
紫草快斑湯　治痘疹血氣不足不能發出色不紅活
　等症(即紫/草湯)
　　紫草　人參　白术　茯苓　當歸　川芎
　　芍藥　木通　甘草　糯米
　右毎服二錢水煎
人參胃愛散　治痘瘡已發未發吐瀉不止不思飲食
　等症
　　人參　藿香　紫蘇　木𤓰　丁香　茯苓
　　甘草　糯米
　右毎服三錢薑棗水煎
紫草木香湯　治痘瘡裏虚痒塌黑陷悶亂
　　紫草　木香　茯苓　白术　人參　甘草
　　糯米
　右毎服三錢水煎
大如聖飲子　治瘡疹癍痘毒攻咽嗌腫痛熱渴或成
　腫毒不消等症
　　麥門冬(半/兩)桔梗　甘草　鼠粘子(炒各/一兩)
　右毎服二錢水煎
四聖散　治痘疹出不快及倒靨
　　紫草茸　木通　甘草(炙/)枳殻(麩/炒)黄茋(各等/分)
　右毎服二錢水煎
獨聖散　治痘瘡倒靨䧟伏用穿山甲取前足嘴上者
　燒存性為末以木香湯入少酒服之
快透散　治痘瘡出不快等症
　　紫草　蟬蛻　木通　芍藥　甘草(炙各/等分)
　右毎服二錢水煎
　愚按海藏先生云身後出不快足太陽經也用荆芥
　甘草防風湯身前出不快手陽明經也用升麻葛根
　湯四肢出不快足陽明經也用防風芍藥甘草湯此
　皆解毒升發之劑也不可不知
鼠粘子湯　治癍疹稠宻身熱等症
　　鼠粘子(炒/)當歸　甘草(炙各/一錢)柴胡　連翹
　　黄芩　黄茋(各一/錢半)地骨皮(二/錢)
　右毎服二錢水煎
紫草散　治痘疹黒陷氣血虛弱瘡疹不起
　　紫草　甘草　黄茋(炙/)糯米(各一/錢半)
　右水煎服
益元散　治痘疹初煩躁作渴等症
　　滑石(六/兩)甘草(一/兩)
　右各另為末每服五六分白湯調下
活血散　治痘疹血虛熱已出未盡煩躁不寧壯腹疼
　　白芍藥(一兩/酒炒)
　右為末毎服一匙糯米湯調下荔枝湯亦可對四君
　子湯加歸茋名參歸活血散
參茋四聖散　治痘瘡有熱出至六七日不能長不生
　膿或作痒
　　人參　黄茋(炒/)白术(炒/)茯苓　當歸　芍藥(炒/)
　　川芎(各五/分)紫草(如無紅/花代之)木通　防風(各三/分)糯米(二百/粒)
　右水一盞煎半盞徐徐服
人參透肌飲　治痘瘡虛而有熱雖能出快長不齊整
　隱於肌膚間者
　　人參　白术　茯苓　紫草(如無紅/花代之)當歸
　　芍藥　木通　蟬退　甘草　糯米(各等/分)
　右毎服三錢水一盞煎半徐徐服
大連翹飲　治積熱大小便不利及痘後餘毒不解肢
　體患瘡或丹瘤遊走不止
　　連翹　瞿麥　荆芥　木通　赤芍藥　當歸
　　防風　柴胡　滑石　蟬退　甘草(各一/錢)山梔(炒/)
　　黄芩(炒各/五分)
　右毎服三錢水煎一歲毎服一二匙三五嵗者毎服
　數匙
　愚按前方苦寒辛散發散肌表疏通内臟之劑若表
　裏實熱煩躁飲冷大便不通小便秘結者最宜用之
　愼不可過劑恐復傷胃氣而變他症也若妄發之則
　成斑爛妄下之則成虚脫
胡荽酒　治穢氣使痘疹出快
　右用胡荽一把以好酒一盞煎一兩沸令乳母毎含
　一兩口噴兒遍身匀噴頭面房中湏燒胡荽香能辟
　除穢氣使痘疹出快煎過胡荽懸掛房門上最妙
　愚按前方最宜用之若痘疹已出而飲食少思宜用
　棗炙之兒聞棗香尤能開胃氣進飲食解毒氣若因
　飲食停滯未及消導遂用此法恐反助其邪以生濕
　熱則成痘毒也
甘露飲子　治積熱及痘後咽喉腫痛口舌生瘡齒齗
　宣腫
　　生地黄(炒/)熟地黄　天門冬(去/心)麥門冬(去心/焙)
　　黄芩(炒/)石斛　枳殻(麩/炒)枇杷葉(去/毛)茵陳　甘草(炙各/等分)
　右毎三錢水煎毎服三五匙不可多服
　愚按前方涼血解毒除濕清熱寒中之劑治者審之
托裡散　治痘毒元氣虚弱或行尅伐不能潰散用之
　未成自消已成自潰
　　人參　黄茋(炒各/二錢)當歸(酒/洗)白术　陳皮　熟地黄
　　茯苓　芍藥(炒各一/錢五分)甘草(炙五/分)
　右三五錢水煎服
托裡消毒散　治痘毒氣血虚弱不能起發腐潰收斂
　或發寒熱肌肉不生
　　人參　黄茋(炒/)當歸(酒/洗)川芎　芍藥(炒/)白术(炒/)
　　陳皮　茯苓(各一/錢)金銀花　連翹　白芷(各七/分)
　　甘草(五/分)
　右毎三五錢水煎服
八正散　治下焦積熱大小便不通或小便淋瀝脉症
　俱實者
　　大黄(酒/炒)車前子(炒/)瞿麥　萹蓄　山梔(炒/)
　　木通(各一/錢)滑石(煅二/錢)甘草(一/錢)
　右毎二錢水煎服
涼膈散　治上焦實熱煩渇面目赤熱頭昏咽燥咽痛
　口瘡便溺赤濇狂言譫妄睡卧不安
　　大黄　朴硝　甘草(各二/兩)連翹
　　梔子仁　薄荷葉(各三/錢)
　右為末毎服一錢竹葉蜜些少煎服
解毒防風湯　治痘瘡毒氣熾盛
　　防風　地骨皮　黄茋　白芍藥(炒/)
　　荆芥　牛蒡子
　右毎服四錢水煎服或為末白湯調下
人參理中湯　治中氣虛熱
　　人參　白术(炒/)甘草(炙各/等分)
　右毎服一錢薑棗水煎服為末薑汁糊丸菉豆大毎
　服二三十丸白湯下亦可
六君子湯　治脾胃虚弱不思乳食或嘔吐泄㵼飲食
　不化或時患飲食停滯
　　人參　白术　茯苓(各二/錢)陳皮　半夏　甘草(炙各/一錢)
　右毎服二三錢薑棗水煎
補中益氣湯　治中氣不足困睡發熱或元氣虚弱感
　冐風寒諸症
　　黄茋(炙/)人參　白术(炒/)甘草(炙/)當歸　陳皮(各五/分)
　　升麻　柴胡(各二/分)
　右薑棗水煎
瀉黄散　治脾胃實熱
　　藿香葉　甘草(各七/錢半)山梔仁(一/兩)石膏(半/兩)防風(二/兩)
　右用蜜酒微炒為末每服一二錢水煎
五味異功散　治脾胃虚弱吐瀉不食
　　人參　茯苓　白术　甘草(炒/)陳皮(各等/分)
　右為末每服三錢薑棗水煎
四君子湯　治脾虚飲食不化或泄瀉嘔吐
　　人參　白茯苓　白术　甘草(炙各/五分)
　右水煎服
四物湯　治肝脾血虚發熱日晡益甚或煩躁不寧
　　當歸(二/錢)熟地黄(二/錢)川芎(五/分)白芍藥(炒一/錢)
　右作二劑水煎服
桔梗湯　治咳嗽吐膿痰中有血已成肺癰
　　桔梗(炒/)貝母　當歸(酒/浸)𤓰蔞仁　枳殻(麩/炒)
　　薏苡仁　桑白皮(炒/)百合(蒸各一/錢五分)五味子(炒/)
　　甜葶藶(炒/)地骨皮　知母(炒/)甘草節　防已
　　黄茋　杏仁(炒各/五分)
　右毎服一二錢水煎
四順清涼飲　治積熱頰赤作渴四肢驚製大便秘濇
　　芍藥　當歸　甘草　大黄(各等/分)
　右毎服一錢水煎
蟾蜍丸　治無辜疳症一服虚熱退二服煩渴止三服
　瀉痢愈
　　蟾蜍(一枚夏月溝渠中取腹/大不跳不鳴身多㿔者)
　右取糞蛆一杓置桶中以尿浸之却將蟾蜍跌死投
　與蛆食一晝夜用布袋盛蛆置急流中一宿取出瓦
　上焙乾為末入麝香一字粳米飯丸麻子大毎服二
　三十丸米飲下甚效
人參敗毒散　治傷風時氣寒熱咳𠻳
　　人參　茯苓　甘草(炒/)前胡　川芎
　　羌活　獨活　桔梗　柴胡　枳殻(各等/分)
　右為末每服一二錢生薑薄荷水煎
仙方活命飲　治一切瘡毒未成内消已成即潰此消
　毒排膿止痛之聖藥也若膿出而腫痛不止元氣虚
　也當用托裡散之類
　　穿山甲　白芷　防風　没藥　甘草　赤芍藥
　　當歸尾　乳香　天花粉　貝母(各一/錢)金銀花
　　陳皮(各三/錢)皁角刺(二/錢)
　右每服二三錢酒水各半煎
神效隔蒜灸法　治痘疔毒氣熾盛使諸痘不能起發
　已起發者不能貫膿已貫膿者不能收靨或大痛或
　麻木痛者灸至不痛不痛者灸至痛其毒隨火而散
　京師嘗見治此者即以線針挑破出毒血諸毒隨時
　貫膿若挑破不痛不出血者難治若用此法灸之即
　知痛更用針挑破紫血隨出諸痘隨貫亦有生者其
　法用大蒜頭切三分厚安痘疔上用小艾炷於蒜上
　灸之毎五壯易蒜再灸若紫血出後腫痛不止尤宜
　當灸治者審之
神效當歸膏治痘毒津淫或湯火等瘡不問已潰未潰
　　麻油(六/兩)當歸　黄蠟　生地黄(各一/兩)
　右先將當歸地黄入油煎黑去查入蠟熔化候冷攪
　匀即成膏矣
蛇蛻散　治痘毒目翳
　　蛇蛻(二錢/為末)𤓰蔞仁(半兩/研爛)
　右用羊肝一片批開入藥末二錢線扎緊用米泔煑
　熟頻與兒食或乳母食
荆芥甘草防風湯　解痘毒
　　荆芥　甘草　防風(各等/分)
　右每服一錢水煎
防風芍藥甘草湯　解痘毒
　　防風　芍藥　甘草(各等/分)
　右毎服一錢水煎
麻黄甘草湯　治表實痘毒熾盛
　　麻黄(五/分)生甘草(三/分)
　右水煎服
輕粉散　治出痘眼内生翳
　　眞輕粉　黄丹(各等/分)
　右研左眼有翳吹入右耳右眼有翳吹入左耳更以
　菉豆皮穀精草白菊花各一兩為末毎服三錢乾柿
　一枚米泔一盞煎乾將柿去核食之不拘時候日三枚
　成都方士禹太和云治痘瘡黑陷垂死者用壁間喜
　蛛如黄豆者一枚擂爛若一歳兒用雄黄一厘二歳
　者用二厘十歳者一錢再同蜘蛛研匀用好燒酒一
　杯調和徐徐服之余意此方即同前十二味與十一
　味異功散之相類也若因陽氣虚寒不能營運周身
　以致四肢逆冷腹脹唇青其色黑陷者宜用燒酒若
　因元氣虚乏或色淡白隱隱見於肌膚而不能起發
　者宜用陳酒亦可不可拘滯於燒酒也若小兒未週
　歳者宜酌量與飲之亦不可拘於杯許也又有一等
　氣血俱虚者或色淡紅而不光澤又不起發或驚悸
　咬牙用紫草與紅花以陳煑酒濃煎與兒服之亦可
　以保其全生也用者宜審諸
抱龍丸　治痰熱喘嗽發熱驚悸不安亦能發痘瘡
　　膽星(四/兩)天竺黄(一/兩)雄黄　硃砂(各半/兩)射香(少/許)
　右為細末用甘草一觔煑汁為丸每一兩作二十丸
　用薄苛或燈心草湯化下
　造膽星法南星不拘多少腊月臘水浸洗切塊晒乾
　為末用黄牛膽汁拌匀仍用牛膽殻裝入填滿以線扎
　口懸掛當風處隂乾隔年方可用
　愚按前方清熱豁痰利氣之藥過劑則脾肺復傷而
　反不愈或更加胸腹作脹飲食作嘔者宜用人參白
　术散培補中氣
五福化毒丹　治胎毒及痘後頭面生瘡眼目腫痛
　　生地黄　熟地黄　天門冬(去/心)麥門冬(去/心)
　　𤣥參(各二/兩)甘草　甜硝(各三/兩)青黛(一兩/五錢)
　右為末煉蜜丸芡實大每服一丸白湯化下
　愚按前方生血凉血解毒寒中之劑用之得宜殊有
　良驗不過一二丸
犀角消毒丸　治諸積熱及痘疹後餘毒生瘡
　　生地黄　防風　當歸　犀角屑(鎊/)
　　荆芥(各一/兩)牛蒡子(杵/炒)赤芍藥　連翹
　　桔梗(各七/錢)薄荷　黄芩(炒/)甘草(各半/兩)
　右為末煉蜜丸芡實大毎服一丸薄苛湯下
　愚按前方清熱解表涼血破血消毒損胃之劑多不
　過一二服大凡痘毒當叅前痘瘡悞飲冷水韶粉
　散治法用之餘倣此
敗草散　治痘瘡撾搔成瘡膿水淋漓謂之斑爛用屋
　爛草或盖墻爛草多年者佳如無曠野生者尤佳為
　末搽之
　愚按前症亦有氣血虚熱而不愈者如遍身患者須
　多摻鋪席上令兒坐卧其瘡即愈
羊肝散　治痘毒入眼或無辜疳氣入眼
　　蜜蒙花　青箱子　决明子　車前子(炒/)
　右為末用蜜䝉花末三錢餘藥各一錢拌匀用羊肝
　一大葉竹批摻上濕紙裹煨熟空心早食之
　愚按前症若因肝經風熱傷血宜用本方若因肝經
　血虚風燥宜用四物湯加山梔釣藤鈎牡丹皮若因
　肝經血虚生風或腎水不能生肝木宜用六味丸若
　成肝疳者用六味地黄丸以滋肝腎用四味肥兒丸
　加人參白术以補肝脾
　一小兒痘瘡目生昏翳或作或徹服退翳之藥不愈
　診之脉弦細而數此乃肝腎有疳症余用九味蘆薈
　丸及六味地黄丸又與輕粉黄丹散尋愈
　一小兒患兩目赤腫痛不可當此肝火為患用四物
　合小柴胡加山梔牛蒡子生甘草倍用穀精草數劑
　而愈
　一小兒痘愈後眼痛不開用犀角地黄湯加柴胡湯
　一劑而開又生赤翳迷滿仍用前藥加穀精草治之
　而愈
蟬菊散　治癍瘡入眼或病後生翳障
　　蟬蛻(洗浄/去土)白菊花(各等/分)
　右每服二錢水一盞入蜜少許煎乳食後量兒大小
　與之
羌菊散　治痘毒上攻生翳并暴赤羞明
　　羌活　蟬蛻　防風　蛇蛻　菊花　穀精草
　　木賊　甘草　山梔子　白蒺藜　大黄
　　黄連　沙苑蒺藜(各等/分)
　右為末毎服一錢清米泔温煖調下
丹粉散　治痘毒膿水淋漓
　　輕粉　黄丹(各五/分)黄連末(二/錢)
　右研勻搽患處
羚羊角散　治小兒癍疹後餘毒不解上攻眼目生翳
　羞明眵淚俱多紅赤腫閉
　　羚羊角(鎊/)黄芩　黄茋　草决明　車前子
　　升麻　防風　大黄　芒硝(各等/分)
　右以水一􁐳煎半􁐳去滓稍熱服
消毒化癍湯　治小兒癍疹未滿二十一日而目疾作
　者餘症上同(即消毒/救苦湯)
　　羌活(五/分)藳本(二/分)細辛(一/分)黄連(三/分)黄芩(一/分)酒芩(二/分)
　　酒栢(三/分)生地黄(三/分)麻黄(五/分)升麻(五/分)白术(一/分)蒼术(二/分)
　　生甘草(一/分)呉茱萸(半/分)陳皮(一/分)紅花(半/分)蘇木(一/分)
　　當歸(二/分)連翹(三/分)防風(五/分)川芎(五/分)葛根(一/分)柴胡(二/分)
　右作一服水二􁐳煎至一􁐳去滓稍熱服
榖精草散　治痘疹已靨翳膜遮障瞳子等症
　　榖精草(一/兩)蛤粉　黑豆(各二/兩)
　右為末用雄猪肝一葉竹刀批開摻藥在内以麻線
　縳定砂罐内水煑熟令兒食之
當歸補血湯　治血氣損傷或妄服峻劑致氣血益虚
　肌熱大渴引飲目赤面紅脉洪大而虚重按全無此
　病多得於飢飽勞役者
　　黄茋(炙一/兩)當歸(三錢/酒製)
　右水煎乳母同服
濟生犀角地黄湯　治鬰熱不解經絡隨氣湧泄為䘐
　血或清道閉塞流入胃脘吐血或餘血停滯面色痿
　黄大便色黑者
　　犀角　生地黄　白芍藥　牡丹皮(各一/錢)
　右水煎服乳母同服
四神丸　治脾胃虚弱大便不實飲食不思或泄利腹
　痛等症
　　肉豆䓻(二/兩)補骨脂(四/兩)五味子(二/兩)呉茱萸(浸炒/一兩)
　右為末生薑八兩紅棗一百枚煑熟取棗肉和末丸
　桐子大每服五七十丸空心或食前白湯服去五味
　子吳茱萸名二神丸
四味肥兒丸　治小兒食積五疳或白秃體痩肚大筋
　青髪稀成穗或遍身瘡疥等症
　　蕪荑(炒/)神麯(炒/)麥蘖(炒/)黄連(各等/分)
　右為末猪膽汁丸黍米大每服一二十丸木通煎湯
　下
九味蘆薈丸　治小兒肝脾疳積體痩熱渴大便不調
　或瘰癧結核耳内生瘡等症
　　胡黄連　黄連　蘆薈　木香　蕪荑(炒/)
　　青皮　白雷丸　鶴膝草(各一/兩)麝香(三/錢)
　右為末蒸餅糊丸麻子大毎服一錢空心白湯下
大蕪荑湯(一名梔子/茯苓湯)治小兒脾疳少食發熱作渴大便
　不調髪黄脫落面黑便清鼻下生瘡能乳食土等症
　　山梔(三/分)黄栢　甘草(炙各/二分)蕪荑(五/分)　黄連
　　防風(各二/分)麻黄　羌活　柴胡(各三/分)白术
　　茯苓　當歸(各四/分)
　右每服二三錢水煎
濟生歸脾湯　治脾血虧損徤㤀驚悸等症
　　人參　黄茋　茯神(各一/錢)甘草(炙五/分)
　　木香(五/分)白术(炒一/錢)遠志　酸棗仁(炒/)
　　龍眼肉　當歸(各一/錢)
　右水煎服
　愚按前方若乳母憂思傷脾血虚發熱食少體倦或
　脾不能攝血以致妄行吐下或徤㤀怔忡驚悸少寐
　或心脾作痛自汗盗汗或肢體腫痛大便不調或經
　候不准晡熱内熱或唇瘡流注等症致為患者用之
　令子母俱服
八味地黄丸即錢氏地黄丸加肉桂附子各一兩
　愚按前方治禀賦命門火衰不能生土以致脾土虚
　寒或飲食少思或食而不化臍腹疼痛夜多漩溺等
　若病久元氣耗損所致尤宜用之或乳母命門火衰
　兒飲其乳以致前症者母宜服之
加減八味丸即六味地黄丸加肉桂一兩五味子四兩
　治禀父腎隂不足眩吐瀉久病津液虧損口乾作渴
　或口舌生瘡兩足發熱或痰氣上湧或手足厥冷等
　症
八珍湯即前四君子四物二湯相合
　愚按前方治氣血俱虚或因尅伐之劑脾胃虧損肌
　肉消瘦發熱寒熱飲食少思等症
十全大補湯即八珍湯加黄茋肉桂
　愚按前方氣血虚弱或禀賦不足寒熱自汗食少體
　痩發熱作渴頭痛眩暈
逍遙散(加牡丹山梔名/加味逍遙散)
　　當歸　甘草(炙/)芍藥(酒/炒)茯苓　白术
　　柴胡(各一/錢)牡丹皮　山梔(炒各/七分)
　右水煎服
　愚按前方若乳母肝脾血虚内熱或遍身搔痒寒熱
　或肢體作痛頭目昏重或怔忡頰赤口燥咽乾或發
　熱盜汗食少不寐或口舌生瘡耳内作痛或胸乳腹
　脹小便不利致兒為患者尤宜用之
九味龍膽瀉肝腸　治肝經濕熱或囊癰下疳便毒小
　便濇滯或隂囊作痛小便短少(愚製/)
　　木通　車前子(炒/)當歸尾　澤瀉(各五/分)甘草
　　黄芩　生地黄　山梔(各三/分)龍膽草(酒炒/五分)
　右水煎母子同服
抑肝散　治肝經虚熱發搐或發熱咬牙或驚悸寒熱
　或木乘上而嘔吐痰涎腹膨少食睡卧不安(愚製/)
　　軟柴胡　甘草(各五/分)川芎(八/分)當歸
　　白术(炒/)茯苓　釣藤鈎(各一/錢)
　右水煎子母同服
梔子清肝散(一名柴胡/梔子散)治三焦及足少陽經風熱耳内
　作痒生瘡或水出疼痛或胸乳間作痛或寒熱往來
　　柴胡(一/錢)梔子(炒一/錢)牡丹皮(一/錢)茯苓　川芎
　　芍藥　當歸　牛蒡子(炒各/七分)甘草
　右水煎子母服若太陽頭痛加羌活
柴胡清肝散　治鬢疽及肝胆三焦風熱怒火之症或項
　胸作痛瘡毒發熱(愚製/)
　　柴胡(一錢/半)黄芩(炒/)人參　川芎(各一/錢)
　　山梔(炒一/錢)連翹　甘草(五/分)桔梗(八/分)
　右水煎子母同服
小柴胡湯(加山梔牡丹皮/名加味小柴胡)治傷寒温熱身熱惡風頭痛
　項強四肢煩疼往來寒熱嘔噦痰實中暑瘧疾並服
　之(閻註/)
　　柴胡(二/錢)黄芩(炒一/錢半)人參　半夏(各七/分)甘草(炙五/分)
　右薑水煎子母同服
　愚按前方若肝膽經風熱肝火瘰癧寒熱往來日晡
　發熱潮熱身熱不欲飲食或怒火口苦耳聾咳嗽或
　脇痛胸滿小便不利或泄瀉吐酸苦水或肢體搐動
　唇目抽劄並宜用之
砭法　治丹毒疔瘡紅絲走散或時毒瘀血壅盛或色
　赤走徹用細磁器擊碎取有鋒芒者以筯劈開頭夾
　之麻線纒定兩指輕撮筯稍令磁芒正對患處懸寸
　許再用筯頻擊
神功散　治痘毒腫焮作痛未成者敷之即散已潰者
　敷之腫痛即消
　　黄栢(炒/)草烏(炒/)血竭(加/)
　右為末等分津調敷患處
製附子法
　附子重一兩三四錢有蓮花瓣頭圓底平者先備童
　便五六碗將附子先放在竈上煙櫃中間良久乘熱
　投入童便浸五七日候潤透揭皮切四塊仍浸二三
　日用粗紙數層包之浸濕埋灰火半日取出切片檢
　視有白星者乃用瓦上炙熱至無白星為度如急用
　即切大片用童便煑二三沸熱瓦熟用之
丹溪先生解瘡毒藥
　　絲𤓰　升麻　芍藥(酒/炒)生甘草　山查
　　黑豆　赤小豆　犀角(鎊各/等分)
　右為麄散毎服三錢水一大盞煎至六分去滓不
　拘時徐徐溫服量大小加減
稀痘方
　用老鼠去皮取肉水煑熟量兒大小與食數次出
　痘甚稀未食葷時與食尤效屢試屢驗
　
　
　
　
　薛氏醫案卷七十七
