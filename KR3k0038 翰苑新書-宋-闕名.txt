#+TITLE: 翰苑新書-宋-闕名
#+DATE: 2018-05-12 10:18:36
#+SOURCE: github.com/kanripo/KR3k0038 master fc706117                
欽定四庫全書　　　　子部十一
　翰苑新書　　　　　　　類書類
　　提要
　　　　(臣/)等謹案翰苑新書前集七十卷後集上二
　　　　十六卷後集下六卷别集十二卷續集四十
　　　　二卷原本不著撰人名氏㨿明陳文燭序亦
　　　　但穪為宋人今别有刋本題宋謝枋得撰者
　　　　坊賈所贋托也文燭序稱是書舊無𫝊本分
　　　　宜袁煒為大學士時始從内閣録出而日乆
　　　　佚其首卷後得華亭徐階所録本乃足成之
　　　　其書分前後别續四集疑未必出一人之手
　　　　前集皆為書啓之用自一卷至六十卷皆以
　　　　職官分目下至鹽官酒官之類亦皆備載六
　　　　十一卷至七十卷則以家世閥閲座生門生
　　　　之類分目毎門之中皆冠以厯代事實次以
　　　　宋朝事實次以自叙次以旁引次以羣書精
　　　　語次以前賢詩詞次以四六警語後集上備
　　　　表牋之用一卷至十九卷以大典禮分目而
　　　　附以謝恩陳乞二十卷至二十六卷則録宋
　　　　代表箋之文後集下一卷至五卷為類姓六
　　　　卷則惟列發舉詞科入學諸目葢補前集之
　　　　遺别集皆録宋人劄狀致語朱表表文青詞
　　　　疏語冊文祝文祭文之屬其劄子以五提頭
　　　　七提頭九提頭分目盖當時之式其朱表則
　　　　青詞類也續集録宋人書啓一卷至二十三
　　　　卷以官分目二十四卷至四十二卷以事分
　　　　目又以廣别集未備之體耳其書本為應酬
　　　　而作惟取便檢用不免傷于煩複而于宋代
　　　　典故事實最為賅備披沙㨂金徃徃見寳較
　　　　孔𫝊續六帖之類反為有資考證也乾隆四
　　　　十四年九月恭校上
　　　　　　　總纂官(臣/)紀昀(臣/)陸錫熊(臣/)孫士毅
　　　　　　　　　總　校　官(臣/)陸　費　墀
欽定四庫全書
　翰苑新書前集卷一
　　　三公
縂三公(太師太傅太保古官殷太甲時伊尹為太傅紂/時胥餘為太師漢儀注成王作周官立太師太)
(傅太保兹惟三公尚書漢承秦制闕三師之位吕后以/王陵為太傅陵免官省平帝元始年始置太師太傅太)
(保太師位在太傅上太保次太傅漢百官表太師位在/三公上崇號為上公東漢以後常曰上公初學記其後)
(或置或廢大抵無所統職至後魏特稱三師以正其名/正一品然非道徳崇重不居其位無其人則闕之六典)
(後周改為三公隋氏又為三師李唐因之國朝之制以/太師太傅太保為三師職畧政和二年詔曰太師太傅)
(太保此古三公之官為宰相之任今為三師然古無三/師之稱合依三代為三公官不必備惟其人為宰相之)
(任若除三公即為宰相靖康末詔依元豐故事以僕射/為宰相三公止為階官不復與三省之政焉職畧國朝)
(三公官未始兼備惟元豐末文潞公守太尉雍王曹王/守司空富鄭公曹濟陽守司徒皆同一時其後宣和間)
(蔡魯公為太師王將眀為太傅鄭達夫為太保方相繼/兩見石林燕語三公自祖宗以来罕嘗官備獨宣和末)
(三公至十八人三少不論也太師三人蔡京童貫鄭紳/太傅四人王黼燕王俁越王偲鄆王楷太保十一人蔡)
(攸肅王樞至儀王㮙渡江後以用兵故紹興十二年奉/申王為太師張循王韓蘄王為太傅劉安城王為太保)
(其後乾道初陽和王吳信王並為太傅紹興初史會稽/王為太師嗣秀王為太保盖自紹興而後三公未嘗備)
(官焉朝/野雜記)
歴代事實面槐(周禮秋官朝士掌建邦外/朝之法面三槐三公位焉)夢松(吳志嗣/王傳注)
(曰丁固夢松生其腹上謂人曰松字十八/公也後十八嵗吾其為公乎卒如夢焉)天柱(天文上/三台六)
(星兩兩而居起文昌列抵太微一曰天柱三公之/位也在人曰三公在天曰三台主開徳宣符也)台階
(後郎顗傳三公上應台階下同/元首主三公上象天之台階)泰階(同上𫝊注春秋元/命也曰魁下六星)
(兩兩而比曰三台漢書音義曰泰階三台也又黄帝泰/階六符經泰階者天之三階也三階平則隂陽和風雨)
(時/)鼎足(後漢三公鼎足承君又環濟要畧/云三公者象鼎三足共承其上也)鼎司(後楊秉/𫝊三公)
(鼎司無/所不統)鼎象(後顯宗紀永平六年王維山出寳鼎詔/曰鼎象三公豈公卿奉職得其理耶)三
府(後郎顗拜章曰選舉牧守/委任三府注三府三公也)三事(韋賢傳於赫三事匪/後匪作三事三公之)
(位也言三公顯職/以賢俊為其官)𤣥玉朱組(記玉藻公佩山/𤣥玉而朱組綬)金章紫綬
(齊職儀云三師品第一金章/紫綬進賢三梁冠絳朝服)一命衮(王制曰三公一命/衮若有加則賜也)
(不過九命三公八命復加一/命則服衮龍與王者之後同)桓圭繅藉(禮秋官大行人/上公之禮執桓)
(圭九寸繅藉九寸冕服九章建/常九斿樊纓九就貳車九乗)黄閣鴟尾(分紀陳舊制/三公黄閤聴)
(事制鴟尾後主時蕭摩訶以功授侍中驃騎大將/軍時詔摩訶開閤門施行馬聴事寢堂並置鴟尾)黄閤
内屏(隋百官志三公府三門/當中開黄閤設内屏)槐鼎之任(分紀光武尤信/讖言以王梁係)
(成名圖籙越/登槐鼎之任)國之棟梁(髙柔傳公輔之/臣國之棟梁)朕之腹心(師丹/𫝊䇿)
(勉曰夫三公者朕之腹心也輔善/相𨗳正率百僚和合天下者也)股肱(劉愷𫝊陳忠薦/曰三公上則台)
(階下象山岳股肱元首鼎足/居職協和隂陽調劑五品)㗋咽(分紀云春秋合讖圖/曰天理在斗中司三)
(公如人㗋在咽以理舌語宋均注曰斗為天之舌口主/出政教三公𨗳宣君命諭於人則宜如人㗋在咽以理)
(舌語如言/有條理)承天象極(後王龔𫝊李固曰三/公尊重承天象極)巖石具瞻(詩/莭)
(彼南山維石巖巖赫赫師尹民具爾瞻又荀/朂别𫝊朂曰三公具瞻所歸不用非其人)大儒(荀儒/效大)
(儒者天子/三公也)上賢(荀上賢使/之為三公)訓導之官(六典三師訓/導之官也)論道
之官(分紀徐邈拜司空歎曰三公論道之官無/其人則闕豈可以老病處之哉固辭不受)國之輔
佐(同上漢成帝時何武建言國之輔佐必得賢聖然猶/天之三光備三公官各有分職宜建三公官分職授)
(政以考/功效)台輔之任(同上李固曰台輔/之任實和隂陽)改容而禮(前賈誼/傳昔者)
(成王幼在襁褓之中召公為太保周公為太傅太公為/太師保保其身體傅傅之徳義師道之教訓此三公之)
(職也云云三公之貴皆天/子之所改容而禮貌之也)待以殊敬(後陳忠傳上疏曰/三公稱曰冢宰王)
(者待以殊敬在輿為下御坐為起入則/參對而議政事出則監察而董是非)策拜設會(分紀/前代)
(三公策拜皆設小㑹所以崇宰輔之制自魏末以/後廢不復行至王鑒拜司徒有詔令㑹遂以為常)中令
讀策(唐張延賞奏故事冊拜三公中書令/讀策侍中奉禮如闕即以宰相攝之)載輿上殿(魏/志)
(太傅鍾繇有膝疾拜起不便朝見使載輿車/虎賁舁就坐是後三公有疾遂以為故事)論道(書周/官立)
(太師太傅太保兹惟三公論道經/邦燮理隂陽官不必備惟其人)議政(西漢百官表太/師太傅太保是)
(為三公盖參天/子坐而議政)佐王(書周官孔安國注三公之任佐主/論道以經緯國事和理隂陽言有)
(徳乃堪之三公之官不/必備員有徳乃處之)興化(晉庾純與賈充宴充譏純/上表自劾云云充為三公)
(論道/興化)總務(代宗大厯四年詔西漢以二/府分理東京以三公總務)宣徳化(前天文/志杓南)
(三星及魁第一星西三星皆曰三公/主宣徳化調七政和隂陽之官也)美風俗(前王尊傳/尊劾丞相)
(衡御史大夫譚位三公典五常九徳以/總方畧一統類廣教化美風俗為職)聴獄成(記王制/大司寇)
(以獄之成告於王王命三公參/聴之三公以獄之成告於王)論得失(分紀魏初三公/無事希預朝政)
(髙柔上疏曰古者刑政有缺輒議於槐棘之下自今之/後朝有疑議及刑獄大事宜數以咨訪三公三公朝朔)
(朢之日可特延入講/論得失文帝嘉納焉)議國大事(隋百官志三公參議/國之大事置府僚)總
方而議(荀王霸篇三公總方而/議則天子共己而已矣)謡言奏事(蔡邕上疏曰/五年制書令)
(三公謠言奏事是時奉公者欣然得制注漢官儀曰三/公聴察長吏臧否人所疾苦條奏之是謂舉謡言也)
與王論道(地官鄉老注三公者内與王論道/中參六官之事外與六鄉之教)銓時論道
(選袁宏名臣贊/三公銓時論道)道以徳義(宋百官志三公所以/訓人主道以徳義者)糾非法
振威風(後章帝二年詔春秋之義以貴理賤/今自三公並宜明糾非法宣振威風)冠冕百辟
從容論道(齊職品令冠冕百辟從容論/道自非勲徳重臣無以居之)調隂陽(漢書丙/吉傳吉)
(出逢牛喘吉問牛行㡬里或以譏吉吉曰方春少/陽用事恐有所傷害三公典調和隂陽職當憂)理隂
陽(𫝊子曰三公佐/天子理隂陽)節風雨(説苑三公正天下/調隂陽節風雨)典天地(晉/禮)
(志衛瓘奏曰三公職典天地寳/掌人物國之大事取義於此)法三光(韓非子背私曰/公象鼎足也數)
(三者法/三光)調七政(見前宣/徳化注)統萬類(前王嘉傳君以道徳位/置三公以總方畧一統)
(萬類分明/善惡為職)象五嶽(春秋演孔圖/三公象五嶽)號萬石(前百官表注漢/制三公號稱萬)
(石/)秩萬石(六典注梁制十八班班髙者/為貴上公班第十八秩萬石)序庶僚(後劉愷/𫝊三公)
(考功量才/以序庶僚)天子之毗諸矦之師(韓上于相公書貴窮乎/公相威動乎樞極天子)
(之毗諸/矦之師)百僚之率(史張丞相𫝊太史公曰三公/者百僚之率萬民之表也)一代之
偉(魏文帝即位時司徒華歆司徒王朗並先世名臣文/帝罷朝謂左右曰此三公者乃一代之偉人後人殆)
(難繼/矣)三公共選(晉劉寔作崇譲論以一官缺擇衆官所/譲最多者用之此為一公缺三公豫選)
(之且主選之吏不必任公而選/三公不如令三公自共選一公)雀環(續齊諧記𢎞農楊/寳者甞見一黄雀)
(墜樹下為螻蟻所困寳愍之食以黄花百餘日毛羽成/放之後寳讀書有黄衣童子向寳再拜曰我王母侍臣)
(為鴟梟所摶賴君拯濟今當使南海不得復住以白環/四枚與寳曰令公子孫潔白登三公辭去遂絶寳生震)
(震生秉秉生賜賜/生彪四世為三公)佩刀(晉吕䖍有佩刀工相之當為三/公䖍以賜别駕王祥曰以子有)
(台輔之望故相贈後祥果為太保臨薨以刀授弟覽/曰汝後必與兄稱比及覽後厯世多賢才興於江左)
手文(異苑陶侃左手有文直達中指至横文上莭便絶/占者以為此文通位無極侃鍼挑令徹血流彈壁)
(上仍作公字以紙/裛之公字愈明)聞車馬之聲(晉書魏舒未達時嘗詣/野王主人妻夜産俄而)
(聞車馬之聲相問寢者誰曰魏公/舒自知當為公矣其後果為司徒)食不兼味(分紀長孫/道生拜司)
(空加侍中性忠厚㢘謹身為三司而衣不華飾食/不兼味一熊皮障泥十年不易時人比之晏嬰)一肉
脫粟飯(荀悦漢紀荀爽為三公/食不過一肉脱粟飯)父子上公(分紀晉司馬/望安平王孚)
(之次子有才略早著名咸熙中任司徒入晉封義陽王/遷太傅大司馬時孚為大宰父子居上公位百代以来)
(未之/有也)累世三公(續漢書楊彪博覽衆書有恭孝稱位至/司徒太尉自以累世三公恥為魏臣乃)
(不復/仕)四世五公(袁宏袁紹/四世五公)黒頭三公(晉諸葛恢𫝊為臨/沂令名亞王導庾)
(亮謂曰明府當作黒頭三公又後魏書宗室元或少有/才學當時甚美侍中崔光見而謂人曰黒頭侍中當此)
(人/也)三公封侯(分紀崔邑為司空封安陽/亭侯三公封侯自此始也)在公台二十餘
年(謝承後漢書胡廣在公台二十餘年禮任甚優凡一/履司空再作司徒三登太尉又為太傅其所辟命皆)
(天下之士與故吏陳蕃李咸並為三司/蕃等毎朝㑹輒稱疾避廣時人榮之)天子所師(唐百/官志)
(三公天子所師/法無所總職)明聖曷嘗無師傅(同上唐太宗手詔曰/朕觀前代明王聖主)
(曷嘗無師傅哉况朕鍾百代之末智不周物其無師𫝊/何以匡朕之不逮詩云不愆不忘率由舊章宜依古道)
(置三/公官)雖天子必有所歸(唐六典漢哀平間始尊師傅/之位明雖天子必有所歸)師
範一人儀刑四海(職畧身踐三司師/範一人儀刑四海)有其人然後充(前/百)
(官表記曰三公無官言有其人然後充之舜/之於堯伊尹之於湯召公周公之於周是也)非勲徳者
不居(隋百官志陳深置官太宰太傅太保/是為三師古上公非勲徳崇者不居)不以一職名
官(唐六典三公無所不統究不以一職名官周以来代/存其任至漢末以大司馬大司徒大司空為三公師)
(傅之官在/三公上)不必備惟其人(書周官三百官不必備惟其/人又記文王世子篇三公不)
(必備惟其人/語使能也)位之上公(唐六典師傅/位之上公)皆正一品(唐百/官志)宰
夫正位(禮天官宰夫掌治朝之/法以正王及三公之位)八命加等(春官典命王/之三公八命)
(及其出封/皆加一等)刺史入為(唐張九齡傳古者/刺史入為三公)五嶽秩比(韓文/衡山)
(詩五嶽祭/秩比三公)兼領六卿(容齋隨筆周成王立三公而云官/不必備帷其人以書傳考之皆兼)
(領六卿未/嘗特置也)分部九卿(唐六典注漢制三/公府分部九卿)
皇朝事實徳被生民(六一文晝錦堂記桓圭衮裳不足/為公貴帷徳被生民而功施社稷)
(勒之金石播之聲詩/以耀後世而垂無窮)維枳(容齋隨筆逸書云公枳維卿/言上下相維逓為藩蔽也其)
(數有八與東觀記同予詳考之乃九枳也宋/景文公賀宰相啓云或維公枳盖用此云)除雙員(國/朝)
(真宗天禧元年司徒平章事王旦彭王/元儼同日除制加太保三公並除雙員)廟坐見庶僚(事/畧)
(文彦博傳元豐三年除太尉判河南彦博至河南未交/印先至第廟坐以見監司既交府事見監司府官如常)
(式或以問彦博彦博曰吾未視府事三公見庶僚也/既交印河南尹見監司矣六年請老拜太師致仕)位
貌隆重(同上彦博凝簡荘重有大臣體位将相者五十/餘年徧厯公孤兩以太師致仕雖位貌隆重而)
(平居接物謙抑尊徳樂善如恐不及邵雍程顥程頤以/道學名世而彦博與之逰元豐中與富弼等十一人為)
(洛陽耆/英會)兼節麾備典策(王安石上韓魏公啓寵辤上宰/歸榮故鄉兼兩鎮之節麾備三)
(公之/典策)備物典策(東坡上文潞公書太尉執事承以元/功正位政府備物典策首冠三公)旄
鉞箴儆(東坡文太師批荅昔師尚父秉旄仗鉞猶未告/老此諸葛元遜所以屈張昭也而衛武公百年)
(猶箴儆于國曰無以我老耄而舍/我此左史倚相所以誨申公也)義重股肱望隆堂陛
(同上文彦博辭不拜批答卿義重股肱望隆堂陛陛㢘/逺則堂皇峻股肱逸而元首安故出異恩特削苛禮)
大計元老(同上吕公著批答夫司空之官自唐以來雖/無執事而孔子所謂天子有争臣七人者三)
(公首當之朕欲聞仁人之言與天/下之大計非此元老將安取斯)手植三槐(王文正公/旦沈黙好)
(學父祐器之常曰此兒異日必為三/公輔臣因手植三槐于庭以為識)業與槐俱(東坡作/三槐堂)
(銘魏公之業與槐俱萌封植之勤必世乃成既相真宗/四方砥平歸視其家槐隂滿庭王城之東晉公所廬鬱)
(鬱三槐惟/徳之符)就第康寧福夀(事畧張齊賢四踐兩府九/居八座以三公就第康寧)
(福夀世/罕其比)
四六警語(槐位/公台)　(鼎鉉/上台)　(衮席/保衡)　(上衮/師垣)
　　(天昌一相/地觀三孤)　(疏寵宸旒/躋榮公衮)　(當宁眷隆/維垣望重)　(祗奉白麻/晉登黄閣)
　　(誕揚庭告/進步帝師)　(功嘉元老/國建上公)　(黄麻敷告/赤舄躋榮)
　　(恪持一徳孰髙柱石之元臣/進長百僚獨應台階之上象)
　　(天子必有所師進顓槐面/廷臣無出其右聳聼麻音)
　　(社稷蓍龜/邦家柱石)　(衮繡龍盤/㕔横鴟尾)　(任天下重/為帝者師)
　　(位莫隆於象極/禮特重乎改容)　(鎮重有符於象極/崇髙式副於巖瞻)
　　(明主腹心之寄/庶僚冠冕之尊)　(典五常而美俗/秉一徳以佐王)
　　(道髙位重表率百僚/徳盛望隆儀型四海)　(商樂阿衡欲有謀而必就/唐尊徳裕恨無官之可酬)
　　(登大老而民歸石巖赫尹/惟其人而官備鼎足承君)
　　(心腹股肱之注委皆社稷臣/隂陽政化之調和俱耆舊俊)
　　(官不必備惟人雖百曺參何敢/上所改容而禮舎二仲父其誰)
　　(身如尚父獨闗天下之安危/心似武侯終仗老臣之開濟)
　　(祝公難老豈特中書二十四考之云乎/與國同休蓋將三代千七百年而未已)
　　　太師
歴代事實維垣(詩大雅太/師維垣)巖瞻(節彼南山惟石巖巖/赫赫師尹民具爾瞻)秉
均(詩尹氏太師惟周之氐秉國之均/四方是維天子是毗俾民不迷)帝師(選蔚為/帝師)父師
(書畢命王若曰父師今/予祇命公以周公之事)國師(續漢書曰趙典篤學博/聞宜備國師即太師也)師
臣(晉書軒轅聖人/伏師臣而授)維師(李徳裕行裴度贈太/師制寵既極於維師)訓禮(大戴/禮天)
(子禮樂不經學業不法/凡是之屬太師訓之)為左右(召公為保周公為/師相成王為左右)道教
(大戴禮師/道之教訓)訓帝躬(漢官儀太師孔光道術通/明宜居輔職訓道帝躬)官之極品
(後唐天福三年詔/曰太師官之極品)為元老(馮道為太師以舊徳自處然/當世之士無賢愚皆仰道為)
(元老而喜為之/稱譽五代史)首三公之職(宋百官志首三公/之職太師居上)冠三公
之首(白氏六帖云冠三公/之首為四逸之儀)位在太傅上(前百/官表)天子所法
(書周官太師注師/天子所師法也)師範一人(分紀唐置太師以師/範一人儀型四海)贊拜
不名(分紀隋髙祖受禪李穆來朝髙祖降座禮之拜太/師贊拜不名子孫雖在襁褓悉拜儀同一品執象)
(笏者百餘人貴/盛當時莫比)賜靈夀杖(平帝制詔孔光曰國之將興/尊師而重傅其令太師毋朝)
(賜靈夀杖十/日一賜食)得於磻溪(史記文王得尚父/於磻溪以為師)鷹揚(詩大雅/維師尚)
(父時維/鷹揚)表東海(左襄十四年太公股肱周/室世祚太師以表東海)
皇朝事實師垣(曽文肅除皇叔/穎制登拜師垣)一品(紹聖除皇叔兾王/制以一品之貴)
上公(初寮除鄭紳制/躋上公之品秩)帝師(呉正/仲制)師台(楊大年徳/茂師台)公師極
品(曽曲/阜制)帝師維垣(曲阜/制)維師極品(曲阜行黄汝/濟贈太師制)勛在廟
社(東坡文太師口宣卿/勛在廟社名聞華夷)尊老成(東都事畧文彦博召赴/闕司馬公言若令以正)
(太師平章軍國重事亦足以尊老成矣遂詔/一月兩赴經筵六日一入朝至都堂商量事)賜生辰禮
物(淳元二年遣右正言張康齎太師趙普生辰噐幣鞍/馬就西京賜之故事非同平章事無生辰賜物之例)
(上以普為勲舊大臣故/特加異典賜生辰禮物)優拜非常例(分紀西京留守大/臣趙普為太師西)
(京養疾以普開國元臣/故優拜之非常例也)獨班減拜(㑹要元祐元年四月/詔守太師致仕文彦)
(博赴闕獨班起居減拜肩輿至下馬處/子弟一人扶掖出入儀制異現任宰臣)以勲以舊(職源/國朝)
(三公之官尤重太師趙韓王以勲文/潞公以舊方得之自此曠年不拜)特拜加恩(同上國/朝自建)
(隆至紹熈宰臣生拜太師者五趙普文彦博蔡京/秦檜史浩惟蔡秦以相臣拜其他皆還政加恩云)特拜
用優禮(同上本朝親王生拜太師者五人楚王元佐燕/王元儼吳王顥燕王俁越王偲皆以父兄行而)
(得之紹熈中嗣秀王伯圭以宗室特拜/太師蓋王於光宗為親叔父用優禮也)自司空五遷(同/上)
(自司空五遷至太師注王文正公吕文靖公皆任相/二十餘年纔以太尉致仕可見國家重太師之官也)告
老尊賢(東都事畧趙普上章告老拜太師封魏國給宰/相俸仍遣其弟賫詔賜之又遣使以璽書賜普)
(曰朕以居守之重慮煩耆耋維師之命用表尊賢仍/賜銅羊上尊酒禮太師其愛精神以副眷注之意)
前賢詩詞常苦勲業尋(東坡次韻韓太師詩惟/我厭富貴常苦勲業尋)居為百
辟師(韓文和裴公詩文武/成功後居為百辟師)
　　　太傅
歴代事實周畢之任(周畢之任史記云成王/即位畢公周公並為之)相徳義(孔/安)
(國注尚書傅相/天子於徳義)掌以善道(續漢書云太傅一人/掌以善道無常職)博聞宣
惠(國語晉悼公知士貞子之師博聞宣惠/於教也使為太傅注師循宣徧惠順也)練事體解朝
章(後漢胡廣字伯始為太傅年八十四練達事體明解/朝章雖無謇直之風屢有補闕之益故京師語曰萬)
(事不理問伯始天/下中庸有胡公)羣言係口典誥總心(曹植輔臣論/曰精微聼察)
(理析毫分規矩可則阿保不傾羣言係於口而研/覈是非典誥總於心而唯所用之者遂拜太傅)如賓
(漢明帝以鄧禹先帝元功拜為太傅進見東向/甚見尊禮注曰臣當北向尊如賓故令東向)與三公
絶席(後漢張禹拜太傅録尚書事劉蒼以殤帝幼育欲/令重臣居禁内乃詔禹舎宮中給帷帳床褥大官)
(朝夕進食五日一歸府毎/朝贊與三公大臣等絶席)載輿上殿(魏志太傅鍾繇有/膝疾使載輿車虎)
(賁舁上殿就坐是後三公/有疾皆因繇始遂為故事)劍履上殿(晉何曽為太傅乞/遜位詔令㑹朝劍)
(履乗輿上殿如漢相國蕭/何魏太傅鍾繇故事焉)賜女樂果園(北齊髙歸彦作/亂冀州段紹與)
(東安王婁叡率衆討平之遷太傅/賜女樂十人并歸彦果園一千畆)大拜有樂(職官分紀/武威臨軒)
(遣使拜太傅儀注蔡謨議曰凡敬其事則/備其禮今大拜輔相宜有金石之樂從之)恩寵之異(華/嶠)
(後漢書鄧彪為太傅賜爵闗内侯百官/總己以聼於彪恩寵之異莫與為比)名冠天下(後漢/卓茂)
(光武即位詔曰前宻令卓茂名冠天下宜受天/下重賞今以茂為太傅封褒徳侯賜几杖車馬)亢功之
族(和帝策鄧彪曰亢功之族/三譲彌髙可令為太傅)一代偉人(魏志鍾繇為太/傅明帝曰三公)
(者一代之偉人也/兼華歆王朗而言)三為(分紀後魏淮陽王欣大統中為/太傅文帝謂欣曰王欣為太傅)
(再為太師自古人臣未/有此例欣但遜謝而已)三世在位(東觀漢紀章帝詔曰/行太尉事趙熹三世)
(在位為國元老其以熹為太傅/時年八十繼母在堂言不稱老)朝之雋老(本紀晉鄭冲/抗表致仕詔)
(曰太傅韜徳深粹履行髙潔可謂朝之雋老以年/髙告退今聼其所執以夀光公就第並几杖不朝)行常
單馬(分紀達奚武拜太傅賤時好華飾及居重位不理/威儀行常單馬門不施㦸常畫掩一扇或謂武曰)
(公位冠羣后功名葢代出入儀衛不稱具瞻何輕率若/是武曰天下未平國恩未報安所事威儀乎言者慚而)
(退/)東山之志(謝傅東山之志始/末不渝謝安也)
皇朝事實帝傅(歐公李昭亮制/増其帝傅之崇)公傅(宣和除梁師成制/乃加公傅之崇又)
(童貫制仍公/傅之崇貴)經拜之傅(初寮除皇子楷制/衮舄位經拜之傅)宰相謝事(東/都)
(事畧張士遜𫝊上章請老就拜太傅進封鄧國公致仕/宰相謝事自士遜始也就第十年而薨年八十士遜歸)
(老號退傅啟國於鄧范仲淹適守鄧州士遜還鄉仲/淹置酒髙㑹明日士遜復置㑹揮金甚盛時人榮之)求
閒杜門謝客(係年録紹興十一年韓世忠以太傅奉朝/請秦檜主和議世忠乃力求閒退自此杜)
(門謝客絶口不言兵時騎驢擕酒從一二童奴/遊西湖以自樂平時將佐亦罕得見其面云)
自叙無咎無譽(後漢胡廣贊曰鄧張作傅無咎無譽胡/公庸庸飾情恭貌朝章雖理據正則撓)
前賢詩詞髙揖九州外(文選謝靈運述祖徳詩髙揖九/州外拂衣五湖裏謂太傅謝安)
(也/)
　　　太保
歴代事實天下取平(言其處位不端受業不敬教誨不/誠諷誦禮不經不法言語不序天)
(下取平者其屬/太保之任也)有若保衡(君奭在太甲時則有/若保衡保衡伊尹也)尚徳篤
誠(太保何曽尚徳依仁明允篤誠/翌贊先皇光濟帝業晉帝詔)匪躬之志(太保衛瓘/明允篤誠)
(有匪躬之/志起居注)含素運暮(鄭冲含素王祥運暮祥與冲俱/曽為太保冲後遷太傅晉書贊)崇
道𢎞化(王祥乞休徵拜太保制曰耆艾/元老髙行清粹朕深所倚毗)即其家拜(趙光/逄以)
(司徒致仕天成中即其家/拜太保封齊國公五代史)相宅(召誥惟太保/先周公相宅)為王左右
(君奭召公為保周公/為師相成王為左右)訓王(太保乃作旅獒/用訓于王書經)訓䕶(太保古/官商太)
(甲時伊尹為保周成王時召公為太保漢平帝用王莽/為之魏初以鄭冲為之晉武初以王祥為之進爵為公)
(加置七官之職蓋太保所以/訓䕶人主𨗳以徳義者通典)輔𨗳(唐大詔王祥輔/𨗳之秩杜佑制)善撫
士(蜀李雄母兄李始為太保善撫士衆多歸/之時人語曰欲養老屬太保崔鴻春秋)掌朝政(晉/汝)
(南王亮為録尚書事與太/保衛瓘對掌朝政分紀)清達(晉王祥薨奔赴者非朝/廷之賢則親舊故吏而)
(已門無襍進之人族孫王/戎歎曰太保可謂清達矣)
皇朝事實再任加封(熈寧元年潞國公文彦博守太保/兼侍中再任彦博受太保不受所)
(封再任從/之㑹要)
前賢詩詞天地荷成功(詔出未央宮登壇近總戎上公/周太保副相漢司空弓抱闗西)
(月旗翻渭北風弟兄皆許國/天地荷成功岑參送李太保)
　　　三少
縂三少(周以少師少傅少保為三孤貳公𢎞化寅亮天地/弼予一人通典曰孤特也言卑於公尊於卿特置)
(此三人秦漢而下省後周置三孤以貳公宋初沿唐制/置三師以太尉司徒司空為三公元豐肇新官制於三)
(師三公無所改政和元年詔司徒司空周六卿之官非/三公之任乃今六曹尚書是也太尉秦官居主兵之任)
(亦非三公太尉司徒司空并罷按周制立三孤之官乃/次輔之任或稱三少為次相之任續㑹典前漢百官公)
(卿表云既立三公又立三少以為之副少師/少傅少保是為六卿又云三少謂為孤卿)
　　　少師
歴代事實少師之責(太傅注天子燕業反其學左右之/習詭其師答諸侯遇大臣不知文)
(雅之辭言語之道簡文少誦不博/不習此少師之責也後漢百官志)棘木下(成獄辭大司/㓂聼之於棘)
(木之下/王制)爵弁(春官司服孤之服自弁冕而下/注大夫爵弁自祭家廟惟孤爾)特揖(夏官/司士)
(正朝儀之位孤卿/特揖注一一揖之)棘位(秋官朝士掌建邦外朝之法左/九棘孤卿位焉羣士在其後注)
(植棘以為位者取其/赤心而外棘也周禮)與六卿為九(以三少為孤卿/與六卿為九焉)貳三
公　弼一人　輔治(副貳三公𢎞大道化敬信天地/之教以輔我一人之治咸通典)通
寒暑(九卿通寒暑/晉百官志)皮帛(大宗伯以禽作六摯以等諸侯/孤摯皮帛者束帛而表以皮為)
(之飾皮虎豹皮帛如今碧色繒也天子之/孤飾摯以虎皮公之孤飾摯以豹皮類雋)
皇朝事實極貳公位(極貳公之位/叙除童貫制)亞師(視秩亞師除藍/從熙制又俾陟)
(亞師之列/除楊戩制)節度除(紹興九年節度使韓世忠除少師十/年少傅節度使張俊除少師二十八)
(年少傅節度使楊存忠除少師孝宗即位九/日少傅四川宣撫使吳璘除少師宋㑹要)
　　　少傅
歴代事實少傅之責(太傅注天子居處出入不以禮衣/服冠帶不以制御器列側不以度)
(采服從好不以章忿悅不以義與奪/不以節此少傅之責也後漢百官志)
皇朝事實少保除(紹興六年少保節度使張俊除少傅/七年少保節度使楊存忠除少傅三)
(十一年少保四川宣/撫使吳璘除少傅)奏事特授(紹興三十二年孝宗即/位張浚特授少傅進封)
(魏國公浚以樞宻使都督江淮軍馬/入朝奏事繼有是命出宋史㑹要)次傅(元袞赤舄進/次傅之崇名)
(宋除錢/景臻制)亞傅(俾公洪化越陞亞/傅之班除余深制)
　　　少保
歴代事實少保之責(少保注天子居處燕私安而易樂/而耽飲食不時醉飽不節寢起蚤)
(宴無常玩好器㺯無制此/少保之責也後漢百官志)孤保(眷於孤保寮/除鄭洵武制)
皇朝事實使相除(宋紹興五年武成威徳軍節度使開/府儀同三司充鎭江建康府淮東)
(宣撫韓世忠除少保又紹興六年兩鎮使相江東宣撫/使張浚除少保又九年六月武勝定國軍節度使岳飛)
(除少保又十二年保成軍節度使開府楊存忠除少/保又二十九年奉國軍節度使判興州吳璘除少保)特
授進爵(隆興元年左僕射陳康伯特授少保進封福國/公判信州乾道八年左丞相華國公虞允文特)
(授少保武安軍節度使充四/川宣撫使進封雍國公㑹要)亞保(峻陞亞保位孤之棘/於外朝除余深制)
　　　平章事
平章事(唐書貞觀中僕射李靖以疾辭位詔疾小瘳兩/三日一至中書門下平章事平章之名蓋始於)
(此永淳元年以黄門侍郎郭待舉兵部侍郎岑長倩等/同中書門下平章事入銜自待舉等始自是之後終唐)
(之世不能改朝野雜記云宋舊相特命平章决軍國者/凡四天禧中王文正公以首相告老拜太尉兼侍中五)
(日一朝遇軍國大事不以時入參决公懇辭不拜慶厯/初吕文靖公亦以首相求罷拜司空平章軍國重事公)
(辭之元祐初文忠烈公自太師懇致仕除平章軍國重/事未幾吕正獻公以右揆求去亦除司空同平章軍國)
(事潞公五日一朝申公兩日一朝開禧初年初置平章/軍國事以命韓侂胄蓋侂胄䇿銜比申公省同字則其)
(體尤尊比潞公省重/字則其所與者廣)
歴代事實平章總載時遊廟堂(屢貢封章力求退避朕/重失此三益之友而閔)
(以萬機之煩又云毋廢議論時遊廟堂可特授司空平/章軍國事一月三赴經筵二日一入朝因至都堂議軍)
(國事吕公/著平章制)典禮刑政與聞(平章軍國事祖宗所以優待/元勲重徳之意非他相比也)
(王吕二公所平章重事之日不可得而考潞公所謂重/事則大典禮大刑政侍從管軍三京尹三路帥以上乃)
(與聞之比申公去重字則政事無所不/闗苐省其常程細務而已朝野雜記)助理萬幾(掌丞/天子)
(助理/萬幾)五日一入(鄭覃以病乞去位有詔解太子太/師許以五日一入中書商量政事)三五
日一入(太和四年裴度數引疾不任機事詔進司徒平/章軍國重事三五日一入中書平章政事度狀)
(貎不踰中人而神觀爽邁操守正善占對/既有功名震四夷用不用常為天下重輕)尊禮不名(杜/佑)
(拜檢校司空同中書平章政事歲餘乞致仕詔三五日/一入中書平章政事佑毎進見天子尊禮之而不名後)
(數年因乞骸/骨許之分紀)
皇朝事實與執政商量事(文彦博平章軍國重事詔一/月兩赴經筵六日一入朝因)
(至廟堂與執政商量事朝廷有大/政令即與輔臣共議東都事畧)不限時日參决(天禧/元年)
(王旦太尉兼侍中許五日一赴起居毎起居日入/中書或遇軍國重事不限時日並令入預參决)與中
書樞宻同議(慶厯三年詔宰相吕夷簡毎有軍國大事/與中書樞宻院同議以聞以夷簡宿疾在)
(告故有是/命分紀)士艶其榮(天祐三年國朝大臣以三公平章/國事四人其二人則吕公著父子)
(也士艶其/榮通畧)
　
　
　
　
　
　
　
　
　
　
　
　
　
　翰苑新書前集卷一
欽定四庫全書
　翰苑新書前集卷二
　　　左右丞相(上/)
左右丞相(歴代黄帝得六相而天下治管子髙陽氏有/才子八人謂之八愷髙辛氏有才子八人謂)
(之八元舜有大功而為天子以其舉十六相也左傳舜/命禹宅百揆成湯始置二相通典以伊尹為右相仲虺)
(為左相宋百官志髙宗夢傅說營求諸野得諸傅巖爰/立作相周成王時召公為保周公為師相成王為左右)
(周公位冢宰正百官又作六典冢宰掌邦治統百官均/四海秦悼武王二年始置丞相官樗里疾甘茂為左右)
(丞相史記漢髙帝即位置丞相孝惠髙后置左右丞相/文帝即位周勃為右丞相位第一陳平為左丞相位第)
(二勃免平專為丞相武帝劉屈氂為左丞相分官屬為/兩府虛其右以用待四方之選哀帝元壽二年更丞相)
(為大司徒漢書東京不復置宋百官志獻帝建安十三/年復置丞相以曹操居之後有相國魏黄初元年改為)
(司徒文帝復置中書監令並掌機宻自是中書多為樞/機之任後置大丞相第一品又有相國司馬昭司馬師)
(為之晉罷丞相復司徒永昌元年罷司徒并丞相後或/有相國或有丞相省置無常而中書監令常管機要多)
(為宰相之任宋孝武帝以義宣為丞相而司徒府如故/齊丞相不用人以為贈官梁罷相國置丞相置司徒陳)
(又置相國位丞相上竝為贈官自魏晉以來宰相但以/他官參掌機宻或委知政事者無有常官其相國丞相)
(或為贈官或闕不置間者自為尊崇之位多非人臣之/職其身為宰相者不必居此官也通典隋文帝自大丞)
(相代後周遂置内史納言即中書令侍中是為宰相亦/有他官參與焉柳述為兵部尚書參掌職事又楊素為)
(右僕射與髙熲專掌朝政并通典唐世宰相名尤不正/初以三省長官中書令侍中尚書令共議國政此宰相)
(職也其後以太宗嘗為尚書令臣下避不敢居其職由/是僕射為尚書省長官與侍中中書令號為宰相品位)
(既崇不欲輕授常以他官居宰相職而假以他名唐百/官志如同中書門下三品及平章事知政事參知機務)
(參與政事及平章軍國重事之名是也通典武后龍朔/元年改侍中為左相中書令為右相尚書僕射為文昌)
(後復改易摘竒國朝沿唐制以三公至列曹侍郎同平/章事為宰相神宗新官制於三省置侍中中書尚書二)
(令虛而不除以尚書左右僕射兼門下中書侍郎為兩/相然中書揆而議之門下審而履之尚書承而行之則)
(是首相不復與朝廷議論矣元祐初司馬公相乃請令/三省合班奏事分省治事自紹聖以後皆因之時議者)
(謂門下相凡事既同進呈則不應自駮已行之命是省/審之職可廢也政和中蔡京以太師總領三省號公相)
(乃廢尚書令改侍中中書令為左輔右弼亦虛而不除/改左右僕射為太宰少宰仍兼兩省侍郎靖康中何文)
(績将拜相乃先乞復太少宰為僕射吳正仲當制請更/為丞相不從建炎三年吕元直初相議者請併三省為)
(一於是元直解中書侍郎改同中書門下平章事乾道/七年十二月詔改尚書左右僕射為左右丞相初虞雍)
(公獨相上眷禮極厚既又以梁叔子靖重欲遂相之而/無其端㑹易三省官名乃議以僕射之名不正欲求周)
(漢舊制改為左右丞相令學士院史官討論先是已有/㫖令百官依舊制服靴虞公不樂曰近已易履為靴今)
(又易相名何以示中外蓋金人已改左右僕射為尚書/左右丞相故也有司知其意不敢遽上至八年正月僅)
(條具歴代宰相官稱申尚書省禁中即聞之翌日遣中/使至學士院問緩故學士周子充以其事奏後二十日)
(御筆付院云尚書左右僕射可依漢制改作左右丞相/學士院降詔子充草詔以進後二日付外施行二月乙)
(已也後五日上自徳夀宫還召子充對選徳殿上袖出/御筆云比來一二大臣同心輔政夙夜匪懈漸革茍且)
(之風以副綜核之意深可嘉尚今因除授宜示褒典虞/允文可特進左丞相梁克家可正奉大夫右丞相辛亥)
(百官集文徳殿初謂改易相名耳及䨇制出在庭愕然/先是子充嘗奏並命二相而遷官或三或四更取聖裁)
(上曰特進一官即少保所以允文三官議者疑學士有/所抑揚後數月虞公罷相乃除少保則知聖意已先定)
(也朝野/雜記)
歴代事實台相(後侯覇傳論中興以後居台相總持權/衡者多矣其能以任職取名者豈非先)
(逺業而後小數哉故伏湛造次急於/鄉射之禮侯覇入朝先奏寛大之令)鼎臣(姑臧集批崔/植等賀冊禮)
(畢赦/恩表)元老(唐𤣥宗謂宋璟曰卿國/之元老為朕股肱耳目)良弼(韓感二鳥賦髙/宗得良弼於宵)
(寐/)上公(前翟方進傳奏曰春秋之義尊上公謂之宰海/内無不統焉丞相進見聖主御坐為起在輿為)
(下/)上相(前本傳陸賈謂陳平曰足/下位為上相食三萬戶侯)上宰(唐李泌傳建上/宰近立功立名)
(者/)儒相(漢書贊曰自孝武興/學公孫𢎞以儒相)公宰(韓公權相碑年除/歲遷以至公宰)槐
宰(王僧儉/釋奠詩)堂老(國史補云宰/相曰堂老)鉉路(狄梁公表云/載塵鉉路)鉉台(潘/岳)
(西征賦納旌/弓於鉉台)鼎位(姑臧集批崔植等/賀冊禮畢赦恩表)鼎宰(王猛䟽曰/鼎宰崇重)黄
閣(漢舊儀丞相聴/事閣曰黄閣)朱門(鄭𤣥云朱門洞啟當陽之正色/三公與天子禮秩相亞故黄其)
(閣以示謙不敢斥天/子疑是漢舊制也)黄扉(漢丞相金印紫綬黄扉黒/轓所以異車服於百辟也)金
鉉(劉禹錫代上平章事表/金鉉重名銀青貴服)沙堤(唐故事凡拜相之後禮/絶班行府縣載沙塡路)
(自私第至於子城/東街名曰沙堤)火城(史補云毎元日冬至百官已集/而宰相方至珂􁣸列燭多至數)
(百炬謂之火城宰相火城/至則衆皆㓕燭以避之)白麻(唐李甘傳累遷御史鄭/注侍講禁中求宰相朝)
(廷譁言将用之甘倡曰宰相代天治物者當先徳/望後文藝注何人欲得宰相白麻出我必壊之)紫綬
(前百官表相國丞相皆秦官金/印紫綬掌丞天子助理萬幾)赤舃(杜佑碑𤣥冕赤/舃在帝左右)風
流(南王儉傳儉曰江左風流/宰相惟有謝安蓋自况也)醖藉(前匡衡傳贊自孝武/興學公孫𢎞以儒相)
(其後韋賢𤣥成匡衡張禹咸以儒宗居宰相位服/儒衣冠傳先王語其醖藉可也然皆持祿保位)風度
(張九齡罷相後宰執每薦公/卿上必問風度得如九齡否)風操(張嘉貞傳天子欲用/嘉貞而忘其名謂韋)
(抗曰朕嘗記其風操張姓而/複名因閱表䟽遂得其名)人物第一(李揆傳揆同平/章事帝曰卿門)
(地人物文學皆當世第/一信朝廷之羽儀乎)詞翰標首(西京雜記唐自武徳/以來宰相寛厚以陸)
(象先為標首詞翰以姚元崇為標首詞學/以張說為標首决䇿以張嘉貞為標首)一代偉人(柳/氏)
(家學録姚狄蘇宋皆一代偉人或三入相/再入相未有不久於其事能成令名焉)兼文武(唐宰/相兼)
(文武者李靖郭元/振唐休璟張仁愿)識治良材(蜀志諸葛亮傳先主即帝/位策亮為丞相曰丞相其)
(輔朕之闕助宣重光以照明天下評曰亮之為國也撫/百姓示儀軌約官職從權制開誠心布公道可謂識治)
(之良/材)宰相材(唐張柬之𫝊武后謂狄仁傑曰安得一竒/士用之仁傑曰張柬之雖老宰相材也用)
(之必盡/節於國)大臣節(張九齡傳為相/諤諤有大臣節)天下重輕(唐裴度傳度/名震四夷用)
(不用常為/天下重輕)天下具瞻(唐白居易傳王諤将加平章事居/易以為宰相天下具瞻非有重望)
(顯功不/可任)單于仰視(王商有威重容貎絶人單于來朝商/坐未央庭中單于前拜謁商離席起)
(單于仰視商貎大畏之遷延却/退天子聞而嘆曰真漢相矣)天下宜之(韓休傳蕭嵩/舉休志行直)
(方不務進既為相天下翕然宜之帝稍過差必視左右/曰韓休知否已而䟽輙至常引鑑不樂左右曰自韓休)
(入相陛下無一日歡何自戚戚不/逐去之帝曰吾雖瘠天下肥矣)士戴人懐(唐元稹加/階制位愈)
(髙而士愈戴禄/愈厚而人愈懐)漢之名宰(朱穆論曰韓安國翟方進為/漢之名宰然猶不能振一貧)
(賢薦一/孤士)開元賢才(張說贊開元之際所/致輔佐皆得賢才)蕭曹丙魏(丙吉/贊近)
(觀漢相髙祖開基蕭曹為/冠孝宣中興丙魏有聲)房杜姚宋(唐姚宋贊唐三百/年輔弼者不為少)
(獨前稱房杜後稱姚宋又通鑑姚宋相繼為相崇善應/變成務璟善持正守法二人志操不同然協心輔佐使)
(賦役寛平刑罰清省百姓富庶唐世賢/相前稱房杜後稱姚宋他人莫得比焉)通明相(翟方進/𫝊方進)
(為丞相智能有餘兼通文法吏/事以儒術縁飾法律號通明相)任職相(後漢陳/寵杜林)救時相
(唐姚崇在告政事委積𤣥宗謂盧懐慎曰朕以天下事/委崇以卿坐鎭雅俗耳崇出須臾裁决俱盡顧謂齊澣)
(曰余為相可比何人未對崇曰何如管晏澣曰管晏之/法雖不能施於後猶終其身公所為法隨復更之祗可)
(謂救時相崇曰救/時相豈易得乎)代天理物(續通典當左輔右弼之/寄總代天理物之名)理
隂陽鎭四夷(前王陵傳周勃為右丞相上問勃一歲决/獄幾何勃謝不知問錢穀一歲出入幾何)
(又謝不知上問陳平曰各有主者上曰君主何事曰宰/相者上佐天子理隂陽順四時下遂萬物之宜外鎭四)
(夷諸侯内撫百姓使/卿大夫各任其職)贊化原和鼎實(柳集表燮贊化/原調和鼎實)調
隂陽安黎庶(唐文宗以度支戶部分命宰臣鎮之郭承/嘏論之曰宰相者上調隂陽下安黎庶致)
(時清平俾之閱簿書算緡/帛非所宜也帝深嘉之)宅百揆(書舜典帝曰有能奮/庸熙帝之載使宅百)
(揆僉曰禹/作司空)正百官(記表記宰正百/官大臣慮四方)總衆職(前魏相字弱/翁宣帝即位)
(遂為丞相帝始親萬機厲精為治練羣/臣核名實而相總領衆職甚稱上意)魏相識兵畧(文/中)
(子上謂魏相真漢/相識兵畧逹時令)丙吉憂邉(前丙吉傳吉代魏相為丞/相吉馭吏出見驛騎持赤)
(白囊馭吏隨至公車知虜入雲中吏歸白狀吉召東曹/案邊長吏瑣科條其人詔問虜所入郡吏吉具對見謂)
(憂邊/思職)相自有體(後朱浮論吳起與田文論功文不及者/三朱買臣難公孫𢎞十策𢎞不得其一)
(終之田文相魏公孫宰/漢誠知宰相自有體也)吉知大體(丙吉傳丙吉出逢羣/鬭者死傷横道吉過)
(之不問前逢人逐牛牛喘吐舌使騎吏問逐牛行幾里/矣椽吏謂前後失問吉曰民鬬殺傷京兆尹職當禁捕)
(宰相不親細事非當於道路問也方春牛喘此時氣失/節恐有所傷害三公典調隂陽職當憂是以問之椽吏)
(乃服以吉/為知大體)尚道尚徳尚吏尚文(通鑑唐𤣥宗即位以來/所用之相姚崇尚道宋)
(璟尚徳張嘉貞尚吏張說尚文李元紘蘇/暹尚儉韓休張九齡尚直所用各具所長)號令典刑罔
不全(唐房杜贊太宗用𤣥齡如晦輔政興大亂之後紀/綱彫弛而能興仆植僵使號令典刑粲然罔不全)
(雖數百年猶蒙其功可謂名宰相/然求所以致之之蹟殆不可見)憲物容典率討裁(見/同)
(心濟/謀注)應變成天下之務(唐姚宋贊姚崇善應變以成天/下之務宋璟善守文以持天下)
(之正天所以佐/唐使中興也)機務歸相(憲宗紀史臣自上臨御迄於/元和機務盡歸之宰相由是)
(中外/咸理)持國之柄(前周亞夫傳為/丞相持國之柄)揭權以歸(唐劉蕡傳揭/國之權以歸)
(諸/相)除吏八百(崔祐甫為相薦延推舉日除數十/人作相未逾年除吏幾八百矣)䟽三十
人(李吉甫執政謂裴垍曰比日人物吾懵不及知君精/鍳為我言之垍即崖畧䟽三十人許吉甫籍以薦於)
(朝天子/稱得人)四科辟士(通典章帝建初元年用前/漢丞相故事以四科辟士)東閣延賢
(西京雜記曰公孫既相於是起客館開東閣以延賢人/一曰欽賢館以待大賢次曰翹材館以待大才次曰接)
(士館以待國士其有徳任毗贊佐理隂陽者處欽賢之/館其有才堪九列将軍中二千石者居翹材之館其有)
(一介之善一方之藝者居接士/之館躬自菲薄俸禄皆以給之)助訪賢才(唐太宗謂房/𤣥齡曰公為)
(僕射當助朕廣耳目訪賢才比閱訟牒日數百/豈暇求人哉乃敇細務屬左右丞大事闗僕射)薦賢助
國(後顯宗紀薦賢助/國宰相之職也)朝無幸人(裴垍為相擢韋貫之裴/度知制誥李夷簡御史)
(中丞皆踵躡為輔相號名臣自他選任罔/不精明人無異言故元和之治朝無幸人)引天下知名
士(張說為相引天下知名士佐/佑王化粉澤典章為一王法)十事要說(唐姚宋贊崇/以十事要說)
(天子而後輔/政顧不偉哉)用𢎞上意(職官分紀徳宗即位擢祐甫為/相頗用道徳寛大以𢎞上意故)
(建中初政聲藹然海/内想望貞觀之理)不負天子(陸贄傳贄為相上不/負天子下不負所學)以
明佐聖(唐馬周等贊以明佐聖/故君宰間不膠漆而固)聚精㑹神(王褒頌堯舜/禹湯文武之)
(君得稷契臯陶伊尹吕望明明在/朝穆穆布列聚精㑹神相得益章)金甌覆名(唐𤣥宗命/相皆先御)
(書其名置案上㑹太子入侍上舉金甌覆其名而告之/曰相名也汝知誰耶肅宗曰非崔琳盧從愿乎上曰然)
琉璃瓶覆名(五代史唐廢帝欲擇宰相問於左右皆言/盧文紀及姚顗有人望廢帝因悉書清望)
(官姓名内琉璃瓶中夜焚香祝天/以筯挾之首得文紀欣然相之)擢士為相(後陳龜傳/三辰不軌)
(擢士為相又/魏元忠云)以銀為信(鄴侯傳代宗欲相泌元載忌之/帝不得已出泌約曰後召當以)
(銀為信忽除銀青光禄大夫泌/知載敗已且相矣未幾果然)以宗室進(唐書贊曰周/之卿士周召)
(毛原皆同姓國也唐宰相以宗室進者九人林甫姦諛/幾亡天下李程和柔在位無所發明其餘以材稱職號)
(為賢/宰相)以肺腑為(前田蚡傳武帝富於/春秋蚡以肺腑為相)以儒宗居相(見醖/藉注)
以明經歴位(韋賢為丞相少子𤣥成復以明經歴位至/宰相故鄒魯諺曰遺子黄金滿籯不如教)
(子一/經)以春秋取相(漢書食貨志自公孫𢎞以/春秋之義繩臣下取漢相)以一言取
相(同上田千秋傳千秋無他才能術業特/以一言寤主旬月取宰相世未嘗有也)片言寤主(唐/房)
(綰以忠誼自奮片/言寤主而取宰相)翰林為相(唐劉瑑始在翰林帝素器/遇至是手詔追還後請間)
(帝視案上厯謂瑑曰為朕擇一令日瑑跪曰某日良/帝笑曰是日卿可遂相即詔同中書門下平章事)御
史為相(前朱博奏故事選郡國守相髙第為中二千石/中二千石為御史大夫任職者為丞相位次有)
(叙所以尊聖/徳重國相也)列侯為相(通典漢制常以列侯為相唯公/孫𢎞布衣登相位武帝乃封為)
(平津侯其後為故事/至丞相而封自𢎞始)布衣登相(上/註)潁川召為(黄覇為潁/川守前後)
(八年郡中愈治召為太子太/傅代丙吉為相封建成侯)同州宻召(姚崇徙同州刺/史𤣥宗講武新)
(豐故事天子行幸牧守在三百里者得詣行在帝亦宻/召崇崇至帝方獵渭濱咨天下事衮衮不知倦帝曰卿)
(宜遂相朕翌日拜兵部/尚書同中書門下三品)自海瀕登相位(前外戚恩澤侯/表上亦興文學)
(進拔幽隐公孫𢎞/自海瀕而登相位)登庸衣鉢(邵氏聞見録范魯公質舉/進士主文和凝愛其文以)
(第十三登第謂質曰君之文宜冠多士屈居第十三者/欲君𫝊老夫衣鉢耳質以為榮有獻詩云從此廟堂添)
(故事登庸衣鉢/亦相傳後果相)不出都門登相位(南部新書鄭覃歴官/三十餘任未嘗出都)
(門登相位/以至於終)不出長安至宰相(通典匡衡以十年之内不/出長安城門而至宰相)
一歲至相(唐李訓傳訓起流/人一歲而至宰相)二朞至相(張鎬傳鎬起布/衣二朞至宰相)
十年至相(白居易降李絳制十/年之間位至宰相)八十為相(張柬之傳柬/之為相年且)
(八十/矣)居位二十三年(柳氏家學録曰房𤣥齡/以盛徳居位二十三年)執政將二
十年(隋髙熲事文煬兩朝有文武大畧明達政務/執政将二十年朝野推服論者以為真宰相)考校
二十四(唐郭子儀傳子儀/校中書二十四考)十拜四登(裴度制十拜相/詔四登師壇)再
升三入(唐宋璟表云再升/台坐三入冢司)四入五入(唐宰相再入者長/孫無忌狄仁傑李)
(吉甫三入者劉幽求張延賞鄭畋四入者/韋巨源姚元崇韋安石五入者蕭瑀裴度)三相楚而愈
卑(荀子孫叔敖曰吾/三相楚而心愈卑)二相共和(周宣王即位周公召公/二相行政號曰共和)
同心濟謀(唐杜如晦傳方為相時天下新定臺閣制度/憲物率二人討裁每議事帝所如晦長於㫁)
(而𤣥齡善謀二人深相知故同心濟/謀以佐佑帝當世語良相必曰房杜)盡公不顧私(唐蘇/頲與)
(宋璟同當國相得歡甚璟曰吾與蘇氏父子同為丞相/僕射長厚自是國器若獻可替否事至即㫁盡公不顧)
(私則今丞/相過之)事無所變更(前曹參傳蕭何薨參聞之告舍/人曰趣治行吾且入相使者果)
(召參參代何為相國事無所變更一遵何之法百姓歌/之曰蕭何為法講若畫一曹參代之守而勿失載其清)
(静民以/寧壹)賜三傑詩(宋璟傳璟為尚書右丞相張說為左/源乾曜為太子少傅同日拜帝賦三)
(傑詩自/冩以賜)堂封(唐源乾曜同紫薇黄門平章事帝詔中/書門下共食實戶三百堂封自此始)堂
飡(續通典唐開平詔丞相尊位而堂厨/未給無飡錢其令日食萬錢之半)賜酴醿酒(唐李/絳傳)
(李吉甫盛贊天子徳憲宗欣然絳曰今日西戎内訌熢/燧相接誠陛下焦心求濟時之畧渠便髙枕而卧哉帝)
(入謂左右曰絳言骨鯁真/宰相也遣使者賜酴醿酒)賜金筯表直(開元遺事宋璟/為宰相朝野人)
(心歸羙焉時春御宴帝以所用金筯令内臣賜璟雖受/所賜莫知其由帝曰非賜汝金蓋賜卿筯以表卿直也)
御座為起(通典注云皇帝見丞相起謁者稱曰皇帝為/丞相起起立乃坐贊稱曰敬謝行禮皇帝在)
(道丞相迎謁者稱曰皇帝為丞相下輿下立乃昇車/也又翟方進傳注丞相進見御座為起在輿為下)撤
榻(唐制政事堂不接客自元載為相中人傳詔/者引升堂置榻待之李峴至即敇吏撤去)八葉(蕭/瑀)
(傳贊自瑀逮遇凡八葉丞相名徳相/望與唐盛衰世家之盛古未有也)三世(唐張延賞等/贊張氏三世)
(丞相然各有所窮嘉貞窮於/俗延賞窮於伎洪靖窮於權)累葉(後楊震論延光之間/震為上相抗直方以)
(臨權枉先公道而後聲名可謂懐王臣之節識所任之/體矣遂以累葉載徳繼踵丞相信哉先世韋平方之蔑)
(矣贊曰楊氏載/徳仍世柱國)再世(李元紘傳元紘再世丞相有清/節又蘇瓌蘇廷碩再世稱賢相)父
子至(前平當𫝊漢興惟韋平父子至丞相/又唐戴胄子至徳父子繼為丞相)兄弟登(三十/國春)
(秋卞粹以清卞兄弟六人/並登宰輔世稱卞氏六龍)相門有相(南史相/門有相)入相如父
年(李吉甫年五十一出鎭淮南五十四復/相令徳裕自鎭南後入相如父之年)仕至相而親
具(唐郭元振仕至/宰相而親具)九十八族(唐丞相三百六十/九人九十八族)山東出
相(前趙充國傳/山東出相)上相鄉中台里(馮道洛陽三川鄉改為/上相鄉靈臺里改為中)
(台/里)江左夷吾(晉桓彛傳王導為丞相彛見導極談世事/還謂周覬曰向見管夷吾吾無復憂矣)
為漢伊周(前周勃贊勃登輔佐正國家/難誅諸吕立孝文為漢伊周)金榜(唐記云崔/昭暴卒復)
(生云見冥間列榜備書人間姓名将相列/金榜其次列銀榜州縣並列長鐡榜曉之)紗籠(唐卜者/胡蘆生)
(筮卜甚驗李藩嘗問生生曰貴人也在紗籠中李問所/由終不復言後有新羅生言宰相冥司必濳以紗籠䕶)
(之恐為異/物所擾也)夢錦半臂(正元中相國竇參為御史中丞嘗/一夕夢徳宗召對於便殿以錦半)
(臂賜之黙念曰臂者庇也大邑所以庇吾身也今夢半/臂者豈上以我叨居顯位将給半俸俾我致政乎客有)
(觧曰半臂者被股肱之衣也今公夢天子賜之豈非上/将以股肱之位而委公乎明日果拜中書侍郎平章事)
(出宣/室志)夢神授筆(五代唐末帝時馬裔孫赴闕宿邏府其/地有神祠夜夢神手授二筆及為翰林)
(學士裔孫以為契夢筆之兆洎入中/書上事堂吏奉二筆如夢中所授者)大碑金字(唐杜相/鵬舉父)
(夢有所之見一大碑云是宰相碑已作者金填其字未/作者列名于上杜問曰有杜家兒否曰有任自看之記)
(得姓下其鳥偏傍曵脚而忘其字乃名為鵬/舉鵬舉生鴻漸而名字亦前定矣見嘉話録)經函龍骨
(廣異記僕射裴遵慶母皇甫氏少時常持經經函中有/小珊瑚樹異時忽有小龍骨一具生於側時人以為裴)
(氏祥上元中遵/慶遂居宰輔云)堂舍槐枝(相國李石河中永樂有宅庭/槐一本抽三枝直堂舍屋脊)
(一枝不及相國同堂兄弟三人曰石曰/程皆登宰執惟福一人歴七鎮使司)省門槐音(唐尚/書省)
(南門有古槐垂䕃至廣相傳夜深聞絲竹之音/省中即有入相者俗謂之音聲木見因話録)國之股
肱(前朱雲傳匡衡曰大臣國家之股/肱天下所瞻仰在明主所謹擇)君之四體(後蔡邕/傳宰相)
(大臣君/之四體)一目一臂(髙宗幸洛陽詔薛振與太子居守上/曰朕之留卿若去一目若㫁一臂闗)
(西事重悉/以委卿)舟楫霖雨(書說/命)棟梁(杜如晦傳隋大業中髙/孝基謂之曰公有應變)
(之才當為棟梁之用又南史王儉傳宰/相之門豫章栝柏雖小已有棟梁之氣)柱石(前元后傳/丞相王商)
(國家柱石臣也其/人守正不詘節)鼎軸(魏崔琰崔琳/咸至鼎軸)補衮(詩烝民衮職/有闕維仲山)
(甫補/之)阿衡(詩商頌實維阿/衡實左右商王)秉均(詩節南山尹氏大師維/周之氐秉國之均四方)
(是維天/子是毗)當軸(西漢車千秋傳/贊當軸處中)太微宫東垣(前李尋傳注/太微宫西垣)
(為上将東/垣為上相)六星曰文昌(前天文志斗魁戴筐六/星曰文昌宫云為貴相)一星在
斗南(晉天文志相一/星在北斗南)
　
　
　
　翰苑新書前集卷二
欽定四庫全書
　翰苑新書前集卷三
　　　左右丞相(下/)
皇朝事實不殖資産(長編上因講求輔弼謂左右曰范/質居第之外不殖資産真宰相也)
(太宗亦素重質嘗對近臣稱累朝宰相/以為循規矩重名器持㢘節無范質右)不徼寵澤(言行/録吕)
(文穆公蒙正為相國三入中書惟公/與趙韓王爾未嘗以親戚邀寵澤)苞苴不到門(慶厯/中杜)
(衍相苞苴貨賄不敢到/其門時號清白宰相)陋巷無門(言行録李文靖所居/陋巷㕔事無重門)
以儉約率子弟(王旦務以儉約率子弟使在富貴不為/驕侈兄子睦欲舉進士旦曰吾常以太)
(盛為懼其可/與寒士爭)沉毅果斷(言行録趙普初以吏道寡聞學/術太祖嘗勸以讀書晚年手不)
(釋卷其為宰相以天下為/己任沉毅果斷當世無比)靜重明敏(言行録陳康伯傳/太上宣諭曰自卿)
(除用朝野翕然無間言卿靜重/明敏一言不妄發真宰相也)大雅大忠(范文正集昔/王文正公居)
(宰府僅二十年未嘗見愛惡之迹天下謂之大雅㓂萊/公當國真宗有澶淵之幸而能左右天子不動如山却)
(戎狄保宗社天/下謂之大忠)用論語一半(趙韓王普傳太宗時普曰/臣用論語一半佐太祖定)
(天下一半佐/陛下致太平)行論語兩句(長編李沆嘗喜論語或問之/沆曰為丞相如論語中節用)
(而愛人使民以時兩句尚未能/行聖人之言終身誦之可也)名重天下(長編王曾姿/質端厚人莫)
(敢干以私其名重天下前後輔政十年其所進退士人/莫有知者范仲淹嘗以問曾曾曰夫執政者恩欲歸己)
(怨使誰當仲/淹伏其言)名聞夷狄(同上富弼早有公輔之望天下/皆稱曰富公名聞夷狄遼使每)
(至必問其/出處安否)狄問起居(長編司馬光為政踰年而病居其/半既没其家得遺奏八紙上之皆)
(手札論當世急務御篆表其墓道曰忠清粹徳之碑光/居相位遼人遣使入朝與吾使至遼中者遼必問光起)
(居而遼人敇其邉吏曰中國/相司馬矣切毋生事開邉隙)走卒知誦(言行録施㸃字/聖與誠齋楊先)
(生以書遺公曰若盛徳大業丕纘宏謨兒童走卒皆知/公而誦之至於斟酌元氣調和胾羮休然有所兼容慨)
(然無所顧慕用力勞而收效博者某/知之天知之非兒童走卒所與知也)副天下望(至和二/年龎籍)
(改知并州過京師入對上新相文彦博富弼意甚自得/謂籍曰朕用二相何如籍曰二臣皆朝廷髙選陛下㧞)
(之甚副天下望上曰誠如卿言文彦博猶/多私至於富弼萬口一詞皆曰賢相也)甚慰人望(長/編)
(蘇頌自至和中入館居京師閭巷之人皆聞頌名至/是登用朝野相慶明日上語執政曰蘇頌甚慰人望)朝
野無間言(見靜重/明敏註)用相賢於夢卜(同上文彦博富弼並/命是日宣制上遣小)
(黄門覘於庭士大夫相慶得人後數日歐陽修奏事上/以語修且曰古云求相者或得於夢卜今朕用二相人)
(情如此豈不/賢於夢卜哉)制出中外鼓舞(言行録陳康伯時北兵甫/犯淮甸人情大駭望公復)
(用上親札遣中使郎家居召公復/拜尚書左僕射制出中外鼓舞)赴闕都民遮留(言行/録司)
(馬公赴闕庭衛士見公入皆以手加額曰此司馬相公/也都民遮道呼曰公母歸洛留相天子活百姓所在數)
(千人聚/觀之)身佩安危(事畧王曾毅然/大節身佩安危)稱為賢相(同上王旦/傳旦在相)
(位久外無夷狄之虞兵革不困海内富實/羣公百司各得其職故天下稱為賢相)得宰相之體
(見上利害一/切不行注)真宰相之言(見惜東南/民力注)兼領錢穀(長編嘉/祐七年)
(司馬光上䟽食貨天下之急務今窮乏如是宰相不以/為憂意者以為非己之職故也臣願復置總計之官使)
(宰相領之議者以宰相不當/領錢穀是皆不知治體之言)兼制國用(見置局務/財用注)兼判
院事(長編慶厯二年上曰軍國之務當悉歸中書樞宻/非古官然未欲遽改故止令中書同議樞宻院事)
(及張方平請廢樞宻院上乃命平章/事吕夷簡兼判院事而章得象兼使)分領三館(同上乾/徳三年)
(趙普監脩國史國朝因唐及五代故事命相分領三館/首相為昭文大學士其次為監脩國史其次為集賢院)
(大學/士)中書總文武大政(同上景德元年上每得邉奏必/先送中書謂畢士安㓂準曰軍)
(旅之事雖屬樞宻院然中書總文武大政卿等當詳/閱邉奏共參利害勿以事干樞宻院而有所隠也)燮
正辰階(除陳執/中制)燮調鼎味(除陳堯佐制云擢/正階符燮調鼎味)彗星不見
(見賜商/霖字注)論兵議政(楊億表論兵帷/幄議政巖廊)細務進孰狀(長編治/平三年)
(上謂宰臣曰朕日與卿等相見毎欲從容講論治道但/患進呈文字頗多不暇及中書常務有可付有司者悉)
(以付之自是中書細務止進孰狀及/事有定制者歸有司中書降敇而已)善處大事(同上大/中祥符)
(九年上謂左右曰王旦/善處大事真宰相也)能斷大事(同上元祐元年司馬/光言臣切見文彦博)
(沉毅有謀略知國家治體能斷大/事功效顯著此天下所共知也)置局稽財用(言行録/韓絳之)
(入相奏古者冢宰制國用今天下財出入宰相乃不/預聞使置局中書稽天下財用之數量入以為出)陳
軍國大事(長編至道三年宰相吕端加右僕射上御崇/政殿訪端等以軍國大事端陳當世急務皆)
(有條理上/甚嘉納)事必經詳酌(言行録吕端為相持重識大體/毎奏對同列多異議公罕所建)
(明一日内出手札戒曰今中書/事必經吕端詳酌乃得入奏)細務濶略(中興㑹要紹/興二年吕頥)
(浩曰昔唐太宗諭房杜聞公聽受詞訟日不暇給安能/助朕求賢乎卿自今凡事係大體者裁决其餘細務濶)
(略可/也)利國知無不為(言行録韓魏公琦為相十年當仁/宗之末英宗之初朝廷多故公臨)
(大節處危疑茍利國家知無不為故能光輔/三后大濟艱難坐置天下於大寧公之力也)焚利害文
字(同上趙普傳國初普為相於㕔事坐屏後置二/大甕凡有投利害文字皆置中滿即焚於道衢)成功
寂似無(韓魏公為相作喜雨詩曰須臾/慰滿三農望却斂成功寂似無)上利害一切不
行(言行録元城先生論本朝名相最得大臣體者為李/沆每謂人曰沆在政府無以補報國家但諸處有人)
(上利害一/切不行耳)惜東南民力(東齋記事薛簡肅公天禧中為/江淮發運使辭王文正公公無)
(他語但云東南民力竭矣薛/退而謂人曰真宰相之言也)阜安宇内為先(言行録熈/寧初富弼)
(再相神宗有問邊事公曰臣愚以為首當推恩惠布徳/澤二十年未嘗道著用兵二字上問所當先如何公曰)
(阜安宇/内為先)戒𣙜利(同上張士遜出為江西轉運使辭王文/正公於政事堂且求教公從容曰朝廷)
(𣙜利至矣士遜後遂迭更/是職未嘗求錐刀之利)戒道用兵二字(上/注)封還内降
(長編寶元四年吏部侍郎杜衍依前官平章事兼樞宻/使衍務裁僥倖毎内降恩率寢格不行積詔㫖至十數)
(輙納上前諫官歐陽脩見上曰外人知杜衍封還内降/耶凡有求干朕每以衍不可告之而止者多於所封還)
(也/)内降奏格不行(言行録趙忠簡公鼎遷左僕射平章/事公以政事之先後及人才之所當)
(召用者宻條置座右一一奏稟行之/凡内降恩澤多奏格不行號為賢相)補綴奏紙(周上韓/王趙普)
(嘗欲用某人為某官不合太祖意不用明日普復奏之/又不用明日又奏之太祖怒取其奏壊裂投地普徐拾)
(歸補綴明日復進之上/乃悟其後果稱其職)戒貪進(同上王文正公曰可惜/張師徳向文簡曰何謂)
(公曰累於上前說師徳名家子有志行不意兩及吾門/狀元及第榮進素定若復奔競使無階而進者當如何)
(向公稱適者第望公弗遺公曰苐緩/之使師徳知聊以戒貪進激薄俗也)折求請(長編宋琪/在相府每)
(百執事謁見有所求請皆/靣折之以是人咸怨焉)守格法(言行録富弼傳公之/為相守格法行故事)
(而附以公議無心於/其間故百官稱職)却例簿(景徳三年㓂準在中書喜/用寒雋舉錯多自任同列)
(忌之嘗除官司列屢月吏持例簿以進準曰丞相所/以器百官若用例非所謂進賢退不肖也却而不視)夾
袋冊(同上吕蒙正嘗問諸子曰我為相外議如何諸子/云大人為相天下無事善甚但人言無能為事權)
(多為同列所爭公曰我但有一能善用人耳此真丞相/事也公夾袋中有冊子每四方人替罷謁見必問其有)
(何人才隨即䟽之朝廷求賢取之囊中/故公為相文武百官各稱職者以此)籍記名(王文正/公為相)
(賓客滿坐無敢以利干之者公察其可與言者召/與語詢問四方利病觀其才之所長宻籍記其名)設十
科舉士(長編司馬光言臣備位丞相謹選百官乃其職/業而智識淺短見聞褊狹莫若使在位達官人)
(舉所知然後克協至公野無遺/賢矣欲乞朝廷設十科舉士)權衡人材(同上神宗嘗/謂執政曰吕)
(公著之於人才其言/不欺如權衡之稱物)不用浮薄(言行録李沆傳真宗初/即位沆為相帝嘗問治)
(道所宜先沆曰不用浮薄新進喜事之人此最為先帝/問其人曰如梅詢曾致堯是也帝深然之故終帝世數)
(人皆不/進用)乞旌恬退(同上文潞公為相因進對言嘗聞徳/音以搢紳奔競非裁抑之無以厚風)
(俗莫若稍旌恬退之人則躁競者知/愧乃薦王安石韓維張瓌皆擢用焉)姪夷簡宰相材(言/行)
(録吕文穆致仕真宗幸其宅問曰卿諸子孰可用公對/曰臣諸子皆豚犬不足用有姪夷簡任潁州推官宰相)
(材也遂/至大用)不市私恩(同上李沆為相有求差遣見其材可/取必正色拒之已而擢用或不足收)
(用必和顔温語以待之子弟問其故公曰用賢人主之/事我若受其請是市私恩也故峻絶之若其不用者既)
(失所望又無善辭/此取怒之道也)未嘗市恩(言行録范忠宣公純仁在/相位所薦士未嘗知出於)
(公公亦未嘗市恩意於人或謂公曰身為宰相豈可不/牢籠天下士使知出於門下公曰但願朝廷進用不失)
(正人何必須使知/出我門下也耶)所薦人未嘗知(同上王文正公所薦/人未嘗知㓂凖私公)
(求為使相公驚曰将相之任豈可求耶已而制出除凖/武勝軍節度使同中書門下平章事凖入見泣曰非陛)
(下知臣何以至此真宗具道/公所以薦凖者凖始愧歎)戚里不拜台席(李沆為相/石保吉求)
(為相使仁宗以問公公曰保吉因縁戚里無/攻戰之勞台席之拜恐騰物論遂寢其事)宦者不除
節度(王文正公旦為相宦者劉承規求為節度使真宗/以語公公執以為不可曰他日将有求為樞宻使)
(者奈何至今内/臣不過留後)事不宻啟(真宗問李沆曰人皆有宻啟/卿何獨無沆曰臣待罪宰相)
(公事則公言之何用宻啟人臣/有宻啟非䜛即妄臣常惡之)諫諍大臣之任(奏議至/和元年)
(馬遵上言自古諫諍乃大臣之任不獲已而後至以言/責之人若大臣不能正之於前而使小臣救之於己然)
(之後其難/易不侔也)論人君畏天(事略富弼傳神宗朝有於上前/言災異皆天數非人事得失所)
(至者弼曰人君所畏惟天若不畏天何事不可/為者去亂亡無幾矣即上書明其决不然者)奏水旱
盗賊(言行録真宗初即位李沆為相王旦為參知政事/沆曰取四方水旱盗賊奏之旦以為細事不足煩)
(上聽沆曰人主少年當使知四方艱難不然血氣/方剛不留意聲色狗馬則甲兵禱祠之事作矣)請决
策親征(同上澶淵之役㓂公首乞親征時陳堯叟請幸/蜀王欽若乞幸江南上召公問之公曰誰為此)
(謀者臣欲得獻策之人斬以釁鼓然後北伐上悟遂决/澶淵之行公在澶淵每夕與楊億飲博謳歌諧謔喧呼)
(達旦或就寢則鼻息如雷上使人視之喜/曰得渠如此吾復何憂時人比之謝安)戒勿面從(見/趙)
(吕並/命注)賜攘夷詩(言行録趙鼎為相上御書車攻詩宣示/宰執鼎入謝上曰車攻宣王中興之詩)
(今當與卿等夙夜勉/勵以修政事攘夷狄)不賀蝗死(同上李沆為相時天下/大蝗真宗使人於野得)
(死蝗以示大臣明日他宰相請率百官賀/公獨以為不可後數日方奏事飛蝗蔽天)用讀書人(國/朝)
(㑹要太祖云作宰相須用儒/者又云宰相須用讀書人)趙吕並命(端拱元年參知/政事吕蒙正為)
(中書侍郎兼戶部尚書平章事上諭趙普曰卿勿以位/髙多縱勿以權勢自驕但能謹賞罰舉賢良弭愛憎何)
(憂軍國之不治朕若有過卿勿靣從古人恥其君不堯/舜卿其念哉蒙正質厚寛簡自重不結黨與遇事敢言)
(上嘉其無隠/故與普俱命)文富並命(見用相賢/於夢卜注)用宦官不知名者(仁/宗)
(問王素孰可命以相事者素曰臣何敢言上曰姑言之/素曰惟宦官宫妾不知名者可充其選仁宗曰如此則)
(富弼可素曰/陛下得人矣)屬意相吕(吕正惠公參知政事多獨召便/殿語必移晷時吕䝉正為相㑹)
(曲宴後苑上作釣魚詩斷章云欲餌金鈎深未逹磻/溪須問釣魚人意以屬端後數日罷蒙正而相端)宣
撫就拜(言行録韓獻肅公絳熙寧二年為陜西宣撫/使詔兼河東宣撫就拜同中書門下平章事)柄
用十八年(國史王旦登柄用凡十八/年為首相當國僅一紀)未四十拜相(朝野/雜記)
(本朝未四十拜相者范覺民三十一吳/元中何文縝皆三十張魏公三十九)出入三十年(長/編)
(端拱元年五月普常戒其子弟曰吾受寵踰分固當以/身許國私家之事吾無與焉爾等各宜勉勵勿重吾過)
(故自宥命升宰相出入三十餘/年未始為其親屬求恩澤者)前後輔政十年(見名重/天下注)
兩入中書(見致仕安/輿賜名注)三入中書(言行録國朝三入中/書惟吕文穆趙韓王)三
居相位(事略國朝以來三居相/位惟趙普與吕蒙正)外郎三遷而至(宋琪興/國八年)
(正月以兵部員外郎為右諫議大夫同/判三司參知政事十一月拜平章事)曰問集賢(言行/録韓)
(魏公琦為相曽公為亞相趙康靖歐陽公為參政凡事/該政令則曰問集賢該典故則曰問東㕔該文學則曰)
(問西㕔至於大事則自/决之人以為得宰相體)爭事不失和氣(魏公别録韓魏/公言慶厯中與)
(范希文富彦國同在西府上前爭事各别下殿各不失/和氣如未嘗爭也當時正如推車子其心主於行而已)
推車主行(見上/注)不稱相名(孝宗聖政淳熙七年上宣諭/曰每日常朝可同後殿之儀)
(不必稱丞相名趙雄奏君前臣名禮也臣豈敢當陛下/欲少更相儀須俟他日有碩徳在位施行未晚不可自)
(微臣/始)元老不呼名(真宗初即位對宰相皆不呼名吕端/等再拜懇請上曰公等顧命元老朕)
(何敢比/先帝乎)吾社稷臣(長編開寶九年雷徳驤言趙普强市/人第宅聚斂財貨上怒叱之曰鼎鐺)
(尚有耳汝不聞趙/普吾之社稷臣乎)剪鬚之賜(吕夷簡以疾辭/仁宗剪鬚賜之)命坐賜茶
(長編乾徳二年先是宰相見天子必命坐賜茶有大政/事則面議之其餘號令刑賞但入熟狀猶有坐而論道)
(之遺意焉范質等自以前朝舊臣稍存形迹毎事輙具/劄子進呈退即批所得聖㫖而同列書字以志之後遂)
(為定式葢自/質等始也)賜商霖字(國史張文忠公商英傳時久旱/不雨彗出天心商英拜相之夕)
(大雨如注彗星不見上喜/親書商霖一尺字賜之)致仕以安輿召(言行録李文/正以司空致)
(仕於家燈夕上御樓以安輿就其宅召至賜坐上親酌/御樽飲之選餚核之精者賜焉曰卿兩入中書未嘗傷)
(人害物宜今/日獨享此賜)百官班迎(長編至和二年詔凡宰相召自/外者令百官班迎之自内拜者)
(聽行上/事儀)父子祖孫兄弟(朝野雜記國朝父子宰相二家/吕許公申公韓魏公儀公祖孫)
(宰相一家曾魯公欽道兄/弟宰相一家韓康公莊敏)三世宰相(同上三世宰相一/家吕文穆從子文)
(靖從孫正獻又近時史越王子/衛王彌逺孫嵩之三世為相)大耐官職(言行録向文/簡除右僕射)
(上謂李昌武曰朕即位以來未嘗除僕射敏中應甚喜/賀客必多即往觀之明日却對昌武往見丞相方謝客)
(門無一人昌武入見之賀曰今日聞降麻士大夫莫不/歡慰公但唯唯又曰自上即位未嘗除端揆自非眷倚)
(殊絶何以至此公復唯唯又歴陳前世為僕射者勲業/之盛禮命之重公亦唯唯使人至厨中問有飲宴者亦)
(寂無一人明日再對乃具以所/見對上笑曰向敏中大耐官職)㓂準比謝安(見請决䇿/親征注)
公亮方安世(長編元豐元年神宗嘗謂輔臣曰曾公亮/謹審周宻内外無間受遺輔政有始有卒)
(可方漢/張安世)韓琦過周公(言行録韓公既解相印王丞相遺/公書謂過周勃霍光姚崇宋璟又)
(曰為萬人所未嘗任大臣所不敢天下以為名言歐陽周/公亦云進退之際從容有餘德業兩全讒謗自止賢于)
(公逺/矣)
自叙儒素(漢紀宰輔/皆以儒素)癡相(楊再思為丞相時水沴閉坊/門以禳再思入朝有車陷於)
(濘叱牛不前怒曰癡宰相不能和隂陽而閉坊門使/我難於行再思遣吏謂曰爾牛自弱不得獨責宰相)伴
食(唐盧懐愼自以才能不及姚崇政/事皆推而不專時譏為伴食宰相)持禄保位(見醖/藉注)妄
一男子(西漢田千秋無他材能又無閥閱功勞時以一/言悟意旬月取丞相封侯單于曰漢置丞相非)
(用賢也妄一男子/上書即得之矣)應務俗材(唐閻立本既輔政但以應/務俗材無丞相器羙恪以)
(戰功擢左相時人有左相宣/威沙漠右相馳譽丹青之嘲)非濟世才(言行録宋元憲/鄭國公庠雍雍)
(然有徳君子也後既登庸天下承平日久尤務清靜無/所作為有為者病之公嘗自謂時賢多以不才誚我因)
(自詠詩曰我本無心士終非濟世才虛舟人莫怒疑虎/石當開蚊負愁山重葵傾喜日來欲将嘲强解真意轉)
(悠/哉)一日台司(唐王徽為相只一日中書五年二月除昭/義節度使徽上表乞免詞曰六年内署雖)
(叨捧日之榮一日台司未/展致君之懇見南部新書)名損治郡(前漢黄覇材長於/治民及為相號令)
(風采不及丙魏功/名損於治郡時)劉鄴霖雨(唐劉鄴罷相出帥淮南殿/内自撰十餘句語霖雨無)
(功深媿代天之用雲霄失路/未知歸骨之期僖宗惻然)宣威沙漠(見應務/俗材注)摸稜手
(蘇味道為相嘗曰决事不欲明白摸/稜持兩端可也時人號為蘇摸稜)景佺秋花(武后嘗/季秋以)
(梨花示丞相以為祥衆賀汪景佺曰隂陽不相奪倫凟/即為災今草木黄落而木復花凟隂陽也恐陛下布徳)
(施令有所虧損臣位丞相助天治物而不和/臣之咎也頓首請罪武后曰此真丞相也)味道春雪
(武后時三月大雨雪蘇味道以為瑞率羣臣入賀王求/禮曰丞相調燮隂陽而季春雨雪乃災也果以為瑞則)
(冬月雷渠/為瑞雷耶)老鳳蹲池(東軒筆録曽魯公公亮自嘉祐秉/政至熙寧中尚在雖年甚髙而精)
(力不衰故臺諌無非之者唯李復圭以為不可作詩云/老鳳池邊蹲不去饑烏臺上噤無聲未幾曾公亦去)
蜣蜋之取(五代史韋詵豆盧革罷相任圜與安重誨鄭/珏孔循議擇相誰當者圜意屬李琪而珏循)
(以為崔協可相重誨然之他日明宗問誰可相者重誨/即以協對圜前爭之重誨等退圜謂重誨曰李琪才藝)
(可兼時輩百人而䜛夫巧沮忌害其能若捨琪而相/協如棄蘇合之丸而取蜣蜋之轉也重誨笑而止)壞
麻(鄭注求丞相李甘倡曰注/何人哉白麻出我必壞之)
羣書精語平邦國而和天下(楊盈川集理百官而察/萬民平邦國而和天下)輔
贊彌縫藏諸用(唐房杜贊丞相所以代天者也輔贊彌/縫而藏諸用使斯人由而不知非明哲)
(曷臻/是歟)梓人傳(柳梓人傳彼佐天子相天下指而使焉調/其綱紀而盈縮焉齊其法制而整頓焉猶)
(梓人之有規矩䋲墨以定制也擇天下之士使稱其職/居天下之人使安其業視都知野視野知國視國知天)
(下其逺近細大可以據其圖而究之焉猶梓人畫宫於/堵而績於成也能者進而用之使無所徳而不能者退)
(而休之亦莫敢愠不衒能不矜名不親小勞不侵庶官/日與天下之英材論其大經猶梓人之善運衆工而不)
(伐藝也夫然後相道得而萬國理矣相道既得萬國既/理天下舉首而望曰相之功也後之人循蹟而慕曰彼)
(相之材也大哉相乎通/是道者所謂相而已矣)作家之譬(諸葛亮自較簿書楊/顒諫曰請為公以作)
(家譬之今有人使奴執耕婢典炊㸑雞主司晨犬主吠/盗私業無曠所求皆足雍容高枕飲食而已忽一旦盡)
(欲以身親其役形疲神困終無所成豈/其智不如奴婢雞狗哉失為主之道也)登明選公校短
量長(韓進學解登明選公雜進巧拙紆餘為妍卓/犖為傑校短量長惟器是適者丞相之方也)典領
百僚陶融景化(唐太宗大厯二年詔曰當左輔右弼之/寄總代天典物之名典領百僚陶融景)
(化/)緝熙九功寅亮五品(唐李絳制九功不叙咨爾緝熙/五品不時咨爾寅亮必廣大其)
(志無皦察為公常其道/以秉彛裕其體以臨下)謹繩墨以正天下(李吉甫入相/制審涇渭以)
(序人倫謹䋲/墨以正天下)不獨有其徳亦皆務其勤(王元之待漏院/記古之善相天)
(子者自臯䕫至於房杜可數也是亦不獨有其徳亦皆/務其勤耳朝廷設待漏院于丹鳳門之右示勤政也至)
(若北闕向曙東方未明相君啟行煌煌火城相君至止/噦噦鸞聲金門未闢玉漏猶滴撤蓋下車於焉以息待)
(漏之際相君/得不思乎)不動聲色措天下於泰山之安(歐陽永叔/作晝錦堂)
(記韓魏公事曰臨大節决大事垂紳正笏不動聲色而/措天下於泰山之安可謂社稷之臣矣天下傳之以為)
(知/言)位愈髙而士愈戴禄愈厚而人愈懐(唐元稹/加階制)納誨三
篇陳戒六事(李徳裕命杜元預制既納/誨於三篇復陳戒於六事)推忠導善𢎞往
納來(杜佑碑從容鼎位光贊大猷𤣥冕赤舄在帝左右/又云推忠導善達四方之志𢎞往納來成天下之)
(務/)棟才斯全鼎味以適(吕蒙正集武明七徳文洽/九歌棟才斯全鼎味以適)澄其
源而清其流統於一而應於萬(韓文宰相者上熙陛下/覆幬之恩下遂羣生性)
(命之理以正百度以和四時澄其/源而清其流統於一而應於萬)登槐贊元(同上河南/同官記云)
啟黄扉而爕五緯躡青帷而調四序(齊孔稚圭為王敬/則讓司空表云云)
(豈可加以正台之席登以論道之寄/啟黄扉而爕五緯躡青帷而調四序)八柱承天四時成
歲(明皇雜說張説撰姚崇神道碑曰八柱承/天高明之位列四時成歲亭毒之功成)天方賚予
人具瞻爾(張𢎞/靖制)金鉉重名(劉禹錫集金鉉/重名銀章貴服)
前賢詩詞絳灌歸衡宰(後漢酈/炎詩)皇佐揚天惠(曹子建詩/皇佐揚天)
(惠四時/無交兵)伊吕翼商周(南史王儉少有宰物之志賦詩/云稷契光虞夏伊吕翼商周)大
厦須異材(選雜體詩大厦須/異材廊廟庸偉器)榮公鼎軸老(韓文公詩榮/公鼎軸老烹)
(翰力/健倔)一氣轉洪鈞(杜上章/左相詩)貴相山瞻峻(韓文公詩貴相/山瞻峻清文玉)
(絶/瑕)曾約相車遊(白樂天詩林館經春瑞/氣浮當時曾約相車遊)清風億萬古(唐/皮)
(日休詩吾愛房與杜魁然真宰/輔黄閣三十年清風億萬古)印將金鎻鎻(北牕𤨏言/唐韋相國)
(罷右司員外郎寄方荆州作詩云印將金鎻鎻/簾用玉鈎鈎即京兆大拜氣槩詩中已見之矣)願補舜
衣裳(杜牧詩平生五色/線願補舜衣裳)金印朝天客(楊收王鐸皆逢同/年也收作相逢作)
(詩曰須知金印朝天客同是沙堤壁路人威鳳偶時皆/瑞聖應龍無水謾通神收大銜之王拜相逢又作詩曰)
(昨日鴻毛萬鈞重今朝/山嶽一毫輕鐸又怒之)帝用補山龍(王建上張相詩曰/早歲天教作霖雨)
(明時帝用/補山龍)持筆福蒼生(劉夢得送令狐相公詩終/當持一筆再入福蒼生)今年
得舊儒(杜甫詩左轄頻虛位今年得舊/儒相門韋氏在經術漢臣須)調和鼎鼐新(杜/詩)
(霖雨思賢佐丹青憶老臣應圖逢駿馬/驚代得麒麟沙汰江河濁調和鼎鼐新)有官居鼎鼐(魏/野)
(上㓂萊公詩有官居/鼎鼐無地起樓臺)金鼎佐無為(王人格上傅相國詩/一戰文塲㧞趙旗便)
(調金鼎/佐無為)玉鼎昇黄閣(任希古詩玉鼎昇/黄閣金章謁紫宸)一䕫一契(慶厯/聖徳)
(詩惟仲淹弼/一䕫一契)朝升玉署調天紀(王勃/詩)獨垂重印押千官
(李賀沙路曲柳隂半眠丞相樹珮馬玎玲蹋沙路帝前/簪笏稱南山獨垂重印押千官金科篆字紅屈盤沙路)
(歸來聞好語早/火不光天下雨)十年紫殿掌洪鈞(唐本事詩李徳裕詩/曰十年紫殿掌洪鈞)
(出入三朝一品身文帝寵深/陪雉尾武皇恩厚宴龍津)今朝靜聽丹禁漏尚疑身
在玉堂中(歐/詩)但令端委坐廟堂北狄西戎談笑了(坡/詩)清
如氷玉重如山(岑參上僕相公詩清如氷玉重如山百/辟嚴趨禮絶班强虜外聞應破膽平人)
(長見自/開顔)真須待見為堯舜(吕氏家塾廣記富公既爰立/士夫皆相慶王逢元有詩云)
(真須待見為堯舜/未敢輕浮作頌聲)朝廷有道青春好(本朝詩朝廷有道/青春好門館無私)
(白日/長)雨餘春圃桔橰閒(荆公詩風定曉園蝴蝶/閙雨餘春圃桔橰閒)公在中
書四十秋(職官分紀真宗時王旦拜平章事外撫四夷/内和百姓官吏得職天下富庶祥符之間頌)
(聲洋溢旦之力也兩府凡有公事真宗曰曾與王旦議/否旦以為可即可其委任如此陜郊處士魏野以詩寄)
(旦曰聖朝丞相年年出公在中書四十秋西祀/東封俱已畢好來相伴赤松遊旦感悟遂求退)須臾慰
滿三農望(韓魏公雪詩須臾慰滿三/農望却歛成功寂似無)且看寒花晚節香
(同上重陽詩不羞老圃秋/容淡且看寒花晚節香)
四六警語(鈞衡台司/元台巖弼)　(揆席/鈞宰)　(宰廷/台席)　(首鉉/鼎席)　(元台/上台)　(鼎位/鉉台)
發端(誕播宸綸/進登首鉉)　(揚于大號/宅乃首台)　(巽命中宸/晉登上位)　(帝咨碩徳/位峻上台)
　　(渙揚大號/晉陟中台)　(大庭渙號/亞輔升華)　(登庸舊學/揆序中台)　(晉秉國鈞/聯華宰鈜)
　　(御紫宸朝/登黄閣老)　(渙號楓宸/奮庸槐位)　(妙秉元勲/進持魁柄)　(誕揚明綍/寵拜元台)
　　(妙簡前旒/榮躋上衮)　(出命九重/登庸二府)　(播告大庭/褒崇盛典)　(起躋上衮/倂領元樞)
起聫(索長安之米擬就辟書/伏光範之門尚干賓謁)
　　(齒塵埃之下吏夙感大恩/拜雲漢之上台輙裁小牘)
　　(觸五嶺之熱叨李掾以終更/企六符之光趨槐庭而執贄)
　　(家事雖勤詎可辭於國事/身容既肅爰兼整於軍容)
　　(立天官冢宰以佑王秩崇舊袞/錫土田附庸而為輔慶衍新畬)
　　(刺經作制勒成顥噩之書/胙土分茅奄有龜蒙之景)
　　(親援編書而為帝師素孚人望/不出都門而登相位復振家聲)
　　(能自得師謹厥終而唯始/爰立作相置諸右以輔台)
　　(雖黄麻同日猶分左輔右弼之名/然青簡幾年及見前作後述之盛)
　　(人主師宜為丞相因尊𫝊道之功/政事本實在中書允頼佐王之學)
　　(惟圖任舊人共政允符爰立之期/克左右厥辟宅師丕聳具瞻之望)
　　(士勱相我國家豈輕其選/王置諸其左右今得其人)
警聯(從容而調萬化/談笑而制四夷)　(夜刻博山之印/朝宣文徳之麻)
　　(温乎得聖人之和/毅然任天下之重)　(風震雨凌而帡幪自若/火炎水潤而隂陽各調)
　　(衆忻汗竹之新/獨恨登槐之晚)　(詎如格天格帝之勲/卓乎是父是子之懿)
　　(有周公之封豈惟奄魯/得裴度之佐宜永相唐)
　　(進賢去佞幾如慶厯之誦詩/剔蠧濯汚快裁元符之條貫)
　　(如房𤣥齡登軸於開元之際/若趙韓王復位於建隆之間)
　　(大耐官職門庭賀客之寂如/貴極人臣山澤臞儒之自若)
　　(以無所不統之官復居其長/凡不能盡行之事皆得以專)
　　(苞苴賄賂獨不入沂公之門/鼎鼐樓臺抑未聞㓂相之第)
　　(自任以重隐然負海之六鰲/獨立不移屹若擎天之一柱)
　　(登進厥民在王庭俾聞播告/永弼乃后于彛憲勿替欽承)
　　(明允篤誠世濟舒敳之羙/謀謨果斷才兼房杜之長)
　　(有嘉謀而告于内尚周臣良顯之風/持衆羙以效之君得唐相彌縫之用)
　　(甘盤舊學何心霖雨之期/南陽故人親際風雲之㑹)
　　(見伊吕而失蕭曹則知管晏之卑矣/濟英衛而遜王魏此豈房杜之細耶)
　　(任天下之重幸瞻赤舄之來/為帝者之師佇復青氊之舊)
　　(聖朝之相頻頻已過中書二十四之考/閟宫之詩奕奕方開異姓五百年之封)
　　(所謂同徳惟一伊尹乃格于天/豈無他人雖百曹參何補於漢)
　　(惟武丁得傅說命朝夕啟乃心/使太宗無𤣥齡如左右失其手)
　　(鴻鈞轉一氣乾坤日就於清寧/庶績撫五辰星宿亦為之明潤)
　　(我聞在昔有伊尹伊陟之相望/民到於今稱召虎召公之是侣)
　　(江左有夷吾端可致神州之復/中國相司馬久已折黠驁之心)
　　(國今相司馬矣頓使氊裘之驚/吾其為東周乎㑹看版圖之復)
　　(方其在未輜之時已繫蒼生之望/迨此右臯陶之選自嘆白麻之遲)
　　(承以大夫師長有加漢光禄之尊/錫之土田附庸未稱我周公之貴)
　　(時則有若伊陟實維阿衡之覺先/公其惟時成周是述伯禽之拜後)
　　(天下無如召公久當相成王之左/生民未有夫子今乃得伊尹之時)
　　(致君於堯舜之上鄭公固所優為/行政若管晏之卑孟子豈其或比)
　　(文丕顯武丕承啟佑益彰於有典/周拜前魯拜後登躋即踵於維垣)
結聯(徹申伯之田欽聆異渥/入平津之閣莫綴賀賓)
　　(調説命之三篇敢以為致君之賀/續車攻之一雅又将頌却狄之勲)
　　(鴻鈞之轉一氣本正大以無私/廣厦之庇萬間願恢洪於大造)
　　(讀真漢相之史喜追紹於祖風/續夢良弼之書慚莫陪於史筆)
　
　
　
　
　
　
　
　
　
　
　
　
　翰苑新書前集卷三
欽定四庫全書
　翰苑新書前集卷四
　　　參政
參知政事(後魏古弼為尚書令參知政事隋蘇威髙熲/等参預朝政唐劉洎張文瓘皆参知政事魏)
(徴杜淹等参預朝政崔仁師等参知機務此其始也摘/竒國朝乾徳二年太祖已相趙普畏其専將擇官以為)
(副而難其名稱召陶穀問曰下丞相一等有何官對曰/唐有参知機務参知政事今可用之遂命薛居正吕餘)
(慶為参知政事仍令不押班不知印不升政事堂止令/就宣徽使㕔上視事殿庭别設塼位於宰相後勅尾書)
(衘降宰相數字月俸雜給半之蓋帝意未欲令居正等/名與普齊也㑹要史臣錢若水等曰按唐髙宗嘗欲用)
(郭時舉参知政事復以其資淺止令同承受平章事亞/於参政矣穀言失之開寳六年詔参政薛居正等於都)
(堂與宰相同議公事又詔中書門下押班知印宜令與/居正等同知雍熈四年御史言文徳殿常朝百官皆有)
(塼位唯参知政事未有詔令依位排砌至道元年詔参/政與宰相分日知印押正衙其塼位先異宜合為一並)
(得升都堂二年詔自今参知政事不知印押班塼位列/宰相後不升政事堂然押勅齊銜行並馬至今不易参)
(政行丞相事多不踰年淳熈初葉夢錫龔實之行丞相/近三年言者以馬懷思嘉泰許深甫為参政陳勉之兼)
(權之除袁起巖盖三員也亦國朝所未有嘉定初命/雷季仲婁彦發樓大防亦三員遂為故事朝野雜記)
歴代事實端副(唐大詔令李靖制参/聞政本職重端副)公直(後魏古弼太/武時為尚書)
(令参知政事方欲奏除减苑囿遇太武與劉樹圍棊弼/捽樹頭敺其背太武竒弼公直皆可其奏以與百姓)
勤謹(魏文帝即位劉放孫資轉為左右丞参掌機宻/評曰劉放文翰孫資勤謹並管喉舌權聞當時)厲
行忠直(唐戴胄為吏部尚書参預朝政太宗嘗謂羣臣/戴胄於我無骨肉之親但其忠直厲行情深體)
(國事有機要無不以聞/所進官爵以酬厥勞爾)守道耿介(唐蕭瑀復參預朝政/帝曰武徳之季太上)
(皇有廢立議瑀於爾時不以利怵死懼社稷臣也因賜/詩曰疾風知勁草板蕩識誠臣又曰公守道耿介古無)
(以過然善惡太明或有時而失瑀頓首謝/曰既蒙教又許以忠亮雖死日猶生年也)貢金不受(職/官)
(分紀禇遂良進黄門侍郎参綜朝政莫離/支貢金遂良曰討弑君之罪不受其賂)古名臣何以
加(唐魏徴知門下省事詔朝章國典参議得失他日宴/羣臣帝曰納忠諫正朕違為國家長利徵而已雖右)
(名臣亦何以加/親解佩刀以賜)諸葛亮無以抗(同上帝問徵與諸葛亮/孰賢云云帝曰徵蹈履)
(仁義以弼朕躬致之/堯舜雖亮無以抗)參機宻(王方慶制/自参機宻)幹樞近(唐崔湜/為宰相)
(謂陸象先人望宜幹/樞近並参知政事)參謀玉鉉(陳希烈制黄樞貳職侍/講金華紫府𢎞真参謀)
(玉/鉉)緝台階政(崔日用参知機務/宜緝台階之政)燮贊化原(桞集表燮贊/化原参和鼎)
(實/)參掌朝政(隋蘇威宇文述裴矩裴藴虞世/基参掌朝政時人稱為五貴)參綜朝權
(晉殷浩為建武將軍揚/州刺史遂参綜朝權)毘贊朝政(晉荀朂為中書監/侍中毘賛朝政)論
議明辨(唐蕭瑀参預朝政論/議明辨不能容人短)争事帝前(薛稷遷黄門侍/郎参知機務與)
(崔日用數争/事於帝前)未嘗語禁省事(唐楊師道拜侍中参預朝/政親遇隆渥性周慎未嘗)
(語禁/省事)納忠諌正朕違(見古名臣/何以加註)勸行仁義(唐魏徵字元/成貞觀三年)
(以秘書監参預朝政於是帝即位四年嵗斷死罪二十/九幾致刑措米斗三錢天下大治蠻夷君長襲衣冠𢃄)
(刀宿衛東薄海南踰嶺户闔不閉行旅不齎粮取/給於道帝謂羣臣曰此徵勸我行仁義既效矣)盛陳
節儉(隋蘇威與髙熲参掌朝政威見宮中以銀為幔鈎/因盛陳節儉之美以諭上上為改容彫飾舊物悉)
(命除/毁)薦人皆知名(唐杜淹字執禮檢校吏部尚書参/預朝政所薦四十人後皆知名)年
不可及(崔湜初執政年二十七容止端雅文詞清麗嘗/自吟曰春還上林苑花滿洛陽城張燕公嘆曰)
(此句可效位可得/其年不可及也)黄門參知(唐貞觀十三年尚書左丞/劉洎以黄門侍郎参知政)
(事/)中書參知(永徽六年中書舍人李義/府守中書侍郎参知政事)東臺參知(乾封/二年)
(東臺舍人張文/瓘参知政事)象先人望(唐崔湜為宰相謂陸象先人/望宜幹樞要遂並知政事)
皇朝事實政府(胡文恭行参政髙/若訥封贈制政府)宰旅(職源文恭集賜/参知政事張昇)
(乞致仕批答云比閲奏/於公車願還事於宰旅)輔贊聖徳(言行録施大資㸃字/聖與自除簽書未一)
(日即参大政總軍國之務者凡六載所建/明為多尤以輸忠切諌輔賛聖徳為心)貳台衡(楊億/代表)
(云貳秩/台衡)參相府(同上擢/参相府)陪宰司(胡文恭集賜曽公亮批/答参聞政道陪貳宰司)
陪宰政(宋敏求唐大詔令序云/先君宣憲入陪宰政)陪宰席(丁未録除張方/平擢陪宰席)
陪宰涂(職源王珪賜曽公亮免恩/命批答云頃陪議於宰涂)參四輔(楊億代表云/参四輔之班)
風範端凝(職源李沆嘗侍曲宴太宗目送之曰李/沆風範端凝真貴人也俄除参知政事)天下
望風采(見後帝前/辨是非注)剛毅守節(言行録薛簡肅公奎字伯/藝拜参知政事公入謝上)
(曰先帝嘗言卿可用吾今用矣公益感激自勵而/素剛毅守節不茍合既與政尤挺立无所牽隨)剛正
立朝(言行録魯肅簡公立朝剛正嫉惡少容在/政府七年務裁抑僥倖不以名器私人)魚頭骨
鯁(言行録魯肅簡公参大政樞宻使曹利用恃權驕横/公屢折之帝前時貴戚用事者莫不憚之目為魚頭)
(参政因其姓且言/骨鯁如魚頭也)真宰相才(仁宗實録冦萊忠愍公凖/召為参知政事嘗奏事切)
(直太宗怒起輙攀帝衣復坐事/决乃退太宗曰此真宰相才也)真台輔器(言行録趙公/普在中書吕)
(端為参政趙嘗語人曰吾觀吕公奏事得嘉賞未/嘗喜遇抑挫未嘗懼亦不形於色真台輔之器也)賞卿
之直(職源竇偁與賈琰同事太宗府中太宗嘗與諸王/府射琰稱賛而多矯誕偁叱之太宗不樂因罷㑹)
(白太祖出偁涇州後為参知政事太宗謂曰卿何以至/此曰陛下以藩邸舊恩至此太宗曰非也卿嘗面折賈)
(琰賞卿/之直耳)狄喜得人(六一居士集薛簡肅公奎拜参知政/事公嘗使契丹議論服其坐中及聞)
(公用皆喜曰/是得人矣)自節度除(丁謂自保信軍節度使知江寧/召為参知政事以當降麻盛文)
(肅為學士以為参知政事合用舍人/草制遂以制除丁甚銜之倦遊録)乗傳赴闕(淳化四/年知大)
(名府趙昌言乗𫝊赴闕拜給事/中参知政事即日赴中書視事)行且相卿(言行録契丹/謀入冦畢文)
(簡公士安首䟽五事帝多納用中書闕相/乃進公参知政事帝曰未也行且相卿)作釣魚詩(東/都)
(事畧吕端傳諡正惠拜参知政事多獨召便殿語必移/晷時吕蒙正為相㑹曲宴後苑上作釣魚詩㫁章云欲)
(餌金鈎深未達磻溪須問釣魚人/意以屬端後數日罷蒙正而相端)朕之裴度(職源慶厯/中貝州兵)
(士王則反明鎬師乆无功参知政事文彦博請行上欣/然委之凱旋除平章事及見上勞之曰卿朕之裴度也)
加父恩命(春明退朝録参知政事父見其進拜者盧朱/崖吳正肅與尚書張公安道樞副陳堯叟張)
(文孝晁文肅由登用而朝/廷多優加其父恩命焉)召母命坐(賈黄中兩受詔知/貢舉多柬拔寒俊)
(號為無私又掌吏部選事品藻精當上益知其才拜給/事中参知政事召見其母王氏命坐與語日教子如此)
(真所謂今之孟母也因/賦詩以美之賜予甚厚)命賜鞍馬(職官分紀王冀公以/参知政事判大名府)
(召還加邑封契丹方講好真宗欲重其事冀公入謝特/命以衣𢃄鞍馬賜之自後二府轉官加階勲封邑入謝)
(皆有/對賜)參萬機(歐陽集謝表参/萬機之宻論)豫大政(實録薛居正拜相/制豫大政於萬機)
(下丞相/之一等)贊國鈞(歐陽集謝表賛貳/國鈞参聞廣論)參政論(温公賜韓絳/詔曰俾参政)
(論允叶/羣心)毘政參務(㑹要参知政事貳宰相毘大政参/庶務中書舍人以上至尚書為之)下
丞相一等(見官/制)與相職均(丁未録除張方平制参議大/政雖下丞相一等至於坐㫁)
(廟堂之論上則斡元化以調四時下則鬯至仁以澤萬/類近則羣元仰首以承徳逺則殊俗交臂以待命盖與)
(宰相之/職業均)通知三省(職源官制舊典云近詔復置参/知政事二員通知三省政事)同議
都堂(㑹要開寶六年六月詔参政薛居正吕/餘慶於都堂與宰相趙普同議公事)面議政事
(言行録趙清獻公抃字閲道参知政事感激思奮面議/政事有不盡者輒宻啓聞上手詔嘉之公與富弼曽公)
(亮唐介同心輔政/率以公議為主)兼權宻院(言行録趙忠簡公鼎字元/鎮宰執奏事上詔孟庾沈)
(與求並兼權樞宻院趙鼎曰仁宗陜西用兵宰臣兼樞/宻院今臣既兼而参與亦令權則事歸一體無前人所)
(謂宻院調兵而三省不知三省/財竭而宻院用兵不止者矣)同議邊事(中興㑹要紹/興四年六月)
(臣僚言仁宗皇帝康定初陜西用兵知樞宻院晏殊言/近詔邊事宰臣参議而参知政事獨不與聞乞自今並)
(許同議仍令書檢帝曰議政之臣所當同國休戚詔皆/從之書檢㑹康定故事應宻院邊事之大者詔参知政)
(事同議仍書檢詔依見行條/例仍自今三省官通書檢)押麻(淳熈玉堂雜記凢鎻/院文臣職事官承務)
(郎釐務官通直郎以上明日赴文徳殿聴麻宰相樞宻/皆不往惟輪参政一員押麻麻卷自内出閤門啓御封)
(兩吏對展宣贊舍人南面搢笏乂手擿首尾詞及階官/以授参政付中書吏百官不拜而退若大詔令及册后)
(之類則宰執文/武百僚俱入)知印(㑹要至道元年詔自今参知政事/宜與宰相輪日知印押正衙其位)
(塼先異位宜合為一商議軍國/政事並得升都堂閏七月衝改)退思巖(國老閒談魯宗/道為執政營一)
(小室畫山水朝退獨坐謂/之退思巖雖妻亦不許入)中書總目(言行録歐陽文忠/公脩字永叔公在)
(政府凢兵民官吏財利之要中書所當知者集為總目/遇事不復求之有司公與韓公同心輔政毎議事心所)
(未可必力争韓公亦開懷不/疑故嘉祐之政世多以為得)天章條事(言行録范文正/公仲淹字希文)
(為参知政事毎進見上必以太平責之既而再賜手詔/趣使條天下事又開天章閣召見賜坐授以紙筆使䟽)
(于前公退而條列所宜先者十數事上之宋元憲公庠/帝召二府天章閣觀書上出詔目問天下利病事公時)
(参知政事獨進曰臣等願至中書條/上既退草數千言奏之後皆施用)帝前辯是非(言行/録唐)
(質肅公介拜参知政事與同列論政事未嘗阿屈雖在/帝前必究切辯析要是非之歸帝以是益敬信之而天)
(下翕然想望其風采一日語諸子曰吾備位政府知/無不言桃李固未嘗為汝等栽培而荆棘則甚多矣)上
前陳利害(言行録王文忠公堯臣字伯庸在政事堂議/論有所不同必反復切劘至於是而後止不)
(為獨見在上前/所陳利害甚多)日食請修徳(景祐四年司天上言明年/正旦日食請移閏月以避)
(之上以問大臣参知政事程琳曰日者衆陽之長人君/之象今有所食盖陛下乾剛之道忽有所虧而致惟修)
(徳可以免之上/曰卿言極是)論及朋黨(涑水記開慶厯四年上與執/政論及朋黨事參政范仲淹)
(對曰自古以来邪正在朝未嘗不各為黨不可禁也/在聖鍳辨之耳誠使君子相朋為善其於國家何害)同
心輔政(見中書/總目註)和而不同(言行録周益國文忠公必大/除参知政事上曰近見卿遇)
(事殊不依違執政之於宰相事任非遠自當和而不同/公曰韓琦歐陽修殿上日有所争退則懽然無間最為)
(可/法)薦人材(言行録趙忠簡公鼎在洪二年召還除參知/政事上令鼎薦人材公即以朱震范同吕祉)
(陳槖吕本中林/季仲董棻上之)未四十執政(朝野雜記未四十執政者/冦莱公三十一張魏公三)
(十三晏元獻三十五蘇太簡錢宣靖韓魏公四/十趙韓王王沂公皆三十九又富鄭公四十)
自叙骰子選(丁謂作参政或率楊文公賀/之公曰骰子選耳何足道哉)清優不如學
士(東齋記事孫夢得為參知政事曰俸禄差厚爾與/學士亦不甚相遠但清優不如學士而勞責過之)太
平宰輔(吕文正參預朝政一日便殿論邊事退文正嘆/曰何日邊候徹警使吾輩得為太平宰輔李文)
(靖公不答至中書召文正語之唯聖人能内外無患自/非聖人外寧必有内憂譬人有疾常在目前則知憂而)
(治/之)急於進用(倦遊録蘇易簡晚年急於進用因/召見頗攻中書之短遂參大政)
羣公精語汝貳二相(石介慶厯聖徳詩昌朝儒者學問/該洽汝貳二相庶績咸秩謂賈昌)
(朝/也)
四六警語(政地/政路)　(政府/東府)　(貳相/政塗)　(左轄/中階)
發端(顯奉制函/進参魁柄)　(簡隆宸眷/序陟政塗)　(顯膺詔綍/分縡政機)　(晉用真儒/首參大政)
　　(妙簡中宸/峻躋亞相)　(度越羣公/延登兩地)　(肅奉宸綸/擢司政柄)　(延登帝賚/參秉國鈞)
　　(顯拜制麻/晉參國柄)
起聫(尺一詔書起本兵之舊弼/二三執政進秉國之新參)
　　(運籌决勝乆注意於安危/當軸處中仍兼資於文武)
　　(方甲兵之間至廟堂孰為經濟/而股肱之寄在忠力式副登庸)
　　(耀神武折遐衝既資廟勝/建太平興大政式籍弼諧)
　　(間兩社以為公輔助調鼎鼐之和/有一徳以享天心上柄杓魁之象)
　　(忠臣之謂骨鯁久頼讜言/執政之猶股肱其瞻良弼)
　　(密次台躔禮秩僅餘於一等/同升政路絲綸特下於九天)
　　(運籌合上意既資心腹之謀/共政圖舊人遂履股肱之任)
警聫(相尊等爾/時来為之)　(仰中間之炳耀/間兩社以雍容)　(臣哉孰重於鄰哉/賢者固識其大者)
　　(外以師保萬民/内以儀型百辟)　(益茂處中之望/行膺虚左之求)
　　(間兩社以為公輔/有一徳以享天心)　(職親宥密總三軍五兵之權/任重弼諧贊一日萬機之務)
　　(見管夷吾何憂人有憑藉/間樂正子為政國其庶幾)
　　(惟兹四人共廸文王之彛教/式是百辟要觀山甫之令儀)
　　(㑹昌之庸徳裕豈限儒科/至道之登吕端具存故實)
　　(予惟克邁乃訓乆入告於嘉猷/天將降任是人果參陪於揆路)
　　(爰藉前疑後丞之功/入攄經文緯武之智)　(一人虚已以面南/四境峩冠而拱北)
　　(既資二相以燮調/復頼四鄰之啓沃)　(允同心於膠漆/任正位於鈞衡)
　　(共領朝班纔差丞相之一等/通釐省務非特尚書之萬機)
　　(彌綸大政一日至於萬機/體貌大臣四岳均於百揆)
　　(南山之維石巖巖允諧輿頌/北斗之台星兩兩焜耀階符)
　　(中居一相雖當大任之隆/日有萬機允藉同寅之助)
　　(循次而拜遠不過旬月之間/比勢而言盖相去唯阿之地)
　　(邪謀自寢以汲直之在朝/太平可期有鄭公之預政)
　　(台躔動色泰階炳兩兩之符/寳厯綿休神鼎増九九之重)
　　(公輔間於兩社望聳師瞻/天子必有四鄰猷資汝告)
　　(河北甫定胡文烈遂參於政機/陜西畧平龎莊敏亦貳於國秉)
　　(差丞相之一等體貌俱隆/預天子之萬機股肱夾輔)
　　(唐室参知之任實同八柱之承天/藝祖沿置之因盖慮一鵰之挾兔)
　　(惟股肱之寄在忠力/則道徳之威成安强)
　　(請申善頌永居兩地之尊/同興嘉師仰託二天之庇)
　　(密贊國經暫延登於左轄/宏熙帝載行進躡於中階)
　　(押班分印少陪鼎鉉之調和/論道經邦即應泰階之平正)
　　(已新巖石共瞻赫赫之師/行築沙隄式望堂堂之相)
　　(一䕫一卨幸勉追慶厯之蹤/三沐三薫請嘗試徂徕之墨)
　　(維石巖巖果峻具瞻之望/泰階兩兩竚應上台之躔)
　　(得賢臣而洪功業想相得之益彰/譽聖徳而道古今愧頌言之不足)
　　(中台虚席職已總於機衡/顒面正朝位佇登於魁柄)
　
　
　
　
　
　
　翰苑新書前集卷四
欽定四庫全書
　翰苑新書前集卷五
　　　樞密院　(樞使/同知)　(副使/簽書)　(使相/同簽)　(知院/)
樞密院(唐代宗永泰中置内樞密使通鑑續事始以宦/者為之初不置司局但有屋三楹貯文書而已)
(其執掌惟承受表奏於内中進呈若人主有所處分則/宣付中書門下施行而已吕原明家塾廣記永泰中宫)
(官董廷秀參掌樞密事元和中利光琦梁守謙為樞密/使長慶中王守澄知樞密事舊左右軍容多入為樞密)
(亦無視事之㕔後僖昭時楊復恭西門季𤣥欲奪宰相/權乃於堂狀後帖黄指揮公事比其始也續通典後梁)
(革唐世宦官之弊開平元年改樞密院為崇政院命敬/翔為使始更用士人五代㑹要分記其備顧問參謀義)
(於中則有之未始專行事於外也五代史唐荘宗同光/元年復以崇政院為樞密院命宰臣郭崇韜兼使又置)
(院使一人然權侔宰相矣五代㑹要晉天福中以桑維/翰知樞密院事四年廢樞密院以劉處謙兼樞密奏議)
(多不稱㫖及處謙丁内憂遂廢其院開運元年復置以/宰臣桑維翰兼使周顯徳六年范質王溥並參知樞密)
(院事五代㑹要國朝樞密院與中書對持文武二柄號/為二府建隆元年以魏仁溥吳延祚為樞密使趙普為)
(副使周末闕副使至是始置太平興國四年以石熙載以/為樞宻直學士以簽書院事簽書之名始此淳化三年)
(張遜知院事温仲舒冦凖同知院事同知院之名始此/治平中以郭逵同簽書院事同簽書之名始此舊制樞)
(密院有使則置副使有知院則置同知㑹要如置知院/則當為副使者皆改同知若置使則同知復改為副使)
(熙寧元年文彦博吕公弼為使韓絳邵亢為副使時陳/升之三至樞府神宗欲稍異其禮乃以為知院於是知)
(院與副使並置矣元豐改官制議者欲廢密院歸兵部/神宗曰祖宗不以兵柄歸有司故専命官統之互相維)
(制不從然以樞密聯職輔弼非岀使之名乃定置知院/同知院二人餘悉置職事亦多所釐正細務分𨽻六曹)
(專以邊機軍政為職而契丹國信民兵牧馬猶總領焉/續㑹要中興初有知院同知院簽樞同簽樞不置樞密)
(使副使中興㑹要紹興七年張魏公既薦秦相未欲其/與己並又以故相不可除他官乃先白髙宗降㫖以本)
(兵之地事權宜重特除樞密使朝野雜記又朝野雜記/秦檜首復除樞使王敏莭副之既而張劉二将並除樞)
(密使岳飛副之合典故矣近嵗張浚汪徹虞允文王炎/王淮周必大王藺趙汝愚繼除樞使其副止稱同知盖)
(相承/之誤)
皇朝事實宥府(王禹偁制宥密之/府總樞密於萬幾)上樞(王岐公集囬察/樞云擢從外閫)
(入贊/上樞)温省(胡文恭行樞宻副使王疇妻制云朕用禁才/之老典温省之務甫參籌於帷幄永班秩於)
(室/家)中樞(温公除文彥博/制云仍冠中樞)西樞(熙寧三年詔曰國家以西/樞内輔翊贊本兵任為重)
(矣/)天樞(後漢皇帝記注春秋運斗樞北/斗第一天樞第二璇第三璣也)宥省(王岐公集/賜曽公亮)
(批答旋冠/謨於宥省)本兵(見西/樞注)樞省(王岐公集賜曽公亮/詔宜冠聨於樞省)樞謨(王/禹)
(偁除王曽制/樞謨靖密)神機(王禹偁集聴/解神機之劇)樞要之司(歐陽集/表云)密勿
之司(楊文公/表云)神兵㑹府(王岐公除文彦博制/天極環樞神兵㑹府)文武參用
(自五代以樞密院文武參用祥符七年王/嗣宗曺利用並為檢校太保充副樞使)對持二柄(見/官)
(制/)掌機務政令(續㑹要樞密院掌天子之機/務及天下邊境軍馬之政令)筦于神務
(賜張耆詔北樞之躔筦于/神務二祊之府倚以老成)用宣頭(家塾廣記郭崇韜安/重誨為樞宻使始分)
(領政事不由中書直行下者謂之宣如中書之勑小/事則發頭子擬堂帖也至今樞密院用宣及頭子)三
省同議(吕原明家塾廣記神宗云改官制大事三省與/密院同議進呈書㫖稱三省樞密院同奉聖㫖)
(三省官皆同簽付樞密院行之小事獨取㫖行訖關三/省毎朝三省樞密院先同對樞密退待於殿廬三省始)
(留進呈三省事退樞密院再/上進呈獨取㫖遂為定制)開南㕔(家塾記常事密院三/自行至涉邊事則)
(省聚議為/之開南㕔)所陳朝廷大體(言行録施大資㸃與樞密周/公呈本院事上曰適来一二)
(事卿等各陳所見甚關朝廷大體公復奏曰臣蒙/陛下擢用日愧素餐疊䝉聖訓敢不竭股肱之力)争事
不失和氣(王巖叟編韓魏公别䤸公在慶厯中與希文/彦國同在西府上前争事議論各别下殿各)
(不失和氣如未嘗争也當時相善三人正如/推車子盖其心主於車可行而已不為己也)院在中書
之西(續㑹要國初循唐制即中書之北置/樞密院元豐改制遂變於中書之西)
樞密使(五代置樞密使國初因之詳見樞密院門本朝/建隆三年以樞密副使兵部侍郎趙普為檢校)
(太保充樞密使不帶正官自普始也又以宣徽北院使/李處耘為南院使兼樞密副使自五代以来凢樞密院)
(官皆文武參用大中祥符七年以王嗣宗曹利用並為/檢校太保充樞密副使亦不帶正官開寳九年以曹彬)
(為樞密使領中武軍莭度使帶莭度自此始也至道三/年以鎮海軍莭度曹彬兼侍中充樞密使彬自莭鎮入)
(罷旄鉞太平興國六年以樞密副使石熙載為户部尚/書充樞密事以文資正官充使自此始也大中祥符五)
(年以知樞密院王欽若陳堯叟同中書門下平章事充/樞密使儒臣為樞使兼使相自此始也皇祐五年以制)
(樞密使髙若訥為尚書左丞觀文殿學士兼翰林侍讀/學士同羣牧制置使故事罷樞密使當學士院降麻及)
(若訥罷但令舍人草詞遂以為例㑹要元豐官制行罷/使副㑹要紹興七年詔宥密本兵之地事權宜重可依)
(故事置樞密使副使閏月詔宰臣兼使同月詔樞使立/班序並依宰相例中興㑹要乾道五年以虞允文為樞)
(密使立班恩數並/依宰相孝宗㑹要)
歴代事實密地(後唐張居翰為樞密使/云云時居翰在密地)機密之任(孔六/帖安)
(重誨為樞密使在位六年以佐命功/臣處機密之地事無大小皆所參决)盡忠規(郭崇韜既/位極人臣)
(權兼内外謀猷獻納必盡忠規士族/朝論亦頗收奨人物内外翕然稱之)參謀義(新五代史/郭崇韜安)
(重誨傳梁之崇政使乃唐樞密之職盖出納之任也至/梁始用士人其備顧問參謀義于中則有之未始專行)
(事於外也至崇韜重誨為之始復唐樞密之名然權侔/宰相矣後世因之遂分為二文事任宰相武事任樞密)
以内制外(周太祖之將鎮鄴也蘇逢吉請落樞密使曰/樞密之任方鎮帶之非便史洪肇曰兼帶樞)
(密所冀諸軍凜畏逢吉曰此國家之事也且以内制/外則順以外制内豈但便耶事雖不從物議多之)百
度寖理(晉復置樞密院以桑維翰為使事無/巨細一以委之數月之間百度寖理)
皇朝事實首樞(文公集答宋庠表召/置首樞付畀大柄)位冠中樞(温公除/文彦博)
(制乃位/冠中樞)號稱二府(㑹要樞密使國朝首命趙韓王普為/號稱二府禮遇無間每朝奏事於中)
(書先後上所言兩不相知祖宗亦/賴此以聞異同用分宰相之權)總領星樞(王禹偁集/王隨制自)
(贊襄於衮職宜/總領於星樞)冠聫樞省(同上賜曽公亮詔/宜冠聫於樞省)樞宥之冠
(蘇魏公集賜孫固/詔位登樞宥之冠)契丹使謂得人(王徳用武臣也仁宗/朝再入樞府為使是)
(時富弼偕契丹使来徳用伴謝使者曰天子/以公典樞宻而用富公為相可謂得人矣)天下望為
宰相(田况拜樞密使天下顒/顒望為宰相以致太平)公朝宣麻(續翰林志舊例/樞密使未帶使)
(相省不宣麻至周太祖初潜歴試是任/乃宣制於公朝今之宣麻自周太祖始)東院行印(㑹要/後唐)
(樞宻使凡東西院二員國朝/亦二院西院但行東院印)典掌萬機(太平興國八年/王顯充樞密使)
(上召謂曰卿代非儒門必寡學問今在朕左右典掌萬/機固無暇博覽羣書命左右取軍戒三編賜之曰讀此)
(則可免/面墻矣)修紀綱除弊事(言行録曽魯國宣靖公公亮字/明仲拜樞密使公在政府修紀)
(綱除弊事數裁損冗兵又更制圖籍以周知/四方兵數登耗三路屯戌衆寡地理逺近)號令賞罰
明審(婁攻媿集王文定公淮拜樞密使公在右府憂邊/思職動中機㑹江西賴文政栁宼陳峒李接之變)
(淮隂刼冦等公應酧羽書號令賞罰明審平當上亦稱/其毫釐不差樞密錢良臣語公曰近郭𨽻常云蒙宣諭)
(王樞使在西府數/年不曽錯了一事)休兵冗裕邊儲(言行録龎頴公藉為/樞密使以近世養兵)
(之弊多而國用困竭於是大加簡閲㨂放為民者六萬/餘人减其衣粮之半者二萬餘人邊儲由是稍蘇焉)
論事合上意(言行録曹武恵王彬太祖密論天下事無/不合上意而公堂㑹議如不能言太祖亦)
(所器重在宥密常公服危坐如對君父接小吏亦以禮/未嘗以名呼歸私第唯閉閣宴居不妄通賓客五皷纔)
(罷已待漏於禁門矣雖霜雪/不易其操如此者凡八年)宣撫惟卿可(言行録周文/忠公必大除)
(樞密使上曰卿在西府備殫忠勞若/有邊事宣撫使惟卿可他人不能也)卿等宜一心(言行/録韓)
(蘄王世忠除樞密使上謂世忠曰朕付卿等以樞府本/兵之權甚大卿等合宜一心勿分彼此則兵力全而莫)
(之能禦顧如烏珠/者又何足掃除乎)争事無愠色(東都事畧杜衍𫝊慶厯/三年為樞密使范仲淹)
(出衍門下時為參知政事數争事/上前衍無愠色而仲淹益服敬之)節度充(㑹要至道三/年八月以鎮)
(海軍節度使曹彬兼侍中充樞密使彬自節鎮入罷旄/鉞咸平二年王顯自横海軍節度召入充使亦罷節鉞)
帶檢校(春明退朝録文臣為樞密使皆帶檢校太尉太/傅兼本官乾道元年錢文禧以兵部尚書為樞)
(密使不帶檢校/官有司之失也)帶節度(見官/制)
樞密副使(官制/見前)
皇朝事實有宰輔才(長編諫官歐陽修余靖蔡襄咸言/樞密副使范仲淹有宰輔才不宜)
(局在兵庭上從其請/以仲淹參知政事)有公輔器(言行録韓忠獻王琦初/罷相上問誰可以為執)
(政者公力薦韓絳忠直有公輔之器上遂用為樞密副/使既而有排毁絳者上曰韓琦之去惟薦此人朕豈可)
(違/)士民相慶(言行録正獻公吕公著拜樞密副使初自/河陽入朝都人環觀相謂曰此公還朝百)
(姓之幸也至是士民相慶既受命/出殿門武夫衛卒皆歡忭咨嘆)衛卒歡忭(見上/註)持法
守正(言行録王文忠公堯臣為樞密副使持法守正以/身任天下事凡濫恩倖請隨其身其事可損損之)
(可絶絶之至其大者皆著為定令/在位六年廢職修舉皆有條理)廷辨轉運之殊(言行/録李)
(繼隆與轉運使盧之翰有隙遂奏轉運乏軍興太宗怒/召中使付三函令取之翰及某人首丞相吕端不敢言)
(樞密副使錢若水争之請先驗有狀然後行法上大怒/拂衣起入禁中二府皆罷若水獨留庭中上既食乆之)
(使人偵視庭中有何人報云有細瘦而長者尚立焉上/出語之曰朕所以擢任以爾為賢爾乃不才如是耶尚)
(留此安俟對曰陛下不知臣無狀使得待罪二府臣當/不避死亡以報厚恩李繼隆外戚貴重莫比今陛下據)
(其一幅奏書誅三轉運使雖有罪天下何由知之鞫驗/事狀明白加誅何晚焉上意解乃召吕端等奏請如若)
(水議先令責狀三人/皆黜為行軍副使)奏事盡言(長編韓琦為樞密副使/兩府合班奏事琦必盡)
(言雖屬中書琦亦對上陳其實同/列尤不悦上獨識之曰韓琦性直)上當世務十餘條(言/行)
(録富弼除樞副仁宗責成於公開天章閣給筆札使書/其所欲為遣中使二人更督之公主北事上當世之務)
(十餘條又自上河北守邊十三䇿大畧以進賢退不肖/止僥倖去宿弊為本欲漸易諸路監司之不才者使澄)
(汰所部吏於是/小人始不恱矣)考天下兵數(言行録歐陽公修為樞密/副使公在兵府與曽魯公)
(考天下兵數及三路屯戍多少地理遠近/更為圖籍凡邊防久闕屯戍者必加蒐補)以清節擢(沈/義)
(倫為隨軍轉運使入成都獨居僧寺蔬食偽蜀有以珍/寳為獻者皆却之東歸纔圖書數卷上聞其清節擢為)
(樞密/副使)論差役害農之弊(言行録韓絳遷樞密副使神宗/問天下遺利公對求遺利莫若)
(盡地力退具䟽以謂害農之弊莫/甚於差役請委侍從臺諫集議)宰相兼樞密使(本朝/國初)
(魏仁浦以宰相兼樞密使後罷慶厯二年西方用兵富/弼言邊事係國安危不當専委樞密使宰相兼領於是)
(以宰相吕夷簡判樞密院事章得象兼樞密使王舉正/言二府均體總制之名太重亦改夷簡兼樞密事五年)
(從賈昌朝陳執中之言罷樞密使以邊事寜故也建炎/四年以宰相范宗尹兼知樞密院罷御營以其事歸樞)
(密院機速房自慶厯後宰相不兼樞密者八十餘年其/復兼自此始中興㑹要紹興七年復令宰臣張浚兼樞)
(密使趙鼎秦檜亦以左右僕射兼二十五年檜薨明年/詔曰比緣軍興令宰相兼樞密事典掌機務今邊事已)
(定可依祖宗故事更不兼領中興㑹要三十二年孝宗/即位參政史浩論樞密合使宰相兼使事因引富弼對)
(仁宗故事上曰正合朕見詔宰臣依/舊兼樞密使孝宗㑹要淳熙間省)
皇朝事實樞相(國朝㑹要樞密使帶相/即為樞相自後唐始)儒臣兼(㑹要大/中祥符)
(五年以王欽若陳堯叟檢校太𫝊同中書門下平/章事充樞密使兼使相自王欽若充樞密使等始)中書
判(揮麈録慶厯二年二邊用兵富丈忠公言邊事係國/安危國初范質王溥以宰相兼參知樞密事今兵興)
(宜令宰相兼領仁宗然之令中書同議樞密院事吕許/公時為首相以内降納上前曰恐樞密院謂臣奪權時)
(諫官亦論中書宜知兵事遂降制以宰相兼判/或曰二府體均判事太重於是復改為樞密使)建炎兼
知(見官制又㑹要紹興二十/六年五月罷兼樞密院)史浩論兼(見官/制)中書同議
(慶厯二年上曰樞密非古官未事/欲遽改止令中書同議樞宻院)數建利害(東都事畧晏/殊𫝊仁宗親)
(政拜殊樞密使加同平章事自殊復召用而趙元昊反/師出陜西天下弊於兵殊數建利害請罷監軍兼以陣)
(圖受諸將使得應敵為攻守及制財用/為出入之要皆有法仁宗悉施行之)
名賢詩詞遂長樞府(石徂徕慶厯聖徳詩惟仲淹弼一/䕫一契天實賚予予其敢忽曰衍)
(汝行汝予黄髪遂長樞府兵政無蹶予/早識琦琦有竒骨可屬大事重厚如勃)
知樞宻院(晉天福初桑維翰以翰林學士尚書兼禮部/侍即知樞密院事知院之名始自此分本朝)
(國初不置淳化二年樞使王顯出鎮始以張遜知樞密/院事續㑹要知樞密院同知院正二品知院掌佐天子)
(執兵政而同知院為知副凡邊防軍務常與三省分班/禀奏事于體要則宰相執政官合奏神宗正史職官志)
(元豐官制行廢樞使政和末鄧莘/公官正至少保猶止為知密院焉)
皇朝事實鴻樞之長(李綱傳信録公以右丞相被命樞/筦奏云伏䝉聖恩除知樞密院事)
(以鴻樞之長專統兵機冝得/魁竒英偉之人以居其任)總鴻樞(司馬温公集/詔宜總鴻樞)典機
務(續㑹要樞使知院典機務掌/兵政出納密命以佐邦治)統兵機(見鴻樞/之長注)執兵政
(續㑹要知院掌佐天子/執兵政而同知為之貳)掌兵籍虎符(李綱傳信録除知/樞密院奏云祖宗)
(之法樞密院事掌兵籍虎符三衙管軍諸路帥臣主/兵柄各有分守所以維持軍政萬世不易之法也)周
知世務(東都事畧李諮傳諮字仲詢諡憲成為知樞密/院事諮性明達周知世務處劇若閒暇在樞府)
(抑僥倖號/為稱職)
同知樞密院(五代有參知樞密院事詳見樞密院本朝/國初闕淳化三年王顯出鎮張遜知樞密)
(院事始以温仲舒凖冦同知院同知之名自此始也㑹/要元豐官制行廢使副存同知職源紹興中高宗以本)
(兵之地事權宜重依祖宗故事置樞密使而/知院同知院亦仍舊由是並除朝野雜記)
歴代事實范王參知(周顯徳六年命司徒平章范質/禮部尚書王溥並參知樞密院)
皇朝事實就翊洪樞(元祐中趙瞻拜同知院事制贊一/人之休必資耆徳握萬兵之本爰)
(賴舊臣盖知其要者可以應務而不窮乆於事/者可以臨機而不惑云云宜煩故老就翊洪樞)叶宣機
政(歐陽集賜程/戡詔云云)預議樞衡(蘇魏公集賜同知樞密趙瞻/批答云預議樞衡又云自聮)
(基宥屢/告謀猷)士夫相賀(慶厯初元昊納款遂召韓琦范仲淹/為樞密副使天下聞之士夫皆酌酒)
(相賀曰上用韓琦范仲淹非/惟社稷乃天下生民之幸)宗室除用(趙丞相汝愚始/除同知院力辭)
(引髙宗聖訓宗室用至侍從即止之語夀皇召學士/答詔諭以紹興聖訓用折秦檜隂謀盖有為而言也)可
托腹心(東都事畧吕公著傳公著復同知樞密院事神/宗手詔曰顧在廷之人有可以托中外腹心之)
(寄均皇家休戚之重無/逾卿者可亟起視事)專主謀議(東都事畧向文簡公/敏中同知樞密院明)
(辨有材畧處事敏速樞機之任専主謀議時西北/用兵至於二邊道路斥候走集之所莫不周知)言内
治外攘(言行録張忠定公燾字子公孝宗受禪召除同/知樞密院事問為治之要公言内治乃可外攘)
(願詔百執事赴都督省給札條具上大喜/於是士大夫欲言不能自達者纎悉聞矣)知諸將能否
(晦菴集劉忠肅公琪字共父乾道三年擢同知樞密院軍/公以本兵柄于諸将之能否不可以不周知乃自諸管)
(統制官下至禆佐曰召三數人與語/得其材用所宜輙筆識之以待選用)　謂人才權衡(通/畧)
(命端明殿學士吕公著同知樞密院使公著好士出於/天性士大夫有以人物為意者必問其所知所聞參覈)
(以待上求上常謂輔臣曰公著之于/人才其言不欺如權衡之於稱物焉)修時政紀(孝宗㑹/要樞宻)
(院時政紀編修官/剛潤同知院事修)自外郎為(歸田録向敏中自員外郎/為諫議知樞密院止百餘)
(日/)
自敘收之桑榆(東都事畧吕公著傳拜同知樞密院事/公著謝因奏曰臣老於閒外蒙陛下収)
(之桑榆唯知拳拳/納忠以報恩遇)
簽書樞宻院(本朝太平興國四年石熙載元懿公以樞/宻直學士簽書院事簽書之名自此始也)
(八年張齊賢王沔並以右諫議大夫簽書樞密事端拱/元年以内客省使楊守一為宣徽北院使簽書密院事)
(景徳三年韓崇訓檢校太傅馬知節為檢校太保並簽/書樞密院事天禧四年以華州觀察使曹瑋為宣徽北)
(院使鎮國軍留後簽書樞密院事簽書兼藩鎮自此始/也㑹要元豐官制行使副簽書悉罷元祐初復置簽書)
(樞密院事神宗正史職官志初除皆帶密直及罷政乃/拜端明殿學士王彦林劉冲馮靖康初李囘首拜延康)
(殿學士簽書延康今為端明/自是遂為故事朝野雜記)
皇朝事實為使之貳(續㑹要簽書無/正員為使之貳)訪以邊事(東都事/畧馮拯)
(𫝊拯簽書樞密院真宗訪以邊事拯以謂備邊之要當/須扼襟喉據險隘以制敵之衝若於保州威狄間依徐)
(河以布陳裹糧/其勢足以決勝)建中興十義(言行録權邦彦字朝美紹/興間公在樞筦知無不言)
(言無不盡謂宜乗機/者三又建中興十義)用人當察邪正(言行録王巖叟元/祐六年拜簽書樞)
(密院事申謝延和太皇太后諭曰知卿材望故不次進/用公遜謝而進曰願陛下用人之際更加審察邪正難)
(辨辨之少差亂治所係正人在朝則朝廷安邪/人一進則朝廷更有不安之象二聖深然之)以密學
充(春明退朝録太平興國四年石元/懿始以樞密直學士簽書院事)以檢校為(同上景/徳三年)
(馬正惠以檢校太傅韓公崇訓以檢校太保並簽書樞/密院事又王徳用字元輔累任拜檢校太保簽書樞宻)
(院/事)兼藩鎮(國朝天禧四年以曹瑋為宣徽北院使鎮國/軍留後簽書樞密院事簽書兼藩鎮自此始)
(也/)
同簽書(本朝樞密院舊制無同簽書樞密院事者治平/中始以郭逵為之神宗正史職官志又職源云)
(簽書大扺以處資淺之人若簽書一經親祠方/進同知及樞副若武臣擢預國政只除同簽書)
皇朝事實以諫議同(春明退朝録太平興國八年張司/空齊賢王公沔並以諫議大夫同)
(簽書樞/宻院事)以宣徽為(同上治平二年令郭逵以宣/徽為同簽書樞密院事)
四六警語(西府/紫樞)　(右府/洪樞)　(宥府/斗樞)　(機庭/樞筦)　(首樞/元樞)
發端(置使樞庭/聫班宰路)　(䟽恩宸陛/冠位機庭)　(丹宸䟽榮/紫樞冠位)　(顓席紫樞/均茵黄閣)
　　(誕敭龍檢/登冠鴻樞)並樞使知院用(登延駿望/翊贊鴻樞)　(誕敭論制/進貳樞庭)
　　(召還外服/進貳中樞)　(擢用儒宗/參持樞筦)　(出綸中禁/進位副樞)　(顯膺宸綍/光副元樞)
　　並副使同知用(疇咨正人/晉貳樞府)　(渙命親臣/晉陪宥府)　(渙寵九天/升華兩地)
　　(榮陞端殿/簽贊宥庭)　(渙發明綸/峻躋宥地)並簽書同簽用
起聫(聖賢相逄方更張於萬化/文武並用肆兼總於五兵)
　　(國於天地誰能去於五兵/儒在朝廷惟重起於九鼎)
　　(聴履星辰之上夙已渙於氷銜/運籌帷幄之中今甫聨於斗極)
　　(奠枕神京方干戈之載戢/運籌帷幄始文武之兼資)
　　(天子守在四夷允㡳修文之盛/公輔間於兩社允資同徳之良)
　　(樞機右府實應象於魁三/宥密大臣同去天之尺五)
　　(當國家閒睱之時預嚴武事/典夙夜宥宻之命允屬宰工)
　　(恩䟽丹扆崇右府以登賢/位直紫樞拱北辰而經武)
　　(朝廷輕重以相期人當佐轄之虚/天下安危在邊上尤遴西樞之寄)
　　(道徳之威成安强有常立武/股肱之寄在忠力無競維人)
　　(有徳進朝廷益尊已惕威靈之憺/真儒用天下無敵聿嚴宥密之權)
　　(綢繆牖户及國家閒暇之時/典領樞機基夙夜宥密之命)
警聯(厲軍容以作介胄之心/修戎索以寒氊裘之膽)
　　(邊鄙不搖乆矣釋甲兵之冏/國家多暇儼然信道徳之威)
　　(三軍五兵徳之末也非以煩公/一日萬機人其代之是資佐聖)
　　(邊𤨏周知險要悉嚴於先備/帷籌素恊精神自折於遐衝)
　　(執政二三股肱夙柄斗樞之象/胸蟠十萬兵甲獨髙帷幄之籌)
　　(天子守在四夷式端兵本/公輔間於兩社專領使權)
　　(有富文忠之遠畧而契丹之和乃定/有龎荘敏之長筭而元昊之款遂堅)
　　(叔敖在位而郢人投兵/范公立朝而西羌破膽)
　　(帷幄决勝千里運籌專倚於子房/文武為憲萬邦受祉孰先於吉甫)
　　(惟吉士勱相我國家/用真儒無敵於天下)
　　(求懿徳而肆時夏方永保於櫜弓/惟吉士以相我家乃獨釐於院事)
　　(少殫夙夜宥密之勤/旋収乾坤清夷之效)
　　(舉臯陶不仁者遠復何猾夏之虞/用仲尼侵疆自歸奚俟萊兵之舉)
　　(士夫交賀而酌酒/豪酋相戒於開邊)
　　(唐元獻文雅雍容名動寳元之世/曽宣靖典章明習聲蜚嘉祐之間)
　　(道徳之威成安强/股肱之寄在忠力)　(早倚弼諧之助/進登宥密之司)
　　(班密亞於上台/權實專於右府)　　(有君子然後能國/惟儒者可以言兵)
　　(合文武以兼資/佩安危而注意)　　(肆籌體國之勲/晉貳本兵之柄)
　　(精神折千里之衝/夙夜贊萬機之務)
結聨(用真儒而無敵敢慶煕朝/頌聖主之得賢敬裁弱素)
　　(金鉦黄鉞備陳西府之多儀/衮衣繡裳竚正上公之虚席)
　　(提虎旅以申中國之威㑹鞭笞於羣狄/由龍首而踐黄扉之地當跨越於諸侯)
　
　
　
　翰苑新書前集卷五
欽定四庫全書
　翰苑新書前集卷六
　　　宰屬(檢正司/左右)
檢正(國朝熙寧三年詔中書五房各置檢正二貟在堂/後官之上都檢正一貟在五房提㸃之上皆以士)
(人為之石林燕語元豐五年官制行罷檢正職務分歸/中書舍人給事中左右司郎官續㑹要建炎三年都省)
(書軍興以来天下多事欲差官兩貟充中書門下省檢/正諸房公事一貟檢正吏禮兵房一貟檢正户刑工房)
(位序左右司上於都堂置直舍從之四年罷紹興二年/詔復置一貟紹興三年孝宗已即位未改元詔尚書省)
(吏房兵房三省樞密機速房尚書省刑房戶房工房三/省樞密院看詳賞功房尚書省禮房令左右司分房書)
(擬其中書門下諸房令檢正書擬中興㑹要乾道八年/詔都承檢正左右司檢詳編修毎日通輪宿直孝宗㑹)
(要/)
皇朝事實宰士(淇水除范鏜制爾為宰/士考校詳當所補滋多)宰旅宰椽(並職/畧)
博覽古今(東都事畧沈括字在中博覽於書無所不通/熙寧間除太子中允為檢正中書刑房公事)
進文嘉覽(國史鄧潤甫字温伯為檢正中書户房公事/詔取所進文上覽而嘉之遷集賢檢理直舍)
(人/院)執筆記聖語(九朝通畧神宗開天章閣對輔臣呈官/制除目詔中書檢正官聞王震江陵吳)
(雍執筆入記聖語面授震左/司貟外郎使自書時論榮之)以士人為(見官/制)得第一等
才(實録初議中書置屬神宗以為必不能得第一等人/才王安石曰中書屬官湏精擇可以備臺誎侍從者)
除御史(言行録劉忠肅公䞇字華老王荆公初秉政搜/擇人才任以不次元公絳數以公為言荆公一)
(見遂器重焉擢為中書檢正居月餘/黙黙非所好會除御史欣然就職)通知省政(龍溪除/𫝊崧卿)
(制宰士止於中臺之屬不與聞命令之原故又置檢正/以通知三省之政汝其摘過差以禆國論程期㑹以檢)
(吏姦/云云)糾正貟務(四朝志檢正官五房/各一人掌糾正貟務)政事所出(紹興除/陳䕫檢)
(正制檢正之制自我/神祖二省政事所出)中書備對(續㑹要大觀中李䕫奏/元豐間神宗命檢正官)
(畢仲衍纂集内外事物綱目為中書備對以知官吏流/品户口錢榖之數以知禮法文物軍兵名額之數以知)
(刑罰赦宥之事夫役之/數小大精粗無乎不備)功過簿(孝宗㑹要載臣寮䟽熙/寧中剙置檢正五房公)
(事官一貟每房各置檢正官二貟書功/過簿以核羣吏之失其程督之嚴如此)
左右司(隋尚書都司置左右司郎中各一人掌都省之/職通典唐武徳省貞觀復置掌副左右丞所管)
(諸司事二十四曺呼左右司為都公國史補龍朔改為/左右承務咸亨中復為左右司郎中武后又増貟外郎)
(各一人永昌二年置神龍初省後復置國朝以為階官/元豐正名始實有職掌左右司郎中各一人左右司貟)
(外郎各一人中興題名記號為都司亦曰左右曺焉職/畧隆興二年詔左司書擬吏户禮機速房右司書兵刑)
(工賞功房文字㑹要後以右司掌刑房事任為劇乃置/二貟中興題名記元豐六年諸司置御史房主行弹劾)
(御史案察失職七年御史房置簿以書御史六曺官糾/劾之多寡當否為殿最紹聖初詔都司以嵗終㸃檢六)
(曺稽違太多者具姓名取㫖二年詔御/史臺察六曺稽緩違失者送左司記定)
厯代事實台佐(褚球字仲寳為司徒右長/史加貂台佐加貂始自球)文辭(白敏中/字用晦)
(為左司貟外郎武宗雅聞白居易名欲召用之是時識/居易病足宰相李徳裕薦敏中敏中類其兄而有器)
名節(奚陟字殷卿為左司郎/中陟少自砥礪著名節)勵志獨立(隋滑儀為右司/郎中于時政漸)
(濁亂貨賂公行士夫變節/而儀勵志守常介然獨立)精簡得人(劉洎上䟽曰尚書/萬機乃為政本比)
(者綱維不舉並為勲親在位品非其任功勢相傾将救/茲弊且宜精簡四貟左右丞左右司郎中如並得人自)
(然綱維/一舉)詳整任職(武元衡字伯蒼為左/司郎中以詳整任職)掄選有序(九國/志呉)
(王潛為左司郎中典選事時喪亂之後官失其守舊簿/湮沒雍容款接坐客常滿隨才而接人人自以為得徐)
(知誥相吳掄選/有序潛之力也)詳整稱重(武元衡遷左司郎中/時以詳整稱重焉)彌綸省
闥(奚陟字殷卿歴右司/郎中彌綸省闥)毘佐三台(虞邵漢官制大尉司/徒司空長史秩比千)
(石號為毘佐三/台助和鼎味)為丞之貳(六典左右司掌付諸司之務/舉稽違署符自知宿直為丞)
(之/貳)副左丞轄諸司(唐職官志左司郎中副左丞轄諸司/署録自勘稽失知省内宿直之事)
正邦理宣邦敎(六典左右司郎中貟外郎各一掌付十/有二司之事以舉正稽違凢都省掌舉)
(諸司之綱紀與百寮之程/式以正邦理以宣邦敎)總繁司承要務(張鷺劾左司/郎中許鑑云)
(位膺列宿爵綰通班總八/座之繁司承萬機之要務)掌機衡握樞奥(張鷺集劾左/司郎中云鏘)
(鏘㑹府掌北斗之機衡肅/肅禮閭握南宫之樞奥)喉舌(崔寔政論三公天子之/股肱掾屬則三公之喉)
(舌/)
皇朝事實臺轄(許公集左司貟外郎授司門/制云宜罷臺轄更司門户)宰屬(淳熙/制國)
(家即位以来百司紀綱日失其序詔令稽壅/吏媮不䖍思得時髦之英任吾臺轄之職)都曹(續通/鑑寳)
(厯二年左司宇文鼎奏判度支/胡征曰臣謬跡都曺職當綜覈)受付六曹(四朝志左右/司掌受付六)
(曹之事而舉正/文書之稽失)左治右治(㑹要左司郎中右司郎中各/一人正六品左司貟外郎右)
(司貟外郎從六品掌受付六曹諸司出納之事而舉正/其稽失分治省事左司治吏戸禮奏鈔班簿房右司治)
(兵刑工案鈔房而開拆制置御史/催驅封樁知雜印房則通治之)較六曹功過(續㑹要/宣和二)
(年臣寮䟽神考肇建中臺分六官而設之屬以御史糾/其稽違復令都司較其功過又令左右司嵗考六曺郎)
(官治状以功過對折分等惟三而/上下等又有優劣次年春申省)事無不預(四朝志宣/和六年左)
(司王蕃奏都司以彌縫省司為職事無不預今宰相入/省諸房文字填委次第具呈其勢不暇一一檢閲細故)
(而省吏徑稟宰丞請筆以草檢令丞從官齎赴郎官㕔/落日押字請依元豐崇寧舊法諸房各具簽帖先都事)
(以㸃檢次郎官押訖赴宰丞請筆行下於是詔自今/違法事其左右司官勿書具事舉劾情重者竄責)學
為宰相(㑹要紹興十三年三省進擬右司郎中上謂輔/臣曰神宗聖訓司官便是學為宰相豈可不謹)
(擇/)數曽布之過(丁未録陳瓘為右司貟外郎以書獻曽/布曰尊私吏而凌宗廟縁邊費而壊先)
(政皆閣下之過也布讀之大怒辨論移時瓘指事叙言/辭色不撓堂吏比肩竦觀又以日録下國用湏知繳申)
(三省遂出/知秦州)言頤浩不平(繋年録紹興三年時方審量濫/賞以左右司領之吕頤浩當國)
(時有縱舍右司貟外郎王岡輒持不可曰公秉國鈞於/天下具瞻之地不平謂何怨始有所歸矣頤浩矍然)
責宰相不當用説(楊誠齋集張栻字敬夫除右司貟外/郎知閤門事張說除簽書栻夜草手)
(䟽極言其不可且詣宰相質責之宰相慙憤不堪而上/獨不以為忤親批䟽尾付宰相使諭㫖栻復奏上意感)
(悟命得中寢時兼/侍講得入經筵)與執政共決可否(四朝國史劉贄𫝊/遷右司郎中初宰)
(屬毎於執政分㕔時請間白事多持兩端/伺意㫖贄始請以公禮聚見共决可否)自書除目(哲/宗)
(實録王震字子發元豐四年開天章閣初用官制大除/拜詔震與吳雍從輔臣執筆入記聖語面授左司貟外)
(郎直使自書除/目時論榮之)除吏部侍郎(楊誠齋集葉顒除右司時/孝宗初即位欲清中書之)
(務増宰士之貟公膺首選遷左司一日帝召諫官曰葉/顒在都司二年甚宣力然與宰相為朋黨諫官對曰臣)
(不識葉顒聞之公論不然因具陳公求外補意帝黙然/良乆曰非卿則朕无以知此人越翌日除吏部侍郎兼)
(權給/事中)出使河北(㑹要元豐六年七月左司郎中范雍直/龍圖閣河北轉運使都司出使除職自)
(此始元祐元年范子竒范純粹自左右司/出為使京東轉運皆用雍例直龍圖閣)
羣書精語左曹(曲阜除楊安國制曰參訂左/曹范純禮制曰董正左曹)綱紀之地
(南豐擬制尚書政本左右司/綱紀之地故郎選異於諸曺)中臺都事(曲阜除張康國/等制曰中臺都)
(事主以郎吏非獨付受/書奏亦以助正紀綱)右曹(曲阜除裴倫制/曰參訂右曹)分治六官
事(欒城除孫覺制都司分治六官事無巨細/畢陳于前若網在綱振之則舉弛之則廢)習知故事
(曲阜行范純禮左司郎中制董正左曹宜莫如汝/又云都司紀綱之地非習知臺閣故事不在兹選)
四六警語(宰士/宰掾)　(宰旅/省掾)檢正(都曹/都司)　(臺轄/都司)左右司
發端(䟽寵嚴宸/躋榮北省)　(簡在宸衷/序遷宰屬)　(欽承上命/董正左曹)　(錫命九重/陞華二省)
　　檢正(被命中宸/分司都省)　(寵冠郎曹/職參揆路)　(妙簡儒宗/進升宰椽)
　　(顯膺宸綍/進陟都司)左右司
起聫(鈞陶在相必左右之惟人/董正㳓官宜分申之有命)
　　(西清禁密將榮禁路之登/北省幾㣲寔預化原之出)
　　(六卿分職之司乆勞協助/一相調元之地更賴深裨)
　　(懐瑾握瑜久重聖心之眷/調元助鼎首膺宰屬之除)
　　(職陪右轄嘗裨妙筭之權/序進左司益表朝行之峻)
　　(經綸萬務方參倚於輔臣/紀綱六曹乃延登於宰士)
警聫(一日萬機正賴叶毗之力/百司庶府尤資考覈之權)
　　(相臣之位元台時嚴率屬/郎官之應列宿職重分司)
　　(督期㑹而檢吏姦/糾愆遺而禆國是)　(特䟽龍檢之恩/首列鳳池之屬)
　　(審政機之攸出/稽治式之已成)　(舉正都臺之程式/參稽列部之紀綱)
　　(覆中臺之綱紀/禆上衮之經綸)　(熙寧創制之新/丞相簡僚之重)
　　(國事咸資於整飭/相權實賴於彌縫)　(職居宰掾之尊/位冠郎闈之首)
　　(矧久重於左曹/毎序升於亞旅)　(三公在朝必藉彌縫之益/六卿分職尤資糾劾之嚴)
　　(謂部公分聴皆六聫治職之已成/而宰士通知實二省政機之攸出)
　　(智識髙逺則帝謨有助於恢張/議論宏深則國論尤資於審訂)
　　(文昌叢委得以糾於稽違/禁闥嚴凝式許參於議論)
　　(冡宰掌邦而率屬左右惟人/賢能引類以聚朝分申有命)
　　(武元衡之詳正旋總憲臺/白敏中之文詞徑躋翰苑)
結聫(紛萬務之幾微暫煩董正/増六符之炳煥行拜寵光)
　　(間郵𫝊命喜切抃於六鰲/助鼎調胹嘗願分於一臠)
　　(自右而左暫煩黄閣之贊謀/躡級以登即聴紫樞之布武)
　　(簡在上心允謂陳平之可助/學為宰相佇膺文子之同升)
　　　樞屬(都副承㫖/編修官)　檢詳
都副承㫖(五代有承㫖副承㫖以諸衛将軍充國朝太/平興國中以楊守一充都承㫖都承㫖自守)
(一始也是時都承㫖副承㫖多用士人真宗後稍遂用/吏人歐陽脩建言請復舊制不克行熙寧三年始以東)
(上閣門使李評為樞密都承㫖李綬為之副不用院吏/而更用士人自評始也續㑹要初評受命文潞公為樞)
(使以舊制見不為禮評訴於上命檢故事不獲乃詔都/承㫖副承㫖見樞密使副並如閤門使禮熙寧五年以)
(尚書比部貟外郎曽孝寛充史館修撰兼都承㫖文館/兼領自孝寛始也元豐三年用張誠一為客省使都承)
(㫖自是都承㫖復用武臣續㑹要元祐中復以文臣帶/待制充都承㫖哲宗職官志至崇寧以後則専用武臣)
(矣四朝志紹興二年權禮部侍郎趙子□充徽猷閣待/制密院都承㫖自改官制後除大臣自子畫始中興繫)
(年録建炎四年髙宗在㑹稽以武臣辛道宗為都承㫖/頗用事紹興元年十二月辛道宗既免乃詔依元祐職)
(制置都承㫖一貟並差兩制為之中興㑹要然但聞一/二人而已淳熙中王抃乆用事孝宗惡焉遂復用士人)
厯代事實口占兵數(五代史魏仁溥為樞密副承㫖周/祖問屯兵之數及将校名氏令取)
(簿參視之仁溥曰臣悉能記之遂/口占而䟽舉籍以校一無差誤)
皇朝事實領院務(四朝志都承㫖副都承㫖掌承宣密/命通領院務若便殿侍立閲試禁衛)
(兵校則隨事敷奏承/所得㫖以授有司)左右參總(淇水除張誠一制右府/管天下機務而承㫖左)
(右參/總焉)侍立受讀(㑹要毎崇政殿臨决庶務則承㫖侍立/殿前侍衛司奏事則承㫖受而讀之)
檢察功過(神宗正史職官志都承㫖從五品副承㫖正/六品通領院務及承百司之事檢察主事以)
(下功過而陞黜之凢御崇政延和殿則陞以侍立若禁/衛兵校試技藝及蕃國入見則隨事敷奏所得㫖以受)
(有/司)言邊防民隠(周益公集洪文安遵兼權樞密院都承/㫖公既以近臣兼承密㫖言邊防民隠)
(毎為上言三衙春夏牧馬夏菰城仰給蘇湖秀三州適/積水冒田有司預請倍輸夏麥以補芻粟北寇索劉孝)
(恭等二百家公皆執不可軍器玩弊命公料簡公區/别良窳衆謂熟於軍旅者不能也上以是有大用意)檄
義問勿儌功(言行録王巖叟字彥林為樞宻都承㫖湖/北諸蠻互出擾邊公請專以疆事委荆南)
(唐義問遂以草檄文喻義問以朝廷方敦尚/恩信勿為儌倖功賞之意其後終底綏寧)言羣臣誠
偽(蕭正肅燧列知閤官兼承㫖或怙寵招權孝宗思復/用儒臣淳煕九年正月命公以龍圖閣待制為之公)
(言僨帥餘風未殄羣臣進言非迎合獻/諛則强辨遨譽當察誠偽虚實上稱善)始用士人文館
兼領(並見/官制)正人宜留朝廷(言行録劉安世作都承㫖待/制范相純仁之出由安世章)
(䟽已而復拜吕相大防遂擬安世真宗宣仁難之吕云/劉安世曽言范純仁今既復用宜少避之宣仁曰今既)
(不作言事官自不相妨其後樞密院奏事宣仁申前語/韓師朴忠彦如吕之對宣仁曰如此正人宜且留朝廷)
(遂/輟)
羣書精語宣密命(曲阜除范純禮/制宣納密命)親承密㫖(曲阜除曹/誘制樞機)
(之地親承密㫖雖/在副介亦須得人)贊訏謨(曲阜除范純禮制云/贊右府訏謨之㣲)陪帷幄
(曲阜除劉奉臣制陪/輔帷幄以承密㫖)
檢詳(熙寧四年詔以編修經武要畧官四人王存陳侗/陳奉世蘇液檢詳樞密院諸房文字禮遇視中書)
(檢正官元豐三年詔定置三貟及改官制檢詳官尋罷/續㑹要建炎三年樞密院請依祖宗朝置檢詳諸房文)
(字兩貟叙位在左右司之下紹興二年詔樞密院已置/都承㫖一貟檢詳减一貟樞密請置二貟從之中興㑹)
(要三十二年詔樞密院諸房令檢詳書擬從左右司請/也乾道二年詔樞密院檢詳係掌朝廷機要文字不許)
(出謁及接見賓客亦令遵/兩省官施行孝宗㑹要)
皇朝事實樞掾(實録熙寧五年詔檢詳文字劉安世自/擢置樞掾奉職不茍可除集賢校理)
右府覈事(淇水除范育制右府典領樞/機而設屬于其下以覈其事)簉屬幄籌(慶元/制)
撰書詔榜檄(洪文敏公邁紹興三十一年完顔亮叛盟/時任樞密院檢詳宰相傳㫖令撰書詔榜)
(檄/)作文書劄榜(見密謀縳/范瓊注)掌朝廷機要(見官/制)密謀縛范
瓊(晦庵集劉子羽樞密院檢詳文字張魏公同知樞密/范瓊来赴行在張公奏瓊大逆不道獨與子羽密謀)
(夜召子羽及選密院謹飭吏數人作文書劄榜皆閉鎖/吏于府中翌早公赴都堂召瓊議事瓊從兵隘塗巷意)
(象自若坐定子羽亟取冩敕黄紙詣前揖瓊下曰有敕/将軍宜詣大理置對命縳瓊送大理寺子羽已張榜于)
(省門親以㫖勞瓊衆頓刄應/諾瓊論死兵分𨽻神武軍)條義勇利害(東都事畧闕/)
(樞密院吏兵房文字令條義勇利害大忠言養兵猥衆/國用日屈漢之屯田唐之府兵善法也弓箭手近于屯)
(田義勇近于府兵擇/用一焉兵屯可省矣)右選歸心(樓攻媿集陳居仁自安/行居屬闕貟方以著廷)
(名進擬上曰陳居仁今為何官對曰為郎上曰豈有人/材如居仁而可乆為郎者乎即除樞密檢詳文字貳樞)
(不受私謁差遣恩例悉令投牒送檢詳所公為/之考令申酌故實可否立决右選翕然歸心)
編修(慶厯四年史館王洙承㫖單士寧編修例冊編修/之名自此始分紀熙寧三年以館職王存顧臨等)
(同編經武要畧兼刪定諸房例冊元祐四年詔密院條/例乆未編修又自官制後舊事𨽻他司所存者亦未刪)
(正命承㫖司取索編修以奉議郎蔡駰宣徳郎衛規充/編修官續㑹要舊以四貟為額紹興兵興裁省其半三)
(年樞密請置檢詳二貟編修/止存一貟後復中興㑹要)
皇朝事實編削之才(龍溪除張顥制爾以編/削之才遊樞機之府)名震天下
(周平園集胡忠簡公銓紹興兩宫未歸母后春秋已髙/故與大臣决䇿從權獨樞密院編修官胡公銓上書數)
(百言王倫秦檜孫近願竿三人頭羈留北使興問罪之/師當是時一胡編修名震天下勇者服怯者奮下至武)
(夫悍卒遐方裔土莫不𫝊誦其書樂道其姓字争願識/面雖北人亦因是知中國之不可輕扶世立教非聖朝)
(之伯/夷耶)與聞朝論(隆興間臺諫言黄丈昌疏云編修官雖/専以編録本院時政記為職然既樞密)
(院官屬亦得與都承檢詳/到宰執閣子與聞朝論)刪潤條法(中興㑹要紹興三/年樞密院言本院)
(雖有編修官四貟止是/刪潤條法又裁省其半)刪潤時政(孝宗㑹要編修官張/淵言樞密院時政紀)
(係本院諸房應降聖㫖按月作時政記編修官刪潤近/䝉朝廷止作録送付下乞今後時政記止據憑錄送到)
(文字依舊按/月修進從之)經武要畧(㑹要熙寧二年樞密院乞将祖/宗以来法制所宜施行於久逺)
(者並與刪取大㫖著為畫一及聖政釐革條章檢尋本/院文書以次釐錄其事目曰兵制凢招揀屯戍訓練之)
(類皆附焉曰馬政曰邊防曰夷狄曰屬國曰守城曰器/械曰捕盗曰選材曰責効各以其事類相從一如兵制)
(候編成䇿仍于逐門各留空紙以備書載/将来處置事􁕆從之詔以經武要畧為名)編錄條例(國/朝)
(熙寜九年宣徽北院使王拱辰言本院前後降宣劄條/例文字及遂旋聖㫖指揮不可遺墜乞行編錄所貴朝)
(廷故事永乆可備檢用從之六月拱辰辟著作郎何詢/直充編修官就本院置局十年八月編成條例并目二)
(十五䇿上之十二月罷/局詢直减二年磨勘)刪定例冊(㑹要熙寧三年命著/作佐郎館閣校勘王)
(存陳侗大理寺丞館閣校勘顧臨並差編修樞密院經/武要畧刪定諸房例冊以樞密院副承㫖李綬管勾至)
(九年秋修/畢上之)擇能臣次序(臨川除周莘制樞密之府自祖/宗以来釋患持危應變之大計)
(與夫將相議論之臣密謀要䇿皆具在此而文/書貿亂肴雜而無紀綱故擇能臣使次序之)纂集兵
書(中興繫年錄王銍權樞密院編修纂集祖宗兵/制書成上覽之稱善命改京官賜名樞庭備檢)兵學
條上十事(國史顧臨傳臨編修樞密院經武要畧神宗/召問以兵學臨對兵以仁義為本仁者愛人)
(義者循理動静之機安/危所繫也條上十事)本院官兼者不入銜(四朝志編/修官隨事)
(置无定貟以本院/官兼者不入銜)
四六警語　發端(䟽恩宸極/導㫖機廷)　(西清出綍/宥府贊謀)　(承恩中扆/列屬西樞)
　　(宸陛演綸/機廷東屬)　(贊屬機廷/密參基命)　(䟽恩丹扆/晉掾紫樞)
起聫(通班延閣䕶雲漢昭回之章/列職機廷承夙夜宥密之命)
　　(演綸宸極英賢持重於選倫/列職機廷夙夜進參於宥密)
警聫(鴻樞遵㫖既陟於近班/鰲禁代言佇膺於新渥)
　　(職典編摩為朝家之髙選/地居周密亦機事之預聞)
　　(佐樞庭甲兵之問/總宣頭綱要之繁)　(増重本兵之地/行躋持槖之班)
　　(佑廟堂甲兵之間/承夙夜宥密之命)　(以右府重承於基命/自裕陵特選於瑰才)
　　(贊帝命於籌帷夙夜出納/亞官儀於從槖朝夕論思)
結聫(從容計畫少禆廟筭之長/密勿論思佇接禁途之武)
　　(贊紫樞之畫精神固可以折衝/陟赤墀之塗獻納即膺於持槖)
　
　
　翰苑新書前集卷六
欽定四庫全書
　翰苑新書前集卷七
　　　給事中
給事中(秦加官漢因之所加或大夫博士議郎掌左右/顧問應對位次中常侍侍中黄門諸給事中日)
(上朝謁畢尚書奏事分為左右曹以有事殿中故曰給/事中多名儒國親為之東漢省魏復置後周天官之屬)
(有給事中士六十人掌理六經給事左右隋初無開皇/六年始於吏部置給事郎煬帝移為門下之職位次黄)
(門置貟四人以省讀奏案唐改給事郎為給事中前代/雖有給事中之名非今任也今之給事中盖因秦之名)
(用隋之職通典龍朔改門下省曰東臺東臺舍人垂拱/改曰鸞臺開元曰黄門省凡百司奏抄侍中既審則駁)
(正違失詔勑不便者塗竄而奏還謂之塗歸六典季終/奏駁正之目凡大事復奏小事署而頒之唐百官志三)
(司詳决失中則給事中裁其輕重發驛遣使則與侍郎/審其事宜六品以下奏擬則校功狀殿最行藝非其人)
(則白侍郎而更焉與御史中書舍人聽天下寃滯而申/理之分紀本朝淳化四年以右諫議大夫魏庠知制誥)
(柴成務同知給事中事凡制勑有所不便宜凖故事封/駁九年詔停廢知給事封駁公事自是始以封駁司隷)
(銀臺㑹要向敏中張詠並以樞宻直學士領之時并代/都部署張永德笞小校至死詔按其罪張詠封還詔書)
(不從李燾長編嘉祐五年改新知荆南府唐介復知諫/院時知門下封駁事何剡言介為諫官有補朝廷不當)
(出外以勑封還之故也㑹要元豐五年四月知諫院舒/亶試給事中自是給事始正條為職事官續會要凡四)
(人分治六房掌讀内外出納之事若政令有失當則論/奏而駁正之通進司進奏院諫焉神宗正史職官志故)
(事中書進熟進草惟執政書押官制行給事中獨書畫/黄而不得書草舒亶疑之神宗云造令行令職宜分别)
(詔給事中許書畫黄不書草著為令元豐七年四月給/事中韓忠彦言今月十八日門下省得㫖舉駁事依中)
(書舍人封還詞頭例二十一日中書奉㫖給事中駁正/事赴執政稟議如有異同即具狀繳奏臣詳指揮乃是)
(不許依舍人封還例况朝廷已施行事給事中或有管/見即是已與執政異同自當求决於上豈可更稟可否)
(於執政乞依十八日詔所貴兩省官輕重體均獲申獻/納之分從之元祐元年門下中書言後省修成所有省)
(曹寺監條貫合冠以門下中書後省為名從之紹聖四/年葉祖洽言兩省置給舍廟堂設施得以更相驗今使)
(舍人兼封駁則給事職廢詔特㫖書讀不廻避餘令互/書元符三年曾肇言門下駁正中書違失近給事封駁)
(中書録黄令舍人書讀隳壊官制重和元年張叔夜言/命令之出中書宣奉門下審讀尚書頒行而宻院被㫖)
(亦録付門下省神宗制也今急速文字不經三省諸房/以空黄先次書讀則審讀殆成虚設乞立法禁從之續)
(會要建炎間因舊制置門下後省以給事中為長官四/員為額中興會要紹興二年韓世忠賞功文字給事中)
(賈安宅除工部侍郎門下後省闕官乃詔檢/正李與權書讀比事亦前所未有朝野雜記)
歴代事實左省(杜牧之行崔璪制云/左省駿議不畏强禦)東闥(白集除劉伯/芻制給事東)
(闥實掌/駁議)黄闥(輿服志禁門曰/黄闥内人主之)黄門(唐德宗以王緯為給/事中稱黄門要地)
青𤨏(後漢百官志給事黄門侍郎掌侍從左右闗通中黄門/外及諸王朝見於殿引王就門漢舊儀曰黄門屬)
(令日暮入對青𤨏門拜名曰夕郎宮閣簿青𤨏門在南/宮衞瓘註吳都賦曰青𤨏户邊青縷也又顔師古曰刻)
(為連𤨏文/而青塗也)左掖(桓𤣥云左掖/管轄之司)畫堂(漢官儀曰黄門/有畫堂之署)夕郎
(見青𤨏註又柳子厚朝日説曰漢儀/夕則兩郎向𤨏闥拜謂之夕郎)小門下(鷄距通典謂/給事中小門)
(下齊世呼侍中為門下/給事黄門為小門下)駁正之任(唐大詔令孫偓制守/駁正之任道不依違)
立德(晉書任熈/立德邈然)俊才(荀綽記袁/准有俊才)忠篤履素(晉起居注武/帝詔曰郎中)
(張逵忠篤履素為江表士大夫/所稱宜在中朝以逵為給事中)清正亷潔(晉武帝詔燕/王陳劭清正)
(亷潔博通六籍宜在左/右以敦儒訓可給事中)名儒(胡伯始曰給事常侍從或/名儒或國親東方朔中郎)
(為給事中劉向諫/議大夫為給事中)良臣(見執詞頭/謁宰相註)宰相器(見批/勑註)以明經
拜(後漢鄭衆傳衆以/明經拜給事中)有直氣為(呂元膺有直氣讜/言拜為給事中)八年
遷(前漢元帝詔曰蕭望之傅朕/八年可賜爵關内侯給事中)侍左右(見夕/郎註)備顧問(白/居)
(易制俾并𤨏/闈以備顧問)傳詔㫖(齊映為人白晳長大言音鳴爽故/帝令侍左右或馬前臚傳詔㫖)
批勑(李蕃字叔翰遷給事中制勑有不可遂於黄勑後/批之吏曰宜别連白紙蕃曰别以白紙是文狀豈)
(曰批勑耶裴垍言於帝以為有宰相器/遂拜相故史臣曰批勑有夕郎之風)草制(按類要云/德宗實録)
(貞元上命盧杞為饒州刺史給事郎袁高宿直當草制/遂執以謁宰相宰相不悦遂改命舍人草制按此則給)
(事宿直亦草/制耶當考)塗歸(隋百官志給事中掌侍左右分判省/事凡百司奏抄侍中既審則駁正違)
(失詔勑不便者塗竄而奏/還謂之塗歸又見六典)駁奏無私(盧鈞字子和有大/詔令必反復省審)
(駁奏/無私)封奏駁正(白集除鄭覃制給事中之職凡制勑不/便於時者得封奏之刑獄有未合於理)
(者得駁正之天下寃滯無告者得為御史紏理之有司/選補不當者得與侍中裁退之率是而行號為稱職固)
(不專於掌侍奉讃/詔令而已類要)封還詔書(狄兼謨擢給事中左藏吏/盗度支縑帛文宗以經赦)
(詔勿治兼謨封還詔書帝曰朕已赦其長官吏/亦宜宥既而曰後或事有不可勿以還詔為憚)論駁凖
古誼(韓幹開元初論/凖皆援凖古誼)執二勑不下(薛存誠為給事中瓊/林庫廣籍工徒文神)
(䇿軍與咸陽尉袁儋不平誣奏之儋被/罰二勑皆執不下憲宗悦遣使勞之)執詞頭謁宰相
(分紀袁髙為給事中德宗復用盧杞為刺史命髙草詔/髙執詞頭謁宰相曰杞作相矯詐若更授之大郡恐失)
(天下望宰相不悦命舍人草之詔出髙執之不/下乃奏論之又張獻恭見帝稱髙乃陛下良臣)犯宰相
之怒(唐于敖為給事中昭愍即位李逢吉用事與翰林/李伸不叶誣伸以罪逐嶺外伸職知制誥龎嚴蔣)
(防坐伸黨左遷敖封還詔書時人以為與嚴相善訴其/非罪皆曰于給事犯宰相之怒伸龎嚴蔣防屈及駁奏)
(出乃是論嚴貶黜太/輕中外無不大噱)承嘏奉職(郭承嘏轉給事中出為/刺史給事中盧載封還)
(詔書曰承嘏自居此職繼有封駁能奉其職宜在𤨏闥/文宗謂宰臣曰承嘏乆在黄扉欲優其俸禄而諫列拜)
(章惜其稱職乃/復為給事中)崔植舉職(崔植為給事中時稱舉職時/皇甫鎛請减官俸禄植封還)
(勑書鎛復奏諸州鹽稅/𣙜酒等加估植䟽論奏)不擇時對(李遜為給事中以/舊制隻日視事對)
(羣臣遜奏曰陳誠啓沃不必擇辰今羣臣敷奏乃候隻/日是畢歲臣下覩天顔獻可替否能幾何憲宗嘉之乃)
(許不擇/時奏對)有廻天力(張元素遷給事中太宗詔發卒修洛/陽宮元素上書諫之魏徵歎曰張公)
(論事有廻天之力可謂/仁人之言其利溥哉)有任事稱(李澄為給事中/有任事稱職林)不畏
强禦(見左/省註)四方想見風采(職林許孟容數論駁四方知/天子開納多士浩然想見其)
(風/采)世人尚其悻直(職林李渤拜給事中渤孤特自持不/茍合於世人謂之沽激屢以言斥而)
(悻直不少變/守節者尚之)得失盡言(穆質性强梗為給事政/事得失未嘗不盡言)數以忠
進(孔穎達太宗新/即位數以忠進)慷慨論正(孔戣為給事中江西觀察/使李少和坐貶獄寢不下)
(崔易簡殺從父兄戣乃慷/慨論正貶少和殺易簡)陳當世得失(薛元超髙宗時/為給事中數上)
(言陳當/世得失)復為(見承嘏/奉職註)再除(見下/註)鸞渚如舊(晏公類要唐/薛存誠再除)
(給事中仍是本㕔鸞/渚几榻杖屨如舊)
皇朝事實東臺(職林初僚除毛友制惟東臺/論駁之司乃萬事出納之地)𤨏闈(曲阜/除葉)
(儔制還/寘𤨏闈)紫垣　仙掖　東掖　黄閣(並晏公/類要)黄門(曲阜/除龔)
(原制給事黄/門職在出納)閲讀之任(曲阜除葉儔制朕付基命於中/書付審駁於門下有事殿中之)
(官實專閲讀之任其/還東臺出納惟允)論駁之司(見東/臺註)詳詔勑(續通鑑應/有詔勑並)
(令直學士向敏中張詠詳酌可否然/後行下盖向張二公為給事中故也)駁命令(南豐擬制/有事殿内)
(之臣職在於平奏述詳論命令駁其違者而正之覈其/善者而行之至於决獄官人發驛遣使申寃滯察苛撓)
(莫不/緫焉)讀中外出納之事(神宗正史職官志給事中四人/正四品分治大房掌讀中外出)
(納之事若政令有失當則論奏/而駁正之通進司進奏院隷焉)論事感激(言行録陳戩/字冲休髙宗)
(朝為給事中益感激論事知無不言/除授失當多所論駁士論浩然歸重)抗論無阿避(胡澹/庵集)
(程瑀字伯寓拜給事中居𤨏闥以平奏自任抗論無阿/避㑹除權邦彦簽書公論邦彦五罪凡三䟽遂委以次)
(官書讀公乃乞罷除兵侍不拜遂除制知信州侍御江/躋司諫方孟卿上䟽留公復除給事中上曰給事之設)
(政要駁異豈在雷同朕深不欲/卿去既出特賜象笏示隆眷也)議論引大體(元祐黄亷/議論引大)
(體/)諫官不當出外(四朝會要嘉祐五年七月改新知荆/南府唐介復知諫院時知門下封駁)
(事何剡言介為諫官有補朝/廷不當出外以勑封還之)内侍不當干軍政(編年備/要徳壽)
(宮提舉陳源兼浙西副緫管給事中趙汝愚論駁謂内/侍不當干軍政詔自今内侍不得兼兵職樞宻院遵守)
(永為/定制)駁事不禀執政(會要元豐七年給事中韓忠彦言/今月十八日門下省得㫖舉駁事)
(依中書舍人封還詞頭例二十一日中書奉㫖給事中/駁正事赴執政禀議如有異同即具狀繳奏臣詳㫖揮)
(乃是不許依舍人封還例况朝廷以施行事給事中或/有管見即是已與執政異同自當求决於上豈可更稟)
(於執政乞依十八日詔所貴兩省/官輕重體均獲申獻納之分從之)奏駁姦惡(事畧趙君/錫權給事)
(中蔡確復觀文學士章惇復資政/學士君錫奏駮論其姦惡命遂格)思類相如(太宗賜楊/億詩云𤨏)
(闥昔年司制誥共/嘉藻思類相如)封駮皆國體(范純禮遷給事中凡所/封駮正名分立紀綱皆)
(國體之大者起居舍人張來在病告中書省録黄不候/㕘假令供職純禮批勑謂無此例壊禮亂法所不當為)
(一時為/之聳動)乞正官法(治平三年知封駮事韓維言呂誨等/降黜勑命不出門下封駮司直送本)
(家乞追還/以正官法)全朝廷典(元祐九年劉摯言徐安燾知樞宻/院因給事兩次封駮遂特㫖直下)
(吏部施行伏望追還/誥命全朝廷典法)
名賢詩詞東曹拜𤨏闈(沈佺期詩南省推丹地東曹拜/𤨏闈惠移雙管筆恩降五時衣)
(又案櫝遺常禮朋儕隔等威旭日千門啓/初春八舍歸贈蘭聞宿昔談樹隱芳菲)籍向𤨏闈通
(沈佺期詩言從温室秘籍向𤨏/闈通分曹八舍斷解袂五時空)飄飄青𤨏郎(杜甫奉同/郭給事湯)
(東靈偢作飄飄青/𤨏郎文采珊瑚鉤)禁闈偏近日(薛存誠再除給事中詩/云再入青𤨏闈忝官誠)
(自非拂塵驚物在開户似僧歸積草漸無/徑殘花尤灑衣禁闈偏近日行坐是恩暉)夕奉天書拜
𤨏闈(王維詩禁裏踈鐘官舍曉省中啼鳥吏闈/人稀晨揺玉佩登金殿夕奉天書拜𤨏)夕郎夜直
吟仙掖(姚合和盧給事鴛鷺簮裾上龍尾蓬萊宮殿/壓鰲頭夕郎夜直吟仙掖天樂和聲下禁樓)平
生批勑手(東坡詩平生批勑/手淡墨寫黄紙)儒者給事中(黄山谷次韻/儒者給事中)
(顧公甚/魁偉)
四六警語(銀臺/𤨏闥)　(黄扉/紫垣)　(鸞臺/東省)　(夕郎/青𤨏)　(嚴宸䟽渥/𤨏闥陞華)
發端(疇繢辰猷/躋荣夕拜)　(妙束彤宸/峻躋青𤨏)　(拜恩玉陛/平奏銀臺)　(䟽恩西掖/進位東臺)
起聯(青𤨏謂之夕郎/黄門冠乎後省)　(職為廟堂之貳/權居臺諫之先)
　　(騫騰夕拜之遷/傾倒辰猷之告)　(專銀臺封駮之任/進𤨏闥追趨之班)
　　(名參黄散之班/任極清華之選)　(疇咨碩望/封駮𤨏闈)
　　(持紫橐以朝昕望髙侍列/入青𤨏而拜夕寵煥為真)
　　(論事激昻百辟仰回天之力/摛文掞麗四方𫝊擲地之聲)
　　(拜恩玉陛名參黄散之班/平奏銀臺位極清華之選)
　　(惟時傑出之才方資卓識/越處塗歸之任特示殊遷)
　　(孚號宸廷崇奬忠嘉之節/陞華𤨏闥密司封駮之權)
警聯(為法從論思之表/持朝廷廢置之公)　(議論少異則宰輔不敢專/㫖意可否則制詔隨以格)
　　(轉□有道坐知天意之回/反汗無嫌更覺王言之大)
　　(葳㽔豹尾方㸔翠駕之躬陪/突兀龍頭又喜黄扉之身到)
　　(詔令施行許稽參其利病/人才進退可抗論其正邪)
　　(元素廻天魏鄭歎仁人之力/李藩批勑裴公推宰相之風)
　　(朝游青𤨏之闈時批紫詔/夕對金鑾之殿徐草黄麻)
　　(揺玉佩之珩璜入批勑尾/被衮衣之黼黻起立班頭)
　　(黄扉要近哭李傒之白麻/青𤨏䆳嚴批叔翰之黄勑)
　　(廟堂之所已議聽自轉移/臺諫之所未言許令彈擊)　(萬機之闕頼以彌縫/百官之邪得而糾正)
　　(盡洗頃時仗下馬之習/復見前輩殿上虎之風)　(極近臣稽古之榮/彰治世隆儒之盛)
　　(封詞頭而不下舊傳解事舍人之名/批勑尾以復歸共覩儒者給事之效)
結聯(批勑見宰相之器行㸔身到於鳳池/吹律生寒谷之春敢論同登於虎榜)
　　(聊屈畫黄重門下駮違之寄/便應進熟顓中書造命之權)
　　(覩萬間之居願同燕雀之賀慶/䑛一丸之藥尚祈鷄犬之得仙)
　　(引睇亨衢喜見鳳池之接/俯憐末路獲聞燕賀之成)
　　(文華飭國典行觀批勑之風/論議當帝心佇聽回天之力)
　
　
　
　
　
　
　
　
　
　
　
　
　
　翰苑新書前集卷七
欽定四庫全書
　翰苑新書前集卷八
　　　中書舍人
中書舍人(歴代漢尚書郎直宿建禮門奏事明光殿下/筆為詔誥出語為誥令中書舍人也通典注)
(魏置中書通事舍人東晉省以中書侍郎一人直西省/即侍郎兼其職而掌其詔命宋初復置通事舍人齊永)
(平初中書通事舍人四員各住一省時謂之四户權傾/天下與給事中為一流梁除通事字直曰中書舍人自)
(是詔誥之任舍人專之魏晉以來詔誥皆中書令及中/書侍郎掌隋改為内書舍人唐武德三年改中書舍人)
(置六員永淳以來天下文章道德臺閤髦彦無不以文/章達故中書舍人為文士之極任朝廷之盛選諸官莫)
(比焉通典龍朔改西臺舍人光宅改鳳閣舍人開元改/紫微舍人又曰紫微省唐會要本朝國初中書舍人為)
(所遷官實不任職復置知制誥及直舍人院故事入西/閣皆中書召試制誥三篇惟梁周翰不召試而授焉其)
(後薛映梁鼎楊億陳堯佐歐陽脩亦如此例按長編薛/映梁鼎皆召試翌日與億並命㑹要誤也元豐五年曾)
(鞏陸佃並試中書舍人自是始正官名續㑹要遂以中/書舍人判後省之事分案五曰上案掌冊禮及朝㑹所)
(行事曰下案掌受付文書曰制誥案掌書記制詞及試/吏校其功過曰諫官案掌受諸司關報文書曰記注案)
(掌録記注其雜務則隨所分案掌之元祐以蘇軾直舍/人院有司言自官制行舍人院廢今為中書後省於是)
(改為權中書舍人遂為故事後詔舍人各簽諸房文字/其命詞則輪日分草續會要中興置中書後省以中書)
(舍人為長官六員常除二員一員領吏房及兵工房一/員領吏房右選及禮刑房中興會要嘉泰四年李季章)
(壁以宗正少卿權中書舍人而中字犯祖諱季章辭有/㫖權以直舍人院繋銜乃受命不知舍人院廢已乆矣)
(盖大臣失於討/論也朝野雜記)
歴代事實禁職(白集崔羣制自列内朝兼司誥命事煩/而益宻職久而彌精寵以正名式光禁)
(職/)閤老(唐楊綰為中書舍人故事舍人年久者閤老/其公廨雜料獨取五之四至綰悉均給之)
清平官(南越志南詔謂/詞臣曰清平官)綸閤之職(白集除裴度制度以/茂學懿文潤色訓誥)
(體要典麗甚得其宜施之四方朕命惟允况中立不倚/道直氣平介然風規有光近侍臺官滿歲班列當遷綸)
(閣之職所/宜共授)鳳閣舍人(見官/制)薇省(見上/同)綸閣(李吉甫制擢/於綸閣列在)
(禁/闈)西垣　西省　鳳池　絲綸閣下(並見/詩詞)紅藥(見上/同)瑞
柳(中書省有柳樹中枯死興元車/駕還京其樹再生人謂之瑞柳)不納私財(職官分紀/唐敬宗初)
(登極路隋拜中書舍人翰林學士乃賜金有金帛謝/除制者叱而却之曰吾以公事接私財耶終無所納)有
古人風(南齊傅昭為中書通事舍人居此職者皆權傾/天下獨昭亷静無所干預器服率陋明帝聞之)
(賜漆合燭盤勑曰卿有古/人之風故賜以古人之物)以忠謹稱(晉劉超遷中書舍/人時臺省創建内)
(外多事超出納/書命以忠謹稱)宰相器(後周范質漢初加中書舍人戸/部侍郎周祖征三叛毎朝廷遣)
(使齎詔處分軍事皆合機宜周祖問誰為/此辭使者以質對周祖歎曰宰相器也)舍人様(徐堅/字元)
(固聖厯中楊再思王方慶為東都留守引堅為判官表/奏專委之方慶嘗稱曰掌綸誥之選也再思曰此鳳閣)
(舍人/様)佳舍人(文襄嘗曰裴仕/禮佳舍人様)四俊(張嘉貞為中書令薦/中舍苗延嗣吕太工)
(等四人皆位清要日與議/政事時號令君四俊云)三才(唐魏牧兼中舍與温子/升邢子才齊譽世稱三)
(才/)大手筆(職林唐李嶠朝廷每/有大手筆令嶠為之)蘇賈(賈曾開元初拜中/舍與蘇晋同掌制)
(誥皆以/文辭稱)常楊(楊炎為中書舍人與常衮並掌綸誥衮長/於除書炎善於德音自開元來詔誥之美)
(時稱/常楊)韓徐(職官分紀季昇開國徐鉉以秘書郎直門下/省書命精當頗得典禮韓熈載亦同掌誥命)
(與鉉齊名江/東謂之韓徐)譽重一時(常衮文采贍蔚長/於應猝譽重一時)為代言最(唐/孫)
(逖典詔誥為代言最而逖尤精宻張/九齡視其草欲易一字卒不能也)綸省推髙(文士記/除中書)
(舍人李文為學/士云綸省推髙)同舍服能(陸扆拜中書舍人扆文思敏/速初無思慮揮翰如飛文理)
(俱愜同舍/服其能)同僚共推(鄭畋薦中書舍人咸通十年討徐/方書詔旁午畋灑翰泉湧動無滯)
(思同僚閣/筆推之)海内共推(隋虞世南拜内使舍人栁碩慱學/罕所推許至是與世南相見歎曰)
(海内當共/推此一人)文陣雄師(唐蘇頲傳張九齡嘗覧頲文卷謂/同列曰蘇生之俊贍無敵真文陣)
(之雄/師也)文場元帥(唐張九齡號詞人之/冠又號文場元帥)文章宿老(唐李嶠/字巨山)
(為鳳閣舍人文冊大號令多主為之嶠富才思然其仕/前與王勃楊盈川接中與崔融蘇味道齊名晚諸人没)
(而為文章宿老一/時學者取法焉)冊奏之工(顔師古遷中書專掌機宻/於時軍國多務凡有制誥)
(皆成其手冊奏/之工時無及者)詞人之冠(見文場/元帥注)一代詞宗(職官分紀/唐吏部郎)
(中張九齡一代詞宗為中書令引韋陟/為中書與梁涉對文誥時人以為美談)揮翰如飛(見同/舍服)
(能/注)執筆分占(王勃長壽中為鳳閣舍人壽春等五王出/閣有司具儀忘載冊文勃召五吏執筆分)
(占其辭/粲然)分占口授(職林岑文本號善職而敏速或策令/叢遽勑吏六七人執筆分占口授咸)
(無遺/意)誥命之敏(前蜀庾樸進中書舍人時署百司誥/命填委皆有典則人服其敏分紀)文
成於心(梁裴子野掌詔誥或問其為文速者/子野答曰人皆成於手我獨成於心)一人辦事
(孫處約為中書舍人累年中令杜正倫奏請更授一舍/人與處約同知制誥高宗曰處約一人足辦我事何湏)
(多/也)得中和氣(唐許景先為中書舍人以文翰見稱中書/令張説嘗稱曰許舍人之文雖無峻峯激)
(流斬絶之勢然屬氣/詞豐美得中和之)有元和風(九國志南唐韓熈載為/和州司馬乆之召為中)
(書舍人乃始親職制/誥典雅有元和之風)文有古風(韓文王仲舒穆宗立每/言仲舒之文可喜最宜)
(為誥有古風召為舍人既至視同列率新進/少年居不樂曰豈可復治筆硯於其問哉)煥成文章
(白集除馮宿制云吾聞武德及開元中有顔侍陳叔/達蘇頲大手筆掌書王命故一朝言語煥成文章)文
思温雅(職官分紀唐王仲舒自職方郎中知/制誥文思温雅制誥所出人皆傳寫)著三足記
(職林唐盧景亮嘗謂人君足食足兵而又得士天下可/為也乃自軒轅以來至唐剟治道之要著書號三足記)
撰五經訓(徐邈在西省撰正五/經音訓學者宗之)上清暑賦(唐職林崔仁/師太宗時幸)
(翠微宮上清暑賦以/諷帝賜帛五十段)洛出寶圖頌(崔融為文華婉當時/未有輩者朝廷大手)
(筆多勑委之其洛/出寶圖頌尤工)承天子誥命(權德與字載之為起居/舍人歲中兼知制誥進)
(中書舍人獨直兩省數日一還舍乃上言左右掖垣承/天子誥命奉行詳覆各有攸司舊制分曹十員以相防)
(檢大扺事有所壅則吏得為非四方聞者或以朝廷為/乏士要重之司不宜乆廢帝曰非不知卿之勞但擇如)
(卿者未得/其人耳)掌兩宮文翰(職官分紀唐徐浩肅宗時拜中/書舍人時天下事殷詔令多出)
(於浩浩屬詞贍給又工楷隷肅宗悦其能加兼尚書右/丞元宗傳位誥冊皆浩為之參掌兩宮文翰寵遇莫比)
封還詞頭(續通典長慶元年中書舍人白居易奏獨孤/郎岳州刺史温造郎州刺史李肇澧州刺史)
(王鎰郢州刺史令臣撰詞四人出官/詞頭臣以封訖未敢撰進㐲待勑㫖)掌書王命(見煥成/文章注)
丹地代言(陸扆制爰自髙才/赴召丹地代言)文士極任(通典云自永淳/以來天下文章)
(道徳臺閣髦彦無不以文章達故中書舍人/為文士之極任朝廷之盛選諸官莫比焉)大事必咨
(齊澣字洗心開元初姚崇為相用為給事中中書舍人/論駁及誥詔皆援凖古誼朝廷大政必咨之時號解事)
(舍人又分紀云以/古義謨誥為凖的)問古今事(崔琳明政事開元中與髙/仲舒同為中書舍人侍中)
(宋璟親禮之每所訪逮嘗/曰古事問仲舒今事問琳)政事堂門(續通典故事政事/堂有門蓋宰相時)
(適中書舍人院咨訪政事以自廣也及/常衮相塞絶其門以示尊大不相往來)五花判事(通鑑/唐故)
(事中書有軍國政事則中書舍人各執所見雜署其名/謂之五花判事中選一人明練事者知機宻謂之解事)
(舍/人)六押分司(李泌曰給舍分司押/事故舍人謂之六押)上五事(孔氏六帖唐/高馮列上五)
(事/)發十難(唐韋處厚穆宗時為中書舍人時張平叔以/便佞進欲糶鹽處厚發十難以誥之帝乃)
(知害民平/叔始踈斥)屢獻讜言(蘇晉先天中為中舍/屢獻讜言天子嘉允)進賢納諫(唐/柳)
(公權為中書舍人充翰林書詔學士文宗便殿語及漢/文恭儉帝舉袂曰此澣濯者三矣公權曰人主當進賢)
(退不肖納諫諍明賞罰衣澣濯之衣乃小節爾云/云翌日降制以為諫議大夫知制誥學士如故)人物
精鍳(裴垍為中舍李吉甫執政以情謁垍曰比日人物/吾懵不及知君精鑒為我言之垍即䟽三十許人)
(吉甫薦/於朝)三世居職(孫簡知制誥進中書舍人初逖掌誥/至代宗時族祖宿又居職建簡凡三)
(世/)三世掌制誥(職林唐李德林李百藥/李安期三世掌制誥)三世掌書命(唐/張)
(嘉貞武后時進中書舍人崔湜輕之後與議事正出其/上湜驚曰此中共坐後十年而為中書令子延賞子𢎞)
(靖三世/掌書命)三世為中書(集賢記注唐徐堅祖孝德父齊聃/及堅三世為中書舍人皇朝衣冠)
(無以為比又徐嶠父子自/祖及孫三世為中書舍人)父子同在禁筦(蘇廷碩為中/書舍人時父)
(瓌同中書門下三品父子同在禁筦朝廷榮之𤣥宗平/内難書詔填委獨廷碩在太極後閣口所占授功狀百)
(緒輕重無差書吏白曰丐公徐之不/然手腕脱矣李嶠曰舍人思若湧泉)盛典出父子之手
(職林唐賈至天寶末為中書舍人肅宗即位於靈武上/皇遣至為傳位冊文上皇覧之歎曰昔先帝遜位於朕)
(冊文則卿之先父所為今朕以神器大寶付儲君卿/又當演誥累朝盛典出卿父子之手可謂繼美矣)書
命成一家言(白集楊嗣復制貞元中汝父為中書舍人/甚稱厥職今使汝繼書吾命成一家言堂)
(構國華在/於此舉)叔姪對掌(封氏自太和世居兩制舜卿從子/德昭時為翰林舜卿時為中舍叔)
(姪對掌誥命/當時以為榮)兄弟對掌(九國志南漢趙光裔以膳部郎/中知制誥時兄光逢為翰林學)
(士兄弟對掌内/外制時論榮之)兄弟相代(韋思謙二子承慶嗣立承慶/解鳳閣舍人武后謂嗣立曰)
(爾父嘗稱二子忠孝今使卿/兄弟自相代即拜鳳閣舍人)鳳閣王氏(王徽字昭文曾/祖擇從昆弟四)
(人至鳳閣舍人者三/人故號鳳閣王氏)居西掖八年(職官分紀唐權德輿/四歲能為詩後為中)
(書舍人居西掖八/年間獨掌者數歲)為中書九年(職林高郢公為中書舍/人九年家無制草或問)
(曰前輩皆有制集公獨焚之何/也答曰王言不可存於私室)以諫議知制誥(分紀柳/公權為)
(中書舍人文宗謂之曰極知舍人不合作諫議以卿/言事有争臣風采也翌日降制以諫議大夫知制誥)不
十年正綸闈之任(職官分紀南唐近事張洎計階之歲/為潤帥燕王冀所薦首謁韓熈載一)
(見待之如故舊謂洎曰子好一中書舍人頃之/韓主文柄洎亦擢第不十年間果正綸闈之任)納言賜
錦(髙鉞為中書舍人入見帝因勸躬/覽以示憂勤帝納其言賜錦綵)草詔賜宮錦(職官/分紀)
(封敖為學士拜中書舍人文思敏速武宗深重之嘗草/陣傷邊將詔警句云傷居爾體庸在朕躬帝覽而善之)
(賜之/宮錦)進言報藥石(唐太宗時中舍髙季輔上封事特賜/鍾乳一劑曰卿進藥石之言故以藥)
(石報/之)進諫賜金魚(續通典吐突承瓘於軍中立聖政碑/李絳以為不可許憲宗初甚怒絳語)
(不已上卒大開悟故除絳中書舍人翌日又面賜絳/紫衣金魚上親為絳擇良笏勉之曰爾時無易此心)
皇朝事實外制(東坡外制深/嚴西垣清要)小兩制(見除簽/書注)宰相判官
(曾肇為中書舍人王巖叟言肇凡材何以稱職呂陶/亦言中書舍人前世權重為宰相判官豈可序遷)右
垣(岐公云右/垣裁訓)西臺(曲阜除蘇轍位處/西臺實與政事)西閣(長編真宗祥符/九年知制誥樂)
(黄目知開封初黄目召試上以黄目久任/外官止試制誥二篇入西閣不一月遂罷)紫微閣(仁宗/實録)
(寶元元年七月新作舍人閣上親篆其榜曰紫微閣又/四朝國史劉攽𫝊攽字貢父元祐中拜中書舍人請復)
(古制建紫微/閣於西省)梁楝之材(見父子/繼任注)文學天下所知(言行録/陳文惠)
(公堯佐天聖初知制誥故事知制誥者先試其文辭天/子以公文學天下所知不復命試自國朝以來不試知)
(制誥者唯楊億/及公二人而已)文章當今獨歩(言行録王禹偁能屬文/太宗方奬㧞文士召拜)
(右拾遺禹偁上端拱箴以為誡尋知制誥/上嘗稱之曰王禹偁文章當今天下獨步)熈寧三舍人
(四朝國史吕大臨𫝊李定除御史宋敏求蘇頌相繼/封還詞命次至大臨亦還之世稱為熈寧三舍人)時
輩推許(四朝國史呂溱𫝊溱開敏善議論一時名輩推/許然喜自貴重見賓客不及數言時號曰七字)
(舍人/云)楊陳之稱(東都事畧陳從易字簡夫知制誥/與楊大雅同在西掖時謂之楊陳)常楊
不逮(東都事畧鄭戩字天休知制誥/訓詞深雅時謂常楊不逮也)立馬一揮(神宗實/録劉敞)
(字原父在西掖時一日追封皇子公主九人敞/将下直為之立馬却坐一揮九制數千言已就)經宿進
碑(國朝初王祐拜中舍史館受詔撰普/昭王碑經宿上進中外驚其神速)占紙肆書(言行/録曾)
(鞏擢中書舍人屬新官制遂掌書命於是更置百官舊/舍人無在者已試即入院方除目填委占紙肆書初若)
(不經意午漏盡授草院吏上馬去凡除郎御史數十人/所以本法意原職守而為之訓勑者人人不同咸有新)
(趣而衍裕雅/重自成一家)辭義有三代風(言行録曾鞏擢中書舍人/不俟入謝諭使就職時自)
(三省至百執事選授一新除吏日至數十人舉其職事/以戒辭約義盡論者謂有三代之風上亦數稱其典雅)
制誥有西漢風(東都事畧王珪知制誥其文典麗/有西漢風嘉祐初為翰林學士)詞命
有古風(言行録彭汝礪元祐中拜中書舍人/賜服金紫詞命雅正人以為有古風)有常楊風
(鄭戩因文定公李廸薦有才累/為知制誥訓詞雅有常楊風)有元白風(謝絳字希深/權知制誥文)
(章典雅有/元白風)訓誥有程範(宋敏求知制誥訓/辭誥命皆有程範)詔詞聞者感泣
(朱晦庵集劉珙諡忠肅兼中書舍人會金人渝盟天子/悉師北向以雪讎耻復疆土一時詔檄多出公手詞氣)
(激烈聞者/感至泣下)獻皇極箴(職官分紀治平元年知制誥/祖無擇獻皇極箴賜詔奬之)參典
王命(曲阜除制參典王命/之官於今號為清選)專誥命之文(職畧除賈安宅/西臺本政事之)
(地内史專/誥命之文)典郡王奏(曾鞏元豐為中舍時哲宗為延安/郡王命鞏典王府牋奏故事翰林)
(掌之上/特命鞏)分日命詞(元豐詔中舍分領六房/隨所領命詞後復分日)翰苑下兼(盤/州)
(老人小𫝊洪适為翰林學士仍兼中書舍人輔臣奏自/來無翰苑下兼西掖者上曰洪某在後省甚振職且要)
(其整頓綱紀故事給舍繳駁施行者皆封付三省秦塤/提舉太平宫某奏秦檜欺天盗權戕害忠直當錮其子)
(孫即時御筆依奏乃封付某明日召對上曰所/論甚當異日有繳奏只批勑進來不湏聯章)繳詞頭
自鄭公始(龍川志富鄭公知制誥制下復遂國之封鄭公/繳還詞頭封命遂寢唐制唯給事中得封還詔)
(書中書舍人繳詞/頭盖自鄭公始)繳吕惠公求去詞頭(舊制執政除罷皆/宣麻吕惠公弼因)
(争新法求去王安石隂沮之乃使舍人院命詞蔡齊掌/外制繳詞頭舉典故論之安石勸上内批今後樞宻罷)
(更不/宣麻)𤨏闥連名繳奏(樓攻媿集林大中遷中書舍人風裁/如臺中時侂胄來見公接之無他語)
(使人通問因願内交又笑却之彭龜年抗論侂胄甚切/有㫖龜年除職與郡公在西掖樓鑰在𤨏闥連名上䟽)
(又同/繳奏)不草黜韓維制(言行録曾文昭公肇元祐初遷中書/舍人門下侍郎韓維靣奏范百䘵所)
(為不正黜維知鄧州公/不草制兩上章論之)封還易邊帥詞頭(言行録王巖叟/除中書舍人滕)
(元發自太原易許昌公封還詞頭言今以走馬承受/一言便易邊帥此風寖長非委任安邊之福命遂寢)不
草宦者除制(言行録劉敞知制誥宦者召金彬正除觀/察使公封還詞頭不草  制其命遂止)
中人進官不肯奉詔(楊誠齋集胡銓兼中書舍人有㫖/以中人李綽等嘗典發軍書無誤)
(各進官一列公不肯奉詔綽/等泣訴上曰胡銓不肯)内侍升職執奏再三(樓攻媿/集陳傅)
(良字君舉除中書舍人封還詞頭遇事輒發張子仁建/節陳源除内侍省押班率逢原升都統源供職自如而)
(詞命不行終不得俸逢原先被宣劄已自書押公執奏/再三終不奉詔此二事無敢嬰其鋒者公神色不動來)
(則繳奏旁觀/者為之寒心)言事契聖心(周益公集洪适除中書舍人/内直如故方羽檄交馳書詔)
(填委或夜召或細札咨訪公獨當内外制時時奉詔言/事如乞防虞海道降詔親征多契聖心大用之意已定)
内使未行而議(除蘇轍政令之出公卿為朕行之臺諫/為朕言之方其未行内史舍人得聞其)
(議與其既行而後言/孰若未行而議之哉)未三十知制誥(朝野雜記本朝末/三十知制誥者蘇)
(太簡二十六吳元仲二十七晏元獻宋宣獻王/懿格張安國皆二十八王文正夏文莊皆三十)不試而
命(歐陽公歸田録國朝之制必先試而後命有國以/來不試而命者纔二人陳堯佐及脩忝與其一爾)楊
錢免試(㑹要元豐七年十月詔起居郎楊景畧左司郎/中錢勰並為中書舍人免試二人奉使高䴡方)
(還在道/並擢之)蘇劉免試(㑹要元祐元年起居舍人蘇軾擢為/中書舍人十二月直龍圖閣劉攽為)
(中書舍人/並免試)召試之制(石林燕語職事官差除皆除目先/下惟中書舍人宰相得言朝退遣)
(直省官召詣都堂面傳㫖召試被命者致辭丞相謝之/直省官徑引入中書省前期侍郎㕔設幕次几案於中)
(就坐少頃本省吏房主首持丞相封題目來即就試中/書具食罷侍郎致茶果是日宰相住省俟納卷始上馬)
(翌日進呈除目方下盖召試之制也有思遲不即就者/往往過期或為留内門然已不稱職矣嘉祐間有試而)
(不除改天章/閣待制者)父子繼任(職官分紀王旦拜右正言知制/誥父祐以清名乆掌書命不十)
(年旦繼其任時論美之錢若水有人倫鑒與之也/同列每曰王君凌霄聳壑梁棟之材非吾所及)父子掌
誥(春明退朝録父子掌誥國初至熈寧元年凡九家李/文正昌武王兵部文正王思獻安簡趙文元文莊錢)
(希白脩懿梁翰林莊肅吕文靖中/裕宋宣獻公敏求蘇儀甫子容)除簽樞(朝野雜記直/舍人院祖宗)
(時有之嘉泰四年李季章壁以宗正少卿權中書舍人/而中書故事小兩制未有除執政者乾道二年蔣子禮)
(芾始自中書舍人/除簽書樞密院事)出領外藩(四朝㑹要雍熈四年以右/補闕知制誥范景為工部)
(郎中知京兆府知制誥/出領外藩自是始也)賜雙燭歸院(丁未録夕時上神宗/召知制誥鄭毅夫獬)
(對内東門小殿命草吳奎知青州張方平參知政事制/賜雙燭送歸舍人院二府無知者明早且進草遂付中)
(書出/誥)召赴曲宴(職官分紀太宗皇帝留心儒術旌賞文翰/時綸閣之臣始召赴曲宴或令和詩舍人)
(從遊宴自/此始也)犀帶佩魚(四朝國史霍端友傳徽宗時為中書/舍人服金紫故事唯服黑角帶帝顧)
(見之曰給事舍人等耳而服/飾相絶如是始命犀帶佩魚)一佛出世(國朝太宗云朝廷/毎除一舍人六親)
(相賀諺云/一佛出世)夢窓下草詔(分紀孫抃夜中夢明窓下草制詔/其後第三人及第知制誥如夢云)
自叙斵窓(職林楊滔為中舍時催作制勑令吏将鑰匙/出無本可檢乃斵窓取得本時號斵窓舍人)
閣筆(見同僚/共推注)閉户(至道中和㠓知制誥㠓之直中書每/草詔必閉戶精思編討羣籍而後成)
(沙洲表求經藏碑詔㠓撰以賜之㠓/遣厮借佛書數千卷人𫝊以為笑)雞棲樹(初學記魏/晉世語曰)
(劉放孫賀共典樞要夏侯獻曹肇心内不平殿中有雞/棲樹二人相謂此亦乆矣其能復幾時謂中書監劉放)
(中書令/孫賀)鳳凰池(晉荀朂自書監為尚書令人賀之/乃發恚曰奪我鳯凰池何賀之有)失却
君房(湘山集真廟時日本國入貢求本國神光寺記舍/人辭不工令學士張君房代之張退食多潜飲市)
(樓掖垣求之不得大窘時种放以司諫歸華山楊大年/為閒忙令云世上何人最號閒司諫拂衣歸華山世上)
(何人最號忙紫/微失却張君房)繆承曲寵(宋書謝莊辭中書令表曰臣/聞壁門天邃鳳沼神深絲綸)
(王言出納帝命自非望允當時譽/宣庠塾未有繆承曲寵空席兹榮)
羣書精語專裁寛大之詔(楊億云三殿内朝日趨翔於/文陛六飛法從時陪扈於屬)
(車常曕咫尺之光/專裁寛大之詔)書制而專右席(白集庾敬休知制誥/書勑以辭藻可使制)
(誥命而/專右席)引而為綸綍垂而為訓誥(白集元稹除中書舍/人制而能芟繁詞剗)
(弊句使吾文章言語與三代同風引之而/為綸綍垂之而為訓誥秉筆者莫敢争能)司言鳳綍揮
翰龍池(陳拾遺集為陳/舍人遜官表云)紫機務重青紙任隆(同/上)鳳池清
切雞木深嚴(張鷟奏注晉荀朂為中書曰奪我鳳凰池/魏孫賀劉放為中書指雞棲木曰人同此)
(木也魏知古寓直鳳閣云/鵷池滿不溢雞木久為滋)芝泥發彩蘭檢浮香(張鷟奏/云自可)
(曳裾紫禁伏奏青規助朝廷之光輝賛明時之喉舌芝/泥發彩宣鳳藻而騰文蘭檢浮香潤龍縑而動色注内)
(禁地以青規畫故曰青規漢儀天子制誥以紫芝/為泥以封又蘭英為檢紫芝為泥黄縑為制勑也)發帝
之令簡古而蔚(韓文王/仲舒碑)廻翔青𤨏典掌紫泥(白氏/六帖)鼓三
變之文潤色王度(李吉甫制/詞云云)鋪訓詞以潤王度(宋申錫/制藴冲)
(用以究國經鋪/訓詞以潤王度)
名賢詩詞揮翰紫宸裏(申伯王中書郎詩躍鱗/龍鳳池揮翰紫宸裏)紅藥當
堦飜(選謝元暉直中書省詩紫殿肅隂隂􁂍庭赫𢎞敞/風動萬年枝日華承露掌玲瓏結綺綫深沉映朱)
(網紅藥當堦飜蒼苔依砌上/兹言翔鳳池鳴佩多清響)上君白玉堂(杜甫贈相國/張九齡云云)
(注謂/中舍)彩筆代堯言(古詩賀李舍拜命大西垣偏承聖/主恩黄扉陪漢相彩筆代堯言)西
省鳳池頭(白中書連直詩云今年/寒食夜西省鳳池頭)巢君碧梧樹(徐彦伯/贈舍人)
(古意詩云巢君碧梧樹舞君青𤨏闈或言鳳池環禁林/仙閣露沉沉璇題激流日珠綴綿清隂郁穆帝言重熒)
(煌台坐深鳳張丹/咫翮月弄紫庭音)清切丹禁静(上官儀酬薛舍人詩清/切丹禁静浩蕩文河注)
西園翰墨林(張說詩東壁圖書/府西園翰墨林)天意皆從彩毫出(王建/詩緑)
(松窓對鳳池開履迹衣香遍上台天意皆從彩毫出宸/心盡向紫烟來非時玉案呈宣㫖毎日金階謝賜回)
紫微西省掌泥書(古詩上李舍人西掖深沉大帝居紫/微西省掌泥書天閽啓鑰趨朝後侍)
(史焚香/起草初)彩筆閒批五色詔(古詩和宗人見賀分班曉入/翔鸞閣直閣旁連浴鳳池彩)
(筆閒批五色詔好/風時動萬年枝)直廬深在九重天(古詩柬同舍詩太/微西掖鳳池邊西)
(閣凌空為起煙彩筆時批/尺一詔直廬深在九重天)紅藥翻階晝影清(古詩紫泥/初熟詔書)
(成紅藥翻階晝影清屋瓦生/烟宮漏永時聞幽鳥自呼名)聯飛仙掖舊心明(古詩與/梁大東)
(聯飛仙掖/舊心明)絲綸閣下文書静(白居易詩云絲綸閣下文/書静鍾鼓樓中刻漏長獨)
(坐黄昏誰是伴紫/薇花對紫薇郎)三殿花香入紫薇(岑參西省即事詩/云西掖重雲關禁)
(署北山踈雨㸃朝衣千門柳/色連青𤨏三殿花香入紫薇)日麗九門青𤨏闥(温庭筠/西掖謁)
(所知赤墀髙閣自從容玉女忩扉報曙鐘日麗九門青/𤨏闥雨晴雙闕翠微峰毫端蕙露滋仙草琴上薰風入)
(禁松荀令鳳池春晼/晚好将餘潤變魚龍)獨有鳳凰池上客(岑參和中書賈/舍人獨有鳳凰)
(池上客陽春/一曲和皆難)夜開金鑰詔詞臣(王荆公題中書壁夜開/金鑰詔詞臣對御抽毫)
(草帝綸湏信朝家重儒/術一時同榜用三人)鳳池近曰長先暖(韓退之寄馮/二閣老牆下)
(春渠入禁溝渠氷初破滿溝浮鳳/池近日長先暖流到池時更不流)學問文章老更醇(王/荆)
(公上西垣舍人詩絲綸潤色/今為美學問文章老更醇)池上於今有鳳毛(杜甫和/賈至舍)
(人朝罷香煙携滿䄂詩成珠玉在揮毫/欲知世掌絲綸美池上於今有鳳毛)一官早要稱三
字(陳后山詩一官早要稱三字註三字謂知制誥/王禹偁詩摛毫終要居三字出郡終湏借一麾)
四六警語(鳳閣/龍池)　(薇垣/藥省)　(綸省/詞垣)　(薇省/右省)　(紫薇閣下/紅藥堦前)
發端(優詔上卿/正班内史)　(申頒鳳詔/趣占鼇頭)　(中宸渙號/内史升賢)　(命播朝昕/恩隆接晝)
　　(䟽恩禁幄/正位綸闈)　(光膺書賛/就正詞垣)　(簡自宸旒/擢居禁掖)　(楓宸錫命/藥省代言)
　　(黄閣登賢/紫薇寓直)　(寵被龍綸/擢升鳳掖)
起聯(參法從於甘泉豈特妙儒臣之選/敷聖謨於寰海又将為王度之華)
　　(紅藥翻堦昔既勞於乆假/紫薇伴直今果慶於為真)
　　(紅藥蒼苔重詠鳳池之鳴佩/青香紫綬共觀寰海之俊人)
　　(三神在海上之山乆勤攝領/一佛出人間之世遂見真除)
　　(蓬壺清秘早冠羣仙之遊/星掖髙華旋觀一佛之出)
　　(五花判事既乆兼寓直之榮/六押分司宜寵錫真除之命)
　　(北門視草謂當進學士之班/西掖拜真聊復示舍人之様)
警聯(玉藻瓊敷少紓舍人之思/風行雷動灼知王者之心)
　　(紫荷絜處光揺萬玉之班/紅藥飜時風動五花之判)
　　(一札成文雅思未嘗淹晷/五花判事英躔真若聚星)
　　(擅討論潤色之工有光詞命/由言語侍從之列即拜鈞衡)
　　(皇墳帝典極磅礴於胷中/孔思周情妙發揮於筆下)
　　(辭達而已矣要必見聖人之情/才難不其然盖欲極天下之選)
　　(德宇温如升玉階而啓瑞/筆端秀發勒金薤以垂芒)
　　(號令鼓舞風雷亦云多矣/献納司存雨露莫若專之)
　　(萬里羽翰壓金馬玉堂之彦/九天綸綍擅黄麻紫誥之文)
　　(盛世典章已得常楊之體/中興輔佐即馳丙魏之聲)
　　(山東聽詔使扶杖有感奮之心/淮南寢謀無發豪相姍笑之語)
　　(竊惟西臺内史之官/實象北極紫薇之次)
　　(伏觀制草顧舍人今様之何如/晉揖庭槐信宰相有真之可繼)
　　(况紫薇閣下之黄昏/正瑞柳庭前之春色)　　(親結龍扆之知/聿新鳳閣之樣)
　　(命自天而三錫/才與地以雙清)　　(斯文推服於班楊/太平共稱於燕許)
　　(彩筆時批尺一詔九天峻晚閣之班/青雲散入五候家一夜起春城之句)
　　(一札可服於隗囂/尺書可招於賛普)　　(映星斗文章之麗/鼓風雷號令之𫝊)
　　(渙邦號於風雷/沛天恩於雨露)　　(窓對緑松/堦翻紅藥)
　　(髙文大冊非復騷人墨客感遇之詞/崇論宏言盡得宗廟朝廷嚴重之體)
結聯(黄麻似六經願即燮鹽梅於九鼎/洪鈞陶萬類庻許充桃李之一根)
　　(碧梧幕府幸稍安雲外之城/紅藥主人倘或念天涯之客)
　　(鳳鸞髙舉式觀君子之逢辰/雞犬俱仙更冀賢人而引類)
　　(千門柳色誰憐芻狗之陳人/萬里草堂遥想槐龍之清影)
　　(虞夏之書渾渾爾可以齊驅/夷望之業凜凜乎行将爰立)
　　(寵踰華衮已叨一字之褒綸/氣轉洪鈞必念八荒之棄物)
　　(切喜文章復見兩都之作/尚忻輔相盡還三代之風)
　　(裁五色之詔分曹一直於紫微/序兩省之班聯步亟趨於丹陛)
　　(出如綸出如綍益隆潤色之勲/用作楫用作霖亟正賛襄之位)
　　(奉玉音而書底小攄黼藻之工/顓金鼎以調元行䆒經綸之業)
　　(近玉皇之香案已著侍臣之冠/築宰相之沙堤亟拜上公之冊)
　　(動心駭目茲觀大手筆之𫝊/削牘濡毫當慶真學士之拜)
　
　
　
　
　
　
　
　
　
　翰苑新書前集卷八
欽定四庫全書
　翰苑新書前集卷九
　　　左右史(起居郎人/起居舍)
起居郎舍人(歴代周官有左右史盖今起居之本動則/左史書之言則右史書之左史記言右史)
(記事漢武帝有禁中起居注後漢馬皇后撰明帝起居/注則漢起居似在宮中為女史之任其後起居皆近侍)
(之臣録記也歴代有其職而無其官後魏始置起居令/史每行幸宴會則在御左右記録帝言後又别置修起)
(居注通典唐起居郎二人掌録天子起居法度天子御/正殿則郎居左舍人居右有命俯陛以聽季終以授史)
(官貞觀中以給事中諫議大夫兼知起居注或知起居/事毎下議政事起居郎一人執筆記録於前史官隨之)
(其後又置起居舍人分侍左右秉筆隨宰相入殿若殿/在紫宸内閣則夾香案分立殿下直第二螭首和墨濡)
(筆皆即坳處時號螭頭太宗李義府為相奏請多畏人/之知乃命起居舍人對仗承日仗下與百官皆出不復)
(聞事務矣長壽中宰相姚璹建議㐲下後宰相一人録/軍國事要為時政紀月送史館率推美讓善事非其實)
(未幾亦罷而起居郎猶因舊制勑稍稍筆削以廣國史/之闕起居舍人居記言之職唯編詔書不及他事太和)
(中詔入閤日起居舍人具紙筆立螭頭下復貞觀故事/百官志本朝沿唐制起居郎隷門下起居舍人隷中書)
(號小兩省官皆為虚名職畧不典本省事而典職者自/號修起居注凡二人天子御正殿記注官不侍左右唯)
(朝會對立於香案前常日則更畨逓直於崇政殿延和/殿行幸則從上出入皆所以書言動熈寧初詔諫官兼)
(修注者因後殿侍立許奏事元豐中兼修注王存乞復/起居郎舍人之職使得盡聞明天子德音退而書之神)
(宗亦畏人臣奏對有頗僻讒慝者若左右有史官書之/則無所肆其姦矣故事左右雖日侍立而欲奏事必稟)
(中書俟㫖存因對及之乃詔雖不兼諫職者亦許直前/奏事五年官制行罷修注而郎舍人始顓其職四朝志)
(起居郎舍人掌記天子言動御正殿則俟於門廡外便/殿則侍立行幸則從大朝會則對立於殿下螭首之側)
(凡朝廷命令赦宥禮樂法度損益因革賞罰勸懲羣臣/進對文武臣除授及祭祀燕享臨幸引見之事四時氣)
(候四方符瑞户口增减州縣廢置皆書以授著作官六/年詔左右史分記言動元祐元年仍詔不分七年詔邇)
(英閣講讀罷有留身奏亊者許侍立紹聖元年中丞黄/履言所奏或於機宻難令旁立乃止續㑹要隆興元年)
(胡銓奏記注之失有四一人主不當觀史國朝梁周翰/以起居注每月進御慶厯中歐陽脩乞更不進本仁宗)
(從之今望遵仁宗之訓二立非其地國朝記注之臣立/於座後歐陽修謂當人主言動而書乃立於前脩罷復)
(故今乃立於殿之東南隅言動不聞乞復歐陽脩之制/三前殿不立國朝古制前後殿皆侍立而前殿不立又)
(左右史分日而立無言動之異欲乞於前後殿皆分日/侍立四奏不直前臣欲直前奏事閤門以不預牒却之)
(嘗預牒矣又以無班為詞是雖有直前之名而無可奏/之時矣乞左右史奏事直前不必預牒及有無班次為)
(拘也詔前殿依後殿侍立餘並依舊制淳熈間羅春伯/㸃自户部員外郎除右史避曾祖諱以太常少卿兼侍)
(立修注官其後兩史或闕則降/㫖以某人權侍立官盖自此始)
歴代事實柱史(晉書天文志東一星曰柱史/主記過古有左右史之象也)水官(唐會/要云)
(正直第二螭首和墨濡翰皆即螭首之坳處/由是諺𫝊謂螭頭有水官既宻侍號為清美)左侍極(柳/玭)
(為左史其著序/訓自稱左侍極)侍從班(見置札/玉階注)記事之官(白居易蕭俛/起居舍人制)
(云記事之官/一時清選)門人俱美(鄭仁表為起居郎文章俊㧞自瑞/謂門地人物文章俱羙嘗曰天)
(有五色雲人/瑞有鄭仁表)第一流(唐人言左右史/當用第一流)博涉文史(職林褚/遂良博)
(涉文史工隷楷/太宗召令侍書)賦偃松篇(職林唐開元蔡孚賦東都龍/興觀偃松篇𤣥宗賜和御書)
(刻石/紀之)載筆(唐太宗謂諫議大夫褚遂良曰卿知起居記/録何事得觀之否對曰今之起居古之左右)
(史書人君言事具記善惡以為檢誡庻幾人主不為非/法不聞帝王親自觀史上曰朕有不善卿必書之耶遂)
(良曰臣子當載/筆君舉必記)和墨(唐百官志/見官制)執筆螭頭(見臣記/為史注)操筆
赤墀(職林鄭羣曰記注執筆螭頭下/其書為後世法不可用黨人)置札玉階(嘉話開/成末韋)
(絢自左補缺為起居舍人時楊嗣復已除起居舍人楊/嗣復於殿下先奏曰左補缺韋絢新除起居舍人未中)
(謝奏取進止帝頷之李珏招而引之絢即置筆札於玉/階欄檻之右疾趨而置詞拜舞馬左史得中謝自開成)
(中至武宗即位隨仗而退無復簪筆之際因得宻邇天/顔故復人謂兩省為侍從班則登其選不為不達矣)
立螭下(類要唐文宗時杜牧丹墀誌/曰公為起居舍人立右螭下)夾香案(見官/制)賫紙
筆(唐文宗勑左右省起居賫筆/硯及紙於螭頭下記言記事)入延英(唐馮定請左右英/史隨宰相入延)
(記事宰/相不樂)青史(晏類要載漢事青/史左右史官記事)撰時政記(唐永徽已惟/後左右史)
(得對仗承㫖仗下後謀議皆/不得預聞姚璹請撰時政記)修起居注(唐杜正倫知起/居注太宗嘗謂)
(侍臣曰朕每日坐朝欲出一言即思此言於百姓有利/益否所以不能多言正倫曰君舉必書言存於左右史)
(臣職當修起居注不敢不盡愚直若一言乖於道理則/千載累於聖德非直當今損於百姓願陛下慎之太宗)
(大/悦)君舉必書(見上/注)臣記為史(唐鄭朗字冇容為起居郎/文宗謂宰臣曰云云時)
(朗執筆螭頭下宰臣退上謂朗曰適所議論卿紀録未/吾試觀之朗對曰臣執筆所記便名為史故事不可取)
(觀帝曰朕恐平常閒語不關理體垂諸將來竊以為耻/異日臨朝庶幾稍改何妨一見以誡醜言朗遂進之)
執簡記録(唐會要蘇氏記曰貞觀中每日仗退上與宰/臣參議政事即令起居郎一人執簡記録)
軄在司言(唐𤣥宗親製春臺望一章起居舍人蔡孚/奏臣軄在司言請宣示百僚及編國史)記
録帝言(後魏始置起居令史毎行幸宴會則/在御左右記録帝言及賓客訓答)廣記備言
(左傳序身為國史躬/覽載籍必廣記備言)繫月繫時(六典起居郎掌録天子/之動作法度以修記事)
(之史凡記事之制以事繋日以日繫月以月繫時以時/繫年必時書其朔日甲乙以紀厯數典禮文物以考制)
(度遷拜旌賞以勸善誅伐黜免以/懲惡季終則授之於國史焉云云)記言記事(六典注起/居郎因起)
(居注以為名者記録人君動止之事春秋傳曰君舉必/書禮云動則左史書之言則右史書之又曰左史記言)
(右史記事言為尚書/事為春秋皆其事也)珥筆記言(唐許公集珥筆/記言才光東觀)諌罷封
禪(唐貞觀有事泰山褚遂良/為起居郎諫罷封禪之事)陳政得失(髙鉞為起居郎/陳政得失穆)
(宗嘉/之)請納封事(唐吳競為起居郎上/䟽𤣥宗請容納封事)論事忠切(唐魏謩/轉起居)
(舍人帝謂之曰以卿論事忠切有/貞觀之風故不循限授卿此官)天子欽瞩(文宗時周/墀兼舍人)
(帝御紫宸或召左右史咨/質所宜最為天子欽瞩)召質是非(職官分紀張次宗/有文學開成中為)
(起居舍人文宗復故事每入閣左右史執筆立於螭頭/之下宰相奏事得以備録宰臣既退上召左右史更質)
(證所是非故開成政事詳/於史氏次宗尤稱奏軄)不許人主觀史(魏謩文宗時/為舍人帝索)
(起居注謩奏古置左右史書得失人主不可觀向者取/觀史氏為失職陛下一見則後來所書必有諱屈善惡)
(不實不可以/為史乃止)不聞帝王觀史(見載/筆注)文宗觀史(見臣記/為史注)
皇朝事實小兩省(熈寧八年范百禄奏今修起居注/則綴小兩省班知諫院絀而不與)螭
陛(楊億謝表/退辭螭陛)螭坳(初寮制曰/筆載螭坳)軄聯兩省(初寮制左右置/史軄聯兩省)
執筆殿陛(又除范祖禹制執/筆殿陛予言汝記)號為要地(欒城制左右史/官號為要地手)
(刋䇿書足以明枉直之效宻/侍殿下足以觀進退之詳)直前奏事(東都事畧/見官制)記天
子言動(四朝志/見官制)依講讀官奏事(中興㑹要紹興二十八/年詔起居郎舍人自今)
(後許依講讀官奏事先是起居郎洪遵言臣幸得以記/注陪侍經幄伏聞元祐中起居舍人呂陶嘗乞候講讀)
(臣僚再留奏事並許侍立以見講退猶且入侍何由/不許奏事乞下講筵所依講讀官例施行故有是詔)與
講讀官並列(石林燕語本朝記注初不侍立但於前後/殿為次使候上殿臣僚退面問所嘗言書)
(之然未嘗有敢告之者也後始詔後殿輪日入侍崇寧/初鄭丞相達夫為史復建言併前殿皆入侍並立於垜)
(殿雖存故事而奏對語畧不相聞亦不敢自書惟/經筵得與講讀官並列嘉祐聞賈真孺所請也)延英
入侍(至和中知制誥賈黯言延英召侍臣講讀其/諮訪之際動關政體乞令修注官侍閤中)邇英
侍立(仁宗朝講讀官侍邇英者皆立每問事則衆人齊/對頗紛紛乃詔皆坐惟當講讀者以次立而記注)
(亦坐石昌言奏記注官當立侍宻邇/德音以詳記録不可坐遂令立侍)勸上延訪政事(東/都)
(事畧歐陽脩傳仁宗朝召脩知諫院未幾/脩起居注每勸上延見大臣訪以政事)奏乞從容訪
問(李參政璧撰周文忠公必大行狀公以起居郎直前/奏事上曰有近作可多進來屬初御經筵公奏祖宗)
(置經筵非為分章析句正欲/人主從容訪問以禆聖徳)願絶口言和(周平園集胡/銓擢起居郎)
(論記注不應進案前後殿皆當侍立遇直前每曰閣門/毋隔班次金人再求和公曰願絶口不言和字上歎其)
(忠直王之望尹穡皆主和排張/忠獻公公廷責之聞者稱快)論好生惡殺(東坡集軾/為右史奏)
(曰竊見韓維讀三朝寶訓至真宗皇帝好生惡殺因論/陛下在宮中不忍踐履虫蟻其言可以推明聖德臣忝)
(備位右史謹書其事於冊又録一本上進望陛/下采覽無忘此心以廣好生之德臣不勝大願)論乂用
三德(言行録王巖叟字彦霖元祐中為起居舍人入侍/邇英司馬康講洪範至乂用三徳上曰只此三徳)
(為更有德公退而上書曰陛下既能審而問之必能體/而行之三德者人君之大本得之則治失之則亂臣備)
(職史官敬已書之/於冊以示萬世)起居注進御(東都事畧梁周翰傳太/宗召兼史館修撰尋遷)
(起居舍人兼起居郎因言皇帝宣諭之言侍臣論列之/事望修為時政記仍令郎與舍人分直崇政殿以記言)
(動别為起居注每月先進御後降/付史館起居注進御自周翰始也)純用科名人(本朝唐/詢言執)
(政純用科名人修起居注非故/事未幾修注闕仁宗遂特用詢)朕自知卿(言行録胡銓/字邦衡公為)
(起居郎直前奏事云陛下登極首蒙召/除曾未浹旬又擢左史上曰朕自知卿)無以易乘(仁宗/實録)
(初修起居缺中書擬人而彭乘在選中上指乘曰此老/儒也雅有恬退名無以易之及召見諭曰卿先朝舊人)
(乆補外未嘗自言對曰臣生孤逺自/量其分敢過有所望耶上頗嘉之)無出公右(言行録/陳文惠)
(用蘇軾為起居舍人公起於憂患不欲驟履要地力辭/之見宰相蔡持正自言持正曰公徊翔乆矣朝中無出)
(公右者公固辭持正曰今日誰當在公前/者公曰昔林希同在舘中年且長不許)為郎者七年
(言行録陳文惠公堯佐居官不/妄進取為起居郎者七年不遷)修註十餘載(東都事畧/崔遵度傳)
(遵度字堅白太中祥符初同修起居註十載餘/常退匿楹間慮為上所見其恬於勢利如此)兼諌職
(會要熈寧二年四月刑部郎中秘閣校理同修起居注/陳襄兼起居舍人知諌院兵部員外郎兼起居舍人同)
(知諌院范純仁直集/賢院同修起居注)立螭非唐地(程大昌演繁露云李/誠營造式螭首施之)
(對柱及殿四角今二史所立東南偏其立殿角隨/堦之螭歟以其皆為石螭遂認為唐螭非其地也)
羣書精語書笏珥彤記事於仙室(王元長/詩序云)
名賢詩詞獻納司存雨露邊(杜工部贈起居田舍人詩/獻納司存雨露邊地分清)
(切任才賢舍人退食收封事宮女開函近御筵曉箭追/移青鎻闥晴窓㸃檢白雲篇揚雄更有河東賦惟待吹)
(噓送/上天)彩筆專書皇帝語(姚合寄裴起居千官曉立爐烟/裏立近丹墀是起居彩筆專書)
(皇帝語書成/幾卷太平書)官清立在金爐北(姚合寄周起居詩官清/立在金爐北仗下歸眠)
(玉殿/西)更立螭頭運兔毫(許渾寄李定言右史纔歸龍尾/含雞舌更立螭頭運兔毫閭闔)
(欲開金漏盡冕/旒初坐御香髙)朝天最近天(鄭谷寄在省張起居含香/復記言清柣稱當年㸃筆)
(非常筆朝/天最近天)名髙三俊上(陳后山寄張文潜舍人詩/名髙三俊上官立右螭傍)天語
侍臣聞(姚合寄劉起居九衢寒霧歛雙闕曙光分綵仗/迎春日香烟接瑞雲珮聲清漏間天語侍臣聞)
(莫笑馮唐老/還來謁聖君)銀臺曉候宣(鄭谷寄左省章起居風神何/藴藉張緒正當年端簡爐烟)
(裏濡毫御案邊云云旦/夕應稱入銀臺曉候宣)玉皇香案吏(元集元㣲之誇白/樂天詩我是玉皇)
(香案吏謫居/猶得在蓬萊)
四六警語(螭坳/螭陛)　(左螭/右螭)　(螭頭/柱史)　(柱下/史掖)　(立螭/載筆)
發端(席前渙渥/柱下升班)　(楓宸渙號/柱史升華)　(黄屋深知/赤墀親擢)　(出綍中宸/記言右陛)
起聯(大君有命眷求載筆之臣/左史記言爰約繫年之法)
　　(占柱下之一星珠躔有耀/冠螭頭之二史金戺生風)
　　(承明之有直廬方步八塼之日/紫宸之夾香案更依五垜之雲)
　　(司存雨露乆攝侍於清光/握照乾坤果進操於直筆)
　　(束帶而立近天光於咫尺之間/端筆而書正君學於幾微之始)
　　(舊班清切蚤兼兩禁之榮/新渥昭回益示九重之眷)
　　(當用第一流人侍拱赤墀之立/綴班小兩省地清嚴青𤨏之移)
　　(南司五院方嚴執法於殿中/東極一星復擅典書於柱下)　(兹首席於記言/實有階於論地)
　　(爰參黄閤之班/進珥赤墀之筆)　(曰識曰才之兼善/書言書動之迭居)
警聯(宣精柱下仰鄰北極之尊/濡翰螭頭肅對紫宸之仗)
　　(記乘輿言動之微有嚴載筆/察省臺事幾之要兼頼舉綱)
　　(濡珥􁂍之毫而書九重之言動/繡汗青之簡以垂四方之光輝)
　　(出入起居先載繋年之史/左右侍從皆髙記事之司)
　　(聖朝舉無缺事可少緩於箴規/人主蔑有戲言正欲明於記注)
　　(天顔咫尺爰卓冠於螭坳/雲歩梯階盖例遷於鳳閤)
　　(雖堯舜居上無明爭顯諫之勞/然佚狐在前有隂警潜規之助)
　　(若遂良吳競二子之稱職/與周翰賈黯諸公之得人)
　　(觀繫日繫時之法已占述作之精/考卜世卜年之期行觀明良之懿)
　　(事而必記固逺法於春秋/奏以直前要近承於雨露)
　　(發揮神聖有公是公非之權/判白奸回無乍賢乍佞之惑)
　　(侍玉皇之香案漫顯清華/紬金匱之圖書有光論譔)
　　(作漢一經豈獨𢎞敷於景鑠/建周六典固将躬致於太平)
　　(君舉必書風采深増於柱下/朕志先定姓名已覆於甌中)
　　(載堯舜之都俞以軌範一世/摹啇周之盤誥以鼓舞萬方)
　　(螭頭坳處乆稱解事之舍人/龍虎道中遂冠讀書之倚相)
　　(載堯舜之都俞/法春秋之筆削)　(道行以直/君舉必書)
　　(親見楊子雲既聳觀於論譔/有若南宮适宜即任於賛襄)
　　(不有深切著明之辭/孰示出入起居之戒)　(定知簡冊所載/當與典謨並𫝊)
　　(對清光之咫尺/立丹陛之深嚴)　(仰模北極柱下之躔/逺陋西都禁中之録)
　　(凛凛佚狐之筆/飄飄班馬之香)　(爰渙徳音/俾顓書法)
結聯(螭頭天子之言暫司記注/鳳閣舍人之様即演絲綸)
　　(勸善懲惡既收鉛槧之功/經體賛元即助丹青之化)
　　(立螭頭號二史是惟天子之近臣/起柱下位三公自有君家之故事)
　　(威顔咫尺仰宻邇於清光/厦屋帡幪願永依於大庇)
　　(屬車之聯豹尾暫兹置札於玉階/鳴珮之翔鳳池行矣調元於金鼎)
　　(香薰班馬姑效春秋之謹嚴/集趁䕫龍即陪夙夜之宥宻)
　　(夾玉皇之香案共欽稽古之榮/築宰相之沙堤共究濟時之業)
　　(接蓬萊之雲阻綴門闌之賀/望河西之雨獨深厦屋之依)
　　(舍人收封事開函爰近於御筵/明公獨妙年扈聖即登於黄閤)
　　(地分清切暫煩占二㸃之青/帝曰登庸行見齊三台之色)
　
　
　翰苑新書前集卷九
欽定四庫全書
　翰苑新書前集卷十
　　　翰苑　(承㫖士/直學)　(學士/權直)
翰苑官制見各官門
歴代事實北門學士(見官/制)鸞坡(唐徳宗移院/於金鸞坡)鸞殿(王建詩/云云)
北宮(常衮翰林學士/制視草北宮)金印(晉開運中賜學士院/書詔金印一翰林志)白麻(唐/故)
(事中書用黄白二麻為綸命重輕之辨其後翰林學士/專掌内命選用益重中書所出獨得用黄麻其白麻皆)
(在北院自非國之重事拜授/將相徳音赦宥不得由於斯)菱紙(海録碎事李德裕侵/紅㸃書詔皆用菱汁)
(拭/紙)號稱六絶(唐李邕號翰林六絶謂/文學書翰等六事過人)不受私謝(續通典/實厯元)
(年路陶為翰林學士有以金帛謝除制者必/叱而去之曰吾以公事接私財邪終無所納)視草(唐至/徳後)
(天子召集賢學士於禁中草書詔雖/宸翰所揮亦資其檢討謂之視草)專内命(唐韋執誼/翰林故事)
(云遂建學士/俾專内命)掌絲綸(後唐學士劉昫奏云矧惟/翰墨之司專掌絲綸之命)試五題
(續通典長興元年翰林學士劉昫奏本院舊例學士入/院除中書舍人不試餘皆試麻制荅審書批荅各一道)
(詩賦各一首/號曰試五題)以輩行呼(孔六帖陸䞇入翰林年尚少以/材幸天子常以輩行呼而不名)
(雖外有宰相立大議而䞇/常居參裁可否時號内相)降輦歩迎(唐𤣥宗召李白見/於金鸞殿降輦步)
(迎如見/園綺)内宴班一品上(唐故事凡内宴/班居一品之上)輔弼十二(翰林/志貞)
(元中由此而居輔弼者十有二焉元和/中由此而膺大用十有六焉輔弼十二)賜笏(唐李絳初/入院憲宗)
(親擇笏/以賜之)賜金蓮燭(令狐趙公大中初常便殿召對夜乆/方罷宣賜金蓮花燭送歸院使以下)
(謂是駕來俄傳學士歸院莫不驚/異金蓮花燭柄耳至尊方有之)天子私人(見官/制)是我
門客(李衞公詩注曰先后朝/曾宣諭卿等是我門客)奏頌詔供奉(李白召見金/鑾殿論當世)
(事奏頌一篇有/詔供奉翰林)選朝官居(唐𤣥宗選朝官有詞藝學識/者入官翰林供奉别㫖於是)
(吕向尹暗首充焉至二十六年始改/稱學士遂别建學士院俾專内命)給綺被(唐翰林初/選者試制)
(書批答三首内庫給青綺被紫/絲履之類端午賜青團扇)賜錦襖(金坡遺事學士/舊規十月賜錦)
(長襖子國初以來賜翠毛/錦太宗改賜黄盤鵰錦)撰著文名(翰林所著撰拜免/王公将相妃主曰)
(制賞賜恩宥曰赦書曰德音處分事曰勑曰御札五品/以上曰詔六品以下曰勑批羣臣表曰批答奨勲勞曰)
(奨諭賜外國書曰蕃書醮曰青詞宻詞釋曰齋文敎坊致/語曰白話土木興建曰上梁文宣賜曰日宣此外有祝)
(文碑文神道碑樂章詩頌春帖子之類撰/述進入遇有除拜以雙日鎻院隻日降麻)用白麻(分紀元/和初凡)
(赦書徳音立后建儲火誅討拜免三公/宰相命将曰制書並用白麻不用印)進草(澠水燕談宻/㫖多夜降)
(出草麻五更三㸃進錢惟演草夀春王制進草乞御筆/刋削然後寫麻從之其後冊皇太子亦進草親王宰相)
(等即/不進)草麻潤筆(分紀草麻潤筆自唐有之鄭譯自隆州頭/刺史復爵李徳林作詔髙戲戲之曰筆)
(乾譯曰出為方伯杖䇿而/歸不得一錢何以潤筆)
皇朝事實兩制詞臣(雍熈三年勅曰兩制詞臣公/朝精選典司誥命親近冕旒)鼇禁
(宋公曰賈公黄中皆先達鉅儒同/在鼇禁續蘇志又有鼇宮鼇島焉)鼇島(方塵鼇/島之員)綸闈(楊/億)
(表/云)北扉(沈括筆談云學士院北扉者/為其在浴堂之南便於應召)槐㕔(學士院第三/㕔閣子有一)
(巨槐素號槐㕔舊傳/居此閣者多至入相)視草臺(筆談故事堂中設視草臺/每草制則具衣冠㨿臺而)
(坐今但/存空臺)摛文堂(續會要政和五年御書/摛文堂榜賜學士院)金馬直廬(金坡/遺事)
(太祖鼎新大壯/敞金馬之直廬)玉堂之署(元城語録國朝太宗皇帝以/玉堂其來尚矣但虛傳其號)
(而無正名乃飛白書玉堂之署四字以賜焉禁林讌㑹/集玉堂殿名也疑武帝時所造翼奉𫝊䟽曰漢德隆盛)
(在孝文躬行節儉其時未央宮無髙門武臺玉堂金華/之殿則玉堂殿疑武帝所造李尋傳尋待詔黄門哀帝)
(使侍中徃問災異對曰尋過隨衆賢待詔食太官衣御/府乆汙玉堂之署盖待詔者有直廬在其側故曰署本)
(朝英廟嗣位乃撤去及元豐中翰林學士乞摘去下三/字復榜院門以為臣下光寵詔可是乞以殿名名其院)
(也不避/甚矣)清華之地(太宗賜蘇易簡詩後御/扎美居清華之地也)職親近地(翰/苑)
(職親近地非/他要官比)人世仙境(蘇志云玉堂東西璧延袤數文/悉畵水以布之風濤浩渺擬瀛)
(洲之象也修篁皓鶴悉圖廊廡竒花異木羅植軒砌毎/外喧已寂内務不至風𫝊禁漏月色滿庭真人世之仙)
(境/也)深嚴之地(見學/士門)神仙之職(蘇志云太宗皇帝嘗謂近/臣曰詞臣實神仙之職也)
詞臣清美(太宗嘗諭蘇易簡曰詞/臣清美朕恨不得為之)一條氷(陳彭年兼數/職皆文翰清)
(秘之目人謂其/官銜為一條氷)參掌宻命(金坡/遺事)咨報中書(歸田録云百/司申中書皆)
(用狀惟學士院用咨報其實劄子不出名但當直/學士一人押字而已謂之咨報此唐學士舊規也)聚㕔
分草(蘇易簡續志或郊禋行慶/制命填委必聚㕔分草之)大事訪陶竇(太祖平海/内修舉舊)
(典有文大事/多訪於陶竇)賜袍(十月朔舊賜對衣紅錦袍淳化二年/代以細花盤鵰錦袍下丞相一等)
勑設(蘇志凡初遷者本院賜宴營幕使宿設帳幄尚食/使供珍饌酒坊供美酒是為勑設宴賜衣内殿給)
(青綺綾被青綾單帕紫/絲履白布手巾之類)御毫賜詩(職官分紀太宗皇帝/至上林春融千花萬)
(卉妍麗冠絶上必曲宴宰衡勲舊召兩制詞臣俯龍池/垂金鈎舉觴賦詩終日而罷上嘗謂近臣曰詞臣實神)
(仙之職也翊日凡所進詩/悉迴御毫屬和以賜焉)盛事有七(李昉禁林讌㑹詩/序學士今日之盛)
(事有七新學士謝恩日賜襲衣金帶寶鞍名馬一也十/月朔改賜新様錦袍二也特定革麻利物三也改賜内)
(庫法酒四也月俸並給見錢五也特給親事官隨從六/也勑設供帳之盛七也凡此七事並特出異恩有以見)
(聖君待文臣/之優厚也)置鈴索(蘇續志有唐學士院深嚴非本院/不可遽入雖中使宣事及有文書)
(必先動鈴索立於門外候小判官出授授訖授院使院/使授學士自五代以來其制乆廢蘇易簡因召對言上)
(可其奏自是院/復置鈴索焉)常楊不逮(鄭戩知制誥訓辭深/雅時謂常楊不逮)不草内
侍制(事畧胡宿知制誥内都知郭懐敏勢傾中外/出為和州都監召復敏職宿還詞頭不草制)
翰林承㫖(唐始置翰林學士無承㫖至憲宗永貞元年/始命鄭絪為之大誥令大廢置丞相之宻畫)
(内外之宻奏上之所甚注意者莫不專受專對居東第/一閤本朝承㫖不常置以院中乆次者一人充續會要)
(詳見翰/林學士)
歴代事實内庭之老(翰林志鄭絪為内/庭之老首定大計)東第一閣(見官/制)
在學士上(後唐明宗勑令後學士入院並以先後為/定惟承㫖一員不計官資先後在學士上)次
於宰相(孔六帖沈𫝊師入翰林為學士翰林缺承㫖次/當傳師穆宗砍靣命辭曰學士院長參天子宻)
(議次於宰相自知/必不能因稱疾出)召詢時事(唐常澳為承㫖與同僚蕭/寘為宣宗所遇二人同直)
(無不召見詢訪時事每有邦國刑政大事中使𫝊宣草/詞澳心欲論諫即曰此一事須降御扎方敢施行遲留)
(至旦必論/其可否)獨承宻命(通典翰林院例置學士六人内年/深德重者一人為承㫖所以獨承)
(宻命故也德宗好文尤難其選貞元/以後為學士承㫖者多至宰相焉)
參天子宻議(見次於/宰相注)多識朝章(唐穆宗以杜充穎多識/朝章拜為中書舍人學)
(士承/㫖)處事機宻(唐韓偓昭宗時處/事機宻與帝意合)專受專對宻畫宻奏
(見官/制)立嫡以長(職官分紀唐順宗風噤不能言時太子/未立牛美人有異志中外洶懼召鄭絪)
(草立儲制絪搦管便書立嫡以長四字跪而/上呈乃定憲宗絪之力也即位拜平章事)腕可斷麻
不可草(孔六帖韓偓進承㫖宰相章貽範母䘮/詔還位偓當草制曰腕可斷麻不可草)多至宰相
(見獨承/宻命㫖)九丞相二名卿(唐元稹承㫖院記自永貞鄭絪/為承㫖十七年間由鄭至杜十)
(一人而九參大政若此則安可以昧陋/不肖之稹繼居九丞相二名卿之後)
皇朝事實文章有三代風(國史張方平傳方平為承㫖/神宗親劄曰卿文章典雅煥)
(然有三代之風而又善以多為少/意博辭寡雖古訓誥無以加也)草求言詔(言行録韓/維除翰林)
(學士承㫖神宗命公草詔/求直言詔出人情大悦)裁定朝典(東都事畧扈䝉傳/太宗即位復入翰)
(林加承㫖曰張昭竇儀/卒朝廷典故皆蒙裁定)年德之高(東坡謝表金鑾玉堂/雅被絲論之宻北㕔)
(東閣獨稱/年徳之高)浴殿(蘇志乗與奉郊廟承㫖得乗廐馬自浴/殿由内朝以從掲鷄竿布大澤得升丹)
(鳳之西南隅外賓客/進見則上直禁中)燃窓(筆談玉堂東承㫖閣子牕格/上有火然太宗常夜幸玉堂)
(蘇易簡為學士己寢遽起無燭具衣冠宮嬪自窓/格引燭入照之至今不欲更易以為玉堂一盛事)轉官
賜分物(蘇續志近例就院轉官惟承㫖則賜/分物勑設如初拜之禮餘不得比矣)賜飛白玉
堂字(淳化二年十月承㫖蘇易簡獻續翰林志二卷太/宗賜御詩二章又飛白書玉堂之署四字以賜謂)
(宰相曰卿可召至中書授之他日為翰林中美事易簡/願以詩刻石帝為真草行三體命待詔刻石以賜易簡)
賜上尊設饌(淳化二年十二月承㫖蘇易簡於本院㑹/學士等觀飛白及三等書體帝聞之賜上)
(尊酒太官設饌各賦七言詩宰相參政亦各賦詩易簡/悉以上聞翌日帝曰朕諷讀數四有以見儒墨之盛學)
(士之/貴也)草大言賦以賜(淳化四年上草宋玉大言賦賜蘇/易簡易簡因擬宋玉作大言賦以)
(獻/)賜詩(太宗賜蘇易簡詩云翰/林承㫖貴清浄玉堂中)鰲峯最上頭(國老閒談/宋景文公)
(祁守益州以翰林承㫖召以詩寄丞相/云寧知不是神仙骨上到鰲峯最上頭)除參政(王拱辰/自承㫖)
(除參政不數日以憂去服除以宣徽使召熈寧問王珪拜/為承㫖韓絳戲之曰行将入宣徽矣未幾除参政遂大)
(近世承㫖之/達無此比也)肆赦升丹鳳樓(見浴/堂注)不試知制誥(歐陽脩/傳故事)
(知制誥必試仁宗知/脩有文有㫖不試)玩欹器戒持盈(蘇易簡為承㫖當/禁直以水試欹器)
(太宗曰聞卿所玩非欹器耶易簡曰然乃進曰日中則􁀈/月滿則虧器盈則覆物盛則衰願陛下持盈守成念終)
(如始固萬世/之榮則幸甚)在翰林十二年(章得象性簡重在翰/林十二年怡然自得)五鳳
齊飛(廬陵集注太宗時賈黄中宋白李至吕蒙正蘇易/簡同時拜翰林學士承㫖扈蒙贈之詩云五鳳齊)
(飛入翰林其後呂為相/賈李蘇參政宋為尚書)
翰林學士(唐學士之職本以文學言語備顧問出入待院/從因得參謀議納諫諍其禮尤寵職林翰林)
(者在銀臺門内以藝能伎術召見者之所處也韋執誼/翰林故事文書詔令則中書舍人掌之職林自太宗時)
(名儒學士時召革制然猶未有名號乾封以後始號北/門學士𤣥宗初置翰林待詔掌四方表䟽批答應和文)
(章職林繼以詔勅文告悉由中書多壅滯始遷朝官有/詞藝學識者入居翰林供奉别㫖然亦未定名制詔書)
(敕猶或分在集賢開元二十年始以翰林供奉改稱學士/建别學士院於翰林院之南俾專内命其後又置東翰林)
(院於金鑾殿之西隨上所在韋執誼翰林志選用益重而/禮遇益親至號為内相又以為天子私人凡學士無定員)
(下自校書郎正及諸曺尚書皆為之入院一歲則遷知制/誥未知制誥者不作文書晉天福五年詔翰林學士院公)
(事宜並歸中書自是舍人晝直者當中書制夜直者當内/制至開運元年復詔翰林學士與中書舍人分為兩制各)
(置六員五代職官志本朝翰林學士掌内制制誥赦敕國/書及宫禁所用之文辭凡后妃親王公主宰相節度使除)
(拜則學士草詞授侍詔書訖以進赦降徳音則先進草大/詔命及外國書則具本禀奏得畫亦如之凡拜宰相或事)
(重者宣召面諭㫖則給筆札書所得者㫖禀奏歸院真詞/以進餘道内侍授中書省熟狀亦如之若已畫㫖而有未)
(盡則論奏貼正乘輿行幸則侍從以備顧問有所獻納則/請對或奏對凡初命為學士皆遣使就第宣詔㫖召入院)
(續㑹要淳化二年以翰林學士賈黄中蘇易簡同知京朝/官考課李沆權判吏部流内銓故事學士掌内庭書詔指)
(揮邊事曉達邊謀天子機事宻命在鸞不當豫外司公事/盖防纎微間或漏省中語故學士  院在金鑾殿側號為)
(深嚴自國朝太祖以來藉其才用始令判三銓及知太/常禮院事太祖實録天聖元年詔學士過隻日至晚出)
(宿盖故事以雙日鎻院隻日降麻也仁宗實録隆/興改元詔學士及經筵官内宿稍復祖宗故事)
歴代事實北門(唐劉禕之𫝊禕之少以文辭稱遷右𢎞/文館直學士上元中與元萬頃等召入)
(禁中論次新書高宗又宻與參决/政事以分宰相權時稱北門學士)東頭(唐熊望傳敬宗/喜為歌詩議置)
(學士以備燕狎/劉栖楚薦熊望)三俊(唐李紳字公垂能歌詩諷誦多在/人口穆宗召為學士與李德裕元)
(稹同在禁署時稱/三俊情意相善)萬選(張鷟文詞猶青銅錢萬/選萬中時號青錢學士)大手筆
(唐李徳裕吉甫之子穆宗即位召入翰林為/學士禁中書詔之大手筆多令徳裕草之)置之金鑾
(唐李白序云明皇下詔召就金馬降輦步迎如見綺皓/以七寶牀賜食置之金鑾殿出入翰林中間以國政潜)
(草詔誥人/無知者)禁中頗牧(異誠為翰林學士黨項羗擾河西/宣宗召學士對誠論破羗之状上)
(曰不期頗牧在吾禁/中即用誠守河西)元才子(唐牧宗在東宮有妃嬪誦/元稹歌詩以為樂曲者知)
(是稹所為宮中呼為元才子荆南監軍譚峻歸朝出連/昌宮詞一奏御穆宗大悦即日拜祠部郎中知制誥)
思如泉(唐陸䞇傳䞇為學士從幸奉天時機務填委詔/書數百䞇揮翰起草思如泉注初若不經思慮)
(既成之後莫不曲盡事情中於機會同舍皆伏其能嘗/啓德宗今盗遍天下陛下宜痛自引過以感動人心陛)
(下誠能以言謝天下使詔書無所忌臣雖愚陋可以仰/副聖情庻令反側之徒革心向化德宗然之故奉天所)
(下詔書雖武夫悍卒無不揮涕感激多贄所為也䞇入/翰林尚少以材幸天子常以輩行呼而不名帝所親倚)
(至解衣衣之雖外有宰相主大議/而䞇常居中參裁可否時號内相)速若射(唐陸扆傳扆/進為翰林學)
(士中書舍人扆工屬辭敏速若射注然一時書命同寮/自以為不及昭宗優遇之帝嘗金鑾作賦詔學士皆和)
(獨扆最先就帝覧之歎曰貞元時陸贄吳繼/通元兄弟善内庭文後無嗣者今朕得之)才敏速(杜/讓)
(能以學士從僖宗在蜀關東用兵書詔雲委之/讓能詞才敏速筆無㸃竄動中事機僖宗嘉)捉筆遽成
(唐劉瑑傳瑑字子金擢翰林學士宣宗始復闗/隴裁處叢繁詔書數十捉筆遽成辭皆允切)下水船
(摭言朱梁時姚洎為學士一曰梁祖問及裴延裕曰頗/知其人思敏洎曰尚在翰林號下水船梁祖曰卿便是)
(上水船也/洎甚慚)以正諫為己任(李絳為翰林學士孜孜以正/諫為己任嘗極論中官縱恣)
(方鎮進/獻之事)次連屏(李絳字深之元和中為學/士次君臣成欺為連屏)金鑾作賦(見/速)
(若射/注)涉經史知典故(張垍傳垍為翰林博/涉經史多知典故)禁中次新書
(見北/門注)浴堂召對(柳公權為翰林學士毎浴堂召對繼燭/見䟦語猶未盡不敢取燭宮人以蠟淚)
(揉紙繼/之也)北門視草(通鑑唐乾封後劉懿之劉禕之兄弟/周思臧元萬頃范履氷皆以文詩召)
(入待詔常於北門候進止時號北門學士天后時蘇味/道韋承慶皆待詔禁中中宗時上官昭容獨當書詔之)
(任睿宗時薛稷賈膺福崔湜又代居其任𤣥宗即位張/説徐堅張九齡徐安正等召入禁中謂之翰林待詔王)
(者尊極一日萬機四方進奏或詔從中出雖宸翰所/親亦資檢討謂之視草故常捒當代文人以備顧問)參
逮宻政(唐韋綬徳宗時為翰林學士宻政多所参逮帝/嘗幸其院韋妃從㑹綬方寢時大寒以妃蜀纈)
(袍覆而去其/待遇如此)父子並命(職林趙宗儒字秉文父驊德/宗欲寵其門使一日並命)兄
弟對掌(唐職林趙光逢為翰林學士光裔知/制誥兄弟對掌内外命書士歆羡之)兄弟相繼
(唐職林于休烈二子益/肅及體烈相繼為翰林)座主同任(李澣為翰林學士常/升殿侍宴澣衣緑遂)
(賜緋與座主和凝同任學士會凝入相澣當草/制命開凝閤盡取器玩圖書以歸其縱率如此)除省郎
充(後唐莊宗即位除馮道為省/郎充翰林學士自緑衣賜紫)州吏為(唐職林王叔文/起州吏為翰林)
擇令曰同平章事(唐劉瑑始在翰林帝素禮遇至是手/詔追還後請問帝視案上厯謂瑑曰)
(為朕擇一令日瑑跪曰某日良帝笑曰是/日卿可遂相即詔同中書門下平章事)不離内庭至
公輔(翰林内志云睿聖登極段文昌杜元穎不離内庭/便至公輔及寶厯以後韋處厚恩深選授亦自翰)
(林由是稍為故事或/不至拜者以為深恥)内職十三年(鄭絪為翰林知制誥/在内職十三年小心)
(兢謙上遇/之頗厚)釋筆硯而操化權(劉禹錫李絳集記唐之貴/文至矣後王纂承多以國)
(柄付文士元和初憲宗遵聖祖故事視有宰相九/器者貯之内庭繇是釋筆硯而操化權者十八)禮絶之
敬生座中(唐李吉甫與裴垍同直垍草吉甫除平章制/吉甫草武元衡制垂簾揮翰兩不相知垍盡)
(紙尾之後乃相慶賀禮絶之敬生於座中及明日院中/使學士送至銀臺門而相府官吏候於門外禁署之盛)
(未之/有也)和凝入相(見座主/同任注)山池曲宴(宣宗雅好儒士毎山/池曲宴與學士屬和)
(詩什毎公卿出鎮亦賦詩餞行/時論以大中之政有貞觀風)宮嬪呵筆(開元遺事李/白於便殿對)
(明皇撰詔誥時十月大寒筆凍莫能書字帝勑宮嬪十/人侍白左右執牙筆呵之白遂取而書其受聖眷如此)
侍御輦召(開元遺事云明皇在便殿甚思姚元崇論時/務七月十五日苦雨不止泥濘盈尺上令侍)
(御者擡步輦召學士來時元/崇為翰林學士中外榮之)賜紫(見除省/郎充注)賜緋(見座王/同任注)
賜食(見布衣/知名注)學士在官上(唐制翰林學士在官下五代/趙鳳為之始諷宰相任圜移)
(在官/上)臨流草制(瓉言云李琪毎臨流坐石摘水華/試革制詞朱梁時果為翰林學士)登瀛
洲(唐太宗初作文學館以房杜等十八人為學士毎訪/以詩書政事號十八學士命閻立本圖象以章禮賢)
(天下謂之/登瀛洲)小大三昧(翰林志學士毎下直出門相謔謂/之小三昧出銀臺謂之大三昧言)
(去纒縛而/就解脱)與中舍分為兩制(晉天福中詔學士院事並當中/歸中書自是舍人晝直者)
(書制夜直者當内制開運元年復詔/翰林學士與中書舍人分為兩制)蓬池鱠(李白詩荷/静蓬池鱠)
(天寒郢水醪唐學士初上賜食悉是蓬池鱠夏至/頒氷及酒以酒味濃和水而飲盖禁中郢水酒坊)視草
北宮(常衮翰林/學士制)夣掌中抽草(偽蜀章夤遜夢掌中抽草/占者曰必為翰林學士未)
(幾果/然)述作出其手(張説朝廷大述作多出其手帝好文/辭有所為必使視草帝欲授大學士)
(辭曰學士本無/大稱固辭乃免)
皇朝事實副翰(筆談副翰賈公黄中皆先/達鉅儒時賈公為學士)全才(咸平中/上作歌)
(一首賜學士陳彭年因謂向敏中等曰頃命學士罕曾/賜歌詩因曰彭年詞學優長擢居清近乆益謹宻多聞)
(好學鮮有偕者敏中曰彭年全才也豈止於文雅雍容/而已至如參酌時務詳求物理皆出人意表上然之)
頗牧在禁中(本傳李文定公廸在真宗時為學士上問/陜西兵幾何對曰臣向在本道以小冊書)
(兵馬糧草之數以備調發今猶置佩囊中帝令探取之/目黄門取紙筆令具疏帝曰不意頗牧復在吾禁中)
將相之儲(東坡謝表非徒翰墨/之選乃是將相之儲)有宰相器(王旦為翰林/學士中外皆)
(以為宰相器當奏事下殿真宗目/送之曰與朕致太平必斯人也)號楊劉(東都事畧劉/筠字子儀仁)
(宗即位復召為翰林學士筠自景徳以來居文/翰之選與楊億齊名當時號為楊劉二入禁林)好翰林
(丁未録神宗語吳奎曰已召/王安石誠好翰林學士也)真學士(言行録綦北海先/生崈禮字叔厚公)
(覃思於學問文章彊記黙識繇唐虞三代以暨國朝之/隆君臣事迹如指諸掌視唐燕許常楊為不足道上毎)
(曰綦某之文有/體也真學士也)得王言體(同上棊崈禮再入翰林凡五/年所撰詔命數百篇文簡易)
(明得王言之體而慷/慨論事無所廻避)得代言體(東都事畧晁公逈字明/逺遷翰林學士真宗稱)
(逈為好長者楊億嘗謂迥所作/書命無過褒而得代言之體)詔㫖讀者感動(樓攻媿/集綦崈)
(禮文集公在帝側實代王言詔㫖所至讀者感動如陸/宣公之在奉天也尋入翰苑當羽檄旁午書詔填委之)
(會而播告之/修不匿厥㫖)一夕草五制(晁宗慤字世良真宗時為翰/林學士一夕草除將相五制)
草賜趙保忠詔(言行録錢宣靖公若水為學士太宗禮/遇殊厚嘗􁩍賜趙保忠詔云不斬繼遷)
(存狡兎之三穴潜疑光嗣持首䑕之兩端太宗覧之甚/悦謂若水曰此四句正道著我意又與趙保吉詔有既)
(除手足之親已失輔車之勢其辭甚美太宗御筆/批其後云依此詔本極好至今其子延年寶藏之)撰選
德殿記(言行録周益公除翰林學士得㫖撰選德殿記/又命書之後内直宣對傳㫖記文詞贍蔚既見)
(上又有博美之稱歸至玉堂御書白居易七徳舞賜之/後進呈皇朝文鑑序上曰卿之文在廷莫及真匠手也)
大述作當煩卿(同上上謂公視草勞甚公奏無汗馬之/勞致此爵位上曰翰墨之功豈小補哉)
(大述作固/當煩卿)舉筆不忘規諫(言行録歐陽脩在翰林仁宗/見御閤春帖子讀而愛之問)
(左右曰學士歐某之文也乃悉取宮中帖子閲之見/其篇篇有意歎曰舉筆不忘規諌真侍從之臣也)論
文奏闢諌路(言行録王禹偁在翰林真宗暇日召與論/文禹偁奏曰夫進賢黜不肖闢諫諍之路)
(彰為誥命施之四方延利萬世王者之文也至/於彫纎之言豈足軫慮上曰卿愛朕之深者)薦　文
學行誼之士(樓攻媿集王淮諡文定除翰林學士上俾/擇文學行誼之士薦鄭伯熊李燾程叔達)
(三人皆/被擢用)清切之職非他官比(國朝淳化四年以張洎錢/若水並為翰林學士洎等)
(赴上帝曰學士之職清切貴重非他官比朕/常重此官故事學士赴上有勑設當令設之)深嚴之地
以宿儒處(乾徳元年竇儀為翰林學士太祖謂宰相曰/深嚴之地當以宿儒處之范質對曰竇儀清)
(介重厚然頃自翰林遷端/明帝曰禁中非此人不可)兼史館(續通典元祐二年勑/新授翰林學士充史)
(館修撰張䇿修撰職名稍卑不/稱内廷宻重宜充兼修國史)賜出身特除(翰苑羣書/韓門下維)
(以賜出身熈寧末特除翰林學士崇寧中林彦振攄賜/出身用韓例亦除翰林學士國朝以來不由科第除者)
(惟此二人按韓省試中以兄億執政不就/廷試後為館職以至兩制未嘗賜第也)判三銓(見官/制)
典誥命三十年(李昉嘗謂諸子曰我典誥命/三十年勞役思慮而致疾)在翰林七
八年(蘇易簡由知制誥入為學士及掌誥命頗自/刻勵在翰林七八年時受眷遇迥絶倫等)學士
乆次(朝野雜記學士乆次者晁文元㢠十六年王文㳟/珪十三年王文忠堯臣十二年宋文安白章文獻)
(得象趙清獻抃楊内翰偉皆十一年陶尚書榖丁文簡/度皆十年扈尚書蒙蘇參政易簡賈參政黄中李昌武)
(宗諤孫文懿抃胡文恭宿皆九年徐常侍鉉楊文公億/皆八年歐陽常侍迥宋宣獻綬歐陽公脩皆七年梁給)
(事周翰李相州維晏元獻殊馮章靖元皆六年熈寧後/學士率一二年即遷久次者三四年而已高宗朝陽慶)
(公孝宗朝周益/公始皆六年)乆次者二公(同上學士再入三入者宋/文安兩入凡二十年李相)
(州孫文懿皆十二年楊文忠公范文忠公皆九年曾宣/靖馮文簡皆七年葉道卿張文定皆六年宋景文楊宣)
(懿皆三入而止五年渡江後周益公再入凡九/年胡端明三入踰六年乆次者此二公而已)三入再
入(朝野雜記渡江後學士三入者二人胡端明交修王/端明曮再入者十六人張文靖守綦寶學崈禮沈忠)
(憲與求陳資政與義孫資政近劉閣學才政李侍郎椿/年洪文安遵錢給事周材洪文敏邁劉忠肅珙鄭資政)
(聞周益公必大王/魯公淮倪侍郎思)三入(春明退朝録學士三入李文正/劉中山子儀三入玉堂集云三)
(入翰林皆待詔宣獻公宋景文范/景仁四入李邯五入而一不拜)兄拜相弟草制(録曾/文昭)
(公肇字子開上命魯公相適視草禁中因舉數事/為戒本朝學士弟草兄制惟韓氏與公士論榮之)弟草
制示眷寵(謝伋四六談塵熈寧初韓子華發拜相其弟/持國維在翰苑神宗前期諭令草制注意厚)
(矣持國懇辭兄弟之嫌得請元符末曾子宣/爰立其弟子開直北門特命草麻示眷寵也)弟拜相兄
草麻(錢惟演金坡遺事希白易於予為從兄也天聖三/年十二月予參鈞衡之命時希白當制世稱弟拜)
(相兄草麻/自古未有)主文同為(翰林羣書蘓參政易簡登科時宋/白為南省主文後七年宋為翰)
(林學士承㫖而蘇相繼入院同為學士宋贈詩云昔日/曾為尺木階今朝真是青雲友歐陽文忠公與王禹玉)
(南省主文相距居十年同為學士歐陽公詩有喜君新/賜黄金帶顧我今為白髪翁之句二事誠一時文物之)
(盛/也)父子兄弟入院(朝野雜記錢文僖公記父子入院一/家李文正昌武兄弟入院三家二竇)
(可象望之二李文靖相州二錢希白師聖以為極盛矣/其後父子入院者又有四家錢希白子飛梁仲素莊肅)
(蘇儀甫子容洪忠宣景伯景嚴景廬兄弟入院者又九/家二陳文惠康肅二宋元憲景文二吳正蕭正憲二韓)
(康國持國二蘇文忠文定二曾文肅文昭二宇文仲理/仲通三洪文惠文安景廬然洪氏父子兄弟入翰院者)
(四人古今/所未有也)入相居多(國朝自建隆至熈寧在翰苑者一/百八人而入端揆者二十一人太)
(祖九人一相太宗三十二人四相真宗十五人四相仁/宗五十二人九相神宗十人三相自建炎至淳熈在翰)
(苑者七十六人而入端揆者凡八人髙宗/朝五十八人五相孝宗朝十八人三相)賜玉堂字(繫/年)
(録紹興三十年五月髙宗御書/玉堂二大字賜學士周麟之)賜歌詩(見全/才注)賜勑設(見/學)
(士之職非/他官比注)佩魚(東都事畧蒲宗孟傳為翰林學士神宗/曰學士職清地近而官儀未寵自今宜)
(佩魚學士佩/魚自宗孟始)朱衣雙引(故事學士在内中院吏朱衣雙人/引李昉以太宗在南衙朱衣一)
(前引昉亦/去其一)雙日晚下直(見官/制)如兩漢制詔(治平四年以/司馬光為翰)
(林學士光辭以不能四六上曰如兩漢制詔可也内侍/以誥置光懐中光不得已受於是上䟽論修心之要曰)
(仁明武治國之要曰信賞必罰/用人曰願陛下勿以為迂濶)忠孝一生心(太宗賜學/士蘇易簡)
(詩曰君臣千載㑹/答曰忠孝一生心)前席待賢(真宗賜楊億詩曰善保興/居調飲食副子前席待名)
(賢/)
自叙八甎(北㕔前堦有花甎道冬中以日影及五甎為/入直之候李程性懶好睡入常過八甎乃至)
(衆呼為八/甎學士)漁翁(白樂天詩云元和六學士五相一漁翁/王禹偁賀同在翰林而大拜者三神山)
(上曾陪鶴駕之㳺六學/士中獨有漁翁之歎)作明河篇(宋之問天后朝求北/門學士不許作明河)
(篇以見志其詩末曰明河可望不可親願得乗槎一問/津更将織女支機石還訪成都賣卜人則天見其詩謂)
(崔融曰非不知宋之問有竒才但恨有/口過耳宋終身慚憤口過謂口臭耳)浪迹江湖(李白/以翰)
(林斥去浪迹江湖嘗夜月乗舟采石達金陵白衣宮錦/袍於舟中顧瞻笑傲旁若無人初賀知章見白賞之曰)
(此天上謫/仙人也)甘泉從臣(東軒筆録先朝翰林學士不領他/局故俸薄楊億為學士有乞郡表)
(畧曰虗忝甘泉之從臣終作若/敖之餓鬼自後乃得判他局)靈鵲噪(金坡遺事本朝學/士院有雙鵲常樓)
(於海棠上或鳴噪必有大詔令或宣詔之事/因謂之靈鵲晁公詩云都聞靈鵲心應喜)視草臺(筆/談)
(學士院玉堂太宗嘗親幸至今學士上日許正坐他日/皆不敢坐堂中設視草臺每草制則具衣冠㨿臺而坐)
步行學士(同上國朝選人不得乗馬入宮門天聖中選/人為館職自歐陽永叔輩始時號步行學士)
(皆自左掖門/下馬步入)元和學士(白樂天詩元和六/學士五相一漁翁)常參官雜坐
(國朝學士循唐故事見宰相不具靴笏坐玉堂遣吏計/會直省官宰相出迎近時始具靴笏至中書與常參官)
(雜坐於客位下移時不/得見者學士目益自早)贄乏時望(太宗曰郭䞇南府門/人朕命掌誥制書一)
(出人或哂之盖其素乏時望朕亦/為之靦顔亦終不令入翰林也)杲務躁競(范杲數致/書宰相求)
(入翰林於是獻玉堂記請備/其職上惡其躁競不使居内)
直學士院(附權直唐制官序未至而他官權攝者為直/官塵史云許敬宗直記室是也唐五代有翰)
(林學士院而無權直會要本朝開寶二年以李昉盧多資/遜並直學士院直院之名始此皇朝㑹要塵史云但以)
(淺者為之其實正官也六年以知制誥張澹權直翰林/院而權直之名始此凡他官入院學士謂之直院學士)
(俱闕他官暫行文書謂之權直㑹要乾道九年十二月/孝宗命崔大雅以袐書省正字兼翰林權直踰年以憂)
(去淳熈五年九月復召為樞宻院編修官始議以翰林/乃書藝應奉者所居非專指詞臣也遂改為學士院權)
(直自是葛楚輔趙大本熊子復皆以學士院權直為名/十六年正月倪正甫始復兼翰林權直紹熈後或稱學)
(士院或稱翰林蓋不常云朝野雜記國朝以/從官兼直院若左右史少監類止稱權直)
歴代事實赴晚朝(周顯徳五年詔翰林學士職居禁廷/地居親近與班行而既異在朝請以)
(宜殊今後當直下學士並宜令逐日起居其當直學/士仍赴晚朝時世宗欲朝夕訪以時事故有是詔)訪
以時事(見上/注)
皇朝事實進號温純典雅(言行録周益國文忠公孝宗/朝直學士院上諭公卿所進)
(大上尊號/温純典雅)撰文天筆歎嘉(言行録周麟之字荗振髙宗/朝直學士院詔撰張循王碑)
(文成奏御天筆批其後十八字曰誌銘敘事詳盡/造語簡要披閲數四但有嘉歎士林𫝊翫以為寵)答詔
御書以賜(孫覿撰墓誌汪藻字彦章直學士院草髙麗/答詔不許入貢其詔畧曰壊晉館以納車庶)
(無後悔閉玉闗而謝質匪用前規上顧輔臣稱公得代/言之體乆之麗人謝表至上復稱公真拜翰林學士以)
(所御白團扇親書紫誥仍兼綰黄/麻似六經十字以賜搢紳榮之)文氣嚴重如平時(繫/年)
(録朱勝非字藏一直學士院時事皆草創詔書填委/而院無凡案公嘗慿敗鼓草詔然文氣嚴重如平時)未
即真拜(李昉入直翰林先是盧多遜已任學士太祖見/昉在多遜下問其故宰相曰昉以本官直學士)
(院未即真拜真拜/學士在多遜之上)賜玉堂字(言行録周麟之姿儀洒落/進止凝重班冠玉笋望之)
(者意神仙中人玉堂兩大字熈陵所書亡之/矣公從容以請上即復賜焉今為翰苑盛事)儤(音/豹)宿(楊/鉅)
(翰林舊規儤宿例自諸行尚書/左右丞侍郎以下入直各有差)江南文士(退朝録開寶/二年李文正)
(盧相並直學士院太平興國元年湯恱徐鉉直學/士院王克正張洎直舍人院四公皆江南文士也)長春
曲宴(楊文公談苑蘇易簡為參知政事引故事為請詔/自今當直學士與樞宻直學士並頒長春殿曲宴)
權直有典誥體(周益公集紹興二十四年春直學士院/湯思退以禮部侍郎同知貢舉内制既)
(闕官有命監察御史王綸時暫兼權適劉婉儀進位貴/妃綸草其制上稱有典誥體竟至大用前此無察官寓)
(直禁林亦/盛事也)除崔端詩(乾道九年以崔端/詩為翰林權直)
羣書精語中廐之馬内廚之膳(白居易云豈意聖慈擢/居近職云中廐之馬代)
(其勞内廚之/膳給其養)人物之選儒墨之榮(蘇志居是職者人物/之選亦已極矣儒墨)
(之榮亦/已極矣)藻繪上命(唐韋執誼翰林故事發揮大猷藻/繪上命隻簡片削可以動乎人神)晨
趨𤨏闥夕宿嚴衞(同上比院之置尤為切近左接寢殿/右瞻彤樓晨趨𤨏闥夕宿嚴衞宻之)
(至/也)恩之厚職之重(同上云云恩之厚也備待顧問辨駁/是非典持縑牘受遣羣務凡一世得)
(失動為臧否/職之重也)凌玉清遡紫霄(李肇志居翰苑者皆謂凌/玉清遡紫霄豈止於登瀛)
(洲/哉)清切嚴凝(金坡遺事若乃職任之清切曹局/之嚴凝禮遇優渥賜與繁縟云云)玉堂被
絲綸之宻(蘇東坡謝表金鑾玉堂雜被絲綸/之宻北㕔東閣獨稱年德之髙)號令典冊
更其手(李徳裕集號令/典冊皆更其手)非文章則不可為(金坡遺事惟/學士非文章)
(則不/可為)惟天子與學士知之(同上玉署之設宻邇紫闥每/夜漏既上宮鑰並入有大號)
(令大除拜邊境急奏惟天子與學士知之雖戴鶡之士/充滿千廬典司翰墨一人而已居是職豈不貴重乎)
為先後左右之臣(丁未録治平四年除王安石翰林學/士制文王有四友孔子曰自吾得回)
(門人益親亦有四友焉維予之翰林先生文/章議論以輔不逮者盖為先後左右之臣矣)左右先後
以道義輔予(丁未録左右先後以道義輔/予豈特專文墨視草而已)以識度為宗
(劉禹錫韋處厚集記公未為近臣所著皆文士之詞也/以才麗為主自入為學士至宰相以後所執筆皆經綸)
(制置材成潤色之詞也以識度為宗觀其發徳音福生/人沛然如時雨褒耆老論功臣穆然如景風命相之冊)
(和而莊命将/之語昭而毅)
名賢詩詞夕待金門詔(李白詩晨趨紫禁/中夕待金門詔)丹地深嚴隔
世塵(賈黄中讌㑹詩書綸輝映/輕前古丹地深嚴隔世塵)宸章照耀詠辭林(李沆/玉堂)
(詩宸章照/耀詠辭林)柳遮鈴索雨晴初(錢若水玉堂詩曰上花塼/簾捲後柳遮鈴索雨晴初)
朝廻蓮燭賜來香(楊徽之玉堂詩詔出芝泥/封去潤朝廻蓮燭賜來香)玉署深嚴
枕斗魁(楊文公賀梁翰林詩云鼇雲/海冠蓬萊玉署深嚴枕斗魁)宮月如眉伴直廬
(白居易答馬侍御見贈云謬入金門侍玉除煩居問我/意何如蟠木詎堪明主用籠禽徒與故人踈苑花似雪)
(同隨輦宮月如眉伴直廬淺薄/求賢思自代嵇康莫寄絶交書)銀花懸院榜(李德裕詩/銀花懸院)
(榜風撼/引神鈴)筆宣皇澤洒春霖(李昉燕會詩衣惹御香施/瑞錦筆宣皇澤洒春霖)視
草北來唐學士(五代後唐同光中賜承旋盧質論思翊/佐功臣㫖授節制河中馮瀛王送之詩)
(曰視草北來唐學士擁旌/西去漢将軍時人榮之)鳳書裁五色(白居易詩何處/春深好春深學)
(士家鳳書裁五/色馬鬛剪三花)清漏紫薇天(温庭筠詩白麻紅/燭夜清漏紫薇天)人歸三
島路(韓渥詩紫殿承恩歲金鑾入直/年人歸三島路日過八花塼)黄麻似六經(杜甫/贈翰)
(林張四學士翰林逼華蓋鯨力破/滄溟紫誥仍兼綰黄麻似六經)待詔沉香亭(蘇東坡/詩我無)
(謫仙句待詔沉香亭空/騎内廐馬天仗隨雲軿)不比春江下水船(黄山谷次韻/宋楙宗到西)
(池都人郎觀翰林公出遊詩不比/春江下水船翰林公謂東坡也)清重無過知内制(賈/島)
(贈翰林詩清重無過知内制從前禮絶外庭人㸔花在/處多隨駕召宴無時不及身馬自賜來騎覺穏詩縁見)
(徹語長新應憐獨向名/場苦曽十餘年浪過春)紫薇芒動詞初出(温庭筠上翰/林蕭舍人詩)
(紫薇芒動詞初出/紅獵香殘誥未封)故人飛上金鑾殿(東坡次韻錢穆父/故人飛上金鑾殿)
分光御燭星辰爛(東坡詩玉堂鎻院若寒詔賜官燭法/酒書呈同院微霰霏霏㸃玉堂詞頭)
(夜下攬衣忙分光御燭星/辰爛拜賜宮壺雨露香)揮毫百斛寫明珠(黄山谷詩/人間風日)
(不到處天上玉堂森寶書想見/東坡舊居士揮毫百斛瀉明珠)玉堂晝捲文書盡(東坡/詩玉)
(堂晝捲文書盡鈴/索不揺鐘漏永)玉堂揮翰手如飛(東坡/詩云)
四六警語(玉堂/綸閣)　(鼇扉/禁苑)　(鸞坡/鸞殿)　(鳳掖/鼇島)
發端(肅膺鳳檢/進直鼇扉)　(拜恩禁幄/正位綸闈)　(䟽寵宸庭/陞華仙掖)　(顯膺綸制/正位玉堂)
起聯(輟從東省/擢正北扉)　(䟽思中禁/正位北門)　(簡自上心/榮陞内相)　(顯膺芝檢/峻陟鑾坡)
　　(仙嶺提王應乆虚之妙選/玉人馳騎奉迅召之彛章)
　　(絲綸獨掌更無他學士之陪/簮紱一辭咸賀老先生之遇)
　　(天子不見賈誼乆勞宣室之思/内相今得敬輿冄觀興元之詔)
　　(大哉王言将鼓天下之動/儼然人望方極儒臣之榮)
　　(馹騎載馳星漢下靈槎之使/鼇扉趣召翰林連華盖之居)
　　(滿一歲而為真式稽漢制/候五甎而入直增煥唐儀)
　　(侍北門之詔既屢直於禁林/進甘泉之班果正名於内相)
　　(紅藥翻堦昔既勞於乆假/紫薇伴直茲果慶於為真)
　　(綸閣之對紫薇僉曰一佛之出世/翰林之逼華盖燦然五色之成文)　(喜動羣工/光生四户)
警聯(視周漢之文章可無愧矣/如常楊之制誥其猶易諸)　(黼藻國華/丹青王度)
　　(擢從翻藥之階/入聽穿花之漏)　(吏部二百年之文已歸中禁/瀛洲十八士之選當避一頭)
　　(紅藥翻階/紫薇伴直)　(吟翻階之紅藥/秉歸院之金蓮)
　　(驚人妙語曾聞御柳之飛花/滿地清隂第想垣梧之依竹)
　　(七寶林中不覺鍾謫仙之榮遇/八塼道上豈徒揜學士之前聞)　(綸閣對紫宸/翰林逼華蓋)
　　(玉堂夜直動則詔王/寢殿朝㕘退而視草)　(言語文章若相如之擅漢/詔令典䇿如宣公之在唐)
　　(撰詔草若湧泉惟陸相始當於機務/發德音如時雨必常公乃福於生人)
　　(紅藥翻階風動判花之筆/金蓮照處人歸視草之臺)　(吉甫美周/相如諭蜀)
　　(梁洋赦令/澤潞制書)　(匪曰私人/是為内相)　(扈六飛而視草/供十吏以濡毫)
　　(興禮樂而草儀法老先生意未能言/成書詔而周事情他學士筆不能下)
　　(恩隨宮錦之華/禮借金蓮之重)　(職仍視草清資不改於北門/位益近槐舊制别居於東閣)
　　(名專翰苑之主人/實冠清都之侍從)　(責重望髙有四方冊命之掌/職親地近皆一人聽治之餘)
　　(形容王度神化麗乎丹青/粉澤典章盛美允乎天地)
　　(以詞人之伯而代播告之言/以儒者之宗而奉燕閒之問)　(鑾坡推再入之榮/寶帶佩重金之渥)
　　(盖手抉雲漢曾飾昭回之章/矧世掌絲綸素擅坦明之制)
　　(何竢上台方資燮理/姑稱内相已藉經綸)
　　(參法從於甘泉豈特妙儒臣之選/歌聖謨於寰海盖将為王度之華)　(世掌龍綸/榮躋鰲禁)
結聯(其出如綸其出如綍安能乆居此乎/用汝作霖用汝作舟斯拱而俟之耳)
　　(院中驚見猶未為令狐綯之先/門下平章始可為李德裕之賀)
　　(王言之有七制是亦假途/冡宰之正百工即聞當路)
　　(灝灝噩噩姑上追三代之書/業業兢兢即入賛萬機之政)
　　(黄麻之似六經方觀制作/洪鈞之轉一氣即預延陶)
　　(班髙内宴既先一品之官/禮絶同僚行踐三公之事)
　　(鼓六合之風雷方快湧泉之思/沛八紘之霖雨即膺秉國之鈞)
　
　
　
　
　
　
　
　
　
　
　
　翰苑新書前集卷十
欽定四庫全書
　翰苑新書前集卷十一
　　經筵
侍讀(唐開元三年上謂宰相曰朕每讀書有所疑滯無/從質問可選儒學之士使入内侍讀乃以馬懷素)
(與褚無量更日侍讀通鑒開元十三年改麗正修書院/為集賢殿書院選耆儒日一人以質史籍疑義置集賢)
(院侍講學士侍讀直學士唐百官志本朝太宗始用著/作佐郎吕文仲為侍讀真宗咸平二年以楊徽之夏侯)
(嶠並為翰林侍讀學士㑹要先是侍讀名秩未崇真宗/首置此職擇耆儒舊學以充其選班秩次翰林學士禄)
(賜如之設直廬於秘閣侍讀更直侍講長上日給尚珍/膳夜則迭宿多召對訪問或至中夕㑹要天禧舊制凡)
(侍臣皆賜坐講者别設本于前侍讀初無所職但侍立/而已自宋綬夏竦為侍讀始令讀唐書一傳㑹要元豐)
(官制廢翰林侍讀侍講學士不置但以為兼官然必侍/從以上乃得兼之其秩卑資淺則為説書歲春二月至)
(端午日秋八月至長至日遇隻日入侍邇英閣輪官講/讀元祐七年復増學士之號元符元年省去續㑹要建)
(炎元年詔可特差侍從四員充講讀官/遇萬機之暇令三省取旨就内殿侍讀)
歴代事實師臣(唐職林馬懷素𤣥宗時與褚無量同為/侍讀更日番入既叩閽肩輿以進或行)
(在逺㕔乘馬宫中每宴見帝自送/迎以師臣禮或作以申師資之禮)在朝清介(唐宋申錫/字慶臣寶)
(厯二年轉禮部員外郎尋充侍讀學士申錫在朝清謹/介潔不趨黨與當長慶寳厯之間時風囂薄朋比大扇)
(及申錫初用時/論以為改觀)讀書守操(開元中王志愔表薦白履忠/隱居讀書貞苦守操堪代褚)
(無量馬懷素/以為侍讀)好學謹守(唐徐岱字處仁少而好學多所/探究侍讀兩宫而謹守過人)
稡擷經史(唐鄭澣文宗時為侍讀學士帝使稡擷經史/為要録愛其博而精舉諸條擿問之隨即酬)
(析無/留)分講詩書(韋處厚路隨為侍讀穆宗召入太液亭/命分講毛詩闗雎尚書洪範等篇訪以)
(理體處厚等演經/義以廣規諷之道)演經義規諷(見上/注)兄弟迭處(髙少逸/代元裕)
(為侍讀學士兄弟迭/處禁宻時人榮之)
皇朝事實論經筵三事(言行録伊川召對上奏論經筵/三事一上富春秋輔養為急二)
(左右内侍宮人皆選老/成重厚三請令講官坐)純謹清約(國朝皇祐中翰林侍/讀學士給事中郭勸)
(表乞致仕帝以勸履行純謹立/身清約特降詔不允示優恩也)忠厚純茂(國朝仁宗皇/帝盛年嗣服)
(用李維晏殊為侍讀孫奭為侍講劉摯上疏哲宗願選/忠厚孝悌純茂老成之人以充勸講進讀之任以廣睿)
(智仰副求/治之志)老成端士(四朝國史趙彦若𫝊元祐初將啓/講筵宣仁后諭執政云陸佃蔡卞)
(皆少年宜用老成端/士乃以彦若兼侍讀)記問博學(國史仁宗詔翰林侍讀/學士張錫講書禁中敷)
(暢經㫖議論該洽上嗟賞之錫鬢髪皓然上曰卿老矣/記問不衰乃以飛白書博學字錫之因訪以治道錫曰)
(節慾者治身之本也謹刑賞者治國之本也時貴妃被/幸故以此諷之上改容曰卿言甚嘉朕恨用卿晚矣)
議論該洽(見上/注)讀唐書一傳(㑹要天禧舊制凡侍臣皆/賜坐講者别設本於前侍)
(讀初無所職但侍立而已耳自宋綬夏竦/為侍讀始令日讀唐書一𫝊參釋義理)講左氏春秋
(東都事畧邢昺𫝊昺字叔明真宗始置翰林侍讀學士/首以命昺即於便坐令講左氏春秋嘗講孝經禮記論)
(語書易詩據傳疏敷引之/多及時事真宗甚嘉奬之)誦說古今(曲阜行傅堯俞制/虎觀清閒之燕誦)
(說古今以/廣見聞)進唐事二條(言行録蘇頌字子容公兼侍讀/奏言國朝典章大抵沿襲唐舊)
(乞詔史官學士采録新唐書中臣主所行日進數事以/備聖覽遂詔經筵官遇非講讀日進唐故事二條公每)
(有所進可為規戒有補時事/者必述以己意反復言之)著聖覽十卷(見以治亂/為蓍龜注)進
司馬五規(言行録鄭丙字少融淳熙中兼侍讀取陸贄/奏議切時者反覆開陳進司馬光五規范祖)
(禹帝學/資乙覽)錄太宗帝範(東都事畧宋綬傳綬字公垂為翰/林學士兼侍讀遂録唐謝偃惟皇)
(戒德賦孝經論語節要唐太宗所撰帝範/開元臣僚所獻政典君臣正理論上之)戒利口覆邦
家(言行録司馬温國文正公遷侍講學士進讀通鑑至/蘇秦約六國從事光曰秦儀為從横之術多華少實)
(無益於治此謂利/口之覆邦家者也)治亂之際反覆開道(言行録蘇軾侍/讀至治亂盛衰)
(邪正得失之際未/嘗不反覆開道)以治亂為蓍龜(東都事畧丁度傳度/字公雅兼侍讀在經)
(筵仁宗呼為學士而不名嘗問以蓍龜占應事對曰不/若以古之治亂為蓍龜也仁宗出欹器以示之曰朕欲)
(臨天下以中正對曰臣亦願以中正事陛下著邇英聖/覽十卷龜鑒精義十三卷慶厯兵録五卷編年總録八)
(巻/)召對訪問(㑹要先是侍讀其名未崇真宗首置此職/擇耆儒舊學以充其選班次翰林祿賜如)
(之設直廬於秘閣侍讀更直侍講長日上給/尚食珍膳夜則迭宿多召對訪問或至中夕)諮訪政事
(㑹要孝宗隆興元年十一月命經筵官逓/宿學士院朝夕宣召商確古今諮訪政事)問以經書(編/年)
(備要太平興國六年上聽政之暇日閱經史始用著作/佐郎吕文仲為侍讀常出經史命文仲讀之文仲與侍)
(書王著更宿而書學葛端亦直禁中每暇日/多召問文仲以經書著以筆法端以字學)以備顧問
(仁宗實録至和二年詔龍圖閣直學士兼侍讀張/昇諡康節年髙免進讀止令侍經筵以備顧問)歴言
時事(言行録蘇軾除侍讀每進讀至治亂盛衰邪正得/失之際反覆開導上恭黙不言聞所論說輒首肯)
(嘗侍讀三朝寶訓因及時事公歴言今賞罰不明善惡/無所勸沮又黄河方西流而强之使東夏人冦鎮戎殺)
(掠萬餘人帥臣不以聞朝廷亦不/問恐成衰亂之漸當軸者恨之)條上十議(哲宗即位/以吕公著)
(為邇英侍讀始至上言曰人君即位當正始以治天下/修德以安百姓修德之要莫先於學學有緝熈于光明)
(臣待罪講讀謹條上十議以裨聰明曰畏天愛/民修身講學任賢納諫薄斂省刑去奢無逸)論黄帝
無為(言行録史衞國公浩字直翁淳熙中除醴泉觀使/兼侍讀浩嘗讀正心篇論黄帝無為天下治上曰)
(所謂無為者豈燕安/無所事事之謂乎)論外戚不預政(誠齋集陳正獻公/俊卿兼侍讀㑹錢)
(端禮起戚里秉政駸駸入相館閣之士相與上疏斥之/皆為所逐公進讀寶訓適及外戚事公極言本朝家法)
(外戚不預政最有深意上/首肯久之端禮卒不相)論日食本惡念(中興繫年録/張九成在經)
(筵一日論日食曰日食之變本於惡氣之萌惡氣之萌/本於惡念之起上聳然曰誠在朕念慮間當為卿誡之)
(他日上謂近臣曰朕/於張九成所得甚多)薦十五人(樓攻媿集史浩除少保/大觀文醴泉觀使兼侍)
(讀進讀三朝寶訓及真宗正說事闗治體及當法祖宗/者必委曲援引開廣上心引陳襄故事薦石斗文等五)
(人皆召赴闕再兼侍讀又薦薛叔似/等十五人叔似召用餘以次收擢)薦當世士(言行録/樞宻直)
(學士陳襄在經筵日嘗論薦當世之士自司馬温公而/下三十三人最後言鄭俠小臣愚直敢言如此是亦發)
(於忠義非陛下矜憐其志而/使得生還誰復為俠言者)知徐州(神宗實録吕溱字/洧叔以侍讀學士)
(知徐州仁宗特賜燕資善堂遣使諭曰此㑹特/為卿設可盡醉也仍詔自今由經筵出者為例)知天雄
軍(㑹要天禧三年以張知白為刑部侍郎充翰林/學士知天雄軍府侍讀學士外使自此始也)推不
殺之仁(言行録邇英讀三朝寶訓至真宗祀汾隂日見/一羊自擲道左怪問之曰今日尚食殺其羔真)
(宗不樂自是不殺羊羔資政殿學士韓維讀畢因奏言/此特真宗小善耳推其心以及天下則仁不可勝用也)
(真宗自澶淵之後十九年不言/兵天下富庶其源葢出於此)問宫中避蟻(言行録程/伊川頤云)
(嘗聞上在宫中起行潄水必避螻蟻因請之曰有是乎/上曰然誠恐傷之爾先生曰願陛下推此心以及四海)
(則天下/幸甚)邇英(東齋記事崇政殿西有延義閣南向迎陽/門之北有延英閣東向皆講讀之所仁宗)
(初御延義毎初講論或講讀終篇則宣二府大/臣同聽賜飛白書或賜宴其後專御邇英也)入閤(南/豐)
(擬制儒學之臣入閤侍讀所以考質疑義/其列於分職始自開元而朕尤尚之云云)
名賢詩詞遥知丹地開黄卷(陳后山寄侍讀蘇尚/書遥知丹地開黄卷)
侍講(唐開元十三年置集賢侍講學士詳見侍讀門本/朝真宗咸平二年國子祭酒邢昺為侍講學士其)
(後又有馬宗元為侍講不加名但供職而已㑹要景德/四年以翰林侍講學士邢昺知曹州侍講學士外使自)
(昺始焉續㑹要元豐以後官制通見侍讀門故事自兩/省臺端以上並兼侍講元祐中司馬公休以著作佐郎)
(兼侍講時朝議以文正公之賢故特有是命朝野雜記/紹興五年范元長以宗卿朱子發以秘少並兼蓋殊命)
(也乾道六年張敬夫始復以吏部員外郎兼蓋中興後/庶官兼侍講者惟此二人若紹興二十五年張扶以祭)
(酒隆興二年王宣子佐以檢正乾道七年林景度以宗/卿入經筵亦兼侍講者盖扶本以言路兼說書寵陞其)
(秩宣子時攝版曹景度嘗為右史且有敬/夫舊例故稍擾之皆有以也朝野雜記)
歴代事實稽古守正(唐文宗朝鄭覃充翰林侍講學士/覃於經學稽古守正帝尤重之及)
(李宗閔輔政以與李德裕善罷侍讀學士/文宗好經義心頗思之復召為侍講學士)學有師法(職/官)
(分紀韋處厚通五經博覽史籍而文思贍逸為户部郎/中知制誥穆宗以其學有師法召入翰林為侍講學士)
(授諫議大夫/改中書舍人)勸講禁中(馬懷素勸講禁/中天子尊禮)侍經内殿(路隨/制祇)
(事穆宗侍經内殿敷堯舜之大典暢/周孔之遺風雅言玉瑩奥義冰釋)救正之辭(後漢張/酺傳顯)
(宗時數講于御前每/侍講有救正之辭)六經法言(唐職林韋處厚以穆宗/冲怠不向學即與路隋)
(合六經掇其粹要題為六經法/言二十篇冀助省覽帝稱善)諸經纂要(職官分紀唐/崔郾為侍講)
(學士與同列髙重抄撮六經嘉言要道區分事類凡十/卷名曰諸經纂要冀人主易於省覽上嘉之賜錦二百)
(疋/)疑事口宣(唐王起文宗時為翰林學士起侍講時或/僻字疑事令中使口宣即以榜子寫對故)
(起著口宣/十卷分紀)三侍學士(文宗召王起許康佐為侍講學士/桞公權為侍書學士上每有疑義)
(即召學士入便殿顧問討論率以/為常謂之三侍學士恩寵異等)華光殿(後楊賜靈帝/詔選通尚書)
(有重名者舉賜乃/侍講於華光殿中)太液亭(唐韋處厚路隋為侍講穆宗/召入太液亭命分講毛詩闗)
(雎尚書洪範等篇訪以理體處/厚等演經義以廣規諷之道)
皇朝事實西學侍臣(東坡謝表西學上/賢玷侍臣之髙選)露門勸講(慶厯/賈昌)
(朝拜相/制云)金華經幄(曲阜行周常制金/華經幄併以命爾)延英之席(丁未録/治平四)
(年諭司馬光詔曰/今將開延英之席)色温氣和(程氏遺書伊川先生曰昨/在講筵曽說與温公云更)
(得范淳夫在筵中尤好温公問何故頤曰自度少温潤/之氣淳夫色温而氣和尤可以開陳是非導人主之意)
(遂除/侍講)閎深博約(言行録范成大字至能乾道中兼侍講/直前謝上曰卿閎深博約故有此除)
真侍講(楊龜山語錄文潞公嘗與吕范諸公入侍經筵/聞先生講說退相與歎曰真侍講也一時文士)
(歸其門者甚盛而先生亦以天/下自任論議褒貶無所顧避)講師三昧(言行録東坡/先生嘗謂李)
(廌曰范淳夫講說為今經筵講官第一言簡而當無一/冗字無一長語義理明白而成文燦然乃得講師三昧)
(也/)講春秋左氏(歸田録仁宗退朝常命侍臣講讀於邇/英閣賈侍中昌朝時為侍講講春秋左)
(氏𫝊每至諸侯淫亂事則畧而不說上/曰六經載此以為後王監戒何必諱)專講春秋(胡文/定公)
(安國行狀公字康侯紹興初除公兼侍講專講春秋時/講官四人援例各專一經上曰他人通經豈胡某比不)
(許/)孟子醇正(司馬康為講官言於英宗曰孟子為/書最醇正王道尤明白所宜觀覽也)三經
要語(范祖禹家傳公兼侍講講論語畢賜宴東宫上遣/賜御書唐人詩公表謝又賦詩以獻退而節畧尚)
(書論語孝經要切之語訓戒之言得/二百一十九事名曰三經要語進之)語約義明(吕公著/於講讀)
(尤精衆謂語約而義/明可以為當世之冠)簡而不煩(仁宗嘗命侍臣講毛詩/而諫官余靖疏曰天子)
(之學與臣下不同惟當撮前經之樞要復/先王之軌範簡而不煩為得其術並分紀)録勸講箴(言/行)
(録李文簡公燾字仁甫乾道中兼侍講以經筵少閒録/趙師民勸講箴以諷并及仇士良不欲人主讀書近儒)
(生之/説)寫無逸圖(言行錄趙鼎字元鎮先是侍講范冲乞/依仁宗邇英閣故事寫書無逸孝經天)
(子四章為圖設於講殿之壁上親御宸翰寫成/二圖上以語宰執於是鼎贊上從善汲汲之意)上金華
箴(馮元明道五年為翰林侍講學/士上金華箴詔書寵之本𫝊)陳正心說(言行錄范/忠宣公純)
(仁字堯夫元豐中除兼侍講公語人曰國之本在君君/之本在心人君之學當正心誠意以仁為體使邪僻浮)
(薄之說無自而入豈務章通句解以資口舌/之辯哉及在經筵進講必反覆開陳其說)有該教化
(余靖上疏曰天子之學簡而不煩上曰靖所言/誠知治體命侍臣講讀有該教化者周悉講論)奏專勤
四字(言行錄王巖叟字彦霖因侍講筵奏曰陛下退朝/何以消日應曰看文字對曰陛下以讀書為樂天)
(下幸甚大抵聖賢之學須在積累積累之/要在專與勤四字是積學之要願留聖意)陳治亂以戒
(吕申國正獻公家𫝊公既侍經筵時仁宗春秋髙公於/經𫝊同異訓詁得失皆陳其畧至於治亂安危之要聞)
(之足以戒者乃為/上反覆深陳之)參近代為戒(李廌師友談記太史公/范祖禹詰朝當講即前)
(一夕正衣冠儼然如在上前及當講開列古/義仍參之時事及近代本朝典故以為戒勸)侍講十年
(曽公亮自集賢校理至/翰林學士侍講十餘年)臺丞在經筵(見前官/制注)出知蔡州
(四朝國史錢象先字資元自講筵出知蔡州故事講讀/官分日迭進象先已得蔡州帝猶諭之曰大夫行有日)
(矣宜講徹一篇於是/同列罷進者浹日)帶職補外(東齋記事故事侍講學/士無帶出外者張知白)
(罷參知政事授此職知大名府然非歴二府而出者不/得與寶元中梅詢始帶知鄭州改許州自後兩制遂為)
(例/也)坐講(吕氏家塾廣記舊制坐而講讀别置書冊於御/前仁宗富於春秋令儒臣立就御案便於指示)
(遂為故事神宗朝王安石侍讀以為道之所存禮亦加/重請復賜坐乃乞下禮官韓維以下三人以為當坐劉)
(攽以下七人以為不當坐乃不行/元祐初程頤為侍講復請坐不從)勸講箴(趙元昊反罷/進講侍講趙)
(師民上書陳十五事八曰延講誦/因獻勸講箴至是上命講讀經史)雙日講讀(仁宗嘗語/近臣以方)
(親庶政聽斷之暇欲召名儒講習經典宰臣馮拯等曰/今春降詔毎於雙日講讀以當奉行前詔故也云云)
不講日進故事(吕塾廣記元祐間蘇頌為侍講請如慶/厯故事詔講讀官遇不講日各進漢故)
(寔二事頌於逐事/後畧論得失大㫖)在經筵二十七年(嘉祐間楊安國在/經筵二十七年上)
(稱其仁義淳質以/比先朝崔遵度)賜章服(慶厯七年上御邇英閣講孝/經賜曽公亮三品章服曰此)
(賜異於/他日)賜宴東宫(元祐元年賜宰執經筵官宴于東宫/上親書唐人詩分賜之以講論語終)
(篇/也)燕于祕書(紹興二十二年燕于祕書省/以講尚書徹章自是以為例)
羣書旁引侍言帝幕(後漢張酺傳贊云孟/侯經博侍言帝幕)勸講帷幄(後/漢)
(楊秉字叔節桓帝即位以明尚書入勸講拜太中大夫/以病乞退黄瓊上言秉勸講帷幄不宜外遷留拜光祿)
(大/夫)侍講華光殿(後漢劉寛字文饒靈帝召拜太/中大夫侍講華光殿賜衣一襲)入講白
虎觀(後漢賈逵與班固並校秘書肅宗好古文尚/書左氏傳入講白虎觀南宫雲臺帝善逵説)殿中
無雙(類要肅宗詔丁鴻與廣平王及諸儒論定五經同/異於北宫白虎觀帝親稱制臨决鴻以才髙論難)
(最明諸儒稱之帝數嗟美焉時人嘆曰殿中無雙丁/孝公東觀記曰上歎其才號之曰殿中無雙丁孝公)屢
有諫正(後漢肅宗常言張酺入侍講屢/有諫正可謂有史魚之風矣)帝備弟子儀(後/張)
(酺肅宗即位出為東郡太守元和二年巡狩幸東都引/酺及門生并郡縣掾吏並㑹庭中帝先備弟子之儀使)
(酺講尚書一篇然後修君臣/之禮賞賜殊特莫不沾洽)
羣書精語奉天子五學之遊(蘇東坡/謝除表)望西清之帷幄(同/上)
(望西清之帷幄久立彷徨/聴長樂之鼓鐘恍如夢寐)西學之舊臣(同/上)典墳富於泉
海(馬懐素侍講制詞賦成於/鼓吹典墳富於泉海)
名賢詩詞坐閲諸公半廊廟(蘇東坡侍立邇英述懷曈/曈日脚曉猶清細細槐花)
(暖欲零坐閲諸公半廊廟時看黄色起天庭自注/僕射吕公門下韓公左丞劉公皆自講席大用)上尊
初破早朝寒(東坡詩上尊初破早朝寒茗椀仍沾講舌/乾陛楯諸公空雨立故應慚悔不儒冠)
日髙黄繖下西清(東坡邇英講論語謝賜書詩繡裳畫/衮雲垂地不作成王剪桐戲日髙黄)
(繖下西清風動/槐龍舞交翠)却結絇絲侍禁庭(東坡詩江沙踏破青/鞋底却結絇絲侍禁)
(庭/)隆儒殿閣對横經(黄山谷和東坡入侍詩隆儒殿閣/對横經咫尺清都雨露零見説文)
(星環北極人間/無路仰天庭)鴟閣行看迎太宰(周益公寄胡邦衡詩/鴟閣行看迎太宰象)
(篦應記講庖人注公在講/筵講周禮至庖人而請去)
崇政殿説書(本朝仁宗景祐元年正月命賈昌朝趙希/古為崇政殿説書初侍講學士孫奭年老)
(乞外因薦昌朝等至是特置此職以命之續㑹要慶厯/二年以趙師民預講官復為崇政殿說書職官分紀蓋)
(秩卑資淺則為説書不兼侍講元祐間范淳夫初以著/作佐郎兼侍講司馬公休又嘗以著作佐郎兼侍讀前)
(此未有也吕原明家塾記崇寧中初除説書三人皆以/隱逸起蔡崈與吕瓘仍遂其性詔以士服隨班朝謁入)
(侍渡江後尹彦明初以秘書兼之中間/王龜齡范至能皆以郎官兼亦殊命也)
皇朝事實真侍講(朱文公伊川年譜程頤召充崇政殿/説書一日講罷未退上忽起憑檻戲)
(折栁枝先生進曰方春發生不可無故摧折注或云無/此經筵承受張茂則嘗招講官啜茶觀畫先生曰吾平)
(生不啜茶亦不識畫竟不往文潞公嘗與吕范諸/公入侍經筵聞先生講説退相與歎曰真侍講也)修身
正心(言行録吕希哲字原明為説書凡二年日夕勸導/人主以修身為本修身以正心誠意為主心正意)
(誠天下自化不假他術身不能脩/雖左右之人且不能諭况天下乎)納誨輔德(伊川先生/文集先生)
(既召對充崇政殿説書四月例以暑熱罷講先生奏言/輔導少主不宜疎畧如此乞令講官以六參日上殿問)
(起居因得從容/納誨以輔上德)以師道自居(言行錄哲宗幼冲召程正/叔為崇政殿説書正叔以)
(師道自居毎侍上講色甚莊繼以諷諫上畏/之正叔曰吾以布衣為上師傅其敢不自重)進邇英記
注(東都事畧賈昌朝傳景祐元年初置崇政殿説書以/授昌朝而天章閣待制亦自昌朝始在經筵善稱説)
(仁宗多所質問昌朝皆記錄刪潤/以進賜名邇英延議二閣記注録)奏經筵三事(實録哲/宗嗣位)
(召程頥將以為崇政殿説書上奏論經筵三事其一以/上富春秋宜選賢德以輔講官因使陪侍宿直講説道)
(義所以涵飬氣質薫陶德性其二請上左右内侍宫人/皆選老成重厚之人不使侈靡之物淺俗之言接於耳)
(目仍置經筵祗應内臣十人使上在宫中動息以語講/官其三請令講官坐講以飬人主崇德重道之心既而)
(命下以通直郎/充崇政殿説書)講說明白(景祐元年以賈昌朝為崇政/殿説書昌朝説講明白上喜)
(之多所質問昌朝請悉/記録歲終以付史館)經術世家(熈寧四年以王雱為/崇政殿説書雱宰相)
(安石之子上聞其經術能/世其家故召對而擢用)崇儒重道(周益公集近制兼/職雖宰相領國史)
(實録院勑令所玉牒所降敕而已惟講讀官下/至說書皆命詞給告可見崇儒重道之意也)日輪二
員(景祐元年命賈昌朝趙希言王宗道楊/安國並為崇政殿説書日輪二員祗候)遷他官侍經
筵如故(賈昌朝初為崇政殿説書後為天章閣侍講歴/知制誥開封府權御史中丞而侍經筵如故)
成就君德(程頤為説書上奏論經筵三事三曰/天下治亂係宰相成就君德在經筵)進講必
宿齋(伊川先生在經筵當進講必宿齋豫戒潛思存誠/冀以感動上意尹焞每當講前夕必齋戒沐浴曰)
(欲感悟人君/安得不敬)庶官曰說書(周益公集近事侍従以上兼/經筵則曰侍講庶官則曰崇)
(政殿說書故左史兼亦曰/侍講如程敦厚趙衡是也)
羣書旁引說書金華殿(漢成帝鄉學鄭寛中張禹朝夕/說尚書於金華殿中詔班伯受)
(焉數年金華之業絶出與王/許子弟為羣金華在未央)
臺諫兼經筵(國朝慶歴二年召御史中丞賈昌朝侍講/邇英閣故事臺丞無在經筵者上以昌朝)
(長於講說特召之仁宗實録神宗用吕正獻亦止命時/赴講筵去學士職中興後王尚書賔為御史中丞建請)
(復開經筵遂命兼侍講自後十五年間繼之者惟王唐/公徐師川二人皆上意也紹興十二年春万俟中丞卨)
(羅諫議檝並兼講讀蓋秦楚材梓是時已兼説書便於/傅導自後伯陽繼之每除言路必與經筵矣檜死遂罷)
(兼自二十五年十月至三十二年臺丞諫長兼經筵止/三人慶元後臺丞諫長暨副端正言司諫已上無不預)
(經筵者正言兼説書自巫端明伋始副端兼説書自余/堯弼始察官兼説書自陳少卿䕫始紹興二十五年春)
(董殿院德元王正言珉並兼侍講非臺丞諫長而以侍/講為稱又自此始其後猶或兼説書臺官自尹穡隆興)
(二年五月諫官自詹元宗乾道九年十二月/後並以侍講為稱不復兼説書矣朝野雜記)
修注兼經筵(自朱子發後修注官多得兼侍講嘉泰二/年八月林伯玉自殿中侍御史兼侍講除)
(起居郎其年閏十二月鄧伯允自右正言兼侍講除起/居舍人伯玉改兼權刑侍伯允改兼史編實討非故典)
(也開禧元年八月婁彦開自言路徙奉常兼權中書舍/人亦以史院易經筵遂為定例三年十月朱仲文自司)
(諫改奉常兼講如故意者以其兼權史侍故也十一月/王簡卿知諫院為左史仍兼崇政殿説書言者猶以為)
(不可罷之嘉定元年黄伯庸自右正言兼侍講除起居/舍人兼如舊今故典矣自渡江後惟王樞宻綸以右史)
(兼説書其/他無此比)
宫觀兼經筵(國朝元豐八年五月資政殿大學士吕公/著兼侍講提舉中太乙宫兼集禧觀公事)
(七月韓維兼侍讀提舉中太乙宮元祐元年端明殿學/士范鎮致仕提舉中太乙宫兼集禧觀公事兼侍讀不)
(赴六年馮京兼侍讀充太乙宫使未幾乞致仕不允仍/免經筵進讀續㑹要中興以來如王大資朱丞相勝非)
(張大資浚謝資政克家趙觀文鼎万俟資政卨並以萬/夀觀使兼侍讀隆興元年張大資燾以萬夀湯大觀思)
(退以醴泉並兼侍讀乾道五年劉敷制章以佑神兼侍/讀係以中興㑹要修入七年寶文閣待制胡銓除提舉)
(佑神觀兼侍講是日以宰執進呈虞允文奏曰胡銓蚤/歲一節甚髙謂當闊畧録其氣節不宜令遽去朝廷上)
(曰銓固非他人比且除在京宫觀/留侍經筵故有是命中興㑹要)
四六警語(虎門/氊厦)　(金華/翠幄)　(經幃/帝幄)
發端(天闕疏恩/露門勸講)　(講明經訓/開廣帝心)　(恩渙綸闈/道尊經幄)　(疏恩玉陛/進讀金華)
　　(出綸天闕/執帙露門)　(疏恩龍墀/進侍虎觀)　(渙班制綍/進侍經帷)
起聯(禁從回翔素仰人中之傑/經帷登進允為帝者之師)
　　(聖徳日新方懋緝熙之學/經筵地闢首嚴講説之司)
　　(天官之冠六卿已著選掄之效/左史之陳五典尤資啓沃之衷)
　　(奥義微言資飬成於聖徳/細氊廣厦加禮重於師臣)
　　(立殿陛之上而爭是非益新風采/輔緝熙之學而顯德行將廣見聞)
　　(紫宸優暇加聖德於就將/翠幄雍容極儒紳於榮擢)
　　(王者之德意志慮乆煩潤色之工/帝學之緝熙光明尤賴見聞之益)
　　(峻學士之班升華邃閣/極儒臣之選進讀邇英)
警聯(有謀告后獨髙騎省之風/以媺詔王益重虎門之望)
　　(發揮奥義究六藝之本原/宻邇清光聳一朝之風采)
　　(六經載籍之傳歴陳治世之法/廣厦細氊之上更盡近臣之規)
　　(王人求多聞益懋緝熙之學/賢者告善道居多啟沃之忠)
　　(視玉堂之草逺追三盤五誥之遺/説金華之書盡洗諸子百家之陋)
　　(陞班月殿極平生儒者之榮/勸講金華如古者師臣之重)
　　(經道之簡嚴易直式資講貫之工/帝學之緝熙光明尤賴見聞之益)
　　(儼若上界官府之班/燁然層霄慶雲之瑞)
　　(如髙宗之命一相有時敏修來之言/若成王之進羣臣得日就緝熙之戒)
　　(倘非髙明廣大之資/莫贊緝熙光明之學)
　　(文武之政布在方册宜從講席以啟聞/堯舜之道陳於王前當見治功之益偉)
　　(黜覇尊王之學/通今博古之才)
　　(令五日一至朝堂實外倚潞公之重任/欲大遼毋開邊隙恐再勞司馬之居中)
　　(承金華之舊學/親玉色於燕朝)
　　(堯舜汲汲仲尼皇皇所貴為王者之事/虞夏渾渾商書灝灝直期續聖人之傳)
　　(黼扆之所延登/經帷之所憑藉)　　(宻侍金華之邃/親承玉色之光)
　　(於從容暇豫之時/有諮訪討論之益)　(六經載籍之討論/廣厦細氊之宻勿)
結聯(視君如腹心勉就月將之學/相王為左右佇觀辰告之猷)
　　(讀倚相典墳之訓正賴真儒/運子房帷幄之籌佇躋近輔)
　　(具小夫之牘輒修敬於中涓/為王者之師嗣馳神於光範)
　　(稽古之榮不羨陳庭之車馬/不寐而喜亟憑奏記於麟鴻)
　　(博考經籍而約文伸義允資紬繹之功/置諸左右而納誨輔台即慶登庸之拜)
　
　
　
　
　
　
　
　
　
　
　
　
　
　
　翰苑新書前集卷十一
欽定四庫全書
　翰苑新書前集卷十二
　　諫院
　　(官制見各官下/)
歴代事實箴尹(吕氏春秋注曰楚/之官亦諫臣也)保氏(見後羣書/精語下注)用皁
囊(漢官儀曰凡章表皆啟/封其言密事用皁囊也)伏青蒲(史/丹)白馬復諫(光武臨/朝或有)
(惰容張湛輒諫其失常乗白馬/帝每見湛輒言白馬生復諫矣)迴天之力(張𤣥素諫太/宗修洛陽宫)
(魏徴歎曰張公論事遂有迴天/之力可謂仁人之言其利溥哉)側門論事(代宗實録大/厯十二年詔)
(曰諫官所獻封事不限早晚任進狀來所由門司不得/輒有停滯如須側門論事亦隨狀面奏即便令引對)
每事十論(憲宗元和二年謂幸臣曰朕見文皇行事少/有過差諫臣論諍往復數見况朕之寡昧今)
(後事或未當卿等每事/十論不可一二而止)五七諫臣(唐太詔令今三品官/言事詔朕日有所念)
(直辭讜議時或罕聞五七諫臣/其人安在眷懐于此耿歎良深)舉過者三十人(齊桓公/有坐友)
(三人諫臣五人舉過者/三十人劉軻上崔相書)燕遊王魏必在(唐太宗時王珪/魏徴為諫官文)
(皇雖燕遊寢食之間王魏必在其所猶以為視聽之未/廣也因命三品以上入議軍國大事必遣諫官一人隨)
(入以參/驗之)騶哄相望(崔儼為諫議大夫其羣從數人自熈/寧里謁大明宫冠葢騶哄相望每嵗)
(時宴于家以一榻/置笏猶重積其上)額叩龍墀(唐敬宗時游畧曰臣以諫/為官使陛下負天下之譏)
(請碎首以謝遂額/叩龍墀血流被面)隨三品官入閤(唐王珪傳帝曰朕雖/不明幸諸公數相諫)
(王珪曰古者天子有爭臣七人諫不用則相繼以死今/陛下開聖德收采芻言臣願竭狂瞽佐萬分一帝乃詔)
(諫官隨中書門下/及三品官入閤)鳳鳴朝陽(唐髙宗自韓瑗褚遂良之/死内外以言為諱髙宗造)
(奉天宫李善感始上書極言/之時人喜之謂之鳯鳴朝陽)立仗馬(唐李林甫居相蔽/欺天子耳目諫官)
(皆持禄養資无敢正言者補闕璡再上書斥為下邽令/因以語其餘曰君獨不見立仗馬乎終日無聲而食三)
(品芻豆一鳴則黜之矣雖欲不/鳴得乎由是諫諍路絶矣本傳)十事去五六(唐憲宗問/李絳曰比)
(諫官多朋黨論奏不實皆陷謗訕欲黜其尤若何絳曰/人臣進言豈易哉如欲陳十事俄而去五六及時以聞)
(而削其半故上達者纔一二今乃欲譴/訶之使直言箝口非社稷利也本傳)朝夕論思(虞翻/傳諒)
(直朝夕論思日月/獻納出入諷諫)日月獻納(見上/注)
皇朝事實四諫(慶厯中厭天下久蔽而選用歐陽脩/余靖蔡襄王素為諫官號為四諫)七
諍(胡文恭行錢彦逺制/云進増七諍之重)殿上虎(言行録劉元城安世字/器之遍歴言路正色立)
(朝知無不言言無不盡每以辨是非邪正為先進君子/退小人為急其面折廷爭至雷霆之怒赫然則執簡却)
(立伺天威少霽復前極論一時奏對且前且却者或至/四五殿廷觀者皆汗縮竦聽退則咨嗟歎服至以俚語)
(目之曰/殿上虎)建儲十九疏(言行録范忠文公鎮字景仁仁宗/未有繼嗣嘉祐初得疾中外危恐)
(公獨奮曰天下事尚有大於此者/乎即上疏凡章十九上鬢髮為白)言天下大計(言行録/吳文肅)
(公奎字長文初仁宗春秋髙而皇嗣未立公自為諫官/即為上言天下大計願早有所繫後因奏事上留語曰)
(將有所置以維大本公再拜/賀因復進勸已而皇子遂定)論君子小人(言行録范忠/宣公純仁為)
(諫官前後屢上言以休兵省事節用富民進君子退小/人愛人材申公論為急崇聚斂事苛刻親讒佞任偏聽)
(為戒其于君子小人之際/尤反復激切無所諱避)論權倖内降(言行録包孝肅/公拯字希仁知)
(諫院數論斥大臣權倖請罷去内降曲恩又列上唐魏/鄭公三疏請置座右以為龜鑑别條七事多見采納)
上禦戎十策(涑水記聞王禹偁為/諫官上禦戎十䇿)議論存大體(言行録/陳忠肅)
(公瓘字瑩中公在言路知無不言然議論持/平務存大體彈擊不以細故未嘗及人私過)大事廷爭
小事論奏(㑹要神宗正史職官志左右諫議大夫各一/人從四品左右司諫各一人正七品左右正)
(言各一人從七品同掌規諫諷諭凡朝/延有闕失大事則廷爭小事則論奏)焚奏草示不賣
直(東都事畧田錫字表聖嘗曰吾立朝以來封章五十/二奏皆諫臣任職之常事也豈可藏副示後謗時賣)
(直悉取/焚之)以太常丞被選(言行録歐陽文忠公脩慶厯増/諫員取敢言士公首被選以太)
(常丞知諫院/賜五品服)綴兩省班(職官分紀熈寧八年同知諫院/范百禄言今修起居注直舍人)
(院則綴小兩省班同知諫院則絀而不與/非明職分勤官守之意詔令綴小兩省班)近侍引避(同/上)
(治平元年同知諫院吕誨奏先帝朝諫官奏對/即左右近侍皆引避故從容論議無泄於外)為朋黨
論(言行録初范公貶饒州朋黨之論起歐公為/朋黨論以進改右正言知制誥仍知諫院)日蝕請
罷宴(言行録富公弼知諫院康定元年正旦日蝕公請/罷宴執政不可後使狄還者云狄中罷燕仁宗深)
(悔/之)言兵民財(東都事畧范鎮知諫院言中書主民樞密/主兵三司主財各不相知故財已匱而樞)
(密益兵無窮民已困而三司取財不已請使中/書樞密通知兵民財利大計與三司同制國用)蔡君謨
詩(蔡君謨喜歐陽脩三人除諫官詩云御筆親除三諫/官諠然朝野盡相歡昔時流落丹心在自古忠賢得)
(路難好竭謀猷居帝右直須風采動朝端世間萬事/皆塵土留取功名久逺看三人以其詩薦除為諫官)
自叙安用如此諫官(慶厯中余靖歐陽脩王素蔡襄為/諫官力引石介時范仲淹曰石介)
(剛正天下所聞然性亦好異使為諫官必以難行之事/責人君以必行少拂其意則引裾折檻叩頭流血無所)
(不為主上雖富有春秋然無失德朝/廷政事亦自脩舉安用如此諫官也)出補郡吏(蕭望之/出為平)
(原太守上疏曰悉出諫官以補郡吏所謂/憂其末而忘其本朝無諫官則不知過)以為迂濶(王/吉)
(宣帝時為諫議大夫論任子之令/上以其言為迂濶不甚寵異也)
諫議大夫(歴代諫大夫秦置掌論議多至數十人漢武/帝元狩中更置後漢増為諫議大夫後漢書)
(曰來歙父仲哀帝時為諫議大夫誤矣隋亦曰諫議大/夫置七人屬門下省煬帝廢唐武德中復置龍朔三年)
(改為正諫大夫後又置諫議大夫開元以來廢正諫大/夫復諫議大夫貞元四年分為左右左𨽻門下右𨽻中)
(書元和元年勅左諫議大夫宜去左字其右諫議大夫/四員並停續通典國朝承五代之弊官失其守官職差)
(遣纔以定俸入而不親職諫議大夫司諫正言皆須别/降勅許赴諫院供職者方為諫官王彦輔塵史亦有領)
(它職而不與諫諍其由它官領者帶知諫院以兩省官/充掌供奉諫諍凡朝廷闕失大則廷議小則上封兩朝)
(志真宗天禧元年詔兩省置諫官六員不兼職務三年/以李虛己為諫議大夫充職其後員闕不補天聖初上)
(封者以為言詔以孔延魯劉隨並為右正言而諫大夫/兼他職猶故也長編明道元年陳執中為諫官屢請置)
(院於是以門下省為諫院徙舊省於左掖之西置諫院/自此始塵史慶厯四年詔自今除諫官毋得用見任輔)
(臣所薦之人元豐正名左右諫議大夫為諫垣之長專/言責焉職畧左𨽻門下右𨽻中書同掌規諫諷諭凡朝)
(政闕失大臣至百官任非其人三省至百司事有失當/皆得諫正四朝志靖康元年詔臺諫天子耳目之官宰)
(執不當薦舉當出親擢立為定制續㑹要中興之初因/舊制設左右諫議大夫司諫正言屬門下中書後省建)
(炎三年詔諫議大夫不𨽻兩省别置局于後省之側許/與兩省官相見議事以登聞檢鼓院專𨽻焉中興㑹要)
(紹興元年詔中書門下兩省併為中書省二年詔中書/門下後省諫院官吏並依舊赴三省内元置局處供職)
(同/上)
歴代事實首諫(白集鄭覃制擢居/首諫益厲謇諤)諫紙(唐肅宗制兩省/十日一上封白)
(居易與元稹書僕為諫官月請/諫紙詩云月慚諫紙二百張)朝廷宿望(崔元亮字晦/叔為諫議大)
(夫朝廷/宿望也)名儒宿德(初學記漢武帝因秦置諫/大夫皆名儒宿德為之)好學明經
(前漢兩龔皆楚人勝字君賔舍字君倩二人相友並著名/節故世云楚兩龔少皆好學明經何武薦勝徴為諫大)
(夫引見勝薦龔舍及寗壽侯嘉有詔皆徵勝曰切見國/家徴毉巫尚為駕徴賢者宜駕上曰大夫乗私車來邪)
(勝曰唯有詔為駕龔舍/侯嘉至皆為諫大夫)有佚才(前王褒字子淵益州刺/史王襄奏褒有佚才乃)
(徴褒既至詔褒為聖主得/賢臣頌擢為諫議大夫)鯁亮有學術(褚遂良為諫議/大夫太宗曰遂)
(良鯁亮有學術/竭誠親于朕)勁正有風節(唐武儒衡字廷碩以戸部/侍郎知諫議大夫事論議)
(勁正有/風節)公直蹇正(後漢韋彪字孟達上議曰諫議之職/應用公直之士通才蹇正有補益於)
(朝/者)清謹髙亮(續漢書周舉𫝊樂商曰周舉/清謹髙亮可任諫議大夫)真諫議(蕭鈞永/徽中為)
(諫議大夫爭盜庫財死罪曰囚罪誠死恐天下聞/謂陛下重貨輕法任喜怒殺人帝曰真諫議也)真諫
官(李景伯景隆中為諫議大夫中宗宴侍臣酒酣各命/為回波詞或以諂言媚上或要丏謬寵至景伯獨為)
(箴規語以諷帝不悦中書/令蕭至忠曰真諫官也)有諫臣體(唐孔戣元和初改/諫議大夫侃然忠)
(讜有諫臣體上疏論時/政四條帝意嘉納焉)有諍臣風(唐文宗嘗于便殿召/柳公權論事切直忤)
(㫖周墀為之惴慄公權詞氣益堅上徐謂之曰朕知舍/人不合却作諫議以卿論事有諍臣之風今擢卿諫議)
(大/夫)入閤(職林王珪為諫議大夫嘗進曰古者天子有爭/臣七人諫不用則相繼以死今陛下開聖聽收)
(采芻言臣願竭狂瞽佐萬分一帝可乃詔諫官隨中書/門下及三品入閣珪推誠納善每存規益帝益任之)
知匭(唐武后垂拱二年置匭四區列朝堂東方青匭銘/曰延恩南方丹匭銘曰招諫西方素匭銘曰申寃)
(北方𤣥匭銘曰通𤣥以諫大夫補闕拾遺等/一人充使知匭事每日所有投書至暮則進)閣中抗論
(唐鄭覃為諫議大夫穆宗不恤政事喜遊宴覃與同職/廷奏諫之帝初不悦顧宰相蕭俛曰此輩何人俛對曰)
(諫官帝意稍解乃曰朕之過矣臣下盡規忠也謂覃曰/閣中奏事殊不從容今後有事面陳朕與卿延英相見)
(時久无閣中奏事覃/等抗論人皆相賀)仗下與言(唐宋璟神龍初為吏部/侍郎中宗嘉其直令兼)
(諫議大夫内供奉/仗下與言得失)負氣敢言(髙適字達夫明皇在蜀為/諫議大夫負氣敢言權臣)
(側/目)數陳讜言(傅翻遷諫大夫數/陳讜言上嘉之)數有忠言(王良字仲子/拜諫大夫數)
(有忠言以禮進/止朝廷敬之)讜言直氣(唐吕元膺字景大遷諫議大/夫規駁諫議大舉其職出為)
(同州刺吏及中謝上問時政得失元膺論奏詞氣激切/上嘉之翌日謂宰相曰吕景大有讜言直氣宜留在左)
(右使言得失尋/兼太子侍讀)剴切當帝心(唐職林魏鄭公徴字元成/太宗時拜諫議大夫日益)
(親或引至卧内訪天下事公亦自以不世遇乃盡/展底藴无所隠凡三百餘奏无不剴切當帝心者)切至
當聖心(辛慶忌上書曰劉公前以縣令見今為諫/大夫此其言必有卓絶切至當聖心者)盡底
藴三百餘奏(見剴切當/帝心注)論得失八十四通(殷侑為諫議/大夫論朝廷)
(得失前後凡八十四通/以語切出桂管觀察使)凡諫有五(六典云諫議大夫掌/侍從賛相規諫諷諭)
(凡諫有五一曰諷諫二曰順諫三/曰規諫四曰致諫五曰直諫職林)論延齡不可相(陽城/字元)
(城元宗初隠中條山德宗召拜諫議大夫初城未起縉/紳想其風采既興草茅處諫官士以為且死職天下益)
(憚之及受命它諫官論事苛細紛紛帝厭苦而城聞得/失且熟猶未肯諫居位八年人不能窺其際及裴延齡)
(誣陸贄等帝怒甚城始守延英閣上疏極論慷慨引義/申直贄等累日不止聞者危懼城愈勵然帝意不已欲)
(遂相延齡城顯語曰延齡為相吾當取/白麻壊之哭於庭不相延齡城之力也)諫婕妤立為后
(前漢劉輔擢諫大夫諫/成帝婕妤立為皇后)上書言制度(龔勝為諫議大夫/數上書言百姓貧)
(吏不良風俗薄制度太奢刑太/深賦斂太重宜以儉約為先)上疏言宦官(袁山松漢書/劉陶拜諫)
(大夫靈帝時上疏言宦官云臣恨不列/稷契伊周之徒而與比干龍逢為儔)諫漆器之作(褚/遂)
(良為諫議大夫太宗問舜作漆器禹彫其俎當時諫舜/十有餘人食器之間苦諫何也遂良曰諍臣必諫其漸)
(及其滿盈无所/復諫矣上然之)論披香雕麗(唐蘇世長為諫大夫侍宴/論披香殿以雕麗太過帝)
(咨重/其言)諫涇陽校獵(同上世長從幸涇陽校獵大獲禽獸/髙祖謂朝臣曰今日樂乎世長進曰)
(陛下游獵薄廢萬機不滿十旬未為大樂髙祖曰狂/態發邪世長曰臣私計則狂為陛下國計則忠矣)問
時政得失(見前讜言/直氣注)虚己問政事(貢禹字少翁元帝召/為諫議大夫虛己問)
(以政/事)喜諫議得君(後漢張普惠為諫議大夫任城王登/謂普惠曰不喜君得諫議惟喜諫議)
(得/君)賀朝廷有直臣(見羣書/精語内)縉紳想其風采(見論延齡/不可相注)羣
情灑然稱允(費直言穆宗召為諫議/大夫羣情灑然稱允)守平原(宣帝時選/博士諫大)
(夫通政事者補郡國守相以蕭望之為平原守望/之雅意在本朝乃上疏云云朝无諍臣則不知過)龍逢
為儔(劉陶遷諫議疏臣恨不列稷契/伊周之徒而與比干龍逢為儔)烏集㦸架(桞仲郢/為諫議)
(大夫後每遷必烏集升平第/庭木㦸架皆滿五日乃散)
皇朝事實諫長(丁未録/吳奎奏)上坡(李氏談録云先公嘗言故/左省崔坡頌事于宗諤因)
(問坡義答曰唐諫議大夫雖在給舍之上時諫議嵗滿/方遷給事自給事遷舍人時有自郎署拜諫議者驟立)
(在給舍上朝中謂曰饒君斗上坡亦須斗下坡/來葢言其却為給舍序班在下也後遂為故事)諫官之
首(景祐四年姚仲孫言諫/議大夫居諫官之首)耳目之官(景德三年詔曰左/右諫議大夫司諫)
(正言咸預軒墀之/列是為耳目之官)納誨(鄭氏綺談云諫/議曰納誨云云)職獻替(南豐擬/制俾職)
(獻替僉/曰汝宜)日赴内朝(㑹要慶厯三年田况言諫諍之臣不/得日奉朝請臣在諫院每聞一事皆)
(諸處采問比及論列或至後時今若令諫官日奉/朝請則可以日聞朝廷之事矣詔每日赴内朝)朕之
汲黯(國朝田錫天資骨鯁宋白舉直言極諫公對事奏/經史中治體之要三十篇真宗手詔褒奬拜御史)
(知雜事遷諫議大夫真宗見之色/必莊嚴常自謂曰此朕之汲黯也)拊門鐶論廢后(言行/録孔)
(道輔字原魯為右諫議大夫上廢郭后道輔與范仲淹/帥諸臺詣閣門請對閤門不為奏道輔等欲自宣祜門)
(入監官宦者闔扉拒之孔手拊門銅鐶/大呼曰皇后被廢奈何不與我曹入諫)率同列論后服
(東都事畧云云梁燾字况之遷右諫議大夫有請宣仁/后御文德殿服衮冕受冊者燾率同列諫引薛奎諫章)
(論明肅皇后不當以王/服見太廟事宣仁欣納)交攻蔡確(又同上云云梁况之/復為左諫議大夫前)
(宰相蔡確作詩怨謗燾與劉/安世等交攻蔡確竄新州)糾正姦邪(言行錄蕭正肅/公燧字照鄰遷)
(右諫議入謝孝宗曰卿論議鯁切不求名譽糾正姦邪/不恤仇怨故制詞謂善不近名仁必有勇道上意也)
不歴郎中而為(春明退朝録近世鄭文肅劉丞相張尚/書方平王宣徽拱辰滕侍讀甫吕給事)
(惠卿鄧中丞潤又皆不歴郎/中員外而便為諫議大夫)輟市燈(言行録陳良翰除/諫議秀守遣吏輟)
(市燈人聞之/皆懼而畏)
自叙下坡(見上/坡注)帶墜(筆談諫議班在知制誥上若帶待/制則在知制誥下從職也戲語曰)
(帶/墜)
司諫(唐武后垂拱中置左右補闕左右拾遺二官以掌/供奉諷諫開元以來尤為清選左屬門下右屬中)
(書通典國朝端拱元年改左右補闕為左右司諫左右/拾遺為左右正言是時太宗欲令諫官修職故詔改其)
(官詔曰補闕拾遺位居諫省榮踐清華之列是為獻納/之司朝廷之得失須論刑政之煩苛必舉宜更舊號特)
(立新名後亦有兼它官不供諫職者真宗天禧元年詔/兩省置諫官不兼職用劉燁魯宗道為左右正言三年)
(劉兼判三司勾院葢執政人所畏忌故優與職任而罷/之天聖中上封者以為言于是用孔延魯劉隨並為左)
(正言長編元豐肇新官制左右司諫各一人正七品左/右正言各一人從七品同掌規諫諷諭凡朝廷有闕失)
(大事則廷諍小事則論奏續㑹要分𨽻兩省中興之初/詔不𨽻兩省紹興二年復中興㑹要淳熈十五年兵部)
(侍郎林栗奏言諫諍之官尚有闕員居其位者往往分/行御史之職至于箴規闕失寂无聞焉願依唐制置拾)
(遺補闕左右各一員不任糾彈之職孝宗從之以謝深/甫薛象先充其職班著在監察御史之上光宗立復省)
(朝野/雜記)
歴代事實直臣(通典鄭餘慶子澣為右補闕獻疏切直/餘慶入朝憲宗謂曰卿之令子朕之直)
(臣可更相賀/遂遷舍人)鐵補闕(唐乾寧中楊貽/德號鐵補闕)獻疏切直(見上/注)挺
議鯁固(獨孤郁遷司諫吐突承璀討王/宗郁執不可挺議鯁固號稱職)　諫疏激􁂒(唐/文)
(宗以魏謩遷司諫嘗言於宰相曰太宗得徴參禆闕失/弼成聖政我今得謩於疑似之間必能極諫庶幾處於)
(无過之地命于狀内備述諫/疏激切詔中書為之辭也)豈避雷霆(韋温為司諫時/宋申錫被誣温)
(昌言曰丞相操履有所不宜斥乃奸人陷之吾等諫官/豈避一時之雷霆而致聖君賢相蒙蔽惡之名邪因率)
(同列伏闕/切爭之)數移大事(韋顗字周仁歴補闕與李正/辭李約更進諷諫數移大事)德輿
為助(韓愈為權德輿載之墓碑云貞元中為左/司諫章奏不絶詆排奸倖與陽城為助)率同列
伏闕(見豈避/雷霆注)歸登寄名(國史司諫陽城上疏言裴延齡/德宗赫怒熊執易為正言上疏)
(極諫切示僚友歸登愕然曰願寄/名雷霆之下恐足下不足以獨當)諫斜封官(唐辛替否/遷司諫諫)
(復斜封官上/嘉其切直)中外推其靖密(韋處厚遷左司諫李絳請/間言帝王以納諫為聖拒)
(諫為昏今不聞進規納忠何以知天下事帝曰韋處厚/路隋數上疏其言忠切顧卿未知爾由是中外推其靖)
(密/)三人足矣(牛叢字表令遷司諫數言事㑹宰相請廣/諫員宣宗曰諫臣惟能舉職為可奚用衆)
(耶今張符趙璘牛叢使/朕聞所未聞三人足矣)同輩注目(唐韋渠牟遷右司諫/内供奉僚列初輕之)
(上在延英既對宰相多使中貴人/召渠牟于官次同輩始注目矣)酬獻納之勞(職官分/紀唐獨)
(孤郁李正辭嚴休復自正言遷司諫參謝之際宰相裴/垍廷語之曰獨孤與李補闕皆孜孜獻納今之遷職可)
(謂酬勞无愧矣嚴補闕官業或異於斯/時者進擬不无疑緩休復悚恚而退)
皇朝事實諫曹(晏公類要左右/諫曹所宜迭處)朝野稱得人(東都事畧/江公望除)
(遷左司諫公望諫諍/有體朝野稱為得人)不負所職(言行録韓魏公言王沂/公見公論事切直有本)
(末喜謂公曰比年臺諫官多畏避為自安計不/則激發近名如君固不負所職諫官宜如此)耳目不
可輕付(言行録江公望字民表公居司諫言君臣一體/人君元首也左右大臣股肱也諫官御史耳目)
(也股肱不力則百事隳耳目不明則四方塞一/體病則元首為之不康是職也曷可輕付哉)疏朝廷
大體(東都事畧田錫字表聖既得諫官即上/疏獻軍國要機者一朝廷大體者四)論知人安
民(同上王覿字明叟擢右司/諫首陳知人安民之術)所言四十事(中興繫年錄/趙鼎除殿中)
(范宗尹言于上曰故事无自司諫除殿中者乃進侍御/史上謂宗尹曰鼎在言路極舉職所言四十事已施行)
(三十六葢祖宗初除言官即置簿載其所言事考/其多少當否已行者即朱銷其下外廷不知也)存藳
七十餘(言行錄韓魏國忠獻王琦為諫官三年所存諫/藳欲斂而焚之以效古人謹密之義然恐無以)
(見人主從諫之美乃集七十餘章曰諫垣存藳自/序于其首大畧曰諫主于理勝而以至誠將之)法筵
第一義(同上崇政殿説書吕希哲除右司諫辭未獲命/禮書蘇軾在邇英戲希哲曰法筵龍象當觀第)
(一義希哲笑而不言退謂祖禹曰若辭不獲當以楊畏/為首時畏在言路而頗險為子瞻所厚故希哲及之)
射人先射馬(陳忠肅公瓘為司諫先是因㑹朝見蔡京/視日久而不瞬語人曰京之精神如此他)
(日必貴然矜其稟賦敢敵太陽吾恐此人必无君自肆/尋居諫省遂攻其惡京聞因所親以自解瓘答之曰杜)
(詩所謂射人先射馬擒賊須擒/王不得自已也遂攻之愈力)論執政凡八章(王巖叟/元祐元)
(年遷左司諫一日並命執政其間有不協士望者公方/權給事中即繳奏并以諫職上疏既而命下遂不由門)
(下省以出公復上疏云命令斜/出尤損紀綱凡八上章命竟寢)論外臺不職二人(蕭正/肅公)
(燧拜左司諫首言辨邪正然後可為治上以外臺耳目/多不稱職公疏二人乃大璫甘昇都承㫖王抃所主上)
(即罷之/並同上)劾親王造錦衣(長編豐稷為左司諫楊王灝荆/王頵令成都承受宦者造錦衣)
(稷即奏劾監察御史趙機同時進對退謂稷曰聞使君/言使機汗流浹背給事中趙君錫曰諫官如此天下必)
(太/平)出宸選(明道中執政除其親舊二人為正言司諫上/謂曰祖宗法制臺諫官須出自宸選若大臣)
(自除則大臣過失無/敢言者執政皇恐)寘右省(曲阜行吳安詩右司諫/制寘爾右省職在諷議)稱
職不次進擢(㑹要元祐六年三月中書舍人鄭雍言左/司諫楊康國除吏部員外郎按故事臺諫)
(官言事稱職者不次進擢其次亦叙遷美職或繆妄不/職則明示降黜今康國除員外郎謂以稱職而遷則員)
(外在司諫之下以妄言而黜/則未見降黜之因詔改郎中)不受上㫖言事(言行録傅/堯俞為司)
(諫嘗論諫上不從因曰卿何不言蔡襄公對曰若襄有/罪陛下何不自朝廷明正典刑安用臣等言上曰欲使)
(臺諫言其罪以公議出之公曰若付公議臣不/見其罪臣身為諫官使臣受㫖言事臣不敢)不因諫
取美官(韓忠獻為右司諫朝廷欲以知制誥寵其/盡言公曰諫行足矣因取美官非本意也)
自叙連車載(通典云補闕連車/載拾遺平斗量)忤㫖下遷(唐李渤遷右/補闕以諫忤)
(㫖下遷諮/議㕘軍)貶江陵令(唐裴璘屢遷左補闕諫憲/宗治丹劑帝怒貶江陵令)
正言(官制見/司諫門)
歴代事實才望標格(吏部銓注拾遺評事赤尉皆以才/望清官標格孤秀者署之俗號為)
(三緊/官)精神昂然(唐右拾遺張方回每朝政有失便抗疏/論精神昂然進不懼死明皇嘗曰張方)
(回忠言/人也)聲振一時(唐栢耆志健而望髙急於立名謁裴/度願以一節掉舌下王承宗以左拾)
(遺往承宗獻德𨽻二州以二子/入質真擢拾遺由是聲振一時)號稱六絶(唐李邕傳邕/義烈英邁正)
(直詞辨文章/書翰號六絶)公議歸重(王徽號昭文為右拾遺書二十/餘上言無回忌公議浩然歸重)
詞髙行直(李邕少知名長安内史李嶠等薦邕詞/髙行直堪為諫諍之官召拜右拾遺)疏詞
典美(陳子昂為右拾遺上/疏陳事詞旨皆典美)目為桞篋(唐柳粲傳粲遷左/拾遺公卿朝野託)
(為牋奏時譽以其/博奥目為桞篋)立陛大言(唐宋璟劾張昌宗等反狀/武后不應李邕為拾遺立)
(殿下大言曰璟所陳社稷大/計陛下當聽后乃可璟奏)叩墀苦諫(唐劉栖楚為拾/遺敬宗畋遊坐)
(朝晚栖楚出班以額/叩龍墀苦諫云云)見事風生(續通典元和元年元稹/為左拾遺稹性鋒鋭見)
(事風生既居諫垣不欲碌碌自滯事無不言上疏論諫/職曰凡今之人以上封進見為妄動拾遺補闕為冗員)
(以此稱供奉官與王珪魏徴/為等列臣雖至愚能不自愧)寄名雷霆(唐歸登拜右拾/遺時欲相裴延)
(齡陽城熊執易等以危言忤㫖初執易草疏成示登登/愕然曰願寄名雷霆之下安忍足下獨當自是同列切)
(諫登每聯署其奏无/所迴避人稱重之)有聞即奏(薛延老字商叟寶厯中/為右拾遺曰臣等以諫)
(為職有聞/即應論奏)言天下利病(唐白居易上疏蒙恩授臣左拾/遺謹按六典其選甚重其秩甚)
(卑云云所以卑秩者使位未足惜身未足愛也所以重/選者使下不忍負心上不忍負恩夫位未足惜身未足)
(愛然後能有闕必規有違必諫朝廷得失无不/察天下利病无不言此國朝置拾遺之本意也)與輔相
爭得失(鄭有融位宰相右拾遺鄭言者故在幕府有融/以諫臣與輔相爭得失不論則廢職奏徙它官)
(云/)諫迎軒轅先生(職官分紀唐宣宗大中十一年右補/闕桑嘏左拾遺王譜右拾遺薛廷傑)
(上疏諫遣中使往羅浮山迎軒轅/先生詔云云閲示來章深納誠意)諫營興泰宫(職官分/紀唐盧)
(藏用為左拾遺則天將營興泰宫藏用諫曰云云今陛/下崇臺邃宇離宫别館亦已多矣更窮人之力以事土)
(木臣恐議者以陛下為/不愛人務奉己者云云)不數年出入將相(蕭嵩為左拾/遺表薦張鎬)
(曰如鎬者用之則為王者師不用則幽谷/一叟爾元宗擢鎬拾遺不數年出入將相)立緊(西京雜/記拾遺)
(立緊以其行立在北省之次獻可替否也評事出緊云/云赤尉坐緊云云入仕之路歴是三官者時輩共以為)
(榮/也)把麻(唐通事舍人宣語多不知書至宣讀輒失句/讀故用拾遺團句低聲以助之謂之把麻)
皇朝事實號戇章(東都事畧任伯禹傳伯禹字德翁性/剛鯁持論勁正為諫官僅半載所上)
(一百八疏皆係天/下治體號戇章云)題魯直(言行録魯宗道為右正言事/有違誤風聞彈疏真宗稍厭)
(之一日自訟於上前願得罷去上悦其忠/慰勉以遣他日追念其言御筆題曰魯直)升殿言事(長/編)
(天禧二年左正言劉燁請/今言事許升殿面對從之)許面論事(仁宗實録天禧元/年始詔兩省置諫)
(官六員不兼他職考所言以為殿最首擢魯宗道與劉/燁為右正言先是諫官章須繇閤門進又罕得到者宗)
(道請面論事而上/奏進司遂為故事)遇事輒言(見親筆/姓名注)言天下治亂(丁未/録任)
(伯禹除左正言所上一百八疏皆係/天下治亂闗宗廟宫禁細故不論也)言政事宜出聖斷
(言行録韓獻肅公絳除右正言時大臣佐佑時政務循/故事公一日奏言政事宜出聖斷上曰屢有人言朕少)
(斷臺諫官見有未便/但言來不憚追改也)論堯佐差遣不當(涑水記聞慶厯/四年以脩媛父)
(張堯佐提㸃開封府縣鎮公事右正言余靖上言堯佐/不當得此差遣上曰朕不以女謁用人若物議不允當)
(與一/郡)増置諫員(東都事畧孫甫傳甫字之翰仁宗方鋭/意更用二三大臣乃極一時知名士増)
(置諫員以甫/為右正言)首與選擢(東都事畧劉燁傳燁字耀卿天/禧初詔置諫官御史十二員燁)
(與魯宗道首與其/選擢為右正言)親筆姓名(言行録余襄公靖字安道/慶厯三年上増置諫官以)
(開廣言路親筆公姓名除右正言/公感激奮勵遇事輒言无所迴避)稱其學行(東都事畧/晁迥傳迥)
(字明逺真宗在東宫諭德稱其學行/及即位宰相李沆又薦之擢右正言)作賦知名(東都事/畧夏侯)
(嘉正傳嘗使巴陵作洞庭賦/太宗知其名召為右正言)獻歌稱㫖(至道元年和㠓/遷右正言獻歌)
(詩稱㫖上謂近臣曰宰相子有文/彩能負荷堂構如㠓者不可得也)奉使契丹(涑水記聞/余襄公靖)
(為右正言奉使契丹入辭書所奏事于笏各/用一字為目上指其字一一問之盡而後已)玉山主人
對客問(四朝國史魯挺與右正言鄒浩友善孟后之廢/也挺三寄浩書勸力諫復后浩不報及浩以諫)
(立劉后南遷挺著玉山主人對/客問譏之識者比韓愈諫臣論)
自叙平斗量(通典云補闕連車/載拾遺平斗量)其秩甚卑(見言天下/利病注)三
諌不聽去(職官分紀徐仁紀拜左拾遺三上書論得失/不納謂人曰三諫不聽可去矣遂託病歸鄉)
(里/)以為冗員(續通典元稹為左拾遺上疏論諫職曰凡/今之人以上封進見為妄動以拾遺補闕)
(為冗員以此稱言官與王珪魏/徴為等列臣雖至愚心實恥之)
羣書精語保氏以諫諍為職(晉武帝詔曰古者百官箴/王缺然保氏特以諫諍為)
(職今之侍中實處此位擇其能/正色弼違正救不逮者兼此選)引綱維以正言(魏志杜/恕每政)
(有得失常引/綱維以正言)有言責者盡其忠(谷永曰事君之義有言/責者盡其忠有官守者)
(修其/職)朝無諍臣則不知過(前漢蕭望/之疏云云)置諫諍之官(前刑/法志)
(聖王置諫諍之官非以/崇德防逸豫之生也)動寤萬乗轉移大謀(前王商/賛云云)論
諫本仁義(唐陸/贄賛)含忠履潔(石徂徠慶厯聖德詩惟脩惟/靖立朝讞讞素相之後含忠)
(履潔並為諫/官正色在列)抗志勵義直道是陳(桞宗元為陽城遺愛/碣曰惟茲陽公履道)
(葆醇爰初隠聲覆簣基仁德充而/形乃作諫臣抗志勵義直道是陳)分左右以備箴諫(孔/六)
(帖鄭朗大夫制予欲左右前後皆得正人朝夕交戒儆/予之闕分左右以備箴諫思見大德骨鯁正直耆艾議)
(論通古今喟然動上心所/以増其秩而厚其禄也)其秩峻其任重(孔六帖賛皇/一品制諫議)
(大夫大臣之任故其秩峻其任重則君敬其言而用其/道况蹇諤之地宜有老成之人秩不優崇則難用耆德)
(其諫議大夫望依隋氏舊制昇為從四品分為左右/以備兩省四品之闕後與丞郎出入迭用以重其器)問
其官則曰諫議(韓愈諫臣論忽焉不加喜戚/於其心問其官則曰諫議)諫議能如
此言事(韓文陽城附傳德宗信裴延齡讒貶陸贄城曰/吾諫官也即率拾遺王仲舒守延英閣上疏金)
(吾將軍張萬福賀曰諫議能如此言事/天下安得不太平已而連呼太平萬嵗)不形直以奸名
(唐桞宗元為相國桞渾惟深行狀云授/右補闕不隠惡以固位不形直以奸名)神明其耳目(元/稹)
(楊汝士授右補闕勅朕聞衮職有闕仲山甫補之葢所/以節宣天子之嗜欲而彌縫其不至也我國設司諫署)
(以神明其耳目凡/在兹選實難其人)立殿陛之下與天子爭是非(歐陽上/范司諫)
(書立殿陛之下與天子爭/是非天子曰是諫官曰非)朝夕耳目天子行事(荆公上/田正言)
(書今聯諫官朝夕耳目天子行/事即一切是非無不可言者)為天下昌言以寤主上
(同上願不矜寵利不憚誅責一為天下昌言以寤/主上起民之病治國之疵蹇蹇一心如對策時)
前賢詩詞諫紙賜牋藤(唐元稹詩榮班聯/錦繡諫紙賜牋藤)補衮諫官能
(黄山谷詩補衮諫/官能用儒吾道益)不知何語可回天(鄭谷諫垣轉對吾/君英睿相君賢其)
(那寰區未晏然明日翠華/春殿下不知何語可回天)直須風采動朝端(慶厯初永/叔安道王)
(素俱除諫官君謨以詩賀曰御筆新除三諫官喧然朝/野競相歡當年流落丹心在自古忠良得路難必有謀)
(猷禆帝右直須風采動朝端世間萬事俱塵土留/取功名久後看三人以其詩薦于上尋亦除諫官)烏府
先生鐵作肝(東坡詩烏府先生鐵作/肝霜風卷地不知寒)諫省新登正直臣
(劉禹錫寄李賈二大諫拜命詩諫省新登正直臣萬/方驚喜捧絲綸則知天子明如日肯放淮南髙卧人)獻
納開東觀(杜贈陳二補闕獻納開東觀君王/問長卿皂鵰寒始急天馬老能行)駟馬歸城
闕(韓退之送李補闕駟馬歸城闕雙鳬去海門還從清/切禁再沐聖朝恩禮樂中朝貴文章大雅存江湖多)
(放逸獻替/欲誰論)曉隨天仗入(岑參寄左省杜拾遺聯步趨丹/陛分曹限紫微曉隨天仗入暮)
(惹御香歸云云聖朝/無闕事自覺諫書稀)初升諫署是真仙(鄭谷賀韋拾遺/初升諫署是真)
(仙浪透桃/花恰伍年)
四六警語(騎省/諫垣)　(諫省/言坡)　(大坡/首坡)　(諫長/小坡)　(拾遺/立緊)
發端(帝眷上坡/詔升左省)　(簡自中宸/擢居正諫)　(疇庸横榻/正位上坡)　(渙恩宸扆/晉長諫曹)
　　(渙寵龍墀/升華騎省)　(渙頒宸綍/晉陟諫垣)　(擢自栢臺/進登蒲院)　(擢自麟臺/躋之騎省)
起聯(聖朝無闕事抗論不休/天子有爭臣舍公誰可)
　　(白簡含香稔著埋輪之望/青蒲映日峻躋入閤之班)
　　(天子開心而見誠謀猷並進/忠賢明目而張膽風采一新)
　　(行行且止已髙五院之班/蹇蹇匪躬進長七人之列)
　　(孤忠自許久結於明主之知/獨斷不移徑處以爭臣之職)
　　(豸立峩冠端自九重之親擢/鶚飛諫紙行親四目之言揚)
警聯(上堅國論/下定人心)　(方資逆耳/毋惜批鱗)　(少立坡頭/即顓朝面)　(言不可已/道之將行)
　　(亟抗伏蒲之直/訖成補衮之忠)　(唐代二人/本朝四諫)　(允矣所謂長德/用之必為諫官)
　　(持天下之正/格君心之非)　(以為鷹鸇不若鸞凰/寧舍豺狼而問狐狸)
　　(考司諫七品官之階雖云序進/然大人一正君之事正屬司存)
　　(矧方當明主可忠言之時/必欲納吾君於無過之地)
　　(天子有諍臣方切和顔而聽/聖朝無闕事豈忘逆耳之忠)
　　(奏囊入而九重為之改容/彈文讀而羣邢至於禠魄)
　　(魏謩補闕逺追文正之遺風/吉甫劾奸喜見賛皇之賢嗣)
　　(千百年之芳名所願加意/第一義之偉論豈不動人)
　　(諫官言宰相行諒登庸之非晚/天下誦史冊記必論建之甚髙)
　　(反覆盡言田錫為朕汲黯/匪伊爰立傅説乃予阿衡)
　　(風生白簡振朝綱於更化之餘/日奏皁囊納君德於無過之地)
　　(魏徴之奏剴切而當帝心/李渤之言優游而中時病)
　　(見明目達聰之日已知天地之開/想犯顔逆耳之風深覺雲雷之壯)
　　(森嚴白簡之陳風銷羣枉/剴切青蒲之奏日照孤忠)
　　(國家之事惟宰相可行諫官可言/紀綱之司乃君子所持小人所畏)
　　(言聽諫行進何須於及霤/予違汝弼論方倚於回天)
　　(言行而道已行固可占諫官之操/己正而物自正又欲觀大臣之風)
　　(固將以鋤奸去佞之忠/移而為陳善閉邪之敬)
　　(風采聳聞不俟陽城七年之久/仁義既效豈若魏公百奏之陳)
　　(冠峩豸角隂見晛而聿消/手批龍鱗木從繩而自直)
　　(對龍旒而敷鯁論益裨疇昔之孤忠/繇騎省而賛鴻樞行踵近時之故事)
　　(鉗口結舌之態小人以為智而不以為欺/犯顔逆耳之風君子謂之忠而不謂之激)
　　(君子有所恃小人有所忌蔚為百辟之儀/諫官可盡言宰相可盡行即兼二者之美)
結聯(空能激烈重賡聖德之詩/安敢狂愚尚著諫臣之論)
　　(聞鳴鳳於朝陽豈為私賀/寄雙魚於尺素宜激抃悰)
　　(企仰膺門頓作子美驩顔之想/摩娑湘石欲刻徂徠聖德之詩)
　　(由斗坡而登樞極近北可稽/升鼎席而踐台衡逺猷立展)
　　(鳳皇鳴朝陽已想羣心之交慶/燕雀賀大厦終期孤蹟之有依)
　　(有爭臣七人端為明時而喜/呼太平萬嵗倚斯盛事而觀)
　　(國家閒暇方極論於政刑/朝夕從容尚成言於幽側)
　　(想宣公之奏本仁義以為言/誦唐人之詩捧絲綸而切喜)
　　(家聲故在必能繼嘉祐遺直之風/言路久開何待獻昌黎諫臣之論)
　　(一言寤主佇觀膏澤之施/大厦如天知自帡幪之託)
　　(快九遷三接之榮方自此始/託大厦萬間之庇稍可偷安)
　　(為國家畫治安之策正賴深言/留功名存久逺之看敢伸善頌)
　　(玉魏善諫姑入獻於箴規/姚宋同歸佇進聯於左右)
　　(裨帝右之謀猷方幸新除於永叔/言生民之利害敢祈勿遜於希文)
　
　
　
　
　
　
　翰苑新書前集卷十二
欽定四庫全書
　翰苑新書前集卷十三
　　御史臺
御史臺(御史之名周官有之戰國亦有御史秦趙澠池/之㑹各命書其事則皆記事之職至秦漢為糾)
(察之任所居之署漢謂之御史臺亦謂之蘭臺寺漢以/尚書為中臺御史為憲臺謁者為外臺謂之三臺梁及)
(後魏北齊或謂之南臺後周曰司憲龍朔改憲臺武后/時改為肅政臺龍朔後去肅政之名但為左右御史臺)
(本朝沿唐之制設御史臺大夫無正員止為兼官中丞/除正員外或帶他官者尚書則曰某官兼御史中丞丞)
(郎則曰御史中丞兼某官給事中諫議則曰某官權御/史中丞事次有知雜御史一員副中丞判臺事其屬有)
(三院一曰臺院侍御史𨽻焉二曰殿院殿中侍御史𨽻/焉三曰察院監察御史𨽻焉舊制三院多出外任風憲)
(之職用他官領之唐制御史不專言職至天禧中始置/言事御史唐朝有御史裏行至景祐中始置以處御史)
(之官卑者唐儀臺案有六監司元豐三年李定請復六/察於是以御史專領六察元豐三年御史臺言請以吏)
(部及審官東西院三班院𨽻吏察戸部三司及司農寺/𨽻戸察刑部大理寺審刑院𨽻刑察兵部武學𨽻兵察)
(禮部太常寺𨽻禮察少府將作等𨽻工察從之其後大/正官名不除大夫檢校官帶憲銜者亦除去自國初至)
(元豐中檢校官多帶憲銜有檢校御史大夫者至是亦/罷以中丞為長知雜御史為侍御史言事官為殿中侍)
(御史六察官為監察御史舊以中丞兼檢理事殿中侍/御史兼左右巡使左右巡使不如法者文官違失右巡)
(主之武官違失左巡主之監察御史兼監察/使至是使名悉罷見㑹要續㑹要四朝志)
歴代事實烏府(職官分紀漢御史府列柏/樹有野烏數千棲其上)烏臺(同上成/帝時御)
(史臺有烏集/故謂之烏臺)栢臺(見烏/府注)蘭臺(見前/官制)南臺(見官制因革又/陳子昂為陳舍)
(人讓官表云/執憲南臺)南司(北魏崔暹為御史中尉尚書移牒索/御史監選不與及暹為僕射還索御)
(史宋游道判云崔僕射昔在憲司籠/架北省今居禮閣控制南司遂不與)霜稜(林逋詩憲臺/老特減霜稜)
肅政臺(見前/官制)霜簡(崔篆箴/云云)鐵冠(漢官儀云侍御史周官/也為柱下史冠法冠一)
(名柱後以鐵為柱言其/審固不撓常清峻也)白簡(任昉為中丞奏彈曰臣謹/奉白簡以聞注簡畧狀也)
繡衣(繡衣御史武帝置後漢齊武王/縯傳注曰衣繡者尊寵之也)豸冠(肅宗乾道二/年制御史臺)
(欲彈事不須進/狀仍服豸冠)鷺車(舊制御史以鷺羽飾車以白鷺/見泉中魚象御史察隠微之罪)法
冠(一名獬豸冠漢書云法冠御史冠也本/楚王冠秦滅楚以其君冠賜御史也)八印(唐臺儀/云臺印)
(隨從印左巡印右巡印監倉/印監庫印監察印出使印)耳目官(韋思謙進御史大/夫性蹇諤顔色莊)
(重不可犯見王公未嘗屈禮或以為譏答曰耳目官/固當特立鵰鶚鷹鸇豈衆禽之偶奈何屈以狎之)凖
繩司(唐髙宗問羣臣舉御史僉舉萬年尉楊子帝曰/斯人嘗䙝服居公堂視事其可以為凖繩司乎)風
霜之任(通典御史為風霜之任彈糾不法/百寮震恐官之雄峻莫之比焉)紀綱之地(㑹/要)
(大中三年中丞魏謩兼判戸部謩奏曰御史臺紀/綱之地不宜與泉貨吏雜處乞罷綜戸部事從之)朝廷
紀綱(唐文宗謂中丞狄兼謩曰御史臺朝廷紀/綱紀綱正則朝廷理朝廷理則天下治)維持紀
綱(元微之行裴注制云奏漢以降御史府莫不用剛果/勁正之士以維持紀綱季代而還埋輪破柱之徒絶)
(不復/出)職司天憲(五代㑹要御史臺事/總朝綱職司天憲)執簡南憲(李回制/執簡南)
(憲是惟/邦直)總察羣司(元微之行髙允恭制御史府不以一/職名官葢總察羣司典司衆政耳)
分糾百司(唐太和七年赦文云御史/臺所置六察分糾百司)臨制百司(唐㑹要/大中元)
(年御史臺奏狀以御史臺臨制百司糾繩不/法若事簡則風憲自肅事煩則紀綱轉輕)指佞觸邪
(唐太和勅憲官之/職在指佞觸邪)糾慝繩違(文選奏彈/王源云云)摧剛直枉(韓臯/為中)
(丞常有所請未嘗詣延英曰摧剛直枉惟在/外廷公共言之奈何請詣便殿避人私語)舉直錯枉
(選奏彈王源百官與供奉人交通制御史之職邦憲是/司先正其身始可行事當須舉直錯枉不避親讎糾慝)
(繩違務從公正如聞愆過隂自鼓動不即彈射自樹恩/私曽無忌憚仍有所托將何以寄之鷹隼用屏豺狼)
察糾彈劾(北齊御史臺/掌察糾彈劾)天下持平(見摧剛/直枉注)風聞訪知(唐/舊)
(制不受詞訟有通辭狀者立於臺門候御史御史竟/往門外收採如可彈者畧其姓名皆云風聞訪知)天
下肅然(通典注北齊王髙澄用崔暹為御史中尉宋游/道為尚書左丞謂之曰卿一人處南臺一人處)
(北省固當使/天下肅然)貴戚泥樓(李景讓為御史大夫内臣貴戚/有看街樓閣皆泥之畏其彈劾)
顯秩(白集制曰御史府自中執/憲暨察視之官皆顯秩也)雄要(通典貞觀初以法/繩天下尤重憲官)
(故御史是/為雄要)官之雄峻(見風霜/之任注)熒精之象(黄石公隂謀祕/法曰熒惑火之)
(精御史之象主禁/令刑罰收捕糾正)授以立秋(杜牧制漢家授署御史多/以立秋葢以風霜始嚴鷹)
(隼初/擊)臺門北開(鄴都故事云御史臺在宮闕/西南其門北開取冬殺之義)立五花磚
(唐國史補御史故事大朝㑹則監察押班常參則殿中/知班入閤則侍御監奏含元殿最逺用八品宣政殿其)
(次用七品紫宸殿最近用六品殿中得立/五花磚緑衣用紫案褥之類號為七貴)出入天禁(李/嶠)
(上疏曰御史/得出入天禁)避路儀(唐制大夫中丞午後三刻出迴避/宰相如午前出宰相迴避大中大)
(夫/)號七貴(見立五/花磚注)歴五院者二人(自唐初來歴五院者/唯二人李商隠張延)
(賞五院謂監察殿中侍御史/中丞大夫也出南部新書)臺中無長官(御史大夫李/承嘉嘗召諸)
(御史責曰近日御史言事不諮大夫禮乎衆不敢對監/察御史蕭至忠曰故事臺中無長官御史人君耳目比)
(肩事主得自彈事不相闗白若先白/大夫而許則彈大夫不知又白誰也)臺閣生風(晉傅𤣥/天性峻)
(急每有奏劾或值日暮捧白簡不/寐待旦於是貴遊懾伏臺閣生風)南臺一御史(南臺新/書貞元)
(中仕進道塞奏請難/行南臺惟一御史)
皇朝事實風節聞於天下(言行録傅獻簡公堯俞為御/史諫官四年所上百六十餘)
(章多觸忌諱詆權倖名重朝/廷而風節凜然聞於天下)真御史(同上王敏懿公素/字仲儀既升臺憲)
(風力愈勁嘗與同列奏事上前事有不合衆皆引去公/方論列是非俟得㫖乃退帝歎曰真御史也議者目公)
(為獨擊/鶻焉)通世務明治體(國朝㑹要皇祐三年仁宗宣諭/宰臣曰諫官御史必用忠厚純)
(直通世務明治體之人以革浮薄之/習自是詔舉御史必載帝語降勅)臺簡(丁未録王陶/彈韓琦不押)
(班琦乞出詔琦起視事曰覽/臺簡之忽陳規邦彞之浸畧)
自叙截角(晉書劉暾字長升為侍御史武庫火尚書郭/彰率百人自衞而不救火暾正色詰之彰怒)
(曰我能截君角也暾勃然曰天子法冠而欲截角/乎君何敢恃寵作威福求紙筆奏之彰伏不敢言)拗項
(言尚書省東南隅有小橋相承曰拗項橋言侍御/史中丞及殿中久次者至此必拗項而望南宫也)進呈
訖了(言行録治平中執政恃權以沮言者凡臺諫官入/言輒以進呈訖寢之時謂之訖了臺吏亦為之沮)
(赧每白御史言/某事又訖了也)論濮王事(言行録治平元年正月臺官/論濮王事甚急呂晦等疏已)
(七八上不聽遂皆納勅誥求去而執/政方密啟禁中自定乃尊濮王為皇)絶市無臺官(英宗/新即)
(位任事者益專凡臺諫官言事一切不聽或盡/逐臺官不留一人京師為之語曰絶市無臺官)
御史中丞(周官小宰之職掌建邦之宫刑凡宫之糾禁/即御史中丞之任也周禮注曰小宰若今御)
(史中丞漢御史大夫有兩丞一曰御史丞一曰中丞亦/謂中丞為中執法以其居殿中故曰中丞居殿中察舉)
(非法哀帝更中丞為御史長史光武復改中丞與尚書/令司𨽻校尉朝㑹皆專席而坐京師號三獨坐言其尊)
(也通典晉宋以下不置大夫以中丞為臺主自齊梁皆/謂之南司後魏為御史中尉後周有司憲中大夫唐制)
(大夫掌糾正百官之罪惡中丞為之貳本朝沿唐之制/見御史臺門自中丞以下掌糾繩内外百官奸慝肅朝)
(廷綱紀大事則廷辯小事則奏彈兩朝志/元豐七年詔中丞雜壓在六曹侍郎之上)
歴代事實憲長(唐㑹昌元年中書門下奏大夫秩/崇官不常置中丞常為憲臺之長)端長
(類要文苑舒元輿御史記云端長/又侍御史劉孺之作直㕔記云云)石室(環濟要畧曰中/丞有石室藏祕)
(書圖䜟/之屬)蘭臺(前漢百官表御史太夫秦官有兩丞/一曰中丞在殿中蘭臺掌圖籍祕書)蒼佩
(通典宋中丞銅印墨綬進賢兩/梁冠佩水蒼玉介幘絳朝服)烏衣(南史王僧䖍為御/史中丞甲族由來)
(多不居憲臺僧䖍為此官/乃曰此是烏衣郎坐處)絳騶(宋顔延之為中丞何尚/之與延之書曰絳騶清)
(路白簡深刻/見通典注)白簡(見上/注)青儀囊(梁中丞給威儀十人其/八人武冠絳鞲執青儀)
(囊在/前)銅印青綬(後漢中丞兩梁/冠銅印青綬)直宰相(武元衡遷中丞/延英對罷德宗)
(目送之曰真宰相持/平無私綱條悉舉)猶汲黯(後魏李彪為中丞逺近畏/之豪右屏迹髙祖謂羣臣)
(曰吾之有李生猶/漢之有汲黯也)果毅有才(新書山公啟事中丞周浚/果毅有才孔顯有才能果)
(勁不撓可御/史中丞事)忠亮至勁(晉書熊逺遷御史中丞上每歎/其公忠謂逺曰卿在朝正色不)
(茹柔吐剛忠亮至/勁真可謂王臣)風望峻整(髙元裕字景圭開成年改/中丞風望峻整上言曰御)
(史府綱紀之地官屬選用宜/得實才其不稱者臣請出之)立朝正色(宋荀伯子為中/丞立朝正色内)
(外憚/之)氣貌孤峻(崔從氣貌孤峻正色立朝彈奏/不避裴度為中丞用從自代)不吐剛
不茹柔(見忠亮至勁注又漢谷永上疏切見/薛宣前為中丞不吐剛不茹柔云云)寛不縱威
不刻(臧榮緒晉書云侯史光字孝明為中丞光在職寛/而不縱奏太保王祥等又庾峻為中丞威而不刻)
鯁直無所顧望(梁陸杲為御史中丞性鯁直無所顧望/時山隂令虞眉在任贓汙杲奏收劾之)
(中書舍人黄睦之以眉事托杲杲不答武帝聞之以問/杲杲曰有之帝曰識睦之否答曰不識其人時睦之在)
(御側上指示曰此人是也杲謂曰君/小人何敢以罪人屬南司睦之失色)秉義盡忠(新書晉/明帝制)
(曰史光有居正秉義之心可中丞又武/帝詔曰馮紞有盡忠之心以為中丞)一時髦彦(通典/江左)
(中丞雖一時髦彦然/膏粱名士猶不樂)近世獨步(梁江淹字文通為中丞/明帝曰今君為南司足)
(以震肅百寮也淹乃彈中書令謝朓等内外肅然帝/曰自宋以來無嚴明中丞君今日可謂近世獨步)節
髙天下(李華為崔沔集序沔升/御史中丞節髙天下)執憲中司(通典注漢中/丞故二千石)
(為之或選侍御/髙第執憲中司)執法殿中(西漢薛宣為御史中丞/執法殿中外總部刺史)執憲
轂下(見不吐剛/不茹柔注)執法中司(傅賢拜中丞執法/中司百寮敬服)紀綱之地
(見御史/臺門)風憲之地(後蜀范仁恕拜中丞以為郡王冊使/仁恕謂中丞居風憲之地不宜持節)
(藩邸時/人韙之)督司百寮(通典梁中丞一/人掌督司百寮)總領州郡(漢書陳咸/為中丞總)
(領州郡奏事課第諸刺史執/法殿中公卿已下皆敬憚之)課第刺史(見上/注)監國得失
(王充論衡蘭臺之官監國得/失漢官典職云中丞掌蘭臺)執憲奉法(後漢陳謙拜中/丞執憲奉法多)
(所糾/正)明法直繩(晉崔鴻為中丞明法直繩無所阿避號/為老虎蕭惠開為中丞詔曰奉法直繩)
(不阿權戚又傅宣明/法直繩内外震肅)明憲直繩(魏鄭鮮之遷中丞明/憲直繩得直司之體)正
繩直筆(晉周處為中丞奏石崇王彤/等正繩直筆權豪為之震肅)提糾繆綱(白集行/牛僧孺)
(制/)奏劾尚書令(宋孔琳之為御史中丞明憲執法無所/屈撓奏劾尚書令徐羨之云云于是百)
(寮震肅莫/敢犯禁)彈奏安成王(職官分紀徐陵為御史中丞時/安成王頊為司空以帝弟之尊)
(權傾朝野直兵鮑僧獻假王威風抑/塞詞訟陵乃奏彈之自是朝廷肅然)察舉無所回避(東/觀)
(漢記馬嚴字威卿拜中丞嚴舉劾按章申/明舊典奉法察舉無所迴避百寮憚之)彈奏無所屈
撓(同上晉江績為中/丞彈奏無所屈撓)秉直不憚彊禦(臧榮緒晉書李憙/字季和遷中丞當)
(官秉直不/憚彊禦)彈奏不畏强禦(晉中興書鄧隗為中/丞彈奏不畏强禦)平直無
所阿枉(南唐髙文蔚持憲/平直無所阿枉)朝士畏其筆端(職官分紀劉/瑀恃性使氣)
(尚人為御史中丞甚得意彈蕭惠開云非/才非望非勲非德朝士莫不畏其筆端)大事廷辯小
事奏彈(見前官/制注)鸞鳳與鷹隼異(文宗實録上曰牛僧孺/可為大夫鄭覃曰頃為)
(中丞未嘗搏撃恐無風望/上曰鸞鳳與鷹隼事異)肅清朝廷(見前官/制注)權豪震肅
(見正繩/直筆注)内外肅然(見近世/獨步注)中外不繩而肅(孔緯為中丞/器志方雅嫉)
(惡如讎既總憲綱/中外不繩而肅)命為宰相(元微之行裴注制云去嵗/已來比命御史丞為宰相)
(葢欲慰薦人/之不敢為也)三世其官(盧奕拜御史中丞自懐謹奐及/奕三世其官清節似之時傳其)
(美/)四葉此職(職官分紀王凖之為御史中丞為百寮所/憚凖之乃父納之並為中丞自彪之至凖)
(之四葉/居此職)世為官族(魏畧許允字士宗世為官族/出為郡守入為御史中丞)兄弟並
騶(分紀唐三國典畧梁張綰字孝卿為中丞兄績為僕/射元日朝㑹及百司就列兄弟並道騶兩塗時人莫)
(不榮/之)青箱四世(南史王準之自曽祖彪之博聞多識練/悉朝儀其家世相傳並譜江左舊事緘)
(之青箱世謂之王氏青箱命御史中丞為/百寮所憚自彪之至準之四世此職焉)籠街喝道(舒/元)
(褒上疏曰元和長慶中中丞呵止不過半坊/今乃至兩坊謂之籠街喝道但以崇髙自大)千步清道
(後魏御史中丞其出入千步清/道與皇太子分道王公遜避)百官避路(江左拜中丞/不得復入尚)
(書省中丞鹵簿/至百官避路)太微四星(天官書太微南四星為端星/左右星為掖門又太微南四)
(星為執/法星)自辟三院(憲府故事三院御史由大夫中丞自/辟獨孤朗為中丞時崔沔鄭居中不)
(由憲長而除/授朗拒不納)簪裾輻湊號龍門之遊(任昉為中丞簮裾/輻湊預其讌者殷)
(芸劉溉劉孺顯劉孝綽陸倕而已號/曰龍門之遊雖貴公子孫不得預也)内外肅清(唐牛僧/孺遷中)
(丞按治不法/内外肅清)權威縮氣(魏謩遷中丞發杜中/立奸賍權威縮氣)圖形臺省
(張緬為中丞號為勁直梁武帝/遣圖其形於臺省以厲當官)歴五院者三人(唐尚書/故事云)
(臺儀自大夫以下至監察通謂之五院御史/國朝踐五院者三人李商隠張延賞温造)中執法(漢/髙)
(帝紀注御史中執/法御史中丞也)
皇朝事實臺丞(帝學慶厯二年召御史中丞賈昌朝侍/講延英閣故事臺丞無在經筵者仁宗)
(以昌朝長於/講説特召之)中司(傅賢拜中丞執法/中司百寮敬服)入都憲席(胡文恭/行張方)
(平制曰卿自禁/林入都憲席)專席憲府(曲阜行/李常制)清直(神宗實録張昇/諡康節仁宗諭)
(執政曰張昇清直可任風憲乃以為御史中丞時富弼/為相歐陽脩為翰林學士論者以為三得人也仁宗以)
(昇指切時事無所避曰卿孤特乃能如是昇曰臣朴學/愚忠仰託睿聖是為不孤今陛下之臣持禄養交者多)
(而赤心報國者少似陛下/孤立也仁宗亦為之感動)直聲(言行録唐質肅公介字/子方召為御史中丞英)
(宗面諭曰卿在先朝有直聲/今出自朕選非由左右言也)風采(孔道輔為中丞論廢/郭后事天下想聞其)
(風/采)雅正(國朝王疇文章雅/正代趙槩為中丞)得風憲體(王舉正皇祐中㑹/張堯佐一日領四)
(使留百官班廷議不可又狄青為樞密使力爭不能奪/因請改言職上稱其得風憲之體遂除觀文殿學士)
不辱吾筆(長編程文簡公琳權御史中丞宰/相張知白文節曰是不辱吾筆矣)紀綱之首
(仁宗中丞紀綱之首須選老成者為之朕/弄印久矣無如吾同姓命趙槩為中丞)三告官(筆談/國朝)
(在禁中唯三官得告宰相告于中書翰林學士告/于本院御史告于朝堂皆用朱衣吏謂之三告官)法自
貴者始(言行録韓康肅公絳權御史中丞孫沔吕溱等/守藩犯法從官聯章請貰其罪公曰法自貴者)
(始更相救援則公/道廢矣遂并劾之)不以恩假人(杜衍為中丞自宰相而/下畏之曰是不肯以恩)
(意假人/者也)薦不識面臺官(東軒筆録孫參抃為御史中丞/薦唐介吳中復為御史人或問)
(曰君未嘗與二人相識而遽薦之何也答曰昔人恥呈/身御史今豈求識面臺官也後二人皆以風力稱于天)
(下/)章疏一出天下韙之(胡澹菴集辛簡肅公次膺除御/史中丞力辭詔今後行事陪伍)
(立班從駕非涉朝謁並與糾彈不為苛察聞者知懼章/疏一出天下韙之上方勵精政事眷遇隆厚呼其官而)
(不/名)御史有言不須先白(歸田録御史臺故事三院御史/言事必先白中丞自劉子儀為)
(中丞始榜臺中今後御史有/言不須先白中丞至今如此)傳寫彈文為之紙貴(徐騎/省集)
(江文蔚常為御史中丞國朝自王儀之後曠數百年憲/署之舉咸無廢職然未有如此危言激論者故權右振)
(竦朝野喧騰傳寫/彈文為之紙貴)賜金龍扇(張詠為御史中丞時真宗/令進所著述且稱文善取)
(常執綃金龍扇賜之/曰美今日獻文事)上呼而不名(見上章疏/一出注)閽吏横梃
(東軒筆録御史有閽吏𨽻臺中四十年聲喏之時以所/執之梃待中丞賢否賢則横其梃不賢則直其梃凡為)
(中丞惟恐其直時范諷為中丞一日視其梃范問曰爾/梃忽直豈我之失耶梃吏曰昨日中丞召客諭庖人造)
(食指揮者數四去又教戒之數四大凡役人者授以法/觀其成何俟喋喋之繁若使宰天下如此不亦勞乎某)
(心却之不知梃之直也范大/笑慚明日視之挺復横矣)遷翰林不就(繫年録吕頥/浩專恣中丞)
(趙鼎論之遷鼎翰林學士鼎引司馬光故事以不習駢/儷不就遷吏書復辭章十數上頥浩罷即出視中丞事)
論元豐調停(言行録蘇轍為御史中丞時元豐舊黨分/布中外多起邪讒以揺撼在朝吕微仲劉)
(莘老遂欲引用其黨以平舊怨謂之調停轍於延和面/論其非退以劄子奏入宣仁后命宰執於簾前讀之仍)
(諭之曰蘇轍疑吾君臣兼用邪正言/極中理自此㕘用邪正之説衰矣)讀仇士良傳(九朝/通畧)
(豐稷為中丞宦官寖盛稷懐唐書上殿為上/讀仇士良傳數行上曰已諭稷偽不聞讀畢)崇節儉屏
聲色之論(東都事畧薛奎傳仁宗朝拜御史/中丞上疏論崇節儉屏聲色之論)輔盛德平
庶政之請(言行録傅獻簡公除御史中丞哲宗登極上/疏言陛下使臣拾遺補闕以輔盛德明善正)
(失以平庶政舉直錯枉以正/大臣臣當極其力以死繼之)内外知無不言(張方平為/中丞内外)
(知無/不言)端本正志之言(胡宗愈傳元祐中為中丞進六事/曰端本正志知難加意守法畏天)
(且言陛下從吉之初若留/神於此六者則治道成矣)彈新參(言行録吕獻可任御/史中丞將入對而翰)
(學司馬温公侍講邇英亦將趨資善堂以俟宣召於路/温公密問曰今日請對欲言何事獻可舉手曰袖中彈)
(文乃新參也温公愕然曰奈何論之獻可曰此乃心腹/之疾顧可緩耶未幾介甫變法百姓騷然温公退居洛)
(陽每曰吕獻可之/先見予所不及)攻夏竦(長編仁宗以樞宻使授夏竦/臺諫交奏上未省遽起中丞)
(王拱辰懿恪引上裾/前後合十八疏乃罷)
侍御史(周御史掌萬民之治令以贊冢宰凡治者受法柱/令焉以其在殿柱之間亦謂之柱下史老耼為)
(下史秦改為侍御史張蒼自秦時為御史主柱下文書/即其任也漢因秦制置侍御史十五員六典後漢亦有)
(掌察舉非法受公卿羣吏奏事有違失舉劾之漢所掌/凡五曹令曹印曹供曹馬曹乗曹置八人當大㑹殿中)
(御史簮白筆側陛而坐隋唐又置内供奉掌糾舉百寮/侍御史號臺端它人稱之曰端公其知雜事者謂之南)
(牀殿中監察不得坐凡侍御史之例不出累月遷登南/省故號為南牀百日察其行止出入揖讓去就殿中以)
(下皆稟而隨之通典建中元年/彈自是雜端之任輕矣唐職林)　(侍御史分掌公廨推/朝官制見前御史臺)
(門大夫掌肅正朝廷綱紀及以儀法糾/治百官之罪失而中丞侍御史為之貳)
歴代事實柱史(應劭漢官儀侍御史周官也為柱下史/冠法冠一名曰柱後以鐵為之言其審)
(固不撓也或説古有獬豸獸主觸不直故執憲者以其/角形為冠爾又漢張蒼為柱下史明習天下圖書又見)
(前官/制)朝長(續通典注唐臺中故事三院退朝入臺一人/為之朝長故大中中侍御史馮緘與三院退)
(朝入臺路遇集賢校理楊牧不為之/却緘為朝長拉牧僕者臺中搭之)清要之官(唐李素/立髙祖)
(令授七品清要官所司擬雍州司户參軍上曰此官要/而不清擬以祕書郎上曰此官清而不要遂授侍御史)
察視之官(後漢鄭璩字平卿建武三年為侍御史上疏/曰斗筲小吏擢在察視之官分當刺邪矯枉)
糾彈之司(見劾京/尹注)摶擊之任(中丞桓彦範舉楊嶠為御/史嶠不樂摶擊之任)耳
目之官(見鵰鶚豈/偶衆禽注)南臺(杜牧制南/臺持斧)柱裏(唐職林每出入/行步侍御史在)
(柱裏殿察兩/院在柱外)朱衣(六典大事則冠法冠衣朱衣纁裳/白紗單以彈之小事常服而已)白
筆(見官/制)懸豹尾(後漢輿服志大駕屬車八十一乗皆尚/書御史所載最後一車懸豹尾薛綜注)
(曰侍御/史載之)服豸冠(獬豸冠按禮圖曰法冠也一曰柱後惠/文如淳注獬豸冠秦制也法官服之按)
(董巴注云獬豸神羊也蔡邕云如淳應劭曰此獸主/觸不直故執法者象之秦滅楚以其君冠賜御史)鐵
冠(見羣書/精語)繡衣(見前賢/詩詞)青囊(宋齊己來此職甚輕天監/初始重其選車前依尚書)
(二丞給三騶執盛印青囊見/南史何思澄為治書侍御史)風采特立(崔咸字重易為/侍御史處正特)
(立風采/動一時)用心厲正(傅暢晉書劉毅字子皦亦遵/其家業用心厲正為侍御史)正色之
士(見百寮/敬憚注)有宰相才(後漢楊秉字叔節拜侍御史/京師咸稱其有宰相之才)名望
素髙(吳楊廷式强正忠直名望/素髙及為憲臺人皆屬望)髙自摽顯(薛逢字陶臣/為侍御史持)
(論鯁切以謀/畧髙自標顯)名髙價重(見羣書/精語内)所主者四(通典推彈公/廨雜事凡四)
(臺内之事/悉主之)其職有六(六典侍御之職有六一曰奏彈二/曰三司三曰西推四曰東推五曰)
(賍贖六/曰理匭)握雄權(大夫李承嘉謂諸御史奏事須稟承監/察蕭至忠曰御史人君耳目俱握雄權)
(豈有奏事/先咨大夫)朝廷雄職(唐王義方曰陛下拜/臣御史濫朝廷雄職)越登司官(楊/荆)
(州誄越登司官肅我朝命/注司官為理書侍御史)碎首玉階(王義方劾李義府/曰碎首玉階庶明)
(臣/節)頭軔乗輿(東觀漢記申屠剛字巨卿建武拜侍御史/遷尚書令蹇蹇多直無所屈撓隴蜀未平)
(上嘗欲近出剛止不聽剛以/頭軔乗車輿使馬不得前)糾劾百僚(見羣書/精語)磨切貴
近(杜牧髙元裕制始以御史諫官在/長慶之際匡拂時病磨切貴近)劾梁冀(職官分紀/漢陳翔拜)
(侍御史元日朝賀大將軍梁冀威儀/不整翔奏請收冀理罪時人竒之)奏義府(見自/叙)詰郭
彰(見上/同)劾京尹(開元初楊瑒為侍御史與御史大夫李/傑將劾京兆尹崔日知反為所構楊廷)
(奏曰糾彈之司若遭恐脅以/成奸臣之謀御史臺固可廢)决長安獄(王隠晉書庾峻/為祕書丞遍觀)
(古今見聞益廣長安大獄久不/決轉為侍御史斷之朝野稱慶)避驄馬(後漢桓典為侍/御史執政無所)
(避常乗驄馬京都畏之為之/語曰行行且止避驄馬御史)畏皁鵰(見鵰鶚之/視燕雀注)朝廷敬
憚(漢嚴延年遷侍御史劾霍光專廢/立乏人臣禮奏雖寢然朝廷敬憚)鳳鳴朝陽(唐韓瑗/傳自瑗)
(與遂良相繼死内外以言為諱將二十年時造奉天/宫御史李善感上疏極言時人喜之謂之鳳鳴朝陽)百
僚敬憚(隋桞彧為侍御史當朝正色百僚敬憚/上嘉之曰桞彧正色之士國之龜寶)京尹避
路(唐故事尹遇侍/御諸衢當避)威烈莫犯(通典後漢侍御史威/烈赫奕莫之敢犯)節度
膽落(唐敬宗朝夏州節度使李祐入朝違詔進奉侍御/温造彈之祐趍出待罪股戰流汗謂人曰吾夜踰)
(蔡州城擒吳元濟未嘗/心動今日膽落温御史)無呈身(唐韋澳方靜寡欲不肯/見髙元裕云恐無呈身)
(御/史)授七品(見清要/之官注)與好官(職林唐宣宗欲與韋/宙好官拜侍御史)逺近相
賀(徐有功為侍御史逺/近聞之皆忻然相賀)朝野稱慶(見決長/安獄注)累月遷登(見/官)
(制/)十月一轉(續通典王播奏侍御史/舊例在任十月一轉)持節使幽州(後漢/李恂)
(拜侍御史持節使幽州宣布恩澤慰撫北狄所過皆/圖寫山川屯田聚落百餘卷悉封奏上肅宗嘉之)持
節行天下(譙立為繡衣使者持節分行天/下觀覽風俗所至專行誅賞)使還言遼東
事(唐賈言忠為侍御史時有事遼東言忠奉使往支軍/糧及還髙宗問以軍事言忠盡具山川地勢且陳遼)
(東可平之狀/髙宗大悦)埋輪當道(後漢張綱為侍御史安帝時遣/八使按行風俗綱獨埋其車輪)
(於洛陽都亭曰豺狼當道安問/狐狸遂奏大將軍梁冀兄弟)動揺山嶽(乾封二年韋/仁約除御史)
(與公卿相見未嘗行拜禮或勉之仁約曰鵰鶚鷹鸇豈/衆禽之偶奈何設拜以狎之且耳目之官故當特立乃)
(曰御史衘命出使不能動揺/山嶽震攝州縣誠曠職耳)和蕃判官(分紀唐竇羣隠/居毗陵以節概)
(聞召為左拾遺遷侍御史入蕃使判官羣因入對奏曰/陛下即位二十年始自草澤擢臣為拾遺是難其進也)
(今陛下以二十年難進之臣用為和蕃判官/一何易也德宗異其言留之復為侍御史)舉鞭(通典/舊御)
(史遭長官於塗皆免帽降乗長官戢轡辭而止焉乾封/中王本立為侍御史意氣頗髙塗逢長官端揖而已自)
(是諸人或降而立或一足至地或側鞍弛/鐙輕重無常開元以來但舉鞭聳揖而已)横榻(見官/制)豺
狼安問狐狸(見埋輪/當道注)鵰鶚豈偶衆禽(見動揺/山嶽注)鵰鶚之視
燕雀(唐王志愔為左臺侍御史執法剛正百寮畏憚時/人呼為皁鵰言其顧瞻人吏皆如鵰鶚之視燕雀)
(也/)國之龜寶(見百寮/敬憚注)佳味(賈言忠撰監察本草云裏行/及試員外為合口椒殿中曰)
(生薑侍御為脆/梨漸入佳味)
皇朝事實方正謹厚(通畧賈黯除中丞新除侍御史吕/誨嘗彈黯過失遷延引避黯言嘗)
(薦誨為御史知其方正謹厚一時公言/非有嫌忌願得終與其事誨乃就職)忠義誠信(言行/録劉)
(忠肅公摯擢侍御史公自熈寧以言去位踰十六年乃/復任言責奸佞刻薄之吏事狀顯著公皆正色彈劾多)
(所貶黜中外肅然時人以比包希仁吕獻可/上察其忠義誠信可屬重任未幾大用焉)得兼諫職
(㑹要天禧置言事御史後久不除慶厯五年復置今御/史臺中丞㕔之南有諫官御史㕔葢御史得兼諫職也)
言事有體(國朝何郯言事不尚沽/激有大體朝廷重之)請攬威柄(東都事畧/趙瞻傳瞻)
(字大觀為侍御史上疏請攬威柄/明功罪廣聰明更積弊英宗嘉納)爭議濮典(言行録范/忠宣公純)
(仁為侍御史時方議濮安懿王典禮大臣與從官異論/公請如從官議公在臺數言人所難言及爭濮王事引)
(誼據經語斥大臣尤/切繇是名震天下)招諸將論兵(中興繋年録侍御史/張浚好謀有大志數)
(招諸將至臺講/論用兵籌策)伸諫省氣誦丞相賢(樓攻媿集林正惠/公大中除侍御史)
(鄧司諫驛以忤㫖移將作監公請曲加優容許復舊職/丞相留公丏去公率同寮奏乞宣諭使安相位遂不果)
(去身居言職而伸諫省之氣/誦丞相之賢他人不敢為也)論守忠恃帷幄之寵(言行/録彭)
(思永字季長召為侍御史極論内降官賞之弊以謂斜/封非公朝之事仁宗深然之皇祐祀明堂時張堯佐以)
(妃族進王守忠以親帷幄之寵㕘知政事闕員堯佐朝/暮待命守忠亦求為節度使公獨抗疏極言仁宗震怒)
(中丞郭勸諫官吳奎皆為上言其忠不宜加罪/仁宗怒解而堯佐守忠之望遂格公猶罷臺職)劾彦博
燈籠之媚(言行録唐質肅公介為御史張堯佐再除宣/徽使介爭之仁宗諭曰除擬初出中書介遂)
(極言宰相文彦博知益州日以燈籠錦媚貴妃/致位宰相請逐彦博仁宗怒貶介英州别駕)免判理
寺(國朝知雜呂誨言風憲糾繩百司刑名出入/當舉劾若令判大理寺於體有妨許之)畫象置便
殿(言行録眺以道云仁宗貶唐介嶺南/遣中使賜介金又畫其象置之便殿)彈劾章蔡(言行/録劉)
(忠肅公摯為侍御史彈劾蔡確其罪有/十又論章惇凶悍輕鋭無大臣體皆罷)還告勅(事畧范/忠宣與)
(吕誨等論奏濮王典禮不聽/于是還所授告勅家居待罪)叩榻(石介慶厯聖德詩惟/修惟靖立朝讞讞言)
(論醜訶忠誠特達素相之後含/忠履潔昔為御史幾叩予榻)
自叙白兎御史(唐酷吏王𢎞義傳𢎞義遷侍御史賤時/求傍舍𤓰不與乃騰文言其園有白兎)
(縣集衆捕逐園𤓰無遺人譏之曰/昔聞蒼鷹獄吏今見白兎御史)柳條通體弱(職官分/紀柳調)
(為御史僕射楊素嘗於朝堂見調因戲之曰柳條通體/弱獨揺不須風調正色曰調信無可取公不當以為侍)
(御史調信有可取不/應發此言素甚竒之)不能去姦邪於雙闕之前(分紀唐/王義方)
(奏李義府犯狀帝怒出義方為蔡州司戸義府云王御/史妄相彈奏得無愧乎義方對云仲尼為魯司寇七日)
(誅少正卯於兩觀之下義方旬有六日/不能去姦邪於雙闕之前實以為媿)
殿中侍御史(魏蘭臺遣御史三人居殿中伺察姦非殿/中侍御史晉至北齊皆有隋改為殿内侍)
(御史煬帝省唐武德置殿中侍御史四員貞觀増二人/通典掌殿廷供奉之儀京畿諸州兵皆𨽻焉彈舉違失)
(號為副端正班列於閣門之外有離立失列言囂而不/肅則糾罰之其正冬大㑹則戴黒豸乗馬加飾通典唐)
(職林文明元年又置殿中裏行唐㑹要本朝殿中侍御/史二人掌言事分糾大朝㑹及朔朢六參官班序四朝)
(志元豐八年詔殿中侍御史兼/察事監察御史兼言事續㑹要)
歴代事實副端(見官/制)柱外(唐侍御史在柱裏/殿察兩院在柱外)墀下(見下/注)
簉鴛鷺羽(上官儀位宰相時以雍州司士韋絢為殿中/侍御史或疑非遷儀曰此野人語耳御史供)
(奉赤墀下接武夔龍簉羽/鴛鷺豈雍州判佐比乎)出觀象門(唐㑹要監察御史/職知朝堂正門無)
(籍非因奏事不得入至殿廷在棲鳳闕南望/殿中侍御史以上從出觀象門若從天降)立五花甎
(見前御/史臺門)簪白筆(魏志置二員居殿中伺察/非法簮白筆側陛而坐)戴黒豸(唐百/官志)
(朝㑹則乗馬具/服戴黒豸升殿)廊廟才(唐張行成傳少師事劉炫炫曰/張子體局方正廊廟才也補殿)
(中侍御史糾劾不避威權太宗謂房𤣥齡曰觀古/今用人必因媒介若行成者朕自舉之無先容也)清廟
器(唐李旺字待價宰相韋處厚曰清廟/之器豈摶擊才比除禮部員外郎)糾察與侍御同
(孫樵記室新書云按職源令掌駕出/於鹵簿内糾察與侍御同惟不判事)職事與侍御均(唐/職)
(林唐法殿中侍御史遷/拜及職事與侍御史均)大政與議(張行成字德立為殿/中侍御史糾察嚴正)
(嘗侍宴太宗語山東及闗中人意有同異行成曰天子/四海為家不容以東西為限是示人以隘矣帝稱善自)
(是有大政事/令與議焉)治獄仁恕(唐崔仁師貞觀初改殿中侍御/史青州有男子謀逆有司捕支)
(黨纍填係獄詔仁師按覆止坐魁惡十餘人他悉原縱/大理少卿孫伏伽謂曰原雪者衆誰肯讓死就决而事)
(變奈何仁師曰治獄主仁恕豈有知枉不申為身謀哉/及勅使覆訊諸囚皆叩頭曰崔公仁恕必無枉者舉無)
(異辭由/是知名)糾劾不避威權(見廊廟/才注)巡察時以為能(白集裴/廙制貞)
(觀初張行成為殿中侍御/史糾劾巡察時以為能)糾劾嚴正(見大政/與議注)責楚客離
班(王無競傳殿中侍御史舊例每日更直於殿有三班/時宰相宗楚客楊再思常離班偶語無競前曰朝禮)
(至敬公等大臣不/宜輕易以慢常典)左雍以能擢(初學記曹氏傳曰左雍/起於倅吏武帝以為能)
(擢殿中/侍御史)孫綝習事補(初學記山公啟事曰中書屬通事/令史孫綝久習内事才宜殿中侍)
(御史須亟補之不/審可否制曰可)起家即真(通典武后時殿中御史官/或有起家為之而即真者)
朕自舉之(見廊廟/才注)十三月轉(續通典元和五年王播奏/殿中侍御史舊例在任十)
(三月/轉)綴供奉班(五代㑹要唐天成二年御史臺奏每遇/入閣日欲依常朝例差殿中侍御史二)
(員押鐘鼓樓位各綴供奉官/班出入所冀共為糾察從之)見惡能討(南史宋游道為/殿中侍御史臺)
(中語曰見惡/能討宋游道)
皇朝事實執法殿中(曲阜除陳師錫制執/法殿中俾專議論)分糾大朝(神/宗)
(正史職官志殿中侍御史二人正七品掌/言事分糾大朝㑹及朔朢六㕘官班序)天子御史(言/行)
(録龎籍莊敏入為殿中侍御史中丞孔道輔謂人曰今/之御史多承望要人風㫖隂為之用獨龎公天子御史)
(耳/)鐵面御史(蘇東坡集趙清獻公抃召為殿中侍御/史彈劾不避權倖京師號為鐵面御史)骨
鯁之臣(中興繋年録杜莘老為御史極言無隠取衆所/指如王繼先張去偽輩悉擊去之及罷去朝士)
(祖道都門以詩文稱述者百餘人都人至今以為美談/雖宿衞武夫府寺賤𨽻誦説前朝骨鯁敢言之臣必曰)
(杜殿/院云)獻謹始五事(東都事畧蔣之竒傳之竒字頴叔英/宗立為殿中侍御史獻謹始五事一)
(曰進忠賢二曰退姦邪三曰納/諫諍四曰逺近習五曰閑女謁)請太后還政(言行録傅/獻簡公堯)
(俞英宗即位遷殿中侍御史皇太后同聽政上疾平公/上疏請太后還政未聽頗聞内侍任守忠有惎語公)
(又上疏太后遂還/政而逐守忠等)言事御史(㑹要慶厯五年殿中侍御/史梅摯監察御史李京並)
(為言事御史唐制御史不專言職故天禧中始置言事/御史六員其後久不除至是始除之今御史中丞㕔之)
(南有諫官御史㕔葢/御史得兼諫職也)乞留歐陽脩輩以安正人(言行録/趙清獻)
(公抃字閲道除殿中侍御史先是吕溱出守徐蔡襄守/泉吳奎守壽韓絳守河陽歐陽乞蔡賈黯乞荆南公即)
(上言近日正人賢如脩輩無幾今皆欲請郡者以不能/諂事權要傷之者衆矣脩等由此不去一時名臣賴之)
(以/安)乞用張忠獻以繫人心(楊誠齋集陳正獻公俊卿任/殿中侍御史時金人謀入寇)
(舊臣惟張忠獻在謫居湖湘中外翕然歸之上心益疑/公上疏願除一近郡以繫人心上大悟宦官張去為隂)
(沮戰議且請避狄公請斬之上愕然曰卿仁者之/勇明日除兵部侍郎後數月竟用張公守建康)薦不
識面臺官(皇祐中詔中丞孫抃舉御史抃舉吳中復或/曰公平生不識中復何由知之抃曰昔人恥)
(為呈身御史今我豈求識/面臺官遂除殿中侍御史)論執中不協人望(東都事畧/何郯字聖)
(從為監察御史遷殿中擢御史知雜上疏論宰相陳執/中寡學術㕘知政事丁度輕脱夏竦回佞皆不協人望)
(親從官謀為不軌竊發寢殿而連日賊未得内臣楊懐/敏倚夏竦冀免失職之過郯劾其罪章累上懐敏遂斥)
(去/)劾夏竦之召天變(言行録汪徹字明逺為殿中侍御/史上言昔慶厯初京師一日無雲)
(而震仁宗以天變如此由夏竦姦邪亟命黜/之前日無雲而雷人情駭異其變葢在大臣)劾宰使凡
十八章(東都事畧吕誨傳誨字獻可端之孫也召為殿/中侍御史彈劾無所避公主夜扣禁門劾奏公)
(主閤宦者竄逐之彈樞密使宋庠不稱具瞻之望陳升/之為樞密副使誨與唐介趙抃論升之交結中人不可)
(大用章十八上/卒與升之俱罷)劾監司二十三人(中興繫年録殿中侍/御史常同為御史不)
(數月劾罷監司之不才者/二十有三人中外聳然)内出姓名(實録治平二年以/范純仁為殿中侍)
(御史吕大防為監察御史裏行近制御史有闕則命翰/林學士御史中丞迭舉二人而上自擇取一人為之至)
(是闕兩員舉者未上内出/純仁大防姓名而命之)潞公何任用不可(言行録河/東闕漕使)
(章郇公言聞文彦博者有稱吕許公曰可召來面詢之/召至堂上許公不交一談但睥睨不已郇公因言河東)
(事曰彦博鄉里無所不知文退許公歎曰此大有福人/何所任用不可遂自殿中侍御史差委不出十年出將)
(入/相)不畏强禦(紹興三十一年杜莘老為殿中侍御史入/見上曰知卿不畏强禦故有此授自是用)
(卿/矣)極言無隠(見骨鯁/之臣注)
自叙備位眊筆(魏大㑹殿中侍御史簮白筆側陛而坐/上問此為何官辛毗曰此謂御史舊時)
(簮筆以奏不法豈如今/者直備位但眊筆耳)
監察御史(東晉置檢校御史知行馬外事宋齊梁陳並/置後魏北齊復置十二人隋改檢校御史為)
(監察御史唐又置監察御史裏行以馬周為之六典國/初御史多出外任風憲之職以他官領之太平興國三)
(年詔本司自薦屬官俾正名舉職天禧元年詔别置御/史六員不兼他職日須一員奏事有急務聽非時入對)
(以殿中丞劉平為監察御史用新詔也百官表嘉祐四/年中丞韓絳請置裏行從之熈寧三年除秀州軍士推)
(官李定權監察御史裏行用選人為御史自定始也職/官分紀五年詔祕書殿中内侍省不𨽻六察如有慢委)
(言事御史彈奏七年大正官名以言事官為殿中侍御/史六察官為監察御史掌吏戸禮兵刑工之事在京百)
(司而察其謬誤八年詔監察御史兼言事殿中侍御史/兼察事徽宗時如辟雍大成府筭學太官局翰林儀鸞)
(司東西上閣門客省引進四方館皆不𨽻臺察崇寧間/大臣欲其便已而南臺御史亦有不言事者自大觀臣)
(僚申請而殿中六尚辟雍大成府筭學太官局翰林儀/鸞司皆𨽻六察自余應求有言而東西上閣門客省引)
(進四方館復𨽻御史自胡舜陟申請而本臺始増入御/史言事之文續㑹要乾道二年詔自今非曽經兩任縣)
(令不得除監察御史著為條令八年宰執進呈御史臺/事分𨽻六察虞允文奏曰祖宗時監察御史却許言事)
(上曰今既分𨽻六察可許/隨事彈奏自此臺綱肅清)
歴代事實分察(五代㑹要御史臺六/員監察謂之分察使)六察(唐百官志云/監察御史其)
(一察官人善惡其二察戸口流散帳籍隠没賦役不均/其三察農桑不勤倉廩耗減其四察妖猾盜賊不事生)
(業為私蠧害其五察德行孝悌茂才異等藏器晦迹應/時用者其六察黠吏豪宗兼并縱暴貧弱寃苦不能自)
(申/者)松㕔(因話録㑹昌初監察御史鄭路所/葺禮察㕔謂之松㕔南有古松)蘭臺(晉孝武/置檢校)
(御史掌行馬外事亦/蘭臺之職見通典)柱外(見前殿中/御史門)西臺(見金砂/鸂鶒注)朝簿
㕔(因話錄察院諸㕔各有他名禮察謂之松㕔/㕔南有古松也吏察主朝官名籍謂之簿㕔)朱衣豸
冠(見彈京尹於/紫微殿注)風采(因話録察院/風采尤峻)剛正(見劾楚客/之恣注)耳目
官(唐職林韓琬曰御史乃耳/目官知而不言尚何賴)明目張膽(韋思謙云大丈/夫當正色之地)
(必明目張膽以報國恩終不/能為碌碌之臣保妻子耳)隨仗入閣(見殿中御史門/出觀象門注)
察德行孝弟察茂才異等(並見六/察注)諫奉天造宫(分紀唐/李善感)
(為監察御史裏行永淳初造奉天宫於嵩陽縣又/於藍田造萬全宫善感諫曰云云時人以此稱之)諫頻
出盤遊(分紀唐穆宗即位監察御史楊虞卿以帝頻遊/上疏切諫帝令宣付宰臣云虞卿所上疏切諫)
(可覽後宰臣令孤/楚等因以納諫賀)諫犯法不至死(同上唐李素立武德/初為監察御史時有)
(犯法不至死髙祖特令殺之素立諫曰三尺之法與天/下共之一法動揺則無所措手足臣忝法司不敢奉㫖)
(帝乃/從之)昌言當世得失(唐韓思彦字英逺為監察御史昌/言當世得失髙宗夜召加二階)
風聞(唐百官志御史有三院三曰察院監察御史𨽻焉/注故事御史臺不受訟可聞者畧其姓名許以風)
(聞/)糾繩百司(唐㑹要六察/糾繩百司)彈劾違犯(姚崇用齊澣為監/察御史彈劾違犯)
(先風教當時/以為稱職)劾楚客之恣(蕭至忠劾蘇味道崔毓劾宗/楚客之恣時人服其在職剛)
(正/)彈京尹於紫微殿(續通典德宗即位之初時御史朱/敖請復舊制置朱衣豸冠於内廊)
(有犯者御史則以彈舉上許之建中元年監察御史張/著冠豸冠彈京兆尹兼御史中丞嚴郢于紫微殿削郢)
(御史中丞而著特賜緋魚袋自/是日懸衣冠于宣政之左廊)劾勲臣而朝廷尊(李勉/拜監)
(察御史屬朝廷右武勲臣恃寵多不知禮大將管崇嗣/於行在朝堂背闕而坐勉劾之肅宗歎曰吾有李勉始)
(知朝廷/尊矣)決洛陽獄(唐德宗實録顔真卿字清臣為監察/御史五原有寃獄久不決真卿至辯)
(之天方旱獄決乃雨/郡人呼為御史雨)金砂鸂鶒(劇談河南伊闕縣前每/僚佐有入臺者即水中)
(灘出石爍金砂清徹可愛牛僧孺為尉一日報灘出縣/僚共觀之有老吏曰此必分司御史若是西臺常有一)
(雙鸂鶒僧孺因舉杯祝曰既成有灘何惜鸂鶒/言訖一雙鸂鶒飛下灘中不旬日僧孺拜察院)上林棲
烏(李大亮劉洎薦李義府召見試令詠棲烏立成詩曰/日裏颺朝彩琴中伴夜啼上林多少樹不借一枝棲)
(太宗深賞之曰我將全樹借/汝豈惟一枝拜監察御史)二十五月轉(續通典王播/奏舊例監察)
(御史在任二/十五月轉)兄弟並居憲府(唐楊假楊收並遺直之子/假自浙西觀察判官入為)
(監察御史收亦自西川入為監察/御史兄弟並居憲府特為新例)决獄乃雨(見决洛/陽獄注)舟
濟風息(唐陸元方為監察御史則天使安輯嶺外將涉/風濤甚狂舟人不敢舉帆元方曰我受命無私)
(神豈害我遽/命濟而風息)石御史(唐劉思立在髙/宗時為石御史)時號四其(郭𢎞霸/自陳討)
(徐敬業臣誓抽其筋食其肉飲其血絶其/髓武后大悦授監察御史時號四其御史)開口椒(賈言/忠監)
(察本草監察為開口椒毒微/歇裏行及試員外為合口椒)
皇朝事實朝廷聞名(國朝天聖中以太常丞桑慥為監/察御史慥有志行朝廷聞其名而)
(面命/之)得御史體(劉立之程明道先生序述先生為御史/時為裏行神宗召對問所以為御史對)
(曰使臣拾遺補闕禆賛朝廷則可使臣掇拾臣下/短長以沽直名則不能神宗歎賞以為得御史體)真御
史(國史張錫為御史言丁謂不當徙内地昭應災不當/以罪人京師之人皆曰張御史貌柔和而心剛正真)
(御史/也)拾遺補闕禆賛朝廷(見得御/史體注)正心窒欲求賢育才
(伊川撰明道程先生顥行狀公權監察御史裏行前後/進説甚多要以正心窒欲求賢育才為先嘗言人主當)
(防未萌之欲神宗俯身/拱手曰當為卿戒之)陳古道引大體(東都事畧張戩/召為監察御史)
(裏行每進對必陳古道引大體不舉苛細論王/安石變法非是乞罷條例司及追還常平使者)陳時弊
屏羣邪(同上王巖叟字彦霖召為監察御史上疏極陳/時事之弊以謂不絶害源百姓無由樂生不屏)
(羣邪太平/終是難致)言紀綱賞罰(同上吕大防傳大防字微仲除/監察御史裏行首言紀綱賞罰)
(之際未厭四方/之望者有五)陳得失利病(言行録彭汝礪字器資權/監察御史裏行公在言職)
(非唐虞三代不論初對上十事/陳得失利病多人所難言者)爭新法章數十上(淵源/録張)
(戩字天祺除監察御史爭新法章數十上最後言今大/惡未去横斂未除不正之司尚存無名之使方擾又詣)
(中書爭之王安石以扇掩面而笑戩曰戩之狂/直宜為㕘政所笑天下之人笑㕘政亦不少矣)小事舉
正大事糾劾(神宗正史職官志監察御史從七品掌以/吏戸禮兵刑工之事分察百司而察其謬)
(誤凡察事小事則舉正大事則糾劾各籍/記其多寡當否嵗終條具殿最以詔黜陟)未及陛對首
疏論事(劉元城集劉忠肅公摯除監察御史欣然就職/語家人曰趣裝無為安居計未及陛對首上疏)
(論/事)乞治穎士僭盜名器(言行録傅獻簡公堯俞為監察/御史裏行朱晦子頴士以内降)
(監汳口鎮而都水監復薦之公言密院既不治頴士求/内降罪而都水又安知其可任而舉之上下相結迭相)
(阿徇其盜名器將不但一汳/口而已乃罷頴士權倖憚焉)若相惟演當裂制麻(國史/鞠詠)
(為監察御史言錢惟演與丁謂交結不赴亳/州圖入相謂人曰若相惟演當取制麻裂之)言法行當
自貴近始(東都事畧劉庠傳庠字希道除監察御史裏/行奉宸庫失盜庠劾奏近侍領皇城司者初)
(禁銷金李珣犯令庠言法行當自貴近始英宗曰朕/豈私一李珣邪珣乃仁宗外家若行之天下謂何)隨
事彈奏臺綱肅清(㑹要乾道八年二月宰執進呈御史/臺事分隷六察虞允文奏曰祖宗時)
(監察御史却許言事上曰今既分𨽻/六院可許隨事彈奏自此臺綱肅清)孫抃舉薦(見殿中/侍御史)
(門薦不識/面臺官注)期以大用(程伊川文先生權監察御史裏行/神宗素知先生從容咨訪比二三)
(見遂期以大用每將退必/曰頻求對來欲常相見爾)冠惠文(曲阜除傅楫制俾/冠惠文往專刺督)
自叙臺僚(唐栁渾字夷曠為監察御史臺/僚以儀矩相繩而渾放曠不樂)詠叢竹寄意
(唐吕太一拜監察御史裏行自負才華而不即真因詠/院中叢竹以寄意焉曰濯濯當軒竹青青耐嵗寒心貞)
(徒見賞籜/小未成竿)棲烏詩(見上林/棲烏注)事長如事端(唐職林監察院/長與同院禮隔)
(語曰事長/如事端)不工文(唐有監察御史不工文而好作每作/輒為宋務先書以光臺月俸幾盡其)
(妻謂曰此必臺中玩公折俸助厨耳自後不復出光臺/錢或問之以妻言對諸御史相謂曰彼有人焉未可玩)
(也/)人鬼之號(唐監察御史李全交專以酷虐為業臺中/號為鬼面夜义殿中王旭為人頭羅刹)
御史臺主簿(西漢張忠為御史大夫署孫寶為主簿隋/大業三年始置御史臺主簿二員唐省一)
(員掌付事勾稽省署抄目監印給紙筆其俸禄與殿中/御史同貞觀中自張𢎞濟為此官之後遂為美職六典)
(通典本朝於幕職之官選彊明公幹者二人充臺主簿/掌推勘公事後止置一員長編掌簿書錢榖之事紹興)
(二年詔御史臺前闕長貳檢法主簿/特令殿中侍御曽綂奏辟中興㑹要)
歴代事實美職(見官/制)正秩(五代㑹要後唐天成四年敕/諸道賔從即隨府罷臺主簿)
(既為正秩况入選門顯自勅/恩須終考限朱頴宜仍舊官)北塌(唐職林因話録唐憲/臺之禮雜端在南塌)
(主簿在/北塌)經明質直(西漢孫寶傳張忠署寶為主簿寶徙/入舍祭竈請比鄰忠怪之使所親問)
(曰今兩府髙士俗不為主簿子既為之徙舍甚悦何也/寶曰髙士不為主簿而大夫君以寶為可一府莫言非)
(士安得獨自髙道不可詘身詘何傷且不遭者可無不/為况主簿乎忠聞之甚慙上書薦寶經明質直宜備近)
(臣/)管轄臺務(通典唐主簿管/轄臺中雜務)執黄卷書譴罰(通典每食/主簿執黄)
(卷書其/譴罰)選官屬(唐髙元裕進御史中丞建言紀綱/地官屬須選其不稱職者請罷之)
皇朝事實鉤考簿書(神宗正史職官志御史臺其屬有/檢法官檢詳法律主簿鉤考簿書)
(各一人/從八品)分治職事(㑹要元豐六年九月中丞黄履言本/臺有主簿兼檢法官二員乞復置分)
(治職事詔置主簿/并檢法官一員)
御史臺檢法(本朝熈寧十年改主簿作檢法官各一員/係長貳同舉京官充元豐四年罷見宣和)
(二年御史臺申請六年復置各一員元祐三年改檢法/官為主簿紹聖三年因董敦逸奏請復置掌檢詳法律)
(續㑹要四朝志又熊氏職畧云國初沿唐制御史臺有/推直官元豐官制行始罷推直而置檢法按四朝志推)
(直罷於改官制之時而檢法/之置乃在熈寧十年當考)
皇朝事實分治職事(元豐六年因中丞黄履奏/復置各一員令分治職事)檢詳法
律(見官/制)參豫定刑(中丞黄履奏本臺主簿檢法官係分/掌班籍㕘豫定刑所領職事與他司)
(不同見/㑹要)典法憲臺(紹興除陳/良翰判)選以官屬(見臺簿/門注)
羣書精語中朝執憲之司(五代㑹要中朝執憲之司四/海繩違之地凡居中外皆俟)
(整/齊)簡上霜凝筆端風起(崔篆御史箴簡上/霜凝筆端風起)蒼玉鳴佩繡
衣登車(元希聲詩稜稜直指烈烈/方書蒼玉鳴佩繡衣登車)望威憲府名重法冠
(孫樵記室新書望/威憲府名重法冠)植風聲於天下(桞子厚諸使兼御史/中丞壁記云總憲度)
(於朝端植風聲于天下其所以/異于君正于人者尤可以知矣)彰善癉惡激濁揚清(唐/大)
(詔令景雲二年令御史録奏内外官職/事詔彰善癉惡激濁揚清御史之職也)
御史臺栢寺圖書之府(晏公類要栢寺圖書之府蘭臺/章奏之庭踰鮑宣之再入類胡)
(廣之三登薛宣之明習/文法周處之震肅權豪)内榮獨坐外總百僚(孫樵記室/新書云云)
烏臺峻秩蒼佩崇班(類要唐制云烏臺峻秩望總/鐵冠蒼佩崇班威髙石室)辟車
要秩專席雄班(中宗授楊再思制辟車要秩非/德靡升專席雄班惟賢是屬)鷹揚虎
視肅清違慢(傅咸作中丞箴曰煌煌天文衆星是環爰/立執法其輝有煥執憲之綱秉國之憲鷹)
(揚虎視肅清違慢云云憂責有在繩亦必直/良農耘穢勿使能植無禮是逐安惜羽翼)提紀綱肅
内外(白集薛存誠制中執憲凖繩之/司所以提振紀綱端肅内外)無私者可以閑邪
(白集桞公綽制有守者可/以執憲無私者可以閑邪)増石室之榮(唐大詔令遣王/涯宣慰詔俾増)
(石室之榮時/涯兼中丞)中丞簪白筆而繩違(北齊司馬子端為中/丞選御史云周興鐵)
(柱漢制繡衣簮白筆而繩違馭驄馬而明目故能出則/督察萬里入則糾劾百僚揚㩁而言惟賢是寄必須名)
(髙河朔價重漢南諤諤清風翩/翩妙技心焉匪石直也如絃)始逢鵲喜終見烏來(御/史)
(臺侍御㕔前有兩株栢總章中李元同張仁禕為侍御/史所植也杜易簡為之賛云爰有貞柏徙植清臺麝條)
(霜勁蠶葉風開始逢/鵲喜終見烏來也)榮服繡衣寵簮白筆(孫樵記室/新書云云)辯
淑慝振紀綱(白集王申伯侍御史制云御史吾耳目官/也非清明勁正不泥不撓者安可使辨淑)
(慝振紀綱廣/吾之聰明焉)峩峩鐵冠皛皛銀印(元微之行崔既/兼侍御史制云)臺閣
生風(陳子昂集移府君碑受憲臺監察御史繡衣始/拜珥筆升朝臺閣以之生風豪貴由是斂手)察
院(闕/)
前賢詩詞盛府題青槖(蘇味道贈侍御史入臺詩云/盛府題青槖殊章動繡衣)迴
迹清憲臺(選贈元貺詩/迴迹清憲臺)烏府先生鐵作肝(劉顗言事貶/蘇軾以詩遺)
(之云烏府先生鐵作/肝霜風卷地不知寒)清簡肅權豪(晉江總贈孔中丞詩/曰我行五嶺表辭鄉)
(二十年聞鸎欲動詠披霧即依然疇昔同寮寀今隨年/代改借問藏書處唯君故人在故人名宦髙清簡肅權)
(豪誰知懐九歎/徒然泣二毛)法星懸火旻(劉禹錫早秋送臺院楊侍/御歸朝詩鷙鳥得秋氣法)
(星懸/火旻)元日謁明光(岑參贈裴侍御羨他驄馬郎元日/謁明光立處聞天語朝回惹御香)風
霜隨馬去(岑參送韋侍御聞欲朝龍闕應須/拂豸冠風霜隨馬去炎暑為君寒)來簪御史
筆(杜甫酬寇十侍/御來簮御史筆)御史霜降威(黄山谷詩御史霜/降威行私不容粟)天家
御史非凡格(楊億詩際曉乗驄入九逵内朝簮筆坐前/墀天家御史非凡格曽向崑崙服紫芝)
鐵冠白筆横秋霜(李白贈錢侍御繡衣柱史何昂藏鐵/冠白筆横秋霜三軍論事多引納階)
(前虎士/羅干將)曉趨天闕烏紗薄(饒易贈侍御史詩曉趨天闕/烏紗薄内直空臺古栢寒)
班心突兀見長身(東坡次韻張舜民詩云班心突兀見/長身時張自御史出作倅注云臺史)
(謂御史立/處為班心)詔取名郎入憲臺(王荆公送叔康侍御詔取/名郎入憲臺此時方急濟)
(川材云云白筆豈知權/可畏皁囊還請上親開)髙名千古重如山(叢話御史唐/介貶英州别)
(駕中朝士大夫以詩送行者頗衆獨李師中一篇為人/傳誦曰孤忠自許衆不與特立敢言人所難去國一身)
(輕似葉髙名千古重如山並游英俊顔何厚未死/姦諛骨已寒天為吾皇扶社稷肯教夫子不生還)借問
持斧翁(杜子美贈吳十侍御借/問持斧翁幾年長沙客)直指戒冰心(蘇味道有/懐臺中友)
(詩薄游忝霜署/直指戒冰心)分行參瑞獸(桞宗元詩憲府初收迹丹/墀共拜嘉分行參瑞獸傳)
(㸃亂/宫鴉)内直空臺古栢寒(見曉趨天闕/烏紗薄注)峩豸忝備列(韓退/之答)
(張徹詩峩/豸忝備列)鷙鳥得秋氣(劉禹錫/詩云云)清氷出萬壑(杜竇侍御/驥之子鳳)
(之雛年未三十忠義俱骨鯁絶代無炯如/一段清氷出萬壑置在迎風寒露之玉壺)
四六警語(霜臺/憲府)　(栢寺/松㕔)　(南臺/西掖)　(南牀/横榻)　(臺端/獨坐)
發端(祇奉親除/峻升獨坐)　(演綸鳳闕/總憲烏臺)　(令播楓宸/位尊栢寺)　(顯膺清擢/峻陟中司)
　　(嚴宸渙寵/横榻升華)　(榻前拜敕/柱裏升班)　(出綸西掖/秉憲南牀)　(詔班北闕/位正南牀)
　　(渙號正朝/升華横榻)
　　(光膺宸幄/榮陟臺端)　(顯膺宸綍/榮副臺端)　(擢從烏府/置在赤墀)
　　(誕頒芝檢/分糾柏臺)　(光奉丹綸/晉持白簡)　察院
起聯(幾年弄印上曰無以易堯/一角峩冠仕者皆嚴憚黯)
　　(絳騶清道一時欣覿於曠儀/白簡生風多士共觀於勁節)
　　(鳳閣龍庭昔肯徇把麻之習/麝條蠶葉今再新植柏之風)
　　(殿中執法夙髙三院之聲名/柱裏立班遂總一臺之綱紀)
　　(執法殿中威稜惟舊/升班柱裏寵渥方新)
　　(諤諤以昌方見逆耳犯顔之操/行行且止更觀明目張膽之風)
　　(日侍金華雅新承於睿眷/風生鐵面遂盡歴於緊官)
　　(天下有公是非昔既得其言矣/朝廷凡大政事今又進而議之)
　　(宣正殿之衣冠夙重抨彈之寄/觀象門之步武益尊糾察之權)
　　(鳳千仞而覽德適逢可言之秋/豸一角而觸邪特立正色之地)
　　(言路置六察官實司公道之脈/聖朝用一正士可卜太平之基)
　　(赫奕班聯久仰朝陽之鳳/嚴凝威望茲乗禁路之騶)　察院
警聯(爰促席前之對/進峩柱後之冠)　(温敬輿之彈擊元振威望自持/牛思黯之束縛有才按治皆服)
　　(少倚風霜/實階霖雨)　(欲究榻前之奏論/更司柱下之方書)
　　(匪但明目張膽以振南司之望/又將沃心造膝以繙西幄之經)　(直聲揭天/正氣如日)
　　(以前時嬰鱗蹇諤之忠/為此日明目抨彈之地)　(諸公斂袵久已傾心/一角峩冠毅然正色)
　　(露劾滋多/霜威増重)　(素負烈丈夫敢言之氣/適逢明天子求治之辰)
　　(盡洗頃時仗下馬之習/復見前輩殿上虎之風)　(朝有諤士/人無異辭)　(聳聞破頭/真足落膽)
　　(風霜凌厲/山嶽動揺)　(此真御史矣/豈憂匈奴哉)
　　(風采素髙足以辨官僚之邪正/威稜逺振足以助國勢之安强)
　　(伊西漢御史之位允號三公/至近朝執法之官猶稱獨坐)
　　(䕶君子如䕶元氣而不使動揺/去小人如去惡草而惟恐滋蔓)
　　(鐵面御史之氣象今復見之/魚頭參政之勲名斯在下矣)
　　(戴黒豸以揚威聊重副端之望/鳴絳騶而執憲即躋獨步之榮)
　　(羣鵷指㸃久見謂人中之龍/一豸嵯峩端可繼殿上之虎)
　　(虚位揖第一人具瞻獨坐/籠街過三百步孰敢並行)
　　(慨嗟流弊馬立仗而不行/今得正人虎在山而不採)
　　(犀角豐盈深荷九重之眷顧/豸冠峩聳具為百辟之觀瞻)
　　(兩無結宰相結人主之私/全付為諫官為御史之事)
　　(梁公之後自有家法豈復常人/盧奕與兄並為此官俱髙清節)
　　(人中屈軼稟直氣以無前/柱後惠文屹孤山而獨坐)
　　(虎在山而莫採藜霍立朝允賴於孤忠/豺當道而焉問狐狸報國宜攻於巨蠧)
　　(峻籠街之力/隆專席之威)
結聯(萬里秋風方快鷹鸇之擊/一枝夜月尚安烏鵲之棲)
　　(木牛流馬之庸果哉難矣/法龍筵象之義行且觀焉)
　　(鵰鶚之在秋天倘或寛於西擊/烏鵲之繞夜月願姑聽其南飛)
　　(觸邪一角問寧及於狐狸/棲迹萬間賀尤深於燕雀)
　　(行行避驄馬顧豈無北望之心/跕跕下江鳶願少假南飛之翼)
　　(燕知賀厦熏心馳竿牘之恭/虎既在山拜手為宗社之慶)
　　(鵰鶚之在秋天喜有順風之便/燕雀之賀厦屋知無凌雨之虞)
　　(横空鷹隼正觀耳目之清明/接武䕫龍佇副股肱之委倚)
　　(倚風霜以肅物固知大化之有秋/作霖雨以濟時行慰吾民之望崴)
　
　
　
　
　
　
　翰苑新書前集卷十三
欽定四庫全書
　翰苑新書前集卷十四
　　總尚書
總尚書(秦時少府遣吏四人在殿中主發書故謂之尚/書漢初因之武昭以後其任稍重成帝建始四)
(年置尚書五人一人為僕射而四人分四曹掌圖書秘/記章奏之事各有其任一曰常侍曹主丞相御史公卿)
(事二曰二千石曹主刺史郡國事三曰民曹主吏民上/書事四曰主客曹主外國夷狄事後又置三公曹主斷)
(獄是為五曹晉百官表尚書舊不分曹至是始分曹通/典註光武親攬吏職天下事皆上尚書與人主參决乃)
(下三府又改常侍曹為吏部曹主選舉齋祀事後漢書/漢末改吏部為選部六典靈帝以侍中梁鵠為選部尚)
(書舊尚書雖有曹名不以為號至是始以曹名為號晉/志魏有五曹吏部左民客曹五兵度支晉置六曹吏部)
(三公客曹駕部屯田度支而無五兵渡江有五尚書吏/部祠部五兵左民度支宋齊梁各有六尚書又有起部)
(不常置興立宫廟置事畢省陳置尚書五員後周依周/官置六卿隋改為六部尚書唐因隋制六典建官本朝)
(國初太祖太宗監藩鎮之弊乃以尚書郎曹卿寺官出/領外寄三歲一易坐鎮外重分裂之勢尚書侍郎郎中)
(員外郎與九寺五監皆為空官特以寓禄秩序品位而/已省臺寺監往往他官兼領故自真宗仁宗以來議者)
(多以正名為請咸平中楊億首言文昌㑹府有名無實/宜復其舊既而言者相繼乞復二十四司之制至中和)
(吳育亦言尚書省天下之大有司而廢為閒所當漸復/之然朝論異同未遑釐正神宗即位慨然欲更其制熙)
(寧末始命館閣校唐六典元豐三年以摹本賜羣臣乃/置局中書命翰林學士張璪等詳定八月下詔肇新官)
(制凡省臺寺監領空名者一切罷去而易之以階五年/詳定所上寄祿格而臺省寺監之官各還所職矣神宗)
(嘗論蘇綽建復官制上自朝廷下至州縣悉分為六曹/體統如一今先自京師候推行有序即監司州縣皆可)
(施行六曹尚書侍郎為長貳元祐初置權尚書俸賜依/守侍郎序班在試尚書之下四朝志正三品崇寧罷紹)
(興八年復置權尚書十年詔食邑格内將/權尚書在左右散騎常侍下中興㑹要)
歴代事實文昌(劉伯疏八座比於文/昌二丞方於管轄)八座(後漢有六曹/尚書並令僕)
(二人謂之八座尚書魏凡五/尚書二僕射並令為八座)太常伯(唐百官志龍朔二/年改尚書為太常)
(伯咸亨元/年復舊)宗伯亞相(顔真卿文集馮翊太守/對上表云宗伯亞相)前行中行
後行(通典開元令尚書六曹吏部兵部/為前行户部為中行禮工為後行)南宫(栁子厚為/樊左丞讓)
(官表臣聞尚書百揆翊亮萬機故天/下尊北斗中樞陛下有南宫左轄)簮筆(袁子正書曰/尚書佩契刀)
(囊執版笏簪筆焉又周捨問劉杳尚書官著紫荷相傳/云挈囊竟何所出答云張安世傳持囊簪筆事武帝數)
(十年註云囊槖也近/臣簪筆以待顧問)賜劔(唐張錫除工部尚書制東觀/漢紀章帝賜尚書劔一手署)
(姓名韓稜淵深有謀故得龍泉劔郅燾明達有文章故/得文淵劔陳寵敦素有善於内不見於外故得鍛成劔)
(皆因名/而表意)曳履(前鄭崇字子㳺為尚書僕射數諌諍上納/用之每見曳革履上笑曰我識鄭尚書履)
(聲/)正直(謝承後漢書曰朱穆/為尚書讜言正直)方毅(續漢書曰黃琬方/毅亷貞為尚書)平
正(荀緄字伯條拜尚書緄性明寛敏於衆職以屬羣僚/秉機平正直道而行是時内外公卿大夫莫不敬憚)
蹇諤(謝承後漢書曰魏朗字少英入/為尚書蹇諤禁省不屈豪右)身清行脩(薛瑩集/繆褘質)
(直好義身清行修為尚書/不能浮沉為小人所疾)委珠之清(交阯太守張恢坐/贓千金徴還伏法)
(以資物簿入大司農詔班賜羣臣意得珠璣悉以委地/而不拜賜帝怪而問其故對曰此贓穢之寶誠不敢拜)
(帝嗟歎曰清乎尚書之言乃更以/庫錢三十萬賜意轉為尚書僕射)忠烈(張璠漢紀朱穆/拜尚書正月百)
(官朝賀畢虎賁當陛下置弓於地曰此天子弓誰敢干/越穆乃呵之曰天子弓當載之肩首之上乃敢置地大)
(不敬即收虎賁付諸/獄治罪莫不肅然)淵深有謀明達有文(並見賜/劔註)直道
而行(見平/正注)習漢事(王博字季習拜尚書/明敏習漢家舊事)閑舊典(益部耆/舊傳李)
(固薦楊淮閑練舊典且有/幹用宜在機密特拜尚書)號武庫(王隱晉書杜預為尚/書損益萬機不可勝)
(數朝野仗焉號曰杜/武庫言其無所不有)定舊制(袁山松漢書伏湛字惠/公拜尚書典定舊制)古六
卿(魏志魏世事統臺閣重内輕外故八座尚書/即古六卿之任也衛盧久居斯位不忝厥職)今六尚
(見近喻喉舌/逺譬樞斗注)典機密(漢官儀尚書唐虞官也龍作納言/詩云仲山甫王之喉舌秦改稱尚)
(書漢亦尊此/官典機密也)典樞機(華嶠後漢書韋彪上疏曰欲急世/所務當先除其患源在尚書典樞)
(機天下事一决/之不可私也)統庶事(魏應璩詩尚書統/庶事官人承法憲)機事所總(漢/官)
(解詁曰唐虞曰納言周曰/内史機事所總號令攸發)事無不綜(傅子曰嘏為尚書/事以大小無不綜)
天下樞要(後漢韋彪曰天下/樞要在於尚書)萬事之本(晉康帝起居注/詔曰尚書萬事)
(之本朕所/責成也)在上總領(韋昭辨釋名尚上也/言最在上總領之也)獻善宣美(揚/雄)
(箴云/云)出納朕命(漢官儀明帝詔尚書蓋古之納言出/納朕命機事不密則害成可不謹歟)書
章周密(東觀漢紀陳寵字昭公為尚書/周密重謹手書章人莫得而知)試對第一(後漢/翟酺)
(傳時尚書有闕詔將大夫以上試對政事能通天/文道術以第一者補之由是酺對第一遂拜尚書)言事
平奏(韋昭辨釋名百官言事當/省案平處奏之故曰尚書)制九品法(陳羣為尚書/制九品為官)
(人之/法)叱梁冀帶劔(後漢張陵字彪仲為尚書省歲朝梁/冀𢃄劔入省陵叱冀令出勑虎賁奪)
(其劔百僚肅然冀弟不疑曽舉陵孝亷謂曰昔/之舉君所以自罰也陵曰令申公憲以報私恩)呵虎賁
置弓(見忠/烈註)非賢莫居(蔡謨上疏曰八座/之任非賢莫居)惟賢是擇(見羣/書精)
(語/類)妙選德望(唐𤣥宗欲用牛仙客為尚書張九齡諌曰/不可尚書古之納言有唐以來多用舊相)
(居之不然歴踐内外清貴之地妙選有德望者充之仙/客本河湟一使典耳㧞升清流齒班常伯此官邪也)
委以老成(晉山濤轉尚書表辭年老詔曰/方今多事嘉謀良圖委以老成)並列上省(陸/景)
(遷尚書殿中曹郎拜日/八座承郎並列上省)再昇紫微(見蹇/諤註)朕之杜預(後魏/肅宗)
(謂羣臣曰袁尚書朕之杜預故/以杯屬元凱侍坐者莫不仰羨)帝嘉得人(梁明公遐知/名之士位都)
(官尚書簡文帝謂人曰我不嘉/明公遐作尚書嘉朝廷得人)特令早拜(南史蔡景歴/拜度支尚書)
(舊式拜官在日午後景歴拜日適逢駕幸𤣥武觀在/位皆侍宴帝恐景歴不預特令早拜其見重如此)王
之喉舌(代宗大歴四年詔詩云仲山/甫王之喉舌皆尚書之佐)猶天北斗(李固疏/曰陛下)
(有尚書猶天之北斗為天/喉舌尚書陛下之喉舌)近喻喉舌逺譬樞斗(隋江總/讓尚書)
(表漢置五曹今分六尚/近喻喉舌逺譬樞斗)夢松(吳丁固仕孫皓為司徒吳/録曰初固為尚書夢松生)
(其腹上謂人曰松字十八公也後/十八歲吾其為公乎卒如夢焉)
皇朝事實行守試權(職畧凡除尚書侍郎郎官以寄禄/官之髙下為凖一品以上為行二)
(品為守三品為/試資淺者為權)賜服佩魚(㑹要元豐五年四月詔六曹/尚書依翰林學士例六曹侍)
(郎給事中依直學士例朝謝日不必以行/守試並賜服佩魚罷職除他官日不𢃄行)
自叙命汝夙夜出納(書帝曰龍朕堲讒說殄行震驚朕/師命汝作納言夙夜出納朕命惟)
(允/)四方賦政(詩惟仲山甫王之喉舌/賦政于外四方爰發)司㑹主大計(周禮/註司)
(㑹主天下之大計計/官之長若今尚書)
羣書精語紫極八座丹屏六曹(唐授李承嘉户部尚書/制紫極八座非德莫居)
(丹屏六曹/惟賢是擇)綜事分務發揮政源(魏志王/肅云云)光明畫省建禮
僊門(唐授張錫工部尚書制光明畫省/務總要樞建禮僊門職惟喉舌)光輝紫極(韋誕/集大)
(僕射侯諫云入作/納言光輝紫極)彯組文昌(漢文詔令傅乂自尚書/升宗卿制云彯組文昌)八
座之尊百揆之首(白氏/六帖)五星暉紫宫之曲(蕭子範為兄/宗正讓都官)
(尚書表五星懸暉差池紫宫之/曲百官根本聯曹建禮之門)
前賢詩詞尚書北斗尊(顔真卿集五言月夜啜/茶聯句尚書北斗尊)聽履上
星辰(杜甫詩北斗司喉舌東方領縉/紳持衡留藻鑒聽履上星辰)符彩照千里(劉斌/和許)
(給事傷牛尚書詩符彩/照千里銓衡總九流)只隔寸雲間(楊誠齋送顔尚書/聴履星辰北斗寒)
(三台只隔寸雲間周家冢宰/均四海漢制尚書本百官)官人承法憲(魏應璩雜詩/尚書統庶事)
(官人承/法憲)
四六警語發端(簡自大君/升之常伯)　(祇奉贊書/峻陞常伯)　(出綸中禁/曳履甘泉)
起聯(恩綸誕布峻躋常伯之班/權任浸隆溥運洪鈞之化)
　　(十年去國聲名攙四水之清/一日還朝步武接九霄之峻)
警句(乃知文昌八座之策勲/實為泰階六符之張本)　(在朝廷無踰仲卿/掌邦禮乃命宗伯)
　　(鄰宰鉉以平躋/冠從途而絶擬)　(識鄭公之履姑暫倚於論思/補山甫之衣行大占於經濟)
　　(遡紫霄而直上方枕斗魁/指黄閣以夷登即成霖雨)
　　(尚書之代喉舌浸具師瞻/執政之猶股肱佇顓國秉)
　　(驅車出參井粤從萬里以朝王/聴履上星辰即悟一言而取相)
　　(喉舌所司觀象暫符於北斗/股肱是寄占祥即驗於中台)
　　(拂星辰之躔喜振九天之步武/聳霖雨之望有開兩地之權輿)
　　(鷄翹欲曉豈惟聴履於星辰/鳯詔方春佇看依光於日月)
結聯(曳履星辰之上夐隔幾塵/棲身風雨之間願依巨䕃)
　　(曳星辰之履姑聯八座之班/紀日月之常即懋三階之績)
　　(芒寒在上行親泰階六符之光/慶忭由中先致小夫竿牘之敬)
總侍郎(隋煬帝二年尚書六曹吏部禮部兵部刑部户/部工部各置侍郎一人以貳尚書之職並正第)
(四品六典註今之侍郎其置自此始也夫侍郎之名舊/矣漢凡諸郎掌更直執㦸宿衛諸殿門以侍御之故通)
(謂之侍郎故武帝時東方朔為郎當時謂之官不過侍/郎位不過執㦸是也尚書亦有侍郎通典註尚書初入)
(臺稱郎中滿歲稱侍郎漢官梁尚書郎初入臺稱郎中/功髙者轉為侍郎是也五代史志案前代郎中侍郎兩)
(署侍郎即今郎中之任郎中即今員外郎之任徐堅初/學記隋帝諱忠不置郎中初學記尚書二十四司諸郎)
(皆謂之侍郎通若今之郎官非六部侍郎之任也通典/註自煬帝置六曹侍郎於是改諸司侍郎但曰郎又改)
(吏部為選部郎禮部為儀曹郎兵部為兵曹郎刑部為/憲曹郎工部為起曹郎以異六侍郎之名通典唐武徳)
(六年廢六司侍郎貞觀二年復通典降為正四品下惟/吏部侍郎為正四品上龍朔二年改為少常伯咸亨元)
(年復為侍郎總章元年吏部兵部各増侍郎一員六典/註本朝以為階官至元豐官制行始有職掌元祐二年)
(初置權侍郎從四品如未歴給事中中書舍人及待制/以上者並𢃄權字禄賜比諫議大夫四朝志崇寧改元)
(遵元豐舊制罷權侍郎建/炎四年復見中興㑹要)
歴代事實少常伯(見官/制)六卿之副(唐工部制六卿/之副百工之牧)閑達
故事(後漢楊球字方正補/尚書侍郎閑達故事)奏議為臺閣所崇(楊球章奏/處議常為)
(臺閣所/崇信)
皇朝事實貳卿(東坡除陸佃制文/昌貳卿住次八座)六卿之貳(類要再居/六卿之貳)
衣冠華選(燕公白侍郎自皇朝以來為衣冠之華選/自非履歴清要望實具美者無以居之)餘
事見官制門
四六警語發端(掇從九列/擢置二卿)　(大君渙號/小宰陞華)　(大昕疏寵/小宰陞班)
　　(為邦之憲/秉國之鈞)　(誕播明綸/榮躋法從)　(疏寵法宫/陞班禁路)
　　(紫掖疇庸/文昌擢貳)
起聯(六聯近著尤妙選於秩宗/兩禁舊遊宜直除於亞旅)
　　(筆聳螭頭久依光於日月/香凝豹尾新聴履於星辰)
　　(禮樂之對丹墀夙著鰲頭之望/閶闔之開黄道直趨豹尾之班)
　　(慶君臣千載之逢式加殊寵/舉禮樂百年之典乆屬文儒)
　　(香案螭頭之側曽珥筆以直前/屬車豹尾之間還結絇而徑上)
　　(禮樂自天子出正資獻納之誠/籩豆則有司存更賴總持之力)
警句(躐侍紫荷/仍佩蒼玉)　(文章政事之本原/法從朝廷之羽翼)
　　(伯夷降典既命秩宗/叔孫就儀宜封穆嗣)
　　(咨伯汝作秩宗姑假途於簪槖/暨湯咸有一徳即當路於鈞衡)
　　(使命冢宰而總百官無以易此/况作秩宗而典三禮何以假為)
　　(持槖而上甘泉具瞻已久/秉鈞而居黄閣爰立奚難)
　　(獻納論思姑倚告猷之益/彌縫輔贊即疏秉國之恩)
總郎中(西漢置尚書郎四人分掌尚書事通典元光分/尚書為六曹每一人尚書則領六郎凡三十六)
(郎焉初學記秦初置郎中令其屬官有三署五官中郎/將左中郎右中郎將凡三署署中有郎中侍郎每員多)
(至十人分𨽻三署主執㦸侍宫殿出則充車騎漢因之/漢官云尚書郎初從三署郎選詣尚書臺試每一郎缺)
(則試五人先試牋奏初入臺稱尚書郎中滿歲稱尚書/郎三歲稱侍郎故郎中侍郎之名猶因三署本號也初)
(學記西漢言郎者多非尚書郎唯田蚡少為諸曹郎是/也馮唐為郎中署長直不疑盗同舍郎金顔駟為郎世)
(不遇揚雄為侍郎及諸言以貲為郎父任為郎皆三署/郎云至東漢猶分有尚書及曹名冠首者即尚書直言)
(為郎者亦三署魏二署以後無三署郎主作文書草通/典魏自黄初改祕書為中書置通事郎掌詔草而尚書)
(郎有二十三人非復漢時職任通典自漢以來尚書諸/曹郎中侍郎或不兩置漢代兩置其職則同魏晉宋齊)
(唯置郎中梁陳兩置後魏北齊唯置郎中隋開皇中置/侍郎隋諱忠不置郎中煬帝改曰郎唐改郎為郎中六)
(典注龍朔二年改為大夫咸亨光宅神龍並隨曹改復/六典本朝元豐官制行郎官理郡守以上資任者為郎)
(中四朝志乾道二年詔今後非曽任守臣不得除郎官/著入條令孝宗㑹要郎中員外郎亦自為兩等頗自履)
(歴而授之後來相承必欲以闗升知州資序為郎中於/是拜員外者具改官實歴歲月申吏部不以若干任但)
(理通細滿八考則陞知州乃作正郎别命詞給告須常/有㫖初除郎官雖資歴已髙且為員外郎候吏部再申)
(然後陞作郎/中總侍郎)
歴代事實星郎(唐大詔令楊國忠制/往自星郎爰秉天憲)望郎(元微之行韋/審規父漸制)
(云嘉乃令子/為吾望郎)古之元士(常衮制郎官古之元士天下之/務多所闗决其於損益大矣)
大臣之副(通典晉尚書郎選極/清美號為大臣之副)星署(職類濫/跡星署)粉省(見詩/詞注)
含香(宋百官志云漢尚書郎口含鷄舌香/以其奏事答對欲使氣息芬芳也)握蘭(應劭漢尚/官儀曰)
(書郎伏奏事與黄門對揖跪受故稱尚書郎懷香握蘭/趨走丹墀又通典云省中皆以胡粉塗壁畫古賢烈士)
(以丹朱漆地/故謂之丹墀)覆錦(徐堅初學記漢官儀曰尚書郎入直/官給青縑白綾被或以錦被給帷帳)
(茵褥通中枕大官供食物湯官供餅餌及/五熟果實之屬五日一美食下天子一等)䕶衣(通典尚/書郎入)
(直給女侍史二人皆選端正妖/麗執香爐䕶衣服奏事明光殿)賜筆(通典漢尚書郎月/錫赤管大筆一雙)
(隃麋墨/一丸)威容可視(華陽國志杜軫為/尚書郎威容可視)容儀端正(三輔决/録曰田)
(鳯字季宗為尚書郎容儀端正入奏事靈/帝目送之因題柱曰堂堂乎張京兆田郎)人之水鑒(王/隱)
(晉書曰樂廣為尚書郎與何晏鄧颺等談講衛瓘見而/竒之曰嘗恐微言將絶今復聞之命諸子造焉謂曰人)
(之水鑒也每見此人瑩然/如披雲霧而覩青天也)披雲覩天(見上/注)廊廟之才(索/靖)
(子綝字巨秀少有逸羣之量靖每曰廊廟之才非/簡札之用州郡吏不足汙吾兒也舉秀才除郎中)宰士
之俊(山濤啟事云鄧遐有才義論/者以為宰士之俊宜用為郎)朝之俊選(裴秀奏事/云臺郎皆)
(朝之俊選當足處/事宜辯正凝滯也)邦之俊茂(晉起居注云臺郎御史邦/之俊茂若出宰牧守頌聲)
(興/矣)清望(山濤啟事云舊選/尚書郎極清望也)髙選(葉譚曰吳時餘曹通為/髙選而吏部特一時之)
(俊/)顯職(職類虞詡云臺郎顯/職乃筮仕之通階)妙選(唐㑹要永昌五年敕/六官分事四方取則)
(尚書郎皆是妙/選須稱職司焉)清選(續通典開成四年鹽鐵推官姚朂/鞫問河隂黠吏得實除職方員外)
(郎右丞韋温上疏以郎官朝/廷之清選不可以賞能吏)世稱清要(退之永貞行云/郎官世稱為清)
(要/)選極清美(通典晉尚書郎選極/清美號為大臣之副)職典樞機(類要徐防/補尚書郎)
(職典樞機周密畏謹/奏事三世未嘗有過)兼治兩曹(續漢書云胡廣字伯始/舉孝亷為天下第一旬)
(月拜尚書郎恪勤職/事所掌兼治兩曹)奏事明光(見䕶/衣注)更直建禮(蔡質漢/官典儀)
(曰尚書郎晝夜更直/五日於建禮門外)握蘭建禮(藝文類聚云劉孝儀為/江僕射薦士表云握蘭)
(建禮總/郎官)直宿省闥(類要黄香為尚書郎常獨止宿臺/上晝夜不離省闥帝聞而善之)起
草(漢官儀曰尚書郎/主作文書起草)裁書(常衮制裁/書南閣)草奏(元和制誥草/奏郎吏之選)
(必資/時秀)彌綸舊章(謝承後漢書云承父嬰為尚/書符郎伏事丹墀彌綸舊章)辯正凝滯
(見朝之/俊選注)奏事伏省(摯虞三輔决録曰馮豹為尚書郎每/奏事未報常伏省下或自昏至明天)
(子黙使人/持被覆之)奏事趨墀(見握/蘭註)選以孝亷(魏武集選舉令曰/國家舊法選尚書)
(郎以孝/亷取也)三列宿(韋湊祖叔諧正觀中為庫部郎中與弟/吏部郎中叔謙兄主爵郎中季武同省)
(時號三/列宿)太微宫後二十五星(史記太微宫後二/十五星郎位也)居太微
積星之位(權集記曰居太微積星之位十/年不徒官謂為員外郎中也)上應列宿(後/漢)
(館陶公主為子求郎明帝曰/郎官上應列宿出宰百里)蕭芝雉(有雉數十常集芝/舍當還直送至洛)
(及應林輟/飛迎車上)
自叙劣弱之質(郭璞辭尚書郎表今以劣弱之質任督/責之官以無用之才管繁劇之任且臺)
(郎清顯論/望宜允者)幞被徑出(職類載時郎選或有非其人者論/者欲沙汰之魏舒曰吾即其人也)
(幞被徑出同僚素無清論論者/咸有愧色談者莫不詠其髙)豈郎中才(源乾曜執法/乾曜子潔為)
(林甫求司門郎中乾曜素薄之曰郎官應得/才望哥奴豈郎中才邪哥奴林甫小字也)三十年方
霑省官(趙華早擅髙名在官途五十年累經貶/謫蹇躓備至入仕三十年方霑省官)置水明
自足意(孔若思勵學擢明經歴庫部郎中嘗曰仕/宦至郎中足矣座右置水一石明自足意)白首
屈於郎(荀恱漢紀馮唐/白首屈於郎)三葉不遇(漢武帝故事顔駟對/武帝曰文帝好文而)
(臣好武景帝好老而臣尚少陛/下好少而臣已老是三葉不遇)父老為郎(前馮唐傳唐/以孝著為郎)
(中署長事文帝輦過問唐曰父老何自為郎具以實言/文帝曰吾居代時髙袪為我言趙將李齊之賢父老知)
(之乎唐曰齊尚不如頗牧之為將也上乃拊/髀曰嗟乎吾獨不得頗牧為將豈憂匈奴哉)
羣書精語優㳺省闥珥筆華軒(潘岳贈陸機詩優/㳺省闥珥筆華軒)天下
之務多所闗决(常衮制郎官古之元士天下之/務多所闗决其於損益大矣)處以彌
綸之職(職類處以彌綸之/職當兹俊茂之選)俾承賜冠之寵(職類宜正列/星之次俾承)
(賜冠/之寵)省理辯疑時稱簡達(職類省理辯疑時稱簡/達髙選髦士以分劇曹)
前賢詩詞馨香粉署妍(杜詩秋日䕫府詠懷註云粉署/郎署也以諸郎官握蘭含香故)
(云馨香謂之畫省以/粉畫之故言粉署)紫界宫墻白粉闈(白樂天賀楊十/二新拜省郎詩)
(云文昌新入有光輝紫界宫墻白粉闈曉日鷄人𫝊漏/箭春風侍女䕶朝衣註漢儀給尚書郎侍使一人女侍)
(史二人皆選端正妖/麗執香爐䕶衣服)隨列且含香(岑參省中郎事華省/謬為郎蹉跎髩已蒼)
(到來恒襆被/隨列且含香)
列曹員外郎(隋開皇三年尚書二十四司各置員外郎/一人通典謂本員之外復置郎也六典掌)
(其曹之版籍侍郎闕則釐其曹事此今員外郎所由始/也通典文註曰歴代尚書郎各以曹名為稱首或謂之)
(侍郎皆無員外之號前代史傳及職官要録或有言員/外郎者蓋謂員郎散騎侍郎耳非尚書之職也煬帝三)
(年每司减一郎置承務郎一人同開皇員外之職唐尚/書部諸曹各置員外吏部置二人龍朔咸亨光宅並隨)
(曹置復六典註本朝元豐官制六曹郎官理郡守以上/資任者郎中通判以下資序者為員外郎雖理知州資)
(序未曽實歴知州及監司開封/府推判官者除員外郎四朝志)
歴代事實副郎(韓文盛山十二詩序云韋/侯以考功副郎守盛山)散郎(漢書惠/紀注外)
(郎散/郎也)彌重其選(晉宋以還尚書省置員外郎/分判曹事唐朝彌重其選)司内簿書
(職員令二十四/司皆其選也)
皇朝事實承諸曹之務(胡文恭行王積制任副/郎之員承諸曹之務)陟中臺
之局(胡文恭行王鼎制陟中/臺之局置副郎之聯)俾升文昌(公是行雍明逺/制俾升文昌用)
(副郎/選)
自叙四十不遂(元稹授羅讓工部員外郎制曰昔陶𢎞/景代之髙人始願四十為尚書郎而猶)
(不遂國朝選/署尤用其良)
四六警語發端(光膺帝寵/進陟郎曹)　(宸居渙號/郎宿陞華)　(渙號疏恩/望郎席寵)
　　(疏渥宸廷/升華郎省)
起聯(郎官上應列宿公選非輕/刺史入為三公階自此始)
　　(幾載才名之舊方躡亨衢/諸公推挽而來遂膺列宿)
　　(正倫之百姓有益何慚魏相之知/阮咸之萬物莫移不負山濤之薦)
　　(假以王衍雌黄之論/期之馮唐垂白之秋)
警聯(作文髙起草之才/伏奏供握蘭之直)　(珥筆華軒實朝廷之清選/簪華郎省為廊廟之真才)
　　(珥筆優㳺於省闥/含香出入於禁嚴)　(供食大官下天子之一等/護衣内殿給侍史之二人)
　　(懷香握蘭榮耀趨墀之際/供食給被從容入直之時)
　　(事多闗决古為元士之官/選極美清時號大臣之副)
結聯(德盛望隆百里何榮於出宰/職清地近三年佇進於侍郎)
　
　
　
　
　翰苑新書前集卷十四
欽定四庫全書
　翰苑新書前集卷十五
　　吏部
尚書吏部(歴代漢成帝置列曹尚書四人其一曰常侍/曹光武改常侍曹為吏部曹主選舉靈帝改)
(吏部為選部魏改選部為吏部主選事晉宋梁陳亦然/初學記宋武帝大明三年分吏部尚書置一人通鑑後)
(周依周六官置大冢宰卿隋復曰吏部唐改選部龍朔初/間改為司列咸亨初復舊光宅間改吏部為天官神龍)
(復舊天寳間改為文部至徳初復舊掌文官選舉總判/吏部司封司勲考功四曹事通典六典聖朝典選之職)
(目分為四文選二曰審官東院太平興國六年命郭贄/考京朝官課淳化三年置磨勘京朝官院又以興國中)
(所置差遣院併入號磨勘差遣院亦名考課院淳化四/年以考課京朝官院為審官院而涑水記聞云太宗患)
(中書權太重向敏中時為諫官請分中書吏房置審官/院刑房置審刑院熈寧間别置審官西院以主武選於)
(是改審官院為審官東院焉曰流内銓實録淳化四年/以幕職州縣考課院歸流内銓命翰林學士蘇易簡領)
(其事自後命近臣主之武選二曰審官西院涑水記聞/云王介甫與韓子華合謀欲沮文潞公且奪其權一日)
(發中旨置審官西院樞宻初不知也實録熈寧三年詔/以審官院為審官東院别置審官西院専領陞朝武臣)
(磨勘差遣曰三班院實録淳化三年詔置三班院以崇/儀副使蔚進掌之先是供奉官等悉𨽻宣徽院至是别)
(置三班院以考殿最自後多命近臣主之元豐定制以/審官東院為尚書左選流内銓為侍郎左選審官西院)
(為尚書右選三班院為侍郎右選道卿集蘇丞相行狀/唐制文選掌於吏部武選則兵部主之掌文武官選授)
(勲封考課之政令文臣寄禄官自朝議大夫職事官自/大理正以下非中書省敕授者歸尚書左選武臣陞朝)
(官自皇城使職事官自金吾衛仗司以下非樞宻院宣/授者歸尚書右選自初任至州縣幕職官歸侍郎左選)
(自借差監當至供奉官軍使歸侍郎右選凡分職為三/封爵贈官之事則司封主之賜功定省之事則司勲主)
(之官資課最名諡之事則考功主之凡應注擬升移叙/復䕃補及酬賞封贈者隨所分𨽻校勘法例團甲以上)
(尚書省即法例可否不决應取裁者亦如之若中散大/夫閤門使以上則列遷叙之狀上中書省樞宻院得書)
(給告身則通書尚書侍郎及所𨽻郎官續㑹要尚書左/右選凡十五案左選掌闕案知闕案六品案七品案八)
(品案九品知雜上案下案甲庫案右選注擬案大使臣/案小使臣案甲庫案掌注案知雜案告身案侍郎左右)
(選凡十五案左選注擬知闕案補官案參軍上案下案/主簿上案下案縣尉上案下案入官案甲庫案格式案)
(過院案右選注擬上案下案供奉官案殿直/案甲庫案掌法案知一案而四選宻矣職畧)
歴代事實南曹(見長定/選格注)裴馬能名(裴行儉為吏部侍郎/與李𤣥馬載同典選)
(十餘年甚有能/名時稱裴馬)李重識㑹(選王文憲集序毛玠之公方/李重之識㑹注識㑹識鑑也)
朝廷歸髙(魏志註曰崔琰字季珪魏氏初載委授銓衡/總齊清議十有一年文武羣才多所明抜朝)
(廷歸/髙)銓總之司(唐吕太一答吏部移牒曰眷彼吏部銓/總之司當須簡要清通詳見户部郎中)
(門/)職掌人物(華譚集尚書二曹論曰吏部/職掌人物吴晉重吏部為得)髙於諸曹(通/典)
(自魏晉以來凡吏部官屬髙/於諸曹其選舉皆尚書主之)三銓(六典尚書為尚書銓/侍郎二人分為中銓)
(東/銓)丁銓(開元十三年分/吏部為丁銓)長名牓(吏部侍郎裴行儉始設/長名牓列銓注期限等)
(法又定州縣升降官資髙下/以為故事長名榜自此始也)長定選格(唐文宗開成二/年宰相李石奏)
(定長定選格吏部請加置南曹郎中一/人號别置印以新置南曹之印為文)九班之制(晉記/論曰)
(子雅制九班而得用註曰劉頌字子雅為吏部尚/書作九班之制以别尊卑為裴頠所駮事不見行)三銓
選士(類要載宣宗即位赦書吏部三銓選士祇慿資考/多匿實不詳觀按察使刺史有竒才異能之士聞)
(薦試/用)四事擇其良(六典四事/身言書判)三類觀其實(六典三類徳/行才用勞効)
四才三實(權集送仲員外充㸃中選補使序/選部每嵗以四才三實銓署羣吏)銓署羣吏
(見上/註)銓藻羣才(羅含/别傳)銓覈流品(授王/戎制)抑華取實(王戎制/抑華取)
(實無取/滯才)刋虚名舉沉朴(華譚論吏部非能為刋虚/名舉沉朴而名未齒也)弊十
去七八(唐朝舊制吏部選人每年調集自乾元以後屬/兵宿於野嵗或㐫荒遂三年一置選繇是選人)
(停壅其數猥多文書不接真偽難辯吏縁為奸注授乖/濫而有十年不得調者陸贄奏吏部分内外官員為三)
(分計闕集人每年置選故選/司之弊十去七八天下稱之)四時聴注(唐書劉祥道父/林甫貞觀初為)
(吏部侍郎初隋代赴選者以十一月為始至春/即停林甫奏四時聴隨到注擬當時甚以為便)赴選萬
餘人(開元末天下承平每/年赴選常萬餘人)蘇宋入殊等(韓休作蘇頲集/序曰吏部考判)
(蘇宋俱入殊/選公與宋璟)甲午制(晉書王戎領吏部始為甲午制/凡選舉皆先治百姓然後授)十
銓(唐開元分吏/部為十銓)
皇朝事實東曹(文苑英華七百六十五卷崔融吏部兵/部選人議曰諸州道里迢逓河洛天地)
(之中伏望詔東西兩曹都兩分簡留於既/畢同赴京師東曹謂吏部西曹謂兵部)四選(四朝志/文階官)
(之等三十武選官之等五十有六幕職州縣官/之等七散官之等九皆以左右髙下分屬四選)選法如
權衡(言行録王質字子野判吏部流内銓號為稱職迺/於選法未嘗有所更易人或問之公曰選法具備)
(如權衡在執者不欺其/輕重耳何必屢更其法)敇吏無得升堂(言行録杜正獻/祁公衍判流内)
(銓審官院吏部審官主天下吏員而居職者例以不久/遷去公命諸曹各具格式科條以白問曰盡乎曰盡矣)
(明日敇諸吏無得升堂坐聴行文書而已由是吏不得/與銓事與奪一出於公其左審官有以賂求官者吏謝)
(不受曰我公有賢名不/久見用去矣姑少待之)論治及釋老(東都事畧呂公著/𫝊諡正獻知審官)
(院神宗與之極論治道遂及釋老虚寂之㫖公著曰堯/舜知此道乎神宗曰堯舜豈不知此公著曰堯舜雖知)
(此然嘗以知人安民為/難此所以為堯舜也)
自叙貧士市𤓰(北史楊愔典選取士多以肥大者人以/為楊遵彦用人如貧士市𤓰取其大者)
觀行一揖(唐徳宗實録劉迺從調致書於知銓舍人朱/昱曰近代主司獨委一二小冢宰察言一幅)
(之制觀行一揖之内若引文王尼父登之於銓/廷雖圖書易象之大以判體裁之曽不及徐庾)
羣書精語定九流之品格(唐六典定九流之品格補萬/方之闕政官人之道備矣)
正權衡明與奪(六典優者擢而升之否則量以退焉所/以正權衡明與奪抑貪冒進賢能也)
秉刀尺於僊臺(類要/云云)九流之刀尺(權集言吏部員外郎/曰裁百辟之章疏助)
(九流之/刀尺)
前賢詩詞敢當吏部銓(山谷詩胷中無水/鑑敢當吏部銓)
吏部尚書(歴代漢有選部尚書見吏部門魏改選部為/吏部専掌選職右於六曹尚書宋置二吏部)
(尚書廢五兵尚書尋復舊名齊梁陳後魏北齊皆曰吏/部尚書後周依周官置大冢宰卿一人七命隋復曰吏)
(部尚書六典註自漢及魏授此職者咸云吏部尚書若/授諸曹尚書直云尚書然此官歴代班序常尊不與諸)
(曹同也六典自魏至梁並第三等梁定十八班班多為/貴吏部尚書班十四諸曹尚書班十三唐因隋制吏部)
(尚書掌文官選舉龍朔二年改為司列太常伯咸亨初/復舊光宅元年改為天官尚書神龍二年復舊天寳十)
(一載改為文部至徳初復舊總判吏部司封司勲考功/四曹事六典通典本朝張昭為尚書獨掌京官七品元)
(豐官制行以審官東院歸吏部尚書左選審官西院歸/吏部尚書右選四朝志官制初行詔除李清臣爲職畧)
(尚書從三品掌文武選之事而奉行其制命凡天下員/闕具注諸籍月取其應選者掲而書之集官注擬考其)
(閥閱以定可否凡選授封爵功賞課最之事皆所𨽻郎/官騐實而後判官焉若有疑不能决則稟議於尚書省)
(應論奏與郎官同上殿續㑹要建炎詔/六曹惟吏部備官餘長貳互置題名)
歴代事實天官(六典吏部尚書周之天官卿也職員今/掌文官選舉判天官司勲考功司封等)
(四/司)冢卿(白集鄭之吏部/制云入領冢卿)前行(唐制尚書六曹吏部兵部/為前行户刑為中行禮工)
(為後行/通典)清通簡要(劉義慶世說鍾㑹見王戎裴楷總角/曰裴楷清通王戎簡要後二十年此)
(二賢當為吏部尚書冀/是時天下無復滯才)雅亮公正(先賢行狀毛玠雅亮/公正在官清恪其典)
(選舉超卓斥華偽進退遜抑阿黨于時四海翕然莫不/勵行至乃長吏垢面羸衣乗柴車吏潔於上俗移於下)
(民到于/今稱之)周謹廉素(晉起居注太康四年詔選曹銓管人/才宜得忠恪寡欲抑華崇本者尚書)
(朱整周謹廉素以道自居是/其人也其以整為吏部尚書)清厲骨鯁(職官分紀唐崔/洪清厲骨鯁不)
(同於物為吏部尚書/舉用甄明門無私謁)清正居身(南齊禇炫為吏部尚書/炫清正居身在選部門)
(庭蕭索賔客罕至出入左右常/捧一黄紙帽風吹紙剥殆盡)牧馬家庭(晉鄧攸為吏/部尚書牧馬)
(於家庭妻息素食/不受一錢於人)置書閣上(晉少帝即位以蔡廓為吏/部尚書不拜乃以王徳惠)
(代之惠被召即拜未嘗接客有與書求官輒聚置書閣/上及去職其封如初時談者以廓之不拜惠之即拜事)
(雖異而/意同)止談風月(陳徐陵為吏部尚書以梁末選授多/失於是提舉綱維綜覈名實衆咸服)
(焉時人比之毛玠徐勉為吏部尚書居選官彛倫有序/嘗與門人夜集客有虞曇求詹事官勉正色答曰今夕)
(止可談風月不宜及/公事時人服其無私)不營私財(職官分紀江湛為吏部/尚書家甚貧不營私財)
(餉饋盈門/一無所受)李下無蹊(見羣書/精語類)沔水徹底(見羣書/精語類)朝廷稱
其廉平(職官分紀韋世康拜吏部尚書前後/十餘年多所進抜朝廷稱其廉平)時人服其
無私(見止談/風月注)崔琰以儉率人(魏毛玠為東曹掾與崔琰/並典選舉用皆清正之士)
(雖於時有盛名而行不由本者終莫得進務/以儉率人由是天下士莫不以亷節自勵)顧譚徳服
衆望(吴薛綜為選部尚書固讓顧譚曰譚心精體宻貫/道達微才照人物徳服衆望誠非愚臣所可越先)
(後遂/代綜)子尼正人(晉書蔡充居選官茍進之徒望風畏憚/初充未仕時山簡嘗與王衍書曰蔡子)
(尼今之正人衍以書示衆曰山子以一字抜人然未/易可稱後衍聞充正選官曰山子之言驗於今矣)挺
之時選(職官分紀唐張九齡入相用嚴挺之為尚書左/丞知吏部選陸景融知兵部選皆為一時精選)
一時之俊(華譚集三曹尚書論薛綜為吴吏部尚書問/曰吴時吏部何如餘曹曰通並髙選而吏部)
(特取一時之俊劉道/𢎞曰晉魏以來俱爾)亞冢司(任昉為范雲讓吏部尚書/臣去嵗國學之老博士爾)
(今兹将/亞冢司)冠諸卿首(白集鄭絪吏部制天官太宰秩/序常尊自昔迄今冠諸卿首)總判
四曹(總判吏部司封司勲/考功四曹事六典)冠六卿綂百職(白集蕭俛吏/部尚書制冠)
(六卿綂/百職)銓衡之職(晉中興書曰吴隠之字處黙有孝行/母卒每哭韓康伯母輒泣涕語康伯)
(曰汝後若居銓衡之職當用此人及康/伯為吏部尚書因進用之遂歴清要)管人倫之職(晉/帝)
(詔山濤曰卿為/管人倫之職)職掌人物(見刋虚名/舉沉朴註)列為三銓(通典或/分領其)
(事則列為三銓尚書/掌其一侍郎分其二)掌五品選(通典自隋置侍郎貳尚/書之事則六品以下銓)
(補多以歸之唐自貞觀以前尚書掌五品選事太宗命/文部侍郎盧承慶兼檢校兵部侍郎仍知掌五品選事)
(承慶辭曰掌五品選事職在尚書臣今掌之便是越局/至景龍中尚書掌七品以上選侍郎掌八品以下選至)
(景雲元年宋璟為尚書/始通其選而分掌之)專選百官(袁子曰魏家置吏部/専選天下百官夫用)
(人人君之所司不/可以假人者也)刋定選制(晉賛李𦙍字宣伯為吏部/尚書正身率職不傾不撓)
(遂刋定選制/著于令也)作考課法(魏諸葛誕鄧颺等馳名譽有四/窻八達之誚帝疾之詔選舉莫)
(取有名名如畫地作餅不可啖也盧毓曰名不足以得/異人而可以得常士畏教慕善然後有名非所當疾也)
(愚臣既不足以識異人又主者正以循名按常為職但/當有以驗其後故古者敷奏以言明試以功今考績之)
(法廢而以毁譽相進退故真偽混雜/虚實相蒙帝納其言即詔作考課法)九格中正(習鑿齒/晉陽秋)
(曰陳羣為吏部尚書制九格登用/皆由於中正考之簿世然後授任)循資事(唐裴光庭𫝊/光庭兼吏部)
(尚書乃為循資事無賢/不肖一據資考配擬)山公啓事(晉山濤𫝊山濤為吏/部尚書前後選舉周)
(徧内外而並得其才除尚書僕射領吏部濤再居選職/十有餘年每一官缺輒啓擬數人濤所奏甄抜人物各)
(為題目時稱/山公啓事)李肅題目(吴志李肅字偉恭善議論臧否/得中甄竒録異薦述後進題目)
(品藻曲有條貫以此人服之擢/為選部尚書舉選號為得才)密啓公奏(山濤為吏部/尚書用人皆)
(先密啓後公/奏舉無失才)各為題目(見山公/啓事註)題目士子(分紀韋術主/選天保末文)
(宣嘗令術選百員官參選者二/三百人術題目士子人無謗讟)銓管人才(見周謹/亷素註)綜覈
名實(見止談/風月註)執心平當(晉劉雄字公平遷吏/部尚書執心平當)銓授平允
(唐韋承慶凡三掌選/銓授平允議者與之)舉用甄明(崔洪傳洪遷吏部尚書/舉用甄明門無私謁)
先徳行後文才(隋書牛𢎞為吏部尚書其選舉先/徳行而後文才進用多稱職吏)先性
行後言才(盧毓𫝊為吏部尚書毓選舉先性行而後言/才黄門李豐常以問毓毓曰才所以為善也)
(大才成大善小才成小善今稱其/有才而不能為善是才不中器也)刋虚名舉沉朴(華譚/集尚)
(書三曹論曰吏部職掌人/物云云刋虚名舉沉朴)斥華偽抑阿黨(見雅亮/公正註)表薦
四十餘人(范仲淹嘗判吏部尚書參記朝政/前後表薦四十餘人後多知名者)有舊者多
被擢(何晏字平叔為尚書主選舉/其宿與之有舊者多被抜擢)明抜朝廷歸美(崔琰/委授)
(銓衡摠齊清議十有餘年文武羣/才多所明抜朝廷歸美天下稱平)課取有譽於時(唐侯/君集)
(傳君集為吏部尚書/分明課取有譽於時)人士願其居選(梁王泰字仲通能/接人士人士願其)
(居選官及為吏部/尚書衣冠傾屬)引士浩然歸重(唐杜如晦攝吏部尚/書仍領選與房𤣥齡)
(共筦朝政引士賢者下不/肖咸得職當時浩然歸重)發摘服其明贍(職官分紀范/雲性機警有)
(識且善屬文為吏部尚書居選部寄任隆重言牘盈案/賓客滿門應答如流無所壅滯官曹文墨發摘若神明)
(時人莫不/服其明贍)天下無遺才(晉書裴頠稱嵇紹曰延祖/領選可使天下無遺才)號為
得才(吴志李肅字偉恭善議論臧否得中甄竒録異薦/述後進題目品藻曲有條貫以此人服之擢為選)
(部尚書舉選/號為得才)士以亷節自勵(白集鄭絪吏部制書魏用/崔琰毛玠典吏曹一時之)
(士以亷節自勵國朝以來宋璟李義/掌選部亦能遏絶訛偽振張紀綱)無敢好衣美食(毛/玠)
(為吏部尚書無敢好衣美食者魏武歎曰孤之法/不如毛尚書令使吏部用心如玠風俗之易不難)自博
士遷(見亞冢/司註)前後十餘年(見朝廷稱/其亷平註)總銓十餘年(見明/抜朝)
(廷歸/美註)再居選職(見山公/啓事註)三為此職(謝舉字言揚掌吏部/舉祖莊於宋代甫典)
(選至舉又三為/此職前代未有)凡三掌選(見銓授/平允註)六代五人(梁書謝荘/子朏朏子)
(瀹瀹子覽覽孫温六代/五人皆為吏部尚書)二世掌舉(見凡三/掌選註)盧毓舉代(魏/盧)
(毓字子家為吏部尚書魏文帝使毓自選代曰得如卿/者乃可毓舉鄭冲帝曰文和吾自知之更舉吾所未聞)
(者乃舉阮武孫/邕帝於是用邕)黑頭尚書(袁昻為吏部尚書梁帝謂曰/齊明帝用卿為黒頭尚書我)
(用卿為白/頭尚書)不能書干木紙尾(蔡廓為吏部尚書因傅隆/問𫝊亮選事若悉以見付)
(不論不然不能拜亮以語録尚書徐羡之曰黄門以下/悉以委蔡自此以上宜共參同異廓曰我不能為徐干)
(木書/紙尾)郭姚擬崔毛(崔鴻春秋郭撫初為吏部尚書與郎/姚範清心虚求搜揚俊乂内外稱之)
(以郭姚/擬崔毛)徐陵比毛玠(見綜覈/名實註)九品官人(魏陳羣為尚書/制九品官人之)
(法/)作考課法(見自/叙註)
皇朝事實文昌六卿(楊億/代表)中臺職司(楊億代表中臺職/司願講求於故實)
(未央朝㑹時/瞻望於清光)凝重剛方(周平園集晏敦復字景初權吏/部尚書公素剛嚴為世所憚及)
(居天官秉心益公執法甚固請謁不行親戚故舊有以/書至視其封題有并及固字都即却之不納惟務抑僥)
(競清流品甄叙人物區别賢否一時銓總號稱平允中/興以來凡四選格法多公所裁定士無流滯之歎上嘗)
(嘆曰晏敦復凝重剛方當分介然衡總有序/摘發清明事無奸滯山濤毛玠無以過之)公忠二字
(見編七司/條例註)定四選格法(見凝重/剛方註)編七司條例(楊誠齋集/葉正簡公)
(顒權吏部尚書時七司弊事未去公乃與郎官編剗七/司條例為一書或事同例異者存其一削其一帝覽之)
(御筆褒表令刻板頒下皇兄居廣請以初除儀同應得/親屬占謝差遣恩例畀王若純公争之曰若啟一若純)
(百若純至矣帝從之始有大用意公在吏部二年士大/夫之改秩者詣曹者㑹課者行賞者吏皆不得豫時人)
(謂渡江以來銓選平允惟晏與葉乾道元年七月召對/便殿賜坐賜茶禮異他日帝曰吏部條例朕亦置一通)
(在禁中又問卿當官以何為先對曰以公忠為先帝/曰卿宜無忘此二字後五日除簽書越二日兼參政)引
合用條格(言行録蘇頌字子容判尚書吏部公前後掌/天官四選五年每選人改官闗陞磨勘吏洗)
(垢求瑕故為稽滯公敇吏曰某官縁某事當㑹某處仍/引用合用條格具委無漏落狀同上自是吏不得逞)
具格式科條(見尚書/吏部門)左右六十案(李清臣謝表合左右/之聯歸簿領者凡六)
(十案舉文武之士在/考覈者逾二萬員)四選之法(見尚書吏部/門官制註)銓總號稱
平允(見凝重/剛方註)時議稱晏葉(見編七司/條例註)鬱者伸滯者達(樓/攻)
(媿集汪大猷字仲嘉權吏部尚書或曰今日凡事從窄/非曩時比盖有務為沮抑號能任怨而至顯用者公曰)
(方且鄙之忍效尤乎調官者多孤寒之人於此不為留/意使得其平尚謂之銓衡邪由是鬱者得伸滯者得達)
(求者得遂人人感悅亦未嘗屈法以/從之有不可者明以告之退無所恨)第為四等以進(職/畧)
(元豐中神宗嘗語吏部尚書李清臣曰吏部掌銓衡閱/人多宜以名聞清臣乃取百餘人第為徳行政事文學)
(議論四/等以進)首論朋黨(言行録王存字正仲復召為吏部尚/書時在廷朋黨之論稍熾公入對首)
(言人臣朋黨誠不可長然或不察/則濫及善人東漢黨錮之獄是也)諫屏鞠戯(楊誠齋集/陳俊卿諡)
(正獻召為吏部時上未能屏鞠戯公上疏力諫對入上/迎謂曰前日之奏備見忠讜朕决意用卿矣十二月拜)
(同知兼/參政)責難於君(中興繫年録吏部尚書張燾因對論/甲庫萃工巧以蕩上心酤良醯以奪)
(官課教坊樂工員數日増俸給賜賚耗費不貲皆可罷/上曰卿可謂責難於君明日罷甲庫諸局以酒庫歸有)
(司減樂工/數百人)除簽書(見編七司/條例註)拜同知(見諫屏/鞠戯註)
自叙無題才之功(裴頠讓吏部尚書表曰臣少/無鑒察之譽長無題才之功)選曹箴
置左右(見羣書/精語類)隨時浮沉(王戎領吏部尚書自戎居選/未嘗進一寒素退一虚名理)
(一寃枉殺一疽嫉隨/時浮沉門調户選)彦輔寡譽(張纉讓吏部尚書表云/樂彦輔雍容自守當時)
(恨其寡譽山巨源意存賞抜不免與時浮沉又曰鄧攸/之牧馬家庭何益心競之操卞壼之如含瓦石未聞檢)
(在之/風)以管闚天求其博(崔亮後魏時為吏部尚書為停/年格不問士之賢愚専以停解)
(日月為斷亮甥劉景安以書規亮亮復書曰况今日之/選専歸尚書以一人之鑒照察天下劉毅所云一吏部)
(兩郎中而欲究鏡人物/何異以管闚天求其博)用官有定價(同上元暉遷尚書/納貨用官皆有定)
(價大郡二千疋中郡/一千疋小郡五百疋)畫地作餅(諸葛誕鄧颺等馳譽有/四窻八達之誚帝疾之)
(詔選舉莫取有名名如畫地作餅不可啖也盧毓曰名/不可以得異人而可以得常士主者正以循名按常為)
(職但當有以驗其後今考績之法廢而以毁譽相進/退故真偽混淆虚實相蒙帝納其言詔作考課法)舉
扇一揮(南史蕭子顯為吏書負才氣見凡流賓客/不與交言但舉扇一揮而已衣冠切恨之)用執
政親(常巨源為吏書時要官闕執政以次用其親巨源/當除十人皆宰相近屬楊再思曰吾等誠負天下)
(巨源曰時/當爾耳)士論不平(四朝志元豐銓法以薦者多寡為/差元祐初孫未為吏書恐長奔競)
(之風請改法不用薦之多寡而/以到選先後為次士論不平)
羣書精語尚書萬事之本(常集吏部尚書制尚書萬/事之本選部五曹之右)銓
管九流品藻清濁(李重集重為選曹尚書著選曹箴置/之左右以明審才之宜箴序曰銓管)
(九流品藻清濁雖/知祇謹莫知其序)登竒收異離渭分涇(梁沈約為禇炫/讓吏部尚書表)
(云/云)専兹銓鏡(唐大詔令崔𦙍吏部尚書/制輟乃鈞衡専兹銓鏡)銓鏡流品平鈞
衡石(梁王筠為第六叔讓吏部尚書表自非伯豪之天/下稱能仲子之時人歸徳孝先之抜竒抑偽巨源)
(之黜惡舉善然後可以/銓鏡流品平鈞衡石)辯論官材澄汰流品(白制尚書/六職天官)
(首之辯論官材澄汰流/品比諸内吏選妙秩清)李下無蹊徑(李尚書乂王尚書/丘崔賓客沔掌吏)
(部皆獲當時之美稱人為之語曰李下無蹊/徑又曰丘山岌岌連天峻沔水澄澄徹底清)懸衡處物
(唐臨吏部尚書冊懸/衡處物虚心待士)品鏡清通(李義府制品/鏡倚其清通)與世浮沉
(張纉表樂彦輔雍容自守當時恨其沉/寡譽山巨源意存賞抜不免與世浮)許郭裴王(江總表/東京許)
(郭西晉/裴王)清公貞固(張纘表毛孝先以清公見/美盧子家以貞固任職)簿領六十
案(李清臣合左右之聯歸簿領者凡六十/案舉文武之士在考覈者逾二萬員)
四六警語(銓曹/選部)　(天官/文部)　(南曹/左部)
發端(峻長六卿/增崇八座)　(帝制揚庭/天官正位)　(簡在宸𠂻/擢司銓部)　(光奉制書/峻躋常伯)
　　(寵錫綸言/峻登文部)　(光膺宸綍/進長天官)　(出綸中禁/曵履甘泉)
起聯(事叢任重實通四選之權/地近班髙獨處六曹之長)
　　(任隆常伯獨専四選之權/班冠從臣允謂六官之長)
　　(天官其屬六十久虚常伯之尊/武王有臣三千孰出鉅公之右)
　　(稽諸周制天官同冢宰之名/參以唐規政府總吏銓之事)
　　(冠六卿而綂百職獨髙曵履之班/執三銓而定九流競起彈冠之譽)
　　(銓曹持九品之衡久精綜核/吏部為六卿之冠益顯登庸)
警聯(周書分職列冡宰於天官/唐制任人兼吏銓於相府)
　　(仕版莫盛於此時孰當任責/治人何有於弊法無以易公)
　　(觀泰階之接武無非啓事之山公/佇逵路之持衡復見佐時之伊尹)
　　(行參大政允為喉舌之司/用協前規實作股肱之漸)
　　(文昌之為八座均列職於中臺/天官之首六卿實晉班於太宰)
　　(望峻官儀上星辰而聴履/私無賓謁指風月以飛談)
　　(妙簡已隆於蠖濩/祥輝乃燭於文昌)
　　(八座貴而非賢莫居實亞機衡之任/六卿分而各帥其屬首嚴銓總之司)
　　(賢愚無同滯之嘆/清濁有定品之分)
　　(惟除授之精則羣雁鶩之吏不敢欺/惟考課之詳則盈几閣之書莫能惑)
結聯(尚書之為喉舌浸具師瞻/執政之猶股肱佇専國秉)
　　(聴曵履之聲益頼謀猷之告/渙楊庭之號佇膺鼎鼐之調)
　　(望霖雨之澤正同海内以傾心/仰星辰之光輒貢緘縢而伸慶)
　　(拙於進取有愧三十之美莊/忍未棄捐或堪八百之除吏)
　　(望尚書之履於星辰之上燁燁其光/仰吏部之門如山斗之髙惓惓有託)
　　(天官之長六卿暫煩帥屬/人主之論一相即聴輔台)
　　(北斗喉舌東方搢紳始作六尚書之冠/巨川舟楫大旱霖雨嗣觀真宰相之除)
吏部侍郎(歴代隋煬帝三年始置以貳尚書之職六品/以下銓補多歸之六典通典唐武徳初因隋)
(舊制吏部尚書掌六品七品選侍郎銓掌八品九品選/㑹要龍朔二年改為司列少常伯咸亨初復為吏部侍)
(郎光宅初改為天官侍郎神龍初復為吏部侍郎天寳/十一載改為文部侍郎至徳二載復為吏部侍郎本一)
(員總章二年加一員以裴行儉為之本員為中銓新加/員為東銓通典云唐列三銓尚書掌其一侍郎分其二)
(尚書所掌謂之尚書銓侍郎所掌其一為中銓其一為/東銓本朝選人屬流内銓小使臣屬三班院元豐官制)
(行以流内銓歸吏部侍郎左選元豐初御史舒亶言天/下選人名在吏部者且萬人索其家牒以式注籍時将)
(改官制先詔流内銓稱尚書吏部官制行歸吏部侍郎/左選以三班院歸吏部侍郎右選三班院舊例置局禁)
(中嘉祐間出之熈寧一年罷主簿元豐初又詔與審官/東院流内銓各省主簿一官制行歸吏部侍郎右選侍)
(郎從三品掌文臣未改秩者凡始命或有殿負皆試而/後選若應選格則團甲同郎官引見於便殿稟奏改官)
(右選掌武臣未陞者凡所任滿試陞不中等及已入官/而未應選者皆勿注正闕若選路分都監将官閤門祇)
(候都總管司承受皆以名上樞宻院視朝入閤則執文/武班簿對立官制尚書侍郎同治曹事奏事則同班惟)
(吏選分領四選有所論奏則各以選事同所𨽻郎官上/殿續㑹要初置二員蘇頌左選李承之右選後㑹要)
歴代事實風彩嚴正(韋陟為吏部侍郎剛/腸嫉惡風彩嚴正)機悟絶倫(隋/吏)
(部侍郎髙孝基鑒/賞機悟清謹絶倫)憚其嚴正(韋𢎞景轉吏部侍郎銓綜/平允權邪憚其嚴正不敢)
(干以/非道)有令譽(唐席豫為吏部侍郎𤣥宗謂之曰卿前為/考功職事平允故有此授豫典選六年有)
(令/譽)當時譽之(唐蘇晉為吏部侍郎晉/獨事賞抜當時譽之)有知人鑒(裴行儉/為吏部)
(侍郎典選有知人之鑒見王劇與蘇味道謂人曰二子/亦當掌銓衡之任後劇果為天官侍郎味道至相位)
以為知人(隋髙孝基為吏部侍郎房𤣥齡杜如/晦與選孝基特加賞異後以為知人)以表清
鑒(見賜金/背鏡註)絶請謁(唐崔元暉拜天官侍郎每介然自守/都絶請謁頗為執政所忌轉文昌左)
(丞月餘則天謂曰自卿改職以來選司大有罪過或聞/令史乃設齋自慶此欲盛為貪惡爾今要卿復舊任又)
(除天官/侍郎)李下無蹊(李知逺知選吏肅然/歛手又號李下無蹊)私書不省(孔緯/字化)
(文權要有所私/託書盈几不省)賄賂不行(姜晦為吏部侍郎性聰悟識/理體舊制吏曹舍宇悉布棘)
(以防令史與選人交通及晦領選事盡除之大開銓門/示無所禁私引置者晦輒知之召問莫不首伏初朝廷)
(以晦改前規咸以為不可竟銓/衡得所賄賂不行舉朝服嘆)銓衡之任(通典唐掌選/部流内六品)
(以下官是為銓衡之任/凡初仕進者無不仰屬)銓綜之司(考功員外郎劉思立/子憲為河内尉思立)
(今日亡明日選人有索憲闕者時馬載為吏部侍郎書/曰無乃註冬集朝廷咸曰真銓綜流品之司可謂振理)
(風俗/也)首曹貳職(唐太和四年吏部奏當司兩銓侍郎㕔/伏以吏部為文昌首曹侍郎為尚書貳)
(職銓庭所宜順序㕔事故有等衰舊以尚書㕔之次為/中銓其次為東銓自乾元中侍郎崔器以當時休咎為)
(虞奏改中銓為西銓久次侍郎居左以新除侍郎居右/因循例置議者非之伏請自今以後以久次侍郎居西)
(銓新除侍郎/居東銓依奏)掌政令典法(唐六典吏部侍郎掌天下官/吏選授勲封考課之政令凡)
(職官銓綜之典封爵策/勲之序權衡殿最之法)西銓東銓(見首曹/貳職註)四時注擬(劉/林)
(甫貞觀初選吏部侍郎初赴選者以十一月為始至春/即停選林甫奏請四時聴隨到注擬當時咸以為便時)
(天下初定州府及詔使多有赤牒授官至是停省盡來/赴集将萬餘人林甫隨才銓擢咸得其宜時人以林甫)
(典選比隋/之髙孝基)甄别士庶(陸彦師為吏部侍郎隋承周制官/無清濁彦師在職凡所任人頗知)
(甄别於/士庶)問為治術(唐崔鄆判吏部東銓事文宗召三銓/謂之曰卿等比選令録如何注擬鄆)
(曰資序相當問以為治之術視可否而擬之帝曰依資/合得而才劣者何授對曰與邊逺慢官帝曰以不肖之)
(才治邊民則疾苦可知也朝廷逺近皆願/得人茍非其才人受其弊尋拜吏部侍郎)銓綜有叙(唐/宋)
(璟為吏部尚書與侍郎李乂盧從愿/等大革前弊取捨平允銓綜有叙)銓綜平允(見以表/清鑒註)
銓擢得宜(見四時/注擬註)銓叙稱允(楊纂長於吏道所在皆有/聲績俄又除吏部侍郎前)
(後典選十餘載銓/叙人倫稱為允當)奨用皆一時秀(唐王丘傳丘遷吏部/侍郎典選復號平允)
(其奨用如孫逖張/鏡微皆一時茂秀)時稱裴馬(唐裴行儉馬載為吏部侍/郎同時典選十餘年甚有)
(能名時人/稱為裴馬)前有馬裴後有盧李(盧從愿睿宗時拜吏部/侍郎中宗之後選司頗)
(失綱紀從愿精心調理大稱平允李朝隠同/時典選時人稱曰吏部前有馬裴後有盧李)時稱髙選
(李元紘杜暹為相以宋璟為吏部尚書/蘇晉齊澣為吏部侍郎時以為髙選)時稱舉職(唐興/元初)
(劉滋為吏部侍郎往洪州知選事時言師興之後天下/蝗旱穀價翔貴選人不得赴調乃命滋江南典選以便)
(江嶺之人/時稱舉職)省内以為神明(唐㑹要天官郎中李至逺權/知侍郎時有選人姓刁又有)
(王元忠並被放乃宻與令史相知減其㸃畫刁改為丁/王改為士擬授官後即添成文字至逺一覽便曰今年)
(銓覆萬人摠識姓名安有丁士姓/者此必刁某也省内以為神明)自考功為(見有令/譽註)以
左丞復(見絶請/謁註)典選六年(見有令/譽註)典選十餘年(見時稱/裴馬註)
前後十餘載(見銓叙/稱允註)奉使宣撫(李季卿拜吏部侍郎俄/而兼御史大夫奉使河)
(南江淮宣撫振抜幽滯進用忠亷時人稱之在銓衡數/年季卿有宇量性識博達與善人交襟懐豁如其在朝)
(以進賢為務士/以此多附之)賜金背鏡(貞觀中髙季輔為吏部侍郎/凡所銓綜時稱平允太宗賜)
(金背鏡一面/以表清鑒焉)四代居選部(房頴叔拜天官侍郎自其髙/祖至頴叔四代咸居選部時)
(論榮/之)比髙孝基(見四時/注擬註)玉山照人(晉裴楷為吏部侍郎/風神髙邁容儀俊爽)
(時謂之玉/山照人)端坐西齋(蔡擬為吏部侍郎常端坐西/齋非素貴名流罕與交接)不負
朝廷(吏部侍郎鄭果註韓思復為太常博士元希聲為/京兆士曹嘗謂人曰今年得韓元二子則吏部不)
(負朝/廷矣)
皇朝事實小宰之職(曲阜除傅堯俞制吏部古/之天官而侍郎小宰之職)貳卿(又/除)
(陸佃文昌貳/卿位次八座)書格令掲之門(韓粹彦傳粹彦諡文惠遷/吏部侍郎右選至為雜冗)
(承積弊之後釐正簿書遣決滯務増損廢置五萬四千/一百餘事奏請増置郎官一員因取當注之闕附以格)
(令大書而/掲之門)取條目置座側(神宗實録曽公亮諡宣靖字/明仲勾當三班院三班吏世)
(所賤薄老胥抱文書升堂取判者皆髙下在口異時長/官漫不省察惟占名而已公亮盡取前後條目置座側)
(案以從事吏皆束手無能/為後至者皆莫能易)書科條掲廡下(長編魯宗道/判流内銓在)
(選調久患銓格繁及吏所以為奸狀於是/多釐改之又悉書科條掲廡下以便人)裁定七司法
(洪邁撰晏尚書敦復墓誌公為吏部侍郎掌右選改左/選公又典選事知吏部七司法多有踈舛於是孜孜究)
(心纎悉參攷奏請裁定至/今有司守之莫能易也)建明悉著於令(李益能撰綦/北海先生崈)
(禮行狀維揚兵革之後諸曹簿書殘毁幾盡公再執銓/衡時為吏部侍郎熟於典故衣冠調集與朝政沿革討)
(論漫無成案可考者公援據該審徐出一言以决吏不/得容其私詔重刋七司條敇公所建明悉著於令自是)
(省曹除授/皆有案驗)軍功補指使(孫覺傳遷吏部侍郎領右選員/多闕少有三年不得調者覺擬)
(自軍功保甲進者補/指使一日得闕數千)吏不得肆(言行録洪文安公遵字/景嚴公為吏部侍郎先)
(是選人詣曹改秩予奪一出吏/手公乃隨事䟽理吏不得肆)持心近厚(樓攻媿集趙/粹中字大雅)
(遷吏部侍郎愛惜名器而持心近厚有蜀士數人當改/秩而吏以微文沮格累嵗公立為申改有恩科得官而)
(復衰病求赴銓量公慰藉周至或問之曰一官姑/以慰其蹉跎待次尚數年何忍沮之聞者感歎)升擢
孤寒(仁宗實録陳堯咨諡康肅判流内銓舊制選人皆/用奏舉乃得改京寺官而士有孤寒不為上知者)
(堯咨特為陳其/功狀而升擢之)論近習逐正人(樓攻媿集孫逢吉諡獻/簡字從之進吏部侍郎)
(朱公熹之去公力救之侍郎彭公龜年補外又論不應/為近習而逐正人一日㑹食部中或報王喜除閤門祇)
(候公曰此乃優伶嘗於内廷效朱侍講容止以儒為戯/者豈可以汚清選當抗䟽力爭否則於經筵論之飛語)
(上聞内/批為郡)言優伶不可汚清選(見上/注)上七事(東都事畧李/常𫝊常字公)
(擇哲宗立進吏部侍郎上七事曰崇亷恥存/鄉舉别守宰廢貪贓謹疑獄擇師儒修役法)
自叙蕪我清司(王泠然上燕公書曰吏部侍/郎蕪穢我清司改張我舊貫)遮賢路(唐/温)
(彦博為吏部侍郎有選人自稱解嘲謔彦博令嘲墻畧/曰髙下八九尺東西六七步突兀當㕔坐多少遮賢路)
(彦博慚/而與官)非錢不行(鄭愔掌選贓汙狼籍有選人繫百/錢於靴上曰當今之選非錢不行)
羣書精語擇其良觀其異(唐六典以三銓分其選以四/事擇其良以三類觀其異)
徳鈞以才才鈞以勞(同上徳鈞以才才鈞以勞其優者/擢而升之否則量以退焉所以正)
(權衡明予奪抑/貪冒進賢能也)當勵濯纓之操(晏公類要云司小宰之/職任佐平邦典選重朝)
(倫參宻啓屬於清鑒當勵/濯纓之操不遺刈楚之才)辯論官材澄汰流品(白集栁/公綽除)
(吏部侍郎制云尚書六職天官首之辯論官材澄汰/流品比諸内史選妙秩清爾宜以裴王崔毛為心)衡
鏡之職(唐大詔令韋貫之吏部侍郎制/用解樞機之務俾居衡鏡之職)掌銓衡之品藻
(揚億代表掌銓衡/之品藻宜叙九流)
前賢詩詞聴履上星辰(杜甫上韋左相持衡留藻鑑聴/履上星辰註見素為吏部侍郎)
(銓選平允上星辰/以言其親帝之旁)南宫吾故人(杜甫寄吏部賈侍郎南/宫吾故人白馬金盤陁)
(雄筆映千古見賢心靡他舊註以南宫為禮部非也按/天官書南宫朱鳥權衡太微三公之庭将相執法郎位)
(衆星咸在漢建尚書/百官省名曰南宫)
四六警語(小宰/銓衡)
發端(疏榮昕陛/擢貳天官)　(中丞作命/小宰得賢)　(寵頒帝制/榮佐天官)
起聯(振驄馬之威稜久凝憲表/襲神龍之典制新秉銓衡)
　　(天官小宰之職莫重左銓/甘泉法從之班尤髙員拜)
　　(東壁之萃羣玉久進長於天蓬/天官之冠六卿亟躋榮於小宰)
　　(國子先生已著作成之譽/天官小宰正資裁鑒之公)
　　(對紅藥之翻堦方覩舍人之様/佩紫囊而簮筆峻躋小宰之班)
　　(法從疇庸久稔六聯之望/天官與選獨髙四禁之班)
　　(帝倚老成之重将求舊以圖新/士知鑒裁之公必舉直而錯枉)
　　(儒館紬書卓爾天蓬之望/銓曹典選兼兹小宰之榮)
　　(并九里之潤以福京師效稱異等/掌六典之式以治官府衆孰間言)
　　(文昌政事之本原莫髙選部/法從朝廷之羽翼尤貴貳卿)
警聯(山濤在晉灼知啓事之公/行儉居唐詎使長名之濫)
　　(惟九流人物之凡必區以别/矧六典邦家之要将舉而行)
　　(以抑華崇本之志證銓綜於九流/推獻可替否之言參論思於四近)
　　(清如水鏡豈容一毫之或欺/公若權衡何有十年之不調)
　　(方将陳善閉邪納君於唐虞之盛/豈止揚清激濁審官如裴馬之能)
　　(稱當年清議之公判行朱紱/佇此日禁途之武身到黄扉)
　　(自非明一代之憲章/曷足寄四銓之刀尺)　(既資精鑒以審官/尤俟嘉猷之告后)
　　(日趨龍尾之階/名列雞翹之從)
吏部(禁闥望論思之益/人材頼銓選之工)　(當循名責實之朝/任激濁揚清之柄)
　　(綸綍敷播/班行清明)
結聯(抜淹振滯豈惟選部之清/熈載奮庸行有政塗之拜)
　　(人惟求舊姑小試於銓曹/道之将行即峻參於揆路)
　　(為國得賢既已坐清於流品/得時行道自能參幹於鈞樞)
　　(江海漫疎分隔文昌之步/雲龍方際佇占霖雨之私)
　　(前馬後盧寒素洽彈冠之喜/左周右召邇遐指調鼎之期)
　　(君子在内自然表著之尊/大匠掄材嘗出銓衡之外)
　　(事問髙崔嘗辱舍人之疏筆/才慚湜籍倘依吏部之師門)
　　(欣聞善類得清鑒於陽秋/俯與蒼生待至和於霖雨)
吏部郎中(歴代周官太宰屬官有下大夫漢置吏部郎/中職在選舉魏晉用人妙於時選其諸曹郎)
(功髙者遷吏部郎中歴代品秩皆髙於諸曹郎魏晉宋齊/吏部郎品第五諸曹郎第六梁吏部郎班第十一諸曹)
(郎班第十二陳因梁隋煬帝改吏部郎為選部郎唐為/吏部郎中有二人龍朔二年改為司列大夫咸亨光宅)
(神龍並隨曹改復六典一人掌考天下文吏之班秩品/命一人掌小選未入仕而吏京司者復分九品通謂之)
(行署其應選之人以未入九流故謂之流外銓六典本/朝元豐官制行置吏部郎中四人尚書選二人侍郎選)
(各一人參掌選事而分治之凡序位有品選官有格分/任有職寓禄有階皆以事稽考審核其状質成於長貳)
(而後行焉四朝志建炎三年/詔三選各一員中興㑹要)
歴代事實小選(見官/制)清直寡欲(世說山濤舉阮咸為吏/部郎中曰清直寡欲萬)
(物不能/移也)明雅邁時(山濤為吏部郎中晉文帝與/書曰足下任事明雅邁時)亷謹明
決(後魏孝文帝欲創革舊制選置百官謂羣臣曰為朕/舉一吏部郎合即三日假尋曰朕已得之矣乃徵崔)
(亮字敬孺自參選事垂二十年亷謹/明决尚書曰非崔郎中選事不辦)清平(魏袁偘歴選/部郎號清平)
亷平(晉李𦙍字伯重為/吏部郎銓綜亷平)海岱清士(庾亮每屬桓彝覔一/佳吏部彝曰有輿縣)
(宰徐寧海岱清/士即遷吏部郎)一時之俊(類要吴時諸曹通並髙/選吏部特一時之俊)名顯
朝廷(晉桓彝遷吏部/郎名顯朝廷)甚有稱譽(晉阮放為吏部/郎甚有稱譽)銓序著
稱(梁王亮為吏部/郎銓序著稱)參六典(席豫楊仲宣碑曰遷吏部/郎中參我六典冠于諸曹)典
碎事(山濤啓事吏部郎典碎事日夜相接非但當正己/而又當能正人議郎杜黙徳履亦佳太子庶子崔)
(諒中郎陸准皆有意正人/其次不審有可用者否)參選大事(南齊庾杲之遷吏/部郎中參選大事)
銓管之任(見甚有/清譽注)整風俗理人倫(山公啓事曰吏部郎/主選舉宜得整風俗)
(理人/倫者)銓衡庶品(梁陸倕拜吏部郎表/銓衡庶品歴選賓僚)究識流品(宋書王/僧綽為)
(吏部郎參選掌大選究識流品/諳悉人物抜才舉能咸得其分)選舉精宻(晉周復為吏/部郎選舉精)
(宻論望/益著)抜才舉能(見究識/流品注)斥華競塞私謁(李重字茂増/遷吏部郎詢)
(朝衆而斥華競存/公平而塞私謁)覔佳吏部(見海岱/清士注)召崔亮為(見亷謹/明决注)
歴選賓僚(見銓衡/庶品注)有器局者遷(白集除李建制六官之/屬選曹郎首之厯代以)
(來選諸曹郎中其踐歴久孝弟/交加以有器局律度者遷焉)二十四為(王戎少年頴/悟二十四為)
(吏部/郎中)參選事垂二十年(見召崔/亮為注)典劇多超遷(通典後漢/吏部郎典)
(劇多超/遷者)為二千石(通典後漢鄭𢎞為僕射奏以臺職任/尊而賞薄人無樂者諸吏郎為二千)
(石自此/始也)太守召為(禇翔為義興太守召為吏部郎去郡/百姓老少追送出境翔居小選公清)
(不為請屬易意號/為平允遷侍中)有喉舌之任(宋張續遷吏部郎裴子/野曰張吏部有喉舌之)
(任已恨/其晚)庭植佳樹(顧憲之為吏部郎其祖凱之嘗為吏/部於庭中植佳樹曰吾為憲之植耳)
(後果為/此職)物不能移(山濤舉阮咸為吏郎曰清/直寡欲萬物不能移也)
皇朝事實天官之屬(初寮除王琮制天/官之屬號為劇曹)冢卿之屬(公是/行劉)
(元瑜制云其/陟冢卿之屬)外賓銓曹(又除陶悅制/外賓銓曹)任參六典(類要任/參六典)
(選重/一時)不附時宰(言行録李殿撰浩字徳逺公于孝宗四/時為吏部員外郎宰相召同為郎者)
(人欲有所進用最屬意於公公不/發一語明日同舍皆遷公如故)部無留事(丁未録晁/補之字無)
(咎為吏部郎中有嶺外尉為獲盗八人法當改官考功/為獲盗不同處曲沮其賞持之不决尉客京久窘甚詣)
(公訴之公憫然一日當奏即為上之七日得/遷官於是吏畏服部無留事又見張文潜集)躬閱案櫝
(言行録𫝊察為吏部郎最號煩劇在職者畫諾而已公/取案櫝躬為省閱每至申刻方歸日以為常使臣咸悅)
(出入望之人皆/以手加額焉)發運巧以取民(楊誠齋集張栻南軒召/為吏部員外郎廟堂用)
(史正志為發運使奪州縣財賦逺近騷然栻為上言之/上曰正志以為非取之民對曰今州郡財賦大抵無餘)
(不過巧為之名以取之於民耳上聞之矍然顧栻曰論/此事者多矣未有能及此者如卿之言是朕假手於發)
(運使以病吾民也閱/實如栻言即詔罷之)聞卿直諒(周平園集胡銓諡忠簡/入對乞修徳結民心鍊)
(兵觀敵釁上曰久聞卿/直諒拜吏部尚書郎官)知卿學問(樓攻媿集陳傅良奏/事入修門鬚髩如雪)
(丞相留公止一見歎曰幾年陳君舉尚可使外補邪奏/留為吏部員外郎初對上曰卿去國幾何時朕欲見卿)
(久矣知卿抱負學問深醇有所著書進來時上臨朝淵/黙罕有璽詔公敬謝而退以周禮說進擢秘書少監)
目送出殿門(楊龜山撰行狀曽肇諡文昭官制行除吏/部郎中每使殿引選人上常目送之出殿)
(門乃/已)
自叙有表讓之禮(通典齊依宋元嘉制其拜吏部郎有/表讓之禮齊謝朓除吏部郎上表三)
(讓中書疑朓官未及讓以問沈約約曰宋/元嘉中范燁讓吏部三表詔荅其事宛然)正己正人(見/典)
(碎事/注)不作餘曹(晉王國寳躁競補尚書郎國寳曰中興/以來膏腴惟作尚書吏部不作餘曹固)
(辤不/拜)傾朝送别(南史何尚之遷吏部郎告休定省傾朝/送别其父曰此是送吏部郎耳非闗何)
(彦徳/也)
員外郎南曹(唐六典吏部員外郎掌選院謂之南曹/注曰其曹在銓曹之南故謂之南曹)省
眼(唐吏部郎中二㕔先小銓次格式員外郎/二㕔先南曹次廢置舊說吏部為省眼)南宫眉目
(劉禹錫為韋陟字商衡神道碑云為吏部員外郎是曹/在南宫為眉目在選士為司命公執直筆閱簿書紛挐)
(盤錯一/瞬而剖)選士司命(見上/注)吏事第一(唐裴遵度遷吏部員/外郎専判南曹天寳)
(中海内無事九流輻凑㑹府每嵗吏部選人盈萬遵度/敏識强記精覈文贍詳而不滯時稱吏事第一由是大)
(知/名)簿最詳緻(韓滉遷吏部員外郎性强直明/敏吏事在南曹五年簿最詳緻)鈐制官吏
(唐皇甫鏄為吏部員外郎判南曹凡/三年頗能鈐制官吏改吏部郎中)滌除宿弊(劉崇望/字希徒)
(轉吏部員外郎崔安潜為吏部尚書/崇望判南曹滌除宿弊復清選部)判析有條(唐李栖/筠𫝊遷)
(吏部員外郎判南曹栖筠/判析有條吏氣奪號神明)銓叙之美(唐崔郾姿質秀偉/神清量雅人望而)
(愛之為吏部員外郎奸吏不敢欺孤寒/無援者不至留滯銓叙之美為時所稱)旌别見稱(唐牛/徽遷)
(吏部員外郎乾符中選曹猥濫吏為姦弊每嵗選人四/千餘徽性貞剛特為起請由是銓叙稱正能否旌别物)
(議稱/之)
皇朝事實思制吏姦(紹興三十年以劉珙為吏部員外/郎珙在銓曹時苦吏為奸思有以)
(制之一日命張幕設案置令式其中使選集者/得出入繙閱與吏辯吏無得蔵其巧人甚便之)
羣書精語剖疑析滯揮翰如流(唐席豫楊吏部郎中碑慝擇/序銘有簿書以旌别淑)
(刀筆以决臧否剖疑析滯揮/翰如流選部以清繄公是頼)才盛居東之佐(常集十三/鄭叔則吏)
(部員外郎制才盛居東之佐禮處/司南之重髙選髦士以分劇曹)
前賢詩詞文鋒振竒響(梁沈約悼齊謝朓詩曰吏部信/才傑文鋒振竒響調與金石諧)
(思逐風/雲上)吏部提英鑒(黄山谷詩吏部提/英鑒片善蒙采録)今日君先捧紫
泥(桞公綽裴度俱為判官公綽先/入為吏部郎中度有詩餞别云)
四六警語(小銓/中選)
發端(簡在帝衷/冠于郎省)　(大廷分命/小宰登賢)　(疏寵大廷/進司小宰)　(顯膺綸綍/進宰銓衡)
　　(恪分朝委/貳賛銓衡)　(參訂禮文/式司誥命)
起聯(南宫牋奏之司夙擅望郎之譽/西府基命之宻今資列屬之賢)
　　(君門逺乎萬里久宣使者之威/天官長乎六卿進陟郎闈之峻)
警聯(係東西銓對掌之權/為南北衙甄收之地)
　　(周家量六卿之職小宰以貳天官/漢世表百職之儀長吏實參丞相)
　　(衣繡春歸留甘棠之蔽芾/給綾夜直對嘉木之婆娑)
　　(惟郎選甚髙在漢上符於列宿/矧吏曹最重自周首列於天官)
　　(山濤在晉灼知啓事之公/行儉居唐肯使長名之濫)
　　(風飄水浮夢舞江頭之逆旅/天髙星逺心降省眼之英游)
結聯(拜赤管隃麋之賜未足為榮/草紫詔玉璽之封即應有命)
司封郎中(歴代舊主爵郎職員至北齊置主爵郎中一/人隋曰主爵郎中龍朔二年改為司封大夫)
(咸亨元年復故光宅元年改為司封郎中神龍元年復/故開元二十四年復故司封掌邦之封爵凡有九等六)
(典國朝司封判司事一人以無職事朝官充凡封爵之/制一出於中書本司但掌定諡先期戒本部赴集而已)
(元豐官制行郎中員外郎始實行本司事初除王祖道/為司封郎中參掌官封叙贈之事凡宗室賜官授官親)
(王内外命婦以下封爵諸親保任其宗屬陞朝官褒贈/其妻皆隸焉列爵有九自王至男分國有三大中小國)
(内外命婦之品五自貴妃至貴人外命婦之號九自大/長公主至縣君叙贈之制三三代二代一代皆辨其位)
(序以進之加食邑實封則視其髙下之品以為户數多/寡之節凡事之可否與司勲通决於尚書侍郎續㑹要)
歴代事實執秩(左傳晉文公作執秩/注曰執秩主爵之官)典封(後漢馮勤為/郎中給事尚)
(書使典諸/侯封事)直聲彰聞(桞文楊懋功墓碣云為/司封員外郎直聲彰聞)心正筆正
(桞公權為司封員外郎帝/問筆法對曰心正則筆正)三列宿(貞觀中常孝武為主/爵郎中與兄弟同省)
(時號三/列宿)
皇朝事實主封爵(南豐除王祖道制曰封爵之恩施於/内外國之典也主以郎吏寵秩甚優)
左曹之秩(胡文恭制宜寵左曹/之秩用優主俸之名)掌官封叙贈之事(神宗/正史)
(職官志參掌官封叙贈之事凡宗室賜名授官親王内/外命婦以下封爵諸親保任其宗屬陞朝官褒贈其祖)
(考妻皆/𨽻焉)
司􁇋郎中(周官有司􁇋上士二人凡有功者司􁇋詔之/後周夏官有司􁇋一人掌功􁇋之賞隋文帝)
(立司􁇋侍郎二人煬帝改為司􁇋郎武徳初為司􁇋郎/中龍朔元年改為司􁇋大夫咸亨二年復故掌邦國官)
(人之􁇋級凡􁇋十有二等十二轉上柱國至武騎尉凡/十二有功之人合授􁇋官者皆委之覆定然後奏擬六)
(典本朝司􁇋判司事一人以無職事朝官充凡􁇋官之/賜一出於中書本司無所掌元豐官制行郎中員外郎)
(始實行本司事初除穆恂為參掌􁇋賞事凡􁇋十有二/級有上柱國至武騎尉自從七品推而上之至正二品)
(三嵗一遷必因其除授以加之凡賞有格皆設於此以/逆其至焉若事應賞從其所𨽻之司考實以報則審核)
(其狀以格覆之非格所載則參擬輕重以上尚書省用/前代帝系及􁇋臣之後則考驗奉行其制命隆興詔省)
(併司􁇋郎中以/司封郎中兼領)
歴代事實􁇋府(唐志蔵/於􁇋府)右闥(白集獨孤郁自考功遷司/􁇋郎中制選員外郎推居)
(右/闥)􁇋書􁇋簿(並見/唐志)以等其功(周禮司􁇋掌六鄉賞地之/法以等其功王功曰􁇋國)
(功曰功民功曰庸事功曰勞治功曰/力戰功曰多凡賞無常輕重眡功)校定􁇋績(職員令/掌校定)
(􁇋/績)詞人稱首(張九齡遷司􁇋員外郎張/說謂人曰後來詞人稱首)
皇朝事實不附秦相(言行録陳文正公康伯字長卿自/公為郎時為司勲郎官秦檜方擅)
(事公雅有素里澹然其中檜雖稱公静重常越/用他人公不以為意在省五年始為軍器監)論安石
不當配饗(言行録趙忠簡公鼎字元鎮公為司勲郎官/乃言自王安石用事肆為紛更祖宗之法掃)
(地而生民始病蔡京托名紹述盡祖安石之政以致大/患今安石猶配饗廟廷而京黨未族何以收人心而召)
(和氣/哉)
考功郎中(漢元帝時京房作考功課吏之法然其職不/在尚書至光武改尚書三公曹主嵗書考課)
(課諸州郡通典魏有考功郎中宋齊並置功論郎中隋/文帝置考功侍郎煬帝改考功郎唐武徳初復為考功)
(郎中龍朔改為司績大夫咸亨初復故掌内外文武官/吏之考課六典及功臣家傳碑頌誄諡等事通典考課)
(之法有四善二十七最六典武徳舊令考功郎中監試/貢舉人貞觀以來乃以考功員外郎専掌貢舉省郎之)
(殊美者至開元移貢舉於禮部而考功員外郎分判而/已通典本朝考功判司事一人以帶職朝官或無職事)
(朝官充凡考課之法分𨽻他司或以他司専領本司但/掌覈太常擬諡及幕府州縣官流外較考之事元豐官)
(制行郎中員外郎始實行本司事續會要初除蔡峋蔡/京職畧掌文武遷叙磨勘資任考課之政令凡命官隨)
(所𨽻選以其職事具注於歴給之於其屬州若司嵗書/其功過應升遷選授者驗厯按法而叙進之有負殿則)
(正其罪罰以七事考監司以四善三最考守令凡改服/色者以年勞計之應諡者或太常所定行狀報尚書省)
(官集議以聞凡立碑碣名額之事掌之舊置考課院其/定殿最皆有考辭元豐悉罷分案十有七五品案六品)
(案七品案八品案九品案職官案參軍案令丞案主簿/案縣尉案使副案供奉官案資任案校定案法案知雜)
(案元祐三年詔知州課法吏部上其事于尚書/省送中書省取旨縣令以下本部専行四朝志)
歴代事實司績(見官/制)南曹(見疾風/勁草注)鶴㕔(西京雜記唐考/功員外郎㕔事)
(有薛稷畫鶴/宋之問為賛)才望(見詩/詞注)敏識(職官分紀鄭澣為考功員/外郎刺史有驅迫人吏上)
(言政績請刋石紀者澣探得其情/條奏亷使巧迹遂露人服其敏識)疾風勁草(裴諝遷考/功郎中代)
(宗幸陜諝徒步挾考功南曹/印赴行在上曰疾風知勁草)考功定課(晉職官/志云)研覈精
宻(裴/垍)黜陟詳當(唐趙宗儒𫝊貞元六年領考/功事黜陟詳當無所回憚)不避權倖
(穆宗即位召李渤為考功員外郎/校定京官考不避權倖皆行黜陟)墨書絶吏姦(王徽字/昭文轉)
(考功員外郎時考簿上中下字朱書吏/縁為姦多有楷改徽白僕射請以墨書)采録平允(唐王/丘傳)
(開元初遷考功員外郎異時多請託廷考濫冒丘/務覈實才登科纔滿百議者謂采録平允無丘比)吏無
以欺(韓文王仲舒𢎞中神道碑在考/功吏部提約明故吏無以欺)非蘇君莫言(韓休/作蘇)
(頲集序云屬考功員外郎闕時中書令李嶠執/筆曰考功郎非蘇君不可遂拜考功員外郎)為文館
學士(宋之問善為五言詩當時無能出其右者景龍中/為考功郎中唐中宗増置修文館學士擇朝中)
(文學之士之問與薛稷/等首膺其選當時榮之)
皇朝事實左曹(南豐除呂和卿置計羣吏之治而明/黜陟之法臺郎典引列於左曹)主計
羣吏(南豐除蔡京制主計羣吏之課而/議其誅賞郎於天臺任屬尤重)細節不圓處放
行(中興繫年録考功員外郎魏矼字邦達守監察御史/矼在考功郎選案牘不存吏縁為姦川陜官到部者)
(多以微文沮抑往反輒經時矼請/細節不圓處悉先放行人以為便)得王信銓曹遂清(王/信)
(字成孚權考功郎有選人張公選初一年免銓至是當/改秩吏妄引復令扼之公鈎察其故吏怖服又有三蜀)
(士實礙式吏受賂為選地趙衛公為士書以囑公持弗/聴已而轉臨天官閱審成牘拊掌愧歎嗟激不已至白)
(於上前他日上謂尚書蔡洸曰考功得/王信銓曹遂清邏者私相語指為神明)論夏竦不當諡
文正(東都事畧劉敞傳敞字原父判尚書考功郎仁宗/賜夏竦諡曰文正敞言諡者有司之事也竦之行)
(邪而陛下諡之以正不應法疏/三上仁宗為更竦諡曰文莊)
前賢詩詞稱意新官又少年(白樂天送崔考功詩稱意/新官又少年秋清身健好)
(朝/天)専心望考功(唐王尚客為侍御史自以才望清華妙/當入省常望前行忽降膳部員外郎㣲)
(有惋悵張恭忠詠曰有意嫌兵部専/心望考功誰知脚踜□却落省墻東)
　
　
　
　
　
　
　
　
　
　
　翰苑新書前集卷十五
欽定四庫全書
　翰苑新書前集卷十六
　　户部
户部尚書(漢置尚書郎四人其一人主財帛委輸至魏/文帝置度支尚書寺專掌軍國支計吴有户)
(部而晉有度支皆主筭也宋齊度支尚書領度支金部/倉部起部四曹度支綂度支倉部左户右户金部庫部)
(六曹後周置大司徒卿一人如周禮之制隋初有度支/尚書則并後周民部之職開皇三年改度支為民部)
(唐修隋志謂之户部永徽初改民部為户部廟諱故也/顯慶元年改户部為度支龍朔二年改度支尚書為司)
(元太常伯咸亨元年復為户部尚書初戸部居禮部之/後武后改置天地四時之官以户部為地官自是遂居)
(禮部前神龍元年復置地官為户部總判户部度支金/部倉部事通典本朝户部判事一人以兩制以上充凡)
(户口田産金穀食貨之政令皆歸於三司三司謂鹽鐵/戸部度支也本曹但受天下之土貢元㑹陳於庭而已)
(續㑹要元豐改官制罷三司歸户部左右曹而三司之/名始泯矣四朝志初除安燾為户部尚書續㑹要户部)
(掌天下人民錢穀之政令貢賦征役之事以版籍考户/口之登耗以稅賦待軍國之嵗計以土貢辨郡縣之物)
(宜以征搉抑兼并而佐調度以孝義婚姻繼嗣之道和/人心以田務劵責之理直民訟凡此歸於左曹以常平)
(之法平豐凶時歛散以免役之法聯比閭察盜賊以義/倉賑濟之法救飢饉恤難阨以農田水利之政治荒廢)
(務稼穡以坊場河渡之課酬勤勞省科率凡此歸之右/曹其屬有三曰度支上供奉賜及邦國經度㑹計之事)
(𨽻焉曰金部貨賄出納之制及權衡度量領禁之令𨽻/焉曰倉部凡國之倉廩儲積及其給受之事𨽻焉尚書)
(掌軍國用度財賦出納州縣廢置升降凡四司所治之/事侍郎員外闕  領之獨左曹事那豫専𨽻所掌侍郎)
(若事屬本曹闕奉爼飲福徹不能直則受其訟焉大享/祀薦饌則尚書          之朝㑹則奉貢物闕則侍)
(郎攝行舊三司使即今尚書舊三司副使即今侍郎其/權發遣副使即今權侍郎舊三司判官推官及判子司)
(官即今郎中員外郎之任也續㑹要神宗正史職官志/元祐元年門下侍郎司馬光欲令户部尚書兼領左右)
(曹而舊三司財用事有在五曹寺監者並歸户部則利/權歸一詔尚書省立法左右曹錢穀尚書兼總使周知)
(其數量入為出而/制國用焉職畧)
歴代事實地卿(六典云户部尚書周之地官卿也唐大/詔令崔鉉制亦總地卿嘗㑹計而經國)
(紀綱式叙/征賦益饒)版使(韋澳辭判户部歸謂/甥姪曰已讓版使矣)清白自修(梁書到/溉為左)
(民尚書溉美風儀善容止所至以/清白自修性又率儉不好聲色)清儉不改(晉吴隠之/為度支尚)
(書以竹篷為屏風坐無氊席後遷中領軍清儉/不改每月所得禄纔留身糧餘悉分賑親族)正身奉
法(分紀唐鄭善果檢校大理卿兼民部尚書正身奉法/甚有善績制與裴寂等十人每奏事及侍立並令升)
(殿與從兄元璹在/其數時以為榮)立朝有風望(崔從字子文為户部尚/書為人嚴偉立朝稜稜)
(有風/望)王佐之才(職類張華/王佐之才)幹時通才(見羣書/精語類)杜武庫(晉/杜)
(預為度攴尚書號/杜武庫無所不有)展千里足(景雲中盧從愿為吏部侍/郎杜暹註鄭縣尉後為户)
(部尚書盧自益州長史入朝杜立於下乃曰選人/定何如盧曰亦由僕藻鑑遂使明公展千里之足)號内
宰相(王琚佐明皇平内難為户部尚書帝/於琚眷委特異豫大政事號内宰相)備物置用(杜/預)
(為度支尚書内以利人外以救邊備/物置用濟當時之益者五十餘條)理財制輕重(崔羣/制地)
(官理財能/制於輕重)内以利人外以救邊(見備物/置用註)土地人民(唐志/户部)
(尚書掌天下土地人民錢穀之政貢賦/之差其屬有四户部度支金部倉部)徭賦職貢(六典/户部)
(尚書掌天下户口井田之政令凡/徭賦職貢之方經費賙給之算)儲粟義倉(隋書長孫/平開皇三)
(年為度支尚書平見天下州縣多罹水旱百姓不給奏/令民間每秋家出粟麥一石以下貧富為差等儲之閭)
(里以備凶年/名曰義倉)髙宗自擇(唐髙宗以竇徳𤣥舊臣自殿中/少監為御史大夫嵗中遷司元)
(太常伯又注十/餘人皆帝自擇)司馬孚為(朱鳯晉書文帝立度支尚書/年糧計較一由之以司馬孚)
(為/之)得二人何憂(晉書初魏文帝置度支尚書専掌軍國/支計朝議以征討未息動須節量及明)
(帝嗣位欲用安平王孚問左右曰有兄風否答曰/似兄帝曰吾得司馬懿二人復何憂轉度支尚書)
皇朝事實民曹上卿(南豐擬/制云)周司徒之職(同上户部之/於中臺為周)
(司徒/之職)文士掌邦計(長編李常字公擇號山房為户部尚/書常文士少吏幹或疑不勝任以問)
(司馬光光曰使此人掌邦計則天下知朝廷/非急於征利貪吏望風掊克之患庶幾少息)作元祐㑹
稽録(國史李常傳常作元/祐㑹稽録三十卷)裁冗廢置局(韓忠彦傳忠彦/字師朴諡文定)
(召為户部尚書時元祐㑹稽録初成入狹而用廣忠/彦憂之因言歛節財用遂裁省冗費置局於户部)
羣書旁引掌土地之圖(周禮大司徒之職掌建邦土地/之圖與其人民之數以佐王安)
(擾邦國以天下土地之圖周知九州之地域廣輪/之數而辨其邦國都鄙之數制其畿疆而溝封之)施十
有二教(同上以土㑹之法辨五地之物生因/此五物者民之常而施十有二教焉)阜人民任
土事(同上以土宜之法辨十有二土之名物以相民宅/而知其利害以阜人民以蕃鳥獸以毓草木以任)
(土/事)制地征斂財賦(同上以土均之法辨五物九等制以/天下之地征以作民職以令地貢)
(斂財賦以均/齊天下之政)萬民觀教象(同上正月之吉始和布教於/邦國都鄙乃縣教象之法於)
(象魏使萬民觀教/象挾日而斂之)教中教和(同上以五禮防萬民之偽/而教之中以六樂防萬民)
(之情而/教之和)有獄訟者聽斷(同上凡萬民之不服教而有獄/訟者與有地治者聴而斷之其)
(附於刑者/歸於士)移民通財(同上大荒大亂則令邦國移/民通財舍禁弛力薄征緩刑)
羣書精語制民曹之地征(常集制掌司徒之邦教制民/曹之地征綜事帥屬居其要)
(㑹幹時通才/始可典領)翼翼版圖英英㑹府(常集翼翼版圖以辨/九州之地英英㑹府)
(實總萬/事之機)疆埸綺分井田鱗次(張鷟云虞書五教實委司/徒之班周禮六卿爰開地)
(官之位莫不織成都邑編緝黎氓設九土之綱維成四/方之管轄班固申犬牙之制疆埸綺分應璩論馬齒之)
(規井田鱗次云西都賦曰疆埸綺分又云原隰/龍鱗之次應璩詩曰九州相錯雜相次如馬齒)委棼絲
而必理(白居易行裴垍制及領地官且司邦賦㑹計事/劇出納孔殷投利刃以皆虚委棼絲而必理)
四六警語(民部/版曹)　(民曹/版部)　(地官/計省)　(司元/版使)
發端(疇庸版部/正位文昌)　(欲裕邦儲/就升計省)　(渙汗王庭/晉長民部)　(榮奉賛書/擢升計省)
起聯(生財有道久資少常伯之權/惟帝念功就畀大司徒之職)
　　(乃立地官以佐王卓然稱職/不有君子其能國僉曰得人)
　　(摠九職以主財坐㡳南風之阜/運四方而賦政益知北斗之尊)
　　(官儀如舊尚聯常伯之班/帝命維新今揔大農之政)
警聯(正常司於九扈/空每戒於二東)　(寧析秋毫之小利/不為畫餅之空談)
　　(式瞻天子之光/爰率地官之屬)　(要将制國用而通三十年/豈止濟軍儲而増二百萬)
　　(生財有大道豈心計之徒勞/足國在富民無頭㑹之横取)
　　(本末源流深達理財之義/金刀泉布佇收富國之功)
　　(鞭筭笏畫豈管晏之功復許乎/貫朽粟陳匪晉楚之富可及也)
　　(雖孟子七篇首排言利乃賢哲之本心/然周官一書半為理財亦國家之先務)
結聯(考均土之周官既符令典/拜富民之漢相即慶成功)
　　(陳晉公真鹽鐵之名罔專全美/郭汾陽中書令之考行冠羣僚)
户部侍郎(隋煬帝始置民部侍郎唐因之後改為户部/龍朔二年改為司元少常伯咸亨元年復為)
(户部侍郎通典本朝户部之職皆歸三司元豐官制行/户部始揔邦計置侍郎二員左曹五案户口案稅賦案)
(農田案檢法案知雜案右曹五案常平案免役案坊場/案檢法案知雜案左曹除陳安石右曹除李定職畧餘)
(詳見前戸部尚書官制因革紹興四年七月詔户部侍/郎二員通治左右曹職事以權吏部侍郎劉岑有請故)
(有是命中/興㑹要)
歴代事實周小司徒(常集授戸部侍郎二員通治専判/度支制周有地官小司徒佐敷五)
(教魏置度支尚書以濟軍國/之用政有餘地然後兼之)地官之貳(唐大詔令李絳/制地官之貳爰)
(委典司理財先示於簡/稽利物每懲其聚歛)左户(唐户部侍郎有二員判使/按者别一署謂之左户元)
(和後選尤重宰相多由此/進崔羣既相孟簡代之)不結私恩(李絳為户部侍郎/憲宗問曰户部比)
(有進獻至卿獨無何也絳曰将戸部錢入/進内蔵是用官物以求結私恩上嘉其直)不受賂取相
(唐牛僧孺拜户部侍郎初韓𢎞入朝父子俱卒諸孤㓜/小穆宗命中使閱其宅簿以付家老而簿上具納賂之)
(所唯於僧孺官側朱書曰某月日送牛侍郎物若干不/受穆宗接簿甚悅居無何議命相帝首可僧孺之名)
國之材臣(白居易張平叔户部侍郎制張平叔國之材/臣也計能析秋毫吏畏如夏日司㑹逾月綱)
(條甚張况師旅未息調食/方急倚成取濟非爾而誰)莫匪正人(見羣書/精語注)濟軍國之
用(常集授户部侍郎専判度支制周有地官小司徒佐/敷五教魏置度支尚書以濟軍國之用政有餘地然)
(後兼/之)奏時議得失(唐李元紘歴工兵吏三侍郎上令宰/相及公卿以下精擇堪為户部者多)
(有薦元紘者乃拜户部侍郎元紘因條奏人間/利害及時議得失以奏之上大悅因賜衣一副)議户版
利病(楊瑒帝召大臣議户版/瑒言利病甚詳帝咨賞)叙歴代户口(唐太宗問盧/承慶歴代户)
(口多少之數承慶叙夏/已後迄周隋皆有依據)選國華以從人望(韓退之除崔/羣制地官之)
(職邦教是先必選/國華以從人望)自監察為(韋表㣲為中書舍人俄拜/户部侍郎職如故時自長)
(慶寳歴國家比多變凡故在翰林例無滿嵗由是表/微自監察六七年間秩正貳卿備承恩渥盛于一時)宰
相由此進(見左/户注)多登大任(見羣書/精語類)
皇朝事實版部(初寮除李木制/俾參版部之繁)副民部(又曰往副民/部孰如汝宜)地
官之貳(南豐擬制下制民産上經/國用地官之貳實參摠焉)罷開河减水之議(通/畧)
(元祐五年主議者執開河减水之策户部侍郎蘇轍上/疏諫曰臣為户部右曹云云户部休戚計在此河若復)
(緘黙誰當言者惟斷/在聖心盡罷其議)例外宣索執奏(周益公集栁約字/元禮權户部侍郎)
(感激奮厲悉力盡言凡/例外宣索皆執奏以進)
自叙伏獵侍郎(蕭炅不知書嘗與嚴挺之言稱伏臘為/伏獵挺之曰省中豈容有伏獵侍郎乎)
(乃出/之)
羣書精語善其職者多登大任中兹選者莫匪正人(白/集)
(元和以還日益寵重善其職者/多登大任中兹選者莫匪正人)授以耗登之書(元稹崔/稜授户)
(部侍郎制授以耗登之/書俾陳生聚之術)
前賢詩詞國人先録衮衣詩(劉禹錫奉送李户部侍郎/自河南尹再除本官詩云)
(昔年内署振雄辭今日東都結去思官女猶傳洞簫賦/國人先録衮衣詩華星却復文昌位别鶴重歸太液池)
(想到金門待通籍/一時驚喜見風儀)
四六警語(對揚帝命/進貳民曹)　(一札宸庭/貳卿計省)　(渙渥詞垣/陞華版部)
起聯(出范蠡計然之半策用之不窮/數鄼侯劉晏之諸公作者可及)
警句(惟侍從論思獻納言極忠嘉/於貨財本末源流知為詳宻)
　　(方錢穀出入之問或躊躇於廟堂/而簿書期㑹之文且旁午於郡縣)
　　(弼五服而至五千職嚴民部/亞六官而屬六十權重邦卿)　(佇籌活國之勲/亟正富民之拜)
　　(盖将甦民瘼於膏肓之餘/是必計國用於源流之地)　(漢常尊於計相/唐尤重於度支)
結句(荷方佩紫已觀君臣同徳之歡/粟倚腐紅寧復上下交征之患)
　　(鄭武公為周司徒前彞具在/李適之號唐賢相舊事可期)
户部郎中(漢尚書郎一人主户口墾田吴張温為户曹/郎魏有左民郎曹晉兼置右民郎曹東晉而)
(下有民部曹梁陳為左右曹郎後魏為左户曹郎北齊/有左右民郎曹隋初置侍郎二人煬帝改曰民部郎唐)
(為郎中高宗改為户部龍朔為司元大夫後復故掌户/口土田賦役貢獻蠲免優復婣婚繼嗣之事以男女之)
(黄小中丁老為帳籍以永業口分園宅均其土田以租/庸調歛其物以九等定天下之户以為尚書侍郎之貳)
(其後以諸行郎官判錢穀而户部度支/郎官失其職矣本朝官制見尚書下)
歴代事實嚴部(魏晉儀注魏/有嚴部郎中)地官(杜牧韋退之制/云地官為郎)考堂
(唐張博濟為户部郎中部有考堂天下嵗㑹計處博/濟廢為員外郎中㕔事别取都水監地為户部考堂)
方雅特立(劉禹錫為王質字華卿神道碑云為/户部郎中以方雅特立除諫議大夫)氣岸髙
雅(武儒衡遷戸部郎時皇甫鏄以宰相領度支剥下/益上儒衡上疏論列儒衡氣岸髙雅論事有風采)有
風采(上/注)詩名(唐盧綸為户部郎中有詩名於貞元中與/李端司空曙之徒名為十才子形於圖畫)
(以美/其名)十才子(見上/注)二妙(韋維字文紀為户部郎中善裁/剖時員外郎宋之問善詩故稱)
(户部/二妙)佐掌邦計(元㣲之行髙允恭制云/復以民曹郎佐掌邦計)皆為清秩(杜牧/韓賓)
(制郎官皆/為清秩)詞理愜當(隋書髙構轉民部郎中時有叔姪/争嫡尚書省不能斷朝臣之議不)
(决構斷而合理上以為能勞之曰我聞尚書郎中上應/列宿觀卿才識方知古人之言信矣嫡庶者禮教之所)
(重我讀卿判數遍詞理愜當意所/不能及也賜米百石由是知名)世號郎官家(韋維傳/維為郎)
(乃蒔栁于庭及虚心兄弟居郎省對之輒斂/容自叙謙後至郎中者數人世號郎官家)應列宿(見/詞)
(理愜/當注)
皇朝事實參地官之屬(類要云參我地官之/屬首於時俊之科)書樓(淳化/中户)
(部郎中張郁父正仕至户部/侍郎世尚儒學號書樓張家)
自叙土山頭果毅(唐諸郎中不自員外郎遷者謂之土/山頭果毅言遽拜崇品有似長征兵)
(回便授邊逺果毅景雲中趙謙光自大理正便遷户部/郎中而員外郎賀涉遂戲詠曰員外由來美郎中望不)
(優寧知粉署裏/翻作土山頭)
員外郎二妙(見前/注)聞其理行(裴向為渭南縣令奏課第/一朝廷聞其理行擢為户)
(部員/外郎)涖事有聲(狄仁傑薦子光嗣為/貟外郎涖事有聲)奏課第一(裴向累/為擽陽)
(渭南令奏課皆第/一擢户部貟外郎)賞其清俊(唐户部與吏部鄰司時吏/部移牒令户部列棘以備)
(交通呂太一為户部貟外郎荅曰眷彼吏部銓摠之/司當須簡要清通何必設籬樹棘省中賞其清俊)
前賢詩詞上到青雲穩着鞭(白居易送白敏中新授户/部員外郎西歸云千里歸)
(程三伏天官新身健馬翩翩行衝/赤日加餐飯上到青雲穩着鞭)
四六警語(彤墀拜命/畫省趨班)　(帝廷錫命/郎省司均)　(擢位郎潜/典司邦計)
起聯(覆錦光中綽著潜郎之望/筭鞭影裏仰參計相之權)
警聯(地官之屬首居時俊之科/人曹之郎實佐邦財之掌)　(邦財出入事必豫聞/版籍耗登職司參考)
　　(職列地官之屬/利均天府之蔵)　(財用實參於均節/嵗時専在於度支)
　　(錢穀出入之數廣漢乃無員/貨財輕重之議精唐宜妙選)
　　(佇看貫朽紅腐之積/詎有黄放白催之風)　(利權允當/心計惟明)
　　(籠萬貨而謹國儲得古人之心計/結四方而掌邦禁賛天下之化源)
結句(上皇祐計㑹之録聊假筭鞭/作慶歴聖徳之詩徑煩補衮)
　　(趙謙光之優望文應列星/宋之問之能詩時稱二妙)
　　(輕重貨錢此日上議郎之對/幾何糓粟他時辭宰相之知)
度支郎中(漢有度支侍郎即郎中之任也歴魏晉宋齊/後魏北齊並有度支郎中梁隋陳為侍郎煬)
(帝但曰郎開皇三年改度支尚書為民部尚書始民部/領之唐因焉武徳三年加中字龍朔二年改為司度大)
(夫咸亨元年復故六典掌支度國用租稅多少之數物/産豐約之宜每嵗計其所出而攴其所用六典本朝度)
(支判司事一人列六案度支案發運案支供案賞賜案/掌法案知雜案以無職事朝官充凡調度支政皆歸三)
(司本司無所掌元豐官制行郎中員外郎始實行本司/事續㑹要初除陳向職畧參掌計度天下之經費以貢)
(賦租稅之入而為之出小事則擬畫大事則/諮其長神宗正史職官志餘見户部尚書)
歴代事實司度(見官/制)副知(蘇弁授度支郎中副知度支/事仍命立於正郎之首有副)
(知之名自/蘇弁始也)參計(唐張鷟云尹某入/參計㑹職綰度支)判入判出(唐故事度/支案郎中)
(判入員外郎判出侍/郎總統押案而已)奏數千言(崔仁師為度支郎中嘗/奏度支財物奏數千言)
(手不執本太宗怪之令杜正倫齎本/與仁師對唱一無差殊太宗大竒之)宰相分領(唐制宰/相分領)
(度/支)天下利害(梁公以度支而司天下利害部常/闕人求之未得乃自職之唐職林)
皇朝事實司度之曹(南豐除陳向制財用多寡之數物/生豐約之宜司度之曹典貳為重)
支度要部(胡文恭行盧/成制云云)參掌計度(見小事則擬/大事則諮注)素有心
計(中興繫年録徐宗說在度支㑹右曹金部皆闕官因/令兼領三曹金糓纎悉之地而宗說素有心計於天)
(下經費出入盈縮之數莫/不通知老吏為之斂手)小事則擬大事則諮(神宗正/史職官)
(志參掌計度天下之經費以貢賦租稅之/入而為之出小事則擬畫大事則諮其長)
羣公精語鳴鶴升朝含鷄伏省(見下/注)年支國賦嵗計軍
儲(唐張鷟云鳴鶴登朝含鷄伏省轉筯之敏未見稱竒/聚米之能無聞播美張蒼之善筭國用詎肯留情馮)
(勤之巧計軍儲曽何介意年支國賦為政之嘉猷嵗計/軍儲邦家之要務註西京雜記曰曹元理善筭回筯知)
(二困之粟不/差升斗也)
金部郎中(漢置尚書郎四人其一人主財帛委輸盖金/部郎曹之任也歴魏晉宋齊後魏北齊並有)
(金部郎梁陳隋為侍郎煬帝但曰郎唐因之武徳三年/加中字六典龍朔中為司珍大夫唐職林咸亨復天寳)
(改司金郎中至徳初復舊六典本朝金部判司事一人/以無職事朝官充凡庫蔵出納之節金寶財貨之用皆)
(歸於三司而權衡度量之制主於太府寺本司無所掌/元豐官制行郎中員外郎始實行本司事續㑹要初除)
(晁端彦焉職畧參掌給納天下之泉幣計其嵗所輸數/歸於應受之府蔵以待國之用而鉤考平准市舶𣙜易)
(商稅香茶鹽礬之數以周知其登耗凡造升斗尺秤皆/以法頒其禁令若事應諮决擬畫者視度支分案七左)
(蔵右蔵錢帛𣙜易請給掌/法知雜餘見前户部尚書)
歴代事實蔵錢之府(張鷟云大寳曰位夏禹陳納貢之/書聚人曰財漢世有蔵錢之府莫)
(不取之以道用之以時不役物以俸身不遣人以/供國自鹿臺重賦東夏為墟鴻都賣官西園成市)號能
職(元季方為金膳/二郎中號能職)用盧子均無愧幽明(隋盧昌衡為僕/射祖孝徵所薦)
(遷金部郎孝徵曰吾用盧子均/為尚書郎自謂無愧幽明矣)
皇朝事實司金(曲阜除孫弁制司/金劇部命汝典之)司珍(曲阜除陳紘制/郎吏文昌之髙)
(選司珍民/部之劇曹)調掌(建中初罷鹽鐵等天下錢糓委金部倉/部中書門下揀兩司郎言准格式調掌)
典金幣之政(曲阜除陳/紘制云云)金糓出納之政(南豐除晁端彦/制財用金糓有)
(出納之政權衡度量有制作/之法司珍之任實典治焉)職金之任(初寮除張/輔之制)給納
天下之泉幣(見官/制)奏對及治道之具(朱晦庵集王師愈/字與正召除金部)
(郎官數召對言事上孝宗賜書曰比聞奏對頗及治道/之具而未詳也尚有可禆政體而宜於今者亟復條奏)
(其眷待之渥一時在廷之臣莫得望焉户部尚書楊倓/取諸郡積逋緡錢七百萬付金部使督之公曰此錢徒)
(有名耳督之未必有得而文移一下所擾者不知幾何/人且中外一體若邦計未裕不若歸誠君父以幸寛免)
(豈宜舉此虚籍以罔上/而病民耶持其事不下)虚籍病民之論(上/注)
員外郎諒直(唐職林蕭穎士字茂挺終於揚州功曹子風/存字伯誠為金部員外郎諒直有功曹之)
倉部郎中(周廪人倉人之職也魏晉而下皆有倉部郎/中梁陳為侍郎宋齊以度支尚書領之後魏)
(有太倉尚書後周有司倉下大夫隋初制倉部侍郎煬/帝止曰倉部郎唐武徳三年加中字龍朔二年改司庾)
(大夫咸亨復天寳中為司儲郎中至徳復本朝倉部判/司事一人以無職事官充凡倉庾受納租稅出給禄廪)
(之事皆歸三司而别置提㸃倉場官以督察本司别無/所掌元豐官制行郎中員外郎始實行本司事續㑹要)
(初除韓正彦焉職畧參掌國之倉場儲積及其給受之/事神宗正史職官志列案六倉場上供納給糶糴掌法)
(知雜建炎三年詔罷司農寺本寺諸倉場/事務𨽻倉部紹興三年復舊中興㑹要)
歴代事實司庾　司儲(並見/官制)中立正色(長慶中孟簡為/倉部員外郎王)
(叔文為户部侍郎簡為其/屬中立正色挺然不羣)如處美官(唐職林畢諴為倉/部郎中故事要家)
(勢人以倉駕二曹為辱諴沛然如處美/官宰相知之遷職方郎中兼御史知雜)
旁引掌九糓之數(周禮廪人掌九糓之數以待國之匪/頒賙賜稍食以嵗之上下數邦用以)
(知足否以詔糓用/以治年之凶豐)
羣書精語惟一惟公惟平惟實(元微之行范季睦倉部/員外郎制云出納必恡)
(有司之常貳上下之價則茫昧者受弊雜楛良之貨則/豪右者受贏惟一惟公乃罔不同惟平惟實乃罔不吉)
廪曹(類要/云云)廪人之職(曲阜除王宗望制國朝嵗漕東南/粟六百萬石以實中都兹用命汝)
(以廪人之職惟當於/㑹計則無曠爾官)庾廪之政(南豐除韓正彦制倉庾/賦入之政禄廪賙助之)
(法臺郎典領/列於右曹)辨九穀之物以待邦用(同/上)
　
　
　
　
　
　
　
　
　
　
　翰苑新書前集卷十六
欽定四庫全書
　翰苑新書前集卷十七
　　禮部
禮部尚書(漢成帝置尚書五人其四曰客曹主外國夷/狄事光武分六曹吏部曹兼掌齋祀事然則)
(夷狄齋祀皆今禮部職也魏尚書有祠部曹及晉江左/有祠部尚書掌廟祧之禮後周置春官卿又有禮部後)
(改禮部為宗伯又春官之屬有典命後改典命為大司/禮俄改大司禮復為禮部謂之禮部大夫至隋置禮部)
(尚書唐因之龍朔中改為司禮太常伯光宅中為春官/尚書六典通典職林本朝禮部判部事二人以兩制及)
(帶職朝官以上充凡禮儀之事悉歸於太常禮院而貢社/舉之政領於知貢舉本曹但掌制科舉入補奏太廟郊)
(齋郎室長掌座都省集議百官謝賀章表諸州申舉祥/瑞出納内外牌印之事而兼領貢院焉續㑹要元豐改)
(制職掌如舊凡禮樂有所損益之事則同大常寺大事/則集侍從或百官議定以聞若有事於南北郊明堂籍)
(田禘祫太廟薦饗景靈宮酌獻陵園及行朝貢慶賀宴/樂之禮則承詔舉其儀物職官志前期戒有司辦具即)
(上冊寳及封冊禮命亦如之凡天下選士具注於籍至/三嵗貢舉考驗無冒濫乃聴預試凡大禮生辰后妃親)
(王以下所推之恩公主下嫁宗室冠婚喪祭之制及賜/旌節章服冠帔旌表孝行之法例皆主行之大祥瑞則)
(朝參官詣閤門表賀餘於嵗終條奏其屬有三曰祠部/禮典醫政道釋祠廟之事𨽻焉曰主客蕃國朝貢及國)
(信禮物之事𨽻焉曰膳部牲酒膳羞宴設給賜之事𨽻/焉尚書主禮樂祭享貢舉之政令而侍郎為之貳侍郎)
(中員外郎參領之續㑹要神宗正史職官志時雖正名/尚書猶未除人職畧元祐六年以梁燾為禮部尚書編)
(年備要建炎三年詔鴻臚寺/光禄寺併歸禮部中興㑹要)
歴代事實容臺(索隠殷紀云商容鄭𤣥云商家禮/樂之官知禮容所以禮署稱容臺)春曹
(元稹行王播制/云春曹尚書)禮樂之司(白氏六帖云居禮/樂之司必資明備)文武兼資
(唐髙宗謂裴行儉曰卿文武兼資故授卿以/二職即日拜禮部尚書兼檢校右衛大将軍)其屬有四
(唐職官志禮部尚書侍郎掌天下禮儀祭享貢舉之政/令其屬有四一曰禮部二曰祠部三曰膳部四曰主客)
(凡中外百官之/事皆質正焉)入宫決事(薛稷為禮部尚書以翊賛功/每召入宫與决事恩絶羣臣)
秩禮大僚(唐大詔令李絳禮部尚書/制云宗伯秩禮是為大僚)以報讜言(唐陳叔/達太宗)
(時拜禮部尚書初建成元吉疾害太宗隂行譛毁髙祖/惑其言將有貶責叔達固諫乃止至是太宗勞之曰武)
(徳間公有讜/言故以相答)筮鼎之祥(李綱字文紀仕隋官不進/筮之得鼎終唐禮部尚書)秩宗
(書舜典舜曰咨四岳有能典朕三禮/僉曰伯夷帝曰俞咨伯汝作秩宗)典三禮(上/注)管二曹
(後魏孝文留宋弁兼祠部尚書攝七兵事/曰國之大事在祀與戎故令卿管攝二曹)掌天地人之
禮(周禮太宗伯之職掌建邦之天神/人鬼地示之禮以佐王建保邦國)九儀正邦國之位
(同/上)
皇朝事實周宗伯(南豐擬制昔舜命伯夷典禮后䕫典/樂至周并焉周宗伯之任今禮部尚)
(書盖其/任也)春官古卿(同上春官古/卿是用授汝)議功臣配饗(通畧豐稷/為禮部尚)
(書哲宗升祔議功臣配饗稷以為當用司馬光呂公著/或者謂二人得罪於哲宗朝或不可用稷曰止論其有)
(功於時爾如唐五王配亨中/宗豈非得罪於中宗者哉)却西蕃貢馬(蘇東坡三馬/賛序元祐西)
(蕃有貢駿馬汗血者事下禮部軾時為宗伯判其狀/云朝廷方却走馬以糞正復汗血亦何所用事遂寢)論
髙麗市書(通畧髙麗貢使請買書籍朝廷以故事盡許/之禮部尚書蘇軾言漢東平王求諸子太史)
(公書猶不許今可許乎/詔曾經買者許依例)
自叙襪線無長(偽蜀禮部尚書韓昭多能而皆不精朝/士李台嘏曰韓八座事業如拆襪線無)
(一條/長)
羣書精語祀地郊天之典朝日夕月之儀(張鷟云典朕/三禮大舜委)
(於伯夷分勅六卿成王任於彤伯祀地郊天/之典舉其宏綱朝日夕月之儀撮其機要)
前賢詩詞尚書踐台斗(杜甫送王評事詩及乎貞觀初/尚書踐台斗以王珪拜禮部尚)
(書後以侍/郎執政)
四六警語(春卿/宗伯)　(秩宗/禮臣)　(申命秩宗/正班常伯)　(疏恩天闕/正位春曹)
　　(渙頒明綍/晉陟容臺)　(九重出綍/八座升華)
　　(惟文物禮樂之司獨髙他選/非道徳詞章之望不在此官)
　　(咨伯以典三禮暫資率属之能/貳公而弼一人即拜輔台之命)
　　(上以超虞廷秩宗之遷/下以移漢世奉常之陋)
　　(覈選部之九流已識清渭濁涇之正/總容臺之三禮更觀上天下澤之嚴)
　　(和上下而治神人/經國家而定社稷)　(乃知文昌八座之䇿勲/實為泰階六符之張本)
　　(當今而治天下捨孟子其誰哉/制禮以興太平則周公其人也)
　　(春官六十立之長以維専/曲禮三千待其人而後舉)
　　(武徳間有讜言忠無不報/貞觀初踐台斗理何間然)
　　(伯夷典禮而后䕫典樂煥然治具之張/召公為保而周公為師行矣世官之踐)
禮部侍郎(隋煬帝初置禮部侍郎唐因之龍朔中為司/禮少常伯掌䇿試貢舉及齋郎𢎞崇國子生)
(等事舊制考功員外郎典貢舉李昻為進士李權所詆朝/議以考功位輕不足以臨多士次年遂以禮部侍郎掌)
(焉六典通典唐職林本朝官制因革見前禮部尚書門/元豐正名五年四月二十四日除户部侍郎謝景温為)
(禮部侍郎自此始正除/尚書闕職畧又續㑹要)
歴代事實秩宗(白氏六帖云小/宗伯亦曰秩宗)司禮少常伯(見官/制)容臺
(見尚書/門注)一門孝友(見兄弟五/為禮部注)久著盛名(見自常/少遷注)不阿權
近(唐王凝為禮部/侍郎不阿權近)寛信好士(唐栁璟字徳輝為禮部侍/郎為人寛信好接士稱人)
(之長逰其門者/他日皆顯於世)長於裁鑒(唐韋陟字殷卿為禮/部侍郎於鑒裁尤長)衣冠華
選(見自常/少遷注)重於宰相(唐韋純為禮部侍郎取士抑浮華/先行實嘗奏曰禮部侍郎重於宰)
(相帝曰侍郎是宰相除安得重曰然為/陛下柬宰相者得無重乎帝美其言)實兼二事(見以/直清)
(公正者/處之注)以直清公正者處之(白集韋貫之授禮部侍郎/制禮闈儀曹典郊祀之禮)
(獻賢能之書今小宗伯實兼二之/事非以直清公正者不足以處)非文儒鑒裁者不在此
(稱秩元祀春官舊職舉秀興亷國朝兼領非文/儒碩茂鑒裁精實重于一時者不在此也)自常少
遷(賀知章從太常少卿遷禮部侍郎兼授學士一日併/謝訖謁宰臣源侍中曰賀公久著盛名今日一時加)
(二榮命並為學士之光輝雖然學士與侍郎二者孰為/美燕公曰侍郎自皇朝以來為衣冠之華選自非履歴)
(清要望實具美者無以居之雖然終是具員之吏又非/往賢所慕學士者懐先王之道為縉紳軌儀藴揚班之)
(詞彩兼游夏之文學始可處/之無愧二美之中此為愈也)常衮入相(南部新書常衮/自禮部侍郎入)
(相時潘炎為舍人引麻因戲之曰留/取破麻鞋著及衮視事不浹旬果拜)父子同貳南省(崔/挹)
(子湜先是湜為兵部侍郎挹為禮部侍郎/父子同為南省副貳有唐以來未有此事)兄弟五為禮
部(唐崔氏兄弟六人邠郾鄆凡為禮部五吏部再居光/徳里構便齋宣宗曰鄆一門孝友可為士族法因題)
(曰徳星堂後京兆民/即其里為徳星社)
皇朝事實秩亞春官(南豐擬/制云云)乞改定樂章(周益公集洪/适權禮部侍)
(郎上初講郊祀公乞進胙徳壽宫/及改定樂章人謂禮與時得之)抗秦檜和議(中興繫/年録禮)
(部侍郎曽開知婺州先是秦檜語和議曰此事大係安/危開於坐中抗聲曰丞相今日不當說安危止合論存)
(亡爾檜矍然驚/其言遂命出守)彗見言時政(東都事畧劉正夫字徳初/除禮部侍郎彗見詔求直)
(言正夫條時政十餘事大畧重名器輕賦歛戢干戈節/賜予選人材惜民力鑒祖宗成憲謹持盈守成之道徽)
(宗嘉/納之)正士不宜去朝廷(中興繫年録中丞張守諡文靖/除禮部侍郎力辤不拜上命吕)
(頥浩召至政事堂中諭以正士/不宜輕去朝廷守乃受命)老成不沽激(紹興問吕/廣問為禮)
(部侍郎上謂大臣曰廣問老/成不沽激往時薦之者多)冲天羽翼(朱晦菴集張魏/公復除知興元)
(府已登舟除禮部侍郎召對便殿上慰勞宣諭曰朕将/有為正欲一飛冲天而無羽翼者卿為朕留意當専任)
(用/)
自叙具員之吏(唐賀知章遷禮部侍郎兼授學士問源/侍中曰二者孰美公曰侍郎終是具員)
(之吏又非/往賢所慕)
羣書精語典禮以和神人考文以第俊秀(白集韋貫之/授禮部侍郎)
(制可使典禮以和神人/可使考文以第俊秀)貳宗伯之掌禮典諸侯之貢士
(職類唐/制云云)
前賢詩詞雄筆映千古(杜甫寄禮部賈侍郎南宫吾故/人白馬金盤陁雄筆映千古見)
(賢心/靡他)望郎到處覺風生(鄭谷和禮部盧侍郎/望郎到處覺風生)滿城桃李
屬春官(劉禹錫寄王侍郎放榜云禮闈春榜動長安九/陌人人走馬看一日聲名徧天下滿城桃李屬)
(春/官)
四六警語(小宗伯/亞春官)　(望郎/雄筆)　(誕膺晝接/晉貳春官)　(詞苑疏榮/儀曹進貳)
　　(顯膺綸制/進貳容臺)　(申命貳卿/典司三禮)
　　(禮樂自天子出備殫獻納之忠/左右與正人居宻罄論思之益)
　　(禮樂之對丹墀夙著鰲頭之望/閶闔之開黄道直趨豹尾之班)　(益新緜蕞之儀/亟應承麻之䜟)
　　(惟王使掌邦禮方新周典之修/咨伯汝作秩宗遂正虞廷之命)　(丹青一代之文/明白百王之制)
　　(使命冢宰而綂百官無以易此/况作秩宗而典三禮何以假為)
　　(惟能觀今日之㑹通/期可追先王之制作)
　　(太平六典已知周宰相之有人/緜蕞諸生寧若漢奉常之不古)
　　(能典三禮作秩宗本是君家之舊/不離内廷至公輔旋觀帝命之新)
禮部郎中(魏晉宋齊梁陳後魏北齊有儀曹郎掌吉凶/禮制皆禮部郎中之職也隋禮部曹置侍郎)
(一人煬帝除侍字乂改儀曹唐因之稱郎中龍朔二年/改司禮大夫六典注本朝官制見尚書門元豐正名初)
(除劉摰王子韶職畧大朝㑹則上書奏藩國貢物凡慶/賀若謝則郎中員外郎分撰表文四朝志建炎三年詔)
(禮部郎官一/員兼主客)
歴代事實南宫舍人(唐職林舊說禮部郎中掌省中文/翰謂之南宫舍人春明退朝録云)
(百日内須知制誥故王元之與/宋給事中詩須知百日掌絲綸)春官下大夫(六典禮部/郎中周春)
(官下大夫/之職也)小儀(杜牧頃於宰執求小/儀不遂出尚書故實)清通(見有學/藝注)峭鯁
(李翺字習之為禮部郎中性峭鯁論/議無所屈見宰相李逢吉面斥其過)有學藝(梁武帝問/徐勉求一)
(有學藝解朝儀者為尚書儀曹郎勉曰孔休源識見清/通詳練故事自晉宋起居注畧口誦之即日除尚書儀)
(曹郎時每建議訪問前事休源即以所誦記隨/機斷决曽無凝滯吏部任昉嘗謂之孔獨誦)好典故
學(見真儀/曹注)博綜羣書(見専委/大儀注)辭章自名(唐薛稷字嗣通/為禮部郎中以)
(辭章/自名)奏議詳雅(韓退之為王宏中墓碑云在/禮部奏議詳雅省中服其能)掌五禮(六/典)
(掌凡五禮之儀二百五/十有二吉賓軍嘉凶)委大儀(劉杳字士深博綜羣書/為儀曹郎僕射徐勉以)
(臺閣大儀/専委杳焉)解朝儀(見有學/藝注)舉儀制辨名數(六典郎中員/外郎掌佐尚)
(書侍郎舉其儀/制而辨其名數)真儀曹(南史孔逷好為典故學齊尚逷/書儀曹郎屢箴闕禮上曰孔)
(真所謂儀曹/不忝厥職也)孔獨誦(見有學/藝注)
皇朝事實名表郎(石林燕語禮部郎中元豐官制行謂/之名表郎郎官别有印曰名表郎印)
瑞錦窠(春明退朝録云禮部/員外郎為瑞錦窠)春官之屬郎選甚髙(南豐/擬制)
(云/云)士林髙選(曲阜行上官均制南/宫舍人士林髙選)非他曹比(王鞏聞見/録云神宗)
(與宰執議更官制至禮部郎中曰此/南宫舍人非他曹可比可除劉摯)位近司清(公是謝/表太微)
(之星郎位甚近宗/伯之屬禮為司清)訂禮文職牋奏(曲阜除鄧忠臣制曰/儀曹部還參訂禮文)
(兼職牋奏非富/儒學未易處也)撰春秋謝衣表(石林燕語舊大朝㑹等/處慶賀及春秋謝賜衣)
(請上聴政之類宰相率百官奉表皆禮部郎官之職大/觀以後朝廷慶賀事多非常例郎官不能得其意蔡京)
(乃命中書舍人雜為之比又不欲有所去取於是間參/取首尾或摘其一二聯次比成之當時謂之集句表禮)
(部所撰惟春秋兩/謝賜衣表而已)不草邦昌牋奏(中興繋年録注注藻/撰墓誌吴懋晉陵人)
(為禮部員外郎金立張邦昌法當郎草牋奏公度不可/拒将引繩自裁有幸非常者儳曰僕請謂之由是獲勉)
(而王時雍用事坐政事堂公發憤罵時雍曰反賊吾不/能擊汝如段秀實耶時雍面頸發赤不能對公言因以)
(疾求罷不聴遂/稱疾篤於家)名表士林稱誦(樓攻媿集汪大猷字仲/嘉除禮部員外郎南宫)
(名表一出士/林稱誦之)論明堂合祭(吕東萊集王居正字剛中紹/興元年除禮部員外郎上将)
(祀明堂有司疑於嚴父之文公立議請合祭天地奉太/祖太宗配詔禮部議定撫州守臣言甘露降圖以聞公)
(請卻其圖勿内臺/臣繼劾守奪其州)言海瀆典祭(周平園集李文簡公燾/正除禮部員外郎言中)
(興祭典未備岳鎮海瀆先農先蠶風雨雷師九祠以/酒脯代牲牢雨晹失節郡國水灾殆以此詔復舊)請
廟祫不加尊號(言行録劉敞字原父天子将親大祫于/太廟丞相欲加上尊號公以禮部兼領)
(名表丞相請撰表公說止之遂上疏章凡四天子得公/奏曰我意本謂當如此遂斷章表不受公於是忤時相)
請卻守臣甘露圖(見論明堂/合祭注)百日知制誥(見前賢/詩詞類)
員外郎秀峙玉冠(見名徳/之首注)清廟之器(唐李珏為殿中侍/御史宰相韋處厚)
(曰清廟之器豈擊搏/才乎除禮部員外郎)名徳之首(崔澹舉止秀峙謂玉而/冠者為禮部員外郎當)
(時士夫以流品相尚/推名徳者為之首)文章稱首(劉禹錫桞子厚文序以/文章稱首入為尚書禮)
(部員/外郎)文章卓偉(唐職林桞子厚/文章卓偉精緻)秩清選妙(白居易張元/夫禮部員外)
(郎制官有秩清而選妙者/其儀曹員外郎之謂乎)超取顯美(見自御/史為注)自殿中除
(見清廟/之器注)自御史為(桞宗元與蕭俛書云僕年二十三甚/少自御史裏行得禮部員外郎超取)
(顯/美)十年轉正曹(劉禹錫為禮部員外郎方與日者從容/段文昌入謁既去日者謂禹錫曰員外)
(須待十年之後此客入相方轉正曹郎耳自是禹錫失/意連受外官十餘年文昌入相方除禹錫禮部郎中)
羣書精語容臺是則僊闥咸推(唐彭景直禮部郎中制/容臺是則僊闥咸推)
儀曹之任實藉文雄(唐授禮部郎制儀曹之任實/藉文雄郎吏之選必資時秀)張燈
起草譽動南宫(職類許集郎制詞云/張燈起草譽動南宫)裁書南閣(常衮制/云云)
爼豆之議著為典常(曲阜行上官均制云南宫舍人士/林髙選牋奏之文爼豆之議著為)
(典常𫝊為口實秩清任重時/儒所貴不次之用多出此途)
前賢詩詞召還及脩綆(黄山谷詩唯此禮部公東坡也/寒泉甃舊井謫去久羸瓶召還)
(及脩/綆)小儀澄澹轉中儀(鄭谷寄同年禮部趙郎中仙步/徐徐整羽衣小儀澄澹轉中儀)
(樺飄紅燭趨朝路蘭縱清香宿省時彩筆煙霞供不足/綸闈鸞鳯訝來遲自憐孤宦誰相念禱祝空吟一首詩)
須知百日掌絲綸(見歴代事實/南宫舍人注)開箱何處送新圖(唐舊/説員)
(外郎㕔有大石諸州府納廢印皆於石上碎之又圖冩/祥瑞亦員外郎所掌令狐楚詩曰移石幾回敲廢印開)
(箱何處/送新圖)
四六警語(先膺帝命/進擢郎曹)　(宸翰疏恩/祠曹進職)　(新承天寵/峻擢郎曹)
　　(頒命龍墀/升華鷄省)　(兹南宫舍人之選/實北門學士之階)
　　(顯設容臺之文物/發揮郎省之光華)　(疏渥宸庭/兼榮星省)
　　(東壁秉青藜之炬已騰耀於文星/南宫號瑞錦之窠更分輝於郎宿)
　　(鷄省為郎小試南宮之牋奏/鳳池入直行演西掖之絲綸)
　　(美其職則稱瑞錦之窠/珍其才則為清廟之器)
　　(屬列春官則為下大夫之職/印司禮部則有名表郎之稱)
　　(臺閣上儀典司之有頼/禮文盛作潤色之尤長)
　　(掌絲綸於百日當繼唐人之詩/記帡幪於萬間願廣杜厦之芘)
　　(含香握蘭特假途於是耳/簪筆持槖将不日而見之)
祠部郎中(東晉而下逮於北齊皆有祠部郎後周春官/府有典祠中大夫隋有祠部郎唐改為郎中)
(龍朔中改為司禋大夫後復故唐職林本朝祠部判司/事一人以無職事朝官充凡祠祀享祭皆𨽻太常禮院)
(而天文刻漏歸於司天監本司但掌祠祭晝日休暇令/受諸州僧尼道士女官童行之籍給剃度受戒文牒而)
(已元豐改制郎中員外郎始實行本司事續㑹要初除/趙令鑠職畧參掌天下典祀國忌廟諱凡本司所治之)
(事月奏祠祭晝日及休暇令節即神祀封爵號則覆太/常所定以上尚書省應宫觀寺院僧道置籍書其名額)
(嵗較醫官功過而賞罰之神宗正史職官志/建炎三年詔祠部郎官一員兼膳部郎中)
歴代事實冰㕔(因話録云祠部呼為冰/去聲㕔言其清且冷也)有史才(職類謝/沈為祠)
(部郎有/史才)才應禮樂(職類許允之字之竒才/應禮樂擢於祠部郎)損益禮義(周/捨)
(𫝊學精義理梁武帝召拜祠/部郎損益禮儀多自捨出)斟酌故實(後魏裴修兼祠/部曹每有疑議)
(修撰斟酌/咸有故實)論明堂辟雍(徐邈為祠部上言南北郊及論/明堂辟雍宗廟毁建言皆有證)
改立太廟(職𩔖晉改立太廟摯/虞為祠部郎職其事)三世為(南史賀徳基世/𫝊禮學三世為)
(祠部/郎)不博都門(唐省中語後行祠/屯不博中行都門)
皇朝事實祠曹(南豐除趙令鑠制祭以祀神人追之極/也祠曹所領體莫重焉白居易除張士)
(階制已用/祠曹二字)禋曹(胡文恭行曹旭贈官/制追建禮之禋曹)不阿秦檜(紹興正/論胡寧)
(文定之子遷祠部員外郎與秦檜議論不合時熺為樞/宻檜問兒子近除如何寧曰外誠以為必不襲蔡京之)
(迹也檜怒/以言章罷)論宗廟薦新(國史趙彦若遷祠部員外郎先/是論宗廟薦新中秋用茭萌不)
(經易以蒲白彦若曰蒲春始生可食秋則/過時不可以薦乃㨿引經𫝊改從春薦)度僧道執奏
(神宗實録陳古靈先生襄字述古判尚書祠部時繹經/僧法䕶遺表度十僧趙㮣奏列于朝三年度道士襄皆)
(執奏/不行)陟典祠之清選(東都事畧富弼𫝊子紹庭除祠部/員外郎制其畧云惟爾先正相予)
(祖宗爾少長義方習以成性詩不云乎惟其有之是以/似之朕亦何愛典祠之清選而命汝陟焉以勸夫孝於)
(親者往/具欽哉)除起居郎(長編葉夢得字少藴為祠部員外郎/召對上喜因問在祠部幾時對行及)
(二年上曰如是久乎朕即當/擢卿後數日遂除起居郎)
員外郎當官正色(售崔沔為祠部員外郎為人舒緩/訥於造次當官正色未嘗撓沮)學
該典禮(李華崔沔集序學該/典禮拜祠部員外郎)好賢樂善(韓退之與祠部/陸參員外薦士)
(書曰執事好賢樂善孜孜以薦進良士/明白是非為已任方今天下一人而已)
前賢詩詞又隨急詔朝天去(陳后山送鄭/祠部詩云云)
知貢舉(唐初貢舉省試主之考功開元間考功員外郎/李昻為舉人詆訶帝以員外郎望輕遂移貢舉)
(於禮部以侍郎主之禮部選士自此始由是與吏部侍/郎同其貢事有姻舊悉試考功謂之别頭後齊抗為相)
(奏罷之唐職林本朝禮部貢院以朝官一員主判若遣/官知貢舉即主判官罷對事畢復别差官主判㑹要)
歴代事實春闈(杜牧之行崔璪/制云貢典春闈)貢部(唐王起字舉之前/後四典貢部精鑒)
(狥公所選皆當代詞藝之士/有名於時人皆賞其公也)進幽獨抑浮華(職官分紀/唐髙郢為)
(禮部侍郎應進士舉者多務朋遊馳逐聲名郢性剛正/尤疾其風凡掌貢部三嵗進幽獨抑浮華冗濫之風翕)
(然一/變)斥浮華進真實(職官分紀唐衛次公知禮部貢舉/斥浮華進真實不為時力所揺)
抑浮華先行實(職官分紀韋貫之為禮部侍郎凡二年/所選士大抵抑浮華先行實由是趨競)
(者稍/息)精鑒旬公(見四典/貢部注)決以至公(唐髙湜字澄之為禮/部侍郎時士多由權)
(要干請湜不能裁既而扺帽于地/曰吾决以至公取之得譴固吾分)所擢無非名士(職官/分紀)
(唐崔郾轉禮部侍郎凡兩嵗貢士平心閱/試所擢者無非名士為名卿輔者十人)所取多知名
士(唐李宗閔字損之典貢舉所取多知名/士若唐冲薛庠𡊮都等世謂之玉筍)選擢多得實
才(唐文宗開成中髙鍇為禮部侍郎掌貢部選擢/雖多頗得實才抑豪華擢孤逺至今稱誦之)三人
有詞藝(唐宣宗時禮部侍郎魏扶奏曰臣今嵗放三十為/三人其封彦卿崔瑑鄭延休等三人實有詞藝)
(時所稱皆以其父兄見居要地不敢令中選詔令翰林/學士承旨韋琮等重考覆敇曰彦卿等所試文字並合)
(程度可/放及第)考覈片善無遺(唐韋陟為禮部侍郎陟好援後/輩尤鑒于文雖詞人後生靡不)
(諳識曩者主司取予皆以一塲之善登其秩目不/盡其方陟先貴舊文考覈片善無遺美聲盈路)得人
多至公卿(職官分紀賈餗為中書舍人太和四年權知/禮部貢舉五年榜出後正拜禮部侍郎凡典)
(禮闈三嵗所選士七/十五人多至公卿)為名卿者十人(見所擢無/非名士注)所試士
踵相躡為達官(韓文權徳輿碑所考試/士踵相躡為宰相達官)門生相繼為公
相(因話録權徳輿身不由科第掌/貢舉三年門生相繼為公相)四典貢部(見貢/部注)三典
禮闈(見得人多/至公卿注)十年掌貢舉(翰林盛事崔湜弱冠/登科十年掌貢舉)父子
知舉(南部新書父子知舉三家髙鍇子相于邵/子允躬崔郾子瑶唯崔氏相去只二十年)兄弟雙
與(張楚金年十七與兄越石同舉所司以兄弟不可兩/收將罷越石楚金進白以順則越石長以才則楚金)
(不如請俱退李勣時在中書難曰國家貢/舉本求才行何妨兄弟遂俱擢進士第)𫝊衣鉢(范質/年十)
(三舉進士是嵗翰林學士和凝權知貢舉凝平生以宰/輔自期登第之歳姓名在十三及司貢部覽質文卷知)
(非常人也洎放榜亦以質為第十三人塲屋間謂之傳/衣鉢言若禪宗之相付授也其後凝既登庸不十年間)
(質亦大/拜焉)就中書見座主(南部新書李逢吉知貢舉榜未/放而入相禮部王尚書播代放)
(榜及第人就中書見座/主時稱好脚跡門生)兩都分試(賈至為禮部侍郎是/嵗至以嵗歉舉人赴)
(省者少奏請兩都分試從/之兩都試舉人自此始也)奏復夜試(唐竇正固遷禮部/尚書知貢舉舊制)
(進士夜試以三燭為限長慶二年改令晝試正固以/短晷難成文不盡意奏復夜試擇士平允時論稱之)
皇朝事實宗匠(慶厯二年富弼上言南省主/文者四五人皆兩制宗匠)愛惜士類
(言行録洪文安公遵字景嚴知禮部貢舉邏卒挾内侍/王允修勢侵辱士人公引蘇軾奏故事以聞一士賦擅)
(塲又有對策剴切皆榜犯名諱公為取旨許降等/奏名前二人林光朝樓鑰也其愛惜士類如此)放出
一頭(言行録蘇文忠公軾字子瞻歐陽文忠公考試禮/部進士梅聖俞時與其事得公論刑賞以示文忠)
(文忠驚喜疑門下曽子固所為乃第二復以春秋對義/居第一以書謝諸公文忠見之以書語聖俞曰老夫當)
(避此放出/一頭地)成就多老師宿儒(楊大灋撰程尚書大昌行/狀公權禮部侍郎一時文)
(柄舉屬公其成就人才不可計/凡今老師宿儒多公門生也)得二俊名世才(言行録/陳晉公)
(恕字仲言領春官以王沂公為舉首嵗中拔/劉子儀於常遷自云吾得二俊名世才也)文章變而
復古(言行録歐陽文忠公修權知貢舉時進士以詭異/相髙文體大壞公所取率以詞義近古為貴凡以)
(嶮怪知名者黜去殆盡榜出怨謗紛然/久之乃服然宋之文章自是變而復古)得刑賞論驚喜
(見放出/一頭注)往司貢部(慶厯二年詔曰國家/申命邇臣往司貢部)兩知貢舉(賈黄/中)
三典春闈(眞宗朝趙安仁三/典春闈選士平允)知舉差四員(元祐六年詔/從范伯禄之)
(請/也)
羣書精語鎔範之内無非祥金(劉禹錫為韋陟神道碑/云凡執文章權衡以揣)
(量多士披沙剖璞由我而顯者落落然居多/推是風鑒移于大冶則鎔範之内無非祥金)
名賢詩詞朱門試院深(唐人知貢舉者有詩云梧桐葉/落井亭隂𤨏閉朱門試院深嘗)
(是昔年辛苦地不/将今日負初心)平生謾說古戰塲(李直方詩話李才/叔為東坡客東坡)
(知貢舉才叔下第有詩云平生謾/說古戰塲過眼空迷日五色)萬蟻戰酣春晝永(梅/聖)
(俞試院詩萬蟻戰酣春/晝永五星明處夜堂深)
四六警語(宋奉常再領省闈取王元之等皆知名士/歐内翰兼知貢籍降蘇子瞻亞疑是門生)
　　(固知無明月之暗投/自恐乏陽春之寡和)
　
　
　
　
　
　
　
　
　
　
　
　翰苑新書前集卷十七
欽定四庫全書
　翰苑新書前集卷十八
　　兵部
兵部尚書(漢置五曹未有主兵之任六典魏始置五兵/尚書謂中兵外兵騎兵别兵都兵也晉有五)
(兵尚書而又分中外兵各為左右按晉雖中外兵與舊/五兵為七曹然尚書惟置五兵無七兵尚書之名至後)
(魏始有七兵尚書今諸家著述或謂晉太康中置七兵/尚書誤矣後魏為七兵尚書後周置大司馬其屬又有)
(兵部中大夫小兵部下大夫其職並闕至隋乃有兵部/尚書統兵部職方駕部庫部四曹唐因之龍朔二年改)
(司戎太常伯咸亨元年復舊光宅元年改夏官尚書神/龍元年復故天寳十一載改武部至徳二年復舊通典)
(選舉亦為三銓制如吏部通典本朝尚書兵部掌武舉/民兵廂工軍鹵簿及蕃夷官員承襲之事凡聯其什伍)
(而教之戰兵部武選之制傚貢舉法若遣將出兵露布/奏㨗必告於廟其屬有三曰職方郡縣地圖蕃夷歸附)
(之事𨽻焉曰駕部輦輅車乗廐牧驛𫝊之事𨽻焉曰庫/部軍器儀仗鹵簿供帳之事𨽻焉神宗正史職官志正)
(名之初尚書猶未除人職畧元豐五年九月詔應縁邊/義勇保甲事竝𨽻樞宻院其餘民兵悉𨽻兵部續要㑹)
(建炎三年併衛尉寺/歸兵部中興㑹要)
歴代事實屯兵　五兵(並見/官制)司戎太常伯(見官/制)夏卿(職/林)
(載尚書大司/馬亦曰夏卿)大司馬(令狐綯韋博碑曰以大司馬/申褒贈之數謂兵寄尚書也)西曹
(文苑英華崔融吏部兵部選人議曰伏望詔/東西二曹兩都分簡東謂吏部西謂兵部)武部(見官/制)
尚簡率(唐李懐逺除兵部尚書雖久居榮名彌尚簡率/常乗款段馬左僕射豆盧欽望曰公榮貴如此)
(何不買駿馬乗之答曰此馬幸/免驚蹶無假别求聞者歎服)用九法(錢珝授陸扆兵/部尚書制云周)
(之九法歴代用焉故/夏官之重髙位久虚)九伐正邦(蔡謨讓五兵尚書/䟽九伐以正邦國)董正
六師(孫逖授李林甫/兵部尚書制)卿長夏官(唐大詔令李/宗閔制云云)實掌戎政
(白居易行桞公綽制/惟兹夏官實掌戎政)視事南省(唐李輔國為兵部尚書/視事南省使武士戎装)
(夾/道)以宰相兼(姚崇三為宰相兼兵部尚書記/屯戍斥堠士馬儲械無不暗)訪逮時政(唐/職)
(林王起字舉之為兵部尚書文宗/數訪逮時政起因積雨願寛逐臣)
皇朝事實夏官古卿(歐陽公謝/表云云)文昌七兵之秩(楊億代/表云)
大臣才(見論制狄/在民注)論制狄在民(中興繫年録兵部尚書民/王庶論制狄之道在於)
(周文王問太公以為國太公曰愛民而已兵書無/不本諸愛民者上歎曰大臣才也遂拜樞宻副使)郊祀
劾后主亂行(言行録上祀南郊蘇軾以兵部尚書為鹵/簿使上因太廟宿齋行禮畢特至青城忽)
(有赤傘犢車并青盖犢車百餘乗衝突而來公呼御營/巡檢使立車前曰西來誰何敢爾亂行曰皇后并某國)
(太夫人某大長公主也公即於青城上䟽/劾之明日中使𫝊命申勅所司嚴整仗衛)知無不言(朱/晦)
(菴撰黄端明墓誌公為兵部尚書兼侍讀每當入直上/常先遣人候視至則亟召入坐語從容月必一再見公)
(知無/不言)除樞宻副使(見論制狄/在民注)
旁引制軍詰禁(周禮大司馬之職掌建邦國之九法/以佐王平邦國制軍詰禁以糾邦國)九
伐之灋(同上以九伐/之灋正邦國)萬民觀政象(同上正月之吉始和/布政于邦國都鄙乃)
(縣政象之法于象/魏使萬民觀政象)
四六警語(武部/司戎)　(戎曹/夏官)　(夏卿/南省)　(渙號宸庭/升華武部)
　　(疇庸東掖/率屬西曹)　(渙膺天寵/晉長夏官)
　　(夏官之屬六十久虚司馬之稱/武王有臣三千斯掌戎車之政)
　　(聲名攙四水之清/步武接九霄之峻)　(官儀如舊詰修禹迹之英/風采聿新傾聴漢庭之履)
　　(爪牙居祈父之司/喉舌總漢官之重)　(筆端巧次於金湯/胷次踔踰於兵甲)
　　(裕陵肇修官制猶虚位於夏卿/哲廟博采師虞始新除於邦傑)
　　(祈父王之爪牙周蓋専於九伐/尚書帝之喉舌漢實次於三公)
　　(就參廟筭仍登喉舌之司/佇静邊塵遂正股肱之任)
　　(峻文昌之八座聊少偃於靈旗/占泰階之六符行即參於鬷假)
　　(常伯寵優佩摧城之寳劒/司戎職暇偃太一之靈旗)
　　(在冶在鈞幸不為化工之棄物/為杗為桷願終歸匠石之掄材)
　　(傾聴壯猷誦諸葛出師之表/亟符善頌歌武公入相之詩)
兵部侍郎(隋置兵部侍郎唐因之龍朔為司戎少常伯/光宅中為夏官侍郎後復故唐職林舊制一)
(員總章元年加一員通典掌武選地圖車馬甲械之政/唐職林餘見前兵部尚書門本朝官制元豐正名詳見)
(前兵部尚書門元豐五年四月二十日/除許将試兵部侍郎除侍郎自此始也)
歴代事實司戎少常伯　夏官侍郎(並見/官制)夏官小司馬
(六典夏官小司馬/中大夫之任也)夏卿之亞(張九齡集裴光庭碑曰兵/部侍郎祈父之貳夏卿之)
(亞任而舉者/悉以咨之)戎司(楊洪武為司戎少常伯遷西臺帝嘗/誚曰爾在戎司授官多非其才何邪)
(洪武曰臣妻剛悍此其所屬不/敢違以諷帝用后言帝笑不罪)端靖介正(盧元輔端靖/介正能紹其)
(祖/奕)有大臣器(韓皋資質重厚有/大臣器號稱職)有文武材(唐太宗以楊/洪禮有文武)
(材擢為兵部侍郎入參機務出統衆/攻戰太宗曰越公兒郎故有家風矣)佐平邦國(白集桞/公綽兵)
(部侍郎制云惟兹夏官實掌戎政簡稽/調補今方其時司馬貳卿佐平邦國)入參機務(見有/文武)
(材/注)掌天下軍衛(六典尚書侍郎掌天下軍衛武官選授/之政令凡軍師卒戍之籍山川要害之)
(圖廐牧甲/仗之數)勲臣之後並優秩(唐衛次公為兵部侍郎選/人李勣徐有功之孫名在)
(黜中次公召而謂曰子之祖先勲/在王府豈限常格並優秩而遣之)召見訪時事(唐韋澳/遷兵部)
(侍郎與同寮蕭寘深為宣宗所遇每二人同直無不召/見詢訪時事有邦國刑政大事中使𫝊宣草詞澳心欲)
(論諫却曰此一事湏降御札方敢施行/遲留至旦必論其可否上旨多從之)咨天下得失(唐/蒋)
(伸字大直為兵部侍郎宣宗雅信愛伸每見必咨天下/得失伸三起三留曰他日不復對卿矣伸不喻未幾拜)
(相/云)朕今信卿(盧承慶遷民部侍郎太宗尋令檢校兵部/侍郎仍知選事承慶辤曰選事職在尚書)
(臣今掌之便是越局太宗不許/曰朕今信卿卿何不自信也)父子同為省貳(唐崔湜/為兵部)
(侍郎父挹為禮部侍郎父子/同為南省副貳有唐未有)越公兒郎有家風(見有文/武材注)
皇朝事實貳祈父(曲阜除陳軒制六卿之亞皆髙選也/而夏官實主武事還貳祈父用均爾)
(勞/)司戎亞卿(曲阜賜兵部侍郎/何執中不允詔)奏四事(言行録周文忠/公權兵部侍郎)
(奏四事曰重侍從増臺誎擇監司郡守/久任監司郡守上曰皆今日要務也)條八事(東都事/畧許将)
(入為兵部侍郎條奏八事以為兵之事有三曰禁兵曰/廂兵曰民兵馬之事有三曰養馬曰市馬曰牧馬兵器)
(之事有二曰/繕作曰給用)畫秦蜀形勝(北盟㑹編王敏節庻為兵部/侍郎對便殿口陳手畫秦蜀)
(形勝利害上大喜/即日遷本部尚書)言恢復不可輕(平園集周簡惠公葵/除兵部侍郎完顔亮)
(斃張公自督府來朝宻言恢復公請對謂不可輕舉累/數千言上唯唯五月敗書聞上思公言以左中大夫參)
(知政/事)不主和議(中興繫年録兵部侍郎張燾力詆拜詔/之議秦檜患之燾託疾在告檜使樓炤)
(諭之曰北扉闕人上欲以公為直院宜早出燾大駭曰/愈不敢出矣若使草國書豈能曲狥意旨哉燾嘗思之)
(不過一去檜/不能奪遂止)正詞折羣醜(周益公集李文敏公邴召為/兵部侍郎苗劉反露刃宫門)
(上登樓撫諭公亟趨前叱苗劉等兇焰稍息公扣宰相/朱勝非問計䇿傳等皆在公反覆䥴詰人為公危公無)
(懼色太后垂簾勝非奏變故以來能助朝廷者惟李邴/鄭㲄乃除公翰林學士上賜親札畧曰卿毅然正詞氣)
(折羣醜萬衆動/色具臣靦顏)不兼二事(東萊集王居正字剛中遷兵/部侍郎兼直學士院公辤曰)
(臣愚不足以兼二事願/盡力佐司馬不受直院)
羣書精語入亞六卿出膺九命(類要伯樂川記入亞六/卿具行司馬之法出膺)
(九命俱總/元戎之律)
四六警語(小司馬/少常伯)　(天詔䟽恩/夏官正位)　(詞垣渙渥/武部躋榮)
　　(顯冊儒紳/升卿武部)　(立殿中而奏事夙著英猷/亞祈父以司徒茂凝新渥)
　　(司馬之掌五兵久煩試可/貳卿之通四禁果見真為)　(參武部之五兵/賛周官之九伐)
　　(文昌貳卿/司馬九法)　(時方隆平寧有甲兵之問/帝深眷顧佇膺衡軸之求)
　　(談兵亹亹帶齒頰之冰霜/挺節巖巖侍論思於朝夕)
　　(少參董訓偃太乙之靈旗/即慶登庸拜文昌之上相)
兵部郎中(魏有五兵晉有七兵皆置郎中歴代或單為/郎或為郎中隋初為兵部侍郎煬帝除侍字)
(又改為兵曹郎唐初皆因隋制武徳三年改兵部郎中/龍朔改司戎大夫咸亨光宅神龍隨曹改復二員一員)
(掌判帳及天下武官之階品衛府之名數一員掌判簿/以總軍戎差遣之名數通典唐職官志本朝官制元豐)
(正名並見前尚書門初除潘良器職畧本朝所治之事/郎中員外郎參掌之續㑹要建炎三年併省冗職以兵)
(部郎中兼/職方題名)
歴代事實軍司馬下大夫(唐職林兵部郎中周大司馬/屬官軍司馬下大夫之任也)
(權相兵部郎中楊凝/集序云中兵下大夫)公務修整(唐裴光庭轉兵部郎中/既歴清要人未之許及)
(在職公務修/整衆皆嘆服)奏決若流(姚崇為夏官郎中契丹擾河北/兵檄叢進崇奏決若流武后賢)
(之拜/侍郎)吏幹有稱(唐李憕驟歴兵部吏部郎中憕有/吏幹明於几案甚有當官之稱)所歴
有聲(唐盧奕懐慎之子與其兄奐齊名開元中任京兆/司録參軍天寳初為鄠縣令兵部郎中所歴有聲)
(皆如渙之/所治也)侍從不居外省(元微之行楊嗣復制云兵部/郎中二員一在侍從不居外)
(省/)
皇朝事實七兵之曹(南豐除潘良器制七兵/之曹郎吏之選甚寵)五兵之屬
(公是行彭思永制/云往踐五兵之屬)夏卿首曹(胡文恭行張朂制夏/卿首曹中臺妙選)夏官
之屬(公是行陳希/亮制云云)
員外郎廷無稽牒(唐張嘉貞為兵部員外郎時功狀盈/几郎吏不能决嘉貞為詳處不渝旬)
(廷無/稽牒)能益百姓(魏徴薦社正倫為兵部員外郎太宗勞/之曰朕舉賢者非朕獨私以能益百姓)
(也/)掌貢舉選曹(六典員外郎二人一人掌貢舉及雜請/之事凡應舉之人有謀畧才藝平射筒)
(射皆待命以舉若州府嵗貢皆勘責文狀而引試焉一/人掌選院謂之南選曹每嵗選人有解狀簿書資歴考)
(課必由之以覈其實乃/上三銓進用則書焉)
羣書精語參戎事之殷(職類元和制誥云既參戎/事之殷擢授五兵之後)用服
一臺之華(胡文恭行吕公弼制姑寵/七兵之秩用服一臺之華)
四六警語(中兵下大夫/南宫老駕部)　(榮膺帝命/峻陟郎曹)　(光膺一札/賛掌五兵)
　　(王庭渙號/武部選賢)　(員兼侍從不居於外省/官號首曹妙選於中書)
　　(近參卿月之聯/上應郎星之列)　(龍朔改制大夫有司戎之名/元豐省官兵部兼職方之事)
駕部郎中(周夏官之屬有輿司馬有校人主馬之官有五/牧師掌牧地有巾車掌公車之政令及王之)
(路皆駕部之任也魏晉尚書有駕部郎宋駕部屬左民/尚書齊有之後魏與北齊並曰駕部郎中隋曰侍郎屬)
(兵部煬帝除侍字唐武徳加中字龍朔改司輿大夫咸/亨復天寳中改司駕至徳復通典本朝駕部司事一人)
(以無職事朝官充輿輦車乗𨽻於太僕寺𫝊驛給受出/於樞宻院廐牧之政總於羣牧司本司無所掌元豐改)
(制郎中員外郎始實行本部事續㑹要初除王欽職畧/參掌輿輦車馬驛置廐牧之事大禮則戒有司具五輅)
(凡奉使之官赴闕視其官職及所治事給馬如格官文/書則量其遲速付馬步急遞應内外監收租入多寡孳)
(産登耗皆檢察焉神宗正史職官志建炎三年以駕部/兼庫部復并太僕寺歸駕部本朝㑹要隆興元年復裁)
(内外官於是駕部又當省而郎適賛讀王府而詔聴留/需其遷勿補厥後間或一置而一員之制定矣題名兵)
(部四曹而/止一員)
歴代事實司輿司駕(見官/制)清謹介特(崔元亮字晦叔為/駕部員外郎清謹)
(介特澹/如也)奉國竭忠(通典隋辛公義為駕部郎勾檢馬牧/所獲十餘萬匹帝嘉曰唯我公義奉)
(國竭/忠)從容管劇(常衮駕部郎中制從容/管劇每識通而理當)閱簿口陳(職官/分紀)
(北齊馮子琮為駕部郎中攝庫部孝昭帝/曽閱簿領試令口陳子琮闇對無有遺失)僕射拊床(李/靖)
(為駕部郎中左僕射楊素/拊床謂曰卿終當坐此)
皇朝事實司輿馬之政(初寮除李倫制/擢司輿馬之政)主中臺要務(南/豐)
(擬制輿馬輦乗之奉郵驛圉/牧之治中臺要務主以郎官)
自叙刑户不博(唐國史補中行刑/戸不博前行駕庫)如處美官(唐畢諴字/存之為駕)
(部員外郎故事要家勢人以倉駕二曹為辱諴沛/然如處美官宰相聞之以職方郎中兼御史知雜)
　
　
　
　
　
　
　
　
　
　
　
　
　
　翰苑新書前集卷十八
欽定四庫全書
　翰苑新書前集卷十九
　　刑部
刑部尚書(漢成帝時尚書初置二千石曹主郡國二千/石又置三公曹主斷獄光武改三公曹主考)
(課二千石曹掌水火盜賊辭訟亦謂之賊曹魏置尚書/都官郎佐督軍事晉以三公尚書掌刑獄宋三公刑部)
(主刑法又置都官尚書主軍事刑獄齊梁陳並有都官/尚書隋開皇改都官為刑部尚書統都官刑部比部司)
(門四曹唐因之龍朔改司刑太常伯咸亨復武后改為/秋官神龍復天寳改為憲部至徳復職林本朝刑部尚)
(書侍郎中止為階官而刑部判官事二人以御史知雜/以上或朝官充淳化二年以刑部覆大辟案増置審刑)
(院凡四方以刑獄來上則讞於審刑院大中祥符二年/置紏察在京刑獄司元豐三年並併歸刑部五年官制)
(行六部各正其職而刑部始得専其官續㑹要國朝尚/書刑部掌律法獄訟奏讞叙復之事凡斷獄本於律而)
(隨時損益以勅令格式若情可矜憫或法不中情者皆/具讞閱其按狀博例擬進應詔獄及按劾命官以程督)
(之審覆京都辟囚其在外已論决則摘按檢察大理開/封殿前馬步同獄則紏正其當否即有所辨訴以法理)
(與奪如朞赦應格則聴其叙復其屬有三曰都官軍民/及徒𨽻名籍之事𨽻焉曰比部鉤攷帳籍及贓罰負欠)
(之事𨽻焉曰司門津梁道路及國門稽察之事𨽻/焉神宗正史職官志是時尚書猶未除人職畧)
歴代事實秋典(顔魯公集馮翊太守謝上表云/超司秋典盖嘗為憲部尚書)潔介自
守(崔隠甫不屈牛仙客/潔介自守以强正稱)不屈牛仙客(崔隠甫為刑部帝/欲相之謂曰牛仙)
(客可與語卿嘗見否曰未也帝曰可見之隠甫終不詣/他日又問對復如初帝乃不用賛曰嚴挺之拒宰相不)
(肯見李林甫崔隠甫違詔不屈牛仙客信剛/者乎二人坐是皆不得相彼亦各申其志也)不得張僧
徹(梁書羊侃為都官尚書宦者張僧𦙍候侃侃曰/我床非閹人所坐竟不前之時論美其貞正)庭無
留事(李適之為刑書畫/决公務庭無留事)覆獄累歎(唐劉祥道遷刑書每/覆大獄必歔欷累歎)
(奏决之日/為之不食)論奏事不當先白宰相(顔真卿為檢校刑書/永泰中元載引用私)
(黨請百官凡欲論事必先白長官長官白宰相然後聞/奏真卿上䟽曰天寳後李林甫威權日盛羣臣不先咨)
(宰相輒奏事不過託以他故中傷猶不敢明約百司令/先白宰相如今日之事曠古未有陛下不早覺悟漸成)
(孤立矣其激切如此於是/中人争冩内本布於外)
皇朝事實秋官右卿(南豐擬/制云云)司臬(中興題名設官/分職以司臬事)天臺
刑官(歐陽謝表曰望峻天/臺仍忝刑官之重)典司邦禁(南豐擬制中臺/八座典司邦禁)奏
刑不上大夫(言行録蘇頌字子容神宗朝知審刑院知/金州張仲宣受財枉法抵死官援前比貸)
(死杖脊黥配海島公奏古者刑不上大夫今刑為徒𨽻/恐汙辱衣冠耳仲宣由是得免杖黥止流海外自是命)
(官無杖/黥者)請諸路疑獄聽讞(東都事畧燕肅傳肅字穆之/知審刑院先是天下疑獄雖)
(聴奉而州郡懼得罪不敢讞故寃獄常多肅建請諸/路疑獄皆聴讞有不當者釋其罪自是全活者衆)建
議違制親被乃坐(言行録王文正公曽在審刑日建議/違制親被乃坐罪未幾外郡有以具)
(獄讞聞章聖俾以違制坐之公以/制非親被請從違失上可其奏)盜殺同黨更議法(言/行)
(録韓忠獻琦知審刑院先是盜殺同黨既自己就捕例/不抵死公曰此但并有其貲或就滅其口非有自新改)
(過之心無足矜者請更議其法乃語盜殺其/徒而自首者毋得原以上四事本部通用)
自叙以不習文固辭(屈突通為刑書自以/不習文固辭改工部)
旁引輕典中典重典(周禮大司冦之職掌建邦之三典/以佐王刑邦國詰四方一曰刑新)
(國用輕典二曰刑平國用/中典三曰刑亂國用重典)以五刑紏萬民(同上/云)以兩造
禁民訟(同上以兩造禁民訟入/束矢於朝然後聴之)嘉石平罷民(同上以嘉/石平罷民)
(凡萬民之有罪過而未麗於法而害於/州里者桎梏而坐諸嘉石役諸司空)肺石達窮民(同/上)
(以肺石達窮民凡逺近惸獨老㓜之欲有復/于上而其長弗達者立於肺石士聴其辭)正月觀刑
象(同上正月之吉始和布刑于邦國都鄙/乃縣刑象之法于象魏使萬民觀刑象)
羣書精語士官正五刑司冦掌三典(通典云唐虞之時/士官以正五刑周)
(秋官大司冦掌邦之三典/以佐王刑邦國盖其任也)掌三典詰四方(孫樵記室新/書掌其三典)
(詰彼/四方)弼五教掌三典(常衮授刑曹制弼/我五教掌兹三典)爽鳩之為司冦
皋陶之作士師(張鷟云國之二柄在徳與刑邦之三典/惟清與慎大舜有欽恤之言穆王有哀)
(矜之教爽鳩之為司冦務在擇/仁皋陶之作士師期於致理)盡侀成於法理(唐大詔/令杜審)
(權制秋卿恤刑事無枉撓又云紹/蔽芾於謳謡盡侀成於法理)
四六警語(秋官/憲部)　(爽鳩/司冦)　(司憲/秋卿)　(司刑太常伯/)
　　(䟽恩宸陛/正位秋卿)　(簡除宸扆/序陟禁塗)
　　(識鄭公之履帝欣大雅之重來/畫虞氏之冠人謂古今之間出)
　　(十行題鴈既能領袖於論思/一日爽鳩自可噓呵於愁難)
　　(□舜代之冠方期於刑措/曵漢庭之履宜奉於制除)
　　(方君行仁政每懲朝令之更/欲下無寃民尤重秋官之寄)
　　(自元豐之正名初復六職/至大觀之定令始顓一司)
　　(舜命九官莫重明刑而弼教/穆存三后必先降典以折民)
　　(溉俗吏煩苛之政出羽鑚皮/聞賢儒忠厚之風信眉吐氣)
　　(皋陶以謨明豈獨厚明刑之寄/傅說輔台徳便當疇作礪之庸)
刑部侍郎(隋煬帝置刑部侍郎唐因之龍朔改為司刑/少常伯光宅中為秋官侍郎天寳中為憲部)
(侍郎掌律令刑名覆按大理及諸州應奏之事通典本/朝官制因革見前刑部尚書元豐正名除大理卿崔台)
(符為之/續㑹要)
歴代事實司刑少常伯(見官/制)大三司使(唐職林唐有大/獄即命御史中)
(丞刑部侍郎大理卿/充謂之大三司使)宰相材(狄仁傑薦張柬之宰相材/召為洛州司馬仁傑曰臣)
(薦宰相而為司馬非用也乃/授司刑少卿遷秋官侍郎)摠職務行制命(唐職官志/刑部侍郎)
(一員掌天下刑法及徒𨽻勾覆闗禁之政令其/屬有四摠其職務行其制命凡中外咸質正焉)詳决如
神(唐書王播元和中轉刑侍備舉格條置/之座右凡有詳决疾速如神僚屬歎服)剖决如流(同/上)
(王播商處輕/重剖决如流)精於法律(劉瑑轉刑侍精於法律選制勅/可用者議其輕重成一家書號)
(大中統類/奏行之)道裕妙選(唐太宗時刑部侍郎有闕令執政/妙擇其人奏皆不可太宗曰朕得)
(其人矣往者李道裕議張亮云反形未具此言/當矣雖不即從至今追悔遂授道裕刑部侍郎)栖楚宣
授(寳厯初宣中書以諫議大夫劉栖/楚為刑部侍郎宣授自栖楚始)諫迎佛骨(韓愈為/刑侍憲)
(宗遣使往鳳翔迎佛骨/入禁中愈表諫云云)
皇朝事實秋官亞卿(曲阜除宇文/昌齡制云云)秋卿之貳(類要/云云)秩貳
秋官(南豐擬制秩貳/秋官參執邦典)佐平邦憲(類/要)平反被賜(言行録陳/魯公康伯)
(諡文正兼刑部侍郎前此有司専用權臣風/旨為獄重輕公獨平反之故家多被其賜)平反辭賞
(張文忠公九成兼刑侍一日法寺以成案上大辟公閲/首末得其情因請覆實囚果誣服者也奏黜之時法官)
(扺罰而朝論欲以平反為賞公辭/曰職在詳刑而賣衆以邀賞可乎)用法多所平反(東都/事畧)
(范百禄字功父除刑部侍郎有以强盜及故殺鬬殺情/可矜者讞于朝法官授例貸免司馬光曰殺人不死則)
(法廢矣百禄曰謂之殺人則可制刑而以為不疑原情/而以為無可憫則不可百禄在刑部用法多所平反遷)
(吏部/侍郎)請薄亡珠罪(國史吕公孺字稚卿元祐初為刑侍/原廟亡珠繫治甚久公孺言殿中主)
(者不一前後代者未嘗以服御相授且諱日宫嬪往還/不一有所亡豈可指意吏卒獄雖具顧非聖裁不可上)
(深以/為然)奏伶人以先聖戲(澠水燕談元祐中駕幸凝祥池/宴從臣奏伶人以先聖為戲刑)
(部侍郎孔宗翰奏唐文宗時嘗有為此戲/者詔斥去之今豈宜有此詔付伶官于理)决獄與執政
議(東都事畧彭汝礪字器資元祐中遷刑部侍郎㑹有/巨獄執政以為可殺汝礪以為不可與執政異徙禮)
(部/)論獄執不可(長編初刑部有刼殺人獄侍郎彭汝礪/引例乞加貸配執政不以為是降特旨)
(皆殺之汝/礪執不可)上疏請例歸刑部(丁未録范百禄遷刑部侍/郎奏獄門下省多駁正當)
(貸者百禄屢以告執政言上有詔例在有司者悉取/還中書百禄上疏論之悉如所請自是例歸刑部矣)論
宰執給使减年法(周益公集程大昌權刑部侍郎舊法/宰執初除轉升皆有給使减半其後)
(用例侵失法意公請自侍從而執政執政而相則為初/除法當與全餘為轉升皆减半遂為定制上知公特立)
(不避怨滋/欲用之)
旁引五聽求民情(周禮小司冦之職以五聲聽獄訟求民/情一曰辭聴二曰色聴三曰氣聴四)
(曰耳聴五/曰目聴)八辟麗邦灋(同上以八辟麗邦灋附刑罰一/曰議親之辟二曰議故之辟三)
(曰議賢之辟四曰議能之辟五曰議功之辟六/曰議貴之辟七曰議勤之辟八曰議賓之辟)三刺斷
獄(同上以三刺斷/庶民獄訟之中)令以木鐸(同上正嵗帥其屬而觀刑/象令以木鐸曰不用灋者)
(國有常刑令羣士乃/宣布于四方憲刑禁)
羣書精語白雲之司(裴復除制云俾踐白雲司/以黄帝時秋官為白雲也)予曰罪
爾勿罪予曰寛爾勿寛(杜牧之行李從/誨除刑侍制云)
四六警語(䟽恩天陛/貳政秋官)　(司冦掌外朝之政宜監祥刑/甘泉通法從之班特持偉望)
　　(周為小司冦之官/唐有少常伯之職)　(躋虞氏畫衣冠之治/成周家空囹圄之仁)
　　(朝夕罄論思之益/科條加詳决之精)　(棘木聴刑事後其長/紫荷持槖美效於君)
　　(詰姦禁暴固資刑政之修/正本澄源更頼謀猷之益)
　　(論思獻納當紫槖之真為/輔賛彌縫佇黄麻之顯拜)
　　(特槖嚴凝豈特顓讞刑之事/告猷夙夜盖将聞補衮之忠)
　　(素擅清通正張尚書之按/佇期畫一定蕭丞相之規)
　　(以五刑紏萬民更頼獻納論思之妙/撫四夷安百姓即收彌縫輔賛之功)
刑部郎中(漢尚書有三公曹後漢有二千石曹魏有三/都官曹皆掌刑法獄訟之事晉宋齊並以)
(公郎曹掌刑獄置郎中一人隋初省三公曹置刑部曹/掌刑法置侍郎一人煬帝除侍字又改憲部郎唐因之)
(武徳改刑部郎中龍朔改司刑大夫咸亨光宅神龍並/隨曹改復六典通典本朝官制見刑部尚書元豐正名)
(初胡援杜紘職畧建炎詔刑部以二員為額紹興詔見/任郎依元豐舊法分左右㕔治事從右司汪應辰之請)
(也中興/㑹要)
歴代事實小秋(杜牧頃於宰執求小儀不遂/請小秋又不遂出尚書故實)士師下大
夫(六典周禮大司冦屬官有/士師下大夫盖郎官之任)定科郎(職類魏有定科郎/晉賈充定律令以)
(裴楷/為之)不博前行(國史補省中語中行/刑户不博前行駕部)
皇朝事實秋官之屬(職畧/云)秋臺之聯(胡文恭行廖詢制/云宜進秋臺之聯)
(進丞郎/省之務)參綜刑制(南豐除韓晉卿制刑者所以助治聖/人尤謹中臺參綜刑制郎選甚髙)
請讞奏决(長編韓晉卿擢刑部郎中天下大辟請讞執/政以為煩制不應讞者晉卿適白事省中因)
(曰讞不至矣議者欲天下獄悉從奏决晉卿/曰恐罪人之死於獄多于伏辜者皆從之)例蔵刑部
(九朝通畧元祐元年三省言中書置刑部檢例官從之/獨刑部員外郎劉賡上䟽言元豐官制以例蔵刑部可)
(比則取鈔不可則取旨今非故事詔如所請/而例復蔵刑部自是中外奏讞無所避矣)分㕔治事
(見官/制)知雅州(至道初張昱為刑部員外郎西川安撫奏/望授昱諸司使知雅州上以署郎之重不)
(欲換他職故進秩/加賜令服而遣)
員外郎古之遺直(令狐峘大厯中為刑部員外郎上䟽/諫山陵事詔答曰古之遺直何以加)
(焉/)温敏静専(白居易王鎰刑部員外郎制侍御史王鎰/自居殿中能察非法連鞫庶獄多叶平允)
(加以温敏静専可當是選一嵗之/獄决在秋冬今方其時宜敬乃職)守法不撓(唐杜景佺/為刑部員)
(外郎守/法不撓)小三司使(唐有大獄以刑部員外郎御史大夫/理寺官為之以决疑謂之小三司使)
(進丞郎/資之務)以赤令為(職官分紀韋夏卿以課最第/一轉長安令改刑部員外郎)
自叙四者持刑之難(元稹馮宿刑部郎中制亟則失情/緩則留獄深則礙恕縱則失姦惟)
(是四者持/刑之難也)
旁引士師五禁(周禮士師之職掌國之五禁之灋以左民/右刑罰以五戒先後刑罰毋使罪麗于)
四六警語(䟽寵嚴宸/為郎憲部)　(秋官帥屬/郎省升華)　　(明刑分命/弼教除郎)
　　(䟽恩宸扆/進位郎潜)　(列宿炳靈/中都分職)
　　(弼五教以明刑叶賛畫衣之治/奉三尺以從事浸踈宻網之科)
　　(寳牒璿源正資紏合/金科玉簡尤藉詳明)
　　(小三司有號實維員外之除/大司冦建官特列士師之屬)
　　(象應于天光騰列宿/職分於下名著小秋)
　　(獄者民生之繫命實頼參稽/刑焉君子之盡心尤資協賛)
　　(助中臺之治為選實髙/佐司冦之刑所闗尤重)　(平三尺之法王國以長/活千人者侯于門其大)
都官郎中(魏官本因漢置司𨽻校尉其屬官有都官從/事一人掌中都官不法事因以名官歴)
(晉宋齊都官郎中並掌京師非違得失事非今都官之/臣開皇改都官尚書曰刑部其都官郎曹遂改掌簿録)
(配没官司奴婢唐因之龍朔改曰司僕大夫咸亨復故/六典本朝都官判司事一人以無職事朝官充凡俘𨽻)
(簿籍分領於他司本司無所掌元豐改制郎中員外郎/始實行本司事參掌徒流配𨽻及吏籍之事續㑹要初)
(除韓宗良職畧列案四軍大将案吏籍案配籍案知雜/案職源建炎三年詔都官郎中以一員為額併權司門)
(比部中/興㑹典)
歴代事實司僕(見官/制)騷雅宗師(唐鄭谷為都官郎中作/詩自賀云薛尚書能李)
(員外頻嘗歴都官皆一時騷雅宗師/都官之曹莫盛于此見梅都官注)詩號雲臺編(見郎/都官)
(注/)清選(唐韋温奏曰國朝以來都/官清選不可以賞能吏)清秩(杜牧都官員外/郎制云書曰庶)
(獄庶事予罔敢知乃周文王之所理天下也惟獄惟事/㑹於南官求郎之難豈敢輕易今者各有所授皆為清)
(秩/)司國憲(裴秀奏事曰都曹二千石曹司國/憲内掌京畿詰姦聴訟外總邉境)夜治事(稽/合)
(牋曰今都官中兵三曹/郎晝督征戰夜還治事)内掌畿訟(見司國/憲注)閒簡無事(見/自)
(叙/)
皇朝事實司𨽻秋聯(胡文恭行彭/思永制云云)典𨽻士(胡文恭行劉/把制擢之秋)
(聯典我/𨽻士)都𨽻(胡文恭行張士奕等制/進秋臺者以都𨽻為峻)今有梅都官(鄭谷/詩名)
(盛於唐末號雲臺編但稱鄭都官詩梅聖俞官亦至都/官劉原父戲之曰聖俞官止此昔有鄭都官今有梅都)
(官見/詩話)賞功嚴籍(周益公集滕庾建炎初擢都官員外郎/時庶事草創賞功補副尉者不可計是)
(非混淆公於是隨事/爬梳聞諸朝賞其功)
自叙入省不數(南部新書省中司門都官屯田虞部主客/皆門簡無事諺曰司門都官屯田水部)
(入省/不數)祠屯不博(國史補後行祠屯/不博中行都門)
旁引掌五𨽻(周禮司𨽻掌五𨽻之灋辨其物而掌其/政令帥其民而搏盜賊役國中之辱事)掌
奴𨽻(周禮司厲其奴男子入于罪𨽻女子入于舂稾注/鄭司農云謂坐為盜賊而為奴者輸於罪𨽻舂人)
(稾人之/官也)
羣書精語一倫創制百𨽻裁規(唐張鷟云一倫創制輿/臺之比聿興百𨽻裁規)
(僮僕之/名斯著)
前賢詩詞踐歴曽聞薛許昌(鄭谷詩都官雖未是名郎/踐歴曽聞薛許昌能復有)
(李公頻陪雅躅豈宜鄭子谷忝餘光榮為後進趨/蘭署喜拂前題在粉墻他日節麾如可繼云云)
比部郎中(魏尚書有比部曹晉因之宋比部主法制北/齊掌詔書律令勾檢等事後周曰計部中大)
(夫隋為比部侍郎煬帝除侍字唐加中字龍朔改司計/大夫通典本朝比部判司事一人以無職事朝官充凡)
(勾㑹内外賦斂經費出納逋欠之政皆歸三司勾覆磨/勘理欠司本司無所掌兩朝國史志自治平至熈寧錢)
(帛芻粟虧損不可勝數遂置提舉帳司領之元豐官制/行釐其事歸比部郎中員外郎始實行本司事四朝志)
(初除宇文昌齡職畧列五案勾覆案磨勘案理欠案憑/由案知雜案出職源建炎三年詔都官郎中併權比部)
(郎中中/興㑹要)
歴代事實司計(見官/制)郎于㑹司(桞子厚/裴令碣)覆財賦之出入
(唐制天下財賦皆納左蔵庫太府/四時以數聞尚書比部覆其出入)勾覆錢穀(裴延齡奏/京兆府妄)
(破月錢穀請/令比部勾覆)才名(唐徳宗知武元衡才/名召授比部員外郎)奏許都賦(何損/奏許)
(都之賦魏明竒/之擢為比部郎)
皇朝事實司計中臺(胡文恭行竇平制/進司計於中臺)比勾劇曹(胡文/恭行)
(陳象/之制)比計之曹(胡文恭行是仲制/云稍升比計之曹)勾考之司(南豐擬制/内外經費)
(之任摠于/勾考之司)㑹計之事(曲阜除吴景淵制㑹計/鈎考之事命汝聴之)
自叙皆頭之夢(杜牧頃於宰執求小儀不遂請小秋又頭/不遂夢人謂曰辭春不及秋昆脚與皆)
(後果得比部員/外出尚書故寶)
前賢詩詞風雅藹孤騫(杜甫贈比部蕭郎中藴藉為郎/久魁梧秉哲尊詞華傾後輩風)
(雅藹/孤騫)
　
　
　
　
　
　
　
　
　
　
　
　
　翰苑新書前集卷十九
欽定四庫全書
　翰苑新書前集卷二十
　　工部
工部尚書(漢成帝初置尚書有民曹主凡吏民上書光/武改民曹主繕修功作鹽池園苑晉宋有起)
(部尚書而不常置每營宗廟宫室則權置之事畢省其/屬有工部中大夫至隋乃有工部尚書唐因之龍朔中)
(改為司平太常伯咸亨復武后改為冬官神龍復本朝/工部判部事一人以兩制以上充凡城池土木工役皆)
(𨽻三司修造案本曹無所掌元豐官制行尚書工部掌/天下城池宫室舟車器械符印錢寳之事凡土木金革)
(之工役皆有程式其屬有三曰屯田營田職分田官莊/塘濼之事𨽻焉曰虞部山澤苑囿場冶之事𨽻焉曰水)
(部川瀆河漲漕運之事𨽻焉是時尚書猶未除人職畧/紹興三年併少府監歸工部以文思院屬焉中興㑹要)
(文思院舊屬少府監至是以少府監併/於工部故文思院監官乃令工部辟差)
歴代事實冬卿(常集韋貫之制冬/卿命職汝往欽哉)司平太常伯(見官/制)起
部(見官/制)正身奉法(唐新語鄭善果為工部尚/書正身奉法甚著勞績)忠謹剛烈
(唐李大亮為工部尚書性忠謹外若/不能言而内剛烈不可干以非義)營宗廟宮室(見官/制)
掌屯田山澤(六典工部尚書一人侍郎一人掌天下百/工屯田山澤之政令其屬有四一曰工部)
(二曰屯田三曰虞部四曰水部尚書侍郎總/其職務而奉行其制命凡中外咸質正焉)巧思過人
(陳從易為起部尚書巧思/過人軍國器械多所創立)名為稱職(隋書長孫平為工/部尚書名為稱職)
兄弟代為(唐閻立本代兄立徳為工部尚/書兄弟相代為八座時人榮之)推轂士(唐職/林于)
(休烈為工部尚書不治産/業樂賢下善推轂士甚衆)
皇朝事實政事知無不言(周平園集張忠簡公闡擢工/部尚書兼侍讀初上用真宗)
(故事命經筵官二員遞宿學士院朝夕宣召商搉古今/諮訪政事公入對尤數知無不言屢引疾丐閒上曰朕)
(所以知外事皆頼尚書工/部一書相從久忍言去耶)請斥佞人(編年備要元符三/年曽布之相也御)
(史中丞豐稷欲率臺屬論之遂遷稷工部尚書稷力丐/補外不允謝表有内侍已成於怨府佞人方列於奏章)
(之語上問佞人為誰曰曽矣/布陛下斥布則天下事定)
旁引百工居一(周禮國有六職百/工與居其一焉)
羣公精語率四屬程百工(白集韋貫之制尚書漢公卿/也言動可否屬人耳目固不)
(専於率四屬程百工/修位於冬官而已)飭五材以辨器(常集平百官之上/書飭五材以辨器)
(非國之髦碩詳於典制則不/可以綜事訓工建明理本也)五材是宜百官惟敘(孫樵/記室)
(新書五材是宜百官惟敘城郭/都邑合其規士農工商得其所)位當𤣥武職在司空(唐/張)
(鷟云位當𤣥武之官職在司空之任虞舜/之代伯禹綂其班周成之朝毛公處其地)冬卿常伯(楊/億)
(代冦相/表云云)中臺起曹(南豐/擬制)
四六警語(冬官/起曹)　(共工/訓匠)　(渙寵宸庭/升華起部)　(㤙綸拜寵/起部騫華)
　　(龍光渙渥/雉正躋榮)　(顯膺昕詔/擢長冬官)
　　(帝曰疇若垂哉擢典司空之職/漢庭誰如卿者遂升常伯之班)
　　(望崇九㝢信可若於予工/位近三台行進熈於帝載)
　　(百工皆聖所作必疇創述之才/八座非賢孰居宜被褒遷之渥)
　　(峩冠而依日月望久聳於持荷/鳴玉而上星辰班益髙於曵履)
　　(虞廷分命疇若予工/周室建官俾帥其屬)
　　(舜命之疇共工參稽九官之績/周官之分事典載嚴六職之司)
　　(天生五材而民並用/國有六職而工與居)
　　(遜于殳斨伯與莫反咨垂之命/有若伊陟臣扈行成格帝之功)
　　(為清朝喉舌之官/任丹扆腹心之寄)
　　(聖人作百工之事政少藉於研思/冬官峻八座之躔行即參於鬷假)
工部侍郎(隋煬帝改置工部侍郎唐因之龍朔改為司/平少常伯咸亨復他時曹名或改而官不易)
(通典本朝建官本末並見前工部尚/書門元豐正名初除熊本續㑹要)
歴代事實司平少常伯(見官/制)小司空中大夫(六典/云云)起曹
(白集授工部侍郎集賢殿學/士制曰起曹書殿兼而委之)有宰相望(李栖筠字貞一/為工部侍郎魁)
(然有宰/相望)百工典制(常衮制百工惟/時命汝典制)
皇朝事實條上十事(周平園集張忠簡公闡權工部侍/郎給札侍從臺諫條具時務公上)
(十事時應詔數十人惟公與國子司業王十朋指陳實/事斥言權倖無所回隠明日上召兩人對内殿大加稱)
(賞賜酒者再面/授御書各一軸)言聖君以典學為務(楊龜山先生時為/工部侍郎入對首)
(言自古聖賢之君未有不以典學為/務以君徳在是故也尋命兼侍講)
羣公精語共工之貳(南豐擬/制云云)冬官之貳(曲阜除郭知章/制冬官之貳方)
(此得人疇若予/工咸為已試)冬卿之貳(公是行崔/嶧制云云)擢貳事官(曲阜行/蔡延慶)
(制/)飾五材程匠事(南豐/擬制)紀綱繕修之政(曲阜行王􁀙制/疇若予工汝往)
(為允汝其紀綱繕修/之政杜塞淫巧之作)
四六警語(優詔真儒/升卿起部)　(進參𤣥武之司/適應遒人之狥)　(徒得君重/使若予工)
　　(香案螭頭之側曽珥筆以直前/屬車豹尾之間還結絇而敬上)
　　(掌邦土時地利暫煩少常伯之權/和鼎實賛化原行踐中書令之考)
工部郎中(晉宋齊皆有起部郎中梁陳改置起部侍郎/隋初為工部侍郎煬帝除侍字改起部唐武)
(徳改工部郎中龍朔改司平大夫咸亨復光宅神龍並/隨曹改復六典本朝建官本末見前工部尚書元豐正)
(名初除范子竒髙遵惠職畧建炎五年詔御前軍器所/𨽻工部郎官詔本所行私文字並係工部官御又詔工)
(部専立一案以御前/軍器為名中興㑹要)
歴代事實司平大夫(見官/制)司空下大夫(六典周禮司空/屬官下大夫即)
(郎中之/任也)掌工匠程式(六典工部郎中員外郎掌經營興/造之衆務凡城池之修濬土木之)
(繕葺工匠之程/式咸經度之)泣諫玉階(唐蒋係遷工部員外郎又遷/郎中宰相宋申錫為北司羅)
(織罪在不測係與諫官崔元亮泣/諫於玉階申錫方減死時論稱之)
皇朝事實知制誥(國朝范杲以工/部郎中知制誥)
羣公精語中臺起曹(曲阜除王􁀙制中/臺起曹郎選尤重)冬卿之屬(公是/行李)
(徽之制/云云)今之髙選(曲阜除張元方制郎吏/今之髙選號為劇曹)其選甚髙(南/豐)
(除范子竒制宮室城隍程匠度/材之事郎於起部其選甚髙)
員外郎名著(唐國史補云開元以後/位卑名著者杜工部)司其帳籍(隋百官/志二十)
(四司各置員外郎一/人以司其曹之帳籍)
前賢詩詞馨香粉署妍(杜甫詩馨香粉署妍註公時乃/工部員外郎不能詣省徒想其)
(官署之/妍美耳)欲陳濟世策(杜甫詩欲陳濟世/策已老尚書郎)敢恨省郎遲(杜/甫)
(䕫府書懐不才名/位晚敢恨省郎遲)郎官幸備員(杜甫詩/云云)不及村野人(杜/甫)
(詩雖為尚書郎/不及村野人)
四六警語(錫命嚴宸/為郎起部)　(光膺帝寵/進職郎曹)　(楓宸簡眷/蘭省躋榮)
　　(擢處郎曹/進參起部)　(登道家之蓬山望已髙於羣雅/覆郎闈之錦被職尤重於百工)
　　(漢著作之庭久稱載筆/虞共工之屬兹實掄才)
　　(哦庭涉筆方徜徉乎東觀道山/懐香握蘭復輝映乎南宮郎宿)　(要令藝事/亦效工箴)
　　(方秉麟經之筆/亟含雞舌之香)　(工匠技巧咸精能暫煩程覈/侍從言語有虛位佇對褒遷)
屯田郎中(漢尚書郎四人其一主户口墾田盖屯田之/始也晉始置屯田郎中東晉宋齊並左民郎)
(中兼知屯田事陳隋並侍郎煬帝曰屯田郎唐龍朔中/為司田大夫後復故掌天下屯田及在京文武職田諸)
(司公廨田以品給焉唐職林本朝屯田判司事一人以/無職事朝官充凡屯田之政令𨽻三司本司無所掌元)
(豐改制郎中員外郎始實行本司事兩朝志參掌營田/屯田官荘唐濼學校職為之田及其租入凡興作主其)
(給納檢察賞罰之亊皆詔其長貳而行之神宗正史職/官志初除張叙職畧元祐改入户部崇寧復續㑹要見)
(崇寧元年十二月詔建炎三年詔兼虞部中興㑹要/隆興元年詔工部屯田郎官一員兼領孝宗㑹要)
歴代事實司田(見官/制)兼掌儀式(隋初屯田郎/兼掌儀式)清立(北史/裴讓)
(之十七舉秀才為屯田郎中讓之弟讞之謀之訥之諏/之並清立楊愔每云河東士族京官不少裴讓之兄弟)
(都無/鄉音)不博都門(國史補省中語後行/祠屯不博行中都門)閒簡無事(南部新/書省中)
(司門都官屯田虞部主客皆閒簡無事/諺曰司門都官屯田水部入省不數)有宣撫材(唐沈/扶為)
(屯田郎中充山南道宣撫使至鄧州奏倉督鄧琬等先/主掌湖南江西運到糙米浥爛成灰塵鄧琬父子兄弟)
(至𤣥孫相承前後禁死九人云云勅曰云云/已上速便䟽理以聞物議嘉扶有宣撫材)
羣公精語懇屯冬屬(胡文恭行劉/述制云云)中臺總政(南豐擬制/率屯戍之)
(兵服畎畆之事郎/於中臺總其政令)
六部監門(紹興二年詔置六部監門官一員從堂除差/人從吏部尚書沈與求之請也尋詔六部長)
(貳踏逐奏沈與求等舉新平江府通判董将詔依中興/㑹要𨽻尚書左右選見中興㑹要尚書左選註内遷則)
(為寺監丞或權郎外除至有為諸路總領者乾道後/補外止為州内遷止為寺監簿選浸輕矣朝野雜記)
皇朝事實掌司門鑰(胡文恭行吕惟簡制/云掌司門鑰之嚴)更司門鍵(許/公)
(集制/云云)
六部架閣(元豐有六曹架閣庫續㑹要崇寧元年何執/中為吏部尚書四選按集吏蔵于家以舞文)
(取賄執中請置庫架閣命官涖之是後六曹皆建立四/朝史何執中𫝊大觀三年罷政和三年六曹依舊置宣)
(和二年罷續㑹要宣和二年户部勘㑹紹興三年立六/部架閣庫中興題名記十五年紹復置官吏户部各差)
(一員禮部兵部共差一員刑工部各差一員以主管尚/書某部架閣為名中興㑹要舊制官庀其司置于六部)
(之内或遇其廢則以郎省兼之否則以監六部門兼之/迨于紹興寺監簿正官俱復然始庀司于外一也舊制)
(金耀門文書庫多蔵三司帳籍三司今版曹也自銓曹/而下儲蔵帳籍之所未之詳焉其後置六部架閣下大)
(抵成案留部二年然後舁而蔵之又八年則入之金耀/今金耀無復曩日則悉蔵於架閣庫二也二者不同而)
(至於諸曹二十四司之文書盡歸儲蓄以待有用則今/猶昔也中興題名記以都官員外郎蘇冶奏復之命末)
(㕔郎官兼領/中興繫年録)
皇朝事實奏對論當世之故(劉後溪撰文集序杜莘老/字起莘以珍南一教授客)
(中都見九重方更化因上書執政執政偉其說薦為六/部架閣明年彗見東方公奏對直論當世之故語益切)
(直遷為/刪定)周司書漢掌故(中興題名其任似周/司書選似漢掌故)入之金耀
(見官/制)
　
　
　
　
　
　
　
　
　
　
　
　
　
　
　翰苑新書前集卷二十
欽定四庫全書
　翰苑新書前集卷二十一
　　　總九卿
九卿(夏商九卿周六官是為六卿又立少師少傅少保/是為三孤與六卿為九前漢百官志漢正卿九太)
(常光禄勲衛尉太僕廷尉鴻臚宗正大司農少府亦謂/之九寺大卿又置十二卿執金吾大長秋將作大匠魏)
(晉宋齊如舊梁天監中象四時置十二卿北齊謂之九/寺隋唐因之又九寺皆曰棘卿見通典分紀本朝雖設)
(九卿皆以為命官之品秩而無職事元豐正名始有職/掌中興以來併省冗職除太常寺大理寺不罷外宗正)
(以太常兼而衛尉併兵部太僕併駕部太府司農併户/部光禄鴻臚併禮部紹興復置太府司農餘遂廢中興)
(㑹/要)
歴代事實九列(韋𤣥成傳注曰/九列九卿也)九棘(帝王世系曰九卿/者所以參三公也)
(又周禮曰向三槐又曰/左九棘孤卿大夫位焉)三珪之位(莊子楚昭王迎屠羊/説以三珪之位謂三)
(卿皆執/珪也)藻衣花綬(漢官儀曰衣裳卿大夫/藻火又曰綬青地桃花)佩玉(後漢左/雄言九)
(卿位亞三事班在大臣行有/佩玉之節動有庠序之式)帶三綬(職官分紀馬防位/至九卿上絶席身)
(帶三綬寵/貴至盛也)參三公(見九/棘注)倡九牧(尚書周官六卿分職/各率其屬以倡九牧)六
命(周禮王之/卿六命)一國之髙(淮南子舉一國/之髙以為九卿)名卿(東觀漢紀/牟容為大)
(司農性明白/號曰名卿)貴戚之卿(孟子齊宣王問卿孟子曰/有貴戚之卿有異姓之卿)再至
(史記僕陽段宏給事葢侯/信信任宏亦再至九卿)四至(前漢司馬安善官四至/九卿又儒林傳許商字)
(伯長善算/四至九卿)惟月(書洪範卿/士惟月)法河(春秋漢合孳曰三公/象五嶽九卿法河海)法
斗(春秋漢合孳曰三公在/上法三台九卿法北斗)
皇朝事實列卿犀節(晏公類要曰/列卿犀節)
自叙敢辱髙位(左傳齊侯使敬仲為卿辭曰羈/旅之臣敢辱髙位以速官謗)不如魏
絳(國語晉悼公使張老為卿辭曰臣不如魏絳之智/能治大官其仁可以利公室若在卿位外内必平)不
如臨貴(齊桓公使管仲治國對曰賤/不如臨貴桓公以為上卿)管仲受下卿之禮
(左/傳)
羣書精語惟月膺名象河稱重(續通典長慶元年給事/中韋景封還駙馬劉士)
(涇為太僕卿云惟/月膺名象河稱重)
前賢詩詞卿月昇金掌(杜甫送馬太卿赴闕詩卿/月昇金掌王春度玉墀)
　　　太常寺
太常卿(唐虞伯夷為秩宗䕫典樂太常之任也周曰宗/伯掌邦禮秦改奉常典宗廟禮儀漢初曰太常)
(太常者王之旌也有大事則建以行禮禮官主奉持之/惠帝更名奉常景帝更名太常王莽改卿為秩宗魏晉)
(宋齊皆有北齊曰太常寺置卿及少卿丞煬帝加置少/卿二人唐因之龍朔改為奉常咸亨復舊光宅改為司)
(禮神龍復正卿一人總判寺本朝國初太常寺皆以禁/林之長主判續㑹要皆以兩制充而禮院自有判院同)
(判院祥符中别建禮院輔臣主判而兩制為知院天禧/末罷知院天聖中省禮儀院康定元年置判寺同判事)
(並兼禮儀事元豐正名始専其職焉職畧卿掌禮樂郊/廟社稷陵寢之事少卿為之貳丞參領之神宗正史職)
(官志元祐詔太常寺置長貳續㑹要中興併省寺監獨/存太常又命太常兼宗正紹興復中興㑹要隆興元年)
(詔光禄寺併歸太常寺/兼領丞一員罷職畧)
歴代事實宗卿(見諸/語内)宗官(周禮春官注曰唐虞歴三代/以宗官典國之禮與其祭祀)
(漢之太/常是也)宗伯(後漢崔駰箴翼又/太常實惟宗伯)上卿(見布被/瓦器注)九卿之首
(初學記漢官解詁曰太常/事重職尊故號九卿之首)赤車千乗(魏王朗遷太常/行陣赤車千乗)設
九部樂(封敖為太常卿故事太/常始視事庭設九部樂)氷清玉潔(初學記賀循/字彦先為太)
(常中宗下令曰循氷清玉潔位處上卿屋纔庇風雨孤/常造其廬特賜以六尺牀褥并錢二十萬以表至徳)
布被瓦器(益部耆舊傳趙興為太常/雖處上卿而布被瓦器)清貧守分(魏志和/洽為太)
(常清貧守分至賣宅自/給明帝聞之加賜穀帛)言行不玷(臧榮緒晉書華表清/貧履道内貞外順歴)
(位忠恪言行不玷/其以表為太常卿)少修髙節(職官分紀周澤少修髙節/隠居田野不汲汲時俗為)
(太常/卿)德行稱子昻(魏志邢顒字子昻時人稱德行/堂堂邢子昻文帝以為太常卿)柔整
似翁歸(晉書鄭黙字思元遷太常山濤欲舉一親為博/士見黙語曰卿似尹翁歸令吾不敢復言謂其)
(柔而能/整者也)清重(初學記宗卿清/重歴選所推)忠恪(晉華/表)清選(白居/易制)果敢
直言(周澤拜太常果敢數有/直言朝廷嘉其清亷)強禦不奪(續漢書張涣字/然明拜太常卿)
(立節可否之間強禦不敢/奪該覽羣籍古今詳備)風流繼軌(梁陸倕為王光禄/讓太常表曰云云)
(況宗卿清重歴選所難漢晉已降莫非素範辭爵則桓/郁張奮讓封則丁鴻劉愷潘尼之文雅純深華表之從)
(容退黙自此迄兹風流繼/軌以臣況之曾無等級)不事權貴(杜業有才能遷太/常數言得失不事)
(權/貴)該覽羣籍(見強禦/不奪注)難經伉伉(華嶠後漢書劉愷論議/常引正大義諸儒為之)
(語曰難經伉/伉劉太常)窮道義理趣(傅暢晉讚劉寔為太常與諸/博士窮道義以理趣異同顯)
(於聲/色)作類禮(魏鄭公甞以小戴禮綜彚不倫更作/類禮一十篇帝美其書錄寘内府)起朝
儀(前漢叔孫通為博士羣臣飲酒爭功或拔劔擊柱叔/孫通説上曰願採古禮與秦儀雜就之於是遣使徴)
(魯諸生三十餘人及上左右為學者與其弟子百餘為/綿蕝野外習之月餘㑹長樂宮成諸侯皆朝十月儀平)
(旦謁者引以次入殿門自侯王以下莫不震恐肅敬無/敢讙譁失禮者髙帝曰吾乃今日知皇帝之貴拜通為)
(奉/常)定儀法(同上惠帝即位乃徙叔孫通重為奉常定/宗廟儀法及稍定漢儀法皆通所論著)起
廢禮(楊綰為太常充禮儀使以/郊廟禮久廢綰振起之)奏臨軒作樂(晉中興蔡/謨拜太常)
(門下奏非祭祀宴饗則無設樂謨奏臨/軒宜有金石顯宗納焉臨軒作樂始此)對王霸問(令狐/徳棻)
(為卿髙宗召宰相等坐中華殿問王霸孰/先德棻對以清心簡事為本帝悦厚賜之)東面設九賔
(東觀漢紀桓榮為太常上幸太常府榮/東面設九賔㑹後為五更禄終厥身)賜御衣一襲(分/紀)
(楊賜拜太常詔/賜御衣一襲)尚書裏行(職畧太常在六曹尚書之下/與尚書丞郎同幕次謂之尚)
(書裏/行)𫝊父業(桓榮子郁字仲思傳父業為太常初榮授/朱普學四十萬言多浮辭省定為十二萬)
(言由是有桓榮/君大小章句)導母輿(崔邠字處仁故事太常始視事/大閲四部樂都人縱觀邠自第)
(去帽親導母輿公卿/見者皆避都人榮之)四院(唐制凡藏大享/之器服有四院)禮院(杜牧之/行杜濛)
(制/云)
皇朝事實禮文詳練(筆談江南陳彭年於禮文尤所詳/練常攝太常卿誤行黄道上有司)
(止之彭年正色回顧曰自有典故/禮曹素畏其該洽不復敢詰問)論樂太髙(東齊記事/燕龍圖肅)
(判太常建言今之樂太/髙始下詔求知音者)定因革禮(職畧治平修禮書成/百卷名曰太常因革)
(禮初歐陽修同判太常寺奏禮院/文字散失請差官編修至是書成)議濮王典禮(東都事/略范鎮)
(𫝊英宗即位中書奏請遵濮安詔令禮官檢詳典禮以/聞鎮時判太常寺上言漢宣帝於昭帝為孫光武於平)
(帝為祖則其父容可稱皇考然議者猶非之今陛下既/考仁宗又考濮安懿王則其失非特漢宣光武之比矣)
獻旋宫相生圖(國朝太常寺音律官田琮以上所増九/絃琴五絃阮並協律以旋宫相生之法)
(畫為圖以/獻上善之)祠地祗於北郊(言行錄曽文宣公肇同知太/常禮院公在職多所釐正親)
(祠皇地祗於北/郊葢自公發之)議温成廟制(言行錄韓維知太常禮院/先是温成皇后立廟用樂)
(公上疏乞詔有司議廟制有不如禮者/一切裁去以明陛下不私後宫之意)論嚴父配天(東/都)
(事畧趙君錫傳同知太常禮院時近臣有請祀英宗於/明堂配昊天上帝及五帝君錫與禮官建言以為非是)
(請專配上帝以稱嚴/父之意詔如君錫議)論名器不以假人(言行錄司馬公/光知禮院時中)
(官陵允言死詔特給鹵簿公言論名器不以假人今允/言近習之臣非有元勲大勞而贈三公給鹵簿其為繁)
(纓不亦大乎故相夏竦賜諡文正公言諡之/美者極於文正竦何人可以當此改諡文莊)討論一時
禮文(東都事畧楊傑傳元豐中官太常者/連數任一時禮文之事傑與討論)進禮閣新儀
(職林天聖同知禮院王暉言開國以來禮儀/編成六十卷名禮閲新儀上進詔付本院)損益得中
(實錄賈黄中𫝊判太常禮院多/識故實每詳定典禮損益得中)論講官不可坐(東都事/畧劉攽)
(傳攽熙寧初知太常禮院㑹建言講官願得坐講下太/常議攽曰侍臣侍見天子應見顧問日講論不可安坐)
(自若避席立語乃古今常/禮時議者不一卒如攽言)以義理感諷兩宫(言行錄劉/敞判太常)
(寺兼禮儀事上初即位有疾皇太后臨朝疾愈乃歸政/適有小人言二宫不歡諫者或訐而過直公謂當以義)
(理感諷兩宫時進讀史記至堯舜以天下公因諫説舜/至側微堯禪以位非有以他道惟其孝友之徳光于上)
(下上知其以諷諫也/慈夀聞之亦大喜)捉筆賦詩(楊師道字景猷太宗時/為卿賜宴帝曰聞公毎)
(酣捉筆賦詩如宿搆試為朕為之/師道再拜少頃輒成一坐嗟服)
自叙閒職(齊書張瓌拜太/常自謂閒職)無折衷之功(晉後畧成泰位/至太常好生異)
(議終無折/衷之功)懦怯不任事(趙宗儒為卿太常有師子樂非/㑹期不作幼君荒誕教坊牒取)
(儒不敢違以狀白宰相宰相以為事在有司执/守合不闗白以宗儒懦怯不任事改太子少卿)望省樓
(國史纂異云崔日知恨不居八座為太常卿/起樓與尚書省當對人謂之崔公望省樓)
旁引秩宗典三禮(書舜典帝曰有能典朕三禮僉曰伯/夷帝曰咨伯汝作秩宗夙夜惟寅直)
(哉惟/清)詔相大禮(周禮曰大宗伯凡祀大神祭大示而卜/日宿詔大號治其大禮詔相王之大禮)
(若王不與/祭)
羣書精語翼翼太常實為宗伯(後漢崔駰太常箴曰翼/翼太常實為宗伯穆穆)
(靈祗寢/廟奕奕)贊𨗳法儀訖無尤違(元集趙宗儒制云肇自清/廟逮于逺宫贊𨗳法儀訖)
(無尤/違)六典九儀興贊在此(同上/云云)禮樂之司非儒勿履(劉/賔)
(客集為杜佑謝男師損等授官表/云太常實禮樂之司非儒勿履)學冠儒林藝通禮樂
(職員太常常卿位任特隆學冠/儒林藝通禮樂者可以居之)東漢有三十九人多遷
玉鉉(唐太常卿表西京置十二列首冠金吾東漢有三/十九人多遷玉鉉戴𤣥冕之七旒驅赤車之千乗)
太常不是卿(因類先公談太常不是卿/以其清重不與他官等也)
前賢詩詞琳琅識介珪(杜甫贈太常卿張均氣得神仙/逈恩承雨露低相門清議衆儒)
(術大名齊軒冕羅天闕琳琅識介珪通籍踰/青瑣亨衢照紫泥弼諧方一展班序更何躋)
太常少卿(周小宗伯少卿之任秦漢無聞後魏太和十/五年置少卿一人後周為小宗伯景明初少)
(卿為第一清選唐武徳置一人貞觀置二人龍朔改為/奉常大夫本朝少卿無職事以為階序品秩元豐正名)
(始有職掌續㑹要初除李常試太常少卿續㑹要元祐/元年吕純禮為少卿御史論門蔭得官不可任奉常於)
(是外補續㑹要建炎三年詔太常/少卿一員兼宗正少卿中興㑹要)
歴代事實少常(見詩/詞類)恭儉温仁(職林于休烈恭儉/温仁親賢下士)端凝
若植(唐馮定為少卿文宗詔奉常習開元霓裳羽衣舞/曲成定總樂人閲於庭定立於其間文宗以其端)
(凝若植賜禁中瑞/錦尋遷諫議大夫)清卿(三國典略齊太常少卿表聿修/巡省河南兖州刺史邢劭與聿)
(修故舊甞於省中呼聿修為清郎至是送紬為/信聿修不受劭報書曰昔為清郎今為清卿矣)據經條
答(鄭肅字乂恭為少卿博士/有疑議往咨必據經條答)參定雅樂(唐張文收善音/律太宗將創制)
(禮樂召文收於太常令與/少卿祖孝孫參定雅樂)増損雜樂(唐韋萬石上元中/遷少卿當時郊廟)
(樂調及兼音㑹雜樂皆萬石與/姚元辨増損之時人以為稱職)識錞于(唐職林北史斛/斯證博覽羣書)
(兼解音律樂有錞于者或自蜀得/之皆莫識證見之曰此錞于也)辨樂器(職林元儋有/人得銅器似)
(琵琶莫能辨行沖曰此阮咸/所作也雅樂家遂謂之阮咸)清選(白集陳中師太常少/卿制立國之本禮樂)
(為先今之太常實其職/職歴代迄今謂之清選)
皇朝事實奉常亞卿(曲阜除周/常制云云)奉常貳卿(南豐除李/常制云云)總
禮樂之政(欒城除趙君錫制太常總禮/樂之政兼伯夷后夔之事)任禮樂之事(曲/阜)
(集温益除太常制云奉常正卿葢不/常置則為之貳者專任禮樂之事)參稷嗣之業(同上/宜參)
(稷嗣之業以/稱桓榮之遇)必謹擇人(王鞏聞見近錄神宗召执政詣/天章閣議官制除目至太常少)
(卿上曰此必謹擇人黙思久之/曰得之矣可除范純粹德孺)議功臣配饗(秦觀撰行/狀鮮于侁)
(為太常少卿㑹議神宗配享功臣或欲用王荆公呉文/惠公者公曰富文忠公勲徳天下具知宜配享議遂定)
言多聽用(東都事畧吕公著𫝊嘉祐中同判太常寺數/言濮王在殯請燕北使毋用樂輟上元遊幸)
(廢成成廟/多見聴用)侍從多出此途(曲阜行范育太常少卿制太/常貳卿尤為髙選臺省侍從)
(多出/此途)
旁引詔相小禮(禮小宗伯詔相祭祀之小禮凡大禮佐/大宗伯賜卿大夫士爵則儐小祭祀掌)
(事如大宗/伯之禮)
前賢詩詞壇登禮樂卿(杜牧送崔少常出鎮夏州/帝命詩書將壇登禮樂卿)
太常丞(奉常秦官有丞後漢諸丞皆掌行禮及祭祀小/事歴代皆有唐因之分判寺事通典本朝皇祐)
(中詔特差近上知禮官一員兼丞事御史李泌之/請也職畧建炎三年省丞紹興三年復置㑹要)
歴代事實黄綬(宋百官春秋太常丞視尚/書郎銅印黄綬一梁冠)皁衣(陶氏職/官要錄)
(晉宋九卿置丞進賢/一梁冠介幘皁衣)定禮決疑(陶氏家傳覆之凡宗廟/疑議多所決定時人為)
(之語曰定禮決/疑問陶覆之)記東夷曲(職林天后時李嗣真聞東夷/三曲一遍授胡琴彈之無一)
(聲遺/忘)衆樂遂和(唐李嗣真為博士訪/獲黄鍾衆樂遂和)五禮六樂所自出
(漢太常丞以博士議郎為/之葢五禮六樂所自出也)修七祀(唐因隋太常丞凡享/太廟則修七祀于西)
(門之/内)造方域圖(唐吕才為博/士造方域圖)上疏言得失(前漢谷永數/上疏言得失)
世推其髙(職林髙輔國居鄴薛嵩薦之朝授丞/一謝嵩即去屏處郊野世推其高)
皇朝事實參總禮樂之事(職畧南豐擬制丞於/奉常參總禮樂之事)論廟薦
設牙盤(東都事畧范希純為太常丞舊制太廟薦享逐/室設常食一牙盤元豐四年奏罷之希純奏請)
(復如舊制仍易/其名曰薦羞)閲工器樂始備(中興繫年錄紹興十一/年時大樂久廢詔太常)
(丞周執羔輯舊聞/閲工器而樂始備)論聖學(曽季貍撰李浩行狀孝宗即/位以太常丞召至闕首論聖)
(學以為人主務學則其/餘嗜好無間而入矣)十三年不遷(言行錄陳文惠公/堯佐居官不妄進)
(取為太常丞/十三年不遷)
太常博士(秦官漢叔孫通為博士定禮制後漢置十四/人歴代皆有隋四人唐因之甚為清選本朝)
(祥符中置博士二員後四員元豐正名初除何洵直博/士講定五禮儀式凡於法應謚考其行狀撰定諡文有)
(祠事則監視儀物掌凡贊道之事四朝志中興省丞簿議/而太常博士如故中興會要隆興元年從王大寳等等)
(併省博士/一員㑹要)
歴代事實禮官(漢時謂博士為禮官唐白居/易行鄭涵制亦曰禮官有闕)端委佩玉
(通典晉中興書博士之軄端/委佩玉朝之大典必詢度焉)才稱其官(裴守真為博士/善容典時謂才)
(稱其/官)擇才清雅(雍洛靈異錄太常禮儀聲樂之/司屬亦擇才博士尤為清雅)獻元和
新禮(分紀王彦威淹識古今典禮求為太常散吏補檢/討官彦威采隋唐禮條次彚分號獻元和新禮上)
(之拜博士職林云為曲臺新禮三十卷又採元和/已來王公士民昏祭喪葬為續曲臺禮三十卷)撰明
堂儀註(分紀韋叔夏撰立明/堂儀註衆皆推服)刋正陰陽書(職林吕才貞/觀時温彦博)
(白才天悟絶人太宗以隂陽書漸致訛偽命/才與學者共加刋正勒成五十卷詔頒行之)草具耕藉
儀(韋公肅元和初為博士憲宗將耕/籍語公肅草具儀典憲宗善之)參綴典儀(職林張/薦貞元)
(中帝親郊時禮物殘替/薦參綴典儀略如舊章)明練典故(職林李吉甫貞元為/博士年尚少明練典)
(故/)辦禮贊儀(六典云掌辨五禮之儀式奉先王之法制/凡大祭祀大禮則與卿以𨗳贊其儀焉)
據禮以對(桞冕徳宗親郊攝博士/據禮以對天子嘉異)定謚議(兩京雜記云/太常博士掌)
(儀注定/謚議)修墜典(桞宗元為陳京慶復行狀云/公為博士舉廢禮修墜典)封山議射
牲(職官分紀裴守真授太常博士髙宗將封嵩山詔禮/官議射牲守真奏曰據周禮國語郊祀天地天子自)
(射其牲至於餘/祀無射牲之文)爭皇后郊獻(職林唐紹為博士中宗時/始郊祀欽明知韋后能制)
(天子欲迎諂之即奏以皇后亞獻安樂公主終獻而紹/以為非禮引誼固争詔禮官議衆曲意同徇蔣欽緒為)
(博士獨抗言不/可諸儒壯其節)按周法制樂(職林商盈孫僖宗時黄巢/之亂樂工逃昭宗即位將)
(謁郊廟有司不知樂縣制/度盈孫按周法以算數)掌戎府書檄(九國志南唐髙/越遷博士軍書)
(填委俾掌/戎府書檄)博士入相(續通典崔龜從記曰博士重官也/由此選者繼登三事而又並時同)
(位者相望余復叨重委因志所同以遺他日亦以知博/士之選為重焉令狐綯父楚亦以博士入相時人榮之)
榮其舊署(續通典唐令狐綯守兵侍同平章事其日南/省上事故事送上而同列必先集於少府監)
(時白敏中崔龜從皆為太常博士至相位欲榮/其舊署乃改集於太常禮院因改為集禮院)
皇朝事實曲臺博士(曲阜行李希純制曲/臺博士稍試汝能)司蕝之局(胡/文)
(恭行石待制制有/云特陞司蕝之局)曲臺相儀(胡文恭行解賔王/制曲臺贊相之儀)典蕝禮
閤(胡文恭行景融制/典蕝儀於禮閤)司蕝相禮(胡文恭行吳神制/云從司蕝之相禮)典相
儀禮(胡文恭行章峴制云博/士典相儀禮贊𨗳乗輿)抱蕝相儀(胡文恭行/劉襲禮制)訓禮
曲臺(夏英公行/王正倫制)公卿薦其才(東都事畧常安民傳安民/字希古幼穎悟力學舉進)
(士為成都府教授代還上書論強國之本曰勸忠/厚厲名節元祐中公卿薦其才召為太常博士)稱王
某人才(見定諡韓儀/公曰文禮生)博學有操履(東都事畧倪濤傳濤/字臣濟博士能文有)
(操履舉進士/擢太常博士)撰進禮書(通畧元祐五年太常博士陳祥/道以所撰進禮書給事中范祖)
(禹言其精宻過於聶/崇義詔兩制詳之)不改韓儀公文禮之謚(吕東萊集/王居正字)
(剛中為太常博士朝廷懲創王氏邪説之禍㑹故相韓/儀公忠彦請謚公引儀公熙寧初闢近臣坐講之請有)
(功名教宜謚曰文禮讀者皆竦而韓氏子乃以故事未/有以禮為謚者謁宰相求易宰相以謂公公不為改)
更文宣公之謚(東都事畧祖無擇遷太常博士至和二/年詔封孔子孫宗愿為文宣公無擇言)
(唐開元中謚孔子為文宣王又以其後為文宣公/是以祖謚而加後嗣也遂改封宗愿為衍聖公)議論
激切(張九成除太常博士陛對以正心術用/人才收兵權為説議論激切上深奬歎)楷書千文
(九朝通畧崇寧中米芾為太常博士奉/詔以黄庭堅小楷書作千字文以獻)除春官外郎(同/上)
(米犮仁進楚山清曉圖既退賜御書/畫扇各二遂除春官外郎人以為榮)判太常寺(太宗實/錄和峴)
(字晦之凝之子也授太常博士從祀南郊峴贊𨗳乗輿/進退閑雅太祖謂近侍曰誰氏之子何相禮之明辨乎)
(左右即以峴閥閲對尋拜/刑部員外郎兼判太常寺)除監察御史(東都事畧劉庠/遷博士英宗以)
(災異求直言庠上書論時/事遂除監察御史裏行)
羣書精語詳曲臺之儀法考庶僚之功行(令狐楚曰今/行能在臣右)
(者以博士為愧臣獨以為榮詳/曲臺之儀法考庶僚之功行)資淹中之學講野外之
蕞(胡文恭行章/峴制云云)禮制損益諡法褒貶皆得正名(白居易/行鄭涵)
(制朝廷禮制或損益有疑中外/諡法或褒貶不決皆得正之)奉常禮樂之司實參論
議(曲阜集周秩制奉常禮樂之司丞博/士實參論議選任之重非它寺此)
前賢詩詞有力尚期當世用(王荆公送裴太𫝊一官留/隠太常中生事蕭然信所)
(窮有力尚期當世用/無求今見古人風)
太常寺主簿(主簿漢有之魏晉亦有之唐置二人本朝/皇祐中宋祁乞増置一員勾檢在寺文書)
(及掌出納遂除胡瑗後詔更不置元豐正名初除王/子奇職畧建炎三年省簿紹興十年復置中興㑹要)
皇朝事實強記洽聞(中興㑹要紹興十二年太常少卿/王賞言本寺博士比舊已減員兼)
(不時輪差祠事闕官討論本寺主簿劉嶸強記洽聞/又深禮學所有討論文字欲令本官同共討論從之)號
五賢(見太學作/五賢詩注)與聞禮樂(職畧龍溪除蘇良治制薄領/雖卑然𨽻于太常與聞禮樂)
(之事非他/官比也)稽考簿書(四朝/志)勾檢文書(見官/制)太學作五賢
詩(言行錄李浩除太常寺簿輪對陳無逸之戒且論宿/衛大將恩寵太過髙宗感其言宿將旋就第自檜扼)
(塞言路士風寖衰至是公與王十朋馮方查籥胡憲始/相繼有所開陳時號五賢聞者興起太學之士至為五)
(賢詩以/述其事)
前賢詩詞曲臺簿正多廊廟(楊誠齋送丁牧仲除奉常/簿詩曲臺簿正多廊廟西)
(府璇樞第一人注今樞/密錢公為奉常主簿)
太社令(周建國左宗廟右社稷故有典祀掌以時祭祀/秦漢有太祝令景帝改為祠祀武帝更曰廟祀)
(後漢祠祀屬少府魏晉有太祝令丞宋有明堂令丞隋/置郊社令唐因之掌郊社明堂祠事祈禱及茅土衣冠)
(等亊本朝嘉祐初置郊社令命石祖元為之熙寧初郊/社局令張伯世言局有郊社名而不主四郊之事於是)
(始主四郊壇壝之事渡江闕紹興/十九年始除韓彦直為太社令)
皇朝事實俾司建社(慶元行洪梓制俾/司建社克典寅清)月詣壇壝檢視
(中興㑹要紹興間太常寺言據太社令韓彦直/申請乞毎月遍詣壇壝齋宫檢視修整從之)
旁引輕裘食肉(雍洛靈異錄云開元中太祝奉禮與袐/書省校書郎正字相埒而校正俸禄微)
(少孤寒英傑者居之或有不辦正馬乗驢入省而太祝/奉禮毎月清明衣絹布及胙肉俸光禄又倍多乃公卿)
(子弟居之衣馬比校正頗為輕肥時有語曰/正字校書詠詩騎驢奉禮太祝輕裘食肉)多公卿子
弟(見上/注)祭則帥屬修除(六典注周人建國左宗廟右社/稷祭天於南郊祭地於北郊故)
(有典祀中士二人下士四人以時/而徴役於司𨽻帥其屬而修除之)平水殖糓(書注共工/氏之子曰)
(勾龍能平水土祀以為社周/祖后稷能殖百糓祀以為稷)太宗伯以血祭(周禮大宗/伯以血祭)
(祭社禝注/土榖之神)小宗伯建神位(同上小宗伯建國之神位右/社稷凡天地之大蛓類社稷)
(則為位疏地道尊/右是尚尊尊之義)為民祈福(記季夏祠社稷之/靈以為民祈福)黄土白
茅(白虎通天子社廣五丈諸侯平之其色東方青南方/赤西方白北方黒冒以黄土故將封東方諸侯取青)
(土苴以白茅各/取其面以為封)祀用大罍(周禮鬯人凡祭祀社壝/用大罍大罍瓦罍也)肆師
立次(同上肆師立次祀用牲/幣注次祀又有社稷)祭則希冕(司服祭社/稷則希冕)小子
掌珥(夏官小子掌珥於社/稷注珥以牲頭祭也)靈鼓(地官鼓人以/靈鼓鼔社稷)黝牲(地官/陰祀)
(用黝牲注陰/祀社稷也)舞師教帗舞(同上舞師教帗舞帥/而舞社稷之祭祀)
羣書精語勾龍功著(曹植社頌於惟太社官名后土是/曰勾龍功著上古德配帝皇實為)
(靈主克助百糓農正曰柱尊以作稷豐年是/與義與社同方神此舉建國承家莫不修序)方壇崇祀
(隋朱𢎞春祈社歌厚地間靈方壇崇祀達以風露植/之松梓勾萌既申芟柞伊始恭祈粢盛克膺休祉)
耤田令(周為甸師漢文帝感賈誼之言始開耤田置令/丞掌耕國廟社稷之田春始東耕於耤田祠先)
(農立為耤田館糓皆以給祭天地宗廟羣神之祀東漢/及魏闕晉武復置江左省宋元嘉中又置通典本朝元)
(豐三年詔耤田令𨽻太常寺續㑹要渡江初闕紹興十/五年初除康與之為耤田令三十一年詔耤田司權罷)
(官吏並罷置/中興會要)
歴代事實周為甸師(沈約宋書藉田令一人/古官也於周為甸師)掌耕廟社
之田(通典藉田令掌耕/國廟社稷之田)
皇朝事實立表耕田而民感悦(中興繫年錄杜莘老兼/藉田司千畝皆上腴而)
(嵗取甚薄耕者行賕以爭射吏毎於嵗首步頃畝視賕/之厚薄為予奪疆畝所接皆苦之至是舉故事請度田)
(莘老曰是無盈縮安用度乃立表大書於四境且藉耕/者賦耕田有定數吏縮手不得傍近民感悦至今賴之)
旁引以共齍盛(周禮甸師掌帥其屬而耕耨/玉藉以時入之以共齍盛)古者親耕
之禮(史周紀宣王不藉於千畝虢文公諫曰古者太史/順時􁇱事土氣震發農祥晨正先時九日太史告)
(稷稷以告王乃使司徒咸戒公卿百吏庶民司空除壇/于藉命農大夫咸戒農用先時五日即齋宫百官御事)
(各即其齋三日王乃淳灌饗之及期玉祼鬯饗醴乃行/百官庶民畢從及藉后稷監之膳夫農正陳藉禮太史)
(贊王王耕一墢班三之庶人終於千畝其后稷省功太/史監之司徒省民太史監之畢太史陳饗王歆太牢班)
(甞之庶終食是日也則徧戒百姓紀農協功功曰陰陽/分布震雷出滯土不備墾辟在司冦乃命其旅曰徇農)
(師一之云云農正再之后稷三之司空四之司徒五之/太保六之太師七之太史八之宗伯九之王則大徇耨)
(穫亦如之民用莫不震/動恪恭于農王弗聽)供禘郊之粢盛(張衡東都賦農/祥農正土膏脈)
(起乗鸞輅而駕蒼龍介馭間以剡耜躬三推於天田修/帝藉於千畝供禘郊之粢盛必致思乎勤已兆人勤於)
(疆場咸懋/力以耘耔)
名賢詩詞吏隠極風流(黄山谷詩帝藉開千畝農功先/九州王孫守耒耜吏隠極風流)
(永夏豐草木/五雲衛郊丘)
四六警語(容臺/奉常)　(樂卿/卿首)　(秩宗/司宗)　(冢卿/土卿)　(渙恩宸扆/擢典容臺)
　(席前宣室/詔拜奉常)　(疏寵自天/進班惟月)
發端(一曰萬機久煩董正/五禮六樂尤藉討論)
　(秉介圭而覲帝上方受宣室之釐/司綿蕝以為卿分丞任曲臺之長)
　(設几示尊師之敬/賜金嘉制禮之功)　(首月増崇/聞風胥慶)　(緝熙大典/蒐舉逸儀)
　(教於胄者皆舜世直温之典/起於朝者非漢人雜就之儀)　(咨四岳而分典朕之/司命一䕫而底和神)
　(之績徳行如子昻而著堂堂之/號論議若劉愷而馳伉伉之稱)
　(戴元冕驅赤車而盛述唐人之表/踰青瑣照紫泥而美稱杜老之詩)　(首九棘之班/加七旒之飾)
　(緜蕝之制始矣徒聞訪先生於齊魯之間/衮職之闕補之當見致吾君於堯舜之上)
　
　
　
　
　
　
　
　
　
　
　翰苑新書前集卷二十一
欽定四庫全書
　翰苑新書前集卷二十二
　　宗正寺
宗正卿(周小宗伯掌三族之别以辨親疎秦置宗正漢/因之以叙九族平帝更名宗伯後漢名宗正卿)
(兩漢皆以皇族為之晉兼以庶姓宋齊不置梁為春卿/後周有宗師中大夫唐武徳置宗師龍朔改曰司宗光)
(宅為司屬後復故本朝宗正寺判寺事二人以宗姓兩/制以上充闕則以朝官已上知丞事嘗奉宗廟諸陵薦)
(享之事司皇族之籍元豐改制所掌與舊畧同續㑹要/掌修纂書牒圗籍之事凡編年以紀帝系而載其厯數)
(及朝廷政令之因革者為玉牒序同姓之親而第其五/服之戚疎者為屬籍具其官爵功罪生死及宗婦族姓)
(與男若女者為譜推其所自出至於子孫而列其名位/者為宗藩慶系錄考定世次支分𣲖别而歸於本統者)
(為仙源積慶圗一嵗圗三年牒譜籍十嵗皆修纂以進/凡宗子生應授官者撰名以上司封國朝置太宗正司)
(以統皇族故寺長貳不専以國姓神宗正史職官志分/案二屬籍知雜設吏六崇寧三年詔宗正寺長貳提舉)
(諸宫學四朝志建炎三年詔太常少卿兼宗正少/卿丞簿並罷紹興三年復置少卿一貟中興㑹要)
歴代事實秩宗(鄭氏綺談曰/宗正曰秩宗)忠直(劉向字子政蕭望之/薦劉向宗室忠直經)
(明有行拜/為宗正)仁孝(東觀漢紀劉平字公子/以仁孝著聞拜宗正)才行(六典注簿/從七品注)
(梁天監七年置自卿以下並/於宗室中擇才行者補授)器貌瓌雅(後漢世祖謂司/徒崔浩曰天下)
(諸老何處最髙欲取一人以為宗正浩曰中書博士杜/銓今為諸杜之最即命詔之及見器貌瓌雅世祖謂浩)
(曰此真吾所欲/也以為宗正)忠厚篤重(晉山公啓事羊祜忠厚篤重/然不長理劇宗正卿秩不知)
(可轉/作否)友弟聰敏(宗室璆天寳初拜宗正卿性友/弟聰敏宗子有一善無不薦延)忠懿清
和(後魏職令宗正卿請用忠懿清和/識參教典先用皇宗無則用庶姓)經明有行(見忠/直注)竭
忠盡節(劉般字伯興在朝竭忠/盡節夙夜不怠拜宗正)世掌(後漢劉軫孝王之/孫為宗正卒官遂)
(世掌/焉)實司屬籍(續通典開元二十五年/勅宗正設官實司屬籍)主宗之盟(元集/李拭)
(授宗正/卿制)先用皇宗(見忠懿/清和注)以耆舊擢(宗室思訓棄官中/宗履位以耆舊擢)
(宗正/卿)擇才補授(見才/行注)宗正星(唐職官分紀星經有宗/正星在帝座之東南)
皇朝事實屬籍堂(㑹要大中祥符八年九月賜宗/正寺殿曰玉牒殿臺曰屬籍堂)重修
屬籍(真宗實錄趙安仁諡文定兼宗正卿以安仁舊徳/大僚特令知寺已下列狀取其裁决自是多所䂓)
(創重修玉牒屬籍/又為仙源積慶圗)為仙源積慶圖(見上/注)典司宗籍(晏元/獻公)
(類要/云云)
羣書精語禮有攸訓屬有攸籍(揚雄宗正箴巍巍帝堯/欽親九族經哲宗伯禮)
(有攸訓屬有攸籍各有育子世/以不錯伯臣司宗敢告執正)大則提舉群吏次則整
訓屬族(孔六帖杜牧李文舉制取自逺藩擢為宗正/大則提舉羣吏次則整訓屬族次第昭穆)摠
治大小學之政令(政和學制宗正卿摠治宗子大小學/之政令而掌之少卿貳卿之職事)
第其賢能次序昭穆(元微之行李從易制云昔劉氏子/孫在屬籍者十餘萬唐有天下二)
(百年伯仲叔季幼子童孫可勝道哉第/其賢能以次序昭穆皆吾宗正之職也)載司宗伯以睦
周親(陳子昂集為/李卿讓宫表)擇親賢以光名器(唐大詔令孫逖行/濮陽郡王澈宗正)
(卿宗卿設位邦族是司/必擇親賢以光名器)受寄本枝遷榮列棘(同上宜受/寄於本枝)
(更遷榮/於列棘)卿長以才行聞(元稹行李途制云憲宗法堯睦/族深惟本枝乃詔執事曰伯父)
(叔季幼子童孫在屬籍/者必命卿長以才行聞)掌屬籍以别穆(唐百官志宗正/卿掌九族六親)
(之屬籍以别/昭穆之叙)地嚴秩清儒者之職(曲阜行王柄制云宗/正地嚴秩清儒者之)
(職/也)
前賢詩詞丈人領宗卿(杜甫别李義山詩/云丈人領宗卿)
宗正少卿(後魏太和中初置宗正少卿北齊亦然隋唐皆/有國朝祥符中以給舎以下兼少卿元豐始)
(正名焉中興罷寺監詔太常少卿兼宗正少/卿紹興三年復置少卿六典職畧中興㑹要)
歴代事實屬辭雄蔚(李漢為少卿通/古學屬辭雄蔚)典兵衛(唐淮南/王神通)乃
立貳卿(晏類要常集以親九族乃立貳卿/宜叙文昭之宗用毗劉徳之任)遷少宗正(韓/文)
(李道古墓誌/云遷少宗正)
宗正丞(秦時宗正掌親屬有丞漢用皇族歴代皆有隋/有二人唐一人掌判寺事本朝元豐五年正名)
(初除趙君錫明年以楊畏為宗正丞詔宗正寺除長貳/外自今後不專差國姓建炎三年罷紹興五年復置中)
(興㑹/要)
歴代事實千里駒(漢劉徳召見甘泉宫武帝謂之千/里駒昭帝時為宗正丞後為宗卿)
皇朝事實參領屬籍(四朝志宗正卿掌宗室紀屬籍以/别昭穆以定親踈少卿為之貳丞)
(參領/之)董正譜錄(曲阜崔公度除宗正寺丞制司屬命/卿徃為之貳董正譜錄以詔戚踈)玉
牒二年一進(九朝通畧王鞏字定國為宗正丞/乞别立法修玉牒二年一進從之)修纂屬
籍(㑹要紹興五年詔復置宗正寺丞一貟仍除偉/以偉收得宗枝事跡諳曉編類修纂屬籍次第)編纂
圖書(詳見宗/簿門注)上治道十五事(仁宗實錄趙師民字周翰/終龍圖學士遷宗正丞屬)
(陜西用兵上/治道十五事)同知宗正(東都事畧趙師民𫝊師民為宗/正丞上治道十五事改天章閣)
(待制同知/宗正寺事)
宗正簿(梁天監七年置於宗室中擇才行者補授國初/天禧改元以衛尉丞趙鼎兼宗正簿元豐正名)
(初除楊完建炎三年罷紹興十年復隆興初從王大寳/等議詔宗正寺併省簿一貟二年詔宗正丞簿依舊制)
(孝宗/㑹要)
皇朝事實簿正屬籍(慶元制/云云)通管寺事(㑹要元祐元年/宗正寺言既許)
(主簿通管寺事切恐亦合依太常寺國子監例正/通管雜務其編纂圖書乞依舊例丞專修從之)言宦
寺盤結(曽覿以使相領京祠王抃知閣兼都丞㫖甘昇/為内押班三人相與盤結士大夫無恥者争附)
(之袁樞字機仲為宗正/簿因轉對數為上言之)
自叙冷卿(東坡詩注宗正為冷/卿謂其管玉牒所)
四六警語(司宗/司屬)　(秩宗/)
發端(渙奉宸思/進司宗事)　(鳯掖演綸/麟宗率屬)　(簡由當宁/擢貳司宗)　(晉裁瑶譜/參叙磐宗)
起聨(伯臣司宗班既髙於九寺/舊人圖任望益重於一朝)
警聨(換九列之清班/階六聨之華選)　(叙百世之本支/掌九宗之秩序)
　(秩序諸王之長幼/參稽九族之親踈)　(螽羽宜多於文子/犬牙益固於漢宗)
　(固磐石之宗/演雲河之𣲖)　(孫子繩繩而蟄蟄/君王穆穆以皇皇)
　(屬籍爰資於職掌/宗盟實賴於主持)　(幼子童孫之繁衍必第其賢能/六親九族之衆多必稽其才行)
　(邦族攸司實賴親賢之重/宗盟是主充資耆舊之尊)
　(諸王之列藩輔長幼周知/九族之庇本根親踈具錄)
　(文昭武穆暫司屬籍之繁/周誥商盤行掌訓辭之羙)
　(磐石犬牙暫典宗藩之籍/甘泉豹尾佇歸禁從之班)
結聨(鏤白玉之牒已涉清塗/對青瑣之牕即躋紫禁)
　(振振公族既資糾命之規/兩兩合符佇見光芒之照)
　　大理寺
大理卿(舜命皋陶作士正五刑孔安國曰理官也周官/為司㓂晉文公使李離為理韓詩外傳曰謂察)
(理刑獄也秦置廷尉掌刑辟有正左右監漢景帝更名/大理武帝復為廷尉宣帝置左右廷尉平哀帝復為大)
(理後漢復為廷尉晉宋為廷尉梁為秋卿隋為大理寺/唐因之龍朔改為詳刑寺咸亨復光宅改為司刑神龍)
(復國朝大理寺以朝官一員或二員判寺事一員兼少/卿事熈寜九年神宗謂國初廢大理獄非是於是下詔)
(以京師官寺凢有獄皆係開封府司錄司及左右軍廵/三院囚逮猥多難於隔訊稽參故事宜屬理官可復置)
(大理獄官制行左斷刑右治獄各五案左㕔斷刑曰詳/刑詳讞宣黄分簿奏表右㕔治獄曰左推右推寺案知)
(雜案檢法案元祐間廢大理獄職畧後復卿掌折獄詳/刑鞫獄之事凡職務分左右天下奏劾命官將校及大)
(比囚以下以疑請讞者𨽻左斷刑則司直評事詳斷丞/議而正審之若在京百司事當推治或特㫖委勘及係)
(官之物應追究者𨽻右治獄則丞專推鞫葢少卿分領/其事而卿總焉四朝志建炎三年併省寺監而大理如)
(故省卿而斷刑治獄少/卿各一員中興㑹要)
歴代事實北寺(見評/事門)法卿(白集劉/元鼎制)理臣(見精/語)丹筆(見天/下稱)
(盛吉/注)直繩(齊游肇為廷尉卿直繩所舉莫非/傷風敗俗持法以平詳見卿門)持平(前漢/張釋)
(之為廷尉周亞夫見釋之持議/平乃結為親友由此天下稱之)天下之平(前漢張釋之/傳釋之為廷)
(尉文帝出有人從渭橋下走乘輿馬驚釋之奏其犯蹕/當罰金上怒釋之曰廷尉天下之平也今一顧則天下)
(用法皆為之輕重人安所措其手足乎後又有盗髙廟/玉環者帝欲族之釋之奏當棄市上怒釋之曰法如是)
(也今盗宗廟器而族之假令取/長陵一坏土何以加其法乎)人賴其平(陳寵為廷尉/性仁矜為理)
(官嘗親自為奏毎附輕典務從寛恕帝從之/濟活者甚衆本傳賛曰陳郭主刑人賴其平)清正有識
(臧榮緒晉書咸寧詔劉頌貞固/清正有鑒識其以頌守廷尉卿)務在寛恕(王殷為大理/務在寛恕與)
(鍾繇以治/獄見稱)守法之司(續通典太和四年大理少卿崔杞/奏大理寺即陛下守法之司一定)
(之制不可揺動若朝示而暮改同/罪而異刑即人何所措其手足哉)奉法持正(鄭善果為/卿奉法持)
(正風績/顯公卿)不發私書(後漢董初遷廷尉卿持/法清正閉門不發私書)手筆作議(陳/寵)
(傳寵為廷尉有疑獄輒/手筆作議所活甚多)不以喜怒毁法(魏志髙柔為廷/尉時獵法甚峻)
(宜陽典農劉龜於禁内射兎其功曹張京言之帝以龜/付獄柔曰廷尉天下平也安得以至尊喜怒而毁法乎)
不為武宣曲筆(見直/繩注)面决曲直(㑹稽後賢傳孔坦遷廷/尉坦躬執辭狀口辨曲)
(直大小以情不加楚撻每臺司錄/獄無所顧問皆面决當時之事)一朝决竟(司馬岐為/陳留相梁)
(郡有囚數年不决請移獄於岐囚至詰/之皆莫敢詐匿一朝决竟遂超為廷尉)法理有張釋之
之風(謝承後漢書張禹為北曹吏斷法執平為京師所/稱明帝以其達法理有張釋之之風超拜廷尉)
釋之以来復見斯事(晉中興書王彪之遷廷尉時揚州/刺史殷浩劾太守謝毅付廷尉彪)
(之執法不受浩遂發詔彪之又上疏/執據時人云張釋之以来復見斯事)比漢于張(唐徐有/功曰今)
(身為大理人命所懸不能順㫖/詭辭以求茍安時人比漢于張)執法比戴胄(張文瓘為/卿至官旬)
(日决遣疑事四百餘條人無怨言文瓘有疾繫囚相/與齊禱願其視事當時咸稱其執法平恕比戴胄焉)天
下稱盛吉(盛吉拜廷尉卿性多哀矜毎冬月罪囚當斷/夜省刑狀其妻執燭吉手持丹筆夫妻相對)
(垂泣視事十二年/天下稱其有恩)孔子善子羔(家語季羔為衛士師刖/人之足俄而衛亂季羔)
(逃刖者守門謂羔曰彼有竇有室乃入焉既罷羔問曰/吾親刖子之足而子逃我何也刖者曰曩者君理人以)
(法令先君後臣欲臣之免臣知之臨當論刑君愀然不/樂見於色臣又知之君豈私臣哉孔子聞之曰善哉為)
(吏其用法一思仁恕則樹徳加/嚴則樹怨公以行之其子羔乎)民不寃定國(于定國字/曼倩少學)
(於父及為廷尉其决疑平法務在哀矜鰥寡加審謹之/心朝廷稱之曰張釋之為廷尉天下無寃民于定國為)
(廷尉民自/以為不寃)天下無虐刑(職官分紀文字曰臯陶/為九理天下無虐刑)郭氏七
人(後漢郭躬傳為廷尉躬家世掌法决獄斷刑多依矜/恕乃條諸重文可從輕者四十一事奏之事皆施行)
(著于令躬奏讞法科多所生全又云/郭氏自𢎞後子孫至廷尉者七人)吳家三世(河南呉/雄字季)
(髙順帝時為廷尉以明律斷獄平/子訢孫恭三世為廷尉以法名家)于公髙門(始定國父/于公其門)
(閭壊父老方與共治于公曰可髙大其門令容駟馬車/髙葢我治獄多隂徳子孫必有興者至定國為丞相于)
(公為郡曹/决獄稱平)以倪寛為讞掾(倪寛以儒生見稱不習事㑹/廷尉有疑奏掾吏莫知所為)
(寛為言其意掾吏因使寛為奏成讀之皆服以白廷尉/張湯大驚及上寛奏即時得可湯由是以倪寛奏為讞)
(掾以古法/議决疑獄)太守召為(前漢賈誼傳河間守呉公治/為天下第一乃召為廷尉)五聴
三慮(六典以五聴察其情一曰氣聴二曰色聴三曰視/聴四曰聲聴五曰詞聴以三慮盡其情一曰明慎)
(以讞獄二曰哀矜以雪/寃三曰公平以鞠庶獄)視表見裏(北史宋世軌為廷尉/少卿蘇軫之為正寺)
(中語曰决定嫌疑蘇軫之視表/見裏宋世軌人以為二絶分紀)一無遺誤(隋楊汪守大/理卿帝將親)
(省囚徒其時計囚二百餘人汪通宵究審/朝而奏曲盡事情一無遺誤帝甚嘉之)文瓘决事無
怨言(見執法比/戴冑注)唐卿所斷非寃濫(唐唐臨為卿髙宗親/錄死囚前卿所斷者)
(悉號叫稱寃臨所入者獨無言帝怪問狀/囚曰唐卿所斷既非寃濫所以絶意爾)心如鐡石(漢/文)
(帝歎曰為獄者當如是乃自石/述其考曰形如死灰心如鐡)言若湧泉(戴胄為大理卿/犯顔據正參處)
(法意隨類指/摘言若湧泉)
皇朝事實大棘(鄭氏談綺云/大理曰大棘)棘司(晏公類/要云云)剛正(見无易/季浩注)
沈毅方正(見以仁/恕稱注)分賜贓錢不受(國史向敏中諡文簡/判大理寺時沒入祖)
(吉贓錢分賜法吏敏中引/鍾離意委珠事獨不受)以仁恕稱(國初劇可久拜大/理卿性沈毅方正)
(在廷尉四十年用/法平允以仁恕稱)重定刑統(太祖實錄竇儀判大理寺/奉詔重定刑統援引律䟽)
(敕格參酌重輕増為三十/卷尤為詳備太祖嘉之)無所觀望(職畧苗晉卿為元/豐大理兼鞫獄獨)
(持平覈實無所觀望人/以不寃神宗知其才)不為宰相曲筆(國朝至道張泌/判大理寺㑹鞫)
(陳廷山謀叛獄具李潤之大理正斷廷山謀叛當絞刑/房吏李文方用事潤之附㑹之泌上疏言其事上大怒)
(召宰相吕蒙正責讓蒙正稱文方所定為允泌因言/曰臣祗能盡心於陛下不能茍狥於宰相以曲筆爾)無
易李浩(言行錄李浩大理奏結獄上忽顧輔臣曰棘寺/官當得剛正如李浩者為之已而卿闕上曰旡)
(易李某遂除大理卿故事/寺獄空上表賀公獨不奏)在廷尉四十年(見以仁/恕稱注)
自叙不樂法家(元澹六帖元澹遷大理卿/不樂法家因謝所居官)保所長棄所
短(唐貞觀八年上謂大理卿竇誕曰法官卿為之長也/朕以至公臨天下法之所行無舎親昵卿當保所長)
(棄所短無阿朕/意以虧憲典)不循三尺法(杜周為廷尉其治大抵倣/張湯善伺候上所欲客有)
(讓周曰君為天下/决平不循三尺法)舞文巧詆(張湯為廷尉為人/多詐舞文巧詆)十失一
存(宣帝時路溫舒為廷尉史上言秦/有十失其一尚存治獄之吏是也)門設雀羅(前下邽/翟公為)
(廷尉賓客填門及廢門可設雀羅後復為廷尉客欲徃/翟公大署其門曰一死一生乃知交情一貧一富乃知)
(交態一貴一/賤交情乃見)墻面充位(風俗通須廷尉率/皆墻面茍充兹位)
羣書旁引罪疑惟輕(書臯陶曰宥過無大刑故無小罪/疑惟輕功疑惟重與其殺不辜寧)
(失不經好生之徳洽于/民心兹用不犯於有司)惟明克允(書帝曰臯陶蠻夷猾/夏㓂賊奸宄汝作士)
(五刑有服五服三就五流/有宅五宅三居惟明克允)明刑弼教(書帝曰臯陶惟兹/臣庶罔或干予正)
(明于五刑以弼五教期于予治刑/期于無刑民協于中時乃功懋哉)聴之棘木之下(記王/制凡)
(聴五刑之訟成獄辭史以獄成告於正正聴之正以獄/成告於大司㓂大司㓂聴之棘木之下注正周卿師之)
(屬/)
羣公精語人到于今稱之(白集許季同制國朝以来有/劉徳威張文瓘唐臨為大理)
(卿設官之重得賢之/盛人到于今稱之)思與劉張為徒(同/上)國家生人之司
命(元微之行袁重光制云大理寺專獄/犴視刑書我國家生人之司命也)榮加天寵職察
雲司(陳子昂集為司刑袁卿讓官表云榮加天/寵職察雲司必能利用文明哀矜庶獄)平星執
法正于綱紀(天文錄平星主建平平天下之獄事若今/廷尉之象故星讃曰平星執法正于綱紀)
如石之平如淵之清(後漢崔徳正箴邈矣臯陶翊唐作/士設為犴狴九則允理如石之平)
(如淵之清三槐九棘以質/以聴理臣司律敢告執獄)不回不僻(揚雄廷尉箴天降/五刑惟夏之績亂)
(兹平人不/回不僻)
前賢詩詞上卿才大名不朽(髙適宴大理李卿上卿才/大名不朽早朝至尊暮求)
(友/)知君决獄有隂功(蘇東坡送蔡冠卿憐君獨守/廷尉法知君决獄有隂功)
四六警語(棘司/李寺)　(棘廷/讞寺)
發端(疏榮楓陛/晉長棘廷)　(位尊棘寺/職列月卿)　(榮升棘署/進掌竹刑)　(昕陛疏恩/秋官𨽻職)
起聨(有嘉猷之告方膺旒冕之知/賛臬事之平式拜絲綸之渙)
　(雉監繕修方賴掌百工之事/象刑審克更資弼五教之敷)
　(䇿勲於三寸之舌方觀專對之能/盡心於一成之刑正藉持平之手)
警聨(官尊九寺/任重三章)　(大理人命所係/廷尉天下之平)　(從知察小大之情/必不容上下其手)
　(平反一念之仁/全活萬人之命)　(明清畫一之刑/簡易約三之法)
　(三接之顔益隆眷倚/一成之法多所平反)　(職榮踐於九卿/憲實司於三尺)
　(法滅一傾之弊/獄勤參聴之明)　(平三尺之法王國以長/活千人者侯于門其大)
　(何敬非刑式重吕侯之命/得情勿喜允符曽子之言)
　(刑焉盡君子之心哀矜備至/獄者係民生之命全活居多)
　(舜命臯陶臣庶罔干于正/漢資定國天下自以不寃)
　(决定嫌疑有若蘇珍之鑒/務從寛恕允同陳寵之賢)
結聨(為廷尉正暫詳讞於丹書/從屬車塵行通班於紫槖)
　(圜扉鞫草暫煩折獄之片言/詞掖判花即聴躋榮於兩禁)
大理少卿(後魏置北齊及隋因之唐置二人六典國朝/以朝官一員兼少卿事神宗置大理獄少卿)
(二員以蹇周輔楊汲為之分左斷刑右治獄四朝志/建炎中興省大理卿而少卿二員如故中興㑹要)
歴代事實犯顔執法(唐戴胄遷大理少卿時吏部尚書/長孫無忌不解佩刀入東上閤門)
(封徳彛議以監門校尉不覺罪當死無忌罰銅二百斤/胄駁曰若論其誤則為情一也而生死頓殊敢以同請)
(上嘉之竟免校尉死/胄犯顔執法者甚多)望感天心(隋趙綽為少卿時上禁/惡錢有二人在市以惡)
(錢易者上令斬之綽曰此人當杖上曰撼大木不/動者當退對曰臣望感天心何論動木上乃止)不能
順㫖(見大理/卿類)執法不惜死(隋趙綽為少卿時刑侍辛亶/嘗衣緋裩上以為厭蟲將斬)
(之綽曰據罪不當死上怒將斬之對曰執法一心/不可惜死上入良久乃釋之勞之賜物三百段)既付
有司義歸常典(源師煬帝時為大理少卿帝出顯仁宫/敕衛士不得輙離所守有一主師令衛)
(士出外帝付大理師據律當徒帝令斬之師奏曰若陛/下初便殺之自可不闗文墨既付有司義歸常典脱宿)
(衛近侍者更有此犯/將何以加之帝乃止)論獄言如湧泉(唐戴胄所論刑獄/事皆無寃濫随方)
(指摘言/如湧泉)定律請崇寛簡(職林韓瑗武徳初為大理少卿/受詔掌定律令瑗言於髙祖曰)
(官吏至公自當奉法茍若狥已豈顧刑名請崇寛簡/以充惟新之望髙祖然之於是採定開皇律行之)諫
數出馳射(孫伏伽為少卿帝數/出馳射伏伽諫之)妙選正人(唐新語太宗/謂侍臣曰大)
(理之職人命所懸當妙選正人用心/存法無過戴胄者乃以為大理少卿)採訪使入為(倪若/水字)
(子泉開元初班景倩自揚州採訪使入為少卿過州若/水餞于郊顧左右曰班公是行若登仙吾恨不得為騶)
(未㡬入/為戸部)方于定國(通鑑徐有功為少卿時周興来俊臣/等羅織天下衣冠近族者數千百家)
(有功司刑平反者不可/勝紀時人方于定國)
皇朝事實參典之官(南豐/擬制)貳正之選(南豐除韓晉/卿制云云)多稱
長者(見議刑/近厚注)議刑近厚(言行錄少卿王表多稱長者上/謂宰執曰表以淳樸治獄既要)
(盡情又不可慘刻張守曰/表雖法科議刑頗近厚)持法明恕(見奏政和新/書増損注)明習
法令(國史仁宗時陳太素權大理少/卿又判大理寺號為明習法令)持平覈實(長編元/豐間大)
(理承内降公事上下皆曰是詔獄也意必傳置少卿韓/晉卿獨持平覈實無所觀望上知其才凡獄難明及事)
(繫權貴悉/以委之)論政和新書増損(言行錄吕忠穆公頥浩為/相上謂宰執曰昨日大理)
(少卿元衮靣奏朕戒以持法明恕頥浩曰惟明克允乃/用刑所先也時衮奏昨論政和新曽未數嵗而論議紛)
(紛衝改㡬半願降睿㫖若於新書有所増損乞更加參/訂可否勿使輕紊成憲乃詔令後臣僚所請若祖宗法)
(意并新書有所増損/令刑部參酌申省)周輔首選(職畧蹇周輔傳周輔字/蟠翁元豐初循唐制歸)
(百司獄于大理/首選為少卿)
大理寺正(禮記王制成獄辭史以告于正正聴之秦置/廷尉正一人漢廷尉正監及平謂之廷尉三)
(官唐龍朔改為詳刑大夫光宅中為司刑正後復故凡/丞斷罪有不當者則以法正之本朝神宗復置大理獄)
(後置寺正元豐五年刑部奏乞分評事司直與正為斷/司丞與長貳為議司凡斷案先上正看詳當否論難改)
(正然後過議司覆議㑹要建炎併省/斷刑治獄寺正各置一員中興㑹要)
歴代事實南土秀望(晉顧榮字彦先以南/土秀望累遷廷尉正)持法平(前漢/宣帝)
(聞黄霸持法平召為/正數决獄廷中稱平)濟活千數(職官分紀漢何比干與/張湯同時湯持法深而)
(何比干務仁恕數與湯争所濟活者千數又何氏家傳/云比干夢貴客車騎滿門覺以語妻語未已有老姥謂)
(比干曰公有隂徳今天錫君策因出懐中符䇿狀如簡/凡九百九十枚以授比干子孫佩印綬者當如此自汝)
(隂徙平陵/代為名族)隂徳之報(見上/注)明律令(陳琳橋𤣥奏琳明/律令召拜廷尉正)宥
所疑(魏志司馬芝遷大理正有盜官絹置都厠上者吏/疑女工收以付獄芝曰今贓物先得而後訊其辭)
(若不勝掠必致誣服誣服之情不可以折獄令/宥所疑以隆易從之義不亦可乎太祖從其議)參議刑
獄(見官/制)視南臺持書(通典以/為晉制)上應正論(職林唐王志愔/為大理正奏言)
(切見大理官員多不奉法以縱罪為寛恕/以守文為苛刻遂上應正論以見志分紀)寺異臺按(北/史)
(蘇瓊為廷尉正時畢義為御史中丞以猛暴任職理官/忌憚莫敢有違瓊推察務在得情雪者甚衆寺異臺按)
(始自於/瓊也)
皇朝事實正於理官(南豐除林純制正/於理官參賛為重)參聨棘之言(晏/公)
(類要吕許公集除制鷞/鳩作士參聨棘之言)持法平允(太宗實錄范旻質之/子也判大理正事持)
(法平/允)議獄平允(太宗實錄孔承恭遷大理正/議獄平允權判大理少卿事)
旁引獄成告於司㓂(記王制成獄辭史以獄成告于正/正聴之正以獄成告于大司㓂注)
(史司㓂吏也正於周卿師/之屬令漢有正平秦所置)
四六警語(拜命楓宸/升華棘正)　(刑期無刑丞非予負/正率不正帝曰汝諧)
　(好生如舜方惟刑之恤哉/選衆舉臯則不仁者逺矣)　(偏儀棘寺之華/㡬致草扉之鞫)
　(一自廷中之有正/頓令天下之無寃)
大理寺丞(晉武帝咸寧中因曹志上書請廷尉置丞隋/改為勾檢官唐置丞六人掌分判寺事本朝)
(神宗復置大理獄丞四員命少卿舉官元豐五年命莫/君陳等九人為大理寺丞始自朝廷差官也續㑹要舊)
(制斷刑寺丞六員建炎三年减三員治獄寺丞减二員/紹興二十六年上曰理寺宜參用士於是何涇楊邦弼)
(除理/丞)
歴代事實察獄評刑(白集薛元賞制云前為廷/尉丞察獄評刑頗聞敬謹)遇徐杜
必生(杜景佺徐有功為司刑丞與来俊臣侯思正/同理獄人稱之曰遇徐杜必生遇来侯必死)斷獄
無寃訴(唐狄仁傑字懐英為丞周嵗斷/滯獄一萬七千人各無寃訴)寛平無寃濫(職/林)
(李日知天授中遷司刑丞時用/法嚴急日知獨寛平無寃濫者)時稱平恕(唐狄仁傑傳/遷大理丞嵗)
(中斷久獄一萬七/千人時稱平恕)
皇朝事實上十策言西夏(天聖中大理寺丞石延年上/書陳十策乞選練兵級言西)
(夏必叛朝廷不以為然及元昊反上思其言召/見乞奉使河東籍兵回稱㫖上曰知卿才久矣)
羣書精語徃治竹刑之讞(胡文恭行王尹制用除棘/路之丞徃治竹刑之讞)參
司刑讞之典(胡文恭行毛維藩制擢任/法卿之丞參司刑讞之典)
四六警語(法局/讞丞)　(咨爾法卿/進承讞局)　(拜命朝廷/司刑賛府)　(久參棘屬/進貳李官)
　(丞不負丞益懋平反之績/辟以止辟助成欽恤之仁)
　(辟以止辟九重之念在兹/丞不負丞三尺之平必矣)
　(士制百姓于其中所資詳讞/刑者一成不可變罔泥深文)
　(自此蒙成不負嘉師之托/逃於司敗亦惟餘潤之依)
大理司直(後魏永安三年髙穆奏置司直十人位在正/一監上不署曹事惟覆理御史檢劾事六典)
(注分紀唐置六人掌承制出使推覆若寺有疑獄則參/議之本朝熈寧中置大理獄至元豐五年始命程嗣先)
(四人為之司直建炎三年詔斷刑/司直兼治獄司直其治獄司直罷)
皇朝事實請魚書(六典司直凡承制/而出先請魚書)馳傳决獄(唐王祚/為司直)
(馳傳决獄/所至仁平)斷獄連署(六典司直凡大/理斷獄皆連署)
大理評事(漢宣帝初於廷尉置左右平後漢光武省右/平惟有左平掌平决詔獄魏晉直謂之廷尉)
(國評隋置大理評事唐置評事十員掌出使推覆後加/為十二員本朝熈寧置大理獄至元豐五年始命張仲)
(穎等十二人為評事孝宗隆興/二年詔大理評事以六員為額)
歴代事實評刑北寺(陳子昂集為陳舎人讓官表/云評刑北寺鷞鳩之政無聞)行能
髙潔(前漢馬宫行能/髙潔遷廷尉平)參評詔獄(陳子昂集為陳舎人讓/官表云豫參評於詔獄)
獄無寃民(三輔决錄荗陵何比干漢武帝時丞相公/孫𢎞舉為廷尉右平獄無寃民號曰何公)賴
濟者衆(晉中興書顧榮遷廷尉平時趙王倫欲誅淮南/王元允官屬下廷尉議罪榮言不宜廣濫倫意)
(解賴榮濟/者甚衆)反覆詰對(唐新語敬昭道為大理評事時沂/州有反者詿誤坐者四百餘人昭)
(道援赦文判而免之執政怒而責之昭/道反覆詰對執政無以奪詿誤者悉免)其務平之(見宣/帝選)
(于/注)上便宜十事(臧榮緒晉書何攀字惠興上便宜十事/除廷尉評諸葛冲見攀不悦及其斷疑)
(獄冲乃/服焉)宣帝選于(宣帝詔曰吏用法巧文寢深其為置/廷平其務平之宣帝選于定國黄霸)
(等以為/廷尉平)丞相舉何(見獄無/寃民注)入臺雅例(姚正操云自余以/評事入臺後相繼)
(不絶韓琬以為不然自則天好法刑曹望居九寺之首/以此評事多入臺迄今為雅例非正操所能升降也)
𦂳官(西京雜記云拾遺立𦂳評事出𦂳赤尉坐𦂳出𦂳/者以其御恩按覆彈時不法也入仕之路歴是三)
(官者時輩共/以為榮也)
羣公精語升屬列卿平亭疑法(胡文恭行/陳可叔制)用進丞於棘
路徃治讞於竹刑(同/上)特寵法卿之屬俾參詔獄之評(同/上)
刑評(胡文恭行/崔公孺制)才望清官標格孤秀(大理刑獄之司自/卿以下毎以明詳)
(法理者為之吏部銓注拾遺評事赤尉皆以/才望清官標格孤秀者署之俗號為三𦂳官)
前賢詩詞髙浪駕天輸不盡(韓退之贈崔立之評事崔/侯文章若捷敏髙浪駕天)
(輸不盡朝為百賦猶鬱怒暮作千詩轉遒/𦂳勿嫌法官未登朝猶勝赤尉長趨尹)豈負青雲姿
(岑參送顔評事佇聞/明主用豈負青雲姿)
大理寺簿(晉初置廷尉主簿六典後齊九寺各有主簿/隋百官志唐置二人掌印省署抄目勾檢稽)
(失唐百官志元豐正名初除二員建炎三年省職/源云乾隆四年詔大理寺復置主簿一孝宗㑹要)
皇朝事實原情引經(樓攻媿集陳希㸃字子予為太學/博士遷大理寺簿人為之憤然公)
(忻然就職素不讀律而原/情引經法家自以為不及)出使淮西(吕東萊集薛季宣/字士龍公為大理)
(寺主簿是嵗江湖大軍流民徃徃北渡江邉吏復奏淮/民多詣塞者遣公行淮西收以實邉公持節勞来耄稚)
(滿車下公使事有緒詔/進官二等除大理正)凡目見於簿書(初寮制廷尉聴/獄弊凡目見於)
(簿/書)
　
　
　
　
　
　翰苑新書前集卷二十二
欽定四庫全書
　翰苑新書前集卷二十三
　　司農寺
司農卿(少皥氏以九扈為九農正舜命棄為后稷播時/百榖周禮有太府掌九賦九貢下大夫秦為治)
(粟内史掌榖貨景帝更名大農令武帝太初更名大司/農掌九榖六畜之供膳羞者凡郡國諸倉監都水司六)
(十五官皆屬焉通典云屬官有太倉均輸平凖都内耤/田五令丞平帝改曰羲和又改為納言後漢為大司農)
(掌諸錢榖金帛郡國鹽官鐵官並屬歴代皆有梁置十/二卿以署為寺官為卿唐有司農卿龍朔改為司稼咸)
(亨復卿掌邦國倉儲委積之事本朝司農寺判寺事二/人以兩制或朝官以上充熈寧二年立常平斂散法三)
(年詔以新法付司農寺而農田水利免役保甲等法悉/自司農講行元豐官制行寺監不治外事司農舊職悉)
(歸户部右曹續㑹要司農掌倉儲委積之政令總苑囿/庫務之事而謹其出納京都官吏祿廩諸路嵗運至京)
(師悉掌焉凡苑囿行幸排比及薦享進御頒賜植藏之/物與造麴蘖給薪炭皆戒有司以時辦其天子親耕耤)
(田則奉耒耜所𨽻官屬凡五十倉二十有五續㑹要總/倉二十四草塲十有二續㑹要作十排岸司四續㑹要)
(園苑四並四朝志建炎三年詔罷司農寺紹興/四年復置司農寺卿少各時置一員中興㑹要)
歴代事實稼卿(唐/志)春卿(梁制/云)農正(見官/制)穡臣(張華大農/箴穡臣司)
(農/)司均(揚雄大司農箴/云農臣司均)農政(文選潘安仁揚荆州誄改/授農政于彼野王倉盈庾)
(億國富/兵强)天倉(天文錄天倉/者大司農也)國泉(史游急就篇司農/少府國之泉也)清白
方正(東觀漢紀髙䚴字季回以儒學徵/拜大司農在朝以清白方正稱)居處節儉(宣帝/時北)
(海太守朱邑以治行第/一為大司農居處節儉)非徳不交(趙典字仲經為大司/農閉門却掃非徳不)
(交/)在位清正(後漢鄭衆字仲師為/司農在位以清正稱)清明之徳(見羣書/精語類)學
問博通(後漢王孫端學問/博通為大司農)稱鄭莊(前漢鄭當時為大司/農門下客亡貴賤亡)
(留門者執賓禮以下山東諸公翕然稱/鄭莊武帝曰吾聞鄭莊行千里不齎粮)稱名卿(東觀漢/紀牟融)
(為大司農性明/達稱為名卿)司金榖(見羣書/精語類)掌貨幣(後漢志大司農/一人掌諸錢榖)
(金帛諸貨幣邊郡諸官請調/度者損多益寡取相給足)納郡租(職官分紀趙元俶/轉潁州太守有恵)
(政因入朝㑹司農不時納諸郡租元俶奏之帝請曰如/臣意未過十日帝即日拜元俶為司農卿納天下郡租)
(如言而/了帝悦)諫以農桑為務(書抄魏司馬芝字子華先是諸/典農民各求治生以要利入諫)
(曰王者之治崇本務農重榖不宜復/以商事亂専以農桑為務明帝從之)上邊事便宜(耿國/為大)
(司農曉邊事能議論數/上便宜事天子器之)言禁兵寡少(唐段秀實為司農/卿言禁兵寡少乃)
(上䟽/云云)安車召為(鄭𤣥公車徵為大司農給/安車一乗所遇長吏迎送)廣漢入為(張/播)
(記陳寵為廣漢太守風/聲大行入為大司農)北海以治行為(見居處/節儉注)并州以
治最召(魏書梁習字子虞為并州二十餘/年政治為天下最徴拜大司農)倒用印(分紀/段秀)
(實倒用司農/印謀殺朱泚)
自叙叢劇(孔氏六帖杜中立遷卿繩吏急反為中傷左/徙慶王傅久之復拜卿入謝帝曰卿用法深)
(信乎荅曰轂下百司養名不肯事事司農/尤叢劇陛下無遽信流言假臣數月可濟)
羣書精語惟時大農粒民是職(揚雄大司農箴惟時大/農爰司金糓粒民是職)
(帝王之盛/實在農殖)掌周稷之業(漢朱邑為大司農張敞與邑書業/曰足下以清明之徳掌周稷之)
陳粟萬石揚以簸之(漢武帝栢梁詩大司農/曰陳粟萬石揚以簸之)掌是六府
(崔瑗鮑徳誄曰乃/司大農掌是六府)九列司農居其一(元集行裴武制農/天下之本也國有)
(九列而司農氏居其一焉前代非牟/融之循理康成之儒學不在兹選)制國泉之重(同上/云云)
司農少卿(後魏北齊司農寺置少卿隋唐因之本朝元/豐正名置少卿為卿之貳建炎三年省紹興)
(四年復置司農卿少/各一員中興㑹要)
歴代事實杖宦者而後奏(唐韋機拜少卿兼知東都營/田有宦者於苑中犯法機杖)
(之而後奏髙宗嗟/賞賜絹數十匹)貯錢三十萬(韋機受詔檢校東都營/田園苑之事髙宗謂之)
(曰宮館隋代所造漸將頹毁頻欲有修又費財力如何/機奏曰臣任司農向已十年前後省費今見貯錢三十)
(萬貫若以供葺理可/不勞而就也上大悦)
皇朝事實責任甚重(見奏久任/責實注)不傷財不病民(東都事/略熊本)
(同判司農寺神宗曰熊本不傷財不病/民一旦去百年之患檄奏詳明可嘉也)請治濕惡米之
罪(言行錄李浩除司農少卿時朝廷和糴米凡八百萬/石而董事者皆有憑恃賤糴濕惡以欺没官錢户部)
(不敢詰公視事即奏下有司治大理附㑹户部以支/為盤公力爭曰是非徒恵姦且虧軍食上是其議)奏
久任責實(國史莫濟除司農少卿自禮部員外郎除魏/杞奏曰濟嘗中詞科且掌南宫牋奏恐議者)
(以為蹊徑未是上曰中都官物不分清濁如司農責任/亦甚重以士人除授亦無害也濟尋奏久任責實詔所)
(論甚/當)親擢髙䕫(周益公集髙䕫字仲一上親擢為司農/少卿倉庾地卑君始梁空敷板米以不)
(腐/)
羣書精語擢貳農正(曲阜行韓/正彦制云)司庶土之生(胡文恭行/陳宗元司)
(農少卿制云升亞列卿之秩/往司庶土之生兹為稷官)司農寺丞(秦治粟内使有/兩丞漢司農丞)
(亦二人或謂之中丞通典云耿夀昌為大司農中丞奏/設常平倉給北邊省轉漕父桑𢎞羊為大司農中丞管)
(諸㑹計事平帝又置大司農部丞十三人人部一州勸/農桑後漢司農丞一人部丞一人唐有丞六人掌判寺)
(事凡天下租税及折造轉運扵京師皆悦而納之以供/國用以祿百官分紀本朝新法始行吕惠卿請置司農)
(丞一員以農田水利免役保甲等法付司農熈寧間増/置丞四員仍與簿輪出按察逐州保甲元豐四年舒亶)
(請止留丞一員餘並罷明年改制以司農舊職悉付户/部始循唐典正其秩職續㑹要建炎詔罷司農寺紹興)
(復置寺丞二/員中興要㑹)
皇朝事實介而通嚴而恕(楊誠齊集葉顒字子昻謚正/簡遷司農寺丞在朝三年非)
(公事未嘗至丞相府樞密王綸知公恬退而未知其徳/性欲試以事一日官誥院失錦一端命公治之公請寛)
(其慢藏之罪於是綸大喜謂其客曰/葉寺丞介而通嚴而恕真重器也)貳農正(曲阜除韓/正彦擢貳)
(農/正)丞事而簡(欒城除李執柔大農/事歸治官丞事而簡)參領寺事(四朝志少/卿為卿貳)
(而丞參/領之)司農寺主簿(晉大康中置主簿一人自後無聞/唐主簿二人分紀本朝治平中已)
(置主簿熈寧新法行詔増一員後置六員元豐四年舒/亶請存三員餘並罷仍與丞輪出逐州按察保甲續㑹)
(要建炎罷紹興/復置中興㑹要)
歴代事實置木契二十隻(唐百官志應須/出納與署合之)
皇朝事實農屬(欒城除蔡潛/制命以農屬)
四六警語(農扈/穡臣)　(農臣/春卿)　(九扈/大農)　(天倉/稷卿)　(恩綸䟽寵/農扈升華)
　(王言作命/農臣司均)　(東知春扆/帥屬大農)
　(増列棘之華已覺月卿之重/拜持荷之命即膺天寵之朌)
　(名重朝端久仰髙於清貫/職司農扈兹亟拜於人倫)
　(星省含香方參裨於小宰/月卿司稼亟登陟於大農)
　(召自握蘭之直/遄躋列棘之班)　(九年之蓄必有正假宏模/一嵗之入幾何行對清問)
　(一札示絲綸之寵/九重寛兵食之憂)　(源流所在固非天雨之鬼輸/斂散以時寧使子貧而父富)
　(職兼扈於三農/望獨髙於九列)　(報秋冬於髙廩佇觀稼政之修/呼庚癸於首山孰嘆資財之匱)
　(兼足公私即聴富民之拜/肆疇績用嗣䟽啓土之封)
　(紅粟腐倉已課功於扈正/紫荷持槖佇進寵於雞翹)
　　太府寺
太府卿(周官有太府下大夫掌貢賦之貳受其貨賄之/入頒其貨賄於受藏之府即今太府之任歴代)
(不置然其職在司農少府至梁天監置太府卿掌金帛/府帑及闗津市肆位視宗正後魏為太府卿北齊兼掌)
(造器物後周太府中大夫掌貢職賦貨賄以供國用隋/初與北齊同所掌煬帝分太府寺為少府監管尚方織)
(染等署唐因之龍朔改為外府正卿咸亨復光宅改為/司府神龍復領兩京諸市平凖左右藏常平等九署通)
(典本朝太府寺判寺事一人以兩制或帶職朝官充凡/財貨廩藏貿易四方貢賦百官俸秩皆𨽻三司本寺但)
(掌供祠祭香幣帨巾神位席及造斗秤升尺而已元豐/改制始正職掌此據續㑹要而題名乃云國初省部寺)
(監惟以寄祿别設主判之官以典事惟太府則否其職/悉入三司諸案故主判之任罕置與㑹要少異嘗考卿)
(掌財貨出納貿易之事凡貢賦之輸於京師者至則别/而受之供君之用及待邊費則歸於内藏供國之用及)
(待經費則歸於左藏應祿賜以法給厯從有司檢察書/其名數鈎覆而後給焉供奉之物則承㫖以進若頒畿)
(内軍衣則前期進様定其頒日將校部營兵支請月具/數以聞凡商賈之賦小賈即門征之大賈則輸於務貨)
(之不售平其價鬻於平凖乗時賖貸以濟民用若質取/於官則給用多寡各從其抵嵗以香茶鹽抄募人入豆)
(榖實邊即京都闕用物預報度支建炎三年詔罷太府/寺撥𨽻金部獨以一丞治鹺茗之質劑凡省五年而後)
(復置卿少一員初元豐以在京司局分屬寺監而太府/總局二十有四今雖頗省猶據於他寺以式班内外之)
(廩稍覆其名數而鈎磨之則諸司粮審四院屬焉頒財/用於受藏之府周知出入而㑹之則左藏東西兩庫屬)
(焉時禁省官府之需以償用物則買務屬焉斥幣餘互/市之積以便貿易則賣場屬焉比物奠賈俾從其抵則)
(編套兩局屬焉藥石必良以除札瘥則和劑恵民局屬/焉叙財幣以待上之賜好則祇候庫屬焉制劵之短長)
(以通商則鈔引庫屬焉所異於元豐惟/内藏奉宸不外屬搉貨顓𨽻於都司)
歴代事實夏卿(通典梁天監象四時置十二/卿夏卿注云太府少府太僕)外府上卿
(見羣書/精語類)治藏之長(鄭康成周/禮注云云)四時以數聞(續通典唐舊/制天下財賦)
(皆納於左藏庫而/太府四時以數聞)貨幣山積(分紀唐楊國忠判度支元/宗召公卿百僚觀左藏喜)
(其貨幣山積面賜國忠/金紫兼權大府卿焉)財物精好(分紀楊崇禮開元為/太府少卿雖錢帛充)
(牣丈尺間皆躬自省閲時議以為前後為太府無與為/比擢拜大府卿時太平日久御府財物山積以為經楊)
(卿者無/不精好)
旁引掌九貢九賦(周禮太府掌九貢九賦九功之貳以/受其貨賄之入頒其貨於受藏之府)
(凡頒財以/式灋授之)以充府庫(同上凡萬民之貢以充府庫凡式/貢之餘財以共玩好之用凡邦之)
(賦用取/具焉)
羣書精語典出入之務(六帖云居監臨之/官典出入之務)領貢獻於四
方(六帖云領貢獻於四方掌財用於五/庫況當貢獻之日宜重帑藏之司)九卿之重六府
孔修(晏公類要常相太府卿制九卿之重/參理於佐邦六府孔修頒貨於别藏)聚九州之賦
辨百貨之名(白集除裴武制聚九州之賦辨百貨之名/按其程度謹其出納孰為主者外府上卿)
(務殷秩崇/不易其選)修權量平校之法(白集行裴武制㑹帑藏出/入之要修權量平校之法)
受藏之府國用所資(同上/云云)經紀有品(揚雄少府箴云經/紀有品臣子攸同)
太府少卿(後魏孝文帝改太府為少府置少卿一人北/齊至隋唐並隨寺改復六典本朝元豐正名)
(置少卿一人以為卿之貳元祐三年詔太府掌貳並置/餘則否續㑹要建炎中興省紹興四年復中興㑹要)
歴代事實尹卿筆(分紀唐尹思正為太府府少卿時侯/知一亦厲威嚴吏人為之語曰不畏)
(侯卿杖惟畏尹卿筆/其為人所服如此)臣節尚少(後魏孫詔為少卿帝問/卿何年老對曰臣雖年)
(老臣節/尚少)前後無與比(楊崇禮事見/太府卿門)領三尚(白樂天少卿/制兼領三尚)
(之頌以榮四至之列又晏類要云少府/監有中尚左尚右尚今此云三尚未詳)
太府寺丞(丞于周官為太府上士之任梁選部太府丞/一人後周曰太府上士唐四人通典掌判寺)
(事凡正至大朝應貢方物皆進而受之分紀本朝丞二/人元符中増一員崇寧中置藥局又添丞一員宣和省)
(一員續㑹要建炎詔罷太府寺紹興初章億守太府丞/措置印給茶鹽鈔引三年詔添置丞一員十二月詔復)
(添丞/一員)
皇朝事實分治重務(職畧初寮除歐陽懋制太府掌/邦國之出入而丞屬分治重務)參
領寺事(續㑹/要云)俾領參贊(國朝制太府受邦國之出入而/設丞屬俾領參贊欲勝是任必)
(惟其/人)
太府寺主簿(主簿亦周官太府下士之任梁置一人陳/因之後魏隨唐掌印省署抄目勾檢稽失)
(通典分紀本朝元豐改制置主簿二人續㑹要/建炎三年罷太府寺紹興十年復置中興㑹要)
歴代事實木契(六典太府寺管木契七十隻與左藏東/西庫右藏内外庫東都左藏右藏庫每)
(庫十隻各九雄一雌九/雄主簿掌一雌庫官掌)
四六警語(外府/夏卿)　(天府/藏府)　(寵貳列卿/光司外府)　(詔裁金花/眷隆玉藻)
　(中宸疏寵/外府􁩑卿)　(錫命内庭/為卿外府)
　(穿延和之仗甫嚴邃闕之朝/列上卿之班遹進外府之長)
　(躋惟月之聮出納允司于天府/膺自天之眷論思行綴于甘泉)　(九賦受藏之地/四時出納之司)
　(三尚之煩四至之列出納惟精/九土之貢百貨之名辨明必謹)　(長夏官而位愈隆/掌天府而財益裕)
　(貨如山積而公天地之藏/財若鬼輸而謹泥沙之用)
　(陞外府之名卿暫勞經畫/綜中臺之庶務即預論思)
　
　
　
　
　
　
　
　翰苑新書前集卷二十三
欽定四庫全書
　翰苑新書前集卷二十四
　　　袐書省
袐書監(周外史掌四方之志三皇五帝之書漢圖籍所/在有石渠石室延閣廣内貯之於内府又有御)
(史中丞居殿中掌蘭臺袐省及麒麟天禄二閤藏之於/内禁後漢圖書在東觀秬帝始置袐書監一人掌典圖)
(書古今文字考合同異屬太常以其掌圖書袐記故曰/袐書晉武帝以袐書併入中書省惠帝復别置袐書監)
(自是袐書之府始居於外隋袐書省領著作太史二曹/後又改監為令唐武德初改為監龍朔二年改袐書省)
(為蘭臺改監為太史天授初改袐書省為麟閤神龍初/復舊掌經籍圖書領著作太史二局其後國史太史分)
(為别曹而袐書省但主書冩校勘通典國朝太平興國/二年始建崇文館昭文館及端拱初建袐閤擇三館書)
(籍真本并内出古畫墨迹等藏之亦在崇文院中袐閤/次三館袐書省仍𨽻京百司會要時袐書皆以為寄祿)
(官常𢃄出入即官至袐書監有特令供職者有以他官/兼領者有以判袐閤官兼判者凡邦國經籍圖書悉歸)
(袐閤而秘書所掌常祭祀祝版而已兩朝國史志元豐/正名以崇文院為袐書省既罷館職盡以三館職事歸)
(袐書省置秘書省職事官自置少至正字不領它局却/掃編麟閤故事監掌書籍國史天文厯數之事少監為)
(之貳而丞參領之闗修時政紀起居注修纂日歴祭祀/祝辭則著作佐郎主之刋冩經籍圖書則袐書郎主之)
(編緝校正定其脱誤則校書郎正字主之各以其職𨽻/於長貳惟日厯非編修官不預嵗於仲夏曝書則給酒)
(食費諫官御史及待制以上官畢赴遇庚伏則前期遣/中使諭㫖聴以早歸大典禮則長貳預集議神宗寧宗)
(正史職官志元祐中復置館職已而隨官資除授或領/内外職任不必專在館中紹聖初罷之却掃編宣和初)
(攷元豐之制増定為十八員以傚唐登瀛之數職畧建/炎三年罷紹興元年復置又詔所轄太史局測驗渾儀)
(刻漏所文德殿鐘鼔院長貳丞郎輪季諸㸃檢十四年/剏新省于天井巷之左中興㑹要隆興二年詔令后館)
(職並依祖宗舊法更不立額㑹要/乾道元年詔更迭補外㑹要)
歴代事實蘭臺(魚豢典略曰蘭/臺袐書署耳)芸局　蓬觀(見羣書/精語)麟
閣(見官/制)麟臺(初漢御史中丞在殿中掌蘭臺袐書圖籍/至唐以秘書省為蘭臺漢西京未央宮中)
(有麒麟閤以藏袐書即揚雄校/書之處也至唐改袐書為麟臺)延閤(見官/制)華省(宋廣平/集韓國)
(華制云睠彼蘭/臺古稱華省)御府(袐書外府也韓/愈送鄭校理序)仙省(白氏/六帖)袐府(漢/書)
(曰天下文籍悉在廣内/袐府之室謂之袐書)内閣(見官/制)策府(見羣書/精語)東觀(見/官)
(制/)東壁(石氏星經曰束/壁之星主文籍)石室(後漢儒林序有辟雍東觀/蘭臺石室宣明鴻都之藏)
羣玉山(見精/語類)蓬萊殿(唐藏書之地有昭文崇文之館有/集賢書院有修文𢎞文司文以至)
(蓬萊書殿曰乾元修書院曰袐書内外省/曰内庫曰三館曰袐書袐府曰蘭臺麟室)司典(白氏/六帖)修
書學士(開元中詔袐書官/並號修書學士)假直袐書(李邕見特進李嶠/自言讀書未徧願)
(一見袐書假直祕書未㡬辭去/嶠驚試問奥萹隠帙了辨如響)職為近密(王肅表曰袐/書職於三室)
(為近/宻)考核古今(晉恵帝永平詔曰/袐書考核古今)儀依御史(王肅表曰/武帝初置)
(袐書儀依/御史臺)御史為鄰(通典漢初御史中丞掌蘭臺袐書/圖籍之事至魏晉其制猶存故歴)
(代營都邑置府寺必以/袐書省及御史臺為鄰)五絶(職林袐書省内有落星石/薛少保畫鶴賀監草書郎)
(餘令畫鳯相𫝊號為四絶元和中韓公武/為袐書郎挾彈中鶴一眼時謂之五絶)瑞石(兩京新/記曰西)
(京袐書省㕔事前有隕星石隋自咸陽移/置於此少監王邵作瑞石頌以贊美之)佩水蒼玉(六/典)
(袐書監一人注威帝始置袐書監屬太常掌禁中圖書/袐記故曰袐書魏文帝以王象領袐書監撰皇覽晉永)
(平元年紹袐書典綜經籍考校古今宜别置袐書寺掌/中外三閤圖書晉令云品第五絳朝服銅印墨綬進賢)
(兩梁冠佩水蒼玉/梁改為省為五省)冠進賢冠(見上/注)師古詳敏(唐太宗以/顔師古體)
(業淹和器用詳敏學該流/略詞兼典麗命為袐書監)荀崧通博(晉温嶠舉荀崧為/袐書監曰國史之)
(興將以明得失之迹謂之實録使一代之典煥然可觀/散騎常侍崧文質彬彬思義通博歴任先朝涖事以穆)
(宜掌袐奥/宣明史籍)貴同文學(白樂天集許貴同制/以文學博雅長圖籍)多文士(後魏/世祖)
(欲用伊馥為尚書馥辭曰中袐二省多/諸文士請參其次遂拜中䕶軍袐書監)疑義取衷(崔沔/為袐)
(書監毎朝廷/疑義取衷)撰皇覽(魏王象領袐/書監撰皇覽)次竹書(晉荀朂領袐/書監汲郡冢)
(中得竹書/朂自撰次)撰定官書(晉張華甞徙居載書三十乗袐書/監摰虞撰定官書皆資華本以取)
(正/)讎校四部(梁任昉為袐書監自齊永元以來/袐閤四部篇卷紛雜昉手自讎校)校定袐
籍(唐魏晉遷袐書監奏引學者校定/四部書自是袐府圖籍燦然畢備)宣明史籍(見荀崧/通博注)
讚述符命(庾峻自司空長史轉袐書監讚/述符命天文地理因有述焉)整治書籍(荀/勉)
(與張華依劉向别錄整/治書籍亂者以為中經)刋奇正字(唐顔師古為袐書監/專典刋正所有奇書)
(難字衆所共惑者隨/疑判析曲盡其源)著三國陽秋(晉孫盛為袐書/監著三國陽秋)參預
朝政(唐魏徴為袐書/監參預朝政)規諷得失(虞世南為袐書監太宗/引之談論及古先帝王)
(每政得失/必存規諷)商略古今(同上太宗謂侍臣曰朕因暇日每/與世南商畧古今朕有一言之善)
(世南未甞不悦有一言之失未甞不恨悵朕常識作豔/詩世南便進曰聖作雖工體制非雅上之所好下必隨)
(之此文一行恐致風靡/不敢奉詔其懇誠如此)論議持正(同上為袐書監外若/不勝衣而中抗烈論)
(議持/正)諌作豔詩(見商畧/古今注)三入東觀(華嶠集詔曰尚書嶠/體素𢎞簡文雅該通)
(歴覽古今博聞多識著書寶録有良史之志轉為袐書/監其加散騎常侍班同中書寺為内臺使中書散騎著)
(作及治亂音律天文數術南省文章門下撰集皆典領/之嶠表伏見詔書以臣為袐書監加位常伯昔劉向父)
(子世典史籍馬融通博三入東/觀非臣膚淺所敢比迹云云)世典史籍(同/上)
皇朝事實木天(筆談内諸司舍屋唯袐閣最宏壯/閣下穹隆高敞相傳謂之木天)蓬島
(楊億代表蓬島/獲窺於國史)袐府(見羣書/精語類)羣玉峯(見羣書/精語注)大蓬(鄭氏/談綺)
(云袐書監/曰大蓬)藏書之府(淳化元年李至言袐/書省王者藏書之府)倣唐瀛洲(容/齋)
(五筆建炎南渡稍置館職紹興初始定制除監少丞外/以著作佐郎袐書郎校書正字通十二員為額倣唐)
(瀛洲十八/學士之數)才氣秀異(東都事畧張舜民傳舜民字芸叟/元祐初司馬光舉舜民才氣秀異)
(剛直敢言召/試袐書校理)一見偉然(東都事畧梅詢字昌言咸平三/年與考進士於崇政殿真宗過)
(殿廬中一見詢偉然以為/奇召試中書直集賢院)介然不動(言行録王待制質/字子野充職館殿)
(二十餘年同舎皆顯官公介然不動惟求外補當/國者非戚必舊公未甞折顔色屈語論以合其意)文士
(東都事畧李建中傳蘇易簡與太宗論文/士因及建中太宗亦素知之命直昭文館)文名冠天下
(東都事畧歐陽修以文章名冠/天下景祐初召試為館閤校勘)召試免試(周益公集紹/興己夘諫官)
(何溥請館職學官皆試而後除人以為憚久之王十朋/始以大魁直除袐書郎不試未㡬闕員寖多復召予與)
(程大昌試止除正字其後無不試者至乾道元年黄石/輪對稱㫖擢袐書郎仍特免試自廷魁之外不試者惟)
(石而/已)徑躋清要(容齋五筆其遷出它司非郎官即御史/自乾道以後有㫖須曽任知縣始得除)
(臺察曽任郡守始得為郎三館之士固無有歴此者於/是朝廷欲越次擢用者乃以為將作軍器少監既班在)
(郎上則無所不可為欲徑躋清要者則由著廷袐郎而/拜左右二史不然不過兼權省郎年嵗間求一郎而去)
(而御史之除/皆歸六院矣)更迭補外(孝宗㑹要乾道元年正月詔館/職朕所以招延天下之英俊茍)
(不親吏事知民情則將來何以/備公卿之任可今後更迭補外)父子同在館閤(東都事/略宋綬)
(字公垂年十五召試中書真宗奇其文聴於袐閤讀書/久之召試學士院為集賢校理與父臯同在館閤世以)
(為/榮)賜御書(太宗飛白袐閤二字賜李至高宗賜御書石/文殿牌仍詔將作監米犮仁書道山堂牌)
圖書養性(國史真宗實録以楊徽之兼袐書監占謝便/殿命坐屏左右上勞問久之且曰圖書之府)
(清靜無事可/以養性也)雅有文學(吕氏家塾記元豐初除王益柔/為袐書監時寄禄官已正議大)
(夫葢裕陵欲重此選又勝之雅有文學故也又按㑹要/初除王益柔係太中大夫龍圖閤直學士非正議自判)
(將作/監除)賜紫章服(淳熙五年孝宗幸袐書省御製詩一首/賜宰臣史浩以下袐書監陳騤少監鄭)
(丙賜紫/章服)
自叙病坊(類要唐以望雖清雅而實非要劇權貴子弟/及好利誇侈者率不好此職以監為宰相病)
(坊丞及著作郎為尚書郎病坊袐書/郎及著作佐郎為監察御史病坊)門可設羅(類要西/京雜記)
(省内本統經史及太史厯象之職後並為/别曹惟主冩書校勘而已自是門可設羅)枝頭乾(石林/燕語)
(元祐初用治平故事命大臣薦士試館閤多一時名士/在館率論資考次遷未有越次進用者皆有滯留之歎)
(張文潛晁無咎俱在其間一日二人閲朝報見蘇子由/自中書舍人除户部侍郎無咎意以為平緩曰子由此)
(除不離核為如果之粘核者文潛遽曰豈不勝汝枝頭/乾乎聞者皆大笑東北有果如李毎熟不得摘輒便槁)
(土人因取藏之/故謂之枝頭乾)四明狂客(賀知章授袐書監自號/四明狂客及袐書外監)白頭
老監(東都事畧張齊賢政袐書監致仕甞出謁其子曰/昔賀袐監以道士服東歸㑹稽大人盍衣羽服以)
(優游何必更事請謁齊賢曰吾作白頭老監枕/書而眠何必學賀老作流沙之服時以為名言)筮易遇
乾之畜(唐崔羣筮易遇乾/大畜果除袐書監)
旁引十八學士登瀛洲(初太宗為秦王時鋭意經籍於/宫城之西門建文學館以待四)
(方之士於是杜如晦房𤣥齡等並以本官兼𢎞文館學士/圖其形狀上命褚亮為贊藏之書府故號十八學士時)
(人謂之/登瀛洲)芸局見天下之圖(陳子昻集封君遺愛碑云/芸局覩奥見天下之圖)道
家蓬萊山(華嶠後漢書曰學者稱東觀為老氏藏室道/家蓬萊山王融曲水詩序曰記言事於蓬觀)
(仙室謂/藏室也)羣玉所謂策府(穆天子傳穆天子西登崑崙見/王母又曰癸巳至于羣玉之山)
(先生所謂/䇿府也)中禁非外司之比(淳化詔曰朕肇開袐府典/掌羣書處中禁以宏開非)
(外司之/為比)漢典校皆在禁中(唐六典漢書府在外則有太/常太史博士掌之内則有延)
(閤廣内石渠之藏劉向揚雄典校皆在禁中謂之中/書猶今言内庫書也後漢則藏之東觀亦禁中也)登
瀛抱槧(通畧紹興三年時士大夫以登臺閤陞禁從為/顯官不以官之遲速為榮滯為之語曰寧登瀛)
(不為卿寧抱/槧不為監)
羣書精語録藏圖典分判書林(胡文恭行王從禮制云/朕大合天下之書宏峙)
(禁中之署當太微帝宇之左擬道家蓬萊之/山收集英豪録藏圖典精選儒匠分判書林)得賢之盛
人到于今稱之(白集許貴同制國朝以來有魏徴虞世/南顔籕為袐書監設官之重得賢之盛)
(人到于/今稱之)自重其官自逺其道(同上制自重其官自逺/其道思與虞顔為比)秘
書不是監(因話録先公談舊話太常不是卿秘書/不是監以其卿清重不與它卿比也)以文
學博雅掌圖籍(胡文恭/制云云)蓬島獲窺於國史(楊億代/表云云)芸香
之職(楊億謝表云又云自草紫/泥之詔遂違羣玉之峯)
前賢詩集緑編方委閣(沈約和竟陵王抄書時緑/編方委閣素簡日盈軒)袐書
何寂寂(李白贈韋袐書詩袐書/何寂寂無乃羈英豪)先生去上芸香閣(朱晦/庵寄)
(籍溪胡文定及劉恭父先生去上芸香閣耆舊新/峩豸角冠留取幽人卧空谷一川風月要人看)只為
蒼生未敢休(朱晦庵送胡文定赴館供職祖餞衣冠滿/道周此行誰與話端由心知不作功名計)
(只為蒼生/未敢休)
袐書少監(隋煬帝置一人後又改為令唐龍朔中改為/侍郎神龍初復太極元年増少監為二員通)
(省判事通典國初為寄禄官元豐正名始實有職事初/除葉均繼除孫覺皆一時選也職畧掌貳書籍國史天)
(文厯數之事四朝/志餘見袐書沿革)
歴代事實醇儒(贈故少監蘇源/明學蔚醇儒)儒素(王紹宗袐書少監/仍侍皇大子讀書)
(紹宗性澹雅以儒素見稱/當時朝廷之士咸仰慕之)才德兼茂(蕭德言以年老請/致仕太宗不許詔)
(曰頃年以來天下無事方欲建禮作樂偃武修文卿年/齒已衰教將何恃所冀才德兼茂卧振髙風使濟南伏)
(生復在於兹日闗西孔子故顯於/當今拜袐書少監内宫禮賜甚厚)刋正奇書(顔師古拜/袐書少監)
(專典刋正所有奇書難/字隨疑剖析曲盡其源)刋是圖籍(韋繩天寶初入為袐/書少監𤣥宗尚文視)
(其職如尚書丞郎繩/刋是圖籍以善職稱)父子並命(趙崇儒拜翰林學士時/父驊遷袐書少監德宗)
(欲寵其門/一日並命)兄弟繼職(王珣為少監數/年而弟瑨繼職)
皇朝事實貳書省(曲阜除上官均還貳省制豈惟典領/圖籍為搢紳之榮庻以収集賢材)
(増朝廷/之重)説臺閣典章(中興繫年録直袐閣曽㡬諡文清/入對上大悦以為祕書少監㡬承)
(平時已為是職毎與同舍㑹説/前輩言行臺閣典章從容竟日)修五朝大典(樓攻媿集/汪大猷字)
(仲嘉除祕書少監職當修神宗以來㑹要大猷率屬分/纂上聞之為置局命宰臣提舉書奏五朝之大典始備)
具疏引古誼(樓攻媿集孫逢吉上念公久外甞問孫某/好士人召為袐書少監上朝謁重華宫不)
(以時公數具疏引古誼/深言又率同館論奏)
前賢詩詞少監巖壑姿(黄山谷和答孫萃老詩道山鄰/日月清樾深牖户同舍多望郎)
(閒官無窘步少監巖壑姿宿正廊/廟具行趍補衮職黼黻我王度)儒林數耆舊(同上和/孫莘老)
(詩上帝羣玉府道家蓬萊山延閣排霄起圖書擅榮觀/官槐緑葱葱岑絶非世間王度日修飭文章麗朝班國)
(器攻杞梓珍羣揜孔鸞中臺省符移僚屬禮數寛品/藻開英鑒賞音發清彈儒林數耆舊少監髮新斑)
袐書丞(魏武帝置袐書令及丞一人典尚書奏事文帝/黄初中欲以何禎為袐書丞其後遂有左右二)
(丞後置齊梁尤重後周桞虯為袐書丞唐龍朔二年改/為蘭臺大夫咸亨復舊掌府事勾稽省署抄目通典本)
(朝淳化六年詔袐書監丞仍舊惟無定員及不專職分/涖中外之任分紀元豐正名始定為職掌官事參領書)
(籍國史天文厯數之事/四朝志餘見袐書沿革)
歴代事實清官(梁張率近袐書丞武帝曰袐書丞天下/清官東南胄緒未有為之者今以相處)
第一官(梁劉孝綽除袐書丞武帝/曰第一官當與第一人)蘭臺大夫(見官/制)鹿車
(王肅表論袐書/丞郎乗鹿車)學行當今無比(隋姚察入為袐書丞文/帝指為朝臣曰聞姚察)
(學行當今無比我/平陳惟得此一人)野鶴在雞羣(晉山濤啓嵇紹起家為/袐書丞紹始入洛或謂)
(王戎曰昨於稠人中見紹/昻昻若野鶴之在雞羣)雅有文才(晉嵇紹雅有文才/山濤啓武帝可袐)
(書郎帝曰紹如/此便可為丞)博學有才(見天水薛/宣聲注)宜得才人(魏文帝/用何禎)
(為袐書丞敕云/此職宜得才人)遍觀古今(王隠晉書庾峻字山甫少好/學有才思轉袐書丞遍觀古)
(今聞見/益廣)上許都賦(文士傳何禎為許都賦封上帝異之/下公車特徴到用為尚書郎詔用為)
(袐書丞主者謬以為郎後月餘禎闗事上問曰/吾本用禎為丞何故為郎案主者罪遂為丞)奏文賦
(魏畧嚴苞黄初中以髙才入/為秘書丞數奏文賦帝異之)撰七志(見求校/墳典注)編年叙録
(見分領/著撰注)桓嗣知名(晉中興書桓嗣少知名/初拜袐書丞遷中書郎)天水薛宣聲
(魏志薛夏字宣聲天水人也博學有才文帝嘉其才黄/初中為袐書丞征東將軍曹休來朝時帝方與夏有所)
(咨論而休到帝引入坐定帝引夏出謂休曰/袐書丞天水薛宣聲也其見遇如此)司文天閣
(選王仲寶撰褚淵碑文云/俄遷祕書丞司文天閣)職近日月(魏王肅論袐書表/云青龍中議袐書)
(丞郎與博士議郎同職近日月宜在/三臺上袐書丞郎宜比尚書丞郎)分領著撰(後漢李/彪遷袐)
(書丞分領著撰事自元成帝以來至於太和崔浩髙允/著述因書編年叙録為春秋之體創為紀傳表志之目)
(焉/)求校墳典(齊書王儉字仲實為袐書丞上表求/校墳典依七畧撰七志四十卷獻之)出為
别駕(魏王基字伯興黄初中察孝亷除郎中時青土初/定刺史王凌特表請基為别駕後召為袐書郎凌)
(復請還頃之司徒王朗辟基凌不遣朗書劾州曰凡家/臣之良則升于公輔公臣之良則入于王職是故古者)
(侯伯有貢士之禮今州取宿衞/之臣留袐閣之吏所希聞也)
皇朝事實無定員不專職參領書籍(並詳/官制)
羣書精語丞于袐丘(胡文恭行/鄒夢臣制)進丞袐局(同上范/微之制)職任
清華(初僚除姚宰制袐/府丞屬職任清華)丞清聮於本省(胡文恭行陳藻/制云丞清聯於)
(本/省)
袐書郎(後漢馬融為袐書郎詣東觀典校書魏以劉邵/為之出乗鹿車晉掌中外三閤經書校閲脱誤)
(亦謂之郎中武帝分袐書圖籍為甲乙丙丁四部使袐/書郎中四人各掌其一宋齊尤為美職皆為甲族起家)
(之選居職例十日便遷齊梁末多以貴遊子弟為之無/其才實惟分判校冩功程龍朔中改為蘭臺郎咸亨復)
(舊通典天授初曰麟臺郎神龍初復舊初學記唐袐書/郎三人掌四部圖籍國初為寄禄官元豐正名始有職)
(掌刋冩分貯集賢院史館昭文館袐閣經籍圖書則袐/書郎主之四朝志元祐四年袐書郎並除陞朝知縣以)
(上賢序人任滿除集賢校理分紀/紹聖初罷校理餘見袐監沿革)
歴代事實蘭臺郎(見官/制)麟臺郎(見官/制)圖籍之府(白樂天/袐書郎)
(制圖籍之府/命汝為部)鹿車(見官制又/見袐書丞)車服簡素(沈約宋書蕭惠/開家雖貴戚而)
(車服簡素初為袐書郎袐書著作並名家年少/惠開意趣與之多不同比肩或三年不共語)澹於榮
利(蜀郄正遷袐書郎性澹於榮/利尤耽文章及當代美書)不調十年(竇威授袐書/郎不肯調者)
(十年故其/學益博)因求不遷(晉張纘字伯緒為袐書郎因/求不遷欲徧觀閣内圖籍)五嵗
見奇(魏鍾㑹字士季少敏惠夙成中䕶軍蔣濟著論謂/觀其眸子足以知人五嵗濟濟見者奇之正始中)
(以為袐/書郎)十五對策(王承字安期七嵗通易補國子監/生十五對策髙帝除袐書郎中)博
通經籍(後漢馬融傳有俊才為袐書郎中詣東觀典校/袐書是時俗儒世士以為文德可興武功宜廢)
(遂寢蒐狩之禮戰陣之法融上廣成頌以諷諫忤旨滯/於東觀十年不得調後重在東觀著述馬融才髙博洽)
(為世/通儒)專精學問(虞預晉書司馬彪少篤學不倦不交人/事專精學問泰始中為袐書郎又轉為)
(丞/)闔門誦書(任敬為袐書郎毎/休沐闔門誦書)為通儒(見博通/經籍注)有美譽
(晉中興書王謐弱冠有美/譽與王綏齊名除袐書郎)奏三元頌(岑文本除袐書郎/元日奏籍田用三)
(元頌文/致華贍)製千字詩(宋袁動學好屬文在陳釋褐為袐書/郎甞製千字詩當時以為盛作陳後)
(主聞召入禁中使為月賦袁染翰立成後主曰觀謝希/逸不能獨美於前矣又使為芝草嘉蓮二頌深見賞重)
屬文視草(上官儀遷袐書郎太宗毎屬文/遣儀視草工詩人謂為上官體)著魏中經(晉/鄭)
(黙為袐書郎刪省舊文除其浮穢著魏中/經時中書令虞松曰而今後朱紫别矣)掌四部(六典/袐書)
(郎掌四部之圖籍分庫以藏之以甲乙丙丁為之部目/甲部為經其類十有一乙部為史其類十有三丙部為)
(子其類十有四丁/部為集其類有三)登三閣(陸機謝表云身登三閣袐/書郎掌中外三閣袐書也)司
文天閣(文選褚淵/碑云云)專典袐閣(後魏髙謐字安平有文武/才度天安中以功臣子召)
(入禁中除袐書郎專典袐閣謐以墳典殘闕/奏廣訪郡邑大加繕冩由是圖籍稍以審正)審正圖籍
(見上/注)石渠司籍(唐大詔令陳/希烈制云云)
皇朝事實延寘冊府(初寮除/孫近制)職清秩美(南豐/擬制)率同館論
奏(樓攻媿集彭忠肅公龜年號止堂除袐書郎時傅召/姜特立公白丞相留公恐非虚𫝊既而果然留公引)
(李絳事求退公率同館論/奏且勉樞廷爭之遂寢)不附秦相(中興繫年録袐書/張闡忠肅公時秦)
(檜用事毎除臺諫必以其耳目知闡久次喜論事一日/微諷闡謂當入臺闡曰丞相茍見知老死袐書足矣檜)
(黙然由/是罷去)
自叙清而不要(李素漢武德初以親喪解官起授七品/清要有司擬雍州司户參軍帝曰要而)
(不清復擬袐書郎帝曰/清而不要乃授侍御史)所見不博(王隠晉書曰左思專/思三都賦自以所見)
(不博求為/袐書郎)有限故有競(宋王敬𢎞子恢之為袐書郎敬/𢎞求為奉朝請與恢之書曰袐)
(書有限故有競朝請無限故無競吾/欲處汝無競之地於是文帝遂許之)
羣書精語持三寸筆入芸香之閣(陳子昻集高府君墓/誌祖欽仁檢校袐書)
(郎持三寸筆終/入芸香之閣)解巾以司讎校決科而登館殿(權德輿/袐書郎)
(壁記滎陽鄭君諸父諸兄或解巾以司讎校或決科而/登館殿含章筮仕多至于斯猶桓公武公之代為卿士)
(葢善於其職而/宜之之義也)發袐府覽書林(揚雄劇秦美/新論云云)
前賢詩詞上君白玉堂(杜甫贈故相國張九齡詩上/君白玉堂注曽為袐書郎也)飛
騰知有䇿(杜甫寄李十五袐書詩飛/騰知有策意度不無神)
校書郎(漢之蘭臺及後漢東觀皆藏書之室當時文學/之士使讎校於其中故有校書之職初漢成帝)
(已命光禄大夫劉向於天禄閣校經𫝊諸子詩賦步兵/校尉任宏校兵書太史令尹咸校數術太醫監李柱國)
(校方伎後以諸人代揚雄等亦典校於其中後於蘭臺/改令史屬御史中丞又選他官入東觀皆令典校袐書)
(或撰述傳記葢有校書之任而未為官也故以郎居其/任則謂之校書郎明帝召班固詣校書除蘭臺令史後)
(遷為郎典校袐書又劉珍與校書郎劉騊駼馬融校定/東觀五經傳記百家藝術整齊脱誤定正文字又楊終)
(徵詣蘭臺拜校書郎竇章為東觀校書郎以郎中居其/任則謂之校書郎中後漢蔡邕拜郎校書東觀又馬融)
(為校書郎中詣東觀典校袐書當時重其職故學者稱郎/東觀為老氏藏室道家蓬萊山至魏始置袐書郎校書)
(唐掌讎校典籍為文士起家之良選其𢎞文崇文館著/作司經局並有校書之官皆為美職而袐書為最通典)
(本朝初為寄禄元豐正名始實有職掌編緝校正定其/脱誤則校書郎主之四朝志建炎罷紹興復置又參酌)
(舊制必召試學士院/而後命之中興㑹要)
歴代事實神清韻逺(孔季翊初擢制科授袐書郎陳/子昻稱其神清韻逺可比衛公)敏
晦絶人(白居易敏悟絶人擢進/士拔萃皆中補校書郎)幼敏屬文(楊炯幼聰敏/博學善屬文)
(神童舉拜校書郎/為崇文館學士)幼敏博學(見上/同)學無不通(徐岱於學/無所不通)
(辯論明鋭座人常屈大厯中劉晏表為校書郎觀/察使李栖筠欽其覽著所居為復禮鄉名達于朝)研精
苦學(段成式字柯古以蔭官入為校書/郎研精苦學祕閣書籍校閲皆遏)上廣成頌(馬融/方安)
(帝時拜校書郎中在東觀/十年窮覽典籍上廣成頌)作神雀頌(賈逵自童兒常在/太學諸儒為之語)
(曰問事不休賈長頭顯宗時有神雀集宫殿官府帝敕/蘭臺給筆札使作神雀頌拜為郎與班固並校書應對)
(左/右)典校蓬山(白集行李/景讓制)典校延閣(杜牧之行/趙良規制)白虎論考
(楊終顯宗時拜校書郎上言宣帝博徴羣儒論定五經/於石渠閣今宜如故事於是詔諸儒白虎觀論考異同)
校閱書籍(見研精/苦學注)校理袐文(選西都/賦云云)整齊脱誤(見官/制)正
定六經(後漢蔡邕拜郎中校書東觀邕以經籍去聖悠/遠文字多謬乃求正定六經文字乃自書於碑)
(始立摹冩者車/乗日千騎兩)詔書像勸學者(高彪校書東觀後遷内/黄令帝敕同僚臨祖送)
(於上東門詔東觀/書彪像以勸學者)
皇朝事實無所附麗(言行録陳公輔字國佐除校書郎/公初入館閣時蔡京王黼當國無)
(所附麗未甞/一至其門)非公事不詣執政(楊誠齋集陳正獻公俊/卿以秘書省校書郎召)
(非公事未/甞詣政府)益讀未見書(樓攻媿集王文定公淮為校書/郎既入館屏去人事益讀未見)
(書休暇亦入/抵暮始歸)無求數遷(周益公集汪莊敏公澈遷校書/郎安分無求視同舍郎數遷殊)
(不介/意)論禁衛單寡(周益公集張忠簡公闡字大猷為校/書郎時大將將恃功邀爵賞又論禁)
(衞單公上疏極寡之厥後稍進退諸將/召諸道兵補三衙闕額往往符公言)賞其盡言(國朝/鄭鑑)
(字自明召試職職上問今合除何官龔茂良對曰前此/學官召試往往止除正字上曰可除校書郎賞其盡言)
(因曰䇿中所言或是/或非大率剴切不易)擢監察御史(周益公集汪莊敏公/澈輪對論立國二道)
(曰文與武高宗嘉納即詔内外/薦舉武臣而擢公監察御史)
自叙詠詩騎驢(雍洛靈異録云開元中校書正字俸禄/微少孤寒英傑者居之或有不辦正馬)
(乗驢入省而太祝奉禮毎月請明衣絹布及胙肉俸禄/又倍多乃公卿子弟居之衣馬比校正頗為輕肥時有)
(語曰正字校書詠詩騎/驢奉禮太祝輕裘食肉)起居何如(家訓云梁朝全盛時/貴游子弟多無學術)
(諺云上車不落即著/作起居何如即校書)挑脱校書郎(武后時官濫謡曰把/推侍御史挑脱校書)
(郎/)
旁引名學碩儒(呉志東觀儒林之府當講校文藝處/定疑難漢時皆名學碩儒乃任其職)碩
學達官(宋書志碩學達官往往典校書/如歆向故事或兼撰漢紀也)文雅顯於朝廷
(傅毅字武仲肅宗以毅為蘭臺令史拜郎中與班固賈/逵共典校書毅追美孝明帝功德最盛而廟頌未立乃)
(依清廟作顯宗頌十篇奏/之由是文雅顯於朝廷)國器聳壑昻霄(房𤣥齡校讎/秘書省髙孝)
(基名知人謂裴矩曰僕觀人多矣未有如/此郎者當為國器但恨不見其聳壑昻霄)詔領校中袐
(前漢劉向字子政遷光禄大夫而上方/精於詩書觀古文詔向領校中袐書)賜以袐書之副
(班游與劉向校袐書毎奏事游以選受/詔進讀羣書上器其能賜以袐書之副)藜杖下觀(拾遺/記曰)
(劉向校書天禄閣夜有老人着黄衣植藜杖杖端出火/用以照向向問姓名荅曰我是太一之精天帝聞卯金)
(之姓有博學/者下而觀焉)父兄讎校(見決科而/登殿館注)父子領校(劉歆字子/駿通詩書)
(能屬文河平中受詔與父向領校/袐書講六藝諸傳記無所不究)轉侍中(後漢盧植在/東觀校中袐)
(書帝以非急/務轉為侍中)
羣書精語臺有蘭閣有芸(白樂天泛渭賦序天予為校/書郎云云名遂官閒一身得)
(其所賦云臺有/蘭兮閣有芸)披緗帙定鈆黄(開運二年史館進唐書/奏云頻分温媪之疑仍)
(懼魯魚之謬久披/緗帙粗定鈆黄)地惟蘭省職在芸閣(白氏六帖云地/惟蘭省職在芸)
(閣/)官惟司典職在校文(白氏六帖云官惟/司典職在校文)冊府校之官
(曲阜除孔武仲制冊府校/讎之官以待儒學之士)典校書林(曲阜行/王暫制)
前賢詩詞並入紅蘭省(元集酬樂天百韻並入紅蘭/省偏親白玉規葢為校書郎)十
九授校書(杜甫送李校書詩李舟名父子清峻流輩伯/人間好妙年不必須白晳十五富文史十八)
(足賔客十九授校/書二十聲輝赫)磨丹註前經(韓文答張徹詩漬墨竄/舊史磨丹註前經義苑)
(手袐寶文/堂耳驚霆)校讎天禄閣(韓退之送鄭校理詩才/子富文華校讎天禄閣)竒字校
偏旁(王荆公詩擁書天/禄閣竒字校偏旁)袍笏光參差(韓退之寄崔立之/詩豈論校書郎袍)
(笏先參差童稚見稱説祝身得如斯老翁不/量分累月笞其兒注立之登第後除校書郎)清絶校書
郎(東坡詩/云云)超邁有古風(黄山谷寄李子先詩我觀李校/書超邁有古風談道屢入微閉)
(門長/蒿蓬)校書著作頻召除(黄山谷詩校書著作頻/召除猶能止車問何如)
正字(後漢桓帝初置袐書監掌圖書古今文字考合同/異其後監令掌圖籍之紀監述作之事不復專文)
(字之任矣今之正字葢令監之遺職校書之通制齊集/書省有正書袐書省有正字隋唐因之掌刋正文字貞)
(元八年屬集賢殿通典國初為寄禄官元豐正名始實/有職事編集校定正其脱誤則正字主之四朝志建炎)
(間罷紹興中復又參酌舊制必召/試學士院而後罷之中興㑹要)
歴代事實名播天下(蕭穎士天寳中為袐書正字于時/裴耀卿席豫張均宋遥韋述皆先)
(進器其才與鈞禮/由是名播天下)海内文宗(陳子昻字伯玉初舉進士/上書武后召見金華殿子)
(昻貌柔野少威儀而占對慷慨擢蘭臺正字唐興文章/承徐庾餘風天下祖尚子昻始變雅正初為感遇詩三)
(十八章王適曰是/必為海内文宗)文彩綺麗(唐吳通𤣥父道瓘為諸王/太子授經而通𤣥兄弟出)
(入禁掖常侍大子遊通𤣥與兄通微俱博學善屬/文文采綺麗通𤣥幼應神童舉釋褐袐書正字)耀卿
弱冠(唐裴耀卿少聰敏數嵗解屬文/應童子舉弱冠拜袐書正字)通元童舉(見文彩/綺麗注)
劉晏神童(見朋字/未正注)感遇詩(見海内/文宗注)上封事(儀鳯中吐蕃/數盜邊魏元)
(忠上封事洛陽宫髙宗善之授/袐書省正字中書省仗内供奉)召入樓中(見朋字/未正注)供奉
仗内(見上/封事)朋字未正(唐明皇雜錄劉晏以神童為袐書/省正字方年十嵗形狀獰劣而慧)
(晤過人上召入樓中簾下貴妃置於膝上為施粉黛與/之巾櫛上問晏曰汝為正字正得㡬字晏對曰餘字皆)
(正唯朋字未/正又見詩話)魯魚為弊(見羣書/精語類)
皇朝事實守道安恬(周益公集洪文公遵除正字閣下/多前輩皆以畏友待公明年春文)
(惠公繼來搢紳榮之秦熺為袐郎/勢熖赫赫公守道安恬留滯不遷)安恬靜黙(東都事畧/范祖禹字)
(淳父司馬光辟同編修資治通鑑書成上章稱薦曰臣/誠不及也由臣頑固纂次淹久致其沉淪而祖禹安恬)
(靜黙若將終身者/除袐書省正字)不附荆公(言行錄范祖禹除正字供/職袐省時王荆公當國人)
(皆奔競公未甞往謁王安國與公友善甞諭荆/公意以公獨不親附故未進用公竟不往見)奏篇見
稱(李壁撰周益公行狀召試館職奏篇上髙宗/稱其文諭丞相云他日可令掌制除正字)對策見
奇(東都事畧廖正一字明略元祐中蘇軾在翰苑/試館職之士得正一對策奇之除袐書省正字)詩賦
文采(司馬温公日錄晏元獻公殊年十三真宗面試詩/賦疑其宿搆明日再試文采愈美上大竒之即除)
(袐書省正字令/於龍圖閣讀書)詩賦立成(東都事畧楊億字大年以童/子召對試詩賦五篇下筆立)
(成太宗歎異以為袐書省正字制曰汝方在髫齡不煩/師訓精爽神助文字生知越景絶塵一日千里予有望)
(於汝/也)文字生知(見上/注)正文字之官(南豐擬制是正文字/之官實為學儒之選)
遊藏室觀袐文(初寮除李質等制往/遊藏室縱觀袐文)
自叙不辦正馬(事見校/書郎門)
羣書精語亥之與豕涇渭難分魯之與魚淄澠莫辨(張/鷟)
(云亥之與豕涇渭難分魯之與魚淄澠莫辨注云有人/讀史云三豕渡河子夏曰己亥渡河校之果然又簡牘)
(磨滅以陶為/陰以魚為魯)辨門閏之非察陶陰之謬(同上辨門閏之/非察陶陰之謬)
(注左傳杜預據長厯此年無閏月當為/門五日後人五玉為合閏遂以意定之)刋魯魚於往籍
(唐大詔令牛/僧孺制云云)亥豕有差魯魚為弊(續通典長興三/年校經籍敕)頻分
温媪之疑(事見校/書門注)國器無等雙(黄山谷詩城南晁/正字國器無等雙)扶老
趨嚴詔(陳后山除袐書省正字詩扶老趨嚴詔徐行及/聖時端能㡬字正敢恨十年遲益畏金根謬寧)
(辭温媪譏向來憂/畏斷不盡鹿門期)詔謂正字當居中(楊誠齋送提舉/蔡正字詩云云)聲
髙重門側(李白酬閻正字閻公漢庭舊沉鬱/富才力價童銅龍樓聲髙重門側)
著作郎(漢東京圖書悉在東觀故使名儒碩學入直東/觀撰述國史謂之著作東觀皆以他官領焉葢)
(有著作之任而未為官員也魏明帝太和中始置著作/郎官𨽻中書省專掌國史後又置佐著作郎亦屬中書)
(晉袐書監自調補之宋齊以來遷佐於下謂之著作佐/郎唐為著作局亦屬袐書省自宋以後國史悉屬袐書)
(龍朔改著作郎為司文郎中咸亨復舊初著作郎掌修/國史及製碑頌之屬撰史之名而實無其任其任盡在)
(史館其屬官有校書郎正字通典國初以為寄禄官元/豐正名始實有職掌修纂日厯祭祀祝辭則著作郎佐)
(之四朝志初除林希為大著豐稷為小/著皆一時選也職畧餘見袐監沿革)
歴代事實司文郎(見官/制)東觀(杜牧行蕭遜制/云東觀著述)西觀(東晉/元康)
(四年除著作佐郎/著作西觀撰晉書)承明(見羣書/精語類)史閣(北齊著作𨽻袐書/謂之史閣亦謂之)
(史館邢子才作詩酬魏/牧冬夜直史館是也)殫見洽聞(見羣書/精語類)有史才(謝沉/為祠)
(部郎何充庾氷以沉/有史才沉遷大著郎)文士為冠(晉書孫綽為廷尉卿領/著作綽少以文才稱于)
(時文士綽/為其冠)顯宗之才(北史韓顯宗除著作郎高祖曽謂/顯宗之才朕自委悉中省之品卿)
(等所聞若欲取古人班馬之徒固若遼闊/倘欲求之當代之能卿等必推崔孝伯)上明堂賦(唐/劉)
(允濟奏上明堂賦以諷則/天甚嘉嘆之拜著作郎)作應難篇(王隠晉書張瞻字/仲應作應難篇司)
(空張華晚見稱/善命為佐作郎)作耆舊傳(陳封作益部耆舊傳武/帝善之命為著作郎)撰名
臣傳(著作佐郎始到職必撰名/臣傳一人宋初廢其制)造乗輿箴(潘尼轉著作/郎造乗輿箴)
作劍閣銘(張載作劍閣銘世/以為能除著作郎)李充四部(臧榮緒晉書李/充為大著作于)
(時典籍混亂充刪除煩/重以類相從分作四部)束晢十志(文士傳束晢元康四/年晚應司空府辟八)
(月餘亦除著作西觀造晉/書草創三帝紀及十志)裒次經史(蕭德言歴著作郎/太宗欲知前代得)
(失詔魏徵虞世南褚亮及德言裒次經史百代帝王所/以興衰者帝愛其書博而要曰使我稽古臨事不惑者)
(公等力也/賚賜甚渥)料四部書(續晉陽秋孝武帝好覽文藝敕著/作郎徐廣料袐閤四部見書凡三)
(萬六/千卷)撰後魏史(見直筆/東觀注)執簡東觀(後漢補/志序)直筆東觀(北/齊)
(太保二年詔中書令兼著作郎魏收撰後魏史初帝令/羣臣各言志收曰臣願得直筆東觀早出魏書故帝使)
(收專/其任)五葉著作(晉應亨集讓著作表曰自司𨽻校尉奉/至臣五葉著作不絶鄉族以為美談崔)
(駰三世相繼其後無聞若乃談遷/接武彪固踵跡亦各一世之良)三世談遷接武　彪
固踵跡(並見/上注)
皇朝事實顧義自守(見文汪洋/澹泊注)老儒有士望(吳敏手録/楊龜山公)
(在著庭呉敏之薦李綱也并以公姓名納上前曰時亦/老儒有士望可令閤門候對班尋召對論當世急務上)
(喜遂擢/用之)文汪洋澹泊(東都事畧張耒字文潛從蘇轍學/轍見其文愛之蘇軾亦深知之稱)
(其文為汪洋澹泊有一倡三嘆之聲云元祐初為/著作佐郎改著作郎在館八年頋義自守泊如也)皆一
時選(見官/制)非蘇軾不可(王鞏聞見録云神宗與宰執議/更官制至著作郎則曰非蘇軾)
(不/可)
自叙上車不落(見校書/郎門)
旁引博習舊聞(後漢楊彪字文先少𫝊家學熹平中以/博習舊聞召拜議郎毎馬日磾盧植蔡)
(邕等著/作東觀)定漢家禮儀(後漢張衡傳謁者僕射劉珍校書/郎劉騊駼等因定著作東觀撰集)
(漢書因定漢家禮/儀上言請衡參定)以蘭臺令史兼(續漢書稱班固傅毅/以蘭臺令史陳崇以)
(洛陽令尹敏以長陵令孟冀以司𨽻校尉並/著作東觀然見他官兼其名而未立其官)
羣書精語有承明金馬著作之庭(班固西都賦云又有/承明金馬著作之庭)
(大雅宏達於兹為羣元元本本/殫見洽聞啟發篇章校理秘文)預刋氷河之業(梁沈約/謝著作)
(奏云臣藝不𫝊古學謝專家乏懷鈆之念慚夢腸之術/謬勒斷蛇之符預刋氷河之業珥筆史觀記言文府)
珥筆史觀記言文府(見上/注)掌東觀陽秋之重(唐大詔令/蕭遘制云)
(云/)記言事於仙室(文選言長曲水詩序書/笏珥彤記言事於仙室)地居華省職
在修文(白氏六帖云地居/華省職在修文)以授東觀㑹而成書(欒城除/黄庭堅)
(制左右史記言動之詳宰臣記/時政之要以授東觀㑹而成書)論撰之地才史是居(劉/賔)
(客集代杜佑謝男師損授官表/云著作乃論撰之地才史是居)仕宦不為著作無以成
門戸(許敬宗貞觀中除著作郎兼修國史喜/謂所親曰仕宦不為著作無以成門戸)鳯凰將九
子(何承天除著作郎撰國史承天時已老而請諸佐郎/名家年少荀伯子嘲之常呼為妳母承天曰卿當云)
(鳯凰將九子/何言妳母)領著作於袐丘(胡文恭行/王璪制)專蘭臺之譔述
(初寮除馮躬厚制東/觀蘭臺實專譔述)著譔之局(胡文恭行/李恂制云)入著秘局(胡/文)
(恭行周/約制云)
著作佐郎官制見著作郎
歴代事實學行清修(晉華譚傳云晉陵朱鳯吳郡吳盧/並學行清修白首衡門老而未調)
(譚為監知有史才薦之/為著作佐郎並稱其職)聲姿清亮(後魏宋弁字義和為/佐郎後魏髙祖孝文)
(帝曽因朝㑹歴訪治道弁年少官微自下而對聲姿清/亮進止可觀髙祖稱善者久之由是大被知遇賜名為)
(弁意取弁和獻玉/楚王不知寶之理)為文華婉(崔融授著作佐/郎為文華婉)文學清選
(唐王義方曰臣去嵗冬初雲陽下縣丞耳今/春及夏陛下授臣著作佐郎極文學之清選)作南郊賦
(郭璞作南郊賦獻帝/嘉其才拜著作佐郎)撰西觀書(晉束晢字廣微博學多/聞晚應司空辟月餘除)
(佐郎西觀撰晉書草創三帝/紀十志遷博士著作如故)賦懽喜詩(唐杜審言武后/召之賦懽喜詩)
(即授/佐郎)作濛氾賦(晉張載字孟陽作濛氾賦傅𤣥見而嗟/嘆以車迎之言談盡日為之延譽遂知)
(名起家著/作佐郎)延譽知名(見上/注)朕自委悉(事見著/作郎門)大被知遇
(見聲姿/清亮注)尹丞轉為(張華授河南尹丞/不拜便轉佐郎)下縣丞授(見文學/清選)
皇朝事實為歐陽文忠所知(言行録王存忠正仲公少/有立志雖為小官修潔自)
(重為歐陽文忠所知趙康靖公薦召擢祕/書省著作佐郎館閣校勘校集賢院書籍)　除國子司
業(孝宗㑹要乾道三年七月梁克家奏曰著作佐郎劉/焞久在館閣以拘資格除郎不行乞稍遷擢遂除國)
(子司/業)
羣書精語蘭臺佐譔(王禹/玉制)袐丘撰佐(胡文恭行宋迪制/遷袐丘之撰佐)
領佐史筵(胡文恭行/髙師説制)佐修書之筵(胡文恭行/張子方制)佐著東觀
(公是行李/謹修制)佐著有局(胡文恭行范道卿等制/佐著有局本𨽻修書)作名臣傳
(胡文恭行宋敏修制云著局有佐𨽻/修書之任故事到職作名臣之傳)
四六警語(蓬山/芸館)　(芸臺/蓬省)　(道山/冊府)　(東觀/中袐)　(麟臺/麟閣)
發端(奉上温詔/貳中袐書)　(妙揀上心/晉躋中袐)　(西垣出命/東觀升華)　(疏渥宸廷/提綱册府)
　(渙頒龍渥/晉長麟臺)　(聮班内府/宅職中臺)　(召還帝所/除武道山)　(給札玉堂/校文天祿)
起聮(登羣玉之府位實冠於方蓬/下太一之光士共傾於符采)　(已擅行袐書之號/此為真學士之儲)
　(蓬萊道山自是神仙之宅/金匱石室肆發天地之藏)
　(帝眷愈隆亞六聮之妙選/官儀益重總三館之清流)
　(曲臺清選雖禮儀待人而行/册府英游實公輔儲材之地)
　(照夜青藜暫養資於東觀/翻堦紅藥即平步於西垣)
　(飽萬卷之書姑借塗於清貫/登羣玉之府即平步於禁途)
　(華嶽天晶宜作清明之選/蓬萊雲氣果生步武之間)
　(三丞為天下之清官袐府尤稱於第一/四庫備人間之典籍英遊獨秉於少雙)
警聮(光騰東璧之二星/喜洽金閨之諸彦)　(淳化裁儀中袐甞煩於舊弼/元豐更制大蓬特畀於從臣)
　(近而鼇坡由是階而升/深而鳳沼自此塗而出)　(太乙下遊想遇青藜之照/中書入直定觀紅藥之翻)
　(天未墜於斯文/上眷求於舊德)　(矧是三途之選/今皆六察之基)　(由是力途/何止一賀)
　(天將大任/道可前知)　(蘭臺麟閣益増儒者之至榮/花掖鼇扉況有清時之近比)
　(閲河圖寳訓人間希有之珍/窺金匱石室歴代不傳之袐)
　(在漢則數典校之劉向/至唐亦推寓直之李邕)　(迺於風日不到之處/更閲平生未讀之書)
　(亞六聮之妙選/總三館之清流)　(飽萬卷之書/登羣玉之府)
　(左太沖之賦三都雅堪此職/岑文本之奏二頌允稱是官)
　(鴻儒碩生洽太官之珍膳/縹囊緗帙映東璧之奎躔)
　(鏘韶鈞而蔚虎鳳邁漢九流/充棟宇而汗馬牛過唐四庫)
　(東觀石渠儲異時之公輔/掖垣翰苑當奕世之絲綸)
　(千卷撑腸詎有異書之未見/十行一目即資長者之洽聞)
　(弱水不到第遥望於昇天/小山久留知謾勞於招隠)
　
　
　
　
　
　
　翰苑新書前集卷二十四
欽定四庫全書
　翰苑新書前集卷二十五
　　　國子監
祭酒(周師氏以三德三行教國子凡國之貴遊子弟學/焉漢置博士凡十四人而聰明有威重者一人為)
(祭酒謂之博士祭酒本注曰胡廣曰凡官名祭酒皆一/位之元長古者賔得主人饌則老者一人舉酒以祭地)
(故以祭酒為名此國子祭酒名所由始也晉武咸寧四/年立國子學置祭酒一人宋明帝置聰明觀祭酒一人)
(齊梁號為國師隋開皇中改寺為學煬帝改國子學為/國子監復置祭酒唐龍朔改為司成館祭酒為大司成)
(光宅改為成均監通典唐職林本朝國子監有判監事/有管勾監事㑹要熙寧初詔用經術取士廣闢黌舎分)
(為三學増置生徒緫二千八百人朝廷育才於斯為盛/元豐中置國子監祭酒一人掌三學之教法政令續㑹)
(要而祭酒猶未除人祟寧立辟雍置大司成一員為師/傅之首總辟雍太學之政令本朝官志詔天下貢士以)
(三舎考選宣和罷三舎辟雍官屬並罷四朝志建炎二/年併國子監歸禮部紹興三年詔駐蹕所在因國子監)
(量養生徒置博士二員祭酒猶未置也十二年/始置中興㑹要十三年大學成劉季裴題名記)
歴代事實師氏(見官/制)大均(鄭氏談綺祭/酒曰大均)大司成(見官/制)大
師氏(歸崇敬授國子司業以祭酒司業之/名非學業者請以祭酒為大師氏)司成館(唐司/成館)
(祭酒領六學皆以/儒學優重者為之)祭酒堂(退之聴琴序云司業武公少/儀總大學儒官三十有六人)
(列燕于祭/酒之堂)佩蒼玉(晉祭酒佩/水蒼玉)服朱衣(南齊何𦙍為國子/祭酒與太子中庶)
(子王瑩並為侍中時𦙍單作祭酒疑所服陸澄博古多/據亦不能定遂以𤣥服臨試邇後羣議乃用朱服祭酒)
(朱服自/此始也)忠公亮直(唐劉白忠公亮直志/尚清  為國子祭酒)清淑潛敏(劉智/履德)
(清淑秉心潛敏/為博士祭酒)聰明威重(後漢朱浮傳注漢官儀曰武/帝置博士十四人選聰明威)
(重者一人為祭/酒總領綱紀)德望學識(唐元和勑自今以後國子祭/酒司業及學官並須取有德)
(望學識/人充)學行可師　文質彬彬(並見兄弟/俱為注)當時名儒(元/載)
(秉政忌楊綰望髙疏薄之建言太學宜得當時名儒以/清其選即拜綰國子祭酒外示尊重而實以散地處之)
研學耆儒(崔鴻十六國春秋前秦錄建元七年髙平蘇/通長樂劉祥並以研學耆儒以通為禮記祭)
(酒居于東庠祥為儀禮祭酒處于/南序毎月朔旦率百僚親臨講論)儒宗學府(後周盧誕/有名於時)
(後周文帝以誕儒宗/學府乃拜國子祭酒)詞學見稱(見兄弟/俱為注)為華山賦(楊恭/之為)
(國子祭酒恭之為華山賦示/韓愈愈稱之士林一時傳布)總領紀綱(見聰明/威重注)總統訓
範(見官/制)儒重之官(通典凡祭酒司業儒/重之官非其人不居)一位元長(見官/制)
講論經義(貞觀命祭酒博/士講論經義)敷陳義理(隋元善賜爵江陽/縣公後遷國子祭)
(酒時帝親臨釋奠命善講孝經於是敷陳義理/兼之諷諫上大悦曰聞江陽之説更起朕心)論難不
屈(隋楊注為國子祭酒帝令百僚就學與注講/論通儒碩學多萃焉論難鋒起皆不能屈)執經講
説(見官/制)刻石傳經(戴逵為儒林祭/酒刻石傳經)請崇太學(蕭昕代宗/時為祭酒)
(請崇太學/以立教本)請備學徒(晉書袁瓌為國子祭酒時喪亂之/後禮教陵遲瓌上䟽云云請得給)
(其宅地備其學徒帝從/之國學之興自瓌始也)引學官皆名儒(陽嶠為國子祭/酒引尹知章范)
(行恭趙𤣥黙為/引官皆名儒冠)舉曇濟自代(呉均齊春秋云王備為國/子祭酒講孝經末年舉謝)
(曇濟/自代)以公心愛才(楊祭酒以公心愛才常知江表之士/項斯贈詩曰度度見詩詩總好及觀)
(標格過於詩平生不㑹藏人善/到處逢人説項斯由是名振)荀卿三為(史記荀卿年/五十始來遊)
(學於齊襄王時茍卿最為老師齊尚/修列大夫之秩而荀卿三為祭酒焉)三世為國師(梁書/王承)
(好儒業轉國子祭酒承祖儉父暕皆為此職/三世為國學師前代未之有當時以為榮)兄弟俱為
(唐賀德仁少與從兄徳基俱為國子祭酒時/人語曰學行可師賀德基文質彬彬賀德仁)宰臣兼判
(續通典後唐天成中祭酒闕中書奏祭酒之資歴朝所/貴愛從近代不重此官況屬聖朝須從雅道望令宰臣)
(兼祭酒勅/崔協兼判)
皇朝事實老成有行誼(言行録楊龜山先生字中立兼/國子祭酒先是吳敏乞用時以)
(靖太學時得召對即為上言諸生伏闕紛紛欲忠於朝/廷耳本無他意但擇老成有行誼者為之長貳即定矣)
(上喜曰此無逾鄉者乃亟命/時時入太學召諸生慰勞焉)尊其經服其教(四朝國史/鄭穆傳穆)
(元祐中以寶文閣待制兼祭酒毎諸生請益無間寒暑/雖童子必朝服延接以禮送迎皆尊其經術而服其教)
所薦學官皆大儒(言行錄吕正獻公公著公之為祭酒/也以太學為教化之原故究心經理)
(之舊制薦舉學官博士皆嚴其資格限以年齒公數為/論列冀稍寛其科條前後所薦學官如王囘吳政姜潛)
(張載皆一世大儒王存顧臨為元祐名臣常秩呉申黄/履朱臨盛僑亦顯於世處士程頥隠居不仕公命博士)
(即其家敦請以為太學正/頤固辭公即命駕過之)官以儒名者三十年(四朝國/史汪獬)
(傳獬自布衣錄天子學至為正為司業祭酒迄/于司成官以儒名者三十年一時人士推之)請老(哲/宗)
(實録鄭穆為祭酒再請老太學諸生數千人以狀詣司/業又詣丞相府請留不報以待制領祠將行太學之士)
(皆為詩且出汴東門外三獻酒/再拜堂下辭訣而去觀者嘆息)
自叙散地(權德輿書以劉秩為祭/酒置之國庠似在散地)乏切玉之功(魏温子/昇為安)
(豐王延明䕶國子祭酒表曰臣聞寶劍未砥猶乏切玉/之功美箭闕羽尚無衝石之勢況才非㑹稽之竹質謝)
(昆吾之金至於敷教東/序流化上庠曠官何仰)
旁引宿儒典領(東都事畧馮元𫝊字道宗仁宗朝判國/子監故事國子監必宿儒典領元與孫)
(奭並命輿/論大服)教育有法(邵氏見聞錄胡安定先生瑗判/國子監其教育諸生皆有法)奏
求賢德為師長(葉祖洽撰古靈陳先生襄行狀公管勾/國子監時詔令兩制臺洽臣僚議學校)
(貢舉之制公先奏求賢德使為師長則百度可不勞而/成伏見常秩陳烈管師常程頤經行修明宜召為太學)
(官使學者/有所師法)長貳看詳條制(言行録程頤傳先生同孫覺/顧臨及國子監長貳看詳國)
(子監條制以為學校禮義相先之地而月使之爭殊非/教養之道請改試為課有所未至則學官召而教之更)
(不考定髙下制尊賢堂以延天下道德之士云云及置/待賔吏師齋立觀光法如是行數十條禮部尚書胡宗)
(愈謂先帝養士以學教人以經三舎科條固已/精宻宜一切仍舊因深詆先生謂不宜在朝廷)
羣書精語教胄之班有道之選(李嶠表曰祭酒之榮/教胄之班有道之選)遷
素絲之質(齊王融為王儉讓國子祭酒表切以庠均義/重振古所崇師貴道尊有來攸尚匪曰蘭芷)
(疇變入室之情不自/朱藍何遷素絲之質)國子監不寂寞矣(李翺作韓昌黎/行狀公遷祭酒)
(奏儒生為學官日使㑹講生徒聴聞/喜曰韓公為祭酒國子監不寂寞矣)
司業(煬帝大業三年初國子監初置司業一人禮曰樂/正司業父師司成因以為名唐置二人副貳祭酒)
(通判監事龍朔二年改為少師成咸亨初復舊本朝元/豐正名置司業一人掌三學之教法政令建炎省紹興)
(十二年復中興㑹要乾道七年欲除劉焞虞允文奏曰/國子司業見闕縁隆興併省指揮不許與祭酒並除上)
(曰司業乃祭酒之貳並置有要/妨可特除國子司業孝宗㑹)
歴代事實左師右師(歸崇敬請以司/業為左師右師)少師成(見官/制)天下
名儒(宦者魚朝恩判國子監既誅楊綰言太學/當得天下名儒汰其選拜綰國子司業)刋定儀
註(韋叔夏遷成均司業久視元年制自/今司禮所修儀注並委叔夏刋定)手寫九經(張參/為國)
(子司業年老甞手寫九經/參以為讀書不如寫書)竇公得師道(韓愈為國子司/業竇公墓志云)
(公誨於國學也嚴以得禮扶善遏過明上/下之分以躬先之恂恂愷悌得師之道)陽嶠為善職
(陽嶠為國子司業好學喜勸/誘後生修講舎人以為善職)陽城簡孝秀(陽城引諸生/告之曰凡學)
(者所以學為忠與孝也諸生有久不省親者乎明日還/養者二十輩有三年不歸侍者斥之簡孝秀德行升堂)
(上沉酗不率教者罷之/生徒齗齗皆有法度)嵗試學業(隋志凡六學生毎嵗/有業成上于監者以)
(其業與祭酒/司業試之)恂恂愷悌(見韓愈得/師道註)齗齗法度(見陽城簡/孝秀註)
誦詩規諷(郭山暉累遷國子司業景龍中帝昵比近臣/及修文學士詔徧為伎餘臣各有所陳而暉)
(乃誦鹿鳴蟋蟀篇未畢中書令李嶠/以近規諷止之帝嘉其直下詔褒答)孔氏三世(孔穎達/子志終)
(志終子惠元三世/司業時人美之)諸生請留(陽城為國子司業直言得/罪太學諸生何蕃季常等)
(二百人頓首/闕下請留城)儒官列燕(韓文聽琴序司業武公少儀於/是總太學儒官三十有六人列)
(燕于祭/酒之堂)
皇朝事實師氏之位(南豐擬制師氏/之位惟其能)樂正之官(欒城除/盛喬制)
(是以命樂正之官輔司成之教往秪/厥職毋使陽城韓愈之流專美前世)司國子之教(初寮/除張)
(勸制/云云)勉諸生學為世用(言行録施大資師㸃字聖與公/之為司業也諸生固已仰服公)
(日上堂延見勉之學古且務講求/治亂之體使可為世用士論歸之)不奏瑞芝(黄簡肅公/中行狀公)
(為司業時芝草生武成廟官吏以聞公公不答則陰畫/以聞宰相召長貳誥之曰治世之瑞抑而不奏何耶祭)
(酒周公綰未對公指其畫曰治世何用此為周退/謂人曰黄公之言精切簡當惜不使為諫諍官也)以太
守召為(胡澹庵集王大寶字元龜知袁州以暇日尋理/舊所著述得周易證義十卷毛詩國風證義六)
(卷表進于朝上謂宰相曰王大寶所進書深得經㫖/其以國子司業兼崇政殿説書召比到闕賜五品服)以
著佐除(孝宗㑹要除著佐/劉焞為國子司業)
羣書精語進退作則動言是傚(桞宗元為國子司業陽/城遺愛碣云帝求師儒)
(貳我成均進退/作則動言是傚)
監丞(隋置三人唐一人掌判監事凡六學生毎嵗有業/成上于監者以其業與司業祭酒試之登第者祭)
(酒上于尚書禮部六典本朝景祐二年孫祖德請於直/講京官内差一員充監丞詔學官兼領掌錢穀出納之)
(事兩朝志元豐定制置祭酒司業掌三學之教法政令/而監事則丞與續㑹要建炎三年國子監併歸禮部紹)
(興復置中/興㑹要)
歴代事實奉成均之職(白氏六帖當文治/之朝奉成均之職)
皇朝事實掌出納之事(見官/制)參庶事之務(初寮除胡端/平制設屬成)
(均參釐政令庶事/之務監丞是司)秩以學省之丞(公是行錢/茂先制云)進丞學省
(胡文恭行/張太一制)丞於太學(胡文恭行/李克朋制)丞庠學之榮(胡文恭行/鄭有斐制)
(云用丞庠/學之榮)上庠丞秩(胡文恭行/謝元振制)上書八千言(言行錄趙/忠簡公鼎)
(先是國子監張戒上書㡬八千言自謂恐忤聖意上謂/宰執曰朕熟覽之其憂國愛君之心誠可嘉朕大開言)
(路以防壅蔽自欲賞之趙鼎不答沈/與求曰陛下如此何患不聞盡言)憂國愛君之心(見/上)
(注/)
博士(班固云六國時往往有博士掌通古今又曰博士/秦官漢因之漢多至數十人武帝初置五經博士)
(選有三科高第為尚書次為刺史其不通政事以久次/補諸侯太博元祐四年改為博士師後漢兼而存之博)
(士凡十四人易施孟梁丘京氏尚書歐陽大小夏侯詩/齊魯韓毛禮大小戴春秋嚴顔各一博士掌以五經教)
(子弟國有疑事掌丞問對梁置五經博士各一人魏晉/宋齊並不置五經博士至此始置隋省國子博士至太)
(業復置唐増置二人掌教文武官三品以上及國公子/孫龍朔改為司成宣業咸亨初復諸州府亦有經學博)
(士一人通典本朝國子監無博士有直講八人熙寧改/為太學博士元豐定制無國子博士大觀元年薛昻乞)
(置國子博士四員國子正録各二員與大學分掌教導/從之建炎併國子監於禮部紹興三年詔置國子監博)
(士二員量養生/徒中興㑹要)
歴代事實介幘服佩(司馬彪百官志晉置國子學置博/士一人介幘兩梁冠服佩同祭酒)
端委佩玉(晉中興書博士之職端委/佩玉朝之大典必詢度之)服大夫冕(荀綽晉/百官表)
(注博士秩卑以其𫝊先王之訓/故尊而異之令服大夫之冕)履行清淳(見官/制)行為世
表(晉元帝時荀崧上䟽曰昔咸寧太康永嘉之中侍/中常侍黄門通洽古今行為世表領國子博士)經
明行髙(見官/制)稱九經庫(谷律那貞觀中累遷國子博士/淹識羣書褚遂良甞稱為九經)
(庫/)詞義風起(王頗授著作大郎尋令於國子宣授㑹髙/祖親行釋奠國子監祭酒元善講孝經頗)
(與髙祖論難詞義風起髙/祖大奇之超授國子博士)發揚風雅(唐蓋文懿武德初/歴國子助教時髙)
(祖引於袐書省學教授王公之子時文懿為博士文懿/甞開講發毛詩題公卿咸更相問難文懿發揚風雅甚)
(得人之/致敬)考定通經(房昭逺為國子博士㑹上令國子生/通一經者並悉薦舉將擢用之既䇿)
(問訖博士不能時定臧否祭酒元善因令昭逺考定之/昭逺攬筆便下初无疑滯或有不服者昭逺問其所傳)
(義䟽輒為始末誦之然後出其所短自是无敢飾非/者所試四五百人數日便決儒者莫不推其通博)上
書言當世事(朱朴擢國子毛詩博士上/書言當世事議遷都不報)一時之最(大業/初禮)
(部侍郎許善心舉徐文逺與包愷褚徽陸德明魯達為/學館遂擢文逺國子博士愷等並為太學博士皆一時)
(之/最)朝士慶得人(韓愈為權德輿墓碑貞元八年以前江/西府監察御史召拜博士朝士慶得人)
除員外郎(元和制誥除國子博士韓愈為員外/郎以退之除員外郎宜序天臺之屬)
皇朝事實典胄之選(公是行張/㑹制云云)參司胄教(胡文恭行潘/夙制擢任儒)
(林之官參司/胄子之教)名重朝廷(言行錄誠齋先生楊文節公萬/里召為國子博士上疏乞留左)
(司員外郎張栻黜軍器少監/韓玉玉罷繇是名重朝廷)昭素講易(見論養身莫/若寡慾注)李
覺講泰卦(東都事畧李覺傳覺字仲明遷國子博士太/宗幸國子監詔覺講易易之泰卦覺因述天)
(地感通君臣相應之㫖/太宗甚悦改判國子監)論養身莫若寡欲(東都事畧王/昭素傳昭素)
(博通九經及著易論三十三篇太祖召命講易因訪以/民事昭素所言誠實無隠太祖嘉之又問治世養身之)
(術昭素曰治世莫若愛民論養身莫若士/寡慾太祖重其言書于屏風拜國子博)乞擇賢以繫天
下(朝野雜記史彌大世家忠定史越王浩為國子博士/轉對内殿將復奏曰普安恩平王皆聰明宜擇其賢)
(者以繫天下之望髙宗頷之浩退髙宗目送/焉翌日命除袐書郎甫四日兼二王府教授)精選教胄
(淳化二年楊徽之上言方今文士雖多而通經甚少/願精選五經博士各專業教胄子此風化之本也)改
判國子監(見李覺講/泰卦注)除袐書郎(見乞擇賢以/繫天下注)
自叙倚席之譏(李絳請崇國學疏云/博士有倚席之譏)不尋章(張鶩為車/載斗量之)
(詩時沈全交於南院吟云/評事不讀律博士不尋章)三年博士冗不見治(韓退之/進學解)
(曰三年博士冗/不見治治平聲)
羣書旁引𤣥端章甫(通典漢文帝時博士/朝服𤣥端章甫冠)德行純潔(歸/崇)
(敬請德行純潔文詞雅正形容莊重可為師表/者委  品以上各舉所知在外敦遣為博士)端師老
德(儒林傳序云召端/師老德以為學官)鄒魯大儒(韋賢號稱鄒魯/大儒召為博士)當世通
儒(董鈞永年初為博士時草創五郊祭祀及宗廟禮/樂威儀章服輒今鈞叅識多見從用當世稱通儒)為
詩宗(博士江公/為魯詩宗)推易意(韓嬰燕人也孝文時為博士景/帝時為常山王太傅嬰推詩人)
(之意而作外傳數萬言其語頗與齊魯間殊然其歸一/也而燕趙間言詩者由韓生韓生亦以易授人推易意)
(而為之傳燕趙好詩故其易微惟韓氏自傳之孝宣時/涿郡韓生其後也以易徴待詔殿中其所授易即先太)
(傅所傳也甞受韓詩不如/韓氏易深太傅故專傳之)治尚書(孔子之後孔忠生武/及安國武生延年延)
(年生霸安國延年皆為武帝博士霸亦昭/帝末年為博士霸生光成帝初舉為博士)對論語(張禹/甘露)
(中諸儒薦之有詔太子太傅蕭望之問禹對易及論/語大義望之奏禹精習有師法久之乃試為博士)申
公詩(魯國先賢傳漢文帝詩申公為詩最精/以為博士申公為詩傳號曰魯詩也)京氏易(京/房)
(受易梁人焦延壽房授東海殷喜河東姚/平河南𢎞乗皆為郎由是易有京氏之學)易有施孟(前/施)
(讎字長卿從田王孫受易召為博士甘露中與五經諸/儒雜論同異於石渠閤初丁寛從田何授易寛授田王)
(孫王孫授施讎孟喜梁丘賀/繇是易有施孟梁丘之學)春秋嚴顔(前嚴彭祖與顔/安樂俱師眭孟)
(孟曰春秋之意在二子矣孟死彭祖安樂各顓門教/授由是公羊春秋有嚴顔之學彭祖為宣帝博士)通
諸家書(漢書賈誼頗通諸/家之書召為博士)下帷講誦(董仲舒為景帝時/博士下帷講誦非)
(禮不/行)小戴説禮(孟卿東海人也事蕭奮以授后蒼魯閭/丘卿蒼説禮數百言號曰后氏曲臺記)
(授沛聞人通漢子方梁戴德延君戴聖次君沛慶普孝/公徳號大戴為信都大傅聖號小戴以博士講學石渠)
(由是禮有大戴/小戴慶氏之學)施讎論經(甘露中施讎以易拜博士與/諸儒論五經同異於石渠閤)
匡衡解頤(匡衡好學家貧傭作以供資用尤精力過人/諸儒為之語曰无説詩匡鼎來匡説詩解人)
(頤元帝時/為博士)朱雲折角(朱雲授易頗有師道是時少府五/鹿充宗貴幸為梁丘易自宣帝時)
(善梁丘氏説元帝好之欲考其異同令充宗與諸易家/論充宗乗貴辨口諸儒莫能與抗皆稱疾不敢㑹有薦)
(雲者召入攝齊升堂抗首而請音動左右既論難連拄/五鹿君故諸儒語曰五鹿岳岳朱雲折其角由是拜為)
(博/士)戴憑重席(戴憑習京氏易年十六郡舉明經徵試博/士拜郎時憑對曰博士説經皆不如臣而)
(坐居上是以不得就席召郎上殿令與諸儒難説説多/所解釋帝善之拜為侍中後正旦賀百僚畢集帝令羣)
(臣能説經者更相詰難義有不通輒奪其席以益通/者憑遂重坐五千餘席京師語曰解經不窮戴侍中)殷
亮賜席(殷氏世傳殷亮建武中徵拜博士遷講學大夫/諸儒論勝者賜席至八九重帝用嘉之曰學不)
(當如/是耶)論經石渠(歐陽髙為博士髙孫地餘以太子中庶/子以尚書授太子後為博士論石渠張)
(山柎字長賔事小夏侯建為博士論石渠周堪字少卿/齊人也與孔霸俱事大夏侯霸為博士堪譯官令論於)
(石/渠)參議禮樂(後漢書董鈞為博士時草創郊天/祭祀及宗廟禮樂威儀並令鈞參)經行宜
充(薛廣德以魯詩教楚國龔勝師事焉蕭望之為御史/大夫除廣德為屬數與論議器之薦廣德經行宜充)
(本朝博/士)明義召試(見官/制)公孫待詔(公孫𢎞對䇿時有百/餘人大常奏𢎞第居)
(下天子擢為第一召入見容貌/甚麗拜為博士待詔金馬門)歴官至丞相(孔子之後/孔忠生武)
(及安國武生延年延年生霸安國延年皆以治尚書為/武帝博士霸以治尚書事太傅夏侯勝昭帝末年為博)
(士霸生光經學尤明成帝初/即位舉為博士歴官至丞相)一嵗至大夫(見年最/為少注)世為
博士(見治尚/書注)八世皆為(歐陽歙自歐陽生傳伏生/尚書至歙八世皆為博士)出疆
安社稷(前漢元鼎中徐偃為博士使行風俗偃矯制使/膠東魯國鼓鑄鹽鐵還奏事張湯劾偃矯制法)
(當死偃以為春秋之義大夫出疆有可/以安社稷利萬民可專也湯不能屈)奉使行風俗(前/成)
(帝初即位孔光為博士數使録寃獄行風俗振/贍流民奉使稱㫖由是知名以高第為尚書)年最為
少(賈誼文帝召為博士時年二十餘最為少毎詔令議/下諸老先生不能言誼盡為之對人人各如其意所)
(出諸生於是以為能文帝悦/之超遷一嵗至太中大夫)得生㡬晚(後漢桓榮習書/年六十餘世祖)
(召令説書甚善之毎朝㑹令榮於公卿前/敷奏經書帝稱善曰得生㡬晚拜博士)
羣書精語兼崇載籍窮微闡奥(東漢中興舉博士科督/郵板狀曰生事愛敬喪)
(没如禮兼崇載籍/窮微闡奥則保舉)儒林之官四海淵源(漢成帝遣博士/使闗東不稱詔)
(曰儒林之官四海淵源宜皆通達國體故謂/博士否則學者无述焉非所以尊道德也)博士為天
下宗師(後漢朱浮以國學既興宜廣博士之選上書曰/博士之官為天下宗師使孔聖之文傳而不絶)
道之淵藪(魏志云文帝即位博士髙/采上書曰博士道之淵藪)出文閫為諸生之
蓍龜(皮日休移成均博士書曰足下出文閫為諸生之/蓍龜作後來之綿蕝得不思居其位者不愧其道)
(處于職者不墮其業乎否則市大/易負乗之譏招詩人伐檀之刺矣)旬省月試時考嵗貢
(歸崇敬學生朝晡請益師二時堂上訓授道義示以文/行忠信孝弟睦友旬省月試時考嵗貢眂生徒及第多)
(少為博/士考課)著錄之生若雲(選陸佐公石闕銘云置博士之/職而著錄之生若雲開集雅之)
(館而欵闕之學如市注云范曄後漢書曰張/興稍遷至博士弟子自逺至者著錄且萬人)通古今辨
然否(應劭漢官儀曰博者博/通古今士者辨於然否)招諸生立館下(見太傅門/精語類注)
前賢詩詞入院誨螟蛉(韓退之答張徹詩漸階/羣振鷺入院誨螟蛉)學省清
貧五品官(劉禹錫送國子博士令狐赴興元覲省云相/門才子髙陽族學省清貧五品官諫院過時)
(榮棣萼謝庭/歸去踏芝蘭)儒庠恣遊息(韓詩儒庠恣遊/息聖藉飽商確)
監簿(北齊國子寺置主簿隋一人唐因之掌印勾檢監/事凡學生有不率教者則舉而免之六典本朝國)
(子監主簿一人以京官或選人充掌文簿或勾考其出/入兩朝志元豐初省主簿三年罷書庫官復置主簿續)
(㑹/要)
皇朝事實好學嗜古(言行錄韓維字持國仁宗患縉紳/奔競諭近臣曰恬退者旌擢則躁)
(求者自當知恥於是宰相文彦博宋庠等言公好學/嗜古安於靜退乞加甄錄以厚風俗除國子監主簿)刋
定字書(東都事畧郭忠恕𫝊太宗聞其名/召為國子監主簿令刋定字書)列屬成均(初/寮)
(除徐永制云列屬/成均典司簿最)設官司最(初寮除俞顥制云監/學設官往司簿最)論事
與時相不合(胡澹庵集王庭珪字民瞻號瀘溪先生除/國子監主簿論事與時相不合乞去主管)
(台州崇道觀令/所在常加存問)
前賢詩詞忽領簿書游太學(劉賔客外集寄楊八拾遺/詩云忽領簿書游太學時)
(楊出為國子/監主簿也)
國子正錄(北齊國子寺有正録員隋一人唐因之本朝/國初闕元豐定制亦不置大觀元年薛昻乞)
(置國子博士國子正錄與大學官分掌教導從之自是/始置正錄凡二員學正掌行學規凡諸生之戾規者待)
(以五等之罰學錄掌佐學正糾不如規者續㑹要建炎/三年國子監併歸禮部官省紹興十三年詔置國子監)
(正錄各一員二十九年詔國子監大學正錄以四員為/額中興㑹要隆興元年詔國子監正錄二員併大學正)
(員依舊兼領二年詔國子正錄今/後正行差官更不兼權孝宗㑹要)
皇朝事實學職(初寮除張矩/制宜任學職)爾司糾正(擬制/云云)分錄學政
(四朝國史/解傳云云)
書庫官(本朝淳化五年判國子學李至言監中印書亦/主掌錢物凡有公文其所司止以印書錢物所)
(名稍為近俗今乞改為國子監書庫官從之大宗實録/書庫監官以京朝官充掌印經史羣書以備朝廷宣索)
(賜予之用及出鬻而收其直以上於官元豐三年省續/㑹要紹興十三年詔復置一員三十一年減罷中興㑹)
(要隆興詔主簿兼書庫乾/道復置一員孝宗㑹要)
皇朝事實局籍(宋景文集入/階局籍之華)與太學豪俊游(張守撰許/份墓誌份)
(字子大監書庫謂所親曰可以/博觀書史且獲與太學豪俊游)
　　　太學
博士(魏太學置五經課試之法置春秋穀梁博士應劭/漢官儀東晉増置國子博士十六人謂之太學博)
(士北齊國子寺有太學博士隋罷國子唯立大學置博/士五人唐増置三人掌教文武五品以上及郡縣公子)
(孫六典本朝熙寧四年詔相度錫慶院建大學從鄧綰/所請也元豐三年詔改國子監直講為太學博士毎經)
(二人掌分經講授考校程文以德行道藝訓導學者紹/聖元年左司諫翟思言熙寧更置大學博士正錄雖有)
(朝廷特除然類令國子監長貳薦舉以次除授其進士/發解省試廷試在十五人内大學上舎内舎職事者並)
(令召試不在此例元祐以來罷去試法請自今除學官/依舊法召試不在此例元年詔學官嵗一試紹興十二)
(年權於臨安府措置増展置太學/博士三員十三年始建太學職源)
歴代事實槐市(淮南子大學曰槐市又三輔黄圖云元/始中起明堂列槐樹數百行朔望諸生)
(持經書及當郡所出/物於此買賣號槐市)温恭醖藉(桓榮拜博士車駕幸太/學㑹博士論難於前榮)
(温恭而醖藉毎以禮遜/相厭不以辭長勝人)號曰六儒(隋書馬光開皇初髙/祖徴山東義學之士)
(光與張仲讓孔龍竇仕榮張買奴劉祖仁/等俱至並授太學博士時人號曰六儒)一時之最(大/業)
(初禮部侍郎許善心舉徐文逺與包愷褚徽陸德明魯/達為學館遂擢文逺國子博士愷等並為大學博士皆)
(一時/之最)立義析要(陸德明為大學博士髙祖已釋奠召博/士徐文達浮屠慧乗道士劉進喜各講)
(經德明隨方立義徧析其要帝大喜曰三人者/誠辨然德明一舉輒蔽可謂賢矣賜帛五十疋)别義精
博(王恭少篤學教授鄉閭弟子數百人貞觀初召拜大/學博士講三禮别為義證甚精博蓋文懿文達皆當)
(時大儒毎講徧舉先/儒義必暢恭所説)剖析凝滯(馬光為大學博士甞因/釋奥髙祖親幸國子學)
(王公以下畢集光升坐講禮諸儒生以次論/難皆當時碩學光剖析凝滯論者咸推服焉)五業並授
(魏志樂祗字文載黄初中徵拜博士十餘人文/多偏辟不敢親教備員而已惟文載五業並授)七廟質
疑(晉中興書謝沉康帝即位朝議七廟迭/毁於是以大學博士徴用之質疑滯也)鄭覃請置(鄭/覃)
(既名儒故以宰相領祭酒請太/學五經置博士禄廩比王府官)講經賜帛(見上立義/析要註)
皇朝事實道德經術(東都事畧孫復傳復字明復居泰/山之陽學春秋著尊王發㣲不惑)
(傳注不為曲説以亂經范仲淹富弼言其/道德經術宜在朝廷召為國子監直講)文學行義(言/行)
(録李廌記仁皇時太學之法寛簡國子先生必求天下/賢士真可以為人師者胡翼之瑗初為直講有㫖專一)
(學之政文學行義一代髙之既專學政遂推誠/教育多士身率天下之士不逺萬里來就師之)賢良方
正(東都事畧秦觀傳觀字少游元祐初蘇/軾以賢良方正薦于朝除大學博士)通六經(東都/事畧)
(吕大臨傳大臨字與叔通六經/尤深於禮元祐中為大學博士)著詩義(東都事畧彭汝/礪傳汝礪字器)
(質王安石得其所著詩義/善之以為國子監直講)刋正諸經(同上崔頤正傳孔/維薦其名以為國)
(子直講判監李至言諸經音䟽尚多訛謬博士杜鎬直/講崔頤正孫奭皆博貫九經請令刋正大宗從之咸平)
(初真宗召頤正日/赴御書院説尚書)講乾卦請攬威福(國史慶厯五年上/幸國子監命直講)
(孫明復講易乾卦言王者當法乾元以攬威福漢/元帝優柔不斷失乾剛之道也上善之賜五品服)講泰
卦推君臣交感(東都事畧馮元傳元字道宗為國子監/直講真宗召元講易泰卦而因推君道)
(至尊臣道至卑而能上下交感所以輔相天地裁/成萬物真宗悦除直龍圖閤直閤官名蓋始此也)宣公
講説命(言行錄孫宣公奭字宗古為國子監直講大宗/幸監詔奭講尚書説命三篇帝稱善賜奭緋服)
偓佺説尚書(東都事畧崔偓佺傳李至奏為直講真/宗幸國子監召偓佺説尚書甚善之)講
詩明暢(楊誠齋集權邦彦字朝美為大學博士徽宗幸/學設幄堂上天顔喜甚恩錫有差延見諸生命)
(公講下武詩/言明理暢)講書甚精(國朝咸平元年上召國子監直/講崔頤正於後殿講大禹謨賜)
(五品服他日對輔臣曰頤正講説甚精/卿等更訪經明行修之人具名以聞)以師道自居(東/都)
(事畧石介傳介字守道召為國子監直講介在大學以/師道自居弟子從之者甚衆太學之興自介始直講嵗)
(餘用杜衍薦/拜太子中允)為師儒謹好惡(言行録胡文定公安國遷/太學博士有學生以文自)
(名毎一篇成置錦囊中游公卿間往往轉囑公處之職/事公曰未識也其人乃袖刺至博士舎公問所為文其)
(人曰比為肇明取去肇明者祭酒薛昻也他日又問之/對曰近製公達所公達者中書侍郎劉逵也於是公鄙)
(其為人公為師儒/謹所好惡如此)養士先善其心(楊龜山先生語録鄭/李常作大學博士言)
(養士之道當先善其心今殊失此意使王荆公當此職/不知如何曰荆公為相其道葢行乎當年今日學法荆)
(公之法也已/不能善之矣)率諸生合樂歌詩(言行錄胡安定先生瑗/為國子監直講毎公私)
(試罷掌儀率諸生㑹于首善堂合雅樂歌詩乙/夜乃散諸齋亦自歌詩奏琴瑟之聲徹于外)孔維
薦頤正(見刋正/諸經注)安石薦劉涇(東都事畧劉涇傳涇字/巨濟王安石薦其才召)
(見除經義所檢討/久之為太學博士)造膝明繼述之義(言行録陳忠肅公/瓘字瑩中為太學)
(博士被㫖奏對論稽古造膝之言遂明繼述之義泰陵/喜所未聞反復詰對語遂移時迫於進膳公乃引退上)
(意感悟約公再見有變更時事之意泰陵聖顔英睿臣/下奏對往往懾於天威少或契合公始召見遽以人所)
(難言逆意開陳辭達義明使人主豁然感悟由是縉紳/士夫罔不欽服蘇黄門聞之撫几歎曰吾兄東坡最善)
(論事然亦不知出此/以書抵公嘆譽甚至)除太子中允(見以師道/自居注)言暢理明
(言行錄權邦彦為博士徽宗幸學令講/下武詩言暢理明天顔甚喜恩錫有差)
旁引廣文博士(唐鄭䖍元宗愛其才為置廣文館以䖍/為博士䖍聞命不知廣文曹司何在訴)
(宰相宰相曰上増國學置廣文館以居賢者今/後由言廣文博士自君始不亦美乎䖍乃就職)可為師
表(見國博門徳/行純潔注)
羣書精語出文閫為諸儒之蓍龜(見國子/博士門)日戒其屬月
勵其徒(皮日休移成均博士書云西域氏之教其徒日/以講習訣釋其法為事吾之視大學又足為西)
(域氏之羞矣奚不日戒其屬月勵其徒年持/六藉日訣百氏俾諸生於聖典也洞知大曉)旬省月試
時考嵗貢(見國子/博士門)博士師屬也(韓退之文送牛堪序云/堪大學生也余博士也)
(博士師/屬也)著錄之生若雲(見國子/博士門)招諸生立館下(韓愈為/四門博)
(士作進學解曰國子先生晨入大學招諸生立館下誨/之曰業精于勤荒于嬉行成于思毁于隨先生口不絶)
(吟於六藝之文手不停披於百家之編記事者必提其/要纂言者必鉤其元貪多務得細大不捐焚膏油以繼)
(晷常兀兀以窮年先生之業可謂勤矣觝排異端攘斥/佛老補苴罅漏張皇幽眇尋墜緒之茫茫獨旁捜而逺)
(紹障百川而東之迴狂瀾於既倒先生之於儒可謂勞/矣沉浸醲郁含英咀華作為文章其書滿家上規姚姒)
(渾渾無涯周誥殷盤佶屈聱牙春秋謹嚴左氏浮誇易/奇而法詩正而葩下逮莊騷太史所錄子雲相如同工)
(異曲先生之於文可謂閎其中而肆其外矣少始知學/勇於敢為長通於方左右具宜先生之於為人可謂成)
(矣/)通古今辨然否(應劭漢官儀曰博者博/通古今士者辨於然否)
前賢詩詞儒庠恣遊息(韓愈詩儒庠恣遊/息聖藉飽商𣙜)坐客寒無氊
(杜子美贈廣文博士鄭䖍詩才名十四年/坐客寒無氊賴有蘇司業時時遺酒錢)詞如太阿鋒
(王荆公贈葉直講心大有所潛肩髙未嘗脅飄飄凌雲/意強禦莫能懾辟雍海環流用汝作舟檝開胷出眇義)
(可發朦起魘詞如太/阿鋒誰敢觸其鋏)廣文先生官獨冷(杜子美贈鄭䖍/博士諸公衮衮)
(登臺省廣文先生官獨冷甲第/紛紛厭粱肉廣文先生飯不足)入院誨螟蛉(韓退之答/張徹詩漸)
(階羣振鷺入/院誨螟蛉)
大學正(北齊國子寺有錄事員隋一人唐因之六典本/朝仁宗朝胡瑗掌太學其正錄第補諸生熙寧)
(末興三舎始選官為正錄聖朝職畧學正五人學行掌/規學錄五人掌佐學正糾不如規者元祐三年罷命官)
(正錄以上舎内舍充後復置命官學正二員建炎三年/省紹興十三年復置各一員隆興元年詔國子監正錄)
(二員併太學正錄二員依舊兼領乾道二年復置太學/正一員四年詔太學正黄倫除學錄十二月詔復置學)
(錄一員以魏掞之/填闕孝宗㑹要)
皇朝事實帥學者(曲阜除呉師仁制位于成均以帥學/者又陸得制進位成均往助其長)
職成均(欒城除游酢制凡有/職於成均皆士之秀)獻汴都賦(東都事畧周邦/彦字美成錢塘)
(人也性落魄不羈涉獵書史元豐中獻/汴都賦神宗異之自諸生命為大學正)
大學録
皇朝事實張耒為蘇軾深知(東都事畧張耒傳耒字文/潛幼穎異幼為文蘇軾深)
(知之稱其文為汪洋澹泊有一/倡三歎之聲云召為太學錄)傅良為士林所推(樓攻/媿集)
(陳止齋傅良字君舉授泰州教授未赴㑹大學錄闕參/政龔茂良行宰相事奏曰太學錄一闕睥睨者衆臣欲)
(擇取名儒為士林所推者越拘攣而用則人自服矣上/問為誰以公對上曰是朕所素知者除命一下果無異)
(辭/)談經同僚避席(周益公王之望字瞻叔太學成髙選/學官以公為錄即兼博士閲五年毎)
(值談經同僚往往避席四方英俊爭求指授/作成為多其傑然如王詹事十朋皆是也)輯通鑑紀
事本末(游洚撰𡊮樞行狀公諱樞字機仲上曰史書編/年事多間斷莫詳始末龔公對曰近有太學錄)
(袁某嘗取資治通鑑各分條目輯成為一書謂之通/鑑紀事本末頗便觀覽上曰可速進入遂塵睿覽)以行
規矩為職(淵源錄胡文定公安國字康侯除大學錄學/生劉觀石公揆輕俊有名試選屢居上游一)
(旦觀為人代筆事覺公揆薄游成訟逾告期不歸為之/游説者甚衆公正色曰錄以行規矩為職職不能守奚)
(以錄為且二人者果佳士而所為如/此亦何足䘏衆不能奪竟致之法)日進諸生而誨之
(朱晦庵集魏掞之字元履號良齋先生守大學錄既就/職日進諸生而誨之且視其居有壞者或㡬壓焉則請)
(於朝行緡四/十萬以葺之)請爵二程使從祀(同上先生為大學録釋/奠先聖當分獻從祀則)
(先事白宰相王安石父子以邪説亂天下不應祀典而/河南程氏兄弟唱明絶學以幸方來其功為大請於上)
(廢安石父子勿祀而追/爵程氏兄弟使從祀)上舎生特除(中興㑹要紹興四/年詔大學生黄倫)
(升補上等上舍特與補/左承務郎除大學錄)
　　　武學
武學(唐開元間始置太公尚父廟以留侯張良配中春/中秋上戊祭之牲樂如文宣仍以古名將十人為)
(十哲配享上元元年尊太公為武成王以白起韓信諸/葛亮李靖李勣列於左張良田穰苴孫武呉起樂毅列)
(於右以良為配建中初詔考定可配享者列古今名將/六十四人圖形焉並唐書本朝太中祥符元年詔尚父)
(宜加謚昭烈武成王慶厯三年詔置武學于武成王廟/以阮逸為教授八月罷武學以議者言古名將如諸葛)
(亮羊祐杜預等豈專學孫武故也熙寧五年樞宻院言/古者出師受成於學文武弛張其道一也祖宗甞建武)
(學横議中輟識者悼之欲乞復置武學/以追成先朝之志詔于武成王廟置學)
皇朝事實孔子豈太公抗(温公通鑑論孔子所以祀於/學者禮有先聖先師故也自)
(生民以來未有孔子也/豈太公得與之抗衡哉)去白起(建隆二年先是上臨幸/武成王廟觀所畫白起)
(曰起殺已降不/武乃命去之)升管仲(四年詔曰武成王廟從祀神像/齊相管仲宜塑像升于堂西河)
(太守呉起囘畫/像降于廡下)
博士學諭(本朝武學諭慶厯三年置學始以阮逸為之/本朝官制未㡬省熙寧五年樞宻院乞復置)
(武學選文武官知兵者充教授仍差韓縝判武學固同/判續㑹要武學教授如國子置直講元豐官制行改為)
(武學博士武學博士學諭各二人掌以兵書弓馬武藝/訓誘四朝志建炎兵興廢紹興十六年詔令臨安府修)
(建武學二十六年詔武學博士學諭各置一員内博士/於文臣有出身或武舉出身曽預高選人充其學諭差)
(武舉人中興職畧後又/除文臣之有出身者)
皇朝事實師屬(鄭補之擬制爾維/師屬毋専韜畧)諭導(同上/制云)典教右學
(曲阜行何去非/武博士制云)
　　　宗學
宗學(漢平帝詔朕惟宗室皆髙帝子孫令置宗師以糾/之致教訓焉明章二帝友愛子弟雖各有國幼者)
(率留京師訓導以禮食和染教皆為良善唐髙祖詔宗/室子孫就祕書外省别為小學唐儒學傳序本朝胄監)
(之外復立宗學始創於神宗至崇觀而大備中更禍亂/宗學遂廢南渡草創為屋數楹暫寓臨安之睦親宅更)
(化之後以羅仲舒范楷奏請有㫖遷睦親宅於他/所而盡拓故基以為學焉案宗學謝表及題名)
皇朝事實制視太學(宗學題名南渡更化乃増補員定/試額凡陞黜進退之制槩視太學)
一視賢闗(寧皇御書綾紙贊辭宗庠載闢用廣舊規所/以昭宗睦廣教育也惟麟趾化行爪□綿茂)
(雖資稟之攸厚必陶冶而後成俾繇選補著之于籍月/書季攷一視賢闗文行相符矩矱是蹈庶廣收得人之)
(效強我王室/尚其懋哉)力扶綱常(登科題名淳熙甲辰之冬皇上/奮發英斷更新大化又明年以)
(麟趾之胄苦墮肝膽力扶綱常於是赫奕奎/文誕錫黌宇賜之束帛試之春官優之陞擢)更新置齋
(嘉定更新宗學置四齋曰貴仁大雅明賢立/愛辛巳重廣學舍添兩齋曰懷徳曰升俊)廣教育
強王室(並見/上注)
博士(本朝宗學博士舊諸王宫大小學教授也至道元/年大宗將為皇姪等置師傅執政謂環衛之官非)
(親王比當有降乃以教授為名咸平初遂命諸王府官/分兼南北宅教授南宫也太祖太宗諸王之子孫處之)
(所謂睦親宅也崇寧五年又改稱某王宫宗子博士位/國子博士之上靖康之亂宗學遂廢紹興四年始復置)
(諸王宫大小學教授二員隆興省其一嘉定九年十二/月始復置宗學改教授為博士又置宗學諭一員並𨽻)
(宗正寺博士在太常博士之下諭在國子正之上俸給/賞典依國子博士及正體例於是宗室疏逺者皆得就)
(學而彬彬可觀矣旋有旨復/存諸王宫大小學教授一員)
皇朝事實善屬文(東都事畧唐庚傳庚字子西善屬文/為宗子博士張商英薦其才除提舉)
(京畿/常平)
學諭(官制見/宗博門)
羣書旁引教以孝悌睦友(記文王世子庶子之正於公/族者教之以孝悌睦友仁愛)
(明父子之義長幼之序注庶子公族/之屬掌國子之倅為政於公族也)
四六警語(槐市/采廩)　(璧水/賢闗)　(辟雍/成均)　(胄監/上庠)
發端(親膺顯命/擢長成均)　(疏渥宸廷/躋榮胄學)　(建簡儒流/職嚴師屬)　(拜恩北闕/典教西雍)
　(光奉宸綸/陞華學省)
起聮(六館章縫喜仰師模之正/四方矜式益増吾道之光)
　(崇化厲賢將啟太平之兆/囘心向道固非俗吏之能)
　(帝學容賢庸作國人之矜式/師儒正席允為吾道之棟梁)
　(簿正清簡與他監以逈殊/師道尊嚴喜真儒之方用)
　(士心所屬惟文章翰墨之宗/道統攸歸實仁義禮樂之主)
　(帝席夜前對宣室鬼神之問/學宫晨入誨諸生行業之勤)
　(南宫典禮之官便合絲綸之掌/西廱尊道之任乃資模範之良)　(斯文不墜/吾黨交欣)
　(木鐸一宣/橋門萬計)　(入學而招諸生尚想三年之舊/舉酒而祭之地今惟一老之尊)
　(有德進則朝廷尊/無心得而鬼神服)
警聮(上深嘉其重望/人自以為得師)　(得英才而樂育/俾邪説之自消)
　(周官師氏之尊/漢室橋門之盛)　(荀卿尊王之學當居是官/仲尼無敵之儒當極其用)
　(首善允資於京邑/百川力障於狂瀾)　(太學風化之本原其來已古/大夫國人所矜式必立之師)
　(時方君子之大來/天俾斯文之未喪)　(自孔孟而降猶傳吾道之宗/由韓歐以來實壽斯文之脈)
　(思得孔大夫之賢/逺繼齊三老之躅)　(在元祐開實用張横渠之輩/至紹聖末亦取游建安之流)
　　(京師諸夏之根本/儒官四海之淵源)
　(陽城之教國子首明忠孝之規/退之之招諸生先示勤思之誨)
　(㑹今古於方寸之間/友聖賢於千載之上)
　(沃之周情孔思之文盡霑賸馥/賡以文王虞氏之操黙動真機)
　(矧當漢室橋門之聖/久虚周官師氏之尊)　(暢郁乎之文一變而至道/飾炳然之化三代以同風)
　(漢尚經術專選威重之儒/唐用人材間得忠正之彦)
　(崇化厲賢將啟大平之兆/回心嚮道信非俗吏之能)
　(俾國人有矜式必得孟軻/誨諸生以精勤當如韓愈)
　(暫儀表六館之士/即論思兩禁之班)　(得英才而樂育/俾邪説之自消)
正錄(平生鑽仰幸䝉陶鑄之恩/畢世依歸終願門闌之託)
　(圜橋冠帶正有賴於綱維/聽履星辰宜亟司於獻納)
　(道古今譽聖德亟馳賀燕之忱/操几杖從先生深有攀鱗之願)
　(把旌旄而主文字雅為宗儒/釋筆硯而操化權請觀盛事)
　(入太學而誨諸生遂作羣儒之倡/有嘉猷而告我后行為帝者之師)
　(治經而為博士文不在兹乎/持槖而上甘泉跋而及之耳)
　(方當養弟子而授孟軻使國人之有式/行且用直儒而相尼父俾侵疆之復歸)
　
　翰苑新書前集卷二十五
欽定四庫全書
　翰苑新書前集卷二十六
　　將作監
將作監(歴代將作少府秦官掌治宫室漢景帝中六年/更名將作大匠前百官表光武中元二年省以)
(謁者領之章帝建初元年復置初以任隗為之掌修作/宗廟路寢宫室陵園木土之功魏晉因之江左至宋齊)
(皆有事則置無事則省梁改將作大匠為大匠卿是為/秋卿北齊有將作寺其官曰大匠後周有匠師中大夫)
(掌宫室城郭之制又有司木中大夫掌木工之政令隋/改寺為監大匠為大監初加置副監煬帝改為大令唐)
(復為匠龍朔改為繕工監咸亨復光宅改為營繕監神/龍復天寳中改大匠為大監掌土木工匠之政通典六)
(典唐職林本朝國初判監事一人以朝官以上充凡土/木工匠之政𨽻三司修造案本監但掌祠祀供省牲牌)
(鎮石炷香盥手焚版幣之事續㑹要熈寧初以嘉慶院/為監上重其任使統修造之政㑹要四年以范子竒判)
(監向宗儒同判元豐乃正名焉職畧掌土木工匠之事/凡出納籍帳嵗受而㑹之上工部分案五設吏二十有)
(七總局九宫城繕完則歸修内司辨其工作因能任事/則歸東西八作司乘時儲積以待給用則歸竹木務窑)
(務丹粉所麥□場前期樸斲以應緩急則歸事材場歛/其餘材無所遺棄則歸退材場續㑹要中興以来將作)
(少府未置監建炎三年始併歸工部紹興/三年復置將作監少府事總焉中興㑹要)
列代事實秋卿　大令　大匠(並見/官制)總判(通典神龍元/年復名將作)
(監大匠一/人總判)總三監(唐六典大匠之職掌供邦國修建土/木工匠之政令總四署三監百工之)
(官屬以供其職/事少匠貳焉)省費億萬(華裔後漢應謹字仲華為將/作大匠發摘衆姦皆極其刑)
(豪猾之吏屛迹視/事五年省費億萬)割損浮費(見羣書/精語類)數有損節(尹思貞/為將作)
(大匠僕射竇懐貞䕶作金仙玉真觀廣調工匠思貞數/有損節懐貞讓之答曰公輔臣也不能宣賛正化而土)
(木是興以媚上害下又聴小人譖以/廷辱士今不可事公矣乃拂衣去)為后世利(姜師度/為將作)
(大匠師度喜渠漕所至徭役紛紜不能皆便然所就必/為后世利是時太史令傅孝忠以知星顯時為語曰孝)
(忠知仰天師/度知相地)責輔臣興土木(見數有/損節注)推賢貢士(通典注/續漢書)
(李固字子堅遷大/匠常推賢貢士)䟽省宫人(魏志楊阜字義山為將作/大匠明帝時初治宫室發)
(羙女充後庭阜上䟽欲省宫人諸不見幸者乃召御府/吏問後宫人數吏守舊令對曰禁宻不得宣露阜怒杖)
(吏一百數之曰國家不與/九卿為宻乎帝聞愈敬憚)勤苦賜秩(馬延年為將作大/匠成帝以勤苦賜)
(秩中二/千石)勤濟厚賞(唐書姜行本為將作大匠太宗修九/成宫行本總領之以勤濟稱㫖賞賜)
(甚/厚)營創賜侯(何法盛晉春秋王彬字世儒為大匠以/營創勤勞賜闗内侯遷尚書左僕射)賜
予良厚(閻立徳從太宗征遼淖不可/通築道為橋梁賜予良厚)太守召為(劉寵拜/㑹稽太)
(守徵為將作大匠有老叟五六人持/一百錢送寵寵為人㢘受一文大錢)
皇朝事實統修造之政　掌土木之事(並見/官制)掌城壁舟
車(國朝將作監掌城壁宫室橋/梁街道舟車凡營造之事)
自叙虚費功力(竇璡字之推為將作大匠修葺洛陽宫/璡於宫中鑿池起山崇飾彫麗虚費功)
(力太宗怒/遽令毁之)
羣書旁引垂共工(舜典帝曰咨/垂汝共工)太宰飭化八材(周禮天/官太宰)
(以九職任萬民五/曰百工飭化八材)吏稱職民安業(前宣帝紀技巧工匠/自元成間鮮能及之)
(亦足以知吏稱其/職民安其業也)
羣書精語工無虚張之繕(鄧豹字伯遲遷大匠工無/虚張之繕徒無饑寒之色)除
藻飾之無用割有損之浮費(汝南先賢傳應謹遷大匠/發摘姦伏除藻飾之無用)
(割有損之浮費所/省息十億餘萬)牆以禦風宇以蔽日(前揚雄將作大/匠箴曰開閉將)
(作經構宫室牆以禦風宇以蔽日寒暑收除鳥鼠攸去/主有宫殿民有宅居昔在帝王茅茨土階夏卑宫室在)
(彼溝/池)
前賢詩詞柱榱欂櫨相支持(漢武帝栢梁詩將作大/匠云柱榱欂櫨相支持)
將作少監(後周有少匠下大夫隋將作置副監一人煬/帝改為少監又改少匠又更少令唐武徳以)
(為少匠龍朔中為繕工少監咸亨中為營繕少監復故/唐職林本朝熈寧四年將作監置同判元豐中為少監)
(續㑹要元祐官品令少監從六品分紀建炎中/併歸工部紹興三年詔復置少監中興㑹要)
歴代事實少匠　少令(並官/制)掌工匠之事(唐百官志監/一貟少監二)
(人掌土木工匠之亊總左校右校中校甄官等/署百工等監凡治宫廟太常擇日以上聞其事)營繕諮
而後行(姜確字行本貞觀中為將作少匠䕶作九成洛/陽宫有巧思凡朝之營繕所司必諮而後行魏)
(徵恐寖啓後/端勸帝斥之)
羣書精語来貳繕工(初寮除侯益/制来貳繕工)總尚方工巧(曲阜除/韓純彦)
(制尚方工巧之物置監總/之輟爾郎曺徃服少事)少匠之職(初寮除賈謹制少/匠之職實司營繕)
自叙忠言嘉謨不聞(楊務㢘為少監以工巧進宰相袁/恕己恐啓侈麗之漸言於中宗曰)
(務㢘位九卿忠言嘉謨不聞而專聞營構/以媚上不斥之無以昭徳乃授陵州刺史)
將作監丞(漢將作有丞二人後漢一人魏晉因之東晉/宋齊有事則置無事則罷梁天監七年置大)
(匠丞一人陳因之隋將作丞二人唐四人六典本朝熈/寧四年以宋靖國知將作監丞續㑹要元豐正名除呉)
(處厚/職畧)
歴代事實掌判監事(六典掌判監事凡内外繕造百司/供給大事則聴制勅小事則俟省)
(符以諮大匠而下/於署監以供其職)
皇朝事實大匠之屬(曲阜除余中制大/匠之屬姑試汝能)上䟽論免夫錢
(胡澹庵集李大有字仲謙除將作監丞營繕不奢忤用/事者意奪一官上察其不阿詔勿奪西北用兵國力大)
(屈朝廷置司講議以漁利又詔天下計稅輸/免夫錢違以重典論百姓騷然公極言不可)
將作簿監(晉將作置主簿貟江左有事則置無事則省/梁天監七年復置將作主簿隋二人唐因之)
(六典本朝熈寧四年初以殿中丞楊曽知將作/主簿公事續㑹要元豐正名初除孫覺職畧)
歴代事實勾檢稽失(唐六典將作監主簿掌印勾檢稽/失官吏之申請糧料俸食差遣假)
(使必由之以發其事若諸司之應供四/署三監之財物器用違闕随而舉焉)
羣公精語徃祗匠屬(胡文恭行將/作監簿制)試秩匠貟(胡文恭行/王䮅制)
升聮匠寺(公是行楊/中正制)初勾匠稽(胡文恭行/張繼制)勾匠屬之稽
(胡文恭行/裴士傑制)俾勾稽於匠屬(胡文恭行/吳承規制)匠簿是升(胡文恭/行祁咸)
(亨/制)
四六警語(匠監/繕監)　(考試/工能)　(䟽榮鳯詔/晉長雉工)　(龍光疏渥/雉監搴華)
　(天光煥發/匠監輝榮)　(光奉宸綸/榮司工匠)
發端(職重繕工/任居大匠)　(掌領百工/用熈庶績)　(顯拜龍恩/晉丞雉監)　(顯膺天詔/進陟秩卿)
起聨(勤梓材之樸斵式謹繕修/精工匠之技能庸資董正)　(冕旒方樂於儉勤/苑囿不聞於増益)
　(飭五材而備用益壯宸居/若百工而惟時協成聖治)　(官分五雉/事考百工)
　(漢分土木之官/周重梓材之職)
警聨(技巧咸精賛漢家綜核之政/清華立致躋甘泉禁從之班)　(清簡繕工之職/養儲大用之才)
　(九卿分統漢朝任土木之官/百工惟時周禮列梓材之職)
結聨(董宫室舟車之制暫假修能/負棟梁柱石之材佇觀大用)
　(咨爾共工深達梓人之道/進而宅揆佇觀宰相之能)
　　軍器監
軍器監(後周武帝四年初置軍器監隋百官志隋少/府有甲鎧署唐武徳初有武器監一人少監)
(一人掌兵仗廐牧開元以前軍器皆出右尚署三年分/少府甲鎧弓弩置軍器監唐百官志後唐職林少監掌)
(繕造甲弩之屬辨其名物審其制度以時納於武庫少/監為之貳六典本朝國初軍器領於三司胄案官無專)
(職熈寧六年廢胄案乃案唐令置監擇侍從官總判元/豐正名分案五設吏十有三總局五續㑹要掌繕治兵)
(械什物之事凡製器以法式授衆工其弓矢干戈甲胄/諸戰守之具則因其能而分任之量用給財旬㑹其數)
(以考其程課而輸於受蔵之府若知規創裁制工作之/利者聴其自言以類㕘驗令殿前馬步司覆案可否以)
(聞職官志建炎併歸工部紹/興復置長貳一貟中興㑹要)
歴代事實武庫(見官/制)掌繕甲弩(唐武徳十年置北都軍/器監掌繕弓弩以時輸)
(武庫總署二一曰/弩署二曰甲坊)掌兵仗(唐武徳初武器監一人/少監一人掌兵仗廐牧)課工
徒(職林唐武徳中武器監開元已前軍器皆出右尚署/開元初乃分少府監為軍器監凡材革出入之數工)
(徒衆寡之役/皆督課焉)邉備脩舉(韋溱遷太原尹兼北/都軍器監邉備脩舉)
皇朝事實澹然無求(中興繫年錄陳魯公康伯諡文正/為軍器監康伯與秦檜有舊及在)
(朝路澹然無求檜/常稱其靖重焉)訓工程作(南豐擬制繕治戎械訓工/程作之任置監典領禮秩)
(甚/隆)繕治戎械(見上/注)甲兵之備(曲阜行李士京制至治之/世安不忘危武庫甲兵之)
(備豈易忽也訓工/程作置監董之)典兹戎器(初寮除鄧之綱制神考稽/古創法留神武備器械精)
(巧朕承先志申嚴制作惟是邦之戎/器蔵於武庫爾典兹監事俾長厥屬)軍器付式(熈寧三/年置軍)
(器監以兩制二人領焉遣著作佐郎朱伯虎等齎精利/軍器付逐州為式製造六年以吕惠卿曽孝寛充判監)
(制度皆/著為式)制度著式(塵史神宗留意於軍器設監命侍臣/董之前後講究制度無不精緻卒著)
(為式合一百一十卷葢所謂辨材一卷軍器七十四卷/什物二十一卷雜物四卷添脩及造弓弩式一十卷也)
以兩制領(見軍器/付式注)玉音上眷(周益公集蕭正肅燧權司/封進擬軍器監玉音以為)
(允諸公益/知上眷)製尅敵弓(言行錄韓世忠獻製尅敵弓詔/工部下軍器監選良工製之)
羣公精語欄錡分司(唐張鷟云欄錡分司武庫是蔵兵/之處注曰受兵曰欄受甲曰錡)
鶴膝含霜犀渠奪曰(同上森森羽衛鶴膝皎而含霜凜/凜旌麾犀渠光而奪日鶴膝矛也)
萬人彊弩百辟神刀(同上萬人彊弩動黄間而連機百/辟神刀輝丹霞而吐鍔注曰機弩)
(牙也西京賦云黄間機張/魏武作百辟刀一似丹霞)三屬之甲九石之弓(同上三/屬之甲)
(自合堅牢九石之弓固宜/良勁齊宣王用九石之弓)
　　軍器少監(官制見/大監門)
羣公精語貳職武監(初寮除趙士寔制在昔熈豐留神/武備器械増巧規模具存朕親選)
(才良典領監事爾/貳厥職其既乃心)徃服少事(曲阜韓純彦制武庫精銳/之噐置監總之輟爾郎曹)
(徃服/少事)
軍器監丞(唐武徳初武器監置丞三人貞觀六年廢武/器監開元三年置軍器監有丞丞掌判監事)
(凡材革出納之數工徒衆寡之役皆督課焉唐百官志/本朝神宗時置丞二人建炎三年併歸工部紹興復置)
(中興/㑹要)
歴代事實訓工程作(曲阜除李士京制云至治之世安/不忘危甲兵之備豈易忽也訓工)
(程作置監董之/而丞為之貳)參釐監事(初寮除葉勸制朕因時治安/申嚴武備參釐監事罔非遴)
(選/)
軍器監簿(唐武徳初武器監置主簿一人貞觀六年廢/武器監開元三年置軍器監有主簿掌印及)
(勾檢稽失唐百官志及六典本朝神宗時置丞二人續/㑹要建炎三年併歸工部紹興二年復置中興㑹要)
羣公精語列於監屬(初寮除長鎮制朕親定規模俾/除戎器列於監屬尤在得人)
四六警語(戎監/武庫)
發端(法宫錫命/戎監登賢)　(疏渥宸庭/提綱軍監)　(出綍宸居/陞華戎監)　(拜命楓宸/提綱軍監)
起聨(謂財貨源流所係久列屬於民曺/欲技巧工匠之精庸升班於大匠)
　(游著作之廷増重儲材之地/歌車攻之什正資備器之能)
　(制毎重於刺經久儲素望/治莫嚴於備器暫倚長才)
　(屈處雉工之任久稽考於簿書/欲觀鴻業之施飭備修於噐械)
警聨(萬人之弩百辟之刀典司必謹/九石之弓三屬之甲制度惟精)　(飭七兵之制作/賛萬乘之規模)
　(戒不虞除戎器豈惟文具於一時/及閒暇明政刑庶折遐衝於萬里)
結聨(脩車馬備器械周室中興/厲鋒刄鍛戈矛魯邦聿固)
　(賛修攘之政少資備器之能/躋禁近之聮即聴持荷之寵)
　(弧矢之利以威下董正攸資/英俊之彊可折衝登庸有漸)
　
　
　
　
　
　
　
　
　
　
　
　
　
　翰苑新書前集卷二十六
欽定四庫全書
　翰苑新書前集卷二十七
　　國史院
國史院(歴代史官自黄帝有之夏商太史周太史小史/内史外史而侯國亦置秦有太史令漢至武帝)
(始置以司馬談為之談卒子遷嗣宣帝以其官為令行/太史公文書修撰之職以他官領於是太史之官惟知)
(占候而已王莽改置柱下五史後漢至隋惟魏明太和/中史職𨽻中書其餘多𨽻秘書唐武徳初因隋制屬秘)
(書省著作局貞觀移史館於門下省宰相監修唐李元/紘奏曰太宗别置史館於禁中所以重其職而秘其事)
(自是著作局始罷史職其修撰史事以他官兼領或品/卑而有才者亦直焉本朝監修國史一人以宰相為之)
(修撰直館檢討無常員修撰以朝官充直館檢討以京/官以上充掌修日厯及典司圖籍之事凡國史别置院)
(於宣徽北院之東以蔵之謂之編修院東京記云編修/俗呼為史院天聖修真宗史欲重其任降勑宰相為提)
(舉參知政事樞宻副使為修史其同修史則以殿閣學/士以上為之編修官以三館祕閣校理以上及京官充)
(史畢即停續㑹要元豐改官制日厯𨽻國史案毎修前/朝國史實錄則别置國史實録院以首相提舉翰林學)
(士以上為修國史餘侍從官為同修國史庶官為編修/官實錄院提舉官如國史従官為修撰餘官為檢討麟)
(臺故事元祐復置國史院𨽻門下省明年又置國史院/修撰兼知院事紹聖復以國史院歸祕書省宰輔三館)
(題名中興即祕書省復建史館以修神宗哲宗兩朝實/録選本省官兼檢討校勘以侍従官充修撰紹興五年)
(又移史館於省之側别為一所以増重其事至九年修/徽宗實録乃即史館開實録院明年以未修正史詔罷)
(史館併為實錄院紹興初實錄國史皆寓史館後罷史/館遇修實錄即置實錄院遇修國史即置修國史院著)
(作局惟修纂日厯中興㑹要宰相監修但提大綱檢討/官搜閲校對惟修撰實專史職據所送到時政紀唐長)
(夀中姚璹請使下所言宰相撰錄院時政紀自璹始起/居注事見左右史門銓次其事排以日月謂之日厯聖)
(朝職畧詳見日厯所條紹興二十八年/詔置修國史院修神哲徽宗三朝正史)
歴代事實太史柱下史(見官/制)青史(漢書藝文志云青史/注曰古史官記事之)
(書/)百國春秋(墨子曰吾見/百國春秋)論戰(司馬遷傳予為/太史而不論戰)叙事簡
要(唐吳兢直史館居職殆三/十年叙事簡要人用稱之)辭約事詳(漢獻帝以班書/文繁難省命荀)
(悦為漢紀/辭約事詳)體裁精髙(沈既濟撰建中/實錄體裁精髙)書法不隠(左傳董/狐古之)
(良史也書/法不隠)世稱良筆(蔣偕義三世踵修/國史世稱良筆)稱為直筆(呉兢/修國)
(史稱為/直筆)稱善叙事(晉陳夀除著作郎撰三國志凡六十/五篇時人稱其善叙事有良史才)
世典史籍(華嶠謝祕書監表劉/向父子世典史籍)三世良筆(見世稱/良筆注)父子
更涖(劉知㡬父子三/人更涖史官)欲就父業(班固傳固以父彪所續/前史未詳乃潜精研思)
(以就/其業)世為史官(司馬遷傳封遷後為史通子注/云以遷世為史官通於古今)有良史
才(見羣書/精語類)號良史(唐呉兢傳兢叙/事簡核號良史)抱蔵南山(韋述居史/職二十年)
(禄山亂述抱國史蔵/於南山能存國史)
皇朝事實史筵(曲阜集黄庭堅復官制/云擢自先帝列職史筵)文詞雅正(國朝/呉育)
(字春卿授著作郎直史/館文詞雅正天下推之)獻端拱箴(東都事畧王禹偁字/元之端拱初太宗聞)
(其名召直史/館獻端拱箴)儒雅之士(東都事畧楊徽之傳字仲猷治/許州入為史館修撰太宗謂宰)
(相曰徽之儒雅之士也宜/置之館殿遂判集賢院)定題以試(東都事畧羅處約/與王禹偁召至京)
(師太宗自定題以試之以禹偁為/右拾遺處約為著作郎皆直史館)召試優等(東都事畧/劉攽字贛)
(父趙槩薦攽可備史館召試優等當除/直史館與言者有憾執政乃擬校勘)試入三等(東都/事畧)
(蘇軾傳軾字子瞻學通經史屬文日/數千言召試秘閣入三等得直史館)奏為檢閲(東都事/畧司馬)
(康傳康字公休父光修資/治通鑑奏為檢閲文字)薦充史館(東都事畧呉俶字/正儀以近臣薦充)
(史館編修太平御覽文/苑英華太平廣記等書)
羣書精語一代之典煥然可觀(温嶠表國史之興將明/得失使一代之典煥然)
(可/觀)古之國史皆出一家(劉知㡬以監修者多為國史之/弊奏記於蕭至忠曰古之國史)
(皆出自一家如魯漢之丘/明子長齊之董狐南史)文直而事核文贍而事詳(論/曰)
(司馬遷班固父子議者咸稱二子有良史之才遷文直/而事核文贍而事詳若固之序事贍而不穢詳而有體)
(使讀之者亹亹而不/厭信哉其能成名也)裁成帝墳(賛曰二班懐/文裁成帝墳)鈎深學海
囊括詞林(唐大詔令蕭嵩修國史制明乎國史所以𢎞/闡大猷觀乎人文所以化成天下自非鈎深)
(學海囊括詞林盛周公之典謨懸/仲尼之日月則何以纂叙鴻業)紬史策之徽烈(同/上)俾
垂作範之規用成不刋之典(同/上)王道之端人事之紀(齊/抗)
(修國史制王道之端人事之紀懲勸教化在於春秋/錯綜裁成必歸良直以中樞之餘力得東觀之全才)修
明簡策(同上修明簡/策惟爾之休)裁成義例之條(牛僧孺監/修國史制)垂褒貶
於國書(同/上)總史官之微婉(蕭鄴監修/國史制)稽合異同裁成褒貶
(同/上)官當喉舌職重陽秋(王鐸制或官當/喉舌職重陽秋)掌東觀陽秋之
重(蕭遘監修/國史制)總簡書刋集之司(孫偓制遷紫微皇極之/位總簡書刋集之司並)
(唐大/詔令)職居刋削事繫編修(續通典晉天福四年史館奏/職居刋削事繫編修爰舉舊)
(章冀為/常典)刻於玉版蔵於金匱(晁錯賢良策刻於玉版蔵/於金匱與天地相始終)
採四方之志成一家之言(唐長慶三年令左史劉知㡬/直史館呉兢等修唐史採四)
(方之志成/一家之言)善惡必書言成軌範(劉允濟云史官善/惡必書言成軌範)才也
學也識也(劉知㡬曰史才須有三/長謂才也學也識也)書之為難也有五(袁/崧)
(云書之為難也有五煩而不整一難也俗而不典二難/也書不實錄三難也賞罰不中四難也文不勝質五難)
(也/)立典有五志焉(荀悦云立典有五志焉逹道義彰法/式通古今著功勲表賢能干寳釋體)
(國經治之言則書之用兵征伐之權則書之忠臣烈士/孝子貞婦之節則書之文告專對之辭則書之才力技)
(藝殊異/則書之)傳信傳疑(類要春秋之義信以傳/信疑以傳疑明實録也)不虛美不隠
惡(唐太宗謂監修國史房𤣥齡曰前世史官所記皆不/令人主見之何也對曰史官不虚美不隠惡若人主)
(見之必怒/故不敢獻)貫穿經傳馳騁古今(班固言司馬遷作史/貫穿經傳馳騁古今)文
獻之實足徵(類要魯史以来文獻之/實足徵孔子因而修之)榮辱千載(類要得/失一朝)
(而榮辱千載善人/勸焉淫人懼焉)網羅舊聞(史記網羅天/下放失舊聞)權重宰相(禇/遂)
(良𫝊遂良兼知起居事帝曰卿記起居人君得觀之否/對曰今之起居古左右史也權重宰相戒人君不為非)
(法未聞天子/自觀史也)
提舉國史(本朝乾興元年命司徒監修國史馮拯專切/提舉監修天聖五年王曽提舉監修真宗實)
(錄修兩朝史時王旦未領監修故特受詔曽已監修而/無再授勑為提舉葢一時之制也㑹要監修國史國朝)
(舊以宰相為之修日厯也故常𢃄入衘若修先朝正史/則别置編修院宰相為提舉四朝志隆興元年詔右僕)
(射湯思退提舉修三朝國史父名舉辭免故改為提領/孝宗㑹要權提舉國史自乾道元年虞并甫始時以闕)
(相故與錢處和分領兩史其後魏南老李秀叔施聖與/皆以執政官暫領相闕故也南老入相落權字秀叔聖)
(與皆以命相免兼焉葢修國史者指日厯也提舉國史院/者指正史也紹興中秦㑹之以監修兼提舉二十六年)
(並命沈守約万俟元忠二/相始分領焉朝野雜記)
歴代事實綜覈班紀(見監/修門)東觀屬詞更資通博(王方慶/制東觀)
(屬詞更資通博宜輟鳯/凰之省俾緝麒麟之署)
監修國史(北齊詔魏收撰史又詔平原王髙隆之總監/之書名而已分紀唐太宗以宰相監修國史)
(及以他官兼領唐制宰相四人内一人監修國史職兼/畧本朝從唐制史館有監修皆宰相兼領故事宰相)
(職皆内降制處分乾徳初以趙普兼監修止用勑非舊/典也開寳中薛居正以參知政事監修自後參知政事)
(亦有管勾修國史者不常置麟臺故事慶厯三年吕夷/簡罷相帶監修國史優及老臣也㑹要監修國史修日)
(厯也故常帶入衘四朝志自元豐王珪後宰輔皆不入/衘中興之六年命吕頥浩兼提舉修國史頥浩引元祐)
(故事并及正史自是首相即兼監修監修之名廢於元/豐而復於紹興紹興二十六年沈該万俟卨並為左右)
(僕射始分監修提舉為二至今因之宰輔三館題名權/監修國史自錢處和始時湯進之去位陳長卿未至故)
(以執政領之淳熈五年趙温叔為右丞相陞兼提舉國/史院錢景魏為監修國史不帶權字景魏辭免周益公)
(在翰林答詔乞援故事仍帶權字/許之自後率帶權字朝野雜記)
歴代事實相臣總統(唐大詔令令狐綯監修國史制史/閣要重近代以来率命相臣總統)
(其/務)祕監總知(史通曰太宗以梁陳齊周隋並未有書乃/命學士分修使祕書監魏徵總知其務凡)
(有賛論諡/多預焉)重臣兼領(唐大詔令宋璟蘇頲修國史制古/之良史實難其人掌邦國之事明)
(懲勸之道是以淑駿𢎞簡茂/先博物爰自重臣式膺兼領)總統史任(類要龍朔中許/敬宗以太子少)
(師増前作唐史成/百卷總統史任)監總史氏(唐大詔令李固/兼修國史制)類稟監修
(劉知㡬字子元以他職兼修國史時宰相韋巨源紀處/訥楊再思宗楚客皆領監修子元病長官各意尚不一)
(而蕭至忠數責論次無功乃求罷去因為至忠言五不/可曰古之國史皆出一家未聞藉功於衆惟漢東觀集)
(羣儒纂述無主條章不建今史司取士滋多人自為荀/袁家自為政駿毎記一事載一言閣筆相視含豪不斷)
(頭白可期汗青無日一不可漢郡國計書先上太史副/上丞相後漢公卿所撰先集公府乃上蘭臺故史官載)
(事為廣今史臣惟自詢採二史不注起居百官弗通行/狀二不可史局深籍禁門所以杜顔面防請謁也今作)
(者如林倘示褒貶曽未絶口而朝野咸知孫盛取嫉權/門王邵見讎貴族常人之情不能無畏三不可古者史)
(氏各有指歸故司馬遷退處士進姦雄固抑忠臣飾主/闕今史官注記類稟監修或須直辭或當隠惡十羊九)
(牧其令難行四不可今監者不肯指授修/者又不遵奉務相推避以延嵗月五不可)
羣書精語綜覈班史發揮蒼籀(唐犬詔令蘇頲行張説/等監修國史勑令古之)
(王者代有史官以日繫月屬詞比事舉動則書用存有/法事而不法是謂空言葢褒貶之重慎也自非經術文)
(雅進修徳業出忠入孝匡俗佐時為朕寳/臣有邦良輔者孰可綜覈班史發揮蒼籀)
主張懲勸總領典墳(鄭朗監修國史制主張懲勸總領/典墳必使書法彌清動契春秋之)
(㫖/)兼刋綜之榮(蕭鄴/制)總青簡之刋修(丁搏制踐黄樞之修/峻級總青簡之刊)
國史修撰(唐初令狐徳棻請修近代史遂命修撰名始/於此職畧唐史館修撰四人掌修國史貞觀)
(以宰相涖修撰天寳後他官兼史職者曰史館修撰初/入為直館元和宰相裴垍建議登朝官領史職者為修)
(撰以官髙一人判館事未登朝官皆為直館大中廢直/館二員増修撰四人分掌四季分紀本朝從唐制史館)
(有修撰以他官領取上一員判官事分紀故事史館毎/月撰日厯皆判館與修撰官直館分季撰錄其後止修)
(撰官及判館撰次大中祥符九年以刑部郎中髙紳為/史館修撰紳即樞宻使王欽若所引不令修纂止令權)
(判吏部銓自是領修撰者須兩省五品以上方掌修撰/天聖元年石中立以户部郎中充史館修撰有司引紳)
(例亦不修日厯㑹要元祐中就門下省置局號國史院/紹聖初復還祕書省舊有修撰官至是改為修國史以)
(列曹尚書翰林學士充同修國史以侍郎以下充四朝/志同修國史故事未有以庶官為之者隆興胡邦衡以)
(起居郎兼權中舍始特命焉乾道洪景盧亦以起居舎近/人兼同修蓋用此例嘉泰後陸務觀李季章皆踵為之)
(制修撰同修撰通/止四員朝野雜記)
歴代事實執簡(左傳齊崔杼弑莊公太史書曰崔杼弑/其君崔子殺之其弟嗣書而死者一人)
(其弟乃舎之南史氏聞太史盡/死執簡以徃聞既書矣乃退)秉筆(唐李朔傳史館修/撰以史官記事不)
(實奏曰臣得秉筆以記注為職夫勸善懲惡正言直筆/史官之任今善惡皆取行狀諡議葢行狀多虚羙今請)
(但指事實/直載事功)執筆(韓文魏傳先廟碑云臣適執筆/𨽻太史時退之為史館修撰)彤管(古/今)
(註云牛亨問彤管何也答曰/史官載事用彤管以紀事)金匱(見詩/詞)秉筆成大典(范/杲)
(知夀州上言家世史官願得秉直/筆成國朝大典以為史館修撰)執簡為史官(白集韓/愈除史)
(館修撰制可使執簡為史/官記事書法必無所拘)權重宰相(唐朱敬則傳敬則/兼修國史乃請髙)
(史官以求名才韋安石嘗閲其史藳嘆曰董狐何以加/世人不知史官權重宰相宰相但能制生人史官兼制)
(生死古之聖君賢/臣所以畏懼也)吳兢有才(蔣乂外祖吳兢位史官幼/從外家肄史得其書核綜)
(羣籍有/史才)張華推羙(史通云馬融三入東觀漢代稱/榮張華再典史官晉朝推羙)才堪
論譔(吳兢才堪論譔詔/直史館修國史)核綜羣籍(見呉兢/有才注)博採衆記(類/要)
(丘明之傳/博採衆記)體正思精(范曄論撰書之意曰吾文之傑思/殆無一字空設此書行應有賞音)
(者自古體正而/思精未有此也)韓愈可為(見執簡為/史官注)處厚允宜(續通典/長慶二)
(年勑憲宗實錄未修切資論撰/路隨韋處厚允宜史館修撰)擇堪任人(唐大詔令簡/擇史臣詔修)
(撰國史義在典實自非操履純白業量該通讜正有聞/方堪此任所以承前蹤居史官必就中簡擇灼然為衆)
(所推者方今著述近日以来但難此職即知修撰非帷/編緝疎舛亦恐漏泄史事今後宜於史官内簡擇堪任)
(修史人錄/名進内)以本官充(續通典太和六年以諫議大夫王/彦威户部郎中楊漢公祠部員外)
(郎蘇滌右補闕裴休並以本官充史館修撰故事史官/不過三員少或止於兩員至是四人並命時論深以為)
(非/)以祕監領(見羣書/精語類)三世良筆(唐蔣乂傳乂遷起居舎/人兼史任子仲大中二)
(年為史館修撰偕厯史館修撰初栁芳作唐厯大厯以/後闕而不錄宣宗詔偕等分年撰次盡元和以續云三)
(世踵修國史世稱良/筆咸云蔣氏日厯)
皇朝事實博記該洽(東都事畧吕夏卿字縉叔博覽强/記而於歴代史尤該洽其修仁宗)
(實錄同修/起居注)有良史才(國朝淳化元年以右司諌梁周翰/為史館修撰翰林學士宋白薦其)
(有良史/之才)宿德耆儒(見上長編九/百八十卷注)修實錄五十六卷(東都/事畧)
(楊億傳貞宗即位拜右正言修太/宗實錄凡八十篇獨成五十六卷)上長編九百八十卷
(言行錄李文簡公燾號巽巖時權同修國史得㫖長編/或有増損依熈寧修三經義法具奏至是上四千四百)
(五十餘條又以一百六十八年事散在史冊乙覽難周别/為舉要六十八  卷總目五卷修撰事目十卷至十年六)
(月對延和殿上曰卿宿徳/耆儒宜在左右任史職)參朱墨本訪求事迹(李益能/撰綦崈)
(禮行狀重修神宗哲宗兩朝正史公奏神宗實錄墨本/元祐所修已是成書朱本蔡卞重修多所増損而元祐)
(史官語言不無失實乞將朱墨本參照修定哲宗實錄/録蔡京提舉編修多是増飾語言變易是非殆非實)
(之體乞於舊臣之家求訪當時/文字事迹參照上悉如所請)寳錄漏略集官重修(太/宗)
(語宰相曰太祖朝事耳目相接今寳/錄中多有漏略可集史官重加修撰)命程琳(東都事畧/程琳傳琳)
(字天球舉服勤詞學科中選仁宗時修真宗實/錄而起居注闕命琳追修書成遂修起居注)擢李淑
(東都事畧李若谷傳子淑字/獻臣天聖中擢史館修撰)無以易藻(言行錄汪顯謨/藻字彦章公言)
(自元符来並無日厯此國之重事碩留聖心上納之既/而宰執請擇所付上曰無以易藻矣出知潮州詔領日)
(厯如故辟屬二員具/賜史館修撰餐錢)獨付曽鞏(言行錄曽鞏字子固天/子察公賢一日手詔中)
(書門下曰曽鞏以史學見稱士類宜典五朝史事遂以/為修撰近世修史必衆選文學之士以大臣監總未有)
(以五朝大典獨/付一人如公者)獨委崈禮(綦北海先生崈禮行狀主上/採議臣之言肇置史官時紹)
(興三年為史館修撰以復永平之/舊筆削之任首獨委公士艷其榮)置之得宜(淳化二年/史館修撰)
(楊徽之次對上言徽之操履無玷州/郡非其所長置之館殿正得其宜)史才甚難(國朝太/宗曰史)
(才甚難在乎善惡必書務/摭實而去愛憎斯為良史)以中丞兼(哲宗實錄學士王/珪奏中丞賈黯前)
(以學士修仁宗實錄自領臺憲不復入院望令依舊供/職從之黯乞以實錄就臺修撰有議事即三五日一就)
(赴院詔令三五/日一赴院修撰)以中舎兼(東都事畧徐勣傳勣字元功/為中書舎人修神宗正史上)
(言宜取當時輔相家記錄以參/較得失則一代大典可信矣)除諫議充(言行錄范祖/禹字淳甫除)
(諫議大夫充實錄院修/撰時申公已薨遂就職)父子繼掌(東都事畧宋綬傳綬/字公垂仁宗朝同修)
(國史後其子敏求為史館修撰/父子繼世掌史世以為榮焉)五朝史出父子手筆(聖/朝)
(職畧蘇頌以為五朝正國史二聖編年/皆出宋敏求父子手筆亦儒者盛事)父子同典史事
(言行錄李巽巖燾權同修國史先是子垕兼國史編/修實錄檢討遷校書著作父子同典史事搢紳榮之)
諸臣外出獨秉史筆(東都事畧宋祁傳祁字子京賈昌/朝廷議修唐書命祁與王堯臣楊)
(察張方平為修撰又命范鎮邵泌宋敏求吕夏卿為/編修而以昌朝提舉後相繼出外祁遂獨秉史筆)
羣書精語立詞措意有班馬之風(白集韓愈除史館修/撰制云立詞措意有)
(班馬/之風)竄定闕文裁成義類(无徽之行獨孤朗制云竄定/闕文裁成義類此仲尼春秋)
(之職/業也)書朝廷得失之事(續通典貞元十一年史館修撰/張薦為左諫議大夫修撰如故)
(裴延齡言於上曰諫議大夫論朝廷得失之官史臣修/撰書朝廷得失之事則領史職者不宜為諫議遷祕書)
(少/監)筆削宜屬英髦(續通典晉天福六年張/昭逺等修撰唐史詔)秉筆史館以
紀錄為職(續通典元和十四年史館修撰李翺奏無能/謬得秉筆史館以紀錄為職夫勸善懲惡正)
(言直筆紀聖君功徳述忠臣賢士事業載/姦人佞臣醜行以𫝊無窮者史官之任也)
前賢詩詞當時載筆窺金匱(劉禹錫送分司陳郎中祗/召直史館重修三聖實錄)
(詩逺取南朝貴公子重修東觀帝王書/當時載筆窺金匱暇日登樓到石渠)二子之才似六
經(丁謂初與孫何齊名翰林學士王禹偁延譽於帝曰/謂與何可使白衣充修撰由此聲名籍甚禹偁甞與)
(詩曰三百年来文不振直從韓桞到孫/丁而今便合教修史二子之才似六經)
國史檢討官(本朝淳化二年以殿中丞郭延澤太子右/賛善大夫董元亨並為史館檢討紹興九)
(年詔史館見修徽宗實錄以實錄院為名檢討官無定/員今提舉秦檜辟差近制檢討官六員嘉定二年曽君)
(錫自起居郎兼檢討官除權侍郎當陞帶修撰而員數/已溢乃降㫖權以檢討官繫衘候將来有闕日陞帶以)
(從官為檢討葢自曽/君錫始也朝野雜記)
皇朝事實討論(言行錄李燾乞刋定徽宗實錄之踈舛/者因言臣方進治平後長編若就加討)
(論他時可助正史詔後開/實錄院首命公為檢討官)父子同典史事(見編修/官門)
實錄院(本朝治平元年以宰臣韓琦提舉修仁宗實錄/後皆准此見㑹要紹興初實錄國史皆寓史館)
(後罷史館遇修實錄即置實錄院修國史即置國史館/九年二月以修神宗哲宗徽宗實錄始置院以宰臣一)
(員提舉詔將史館前所充實錄院作角門通過史館并/祕書省十一年詔史館提舉諸司承受等并官吏並併)
(歸實錄院以罷史/館也中興㑹要)
歴代事實聖朝大典(續通典唐至徳二年史館太常少/卿于休烈國史實錄聖朝大典)
呉兢今董狐(呉兢與劉子元撰定武后實錄序張昌宗/誘張説誣魏元忠事頗言説已然可賴宋)
(璟等激勵苦切故轉禍為忠不然/皇嗣且殆卒不改世謂今董狐)
玉牒官(歴代玉牒官無定員掌修皇帝玉牒凡編年以/紀帝系而載其厯數及朝廷政令之因革者為)
(玉牒續㑹要唐本宗正之職開成後始别置修玉牒官/本朝祥符六年始設局置官倣唐制也詔以皇宋玉牒)
(為名八年建玉牒殿於新寺朱勝非秀水閒居錄本朝/國史嚴奉寳蔵未有如玉牒者用金花紅羅縹黄金軸)
(至神宗朝以軸大難於披閲詔為金𣑽夾又以黄金為/匣鎖鑰皆金也進呈畢安奉於宗正寺玉牒殿士夫罕)
(有知其制度者予頃在朝廷因宗正丞謝汲白本寺事/論及玉牒問宰執諸公制度趙元鎮曰不過刻如玉冊)
(耳予曰國家宗支之蕃自古無之每朝為一牒宗室官/稱名行女與其夫皆錄之以玉刋不其難乎又中興繋)
(年錄注每朝為一牒乃載人主系序及歴年行事如帝/紀而差詳其後附以皇后事迹親王宗室子女則有宗)
(藩慶系錄仙源類譜仙源積慶圖三書詳焉非同為一/牒也玉牒則安於玉牒殿類譜則安於屬籍堂勝非亦)
(少誤景祐元年宗正寺修玉牒官李淑申請詔以編修/院所西閣為充修纂玉牒之所熈寧三年玉牒於三班)
(院置局後徙編修院皇帝玉牒十年一進修玉牒官並/以學士典領自元豐行官制分𨽻宗正寺官六年詔宗)
(正寺修玉牒照用日厯所文字並指定所書事令本所/節錄元符二年宗正寺丞陳覺民乞將先帝玉牒内聖)
(政令本寺修玉牒官抄寫封送國史院從之紹興十二/年襲舊制始建以宰臣一人提舉修玉牒官一人以侍)
(從兼凡宗正少卿而下悉與修纂二十九年詔玉牒所/併入宗正寺更不置修玉牒官檢討官以本寺少卿及)
(丞同領編修事詔玉牒所宰臣提舉依舊修書官一員/同正卿丞修纂更不置檢討官中興㑹要故事玉牒以)
(首相領之自後相府有闕則以首參兼領仍帶權字淳/熈十五年王丞相淮去位周益公以右揆兼領時勑令)
(所纔罷而首參闕仲至無兼局益公乃奏乞以仲至權/提舉玉牒宰相在位而執政權領寳訓玉厯自此始也)
(朝野/雜記)
歴代事實輝華名於玉牒(文選七命生必/輝華名於玉牒)創嘉名光帝
籍(續通典開成二年修玉牒官李衢奏切以聖唐玉牒/與史冊並驅立號建名期於不朽伏乞付宰臣商量)
(於玉牒之上特創嘉名以光帝/籍勑㫖宜以皇唐玉牒為名)
皇朝事實奏劉宋等為(貞宗實錄趙安仁重修玉牒屬/籍請依唐室故事修玉牒官奏)
(劉筠夏竦宋綬等為之初梁周翰始創其制而未備/安仁重加裁定又為仙源積慶圗皆統列精簡焉)
日厯所(唐貞元韋執誼奏修撰私家紀錄非是望令各/揆日厯月終館中詳定從之此日厯所從起也)
(葉伯益宏辭編題本朝舊以宰相兼監修國史掌修日/厯以時政記起居注㑹集修撰為一代之典舊於門下)
(省置編修院專掌國史實錄修纂日厯元豐四年廢編/修院歸史館官制行屬祕書省國史案六年詔祕書省)
(長貳毋得預著作修纂日厯事進書即繋衘以防漏洩/如舊編修院法焉元祐五年移國史案置局專掌國史)
(實錄編修日厯以國史院為名𨽻門下省更不𨽻祕書/省紹聖二年詔日厯還祕書省宣和二年詔罷在京修)
(書局惟祕書省日厯所係元豐國史案除著作官專管/修纂日厯之事無定員外其元豐分案編修日厯書庫)
(官吏並依元豐法四朝志紹興元年以修日厯所為名/又詔祕書長貳通行修纂日厯二年詔左僕射吕頥浩)
(兼提舉修國史詔書日厯令侍從官帶史館修撰餘官/帶直史館檢討若著作郎佐郎闕依元豐例差郎官兼)
(領日厯所以修國史日厯所以為名四年詔修國史日/厯所以史館為名依舊制置編修校勘官十年依元豐)
(舊制併歸祕書省國史案以著作郎佐郎修纂日厯見/今修淵聖及今上日厯令宰相提舉以監修國史繫衘)
(中興/㑹要)
皇朝事實無以易藻(見國史/修撰門)
㑹要所(唐徳宗貞元間蘇冕始為唐㑹要四十卷武宗/時崔鉉又續四十卷本朝建隆初王溥取宣宗)
(以後故事并蘇崔所錄共為一百卷本朝㑹要自建隆/止慶厯四年成一百五十卷章得象上王洙編修王珪)
(續以慶厯止熈寧十年通舊増損成三百卷總二十一/類八百五十五門國朝㑹要序乾道四年詔尚書左僕)
(射陳俊卿兼提舉編修國朝㑹要五年祕書少監汪大/猷等言蔡攸所修國朝㑹要除將熈寧十年以前章得)
(象王珪所修重加刪潤外其自元豐至政和止修得帝/系后妃吉禮三門攸所修吉禮縁當時議論好惡不同)
(妄有刪改以迎時好乞令本省再加刪定兼今来續修/斷自神宗其五朝㑹要内有熈寧十年内事亦合重行)
(編入以續修國朝㑹要為名從之六年中書門下省言/國朝㑹要已修至靖康詔令自建炎元年接續至乾道)
(五年九年祕書少監陳騤言編類建炎以後㑹要至紹/興三十二年六月十一日成書以中興㑹要為名從之)
(孝宗/㑹要)
勅令所兼詳定(本朝天聖慶厯嘉祐熈寧編叙及元符勑令/格式各差宰臣提舉此事見續㑹要何執中)
(奏而四朝志乃云自熈寧初編修三司令式命宰臣王/安石提舉如志所言是自熈寧始也然天聖既有提舉)
(之例不應自熈寧始今姑存之以俟考究詳定官以侍/從之通法令者充政和元年差左僕射何執中提舉重)
(修勑令執中上章力辭於是不帶提舉以兼領為名續/㑹要建炎四年命宰臣范宗尹提舉重修詳定勑令至)
(是始設官置局命大理寺及見在勑局官兼詳定刪定/中興㑹要紹興三十二年孝宗已即位未改元六月權)
(吏部侍郎徐度等言近措置裒集建炎紹興已来詔㫖/專一置局今采所名取自朝廷指揮詔依舊以勑令所)
(為名㑹要紹興中改為詳定一司勑令所自建炎四年/以前著為紹興新法以後續降㡬二萬餘條前後抵牾)
(職源乾道四年詔差刑部侍郎汪大猷兼詳定官理少/王彦洪韓元吉兼同詳定官刑郎蔡洸劉芮吏郎鄭伯)
(熊戶郎曽逮理丞潘景兼刪定官限一年了畢六年汪/大猷奏令行事件於是提舉官銜繋兼詳定一司勑令)
(詳定官衘繫兼詳定一司勑令並依舊例施行係孝宗/㑹要修入國朝修軍馬司勑則屬樞宻仁宗時命田况)
(提舉熈寧八年權知審刑院崔台符言奉詔修軍政事/重故事以樞臣總領於是命樞宻使陳升之提舉管勾)
(續㑹/要)
皇朝事實牙章竹簡(類要牙章竹簡/之中因於法吏)鈞金束矢(李彭年/論刑法)
(第二表曰周禮鈞/金束矢慎之至也)金條玉科(劇秦羙新謂刑/法曰金條玉科)
編修官(本朝太平興國八年以楊文舉為國子監丞史/館編修職官分紀乾興元年判官李淮修撰宋)
(綬言修撰官只二人望擇館閣官二員充編修官遂詔/集賢校理王舉正館閣校勘李淑同共編修㑹要紹興)
(二十八年修神宗哲宗徽宗三朝正史差吏部郎葉謙/亨胡沂校書汪澈兼編修官乾道四年詔國史院添置)
(編修二員五年詔更添/編修一員孝宗㑹要)
皇朝事實清職(周益公集范文穆公成大除禮部員外/郎兼崇正殿説書上令更加清職遂兼)
(國史院/編修官)古之良史(游綘撰袁樞行狀公字機仲為編修/官史院分修列傳故相章子厚家以)
(為同里人宛轉求釋其事公曰吾為史官書法不隠寧/可負郷人不可負天下後世公議時丞相趙公雄總史)
(事見子厚傳歎曰/無愧古之良史)不負公議(見上/注)神情沖澹(天聖中修/國史王安)
(簡謝陽夏黄唐卿李邯鄲為編修官安簡神情沖澹唐/卿刻意篇什謝李戲為句曰王貌閒如鶴黄吟苦似猿)
父子同典史事(見國史/修撰門)有史學(東都事畧劉恕傳恕為/人强記於書無所不覽)
(有史學司馬光修資/治通鑑奏請同編修)未嘗謁荆公(范氏家傳范祖禹字/淳甫司馬文正公修)
(歴代君臣事迹與公同編修供職祕省時王荆公當國/公未嘗徃謁王安國與公友善嘗論以荆公意以公獨)
(不親附故未進/用公竟不徃見)論次唐鑑(范氏家傳祖禹在書局分職/唐史考其成敗治亂得失之)
(迹撮其機要論次成書名曰/唐鑑元祐元年上表進其書)修唐書用力居多(東都事/畧吕夏)
(卿傳字縉叔時修唐書以夏卿為編修官夏卿/博覽强記於歴代史尤該洽於新書用力居多)給札繕
寫(言行錄李文簡公燾長編卷帙漸成蜀帥汪應辰乞/下臨安府給筆札繕寫蔵閣公遂進國初至治平一)
(百八/卷)
勅令所刪定官(本朝舊刪定無常員大觀三年詔六曹/刪定官併入詳定一司勑令所為一局)
(四朝志後省紹興十二年徐度申請裒集建炎紹興詔/㫖令專置一局乞權行復置刪定官以三員為額於行)
(在職事官内差兼詔依舊以勑令所為名後省乾道六/年復置勑令所淳熈十五年林栗申請廢勑令局刪定)
(官並省紹興二年復置局/差刪定官三員勑令題名)
皇朝事實人物為寳(中興繫年錄左文林郎刪定官鄭/剛中字亨仲引對頋下厲精之詔)
(不得以虚名文具欺罔朝廷翌日進呈上曰近所引對/多是人材朕雖得珠玉珍玩不足為寳但冀一嵗之間)
(得十數人物乃足為寳也以其言令學士院降詔出/榜朝堂以剛中為左宣教郎充樞宻院編修官持法)近
厚(神宗實錄錢象先知律令故屢為刑法官預修慶厯/嘉祐編勑及州縣諸路條貫常以犯勑者重犯令者)
(輕請移勑文入令者甚衆又嘗議告捕法以為罪有可/告捕者皆許捕則姦民得依法以害善良因省去許捕)
(之條百餘其持法大要欲近厚如此一切勑成例進/勲爵仁宗以其母老欲有以慰之乃獨賜公三品服)書
成列選徳殿(樓攻媿集汪大猷字仲嘉乞重修法令公/極以為己任推舉詳明通練之士以自佐)
(訪求舊史網羅故牘嵗餘書成孝宗取/進本列於選徳殿之左右朝夕觀覽)入對上三事(中/興)
(繫年錄勑令所刪定官金安節字彦亨入對上三事曰/人才當長養成就之取其第二奏行下旬日以為司農)
(丞/)陸佃薦李公麟(東都事畧李公麟傳公麟字伯時用/陸佃薦為刪定官公麟博學好古)
(多識/竒字)遷宻院編修(見人物/為寳注)除司農丞(見入對上/三事注)
發端(被渥帝宸/躋榮史局)
警句(聖化齊虞夏方咸五以登三/論述本詩書將襲六而為七)
　(劉知㡬之作史謂有三長/范蔚宗之精思空無一字)
　(懲勸所闗必重臣之兼領/羙惡不隠宜賢主之必觀)
　(文詞雅正帝墳式賴於裁成/書法森嚴國典惟工於潤色)　(褒貶微權重於宰相/鋪張偉績咨以鴻儒)
　
　
　
　
　
　翰苑新書前集卷二十七
欽定四庫全書
　翰苑新書前集卷二十八
　　太子太傅
總六傅(三王教世子立太傅少傅以養之太傅在前少/傅在後入則有保出則有師文王世子周成王)
(幼在襁抱太公為太師大戴禮西漢有太子太傅少傅/漢書晉職官志云漢西京則太子門大夫庶子洗馬舎)
(人屬二傅後漢太傅禮如師不領官屬少傅悉主太子/官屬後齊以太師太傅太保為三師少師少傅少保為)
(三少唐三師三少官不必備惟其人則闕之六典本朝/仁宗在春宫李文定公以㕘知政事兼賓客及陞左相)
(遂進兼少傅此宰相兼宫僚之所從始也天僖末皇太/子同聽政乃以首相兼少師樞使曹利用兼賓客自後)
(神宗欽宗孝宗光宗在東宫皆不置開禧三年史同知/自詹事入樞府乃進兼賓客已而太子侍立遂以錢丞)
(相兼太子少傅明年並置二相改兼少師右相兼少傅/未㡬右相丁内艱左相亦去位又明年左相起復遂進)
(兼少師焉/朝野雜記)
歴代事實端士(大戴禮選天下端士孝弟博聞有道術/者以輔翼之故太子見正事聞正言行)
(正道左右前/後皆正人也)正人(見上/注)孝仁禮義以道習(前漢賈誼上/疏曰昔者成)
(王幼在襁抱召公為太保周公為太傅太公為太師保/保其身體傅傅其徳義師導之教訓此三公之職也於)
(是為置三少皆上大夫也曰少保少傅少師是與太子/宴者也故乃孩提有識三公三少因明孝仁禮義以道)
(習之逐去邪人/不使見惡行)前後入出以教諭(禮記文王世子凡三/王教世子必以禮樂)
(云云立太傅少傅以養之欲其知父子君臣之道也太/傅審父子君臣之道以示之少傅奉世子以觀太傅之)
(徳行而審喻之太傅在前少傅在後入則有保出則有/師以教喻而徳成也師也者教之以事而喻諸徳者也)
(保也者慎其身以輔/翼之而歸諸道者也)言語視聴皆有以(續通典太子三/師以道徳輔教)
(太子者也至於動静起/居言語視聴皆有以焉)生即置輔弼(唐太宗謂庶子于/志寧曰古者太子)
(既生士負之即置輔弼成/王幼小周召為師是也)
皇朝事實十日一赴資善(石林燕語仁宗為皇太子宰/相丁謂馮拯兼少師少傅樞)
(使曹利用兼少保㕘政王曽樞副錢惟演兼賓客謂等/因請師傅十日一赴資善堂賓客以下隻日互陪侍講)
(學上/從之)
太子太師歴代事實銀印青綬(晉官品令云太子/太師銀印青綬)忠謇
貴重(唐太子承乾與魏王泰交惡太宗曰忠謇貴重無/踰魏徴我遣傅皇太子慰天下之望羽翼固矣即)
(拜太子太師公辭詔答曰漢太子以四皓/為助我賴公其義也公雖卧病可擁全之)羽翼擁全(見/上)
(注/)輔翼教諭(陸宣公集李勉太子太師/制輔翼青闈是資教諭)教以事諭諸徳
(見六/傅門)卧䕶(詔可卧䕶之/徴乃就職)師範國儲(陸集李勉太/子太師制)賛翼皇
儲(岐王範太子太師制/贊翼皇儲允歸師保)太公為(見總/傅門)鄭覃兼(馮定為太/子詹事時)
(宰臣鄭覃兼太子太師欲於尚書省上事定奏曰據六/典太師居詹事府不合於都省禮上乃詔於本司上事)
(人推/羙之)同三品(唐職林長孫無忌為太子太師同/中書門下三品同三品自此始)
羣書精語官不必備唯其人(見官/制)晨謁金墀夜随銀棨
(許敬宗除太子太師制晨謁金墀事/切於忠謇夜随銀棨義先於調䕶)傅道元子師長庶
僚(孫逖行信安王禕太子太/師制傅道元子師長庶僚)俾極宫臣之位(同上宜優/天秩之榮)
(俾極宫/臣之位)来儀博望(曲阜行岐王範太子太師制賛翼/皇儲允歸師保又云来儀博望)
太子太傅　歴代事實佩水蒼玉(晉書二傅進賢兩梁冠/黒介幘五時朝服佩水)
(蒼/玉)銀章青綬(輿服志太子太保太/傅銀章青綬佩蒼玉)恭謹無與比(萬石君/傳石奮)
(孝文時恭謹舉朝無與比太子太傅缺/選可傅者皆推奞遂拜為太子太傅)循行孝謹(石奮/子慶)
(循行孝謹元狩元年立太子選羣/臣可傅者慶自沛守為太子太傅)履道立徳(見躬訓/儲宫注)一
時儒宗(虞預晉書賀循為太子太傅時朝廷初建動有/疑義宗廟制度皆循所定朝野以為一時儒宗)
當今無比(呉張温少修節操權聞之問曰温當今與誰/為比顧雍曰當今無比召到延見占對之辭)
(觀之者傾竦權改容加禮拜議/郎選曹尚書尋遷太子太傅)名儒以禮召(程秉事鄭/𤣥避亂交)
(州與劉熈考論大義遂博通五經權/聞其名儒以禮召既到拜太子太傅)用天下賢才(後桓/榮傳)
(顯宗始立為皇太子詔問誰可傅太子者羣臣皆言隂/氏可博士張佚曰今陛下立太子為隂氏乎為天下乎)
(即為隂氏則隂侯可為天下則固宜用天下之賢才帝/曰欲置傅者以輔太子也今博士不難正朕况太子乎)
(即拜佚為太子太/傅而以榮為少傅)審父子君臣之道(賈誼䇿太傅審父/子君臣之道以示)
(之詳見/六傅門)躬訓儲宫(晉中興書賀循為太子太傅詔曰循/清真履道居身以沖約為本立徳以)
(仁讓為行躬訓/儲宫黙而成化)立草為訓(傅暢晉公卿禮秩太傅立/草少傅書真以為儲訓)琢
磨玉質(應劭漢官儀太子太傅日就月將琢磨/玉質言太子有玉之質琢磨以道也)諫易太
子(前漢叔孫通為太子太傅帝欲趙王如意易太子通/曰太子天下本本一揺天下震動柰何以天下戯髙)
(帝曰吾/聴公)父子並為(疏廣地節中為太子太傅兄子受拜/少傅父子並為師傅朝廷以為榮)
奮慶繼為(見循行/孝謹注)不稱臣(魏太傅於太/子不稱臣)禮如師(後漢太/子太傅)
(一人職掌輔導太子/禮如師不領官屬)太子執子弟禮(晉東宮舊事皇太/子於二傅執子弟)
(禮二傅入見太/子詣崇賢門迎)太子正服而禮(魏志何夔字叔龍為太/子太傅毎月朔太傅入)
(見太子太子正/法服而禮焉)崇敬二傅(徐廣晉記武帝時有司奏東/宫二傅禮儀不同帝曰崇敬)
(二傅以尊教前世之令典也/何論臣不臣其令太子拜之)崇賢門迎(張勃晉東宫舊/事皇太子於二)
(傅執弟子禮二𫝊入見太子詣崇賢門/迎太子為二傅拜合答拜入坐對坐)位視尚書令(隋/百)
(官志梁太傅一/人位視尚書令)鄧禹以名臣拜(北堂書抄後漢明帝以/鄧禹先帝名臣拜太傅)
王導以驃騎領(北堂書抄晉王導以驃/騎大將軍領太子太傅)齊王以司空行
(同上晉齊王攸為司空太子太傅/獻箴太子曰保相之材必擇賢明)石慶以沛守為(見循/行孝)
(謹/注)
羣書精語寵極腰銀榮深佩玉(記室新/書云云)峩峩徳傅(沈約/詩灼)
(灼英台峩/峩徳傅)保相必擇賢明(見齊王以/司空行注)
太子太保歴代事實直臣(後魏顯祖將禪位於京兆王/子推陸馥抗言皇太子聖徳)
(承基四海屬望臣請刎頸殿廷有死無二久之帝/意解語曰馥直臣也其能保吾子乎遂以為太傅)保其
身體(見六/傅門)入則有保(見六/傅門)輔翼而歸諸道　召公為保
(並見六/傅門)以徳導(蕭瑀為太子太保太宗曰三師以徳/導太子者也禮不尊則無所取法)開
府加(王隠晉書劉實字子真以/特進開府加太子太保)特進行(晉中興書懐帝/以荀組為侍中)
(特進行太/子太保)
羣書精語春宫保氏(曲阜除文/金制云)寵異分班(國朝王溥乾/徳二年罷為)
(太子太保故事一品班於臺省之後太祖因見/溥曰舊相當寵異之即令分臺省班於東西)名秩甚
尊(曲阜行蘇頌太子太保/春宫三太名秩甚尊)
太子少師　歴代事實言辭慷慨(貞觀政要李綱為太子/少師為陳父子君臣之)
(道問寢視膳之方理順辭直聴者忘倦太子嘗商畧古/来君臣必全孝竭忠盡節之事綱凜然曰託六尺之孤)
(寄百里之命古人以為難綱以為易每吐論發言/辭色慷慨有不可奪之志太子未嘗不聳然禮待)深自
卑損(類要房𤣥齡為太子少師時皇太子将行拜禮備/禮以待之𤣥齡深自卑損不敢修謁遂歸於家有)
(識者莫不/重其崇讓)觀三師之徳(隋百官志梁三少各一人掌/奉皇太子以觀三師之道徳)道
問寢視膳之方(見言辭/慷慨注)舊徳保護(職林唐文宗議選舊/徳保護東宫乃以太)
(子少師召蕭/俛俛字思謙)古難其選(貞觀中房𤣥齡為太子少師𤣥/齡遜位詔不許太宗因謂侍臣)
(曰太子師保/古難其選)太子親拜(唐李綱字文紀拜太子少師綱/素有脚疾太宗特賜步輿令乘)
(至閣下數引禁中問以政道又/令輿入東宫太子引上殿拜之)乘小馬入内省(許敬宗/為太子)
(少師乾封初以年老不能行步特/令朝日乘小馬入禁門至内省)
自叙黃㼐(後魏郭祚領太子少師祚從世宗幸東宫明/帝幼弱祚持一黃㼐出奉之時謗祚者號為)
(黄㼐/少師)
羣書精語九徳之師六行之傅(北堂書抄薛綜讓少師/表先王之建太子必擇)
(九徳之師/六行之傅)
太子少傅　歴代事實秉徳履道(晉書山濤轉少傅詔曰/秉徳沖素心思潛通清)
(虛履道有/古人之風)秉徳復禮(晉山濤啓事皇太子始之東宫四/海屬望保傅不可不髙天下之選)
(羊祐秉徳尚義克己復/禮又尚年少可久其事)名徳重於當時(續漢書王丹字/仲回為少傅名)
(徳重於/當時)蹇蹇正直(東觀漢紀王丹為太/子少傅蹇蹇正直)外㕘傅訓(見自/叙)
保傅承華(唐大詔令鄭畧/太子少傅制)得輔道之義(晉書華廙字長/駿遷少傅得輔)
(道之/義)有不言之益(北堂書抄晉周顗拜少/傅詔曰有不言之益)以庶代宗之戒
(魏志邢顒初太子未定而臨菑侯植有寵丁儀並賛翼/其羙太祖問顒對曰以庶代宗先世之戒也願殿下深)
(重察之太祖識其/意以為太子少傅)卧傅(漢髙帝謂張良曰子房雖疾彊/卧傅太子時叔孫通已為太傅)
(良行少/傅事)不朝朔朢(漢故事太傅少/傅並不朝朔朢)凖古不拜(晉書何曽/議少傅凖)
(古不/拜)接以賓友(南史王儉拜太子少傅朝/議太子接少傅以賓友禮)賜以車馬(後/桓)
(榮字春卿顯宗立為皇太子以榮為少傅賜以輜車乘/馬榮大㑹諸生陳其車馬印綬曰今日所蒙稽古之力)
(也可不/勉哉)賜三傑詩(源乾曜為少傅與左右丞相宋璟張/説賜宴尚書省帝賦三傑詩以賜)
三世傅東宫(呉薛綜為太子少傅子榮孫皓時為太子/少傅晉平呉子兼事元帝亦為太子少傅)
(自綜至兼三/世傅東宫)
自叙質輕蟬翼事重千鈞(晉中興書周顗字伯仁拜太/子少傅上疏曰臣學不通一)
(經智不效一官乃欲使臣内管銓衡外㕘傅訓/質輕蟬翼事重千鈞此之不可不待識而明矣)
羣書精語資六傅之賢𢎞三善之益(白集行嚴綬制漢/擇名儒任先疏廣)
(晉求耆徳選在山濤實資/六傅之賢用𢎞三善之益)可領調護之任(同上制/云云)正人
在側徳義盈堂(傅立為太子少傅箴曰正人在側徳義/盈堂鮑肆先入蘭室不芳傅臣司計敢)
(告君/王)調䕶是職(後周蕭圓為太子少傅以任當師傅調/護是職乃作少傅箴曰愛惜日力寸隂)
(毋棄視膳再飯寢門三至小心翼翼大孝烝烝/詢謀計慮問對疑丞安樂必敬毋忘戰兢云云)
太子少保歴代事實直士(唐李綱兼太子詹事頻乞骸/骨髙祖慢罵之曰建成在東)
(宫遣卿輔導何為屢致辭乎綱頓手陳謝曰云云陛下/功成業㤗頗自矜伐臣事太子所懐鄙見復不採納髙)
(祖謝曰知公直士勉弼我/兒於是擢拜太子少保)東朝保傅(白集行嚴綬制東/朝保傅歴代尊崇)
手勅稱名(李綱為大子少保髙祖以其隋氏名臣/甚加優禮手勅未嘗稱名其見重如此)
皇朝事實以輔臣兼(國朝天禧四年以資政殿大學士/王欽若為司空職如故欽若以輔)
(臣兼領東宫三少品序/非便表換故有是命)
太子賓客(唐百官志太子賓客掌侍從規諫賛相禮儀/宴㑹則上齒六典太子賓客四人本朝天禧)
(四年叅政任中正樞副錢惟演㕘政王曽並兼/太子賓客執政兼東宫官自此始也職官分紀)
歴代事實賓友(晉愍懐太子在東宫選大臣/子弟有名稱者以為賓友)陳邦國大
本(唐書鄭肅開成二年詔拜吏部侍郎帝以肅常侍太/子言論正典復令兼太子賓客為東宫受經既而太)
(子失寵上不悦有廢斥意肅召見深陳邦國/之大本君臣父子之義上乃改容深嘉之)
皇朝事實如師傅禮(國朝至道元年尚書左丞李至禮/部侍郎李沆並兼太子賓客見皇)
(太子如師傅之禮上召謂至等曰朕以太子仁孝賢明/尤所鍾愛今立為儲貳以為國本當須正人輔之卿等)
(可盡心調䕶若動皆用禮必須賛成如是稍有未當不/可随順至於禮樂詩書之道可以禆益太子者皆卿等)
(素習不假/朕多訓也)為宰相(東齋記事李文定公叅知政事時仁福/皇為太子文定為賓客一日召對滋)
(殿方相之固辭俄太子出謝蒙恩以賓客為宰相真宗/顧謂曰尚可辭耶乃拜吏部侍郎兼太子太傅同中)
(書門下/平章事)
　
　
　翰苑新書前集卷二十八
欽定四庫全書
　翰苑新書前集卷二十九
　　東宫
總東宫官(官制見後各官之下此但載通用之事/如舎人等官今雖不置亦附載於内)
歴代事實宫宷(劉洎䟽/云云)端輔(見羣書/精語類)儲宷(續通典寳厯/三年詔長慶)
(以来兩河用兵偏禆立勲擢其/周行率以儲宷王官雜補之)儲𨽻(見羣書/精語)輔儲宫(唐/太)
(宗貞觀中謂羣臣曰公等/為朕搜訪賢徳以輔儲宫)鶴禁衛(神龍初/復舊焉)相東禁(常衮/庶子)
(制云輔/相東禁)左右皆正人(賈誼曰王者之於太子皆選天下/端士孝悌博聞有才學者以衛翼)
(之使與太子居處出入故其坐則見正/事聞正言行正道左右前後皆正人也)矯迹入崇賢(注/崇)
(賢太/子門)選端士(見左右皆/正人注)用賢才(東漢世祖嘗問誰可輔/太子者博士張佚曰為)
(天下則固宜用天下之賢才/帝稱善即拜佚為太子太傅)性質温敏(見儒/宗注)孝悌博聞
(見選端/士注)晁錯智囊(前漢文帝以晁錯為/太子家令稱為智囊)陸亮忠心(晉武/帝詔)
(曰太子家令陸亮有/忠心可補吏部郎)儒宗(唐王𤣥感為四門博士詔曰/王𤣥感性質温敏博聞强記)
(掎前達之失究先聖之㫖是謂儒宗/可授太子司議郎兼崇賢館學士)習於春秋(晉悼公/問司馬)
(侯曰何謂徳義曰在君側以其善行以其惡戒公/曰孰能對曰羊舌肸習於春秋乃召向使傅太子)四海
才徳(山濤啓事曰瑯琊王第三子皆為國/器宜令四海英俊才徳傅於東宫也)才經文雅(荀/氏)
(家傅遽字道𤣥拜太子洗馬戴若思特見欽重作詩頌/之序曰洗馬荀道𤣥累葉重光才經文雅所以弱冠登)
(朝/)後進模範(梁庾信幼而俊邁聰敏絶倫博覽羣書父/肩吾為梁太子中庶子東海徐陵父摛為)
(左衛率陵及子儉並為抄撰學士父子東宫出入禁闥/恩禮莫與比陵儉文並綺艷故世號為徐庾體當時後)
(進競相/模範)號徐庾體(見上/注)文號宫體(梁徐摛屬文好為新/變不拘舊體為皇太)
(子家令兼管書記文體既别春坊/盡學之宫體之號自斯而起矣)㕘兩宫文翰(唐徐浩/傳浩字)
(季海𤣥宗時太子司議郎肅宗即位詔令多出於浩𤣥/宗傳位誥冊皆浩為之㕘兩宫之文翰寵遇罕與為比)
保訓東宫(漢中宗勑令劉向王褒蕭朢之周/堪之徒以文章儒術保訓東宫)調䕶青闈
(白居易除趙昌制云夫望/優四皓然後能調護青闈)青襟受學(斛斯正字士亮精/三禮周武帝令皇)
(太子服青襟受學於正/號為夫子儒者榮之)行嚴師問道之禮(元稹字微之/願令皇子洎)
(諸王齒胄行嚴師問道之禮輟禽/色之娛資㳺習之善豈不羙哉)獻諭善箴(韋承慶遷/太子賢司)
(議郎儀鳯中詔皇太子賢監國時太子頗近聲/色承慶上書諫又為獻諭善以箴太子善之)以五事
諫(晉江統為太子洗馬太子頗好逰/宴或闕朝侍統以五事而諫之)妙選人望(唐貞觀/初置太)
(子司議郎妙選人望以来濟/為之仍兼崇文館直學士)搜訪賢徳(見輔儲/宫注)選有才
學(見選端/士注)
皇朝事實宫寮(晏公類/要云云)儲局　宫邸(並晏公類/要云云)繼照堂
(在開封廨東首/宗尹京日射堂)資善堂(在元符觀南大中祥符/八年置仁宗𨽻學之所)慶寧堂
(英宗潛邸有閣蔵/御覽經籍續㑹要)睿成宫(元祐元年詔神宗所居東/宫改為睿成宫續㑹要)龍
徳宫(元符三年詔賜名龍徳宫/是為徽宗舊邸續㑹要)司馬名重(王定國聞見政/錄神宗諭執)
(曰延安郡王可出閣當議宫僚乃曰司馬光名重宜為/宫官乃漢羽翼之謂如吕公著孫文皆可任之後當擇)
(功臣子弟如文貽慶可洗馬之類孟/子所謂大家巨室足以取重東宫矣)晏殊謹厚(言行錄/晏元獻)
(公殊為館職時天下無事許臣僚擇勝飲晏公貧甚不/能出獨家居與昆弟講習一日選東宫官忽中批除晏)
(殊執政莫諭所因次日進呈上諭曰近聞館閣臣寮無/不嬉逰戯賞彌日繼夕惟殊杜門與兄弟讀書如此謹)
(厚正可為宫官公既受命得對上面諭除授之意公曰/臣非不樂燕逰者直以貧無可為之具上益嘉其誠實)
(知事君體眷注日深/仁宗時卒至大用)王韓皆厚徳之士(言行錄神宗就/邸英宗命韓魏)
(公擇官僚用王陶韓維等皆厚徳之士王一日侍坐内/侍以宫様靴進維曰王安用舞靴神宗亟令毁去嘗引)
(疾請郡將去王府採東平樂善之語為賛以獻慈聖垂/簾諭宰臣曰諸王仁孝日聞皆卿等擇宫臣所致宜召)
(至中書/褒諭)范朱極天下之選(趙鼎事實一日上語鼎曰欲/令孝宗御諱出閣選官教之)
(且就禁中置學館便建資善堂庶㡬正當鼎乃與同列/議選范沖朱震為翊善朝論以二人為極天下之選上)
(謂鼎曰臺諫語及資善之建皆曰如朱震范沖/天生此二人為今日資善之用可謂得人矣)中書褒
諭(見王韓皆厚/徳之士注)採東平樂善語為賛(見上/注)上謂得人(見/上)
(注/)誦韓愈諫建封書以諷(言行錄陳俊卿公在普安郡/王邸每當講必傳經啓沃王)
(深器之一日王習毬鞠公微誦韓愈諫張建封書以諷/王即為誦全文不遺一字公退而喜曰王聦明而樂諫)
(社稷之/福也)作渾天儀以勉學(樓攻媿集黄裳為嘉王府翊/善因王誕日乃作渾天儀以)
(獻為歌詩勉王進/學如天而不息)初置翊善賛讀(資善堂翊善賛讀紹/興五年六月初置以)
(命朱子開范元長孝宗以建國公就傅故也其後孝宗/出閣就第而信王幼亦命近臣踵為之開禧元年皇子)
(初封榮王命程少逸兼賛讀少逸以祖諱辭乃命趙子/中兼領其不稱王府而以資善繋御葢以未出閣之故)
羣書精語三妨儲𨽻(顔延年應詔曲水詩/三妨儲𨽻五塵朝黻)敬詢端輔(李/義)
(甫承華箴曰思皇/茂則敬詢端輔)審諭之任輔導之官(于志寧書鄧禹/名臣方居審諭)
(之任疏受宿望/始除輔導之官)師友必天下英俊(漢地節中許伯使其/弟中郎将舜監䕶太)
(子家疏廣曰太子國儲副君師/友必天下英俊不宜獨親外家)文詞髙於甲觀(晏公類/要云)
前賢詩詞薄宦奉儲明(唐禇亮詩薄/宦奉儲明)託身承華側(陸機/赴洛)
(詩託身承華側撫劔遵/銅輦注銅輦太子車也)
太子詹事(秦官應劭曰詹省也給也漢因之掌太子家/位在長秋上成帝省魏復置詹事領東宫衆)
(務後魏有太子左右詹事隋開皇收置詹事唐置詹事/府掌内外衆務糾彈非違總判府事置少詹事以貳之)
(龍朔改端尹少尹咸通復垂拱改宫尹神龍復通典本/朝東宫官有詹事仁宗神宗欽宗升儲皆置詹事二人)
(多以他官兼充及登位亦/省兩朝國史志職名云)
歴代事實儲端(沈約齊安陸碑曰儲端任顯東西兩晉/兹選特難注云儲端謂太子詹事也)
宫端(分紀江總/為宫端)端尹(李藩太子詹事制/尚居端尹之榮)龍樓上寮(白集/宋榮)
(制/云)宫坊清班(白集行張偉/除詹事制云)清操過人(北堂書抄晉中興/書太原王恭領詹)
(事學問清/操過人)儲端華重(分紀梁陸倕除詹事免讓/表云儲端華重實異常司)彈肅一
宫(北堂書抄王珉答徐邈書曰詹/事彈肅一宫如尚書令中丞也)總務宫端(唐大宗詔/令李寛太)
(子詹事冊弼諧儲副必俟/才英總務宫端允資忠諒)總司之任(見妙東/材賢注)弼諧審諭
(李綱字文紀為太子詹事綱在東宫太子建成尤加禮/太子嘗逰有進魚者太子使膾之唐儉趙元楷自言其)
(能太子曰操刀膾腥和鼎味公/等善之若弼諧審諭固屬綱矣)弼諧儲副(見總輔/宮端注)經授
太子(漢書孔霸字次孺宣帝時/以經授太子為詹事也)四上書諫(唐姚珽遷詹/事兼左庶子)
(節愍太子稍失道珽凡/四上書諫中宗嘉歎焉)妙柬材賢(晉起居注武帝以王/恭為丹陽尹領太子)
(詹事恭讓表曰今日王儲始建四方是式總/司之任崇替所由宜妙柬材賢盡一時之勝)謝琰領(晏/公)
(類要晉謝琰征羌有功為/輔國將軍領太子詹事)李勣為(唐髙宗為皇太子轉/李勣為太子詹事右)
(弼率太宗謂曰我兒新登儲貳卿舊/長史故有此除雖屈階資可勿怪也)兄弟代為(郭鏦字/利用為)
(太子詹事鏦卒兄/代弟為詹事云)
自叙輔弼非材(陳後主在東宫欲以江總為太子詹事/令管記陸瑜言於孔奐奐曰江總有潘)
(陸之材而無園綺之實輔弼儲貳竊謂非材後主深以/為恨乃自言於宣帝將許之奐乃奏曰江總文華之人)
(今皇太子文華不少無藉於總如臣愚見願選敦重之/才以居輔導帝曰誰可奐曰都官尚書王廓代有懿徳)
(立性敦敏可以居之後主時在側乃曰廓王泰之子不/可居太子詹事奐又曰宋朝范曄即范泰之子亦為太)
(子詹事後主固争之/帝遂以總為詹事)
羣書精語戚貴西亰風嘉東國(齊孔稚圭讓詹事表云/皇太子霞騫青殿日晃)
(春宫駕紫谷之英振洛笙之響自非器上白雲韻同明/月何以延芳芝苑挿羽瓊條竇嬰戚貴於西亰陸曄風)
(嘉於東國伊人/之羙方曰可舉)漢禮峻於竇卿晉榮歸於謝琰(唐大詔/令李寛)
(太子詹事冊漢朝選徳禮秩峻於/竇卿晉代任賢光榮歸於謝琰)肅事東朝(嗣許王太/子詹事制)
(云彈違是屬宜/肅事於東朝)
太子左右庶子(周太子之官有庶子官職諸侯卿大夫/士之庶子之倅掌其戒令與其教治庶)
(子猶諸子也周禮諸子之官司馬之屬也秦置中庶子/貟漢太子少傅屬官有庶子後漢有中庶子官貟五人)
(歴代建置不一然皆以庶子名官本朝東宫官有左右/庶子舊制不常設儲闈之建随宜置官以備寮寀多以)
(他官兼領仁宗神宗欽宗升儲並置二人見四朝志乾/道中庶子諭徳除左不除右見職源七年詔庶子諭徳)
(輪日入宫仍/随日供故事)
歴代事實左中護(唐龍朔二年改門下坊為左春坊典/書坊為右春坊左庶子為左中護右)
(庶子為/右中護)右中護(見/上)沈静履素(晉起居注武帝咸寧元年/詔皇甫謐沈静履素守學)
(好古其以謐為/太子中庶子)清白有節(魏志鮑勛清白有髙節知名/當世為中庶子在東宫正色)
(不/撓)以肅敬稱(前漢王商字子威為太/子中庶子以肅敬見稱)有正始風(齊書袁/粲言於)
(帝曰臣觀張緒有正始遺/風宜為宫職後轉中庶子)有志行(武帝以傅喜有志行/拜為太子中庶子)
端居守道(趙宗儒字秉文罷相為右庶子端居守道徳/宗聞而嘉之遷吏部侍郎召見勞之曰知卿)
(閉闗六年/故有此拜)通詩(馮野王通詩以父/任為太子中庶子)明詩易(陶氏家傳伉/遷中庶子曰)
(君少而好學善談𤣥理尤明詩易以好/學聞於時儲選殊難其人特召君焉)該識舊典(肅宗/在東)
(宫孔寅為中庶子于時中興庶事草創寅經學滋博又/該識舊典朝儀軌制多取正焉由是明章二帝並親愛)
(之/)東宫顯職(齊王假與山濤太子中庶子東宫顯職加/以侍接左右誠宜得篤粹有行之人必允)
(重/望)儲職為重(郭子儀家傳曰詔以公弟為左庶子/公上讓表曰况儲宮命職中庶為重)官最
親宻(呉志孫登為太子時太傅張温言於孫權曰夫中/庶子官最親宻切問近對宜用雋選於是乃用陳)
(表為中/庶子)一宫要任(晉起居注云武帝置中/庶子四人一宫要任)八舎之職(環/濟)
(要畧云庶子/謂八舎之職)輔相東禁(常衮庶子/制云云)奉翊儲后(栁宗元為/相國栁渾)
(行狀云拜右庶子奉/翊儲后修其宫政)管綜門下(王珣唘以桓譚為太子/庶子云宫選宜盡一時)
(之羙中庶子管綜門/下不可不得其才)官主調護(李綱事隋為庶子綱/曰今則官主調護)衛
太子家(班彪牋云竊見國家故事選公/卿列侯子孫衛太子家為中庶)俾尹宫坊(陸集/姜公)
(輔左庶/子制)日直東宫(劉洎字思道唐太子敕洎與/岑文本馬周遞日直東宫)獻侍臣
箴(晉温嶠為中庶子獻/侍臣箴甚見補益)撰諫苑(類要于志寧為右庶子/以承乾數虧禮度志在)
(匡救撰諫苑二十/卷諷之太宗大悦)作賛道賦(李百藥為右庶子作賛道/賦以諷悉述古儲副事)
援古義規諫(蜀志後主立太子璿以霍弋為中庶子太/子好騎射出入弋援引古義盡言規諫甚)
(得切磋/之體)非為弄臣(隋劉行本為左庶子太子嘗得良馬/令行本乘行本正色而進曰至尊置)
(臣於庶子之位者欲令輔導殿下以/正道非為殿下弄臣太子慙而止)授太子經(歐陽地/餘字長)
(賓為中庶子授/皇太子以經)進藥石之言(髙季輔為右庶子上疏切/諫時政得失特賜鍾乳一)
(劑曰進藥石之/言故以藥石報)輟卿以佐太子(杜正倫帝詔正倫曰吾/兒幼未有就徳我常物)
(物戒之故輟卿/於朝以佐太子)以太守㕘(山公唘事中庶子闕宜得俊/荗者欲以濟隂太守劉儀城)
(陽太守石/崇㕘選)以宰相兼(宋璟以宰/相兼庶子)久留承華(陳書王瑒父/沖嘗為瑒辭)
(領中庶子文帝謂沖曰所以久留瑒/於承華正欲使太子㣲有瑒風法耳)遷中書令(房喬方/太宗入)
(春官拜太子右庶子/貞觀初遷中書令)
皇朝事實㕘典機宻(言行錄晏元獻公殊字同叔遷左/庶子公既佐佑東宫真宗所以諮)
(訪多以方寸小紙細書問之由是㕘/典機宻凡所對必以其藳進示不洩)以諫議兼(東都事/畧張士)
(遜傳遜字順之仁宗為皇太子遷右諫議大夫兼右庶/子又為賓客既而兩府大臣皆領東宫官遂換太子詹)
(事/)以判官兼(東都事畧楊徽之傳徽之字仲猷真宗為/開封尹妙選僚屬召徽之為府判官兼左)
(庶/子)
羣書精語俾同三令之班(唐休璟自夏官尚書授右庶/子制宜輟五曹之務俾同三)
(令之/班)委戈執笏入賓皇儲(南豐集晉陸褘碑委/戈執笏入賓皇儲)仍㕘翼
賛之榮(唐休璟右庶子制巨源/諸老仍㕘翼賛之榮)列位龍樓(唐大詔令/宋申錫制)
前賢詩詞寄言東曹長(白集寄皇甫庶子云寄/言東曹長當知幽獨心)
太子左右諭徳(唐龍朔二年置左右諭徳各一人掌諭/太子以道徳其内外之政有可為規諷)
(者随事而賛諭焉國朝東宫官有左右諭徳建儲則置/否則闕仁宗神宗欽宗升儲皆置三人並他官兼四朝)
(志乾道中置一人惟除左不除右七年詔庶/子諭徳輪日入宫仍随日供故事孝宗㑹要)
歴代事實東寮(唐徳宗拜崔芊為諭徳芊對東宫曰臣/不識朝廷典故見殿下合稱臣否東宫)
(曰卿是/東寮)清班優秩(白集元稹制云東宫之有諭徳猶上/臺之有騎省清班優秩所選非輕)
猶上臺之騎省(上/注)東朝諭導(杜牧除郭/錥制云云)申賛諭之羙(白/居)
(易集行崔承寵制云就/列宫坊申賛諭之羙)
皇朝事實忠實可大用(言行錄仁宗在東宫魯質肅公/宗道為諭徳一日真宗召使者)
(及門而公不在移時乃在肆中飲歸中使遽先入白乃/與公約曰上若怪公来遲當託何事公曰但以實告中)
(使曰然則得罪公曰飲酒人之常情欺君臣子之大罪/中使嗟歎而去真宗果問使者具如公對自此竒公以)
(為忠實/可用)楊礪兼(東都事畧楊礪字汝礪真宗為襄王以/礪為記室王甚重之東宫建兼右諭徳)
(真宗即位召入/翰林為學士)陳薦擢(東都事畧陳薦字彦升神宗為/穎王薦為王府記室參軍神宗)
(為皇太子/擢右諭徳)
太子侍讀侍講(唐太宗為晉王府有侍講及為太子亦/置焉其後或置或否開元初十王宅引)
(辭學工書者入教亦為侍讀職林分紀向無侍讀聖朝/始置焉職林神宗升儲置侍讀侍講各一人㑹要乾道)
(七年禮部太常言討論東宫開講儀宫僚遇講讀詹事/以下至講讀官上堂並用賓禮㕘見如延英儀講罷復)
(位續/㑹要)
歴代事實儒素見稱(晉王紹宗遷祕書少監仍侍皇太/子讀書紹宗性澹雅以儒素見稱)
(當時王廷之/士咸敬慕之)當世仲尼(王起宗文宗時為皇太/子侍讀號當世仲尼)讜言直
氣(唐吕元英為同州刺史及中謝論奏辭氣激切上嘉/之謂宰臣曰吕元膺有讜言直氣宜留給事左右仍)
(兼太子/侍講)學問操履(國史孝宗乾道七年以劉焞為國子/司業兼太子侍讀先是上謂輔臣曰)
(古人以教子為重其事備見於文王世子須當多置僚/屬博選忠良使左右前後罔匪正人不然一薛居州亦)
(無益也又曰舊来官屬㡬人虞允文等奏詹事二人庶/子諭徳兼講讀者二人上曰宜増置二貟誰可當此選)
(者允文奏李彦穎劉焞二人上/曰焞有學問彦穎有操履皆好)借御書讀(李敬𤣥博覽/羣書髙宗在)
(東宫馬周啓薦之召入崇賢館兼領侍讀仍/借御書讀之敬𤣥風格髙峻有不可犯之色)授經講業
(唐蕭徳言博涉經史尤精左氏春秋好屬文晚年尤篤/志於學毎開五經必盥濯束𢃄危坐對之髙宗為晉王)
(詔徳言授經講業及/升春宫仍兼侍讀)博涉經史(見上/注)講導經學(唐百官/志太子)
(侍讀無常貟/掌講導經學)經義輔導(憲宗謂侍臣曰凡侍讀/者當以經義輔導太子)露門講
論語(北史儒林傳沈重字子厚天和六年授驃騎大將/軍開府儀同三司露門博士仍於露門館為皇太)
(子講/論語)露門教授(樂遜字遵賢保定中詔魯公斌畢公賢/俱以授業焉尋授湖州刺史還朝拜皇)
(太子諫議復在露/門教授見北史)五日一侍讀(陳夷行充翰林院學士/兼充皇太子侍讀詔五)
(日一入長生院/侍太子讀經)撰翼善記(唐禇無量𤣥宗在春宫兼/侍讀嘗撰翼善記以進之)獻
龍樓箴(歸登有文學為東宫/侍讀獻龍樓箴以諷)廣五位圗(王起宗字舉之/文宗時為皇太)
(子侍讀帝題詩太子箴以賜詔畫像便/殿又使廣五位圗俾太子知古今治亂)進毛詩纂義(唐/許)
(叔牙少精於毛詩禮記貞觀初累授晉王文學兼侍讀/髙宗昇東遷太子洗馬仍兼侍讀嘗撰毛詩纂義十卷)
(以進皇太子賜帛二百/段令寫本付司經局)諫觀韓子(晉庾亮字元規侍講/東宫與温嶠俱為太)
(子布衣之好時元帝方任刑法以韓子賜太子亮/諫以申韓刻薄傷化不足以留聖心太子甚納焉)請問
安西宫(韋温兼太子侍讀毎晨至少陽院午見莊恪太/子温曰殿下盛年宜早起學周文王為太子雞)
(鳴時請問安西宫太子/幼不能行其言遂稱疾)嵩山禮聘(唐孔述睿孤隠於嵩/山徳宗以諫議大夫)
(𤣥纁束帛就嵩山以禮聘述睿既/至召對於别殿以為皇太子侍讀)承兩宫恩(徐岱字處/仁充皇太)
(子及舒王以下侍讀承兩宫恩顧時/無與比而謹慎過甚未嘗洩禁中語)深見親敬(𤣥宗在/春宫張)
(説禇無量俱為/侍讀深見親敬)腰輿(無量為侍讀公年老為造腰/輿令内殿給使輿於内殿)特賜
廏馬(孔述睿徳宗以禮聘述睿/既至特賜第宅給以廏馬)開經必盥濯(唐蕭徳言/事見前授)
(業講/經注)
皇朝事實忠義剛正(楊長孺奏狀臣楊萬里以忠義剛/正受知孝宗皇帝淳熈間御筆親)
(擢先臣為太子侍講凡先臣有所奏陳嘉納如/流先臣感激主知未嘗不喜極而繼之以泣也)遷右補
闕(東都事畧郭贄傅太子任京尹得侍讀藩邸太宗/即位擢贄著作郎兼皇太子侍讀遷為右補闕)擢
工部郎(同上孫固傳神宗為穎王以固侍講王府東/宫建為太子侍讀神宗即位後擢工部郎)
羣書精語翊弦誦於青闈(唐大詔令許敬宗冊翊弦/誦於青闈彯長纓於鶴籥)發
揮啓廸執經尊道(先天命張説等兩省侍臣講讀勅朕/徃在儲副旁求儒雅則張説禇无量)
(等為朕侍讀咸能發/揮啓廸執經尊道)
左右春坊東宫之務歴代以中庶子領之(北齊有門下/坊庶子領之)
(典書坊庶子領之隋門下坊置左庶子典書坊置右庶/子唐龍朔中改門下坊曰左春坊右庶子中允司議郎)
(左諭徳左賛善大夫崇文館學士校書郎洗馬文學校/書正字等𨽻焉典春坊曰右春坊右庶子中舎人太子)
(舎人右諭徳右賛善大夫太子通事舎人家令率更令/等𨽻焉國朝建儲闈即置仁宗神宗升儲並以内臣為)
(左右春坊勾當左右春坊事中興不置孝宗乾道元年/立皇太子置左右春坊二貟同左右春坊二貟孝宗㑹)
(要注又朱文公語錄或問東宫官屬曰唐六典載太子/東宫官制甚詳如一小朝廷置詹事以統衆務則猶朝)
(廷之尚書也置左右二春坊以領衆局則猶朝廷之中/書門下省也左右春坊又皆設官有各帥其屬之意崇)
(文館猶朝廷之館閣賛善大夫猶朝廷之諫議大夫其/官職一視朝廷而為之隆殺此等制度猶好今之東宮)
(官屬極茍簡左右春坊舊制選賢徳者為之今遂用武/弁之小有才者其次惟有講讀數貟而已如賛善大夫)
(諸官又但為階官非實有職業神宗以唐六典改官制/當時亦有不曽討論者如東宫官屬之不備是也舊嘗)
(入一劄子論東宮官制疎/畧宜倣舊損益之不改)
歴代事實青宫列局(續通典太和四年左庶子孫革/奏云云青宫列局䕶翼元良)
皇朝事實備儲坊之采(胡文恭行/趙沐制云)
　　資善堂翊善贊讀
官制總説(資善堂翊善贊讀紹興五年六月初置以命/朱子開范元長時孝宗以建國公就傅故也)
(其後孝宗出閣就第而信王幼亦命近臣踵為之開禧/元年七月皇子初封榮王命程少逸左史兼賛讀少逸)
(以祖諱辭乃命軍器監趙子中夢極兼領其不稱/王府而以資善繫衘葢以未出閣之故朝野雜記)
皇朝事實極天下選(見前總東宫官范/朱極天下之選注)
　　資善堂小學授
皇朝事實陳正言正道(樓攻媿集婁機字彦發諡忠簡/為資善堂小學教授時皇太子)
(為惠國公日陳正言正道又以累朝事親修身治國愛/民四事手書以獻置之左右朝夕觀省周旋四載不懈)
(益䖍同寮予告公毎當之首尾如一日擢監察御史請/未退而命已頒國公戀戀㡬不忍舎公亦為之感泣)
發端(擢用真儒/入賛儲器)　(光奉宸綸/入侍儲幄)　(輟從貳卿/擢寘儲尹)
起聨(元良以正知國家有道之長/翼衛既隆信宗社無窮之福)
　　(選用正直符三代有道之長/翊衛元良信萬世無窮之福)
警聨(漢景帝之於竇嬰徒崇禮秩/唐太宗之用李勣謾屈階資)
　(紫宸持槖方允賴於論思/朱邸談經正有資於衛翼)　(天方唘於元良/時正需於調䕶)
　(或資羽翼之成/或䝉藥石之報)　(必盡言如霍氏得切磋之體/必獻箴如温嶠有補益之稱)
　(太子正而天下定允資翊衛之賢/有徳進而朝廷尊増重元良之勢)
　(奉祠真館世髙沖退之風/置尹儲宫帝有顯明之命)
　(雖賢聖仁孝聞天下稟於岐嶷之資/必左右前後皆正人助其緝熈之學)
　(自昔孔霸之授經漢嚴是選/厥後王恭之遜表晉缺其人)
　(伯夷之清伊尹之任至夫子而大成/召公為保太公為師宜成周之能久)
　(方南國教明笑指梅花而歸去/適東宫位正屈從芝嶺以来游)
　(朝夕論思日月獻納久陪黄屋之游心/春秋禮樂冬夏詩書庸弼清宫之毓徳)
　(燕翼之謀尤重/龍顔之眷益深)
結聨(庶子同三令之班暫兹養望/宰相為百僚之長行矣登庸)
　　(既招四皓於商山用成羽翼/行立三公於周室兼理隂陽)
　
　
　
　
　
　翰苑新書前集卷二十九
欽定四庫全書
　翰苑新書前集卷三十
　　大宗正司
判大宗正(本朝仁宗景祐三年初置續㑹要以皇兄江/寧軍節度使允讓即濮安懿王皇姪彰化軍)
(守後節同知大宗正事實録時宗室子孫衆多聚居大/第故於祖宗後各擇一人知宗正事令叙睦之違則糾)
(其失焉實録英宗治平元年詔宗室之盛數倍於前而/宗正司事亦繁多乃増置同知大宗事一員選宗惠為)
(之詔畧曰夫明徳以親九族正家而刑萬邦古先哲王/罔不由此朕嗣守丕業率循舊章惟皇屬之敦和命宗)
(臣而董正念其性本於仁厚宜廣學以勤修顧其日益/於衆多必増員而統理庶乎恊贊其職並脩厥官式孚)
(于休以副予意㑹要元豐官制竹詔大宗正司不𨽻六/曺大宗正以宗室團練使以上有徳望者為之次一人)
(為同知位髙屬尊者為之判掌糾合族屬而訓之以徳/行道藝受其詞訟而糾正其愆違有辜則先劾以聞法)
(例不能決者同上殿取裁凢宗室服屬逺近之數及其/賞罰規式皆縂之屬有記室一人掌牋奏講書教授十)
(有二人分位講授兼領小學之事四朝志知大宗正事領/用太祖太宗之屬近行尊者為之率以近官至王相者)
(焉渡江後頗用南班多不得人無以表率更生刻削宗/室皆患之淳熈初宗正官缺趙温叔言崇宣簡公不息)
(之賢自江西運判召為右監門衛大將軍忠/州防禦使知大宗正事非常例也朝野雜記)
歴代事實都領宗正之務(鄴侯家傳李勉/都領宗正之務)
皇朝事實定讀書賞罰規式(四朝國史治平元年月判/大宗正事允弼言詳定到)
(皇親讀書等賞罰規式/詔依所定次第施行)掌教法政令(神宗正史職官志/大宗正掌宗室之)
(教法政令以行藝訓導而敦睦/之受其辯訴之事而糾其失)擇人敦睦(見賜鞍/馬注)位髙
屬尊(見官/制)屬近行尊(朝野雜記知太宗正事仁宗始置/用太祖太宗之後屬近行尊者各)
(一人於是首命濮安懿王為之/自是率以近官至王相者領焉)言天下事(朝野雜記淳/熈初宗正官)
(缺趙温叔言崇宣簡公不息之賢自江西轉運判官召/為右監門衛大將軍忠州防禦使知大宗正事非常例)
(也不息字仁仲中進士第所至有聲積官昭/慶軍承宣使在宗司數言天下事上甚重之)公子司宗
(四朝國史宗景傳元豐七年以宗景知大宗正事先是/宗景父久弼司宗久故神宗復選而用之使諭其母先)
(王久司宗正德及皇族今命/而子繼之夫人宜多慰也)賜鞍馬(仁宗實錄皇祐三/年以久讓知大宗)
(正事守節同知大宗正事仍賜襲衣金帶鞍勒馬時宗/室子孫衆多方聚居於大第故於祖宗後各擇一人令)
(敦睦之違失則糾正焉凢宗/室奏陳先委詳酌而後聞)建親賢閣(四朝國史仲忽/傳入判大宗正)
(事徽宗賜之甲第建親賢懋功之閣以示寵仲忽/鯁亮端毅動循禮法立宗司法式後人視為定)
羣公精語典司屬籍(東坡除宗晟制典/司屬籍克有令名)糾正宗支(元厚/之除)
(宗伯制内以/糾正於宗支)訓齊屬籍(又除宗景總訓齊/於屬籍並職畧)董正宗籍(吕/正)
(獻集賜/允弼詔)董司宗諜(文恭賜/允弼詔)長治公族(曲阜集賜同知宗/正仲爰不允詔曰)
(朕既得宗室老成屬之長治/公族又擢爾之賢使為之貳)九族治正(文恭云資大徳/之夙成賴九族)
(之治/正)創宏規於文祖(除宗晟制崇叙訓/齊創宏規於文祖)司我本支(胡文/恭行)
(宗懿制云惟時/賢亮司我本支)首秉宗司(文恭賜/允弼詔)宗臣董正(見官/制)董大
宗之秩(曾子宣除宗晟制選諸近/屬之尊董我大宗之秩)
知大宗正丞(本朝熈寧三年置丞三員以異姓朝臣充/神宗疑用異姓王安石言前代宗正固有)
(用庶姓者乃録春秋時公族大夫事神宗曰此雖無前/代故事行之何害安石曰聖人創法不必盡循前代所)
(已行者顧事理何如耳於是召稚圭對而命之並四朝/志元豐五年詔大宗正丞中書省奏差以文臣京朝官)
(知/)
皇朝事實晉丞瑶籍(慶元制/云云)贊治公姓(曲阜集知大宗/正丞崔公慶制)
(云贊治公姓/人無間言)得存心養性之學(中興繫年録曽恬少尊/事楊時謝良佐陳瓘得)
(存心養性之學及為大宗正丞秦檜專政/士方求媚以取要官而恬自守無所詘)議論有前輩
之風(言行録田畫字承君人物雄偉議論慷慨俱有前/輩之風入為大宗正丞宰相曽布欲收置門下不)
(能/屈)宰相不能屈(見上/注)自守無所屈(見得存心養/性之學注)上宗寳
五事(中興繫年録知大宗正丞謝伋條上宗寳五事曰/舉賢才以强本支更法制以除煩苛擇官司以專)
(訓導繼封爵以謹傳襲脩圖牒以辨親疎詔内外從官/各舉宗室一人始立法大嚴學官久闕襲封之典遂廢)
(宗正有寺無官故伋言/之時用伋議惟襲封食)以異姓為(見官/制)
西南外宗正司(本朝崇寧元年蔡京申請宗室既許分居/兩京輔郡乞於兩京置外宗正司擇宗室)
(賢者管幹逐處一人仍于本州通判職官内選二人兼/領丞簿凢外任宗室事下于州縣者外宗正受理大觀)
(三年罷政和二年復置中興南渡後南外置司泉州西/外置司福州丞係倅兼簿係簽判兼紹興府亦有宗正)
(司乾道七年省紹興府宗司𨽻/行在中興㑹要  孝宗㑹要)
知西南外宗正司(官制/見前)
皇朝事實考實文藝(續㑹要政和三年知西外宗正事/士􁕓奏廢兩京睦宗院宗子有文)
(藝行實衆所共知者許/宗正考實文藝以聞)訓齊糾正(慶元制爰俾訓/齊徃分糾正)鈴束
訓導(中興㑹要紹興二十六年七月知西外宗正事士/術言西南兩外宗司相去不逺鈐束訓導事體一)
(同有未便者理有商議望許兩司宗/官每年一次徃來商議職事從之)雙月隻日(中興㑹/要隆興)
(元年刑部言大宗正司奏犯罪宗子雙月送/西外隻日送南外本部㸔詳欲依所乞從之)
西南外宗教(前漢元始五年於郡國置宗師以糾皇室/親族世氏致教訓焉選有徳義者為之有)
(寃失職者宗師得因郵亭上書西漢紀唐武徳三年詔/天下每州置宗師一人以相統攝類㑹本朝國初闕崇)
(寧初蔡京申請置外宗外有敦宗院又云今置學立師/為量試之法大觀元年南外敦宗院太學教授張戣以)
(宗子釋褐教養有方特轉一官是時距置敦宗院才五/年意宗教必置於崇寧之初大觀三年罷詔曰比置院)
(於别都増學于宫邸廩其無祿而教養其未命者累年/于兹宗子之在别都或輕犯法吏弗能禁民以為擾師)
(儒之官殆相倍蓰而就學者寡官冗而事繁宜有裁適/應兩京敦宗院并官吏并罷政和二年復置宣和三年)
(増置西南外敦宗院教授各一員又/有博士正録中興以後惟置宗教)
皇朝事實宗師(見官/制)由庠序之教(政和詔曰宗族蕃衍/詔有司分食兩京為)
(立廩稍之格由庠序/之教朕心庶幾焉)不附秦檜(誠齋集陳正獻公俊卿/舉進士第二授泉州察)
(推秩滿故事當入館學時相秦檜察/公不附已以為南外睦宗院教授)
睦宗院(本朝崇寧元年宰臣蔡京請宗室非袒免親以/下兩世欲分於西京南京近輔或沿流便郡居)
(止每處置敦宗院差文武臣各一員管幹續㑹要中興/南渡南外居泉州西外居福州光宗即位改為睦宗院)
皇朝事實置院别都(大觀詔曰比/置院於别都)親睦宗族(崇寧五年/詔近置敦)
(宗院所以親睦/宗族愛養孤幼)
四六警語(司宗/典籍)
發端(疏詔東平/展親西外)　(鎮領房山/司宗睢邸)
起聨(大君有命申頒寵渥之親/伯臣司宗無越耆英之舊)
　(王曰叔父立愛始於家邦/汝作秩宗受祉施於孫子)
　(斂袵詩壇久標古錦囊之譽/横經宗校獲依青藜杖之光)
　(弭節西臺正仰長庚之次舍/司文南邸獲分太乙之光輝)
　(伯父心在王室自宜與四輔以通班/天屬生於聖時爰與第一人而為長)
警聨(瓊編瑶牒儼帝子之冠簮/衮衣繡裳本公家之衣鉢)　(欲信厚之成風/宜訓齊之遴選)
　(周之宗盟誰若滕侯之長/唐之宰相豈遺徳裕之賢)　(爰以東平之善/遂司南外之盟)
　(典周室之宗盟宜洊司於麟趾/為劉氏之祭酒行入對於龍光)
結聨(聮隂何幸知為髙帝之子孫/巽日相逢儻備梁王之賓客)
　　王府官屬
王府翌善(國朝太平興國四年置翌善一人續㑹要孝/宗初就傅范元長以待制兼資善堂翌善自)
(是率以從官為之其後親王府不復除第以朝士兼贊/讀直講而已淳熈末寧宗在嘉邸留丞相始薦用黄文)
(叔自秘書除翌善不為兼官非常制也其後文叔遷起/居舍人歴中書舍人給事中皆兼翊善是以從官兼七)
(品之職矣/朝野雜記)
歴代事實曳王門裾(前吴王濞隂有邪謀鄒陽上書諫/之曰何王之門不可曳長裾乎)
入子鸞府(宋武帝時殷淑儀寵傾後宫子始平王子鸞/愛冠諸子凢為上盼遇者莫不入子鸞府)
南山秀望(晉中興書顧榮傳時在洛者惟陸雲陸機及/榮三人而已機雲雖有詞藻不及榮也以南)
(山秀望補吴/王郎中令)大山小山(前漢淮南王安為人好書招置/賓客數千人八公之徒咸慕其)
(徳各竭材智著述篇章分其詞賦以類相/次或稱大山小山猶詩有大雅小雅也)西邸得人(竟/陵)
(王子良開西邸招文學沈約蕭珠王融謝/脁陸倕范雲任昉等游焉當世號為得人)才地豈可游
外府(南史王勵美風儀博涉書史仕梁為河東王功曺/王出鎮勵將隨之藩張纘時典選勵造纘言别纘)
(見其風采乃曰王生才地豈/可遊外府乎奏為太子洗馬)
皇朝事實論脩身治國(周益公集張忠簡公闡子大猷/公莊重出於天性誠信濟以學)
(力在王邸讀資治通鑑至修身治國必反復/誦説夀皇每嘉納暇日賜札和詩恩意綢繆)擇耆徳方
正(國朝大中祥符九年以張士遜崔遵度並充夀春郡/王府賓友時王將受經擇耆徳方正有學術者為府)
(官士遜時為河北轉運使雅素清謹遵度力學有士/行搢紳目為長者即召士遜等赴闕而並加命焉)國
器(東都事略邵亢傳亢字興宗為穎王府翊善召/對羣玉殿英宗訪以世務稱之曰學士真國器)朱范
極天下之選(事見東宫/官屬門)作渾天儀以勉學(事見東宫/官屬門)諫
假山(長編姚坦為益王府翊善王嘗作假山召僚屬置/酒觀之坦獨俛首不觀曰但見血山安得假山王)
(驚問對曰坦在田舍時見州縣督稅捕人鞭笞血流滿/身此假山皆民租賦所出非血山而何太宗亦為假山)
(未成有以坦言告於上者上曰/傷民如此何以山為亟命毁之)以度支充(國朝治平三/年以尚書度)
(支郎中王稷臣直集賢院充穎/王府翊善令於皇子兩位供職)王陶為(東都事畧王陶/傳陶字樂善皇)
(子初王淮陽後/王潁皆為翊善)輟為諫官(同上邵亢傳英宗諭潁王曰以/翌善端直朴厚輟為諫官矣王)
(出道帝語遂以/制誥知諫院)
羣書精語申翌宗藩(胡文恭行王渙制云申/翌宗藩曽惠訓之不倦)竭誠親邸
(胡文恭行/向士安制)名宦不為不遇(白樂天文乗朱輪於華邸曳/長裾於王門名宧不為不遇)
王府贊讀(國朝徽宗政和七年張大亨奏竊見講讀之/官天子謂之侍講侍讀而在諸王者亦有侍)
(講侍讀官號比擬稱謂相紊詔諸王府/侍讀改為贊讀侍講改為直講續㑹要)
歴代事實經佐(唐太詔令姚元之制/睠彼藩邸髙選經佐)徳業優深(隋楊汪/字元度)
(為周冀王侍讀王甚重之每曰/楊侍講徳業優深孤之穆生也)文學俱長(徐摛字士秀/髙祖謂周捨)
(曰我求一文學俱長兼有行者欲令與晉安王緯遊處/捨曰臣外弟徐摛形質陋小若不勝衣而堪此選髙祖)
(曰必有仲宣之才亦無問/其容貌乃以摛為侍讀)有仲宣之才(上/注)朱門閉影(梁/陶)
(洪景為諸王侍讀雖在朱門閉/影不交外務惟以披閲為務)從容經席(類要燕公碑/曰桂山徐耼)
(字將道更潞沛豫周諸王/侍讀四王之門從容經席)
皇朝事實談經王府(淇水制談經王府/揮玉麈以雍容)義兼師友(東都/事略)
(蔡挺章兄抗字子直為潁川郡王伴讀英宗在藩邸器/重之請於濮安懿王願得與遊每見抗衣冠盡禮談經)
(王/府)
羣書精語清切蕃房寂寥舊蓽(類要謝脁牋清切/蕃房寂寥舊篳)王府
直講(國朝太平興國四年别置侍講以常參官/充政和七年詔改侍講為直講詳見贊讀)
歴代事實師範磐石(元和冉太子赦其歸登吕元膺宜/侍講承華師範磐石可充太子諸)
(王侍/講)
皇朝事實德行宜左右(四朝國史鄭穆字閎中為嘉定/二王侍講府寮缺員御史陳襄)
(請擇人神宗曰如鄭穆徳行乃宜左右王也凢居館下/三十年在王邸一紀非公事不至執政之門講説有法)
(可為勸戒者必反復/摘誦二王敬禮焉)校九經正義(東都事略孫奭傳奭/字宗古為諸王府直)
(講校正九/經正義)職在訓導(續㑹要大觀二年定王嘉王府侍/講沈錫奏真宗皇帝時以張士遜)
(為王友命王答拜以示賓禮令講讀輔翊之官職/在訓導亦王之友傅也可如王友例令王答拜)勸講
親賢(李淇水制勸/講親賢之地)多所禆益(李浩行狀公字徳逺兼恭/王府直講在王府多所禆)
(益且因事以及時政書之於冊上或見之王亦愛重/公他日補外累年乃歸王聞之欣然曰李直講來矣)孫
奭賜紫(至道二年以孫奭為/諸王府侍講賜紫)
王府記室(宋自明帝以後皇子皇弟雖非都督亦置記/室參軍隋皇伯叔昆弟皇子是為親王府置)
(記室參軍唐因之六典通典本朝太平興國中置/政和中以參軍行軍之際所稱詔除去參軍字)
歴代事實掌表啟書疏(職林漢三公及大將軍皆有記/室令史主上表章奏報書記魏)
(太祖輔漢以陳琳阮瑀管記/室軍國書檄多二人所為)辨軍符府檄(職林房喬為/秦王府記室)
(征伐未嘗不從居府出入十年軍符府檄或駐馬即揮/文約理盡初不著稿髙祖曰若人機識毎為吾兒陳事)
(千里外猶/對面語)陳事千里猶對面(見上辨軍/符府檄注)明珠兼乗未若
一言(唐職林薛收字伯褒為天策府記室嘗上書/諫王止畋獵王答曰明珠兼乗未若一言)兄弟
同掌機近(唐職林温大有字彦將唐初攝大/軍府記室與兄大雅同掌機近)河東三鳳
(職林薛元敬薛收及族兄徳音齊名世稱河東三鳳收/為長雛徳音為鸑鷟元敬年最少為鵷雛武徳中為記)
(室元敬謹畏未嘗申欵曲於房杜如晦/嘆曰小記室不可得而親不可得而疎)
皇朝事實謹恪有守(太宗雍熈二年以王龜從等並為/陳王韓王冀王府記室參軍太宗)
(諭龜從等曰諸子生長深宫未知世務必資良士贊導/為善使日聞忠孝之道卿等皆謹恪有守故兹謹選士)
(宜勉/之)靜重有規矩(曲阜行辛雍制維朕叔父為時賢王/宜得良士使從而遊以爾樸茂静重)
(有規矩輟自奉/常徃司管記)自處澹如(鄭雍傳雍字公肅元豐中為/皇弟嘉王府記室參軍在王)
(府幾十考不遷而自/處澹如士論益重)斥巧言令色(楊文公談苑竇偁為/晉府記室賈琰為判)
(官每諸王宗室晏集琰必怡聲下氣褒讚捷給偁/叱之曰賈氏子何巧言令色之甚獨不懼于心邪)士安
行優(言行録畢文簡公士安字仁叟兼冀王府記室參/軍端拱中詔王府官各上所為文帝問近臣曰文)
(吾既知之其行孰優皆以公對/帝喜曰是也以本官知制誥)徃司管記(見靜重有/規矩注)贊
導為善(見謹恪/有守注)陳拜起進趨之節(四朝國史傳神宗封/淮陽王潁王韓維皆)
(為記室參軍王每事咨訪維悉心以/對至拜起進退趨揖之容皆陳其節)有直諒多聞之益
(初寮除李彌大制朕以賢王將就外傅維兹僚屬歴選/在廷庶幾朝夕正士之親先有直諒多聞之益擢參王)
(府葢莫/汝宜)論聖人不可有功名心(韓維傳維字持國神宗/初就外傅以維為王府)
(記室神宗嘗與維論天下事語及功名維曰論聖/人功名因事始見不可有功名心神宗拱手稱善)作富
貴箴(孫覺傳字莘老遷昌王府記室王禮之因/問終身之戒覺為陳諸侯之孝作富貴箴)以史館
為(㑹要大中祥符五年以直史/館晏殊為昇王府記室參軍)自奉常司(見靜重有/規矩注)除
知制誥(見士安/行優注)
羣書精語擢參王府(見有直諒多/聞之益注)
王宫大小學教授(國朝太宗至道元年以員外郎孫蠙/充皇姪皇孫教授從新號也時中書)
(言今皇姪皇孫是環衛之職以教授為名從之真宗咸/平元年以朱昻兼南宅教授張蔚兼北宅教授嘉祐以)
(来置諸宫教授立講書課試規罸之法此事見紹興五/年錢觀復奏疏中興㑹要又朝野雜記云咸平初命諸)
(王府官分兼南北宅教授南宫者太祖太宗諸王之子/孫處之所謂睦親宅也北宫者魏悼王子孫處之所謂)
(廣親宅也英宗治平元年時宗室自率府副率以上八/百餘人而教授之官六員而已因詔増置教授官凢皇)
(族年三十以上者百十三人置講書四員年十五以上/者三百九人増置教授五員年十四以下者别置小學)
(教授十二員並舊六員為二十七員以分教之大學京/朝官充小學選人充崇寧三年睦親宅及北宅廣親宅)
(各大學小學教授一員廣親北睦親西及周王官大學/兼領小學各二員大小學兼領始於此職源云靖康之)
(亂宗學遂廢紹興復置諸王宫教授二員隆興減其一/嘉定復置宗學改為博士𨽻宗正寺於是宗室皆得就)
(學旋復存諸王宫大小/學教授一員朝野雜記)
皇朝事實都講(治平中宗室四千餘人親王置翊善侍/講記室餘則遂宫院置都講教授嵗時)
(有喜慶則燕宫/政殿或太清樓)為宗室六箴(神宗實録吴充兼吴王宫/教授他官都與宗室狎無)
(誨道之義充獨以嚴見憚宗子相率闢㕔事設講席受/經英宗在藩邸心重之為宗室六箴以獻一曰視二曰)
(聴三曰好四曰學五曰進徳六曰崇儉仁/宗命分寫遍賜皇族英宗書之座右屏)以經義啓迪
(言行録劉章字文孺紹興中兼普安恩平兩王府教授/公事王邸閲四嵗暴忠寫誠以經義史學啟迪掖導受)
(知孝宗/自此始)陳聖賢出處之方(周孟陽嘉祐中為澤王潤王/宫教授英宗辭命皆孟陽為)
(之贊道勤至雖家事之微無所不及又陳聖賢出處之/方參以古今禍福之變以為箴規英宗悚然起拜曰徃)
(時教授止於文章筆硯爾/今長者幸教之乃至此)正講席自申始(神宗實録吴/申字景山英)
(宗擇官教導宗室以為睦親宅都講初宗室坐序爵仍/自為賓主講官位主席之東隅申不肯坐且曰宗室當)
(以親族尊卑為序與講官分賓主至再移書大宗正大/宗正不能決因内朝出上書英宗是之宗室正講席自)
(申/始)位教授於中(中興繫年録校書郎王十朋兼建王府/小學教授先是教授入講堂則與皇孫)
(叙賓主而教授居賓位十朋不可/王特為之加禮而位教授於中)選履行端慤(仁宗嘗/曰諸宫)
(院教授非止講習經書亦須選揀/履行端慤者於是以張維翰充)舉士行樸厚(㑹要治/平四年)
(詔諸宫教授須舉士行朴厚確有經術恪/靜自守衆所共推者即不舉權貴親戚)舉樸學純誠
(㑹要熈寧元年五月言者謂諸王宫教授向來率用樸/學醇儒近以員多所用之人或異於前者西漢以博士)
(不通政事者補諸侯王傅欲令後有缺下兩制又國子/監舉有學行不通政事者充人限年五十以上庶專於)
(講授有益宗室詔如有缺宜令舍人院國子/監舉樸學純誠行義無缺義年五十以上充)舉所知盡
天下之才(治平三年蔡抗言欲令諸侯宫院教授有缺/並下兩制舉所知以盡天下之才詔從之)
真天子門生(紹興二十五年以趙逵兼普安恩王府教/授逵時為禮部郎及引對上曰卿乃朕自)
(擢秦檜日薦士曾無一言及卿以此知卿不附權貴真/天子門生也又曰兩王方學詩冀有以切磋之逵因奏)
(言路久壅願陛下廣覽兼聴勿以微/賤為間庶幾成敢言之氣上嘉納之)除記室(東都事畧/徐勣字元)
(功為越王等宫大小學/授召對除王府記室)
羣書精語成童誦習經書小學通達名數(治平元年六/月五日詔曰)
(雖王子之親必由於學惟聖人之道故能立身稽古大/猷若時至訓粤三徳三行之順有四術四教之崇歴辟)
(承風自家刑國今一祖之後諸宗之支亦嘗著命于前/命官以訓或兼職他邸或備位終年誘導之宜滅裂無)
(狀蓋命不待固事遂因循特詔近臣並薦能者使成童/而上誦習經書小學之居通達名數朝夕勸善日月計)
(能固當漸漬簡編恪脩志業與其趨異端而無守孰若/就有道以自脩居常謹思戒在中上所謂少成若天性)
(習慣如自然顧禮義之方須尊長之誨内有懿親/之表率外有明師之切劘懋進汝功用符朕意)朝夕
勸善日月計能有明師之切劘(並見/上注)置在諸邸敷訓羣
言(胡文恭行李/恂制云云)藩房授道有惠訓不倦之勤(胡文恭行/同安制)
四六警語(宫僚/宗邸)　(藩房/宗藩)　(出綍中宸/横經宗邸)　(昕朝選望/宗邸得師)
　(柬知帝扆/分教宫庠)　(天陛疏恩/王宫涖教)　(種學積文久想鳳儀之舉/横經授教將成麟趾之風)
　(接鴛鷺於清貫/掲模範於懿親)　(廟堂得埏鎔之當/宫邸惟模範之良)
　(士林夙重於典刑/帝胄獲親於模範)　(沛易楚詩稔聴師資之訓/文昭武穆宜多信厚之風)
　(洪惟帝訓學不俟於空言/必用儒英命始符于輿論)
　(審明國計久資籌畫之長/領袖儲宫政賴端方之彦)
　(金枝穎秀允資諭教之功/玉麈雍容果稱範模之任)
　(髙帝子孫固有殊人之龍種/梁王賓客豈徒授簡于免園)
　(茂仙源之玉葉政藉師資/侍講席于金枝更觀盛舉)
　翰苑新書前集卷三十
欽定四庫全書
　翰苑新書前集卷三十一
　　六院
登聞檢院(宋文帝元嘉九年魏主詔闕右懸登聞鼓以/達寃人通鑑唐大厯十四年詔天下寃滯于)
(朝廷受詞推決尚未盡者聴撾登聞鼓通鑑國朝雍熈/元年改匭為檢東延恩曰崇仁南招諫曰恩諫西申寃)
(曰申明北通𤣥曰招賢景徳四年改為登聞檢院命樞/密直學士張詠判仍差内臣監門不得闗預公事𨽻諫)
(議大夫掌受文武官及士民章奏表疏凢言朝政得失/公私利害軍期機密陳乞恩賞理雪寃濫及竒方異術)
(皆受以通達凢進狀者先鼓院若為所抑則詣檢院外/有理檢使今不置始於淳化二年置理檢院於乾元門)
(之西北廊以知制誥錢若水領之復唐制也至道三年/廢天聖七年上因讀唐史見匭函達下民寃枉之事乃)
(謂左右曰天下九州之大豈無寃枉之人若至京師檢/院鼓院理雪者必是州縣官吏提㸃刑獄轉運使不能)
(理雪又若不為申理則赤子無告矣乃置匭函仍專命/御史中丞為理檢使以分紀㑹要中興之初因舊制置)
(局于闕門之前舊在宣徳門外後𨽻門/下省建炎三年專𨽻諫院中興㑹要)
歴代事實知匭(唐武后置匭四區以正諫大夫/補闕拾遺一人充使知匭事)獻納使
(唐天寳九載改理/匭使為獻納使)掌匭之司(唐文粹李華含光殿賦云/乃立掌匭之司館通事之)
(吏職在達下情于上/天儆王言于有位)受四方之書(唐百官志武后垂拱/二年有魚保宗者上)
(書請置匭以受四/方之書乃鑄銅匭)達百姓之窮(南梁武帝紀天監元年/詔于公府謗木肺石傍)
(各置一函百姓已窮九重/莫達若欲自申投肺石函)達下情於上天(見掌匭/之司注)
皇朝事實理檢(見建官/本末)廣言路通下情(紹興十年臣寮/奏疏云國家置)
(檢鼔院所以廣/言路達下情也)居雙闕之左(中興題名自南渡以來始/創治所於和寧門之下紹)
(興戊申復承平之/制移置雙闕之左)以匭函為檢匣(隆平集/見鼓院)上東封書(真/宗)
(實錄田錫字表聖入判登閒檢院因夀寧節獻詩/二十韻太宗和賜又上東封書翌日命知制誥)上疏
論致治之本(中興繫年錄監登聞檢院吕祉字安老特/轉一官守右正言祉上疏論政治之本疏)
(入召對復進三策上/嘉納既退遂有是命)守右正言(見上/注)命制誥(見上東/封書注)
前賢詩詞獻納司存雨露邊(杜甫贈獻納使田舍人詩/獻納司存雨露邊地分清)
(切任才賢舍人退食收/封事宫女開函近御筵)
登聞鼓院(國初曰鼓司以内臣掌之鼓在宣徳門南街/北廊至道三年命太子中舍王濟勾當鼓司)
(用朝臣勾當自此始景徳四年詔改為登聞鼓院掌諸/上封而進之以達萬人之情㑹要𨽻司諫正言續㑹要)
(凢文武臣寮閤門無例通進文字並先經登聞鼓院進/狀未經鼓院者檢院不得收接分紀建炎元年因舊制)
(置局于闕門之前髙宗即位於南京召李綱為宰相綱/奏曰人主莫大於兼聴廣視使下情得以上通今艱難)
(之際四方休戚利害日欲上聞而士民之願効其智慮/者尤多而檢鼓院猶未置恐非所以通下情而急先務)
(也遂置登聞檢院鼓院於行/在便門外三年専𨽻諫院)
皇朝事實逺大之器(東都事畧蘇軾字子瞻號東坡判/登聞鼓院英宗在藩聞軾名欲以)
(唐故事召入翰林宰相韓琦曰蘇軾之才逺大之器也/天下之士莫不畏慕降伏皆欲其進用然不若朝廷培)
(養之而後用也及試二/論復入三等得直史館)無進趨之意(言行録吕申公著/著諡正獻差判登)
(聞鼓院公研精講學無進趨之意嘗與王介甫相對而/歎曰今天下雖小康然堯舜之道知不可復行以故求)
(閒局將以/遂其志)恥走淵覿之門(晦菴集李椿字夀翁監登聞/鼓院淵覿寵方盛同舍人走)
(其門公恥/之自引去)賜錦袍(仁宗實録景徳二年改鼓司為登聞/鼔院即命周起諡安惠判鼔院㑹十)
(月賜近臣錦/袍特預之)伊川再辭(程伊川先生文集差兼判登聞/鼓院先生引前説且言入談道)
(徳出領訴訟非用/人體再辭不受)以匭函為檢匣(隆平集云咸平改登/聞院曰登聞檢院鼓)
(司曰登聞鼓院自是匭函遂廢天聖間復於檢院鼓院/各以匭函為檢匣凢言大事朝政闕失或訴寃未辨者)
(悉令檢匣以進即言涉竒邪/無得通聞置理檢使領之)
羣書精語九重非叫閽之可聞(唐大詔令神龍元年申/寃制九重嚴邃非呌閽)
(之可聞萬邦遐曠因表疏/而方達其有寃未申投匭)延不諱之書建登聞之鼓(令/百)
(官言事詔太宗之御天下也持稱至理猶復旁求諫諍/俯察謳謡廣延不諱之書建登聞之鼓于時在朝無闕)
(政四海/無疲人)萬邦之事無隔於九重(同上其擊登聞鼓者委/金吾將軍收進不得輒)
(有傷損亦不須令人遮擁禁止其理匭使但任投匭人/移表狀於匭中依常進來不須留副本并妄有盤問止)
(遏萬邦之事無隔於九重/獻替之謀不遺於聴覽也)以代誹謗之木(續通典寳應/元年制下自)
(蒸黎上及公卿並須設匭論及時政得失仰差中正清/白官一人知匭務知招其直言以代誹謗之木其匭朝)
(出夕/入)
進奏院(唐藩鎮皆置邸京師以大將軍主之謂之上都/後大歴十三年改為上都知進奏院官五代以)
(來支郡不𨽻藩鎮補人為者聴其置邸𨽻藩鎮者兼掌/焉國初縁舊制皆本州鎮補人為進奏官其軍監塲務)
(轉運司則差知後官則副知掌之逐州就京師各置進/奏院㑹要太平興國六年諸州罷知後之名簡知後官)
(得李楚等百五十人並充進奏官命供奉官張文粲提/轄諸道進奏院周益公編題監官以京朝官及三班使)
(臣充掌受詔敕及諸司符牒辨其州府軍監以頒下之/并受天下章奏按牘狀牒以奏御及分授諸司續㑹要)
(中興以來𨽻門下後省給事中㸃檢訖乾道九年依舊/𨽻後合𫝊報事令後省錄付報行中興㑹要孝宗㑹要)
(又題/名云)
歴代事實留邸(杜牧行賴師貞制/主大藩留邸之事)闗白啟導(杜牧行景/思齊制云)
(諸侯之任各有職貢小者得事例大/者決于朝廷闗白啟導屬于留邸)
皇朝事實獻文章(六一集王質字子野初以䕃補太常/寺太祝監進奏院獻其文章召試賜)
(進士及第校/勘館閤書籍)仲淹薦舜欽(東都事畧蘇舜欽字子美仲/淹薦其才監進奏院用故紙)
(祠神為御史所糾除名時王質守陜聞之嘆曰/子美之才如此士大夫不為天子惜之可傷也)
糧料院(國初仍舊制以三司大將軍為都糧料使自開/寳六年以著作佐郎陸光範充改用京官自此)
(始太平興國五年分諸司馬軍步軍為三院八年以馬/軍步軍合為一院雍熈四年命供奉官陳處誨勾當諸)
(司糧料供奉官曽祚勾當馬步軍糧料自後復分馬步/軍為兩院或以諸司使副分主之端拱二年復以京朝)
(官主之並國朝㑹要元豐末併馬步軍與諸司為二院/中興百官題名𨽻太府寺掌以法式頒廪祿凢文武百)
(官諸司諸軍俸料以劵準給四朝志中興以來行在有/諸軍諸司糧料院鎮江建康有分差諸軍糧料院鄂州)
(有分差戸部糧料院四州縂所有分差戸部魚闗糧料/院分差利州戸部糧料院並中興孝宗㑹要六院官例)
(以京官知縣有政績者為之故恩疏數畧視職事官而/不入雜壓紹興間胡汝明以料院除監察御史遂遷副)
(端乾道復相繼入臺省有宋敦書等數人而六院彌重/號為察官儲矣紹興間復入雜壓淳熙間削去近嵗復)
(舉班在五寺簿下太/學博士上朝野雜記)
皇朝事實祿鍵(紹興五年臣寮言竊惟國家之賦祿以/糧審為闗鍵糧審之勘給以法令為承)
(式中興/㑹要)老吏驚嘆(樓攻媿集汪大猷字仲嘉幹辦行在/糧料院文書盈几日不給視公間摘)
(一二無不切中老吏驚嘆謂未有也或言𣙜貨務在/藏庫有羨請朝旨以委公躬自檢校得其實以對)除
太常簿(樓攻媿集林正惠公大中字和叔幹辦諸司糧/料院求外補同擬者四人孝宗指公與計衡姓)
(名曰此二人佳可除職/事官遂除太常寺簿)除察院(朝野雜記紹興十一年/胡汝明自料院除監察)
(御/史)為察官之儲(見官/制)
旁引均其稍食(禮天官宫正均其稍食/又云月終則㑹其稍食)
審計司(國初以三司使縂邦計然案牘叢委典者不能/徧察而奸容焉淳化三年始用戸部使樊知古)
(奏復别為院置官顓領之以聴稍食之要貳置院之初/特掌騎兵徒兵給受之數猶未及諸司也元豐三年合)
(步騎兩院為一遂以其一主諸司自宫禁朝廷下至斗/食佐史凢賦祿者以式灋審其名數而稽其亂名者唯)
(郊賜給已乃審祿有疑予則詔以法凢四方之計籍上/于大農則逆其㑹凢有司議調度㑹賦出則􁁸焉舊為)
(諸軍諸司專勾司建炎元年避髙宗/御諱改諸軍司審計官中興繫年錄)
皇朝事實糧審為闗鍵(中興㑹要紹興五年臣寮言臣/竊惟國家之賦祿以糧審為闗)
(鍵糧審之勘給/以法令為承式)未嘗登權門(胡澹菴集辛次膺監諸司/審計司供職行朝未嘗登)
(權要門參知政事孟庾被詔薦其/才遂召對是日除駕部員外郎)除駕部(上/注)
官誥院(國初於右掖門置院四司誥身案並集于此以/備中書除改本司郎官各主其事淳化五年始)
(專置官司於省内凢官誥各以本司誥身印印之官誥/院提舉一人以知制誥充判院一人以革職京朝官充)
(元豐五年行官制文武告身屬吏部蕃官告屬兵部封/贈及命婦告屬司封加勲并將校告屬司勲崇寧四年)
(置造官誥局五年罷令尚書右選主管大觀元年復置/三年復罷政和三年六月詔依舊置官誥院差官二員)
(主管少府監鑄印記吏部製造誥/身按記為文中興以來因仍不改)
皇朝事實代言手(楊誠齋集京鏜字仲逺參政龔茂良/薦公于孝宗轉主管官誥院先是茂)
(良帥豫章日得公牋奏之文竒之曰此汪彦章代言手/也庀職兩月詔從臣舉良縣令為執法官給事中王希)
(吕以公應書即召見曰卿議論通/明有用材也是日除監察御史)有用材(上/注)上科舉議
(蘇穎濱集蘇軾行狀王介甫用事議論素異還朝置之/官誥院介甫欲變更科舉上疑焉公議上悟曰吾故疑)
(此得蘇軾議意釋/然矣即日召見)除監察御史(見代/言注)
四六警語(司匭/糧審)　(拜命九重/躋榮六院)　(光奉恩綸/典司廩院)
　(清班養望暫司綸誥之優/紫禁選賢即簉雲霄之上)
　(班髙事簡暫掌路鼓於端門/年除嵗遷即持荷槖於禁地)
　(㑹計當而已矣暫屈長才/謀猷爾乃順之行躋法從)
　(爵擅於上而無窮暫掌絲綸之宻/爾有斯猷則入告行躋華槖之聮)
　　四轄
𣙜貨務都茶場(𣙜貨務掌折博斛斗金帛之屬四朝志/以朝官諸司使副内侍二人監太平興)
(國中以先平嶺南及交趾諸國入貢通闗市議於京師/置𣙜易院大中祥符中併入𣙜貨務㑹要建炎中興又)
(創都茶場給賣茶引隨行在所於𣙜貨務置塲雖分兩/司而提轄監官並通御管幹建炎四年詔𣙜貨務都茶)
(場依舊𨽻左右司其提領措置並罷其都茶場仍令提/轄𣙜貨務官兼行提轄尋徙越州一務場于建康又併)
(真州一務場歸建康紹興五年詔建康鎮江兩務場只/是給賣鈔引三十二年詔三省今後選差文臣充監更)
(不差武臣乾道六年詔依舊通差武臣中興㑹要孝宗/㑹要先是課入不立額惟視舊嵗為等差是嵗始昈分)
(有定數嵗總為錢二百四十萬萬行都受藏之所為數/八十萬萬于建康者一百二十萬萬于鎮江者四十萬)
(萬題/名)
皇朝事實條救弊之策(周益公集陳從古字希顔監行/在𣙜務都茶場丞相虞雍公問)
(君嵗終出納幾何君曰國家利源鹺茗居多自合同闗/子行遂虧常額丞相命君即都堂條救弊之策於是闗)
(子罷而嵗/入増矣)出知鄜州(東都事略薛向字師正監/在京𣙜貨務出知鄜州)
旁引𣙜務(白居易裴𢎞泰太府/少卿制云頃分𣙜務)權萬貨輕重(唐劉宴傳/云能權萬)
(貨輕重使天下無/甚貴賤而物常平)
雜買務雜賣場(雜買務舊曰市買司至道中廢咸平中/復置和市百物凢宫禁官物所需以時)
(供納雜賣場景徳四年置掌受内外弊餘之物/計直以待出貨或準折支用以四朝志㑹要纂)
歴代事實司市(周禮/地官)京市(隋司農寺統/京師令丞)三市(唐有東西/南三市)
平準　中準(和帝改平/準為中準)平均(唐六典以二物平/市以三賈均市)平市均
市(周禮司市掌市之治教政刑量度禁令以次序分地/而經市以陳肆辨物而平市以政令禁物靡而均市)
(以商賈阜/貨而行市)治其市政(周禮司市凢㑹同師役市司帥賈/師而從治其市政掌其賣儥之事)
遷有無和利用(六典太府總京都四市平/準所以遷有無和利用)
皇朝事實以亷白自將(朱晦菴集潘畤字徳畤提轄雜/買務雜賣塲嚴禁防謹次第大)
(官要人無敢干以私皇城邏卒挾恃干紀公按致其罪/不少貸人為危之然公以亷白自將其黨雖怨之卒無)
(以報/也)無敢干以私(見/上)未嘗售一物(吕東萊集東萊公家/傳吕好問字舜從監)
(在京雜賣場正獻公當國任事者以公親宰相孫濶其/條約不以簿領累公公愈益自厲日夜治文書若有程)
(督之者時以樸素先天下四方貢獻一歸之有司斥賣/以佐經費吏或下其估以自私公獨漠然如不見終秩)
(未嘗售/一物)人以為國器(見下/注)論當世事皆大計(樓攻媿集/趙粹中監)
(行在雜買務雜買場職在筦庫論當世/事皆天下大計人咸望以為國器矣)
左蔵庫(掌受四方財賦之入以待邦國之經費其原葢/起於周職内主賦入職嵗主賦出而邦布之入)
(出則外府又主之皆其職也晉始置左右藏令唐于左/右藏分建東西庫以太府少卿知出納於左長慶門之)
(東國初左藏止一庫置使領焉題名太平興國分為二/庫淳化左右藏各二庫四年廢右併入左政和六年以)
(東西庫為名以㑹要續㑹要纂中興因仍東西庫各以/文臣監武臣同監其東幣帛絁紬之屬在焉其西金銀)
(泉劵絲纊之屬在焉紹興二十七年詔戸部于轄下丞/簿内選一員兼充左藏庫提轄官此提轄所由始孝宗)
(即位詔將御前樁管激賞庫撥歸左藏庫以左藏南庫/為名專一樁管應副軍期支遣於是有東西南三庫以)
(中興㑹要孝宗㑹要脩尋罷南庫大抵國家用度多靡/於贍軍西蜀湖廣江淮之賦類歸四縂領所以餉諸邊)
(其送京者殆亡幾唯閩淛悉輸焉東西庫嵗入以端計/者率百四十萬以緡計者率二千萬給遣稱是而大軍)
(居十之七宫禁百司祿賜裁三之間有非泛浩繁之費/則請於朝徃徃出内帑封樁以補所缺先是四轄官外)
(補則為州内遷則寺監丞亦有徑為雜監司或入三館/者乾道間𣙜貨王禋除福建市舶左藏王揖除九路鑄)
(錢淳熈間熊子復自文思除校書郎近嵗望稍輕/徃徃更遷六院官或出為添倅非曩日之比矣)
歴代事實御府(謝承後漢書内庫曰御府又東觀漢紀/更始至長安御府帑藏皆按堵如故)
京藏(後魏王顯謂楊固曰吾作太府卿庫藏充滿固曰/減百官之祿及贓贖悉入京藏以此充府未足為)
(多/)天積(天積者天子藏府/也韓楊天文要集)珠府(晏公類要韓楊天文要/集離珠為藏府在須女)
(北/)瓊林大盈(唐徳/宗)受藏之府(白集行裴武制受/藏之府國用所資)天下財
賦皆納(唐制天下財賦皆納於左藏府而太/府四時以數聞尚書比部復其出入)貨幣山積
(唐元宗召公卿百寮/觀左藏庫貨幣山積)不同諸司(續通典狄兼謩對唐文/宗封敕門不同諸司云)
(云/)
皇朝事實治藏(胡文恭行李緯制/云特陞治藏之名)國帑(公是行曺侁/制典司國帑)髙
科滯筦庫(言行錄韓琦監左藏庫時方貴髙科多徑去/為館職公獨滯於筦庫衆以為非宜公處之)
(自若不以為卑冗職事未嘗茍且禁中須索金帛皆内/臣直批聖旨下庫公奏天禧中嘗專置傳宣合同一司)
(願復舊制詔從之舊有監秤内官一員綱運至必監秤/始得交納内臣徃徃數日不至寳貨皆暴露廊廡逺方)
(衙役苦於稽留公奏罷之灾傷州郡所/輸物帛不如度者例猶追剥公請蠲之)召試直集賢(六/一)
(集程文簡琳監左藏庫天禧中/詔選文學履行召試直集賢院)
旁引掌邦之賦入(周禮職内掌邦之賦入辨其財用之/物而執其總以貳官府都鄙之財入)
(之數以逆邦國之賦用凢/受財者受其貳令而書之)
文思院(太平興國三年置掌造金銀犀玉工巧之物金/彩繪素裝鈿之飾以供輿輦冊寳法物及凢器)
(服之用𨽻少府監熈寧三年詔文思院兩界監官立定/文臣一員武臣一員並朝廷選差其内侍勾當官並罷)
(以四朝志㑹要云紹興三年詔少府監併歸文思院其/上下界監官從工部辟差工部言所轄文思院舊分上)
(下界監官三員内一員文臣係京朝官上界造作金銀/珠玉下界造作銅鐵竹木雜料欲依舊分為上下界從)
(之隆興三年詔併禮物局/入文思院中興孝宗㑹要)
羣書旁引百工咸理(記月令季春之月命工師令百工/審五庫之量金鐵皮革筋角齒羽)
(箭幹脂膠丹漆毋或不良百工咸理監工/日號毋悖于時毋或作為淫巧以蕩上心)効功按度程
(上月令孟冬之月命工師効功陳祭器按度程毋或作/為淫巧以蕩上心必功致為上注工師工官之長也効)
(功録見百工/所作器物也)
四六警語(工正/工尹)　(明綸疏寵/文石升班)　(疏寵中宸/躋榮内轄)
　(密贊十連夙髙婉畫/總司萬貨尤藉通材)　(策勲製錦之邦/提綱離珠之府)
　(少勞鞭算之長/嗣渙絲綸之渥)　(此成周職内之遺意/亦本朝淳化之舊規)
　(聚百物於日中之市要在提綱/得一賢制天下之財允符遴選)
　(惟司帑有東西之分/故設官兼文武而致)
　(凢曰金刀布帛之制欲斂散之有常/惟知本末源流之儒信出入而無悖)
　(謂工事皆聖所作允為提綱/宜先生自此而升又將出綍)
　　京局官
封樁庫(國朝乾徳二年置封樁庫太宗改為景福内庫/長編渡江後有左藏封樁庫者孝宗所剏也其)
(法非奉親非軍需不支淳熈末徃徃以犒軍或造軍器/為名撥入内庫十三年庫中所儲金至八十萬兩銀一)
(百八十萬餘兩又有糴米并度牒錢而下庫復儲見緡/常五六百萬朝野雜記左藏南庫者本御前樁管激賞)
(庫也紹興休兵後㤗檜取戸部窠名之可必者盡入此/庫戸部告乏則予之檜死屬之御前由是金幣山積黄)
(通老為禮部侍郎建言請歸之左藏及孝宗受禪袁伯/誠在諫院復以為言上嘉納之遂改為左藏南庫焉淳)
(熙末始併歸戸部紹興元年又改/稱封樁下庫仍𨽻戸部焉並上)
提領贍軍所(紹興八年十一月戸部尚書章誼請置贍/軍酒庫於行在命司農寺丞葢諒主之賜)
(浙東總制錢五萬緡為醸本其/後嵗收息錢五十萬緡凢年錄)
皇朝事實兼檢討官(周益公集陳居仁字安行監贍軍/酒庫所糴場隆興改元脩髙宗聖)
(政兼檢討官/葢異選焉)
編估打套局(紹興年間從戸部新請三路發到市舶香/藥藏雜物左藏東西庫𣙜貨務交納外其)
(編估職事乞除委左藏庫監門官一貟兼其打套職事/委太府寺丞引庫監官兼八年專置打套局監官一貟)
(以右迪功郎范仲由充從戸侍李彌遜請也九年置編/估官一員十一年移編估打套局出左藏庫之外南倉)
(之北置/局㑹要)
太平惠民局(神宗朝設太醫局􁋑藥所於京師崇寧中/増置七局揭以和劑惠民之名脩製給賣)
(各有攸司和劑局方叙添置太府丞一員提㸃後廢續/㑹要紹興六年置藥局以行在太醫局熟藥東西南北)
(四所為名内將藥局一所以和劑為名從戸侍王矦之/請也詔和劑局置監官文武各一貟差京朝官與大使)
(臣十八年依在京改作/太平惠民局中興㑹要)
皇朝事實擢檢討官(周益公集范文穆公成大監行在/太平惠民和劑局堂吏丐藥不獲)
(以朝旨下所𨽻太府寺蒐細故杖吏逞憾公白户部侍/郎汪公應辰杖大府吏已能大其官矣夀皇類編髙宗)
(聖政以公為檢討官又兼敇令所/近世局務無修書者人以公為直)救民疾苦(續㑹要政/和四年尚)
(書省言脩合藥所在賣藥所葢本周官醫師救萬民之/疾苦今只以都城四壁并商稅院東出賣􁋑藥名之甚)
(非創置惠民之甚矧/今局事不𨽻太醫)
御前軍器所(元豐官制置軍器監以掌戎器之政令又/有御前軍器所其役兵有萬全軍匠東西)
(作坊工匠舊軍器所得專達建炎中嘗以大閹董慤提/舉未踰年即罷之紹興五年始𨽻工部朝野雜記十一)
(年臣寮奏軍器所𨽻工部當𨽻臺察從之中興㑹要後/復以中人典領其調度程品軍器監有不得預聞者三)
(十年黄通老為侍郎為上言非祖宗建官正名之意官/請得領屬稽考之詔依條檢察孝宗受禪增置提㸃)
(一員以内省都知李綽為之改稱提舉又七日詔御前/軍器所專𨽻提舉其𨽻工部等指揮勿行張真父時為)
(御史力論其不然上乃命仍𨽻朝野雜記舊有提㸃官/今同舊有提轄官六員今一員幹辦官二員今一員監)
(造官六員今二員受給官二員今一/員監門官二員今一員中興㑹要)
車輅院(國朝車輅院舊不載神宗正名廢羣牧司供乗/輿法物則歸車輅院有監官三員一員内侍一)
(員文臣京朝官一員武臣建炎三年罷紹興十二年因/前東京車輅院人主王道陳乞遂詔車輅院官吏依舊)
(例減半差/中興㑹要)
歴代事實典路(周官有/典路)車正(通典夏后氏因鸞車而制/鈎車俾車正奚仲建斿旐)
(尊卑上下/各有等級)司輅之職(周禮巾車氏掌王五輅有玉金象/革木之制至秦惟乗金根車漢承)
(秦制以為乗輿晉武帝始備五輅令掌為天子法車/後周設六官置司輅之職皇帝之輅十有二等云云)辨
旗物(周禮巾車氏掌公車之政令辨其用與/其旗物而等叙之以治其出入之五路)
騏驥院(國朝舊有天廏雍熈中以天廏改為左右騏驥/院隆平康掌司國馬景徳中始増置羣牧使副)
(都監判官以領廏牧之政官制行廢羣牧使供乗輿法/物則歸車輅院養國馬則歸左右騏驥院天駟監而縂)
(於太僕寺/焉續㑹要)
歴代事實典廏(六典唐有/典廏令)掌天驥之閑(李文銳集左神/策劉公神道碑)
(云飛龍掌/天驥之閑)
皇朝事實天廏(見官/制)掌司國馬(見官/制)
旁引掌牧地政令(周禮牧師掌牧地皆有厲禁而頒/之孟春焚牧中春通淫掌其政令)
省倉(紹興三年行在省倉内鎮城倉改為行在南倉舊/係臨安府州倉仁和倉改為行在北倉舊係仁和)
(縣地基上修葢監官四員並兼管幹和糴十一年詔行/在三倉以行在省倉上中下界為名監官監行在省倉)
(上中下倉界繫/銜中興㑹要)
歴代事實天囷(石氏星經天倉六星在婁南倉穀所藏/南三星天庾積厨粟之所天囷十三星)
(囷倉廩之屬/主御糧也)國廩(唐大詔令策問國廩/罕蓄乏九年之儲)典廩(隋百官志/北齊司農)
(寺掌倉正統太倉隋/司農寺統太倉典廩)
皇朝事實掌庾(祥符九年夏四月戊寅詔京師官年六/十已上勿差監在京諸倉時國子博士)
(雍文載年六十五受敇上言求免上曰京倉自受納至/給畢殆六七嵗此輩一任則老於掌庾矣因著式焉續)
(通鑑/長編)中都儲積(續會/要云)服勞廩委(公是行/劉誥制)記姓名(石林燕/語梁莊)
(肅公適景祐中監在京倉南郊赦録朱全忠之後莊肅/上疏罷之曰全忠叛臣也何以為勸仁宗善之擢審刑)
(院詳議官記其姓名/禁中自是遂見擢用)
豐儲庫(紹興二十六年戸部尚書韓仲通乞以上供米/所餘之數嵗樁一百萬石别廩置之遇水旱則)
(助軍糧及減少糴號/豐儲倉詔從之小歴)
皇朝事實掌九榖廩藏(哲宗正史職官志總倉二十有/五掌九穀廩蔵之事以給官兵)
(祿食/之用)餘見省倉行
交引庫(交引庫𨽻太府寺掌給印/出納交引錢之事㑹要)
草料場(哲宗正史職官志草料場十有/二掌京畿芻秸以給内外飼䬴)
歴代事實秣馬之司(續通典乾元元年李輔國/奏秣馬之司事資草料)
樓店務事實論朝廷大事(歐陽六一集蘇聖欽監在京/樓店務官京師位雖卑數上)
(疏論朝廷大事敢道人之所難言/范文正薦之召試得集賢校理)論正心擇賢(長編仁/宗寳元)
(間以災異下詔求直言監在京樓店務蘇舜/欽詣軌通疏條二事一曰正心二曰擇賢)
排岸司(國初開封府置排岸東西南北二司掌諸路綱/船輸納及糧運至京師分定諸倉交缷領各處)
(裝缷役卒指揮以缷綱牽駕以京朝官充充人或一人/所貴主轄得雜般舟船催驅缷納綱稍國朝㑹要政和)
(六年浙西諸州各置排岸一員從兩浙運副應安道之/請也四朝志紹興間知臨安府梁汝嘉請專置行在排)
(岸司又詔添文官一員七年詔行在建康府置文臣排/岸司監官一員以行在排岸司為名二年為任係京官)
(中興/㑹要)
皇朝事實顓促漕舸(胡文恭行/楊王制云)典司水運(哲宗正史職/官志掌典司)
(水運舟船輸/納雇直之事)釐葺舟船(續㑹要應安道奏排岸官專一/管幹津遣綱運并釐葺舟船)
董引漕引之舸(胡文恭行/季師中制)
　
　
　
　
　
　
　
　
　
　
　
　翰苑新書前集卷三十一
欽定四庫全書
　翰苑新書前集卷三十二
　　三衙
總三衙(國朝沿五代之制有侍衛親軍及殿前兩司葢/侍衞親軍起於後唐職畧又石林燕語云自梁)
(置在京馬步軍都指揮使後唐遂改為侍衞親軍殿前/始於周世宗顯徳元年五代㑹要世宗詔募天下豪傑)
(俱送於闕下選武藝超絶者分署為殿前諸班本朝國/初侍衞親軍置都指揮使雖都虞候亦在殿前都指揮)
(使之上自王超罷職無復任者而侍衛司軍馬步軍遂/分為二并殿前號三衙而馬步二軍始居殿前司之下)
(焉職畧三司之權雖重而軍政號令則在樞密院與漢/周間史洪肇之徒為之者異矣此祖宗微意石林燕語)
皇朝事實八桄梯(官制舊典管軍八信武弁軍八桄梯/葢殿前馬軍步軍副都指揮使三軍)
(都虞候天武捧日龍衛神衛/四廂都指揮使為管軍)周廬之帥(國史親衛諸軍虎/旅百萬葢天下武)
(鋒之萃也既建三/帥以䕶周廬之帥)士卒預識威名(言行録髙武烈王瓊/為殿前都指揮使管)
(軍員缺王兼領二司乃言曰先朝自殿前而下各置副/都指揮使及都虞候常有十人職近事親易以第進又)
(使士卒預識威名緩急臨戎上下/得以附習此軍制之大要上從之)招丁壯營牧圉(中興/繫年)
(録楊沂中提舉宿衞親兵時衞兵不滿三千病其寡弱/於是招丁壯營牧圉未半嵗軍容果張上由是益眷之)
三帥禮繼二府(續㑹要熙寧九年殿前都指揮使郝質/言徃軍器監與劉判監劉奉世㑹議軍)
(器上批殿前馬步三帥禮朝廷大遇繼二府事體至重/寺監小官豈可呼召使赴期㑹自今止令移文定議)
與學士分道(歐公歸田録寳元康定間余自貶所還京/見王君貺初作舍人在坐見殿前馬步軍)
(聮騎立門外呈榜稱不敢求見舍人遣人謝之而去慶/歴三年余作舍人此禮已廢然三衙軍相逢而斂馬駐)
(立前呵者傳聲太尉立馬急遣人謝之比舍人馬過然/後敢行後余官于外十年而還遂入翰林與學士相逢)
(分道而過更無斂避之禮/盖兩制漸輕三衙漸重)
自叙見宰執皆横杖(筆談云三衙内中見宰執皆横杖/於文徳殿後主廊堦下唱喏宰相)
(出立皆上揖之外過從官於通衢皆避馬/此禮久廢惟内中横杖之禮至今不廢也)
殿前司(都指揮使副都指揮使都虞候掌殿前諸班直/及步騎諸指揮之名籍入則侍衛殿陛出則扈)
(從乗輿大禮則提㸃編排整肅禁衞鹵簿儀仗掌宿衞/之事都指揮使以節度使為之而副都指揮使都虞候)
(以刺史以上充馬步軍亦如之四朝志本朝國初沿後/周有殿前都檢㸃在都指揮使上太祖由此承禪後不)
(置焉中興以來主管殿前司一員其屬有幹辦公事主/管禁衞各二員准備差遣准備差使㸃檢醫藥飯食各)
(一員尋咸幹辦公事一員/増書寫機宜文字一員)
歴代事實爪士(杜牧行髙軿制禁/旅典兵為吾爪士)典行宫省(曺植東征/賦曰建安)
(十九年王師東征/余典禁兵行宫省)
皇朝事實帥鉞(王岐公除李璋制/仗帥鉞於殿除)巖除之帥(同上屬領/巗除之帥)
殿巖(東坡除苖授制/云祇䕶殿巗)嚴衛(司馬温公賜郝質詔曰/内典嚴衛外秉節旄)扈從
(温公除殿帥建節制/云嘉其扈從之勤)八屯(同上錫以六/纛縂此八屯)七萃(温公除郝/質制内縂)
(七萃之師外/分十連之任)手不釋卷(燕達傳達字逢辰元祐初為殿/前都指揮使達起行伍然喜讀)
(書手不釋卷神宗嘗問用兵當何先達曰莫如愛/上曰愛克厥威可乎達曰威非不用要以愛為主)虎臣
(温公制總領禁/衞為王虎臣)髯將軍銳不可及(中興繫年録劉猊以/衆數萬欲犯建康楊)
(和王沂中至藕塘與猊遇遣勁騎五千突入其軍賊兵/亂沂中縱大軍乗之賊衆大敗猊以首抵謀主李諤曰)
(適見髯將軍銳不可及果/楊敗前地即以數騎遁)董率王旅(温公賜郝/質詔云)置帥殿
陛(南豐擬制置帥/殿陛屬之董齊)典綏王旅(曲阜行燕達制云惟朕虎/臣典綏王旅環列増肅周)
(廬不/驚)候視軍中(南豐擬制士及林武宿衞左右而/虞度候視于軍中者其任綦寵)總凝
嚴之䕶(王岐公除李璋制進縂嚴/凝之䕶歴圖勁傑之資)虞度軍中之事(荆公/除宋)
(守約制營衞之士皆天下武臣之髙/選虞度軍中之事是可非其人哉)選廂軍補禁旅(東/軒)
(筆録王徳用為樞密使許懐徳為殿前都/指揮使役奏選廂軍補以禁族増數萬人)選補以勞舊
第進(言行録王徳用為殿前都指揮使先是軍中選補/不以公其貧亡貲雖當補不可得公典禁軍親為)
(按籍以勞舊第進騎士請馬集於/廷中混而給之吏無所容其私)令寓捕蟬(石林燕語/宋守約為)
(殿帥自入夏日輪軍校十數輩捕蟬不使得聞聲有鳴/於前者皆重笞之人頗不堪神宗一日以問守約曰然)
(上以為過守約曰軍中以號令為先臣承平縂兵殿陛/無所信其號令故寓以捕蟬耳蟬鳴固難禁而臣能使)
(必去若陛下誤令守一障臣/庶幾或可使人上以為然)諫興宫室(張耆傳耆字元/弼真宗朝為殿)
(中都虞候是時大興宫室之役以奉符瑞宰臣丁謂欲/殫國財力雖大臣不敢議耆上言土木之役不足以承)
(天意後為/樞密使)勸進澶州(言行錄髙武烈王瓊為殿前都指/揮使契丹直抵澶州真宗北幸駐)
(蹕韋城大臣有勸上南巡者召問王行幄王曰誰為陛/下建此者國之安危事在轉漏遂發韋城次澶州將抵)
(浮橋左右猶躊躇未進王下馬自扶輦擁衆渡河既而/請帝御北城觀兵漢軍望黄葢皆仰呼萬嵗敵衆駭視)
(失色有頃弩伏發射契丹/貴將逹蘭死遂奉書請盟)責衛士言粟腐(同上有衞士/白陳粟腐王)
(曰邊防戰守之兵暴露寒苦而所食者與豉同色若等/日既食太官月所給又先進様於上前豈特諸軍比也)
(有一言以動吾軍者/斬於是衆莫敢有言)居殿巖十年(言行録郭觀察棣字/子華淳熈五年擢殿)
(前副都指揮使居殿巖十年嘗為上言騎兵駐輦轂下/固以重内然江上有警奔涉至勞未及對敵勁氣已挫)
(願纔留所當用者餘悉/牧之丹陽於計為便)
馬軍司(都指揮使副都指揮使都虞候都指揮使侍衛/扈從及大禮宿衞所掌如殿前司中興以後主)
(管侍衞馬軍司一員幹辦公事准備差遣㸃檢醫藥飯/食中興㑹要乾道虞忠肅為相移騎軍屯于建康號馬)
(軍行/司)
皇朝事實騎帥(玉堂集明道初除夏守斌制/策勵於徒兵遂階升於騎帥)侯奄之職
(王岐公除某人制既建三帥以䕶周廬之師又設/侯奄之職以訓齊其政又守次事勞宜進侯奄)徒騎
之虞(又曰益遷/徒騎之虞)軍候之職(東坡除劉舜卿制/仍遷軍候之職)典司禁戎
(唐大詔令/劉希暹制)參司親衛(文恭集賜侍衛都虞候三/從政參司親衞出䕶邊兵)成五陣
法教戰士(東都事畧燕達傳達以功遷榮州防禦使為/馬步軍副都指揮使神宗閲武騎患未精達)
(請躬自巡教悉精銳又采諸葛亮李靖遺意成五陣法/以教戰士進殿前副都指揮使哲宗即位遷殿前都指)
(揮/使)師徒技能日進(㑹要元豐二年上批馬軍都虞候權/主管步軍燕達能體朝廷訓齊士伍)
(之意故二司所總師徒技/能日進宜與二子閤職)號噭萬旅(淇水除盧政制材/官車騎之衆號噭)
(萬旅命/爾將之)
步軍司(都指揮使副都指揮使都虞候掌步軍諸指揮/之名籍凢統制訓練畨衞戍守遷補賞罰皆總)
(其政令侍衞扈從及大禮宿衞如殿前司中興以來主/管侍衞步軍司一員幹辦公事准備差遣㸃檢醫藥飯)
(食/)
歴代事實典司禁戎(唐大詔令劉/希暹制云)
皇朝事實督將(淇水除苖侵等制/云補督將之缺)侯奄(王岐公行步軍/都虞候制事見)
(侯奄之/職注)虞度兵計(淇水除苖侵等制虞度兵/計候司戎事亦統䕶之)參典親衞
(曲阜行/賈嵓制)擐甲胄視若神人(長編党進權步軍司事先是/禁軍校自都虞候以上悉以)
(所掌卒伍之數細書於所執之梃謂之杖記如笏記焉/上一日問進兵籍幾何進不能對舉梃曰盡在是矣上)
(笑謂其忠厚益厚之進毎擐甲胄則/髭髯皆磔堅目光如電視之若神人)鎮戍兵譁言(范蜀/公䝉)
(求髙武烈王瓊為步軍都指揮使會戍兵以廩食陳弱/譁言者瓊知之一日巡營士卒方聚食因取其飯啖之)
(謂曰邊鄙無事而/坐飽此宜知幸也)言合孫吳以名將稱(國朝元昊既叛/劉平遷副指揮)
(使靜江軍觀察留後遂上攻守之策極論/二冦利害時以其言合孫吴以名將稱)
四六警語(環列/衛㦸)　(入衞干廬/羽林壁壘)殿前司(巖除/巗師)　(殿巖/巖陛)
馬軍司(宣威越騎/領建章騎)　(以䕶周廬/闕)步軍司(掌握七萃/密侍交㦸)
　(羽林佽飛之士/闕)　(誕敡垣制/申命周廬)
　(析羽葺幢夙壯轅門之勢/金章紫綬旁聮棘位之班)
　(總漢殿佽飛之士肅萬族以無譁/疇虞淵洗日之功豈一蛇之獨處)
　(大將軍之印綬官屬方憺朝儀/郭汾陽之夀考康寧更䋲祖武)
　　閣職
知閣門事(聖朝横班有客省使崇政殿受朝則升東階/侍立掌四方進奉及四夷朝貢牧伯朝覲酒)
(饌饔餼宰相近臣禁衞將校節儀諸州進奉使賜物回/詔之事引進使四方館使皇朝初以檢校官判館淳熈)
(四年改置使名掌文武官正衙謝辭國忌賜香諸道月/旦正至章表郊祀朝蕃官貢舉人進奉使京官致仕官)
(道釋父老陪位之事㑹要東上閣門使西上閣門使凢/取稟旨命供奉乗輿朝會游宴及贊導三公羣臣蕃國)
(朝見辭謝糾彈失儀之事使副專之舍人以下但通班/贊唱而已㑹要其供職于内者多用國戚世族號為華)
(要禮均侍從政和官制横班使副之名既改為大夫而/其職任則命内外官知焉職畧紹興三年詔客省四方)
(館並𨽻臺察四年詔依祖宗舊制𨽻中書省不𨽻臺察/中興㑹要五年詔右武大夫以上並稱知閣門事兼客)
(省四方館事若官未至右武大夫者即/稱同知同兼序在閣門之下中興㑹要)
歴代事實館主(類要舊儀於通事舍人中以宿長一人/總知館事謂之館主凢四方貢納及章)
(表皆受/而進之)宿長(見上/注)熟於宣導(續通典晉天福二年檢校/兵部尚書陳瓚守衞尉卿)
(兼通事舍人判館事以其熟於/宣導故雖位三品猶總管事)
皇朝事實館老(長編咸平四年故事閣門長一人判四/方館謂之館老又續通典以為唐故事)
上閣(見官/制)沮宦官(國朝仁宗時内殿崇班錢晦累遷閣/門使宦官王守忠領節度觀察留後)
(牒閤門定朝位燕坐晦因對言天子大朝令宦官坐殿/上必為四夷所笑守忠又欲以禮服進酒晦以為不可)
(禮官議與晦同而言事官/亦有言守忠由是一沮)宣贊推能(長編太祖朝客省/使張保績為衞尉)
(卿判客省閤門事保績在閤門前後四十年/宣贊詞令聴者皆聳儕輩推其能故特寵之)非横門不
許知閤(中興㑹要紹興元年詔主管閤門宋籛孫轉行/横行一官落權字上曰籛孫乃藩邸内知客稍)
(習閤門儀注而法非横門不許/知閤門故與進以横行一官)名式未正(國朝承五代/之弊名式未)
(正文徳殿東西有上閤門而無上閤按唐宣政殿門之/中朝也是為正衙紫宸直其北是謂上閣葢自晉太極)
(有東西閤天子間以聴政閣之名起於此方唐盛時立/仗於宣政天子坐紫宸而金吾殿中細仗自東西閤門)
(入謂之唤仗今文徳殿唐宣政正衙也而垂拱直其北/紫宸乃在東偏文徳殿東西但有上閤二門未審以何)
(處為上閤宜參詳典故正上閤/之名復有唐盛事焉文昌雜録)
羣書精語既崇三揖之儀爰設九賓之禮(張鷟集/制云)上閤
之闈(政和/制)長賓贊之寮(龍溪除俞隨等制思得戎班之/俊長吾賓贊之寮其服端闈統)
(司謁者肅等威於表著之/位傳臚句於陛亷之間)主禁閽之謁(胡文恭行/向傳范制)贊相
上下(政和制内朝之使若朱華/二閤贊相上下時為榮近)練習朝章(曲阜四方館/使曺誘制)
同知閣門事(國朝東西上閤門副使雖無定員然選任/不及疎逺而所置常少於正使之數政和)
(官制以左武右武郎易二閤副使而閤門事乃命/横行知焉則同知之職乃昔時之所謂副使也)
皇朝事實朱華副介(胡文恭行馬懐徳制惟朱華之上/閤當太微之法宮置副介之名用)
(承諸/使)
閣門宣賛舎人(故事閤門無通事舍人而通事舍人沿/唐制自𨽻中書省始抽赴閤門並稱閤)
(門祇候其後直授閤門通事舍人非舊制也天禧中去/閤門二字政和六年改為宣贊舍人政和七年日筆閤)
(門通事舍人名稱鄙俗/可改為宣贊舍人詔旨)
歴代事實進止可觀(宗室復字初陽從父若水為金吾/大將軍兼通事舍人容貌瑰偉在)
(朝廷三十年多識舊儀毎宣/勞揖贊進止閑華有可觀者)周旋吐納(孫處約曰得為/通事舍人在殿)
(中周旋吐/納可也)善詞令進止(唐職林崔崇禮字安止涉獵書𫝊/以節義自將武徳中官通事舍)
(人善詞令進/止觀者皆竦)
皇朝事實賜忠孝勤謹字(國朝仁宗時李惟賢為閤門/通事舍人在閤門習朝廷儀)
(制數奏事稱旨仁宗嘗以忠信李惟賢五/字賜之後又賜以李惟賢忠孝勤謹七字)
羣書精語典謁天墀之華(胡文恭行/王威制云)特陞宣納之名(同/上)
宣納禁職於上閣而特清(胡文恭行/曺修制)再𨽻朱華之閤(胡/文)
(恭行柴貽範制云再𨽻朱/華之閣久侍赤墀之塗)相導通奏之節宣揚拜起之
儀(白集李晟制相導通奏之節宣揚/拜起之儀引而贊之不聞失禮)升降揖遜進退閑
習(同上管仲曰升降揖遜進退閑習臣/不如隰朋今之通事舍人近此選也)束帶曳裾為吾
謁者(同/上)束帶贊謁出入省戸(公是行夏伸制束帶贊謁/出入省户以與賓客言)
正錯立族談之儀宣注意登庸之命(元微之行盧均制/云辨色而朝百辟)
(輯瑞以㑹萬方正錯立族談之儀宣注意登庸之命鏘/鏘濟濟進退以時名為侍臣以贊導吾左右者通事舍)
(人之/任)宣傳詞令相導儀矩(曲阜行髙世賞通事舍人制/云宣傳詞令相導儀矩閑于)
(其事必/得其人)上閤贊導之官武列之髙選(曲阜行/賈祐制)升贊殿中
(胡文恭行柴貽範制/云特升贊于殿中)宣傳中制(同上行江/從可制)典司中謁(同/上)
(行李繼/明制)參典中涓之謁(同上行王/思文制)賓贊之職(龍溪除甘/暉制宸闈)
(二閤處天下扈班之俊而/掌賓贊之職者其選尤髙)贊宣朝命(公是行/夏伸制)領朱閤(胡/文)
(恭行李惟寳制云舊典通事本𨽻西臺近制建/官則領朱閤非善音吐有姿範者不得與選)
閣門舎人(乾道中孝宗始倣儒臣館閤之職増置閤門/舍人以待武舉之入官者先召試而後命又)
(許轉對如職多官供職滿三年與邊郡遂為戎帥部刺/史之選云近嵗熊提刑飛䧺知閤熈載姜節使特立之)
(進皆自此階故武臣以舍人為清要紹熈初蔣介有召/試之命葛楚輔丞相言介武舉第一人乞免試上從之)
(朝野/雜記)
皇朝事實視館職(淳熈中孝宗幸祕書省丞相史浩奏/閤門舍人陛下方以視館職亦各參)
(與坐於西廊/見浩行狀)
閣門祗候(國朝舊以閤門通事舍人閤門祇候二等謂/之閤職葢武臣之清選也閤門通事舍人閤)
(門祇候二等比館職清流為進取之基非熟於朝儀不/在此選又有看班祇候以命世家新進及擢閤門㸃檢)
(使臣為之而㸃檢官乃知班使之長者二年無過遂改/㸔班舊止三五員熈寧中閤門請擇武臣子弟六人前)
(後殿日祇應以閤門㸔班祇候為/名五年熟儀數乃除閤門祇候)
皇朝事實上閤贊導(曲阜行姚師望閤門祇候/制云寘之上閤徃參贊導)武臣清
選　館職清流(並見/官制)蓄養賢才在文臣為館職(神宗即/位之初)
(用宫邸直省官郭昭選為閤門祇候司馬光言此祖宗/蓄養賢才在文臣為館職其重如此今豈可責以求才)
(乞賜裁省故詔/閤門並立員額)此職非可以恩澤授(真宗時王夫人恩/聖節乞補閤門帝)
(曰此職非可以/恩澤授不許)
羣書精語祇事上閤(曲阜行向子華除閤門祇候/制云祇事上閤爾實宜之)上閤
聮班(初寮除杜宰制上/閤聮班維時髙選)掌朝廷之客(又除曺俊制掌朝/廷之客在上閤)
　
　
　翰苑新書前集卷三十二
欽定四庫全書
　翰苑新書前集卷三十三
　　　親衛　(帶御器械/環衛官)　　(四廂/)
帶御器械(國初三班以武幹親信者佩櫜鞬御劍或以/内臣為之會初是職止名御帶咸平元年改)
(為帶御器械景祐二年詔自/今无過六人㑹要中興因仍)
皇朝事實職居嚴邃(官制舊典御帶分禁庭内宿直舍/在崇政殿内職居嚴邃多任國戚)
(及内/侍)屬鞬左右(曲阜行帶御器械樂士宣/制云屬鞬左右夙夜不懈)帶插衛不虞
(中興㑹要紹興七年樞宻院言帶御器械官合帶插上曰/祖宗置此官所以衛不虞也今乃佩數隻骹箭不知何)
(用/)石普賜帶(長編太宗甞令善工製金帶時石普帶御/械方侍立輒進曰願以賜臣太宗即予之)
四廂(捧日舊曰日騎天武舊曰控鶴國朝太平興國二/年詔改控鶴曰天武雍熙四年改殿前司日騎曰)
(捧日龍衛舊曰龍揵神衛舊曰虎揵太平興國二年詔/改龍揵曰龍衛虎揵曰神衛皆以美名易禁軍之舊號)
(也上四軍殿前司捧日天武馬軍司龍衛步軍司神衛/謂之上四軍各有左右廂廂各三軍東齋記事)
皇朝事實八桄梯(官制舊典管軍八位武弁軍門號八/桄梯盖殿前馬軍步軍副都指揮使)
(三軍都虞候天武捧日龍神/衛四廂都指揮使為管軍)習練軍旅(范蜀公䝉求端/拱初以龍衛左)
(廂都指揮使孔守正習練軍旅特/置龍神衛四廂都指揮使以寵之)
羣公精語周衛典軍(南豐除/曲珍制)進董親兵(龍溪除劉錫/制進董親兵)擢
典親衛(淇水除/白堂)
環衛官(國朝六軍諸衛有左右金吾衛上将軍秦曰中/尉漢改曰執金吾隋曰侯衛所領軍事名佽飛)
(龍朔改左右金吾衛掌宫中及京城晝夜巡警之法漢/官宰尹曰吾禦也常執金革以禦非常世祖歎曰仕宦)
(當作執金吾也左右衛上将軍晋武帝分中衛将軍為/左右衛名大将軍左右驍衛将軍漢武帝以李廣為驍)
(騎将軍至隋煬帝改左右備身為左右驍衛所領名豹/騎武衛上将軍魏武為丞相存武衛營隋採其名置左)
(右武衛府有大将軍屯衛上将軍隋煬帝置左右屯衛/領軍衛上将軍魏武為丞相始置中領軍唐别置領軍)
(衛大将軍監門衛上将軍漢魏以來城門校尉之職也/隋置左右監門上府将軍煬帝改府字為衛千牛衛上)
(将軍後魏有千牛衛備身本掌乗輿御力盖取庖丁為/惠文君解数十牛而刃發新硎此刀可以備身因以名)
(官諸衛大将軍諸衛将軍並為環衛官无定員皆命宗/室為之亦為武臣之贈典大将軍以下又為武臣責降)
(散官政和中改武臣官制而環衛如故靖康元年用御/史中丞陳過庭言請遵藝祖開寳初罷諸節度使歸環)
(衛故事於是節度使錢景臻等並為左右金吾衛上将/軍四朝志又崇寧四年倣古修立三衛官親衛府曰直)
(于殿陛親衛立於殿上勲衛立於垜殿翊衛立於兩階/衛士之前久不除授孝宗隆興詔學士院討論環衛官)
(制度欲參酌祖宗時及唐太宗制度如節度使則領左/右金吾衛上将軍承宣使則領左右衛上将軍在内則)
(兼帶在外則不帶/以十員為額職源)
歴代事實中尉(漢髙祖紀中/尉即執金吾)武衛(杜牧行吳正制/云官我武衛)左廣
(白集李演除衛上/将軍制移領左廣)右廣(白集王士則除右羽林大将/軍制俾領上軍仍遷右廣)戎
衛(又行李彦佐制前以忠勞選登戎衛能訓勇/力之士以備時使申誰何之人以奉徼巡)天子押
衙(唐邢濟為金吾将軍曰我金吾/天子押衙以死生從安自脫)　嗜學(職林宗室則/之嗜學年五)
(十餘尚執經太學嗣曹王臯/薦之遷左金吾衛大将軍)有禮遜(職林吳俶章公皇/后之弟為金吾将)
(軍俶循循有禮遜無倨傲氣矜/色見重朝廷時以為材當所位)布衣不完(晉書吳隠之/為中領軍清)
(儉毎月所得禄裁留身糧餘悉分贍親族/時有困絶常布衣不完妻子不霑寸禄)俸餘輒納(田/仁)
(㑹麟德中轉右金吾将軍所得俸給外有餘輒以納官/時人頗譏其邀名而仁㑹强力疾惡晝夜巡警自京城)
(至衢路越法無不立發毎日廷引百餘人/躬自閱罰畧無寛者京城貴賤咸憚之)　忠亮雅正
(紀善忠亮雅正才兼/文武拜領軍衛将軍)務嚴公正(東觀紀馬防字孝孫拜/執金吾性務嚴公正處)
(議多/見聞)不畏强禦(晉中興書陶囘拜領軍将軍囘性方範/不畏强禦丹陽尹桓景頗以供事司徒)
(王導甚悦之囘常慷慨論景非正人不宜狎㑹熒惑守/南斗囘曰公以明德輔弼聖主當親中正逺邪佞而與)
(桓景造膝熒惑何/由退舍導深愧之)莅官勁正(屈突通為右武衛将軍莅/官勁正有犯法者雖親無)
(所囘縱其弟盖長安令亦以方嚴顯時人語曰寧/食三斗葱不逢屈突通寧食三斗艾不見屈突盖)威重
有謀(耿秉為人威重有謀畧拜執/金吾每行幸秉常領宿衛)　有大臣風彩(李景/略召)
(為羽林衛将軍對德宗延英/殿論奏衎衎有大臣風彩)名重天下(張萬福德宗時/拜右金吾将軍)
(陽城等詣延英門論裴延齡事伏閤不去帝震怒懼不/測萬福大言曰國有直言天下無慮矣吾年八十與見)
(盛事徧揖城等/天下益重其名)以為模矱(龎玉乆宿衛習知朝廷制度/髙祖顧諸将多不閑儀檢故)
(授玉領軍武衛二将/軍使衆觀以為模矱)　分典飛騎(姜確字行本太宗選/趫才衣五色袍乗六)
(閑馬直屯營宿仗内號曰飛騎每出幸/即以從拜行本左屯衛将軍分典飛騎)左衛蘭騎(白集/左衛)
(崔蕃/制)領䕶(羊琇少與武帝相親謂帝若富貴見作領䕶/各十年帝戯而許之及帝即位擢琇為左衛)
(将/軍)警衛(六典左右衛大将軍之職/掌統領宫庭警衛之職)總制(又曰凡親勲翊/五郎将府及折)
(衝府所隸者/皆總制焉)司武(杜牧之行王釗制云/官崇環衛職實司武)管天下兵要(梁/書)
(臧􁼲遷中領軍管天下兵要監局事多􁼲為人敏贍有/風力長於機繁職事甚理天監中吳平後蕭景先居此)
(職甚著聲稱/至是復繼之)夜不開章武門(段志𤣥為左騎衛大将軍/文德皇后之葬勒兵衛章)
(武門太宗夜遣使至士及披戸内志𤣥拒使曰軍門夜/不開使者示詔志𤣥曰夜不能辯比旦帝歎曰真将軍)
入直殿中(晉中興書羊祜遷中領軍悉統宿/衛入直殿中執兵之要事兼内外)任國柱石
(漢雜事辛慶忌明略威/重任國柱石拜執金吾)　三品要職(唐王及善除千牛/衛将軍髙宗曰朕)
(以卿忠謹故與卿三品要職卿/佩大横刀在朕側知在官貴否)仕宦作執金吾(太平御/覽漢官)
(宰尹下曰吾禦也常執金革以禦非常緹騎三百人五/百二十人輿馬導從充滿於路世祖㣲時歎曰仕宦當)
(作執金/吾也)　敷奏詳辯(姜柔逺美姿容敷奏詳辯/武后時為左鷹揚衛将軍)咨訪軍
事(魏書咸霜召為執金吾/每有軍事帝咨訪焉)論奏衎衎(見有大臣/風彩注)諫逐兔
(唐執朱思力為左領軍太宗将逐兔於後苑思力諫曰/陛下何得自輕萬一馬有顛蹷将若之何太宗顧而異)
(之又将逐兔思力脫巾帶/跪而固諫太宗為止焉)　明閑宿衛(太平御覽唐趙/道興貞觀初歴)
(遷武候中郎将明/閑宿衛號為稱職)習知制度(見以為/模矱注)請繫郾(華嶠後漢/書賈復為)
(執金吾郾王尹尊及諸将反上召諸将議以檄叩地曰/郾最强宛次之孰能為我繫郾復曰臣請繫郾上笑曰)
(執金吾繫郾/吾復何憂耶)得卿勝數萬衆(唐李嗣業為左金吾将軍/禄山反上在靈武詔嗣業)
(赴行在謁見上曰今日得卿勝/數萬衆事之濟否實在卿也)乆衛宸階(常相除右金/吾制曰自參)
(戎秩乆/衛宸階)典羽林三十年(唐職林張延師為左衛大将軍/性謹畏典羽林三十年未甞有)
(過/)宿衛四十八年(阿史那忠蘇尼夫子也資清軍謹為/右驍衛大将軍宿衛四十八年無纎)
(隙人比之/金日磾)非殿庭詔乗馬(唐髙祖以李粲為左監門衛/大将軍禮髙年也曰卿忠勇)
(之譽聞於隋今年齒雖邁筋力未衰監門之職非公莫/可粲以年老辭髙祖曰藉公處分爾豈欲煩公筋力耶)
(於是詔粲自非殿庭/皆乗蜀馬論者榮之)不剪槐以示後人(隋髙熲拜左衛/大将軍毎坐朝)
(堂此槐下聽事其樹不依行列有司請伐/之上特不令剪去槐以示後人見重如此)　昆弟趨道
盈閭巷(張嘉祐嘉貞弟有幹略方嘉貞為相時任左金/吾衛将軍昆弟毎上朝軒盖趨道盈閭巷時號)
(所居坊曰/鳴珂里)
羣書精語夜警金吾之漏(常相除右金吾官制云曉傳/銀棨之符夜警金吾之漏)
外察何留之禁(徐集熊羆宣力輦轂無塵内/訓却非之士外察何留之禁)備巡警而
嚴武衛(白集王元輔授左羽林衛将軍制國家設十二/衛猶漢之有南北軍而左右羽林尤稱親重自)
(諸衛而移鎮者謂之美遷掌勾/陳而䕶建章備廵警而嚴武衛)環太㣲諸星有上将次
将之佐(元稹授張奉國左衛上将軍制云環太㣲諸星/有上将次将之佐所以拱衛宸極誰何不若天)
(子置上将軍以/禦侮率是道也)法勾陳設環列(白居易集李演除左衛/上将軍制云王者法勾)
(陳設環列非勲勤之将信近之臣/則何以乆張爪牙轉置肘腋者也)爪士以拱宸居(白居/易集)
(行李彦佐制軍有爪/士以拱宸居統之)統良家之騎士(白集行王士則制/云統良家之騎士)
立侍衛㦸之車(杜牧之行張直方制典兵於/禁門之内立侍於衛㦸之車)北落親兵
夾峙宫省(孔六帖杜牧行梁榮幹/制北落親兵夾峙宫省)統領宫庭警衝衛之
法(六典曰左右衛将軍之職掌統領宫庭警衝衛之法/以督其屬之隊俊而總諸曹之職務焉其左右驍衛)
(等皆/如之)環衛設官拱扈宸極(胡文恭行/宗樸制)交㦸之下周廬肅
然(白集李演除左/衛上将軍制)七萃之勤惰盡察之(同上八屯之警/巡七萃之勤惰)
(爾其為正/盡得察之)周設七萃漢列八屯(白集鄭何除右衛将軍/制周設七萃漢列八屯)
(皆所以拱衛王/宫肅嚴徼道)古今所榮重(白集盛制云仕宦至執/金吾古今所榮重也)均
二廣之逸勞(元㣲之行于季右羽林將軍制云天子六/軍必有材官佽飛超乗攙強之士在焉董)
(之以威待之以信分八舍之衆寡均二廣之逸勞不吳/不揚不掉不挫皆将軍之力也是以李大亮上直禁中)
(而文皇甘寝則心腹/爪牙之任斯不細矣)禁旅總蘭錡之兵(李文/饒集)鈎陳肅肅
彰北極之威靈(張鷟云鈎陳肅肅彰北極之威靈錡杖/森森表南端之壮麗九旂揚斾日熾星)
(流五輅鳴鑾龍輈鳳轄注云/錡受兵器南端出東都賦)武夫扳燕之服羽騎雲屯
(張鷟云武夫扳燕之服羽騎雲屯期門珥/鶡之冠旄頭宿設漢儀扳燕取其輕利)忠信彰於禁
營(遣宋涯宣慰詔忠信彰美於禁營政績懋/宣於汧隴時宋涯為右千牛衛大将軍)分司丹禁
侍衛左右(隋百官志梁有左右中郎/将以分司丹禁侍衛左右)警衛禁街必資澄
肅(續通典貞元十七年金/吾衛大將軍李翰奏)
　
　
　
　
　
　
　
　
　
　
　
　翰苑新書前集卷三十三
欽定四庫全書
　翰苑新書前集卷三十四
　　　親王　(嗣濮王/宗室)　(嗣秀王尉南班/駙馬都)
親王(漢制皇子封王其實諸侯也周末諸侯或稱王漢/天子稱皇帝故以王號加之總名諸侯王蔡邕獨)
(斷諸侯王金璽盭綬常冠逺遊冠綬五綵而多朱百官/皆如漢朝漢朝唯為置丞相其御史大夫以下皆自置)
(及景帝懲七國之亂遂令諸侯王不得治民令内史治/之武帝又令諸侯得推恩封子弟為列侯加以酎金左)
(官附益之法自後諸侯唯得衣食租稅而已後漢皇子公/封王魏制王庶子為鄉公嗣王庶子為鄉侯晉亦有王)
(侯伯子男六等之封隋始倣陳制九等後唯留王公侯/三等皇伯叔昆弟皇子是為親王通典唐始興務度支)
(蕃鎮天下故從昆弟子自勝衣以上悉爵郡王至太宗/降封太宗即位舉屬籍問大臣曰盡王宗子於天下可)
(乎封德彛曰漢所封唯帝子若親昆弟其屬逺非大功/不王如周郇滕漢賈澤尚不得封王所以别親疎也先)
(朝一切封之爵命崇而力役多以天下為私奉非所以/示至公帝曰朕君天下以安百姓不容勞百姓以養己)
(之親於䟽屬王者皆降為公唐職林本朝稽漢非劉氏/不王之制封皇之期親為王其次屬近行尊者止封郡)
(王而已若皇子出閣亦封郡王及納妃就外第始封真/王仁宗輔臣曰自荆王没而祖宗之後未有封王爵)
(者乃以皇叔德文為東平郡王皇兄濮安懿王為汝南/郡王允弼為北海郡王皇弟允良為華原郡王姪從藹)
(為潁國公宗說為沂國公寳訓長編熙寧元年詔藝祖/肇造區夏後之子孫未議封爵其著大宗之籍以屬近)
(行尊者一人主之從獻郊廟世世勿絶遂封太祖曽孫/從式為安定郡王實録神宗詔求太祖孫為王奉太祖)
(後禮院劉攽曰禮諸侯不得祖天子太祖傳天下於太/宗繼統之君皆太祖子孫不當别為太祖置後攽以為)
(太祖惟德昭德芳二人宜崇其後後王爵襲封如其議/焉見本傳英宗入繼大統追崇濮安懿王以園為塋即)
(園立塋即園立廟俾王之子孫世襲濮園故事安懿諸/孫相繼封嗣濮王孝宗繼統封秀王子孫為嗣秀王)
歴代事實宗藩(史記楚元王世/家為漢宗藩)宗翰(經邦盛於建侯/體國昭於宗翰)宗
維(上官儀册號王文曰/道先懿戚望重宗維)　蕃珪(沈約為晉安王讓表/身叨帝穆爵首蕃珪)鄏
鼎(類要王言㑹最/祚延鄏鼎之纂)逺遊冠(見龜紐/朱綬注)分寳玉(國語曰古者/分同姓以寳)
(玉展親也注展重也/玉謂夏后之璜也)金璽盭綬(見官/制)白茅金璽(吕許公/集白茅)
(金璽昭/物具焉)綏章繁弱(吕許公集綏章/錫韓繁弱錫魯)大路元衮(常衮信王/墓誌天子)
(敬異優其賜與大/路之旂元衮及黼)龜紐朱綬(晉百官表曰王古號也夏/殷周稱王金璽龜紐細繡)
(朱綬王臨朝服逺/逰冠佩山𤣥圭)金璽駞紐(見燾土/苴茅注)羽盖華藻(漢東平/王蒼優)
(以大封羽盖華/藻赤綬如嗣儀)出陪芝盖(北齊廣平王碑侍講金華參/遊銅雀出陪芝盖入奉桂臺)
交龍為旂(左傳分魯以大路注金路同姓諸/侯車也周禮交龍為旂同姓以封)分夏后之
璜(見分寳/玉注)賜天子旌旂(前梁孝王得賜天子旌旂從/車千乗出警入蹕擬於天子)
宗傑(後魏史論曰文宣正/固俊逸鬱為宗傑)宗英(漢書河間賢明禮/樂是修為漢宗英)千里
駒(北齊馮翊/王澗事)宗室儀表(分紀髙宻文獻王泰性廉静不/近聲色雖為宰相食大國之租)
(服飾肴膳如布衣寒士任真簡率毎朝㑹不識者不知/其王公也事親恭謹謙虛下物為宗室儀表又漢哀詔)
(曰河間獻王/為宗室儀表)宗室雋望(扶風王駿幼聰慧年五六嵗能/書䟽誦經籍及長靖正守道宗)
(室之中最/為雋望)大雅不羣(前漢書曰漢興至於孝平諸侯王/以百數唯大雅不羣河間獻王近)
(之/矣)卓爾獨行(後漢東/平王事)武藝英姿(北齊史論文襄諸子咸/有風骨雖文雅之道有)
(謝間平然武藝/英姿多堪禦侮)飄飄有凌雲氣(㑹稽孔珪家多構山泉/衡陽王鈞往逰之珪曰)
(殿下處朱門逰紫闥詎得與山人交耶答曰身處朱門/而情逰江海形入紫闥而意在青雲又吳郡張融曰衡)
(陽王飄飄/冇凌雲氣)　清澹(㑹稽王道子少清/澹為謝安所稱)好善(楊修書東平/王好善宣昭)
(懿德光/賛大業)為善最樂(前漢東平憲王蒼傳顯宗日者問王處/家何等最樂王言為善最樂其言甚大)
謹節如一(見後沛王/通論注)富而好禮(東平王/蒼賛)矜嚴遵法度(沛/獻)
(王輔矜嚴/動遵法度)不營聲譽(後魏髙陽王雍曰吾夫子/位為諸王用聲譽何為)清淨如
布素(梁裴子野/康王行状)尊貴如素士(齊書始興王鑑性甚清為/益州刺史在蜀積年未甞)
(有所營造資用一嵗不滿三萬王儉甞/歎云始興王雖尊貴而行履都如素士)修整類寒素(韓/元)
(王嘉閨門修/整有類寒素)喜黄老浮圖(後漢楚王英好/喜黄老浮圖)　好詩(前楚/元王)
(交好詩諸子皆讀詩申公好為詩傳/號魯元王亦次之元王詩世亦有之)好書(前河間王德/修學好古從)
(民得善書必為寫與之留其真故得書多與漢朝等時/淮南王安亦好書所招致多浮辯獻王所得書皆古文)
(先秦/舊書)十行俱下(北齊河南王孝瑜讀書十/行俱下覆棊不失一道)一覽便誦(衡/陽)
(王昌武帝子也性聰辯明習故事帝遣/吳羣杜偉之授昌經昌讀一覽便誦)閉閤讀書(霍王/元軌)
(髙祖第十四子少多才藝髙祖甚竒之為徐州刺史唯/閉閣讀書吏事責成於長史司馬謹慎自守與物无忤)
(與處士劉𤣥平為布衣之交人問𤣥平王之所長𤣥平/曰无長問者怪之𤣥平曰夫人有短所以見其長至扵)
(霍王无所不備/吾何以稱之哉)細書五經(齊衡陽王鈞甞親手細書五/經一部置巾箱中以識遺忘)
獻雅樂(河間獻王修禮樂被服儒林造次必於/儒者武帝時來朝獻雅樂對辟雍宫)議定禮
樂(東平王以中興三十餘年四方无虞天下昇平宜修/禮樂乃與公卿共議定南北郊冠冕車服制度及光)
(武廟登歌八佾舞數/語在禮樂輿服志)講論白虎殿(陳王善博涉經書與/諸儒講論於白虎殿)
畫窓塵學書(南齊江夏王鋒字宣穎髙帝子年四嵗好/學書倚井欄為書滿則洗之晨興不書肯)
(拂窓塵壁而先畫塵上學為書五嵗髙帝使學鳳尾詔/一學即工髙帝大悦以玉麒麟賜之曰麒麟賞鳳尾矣)
(好琴書亦天性甞覲武帝武/帝賜寳装琴仍於御前鼓之)　蘭坂(曹植詩曰秋蘭被/長坂朱華冒緑池)
桂山(王逸劉安招隠詩序曰昔淮南王招懷天下俊偉/之士八公之徒各分造詞賦以類相從或稱大)
(小山其文猶詩有大雅小雅其/詞曰桂樹叢生兮山之幽)號為繡虎(魏東阿王曹植/七步成章時號)
(為繡/虎)作銅雀賦(魏陳思王植字子建年十嵗餘誦詩論/及詞賦數十萬言時銅雀臺新成太祖)
(将諸子登臺使各為賦植/援筆立成太祖甚異之)撰離騷賦(淮南子序曰淮南/王安善屬文帝詔)
(使為撰離騷賦自旦受詔/日早食而已就上愛袐之)上中興頌(光武時東平王上/受命中興頌帝以)
(其文為/典雅)沛王通論(沛王輔矜嚴有法度好經書說雍氏/易孝經論傳及困䜟作五經論時)
(號之曰沛王通論謹節/始終如一稱為賢士)撰類苑(安城王秀精意學術招/學士劉孝標使撰類苑)
(書未及畢而/已行於世)七步成詩(魏曹植七/步成詩)十步賦詩(後魏陳王/思從幸代)
(都十步/賦詩)　二南(周公/召公)兩東(東平王蒼初學/記東阿王植)二安(梁諸王/並下士)
(建安安城二王尤好人物/世以二安重士方之四豪)八達(晉安平獻王孚字叔達/兄弟皆字達俱知名故)
(時號為/八達)鄱桂(鄱陽王鏘桂陽王鑠皆齊髙帝之子/鏘好文章鑠好名理人稱為鄱桂)黒頭
三公(臨淮王或字文若少有才學侍/中崔光見之謂曰黒頭三公)斷獄有稱(廣陵王/羽有斷)
(獄之稱領廷尉髙祖與諸弟言曰/朕昨親受民訟始知廣陵之明了)當代所重(唐江夏王/道宗及河)
(間王孝恭最/為當代所重)上書請擊吳(江都王易王非以孝景/前二年立為汝南王吳)
(楚反時非年十五有材氣上書自請擊吳景帝賜非/将軍印而擊吳吳敗徙王江都以軍功賜天子旌旗)上
書求自試(魏陳思王植甞自憤怒抱材而無所施上書/求自試曰若陛下出不世之詔効臣錐刀之)
(用使之西屬大将軍當一校之隊若東屬大司馬/統偏師之任必能乗危蹈險突刃觸鋒為士卒先)願為
将(魏志任城威王彰少善射御膂力過人數從征伐志/氣慷慨太祖抑之曰汝不念讀書而好乗馬擊劍何)
(足貴也彰謂左右曰丈夫當為衛霍将十萬騎驅戎狄/立功建號爾何能作博士耶太祖甞使諸子各言志對)
(曰好為将太祖曰為将奈何曰被堅執鋭臨/敵不避為士卒先賞必行罰必信太祖大笑)北征大破
虜(同上代郡烏丸反拜彰北中郎将/驍騎将軍彰北征破虜北方悉平)蘭陵入陣曲(北齊/蘭陵)
(武王長恭金墉之戰大㨗武/士共敬之為蘭陵王入陣曲)築宫(西京雜記曰河間王/德築日華宫置客館)
(二十餘區以待學士史記燕/昭王為郭隗版築而師事之)進諸士(西京雜記曰梁孝/王遊於忘憂之館)
(進諸㳺士/各為賦)招八公(見桂/山注)　麟趾(詩麟趾麟之趾振振公/子吁嗟麟兮麟之角振)
(振公族吁/嗟麟兮)犬牙(文帝紀昔髙皇帝王子弟地/犬牙相制所謂磐石之宗也)磐石之宗
(見上/註)宗强(史記管蔡世家太/任十子周以宗强)青社(受封䇿書曰受兹青/社盖東曰青南曰赤)
赤社(賜廣陵厲王䇿受兹赤社/建爾國家世世為漢藩輔)後星増潤(文苑英華鄭/璘諸王制云)
(後星増潤/甲觀呈祥)棣屏(類要王言㑹最/云増耀棣屏)剪桐(史晉世家成王與/叔虞戲削桐葉為)
(珪曰以此封君/遂封叔虞於唐)分茅(唐年譜録昭宗册雅王文曰周文/之嗣分茅土者十五國漢景之代)
(書簡册者/十三王)白馬盟(髙皇帝刑白馬而盟曰非/劉氏而王者天下共撃之)先有功(漢/書)
(楚元王交傳漢六年既廢楚王信分其地/為二國立賈為荆王交為楚王先有功也)勝衣趣拜(史/三)
(王世家云云能勝衣趣拜宜因/盛夏吉時定位號以廣藩輔)鏤符析瑞(類要魏志鏤/符析瑞陳禮)
(命/册)燾土苴茅(孔安國注尚書王者封五色土為社則各/割方色土與之使立社燾以黄土苴以白)
(茅茅取其潔廣取王者覆被四方漢/書舊儀云諸侯王黄金璽櫜駞鈕)上輿地圖(大司空上/輿地圖太)
(常擇吉日具禮儀封/皇子俾侯於魯類要)送列侯印(詔送東平王蒼列侯印/十九枚諸王子五嵗以)
(上能趨拜者/皆令帶之)建母弟以蕃屏周(左傳文武成康建母弟以/蕃屏周亦其廢墜是為)
並建夾輔(蜀志周監二代並建諸/姬實賴晉鄭夾輔之福)　五宗三王(史記有/五宗三)
(王世家五宗者景帝子十三人而母五人同母/為宗親三王者武帝封子為齊燕廣陵三王也)三世十
人(晉世祖受禪孚為太宰一門三世同時十人封王父/子位極人臣子孫咸居大官出則旌旂節鉞入則貂)
(蟬衮冕公族/之寵未始有)父文兄武(漢雜事曰昔周公父文兄/武九命作伯以尹華夏)髙昭
武穆(任昉竟陵王行状曰公/以髙昭武穆惟戚惟賢)武穆文昭(左傳見/宗室門)敵吾一
體(漢書賜燕刺王璽曰今/王骨肉至親敵吾一體)　脤膰同福(周禮春官宗伯/嘉禮曰以脤膰)
(之禮親兄弟之國又魯定公十四年天王/使石尚來歸脤賜同姓之國同福禄也)寳玉展親(見/分)
(寳玉/注)賜瑶山往則(開元十九年裴公光庭上瑶山往則/維城前軌各一本上令賜諸王各一)
(本/)花蕚相輝樓(唐書初年元宗兄弟出閣於積善坊同居/號五王宅邸第相望環於宫側元宗於)
(興慶宫西南置樓西面題曰花蕚相輝之樓𤣥/宗時登樓聞諸王音樂之聲咸召升樓宴謔)五王宅
(見上/注)十王宅(𤣥宗諸子於安國寺東附苑城/同為大宅分院居為十王宅)立第鷄籠
山(宋宣蘭王宏字休度少而閑素篤好文籍太祖寵愛/殊常為立第鷄寵山盡山水之美建王國髙他國一)
(階/)
皇朝事實真漢王(國朝燕王有盛名於天下中外皆以/八王呼之幽燕間呼之以止兒童之)
(啼狄使入朝常問館伴曰誰是八王館伴指以示之狄/使目送觀瞻見其堂堂乃言曰真漢王本國聞其名頗)
(畏/之)　興慶花蕚無得而比(大中祥符間上幸元偁元儼/宫又宴元偓宫夜二鼓而罷)
(先是上謂宰相曰每戒宗室令誦書作詩習筆札射藝/如聞頗甚精至朕将親觀焉議者以為聖上友愛之至)
(禮法之舉雖唐明皇興慶/花蕚故事無得而比焉)建廣親宅(寳訓仁宗謂輔臣/曰宗室邸第散居)
(京師燕集非便當建大第以處之詔以玉清宫地為潞/王等宅賜名睦親上既建睦親宅徐國公承間願得美)
(名榜秦悼惠之/第賜名曰廣親)　欲罷新法(聞見録神宗同祁王至太/皇太后宫太后曰吾聞民)
(間甚苦新法宜因赦罷之王安石怨之者多不若出之/於外帝曰羣臣中惟安石能横身為國家當事耳祁王)
(曰太皇太后之言是也帝怒曰是我壞天下/耶汝自為之祁王泣曰何至是皆不樂而罷)上治原存
規諫(寳訓右神武大将軍宗諤上治原十五卷上曰宗/諤采實録祖宗所行善事而為是書意原存規諫)
(亦宗室/之良也)上嵗給以助邊(寳訓慶厯元年陜西用兵荆王/元儼上嵗所以給公使五千萬)
(以助邊費上不欲拒/其請權許上其半)詔戒克己(長編端拱元年上手詔/戒元僖等曰帝子親王)
(先須克己厲精聽卑納誨每著一衣則憫蠶婦/每餐一食則念耕夫乃可永富貴而保終吉)作座右
銘(㑹要大中祥符三年帝作宗室座右銘/賜元偓等帝曰朕制此銘以申訓導)召試學士院
(寳訓明道中克悚獻所為賦上曰宗/室務學者鮮召試學士院以旌賞之)
自叙粟可舂(前淮南厲王死民歌曰一尺布尚可/縫一斗粟尚可舂兄弟二人不相容)聞樂
泣(前中山靖王勝來朝天子置酒勝聞/樂而泣問其故勝具以吏所侵聞)國小地狹(前長/沙定)
(王景帝時諸王來朝詔前殿歌舞王但張袖小舉左右/笑其拙對曰臣國小地狹不足囘旋乃以武陵零陵桂)
(陽三郡/益焉)煮豆(魏文帝忌陳思王植令七步成詩應命曰/煮豆燃豆萁裂䜴取其汁萁在豆下然豆)
(在釡中泣本是同/根生相煎何太急)種瓜(唐李泌誦黄臺𤓰辭種瓜黄臺/下瓜熟子離離一摘使瓜好再)
(摘令瓜稀三摘猶尚可四摘抱蔓歸陛下已一摘肅宗/愕然時廣平王立大功為張后忌譖泌因事諷勸之)
羣書精語祚之以土分之以民(受封䇿書曰先王並建/明德祚之以土分之以)
(民崇其寵章備其禮物所/以藩衛王室左右厥世也)屛京維服(顔延年應詔曲水/曰昔在文昭今維)
(武穆於赫王宰屏京維服註曰王宰謂宋彭/城王也又為京室之藩屏維持五服之諸侯)賜祕書列
仙之圖(類要漢肅宗賜/東平王故事)驛馬千里傳問起居(同/上)周之曲
阜漢之平臺(册澤王勇制云周之曲阜元子遣侯漢/之平臺恭王襲父誰其繼矣俾爾嗣之)
位徼乎九就榮絶乎四履(類要王言㑹最位徼乎九就/榮絶乎四履望兼梁趙譽冠)
(酆/郇)帝子之星天孫之嶽(同上帝子之星慿紫潯而啓/耀天孫之嶽峙青路而摛光)授
桐貽緒訓梓垂芳(册澤王/勇制)崇簡正之規邁安常之節(吕/許)
(公集崇簡正之規邁安常之節/潜識貫於黄中幼智該於𤣥表)望掩軒霞思含澄景(吕/許)
(公集晨趣魏闕則望掩軒/霞夕賦梁園則思含澄景)非劉氏不王(漢髙帝誓曰非/劉氏不王非有)
(功不/侯)侍講金華參遊銅雀(北齊邢子才廣平王碑云侍講/金華參遊銅雀出陪芝盖入)
(處桂/臺)
安定郡王　　事源見親王下
嗣濮王　　　事源見親王下
皇朝事實繼世象賢(錢勰除宗愈制惟即國/而建廟本繼世以象賢)崇德象賢
(蒋頴叔除宗漢制建邦啟土以廣親/親之恩崇德象賢以修繼繼之義)先王賜履(曽文肅/除宗晟)
(制云先王/之賜履)賜先君之履(蒋穎叔除宗漢制/云遂賜先君之履)襲爵典祠(曽/集)
(除宗晟制襲爵/王家典祠園廟)世襲真封(錢勰除宗愈制眷惟近屬世/襲真封秖遹先猷徧逮諸子)
䖍共時祀(蒋穎叔除宗漢制祇/奉寝園䖍共時祀)徹疆濮王(同/上)　雙引(元/祐)
(七年閤門言本朝舊合班儀嗣王在郡王上宗姓人在/同列之上近制郡王領使相者得吏二人前引雖出特)
(㫖縁嗣王恩數尤宜加隆今參酌嗣王若只/隨本官位班當在本班之上使相即用雙引)
嗣秀王　　　事源見親王下
南班(國朝天禧元年定制祖宗宣祖太祖太宗初命授/諸将軍曽孫右侍禁𤣥孫授右班殿直内父爵髙)
(者聽從髙䕃先是真廟謂宰相曰皇族漸多而授官未/有定制其令宗正等以房院次第許定所合除授班行)
(以聞故有是詔㑹要景祐中初定南郊室縁大禮乞崇/推恩遂有南班之授近屬自初除小将軍凡七千人為)
(節度使放談云宗子授南班世傳王文正公開此議非/也故事宗子无遷官法唯遇大慶典與普遷官熙寧詔)
(書祖宗之後擇一人為宗世世封公補環衛官以奉祭/祀𤣥孫官止觀察使袒免親止遥郡防禦袒免親初命)
(以右班殿直将軍以下聽換官補外禮四世緦麻服之州/窮也五世袒免殺同姓也於是皇姪左羽林大将軍郡)
(團練使令晏為左麒驥使依舊團練使外任都監尋詔/袒免親出外官並著姓名若降宣勅或自表及代還京)
(師宜復稱皇親不著姓名今南班八等率府副率從八/品在通直郎下率府率從七品在奉議郎下諸衛将軍)
(從四品朝奉郎下諸衛大将軍從四品在中散大夫下/金吾衛大将軍正四品在中散大夫下諸衛上将軍從)
(三品在通奉大夫下左右衛上将軍從三品在通奉大夫/下左右金吾衛上将軍從三品在光禄大夫下舊環衛)
(官政和/無所改)
羣書精語固本支尊社稷(曲阜行皇叔仲詣左武衛大/将軍制本朝以宗室子弟為)
(環衛官所以固本支尊社/稷也閲嵗滋乆則以次遷)
宗室歴代事實周以宗强(史管蔡/世家云)漢為長計(唐宗室世/系漢鍳秦)
(務廣宗室世其國/地為長乆之計)磐石之宗(見親王/門注)大宗維翰(詩大邦/維屏大)
(宗維翰懷德維/寧宗子維城)以藩屛周(左傳文武成康並/建母弟以藩屏周)隆本支崇
屏衛(唐宗室世系表昔周有天下封國七十而同姓居/五十焉後世不以為私盖所以隆本支崇屏衛漢)
(鑒秦務廣宗室世其國地唐有天/下三百年子孫蕃衍可謂盛矣)公室支葉(左昭公将/去羣公子)
(樂豫曰不可公族公室之支葉/也若去之則本根无所芘䕃)子弟國之根源(唐吳競/上言根)
(朽者葉枯源涸者流竭子/弟國之根源可使枯竭乎)葛藟芘本根(左葛藟猶能/芘其本根)綿
如石上葛(李賀勸酒云願陛下/子孫綿如石上葛)本支百世(詩文王孫子/本支百世)
綿綿瓜瓞(詩綿綿瓜瓞/民之初生)金枝朱邸(白六帖皇親/金枝朱邸)玉林(慕/容)
(超傳天族多/竒玉林皆寳)天揖同姓(周禮土揖庶/姓天揖同姓)朝於内朝(記公族/朝於内)
(朝内/親也)謂之伯父(曲禮天子同/姓謂之伯父)寳玉展親(書分寳玉於伯/叔之國時庸展)
(親/)雜建四百載(文中子皇漢雜/建四百餘載)支庶畢侯(漢/)修德固宗
子(左君其修德而固/宗子何城如之)餐和染教(唐褚遂良傳明章二帝友/愛子弟有國㓜者率留京)
(師訓飭以禮餐和/染教皆為良善)祕書别為小學(漢儒學傳序髙祖宗/室子孫就祕書外省)
(别為/小學)宗師教訓(平帝詔宗室皆髙帝子孫郡/國置宗師以糾之致教訓焉)毛原周之卿
士(唐宰相賛周之卿士周召毛原皆同姓也唐相以宗室/進者九人皆以才稱號賢宰相饗國乆長嗚呼盛歟)
九人號賢相(見上/注)宗室標的(漢宗室賛景元子孫當草昩/之初乗運而奮髙祖攘除四)
(方所以宣力皆為世英豪至河間之/功江夏之略可謂宗室標的者也)宗室領袖(北魏宗室/澄好學太)
(后曰此兒風神吐發/當為宗室領袖本傳)為宗臣表(唐李勉傳少喜學内沈雅/外清整其在朝廷鯁亮亷)
(介為宗/臣表)賦日五色(唐李程擢進士宏辭賦日五/色造語警抜士流推之本傳)忠直明經
(前劉向字更生通達能屬文辭獻賦頌凡十餘篇蕭望/之薦更生宗室忠直明經有行擢為散騎宗正本傳)臨
邑文章(類要臨邑侯復好學能文章/與平望侯劉毅並在文苑)議論冠諸宗室(西/漢)
(楚元王之子富富子辟疆好讀詩/屬文議論冠諸宗室常以書自娱)千里駒(前劉德少時數/言事見召甘泉)
(宫帝謂之千/里駒本傳)屬籍(唐舒王元名髙宗欲授大州辭曰/臣忝屬籍豈以州郡為仕進資耶)宗孚
(類要忠惟國棟孝/切宗孚宗室也)宗老(梁蕭琛為侍中/武帝呼為宗老)文昭武穆(左僖昔/周公弔)
(二叔之不咸故封建親戚以藩屏周管蔡郕霍魯衞毛聃/郜雍曹滕畢原酆郇文之昭也邗晉應韓武之穆也凢蒋)
(邢茅胙祭周公之𦙍也召穆公思周德之不類故糾合諸侯/於成周而作詩曰常棣之華鄂不韡韡凡今之人莫如兄弟)
皇朝事實建睦宗院(崇寧元年蔡京請宗室非袒免親/以下两世欲分於西京南京近輔)
(或沿流郡居止毎處置敦宗院/光宗即位改為睦宗院續㑹要)建置屬籍(太宗至道初/梁周翰編皇)
(屬籍真宗咸平初建屬籍又修玉牒四年宗正卿趙安/仁新修皇屬籍三十二卷詔送宗正寺祥符四年肇創)
(屬籍著為令典自諸王公侯下權帶領鑰之屬皆有等/差乃命趙安仁别置新譜而安仁被詔欲附李唐故事)
(取天漢派别之譜/别置美名長編)中興編修屬籍(紹興年間邵大受言/宗正舊有四書曰玉)
(牒曰仙源積慶圖曰宗藩慶系録曰宗枝屬籍建炎南/渡寺官失職舉四者而逸江滸陛下比命重修仙源慶)
(系屬籍總要乃合三者而一之固已無愧於昔獨玉/牒未修望令有司討論於是始建玉牒所中興本末)
璇源分派(太祖下德惟從世令子伯師希與孟由字號/太宗下允宗仲士不善汝崇必良友字號秦)
(王下德承克叔之公彦夫時若古嗣字號英宗諸/王孝安居多自甫神宗諸王有卿茂申孫字號)為課
試法(元豐元年趙彦若言先朝宗室有召試出身之令/及熙寕初始令宗子出補外官令宗正寺不預薦)
(士恐臣之本職有所未稱宜依國子監例/為課試法每遇秋賦詩就寺投牒状試)量試銓曹(淳/熙)
(元年臣僚劄子欲令宗室子弟例於出官之日量試銓/曹如士大夫子弟銓試之法但多立其額優為之制可)
(也/)召試三題(寳計訓克悚擬試詩賦論十卷上之請與/進士赴廷試上曰宗子好學亦朝廷美事)
(賜進士及第上曰爾以文/學得進士第宗子無有也)
羣書精語風生玉林(李白送從弟參軍所謂風生/玉林清明瀟洒真不虛也)固本
支尊社稷(曲阜行皇叔仲誥右武衞大将軍制本朝/以宗室為環衞官所以固本支尊社稷也)若木
長河(盈川皇族誌光輝則若木/十枝被潤則長河九派)綿如石上葛(李賀相勸/酒云願陛)
(下洪名紛不歇子/孫綿如石上葛)䕃分天屬(元稹代李中丞謝官表/生值聖時䕃分天屬)根
株萬代(杜甫太/廟賦)分暉景緯(類要託䕃霄/極分暉景緯)咸錫印章(李嶠/為魏)
(王謝男授官表東平之/子能趍拜咸錫印章)
名賢詩詞龍種自與常人殊(杜哀王孫髙帝子孫盡/隆凖龍種自與常人殊)河間
經術存(别李義子建文章在河間經術/存温克富詩禮骨清慮不喧)霜蹄千里駿(贈/特)
(進汝陽王特進羣公表天人夙德升霜蹄千里駿風翮/九霄鵬學業醇儒富辭華哲匠能筆飛鸞聳立草罷鳳)
(騫/騰)汝陽真天人(汝陽讓帝子眉宇真天人虬鬚似太宗/色映塞外春愛其謹潔極倍此骨肉親)
道舒親弟昆(别李義神堯十八子十七王其/門道國及舒國實惟親弟昆)秀氣衝星
斗(贈李判官我友時英特宗枝神堯後/早年見標格秀氣衝星斗以上並杜)茂李百萬葉(李/白)
(贈清漳明府姪茂李百萬葉柯條/布中州天開青雲器日為蒼生憂)傑出聖代英(李白獻/從叔當)
(塗宰陽氷吾家有季父傑出聖代英雖無三台位不惜/四豪名激昂風雲氣終協龍虎精落筆洒篆文崩雲使)
(人驚吐辭文炳煥五色羅華/星秀句滿江國髙才掞天庭)王孫乃龍種(東坡和趙德/麟王孫乃龍)
(種世有/籋雲麟)王孫天麒麟(東坡和趙景貺王孫天麒麟眸子/奥而徹囊空學愈富屋陋人更傑)
道山今日有宗英(陳后山送趙承議潁水向來/須好句道山今日有宗英)磐石冠
諸周(髙適酬李太守公族稱王佐明經/允帝求本支彊我李磐石冠諸周)
四六警語(龍種/麟族)　(青社/分茅)　(麟振振而一角/鳳翽翽而九苞)
　　(黄帝之子得姓者十有四人/周家之封同姓者五十三國)
　　(論議冠諸宗室夙擅白眉/老成尚有典刑今推黄耉)
　　(河間大雅不羣所耽者古/東平為善最樂自得於心)
　　(文王本支麟趾著於公族/髙帝孫子龍種異於常人)
　　(地負海涵之學貫穿百家/日光玉潔之文流傳萬口)
　　(氷壺寒露㵸諸清潤之潢/仙李蟠根襲以芬芳之桂)
　　(禮樂三雍之對卓爾不羣/文章萬丈之光飄然無敵)
　　(金枝千葉宜子孫之䋲繩/玉水萬流記公侯之滚滚)
　　(劉向金玉淵海蚤決巍科/李揆朝廷羽儀盍歸近列)
　　(讀鴻寳之文見聞洽甚/生麟趾之世信厚藹然)
　　(校書感太乙之精光清藜杖/琢句奪長庚之魄輝映錦囊)
　　(伯父叔父親分寳玉之榮/大宗小宗交錯磐石之固)
　　(太乙燃藜之秘學藴藉胸中/長庚視草之雄文馳驅筆下)
　　(平原佳公子聲名素髙/汝陽真天人眉宇甚秀)
　　(漢宗子隨二千石不曰下遷/唐宰相凢十一人寧無前比)
　　(屬籍之衆白也不羣/諸侯所尊獻之大雅)
　　(追河間於千載後得禮樂之盛心/夢太白於三生前傳文章之正印)
　　(文章太白之瑰竒/氣節朱虛之耿介)
　　(異姓視同姓之班固瞠乎其居後/小巫見大巫則怯願誘之而來前)
　　　駙馬都尉
駙馬都尉(歴代掌駙馬漢武初置顔氏曰非正駕車皆/為副馬金日磾為監選侍中駙馬都尉光禄)
(大夫出則驂乗入侍左右駙馬之號始於此駙馬都尉/之官雖置自西京然於時尚主者獨取列侯未拜此官)
(陳武帝時袁樞言駙馬置自漢武或假功臣或加戚屬/漢制叢録至魏何晏大将軍何晏以主婚拜駙馬都尉)
(後代因以為常每尚公主則拜駙馬都尉初學記本朝/駙馬都尉初命授諸衛将軍至公主下降方進正任刺)
(史政和命即授刺史下降則遷/正任團練使是以為優恩職畧)
歴代事實天姻(江教讓壻表曰伏承詔㫖當以臨海公/主降嬪臣寒門悴族人凡質陋閭閻有)
(對本隔/天姻)皇姻(梁劉孝/儀啟)國婚(荀羡字令則年十五/擬國婚之選初學記)　漢貴
将(天子姊壻爵為諸侯後漢書言/竇固也漢貴将獨有奉車都尉)世家子(唐職林文宗/開成初欲以)
(真源臨真二公主降事士族謂宰相曰民間婚姻不計/官品而上閥閱我家天子顧不及崔盧耶詔宗正卿取)
(世家子/以聞)大臣子(岐陽公主唐憲宗愛女舊制多選戚/里将家帝始詔李吉甫擇大臣子)
一門三主(古今姓氏録曰後魏盧道裕弟處同堂弟/元聿並尚魏室公主一門三主士族榮之)一
門四主(同上唐薛瓘瓘子昭瓘堂姪主/儆儆子繡並尚公主一門四)一門十二主(穆觀/子真)
(真子奉奉子智伯四世尚/主一門凢十二人尚公主)四世尚主(穆觀觀子夀二子/平國子伏干伏干)
(弟罷四/世尚主)五世尚主(後魏穆觀觀子亮亮子紹紹/子王國國子平城五世尚主)十才子
賦詩(李端虞仲之父也大厯中與韓紘錢起盧綸等交/詠唱和號大厯十才子時郭曖尚代宗女昇平公)
(主賢明有才思尤善詩文/而端等十人多在門下)　選尚(晉王儉集序遷太子/舍人選尚公主拜駙)
(馬都/尉)　鳳臺(劉向列仙傳蕭史善吹簫能招白鶴教秦/穆公主弄玉鳳鳴居數十年吹簫作鳳聲)
(鳳凰來立其屋作鳳臺夫婦/止其上一日皆隨鳳飛去)禁臠(晋書謝混字叔源初/武帝為晋陵公主求)
(婚謂王珣曰主婿但如劉眞長王子敬便足珣曰謝混/雖不及眞長不減於子敬帝曰如此便足未幾帝崩袁)
(崧又欲以女妻之珣曰卿莫近禁臠初元帝毎得一㹠/以為珍膳項上一臠尤美輒以為薦帝時呼為中禁臠)
(故珣以/為戲)
皇朝事實選預副車(公是行/李璋制)　貴戚如布素之士(國朝/慶厯)
(中上崇章懿位號以生不得盡其養死不得盡其哀故/於元舅之家尤極寵榮諸子璋珣瑋及諸孫雖在襁褓)
(皆授以美官後又至瑋尚主雖出於貴戚然尤醇雅好/學如布素之士深於孟子兖國公主上之愛女故以降)
(瑋以瑋為沂州防禦使駙馬都/尉嘉祐二年八月四日下降)
羣書精語帝壻貴重朝廷(類要/云)叔髙以明經顯於漢(蕭/真)
(公主碑云叔髙以明經顯/於漢武子以俊才聞於晋)連光雲日(謝萬駙馬都尉劉/真長詩曰弱冠振)
(纓結婚帝室綢繆/姻婭連光雲日)分榮戚里籍寵公門(唐中宗賜駙馬/楊甫交制曰分)
(榮戚里籍寵公門鳳凰樓上宛符琴/瑟之歡烏鵲橋前載協松蘿之契)承榮湯沐(續通典/貞元十)
(三年駙馬都尉張茂宗起復詔曰/俾參秩於環衛以承榮於湯沐)儷崇銀榜攄美金章
(續通典貞元三年/駙馬都尉郭曖詔)
詩詞玉鞭騎馬出長秋(唐李端贈郭駙馬詩青春都尉/最風流二十功成便拜侯金距)
(鬬鷄躋上苑玉鞭騎馬出長秋焚香荀令偏憐小傅/粉何郎不解愁日暮吹簫楊栁陌路人遥指鳳凰樓)銀
鞍紫鞚照雲日(李白贈獨孤駙馬詩都尉朝天躍馬歸/香風吹入花亂飛銀鞍紫鞚照雲日左)
(顧右盼/生光輝)
　
　
　
　
　
　
　
　
　
　
　翰苑新書前集卷三十四
欽定四庫全書
　翰苑新書前集卷三十五
　　　殿學士(觀文殿大學士士/資政大學士學)　(觀文殿學士/端明殿學士)
觀文殿大學士(皇祐元年詔特置觀文殿學士寵待舊/相今後須是曽任宰相乃得除授㑹要)
(時賈昌朝由使相除右僕射觀文殿大學士判尚書都/省觀文殿置大學士自昌朝始㑹要三年詔觀文殿大)
(學士在觀文殿學士之前六尚書之上會要自是嘗任/宰相者出必為大學士韓絳宣撫陜西河東得罪罷守)
(本官熈寜四年用明堂赦授觀文殿/學士宰相不為大學士自絳始㑹要)
皇朝事實祕殿(歐陽修除劉流制/惟兹祕□之嚴)書殿(又賜□籍詔云/書殿之職號為)
(凊優自謝表亦/曰職凊書殿)延恩别殿(皇祐詔置觀文殿大學士畧/曰因延恩之别殿觀前代之)
(秘文榜以嘉名置諸禁職且為訪道之所以延/稽古之臣云云備經術之咨詢廣政機之延訪)訪道之
所禁職經術咨詢政機延訪(並上/注)
觀文殿學士(觀文殿即舊延㤙□𥘉為文明殿學士四/朝國史太平興國五年以禮部侍郎程羽)
(為文明殿學士序立在樞宻副使之下會要􁍻厯七年/参政宋庠言文明殿學士稱呼正同眞宗諡號兼禁中)
(無此殿額乞擇見今正寢或秘殿以名易之詔改為紫/宸殿學士以丁度為之時學士多以殿名為官稱丁遂)
(稱曰丁紫宸歸田錄八年御史何郯以紫宸不可為官/稱於是改延㤙殿為觀文殿歐陽公云觀文乃隋煬帝)
(殿名理宜避之盖當時不知然則朝廷之士果不可以/無學也自後非曽任執政弗除續會要熈寧中王韶以)
(熈河功元豐中王陶以宫僚雖未/歴二府亦除是職盖異恩也會要)
皇朝事實改觀文殿詔(略曰惟延恩之寳殿乃集瑞之/秘庭福貺所開深嚴莫二矧先)
(聖齋心之地資冲人覧古之懐/仍建崇儒之秩且為備問之榮)殿幄(元祐除蔡確制/宜升殿幄之嚴)集
瑞祕庭齋心之地崇儒備問(並見/上)隋殿名(見官/制)
資政殿大學士(資政殿在龍圖閣之東序景徳二年王/欽若罷参政眞宗特置資政殿學士以)
(寵之在翰林學士下欽若不悦訴於上曰臣向自翰林/學士拜参知政事今無罪而罷班反在下是貶也真宗)
(特為置大學士以處之十二月復以欽若為資政殿大/學士班在文明殿學士之下翰林學士承㫖之上資政)
(殿置大學士皆自欽若始自冀公班翰林承㫖上一時以/為殊寵祥符初向文簡公以前宰相再入為東京留守)
(復加此職自是訖天聖末二十餘年不以除人明道元/年李文定公知河陽召還始再命之景祐四年王沂公)
(罷相復除三十年間除三人而皆前宰相也宋宣獻公/罷參知政事仁宗眷之厚因加此職自冀公後非宰相)
(而除者惟宣獻一人而已康定二年右正言梁適請遵/先朝故事定以員數於是詔大學士置二員學士三員)
(並㑹要舊制資政殿大學士學士並以寵輔臣之去位/者元豐中韓維陳薦皆以東宫舊臣故特授焉續會要)
羣書精語月殿(楊億代表増秧/狄曹兼榮月殿)書殿(曲阜除孫永制進/書殿之寵名頒眞)
(宫之/優秩)祕殿隆名(欒城除/李易制)兼華祕殿(吕正獻謝資/政殿學士表)著作禁
庭(楊億代表祕殿宏開皇墳允集/又曰著作禁庭特異深嚴之選)崇儒之班(曲阜行蔡/卞除資政)
(殿學/士制)寵名儒之賢(胡文恭行/富弼制)
端明殿學士(端明殿即西京正衙殿也退朝録後唐明/宗即位之初四方書奏命樞宻使安重誨)
(進讀懵於文義孔循獻議始置端明殿學士命馮道趙/鳯俱以翰林學士充班在翰林學士上夲朝明道二年)
(改承明殿為端明殿復置端明殿學士以翰林侍讀學/士宋綬為之詔畧曰雖夙御中宸咨詢於輔弼而再臨)
(便坐省决於幾㣲自明道訖元豐無前執政為之者近/來以待學士之乆次者元豐中以前執政為之自曽孝)
(寛始以前執政為之自王安禮始政和中嘗改為延康/殿職略建炎二年都省言延康殿學士舊係端明殿學)
(士詔依舊中興㑹要/近拜簽樞者多領焉)
歴代事實紫殿(續通典天成二年端明殿學士馮道趙/鳳制擢自玉堂升於紫殿常新顧問毎)
(預論思位既益於深嚴禮合加/於優異宜令班在翰林學士上)拜相謝於本殿(續㑹要/後唐長)
(興四年劉昫新入相中謝是日大祠明宗不御中興殿/而坐於端明殿昫至中興殿門閣門使曰舊禮宰臣謝)
(恩須於正殿通唤請俟來日趙延夀曰命相之制下已/三日中謝豈宜後時即奏聞昫遂中謝於端明殿廷昫)
(自端明殿學士拜相復/謝於本殿人士榮之)班樞宻使之右(退朝録後唐明/宗以樞宻使安)
(重誨不通丈義置端明殿學士以翰林學士/馮道趙鳳為之班樞宻使之右食於其院)殿前學士
兩人(馮道笏記云天下儒生僅餘/萬數殿前學士只有兩人)
皇朝事實祕殿之職(四朝國史王珪傳英宗即位之四/年忽詔至蘂珠殿傳詔令兼端明)
(殿學士諭之曰祕殿之職非直器/卿於翰墨間二府員缺即出命矣)麟趾之舊(東坡謝表/曰以殿名)
(官本縁麟/趾之舊)通班右府侍立殿中(乾道行汪應辰制端明/之職盖自五代時通班)
(右府侍立殿中專以/備顧問寵儒臣者也)特拜纔兩人(歸田録端明殿學士/國朝尤多以翰林學)
(士兼之其不以翰苑兼職及換職者/百年間特拜纔兩人程戡王素是也)儲議推恩(言行録/范蜀公)
(鎮韓維上言公在仁宗朝首開建儲之議其後大臣繼/有論奏追録其言存没皆推恩而鎮未嘗以語人悉以)
(公十九䟽上之/拜端明殿學士)
閣職　(閣學士直學士/顯謨閣徽猷閣)　(總待制/敷文閣)　(龍圖閣/煥章閣)　(天章閣/華文閣)
　(寳文閣/寳章閣)
總閣學士直學士(國朝庶官之外别加職名所以厲行/義文學之士髙以備顧問其次與論)
(議典校讐得之為榮選擇尤謹元豐中修三省寺監之/制其職並罷滿歲補外然後加恩兼職直龍圖閣省郎)
(寺監長貳補外或領監司帥臣則除之待制惟學士給/諫以上補外則除之係一時恩㫖非有必得之理劉忠)
(肅公奏議元祐二年詔増復館職及職事官並許𢃄職/尚書二年加直學士中丞侍郎給舍諫儀通及一年加)
(待制石林燕語紹聖二年詔職事/官罷帯職非職事官仍舊續會要)
皇朝事實西班(續㑹要宣和三年詔西班學士待制員/多令中書省具名取㫖以班圖觀之學)
(士待制班在/西故曰西班)侍從顧問為職(續㑹要劉摯上言待制學/士以侍從顧問為職自祖)
(宗以來極/天下之選)極天下選(見上/注)
總待制(唐永徽中命𢎞文館學士一人日待制於武徳/殿西門先天木又命朝集使六品以上二人随)
(仗待制崔祐甫為相建議文官一品以上更直待制開/元中毎日以六品以上清官兩人待制於衙内唐職林)
(據紀元云永徽中詔許敬宗每日待制於武徳殿此始/有待制之名永㤗元年勅裴冕等並集賢待制此始有)
(待制之所然則盖唐設官也夲朝景徳元年置龍圖閣/待制以杜鎬戚綸充並依舊充職祥符二年詔班視知)
(制誥列其下元祐令從四品掌侍從備/顧問有所獻納則請到或奏封㑹要)
歴代事實次對(宣宗大中三年勑待制/官宜令典刑法官次對)候對(五代㑹要/後唐長興)
(二年勑朔望入閣待/制候對一依舊規)清官(見官/制)延英候對(憲宗元和九/年因武元衡)
(□正衛待制官/詔於延英候對)松堦(續通典開成元年勅自今已後每/遇入閣日次對官未要随班出並)
(於東堦松樹下立待宰相奏事退令齊至香案前/各奏本司公事左右史待次對官奏事訖同出)以備
顧問(唐徳宗建中初自文官六品以上清望官毎日二/人更置待制以備顧問仍以延英南藥院故地為)
(廨/)召咨時政(續通典太和元年五月淮南節度檢校司/徒平章事王播入見召對於延英殿又召)
(待制官崔郾工部侍郎獨孤朗同對一刻時待制/官虚設其名未曽引覿及此屢召咨以時政焉)以文
儒公卿寵之(代宗永泰中勲臣罷節制無職事乃令/待制於禁門書院間以文儒公卿寵之)給
餐錢(永泰初詔裴冕十三人同於集/賢院待制特給餐錢以優其禮)
皇朝事實訪對制閣(胡文恭行張昇充天章閣待制制/云朕選通經術有行義之士訪對)
(制閣参掌祝圖置在内/朝之聨本惟儒者之職)參掌内圖(見上/注)以侍從顧問為
職(夲朝劉忠肅公摯奏議曰待制學士以侍從顧問為/職自祖宗以來極天下之選不為定員今不考治行)
(不察流品幸而給諫/以上則計日而得之)非口舌任(范仲淹徙蘓州為天章/閣待制還朝言亊愈亟)
(宰相使人喻之曰待制官非口舌任/也仲淹曰論思侍臣職也余敢不勉)
羣公精語訪對制閣參掌祕圖(見皇朝/事實)
龍圖閣(國朝大中祥符中建龍圖閣在㑹慶殿西偏以/奉太宗御書御製文集及典籍圖畫寳瑞之物)
(㑹要及宗正寺所進属籍世譜四朝/志有學士直學士待制直閣)
皇朝事實西清(元祐中蘓轍奏祖宗御集皆於西/清建重屋以藏其書為不朽計)
龍圖閣學士(大中祥符三年置以杜鎬為之班在樞宻要/直學士之下六年詔結街在夲官之上㑹)
皇朝事實老龍(蔣樞宻之竒為淮漕求字於徐守信徐/書龍字而闕三㸃蔣曰何書之不全也)
(曰它日當為足此是歲寒計稱㫖除龍圖閣直學士/及回持前字見徐徐索筆為作三㸃未幾遂進老龍)中
禁寳儲(東坡謝表中禁寳儲上應奎璧/之象先朝謨訓逺同河洛之符)内閣深嚴(同/上)凝
嚴之職(見寳文閣/學士門)淵圖祕職(蔡襄行歐陽/公服闋制)冠於五閣(初/寮)
(除龎寅助淛河圖遂在/西清朝位冠於五閣)進羲圖之序(蘇魏公集賜鄧温/伯辭龍圖閣學士)
(詔云仍進/羲圖之序)一言乃拜(長編孔道輔論廢后事天下聳聞/其風采近臣獻詩十首執政請以)
(為龍圖閣學士上曰千首詩豈士/如孔道輔一言乃拜龍圖閣學)龍圖老子(言行録范文/正公仲淹以)
(龍圖直學土帥邠延涇慶四路威徳著聞夷夏竦服/熟户蕃部率稱曰龍圖老子至於元昊亦以此呼之)奉
祠(淳熈中林安宅/以學士奉祠)
羣公精語用進祕圖之拜(胡文恭行/歐陽修制)
前賢詩詞羣玉天中開䇿府(楊億龍圖閣觀御書詩羣/玉天中開䇿府神龜温洛)
(薦圖/書)冊府藏書在紫薇(楊億詩冊府藏書在紫/薇退朝稽古助論思)龍閣便
為黄閣老(周益公賀胡邦衡除/龍圖閣學士詩云云)
龍圖閣直學士(景徳四年置以杜鎬為之班在樞宻直學士/之下祥符六年詔結銜在本官之上㑹要)
皇朝事實學士貴班(淇水除李承之制延/閣秘藏學士貴班)凝嚴之職(見/寳)
(文閣學/士門)河圖峻列(曲阜集賜李南公辭免不允/詔云河圖寵名増峻班列)清近之
職(長編知鄧州陳堯咨㑹赦當復龍圖閣直/學士真宗曰學士清近之職非㑹赦可復)龍闕三㸃
(見龍圖閣/學士門)以杜鎬為(㑹要景徳四年八月以龍圖閣待/制杜鎬為龍圖閣直學士班在樞)
(宻直學士之下待制知制/誥之上並赴内殿起居)賜酒調藥(真宗尤禮杜鎬上/開樽酒親封題以)
(賜鎬素不飲飲之疾作上親至/閣下手調藥撫慰令安卧乃歸)
龍圖閣待制(景徳初置以杜鎬戚綸為之並依舊充職四/年詔班在知制誥之下為學士初復之職)
皇朝事實物論榮之(戚綸字仲言時初待制創/與杜鎬並命物論榮之)
羣公精語河圖美職(曲阜行徐鐸龍/圖閣待制制)河圖廣内之職(曲/阜)
(除傅堯/俞制)河圖近綴(曲阜除錢勰制/改河圖之近綴)延閣侍從之職(曲阜/行張)
(商英/制)内閣應對之職(曲阜行/王覿制)
天章閣(天禧四年初建天章閣在㑹慶之西龍圖閣之/北明年仁宗即位奉真宗御製安於天章閣以)
(在位天書祥符故曰取為章於天之義天聖八年置待/制慶歴七年又置學士直學士㑹要周益公宏編題)
皇朝事實冠於䇿府(天聖八年詔曰膀以天/章之美冠於䇿府之名)玉府藏書
之盛(見下天章/閣學士門)西清(見前龍/圖閣門)
天章閣學士(慶厯七年初置在龍圖閣學士之下八月/詔曰欽惟聖考濬發宸文百篇森布於寳)
(函三襲肇興於華閣肆予纂紹之始務闡師儒之隆遂/延勸講之臣欽佇論思之益掩玉府藏書之盛延金門)
(待詔之才宜令廣侍從之員抑亦副遹追之念特置天/章閣學士直學士在龍圖閣之下㑹要學士罕以命人)
(迄仁宗世纔王摯一人官制舊典天/章閣只除待制不除學士難稱呼也)
天章閣直學士(慶厯七年初置天章閣直學士/在龍圖閣直學士之下㑹要)
天章閣待制(天聖八年初置寓直於秘閣興龍圖遞宿/尋命范諷鞠詠充職官分紀詔曰真宗皇)
(帝躬上哲之資據大寜之㑹受翠媯之瑞籙發谷口之/璿源勒銘喬封□玉方澤凢經禮樂之制纉成辰象之)
(篇爰即禁途肇新層閣榜以天章之號煥乎䇿府之華/冝擇雅才俾參近省可特置天章閣待制位龍圖閣待)
(制之/下)
皇朝事實䇿府之華(見官/制)以言識大體擢(髙若訥言古/者三公坐而)
(論道今二府對纔數刻安能盡萬機冝賜坐從客如/唐延英故事上以兹言識大體擢拜天章閣待制)凝
嚴之職(見寳文閣/學士門)
羣書精語西序(曲阜行黄履天章/閣待制進職西序)延對禁途(王岐公除/張友直制)
進聨内閣(王岐公除/許亢制云)延閣侍從之邃(曲阜行范純禮復/天章閣待制制)
以待碩儒(王岐公除張反直制萃/帝文於寳締以待碩儒)
前賢詩詞峩峩天中閣(王荆公送元待制知福州/峩峩天中閣鳴玉改新步)
寳文閣(在天章閣之東西序羣玉蘂珠殿之北即舊日/夀昌閣慶厯改曰寳文英宗即位詔以仁宗御)
(書御集藏於寳文閣命王珪撰記立石神宗即位始置要/學士直學士待制恩賜依龍圖閣英宗御書附於閣㑹)
皇朝事實西清(見龍圖閣門又治平四年置學上/待制詔曰乃規層閣邃在西清)憲上
帝藏書之府(見學/士門)
寳文閣學士(治平四年初置以吕公著兼詔曰昔我祖/宗咸有制作煥於簡編河漢昭回奎壁相)
(映乃規層宇邃在西清憲上帝藏書之府彰累朝稽古/之盛並掲嘉名以登俊望俾服凝嚴之職因為咨訪之)
(地云/云)
皇朝事實邃在西清(見官/制)夢邃清殿(宋敏求春明退朝/録治平三年予為)
(知制誥夏六月夢丞相遣朱衣吏召命草某人為邃清/殿學士制明年五月丞相遣朱衣吏召當制舍人吕縉)
(叔除邵不疑為寳文閣學士後數日得承㫖張公所作/詔云乃規層構邃在西清記去歳之夢與詔文相合其)
(名若符/契焉)
寳文閣直學士(治平四年初置以/邵必為之㑹要)
寳文閣待制(治平四年詔置/寳文閣待制)
皇朝事實特處章衡(四朝國史章衡知澶州神宗曰卿/為仁宗朝魁甲寳文藏御集之處)
(未始除人/今處卿)
奎文寳訓(東坡荅李寳文啟曰/奎文寳訓入直禁嚴)
羣書精語通籍延閣(曲阜行王/欽若制)延閣近職(曲阜除范/純粹制)延
閣禁途(又除王/汾制)侍從之班(又除李/之純制)儒學討論(又除蔣之/竒制三聖)
(圖書萃在延閣儒學之士列/職其中諷議討論維時妙選)
顯謨閣(元符元年曽布鄧洵仁各申請建閣詔翰林學/士中書舍人撰閣名五以聞續建閣藏神宗御)
(集以顯謨為名徽宗建中靖國元年詔以顯謨閣為熈/明閣詔畧曰神宗皇帝言則為文昭如雲漢寳之垂世)
(炳若丹青肆冲人之纂紹惟徃憲之欽承用掲嘉名乃/登俊望詒謀有永豈徒琬琰之並陳與天無窮是惟奎)
(壁之相照宜以顯謨為熈明閣續奉聖㫖仍以顯謨為/額此據周益公宏詞編題而續㑹要之復顯謨舊名年)
(月無考按次年已詔顯謨閣學士如三閣故事復名顯/謨恐在此年三年又詔以熈寜元豐功臣圖形於顯謨)
(閣續/㑹要)
皇朝事實寳宇(崇寜圖畫功臣於顯/謨閣詔曰仰瞻寳宇)華宇(建中靖國詔/邃在西清並)
(崇華/宇)禁閣(元豊詔神宗御集藏/於禁閣愒以顯謨)
顯謨閣學士(建中靖國元年/詔置顯謨學士)
顯謨閣直學士(建中靖國/元年詔置)
顯謨閣待制(建中靖國/元年詔置)
徽猷閣(大觀二年初建藏哲宗御集詔曰哲宗皇帝云/云若昔祖宗述作皆有寳藏之所参列廣内掲)
(為嘉名世擇儒臣以資訪納今轉祗率成憲匹休前烈/則夫名以出信不可無所考也在詩有云君子有徽猷)
(其哲宗皇帝御書建閣以徽猷/為名仍置學士直學士待制)
皇朝事實寳藏參列擇儒臣資訪納(並見/官制)詢徳之美(建/徽)
(猷閣詔有曰君子有徽猷是為/詢徳之美觀道之成於是乎在)
徽猷閣學士(大觀二/年詔置)
徽猷閣直學士(大觀二/年詔置)
徽猷閣待制(大觀二/年詔置)
敷文閣(紹興十年置以藏徽宗聖製詔閣以敷文為名/詔畧曰徽宗皇帝宸章奎畫煥乎若三辰之文)
(麗天垂光賁飾羣物殆與詩書相表農崇建層閣以嚴/宅藏恭以敷文為名冝置學士直學士待制直閣以次)
(列職備西凊之咨訪為/儒學之華寵其著於令)
敷文閣學士(紹興十/年詔置)
敷文閣直學士(紹興十/年詔置)
敷文閣待制(紹興十/年詔置)
煥章閣(淳熈間建藏高宗御製詔畧曰載稽帝世之隆/無若堯章之煥因掲名於層宇仍列職於清廂)
皇朝事實堯章(見官/制)堯章邃閣(淳熈/批荅)
煥章閣學士(淳熈十五/年詔置)
煥章閣直學士(淳熈十五/年詔置)
煥章閣待制(淳熈十五年詔/置初除劉國瑞)
華文閣(慶元二年置藏孝宗御製詔曰朕惟孝宗皇帝/濬闡聖圖粹昭王度經緯天地道存灝噩之書)
(鼔舞風雷仁盪温純之命寫之琬琰炳若丹青太㣲三/光之庭丕闡鳯巢之勢上帝羣玉之府邃通龍紀之聨)
(寳典謨訓誥之垂黻禮樂刑政之用華協堯章之煥文/光舜哲之明典輯鴻徽禮嚴燕翼以華文為名置學士)
(直學士待制直閣式遵邦獻竈/陟儒英庸飭攸司其刋諸令)
皇朝事實媯閣(慶元/批荅)寵陟儒英(見官/制)
前賢詩詞華文使者典刑存(楊誠齋送韓漕詩/華文使者典刑存)
華文閣學士(慶元二/年詔置)
皇朝事實華閣増學士之寵(慶元/批荅)
華文閣直學士(慶元二/年詔置)
華文閣待制(慶元二/年詔置)
寳謨閣(藏光宗御製置學士直學士/待制直閣慶元二年詔置)
寳章閣(藏寜宗御製置學士直學士/待制直閣慶元二年詔置)
直寳章閣貼職(集英殿修撰/直龍圖閣)　(右文殿修撰/直天章閣)　(祕閣修撰/直寳文閣)
　　　　　　(直顯謨閣/直煥章閣)　　(直徽猷閣/直華文閣)
　　　　　　(直敷文閣/直秘閣)
貼職(祖宗以來重之有集賢殿修撰後改右文殿直龍/圖閣直祕閣三等政和四年二浙福建諸路監司)
(郡守徃徃交通内官多以應奉有勞遷職遂有未嘗朝/覲天子因忽為待制班從官者蔡京不樂六年因増其)
(目置修撰與舊為三等曰集英殿修撰右文殿修撰祕/閣修撰直閣與舊為六等曰直龍圖閣天章寳文顯謨)
(徽猷祕閣朝廷除授自此宻矣舊貼職無雜壓至是因/増置乃定為雜壓蔡絛國史外補紹興十年置直敷文)
(閣淳熈十五年置直煥章閣㑹要/淳熈令自集撰至直祕閣為貼職)
集英殿修撰(唐張昌齡為北門修撰孫逖為集賢院修/撰修撰之名始於唐也唐書本朝政和六)
(年置集英殿修撰㑹要/其増置來歴見貼職門)
歴代事實論譔禁中(元萬頃傳武后詔/諸儒論譔禁中)
羣公精語論譔集英(初寮除余靖制朕惟承平日乆人/才衆多欲侈朝廷得賢之光乃新)
(殿閣九等之制褒延兹始逺/近所觀論譔集英首以命汝)冷撰熱撰(筆談集賢修撰/舊多以館閣乆)
(次為之近歲有自常参官未至從官者起授修/撰有冷撰熱撰時人謂熱中允不博冷修撰)
右文殿修殿(唐有集賢院修撰唐書本朝元祐五年九/月詔復置集賢院學士紹聖二年四月詔)
(職事官罷𢃄職易集賢院學士為集賢院修撰政和六年/四月御筆集賢院無此名秘書省殿以右文殿為名見)
(任集賢殿修撰並/政作右文殿修撰)
羣書精語書殿(初寮除張諤/制其班書殿)邃在道山(又除鄭修年制/朕肇營書殿邃)
(在道山維時論譔之/聨必極譽髦之選)論譔之名(初寮除李孝端制朕設/髙華之職以待中外之)
(材升其班聨進以秩等爾/才既優冝加論譔之名)
秘閣修撰(政和六年置/詳見貼職門)
皇朝事實待館閣之資深者(官制舊典云貼職修撰以/待館閣之資深者仍多由)
(直龍圖/閣遷焉)
羣公精語中祕論譔(初寮除王本制具/陞中祕論譔之列)
直龍圖閣(祥符九年以馮元為大子中允直龍/圖閣㑹要直閣之名始此馮元傳)
皇朝事實乆侍經筵(㑹要慶厯四年以楊安國直龍圖/閣上謂侍臣曰安國乆侍經筵行)
(又淳質乃先朝遵度/之比以褒擢之也)除館職乆次(官制舊典云凡除館/職之乆次者必選直)
(龍圖閣而皆為/擢待制之基也)
羣書精語嚴閣(荆公除王綽/制進直嚴閣)内閣美名(曲阜除孫覺制/進内閣之美名)
内閣之華(初寮除徐禋制/其班内閣之華)西序龍馬之名(曲阜行李周/直龍圖閣制)
應對之職(曲阜除李覿制/内閣應對之職)
直天章閣(政和中/始置)
直寳文閣(政和中/始置)
直顯謨閣(政和中/始置)
直徽猷閣(政和中/始置)
直敷文閣(紹興/中置)
直煥章閣(淳熈/中置)
直華文閣(慶元二/年置)
直祕閣(國朝以史館昭文館集賢院為三館皆寓崇文/院太宗端拱元年詔就崇文院中堂建祕閣擇)
(三館眞本書籍萬餘卷及内出古畫墨跡藏其中㑹要/直館直院則謂之館職以它官兼者謂之貼職元豊以)
(前凢状元制科一任還即試詩賦各一而入否則用大/臣薦而試謂之十館官制行廢崇文院為祕書監建祕)
(閣於中自監少至正字列為職事官罷直館直院之名/獨以直秘閣為貼職皆不試而除盖特以為恩數而已)
(石林/燕語)
皇朝事實木天(類説本朝内諸司舍屋唯秘書最/宏壮閣下穹窿高敞謂之木天)為賦
知名(㑹要端拱元年以殿中丞夏侯嘉正兼直秘閣嘉/正嘗為洞庭賦由此帝知其名詔試禁中稱㫖特)
(有是/命)作賛書扁(㑹要淳化三年詔増修秘閣成帝作賛/賜之宰臣李昉等請刻石閣下李至上)
(表願賜新額以光秘府詔中書宻院近臣觀新閣又賜/上尊酒大官供膳是日遣中使齎御飛白書祕閣二字)
(以/賜)叙同僚之好(職源故事外官除館職如祕閣校理直/祕閣者必先移書在省執事叙同僚之)
(好乃即館設盛㑹燕之自崇寧以/來外官除館職既多此禮寖廢)不通政府書薦(言行/録温)
(公薦劉公安世充館職曰知所以相薦否公曰獲從公/逰舊矣温公曰非也光居閒足下時節問訊不絶光位)
(政府足下獨無書此/光之所以相薦也)
羣公精語寓直蓬山(初寮除/劉緯制)職聨中祕(曲阜除路/昌衡制)陞榮
冊府(初寮除/劉緯制)列於芸閣(初寮除文/維瑞制)進直書閣(欒城除/陳同制)
前賢詩詞宸翰照星躔(容齋四筆范景仁為館閣校勘/當遷校理宰相龎籍言范鎮有)
(異才恬於進取乃除直祕閣司馬公作詩賀之曰延閣/屹中天積書雲漢連神宗謂太宗也重其選國上比為)
(仙玉檻勾陳上丹梯北斗邉帝容瞻日月/宸翰照星躔職秩曽無貴光華在得賢)祕閣鎻書深
(鄭谷詩祕閣鎻書深牆南别晚岑吏人同野鹿庭木似山/林淺井寒蕪入廻廊疊蘚侵閒㸔薛稷鶴共起五湖心)
四六警語(書殿/鸞殿)　(祕殿/紫殿)　(羲閣/寳儲)　(西清/寓直)　(寳宇/禁閣)　(次對/松蝔)
　　(祕譔/中祕)　(道山/冊府)　(蓬山/芸閣)　(𢡟賞外䑓/升班中祕)　(寳儲進直/璽命諭留)
　　(報政潜藩茂著承宣之效/陞華延閣罙高侍從之班)
　　(諭蜀良勞勉狥假留之願/登瀛固寵况加真拜之榮)
　　學士(激西江之水已驗澄清/貫東壁之星有光臨照)
　　直祕閣(簡於楓陛之知/華以蓬山之直)
　　(學士象八節不過一歲之少留/刺史入三公便在五雲之多處)
　　(仍魚鳬之開國/峻龍馬之負圖)　(咨岳牧於詞人教明南國/號瀛洲之學士職冠西清)
　
　
　
　
　
　
　
　
　
　
　
　
　
　
　翰苑新書前集巻三十五
欽定四庫全書
　翰苑新書前集卷三十六
　　　開府儀同三司(特進使/節度)　(太尉請/奉朝)
開府儀同三司(漢文帝元年用宋昌為衛將軍位亞三/司漢書無位亞三司之文事見通典宣)
(帝使車騎將軍馬防班同三司三司之名始此殤帝鄧/隲為車騎將軍儀同三司儀同三司之名始此魏黄權)
(以車騎將軍開府儀同三司開府之名始此東觀漢紀/魏志晋羊祜為車騎將軍開府如三司之儀晉起居注)
(自是以後又有如開府同三司之儀者自祜始焉通典/宋太宰以下至光禄大夫開府者為文公大司馬以下)
(至諸將軍開府者為武公沈休文宋書唐武徳改為輕/車都尉後以開府儀同三司為文㪚官唐職官志雖三)
(公三司師亦必冠以此號聖朝因唐節度使兼平章事/號使相元豐官制既罷同平章事遂以節度開府為使)
(相而文官寄禄/官亦存之職畧)
歴代事實衮職(齊書徐孝嗣加儀同三司孝嗣聞詔斂/容謂左右曰吾徳慙古人位登衮職衮)
(職將何以堪/之固辭不受)儀台(權相嚴震墓誌階極儀台晏/云安必開府儀同三司也)朱服皂
服(魏以後將軍開府依大司馬朱/服光禄大夫開府依司徒皂服)九命(唐大詔令聖王/納制九命俾尊)
(於開/府)如公(南齊百官志開府/儀同三司如公)位次三公(隋百官志梁/置位次三公)位
次王公(隋煬帝同漢魏/之制位次王公)班同衮章(齊王儉拜儀同三/司章曰班同衮章)班
同三事(東觀紀馬防班同/三事見北忩書抄)班同三府(袁宏漢紀馬防位/逾九卿班同三府)
盛德居(通典開元以前舊例開府特進雖不𢃄事皆給/俸禄與朝㑹皆崇官盛徳罷劇就閒者居之)
以勲授(隋何稠為㪚騎常侍安集嶺南欽州刺史宥猛/方欲為逆至是請身入朝稠與之約詣京師後)
(猛方臨終戒其子曰云云長真如言入朝上大/悅曰何稠著信蠻夷乃至於此以勲授開府)佐命為
(晉起居注泰始八年詔曰衞將軍羊祜歴文武/有佐命之勲其為車騎將軍開府如三司之儀)不以名
稱(國史補宋璟不以/名稱止曰宋開府)四人(南部新書自先天初至開元/儀同姚崇宋璟王同皎王毛)
(仲四/人)
皇朝事實使相(㑹要元豐以前凡以檢校官兼中書令/侍中同門下平章事者謂之使相唐制)
(皆書勅五代以來不預政事朝會親王則分班餘官則/綴本班正衙見謝則押班凡宣制除授者勅尾有其銜)
(而不書側/注使字)視儀上宰(曲阜行燕□/贈使相制)以儀同為相(見官/制)寵
遇大臣(㑹要大觀二年詔賜使相以上生日幣帛器物/當遣使人銜命而故事上差親戚失寵遇大臣)
(之意自今並/取㫖差官)
自叙靦貌槐庭(國朝梁王諱為王儀同瑩初讓/表云可以妄參鉉席靦貌槐庭)効犬馬
之勞(陳書張昭達字伯通寳應初授鎮前將軍開府儀/同三司初文帝夢昭達升台鉉及旦以夢告之至)
(是侍宴酒酣顧昭逹曰卿憶夢否卿何以償對/曰臣當効犬馬之勞以盡臣節自餘無以奉償)
羣書精語禮優八命秩比三台(常衮加杜冕開府儀同/三司制云禮優八命秩)
(比三/台)八命儀亞槐庭(常衮制宜進秩於/八命儀亞槐庭)比公府之命秩
(常衮行張/自勉制云)宅慶紫霄聨休皇極(梁書庾肩吾武陵王拜/儀同章臣曰宅慶紫霄)
(聨休/皇極)心馳紫路目送白雲(晉江揔謝儀同三司表云心/馳紫路登文石而莫由目送)
(白雲拜承/明而未果)神夢紫霄心飛丹掖(梁王僧孺為南平王讓/儀同表云神夢紫霄心)
(飛丹/掖)
前賢詩詞開府當朝傑(杜甫贈哥舒開府開府當朝傑/論兵邁古風先鋒百勝在畧地)
(两隅同智謀垂睿想出入冠諸/公勲業青冥上交情氣槩中)
特進(漢制諸侯功徳優盛朝廷所敬異者賜位特進位/在三公下故曰特進湖廣制度自宣帝用太子外)
(祖許廣漢為平恩侯位特進而特進之名始見於此其/後或領城門兵得舉吏如五府王啇或見禮如丞相得)
(置從事史張禹或給事中薛宣或奉朝請傅喜或議大/政張禹其職不一後漢皇后兄弟率為特進侯隋志曰)
(特進舊位從公是特進引見之稱無官定體也二漢及/魏晉以為加官唐為文散官雖不𢃄職事皆給俸禄國)
(朝元豐新制改左右僕射為特進居/文階之首大觀著令非宰臣不除)
歴代事實次三公(後漢樊宏傳位/特進次三公)榮亞三公(李徳裕謝/加特進狀)
(漢制進以文冕列侍清祠榮亞三公品居第二/自非學深張禹功重竇融則何以膺是寵章)位尊為
國師(見下布被/瓦器注)冠諸侯上(文行馬/延己制)文階之首(見官/制)勲徳
之盛(唐大詔令李光顔除特進制僉曰古/諸侯勲徳之盛則就加特進以寵之)茂勲俊徳(李/徳)
(裕集神䇿劉公神道碑云除特進位次三公/居驃騎儀同之上非茂勲俊徳曷以處之)加徳齊者
(隋百官志特進以/加文武之徳齊者)布被瓦器(謝承後漢書趙典尊為國/師位特進而為國師寢則)
(布被瓦/器而食)為天子師(張禹雖居家以特進為天子/師國家每有大政必與定議)特見優
禮(後魏刁雍拜特進/以年高特見優禮)賜安車駟馬(後漢梁適位特/進賜安車駟馬)進達
海内名士(曹勝加位特進其所/進達皆海内名士)掾吏皆天下俊哲(司馬/彪後)
(漢書隂識拜執金吾位特進入則極言正諫至與賓客哲/語不及國事慕仲山甫匪躬之節所用掾吏皆天下俊)
羣書精語巍巍特進赫赫三事(張九齡上姚令公書曰/大見信用巍巍特進仍)
(踐其位赫赫三事躬/佩其紱曷日太平)
皇朝事實朝位特見(公是行劉沆/除特進制)非宰相不除(見官/制)二
品崇階(徐騎省集謝匡/䇿除特進制)
前賢詩詞天人夙徳升(杜甫贈特進汝陽王特進羣公/表天人夙徳升霜蹄千里駿風)
(翮九霄鵬學業醇儒富辭華哲/匠能筆飛鸞聳立章罷鳯騫騰)
太尉(秦官漢因之或置或省武帝元狩四年始置大司/馬以當太尉之職後漢建武二十七年復舊名為)
(太尉公每帝初即位多與太尉同録尚書事靈帝以劉/虞為大司馬而太尉如故自此大司馬與太尉始並置)
(矣隋以太尉司徒司空為三公正一品唐因隋制本朝沿隋/唐之舊以太尉司徒司空為三公政和新制罷三公置)
(三少以太尉本秦官居主兵之任遂定為武階之首初/以授童貫焉職畧又續㑹要云政和二年七月御筆近)
(降武選官名以録多士比元豐文階無極品之官文武/一道分職定位理當不殊太尉古官舊掌武事雖循沿)
(秦漢為三公之任名稱已乆可改為武選一品之位在節度/使上其儀物班序居執政之次令尚書省裁定以聞)
歴代事實上司(楊震為太尉謂門/生曰吾䝉恩上司)上公(見勲徳/俱茂注)上台(摯/虞)
(冊隴西王太尉/文進登上台)萬石(唐職林大尉在漢月俸三百五/十斛加秩至萬石班第十八)正
一品(見官/制)武階之首(同/上)鹿轓(後漢鄭𢎞為臨淮太守行/春有雨鹿随地夾轂而行)
(𢎞怪問主簿黄國賀曰聞三公車轓晝/作鹿明府當為宰相𢎞後為太尉鹿轓)鵲印(博物志云/後漢常山)
(張顥為梁相天新雨後有鳥如鵲飛翔稍下墮地人取/化為一圓石顥椎破之得金印曰忠孝侯印顥表上聞)
(藏之祕府靈帝時至/太尉帝紀注亦有)金印紫綬(漢書百官表太尉/金印紫綬掌武事)𤣥衣
纁裳(晉制郊廟太尉冕服/七旒𤣥衣纁裳七章)雲母屏風(後漢第五倫為㑹/稽太守署鄭𢎞為)
(督郵及𢎞為大尉倫為司空位在下每朝見𢎞曲躬/自卑帝知遂置雲母屏風分隔其間由此以為故事)道
行清純(晉武制荀歆字景倩道行清純/敷揚五教宜登上司以光治典)勲徳俱茂(呉詔/曰范)
(謹勲徳俱茂朕所倚憑宜豋/上公以副衆望可為太尉)清不可及(傅子日敢問今/之君子曰華太)
(尉積徳居順其智可/及也其清不可及也)在位清白(後漢鄧彪字智伯為太/尉在位清白為百僚式)
文武兼資(見訓五/兵注)主五兵(通典秦立見官之職太尉/主五兵漢因循而不革)主
九伐(謝靈運晉書曰太尉故/司馬之官主九伐之職)訓五兵(先賢傳陳蕃曰不/愆不忘率由舊章)
(臣不如胡廣訓五兵臣不如議郎王/暢文武兼資為國牙爪臣不如李􁼳)職重品尊(唐大詔/令冊杜)
(讓能太尉文大尉之任歴代所崇盖以其/掌四方之兵冠百辟之首其職重其品尊)尊與相等(通/典)
(景帝三年復置其尊與丞相等又漢書上欲用田蚡/為丞相籍福說蚡云云將軍必為太尉尊與丞相等)唐
興惟七人(唐李徳裕拜太尉固讓言唐興太尉惟七人/臣顧守舊秩足矣帝曰吾恨無官酬公無固)
(辭/)父子至太尉(唐李晟官至太尉子愬亦贈太尉杜/牧題詩曰家呼小太尉國號大凉公)不
以名稱(國史補開元以後不以名稱者/房太尉叚太尉房琯段秀實也)星在杓南(天文/録三)
(公星在杓南主宣徳/化和隂陽太尉之象)
皇朝事實上公一品(曲阜行林槩/贈太尉制)右資極品(政和除童/貫制訂掌)
(武之崇稱為右資之極品視古命數有/加印紱之榮著令班儀宻次機衡之峻)一品之任(㑹要/政和)
(二年御筆改太尉為一/品之任在節度使上)班序執政之次(其儀物班序/居執政之次)
自叙自陳年老(劉寔自陳年/老固辭不許)不如王李(見訓五/兵注)憂心如
醉(劉寛字文饒為太尉常於坐被酒睡伏靈帝問醉/曰太尉醉耶寛曰臣不敢醉任大責重憂心如)
羣公精語務重綂兵事先掌武(孫樵記室新書云云注/後漢百官志云太尉一)
(人掌綂四方兵事掌/武事見金印紫綬注)恩加錦被寵賜雲屏(記室新書云/云注後漢宋)
(寵為太尉朝廷賜錦被粱肉/雲屏事見前雲母屏風注)揆路揚輝台庭改觀(梁沈/約齊)
(太尉文憲/王公墓誌)拜上司之極品(唐大詔令冊杜讓能太尉文/是用拜上司之極品居亞獻)
(之殊/榮)被日月之衣居上司之位(汝南先賢傳李宣為太/尉黄瓊所辟宣曰明公)
(被日月之衣/居上司之位)
節度使(後漢劉虞為幽州牧就拜大司馬公孫瓉討烏/桓詔令授節度後漢書晉伐呉詔王濬受王渾)
(節度晉書唐道有大將一人曰大總管已而又曰大都/督自髙宗永徽已後都督𢃄使持節者謂之節度使然)
(猶未以名官景雲二年以賀拔延嗣充河西節度使自/此以後接乎開元天寳之間諸鎮皆置節度使唐兵志)
(縁邉之地凡八節度外任之重無比焉至徳以後天下/用兵中原刺史亦循其例受節度使之號圓朝節度使)
(並兼管内觀察處置等使以本州刺史長史為節度觀/察等使不臨本部者以它官知判州府事故事節度使)
(不𢃄使相位在卿監下至乾徳五年升節度使班在龍/墀内金吾將軍上節度使無定員㤙數與執政同初除)
(領院降麻禮尤異焉祖宗以待宗室近屬外戚國壻年/勞久次若外任除殿帥始授此官政和以後宦官秉節)
(銊者盖八員戚里以濫恩破格横遷者亦時有之四朝/志節度使旌節門旗二龍虎旌一節一麾槍二豹尾二)
(凡八物旗以紅繒為之上為塗金銅龍頭以掲旌加木/盤節以金銅葉為之盤加紅絲為龍旄麾槍亦施木盤)
(豹尾畫豹文皆以髹漆為杠文臣以朱武臣以黒旗則/綢以紅繒節及麾槍則綢以碧油故謂之碧油紅斾受)
(賜者藏於公宇私室别為堂號節堂毎朔望次/日祭之號衙日唐制有六纛今無也石林燕語)
歴代事實戎閫(唐刺史兼都知兵馬/使制云兼副戎閫)牙璋(唐行軍司馬/制云務賛牙)
(璋/)金節(見精/語類)麾鉞(楊炎節度使/制寵任麾鉞)旌節(職官分紀天寳中/縁邉禦戎之地置)
(八節度使受命之日賜之旌節謂之節度使得以/專制軍事行則建節樹六纛外任之重無比焉)雙旌
雙節(唐百官志節度使掌總軍/旅辭之日賜雙旌雙節)𤣥纛青旌(元集/云)鶻銜綬
𢃄(續㑹要曰貞元七年三月初賜節度觀察使新制時/服上曰頃來賜衣文采不常非制也朕今思之俾有)
(定稱節度使以鶻銜綬帯取其武毅以靖封内觀察以/鴈銜威儀取其行列有序牧人有威儀也威儀者瑞草)
(也/)麾盖鉄棨(元集/云)纛鉞旂㦸(白集/云)龍旂四牡(見精/語類)龍節
蜺旌(見精/語類)彛樽龍勺(牛僧孺字思黯為山東道節度賜/􁂜樽龍勺詔曰精金古器以比况)
(君/子)節樓(唐職官志唐節度使入境州縣築節樓迎以皷/角衙仗居前旌幢居中大將鳴珂金鉦皷角居)
(後州縣齎印迎于道左視事三日洗印視其刓闕嵗以/八月考其治否銷兵為上考足食為中考邉功為下考)
鳴珂居後(上/注)位望隆赫(見下/注)兼三節度(李抱玉代宗時/兼三節度位望)
(隆/赫)佩四將印(唐王忠/嗣事)卧䕶北門(裴度為河東節度帝命/盧𢎞宣諭曰為朕卧䕶)
(北門/可也)堪當閫寄(唐𤣥宗求良將委以河東河北之事/問郭子儀子儀薦李光弼堪當閫寄)專
制軍事(見旌/節注)出總師干(唐書李絳傳制曰入/參廟筭出總師干)持幢節就
第(唐職林自至徳後方鎭降/拜必遣内使持幢節就第)忠厚名臣(見入為/宰相注)威令簡
肅(李愿元和初為銀州等節度/威令簡肅甚得綏懐之術)親王遥領(唐百官志開/元中剡王除)
(安北大都䕶充安撫河東開内隴右諸/蕃部落大使親王遥領節度自此始)宰相遥領(同上/開元)
(十四年河西節度副大使知節度使蕭嵩除同中/書門下平章事節度如故宰相遥領節度自此始)六秉
旄節(郭子/儀事)四登將壇(裴度/事)六遷大鎭(李愬六遷大鎮所/處先授舊宅一院)
(而/已)六開幕府(桞公綽為節度使六/開幕府得人為感)十領節麾(唐李晟之/子聽十領)
(節/麾)餞太液亭(崔銛字台顧罷相出為/淮南節度帝餞太液亭)詔賜古器(見彛樽/龍勺注)
受命賜節(見旌/節注)賜通天𢃄(裴度字中立討蔡為彰義/節度及行帝賜通天御𢃄)賦
朝天獻壽詩(張建封朝覲京師深䝉/恩顧賦朝天獻壽詩)獻繼天誕聖樂(唐/貞)
(元十二年昭義軍節度使/王䖍休獻纎天誕聖樂)烏集遷官(栁仲郢為太平軍/節度使每遷官羣)
(烏大集里第㦸棨/皆滿尼五日詔下)入為宰相(唐興以來邉帥皆用忠厚/名臣不乆任不遥領不兼)
(統功名著者徃徃入為宰相及開元中天子有吞四夷/之志為邉將者十餘年不易始乆任矣皇子則慶忠諸)
(王宰相則蕭嵩牛仙客始遥領矣盖嘉運王嗣忠專制/數道始兼統矣李林甫欲杜邉帥入相之路以胡人不)
(知書乃奏文臣為將怯不若/用寒族蕃人始用蕃人矣)父子入相(李吉甫年五十/一節鎮淮南五)
(十四復入相其子徳裕鎮淮/南亦復入相一如父之年)父子更九鎭(唐桞仲郢父/子更九鎮)
父子同日受命(田布𢎞正之子也𢎞正撻成徳以/布為河陽節度使父子同日受命)父子
俱授弓鉞(韓愈為韓𢎞許國公神道碑曰/公子公武與公一時俱授弓鉞)父子繼鎭(見/父)
(子入/相注)兄弟秉節(崔能字子才授嶺南/節度與弟從皆秉節)旬日踐父兄两鎭
(李愬字元直帝方經畧□右徙愬節度鳯翔李師/道反詔愬帥武寜旬日踐父兄两鎮世以為榮)
皇朝事實齋鉞(東坡除苗授/制肅將齋鉞)帥鉞將旄(曲阜行王藻贈/節使帥鉞將旄)
(非功/弗授)授以節旄(南豐擬制錫之/土宇授以節旄)碧油紅斾(見官/制)有三印
(祥符中上覧河南節度使知許州石普奏狀用許州觀/察印以問宰相王旦曰節度軍州有三印兵伏則節度)
(判官掌書記推官署狀用節度印印之田賦則觀察判/官署狀用觀察印印之符制□縣則大使判署用州印)
(印/之)班龍墀内(見官/制)石鴈(楊洪裕少時有騎授二石鴈一/翼掩右是年生女為淑妃明年)
(生子廷□後為建雄軍節度/使出太□實録詳見淑妃門)麤官(北窻𤨏言唐薛尚書/能以文章自負累出)
(戎鎭嘗欝欝歎惜因有詩云麄官乞與眞抛/却賴有詩名合得償盖以節將為麤官也)債帥(唐忠/武節)
(度王沛死宰相裴度韋處厚以髙瑀領忠武節度自大/思後擇帥悉出管軍中尉所輸貨者假貨富人旣得所)
(欲則椎髓斲膏倍以酬息十償六七及瑀/有命士夫相告曰韋裴作相天下無償帥)父子兄弟(朝/野)
(雜記渡江後父子建節十三家劉光世父廷慶錢忱父/景臻邢煥子孝掦韋淵子謙呉珍子拱呉璘子挺郭浩)
(孫杲楊存中子倓□錡父武仲呉益子琚珽呉孟子瓌/呉挺子曦兄弟建節七家呉玠璘錢忱愐韋謙讜呉益)
(盖呉拱挺呉琚瓌/珽李孝友孝純)三世四世五世(同上三世節度一家/呉璘子挺孫曦四世)
(節度使二家錢忱髙祖俶曽祖惟演父景臻鄭藻大父/紳父成之子興裔五世節度使一家韓侂胄曽祖忠獻)
(從子邈從孫/同鄉曽孫竢)
羣書精語鑿門命將授鉞專征(類要/云)壽甲琱戈集旟鷩
尾(涇原節度劉昌碑云壽甲琱戈涇師以征集/旟鷩㞑涇俗以寜時昌為南邪王檢校僕射)授鉞開
府(白集授鉞開/府殿我漢南)持衛青之印授岑彭之節(元集設壇而/拜授鉞以征)
(授衞青之印即拜軍中/授岑彭之節行於聞外)豹尾神旗槖兠㦸纛(韓文田𢎞/正先廟碑)
(豹尾神旗槖兠/㦸纛以長魏師)出節少府(韓文元和聖徳詩云續命於/廷出節少府謂授劉闕節也)
撫其四封率彼五長(常集節度使制統節制之師貞/否臧之律撫其四封率彼五長)旌
惟進善節以詰姦(常集謝旌/節表云)龍節蜺旌鸞書翠軸(常集/再麾)
(飄颻而出守十乗𨼆轔以啟行龍節/蜺旌降於天下鸞書翠軸□在掌中)龍斾四牡鉤膺鏤
錫(徐集節度使碑龍斾四牡鉤/膺鏤錫命服有煒先君載揚)為王𤓰牙為國藩垣(韓/愈)
(上邵君牙書曰為/王𤓰牙為國蕃垣)幢牙葺纛金節析羽(栁宗元嶺南節/度使饗軍堂記)
(云幢牙葺纛金節/析羽斾旗旟旞)擁七尺之節(唐李觀邠寜節度使/軍記云擁七尺之節)仗
鉞總戎之臣(同/上)鐡鉞琱戈(李國貞碑云鐵鉞琱戈乃主/夏盟山𤣥朱組以靖蜀京)
奉朝請(漢律春曰朝秋曰請見後漢和帝紀注奉朝請/亡員本不為官通典宣帝為皇孫時得奉朝請)
(宣紀三輔職如太守獨奉朝請張禹以特進奉朝請蕭/望之以闗内侯奉朝請漢官解註前漢列侯奉朝靖在)
(長安次三公續漢書東京罷省三公外戚皇室諸侯多/奉朝請奉朝請者奉朝㑹請召而已晋武帝亦以皇室)
(外戚為奉車駙馬都尉而奉朝請焉歴代多/有之隋開皇三年罷通典國朝亦間有之)
歴代事實歲時為朝臣(石奮嵗時為朝臣/注謂奉朝請也)處不競之地
(沈約宋書王敬𢎞子恢之被召為秘書郎敬𢎞求為奉/朝請與恢之書曰彼秘書有限故有競奉朝請無限故)
(無競吾欲使汝處於不/競之地文帝嘉而許之)脱朝服掛神武門(宋陶𢎞景為/諸王侍講奉)
(朝請永明十年脱朝服/掛神武門上表辭禄)
皇朝事實列邸留朝(蘇魏公集行宗/愈加食邑制)春朝秋請(同/上)俾參
朝請(文恭行李/瑋制云)
四六警語開府(使弼/衮鉞)　(班視衮章/視儀三事)　(視儀上宰/參華公衮)
　　(赤舄繡裳/華衮命圭)特進(賜位/)　太尉(尉府/)　(武階之長/冠秩西班)
節使(齋鉞/騂旄)　(齋壇/玉節)　(六纛/授鉞)　(連旄/節鉞)
　　(疇庸秘殿/錫命齋壇)　(誕布制麻/榮分齋鉞)　(肆頒宸渥/特正使名)
　　(文武兼資益聳朝廷之望/威名素著荐隆輦轂之權)
　　(琱戈盪節獨髙京兆之風/尺藉伍符遥改龍工之觀)
　　(植牙建纛式分外閫之權/鳴玉趍班仍奉内朝之秩)
　　(油幢畫㦸載荒四履之封/琱戈淑旂益振三軍之氣)
　　(方兹尹天子之一圻/固乃啟元戎之十乗)
　　(政必與聞/䇿數其復)
　　(方資節制之雄/益勵復讐之志)　(訂山河於盟府/聳麾盖於戎軒)
　　(功屢藏於盟府/寵宜錫於齋髦)　(鴻鴈之民以安/犬羊之膽自破)
　
　
　
　翰苑新書前集卷三十六
欽定四庫全書
　翰苑新書前集卷三十七
　　　武臣正任(承宣使/團練使)　(觀察使/刺史)　(防禦使/)
正任(承宣觀察防禦團練使刺史為正任領他官者為/遥郡淳熈重定令遥領者並止本官叙遷正任者)
(次弟/轉行)
承宣使(唐中世以後節度使徃徃自擇將吏號為留後/唐兵志本朝沿唐制方鎭有節度觀察留後職)
(畧政和七年詔觀察留後乃五季藩鎭官以所親信留志/主後務之稱不可衝用可冠以軍名改為承宣使四朝)
皇朝事實秩亞節旌(龍溪除皇叔祖伸明制/留臺之秩實亞節旌)
觀察使(唐貞觀初遣大使十三人廵省天下諸州水旱/則遣使有廵察安撫之名乾元元年改曰觀察)
(處置使歳以八月考其冶以豐稔為上考省刑為中考/辦税為下考唐百官志本朝沿唐制置諸州觀察凡諸)
(衛將軍及使遥領者其資品並止本官叙防禦團練/使刺史亦同祥符中詔觀察使並常刺史四朝志)
歴代事實亷使(桞公綽為鄂岳觀察使至安/州刺史李聴以亷使禮事之)廉察(白集/授觀)
(察判官制周以十聨率/諸侯若今之廉察也)軺車(白集觀察判官/制云以佐軺車)鴈銜瑞草
(徳宗貞元卜年詔節度使宜加鶻銜綬𢃄/觀察使宜加鴈銜威儀威儀即瑞草也)操郡印握兵
符(白集操郡印而握兵/符假左軺而帖中憲)牧人有威儀(見鴈衘/瑞草注)良帥澄清
(白集授觀/察使制)政事卓然(唐宣宗讀元和實録見江西觀察/使韋丹政事卓然命刻功於碑後)
(子宙亦為江西觀察使/政簡易南方以為世官)為政簡易(見上/注)獻丹扆箴(唐敬/宗荒)
(僻日盛大臣罕得進言浙西觀察使李徳裕/身居廉鎮乃心王室遣使獻丹扆箴六首)郡租自給
(柳公綽為鄂岳觀察使先是百姓輸賦於州有上供送/使留州建中初定兩税宰相裴垍奏請天下留州送使)
(物悉令上供觀察使乃以所莅之郡租/賦自給若不足然後許取於支郡)刺史戎服趨庭
(唐故事刺史始見觀察使皆戎服趨庭致禮齊决廉/察江西行部過吉州刺史令狐峘不以戎服謁入)幕
職皆文士(元稹為浙東觀察使逰㑹稽佳山水所辟幕/職官皆當時文士副使竇鞏海内知名與元)
(稹酧唱至今/稱蘭亭絶唱)賜鞭表忠節(張建封貞元四年為徐泗濠/觀察使入覲徳宗禮遇加等)
(及還鎭賜詩又令新䝴常所執鞭賜曰卿忠貞節/義歲寒不移此鞭朕乆執用故以賜卿表忠節也)父子
世官(見政事/卓然注)
皇朝事實賜金魚示優恩(陳堯咨自龍圖閣學士換觀/察使自陳本儒生一旦䝉陛)
(下易以武弁所惜者腰下無金/魚袋命特系金魚以示優恩)
羣公精語廉帥(公是行李瑋制/云寵以㢘帥)軺車問俗(曲阜除宗子/子世堯制軺)
(車問俗増/重本支)㢘察置使(曲阜行世堯制曰廉察置使始/於有唐非有勤勞盖不輕授)㢘
使之華(曲阜行仲遄/贈觀察使制)觀風之印(胡文恭行/宗鼎制)按㢘州部(曲/阜)
(行李綬觀/察使制)㢘按一州(南豐除王師約制㢘/按一州以為爾寵)令修於户庭
之間人自得於湖山之外(韓退之滕王閣記春施秋殺/陽開隂閉令修於户庭數日)
(之間而人自得於/湖山千里之外)禮秩與待制等(放談云今官至觀察/使禮秩與待制等)
防禦使(唐武后聖歴七年以夏州鎭領防禦使防禦使/之名自此始開元二年薛訥為隴右防禦使通)
(監天寳中安禄山犯顺大郡要地當賊衝者置防禦守/捉使代宋授田承嗣魏博等州都防禦使唐書大率防)
(禦𨽻所治州歳以八月考其治否以無虞為上考清苦/為中考政成為下考唐職林本朝沿唐制置諸州防禦)
(使職/畧)
歴代事實朕之腹心(唐代宗永泰二年制日諸道節/度觀察都防禦使朕之腹心)
皇朝事實軍防(淇水除皇伯克思/等制列位軍防)禦侮(荆公除皇姪制/宜進國位以稱)
(禦侮/之實)禦侮之寄(曲阜除/曲珍制)兵防之任(荆公除皇姪制/方領兵防之任)閑禦
之任(欒城除曹評制/正名閑禦之仕)扞防之秩(龍溪制爰畀/扞防之秩)禦侮使名
(曲阜行/孟在制)升軍禦之任(胡文恭行李希及制云升/軍禦之任増使節之華)天下稱
楊無敵(真宗時楊畋字延昭為防禦使屢有邊功/天下稱為楊無敵夷人皆畫其像而事之)立碑
賜文(國初李漢超為齊州防禦使郡人求/為立徳政碑太祖詔徐鉉撰文賜之)
團練使(肅宗乾元中置團練使守捉使大領十州小者/三五州唐職林代宗時元載當國令刺史悉帯)
(團練使唐職林青州男子李少良欲以三十字上獻多/譏切元載其言團者願罷諸州團練使少良尋為載所)
(殺大率團練皆𨽻所治州嵗以八月考其冶否以安民/為上考懲姦為中考得情為下考唐百官志本朝沿舊)
(制置諸州團/練使職畧)
歴代事實刺舉(常集攝刺史制/仍假符於刺舉)
羣公精語兵團之制(曲阜除皇兄士富制兵/團之制以訓練為事)團結訓練
(曲阜除皇叔祖克/依制團結訓練)戎團之列(又除曲/珍制)團兵重任(南豐/擬制)肅
綰戎團(文恭賜團練史吉詔/肅綰戎團分持軍簿)參中權之御(王岐公除王/道制分總戎)
(圍盖參中/權之御)
刺史(唐張萬福為和州刺史行營防禦使順宗實錄武/臣之𢃄刺史自唐始有本朝㳂唐制置諸州刺史)
(職/畧)
羣書精語陞刺大州(龍溪除/趙哲制)典城之紱(公是行廖允和/制云褒加典城)
(之/紱)典州之秩(公是行/李定制)佩以州韍(曲阜行王藻制佩/以州□庶幾顯融)使名
州刺(曲阜行趙長制世云/使名州刺其選尢重)升竹使之名(胡文恭行郭元/又制云并升竹)
(使之名參壯/和門之重)特陞藩刺(胡文恭行/宗云制)遥分竹使之符(胡文/恭行)
(劉允/世制)徃分州棨之雄(胡文恭行/李韓制)遥兼刺舉之號(曲阜行趙/仲皖制)
　　　宫觀(在京宫觀/萬壽觀)　(宮觀使/佑神觀)　(提舉宫觀醴泉觀/在外宫觀)
宮觀(聖朝設祠禄之官以佚老優賢舊員數絶少皆大/官帯人直是主管本宫本觀御客之属其他多只)
(是監當差遣自王介甫更新法慮天下士大夫議論不/合一切彈擊羆􁈭又恐駭物論於是  為宫觀祠禄以)
(待新法異議之人然亦□得惟監司郡守以上脊禮優/□者方得之自郡宁以下則盡□郡中與監當差遣後)
(來漸輕今則愈輕皆/可得之矣晦庵語錄)
在京宫觀(舊制以宰相執政充使或丞郎學士以上充/副使兩省或五品以上為判官内侍官或諸)
(司使副政和改官武臣官制以使為大夫以副使為郎/為都監又有提舉提點主𬋩官其戚里近属及前宰執)
(留京師者多除宫觀以示優禮之意四朝志紹興二十要/一年在京□觀依在外宫祠以三十箇月為任中興㑹)
宫觀使(宫觀使自真宗時始置以見任宰執領之及王/文正公罷政始以太尉領玉清留應宫使此前)
(宰相領宫觀之所從始也朝野雜記明道中錢惟演以/使相為景靈宫使使相節度領内祠自此始也春明退)
(朝録熈寧時富文忠公以使相領集禧觀使居洛此宫/觀使居外之所從始也後又有集禧使有太乙宫使寢)
(宗建玉清萬夀宫乃命宰執廉/使副用真廟故事也官制舊典)
提舉宫觀(康定元年李若各罷參知政事留京師以資/政殿大學士為提舉景靈觀事宫觀置提舉)
(自此始自是學士待制知制/誥皆得為提舉石林燕語)
醴泉觀(元豐初皇城司劉永夀為提㸃六年時君卿為/提舉大觀三年姚雄以右金吾衛上將軍充使)
(續㑹/要)
萬夀觀(元豐元年左藏庫使昌州刺使日誌為提㸃八/年龍圖閣待制兼侍講趙彦若為提舉續會要)
佑神觀(大觀六年尚書右僕射兼中書侍郎趙/挺之除觀文殿大學士□使續㑹要)
在外宫觀(國朝宫觀皆□力請而後授侍從而上任宫/觀者絶少若相責降改作王管方且差焉熈)
(寜初王安石相異己者方直除宫觀大抵宫觀非自陳/而朝廷特差者如降黜之例四朝志二年詔杭州㓊霄)
(宫毫州明道宫華州雲臺觀建州武夷觀台州崇道觀/成都府玉局觀建昌軍仙都觀江州太平觀洪州玉隆)
(觀五嶽廟並依嵩山崇福宫舒州靈仙觀置𬋩勾或提/舉㸃官四年詔宫觀嶽廟留官一員餘聴如分司致仕)
(例從便居住六年詔卿監職/司以上提舉餘官𬋩勾當)
皇朝事實琳宫(大中祥符除向敏/中制式建琳宫)祠庭(荆公荅富鄭公/詔祠庭置使實)
(近闕/門)眞廷(乾興除王曾兼㑹/靈觀制總使真廷)眞館(天聖除王曽兼玉清/昭應宫使總祠眞館)
養恬眞館(初寮除/劉統制)領秩眞宫(曲阜行劉/奉世制)總司靖館(夏英/公賜)
(王曽制總/司靖館)總琳房之職(胡文恭行/劉永世制)處閑局(熈寜六年以/莊宅使𢃄御)
(器械知鎭戎軍張璛為麒麟使提㸃鳯翔府/太平宫璛有戦功以病請退故以閒局處之)
前賢詩詞晚歲祠宫是地仙(楊誠齋祠禄秩滿感恩詩/全家廪禄皆天賜晚歲祠)
(宫是地仙匹似分司轉/閒㪚也無拜表及寒温)八請犯天顔(周孟公集張忠簡/公闡己奉祠禄陛)
(辭上曰卿姑暫還秋凉復召卿矣公既退詩云八/請犯天顔今朝出漢□渾如倦飛鳥日暮傍巢還)
四六警語(琳宫/釐館)　(蘂館/祠庭)　(閒館/眞館)　(祠館/珍臺)　並通用
發端(均秩琳宫/陛華書殿)　(元帥賢勞/清都均秩)　(杖杜勞還/崧高均逸)　(元老求閒/清朝䟽寵)
起聨(搴華秘殿□如共政之時/暫逸殊庭式示奮庸之漸)
　　(禮均二府報周公分陜之勞/榮觀一時陋翁子還鄉之寵)
　　(雋永乎山林之味樂且無央/參寥乎香火之縁老當益壯)
　　(文昌八座昔倡九牧以阜民/幕府十年今釋五符而還里)
警聨(乃思晝行之榮/欲就晚賦之樂)　(勇作急流之退/武觀晚節之香)
　　(乃甘松竹之主人/暫作園林之勝事)　(間擎天之柱於匠林/横濟川之舟於野渡)
　　(雅意午橋之行樂/何心寅陛之押班)　(不陪虞陛之䕫龍/乃作商山之鴻鵠)
　　(閒館珍臺寄□偓佺之日月/荀江洛渡幽㝷商綺之煙霞)
　　(人謂清時閒明堂之一柱/公全晚節愛老圃之寒花)
　　(日出而作皆言倦飛則知還/夜行不休誰作急流之勇退)
　　(從客甲第豈甘田宅之汙/突傲午橋可窮園林之勝)
　　(祝釐太室眞聞呼萬歲之三/詔禄禁廬又可□六藝而七)
　　(怡愉雝肅子孫則其典刑/嬉逰婆娑里巷得所矜式)
　　(冦公不入中書莫荅氊裘之問/裴相方逰緑野其如枉石之衰)
　　(雖欲全韓魏公之節自愛晚香/然未及范景仁之年求閒太早)
結聨(揖浮丘之使尚願執鞭/登黎侯之樓或䝉援筆)
　　(莫陪閭巷迓季子之來歸/徙倚修門望韓侯之入覲)
　　(聘使或來必謂張昭之何在/國家所賴豈容裴度之乆閒)
　翰苑新書前集卷三十七
欽定四庫全書
　翰苑新書前集卷三十八
　　　奉使(附國信使/)
奉使(周有行人之職時聘以結諸侯之好間問以諭諸/侯之志周禮春秋列國亦多有之漢唐以來有廵)
(行之博士直指之繡衣觀風之八使按察之六條皆所/以宣道徳意延問疾苦本朝當神宗熈寧中嘗遣使察)
(訪哲宗紹聖中詔三嵗一遣郎/中御史按察諸路監司續㑹要)
歴代事實王人(見羣書/精語類)敕使(桞公綽奏敕使衣緋紫者/所乘至三四十騎黄縁者)
(不下/十數)一介行李(左傳子貟曰君有楚命亦不使一介行/李告於寡君注云一介獨使也行李行)
(人/也)一乘之使(漢武渉説□信曰不如發一/乘之使奉咫尺之書以使燕)行人之官(西/漢)
(藝文志縱横家者流盖出於行人之官/孔子曰使乎使乎言其當權事制宜)英蕩(周禮地官/掌節皆以)
(英蕩輔之杜子春云以函/器盛此節或曰英蕩畫函)旌節(周禮道路用旌節注/今使者所擁節是也)六
轡(皇皇者華詩六轡如濡載馳載驅/周爰咨度又六轡如絲六轡㓇若)單車(後漢來歙以/單車逺使隗)
(囂/)輶軒(風俗通曰周秦常以歲八月遣輶軒/之使採異代方言還奏之藏於秘室)朱軒(謝承/後漢)
(書李夀乗法駕/緋驂朱軒就路)星駕(白帖詩云/星言宿駕)使□(㑹要注□音閭集/韻云傳也如今遽)
(馬亦/作□)張􁊿(儀禮使者/及境張􁊿)建節(初終軍歩入闗闗吏予軍繻/軍棄繻而去及軍為謁者使)
(行郡國建節東出闗吏識之/曰此使者乃前日棄繻生也)大使車(輿服志有大使/車有小使車)虎
節龍節(周禮邦國之使節山國用虎節土/國用人節澤國用龍節皆金也)軺車驛騎(白/氏)
(六帖云並/使車也)衣繡持斧(見督課/郡國注)朱衣前導(唐職林舊制兩/省客出使得朱)
(衣吏/前導)執圭(禮大夫執圭而/使者以申信)負弩先驅(司馬相如建節徃/使蜀太守以下郊)
(迎負弩/先驅)節旄三重(後漢書注曰節所以為信也以竹為/之柄長八尺以旄牛尾為其旄三重)
有澄清之志(後范滂傳滂少勵清節時兾州盗起以滂/為清詔使按察之滂登車攬轡慨然有澄)
(清天下/之志)耆儒知名(見埋輪/當道注)號曰八俊(漢順帝漢安元年/詔遣八使分行州)
(郡班宣風化舉寔臧否皆選素有/威名者同時俱拜天下號曰八俊)銜君命而使(禮/)近臣
銜命(劉歆傳乃遣命/近臣奉㫖銜)通命達㫖(呉越春秋奉令受使/結和諸侯通命達㫖)受命
不私(唐陸元方字希仲為觀察御史武后時使嶺外渉/海風濤元方曰吾受命不私神豈害我趍使濟而)
(風濤/訖息)光輝君命(左傳云皇皇者華君教使臣曰必諮於/周注云皇皇者華君遣使臣之詩言忠)
(臣奉使能光輝君命如華之皇皇然又/當諮于忠信以補已不及忠信為周)使星臨益(漢和/帝分)
(遣使者㣲服單車各至州縣觀採風謡使者二人當到/益部投李郃候舍郃問曰二君發朝廷時知朝廷遣二)
(使邪二人黙然驚相視曰不聞也問郃何以知之/郃指星示曰有二使星向益州分野故知之耳)越疆
而使(范獻子言於魯侯曰/以君命越疆而使)埋輪當道(漢遣八使循行風/俗皆耆儒知名多)
(歴顯位唯張綱年少官次最㣲餘人受命之部而綱獨/埋其車輪於􁆍陽都亭曰豺狼當道安問狐狸遂奏梁)
(兾等條其無君十/五事京師震恐)攬轡登車(見有澄清/之志注)動揺山嶽(唐韋/思謙)
(曰御史出使不能動/揺山嶽為不任職銜)揚虎視之威(華覈表云今雖遣大/夫循行風俗銜命糾)
(察以黜陟為名楊虎/視之威厲秋鷹之爪)督課郡國(雋不疑傳暴勝之為直/指使者衣繡持斧督課)
(郡/國)持節行郡國(前昭帝紀始元元年遣王平等五人持/節行郡國舉賢良問民所疾苦寃失職)
(者/)持節詔郡國(前宣帝紀初遣使者持節詔郡/國二千石謹牧養而風徳化)宣布聖
徳(咸宣傳立春遣使者循行風俗宣布/聖徳存恤孤寡問民所勞二千石)發粟賑貧(武帝/時河)
(内失火使黯徃視之黯曰不足憂臣過河内貧人傷水/旱萬餘家臣謹以便宜持節發河内倉粟以賑貧民請)
(歸節㐲/矯制罪)覧觀風俗(王莽傳遣使者分/行天下覧觀風俗)五術察風俗(徳宗/遣黜)
(陟使十一人行天下陸贄/言使者請以五術察風俗)馳四乘之傳(前司馬相如傳/時卭筰之君長)
(願為内臣妾上遣相如建節徃使王然于/壼充國吕越人馳四乗之傳以通卭筰)素聞不疑賢
(雋不疑𫝊暴勝之為直指使者素聞不疑賢至渤海遣/吏請與相見不疑盛服至門上謁勝之望見不疑容貌)
(尊嚴起迎登堂坐定不疑據地曰竊伏海濱聞暴公子/威名舊矣乃承顔接辭凡為吏太剛則折太柔則廢威)
(行施之以恩則永終/天禄勝之薦不疑)識廣平於下僚(劉禹錫上權舍人/書曰宋廣平之沈)
(下僚也蘓公味道時為繡衣直指使者廣平投/以梅花賦蘓盛稱之自是方列於聞人之目)送以禮
樂(詩皇皇者華君遣使臣也送/之以禮樂言逺而有光華也)漢帝臨遣(漢元帝詔臨/遣光禄大夫)
(王褎等十二人循行天下注/臨遣謂自臨面約敕遣之)勞以四牡(詩四牡勞使臣/之來也有功見)
(知則/悦矣)還璧(藺相如為趙宦者令繆賢舍人趙求人可使/秦者賢曰臣舍人藺相如可使也遂還趙璧)
獻鵠(魏文侯使蔡無澤獻鵠於齊侯行路失之謂齊侯/曰寡君使臣獻鵠路而失之乃冲天而去非不能)
(買鵠不敢易君幣非不能逃亡恐絶兩君之好非不能矣/自殺惡貴鵠賤人是以獻空籠齊侯曰得言勝如得鵠)
皇朝事實賜手歴(紹興三年遣劉太中等兵使宣諭諸/道以詔書御寳賜手歴上諭曰此下)
(詔書徙掛墻壁卿等務令實惠及/民欲使無擾若不賜予何以養亷)陳八事(楊龜山集周/憲之宣和二)
(年淮南荒旱詔公察視賑濟公登對陳八事一乞免租/税二支諸司錢斛三倚閣民間積欠四乞支常平錢五)
(豪戸出粟濟飢者推賞六在官山林塘聼民採食七販/米斛入本路者免取力勝八民願充軍者多方招刺上)
(皇一一/開允)進烏昧草(言行録歲大蝗旱詔公奉使安撫江/淮還因貧民所食烏昧草進呈乞宣)
(示六宫戚里用抑/奢侈范文正公)自叙行人失辭(左傳謂/誤對也)無若潘孟陽
(唐憲宗詔潘孟陽徃江淮察諸使治否孟陽所至流連/倡樂招金錢其後鄭放宣慰江淮帝誡之曰無若潘孟)
(陽殫財費酣飲/游山寺而已)威福便行(竟陵王子良論遣使之弊云/朝辭禁門情態即異暮宿州)
(縣威福/便行)
羣書精語安國家利社稷者顓之(春秋之義大夫出疆/有可以安國家利社)
(稷者則顓/之可也)大夫受命不受辭(公羊傳三公聘禮/大夫受命不受辭)王人序
諸侯之上(公羊僖八年公㑹王人齊侯宋公鄭侯許男/曹伯盟於洮王人者何㣲者也曷序乎諸侯)
(之上先王命也又漢書曰/王人雖微序乎諸侯之上)聘者王之所以撫萬國(國語/周語)
(定王使單襄公聘於宋注/聘者王之所以撫萬國)朝受命而夕飲氷(類要葉公/子髙將使)
(於齊曰吾子髙出使朝受命而夕飲氷我其内熱歟/注曰所饌儉薄而内熱飲氷言憂事之難非食之為)令
百姓知天子之意(司馬相如傳時蜀長老多言通南夷/之不為用相如乃著書藉蜀父老為)
(辭且因宣其使指令/百姓皆知天子之意)辯於辭習於禮(説苑晏子使呉/辯於辭習於禮)君
言不宿於家(儀禮聘禮/急君使也)
前賢詩詞皇華御史雄(孟浩然和李侍御渡松滋江詩/南紀西江濶皇華御史雄截流)
(寧假楫挂席自生風寮寀争攀鷁魚/龍亦避驄坐聞白雲唱翻入棹歌中)翻翻走驛馬(韓退/之奉)
(使常山呈副使呉郎中朗朗聞街鼓晨/起似朝時翻翻走驛馬春盡是歸期)銜命山東撫亂
師(韓退之酬裴司空見寄銜命山東撫亂師日馳三/百自嫌遲風霜滿面無人識何處如今更有詩)劉
郎今日擁旌麾(王荆公送劉和甫奉使江南劉郎今日/擁旌麾傳到江南喜可知上冢還須擊)
(羊豕下車應/不問狐狸)萬里采風謡(方于送崔拾遺出使江東/九閽思諫諍萬里采風謡)故
人方乘使者車(岑參送劉評事使闗西故人方/乗使者車吾知郭丹却不如)
國信使(歴代雖不以國信為官然使絶域事多亦可備/用併載於此  漢髙祖遣婁敬使匈奴結和親)
(約此中國與北庭通使之始也本朝之始興太祖平一/海内契丹勢弱願講和好明年遣使克妙骨謹思奉書)
(自是使命始通我朝遣閤門使郝崇信太常丞吕端為/使此報聘也復遣直史館宋凖假朝請大夫少府監殿)
(直郝文度假右衛率為契丹國信使是時以國信為名/未有賀正之目也又明年太宗即位命馮正張玘為使)
(繼好未有告登寳位之名也太平興國二年命李續為命/契丹正旦使而賀正之名自此始景徳澶淵之役二年)
(周漸為契丹生辰使而生辰之名自此始不特此也國/母亦有生辰正旦使真宗上仙遣薛貽廓使於是有告)
(哀之名遣薛由使於是有遣留禮物之名遣任中行使/於是有告登寳位之名遣劉錯趙賀使於是有皇太后)
(皇帝廻謝禮物之名慶厯中契丹遣使求闗南地富弼/増弊與平因為報使嘉祐三年契丹母蕭氏卒遣朱處)
(約為祭奠使李師中為弔慰使建中靖國六年命張舜/民為遼國賀登位國信使至是使名益衆矣已上用㑹)
(要續㑹要纂緝建炎中興未和則有祈請使通問使建/炎元年遣𫝊雱為祈請使王倫為通問使已和則有報)
(謝使紹興十二年沈昭逺充生辰使揚愿充正/旦使自是歲遣金國生辰正旦使焉中興㑹要)
歷代事實夷使(白氏六帖/四夷之使)報使(後漢永平八年遣越騎/司馬鄭衆報使北單于)
揚旌出疆(白集元稹制揚旌出疆反駕/奔命有所啓奏多叶便宜)擁節(漢舊儀云/使匈奴中)
(郎將擁節秩/比二千石)持節(見斬樓/蘭王注)請纓(終軍請受長纓必覊/南越王而致之闕下)冠
盖結轍(文紀二年詔使者冠盖相望/結轍於道以諭朕志於單于)第一人(李揆徳宗/時為入蕃)
(㑹盟使揆至酋長曰聞唐/有第一人李揆公是否)為世使表(馮奉世傳杜欽訟/馮奉世功曰奉世)
(信命殊俗威功/白著為世使表)埋金還敵(唐杜暹使還敵以金遺暹暹/因辭左右曰公使絶域不可)
(失戎心乃受焉隂埋幕下已出/境乃移文俾取之突厥大驚)東夷傳其清徳(唐歸崇/敬字正)
(禮大厯初充弔祭冊立/新羅使東夷傳其清徳)堂堂漢使(蘇武傳匈奴脅蘓武/令拜武不後以刀臨)
(之武曰堂堂漢使/安能屈於四夷㢤)不失漢節(張騫傳騫使月氏匈奴得/之留騫十餘載持漢節不)
(失/)杖節牧羊(蘓武傳武字子卿使匈奴匃奴欲降武乃/幽武置大窖中絶不飲食天雨雪武卧齧)
(雪與旃毛并咽之數日不死乃徙武北海上使牧羝武/杖節牧羊卧起操持節毛盡落武留匈奴十九年始以)
(强壯出及還/鬚髪盡白)不肯去節(漢楊信使匈奴信崛强不肯/去節迺於穹廬外見楊信)奉
使之首(元和制誥云獨以張博望傅介/子為奉使之首明取才之難也)奉使稱逢堯(突/厥)
(黙啜請尚主和逢堯攝鴻臚報可黙啜遣頡利來曰詔/送金縷鞍具乃塗金非天子意請罷和親逢堯曰漢法)
(重女壻而送鞍具欲安且乆不以金為貴可汗今重金/而不貴信耶黙啜聞曰漢使至吾國重矣斯食鐵石人)
(不可易因備禮以見逢堯再拜稱/臣遣子入朝唐興奉使稱逢堯)口伐可汗(唐鄭元璹/字徳芳突)
(厥攻太原詔璹持節徃勞既至敵以不信咎中國元璹/随語折讓無所屈徐乃數其背約突厥愧服好謂頡利)
(曰突厥得唐地無所用今掠財資劫人口皆入所部可/汗一不得豈若仆旗接好則好玉重幣一歸可汗今坐)
(受其利不肯乃蔑貽怨自取勞苦若何頡利引還太宗/賜書曰知公口伐可汗邉火息燧朕何惜金石賜於公)
(㢤/)占對詳敏(見三使/絶域注)喻國威信(唐婁師徳因使吐蕃喻/國威信開陳利害敵為)
(畏/悦)銜國威靈(唐儉傳儉使突厥還太宗謂曰頡利/可取乎儉曰銜國威靈庻有成功)斬樓
蘭王(前漢𫝊介子傳先是龜兹樓蘭皆嘗殺漢使者元/鳯中介子使大宛因詔令責樓蘭龜兹國至皆謝)
(服龜兹言匈奴使在此介子因率其吏士共斬匈奴使/者還奏拜為中郎介子謂大將軍霍光曰樓蘭龜兹𢾗)
(反覆不誅無所懲艾龜兹道逺且驗之於樓蘭於是白/遣之介子齎金幣以賜外國為名至樓蘭樓蘭王不親)
(介子介子陽引去以金幣示譯譯報王王貪漢物求見使/者介子與飲陳物示之飲皆醉介子曰天子使我私報王)
(王随介子入帳中屏語壯士從後刺之立死介諭以王/負漢罪遂持王首還詣闕議者咸嘉其功下詔封介子)
(為義/陽侯)斬郅支單于(前陳湯傳元帝時湯數求使外國乆/之遷西域副校尉與甘延夀俱出先)
(是郅攴單于殺漢使谷言尹等湯為人沉勇有大志喜/立竒功乃矯制發城郭諸國兵車師戊巳校尉屯田吏)
(士前至郅支城四面圍擊單于被創死軍候假丞杜勲/斬單于首湯遂上䟽乞懸首藁街以示萬里丞相御史)
(惡其矯制皆不與湯既至論功中書石顯丞相匡衡以/為擅興師矯制幸得不誅如復加爵則後奉使者生事)
(於蠻夷為國招難議乆不决宗正劉向上䟽云論大功/者不録小過舉大美者不疵細瑕於是天子下詔赦延)
(夀湯罪封延夀為義/成侯湯爵闗内侯)察茂異使絶國(前漢武帝詔州郡/察吏民有茂材異)
(等可為將相/及使絶國者)三使絶域(唐張薦字孝舉占/對詳辨三使絶域)五聘絶域(鄭/元)
(璹傳元璹/五聘絶域)以中舎待卿(真觀初新羅告急朱子奢雅有/儀觀以散騎侍郎充使太宗曰)
(海夷頗重學問卿為大國使必勿藉其束修/為人講説使還稱㫖當以中書舍人待卿)留為待制
(員半千使吐蕃將行武后曰乆聞爾名境/外事不足行宜留待制即召入閣供奉)鴈足書(匈奴/與漢)
(和親漢求武等匈奴詭言已死後漢使復至匈奴武夜/見使者教之謂單于言天子射上林中得鴈足有繫帛)
(書言武在某澤中使者以讓/單于單于驚謝漢使遣武歸)槖中裝(陸賈使南越尉佗賜/賈槖中装直千金)
皇朝事實國信司(職畧國初雄州當用兵之際有機宻/事擇馴謹吏主之號機宜司及契丹)
(請和改為/國信司)有臣如此(四朝國史張方平傳神宗時方平/使契丹契丹主顧左右曰有臣如)
(此佳/㢤)南朝少年状元(同上王拱辰字君貺至和三年以/三司使聘契丹見其主於混同江)
(設宴垂鈎每得魚必酌酒飲客親鼔琵/琶以侑謂其相曰此南朝少年狀元)聚觀南朝状元
(同上許將字仲元奉使契丹渉北境/居人騎屋棟聚觀曰㸔南朝狀元)前無古人後無來
者(言行録王信奉使北國肄射都亭首破的館人駭愕/問譯者曰尚書得非黒王相公子孫乎謂其弧矢之)
(妙侔武恭公徳用也乂妙於筆法擯使有求/書與之趨而謝曰所謂前無古人後無來者)夷人投兵
聴命(東都事畧唐恪牂牁獻地命徃撫諭夷人始自疑/𠂻甲以逆之恪盡徹兵衛獨將騶卒數十人徃夷)
(人望見歡呼投兵聴命感泣/拜舞曰不圖今日得沾聖化)拒増幣之請(同上富弼仁/宗朝使契丹)
(既至劉六符館之往反十數皆論割地弼示必不可状/敵專欲増幣曰南移我書當曰獻否則曰納弼争不可)
(聲色俱厲敵於是留増幣誓書復使邪律仁及六符以/其國誓書來且求獻弼奏曰臣既以死拒之敵氣折矣)
(仁宗從之増歲幣/二十萬而契丹平)絶割地之議(同上曹利用景徳初契/丹南牧真宗親御六軍)
(契丹有求和之意以利用使於兵間奉書以行真宗曰/契丹如貪歲賂乃國家細事或求闗南之地當以理絶)
(之利用對曰敵若妄有所求臣不敢生還利用見敵果/首及闗南地利用曰割地之議死不敢聞敵度不可屈)
(遂决通好之議復徃仍嵗/遺銀絹三十萬成約而還)不和固無害(東都事畧孔道/輔使契丹夷人)
(酌以大巵曰天寒飲此可以致和氣道輔曰不和固無/害既還言者以為生事他日仁宗問之曰契丹新為黒)
(水所破勢甚蹙臣恐其益慢/中國故荅以此言仁宗然之)西夏陪臣不當與王人齒
(同上沈起字興宗奉使契丹至其庭其著位與西夏使/同班起曰西夏陪臣不當與王人齒□不就列力争遂)
(升本朝/使者班)信以成命義不可留(同上辛仲甫傳仲甫字之/翰太平興國初奉使契丹)
(契丹主問党進何如人仲甫曰國家異人間出党進何/足道㢤契丹主欲留之仲甫曰信以成命義不可留有)
(死而已契丹/主竟不能屈)知虜山川道理(同上劉敞字原父奉使契/丹敞博聞彊記素知敵山)
(川道里敵自言北至桞河回曲千餘里敞問曰自松亭/趨桞河甚徑不數日可至中都何不道彼而道此敵相)
(顧驚愧曰誠如公言自通好以來/置驛如此不敢易也使還知揚州)繪西域圖以獻(同上/東都)
(事畧盛度字公量為三司户部判官奉使/陜西參質漢唐故地繪為西域圖以獻)荅冬至厯差
(言行録蘓頌充北朝生辰使在北漠遇冬至本朝厯先/北朝一日北人問公孰是公曰厯家筭術小異遲速不)
(同謂如亥時節氣當交則猶是今夕若踰數刻即為子/時為明日矣或先或後各從本朝之厯可也敵深以為)
(然/)自叙不能專對(語誦詩三百授之以政不/達使於四方不能專對)
羣書精語丁年奉使白首而歸(李陵與蘇/武書云云)出禮義之鄉
入無知之俗(同/上)隨絶域之聘人領天隅之歸客(白六/帖云)馳
中郎之使(後漢匈奴傳其後匈奴争立日逐來降/乃詔有司馳中郎之使盡法度以臨之)使萬
里外國獨無幾微見於言面(韓愈送殷侑使回鶻序曰今/人適數百里出門惘惘有可)
(憐之色持被入直三省丁寜顧婢子語刺刺不能休今子使/萬里外國獨無幾微見於言面豈不真知輕重大丈夫哉)
折衝口舌之間(老蘓送石昌言使北引云昌言官兩制/及為天子出使萬里外建大斾從騎數)
(百送車千乘出都門意氣慨然丈夫生/不為將得為使折衝口舌之間足矣)授冊臨遣遠有
光華(白集裴通制授冊與節臨軒遣之庶乎逺/而有光華且使絶俗殊鄰益敬吾使也)
前賢詩詞漢節野童㸔(杜甫送楊判官使西蕃儒/衣山鳥怪漢節野童㸔)口傳
天語到鷄林(劉禹錫送源中丞充新羅冊立使詩/身𢃄霜威辭鳯闕口傳天語到鷄林)金函
持詔拜夷王(姚合送源中丞赴新羅赤墀賜對使殊方/官重霜臺紫綬光王節在船清海怪金函)
(持詔拜/夷王)要使天驕識鳳麟(蘓東坡送子由使契丹不辭/驛騎凌風雪要使天驕識鳳)
(麟/)又見子卿持漢節(蘓東坡次韻子由使契丹見寄又/見子卿持漢節遥知遺老泣山前)
時時鴂舌問三蘓(前人氊毳年來亦甚/都時時鴂舌問三蘓)中原父老識詞
臣(楊誠齋送王成之中書使邊帝遣唐朝第一人玉門/闗外賜金銀使星芒動梅花早漢月光垂塞草春故)
(國山河迎詔㫖中原父老識詞臣十/分宣慰華戎了歸為君王轉大鈞)笑語春風入貝州
(王荆公道逢文通北使歸朱顔/使者錦貂裘笑語春風入貝州)
四六警語(夷使/漢使)　(榮持漢節/光歴周原)
發端(奉辭螭陛/諭指龍荒)
警聨(景徳澶淵之盟冦萊公約歲賂不過三十萬/慶厯契丹之聘富文忠保和好盖又百餘年)
　　(日邉輟鰲禁之英遐宣帝詔/天外納龍荒之欵新返使􁊿)
　　(使臣遠有光載驅原隰之外/丈夫不為將折衝口舌之間)
　　(布漢使絶域之威國有人矣/上虞廷來王之戒帝曰俞㢤)
　　(雖古邊使劣諸豈特能於專對/告嗣天子王矣俾復獻於觀盟)
　　(説燕下以辯土尺書雖廣武君之䇿/使趙重於大吕九鼎真毛先生之功)
　　(赤手探蛟龍之窟/白戰挫犬羊之䰟)
　　(掉三寸而折數十萬甲兵之鋒/合二國而蘓千百億生靈之命)
　　(許仲元定代州地之爭/王君貺宴混同江之上)
　　(可汗讋伏立非常之功必待非常之人/中國尊安建無窮之基亦有無窮之問)
　　(執琬圭而專對/䕶全璧以言還)
　　(指畫山河何必按黄河吐蕃之録/宣播威徳㑹將獻白狼槃木之詩)
　　(喬木參天諒切故鄉之感/雪花如席可堪漠地之寒)
　　(魏王之守留京遼使異書名之禮/儀公之將聘幣豪酋審貎象之圖)
　　(來從絶域驚伏節之猶存/歸献異書笑象龍之可用)
　　(叱馭曰驅之凌九折卭崍之坂/傳檄可定也諭三秦闗陜之民)　(萬里請行/片言排難)
　　(從移中監而使匈奴雖莫諧於應募/封居胥山而禪姑衍倘或附於勒功)
　
　
　
　
　翰苑新書前集三十八
欽定四庫全書
　翰苑新書前集卷三十九
　　　都督(督府官属/督府)
督府(後漢建武初征伐四方權置督軍御史竟則罷魏/武征孫權還使夏侯惇都轄三十六軍明帝大和)
(四年晋宣帝征蜀加號大都督貞元二年文帝都督中/外諸軍事尋加大都督及晋伐呉之役以賈充為使持)
(節假黄鉞大都督總統六師晋職官志宋人臣無居者/唯江夏王義恭得假黄鉞宋書後魏有都督中外諸軍)
(事又置京畿大都督總攝六軍職官分紀隋置大都督/但以酬勤勞而已隋百官志唐大府皆置都督自唐以)
(後不置本朝紹興初呂元直復相謀進取秦㑹之欲奪/其權乃共議令元直以左僕射都督江淮荆浙諸軍事)
(置司鎮江元直覺之遽歸而命孟庾富文以參政權同都/督已而落權字四年趙元鎮自知樞密院為川陜宣撫)
(處置使元鎮以與呉玠共事為嫌乃改都督川陜荆襄/諸軍事五年春元鎮與張徳並相遂𢃄兼都督諸路軍)
(馬入銜秋赫舍哩志寧入冦詔湯進之以左僕射為之進/之□遛不行乃命王曕叔以參知政事為同都督瞻叔)
(亦丐免扵是遂命楊存忠代為都督非宰相而以為都督/自存忠始朝野雜記督視軍馬者紹興三十一年冬葉)
(審言始以樞宻院為之朝議以審言非相臣故其名下/都督一等盖不考趙豐公故事失之也隆興初張魏公)
(為江淮都督乃命汪明逺以參知政事督視湖北荆西/軍馬方城失守汪謫台州遂并令魏公督之同上張魏)
(公之初為都督也以行府為名凡事千朝廷則闗三省/樞宻院孟庾富文時在政府大不平曰三省宻院乃奉)
(行行府文書耶因稱疾求去隆興初再為都督宰相主/和議所行多與督府異魏公乃言進退調發當從督府)
(取㫖施行日令主兵官及帥守監司輙以軍期事務徑/申朝廷已劄下依本府指揮仍取軍令狀上曰豈有不)
(申朝廷之理乃詔江淮軍馬調發應援從督府取㫖施/行其餘事務並令申奏如舊朝野雜記開禧用兵除丘)
(宗卿僉樞督視軍馬閲月而免張肖翁以元代之不勝/任奉祠而去數月呉曦反復命李季章以參知政事督)
(視四川軍馬既而有裂土之議又罷/行自是不復除都督矣見朝野雜記)
歴代事實得江漢心(晋帝時有滅呉之志以羊祜為都/督荆州祜率兵出鎮南夏綏懐逺)
(近甚得江/漢之心)河南懷附(庾翼都督江荆益三州刺史制度/規模每出於人數年之中軍國充)
(實人情翕然稱其才明由/是自河以南皆懐歸附)呉人稱羊公(羊祜都督荆州/諸軍事招携以)
(禮懐逺以徳呉人/悦服稱為羊公)南土謡杜公(杜預為都督荆州諸軍/事南土美而謡之曰後)
(世無叛由杜公孰/識智力與勇功)
皇朝事實烏珠見書押色動(晦菴集張魏公秉樞筦視/師江上時烏珠擁兵十萬)
(於淮陽公召大帥韓世忠張俊劉光世與議且勞其軍/將士見公來勇氣十倍令韓世忠移書烏珠為言張樞)
(宻已在鎮江初敵諜報公得罪逺貶故悉力來冦至是/烏珠問世忠所遣麾下王愈吾聞張樞宻貶嶺外何得)
(已在此愈出公所下文書烏珠見公書押色動即强言/約日當戰公再遣以世忠書問戰期愈回一日而敵宵)
(遁/)軍士踴躍思奮(言行録張浚除右僕射都督諸路軍/馬徃江上視師浚至鎮江召韓世忠)
(親諭上㫖使舉軍前屯楚州以撼山東世忠忻然承命/至建康撫張俊軍至太平州撫劉光世軍軍士無不踴)
(躍思/奮)諸將莫敢仰視(中興繫年録樞宻副使王庶暫徃/江淮措置邉防庶素有威嚴臨發)
(勞師於都教場軍容嚴整庶便服坐壇上自楊沂中而/下悉以戎服由轅門庭趨受命拜賜而出莫敢仰視自)
(多事以來/所未有)兒童知有張都督(言行録張浚徃江上視師/四方之士莫不傾心健將)
(悍卒見之者必咨嗟太息下至兒童亦知有/張都督每使者至金國其國必問浚今何在)倚魏公如
長城(編年備要張浚樞宻使仍督師江淮上召督恭陳/俊卿及浚子栻赴行在上見俊卿等問浚動静飲)
(食顔貎曰朕倚魏公如/長城不容浮言揺奪)專治軍旅(言行録吕忠穆公□/浩字元直與秦檜同)
(秉國政檜令其黨建言今二相宜分任内外之事遂除/頥浩都督江淮等路諸軍上諭之曰頥浩專治軍旅檜)
(専理庶務如種蠡之分職頥浩秦檜唯唯奉/詔乃詔頥浩總師北向置都督府於鎮江)兼領屯田
(同上張魏公請親行邉郡上乃令浚徃視師初之言屯/田者甚衆而未見其効至是浚兼領屯田以出始置官)
(屬凡所行之事/皆畫一而去)張趙表裏相應(同上趙忠簡公鼎與張/浚俱带都督諸路軍馬)
(置牙行在浚出視師江上以行府/為名而鼎居中總政事表裏相應)御書裴度傳示意(同/上)
(張魏公至江上㑹諸大帥議事乃命韓世忠據承楚以/圖淮陽命光世屯廬州以招北軍命張俊練兵建康以)
(為進屯盱𣅿之計命沂中領精兵為俊後翼命岳飛進/屯襄陽以窺中原於是國威大振上御書裴度傳遣賜)
(以示/至意)手書寤寐忠勤(同上張魏公徃視師上手書賜浚/曰賊雛犯順侵夀及濠卿將率師)
(徒􁍇敵益壮遂使凶渠宵遁同惡/自焚窹寐忠勤不忘嘉嘆)旁引裴度視行營(唐裴度/傳王師)
(討蔡以度視行營諸軍/還奏攻取䇿與帝意合)請身督戰(同上時討蔡不利度/請身督戰帝目度曰)
(果為朕行乎度俯伏流涕曰臣誓不與賊偕/存即拜彰義軍節度淮西宣慰招討處置使)
督府官屬(紹興二年以吕頥浩都督江淮荆湖諸軍開員/府鎮江頥浩請辟參謀官已下文武七十七)
皇朝事實内賛宻謀外參庶務(言行録張南軒先生栻/字敬夫孝宗即位起忠)
(獻公宣撫都督諸軍事而忠獻公奏以公書冩機宜文/字公是時年甫三十内賛宻謀外參庶務夙夜凛凛直)
(以君父之/責為己憂)論君子小人(劉岑撰墓誌向子忞字宣卿朱/丞相勝非以督府討李成於江)
(西屈公參議有一縣令以不亷被訟方求薦書入幕中/公具以姦贜白丞相俱斥去因論君子小人不可使混)
(雜皆亂政丞/相  約用之)幕府以為不可及(國使本傳張栻辟書冩/機宜文字時浚起謫籍)
(受重寄開府治戎恭佐皆極一時之選栻内/賛宻謀外參庶務幕府諸人自以為不可及)
四六警語(視師/督戎)
發端(倚重宗臣/筆開督府)　(晋傳國乗/併董戎昭)　(肆疇上宰/悉䕶諸軍)　(萬里揚聲/百蠻裭魄)
　　(山川改觀/草木為兵)
起聨(匈奴争立可占狄勢之亡/丞相董師方正天誅之造)
　　(運籌决帷幄之勝遂定廟謨/假鉞督中外之軍仍專閫寄)
　　(馳中郎之使於單于將備正名之典/兼大尉之官於丞相示恢偃武之圖)
警聨(匪兕率彼曠野吾道非耶/非熊獵於渭陽公望乆矣)
　　(東征若周公將是皇於四國/北伐如吉甫本為憲於萬邦)
　　(如伯益賛両階之舞帝徳用敷/若周公使四國之皇民情皆悦)
　　(廟筭來移勵節特加於體統/兵權是總折衝正頼於精神)
　　(養天下之大老當居論道之尊/運掌上之竒兵正頼折衝之重)　(生令聖武之昭/自置人兵之服)
　　(𤣥黄之篚争歸/赤白之嚢幾息)
　　(輔帝舜以重華方制蠻夷之猾夏/佐有商而專美深虞甲冑之起戎)
　　(入則履赤舄之几凡/出則揚白斾之央央)
　　(斗以南仁傑而已知徳望之素尊/陜以東周公主之宜勲名之益重)
　　(東晋獨王𨗳首專其權/南京在義恭嘗假其節)
　　　制置
制置大使(職源唐宣宗大中五年以白敏中充招討党/項行營都統制等使通鑑制置使之名始此)
(夲朝不常置掌經畫邉鄙軍旅之事政和中熈秦用兵/以内侍童貫為之四朝志宣和末姚古為京畿輔郡兵)
(馬制置使靖康初种師道為河東路制置使錢盖為陜/西五路制置使欽宗實録建炎元年有招捉賊盗制置)
(使自王淵始三年有行在五軍制置使自劉光世始又/諸路皆有制置使自江浙陳彦文程千秋始六月浙西)
(安撫使康允之𢃄本路制置使安撫𢃄制置自此始也/四年罷有㳂江都制置使管江南東路知建康府紹興)
(二年有沿海制置使係建康兩浙東路三年有安撫制/置大使六年始鑄印以某路制置司為名其後盡省惟)
(罒川沿海有焉職源開禧用兵起丘宗卿守金陵留鑰/宗卿嘗以簽樞督視軍馬於是趙淳己為江淮制置命)
(宗卿為江淮制置大使已而罷四川宣撫又以安子/文為制置大使朝議以子文恩数視執政特加大字)
歷代事實築堡置戍(言行録范成大為四川制置使公/以黎為要地奏置路分都監増五)
(寨籍少壯為兵凡吐蕃擾邉徑路十有八悉築堡置戍/重賞檄羣蠻使相疑貳俄蕃牙擒文才以獻公命斬之)
人才用其所長(同上范成大為四川制置使凢人才可/用者公悉羅致幕下用其所長其傑然)
(者則露章以薦/徃徃光顯於朝)掘强者討擊善良者撫摩(同上范成大/為四川制置)
(使文州蕃部間擾邉公奏乞豫為文告掘强者/討擊之善良者撫摩之使知畏慕即日施行)假便宜
誅賞(王之望西事記曰貶至襄陽自屬郡守貳以下皆/得誅賞因薦程千秋為京西制置使假以便宜)
舉按監司(朝野雜記席大先在成都得㫖位/宣撫副使上凡監司不法許舉按)並聴節制
(朝野雜記制置使自熈豐後多以武臣為之建炎元年/仇太尉仲荀制置東南盗賊請監帥司並聼節制許之)
四六警語(制閫/制垣)　(外閫/制帥)
發端(鎮臨刺楚/督䕶漢湘)　(擢自价藩/授之制閫)
起聨(衮衣繡裳胡不録周公於東國/路車乗馬乃猶命申伯於南郊)
　　(謀帥誰先漢臣無出誼之右/在師中吉周公其主陜之東)
　　(頗牧在禁中乆顓天官一面之朝/淮海維揚州乃先元戎十乗之啟)
　　(輟言語侍從之臣盡䕶諸將/藉文武威風之帥式遏四夷)
　　(奎壁之藏千萬軸宻聫秘殿之班/江淮之廣數十城竦聼元戎之令)
　　(紫殿陞班建碧幢而制閫/緑綈趣駕滌紅籀以開藩)
警聨(屹然玉壘/倚以金城)　(玉帳未開/金城已重)　(前茅戒嚴/細桞改色)　(戻止髙牙/屹然方面)
　　(擁元戎之小隊/布方國之細書)　(親授青冥之鉞/閒圍白墅之棋)
　　(文武式萬邦之憲/精神折千里之衝)
　　(壁府奎圖莫重東頭之學士/參旗井鉞况專西道之行營)
　　(犀甲熊旗名在江淮之草木/虎符魚鑰光通河洛之圖書)
　　(朝有僉言共推羊祜之可倚/公毋多遜願為李靖之請行)
　　(淮水沄沄曾驚波之不作/邊塵擾擾獨按堵之自如)
　　(三分籌策小試渭濱耕戰之謀/百二山河行復闗中帝王之業)
　　(後勁中權文武作萬邦之憲/外鎮内附精神折千里之衝)
　　(公鎮踰嵗月共期裴相之行營/小隊出郊坰復喜嚴公之使節)
　　(使元和愬武郊迎裴相之來/若南渡張韓羅下魏公之拜)
　　(撫五十四州之軍民瘡痍帖泰/壯一百八盤之門户氣色晶明)
　　(内則作貔貅之衆以養其威/外以折犬羊之羣而裭其魄)
　　(陜以西召公主之小屈碧幢之駐/斗以南仁傑而已即㸔黄閣之登)
　　(徒得君重託西陲半壁之天/行以公歸扶黄道重輪之日)
　　(陜以西分命召公自是非常之寵/河以南悉為晋主佇成莫大之勲)
　　(開油幕以臨邉徒得君重爾/下詔書而表選聊以公歸兮)
　　(昌黎入庭凑之軍信児郎之帖服/光弼代子儀之將見旗幟之精明)
　　(昔天下曹劉走馬跳兵之地/乃禁中顔牧輕裘緩𢃄其間)
結聨(義旗西指縱難効力於行間/衮衣東歸猶兾望塵於道側)
　　(江山如舊斷無烏鵲之南飛/宛洛可乗當使犬羊之北走)
　　(晋公之貌孰似庶諧道左之迎/大農之糓幾何庸上闗中之計)
　
　
　
　
　
　
　
　
　
　翰苑新書前集卷三十九
欽定四庫全書
　翰苑新書前集卷四十
　　　宣撫
宣撫使(唐元和十四年淄青兖鄆等十二州平詔户部/侍郎揚於陵以本官充淄青等州宣撫使唐書)
(本朝祖宗時不常置有軍旅大事則命執政大臣為之/累朝但除向文簡范文正富文忠文忠烈韓獻肅五人)
(仁宗征儂智髙以狄青為宣撫使武臣宣撫自此始建/炎三年張魏公以知樞宻院為宣撫處置使其後杜丞)
(相周仲弼孟富文趙元鎮虞彬甫王公明鄭仲一沈徳/之輩皆自二府出為之虞公始以元樞除大資政矣上)
(恐未足為重後二日乃復𢃄知樞宻院事焉若前宰相/為宣撫則自渡江已後亦止除李伯紀吕元直朱藏一)
(三人紹興元年劉光世以使相宣撫淮南武臣非執政/而為之自此始二年李光發以端明殿學士為夀春等)
(州宣撫使文臣非執政而為之自此始然自紹興至嘉/泰武臣止劉光世韓世忠張俊岳飛呉璘從官止李光)
(發王伯似二人盖/重之也朝野雜記)
皇朝事實開公平之路(言行録虞忠肅公允文為四川/宣撫首劾大將任天錫剥下為)
(包苴又刻守令劉洪宋琛等十一人之病民者又薦可/為將帥三人進偏禆二百餘人諸軍歡呼四民交賀於)
(是開公平之路絶請/謁之私而軍政修矣)絶請謁之私(見上/注)事不中覆(涑水/記聞)
(樞宻直學士明鎬討貝州未下參知政事文彦博請自/徃督戰以彦博為河北宣撫使彦博奏今在軍中請得)
(便宜從事上許之閏/月克貝州擒王則)都統庭揖(中興繋年録鄭剛中宇/亨仲為川陜宣撫副使)
(節制諸將極其尊嚴三都統每入謁必先庭揖然後就/坐及呉璘升檢校少師來謝語主閽吏求講鈞敵之禮)
(剛中曰少師雖尊猶都統制耳儻/變常禮是廢軍容璘皇恐聼命)誅統制官(言行録李/綱字伯紀)
(為湖廣宣撫使有統制官張忠彦者駐軍廣州頗擾一/路公為宣撫使召之不來公察忠彦樂為郡檄令權知)
(岳陽忠彦果至即械/送所司取㫖誅之)夜度崑崙闗(言行録狄武襄公㫖/廣源州蠻儂智髙叛)
(連破七州仁宗遣青為宣撫使率衆擊之至賓州時智/髙還守邕州青懼崑崙闗為所據乃下令具五日粮休)
(士卒賊謀知不為備是夜青率衆半夜度崑崙/闗近邕州賊方覺逆戰於歸仁鋪賊遂大敗)平冦振
飢(編年備要慶歴三年韓琦宣撫陜西屬歲大飢羣盗/嘯聚悉討平之是歲河中同華等十餘州飢民相率)
(東徒琦選官發省倉以振之蒲華同三州所/活百五十四萬餘人他州人稱是召琦歸闕)簽書出鎮
(編年備要治平三年以簽書郭逵宣撫陜西判渭州上/曰第領樞職獨重使權自吕餘慶以參知政事知成都)
(其後見任執政無守藩/者至逵始以簽書出鎮)軍中拜相(言行録韓康國獻肅/公絳熈寧二年夏羌)
(大入慶州境以公為陜州宣撫使自受命至陛□三日/而行賜金繒及織文袍纔至邉悉與將吏治兵鄜延使)
(种諤出青澗城公欲自高奴通道河東詔/兼河東宣撫使就拜同中書門下平章事)大功出於儒
者(言行録虞雍國忠肅公允文字彬父金主叛順王權/失律公以宣撫視師江上大破賊軍金主遁入揚州)
(是日李顯忠至公曰京口無備我欲徃公能分兵見助/否顯忠即分李捧軍一萬六千人及戈船百艘㑹於京)
(口公至京口謁劉錡錡曰朝廷養兵三十年我軰/一技不施今日大功乃出於一儒者我軰愧死矣)
四六警語(宣威/肆伐)　(壯猷/立武)　(冠位斗樞/宣威玉帳)　(昕庭錫命/宣閫騫華)
　　(榮建崇牙/盡䕶全蜀)　(召升亞傅/命撫征師)　(簡在宸衷/倚敷廟筭)　(顯膺大號/出董戎師)
　　(肆揚大冊/兼卑重權)　(煥服朝綸/光臨戎閫)
　　(諒武王而肆伐已髙尚父之勲/命召虎以来宣庶盡准夷之冦)
　　(方遣壯士而挽天河/宜選元臣而授神柄)
　　(神旌北指方進取於中原/天仗東旋獨仰成於上宰)
　　(運動神機量虎貔之諸帥/布宣天澤弔鴻鴈之遺民)
　　(夷人南下至勤黼扆之憂/周公東征丕赫衮衣之望)
　　(機庭經武夙勤霖雨之思/適間宣威坐鎮雪山之重)
警句(萬里揚聲/百蠻裭氣)　(朝野歡呼/華夷震疊)　(號召諸將/網羅羣英)
　　(董數路飛翰之旅/慰兩河塗炭之民)　(豈特使河南之復/庶幾令漠北之空)
　　(居有掃清河洛之心/耻為宴安江左之計)　(以十萬節制之兵/當百年衰盡之冦)
　　(布天恩而軍情暖於挾纊/據地利而兵勢順於建瓴)
　　(龍韜豹畧下潜九地之深/鶴唳風聲前奪羣兇之氣)
　　(豈徒總攬英雄跨有荆益/盖將勠力王室剋復神州)
　　(國焉得削爰有仲尼之真儒/師克壯猷是資方叔之元老)
警聨(裴令威名必建蔡州之功業/謝公談笑盡是淮淝之事機)
　　(方叔率止師豈但於威蠻/召公主之任尤專於分陜)
　　(謝安督征討之軍僅立功於淮水/裴度宣朝廷之意特施惠於蔡城)
　　(髙旌嫋嫋聳觀傳令之新/金印煌煌正待獻俘之至)
　　(兵事節度付公允藉中權之整/天下安危注意方當左轄之虚)
　　(四國是定庶比周公之東征/三輔皆歸猶勝鄧禹之西討)
　　(昔晋襲魏而崇都督之任故謝文靖以元臣總衆遂㨗淮淝/我宋邁唐而抗宣撫之權故韓獻肅以冢輔臨邉果屈靈夏)
　　(貔貅沸萬竈之煙/介胄増一皷之氣)　(遣貔貅以陟禹迹/使吏士復見漢儀)
　　(既資元老方叔之壯猷/誰謂匈奴中國之强敵)
結聨(義旗西指縱難効役於行間/衮衣東歸猶冀望塵於道側)
　　(仰止先躔雖阻服弓兵之役/鋪張勲業尚能助金石之𫝊)
　　(相同徳而行天誅即致干戈之戢/奏膚公而定王國式觀衮繡之歸)
　　(路車乗馬而遣申伯逖仰宣威/衮衣繡裳而迎周公佇聆奏凱)
　　　宣諭
宣諭使(宣諭使舊有之以宣諭徳意為職而已不與軍/事渡江後所遣尤數紹興二年冬分遣御史五)
(人宣諭東南諸路觀風問俗平反獄訟宣布徳意踰年/乃還六月又遣范右司直方宣諭川陜九年又遣方察)
(院庭實宣諭三京皆使者職也時李察院宷被㫖宣諭/江西乃專督捕盗平遂罷為廣西提刑是年新復陜西)
(詔摟仲輝以僉事樞宻院徃永興宣諭鄭亨仲以祕書/少監為参謀予衛卒千人因制置移屯等事宣諭之權)
(自此重矣十一年鄭亨仲宣諭川陜始建使名得與邉/事三十一年汪中丞澈宣諭京西湖北得㫖撫勞將士)
(體訪事宜三十三年虞雍公宣諭川陜乃專招軍買馬/其年汪瞻叔代之亦参軍政盖自鄭亨仲後其權在宣)
(撫之亞焉/朝野雜記)
皇朝事實循行諸路(言行録吕忠穆公頤浩字元直時/諸路盗賊稍息公慮守令不䖍請)
(分御史循行諸路上乃詔三省選彊明亷謹之人臺察/不足則以郎官攝之皆令引對面給親札御寳歴回日)
(放其殿最以著賞罰分/徃諸路並以宣諭為名)薦劾盡公(髙宗紹興二年遣使/宣諭諸路賜以宣諭)
(詔書御寳手歴居他官者並攝御史劉大中胡䝉朱異/明索薛㣲言五人同入見上諭曰比所下詔令州縣徒)
(掛墻壁皆為虚文今遣卿等務令民被實惠守令民之/師帥縣令尤親於民姦賊之吏必須按發公正奉法之)
(人必須薦舉如山林不仕者亦當具名以聞平反獄訟/觀問風俗等事並書於歴朕一一行之乃詔異使浙東)
(福建蒙浙西大中江東西徽言湖南而槖使廣束西上/各賜内帑帛二百大中薦舉按劾兩盡其公士論稱之)
奏攻守䇿(言行録虞雍公之為宣諭也開幕府於襄陽/以為荆襄藩籬實在唐鄧然勝勢在唐州方)
(城其次在樊城其次光化軍當先城新野次城鄧州次/城唐州又開泌河以通漕運藩籬既固則襄漢乆安此)
(守䇿也王師進取之路出蔡以睨秦出襄鄉以襲許出/汝洛出商虢以震河東出商以圖陜西此攻策也部分)
(以定累奏以聞而時相欲速和議/棄唐鄧二州既而朝廷深悔之)闗河響應牛酒迎師
(言行録虞雍國忠肅公允文公自襄陽而聞幕府於興/元時為川陜宣諭使經理有序闗河響應旌旜所揮軍)
(民歸附日以萬計且争出芻粟牛酒以迎王師無何言/者謂宜弃陜西三路新復州郡而退守蜀之故封公屢)
(争不/能得)
四六警語(宣明上㫖/風示國威)　(選用儒紳/布宣上意)　(肅將使指/徃厲士心)
　　(五單于争立屬當邊運之衰/一居州獨賢亟卑使華之重)　(銜命而使/非公其誰)
　　(一揖怒哇/三軍挾纊)　(蜂屯蟻聚俾之勇効力而智効謀/彗掃星流於以戰必勝而攻必取)
　　(謂中原蓬蒿之日乆/而遺黎雲霓之望深)
　　(裴度宣朝廷之意且雷動於郾城/相如諭父老之文示風行於巴蜀)
　　(方將指義旗而長驅/正欲示聖䇿之先定)
　　(必言詞慷慨足以激義氣而動雄心/則忠勇皷行皆欲犂王庭而𢷬巢宂)
　　(雖以其時則可矣/必聲其罪而伐之)
　　(楚三户而亡秦當出萬舉萬全之計/湯一征而自葛盡雪匹夫匹婦之讐)
　　(貔貅沸萬竈之煙/介冑増一皷之氣)
　　(三年伐鬼方而克之尚竊遲於此舉/四牡勞使臣之來也知爰立之有期)
　
　
　翰苑新書前集卷四十
欽定四庫全書
　翰苑新書前集卷四十一
　　　總領(附總幹/)
總領(總領財賦古無其官靖康末高宗以大元帥駐軍/濟州命隨軍轉運使梁揚祖總領措置財用然未)
(以名官也建炎末張魏公用趙應祥總領四川財賦始/置所繫銜總領官自此始朝野雜記又職源紹興三年)
(差户部侍郎姚舜明往建康總領應干都督府錢物糧/斛六年都督諸路軍馬張浚言三宣撫司錢糧漕司互)
(相占吝因置闕乏乞於户部長貳内差一員來鎮江府/置司専一總領詔差户部侍郎劉寜止七年令户部郎)
(官霍蠡前往鄂州置司専一總領岳飛軍錢糧其後大/軍在江上間遣版曹或大府司農卿少調其錢糧皆暫)
(以總領為名而四川改置都轉運司故總領又廢紹興/十一年諸將既罷兵乃置三總領以朝臣為之皆帶專)
(報發御前軍馬文字盖又使之豫聞軍政不獨職饋餉/而已凢鎮江諸軍錢糧𨽻淮東總領治鎮江建康池州)
(諸軍錢糧𨽻淮西總領治建康鄂州荆南江州諸軍𨽻/湖廣總領治鄂州其序位在轉運副使之上十五年復)
(置四川總領治利州天下凢四總領矣職源紹興十六/年四川總領司以總領四川宣撫司錢糧所為名十八)
(年詔罷宣撫司改為四川總領乾道六年併淮東/總領入淮西以有發運故也未㡬復置朝野雜記)
皇朝事實外司農(國朝湖北總領所壁記云國家駐蹕/呉㑹形勝控扼之地上下数千里自)
(蜀漢荆襄江鄂逹於兩淮其間列戍數百而大屯不過/十數視屯兵若干州之賦入供具軍食其始費用出入)
(悉聽其主將之所自為已而兵寖乏用紹興五年始命/中都官為外司農兼總其賦之入而制其出為四總之)
(所/)専掌利源(朝野雜記東南三總領皆仰朝廷科撥獨/四川總領専掌利源即有軍興朝廷亦不)
(問故趙應祥開𣙜鹽酒而王曕/叔之望括白契以佐軍需云)總其入制其出(見外同/農注)
水輸陸送(淮總石記凢供軍之物民部記其實下江浙/數州水輸陸送无虚旬督其稽逗而勸其能)
(則有薦舉之權頗得淮鹽/所筭酒壚所𣙜以贍用)左支右吾(盤洲老人小傳洪/适以户部郎總淮)
(東軍馬錢糧符離甲申之役縁淮列戍襁負來歸者𬒮/相属供億之費數倍左支右吾僅逃乏困就遷司農少)
(卿/)儲衍素僃(周益公集王之望持節入蜀以王官總軍/賦適金人渝平王師十萬攻取郡縣保守)
(闗隘累月不觧甲公與將帥議論往復費金穀鉅萬計/而儲衍素僃蜀人不知焉孝宗即位特増置户部侍郎)
(升堂宣諭/□公於蜀)號善理財(言行録張魏公移軍閬州總領/趙開兼都漕號善理財不加賦)
(於民而軍用足宰執奏浚/令居閬為水運以給西軍)之望如蕭何(中興繫年録權/户部侍郎呉芾)
(入對上因論財賦在之望遂言川陜用兵朕全得一王/之望之力大軍十餘萬衆數月與夷角敵而蜀人不知)
(之望在蜀㡬如蕭何之在闗中候事/稍定朕當大用之卿因書宜導此意)如蕭何之在闗中
(見/上)民部總軍須(盤洲集淮東總領石記序紹興初孟大/參開江淮荆浙都督府請用民部長貳)
(居建康總領軍須於是/貳卿姚舜明以選行)館職領錢糧(朝野雜記諸路總/領故事皆帶在内)
(金穀官淳熈中趙温叔用宇文郎中子震為淮東總領/時宇文尚為館職及命以著作郎兼權金部郎官為之)
(以館職領錢糧非舊典/也當時皆不以為是)就遷農卿(見左支/右吾注)
羣書精語以仁為本以智為制(論曰劉晏幹萬貨盈虛/厥功茂矣君子之治財)
(以仁為本以智為制其為利害而寓諸/法法成矣巧者不敢過拙者不敢不及)下不怨上不乏
(又曰歛之絲菅而下不/怨藏之百姓而上不乏)
　　總幹
皇朝事實扈從皆知公名(樓攻媿集汪大猷字仲嘉差/總領淮西軍馬錢糧所幹辦)
(公事金人犯邉饋饟王師高宗廵幸供億/百出公佐其長以辦羣工扈從皆知公名)一司賴公為
多(樓攻媿集楊子休字子美調鎮江分司料院職務至/簡而少保呉公琚為總領一見期以逺到幕府事為)
(呉公以開心聽可/一司頼公為多)
四六警語　(王人/餉䑓)　(餉節/主餉)
發端(承詔昕庭/峙糧天塹)　(䟽榮中禁/總餉外䑓)　(奏最承流/陞華總餉)　(王人處外/侯甸懋功)
　　(䟽恩萬里/移餉六師)　(結知宸扆/改領餉䑓)　(陞卿九扈/給餽列屯)
起聨(人自日邉恩榮晝錦之遣/錢流地上師有宿飽之期)
　　(事權増重光努矢之前驅/氣色益明飽樵蘓之後爨)
　　(無踰老臣乆望甲寅之報/厥有成命足寛庚癸之憂)
　　(千里餽糧有饑執堪將指/六計以亷為本疇可易公)
　　(榮拜恩綸膺尚書郎之高選/肅將使指總半天下之贏資)
　　(九霄觀象使星郎宿之交輝/十道披圖江表淮壖之並總)
　　(漢尚書郎之選珠躔上應於列星/唐粗庸使之權寳餉交飛於六路)
　　(念甲兵錢穀之問日至廟堂/總江淮財賦之權風生軺節)
警聨(非得當今之劉晏/安能追古之鄼侯)　(當纍纍佩印之日/正嗸嗸待哺之時)
　　(方樵蘓後爨之時/正飛輓多虞之日)　(使星炳煥與卿月以光輝/屯竈浩繁亦民天之攸係)
　　(分此列戍豈容樵蘓後爨之憂/必得名流可稱贏貲佐軍之實)
　　(東南之力竭矣帑藏焦獒/西北之事紛然符移旁午)
　　(自江輸淮以達京師錢流地上/聚米為谷以陳形勢敵在目中)
　　(常操天下之贏貲特其寄徑/均節邦中之財用正爾知津)
　　(據厫倉之積開斷蛇逐鹿之基/□渭濵之屯紓流馬木牛之運)
　　(闗中給餉允資四總所之事權/鄂渚建䑓尤係半天下之財計)
　　(或入邉食十年於塞下/或糴穀斛百萬於湟中)
　　(士飽而歌益壮軍聲之十萬/人圗其舊佇觀海運之三千)
　　(承錢穀甲兵之問綽有建明/總江淮財賦之淵盖歸調度)
　　(正當器械車馬之脩復吾境土/肯使錢穀甲兵之問至彼廟堂)
　　(悉剗數年之積蠧/坐觀萬竈之清煙)
結聨(撰先生之杖屨阻綴鳬趨/聽大使之教條願殚駑力)
　　(王人在諸侯之上行覘多儀/談士經萬户之封幸符夙志)
　　(足食然後足兵固欲貲糧之充羨/裕民所以裕國當防水旱之灾荒)
　　(序諸侯之上小頒足兵足食之規/列兩禁之聨佇告嘉謀嘉猷之益)
　　　發運使
發運使(本朝太平興國二年置江淮水陸發運於京師/端拱元年罷以其事分𨽻排岸司編年僃要至)
(道元年始命洛苑副使楊允恭西京作坊使副李延遂/及太子中允正子輿為江淮南兩浙發運使兼知制茶)
(鹽事始就淮南置局三年省咸平二年鹽鐵判官王子/輿復為制置淮南茶鹽是年令兼制置礬稅仍領荆湖)
(路三年以子輿充淮南轉運使四年又加都大發運使/並以淮南轉運使領其務而無使名景德二年復置一)
(人後亦有二人副使以諸州副使充景德二年置都監/天僖二年官崇者或為副使秩輕者為郡監副使都監)
(不常僃分紀景祐元年罷寳元元年復編年備要慶歴/七年上命發還副使更不置正使職官分紀置司真州)
(嵗漕江湖粟六百萬斛以贍中都渡江後江湖㓂盗多/發運司第職糴買而已紹興二年罷以其錢帛赴行在)
(八年起居舍人勾龍如渊言户部非生財之道請置諸/路水陸度支轉運等使置司蘓杭户部侍郎李彌遜請)
(復置發運使别給糴本錢數百萬緡廣行儲積徽猷閣/待制程邁為江淮荆浙閩廣經制發運使専掌糴事九)
(年廢發運司乾道六年虞丞相當國㤗復發運司以户/部侍郎史正志為江浙荆湖淮廣福建等路都大發運)
(使朝論不以為宜汪聖錫黄通老二尚書言之尤力執/政不聽其年十二月正志以奏課誕謾遂廢司焉朝野)
(雜記後復以平江府守臣兼/専領糴運之事以餉淮軍)
皇朝事實考故事明信令(東都事畧許元擢江淮荆浙/制置發運判官既又為使元)
(曰以六路七十二州之粟不能足京師吾不信也至則/治千艘浮江而上不數月京師足食乃考故事明信令)
(發斂轉徙逺近遲速賞罰皆有法凡江湖數千里外談/笑治之不擾不勞而用以足嵗漕六百萬而常餘百萬)
疏支家河(同上呉處厚傳紹聖初知蘓州居數月為江/淮荆浙等路發運使疏支家河通漕楚海嵗)
(漕六百二十萬石至京師又修復泰州捍/海堰成復逋户三千六百民為立生祠)疏漕河(同上/魯宗)
(道遷江淮發運使疏真揚漕河廢三/堰舟楫便之嵗以八百萬而食京師)開長蘆以避覆舟
之患(同上張綸天禧中為江淮發運副使居二嵗増米/八十萬疏五渠道太湖入於海復租米六十萬開)
(長蘆西河以避覆舟之患又築高郵北漕以僃非常仁/宗謂執政曰發運使總六路之廣其財貨調用幣帛穀)
(粟嵗千百萬宜得其人而乆任之/擢天章閣待制在職十有三年)董媮懈檢欺隱(楊誠/齋集)
(權邦彦為淮浙荆湖等路制置發運使轉輸六路董媮/懈檢欺隱覈逋亡責稽滯水程陸轍餘五千里財用凑)
(足於行在所億/萬計有詔嘉嘆)革去舊弊(東都事畧薛向為江浙等路/發運使領均輸之職運舟兵)
(士交相侵盗貿易甚則託風水沈舟以滅迹向/始募客舟以官舟運費募寡而物良舊弊悉去)王鼎發
八難(職官分紀慶歴中王鼎為淮南江浙荆湖制置發/運副使内侍楊永德奏請沿汴置鋪挽漕舟嵗可)
(省費六萬鼎議以為不可三司判官一員將永德就鼎/議發八難永德不復争鼎因疏言陞下幸用臣不可過)
(聽小人所有變更以誤國計於是/永德言始不用居二年遂為使)耀卿言中制(國史仁/宗時都)
(官員外郎呉耀卿言景德中江淮漕米嵗不過四百五/十萬石其後益至六百萬石故江淮之間穀價常貴而)
(民貧請約咸平景德中嵗漕之數立為中制/上以為然乃詔發運司嵗減漕米五十萬石)惜民力(言/行)
(録薛簡肅公天禧初為江淮發運使辭王文正公正無/他語但云東南民力竭矣薛退謂人曰眞宰相之言也)
僃賑糴(職官分紀國朝大中祥符三年江淮發運使李/甫言今春運米六百七十九萬石諸路各□三)
(年以僃/賑糴)鑿泗州股渠(東都事畧蒋之竒傳之竒字穎叔/擢江淮荆浙等路發運副使元豐)
(六年始建鑿泗州股渠以避長淮之險/自是無覆溺者哲宗朝再為發運使)在職十三年(見/考)
(故事明/信令注)再為使(見鑿泗州/股渠注)
四六警語(九重申命/千里運糧)　(一札䟽榮/千艘督運)　(置司京輔/運餉淮濆)
發端(䟽寵楓宸/餉軍榆塞)　(民樂於市/士飽而嬉)
　　(興國三年始置司於京邑/紹興八載復命使於蘓杭)
　　(民自樂輸尉無勞於搜粟/士皆宿飽道何有於脱巾)
　　(銜尾舳艫千里命泛舟之役/歡聲士卒一陶均鼓腹之恩)
　　(無糴賤傷農斯樂與官而為市/既積多實廩自然為國以蓄威)
　　(羽檄交馳當預講赤囊之策/糗梁宿峙方有資紅腐之儲)
　　(汎呉江之秋歛舴艋千艘/資淮浦之晨炊貔貅萬竈)
　　(廟堂有甲兵之問餉饋宜先/江淮為兵賦之淵轉輸有賴)
　　(糴以招名人樂寛平之政/量無苛取吏懲信必之威)
　　(貔貅騰萬竈之煙将輸是急/邉隅有一朝之警調度所關)
　　(裹乃餱糧逺餉雲屯之戍/浮於淮浙肆傾天庾之輸)
　　(千㠶電掣聲喧浪屋之鯨鯢/萬竈烟横喜暢柳營之貔虎)
　
　
　
　
　
　
　
　
　
　
　
　
　翰苑新書前集卷四十一
欽定四庫全書
　翰苑新書前集卷四十二
　　　京尹
京尹(秦分天下為三十六郡京師為内史漢因之景帝/分左右内史武帝置京兆尹右扶風左馮翊為三)
(輔後漢都洛為河南尹魏晉因之歴代所都皆尹江左/為丹陽尹北齊為清都尹後周及隋復為京兆尹唐初)
(置牧開元復為尹五代都汴為開封尹國朝牧尹不常/置太宗眞宗皆嘗尹正後親王無繼者惟權知府一人)
(以待制以上充掌尹正畿甸之事中都之獄訟皆受而/聽焉小事則專决大事則稟奏若承㫖已斷者刑部御)
(史臺無敢糾察建隆以來為要劇之任崇寜三年蔡京/乞罷知府置牧尹各一員牧以皇子領尹以文臣充四)
(朝志尹以親王為之號判南衙凡命知府必帶權字以/翰林為之翰林學士及雜學士若待制則權發遣而已)
(所選皆人望盖四方取則之地也聖朝職畧中興駐蹕/杭州建炎三年改杭州為臨安府守臣帶浙西安撫多)
(卿監從臣兼紹興三年詔臨安府有奏稟事許不隔班/上殿乾道七年皇太子領臨安府尹廢臨安府通判簽)
(判職官置少尹判官推官少尹依淳化判官例差侍從/以上判官依天聖命用郎官以上餘曹依舊府官庭參)
(仍拜小事少尹裁决徒流以上具業判凖表奏則繫皇/太子衘申中書以下文移則少尹簽書九年皇太子辭)
(免臨安府尹其知通簽判推判/官並復四朝㑹要孝宗㑹要)
歴代事實京尹(韓賀雨表/職司云云)明府(漢矦文謂孫保曰/明府素著威名)玉麟
(職官分紀樊子盖檢校河南内史屢有理績/隋文帝謂曰今為公别造玉麟符以代銅虎)銅虎(見/上)銀
章(前表尹服銀章/青綬佩水蒼玉)幢盖鼓吹(李燮别傳燮拜京兆尹加/幢盖鼔吹燮履潔白之節)
(秉執忠良吏民愛敬作歌曰我府君道/教舉恩如春威如虎愛如母訓如父)清粹忠正(職畧/晉詔)
(曰河南京畿大郡四方表則庾純清/粹忠正才經治亂其以純為河南尹)公正方嚴(唐韋澳/為京兆)
(尹公正方嚴/吏不敢欺)忠亮篤誠(見明於/治化注)聲重朝廷(前漢始元年/有男子自謂)
(衛太子京兆尹雋不疑叱吏收縛曰晉蒯聵違命出奔/輒距而不納春秋是之衛太子得罪先帝亡不即死今)
(來自詣此罪人也遂送詔獄由是聲/重於朝廷在位者皆自以為不及)名重朝廷(袁安為/河南尹)
(政號嚴明在職十年/京師肅然名重朝廷)若斯赫赫(見兄弟/繼注)不為灼灼(顧少/連字)
(夷仲政尚寛簡/不為灼灼之名)河南二尹(梁邵陵王辭丹陽尹表京兆/五守西漢難追河南二尹東)
(平罕/繼)趙張三王(職官分紀漢自孝武置左馮翊右扶風/京兆尹而吏民為之語曰前有趙張後)
(有三王謂趙廣漢/張敞王章王駿)邉延二君(後漢延篤為京兆尹其政/用寛仁愛恤民黎郡中歡)
(愛三輔咨嗟先是陳□邉鳯為京兆尹亦有能名/郡人為之語曰前有趙張三王後有邉延二君)京兆
三王(見上三王謂王/尊王章王駿也)前賈後張(唐中宗以張仁亶為洛/州長史初賈敦頤為長)
(史頗有政績故時為之語/曰洛州有前賈後張也)清都輦(唐大詔令相王永川/牧制宜紆朝紱用清)
(都/輦)司輦轂(唐孟容為京兆尹奏憲宗曰臣/職司輦轂尚為陞下抑豪強)四方表則(見/清)
(粹忠/正注)百郡之首(見明於/治化注)岳牧之首(白集張正甫制馮翊/吾左輔也故其選任)
(冠四方岳/牧之首)為輦轂師表(唐憲宗時京兆尹柳公綽/口奏云京兆為輦轂師表)管神
州赤縣(韓文答友人書云京兆郡/國之首所管神州赤縣)尚寛簡(見不為/灼灼注)大體
不苛(劉晏子士安為京兆尹/總大體不苛號稱職)視如子(延篤字叔堅為京/兆尹視民如赤子)
(正身率下民不忍欺其聽訟/理寃發姦摘伏明出自然)愛如母(見幢盖/鼔吹注)冬日之愛
(晉元帝丹陽傳序曰尹者正也廣漢和顔接下子/高自輔經術孫寳行嚴霜之誅袁安□冬日之愛)如春
之恩(見幢葢/鼔吹注)延壽恩信(前韓延壽傳延壽閉閣思過恩/信周二十四縣庭無訟者吏不)
(忍/欺)乾曜寛簡(唐源乾曜為京/兆尹政存寛簡)條教可觀(晏公類要廣漢/聰明下不能欺)
(延壽厲善所居移風翁歸抱公潔已為近/世表張敞綠儒雅刑罰必行條教可觀)明於治化(晉/武)
(帝咸寜詔河南百郡之首其風教宜為邇遐所模以導/齊之奉車都尉王恂忠亮篶誠才兼内外明於治化其)
(以恂為/河南尹)抑豪右(唐劉栖楚改京兆尹權抑豪右/甚有鉤距人多比之趙廣漢)諏姦惡
(孫寳召為京兆尹以立秋日署矦日文東部督郵入見/勅曰今日鷹隼始擊當順天氣以成嚴霜之誅掾部詎)
(有其人乎文即曰無其人不敢輕受職寳曰誰也文曰/霸陵杜穉季寳曰其次文曰豺狼横道不宜復問狐狸)
(寳黙然竟/無所譴)發摘姦伏(前趙廣漢行京兆尹自漢興以來/治京兆者莫能及其發摘姦伏如)
(神亷明威制豪強小民得/職百姓追思歌之至今)弹擊豪強(唐許孟容為京兆/尹神策軍吏李昱)
(假富民錢不償孟容械繫之上宣諭令付本宴孟容執/奏曰臣職司輦轂民錢未盡輸昱不可得上以其守正)
(許之自此豪右/歛迹威望大振)剪治強宗(北堂書抄漢華/松剪治強宗)彈壓輦下(柳/仲)
(郢先為京兆尹故號嚴明後為河南尹以寛惠為政言/事者以為不類京師時仲郢曰輦轂之下彈壓為先郡)
(邑之治惠/飬為本)檢御貴戚(李郃别傳尹當整/頓京師檢御貴戚)政號嚴明(袁安/為河)
(南尹政號嚴明然未嘗以□/罪鞠人在職十年名重朝廷)政令甚明(前翟方進為京/兆尹搏擊豪強)
(京師畏之胡常與方進書曰竊聞政令甚明為京/兆能則恐有所不宜方進心知所謂少弛威嚴)嚴肅
為治(黎幹為京兆尹嚴/肅為政人頗便之)决斷無差(唐德宗時呉凑為京/兆尹凑孜孜以勤儉)
(為務人樂其政掾吏凡有疑獄難决之事多候凑將出/時呈兾免摘瑕病凑雖倉卒必指其姦倖之處下筆决)
(斷無毫釐之差吏非大過不/行笞責吏尤惕厲庻務咸舉)嚴而不殘(前雋不疑為京/兆尹吏民敬其)
(威信毎行縣録囚徒還其母輙問有所平反㡬何人不/疑曰有其母即喜笑為飲食言語異於他時或無所出)
(母怒為不飲食故不/疑為吏嚴而不殘)簡而不犯(北堂書抄晉傅瑕/持法簡而不犯)豪右
大震(楊於陵字達夫為京/兆尹京師豪右大震)豪右歛迹(見彈擊/豪強注)聽訟理寃
(見視如/子注)摘瑕指姦(見决斷/無差注)聞鵶挽鈴(温彰遷京兆尹一/日聞挽鈴聲視之)
(乃鵶也尹曰必是訴其人採/子命吏視之果得採雛者)吏民稱趙(前趙廣漢云云/遷行京兆尹滿)
(年為其以和顔接下京兆政清吏民稱之不容/口長老相𫝊以為自漢興治京兆者莫能及)百姓謠
李(唐李峴傳峴遷將作監改京兆尹所在皆著聲績以/雨灾歸咎京尹出為長沙郡太守時京師米麥踊貴)
(百姓謠曰欲米賤追李/峴其為得人心如此)百姓歌趙(見發摘/姦伏注)三輔課最(前/漢)
(書尹翁歸為右扶風京師畏其威/嚴扶風大治盗賊課常為三輔最)京師肅然(東觀漢紀/張酺遷河)
(南尹京/師肅然)枹鼓稀鳴(前張敞為京兆尹長安市偷尤多一/日捕數百人枹鼓稀鳴市無偷其治)
(畧循趙廣漢之迹而/以經術自輔其政)赭衣盡獲(記室新書名存内史之/榮寵貴京兆之號赭衣)
(盡獲枹/鼔稀鳴)民安盗息(魏志鄭渾字文公為京兆尹以百姓/新集為制移居之法使兼複者與卑)
(輕者相伍温信與孤老為比勤稼穡明/禁令以發奸由是民安於農而盗賊息)表賢顯善(前張/敞治)
(京兆一一依廣漢之迹方畧耳目發伏禁奸不如廣漢然/敞以經述自輔其政頗雜儒雅往往表賢顯善不純用誅)
(罰以此/能自全)接士推功(前趙廣漢遷京兆尹和顔接士推功歸/於吏曰其掾所為非二千石所及吏見)
(之皆自寫心/腹無所隱匿)納言出任(魏志劉靖為河南尹應干與書曰/入作納言出任京尹富民之術日)
(引月/長)少府出為(前王駿為少府成帝欲大/用之出為京尹試以政事)髙第入守(京兆/尹京)
(師長安中浩穰於三輔尤為劇國郡國二千石高第入守/京兆不過二三年近者數月一年輙危失名以罪過罷為)
(趙廣漢張敞/為乆任也)治行入守(前黄覇云云以治/行第一入守京兆)袁安十年(見政/號嚴)
(明/注)張敞乆任(見高第/入守注)少㳺四為(唐太宗實録魏少游以吏/幹知名四為京尹有規檢)
(乆任無赫赫之名/而亷謹有足稱也)父子為(唐柳仲郢父子更九鎮/五為京兆再遷河東)兄弟
繼(唐李仲通天寳末為京兆尹弟叔明繼之長安/歌曰前尹赫赫具瞻允若後尹熈熈具瞻允斯)
皇朝事實京部(淇水除蔡延慶制/召典京部云云)天府(楊億代表牧民/總京邑之浩穰)
都府(胡文恭行錢明逸/制委都府之治)尹政(同/上)士大夫交稱其能(東都/事畧)
(沈遘知開封府為人明正通達世務其治開封毎晨起視/事日中則廷無□人出與親友往來從容談笑以示有)
(餘士大夫/交稱其能)閭里亦知其名(包拯召知開封府立朝剛嚴/聞者皆憚之至於閭里大小)
(男女亦知其名宦官為之斂手舊制凢訟訴不得徑造/府吏坐門收訟牒謂之牒司拯即大開牙門人徑至庭)
(下自道曲直/吏民不敢欺)治有能名(見破奸/發隱注)聲聞赫然(見豪右/斂手注)為政
一以誠信(言行録陳文惠公堯佐字希元開封府治京/師公以謂治煩之術任威以擊強盡察以防)
(姦譬於激水而欲其澄也故公為政一以誠信毎嵗正/月夜放燈則悉籍惡少年禁錮之公召諭曰尹以惡人)
(待汝汝安得為善吾以善人待汝汝忍為/惡邪因盡縱之凢五夜無一人犯法者)至公不敢干
(言行録杜正獻公衍開封治京常撓於/權要公至公能使權要不敢有所干)剛嚴不可干(言/行)
(録包孝肅公知開封府為人剛嚴不可干以私京師為/之語曰闗節不到有閻羅包老吏民畏服逺近稱之)
聽斷如神(國史杜衍知開封府聽斷如/神權要之家不敢干以私)吏民以為神(東/坡)
(集張文定公方平知開封府府事繁為尹者皆書板以/記事公獨不用黙記數百以次决遣毫髪不遺吏民大)
(驚以為神/不敢復欺)文書躬决(晦菴集季椿字壽翁臨安擇守公/在議中執政或謂公待人無委曲)
(上曰正欲得如此人遂兼府事既視事親閱文書躬自/予决要人請囑一無所聽在府三月竟以權倖不便亟)
(解去而人/至今稱之)為政精敏(東都事畧吕溱傳溱字濟叔知開/封府為政精敏京師翕然稱之)
民不敢欺(言行録王恭簡公巖叟知開封府曹讀以物/産貿易萬緡市儈稽違逾年止輸其半一日)
(聞户外有錢聲償錢皆足讀怪之詢其由乃曰王公今/日知府矣公治開封不為精神智力如在無事小郡而)
(老姦民自然畏/慄至不敢欺)摘發吏姦(東都事畧鄭戩字天林知開/封府府吏馮士人素奉權貴)
(戩發其姦利事/流之於海島)列内侍罪(塵史范文正公尹京時有内/侍怙姦作威傾動中外公抗)
(疏列/其罪)鞭朴以治(蘓氏談訓祖父諱頌字子容尹開封頗/事鞭朴以謂京師浩穰湏彈壓當以柱)
(後惠文治之非/濠潁臥治之比)破姦發隱(言行録蔡端明襄字君謨開/封世稱難治公居之有能名)
(其治京師談笑無□事/破姦發隱吏不能欺)寵貴必寘於法(言行録歐陽文/忠公尹京不事)
(風采至寵貴雖詔命有所不免/犯禁令又求茍從必寘於法)豪猾歛手(言行録呉文/肅公奎明於)
(從政及領京師富人孫氏京師大豪負其息者至評取/物産及其婦女發其宿罪徙之逺方而豪猾歛手聲聞)
(赫/然)豪右屏迹(李穆知開封府豪右屏迹權/幸不敢干以私上益知其材)輦轂肅清(言/行)
(録韓維字持國知開封府始置八廂分决輕刑輦轂肅/清神宗曰韓維以文學及任繁劇號稱職可謂得人)
都人相賀(晦菴集呉康肅公芾知臨安府命下之日都/人相賀而吏屬屏氣入謝庭中内侍省為人)
(求薦及他鄙事為屬者公曰吾薦章不可以求而得若/某事則詣府自言吾得以法决之自是人莫敢干以私)
(大□家童歐傷酒保公捕論如法以狥於市宗戚貴人/私營佛屋錯雜民廛藏匿奸盗吏不敢捕公奏請盡撤)
(之由是權豪側目/而執政亦不悦)遼使歎息(哲宗實録王安禮知開封/府事至輒斷庭無□訟乆)
(繫待辨者一切論决未三月而獄内皆空掲諸府門遼/使過見嘆息以為異事上曰安禮能駭動外夷於古無)
(媿/矣)京師興謡(談苑范仲淹知開封府决事如神京師謠/曰朝廷無憂有范君京師無事有希文)
詔書褒美(歐陽六一集程文簡公琳知開封府前為府/者苦治劇或滿嵗罷不然被謗或以事去獨)
(公居數嵗乆而治益精明盗訟/稀少獄屢空詔書數下褒美)擢為宰相(劉沆天聖中/所至有治劇)
(之聲自開封/府擢為宰相)三世尹京(四朝國史梁子美傳子美權開/封府尹入謝言曽祖顥祖適皆)
(常領府事今臣復攝尹懼弗克負荷/徽宗曰卿三世尹京縉紳盛事也)圄空不自言(范百/禄知)
(開封府圄空僚屬欲百禄言於朝百禄曰千耶/里之圻而無一人之獄此上德所格豈伊功)治益閑暇
(言行録范仲淹知開封府號難治公治/益閒暇日取古今治亂安危為上開陳)以嚴肅擢參政
(太平興國六年以李穆參知政事上/曰卿居京府尤號嚴肅故加奨擢也)
自叙自譽京邑(晉袁甫曰人各有能有不能黄/霸馳名於州郡而自譽於京邑)
羣書精語布宣天子威德(韓愈上李實大尹書曰閣下/赤心事上條理鎮服布宣天)
(子威德忠於/君孝於親)法式自京尹始(元相京尹制誠以海内法/式自京尹始輦轂之下盗)
(賊為先假之恩/威用讋豪右)非有德不可為(杜牧曰尹坐堂上階下/拜二赤縣令屬官將百)
(人悉可笞辱非有德不/可為豈止取吏事邪)
前賢詩詞雲霄今已逼(杜甫贈鮮于京兆詩異才應間/出爽氣必殊倫雲霄今已逼台)
(衮更/誰親)詞塲繼國風(杜甫寄河南韋尹詩有客傳河尹逢/人問孔融云云鼎食為門户詞塲繼)
(國/風)謁帝朝承明(梁元帝尹荆州詩驂駕/乘駟馬謁帝朝承明)赫赫蕭京兆(杜/甫)
(贈蕭京尹詩府中羅舊尹沙/道尚依然赫赫蕭京兆云云)京河亞尹是優賢(鄭谷詩/郎署轉)
(曹雖乆次京河/亞尹是優賢)政聲長與江聲在(杜牧寄京兆韋尹詩/一謝岑陽舊使君郡)
(人矯首望青雲政聲長與/江聲在自到津頭日夜聞)
四六警語　(都府/京部)　(京轂/神率)　(京邑/尹政)　(京兆/京華)
發端(羽儀卿寺/彈擊帝城)　(光奉贊書/允釐神甸)　(首躋郡牧/坐鎮神臯)　(被命席前/宣風輦下)
　　(寵疏漢禮/尹正周畿)
起聨(人望翕然知京尹之有趙/上心簡在果弄印以授堯)
　　(飭五雉之功趂新班於紫橐/扈六飛之蹕還舊硯於黄圖)
　　(張京兆以經自輔儒雅素稱/趙廣漢摘伏如神見聞皆振)
警聨(得大地而雖可囘旋/去近天而尤難展布)
　　(簫鼓行春騎迓碧油之元帥/鈞衡虛位佇看緑鬢之中書)
　　(問牛知馬何勞鉤距之私/視鵶得雛察見挽鈴之異)
　　(眷王畿之千里/畀帥閫之十連)　(缿筩不設/桴鼓弗鳴)
　　(皇皇千里之畿可令奠枕/翼翼四方之則何用置筩)
　　(踏紅輦路莫修燕賀之儀/望碧油幢姑致魚封之慶)
　　(彈壓為先暫屈月卿之重/威名大震益増天府之崇)
　　(輦轂之下必先彈壓與列郡殊/錢穀之問不至廟堂有他官在)
　　(邦泉似海而剖決川流/吏牘如山而剸裁風駛)
　　(夷吾在江左今復奚憂/蕭何鎮闗中終觀能用)
　　(楚令尹之三仕莫窺喜愠之心/魏少㳺之四來更紀神明之政)
　　(攝鴻鴈之玩而以威/繩狐䑕之奸而以法)
　　(廣漢之稱神明未足伸於逺業/蕭何之善鎭撫庶丕紹於前聞)
　　(鋤數年之姦吏盡去根株/慰三輔之居民自安井市)
　　(劉沆在天聖初自尹而入為相/張敞為京兆最繼後者難其人)
　　(惟冕旒獨厚於眷知/故輦轂特顓於委寄)
結聨(約束方新愈切凛氷之懼/帡幪所逮終祈全璧之歸)
　　(效韓愈謹奉大尹之書非為文也/慕劉向獨序馮翊之傳尚有志焉)
　　(䞇賀削以溷中涓雖例隨於百吏/䇿懦軀而行來路幸獨有於二天)
都廂(國朝大中祥符元年置京新城外八廂眞宗以都/門之外居民頗多特置廂吏命京府統之熈寜三)
(年京朝官曽歴通判知縣者四人分治四廂凢民有鬬/訟輕者得以决遣紹興中臨安府先依開封府例於城)
(外南北廂置主管公事近又於城内左右廂添置官兩/員分減在城詞訟後臣僚言將在城左右廂廢置在廂)
(官兩員移往/城外南北廂)
皇朝事實除監察御史(邵伯温撰蔡確傳確字特正韓/維知開封府奏為管勾右廂公)
(事後知府劉庠責確廷參確謂藩鎭辟除掾屬乃有此/今輦轂下比肩事主雖故事不可用庠不能屈神宗聞)
(而嘉之後因臺官有闕執政奏乞除官神宗/曰只用不肯堦墀見劉庠者遂除監察御史)
　翰苑新書前集卷四十二
欽定四庫全書
　翰苑新書前集卷四十三
　　　留守
留守(隋大業九年代王侑留守西京十二年李淵征太/原留守王威高君雅為副通鑑唐太宗親征遼東)
(置京城留守以房𤣥齡充蕭瑀為副高宗幸洛陽以雍/州長史李梅為西京留守其後太原府亦置尹及少尹)
(以尹為留守少尹為副留守謂之三都留守見唐職林/及職官分紀國朝天子廵狩親征則命親王或大臣總)
(留守事建隆元年親征澤潞以樞宻使呉延祚為東京/留守其西南北京留守各一人以知府事兼之見分紀)
(留守司掌宫鑰及京城守衛修葺彈壓之事畿内錢穀/兵民之政四朝志建炎初京城有副留守又有西京留)
(守並係執政從臣充兼節制軍馬其後武林建業並建/行宫武林視汴都而建業視三都焉聖朝職畧紹興四)
(年參知政事孟庾為行宫留守從權措置百司事務六/年有行宮同留守詔二留守並權赴尚書省治事是年)
(八月三省已降指揮三省樞密院常程事務並聽行宫/留守司與決詔秦檜孟庾並權赴尚書省治事中興㑹)
(要/)
歴代事實留臺(貞觀中太宗幸玉華宮/房𤣥齡以疾卧總留臺)留鎮(白集韓率/余東都留)
(守制云方/委留鎮)留事(魏志/云)管鑰(蕭何以信謹守管鑰注/云髙祖出征何毎居守)麟符
(六典云傳符之制京都留守曰麟符隋煬帝幸遼東命/樊子盖東都留守屬楊𤣥感作逆攻城子盖僃禦有功)
(車駕至高陽追詣行在所帝勞之比蕭何㓂恂且謂曰/公宜持重戈甲五百人而後出此亦勇夫重閉之義無)
(賴不軌者便誅鋤之凡可施行無勞/形迹今為公别造玉麟符以代銅獸)虎節(周禮山國/用虎節)持
節(後魏髙祖南伐以太尉元丕廣/陵王羽留守京師並加持節)降麻(五代㑹要晉天/福中勅留守之)
(任委寄非輕凢降絲綸宜同將相今後除/留守宜並降麻留守降麻自安彦威始)降絲綸(見/上)賜
旗甲(唐元和九年以尚書左丞吕元膺充東都留守舊/制命留守必賜旗甲與方鎭畧同及元膺受任終)
(無所賜朝論以東有冦虞特用元膺不當削其義制以/阻威望諫官上踈曰華汝壽三州列賜戎裓居守之重)
(固宜寵借憲宗曰此數處/並不當與其後遂皆停)社稷臣(郭子儀為京城留守/自變生倉卒賴子儀)
(復安帝曰子儀固社稷臣因勞曰用卿晚/故至此乃賜鐡劵圖形凌煙閣唐職林)國元老(唐𤣥/宗東)
(廵宋璟為留守上臨發謂璟曰卿國之元老為朕股肱/耳目今將廵洛邑為别歴時所有嘉謀嘉猷宜相告也)
(璟因極言得失特賜綵絹等仍手制曰所進言/書之座右出入觀省以誡終身其見重如此)號良吏
(顧少連字夷仲為東都留/守表閒田以利民號良吏)有王周之節(太宰幸洛陽李/大亮副房𤣥齡)
(居守𤣥齡稱有王陵/周勃之節可倚大事)留守北宫(和帝南廵以牛僧儒留/守北宫上特寵異之)
不以武將(續通典唐故事居守之任或用舊德或用故/相未嘗以武將而當保釐之重長慶二年以)
(浚郊有事地逼封圻以前義武軍節度使/陳楚為東都留守且非舊制尋亦改焉)罕用武臣(唐/故)
(事東都留守/罕用武臣)緑野堂(裴度字中立文宗時留守東都時/閹豎擅威天子擁虛器度不復有)
(經濟意乃治東都緑野堂野服蕭散為之把酒不問/人間事帝知度神明未衰毎人自洛來必問度安否)
皇朝事實留都(歐公除劉沆制/乃眷留都之重)别京(又除文彦博制/委以别京之重)别
都(温公賜大名韓琦/詔眷是别都之重)宫鑰(文彦博謝表守/宮鑰之謹嚴)居留(又賜彦/博口宣)
(處居留/之任)彈壓為先(紹興八年召吕頥浩付以建康頥浩/以疾辭趙鼎曰頥浩之政長於彈壓)
(建康之民頗望其來上曰繁劇之政固以彈壓為先若/不動聲色使百姓隂受其賜小人却不知也中興㑹要)
保釐之務(楊億代表上/委保釐之務)京都之籥(職畧荆公除李璋/制近付京都之籥)北
門鎻鑰(言行録㓂凖鎭大名府北使道由之謂公曰相/公望重何以不在中書公曰皇上以朝廷無事)
(北門鎻鑰/非凖不可)位置營壘(言行録洪文安公遵知建康徧走/郊野位置營壘民居及冢墓無相)
(涉諸將不能易上賜手札曰寨地異/同卿挺身任責非乃心王室疇克爾)團結民兵(言行録/葉夢得)
(字少藴號石林先生留守建康團結㳂江民兵數萬至/是呼集分據江津仍遣其内機宜官模領數千人守馬)
(家渡寇果遣吾叛將酈瓊/以輕兵來犯覺有僃乃去)順昌之㨗(言行録劉錡領兵/赴東京副留守任)
(抵順昌府得報敵已入東京公曰某本赴留司今東京/既陷幸全軍至此有城池可守當同心力以死報國公)
(親於城上督衆設戰具凡六日而賊至公遣擊之頗殺/敵衆既而烏珠親擁兵至公登城㑹諸将問䇿或謂宜)
(具舟全師而歸公曰朝廷飬兵正欲為緩急之用况已/挫賊鋒軍聲稍振雖多寡不侔然有進無退公遣數百)
(人出西門敵來接戰俄以數千人出南門/士殊死鬭敵大敗横屍盈野賊㧞寨遁去)歉嵗用輕法
(言行録王沂國文正公曽留守洛陽屬嵗歉里有囷積/者饑者聚黨脇取隣郡以強盗論公但重笞而釋之逺)
(近聞以為法全/活者數千計)輦下清肅(李沆字大初諡文靖眞宗朝/戎人㓂邉幸鄴沆以宰臣為)
(東京留守不戮一/人而輦下清肅)條具十事(鄭克撰吕尚書祉行状公/知建康府赴闕奏事建康)
(東南巨鎮南渡以來行宫在焉兼掌留鑰選用尤重公/對於内殿敷陳時務當先定其規摹為不可勝以待敵)
(之可勝乂條具/十事上嘉納之)軍伍畫像以事(言行録王沂公再􁎗大/名治政益信於俗民居)
(軍伍咸畫像以事之時邊使每往復入境/皆云此府王公在焉必沐浴潔服後入)邊使押字書
名(言行録韓魏公鎭北門北門為聘使道舊與京尹書/皆押字不名及公留守則名於書其副使成禹錫來)
(仍喻來介曰以侍中在此故特名及公/去後留守引前此欲得其名強之不可)社稷非卿不可
(景德元年駕幸澶淵眞宗謂王/旦曰京師社稷所重非卿不可)陛辭特宴(言行録范成/大淳熈中帥)
(江東兼行宫留守陛辭詔明日辭選德殿特設几開宴/酒三行命侍行過西小軒曰此朕清坐處也再坐上曰)
(勸卿一盃且有以為侑公飲訖二内侍捧縑素來上有/石湖二大字公拜賜進謝上為滿引復袖御書蘓軾詩)
(一軸/以賜)
羣書精語任關中事(前蕭何傳漢與諸侯擊楚何守關/中以便宜施行上來以聞計户轉)
(漕給軍漢王數失軍遁去何常興關中/卒輒補缺上以此専屬任何關中事)掌北門之管(類/要)
(秦伯使大夫杞子/戍鄭掌北門之管)居守保綏(陸集賈耽東都留守制/命以居守俾之保綏)綂
都邑操紀綱(同上統御都/邑操持紀綱)
前賢詩詞兵符賜上公(唐職林劉禹錫送裴司徒留守/太原詩星夜出關東兵符賜上)
(公山河歸舊國管鑰换離宫行色旌旗動軍聲鼔角雄/漢壘三秋静胡沙萬里空其如天下望旦夕詠清風)
四六警語　(留鑰/留臺)　(留司/宫鑰)　(别京/别都)　(留事/留鎭)　(光奉明綸/出司留鑰)
發端(臨遣英望/保釐别都)　(輟臨北國/來尹東郊)　(光膺制綍/移帥留都)　(起自殊庭/典司留鑰)
　　(出綸廷閣/司鑰留臺)　(升班延閣/易鎭留臺)
起聨(識尚書之履雖暫逺於闕庭/殿天子之邦實密裨於王室)　(姑煩東土之保釐/暫倚北門之卧䕶)
　　(厥德允修應畢命保釐之託/惟民其乂賴君陳分理之猷)
　　(任丞相於關中深計本根之重/用眞儒於天下大興朝野之瞻)
警聨(十乘鼎來雖慰江東之父老/三公夾輔已虛朝右之班聨)　(保釐東郊/奄受北國)
　　(周王欲宅洛邑先君奭以經營/漢祖注意闗中賴蕭何而謹守)
　　(周以上公出而分陜/唐雖宰相外則臨戎)
　　(肆蟠龍踞虎之舊都肯傳天塹/應紫盖黄旗之王氣今接日畿)
　　(資全文武既坐鎭於兵民/貴重簮紳復典司於管鑰)
　　(欲得君重耳隱然大國之長城/無以公歸兮用作蒼生之霖雨)
　　(江左見導無憂固將大用/北門非凖不可未免少留)
　　(西清顧問獨冠金馬玉堂之班/東土保釐増壯鐡甕石頭之勢)
　　(覧前古六朝之形勢/陋過江諸人之經營)
　　(兵事節度付公允籍中權之整/天下安危注意方當左轄之虚)
　　(紀律嚴而名分正/號令一而賞罰行)
　　(河南之借㓂恂願屈碧幢之駐/關中之用蕭相倚看黄閣之登)
　　(草木素知其威名/金湯増壯於形勢)
　　(紫盖黄旗據呉楚東南之㑹/碧幢紅斾總江淮表裏之權)
　　(緑沈金鎖帳環百萬之精兵/帕首腰刀庭列諸屯之大將)
　　(懷古裴囘不忍去六朝之故國/籌邉容與就煩控萬里之長江)
　　(龍蟠鍾阜行將扈蹕以東征/馬飲長江永絶投鞭而南下)
　　(九十年王氣欝葱莫重居留之寄/數千里風寒險要盡提表裏之封)
　　(寳帶萬針已峻真文昌之拜/牙旗十丈有光大元帥之行)
　　(㓂萊公之鎭北門契丹伏其望重/范文正之理西夏元昊懼而膽寒)
結聨(符刻玉麟徒得君重/鼎調金鉉行以公歸)
　　(白鹿坡頭正想聽元戎之報/玉麟堂上無從陪賀客之塵)
　　(玉麟堂上尚煩元帥之籌邉/丹鳯門前行趣相君之待漏)
　　(輕裘緩帶聊借重於陪京/疊盖重金即褒加於舊德)
　　(琱戈淑旂允賴金城之勢/𤣥衮赤舄即還玉鉉之司)
　
　翰苑新書前集卷四十三
欽定四庫全書
　翰苑新書前集卷四十四
　　　經畧使
經畧使(唐貞觀二年邉州别置經畧使此盖使名之起/唐百官志節度使兼支營田招討經畧使則有)
(副使判官各一人職官分紀至德三年賀蘭進明除嶺/南五府經畧兼節度使建中元年除元琇節度始不帶)
(五府經畧唐㑹要國朝不常置咸平五年始以右僕射/張齊賢為邠寜環慶涇原路經畧使判邠州諸路軍馬)
(並受節度又以鄧州觀察使錢若水為并州經畧使判/并州自後不除人寳元中夏人入㓂始命陜西沿邉大)
(将皆兼經畧皇祐間儂智高擾邉詔知廣桂州並帶經/畧安撫使自後西南二邉常帶經畧所以重帥權而服)
(𦍑夷也聖朝職畧國朝㑹要其經畧安撫各以直朝閣/以上充掌一路兵民之事皆帥其屬而聽其獄訟頒其)
(禁令定其賞罰稽其錢榖甲械出納之名籍而行以法/若事難専决則具可否稟奏即于機速邉防及士卒抵)
(罪則聽以便宜裁斷帥臣任河東陜西嶺南路職任綏/御戎夷則為經畧安撫使續㑹要四朝志南渡之初依)
(舊制廣南東路帶主管經畧安撫司公事西路帶經畧/安撫使紹興五年令襄陽守臣湖北帥帶經畧安撫使)
(後罷而二/廣如故)
歴代事實清明仁恕(唐職林戴叔倫為容管經畧使綏/徠夷落威名流聞其治清明仁恕)
(多方畧故所至稱最徳宗嘗/賦中和節詩遣使者寵賜)樂其教頌其德(見綏八/州注)有
文武材(唐高宗以婁師德為經畧副/使曰卿有文武材勿辭也)威聲風行(唐裴行/立為安)
(南經畧使/威聲風行)威名流聞(見清明/仁恕注)管十三州(唐梁公房為凉/州經畧管嶺外)
(十三州之地稅節賦時公私有餘削衣/貶食不立資遺以班親舊朋友為義)控帶戊巳之位
(見㓂攘/順化注)牧人制國(見㓂攘/順化注)輕財愛士(唐劉雍為隴右經/畧使輕財愛士得)
(人之/死力)綏八州(唐元結為容管經畧使自諭蠻豪/綏定八州民樂其教立石頌德)平嶺表
(唐職林王雄字宏肱大歴中為容管經畧使平/嶺表夷䝤代宗遣使慰勞加金紫光禄大夫)夷落綏
徠(見清明/仁恕注)㓂攘順化(唐職林張公師為安南經畧使自/為吏習於海邦去之則夷䝤稱亂)
(復至則㓂攘順化及受命專征牧人盡區處之方制國/僃形體之法道阻而僃百貨地偏而具五榖儲峙委積)
(師旅無庚癸之呼繕完板榦控帶兼戊巳之位皆用周/禮率由漢儀易野之守險逾丘陵而萬世無虞竒琛良)
(貨溢於王府殊俗異類盈於藁街優/詔累旌其忠良太史嗣書其功烈)外蕃貢珍(唐職林/除申字)
(維降為邕管經畧使黄洞納質供賦不敢桀外蕃嵗以/珠瑇瑁香文犀浮海至申於常賦外未嘗䞉索商賈饒)
(益/)賦詩遣使(見清明/仁恕注)優詔旌忠(見㓂攘/順化注)遣使加秩(見平/嶺表)
(注/)計度為上考(唐百官志置經畧使以計度為/上考集事為中考修造為下考)朞年政
成(柳子厚桂州貲家洲亭記元和十二年御史中丞裴/公來莅茲邦都督二十七州諸軍州事盗遁姦革德)
(惠敷施朞/年政成)
皇朝事實歸装無南物(言行録李殿撰浩為廣南西路/帥奉法循紀律已甚嚴自嶺右)
(歸装無/南物)北歸不載南物(言行録余襄公靖知廣州廣之/畨舶装舡舊皆取稅公奏罷之)
(以徠逺商又請立法戒當任官吏不得/市南藥及公北歸不載南海一物云)文武全材(見下/注)
恩信被異域(言行録余襄公帥二廣首尾㡬十年以恩/信被於異域如交趾大理特磨南詔之國)
(皆可以頥指氣使公之/文武之材可謂具矣)威德著聞(澠水燕談云范文正/公帥邠延涇慶四郡)
(威德著聞夷夏聳服熟户蕃郡率稱/曰龍圖老子至於元昊亦以此呼之)民饑通商輸粟(言/行)
(録劉徽猷子羽字彦修宣撫司移軍閬州呉玠戌河池/王彦戌金州二鎮民飢而興元帥過為守僃閉闗塞褒)
(斜二鎮病之公乃承制拜公利路經畧兼知興/元府公至之日盡弛其禁通商輸粟二鎮乃安)龍圖公
為長城(國朝范仲淹知慶州兼經畧招討使未㡬賊兵三萬/叩城仲淹麾兵血戰賊奔而北乆之种世衡不)
(利於定州仲淹晝夜為領兵援初闗中人心搖動及見/仲淹耀兵號令嚴明威震戎落人心遂安相賀曰邉上)
(自有龍圖公為/長城吾屬何憂)一韓一范之謠(名臣傳范仲淹與韓琦/恊謀必欲取復靈夏横)
(山之地邉上謠曰軍中有一韓西賊聞之心膽寒/軍中有一范西賊聞之驚破膽元昊大懼遂稱臣)檄責
交趾(言行録余襄公靖字安道嘉祐五年交趾㓂邕州/殺五廵檢驛召公以為廣西體量安撫使公至則)
(移檄交趾召其臣費嘉祐詰責之嘉祐惶恐對曰種落/犯邉罪當死願留取首惡以獻即械送五人送欽州斬)
(于界/上)移文諭寇(言行録唐質肅公介知太原府河東經/畧使至則首戒邉將毋生事初代州岢)
(嵐軍寇數擾邉公遣兵撤其境上堡柵又/移文諭以利害嚴守以待之遂不復敢動)遣使諭蠻(見/蠻)
(酋受約/束注)築城據要害(言行録范文正公為環慶路經畧/安撫招討使於延州築青澗城墾)
(營田復永平廢寨熟羌業數萬户於慶州城大順以據/要害奪賊地而耕之又城細腰胡盧於是明珠㓕藏大)
(族皆去賊/為中國用)閱兵補闕籍(見境内正清/方外柔服注)治渠利民(見蠻酋/受約束)
(注/)買馬究利病(朱晦菴集張敬夫經畧安撫廣南西路/朝廷買馬横山嵗乆弊積邉氓告病而)
(馬不時至公疏究利病得六十餘條皆有以窮其根究/而事為之防由是諸蠻感恱争以馬來嵗額率常先期)
(以/辦)元昊欽畏(東都事畧鄭戩傳戩字天休為陜西經畧/安撫招討使廵邉至鎮戎軍取蓮花堡元)
(昊方擁兵近塞謂其下曰我已遣人使稱臣/朝廷何為復用此公䕶諸将其欽畏如此)蠻酋受約
束(曽季貍撰李殿撰浩行状公字德逺為廣南西路帥/有人對論擇帥事者上孝宗欣然顧之曰如廣西朕)
(已得人矣李浩也公至鎮勤於民事郡舊有靈渠通漕/運且漑田甚廣近嵗頗堙塞公命䟽治之民賴其利邕)
(管所領覊縻安平州蠻酋恃險凶横聚兵謀為邉患公/遣單使開心見誠諭以禍福即日叩頭謝過焚撤水柵)
(受約/束)境内正清方外柔服(朱晦庵集張栻南軒先生經/畧安撫廣南西路所統州二)
(十有五遼夐荒殘故多盗賊徼外蠻夷間亦入塞為暴/而州兵皆脆弱慵惰又乏糧賜死亾輒不補公為之簡)
(閲州兵汰冗補闕籍諸州黥卒伉健者以為效用合親/兵摧鋒等軍日習而月按之視諸州有不足於糧賜若)
(戈甲之費者更許漕司鹽本羡錢以佐之傳令溪洞酋/豪喻弭盗睦鄰毋得輒相讐殺生事而它所以立恩信)
(謹闗防亦無不僃於是境内正清/方外柔服幕府無南鄉之慮矣)祖於瓊林(咸平四年/以兵部尚)
(書張齊賢充涇原儀渭邠寧環慶鄜延州保安鎮戎清逺/軍安撫經畧使知制誥梁顥副之帝以邉将玩㓂朔方)
(粮道艱阻故命齊賢等使焉卽命發日馳/騎而往仍命宣徽南院使周瑩祖於瓊林)
前賢詩詞斧鉞下青㝠(杜甫送李大夫赴廣州詩斧鉞/下青𡨕樓舡過洞庭北風隨爽)
(氣南斗避/文星云云)□海旌􁋌出(韓愈送鄭尚書赴海南詩畨禺軍/府盛欲説暫停盃盖海旌􁋌出)
(連天觀/閣開)衙時龍户集(同上衙時龍户/集上日馬人來)逺人來百越(劉真/卿送)
(徐大夫赴廣州詩逺人/來百越元老事三朝)旌旗艛艓中(白居易送嚴大夫/赴桂州詩地壓坤)
(方重官兼憲府雄桂州無瘴氣栢省有清風山水/衙門外旌旗艛艓中大夫應絶席詩酒更誰同)英英
桂林伯(韓愈詩英英桂林/伯實惟文武材)水驛門旗出(王建送嚴大夫/嶺頭分界堠一)
(半屬湘潭水驛門/旗出山蠻洞主參)梅花萬里外(杜甫寄楊桂州五嶺皆/炎熱宜人獨桂州梅花)
(萬里外雪/片一冬深)仁風被宿麥(蘓東坡送范仲濟經畧侍郎廟/堂選世将范氏真名賢仁風被)
(宿麥緑浪/揺秦川)飛鸞不假驂(韓退之送桂州嚴大夫蒼蒼森/八桂茲地在湘南江作青羅帶)
(山如碧玉篸户多輸翠羽家自種/黄柑逺勝登仙逺飛鸞不假驂)二十四州民樂否(張/孝)
(祥詩二十四州民樂/否莫交一物怨窮途)握刀将帥迎牙纛(楊誠齋送贑州/張子智移帥八)
(桂龍尾名臣進寳奎虎頭移鎮赴榕溪握刀将帥迎牙/纛觧辮戎蠻貢象犀翠浪玉虹餘昨夢碧篸羅帶入新)
(題鳯池雞樹公栖處/早箇雲飛不要梯)紅旗照海壓南荒(韓退之贈刑部/馬侍郎詩紅旗)
(照海壓南荒徴/入中䑓作侍郎)
經司幕屬　　　事實竝見後帥屬門
四六警語　(元帥/大閫)　(桂閫/戎纛)　(建牙桂筦/建牙南海)　(帥越/大府)
𤼵端　(楓宸渙渥/桂嶺宣威)　(輟班龍陛/分閫羊城)　(九重賜命/十乘啟行)
　　(渙號楓宸/總戎桂舘)　(陞華邃閣/進律帥連)　(輟從近侍/出殿逺藩)
　　(光奉宸綸/寵分邉寄)
起聨(輟黄道蒼冥來訪羅帶碧簮之勝/下蒼冥鈇鉞共迎琱戈錫盾之臨)
　　(輟言語侍從之臣升班熱撰/得禮樂詩書之帥作鎮炎陬)
　　(四牡載驅和氣乆騰於大庾/五羊夾道􁁅聲迎見於細侯)
　　(人仰事權以禮樂詩書而為重/軍傳號令覺營壘旗幟之一新)
　　(下從天之金鼓咸仰威稜/想葢海之旂幢倍増氣勢)
　　(衙時龍户上日馬人豈勝其望/野館穠花春㠶細雨願疾其驅)
　　(大纛高牙之及境/袴鞾帕首之迎郊)
　　(勞侍從而厭承明袖手許開於梓里/閲禮樂而謀元帥宜人獨號於桂林)
警聨(爰借詩書之元帥/以寛嶺海之逺民)
　　(玉簮羅帶江山分一半之天/金節油幢庭户行千里之地)
　　(芝嵓蒲澗暫紆葢海之旂幢/金鎖玉鈎行見歸公之衮綉)
　　(干羽足以柔逺而苔卧緑沉/樽爼足以折衝而雲深紫闥)
　　(獨當一面有緩帶之風流/坐肅萬城無綉衣之暴虐)
　　(和氣溢於從天之斧鉞/歡聲沸於葢海之旂幢)
　　(官征逺利而越海之蚌自回/德教旁敷而惡溪之鰐逺遁)
　　(江氛嶺祲有望於廓清/龍户馬人益増於壯觀)
　　(靴刀列郡之迎古稱大府/襦袴萬家之喜今在細侯)　(八萬餘户著在版圖/二十五城受其約束)
　　(琱戈蕩節式隆督府之權/罽服卉裳聳聽元戎之令)　(未瞻照海之紅旗/已藹度闗之紫氣)
　　(旂幢葢海官亷知蚌蛤之回/牙纛饗軍食足驗羽鱗之飫)　(道足以鎮服遐方/徳足以懐徠殊俗)
　　(揮斥電縣雷州聳觀教令/彈壓辰山癸水正佇篇章)　(泥飲盡誇於新尹/竹馬争迎於細侯)
　　(昔開元有宋廣平嘗去之而黄閣/至元祐則蒋頴叔亦繇此而紫樞)　(鯨波恬靜/龍户􁁅呼)
　　(韶州白葛交趾丹砂郡邑正安於號令/蒲澗踈鍾黄灣落木江山亦被於清輝)
結聨(龍户馬人計聞風而來輯/鷄翹豹乘㑹指日以遄歸)
　　(櫜鞬修大府之恭愧莫陪於進旅/竿牘餙小夫之智第少致於􁁅悰)
　　(黄次公之治郡何適不宜/宋廣平之還朝不夙則暮)
　　(玉簮羅帶何妨但坐嘯之娱/衮衣綉裳當有不俟駕之召)
　　(人於南海若東西州暫煩分閫/上失蕭何如左右手行即揚庭)
　　(錫以琱戈姑壮方維之勢/賜之細札即歸禁宻之班)
　　(越犬吠雪非至静莫鎮列城之浮/海鼇帶山有餘力可任九鼎之重)
　翰苑新書前集卷四十四
欽定四庫全書
　翰苑新書前集卷四十五
　　　安撫使　附　(總帥屬/機宜)　(參議/帥幹)
安撫使(梁武帝普通五年魏以􁊓道元為大使慰撫六/鎮大使隋仁壽四年以楊素為并州道行軍總)
(管河北道安撫大使竝通鑑聖歴中狄仁傑為河北道/安撫德宗貞元又置副使今職畧聖朝自咸平二年以)
(翰林學士王欽若為西川安撫使知制誥梁顥為陜西/安撫使安撫使之名始此其後景德三年始置河北沿)
(邉安撫使而陜西諸州亦有安撫使慶厯二年詔置湖/南安撫司八年詔置河北四路安撫以韓琦王拱辰賈)
(昌朝等充諸路使皇祐四年詔廣桂二州帶經畧安撫/使崇寜二年置河北安撫使宣和三年臣僚言睦賊猖)
(獗乞以杭越知州兼本路安撫鎮撫一方詔杭越州江/寜府守臣竝帶安撫使詔洪州守臣可依江寜府安撫)
(使凢諸路安撫逐州知州竝以直祕閣以上充掌總䕶/諸将統制軍旅察治奸宄以肅清一道凢兵民之政皆)
(掌焉帥其屬而聽其獄訟頒其禁令定其賞罰稽其錢/榖甲械出納之名籍若事難專决則具可否禀奏即于)
(機速邉防及士卒抵罪則聽以便宜裁斷竝會要續㑹/要建炎元年李綱請沿河淮泗沿江置安撫使兼馬歩)
(軍都總管以文臣充二年令将兵處知州帶管内安撫/使後省四年置鎮撫使罷逐路安撫使後罷鎮撫使置)
(安撫使如故時諸路又有安撫大使自兩浙西路劉/光世始二品以上為帥即為安撫大使中興㑹要)
歴代事實藩岳(陸宣公行/韓滉制)岳政(唐大詔令蘇頲撰惠文/太子哀冊出咨岳政入)
(塡邦/紀)列岳(唐會昌五年冊尊號赦/繫我輔臣洎茲列岳)方州大臣(韓文荅元/侍御書)
五都伯長(韓文贈張/童子序)文武兼僃(唐職林裴行儉字守約/儀鳯二年詔行儉為安)
(撫大使使滿至京師将吏為刻石碎葉城紀功帝勞曰/行儉提孤軍深入萬里兵不血刃叛黨禽夷可謂文武)
(兼僃/矣)士服威愛(唐㑹要程務挺以左衛大将軍為單于/道安撫大使禦突厥務挺善綏士服其)
(威愛突厥憚/不敢盗邉)許以便冝(馬儉為并州道安撫大/使許以便宜唐職林)請赦脅
從(唐職林狄仁傑字懐英突厥入趙定剽掠遁去拜仁/傑河北安撫大使時民多脅從於賊仁傑願曲赦河)
(北一切不/問詔可)
皇朝事實帥節(丁未録韓琦判相州制無安/帥節之樂猶待衮衣之還)大斾髙牙
(楊億代表大斾/高牙任雄節制)襲衣金帶(咸平四年張齊賢充涇原儀/渭邠寜環慶鄜延州保安鎮)
(戎清逺軍安撫經畧使賜襲衣金/帶白金有差命中使祖於瓊林苑)宣布德澤(㑹要咸平/三年以翰)
(林學士王欽若為并州道安撫大使知制誥梁顥為陜/西路安撫使所使録問繫囚真宗諭之曰朕觀省風俗)
(尤難其人數日思之無易卿等/各宜宣布德澤使知朕勤恤意)尤著惠愛(見百姓繪/像以事注)政
尚寛厚(見活饑民二/萬六千注)發廪振貧(言行録韓康國獻肅公/絳字子華江淮兩浙嵗)
(饑以公體量安撫江南東西二路到/部則發倉廩振貧乏問百姓疾苦)蠲租募粟(見下/注)活
饑人百九十餘萬(言行録韓魏國忠獻王琦益利路人/饑為體量安撫使公至則蠲租減税)
(以募人入粟招募壯者刺以為廂禁軍檄劍門闗民流/移欲東者勿禁活饑人一百九十餘萬蜀人曰使者之)
(來更生/我也)活饑民二萬六千(許龍圖份行状知鄧州兼荆/南西路安撫使政尚寛厚務)
(為勸戒而人盡其情庭無留訟葢一本於誠信故人愛/服之在鎮四年一路獄空者八十縣鄰路饑流詔公賑)
(濟全活饑民二萬六千九百有竒去之日百/姓遮道拜泣比之召父杜母而立祠于堂)察訪邉民
利害(范雍充陜西縁邉州軍體量安撫使詔所/至察訪邉民利害及體量官吏能否㑹要)體量官
吏能否(上/注)薦諸将二十餘人(言行録王文忠公堯臣元/昊反以公為陜西體量安)
(撫使視四路山川險易還言某路宜益兵若干某路賊/所不到某路宜急為備至於薦諸將其可用者二十餘)
(人後皆/為名将)治兵以法(程明道先生撰彭思永行状河朔謀/帥以公鎮高陽時狃於承平治兵者)
(鮮明紀律公為帥方重嚴正犯/者頗以軍法從事驕兵大戢)修戰陣之法(宋若水撰/劉忠肅公)
(珙諡議公鎮江陵條上兵少財匱之状除去詭名虛籍/之弊大修部伍戰陣之法且謂襄陽兵戍乆屯不歸為)
(不便則立畨休/之制軍情大恱)録功状不以私(朱晦菴撰行状劉忠肅/公珙巨㓂李金奮起為)
(亂以公為荆湖南路安撫使公入境則賊衆已數萬公/檄鄰道謹斥堠守隘塞亟奏請下荆襄發卒又遺書制)
(置使沈介請毋湏報而亟遣以來介為遣兵官軍日盛/而賊勢日衰於是賊徒執李金以降酋黨盡戮旣乃録)
(諸将功状列上一毫無所/私上嘉歎再三璽書褒美)弭盗三䇿竝用(莫濟撰葉夢/得行述宰執)
(奏福建安撫葉夢得措畫弭盗之事上曰盗之竊發多/縁守令非人掊克所致冝令帥司條具凢有害於民者)
(除之自此公或招或捕/或誘之弭盜三䇿竝用)諭木斗以威德(東都事畧熊本/神宗朝詔本安)
(撫䕫路營佛􁇢破賊黨與焚蕩聚落諭/木斗以威德氣索以溱州地歸建南平)諸鎮畫像立祠
(言行録韓魏公所歴諸大鎮皆有遺愛人人畫像事之/獨魏人立生祠為塑像嵗時瞻奠比狄梁公戎狄尤畏)
(公名凢使契丹及來使/者必問韓侍中安否)百姓繪像以事(周益公集張忠/定公燾外和内)
(剛臨事有仁者之勇在蜀四年尤著惠愛百姓皆繪像/以事後帥李璆賛云公昔在蜀千載一人公今去蜀千)
(百其身願公冄來以/慰斯民盖實録也)邊使必問安否(見諸鎮畫/像立祠注)帥揚年
職與父同(張守撰許龍圖份墓誌除知揚州公言異時/帥臣於經賦之外増上供九萬四千餘斛而)
(民不堪願如舊額上從之文定公許蔣公之父也嘗以/學士帥淮揚年四十五及公之至年職皆同縉紳榮之)
比召父杜母(見活饑民二/萬六千注)比狄梁公(見諸鎮畵/像立祠注)
羣公精語來帥熊羆(韓文河中府連理木頌/云來帥熊羆四方作儀)受瑞析珪
建麾作牧(文選燕昭/王碑云)以鈇鉞鎮河陽(韓文送温造序云/大夫烏公以鈇鉞)
(鎮河陽/之三月)有弓矢鈇鉞之權(韓文送俱文珍序云當藩垣/屏翰之任有弓矢鈇鉞之權)
以文昌為帥長(白集制詳見/參議門注)猶待衮衣之還(見前節/帥注)尹正
大都節度羣州(皇甫湜荆南/判官㕔壁記)視公之令如風雲(柳子厚/武岡銘)
(序元和七年黔巫東鄙蠻獠雜擾賊脅守帥時潭部戎/帥御史中丞柳公綽練立將校提卒五百屯於武岡不)
(震不騫如山如林告天子威命明白信順亂/人大恐視公之師如百萬視公之令如風雲)
前賢詩詞改命付忠良(韓退之送李尚書赴襄陽帝憂/南國切改命付忠良云云賜書)
(寛屬郡戰/馬隔隣疆)威風挾惠氣(韓退之酬山南鄭相公榮公鼎/軸老烹幹力健倔帝咨女予往)
(牙纛前坌沸威風挾/惠氣盖壤兩劘拂)衛甲綴朱綅(王荆公送鄆州宋諫/議通班三殿邃行部)
(十城兼申甫周之翰龜䝉魯所曕云云首路龍/旗盛提封虎節嚴賜衣纒錦艾衛甲綴朱綅)旌旗蔽
牛斗(王荆公和吴仲庶出守潭州浩然江湖思/果得東南守傳鼓上清湘旌旗蔽牛斗)元侯文
章翁(王荆公送元厚之知福州令為大帥府千里來赴/愬元侯文章翁更以吏能著銜詔出黎嶺方為逺)
(人慕旌旗滿流/水冠蓋東門駐)講德蜀人思(岑參送嚴黄門再鎮蜀川/授鉞辭金殿承恩戀玉墀)
(登壇漢主用/講德蜀人思)乘軺遐布一方春(陳充送陳學士入川安/撫凝旒西顧蜀川民白)
(玉堂前命侍臣捧詔暫辭/三萬侣乘軺遐布一方春)趙公玉立髙歌起(杜甫詩分/閫救世用)
(賢豪趙公玉/立髙歌起)先聲已振越溪山(蘓東坡送穆越州舊政/猶傳蜀父老先聲已振)
(越溪山/云云)㑹稽聊喜得方囘(蘓東坡送錢穆父出守越州/京兆從教思廣漢㑹稽聊喜)
(得方/囘)春生儘有秋殺無(楊誠齋餞洪帥張伯子移鎮京/口夢入飛雲卷雨簾袖却築巖)
(作霖手滕王閣上唐阿舒春生秋殺震江湖吏部未見/張尚書春生儘有秋殺無江西千州百萬户父非姓召)
(母非/杜)畫船簫鼓出都時(王荆公送福建張比部畫船簫/鼓出都時萬里驚鷗去不追却)
(望塵沙應駐節㑹/逢山水即吟詩)近來廊廟多西帥(楊誠齋送丘宗卿/帥蜀近來廊廟多)
(西帥出相誰/言只在東)西蜀宣威百萬兵(楊誠齋送丘宗卿帥蜀/西蜀宣威百萬兵㑹湏)
(號令自/精明)錦水花潭照碧油(楊誠齋餞趙子直出帥益州錦/水花潭照碧油西清學士舊)
(鼇頭隨身琴鶴如清/獻治蜀功名更武侯)
四六警語　(帥垣/帥閫)　(玉帳/油幕)　(雄藩/分閫)　(碧幢/外閫)
發端(疇咨舊弼/出牧价藩)　(升班東觀/宅牧南郊)　(出綸中禁/建纛大藩)　(陞華邃閣/作鎮輔藩)
　　(光奉宸綸/榮分帥閫)　(顯疇碩輔/丕緫元戎)　(揚庭播告/分閫保釐)　(光奉綸言/移牧㑹府)
　　(詔下法宫/寵分帥閫)　(緑底藉綸/紅牙易閫)　(金鳯銜書/玉麟分閫)
起聨(外䑓借重早疇八使之庸/内閣聨華就畀十連之寄)
　　(璇樞拱北夙披霧於青霄/玉節奠南茲分波於緑水)
　　(玉佩丁東雲近方丈蓬萊之上/碧幢閒暇風行洞庭青草之間)
　　(衮衣繡裳尚欝歸周之命/櫜兠㦸纛有嚴制閫之權)
　　(道古今而譽盛徳既將相之兼資/至将相而歸故鄉在古今而有㡬)
　　(九重圖任起東府之元勲/十乘申咨撫南昌之故郡)
　　(畫舫青簾昔固誡灔澦之馬/碧油紅斾今重認常山之蛇)
　　(泰階六符下照星沙之地/元戎十乘大開天柱之雲)
　　(去國六年雖走卒知有司馬/奏功千里以東郊就煩畢公)
　　(遙瞻入益之星未離楚分/適及戍齊之日將拜荆州)
　　(帝謀連帥付江湖襟帶之區/公以名儒當禮樂詩書之選)
　　(截江而屹廬山仰髙有日/披雲而覩衡嶽拜下可期)
　　(十乘自天而下官輟言語侍從之臣/七閩在國之南今得禮樂詩書之帥)
警句(坐鎮北㓂之游魂/抑使西聞而破膽)　(揮周郎之羽扇/岸蜀相之幅巾)
　　(雖輕裘而緩帶/甚堅甲以利兵)　(令嚴而部伍訓齊/氣和而鼓角讙亮)
　　(錫盾琱戈之持重/輕裘緩帶之雍容)
警聨(裴度在外實係重輕猶欝蒼生之望/富相處中大勝夢卜方深當宁之思)
　　(入踐斗樞本五兵於宥宻/出臨鉞鎮借六纛以蕃宣)
　　(范老子之制黠􁁊胷有數百萬兵/富青州之活饑民功過二十四考)
　　(崇詩書説禮樂天稟有餘/羅弓矢植旂旄人疑為晚)
　　(雖若防制水四鄰賴鄆帥以為安/然如渇赴泉萬里徯温公之入相)
　　(盧矢􁂍弓新元戎之號令/白鹽赤甲壯全蜀之藩垣)
　　(好音南下巳光卷雨之䑓隍/紫氣西來佇迓蔽天之旌鉞)
　　(其如赤子盗弄黄池之兵/暫借元戎談笑青油之幕)
　　(通都大邑無奸伏得容其間/百姓三軍有父師之臨其上)
　　(彤弓盧矢已頒錫晉之恩/衮衣繡裳即迓歸周之命)
　　(五馬建牙民重逢於謝守/元戎分閫士願識於荆州)
結聨(櫜鞬迎謁行将趍節制之嚴/衮繡祝歸自此喜生成之造)　(喜聞千騎之上頭/敢貢雙魚之中素)
　　(有河陽之幕以致温造雖愧非材/勒淮西之碑以頌晉公已思濡筆)
　　(依大邦節制之尊/伸小夫竿牘之敬)　(熏心削牘姑馳誠大纛之前/拭目予環即迎拜修門之外)
　　(裹章服而揖上官行披符采/受約束而詣大府一聽指呼)
　　(慚無好語敢賡岳牧用詞人之詩/尚兾異時願作聖主得賢臣之頌)
　　(願毖寝興之節/永為宗社之休)
　　(問起居於大府雖未遑靴袴之趨/托坱圠於化鈞將終借甄陶之造)
　　(望髙牙而引領/馳尺牘以通誠)
　　(八命作牧九命作伯暫歸緹騎之臨/二節以走一節以趍行有黄麻之拜)
總帥屬　經屬附
皇朝事實直言不隱(楊誠齋撰向節之行状公字節之/調廣西經畧司幹辦公事桂帥李)
(浩與公有舊事無小大必直言不隱李浩欲於近城為/營田從事皆承意取逃户絶産籍入之務多其數以合)
(浩意公曰桂環城皆山土田瘠少今所籍者多涸/源嶢崅徒勞人工無益也其後卒如公言廢之)遇事
慷慨(詹定庵先生撰孫昭逺墓誌公字顯叔佐河東經/畧司幕府陜西方用師夏人乃窺河東帥司奉朝)
(命聚師令王舜臣將之敵知有僃去它路朝廷謂不當/擅追舜臣兵入塞并劾主議者公請獨坐其遇事慷慨)
(如/此)詣闕議攻守之策(職官分紀元昊反夏竦為經畧招討/使辟尹洙為經畧判官上意必欲誅)
(元昊詔遣近臣督戰韓琦時為招/討副使與洙詣闕議攻守之策)有用之材(言行録湯/思退為相)
(時武舉第一人趙應熊擬授江東帥司屬官上曰應熊/有用之材觀其所試皆有可采公曰應熊初入仕宜如)
(此處之飬其/資望上曰善)納降上䟽(東都事畧趙卨傳字公才夏人/不庭郭逵宣撫陜西帥延安卨)
(皆在幕府种諤擅納綏州降羌數萬/朝廷病其生事議誅諤卨上䟽云云)得發遣三昩(東都/事畧)
(李之儀傳之儀字端叔善屬文工於尺牘蘓/軾嘗謂得發遣三昩軾帥定武辟置幕下)不願出他
門(東都事畧王巖叟字彦霖韓琦留守北京辟巖叟為/屬韓絳代琦欲留巖叟巖叟謝曰巖叟魏公之客不)
(願出他門也/士君子稱之)除宗正簿(東都事畧游師雄字景昇趙卨/帥延安辟為屬乆之除宗正寺)
(主/簿)同游嵩山(邵氏聞見録謝希深歐陽永叔官洛陽時/同游嵩山歸暮抵龍門香山雪作留守錢)
(文僖公遣吏以厨傳歌伎至且勞之曰山行良勞當少/留龍門賞雪府事簡無遽歸也錢遇諸公之厚類此)
參議(唐置藩鎮皆有參謀至行軍亦有之闗預軍中機/宻張建封署温造字簡輿說劉濟使納忠於朝本)
(朝建炎四年詔兩浙西路安撫大使許置參謀參議各一/員紹興四年詔沿江三大使司亦許置參謀參議官五年)
(詔江東西路湖南浙西安撫大使許置參議安撫使許置/參議其參謀參議請給依本路提舉茶鹽攴破中興㑹要)
歴代事實參幕(常集實參戎/幕俾倅中權)賔介(白居易裴敞制藉/賔介以參謀猷)佐
戎之任(常集授韓厥/佐戎之任)介僎之重(晏公類要權集將柱後/惠文之冠委以謀謨介)
(僎之/重)請倅戎旃(常集/云云)陳琳草檄(白六帖任居軍要權制/兵機參謀幕府制勝樽)
(爼從軍則望重仲宣王粲佐幕則才高阮瑀字元瑜/魯連飛書燕將得而自殺陳琳草檄魏祖讀以愈風)魯
連飛書(見/上)杜甫不冠(嚴武鎮成都奏杜甫為參謀甫放/恣常醉登武床瞪目視武曰嚴挺)
(之乃有此児武不為忤結廬浣花里/武過之甫有時不冠其傲誕如此)
皇朝事實議論知無不言(真西山撰墓誌劉文節公光/祖時趙忠定帥蜀請公參謀)
(議以自助時同幕皆一時選相與上下議論知無不言/覊制諸蠻弭耳妥伏其他建明甚衆成都之政遂為天)
(下/最)論君子小人(劉岑撰墓誌向子忞字宣卿朱丞相勝/非以督府討李成於江西屈公參議有)
(一縣令以不亷被訟方求薦書入幙中公具以姦贓白/丞相俱斥去因論君子小人不可使混雜以亂政丞相)
(皆納/用之)
羣書精語以才佐賢蜀必理(白集制西川曰益都以文/昌為帥長俾鎮撫焉命審)
(規為上介俾為左右焉文昌賢而審規軰才以才佐賢/蜀必理矣輟三署郎加命服以遣之其於張大光榮與)
(四方鎮征之賔寮不侔矣茍佐吾相/以善政聞吾寜乆遺汝於諸侯乎)致元翼於羊杜間
(白行張洪制云元翼殿我漢南求賢乞能以自參貳/今以命洪茍致吾元翼於羊杜間别有陟命之典)藉
賔介以參謀猷(白居易行/裴敞制云)
前賢詩詞翰飛逐溟鵬(韓退之送侯參謀詩今君行得/所勢若脫韝鷹檄筆無與讓幕)
(謀識其􁋊収績開/史牒翰飛逐溟鵬)妙選異高標(杜甫贈盧琚參謀恭惟/同自出妙選異高標入)
(幕知孫楚披襟得鄭僑丈人藉門地閥/閱冠雲霄藻翰惟牽率湖山合動搖)
機宜(國朝安撫司其屬有管勾機宜文字建炎初許置/主管機宜文字書寫機宜文字各一員紹興四年)
(詔書寫機宜文字除係事干機密其餘文字並不/得簽書俸給京官依通判選人依簽判中興㑹要)
皇朝事實内賛宻謀(晦庵集張忠獻公宣撫都督諸軍/事奏以栻書寫機宜文字是時年)
(甫三十内賛宻謀外參庻務夙/夜懔懔直以君父之責為己憂)部分方畧(南軒集劉子/羽字彦脩父)
(忠顯帥真定復辟以從女真入㓂圍城數匝父子相與/死守部分方畧多公之謀寇不能拔而去名聞河朔間)
(除直/祕閣)雍容幕畫(初寮行劉伯壽涇原/機宜制雍容幕畫)築堡控衝(哲宗實/録楚建)
(中管勾鄜延經畧司機宜時元昊納欵建中數白主帥/請僃之乃命建中築安定黒水等八堡以控東路之衝)
(元昊犯邉以鄜/延有僃不敢入)募民為兵(晦庵集劉忠顯韐帥越辟其/子子羽主管機宜方臘反佐)
(忠顯募民為/兵卒全其城)召問邉事(哲宗實録趙卨郭逵帥延安辟/掌機宜文字上知其才召見問)
(邉事除集賢/校理還延安)直抵戎帳招諭(東都事畧王韶傳韶字子/純上平戎䇿神宗竒之以)
(為秦鳯路經畧司機宜文字時青唐俞龍珂族大難制/韶親帥數騎直抵其帳且留宿以示不疑龍珂遂率其)
(屬十二萬口來附於是青唐渭源諸/族俱納地周環二千里詔直集賢院)神宗知強至(神宗/實録)
(熈寜三年韓琦判大名府奏乞不散青苖上閱其奏/曰此必強至之丈也時至為大名府安撫司機宜)河
朔聞子羽(見部分/方畧注)除史館(哲宗實録韓維字持國富弼/安撫辟掌機宜文字未㡬除)
(史館/檢討)除檢詳(國史本傳趙君錫韓琦守大名辟主管/機宻文字改大理評事再任召除檢詳)薦
堪大任(哲宗實録王安禮字和甫唐介帥太原辟機宜/文字後帥呂公弼薦於朝謂堪大任代還召見)
(占對詳明神/宗勞問甚乆)不負韓公(丁未録李清臣字邦直韓絳宣/撫陜西即奏掌機宻文字就遷)
(太子中允檢正中書公事絳貶清臣曰/我不負韓公者因求還所遷秩補外)
前賢詩詞韓侯冰玉人(王荆公送韓持國從富并州辟/註富弼安撫河東辟維管勾機)
(宜文字韓侯冰玉人不可塵土雜云云子材宜用世談/者為嗚唈矧今名主人氣力足呼吸推賢為時輔勢若)
(朽易拉㑹當薦還/朝立子在閶闔)
帥幹(皇朝安撫司屬有勾當公事髙宗即位避御諱改/為幹辦公事建炎三年詔浙西安撫大使許置幹)
(辦公事官五員紹興四年江東西湖南浙西安撫大使/許置幹辦公事五員安撫使置幹辦公事四員中興㑹)
(要/)
皇朝事實畫策(平園集張忠簡公闡字大猷參政席益/帥湖南辟公幹辦公事洞庭羣盗熾張)
(公畫策造戰櫂訓水軍/賊勢以衰諸司交薦)直言不隱(楊誠齋撰向節之行/狀公調廣西經畧司)
(幹辦公事桂帥李浩與公有舊事/無小大必直言不隱餘詳帥屬)
四六警語　(上介/元僚)　(賓僚/參佐)　(機幕/)
發端(正位掖垣/賛戎督府)
起聨(蘭茝衆芳之所在雅稱游湘/芙蓉八月之方酣驩迎入幕)
　　(皇皇使者之華方慙誤渥/婉婉幕中之畫近借餘光)
　　(桂林勞從子之賢講聞髙誼乆矣/草堂就參謀之辟邂逅適我願兮)
　　(望太白於岷峨知登上佐/辭石洪之瀍穀來託底寮)
　　(若為碧落之功名/淹此青油之談笑)　(盍徑造紅藥緑松之列/顧詘為紅蓮緑水之遊)
　　(典刑足以領䄂諸儒/嚬笑足以慘舒一道)　(赤墀文石宜得斯賢/緑水紅蓮乃有此客)
　　(排紛剔劇而刃不頓/飛書走檄而筆不停)　(甘賛碧油幢之畫諾/小施素宦譜之緒餘)
　　(孔明用蜀府中實委之費褘/嚴武鎮川幕下固謀之杜甫)
　　(方禮樂詩書之帥妙簡乃僚/謂風流醖籍之賢宜寘之幕)
結聨(賓郄超於姑熟要令聴謝吏部之言/起温造於河陽斷可落杜將軍之膽)
　　(在檄走書飛之際敢不趨承/若心勞政拙之時惟祈寛假)
　　(號三語椽姑借重於賓筵/賜一札書倚褒陞於朝著)
　　(詩吟朱紱未誇書記之凱歌/敵死皁林切頌雍公之材業)
　
　
　
　
　
　
　
　
　翰苑新書前集卷四十五
欽定四庫全書
　翰苑新書前集卷四十六
　　　總監司
總監司(歴代書肇十有二州州十有二牧禹别九州有/九牧周禮八命作牧史記黄帝置左右監監於)
(萬國職官分紀秦置監察御吏漢興省之至惠帝遣御/史監三輔郡察事凡九條其後諸州復置監察御史文)
(帝以御史不奉法乃遣丞相史出刺并督察御史武帝/元封五年初置部刺史掌奉詔條察州以六條問事秩)
(六百石十二州員員十二人居部九歳舉為守相成帝/以為刺史位下大夫而臨二千石輕重不相凖乃更為)
(州牧秩真二千石位次九卿後漢光武復刺史乘傳周/行郡國録囚徒考殿最舊制州牧奏二千石事皆先下)
(三公三公遣掾吏按驗然後黜退光武用法明察不復/委三府故權歸刺舉之吏靈帝改為牧魏晉為刺史持)
(節都督庶姓為單車刺史後魏州置三刺史其後隨時/沿革互有不同隋開皇三年罷郡以州統縣自是刺史)
(之名存而職廢後雖有刺史皆太守之互名非舊刺史/之職理一郡而已煬帝大業罷州置郡置司諫䑓大夫)
(一人廵察畿内刺史十四人廵察畿外唐罷郡置州改/太守為刺史而雍州置牧神龍二年分天下為十道置)
(廵察使二十人以左右䑓内外官以堅明清勁者為之/景雲改置按察使開元中改置采訪處置使至德之後)
(改采訪使為觀察并領都團練治於所部之大郡本朝/監司有轉運使副判官使之按察官吏又有提㸃刑獄)
(有武臣同提刑又有提舉常平荼鹽司轉運置於乾德/判官置於開寳使副置於太平興國提刑置於淳化四)
(年省景祐復置天聖六年罷八年復置治平罷之迨置/於熈寜職遂不廢提舉常平置於熈寕元祐罷繼而隨)
(罷隨復提舉茶鹽置於宣和紹興罷之既而或置或廢/至紹興五年常平茶鹽併為一司而後提舉之職定)
歴代事實方伯(前漢何武曰刺史古之方/伯上所委任一州表率也)亷使(續通典/魏謩䟽)
(曰韋長任膺亷使/時長為觀察使)亷鎮(崔鉉制云/歴居亷鎮)使指(前司馬相如傳/云宣其使指)
眞刺史(見賈逵舉/不法注)銀印青綬(漢百官/表云)玉節金貂(見前賢/詩詞注)
銅印墨綬(晉百官/表云)赤幢曲蓋(晉向雄秦州刺史/假赤幢曲盖鼓吹)曲盖朱
旗(段頴起徒中并州刺史有功徴還京師穎乘輕車/介士鼓吹曲盖朱旗殷天蔽日連騎相繼數十里)徐
邈清白(徐邈遷凉州刺/史皎然清白)胡質清高(晉胡威父質為荆州/刺史威自京師定省)
(父賜絹一匹威曰大人清高何得此絹質曰吾俸禄之/餘也後武帝問威曰卿孰與父清對曰臣父清畏人知)
(臣清畏人不知/是臣不及父)楊秉清儉(後楊秉雅素清儉為刺史二/千石計日受俸禄不入私門)
(家室貧寠/併日而食)高肇清能(後漢高肇所莅五州皆以/清能著稱當時號良刺史)李恂席
皮(東觀漢紀李恂為兖州刺史/清約率下席羊皮卧布被)羊祜遺犢(晉羊祜為青/州刺史於郡)
(産犢及去職以官/職所生遺之而去)飲酌貪泉(晉呉隱之為廣州刺史有/水曰貪泉隱之酌飲之因)
(賦詩云古人云此水一㰱懐千/金試使夷齊飲終當不易心)坐無完席(同上隱之返/家之日唯身)
(而已宅茒茨六間坐/無完席以篷為屏風)行部(漢何武/𫝊云云)廵部(後漢之制乘𫝊/周行四方秋分)
(廵行所部録/囚徒考殿最)分路揚鑣(隋文帝紀詔民間情偽咸欲僃/聞已詔使人所在振恤分路揚)
(鑣將徧四海必/令為朕耳目)行部去襜帷(後郭賀字喬卿荆州刺史/有殊政百姓歌曰厥德仁)
(明郭喬卿中正朝廷上下平顯宗賜以三公之服黼/黻冕旒勑行部去襜帷使百姓見其容貌以彰有德)命
御褰帷(唐賈琮兾州刺史之部言曰刺史當逺聽廣視/糾察美惡何有反埀帷裳以自掩塞乎乃命御)
(者褰帷百城聞風震竦其/贜過者望風觧印綬去)叱馭九折坂(王尊為益州刺/史至其坂問吏)
(曰此非王陽所畏道邪尊叱其馭/曰驅之王陽為孝子王尊為忠臣)亷問七州(唐大詔令/亷問七州)
分刺諸州(漢百官表位居/牧伯分刺諸州)分郡督察(漢官觧詁曰分馳/郡國督察在位其)
(敷以言録/見囚徒)奉詔察州(西漢元帝刺舉州/事奉詔條察州)督奏郡國(漢朱/博表)
(云/云)山濤搜才(王隱晉書為冀州刺史州舊無人士自濤/居此州搜賢求才旌命所加三十餘人皆)
(顯名當世冀州/之士於是為盛)彦夏接士(臧榮緒晉書華􁫲字彦夏歴/江州刺史甚有威惠州乏豪)
(士以友道接士/甚得江表之歡)庾亮談詠(晉書庾亮鎮武昌諸佐吏殷/浩輩乘秋夜共登南樓俄而)
(亮至諸人將避之亮徐曰諸君少住老子於此興復/不淺便據胡床與浩等談詠其坦率行己多如此)望
風畏肅(下/注)聞風震竦(見上命/御褰帷)孺文按故人(蘓章字孺文/為冀州刺史)
(故人為清河太守喜曰人皆有一天我獨有二天章曰/今夕蘓孺文與故人飲者私恩也明日冀州刺史案事)
(者公法也遂舉正其罪州/人知章無私望風畏肅)賈逵舉不法(賈逵豫州刺史/舉奏二千石以)
(下阿縱不法者帝曰逵真刺/史也布告天下以豫州為法)奉詔六條(見官制/因革注)手書一紙
(晉陽秋劉𢎞遷荆州刺史毎有興廢手書丁寧卜欵/密莫不感恱咸曰得劉公一紙書賢於十部從弟)化行如
神(呉志崔㣲少有竒操為/益州刺史化行如神)恩化大行(魏志太祖以劉頵遷/揚州刺史頵单馬到)
(合肥建立州治安集之數年中恩化大行百姓越江山/而歸者以萬數於是立學校廣屯田興芍陂士門呉塘)
(以溉稲田/官民有利)决遣如神(前漢朱博冀州刺史博本武吏不/更文法行部吏民數百遮道自言)
(從事欲以觀試博博/决遣如神吏民大驚)斷决如流(茍晞道練於官事為兖/州刺史案牘盈積斷决)
(如流人/不敢欺)莫不震竦(呉録張康遷益州刺史正厲威嚴/表善懲惡所部肅然莫不震竦)號
王獨坐(王關遷冀州刺史不發私/書不畏強禦號曰王獨坐)皇甫賑饑(續漢書皇/甫嵩遷冀)
(州牧奏請一年租以賑饑民百姓歌曰天下亂兮/市為墟毋不任子兮妻失夫賴得皇甫兮復安居)喬元
開廪(晉喬元字公祖徙守州刺史年饑元開倉以給之/主者以舊典宜先表聞元曰方待奏報民且死開)
(廪訖乃上聞/天子嘉之)鼓樓擒盗(李崇為并州州多有劫盗崇乃/村置一樓樓内一鼓盗發打之)
(俄頃之間聲布百里遂/多禽獲設鼓樓自崇始)桴鼓不鳴(分紀邢卲除西兖州/刺史有善政桴鼓不)
(鳴吏人姦伏守令/長短無不知也)政治為天下最(見在州二/十年注)布政優優
(見兄弟/竝任注)獄無滯囚(見男女/岀迎注)百姓越江而歸(見恩化/大行注)呉人
襁負而至(晉羊祜為荆州刺史恩施均洽民/不疲勞呉人襁負而至者萬數)男女出迎
(宋書始興王澹字僧逺為荆州刺史曹無留事獄無滯/囚還朝人歌之曰始興王人之父赴民急如水火時復)
(來乳哺我重臨荆州男女出境/迎者萬餘人其得人情如此)童兒竹馬(郭伋字細侯/遷并州牧前)
(在并州素結恩德及後入界始至行部/到西河有童兒數百各騎竹馬於道路)賈父來晚(後賈/琮字)
(孟堅交趾屯兵反執刺史及合浦太守靈帝以琮為交/州刺史琮到部刺其反状咸言賦歛過重告寃無所遂)
(為盜賊琮即移書告示各使安業里巷歌曰/賈父來晚使我先反今見清平吏不敢犯)吏民請留
(分紀种暠遷凉州刺史甚得百姓懽/心被召還吏民老少詣闕請留一年)州人去思(司馬朗/字伯逺)
(為兖州刺史政化/大行百姓思之)重授并州(梁習字子虞遷并州刺史/邉境咸安文帝即位以習)
(有譽并土重授/并州為天下最)三臨徐州(分紀王懿字仲德為徐州/刺史三臨徐州威惠宣著)重
臨荆州(見男女/岀迎注)賜車葢彰德(前黄霸為揚州刺史治有/異績宣帝詔賜車盖特髙)
(一丈以/彰有德)賜黼黻彰德(見行部去/襜帷注)父子相代(分紀畢終敬/父子相代為)
(本州當/世榮之)兄弟竝任(夏侯逵為南豫州刺史兄□先經此/任竝有恩惠百姓歌曰我之有州頻)
(得夏侯前兄後/弟布政優優)四龍(東觀漢紀李元禮祖父修安帝時/生子亮叔訓秀號四龍皆為牧守)
在州二十年(魏梁習為并州刺史政治常為天下最太/初二年召為大司農習在州二十年無方)
(面珍物明帝異/之禮賜甚厚)在鎮十餘年(晉桓宣為梁州刺史在鎮/十餘年綏撫故舊甚得稱)
(譽/)召為大農(見在州二/十年注)舉為守相(職源漢光武時刺/史九歳舉為守相)以
補九卿(職源漢成帝綏和之制真二千/石位次九卿九卿缺以高第補)衣繡晝行(分紀/張既)
(字德容雍州刺史太祖曰君/還本州可謂衣繡晝行也)荀羡年少(晉荀羡為徐州/刺史時年二十)
(中興方伯未/有如羡少者)在外心朝廷(晉王昶字文舒遷兖州刺史/明帝即位雖在外任心存朝)
(廷/)
皇朝事實八條舉按(言行録湯思退為相言元祐宰臣/司馬光所陳舉按官吏八條詳宻)
(可行今欲立舉薦四條一曰仁惠二曰公直三曰明敏/四曰亷謹按察四條一曰苛酷二曰狡佞三曰昏懦四)
(曰貪縱凢監司州軍皆/得以此八條舉按從之)議獄必傅經典(言行録彭汝礪/字噐資公為監)
(司務大體不事細苛而於議獄/必傅經典故在京西多所全宥)部使十二任(蒋之竒為/部使者十)
(二任所至/以治辦稱)置籍書屏(紹興七年上謂宰執曰安民之要/無過擇監司可令侍從公舉中書)
(置籍朕亦書之/屏風置諸左右)條便民之事(乾道九年命監司各限十/日條便民之事件以聞)
得人一路安(紹興十七年上曰監司朝廷耳目之官今/天下無事恤民為先得其人則一路安不)
(可不擇/之也)貪吏解去(富弼薦楊紘為江東轉運紘常言不/法之人不可貸如使縱貪贓於一郡)
(一邑害良民千萬家不若去之不利一家耳聞者/望風解去或及期不敢之官然竟坐苛刻下遷)宗旦
詈蠻賊(仁宗時儂智高執孔宗旦欲任以事宗旦叱賊/大罵遂被害宗旦始官江東與李道徐尚同等)
(四人為監司耳目/號四證人多憚之)
自叙曰易難(分紀高陽王雍為湘州刺史雍曰為牧之/道亦難亦易其身正不令而行故曰是易)
(其身不正雖令/不從故曰是難)一筆勾(言行録范文正公為叅政取班/簿視不才監司毎見一人姓名)
(一筆勾之以次更易富公謂公曰十二丈則是一/筆勾焉知一家哭矣公曰一家哭何如一路哭耶)三虎
四證(慶厯中漕司楊絃王綽提刑王鼎頗/務深刻號江東三虎又四證見上注)
羣書旁引皇華(詩皇皇者華君遣使臣也送/之以禮樂言逺而有光華也)英蕩(周禮/地官)
(掌節皆以英蕩輔之杜子春云/以函器盛此節或曰英蕩畵函)轡絲(詩六轡如濡載馳/載驅周爰咨度又)
(六轡如絲/六轡沃若)旌節(周禮道路/用旌節)使節(周禮凡邦國之使節山國/用虎節土國用人節澤)
(國用龍節/皆金也)星駕(詩星言/夙駕)輶軒(風俗通曰周秦常以歳八/月遣輶軒之使採異代方)
(言還/奏之)使車(輿服志有大使/車有小使車)朱軒(謝承後漢書李壽乘法/駕騑驂朱軒就路又見)
(藝文/類聚)軺車驛騎(白帖云並/使車也)使星臨益(後漢和帝分遣使/者單車各至州縣)
(觀採風謡使者二人當到益部投李郃候舍郃問曰二君發/朝廷時知朝廷遣二使耶二人黙然驚相視曰不聞也問郃)
(何以知之郃指星示曰有二/使星向益州分野故知之耳)建節出闗(前終軍傳初終/軍步入闗闗吏)
(予軍繻軍棄繻而去及軍為謁者使行郡國建節/東出闗闗吏識之曰此使者乃前日弃繻生也)少府
出節(漢/書)張綱埋輪(後漢張綱傳漢遣八使循行風俗餘/人受命之部綱獨埋其車輪於洛陽)
(都亭曰豺狼當道安問狐狸遂奏梁/冀等條其無君十五事京師震恐)范滂攬轡(後漢范/滂傳滂)
(少勵清節時冀州盗起以滂為清詔使按/察之滂登車攬轡慨然有澄清天下之志)覽觀風俗(前/王)
(莽傳遣使者分行/天下覧觀風俗)動搖山岳(唐韋思謙曰御史出使不/能動搖山岳為不任職)
黜陟察風俗(唐德宗遣黜陟使十二人行天下/陸贄言使者請以五術察風俗)御史察
風俗(唐則天光宅元年/遣御史察風俗)
羣書精語州牧四岳持而綱(柳貞符篇堯置州牧四岳/持而綱之立有德有能者)
(參而維之運臂率指/屈伸把握莫不統率)
前賢詩詞玉節居分陜(梁元帝别荆州吏民詩曰玉節/居分陜金貂摠上流麾軍時舉)
(扇作賦且登樓年光徧原隰春色滿汀洲日華/三翼舸風轉七星遊向解青絲䌫將移丹桂舟)皇華御
史雄(孟浩然和李侍御渡松滋江詩南紀西江/濶皇華御史雄截流寜假檝桂席自生風)繡衣春
當霄漢立(杜詩入/秦行)
四六警語　(邊使/福星)　(外䑓/刺史)　(皇華/亷使)
發端(攬轡撫封/褰帷問俗)　(奏最慿熊/陞華駕牡)　(出綸渙沛/攬轡觀風)　(顯被絲言/榮將繡指)
　　(上思元老/皇遣使臣)　(輟玉筍班/遣皇華使)　(肅將星駕/分察日畿)　(珠旒遣使/銀印生光)
　　(渙發芝函/寵更英蕩)
起聨(一道服於教條不勤易地/六轡熟於原隰益足觀風)
　　(家人有嚴君焉舊膺此選/皇華遣使臣也今世其官)
　　(周原六轡與春風和氣以偕來/閩部百城若景星慶雲之争覩)
　　(踐揚乆矣真四方慈惠之師/聲望隱然好一道澄清之使)
　　(六月之吉方深旱而望雨之勤/二天之臨頓有穆如清風之喜)
　　(王言如絲而如綸親承臨遣/使節用龍而用虎逺有光華)
　　(送禮樂而有光華古莫重乎膚使/一道德而同風俗今又在於亷車)
　　(使星臨於分野原隰生光/喜氣排於寒冬陽春有脚)
警句(畵繡分光/宵衣寛顧)　(慷慨叱王尊之馭/澄清登孟博之車)
　　(未論山岳之動搖/先訪閭閻之疾苦)　(觀風而得偉人/未春而有和氣)
　　(遙知登車之慨然/必有解印而去者)　(褰帷皆起廢之方/攬轡即折衝之略)
警聨(褰帷問俗捐隻手以活民/攬轡澄清炯雙眸而察吏)
　　(漢使所部十三州咸䝉惠澤/湖南之地二千里如在春風)
　　(威聲搖岳見登車攬轡之初/汙吏望風至投印解綬而去)
　　(掲節以出送之禮樂而有光/當官而行編之詩書而無愧)
　　(用龍節用虎節以英簜輔之/有豹韜有犬韜賢長城逺矣)
　　(乘槎直上天已界於漢中/叱馭疾驅星忽臨於益部)
結聨(詠四牡之閑閑暫勞攬轡/扈六飛之耳耳行即召環)
　　(前時呉下阿䝉豈堪刮目/明日冀州刺史更望私恩)
　　(以故人而望蘓孺文豈其敢爾/執公禮而事陳仲舉尚或能之)
　　(繡衣霄立姑為七聚以少留/璽詔春頒即對三朝之促覲)
　　(負弩矢而迎惟謹伺候人之告/解印綬而遁恐當為屬吏之先)
　　(以身受察敢言臭味之同/握手劇談尚索形骸之外)
　　(薄宦萍浮豈獨幸依於亷察/寸心茅塞庶㡬䝉益於話言)
　翰苑新書前集卷四十六
欽定四庫全書
　翰苑新書前集卷四十七
　　　轉運使(運管/帳幹)　(運幹/)
轉運使(唐先天二年李傑充水陸轉運使盖使名之起/開元二十一年裴耀卿以侍中充江南淮南轉)
(運使而崔希逸蕭旻為副使始此天寳以韋堅充勾當/轉運使第五琦充諸色轉運使劉晏充諸道轉運使其)
(後韓滉杜悰杜讓能崔昭緯皆以宰相充使而諸道分/置廵院皆統於此五代罷廵院始置轉運使唐㑹要職)
(官分紀本朝藝祖懲五季藩臣擅有財賦不歸王府自/乾德以後僣偽略平始置諸道轉運使以總利權開寳)
(六年廣南平除徐擇為判官盖轉運判官始此其轉運/使之名國初但曰勾當某路水陸計度轉運使官高者)
(則曰某路計度轉運使太平興國初皆曰使兩省以上/則為都轉運使又置副使與諸路判官焉又置同勾當)
(轉運事俄罷諸路副使真宗毎用兵或令都部署兼轉/運使王師征討則有隨軍轉運使事畢即停至道中詔)
(曰天下物宜民間利病推轉運使得以周知更互赴闕/延見詢問焉慶厯中皆帶按察之任六年罷之先是判)
(官與轉運争權而罷至嘉祐中復置職略熈寜二年詔/轉運使用本資序人即充資序下一等為權二等為權)
(發遣㑹要掌經度一路之財賦以充外計檢察儲積稽/攷籍帳則𨽻轉運使歳察所部亷能而保任之若疲軟)
(或冒法則隨其職事劾奏職官志中興以來除授不常/唯使副判官常置舊制轉運司除授皆命詞給告渡江)
(已後例給勑命後稍復舊轉運使副命詞運判則否六/年諸路運判亦命詞給告紹熈後使副運判不雙除)
歴代事實漕引(唐大詔令元和勑陜/洛漕引悉歸中都)焦心苦形(劉晏與/元載書)
(曰見一水不通思荷挿而先徃見一粒不運願負米/而先趣焦心苦形期報明主晏以轉運為任如是)剖
析如流(唐王播字明敭充諸路轉運使雖案牘/鞅掌剖析如流黠吏詆欺無不彰敗)任賢能
(劉晏唐舊史曰歴代操利病為國計者莫不損下益上/危人自安變法以弄權歛怨以構禍皆有之矣如劉晏)
(通擁滯任才能冨其國而不勞於民儉其家而歸利於/衆第伍琦促辦應卒民不加賦而國豐饒亦庶㡬矣)
察治否(唐潘孟陽傳孟陽加鹽鐡轉運副使并察諸/侯治否孟陽氣豪倨所至㑹賓客留連倡樂)馳
傳給軍(後㓂恂傳光武拜恂河内太守謂曰河内全富/吾將因是而起昔髙祖留蕭何鎮闗中吾今委)
(公以河内堅守轉運給足軍糧光武於是北征恂收租/四百萬斛轉以給軍時軍食乏恂以輦車驪馬轉輸前)
(後不/絶)開渠通漕(唐韋堅傳𤣥宗擢堅為陜郡太守水陸/運使漢有運渠起闗門西抵長安引山)
(東祖賦堅乃占咸陽壅渭為堰絶㶚滻而束注永豐倉/下復與渭合初滻水之左有望春樓堅於下濬為潭以)
(通漕帝為升樓詔羣臣臨觀詔曰闗輔之間尤資殷贍/比來轉輸未免艱辛故置此潭以通漕運萬代之利一)
(朝而/成)置倉省運(唐傳裴耀卿同門下平章事充轉運使/於是置河隂集津三門倉引天下租繇)
(盟津泝河而西三年積七百萬石省運費三十萬緡或/說耀卿請進所省脚錢以明功利耀卿曰此盖公家盈)
(縮之利爾不可以求寵乃奏充/所司和糴等錢明年遷侍中)韋堅裨國(唐韋堅善探/候主意見宇)
(文融等以力剥財物争行進奉而致恩顧堅乃以/轉運江淮租賦所在置吏督察以禆國之倉廪)彦昭
治財(唐僖宗時崔彦昭長於治財賦召/為吏部侍郎充諸道鹽鐡轉運使)鄧訓省費(後鄧/訓傳)
(永平中理滹沱石臼河從都慮至羊腸倉欲令通漕太/原吏人苦役連年無成轉運所經三百八十加隘前後)
(沒溺死者不可勝筭鄧訓知大功難立上言遂罷/其役更用驢輦歳省費億萬計全活徒士數千人)歳致
四十萬(唐劉晏傳代宗立晏領東都河南江淮轉運常/平使乃移書於宰相元載以為大抵運漕之利)
(與害各有四載得書盡以漕事委晏故晏得盡其才歳/輸始至天子大恱馳使勞曰卿朕鄼侯也凢歳致四十)
(萬斛自是闗中雖/水旱物不翔貴矣)粟行三百里(管任法篇粟行三百里/則國無一年之積粟行)
(四百里無三年之憂行/五百里則衆有憂色)漕榖給京師(前食貨志昭帝五/鳯中耿壽昌奏言)
(故事歳漕闗中穀四百萬斛以給京師用卒六萬人宜/糴三輔𢎞農河東上黨太原郡穀足供京師可以省闗)
(中漕卒/過半)運米濟闗中(分紀劉晏以轉運為己任凢所經/歴必究利病運米數千萬石以濟)
(關/中)三十鍾致一石(前漢書秦欲攻匈奴使天下飛芻輓/粟起於黄陲瑯琊至負海之郡轉輸)
(河北率三十/鍾而致一石)漕粟給中都(同上高帝時漕山東之粟以/給中都之官不過數十萬石)
(孝武通西南夷道作者數萬人千里負/擔餽糧率十餘鍾致一石職官分紀)虛郡廪賑饑(前/漢)
(山東水災民饑天子遣使虛郡國倉廩以賑/猶不足使者分部䕶冠盖相望費以億計)下巴粟賑
民(前漢山東河災民饑使者冠盖/相屬於道䕶之下巴粟以賑焉)
皇朝事實都漕(四朝國史顧臨傳臨以給事中使河/隍梁燾言都漕之職在外豈無其人)外
計(長編咸平五年命度支使梁鼎與河北轉運使耿望/計度積邉芻糧先是三司移文貢成外計未嘗有所)
(規畫故以/此専命之)錦袍(景祐間河北河東陜西三/路漕臣賜方勝練鵲錦袍)緋衣(國朝矦/陟除淮)
(南轉運使賜/緋衣袋帶)心計(見運米百/餘萬石注)秋毫不取(言行録楊誠齋/萬里謚文節漕)
(運江東凢行部常禮一切不納至於折爼交饋/秋毫弗以自入悉歸之官為錢一千六百萬)才器高
爽(李絢字公素景祐中及第授大理評事通判汾州召/試授太子中允直集賢院未㡬除京西轉運使時吕)
(文靖執政好擢用奇材謂曰朝廷之制未嘗有釋褐朝/再任為轉運使者以學士才器高爽故有以授宜副)
(廷之意絢到任/有澄清之志)方嚴清肅(陳堯佐六為運使方嚴清肅/臨下使人知畏而重犯法)
賢士(東都事畧薛映傳映字景陽太宗召對顧/謂左右曰薛映賢士也除江西轉運使)最識大
體(言行録張士遜出為江西轉運使辭王文正公於政/事堂公從容曰朝廷權利至矣士遜起謝後迭更是)
(職思公之言未嘗求錐刀之/利識者曰此運使最識大體)可為模範(長編司馬光語/人曰今復以子)
(駿為轉運誠恐非宜然欲救東土之弊非子駿不/可此一路福星也可以為諸路轉運使模範矣)刺篤
之任(曲阜行張商英河北轉運/使制往總一方刺篤之任)刺舉之官(胡文恭行趙/良規制逺採)
(漢典設刺舉之官近/參唐制考將漕之最)使權甚重(咸平元年上謂輔臣曰/諸路轉運使按察官吏)
(使權甚重必湏平允之吏/寛猛適中卿等其慎擇)歳察亷能(㑹要歳察所部亷/能而保任之若疲)
(軟或冒法則隨/其職事劾奏)専務舉官(言行録楊宣懿公察公為江/東轉運使在部専以舉官為)
(急務人或譏之察曰此按察職也茍/掎拾羡餘則俗吏能之何必我哉)舉亷勤之士(咸平/三年)
(祕書監查道言朝廷命轉運使副請令得替先批書一/任曾舉若干亷勤才識之士曾奏若干貪殘猥濫之人)
(朝廷量其臧否/以行賞罰從之)訪三等能否(國朝開寶九年詔諸道知/州通判及臨事務官吏宜)
(令諸路轉運司亷訪其能否第為三等歳終以聞以臨/事簡慢所涖無状者為下恪居官次職務粗治者為中)
(尤異有殊績者為/上當行大誅賞焉)察官吏為三等(長編景祐元年令諸/路轉運使副察所部)
(官吏能否辨為三等公勤亷幹文武可取利益於國及/於民者為上幹事而無治聲者為次畏懦而貪慢公不)
(治贓状未露濫聲頗彰/者為下並列状以聞)有澄清之志(見才器/高爽注)未嘗按吏
(言行録陳文惠公六為轉運使常以方嚴肅下使人知/畏而重犯法至於過失則多保佑之未嘗按黜一吏)
不納毁譽(言行録孫甫字之翰為轉運使所至州縣視/其職事脩廢察其民樂否以此陞黜官吏而)
(不納毁譽遇下/雖嚴而不害)以法繩州郡(言行録孫甫為兩浙轉運/使范文正公守杭州以大)
(臣或便宜行事公曰范公貴臣也吾屈於此則不得伸/於彼矣由是一切䋲以法而嘗以監司自處范公遇之)
(無倦色及退而不能無恨公遇范公/不少下然退而未嘗不稱其賢也)官吏望風而肅(職/官)
(分紀國朝何郯為河北都/漕郡縣官吏望風而肅)貪吏投劾而去(言行録王懿/敏公素公為)
(淮南都轉運使兼按察使時初置按察諸路/以苛公獨不苛然貪吏有自投劾而去者)擿姦伏一
路悚栗(東都事畧楊察傳察字隱父修起居注出為江/東轉運使部吏頗易其年少及擿姦伏一路悚)
(栗召為/右正言)奏殘暴八州知勸(言行録彭思永字季長為荆/湖北路轉運使至部奏黜守)
(令之殘暴疲懦者各/一人而八州知勸)吏不得為姦(慶厯中王鼎遷尚書/刑部郎中天章閣待)
(制河北都轉運使科率稅/賦事皆躬親吏不得為姦)家莫敢為非(國朝王素為淮/南都運所布耳)
(目甚廣人人苦素坐/視其家莫敢為非)福星(四朝國史哲宗立念東國困/于役竄呉居厚復以鮮于侁)
(為京東轉運使司馬光曰以侁之賢不宜使居外顧齊/魯之區彫敝已甚湏侁為福星救之耳比行曰福星往)
(矣安得如侁百輩布列天下乎/士民聞其重臨如見慈父毋)慈父(見上/注)訪民疾苦(劉/後)
(溪撰趙忠定墓誌公諱汝愚將漕江西毎輕車携主案/吏二候兵一馳原隰訪民疾苦自帥閫而下悉嚴憚之)
(不敢/肆)濟民饑(見有數年/之積注)減丁口稅(神宗實録蔡襄為福/建路轉運使復古塘)
(以溉民田人利之為生祠於塘側乂/奏乞減闉人五代時丁口稅之半)減冶課便民(言行/録陳)
(文惠公堯佐為河東轉運使河東地寒而民貧奏除石/炭稅減官冶鐵課歳數十萬以便民曰轉運征利之官)
(也利有本末下有餘則/上足吾豈為俗吏哉)代輸四郡稅(言行録程大昌字/泰之徙江西路運)
(副公曰可以興利除害行吾志矣歳儉岀錢十餘/萬緡代輸四郡五等夏稅折帛遏饑民為盗之原)編財
賦科約(言行録李文簡公燾字仁甫號㢲齋先生除潼/川路轉運判官州縣多横歛公選官置局括一)
(道財賦列其名色使有無相補酌三年中/數而為帳編示官吏名為科約至今不廢)置財賦都簿
(同上文簡公副運江西置一路財賦都簿未㡬召還乞/令本路毋廢此書上曰卿不為高論務在便民甚善)
賦歛寛平(言行録王待制質遷荆湖北路轉運使當用/兵西方急於財用之時獨不進羡餘其賦歛)
(近寛平治以常法他路不/勝其弊而荆湖之人自若)上生財飬民十二事(東都事/畧吕大)
(忠傳字進伯元豐初除河北路轉運判官大忠言古之/理財視天下猶一家朝廷者家也外計者兄弟之家居)
(雖異而財無不同未有餘資而不/與者也乃上生財飬民十二事)營田贍邉(歐陽脩出/使河東開)
(營田以瞻邉儲至今賴之初執政委脩以河北/之漕亦幸其不職而汙嫚其才脩至頗稱其職)芻糧饋
邉(見外/計注)精意糧儲(言行録范忠宣公純仁自陜西轉運/使副召還神宗問曰卿在陜西乆)
(主漕輓必精意邉事城郭甲兵糧儲如何/公對曰城郭粗安甲兵粗修糧儲粗僃)邉粟支二年
(東都事畧蒋之竒傳之竒為陜西轉運副使之竒在陜/西經賦所入以給用度公私用足比其去庫緡八十餘)
(萬邉粟皆/支二年)供調百萬億(職官分紀李士衡為河北漕真/宗幸澶州東封西祀供調百萬)
(億士衡/有力焉)運米百萬餘石(本朝范旻為淮南轉運使太借/祖遣曰卿家素貧凡所湏並)
(用官錢悉以便宜從事不必一一中覆也毎歳/運米百萬餘石以給京師時論許其有心計)有數年
之積(職官分紀李士衡為河北都轉運使既至調/發得䇿列郡有數年之積其餘以濟饑民)經度
一路之財(神宗正史職官志經度一路之財賦通財移/用以充外計檢察儲積稽攷帳籍則𨽻轉運)
(使/)興水利(東都事畧蒋之竒傳之竒遷淮東路轉運副/使歳饑募民興水利以食流冗溉田九千餘)
(頃如揚之天長三十六陂與宿/之臨渙横斜三溝此其大者也)面諭言事(東都事畧歐/陽修傳修出)
(為河北都轉運使陛辭上面/諭曰無為乆居計有事言來)乘驛奏事(國朝太宗時魏/廷式任陜西益)
(州轉運使因入奏帝謂曰有事具白中書廷式曰臣三/千里外乘驛而來以機事上聞願斷自宸衷非為宰相)
(而來/也)召為正言(見擿姦伏一/路悚慄注)除直史館(東都事畧劉彛/字執中為兩浙)
(轉運判官奏課/稱最除直史館)賜羊酒使過家(東都事畧王隨傳隨直史/館出為京西轉運使時)
(隨父母在洛中京西乃其所部也真宗賜/詩寵其行復以羊酒賜使過家時人榮之)小冊記兵(李/廸)
(真宗問陜西兵數對曰臣為轉運使時以方寸小冊記/兵及糧以僃調發今猶置佩囊中真宗令擇取之因給)
(紙令上數以進曰不/意頗牧在吾禁中矣)蠲賦用饒(吕公弼為河北轉運使/在部四年蠲冗賦及民)
(負債不能償者數/百萬而官用自饒)上言其可畏(曽致堯為兩浙轉運諫/議大夫魏庠知蘓州介)
(舊思以進致堯劾其罪太/宗曰是敢治魏庠可畏也)去貪不利止一家(富弼薦王/紘為江東)
(轉運紘常言不法之人如使肆貪於一郡一/邑害良民千萬家不若去之不利止一家)河東十一
年(宋摶轉運河東以幹治稱/難其代凢十一年不徙)代納欠錢(紹興三十年福/建漕王時升言)
(到官纔一考見樁上供庫錢三十萬緡欲/代納本路拖欠鹽錢上從宰執奏合旌賞)擢待制(呂公/弼為)
(河北轉運使仁宗知/其能擢天章閣待制)召為侍御(言行録王隨徙淮南轉/運使召還為侍御史)
清節擢樞副(初沈義倫隨軍轉運使入成都偽蜀有以/珍寳為獻者皆却之東歸篋中所有纔圖)
(書數卷上聞其清/節擢樞宻副使)
自叙期報明主(見焦心/苦形注)讀碑廢務(孫何為京浙轉運使/頗苛察吏患之乃求)
(古碑字磨滅者掲之館中何至則讀其碑辨/識文字以爪搔髪往往至暮不復省録文案)
羣書旁引給饋餉不絶(楚漢相距滎陽蕭何轉漕闗中/給食不乏高祖曰鎮國家撫百)
(姓給饋餉不絶糧/道吾不如蕭何)輦車驪駕(光武謂㓂恂曰委公河内/堅守轉運給足軍糧防遏)
(它兵時軍食急乏恂以輦/車驪駕轉輸前後不絶)木牛流馬(諸葛亮長於巧思/木牛流馬皆出其)
(意/)飛芻輓粟(見建置/㳂革)計户給軍(前漢蕭何傳何守闗/中計户轉漕給軍)負
擔餽糧(見建置/因革)
羣書精語富其國而不勞於民(劉晏唐書史曰歴代操/利柄為國計者莫不損)
(下益上危人自安變法以弄權歛怨以構禍皆有之矣/如劉晏通擁滯任才能富其國而不勞於民儉其家而)
(歸利於衆第五琦促辦應卒民/不加賦而國豐饒亦庻㡬矣)賦輿衍增分輸錯出(胡/文)
(恭行趙良規制賦/輿衍增分輸錯出)督餫(曲阜行唐義問河北轉/運副使制云督餫朔部)將漕(南/豐)
(除蔡煇制分部使指之雄首於諸部而使雖將漕/為名其實在於摠庻務之予奪察羣吏之能否)畿漕
(初寮除趙濛制邦/畿之大環以輔藩)
前賢詩詞斯人乃福星(蘓東坡謝二鮮于君我懐元祐/初珪璋滿清班維時南隆老秦)
(使獨未還迂叟向我言青齊歳/方艱斯人乃福星遣出虛危間)西風持漢節(山谷送劉/士彦赴福)
(建運判詩西風持漢節騎從儼弓刀維閩七聚落惸孤/困吏饕士敝禾黍惡水煩鮮介勞南驅將仁氣百城共)
(一陶察人極涇/渭問俗及豚羔)出闗稱使者(楊誠齋送傅安道郎中將/漕七閩一代風騷將百年)
(忠義家出闗稱使/者踏雪度梅花)却分金節佐均輸(王荆公送王詹叔/利路運判王孫舊)
(讀五車書手把山陽太守符未駕/朱轓辭輦轂却分金節佐均輸)使星下照翼軫旁(楊/誠)
(齋餞雷都運入覲朱轓玉節徧南紀錦帳綾衾/推望郎使星下照翼軫旁西山南浦回風光)又持使
節過家山(楊誠齋送林子方將漕閩部纔趂/鋒車入帝闕又持使節過家山)喜入千屯
看木牛(楊誠齋送周元吉將漕湖北職親六閣仍金馬/喜入千屯看木牛繡斧光華誰不羡一賢去國)
(欠人/留)最慰章濱父老心(王荆公送程公闢轉運江西江/西一節鑄黄金最慰章濱父老)
(心長孺重來眞強予次公今不異重臨餘風尚有讙謠/在陳迹非無勝事尋豫想新詩能寄我十年華省故情)
(深/)十郡山河關職掌(魏野贈漕運夏寺丞詩威權自與/轉輸同僕從衙庭事事雄十郡山)
(河關職掌一門/忠孝是家風)因為甘露蘇黔首(王禹偁獻張禮部詩/二十登庸冠列仙當)
(時便合掌王言因為甘露/蘇黔首未放祥雲入紫垣)
四六警語　(漕臺/計使)　(冰漕/計臺)　(黄華/翠節)　(福星/餉臺)
發端(陞華奎閣/持節氷壼)　(妙東儒英/榮司計節)　(頒綸象魏/督饋蠙淮)　(光奉制函/榮持漕節)
　　(擇使邇聨/觀風劇部)　(輟材卿月/倚芘使星)　(欽奉宸綸/榮持使節)　(陞華延閣/總計外臺)
　　(祗奉制函/榮陞計相)
起聨(漕平氷觧傒原隰之載馳/財阜風薰與軺軒而偕至)
　　(紫樞運掌上之兵遂裨睿筭/紅腐督關中之餽妙幹邉儲)
　　(雖皇華為原隰之馳已同列郡/然繡衣當霄漢而立猶在長安)
　　(承天子詔暫辭覆錦之清班/駕使者車來董飛芻之重寄)
　　(無政事則不足於財用湏公此行/送禮樂而逺有於光華為今盛舉)
　　(占星出綍争聞竹馬之迎/諏日登車有賴木牛之助)
警聨(便當霈傅巖之雨以沐浴江山/詎止為益部之星而熒煌原隰)
　　(武陵日暖遙曕六轡之濡/衡岳雲開獨得二天之覆)
　　(時適轉輸之遣使重其權乃重其人/上知歛散之有方易其節不易其地)
　　(仰止靈槎迂入斗牛之分/翩然衣繡立當霄漢之衝)
　　(摠列郡以餉屯如身心之運臂指/建一臺而率屬若子弟之從父兄)
　　(奉承輦轂應千廬萬徼之需/表裏江湖總七郡八州之廣)
　　(一萬艘連檣之運處之公而有餘/三十鍾致粟之難驗於今而安在)
　　(出緡於帑代輸十萬户之租/峙粟於倉永遺千百年之利)
　　(流馬畫謀盡蠲一石三十鍾之費/摶鵬怒翼曾何六月九萬里之難)
　　(帝睠南顧誰為一路之福星/公從西來人看九天之郎宿)
　　(千艘銜尾民力已疲/萬竈連營軍需倚辦)　(允資心計/共幹利源)
　　(豈徒榮練鵲之袍察二千石/盖将倚木牛之運出五丈原)
　　(鐡馬暫閑猶未欵天驕於渭上/木牛交騖雅宜置人傑於闗中)
　　(僉願借㓂恂之一年無階而可/又安得元結之數軰吐氣者多)
　　(上於鹽鐵之論有感方欲變通/公於王覇之辨素嚴必知取予)
　　(木牛思巧故孔明奏㨗於祁山/驪馬功優故子翼堅守於河内)
　　(疇第一功雖無百曹參而何損/吐氣萬物安得數元結以無憂)
　　(問俗及豚羔山谷之詩云爾/羡君超鸞鶴坡仙所詠非耶)
　　(知命不求惟有仲尼一人立於東門耳/當朝興嘆安得鮮于百軰布在天下乎)
　　(轡一攬而清濁自分/鞭不筭而公私兼裕)
　　(皮之不存毛安傅在仁人必體於負芻/源之深者流必長繄今日豈容於竭澤)
　　(正應躡漢家金馬之庭/乃復効諸葛木牛之運)
結聨(十條立漕法少寛取予之宜/九式節邦財行究經綸之妙)
　　(繇専城而察列城眞為異寵/自計相而登上相倚聽遄歸)
　　(十萬石以給中都何足勞其飛輓/三十年而制國用即歸展於經綸)
　　(觀風問俗修明此日之皇華/足國裕民講貫他時之相業)
　　(當劉晏領度支之日雖慙無裴腆之能/遇蕭何任轉漕之時亦恐有鮑生之見)
運管(熈寜三年詔川廣等七路轉運司依京東等路各/舉官一員充管勾文字職官分紀元豐元年十二)
(月詔轉運司管勾文字不得隨本司出廵政和四年詔/依舊法如别官司陳請差委雖奉特㫖亦不許委出續)
(㑹要建炎初避髙宗諱/改管勾為主管職源)
皇朝事實風力强敏(國史唐義問傳義問字士宣熈寜/中辟京西轉運司管勾文字神宗)
(覽本道章奏知義問所為以其言訪於輔臣因黄好謙/領使事諭之曰唐義問風力強敏行且用矣可面語之)
(尋以為司農/管勾公事)
運幹(國朝熈寜三年七月詔諸路轉運司奏舉京朝官/知縣資序二人充本司勾當其京東西淮南兩浙)
(各許舉一員職官分紀元祐中除三路外竝罷後/復置焉建炎初避高宗諱改勾當為幹辦職源)
皇朝事實設施必告(周益公集何耕字道夫類試第一/移成都路運司幹辦公事官長查)
(籥負才易公公遇其設施未/安必反復告之籥大敬愛)
帳幹(國朝熈寜詔諸路漕司始置屬官元祐詔運司管/勾文字除三路外並罷其職掌帳司兼管後復故)
四六警語　(臺佐/榮佐)
發端(光奉賛書/來叅計幕)
起聨(粟漕事殷誰憐老子/蓮花品勝及見可人)
　　(歌韓奕之詩夙仰椒房之英胄/識荆州之面獲陪蓮沼之清流)
警聨(惠然肯來恊賛皇皇之轡/出其所學行豐暴暴之財)
　　(入幕能辯有石處士之風/居朝推賢維舄小君之美)
　　(方將持大體於言議風㫖之間/何至親細務於米鹽錢穀之末)
　　(何至役精神於簿書/要當壓紛難於樽爼)
　　(風儀如許雅宜綴玉筍於班頭/榮進湛然顧乃搴芙蓉於本末)　(君遣使之皇皇/筵得賓而秩秩)
　　(鎮東掾號百六頓增臺府之華/城南象近魁三佇布雲霄之武)　(少賛木牛之運/即榮金馬之㳺)
　　(飛輓之無虛日畫婉婉者居多/書檄之如飄風才恢恢而益辦)　(顧屈清廟之器/來賛皇華之光)
結聨(吾何適莫俱為座上之賓/事有是非毌惜幕中之辯)
　　(如燕之巢於幙寜乆居乎/猶鳯之儀於庭自此升矣)
　　(畫諾笑談暫此分木牛之寄/功名廹逐歸與待金馬之班)
　　(入幕乃有此士豈専辰入酉出之勤/搢紳莫不知名倚觀朝奏暮召之寵)
　
　
　
　
　
　
　
　
　
　
　
　
　
　翰苑新書前集卷四十七
欽定四庫全書
　翰苑新書前集卷四十八
　　　提刑　　附(提幹官/檢法)
提刑(國朝太宗淳化二年以司門員外郎董循等一十/一人分充諸路轉運司提㸃刑獄四年省國朝㑹)
(要景德四年真宗謂王旦曰朕慮四方刑獄官吏未盡/得人一夫受寃即召災沴今先帝嘗選朝臣為諸路提)
(㸃刑獄今可復置仍以使臣副之於是置諸路提㸃刑/獄公事以朝臣充始命屯田李拱為之副以武臣閤門)
(祗候以上充天禧四年加勸農使俄改提㸃刑獄勸農/使又以武臣為副使天聖六年悉罷職官分紀明道二)
(年復置嘉祐五年以武臣多不習法令民事罷之惟以/文臣為提㸃刑獄㑹要修入治平元年罷提㸃刑獄而)
(委轉運司分紀熈寜二年諸路提㸃刑獄復差文臣其/武臣並罷續㑹要熈寜間復置同提刑元豐因之續㑹)
(要總郡國之庶獄核責其實而覆以法督治奸盗申理/寃濫則𨽻提刑司歳察所部亷能而保任之若疲軟或)
(冒法則隨其職事劾奏神宗正史職官志建炎元年以/盜賊未衰復置武提刑然但管捉殺而已四年又罷之)
(乾道六年復置諸路各一員大臣乞依故事加同字不/從於是武憲横於四方淳熈末上知其不便遂不復除)
(今止除朝臣一/員朝野雜記)
皇朝事實外臺(胡文恭行/高良夫制)詳刑(欒城除田待問制/命爾督視詳刑)洗寃
澤民(淵源録濓溪先生周敦頥提㸃廣東刑獄不憚出/入之勤瘴毒之侵雖荒崖絶島人跡所不至處亦)
(必緩視徐接以洗/寃澤民為己任)訊獄活囚(仁宗實録馬亮徙福建提/刑時初置提㸃刑獄亮至)
(部覆訊寃獄全/活者數十人)狴犴屢空(見單馬/擒賊注)使民不寃(高賦言國/家置提刑)
(司盖欲平反獄訟使民/不寃其詳見檢法門)申理寃濫(㑹要神宗正史職官/志總郡縣之庻獄核)
(其情實而覆以法督治奸盗申理寃濫則𨽻提刑司嵗/察所部亷能而保任之或疲軟或冒法則隨其職事劾)
(奏/)一問得實(朝野雜記初潭州劾梁晚四劫殺商人獄/成而變其後七推不能明淳熈十二年潘)
(德鄜提㸃湖南刑獄一問得實破械出之事聞上由是/賢德鄜武岡縣一嵗收罪人三十六而死者二十八皆)
(平反之且奏其事時已擢知廣州上以其究心獄/事特進秩一等又明年進直徽猷閣帥潭州去)按部
立榜(見姦吏望/風解印注)諭民作詩(周益公集何耕字道夫除潼/川提刑諭民作詩四十二篇)
(語平易而教化㝢焉郡邑家有其書強暴犯/法父老必譙曰汝不誦何公詩乎往往知悔)號令簡嚴
(見草竊/悉平注)諭藏器甲許首原(東都事畧蔡挺傳嘉祐中起/知南安軍擢江西提㸃刑獄)
(時盜賊為江西福建八州之患挺告諭所部私藏器甲/許其首納原其罪所得兵械以萬計於是盗賊衰敗)
劾守臣邀功(黄遹撰謝殿撰師稷行状公為湖北路提/舉就改本路提㸃刑獄屬郡疆畛多與蠻)
(猺接有劾守臣邉功生事無故調發深入賊境反為/所敗委公撫諭公既劾守臣而條上戰沒者䘏其家)姦
吏望風解印(瀘溪先生王庭珪撰向子忞行状公先提/㸃荆湖北路刑獄衡人思之繪公像建祠)
(於城東青草寺再使湖北先聲入境而姦吏望風解印/綬者數十人按部所至立大榜於前云乆負抑屈州縣)
(不理者立其下於是積/年無告之寃咸得伸雪)擢用沙世堅(言行録鄭丙為廣/西提㸃刑獄歸正)
(沙世聖素武勇坐賊决配静江公時為憲部有劇/賊未獲公諭世堅立功贖過世堅馘渠魁以献)單馬
擒賊(胡澹菴集辛簡公次膺除湖南提刑先是賊龍淵/李朝擁衆數萬據衡之茶陵秦樞匿不以奏以見)
(闕處公公单馬亟趍茶陵以計擒賊驍將戮之募賊齎/旗榜招安奏陞茶陵為軍至今無為盗者湖湘距朝廷)
(逺刑獄寃濫公遍/歴郡邑狴犴屢空)閱兵止姦(神宗實録吕夷簡擢提㸃/京東刑獄徐州有告孔直)
(温等挾妖法誘軍士為變而運使不受理者夷簡亟令/改状合廵尉捕其黨誅之詔遷一官已而濮州復有叛)
(者民相梴驚潰夷簡馳住得其首惡誅之/因大閱兵饗士奸不得發詔又遷一官)仁者有勇(楊/誠)
(齋萬里諡文節遷廣東提刑沈師犯南粤警報至公帥/師往平之孝宗大喜天詔褒稱仁者有勇又曰書生知)
(兵遂有大/用之意)捕督盜賊(熈寜十年以丁執禮為河北西路/使上諭之曰卿職在刑獄盗賊最)
(急宜用/捕督)上疏憂國除御史知雜(東都事畧吕夷簡擢提/㸃兩浙刑獄時大建宫)
(觀南方伐材木期㑹嚴峻至有死者夷簡上疏請緩其/程役又方冬水涸民苦於輓運宜湏河䟽通以卒送之)
(真宗以夷簡上疏有憂國/之心可奏除侍御史知雜)内出姓名(仁宗實録李及通/判廣州州民趙諫)
(者素交通權貴持吏短長求見及及拒之慢罵而去因/投匿名書誣及㑹上封者發諫事命及察其状及盡數)
(前後所為以聞詔斬諫都市及由是知名擢知隴州㑹/置提㸃刑獄内出及與陳綱名付中書乃以綱使河北)
(及使/陜西)以御史為(神宗用丁執禮為河北西路提刑宣諭/曰朕惟河朔地重謹選監司故以御史)
(為/之)
羣書旁引衣繡持斧(前雋不疑傳武帝遣暴勝之為/直指使衣繡持斧以出討盗賊)
羣公精語設糾度之司奉欽恤之㫖(國朝罷諸路同提/㸃刑獄使臣勑云)
(國家惟吏之不平民之失職獄之放紛未/能獨察也故設糾度之司使奉欽恤之㫖)岸獄之寄(曲/阜)
(行黄隱制閩/呉岸獄之寄)
前賢詩詞一見刺史天(蘇東坡送黄師是赴兩浙憲哀/哉呉越人乆為江湖寃官自倒)
(帑廪惠不及黎元願君五袴手招此/半菽魂一見刺史天稍忘獄吏尊)可使人無訟(陳后/山送)
(郭大夫䕫路提刑可使/人無訟寜湏意外憂)郡縣或空囹(黄山谷詩嚴能喜/劇部持節按詳刑)
(萑苻稍衰息/郡縣或空囹)郎星朝斗作台星(楊誠齋送彭子山提刑/召節自天囘使節郎星)
(朝斗作/台星)使星移照天西去(楊誠齋送趙吉移利路提刑/使星移照天西去白鷺青原)
(遮不/住)銀漢乘槎移使星(楊誠齋送吉守趙山父移廣州/提刑憲臺師表光且耿濓溪留)
(下濓溪井云云陽春有脚來江城銀漢乗槎/移使星嶺上梅花莫遲發先遣一枝迎玉節)梅花一笑
迎漢節(楊誠齋餞胡元之持節桂林却從吉州奪吾矦/一州奪與三十州梅花一笑迎漢節桂花八株)
(吹嶺雪使星歸去作台/星跳過郎星與卿月)詳刑使者來何暮(楊誠/齋詩)蕩節何
曽逺藻旒(楊誠齋送王季德提刑寳儲依舊接英游蕩/節何曾逺藻旒卿月使星銀漢曉繡衣綵服)
(太湖/秋)星軺玉節正青春(楊誠齋送蔡定夫赴湖南提刑/方丈蓬萊第一人星軺玉節正)
(青/春)平時持節貴當年(陳后山寄提刑李學士上冢過/家眞樂事平時持節貴當年)山
西豪傑歸囊牘(王荆公送陜西趙提刑山西豪/傑歸囊牘渭北風光入酒盃)
四六警語　(繡衣/憲節)　(霜臺/繡使)　(憲臺/繡斧)
發端(寅奉宸綸/申攽憲節)　(泥檢自天/霜臺易地)　(畫㦸奏功/繡衣疏寵)　(衣繡起家/搴帷問俗)
　　(疏渥緑綈/宣威繡斧)　(遴簡筍班/分持繡節)　(奏最觀風/詳刑易地)
起聨(鳴履而上星辰夙仰星郎之宿/衣繡而立霄漢聳觀膚使之風)
　　(猩鼯夜嘯上貽廊廟之憂/錦繡晝行中出璽書之寵)
　　(江上擁麾已見波濤之帖息/日邉衣繡更觀山岳之動搖)
　　(刑者一成不可變豈容議讞之輕/士制百姓於其中所賴持心之厚)
　　(上焉臨朝記直前奏事之功/公之丞部除柱後惠文之寄)
　　(郵亭占象指使者之星移/原隰有光覺長安之日近)
　　(攬咨諏之六轡盖將言逺而有光/被直指之繡衣豈特惟刑之是恤)
警句(一賢觀風/萬物吐氣)　(上以推廣唐虞畫象之化/下以轉移荆呉珥筆之風)
　　(從知察小大之情/必不容上下其手)　(平反一笑之仁/全活萬人之命)
　　(辨白粲紅鹽之功於閒暇/納上霧下潦之俗於清凉)　(動慈母平反之笑/廣聖君欽恤之仁)
　　(風生按問之條/春屬平反之筆)　(持論於三尺外而不苛/得情於五覆中而不喜)
　　(君子盡心焉/下民無寃矣)　(盖伯夷降典乃能折於民刑/而仲甫令儀是可將於王命)
　　(人瞻禮樂增原隰之光華/吏憚風聲鎮山岳之搖動)
　　(謂賢能之舉不待次宜即踐於要津/而小大之獄必以情復就將於隆指)
　　(欽恤副九重之指/平反奉一笑之春)
　　(惟盖公清静之言獄市可以無擾/如定國哀矜之意凢民以為不寃)
　　(周原馳維駱之馬/漢網漏吞舟之魚)
　　(謂人情難測罪疑不比於功疑/謂邦憲有常重典寜從於輕典)
　　(廸刑姑總於外臺/熈載即歸於中禁)
　　(載馳載驅周爰咨度大福民艱/有邦有土告爾祥刑具廣德意)
　　(念兹逺氓或有辭於下/必得大雅乃制刑於中)
　　(春色滿江臯送皇華之禮樂/仁風翔海表慶畫象於衣冠)
　　(周爰咨度即開衡岳之雲/慨然澄清何愧滄浪之水)
　　(昔先正保衡於此展澄清之志/今命汝大正庻乎體欽恤之心)
　　(何敬非刑式重吕矦之命/得情勿喜願師曽子之言)
　　(仰體宋興一二載疏網漏魚/偏令江左數十州圜扉鞠草)
　　(福星纔動已消貫索之芒/教雨隨敖行鞠圜扉之草)
　　(風播南薫動攬轡澄清之志/陽居大夏當讞刑欽恤之餘)
　　(禮樂有光公不負澄清之志/哀矜勿喜史何敢輕重其心)
　　(减租蠲賦上若堯湯之用心/拯溺救饑公如禹稷之由己)
　　(片言折獄豈惟五聽之無冤/八使宣風坐使十城之清肅)
結聨(平三尺之法王國以長/活千人者矦于門其大)
　　(三尺之法安在肯深俗吏之文/一嵗所斷㡬何行奉清朝之問)
　　(定國哀矜折獄自雪民寃/寅平持正守文即諧環召)
　　(易地則皆然均賴帡幪之賜/修辭不可已□㤀竿牘之恭)
　　(秋霜烈日争嚴遥仰繡衣之□指/凌雨震風不動幸依廣厦之萬間)
　　(鄭子家執訊之書敢效誠於斯日/雋不疑承顔之遇願與進於異時)
　　(行觀繡斧之出荐復刺史六條之風/祗恐棘木之成亟與三公參聽之列)
　　(堂下百里庭中千里方資外臺耳目之明/人皆一天我獨二天正托御史帡幪之地)
提幹(本朝建炎四年詔諸路提刑司除武臣提刑添/置幹辦公事官許存留文臣一員中興㑹要)
歴代事實以佐軺車(白集/云)
四六警語(茲以步搖之冠/來賛圜府之法)
　　(事有可疑賢者無嫌於讞議/情如可貸古人貴在於平反)
　　(賢使者之典獄民既不寃/衆君子之為寮事無不集)
　　(屈賛持平乆擅漢廷尉之譽/典司議獄盖得古聖人之心)
　　(帶櫺具劒豈乆為暴使者之賔/衣紫祫囊行且列漢甘泉之侍)　(賔主蔚乎相輝/帷幄倚之為重)
檢法(本朝熈寜六年置提刑司檢法官一員從呂惠卿/之請也元豐三年罷五年復置職源紹興四年詔)
(自今提刑司檢法官/不許差出中興㑹要)
皇朝事實職専詳讞(中興㑹要臣寮章奏/檢法官職専詳讞)平讞疏駁(高/賦)
(字正臣言國家置提刑司盖欲平反獄訟使民不寃自/罷武臣以來多止一員兼河渠盗賊而州書繁多省閱)
(不給若委之吏則為大弊請逐路/置檢法官以専平讞疏駁本傳)毌得隨長官出廵(熈/寜)
(八年詔諸路提㸃刑獄司檢/法官今後毌得隨長官出廵)
四六警語　(臺讞/司讞)　(非止賛賓筵之嘯諾/盖將助膚使之平反)
　　(謂虞廷司士之官刑以懲於猾夏/而魯人長勺之戰獄尤貴於察情)
　　(三尺法安在哉為旁叅於古義/活千人有封者行且驗於隂功)
　　　提舉
提舉(國朝淳化中建常平倉景祐元年令轉運司舉所/部官専領之然猶𨽻漕熈寜遣使提領此盖提舉)
(常平之所始也九年府界畿内亦専置提舉常平倉一/員不令司農丞兼領提舉常平司操常平歛散之法申)
(嚴免役之政令治荒修廢賑民艱阨則𨽻提舉司嵗察/所部亷能而保任之若疲軟或犯法則隨其職事奏劾)
(神宗正史職官志又哲宗正史職官提舉常平司掌常/平義倉免役市易坊場河渡水利之法因民之有無嵗)
(之豐凶而斂散賑濟之凡役錢視其産之厚薄人吏廩/禄視其執役之輕重凡市易掌歛市之不售貨之滯於)
(民用者乘其貿易以平物價皆舉行其政令以裕民力/而阜邦財掌按察官吏之事元祐初罷紹聖九年復置)
(政和改元詔江淮荆所斷六路皆置茶鹽提舉一員宣/和三年詔河北京東路推行新法鈔鹽可添置提舉官)
(一員此提舉茶鹽之所始也既而諸路皆置建炎元年/詔提舉常平司併歸提刑司職源二年八月復諸常平)
(官還其糴本自青苖錢斂散外常平免役之政皆掌之/朝野雜記三年復置四年詔逐路提刑司茶鹽司並依)
(舊分東西路紹興二年詔荆湖北路復置提舉茶鹽司/四年詔廣西茶鹽司官吏並罷其職事委漕臣五年詔)
(諸路提舉常平併入茶鹽司仍以提舉常平茶鹽等公/事為名九年置經制司改常平官為經制某路幹辦常)
(平等公事未㡬經制司罷復為常平官乆之復置提舉/東南以茶鹽事兼領四川以提刑司兼領雜記又中興)
(繫年録紹興十五年户侍王鈇言常平法望復置提舉/官乃命諸路茶鹽官改充提舉常平茶鹽惟四川廣西)
(以憲臣淮西京西以漕臣兼領仍令檢察所部州有擅/用常平錢物者按劾以聞仍别置官吏然常平錢皆取)
(以贍軍今特掌義倉及水利役法賑/濟等事而已無復平糴之政矣雜記)
皇朝事實摘山煑海(掌摘山煑海之利以佐國用皆有/鈔法視其嵗額之登損以詔賞罰)
(且給之不如期鬻之不如式與/州縣之不加恤者皆劾以聞)裕民阜邦(見官/制)操斂散
賑艱阨(見官/制)視豐歉為斂散(見官/制)覈常平虛數(黄遹撰/謝殿撰)
(師稷行状公遷湖南提舉常平赴闕奏事上曰卿到任/後有民間利害奏之無隱湖北郡常平多所侵用文書)
(類載虚數而已公悉為覈實且奏乞自今諸郡主管官/秩滿並以實數付之新至者朝廷可其說自是遇有水)
(旱皆/贍給)發倉以佐軍食(言行録鄭尚書丙提舉湖南李金/䧟郴州尹寛起寜逺縣以應之衡)
(邇賊巢提刑託行部以避其鋒常平亦置司在衡公兼/程疾趍督州将治城訓兵復常寜縣民恃以安公乞鄂)
(軍濟師糧餫不足發倉/佐之賊平恊助為多)拯饑民行荒政(朱文公行状公/提舉浙東時浙)
(東饑民滿野先生條具利害奏請拯救活饑民無/慮數十萬在任按劾贓吏舉行荒政一路肅然)延父
老問疾苦(晦菴集潘疇字德麟遷江東提舉入境發贓/吏一人故相有為請者不聽竟按逐之列城)
(震聳行部所過延見父老使縣别為輩以次召問所疾/苦及吏治得失戒州縣毋得除舍館飾供帳鈐鍵吏卒)
(所過肅然父老嘆/息以為未始有也)發贓吏問得失(見上/注)察亷能劾疲軟
(見官/制)除館職(張丞相商英家傳公提舉京西南路常平/等事公以說獻曰眞壽者不死眞樂者不)
(憂眞治者不亂其說以長乆冲澹為主上異其言召還/上元豐聖德詩一百二十韻上曰卿不廢學如此耶除)
(館/職)
前賢詩詞歛散新陳倚繡衣(周益公送邢懷正赴江西/倉詩大江西畔米流脂斂)
(散新陳倚繡衣旗展春山千嶺暗霜飛暑路萬艘歸朝/家法僃農商信臺府官閒案牘稀廬阜虎溪天下景未)
(妨行部/欵禪扉)肯為朕行綏百蠻(楊誠齋送蔡定夫提舉正字/使廣東詔謂正字當居難肯)
(為朕行綏百蠻梅花迎笑錦囊古南斗退避/文星寒動搖山嶽細事耳約束海若收波瀾)山嶽動搖
增氣色(楊誠齊送羅春伯提舉浙西山嶽/動搖增氣色詔書宣布舞羣黎)
四六警語　(庾臺/庾節)　(庾政/庾司)　(璽書煥渥/庾節升華)
發端(輟班郎省/司庾輔畿)　(中扆出綸/外臺司庾)　(起自家林/肅將庾節)　(郡組疇庸/庾臺將指)
起聨(眷劇部倉儲之盛庸藉傑才/永清時物寳之高擢將隆指)
　　(逺有光華彰九重之眷注/凛然風采竦一道之觀瞻)
　　(乃求斯倉夙著粉闈之望/亦有高廪復專繡斧之權)
　　(郎官上應列宿正賴彌縫/使者出耀二星式顓歛散)
　　(揚周原禮樂之華衣冠傾矚/展范轡澄清之志民吏畏懷)
　　(黼扆對揚衮衮雲霄之近/繡衣臨遣皇皇原隰之華)
　　(聖天子疚懐之切慨鹽筴之病民/賢制使将命而行覺歡聲之載路)
警聨(况當水潦饑饉之後/㞐多溝􁒽流離之憂)　(梅花雪片洗空五嶺之炎/茶焙鹽㠶贍足九年之食)
　　(民為國之本不應一付之烏鳶/君乘使者車乃可再安於鴻鴈)
　　(選勝㸃雪芽之白/僃荒積露粟之紅)
　　(還峴而粟可賤乃賢相之遺規/用悝而年不饑亦常平之始事)
　　(忽持使節之光華/出問淮人之饑饉)
　　(煑海摘山佇看錢流於晏部/裕財足食坐令倉積於周郊)　(平徭役以蘓民赬/公舉刺而洗吏墨)
　　(財貨本末源流諒皆素習/勞來還定安集自有成規)
　　(問之露牘數非以實而以名/賙彼無饑惠不及民而及市)
　　(熬波出素問鹽莢之何繁/汗簡殺青笑茶經之太淺)
　　(由倉部而建倉臺若分内外/以星郎而為星使逺有光華)
　　(年饑不足在明裕國之方/嵗計有餘要幹摘山之利)
　　(白粲價翔誰與發倉於河内/牢盆禁宻殆㡬為穽於國中)
　　(二千石盡使如賈逵奚憂利澤之不降/六七公相望得結輩自然民瘼之少蘇)
　　(北苑靈芽利源所自/南州陳粟民命攸司)
　　(摘山煑海貪賈六亷賈三各得於阜通/峙廪積囷粟藏九米藏五不勝其豐裕)
　　(壹還壽昌平糴之規/盡掃李琪細配之法)
　　(三䇿施而三禍除世已䝉其實惠/四利興而四害去心無愧於古人)
　　(裕民足國聿修平凖之書/問俗觀風式賦將明之政)
　　(義集積倉之社朱文公之良規/利沾舉子之家趙忠定之遺愛)
　　(川竭谷虚要有兼定之䇿/涇以渭濁請觀激昻之風)
　　(合兩路使權之重遴選通衢/煥十行詔墨之新旋將使指)
　　(嵗比不登所藉歛散之法/吏非皆善正資刺舉之公)
　　(以使者司鹽𣙜雖屈逺猷/用丞相領度支謂有故事)
　　(搴賈琮之帷豈容乆外/補仲山之衮行慶遄歸)
　　(安田里愁嘆之俗昔存不剪之甘棠/講春秋歛散之宜茲見有餘之逰刃)
　　(總倉儲歛散之權/幹出海阜通之利)
結聨(廩粟腐紅茲暫司於歛散/槖荷持紫俯入侍於邃嚴)
　　(言逺有光方聽皇華之遣/見知則說即觀四牡之來)
　　(白鹽紅米使臣姑遣於皇華/青瑣黄扉公子合還於天上)
　　(摘山煑海不妨拜使者之㕔/聽履持衡即入侍玉皇之案)
　　(披雲而覩青天喜即瞻於躔象/如山而托廣厦寜無望於帡幪)
　　(使轓過境瑞曽覩於鳯凰/竿牘馳情賀實深於燕雀)
　　(紅腐儲倉行播外府流錢之譽/紫泥飛詔徑歸甘泉從槖之班)
　　(永水假途賞獲趍於賓廡/建山懷紱乃幸邇於使臺)
　　(瞻虎豹九關願埋車輪而問當道/附馬牛下走將褁章服而揖上官)
提幹(熈寜二年置提舉常平司勾當公事於通判幕職/内選差一員不妨本職是年制置三司條例司言)
(京西路乞差大理寺丞朱紘淮南路著作郎曽伉兩浙/路前宣州司理王醇並為管勾官紹興間户部看詳欲)
(諸路州並通判充主管官又許於幕職官選差六年復/置主管官五年改為幹辦公事依漕屬例此常平幹也)
(宣和間置茶鹽提舉屬官一員此茶/鹽幹也今提舉司存二幹官以此)
歴代事實以佐軺車(白/集)
皇朝事實使幹茗局(胡文恭行/李執中制)公直不屈(中興繫年録/朱倬特改左)
(宣義郎倬為廣東提舉司幹辦公事用宣諭明槖薦公/直不為勢屈召對論得天下有道在得民心詔下其章)
(而倬有/此命)
　
　
　
　
　
　
　
　
　
　
　
　
　
　
　翰苑新書前集卷四十八
欽定四庫全書
　翰苑新書前集卷四十九
　　　都大提舉茶馬(提㸃/提舶)　(提泉官屬/)
都大提舉(國朝熈寜七年差李杞蒲宗閔成都府買茶/熈河路博馬並令杞等提舉置都大提舉及)
(主管同主管元豐四年羣牧判官郭茂恂又言茶司既/不兼買馬遂立法以害馬政恐誤國事乞併茶場買馬)
(為一司從之盖茶馬司始於此時也職源秦馬舊二萬/匹乾道秦川買馬之額嵗為萬有一千九百匹有竒川)
(司六千秦司五千九百益梓利三路漕司嵗應副博馬/紬絹十萬四千匹成都利州路十一州産茶二千一百)
(二萬觔茶馬司所收大較若此其後文州改𨽻秦司而/川司増珍州之額共為四千八百九十六秦司六千一)
(百二十合兩司為萬有一千十有六匹此慶元之額也/至嘉泰末川司五場又増為五千一百九十六匹秦司)
(三場増為七千七百九十八匹合兩司為萬有二千/九百九十四匹然累嵗所市多不及額焉朝野雜記)
皇朝事實邉用(司馬公元祐初相罷諸路鹽錢法皆復/其舊獨川陜茶以邉用未即罷遣使相)
(視去其/甚者)嵗額(見官/制)鈔法(中興繫年録自趙開行鈔法毎/茶百觔為一大引令商人輸引)
(錢市利八百文至紹興十三年逓増為十一引時物價/騰踴茶商取息頗厚明年主管官賈思誠又増為十一)
(引三百文於是諸場類皆溢額而買馬之數復不加多/人但知茶馬司之富甲天下其實所收引錢視建炎増)
(倍後雖破敗/不可復減矣)易馬萬匹(四朝志元符末程之邵召對徽/宗詢以馬政之邵言戎俗食肉)
(飲酪故貴茶而病於難得禁㳂邉鬻茶/以蜀産易上乘詔可未㡬易馬萬匹)額錢百萬(四朝/志初)
(蜀茶額錢三十萬至稷加為五/十萬及代師閔陸稷為百萬)嵗計百二十萬(長編黄/亷嘗按)
(察川陜謂茶政隨事制宜便於公者不茍去以為名害/於民者不茍存以為利是嵗遂代前官領茶馬事在職)
(嵗餘士大夫乃頗見信初陸師閔時嵗計茶息以一百/二十萬緡掊克斂怨無所不至及廉將事盡除公私之)
(病比數年亦得/百二十萬也)馬多息厚(先帝市馬于邉有司倖賞率/以駑駘充數紹聖中提舉程)
(之邵始精揀汰又以羡茶轉入/熈秦市戰騎故馬多而茶息厚)李稷兼三司(熈寜十年/李稷提舉)
(成都府等路茶場熈河市易事手詔曰川茶一司創置/雖乆未能就緒儻非得材智之人益以事權無所成矣)
(李稷風力固已可仗然權勢輕小可依李杞/例兼三司判官仍委權不限員舉劾官吏)呉總除敷
制(成都記淳熈五年茶馬呉總以馬政修舉除敷文閣/待制再任自紹興初至是踰四十年間以次對為茶)
(馬趙開及呉/總二人耳)遷擢勸在官(四朝志李稷言一年通計課/利錢七十六萬緡上批蜀茶)
(變法稷能推原法意日就/事功宜速遷擢以勸在官)自辟官屬(同上應産茶以市/馬之處官屬許自)
(辟置視其數之/登耗以詔賞罰)舉劾官吏(見李稷兼/三司注)摘山市駿(初寮除/李昌孺)
(制在昔元豐留神武僃摘山市駿具著科條/乃詔攸司悉遵成憲乃將使㫖實克推行)摘山充廏
(龍溪除起宗制必能為吾/講摘山之利得充廏之良)仲秋為市(國史程之邵革黎/州買馬之弊仲秋)
(為市四/月而止)
四六警語(奏最蕃宣/易司㩁牧)　(卧雲而逼象緯榮分東壁之光/摘山而市駿蹄益固西秦之圉)
　　(謂宜運海以摶鵰/又使摘山而市駿)
　　(取月團三百片之羡包以緗奩/供天子十二閑之湏爛如雲錦)
　　(周原之茶膴膴包以緗奩/魯坰之馬駉駉爛如雲錦)
　　(烹玉澆過秦之論徒抱渇塵/簫雲作徠漢之歌更觀逸足)
都大提㸃(唐開元二十五年監察御史羅文信充諸道/鑄錢使唐㑹要天寳三載楊睿矜除御史中)
(丞充鑄錢使六載度即中楊釧充諸道鑄錢使諸鑄錢/監監所在州府都督刺史為之副監一人上佐判之續)
(通典本朝自開寳平呉之後因其舊置錢監於鄱陽既/而江淮荆浙閩廣之地皆有監係發運使兼提㸃咸平)
(三年以馮亮為江南轉運副使兼都大提㸃江南福建/路鑄錢事内供奉官白承睿同提㸃實録至景祐二年)
(始置江浙荆廣福建等路都大提㸃坑冶鑄錢一員以/魏兼為之九朝通略與提㸃刑獄序官元豐二年三司)
(言鑄錢官一員通領九路廵按不周欲増一員從之遂/定為兩司在饒者領江東淮浙七閩在䖍者領江西荆)
(湖二廣焉並聖朝職略至元祐元年以坑冶鑄錢通為/一司㑹要政和七年置提㸃鑄錢官兩員於饒䖍州紹)
(興二年置䖍州提㸃司從提㸃王㬇之請也雖有上項/指揮後來多在饒州置司贑州只係廵歴六年趙伯瑜)
(乞依嘉祐著令銜内添都大二字與提刑序官二十六/年詔官吏並罷令逐路轉運司交割以尚書省言坑冶)
(鑄錢司近年鑄錢全虧一司官吏所費不貲罷之二十/七年置提領諸路鑄錢官於行在以户部侍郎榮嶷兼)
(二十九年從左司諫何溥言乃復置依舊於饒贑二州/置司輪年守任専以措署坑冶督責鼓鑄為職租額一)
(百六十餘萬貫孝宗乾道六年併歸發運司七年復置/此據提㸃司題名八年詔鑄錢司依舊於饒贑二州置)
(司除王楫李大正二人九年兩司分認課額王楫等言/所有舊坑多係江西竊慮饒州一司無從措置欲於江)
(西管内取撥江州吉州撫州興國軍隆興府却𨽻饒州/司從之淳熈二年併贑司歸饒州王楫専為提㸃官加)
(都大/焉)
歴代事實鍾官(主鑄錢官曰鍾/官前食貨志)圜府(管官錢曰圜府之/職本周九府圜法)
(著/稱)
皇朝事實給邦國之用(哲宗正史職官志提舉坑冶司/掌收山澤之利或鼔鑄泉貨以)
(給邦國之用凡地利所入及鑄錢/嵗有定數視其登耗而賞罰之)持九路之節(初寮除/徐謹制)
(朕修山澤之政令以足國裕民天方降休地不愛寳/惟是興利之廣幅員既長必資能臣以持九路之節)虞
部出使(朝野雜記咸平三年馬忠肅亮以虞部員外出/使始於江池饒建四州嵗鑄錢百三十五萬貫)
(銅鈆皆有餘羡真宗即以忠肅為江南轉運副使兼都/大提㸃江南福建路鑄錢  按實録及長編是馮亮此)
(秀巖誤以馮為馬也馬忠肅/咸平四年自西川運使召)祕閣因任(平齎集鞏嶸權/都大提㸃坑冶)
(公事職事修舉直秘閣因其任冶司孝宗朝定鑄額嵗/十五萬緡積乆寖虧六不及一推原弊端知楮輕費重)
(乃使楮與卝音鑛各時其直輕重只以相權坑丁競勸/卝務倍入先是冶卒窳惰多遺卝泥滓中有司莫之察)
(公置局淘洗所得皆/精良於是盡還故額)匿銅籍為羡餘(仁宗實録胡則字/子正提舉江南路)
(銀銅場鑄錢監得吏所匿銅數萬觔吏懼且死則曰馬/伏波哀重囚而縱亾之吾豈重貨而輕數人之罪止籍)
(為羡/幹)
羣公精語按南州寳冶之饒(胡文恭行按南州寳冶之/饒佐縣官圜府之用宣勞)
(於外興/利在公)收七福廣五銖(同上葛源制沿挾銅之今以收/七福因採山之法用廣五銖)
提泉官屬(紹興十一年從韓球之請將檢踏官各分任/專掌職事一員在饒州本司一員在信州一)
(員在建州一員在韶州一員在潭州/仍置幹辦公事一員催綱官一員)
四六警語(圜府/寳冶)　(周圜/提泉)
發端(正朝渙號/圜府升華)　(玉殿䟽恩/冶臺陟命)
起聨(紅斾拂天方奏安邉之最/青錢流地更新富國之圖)
　　(舉刺史九路之天全歸臨照/以君人四海之地半入甄陶)
　　(方千里而賦政乆歛惠於一州/圜九府以通財遂褰華於數路)
　　(綸命初頒罄朝端而歸重/宏才素辦覺邦計之如流)
警句(總攝三官/阜通九府)　(坏冶一陶財不期而豐美/隂陽為炭道已長於泰交)
　　(不勞笏畫/自見錢流)　(圜法令行而禁止/方兄昔歉而今豐)
　　(天積未紓政有藉貨財之本/化爐小試便可覘陶冶之功)　(佇觀地上之泉流/即聽日邉之璽召)
　　(散之易而斂之難徒有日星之憲/積者寡而用者衆誰憐天地之藏)
　　(闡天地之藏於笑談/揮造化之功於掌握)
　　(昔王夷甫耻而不言自是清虛之論/而賈洛陽以此進諫未妨通達之稱)
結聨(㸃鐡成金實在一陶之功匠/鎔銅合頴即成百尺之浮屠)
　　(江左之見夷吾何難富國/汝南之有顔子正賴鑄人)
提舉市舶(唐有市舶使以中郎將周澤為之見柳澤劾/慶立䟽有廣州市舶使通鑑本朝開寳四年)
(下廣南以同知廣州潘美尹宗珂並兼市舶使咸平二/年令杭州明州各置市舶聽蕃官從便長編哲宗即位)
(之二年始詔泉置市舶舊制雖有市舶司多州郡兼領/元豐中始令轉運司兼提舉而州郡不復豫矣後專置)
(提舉而轉運不復豫矣後盡罷提舉官至大觀元年續/置續㑹要建炎初歸轉運司明年夏復閩浙二司賜度)
(牒至三十萬緡為博易本元年十月廢二年五月復四/年春復置廣司朝野雜記紹興二年置福建市舶令憲)
(臣兼領又詔令提舉茶鹽司兼領移司泉州十二年提/舉司歸建州復市舶中興繫年録十四年命蕃商之以)
(香藥至者十取其四十七年詔丁沉香豆䓻/龍腦之屬號細香藥者十取其一朝野雜記)
歴代事實仁恕廉潔(唐書盧鈞為廣州刺史南海有蠻/舶之利珍貨輻凑凡為南海者靡)
(不稇載而還鈞性仁恕為政廉潔/請監軍領市舶使以上不干豫)琛貨溢王府(唐職林/張公為)
(安南習於海邦竒/琛良貨溢於王府)梯山航海(張鷟云扶南雜種安西諸/國跨險慿危梯山航海飛)
(艎走浪望䑕島而三休大舶參雲指麟洲而一息鳶波/象郡萬舳爭先鳥滸蠻䐠千艘競進注曰南海中有炎)
(洲上有火鼠又有麟/洲餘皆國之名也)蠻珍輻凑(見仁恕/亷潔注)
皇朝事實清節益著(長編向敏中知廣州兼掌市舶敏/中始至荆南即市所需藥物以往)
(在官無所求/索清節益著)助國用(中興㑹要上曰市舶之利頗助國/用宜循舊法以招徠逺人阜通貨)
(賄/)寛民力(中興㑹要上曰市舶之利最厚若措置合宜/所得動以百萬計豈不勝取之於民朕所以)
(留意於此庻㡬可/以少寛民力耳)金山珠海(市舶録云市舶者其利不/貲擁金山珠海天子南庫)
(也/)蠻賮天珍(市舶録八蠻之賮五/天之珍毎嵗山積)海舶所䌖(同上海南/諸國海舶)
(所䌖蠻夷貨也䌖/似接子立二切)海舶之來(掌蕃貨海舶征㩁貿易之/事所以來遠人通貨物也)
三路嵗入(中興㑹要高宗問張闡舶司嵗入㡬何闡對/抽解與和買一嵗計之約嵗入三百萬緡如)
(此三路所入/固已不小)廣南課倍(同上紹興二年廣南提舉市舶/司言廣州自祖宗以來興置市)
(舶收課入/倍於他路)委寄非輕(同上紹興二十一年李莊除福建/提舉上曰提舉市舶司委寄非輕)
(若用非其人則措置失當海商不/至矣莊可發來禀議然後之任)四色抽一之詔(見官/制)
四弊二損之論(同上紹興三十年言者論市舶四弊二/損詔有司講究户部奏復抽解舊法)
金珠御史(㑹稽圖經王絲紹興人以侍御史為廣南運/使兼市舶提舉舊蕃税之來十税其一必擇)
(精者絲令精麄兼取夷/人悦之目為金珠御史)
羣書旁引亷潔不暴征(唐李勉傳勉拜嶺南節度使西/南夷舶嵗至纔四五㡬視苛謹)
(勉既亷潔又不暴征明/年至者乃四十餘柁)
羣書精語飛艎走浪大舶參雲(見歴代事實類/梯山航海注)
前賢詩詞航琛輦賮(顔延年詩航琛/越海輦賮踰嶂)
四六警語　(琛節/琛䑓)　(董舶/舶使)　(光奉璽書/肅持琛節)
　　(錦䌫牙檣暫督蠻䐠之貢/軺車翠節小煩邊使之來)
　　(亷平而吏民安焉鯨波不動/忠信而蠻貊行矣琛貢交通)
　　(飛艎逐浪報合浦之還珠/貢寳充庭侈南夷之琛獻)
　　(大而國用盈虛之制即此權輿/次而版曹出納之權歸其掌握)
　　(視象牙蚌貝之珍與瓦磔等/約龍户烏檣之至若符劵然)
　　(不買蠻琛舶將羣集/少鐫税額商自鼎來)
　
　
　
　
　
　
　
　
　
　
　翰苑新書前集卷四十九
欽定四庫全書
　翰苑新書前集卷五十
　　都統(都統制/都鈐轄)　(副都統/副鈐轄)　(統制官/州鈐轄)　(都副總管/兵馬都監)
　　　　(副都監/)
都統制(晉孝武帝有河西大都統國朝諸軍都統制者/自渡江已前亦有之然未為官稱蓋是時陜西)
(河東二路皆以武臣職髙有智者為馬步軍副都總管/遇出師征討則加以都總制軍馬之名猶今節制軍馬)
(之類非有司分也建炎元年置御營司遂擢王襄愍淵/為都統制都統制名官自此始朝野雜記紹興初諸大)
(將改為行營五䕶軍四年呉玠陞宣撫副使其弟為右/䕶軍都統制十二年張韓岳三大將皆罷兵乃收其所)
(部為御前諸軍而都統皆以屯駐名冠軍額之上獨川/陜如故十九年漢沔兩大將改為御前諸軍璘稱利州)
(西路駐劄御前諸軍都統制政稱利州東路駐劄御前/諸軍都統郭浩時已死故金州無都統制但以知州兼)
(節制嘉定初蜀叛既平安觀文又奏分興州十軍為沔/利二軍沔州除都統制利州除副都統制天下有十都)
(統矣朝/野雜記)
歴代事實戎帥(李衞公集賜/朱克融詔)節將(李衞公集代劉𢎞/逸與鎮州將士書)元
戎(唐大詔令張延師冊執羈霸府盡忠/肅之勤誠聳劍丨丨罄旗旄之茂績)出統戎旃(宋廣平/集賜三)
(路都部/署詔)為戎臣師(韓文與栁/公綽書)出總戎麾(杜佑/制)建牙統衆
(陸集劉洽充諸道兵馬都/統制丨丨丨丨必藉雄才)分委戎輅(杜牧行李班册自/朕統御尊敬耆老)
(丨丨丨丨/作鎮孟津)子儀出鎮(分紀唐郭子儀永泰元年以丨丨/都統河南節度使行營丨丨河中)
宰相率軍(㑹要唐乾符間黄巢大掠江淮丨丨王澤曰/臣忝宰執之長願自丨諸丨盪滌羣冦乃拜)
(荆南節度使諸/道行營都統制)節制徊翔之地(分紀唐徳宗幸梁洋回/置六軍統軍秩視六尚)
(書為丨丨/丨丨丨丨)
皇朝事實柘皐之捷(言行録李顯宗字君錫烏珠冦邊/劉光世充三京等路宣撫使表公)
(為本司前軍都統制上以宸翰賜公曰卿如立竒功與/卿建節諸將㑹淮西戰於柘皐烏珠大敗公追至孔城)
(奪耄倪之被/虜者以萬計)和尚原之捷(言行録丞相魏國張忠獻公/浚烏珠欲窺蜀公令陜西都)
(統制呉玠於鳳翔府之丨丨丨先處戰地誘致其來烏/珠引衆十餘萬來犯玠與敵戰凡三十餘陣烏珠中箭)
(而遁俘其將英格貝勒及首領三百甲殺賊衆横/屍滿野烏珠兵衆損者過半皆呻吟扶攜以歸)挫逆
亮於大人洲(言行録李顯忠時金人犯順公以池州都/統移軍舒城除御營先鋒都統制堠騎報)
(賊兵萬人渡淮公領趙康年等與敵戰於大人洲/首挫其鋒乘勝掩擊過淮敵軍溺死者千餘人)
羣書精語來帥熊羆(韓文河中府連理木頌/丨丨丨丨四方作儀)出領中䕶
之權(唐大詔令李若幽河東節度都統制/宜兼丨丨丨丨丨丨以副師貞之吉)符玉帳而總
金壇(唐大詔令折衝之寄/丨丨丨丨丨丨丨)
副都統(唐興元中置副都統職林紹興中亦有副都統/制隆興二年詔應諸軍副都統制並罷乾道三)
(年上謂宰執曰朕欲江上諸軍各置副都統制一員令/兼領軍事豈惟儲他日統制亦使主將有所顧忌於是)
(以郭剛為都統制張榮為建康副都統制三省樞密院/定制云已復在外副都統制俾贊主帥商議軍事覺察)
(奸弊所有本司文字與都統制連衘調發軍馬並聴都/統制指揮月旦亦許上表㑹要平江水浦水軍乾道間)
(置副都統以領/之朝野雜記)
歴代事實戎御(國語曰晉悼公知欒糾之能/御以和於政也使為丨丨)戎右(左傳/晉知)
(荀賈之有力/使為丨丨)元候(國語晉語曰知張老之智而/不詐也使為丨丨謂偏將也)偏師(左/傳)
(先縠/事)戎副(常制參於丨丨/叶我師於晏寧)參戎(史記在丨/丨之盛列)倅戎事(白集/制副)
(都/統)佐新軍(左傳晉使趙/武以丨丨丨)佐戎亞旅(左傳丨丨丨/丨大夫也)參戎政
(李徳裕制自古軍制必有佐貳逮至漢氏亦由/舊章既得將才俾丨丨丨實資謀策用正紀綱)軍倅之
任(續通典長慶元年以/王智興為節度副使)分軍之選(續通典除李光弼副/知節度使行營詔元)
(帥之任實屬於師貞丨/丨丨丨諒資於邦傑)佐元戎之斾(李徳裕行史憲誠/制夙以驍騎之鋒)
(累丨丨/丨丨丨)副旌麾於戎閫(唐大詔令常衮行辛景宗制丨/丨丨丨丨丨戒士馬於轅門)
分麾之寵(續通典宜副出車之/命往踐丨丨丨丨)翊外閫而專征(續通典/丨丨丨)
(丨丨丨膺鑿/門而受律)
四六警語(光膺宸綍/肅擁帥旄)　(舄奕齋壇既正為貞之命/尊雄邊閫益嚴禦侮之威)
　　　　(飭干戈而衞社稷/凜草木以知聲名)
　　　　(淮江草木之知名坐厎三邊之静/山河帶礪之申誓亟膺兩鎮之榮)
統制官(統制統領官三衙及御前軍將佐也祖宗時禁/兵但以路分都監等領之渡江後大軍又有統)
(制同統制副統制統領同統領副統領等其下乃有正/將副將準備將之名皆偏裨也舊制準備而上自主帥)
(陞差仍先申樞密院定察紹熙四年詔江上陞差統制/至準備將令主帥解發三人副總領所内選一名慶元)
(三年詔陞差並委主帥/自是主帥之權復重矣)
皇朝事實好漢呉進(言行録楊沂中傳沂中令統制官/呉進將所部二千人還臨安進勇)
(於戰常對御騎射上曰好漢進聞之刺丨/丨丨丨字作鎧心每閱兵則披以示衆)復江州(言行/録和)
(義楊郡王沂中傳李成叛江南招討使張浚議所以破/賊王時為右軍統制官遂由上流徑絶生米渡出賊不)
(意遇其先鋒擊退之賊將馬進銳卒數萬來犯浚率步/兵攻其前沂中乃將騎數千與神武後軍統制陳思恭)
(出山後前後夾擊乃/大破之遂丨丨丨)立大功取節鉞(同上賊衆劉倪十/萬已次於濠壽之)
(間張浚拒之詔併以淮西軍屬浚沂中為張浚統制官/浚遣沂中至泗州與浚合且使謂之曰上待統制厚宜)
(及時丨丨丨丨丨丨/或有蹉跌浚不敢私)
都副總管(魏始置都督諸州軍事後周改都督為總管/官武帝時以王謙為益州總管其名始此通)
(鑑唐紀注隋文帝以并益荆揚四州置大總管唐諸州/復有總管加使持節通典國朝馬歩軍都總管以節度)
(使充副總管以觀察使以下充有止一州者有數州為/一路者有帶兩路三路者或文臣知州則管勾軍馬事)
(舊相重臣亦為都總管慶厯二年詔自今路分總管鈐/轄以上許與都總管司同議軍事路分都監以下並聴)
(都總管節制七年析河北四路各置都總管一員建炎/元年李綱言守備當於沿河沿淮沿江置帥府要郡以)
(控振其帥府文臣一員帶安撫使馬步軍都總管武臣/一員充副總管改路分為副總管路鈐轄為副鈐轄州)
(鈐轄為副都監遇朝廷起兵則副總管為帥副鈐轄為/都監各以兵從出聴其節制正官願行者聴紹興二年)
(詔要郡守臣罷帶兵職諸路副總管可依舊改充路分/鈐轄七年淮東置總管十二年諸路並置州總管一員)
(中興/㑹要)
歴代事實以謀制敵(唐裴行儉傳行儉為定襄道行軍/大總管討之行儉曰丨丨丨丨可)
(也因詐為糧車以伏壯士五輩又伏精兵踵/其後虜果掠車壯士突出伏兵至殺獲幾盡)以忠報國
(唐張士貴傳貞觀中為龔州道行軍總管太宗以其冒/矢石先登勞之曰嘗聞丨丨丨丨者不顧身於公見之)
當今名將(唐薛萬徹傳太宗曰丨丨丨丨唯李勣薛萬/徹江夏道宗而已以青丘道行軍總管伐髙)
(麗拔/其城)勇蓋三軍(唐職林薛萬均為沃沮道行軍總管從/李靖討吐谷渾復馳進擊斬數千級丨)
(丨丨/丨)霹靂閃電(分紀唐長孫晟為秦川道行軍總管出/討突厥晟斬首千餘級有達官來降言)
(突厥大畏長孫總管聞其弓聲可謂丨丨見其/走馬稱為丨丨晉王笑曰將軍震怒威行域外)三箭定
天山(唐薛仁貴傳仁貴副鄭仁恭為鐵勒道行軍總管/將行宴内殿帝曰古善射有穿七札者卿試以五)
(甲射焉一發洞貫九姓衆十餘萬令驍騎來挑戰仁貴/發三矢輒殺三人虜氣懾皆降軍中歌曰將軍丨丨丨)
(丨丨壯士長歌入/漢闗九姓遂衰)獻俘(李勣字懋功為遼東道行軍大/總管率兵二萬執高藏里建等)
(詔勣丨/丨獻陵)俘名王(李大亮為河東道大總管出北道與/敵道遇濁渾山大戰破之丨其丨丨)滅
三國(蘇烈字定方為神丘道大總管討百濟/俘其王義慈等所丨丨丨皆生執其王)蹀血敵庭
(唐職林李靖為定襄道行軍大總管率勁騎三千由馬/邑趣惡陽嶺頡利可汗大驚曰云云太宗曰靖以騎三)
(千丨丨丨丨遂取定襄古未/有比足澡吾渭水之耻矣)築三受降城(張仁愿為朔/方軍總管丨)
(丨丨丨丨絶/敵南冦路)以精兵掩不備(唐侯君集李靖討吐谷渾/以君集為磧石道行軍總)
(管君集曰三賊已至賊不至險天贊我也若丨丨丨丨/丨丨彼不我虞必有大利靖然其計簡銳士約齎深入)
(大戰/破之)雖老尚堪一行(唐李靖傳吐谷渾冦邊靖往見房/𤣥齡曰吾雖老尚堪一行帝以為)
(西海出軍大總管靖决策深入遂踰積石山/大戰數十國人多降吐谷渾伏見自縊死)賦詩祖道
(張仁愿為朔方軍總管春還朝秋復/督軍備邊帝為丨丨丨丨賞賚不貲)
皇朝事實總領軍政(中興/㑹要)總治軍旅(續㑹要哲宗正史/職官志總管鈐轄)
(同掌丨丨丨丨屯戍營防守禦之政令凡/將兵𨽻屬者訓練教閲賞罰之事皆掌之)發遣自燕達
始(實録熙寧五年以燕達權發遣環慶路駐泊總管掌/州之役達有戰功故自鈐轄躐遷總管然自資淺故)
(令權發遣丨丨/丨丨丨丨也)副總專行(續會要哲宗正史職官志熙/寧中詔諸路如總管出入之)
(本司兵馬機速事申禀/不及者丨丨得丨丨)熟識機宜(分紀景徳中以參政/王欽若判天雄軍兼)
(都總管初帝曰天雄且為重鎮思得丨丨/丨丨行事果斷者涖之於是欽若請行)朕之關張(狄/青)
(字漢臣京師呼為狄天使上嘉其材勇為涇原路兵馬/副總管上欲一見之詔令入朝㑹冦逼平涼乃令亟往)
(涇原俾圖像以進上觀其儀表曰丨丨丨/丨也於是有狄萬人之稱以敵萬人也)擒鬼章(東都/事畧)
(姚兕傳兕字武之為環慶路馬步軍副總管改鄜延移/鬼章據洮州諜言青唐欲將兵由講珠梁㑹於洮合冦)
(我疆兕自河州率兵破六通宗城夜遣騎將縱火講/珠梁明日青唐兵至不得遂洮州之援鬼章遂降)降
木征(東都事畧燕達傳達為秦鳳路副總管河州景思/立陷於踏白城達討山後諸羌斬首四千級還至)
(訶喏城木/征遂降)請持夏國臂(東都事畧种世衡傳子諤字子/正李憲措置熙河邊事子諤鄜)
(延路副總管秉常為母所囚子諤入對大言曰夏/國無人秉常孺子臣請持臂而來耳神宗壯之)知軍
兼(實録熙寧五年上謂執政曰王韶經制鎑兆獨髙遵/裕能協力與都鈐轄如何王安石曰縱與權總管亦)
(無害蔡挺曰如此即當罷知通逺軍蓋自來無總管離/帥府而知軍州者上曰有事宜即出駐劄使知軍亦何)
(妨安石曰總管知軍與鈐轄何異亦不須舊/制有無也乃以遵裕知通逺軍權熙河總管)張劉再任
(實録熙寧四年涇原路都總管張玉鄜延劉永年並令/再任玉與一子官樞密使文彦博曰兩人同是用而推)
(恩不同上曰玉累有戰功永年但乆熟鄜/延未有代之者若一槩推恩無以激勸)賜神武祕畧
(實録景祐四年以御製神武祕畧賜/沿邊總管鈐轄毎得代更相授之)御札授方畧(國朝/淳化)
(中以參政趙昌言為川陜西路兵馬都總管太宗以蜀/冦尚有殘孽命昌言安撫招討仍丨丨數幅丁寧丨以)
(丨/丨)就賜金器(天聖七年劉平授忻州團練使屬上封事/言趙元昊連姻耶律必為邊患授邠寧環)
(慶副都總管遣/中人丨丨丨丨)
四六警語(總戎/總帥)　(為紅蓮幕之㳺陪諸從事/望細栁營之邃有真將軍)
　　　　(護細栁之屯屈司亞旅/告及瓜之戍愧辱先施)
　　　　(顧我連營已改旌旗之色/抑君雋武㑹看旄節之傳)
　　　　(便令齋壇而大拜/乃煩專鉞於遐陬)
　　　　(三箭而天山定行揚家世之風/一舉而朔庭空㑹赫唐兵之日)
都鈐轄鈐轄(國初以朝官及諸司侯以上充或一州或/一路或兩路三路亦有無都字者嘉祐詔)
(内臣鈐轄都監者逐路止置一員續㑹要官髙資深充/都鈐轄官卑資淺稱鈐轄建炎三年要郡守臣兼兵鈐)
(轄武臣為之副改諸路都監為副鈐轄紹興三年守臣/罷兼兵職自從益瀘慶廣桂五州牧皆以都鈐為稱而)
(江西贑州以多盗其守臣亦帶江西兵馬鈐轄至於武/臣為路鈐者亦無尺籍伍符然毎歲猶往諸州按閲特)
(存故事而已間有得㫖葺治軍器或/訓練禁軍者則仍帶入御朝野雜記)
皇朝事實總轄師徒(宋白集賜/張斌敇)鈐兵之委(胡文恭行/劉永年制)有
將帥才(東都事畧劉温叟傳孫凡字伯壽舉進士第孫/沔言其丨丨丨丨易知京使儂智高盗嶺南凡)
(上章願自效授湖南路兵馬都鈐/轄克邕州遂以功特加皇城使)大破鬼章(東都事畧/姚麟傳麟)
(從李憲討鬼章擢涇原路兵馬鈐轄以師援李憲兵為/前軍麟謂其副曰賊衆我寡將迎擊之具以臨大軍之)
(聲必濟即馳騎中軍吿急獻進兵麟使人聲言姚公已/破賊衆聞歡趨麟鼓而出戰方酣大軍踏至大破之)
鐵山之戰皆卿力(東都事畧趙隆傳隆為熙河路兵馬/鈐轄夏人冦涇原師至鐵山隆先登)
(士皆殊死戰賊解召見徽/宗曰丨丨丨丨丨丨丨也)上涇原環慶圖(實録曹􁀙字/寳臣真宗時)
(為環慶路鈐轄帝欲其習知河北事從真定府路都鈐/轄乃出其所丨丨丨丨丨兩道丨以示輔臣曰華戎山)
(川戰守之要盡在是矣因令/本道諸將皆按圖以計之)賜神武祕畧(見總/管門)邊鈐兼
守(祥符中涇原路駐泊都鈐轄兼知渭州曹瑋奏乞依/舊例别差人知渭州臣乞一面管勾鈐轄司事帝謂)
(王欽若等曰邊防軍馬所屯之地若别/置知州即各生事可降詔以諭此意)入為殿帥(東都/事畧)
(楊遂傳儂智髙反為廣南西路鈐轄亦有功/累擢步軍都虞候入為馬軍殿前都虞候)
州鈐轄總管之官(中興㑹要楊揆奏目今不係將及廂/軍縁無鈐轄總管甚不整肅乞置州)
(鈐/轄)擒契丹一將(東都事畧張耆傳耆為天雄軍鎮定州/鈐轄契丹圖望都耆率諸將往遂與賊)
(戰丨其/丨丨)出總州兵(實録龍溪除孔彦/舟為州鈐轄制)出鈐尺籍(胡文恭/集賜滄)
(州鈐轄董貴詔云遥/剖左符丨丨丨丨)
羣書精語就司鈐護(胡文恭行佘靖/制云丨丨丨丨)往涖兵鈐(胡文恭/行綦史)
(宣/制)參委戎鈐(胡文恭行/王興制)往涖戎政之重(公是行劉/貽孫制)齊軍
政宣國威(公是行/栁涉制)
四六警語(上有恩言孰可堪於將帥/公由人望遂出總於兵鈐)
　　　　(春風散入於栁營/夜月盡清於榆塞)
　　　　(風閃朱旗坐弭龍編之警/雨抛金鎖少安虎帳之閒)
　　　　(西出闗山四十州當快唐人之誦/益封將帥五千户即聆漢詔之頒)
　　　　(小煩騏馬聊馳積軸之間/佇看貂蟬遂出兜鍪之上)
　　　　(大劔長鎗自笑毛錐之陋/短衣疋馬願從羽獵之游)
兵馬都監(國朝兵馬都監有路分掌本路禁旅屯戍邊/防訓練之政令以肅清所部建炎三年以要)
(郡守臣帶本路兵馬都監一員充副都監中興/㑹要紹興三年罷守臣兼兵職而副都監如故)
歴代事實典戎(胡文恭行張忌制/云睠丨丨之臣)護兵(同上任/以丨丨)職分戎
旅(宋廣/平集)招徠山後之民(東都事畧郭進傳太祖征太原/以進為河東道汾代等州行營)
(馬步軍都監丨丨丨丨諸州民三萬七千餘口始進在/西山太祖每遣戍必戒之曰汝謹守法我猶赦汝郭進)
(殺汝/矣)造舟濟師(東都事畧潘美傳征江南以美為昇州/道行營都監美因丨丨以丨丨至金陵)
(江南水陸十萬陳於城下美率兵襲擊大敗之因與大/將曹彬率士晨夜攻城百道並進金陵平以功拜宣徽)
(北院/使)
　
　
　
　
　
　
　
　翰苑新書前集卷五十
欽定四庫全書
　翰苑新書前集卷五十一
　　諸路將(總將帥/)
將帥官制(國朝神宗留意武備本以捍西北二邊而推/其法於東南故西北為多東南為少職畧陜)
(西諸路四十二將河北諸路三十七將而東南纔十三/將元豐四年詔東南諸路團結諸軍馬十三將淮南東)
(路第一西路第二兩浙西路第三東路第四江南東路/第五西路第六荆南北路第七南路潭州第八全邵永)
(三州備廣西應援第九福建第十廣東路第十一西路/桂林第十二邕州第十三實録合諸路九十二將各有)
(正副軍中行圖陣隊調發賞罰皆闗決於將副宣和六/年詔元祐元年司馬光請盡罷諸路將官而樞密院難)
(之止詔諸路將副在州駐劄不係路分兵官知州并州/鈐轄兼充者並差將官一員兼本州都監其單騎駐劄)
(處勿復差兼宣和五年御筆諸路將副部隊自今並依/元豐法選差中興㑹要乾道四年樞密院奏諸州揀中)
(弓弩手雖已差路分鈐轄都監春秋詣諸州巡按縁逐/州未有將官專一日逐訓練恐致事藝生踈詔諸州各)
(置准備將一員專一管轄日逐/訓練揀中弓弩事藝孝宗㑹要)
皇朝事實西戎無敢犯塞(言行録李顯忠為鄜延路兵/馬都監兼充第六正將丨丨)
(入冦公屢擊之/自是丨丨丨丨)力戰却夏人(東都事畧劉仲武字子文/為涇原路第一將夏人欲)
(犯天聖砦主帥檄仲武㑹兵於天聖約過某日賊不來/則分屯去仲武得賊的期乞緩分屯主帥止留一將及)
(仲武軍賊果至仲武力戰禦之/賊遁去遷熙河路兵馬都監)平夏川功為多(東都事/畧趙隆)
(傳隆除涇原第九將與/夏人戰丨丨丨丨丨丨)非郭成不可(東都事畧郭成傳/進築平夏城置第)
(十將以戍之章楶謂諸將曰新邊控扼/誰可付者皆曰丨丨丨丨丨遂用之)第人材為三等
(職畧元豐間王祖道言陜西河北京東府路將皆朝廷/所選擇尚多庸人其餘淮浙等路雖有團治訓練之法)
(而無教閲按試之實望密下諸路經/畧監司體量將副丨丨丨丨丨丨)
　　總將帥
歴代事實授鉞(唐渾瑊傳徳宗進狩山南瑊以諸軍衞/入谷口帝臨軒丨丨用漢拜韓信故事)
佩印(王忠嗣有武畧丨四將丨為隴西/節度又職林云上平戎十八策)齋斧(魏志凡將/出必齋戒)
(之廟受斧/故云丨丨)半段槍(𤣥宗實録哥舒翰為河西衙前將吐/蕃大冦邊翰持丨丨丨當其鋒擊之)
服虎文(漢百官志武/官丨曰丨丨)雞羽檄(魏武奏事曰若有檄即揷/以雞羽又先見漢高紀)
鸞旂琱戈(常宏馬璘碑詔以鷹揚之/命於是有丨丨丨丨之賜)秉鉞抗旌(終軍傳/大將軍)
(丨丨/丨丨)提鼓援枹(國語范蠡應使者/曰左丨丨右丨丨)美箭良弓(燕公制材/標丨丨門)
(襲丨丨軍法盈/懷兵規指掌)右刀左矟(西郡南郢州刺史耿令貴謂/所部曰大夫見賊須丨手拔)
(丨丨手把丨/莫皺眉畏死)鷰頷虎頭(前班超傳相者謂丨丨丨/丨飛而食肉萬里侯相也)虯鬚
猿臂(郭知/連事)精貫白日(魏志/云)才氣無雙(前李廣傳廣丨/丨天下丨丨)學
萬人敵(項籍/傳)為國虎臣(辛慶/忌)矯矯虎臣(詩丨丨丨丨/在泮獻馘)武
暢四海(陳湯威震百/蠻丨丨丨丨)國之爪牙(漢李廣斬霸陵尉上書/自陳上報曰將軍者丨)
(丨丨/丨)誓清中原(晉元帝定江南以祖逖為奮威將軍豫/州刺史逖渡江中流擊楫而丨曰祖逖)
(不能丨丨丨而/濟者有如大江)一身都為膽(蜀志趙雲字子龍將數十/騎值曹操軍大出雲遂前)
(突其陣且鬭且却魏兵追至營雲大開門魏疑有伏兵/引去雲以勁弩射魏兵魏兵驚駭自相蹂踐墮水死甚)
(多備明旦至雲營視昨戰/處曰子龍丨丨丨丨丨也)横槊賦詩(東坡赤/壁賦)即席賦詩
(王侍中智興武畧英竒敕授徐州節制雄材磊落幕府/既開所辟皆儒者一旦從事於使院㑹宴從容賦詩公)
(曰前某以韜畧發跡未嘗留心章句云云乃引紙援毫/頃刻而就云平生弓劍自相隨剛被郎官教作詩江南)
(花栁從君詠塞/北煙塵我自知)不忘俎豆(東觀漢記云祭遵為將軍取/士皆用儒術對酒設樂必雅)
(歌投壺雖在軍/旅丨丨丨丨也)雅歌投壺(見上/注)下馬作露布(傅奕字修/期拜安逺)
(將軍帝歎曰上馬能/擊賊丨丨丨丨丨)圖上方畧(趙充國擊羌虜上問曰/當用幾人曰百聞不如)
(一見願馳至金/城丨丨丨丨)方畧何如(霍去病顧丨丨丨丨/耳不至學古兵法)曉暢軍
事(諸葛亮出師表曰將軍向/寵性行淑均丨丨丨丨)元老壯猷(方叔丨丨克/丨其丨詩)料
敵如神(郭子儀家傳訓師如子丨丨丨丨又永泰元年/僕固懷恩結吐蕃回紇合圍涇陽是時也兩軍)
(相對控弦未發公獨以/騎出降隂山十萬騎)十策(唐紀曰李靖累授開/府獻丨丨以圖蕭銑)五間
(孫/子)一竒(黥布傳楚與黥布戰為三軍欲/以相救為竒云云此亦丨丨也)減竈(史記孫/臏丨丨)增
竈(後漢虞/詡丨丨)萬囊壅水(前韓信傳信擊齊楚使龍且將救/齊與信夾維水陣信夜令人為丨)
(餘丨盛沙以丨丨上流引兵半渡陽不勝還走龍且遂/追渡水信使人決壅囊水大至龍且軍大半不得渡即)
(急擊龍/且遂平)枕席過師(趙充國傳信威千/里從丨丨上丨丨)暗合孫吳(曹植表/曰行師)
(用兵之要不必用/孫吳而暗與之合)虜在目中(光武西征隗囂召馬援至/於帝前聚米為山谷帝曰)
(丨丨吾/丨丨矣)飛將(吕布傳布字奉先便弓/馬膂力過人號為丨丨)梟將(張良傳九江/王布楚丨丨)
號杜彪(梁西荆州刺史杜山從膂力過人便馬善射所/佩霞明朱弓四十餘力每出挑戰魏軍憚之丨)
(為丨/丨)謂鐵虎(蔡祐與齊戰被明光甲所/向無敵齊人丨之丨丨)飛將軍(李廣傳/廣為古)
(北太守匈奴號曰漢/丨丨丨避之數歲)熊虎之將(周瑜謂孫權曰劉備有/闗張丨丨丨丨又為世)
(虎臣有飲馬長江之/志又羽飛萬人敵)轅門二龍(烏承玭字徳潤開元中/與族兄承恩皆為平盧)
(先鋒號丨/丨丨丨)黄騶少年(裴果常乘騶馬白袍先/陷陣時號為丨丨丨丨)中興銳將
(馬璘傳璘武藝絶倫遭時屯/棘以忠力奮為丨丨丨丨)大樹將軍(後馮異謙退不/伐所止舍諸將)
(並坐論功異/常獨屏樹下)號真將軍(前周亞夫傳文帝時匈奴大入/邊亞夫為將軍軍細桞以備胡)
(上自勞軍至霸上棘門已而之細桞先驅至軍門都尉/曰軍中聞將軍之令不聞天子之詔上使使持節詔將)
(軍曰吾欲勞軍亞夫傳言開壁門天子按轡至中營亞/夫以軍禮見天子為動改容式車文帝曰嗟乎此丨丨)
(丨矣鄉者霸上棘門如兒/戲耳至亞夫可得而犯耶)萬人敵(見熊虎/之將注)草木知名(唐/張)
(萬福傳江淮丨丨/亦知萬福之威丨)不從中御(淮南子曰國不可從/外理軍丨可丨丨丨)八陣
圖(諸葛亮/傳云)背水陣(韓信/傳云)横行匈奴(十萬横行舞隂侯之/毅氣又單于嘗為書)
(嫚吕太后太后怒上將軍樊噲/曰臣願得十萬衆丨丨丨丨中)九戰九勝(絶甬道大/破秦軍)八
遇八克(婁師徳字宗臣武后時募猛士討吐蕃乃自/奮戴紅抹額來應詔後與虜戰丨丨丨丨)以
少擊衆(唐馬璘傳璘以百騎破賊五千光弼/曰吾未見丨丨丨丨如馬将軍者)取糧於敵
(郝玭貞元中在邊積三十年/每討賊不持糗糧丨之丨丨)焚老上之龍庭(後竇憲傳/憲遂登燕)
(然山勒石刻功紀漢威徳令班固作/銘曰躡冒頓之區落丨丨丨丨丨丨)勒功燕然(見上/注)凱
歌(周禮王大捷則丨丨又漢明/帝定樂最末曰短簫鐃歌)振旅凱旋(唐裴行儉大/破突厥丨丨)
(丨/丨)虎臣獻馘(見矯矯/虎臣注)擇日設壇(韓信傳丨丨齋戒丨/丨具禮拜為大將)拊
髀頗牧(馮唐傳上丨丨曰吾獨不得/廉丨李丨為將豈憂匈奴哉)卯命辰行(髙崇文/為長城)
(使奉詔征劉闢御軍常若冦/至丨受丨而丨丨器用無闕)跪而推轂　鷹揚(維師尚/父時惟)
(丨/丨)龍驤虎奮(魏志梟/其元首)虎視龍驤(傅𤣥古今畫讃云/信陵丨丨丨丨)闞如
虓虎(詩進厥虎臣/丨丨丨丨)赤兎突陣(呂布有良馬曰丨丨常與/其親近乘赤兎而陷鋒矢)
(丨/丨)兵威如破竹(杜預曰今丨丨已振譬如/丨丨數節之後迎刃而解)疾雷卒電(太/公)
(曰丨丨不及掩耳/丨丨不及瞑目)雲徹捲席(鄧艾破蜀詔丨丨/丨丨蕩定巴蜀)雨洗天
兵(李晟廟碑丨丨/丨丨風霾虜魄)猛將如雲(李陵與蘇武書丨/丨丨丨謀臣若雨)怒如嚴
霜喜如時雨(魏志/云)賞如髙山罰如深溪(魏都賦云云/將猛四七)奔
星震霆(揚雄傳云疾如/丨丨擊如丨丨)雷合霆發(揚雄/傳云)止雪反風(王晙/將并)
(州兵濟河討突厥晙間行拾趣山谷夜遇雪恐失期誓/於神曰晙事君不忠不討有罪天所殛者當自䝉罰心)
(誠忠而天監之則丨丨丨丨俄而/和霽晙自東道追及之獲餘三千)刺山飛泉(前李廣利/傳號貳師)
(將軍拔佩刀丨/丨丨丨涌出)酹酒祝江(隋賀若弼丨丨丨丨得/葬魚腹中死且不恨)將門
有將(楊𤣥感求領兵煬帝曰相/門必有相丨丨必丨丨)西平有子(李/愬)列耀斗魁
(史厯書文昌宫上將/以將丨丨於丨丨)太微上將(楊炯魏/將軍碑)天目(燕集將為/丨丨國命)
(所/寄)
皇朝事實歸舟惟載圖籍(言行録曹彬諡武惠討蜀師/還輜重甚多或言悉竒貨也)
(太祖密令伺之圖書也無銖金寸帛之附焉/又平江南丨丨無他物丨丨丨丨衣被而已)邊使不敢
仰視(言行録曹武穆公瑋為將幾四十年用兵未嘗敗以/衂自三都之戰威震四海罝勒斯賚聞公姓名即)
(手加顙在天雄契丹使過魏地輒隂勒其/從人無得髙語疾驅至多憚公丨丨丨丨)賊聞姓名(見/上)
(注/)圖形以進(言行録狄青與西賊戰毎帶銅面具被髪/出入行陣間未嘗中箭而上未識其面遂)
(令丨丨丨丨青密令軍中聞鉦一聲則止再聲則嚴陣/而陽却鉦聲止則大呼而突之士卒皆如其教纔遇敵)
(未接戰遽聲鉦士卒皆止再聲皆却夷人大笑相謂曰/孰謂狄天使勇鉦聲止忽前突之賊兵大亂自相蹂踐)
(死者不/可勝計)西番呼為父(同上曹公瑋在秦州西畨犯塞狄/陣首出布陣狄貴人也瑋使射之)
(一發而斃狄鳴笳而遁瑋以大軍乘之狄衆大敗係斬/萬計西畨由是憚服至今不敢犯塞每言瑋名則丨之)
(丨/丨)下馬扶輦(同上澶淵之役髙武烈王瓊勸上發韋城/王下馬自扶丨擁衆渡河敵衆失色及射)
(死烏珠賊遂/奉書請盟)焦山邀賊(治迹統類建炎四年烏珠四至/鎮江韓世忠駐丨丨丨之時丨)
(衆數萬世忠纔八千人世忠募海船百餘艘泊金山下敵/見大笑曰此吾机上肉耳世忠命鍊鐵為長綆串大鈎徧)
(授强健者賊舟噪而前世忠分海船為兩道出其背毎縋/一綆則曳一船而入賊不得渡乃遣使願還所掠及獻馬)
(五千世忠不聴曰只留下烏珠乃可去世忠據中流與賊/相持烏珠不敢出賊之在儀真者乃於城外鑿小渠屬之)
(江烏珠刑白馬殺婦人自刖其額祭天以幸風濤之息世/忠知之悉師督戰風弱㠶緩我師不利賊以輕舠絶江而)
(遁/)幾獲烏珠(同上先是世忠視鎮江形勢無如龍王廟有/賊來必登此望我虚實因遣二百卒伏廟中)
(又遣三百卒伏江岸遣人於中望之戒曰聞江中鼓聲岸/下人先入廟中人繼出賊果有五騎趣龍王廟廟中之伏)
(聞鼓聲而出五騎振策以馳僅得其二有紅袍/白馬既墜而跳馳得脫詰二人者云即烏珠也)海州之捷
(同上李寳至東海縣時金兵已圍海州寳麾兵登賊驚引/去寳引舟師至密之膠西石臼島賊泊唐島相距止一山)
(候風即南不知王師之猝至丙寅風自南來衆喜争奮引/帆握刃俄頃過山薄賊衆驚大擾彼帆皆以錦纈為之彌)
(亘數里忽為波濤捲聚一隅寳命以火箭射之延燒數百/火不及者猶欲前拒寳命健士躍登其舟以短兵擊刺殪)
(之舟中脫甲而降者三千人獲酋首鄭嘉努等斬/之獲器甲糧斛以萬計飛小舟奏捷除沿海制置)柘皋敗
冦(言行録李顯忠與諸將㑹淮西戰于丨丨烏珠/大敗公追至孔城奪耄倪之被虜者以萬計)塗甲冒
火(同上金主亮既敗於楊林走淮甸尚留精兵於和李顯/忠陣於和之城下賊冦敗走入城縱火公領軍丨丨丨)
(丨而進遂/復和州)兼四美(同上李顯忠分以忠誠結知冕旒人/謂義不忘君如闗雲長忠不恤家如)
(季良器子儀之寛厚得人光弼/之嚴明御下公丨丨者之丨)應飛來之識(言行録湖/冦楊么自)
(恃其險賊中語曰有能害我除是飛來俄詔用岳飛適/值大旱公命伐木為巨筏塞諸港汊賊戰敗趨舟欲出)
(湖而舟為筏所礙不能遁遂戮/死招降之丨丨丨丨於是乎騐)賊不敢逾河飲馬(同上/吳玠)
(捍禦金人猛士如林嘗敗衂/賊退守河東丨丨丨丨丨丨)以勇果濟竒智(同上李顯/忠公之用)
(兵竒計百出丨丨丨丨之先計後戰卒如所料遇/大敵餘人奪氣公方優游甚暇屢以少擊衆取勝)每戰
動鼓樂(同上吳玠公親兵不滿五萬每戰乘/肩輿丨丨丨殊無懼色戰無不勝)變化如神
(同上胡世將問吳武順王兄玠所以戰則曰要在用所/長去所短金之弓矢不若中國之勁利中國之士卒不)
(若金人之堅忍據其形便更出銳兵沮其堅忍之勢則/我固有以制彼至於決機兩陣之間丨丨丨丨黙運乎)
(心術之微則璘/有不能言者)勇冠三軍(言行録太師韓蘄王世忠方/從梁方之為將也破鄆賊于)
(䶢河又破大名賊于超化寺又破内黄賊于沂州/又破徐靖于莒縣又破張仙于擂鼓山丨丨丨丨)恨見
卿晚(同上郭觀察棣初為興元利州正將樞密使王公/炎入蜀竒公材留置帳下乾道中部秦兵及鎧甲)
(赴行在所因密薦之即日召入孝宗悼符離失利寤寐/中原公極言曩事剖析如流漏下數刻上曰丨丨丨丨)
自敘顧盼示可用(馬援拜伏波將軍劉尚擊武陵五溪/蠻長深入軍沒援請行時年六十二)
(帝愍其老援曰尚能披甲上馬帝令試之援/據按丨丨以丨丨丨帝曰矍鑠哉是翁也)
羣書精語匈奴未滅甲第何營(楊盈川碑丨丨丨丨丨/丨丨丨壯士不還寒風)
(自/起)匈奴未滅何以家為(前霍去病傳上為治第令視之/去病對曰丨丨丨丨臣丨丨丨)
(丨/也)持鼓揮桴臨難決疑(薛登上疏丨丨丨丨丨丨丨丨/此將事也一劒之任此將事也)以
將為命以兵為威(董賢為大司馬衞將軍/册丨丨丨丨丨丨丨丨)名暴夷貉威
澹鄰國(丨聲丨於丨丨/丨稜丨乎丨丨)上將坐而伐謀(鄴侯傳/云云)八陣校
武七擒即戎(栁氏家録諸葛亮因丨丨/以丨丨經丨丨以丨丨)翩翩飛將董我
三軍(唐李徳/裕集)戰如守行如戰(荀議/兵篇)戰必勝攻必取(前高帝/紀帝曰)
(連百萬之衆丨丨丨丨/丨丨吾不如韓信人傑)以正合以竒勝(田單傳太史公/曰兵丨丨丨丨)
(丨丨又竒/正相生)動於九天之上(孫子曰善攻者丨丨丨/丨丨丨又上兵伐謀)高壘
深溝蛇營鳥陣(燕公制丨丨丨丨卧驚營而不/動丨丨丨丨臨死地而無疑)正正之
旗堂堂之陣(孫子無邀丨丨丨/丨無擊丨丨丨丨)九羌釁鼓六狄焚旗(李/晟)
(碑皇情西顧則丨丨丨丨/詔書北伐則丨丨丨丨)傾山碎卵(晉書戴/記云云)淮徐獻捷
河兖凱歸(文選/云云)安邊境立功名(前晁錯傳丨丨丨丨/丨丨在擇於良將)闑
以外將軍制之(馮唐傳古王者之遣將也跪而推轂曰/闑以内寡人制之丨丨丨丨丨丨丨)
杖馬箠下數十城(張耳/傳云)乘長風破萬里浪(宋史宗/慤云)金方
之氣凝為將星(白集制丨丨丨丨丨丨丨丨王/者法天選命豪傑授之以鉞)惟弟惟
兄莫非頗牧(元集行/李愿制)允文允武明詩閲禮(出師/頌云)授鉞四
七(東都賦/云云)
前賢詩詞擁麾為漢將(北伐/詩)論兵邁古風(杜甫贈哥舒/翰今代麒麟)
(閣何人第一功云云清海無傳箭天/山早掛弓胡人愁逐北宛馬又從東)戈矛虓虎士(杜牧/詩丨)
(丨丨丨丨弓/箭落雕兵)文昌動將星(續選薛道衡少昊騰/金氣丨丨丨丨丨)寒光照
鐵衣(樂府木蘭詩萬里赴戎機關山度/若飛朔氣傳金柝丨丨丨丨丨)洗劒青海外(杜/甫)
(王思禮詩丨丨丨/丨丨刻石天山前)郊雲拂畫旗(岑參奉和杜相公發京/城作按節辭黄閣登壇)
(戀赤墀銜恩期報主授律逺行師野鶴迎金/印丨丨丨丨丨叨陪幕中客敢和出車詩)雙節夾道
馳(岑參獻封大夫受將回軍驛馬從西來丨丨丨丨丨/喜鵲捧金印蛟龍盤畫旗如公未四十富貴能及時)
(直上排青雲旁看疾若飛/前年斬樓蘭去嵗平月支)行年三十執金吾(岑參玉門/闗蓋將軍)
(歌蓋將軍真丈夫/丨丨丨丨丨丨丨)大將龍旗掣海雲(岑參獻封大夫破/播仙凱歌鳴笳疉)
(鼓擁回軍破國平蕃昔未聞丈夫/鵲印揺邊月丨丨丨丨丨丨丨)從横逸氣走風雷(李/白)
(上哥舒翰天為國家孕英才森森矛㦸擁/靈臺浩蕩深謀噴江海丨丨丨丨丨丨丨)蒐兵四把降
王縛
四六警語(節將/上將)總帥(齋壇/威鉞)　(虎臣/戎帥)　(渙號中朝/持兵外閫)
發端(光膺宸命/榮總戎軺)　(將令國中/制師閫外)　(光奉詔書/進持師律)　(間關百戰/夷險一心)
　　(乾拜制麻/晉參國柄)
起聯(尺一詔書起本兵之舊弼/二三執政進秉國之新參)武樞
　　(忠臣之謂骨鯁乆賴讜言/執政之由股肱具瞻良弼)
　　(密次台躔禮秩僅餘於一等/同升政路絲綸特下於九天)
　　(運籌合上意既資心腹之謀/兵政圖舊人遂履股肱之任)
　　(宥密殫厥心妙秉機廷之望/旦夕弼厥辟預參政府之崇)
　　(參兩間以為公輔助調鼎鼐之和/有一徳以享天心上柄杓魁之象)
　　(毅然以身任朝廷責/誓不以賊為君父憂)　(持重如周亞夫趙充國/盡忠如陶士行温大夏)
　　(析父王之爪牙/將軍國之心膂)　(心潛濟北之一編/材駕山西之諸將)
　　(威震江淮之草木/塵清燕薊之腥膻)　(望居百將之先/才實萬人之傑)
　　(挽河漢以洗甲兵/整乾坤而篆鐘鼎)　(羽林握天軍之要/齋壇肅大將之威)
　　(慷慨足以得三軍之心/沈鷙足以寒四夷之膽)
　　(鶴唳風聲走苻堅於淝水/鵞鳴雪夜擒元濟於蔡城)
　　(煌煌金節方拱扶斗極於紫霄黄道之間/獵獵神旗忽鎮壓江淮於絳節碧幢之下)
　　(忠誠許國/謀畧過人)　(卯受命辰即行有崇文之勇決/申上奏寅報可從充國之便宜)
　　(用兵先計後戰克全敵愾之威/擊敵以滅為期毎厲復讐之志)
　　(入則畫㦸周廬壯七萃八屯之衞/出則雕戈錫盾顓五侯九伯之征)
　　(執干戈而衞社稷號真將軍/歴邊境而立功名為古名將)
　　(聯勾陳而扈太㣲懋便蕃於睠渥/封姑胥而臨瀚海素慷慨於功名)
　　(雖陷陣摧堅不足充顔行之役/然據鞍草檄或堪作露布之文)
　　(命一軍出宛洛未多蜀相之謀/請三萬舉燕齊行奮淮隂之績)
　　(天子遣趙將軍真得破羌之䇿/路人問霍去病行收絶漠之勲)
　
　
　
　
　
　
　
　
　
　
　
　
　
　翰苑新書前集卷五十一
欽定四庫全書
　翰苑新書前集卷五十二
　　太守(上/)
太守(郡守秦官掌理其郡秩二千石漢景帝中元二年/更名太守後魏初郡置三太守開皇三年罷天下)
(諸郡以州統縣大業三年又改為郡唐武徳元年改為/州刺史加號持節天寳元年改為州太守開元中定天)
(下州府自京都及都督都護府之外以近畿為四輔餘/為六雄十望十𦂳至徳後州縣凋弊刺史之任大為精)
(選諸州始各有兵鎮刺史皆加團練使故其任重矣通/典五代仍刺史之號藝祖開基革五季之患召諸鎮㑹)
(於京師賜第以留之分命朝臣出守列郡號權知軍州/事軍謂兵州謂民政焉聖朝□畧太守掌總理郡政宣)
(布條教導民以善而糾其奸慝歲時勸課農桑旌别孝/悌其賦役錢穀獄訟之事兵民之政皆總焉凡法令制)
(條悉意奉行以率所屬遇赦宥則以時宣讀而班吿於/治境舉行祀典察郡吏徳義材能而保任之若疲軟不)
(任事或姦貪冒法則按劾以聞遇水旱以法賑濟安集/流亡無使失所四朝志建炎元年詔河北京東西路除)
(帥司外舊差文臣知州去處許通差武臣一次紹興元/年知越州陳汝錫言諸路守臣並許節制管内軍馬除)
(逐州遇有緩急事宜合依前項指聴從本州守臣節制/外所有事干一路軍政及合𨽻帥司差發之類並令遵)
(依舊法施行詔申明行下中興㑹要後詔要郡帶本路/兵馬鈐轄次要郡帶本路兵馬都監紹興三年罷元年)
(七月詔要郡文臣帶本路兵馬鈐轄武臣副之次要郡/文臣帶本路兵馬都監武臣副之令逐州改正稱呼至)
(紹興三年臣寮言既與異時沿邊事體不同又於今日/諸州統制無補徒著名位以成虚文詔並罷之五年令)
(郡守除授罷任並令上殿六年詔控扼去處守臣並以/三年為任九年罷令郡守並帶提舉學事孝宗乾道二)
(年令不任守臣不為郎淳熙/中令郡守罷帶主管學事)
歴代事實符守(唐大詔令于頔制累/踐臺郎遂分丨丨)州長(韓文愈承朝/命為此丨丨)
師帥(前董仲舒策今之郡守縣令民/之丨丨所使承流而宣化也)郡將(前嚴延年傳/注謂丨丨以)
(其兼領/武事)黄堂(呉郡國志吳郡太守所居之堂春申君之/子假君之殿也因數火塗以雌黄故曰丨)
(丨/)皁蓋朱旛(續漢志二千/石丨丨丨丨)一麾(見詩/詞類)五馬(潘子真詩話/禮天子六馬)
(左右驂三公九卿駟馬左驂漢制九卿則二千石以右/驂太守駟馬而已其加秩中二千石乃右驂故以五馬)
(為太守美稱遯齋閒覽與學林云漢時/朝臣出使為太守増一焉故為丨丨)領魚(續通典後/唐長興元)
(年給事中崔衍奏當省給納諸州銅魚一隻在本州庫/新除刺史請丨左丨到州集官吏取州庫右魚契合却)
(差人送左/魚納省)分虎(范尚書讓封侯/表丨丨出守)魚佩(唐循吏傳序唐初/刺史得佩魚品卑)
(者假/丨丨)珪符(太守曰丨/丨王融)瑞符(元和制適其全/器俾領丨丨)青龍符(東方/刺史)
(曰丨丨丨/餘方準之)銅魚符(武徳元年/領丨丨丨)玉麟符(隋樊子蓋守東都/有功煬帝勞曰今)
(為公别造丨丨/丨以代銅獸)銅虎符(史記漢文帝初為郡守為丨丨/丨竹使符國家當發兵遣使者)
(至郡合符符合乃聴受之/以代古之圭璋從簡易也)竹使符(見上/註)雙旌五馬(記室/新書)
(云/)車朱兩轓(前景帝詔曰吏者民之師也車駕衣/服宜稱令長吏二千石丨丨丨丨)隼旟
熊軾(見精/語類)紆青拖墨(馬汧誄剖符專城/丨丨丨丨之司)方寸之印丈二
之組(前嚴助傳陛下建其王侯此必委質為藩臣/陛下以丨丨丨丨丨丨丨丨鎮撫方外云云)清白
吏(後漢楊震為涿郡太守性廉或勸開産業震曰/使後世稱為丨丨丨子孫以此遺之不亦厚乎)獨立
使君(裴俠守河北入周太祖命獨立曰裴俠清慎奉公/為天下最有如俠者與之俱立衆黙然朝野歎服)
(號丨丨/丨丨)清徹底(朱世良為清河太守有老人/曰府君非唯政善丨亦丨丨)清白自將
(陸長源為汝州刺史諧易無威儀而丨丨丨丨去汝州/送車二乘曰吾祖罷魏州有車一乘而圖書半之吾愧)
(不及先/人云)清畏人知(晉胡質傳質為荆州刺史帝問其子/威曰卿孰與父清威曰臣父丨丨丨)
(丨臣清畏人不知/是臣不及父逺矣)四知之畏(楊震傳震為東萊太守昌/邑王密夜半懷金獻曰無)
(人知震曰天知神知爾知我/知是謂四知何無人知也)清如氷雪(魏令狐邵字孔/叔為𢎞農太守)
(所在丨/丨丨丨)清見越石(宋虞愿為晉安太守海邊有越王石/嘗隱雲霧相傳云清太守乃得見往)
(觀之清徹/無所隱蔽)酌泉賦詩(晉呉隱之為廣州刺史至貪泉酌/而飲之賦詩曰古人云此水一歃)
(懷千金若使夷齊飲終當/不易心在州清節自勵)受魚垂庭(晉羊續為南陽太/守府丞嘗獻魚續)
(受而垂/之於庭)舶物無所取(王僧孺傳僧孺為南海太守外國/丨丨並丨丨丨曰昔人為蜀長刺)
(終身無蜀物吾欲/遺子孫不敢越裝)文武兼備(盧植字子幹四府舉植/丨丨丨丨拜九江太守)文
武有牧御才(後光武紀帝南定河内鄧禹曰冦恂丨丨/備足丨丨人丨衆之丨乃拜恂河内太守)
天下長者(前漢文帝謂田叔曰公知丨丨丨/丨乎曰故雲中太守孟舒是也)良二千石
(前宣帝詔曰與我共/理唯丨丨丨丨乎)召父(前召信臣傳字翁卿為南陽/太守興水利吏民信愛時號)
(為丨/丨)杜母(杜詩字君公南陽太守性節儉而政治清/平南陽為之語曰前有召父後有丨丨)慈
父(唐李桐客為通巴二州刺/史治尚清平呼為丨丨)訓如父愛如母(見吏民/作歌注)蒲
鞭(劉寛典歴三郡吏人有過/但用丨丨罰之示辱而已)葦杖(選昭王碑南陽丨/丨未足比其仁)皮
鞭(北史崔伯謙為北地太守改鞭/用皮為之不忍見血示恥而已)有脚陽春(天寳遺事/宋璟愛民)
(䘏物人謂/丨丨丨丨)萬物吐氣(見精/語類)一州受福(唐陳子昻傳曰丨/丨得才刺史十萬)
(户丨其丨得不才刺史十萬户/受其困國家興衰在此職也)布詔(前黄霸傳霸字次/公為潁川太守選)
(擇賢良吏分部宣丨/丨令令民咸知上意)中和宣布詩(前王褒為益州刺史/王襄使褒為丨丨樂)
(職丨丨丨/以揚帝徳)班春(前崔篆王莽時為新大尹稱疾不視事/三年不行縣門下掾諫篆乃强起丨丨)
教以禮遜(前韓延壽治潁/川丨丨丨丨)孝悌之訓(劉寛傳寛字文饒/為南陽太守毎行)
(縣慰父老以農里之言/勉少年以丨丨丨丨)條教可紀(薛宣傳宣為左馮翊/賞罰明用法平所居)
(皆有丨丨丨丨利用省費吏民稱之郡/中清淨威徳並行衆職修理姦宄絶息)薤本(龎參守漢/陽郡人任)
(棠有竒節參到先候之棠不與言但以丨一丨水一盂/置屏前自抱兒伏户下參思其微意曰水者欲吾清也)
(薤者欲吾擊强宗也抱兒/當户欲吾開門恤孤也)鐺脚(唐薛大鼎為滄州鄭徳/本為瀛州賈敦頤為冀)
(州皆有治名故河/北稱丨丨刺史)驅蚊扇(裴光庭典名藩有異政明皇/謂宰輔曰光庭性逐惡如扇)
(驅/蚊)記惡碑(盧奐累任大郡治有異績人畏之如神凡治/奸惡既斷其罪又以其所犯刻石立門再犯)
(必致之死籍時/謂之丨丨丨)有千里眼(後魏王逸為光州刺史為政/愛人廣設耳目時人謂有丨)
(丨/丨)職事稱神(黄霸丨丨聰明吏民/不知所出咸丨丨明)決郡如神(前朱博傳/博為冀州)
(刺史丨丨中丨/丨吏民大驚)抑强扶弱(後耿純為東陽太守在郡/四年丨丨丨丨令行禁止)摧
折豪强(嚴延年為河南太守豪强屏息野/無欺盜其為政務在丨丨丨丨)摘發姦邪(漢/黄)
(香為太守到官不遣吏歸/鄉丨丨丨丨詞訟立決)東海大治(前尹翁歸傳翁歸/為東海太守好清)
(静歲餘丨/丨丨丨)豫州太平(晉祖逖别傳為丨丨刺/史百姓感化復見丨丨)為三河表
(魏朗字少英為河内/太守政清丨丨丨丨)為十郡最(魏顔斐字文林治/雍州丨丨丨丨)治有
異等(漢王成丨/丨丨丨)治為第一(潁川太守黄霸河南太守吳/公北海太守朱邑皆丨丨天)
(下丨/丨)奏課第一(李忠字仲都為丹陽太守/三公丨丨為天下丨丨)清簡為最(宗/室)
(李峘睢陽太守丨/丨丨二千石丨)政平訟理(前宣帝詔曰丨丨丨丨與/我共此者其惟良二千石)
(乎/)囹虚盜息(魏顔斐丨圄空/丨丨賊屏丨)市無二價(後漢宋登叔陽/為潁川太守丨)
(丨丨丨道/不拾遺)道不拾遺(嚴延年為涿郡太守郡中震恐丨/丨丨丨又范曄為天水太守丨丨)
(丨/丨)狗不夜吠(見老叟/持錢注)賣刀買犢(前龔遂傳宣帝時渤海/盜起選遂召見對曰海)
(瀕遐逺不占聖化故使赤子盜弄兵於潢池耳上曰選/用賢良故欲安之遂曰治亂民猶治亂絲不可急也願)
(得便宜從事遂單車獨行至府盜賊聞教令即時解散/乃開廩假貧民民有帶刀劒者使賣劒買牛丨丨丨丨)
無襦有袴(後廉范傳范為蜀郡太守除火禁百姓便之/歌曰廉叔度來何暮不禁火民安作昔無襦)
(今五/袴)麥兩岐(後張堪傳堪為漁陽太守擊匈奴開稻田/千萬頃勸農以致殷富百姓歌曰桑無附)
(枝丨秀丨丨張君/為政樂不可支)禾同穎(梁栁渾字文暢為吳/興太守嘉丨丨丨)蠶四熟
(尹思政為青州刺史丨丨丨黜/陟使歎曰是非善政致祥乎)鱷逺徙(韓愈傳愈為潮/州刺史鱷魚徙)
(六十/里)虎渡江(宋均傳均為九江太守郡多虎暴均出檻/穽丨東丨丨又山陽楚沛多蝗其飛在界)
(者輒東/西散去)蝗赴海(後馬稜傳稜守/武陵丨飛丨丨)風滅火(後漢劉昆遷𢎞/農太守郡多虎)
(昆為政三年仁化盛行虎皆負子渡河詔問昆/曰前守江陵反丨丨丨後守𢎞農虎北渡河)有鳳凰
麒麟(後漢岑彭傳彭為潁川太守乃丨甘/露嘉禾丨丨丨丨之瑞集其郡境)無蝮蝎鯨鯢
(王業字子春為荆州刺史山丨/丨丨豺狼川無丨丨風波不動)興學成都(文翁為蜀郡/太守起學成)
(都市由是大興蜀學於京師者比齊/魯焉至今蜀好文雅文翁之力也)北州多伏氏之學
(後後伏恭字叔齊為常山太守敦修學/校教授不輟由是丨丨丨丨丨丨丨)下車脩庠序之
教(劉虞遷桂陽太守/丨丨丨丨丨丨丨)賓客滿門(漢朱博傳博好樂士夫/為郡守丨丨嘗丨丨欲)
(仕進薦/舉之)掾吏為師友(漢嚴翊謂丨/丨丨丨丨)陳蕃設榻(後丨丨傳/蕃為豫章)
(太守不接賓客唯徐穉/來特丨一丨去則懸之)成瑨坐嘯(後范滂傳成瑨為南/陽守任功曹岑晊宗)
(資為汝南守任功曹范滂人語曰南陽太守岑公孝𢎞/農丨丨但丨丨汝南太守范孟博南陽宗資主畫諾)
勸務農桑(黄霸為潁川太守為條/教丨以為善及丨丨丨)躬勸耕農(召信仁傳/信臣為南)
(陽守丨丨丨丨出入阡陌開通溝瀆郡/中莫不耕稼力田吏民親愛號曰召父)修堰溉田(蜀檮/杌載)
(五代前蜀時張琳為眉州刺史丨章仇通濟丨丨丨萬/五千頃民被其惠歌曰前有章仇後張公疏決水利秔)
(稻豐南陽杜詩不可/同何不用之代天工)築堤溉田(白居易傳居易為杭州/刺史始丨丨捍錢塘丨)
(丨千/頃)二州民就食其境(陳君賓傳君賓徙鄧州刺史承/百姓流冗加意勞徠不朞月皆)
(自還業明年四方霜潦獨君賓所治泰然儲倉充塞蒲/虞丨丨丨丨丨丨丨太宗詔勞之曰去年穀不登糇糧)
(少令析民旁郡逐食聞刺史與百姓識朕此懷務相安/養還有贏糧出布帛贈遺行者此知水旱常數更相拯)
(贍禮遜興行/朕顧何憂)開倉一境獲全(晉丹陽陶囘為呉興太守/時人民饑三吳尤甚囘輒)
(丨丨丨/丨丨丨)耆老歌徳(狄仁傑傳仁傑為寧州刺史撫和戎/夏人得歡心郡人勒碑頌徳境内丨)
(丨丨丨美/者盈路)吏民立祠(王堂傳字敬伯為巴郡/太守丨丨為丨生丨)魏郡歌岑
君(後岑熙傳岑熙為魏郡太守視事二年人歌之曰我/有枳棘岑君伐之我有蟊賊岑君遏之狗吠不驚含)
(哺鼓/腹)平州歌田君(見歲旱祈雨/大至下注)叔度來暮(見無襦/有袴注)何武
去思(前丨丨傳武蜀郡人所居/無赫赫之名丨後常見丨)謝安去思(晉丨丨為呉/㑹太守任官)
(無當時譽/丨後人丨)居民富去見思(前循吏傳漢世良吏為盛若/趙廣漢韓延壽尹翁歸嚴延)
(年張敞之屬皆稱其位王成黄霸朱邑龔遂鄭𢎞召/信臣等所丨丨丨所丨丨丨生有榮號死有奉祀)吏
民愛敬作歌(職官分紀李爕為京兆尹丨丨丨丨丨丨/曰我府君教道舉恩如春威如虎訓如父)
(愛如/母)臨軒册受(唐循吏傳序太宗嘗曰朕惟治人之本/莫重刺史故録姓名於屏風興卧對之)
(得才否狀輒疏下方以擬廢置於是官得其人民亡愁/歎始都督刺史皆丨丨丨丨後不復册然猶受命日對)
(便殿賜衣/物乃遣)光寵守臣(同上𤣥宗開元時已辭仍詣門側/候進止所以丨丨丨丨以責其功)
(故叶氣嘉生/薰為太平)賜衣以遣(見上/注)賜詩以餞(通鑑唐𤣥宗自/選有聲望者大)
(理卿源光裕尚書左丞楊承令兵部侍郎冦泚等十一/人為刺史命宰相諸王及諸司長官臺郎御史餞於洛)
(濱賜以御膳上自書十/韻詩命高力士賜之)徒得君重(前汲黯傳武帝召為/淮陽太守黯願為中)
(郎出入禁闥補過拾遺上曰君薄淮陽耶吾今召/君矣顧淮陽吏民不相得丨丨丨丨卧而治之)臺閣
典州(見宰相出/為刺史注)諫官補郡(漢元帝選博士諫大夫補郡/國守相蕭望之為平原守上)
(疏曰陛下哀愍百姓悉出丨丨以丨/丨國吏所謂憂其末而忘其本也)令僕出守(後漢書/尚書丨)
(丨丨為郡丨郡/守入為三公)宰相出為刺史(唐百官志則天議更州縣/李嶠唐休璟曰今朝廷重)
(内官輕外職望於臺閣寺監妙簡賢良分典大/州自近臣始平章事韋嗣立先行以示羣臣)試望之
於馮翊(蕭望之傳宣帝察望之經明持重議論有餘/材任宰相欲詳試其政事復以為左馮翊)會
稽賜書具對(前嚴助傳助拜丨丨太守數年不聞問丨/丨曰君厭承明之廬勞侍從之事懐故土)
(出為郡吏間者闊焉乆不聞問丨以/春秋丨助恐上書謝願奉三年計最)建州若在朕前(東/觀)
(奏記于延陵授丨丨刺史宣宗問云建州去京師逺近/對曰八千里上曰朕左右前後皆建人卿若潔已奉法)
(糾緝凋瘵則常丨丨丨丨或撓法度/使逺人無聊則三尺階前便是萬里)手跡以賜方國(後/循)
(吏傳序光武長於民間頗達情偽以丨丨丨丨丨/者皆一札十行細書成文勤約之風行于上下)璽書
增重賜金(前循吏傳序宣帝時二千石有治效輒以丨/丨勉勵丨丨丨丨或爵至闗内侯公卿缺則)
(選諸所/表用之)願得耿君(後耿純拜東郡太守後道過東郡/百姓數千隨車駕云丨復丨丨丨)迎
細侯(郭伋字細侯在并州有惠徳及於民/後入界童兒數百騎竹馬迎於道)復借冦君(後/漢)
(冦恂傳恂為潁川太守召為執金吾光武/幸潁川百姓遮道願丨丨丨丨乃留鎮之)前後八年(黄/霸)
(為潁川太守户口歲増召守京兆尹復有/詔歸潁川太守官丨丨丨丨郡中愈治)入為三公(見/令)
(僕出/守注)入拜三公(第五倫虞植鮑昱爰延/皆自郡守丨丨丨丨)高第入為宰相
(唐馬周傳古者郡守縣令皆選/賢徳由二千石丨丨丨丨丨丨)高第入為馮翊(朱博字/子元為)
(琅琊太守以丨/丨丨丨左丨丨)八居九列(劉寵傳寵自會稽太守罷/歸丨丨丨丨四登三事)自
縣之州(傅癸字癸珪為山隂令遷益/州刺史丨丨丨丨近世未有)承虞公之政(琅琊/王秀)
(之為郡守與朝士書曰此郡丨丨丨/丨後善丨猶存遺風易遵差得無事)不易袁公之政(唐/袁)
(滋傳為華州刺史召拜大將軍耆老至遮道/不得進於陵宣言曰於陵丨敢丨丨丨丨丨)魚書離任
(唐書準式刺史替代及追/别皆降丨丨然後離任)鵲羣擁車(李元紘治潤有惠/民政代去吏民遮)
(留烏丨丨飛/亦丨行丨)攀轅卧轍(後侯霸傳為臨淮太守被/召百姓丨丨丨丨不許去)截鐙
留鞭(唐姚元崇傳元崇牧荆州受代日民擁馬/首遮道不使去乘馬鞭鐙民皆截留之)老叟持
錢(劉寵字祖榮為㑹稽太守簡除煩苛郡中大化召為/將作大匠有五六丨丨人丨百丨以送寵曰自明府)
(下車以來狗不夜吠民不見吏年老遭遇聖明故自扶/奉送寵曰吾政何能及公言耶為人選一大錢受之)
耆老遮道(見不易袁/公之政注)郡人攀舡送(吳録鄧攸守呉興郡/有惠政離丨之日丨)
(丨其丨相丨三/百里不忍别)四龍(李元禮祖父脩安帝時生子/亮叔訓秀號丨丨皆為牧守)三窟
(晉王衍尚書令弟澄為荆州弟敦為青州衍謂之曰荆/有江漢之固青有附海之險卿二人在外而吾留於此)
(足以為/丨丨也)萬石(前石奮四子皆二/千石號為丨丨君)父子相代(畢終敬丨丨/丨丨為兖州)
(當世榮之子元賓為使君毎聴政終敬乘板輿至元/賓所遣左右敕不聴起觀其斷決忻忻然喜見顔色)兄
弟繼踵(馮立傳立字聖卿徙西河上郡太守治行畧與/馮野王相似民歌之曰大馮君小馮君丨丨丨)
(丨相仍循聰明賢智恩惠民政如/魯衞徳化鈞周公康叔猶二君)大馮君小馮君(上/注)大
南郡小南郡(南史劉之遴除南郡太守武帝曰卿母年/徳俱髙故令卿衣錦還鄉盡榮養之理轉)
(湘東長史太守如故弟之亨代之遴為長史南/郡太守荆士懷之不復稱名號丨丨丨丨丨丨)豫州兄
弟之政(夏侯達為南丨丨刺史兄亶先經此任並有恩/惠百姓歌曰我之有州頻得夏侯前丨後丨布)
(丨優/優)洛州兄弟之碑(唐賈敦頤為洛州刺史百姓共立/碑及弟敦實為長史復刻石頌美)
(於兄碑之側時/人號為棠棣碑)盧奐不墜家風(丨丨傳奐為陜州刺史/𤣥宗幸京師於㕔事題)
(贊曰專城之任分陜之雄人多惠愛性實謙沖亦既/利物在乎匪躬斯為國寳丨丨丨丨尋除工部侍郎)恭
仁乃是義方(楊恭仁隋司空雄之長子仁壽中累除甘/州刺史恭仁務舉大綱不為苛察我夏安)
(之文帝謂雄曰丨丨在州甚有善政/非為朕舉得人丨丨卿丨丨所致)望之子育(蕭丨丨/為平原)
(太守丨丨為/南陽太守)翁歸三子(尹丨丨為東海太守/後丨丨皆為郡守)冀州故人
(蘇章傳章為丨丨刺史丨丨太守號曰人皆有一天我/獨有二天章曰今夕蘇孺文與故人飲者私恩也明日)
(冀州刺史案/事者公法也)後堂邑子(尹翁歸為東海太守于定國欲/屬託邑子兩人令坐丨丨待見)
(定國與翁歸語終日不見其丨丨既去定國謂/邑子曰此賢將汝不任事也又不可干以私)鼓吹遊
鄉黨(蘇亮傳亮出為岐州刺史朝廷以其牧守本州特/給路車丨丨先還其宅并給騎士三十列羽儀丨)
(丨丨經過故人觀旬日/而後入州世以為榮)富貴歸故鄉(朱買臣傳買臣拜/會稽太守上謂買)
(臣曰丨丨不丨丨/丨如衣錦夜行)衣錦晝游(張士貴虢州人唐初從平/洛授虢州刺史帝曰顧令)
(卿丨丨/丨丨耳)衣錦還鄉(唐姜譽傳譽秦州人以平薛仁杲功/拜秦州刺史高祖曰丨丨丨丨古人)
(所尚今以/本州相授)還鄉榮親(見大小南/郡下注)過家上冢(韓稜傳稜為/南陽太守特)
(聴丨丨丨丨/鄉里以為榮)懐故土出為郡吏(見會稽賜/書具對注)荆部聯璧(普/泰)
(中韋孝寛除浙陽郡守時獨孤信為新野郡守同/𨽻荆州情好數密政術俱美丨丨吏人號為丨丨)河東
股肱(季布傳上曰丨丨吾/丨丨郡故特召君耳)汝南心腹(後韓崇傳崇為汝/南太守召引見賜)
(車馬束帛上敇崇曰丨丨/丨丨之郡位次京師也)河潤九里(郭伋傳潁川盜起/拜伋為太守帝勞)
(曰賢能太守去帝城不逺/丨丨丨丨冀京師䝉福)夢刀(晉王濬傳濬為廣漢太/守夜丨三丨縣於卧屋)
(梁上須臾又益一刀主簿李毅曰三刀為/州字又益一刀者明府其臨益州乎果然)畫鹿(後鄭𢎞/為淮隂)
(太守政不煩苛行春隨車有兩白鹿方道夾轂而行/主簿黄國賀曰聞三公車轓丨作丨明府必為宰相)雨
隨車(百里嵩為徐州境内旱嵩行/部所經丨輒丨丨又見上注)歲旱祈雨大至(田仁/㑹傳)
(仁會為平州刺史丨丨自暴以丨而丨丨丨穀遂/登人歌曰父母育我兮田使君挺精神兮上天聞)登樓
談詠(晉庾亮鎮武昌諸佐吏殷浩之徒乘秋夜共登南/樓俄不覺亮至諸人將避之亮徐曰諸君少住老)
(子於此處興復不淺便據胡床/與浩等丨丨其坦行已多如此)著屐遊山(晉謝靈運出/為永嘉太守)
(郡有名山水靈運素所愛好出守遂肆意遊/遨嘗著木屐上山則去前齒下山去其後齒)東海大治
(汲黯為東海太守好清静病/卧閣内不出歲餘丨丨丨丨)吏稱神明(黄霸為潁川太/守嘗有所伺察)
(擇吏遣行吏出道傍烏攫其肉後還霸勞之曰甚/苦食於道傍乃為烏所盜肉丨大驚咸丨丨丨)移病
民息訟(韓延壽為東郡太守民兄弟訟田延壽傷之曰/備位為郡表率令民有骨肉相訟是日移病不)
(聴事於是遜/不敢復爭)合浦珠還(孟嘗遷丨丨太守郡産珠先守/多貪珠徙於交趾嘗革易前弊)
(未經歲/丨復丨)棠棣碑(見前洛州兄/弟之碑注)草木知名(唐徳宗以張萬/福為濠州刺史)
(上謂曰朕以江淮/丨丨丨卿威丨)
　
　
　
　
　
　
　
　翰苑新書前集卷五十二
欽定四庫全書
　翰苑新書前集卷五十三
　　太守(下/)
皇朝事實良二千石(言行録陳居行知徽州決事公明/鄰郡有訟多詣臺省乞付公御史)
(間取文案覆視歎/曰真丨丨丨丨也)真良太守(劉敞知揚州郡有雷塘舊/屬民耕種其中往歲官取)
(黃水以備漕運舊田主皆奪業公至持契書詣府說公/判還之發運使以漕事動朝廷靳留之公用種稻事明)
(其無用朝廷乃聴杜衍居/南都聞之喜曰丨丨丨丨)號稱循吏(陳居仁歴典數郡/率乘旱歉公悉心)
(措畫責成于下政事日修公私給足寛嚴適中/丨丨丨丨所至皆立生祠道出舊治送餞塞途)得好知
府(語録張忠定知益州斬一猾吏吏稱無罪公封判令/至市曹讀示之既聞斷辭告市人曰爾輩丨丨丨丨)
(矣蓋李順嘗有死罪/繫獄此吏故縱之也)相繼號良吏(言行錄孫甫字之翰/初謝絳知鄧州有惠)
(政慶厯中范仲淹洎甫/丨丨守郡皆丨丨丨)一介弗取(王信紹熙間知紹興/自當官受俸非禄令)
(丨丨丨丨去之日才餘五/萬錢政明且清聞于逺近)一硯不持(包拯為端州守州/嵗貢硯前守所取)
(輒數十倍以遺權貴公命製者/纔足貢數歲滿丨丨丨丨歸)一龜一鶴(言行録趙清/獻公任成都)
(攜丨丨丨丨以行其再任也屏去龜鶴止一蒼頭執事/張公裕送以詩云馬諳舊路行來滑龜放長河不共來)
市藥往任(向敏中知廣州兼掌市舶前後郡守多渉外/議敏中始至荆南即丨所須丨物以丨在丨)
(無所/須)戒市南藥(余襄公帥二廣請立法丨官吏不得/丨丨丨及公北歸不載南海一物)市
白集一部(筆談蔡君謨嘗書小吳牋云李及知杭州丨/丨丨丨丨乃為終身恨此君殊清節可為世)
(戒/)清節為世戒(上/注)饋送不入已(余崇龜守九江鄰郡遇/節序例有饋遺公以為)
(非所當得令樁置厯分送過/客并周給流落不能自存者)不飾厨傳以邀譽(見養成/人材注)
和易人不忍欺(長編田况知成都治尚丨丨以徳化人/丨丨丨丨時謂張乖崖之明王文康之)
(平程文簡之肅韓忠/獻之愛公兼有之)愷悌為政(言行録吕公著為郡率/五鼓起黎明出㕔決民)
(訟以故郡無留事凡典六郡以為常後雖至/高貴重而不少易以丨丨丨丨不嚴而肅)郡無留事
(上/注)為政簡易(趙清獻公再任成都屏去龜鶴止一蒼頭/執事上謂聞公入蜀以一琴一鶴自隨丨)
(丨丨丨亦/稱是耶)剖析如流(言行録王信知湖州生平未涉州/縣猾吏拱稽覬侮及踞案丨丨敏)
(丨丨泉老於/吏事翻不逮)寛簡便民(歐陽公為數郡以丨丨不擾為/意所至民丨所去丨思如揚青)
(南京皆大郡公至三五日事已減五六一兩月後官府/閒如僧舎或問公為政寛簡而事不廢弛者何也公曰)
(以縱為寛以畧為簡則廢弛吾所謂寛/者不為苛急耳所謂簡者不為繁碎耳)官府如僧舎(上/注)
記事不置版(墓誌張文定公權知開封府府事至繁為/尹者皆置版記事公獨不用黙記數百人)
(以次決遣了無遺忘吏民/大驚以為神不復敢欺)照天蠟燭(東齋記事田元均/治成都有聲蜀人)
(謂之丨/丨丨丨)水精燈籠(國朝張中庸知洋州/民號為丨丨丨丨)以名教成端厚
之俗(胡氏傳家録錢尚書遹為洪州職官縁事過鄱陽/見彭器資值月朔有衣冠數十輩來見彭公設拜)
(問起居而退錢甚訝之問公何人公曰皆鄉里後進子/弟也錢曰何以有此公曰昔范希文守是邦其為政以)
(名教厚俗州人咸傾嚮之遂以成俗故至今為尊長者/以父兄自處而不辭後進以子弟自任而不敢忽此大)
(賢臨政/之效)五年成一信(語録張忠定公問李畋曰百姓果/信我否對曰侍郎威惠及民民皆)
(信服公曰前一任則未也此一任應/稍稍爾只此一箇信五年方得成)治為荆襄最(滕宗/諒知)
(岳州脩岳陽樓大興學校丨丨丨丨之丨慶厯/間移蘇州未逾月江浙間喧然稱有神明之政)江浙稱
神明(見上/注)所至有聲(言行録向子忞剛直明敏不畏强/禦累任郡守丨丨丨丨昨知衡州)
(治行為湖湘之最當荒歉之歲罷不急之務減無名之/費所活不勝計盜賊不敢起穀價不敢増千里肅然人)
(不知/旱)治為湖湘最(上/注)成都杭越尤著(同上趙抃治民所/至有聲在成都杭)
(越尤/著)治狀著聞(進呈知福州陳俊卿乞宫觀上曰前執/政治郡舊來往往不以職事為念如俊)
(卿在福州劉珙在建寧於執事/間極留意丨丨丨丨未可換易)比為子産(言行録王待/制質知荆南)
(府民有訟婚者訴曰貧無貲故後期問其用幾何以俸/錢與之使婚獲盜竊人衣者曰廹於饑寒而為之公為)
(之哀憐取衣衣之遣/去荆人丨公丨丨丨)比杜詩(謝絳慶元中知鄧州行/寛厚之政時丨為丨丨)比
漢循吏(吕氏家塾記韓忠獻之守安陽人將鬬訟輙自/止曰吾非畏汝慙見治中耳郡幾至無事抃再)
(守錢塘天下劇郡從容為之其政本於愷悌然不嚴而/肅民不敢犯議者謂二公治民雖西京所稱循吏不能)
(過/也)慙見侍中(上/注)政尚嚴明(言行録鄭丙知越州丨丨丨/丨徙泉南治泉如治越或勸)
(從寛公曰惟有徳能以寛服民吾固非用/猛者然嫉惡有素豈以晚節䘮所守耶)治富民罔冒
(行狀劉公敞治長安大姓范偉積産數巨萬冒武功家/不徭役者五十年持府縣短長數犯法至徙流輒以贖)
(去人皆知偉罔冒不敢言公因事發/之窮治偉伏罪長安中懽呼稱神明)辨孤寡之寃(東軒/筆録)
(韓忠獻公知洋州大校李申以財豪於鄉里誣其兄之/子為他姓又醉其嫂而嫁之盡奪其奩槖嫂姪訴於州)
(申賂獄吏嫂姪被笞掠反自誣伏公至又出訴公察其/寃因取從前案牘視之皆未嘗引乳醫為證一日盡召)
(其黨立庭下出乳/醫視之衆皆伏罪)作愛民詩諭邑宰(王十朋守泉初到/任會七邑宰勸酒)
(歴告以愛民之意出詩示之云九重天子愛民深令/尹宜懷惻隱心今日黄堂一杯酒使君端為庶民斟)施
惠風雪間(余崇龜守江州冬大雪江風暴作公冒雪往/江亭親加存撫人與錢三千米五斗州兵給)
(以布襦丐者給以禇衾病/者増創安養院以贍之)勸分以家貲先(言行録趙忭/知越州吳越)
(大饑公盡所以救荒之術發廩丨丨而丨丨丨丨之民/樂從焉生者得養病者得藥死者得葬下令修城使民)
(食其力故越人/雖饑而不怨)減價糶常平(同上蘇軾知杭州大旱饑/疫並作分請於朝免本路)
(上供未三之一故米不翔貴明年方/春即丨丨丨丨丨民遂免大旱之苦)發常平不俟奏(同/上)
(范純仁知慶州餓殍滿路官無穀以賑恤公欲發常平/封樁粟賑之州郡皆欲俟奏請公曰凡人七日不食即)
(死何可待報諸公但/勿預吾寧獨坐罪)歲饑寛鹽禁(言行録張詠知杭州/時歲饑民冒禁販鹽)
(捕獲者數百人/公悉寛其罰)大饑縱民出遊(言行録吳中丨丨范文/正丨丨競渡太守日出)
(宴於湖上自春至夏居民空巷丨丨又召諸佛寺興土/木之役又新倉厫吏舎日役千夫監司劾杭州不恤荒)
(政嬉遊無節公乃自條敘所以宴遊興造皆欲以/發有餘之財以惠貧者是歲兩浙惟杭州不流徙)増價
來米商(同上趙清獻公忭熙寧中知越州兩浙旱蝗米/價躍貴餓死者十五六諸州皆禁増米價公獨)
(榜衢路任増價糶之於是米商輻/凑詣越米價更賤民無餓死者)減價米自平(東齋記/事文潞)
(公在成都米價騰貴因就諸城門置院凡十八處減價/糶賣仍不限其數張榜通衢翌日米價遂減前此或抑)
(市價適足以増其氣/焰而終不能平其價)青州活十萬人(言行録富弼知丨/丨會河朔大水民)
(流京東擇所部豐稔者三州勸民出粟得十五萬斛益/以官廩隨所在貯之明年麥大熟流民各以逺近受糧)
(丨丨丨丨仁宗遣使勞公拜禮部侍郎公曰救灾守臣/職矣又一云公知青州活饑民四十餘萬毎曰過於作)
(中書二十/四考矣)益民無餒色(張忠定公前後治益時米㪷直/錢三十六乃按諸邑田稅如其)
(價歲折米六萬斛至春籍城中細民計口給券俾輸元/估價糴之奏為永制逮今七十餘年雖時有災饉米甚)
(貴而丨丨丨丨/丨者公之賜也)南康民無饑色(晦菴朱文公行狀知丨/丨軍適值荒旱先生拯)
(救有方丨丨丨丨天子嘉其/能就任除直祕閣提舉浙東)賑饑蒙嘉奬(長編李允則/知潭州㑹歲)
(饑欲發官廩先賑而後奏轉運使以為不可則請以家/貲為質乃得發廩賤糶於是民列允則治狀詣安撫使)
(請留使者以/聞詔書嘉奬)緩私鬻之罪(余崇龜知江州有鬻私茗者/公斷而遣之戒令改業退而)
(言此輩皆因衣食不給若不/開自新之路則胥為盜矣)捐公帑代民輸(行狀陳襄/知常州召)
(還將行閲公帑得雜收無名錢數百萬因召積/年有官逋未償情可矜而力不足者悉以輸之)不催科
而稅辦(趙槩知青州稅賦未入中限敇縣/不得輒催科是歲夏稅先一月辦)釋監錮而人
償逋(丞相蘇頌知杭州出遇百餘人遮道泣訴曰某等/以轉運司責所逋市易緡錢晝繫公庭夜禁廂院)
(雖死無可償者公曰吾今釋汝使汝得營生事衣食之/餘悉以償官可乎皆曰不敢負於是縱之轉運使大怒)
(欲奏公而民償責者乃/先期而至遂不復言)推廣東陽義役(范成大知處州/郡松陽民争役)
(公曉之曰吾聞東陽縣有率錢助役者爾與之鄰獨無/愧乎則推廣其制諭鄉人視貧富輸金買田擇忠義之)
(家掌其事儲歲入助當役者命曰義役仍許自第名次/有司勿預數月間人皆樂從一縣二十五都悉以辦過)
(甲乙相推逺至二/十年諸邑争效之)不免大將家征徭(王居正知婺州大/將張俊請于上有)
(田在諸郡丐免征徭公言兵興以來士大夫及勲戚之/家科擾與編户等蓋欲上下同力一心共濟國家况將)
(相之臣乃/不體此乎)先張後王(咸平中王晦叔知益州先是張詠/守蜀季春糶粟米以濟貧民後守)
(改之窮民無所濟晦叔奏復之民/為之謡曰蜀守之良丨丨丨丨)邵父陳母(祥符九年/邵曄知廣)
(州鑿内河通舟颶不為害陳世卿代之奏免/廣南口監廣人歌曰丨丨丨丨除我二苦)田里呼余
佛(余崇龜守九江自夏涉秋不雨公到郡舉家蔬食為/民禱祈既而雨霔歲遂有秋丨丨之間既安樂易之)
(政歲又順成莫不舉/手加額丨為丨丨)民思如慈親(范成大除知明州過/闕上曰蜀丨丨卿丨)
(丨丨故付/卿以海道)所在歌舞遺愛(范石湖歴典名藩所至禮賢/下士仁民愛物去思遺愛所)
(在歌/舞之)民恐報政而去(向子忞受命衡州申達寃滯振業/矜寡官僚肅於庭士卒整於伍商)
(賈集於市縁南畝者惟丨侯之丨丨丨丨鄰於/衡之人則曰天子何為不以向公而牧我乎)受代民
遮道(施師㸃知池州愛飬百姓重於用刑歲大歉悉心/賑給環千里不知其為無歲諸將以公誠意相孚)
(嚴戒軍士無敢干令及丨/丨丨空城丨丨不忍其去)絶橋遮留(行述曽公子固在/齊㑹朝廷變法遣)
(使四出公推行有方民用不擾既罷/州人丨丨閉門丨丨夜乘間乃得去)鄰郡願公牧我(見/民)
(恐報政/而去注)人願得向公三年(向忠毅公墓誌蔡州闕守州/丨邀使者馬首丨丨丨丨丨)
(丨/)二邦争於界上(杜正獻衍知乾州未滿歲安撫使察/其治行以公權鳳翔府丨丨之民丨)
(丨丨丨一曰此我公也汝奪/之一曰今我公也汝何有焉)無傷補闕桞(辛仲甫知/彭州課民)
(種栁以䕃行路人目為補闕栁/至李順之亂猶令無傷此樹)蜀民慶復來(張忠定公/神道碑上)
(以公前治蜀長於安集復以公知益州丨丨聞之/皆鼓舞相丨如赤子乆失父母而知丨丨鞠我也)不治
園圃(遺事范文正公在杭州以公有退志請創第洛陽/樹園圃公曰西都士大夫園林相望為主人者莫)
(得常遊而誰獨障吾遊者/豈必有諸己而後為樂耶)為文戒侈靡(尚書廖剛之守/漳也郡人素以)
(侈靡相尚婚葬例踰制公首立條/約且親為文以訓告之風俗為變)不事遊宴(李及知杭/州性清介)
(惡錢塘風俗侈靡丨丨/丨丨居官未常市器物)著游觀法以戒侈(張忠定神道/碑蜀風尚侈)
(好遨樂公從其俗凡一歲之内游觀之所與夫飲饌之/品皆著為常法後人謹而從之則治違之則人情不安)
鏤判語為戒民集(張忠定公毎斷事必為判語讀以示/之蜀人鏤版名之曰戒民集大抵以)
(敦風俗篤孝/義為本也)王公異斷(言行録王懿敏公素字仲儀知/成都府公為政在便人情蜀人)
(録公所行為/丨丨丨丨)復通濟堰(言行録范成大字至能知處州/處多山田梁天監中詹南二司)
(馬作通濟堰於松楊遂昌之間溉田二十萬畝堰壞已/五十年公尋故迹置閘以節啓閉堰成而水大至公被)
(召躬往勞工父老懽呼曰堰/成公忍去我耶至今蒙其利)復陂進秩(東都事畧趙尚/寛傳尚寛字濟)
(之知唐州按圖記得召信臣故迹丨三大丨皆溉田萬/餘頃廢田盡為膏腴増户萬餘仁宗下詔褒焉丨丨賜)
(金唐民立像祠之王安石作新田詩/以美之後蘇軾亦作新渠詩五章)陳公堤(言行録陳/文惠公堯)
(佐字希元河決滑州公作堤以殺水勢又為長隄以/䕶其外滑人曰不可使後人忘我公因號為丨丨丨)大
興學校(事畧胡宿傳宿字武平知湖州築石塘百里捍/水患丨丨丨丨學者盛於東南自湖學始既去)
(而民思之號其塘曰胡/公塘而學者立生祠)出俸助興學(言行録王沂公凡/更四鎮所至悉興)
(學校輒出俸錢以助其費青/州仍出家藏書以備習讀)奬學行而士知勸(同上張/詠守益)
(州時學校頽替公察郡人張及李畋張逵者皆有學行/遂延奬加禮敦勉就舉後三人悉登科歴美官於是兩)
(川學者知勸/文風日振)養成人材(曽肇知應天府當東南孔道宴/勞無虚日公曰飾厨傳以邀往)
(來之譽吾不為也乃積公帑之餘大/興學校親加訓導丨丨丨丨為多)以優暇脩武備(余/崇)
(龜守九江軍旅方興羽檄旁午人心皇皇公鎮以静重/百姓恃以為安増築城陴修造軍器訓練兵卒隄防江)
(面事緒叢委日不暇給/公處以優暇不擾而辦)成都軍食充給(同上淳化四年/命張詠知成都)
(公至府問城中所屯兵尚三萬人而無半月之食公知/鹽價素髙而廩有餘積乃下其估聴民以米易鹽未踰)
(月得米數萬斛軍中喜而呼曰前所給米/皆不可食今一一精好此翁善幹國事者)給軍不擾及
民(余崇龜守九江郡瀕大江民苦窳偷生宿師十萬供/億浩大公至則簡期㑹勸農桑常賦外秋毫不擾)
不先士卒受賞(劉忠顯先是諸路守臣得㫖班賞有司/多沮格㑹有除公資政之命乃抗辭至)
(五六上親筆促拜公奏曰臣艱難時與士卒同/暴露今獨先受賞士卒謂何上即促有司第賞)即席誅
亂卒(歸田録向文簡出知永興時有吿禁卒欲倚儺為賓/亂者密使麾兵被甲衣袍伏廡下幕中明日盡召)
(僚兵官買酒縱閲命儺入召至堦公振袂一揮伏卒齊/出盡擒之果各懷短刃即席誅之掃庭張樂宴飲賓從)
(股/慄)捕亂卒於笑談(蘇頌知杭州燕有美堂聞將兵結集/謀害官吏郡人喧傳恐懼不安公談)
(笑自如密諭兵官捕首領械送/獄中逮夜㑹散而坐客不知也)從卒喧譁不問自沮(記/聞)
(文潞公知益州喜遊宴嘗宴鈐轄廨舎夜乆不罷從卒/輒拆馬廏為之薪不可禁遏軍校白之座客股栗公曰)
(天實寒可拆與之神色自若/飲如故卒氣沮無以為變)務去民疾(言行録曾鞏為/齊州丨丨丨丨)
(若急奸盜而寛貧弱曰為害者不去則吾民不寜齊俗/悍强喜攻劫至是豪宗大姓斂手莫敢動冦攘屏跡州)
(郡肅/清)豪猾斂手(同上吳文肅公奎明於從政歴兩郡皆/著治稱及領京師富人孫氏京師大豪)
(商𣙜財利負其息者至評取物産及其婦女/公發其宿罪徙之逺方丨丨丨丨聲聞赫然)冦攘屏跡
(見務去/民疾注)道不拾遺(言行録劉敞守鄆州鄆比易守政事/不治公乃更約束明賞罰月餘境内)
(肅清盜賊屏息道中遺錢一囊人不敢取先是西路乆/旱鄆多旱蝗公入境雨至州數日蝗自出境亡去歲以)
(有/年)外户不閉(同上曽宣靖公公亮字明仲知鄭州為政/惠和而尤能鈎考情偽禁戢姦盜郡故多)
(冦攘公至境悉竄他境路不/拾遺丨丨丨丨至號曽開門)嚴保伍而盜息(行述曽公/子固為州)
(務去盜賊是時州縣未屬民為保伍公獨行之部中有/盜則鳴鼓相援又設方畧明賞購急追捕且開人自言)
(故盜發輒得豪宗大姓斂手/莫敢動冦攘屏迹州郡肅清)歲饑盜得減死(歐陽六一/集王文忠)
(公堯臣知光州歲大旱羣盜發民倉廩吏法當死公曰/此饑民求食爾荒政之所恤乃請以減死論其後遂著)
(為/令)誘盜推以赤心(東都事畧桞開字仲塗太宗征河東/適常潤有小冦遂以開知常州徙潤)
(州開至治所招丨羣丨以俸金給之又解衣與賊首寘/之左右或謂不可開曰彼失所則盜不爾則吾民也今)
(丨丨丨丨夫豈不懷未半/歲境内輯寧拜監察御史)籍降盜為兵(陳魯國文正公/康伯神道碑出)
(知泉州政治寛簡有盜剽海朝廷遣將逐捕公/自以上命招懷之多出降者籍以為兵乃無警)賊不敢
復近境(墓誌劉忠顯守越睦州方臘陷睦杭二州越大/震官吏悉遁公曰吾為郡守將與城存亡不為)
(動遂葺壘練兵為戰守備明年賊至城下公麾衆出戰/賊大潰横屍蔽路自是不敢近越民相與創生祠飲食)
(必祝曰活我/者劉公也)釋兇惡之囚(言行録范忠宣守齊有兩司/理院囚繫常滿多屠販盜竊)
(而督償者公曰此何不責保在外使之輸納耶遂盡呼/出立于庭下戒飭之曰爾輩為惡不悛在位者不欲即)
(釋汝懼為良民害復紊官司也汝等若能悔過自新我/欲釋汝皆叩頭曰敢不佩服教令遂釋之歡呼叩出轉)
(相告語是歲犯法/者減舊歲之半)獄常空(墓誌陳文簡公知開封府決/事神速一歲中丨丨丨者四)
(五/)待内侍無加禮(記聞内侍省都知江徳元權傾天下/其弟徳明奉使過杭州時李及知杭)
(州待之一如常時無所加益僚佐曰江使者之兄榮枮/大臣如反掌耳及曰如是足矣又何加焉徳明謂及僚)
(佐曰李及髙年餘杭繁劇豈能辦耶及笑曰/誠得小邦庸何傷既而徳明亦不能傷也)奏禁内侍
貨易(行狀韓絳知成都府異時内臣奉使至蜀州郡迎/悦其意有所貿易輒附益之衆以為患公奏請加)
(禁約英宗詔内侍省著/為令毎行必申飭焉)沮中使欲持兵(墓誌吳正肅公/知蔡州京師有)
(告妖賊聚確山者上遣中貴人馳至蔡以名捕者十人/使者欲得兵自往取之公曰使者欲籍兵威欲得妖人)
(以還報也使者曰欲得妖人爾公曰吾雖不敏然聚千/人于境内安得不知此不過鄉人相聚為佛事耳一弓)
(手召之可致也乃館使者日與之飲酒而密/遣人召十人者皆至送京師告者果伏辜)北使潔服
入境(語録王文正公再涖大名丨丨毎往復入境/皆云此府王公在焉必沐浴丨丨而後丨丨)指使
異域(余靖在廣恩信被於異域如交趾大理/特磨南詔之國皆可以頤指氣使之)奏罷進奉
(魏王薨於明州起范成大代之丨曰張津伯圭魏王皆/國懿親時節奉海物於兩宫臣外朝臣也不敢效尤上)
(命停貢而/丨丨丨局)奏寛保馬年限(韓絳知河南府㑹行保馬法/毎都馬五十匹期十五年數)
(足提舉官欲速成為己功脅趣州縣要以二年期/㑹既急民至破産不得馬公為條奏止之如初令)不以
祥瑞奏(遺事陳襄知陳州一日晨起屋瓦蓋有氷文作/花果鳥獸狀時陳襄守淮陽府屬請奏祥瑞者)
(公云此事當奏但非瑞奏耳但作奏云有/此祥異不敢不奏識者皆以陳公為得體)不奏瑞芝(余/崇)
(龜守九江廬山産瑞芝徳安縣野蠶/成繭僚屬勸公圖上公抑而不奏)陛辭言佛老之害
(施師㸃知池州丨丨丨丨丨丨丨空糜金飾像地寳/有限不當棄如泥沙禁廷尤不宜崇奉以駭聞聴)上
嘉明練(陳居仁知徽州陛辭上曰政成召/卿矣明日又對大臣稱其明練)上稱不畏强
禦(墓誌李浩在台州有豪民鄭憲以貲給事於權貴人/之門為一郡害㑹姦利事發械繫死於獄盡籍其家)
(至是權貴人教其家訟寃且誣公以買妾事參政劉琪/奏李某為郡獲罪豪民為其所誣上顧曰守臣不畏强)
(禦豈易得耶上問章安在/琪袖出之遂留中不下)上言何事不了(張文定知成/都以鹽易米)
(得數十萬斛乃奏罷陜西軍糧上喜曰向益州以乏/糧為請詠至方踰月已有三歲備此人何事不了)北
門鎖鑰(冦萊公鎮大名府北使道由之謂公曰相公望/重何以不在中書公曰皇上以朝廷無事丨丨)
(丨丨非/準不可)賜錢旌潔(太宗朝賈黄中知昇州一日案行府/庫見扃鐍甚嚴發之得寳貨數千櫝)
(皆李氏宫闈之物不𨽻於籍黄中悉表上之太宗嘆曰/府庫之物有籍貪黷者尚冒禁取之况此亡國之餘物)
(乎丨丨二百/萬以丨其丨)遣使問安否(太宗朝遣事張忠定章聖即/位公守青州上想見之㑹丨)
(中丨撫巡山東因令丨公/丨丨既而召還遂領相印)政成許召(見上嘉/明練注)入辭許召
(向敏中知廣州丨丨/太宗丨以三歲丨歸)御書録課最(何承矩知滄州徙雄/州賜丨丨印紙丨其)
(丨丨仍賜/内府弓劍)故鄉晝錦(職畧王祐知大名府太祖謂曰/此卿之丨丨所謂丨丨者也)不
屈法阿鄉曲(苕溪漁隠曰包拯合肥人守本郡丨丨丨/丨丨丨有詩曰直柏終為棟純鋼不作鈎)
親舊屏息(記聞包拯知廬州即鄉郡丨丨多乘勢擾/官府有從舅犯法希仁撻之自是皆丨丨)不
可干以私(記聞包希仁知開封為人剛嚴丨丨丨丨/丨京師為之語曰闗節不到有閻羅包老)祈
雨暘輒應(許汾知鄧州一本於誠信出禱雨暘歸必易/蓋一日湍河漲水幾冒城公登城焚香移文)
(水神河一夕復故道及知蔡州祈雨暘響應不異在南夢/陽時嘗禱雪未獲憂甚夜夢使者告雪已至而家人之)
(亦然達旦啓户則雪/渥矣精誠所感如此)入境而雨(見蝗自/出境注)隨車雨(陳戩知/處州時)
(苦亢旱公下車雨沾/足人以為丨丨丨)徹元濟祠(王質知蔡州蔡俗舊祠/呉元濟公曰豈有逆醜)
(而廟食耶狄梁公李太尉徳加蔡人/胡為不祠命工丨丨丨廟建二公丨)更漏分明(張忠定/公寢室)
(中張燈炷香通夕宴坐郡樓丨鼔番丨水歴歴丨丨倘/一刻差誤必詰之守籤者指名伏辜皆謂公曰神明)
蝗自出境(行狀劉公敞守鄆州尤多蝗蟲公入境而/雨至州數日丨丨丨丨亡去歲以有年)蝗
飛墜水(長編趙抃知青州時京東東丨將/入境遇風退丨丨丨而青州無害)鸛訴取雛(張/次)
(山為泰山守嘗有丨集戒石前若有所丨次山諭鸛先/飛令兵官隨往鸛集一大木上蓋鄰側有丨其二丨者)
(次山為治其/罪鸛乃飛去)止訛之術(張忠定知益州民間訛言有白/頭翁午後食人男女至暮路無)
(行人公令知縣訪市肆中歸明人尚為鄉里患者必大/言其事但立證解來明日果得之公戮於市即日帖然)
自敘催科政拙(陽城為道州刺史賦稅不時當上考/自署曰橅字心勞丨丨丨丨考下下)作
五君詠(顔延之為永嘉太守甚怨憤丨丨丨丨/於阮咸曰五薦不入朝一麾乃出守)謬叨龜
組(梁陸倕為潯陽太守曰/太守薄徳丨丨丨丨)無幹局譽(晉鄭冲為陳留太/守以儒雅為徳蒞)
(職丨丨/丨之丨)號屠伯(嚴延年為河南太守丨曰丨丨其母從/東海來適見報囚不肯入府因數延年)
(曰幸備郡守不聞仁愛教化/顧多殺人豈為民父母意哉)州如斗大(宋氏晚運典籤/之權重宗慤為)
(豫州典籤毎多連執慤大怒曰慤年六十/得一丨丨丨丨不能復與典籤共臨之)鬼揶揄(世説/載羅)
(友家貧乞禄於桓温曰臣昨中路見一丨丨丨曰我只/見汝送人作郡不見人送汝作郡温笑以友為襄陽太)
(守/)願奉三年計(嚴助拜㑹稽太守數年不聞問賜書曰/君厭承明之廬勞侍從之事出為郡吏)
(問者闕焉乆不聞問具以春秋對毋似/蘇秦縱横助恐上書丨丨丨丨丨最)
羣書精語刺史榮矣(韓文丈夫官至/丨丨亦丨丨)天子有詔(同上斂/此大惠)
(施於一方無疾/其驅丨丨丨丨)一州表千里師(常集參用名儒典領大/郡本經術以濟事參禮)
(法以訓人居丨丨/之丨為丨丨之丨)有璽書之勞(同上潁川有封侯之/賞膠東丨丨丨丨丨)有
君臣父母之道(白集殷彪制今之郡守古侯伯也於吏/丨丨丨之道焉於人有丨丨丨丨焉)
膏雨吾土(白集楊潜等制得不思勤儉教導勞/來安輯丨丨丨丨襦袴吾人者乎)榮驂熊
軾(徐游藝碑州宰馬季通/秩映隼輿丨丨丨丨)萬物吐氣(杜甫同元結舂陵/行序當天子分憂)
(之地得結輩十數公落落然參錯天下/為邦伯丨丨丨丨天下乂安可待矣)所居民富所去
見思(前循吏傳漢世良吏於是為盛稱中興焉若趙廣/漢韓延壽尹翁歸嚴延年張敞之屬皆稱其位王)
(成黄霸朱邑龔遂鄭𢎞召信臣等丨丨/丨丨丨丨丨丨生有榮號死有奉祀)宅生千里之師
(後劉愷曰二千石丨丨丨丨丨/丨尤宜尊重禮典以身先之)承流宣化(董策郡守縣/令民之師帥)
(所使丨丨而/丨丨者也)仁風扇越(選昭王碑惠露/沾吳丨丨丨丨)熊伏軾前(職源/雙旌)
(五馬隼飛旟/上丨丨丨丨)皁蓋分輝(同上丨丨丨/丨彤檐耀彩)
前賢詩詞官閒事亦無(東坡守杭秦觀有詩云十里荷/花菡蓞初我公所至有西湖欲)
(將公事湖中了見/説丨丨丨丨丨)燕寢凝清香(唐韋蘇州平江詩丨丨/丨丨丨兵衞森畫㦸)
蘇州刺史例能詩(劉夢得贈白公詩丨丨丨丨/丨丨丨西掖吟來替左司)望崇早
合歸黄閣(羅隠贈湖守貴持金印出咸秦瀟灑江城兩/度春云云丨丨丨丨丨丨丨詩好何妨戀白)
(蘋/)一麾行指斗牛邊(曾子固送陳武伯守湖州擊鼓/鳴笳引畫船丨丨丨丨丨丨丨)今
朝自請左符來(楊虞卿知常州劉禹錫寄詩曾主虞書/輕刺史丨丨丨丨丨丨丨靑雲直上無)
(多路却要斜/飛取次囬)紫馬從西來(杜甫詩使君騎丨丨捧擁人丨/丨丨注謝靈運出守永嘉  曰)
(曰騎紫馬/者太守也)良守此憑熊(宋綬詩海國甌鄉浙水東/暫煩丨丨丨丨丨温州)剖竹
赤城邊(李白贈台守詩我家小阮賢丨丨/丨丨丨詩人多見重官燭未曾然)我是玉皇香
案吏(白樂天紹興詩丨丨丨丨/丨丨丨謫居猶得小蓬萊)此邦宜著玉堂仙(東坡/贈越)
(守詩到處聚觀香案/吏丨丨丨丨丨丨丨)人望使君如望月(王十朋贈明守/丨丨丨丨丨丨)
(丨要須如/鏡莫如鈎)老手便劇郡(東坡送錢藻守婺州丨丨丨丨/丨髙懷厭承明聊紆東陽綬來)
(濯滄浪纓東陽佳山水未到意/已清過家父老喜出郭壺漿迎)瀑布聲中閲簿書(方雄/飛贈)
(段處州詩幸見仙才領郡初云云杉/蘿色裏登臺閣丨丨丨丨丨丨丨)賢人當重寄(李白/贈昇)
(守六代帝王國三呉佳麗城/丨丨丨丨丨天子惜髙名)文石陛前辭聖主(杜牧寄/宣守丨)
(丨丨丨丨丨丨碧/雲天外作冥鴻)碧落神仙擁使君(晏殊送凌守赴宣/城江南藩郡古宣)
(城丨丨丨/丨丨丨丨)因君水更清(劉長卿詩今日新/安郡丨丨丨丨)急呼疾索初
不聞(荆公題望雲亭詩南康父老傳史君丨丨丨丨丨/丨丨未曾遣汲谷簾水三載祇望香爐雲雲行無)
(心净無滓使君/恬淡亦如此)作郡廬山下(坡詩讀書廬山中/丨丨丨丨丨江州)豫章太
守吳郡郎(荆公送程公闢之豫章丨丨丨丨丨丨丨行/指斗牛先過鄉云云十州將吏隨低昂談笑)
(指揮回/雨暘)政成定入邦人詠(荆公送袁守詩丨丨丨丨/丨丨丨詩就還隨驛使來)得
郡東南地更幽(曽南豐送撫守名郎元是足風流丨丨/丨丨丨丨丨翠幙管絃三市晚畫堂煙)
(雨五/峯秋)鶴髮州民擁使車(權徳輿撫州詩丨丨丨丨/丨丨丨人人自説受恩初)得郡
江南差可喜(東坡送吉守江公著奉親官舎當有擇丨/丨丨丨丨丨丨白粲連檣一萬艘紅粧執)
(樂三千指簿書期㑹得/餘閒亦念人生行樂耳)玉皇知渠是廉吏(楊誠齋詩今/侯氷蘖清到)
(底一粒不嚼廬陵米一芽只/瀹清泉水丨丨丨丨丨丨丨)長官亭上有新詩(李興守/臨江軍)
(詩説與晚衙休報事/丨丨丨丨丨丨丨)詔下虎頭州(東坡詩行㸔鳳尾丨/却丨丨丨丨贑州)
公餘身在水雲鄉(王十朋守興國軍詩滿目江/山當一室丨丨丨丨丨丨丨)萬頃平
湖几案間(陶去秦詩富川郡治居/髙閣丨丨丨丨丨丨丨)嶺上嵐光濕畫旗(朱/慶)
(餘送邵州林守詩水邊花氣/薰衣服丨丨丨丨丨丨丨)粲粲元道州(杜詩元使君/舂陵行丨丨)
(丨丨丨詞氣浩縱横致君唐虞際純/樸憶大庭何時降璽書用爾為丹青)衡陽太守虎符新
(唐韓翃詩湘竹斑斑湘/水春丨丨丨丨丨丨丨)便領吳王第一州(郭獬送呉中/復鎮長沙初)
(登西漢文章府丨丨丨丨丨丨丨遶/郭白雲衡嶽近滿帆明月洞庭秋)卿月升金掌(江陵/送馬)
(大卿赴闕丨丨丨/丨丨陽春度玉墀)漢家太守治材髙(司馬光送齊學士/知荆南丨丨丨丨)
(丨丨丨楚國/山川氣象豪)江邊無事州(范雍贈徳安守安陸號方鎮/丨丨丨丨丨民淳詞訟少務)
(簡官/政優)人道使君如羊杜(東坡詩襄陽春游樂何許峴山/之陽漢江浦使君朱斾來翻翻)
(丨丨丨丨/丨丨丨)新賜魚書墨未乾(劉禹錫寄澧守丨丨丨丨/丨丨丨賢人暫屈逺人安)
紅斾擁雙節(白居易送牛僧孺鎮揚州坐移丞相閣/春入廣陵城丨丨丨丨丨白鬚無一莖)擬
築沙堤到廣陵(李榮詩國人少倚東園望/丨丨丨丨丨丨丨揚州)塗雌郡閣閑
(錢帷演送王滁州詩畫/鳳仙楹逺丨丨丨丨丨)緹騎朱旗入楚城(劉禹錫送李丨/楚州丨丨丨)
(丨丨丨士林皆賀振家聲兒童/但喜迎賢守故吏猶應記小名)滿城歌舞向朱輪(劉禹/錫寄)
(楊壽州風獵紅旗入壽春丨丨丨丨丨丨/丨八公山下清淮水千騎塵中白面人)使君家似野
人居(杜牧齊安詩桞岸風來影/漸踈丨丨丨丨丨丨丨)衙時龍户集(韓愈送鄭/尚書赴海)
(南畨禺蓋海旌幢入連天觀閣/開丨丨丨丨丨上日馬人來)宜人獨桂林(杜牧寄楊/桂州五嶺)
(皆炎熱丨丨丨丨丨梅花萬里外雪片一冬深見/此須相憶為邦復好音江邊送孫楚逺寄白頭吟)英英
桂林伯(韓愈丨丨丨丨/丨實惟文武材)大夫應絶席(白居易送嚴大夫/赴桂州地壓坤方)
(重官兼憲府雄桂林無瘴氣栢署有清風山水/衙門外旌旗艛艓中丨丨丨丨丨詩酒與誰同)萬里分
符去(郭祥正和梧守惟君丨丨/丨丨丨蒼梧之外舜游處)南斗避文星(杜送李廣/州斧鉞下)
(青冥樓船過洞庭北風隨爽氣丨丨丨丨/丨又寄段功曹漢節梅花外春城錦水邊)風流漢署郎
(杜送韋韶州炎海韶州牧丨丨丨/丨丨分符新令聞同舎有輝光)元侯文章翁(荆公送/元厚之)
(知福州丨丨丨丨丨更以吏能著峩峩中天閣/鳴玉新改步御韶出梨嶺方為逺人慕云云)漢庭初
拜建安侯(劉長卿送陸建州丨丨丨丨/丨丨丨天子臨軒寄所憂)畫㦸擁詩人(陳/與)
(義贈漳守綦叔厚過盡蠻荒/興復新漳州丨丨丨丨丨)師帥得賢侯(謝屐泉州詩/閩嶺天南表)
(清源第一州朝廷推/重鎮丨丨丨丨丨)暫辭雙鳳闕(張籍送汀州元使君/為郡丨丨丨丨丨全)
(家逺過/九龍灘)田父誇新尹(杜遭丨丨泥飲美嚴中丞詩酒醉/丨丨丨蓄眼未見有感此氣揚揚)
(須知風/化首)公來雪山重(杜成都詩諸葛蜀人愛文翁儒/化成丨丨丨丨丨公去雪山輕)元
戎小隊出郊坰(杜成都嚴中丞詩問栁尋花到野亭丨/丨丨丨丨丨丨寂寞江天雲霧裏何人)
(道有少/微星)氷壺玉衡懸清秋(韓文公寄裴施州廊廟之具/裴施州宿昔一逢無此流金)
(鐘大鏞在東序丨丨丨丨丨丨丨堯/有四岳明至理漢二千石真分憂)岳牧用詞人(杜送/陵州)
(路使君王室比多難髙官皆武/臣幽燕通使者丨丨丨丨丨)人生五馬貴(杜送賈汝/州西掖梧)
(桐樹空留一院隂艱難歸故里去住損春心宫殿/青門隔雲山紫邏深丨丨丨丨丨莫遣鬢毛侵)琳琅
照一門(杜送鮮于萬州遷巴州京兆先時傑丨丨丨丨/丨朝廷偏注意接近與名藩看君妙為政他日)
(有殊/恩)秉鈞方咫尺(杜寄巴州嚴使君丨丨/丨丨丨鎩翮再聨翩)金章紫綬照
青春(杜寄章梓州淮海惟揚一/俊人丨丨丨丨丨丨丨)刺史諸侯貴(杜寄劉峽/州丨丨丨)
(丨丨郎官/列宿應)頗願身為漢嘉守(東坡送張嘉州少年不願/萬户侯亦不願識韓荆州)
(丨丨丨丨丨丨丨/載酒時作凌雲遊)鄉郡榮歸及壯時(王荆公送吕大防/知卭州云云丨丨)
(丨丨丨/丨丨)江花照錦衣(司馬温公送石昌言詩鄉/樹迎朱轂丨丨丨丨丨)
四六警語(石虎留符/石龜拂印)　(分虎專城/拂龜差穀)　(抗章引外/得請專城)
　　　　(疏榮嚴陛/作牧名藩)　(鳳詔起家/魚書鎮郡)　(顯疇鴻望/榮綰虎符)
　　　　(出綍西垣/分符南服)　(螭陛疏榮/麟符作屏)　(妙簡龍旒/起憑熊軾)
起聯(雙旌兩幡頓覺偏城之重/一襦五袴想回寒谷之春)
　　(二千石之起家上恩甚寵/十萬户之受福民望已深)
　　(二三執政選天朝屬籍之英/四十專城得江南可喜之地)
　　(賢大夫之去國公議謂何/良刺史之得人疲民幸矣)
　　(庶民安其里是在二千石之良/刺史得其人兹為十萬户之福)
　　(晝日錦衣俱羡便家之樂/春風鼓角載言開府之新)
　　(蘭芷可佩頗懷瀟湘之故人/草木知名似是江淮之刺史)
　　(鄴侯出守衍苦李之盤根/召伯來宣新甘棠之美䕃)
　　(魚佩虎符香新凝於燕寢/鳳城龍首患自息於鱷溪)潮
　　(京洛雲山外方佇來儀/乾坤日夜浮又煩坐鎮)岳
　　(厭承明之勞出領黄堂之寄/樂姑蘇之勝來吟畫㦸之詩)平江
　　(碧油紅斾宣中扆之寛條/赤壁黄岡壯上流之重寄)黄
　　(明光侍雕輦真玉皇香案之臣/皁蓋駐東藩作金華洞天之主)婺
　　(銅虎分符資循良之共理/石龜設險喜牧御之得人)楚
　　(朱幡皂蓋豈但人生五馬之榮/碧嶂清江盡在都城百雉之内)臨江
　　(差崑崙薄蓬萊孰窺雅意/右扶風左馮翊欲展通材)輔郡
　　(潘君得江湖之心定酬民望/雷令候斗牛之氣仍借鄰光)饒
　　(千里思賢夢過黄泥之坂/一書將敬望髙赤壁之風)黄
　　(對月半輪好在漢嘉之太守/披雲五朶乃是瀟湘之故人)嘉定
　　(黔之㠝巫之磻地稱樂土/軫之傍鶉之尾天假徳星)武岡
　　(停鸞起敬長懐東閣之郎君/烹鯉得書知在西江之道院)瑞
　　(訪靈谷之煙雲既擁千騎/懐廬山之風月忽寄雙魚)南康
　　(先生有道羲皇上輟從圜壁之師/太守謂誰廬陵翁來作方壺之主)興化
　　(人生五馬賸收及物之功/山有九龍豈少專城之樂)
警句(布寛大之六條/銷愁歎於千里)　(故從二千石以起家/且使十萬户之蒙福)
　　(最是桐鄉之父老/曩皆竹馬之兒童)　(尚煩西清學士之真/出為南國諸侯之長)
　　(細民呼舞秀麥兩岐/巨姓服馴拔薤一本)　(兵衞森畫㦸之香/談笑開青油之幕)
　　(先天下而憂後天下而樂/有刺史之榮無刺史之難)　(士則曰使君不凡/人安知太守之樂)
　　(潤九里而福京師/先一州而後天下)
警聯(所願召參之使/少寛借冦之民)　(載酒訪揚雄之居/登樓歌李白之句)嘉定
　　(徒得君重/無俾民憂)　(唱父老曰楊公賢也/有子弟而子産誨之)
　　(用召父杜母之政/慰桐君皖伯之邦)安慶(一郡得賢/萬物吐氣)
　　(傳家萬卷洞先秦右史之書/出守一麾續兩漢循吏之傳)
　　(國人曰賢當拾遺於禁闥/天子有詔佇奏計於甘泉)
　　(念二千石之惟良貴無數易/矧三十年之留愛亦既重來)
　　(咨岳牧於詞人教明南國/號瀛洲之學士職冠西清)
　　(潤九里而及京師君有餘矣/先一州而後天下人謂斯何)
　　(朱幡皂蓋暫凝畫㦸之香/黄閣紫樞自是青氊之舊)
　　(宣室不見賈生方議以公卿之任/潁川必得黄霸始慰其父老之心)
　　(考陽城之勞心知所從矣/得元結之吐氣竊有待焉)
　　(得千里則活千里之民乃公素志/寛一分則受一分之賜亦衆共期)
　　(東國兒童固喜色而相吿/西州父老應悵望以空歸)
　　(富貴歸鄉人知從太守之樂其樂/謀猷吿后誰知先天下之憂而憂)
　　(邊城蹂躪之餘野馬也塵埃也/郡守經理之始繭絲乎保障乎)
　　(卧汲黯於淮陽固許召還於禁闥/試望之於馮翊不如即寘之本朝)
　　(卓然貴器自是清廟六瑚之珍/哿矣壯猷云取人生五馬之貴)
　　(選用賢良欲安之願察舉龔之意/備足文武可使也更籌借冦之功)
　　(何武去見思遺愛滿淮堧之左/叔度來何暮先聲喧浙水之西)
　　(拔薤而擊强宗諒無待任棠之諷/索棗而誇新尹但長吟杜甫之詩)
　　(茨湖之代此郡俗始農桑/許荆之計是邦民知教化)桂陽
　　(風清八詠嘯傲初平不老之煙霞/曉浄雙溪品題隠侯未盡之風月)婺
　　(問栁猶存唐聞人之遺愛/分符共治漢循吏之方來)栁
　　(展洞庭萬里之眼自足行春/吞雲夢八九於胷不妨坐嘯)岳
　　(修貢春山續端明之舊譜/懷賢雲谷訪侍講之遺書)建
　　(照水堂閑矯矯元章之健筆/凝霜閣邃堂堂内相之遺風)處
　　(惟武岡之矯矯晉數茂洪/若文儒之申申唐推公綽)武岡
　　(名節竒芬訪了齋翁之手筆/學問墜緒續龜山老之心燈)南劍
　　(湘水如舞暫迎五袴之來/嶽雲既開又趣雙旌之入)衡
　　(厭承明之廬抗嚴助之素志/照臨川之筆尋靈運之舊逰)撫
　　(載酒龍山尋孟嘉之風味/泛舟牛渚問公瑾之功名)太平
　　(登瀛平地了無三島之風波/擬峴髙臺盡領五峯之烟雨)撫
　　(金盤玉杯考顔碑之遺跡/銅陵石澗尋謝屐之舊遊)建昌
　　(牙旗鐵馬虎頭素重於百城/寳帶金魚龍尾仍通於八座)贑
　　(東連吳㑹馬牛非不及之風/西望武昌烏鵲有可依之月)鄂
　　(江山勝逰謝靈運之風流尚在/閭里無事韓昌黎之政術可師)袁
　　(平生所聞陳汀州流風未逺/丞相皆舉龔渤海即日當遷)
結聯(迎長安之日豈捨王哉/望蓬萊之雲行召君矣)
　　(邅吾道兮洞庭一從已晚/遺余佩兮澧浦藏去為榮)澧
　　(天時向熱望少留水晶之宫/殿閣微涼即歸侍玉皇之案)湖
　　(朱光嘗為皖守非此地耶/汲黯不薄淮陽行召君矣)安慶
　　(春生南國寧須荔子之再紅/早入西園坐對薇花之未紫)興化
　　(望吳㑹於雲間恨無飛羽/借潁川之河潤但切馳心)平江
　　(虎頭城下雖争為竹馬之迎/豹尾班中恐催㸔槐龍之舞)贑
　　(元戎小隊暫頒千里之風/方國細書行促九重之覲)
　　(洛陽橋上已㸔棠影之扶踈/文徳殿前好聴黄麻之宣布)泉
　　(朝廷深知弱翁佇膺峻擢/兒童争迎郭伋安得乆留)
　　(姓名書貞觀之屏促其入覲/事業踵元和之相允矣僉言)
　　(東山縱好安石如蒼生何/北鄙奚驕中國相司馬矣)
　　(燕寢公餘未妨吸水光而覓句/雞翹入侍㑹看聴曉漏以趨班)湖
　　(烹魚中有尺素深感故情/五馬不受二毛相期早貴)
　　(邊秋一鴈聲敢效尺書之寄/人生五馬貴願精九鼎之調)
　　(無疾其驅恐有天子之詔/起視汝穴更觀刺史之謡)
　　(知鳳閣鸞臺之任必屬於公/豈虎符龍節之分可淹乎役)
　　(熊軾兩幡愧莫皇於參覲/魚緘尺素庸少寓於皈依)
　　(雙旌畫㦸無辭遵海而南/一札緑綈㑹即自天而下)廣
　　(皁蓋春穠姑棠隂之小試/紫樞地近佇棘位之遄歸)
　
　
　
　
　
　
　
　
　
　
　翰苑新書前集卷五十三
欽定四庫全書
　翰苑新書前集卷五十四
　　通判
通判(秦置郡丞以佐守在邊為長史掌兵馬漢因之于/定國條州大小為設官員治中别駕諸郡從事晉)
(因之而省郡丞至隋改别駕治中為長史司馬煬帝罷/之而置郡賛治後又改為丞至唐而郡丞廢矣有長史)
(别駕通典分紀本朝乾徳初下湖南始置諸州通判命/刑部郎中賈玭等充建隆四年詔知府公事並須長史)
(通判簽議連書方許行下時大郡置二員西京南京天/雄成徳益杭并鄆荆南潭廣秦定等州餘置一員州不)
(及萬户不置正刺史以上及諸司使副知州者雖小郡/亦特置掌倅貳郡正與長史均禮凡兵民錢穀户口賦)
(役獄訟聴斷之事可否裁決與守通簽所部官有善否/及職事修廢得刺舉以聞四朝志逮至景徳户口寖息)
(解州以滿萬户置通判自是諸郡多滿萬户矣宣和二/年詔諸州茶鹽香礬並委通判此事據續㑹要但通判)
(掌常平水利免役等錢㑹要不載當考經總制錢舊法/守貳通掌而𨽻提刑司李朝正為户部侍郎建言始置)
(通判其後復知通同掌無歲不虧於是議者乃復請委/通判紹興十六年専委通判後五年知通同掌建炎初)
(諸州通判三員處減一員紹興/以後旋行申請添置中興㑹要)
歴代事實上佐(職源别駕長史司/馬通謂之上佐)佐守(見官/制)别乘(職源/别駕)
(從事一人從刺史行部别乘/一佐車故謂之别駕漢制也)黄綬(前百官志郡丞秦官/也應劭曰景帝置郡)
(丞秩六百/石黄綬)皁衣(晉職官志郡丞視通直一梁/冠皁衣銅印黄綬秩六百石)緋魚(見緋/魚賞)
(功/注)屏星(孔恂字巨卿為别駕别駕車舊有丨丨如刺史/車刺史因怒欲去之恂曰徹去丨丨毁國舊儀)
(别駕可去丨丨/不可去乃止)箳篂(白居易集自江州車乘/丨丨送艛艓驛船迎)題輿(後漢/周景)
(為荆州辟陳蕃為别駕蕃不就景題駕/輿曰陳仲子坐不復起辟蕃起視職)泥軾(黄霸為刺/史詔賜車)
(蓋髙一丈别駕車緹油/屏丨於丨前以章有徳)别榻(孔休源為晉安王長史休/源累佐名藩王深相倚仗)
(常於齋中丨施一丨云此/是孔長史坐人莫預焉)忠烈慷慨(魏志審配少丨丨/丨丨有不可犯之)
(節袁紹領冀州委配腹/心之任以為治中别駕)忠肅公亮(晉書唐彬檄為治中/别駕丨丨丨丨正救)
(違闕盡規誨以納諫不顯/言以彰主當朝正色焉)方正亮直(類要晉王基薦劉/毅於公府曰毅丨)
(丨丨丨往日僑仕平陽為郡股肱/正色立朝舉綱引墨朱紫有分)公清如水(隋趙軌别/本作張軌)
(為齊州别駕有能名在州四年考績最優徴入朝父老/揮涕隨逐曰丨丨丨丨請酌一杯水奉餞公受而飲之)
公輔量(吕䖍有佩刀工相之以為必登三公可服此刀/䖍語别駕王祥曰茍非其人刀或有害卿有丨)
(丨之丨故以相與祥死之日以刀授弟覽曰汝後/必興足稱此刀覽後奕世多賢才興於江左也)宰相
才(唐武后求宰相狄仁傑曰荆州長/史張柬之其人雖老丨丨丨也)荆楚材(羅含字君/章桓温臨)
(州轉别駕温常集僚屬問羅生何/如人時有答者曰可謂丨丨之丨)千里駒(顧和字君孝/叔榮雅重之)
(曰此吾家丨丨丨興吾宗者此/子也公孝始為别駕遷尚書令)宗室千里駒(唐丨丨榮/歴岳州别)
(駕人遺以金拒而不納武后/曰吾家丨丨丨改名千里)可敵三王(見有政/績注)唐多名
士(裴懷古杜如晦張柬之陸象先姚崇賈敦頤蘇瓌魏/元忠張嘉貞並為長史楊綰李泌韋安石李元紘白)
(居易栁子厚/皆為司馬)有能名(見公清/如水注)委腹心(袁紹領冀州以審/配為别駕丨以丨)
(丨并總/幕府)為股肱(見方正/亮直注)展驥足(蜀龎統以從事守耒陽/令不治免官魯肅遺先)
(主書曰龎士元非百里之才使處治中别/駕之任始當丨其丨丨耳乃以為治中)同宣教化(續/通)
(典唐以堂吏朱儉廉為華州别駕給事中蕭倣駁曰别/駕古為治中從事與刺史别駕丨丨丨丨任居刺史之)
(半豈宜以人吏/兼副政之名)參校政事(杜牧行馬迥制云半刺上佐/得與二千石丨丨丨丨短長)
(利病者也今以/名郡藉其興助)處議當法(黄霸為人明察内敏習文法/為丞丨丨丨於丨太守甚重)
(之/)散粟活人(分紀李臯字子簡為温州長史無幾攝行/州事歲歉有官粟數十萬斛臯欲行賑救)
(掾吏乞侯上㫖臯曰夫人日不再食當死安暇禀君命/若殺我一身活人數千命利莫大焉於是開倉盡散之)
(以擅貸之罪飛/章自劾上嘉之)開倉賑饑(隋書張須陁為齊郡丞屬歲/饑將開倉賑給官屬咸曰待)
(詔不可擅與須陁曰吾若以此獲罪死/無所恨先開而後上狀帝知之而不責)海沂歌(晉王祥/為徐州)
(别駕以股肱之忠糾合義衆州境獲寧人歌曰/海沂之康實賴王祥邦國不空别駕之功)紀徳碑(姚/崇)
(為揚州長史政條簡/肅人為丨丨於丨)有惠政(唐黄敦實遷洛州長史甚/丨丨丨曰政在養人義須)
(存/恤)有政績(張仁愿中宗時檢校洛州長史時都城穀貴/盜竊甚衆仁愿一切皆獲杖殺之積屍府門)
(逺近震慴髙宗時賈敦頤為洛州刺史亦有政績與仁/愿皆為一時之最故時人語曰洛州前賈後張可敵京)
(兆三/王)刺史辟(通典曰武帝詔州郡佐吏自别/駕長史以下皆丨丨太守自丨)從事為(世/説)
(習鑿齒史才不常桓温深器之年未三十用為荆/州治中别駕謝牋曰不遇明公荆州從事焉爾)刺史
引(見清論/終日注)命處士(晉桓冲温之弟也為刺史丨丨丨劉/麟之為長史麟之不肯屈親往迎禮)
(甚/厚)宜得英儒(管寧辭文公云州民管寧誕燕雀之賤棲/朝桐之華别駕者明使君之羽翼丨丨丨)
(丨/)品置六雄(元和後朱紫淆并韋處厚乃置六雄/十望等悉補别駕由是流品澄别)製詩
贈行(賀知章因病求還鄉拜其子曾為㑹/稽郡司馬令侍養御丨丨以丨丨)擇日而遣(崔/神)
(慶則天時擢拜并州長史因曰并州朕之枌榆又有軍/馬比日簡擇無如卿者前後長史皆從尚書為之以其)
(委重所以授卿也則天/為按行圖丨丨丨丨)别駕知州(唐徳宗命盧峴為渭/州丨丨丨丨事賜緋)
(魚袋賞/有功也)長史為州(裴懷古為并州大都督别駕吏民懐/愛召為左羽林大將未至官還知并)
(州人皆攜扶/老㓜出迎)長史攝州(見散粟/活人注)上佐州事(大厯十二年/制刺史有故)
(及闕本道使不得差/攝但令丨丨知丨丨)遷尚書(見千里/駒注)至三公(後漢趙温/字子柔為)
(京兆郡丞歎曰丈夫當雄飛安/能雌伏遂棄官去後官丨丨丨)璽書褒政(孔昌㝢字廣/成貞觀中對)
(策髙第厯魏州司馬治狀帝為/不置刺史為政三年丨丨丨美)緋魚賞功(見别駕/知州注)扶老
出迎(見長史/為州注)酌水奉餞(見公清/如水注)從容山水間(見羣書/精語)岸
幘嘯詠(通典晉謝奕字元奕桓温辟為安西司馬/奕在温座丨丨丨丨曰我方外司馬也)清論
終日(冀州刺史裴徴召管輅相見丨丨丨丨不覺疲倦/天時大熱移床在亭前樹下自是汲引輅為别駕)
皇朝事實監郡(歸田録國朝始置諸州通判既非官屬/故嘗與知州争權毎云我是丨丨朝廷)
(使我來監汝舉動為所制有錢昆少卿家世杭人也嗜/蟹常求補外郡人問所欲何郡昆曰但得有螃蟹無通)
(判處/可矣)倅州(胡文恭行陳湜/制分丨丨治)府判(髙宗日厯常同劾陸寘/疏云寘乃内侍王通之)
(客為明州通判避通名改稱倅州今浙/東州軍有呼通判為丨丨者自寘始也)分乘倅車(胡文/恭行)
(張士燮制/丨丨丨丨)别車(胡文恭行周世/南制分乘丨丨)有賢行(言行録歐陽公/知潁州時吕公)
(著為通判為人丨丨丨而深自晦黙時人/未甚知公後還朝力薦之由是漸見擢用)不分珠(言行/録潭)
(州一巨賈私藏蚌胎為關吏所搜太守而下輕其估悉/自售焉唐質肅公時以言事謫潭倅分珠獄發奏方入)
(仁宗謂近侍曰唐介必不/肯賣案具奏覆覽之果然)有台輔之量(真宗實録趙昌/言喜推奬後進)
(掌漕湖外時李沆通判澶州昌/言謂其丨丨丨丨丨表聞於朝)有宰相之器(蘇軾撰行/狀富文忠)
(公弼從王曽辟通州鄆州趙元昊反公上/疏陳八事議者以為丨丨丨丨丨召還)異日秉鈞(言/行)
(録吕許公通判濱州人稱其材王文正公謂王沂公曰/此人丨丨與舎人對丨丨軸沂公曰何以得之曰以其)
(奏請得之如不税農器/數事卒與沂公並相)知密院(太宗朝前河南府通判/劉昌言賜對稱㫖五月)
(除少卿六月/丨樞丨丨事)水晶燈籠(談苑劉隨待制為成都通判/嚴明通達人謂之丨丨丨丨)為
文戮鱷(言行録陳文惠公堯佐通判潮州潮之惡溪有/鱷魚食人公命捕得以文告而戮之鱷魚屏息)
不屈􁇋貴(長編王濟通判鎮州牧守多勲舊武臣倨貴/陵下濟未嘗撓屈戎卒頗恣暴不法夜或焚)
(民居為盗濟部壯士數十潜往窺伺果得數輩并所盗/物即斬之馳奏其事上大喜都校孫進使酒無賴毆折)
(人齒濟不俟奏杖脊送闕下/軍府畏肅連三詔褒奬焉)使外夷禀正朔(言行録蘇/文忠公通)
(判杭州髙麗入貢使者驕横發幣於官吏書稱甲子公/却之曰髙麗於本朝稱臣而不禀正朔吾安敢受使者)
(易書稱熙寧/然後受之)抗論内侍(仁宗實録劉文安公沆通判舒/州州有大獄歴歲不决沆詣治)
(數日而决之是時章獻太后詔修山谷寺資聖浮圖内/侍張懷信督役嚴急州將移疾不敢出沆抗言於朝罷)
(懷信/歸)杖黥猾吏(詹定菴撰孫昭逺墓誌公通判滑州兵/馬司吏王實結宦官横甚公一日攝行)
(郡事適有訟實者捕寘獄/籍其家贜萬計杖而黥之)奏除農器筭(仁宗實録吕夷/簡通判濠通二)
(州往河北按行水災還丨田器有筭非所/以重本請丨之因詔天下丨丨皆免丨)請置常平倉
(言行録王文正公旦通判鄭州/建言丨丨丨丨丨以抑兼并)請減市木數(九朝通畧/天聖間建)
(太乙宫及洪福院市木於陜西通判陳州范仲淹言宜/罷修寺觀減定常歲市木之數事雖不行以范仲淹為)
(忠/)歲饑食有餘(言行録曾鞏字子固為通判丨丨常平/不足仰以賑給而田居野處之人不得)
(皆至城郭前期喻屬縣召富人使自實粟數總得十五/萬石民得從便受粟不出田里而丨丨丨粟價為平)
左右郡政(言行録趙清獻公抃通判泗州泗守昏不事/事監司欲罷遣之公獨左右其政而誨其所)
(以然使若權不出於/己者守得以善罷)濟太守以寛(言行録蔡文忠公濟/通判兖州太守王臻)
(治政嚴急公務為裁損濟/之以寛獄訟為之不寃)與知州爭事(仁宗實録王質/字子野通判蘇)
(州丨丨丨黄宗旦數丨丨宗旦曰少年敢與丈人抗耶/質曰受命佐公事有當争職也嘗以病在吿一日宗旦)
(省視因言獄有盗鑄錢百餘人吾以術隂鈎得之質曰/弋不射宿惡隂中於物也今殺數人而徒流者又數十)
(百人公中之也宗旦大驚為/貸其死罪而餘悉輕出之)佐郡守之治(中興㑹要知/成都席益奏)
(州郡置倅所以丨丨丨丨/丨入則貳政出則按縣)中書籍治狀(元豐三年詔諸/路監分司具到)
(部通判治狀最優有未經朝/廷任使者令書籍其姓名)請擇宗賢攝儲貳(東坡集/司馬光)
(通判并州上疏丨丨丨室丨者丨/丨丨䟽三上一留中二付中書)獻平戎十䇿(言行録/張文定)
(公方平字安道通判睦州趙元昊欲叛公丨/丨丨丨丨方元昊之叛也條上利害八事)館職外補
(言行録陳忠肅公瓘字瑩中/公自丨丨請丨丨得倅滄州)召入史館(孫何通判陜州/丨丨直丨丨遷)
(祕書丞京西/轉運副使)直史館為轉運(王隨通判同州代還丨/丨丨出丨京西丨丨使)戮
郡奸民(言行録李及通判曹州州有趙諫者交通權貴/持郡短長縱為奸利及既受命而諫適至京師)
(求見及及拒之乃慢罵而去因誣及毁朝政㑹有發諫/事者命及察其狀盡疏前後所為以聞下御史鞫之斬)
(於都市及/由是知名)
自敘安能雌伏(見至三/公注)聾丞(前黄霸為潁川太守長史/許丞老病聾督郵白欲逐)
(之霸曰許丞廉吏雖老尚能拜起迎送/頗重聴何傷且善助之幸無失賢者意)持板(職林刺史/六條曰州)
(别駕治中見部刺史/丨丨拜刺史答拜)荆州從事(見從事/為注)君孝超卿(顧和/别傳)
(顧球時為揚州别駕顧榮謂球曰/卿步速丨丨丨丨矣顧和字君孝)無展驥能(陳子昻集/為鄭資州)
(讓官表云題輿佐/岳丨丨丨之丨)自放山澤(唐職林栁宗元貶永州司/馬丨丨丨丨間其堙厄感)
(鬱一寓諸文乆/而文思益深)
羣書精語可以從容於山水間(白樂天江州司馬㕔記/江州土髙氣清富有佳)
(境刺史守土不逺觀遊郡吏執事不自暇佚惟司馬綽/綽丨丨丨丨丨丨丨詩酒丨於是郡南樓山北樓水湓)
(亭百花亭鳳凰石嵓瀑布廬宫源潭洞東西二林寺泉/石松雪司馬盡有之矣茍有志於吏隠者捨此官何求)
(焉/)復踐端寮之列(劉豐商州長史制云宜膺/受服之寵丨丨丨丨丨丨)
名賢詩詞半刺已翺翔(杜甫寄岑長史云/云丨丨丨丨丨)欲化北溟鯤
(同上贈虞司馬爽氣金天豁清談/玉露繁佇鳴南岳鳳丨丨丨丨丨)通守三春風(誠齋詩/太守九)
(秋露丨丨丨丨丨太守/鏡照膽通守淵涵空)風月平分破(古詞獨倚胡床庾/公樓外峯千朶與)
(誰同坐明月清風我别乘一來有唱終/須和還知麽自從添箇丨丨丨丨丨)風烟入興便成
章(劉禹錫送王司馬案牘來時/惟署字丨丨丨丨丨丨丨)風流别駕貴公子(坡詩/丨丨)
(丨丨丨丨丨欲/把笙歌暖鋒鏑)賴有風流半刺史(同/上)吟風弄月思天衢
(山谷詩朱紱蹉跎晚監/郡丨丨丨丨丨丨丨)但憂無蠏有監州(坡詩欲問君/王乞符竹丨)
(丨丨丨/丨丨丨)風流别乘多才思(同/上)志在必騰騫(杜甫寄賈司/馬嚴使君詩)
(月分梁漢米春得水衡錢云云毎覺昇元/輔深期列大賢如君盡雄俊丨丨丨丨丨)三年佐郡神
明政(孔毅父送張倅云云清若氷壺斷若金孜孜長見/恤民深丨丨丨丨丨丨丨一旦歸期父老心遺愛)
(海波無斷處去思秋色有餘隂臨/行曲為留旬日少慰攀轅淚滿襟)守官清且閒(李白云/云從弟)
(宣州長史爾佐宣城郡丨丨丨/丨丨常誇雲月好邀我敬亭山)朱紱白銀章(同上送弟/鄱陽司馬)
(丨丨丨丨丨/上官佐鄱陽)别駕得王祥(岑參送懷州吳别駕春流飲/去馬暮雨濕行裝云云覃懷)
(人總喜丨/丨丨丨丨)佐車屈時英(朱文公云池陽實/天藩丨丨丨丨丨)曾子獨超軼
(東坡送曾子固倅越丨/丨丨丨丨孤芳陋羣妍)風流半刺史(同上送趙㞦赴永/嘉丨丨丨丨丨清)
(絶校書郎到郡詩/成集尋溪水濺裳)中和助宣布(王荆公送文學士倅卭/州忽乗駟馬車牛酒過)
(故鄉丨丨丨丨/丨循吏綴前芳)看即吹噓送上天(楊誠齋送黄巖老通/判全州皇家旁搜清)
(廟珍竒珍墮在湘水濱烏衣樞相今水鏡手持一/道人材枋外臺况復有三賢丨丨丨丨丨丨丨)畫堂
五丈容旗旄(東/坡)
四六警語(半刺/貳車)　(緹屏/倅車)　(通守/郡丞)　(治中/别乘)　(詔下十行/寵分半刺)
　　　　(詔檢中班/屏星夙駕)　(帝以碩望/貳于名藩)　(中疏一札/外賛六條)
　　　　(陪京地重/别駕官尊)
起聯(十行疏寵分湖山風月之竒/别駕展軨傾邦國江河之望)　(聊爾平分於風月/歸歟直上於雲霄)
　　(魏闕九重丕顯出綸之命/䕫江千里喜傳别駕之臨)
　　(竊伏海濱未快屏星之覩/棲遲嶺表佇瞻紫氣之來)
　　(綰兩郡之綬夕引道以何嫌/駕一乘之車宿舂糧而亟至)
　　(雲鶴戾至柱月渚以先施/泥軾前驅知星屏之直至)
　　(陳仲舉以題輿而擅美/何恭祖以灑幘而馳稱)
　　(裂名城而共理雖專守土之權/半刺史以分輝尤重監州之選)
警聯(有陳蕃之望以題輿公為先達/無王祥之才而别駕僕忝後塵)
　　(司馬雖甘於吏隠/野王宜在於公卿)　(别駕長史恐難淹於賢才/國子先生烏可凂以吏事)
　　(清風明月之平分折瓊枝而繼佩/髙蓋華軒之一丈齊玉軑以並馳)
　　(霞佩錦裳雖少緩雲霄之步/星屏泥軾不妨尋風月之盟)
　　(乘扶揺之風刷羽翰而徑上/枉玲瓏之轡分風月以南來)
　　(獨放懷於山川風月之勝/不屑意於簿書期㑹之間)
　　(右半刺之茂選郡板所資/上初潜之舊邦地望最重)
　　(相公拍手欲留鳬舄以居中/執事掉頭願展驥足而補外)
　　(周樂願交已著題輿之蓋/王祥協理竚歌别駕之功)
　　(海鄉之賴王祥乆思佐理/宣室之思賈誼即聴遄歸)
　　(煌煌泥軾用彰賢徳之臨/奕奕佩刀已有公輔之望)
　　(子美晚趨於幕府可謂非宜/蕭生雅意於本朝行當大用)
　　(題輿以俟偉仲舉之髙名/投傳而歸小巨卿之獨操)
　　(景郇堂上不妨風月之分/文石陛中即布雲霄之武)
　　(重拂青氊賡潯陽琵琶之曲/行持紫槖聴長樂鐘鼓之聲)
　　(斂霄漢之武而分風月之光身謀則拙/借山隂之彦而為嶽麓之重此地何榮)
　　(暇時談笑未妨風月之分/不日騫翔即快雲霄之步)
　　(頗聞之諸公貴人欲寘諸長安近日之地/正使為治中别駕亦宜在通都㑹府之中)
　　(海沂播詠暫還風月之平分/宸扆簡知行躡雲霄而直上)
結聯(邦國不空豈特康於沂海/公卿有闕遂將入於漢庭)
　　(岸司馬之幘恐未欵於笑吟/趣舎人之裝行縱觀於騰踔)
　　(屏星漫爾不妨題别駕之輿/台斗燦然重見曵尚書之履)
　　(坐嘯而談風月豈惟緹軾之淹/聴履而上星辰佇見青氊之復)
　　(誰云閩彦暫煩風月之分/端恐鋒車促下雲霄之逺)
　　(泥軾鼎來乆欽聞於風采/魚書敬往冀快接於光儀)
　　(栖栖者非為佞也誠慕是邦之賢大夫/休休焉是能容之願進吾黨之狂小子)
　
　
　
　
　
　
　翰苑新書前集卷五十四
欽定四庫全書
　翰苑新書前集卷五十五
　　教授
教授(漢郡國有文學文翁治蜀起學成都市招下縣子/弟以為學官弟子武帝時天下郡國皆立學校官)
(自文翁為之始云漢書魏晉已下郡國並有文學即博/士助教之任唐六典隋潘徽為州博士唐府郡置經學)
(士開元二十六年敇州縣每鄉之内各置一學仍擇師/資令其教授國初有四書院廬山白鹿洞嵩陽書院至)
(道二年賜額嶽麓書院應天府書院祥符二年新建書/院詔以曹誠為助教國初有戚同文者髙尚不仕聚徒)
(教授同文卒後無能繼其業者至是始有是命并賜院/額此四書院之外又有茅山書院未建州學也乾興元)
(年兖州守臣孫奭私建學舎聚生徒乞請太學助教楊/光輔充本州講書從之景祐四年詔藩鎮始立學寳元)
(元年潁州守臣蔡齊請立學時大郡始有學而小郡猶/未置也慶厯四年詔諸路州軍監各令立學學者二百)
(人以上許更置縣學於是州郡不置學者鮮矣又置教/授以三年為一任以經術行義訓導諸生掌其課試之)
(事而糾正不如規者當時雖置教授或用兼官或舉士/人委於漕司而未𨽻朝廷也熙寧六年詔諸路學官並)
(委中書門下選差至是教授始命於朝廷矣見國朝㑹/要元豐元年州府學官共五十三員諸路唯大郡有之)
(軍監蓋未盡有也元祐元年詔齊廬宿常等州各置教/授一員自是以後列郡多有教官建炎三年教授並罷)
(紹興三年復置四十二州十二年詔無教授官州軍令/吏部申尚書省選差十三年詔諸州軍並各置教授其)
(禮部長貳正係所𨽻合依崇寧大觀格法許按劾體量/及歲舉改官從司業高閲之請也二十六年詔並不許)
(兼他職令提舉司常切遵守從知郢州路採之請也若/試教官則始於元豐添差教授則始於政和政和三年)
(詔八行添差諸州/教授見續㑹要)
歴代事實教學之官(周禮正義諸侯以下/立教學之官為師氏)學問可為文
學(光武謂武臣曰卿自度爵禄何所至/鄧禹曰臣少嘗學問可為郡文學)經學師　經師
　州博士(並見/官制)經明少雙(匡衡補平原文學學者/多衡經明當世無雙)鄉校
(左傳鄭人游鄉校/以議執政之善否)
皇朝事實端榘矱肅衣冠(晦菴集陸九齡字子壽教授/興國先生端榘矱肅衣冠如)
(臨大衆勸綏引翼士方興於/學而先生以家難去官矣)正已率人(紹興十三年宗/子師問訟臨安)
(教授鮑同上曰為教授者須/先正己然後可以率人云云)正身律物(淵源録胡文定/公安國除荆南)
(教授正身律物凡所訓說務明忠孝之大端罷官僚舊/餞行于渚宫呼樂戲以候而交代龜山楊公時且朝饍)
(留公云云鮭菜蕭然引觴徐酌置語/孟案間清坐談論不覺日晷云暮也)不交嬖倖(言行録/陳公輔)
(初筮仕職教吳中朱勔方嬖倖當官者奴事之公不與/之交勔滋不悦託權要以其壻周審言代而移公㑹稽)
治化本源(紹興十八年江西漕賈直清奏立縣學上曰/選官教導乃治化本源將來三塲科塲亦有)
(人材以/備采擇)不撰書啓(政和五年臣寮言見任教授不得為/人撰書啓簡牘樂語之類庶日力得)
(餘辦舉業事以副陛/下貴任師儒之意)不撰樂語(四朝國史鄒浩字至金/調揚州潁昌府教授吕)
(公著范純仁為守獨加禮重純仁嘗令撰樂語辭不為/純仁曰翰林學士亦作此浩曰翰林學士則可祭酒司)
(業則不可/純仁謝)不兼他職(紹興二十六年詔諸州/教授並不許差兼他職)諸生有所
矜式(欒城除陳烈制其起視/學校使諸生有所矜式)四方聞風而至(楊龜山撰/曽肇行狀)
(中第邵安簡公亢守鄭薦其賢請為州學教授四方之/士蓋有聞風而至者踵門授經無虚席時上方嚮儒近)
(臣言公經行宜居首善之地有㫖/延和殿賜對除校書兼國子直講)所至學者從之(國史/孔武)
(仲字常甫為揚州教授又為信/州推官兼教授所至學者從之)訓督有法度(涑水記聞/晏丞相留)
(守南京請范公文正公為掌府學公常宿學中訓督學/者皆有法度由是四方從學者輻輳其後宋人以文學)
(有聲名於塲屋朝/廷者多其所教也)著文諭其子弟(言行録節孝徐先生/積時為楚州教授先)
(生嘗患鄉飲之禮世乆不見率郡守舉行其儀閭里鄉/老皆使與飲又著文勸諭其子弟室家是日士民在泮)
(者蓋千/人矣)升堂訓諸生(言行録節孝徐先生為楚州教授/一日升堂訓諸生曰諸生欲為君)
(子而使勞己之力費己之財如此而不為猶云可也不/勞己之力不費己之財何不為君子鄉人賤之父母患)
(之如此而不為猶云可也父母/欲之鄉人榮之何不為君子)經義齋治事齋(言行録/安定胡)
(先生瑗教授蘇湖間二十餘年弟子以數千計時尚詞/賦獨湖學以經義及時務學中故有經義齋治事齋經)
(義齋者擇䟽通有器局者居之治事齋者人各治一事/又兼一事如邊防水利之類故天下謂湖學多秀彦其)
(出而筮仕往往取高第及為政多適於世用若老於吏/事者由講習有素也歐陽公詩曰吳興先生富道徳詵)
(詵弟子皆賢才王荆公詩先取/先生作梁棟以次收拾桷與欀)作新學碑(四朝國史任/諒字子諒為)
(懷州教授徽宗見其所作新學/碑曰文士也擢提舉䕫路學事)上封事言當世務(鄭克/撰吕)
(尚書祉行狀靖康初詔求直言公自鄧州教/授丨丨丨丨丨丨之丨據經引古以救時弊)晏殊薦堯
臣(見召為國/子直講注)曽鞏薦師道(東都事畧陳師道字無己少/刻苦問學以文謁曽鞏鞏見)
(竒之元祐中薦於/朝為徐州教授)召為國子直講(東都事畧王堯臣字/伯庸晏殊留守南京)
(薦其才為府學教授/丨丨丨丨監丨丨)賜對除校書(見四方聞/風而至注)賜對契上
意(趙鞏撰施大資師㸃行狀公任臨安府學教授孝宗/皇帝寤寐英賢陳文恭公當國列公姓名以進旋丨)
(丨深丨/丨丨)京官位僉判上(崇寧四年令教授承務郎以上/在本州僉判上選人在職官之)
(上/)
自敘官獨冷　寒無氊(並見/詩詞)何以教人為(韓退之/進學解)冗不
見治(同上三年博/士丨丨丨丨)好為人師(孟/)
旁引杏壇(莊子漁父篇孔子游於緇帷之林休坐/乎丨丨之上弟子讀書孔子絃歌鼓琴)槐市
(藝文類要列丨樹数百行為隊無墻屋/諸生朔望㑹此丨雍雍揖遜議論槐下)芹泮(詩泮水思/樂泮水言)
(采其芹言/采其藻)頖宫(詩注丨丨頖之言/班所以班政教也)多士廣徳心(詩泮/水云)師
嚴道尊(禮記學記丨/丨然後丨丨)待問撞鐘(學記注鄭曰丨丨如丨/丨之成聲也叩之以小)
(則小鳴叩之/以大則大鳴)變鄒魯之風(前漢文翁為蜀郡守及諸郡/縣小吏起學宫設官使弟子)
(校業遂丨/丨丨丨丨)道所存師所存(韓文師説丨之丨/丨丨之丨丨也)
羣書精語率厲化服使躬問學蹈榘矱(朱文公漳州教/授㕔壁記教授)
(之為職其可謂難矣惟自任重而不茍者知之其以為/易而無難者則茍道也何也教授者以天子之命教其)
(邦人凡邦之士皆惟教授者是師其必有以丨丨丨/丨之丨丨丨丨丨丨丨出入不悖所聞然後為稱)使
知所以明善脩身之方齊家及國之本(朱文公蘄州教/授㕔記予友李)
(君宗思為蘄州學官日至於學進諸生而教誨之蓋使/之潜思乎論語孟氏之書以求理義之要又考諸編年)
(資治之史以議夫事變之得失日力有程不躐不惰探/策而問勸督以時先以丨之丨丨丨丨丨丨丨丨丨丨)
(丨丨丨丨丨而於詞藝之習則後焉而不之急也既又/禮其士之賢有徳者而與之居凡學之教詔悉使聴焉)
(由是蘄之為士者始知所/以為士之事而用其力)進諸生告以聖賢斆學之意
(朱文公福州州學經史閣記今教授常君濬孫始至既/日丨丨丨而丨之丨古昔丨丨丨丨丨丨又為之飭厨)
(饌葺齋館以寧其居然後謹其出入之防嚴其課試之/法朝夕其間訓誘不倦於是學者競勸始知常君之為)
(吾師而常君之視諸生亦閔/閔焉唯恐其不自勉進於學)
前賢詩詞廣文先生官獨冷(杜甫醉時歌諸公衮衮登/臺省丨丨丨丨丨丨丨甲)
(第紛紛厭粱肉廣/文先生飯不足)呉興先生富道徳　先取先生作梁
棟(並見/事實)宛丘先生長如丘(東坡戲陳州教授子由詩丨/丨丨丨丨丨丨宛丘學舍小)
(如舟常時低頭誦經史忽然欠伸屋打/頭斜風吹帷雨注席先生不愧旁人羞)頭雖長低氣不
屈(同上勸農冠蓋閙如雲送老虀鹽甘似/蜜門前萬事不掛眼丨丨丨丨丨丨丨)冷官無事屋
廬深(東坡詩短日送簷砧杵/急丨丨丨丨丨丨丨)泮宫先生非俗儒(東坡/詩云)先
生堂前雪月苦(東坡夜過舒堯夫戲作注名煥時為教/授丨丨丨丨丨丨丨弟子讀書喧兩廡)
(推門入室書縱横/蠟紙燈籠幌雲母)廣文直舎官槐隂(山谷詩北門塵土/滿衣襟丨丨丨丨)
(丨丨/丨)兩官不辦一丘費(簡齋詩注陳後山兩為學官自/以俸薄有八月十闕詩丨丨丨)
(丨丨丨丨正/集作山費)床頭雜説為爬梳(東坡送蔣䕫赴代州學/官詩代北諸生漸狂簡)
(丨丨丨丨/丨丨丨)先生依舊廣文貧(東坡次韻趙明叔云/丨丨丨丨丨丨丨)小儒
不嘆廣文寒(益公詩但願斯民均暖/律丨丨丨丨丨丨丨)回顧廣文寒(益公/詩丨)
(丨丨丨丨莫/忘雞黍約)端居廣文舎(山谷詩丨/丨丨丨丨)君勿嘲廣文(山/谷)坐
客寒無氊(杜甫戲簡鄭廣文廣文到官舎繫馬堂階下/醉即騎馬歸頗遭官長罵才名三十年丨丨)
(丨丨丨近有蘇司/業時時與酒錢)講道出新貫(東坡賡蝢教授見寄側/聞頓夫子丨丨丨丨丨)
不日經筵重坐席(楊誠齋送金元度教授丨丨丨/丨丨丨丨暫時黌舎冷無氊)
四六警語(經師/師氏)　(冷官/郡博)　(州博士/郡文學)　(文學掾生/廣文先)
起聯(顯奉塗芝/榮司采藻)　(頒綍宸廷/横經侯泮)
　　(仰如泰山乆屬饜於名徳/思樂泮水行親炙於誨言)
　　(邑人言子虚之賦乆敬掄魁/諸侯有師氏之官獲聯王事)
　　(結束書囊賦廣文之歸去/摩挲講席待博士之來游)
警聯(蓋致主澤民之軌範/以傳道授業為胚胎)　(且莫頌屋荒蒼苔之賦/便當哦階翻紅藥之詩)
　　(朋來游夏共推夫子之循循/道出羲黄詎羡諸公之衮衮)
　　(遂使河汾之教盡出名卿/當如貞觀之初皆其髙弟)
　　(佩衿晨入青青亂和璵之雲/燈火夜陳耿耿映棲樓之月)
　　(衮衮臺閣之上即展經綸/班班方册之間好看名節)
　　(聲摩殿前皆三誦阿房之賦/禮羅幕下願載歌泮水之詩)
　　(人非生知之其必由學/教亦多術矣先致其知)　(堂上不嫌於繫馬/海中即佇於掣鯨)
　　(規姚姒逮莊騷未展國子先生之學/出羲黄過屈宋顧淹廣文獨冷之官)
　　(君子所樂三在得英才而教育/天下達道五正須師席之琢磨)
　　(肘後良方不惟授諸生速化之術/心中有印抑將續正學未墜之傳)
　　(雙湖池近接辟雍之海流/泮水教成招諸生而晨入)
結聯(坐客無氊豈乆繫階下之馬/天子有詔行趣判禁中之花)
　　(先生居廣文館姑為人師/上帝有羣玉山專待公等)
　　(士有所式先生何恨於氊寒/道之將行夫子豈容於席暖)
　　(社稷人民正欲觀於為學/文章政事勿自限於殊途)
　　(於同年亦有情乎願追騏驥/恐先生自此升矣不顧蟾蜍)
　翰苑新書前集卷五十五
欽定四庫全書
　翰苑新書前集卷五十六
　　幕職官(簽判/判官)　(書記支使/推官)
歴代事實賓筵(唐劉三復長於章奏李徳裕器之及鎮/浙西皆參佐丨丨軍政之餘與之吟詠)
(終日在長安私第别起草院院有精思亭毎朝廷用兵/詔令制置即獨處亭中凝然握管左右侍者無能預之)
上賓(枚乘字叔乆為大國/丨丨與英俊並游)判佐(唐書狄仁傑/授汴州丨丨)從事(路嗣/恭嶺)
(南節度入覲曰臣丨/丨栁渾有出人之見)蓮幕(王儉用庾杲之為衞將軍長/史蕭沔與儉書曰盛府元僚)
(實難其選庾景行汎緑水依芙蓉何其麗也時人/以入儉府為蓮花池故沔書美之景行杲之字)風幕
(晉謝安王坦之嘗詣桓温論事温令郗超帳中/卧聴之丨動帳開安笑曰郗生可謂入丨之賓)賓幄(見/精)
(語/類)博學强記(李商隠能為古文從事令狐楚/幕丨丨丨丨下筆不能自休)行修學進
(韓退之為石洪墓誌洪字巨川丨丨丨丨聲號聞四方/諸府交辟烏重𦙍聘為河陽從事治民寛考功奏石洪)
(為天下/第一)博學屬文(劉蕡丨丨善丨丨耿介嫉惡文宗時/對䇿極言中官權盛令狐楚在興元)
(牛僧孺在襄陽辟/為從事待如師友)以文章稱(權徳輿字載之未冠丨丨/丨丨諸儒間韓泗李兼杜)
(佑裴胄/交辟之)起草院(見賓/筵注)文苑氷壺(見詩/詞類)鳳凰芝草(韓退之/上崔羣)
(書曰足下仁者宜在髙位託在幕府則不為得所足下/出類拔萃丨丨丨丨賢愚皆以為美瑞青天白日奴𨽻)
(亦知其/清明)西山有爽氣(王子猷為桓温車騎參軍温謂曰/卿在府乆比當相料理初不答直)
(髙視以手板拄頤云/丨丨朝來致丨丨丨)居幕謙謙(李藩字叔翰少冶淡修/檢雅容儀好學詩律封)
(在徐州辟為從事丨丨/中丨丨未嘗論細微)廊廟之材(呉録孫紹字長緒北/海人為孔融功曹融)
(稱紹有丨丨/丨丨後為相)才畧精明(李石字中玉初辟李聴幕府/從歴四鎮有丨丨為吏丨丨)武
昌多士(晉陶侃鎮武昌軍殷浩庾翼等/皆為佐吏時丨丨號為丨丨)東都多才(見羅/温石)
(注/)河東小朝廷(唐鄭從讜為丨丨節度表王調劉崇龜/趙崇李渥崔澤等為判官書記支使皆)
(一時選京州士人人比太/原為丨丨丨得才多也)極一時選(武元衡字伯蒼節/度劍南元衡雅性)
(莊重雖淡於接物/而開府丨丨丨丨)皆一時選(王倕河西節度天寳中名/聞於邊它所辟舉如王維)
(王縉崔商等/丨丨丨丨云)皆當時士(元稹浙東觀察使所/辟幕職丨丨丨之丨)一時髙選
(李棲筠觀察浙西幕府皆丨丨丨丨王質字華卿為宣/歙觀察使任幕府者若裴夷直趙哲李行方劉蕡皆一)
(時云/云)皆為顯人(韋抗所表劉昇卿王倕王/燾為僚屬後丨丨丨丨)從事多名流
(崔衍宣歙池觀察使政務簡便其所擇丨丨/丨得丨丨衍獨加禮敬幕中之士後多顯達)制軍府庶
務(見賓/筵注)參佐軍政(見賓/筵注)盡理箴規(劉悟節制鄭滑奏賈/直言置幕中悟纖微)
(乖失直言必盡禮箴/規以是美譽日聞)咨訪得失(唐陽於陵字達夫節度/嶺南辟韋臯李翺等在)
(幕府丨/丨丨丨)有出人之見(見從/事注)考功奏第一(見行修/學進注)羅温石
(韓文烏重𦙍鎮河陽之三月以石生為才以禮為羅羅/而致之幕下未數月也以温生為才於是以石生為媒)
(以禮為羅又羅而致之幕下東都雖信多才/士朝取一人焉拔其尤暮取一人焉拔其尤)辟荀孔(晉/東)
(海王越為兖州牧以江統為别駕委以州事與統書曰/昔王子師為豫州未下車丨丨慈明參畫幕下車辟丨)
(文舉貴州人士有堪此者否統/舉郗鑒阮修程牧時以為知人)辟許韓(張建封字本立/治徐州性樂士)
(賢不肖游其門者其禮必均故其/往如歸許孟容韓愈皆奏置幕府)先奏後聘(唐桂管觀/察使王拱)
(聞令狐楚之才欲以禮聘召/楚不從乃丨聞丨而丨丨)禮以上賓(白氏六帖任為/從事丨丨丨丨)
接以交友(魏志虞翻字仲翔㑹稽人太/守王朗㑹丨丨丨丨之禮)昆弟同幕(劉崇/望字)
(希徒崔安潜帥許及劍南崇望/兄弟四人同幕府世以為才)登樓談詠(庾亮在武昌/諸佐吏殷浩)
(之徒丨南丨不覺亮至將起避之亮曰諸君且少住老/子於此興復不淺便據胡床而坐與浩等丨丨本傳)
率賓僚避暑(歴城北有使君林魏正始中鄭公慤於三/伏之際丨丨丨丨丨於此取大荷盛酒以)
(簮刺令與柄通屈莖上如象鼻傳噏之名為碧/筩歴下皆效之酒雜蓮氣勝他酎張君房脞説)泛綠水
依芙蓉(見蓮/幕注)韋思謙豈池中物(左肅機皇甫公議檢校/沛王府長史引丨丨丨)
(為同府倉曹謂思謙曰公丨丨丨之丨屈/公為數旬之客以望此府舊唐史思謙傳)
皇朝事實賓彦　賓佐　賓采　上客　常毘使軒(並/晏)
(公類/要)一時名士(晏元獻延賓客丨丨丨丨多出其門為/西京留守幕下王琪張亢張亢最為上)
(客見/分紀)雪作留龍門(聞見録謝希深歐陽永叔官洛陽同/游嵩山歸暮抵龍門香山丨丨留守)
(錢文僖公遣吏以厨傳散伎至且勞之曰/山行良苦當少丨丨丨府事簡無遽歸也)皆天下名士
(同上天聖明道中錢文僖留守西都謝希深為通判歐/陽永叔為推官尹師魯為書記梅聖俞為主簿丨丨丨)
(丨/丨)
羣書精語幕府不為得所(見鳳凰/芝草注)寧乆遺於諸侯(白居/易韋)
(審規等制云使吾無一方之/憂吾丨丨丨汝丨丨丨乎)以良士而賛賢侯(白樂天/行盧商)
(制丨丨丨丨丨丨丨宜/乎多成功而鮮敗事矣)式重弓旌以光樽爼(五代㑹要/漢乾祐元)
(年勅云翹車著詠戔帛垂文丨丨丨丨丨/丨丨丨允奉幕中之畫以稱席上之珍)從事在賓幄
之間(李文饒作鄒平公資福院記/公釋褐丨丨丨丨丨丨丨)幕吏之道有事必言
(杜牧作李知常等制云夫丨/丨丨丨丨丨丨丨知無不為)嘉南海之能得人(韓退之/送竇從)
(事序工部侍郎趙植為廣州刺史署從事扶風竇平平/以文辭進於其行也昌黎韓愈丨丨丨丨丨丨丨壯從)
(事之答於知我不憚行之逺/也作送竇從事少府平序)賀其得賢主人(韓退之代/張籍與李)
(浙東書近者閣下從事李協律翺到/京師馳往省之且先丨丨丨丨丨丨)幕中之辯(韓退之/箴丨丨)
(丨丨人反以汝為叛臺/中之評人反以汝為傾)豫籌幕府(胡文恭行/朱逵制)擢參兵謀
(同/上)所辟實兼人之才(韓文南陽公文章稱天下其丨/丨丨閎辨通敏丨丨丨丨者也)
前賢詩詞談笑青油幕(韓郾城夜㑹李正封聯句從軍/古云樂丨丨丨丨丨燈明夜觀)
(棊月暗秋聞柝何當鑄鉅鉟音丕相與歸臺閣銘山子/所工揷羽余何怍策勲封龍頟歸騎獵麟脚推選閲羣)
(材薦延/捜一鶚)氷壺幕下清(韋應物寄洪州幕府盧侍御詩乃/報南昌令乘馬入郡城同時趍府)
(客此日望塵迎文苑臺中妙丨丨/丨丨丨洛陽相去逺猶使故材榮)芙蓉客暫依(李文饒/游房太)
(尉西湖詩桃李蹊空乆丨丨/丨丨丨注引王仲寳依芙蓉)歸路芙蓉府(劉禹錫送陸/侍御歸淮南)
(幕詩丨丨丨丨/丨離堂玳瑁筵)風雲入壯懷(韓送石處士赴河陽幕詩/忽騎將軍馬自號報恩子)
(丨丨丨丨丨/泉石别幽耳)幕府初交辟(杜甫詩丨丨丨丨/丨郎官幸備員)數論封内
事(杜甫别蘇溪赴湖南幕得實翻蒼竹棲/枝把翠梧丨丨丨丨丨揮發府中趨)幕府制中權
(髙適信安王幕府詩廟/堂咨上䇿丨丨丨丨丨)幕府盛材賢(杜甫呈江陵府諸/公王門髙徳業丨)
(丨丨/丨丨)早作諸侯客(杜甫送蘇兵曹飄飄蘇季子六印/佩何遲丨丨丨丨丨兼工古體詩)遂
築黄金臺(李白古風燕昭延/郭隗丨丨丨丨丨)幕府媿羣材(杜甫詩扶病/垂朱紱歸休)
(步紫苔郊扉存晚/計丨丨丨丨丨)白頭趨幕府(杜詩丨丨丨丨/丨深覺負平生)黄金臺
貯俊賢多(杜詩/云云)將軍昔著從事衫(杜甫送魏將軍歌丨/丨丨丨丨丨丨鐵馬)
(馳突重/兩銜)幕下今朝又得君(姚合送陳倜赴江陵從事荆/州勝事衆皆聞丨丨丨丨丨)
(丨/丨)即日連鑣向闕時(韓愈示同列詩城上赤雲呈瑞氣/眉間黄色見歸期幕中無事惟須)
(飲丨丨丨/丨丨丨丨)莫獨吟誇玳瑁簮(杜牧送顗赴潤州幕直道/事人男子事異鄉加飯弟)
(兄心還須整頓韋絃/佩丨丨丨丨丨丨丨)清秋幕府井梧寒(杜詩丨丨丨丨/丨丨丨獨宿江)
(城蠟炬殘永夜角聲悲/自語中天月色好誰㸔)婉婉幕中畫(謝宣逺張/子房詩)
簽判(國朝有兩使防團軍事推判官皆以選人充太平/興國中以賛善大夫十五員充諸州節度判官蓋)
(太宗以諸州戎幕缺官選朝士補之俾分理事且試其/才此簽判所由始也蓋選人則為判官京官則為簽判)
(或謂簽書判官之名不正政和/初改為司録建炎初復舊制焉)
皇朝事實盛府元僚(胡文恭行魯周詢/制簽丨丨之丨丨)天才(東都事畧/郭祥正傳)
(祥正字功父其母夢李太白而生祥正少有詩名梅堯/臣曰丨丨如此真太白後身也熙寧中簽書保信軍節)
(度判/官)佐治之材(三朝政要韋亶等初擢第即通判諸州/代還太宗以兩使判官得替者尤鮮故)
(多闕員乃以亶等十五人為之/且令緜歴觀其丨丨丨丨也)儒學知名(東都事畧尹/洙字師魯以)
(丨丨丨丨僉/書孟州判官)究心吏事(言行録張九成字子韶僉書鎮/東軍判官在僉㕔丨丨丨丨胥)
(曹建白不能有所欺嘗大書於壁曰/此身茍一日之閑百姓罹無涯之苦)盡心細務(伊川撰/程明道)
(先生顥行狀公字伯淳僉書鎮寧軍判官為守者嚴刻/多忌先生事之甚恭筦庫細務無不盡心事小未安必)
(與之辯相與歡/甚屢平反重獄)盡心其職(子由撰東坡蘇先生軾行狀/公字子瞻僉書鳳翔府判官)
(長吏意公文人不以吏事責/之公丨丨丨丨老吏畏伏)事悉委公(樓攻媿集楊王/休字子美授南)
(康軍僉判郡素號江東道院朱文公熹為守日課/諸生講書公亦相與發明丨無巨細丨以丨丨)除集
賢校理(東都事畧葉清字道卿為僉書平/江軍節度判官召還為丨丨丨丨)召見論伐安
南(東都事畧朱光庭字公掞范純仁帥慶州辟為僉書/判官神宗召見問欲再舉安南之師光庭對曰願陛)
(下禽獸畜之蓋夷狄得其地不可居得其/民不可使得已且已須要廣土闢地何)不知有宰相
(中興繫年録浙東提刑張宗臣逮婺州平民數十人府/官就白宗臣大怒曰此事左相專遣人封來知之否僉)
(書鎮東通判㕔公事張九成曰九成但知有聖㫖丨丨/丨丨丨主上屢下䘏刑之詔惟恐無辜被繫公身為部)
(使者不能上體聖意而觀望宰相耶聞/者莫不快意宗臣大慙九成投檄而去)不茍徇監司(張/侍)
(郎九成事跡公字子韶僉判鎮東軍時民冒鹺禁事連/旁郡府帥屬吏明知無辜莫敢辯析公獨謂使者曰當)
(坐者數人餘皆良民若盡欲追繫苛擾甚矣監司怒形/於色辭㫖侵公公曰事不可行豈宜茍徇即投檄而歸)
踈逺蔡卞(言行録陳忠肅公瓘字瑩中公為越州僉判/蔡卞為帥待公甚厚而公已得其心術常欲)
(踈逺之屢引疾尋醫章不得上㑹明倅/闕俾公攝權公到明遂伸尋醫之請)魏公不知荆公
(聞見録韓魏公知揚州王荆公初及第為簽判毎讀書/至達旦日已髙急上府多不及盥潄魏公見荆公少年)
(疑夜飲放逸一日從容謂荆公曰公少年不無廢書不/可自弃荆公不答退而言曰韓公非知我者丨丨丨丨)
(後知丨丨之賢欲收/之門下荆公終不屈)
前賢詩詞留君望此府(蘇東坡送陳之邵僉判夜光不/自獻天驥良難知賢哉江束守)
(收此幕中竒丨丨丨丨丨助我憐其/衰云云念君瑚璉質當今臺閣宜)看君摩翮上青雲
(王荆公送龎僉判北都兩去不辭勤仕路論才况出羣/云云清談猶得當時事遺愛應從此日聞我憶荆溪山)
(最樂丨丨丨/丨丨丨丨)却向紅蓮幕裏行(楊誠齋贈尚長道僉判/今代髙人尚子平風流)
(文采舊家聲合於玉笋班/中立丨丨丨丨丨丨丨)辟書今日看君去(王荆公送/西京僉判)
(王著作丨丨丨丨/丨丨丨丨云云)
書記支使(自魏以來有其名魏太祖以陳琳阮瑀為司/空軍謀祭酒管書記室唐景龍中元帥府置)
(掌書記一人節度使亦置焉掌朝覲聘問慰薦祭祀祈/祝之文與號令升絀之事國朝乾徳二年詔歴兩任有)
(文學者許兩使留後奏充掌書記太平興國六年詔諸/節度州依舊制觀察使一員凡書記支使不得並置有)
(出身曰書記無出身曰支使位在/判官之下推官之上國朝㑹要)
歴代事實主記(李文饒集掌書記㕔壁記/云以右拾遺杜君為丨丨)記室(同上續/漢百官)
(志三公大將軍皆有丨丨主上表章報書/記雖列於上宰之庭然本於從事之職)有器局(唐韋/陟奏)
(韋元甫充支使元甫丨丨/丨精於簡牘所蒞有聲)閎辯通敏(見精/語類)文檄豪健(唐/舒)
(元輿擢髙第裴度表掌興元/書記丨丨丨丨一時推許)章表繁富(魏文帝與吳質/書曰孔璋丨丨)
(殊健㣲為丨丨元瑜/書記翩翩足致樂也)翰動如飛(乾符中王重榮鎮河中/辟李巨川為掌書記時)
(車駕在蜀重榮檄令諸蕃協力誅冦巨川文思敏速丨/丨丨丨傳之藩隣無不竦動重榮收復功巨川之助也)
檄愈頭風(魏陳琳字孔璋阮瑀字元瑜太祖並以為司/空軍謀祭酒管書記室琳作書及檄草成太)
(祖先苦頭風卧讀琳所作頭風頓愈又太祖適近出瑀/於馬上具草書成太祖覽畢欲有所定竟不能増損)
下筆成書(陳武帝討元景仲引趙知禮為書記/為文贍速毎口授軍書下筆便就)下筆不
休(見博學/强記注)精於簡牘(見有器/局注)重其文章(宋齊丘鎮豫章/以喬公舜為掌)
(書記性簡率在幕中十餘年未嘗/趨附府公但重其文章以進用)為文瑰竒(唐李商隠/丨丨丨丨)
(邁/古)文理貴中(李徳裕鎮浙西劉三復在幕一旦令草謝/御書表謂之曰立搆也歸創之三復曰丨)
(丨丨丨不/貴其速)主上表章(見記/室注)奏記翩翩(白居易集行姚元/康制籌謀文藝各)
(負所長能掌孜孜不/怠丨丨丨丨有聲)飛書馳檄(見精/語類)宣州多賢(韓文送/楊儀之)
(支使歸湖南序云當今藩/翰之賓客惟丨丨為丨丨)雍州妙選(梁建王為雍州刺/史以江革為南征)
(西記室參軍弟觀兼書記沈約任昉與革書曰丨丨丨/丨英才文房之職總卿昆弟可謂馭二龍於長途騁騏)
(驥於/千里)八掌書記(翰林故事曰張鷟十年歴文武/之佐六府丨丨丨丨時論善之)金馬石
渠之亞(李文饒集魏氏以陳琳阮瑀管記室自東漢以/後文材髙名之士未有不由於是選其簡才之)
(用亦丨丨/丨丨丨丨)詳於訊覆(唐韋元甫初任白馬尉採訪使韋/陟奏充支使與同幕判官員錫齊)
(名元甫精於簡牘錫丨/丨丨丨時謂員推韋狀)有事必言(杜牧行韋瓊充振武/掌書記制夫幕吏之)
(道丨丨丨丨知無不為/考於職分亦無本局)召拜侍御史(杜牧擢制科牛僧/孺鎮揚州辟節度)
(府書記牧供職之外唯以宴遊為事數年丨丨丨丨/丨僧孺餞之曰以侍御史風槩逺馭固當自及夷塗)騏
驥千里(見上/注)
皇朝事實幕書(公是行趙庶明制/以幹力參丨丨)侯藩載筆(徐騎省行/沈翺制云)
奏記之任(徐騎省行喬匡舜浙西掌書記制軍旅/之事不可無佐丨丨丨丨不可非才)參畫
之筵(胡文恭行蘇澄/蔡州支使記)辭不往(言行録歐陽公初坐論救/范公貶三峽元昊反范公)
(起為環慶帥辟公掌牋記公歎曰吾初坐論范公之事/豈以為己利哉同其退不同其進可也於是遂丨丨丨)
羣書精語從事於是府而流聲實於天朝(韓文送楊儀/之支使歸湖)
(南序云儀之智足以造謀材足以立事忠足以勤上惠/足以存下而侈之以詩書六藝之學先聖賢之徳音以)
(成其文以輔其質宜乎丨丨/丨丨丨丨丨丨丨丨丨丨也)含思而九流委輸揮毫而
萬象駿奔(李文饒集非天機殊健學源濬發丨丨丨丨/丨丨丨丨丨丨丨丨丨丨如庖丁提刀為之)
(滿志師文弄瑟效不可/窮則不能稱是職也)以人文掌宸翰才華登貴仕(同/上)
(僕射髙貞公節度令狐公丨丨丨丨丨丨國子司業鄭/公給事河南尹杜公丨丨丨丨丨丨繼斯躅者不亦盛)
(歟/)其簡才亦金馬石渠之亞(見歴代/事實類)軍旅之佐奏記之
任(見皇朝/事實類)飛書馳檄用枚臯(李徳裕太原書記㕔壁記/揚雄稱軍旅之際丨丨丨)
(丨丨/丨丨)績茂戎軒才優管記(栁子厚奏薦從事表某丨丨/丨丨丨丨丨丨操刀必割豈)
(謝剸犀落筆不/休寧慙倚馬)植密畫於借筯之宴發羣謀於章奏之
筆(栁子厚送邠寧獨孤書記赴辟命序今戎帥楊大夫/又能旁貴文雅以符召文士之秀者河南獨孤密署)
(為記室俾職文翰翕然得致士之稱於談者之口云云/吾子歴覽古今之變而通其得失是將丨丨丨丨丨丨)
(丨丨丨丨丨丨丨丨丨丨為明天子論列熟計而導揚/威命然後談笑罇俎賦從軍之樂移書飛文諭告西土)
(刼脅之伍俾其簞食壺漿犒迎王師在吾子而已往慎/辭令使諭蜀之書燕然之文炳然於漢史真可慕也)
非閎辯通敏之才不宜居(韓退之為節度掌書院㕔石/記曰書記之任亦難矣元戎)
(整齊三軍以鎮撫郡國賛天子施教化凡文辭之事皆/出書記丨丨丨丨丨兼人丨丨丨丨丨之南陽公鎮徐)
(州歴十一年而掌書記者三人曰杜兼許孟榮季博云/云南陽公文章稱天下其所辟實所謂閎辯通敏兼人)
(之才者也茍未知三子之文章吾請觀於南陽公可知/矣蔚乎其相章炳乎其相輝志同而氣合魚川泳而鳥)
(雲飛是賓主/之相得也)賓主相得(見上/注)
前賢詩詞賓筵得佳客(温庭筠送郭書記丨丨/丨丨丨侯印有光輝)立談有
邊計(髙適贈王管記飄飄戎幕下出入/關山際轉戰輕壯心丨丨丨丨丨)美名人不及(杜/甫)
(寄髙書記歎息髙生老新詩日又多丨丨丨丨丨佳句/法如何主將收才子崆峒足凱歌聞君已朱紱且得慰)
(蹉/跎)自可持旌麾(杜甫送髙書記詩十年出幕府丨丨丨/丨丨此行既特達足以慰所思男兒功)
(名遂正在老大時邊城/有餘力早寄從軍詩)觸熱向武威(杜甫送髙三十五/書記適云髙生跨)
(鞍馬有似幽并兒借問今何官丨丨/丨丨丨答云一書記所媿國士知)書記赴三捷(杜甫/送韋)
(書記赴安西夫子欻通貴雲泥相望懸白頭無籍在朱/紱有哀憐丨丨丨丨丨公車留五年欲浮江海去此别)
(憶茫/然)好在阮元瑜(杜甫送蔡都尉因寄髙書記雲幕隨/開府春城赴上都云云因君問消息)
(丨丨丨/丨丨)
判官推官(唐天寳後有判官之名未見品秩國朝兩使/置丨丨丨丨各一人餘州置推判官各一人)
(元祐令京府判官至軍監判官為幕職官皆從八品政/和初自判官至諸曹改為士户儀兵刑工曹掾建炎初)
(復舊/制焉)
歴代事實判佐(唐書狄仁傑/授卞州丨丨)佐幕(白集孫簡除/京南判官制)賓佐
賓彦　賓采　賓寮(並類/要)王佐才(崔造永泰中與韓㑹/盧東美張正則三人)
(友善居上元好言當世事皆自謂丨丨丨/故號四䕫浙西觀察李棲楚辟為判官)舎人樣(徐堅/聖厯)
(中東都留守楊再思引為判官屬/文典厚再思毎目為鳳閣丨丨丨)文學超邁(後唐長興/詔推判官)
(各限年任惟丨丨/丨丨擢任不限年)才思俊麗(唐令狐楚辟為太原從事/自書記至節度判官丨丨)
(丨丨徳宗好文每太原/奏至能辨椘之所為)學業才畫(白集李石等充涇原/判官制丨丨丨丨堪)
(置幄/中)援筆成碑(裴度東都留守辟皇甫湜為判官度修/福先寺將立碑求文於白居易湜怒曰)
(近捨湜而逺取居易請從此辭度謝之/湜請斗酒丨丨丨丨度曰不覊之才也)健吏(魏元忠鎮/朔方崔日)
(知字子俊與張説同/為判官以丨丨稱)清幹善斷(裴寛以文詞進景雲中/潤州刺史韋銑引為判)
(官丨丨丨於割/丨銑重其才)小朝廷(見幕職/總類下)奏辟舊僚(職官分紀宰/相徐商領鹽)
(鐵奏王徴為參佐及徴拜拾遺商罷相鎮江陵以/徴舊僚奏授殿中侍御史賜緋充荆南節度判官)後為
相(原化記張建封字本立鎮徐州奏李藩為判官有新/羅僧能相人公令看諸判官有得為相者否僧云並)
(無公不快曰某妙擇賓僚豈無一人至相坐者促召李/判官至僧降堦迎謂張公曰判官是紗籠中人宰相㝠)
(司以紗籠䕶之恐為異物所/擾餘官不然藩丨果丨丨)入為公卿(白集温堯卿江/陵判官制今之)
(俊儀先辟於征鎮次升於朝廷故幕府之選下/臺閣一等異日丨丨大夫丨丨者十八九焉)出入將
相(見介胄/持斧注)紗籠中人(見後為/相注)介胄持斧(李􁆩吉始從事/振武日金城寺)
(僧忽見一人丨丨丨丨由門而入俄聞報李判官來僧/具以告自是逢吉再造其室即見其人先逢吉而至率)
(為常矣故逢吉出/入將相二十餘年)栁裴俱為(武元衡節度劒南丨公綽/字寛方與丨度丨丨判官)
(尤相/引重)白身判官(南牕新書貞元中仕進道塞奏請難行/東省數月閉門南臺唯一御史令狐椘)
(為桂府丨丨丨丨七八年奏官不下由是兩河競辟才/雋抱器之士用為謀主日以恣横元和已來始進用有)
(序/)入為御史(唐楊假自浙西觀察/判官丨丨監察丨丨)
皇朝事實民得不擾(長編劉隨為永康軍判官軍無城/堞伐木為柵壞輒易之頗困民力)
(隨令環植桞數十萬株/以限内外丨丨丨丨)夷人稱吾父(同上初西南夷市/馬入官苦吏誅求)
(隨為繩按之及隨罷丨丨數百訴於/轉運使曰丨丨何在事聞乃得調)盜多全活(言行録/趙忠獻)
(王普為滁州判官太祖與語竒之㑹獲盜數百將/就死普意其有寃啓太祖更訊之所全活十七八)焚王
均書(東都事畧陳從易字簡夫調彭州軍事判官王均/反從易攝州事有謀殺監兵欲從亂者從易推其)
(首斬之均移書至/州從易即命焚之)論美人稱教㫖(言行録龎莊敏為開/封判官尚美人方有)
(寵遣宦者稱教㫖免工人市繇公上言祖宗以來未有/美人稱教㫖干撓府政者上怒杖宦者切責美人仍詔)
(諸官府自今有宫/中之命毋得施行)
自敘拂衣而去(唐李瓊傳瓊鎮桂管奏栁璧為觀察判/官軍政不愜璧極言不納丨丨丨丨桂)
(府尋/亂)
羣書精語贊戎軍而糺羣吏(栁子厚送李判官往桂州/序今李生學於詩有年矣)
(吟詠風賦頗聞乎人至於是州永州也惟州之牧兹焉/以丨丨丨丨丨丨丨甚直且武豈所謂吏而華者耶)
幕府之選下臺閣一等(見皇朝/事實注)運籌盛府言必端詳(徐/騎)
(省行袁特浙西判官制/云丨丨丨丨丨丨丨丨)軍府之要掌在賓寮(白居易路/費等桂州)
(判官制云藩隅之重委以侯伯丨丨丨丨丨丨丨丨云/云佐廉簡澄清之務撫華夷錯雜之人俾其乂安實在)
(參/賛)
前賢詩詞老氣横九州(送韋評事充同谷郡判官/子雖軀幹小丨丨丨丨丨)秀氣
衝星斗(贈李判官珊瑚市則無騄驥人得有早年見標/格丨丨丨丨丨事業富清機官曹正獨守頃來)
(樹嘉政皆已傳衆口討論實解頤操/制紛衆手入幕未展材秉鈞孰為偶)亦上赤霄人(送覃/二判)
(官餞爾白頭日永懷丹鳳城/肺肝若稍愈丨丨丨丨丨)麾下賴君才並入(贈田九/判官崆)
(峒使節上清霄河隴降王欵聖朝宛馬總肥秦苜蓿將/軍只數漢嫖姚陳留阮瑀誰爭長京兆田郎早見招丨)
(丨丨丨丨丨丨獨/能無意向漁樵)三台星裏拜文星(杜牧送斛斯判官/蒼蒼烟月滿川亭)
(我有勞歌一為聴將取離魂/隨白騎丨丨丨丨丨丨丨)燕臺上客意何如(又寄浙/西李判)
(官丨丨丨/丨丨丨丨)飛書走檄如飄風(李白送程劉二侍御獨孤/判官赴安西幕詩安西幕)
(府多才雄喧喧惟道三數公繡衣貂/裘明積雪丨丨丨丨丨丨丨云云)京兆田郎早見招
(見麾下賴君/才並入注)塞上得國寳(杜甫詩送長孫侍御赴武威/判官若人才思潤溟漲浸絶)
(島樽前失詩流/丨丨丨丨丨)逈然青冥姿(岑參酬甄判官夫子廊廟/器丨丨丨丨丨閫外佐戎)
(律幕中/吐兵奇)良籌佐戎律(岑參寄杜楊二判官二友華省郎/俱為幕中客丨丨丨丨丨精理皆)
(碩/畫)書記日翩翩(髙適别馮判官遥知/幕府下丨丨丨丨丨)君行佐紀綱(杜/甫)
(送崔判官才美膺/推薦丨丨丨丨丨)幕府盛才良(杜甫送靈州李判官/將軍專策畧丨丨丨)
(丨/丨)雲深驃騎幕(杜甫送廣州/張判官云云)英才冠三軍(李白贈何/判官昌浩)
(不然拂劍起沙漠收竒勲云/云夫子今管樂丨丨丨丨丨)歌舞淹留玳瑁筵(李白贈/辛判官)
(氣岸遥凌豪士前風流肻落他人後夫子紅顔我少年/章臺走馬著金鞭文章獻納麒麟殿丨丨丨丨丨丨丨)
推官(官制見/判官門)
歴代事實佐賓幕(杜牧行馮軒義成軍/推官制丨丨丨丨)贊察廉(白居易/姚元康)
(觀察推官制云/茍能丨丨丨)堅正鯁言(韓退之知武寧張建封為推/官操行丨丨丨丨無所忌)
言行剛直(狄仁傑孫兼謨元和末解褐襄/陽推官丨丨丨丨使府知名)擢任不限年
(見判官門文/學超邁注)
皇朝事實方重自持(見論薦推/其友注)在選處之澹如(言行録/彭尚書)
(汝礪授漳州軍事推官丨丨十/年人以為淹而公丨丨丨丨也)宰相才(邵氏聞見録吕/文穆公既致政)
(居洛真宗祀汾隂幸其宅問曰卿諸子孰可用公/對曰有姪夷簡任潁州推官丨丨丨也遂至大用)真宰
相器(胡氏傳家録忠獻王琦徙開封府推官理事不倦/暑月汗流浹背府尹王博文大器重之曰此人要)
(路在前而治民如/此丨丨丨丨也)有廊廟才(東都事畧明鎬字化基薛/奎稱鎬丨丨丨丨遂除開)
(封府/推官)有臺諫風(中興繫年録四川總領符行中嘗欲増/簡州鹽筴以其事屬雅州推官李燾力)
(拒之張浚謂/丨丨丨丨)處事精審(蘇頌字子容為南京留守推官/歐陽公一以府政委之曰子容)
(丨丨丨丨一經閲/覽則某不復省矣)决斷精敏(言行録蘇文忠公攝開封/推官丨丨丨丨聲聞益逺)
府事悉咨(晦菴集范如奎字伯達授武安軍節度推官/始至將帥斬人公白其誤帥已署不易也公)
(正色曰節下奈何重易一字而輕數人之命/帥矍然從之自是丨中丨大小丨以丨焉)雪寃驟知
制誥(言行録錢宣靖公若水為同州推官丨丨死者數/人逺近翕然稱之未幾太祖聞之丨加進擢自幕)
(職半歲中為丨丨丨二/年中遷為樞密副使)活寃四人(六一集薛簡肅公奎/授隰州推官始至取)
(州獄已成書/丨丨者丨丨)偽印疑讞(東萊集趙清獻公抃為武安軍/節推民有丨造丨者吏皆以為)
(當死公獨云造在赦前而用在赦後赦前不用赦/後不造法該不死遂以丨丨之卒免死一府皆服)職事
爭辯(樓攻媿集陳希㸃字子與授平江府察推樞密丘/公崈為守屢以丨丨丨丨丘公或馮怒折之公退)
(立屏息俟其少霽執論如初至於再三/竟不能奪自爾公所書擬望而許之)日食上書(東都/事畧)
(崔郾字徳符為筠州推官徽宗以丨丨/下詔求直言郾丨丨徽宗覽而善之)上疏論冷清罪
(言行録韓獻肅公絳為開封府推官男子冷清自謂母/娠宫中生民間於是自稱皇太子都人聚觀頗以為疑)
(吏收捕驗問無實猶止羈置近郡公上/疏引成方遂事論奏甚切清遂伏罪)上疏論邊事(東/都)
(事畧梁顥傳顥為大名府觀察推官真宗幸大/名訪羣臣邊事顥上疏時論韙之除知制誥)作當直
箴(周平園集李文簡公燾號巽巖任雅州推/官丨丨丨司丨諷郡守用私情背公法者)舉笏擊蛇
(言行録孔道輔為寧州推官道士治真武像有蛇穿其/前數出近人傳以為神州將欲驗視以聞故率其屬往)
(拜之而蛇果出公即丨丨丨丨殺之自州將以下皆/大驚已而又皆大服公由此知名石介有擊蛇笏銘)代
還除著作(東都事畧王􁏢傳字總之為婺州觀察推/官代還真宗見而異之特轉著作佐郎)半
歲知制誥(見雪寃驟/知制誥注)除太子中允(東都事畧徐僖字徳/占上治兵策除鎮南)
(軍節度推官召/對丨丨丨丨丨)薦除監察御史(東都事畧劉贄字莘老/諡忠肅徙江陵府觀察)
(推官用韓琦丨丨館閣/校勘為丨丨丨丨裏行)用薦遷寺丞(言行録孫侍讀甫/字之翰為華州推)
(官轉運使李紘用/其材薦大理寺丞)論薦推其友(通畧李常初為宣州推/官以方重自持發運使)
(楊佐欲丨常改官常丨丨丨/丨劉琦佐曰不見此風乆矣)遷户部判官(韓絳為開封/府推官論男)
(子冷清罪丨丨丨/丨丨除右正言)除御史(熙寧十三年丨秀州軍事/推官李定為監察丨丨)
前賢詩詞太府冠羣能(陳后山送髙推官先生鍾舊徳/丨丨丨丨丨過手無難事逢人)
(且異/稱)君如汗血馬(東坡次韻孔文仲推官丨/丨丨丨丨作駒已權竒)政好摶扶
整羽翰(楊誠齋送林節推之官融水桂嶺梅花欲争梅/發融水幕賓來訪别可憐走馬犯風霜吟徧)
(花更吟雪云云君如雲表/秋健鶻丨丨丨丨丨丨丨)深入黄茅作從事(同上送王/節推歸融)
(州吾州佳士子王子/丨丨丨丨丨丨丨)
四六警語(幕僚/賓佐)　(名流/上幕)　(名士/諸賢)　(烏幕/記室)　(僉判/書記)　(入幕賓/州從事)
　　　　(芙蓉客/玳瑁筵)　(諸侯客/天下士)　(盛府元僚/燕臺上客)
發端(疏榮帝闕/賛畫侯藩)　(被命宸綸/屈參郡晝)　(宸庭錫命/藩府賛條)　(夙奉宸綸/屈臨賓幕)
起聯(駕丹桂之梯夙聞香譽/依紅蓮之幕兹屈英游)
　　(聞風已乆幸分鄰壁之光/易地此來良覺賓筵之重)
　　(聞琳瑯之譽愧未盍簮/賓玳瑁之筵幸聞命駕)
　　(數淮右之衣冠髙門以世/謁湖南之賓客上幕其人)
　　(西外諸生著小冠而趨邑/南豐一瓣瞻大幕以歸心)
　　(湖南多賓客誰為領袖之賢/汝陽真天人亶稱紗籠之選)
　　(占斗牛而辨次最重潜藩/肅車馬以遵途來參婉畫)
　　(數江西人物之英公為先達/備湖南賓客之數僕在後塵)
警句(顧未吟於芍藥/尚小泛於芙蓉)　(暫屈為數旬客/夫豈容三年淹)
　　(諒婉婉以賛籌/且颯颯而草檄)　(暫依芙蓉而泛緑水/即絶雲氣而負青天)
　　(猶將依緑水之光/殆斜取青雲之勢)　(尚遲中祕書之遊/載屈外從事之選)
　　(合是紗籠富貴之身/屈為鈴閣畫諾之主)　(兹羅而致之幕下/猶錐之處於囊中)
　　(宜參漢殿之清班/暫屈栖筠之異席)
警聯(懲抱櫝之欺在其僉擬/察論囚之過力為平反)
　　(得文武於幕下已空冀北之士夫/流聲實於天朝是必湖南之支使)
　　(翠竹碧梧之韻流風具存/紅蓮緑水之遊清名夙著)
　　(使者持斧既已加桑梓之恭/賓之初筵必首入蘋蘩之薦)
　　(郭子儀之羅絡雖六十人/烏大夫之招延止一二輩)
　　(畫諾笑談一士増油幢之重/婆娑觴詠千詩發嶽麓之竒)
　　(政有弛張惟其中而品節/獄須讞議過於甚則平反)
　　(依紅泛緑暫陪入幕之賓/拖紫紆青即預登瀛之選)
　　(泛緑依紅豈乆勞於婉畫/凌青遡紫行即展於壯圖)
　　(崔李所從主人可知其徳/范岑是與太守不有其功)
　　(崔李藩翰之客婉畫皆賢/宗成笑諾之謡頒條有頼)
　　(搴芙蓉於木末有蔚其馨/掣鯨鯢於海中孰方其勇)
　　(得仁賢之主人有川泳雲飛之樂/賛約束於大府扶春生秋殺之權)
結聯(湖南之客多賢姑紉蘭芷/天禄之書當校仍薄蓬萊)
　　(川泳雲飛此豈容於暖席/幕開風動佇即拜於温綸)
　　(留望此府名已滿羣公之間/舎薦於朝上亦記名臣之後)
　　(治文書於儉府少試浩繁/獻雅樂於漢廷佇歸清切)
　　(武昌之號多士正由佐吏之才/勃海之為水衡寧復功曹之拜)
　　(少寛幕府之文書庶幾展布/或發底僚之曹務正藉并包)
　　(河陽三月之羅致已空唐處士之廬/宣室半夜而席前亟拜漢天子之詔)
　
　翰苑新書前集卷五十六
欽定四庫全書
　翰苑新書前集卷五十七
　　曹官(録事參軍/司户參軍)　(司理參軍/司法參軍)
録事參軍(後漢有郡主簿官在漢魏間及江左為督郵/主簿皆太守自辟除後魏洎隋皆有録事參)
(軍及罷郡以州統縣皆吏部選除煬帝置郡有東西曹/掾及主簿唐武徳復為録事參軍掌正違失蒞符印後)
(唐應順間州置録事參軍國朝沿唐制州有録事參軍/然不盡置也諸府為司録諸州為録事乾興元年丁)
(度申請諸州始各置録事參軍熙寧三年詔繁難去處/録事參軍並差職官知縣及奏舉縣令人充㑹要政和)
(三年尚書省言參軍之稱起於行軍之際恐不當襲欲/改為司録奉聖㫖參軍改為掾職畧建炎初復舊名録)
(事掌州院庶務糾諸曹稽違乾道中汪大猷/申請依司理例不兼他職從之孝宗㑹要)
歴代事實郡督郵(白氏六帖州主簿丨/丨丨並今録事參軍)州主簿(見官/制)紀
綱掾(白氏/六帖)紀綱一州(見紹業劾/刺史注)紀綱一郡(續通典太和/七年中書門)
(下奏録事參軍糾察屬縣課責/下寮丨丨丨丨藉其提舉焉)紀綱大府(常集/云云)總録衆
曹(平寳司徒儀云録事參軍之職掌丨丨丨丨管其文/案自上佐以意違失者彈正以法掌凡諸司察之事)
舉善彈非(劉洪教云録事參軍務丨丨丨丨令史/亦各隨事脩習也云云事見北堂書抄)糾愆
謬(閻用之初為彭州參軍嘗攝錄事一/日丨丨丨不法數十事太守以為材)舉綱目(舊史顔/杲卿為)
(魏州録參振丨/丨丨政稱第一)景佺折司馬(杜丨丨性嚴正為益州録/參逆丨房丨丨之不視事)
(吏歌之曰録事意與天通州丨/丨折威風由是寖知名職林)紹業劾刺史(職林喬琳/歴果綿遂)
(懷四州刺史嘗謂録事參軍任丨丨曰子紀綱一州能/丨丨丨乎紹業出條所失示之驚曰能知吾失御史材)
(也/)司録舉公過(韓文韓紳卿墓誌為揚州録事參軍事/故相崔圓乆狎愛州民丁某至顧省其)
(家後大衙㑹日丨丨君趨以前曰請丨丨丨公與小民/狎至其家害於政圓驚謝曰録事言是圓實過乃自罰)
與一府政(韓愈誌董溪府君墓云公為/京兆府司録參軍丨丨丨丨)事以幹治(韓愈/銘張)
(署墓曰君為京兆司録諸曹白事不敢平面視揖/起趨去無敢間語縣令丞尉如嚴京兆丨丨丨丨)異禮
尊任(通典實九制縣令判司/與録事丨丨丨其丨也)置在賓席(裴澥為陜府録/參李勉除觀察)
(召澥曰素聞公名朝中親/友話公美事請丨丨丨丨)郡之極位(漢官儀督郵/丨丨丨丨)以殿
最升降(職源齊映劉滋執政戴叔倫勸以天下尤切者/縣令録事參軍此三者宜出中書門下無計資)
(序限逺近髙卑一一丨丨丨丨/丨則人人知勸映等重其言)拜監察御史(南部新書/道州録事)
(參軍王沼與楊炎有㣲恩及炎入/相舉沼丨為丨丨丨丨始講公議)
皇朝事實上曹(續㑹要政和尚書省/言録參充近丨丨官)糾曹(公是行左惟/温制云遷亦)
(丨/丨)州綱(胡文恭行張日嚴/制云馴致丨丨)綱掾(胡文恭行閻仲宣/制督郵丨丨之峻)州簿
(胡文恭行/節唐制)士論稱美(言行録傅忠肅公察李擢少負英/才時為青州司録公縁職事往來)
(淄青相與琢/磨丨丨丨丨)詩人(東坡集乖厓公在蜀有録事參軍老/病廢事公責之曰胡不歸明日參軍)
(求去且以詩留别曰秋光都似宦情薄山色不如歸興/濃公驚謝之曰吾過矣同寮有丨丨而吾不知因留而)
(慰薦/之)活民賜錢(東都事畧邵曄字日華為連州録事參/軍州將楊全誣部民為刼盜欲置之死)
(曄察其枉不肯書牘白令核實再按騐得實民由是獲免/曄代還引對太宗曰爾能丨君平丨深可嘉也丨丨五)
(萬/)獄寃獲伸(樓攻媿集黄裳字文叔為興元府録參能/以情求獄脫寃死伸無吿甚衆終任不訊)
(一/囚)理獄有能績(東都事畧陳堯佐傳堯佐字希元諡文/惠知開封府録事參軍因丨丨丨丨丨)
(遷府/推官)訴者請屬葉掾(楊誠齋集葉顒諡正簡調建州録/事參軍建俗很而喜訟或積年官)
(不能决部使者賀允中多以屬公原情諏律必得平亭/旁郡民聞之有丨於漕臺丨輒丨以丨丨丨用薦者改)
(宣教/郎)與宰相争事(東都事畧陳希亮字公弼為開封府/司録青州男子趙字上書言元昊反)
(宰相以為狂言徙建州而元昊果反字至京師自訟宰/相怒下字開封獄希亮奏乞以字所上封事付所司具)
(驗不當加責丨丨丨/丨不已字由此得釋)問以邊策(仁宗實録胡則字正調/憲州録事參軍時靈夏)
(用兵轉運使索湘遣則入奏太宗因丨丨丨丨對/稱㫖帝顧左右曰州縣豈乏人遂令記姓名中書)陳當
世之務(杜祁公知永興軍辟孫甫之翰司録猥事一以/委之公歎曰待我以此可以去矣祁公為謝公)
(乃從容丨丨丨丨/丨祁公喜得益友)擇通才(見精/語類)舉明謹端恕(元符中成/都漕陳察)
(乞監司歲丨丨丨丨丨善治獄者/充録事詔今吏部立選法聞奏)召為崇文校勘(東都/事畧)
(李垂字舜工自湖州録/事參軍丨丨丨丨丨丨)
自敘拂衣而遊天下(職源王勃年未及冠以重名調補/虢州參軍才大官小丨丨丨丨丨)
(丨/)
羣書精語名列府竂職參軍事(白氏六/帖云)為樞為相何莫
由斯(權集/云)提綱未幾羣轄載孚(陳子昻集王府君墓誌/君轉隴州録事參軍時)
(劉仁軌以宰相之貴持節此州坐帷中主諾責/下君丨丨丨丨丨丨丨丨劉公坐嘯以為能也)向事圭
符實司綱紀(徐騎省/行制云)糾察屬縣課責下寮(見紀綱/一郡注)
前賢詩詞喜見朱絲直(杜甫送韋諷閬州録參韋生富/春秋洞徹有清識操持紀綱地)
(丨丨丨丨丨行往樹/佳政慰我深相憶)與語才業立(杜甫送知録程侯晚/相遇丨丨丨丨丨薰)
(然耳目開頗覺聰明入意/鍾老柏青義動脩蛇蟄)糾郡南海湄(韋應物詩丨/丨丨丨丨)郡
内政無雙(岑參送楊録事充使夫子方寸裏清/秋澄霽江闗西望第一丨丨丨丨丨)英掾栁
家郎(岑參送栁録事赴梁州丨/丨丨丨丨離亭酒甕香)犴獄寄廉平(陳后山送/澶州録曹)
(宋參軍能吏於今少春風及此/行英雄餘戰伐丨丨丨丨丨)為吏專文法(陳后山别/叔公録曹)
(詩丨丨/丨丨丨)二溪寒色助清威(方干送語録八詠遺風資逸/興丨丨丨丨丨丨丨曙星没)
(盡提綱去暝角/吹殘鎖印歸)
四六警語(都曹/糾掾)　(郡糾/州綱)　(糾曹/州糾)　(紀綱掾/)　(光膺宸命/榮糾郡曹)
　　　　(揚庭敷號/糾郡得賢)　(紀綱上郡/表率諸曹)　(以廊廟材/為紀綱掾)
　　　　(抱寃之民恃獄而直/行法之地得人則平)
　　　　(纚纚清談乘興登南樓之夜/飄飄爽氣拄笏對西山之朝)
　　　　(京兆録囚之問活者幾何/曹相趣裝之言戒在勿擾)
　　　　(所謂馬曹難乆稽於足下/豈無狗監能力薦於上前)
　　　　(京兆浩穰小大之獄難察/參軍俊逸輕重諸罰有權)
　　　　(操持綱紀自來喜見於朱絲/明習憲章詎得乆淹於丹筆)
司理參軍(五代以來諸州皆有馬步獄以牙校充馬步/都虞候掌刑法謂之馬步院太祖慮其任私)
(髙下其手開寳六年始置諸州司㓂參軍以進士及/選人為之後改為司理掌獄訟勘鞫之事不兼他職)
皇朝事實有氣節(楊龜山集錢忠定公即授安州司理/參軍吏有誣服自盜抵死邑具獄上)
(於郡公明其寃狀守將謂曰劾縣獄當得賞答曰治獄/得情乃其職擠人以論功非吾志也聞者歎服章敏滕)
(公甫力薦之/稱丨丨丨)明敏有材(東都事畧孫沔字元規補趙州/司理參軍為人丨丨果敢丨丨)
(稍遷監察/御史裏行)折獄之司(宋廣平集賜/福州司理勅)與太守争是非(言行/録范)
(文正公仲淹為廣徳軍司理日抱具獄丨丨丨丨丨丨/守盛怒臨之公不為屈歸必記往復辯論之說於屏上)
(比去至字無所容貧止/一馬鬻馬徒步而歸)與轉運争决囚(淵源録濂溪先/生為南安軍司)
(理獄有囚法不當死轉運使王逵欲深治之先生與之/辯不聴則置手板歸取吿身委而去之曰如此尚可仕)
(乎殺人以媚人吾不為也逵/悟囚得不死且賢先生薦之)與州將辯疑獄(揮麈録仁/宗朝侍御)
(史王平字保衡章聖初為許州司理里中女乘驢單行/盜殺諸田間褫其衣而去驢逸田旁家收繫之吏捕得)
(驢指為殺女子者司理保衡意疑甚州將趣具獄保衡/持益堅數日河南逃移至許劾之乃實殺女子者州將)
(謝曰微司理/幾誤殺平人)察盜獄寃(李公彦撰陳待制戩行狀戩為/懷州司理用法平允屬縣得盜)
(上之州獄公案其寃而尉挾姻黨之貴私請於公公/正色曰殺無罪以希賞安乎遂釋之人益知其賢)治
獄稱職(東都事畧栁開字仲塗為宋州/司冦丨丨丨丨遷録事參軍)上書論天下事
(東都事畧張唐英為歸州/理掾數丨丨丨丨丨丨)選明敏(國朝别置以專鞫獄/事劇者置二人太平)
(興國九年詔曰司理參軍專於推鞫研覈情實尤在得/人宜令本州於見任簿尉判司内丨丨丨有官業者充)
(秩滿當與升資罷軟不/任其職可以選官代)選強明(天聖七年以司理參軍/並丨丨丨兩任以上判)
(司簿尉充/並分紀)上自選擇(聖朝職畧自端拱淳化以來諸州/司理參軍皆丨躬丨丨丨仍詔掠)
(囚皆依/律令)不得預帑藏(雍熙三年曰司理司/法丨丨丨丨丨之事)不得兼他職
(五年/詔)王韶受知(丁未録丨丨諡襄敏為建昌司/理時蔡挺提刑江西丨丨於挺)持正獲
薦(蔡確傳確字持正為邠州司理丞相韓/絳宣撫陜西喜確所造樂語薦其才)鮮于遜能(四/朝)
(國史鮮于侁字子駿為江陵右司理參軍慶歴旱求言/侁推災異所由興及條當世之失有四其語切直唐介)
(在鄉曲稱其名於上官交章乞薦侁盛言左/參軍李景陽之美乞移與之介益以為賢)召為太博
(東都事畧黄葆光傳葆光字元暉調齊州/司理參軍近臣薦其材丨丨丨學丨士)誤入人者批
歴(祥符五年陜西轉運使薛顔言諸州司理參軍朝廷/謂其刑獄重難與免選限或任非其人多致枉濫請)
(自今丨丨丨徒已上罪丨令/丨丨依例守選冀有所懲)不勝任者兩易(雍熙二年/詔曰王者)
(任人各有攸處茍適其用則無曠官近以新及第人為/司理參軍恐其初到官尚未通刑法令州郡長吏視其)
(丨丨丨丨於判司/簿尉中丨丨之)鬻馬徒步而歸(見與太守/争是非注)
前賢詩詞曉然烏兎輪(鄭俠送吕景山赴䖍州理掾詩/江西古浩穰昭信雄江濱州獄)
(千里平舒慘繫誾嚚景山之胷中丨/丨丨丨丨敢為䖍人賀何以致龍神)枉直情必通(范仲/淹為)
(廣徳司理與太守争罪孫覺莘老以詩紀其事云維持/狴牢下丨丨丨丨丨太守異趣舎挺然不曲從事争救)
(之力粉屏記其終官小俸禄薄家居/率窮空賣馬以自給徒步氣彌充)
四六警句(理掾/决曹)　(疏榮宸扆/司讞侯藩)　(惟良折獄何擇非人/恤功於民不聞亦式)
　　　　(吕刑一卷書行展平生之素志/長沙十萬户將蒙隂徳之平反)
　　　　(但持方寸地之平/寧計幾何人之活)　(惟慈故臨囚而惻/惟剛故抱案以争)
　　　　(公既多治獄之寛/天豈靳活人之報)　(惟恕則可以及物/惟公則可以服人)
　　　　(哀矜勿喜豈俗吏之可為/小大以情乃吾儒之能事)
　　　　(種咎繇之徳厥惟欽哉/髙于公之閭必有興者)
　　　　(圜扉讞議留為他日之甘棠/瑣闥論思行取君家之舊笏)
　　　　(一念平反哀矜於所喜/三章清簡洗濯於不寃)
　　　　(可片言以折洞知獄吏之欺/活千人者封行見門閭之大)
　　　　(李景陽為左參軍已騰盛美/雋不疑為京兆尹行聴除音)
　　　　(大夫羅而置之幕中尚迂步武/諸公争欲出我門下亟送吹噓)
司户參軍(漢魏以下有户曹掾主民户隋文帝唐開元/復為户曹參軍國朝沿唐制諸州置司户參)
(軍掌户籍賦稅倉庫受納見通典分紀聖朝職畧並四/朝志乾道六年汪大猷乞令司户專主倉庫中興㑹要)
歴代事實祠曹(白集行李玘京兆府户/曹制丨丨賦籍之要司)户曹(韋昭釋名/曹羣也丨)
(丨民所/聚也)槐笏(見作措/大官注)清吏(張元素仕隋為景城縣户曹/竇建徳陷景城執將殺之邑)
(人千餘號令請代曰此/丨丨殺之則無天也)要官(李素髙祖令授七品清丨/丨所司授雍州司户上曰)
(此官要/而不清)三絶(唐徐彦伯改蒲州司兵時司户韋嵩善判/司士李亘工於翰札而彦伯以文詞推美)
(時人謂之/河東三絶)三語(白集行李玘制/以丨丨自試)霹靂手(唐崔琰之為同/州司户年少刺)
(史李崇義輕之州中積年舊案數百道崇義促琰之判/琰之命書吏數人連紙筆須臾剖斷並畢崇義大驚曰)
(公何忍藏鋒以成鄙夫之過/由是大知名謂之丨丨丨)南山判(李元紘遷雍州司/户時太平公主與)
(僧争碾磑公主方承恩用事百司皆希其㫖意元紘遂/判還僧寺長史竇懷貞大懼勢促令元紘改判元紘大)
(署判後曰丨丨可/移此丨終無揺動)素有仁政(裴守真父謹隋大業中為/淮安郡司户屬郡人楊琳)
(田瓉據郡作亂盡殺官吏以謹丨丨丨丨相/誠不許驚害仍令人䕶送謹及妻子還鄉)不行鞭罰
(韓思復改汴州司/户仁恕丨丨丨丨)詔為御史(韓思彦建州司户上召問/不見卿乆今何官思彦始)
(道所以然上謂宰相曰/此亦大屈丨丨丨丨)官至司空(後漢陸績李郃皆仕/郡為户曹史郃丨丨)
(丨/丨)罵賊(邕州司户宗旦常白知郡陳珙言儂智髙/必叛珙不聴及城陷宗旦嫚丨丨被殺)念珠
曹(南部新書云京兆户曹月俸/一百八索人號為丨丨丨)七品官(袁州司户㕔壁/記唐代職任煩)
(重目為丨/丨要丨)
皇朝事實商確古今(洪文惠公守徽州時范石湖為户/參洪公博洽精明公由此究心吏)
(事洪公喜日與公丨丨丨丨常曰/吾視君齒必至兩地君其自愛)共稱文章(言行録曾/鞏初為大)
(平州司户守張伯玉前輩人也歐陽公王荆公丨丨子/固文章伯玉殊不顧問語子固吾方為六經閣其為之)
(記子固凡謄藁六七終不當伯玉之意則謂子固曰吾/自為之則曰六經閣者諸子百家之書皆在焉不書尊)
(經也云云于固始大/畏服益自勵於學矣)挺之受知(言行録李之材字丨丨/任孟州司户挺之坦率)
(不事儀矩時太守范忠獻公以此頗不恱挺之自若也/後忠獻建節移鎮郡竂送至境外挺之但别於近郊未)
(幾忠獻謫守安陸過洛故吏無一往者獨/挺之沿檄往省之忠獻始稱歎遂丨丨焉)召試為校理
(東都事畧晁補之字無咎王安國一見而/竒之為澶州司户參軍丨丨丨祕閣丨丨)除太學正(東/都)
(事畧蔡肇字天祐長於歌/詩為明州户椽丨丨丨丨)
自敘作歡喜詩(職官分紀杜審言為吉州司户武后召/見將加擢用問曰卿歡喜否審言蹈舞)
(謝恩因丨丨丨/丨甚見稱賞)作措大官(九國志蜀王宗銖責授雍州/司户參軍問吏曰參軍何官)
(衣何服吏曰下州判司緑衫槐笏而已宗銖大/笑絶倒曰若頭便斬去吾何能丨丨丨丨耶)
前賢詩詞曾屈詩人杜審言(山谷詩吉州司户官雖小/丨丨丨丨丨丨丨今日宣)
(城讀書客還趨/手板傍轅門)清風古氣滿眼前(山谷詩夏氣涼生土/囊臼周鼎湯盤見科)
(斗丨丨丨丨丨丨丨乃是户曹報章還/只今書生無此語已在貞元元和間)桂林户掾舊能
文(誠齋詩/云云)才華汝尚為丞掾(王荆聞和甫補池掾注調/池州司户參軍丨丨丨丨)
(丨丨/丨)木天須此士(楊誠齋送彭元忠司户詩入江西社/心傳肘後方丨丨丨丨丨丹筆校官)
(黄/)吏能官政有祖風(楊誠齋送趙英仲司户只今曽孫/户掾公丨丨丨丨丨丨丨南山可)
(揺判難奪東海不寃隂有功吾州上了本曹印謁帝/明光當得覲秋風正𦂳送搏扶九萬程塗人莫問)
四六警語(珠曹/民曹)　(板曹/清官)
　　　　(編郭丹之事於黄堂庶為永式/薦竇章之名於東觀即有新除)
　　　　(用計然之半策已足豪雄/試琰之之一官㑹觀霹靂)
　　　　(南山之判不揺未容勢奪/北闕之詔促下佇慶階升)
司法參軍(兩漢有決曹賊曹掾主刑法歴代皆有或謂/之賊法曹墨通典隋唐因革與司户同唐掌)
(律令定罪盜賊贜贖之事國朝沿唐制諸州置司法參/軍掌議法斷刑品同司户紹興三年權行減罷後復舊)
(職/源)
歴代事實奏讞掾(張湯以倪寛為丨丨丨以/古義决疑獄湯甚重之)斷獄平恕
(職官分紀韋仁壽大業末為蜀郡司法書佐丨/丨丨丨其有得罪者曰韋君所斷死而無恨)用法平
正(後漢郭洪為潁州郡法曹掾治獄四/十年丨丨丨丨郡内比之東海于公)蒞事明濟(顔杲/卿字)
(昕為遂州司法參軍性剛正丨丨丨/丨嘗為刺史詰讓正色别白不為屈)吏感恩信(徐有功/累轉為)
(蒲州司法為政寛仁不行杖罰吏人感其恩信遞相約/曰若犯司法徐參軍杖者必斥罰之由是人争用命終)
(於代滿為/政寛仁)民歌佛子(尹正義為澤州都督府法曹/百姓歌之曰得前理尹佛子)與太
尹争是非(韓愈誌董溪墓公為京兆法曹日伏/堦下丨丨丨丨丨丨太尹屢黜已見)對刺史
問疑獄(杜佑嘗謁潤州刺史韋元甫元甫未之知他日/元甫有疑獄不能決佑時在傍元甫詢於佑口)
(對皆得其要元甫/竒之奏為司法)號狄斗南(狄仁傑字懷英為并州法/曹親在河陽仁傑登太行)
(山反顧見白雲孤飛謂左右曰吾親舎其下/藺仁基曰狄公之賢北斗以南一人而已)比於東海
(見用法/平正注)入為大理丞(裴遵度志氣深厚敏機鑒達以門/廕累授潞府司法時年已老亦為)
(人所知授大理寺丞/剖判州獄理行始著)代使絶域(狄仁傑為并州都督府/法曹鄭崇質母老當使)
(絶域仁傑謂曰太夫人有危病而公/逺使豈可貽親萬里之憂乃請代崇)
皇朝事實不售舶貨(哲宗實録杜純字孝錫終兵部侍/郎為泉州司法舶商歲再至異貨)
(山積吏私與市幸不誰何舉郡吏争與市惟純/不售一毫人亦莫知後事發逮獄而純不與)竒才(東/都)
(事畧晁詠之字之道補之從弟也為揚州司法參軍未/上蘇軾知揚州補之以詠之詩文獻軾軾曰有才如此)
(獨不識一面耶乆之詠之具參軍禮入謁/軾下堂挽而上之顧謂坐客曰此丨丨也)名聞天下(東/都)
(事畧曽鞏游太學歐陽見而竒之自是丨丨/丨丨調太平州司法參軍召入脩史館書籍)參法律曹
(胡文恭行/朱逵制云)司三尺律(胡文恭行陳元良制往丨/丨丨之丨初有半通之綸)議獄合
情(四朝國史賈易字明叔調常州司法參軍自以書生/不閑法令每丨丨唯求丨於人丨曰人情所在法亦)
(在焉訖其去/郡中稱平)議事守正(淵源録楊龜山先生授處州司/法燭理精明曉習法令有疑獄)
(衆所不决者皆立斷與/郡將丨丨丨丨不傾)遇事不屈(周益公集蕭之敏辟/襄陽司法府捕强盜)
(陳大漢十三人不獲鄉民羣行適符其數巡尉執送官/不堪笞掠皆誣伏公約法疑之白帥移獄已而獲真盜)
(闔府嗟異禮侍陳桶來守公丨丨争辯丨/丨桶嘗曰司法突兀長身他日真御史也)毅然守法(哲/宗)
(實録李承之字奉世為明州司法郡守任情縱法人莫/敢辯承之獨毅然不從守怒曰郡掾敢如是耶承之曰)
(事在公自斷可也若在有/司當循三尺法守憚其言)奉公不茍(言行録傅忠肅公/察字公晦公任青)
(州司法參軍徐處仁余深繼守青州徐/長於治民屢試以事知其丨丨丨丨)從游伊川(淵源/録馬)
(伸字時中初元祐學有禁伊川之門雖宿從游者以趨/利叛去公求為西京法曹銳然為親依之計先生初以)
(非其時恐貽公累公執贄凡十反愈恭先生歎曰此真/有志者引而進之自爾出入凡三年公暇雖風雨必日)
(一造/焉)見知東坡(本事曲東坡守錢塘毛滂澤民為法曹/公以衆人遇之秩滿辭去是夕宴客有)
(妓歌别詞云今夜亂山深處夢魂分付潮囘去公問曰/此何人所作答云毛法曹製公語坐客曰郡僚有詞人)
(而不及知軾之罪也翌日折簡/追還留連彌月澤民因此得名)
自敘鄙鈍不通世事(韓愈為江陵府法曹上書李侍郎/云性喜文學究窮經傳史記百家)
(之説沉潜乎義訓反覆乎句讀磨礱乎事業而發揮乎/文章惟是丨丨丨丨曉丨丨學成而道益窮年老而智)
(益/困)
羣書精語往司三尺之律(見皇朝/事實)官决平之司無舞文
之過(杜牧行楊元汶充/京兆府法曹掾)通世事(見皇/朝注)
前賢詩詞掾曹乘逸興(杜詩陳九法曹石門宴集云丨/丨丨丨丨鞍馬去相尋注云漢)
(制以曹官為掾如屋/之椽言有所負荷)棲棲法曹掾(韓赴江陵寄三翰林/詩云此府雄且大騰)
(凌盡戈矛丨丨丨/丨丨何處事卑陬)詩句多夏景(山谷詩遥知謝法/曹丨丨丨丨丨)東閣
觀梅動詩興(杜詩丨丨丨丨丨丨丨還如何遜在揚州/注云何遜梁時人作揚州法曹廨舎有梅)
(花盛開遜吟詠其下後居洛思梅花再請其任從之抵/州梅花方盛遜對花彷徨終日見東坡次韻王定國倅)
(揚州/詩注)法曹貧賤衆所易(退之集鄭羣贈簟詩丨丨丨/丨丨丨丨腰腹空大何能為)日
暮歸來印幾窠(山谷詩袁州司/法多兼局云云)幕下風流法曹掾(楊誠/齋詩)
四六警語(梅閣/讞掾)　(决曹/法掾)　(疏榮宸陛/議讞侯藩)　(疏恩帝闕/列層民曹)
　　　　(仰貴公子之名未諧良覿/分决曹掾之寄遂得同寅)　(必能援經以斷/可以使民無寃)
　　　　(原情筆下之單辭/束手案傍之老吏)　(况取壁隂之隙/盡繙玉律之書)
　　　　(該書不肯輕過精别條章/用字必有從來皆當律令)
　　　　(素熟丹書好下平反之綵筆/行膺剡牘要須潤色於青氊)
　　　　(解牛之技捷出於發硎之餘/磔鼠之辭練習於為兒之日)
　　　　(佐一命者皆知及物素宦可知/持三尺者尤易活人隂功所繫)
　　　　(狄梁公之於并門/韓昌黎之在荆渚)
　　　　(約法既明豈止為賢太守之助/持心近厚又將洗法家者之苛)
　　　　(謂故縱曲入之姦至於今而太甚/凡竒請它比之例謀於中而素明)
州都監(以大小使臣充掌本城兵甲訓練之事兼在城/巡檢資淺者為監押或用文臣後止用武臣)
皇朝事實䕶戎(咸平六年長樂郡大夫髙氏為其弟處/約求亳州兵馬監押真宗曰丨丨之任)
(實司/軍旅)職分戎旅(宋廣平集賜/延州監押勅)外領屯衆(公是行駐泊都/監陳欽明制)
護州藩之兵(胡文恭行/全克懃制)食無膏粱衣靡文采(言行録濟/陽曹武惠)
(王彬充晉州兵馬都監劉鈞盜據并汾晉為敵境王晝/則訓練夜則警巡丨丨丨丨丨丨丨丨嘗一日與主帥)
(環坐於野適有單介馳書詣王潜問人曰誰為曹公有/指王以示之者使人笑曰豈有國戚近臣肯衣弋綈袍)
(坐木素胡床者乎審視/之方信其簡儉如此)深沉有智畧(東都事畧劉滬字/子濬頗知書傳丨)
(丨寡言丨丨丨少為左右侍禁韓琦范仲淹/薦其材勇擢閤門祇候為瓦亭砦都監押)擊敗儂賊
(東都事畧賈陸傳儂智髙反狄青薦為泉州駐泊/都監師戰於歸仁鋪陸為先鋒受命擊賊大敗之)
巡檢(巡檢司有沿邊溪洞都巡檢或蕃漢都巡檢或數/州數縣管界或一州一縣巡檢掌訓練甲兵巡邏)
(州邑擒捕盜賊事又有刀漁船戰棹巡檢江河淮海置/捉賊巡檢及巡馬遞舖巡河巡捉私茶鹽等各視其名)
(分修舉職業皆掌巡/邏譏察之事四朝志)
皇朝事實警巡(宋廣平集賜同巡/檢勅云同預丨丨)邏四封之警(胡文恭/行鄭從)
(政制云選當一道之/衝俾丨丨丨丨丨)職司警邏(胡文恭行林友制云材/著幹勤丨丨丨丨能發)
(摘於隂伏多/翦除於冦􁐸)蜀中之傑(東都事畧曹光實傳光實為黎/雅都巡檢安集勞來民夷懷之)
(召還太祖喜曰此/丨丨丨復丨也)神射(東都事畧何灌字仲源由武舉/為府州黄河東岸巡檢賈胡疃)
(有水泉子敵嘗越境南汲灌慮異日為邊患盡折絶之/敵忿聚兵於山馳薄官軍灌迎髙射之發輒中或著崖)
(石皆沒鏃後敵官蕭太師者㑹灌於雄州言/水泉子之戰歎何巡檢丨丨灌曰灌是也)數戰有功
(東都事畧髙保興傳保興為銀夏綏府都巡檢常巡案/罨子砦並黒水河趣谷中戎人數千騎邀戰保興伏兵)
(於河滸俟其半渡急擊之/其後丨與戎人丨丨丨)進築西鄙(東都事畧姚兕傳/兕字武之熙寧中)
(丨丨丨丨兕為巡檢以/功稍多遷左藏庫副使)以五百人破三萬騎(東都事畧/燕違字逢)
(辰為延州巡檢戍懷寧砦羌人以三/萬騎薄城達以所部五百人破之)復河州為諸軍先
(東都事畧姚麟字君瑞王韶取熙河知麟材可用為/熙河管界巡檢丨丨丨丨丨丨丨以功遷内殿承制)羣
盜聞桑殿直皆遁(東都事畧桑懌為永安巡檢/丨丨丨丨丨丨來丨丨去)誘降請
賞以官(太祖時郭進為西山巡檢有告其隂通河道劉/繼元將有異志太祖怒以其誣害忠臣命傳其)
(人予進進得而不殺謂曰爾能為我取繼元一城一寨/不止贖爾死罪當請賞爾一官歲餘其人誘其一城來)
(降進丨丨丨丨太祖曰賞不可濫得也進曰使/臣失信則不能用人矣太祖於是賞丨一丨)
四六警語(徼巡/驛送)　(光膺上㫖/榮總戎行)　(執萑蒲之盜稱職云乎/梟藁街之胡封侯必矣)
　　　　(梅溪有梅試哦止渇之句/栁營穿栁合立射敵之勲)
　　　　(十室相依何敢惠文以治/四郊無警少資威武之功)
巡轄馬遞舖事實捉驛(唐劉晏傳初州取富/人主郵遞謂之丨丨)驛遞(續通/典云)
主郵傳(續通典大歴十一年華原尉侯/莫陳應以丨丨丨優改長安尉)
四六警語(董司/郵傳)　(十里一置五里一堠姑煩巡徼之勞/萬人曰俊千人曰英㑹展規為之畧)
　
　
　
　
　
　
　
　
　
　
　
　
　
　翰苑新書前集卷五十七
欽定四庫全書
　翰苑新書前集卷五十八
　　知縣
知縣(周官有縣正各掌其縣之政令而賞罰之春秋時/縣大而郡小故左傳云上大夫受縣下大夫受郡)
(又周書作雒篇曰千里百縣縣有四郡縣邑之長曰宰/曰尹曰公曰大夫其職一也戰國郡大而縣小甘茂謂)
(秦武王曰宜陽縣大名曰縣其實郡也漢縣令長皆秦/官掌治其縣萬户以上為令秩千石至六百石減萬户)
(為長秩五百石至三百石侯國為相唐制縣有六等之/差赤畿望𦂳上中下京都所治為赤縣旁邑為畿縣其)
(餘則以户口多少地美惡為差導揚風化撫字黎氓敦/四民之業崇五土之利養鰥寡恤孤窮審察寃屈躬親)
(獄訟通典分紀五代任官凡齷齪無能者始注為縣令/本朝建隆元年應天下諸縣除赤畿外有望𦂳上中下)
(四千户為望三千户以上為𦂳二千户以上為上千户/以上為中不滿千户為中下五百户以下為下掌總治)
(民政勸課農桑凡户口賦役錢穀脤濟給納之事皆掌/之有孝悌行義於鄉閭者申州激勸以勵風俗有戍兵)
(則兼兵馬都監或監押三年始以朝臣為知縣其間復/參用京官或幕職為之朝臣知縣自大理正奚璵等始)
(政和二年詔縣令以十二事勸課農桑宜各遵行上副/朝廷一曰敦本業二曰興地利三曰戒游手四曰謹時)
(候五曰武茍簡六曰厚蓄積七曰備水旱八曰戒宰牛/九曰置農器十曰廣栽植十一曰恤佃户十二曰無妄)
(訟自宋以來太平盛時人皆重内輕外士大夫皆輕縣/令之選吏部兩選不注者甚多然後議所以增重激勸)
(之法靖康初詔改官必為縣七月詔凡初改官未曽實/歴知縣者不許别除差遣續㑹要紹興七年詔將寺監)
(丞簿等任滿已改官人未歴民事者各與堂除知縣一/次乾道元年詔京官知縣以二年為任雖屢有更革卒)
(以三年為任二年御筆今後/非兩任縣令不除監察御史)
歴代事實邑長(記檀弓子羔曰以/吾為丨丨於斯也)令尹(見三仕/三已注)官長(慎/子)
(立國君以為國也非立國以為君也/立丨丨以為官也非立官以為長也)百里(漢明帝紀館/陶分主為子)
(求郎不許而賜錢千萬謂羣臣/曰郎官上應列宿出宰丨丨)上大夫(左傳云丨/丨丨受縣)縣大
夫(左傳又續/通典云)墨綬(左雄曰今之丨丨猶古諸侯注/墨綬謂令長即古子男之國也)軒綏
(太平御覽漢官儀曰明帝臨觀見洛陽令車/騎意河南尹及至而非尤其太盛敕去丨丨)鳬舄(王喬/傳喬)
(顯宗時為縣令有神術每月朔望朝帝怪其來數不見/車騎密令太史伺望之言其臨至有雙丨從南飛來於)
(是舉羅張之但得雙丨焉詔/尚方視則所賜尚書屬履也)朱輪華轂(前蒯通傳通說/武信君曰今范)
(陽令乗丨/丨丨丨)銅印墨綬(前百官表縣令長皆秦官掌治其/縣萬户以上為令皆銀印青綬秩)
(比六百石以上/皆丨丨丨丨)清白(梁樂法才為建康令不受俸秩比/去將至百金縣曹啓翰臺庫武帝)
(嘉其謂丨曰居職若/斯可  百城表矣)清潔(孔奮守姑臧令長力行/丨丨後被徴單車就路)踈直
清廉(沈瓉之為丹徒令/性丨丨在縣丨丨)毋撓其清(蔣欽緒傳欽緒子沇/乾元中歴陸渾盩厔)
(咸陽髙陵四令美政流行長老紀焉郭子儀軍出縣敕/麾下曰蔣令賢令也供億當有素士得蔬飯足矣丨丨)
(丨/丨)咸歸其清(髙玩字伯珍除曲陽/令朝野丨丨丨丨)不潤脂膏(孔奮為姑/臧令不以)
(脂膏/自潤)令作齋馬(唐馮元淑傳元淑歴浚儀始平二縣車/騎赴職未嘗以妻子之官所乗馬不與)
(芻豆丨/丨丨丨)萊蕪生魚(范丹字史雲桓帝時為丨丨長歌之/曰甑中生塵范史雲釡中丨丨范萊)
(蕪/)壽春留犢(魏時苗壽春令/生一犢留淮南)不受遺果(閩賈郁遷仙遊/縣有邑客遺果)
(辭曰某家新果人衆未知郁曰君有弟子否曰昆仲三/人豚犬數輩郁曰古人畏四知今君兄知弟知子攜來)
(者知是倍於古人/也客大慙而退)天才(宋沈憲傳為山隂令政聲大著/孔珪謂人曰沈令料事特有丨)
(丨當時稱/為良吏)吏能(孔琇之為呉令有/丨丨縣中震肅)神君(喬智明為隆慮/令縣民愛之號)
(為丨丨又黄/浮號為神君)良令(韓子晉公問趙武曰中牟三國之股/肱邯鄲之肩髀也寡人欲其丨丨也)
(誰可爾趙武/曰邢伯可)健令(後蜀李匡逺同光中為鹽亭令歴通/泉時洪等令時兩川連衡賊盜尤甚)
(匡逺所在擒捕/當時號為丨丨)神明君(崔氏家傳崔瑗為汲令開溝溉/稻民賴其利長老歌之曰天降)
(丨丨丨作我慈仁父臨/民布徳澤决渠作甘雨)文武大才(或謂孫秀曰李含有/丨丨丨丨無以資入)
(秀以為/東陽令)文武才幹(李大亮少有丨丨丨丨為土門令躬/捕盜賊太宗聞而嗟美下書勞之)
廉儉有用(稽隂大邑乆無良宰禇玠/丨丨丨丨用乃除山隂令)社稷之器(蜀蔣琬/傳琬遷)
(廣都長衆事不理時時沉醉先主怒將加罪諸葛/亮請曰琬丨丨丨丨非百里之才後録尚書事)元魯
山(元徳秀字紫芝為魯山令誠信/化人士夫髙其行謂之丨丨丨)陳太丘(袁紹問陳元/方曰卿家君)
(在太丘逺近稱之何所履行元方曰強者綏之以徳弱/者橅之以仁又杜詩姚公美政誰與儔不減昔時丨丨)
(丨/)布政宣風(六帖一同丨/丨百里丨丨)承流宣化(前董䇿縣令所/使丨丨丨丨也)導
以徳化(杜軫除建寧令丨丨丨/丨風化盛化夷夏恱服)餘杭化行(范甯為餘杭/令興學校養)
(生徒志行之士莫不宗之朞年之後教化/大行中興以來崇化敦教未有如甯者也)建康政清(顧/憲)
(之為丨丨令性清儉/強力為丨丨且美也)魯恭徳化(見三/異注)仇覽教化(後仇覽/傳覽為)
(蒲亭長勸人生業農畢乃令子弟羣居就學輕恣者役/以田桑朞年稱大化覽初到有陳元與母居母吿元不)
(孝覽曰吾近觀元井落整頓耕耘以時此非惡人是徳/化未至耳乃親到元家與母子飲因陳人倫孝行元卒)
(成孝子鄉邑諺曰父母何在/在我庭化我鳴梟哺所生)劉矩禮遜(丨丨傳矩遷雍/丘令以丨丨化)
(之無孝義者/皆感化自革)投綸(子賤為單父楊晝送之曰治民之術/唯有釣道二焉夫落餌丨丨逐而吸)
(之者鱎也其魚肉薄而不美若存若亡若食若不食者/魴也其魚肉博而厚味子賤曰善於味未至單父冠蓋)
(迎之者交接於道子賤曰驅之夫楊晝所謂陽鱎/者至矣至單父請其耆老尊賢者而與之共治)牛刀
(語陽貨子之武城聞絃歌之聲夫子莞爾而笑曰割雞/焉用牛刀子游對曰昔者偃也聞諸夫子曰君子學道)
(則愛人小人學道則易使也子曰/二三子偃之言是也前言戲之耳)烹鮮(白集行韋同憲/制云宰大邑如)
(丨小丨人擾則/疲魚擾則飥)獲禽(見下/注)製錦(鄭子皮使尹何為邑子/産曰今吾子愛人則以)
(政猶未能操刀而使割也其傷實多子有美錦不使人/學製焉大官大邑身之所庇也而使學者製焉譬如田)
(獵御射貫則獲禽若未嘗登車射/御則敗績厭覆是懼何暇思獲)鳴琴(吕氏春秋宓子/賤治單父彈丨)
(丨身不下堂而單父治巫馬期戴星出戴星入日夜不/居以身親之而單父亦治巫馬期問其故宓子曰我之)
(謂任人子之謂任力任/力者故勞任人者故逸)聞弦(見三/善注)植花(潘岳傳岳為河/陽令丨桃李丨)
(人號曰河/陽一縣花)種栁(晉陶潜傳潜為彭澤令門丨五丨郡遣/督郵至縣吏白應束帶見之潜歎曰吾)
(不能為五斗米折腰事鄉里/小兒乃解印賦歸去來辭)鞭罰不行(裴子野出為諸/暨令在縣不行)
(鞭罰民有争/者示之以理)寛猛得宜(王渙傳渙除温陵遷洛陽令/以平正居身得寛猛之宜)垂
簾晝日(宋史顧凱之為山隂令邑三萬户覬之御繁以/約丨丨丨丨門堦閑寂自宋世為山隂務簡而)
(事理莫/能尚也)伏臈放囚(虞延洛陽令毎至歲時伏臈輒休/遣徒囚還家並感恩徳如期而還)新
歲放囚(臧榮緒晉書曹攄除臨淄令有重囚陷大辟歲/暮攄行獄問有何親戚答曰有父母乃慨然曰)
(新歲人情所重豈不願暫見家當如期還獄否衆泣曰/若得暫歸死且無恨攄於是開獄出之至期相率而還)
置水投書(魯國先賢傳孔翊為洛陽令置水庭/前得囑託書皆投水中一無所發)鐵船渡
海(九國志閩賈郁性峭直不容人吏文過為仙遊縣令/及受代有一吏酣醉郁怒曰吾當再典此邑以懲此)
(輩吏揚言公欲再作縣令猶造丨丨丨丨也郁聞之不/言後復典舊邑時醉吏為庫吏盜官錢數萬下獄具狀)
(郁批榜尾曰竊銅鏹以潤家非因鼔鑄造鐵船而渡海/不假罏鎚因决杖徒之未幾移治福清召為御史中丞)
豪右斂手(徐𢎞字聖通為汝隂令縣大姓兼并𢎞到官/誅鉏姦桀丨丨丨丨商旅露宿道不拾遺童)
(歌之曰徐聖通政無/雙平刑罰姦宄空)豪右挫氣(鍾岏良吏傳司馬雋補/洛陽令丨丨丨丨京師)
(號曰/臥虎)貴戚歛手(楚國先賢傳祝良為洛陽/令丨丨丨丨桴鼓稀鳴)豪右側目(見/惠)
(如春風三/月大化注)鬼神破膽(孔氏六帖李杲為洛陽令嚴毅公/正吏民畏之有劉兼者過其境夜)
(聞户外語聲曰古今正人李令是也見其行事令人破/膽我輩可以他縣血食兼開户視之無物乃鬼神也)
豪猾改行(張巡調真源令土多丨丨大吏華南金恣肆/邑中語曰南金口明府手巡下車以法誅之)
(莫不/丨丨)吏無招權(栁宗元為相國栁渾行狀云云守永豊/令公於是用重典以威姦暴而鋪太和)
(以惠鰥婺驅除物害消去人隠丨丨丨丨乾沒之患政/無犯令尨茸之蠧宰制聴斷漸於訟息耕夫復於封疆)
(商旅變於闗市既庶而富廉恥具焉既富而教庠序列/焉里閭大變克有能稱遂表為洪州豐城令到職如永)
(豐而加/仁厚焉)搏擊豪強(董宣為洛陽令丨丨丨丨/莫不震慄京師號臥虎龍)李葱發摘
(王隠晉書丨丨成都令/丨姦丨伏所在如神)尹賞治劇(丨丨舉茂才為栗邑/令能丨丨遷滎陽令)
虞詡利器(丨丨字升卿為朝歌長曰不/遇盤根錯節何以别丨丨乎)西門投巫(鄴令/丨丨)
(豹河伯娶婦豹/丨丨嫗於河)三善(子路治蒲三年孔子入其境曰善/哉恭敬以信入其邑曰忠信以寛)
(矣至其庭曰/明察以斷矣)三異(後魯恭傳恭為中牟令專以徳化為/理郡國螟傷稼不入中牟河南尹袁)
(安聞之使仁恕掾肥親往廉之恭隨行阡陌俱在桑中/有雉過旁有兒童親曰何不捕之兒言雉方雛親矍然)
(起與恭訣曰所以來者察君之政迹爾今蟲不犯境一/異也化及鳥獸二異也童子有仁心丨丨也還以白安)
(安因上書/言帝異之)政無雙(呉録王覃字世容為武城令宿惡奔/逸人歌曰王世容丨丨丨省徭役盜)
(賊/空)治第一(魏張暨除新豐令/丨為三輔丨丨)市無二價(家語孔子為中/都宰男女别途)
(丨丨丨丨又晉陸雲為浚/儀令民肅然不敢貳價)道不拾遺(前何並傳為長陵/令丨丨丨丨又滕)
(撫為蜀令在事七年道不拾遺又/鄭𢎞為騶令又張允濟為武陽令)臥不閉門(華陽國志/王渙為河)
(陽令道不拾遺丨丨丨丨民歌之/曰王雅子世未有平徭役百姓喜)桴鼓不鳴(堇宣為洛/陽令搏擊)
(豪強丨丨丨/丨號為臥虎)獄囚無繫(孫謙為錢塘令御/繁以簡獄無繫囚)三年無囚(何/易)
(于為益昌令/獄丨丨丨丨)繁陽異政(陳球為丨丨令督郵曰魏/郡十五城獨繁陽有丨丨)山隂
政績(丘仲孚傳為丨丨令甚有聲稱百姓謡曰二傅沈/劉不如一丘前世傅琰父子沈憲劉𤣥明相繼宰)
(山隂竝有丨丨/言仲孚皆過之)新都政平(第五訪傳五訪補丨丨令丨/丨化行三年之間鄰縣歸之)
(户口十倍/遷太守)為三河表(胡紹為河懷令政/教清平丨丨丨丨)為三輔最(隋書/房恭)
(懿授新豐令政丨丨丨之丨/上聞而嘉之賜物四百段)為二川最(韋嗣立累調雙/流今政丨丨丨)
(丨/)為天下一(劉𤣥明為山隂令政丨丨丨第丨傅翽為/代𤣥明曰作縣令唯日飯一升莫飲酒此)
(第一/策)為諸城首(蜀志吕義為綿竹令乃心隠恤/百姓稱之丨一州丨丨之丨)劉昆反
風(丨丨傳昆除江陵令時縣連年火灾昆向火叩頭多/能降雨止風詔問昆曰在江陵丨丨行何徳政而致)
(是事昆對曰偶然耳帝/曰此乃長者之言也)祝良注雨(丨丨為洛陽令時旱/暴身階前甘雨滂注)
風不鳴條(博物志曰太公望為灌/壇令朞年丨丨丨丨)鸞集學宫(王阜為香/泉令吏民)
(向化丨鳥/丨於丨丨)鸞降庭木(楊仲昌為孝義/令丨丨丨丨)虎皆出境(袁珍為/六合令)
(丨豹鷹鸇/丨丨丨)蝗不入境(楊球為茂陵令寛和多惠此縣連/年蝗灾不入茂陵又晉謝夷吾為)
(夀張令時蝗發泰山至夀張界飛逝不集又後鄭毅為/騶令勤行徳化郡人得遺寳縣於道求主還之春大旱)
(騶獨致雨永平十五年蝗起泰山獨騶/界不集又卓茂為密令蝗不入密縣界)鳳集其境(荀氏/家傳)
(藐字公然除太原榆次令為政以徳而民懷之時有丨/凰丨丨丨晉武帝下詔褒美云就之如日月敬之如神)
(明愛之如父母/樂之如時雨)猛獸渡江(庾黔婁為編令治有異績先/時縣多丨丨皆丨丨臨沮當)
(時以為徳/化所致)獸皆南渡(劉平為全椒長五日一聴事吏卒/各就田業先時多獸毎為人害平)
(視事三日/丨丨丨丨)尊賢共治(見投/綸注)任人故逸(見鳴/琴注)賢者五人(家/語)
(孔子謂宓子賤曰子治單父衆恱何施而得之也對曰/不齊之治也父恤其子其子恤諸孤而哀䘮紀子曰小)
(節也小民附矣尤未足也曰不齊所父事者五人所友/事者十一人子曰中節也中人附矣尤未足也曰此地)
(之民丨於不齊丨丨丨不齊事之而禀度焉皆教不齊/之道孔子曰其大者乃於此乎矣惜乎不齊之所以治)
(者小/也)武城得人(子游為丨丨宰子曰女丨丨焉爾乎曰/有澹臺滅明者行不由徑非公事未嘗)
(至於偃/之室也)著諭蒙篇(馮元授醴泉令縣民多猾為丨丨丨/十四丨大畧指明忠孝仁義勸學務)
(農毎鄉給一/卷俾其傳習)授孝經義(唐韋景駿傳駿為貴鄉令有母/子相訟者景駿曰令少不天常)
(自痛爾幸有親而忘孝耶教之不孚令之罪也嗚咽流/涕付丨丨丨使習大丨於是子母感悟請自新遂為孝)
(子/)以孝友教(北史辛昻字進君為成都令與諸生祭文/翁於學堂教以忠信孝友父老曰辛君戒)
(教如此不/可違也)令子弟就學(見仇覽/教化注)勸民墾田(唐李大亮丨/丨丨丨歲大)
(熟/)勸民耕桑(韋維字文紀為内/江令丨丨丨丨)決漳水生稻(前溝洫志/魏文侯時)
(西門豹為鄴令有令名至文侯曾孫襄王與羣臣飲謂/羣臣曰令吾臣皆如豹之為人臣也史起進曰魏氏之)
(行田以百畝鄴獨二百畝是田惡也漳水在旁豹不知/用是不智也知而不興是不仁也仁智豹未之盡何足)
(法也於是以起為鄴令引漳水灌鄴以富魏之河内民/歌曰鄴有賢令兮為史公丨丨丨兮灌鄴旁終古寫鹵)
(兮丨/丨粱)引河溉田(西門豹發民鑿十二渠丨/丨水丨民丨至今得水利)厚四民業(唐/百)
(官志縣令導揚風化撫字黎氓丨丨/丨之丨崇五土之利養鰥寡察寃獄)教民種桑(沈瑀為/建徳令)
(丨丨一丁丨丨十五株株四株/及梨栗女丁半之頃之成林矣)户口十倍(新都令第五/訪三年之間)
(丨丨丨丨不其令童恢牢獄連年/無囚流人二萬餘户呪虎伏罪)課入踰常(劉超為句/容令丨丨)
(丨丨/年)視人如子(見為太傅注又前召信臣傳信臣遷上/蔡長其治丨丨丨丨所居見稱述又鍾)
(離意為堂邑令視/百姓如視赤子)為民父母(前王尊傳尊為安定守到/官教告屬縣曰令長丞尉)
(奉法守城丨丨丨丨抑強扶弱宣恩廣澤甚勞/苦矣守以今日至府願諸君勉力正身率下)晉陽保
鄣(通鑑晉趙簡子使尹鐸為丨丨將行請/曰為繭絲乎為丨丨乎簡子曰保鄣哉)益昌閣詔(唐/何)
(易于傳鹽鐵官𣙜取茶利詔下所在毋敢隠易于曰丨/丨人不征茶且不可活矧厚賦毒之乎命吏丨丨吏曰)
(天子詔何敢拒吏坐死公得免竄耶對曰吾敢愛一身/移暴於民乎亦不使罪爾曹即自焚之觀察使素賢之)
(不/劾)武原開倉(後蘇章安帝時為丨丨令/歲饑輒丨丨廩活三百户)矜恤孤羸(漢周/澤為)
(澠池令奉公克/己丨丨丨丨)懷附流亡(唐崔衍為清源令勸/民力田丨丨丨丨)惠養黎
元(通鑑元帝紀𤣥宗開元元年引見京/畿縣令戒以歲饑丨丨丨丨之意)代輸租賦(何易/于督)
(賦役不忍廹下户/或以俸代輸租)代民挽繂(唐何易于傳易于為益昌/令縣距州四十里刺史崔)
(朴嘗乘春與賓屬泛舟出益昌旁索民挽繂易于身引/舟朴驚問狀易于曰方春百姓耕且蠶惟令不事可任)
(其勞朴愧與/賓客疾驅去)撫弱以仁(見陳太/丘注)求人之瘼(陳宣公除十/縣令詔致理)
(之本在於親人親人之任莫切於令長導王/者之澤以被於下丨庶丨丨丨以聞於朝)人稱賈父
(後漢賈彪禁人殺/其子丨丨丨丨)民號番君(前漢呉芮傳秦時為番陽/令甚得江湖間丨心丨曰)
(丨/丨)愛如父母(崔鴻十二國春秋北京録張潭為和/寧令百姓丨之丨丨丨號曰慈君)敬如
神明(見前鳳集/其璄注)育男以字(三國志鄭渾字文公禁人殺/子民皆舉丨丨女皆丨鄭為)
(丨/)生子以姓(韓退之為陽山令有愛在/民丨丨多丨其丨字之)立碑頌徳(唐房/彦謙)
(為長葛令甚有惠化百姓號為慈父/超授郜州司馬百姓思之丨丨丨丨)刻石紀惠(劉晏為/温令有)
(惠利可紀民/皆刻石以傳)安陽立祠(晉荀朂字公曽為丨丨令遺愛/在人人為丨生丨又狄仁傑字)
(懷英為彭澤令人為立生祠又李/綰除柏人令有仁政縣為立祠)浚儀配社(陸雲補丨/丨令百姓)
(圖畫形像/丨食縣丨)李錫去思(李白為虞城令丨丨元勲丨丨碑/云公為虞城令三月政成鄰境取)
(則官宅舊井水清而味苦公下車而嘗之筦爾而笑曰/既苦且清足以符吾志也遂汲不改變為甘泉蠡丘館)
(東有三栁焉公往來憩之飲/水則去行路勿翦比於甘棠)劉君見思(劉陶字子竒除/順陽長覆案姦)
(軌所發若神吏民歌之曰悒然不/樂思我劉君何時復來安此下民)民不忍欺(滑稽傳子/産治鄭民)
(不能欺子賤治單父丨丨丨丨西門豹為/鄴令民不敢欺三子之才孰能最賢哉)鄰縣襁負而
至(見職滿百/姓乞留注)郎官出宰(見百/里注)卜式試治民(丨丨為郎牧/羊上林中上)
(喜之式曰治民亦猶是矣以時起居惡者輒/去毋令敗羣上竒其言丨其丨丨拜緱氏令)單騎赴職
(馮元常歴浚儀始平/二縣皆丨丨丨丨)單步之官(魏志崔琳為鄢/陵令丨丨丨丨)單車就
路(後孔奮清潔為姑臧長/及還無資丨丨丨丨)職滿百姓乞留(韓纂為廣昌/令鄰縣襁負)
(至者五千餘家丨丨當代丨/丨詣府丨丨詔嘉纂勤績)攀車充路(劉寛除平陵令/訓人以禮滿去)
(百姓丨丨拒/輪丨塞道丨)烏鵲擁行(李元紘開元初為好畤令大有/政聲遷閏州司馬發離百里士)
(民號泣遮路丨丨之類飛丨丨/車有詔褒美之見開元遺事)考滿量留(職官分紀夀/張令張瘠丨)
(丨之外丨丨二年/以飛蝗避境故也)增秩詔留(京房傳焦延夀補小黄令/以候伺先知奸邪盜不得)
(發愛養吏民化行郡中舉最當遷/三老官屬上書延夀詔増秩留)延英召對(唐貞元間/上召京兆)
(府諸縣令對於延英殿訪以人/之疾苦且慰諭之各賜衣一襲)宣政試策(通鑑或言於/𤣥宗曰今歲)
(選舉太濫縣令非才及入悉召縣令於丨丨殿庭丨以/理人之丨惟鄄城令韋濟詞理擢為第一開元中詔郎)
(官缺擇嘗/任縣令者)榻前訪理人之術(隋蘇威薦房恭懿授新豐/令政為三輔之最上呼至)
(丨丨丨以/丨丨丨丨)璽書褒厲(楊元琰補平棘令課第一/御史府表其政丨丨丨丨)朝堂錫
宴(𤣥宗時採訪使囘以陸渾及諸道二十六縣孝祥等/政常循良帝皆降璽書奬飭明年縣令數十辭赴職)
(帝自制令長新誡以諭之仍於丨/丨丨丨以遣之見晏公類要云)賜緋褒稱(職林王正/雅為萬年)
(令抑強扶弱政甚有聲㑹栁公綽上前/褒稱穆宗命以緋衣銀章就縣賜之)東觀畫像(髙彪/字義)
(方遷内黄令帝飭同僚祖於上/東門詔丨丨丨彪丨以勸學者)除中書(侯湛為野王令/以䘏隠為急而)
(緩於公調政清務閒優游多暇居/邑累年朝多歎其屈丨丨丨侍郎)為太傅(卓茂為密令/視人如子人)
(不忍欺教化盛行道不拾遺蝗不入界/光武即位先訪求茂丨丨丨封褒徳侯)為三公(後趙申/録為廣)
(昌令白鳥巢其庭樹甘/露降其㕔事後丨丨丨)拜為司𨽻(蕭育字次君為茂陵/令㑹考課育第六而)
(漆令鄭舜殿見責問育為之請扶風怒曰君課第六裁/自脫何暇為左右言令詣曹育曰蕭育杜陵男子詣曹)
(何也遂去官明日/丨丨丨丨校勘)為中大夫(前汲黯傳武帝時黯遷滎/陽令黯恥為令故稱疾歸)
(田里上聞之召/黯丨丨丨丨)録尚書事(見社稷/之器注)任縣為郎(見宣政/問策注)拜
畿大郡(梁何達自武昌太守除名後起為武康令正身/勵節髙祖聞其能擢為盧城太守自縣令丨為)
(丨丨丨近/代未有之)遷二千石(循吏序梁武帝每選良吏務簡廉/平皆召見於前親勉政道著令小)
(縣有能遷為大縣令大縣有能丨為丨丨丨/為吏者往往承風斯亦近代奬勸之方也)三年遷太
守(見新都/政平注)山隂父子(齊傅僧綽子琰並為山丨令丨丨/並著竒績世云諸傅有治縣譜子)
(孫相傳不/以示人)江東兄弟(岑羲字伯華為金壇令弟仲翔為/長洲令仲休為溧水令皆有治績)
(宰相宗楚客語本道巡/察御史毋遺江東三岑)歌于蒍子(𤣥宗在東都酺五鳳/樓下命三百里内縣)
(令刺史各以聲樂集魯山令元徳秀惟樂工十人聯袂/丨丨丨丨此徳秀所為歌也帝異之曰賢人之言哉)
皇朝事實佩縣銅墨(胡文恭行陳/亢制云云)結縣同之綬(胡文恭/行王昭)
(制云/云)竒才(言行録陳述古知河陽縣㑹富公移鎮河陽/一見公即厚遇之燕遊必與之偕吟詠樽俎)
(更和迭倡富嘗曰/陳著作丨丨人也)讀五車書(見自/敘類)日賦五題(見召直/史館注)賦
横舟之句(東都事畧冦準為巴東令巴東有秋風亭準/析韋應物一言為二句云野水無人渡孤舟)
(盡日横識者知其必用在巴東五年又宰成安賦/役期㑹書鄉里姓名掲之召無違者遷殿中丞)諭民
五十篇(東都事畧戚綸𫝊綸字仲言知太和縣太和民/悍好訟為丨丨丨丨丨言近而易曉老幼多𫝊)
(之/)書名曰法範(同上劉彞移朐山令治簿書䘏孤寡平/賦歛抑豪猾凡所以惠民無不至也類)
(其事以為一/丨丨丨丨丨)吿以孝悌忠信(程伊川撰明道先生顥行/狀公知潭州晉城縣民以)
(事至邑者必丨丨丨丨丨丨度鄉村逺近為保伍使之/力役相助患難相䘏姦偽無所容俗不知為學先生擇)
(子弟之秀聚而教之邑幾萬室三年之間無強盜及鬭/死者先時民憚差役及則互相糾訴鄉邦為仇先生盡)
(知民産厚薄第其先後/按籍而命之無有辭者)使知養老事上之義(張横渠先/生為雲巖)
(令以厚俗為先毎以月吉具酒食召鄉人髙年㑹/於庭親為勸酬丨人丨丨丨丨丨丨丨問民疾苦)清水
明鏡(朱晦菴撰陳獻肅公良翰行狀公知温州瑞安縣/俗號強梗吏治尚嚴公獨撫之寛以租賦掲示名)
(物人競樂輸聴訟率得其情或問何術公/曰丨丨丨丨不可逃形心澄亦猶是矣)清如水平如
衡(四朝國史葉康直知光化縣豊稷為穀城令/人歌之曰葉光化豊穀城丨丨丨丨丨丨)以為神
明(言行録蘇頌知江寧縣承南唐後版籍賦役皆無法/度公至毎因治訴旁問丁産多寡悉得其詳一日召)
(鄉老更定户籍民有自占不實者必曰汝家尚有某/丁何不自言相顧而驚無敢隠者一縣丨丨丨丨)察
吿殺牛之姦(同上包孝肅知天長縣有訴盜割牛舌者/公使歸屠其牛鬻之既而有告私殺牛者)
(公曰何為割某家牛舌/而又吿之盜者驚伏)為政簡嚴(言行録吳育丨丨丨/丨所至民樂其不擾)
(去乆愈思知㐮城宗室宦官往來/過其縣者不敢以鷹犬犯民田)冦公恩信(仁宗實録/冦準知歸)
(州巴東縣其治一以恩信毎期㑹賦役未嘗出符移/惟具鄉里姓名掲縣門而百姓争赴之無稽違者)晞
顔美政(言行録范延貴為殿直押兵過金陵張忠定為/守因問曰天使沿路來還曾見好官員否延貴)
(曰昨過袁州見萍鄉邑宰張晞顔者雖不識之知其好/官員也公曰何以言之延貴曰自入縣境驛𫝊橋道皆)
(完葺田萊墾闢野無惰農及至邑則鄽肆無賭博市易/不敢喧争夜宿邸中閭更鼓分明以是知其必丨丨也)
(公大笑曰晞顔固美矣天使亦好官員也即日同薦於/朝晞顔後為發運使延貴亦為閤門祇候皆號能吏)
削木為牘(續治鑑燕肅知臨卭縣民苦吏追擾丨丨丨/丨民訟有連逮者書其姓名使召之如期而)
(至真宗天/禧五年)片紙榜門(言行録种世衡嘗知武功縣用刑/嚴峻人亦服其威信或有追呼不)
(使人執帖入鄉但以丨丨丨縣丨/追某人期某日詣縣皆如期而至)期會惟掲縣門(見冦/公恩)
(信/注)勒巫為農(東都事畧陳希亮知長沙縣浮圖有海印/國師者出入章獻明肅皇后家恃勢據民)
(地捕寘諸法一縣大聳去為雩都巫覡斂民財祭鬼謂/之春禳否則有火灾民訛言有緋衣老人行火希亮禁)
(之火亦不作毁滛祠數百/區丨丨丨丨者七十餘家)片言斷獄(楊龜山撰周尚書/憲之墓誌公知浙)
(川縣事前政公事不決公到迎刃而解決遣無留凡丨/丨丨丨得其情偽人人心服老胥猾吏屏息聴命邑以)
(大治士/民稱頌)富平治行(長編仁宗朝張龜年再知丨/丨仍以其丨丨風吿天下)河清十
竒(嘉祐中王允觀知丨丨/縣軍民歌詠有丨丨)邑庭如水(言行録李文簡公/燾號巽岩知雙流)
(縣日坐㕔事訟至立決仕族張氏子競家資公曰汝忍/墜先訓盍歸思果悔過自新大姓李雱市丘成之産公)
(以成之不白所生母追正/之豪右斂跡丨丨丨丨)民化至於無訟(明道集彭思/永字季長歴)
(知南海分寧縣南海分寧素號難治丨/丨公之誠相戒以毋犯法丨丨丨丨)政事為十縣最
(吕氏家傳申公知蔡州蔡所統十縣/汝陽丨丨修公首為之號丨丨丨丨)新學校(言行録范/純仁知襄)
(邑縣字學校倉廩皆一新之又營學田擇鄉之賢/者以教其人聴政之暇時一至學親加勸誘之)興學
教生徒(長編張逸知青神縣丨丨校丨丨丨後邑人陳/希亮楊異相繼登科逸改其居曰桂林里縣東)
(南有松柏灘夏秋暴漲多覆舟逸/禱江神不踰月灘為徙五里矣)諭遣子弟就學(言行/録陳)
(襄字述古號古靈知仙居縣公於正歲因耆老來賀作/勸學一篇且丨之曰爾丨丨丨丨丨於是從之翕然邑)
(人自是有所矜式學者興起及公/去也老幼攀車遮道幾不得出境)築堤衞田(同上范仲/淹通泰海)
(州皆濱海舊日潮水皆至城下土田斥鹵不可稼穡公/時監西溪倉建白於朝請丨捍海丨於三州之境以丨)
(丨朝廷從之以公為興化令專掌役事既成/民至今享其利興化之民往往以范為姓)導海為利
(東海事畧真宗朝魯宗道為海鹽令疏治東南/舊港口丨丨水至邑下人以丨丨號魯公浦)築六堰
(東都事畧趙瞻自大觀知永昌縣丨/丨丨均灌溉以絶水訟民以比召杜)疏斗門泄湖水(言/行)
(録曽宣靖公公亮字明仲知㑹稽縣縣有鑑湖溉民田/湖溢則反為田病公為丨丨丨丨丨丨入江田以不病)
(民至今/賴之)課民種桑(同上范忠宣公純仁知襄城縣有惠/愛丨丨丨丨民號其桑為著作林)
拔茶植桑(東都事畧張詠令崇陽民以茶為業公曰茶/利厚官將𣙜之命丨丨而丨丨民以為苦其)
(後𣙜茶他縣皆失業而/崇陽之桑皆已成其利)除無名租(同上杜把傳把字偉/長知建陽縣丨丨丨)
(丨萬計閩人有老而生子者父兄以其分貲多不/養之把上書立保伍以相伺察由是稍絶其弊)萊公
柏(言行録冦忠愍公準知巴東縣手植雙/柏於縣庭民以比甘棠謂之丨丨丨)著作林(見課/民種)
(桑/注)魯公浦(見導海/為利注)以范為姓(見築堤/衞田注)視民如子(明道先/生文序)
(先生内直外方不為空文與道行止主於忠信不崇虚/名為政丨丨丨丨嘗言縣之政事達於天下一邑者天)
(下之/式也)相吿語勿違教命(濂溪周先生茂叔行狀先生初/任洪州分寧簿縣有獄乆不決)
(先生一訊立辯後知洪州南昌縣民見先生來喜曰是/能辯分寧獄者吾屬得所訴矣於是更丨丨丨丨丨丨)
(丨蓋不惟以得罪先生為/羞實以汚善政為恥也)遮道聴還(東都事畧張士遜/傳士遜字順之諡)
(文懿為射洪令歲旱禱白崖神即雨士遜立須雨足乃/去蜀人異之轉運使檄士遜治鄴射洪民丨丨馬不得)
(去乃/丨丨)金堂去思(同上張戩傳知丨丨縣誠/心愛人既丨而人丨之)頃城民乞留
(國朝淳化二年姚益恭知丨丨縣鞭朴不用境内大治/丨數千人道遮轉運使丨丨州以聞賜璽書賞以粟帛)
(秩滿以著作佐郎知洪州南/昌縣賜衣服銀帶絹五十疋)杖衞士暴民田(東都事畧/范純仁字)
(堯夫諡忠宣知襄邑縣有牧地衞士倚以暴民田純仁/取一人杖之牧地初不𨽻縣有詔劾純仁純仁言養兵)
(當先䘏農朝廷是之釋/不問且聴牧地𨽻縣)教義勇為精兵(程伊川撰明道/先生行狀先生)
(在晉城先時民憚差役及則互相糾訴鄉鄰為仇先生/盡知民産厚薄第其先後按籍而命之無有辭者河東)
(義勇農隙則教以武事然應文備數/而已先生至晉城之民遂為精兵)諭止叛卒(東都事/畧孫覽)
(字𫝊師知尉氏縣將官御下苛酷士卒謀就大閲殺將/以叛覽諭之曰將官暴虐誠有罪也然汝曹衣食縣官)
(縣官顧負汝耶衆皆感悟聴命遂/帖服神宗嘉之以為司農寺主簿)察四善三最(九朝通/畧哲宗)
(朝吏部言縣令罷任委知州通判考察課績以徳義有/聞清謹明著公平可稱恪勤匪懈為四善以獄訟無寃)
(催科不擾賦役均平為治事之最屏除奸盜賑恤窮困/為撫養之最分三等級六事為上五事為中餘為下)
為司農簿(見諭止/叛卒注)召試充館閣(東都事略尹洙傳洙字/師魯知伊陽縣王晦叔)
(薦其才丨丨/丨丨丨校勘)召直史館(真宗實録王禹偁字元之知蘇/州長洲縣日賦五題人多傳誦)
(太宗聞其名丨試相府授丨丨/丨賜五品服擇犀帶以寵之)遷殿中丞(見賦横舟/之句注)擢
提刑(事畧章楶知陳留縣以/最丨丨舉湖北路丨獄)江寧為諸縣法(蘇頌知江/寧縣剗革)
(蠧弊數脩政事簡而/易行諸縣取以為法)益都為天下法(慶歴四年張掞知/益都縣罷里正弗)
(用而租以時石介獻息民/論請以丨丨丨丨丨丨)
自敘非百里才(龎統字士元守耒陽令在縣不治魯肅/遺先主書曰龎士元丨丨丨丨使之處)
(治中别駕方/可展其驥足)願寛轡䇿(虞詡為朝歌長太守馬稜勉之/曰夫儒者當謀謨廟堂乃有朝)
(歌耶詡曰丨丨假丨丨/勿令有所拘閡而已)毋使掣肘(宓子/賤)後曹對責(胡廣/漢注)
(曰秋冬歲盡各計縣詣郡課授負多/尤為殿者於丨丨丨丨以糾怠惰也)絆驥足(荅東阿王/書今處此)
(而求大功猶丨良丨之/丨而責以千里之任)春雉未馴(元長䇿秀才文丨/丨丨丨秋螟未散)髪
白飄零(呉靖為長沙令一日自歎曰讀五車書辛苦十/年不得綴鴛鷺班丨丨踪跡丨丨尚為百里陶)
(元亮復/何人耶)未能操刀而使割(見製/錦注)賦歸去來(見種/栁注)縣為難
治(皇甫持正某廬陵縣㕔壁記縣當/刺史治所其難為與支縣相百)被裏放衙(坡詩注/世傳太)
(祖謂一縣令曰切勿於黄紬丨丨丨丨文潞公為榆次/縣令嘗題縣鼓樓曰置向譙樓一任撾撾多撾少不知)
(他如今幸有黄紬被/拏出頭來放早衙)
羣公精語用重典以威姦暴鋪大和以惠鰥婺(見吏無/招權注)
惠如春風三月大化(李白為武昌宰韓仲卿去思碑云/未下車人懼之既下車人恱之丨)
(丨丨丨丨/丨丨丨)乃氷其清乃玉其白(晉江韋襄邑令傅渾頌/曰明明君侯臨下有赫)
(克隆有光惠我咫尺丨丨丨丨丨丨丨丨/風抗其髙雲垂其澤君有遺愛民有遺思)荆玉不及喻
其温南金不能方其利(晉孫卓孔松陽象賛曰君徳器/純固基宇嵩邃丨丨丨丨丨丨)
(丨丨丨丨丨丨丨丨/潔齊冬氷澤侔春露)三惠如何勿思(藝文類聚晉孫楚/梁令孫侯頌曰於)
(穆君侯英才宣朗聲之所震其應如響明斷决疑易於/反掌野有冦盜惟侯屏之我有田疇惟侯闢之古人謹)
(獄惟侯平之凡此/丨丨丨丨丨丨)三栁比於甘棠(見李錫/去思注)於吏有君臣
之道於人有父母之道(白集行韋同憲制云今之邑令/古之男也丨丨丨丨丨丨丨丨)
(丨丨丨/丨丨丨)宰大邑如烹小鮮(見烹/鮮注)導王者之澤以被於下
求庶人之瘼以聞於朝(見求人/之瘼注)勸民之善而除其惡興
民之利而除其害(朱文公徽州休寧縣㕔新安道院記/夫以玉汝之始至坐於堂皇之上則)
(左簿書右法律日夜苦心勞力而不得休其或少暇則/又不免衝風寒冒烈日以出入乎阡陌之中而不敢怠)
(凡所以丨丨丨丨丨丨丨丨丨丨丨丨丨丨丨/丨者非有道以行之則何以致今日之無事哉)
前賢詩詞宛然陶令風(李白贈崔秋浦吾愛崔秋浦丨/丨丨丨丨門前五株栁井上二)
(梧桐山鳥下聴事夜蟾落酒/中懷君未盡去惆悵意無窮)為官不愛錢(同上抱琴時/弄月取意任)
(無絃見客但傾/酒丨丨丨丨丨)秋浦玉為人(同上河陽花作縣丨丨丨/丨丨地逐名賢好風隨惠)
(化/新)日覺氷壺清(李白贈范金鄒宰范宰不買名絃歌對/前楹為邦黙自化丨丨丨丨丨百里雞)
(犬静千家/機杅鳴)剪棘樹蘭芳(李白贈江陽宰陸調聞宰江陽/邑丨丨丨丨丨城門何肅穆五)
(月飛/清霜)髙義薄層雲(杜甫彭衙行故人有/孫宰丨丨丨丨丨)詞塲繼國風(杜/甫)
(寄河南韋尹鼎食為/門户丨丨丨丨丨)河陽實少年(杜甫詩翟表郎官瑞/鳬看令宰仙單父長)
(多暇丨丨/丨丨丨)山雉移舟楫(杜甫送趙明府之縣詩連城為/寳重茂宰得才新丨丨丨丨丨)
(江花報/邑人)緑槐夾門植(文選懷縣作詩白水/過庭激丨丨丨丨丨)朗然清秋月
(李白詩天子思茂宰天枝得英才丨丨丨丨丨獨出映/吾臺落筆生綺繡操刀振風雷蠖屈雖百里鵬鶱望三)
(台退食無外事琴堂向山開/緑水寂以閒白雲有時來)春風滿城花(山谷詩桃李/雖無言丨丨)
(丨丨丨陵波青青麥煙雨潤桑/麻白頭晏未起襁褓聲嘔啞)今日潘懷縣(杜甫詩丨/丨丨丨丨)
(同時陸/浚儀)六月冷如氷(裴銑詩三年清似/水丨丨丨丨丨)見客似無官(魏/野)
(詩憂民如有病/丨丨丨丨丨)出宰山水縣(韓愈詩丨丨丨丨丨讀書/松竹林蕭條捐末事邂逅)
(得初/心)摩手撫鰥寡(山谷詩丨丨丨丨/丨藁砧磔強良)三年理尚寛(陳古/靈詩)
(我愛仙居好丨丨丨丨丨名雖離網罟政未息風瀾/憫物刑多省勞心席少安秖慙無惠術求配古人難)詩
書坐滿箱(同上我愛仙居好公餘日在房憂民極反覆/責己未周詳法律行隨手丨丨丨丨丨老來)
(須向學多/病喜平康)徳政是吾師(同上贈剡縣過祕丞詩賢哉過/縣尹丨丨丨丨丨萬事無鋒頴)
(一心惟孝慈家貧因客冗髪白為/民饑誰刻山前石令人去後思)官清馬骨髙(韓駒父/詩縣古)
(槐根老丨/丨丨丨丨)犬眠花影地(李拱詩丨丨丨丨/丨牛牧雨聲坡)如今縣令亦
風流(劉禹錫答長陽令于興宗涵碧亭詩東陽本是佳/山水何况曾經沈隠侯化得邦人解吟咏丨丨丨)
(丨丨/丨丨)看君宜著王喬履(杜甫題終明府水樓詩丨丨丨/丨丨丨丨真賜還疑出尚方)
為政風流今在兹(同上宓子彈琴宰邑日終軍棄襦英/妙時承家節操尚不泯丨丨丨丨丨)
(丨/丨)桑下雛嬌稚子仁(晏元獻詩籬邊菊秀先/生醉丨丨丨丨丨丨丨)古㕔無訟
醉何妨(熊皎詩廢土有人耕不/畏丨丨丨丨丨丨丨)牛斗星邊貫索空(周啓/明詩)
(鴟夷江上畬田稔/丨丨丨丨丨丨丨)踈簾衙退卷花軸(杜甫詩丨丨丨丨/丨丨丨曲檻客來)
(聴竹/風)雨濕莎庭放吏衙(廖凝詩風清竹閣留僧/宿丨丨丨丨丨丨丨)硯匣留
塵盡日封(林逋詩印文生緑經旬/合丨丨丨丨丨丨丨)壺觴調笑民平訟(山/谷)
(詩丨丨丨丨丨丨丨/賓客風流醉舞腰)月明無犬吠花村(古詩雨後有人/耕緑野丨丨丨)
(丨丨/丨丨)玉壺寒氷不受汚(山谷詩民言令尹清且/明丨丨丨丨丨丨丨)案上文
書畧米鹽(東坡詩邑中丞掾隂桃/李丨丨丨丨丨丨丨)半世功名初墨綬(山/谷)
(時/云)聊紓墨綬奉安輿(周益公詩未結絇絲侍玉除丨丨/丨丨丨丨丨諸君相尚恥為令明)
(府何妨/大所居)拏出頭來放早衙(見前自敘門/被裏放衙注)惠與清漳流(李/白)
(贈清漳明府姪我李百萬葉柯條布中州小邑/且割雞大刀佇烹牛雷聲動四境丨丨丨丨丨)賢人宰
吾土(同上牛羊散阡陌夜寢不扁户問此何以然丨丨/丨丨丨舉邑樹桃李垂隂亦多芬繰絲鳴機杼百)
(里聲/相聞)白玉壺氷水(同上琴清月當户人寂風入室長嘯/無一言陶然上皇逸丨丨丨丨丨壺)
(中見底清清光洞毫髪皎潔照羣情趙北美/佳政燕南播髙名過客覽行謡因之頌徳聲)長流玉琴
聲(李白獻當塗宰李陽氷秀句滿江國髙才掞天庭宰/邑艱難時浮雲空古城惠澤及飛走農夫盡歸耕廣)
(漢水萬里丨丨丨丨丨雅/頌播呉越還如泰階平)銅章美少年(賈島送南康姚/明府丨丨丨丨)
(丨小邑/在南天)縣幽公事稀(鄭谷潯陽姚宰㕔作丨丨丨丨丨/庭草是山薇足得招棊侣何妨著)
(道/衣)縣花迎墨綬(岑參送宇文舍人出宰元城丨丨丨丨/丨闗桞拂銅章别後能為政相思淇水)
(長/)先知虙子賢(温庭筠送淮隂孫令之官/故老清葭岸丨丨丨丨丨)身去青雲一
步間(方干贈嘉興許明府腰懸墨/綬三年外丨丨丨丨丨丨丨)種秫作酒不種秔(東/坡)
(答喬太博陶潜一縣令獨飲仍獨醒猶/將公田二頃五十畝丨丨丨丨丨丨丨)
四六警語(百里/一同)　(花城/花縣)　(製錦/綰銅)　(墨綬/琴堂)　(賢尹/健令)　(男邦/巖邑)
　　　　(雷封/偃室)　(絃歌/桃李)　(鳧舄/鸞庭)
發端(榮離霧隠/出宰雷封)　(芝泥錫命/花縣承流)　(疏恩芝檢/屈宰花封)　(九重出命/萬里得賢)
　　(詔黄疏寵/綬墨臨民)　(鳳誥拜官/鳧飛試邑)
起聯(聞三鳳之聲未皇識面/聴雙鳧之舄良喜足音)　(宰山水之縣知在近郊/聞絃歌之聲未瞻逺器)
　　(地擁羣山止欠河陽之春色/天連一水己聞卓茂之風聲)
　　(瞻五潢之派知敬清流/懷百里之章將迎新尹)
　　(山川增爽共迎鳬舄之臨/風俗還淳暫屈牛刀之試)　(元魯山見己晚矣/黄叔度來何暮焉)
警聯(故以王葉縣飛鳬之蹤/來尋丁令威化鶴之處)　(讀書松桂林良多暇日/種花桃李縣已滿清隂)
　　(亟為製錦之謀/可見鳴絃之志)　(乃肯宰山水之縣/殆欲聞絃歌之聲)
　　(雙鳬之舄翩然/五鳳之酺近止)　(姑安種秫之期/以俟及瓜之代)
　　(栽培而桑棗成隂/彈壓而鼓桴無警)　(桃李之種何如/蓬萊之頂可躡)
　　(錦愈濯而愈新/琴一彈而一詠)　(政異遂雉雛之樂/官清任馬骨之髙)
　　(為思君子愛人之言/欲行儒者美俗之化)　(不立赫赫之名見思所去/惟聴鼕鼕之鼓有挽無推)
　　(鳬未來京花已開於滿縣/蝗不入境麥自熟於兩岐)
　　(爾衆得游庠序又見賢君/天使亦好官員恐成故事)
　　(晉陽保鄣之政諒所究心/武城絃歌之聲遂將盈耳)
　　(取衣冠而褚之遑恤國人之謗議/聞絃歌而莞爾想漸經學之淵源)
　　(出十竒以震耀詎我初心/躬三善以摩挲知公全事)
　　(蓋大馮君宜春之遺愛今猶思之/而魯仲康中牟之政聲雅亦稱是)
　　(不惟自見撥煩治劇之才/正可力行學道愛人之志)
　　(理縣著譜即闚傅令之新編/褒徳疏封行踵卓侯之故事)
　　(通邑大都過客必談於佳政/深山窮谷逢人亦詫於長官)
　　(鳬舄雙飛有青雲萬里之望/牛刀劃奏無盤根錯節之難)
　　(遷驥足於蟻封正觀絶藝/試牛刀於雞肋尚屈宏才)
　　(覽湖山於几案之間風流可想/務教化於簿書之外惠愛必多)
　　(雉化中牟方觀異政/鳬飛葉懸即踐中臺)
　　(君子學道則愛人是為素藴/縣令承流而宣化聊試長才)　(錦素製於材優/瑟甫鳴而化洽)
結聯(未容青史獨書馴雉之祥/將有緑綈來趣飛鳬之入)
　　(朞年報政之優作諸邑樣/一札自天而下據要路津)
　　(府邑甚淳古必有三異之可書/朝廷半老成非乆一同之借重)
　　(五桞長榮更覺公來之重/九芝亟下行看帝渥之新)
　　(之武城而聴偃歌昔聞此語/由密令而禮卓傅今見其人)
　　(非公事不至室則有前聞/居是邦而事賢乃所素願)
　　(州縣之職徒勞人暫煩綏撫/賢能之舉不待次行遂敷求)
　　(王喬吏隠兹暫憩於雙鳬/公琰名髙詎乆淹於百里)
　　(南國之棠十尋己竊依於美䕃/河陽之桃千樹更許接於芳塵)
　翰苑新書前集卷五十八
欽定四庫全書
　翰苑新書前集卷五十九
　　縣官(縣丞/縣尉)　(主簿/)
縣丞(歴代漢氏縣丞尉多以本部人為之三輔縣則兼/用他郡諸縣皆有主刑獄囚徒後漢署文書典知)
(倉獄署諸曹掾史唐髙宗始為品官吏部選授為縣令/之貳唐職林國初不置丞天聖中因蘇耆請開封兩縣)
(始各置丞一員在簿尉之上仍於有出身幕職令録内/選充元祐元年詔因結納常平免役置丞並行省罷如)
(委是事務繁劇難以省罷處令轉運司存留崇寧二年/宰臣蔡京言熙寧之初修水土之政行市易之法興山)
(澤之利皆王政之大請縣並置丞一員以掌其事國史/外補云縣丞昔大邑有之至是不以邑之大小皆得置)
(丞使主管常平坑冶農田水利大觀三年詔昨増置縣/丞内除舊額及萬户以上縣令委是事務繁冗并雖非)
(萬户實有山林澤藪坑冶之利可以興修去處依舊存/留外餘皆減罷續㑹要建炎元年詔罷丞係嘉祐以前)
(員闕并萬户處存留一員餘並罷紹興三年以淮東累/經兵火權罷縣丞十八年置海陵丞一員中興㑹要)
歴代事實贊府(南部新書云裴子雨為下邳令張晴為/縣丞二人俱有聲氣而善言語曽論事)
(移時人吏切相謂曰縣官甚不和長/官稱雨丨丨道晴終日如此不和也)廉吏(前黄霸傳許/丞年老病聾)
(吏白欲逐之霸曰許丞丨丨/雖老尚能拜起重聴何傷)長吏(前景帝紀縣/丞丨丨也)通判縣
事(通典隋唐縣丞各/一人丨丨丨丨)佐理一同(白氏/六帖)縣之副貳(通典縣/有七司)
(丞為副貳/為州上佐)佐縣有稱(呉孫堅為下邳/丞丨丨丨丨)署文典獄(後漢百/官志丞)
(丨丨書知/丨倉丨)處煩應卒(崔棰在臨晉丨丨/丨丨芒刃不頓)主刑囚(通典丞/丨丨獄)
(丨/徒)縱囚自歸(唐書唐臨為萬泉丞縣有輕囚十數人㑹/春暮時雨臨白令請出之令不許臨曰明)
(公若有所疑臨請自當其罪令囚請假召囚悉令歸家/耕種與之約令歸繫所囚等倍感恩義至時畢集諸獄)
(臨由是/知名)清静無欲(後張𤣥字宗君遷陳倉縣/丞丨丨丨丨專心經書)簡静輔理
(見後羣書/精語注)吏謂真清(陸景倩在扶溝/丨丨之丨丨)種學績文(見後羣/書精語)
(注/)講經蠻伏(唐王義方坐與張亮交通貶為儋州吉安黍/丞行至海南舟人將以酒酺致祭義方曰)
(稷非馨馨在明徳酌水而祭時當盛夏風濤蒸毒既而/開霽南渡吉安蠻俗荒陋義方召諸首領集生徒親為)
(丨丨行釋奠禮清歌吹籥/而登降有序丨酋大丨)以職事對府(張𤣥初為縣丞/嘗丨丨丨丨丨)
(不知官曹處吏白門下責之時扶風徐業亦大儒也聞/𤣥諸生試引見之與語大驚曰今日相遭真解蒙矣遂)
(請上堂問/難極日)當位極人臣(張柬之年六十三為清源/丞善相者云丨丨丨丨丨)占氣
遷丞(唐張鷟云九千里之丹鳳自下升髙七十日之黄/龍從微至著注云宋玉曰鳳凰上擊九千里翺翔)
(乎窈㝠之上籓籬之鷃豈得料其髙哉士亦然矣相/書丨丨要曰日中有黄氣如龍七十日丨為丨也)數
年登列岳(唐宋安恭為龍門丞年已五十八丨丨而丨/丨丨每謂寮屬曰公輩但守清白何憂不遷)
(俗云雙陸無休勢余以為/仕宦亦無休勢各宜勉之)秩四百石(前漢百官表縣丞/丨丨丨丨是為長)
(吏/)位八品(見羣書/精語注)
皇朝事實貳令(四朝志丞掌/丨丨之職)議事僉檄(本朝元符詔縣/丞簿尉日赴長)
(官㕔丨丨及/丨書文丨)處事益明(樓攻媿集汪大猷字仲嘉為金/華丞丨丨丨丨其限必信文引)
(可以質錢至有/以潤其屋者)白黥猾胥(胡澹菴集王庭珪號瀘溪先/生召茶陵丞民俗朴陋擇秀)
(民置之學士皆被其化猾胥文雅者勢傾一邑交結諸/監司為囊槖累政不能去公抱其宿負白於郡黥之舉)
(邑稱快至今/人猶徳之)論免和糴(繫年録紹興十八年旱詔復民/租十之八而和糴尚在海鹽丞)
(丁安義語其令曰歲饑常賦且不充不應復有和糴使/上官怒安義當以身任之檄屢至安義抗論反覆卒賴)
(以/免)擇秀民置之學(見白黥/猾胥注)正心誠意之學(言行録楊萬/里諡文節丞)
(零陵張忠獻公謫寓焉勉公以丨丨/丨丨丨丨佩服其言遂以誠名齋)惠愛民稱(傅忠肅/公察家)
(傳公字公晦知洛州永平丞在職/清謹丨丨及丨民到於今丨之)邑人頌遺愛(楊龜山/撰錢忠)
(定公墓誌公丞臨安縣民轉徙豪右冒墾其田官不能/直者悉奪還之流民復業又除二稅積弊以蠲民瘼至)
(今丨丨丨/其丨丨)
自敘渉筆(見藍田㕔/壁記注)丞負余(同/上)閒官不領公事(續通典/大中四)
(年赦州有上佐縣有丞簿俗謂/丨丨丨丨丨丨殊乖制作之意)年老病聾(見廉吏/下注)忽忽
不樂(後漢桓譚字君山數言事忤/㫖出為陵安丞丨丨丨丨)州縣徒勞人(白氏六/帖梁竦)
(言丨丨之/職丨丨丨)
羣書精語藍田㕔壁記(韓文丨丨縣丞丨丨丨丞之職/所以貳令於一邑事無所不當)
(問丞位髙而偪例以嫌不可否事文書行吏抱成案詣/丞鴈鶩行以進平立睨丞曰當署丞涉筆占位署惟謹)
(丞之設豈茍然哉博陵崔斯立建學績文以蓄其有泓/涵演迤日大以肆再轉為丞兹邑始至喟然曰官無卑)
(顧材不足以塞職既噤不得施用乃喟然曰丞哉丞哉/余不負丞而丞負余則盡枿去牙角一躡故跡破崖岸)
(而為之庭有老槐四行南牆鉅竹千挺儼若相持水㶁/㶁循除鳴斯立痛埽溉對樹二松日吟哦其間有問者)
(輒對曰余方有/公事子姑去)二令一邑　鴈鶩行進　再轉為丞
余不負丞　老槐鉅竹　吟哦松間(並見/上注)吏之長曰丞
(栁武功丞壁記縣丨丨/丨丨丨丞之位八品)邑人宜之(同上陳南仲居是官/丨丨丨丨號為簡静)
(夫以武功之大人徒之多而陳/生以簡静輔其理斯固難矣)頌議必歸丞(陳子昻集/彭州九隴)
(縣丞獨孤君遺愛碑序云獨孤君上迫宰君下雜羣尉/文墨教令不專有窮然力行務仁推誠愛物謳吟者不)
(歌其宰丨丨/丨丨於丨)有管輅之才(陳子昻集髙府君為易州遂/城縣丞丨丨丨丨丨從趙典)
(之/任)七十日遷丞(見前歴代事實/占氣遷丞注)
前賢詩詞花綬傍腰新(岑參送虞校書赴虞鄉丞丨丨/丨丨丨闗東縣欲春云云虞坂)
(臨官舎條山映吏人看/君有知己坦腹向平津)聖朝收外府(姚合書縣丞舊㕔/丨丨丨丨丨皆是)
(九天/除)因君貳職藍溪上(方干題慈溪張丞壁丨丨丨/丨丨丨丨遣我維舟紅葉時)剩
有老農歌賛府(楊誠齋/詩云云)
四六警語(松㕔/槐庭)　(涉筆/哦松)
發端(調官銓曹/貳令劇邑)　(祇膺宸渥/屈貳男封)　(肅膺芝檢/榮貳花城)　(出綸楓陸/涉筆槐㕔)
　　(命錫芝函/權分穀璧)
起聯(俯為涉筆之游/來賛鳴琴之化)　(一行作吏縁飾皆儒雅之條/再轉為丞殿最必清真之譽)
　　(題曲江之名夙嘗托契/贊武功之理兹幸為寮)
警聯(丞雖負余聊復爾耳/世豈捨我姑少遲之)　(摘紙尾以書名豈循往陋/召席前而賜對行展壯猷)
　　(幽桂遺蓁幾為大賢而稱歎/老槐鉅竹不妨佳句之吟哦)
　　(理紅藥碧苔之詠宜屬雅才/為老槐鉅竹而來足知髙致)
　　(己不即人人即己争願賞音/余不負丞丞負余行將召擢)
　　(早同州里僅聞闗西夫子之名/晚並官寮始讀藍田縣丞之記)
　　(翠竹深林乆已觀於停峙/老槐古縣兹良費於吟哦)
　　(給札而賦上林㑹有開於薦口/草書而招賛府行入掌於詞頭)
結聯(涉筆占位姑臨鴈鶩之行/登明選公行接䕫龍之武)
　　(水循除而㶁㶁寧乆伴於真清/氣凌雲而飄飄行盡攄於雅素)
　　(鴈鶩鉗左而摘右端使然哉/鳳凰自下而升髙將在此矣)
　　(對藍田之鉅竹老槐𤓰期雖近/看三館之來禽青李綸命將頒)
　　(余有公事子姑去敢不體藍田之真/我醉欲眠卿且歸幸無疑彭澤之矯)
主簿(漢晉時皆有之自漢以來長自調用至隋始置之/唐武徳初以流外為之髙宗始以為品官吏部選)
(授掌付事勾稽省署抄目糾正縣内非違通典唐職林/本朝開寳三年詔諸縣千户以上置令簿尉四百户以)
(上置令尉令知主簿事四百户以下置簿尉主簿兼知/縣事實録咸平四年王欽若言川陜縣五千户以上請)
(置簿自餘仍舊以尉兼從之/嘉祐五年婺州四縣置主簿)
歴代事實糾邑(白居易集鄭枋河西/主簿制云俾之丨丨)上轄(通典唐主/簿丨丨)祭
竈(見髙士/不為注)鳳棲之位(白氏六帖丨丨/丨丨鴻漸之賓)管轄之司(同上糾/察準繩)
(丨丨/丨丨)百里鸞棲(後漢仇覽傳字季智一名香考城令王/渙署為主簿謂覽曰主簿聞陳元之過)
(不罪而化之得無少鷹鸇之志耶覽曰以為鷹鸇不若/鸞鳳渙謝遣曰枳棘非鸞鳳所棲百里豈大賢之路今)
(日太學曵長裾飛名譽皆主簿後耳以/一月俸為資勉入太學其名大振云云)千里駒(三輔决/録韋元)
(將為郡主簿楊處稱曰韋主簿/有長城之風昻昻丨丨之丨)有王佐才(唐李栖筠傳/丨丨丨丨士)
(多慕向為冦氏簿太守/李現視若布衣交云云)北京三傑(唐魏谷倚為太原主/簿與傅嘉謀吳少㣲)
(號丨丨/丨丨)有能名(唐張行成傳髙祖謂吏部侍郎曰今選/吏豈無才問特達者朕將用之銳言行)
(成調富平尉丨丨丨/召補殿中侍御史)賦喜雨(唐徐浩傳張說稱其才由/魯山主簿薦為集賢校理)
(見喜雨五色鴿賦咨/嗟曰後來之英也)歌秋風(晉謝景仁為豫州主簿在/桓𤣥閣下𤣥聞其善彈筝)
(呼之既至取筝與彈因丨丨/丨意氣殊適以此大竒之)徐浩文學(唐丨丨以丨丨/為張說所器調)
(授魯山主簿說薦為麗正殿/校理三遷右拾遺仍為校理)存亮文辭(常熟主簿蕭丨/丨能丨丨有父)
(風/)勾稽抄目(見官/制)主掌簿目(白氏六帖職司/符印丨丨丨丨)口記無差
(唐顔春卿傳調犀浦主簿嘗送徒於州亡其籍至/廷丨丨物色凡千人丨所丨長吏陸象先異之)處事
敏速(唐李畬為汜水主簿丨丨丨丨甚有聲稱雖村童/厮養一閲無不知替代姓名者累轉國子司業)
遇事蠭銳(唐李畬為汜水/簿丨丨丨丨)移文驅虎(唐顧少連傳以拔/萃補登封主簿邑)
(有虎孽民患之少連命塞陷/穽獨移文嶽神虎不為害)無如楊主簿(唐楊於陵傳/釋褐為句容)
(主簿時韓滉節制金陵於陵以屬吏謁謝滉甚竒之謂/其妻栁氏曰夫人常擇佳壻吾閱人多矣丨丨丨丨丨)
(者竟以女妻之後/遷為户部尚書)去為宰相(韓愈河南府同官記盧公/邁去河南為右補闕其後)
(由尚書左丞至宰相鄭公餘慶去汜水為監察御史其/後由工部侍郎至宰相鄭公宗儒去陸渾為右拾遺其)
(後由給事/中為宰相)後至吏書(同上顧公少連去登封為監察御/史其後由京兆尹至吏部尚書東)
(都留/守)累轉司業(見處事/敏速注)薦為校理(見徐浩/文學注)
皇朝事實公輔器(東都事畧張昇字杲卿少力學有志/操為營丘簿留守王曽以為有丨丨)
(丨/)宰相器(楊誠齊集葉正簡公顒調廣東南海主簿府/帥待制曽開告其子連曰葉主簿丨丨丨也)
(汝往見之因倡諸/部使者薦於朝)擢寺丞(見王衮見/而下拜注)偉人(東都事畧范/鎮傳薛奎守)
(蜀或問入蜀所得曰得一丨丨當以文學名於世謂/鎮也舉進士為新安簿王舉正薦召試擢館閣校勘)簿
領有是人(四朝國史吳擇仁為開封雍丘主簿元祐中/金水河堤壞十六縣皆選屬他役獨擇仁詣)
(朝堂白事宰相范純仁獨異/之曰丨丨中乃丨丨丨耶)關中號三傑(淵源録朱光/庭調萬年主)
(簿邑人謂之明鏡時程伯淳主鄠縣簿張山甫/主武功簿與公皆以才名稱丨丨丨為丨丨)伊川稱
其才(東都事畧邢恕字和叔從程頥學調永安/簿頥稱其才於吕公著薦崇文院校書)純介好
學(同上崔遵度字堅白/丨丨丨丨調和川簿)經行淳備(同上劉顔字子望丨/丨丨丨為任城簿李)
(迪辟為從事所著有儒術通要經濟樞言/石介見其文歎曰恨不得在子弟之列)講春秋(太史/集劉)
(恕字道原公在鉅鹿時為主簿陳鄘公帥髙陽/召至府重禮之使丨丨丨丞相親帥官屬往聴)通易(伊/川)
(文集明道先生為上元簿謝師直尹洛時曰某往在上/元某說春秋猶時見取至言易則皆曰非是某謂君皆)
(丨丨者也監司談經而主簿乃曰非監/司不怒主簿敢言非通易能如是乎)集教縣庠(言行/録陳)
(古靈先生襄字述古為浦城簿丨好學者丨於丨丨/由是為父兄者更相糾戒不可以非禮干吾簿焉)折
黏鳥竿(伊川文集明道先生再調江寧府上元簿嘗曰/一命之士茍存心於利物於人必有所濟始至)
(邑見人持竿道傍以黏飛鳥取其竿折之及罷官艤舟/郊外有數人共語自主簿折黏竿鄉民子弟不敢蓄禽)
(鳥不嚴而令/行大率如此)欲觀佛首(程伊川撰明道先生行狀先生/任京兆鄠簿南山僧舎有石佛)
(歲傳其首放光男女聚觀畫夜雜處為政者畏其神莫/敢禁先生詰其僧曰吾聞石佛歲現光候復現當取其)
(首就觀之自/是不復有光)老姦縮首(言行録陳襄主建州之浦城簿/㑹邑闕令公獨當縣事每聴訟)
(必使數人環列於前私謁者無所發由是邑人知公之/不可干丨丨宿贜丨丨喪氣民畏且愛圖公之像以事)
邑賴以治(朱震撰任忠敏公伯雨行狀公字徳翁主施/州清江簿事戾於民不避形迹極言於令丨)
(丨丨/丨)均稅民不知擾(程伊川撰明道先生行狀先生主/上元簿田稅不均蓋近府美田為)
(貴家富産以厚價薄其稅而買之先/生為令畫法民不知擾而一邑大均)水灾準去蠲放(楊/龜)
(山集周憲之主益都簿外邑訴丨丨州檄公檢視通守/者吝於稅且少公輒大言曰若多放一粒租即當奉劾)
(既而躬行田疇所傷果/多公悉丨丨丨丨之)民不忍其去(中興繫年録朱集/文公也調同安簿)
(官滿當路尊敬不敢以屬吏待/同安之丨丨丨丨丨五年後罷)王衮見而下拜(張丞相/商英行)
(述公初調通州簿渝州蠻反詔運使張詵討之惟王衮/未降公言於詵曰蠻亦人耳以禍福諭之宜聴詵檄公)
(行丨丨丨丨丨丨蠻遂平以趙清獻公抃薦召/赴闕初對袖草茅憂國書以進擢光禄寺丞)髙士軒
(晦菴先生年譜公為同安簿廨有燕坐之室為更名/曰丨丨丨以令甲凡簿所當為者大書掲之楣間)辯
藏錢之訟(言行録明道任鄠縣簿令以其年少未知之/民有借其兄宅以居者發地中藏錢兄之子)
(訴曰父所藏也令曰此無證佐何以决之明道問曰爾/父藏錢幾何時曰四十年矣彼借宅居幾何年曰二十)
(年矣即遣吏取錢十千視之謂借宅者曰今官所鑄錢/不五六年即遍天下此錢皆爾未藏前數十年所鑄何)
(也其人遂/服令竒之)
自敘矮屋(開元天寳遺事云張彖登科為華隂簿為守/令所抑嘆曰大丈夫有凌雲蓋世之志而拘)
(於下位若立身丨丨之下使/人擡頭不得乃棄官而去)髯鬚(外史檮杌王建僭蜀/李景上封事以為眉)
(山主簿制曰旌其忠藎之心委以丨丨/之職注曰崔豹古今注羊名髯鬚主簿)短簿(晉王珣為/桓温主簿)
(人曰丨主丨能令/公喜能令公怒)閒官(續通典大中四年赦州有上佐/縣有丞簿俗謂丨丨不領公事)
(殊乖制作/之本意)歎後時(唐蔣欽緒傳始韓琬為髙郵主簿使/京師自負其才有不遇之言題客舎)
(他日欽緒見之笑/曰是子丨丨丨耶)四十為主簿(蘇林廣舊傳仇香字季/和學通三經無知名之)
(援年丨丨/丨縣丨丨)赴官控驢(邵氏聞見録韓參政億李參政若/谷未第時皆貧李先登第授許州)
(長社縣主簿丨丨自丨妻丨韓為負一箱將/至長社箱中止有錢六百以其半遺韓别去)高士不為
(漢孫寳傳以明經為郡吏御史大夫張忠辟寳為屬欲/令教子更為除舎設儲孫寳自劾去忠固還之心内不)
(平後署寳主簿寳徙入舎祭竈請比鄰忠怪之隂使所/親問寳前大夫為君設除大舎子劾去者欲為髙節近)
(舎兩府髙士俗不為主簿子既為之徙舎甚說何也寳/曰丨丨丨丨主簿而大夫以寳為可一府莫言非士安)
(得獨自髙前日君男欲學文而移寳自近禮有來學義/無往教道不可詘身詘何傷且不遭者可無不為況主)
(簿乎忠聞大慙薦寳經/明為議郎遷諫議大夫)
羣公精語出納(闕/)　　檄之要皆總治之(朱文公建陽/縣主簿闕)
(之屬有主簿掌縣之簿書凡民租之版丨丨丨丨丨丨/丨丨獄訟之成丨丨而丨丨勾檢其事之稽違與其財)
(之亡失以/贊令治)
前賢詩詞猶能掣巨鼇(杜詩寄臨邑舎弟書至苦雨黄/河泛溢隄防之患簿領所憂因)
(寄此詩用寛其意舎弟卑棲邑防川丨/領簿曹云云倚賴天涯釣丨丨丨丨)主簿意何如(杜甫/詩輕)
(舟下呉㑹丨/丨丨丨丨)脫身簿尉中(杜甫詩丨丨丨丨/丨始與箠楚辭)才拍翰林
肩(黄山谷詩官棲仇/覽棘丨丨丨丨丨)公歸不受私(陳后山送曽南豐云/子綰為山陽簿詩欲)
(托山陽簿丨/丨丨丨丨)主簿吾宗秀(山谷詩丨丨丨丨/丨其能任為邦)瑶臺影裏
據胡床(山谷詩翰與能詩王主/簿丨丨丨丨丨丨丨)天球不琢中粒温(黄山/谷送)
(謝主簿詩竟陵主簿極多聞萬事不理專討論澗松無/心古鬚鬛丨丨丨丨丨丨丨落筆塵沙百馬奔劇談風)
(霆九河翻胷中恢踈無怨恩當官持廉且不煩吏民欺/公亦可忍慎勿驚魚使水渾漢濱耆舊今誰存駟馬髙)
(蓋徒紛紛安知四海習/鑿齒拄笏看度南山雲)白羽尤能效一揮(烏臺詩話本/朝謝文本書)
(生善用兵為西涼州主簿東坡有詩云/聖朝若用西涼簿丨丨丨丨丨丨丨)門迎長者車(杜/甫)
(對雨邀許主簿詩座對賢人酒丨丨/丨丨丨相邀愧泥濘騎馬到堦除)枳花春滿庭(温庭/筠送)
(洛陽李主簿槲葉曉/迷路丨丨丨丨丨)窮經盡到昔賢心(鄭谷贈咸陽王/主簿可愛咸陽)
(王主簿丨丨丨丨丨丨丨登科/未足酬多學執卷猶聞惜寸隂)讀遍牙籤三萬軸(東坡/送歐)
(陽主簿赴章城鳳雛驥子日相交白髪蒼顔/笑我曹丨丨丨丨丨丨丨却來小邑試牛刀)日餐秋菊
嚼春氷(楊誠齋題太和主簿趙昌父思隠堂/西昌主簿如禪僧丨丨丨丨丨丨丨)徃吟平地
千蒼玉(楊誠齋送簡主簿云丨丨丨/丨丨丨丨還隠孤舟一釣竿)應敵皆言筆有神
(王荆公送何正臣主簿何郎氷/雪照青春丨丨丨丨丨丨丨)父子仇香仍一門(楊誠/齋送)
(羅主簿之官巴陵惟君有子/又擢桂丨丨丨丨丨丨丨)飛上木天校文字(楊誠齋/送羅正)
(夫之官餘干番君小屈習鑿齒且與刺頭簿/書底即看給札試蘭臺丨丨丨丨丨丨丨)
四六警語(印曹/糾縣)　(鸞棲/枳棘)　(屈就棘棲/榮趨瓜戍)　(乃屈丹鉛之㸃/暫為朱墨之勻)
　　　　(深叢見孤羆曽聴阿房之讀/逺方遺雙鯉來司臨邑之曹)
　　　　(鳳凰千仭不辭棲棘之卑/鯉魚尺書見報戍瓜之及)
　　　　(驊騮開道㑹即秣天山之禾/鸞鳯冲霄姑少棲人間之枳)
　　　　(倚賴巨鼇之釣時來為之/低囘祥鳯之棲公等安在)
　　　　(兩府以孫寳為可如彼斯何/百里非仇覽所棲自此升矣)
　　　　(難為弟難為兄正觀競秀/能令喜能令怒佇即蜚英)
　　　　(王渙之得仇覽謂枳棘之棲鸞/杜甫之送封郎誇渥洼之出驥)
　　　　(但欲識荆不願封侯一萬户/且將詣習勝讀儒書三十年)
　　　　(祭竈而請比鄰顧何妨於髙士/棲鸞而以枳棘恐難屈於大賢)　(豈應短簿/而滯長身)
縣尉(漢大縣兩尉小縣一人漢儀後漢百官志長安有/四尉分為左右部城南東置廣簿尉是為左部城)
(西北置明部尉是為右部主追捕盜賊伺察姦非六典/注隋改為正後置尉又分為户曹法曹唐初因隋制武)
(徳元年萬年縣法曹孫伏伽論事是也武徳中復改為/正七年復為尉髙宗時始為品官吏部選授唐職林建)
(隆三年始每縣復置尉一員在主簿之下俸賜與主簿/同見實録㑹要職畧至和二年開封祥符兩縣増置一)
(員元豐五年詔重立法地縣尉竝差使臣元祐元年蘇/轍言舊法縣尉皆用選人近歲竝用武臣自改法以來)
(未聞盜賊為之衰息請復舊法詔除沿邊縣尉依舊外/餘竝差選人崇寧元年詔重法地縣尉舊差武臣處竝)
(依元豐法/見續㑹要)
歴代事實仙吏(白氏六帖一命丨/丨又云神仙之吏)少府(類要云見文苑/英華按李白贈)
(瑕丘王丨丨杜甫貽華陽李少府/如此當是唐時縣尉多稱少府也)黄綬(陳子昻集送齊/少府序丨丨位)
(輕而青/雲望重)五色棒(魏志曹瞞除洛陽比部尉初入尉廨繕/治四門造丨丨丨縣左右各十餘枚有)
(犯禁者不避豪強皆棒殺/之京師斂跡莫敢犯者)鸂鶒灘(唐康駢劇談録河南/伊闕縣前水中每縣)
(官有入臺者先有灘出石礫金沙青澈可愛牛僧孺為/尉一日報灘出縣僚共觀之老吏曰此必分司御史若)
(是西臺當有一雙丨丨僧孺祝曰既能有丨何/惜􁯣鶒言訖一雙飛下不旬日僧孺果拜察院)射鴨堂
(坡詩注孟郊為溧/陽尉開丨丨丨)讀七志(韋述為樂陽尉馬懷素奏/與諸儒即祕書丨丨丨)善
五言(杜審言初為隰城尉雅丨丨丨詩工書翰有能名/嘗謂人曰吾之文章合得屈宋作衙官吾之書跡)
(合得羲之北面/其矜誕如此)著魯議(唐髙郢字公楚舉進士擢第授/華隂尉魯不合用天子禮樂乃)
(引公羊傳丨丨丨見稱/於時由是授咸陽尉)寳劍篇(郭震字子振初為通尉/任俠使氣武后欲詰與)
(語竒之索所為文章上丨丨/丨后覽嘉歎即授鎧曹參軍)著名三傑(富嘉謨轉晉陽/尉與新安吳少)
(微友善同官魏谷倚為太原主簿皆/以文辭丨丨時人謂之北京丨丨)文學知名(裴子餘/補鄠縣)
(尉時同列李朝隱程行諶皆以文法著稱子餘獨以丨/丨丨丨或問長史陳崇業三子優劣崇業曰春蘭秋菊)
(俱不可廢也後/為監察御史)駱劉有文名(丨賓王丨光業李嶠/皆以畿尉丨丨章丨)屈宋
作衙官(見善五/言注)有台輔器(唐婁師徳補江都尉揚州長/史盧承業竒其才嘗謂之曰)
(吾子丨丨丨丨當以子孫相/諉豈可以官屬常禮待之)此明公座(蘇珦授鄠縣尉/雍州長史李義)
(琰謂珦曰鄠縣本多詞訴近日遂絶由公為其疏理因/指顧㕔事曰丨座即丨丨丨也但恨非遲暮所見耳)
位極人臣(武功馬禄師善相長安主簿蕭璿與尉李嶠/李全昌同詣求决馬云大李少府丨丨丨丨)
(小李少府位終卿監蕭主簿中/年湮沈晚達亦當貴皆如其言)春蘭秋菊(見文學/知名注)清水
明鏡(河北尉馮履謙自謂/丨丨見底丨丨照心)聰明小兒(唐盧莊道十六擢/第為河北尉太常)
(謂丨丨/丨丨)聰明尉(魏奉古授雍丘尉嘗公燕有客萆序五/百言奉古曰此舊文援筆例疏之草序)
(者黙然自失列座撫掌奉古徐笑曰適覽記之非舊習/也由是知名時珽淮汴州召奉古前曰此丨丨丨耶)
清心苦節(裴景昇為尉氏尉考滿刺史皇甫亮曰裴尉/豈可使無上考為之詞曰千里無代步之馬)
(三月乏聚糧之資丨丨丨丨從/此可知不旌此人無以激勸)以清謹稱(蕭至中為畿/尉丨丨丨見)
(丨/)以幹治聞(唐顔師古傳隋仁壽中授安養尉楊素謂/曰安養劇縣子何以治之師古曰割雞焉)
(用牛刀素驚其言/大後果丨丨丨丨)以剛正擢(陳倉尉劉仁/軌丨丨丨丨)以廉謹聞(王/屋)
(尉畢綱丨/丨丨丨)挺之材吏(嚴丨丨名浚調/義興尉號丨丨)宋璟大節(上黨尉/丨丨有)
(丨/丨)韋倫幹力(藍田尉丨丨/丨丨勤濟)宗元名聲(藍田尉栁丨丨/丨丨大振一時)擒
姦擿伏(李勉為開封尉號為難理勉與聯/尉盧成軌並有丨丨丨丨之名)不避豪強(見/五)
(色棒/注)望風敬憚(李白為虞城令李錫碣云初拜北海夀/光尉心不挂細務口不言人非郡吏罔)
(測丨丨/丨丨)藍田判獄(李程為藍田尉有滯獄十年程單/言輒判京兆狀最遷監察御史)南
和惠政(唐元徳秀調丨丨尉/治有丨丨陟使以聞)畿邑為冠(劉延祐弱冠補/渭南尉刀筆吏)
(能為畿邑當時之/冠後歴右司郎中)發粟惠歸一尉(員半千授武涉尉歲/旱饑勸縣令開倉以)
(賑貧餒不從㑹令赴州半千便丨倉丨以給饑人刺史/郭齊宋大驚因而按之時薛元超為存撫使謂齊宋曰)
(公百姓不能救使丨丨丨/丨豈不愧也遂令釋之云)歲不獨飽(渭南尉栁公綽/丨歉丨敢丨丨)上
疏諷從禽(𤣥宗聴政之暇從禽自娯又於蓬萊宫側立/教坊以習倡優曼衍之戲酸棗尉袁楚客以)
(為天子春秋方壯恐從禽好鄭將蕩上心乃/引由余大康之義上疏以諷之𤣥宗納焉)歴右司(見/畿)
(邑為/冠注)入翰林(唐白居易調盭厔尉為集賢/校理月中召丨為丨丨學士)遷御史(見藍/田判)
(獄/注)拜察院(見鸂鶒/灘注)拜拾遺(唐李揆字端卿開元末補陳/留尉獻書闕下詔試文章乃)
(擢丨右/丨丨)數年拜相(唐韋貫之自長安/尉不丨丨丨丨)子真為仙(前漢梅/福字丨)
(丨為南昌尉去官一朝棄妻/子去九江至今傳以丨丨)佛道仙道(御史臺記畿尉/有六道入御史)
(為丨丨入評/事為丨丨)
皇朝事實質直剛勁(東都事畧余靖字安道為人丨丨/丨丨為贑縣尉書判拔萃改將作)
(監/丞)一日千里(同上黄庭堅㓜警悟李常見之以/為丨丨丨丨舉進士為葉縣尉)器識(詹/定)
(菴撰孫昭逺墓誌公調長沙尉潭帥張舜民文學方/氣節名天下竒公丨丨厚禮之教以立身行已之)不附
章傑(周益公集趙忠簡歸寓常山縣郡守章傑知中外/士大夫平時多書疏往來可為竒貨以媚時宰密)
(諭邑尉翁蒙之以捜私釀為名馳往掩取蒙之諾守猶/疑漏言潜戒左司伺察之蒙之畧入廨書片紙自從出)
(迎趙氏子告之故趨焚篋中書及屏棄弓刀之屬比䝉/之挾吏卒至一無所得守大怒劾於朝時宰疑其己甚)
(徙蒙之尉蘭溪使避守上初即位大/臣誦言其事詔特改京官除寺監簿)不為秦客(紹興正/論汪涓)
(字養源尉宣城秩垂滿闕令職狀一紙知州秦梓意其/必求即薦之涓終不屈或問何不從内翰求文字陞陟)
(曰若為所薦則終身為秦客/矣涓不辭再為判司一任)通五經(東都事畧馮元字/道宗少好學崔頤)
(正孫奭授以五經大義為江隂尉皆詔擇明/經補學官自陳丨丨丨遂以為國子直講)鐵面少府
(樓攻媿集楊王休字子美調台州黄巖尉邑有豪民武/斷一方具得其姦狀白於郡黥𨽻他州閭里讙傳稱公)
(為丨丨/丨丨)追斬賊酋(神宗實録蘇緘移開封府陽武尉劇/賊黑李二等倚居民為囊槖吏莫能)
(捕緘蹤跡得其所在乃集衆大索縱焚傍鄰十數家賊/首果自火中逸出緘追斬送府府尹賈昌朝大駭曰儒)
(者乃爾/輕生耶)手殺強盜(劉平字士衡景徳中釋褐常州無錫/縣尉丨丨丨丨五人改大理評事知)
(鄠陵/縣)手㦸刺盜(言行録蘇文忠公知潁州潁有夙賊尹/遇羣黨驚刼朝廷以名捕不獲公召汝)
(隂尉李直方謂之曰君能擒此當力言於朝乞/行優賞直方緝知所在躬往捕手㦸刺而獲之)杖遣菜
食之人(樓攻媿集汪大猷字仲嘉初尉江山州符捕來/暮鄉魔賊公曰賊有無尉豈不知第呼菜食一)
(二人杖/遣之)旴江報政録(仁宗實録王博文徙建昌南豐尉/有能聲里人饒光輔者著丨丨丨)
(丨丨刋/於石)境内肅然(樓攻媿集汪大猷字仲嘉調衢州江/山尉所部百人黙識姓名及幹力之)
(優劣下得其用分鄉警捕丨丨丨丨後龍大淵在閣門/聞公諭徳之除亟稱以為當人坐中問曰亦與之熟耶)
(龍曰在此未嘗往來某少為三衢兵官只見/人說江山汪縣尉之賢如出一口聞者益服)召試館閣
(神宗實録胡宿字武平為真州楊子縣尉大水漂溺居/民令不能救宿率公私舟活數千人以張士遜薦丨丨)
(為丨丨/校理)除寺監簿(見不附/章傑注)召為大理丞(東都事畧雷有/終為萊蕪尉發)
(知監劉琪奸贜而代其任太/宗聞其名丨丨丨丨寺丨)為國子直講(見通五/經注)辭薦
與葉齊(長編查道為館陶尉廉介與妻採野蔬為粥以/療飢道不勝貧欲去官㑹都運使樊知古素知)
(道節行欲薦之辭以與其縣主簿葉齊知古曰齊素不/識也道曰公不薦齊道亦不敢當公薦也知古不得已)
(而薦/之)有憂天下心(寳元初有明州慈溪縣尉裴明允者/倜儻不羣雖處賤官丨丨丨丨之丨)
(屢上書言事後/又詣闕上書)人說江山尉(見境内/肅然注)慈溪倜儻(見有憂/天下心)
(注/)
自敘香尉(述異載漢雍仲進南海/香拜洛陽尉號曰丨丨)金瀨詩(孟郊調溧陽/縣尉再投金)
(瀨平陵城林薄署䝉翳下有積水郊間坐水傍裴囘/賦詩曹務多廢令白府以假尉代之而分其半俸)寸
禄(白氏六帖縣/尉一命丨丨)賤官(見有憂天/下心注)位卑(白居易詩王夫子/送君為一尉東南)
(三千五百里路途雖逺丨/雖丨月俸猶堪活妻子)
羣書精語時輩共以為榮(西京雜記云拾遺立𦂳評事/出𦂳赤尉坐𦂳以劇縣决遣)
(權豪畏威也入仕之路歴是/三官者丨丨丨丨丨丨也)才望清髙標格孤秀(吏部/銓注)
(拾遺評事赤尉皆以丨丨丨丨丨/丨丨丨者為之俗號為三𦂳官)
前賢詩詞皎皎鸞鳳姿(李白贈瑕丘王少府詩丨丨丨/丨丨飄飄神仙氣梅生亦何為)
(來作南昌尉秋風佐/鳴琴寂寞道為貴)仙尉趙家玉(李白送趙少府詩丨/丨丨丨丨英風凌四)
(豪維舟至長蘆目送煙雲髙/揺扇對酒樓持袂滿蟹螯)隠吏逢梅福(杜甫送裴虬/尉永嘉詩丨)
(丨丨丨丨遊/山憶謝公)安可識梅生(李白留别西河劉少府詩/世人若醯雞丨丨丨丨丨)已
作觀魚檻(東坡題縣尉水亭詩兩尉鬱相望東西百步/塲揷旗蒲栁市伐鼓水雲鄉丨丨丨丨丨仍)
(開射/鴨堂)凄涼為折腰(杜官定後戲贈詩不作西河尉丨丨/丨丨丨老夫怕趨走率府且逍遥)
受材實雄驁(韓退之薦士有窮者孟郊丨丨丨/丨丨酸寒溧陽尉五十幾何耄)縣尉是
辭人(鄭谷寄藍田韋少府王畿第一縣丨丨丨丨丨館/殿非初意圖書是舊貧研氷泉竇響賽雪廟松春)
(自此升通籍/清華日近身)梅生有仙骨(李白酬談少府一尉居倐忽/丨丨丨丨丨云云壯心屈黄)
(綬浪迹寄滄洲昨觀荆峴作如從/雲漢遊老夫當暮矣蹀足懼驊騮)時譽何籍籍(髙適贈/鉅鹿李)
(少府李侯雖薄/宦丨丨丨丨丨)聲華滿氷雪(髙適酬李少府伊人雖薄/宦舉代推髙節述作凌江)
(山丨丨/丨丨丨)春草迎袍色(岑參送鄭少府赴淦陽子真河朔/尉邑里帶清漳丨丨丨丨丨晴花)
(拂綬/香)花隨黄綬新(岑參送張卿郎君赴硤石尉/草羨青袍色丨丨丨丨丨)青山當
縣門(岑參題永樂韋少府㕔壁白鳥下公府/丨丨丨丨丨故人是邑尉過客駐征軒)白頭新作
尉(鄭谷送許棠之官涇縣丨丨丨丨丨縣在故山中髙/第能卑宦前賢向此風云云佐理人安後篇章莫廢)
(功/)送君為一尉(白居易詩王夫子丨丨丨/丨丨東南三千五百里)黄綬一神仙
(岑參送椘丘麴少府赴官/青袍美少年丨丨丨丨丨)心在青雲世莫知(髙適同顔/少府旅宦)
(迹留黄綬人皆歎/丨丨丨丨丨丨丨)能為白下東南尉(王荆公示李時叔/知子鳴絃意在山)
(一官聊復戲人間丨丨丨丨/丨丨丨藜杖緇巾得往還)瀟洒有林泉(鄭谷詩公堂/丨丨丨丨丨)
(秖隔苔墻/是渚田)日髙窗下枕書眠(杜荀鶴贈溧水崔少府庭/户蕭條燕雀喧丨丨丨丨)
(丨丨/丨)
四六警語(梅仙/隱吏)　(綵棒/梅隠)
發端(顯奉新恩/屈臨仙隠)　(擬自銓曹/掾於巖邑)
起聯(平時仰徳欽聞谷口之名/雅志在民肯薄河西之尉)
　　(一門父子謂皆分唐叔之珪/五色神仙顧少屈趙家之玉)
　　(閥閲髙華識典刑之舊徳/弓刀徼邏託事契於新僚)
　　(一尉東南郡漢儒紀置吏之源/萬里西北風唐人畏宦途之逺)
　　(一雷承之所須僚采之賢/兩義綢繆乃得詩書之友)　(未空冀北之羣/猶作河西之尉)
　　(協贊鳴絃之化/式資綵棒之威)
警聯(致百里無鳴桴之警/寛萬室不安枕之憂)
　　(明敏足以發伏而苔臥緑沈/樽俎足以折衝而雲深紫邏)
　　(吏隠吳門尚晦子真之徳/盜奔晉國已收士㑹之功)
　　(行麒麟於地上未空冀北之羣/盡烏兎於草中先蹙郭東之宄)
　　(五色棒定優於巡檄/一縣花必豫於栽培)　(鍊句少淹於東野/上書徑往於南昌)
　　(村無犬吠/店有雞聲)　(李將軍之英氣惜也未侯/梅子真之故官乆焉涖職)
　　(揚子江頭自難招於隠吏/伍胥山下今正欠於𦂳官)
　　(茅舎之聴雞聲孰非王事/花村之無犬吠即是民庸)
　　(文石陛髙定抱南昌之憤/青冥箭送暫為東野之酸)
　　(假隠吳市笑梅福之非真/蛻跡西河鄙杜陵之未達)
　　(子真忠讜之素名著列仙/通衆志氣之髙勲隆異日)
　　(醉執辱於夜行之李廬陵固異於霸陵/誤誰何於月黑之梅侈袂想逢於縞袂)
結聯(倘藉威靈革賣刀劍之俗/尚能牽挽賦洗兵馬之詩)
　　(天池直上難量激水之鵾鵬/伊闕未留㑹有呈祥之鸂鶒)
　　(鸂鶒雙飛好報金灘之瑞/孔鸞齊列行通玉筍之班)
　　(吟竹弓之射姑倡東野之詩/登文石之途即上南昌之疏)
　
　
　
　
　
　
　翰苑新書前集卷五十九
欽定四庫全書
　翰苑新書前集卷六十
　　　總監當官(州糧料院/監鹽)　(錢監/監酒)　(監倉/監鎮)
總監當官(本朝哲宗正史職官志監當官掌塲務庫藏/出納之事其征㩁場務歲有定額以登耗為)
(殿最賞罰凡課利所入逐日具數申於州四朝志高宗/建炎元年詔諸路州縣監當官有闕令漕臣辟奏一次)
(二年詔監當官以二年為任滿六考許關陞四年詔繁/劇去處止得添差一員乾道六年詔吏部將監當官闕)
(員依條注識字/人中興㑹要)
皇朝事實作院兵器堅利為作院法(言行録胡安定公/瑗字翼之授監某)
(處作院既之官三日從容與老吏言製作利害吏以誠/告曰器不精良由百工皆督其課程趣赴期㑹每茍簡)
(於事備數而已今欲革此弊莫若使工各盡其能竭其/力每事必求精緻仍不使之懈惰然後計其成而定以)
(日力名數可也安定從其說工吏欣然赴功樂/事丨丨丨丨大非前日比矣至今丨丨丨丨)
交引乞嚴偽造之禁(言行録孫侍讀甫字之翰監益州/交子務蜀用鐵錢民苦轉貿重故)
(設法書紙代錢以便市易轉運行使偽造犯法者多欲/廢不用公曰交子可以偽造錢亦可以私鑄私鑄有犯)
(錢可廢乎但嚴治之不當/以小害廢大利卒不能廢)
庫務置籠㕔事以防疑謗(東萊集榮陽公家塾記范侍/郎育作庫務官隨行箱籠只)
(置㕔事上/以防疑謗)
監門不雨上疏(東都事畧鄭俠字介夫監安上門安石/將以為經義局檢討俠辭㑹時大旱丨)
(丨俠於是/丨丨云云)
茶庫好學有文(東都事畧章望之字表民丨丨/丨丨監杭州茶庫逾年辭疾去)管庫幾
十年(東都事畧吕希哲字原明/前後為丨丨者丨丨丨矣)
監場承矩薦王旦(同上王旦傳旦監潭州銀場/何承矩好儒士形於稱薦)
監稅有徳者(榮陽公家塾傳吕希哲字原明熙寧初監/陳留稅章樞密楶方知縣事心甚重公一)
(日與公同坐遽峻詞色折公以事公不為動章歎曰公/誠丨丨丨我聊試公爾張横渠曰雖蠻貊之邦行矣於)
(吕原明/見之)公勤廉幹者具奏(太平興國三年十月詔諸路/轉運使副常體量部内監當)
(京朝官内丨丨丨丨顯有勞/績丨丨名聞丨與親名差遣)
州糧料院事實出納不限時日(神宗實録趙清獻公抃/字閱道監潭州糧料院)
(丨丨丨丨丨丨/槩量平人便之)召除集賢校理(胡宗愈傳諡修簡監楚/州糧料院伯父宿為樞)
(密副使出守杭陛辭英宗問之曰子弟誰可繼卿者乎/宿以宗愈對㑹曽公亮薦丨試學士院丨丨丨丨丨)
錢監(國朝自開寳平呉之後因其舊制置錢監於番/昜既而江淮荆浙閩廣之地皆有監聖朝職畧)
歴代事實鐘官(漢書志王莽時主/鑄錢官曰丨丨)圜府之職(選管錢/官稱)
皇朝事實涖金冶之司(胡文恭行/成有宗制)司寳野之饒(胡文恭/行葛源)
(制丨南州丨丨丨丨佐縣官圜/府之用宣勞於外興利在公)收七福廣五銖(同上沿/挾銅之)
(令以丨丨丨因採/山之法以丨丨丨)增課十餘萬(真宗實録劉濛叟掌饒/州鑄錢監江南舊鑄鐵)
(錢至是改用銅錢濛叟/在職三年丨丨丨丨丨)
前賢詩詞官曹似是錫與銅(王頥赴建州錢監詩未/能便乞岣嶁令云云)
監倉事實治事不懈(言行録傅獻簡公堯俞復起居舍/人監衞州黎陽倉草場郡守檄邑)
(官代公治出納公曰不可居其官不可曠/其職雖祁寒隆暑必躬坐庾中丨丨丨丨)當庾氏之掌
(胡文恭行裴/士傑制云云)服勞廩委(公是行劉誥/制丨丨丨丨)
旁引掌粟入之藏(周禮倉人丨丨丨丨丨辨九穀之物/以待邦用若穀不足則止餘法用有)
(餘則藏之以待/歲凶而頒之)居官長子孫(前王嘉傳嘉上疏曰孝文/時吏丨丨者或丨丨丨以)
(官為氏倉氏庫氏/則倉庫吏之後也)治粟都尉(韓/信)太倉令(漢淳/于意)
前賢詩詞空垂不世名(方干寄普州司倉賈島豈料多/才者丨丨丨丨丨閒曹猶得醉)
(薄俸亦/勝耕)發廩忻斯箱(髙適贈司倉校緡閱/幣藏丨丨丨丨丨)不知公子是
監倉(東坡泗州南山監倉蕭淵詩但見/東軒堪隠几丨丨丨丨丨丨丨)一官倉庾真堪
老(同上丨丨丨丨丨丨/丨坐看松根落斷崖)
監鹽事實置均輸(前食貨志丨/丨丨鹽鐵官)㩁束池鹵(元微之行唐/慶制云丨丨)
(丨丨生/息倍稱)鹽鐵㩁束之籍(杜牧行/李鄠制)領鹽鹵之務(白集裴𢎞/泰制以幹)
(蠱之才丨丨丨丨丨/管㩁條制動皆得宜)修牢盆謹衡石(劉禹錫崔公倕碑/公幹池鹽於蒲丨)
(丨丨丨丨丨煎和既精斂散乃盈商通而荐至吏懼而/循法幾不絓網而國用益饒歲杪㑹其所入贏羨什百)
(詔下褒/其能)
皇朝事實學士鹽(四朝國史劉忠肅公摯傳公責監衡/州鹽倉先是倉吏與網兵姦利相市)
(雜以偽惡人未嘗食善鹽摯悉意核視且除/其羨以為償弊減十七八父老目為丨丨丨)復海陵堰
(仁宗實録范文正公仲淹字希文監泰州西溪鹽/稅貽書發運使張綸丨丨丨丨綸表知興化縣)築捍
海堤(言行録范仲淹監泰州西溪鹽稅建白於朝請/丨丨丨丨於三州之境長數百里以衞民田)
旁引膠鬲舉於魚鹽
監酒事實題詩知名(石林詩話劉季孫字景文監饒州/酒務王荆公為江東提刑廵歴至)
(饒按酒務始至㕔事見屏間有丨小丨曰呢喃燕子語/梁間底事來驚夢裏閒說與旁人應不解杖藜攜酒到)
(芝山問專知官誰所作答以季孫詩即召與之語嘉歎/升車而去不復問務事既至傳舎適學生持狀請差官)
(攝學事公判監酒殿/直一郡大驚遂丨丨)上河西兵論(仁宗實録陳執中諡/恭公監慶州鹽酒稅)
(丨丨丨丨/丨五篇)有史學(東都事畧劉恕字道原丨丨丨司馬/光修資治通鑑奏請同編修光出知)
(永興軍恕亦以親老告歸/南康乞監酒稅以就養)課贏者升奬(國朝㑹要慶歴/四年詔舊制諸)
(道㩁酤滿三萬貫舉官監/臨歲滿而丨丨丨丨丨之)召為正言(東都事畧鄒浩字/志完監袁州酒稅)
(丨還復丨/右丨丨)
旁引辨五齊之名(周禮酒正掌酒之政令以式法授酒/材丨丨丨丨丨一曰泛齊二曰醴齊)
(三曰盎齊四曰/緹齊五曰沈齊)麴蘖必時水泉必香(記月令仲冬之月/乃命大酋秫稻必)
(齊丨丨丨丨湛熾必潔丨丨丨丨陶器必良火齊必得/兼用六物大酋監之無有差貸注大酋者酒官之長也)
(湛漬也熾炊也火/齊醒熟之調也)𣙜酤(前漢武帝紀/初丨酒丨)
前賢詩詞詩篇四海傳(簡齊詩盆盎三年/裏丨丨丨丨丨)欲試賢公子
(東坡送歐陽辨監澶州酒/紛紛糟麴間丨丨丨丨丨)糟麴困薰煮(東坡端平游真/如子由在酒局)
(寧知是官身/丨丨丨丨丨)憶昔洛陽董糟丘(李白詩丨丨丨丨丨丨/丨為余天津橋南造酒)
(樓/)我方凍坐酒官曹(黄山谷詩丨丨丨丨丨/丨丨為公然薪炙氷硯)晨對梅花
無酒温(簡齋詩註晁無咎謫監信州酒日和東坡/梅詩落身麴蘖盆盎裏丨丨丨丨丨丨丨)
監鎮事實不行市易法(長編蘇軾奏云趙挺之元豐末/通判徳州黄庭堅監本州徳安)
(鎮挺之希合提舉官楊景棻意欲於本鎮行市易法庭/堅謂鎮小民貧不堪誅求若行市易必致星散公文往)
(來士夫/傳笑)召為檢討官(東都事畧黄庭堅字魯直李常見/其詩文以為超逸絶塵獨立萬物)
(之表者由是名聲始震監徳安鎮/丨丨校書郎為神宗實録丨丨丨)
四六警語發端(祇奉茂恩/榮司清職)　(光奉恩綸/榮司征𣙜)
錢監(飛翔盍寘於班聯/流滯尚淹於筦庫)
　　(惟周察二酺之食以稽其耗登/惟齊立四量之制以供其歛貸)
　　(周圜九府㑹見於充盈/漢札十行佇問於褒擢)
　　(文獻故家乆懋清明之徳/坻京宿庾暫司紅粟之儲)
監倉(雖播糠眯目之無堪/念聳壑昻霄之不逺)　(銖銖而校固當謹於司存/陳陳相因行有禆於國用)
　　(筮仕云初姑㑹計而已矣/推轂自此將騰踏而去之)　(方朝家修㑹計之書/賴庾氏酌盈虚之數)
監稅(市無阿枉正有須第五之平/國以富強將小試計然之䇿)
　　(課竒贏於一關之間此則賢公子不屑為者/際扶揺於萬里之始敢以賤有司而輕視之)
監場(為貧而仕孟軻不恥於抱關/辭尊居卑孔子嘗為於委吏)
　　(上思利民遂鑿山而出貨/地不愛寳興連嶺以為場)　(是為足國裕民之源/豈止征利生財之本)
　
　
　
　
　
　
　
　
　翰苑新書前集卷六十
欽定四庫全書
　翰苑新書前集卷六十一
　　家世(附父子兄弟/)
歴代事實世稱德門(韓文潞氏得姓歴二千年/凡二十三世丨丨丨丨)鳴珂里
(張嘉貞為相嘉祐任金吾昆弟毎朝軒蓋/騶導盈閭巷世號所居曰丨丨丨嘉祐傳)鳳閣王家(唐/王)
(從易昆仲三人開元中/鳳閣舎人號丨丨丨丨)萬石張家(唐張文瓘傳潜官至/魏州刺史沛同州刺)
(史洽衛尉卿涉殿中監父子兄弟五/人皆至三品官時人謂之丨丨丨丨)三㦸崔家(唐崔儼/傳為諫)
(議大夫其羣從數十人自興寧里謁大明宫車蓋騶哄/相望毎歲時宴於家以一榻置笏猶重積其上琳與弟)
(太子詹事珪光禄卿瑶俱/列棨㦸世號丨丨丨丨)世號太尉家(韓退之唐興元/少尹墓誌房故)
(為宦族稱世有人自太尉琯以徳行為相相𤣥宗肅宗/名聲益彰徹大行丨丨其門為丨丨丨宗族子弟皆法)
(象其/賢)三相張家(張嘉貞張延賞張𢎞靖/皆為相世號丨丨丨丨)七葉珥貂(漢功/臣惟)
(金張二家親近貴寵比於外戚左/思詩云金張襲舊業丨丨丨丨蟬)三世僕射(唐髙士廉/遷右僕射)
(三世居此/官人榮之)八葉宰相(梁蕭氏興江左實有功在民厥終/無大惡以浸徽而亡故餘祉及其)
(後裔自瑀逮遘凡丨丨丨丨名德相/望與唐盛衰世家之盛古未有也)七世内侍(前漢金日/殫賛世名)
(忠孝丨/丨丨丨)累世寵貴(後漢鄧禹傳鄧氏丨丨丨丨凡侯者/二十九人公二人大將軍以下十三)
(人其餘不/可勝數)五世相韓(前張/良傳)十世為卿(前汲黯之先有寵/於衞君至黯丨丨)
(丨丨/大夫)四世太尉(後王震傳自震至彪丨丨丨丨徳/業相繼與袁氏俱為東京名族)九世
清徳(晉羊祜傳世吏三千石/至祜丨丨以丨丨聞)三世掌制誥(唐書自李徳/林至百藥安)
(期丨丨/丨丨丨)一門九侯(漢李尋說王根云將軍一門九侯二/十朱輪漢興以來臣子貴盛未嘗如)
(此/)一門三相(見前三相/張家注)萬石君(漢石/奮傳)位司徒者四世(唐/元)
(明傳逺祖滂為漢司徒自滂至明凡/十二世其間丨丨丨司空者丨丨)竇氏貴盛(唐書丨/丨自武)
(徳以來尚主者八人女為王妃/者六人唐世丨丨莫與為比)
父子咸以為榮(栁文昔韋孟以詩禮傅楚而郊廟之制/卒正於𤣥成鄭𤣥以箋注師漢而禪代)
(之儀卒集於小同賈誼以經術起而嘉最好學/盧植以儒學用而諶為祭酒舊史丨丨丨丨)膏粱華
腴(唐桞方氏族論曰三世有三/公曰丨丨有令僕曰丨丨)傳龜襲紫(後漢隂/識傳賛)父子
為相(蘇頲頌父子與宋璟同相璟曰僕射長厚自/是國器獻可替否盡公不私則丞相過之)父子
名播四海(晉陸機傳機曰我/丨丨丨丨丨丨)父子列將(前蘇武傳武曰/我丨丨位丨丨)
(爵通侯兄/弟相近)並為師傅(前漢疏廣傳廣為太傅兄子受為/少傅每朝太傅在前少傅在後)
父子繼相(唐戴至徳傳胄子至徳丨/丨相丨為宰丨世詫其榮)拜前拜後(公羊傳/周公丨)
(丨魯公/丨丨)父子代作帝師(范曄後漢書中興桓氏尤盛自/榮至典世宗其道丨丨兄弟丨)
(丨丨/丨)父子同為省貳(唐書崔湜遷兵部侍郎父挹為禮/部侍郎丨丨丨丨丨副丨自唐以)
(來未有/是事)父子至相(前平當傳漢興惟/韋平丨丨丨宰丨)父子為相(唐韋思/謙子承)
(慶嗣立丨丨並丨/宰丨世罕見之)屏風隔坐(吳紀亮為尚書令子隲為/中書令每朝㑹詔以御丨)
(丨丨/丨)雙珠出老蚌(後漢韋康字元將弟仲將孔融與其/父書曰元將淵才雅度偉世之器也)
(仲將文敏篤誠保家之主/也不意丨丨近丨丨丨)
兄弟兩驥(劉正兄弟二/人世號丨丨)雙珠(孟昶與弟顗並美風/姿時人謂之丨丨)二龍
(呉志劉繇字正禮兄岱字公山陶丘洪薦舉茂才刺史/曰前年舉公山奈何復舉正禮乎洪曰若明公用公山)
(於前擢正禮於後所謂御丨/丨於長途騁騏驥於千里)八龍(後荀淑傳有子八人/儉緄靖燾注爽肅專)
(並有稱名時/人謂之丨丨)兩鳳連飛(北齊崔陵與弟仲文同/日受拜時號丨丨丨丨)龍躍雲
津(晉張華見褚陶謂陸機/曰君兄弟丨丨丨丨)三楊(唐楊憑與弟凌皆有名/大歴中踵擢進壬時號)
(丨/丨)兩到(見前賢/詩詞類)三珠樹(晉杜易簡稱王勔王/勮王勃為丨丨丨)三列宿(韋/叔)
(諧叔謙季武同/省時號丨丨丨)河東三鳳(唐薛收傳收與從弟元欽及/族弟徳音齊名世稱丨丨丨)
(丨/)賈氏三虎(後賈彪傳兄弟三人/天下稱曰丨丨丨丨)平輿淵二龍(後漢許/劭傳劭)
(平輿人兄䖍亦知名汝南/人稱丨丨丨中有丨丨)馬氏五常(蜀志馬良兄弟五/人並有才名鄉里)
(諺曰丨丨丨/丨白眉最良)王門龍鳳(南史王僧䖍戒子書曰丨丨/中優者如丨丨劣者猶虎豹)大
馮君小馮君(前馮野王弟立治行相似吏民歌之曰丨/丨丨丨丨丨兄弟繼踵相因循聰明賢智)
(惠吏民政如魯衛徳化/均周公康叔猶二君)玉昆金友(南史王琳子銓弟錫/銓雖學不及錫而孝)
(行齊焉時人以銓錫二/人可謂丨丨丨丨矣)慈明無雙(後荀爽字慈明潁川/為之語曰荀氏八龍)
(丨丨/丨丨)僧彌難為兄(晉書王珣弟珉名出珣右時人/語曰法護非不佳丨丨丨丨丨)季方
難為弟(世說陳寔曰元方難/為兄丨丨丨丨丨)當今無對(晏公類要云陳/羣與孔融論汝)
(潁人物羣曰荀文若休/若友若仲豫丨丨丨丨)以弟代兄(唐武后紀韋嗣立為/萊蕪令太后召問曰)
(卿父嘗言臣有兩兒堪事陛下卿兄/弟在官誠如父言朕以卿代兄承慶)前兄後弟(南史夏/侯䕫為)
(豫州刺史兄亶先經此任並有恩/惠百姓歌曰丨丨丨丨布政優優)棠棣碑(唐賈敦頤為/洛州刺史百)
(姓植碑頌美及敦實又立/頌於兄碑之側號丨丨丨)連珠集(竇羣傳羣兄弟工辭/章為丨丨丨時稱昆)
(弟若五/星然)時號三君(後漢陳紀字元方弟諶字季方與紀/齊徳同行父子並著髙名丨丨丨丨)
(每宰府辟召常同時旌/命羔鴈成羣當世榮之)孫郎(三國志孫策字伯符從袁/術術甚竒之以堅部曲還)
(術嘗歎曰使術有子/如丨丨死後何恨)
皇朝事實一門二相(本朝吕蒙正夷簡丨丨丨丨二十/年居政府又賈黄中昌朝一門二)
(相/)三參政二侍郎(燕山竇禹鈞五子儀儼偁侃僖皆登/第馮道贈之詩曰靈椿一株老丹桂)
(五枝芳竇為尚書毎對客即丨丨丨丨/丨丨一起居皆侍焉天下榮之劇談録)一門六内翰(青/瑣)
(集本朝吕䝉正文靖公子公弼公/著公亮公孺俱為内翰長有名徳)王韓二族(國史初翰/林學士彭)
(乘不訓子弟范宗翰上啓責之曰王氏之琪珪玘瓘器然/盡璠璵韓氏之綜絳縝維才皆經緯非䕃而得由學而)
(謂王氏皆以玉為名故云今天下衣/冠子弟取髙科者丨丨丨丨為盛)父子宰相(朝野雜/記國朝)
(丨丨丨丨二家吕許/公申公韓魏公儀公)祖孫宰相(同上丨丨丨丨一/家曽魯公欽道)兄弟
宰相(同上丨丨丨丨一/家韓康公莊敏)父子執政(同上丨丨丨丨十三/家曹武惠子武穆韓)
(忠憲子獻肅持國莊敏石元懿子文定陳晉公子恭公/王仲明子忠簡王惠獻子安簡吕文靖子惠穆正獻范)
(文正子忠宣恭獻魯宣靖子令綽蔡新州子彦清/蔡儋州子居安秦申王子伯陽王敏節子能甫)祖孫
執政(同上丨丨丨丨八家張師黯孫簡翼王文獻孫康/靖梁莊肅孫才甫富文忠孫季申張章簡孫元量)
(張榮僖曾孫忠文錢文僖𤣥/孫處和蔣頴叔曽孫子禮)兄弟執政(同上丨丨丨丨/十二家吕正南)
(弟正惠陳文忠弟文惠任康懿弟安惠吳正肅弟正憲/吕惠穆弟正獻韓獻肅弟持國莊敏王文公弟和甫蔡)
(儋州弟元度鄧子能弟文簡洪/文惠弟文安宇文仲理弟肅愍)叔姪執政(同上丨丨丨/丨四家胡文)
(恭從子修簡林文節從子彦振史簽/樞從子文惠章文憲從孫質夫子厚)三世宰相(同上丨/丨丨丨)
(一家吕文穆從子/文靖從孫正獻)三世執政(同上丨丨丨丨二家韓魏/公子儀公曽孫似夫曽魯)
(公子令綽/孫欽道)四世執政(同上丨丨丨丨一家吕許公從/父文穆子惠穆正獻曽孫舜徒)父
子建節(同上丨丨丨丨十三家劉光世父延慶錢忱父/景臻邢煥子孝揚韋淵子謙呉玠子拱吳璘子)
(挺郭浩孫是楊存中子琰劉琦父武/仲呉益子琚珽吳蓋子環吳挺子曦)兄弟建節(同上丨/丨丨丨)
(七家呉玠璘錢忱愐韋謙讜呉益/蓋呉拱挺吳琚瓌珽李孝友孝純)四世節度(同上丨丨/丨丨二家)
(錢忱髙祖淑曽祖惟演父景臻/鄭藻父子紳父成之從子興裔)父子學士(朝野雜記錢/文僖公記父)
(子入院一家李文正昌武其後父子入院者又四家錢/希白子飛梁仲素莊肅蘇儀甫子容洪忠宣景伯景巖)
(景/盧)兄弟學士(同上兄弟入院者二家陳文惠慶肅二宋/元憲景文二吳正肅正憲二韓康公持國)
(二蘇文忠文定二曽文肅文昭二蔡元長元慶二宇文/仲理仲通三洪文惠文安景盧然洪氏父子兄弟入翰)
(苑者四古/今未有)父子賢良(朝野雜記丨丨丨丨一/家錢希白子明逸彦逺)兄弟賢良
(同上丨丨丨丨二家二錢/子髙子飛二蘇文忠文定)對客侍立(丁晉公談録竇儀/尚書本燕人為性)
(嚴重家法整肅尚書每丨丨坐即二侍/郎三起居四參政五補闕皆丨丨焉)宰相侍立(陳文/惠公)
(堯佐字希元父秦國公省華三子長曰堯叟為樞密使/同平章事季曰堯咨為武信軍節度皆舉進士第一人)
(三子已貴秦公尚無恙毎賓客至其家公及伯季侍立/左右坐客䠞蹜不安求去秦公笑曰此兒子輩爾故天)
(下皆以秦公教子為法/而以陳氏世家為榮)父子名動京師(東都事畧蘇洵/字明允嘉祐間)
(與其二子軾轍至京師歐陽脩得洵書二十篇大愛其/文辭以為賈誼劉向不過也其二子同舉進士又同登)
(制科一日丨丨隠然丨丨丨丨而蘇氏文章遂擅天下/一時學者皆尊其賢學其文以為師法以其父子俱知)
(名號為/老蘇)父子繼世掌史(東都事畧來敏求字次道以力/學被遇朝廷有文命事未嘗不)
(在選中丨丨丨丨/丨丨時以為榮)父子在廷(歐陽六一集吳正肅公育/字春卿公在二府太保公)
(以列卿奉朝請丨丨/丨丨士大夫以為榮)梁顥有子(東都事畧梁適字仲賢/顥之子也適少孤撮顥)
(制誥并自為文以獻/真宗曰丨丨丨丨矣)文學世其家(同上歐陽脩傳子棐/字叔弼年十二三脩)
(著鳴蟬賦棐侍脩語之曰兒果能為此賦否/因書以遺之及長舉進士棐以丨丨丨丨丨)内舉為將
(洓水紀聞曹侍中對太宗曰臣二子璨與瑋材器可取/臣若丨丨皆堪丨丨上問其優劣對曰璨不如瑋已而)
(果/然)手植三槐(東都事畧王旦字子明父祐嘗丨丨/丨丨於庭曰吾之後必有為三公者)韓氏
八子(同上韓億字宗魏億方重有守治家嚴肅八子綱/綜絳繹維縝緯緬而絳縝位宰相維門下侍郎)
竇氏五龍(同上竇儀字可象父禹鈞在周為諫議大夫/五子曰儀儼侃偁僖相繼登科時人謂之丨)
(丨丨/丨)二宋(同上宋庠字公序舉進士開封禮部俱第一/與弟祁同時有名以詩賦為學者所宗謂之)
(丨/丨)二何(同上何孫字漢公弟僅字鄰幾與孫俱有/名於時兄弟皆以進士冠天下學者榮之)二蘇
(同上蘇轍字子由與兄軾/同舉進士又同舉直言)三孔(同上孔文仲字經父舉/進士又舉賢良方正弟)
(武仲字常父舉進士第/一平仲字毅父舉進士)三曽(同上曽布字子宣學於其/兄鞏舉進士又言行録曾)
(肇亦舉/進士)偕中進士(同上劉攽字貢父少踈俊與兄/敞同學博讀羣書遂丨丨丨丨)俱以
文名(同上扈蒙字日用與從弟載丨丨丨學知丨鄠杜/間宋興蒙入翰林為學士載官至知制誥翰林學)
(士五代/史有傳)俱以儒名(同上尹洙字師魯兄源字子漸與洙/丨丨丨學知丨舉進士洙亦舉進士)
弟拜相兄草麻(錢惟演金坡遺事希白惟演從兄也惟/演拜相希白當制世稱丨丨丨丨丨丨)
(自古未有惟座主拜相/門生草麻前代記之矣)
羣書精語家世以清白崇徳(陳子/昻文)實公侯之子孫(陳子/昻文)
(丨丨丨丨丨丨/有山河之氣象)蟬聯珪組世為顯著(李白/集)太師之子太
尉之孫(韓文莊獻皇太后之弟今天子之舅/丨丨丨丨丨丨丨丨司徒之曽孫)奕奕四世
崔之為冠(劉賓/客集)言門閥者為時表(劉賓客集言冠冕者/許為世雄丨丨丨丨)
(許丨/丨丨)清望標門(白樂天文丨丨丨/丨榮冠山東之族)典章飽於聞見(杜牧/之文)
(朝廷丨丨/丨丨丨丨)名卿賢相之家(杜牧之文丨丨丨丨丨丨清/風素範之族子孫森羅髦俊)
(並/作)帶礪傳於子孫(唐文粹鍾石享於祖/考丨丨丨丨丨丨)四節輝映(唐文/粹一)
(門丨丨丨/丨當時)庭列鍾彞笥傳組綬(司空表/聖文)世有顯人(韓退/之集)
(杜氏大家/丨丨丨丨)愛甘棠況其子乎(左襄十四年士鞅曰武子/之徳在民如周人之思召)
(公焉丨其丨/丨丨丨丨丨)
前賢詩詞門閥冠雲霄(杜甫/詩)世家表甲第(白樂/天詩)家聲蓋
六合(杜甫送魏少府鄭公同葉縣長大常苦飢衆中見/毛骨猶是麒麟兒磊落貞觀事致君樸直詞丨丨)
(丨丨丨行/色何其微)地甲門闌大(元微/之集)世禄金張貴(孟浩/然詩)簮笏自
懷綳(韓退/之集)同時為諸侯(岑參送王綺詩君家一何盛赫/奕難與儔伯父四五人丨丨丨)
(丨/丨)族大徽音逺(欒城/集)七葉珥漢貂(左太冲詠史詩金張/藉舊業丨丨丨丨丨)
名家莫出杜陵人(杜甫/詩)家聲赫奕冠前賢(劉賓/客詩)靈運子
孫俱得鳳(蘇東坡答馬忠玉丨丨丨丨/丨丨丨慈明兄弟孰非龍)尚書勲業超千
古(杜甫送向卿詩丨丨丨丨/丨丨丨雄鎮荆州繼呉祖)後有祕丞前給事(楊誠齋/送羅主)
(簿君家人物已數世丨丨丨丨丨丨丨/近來復見鄉先生武岡史書五經笥)高門世業有公
卿(方干寄于/郎中詩)雙珠出海底(李白詩丨丨丨丨丨俱是連/城珍聰明兩特達餘耀照傍)
(人英聲振名都/髙價出珠鄰)克家何妙年(杜甫送李長史食徳見從/子丨丨丨丨丨一毛生鳳)
(穴三尺/見龍泉)疉玉生文翰(李賀送韋仁實兄弟入闗/韋郎好兄弟丨丨丨丨丨)兄弟早
有名(岑參呈麴判官丨丨/丨丨丨甲科皆秀才)君家兄弟不可當(岑參送韋/員外家花)
(樹歌丨丨丨丨丨丨/丨列卿御史尚書郎)如君兄弟天下稀(岑參送魏升/卿丨丨丨丨)
(丨丨丨雄詞/健筆皆若飛)俱有千里骨(蘇東坡送歐陽推官喜/見三年少丨丨丨丨丨)麒麟
閣畫鴻鴈行(杜甫送向卿逆胡冥冥隨煙燼卿家兄弟/功名震丨丨丨丨丨丨丨紫極出入黄金)
(印/)玉秀蘭芳好弟昆(岑參/詩)君家兄弟真連璧(蘇東坡詩/丨丨丨丨)
(丨丨丨門十/朱輪家萬石)
四六警語(筆槖世臣/箕裘家學)　(名門濟美/雋軌舒翹)　(喬木聞家/茁蘭秀質)
　　　　(峻閥摩雲/清規照水)　(雲霄閥閱/氷雪丰標)　(拂世聲猷/承家學問)
　　　　(玉鉉家聲/金甌姓氏)　(文惠家慶圖乃士夫之共羨/夷簡宰相器為伯父之見推)
　　　　(閥閲芬芳推趙孟高曹之族/才名卓犖追絳維綜縝之章)
　　　　(如蜀三蘇交臂授文章之印/如呉二范傳心有名節之燈)
　　　　(上駟領渥洼之種並轡驅馳/威鳳引丹穴之雛同聲倡和)
　　　　(一翁二李獨為我宋之宗師/四海九州家有眉山之述作)
　　　　(父如龍兄如虎迭著勲勞/伯吹壎仲吹篪競騰聲價)
　　　　(我聞在昔有伊尹伊陟之相望/民到於今稱召虎召公之似是)
　　　　(丹青霖雨家傳三世之畫圖/朱紫風流人敬千鍾之名字)
　　　　(逺有源流如二馬二班之父子/相輝華萼過三錢三孔之弟兄)
　　　　(八龍競躍於雲津俱稱相種/一鳳獨儀於天宇見謂人豪)
　　　　(先正負宇宙之大名經綸未了/有子習家庭之官譜出處尤髙)
　　　　(挺挺兩申公之列孫祖摩肩/英英先太史之賢弟兄接踵)
　　　　(水斷蛟陸剸犀出神鋒於寳匣/前鞭鸞後笞鳳騁逸駕於華徒)
　　　　(昔在元樞不作漢唐之人物/篤生令子克紹方吕之世家)
　　　　(名父之子名子之父欽向親傳/難兄之弟難弟之兄毛原並秀)
　　　　(月旦題評元方季方之行誼/天庠模楷大陸小陸之文章)
　　　　(家豈不置文選恥争寒士之科名/世皆稱有天人宛似謫仙之風骨)
　　　　(宦學典刑世有甘棠之笏/風流醖藉人皆濯栁之標)
　　　　(周拜乎前魯拜乎後邁韋平父子之榮/陟格於帝尹格於天卜堯舜君民之業)
　　　　(君陳父子固存世績/越公兒郎信有家風)
　　　　(謝莊幸生謝朏信成衣鉢之傳/魏徴更有魏謩立見旂常之繼)
　　　　(疏廣與受早成給侍之恩/謝安有𤣥當是後來之慶)
　　　　(平氏之與韋氏僅聞閥閲之傳/周公之謂魯公蓋襲勲勞之舊)
　　　　(一門人物麟儀儀鳳師師/三葉相家印纍纍綬若若)
　　　　(貂蟬相望真成四世而五公/鴈序聯輝可謂一門而萬石)
　　　　(識其小者指為東閤之郎君/見而知之始信西州之佳士)
　　　　(雖莫薦夷簡於任推官之時/諒已識謝𤣥於佳子弟之日)
　　　　(奥學開源父子三蘇之復出/雄文機輔弟兄二陸之相輝)
　　　　(非謂國之喬木以有世臣/尚愛公之甘棠而況有子)
　　　　(喬木非謂故國文獻猶存/幽蘭稱其佳兒典刑是似)
　　　　(彬彬文獻盡鋤紈素之驕/奕奕簡編獨取簞瓢之樂)
　　　　(一門將相琳琅帶礪之盟/三世勲庸赫奕旂常之紀)
　　　　(魯臧孫之後蓋有聞人/唐鄭公之孫克肖前烈)
　　　　(琳琅相映不數丹桂五枝之榮/印組交輝將繼一門萬石之盛)
　　　　(篤行先正藴玉結之操今聞抱孫/慶元名相啓金縢之書施及猶子)
　　閥閲子弟
歴代事實平原佳公子(史記太史公曰丨丨君/翩翩濁世之丨丨丨也)世家子
弟(前食貨志云如淳曰/世世有禄秩家也)游閒公子(同上宛孔氏有/丨丨丨丨之名)越公
兒郎有家風(隋楊洪傳云丨丨/丨丨故丨丨丨)在臺閣習見故事(通鑑/後漢)
(殤帝紀黄瓊昔隨父丨丨丨丨丨丨丨及/後居職練達官曹争議朝堂莫能抗奪)興吾宗者此
子(晉顧和傳總角便有清操族叔榮雅重/之曰此吾家麒麟丨丨丨丨必丨丨也)佳子弟(晉王/羲之)
(傳羲之深為從伯敦導所器嘗謂羲之/曰汝是吾家丨丨丨當不減阮主簿)芝蘭生堦庭(晉/書)
(謝安問諸子弟曰子弟何與人事車/騎𤣥答曰譬如丨丨欲丨於丨丨耳)謝𤣥不負所舉(通/鑑)
(晉武帝紀詔求文武良將丨安以兄子丨應詔郗超/歎曰安之明乃能違衆舉親𤣥之才足以丨丨丨丨)真
吾家千金(晉書謝朏傳朏幼聰慧謝莊器之十歲能屬/文莊游山使朏命篇攬筆便就王景文曰賢)
(子足稱神童後來復為/特達莊曰丨丨丨丨丨)寄門户(唐任瓌傳瓌早孤叔父/忠每曰吾子雖多庸保)
(耳所以丨丨/丨者瓌也)諸賢雋子(世說晉林下丨丨各有丨丨籍/子渾器重宏曠康子紹清逺雅)
(正濤子簡練通髙潔咸子瞻虚夷有逺心瞻弟孚爽朗/多所遺秀子純梯並淑令有流戎子萬有大成之風惟)
(劉伶子無聞凡諸子惟瞻/為冠紹簡亦見重當時)我家龍文(北史楊愔傳愔叔/父見愔曰愔將相)
(器謂人曰此兒駒齒未落已是丨/丨丨丨更十歲當求之千里之外)顯官須子弟為(唐選/舉志)
(李徳裕曰朝廷丨丨丨公卿丨丨丨之何者少習其業/目熟朝廷事臺閣之儀不教而自成寒士縱有出人之)
(材固不能閑習也/則子弟未易可輕)真楊震子孫(後漢靈帝謂楊震孫竒/曰卿強項丨丨丨丨丨)
挺挺有祖風(唐魏徴傳謩之論/議丨丨丨丨丨烈)積習名教(唐栁公綽傳/子仲郢有父)
(風牛僧孺曰非丨/丨丨丨何以致此)
皇朝事實不墜門閥(東都事畧李昉傳昉為相子宗諤/至諫議大夫真宗謂宰相曰國朝)
(將相能以聲名自立丨丨/丨丨者惟昉與曹彬家耳)真名家駒(楊誠齋集權邦彦/字朝美公家儒學)
(三世公自兒童時嶷如成人七歲聞講毛詩退能為家/人說大義十三入郡學頭角巍然父光禄公見而竒之)
(曰丨丨丨丨/一日千里)夷簡宰相才(東都事畧吕蒙正傳真宗謂/蒙正曰卿諸子孰可用蒙正)
(曰諸子皆不足用有/姪丨丨丨丨丨也)問子弟以宗愈對(同上胡宿傳弟/名宗愈舉進士)
(甲科宿一罷樞密副使出守杭州陛辭之/日英宗丨丨丨誰可繼卿者丨丨丨丨)
羣公精語奕奕皆有一種風氣(隋僧智果評書王謝家/子弟丨丨丨丨丨丨丨)
(丨/)不鏤自雕非鸞則鳳(魏王同表王孫公子/丨丨丨丨丨丨丨丨)承平王孫
故態(桞文云觀者尚識/丨丨丨丨丨丨)真房太尉家子孫也(韓退之撰/墓碑云云)
蘭砌傳芳鯉庭禀訓(王荆公/集云云)驥之子鳳之雛(杜甫入奏/行竇侍御)
(丨丨丨丨丨丨年未三/十忠義俱骨骾絶代無)世濟其美(左文十八年丨丨/丨丨不隕其名)守
其業稱其家(韓文馬少𫝊翠竹碧梧鸞鵠停峙能丨丨/丨者也㓜子娟好静秀瑶環瑜珥蘭茁其)
(芽丨丨/丨兒也)
前賢詩詞芝蘭疊璵璠(杜甫詩子弟先卒/伍丨丨丨丨丨)渥洼汗血種
(杜甫和宋少府/丨丨丨丨丨)鳳穴雛皆好(杜甫贈鮮于京兆丨丨/丨丨丨龍門客又新)門
閱冠雲霄(杜甫贈盧參謀丈人/籍才地丨丨丨丨丨)云有驥騄姿(蘇東坡詩/擢子拱把)
(中丨丨/丨丨丨)人門子皆冠(東坡送歐陽叔弼清朝/固多士丨丨丨丨丨)東山子弟
家風在(歐陽六/一詩)閨庭蘭玉照鄉閭(東坡詩/云云)家聲器宇存
(杜甫/詩)籍籍名家孫(同/上)烜赫舊家聲(杜甫/詩)嶷然大賢後(杜/甫)
(詩丨丨丨丨丨/復見秀骨清)承家從昔如君少(陳后/山詩)郎君玉樹髙(杜/甫)
(栢大山居叔父朱門貴丨丨丨/丨丨山居精典籍文雅涉風騷)早覺仲容賢(杜甫示姪/左嗣宗諸)
(子弟丨丨/丨丨丨)
四六警語(鍾鼎家聲/珪璋文物)　(氣壓儒紳/家傳諫笏)　(丹山瑞鳳/赤水名駒)
　　　　(學承正統/世濟美名)　(文鉢文章/箕裘軒冕)
　　　　(渥洼千里之駒權竒有種/丹穴五色之羽品質不凡)
　　　　(當時耳目見聞無非國體/今日謀謨左右小試家傳)
　　　　(側聞公子乆馳魏闕之心/將有神仙且引蓬萊之路)
　　　　(屏紈繻之習而佩服儒雅/持詩書之澤而縁飾典刑)
　　　　(衆作蟬鳴威鳳乃儀於玉籥/文場蝸餌巨鱗肯上於銀鈎)
　　　　(濯濯之桞若斯人之風流/藹藹之雲如其文之態度)
　　　　(拾乃祖三槐之植氣欲干雲/繼難兄九棘之輝名方起日)
　　　　(龍門再世掩萬古以騰輝/棣萼連華超二難而挺秀)
　　　　(觀我竒士極知東閤之多賢/裕乃父功只頌西平之有子)
　　　　(螢窗雪案有寒士之素風/麈尾唾壺無貴游之豪態)
　　　　(竹簡芸編克世先大夫之業/錦衣玉食畧無貴公子之風)
　　　　(金貂襲慶侈衣冠禮樂之傳/玉樹騰芳兼文學政事之選)
　　　　(戲翡翠於蘭苕之上少試才華/集鸞鵠於梧竹之間佇歸親切)
　　　　(百年人物之家典刑猶在/一時循吏之政最績交騰)
　　　　(龍之駒鳳之雛氣槩雄吞於餘子/象之齒犀之角詩文特露於一班)
　　　　(魯臧孫之後蓋有聞人/唐鄭公之孫克肖前烈)
　
　
　
　
　
　
　
　
　翰苑新書前集卷六十一
欽定四庫全書
　翰苑新書前集卷六十二
　　事契
　　　座主門生
歴代事實𫝊衣付鉢(秦再思洛中紀異范質即和凝門/生座主榜上名次第同者謂之衣)
(鉢和之名次范入承之和為相封魯公終太傅范/亦封魯公終太傅實為𫝊衣付鉢而得心印也)沆瀣
一氣(南部新書杜審權大中十二年知舉放盧處權有/戲之曰座主審權門生處權乾符二年崔沆放崔)
(瀣談者稱座主/門生沆瀣一氣)就中書見座主(因話録唐李逢吉知貢/舉榜未放而入相及第)
(人就中書見座主/時謂好脚跡門生)謝衣鉢(摭言狀元以下到主司宅下/馬綴行而立斂名紙通呈與)
(舉主對拜主/司云謝衣鉢)不迎不送(五代史晉相桑維翰裴皥門生/嘗謁皥皥不迎不送或問荅云)
(皥見維翰於中書則庶僚也維翰見/皥於私館則門生也何迎送之有)詣闕訟事(後漢書/楊震門)
(生虞放陳翼詣闕追訟/震事詔除震二子為郎)引進士謁(見詩/詞類)門生遍天下(魏/志)
(袁紹傳袁氏樹恩四/世門生遍滿天下)雲母屏分隔(後漢鄭𢎞為太尉時/舉將第五倫為司空)
(班次在下每正朔朝𢎞曲躬自卑帝問/知其故遂聽置雲母屏風分隔其間)座主作相門生
批詔(玉壺清話李翰於和凝榜及第後與座主同任學/士凝作相翰為承㫖適當批詔次日於玉堂輒開)
(和相舊閣悉取圖書器玩留詩云座主登庸歸鳳閣門/生批詔主鼇頭玉堂舊閣多珍玩可作西齊潤筆不)
門生門下見門生(五代史馮裔孫裴皥門生也清泰初/裔孫知舉引新進士謁謝皥皥作詩)
(曰門生門/下見門生)
皇朝事實(見禮部尚書知貢/舉條兹不重載)
羣書精語手持文柄高眡寰海(劉禹/錫文)使操刈楚之柄(權/徳)
(輿/集)號門生而不知恩非人也(桞子厚與顧十郎書凡號/門生而不知恩之所自者)
(非人/也)鸞鳳集權公之門(楊嗣復撰權徳輿文集序貞元/中奉詔考定賢良草澤之士昇)
(名者十七人及禮部擢進士第者七十有二人鸞鳳/杞梓舉集權公之門所擢登輔相之位者前後十人)
前賢詩詞門館舊桃蹊(劉長/卿詩)猶是門下客(高達夫詩至/今清雲人猶)
(是門/下客)再造門館遲(杜荀鶴辭座主侍郎一飯尚懐感况/攀髙桂枝此恩無報處故國逺歸時)
(祗恐兵戈隔再造門館遲/茅堂拜親後特地淚雙垂)春官驗討論(杜甫贈崔于二/學士天老書題)
(目春官驗討論云云謬/稱三賦在難述二公恩)終是留侯門下人(白居易集商/山四皓雖休)
(去終是留/侯門下人)令公桃李滿天下(白樂天集令公桃李滿/天下何用堂前更種花)滿
城桃李屬春官(劉賔客詩一日聲名遍/天下滿城桃李屬春官)錯認顔標作魯
公(摭言鄭薰主試誤謂顔標乃魯公之後以為狀元/或嘲之曰主司頭腦太冬烘誤認顔標作魯公)
四六警語　(宋奉常再領省闈取王元之等皆為學士/歐内翰兼知貢籍降蘇子瞻亞疑是門生)
　　(難莫難於遇士/樂莫樂於知音)　(胡安定之掌成均始識體用之正/歐陽公之司禮部痛排險怪之非)
　　(蒙彩筆之吹噓/許枯根之向暖)　(屈已禮賢奚啻三握髪三吐哺之遜/以身覆物豈惟一舉手一投足之恩)
　　(不謂暗中之摸索/遂蒙送上之吹噓)
　　(數父執於慈恩之塔希若晨星/稱門生於通徳之鄉恍如霄漢)
　　(若揆門生座主之常/當辨國士衆人之報)
　　(人亦有言衣鉢恐成於故事/我則無勇鼓旗空譟於後塵)
　　(固知無明月之暗投/自恐乏陽春之寡和)
　　(誦先生進學之規願為籍輩/聽吾榜得人之語媿在盧前)
　　(過眼無五色之可取/㸃頭有一字以為褒)
　　(官燭風簾皆恩造陶鎔之地/氊書淡墨極儒生際遇之榮)
　　(說戰場文人還迷於五色/讀刑罰論公放出於一頭)
　　(頑金難化已幸歸大冶之中/舊物無忘冀常軫遺簪之念)
　　　故吏
歴代事實舊吏遍天下(後袁紹傳袁氏植恩/四世故吏遍於天下)韓李皆晏
門下(唐劉晏傳晏為度支鹽鐵轉運使其商𣙜財用之/術者皆一時之選故沒後二十餘年韓洄元琇裴)
(腆包佶盧貞李衡相繼/分掌財賦皆晏門下)逢戎避道(竹林七賢論王戎故/吏多至大官相逢戎)
(輒下遒/避之)掌財有聲(唐徳宗紀劉晏沒後掌財/賦有聲者多晏之故吏也)並為三司
(後胡廣傳廣與故吏陳蕃陳咸並為/三司蕃每朝㑹稱病避廣時人榮之)奏復浩官(晉殷浩/傳浩被)
(黜放卒故吏顧悦之上/疏訟浩疏奏復浩本官)市藥遺訓(東觀漢紀鄧訓故吏/念訓常所服藥比州)
(少之又知訓好青泥封書從黎陽步推鹿車於洛陽市/藥還過趙國易井載青泥至上谷遺訓其得人心如是)
奏授判官(職官分紀宰相徐商領鹽鐵奏王徽為參佐/及鎮江陵以徽舊佐奏授殿中侍御史充荆)
(南節度/判官)
羣書精語三得為屬吏(韓退之為分司郎官上鄭尚書/啓愈幸甚三得為屬吏朝夕不)
(離門下出入五年竊自計較受與報不宜在諸從事後/故事有當言未嘗敢不言有不便於已輒吐私情閣下)
(所宜/怜也)
前賢詩詞遺簪墮履(羅隠詩遺簪墮履應留/念門客如今只下僚)
四六警語　(古靈藁中衮字屢蒙於題品/姑蘇臺上繡衣重覩於光華)
　　(幸為河汾諸生/已入古靈舊藁)　(鶯入新年甫離幽谷/燕尋故壘喜傍連雲)
　　(託雞狗以效使令長笑孟嘗之客/為雲龍而相上下每懐東野之門)
　　(春風巢燕既嘗為大厦之依/曉雨鳴雞當不改平生之度)
　　(不謂緇衣之好敝予又改為兮/叠蒙華衮之褒復之不能厭也)
　　(谷鶯初出揔驚遷木之榮/海燕重來深認捲簾之意)
　　(幸隨文子之同升曷勝厚意/惟知籍輩之不叛誓許終身)
　　(所冀泰亨還正人於廊廟/庶從此去尋舊跡於門牆)
　　(家家夜月何如近水之樓臺/物物春風况是故園之桃李)
　　(生雖父母而知者鮑叔已竊慕於古人/願為弟子而出於韓門詎敢忘於後日)
　　　同年
歴代事實列名慈恩寺(摭言進士榜出謝後便徃期集/院狀元與同年相見請一人為)
(錄事其餘主宴主酒主樂探花主茶之類咸以其年辟/之俱㨗謂之同年列名於慈恩寺謂之題名大宴曲江)
(亭謂之曲江㑹在/關試後謂之關燕)大燕曲江亭(上/注)榜花(南部新書太中/以來禮部放榜)
(嵗取二三人姓氏稀僻/謂之色目人亦曰丨丨)杏園宴(摭言神龍以來杏園宴/後於慈恩寺塔下題名)
(同年中推善/書者紀之)同年固有情(通鑑唐紀李絳相徳宗人言/其私同年許季同徳宗問之)
(曰人於同年固有情乎絳曰同年乃九州四海之人偶/同科第或登科然後相識於情何有若其果才雖在兄)
(弟子姪之中猶將/用之况同年乎)一雙前進士(摭言苗台符年十六張/讀年十七同年進士時)
(同佐鄭少師宣州幕嘗列題西明寺壁/或竊注曰一雙前進士兩箇阿孩兒)
皇朝事實廬山髙(東都事畧劉渙字凝之舉進士為潁/上令以剛直不屈於上位即棄官而)
(歸家於廬山之陽歐陽修與渙同年/進士也髙其節作廬山髙詩以美之)榜中得人(王文正/公遺事)
(尚書張詠嘗謂人曰吾榜中得人最多謹厚有雅望無/如李文靖深沈有徳鎮服天下無如王公面折廷爭素)
(有風采無如冦公當/方面寄則詠不敢辭)器之從學温公(言行録劉安世字/器之與司馬温公)
(為同年契因遂/從學於温公)
羣書精語有司題甲乙之科(桞子厚送苑論登第後歸/覲詩序八年冬余與馬邑)
(苑言揚聨貢於京師自時而後車必挂轊席必交袵量/其志知其達於昭代究其文辯其勝於太常明年春同)
(趨權衡之下觀其掉鞅於術藝之場逰刅乎文翰之林/風雨生於筆札雲霞發於簡牘有司題甲乙之科余與)
(兄又聨登焉余不厚/顔而陪其逰乆矣)隔同年之面(摭言唐進士㑹宴曲/江崔象請告假不赴)
(乃以雕􁧂載妓逰觀為團司所發崔沆為主罰録事判/之云深攙蓆帽宻映氊車紫陌尋春便隔同年之面青)
(雲得路可知/異日之心)
前賢詩詞粲若琴上星(東坡送家退翁知懐安軍詩吾/州同年友粲若琴上星當時功)
(名意豈止拾紫青退翁/守清約霜菊有餘馨)通家不隔同年面(韓退之詩通/家不隔同年)
(面得路方/知異日心)收科天陛頓同時(王荆公和王司封㑹同年/詩收科天陛頓同時白首)
(相驩事亦稀追講舊逰犀/麈脫交酬新唱彩牋飛)同芳晉堂桂(趙清獻詩同芳/晉堂桂共聽禹)
(門/雷)題名猶記榜間黄(楊誠齋詩入座能分一日光題名/猶記榜間黄看渠超出金閨彦顧)
(我曾為/同舍郎)徃年鶯谷接清塵(韓渥詩詳/見同官類)同到蓬萊豈偶然
(杜荀鶴次同年張曙之詩天下詩名天下𫝊引來齊列/玉皇前大仙錄後頭無雪至藥成來竈息烟笑躡紫雲)
(金作闕夢抛塵世鐵為船九華/山叟驚凡骨同到蓬萊豈偶然)大尹是同年(鄭谷寄趙/大諫詩神)
(州容寄跡大/尹是同年)共聽禹門雷(見/上)
四六警語　(固有情於同年倘不隔尋春之面/想歡顏於大庇已預懐賀厦之私)
　　(春風桂籍叙契好於年家/夜雨簷花赴襟期於官舍)
　　(對硯中龍蛇之影遙識璇魁/接天邉鴻鴈之行偶聨金榜)
　　(於同年固有情尚期忠告/雖不敏事斯語庶克欽承)
　　(輦路相逢猶記東華之步武/宦途邂逅少攄南國之荒涼)
　　(回首上林敢記遷鶯之舊/棲身大厦惟深賀燕之私)
　　(功名俊偉乃知吾榜之得人/蹤跡湮微或冀明公之引類)
　　(老夫無能為矣愧不如人/同年固有情乎願無隔面)
　　(於同年亦有情乎願追騏驥/恐先生自此升矣不顧蟾蜍)
　　(霜葉欺袍敢叙同年之末契/雪花如席阻陪屬吏以前駈)
　　(綴神仙之籍昔雖雞犬之同升/㳺渤澥之旁今愧鴈鳬之偶集)
　　(蘇章之按屬部雖以公不以私/李絳之篤同年乃所願非所望)
　　　同官
歴代事實同寮(左文七年先蔑奔秦荀林父曰同官為/寮吾嘗與同寮敢不盡心乎盡送其帑)
(及其器用財賄於/秦曰為同寮故也)同舍郎(前直不疑𫝊不疑為郎同舍/有告歸誤持同舍郎金去又)
(後漢陳重為郎同舍有告歸/寧者誤持同舍郎袴以去)性狷介(通鑑唐太宗紀蕭/瑀性狷介與同寮)
(多不/合)同班共事(見精/語類)九官相遜(前劉向傳向上疏曰舜/命九官濟濟相遜和之)
(至也衆賢和於/朝萬物和於野)
皇朝事實同館(涑水記聞厚叔曰趙槩與歐/陽修同在館及同修起居注)恤尹洙之
家(余襄公撰墓誌尹洙與狄青同/經略招討事洙貶死厚恤其家)
羣書精語天下之遇未有如此(晉傅咸感别賦序曰友/人魯虎叔雅量𢎞濟秉)
(心邃逺余少與之逰長情相親相友愛如同生其後遷/太子洗馬俄而謬蒙朝私猥忝兹職雖懼不稱而喜與)
(此子同班共事天下之遇未有如此周旋三十載魯/生遷尚書雖則不逺而情甚恨退而作兹賦云爾)同
其後先同其初(韓退之河南府同官記河南同時於天/下稱多獨得將相五人叅軍則得公姓)
(裴名均鎮江陵河南主簿則相國盧公邁汜水主簿則/相國鄭公餘慶陸渾主簿則相國顧公少連云云故好)
(語故事者以為五公之始迹也同其後進而偕大也亦/同其稱名臣也又同官職雖分而功徳有巨細其有忠)
(勞於國家也同有若將/同其後而先同其初也)我雖異事及爾同寮(詩板/篇)同寅
恊恭和𠂻哉(書皋/陶謨)
前賢詩詞丹墀共拜嘉(柳子厚同劉院長述舊繼酬天/祿署俱尉甸侯家憲府初收跡)
(丹墀共/拜嘉)同官盡才傑(韓退之寄贈王補闕李拾遺/同官盡才傑偏善李與劉)曾共
伏青蒲(鄭谷寄孫端公唯君/應見念曾共伏青蒲)郎署春同宿(誠齋别蕭挺/之泉州郎署)
(春同宿州/麾晚卜鄰)同舍有輝光(杜甫送韋員外赴韶州炎海韶/州牧風流漢署郎分符先令望)
(同舍有/輝光)分曹限紫㣲(岑參寄左省杜拾遺聨/步趨丹陛分曹限紫㣲)書殿忝聨
衡(劉賔客詩冊庭嘗/接武書殿忝聨衡)俱為蜀使臣(杜甫贈蕭使君昔在/嚴公幕俱為蜀使臣)
為寮記腐儒(杜甫寄韋有夏郎中萬/里皇華使為竂記腐儒)還曾同制掌絲綸
(韓退之上襄陽李相公濁水汙/泥清路塵還曾同制掌絲論)知心不獨為同官(鄭谷/寄張)
(補闕詩十五年前諳苦/節知心不獨為同官)春滿東朝接珮聲(鄭谷寄職方/李員外詩曽)
(袖篇章謁長卿今來附鳳事何榮星臨南省陪仙步春/滿東朝接珮聲自注員外儲官谷忝獲攀接談笑不拘)
(先後禮嵗寒仍契子孫情龍墀/仗下天街暖共看圭峰並馬行)聲名烜赫文章士(韓偓/與子)
(華侍郎同年玉堂同直因成長句兼呈諸同年往年鶯/谷接清塵今日鼇山作侍臣二紀計偕勞筆硯一朝宣)
(入掌絲綸聲名烜赫文章士金紫雍容富/貴身絳帳恩深無報路語餘相顧却酸辛)
四六警語　(飛芻挽粟均為出納之攸司/移粟乞醯尚賴有無之相濟)
　　(士伯同寮之好實始自今/太丘有子之賢願常過我)
　　(吾嘗同僚既託蘭金之契/子明告我願聞藥石之規)
　　(君子不黨倘翕翕以徇人/同官為僚尚諄諄而告我)
　　(同舟共濟豈惟利害之均/鑿壁分光寧復富貴之問)
　　　交代
歴代事實合符而出(後傅燮傳初郡將范津薦傅燮及/津為漢陽與燮交代合符而出)
及瓜而代(左莊八年齊侯使連稱管至父/戌葵邱𤓰時而徃曰及𤓰而代)舊政告新(語/公)
(冶長篇子張問曰令尹子文三仕為令尹無喜色三已/之無愠色舊令尹之政必以告新令尹何如子曰忠矣)
為政寛猛(鄭子産疾謂子大叔曰我死子必為政/惟有徳者能以寛服民其次莫如猛)猥承
君後(通鑑漢和帝紀班超為都䕶徴還任尚代為郡都/䕶尚謂超曰君侯在外國三十餘年而小人猥承)
(君後任重慮逺/宜有以誨之)不易其政(通鑑晉恭帝紀謝方明善治/郡所至有能名承前代人不)
(易其政必當改者則以/漸移變使無迹可尋)何徳以代(通鑑晉懐帝紀張軌/病風以秦州刺史賈)
(龕代之龕將受之其兄讓龕曰涼州/一時名士威著西河何徳以代之)後接者未易(齊書/王延)
(之代張緒為中書令何㸃/曰後接之者實未為易)山隂告新(南史傳翽代劉元/明為山隂令問元)
(明曰願以舊/政告新令尹)獄市為寄(前曹參傳參為齊相使者召參/參曰以齊獄市為寄謹勿擾也)
代何為相(同上參代何為相國舉事/無所變更一遵何之約束)
羣書精語瓦石在後糠粃在前(晉書習鑿齒云沙之汰/之瓦石在後簸之揚之)
(糠粃/在前)
前賢詩詞後功掩前羞(歐陽六/一詩)子孫不相忘(王元之和/滁州詩古)
(人重交代子/孫不相忘)
四六警語　(秣馬在途/交龜戒吉)　(齎榮翰牘/締契雲仍)　(傳郵告至/滌籀戒期)
　　(操觚學步敢論臭味之同/合墁代庖强附交承之契)
　　(湖船一笑夙傾邂逅之心/冰幕同僚强附交承之契)
　　(欽聞命戒知明府之有真/濫託交承愧此身之是客)
　　(行李經從記嘗陪於趨進/折梅問訊遽來作於交承)
　　(登畿入幕濫同賔客之聨/授印合符將託子孫之契)
　　(誦才名於方冊之間願從而後/講交好於佩衿之地偶在其先)
　　(聨三千餘牘而為奏快漢殿之先登/方六七十里而非邦作梁園之後至)
　　(謾期飛逐於冥鴻/敢恥棄餘之竹馬)　(寧蒙擠推不去之恥/以幸癯瘁無聊之民)
　　(貂不足以狗續/鴻髙舉而燕來)　　(懐哉解去/賢者沓來)
　　(未容解印而屬典客/亦當避堂而迎葢公)　(念舊尹必新尹之告/而前事非後事之師)
　　(鵲擁行軒欲替邦人之卧轍/馹馳丹詔已傳天闕之賜環)
　　(瞠後塵者惟當亦步趨/攀逸駕者敢騁殊軌轍)
　　(誰令甲科亦補文學之掌故/聊復庚約即是翰林之主人)
　　(偶然承乏遂供越俎之勞/正爾失真乆抱佩環之愧)
　　(願察來何暮之謠及瓜而代/庶幾推不去之令接浙而行)
　　(歸夢紛紜寄傲賦柴桑之引/詞華噴薄須説詩匡鼎之來)
　　(膏吾車秣吾馬歸相盤谷之泉/去爾蒙還爾牛傾聽武陽之政)
　　(得遂合符於半竹蔑有異同/當令存愛於甘棠永無剪伐)
　　(封府庫以代閔焉如望嵗之勤/揚糠粃於前端有冀匿瑕之賜)
　　(向夕牛羊自顧豈甘於留滯/乘時鴻鴈胡為巧避於去來)
　　(今吾復故吾即返屠羊之肆/此座正子座早乘展驥之期)
　　(雖慚尸祝越樽俎而代庖人之勞/當籍吏民封府庫以待將軍之至)
　　　交契
歴代事實文章四友(杜審言少與李嶠崔融蘇味道/為文章四友世號崔李蘇杜)三
友一龍(華歆與邴原管寧為友時人號三友為/一龍歆為龍頭原為龍腹寧為龍尾)耐乆朋
(唐魏元同與裴炎締交/能保終始時號耐乆朋)忘年友(唐書陸贄年十八張鎰/有重名請為忘年友)
忘年爾汝(禰衡有逸才與孔融作爾汝交時衡年/二十餘而融年五十敬衡而忘年也)大父
行(前鄭當時傳當時年少官薄共逰知/交者皆其大父行天下有名之士也)忘言之契(晉山/濤傳)
(濤與嵇康阮籍等為竹/林之交著忘言之契)神交(晉嵇康阮籍山濤/一見便為神交)飲醇酎
(吳志程普曰與周公瑾/逰如飲醇酎不覺自醉)膠漆(雷義陳仲為友情如兄弟/時人語曰膠漆雖堅不如)
(雷與/陳)房杜相友(唐史薛收與元敬為文學館學士/時房杜等處心腹之寄深相友托)莫逆
交(唐史楊寧有髙操擢第棄官與陽城/為莫逆交徳宗召城詔寧與俱來)千里命駕(晉嵇/康傳)
(吕安服康髙致每/一相思千里命駕)同輿連壁(夏侯湛孝若與潘岳友善/每出同輿人謂之連璧)
縞帶紵衣(左傳吳季札見鄭子産如舊/相識與之縞帶子産獻紵衣)僑札之分(本傳/魯肅)
(指囷米與周瑜瑜亦知其竒遂/定僑札之分謂季札與子産也)四夔(盧東美何長師李/華韓衢為友淮泗)
(間號為/四夔)兩龔(漢兩龔皆楚人也勝字君裳舍字君倩二/人相友並著名節故時人號之曰楚兩龔)
傾葢相恱(家語孔子遇程子傾葢而語終日甚相恱顧/謂子路曰程子天下之賢士取束帛以贈之)
定交杵臼(後漢吳祐傳為新蔡長時公沙穆來逰太學無/貲乃變服客傭為祐賃舂祐與語大驚定交)
(杵臼/之間)先與紀友後與羣交(魏志孔融才髙倨傲年在陳/紀陳羣之間融先與紀友後)
(與羣交更/與紀拜)友偉交叔度(後郭泰傳泰字林宗適陳留則/友符偉逰太學則師仇李智之)
(陳國則親魏公入/汝南則交黄叔度)尹班相得(後漢尹敏傳敏與班彪親/善每相遇輒日旰忘食夜)
(分不寢自以為鍾期伯/牙莊周惠施之相得也)蕭朱王貢(漢蕭育少與陳咸朱/博為友著聞當世徃)
(者有王陽貢公故長安語曰蕭朱結綬王貢彈冠言/其相薦達也育與博後有隙不能終故世以交為難)後
有慶亷(後亷范傳范與慶鴻為刎頸交時/人稱之曰前有管鮑後有慶亷)亷藺(史記亷/頗與藺)
(相如為/刎頸交)白犬丹雞盟(段公路北户錄越人每能相交於/山下作壇祭以白犬丹雞盟曰甲)
(與乙為友上下四方莫不並見卿若乘車我戴笠後/日相逢下車揖我若步行君乘馬後日相逢君當下)大
兒小兒(後漢書禰衡惟善孔融楊修常稱曰大兒孔文/舉小兒楊徳祖餘子碌碌莫足數融亦深愛其)
(才衡始冠而融/四十遂與為交)廣絶交論(任昉子四人東里西華南客/北叟皆無術業兄弟流離不)
(能自振生平舊友莫有相恤道逢劉孝標泫然驚/曰我當為汝作計乃著廣絶交論譏其舊友云)
皇朝事實交大雅大忠大直(言行録范文正公賛王元/之像曰昔王文正公居宰)
(府二十年未嘗見愛惡之迹天下謂之大雅冦萊公左/右天子却戎狄保社稷天下謂之大忠樞宻馬公慷慨)
(立朝有犯無隠天下謂之大直此三君子者一代之偉/人也公與三君子深相交許情如金石則公之道可知)
(矣/)天下賢者曰君實景仁(言行録范公鎮鎮熈寧元豐/間士大夫論天下賢者必曰)
(君實景仁其道徳風流足以師表當世其議論可否足/以榮辱天下二公蓋相得歡甚皆自以為莫及曰吾與)
(子生同志死當同𫝊而天下之人亦無敢優劣之者/君實常謂人曰吾與景仁兄弟也但其姓不同耳)永
叔服魏公徳量(韓魏公别錄公晚與歐陽永叔相依而/相親最深永叔心服魏公之徳量嘗曰)
(累百歐陽修何敢望韓公公曰/永叔相依無他琦以誠而已)韓李更為僕(邵氏録韓/參政億李)
(參政若谷未第時俱貧同途赴試京師共有氊一席一/割分之每出謁更為僕李先登第授長社主簿赴官自)
(控妻驢韓為負一箱將至長社三十里李謂韓曰恐縣/吏來箱中只有錢六百以其半遣韓相持大哭别去後)
(舉韓亦登第/皆至參政)篤於朋友(歐陽墓志公平生篤於朋友如/尹師魯梅聖俞孫明復既卒其)
(家貧公力經營之使得自給/又表其子於朝悉録以官)魏公善師魯(聞見錄韓魏/公少善尹師)
(魯師魯以貶死其子朴方襁褓既長公/聞於朝命以官薦為屬教育之如子弟)麥舟之惠(范文/正公)
(遣子堯夫到姑蘇載麥舟次丹陽遇石曼卿云三喪未/葬無可與謀者堯夫以所載麥舟付之單騎到家文正)
(曰東吳見故舊乎曰曼卿三喪未舉留滯丹陽時無郭/元振莫可告者文正曰何不以麥舟與之堯夫曰已付)
(之/矣)
羣書精語同心其利斷金(易二人同心其利斷金/同心之言其臭如蘭)合志
同方營道同術(記儒行篇合志同方營道同術並立則/樂相下不厭乆不相見聞流言不信)
責善朋友之道也(孟/子)合堂同席而坐(莊/子)相視而笑莫逆
於心(莊子相視而笑莫逆/於心遂相與為友)交淺而言深者忠也(淮南/子)草
木吾臭味也(左襄二十二年譬/諸草木吾臭味也)樂莫樂兮新相知(楚/辭)行
則連輿止則接席(魏文帝吳質書昔日逰處行則/連輿止則接席何曾須臾相失)吾崔
君一人(韓退之與崔羣書僕自少至今從事於徃還朋/友間一十七年矣所與交往相識者千百人非)
(不多其相與如骨肉兄弟者亦且不少至於心所仰服/考之言行而無瑕尤窺之閫奥而不見畛域明白淳粹)
(輝光日新者惟/吾崔君一人)心照神交惟我與子(選益/都賦)身雖胡越意
存斷金(文/選)握手出肺肝相示(韓退之桞子厚誌士窮乃/見節義今夫平居里巷相)
(慕悦酒食逰戲相徵逐詡詡强笑語以相取下握手出/肺肝相示指天日涕泣誓生死不相背負真若可信一)
(旦臨小利害僅如毛髪比反眼若不相識落陷穽不一/引手救反擠之又下石馬者皆是也此宜禽獸夷狄所)
(不忍為而其人/自視以為得計)鬱郁蘭茝婉孌塤箎(劉孝標傳心同琴/瑟言鬱郁於蘭茝)
(道協膠漆志/婉孌於塤箎)一面契若金蘭(竹林七/賢傳)
前賢詩詞同心許斷金(劉賔客詩攜手慙/連璧同心許斷金)意氣一言合
(駱賔王詩意氣一/言合風期萬里親)堅乆如金石(白侍郎詩豈無舊交結/乆别多遷易亦有新徃)
(還相見多形跡惟君/與我分堅乆如金石)交情老更親(杜甫簡髙使君行色/清將晚交情老更親)
(天涯喜相見/披豁對吾真)異縣昔同逰(杜甫贈蘇徯詩異縣昔同逰/各云厭轉蓬别離已五年尚)
(在行/李中)四方上下逐東野(韓退之醉留東野吾願身為雲/東野變為龍四方上下逐東野)
(雖有離别/無由逢)不枉故人書(韓愈寄鄂岳李大夫湓城去鄂/渚風便一日爾不枉故人書無)
(因帆江水故人辭禮/闈旌節鎮江沂云云)且喜百年有交態(高適别韋參軍/世人向我同衆)
(人惟君與我最相親且喜百/年有交態未嘗一日辭家貧)重得故人書(杜甫酬韋韶/州深慙長者)
(轍重得/故人書)難隔故交情(方干寄呉磻雲山任/重疊難隔故交情)尚記門間半面
人(陳后山寄張單州平生天上/張公子尚記門間半面人)今日更為同社人(王荆/公送)
(别韓虞部客舍街南初著巾與君兄弟即/相親當年豈意兩家子今日更為同舍人)阿閣鸞凰野
田鶴(白侍郎詩阿閣鸞凰野/田鶴何人信道舊同羣)少年樂新知(韓詩少年樂/新知衰暮見)
(故/友)輕言託朋友(箜篌謠輕言託朋友對面九疑峰多花/必早落桃李不如松管鮑夭已死何人)
(繼其/蹤)君子芳桂性小人槿花心(文粹擇樹復擇地惡土/變木根結交若失人中)
(道生謗言君子芳桂性春穠寒更繁小人槿花心朝在/夕不存莫躡冬氷堅中有潛浪翻惟當金石交可與賢)
(達/論)
四六警語　(君乘車我戴笠憶輦轂之相逢/客遺魚中有書喜湖湘之共仕)
　　(敢向瀟湘妄作故人之想/第欣原隰獲觀使者之光)
　　(題名鴈塔蒹葭叨倚玉之榮/被接龍門棠棣辱聨華之許)
　　(曉行湘水固知畫㦸之清/暮見吳山亦望碧雲之合)
　　(少陵之生意蕭然慙非紈袴/范叔之一寒如此恃有綈袍)
　　(一盃相屬空有想於春雲/千里而遙但共分於明月)
　　(觀富韓同日之拜孰不欣然/論管鮑平時之交兹由幸甚)
　　(贈我綈袍已佩乆知之契/報公玉案敢忘厚意之酬)
　　(青衫謾仕雲泥雖隔於升沈/黄卷遺文草木實同於臭味)
　　(此魯衛二邦之連敢當過奬/有孔李百年之契尚俟忠規)
　　(來幾日而見長者實幸瞻承/有二天而私故人終期覆䕶)
　　(今日飲者恩明日按者法正累故人/觀察急於賦刺史私於民願哀老子)
　　　世契
歴代事實有家世事分(通鑑唐昭宗紀王珂曰/吾於諸公有家世事分)累世之
交(晉書何劭袁毅/有累世之交)通家子弟(後孔融傳融十嵗隨父詣/京師河南尹李膺不妄接)
(士融造門曰我是李君通家子弟門者言之膺請融問/曰高明祖父嘗與僕有恩舊乎融曰然先君孔子與李)
(老君同徳比義而相師友則/融與君累世通家衆坐嘆息)父黨造門(前漢叙傳班彪/家有賜書父黨)
(揚子雲已下/莫不造門)聞名命駕(北史劉孝綽年十四繪常使代/草詔誥父黨沈約任昉范雲等)
(聞其名命/駕造焉)拜牀下(通鑑後光武紀馬援有疾梁松來候/之獨拜牀下援不荅松去諸子問曰)
(梁伯孫帝壻貴重公卿莫不憚之大人獨不為/禮援曰我乃松之父友也雖貴何得失其序乎)與聲子
善(左襄二十六年初楚伍參與蔡太師/子朝友其子伍舉與聲子相善也)杜甫世舊(杜甫/傳嚴)
(武以杜甫世/舊待甫甚善)作五君詠(唐張説既失執政内自懼雅與/蘇瓌善時瓌子為相作五君詠)
(獻頲其一紀瓌也候瓌忌日致之頲嗚咽/見帝陳説大勲不宜居外遂遷荆州長史)
皇朝事實同榜子弟(韓莊敏遺事王沂公與孫冲同/榜冲子京往辭沂公公留食)
羣書精語有通家之舊(桞子厚送崔羣序予/於崔君有通家之舊)丈人吾父
之友(崔祐甫穆氏/四子講藝序)
四六警語　(識中散於雞羣夙有通家之好/懐少傅之鵠峙未諧識面之期)
　　(對北臺之馬耳自昔通家/問南山之鳳雛乃今補掾)
　　(鸞停鵠峙舊聞英物之不凡/鴈後鴻前今見故人之有子)
　　(非敢叙大父老人之舊好/蓋願聞先生長者之緒言)
　　(無忌即劉牢之甥風流是似/鄭公乃魏謩之祖氣象如存)
　　(紅蓮綠水談舊事以無人/翠竹碧梧喜故人之有子)
　　(先世同文靖之第一榜得人/賤子登元禮之門通家有舊)
　　(尚記喬公之約/或憐嵇紹之孤)
　　(昔秋風聨天府之名駑馬莫追於騏驥/今玉霧有塵寰之隔飛黄不顧於蟾蜍)
　　(定知嵇紹之不孤/或許孔融之自叙)
　　(念伯父曾忝交承夙有通家之好/則賤子雖無介紹此為藉手之階)
　　(新學小生固英逰之難並/老人大父諒交道之未寒)
　　(深惟先世豈無託子之交/賴我名公獨任恤孤之責)
　　(靖惟名父素有譽於一鄉/爰及吾翁早聨名於千佛)
　　(山公安在豈知嵇紹之不孤/楚國未亡肯使子文之無後)
　　(頃緣先世嘗聨鴈塔之名/敢曵長裾得簉龍門之末)
　　(與先生並行也敢干名分之嚴/見長者則拜之願賜箴規之益)
　　(先覺於後覺寧無警悟之言/吾翁即乃翁儻念從㳺之契)
　　　參謁
歴代事實掃門求見(漢魏勃欲求見齊相曹參家貧無/以自通乃常早起掃齊相門舍人)
(怪問之勃曰願見相君無因故為子/掃於是舍人引見參以勃為舍人)王門曳裾(前漢鄒/陽傳陽)
(曰何王之門不/可曳長裾乎)竒男子願見將軍(韓王君墓誌銘云王/適好讀書懐竒負氣)
(聞金吾李將軍年少喜士可撼乃踵門告曰天下竒男/子王適願見將軍白事一見語合意往來門下奏為其)
(衛胄曹參軍充引駕/仗判官盡用其言)隨從不避風雨(漢朱博字子元稍/遷為功曹伉俠好)
(交隨從士大夫不避風雨時蕭育陳/咸以公卿子著材知名博皆友之)造請諸公(前漢張/湯傳云)
伏拜賓阼(魏志云伏拜賔/阼通爵里之刺)耳餘上謁(前漢張/耳傳云)開雲見日
(後漢袁紹傳曠若開/雲見日何喜如之)互鄉童子見(語互鄉難與言童子/見門人惑子曰人潔)
(已以進予/其進也)願聞命於將命者(記少儀聞始見君子者辭/曰某固願聞命於將命者)
(敵者曰某固願見罕見曰聞名亟見曰朝夕注云亟數/也於君子則曰某願朝夕聞名於將命者於敵者則曰)
(某願朝夕見/於將命者)逢執事之不間(左襄三十一年子産曰敝/邑不敢寧居來㑹時事逢)
(執事之不間而未得又/不獲聞命未知見時)
羣書精語待於下風(莊子漁父篇待於下/風幸聞咳唾之音)願有謁者(前/鄒)
(陽傳/云云)願望履幕下(莊子盜/跖篇)承顔下風(陸士龍/燕㑹詩)君出我入
如相避然(韓/文)伺候於門牆者日益進(韓愈與陳給事書/愈之獲見於閣下)
(有年矣始者亦嘗辱一言之譽貧賤也衣食於奔走不/得朝夕繼見其後閣下位益尊伺候於門牆者日益進)
(夫位益尊則賤者日隔伺候於門牆者日益進則愛愽/而情不専愈也道不加修而文日益有名夫道不加修)
(則賢者不與文日益有名則同進者忌始之以日隔之/疏加之以不専之望以不與者之心而聽忌者之説由)
(是閣下之庭/無愈之跡矣)裹章服以揖上官(晉嵇康絶交書危坐一/時痺不得搖而當褁章)
(服以揖上官/三不堪也)
前賢詩詞升階揖侍郎(韓愈寄崔立之詩升階/揖侍郎歸舍日未欹)獨恥事
干謁(杜甫赴奉/先縣詩)烟波萬里謁文翁(摭言劉魯風投謁所/知為典謁所阻吟曰)
(萬卷詩書劉魯風烟波萬里謁文翁/無錢乞與報知客名紙毛生不為通)
　　　先容
歴代事實因徐辟求見(孟子墨者夷之因/徐辟而求見孟子)稱詠延譽(晉/張)
(華傳華性好人物至於窮賤侯門之士/有一介之善者咨嗟稱詠為之延譽)齒牙餘論(南史/謝朓)
(傳士子聲名未立應共/奬成無惜齒牙餘論)用人必因媒介(唐張行成傳行/成曰古今用人)
(必因媒介若行/成者無先容也)觀其所有必為國器(楊興説史髙曰匡/衡才智有餘經學)
(絶倫但以無階朝廷故隨牒在逺方將軍誠/召置幕府與參事議觀其所有必為國器)
羣書精語蟠木先為之容(前鄒陽傳陽上疏曰明月之/珠夜光之璧以闇投人於道)
(路人無不按劍相盼者無因而至前也蟠木根柢/輪囷離竒而為萬乘器者以左右先為之容也)犧尊
青黄(莊子天地篇有百年之木破為青黄而文之其/斷在溝中比犧尊於溝中之斷則美惡有間矣)溝
木朱藍猶足為器(劉賔客集夫溝中之木與犧尊同體/追琢不至坐成枯薪朱而藍之猶足)
(以為器茍液樠曲戾不足枉/斧斤願為庭燎以照嘉客)有人先㳺(前鄒陽傳師古/曰有人先㳺謂)
(進納/之也)先談則枯木植功(同上先談則枯木/朽株植功而不忘)無介紹安從
行乎公卿(王褒四子/講徳論)士非玉璧談者為價(物理/論)負天下
之望者為之前焉(韓愈與于襄陽書士之能享大名顯/當世者莫不有先達之士負天下之)
(望者為之前焉士之能垂休光照後世者亦莫不有後/進之士負天下之望者為之後焉莫為之前雖美而不)
(彰莫為之後雖盛而不傳是二人者未始不相須也然/而千百載乃一相遇焉豈上之人無可援下之人無可)
(推歟何其相須之/殷而相遇之疎也)無左右為容之介(後馬援傳無公輔/一言之薦無左右)
(為容/之介)崔與李繼至而交説(韓退之荅楊子書友朋之中/所敬信者平昌孟東野吃吃)
(說足下不離口崔大敦詩不多見每每說人物亦以足/下為處子之秀近又得李七翺書亦云足下之文逺其)
(兄甚夫以平昌之賢其言一人固/足信矣况又崔李繼至而交說)
前賢詩詞光掩連城珍(唐文粹瓦礫暫拂拭光掩連城/珍唇吻恣談鑠黄金成灰塵)
四六警語　(觸五嶺之熱叩李掾以終更/企六符之光趨槐庭而執贄)參謁
　　(齒塵埃之下吏夙感大恩/拜雲漢之上台輒裁小牘)
　　(豈惟我賀亦衆目以具瞻/無以公歸或一面而後去)
　　(折白絹之封坐驚雲漢/揖紫芝之宇行欵風姿)
　　(一見魯山尚可酬其繾綣/五日京兆豈無賴於帡幪)
　　(登李膺之舟恍如昨夢/逰公孫之閣尚冀兹時)
　　(欵乃西江之水已辦鷁舟/呢喃文杏之梁尚趨燕厦)
　　(雖以問津類燕鴻之相避/願言叱馭睹鸞鳳以爭先)
　　(雖交一臂而逺夫子不覺悵然/乃得今日而御李君已為榮矣)
　　(老夫耄矣更數旬金馬之門/我公歸兮或一笑銅駝之陌)
　　(襞素寓誠姑託池中魚天上鴈/執鞭為御行瞻日下鶴雲間龍)
　　(瞻虎豹九闗願埋車輪而問當道/附牛馬下走將褁章服而揖上官)
　
　
　
　
　
　
　
　
　
　
　
　
　翰苑新書前集卷六十二
欽定四庫全書
　翰苑新書前集卷六十三
　　慶賀
　　　被召
歴代事實安車蒲輪(前申公傳公以詩經為訓上使使/以安車蒲輪迎公以太中大夫舍)
(魯邸議/明堂事)河東以譽召(前季布傳布為河東守孝文時人/有言其賢召欲以為御史大夫人)
(又言其使酒難近至留邸一月罷布曰臣待罪河東陛/下無故召臣此人必有以臣欺陛下者今臣至無所受)
(事罷去此人必有毁臣者夫以一人譽召臣一人毁去/臣臣恐有識者得以窺陛下上曰河東吾股肱郡故特)
(召君/耳)舍人趣治行(前曹參傳參為府相蕭何薨參聞之/告舍人趣治行吾且入相居無何使)
(者果/召參)召對宣室(前賈誼傳誼為長沙王𫝊文帝思誼召/至入見上方受釐坐宣室上因感鬼神)
(之事問鬼神之本/誼具道所以然)吾今召君(前汲黯傳召為淮陽太守/黯曰臣嘗有狗馬之心今)
(病力難任郡事願為中郎出入禁闥補過拾/遺臣之願也上曰君薄淮陽耶吾今召君矣)朝奏暮召
(前主父偃傳偃上書闕下朝奏暮召時徐樂嚴安亦俱/上書言世務上召三人曰公皆安在何相見之晚也)
四輩督趣(唐馬周傳中郎將常何言臣客馬周忠孝/人也帝即召之未至乃遣四輩督趣之)召
見金鑾殿(唐李白傳白𤣥宗時召見金鑾殿論當/世事奏頌一篇帝賜食親手為調羮)三徃
幣聘(孟子伊尹耕於有莘之野湯使人/以幣聘之云云湯三使往聘之)
皇朝事實宴罷相如至(國老閒談宋祁公守益州乆不/見用以翰林學士承㫖召以詩)
(寄丞相畧曰梁園宴罷相/如至宣室釐殘賈誼歸)五表請捍邉(言行錄韓魏公/在兵間仁宗遣)
(使宻諭曰卿無人援薦獨朕知之行召卿矣明春與/范公同召拜樞宻副使公自請捍邉至五表不聽)肩
輿至殿門(言行録神宗即位富公弼以集禧觀使召赴/闕公辭不至熈寧元年移判汝州且詔入覲)
(以公足疾許肩輿至殿門令公子扶以入且命/無拜坐語從容又以觀使留公公力辭赴郡)潞公唐
肅同召(言行録潞公謂唐義問曰先參政為臺諫以言/彦博謫官彦博亦罷相未幾彦博復召還相位)
(即上言唐肅所言正中臣罪召臣未召唐肅/臣不敢行仁宗用彦慱言起參政通判潭州)
前賢詩詞北極捧星辰(杜甫送嚴公入朝南圖/回羽翮北極捧星辰)欲謁明
光殿(岑參送崔員外入奏欲/謁明光殿先趨建禮門)駟馬臨道嘶(岑參與閻侍/御道别聞君)
(欲朝天駟/馬臨道嘶)謁帝向金殿(岑參送辛判官入奏謁/帝向金殿隨身惟寶刀)趣召赴
嚴闕(王荆公送孫康叔赴御史府時來上青冥/俛仰但一節天書下東南趣召赴嚴闕)忽有飛
詔從天來(韓退之詩踐蛇茹蟲不/擇死忽有飛詔從天來)程途却上大羅天(方/干)
(送王侍郎浙東入朝恩愛已/蘇勾踐國程途却上大羅天)幾時詔下歸丹闕(姚合寄/汴州令)
(狐楚相公幾時詔下歸/丹闕還領千官入閤門)治裝行入覲(王荆公送鄆州宋/知府治裝行入覲)
(金鼎重/調鹽)詔書許逐陽和至(柳子厚詔追赴都十一年前/南渡客四千里外北歸人詔)
(書許逐陽和至驛/路開花處處新)公駕雲鴻上碧穹(楊誠齋/詩云)召節自天
回使節(楊誠齋送彭提刑郎中赴召召節/自天回使節郎星朝斗作台星)玉皇詔君登
廟廊(同上送吉州太守赴召政聲無翼到天章玉皇詔/君登廟廊郎星卿月小借路金華玉堂即髙步)
紫泥夜下日星輝(同上送趙端明赴召紫泥夜/下日星輝赤舄朝看錦繡歸)紫詔斜
行下碧穹(楊誠齋送俞漕赴召帝來耆/舊憶吾公紫詔斜行下碧穹)
四六警語　(疇庸廉水/奏計甘泉)　(光奉恩綸/榮頒召節)　(光膺詔紱/寵錫召環)
　　(封檢日邉/賜環江上)　(駕朱兩轓方屹頺波之柱/奉尺一詔倐趨文石之塗)
　　(朱轓熊軾暫煩漢竹之分/𤣥衮鏤金爰錫梁山之覲)
　　(陽氣潜回方應地中之律/詔書適至徑歸天上之班)　(兹令四輩/趣覲九宸)
　　(爰下紫泥之檢/且頒黄紙之除)　(宜四牡勞使臣之來/而前席有君王之問)
　　(千里見王諒非半夜感鬼神而問/片言悟主㑹有旬月取宰相之功)
　　(爰俾介圭而入覲/竚聞上席之屢前)
　　(衮衣歸我公兮咸喜正人之得路/中國相司馬矣抑令强敵之革心)
　　(十年嘉遯若終身泉石之間/四輩促還旋䇿足星辰之上)
　　(折柳武昌門知已動朝天之意/議槐尚書省又將𫝊入相之聲)
　　(此行登仙富貴乃緒餘之事/惟公懋徳功名留乆逺之看)
　　(闗中之倚宗臣已重寛於西顧/天下之歸大老爰趣召於東歸)
　　(繡衣立霄漢方𫝊易地之榮/新渥照乾坤復有朝天之命)
　　(學士象八節不過數月之少留/刺史入三公便在五雲之深處)
　　(我公自東山歸矣可想夷塗/學者以北斗仰之尚希回照)
　　(錫山川附之土田已曰俾侯於魯/有文章聽其規諫知能入相於周)
　　(荆州去天逺矣雖莫追車馬之塵/東山以公歸兮或尚在甄陶之列)
　　　遷轉
歴代事實一嵗四遷(通鑑漢武帝紀主父偃上書天子/召見拜為郎中一嵗間凡四遷為)
(中大/夫)一歳九遷(任彦昇為范尚書表千秋/一歳九遷荀爽十旬逺至)嵗中超遷(前/賈)
(誼𫝊誼為博士超遷/嵗中至太中大夫)旬月取宰相(前田千秋傳千秋以/一言寤意旬月取宰)
(相封/侯)不四年為宰相(通鑑唐昭宗紀柳粲/及第不四年為宰相)即日拜平章
(唐張柬之為洛州司馬姚崇薦之曰/其人老惟亟用之即日召拜平章)九十五日為台司
(荀氏家傳董卓徵荀爽到府三日䇿/拜司空起巖穴九十五日而為台司)數年至刺史(劉展/傳展)
(曰展自陳留參軍數年/至刺史可謂暴貴矣)十年至宰相(通鑑路巖淮南支/使為御史不出長)
(安城十年/至宰相)不十年踐台庭(郭子儀家傳尚父之帥河中/也咸寧郡王渾公佐之不十)
(年按控數/州踐台庭)數月為御史(唐史季昶傳武后時上書自布/衣至監察御史自給事中數月)
(為御史/中丞)二期至丞相(𤣥宗時張鎬起布/衣二期至宰相)旬日踐兩鎮(李/愬)
(傳愬進山南東道節/度使旬日踐兩鎮)脫身遷中書(唐楊綰傳肅宗即位/綰脫身見行在遷中)
(書舍/人)白衣為三公(前公孫𢎞傳𢎞起/白衣為天子三公)
前賢詩詞翹足取公卿(白樂天集掉頭稱/俊造翹足取公卿)
　　　因任
歴代事實增秩賜金(前漢循吏傳序孝宣帝曰與我共/此者其惟良二千石乎以為太守)
(吏民之本數變易則下不安民知其將乆不可欺罔乃/服從其教化故二千石有治理效輒以璽書勉勵增秩)
(賜金或爵至闗内侯公卿/缺則選諸所表以次用之)
皇朝事實治唐五嵗(東都事畧髙賦守唐作陂堰四十/有四詔曰召杜南陽世稱循吏朕)
(尚思之卿招懐飢流墾闢荒梗繕修陂碣績效甚彰前/人之良何以逺此賦再治唐凡五嵗與前守趙尚寛皆)
(蒙褒/詔)祕閣因任(孝宗朝平齋集鞏嶸擢都大坑冶鑄錢/司職事修舉直秘閣因其任凡十餘年)
(曠典/也)升宣諭使留蜀(周益公集王之望入蜀總軍賦王/師十萬公與將帥議論費金榖鉅)
(萬蜀人不知出使九年官至太府卿而難其代/孝宗詔特增置户部侍郎升宣諭使留公於蜀)進秩還
任(溧水縣令李朝正有政績上曰與進秩還/任則民安其政乃召對遷官賜五品服遣)
章服(國朝之制三品以上服紫五品以上服朱七品以/上服緑九品以上服青雍熈初郊祀慶成始詔升)
(朝官服緋緑二十年者叙賜緋紫真宗登極亦聽叙後/東封西祀赦書京朝官並以十五年為限太平興國二)
(年詔朝官出知節鎮及轉運使副借紫知防團刺史州/借緋衣緋者借紫其為通判知軍監止借緋㑹要魚袋)
(之制國初多闕雍熈元年南郊畢内出魚袋以賜近臣/由是内外升朝文武官皆佩魚服紫者飾以金服緋者)
(飾以銀㑹要舊制借服者但稱借紫借緋而已初不佩/魚醫官其職雖髙亦不佩魚且以别賢否也政和初因)
(尚書王詔上言於是始佩魚借紫金/魚袋而醫官隨服色佩魚矣國史補)
　　　賜紫
歴代事實金紫服(唐馮伉為皇太子諸王/侍讀對殿中賜金紫服)紫袍子(國史/補或)
(有客譏宋濟近日白袍子紛紛/濟曰正由緋袍子紫袍子紛紛)紫絁袍(集異記張昌宗/侍側武后以南)
(海獻集翠裘賜之狄仁傑入奏事后令爭三籌賭昌宗/所衣裘卿以何物為對狄因指所衣紫絁袍曰臣以此)
(敵則天笑曰卿未知此裘價逾千金卿之所指為/不等矣狄對曰臣此袍乃大臣朝見奏對之服)大臣
朝見奏對之服(見上/注)奏紫(續通典太和三年中書門下/奏檢校四品兼中丞先賜緋)
(經三周年以上/者兼許奏紫)龜紫(後隂/興傳)假紫(景/龍)
皇朝事實借紫佩魚(見官/制)
　　　賜緋
歴代事實銀緋(張宿使淄青裴/度欲為請銀緋)牙緋(沈佺期詞曰袍/笏未復牙緋)朱
銀(韓退之送韓約序拜/殿中御史錫服朱銀)奉緋(續通典太和三年中書門/下奏參戎要但官至侍御)
(史以上者雖階考/未至亦量許奉緋)朱衣銀印(劉夢得史孝章碑云並/監察御史賜朱衣銀印)腰
白金服赤茀(白集授朝散大夫制云廕及子命及妻/豈惟腰白金服赤紱從大夫之後而已)腰
垂魚服(令狐楚代李悦謝男授太子通事舍人賜緋魚/袋表云腰垂魚服首戴武冠晏云魚即謂魚袋)
(也/)朱衣象板(韓退之祭/張給事文)朱衣象笏(韓文送殷侑使回鶻/序云朱衣象笏承命)
(以/行)䑕嚙之祥(僉載張鷟字文成景雲中為鴻臚寺帽帶/及緑袍並䑕嚙有蜘蛛大如粟當寢門縁)
(絲上經數日大赦/加階授五品服)乘驢之夢(僉載張鷟初為歧王屬夜/夢著緋乘驢睡中自怪我)
(衣緑乘馬何為衣緋却乘驢其年應舉及/第授鴻臚丞未經考而授五品以其應也)
前賢詩詞徒使花袍紅似火(白居易初著刺史緋荅友/人見贈詩云徒使花袍紅)
(似火其如蓬/鬢白如絲)鶻銜紅綬遶身飛(白居易初除官裴常侍/贈鶻衘瑞草緋袍魚袋)
(詩魚綴白金隨步躍/鶻衘紅綬遶身飛)彩動莎衫雁趂行(白居易詩榮傳/錦帳花聨蕚彩)
(動莎衫雁趂行注云緋/多以雁衘瑞莎為之也)便畱朱綬還鈴閣(白居易除尚/書郎脫刺史)
(緋詩便留朱綬還鈴/閣却著青袍侍玉除)
　　　登第
歴代事實千佛名經(摭言唐張倬柬之之孫數舉進士/不第捧登科記頂上戴之曰此千)
(佛名/經也)南院東牆(國史補唐舊制都省考試南院放榜南/院東牆别築起一堵髙丈餘未辨色自)
(北院將榜/南院張之)櫻桃宴(摭言宴名有九五曰櫻桃六曰月燈/新進士尤重櫻桃宴櫻桃之熟和以)
(糖/酪)慈恩題名(摭言神龍以來杏園宴罷於慈恩寺/塔下題名他時有將相則朱書之)春闗
(李肇國史補得第謂之前進士俱捷謂之同年列姓名/於慈恩寺謂之題名籍而入選謂之春闗不捷而醉飽)
(謂之打/眊燥)泥金信(開元天寶遺事新進士及第以/泥金貼子附家書謂之泥金信)燒尾宴
(聞見録士人初登第必展歡宴謂之燒尾説者云虎化/為人惟尾不化須得燒去乃化又説新羊入羣羊牴觸)
(須燒其尾乃定又説魚躍龍門化/為龍時必有雷為燒其尾乃得化)謝衣鉢(摭言放榜後/狀元以下到)
(主司宅謝名曰謝衣鉢衣鉢謂得主司名/第其或主司先人同名第即謝大衣鉢也)𫝊衣鉢(邵氏/聞見)
(録范質舉進士主文和凝愛其文以第十三登第謂質/曰君之文宜冠多士屈居十三欲君傳老夫衣鉢也質)
(以為美有獻詩云從此廟堂/添故事登庸衣鉢亦相傳)龍虎榜(唐歐陽詹與韓愈/李觀李絳崔羣王)
(涯聨第進士皆天/下選時稱龍虎榜)第三人(玉壺清話五代李慶顯德中/舉進士工詩有云醉輕浮世)
(事老重故鄉人樞宻王朴以此一/聨薦於申文炳知舉遂為第三人)第四人(續歸田録/張文景以)
(古文馳名第四人登第不厭所望有詩/云驚天動地張文景只得南宫第四人)第五人(武陵傳/唐崔郾)
(試進士東都吳武陵謂郾曰公方為天子求竒才敢獻/所益因出袖中書郾讀之乃杜牧阿房宫詞坐客皆驚)
(武陵曰牧方試有司請以第一人處之郾謝已得其人/至第五人郾未應間武陵勃然曰不爾宜以賦見還郾)
(曰如戒牧/果異等)第十三人(江南野史孟賔于湖湘連州人與/李昉同擢第後昉寄賔于詩曰初)
(攜書劍别湘潭金榜標名第十三昔/日聲名喧洛下只今詩句滿江南)新郎君(摭言薛逢/晚年厄於)
(宦途䇿羸馬赴朝值新進士綴行而出團司所由數十/人見逢行李蕭然前導曰回避新郎君逢囅然遣介語)
(曰莫貧相阿婆三五年少時也曾東塗西抹來又東坡/送人殿試詩雲龍山下試春衣放鶴亭前送落暉一色)
(杏花紅十里新/郎歸去馬如飛)錦標(古今詩話盧肇黄頗皆宜春人同/舉郡守獨餞頗明年肇狀元及第)
(歸郡守㑹肇觀競渡肇賦詩云報道是/龍君不信果然奪得錦標歸太守大慙)九重知已(摭言/唐劉)
(業特賜及第韋岫賀之曰三十浮/名每年皆有九重知已曠代所無)多名卿(賈餗三典貢/舉得士七十)
(五人多名/卿宰相)世謂玉筍(李宗閔典貢舉所取多/知名士世謂之玉筍)好脚跡門
生(李逢吉知貢舉榜放而入相及第生/人就中書見座主時稱好脚跡門)門下見門生(五代/裴皥)
(在朝乆宰相馬𦙍孫桑維翰皆皥禮部所放進士也後/𦙍孫知貢舉引新進士詣皥皥作詩曰門生門下見門)
(生世傳/以為榮)朱衣㸃頭(歐陽公知貢舉每遇考試卷坐後常/覺朱衣人時復㸃頭然後其文入格)
(回視之/無有)宴名有九(摭言宴名有九一曰大相識主司在/具慶者二曰次相識主司在偏侍者)
(三曰小相識主司有兄弟者四曰聞喜勅下宴五曰櫻/桃六曰月燈七曰牡丹八曰看佛牙九曰闗宴最大即)
(離筵/也)歡宴謂之燒尾(聞見録士人初登第必展歡宴謂/之燒尾謂魚化為龍時必雷燒其)
(尾/)
皇朝事實狀頭給騶從(東都事略蔡齊傳齊舉進士冠/甲科真宗觀齊舉止端雅顧輔)
(臣曰得人矣詔金吾給騶/從狀頭給騶從自齊始也)五色雲見(韓魏公家傳天聖/五年仁宗初臨試)
(進士公年二十名在第二時唱名第一甲方/終太史奏日下五色雲見左右從官皆賀)賦有安天
下意(言行録蔡文忠公齊字子思真宗采賈誼置器之/説試禮部所奏士讀至公賦有安天下意嘆曰此)
(宰相器也召見衣冠偉然進對有法/天子以為無能過者亟以第一賜之)孫何第一(東都事/略孫何)
(傳何字漢公與丁謂齊名時人謂之/孫丁舉進士開封禮部殿試俱第一)子瞻第二(同上蘇/軾字子)
(瞻學通經史屬文日數千言歐陽修試進士得軾論欲/以冠多士疑曾鞏所為鞏乃修門下士也乃置第二遂)
(中乙科復以直言/薦之制䇿入三等)弟不可先兄(東都事略宋祁字子京/與兄郊同試禮部正奏)
(名欲以子京為第一而郊居後章獻太后不/從曰弟可先兄乎乃以郊第一而祁第二)父子狀元
(朝野雜記國朝父子狀元三家張去/華子師徳安徳裕子守亮梁顥子固)祖孫狀元(同上祖/孫狀元)
(沈遘/孫晦)兄弟狀元(同上兄弟狀元二家二陳/文忠康肅二孫漢公鄰幾)得名世才(陳/恕)
(知舉以王曾為舉首曰吾得/曾名世才也不愧於知人矣)聞喜宴御詩(太宗好文每/進士及第賜)
(聞喜宴御製/詩遂為故事)一榜盡除京官(太祖幸西都張齊賢獻十/䇿歸謂太宗曰吾幸西都)
(得一張齊賢宰相材也太宗即位欲其居上第/有司置於丙科帝不悦有㫖一榜盡除京官)席帽離
身(國初士子猶襲唐風皆曵袍垂帶出則席帽自隨李巽/累舉不第鄉人曰李秀才不知甚時席帽離身及第)
(後乃遺其鄉人詩曰為報鄉/閭親戚道如今席帽已離身)狀元兒(真宗東封放梁固/以下及第祀后土)
(放張師徳以下進士及第固狀元梁顥子師徳亦狀元/張去華子魏野以詩賀曰封禪汾隂連嵗榜狀元俱是)
(狀元/兒)大小狀元(咸平元年二年皆放進士舉孫僅孫暨/相繼魁天下百姓皆以大狀元小狀元)
(呼/之)
自叙合居第四(東都事畧丁謂與孫何齊名臚傳何冠/多士謂占第四何殿下有言太宗曰甲)
(乙丙丁合居第/四尚何言為)眼迷日五色(李程試日五色賦初出塲/楊於陵詢其文程示之破)
(題曰徳動天鑒祥開日華於陵曰公須作狀元翌日無/名於陵乃於故冊子末繕冩攜以謁主文主文嘆賞不)
(已於陵曰當今塲中若有此賦侍郎何以待之主文曰/非狀元不可也於陵曰茍如此侍郎已遺賢矣此乃李)
(程所作亟命取程所納巻對之不差一字主文因謀之/於陵擢為狀元○又李方叔為東坡客坡知貢舉方叔)
(下第坡有詩云平生謾說/古戰場過眼還迷日五色)錯認顔標(摭言鄭薫主文舉/人有顔標者薫謂)
(是魯公之後以為狀元及謝恩問及廟院標曰標寒進/也未嘗有廟院薫始大悟無名子嘲曰主司頭腦太冬)
(烘錯認顔/標作魯公)放此風漢(廣記劉蕡楊嗣復之門生也既直言/忤㫖中尉仇士良謂嗣復曰奈何)
(以國家科第放此風漢嗣復懼/荅曰昔與蕡及第時猶未風耳)陸氏莊荒(崔羣知舉歸/其妻勸令求)
(田羣曰予有美莊三十所放三十人是也妻曰君非陸/贄門人乎君掌文柄約其子簡札不令就試如以君為)
(良田則陸氏/一莊荒矣)乞兒大通(唐太和八年放進士多貧無名/子作詩曰乞兒還有大通年六)
(十三人籠伏全薛庶准前/騎瘦馬范䣠依舊葢番氊)陳橘皮榜(南唐近事喬舜知/舉皆以舉數升降)
(等甲無名子謂喬云榜/頭陳橘皮年多者居上)
前賢詩詞青春戰勝歸(岑參送薛彦偉擢第時輩似君/稀青春戰勝歸名登郗詵第身)
(著老萊衣稱意人皆羨還家馬/若飛一枝誰不折棣蕚獨相輝)名髙動世人(岑參送嚴/詵擢第歸)
(蜀戰勝真才子/名高動世人)動地聞香名(岑參詩青春登甲/第動地聞香名)名科揜
衆俊(韓退之/示爽詩)一家榮一鄉(鄭谷賀駱用錫登第春/榜到春晚一家榮一鄉)新登
甲乙科(姚合寄李頻詩珍重/君名字新登甲乙科)三十人中最少年(方干贈/李支使)
(藥成平地是寥天三十人中最少年/白雪振聲來輦下青雲得路到牀前)收第若摘髭(韓詩/連年)
(收科第若/摘頷下髭)利市襕衫抛白苧(王禹偁詩利市襕衫抛/白苧風流名字冩紅牋)紅
雪飄香入杏園(同上青雲隨步登華/榻紅雪飄香入杏園)綠袍不怕露痕濕
(鄭獬詩緑袍不怕露痕/濕走入亂紅深處來)更從天上領春回(趙嘏詩新向/月中攀桂後)
(更從天上/領春回)看盡長安花(孟郊詩春風得意馬蹄/疾一日看盡長安花)
四六警語　(臚傳玉陛/名冠璇魁)　(被渥藻旒/擢魁蘂榜)　(錫第丹墀/陞華鼎甲)
　　　　　(舍選蜚英/甲科得雋)
　　(騏驎有種早聞二子之竒/龍虎標名巍占十朋之列)
　　(文傳京國雅聞江夏之無雙/業紹廣川果拾漢庭之第一)
　　(馬名千里軒昻御榻之前/鼇戴三山縹緲仙蓬之上)
　　(奏篇俶上出新進士之一頭/臚句再傳喜校書郎之有子)
　　(帝以孔曾一卷之書咨諏時彦/公上晁董萬言之對開廣聖心)
　　(僉謂劉蕡空臆之言/出於董子潜心之業)
　　(虎榜首登鳳池身到知事業之方來/龍頭寵重鶴髪恩深為君親而自夀)
　　(戲彩堂有未老之親/拜黄甲最少年之士)
　　(一經教子以有功/羣兒祝身而願學)　(數世踵登於黄甲/一門無有於白丁)
　　(金門射䇿風采動於諸公/玉殿昌言議論開乎明主)
　　(才名四十年乆暗埋於珠璧/禮樂三千字果呈露於琅玕)
　　(蟬冕髙堂浩博詩書之海/龍墀廣内縱横禮樂之英)
　　(龍津一躍三十喜骨骼之成/鵬翼髙騫九萬搏扶搖而上)
　　(該孟韓於胸中獨傳正學/起晁董於筆下遂甲大庭)
　　(抱荆山之璞經三獻而始明/㸔長安之花果一日而得意)
　　(狀元受用三場兹權輿矣/有物混成一賦大造化焉)
　　(發䇿丹墀鴻筆奏三千之牘/題名淡墨鼇頭冠五百之仙)
　　(菑川之學春秋宜居第一/天下之稱江夏信是無雙)
　　(要路在前獨有韓稚圭之識/榮進素定了無張師徳之譏)
　　(昌言天下之事無諱有司/親結人主之知褎為舉首)
　　(紅抹額應詔早檀竒男子之稱/淡墨榜題名獲收才進士之選)
　　(翌日報泥金之帖/雙親傾藥玉之盃)
致仕(古者大夫七十而致仕漢初無致仕者景武之間/石奮周仁張歐皆去位歸老於家或賜之上大夫)
(禄或賜之二千石禄宣帝世韋賢始以丞相致仕二疏/尋以太子師傅繼之元帝時于定國史髙薛廣徳皆以)
(三公請老或賜之金或賜之第或賜之車馬而隆殺各/不齊及王莽秉政龔勝邴漢復以大夫乞身而禮隆恩)
(厚矣漢制叢録唐令諸職事官七十聴致仕五品以上/上表六品以下申省奏聞通典若齒力未衰亦聴釐務)
(貞觀二年詔致仕抗表去職者參朝之班宜在本品任/之上國朝祖宗遇臣下引年者每示優恩葢貴賢敬老)
(之意而不専繩以法四朝志舊制致仕官止門謝無召/對者召對便殿自朱昻始㑹要舊制致仕再請則許無)
(三請者三乞始從自趙槩始子舊制節度使致仕多除/上將軍不除上將軍而除太  少保自李端愿始  舊)
(制致仕不帶職待制者除卿監許帶職自元豐始四朝/志舊制凡文武官致仕者皆轉官加恩或加恩其子孫)
(㑹要元豐七年始詔中大夫諸司使以下更不加恩紹/聖三年詔轉官者給告守本官者降勅至若致仕官給)
(半俸此淳化之令也居憂者許陳乞致仕此靖國之制/也致仕官許赴貢士燕此又政和之制也已上事並用)
(㑹要四朝/志續㑹要)
歴代事實國老(周禮疏四代養國老庶老於學國老謂/卿大夫致仕者庶老謂士之致仕者)
賜杖(禮記致仕必賜之几杖行役以婦/人適四方乘安車自稱曰老夫)懸車(韋孟詩曰/懸車之義)
(以洎/小臣)掛冠(白氏六帖/掛冠遺榮)乘安車(見賜/杖注)門施行馬(晉魏舒罷/司徒就第)
(門施/行馬)致仕(白氏六帖大夫七十而致仕/致所掌之事於君而告老也)致政(㑹要唐太/和三年教)
(㫖滕珦致政還/鄉宜假公乘)守沖知止(白集杜祐致仕制守/冲知止佑實有焉)老不釋
巻(朱傅隆致仕而/歸老不釋巻)才壯意新(李百藥致仕太宗嘗制帝/京篇命百藥並作上歎其)
(才手詔曰卿何身之老而才/之壯齒之宿而意之新乎)詩酒賞詠(盧簡求致仕有/園林别墅嵗時)
(行樂詩酒賞/詠竟日忘歸)引後談讌(李日知不事産業但葺/構池亭引後進談讌)九老圖
(白居易㑹昌初致仕居東都嘗與胡杲吉􁇛鄭據劉真/盧真張渾狄兼謨盧正燕集皆髙年不仕者人慕之繪)
(為九/老圖)香山居士(白居易致仕與香山僧如滿結香山社/每肩輿徃還白衣鳩杖自稱香山居士)
白衣尚書(後漢鄭均告歸肅宗東巡幸/均舍賜尚書禄號白衣尚書)二疏歸老(疏廣/為太)
(傅兄子受為少傅廣謂受曰吾聞知足不辱知止不殆/功成身退天之道也豈若父子相隨出闗歸老故鄉不)
(亦善乎即日乞骸骨上許之皆賜黄金故人邑子設祖/道供帳東都門外道路觀者皆曰賢哉二大夫或為泣)
(下/)知章歸老(類要天寶二年賀知章之歸老上遣左/右相已下祖别於長樂坡上賦詩贈之)比
漢疏廣(李義琰位宰相致仕歸田里公卿以下/悉祖餞通化門外時人謂比漢疏廣)追跡彦
徳(類要何尚之字彦徳為尚書令太子詹/事致仕於方山著退居賦以明所守)羅含蘭菊(晉/羅)
(含歴散騎常侍年老致仕還家階庭忽/蘭菊叢生以為徳行之有感以致然也)鄭薫七松(鄭薫/字子)
(溥位左丞後以太子少師致仕既老號/所居為隠巖蒔松於庭號七松居士)就問大議(董仲/舒老)
(病致仕朝廷每有大議使使/者及廷尉張湯就其家問之)參謀問䇿(趙充國乞骸骨/賜安車駟馬朝)
(廷每有四夷大議常/與參兵謀問籌䇿)言朝廷得失(張濬致仕居洛長水/墅雖自屏處朝廷得)
(失時時/言之)特給公驛(孔述睿以太子賔客還鄉故事/致仕不給公驛帝特命給焉)俾朝
朔望(杜佑守太保致/仕俾朝朔望)嵗時為朝臣(石/奮)閔勞官職(漢昭帝/賜韓福)
(等五人帛遣歸曰朕閔勞以官/職之事其務修孝弟以教鄉里)愍煩大夫(龔勝邴漢俱/乞骸骨詔曰)
(古者有司年至則致仕今大夫年/至矣朕愍以官職之事煩大夫)緑野堂(裴度以閹䜿/擅權不復有)
(經濟意治東都集賢里林沼幽勝午橋作别墅號緑野/堂度野服蕭散與白居易劉禹錫為文章把酒相歡不)
(問人/間事)賜全禄(宋璟請致仕許/之仍賜全祿)給禄旌潔吏(王丘字仲山/以禮部尚書)
(致仕丘更履華劇而所守清約既老不自給/帝歎之以謂有古人節給全禄以旌潔吏)加料待老
臣(唐徳宗自貞元五年蕭昕以工部尚書致仕仍給半/料永為常式初致仕官只半禄無料上加之以待老)
(臣半料/自昕始)
皇朝事實自號退叟(東都事畧朱昻傳昻字舉之入翰/林為學士請老以工部侍郎致仕)
(自宰相張齊賢而下皆賦詩贈行而從臣出祖於東門/之外弟叶仕為主客郎中雍王府翊善其後亦告老時)
(人以比漢二疏陳堯咨知荆南表其所居曰致政嘗/寄書於所居為二亭曰知止曰幽棲自號曰退叟)比
漢二疏(見上/注)不竊髙士(言行録杜祁國正獻公衍公不/殖資産退寓南都凡十年第宅)
(卑陋居之裕如也烏帽皂綈袍革帶或言宜/為居士服公曰老而謝事尚可竊髙士耶)六一居士
(東都事略歐陽修傳修六請致仕比至蔡復請乃以觀/文殿學士太子少師致仕修昔守潁樂其風土因卜居)
(焉修之在滁也自號醉翁作亭以醉翁名之晚年又自/號六一居士曰吾集古録一千卷藏書一萬卷有琴一)
(張有棋一局而嘗置酒一壺吾老/於其間是為六一自為傳刻石)洛中耆英㑹(邵氏聞/見録元)
(豐五年文潞公以太尉留守西都時富韓公以司徒致/仕潞公慕唐白樂天九老㑹乃集洛中公卿大夫年徳)
(髙者為耆英㑹以洛中風俗尚齒不尚官就資/聖院建大厦曰耆英堂繪像堂中凡十三人)禮遣錫
慶燕(仁宗實録皇祐三年詔太子少師致仕杜衍加太/子少師其令應天河南府以禮敦遣仍令於都)
(亭驛錫慶燕具供/帳几杖以待之)燕餞資善堂(石林燕語故事職事官/以告老得謝受命即行)
(不入辭謝神宗初李少保柬之自侍讀致仕上特召延/和殿命坐賜茶退偕講讀官燕餞於資善堂後數日李)
(侍郎受繼去亦用柬之故事召對賜宴當時謂之二/李柬之文定公子素忠謹樂易受亦謹重長者云)置
宴御詩㕔(澠水燕談孫宣公奭字宗古以太子少保致/仕一日置宴御詩㕔仁宗嘗賜詩刻石於所)
(居之㕔壁語客曰白𫝊有言多少朱門鎖空宅/主人到了不曾歸今老夫歸矣喜動於色云)山僧野
老逰(趙抃致仕退居於衢有溪石松竹之/勝與山僧野老逰不復有貴勢也)獨居還政堂
(見給全/俸注)野服見客(言行録范鎮字景仁公既退居有園/池在京師専以讀書賦詩自娛客至)
(無貴賤皆野服見之或時乘興出逰/周覽山川窮極勝賞期年然後返)臨水觀魚(言行録/胡文定)
(公安國字康侯公既終喪謂子弟曰吾奮迹寒鄉為親/而仕今雖有萬鍾之禄將何所施遂稱疾掛冠買田二)
(頃於榮山之旁築書室分置圖籍其中望/雲倚杖臨水觀魚課耘耕種取給則止)婆娑里門(黄/端)
(明中字通老行狀公致仕十年婆娑里門無復外事然/其心未嘗一日忘朝廷間語及時事或慷慨悲辛不能)
(自已聞者/盡動心焉)安輿就宅召(言行録李文正昉以司空致仕/於家太宗燈夕御樓亟以安輿)
(就其宅召至賜坐御樓之側親酌御尊飲之選餚核之/精者賜焉謂侍臣曰昉兩入中書未嘗有傷人害物之)
(事宜今日所/享如此也)憂國愛君(言行録趙康靖公槩字叔平以/太子少師致仕居㫿陽十五年)
(猶以讀書著文憂國愛君為事集古今諫諍為諫林百/二十巻奏之上甚悦賜詔曰士太夫請老而去者皆以)
(聲跡不至朝廷為髙得卿所奏書知有志愛君之士/雖退休山林未嘗一日忘君也當置坐右以時省閱)未
嘗忘君(見婆娑/里門注)四十八表求休致(咸平元豐監察御史/韓見素為刑部員外)
(郎致仕見素薄於榮利時方年四十八表求休致真宗/以其年少惜之宰相言近日朝行之中躁競好進者多)
(知止求退者少如允所請/亦足激勸風俗遂授焉)謝事年纔五十(四朝國史李/柬之傳子孝)
(基字伯始與父同謝事年纔/五十士大夫美之以比二疏)給全俸(邵氏聞見録故事/宰相以使相致仕)
(者給全俸富鄭公以司徒使相致仕居洛自三公俸外/皆不受公清心學道獨居還政堂平時謝客文潞公為)
(留守公素喜潞公/每勸其早退云)午橋松竹(張齊賢致仕歸洛得裴度/午橋莊有池榭松竹之勝)
(日與親朋/觴詠其間)
自叙祁奚請老(左/傳)得謝(記檀/弓)負二宜去(韓愈為孔戣墓/誌云公仕唐為)
(尚書左丞年七十三上書去官天子以為禮部尚書禄/之終身而不敢煩以政韓愈謂之曰公尚壯奚去之果)
(曰吾豈要君也吾年一宜去吾為左丞不能進/退郎官惟相之為二宜去愈上疏留戣不報)鐘鳴漏
盡(魏由豫曰年過七十而居位譬猶/鐘鳴漏盡夜行不休自是罪人也)不伏致仕(僉載武/后時夏)
(官侍郎侯知一以年老勅令致仕乃詣朝堂/跳躍馳走以示輕㨗時謂知一不伏致仕)白頭老監
枕書(東都事略張齊賢子宗誨字習之改秘書監致仕/其子言曰昔賀秘監以道士服東歸㑹稽明皇賜)
(老鑑湖以為休老之地今洛下雖無鑑湖然嵩少伊瀍/天下佳景雖非朝廷所賜皆閒逸之人所有爾大人葢)
(衣羽服以優㳺何必更事請謁乎宗誨曰吾作白頭老/監枕書而眠何必學賀老作流沙之服皆以為名言)
羣書精語歸休數畝之中㳺泳江湖之上(記室新/書云)採羅
含之蘭餌胡廣之菊(狄梁公告老表云採羅含致/仕之蘭餌胡廣延年之菊)某水
某丘童子所釣逰(韓退之送楊少尹序昔疏廣疏受二/子以年老辭位而去于時公卿設供)
(帳祖道都門外車數百輛道路觀者多嘆息共言其賢/漢史既傳其事後世工畫者又圖其跡至今照人耳目)
(赫赫若前日事國子司業楊君巨源方以能詩訓後進/一旦以年滿七十亦白丞相去歸其鄉今楊與二疏其)
(意豈異也予病不能出不知楊侯去時城門外送者幾/人車幾輛馬幾疋道傍觀者亦有嘆息知為賢與否云)
(云吾聞楊侯之去丞相白以其為都少尹不絶其禄又/為歌詩以勸之京師之長於詩者亦屬和云云楊侯始)
(冠舉於其鄉歌鹿鳴而來也今之歸指其樹曰某樹吾/先人之所種也某水某丘吾童子時所釣逰也鄉人莫)
(不加敬誡子孫以楊/侯不去其鄉為法)
前賢詩詞歸為田里榮(韋蘇州詩君子獨知止懸車守/國程皇恩加印綬歸為田里榮)
碧山學士焚銀魚(杜栢學士茅屋詩碧山學士焚銀魚/白馬却走深巖居注張褒梁天監中)
(不供學士職御史欲彈劾褒曰/碧山不負吾乃焚章長嘯而去)行袖手板付丞相(韓退/之詩)
(行袖手板付丞相/不待彈劾還耕桑)六十懸車自古稀(許渾賀少師相公/致政六十懸車自)
(古稀我公年少獨忘機門臨二/室留侯隠棹倚三川越相歸)中嵗便歸休(鄭谷送吏/部曹郎中)
(免官南歸風月抛蘭省江山復桂州賢人知/足止中嵗便歸休雲鶴深相待公卿不易留)身名從此
慶雙全(朱晦庵寄陳福公一旦髙辭/將相權身名從此慶雙全)朝服歸來晝錦榮
(劉禹錫致仕/滕庶子詩云)身退超然慕赤松(王荆公送張卿致仕子/房籌䇿漢時公身退超)
(然慕赤松餘烈尚能開/後世髙材今復繼前蹤)南闕便還新印綬(王荆公送王/大卿致仕歸)
(江陵九卿初命亞三司朝吏相傳得老師南闕便還新/印綬東舟秪載舊書詩漢庭餞客無佳句越水歸裝有)
(富貲回首千年見疏/范共疑今日勝當時)白首忘懐道更尊(王荆公送致政/朱郎中東歸平)
(生不省問田園白首忘懐道更尊已上印書辭北闕稍/留冠葢餞東門馮唐老有為郎戀疏廣終無任子恩今)
(日榮歸人所羨兩/兒腰綬擁髙軒)長留花月映池臺(王荆公題致仕孫/學士歸來亭更築)
(園林負城郭長留花月映池臺却/尋五柳先生傳新水區區但可哀)碧落新除寵上才(王荆/公送)
(程公闢得謝還姑蘇東歸行路歎賢哉碧落新/除寵上才白傅林塘傳畫去吳王花草入詩來)手板袖
還大丞相(楊誠齋詩雨露絲綸下玉宸問天乞得箇/閒身手板袖還大丞相安車懸示後來人)
四六警語　(勇退/閒居)　(辭榮/佚老)　(出綍褒賢/抗章謝事)　(忘情軒冕/適意邱園)
　　(翛然逺引屢辭加璧之招/浩乎莫留竟遂拂衣之志)　(公雖勇於入山/士尚占於出岫)
　　(尋橘中之四皓/見林下之一人)　　　　　(物外之趣轉深/天下之望愈重)
　　(有園林鐘鼓之娛/無風波機穽之迫)　　　　(品題乎一草一木/徜徉乎某水某邱)
　　(使君相重名節之人/為國家倡亷退之俗)
　　(致為臣而歸良可厚近古之俗/從邦君其止尚圖賦逺景之樓)
　　(浩然懐蓴菜之秋風/乆矣飲木蘭之朝露)
　　(司馬公之流水青山姑從獨樂/歐陽子之茅簷凉簟尚想玉堂)
　　(深惟可乆之義奏疏益頻/苦執宜休之言詔書莫奪)
　　(士如羣蟻之慕羶皇皇人爵/公若飛鴻之避弋落落權門)
　　(巋然下國獨餘一老之存/賢哉大夫可繼二臣而去)
　　(中年勇退有君實晦叔之風/晚節後凋負元城了翁之望)
　　(於是非邪正之間皎然白日/視用舍行藏之際輕若浮雲)
　　(羣仙指㸃宜順風進蓬萊之舟/丞相挽留乃拂袖去平津之閣)
　　(朝無耆舊誰能乞孔戣之留/身是散人或可為老耼之役)
　　(退然自處雖堅此志於丘園/用之則行忍墜斯民於塗炭)
　　(風月三千首重繼翰林/休閒二十年定追洛社)
　　(陳堯佐齒八十而未艾滿為公誇/文潞公年九旬而有餘更祈自夀)
　　(進退莫非其適/古今無比之榮)
　　(顔子一瓢不改其樂孰知用舍之行藏/景公千駟無得而稱不勝富貴而磨滅)
　
　
　
　
　翰苑新書前集卷六十三
欽定四庫全書
　翰苑新書前集卷六十四
　　慶賀
　　　元日
歴代事實三朝(後班固曰春王三朝㑹同漢京又/前孔光傳哀帝曰嵗之朝曰三朝)三元
(王燭寶典正月為端月其一日為元/日亦云正朝亦云三元亦云三朔)五始(前王褒傳曰/共惟春秋法)
(五始/之要)首祚(王羲之月儀書曰日徃月來元正首祚太/簇吉辰㣲陽始布罄無不宜和神養素)始
和(禮天官太宰正月之吉/始和布治于邦國都鄙)人統(前漢歴志太簇為人統/又曰太簇寅為人正夏)
(正建/寅也)嵗始(月令嵗/旦更始)端月(玉燭寶典云/元日端月)嵗朔(李翰文選注/元日嵗朔也)
決八風(漢天文志魏鮮候正月旦決八風風從南來大/旱西南小旱西方有兵西北豆成北方中嵗東)
(北上嵗東方大水東南疾疫嵗惡八風/常與其對課多勝少乆勝亟疾勝徐)獻嵗發春(屈原/離騷)
(經曰獻嵗發/春又曰孟􁑈)履端於始(左傳履端於/始序則不愆)獻椒花頌(晉劉臻/妻元日)
(獻椒/花頌)稱栢葉觴(白氏六帖云元日稱栢葉/之觴謂嵗日進栢葉酒也)進椒栢酒(崔/寔)
(月令曰正月進椒栢酒是玉衡之精服之令人却/老栢亦是仙藥又云進酒次第從年少者至老)爆竹
(荆楚記山臊惡鬼犯/人則病惡爆竹聲)造桃板(白氏六帖造桃板著/户謂之仙木象鬱壘)食辛
盤(同上五辛盤注曰風土記正月元日/食五辛練形辛菜所以助發五藏也)懸葦索(荆楚嵗/時記正)
(月一日懸/葦索於户)放鳩(前地理志滎陽有井沛公避項羽雙鳩/集井上故漢世正旦放鳩又見孔叢子)
帖雞(荆楚嵗時記正旦帖畫雞於户上挿符於其傍而/百鬼畏又宋書舊時嵗朔縣官殺羊設葦茭桃梗)
(磔雞於門/以禳惡氣)磔雞懸羊(見上/注)飲屠酥(韻語陽秋飲屠酥酒/所以祓瘟禳惡其法)
(必自幼飲何也董勛曰少者得嵗/故先酒賀之老者失嵗故後與酒)進雕胡米(揚州進雕/胡米一斗)
(供正旦/進御)稱觴奉夀(崔寔月令云元日進酒降神異室家/尊卑次列於先祖之前各上椒酒於)
(家長稱觴奉/夀欣欣如也)大饗含元殿(盧鈞帝元日大饗含元/殿鈞年九十升降如儀)御樓
御殿(唐輦下嵗時記元日御樓/御殿發號施令慶賜遂行)栢葉銘(周庾/信)戴憑奪席
(東觀漢記戴憑為侍中正旦朝帝命羣臣/説經不通輒奪其席憑乃獨坐三十席)孟嘉在坐(陶/淵)
(明集庾亮元規正旦大㑹州府人士河南褚裒問亮江/州有孟嘉其人何在亮曰在坐卿但自覔之裒歴觀遂)
(指嘉謂亮曰將無是耶亮笑曰不/喜裒之得嘉竒嘉為裒之所得)七十二候之初(六帖/七十)
(二候之初三/百六旬之首)火城(國史補遺冬至元日百官已集宰相/列燭多至數百炬謂之火城至則衆)
(燭皆/滅)
前賢詩詞韶光催柳色(虞世南讌宫臣詩韶光/催柳色日彩泛槐烟)獻夀又
稱觴(杜甫元日示宗武賦詩/猶落筆獻夀又稱觴)灰律動初陽(唐太宗正月/臨朝詩條風)
(開獻節灰/律動初陽)川谷風景温(韋應物詩川谷風/景温城池草木發)不辭最後飲
屠蘇(東坡但把窮愁博長/健不辭最後飲屠蘇)春色已知回寸草(黄庭堅㑹/朝四海登)
(圖籍絳闕青都想盛容春色已/知回寸草霜威從此霽寒松)羽儀如畫已朝天(杜光/庭數)
(聲雞唱錦樓前引得春風散錦川星斗似沈初報曉羽/儀如畫已朝天翠華尚未離三蜀白日那堪又一年秪)
(為明時倍多感瑤/爐重炷祝堯烟)纔飲屠蘇定年齒(方干纔飲屠蘇定/年齒座中惟笑鬢)
(毛/班)衣冠拜冕旒(劉旦元日甘泉㑹衣冠拜冕/旒圖書一四海玉帛萬諸侯)椒盤又頌
一年初(楊誠齋椒盤又頌一年初多拜猶欣未要扶山/色長供青蒻笠春光不為白髭鬚仙家風土閒)
(中長嵗後鶯花較早無人事馳/驅不須嘆倦來添得睡工夫)
四六警語　(履端于始/何福不臻)　(梅放柳舒/竹苞松茂)　(一氣始和/三靈錫羨)
　　(徳潜天粹/政播民和)　(清徹氷壺/和鍾玉律)　(氣挑冬凜/徳配春融)　(清標氷峙/和氣緹温)
　　(宜從桃葦之辰/茂介椿松之祉)　　(問訊梅邉之咏/亟催花底之朝)
　　(盤既頌於椒花/户益蟠於桃實)　　(三陽茅拔以茹連/百禄竹苞而松茂)
　　(暫凝畫㦸之香/即簇春旗之仗)　　(仁風轉蕙以汎蘭/善類拔茅而連茹)
　　(嵗除赤奮日月初臨/律動青陽地天交泰)
　　(國典待來嵗之宜元正啓祚/王人序諸侯之上夀考維祺)
　　(三陽交泰驗正月之始和/五福照臨瞻輔星而有耀)
　　(重來及芳菲笑逢春之白傅/誰能更拘束羨守嵗之杜陵)
　　(斗攜龍角又班羲仲之春/雪滿兔園請賦梁王之夀)
　　(紅塵畫靖不妨圍夜觀之棋/紫禁春回㑹歸押曉班之仗)
　　(庚寅孟陬六十齡之復見/甲子朔旦四五紀之罕逢)
　　(望公如嵗更當晝對於延英/與物為春可但曉行於湘水)
　　(慶襲璿源黙應璿璣之運/寶分玉帶益調玉燭之和)
　　(願開夀域使無不達之萌勾/尚念荒莊俾預向陽之草木)
　　(學舊桃符漸恐門墻之逺/築新堤路莫觀衮繡之來)
　　(兩鬢霜濃難望東風之解凍/一犂雨足願從南畝以歸耕)
　　(三朝受四海之籍肇蕆正儀/八荒轉一氣之鈞佇觀歸衮)
　　(水晶宮冷已回襦袴之温/金鸞殿髙即奉冕旒之對)
　　(二千石班春占土牛而得嵗/五百年住世摩銅狄以興嗟)
　　(麥苗綠漲挽回幾千萬户之和/柳葉青歸喚起二十四橋之夢)
　　　冬至
歴代事實一陽(易傳曰冬至日一陽為/復二陽為臨三陽為泰)三至(孝經注冬/至有三義)
(一者隂之至二者陽氣始至/三者日行南至故謂之三至)三極(後漢律厯志注月令/章句日有三極晝漏)
(極短去極極/逺晷景極長)天正(前律厯志黄/鍾子為天正)天統(同上黄鍾/為天統)亞嵗(宋/書)
(朝賀享祀皆如元日之儀又曰魏晉冬/至日百僚稱賀因大㑹其儀亞於嵗朝)履長之賀(玉燭/寶典)
(十一月建子周之正月冬至日極南影極長隂陽日/月萬物之始律當黄鍾其管最長故有履長之賀)日
極南(見上/注)日影長(周禮地官注冬至/日影長一丈三尺)陽事起(漢雜事冬/至陽事起)
(故賀夏至隂/事起故不賀)日短星昴(尚書堯典日短/星昴以殷仲冬)宵長晝短(白氏/六帖)
(宵長晝短隂極陽/生冬至一陽至)月建子(孝經說/斗指子)日南至(左傳王正月/辛亥朔日南)
(至/)復見天地心(易復卦七日來復/其見天地之心乎)至朔同日謂之章(後/律)
(歴志嵗首至也月首朔/也至朔同日謂之章)得天地之紀(史封禪書黄帝得/寶鼎神策是嵗己)
(酉朔旦冬至得天地之紀於是黄帝/迎日推䇿後率二十嵗復朔旦冬至)太初甲子(前武帝/五星如)
(連珠應劭注曰太初上元甲子/朔冬至時也七曜皆㑹牽牛)日月如連璧(桓譚新語/自天元以)
(來訖十一月朔冬/至日月如連璧)閉闗(易復卦雷在地中復先王以至/日閉闗商旅不行后不省方)
視朔(左傳僖公五年辛亥朔日南至公既視朔遂登觀/臺以望而書禮也凡分至啟閉必書雲物為備故)
(也/)書雲(見上/注)登觀臺(見上/注)進履韈(崔浩女儀云近古常/以冬至進履韈於舅)
(姑又崔寔襪銘有建/子之月助養之事)奏雲和瑟(禮大司樂凡樂雷鼓雷/鼗孤竹之管雲和之瑟)
(雲門之舞冬日至於/地上之圜丘奏之)絡秀舉觴(晉周顗母字絡秀冬至/舉觴賜諸子曰爾等並)
(貴列吾/復何憂)立表視晷(後律歴志冬至之日立八尺之表日/中視其晷如度者其嵗美不如度則)
(嵗/惡)繡增一線(杜詩註唐宫中以女工揆日之長短冬至/後繡工日增一線黄魯直云此說是也)
火城(見元日/門注)郊祭迎長(記郊之祭也迎/長日之至也)踐長(曹植曰冬/至獻履所)
(以迎福/踐長)蚯蚓結(月令冬至之日/蚯蚓結水泉動)鶡旦不鳴(同上仲冬之/月鶡旦不鳴)
(虎始/交)伯趙司(左傳伯趙氏/司至者也)芸生荔出(月令芸始/生荔挺出)權土炭
(蔡邕律厯記候鍾律權土炭冬至陽氣應黄鍾通土/炭輕而衡卬夏至隂氣應𬎼賔通土炭重而衡低)
前賢詩詞五更三㸃入鴛行(杜詩去嵗兹辰捧御/床五更三㸃入鴛行)刺繡
五紋添弱線(同上天時人事日相催冬至陽生春又/來刺繡五紋添弱線吹葭六管動浮灰)陽
進君子升(謝元逸陽進君子升隂退小人伏此理洞然/明不疑何更卜㣲和回根荄餘光借草木但)
(有堂前梅南/枝已芳馥)臺上候祥風(崔琮慶厯三陽首朝天萬國/同斗邉看子月臺上候祥風)
陽徳比君子(杜牧之陽徳比君子初生甚㣲/芒排隂出九地萬物隨開張)灰管移新
律(劉商灰管移新/律窮隂變一陽)
四六警語　(貢禹舉冬式敬人時之授/伯趙司至肇迎天統之長)　(來復之爻既占/視履之祥可考)
　　(嵗籥在申驗乞漿之踰願/斗柄挿子盍把酒以迎年)
　　(身為國史自當書辛日之雲/君遣使臣願便餐丁年之雪)
　　(陽徳由子而孳地氣上騰/善類觀復之亨天休滋至)
　　(七日來復聖人見天地之心/九江孔殷太守宅生靈之命)
　　(和門晝静士撫挾纊之温/候柝宵沈民謝閉闗之樂)
　　(襟懐霜潔/談笑春温)　(兹對五雲之瑞/宻回九地之春)
　　(顧恐六日四分之鳳律/將催五更三㸃之鴛行)　(緹縵灰浮/絲綸鼎至)
　　(屬繡線之迎長/覺衮衣之增耀)　　　　(仁風舒桞以放梅/和氣生芸而挺荔)
　　(獻履徑上於星辰/合璧長依於日月)　　　(順此履長之慶/適當促覲之期)
　　(律諧鳳應日迎天統之長/士飽馬騰雷動雲屯之喜)
　　(鳳厯起黄鍾之籥地氣上騰/燕寢凝畫㦸之香天休滋至)
　　(灰動重緹撫三軍於挾纊/日長一線總六轡以如絲)
　　(硯含金井方愁坐客之無氊/灰動玉葭忽報繡紋之増線)
　　(舊㳺天禄飽看芸草之生/今使江南尚作梅花之寄)
　　(奉詔寛大細民同挾纊之温/秉節剛嚴老吏有折綿之凜)
　　(日長一線賦豈急於繭絲/氣暖重緹香自凝於燕寢)
　　(聽鳴鳳兩節之間氣占夜半/旅牽牛六宿之分景驗昏中)
　　(至朔同日謂之章章有慶矣/夀考維祺介以福福履綏之)
　　(天隅把繡自知無一線之長/月琯吹葭更願假重緹之芘)
　　(一道氷衘猥辱先施之寵/五色雲物願迎方至之休)
　　(梅邉山意頤思從同社而醉逰/雪後杖藜恨不偕賔客而旅進)
　　　生辰
歴代事實初度(屈原離騷經皇覽揆余之初度/兮名余曰正則字余曰靈均)左弧(記/曰)
(男子生以桑弧蓬矢六射天地四方示男/子之所有事也又曰男子設弧於門左)玉燕投懐(定/命)
(録唐張說母夢玉/燕投懐中遂生說)紱麟(王子年拾遺記徵在以繡紱繫/麟角及夫子將終抱麟解紱)
麟吐玉書(王子年拾遺記先是有麟吐玉書於闕/里人家云水精之子系衰周而素王)鈴入
懐(本傳梁昉母晝卧夢五彩旗葢四角懸鈴自天而墜/其一鈴落入懐中因而有孕占者曰必生才子遂生)
(昉/)神光照舍(後漢應樞生四子見神光照舍樞見光/以問卜者曰此天符也子孫其興乎)白
鵠聳雲(呉時張承家有白鵠聳雲占者曰鵠是延年之/物從室入雲自卑升髙之象當使子孫位極人)
(臣若生子可以名曰鵠/後生子昭至輔國將軍)五星降庭(王子年拾遺記孔子/生二龍遶室五星降)
(庭/)白鹿入胎(商芸小説老子乘白鹿入母胎既生廣顙/大目疎齒方口耳有三門鼻有雙柱足蹈)
(五字手/把十紋)鶴南飛曲(東坡十二月十九生日置酒赤壁下/酒酣笛聲起江上使人問之云進士)
(李聞坡生日作鶴南飛曲以獻/奏曲嘹唳有穿雲裂石之聲)昴宿生蕭(三輔黄圖昴/星精為輔佐)
(謂蕭何文選云/蕭何昴宿之精)長庚生白(李太白母夢長庚/星遂生白因名之)趙普微垣
(湘山野録陳希夷曰/趙普紫微垣一小星)嵗星生朔(西京雜記東方朔云天/下無知我者惟厯官太)
(伍公知之帝召問之曰/諸星皆在惟嵗星不見)摩挲銅狄(薊子訓與一老翁共/摩挲銅狄曰適見鑄)
(此巳五/百年)蓬萊水淺(麻姑云自接待以來三見海水變/為桑田近過蓬萊弱水亦復淺矣)懐
玉山人(玉壺清話揚大年父文逸為玉山令大年將生/一道士袖刺來謁自稱懐玉山人冠褐秀爽斯)
(須遽失大/年遂生)授長生術(神仙傳老子升崑崙闗令尹喜占/風知有神人來過乃道見老子老)
(子授以/長生術)九霞觴(列仙傳許碏詩誤/翻王母九霞觴)千嵗芝(十洲記北海/外有鍾山生)
(千嵗/芝)飲菊水(後漢地理志南陽侯國注曰縣北八/里有菊潭水飲者上夀百二三十嵗)𤣥鹿
脯(述異記云鹿千年化為蒼又五百年為白又五百年/為𤣥成帝時山中人得𤣥鹿烹之骨皆黒色仙者云)
(𤣥鹿為脯/夀二千嵗)餌黄精(文選絶交書又聞道士/餌术黄精令人乆夀)魯僖耆艾(閟/宫)
(頌魯僖公俾爾昌而大俾爾耆而艾萬有/千嵗眉夀無有害天錫公純嘏眉夀保魯)金籠放鴿(倦/逰)
(録王丞相生日鞏大卿籠雀鴿造相府以獻搢笏開籠/一一放去每一放祝曰願相公百二十嵗東坡詩云記)
(得金籠/放雪衣)盤古萬八千(三五厯曰天地混沌如雞/子盤古生其中萬八千嵗)廣成子
千二百嵗(同/上)夢蘭(左傳鄭文公妾/夢蘭生穆公)吞鳦(詩商頌注簡狄/吞鳦卵生契為)
(堯司/徒)夢燕(開元遺事張説母夢有玉燕自東南飛/來投入懐中而有孕生説後為宰相)弄璋
(斯干詩乃生男子載弄之/璋朱芾斯皇室家君王)麒麟兒(杜詩徐卿二子歌孔/子釋氏親抱送盡是)
(天上麒麟兒僧寶誌撫/徐陵曰天上石麒麟也)為湯餅(李叡松窓録王后泣訴/曰三郎不記何忠脱紫)
(半臂為生/日湯餅耶)生上相(本朝有賀人七月十四日生詩/曰何時生上相明日是中元)寧馨
兒(晉王衍傳何物/老嫗生寧馨兒)真英物(晉桓温生日温嶠見之曰此/兒有竒骨可激使啼及聞其)
(聲曰真/英物也)珠生老蚌(孔融與韋端書曰/不意雙珠生老蚌)
前賢詩詞每向同人話疇昔(張安道生日東坡以鐵杖/為夀詩云先生真是地行)
(仙住世因循五百年每向同/人話疇昔故教鐵杖鬬剛堅)却教龜鶴羨長年(雲齋録/錢穆公)
(尹應天府生日楊次畫老子出關圖作詩獻曰私藏函/谷闗中子來獻蓬萊閤上仙願得鬚眉如此老却教龜)
(鶴羨/長年)玉顔長自春(李白詩金骨既不/毁玉顔長自春)錯冩弄璋書(東坡/賀人)
(生子詩甚欲去為湯餅/客只愁錯冩弄璋書)崧嶽再生申(本朝賀吕申公生/日詩渭川重得吕)
(崧嶽再/生申)金粟如來是後身(湖州司馬問李白是何人白/以詩荅曰青蓮居士謫仙人)
(酒肆藏名四十春湖州司馬/如相問金粟如來是後身)
四六警語並係回啓　(既愛之欲生/且喜之溢美)　(莫省我辰之安在/有慙皇覽之揆初)
　　(野樗浸老空勞大塊之生/沅芷復春重枉騷人之賦)
　　(蓼莪廢誦乆悵悼於孤蹤/金薤垂篇辱寵光其初度)
　　(髪種種矣安知初度之臨/芳菲菲兮莫住韶光之去)
　　(我生之初尚無為慨中年之寡遂/詞人之賦麗以則曾下體之不遺)
　　(長庚大昴揆吉夢以蔑聞/喬嶽洪河舉夀祺而相況)
　　(贈金錯而報綈袍深漸無物/舞短蓑而擊銅斗共樂餘年)
　　(胡蝶莊周乆相忘於夢寐/蟪蛄彭祖今安在其短長)
　　(歌詩必類更傷絲竹之娛人/把酒自憐永嘆車牛之服賈)
　　(桃李笑人老矣無能為己/藥石生我忠焉能勿誨乎)
　　(老色上面方愁桃李之笑人/媚語恱心安得藥石而生我)
　　(老苒苒兮將至拊是憂傷/芳菲菲其彌章絜兹報稱)
　　(雖義迫當辭將捲錦鯨而還客/然詞貪可寶不知蘭佩之襲予)
　　(箕斗之虚名安用將還贄以三辭/珪璋之特達難忘姑受言而十襲)
　
　
　
　
　
　
　
　
　
　
　
　翰苑新書前集巻六十四
欽定四庫全書
　翰苑新書前集巻六十五
　　通問
　　　書翰
歴代事實奉咫尺書(史記廣武君謂韓信曰君/若使一介奉咫尺書云云)中涓(史/記)
(萬石君傳萬石君/為中涓受書謁)青泥封書(東觀漢記鄧訓故吏知訓/好青泥封書從黎陽步推)
(鹿車至上/谷遺訓)草書(三國志劉廙曰尊卑/有分不可修草書)水中沈浮(晉殷浩/傳殷羨)
(為豫章太守都下人士因其致書百餘函行次石頭皆/投之水中曰沈者自沈浮者自浮殷洪喬不為置書郵)
達空函(晉書殷浩荅桓温書慮有/謬誤開閉數十竟達空函)一紙書(晉陽秋劉𢎞/為荆州刺史)
(每發手書郡國叮嚀欵宻莫不感恱/咸曰得劉公一紙書賢於十部從事)尺牘音詞流暢(沈/約)
(宋書徐湛之善於/尺牘音詞流暢)五雲體(唐韋陟傳陟常以五采牋為/書記使侍妾主之其裁荅受)
(意而已皆有楷法陟惟署名自謂所書陟/字若五朶雲時人慕之號郇公五雲體)繫鴿(王仁裕/開元天)
(寳遺事張九齡家養羣鴿每與親知/書繫鴿足上飛往投之目為飛奴)繫鴈(前蘇武傳漢/使者謂匈奴)
(曰天子射上林得/鴈足有繫帛書)
羣書精語馳一介之使(孔文舉書云馳一介/之使奉咫尺之書)文采巨麗
(魏吳質荅曹植書發函伸紙是何/文采之巨麗而慰諭之綢繆乎)曄若春華瀏若清風
(曹子建荅吳季重書得所來信/文采委曲曄若春華瀏若清風)裁書叙心(文選書東望/於邑裁書叙)
(心/)千里眉目(顔氏家訓書疏/尺牘千里眉目)手筆以問之(韓昌黎文足/下猶復以為)
(可教貶損道徳乃至手筆以問之/辭義髙逺足下於故舊之道得矣)穆然清風發在簡素
(柳集/序)時飛寶刻之音(王臨/川集)
前賢詩詞看取北來魚(杜酬韋韶州見寄深慙長者轍/重得故人書云云雖無南過鴈)
(看取北/來魚)遺我一書札(古詩云客從逺方/來遺我一書札)遺我雙鯉魚(古/樂)
(府客從逺方來遺我雙鯉魚呼童烹鯉魚中有尺素書/長跪讀素書書中意何如上有加餐食下有長相憶)
盡書非尺牘(謝宣逺王撫軍詩誰謂/情可書盡書非尺牘)巴牋染翰光(杜甫/詩巴)
(牋染/翰光)舊好飛雲翰(元微/之詩)蘭章忽有贈(韋應物/詩云云)衡陽有歸
鴈(黄山谷詩衡陽有/歸鴈他日更傳音)不枉故人書(韓愈寄鄂岳李大夫/湓城去鄂渚風便一)
(日耳不枉故人/書無因帆江水)願君别後垂尺素(岑參送竇漸入京水/底鯉魚幸無數願君)
(别後垂/尺素)書成欲寄孔安西(韓愈寄劉連州書成欲寄/孔安西紙背應勞手自題)手
把一封書(韓寄皇甫湜敲門驚晝睡問報睦/州吏手把一封書上有皇甫字)開緘宛見
諫議面(盧仝茶歌日髙丈五睡正濃將軍扣門驚周公/口云諫議送書信白絹斜封三道印開緘宛見)
(諫議面手奉/月團三百片)盈把那須滄海珠(杜工部詩乆客多枉朋/友書素書一月凡一束)
(道州手札適復至紙長要自三過讀/盈把那須滄海珠入懐本擬崑山玉)猶見北枝梅(陳后/山詩)
(此老三年别何時萬里回/更無南過鴈猶見北枝梅)
四六警語　(貺貽雙鯉良佩謙光/報之七襄姑酬先辱)
　　(江頭春草目方送於燕檣/隴首寒梅手忽披於魚素)
　　(李北海求識少陵面乆切於懐/陳南陽輒遺子公書大踰所望)
　　(栢臺増肅心實切於瞻烏/竹簡紓誠言莫殫於賀燕)
　　(㳺談所及既弗間於賢愚/妙語相先更曲蒙於契好)
　　(望夫子之仭牆莫遑躬詣/賁孟公之尺牘獨切神馳)
　　(燕厦崇成徒劇依歸之意/魚緘染布難形抃蹈之私)
　　(眷戀斗升之禄悵莫掃門/飛持咫尺之書敬伸賀厦)
　　(聳聞孚號阻趨賀於翹材/敷叙慶悰敢馳書於光範)
　　(慶君子之得輿喜而不寐/効小夫之貢牘言莫能宣)
　　　自叙
歴代事實牆面(語陽貨其猶正/牆面而立也與)儒緩(通鑑晉海西公紀/儒緩機事不稱耳)
遲頓不及事(前漢翟方進傳方進給事太/守府為小吏號遲頓不及事)猶有童心(左/襄)
(三十一年昭公生十/九年矣猶有童心)口尚乳臭(前漢髙帝紀魏大將誰/曰柏直曰是口尚乳臭)
(不能當/吾韓信)童騃無知(白居易集童騃無知雖籍/祖父之寵曾㣲分寸之勞)小丈夫(孟/公)
(孫丑下予豈若小丈夫然哉諫於其/君而不受則怒悻悻然見於其面)不能遣諸胸中(通/鑑)
(晉武帝紀王濬曰不能/遣諸胸中是吾褊也)性狷介(通鑑唐蕭瑀性狷/介與同僚多不合)直性
狹中(山巨源絶交書直/性狹中多所不堪)俯仰於人(莊子天運篇獨不見/夫桔槔者乎引之則)
(俯舍之則仰彼人之所引非引/人者也故俯仰而不得罪於人)畏首畏尾(左傳文十七/年畏首畏尾)
(身其/餘幾)白面書生(通鑑晉武帝紀髙陽王隆/曰温詳之徒皆白面書生)怯懦不任事
(唐趙宗儒𫝊宗/儒怯懦不任事)首䑕兩端(前漢灌夫/傳云云)摸稜手(唐蘇味道/𫝊味道為)
(相謂人曰決事不欲明白誤則有悔/摸稜持兩端可也故世號曰摸稜手)禪僧飛鷹(通鑑五/代晉齊)
(王紀馮道為首相依違兩可無所操決或謂帝曰馮/道承平之良相今艱難之際譬如使禪僧飛鷹耳)鄙
夫患得(語陽貨篇鄙夫可與事君也與哉其未得之也/患得之既得之患失之茍患失之無所不至矣)
俗儒不達時宜(前宣帝紀帝曰俗儒不/達時宜好是古非今)俗吏務在刀筆
(前賈誼䇿夫俗吏之所/務者惟在刀筆筐篋)智盡此耳(後馬援傳援曰朱/勃小器智盡此耳)螢
爝末光(唐岑文/本傳云)無尺寸之効(前孔光/傳云)録録未有竒節(前/蕭)
(何傳/云)罷駑之質(前公孫𢎞/傳云云)為人在下中(前李廣傳云師/古曰在下輩之)
(中/)僕遫不足數(前息夫躬/傳云云)委瑣握􁙆(前司馬相/如傳云)公等碌
碌(通鑑周赧王紀毛遂曰公等/碌碌所謂因人成事者也)闒茸之中(前司馬遷傳/遷曰今巳虧)
(形為掃除之/吏闒茸之中)娖娖亷謹(前申屠嘉傳嘉娖娖亷謹備位/而已無所能發明功名有著於)
(當世/者)老無能為(左傳燭之武曰臣之壯也猶/不如人今老矣無能為也)老夫耄矣
(左傳隠四年老夫/耄矣無能為也)忘其前語(前漢師丹傳丹/老人忘其前語)耳聵(通鑑/唐徳)
(宗紀喬林衰老耳聵上/或時訪問應對失次)不才明主棄(唐孟浩然傳王維/私邀浩然入内署)
(俄而𤣥宗至浩然匿牀下維以實對帝曰朕聞其人而/未見也詔浩然出帝問其詩浩然自誦所為至不才明)
(主棄之句帝曰卿不求仕而朕/未嘗棄卿奈何誣我因放還)三欲命李白官(李翰林/别集序)
(上嘗三欲命李白官/卒為宫中所捍而止)行歌道中(前朱買臣傳買臣獨行/歌道中負薪墓間)
惜廣不逢時(前李廣傳文帝曰惜廣不逢時/令當髙祖世萬户侯豈足道哉)廣數竒(李/廣)
(傳/云)三葉不遇(漢武帝故事顔駟對武帝曰文帝好文臣/好武景帝好老而臣尚少陛下好少而臣)
(巳老是以/三葉不遇)濫吹其間(韓非子齊宣王好竽南郭先生不/知竽而濫吹於三百人之中以食)
(禄/)罪我春秋(孟子知我者其惟春秋/乎罪我者其惟春秋乎)忘乎故吾(莊子山/木篇云)
(云/)東郭先生(史滑稽傳東郭先生貧困孤寒衣敝履/不全行雪中履有上無下足盡踐地)家
四壁立(司馬相如傳相如家徒/四壁立自著犢鼻禈)積土編蓬(東方朔傳積/土為室編蓬)
(為/户)莊子衣大布(莊子山木篇莊子衣大布而補之王曰/何先生之憊耶莊子曰衣敝履穿貧也)
(非憊/也)甑中生塵(范丹傳丹甑中/生塵釜中生魚)環堵蕭然(晉陶潜傳潜/環堵蕭然不)
(蔽風雨裋褐穿結/簞瓢屢空晏如也)蓬户桑樞(莊子原憲居魯蓬户不全/桑以為樞而甕牖上漏下)
(濕/)一介草茅(唐馬周傳周一介草茅/言天下事若素宦於朝)有何閥閱(通鑑唐/𤣥宗紀)
(𤣥宗謂張九齡曰卿嫌牛/仙客寒㣲如卿有何閥閱)窶人子(前霍光傳諸儒/生多窶人子)無代
步之乘(李陽氷論陽氷家無宿/舂之儲出無代步之乘)鷫鸘裘貰酒(西京雜記/司馬相如)
(與文君乆益貧以/所著鷫鸘裘貰酒)
羣書精語縮首猶鼎鼈(杜牧之集縮首/不出猶鼎鼈耳)抗塵容走俗狀
(文選北山/移文云)懐空似蜀瓠(抱朴子云懐空抱虚有似蜀人/瓠壺喻胸中無一紙之識不過)
(酒/炙)坎井之蛙(莊子秋水篇坎井之蛙謂東海之鱉曰吾/跳梁乎井幹之上入休乎缺甃之崖赴水)
(則接掖持頥蹶泥則沒足滅跗還虷蠏與科斗莫吾若/也且夫擅一壑之水而跨跱埳井之樂此亦至矣夫子)
(奚不時來/入觀乎)井蛙拘於墟(同上井蛙不可以語於海者拘/於墟也夏蟲不可以語於氷者)
(篤於時也曲士不可以/語於道者束於教也)管中窺豹(世說新語管中/窺豹時見一斑)見虎
一毛(金樓子云見虎/一毛不知其斑)遼東豕(後朱浮傳遼東有豕生子/白頭異而獻之至河東郡)
(豕皆白懐/慙而退)管中闚天(史記梁王世家少見/之人如管中闚天也)如龜居殻(白/樂)
(天集如龜居/殻不知海寛)雷轟薦福(類說范文正守鄱陽有書生自/言寒餓時盛行歐陽率更字薦)
(福碑石本直千錢文正為打千本/售於京紙墨已具一夕雷碎其碑)欵啓寡聞(莊達生篇/注云欵空)
(也如空之開/所見小也)么䯢尚不及數子(班彪王命/論云云)楶梲之材(同/上)
(楶棁之材不/荷棟梁之任)鉛刀一割(前班超傳超曰無/鉛刀一割之用)百不逮人(杜/牧)
(之集百不逮人所尚業復不能尺/寸銖兩自强自進乃庸人輩也)螾螘之材(韓非難勢/篇有盛雲)
(濃霧而不能乘逰/者螾螘之材也)斗筲之人(語子路篇斗筲/之人何足算也)齪齪自保
(文中子述史齪齪焉/自保不足以發也)智不足以權變(前漢貨殖傳智不/足以權變勇不足)
(以決斷仁不足以取/予强不足以有守)專習小人賤事(通鑑唐憲宗紀専/習小人賤事以為)
(已/能)委靡輭熟(唐書忠義/傳云云)陳力就列不能者止(語季氏/篇云)懼
不能任其先人之祿(左傳/云)懼不任君之事(子華子曰顛/毛種種懼不)
(任君之事以/為司敗憂也)無汗馬之勞(前公孫𢎞傳罷駑/之質無汗馬之勞)牛馬走(司/馬)
(子長書注言已為太史公/掌牛馬之走自謙之也)懼蒙塵於叩缶(陸士衡文賦/懼蒙塵於叩)
(缶顧取笑/乎鳴玉)以犬羊之質服虎豹之文(吳質/云)持布鼓過雷
門(前漢王/尊云)操斧般郢之門(柳子厚文操斧於般/郢之門斯强顔耳)恇怯淟
涊下才末技(柳文/云)力薄志劣無異能解(桞子厚荅許/孟容書云)黔
驢技止此耳(上文云云黔無驢有好事者船載以入至/則無可用放之山下虎見龎然大物也以)
(為神蔽林間窺之稍出近之憗憗然莫相知它日驢一/鳴虎大駭逺遁以為且噬巳也甚恐然徃來視之覺無)
(異能者益習其聲又近出前後終不敢搏稍近益狎蕩/倚衝冒驢不勝怒蹄之虎因喜計之曰技止此耳跳踉)
(大闞斷其喉/盡肉乃去)鼯技(楊子鼯䑕/五技而窮)捧心效矉(莊子西施病之/心而矉其里)
(醜人見而美之歸亦捧心效矉其/里人知美矉而不知矉之所以美)顧揣涯分實靦心顔
(陳子昻/集云)槐葉為虀(通鑑唐僖宗紀盧攜曰貧者/磑蓬實為麵蓄槐葉為虀)投閒置
散乃分之宜(韓愈進學/解云云)月費俸錢嵗縻廩粟(同/上)齊門鼓
瑟(同上荅陳商書齊王好竽有求仕於齊者操瑟而徃/立王之門三年不得入叱曰吾瑟鼓之能使鬼神上)
(下吾鼓瑟合軒轅氏之律吕客罵之曰王好竽而子鼓/瑟瑟雖工如王不好何所謂工於瑟而不工於求齊也)
太學四年朝虀暮鹽(韓文/云)進寸退尺卒無所成(同上/云)學
成而道益窮(同/上)利居衆後責在人先(同/上)四五十而無聞
焉(論語四十五十而無聞/焉斯亦不足畏也已)何為官之拓落也(揚雄/云)踽踽
凉凉(孟盡/心下)落落難合(後漢耿/弇云)圓鑿方枘(歐陽六一集惟/枉尋直尺之不)
(為故圓鑿方/枘而難合)坎軻而流滯(楚辭年既巳過太/半然坎軻而流滯)和抱璞而
泣血(同上伯牙絶弦無鍾子期而聽之/和抱璞而泣血安得良工而别之)低徊岐路杼軸
蓬心(文粹/云)貧賣漿值天凉(白氏六帖姜子牙/貧賣漿值天凉)不如意十
居八九(唐李衛公平泉記人生/不如意乃十居八九)視茫茫髪蒼蒼(韓退之/文年未)
(四十而視茫茫而髪/蒼蒼而牙動搖也)蒲柳之質先零(白集桑榆之光未/暮蒲柳之質先零)
篳門圭竇(記儒行篇儒有一畝之宫環堵之室篳/門圭竇蓬户甕牖易衣而出并日而食)一簞
食一瓢飲(語/)槁項黄馘(莊列禦/㓂篇)捉衿而肘見(莊讓王篇/捉衿而肘)
(見納履/而踵決)無衣裘以御冬(楚詞無衣裘以御冬兮恐/溘死而不自得見乎陽春)面目
可憎語言無味(韓送/窮文)無一㕓之地一畝之宫(桞子厚文/無一㕓之)
(地以處其子孫無一/畝之宫以聚其族屬)蓬户下客篳户輕生(皮日/休文)頭童齒
豁(韓愈進學解三年博士冗不見治命與仇謀取敗幾/時冬暖而兒號寒年豐而妻啼飢頭童齒豁竟死何)
(禆/)
前賢詩詞縮縮循牆兒(杜牧之/云云)醯雞仰甕口(劉賔客云/醯雞仰甕)
(口亦謂/雲漢津)醯雞甕裡天幾大(黄山谷/云云)顧我蓬屋姿(杜甫云/顧我蓬)
(屋姿謬通/金闥籍)方托麋鹿羣(柳子厚云方托麋/鹿羣敢同騏驥皁)行又無町畦
(韓退之大内朝賀回詩文才不如人行/又無町畦問之朝廷事類不知東西)無庸類散樗(駱/賔)
(王云有志慙刋/朽無庸類散樗)取笑類黔驢(歐陽六一云貪榮同/衛鶴取笑類黔驢)自笑
疎庸似麋鹿(羅隠詩自笑疎庸似麋/鹿也教臺上費黄金)蚉力何能負太山
(狄梁公家傳云蚉力何能/負太山牛涔不足增滄海)才疎正類孔文舉(東坡詩才/疎正類孔)
(文舉癡絶還/同顧長康)沽哉價莫酧(杜牧之云云去矣時/難遇沽哉價莫酧)未見有
知音(杜甫詩百年歌自/苦未見有知音)潦倒聲名壅腫材(劉禹錫云潦/倒聲名壅腫)
(材一生多/故苦邅迴)垂白馮唐老(杜甫垂白/馮唐老)白首不見招(詠史云/馮公豈)
(不偉白首/不見招)酸寒溧陽尉(韓愈詩酸寒溧陽/尉五十幾何耄)罕有知音者
(江總云罕有知音/者空勞流水聲)賤與老相尋(張季鷹詩榮與壯/俱去賤與老相尋)白頭
趨幕府(杜甫/詩)白首壯心違(同上/云)共被㣲官縛(同/上)本賣文
為活(同上本賣文為/活翻令室倒懸)十步九太行(李白云壯夫或未/達十步九太行)一
字不救饑(東坡云平生五千/巻一字不救饑)壯心付與東流水(黄山/谷詩)桑蠶
作繭自纒褁(山谷詩桑蠶作繭自纒/褁蛛蝥結網空遮羅)才短如蠶只自纒
(同/上)一官來徃似秋燕(山谷詩一官來徃似秋/燕薄俸包褁如春蠶)網羅應不
到沙鷗(東坡詩聞道鴛鴻滿臺/閣網羅應不到沙鷗)溝中枯木應笑人(同上/云溝)
(中枯木應笑人鑚/灼不然誰似我)可憐老驥真老矣(同上云可憐老驥/真老矣無人更秣)
(天山/禾)綠鬢朱顔老自悲(王荆公詩青天白日春/常好緑鬢朱顔老自悲)此生多
轗軻(鄭谷投時相詩勤苦流螢信吁嗟/宿燕知此生多轗軻半世足漂離)内顧無斗儲(左/太)
(沖詠史詩外望無/寸禄内顧無斗儲)顛倒在短褐(杜甫詩海圖圻波濤舊/繡移曲折天吳及紫鳳)
(顛倒在/短褐)老大意轉拙(同上自詠杜陵有布衣老大意轉/拙許身一何愚竊比稷與契居然)
(成濩落白首甘契濶云云以兹悟生理/獨恥事干謁兀兀遂至今忍為塵埃没)寂寥守窮巷(陳/子)
(昻集寂寥守窮/巷幽獨卧空床)經年在茅屋(杜甫詩經年在茅/屋妻子衣百結)不爨井
晨凍(同上不爨井晨凍無衣床夜/寒囊空更羞澁留得一錢看)鶉衣寸寸鍼(同/上)故人
供禄米(同上云故人供禄/米鄰舍與畦蔬)坐客寒無氊(杜甫詩才名四/十年坐客寒無)
(氊/)破屋數間而已矣(韓愈寄盧仝玉川先生洛城裏破/屋數間而已矣一奴長鬚不裹頭)
(一婢赤脚老無齒辛勤奉養十/餘人上有慈親下妻子云云)
四六警語　(鹿鹿凡材/魚魚末學)　(鹿鹿無庸/狙狙有志)　(楚狂一介/鄭重半生)
　　(學不知方/仕未能信)　(志雖語上/才不逮中)　(質窳無竒/學落不殖)　(學既粃糠/才尤蕪穢)
　　(材真樗散/性實棗昏)　(志本熊熊/才真鹿鹿)　(癖惟嗜古/様不入時)　(雕篆腐儒/斗筲小器)
　　(乾坤腐儒/造化棄物)　(箕裘末裔/韋布晚生)　(庠序寒生/衣冠冷族)　(江海孤生/泥途棄物)
　　(離竒孤孽/漫浪㣲踪)　(伶仃弱植/窽啓謏聞)　(閉吝如蝸/鑚研則蠧)　(抱槧迂儒/抗塵下走)
　　(人中下品/海内單門)　(潦倒不堪/嶔崎可笑)　(骯髒不媚/乾槁無華)　(性天不韻/材地亡竒)
　　(語學未優/聞道最淺)　(本操耕耒/誤把差符)　(不慣於吏/徒窮於儒)　(深慙鞅掌/無補驅馳)
　　(竊科雖晚/從政有年)　(聞名巳久/竊䕃方新)　(乆厪仰斗/兹遂披雲)　(長而無聞/老將安用)
　　(自揣頭顱/不堪指目)　(無能為役/豈不懐歸)　(宦情氷冷/歸興雲飛)　(乆棄紳裳/退編農圃)
　　(年侵衰鬢/春憶故山)　(狂編虎鬚/窮巻龜殻)　(日之夕矣/人謂斯何)　(貧而漫仕/老矣倦逰)
　　(曲巻擁腫/潦倒粗疎)　(羈酸牢落/勃窣媻珊)　(品凡質窳/志大材疎)　(生而嗜書/愚不解事)
　　(學墮家傳/仕由門䕃)　(初無時譽/獨有家聲)　(斥燕卑棲/蠧魚末學)　(屠龍無用/刻鵠不成)
　　(蠧書儒腐/蝗粟官卑)　(少不勉旃/今何為者)　(樗櫟散材/菰蒲冷族)　(探囊無智/學冶不工)
　　(一介朱愚/半生清苦)　(有七不堪/負四宜去)　(羇旅百拙/零落五窮)上並自述用
　　(竦聽麻音/實深栢恱)　(尚阻鳬趍/敢陳燕賀)　(躍冶情深/班庭跡阻)　(綴以司存/隔於賀列)
　　(屬以杜門/末由慶厦)　(辱知甚厚/在治有初)　(猥辱甄陶/欣聞播告)上並賀啓用
　　(努力斯文/盡忠所事)　(退省所蒙/恪共乃職)　(益思磨勵/勿玷品題)　(力磨其鈍/期稱所蒙)
　　(無以報恩/期於强學)　(自保嵗寒/勿孤月旦)　(縱無以報/敢負此心)上並謝啓用
　　(邂逅六條之察/吉蠲一瓣之香)　　(僅可竊升斗而養母/不能效尺寸以瘉人)
　　(身未可以許人/仕有時乎為養)　　(偶圓得鹿之夢/獲脫相牛之經)
　　(妻孥當豐嵗以啼飢/士友問何官而觸熱)　(命壓頭其奈何/笑指舌而徒在)
　　(蓬蒿仲蔚之園/風雨子桑之室)　　　(弱羽不足以當雄風/小材不足以勝重任)
　　(心惓惓而雖在/髪種種而奚為)　　　(歸尋黄獨之苗/甘老青精之飯)
　　(早忝韓文公之四舉/晚賜石曼卿之一官)　(因蹙縮于鯉庭/更婆娑于萊服)
　　(人不可以無學/仕有時乎為貧)　　　(肯低其頭送窮鬼之途/不屈此膝拜天孫之巧)
　　(冀雙親之便養/難萬里之逺逰)　　　(冒焉為東閣之趍/志在便南陔之養)
　　(一科玷鄉老之賔/三仕作諸侯之客)　　(每持直道以示人/安敢大言而忤世)
　　(少而熊膽之苦嘗/壯也羊腸之飽歴)　　(山鬼吹燈而不寐/野䑕欵門而莫驚)
　　(正自面牆而不學/得無血指於旁觀)　　(儒科僅竊於還丹/世味殆如於嚼蠟)
　　(三年而勞力勞心/一身而畏首畏尾)　　(夢魂欲付於潮回/歸興尤濃於山色)
　　(把犂鋤而卧空谷乃無端於讀書/裏章服而揖上官還不習於為吏)
　　(人憐王某之文最宜為誥/自笑盧殷之讀止用資詩)
　　(二親髙年一則以喜而一則以懼/三釡㣲禄時乎為養而時乎為貧)
　　(蛙拘墟而局促何所見聞/燕巢幕以徘徊若為才識)
　　(小人可以小知無廣大髙明之見/大慙謂之大好乃瑣碎俳偶之辭)
　　(呻其佔畢缺師友之淵源/著之話言皆童孺之糠粃)
　　(甲第粱肉之紛紛豈為我設/窮年膏油之兀兀反教人為)
　　(生辰挹斗而揚箕竟失餘而得少/奴星結柳而送鬼奈驅去以復還)
　　(索長安之米衆固椰榆/對昆明之荷再逢搖落)
　　(早荒家訓不自䇿力田之科/晚藉世資乃就食代耕之禄)
　　(起家至二千石萬有餘榮/倚門有九十親一則以懼)
　　(少年躁妄夏蟲語氷而不知/中嵗險艱吳牛見月以尤喘)
　　(青精可飯居然乏大藥之資/黄獨無苗聊爾托長鑱之寄)
　　(掘雲而破嵽嵲歸尋黄獨之苗/乘月而弄潺湲飽飲紅泉之水)
　　(既不及親何樂一行作吏/早知有命悔不十年讀書)
　　(糞壤孤豚初豈願犧於太廟/榆枋斥鷃抑難附鳳於髙崗)
　　(所謂馬曹難乆稽於足下/豈無狗監能力薦於上前)
　　(身類蠧魚生死不離於文字/心如斥鷃飛搶在止於榆枋)
　　(仰破屋以哦詩嘔肝不悔/俯大廷而對䇿空臆盡言)
　　(黄甲同年半是雲霄之雋武/青燈共夜依然山澤之癯儒)
　　(銅花欲蝕凜秋氣之劍鋩/鐡硯未穿淬毛錐之筆陣)
　　(望城南尺五之天仙凡逺甚/上玉階方寸之地夢想無之)
　　(十年太學身嘗百甕之􁊢/一第集英袍己半霜之葉)
　　(少也勃乎負元龍湖海之氣/今其老矣倦司馬山川之逰)
　　(讀相牛之經分甘襏襫/圓得鹿之夢誤綴簪裳)
　　(諸大夫之唯而周舍之諤見者忌之/一齊人之傳而衆楚之咻嘻其甚矣)
　　(世無廣厦孰庇寒踪/天閔窮途忽移春脚)
　　(雖三年悶悶占下考以自書/然一念惓惓對上穹而無愧)
　　(應舉覔官粗識文章之小技/逢時筮仕惟知節義之大閑)
　　(從大將軍之出塞嘗草檄書/及妄校尉之封侯獨無功級)
　　(厭學書而去學劍已負初心/念為箕而習為弓有慙先世)
　　(少豪出塞意輕妄校之封侯/晚慕歸田甘就老農而學稼)
　　(搔首著書頗欲為千年之計/折腰作吏長恐寒三逕之盟)
　　(瘦妻僵稚子仆嗟井臼之長勤/明主棄故人疎捨山林而焉徃)
　　(乘風破萬里之浪已負初心/累土起九層之臺方從此始)
　　(父析薪子負荷雖緒業之失傳/身織屨妻辟纑亦生涯之粗給)
　　(技拙汗流昔固慙於巧匠/年衰氣索今復見於大巫)
　　(伏櫪常在千里徒有苦心/巢林不過一枝已踰愚分)
　　(斥鷃翺朔豈出蓬蒿之外/蠧魚生死不離文字之間)
　　(驚蛇迅速寧留赴壑之蹤/客燕徘徊獨荷捲簾之意)
　　(昔而少徤黔驢之技已殫/今也病衰駑馬之力難强)
　　(地近蓬萊風引舟而自逺/景薄崦屺駒過隙以難留)
　　(昔揚子雲被嘲老不解事/而燭之武自謂壯不如人)
　　(燭之武壯不如人老將安用/公西華小猶可使大恐非宜)
　　(少在兵間嘗秉陳琳之檄筆/晚歸林下始為杜牧之罪言)
　　(滿七除二之跳踉誠覺語言之無味/駢四儷六之啽哢底堪豪傑之跪呈)
　　(鵜濡其翼乃理之常/猴沐而冠夫誰不笑)
　　(顧嵇康之多難懐七不堪/念孔戣之已衰負三宜去)
　　(慕安期生之畫䇿始亦談兵/尚魯仲連之為人已而拂袖)
　　(樂琴書以消憂自適園林之趣/懐稻梁以怡老不萌簮紱之心)
　　(仕而不偶合追誓墓之風/貧能驅人復草問鈞之賦)
　　(窺陳編而盜竊率皆糟粕之餘/撫孤松而盤旋自放山林之下)
　　(製芰荷以為裳難追時好/焚膏油而繼晷見謂書癡)
　　(亦嘗奏賦少而便悔其雕蟲/豈不説經聽者或嘲其狗曲)
　　(虀甕之量得此已盈/榆枋之飛它復何望)
　　(汲古而綆不修學焉道逺/捉衿而肘乃見貧甚衣單)
　　(賣文為活浪𫝊錚佼之聲/作賦遂貧贏得揶揄之笑)
　　(問祈招而不知退慙承學/讀撑犂而靡識謾曰知書)
　　(不觀非聖之書僅承遺業/竊冀上農之禄庶代躬耕)
　　(風際船回悵又違於蓬島/日邉人至幸未逺於長安)
　　(拂塵冠於壁上更欲激昻/視霜髪於鏡中已驚衰晚)
　　(滄浪濯纓早嘆鬢毛之颯/太行倚劍徒驚髀肉之生)
　　(蠻素掉頭早厭香山之老/雍端拍手亦嗤栗里之貧)
　　(九年擯去𤣥都之樹已空/一日喚回少林之壁忽倒)
　　(未嘗讀律既非几案之才/素不言錢安得錐刀之智)
　　(駿馬雕弓憶少年而自笑/蹇驢破帽嗟晚節之可哀)
　　(兒從郎罷拾杮葉以學書/妻對藁砧然松明而理績)
　　(飢寒逐祿非如處士之倫/䕃補得官浪有文人之目)
　　(户外屨空但有莓苔之逕/床頭金盡况無䆉椏之圩)
　　(東西隨牒飽郵𫝊之風霜/旦暮坐曹老簿書之嵗月)
　　(臂紅旗於塞上力戰無功/叱黄犢於田間躬耕不飽)
　　(掻首著書頗為千載之計/閉門覔句足了一生之愁)
　　(少慕功名葢嘗中夜起舞/晚更憂患恨不十年讀書)
　　(嘻其不遇曾二鳥之不如/已矣歸休雖萬牛而莫挽)
　　(横戈出塞悼徃日之狂圖/築室反耕付此生於定命)
　　(顧斷斷䑕窮之技雖匪才堪/然拳拳烏哺之情能無祿養)
　　(所祈便養徑歸綿上之田/亦欲投閒少養漳濵之疾)
　　(動張翰秋風之興君薄淮陽耶/起仁傑白雲之思吾在汶上矣)
　　(感太行之雲飛長途將母/悸西山之日暮回首驚心)
　　(桂嶺梅花應笑滯留之乆/桐江釣竹終期歸去之宜)
　　(續東華之夢又聴朝雞/誦北山之移只慙夜鶴)
　　(宦情寂歴冷於楓落之江/歸夢紛紜空繞菊荒之徑)
　　(誰念班超坐嘆玉關之老/終同賀監願乞鑑湖以歸)
　　(甲兵之問不至乃所願聞/山林之味更長奚其不去)
　　(腰黄何補愧山靈之移文/頭曰早歸煩謫仙之寄語)
　　(惟是識鄭崇之履莫報君恩/正當掛𢎞景之冠歸歌聖徳)
　　(吾車吾馬漸為膏秣之謀/某水某邱或遂釣逰之願)
　　(君薄淮陽耶計登庸之不逺/吾在汶上矣恐邂逅之無期)
　　(栽花滿縣敢希潘岳之風流/種柳當門行賦淵明之歸去)
　　　慕尚
歴代事實紫芝眉宇(唐元徳秀傳房琯見徳秀嘆曰紫/芝眉宇使人名利之心都盡蘇源)
(明常語人曰吾不幸生衰俗/所不恥者識元參紫芝也)泰山北斗(唐韓愈傳學者斗/仰之如泰山北)
得御李君(後李膺傳膺性簡亢無所交接南陽樊陵求/為門徒荀爽嘗謁膺因為其御既還喜曰今)
(日乃得御李君/矣其見慕如此)登龍門(後李膺傳士有被其/容接者名為登龍門)豪傑莫不
到門(後陳遵傳陳遵居長安近臣貴戚皆貴重之牧守/當之官及郡國豪傑至京師者莫不相因到遵門)
(所到衣冠懐/之惟恐在後)若水歸海(通鑑漢憲帝紀劉豫/州士慕仰若水歸海)劉义徒步
歸韓(唐書劉义傳义聞韓愈/接天下士徒步歸之)龍門逰(梁陸倕傳任昉為/中丞簮裾輻湊預)
(其宴者號/為龍門逰)名公折輩行願交(韓愈王仲舒碑仲舒家江/南讀書著文其譽藹鬱當)
(時名公皆折官/位輩行願為交)一時慕與之交(韓愈柳子厚墓誌名聲/大振一時慕與之交諸)
(公要人爭欲令出我/門下交口薦譽之)一世龍門(晉王衍傳朝野翕然謂/之一世龍門後進之士)
(莫不景/慕放效)人中之龍(晉書宋纎沈靜不與世交隠居南山/太守楊公畫其像於閣上出入視之)
(酒泉太守馬岌具威儀造焉纎不見/岌嘆曰吾今知先生人中之龍也)聞暴公子威名(前/雋)
(不疑傳不疑曰竊伏海/瀕聞暴公子威名舊矣)
皇朝事實從事李崔間(五朝言行録王禹偁嘗云吾若/生元和從事於李絳崔羣間斯)
(無愧/矣)道洛者之先生之廬(邵康節先生墓誌康節居洛/士人之道洛者有不入公府)
(而必之先/生之廬)聞其名而慕(歐陽六一作蘇舜欽墓銘短章/醉墨落筆爭為人所傳天下之)
(士聞其名而慕見其所𫝊而喜往揖其貌而竦/聽其論而驚以服乆與其居而不能捨以去也)不知有
程伯淳(范太史遺事陳左司瓘送其姪淵貴沈文曰予/元豐乙丑夏為禮部貢院㸃檢官適與校書郎)
(范公淳夫同舍公嘗論顔子不遷怒貳過惟伯淳能之/予問公曰伯淳誰也公黙然乆之曰不知有程伯淳邪)
(予謝之曰生長東南實未知也予嘗以寡陋自愧了翁/之子正由云了翁自是每得明道先生之文必冠帶然)
(後讀/之)
羣書精語夫山萬人之所觀仰(韓詩外/傳云)羽儀之拜日月
以數(皇甫/湜文)星鳳爭先覩之為快(韓愈與李渤書朝廷之/士引頸東望若景星鳳)
(凰之始見也爭/先覩之為快)四嶽仰維嵩之髙(劉賔/客文)飽聞聲名渴見
風采(杜牧/之文)瞻仰徳宇髙踰嵩岱(桞/文)四瀆宗海衆星拱天
(唐文/粹)洗心瞻仰天漢彌髙(唐文/粹)㳺談布衣徃徃竊庇門
下(歐陽六一集天下之士得一識面者退誇於人以/為榮至於㳺談布衣之賤往徃竊庇門下之名)天
下願一識韓荆州(李白上韓荆州書白聞天下談士相/聚而言曰生不用萬户侯但願一識)
(韓荆州何令人之景慕一至於此耶豈不以有周公之風/躬吐握之事使海内豪俊奔走而歸之一登龍門則聲)
(譽十倍所以龍蟠鳳逸之/士皆欲收名定價於君侯)逖懐英俊之並逰(歐陽六一/集逖懐英)
(俊之並逰恨無/羽翮而飛肉)白雲在天引領何及(蘇東/坡文)講聞髙誼之
日乆矣(前漢董/仲舒䇿)竊髙下風之行(前鄒/陽傳)固願聞名於將命
者(記少/儀)髙山仰止(詩車牽篇髙山/仰止景行行止)泰山巖巖魯邦所瞻
(毛/詩)
前賢詩詞猶如仰昭回(李白詩所恨不見/之猶如仰昭回)後世仰末照
(李白/詩)向來一瓣香(陳后山詩向來一/瓣香敬為曾南豐)李邕求識面(杜甫/詩李)
(邕求識面王/翰願卜隣)未出魯山空此生(東坡詩欲過叔度留終/日未出魯山空此生)
人人願得出君門(欒城/集)五雲多處是三台(杜甫/詩)寤寐想
風采(韓退之贈元十八協律吾友柳子厚其人藝且賢/吾未識子時已覽贈子篇寤寐想風采於今已三)
(年云云嶷嶷桂林伯矯矯義勇/身生平所未識待我逾交親)江湖春動有來鴻(陳后/山詩)
(傳語元龍要相識/江湖春動有來鴻)
　　　間濶
歴代事實時月不見則鄙吝復存(後漢黄憲傳陳蕃周/舉相謂曰時月之間)
(不見黄生則鄙/吝復存於心)一日不見則鄙吝生(唐賀知章傳陸象/先曰季真清談風)
(流吾一日不見/則鄙吝生矣)
羣書精語間者濶焉乆不聞問(前漢嚴/助傳)道里遙逺山川
阻深(文選司馬/長卿檄)隔千里兮共明月(謝莊月賦美人邁兮/音塵闕隔千里兮共)
(明/月)雲山間之造謁無路(唐文/粹)其室則邇其人甚逺(詩東/門之)
(墠/)
前賢詩詞登臨憶侍郎(杜甫寄王侍郎風物/悲逰子登臨憶侍郎)三移斗柄
春(杜甫詩一别星橋/夜三移斗柄春)檣稀月滿湖(鄭谷詩樹盡雲垂野/檣稀月滿湖傷心遶)
(村落應少/舊耕夫)秋來憶君夢(杜荀鶴寄顧雲秋來/憶君夢夜夜逐征鴻)軒車在何處
(方干寄李頻衆木又搖落望君還/不還軒車在何處雨雪滿前山)江東日暮雲(杜甫詩/渭北春)
(天樹江東日暮雲何時/一樽酒重與細論文)各在天一涯(杜甫詩常恨結歡/淺各在天一涯)
萬里音塵濶(元㣲之詩千山道/路阻萬里音塵濶)尚阻青天霧(元㣲之詩/尚阻青天)
(霧空瞻/白玉塵)晤語懐雋彦(朱晦庵懐黄子厚寂寞謝朋儔晤/語懐雋彦良無一水遙阻濶何由)
(見/)各在天一端(朱晦菴寄黄子厚我友客京都肅肅/雲天翰别去今幾時各在天一端)契濶
三秋永(朱晦庵送王季山赴龍溪故人千石令/便道此之官契濶三秋永逢迎一笑懽)思君一
寤對(朱晦庵秋夕懐黄子厚思/君一寤對耿耿何能忘)别來幾度見歸鴻(朱晦/庵次)
(益公道人韻别來幾度見歸鴻嵗月悠悠一/夢中莫望相忘湖海濶爭知千里不同風)遙憐故人
思故鄉(髙適寄杜二拾遺人日題詩寄草堂遙憐故人/思故鄉柳條弄色不忍見梅花滿枝空斷腸)
相思惟有霜臺月(賈島酬朱侍御見寄相思惟/有霜臺月望盡孤光見却生)憶君時
復下堦行(杜荀鶴寄張書記數樹秋風/滿庭月憶君時復下堦行)千里書回碧樹
秋(許渾寄京洛友人吳門烟月昔同逰楓葉蘆花並客/舟聚散有期雲北去浮沈無計水東流一樽酒盡青)
(山暮千里書回碧樹秋何處相/思不相見鳳城宫闕楚江樓)自憐豈是風引舟(李文/饒詩)
(自憐豈是風引舟/如何漸與蓬山逺)故人各在天一涯(東坡詩故人各在/天一涯相望落落)
(如晨/星)
四六警語　(桃源路斷但空記於落花/蓬島夢回恍已遙於弱水)
　
　
　
　翰苑新書前集卷六十五
欽定四庫全書
　翰苑新書前集巻六十六
　　頌徳
　　　天姿
歴代事實揚文藻見瓌穎(蜀志或謂秦宓曰足下何故/揚文藻見瓌穎乎宓曰虎生)
(而文炳鳳生而五色豈以五/采自飾畫哉天性自然也)天質不雕(晉書王湛傳天/質不雕合於太)
(朴/)器範自然(三國名臣序器範/自然標凖無假)虎生而文炳(見揚文藻/見瓌穎注)
茂良不必父祖(楊重黎篇或問甘羅之悟吕不韋張辟/疆之覺平勃皆以十二齡曰茂良不必)
(父祖注甘羅茂之孫張辟彊/良之子天性自然不假祖父)氣質自然(魏文士傳雕之/不増文磨之不)
(加瑩氣質貞/正稟性自然)天質自然(晉書嵇康長七尺八寸美音氣/好容色外形骸不自藻飾人以)
(為龍章鳳姿/天質自然)
皇朝事實不由講學(上蔡語録韓魏公范文正/公皆是天資不由講學)徳性充
完盎於面背(劉立之程明道先生叙述先生徳性充完/粹和之氣盎於面背樂易多恕終日怡恱)
(立之從先生三十年/未嘗見其忿厲之容)
羣書精語白玉不雕(淮南子曰白玉不雕/美珠不文質有餘也)良玉不琢(前/董)
(仲舒夫良玉不琢無以異於達/巷人人未有不學而自知也)朱絃遺音(吕公叔文朱/絃遺音而宫)
(商自韻大玉不/琢而符采益發)金玉之光炳於瓦石(皇甫湜文虎豹之/文不得不炳於犬)
(羊鸞鳳之音不得不鏘於烏鵲金玉之光不/得不炳於瓦石非有意先之也乃自然也)驥行千里
(傅子鴻不學飛飛則冲/天驥不學行行則千里)鶴雛六翮(劉禹錫文如鶴雛襹/褷未有六翮而步舒)
(視逺戛然戾天/非泥滓間物)得諸衿府非由染習(史通/云)異氣稟之自
然(嵇康養生論似特受異氣稟/之自然非積學所能致也)
前賢詩詞天然生知姿(杜/詩)芳華自中出(楚/辭)
四六警語　(堪輿間氣/社稷世臣)　(日邉佳氣/雲表修名)　(三代遺直/一世偉人)
　　(身兼數器/氣蓋羣公)　(得天委和/與月争皎)　(氣擊扶搖/胸藏磅礴)　(粹學淵回/英姿山立)
　　(英猷經逺/雅量鎮浮)　(氣采鴻明/風猷駿厲)　(碧落風姿/黒頭氣緼)　(方重凝猷/髙明藴識)
　　(杞梓人間之秀/珩璜王國之珍)　(黄鐘大吕之器/清廟朱絃之音)
　　(清廟璠瑜之器/明堂梁棟之材)　(晉王佐之風流/唐人物之器局)
　　(青雲器之天姿/黒頭公之物望)　(泰山北斗之聲名/霽月光風之胸次)
　　(洞見本心如太虚之懸皓月/養成和氣如萬象之襲陽春)
　　(千羊皮不如一狐之腋/百鳥羣忽見孤鳳之鳴)
　　(空中樓閣莫名識鑒之玲瓏/雨後月星難狀襟懐之灑落)
　　(志度沖融祕金鍾於清廟/襟懐灑落印玉鑑於寒潭)
　　(清甚風標自是剪吳淞之水/恢乎才刄直將劈大華之峯)
　　(黄鍾大吕之器鏗然有聲/干將鏌鎁之鋒毫芒不挫)
　　(寒風凝露之玉壺潔其清矣/暖日生烟之錦瑟和亦温然)
　　(風姿洒落畫雲氣於罍樽/翰墨葳㽔粲星文於黼黻)
　　(即之温然不减天球之氣韻/識其小者謾如月斧之精神)
　　(良玉韞櫝共知温潤之珍/洪鍾在懸自有鏗鍧之韻)
　　(明珠出滄海燁然希世之珍/喬木生鄧林屹若明堂之具)
　　(清標雅操立獨鶴於人間/逺韻遐心送孤鴻於天末)
　　(月斧雲斤綽有心工之雕鏤/雪山氷谷凛然人物之清竒)
　　(清姿秀骨下獨鶴於雲間/厚徳長才戴六鼇於海上)
　　(英標照世氷壺玉衡懸清秋/碩徳司朝天球河圖在東序)
　　(大圭不琢抱天地混淪之文/黄鍾為宫得隂陽渾厚之氣)
　　(温然接物如春風和氣可親/勇以行仁類烈日嚴霜難犯)
　　(琳琅金薤妙窮萬象之真機/蒼黛銅柯獨備四時之正氣)
　　　徳美
歴代事實温顔和辭(前韓王信𫝊温顔和辭/承上接下無所失意)沖約清逺
(通鑑晉惠帝紀樂廣性/沖約清逺與物無競)情度淹粹(宋泰始起居注王/景文情度淹粹)稱
為長者(前張釋之傳絳侯東陽侯/稱為長者言事曾不出口)
皇朝事實純粹如精金温潤如良玉(程伊川撰明道先/生行狀先生資禀)
(既異而充養有道純粹如精金温潤如良玉寛而有制/和而不流忠誠貫於金石孝悌通於神明視其色其接)
(物也如陽春之温聽其言其入人也如時雨之潤胸懐/洞然徹視無間測其藴則浩乎若滄溟之無際極其徳)
(美言葢不/足以形容)精金良玉不可磨磷(言行録鄒道鄉浩其為/人也和順積中而英華)
(發外望之晬然見於顔面不問知其為仁人君子也其/遇事接物猶虚舟然而堅挺之姿如精金良玉不可磨)
(磷/)聞風誠服覿徳心醉(程伊川撰明道先生行狀先生/接物辨而不問感而能通賢愚)
(善惡咸得其心狡偽者獻其誠暴慢/者致其恭聞風者誠服覿德者心醉)言行相顧仁義
在躬(司馬温公薦程伊川章云言行/相顧而無擇仁義在躬而不矜)富貴不累其心(言/行)
(録彭汝礪字器資公平生好學喜問樂聞其過自任以/聖賢之重而於貧富貴賤利害得喪一不以累其心)
至清至直至勇(言行録傳獻肅公堯俞公性純厚貌重/氣和其遇人不設城府平生自奉甚約)
(室無媵妾食才脫粟一肉所用服器雖敝敗不易為守/令本於愷悌而能擊奸以安良民司馬温公嘗歎曰清)
(直勇三徳吾於欽之畏焉邵雍曰欽之至清而不耀/至直而不激至勇而能温此為難爾人以雍言為然)大
雅大忠(范文正公集昔王文正公居宰府僅二十年未/嘗見愛惡之迹天下謂之大雅冦萊公當國真)
(宗有澶淵之幸而能左右天子不動如/山却戎狄保宗社天下之人謂之大忠)徳望皎如日星
(楊龜山撰游御史酢行狀公之清徳重望皎如日星/雖奴𨽻之賤皆知之其流風餘韻足以師世範俗)清
不激和不流(言行録邵康節先生雍字堯/夫先生清而不激和而不流)
羣書精語執友稱其仁交逰稱其行(記曲禮上州閭鄉/黨稱其孝兄弟親)
(戚稱其慈僚友稱其弟執/友稱其仁交逰稱其行)言忠信行篤敬(語衛靈公言忠/信行篤敬雖蠻)
(貊之邦/行矣)言有法行有德(揚子修身言重則有法行重則/有德貌重則有威好重則有觀)兼
資九徳總修百行(陳太丘/碑云云)終始三朝無玷可磨(唐吕温/之作李)
(英公/賛)剛毅正直而首之以寛(東坡上韓太尉書剛毅正/直而首之以寛忠厚仁恕)
(而發之/以義)器業崇深道徳髙妙(蘇子由賀宇文侍中啓器/業崇深不言而四方自服)
(道徳髙妙無為/而庶務以成)
前賢詩詞白璧無瑕玷(孟浩然/詩云云)胸中懸明鏡(岑參詩胸/中懸明鏡)
(照耀無/巨細)
四六警語　(道先民覺/忠結主知)　(冠冕四輔/柱石九筵)　(道純粹精/徳直方大)
　　(得聖之任/為帝者師)　(王之藎臣/國之元氣)　(柱石宗臣/蓍龜先覺)　(道包萬有/忠貫三精)
　　(道探聖賾/氣涵天和)　(漢庭尊宿/魯國靈光)　(一代宗臣/三朝元老)　(通達國體/勤勞王家)
　　(庭草襟懐/樹花意氣)　(物理春融/道心天定)　(立雪襟懐/浴沂意思)
　　(盛名昭若日月/髙誼薄乎雲天)　(文武為萬邦之憲/精神折千里之衝)
　　(迅雷破柱而不驚/秋月照潭而自許)　(表粹而裏之剛/身今而道之古)
　　(道徳足以為帝師/言動足以為世則)　(才髙而宅之以和/識逺而韜之以晦)
　　(兩京三輔皆師郭泰之儀刑/六館諸生乆伏何蕃之仁勇)　(人才追元祐之初/師友自洛川而始)
　　(淵源如董子而適於時/論議似宣公而深於道)　　(居鄉黨則夷清惠和/立朝廷則蕭忠汲直)
　　(廣聖學於日就月將之餘/輔君徳於朝論夕思之地)　(學探前聖不傳之妙/道開斯民未覺之先)
　　(道足以格君心之非/言足以定國論之是)　　　(直方大協坤元之二/智仁勇根達徳之三)
　　(不惟垂紳搢笏而措泰山之安/且復守志勵操而抗浮雲之節)
　　(忠言嘉謨於皐陶稷契而有合/儒雅吏事視公孫倪董以優為)
　　(鵾鵬徙於南溟摶扶搖而上者/鳳凰翔於千仭覽徳輝而下之)
　　(出如西賊之畏韓公野心盡慴/入猶中國之相司馬邉釁潜消)
　　(山立時行挺挺不移之操/金聲玉振洋洋大雅之音)
　　(忠言嘉謨論議關綱常之絶續/全名髙節進退繫朝廷之重輕)
　　(懐明月佩連城自全其美/羞崑崙薄員嶠莫喻其髙)
　　(散為霖雨固無非被澤之夫/貯作烟雲要亦有不知之潤)
　　(獻納日月仁義陳於王前/鼓舞風雷言語妙於天下)
　　(生民以來未之有是故極髙明而道中庸/當今之世捨其誰可以致隆平而頌清廟)
　　(見伊吕而失蕭曹則知管晏之卑矣/濟英衛而逰王魏此豈房杜之細耶)
　　　才美
歴代事實一代偉人(魏鍾繇字元常遷太尉轉封平陽/鄉侯時司徒華歆司空王朗並先)
(朝名臣文帝罷朝謂左右曰/此三公者一代之偉人也)三河領袖(北史裴駿字神/駒河東人太祖)
(討葢吳駿陳叙事宜帝大恱謂崔浩曰裴駿有當世/才忠義可嘉補中書博士浩深器駿目為三河領袖)南
州冠冕(蜀志龎統少時徃見司馬德操徳操採桑樹上冕/統乃樹下自晝達夜談論徽異之稱為南州冠)
湖海之士(吕布傳陳登字元龍有威名魏太祖表為廣/陵太守卒後許汜與劉備在劉表坐上與備)
(論天下人汜曰陳元龍湖海之士豪氣不除備曰君言豪/寧有事耶曰昔過下邳見元龍元龍自上大床卧使客)
(卧下床備曰君有國士之風所望有救世之意而君求/田問舍言無可取是元龍所諱也如小人則卧百尺髙)
(樓上卧君於地何但上/下床之間耶表大笑)將相之器(後漢賈復字君文少/好學習尚書舞隂李)
(生李生竒之謂門人曰賈君之容貌/志氣如此而勤於學將相之器也)南金(晉薛兼字文/長少與紀瞻)
(閔鴻顧榮賀循齊名號為五俊初入/洛張華見而竒之曰此皆南金也)徳星(陳太丘詣荀/淑元方御車)
(季方驂乘瓊尚幼抱於車中荀淑使慈明應門行酒文/若小坐於膝餘六龍下食太史奏徳星聚五百里有賢)
(人/聚)人瑞(鄭肅傳唐鄭仁表自髙曰天/瑞有五色雲人瑞有鄭仁表)四䕫(文藝傳唐崔/造韓㑹盧東)
(美張正則皆自謂/王佐才故號四䕫)三鳳(薛收與姪元敬徳音齊名世稱/河東三鳳收為長雛音為鸑鷟)
(元敬年少/為鵷雛)四傑(文藝傳唐王勃王炯盧照鄰駱/賔王皆文章齊名天下號四傑)五絶(太/宗)
(稱虞世南有五絶徳行/忠直博學文詞書翰)八斗才(謝靈運云天下才共一/石曹子建獨得八斗我)
(得一斗自古及今共用一斗/竒才博識安足繼之魏志)玉界尺(五代趙光逢在唐/以文行知名時人)
(稱其方直温潤/謂之玉界尺)瓊林瑤樹(王戎嘗目山濤如璞玉渾金/人皆欽其寶莫名其器王衍)
(神姿髙澈如瓊林瑤樹/自是風塵表物戎𫝊)千丈松(晉書和嶠有盛名庾顗/見而嘆曰嶠森森如千)
(丈松雖磥砢多節目施/之大厦有棟梁之用)金山玉海(南史朱异涉獵文史/兼通雜藝博士明山)
(賔表薦於梁武帝曰器宇宏深神表峰峻/金山萬丈縁涉未登玉海千尋窺映不測)氷鏡青天(晉/樂)
(廣字彦輔衛瓘何晏曰此人之氷鏡/瑩若披雲霧而覩青天又謂氷清鏡)滄海遺珠(狄仁傑/調汴州)
(參軍為吏誣訴黜陟使閻立本召訊特異其才/謝曰仲尼稱觀過知仁君可謂滄海遺珠矣)和均韶
風(李白上李長史書君侯明奪秋月和均韶風掃塵詞/場振發文雅陸機作太康之傑士未可比肩曹植為)
(建安之雄才/惟堪捧駕)璞玉渾金(王戎曰山濤如璞玉渾/金人知其寶不知其器)淵清玉
潔(吕布傳陳矯季弼謂陳登曰逺近之論謂明府驕而/自矜登曰夫閨門雍穆有徳有行吾敬陳元方兄弟)
(淵清玉潔有禮有法吾敬華子魚清修疾惡有識有義/吾敬趙元達博聞强記竒逸卓犖吾敬孔文舉雄姿傑)
(出有王霸之畧吾敬劉𤣥徳餘子瑣/瑣焉足齒錄所敬如此何驕之有)葭倚玉樹(魏毛曾/與夏侯)
(𤣥並坐時人謂/之蒹葭倚玉樹)琳琅珠玉(世説有人詣王太尉遇安豐/大將軍丞相在坐徃别屋見)
(季𦙍平子還語人曰今日/之行觸目見琳琅珠玉)鳳雛水鏡(蜀志龎徳公謂諸葛/孔明為卧龍龎統為)
(鳳雛司馬徳/操為水鏡)人中騏驥(南史徐勉字修仁宋人孝嗣見/之嘆曰此所謂人中之騏驥必)
(能致千里王儉嘗目之曰此子/非常器也每稱有宰輔之量)可為儀表(南史桞惲字/文暢少有志)
(行好學善尺牘與謝瀹鄰居深見/友愛淪曰宅南柳郎可為儀表)吳中士夫出項梁下
(史記項羽傳吳中賢士大夫皆出項梁/下每吳中有大徭役項梁常為主辦)材美可為列大
夫(前藝文志登髙能賦可以為大夫言感物造/端材知深美可與圖事故可以為列大夫也)文武有
牧御之才(通鑑漢光武紀鄧禹曰冦恂/文武備足有牧民御衆之才)萬夫之望(晉書/云器)
(局方整有/萬夫之望)冠冕一時(通鑑宋文帝紀風/力局幹冠冕一時)上馬横槊下馬
談詠(通鑑宋紀桓榮祖曰昔曹公父子上馬横/槊下馬談詠此於天下可不負飲食矣)上馬擊
賊下馬作露板(通鑑齊明帝紀上馬能擊賊/下馬作露板唯傅修期爾)栁惲可謂
具美(梁書帝謂周捨曰柳惲可謂/具美分其才藝足了十人)浩浩如黃河(北史崔/孝伯傳)
(孝伯之才浩浩/如黄河東注)如干將鏌鎁(唐書李邕傳盧藏用謂邕/如干將鏌鎁難與争鋒)
弦鳴雁落刅徃牛解(唐元稹論云李徳裕廊廟/老手弦鳴雁落刅往牛解)兼資文
武(唐王珪傳珪兼資/文武出入將相)桂林一枝(晉郄詵傳詵桂林之/一枝崑山之片玉也)珠
玉在瓦石(晉書王敦曰夷甫處衆/中如珠玉在瓦石間)野鶴在雞羣(晉書嵇/紹傳紹)
(於稠人中昻昻然/若野鶴之在雞羣)人中之龍(晉宋纎/傳云云)朝廷羽翮(唐書文/宗謂李)
(程曰髙飛之翮長者在/前卿朝廷之羽翮也)江左第一(南史謝晦傳謝混/風流江左第一)
皇朝事實器之真鐵漢(言行録劉安世字器之昔有與/蘇子瞻論元祐之才者至公則)
(曰器之真鐵/漢不可及也)天下異人(東坡集文潞公之在朝契丹使/耶律永昌劉霄來聘軾奉詔館)
(客與使者入覲望見公殿門外却立改容曰此潞公也/耶所謂以徳服人者軾曰使者見其容未聞其語其總)
(理庶務酬酢事物雖精練少年有不及貫串古今博聞/强記雖專門名家有不逮使者拱手曰天下異人也)
臨大節決大事(韓魏公家傳歐陽永叔作相州晝錦堂/記曰臨大節決大事垂紳正笏不動聲)
(色而措天下於泰山之安可謂社/稷之臣矣天下傳之以為知言)逺大之器(李廌談記/東坡言頃)
(試制科中程後英宗即欲授知制詰韓公曰蘇軾之才/逺大之器也它日自當為天下用要在朝廷培養之)
經天緯地之才(司馬温公薦程頥章云有經天/緯地之才有制禮作樂之具)有文武
大略(言行錄宗威愍公澤有文武/大畧常懐憂國救民之心)彦國王佐才(東都事/畧富弼)
(傳弼字彦國幼篤學有大度范/仲淹見而識之曰此王佐才也)此子公輔器(東都事畧/吕公傳云)
(公著夷簡子也深逺有度量/夷簡嘗曰此子公輔器也)李迪公輔器(東都事畧李/迪傳少從柳)
(開為古文開曰/李迪公輔器也)
羣書精語長松在林利錐處囊(歐陽詹文長松在林利/錐處囊森疎穎脫鋒幹)
(獨/見)精彊博敏有才子稱(劉賔客集精彊博/敏有才子之稱)片玉光生(柳/子)
(厚文桂枝片/玉光生於家)筆敷華藻吻縱波濤(晉庾亮等賛筆敷華/藻吻縱波濤方駕搢)
(紳足為/翹楚)士林之楚楚(李元賔集人倫之/落落士林之楚楚)後絶配前無鄰
(唐文粹顧後絶/配瞻前無鄰)鱗羽之有虬鸞(唐文粹以嶽長羣山/猶百川之有河海鱗)
(羽之有/虬鸞)
前賢詩詞鄭公瑚璉器(杜贈鄭國公嚴武詩鄭公瑚璉/器華嶽金天晶在昔童子日已)
(聞老成名嶷然大賢後復見秀骨清開口取/將相小心事友生閱書百紙盡落筆四座驚)裴李春蘭
馨(杜喬陵呈縣官詩王劉美竹潤裴李春蘭馨鄭氏才/振古啖侯筆不停遣辭必中律利物常發硎綺繡相)
(展轉琳琅/愈青熒)哲匠不比肩(杜詩有才繼騷/雅哲匠不比肩)秀擢八龍荀(元/微)
(之詩雄推三虎/賈秀擢八龍荀)人仰驥中驊(柳子厚詩京邑搜楨幹南/宫步渥洼世雅材是梓人)
(仰驥/中驊)終兼武六韜(白樂天集始擅文/三捷終兼武六韜)吾家一千里(髙達/夫詩)
(世上五百年/吾家一千里)臨事無全牛(劉長卿/詩云云)君如汗血駒(東坡詩/君如汗)
(血駒轉盻/畧燕楚)秋鷹整翮當雲霄(杜甫詩神仙中人不易得/顔氏之子才孤標天馬長)
(鳴待駕馭秋鷹/整翮當雲霄)黛色參天二千尺(杜甫古栢行孔明廟/前有老栢柯如青銅)
(根如石霜皮溜雨四十/圍黛色參天二千尺)
四六警語　　　(學者泰山/國之元氣)　(道濟四海/勲塞兩儀)　(玲瓏俊識/卓犖通才)
　　(離竒長材/淵沄雅量)　(學探千載/文據一家)　(挈國舟航/承天柱石)　(識窮堪輿/學富渠觀)
　　(氣韻超古/智識練今)　(辯雕衆有/學冠九流)　(氣識邁倫/風猷照俗)　(含𢎞光大/明允篤誠)
　　(鳳下覽於徳輝/驥出驤於夷路)　(追風逐電之權竒/聳壑昻霄之挺特)
　　(天驥奔電之才/雲鵬摶風之翮)　(白雪陽春之絶唱/光風霽月之髙標)
　　(道足以彌綸海宇/才足以整頓乾坤)　(孔明公瑾之盛心/賈誼陸贄之實學)
　　(格天格地之勲/是父是子之徳)　　(逰戲文章之三昧/呈露政事之一班)
　　(肘後有醫國之心/舌底出驚人之語)
　　(裴令威名必建蔡州之功業/謝公談笑盡是淮淝之事機)
　　(栁渾儒者乃深識於軍情/元凱文場且兼稱於武庫)
　　(滿腹精神燭照數計而龜卜/撑腸文字日光玉潔而蛟翔)
　　(清標照俗瑩圭璧之無瑕/厚徳鎮浮載華嶽而不重)
　　(學有淵源倒彭蠡三江之勢/事無盤錯倚豐城雙劒之鋒)
　　(杞梓廊廟之才宜其隆棟/璵璠瑚璉之器所以潤山)
　　(筆下波瀾泉源萬斛之出地/胸中丘壑泰山一峯之擎天)
　　(敏手撥煩輕車之就熟路/𢎞猷應變迅雷之激清風)
　　(騎麒麟翳鳳凰挺挺冲霄之志/斷蛟龍剸犀兕恢恢奪月之鋒)
　　(禹以功臯以謨遹全絶徳/絳之果霍之勇難擬修能)
　　(筆下無一㸃塵埃富大蘇之文采/胸中有百萬兵甲負小范之經綸)
　　(所期事業直須見伊吕而失蕭曹/餘子文章固已短曹劉而劘屈賈)
　　(吕梁飛水三千仭盡供筆下之波瀾/廟栢溜雨四十圍獨傲嵗寒之風雪)
　　(氣剛大則當今孟子/文雅健則後來子長)　(𫝊孔孟正心誠意之學/兼姚宋應變守文之才)
　
　
　
　
　
　
　
　
　
　
　
　
　
　
　翰苑新書前集巻六十六
欽定四庫全書
　翰苑新書前集巻六十七
　　頌徳
　　　風度
厯代事實玉山照人(晉裴楷風神髙邁容儀俊爽時人/謂之玉人又稱見叔則如近玉山)
(照映/人也)藍田種玉(南史謝莊字希逸𢎞微之子也美容儀/文帝見而異之曰藍田種玉豈虚也哉)
明珠照人(晉書王濟俊爽有風姿每見衛玠輒歎曰珠/玉在側覺我形穢又語人曰與玠同遊若明)
(珠之在側/朗然照人)若玉山上行(李白上裴長史書伏惟君侯貴/而且賢鷹揚虎視齒若編貝膚)
(如凝脂昭昭乎若玉/山上行朗然映人也)珠玉在瓦石間(晉王敦稱王衍處/衆中如珠玉在瓦)
(石間顧愷之畫贊亦稱衍嵓嵓清/峙壁立千仞其為人所尚如此)玉人(晉衛玠總角乘/羊車入市見者)
(以為玉人時王敦鎮豫章長史謝鯤雅重玠相見欣然/言論彌日敦謂鯤曰昔王輔嗣吐金聲於中朝此子復)
(玉振於江表微言/之緒絶而復續)峙玉(唐鄭畋傳畋/姿采如峙玉)玉筍班(北窓瑣言/唐蔣凝美)
(風標毎到朝士家以為祥/瑞朝士中號為玉筍班)瑤林瓊樹(晉書王戎傳王衍/神姿髙徹如瑤林)
(瓊樹自然/風塵表物)琨玉秋霜(後孔融傳融凜凜焉皜皜焉/其與琨玉秋霜比質可也)人之
氷鏡(晉書衛瓘見樂廣而奇之/曰此人之氷鏡見之瑩然)宗廟禮樂器(魏志夏侯/𤣥裴樂目)
(𤣥云肅肅如入宗/廟中但見禮樂器)日角珠庭(唐李珏日角珠/庭非庸人相)披雲霧對
珠玉(北史李㑹儀貌端偉邢晏/曰若披雲霧如對珠玉)軒軒若霞舉(酉陽雜俎/李白神氣)
(髙朗軒軒/若霞舉)飄如遊雲矯若驚龍(世説云時人目王右軍/飄如遊雲矯若驚龍)
眼若巖下電(晉王戎幼而穎悟神彩秀澈裴楷/見而目之曰戎眼爛爛若巖下電)濯濯如
春栁(晉王恭字孝伯美姿儀人多愛悦或目之云濯濯/如春月栁嘗披鶴氅涉雪而行孟昶窺見曰此真)
(神仙中/人也)風度凝逺(唐書宋璟傳/璟風度凝逺)風度如九齡(唐張九齡/傳帝毎用)
(人必曰風度/能如九齡否)紫芝眉宇(唐元徳秀字紫芝房琯歎息曰/見紫芝眉宇使人名利之心都)
(盡蘇源明曰吾不幸生衰/俗所不恥者識元紫芝也)
皇朝事實端嚴有大臣風(語録楊龜山曽子開/端嚴可畏有大臣風)貌肅氣
和(范祖禹序程明道先生貌/肅而氣和志定而言厲)
羣書精語金相玉質(楚辭/云)江漢炳靈(文選左太/冲蜀都賦)河目龜
文(劉孝標論河目/龜文公侯之相)霜明月湛雪白冰清(駱賓王文風骨/疎朗霜明月湛)
(之姿氣骨端嚴/雪白冰清之潔)翠竹碧梧鸞鵠停峙(韓昌黎文見馬王/燧於北亭猶髙山)
(深林龍虎變化不測魁傑人也退見少傅翠竹碧/梧鸞鵠停峙幼子娟好靜秀瑤環瑜珥蘭茁其芽)承平
王孫故態(桞文觀由識承/平王孫故態)霽月光風(黄庭堅傳序周茂/叔人品甚髙胷中)
(灑落如霽/月光風)若霜鴻松雪(李義山文霜鴻/清唳松雪孤映)望之真白圭振
鷺(皇甫湜文眸子瞭然炯炯/清立望之真白圭振鷺也)即之如鏡望之如春(杜牧/之文)
(風儀秀偉神氣深厚/即之如鏡望之如春)玉山迥立(劉長卿文玉山/迥立瓊樹無雙)明眸白
晳玉潤珠輝(王建集明眸白晳玉潤珠輝美/秀備於儀容風度發於言笑)氣剛而毅
色粹而仁(歐陽文忠公六一集云氣剛而毅/望之可畏色粹而仁近之可親)
前賢詩詞氣纒霜匣滿(杜子美詩氣纒霜/匣滿冰置玉壺多)清如玉壺冰
(鮑明逺白頭吟/清如玉壺冰)汝陽真天人(杜甫詩汝陽真天/人眉宇甚疎秀)玉府標
孤映(杜甫/詩)飄飄神仙氣(李太白詩皎皎鸞/鳳姿飄飄神仙氣)符采照滄溟
(李白詩符采照滄/溟清輝凌白虹)裴公有仙標(李白詩裴公有仙/標拔俗數千丈)珠玉
照乘光(元稹集珠玉照乘/光冰瑩環坐熱)列宿炳輝光(劉義詩神仙餘/氣骨列宿炳輝)
(光/)野鶴無俗質(唐文粹野/鶴無俗質)韓侯冰玉人(王荆公詩韓侯/冰玉人不可塵)
(土/雜)風采鑠雲煙(東坡/詩)冰壺貯秋水(東坡/詩)華嶽峰尖見秋
隼(杜甫詩魏侯骨聳精神/緊華嶽峰尖見秋隼)炯如清冰出萬壑(杜子美詩/炯如一段)
(清冰出萬壑置在/迎風寒露之玉壺)皎如玉樹臨風前(杜子美詩宗之瀟/灑美少年皎如玉)
(樹臨/風前)紫芝眉宇傾一座(王荆公集紫芝眉宇傾/一座笑語但聞雞舌香)冰壺水
鏡明秋霜(楊誠齋詩松心竹節爭/老蒼冰壺水鏡明秋霜)清冰一片光照人(岑/參)
(詩澄湖萬頃深見底/清冰一片光照人)
四六警語　(英英氣度/凜凜風猷)　(秀骨昻藏/奇姿英發)　(風規髙潔/宇量洪深)
　　(氣運粹深/局度膚敏)　(玉樹含輝/金莖挹爽)　(河漢炳靈/斗山偉望)　(炯若冰壺/皎如玉樹)
　　(玉水方流/金莖寒露)　(天球粹温/月鑑明徹)　(荆璞希珍/周彝古範)　(五玉明潤/八窓玲瓏)
　　(冰雪胷襟/陽和法宇)　(玉樹扶疎/冰壺瑩徹)　(平原佳公子聲譽素髙/汝陽真天人眉宇甚秀)
　　(四夷傳頌其文章/諸儒應見其風采)　(掲長庚於曉漢/屹砥柱於狂瀾)
　　(黄鍾大吕之器/清廟朱絃之音)　(度渺滄溟之水/氣温暘谷之春)
　　(集芙蓉之裳而修初服不著一塵/臥蓮葉之舟而讀玉書平吞八極)
　　(清標雅操立獨鶴於人間/逺韻遐心送孤鴻於天際)
　　(謂百年能幾見誰可當之/數方今第一流公真是矣)
　　(玉壺風露之清雅推節槩/金薤琳瑯之貴作為文章)
　　(大筆如椽挹紫帽扶輿之氣/片心止水行金莖沆瀣之清)
　　(温潤五穀合清廟之前陳/磊砢九尋須明堂之巨用)
　　(胷中風月之無邊一塵不染/筆下源泉之不竭萬斛而贏)
　　(冰壺玉衡懸清秋夙負濟時之望/皮弁素幘舞大厦早推華國之辭)
　　　度量
厯代事實容卿輩數百(晉周顗性寛裕王導甚重之嘗/枕顗膝指其腹曰此中何所有)
(也答曰此中空洞無物足容/卿輩數百人導亦不以為忤)汪汪萬頃波(後黄憲傳憲/字叔度郭林)
(宗曰叔度汪汪若萬頃波澄/之不清撓之不濁不可量也)淳徳君子(舊唐書賈耽傳耽/自朝歸第接對賓)
(客終日無倦家人近習未嘗見其喜/怒之色古之淳徳君子何以加焉)莫涯其量(唐宋璟/傳璟風)
(度凝逺人/莫涯其量)此中最難測(晉顧和傳周顗指和心曰此中/何所有和曰此中最是難測地)
丹青難狀(唐裴度傳一片/靈臺丹青難狀)含垢匿瑕(晉陳騫傳沈厚有/智謀少有度量含)
(垢匿瑕所/在有績)莊重寡言(李栖筠傳栖筠有/逺度莊重寡言)人莫窺其際(通/鑑)
(唐徳宗紀諸諫官紛紛言事細碎天子益厭苦之陽城/方與二弟及客日夜痛飲人莫能窺其際皆以為虚得)
(名耳韓愈作爭臣論/以譏之城不屑意)吞雲夢八九(司馬相如子虚賦吞/若雲夢者八九於是)
(胷中曽/不芥蔕)
羣書精語烏可究其津涯(唐文粹烏可究其/津涯而窺其牆仞)湛乎若海
(唐文粹仰之彌峻巍乎其若/山挹之彌深湛乎其若海)若登太華臨溟渤(杜牧之/文若登)
(太華臨溟渤但觀乎積髙而水深/不知磅礴澶漫所為逺大者也)
詩詞彭蠡秋連萬里江(杜牧之詩時人欲識胷/襟否彭蠡秋連萬里汪)
四六警語　(天球不瑑/玉井無波)　(冰雪胷襟/陽和法宇)　(金山萬仞/玉海千尋)
　　(名埓泰山/量宏滄海)　(長江大河人孰窺其涯涘/泰山喬嶽世爭仰其孤髙)
　　(雖一譽以召臣一毁以去臣/然三仕無喜色三已無愠色)
　　(蘇長公之筆下何特文章/范老子之胷中自多兵甲)
　　(手掬四溟散作毫端之風雨/氣吞八極蟠為胷次之江山)
　　　力量
厯代事實圍棊遊陟(晉書符堅衆號百萬次淝水謝𤣥/入問計謝安無懼色方與圍棊遊)
(陟至夜/方還)何須壁後置人(晉謝安傳桓温入赴山陵止新/亭大陳兵衛將移晉室呼安及)
(王坦之欲於坐害之安從容就席坐定謂曰安聞諸侯/有道守在四鄰明公何須壁後置人耶温笑曰正自不)
(能不爾遂/笑語移日)子儀單騎見虜(通鑑唐代宗紀囘紇吐蕃合/兵圍涇陽郭子儀曰今衆寡)
(不敵難以力勝昔與囘紇契約甚厚不若挺身往説之/可不戰而下也遂與數騎開門而出𫝊呼曰令公來囘)
(紇大驚其大帥藥葛羅執弓注矢於陣前子儀免胄釋/甲投鎗而進囘紇諸酋長相顧曰是也皆下馬羅拜)
段秀實解郭晞軍變(通鑑唐代宗紀郭晞在邠州縱士/卒為暴節度使白孝徳患之段秀)
(實自請補都虞候晞軍士十七人入市取酒刺酒翁秀/實列卒取十七人首注槊上植市門晞一營大譟盡甲)
(孝徳恐秀實曰請往解之秀實請老躄者一人持馬至/晞門下甲者出秀實笑曰殺一老卒何甲也吾戴吾頭)
(來矣甲者愕因諭曰常侍負若屬耶副元帥負若屬耶/奈何欲以亂敗郭氏晞出秀實讓之曰副元帥勲塞天)
(地當念終始今常侍恣卒為暴行且致亂亂則罪及副/元帥亂由常侍出然則郭氏功名其存者幾何言未畢)
(晞再拜曰公幸敎晞以道恩甚大敢不從命遂/顧叱左右盡皆解甲散還火伍中敢譁者死)劉疇吹
笳(晉書劉疇避亂塢壁賈胡百數欲害之疇無懼色援/笳吹之為出塞入塞之聲以動游客之思於是羣胡)
(泣/去)
皇朝事實鼻息如雷(言行録冦準在澶淵毎夕與楊億/飲博歌謳諧謔歡呼常達旦或就)
(寢則鼻息如雷上使人視之/喜曰得渠如此吾復何憂)以靜鎮蜀(東坡集張文定/公墓誌有妄言)
(南詔欲來冦蜀蜀守調兵築城民大驚擾朝廷聞之詔/文定公移鎮西蜀公言此必妄也當以靜鎮之入境)
(下令曰冦來吾自當之妄言者斬悉歸所調兵罷築/城之役㑹上元觀燈城門皆通夕不閉蜀遂大安)下
馬三呼(王得臣塵史張乖崖守成都兵火之餘人懐反/側一日合軍旅大閲始出衆遂嵩呼者三乖崖)
(亦下馬東北望而三呼/復攬轡行衆不敢讙)措天下泰山之安(歐陽公撰韓/魏公晝錦堂)
(記臨大事決大議垂紳正笏不/動聲色而措天下於泰山之安)
羣書精語斡坤軸撼乾樞(唐文粹斡坤軸撼乾樞鼓元/氣而雷域中騰百川而雨天)
(下/)天地之内指麾無前(唐文/粹)屹屹中定為天一柱(唐文/粹)
長轡利䇿横制宇宙(唐文/粹)據長河擘太華(唐文粹據長/河如指盃擘)
(太華若/破塊)斷鼇補天(唐文/粹)乾坤為之坱軋(唐文粹乾坤為/之坱軋河嶽為)
(之震/蕩)障百川而東之(韓文障百川而東/之囘狂瀾於既倒)
前賢詩詞赤手攬犀象(東坡詩孤月倒江/河赤手攬犀象)萬牛挽不前
(黄魯直詩萬牛挽/不前公乃獨力扛)
四六警語　(眼髙四海/胷著千牛)　(忠貫日月/誠塞天淵)　(背負天風/氣吞雲夢)
　　(氣蓋羣公/眼髙四海)　(名埓泰山/量宏滄海)　(風鵬逸致/天驥上才)
　　(從容而調萬化/談笑而制四夷)
　　(抗正論於牛李相傾之際得尚中行/秉直節於驩共雜處之時磨而不磷)
　　(朝廷重於九鼎/君相倚如泰山)
　　(春秋九合之仁微管氏其左袵矣/江東百年之業非安石如蒼生何)
　　(温乎得聖人之和/毅若任天下之重)
　　(不動聲色措天下於四維之安/黙運精神折遐衝於萬里之外)
　　(文獻足以接前修/䇿畫足以定大事)
　　(洪河之流洶湧屹砥柱以弗移/泰山之勢崔嵬鎮方維而自定)
　　(十載孤舟之横水/一朝巨棟之擎天)
　　(惟大節所臨天下不能囘其守/雖百世之下君子猶將慕其風)
　　(有洗日之功而上不疑/有囘天之論而世不駭)
　　(挺身任重六鼇背上之擎山/定力鎮浮萬馬羣中之駐足)
　　(堂堂乎太阿三尺之鋒/挺挺乎明堂一柱之用)
　　(轇轕風雲身奮九霄之步武/開闔宇宙胷蟠萬古之經綸)
　　(地負海涵自任天下之重/乾旋坤轉出逢聖人之時)
　　(今見管夷吾可無憂於江左/朝登汲長孺自寢謀於淮南)
　　(定大事於胷中九牛莫撼/挺成謀於物表羣蟄未知)
　　(自任以重隠然負海之六鼇/獨立不移屹若擎天之一柱)
　　(中年突起兀北面之老蒼/晚節後凋炯西邊之太白)
　　(冰山未消挺此嵗寒之特操/風濤方急屹然砥柱之中流)
　　(厯塊過都掃清冀野之北/離羣絶類獨步衡湘以南)
　　(氣養浩然之剛大勿助勿忘/徳守至矣之中庸不流不倚)
　　(文武有威風搢紳無出其右/緩急屬大事國家所恃以安)
　　(六鼇負員嶠之山屹驚濤而不動/五龍夾虞淵之日升層漢以大明)
　　(中天下而立定四海之民而所性不存/託六尺之孤寄百里之命而大節莫奪)
　　　志氣
厯代事實丈夫當雄飛(後趙温傳温曰大丈/夫當雄飛安能雌伏)丈夫當掃
除天下(後陳蕃傳大丈夫處世/當掃除天下安事一室)丈夫生當封侯(後梁竦/傳竦曰)
(大丈夫生當封/侯死當廟食)湖海豪氣(後陳球傳許汜與劉備語曰/陳元龍湖海之士豪氣不除)
(汜過下邳見元龍無客主之意不相與語自上大牀臥/使客臥下牀備曰今天下大亂君須憂國忘家有救世)
(之意乃求問田舎言無可采是元龍所諱也何緣當與/君語如我自臥百尺樓上臥君於地下奚但上下牀之)
(間/哉)安能久事筆硯(隋宇文慶少聰敏受業東觀頗涉經/史既而謂人曰書足記姓名而已安)
(能久事筆硯/為腐儒之事)投筆(漢班超字仲升有大志家貧為官傭/書久勞苦嘗輟業投筆歎曰大丈夫)
(無他志略猶當效傅介子張騫立功/異域以取封侯安能久事筆硯間乎)何能作博士(魏志/任城)
(王彰謂左右曰大丈夫一為衛霍將十萬騎/馳沙漠駈戎狄立功建號爾何能作博士耶)何至作章
句儒(唐李靖常曰大丈夫遭遇要當/以功名取富貴何至作章句儒)安用毛錐子(五代/史史)
(𢎞肇云安朝廷定禍亂直/須長鎗大劒安用毛錐子)丈夫當功濟四海(唐馬燧姿/度魁傑與)
(諸兄學輟䇿歎曰方天下有事丈夫當以功濟/四海渠老一儒哉更學兵書戰䇿沈勇多算)丈夫當
以功業聞(唐馬燧傳燧曰丈夫當以/功業聞四海渠老一儒哉)男兒當横行天下
(北史髙昻字敖曹幼時便有壯氣膽力過人龍唇豹頸/姿體雄異父為求嚴師令加捶撻昻不遵師訓専事馳)
(騁每言男兒當横行天下自取富貴誰能端坐讀/書作老博士也其父以其昻藏敖曹故以名字之)乘風
破浪(南史宋宗慤叔父問所志/慤曰願乘長風破萬里浪)有飲馬河洛志(蜀諸葛/亮傳亮)
(慨然有飲馬/河洛之志)題橋柱(成都記昇仙橋司馬相如初西去/題柱曰不乘髙車駟馬不過此橋)
(果以専車/至其處)不乘使車不出闗(後郭丹南陽穰人從師長乘/安買符入函谷闗歎曰不)
(使者車終不出闗更始二年徴為諫議大夫持/節使南陽安集受降果乘髙車出闗如其志焉)取金印
如斗大(通鑑晉紀周顗曰今年殺/賊奴取金印如斗大繫肘)捫虱而談當世(通鑑/晉紀)
(秦王猛倜儻有大志不屑細務聞桓温入闗/被褐詣之捫虱而談當世之務旁若無人)
羣書精語借風雲以為氣(南史隠逸序用宇宙而/成心借風雲以為氣)釣大
鼇者不投取魚之餌(南唐遺事韓熙載舉進士投書李/昇曰釣大鼇者不投取魚之餌斷)
(長鯨者焉用割雞之刀又云腰有/劒而袖有槌口有舌而手有筆)氣蓋全吳(唐尚馳撰/諸葛亮賦)
(氣蓋全呉/胷吞六魏)氣蓋風雲(張説撰/宋璟碑)納隂山於寸眸(唐文粹納/隂山於寸)
(眸拳大漠/於一掌)傑然蓋天下之人而出萬物之上(蘇東坡上/劉侍讀文)
(氣之所加則巳大而物小是氣也受之於天得之於/不可知之間傑然有以蓋天下之人而出萬物之上)
前賢詩詞長劒倚天外(選宋玉詩長劒倚/天外彎弓掛扶桑)先據要路津
(選古詩何不䇿髙/足先據要路津)氣衝看劒匣(杜工部詩氣衝看/劒匣穎脱撫錐囊)丈夫
四方志(同上丈夫四方/志安可辭固窮)為君洗乾坤(杜工部詩安得覆/八溟為君洗乾坤)
長鯨吞九州(杜工部詩威鳳髙/其翔長鯨吞九州)使君意氣凌青霄(杜子/美)
我欲蓬萊頂上行(李白詩臣鼇莫載三山/去我欲蓬萊頂上行)摶搖直上九
萬里(李白詩大鵬一日同風起摶搖直上九萬/里假令風歇時下來猶能搊却滄溟水)相期凌
紫氛(李白詩一擊九千/仞相期凌紫氛)呼吸走百川(李白詩呼吸走百/川燕然可摧傾)
叱咤開帝業(李白詩叱咤開帝/業手成天地功)跨海斬長鯨(李白詩安/得倚天劒)
(跨海斬/長鯨)澄清洛陽水(李白詩誓欲斬長/鯨澄清洛陽水)肝膽一古劒(韓/愈)
(詩肝膽一古劒/波濤兩浮萍)排雲叫閶闔(韓愈詩排雲叫閶/闔披腹呈琅玕)勁氣沮
金石(並同/上)欲釣千尺流(孟郊詩我有一寸/鉤欲釣千尺流)天地入胷臆
(見上/同)胷吞百川流(並同/上)壯志吞鴻鵠(孟浩/然)有氣干牛斗
(温飛/卿詩)岸幘揖天子(皮日/休)四溟作胷臆(皮日休詩五嶽為/詞鋒四溟作胷臆)
登科記裏是閒名(姚合詩欲勒燕然山上/石登科記裏是閒名)意氣與日爭
光輝(王荆/公)一吐千丈氣(東坡詩要將百篇/詩一吐千丈氣)要斬長鯨為
萬段(同上為君鑄作百鍊/刀要斬長鯨為萬段)麾斥八極隘九州(東坡/詩)眼髙
四海空無人(同/上)志氣逐吳鉤(杜詩經過辨豐/劒志氣逐吳鉤)
四六警語　(氣噓海岱/胷湛冰霜)　(肝膽一劒/精神五兵)　(胷臆明冰/膽韜古劒)
　　(其立也獨/所志則髙)　(氣吞河海/量壓岱嵩)　(道輕王公/氣塞天地)　(氣摩霄漢/手摘星辰)
　　(逆長風而孤騫/干層霄而直上)　(氣吞八九雲夢/腹有數萬甲兵)
　　(四顧千牛之立解/一鳴萬馬之皆喑)　(肝膽鍾一雙之劒/精神峻萬丈之鋒)
　　(平生抗志固將舉明主於三代之隆/正色立朝端可立懦夫於百世之下)
　　(不肯附炙手之熱/其能為僥倖之謀)
　　(孟子羞稱管晏之功不為於當世/伊尹自任堯舜之澤使及於斯民)
　　(䇿畫縱横牢籠宇宙/襟懐磊塊奔走豪英)
　　(下視諸公負元龍湖海之豪氣/獨尊九牧擅諸葛宇宙之大名)
　　(毅然以身任朝廷責/誓不以賊為君父憂)
　　(聲色不動措天下之勢安若泰山/忠愛所存乃方寸之間有如皦日)
　　(在昔君子任至重則愈憂/立人本朝道不行而為恥)
　　(一闥八荒自任以天下之重/寸心千古不讀非聖人之書)
　　(冰山好在緣不解於低眉/砥柱屹然乃屢輕於掉臂)
　　(雲岫無心自然萬物之吐氣/秋竿有節豈以四時而改柯)
　　(磊落奇英之氣直塞蓋輿/嬉笑怒罵之文可刋金石)
　　(觀其動搖於山嶽安問狐狸/使其感㑹於風雲蔚如麟鳳)
　　(詞場闊步文章可得而聞/義膽精忠天地所恃以立)
　　(四顧而解全牛號霹靂手/一洗而空凡馬真腰褭蹄)
　　(少日經綸之業不後於人/平生操履之間無非所學)
　　(揮斤修月笑造化之小兒/煉石補天伸經綸之大手)
　　(泚筆論利害欲以口伐可汗/拊髀念安危恨不身試屬國)
　　(有前修之定力大節嵗寒/無流俗之詭隨萬人吾往)
　　　譽望
厯代事實人中龍(晉宋纎字令艾少有逺操沈靖不與/世交太守馬岌髙尚之士也具威儀)
(造焉纎髙樓重閣詎不可見岌歎曰名可望而身不可/見徳可仰而形不可觀吾今而後知先生人中之龍也)
(銘詩於石壁曰丹崖百丈青壁萬尋奇木蓊鬱蔚/若鄧林其人如玉維國之琛室邇人遐實勞我心)登龍
門(後漢李膺字元禮以聲名自髙/士有被其容接名為登龍門)汝南月旦評(後漢許/劭與從)
(兄靖俱有髙名好共覈論鄉黨人物每月/輒更其品題是故汝南俗有月旦評焉)得聲梁楚間
(漢季布傳曹丘生揖布曰楚人諺曰得黄金百斤不如/得季布一諾足下何以得此聲於梁楚之間哉且僕與)
(足下皆楚人使僕游揚足下名於天下顧不美乎布大/悦引為上客厚送之布名所以益聞者曹丘生揚之也)
暴公子威名(漢暴勝之為直指使衣綉持斧威振州郡/雋不疑盛服至門上謁曰竊伏海瀕聞暴)
(公子威名舊矣/今乃承顔接辭)山人索價髙(韓寄盧仝詩水北山人得/名聲去年去作幕下士石)
(洪水南山人又繼往鞍馬僕從塞閭里温造/少室山人索價髙兩以諫官徴不起李渤)小冠杜大
冠杜(漢杜欽字子夏少好經書家富而目偏盲茂陵杜/鄴與欽同姓字俱以材能稱京師故衣冠謂欽為)
(盲杜子夏以相别欽惡以疾見詆乃為小冠髙廣財二/寸由是京師更謂欽為小冠杜子夏而鄴為大冠杜子)
(夏/云)蘭菊異芬(唐趙子餘事繼母以孝聞補鄂尉時同舍/李朝隠程行諶以文法稱子餘以儒顯或)
(問優劣於長史陳崇業答/之曰蘭菊異芬胡有廢者)聲聞梁楚間(前鄭當時以任/俠自喜脱張羽)
(於阸聲聞/梁楚間)山東翕然稱鄭莊(同上其推轂士誠有味其/言也聞人之善言進之上)
(惟恐後山東諸公/以此翕然稱鄭莊)甚得名譽於朝廷(前尹翁歸傳翁歸/在公卿之間清潔)
(自守語不及私然温良謙退不/以行能驕人甚得名譽於朝廷)一世龍門(晉王衍傳衍/口中雌黄朝)
(野謂之一/世龍門)深源如蒼生何(晉殷浩傳深源不/起當如蒼生何)見管夷吾
(晉王導傳桓彝初過江見朝廷微弱憂懼不樂往見/導劇談世事還謂周顗曰向見管夷吾無復憂矣)江
左管夷吾(晉温嶠傳時江左草創綱維未舉嶠殊以為/憂及見王導共談歡笑曰江左自有管夷吾)
(吾復/何慮)今之人望(通鑑唐憲宗紀牛僧孺楊於陵裴垍盧/坦此數人皆今之人望天下視其進退)
(以卜時之/臧否者也)唐邕是金城(北史北齊主望并州城曰此何/等城或對曰金城湯池天府之)
(國齊主曰我謂唐邕/是金城此非金城也)出入繫國安危(唐裴度傳度威譽/徳業侔於子儀出)
(入中外以身繫國之安危/為時之重輕者二十年)為天下安危(唐郭子儀傳子/儀以身為天下)
(安危者/二十年)士歸重稱贊皇公(唐李栖筠初封贊皇縣子喜/奬善而樂人攻巳之短為天)
(下士歸重不敢斥/其名稱贊皇公云)稱曲江公(唐張九齡傳開元後天/下稱曰曲江公而不名)元
魯山(唐元徳秀傳天下髙/其行謂之元魯山)斗南一人(唐狄仁傑傳仁傑/之賢北斗以南一)
(人而/已)名震四夷(唐裴度傳度名震四夷使外國者其君/長必問度年今幾狀貌孰似天子用否)
(其威譽徳望比郭汾陽而/用與不用常為天下重輕)天下浩然歸重(唐書杜如晦/與房𤣥齡共)
(筦朝政天下/浩然歸重)唐第一人(唐顔真卿傳李揆使蕃酋長曰/聞唐有第一人李揆公是否)
言行天下為準的(袁山松漢書賈彪遊京師與郭林宗為/談論  之首一言一行天下以為準的)
為風流宗(通鑑晉成帝紀/殷浩為風流宗)堂堂領袖(晉魏舒傳舒堂/堂人之領袖)儒
家惟有孟子(孟子/序)天下為稱首(晉樂廣傳天下言風流/者謂樂廣王衍為稱首)
談論者所宗(晉殷浩傳浩為風/流談論者所宗)海内共推一人(隋桞顧/言博學)
(罕所推許見虞世基曰海内/共推一人非吾儔所及也)門地人物當世第一(唐李/揆傳)
(揆門地人物文/學皆當世第一)太學推頌不敢與齒(韓文何蕃傳太學/諸生推頌不敢與)
(蕃/齒)先生為天下士(史記新垣衍謝魯仲連曰吾/今日知先生為天下士也)吾不及
蘇君(史張儀傳儀曰此在吾術中/而不悟吾不及蘇君明矣)名聲籍甚(前陸賈傳/賈游公卿)
(間名聲/籍甚)采榮商山(前揚雄傳四皓采榮於/商山注榮者謂聲名也)聞望與此山
俱傳(晉羊祐傳令聞令/望必與此山俱傳)有公輔之望(晉謝安傳安雖處/衡門其名猶出萬)
(人之右自然/有公輔之望)流聲垂名(晉潘岳傳少而/流聲長而垂名)草木知名(唐張/萬福)
(江淮草木亦/知爾威名)海内大儒之望(通鑑漢獻帝紀盧尚/書海内大儒之望)
皇朝事實一韓一范(言行録范仲淹與韓琦必欲收復/靈夏邊上謠曰軍中有一韓西賊)
(聞之心膽寒軍中有一/范西賊聞之驚破膽)戎狄畏公名(魏韓公行狀戎狄/尤畏公名凡使契)
(丹及來使者必/問韓魏公安否)天下賢者曰君實(東坡撰范鎮墓誌熙/寧元豐間士大夫論)
(天下賢者必/曰君實景仁)遼夏問公起居(司馬温公碑遼人夏人遣/使入朝與吾使至虜中者)
(必問公/起居)子瞻有盛名(蘇氏談訓祖父嘗云子瞻有盛名/於世而退無自矜之色此為過人)
君實實過其名(吕氏家塾記皇祐至和間司馬公名猶/未甚輝赫正獻公曰若君實者可謂實)
(過其名也後温公隆名蓋代士無賢不肖貴賤皆知畏/而愛之而知衆人未知之前者惟龎丞相與正獻公而)
(已/)蘇門四學士(東都事略廖正一字明略蘇軾門人黄/庭堅秦觀張耒晁補之謂之四學士毎)
(過軾必取宻雲龍瀹以飲之正一詣軾亦/取宻雲龍以待正一由是名亞於四人者)學者宗二宋
(東都事略宋庠字公序與弟祁同時/有名以詩賦為學者所宗謂之二宋)稱先生知為胡公
(胡安定墓表先生弟子散於四方隨其人賢愚循循雅/飭其言談舉止遇之不問可知為先生弟子其學者相)
(語稱先生不問/可知為胡公)田野號司馬相公(蘇東坡撰司馬温公/行狀田夫野老皆號)
(司馬相公而婦人孺/子知其為君實也)
羣書精語日月俱懸鬼神爭奥(文選序與日月俱懸鬼/神爭奥孝敬之準式人)
(倫之/師友)昭昭若三辰之麗天(選齊安陸碑昭昭若三辰之/麗乎天滔滔猶四瀆之紀乎)
(地/)日月不息師表常尊(文選任昉/釋奠宴詩)千載獨步惟一人(李/太)
(白集自三代以來風騷之後馳驅屈/宋鞭撻揚馬千載獨步惟公一人)生民以來未有如
夫子(韓文處州孔子廟碑所謂自生民以來未/有如夫子者其賢於堯舜者此其效歟)崒乎泰
山不足為髙(韓文伯夷頌昭乎日月不足以為明崒乎/泰山不足以為髙巍乎天地不足以為容)
於人見歐陽公(欒城集上韓太尉書轍之來也於山見/終南嵩華之髙於水見黄河之大且深)
(於人見歐陽公而猶以為未見太尉也故願得覩聖人/之光輝聞一言以自壯然後可以盡天下之大觀無憾)
(矣/)萬世所共尊天下所共𫝊(歐陽公書韓文後韓氏之/文萬世所共尊天下所共)
(𫝊/)聲出區宇名流海内(通鑑/云)齊名字於天地(楚辭齊名字/於天地並光)
(明於/列星)揚聲紫微(文選孔文舉薦禰衡表/云揚聲紫微垂光虹蜺)金聲玉振寥亮
區宇(文選褚淵碑云金聲/玉振寥亮於區宇)蘭桂有芬(選頭陀碑蘭桂/有芬清輝自逺)美
聲塞宇宙(魏文帝/典論云)令聞顯於無窮(選芳烈奮於百世/令聞顯於無窮)名
稱垂於竹帛(文選自/試表云)養聲譽於衆多之口(駱賓王/文云)流聲
實於天朝(韓愈送楊支使序宜乎從事/於是府而流聲實於天朝也)赫然千載(韓愈/知名)
(箴赫然千載/徳譽愈尊)厥聲赫赫(韓愈神道碑厥聲/赫赫滿華遍貊)髙韻冠于一
時(劉賓客集聲氣朗/徹髙韻冠于一時)茂實葳㽔(李元賓文茂實/葳㽔榮聲洋溢)際天知
徳音(唐文粹入海/際天知徳音)擅美流譽(文粹擅美一/時流譽千載)何以得此聲
於天壤之間(文/粹)榮聞日流(姚崇/碑)名聲隨風而流(韓愈與/鳳翔邢)
(尚書書赫赫乎洸洸乎功業/逐日而新名聲隨風而流)後進承望聲光(杜牧之文/後進歸之)
(承望聲光一言/許可必自矜重)金玉在佩(白樂天文如金玉/在佩動而有聲)
前賢詩詞流聲馥秋蘭(潘正/叔詩)名與天壤俱(文選張景陽/詠史清風激)
(萬代名與/天壤俱)髙名動京師(李白詩髙名動京/師天下皆籍籍)名流襲蘭麝
(元稹/詩)才名天下首(元稹/詩)髙價騁琳琅(劉賓/客詩)名聲逼揚馬
(白侍/郎詩)名與日月懸(唐文/粹)鸑鷟有時鳴(李白古風騶虞不/虚來鸑鷟有時鳴)
(安知天漢上/白日懸髙名)二十聲輝赫(杜甫送李校書渥注騏驥兒/尤異是龍脊李舟名父子清)
(峻流輩伯人間好妙年不必須白晳十五富/文史十八足賓客十九授祕書二十聲輝赫)籍籍名更
香(岑參詩故人南燕/來籍籍名更香)名香播蘭蕙(岑參詩名香播蘭/蕙價重藴瓊瑤)諸
葛大名垂宇宙(杜/詩)逢人問孔融(杜詩有客𫝊何/尹逢人問孔融)到處逢
人説項斯(南部新書贈項斯詩幾度見詩詩更奇及親/標格過於詩平生不解藏人善到處逢人説)
(項/斯)能使香名滿人耳(岑參送魏升卿擢第歸東都問君/今年三十幾能使香名滿人耳君)
(不見三峰直上五千/仞見君文章亦如此)
四六警語　(名滿江湖/價髙場屋)　(氣塞兩間/名髙九牧)　(日邊佳氣/雲表脩名)
　　(六館名流/一朝偉望)　(筆端有口/名下無虚)　(文啓夕秀/譽髙旦評)　(籍甚月評/穹其天分)
　　(天地間氣/宇宙大名)　(貴名揭日/爽氣横秋)　(夷狄毎問潞公之年貌/兒童且識君實之姓名)
　　(下筆而有香字/摘髭而收巍科)　(固嘗一釣以連鼇/見謂三年之走馬)
　　(聲名重於朝廷/言語妙於天下)　(早日折廣寒之桂/春風看長安之花)
　　(喬木參天之閥閲/靈芝瑞世之才名)　(太學久聞何蕃之名/諸儒無出賈生之右)
　　(於漢蓋符融郭林宗之比/在唐則何蕃歐陽詹之流)
　　(人皆言見夷吾夫復何憂/帝亦謂倚裴度足以破賊)
　　(蜚英騰茂冀之北羣馬遂空/絶類離倫斗以南一人而已)
　　(勲在䇿書以山河而著誓/威行疆場雖草木以知名)
　　(太學諸生誰敢預何蕃之齒/四海進士皆知以子厚為師)
　　(奪龍頭而賈餘勇早空冀北之羣/執牛耳而主齊盟今見斗南之一)
　
　
　
　
　
　
　
　
　
　
　
　
　
　
　翰苑新書前集巻六十七
欽定四庫全書
　翰苑新書前集卷六十八
　　頌徳(下/)
　　　學問
厯代事實五總龜(唐殷踐猷號總龜一/千年五聚問無不知)　九經庫(儒林/傳唐)
(谷那律號/九經庫)五經庫(隋房暉逺/號五經庫)書倉(拾遺記曹曽積石為/倉以藏書號曹氏書)
(倉/)學府(南史梁傅昭傳博/極古今號曰學府)幕府書厨(十國紀年五代朱/遵度博學號幕府)
(書/厨)鼠獄雞碑(芝田録丁用晦云學/慚鼠獄智乏雞碑)栁篋子(職官分紀唐/栁粲遷左拾)
(遺公卿競託為箋奏時譽/日洽以其博號桞篋子)觀外家之語(史記滑稽傳東/方朔多所博觀)
(外家之語注索隠曰外家非/止一家即傳記小説之書也)好讀外家傳(同上禇先生/好讀外家傳)
(語/)學盤孟諸書(前田蚡傳蚡/學盤盂諸書)太乙下觀(晉王嘉拾遺記/劉向校書天祿)
(閣夜有老人植青藜杖授向五行洪範云我是太/乙之精天帝聞夘金之子有博學者下而觀焉)博極羣
書(前司馬遷贊劉向/揚雄博極羣書)紬石室金匱之書(太史公自序司/馬遷為太史令)
(紬石室金/匱之書)貫穿經傳(前司馬遷贊其涉獵者廣/博貫穿經傳馳騁古今)五經縱
横(後漢書周舉博洽為儒者所宗京/師為之語曰五經縱横周宣光)儒家文林(後漢崔/寔傳寔)
(沈淪典籍為/儒家文林)武庫(晉杜預傳預朝野號曰/武庫言其無所不有也)武庫五兵(晉/裴)
(頠傳頠博學稽古周弼見而歎曰/若武庫五兵縱横一時之傑也)博物洽聞(晉張華傳/天下奇祕)
(世所希有者悉在華所由/是博物洽聞世無與比)五經笥(唐書李守素通姓氏/學世號肉譜虞世南)
(曰昔任彦昇通經時稱五經/笥今以倉曹為人物志可乎)五經指南(唐王𤣥感傳𤣥/感為五經指南)
王氏青箱(南史王彪之博聞多識江左舊/事緘青箱世謂之王氏青箱學)陸公書厨(南/史)
(陸澄傳澄博覽無所不知王儉自以博聞多識過澄澄/待儉語畢然後談所及遺漏數百十條皆儉所未覩儉)
(乃歎服曰陸/公書厨也)古事問仲舒(唐崔琳傳云古事問仲/舒髙今事問琳尚何疑)儒林
先生(北史常爽為/儒林先生)作方言(西京雜記揚雄懐鈆抱槧/從計吏訪四方語作方言)多
識典故(大唐遺事徐堅多/識典故七入書府)盤旋周孔庭宇(後漢蔡邕釋/誨馳騁乎典)
(籍之崇塗休息乎仁義之淵藪盤旋乎周孔之庭宇揖/儒墨而與為友舒之足以光四表收之則莫知其所有)
下帷三年(前董仲舒傳仲舒下帷講/習三年不窺園其精如此)十五年不窺園(後/漢)
(桓榮傳榮學長安精力/不倦十五年不窺家園)游京師讀未見書(北史李鉉傳/鉉以鄉里寡)
(文籍來游京師/讀所未見書)假直祕書(唐李邕傳邕自言讀書不遍/願一見祕書李嶠曰祕書萬)
(巻豈時日能習耶邕/固請乃假直祕書)熊膽助勤(唐栁仲郢傳仲郢嗜學/嘗和熊膽圓夜嚥以助)
(勤/)穿壁引光(西京雜記匡衡學無燭鄰有/燭乃穿壁引其光而讀之)積思經籍(前/劉)
(向傳向専積思於經籍晝誦/書𫝊夜觀星宿或不寐達旦)為世大儒(通鑑漢安帝紀/李固郃之子也)
(少好學常改易姓名杖䇿驅驢負笈從/師不逺千里遂究覽墳籍為世大儒)専思三都賦(晉/書)
(左思専思三都/賦杜絶人事)左氏癖(晉書杜預耽思經籍為春秋/左氏傳集解自言有左氏癖)心
醉六經(文中子心/若醉六經)韋編三絶(史孔子世家孔子晚著易/序彖繫象説卦文言讀易)
(韋編三絶曰假我數年/若是我於易則彬彬矣)殿中無雙(丁鴻肅宗詔鴻與諸/儒論定五經同異於)
(北京白虎觀帝親稱制臨決鴻以才髙論難最明諸/儒稱之帝數嗟美焉時人歎曰殿中無雙丁孝公)折
角(朱雲魯人也五鹿充宗為梁丘易元帝令與諸易家/論充宗乘貴辯口諸儒莫能抗皆稱疾不敢㑹有薦)
(朱雲者召入論難連拄五鹿君故諸儒為之/語曰五鹿嶽嶽朱雲折其角由是為博士)解頤(匡衡/好學)
(家貧傭作以供資用尤精力過絶人諸儒語曰無説詩/匡鼎來匡説詩解人頤衡射䇿甲科調補平原文學)
春秋之意在二子(嚴彭祖與顔安樂俱事眭孟孟弟子/百餘人唯彭祖安樂為明質問疑誼)
(各持所見孟曰春秋之意在二子孟死彭祖安/樂各顓門敎授由是公羊春秋有嚴顔氏之學)説經鏗
鏗(楊政字子行少好學從代郡范升受梁丘易/善説經書京師為之語曰説經鏗鏗楊子行)得風雅
之㫖(衛宏初九江謝曼卿善毛詩迺為其訓宏從曼卿/受學因作毛詩序善得風雅之㫖于今傳於世)
世稱大儒(丁恭習公羊嚴氏春秋恭學義精明敎授數/百人州郡請召不應建武中遷少府諸生自)
(逺方至者著録千/人當世稱為大儒)五經無雙(許慎少博學經籍馬融嘗/推敬之時人為之語曰五)
(經無雙許叔重舉孝㢘初慎以五經傳説臧否不/同於是撰為五經異義又作説文解字皆傳於世)解經
不窮(後漢戴憑字次仲正旦朝賀帝令羣臣能説經者/更相難詰義有不通輒奪其席以益通者憑遂重)
(坐五十餘席京師為之/語曰解經不窮戴侍中)一經説百餘萬言(漢儒林傳贊/自武帝立五)
(經博士開弟子員説科射策勸以官祿訖於元始百有餘/年傳業者寖盛枝葉蕃滋一經説至百餘萬言大師衆)
(至千餘人蓋祿/利之路然也)黄金不如一經(漢韋賢字長孺四子少/子𤣥成復以明經厯位)
(至丞相鄒魯諺曰遺子/黄金滿籝不如一經)
皇朝事實潛心聖言(張忠獻公浚行狀公在京師與趙/鼎宋齊愈胡寅為至交所講論皆)
(前輩問學之力與所以濟時之䇿時召譙定京師公往見/問所得於前輩者定告公但熟讀論語公自是益潛心)
(聖人之/微言)課治經史(言行録傅獻簡公堯俞既仕益道學/問其在洛孟擇其士之賢者皆折節)
(與交相課治經史識/者遂知其為逺器)無書不通(劉原父行狀原父學廣/博無書不通自浮屠老)
(子以及山經地志隂陽卜/筮醫藥天文略皆究知)記問該博(近思録謝顯道云/嘗録古人善行别)
(作一冊明道先生曰是玩物喪志胡安國云謝先生初/以記問為學自負該博對明道舉史書成篇不遺一字)
(明道曰賢却記得許多可謂玩物喪志謝聞此語汗流/浹背及看明道讀史又却逐行看過謝甚不服後來省)
(悟却將此事作話/頭接引博學之士)百氏之書無不通(東都事略王洙字/原叔性彊敏學問)
(過人百氏之書至於圖緯隂陽五行/律厯星官算法訓故字書無所不通)書無不通(蘇東坡/集司馬)
(温公自神童凛然如成人七嵗講左氏即了其大義/自是手不釋書至不知飢渇寒暑年十五書無不通)
羣書精語并包書林(揚雄長/楊賦)收百氏之闕文(陸氏衡文/賦收百氏)
(之闕文采千載之遺韻觀古/今於須㬰撫四海於一瞬)奇辭奥㫖靡不通達(韓文/凡自)
(唐虞以來編簡所存大之為河海髙之為山嶽明之為/日月幽之為鬼神纎之為珠璣華實變之為雷霆風雨)
(奇辭奥㫖/靡不通達)若太倉之蓄崇山之載(桞子厚文鈎引貫穿/舉大包小若太倉之)
(蓄崇山之載浩/浩乎不可知也)武庫則矛㦸森然(姚崇銘武庫則矛㦸/森然文房則禮樂盡)
(存/)茹古含今(皇甫湜撰韓愈墓志/茹古含今無有端倪)沈潛訓義磨礲事業
(韓文沈潛乎訓義反復乎句讀/磨礲乎事業而奮發乎文章)馳騖乎書林(韓愈復志/賦朝馳騖)
(乎書林夕翺/翔乎藝苑)口不絶吟手不停披(韓愈進學解口不絶/吟於六藝之文手不)
(停披於百家之編記事者必提其要纂言者必鉤其𤣥/貪多務得細大不捐焚膏油以繼晷常兀兀以窮年)
獨旁捜而逺紹(同上補苴罅漏張皇幽眇尋墜緒之茫/茫獨旁捜而逺紹障百川而東之囘狂)
(瀾於既倒先生之/於儒可謂有勞矣)弋志書林耘情義圃(駱賓王文弋志/書林咀風騷於)
(七略耘情義圃/偃圖籍於九流)以道為飲以文為食(皮日/休集)晝夜何曽知
停息之時(唐文粹云猶波之委於瀆瀆之/注於溟晝夜何曽知停息之時)
前賢詩詞屢益蘭膏燈(元稹集屢益蘭膏/燈猶研兔杖墨)獨抱遺經究
終始(韓退之寄盧仝詩春秋三傳/束髙閣獨抱遺經究終始)爾腹為篋笥(杜甫詩/兵法五)
(十家爾腹/為篋笥)惟有文字五千巻(盧仝茶歌三椀捜枯/腸惟有文字五千卷)撑腸
拄腹文字五千卷(東坡詩撑腸拄/腹文字五千巻)學如富賈在博收(東/坡)
(詩學如富賈在博收/仰取俯拾無遺籌)文學穰穰囷倉稠(韓/文)
四六警語　發端　(學本六經/氣鍾五緯)　(學冠儒纓/道航聖瀆)
　　(文史蟠胷/精神滿腹)　(學到聖處/氣涵天和)　(居文章籙/登道徳藩)　(髙文作古/真學造微)
　　(人物三代/學業六經)　(學聖人道/讀天下書)　(胷吞石渠/舌㵼河漢)
　　(負數千載馳騁無窮之學/起三百年寂寞不振之文)　(鼓琴著書以自娯/焚香讀騷而有味)
　　(羅二十八宿於心胷/振五三六經之羽翼)　(誠明而守之以正/剛大而養之以和)
　　(守伊洛誠敬之學/悟洙泗忠恕之傳)　(學通九流而貫以一/道傳百聖而得之宗)
　　(禀天民之先覺/得君道之宗傳)　(讀八索九丘之書學尤博古/黜諸子百家之説意在尊經)
　　(所學者正不觀非聖之書/其震必宏自足引君於道)
　　(生武夷洞天之下其稟至清/居考亭精舎之傍所漸者逺)
　　(野處平園以來復見老作/明道先生而後獨傳正宗)
　　(先知覺後知任斯文之正統/小徳役大徳為後進之主盟)
　　(道傳於軻繼百世之絶學/文至於愈有三變之淳風)
　　(家傳正學早尋程氏之淵源/躬蹈至誠蓋得温公之模楷)
　　(至大至剛蓋得孔孟之道/先知先覺將以堯舜其君)
　　(探索精微出新議於王弼鄭𤣥之外/芟夷陳腐追古文於李翺韓愈之間)
　　(續濂溪諸儒之燈/傳延平夫子之學)
　　(學問得其真傳殆南軒晦庵之未死/文章特其餘事亦廬陵南豐之復生)
　　(學問得洙泗之傳/議論適堯舜之正)
　　(濂溪濬其源象山浚其流㑹心有印/慈湖作之師潔齋為之父交臂傳燈)
　　　記問
厯代事實一見輒誦(東漢禰衡傳衡目所一見輒/誦於口耳所蹔聞不忘於心)一覽
能識(同上黄祖子射嘗與衡俱遊讀蔡邕碑射恨不繕/寫衡曰吾一覽能識之惟其中石缺二字因書出)
(之射馳使寫碑/校如衡所書)一目弗忘(唐王起傳起天下書/無不讀一經目弗忘)舉目究
㫖(通鑑魏邵陵厲公費禕傳為尚書令識悟過人毎省/讀舉目暫視已究其意㫖其速數倍於人終亦不忘)
四海若指諸掌(晉張華强記黙識四/海之内若指諸掌)讀書不過三復(唐/張)
(巡讀書不過三/復終身不忘)一覽千言(唐蘇頲傳頲一覽/至千言輒覆誦)篇帙了辨
如響(唐李邕傳邕自言讀書未遍乃假直祕書未/幾辭去李嶠驚異試問奥篇隠帙了辨如響)一過
誦千言(御史臺記開元中常敬忠十五嵗上書言能一/過誦千言張燕公問曰能十過誦萬言乎曰能)
(以萬字試之/七過已通熟)識亡書三篋(前張安世傳武帝幸河東亡/書三篋詔問莫能知惟安世)
(知之後購求得書/以相校無所遺失)口對兵事(同上霍光問千秋戰鬭方/略山川形勢千秋口對兵)
(事畫地成圖/無所遺失)練習軍書(通鑑梁世祖紀唐邕練習軍書軍/自督將以降勞效本末及四方)
(士强弱多少番代往還器械/精粗儲蓄虚實靡不諳悉)黙識兵簿(通鑑晉懐帝紀/劉輿宻視天下)
(兵簿及倉庫牛馬器械/水陸之行皆黙識之)
皇朝事實一閲不再讀(蘇東坡撰張安道墓誌安道家/貧無書從人借三史旬日輒歸)
(之曰得其詳矣凡書皆一閲/終身不再讀屬文未嘗起草)
前賢詩詞過眼不再讀(唐文粹為人强記覽過眼不再/讀偉哉羣聖文磊落載其腹)
　　　文章
厯代事實字挾風霜(西京雜記淮南王劉安撰鴻烈/二十一篇云字中皆挾風霜)授
五色筆(南史江淹夢人授五色筆由是文藻日新後夢/郭璞曰吾有筆在卿處可見還淹乃探懐中得)
(五色筆以還之/後絶無美句)筆頭生花(天寶遺事李白少時夢筆/頭生花自是文思贍逸)文
瑞朝廷(唐張鷟為兒時夢紫文大鳥五色止于庭太公/曰赤文鳳也紫文鸑鷟也汝殆以文瑞朝廷乎)
下筆霧散(李白送仲弟令聞序曰心肝五臟皆錦/繡耶不然何開口成文下筆霧散也)造五
鳳樓手(談苑韓浦韓洎能為古文洎常輕浦語人曰吾/兄為文譬如繩縳草舎庇風雨而已予之文造)
(五鳳樓手浦聞其言作詩與洎曰十様蠻牋出益州寄/來新自浣溪頭老兄得此全無用助爾添修五鳳樓)
五典笙簧(抱朴子云五典為/笙簧三墳為金玉)五經鼓吹(孫綽重張衡左/思賦毎云三都)
(二京五經/之鼓吹也)一片宫商(北夢瑣言沈光有洞庭樂賦/韋岫云此賦乃一片宫商也)文陣
雄師(玉堂遺事文陣雄/師謂張九齡也)文章司命(李白集文章司/命謂韓退之也)文章
宿老(唐李嶠前與王楊接中與崔融蘇味/道齊名晚諸人没而嶠為文章宿老)文中虎(歸田/録謝)
(希深以啓謁楊大年題四/句扇上曰此文中虎也)繡虎(玉箱雜記曹植七/步成章號繡虎)燕許
大手筆(蘇頲傳頲封許國公張説燕國公/以文章顯故時號燕許大手筆)筆力扛鼎(韓/愈)
(贈張十八文章日娛戲金石日/擊撞龍文百斛鼎筆力可獨扛)衙官屈宋(杜審言云吾/之文可使屈)
(宋作/衙官)奴僕命騷(杜牧李賀集序云使賀未死/少加以理奴僕命騷可也)干將莫邪
(李邕文名天下盧藏用常謂如干/將莫邪難與爭鋒但虞傷缺耳)正始之音(衛玠傳正/始魏齊王)
(年號時何晏好莊老作道徳論及文賦王洵好論儒道/文詞不如晏天下翕然宗之名理之學盛行後晉衛玠)
(與王敦相見敦謂謝琨曰昔王輔嗣吐金聲於中朝此/子復玉振於江表言緒絶而復傳不意永嘉之末復聞)
(正始/之音)海涵地負(退之樊宗師墓誌其富若生蓄萬物畢/具海涵地負放恣縱横無所統紀然不)
(煩繩削而/自合也)龍翔鳳躍日光玉潔(李漢韓文序退之為文/汗瀾卓踔淵泫澄深詭)
(然而蛟龍翔蔚然而虎鳳躍鏘然而韶鈞鳴/日光玉潔周情孔思千態萬貌洞視萬古)茹古涵今
入神出天(皇甫湜退之墓誌云茹古涵今無有端涯渾/渾灝灝不可窺校及其酣放豪曲快字凌紙)
(怪發鯨鏗春麗驚耀天下然而栗宻窈眇/章妥句適精能之至入神出天嗚呼極矣)穿天心出月
脅(皇甫湜顧况集序云逸歌長句駿發踔厲往往/穿天心出月脅意外驚人語非尋常所能及也)潘江
機海(潘岳傳贊曰機文喻海/潘藻如江機謂陸機也)捕長蛇騎生馬(孫樵書曰/玉川子月)
(蝕詩韓吏部進學解莫不拔地倚天句句欲/活讀之如赤手捕長蛇不施鞚勒騎生馬)王楊盧駱
(唐文藝傳王勃與楊炯盧照鄰駱賓王皆以文章齊名/天下稱王楊盧駱號四傑炯嘗曰吾愧在盧前恥居王)
(後議者/信然)卓然為一時冠(唐文藝序侍從酬奉則李嶠宋/之問沈佺期王維制䇿則常袞)
(楊炎陸贄權徳輿王仲舒李徳裕言詩則杜甫李白元/稹白居易劉禹錫譎怪則李賀杜牧李商隠皆卓然以)
(所長為/一時冠)八义手(北夢瑣言温庭筠工賦毎入試凡八义/手而八韻成又摭言云庭筠未嘗起草)
(作賦一吟一韻場/中號為温八吟)六丁下取(異人記韓文注唐王逺知/善易知人生死作易總十)
(五卷一日雷雨雲霧中一老人叱逺知曰所泄者書何/在上帝命吾攝六丁追取逺知據地傍有六人青衣已)
(捧書立矣老人責曰上方禁文自有飛天保衛金科/祕藏𤣥都何者輒藏箱帙逺知曰青丘元老傳授也)中
和之氣(許景先能文張説曰許舎人文雖乏/峻峰激流而詞㫖豐美得中和之氣)字字作金
聲(職官分紀王翊乾元初拜中書舎人昭陽殿成朝獻/賦頌又白龍頌毎賜予稍緩必揚言曰吾賦字字作)
(金聲何受/賜之晚也)翰動如飛(唐李巨川乾符中以刀筆從王重/榮為書記時車駕在蜀賊據京師)
(軍書奏請堆積巨川/文思敏速翰動如飛)倚馬作文(晉史桓温北征鮮卑喚/袁宏倚馬前作露布文)
(手不輟筆李白嘗曰請日試萬言倚/馬可待世以倚馬事為李白事非也)芒寒色正(天下之/士爭執)
(所長與時而奮燦然如繁星麗天而/芒寒色正人望而敬者五行而已)思若湧泉(唐蘇廷/碩為中)
(書舎人𤣥宗平内難書詔填委獨廷碩口授輕重無差/書吏曰丐公徐之不然手腕脱矣中書令李嶠曰舎人)
(思若湧泉/吾所不及)絶妙好辭(後漢㑹稽上虞長尚度使邯鄲淳/作曹娥碑其背蔡邕題八字曰黄)
(絹幼婦外孫韲臼楊修見曰黄絹為色絲絶字也幼婦/為少女妙字也外孫為女子好字也韲臼為受辛辤字)
(也乃絶/妙好辤)作者之表(權徳輿答楊湖南書黄鍾大吕慶霄/天籟奇采正聲鏗鏘照燭真可謂作)
(者之表方/駕古人)紙墨為貴(海録碎事謝莊作殷淑妃哀䇿文/宋文帝臥覽讀起坐流涕曰不謂)
(當今復見此才都下/傳冩紙墨為之貴)海内文宗(同上陳子昻為感遇詩/三十八章王適曰是必)
(海内/文宗)有相如揚雄風(李尤傳尤以文章顯和帝時侍中/賈逵薦尤有相如揚雄之風召詣)
(東觀作賦拜蘭臺令史所著詩賦/銘誄頌七歎哀典凡二十八篇)文無加㸃(禰衡傳黄/祖大㑹賓)
(客人有獻鸚鵡者祖舉巵於衡曰願先生賦之/以娯嘉賓衡攬筆而作文無加㸃辭采甚麗)崇巖峭
壁(雞跖集李賀文體如崇巖/峭壁萬仞崛起人多效之)天下無雙(黄香家貧内無/僕妾躬執苦勤)
(盡心奉養遂博學經典究精道術能/文章京師號曰天下無雙江夏黄童)機杼一家(北史祖/瑩以文)
(學見重常語人云文章須自出機杼成一家筋骨何/能共人同生活也蓋譏世人好竊他文以為已用)握
珠抱玉(魏曹植與楊脩書曰今世作者可略而言仲宣/獨步於漢南孔璋鷹揚於河朔偉長擅名於青)
(土公幹振藻於海隅徳璉發跡於大魏足下髙視於上/京當此之時人人自謂握靈蛇之珠家家自謂抱荆山)
(之玉/也)𤣥圃積玉(晉陸機天才秀逸辭藻宏麗張華嘗謂/之曰人之為文常恨才少而子更患其)
(多後為葛洪著書稱機文猶𤣥圃積玉無非夜光焉五/河之吐流泉源如一焉其宏麗妍贍英鋭漂逸亦一代)
(之絶/乎)馳屈宋鞭揚馬(李翰林草堂集序馳驅屈宋鞭/撻揚馬千載獨步唯公一人)下
筆言語妙天下(前賈捐之傳捐之字君房楊興曰君房/下筆言語妙天下使君房為尚書令勝)
(五鹿充/宗逺甚)愈風檄(魏志陳琳為記室作檄草成呈太祖太/祖先苦頭風是日疾發臥讀琳所作翕)
(然而起曰/此愈我疾)作金石聲(晉孫綽傳綽嘗作天台賦以示友/人云卿試擲地當作金石聲也)
洛陽紙貴(晉書左思作三都賦豪貴之/家競相傳寫洛陽為之紙貴)流聞河朔(南史/劉孝)
(綽傳孝綽辭藻為後進所宗時重其文毎作一篇朝成/暮遍好事咸誦傳寫流聞河朔亭苑柱壁莫不題之)
京師紙貴(邢邵文章典麗毎一文出/京師為之紙貴讀誦俄遍)宫體(通鑑梁髙祖/紀東海徐摛)
(文體輕麗時/人謂之宫體)得江山助(唐張説傳説為/文得江山助)主盟在元白(唐/書)
(元和主盟/實在元白)應聲成文(唐栁公權傳公權工詞賦應聲成/文文宗曰子建七步爾乃三焉)
有典誥風(唐崔元裕傳元裕訓/詞温厚有典誥風)文檄一時推許(唐舒元/輿傳文)
(檄豪健一/時推許)絶去翰墨畦徑(唐李賀傳賀辭尚奇/詭絶去翰墨畦徑)
皇朝事實獨步當世(神道碑歐陽公之於文天才有餘/豐約中度雍容俯仰不動聲色而)
(義理自勝短章大論施無不可有欲效之不詭則俗不/淫則陋終不可及是以獨步當世求之古人亦不可多)
(得/)雄渾瓌偉(王震南豐文序南豐文章之標贄奔放雄/渾瓌偉若三軍之期猛獸之拱江湖之波)
(濤烟雲之姿/狀一何奇也)英氣和氣(東坡嘗言歐公之文和氣多英/氣少蘇公之文英氣多和氣少)
揮翰如飛(楊誠齋集權邦彦字朝美其所述作初/若寂然無營忽揮翰如飛文不加㸃)雄健
氣骨(言行録張忠定公詠號乖崖公公文章雄健有氣來/骨稱其為人嘗為聲賦梁周翰覽而歎曰三百年)
(不見此/作矣)一代文豪(歸田錄楊大年毎欲作文則與門人/賓客飲博投壺奕棊而不妨締思以)
(小方紙細書揮翰如飛文不加㸃毎盈一幅則命門人傳録/門人疲於應命頃刻之際成數千百言真一代之文豪也)
成一家言(言行録范成大字至能公天姿俊明輔以博/學文章贍麗清逸成一家言尤工詩大篇短)
(章傳播四方後自/裒次為石湖集)以文學名世(東都事略范鎮字景仁/薛奎守蜀還或問入蜀)
(所得曰得一偉人當以/文學名於世謂鎮也)動筆如飛(東都事略王安石字/介甫安石蚤有盛名)
(博聞强記為文動筆/如飛觀者服其精妙)有西漢風(蘇東坡集司馬温公/文辭深醇有西漢風)文
擅天下(歐陽六一文眉山在西南數千里一日父/子隠然名動京師而蘇氏文章遂擅天下)
羣書精語錦心繡口(桞子厚乞巧文眩耀為文瑣碎排/偶抽黄對白啽弄飛走駢四驪六)
(錦心/繡口)沈浸醲都含英咀華(韓文公進學解沈浸醲郁含/英咀華作為文章其書滿家)
(上窺姚姒渾渾無涯周誥商盤佶屈聱牙春秋謹嚴左/氏浮誇易奇而法詩正而葩下逮莊騷太史所録子雲)
(相如同工異曲先生之於文/可謂閎其中而肆其外矣)勁氣沮金石(韓退之上于/相公書故其)
(文章言語與事相侔烜赫若雷霆浩/汗若河漢正聲諧韶濩勁氣沮金石)文彩燿於玉石(楚/辭)
(云/)下筆鸞鳳之文(吳季重答魏太子牋摛/藻下筆鸞鳳之文奮矣)播芳蕤之馥
馥(陸機文賦播芳㽔之/馥馥發清條之森森)潄六藝之芳潤(同上傾羣言之/瀝液潄六藝之)
(芳潤籠天地於形内挫萬物於筆/端配霑潤乎雲雨象變化乎鬼神)卿雲黼黻河漢(劉孝/標廣)
(絶交論/云云)與日月俱垂(梁蕭統文選序與日/月俱垂鬼神爭奥)峻如嵩華盛
如江河(崔祐甫文云文章峻如嵩華盛如/江河清如秋風過物邈不可逮)與典謨接軫
(權徳輿翰苑集陸贄秉筆内翰㩁古揚今雄文雅/思敷之為文制誥申之為典謨文章與典謨接軫)玉佩
瓊琚(韓愈祭栁子厚文玉/佩瓊琚大放厥辭)寂寥短章舂容大篇(韓愈送/權秀才)
(文其文辭引物連類窮情盡變宫商相宜金石諧和/寂寥乎短章舂容乎大篇如是者閲之累日無窮焉)凌
轢風騷超軼今古(白侍郎文掩黄卷之麗藻吐白鳳之/奇姿振金聲於寰宇増紙價於京師)
(炳如繪素鏗若鐘鼓郁郁哉溢目之黼黻洋洋乎盈耳/之韶濩可以凌轢風騷超軼今古潤色帝業發揮皇猷)
筆端膚寸膏潤天下(劉賓/客文)秋濤瑞錦(皇甫湜文肆意/文章秋濤瑞錦)文
懸日月字動烟霞(王維/集)華國如雲漢之章(李義山文以/文華國如雲)
(漢之為章于上江/漢之為紀于下)四六之作起自徐庾(盧氏/記)談笑樽俎
舒卷風雲(歐陽六一集談笑樽俎之間舒卷風雲之際/成於俄頃蓋其唾咳之餘得而祕藏而已妙)
(金玉/之寶)絶去刀尺渾然天質(歐陽六一集絶去刀尺渾然/天質辭窮卷盡含意未卒)
追還正始(東坡集追還正始文章為之一/新傳寫都城紙墨為之驟貴)
前賢詩詞金薤垂琳琅(韓愈詩李杜文章在光焰萬丈/長云云平生千萬篇金薤垂琳)
(琅仙官勅六丁雷電下取將/流落人間者泰山一毫芒)簸弄明月珠(韓退之别趙/子婆娑海水)
(南簸弄/明月珠)天葩吐奇芬(韓退之贈張祕書君詩多態度藹/藹春空雲東野動驚俗天葩吐奇)
(芬張籍學古淡/軒鶴避雞羣)筆落驚風雨(杜子美寄李白詩昔年有/狂客號爾謫仙人筆落驚)
(風雨詩成/泣鬼神)下筆如有神(杜詩讀書破萬/卷下筆如有神)陶潛仰後塵(鄭/谷)
(詩李白欺前輩/陶潛仰後塵)摛藻如春華(班固/賓戲)摛藻掞天庭(選左太/冲蜀都)
(賦/云)摛藻艷春華(潘正叔贈/河陽詩)思逐風雲上(杜詩文鋒振奇/響調與金石諧)
(思逐風/雲上)英辭潤金石(謝靈/運詩)筆湧江山氣(張説之詩筆湧/江山氣文驕風)
(雨/神)氣劘屈賈壘(杜甫詩氣劘屈賈/壘目短曹劉牆)風雅藹孤騫(杜甫詩/詞華傾)
(後輩風雅/藹孤騫)髙價越璠璵(杜甫詩斯文散都/邑髙價越璠璵)波瀾獨老成
(杜甫/詩)雄筆映千古(杜/詩)詞林有根柢(杜甫/詩)灑落賦清製(杜/甫)
(詩聲華當健筆灑落賦清製/風流散金石追琢山岳鋭)文傳天下口(杜/詩)落筆生錦
繡(李白/詩)文章蔑曹謝(韓愈/詩)文如翻水成(韓詩文如翻水/成初不用意為)
鏗鏘發金石(韓詩鏗鏘發金/石幽眇感鬼神)精神驅五兵(韓愈聮句窺/奇摘海異恣)
(韻激天鯨腸胃繞萬象精神驅五兵大/句斡𤣥造髙言軋霄崢豪端轉寒燠)髙詞嫓皇墳(韓/愈)
(詩險語破鬼膽/髙詞嫓皇墳)春雲生紙上(孟東野詩春雲生/紙上秋濤起胷中)袖中蘭
茝薫(孟東野詩云欲識楚/章句袖中蘭茝薫)天池待鳳凰(劉义詩翰苑飛/鸚鵡天池待鳳)
(凰/)星斗煥文章(杜牧華清宫詩/云星斗煥文章)仙筆驅造化(唐詩仙筆/驅造化)
手抉雲漢分天章(蘇東坡韓文公廟碑其詞曰公昔騎/龍白帝鄉手抉雲漢分天章天孫為)
(織雲/錦裳)筆陣獨掃千人軍(杜甫醉歌行詞源倒流三/峽水筆陣獨掃千人軍)揮毫
落紙如雲烟(杜甫飲中八仙歌李白一斗詩百篇云云/張旭三杯草聖𫝊脱帽露頂王公前揮毫)
(落紙如/雲烟)凌雲健筆意縱横(杜甫詩庾信文章老更/成凌雲健筆意縱横)屈平
詞賦懸日月(杜甫詩屈平/詞賦懸日月)髙浪駕天輸不盡(韓退之詩/崔侯文章)
(苦敏捷髙浪/駕天輸不盡)篋中文字絶無倫(白侍郎詩海内聲華併/在身篋中文字絶無倫)
(制從長慶詞髙古詩/到元和體始新云云)人間無價是文章(劉賓客詩人間/無價是文章)
文章似錦意如虹(劉賓客詩文章/似錦意如虹)筆補造化天無功(李/賀)
(髙軒過殿前作賦聲摩/空筆補造化天無功)詞人咳唾成珠玉(唐文/粹)落筆文
章天下知(六一/詩)筆端猶自斡千鈞(東坡/詩)舌有風雷筆有
神(同/上)文字江河萬古流(黄山/谷詩)
四六警語　(心契九秋/文燄萬文)　(胷湛秋霜/筆飜春潦)　(學際天人/文追盤誥)
　　(才氣無雙/文章有燄)　(文倡諸儒/學闗百聖)　(風雅孤騫/文章獨步)　(人間鐘吕/天上塤篪)
　　(氣毓青霄/業傳繁露)　(錦裳織雲/玉斧修月)　(筆底陽春/胷中秋月)　(筆底波瀾/胷中河海)
　　(撑腸文字決河漢而披天章/滿腹精神噓海岱而出雲氣)
　　(横絶銀河織天孫之雲錦/倒翻滄海弄明月之驪珠)
　　(韶鈞鏘而蛟龍翔足希古作/天日鳴而鳳芝瑞蚤動羣曕)
　　(三皇五帝之前摩挲已徧/六經百氏之外搜剔何多)
　　(博洽多聞太乙下青藜之杖/風流自命謫仙披紫綺之裘)
　　(篝燈丙夜動太乙之燃藜/獻賦丁年燦天孫之織錦)
　　(丰標如玉英精奪婺女之輝/咳唾皆珠文采對天孫之巧)
　　(地負海涵之學貫穿百家/天清水止之文粃糠衆作)
　　(咳唾成文陣馬風檣之敏快/精神滿腹冰車雪柱之清髙)
　　(窺海若之波瀾瑰奇萬狀/織筆端之雲錦機杼一家)
　　(上規姚姒發壁中蝌斗之文/平到隂何燦雲裏飛鴻之句)
　　(涵今茹古羅千載於胷中/發藻摛華絢三春於筆下)
　　(發其英華文章獨妙於天下/措諸事業議論不詭於聖人)
　　(貫微言於理義緗帙忘筌/推緒論於文章錦心脱穎)
　　(立言垂世周情孔思之源流/引義正君伊訓説命之表裏)
　　(春風沂水夙卑游夏之淵源/界雪岷山更陋卿雲之河漢)
　　(筆下宫商富錦瑟五十絃之奏/胷中斧藻森牙籖三萬軸之儲)
　　(英聲撞萬石之鍾汗流賈董/雄文扛百斛之鼎肩拍莊騷)
　　(書破萬卷通石渠天祿於胷中/文成一家書金薤琳琅於筆下)
　　(崇論谹議率不詭於聖人/殫見洽聞皆習𫝊於前輩)
　　(詞采絢爛殆賈誼相如之復生/奏篇烜明於仲舒孫𢎞乎何有)
　　(劘賈壘短曹牆才涵萬狀/薫班香摘宋艷文成一家)
　　(有奪造化之機飛上廣寒宫而修月/以鑿混沌之手煉成五色石以補天)
　　(藴地負海涵之學/富日光玉潔之文)
　　(懐連城佩明月妙摛天上雲錦之章/飲墜露飱流霞素離人間烟火之氣)
　　(文落紙而傳人間/言出口而妙天下)
　　(博通經史大之為河海纎之為珠璣/作為辭章詭然翔蛟龍蔚然躍虎鳳)
　　(把臂入草泉之社/抗禮分水心之庭)
　　(惟是胷中之湖海飄然與造物者游/發為筆下之波瀾殆非食烟火之語)
　　(其徳地負而海涵/其文天清而水止)
　　(撑腸五千卷納石渠東觀於胷中/引紙數萬言傾灧澦瞿塘於筆下)
　　(胷次貯冰壺之瑤璧/筆端垂金薤之琳瑯)
　　(筆有活法珠走於盤而不出於盤/派接古文冰生於水而尤寒於水)
　　(人誦金薤琳琅之句/家有玉杯繁露之章)
　　(帝謂琳琅散落至煩雷電之取將/孰如琬琰編摩要與日月而爭耀)
　　(詞源浩乎江漢/筆力鏗乎雷霆)　(綴明月以為裳絶半㸃塵埃之氣/分雲漢而織錦本一家機軸之成)
　　(襟懐磊磊不俗/翰墨字字有香)
　　(筆下珠璣正聲諧韶濩而勁氣沮金石/舌端河漢深謀噴江海而逸氣走風雷)
　　(筆下無一㸃俗/胷中有萬卷書)
　　　穎悟
厯代事實對諸老未言(前賈誼傳誼年二十餘最少毎/詔令議下諸老先生所未能言)
(誼盡/為對)讀書五行並下(後漢應奉少聰明自為童兒凡所/經履莫不暗記讀書五行並下)
弱冠慷慨(後漢禰衡傳衡上書云賈誼求試屬國頸繫/單于終軍欲以長纓牽致勁越弱冠慷慨前)
(世美/之)風宇條暢(晉書謝安總角/沈敏風宇條暢)有成人之度(晉王儉傳/儉年數嵗)
(風神聳拔有/成人之度)龍駒鳳雛(晉書陸雲少與兄齊名幼時閔/鴻見而奇之曰此兒若非龍駒)
(當是/鳳雛)一坐顔囘(晉書謝尚年八嵗神悟夙成父鯤嘗攜/之送客或曰此兒一坐之顔囘也尚應)
(聲答曰坐無仲/尼焉别顔囘)少有重名(晉書謝安年四嵗桓彝見之/歎曰此兒風神秀徹後當不)
(減王東海導深然/之由是少有重名)有棟梁器(南宋袁粲傳栝柏豫章/雖小已有棟梁之器)追
步惠連(南史謝貞八嵗嘗為春日閒居詩曰矣/風定花猶落從舅王筠曰追步惠連)賦方圓動
靜(唐李泌傳七嵗知為文𤣥宗召之帝方與張説觀弈/因使説試其能説請賦方圓動靜泌曰願聞其略説)
(曰方若棊局圓若棊子動若棊生静若棊死泌應曰方/若行義圓若用智動若騁材靜若得意説因賀帝得奇)
(童/)幼有成人之風(舊唐書嚴武神氣雋爽敏/於聞見幼有成人之風)賦髙軒過
(唐李賀傳賀七嵗能辭章韓愈皇甫湜過其/家使賦詩援筆輒就如素搆目曰賦髙軒過)名震一時
(唐劉晏傳晏八嵗獻頌帝奇其幼命宰相張説試之曰/國瑞也即授以正字公卿邀請旁午號神童名震一時)
風流之冠(晉陽秋王獻之少而標/逸為一時風流之冠)暗誦六經(王子年拾/遺賈逵年)
(十嵗暗誦六經父曰吾未嘗敎爾安得三墳五典誦/之曰姆嘗抱於籬邊聴鄰家讀書因聴而誦之耳)朋
字未正(唐明皇雜録劉晏以神童為祕書省正字上問/能正幾字晏曰天下字皆正惟朋字未正帝大)
(奇/之)清通簡要(世説王濬仲裴叔則二人總角詣鍾士季/家客問曰二童是誰鍾曰裴楷清通王戎)
(簡/要)天下無雙(後黄香傳京師號曰/天下無雙江夏黄童)
皇朝事實語古今成敗(蘇子由撰東坡墓誌公生十年/而太夫人親授以書問古今成)
(敗輒能語其要太夫人讀范滂𫝊慨然/太息公曰某若為滂夫人亦許之乎)席上賦詩(聞見/後録)
(王元之七八嵗一日太守席上出詩句鸚鵡能/言爭似鳳元之書其下曰蜘蛛雖巧不如蠶)下筆輒
成文章(張丞相商英家傳公為童子/時日記萬言下筆輒成文章)
羣書精語山東之英妙(文選西征賦終童山東之/英妙賈生洛陽之才子)弱冠
流芳(文選楊武仲文弱/冠流芳雋聲清劭)鵠子有青雲之意(陳子昻云云/卓然如鴻雛)
(鵠子有青/雲之意也)神氣特出等夷(韓文耳目明達神/氣以靈特出等夷)少年嶄然
見頭角(韓愈撰桞宗元墓誌少年嶄/然見頭角衆謂栁氏有子矣)
前賢詩詞驊騮作駒已汗血(杜甫醉歌行陸機二十作/文賦汝更小年能綴文總)
(角草書又神速世上兒子徒紛紛驊/騮作駒巳汗血鷙鳥舉翮連青雲)以我似班楊(杜甫/詩往)
(昔十四五出遊翰墨場斯文崔魏徒以我似班楊七/嵗思即壯開口詠鳳凰九齡書大字有作成一囊)秀
氣衝牛斗(杜甫詩早年見標/格秀氣衝牛斗)骨清年少雙眼冰(杜牧之/詩骨清)
(年少雙眼冰鳳羽參差五色層天/上麒麟時一下人間不獨有徐陵)少年壯盛日千里(東/坡)
(詩/云)
四六警語　(鳳凰池上之鳳毛/龍馬廏中之龍脊)
　　(方當文度居膝上之時/盡得陳平宰天下之説)
　　　清廉
厯代事實真清(陸景倩為扶溝丞按察使覆州縣殿最/有吏言狀曰某强清某詐清惟景倩曰)
(真/清)清白吏(楊震轉涿郡太守性公㢘不受私謁子孫嘗/蔬食步行故舊長者或欲令為開産業震不)
(肯曰使後世稱為清白吏/子孫以此遺之不亦厚乎)清尚書(鍾離意㑹稽山隂人/為尚書時交阯太守)
(張恢坐贓徴還伏法以資物入大司農詔班賜羣臣意/得珠璣而不拜賜帝怪問其故對曰臣聞孔子忍渇於)
(盜泉之水曽參回車於勝母之閭惡其名也説苑曰邑/名勝母曾子不入水名盜泉孔子不食醜其名也文見)
(尸子此贓穢之寶誠不敢拜帝歎曰清/乎尚書之言也乃更以錢十萬賜意)選一大錢(後漢/劉寵)
(為㑹稽太守召還六七老叟齎百/錢送寵寵為人選一大錢受之)受茶一串(陸贄為壽/州刺史張)
(鎰有重名䞇往見既行餉錢五萬曰請為母夫/人一日費贄不納受茶一串曰敢不承公之賜)單車就
路(後孔奮傳在姑臧力行清/潔被召奮無資單車就路)合浦還珠(後孟嘗遷合浦/太守郡出珠先)
(時太守多貪珠漸徙於交阯郡界嘗/到官革易前弊未踰月去珠復還)懸魚(羊續為廬江/丞有獻生魚)
(者續懸於庭後又獻之乃出/所懸者以示之杜其意也)飲馬投錢(三輔決録安陵/清者有項仲山)
(飲馬渭水毎投/錢郝㢘亦然)不取州錢(令狐楚始涖鄆帥毎至以州/郡百萬入私藏楚獨辭不取)
使澤潞不受幣(馮伉為侍讀李抱真卒伉持節臨弔歸/之帛不受又致京師伉上表固拒於是)
(醴泉令缺宰相髙選徳宗曰前使澤潞/不受幣者其人清可用也遂以授伉)使西域不受異
物(李恂後徵拜謁者使持節領西使副校尉西域殷富/多珍寶諸國侍子及督使賈胡數遺恂奴婢宛馬金)
(銀香罽之屬/一無所受)器物一無所受(孔奮守姑臧長被徵單車/就路姑臧吏民及羌胡相)
(謂曰孔君清㢘仁賢舉縣䝉恩如何今去不共/報徳遂相逐斂牛馬器物追送奮一無所受)不以苞
苴汙家(六帖韋詵休日登樓見人於圃有所瘞藏者訪/諸吏曰參軍裴寛居也與偕來詵問狀答曰寛)
(義不以苞苴汙家適有人以鹿為餉致而/去不敢自欺故瘞之詵嗟異乃引為判官)捜犀珍投江
中(李勉拜嶺南節度使西南夷舶嵗至纔四五譏視苛/謹勉既㢘潔又不暴征明年至者乃四十餘柁居官)
(久未嘗收飾器用車服後召歸至/石門盡捜家人所蓄犀珍投江中)代還乘止一馬(朱敬/則為)
(廬州刺史代還無淮/南一物所乘止一馬)唯飲呉水(晉書鄧攸為呉郡太守/載米入郡不受俸唯飲)
(吳水/而已)受紙百番(通鑑唐杜暹為婺州參軍秩滿/歸吏以紙贐之暹為受紙百番)廉白無
厚蓄(李翺作盧坦傳坦居家終始廉白/祗入俸錢者雖厯大官亦無厚蓄)公清如水(隋趙/軌為)
(齊州别駕入朝父老送者曰/公清如水請酌一杯水奉餞)
皇朝事實無田宅園邸(顧説湘山野録冦萊公厯富貴/四十年無田宅園邸魏野獻詩)
(曰有官居鼎鼐/無地起樓臺)所至有冰蘗聲(言行録王待制質公在/相門而不驕不華以貧)
(為寶祖父為舎人時嘗貸金以贍昆弟輟所乘馬以償/之閲家藏書而得其劵曰此前人清風當奉而不墜又)
(得顔魯公乞米帖刻石以模之遺親友其/雅尚如此故終身不貪所至有冰蘗聲)市白集為恨
(筆談李及知杭州市/白集一部終身為恨)荆温二公不殖貨利(荆公温公不/殖貨利荆公)
(官浸顯俸禄入門任諸弟取盡不問温公通判太原時/月給酒餽待賓客外輒不請居洛買園宅猶以兄郎中)
(為/户)
羣書精語圭玉無瑕(李義山文脂膏/莫潤圭玉無瑕)冰壑照人(唐文粹/冰壑照)
(人梗介/絶倫)潔白而物莫能汙(劉賓客文清越而瑕不/自掩潔白而物莫能汙)冰蘗
自規(李義山文膏脂/有戒冰蘗自規)
前賢詩詞清如玉壺冰(鮑明逺/詩云云)千尋見底清(李白/詩云)清能
律貪夫(白居易/詩云云)官清馬骨髙(歐公/詩話)徹底心清水共虚(元/微)
(之/詩)清髙萬丈底(元微之詩江水秋/正深清髙萬丈底)
四六警語　(清標拔俗/厚徳鎮浮)　(清凌冰柱/峻峙斗杓)　(冰壺燭物/玉尺持身)
　　(嗜好清修一癯儒而自牧/封閑驕吝諸君子之所難)
　　(直言魁天下世或能之/清節照人間誰其有是)
　　(覩玉樹琅玕之標覺我形穢/挹金莖沆瀣之氣使人意消)
　　(所至皆清而人推髙/在我者大而官無小)
　　(今之君子遑恤位隆而道汙/賢哉大夫可與頑廉而懦立)
　　(其㢘足以立今人之懦/其靜足以鎮天下之浮)
　　(清節不渝立懦夫於百世之下/孤忠自許舉明主於三代之隆)
　　(和屑玉於脩莖氣融沆瀣/出層冰於巨壑清絶塵埃)
　　　正直
厯代事實正色立朝(春秋公羊傳孔父正色而立於朝/則人莫敢過而致難於其君者孔)
(父可謂義/形於色矣)古之遺直(左傳昭公十四年孔子曰叔向古/之遺直也治國制刑不隠於親)
面折人之過(前漢汲黯傳黯面折不能容人之過/合已者善待之不合者弗能忍見)志懐
霜雪(後漢禰衡傳忠果/正直志懐霜雪)國之龜寶(隋書栁彧正直/之士國之龜寶)不茍
合不取容(前朱建傳行不/茍合義不取容)不受私語(前袁盎傳申屠嘉/曰使君所言公事)
(君且奏之則私/吾不受私語)不受私謁(通鑑漢文帝紀申屠嘉/為人㢘直門不受私謁)語不
及私(前尹翁歸傳翁/歸語不及私)不阿當世(前漢貢禹傳禹守/經據古不阿當世)我知
子知(後漢楊震舉茂才王宻宻遺震金曰暮夜無/人知者震曰天知神知我知子知何謂無知)不附
中朝(通鑑晉武帝紀羊祜不附中朝時/人為之語曰二王當國羊公無徳)介然不羣(晉王/基傳)
(基方正亮直/介然不羣)非為弄臣(隋書劉行本為左庶子太子得/良馬欲令行本乘行本正色曰)
(至尊置臣於庶子者欲/令輔導非為作弄臣也)不屈牛仙客(唐嚴挺之等贊挺/之拒宰相不肯見)
(李林甫崔隠甫違詔不/屈牛仙客信剛者乎)李下無蹊徑(唐李乂傳乂進吏/部侍郎請謁不行)
(時人語曰李/下無蹊徑)正人無待於助(唐李徳裕傳正人一/心事君無待於助)勁特
無所依(同上松柏之為木孤/生勁特無所因依)耿介之士(唐歸登傳耿介/之士羞於自拔)
一介不取(風俗通郝子㢘一介不取/毎行飲水投一錢井中)
皇朝事實至清至直至勇(傅獻公事/見徳美類)大雅大忠(見徳/美類)未
嘗折顔色屈語論(王待制質墓誌質未嘗折顔/色屈語論以合當國者意)未嘗一
至貴人之門(東坡答李廌書陳履常居都下逾年未嘗/一至貴人之門章子厚欲一見終不可得)
羣書精語雖一毫而莫取(東坡赤壁賦天地之間物各/有主茍非吾之所有雖一毫)
(而莫/取)黄河一直青松萬仞(陳子/昻集)松柏不受令於霜雪(張/説)
(集松柏青青不/受令於霜雪)獨鶴不羣孤松無柯(劉長/卿文)如斷山絶巘
(穆員作鄭叔則誌嶷然如斷/山絶巘不可以邪徑造焉)剛態毅狀鐵腸石心(皮日/休梅)
(花賦宋廣平貞姿勁質剛態毅/狀鐵腸石心不解吐婉媚辭)
前賢詩詞信行直如弦(袁陽源白馬篇義分/明於霜信行直如弦)嶽立冠人
曹(李白詩多君秉古/節嶽立冠人曹)行髙無汚真(杜甫詩物白諱受/玷行髙無汚真)古
瑟無俗韻(李白詩古瑟無俗/韻寒松無妖花)堅姿映松柏(蘇子由集堅/姿映松柏直)
(節凌/荆榛)桂枝生自直(文/選)直如朱絲繩(鮑明逺/白頭吟)直聲猶在履
聲中(東坡詩朝罷人人識鄭/崇直聲猶在履聲中)
四六警語　(道備軻醇/望隆汲直)　(制行中和/養氣剛直)　(端厚有容/直方不撓)
　　(松到天而不屈/蘭無人而亦馨)　(直方大叶坤元之二/智仁勇根達徳之三)
　　(技斷斷猗無他/心怦怦兮諒直)　(朝夕輔台有謀猷必告乃后/夙夜基命不戰事自屈人兵)
　　(方清議汩陳之際砥柱頹波/迨正塗恢拓之秋安車坦履)
　　(正學正言蔚有前流輩之様/古心古貌肯為今世俗之妝)
　　(廣步闊趨不識金張之蹊隧/孤芳獨潔安知牛李之門牆)
　　(陸贄之不負所學有得於天/翁歸之莫干以私其清如水)
　　(秉心直諒凜乎若朱絲繩/制行方嚴截然如玉界尺)
　　(玉質金相允矣文章之正印/冰懸雪跨凛然節義之大閑)
　　(中流砥柱百壬夙避其鋒/野水孤舟六丁莫措其手)
　　(晦叔雖介甫所厚安可囑以私/淳夫受溫公之知豈不言其過)
　　(秀出班行固已芒寒而色正/凛然氣節不為義疚而利囘)
　　(集衆思廣忠益諸葛武侯風流/不妄語踏實行司馬文正地位)
　　(開誠布公之學無黨無偏/愛君憂國之心不阿不激)
　　(扶持正論非堯舜之道不敢陳/攘斥異端豈管晏之功可復許)
　　(趙孟所貴能賤之於吾何有/孫劉不使為公耳枉己則非)
　　(敬王如孟子非仁義不陳於前/告后若君陳有謀猷乃順於外)
　　(披腹欲陳身為國計/掉頭不顧事與心違)
　　(排詖淫邪遁之辭其功不在禹下/全剛大直養之氣非道不陳王前)
　　(道足以格君心之非/言足以定國論之是)
　　(仲舒於世醇儒負粹然一正之學/叔向好古遺直有剛亦不吐之風)
　　(風標凜冰雪以自持/心事質鬼神而無愧)
　　(適憸人乘器紛掃門求拜之靡遑/獨抗疏論姦雖倒海排山之不置)
　　(監邪古鏡與日長明/抱直長松到天不屈)
　　　忠鯁
厯代事實額扣龍墀(唐劉栖/楚傳云)願賜劒斬佞臣(前朱雲上/書曰臣願)
(賜尚方斬馬劒斬佞臣一人以厲其餘上問誰也對曰/張禹上大怒曰小臣廷辱師傅罪死不赦御史將雲下)
(雲攀殿檻檻折雲呼曰臣得下從龍逢比干遊於地下/足矣左將軍辛慶忌免官解印綬叩頭殿下曰此臣素)
(著狂直於世使其言是不可誅其言非固當容之上/意解後當治殿檻上曰勿易因而緝之以旌直臣)諫
御樓船(前薛廣徳傳漢成帝欲御樓船廣徳諫言/宜從橋陛下不聴臣臣自刎以血汚車輪)朕有
過未嘗不面言(通鑑宋世祖紀魏帝謂羣臣曰如髙允/者乃真忠臣也朕有過未嘗不面言至)
(有朕所不堪聞者允皆無所避朕聞/其過而天下不知可不謂之忠乎)欲壊相麻(唐陽城/傳徳宗)
(欲遂相裴延齡城顯語曰延齡為相吾當/取白麻壊之於庭帝不相延齡城力也)諫舞胡鳴玉
(唐李綱傳髙祖拜舞人安叱奴為散騎常侍綱諫曰今/新定天下而先令舞胡致位五品鳴玉曳組非創業垂)
(統之/道也)
皇朝事實魚頭公(聖宋掇遺魯宗道為參政以忠鯁/自任人曰魚頭公蓋以骨鯁目之)
羣書精語蹇蹇匪躬(易蹇卦王臣蹇/蹇匪躬之故)氣藴逆鱗色形匪
躬(唐文/粹)納忠為爭臣之表(桞/文)正拂時病磨切貴近(杜牧/之文)
(正拂時病磨切貴近/罔有顧慮知無不為)諫舌切切(孫樵文諫舌切/切上磨帝缺)忤龍鱗
蹈虎尾(唐張説撰宋璟遺愛碑忤英/主之龍鱗蹈姦臣之虎尾)
前賢詩詞還追强項名(張説詩為負剛腸/譽還追强項名)
四六警語　(孤忠貫日/一徳格天)　(經邦妙略/許國精忠)　(直道不囘/孤忠自許)
　　(忠誠貫乎金石/志節薄乎蒼旻)　(以稷契之身自許/非堯舜之道不陳)
　　(忠足以格帝心/量足以容天下)　(以重厚鎮國家/以公忠安社稷)
　　(觀其諤諤以昌言/豈不凉凉而可畏)　(自許臯稷忠嘉/不下漢唐人物)
　　(不為曲道追臯䕫蹇蹇之忠/自致昌言陋晁董區區之對)
　　(雖直道事人落落而難合/然孤忠許國耿耿而自知)
　　(蔡公行正而言方維邦司直/淳夫氣和而色粹實上親臣)
　　(衆騖成羣立萬牛而不動/羣喑已痼聳一鳳之孤鳴)
　　(當世之可憂者十其誰能言/天子之嘉歎者三惟公至論)
　　(開國承家戒小人之勿用/閉邪陳善聞君子之責難)
　　(鯁論危言興起南渡積年之弱/忠肝義膽對越列聖在天之靈)
　　(忠言寤主凜至論以囘天/正色立朝肅羣邪而見晛)
　　(孤忠錯落與秋霜烈日以爭嚴/偉望巃嵸等喬嶽泰山而俱聳)
　　(義所當然一柱擎天屹立/事如弗可萬牛挽首莫囘)
　　(文饒之言皆予同寧復搖於異議/子房之䇿殆天授顧獨有於成功)
　　(惟股肱之寄在忠力/則道徳之威成安强)
　　　恬退
厯代事實無心圖富貴(北史楊素善屬文周武帝嘗令/為詔下筆立成詞義兼美帝嘉)
(之謂曰善自勉勿憂不富貴素應聲/曰但恐富貴來逼臣臣無心圖富貴)避賢者路(史記石/慶傳慶)
(為丞相乞骸骨/歸避賢者路)何能羈宦數千里(晉書張翰傳翰曰人/生貴得適志何能羈)
(宦數千里以/要名爵乎)閒居于洛(晉潘岳傳岳遷博士輒去官免/自弱冠涉于知命之年三遷而)
(已於是退而閒/居于洛之涘)推分澹如(通鑑晉紀王導能任真推分/澹如也有識皆稱善處興廢)
以山水自娯(通鑑東晉海西分紀謝安少有重名前後/徴辟皆不就寓居㑹稽以山水文籍自娛)
(雖為布衣時人皆以公輔期之士大/夫至相謂曰安石不出當如蒼生何)三宜休(唐司空圖/傳圖名亭)
(曰休休作文以見志曰量才一休/宜休推分二宜休老而聵三宜)浮沈為自安計(唐裴度/本贊度)
(晚節頗浮沈/為自安計)五不可仕(鄴侯家傳肅宗既還京師泌辭/去云臣有五不可仕臣遇太早)
(陛下用臣太重恩太/深功太髙而迹太奇)松菊主人(唐韋表微字子明授監/察御史裏行不樂曰爵)
(祿譬滋味也人皆欲之吾年五十拭鏡㨵白冒游少年間取/一班一級不見其味將為松竹主人不愧陶淵明云)
皇朝事實髙士難致(鄒道鄉集頃在廣陵秦觀少游為/僕言彭城陳師道字無已號后山)
(者髙士也其文絶妙當世而行義稱焉傅公欽之聞其/游京師欲與相見先以聞觀觀曰師道非持刺字俛顔)
(色伺候乎公卿之/門者殆難致也)禮招不見(陳后山集答秦少游書辱/書諭以章公以禮見招公)
(卿不下士尚矣乃特見於今幸孰大焉然先王之制士/不𫝊贄為臣則不見於王公師道於公前有貴賤之嫌)
(後無平生之舊公/雖可見禮可去乎)尚廉退勸風俗(言行録蘇頌字子容/富鄭公韓魏公為相)
(務推尚㢘退有徳之士以勸風俗知公久次儒館不千/榮利屢問所欲惟力外求以便親養遂知潁州後富公)
(遺公書曰若吾子出/處可謂真古君子矣)甄錄靜退(言行録韓維字持國公/丁外艱服除闔門不仕)
(宰相文彦博宋庠等言公好古嗜/學安於靜退乞加甄録以厚風俗)屢召不起(言行錄晦/庵先生龔)
(茂良奏近奉詔㫖欲奬用恬退之士有朱熹其郎/操行耿介屢召不起宜蒙錄用於是詔除祕書)
羣書精語左絃右壺以自放(桞文不矍矍於進取/左絃右壺樂以自放)
前賢詩詞長揖歸田廬(左太冲詠史詩功成/不受賞長揖歸田廬)鳳閣鸞臺
路(劉賓客集鳳閣鸞/臺路從敎年少爭)事了拂衣去(李白詩事了拂衣/去深藏身與名)秋
光都似宦情薄(張乖崖守蜀有錄事參軍老病求去詩/云秋光都似宦情薄山色不如歸興濃)
四六警語　(白日林泉/浮雲軒冕)　(司馬公之流水青天姑從獨樂/歐陽子之茅簷凉簟尚想玉堂)
　　(功名聴其自來/榮貴付之素定)　(杖藜歸去之田園/咳唾倘來之軒冕)
　　(惟其已重而物輕/是以身退而名進)　(於是非邪正之間皎如白日/視用舎行藏之際輕若浮雲)
　　(進躐清華固皆以為不足/退尋閒適亦豈所以自髙)
　　(生天成佛亦惟寓意於彼宗/臨水登山真若忘情於斯世)
　　(進退以道不易操於險夷/卷舒惟時故冥心於欣慨)
　　(士如羣蟻之慕羶皇皇人爵/公若飛鴻之避弋落落權門)
　　(直言無隠帝知汲黯之忠/大道不容朝惜陸君之去)
　　(中年勇退有君實晦叔之風/晚節後凋負元城了翁之望)
　　(退以潔身自養經論之用/進而論事不知富貴之榮)
　　(退然自處方堅此志於丘園/用之則行忍墜斯民於塗炭)
　　(要是進退出處之得其宜/不以富貴爵祿而易其素)
　　(獨行之操詎肯枉尺而直尋/難進之風足以㢘頑而立懦)
　　(三諫不聴漠無干澤之私/萬鍾何加惟有養恬之樂)
　　(急流勇退而天子不能挽之留/髙飛逺舉而國人莫不惜其去)
　　(衆趨榮路駢肩守光範之門/獨厭軟塵拂袖出平津之閣)
　　(羣仙指㸃宜順風進蓬萊之舟/丞相挽留乃拂袖去平津之閣)
　　(黄甲同年半已登風雲之㑹/青燈共夜依然為山澤之癯)
　
　
　
　
　
　
　
　
　
　
　
　翰苑新書前集卷六十八
欽定四庫全書
　翰苑新書前集卷六十九
　　薦辟(提拔通用/)
厯代事實舉管庫七十家(禮記趙文子所舉於晉國/管庫之士七十有餘家)薦
白屋六十家(韓子趙武薦白屋/之士六十餘家)大士貢名(陳壽益部耆/舊傳嚴羽字)
(子翼仕郡功曹刺史辟為從事郡舉孝㢘曰大士貢名/下士貢身齎函貢身非髙士也辭孝㢘取吏部除無錫)
(長/)貢之天朝(晉書何楨字元幹為𢎞農郡守有楊囂生/為郡吏楨一見便待以不臣之禮遂貢之)
(天/朝)薦人起家(前田蚡傳薦人或起家至二千吏/石上曰君除吏盡未吾亦欲除)推轂士(前/鄭)
(當時傳當時推轂士及/官屬常引以為賢於巳)齒牙餘論(南史謝朓字元暉好/奬人才㑹稽孔闓粗)
(有才筆未貴時孔珪嘗令草讓表以示朓朓嗟吟良久/手自折簡薦之謂珪曰士子聲名未立應共奬成無惜)
(齒牙/餘論)李膺奇林宗(後漢郭林宗别傳林宗遊洛陽始見/河南尹李膺膺大奇之遂相友善於)
(是名震/京師)鍾皓識陳寔(通鑑漢質帝紀陳寔出於單微鍾/皓為郡功曹辟司徒府臨辭太守)
(問誰可代卿者皓曰明府必欲得人西門亭長陳寔可/寔聞之曰鍾君似不察人不知何獨識我太守遂以為)
(功/曹)羊陟薦趙壹(後漢趙壹傳河南尹羊陟造趙壹言談/至曛夕極歡而執其手曰良璞不剖必)
(有泣血以相明者矣陟乃與司徒袁逢共/稱薦之名動京師士大夫想望其風采)下車辟文舉
(李白與韓朝宗書昔王子師為豫州未下車即辟荀慈/明既下車又辟孔文舉山濤為冀州甄拔三十餘人或)
(為侍中/尚書)鷙鳥不如一鶚(後禰衡傳孔融上疏曰竊見平/原處士禰衡英才卓爍初涉藝)
(文升堂覩奥目所一見輒誦於口耳所蹔聞不忘於/心云云鷙鳥累百不如一鶚使衡立朝必有可觀)對
揚紫庭(劉琨薦任尤識量簡大執心正固使其得對揚/紫庭必能輔翼霜露増崇台曜料䝉亮采以𢎞)
(急賢/之義)珥筆丹墀(杜預賢良方正表案蘇贊若珥/筆丹墀必有諤諤匪躬之節)論道紫
宫(陸雲薦張贍曰若得垂纓玉/陛論道紫宫誠帝室之瑰寶)増輝日月(續漢書陳蕃/薦徐孺子姜)
(肱若登三事必/能増輝日月)白首一節(後漢呉良字大儀東平王蒼/辟為西曹薦良曰良資質敦)
(固公方㢘恪躬儉安貧白首一節臣私慕公叔同/升之義懼於臧文竊位之罪顯宗以良為議郎)御二
龍於長途(吳志劉繇字正禮兄岱字公山云云共薦繇/欲令舉茂才刺史曰前年舉公山奈何復舉)
(正禮乎曰若明使君用公山於前擢正禮/於後所謂御二龍於長途騁騏驥於千里)桃李悉在公
門(通鑑武后紀秋仁傑為相薦張柬之有宰相才武后/卒用為相又嘗薦姚元崇等數十人悉為名臣或曰)
(天下桃李悉在公門仁傑/曰薦賢為國非為私也)拔十得五(蜀龎統字士元性/好人倫毎所稱述)
(多過其才人問之曰拔十得/五猶可崇邁世敎使人自勵)不進不休(魏志荀令君之/舉善不進不休)
一字拔人(晉蔡謨傳父克未仕時河内山簡嘗與瑯琊/王衍書曰蔡子尼今之正人衍以書示衆曰)
(山子以一/字拔人)卿我輩人(晉書石苞求為小縣許允/曰卿我輩人當相引在朝)不納不
止(宋書劉穆之為丹陽尹/凡所薦達不納不止)筆疏三十人(通鑑唐憲宗紀/李吉甫同平章)
(事謂中書舎人裴垍曰朝廷後進罕所接識君有精鑒/願悉為我言之垍取筆疏三十人數月之間選用略盡)
(當時翕然稱/吉甫為得人)辟荀孔(見下車辟/文舉注)甄拔三十人(見辟文/舉注)羅
温石(韓愈送温造處士赴河陽軍大夫烏公以鈇鉞鎮/河陽之三月以石生為才以禮為羅羅而致之幕)
(下未數月以温生為才於是以石生為媒以禮為羅又/羅而致之幕下東都雖多才士朝取一人焉拔其尤暮)
(取一人焉/拔其尤)表留幕府(杜如晦傳髙祖平京師秦王引杜/如晦為府兵曹參軍徙陜州總管)
(幕長屬多外遷房𤣥齡如/晦王佐才也表留幕府)三返乃應(唐薛戎傳年四十/餘不仕江西李衡)
(辟幕府三/返乃肯應)辟為屬(前孫寶傳以明經為郡吏御史大夫/張忠辟寶為屬欲令授子經更為除)
(舎寶自劾去/忠固還之)諸府交辟(唐權徳輿傳徳輿未冠以文章/稱諸儒間韓洄李兼杜佑裴胄)
(交辟/之)奏辟幕府(唐張建封傳建封治徐性樂士賢不肖/遊其門者其禮必均故其往如歸許孟)
(容韓愈皆/奏辟幕府)乞火曹相國(前蒯通傳客謂通曰先生之於/曹相國拾遺舉過顯賢進能知)
(梁石君東郭先生何不進於相國乎通曰諾臣之里婦/夜亡肉姑怒逐之里母即束縕請火於亡肉家曰昨暮)
(犬得肉爭鬬相殺請火治之亡肉家遽呼其婦歸臣請/乞火於曹相國迺見相國曰婦人有夫死三日而嫁者)
(有幽居守寡而不出門者足下即欲求婦何取曰取不/嫁者通曰於臣亦猶是也彼東郭先生梁石君齊之俊)
(士也隠居不嫁未嘗卑節下意以求仕願足/下使人禮之相國曰敬受命皆以為上賓)
皇朝事實薦韓維靜退(東都事略韓維字持國篤志好/學文彦博薦維好古嗜學安於)
(靜/退)更薦范仲淹(東都事略范仲淹字希文晏殊薦一士/為館職王曽謂殊曰公知范仲淹捨不)
(薦而他薦乎公宜薦范仲淹/也殊從之遂用為祕閣校理)薦晦庵以詩(晦庵朱先生/行狀先生翫)
(意聖賢之學慨然有不仕之意侍郎胡公銓素與/先生無一面之雅特以詩薦於孝宗先生辭不赴)薦張
載講學(吕氏家傳申公薦張載修身講學為闗右士人/師表且深知邊境利害上特召對以為崇文院)
(校/書)以薦賢為務(童蒙訓吕正獻公之在侍從也專以薦/賢為務如孫莘老覺李公擇常王正仲)
(存顧子敦臨程伯淳顥張/天祺戩等皆為一時顯人)薦滎公自代(言行録吕希哲/字原明號滎陽)
(公豐相之初除禮部尚書郎薦滎公自代薦辭云具官/吕希哲心與道潛湛然淵靜所居則躁人化聞風則薄)
(夫/敦)薦張王以激風俗(吕氏家塾記歐陽公嘗患士大夫/少髙退之節乃薦正獻公及張唐)
(公王荆公韓持國欲以激勵風俗/又薦正獻公與王荆公作諫官)以無書薦(言行録劉/安世字器)
(之司馬温公薦充館職因謂公曰知所以相薦否公曰/獲從公遊舊矣公曰非也光居閒足下時節問訊不絶)
(光位政府足下獨無/書此光所以相薦也)知名十餘人(言行録富鄭國文忠/公弼平生所薦甚衆)
(尤知名者十餘人如王質與其弟素余靖張瓌石介孫/復吳奎韓維陳襄王鼎張顯之杜杞陳希亮之流皆有)
(聞於世世/以為知人)許公薦包拯(巵史吕許公夷簡聞包拯之才/欲見之一日見班次有包拯名)
(頗喜又聞知居同里巷意以拯便於求見無幾報拯朝/辭乃注一知縣而出尤奇之遽使人追還遂薦之除裏)
(行自此/擢用)李文正薦王文正(李文正公常期王文正旦必/為相自小官薦進之謂其子)
(弟曰此人後日必為太平宰/相然東封西祀亦不能救也)祁公薦之翰(東都事略孫/甫字之翰常)
(從杜衍辟永興軍司錄衍為樞/宻副使又薦之得祕閣校理)十科求遺材(言行錄司/馬温公以)
(文學徳行吏事武略等為十科以求天下遺材命文臣/升朝以上嵗舉經明行修一人如進士髙選悉皆從之)
吕相囊中(吕䝉正夾袋中有冊子毎四方人謁見必問/有何人才客去即疏之朝廷求賢取之囊中)
古靈為藁(陳述古襄薦温公等/三十三人列名為藁)
自敘法不敢私(狄青受命來廣南有因貴近求從青行/者青曰能擊賊者往不能則軍中法重)
(青不敢私/聞者遂沮)不為已利(言行録范文正公辟歐陽脩於幕/下脩曰吾嘗救范公豈以為已利)
(竟不/往)
羣書精語玉無翼而飛(劉子連城之璧瘞影荆山夜光/之珠潛輝鬱浦玉無翼而飛珠)
(無脛而行揚聲於華章之臺炫燿/於綺羅之堂者蓋人為之舉也)夜光之璧顯價於和
氏(藝文類聚載應璩薦和慮則牋夜光之璧顯價/於和氏之肆千里之足定功於伯樂之庭)翼靈
鳳於蒼梧(晉陸士衡雲賦翼靈鳳/於蒼梧起滯龍於潢汙)猶金玉生於沙礫(鍾/子)
(芻蕘論賢者之處猶金玉生於沙礫豫章/産乎幽谷下不進之於上則無由而至矣)生其羽翼長
其光價(唐文/粹)汲引之恵如帆得風(李習/之集)玉不韜輝蘭無
沈馨(唐吕温文網羅遺賢推轂羣英玉不/韜輝蘭無沈馨飛鴻出冥振鷺充庭)竊竊焉欲俎
豆予于賢人之間(莊/子)驥遇孫陽而得代(楚辭驥躊蹰於/弊輦兮遇孫陽)
(而得代孫陽/伯樂姓名也)借説於先達之口(劉賓客集宋廣平之沈/下僚蘇公味道為使者)
(廣平投以梅花賦蘇盛稱之自是方列于聞人之目是/知英賢可外文字猶用片言借説於先達之口席其勢)
(而後能驤首當時矧/碌碌者疇能自異)士非玉璧談者為價(物理/論)朝拔其
尤暮拔其尤(見厯代/事實類)奇寶横道側(韓愈薦樊宗師於袁/滋相公書誠不忍奇)
(寶横棄/道側)厚地無際之陽春(歐陽行言文朝無一命之親/路無囘眸之舊猶孤根寄不)
(食之田也人人耘耨所不及家家溉灌所不沾其濯乃/條枚成乃華實者上天至仁之膏澤厚地無際之陽春)
(乎相公為上天霖雨佐厚地無際/之陽春發生者也何以處某焉)宰相不辱焉而薦之
天子(韓退之上宰相書今若聞有以書進宰相而求仕/者而宰相不辱焉而薦之天子而爵命之而布其)
(書於四方枯槁沈溺魁閎寛通之士必且洋/洋焉動其心峨峨焉纓其冠于于然而來矣)孜孜以進
良士為己任(韓退之與祠部陸員外書執事好賢樂善孜/孜以薦進良士明白是非為己任方今天)
(下一人而已愈之獲幸於左右其足跡於門/牆之間陞乎堂望乎室者亦將一年於今矣)
前賢詩詞寒谷借吹噓(歐陽六一詩無鹽煩/刻畫寒谷借吹噓)韶光如見
借(温飛卿詩折簡能榮瘁遺簪莫/棄捐韶光如見借寒谷變風烟)誰當假毛羽(韋應物/詩誰當)
(假毛羽雲/路相追奪)自愧掃門士(杜牧之詩自愧掃/門士誰為乞火人)浮雲亦有梯
(杜甫詩巨海能無/釣浮雲亦有梯)青冥送吹噓(韓退之薦士有窮者孟/郊受材實雄驁寒酸溧)
(陽尉五十幾何耄聖皇索遺逸髦士日登造廟堂有賢/相愛遇均覆燾况承歸與張二公迭嗟悼青冥送吹噓)
(强箭射/魯縞)惟待吹噓送上天(杜甫詩揚雄更有河東/賦惟待吹噓送上天)可能
全忘未燃灰(羅隠詩宣室夜闌如有/問可能全忘未燃灰)遺簪墜履應留念
(羅隠詩遺簪墜履應留/念門客如今只下寮)荷衣欲出却徘徊(南岳一昨聞/公幕府開夢)
(魂頻遶隴頭梅久抛鞾袴辭君去忽有弓旌扣户來茅/舎相過爭借問荷衣欲出却徘徊舊時檄草今焚棄辜)
(負黄金/百尺臺)
四六警語　(忱恂推轂/議論噓枯)　(心存奬善/志在達人)　(以忠報國/用㢘取人)
　　(人物指南/文章司命)　(地望如山/門庭似水)　(胷中水鏡/筆下化爐)　(望重羣工/眼髙四海)
　　(士流涇渭/人物權衡)　(範世清規/鑄人妙道)　(緇衣好賢/華衮褒善)　(大庇烝民/並延髦士)
　　(斯民先覺/吾道主盟)　(王室股肱/時人耳目)　(佐王保極/為國惜才)　(羽儀聖代/冠冕儒流)
　　(一洗炎凉之習/大開寒畯之門)　(公今日之選掄/基一時之吐握)
　　(取人不得其全/論士要歸於正)　(謂棄雞肋之可惜/如收馬勃以無遺)
　　(宫商爨下之焦桐/黼黻溝中之斷木)　(正色拒公子之書/奮筆作巨源之啓)
　　(身擁綉衣以謙接物/家傳夾袋所至收材)
　　(翁歸不受邑子之私大開公道/林宗喜拔後進之士畢使成材)
　　(羊祜之舉不容私謝/孔光之薦嘗恐人知)
　　(先覺覺後運作成士類之陶鈞/已逹達人開收拾英材之藥籠)
　　(閣權要之筆而不敢舞/禠苞苴之魄而不能伸)
　　(事君以人備見山公之啓事/量材任事肯拘李相之同年)
　　(循循然善誘人俾皆有得/斷斷猗無他技亦與兼容)
　　(布武膺門盡今日南州之選/掛名禰牘皆異時東閣之儲)
　　(轉移風俗力可挽於萬牛/主張人才言足重於九鼎)
　　(執贄而見還贄而見亦多矣/内舉不避外舉不避何間乎)
　　(選拔諸賢將羣空於冀北/棲遲一士歎獨滯於周南)
　　(閔常鱗於溝壑而轉之清波/出頑鑛於塵埃而納之大冶)
　　(尺度權衡之下有劑量焉/毫毛絲粟之能無棄遺者)
　　(古洪鍾畔濁清方判於羣音/大圓鏡中妍醜始披於萬象)
　　(北海之書直上得之若驚/南山之勢莫囘聞者稱頌)
　　(定力如山輕重靡移於指下/清心似水妍蚩具照於目前)
　　(竹頭木屑並游斤斧之場/馬勃牛溲盡入刀圭之錄)
　　(忠宣知人宻傳先范老之法/晦叔引類推廣大申公之心)
　　(識張籍於衆人慙非輩行/問車師於半面辱記姓名)
　　(手中刀尺先識器而後文辭/胷次權衡重安帖而輕浮競)
　　(以器使人曽不遺於扂楔/相馬賞駿初何計於驪黄)
　　(謂朽木可雕未忍輕於棄置/而老馬知道猶堪責以馳驅)
　　(握髮求賢小試化鈞之手/俛眉揖客旁捜藥籠之奇)
　　(親見前修以舉善達能為大節/樂成後進以拔淹起滯為宏規)
　　(麟角鳳嘴既待用以得宜/蟬腹龜腸亦屬饜而自足)
　　(昔焉漢壘雅多彰善癉惡之風/今也周原獨任激濁揚清之責)
　　(誠有味其言也左右斯文/顧舎我其誰哉主張吾道)
　　(朝暮而拔其尤既廣羅於烏幙/近逺而觀所主猶兼取於楚材)
　　(謂駑馬在御難堪鞭䇿之勤/然飛鳥依人蓋有稻粱之念)
　　(度木鄧林梗楠杞梓之並蓄/求馬燕市驊騮驪駱之兼收)
　　(進見之士豈復賢於周公猶躬吐握之禮/生民以來未有盛於孔子亦推循誘之誠)以上並
　　　薦舉頌徳
　　(鶚薦一飛/馬價三倍)　(八字囘春/一緘照日)　(膺龍岌嶪/禰鶚崢嶸)　(采及菲葑/實諸桃李)
　　(恩斯勤斯/至矣盡矣)　(肯期抵鵲/誤及㸃蠅)　(喜溢顔間/事彌望表)　(仰銜恩意/退激懦衷)
　　(徑援筆以㸃睛/當勒銘於刻骨)　(不待識邕之面/已知見蔑之心)
　　(故驟借之齒牙/若稔識其顔面)　(勒敝箒於千金/韻啞鍾於六律)
　　(乃興憐於半面/欲放出於一頭)　(綴魚目於夜光/補狐裘以羔袖)
　　(魯國之男子不生/開元之老監難作)　(茍睥睨孔鸞之翼/皆覬覦難犬之仙)
　　(已甘墮地之棄甑/不謂中流之得人)　(既無蟠木之先容/又匪祥金之自躍)
　　(青黄溝中之斷木/芻秣廏下之病駒)　(一經片語之品題/便係平生之榮悴)
　　(杜衍用則所引皆知名輩/司馬相則其徒有行道心)
　　(羽而翼之所謂如天之福我/顔之厚矣未知何地以報公)
　　(隨驃騎之幙濫備執鞭/剡公車之章遽䝉推轂)
　　(塵埃委吏悉依夏屋之萬間/造化全功遂拜春風之一紙)
　　(據地承顔非有豚蹄之祝/為天啓齒迺䝉蟲臂之收)
　　(日邊龍節上連縹緲之蓬萊/雲表鶚書逺及泥塗之枳棘)
　　(周公還贄近收三士之材/毛遂備賢輒在一人之數)
　　(卑飛控地焉敢望附尾之謀/暖律囘春乃特剡需頭之奏)
　　(求食畫墁又占芙蓉之幙/飛章推轂遂依桃李之門)
　　(后山歸老徐州喜得於鄭君/祠部好賢韓愈轉言於侯喜)
　　(取寶於山閔道間之横棄/市駿之骨懐廏下之長鳴)
　　(韓公徳量然猶年少之見疑/坡老風流追悟詞人之已去)
　　(諸大夫皆曰賢真成殊遇/聖天子可其奏殆愧隆恩)
　　(求者則與詎聞有與於不求/舉爾所知寧見不知而獲舉)
　　(薦希文而用之昉於元獻/援老蘇者衆矣倡則歐陽)
　　(凡挾貴挾故而求皆避三舎/視舉讐舉子之事如出一人)
　　(奔蜂之祝化藿蠋以何能/黄狗之皮補狐裘而終累)
　　(公於士甚士於公久無是事/子生孫又孫生子難報此恩)
　　(驅孫復於遼東竟無他異/望騰驤於冀北猶踵後塵)
　　(孔丞相恐人之知於今復見/魏獻子唯善所在顧我何堪)
　　(垂耳之駒驟増十倍之價/拖腸之鼠如遇九仙之丹)
　　(若王良為御志豈在於十禽/遇伯樂長鳴價果増於三倍)
　　(為文乞巧素絶望於九霄/聞絃賞音忽䝉知於一日)
　　(匠石見曲轅之木皆曰不材/象罔索赤水之珠偶先獲寶)
　　(抗公與於私謁盛行之際/施大恩於孤寒無援之蹤)
　　(百里之行將至忍抛棄於半塗/千尋之綆既垂免沈淪於逺海)
　　(為山九仞極知一簣之虧/撞鍾千鈞此豈寸莛之力)
　　(孔融之拔禰衡謂不如於一鶚/趙鞅之思周舎歎無用於千羊)
　　(安石之薦謝𤣥才能是舉/吕相之知夷簡公輔相期)
　　(見彈而求鴞炙人竊誚於狂愚/入淵而得驪珠已實懐於慚懼)
　　(太白眼髙已掃空於海内/浩然肩聳且攜入於禁中)
　　(其求士甚士之求公公無愧古/不即人而人自即我我則靦顔)
　　(以市道交疇匪㢘頗之客/取富人子幾滿衛青之門)
　　(以侍中之貴肯憐負薪之買臣/知鄰婦之賢至欲乞火於曹相)
　　(獻子之友五人例宜超絶/曽晳之後三子自覺叨逾)
　　(謂權出於巳何須蟠木之先容/而善取諸人不憚采葑於下體)
　　(元禮之門爭願於登龍/北海之章尤榮於薦鶚)
　　(諸公濫為之賞音已誤子期之聴/先生復以之充數恐累祁奚之明)
　　(薦永叔於館曰府屬官/譽桞渾於朝曰臣從事)
　　(士固伸於知巳蓋非搖尾而後憐/徳不待於成身端合銘心而自厲)
　　(猥䝉三握髪而與之進/固知一舉手之不為勞)
　　(憐其樸直固將曲進於君子之躔/念此蹉跎且欲蚤脱於選人之海)
　　(儻不在舉爾所知之數/未免有使予不遇之嗟)
　　(如唐𤣥宗之用馬懐素始當上心/若王志愔之薦白履忠乃符人望)
　　(請裁小子狂簡之章/少謝大鈞坱圠之賜)
　　(若為題品俾居永嘉百六掾之先/意者矜憐尚在元和三十人之後)
　　(假以王衍雌黄之論/期之馮唐垂白之秋)
　　(豈必求乃予至有如程子之所規/故敷奏以言猶愈知仲淹而不薦)
　　(捜尋十六字之好辭/結裹二三年之薦目)
　　(逢麴車而流涎孰能無一日之望/過屠門而大嚼聊足快平生之心)
　　(陳篇以希未免為䛕/挾貴而問尚容借勢)
　　(月明星稀烏南飛徒歎孤蹤之誰附/夜静水寒魚不食已甘千里之空歸)
　　(自非青白眼之過人/安得雌黄口之及已)
　　(師魯之從事陜西容有知之而弗薦/永叔之退居潁上乃虞賢者之不聞)
　　(廣平下坐而揖之前/相如未至而進諸右)
　　(所可貴者遇大賢韓子所以賀侯喜/不待求而後施徳桞侯於是感崔卿)
　　(文朽木以青黄之華/傅鳴鳩以羽翼之飾)
　　(孫公抃之舉呉中復因識面之未嘗/陳師道之為曽南豐即瓣香而有祝)
　　(方枯臘竛竮之際/忽陽暉駘蕩之中)
　　(謂當今之急務非患無賢而患蔽其賢/要知古之大臣不有其伎而有人之伎)
　　(茍囊底之錐自露/雖道傍之寶亦收)
　　(蘇文忠言語妙天下惟引山谷以同升/吕正獻節行過古人獨薦濂溪而為代)
　　(豈期刺史之天/決無將軍之地)
　　(得人朝廷得人幕下無愧石洪温造之流/遇我國士遇我衆人明辨中行智伯之報)
　　(小人屬饜而已非惡此而逃之/大鈞坱圠無垠果何修而得此)
　　(網涸鱗於沼沚之細此意何如/目駑馬以渥洼之良其榮已甚)
　　(步亦步趨亦趨未遂摳衣之願/筆則筆削則削先騰踰袞之褒)
　　(如賦狙即四以較三未知損益/若書馬宜五而缺一或係成虧)
　　(未嘗出意見論利害何有精明/不過摘紙尾行文書安足稱道)
　　(不疑既受勝之之薦永矢餘年/周穜敢負東坡之知有如今日)
　　(大夫薦人與之大夫固無是事/國士遇我報以國士惟既厥心)
　　(我有二天已幸厠七十家之舉/士更三日猶希與八百吏之除)
　　(闕黨童子何所取材/汝南旦評胡然過聴)
　　(號門生而知恩例欲自同於蛇雀/報國士之遇我誓為小異於馬牛)
　　(號門生而不知恩者非人也詎敢弭忘/視匹夫不獲其所者若推之更祈終恵)
　　(不知下俚之何聲/得契陽春之孤唱)
　　(白頭已負平生雖不能致吾君堯舜之上/黄金不如一諾或可使得此聲梁楚之間)以上並
　　　謝舉
　　(黄綬抗塵幸䝉恩而受代/碧幢率屬辱剡薦以充員)
　　(羊公威徳可無峴首之賓僚/庾亮風流必有南樓之參佐)
　　(剡章天上夙蒙褒袞之華/辟掾幕中重拜禮羅之辱)
　　(鵲欲求枝永夜豈勝於三繞/燕惟有主此時不誤於重來)
　　(方將收拾毫髮絲粟之材/于以主張欂櫨扂楔之用)
　　(寘諸清流亦既有鳬鸞之愧/參以前輩必難逃虎鼠之嘲)
　　(珠履滿前已有先登之客/褐衣入見許陪後至之賓)
　　(忠定之薦辟必孝㢘恬退之人/清獻之奏揚皆骨鯁敢言之士)
　　(初開玉帳陪碧油談笑之餘/首築金臺立青珮講論之列)
　　(宜得孝直幼宰之材/俾居鄒生枚叟之右)　(㑹元帥大開於幕府/而諸賢畢入於禮羅)
　　(雖云處囊中初無見穎/羅而置幕下欲使空羣)　(山澤之癯何心於進/丘園之䀻無徳以堪)
　　(草陳琳之檄思苦鈍遲/吟王粲之詩語多悽婉)
　　(郭子儀之羅絡雖六十人/烏大夫之招延止一二輩)
　　(持國就并州之辟専以富公/端叔為中山之遊蓋依坡老)
　　(行臺開大幕府/選吏如小朝廷)
　　(烏大夫既招石處士復置温生之才/裴晉公已用韓退之兼採柏耆之䇿)
　　(共遊兔苑雖慚蜀客之才/不省馬曹當矯晉人之敝)
　　(致石與温首述烏公之求士/以桞易潘次言禹錫之有親)
　　(將母來諗身雖未可以許人/懐徳惟君士固必伸於知已)
　　(登山置酒固難陪叔子之風流/載筆勒碑或可紀晉公之勲業)以上並謝辟
　
　
　
　
　
　
　
　
　
　
　
　
　翰苑新書前集卷六十九
欽定四庫全書
　翰苑新書前集卷七十
　　干請
厯代事實願備一藥石(唐元澹字行冲及進士第累遷/通事舎人狄仁傑器之嘗謂仁)
(傑曰下之事上譬富家儲積以自資也脯腊膎胰以供/滋膳參术芝桂以防疾疢門下充㫖味者多矣願以小)
(人備一藥石可乎仁傑笑曰此/吾藥籠中物不可一日無也)鉛刀一割(通鑑晉紀譙/王永曰公未)
(見知耳鉛刀/豈無一割)脱穎囊中(史記平原君傳毛遂曰使遂早/得處囊中則穎脱而出非特末)
(見而/已)和璧連城(晉張載傳和璧/之在荆山云云)鑄金為莫耶(列子大冶/鑄金金乃)
(躍曰我且/必為莫耶)鉛刀一斷(漢班固敘傳搦朽摩/鈍鉛刀皆能一斷)借勢王公(韓/與)
(邢尚書書云布衣之士身居窮約不/借勢於王公大人則無以成其志)髙自稱譽(前東方/朔傳武)
(帝舉賢良文學材力之士朔上書/髙自稱譽上偉之令待詔公車)上書自鬻(前東方朔/傳朔上書)
(自鬻曰臣朔勇若孟賁捷若慶忌㢘若鮑/叔信若尾生若此可以為天子大臣矣)零雨待雲興
(魏愷傳愷自散騎常侍遷青州刺史固辭文宣大怒曰/何物漢子與官不就由是積年沈廢後遇愔於路自陳)
(愔曰咸猶中㫖愷曰雖復零雨自天終/待雲興四嶽愔欣然數日除霍州刺史)
皇朝事實上書求薦(程氏遺書先生云一日頤與韓持/國范夷叟泛舟於潁昌西湖須㬰)
(官將云有一官員上書謁大資乃是求知巳頤曰大資/居位却不求人乃人倒來求已是甚道理夷叟云求薦)
(章常事也頤云不然只為曽有不求者不/與來求者與之遂致人如此持國便服)勤職所以求
知(童䝉訓榮陽公吕希哲也與諸人云自少官守處未/嘗干人舉薦以為後生之戒從父舜從守官㑹稽人)
(或議其不求知者仲父對云/勤於職事乃所以求知也)
羣書精語一經品題便作佳士(李白與韓荆州朝宗書/今天下以君侯為文章)
(之司命人物之權衡一經品題便作佳士而今君侯/何惜階前盈尺之地不使白揚眉吐氣激昻青雲耶)分
斗水濟濡沫之枯鱗(駱賓王文倘能分其斗水濟濡沫/之枯鱗恵以餘光照孀棲之寒女)
(使伏櫪駑蹇希騏驥而蹀足/竄迹翩飜排鴛鴦而刷羽)顧盼曲流剪拂増價(同上/奮短)
(翮於槍榆希髙標之餘拂濯鮮鱗於涓滴望鴻浪之微/沾所冀顧盼曲流剪拂増價則鉛刀起一割之用跛鼈)
(致千里/之行)匠石之睨伯樂之顧(韓愈為人求薦書某聞木/在山馬在肆過之而不顧)
(者雖日累千萬人未為不材與下乘也及至匠石過之之/而不睨伯樂遇之而不顧然後知其非棟梁之才超逸)
(足也以某在公之守下非一日是生於匠石之園而長/於伯樂之廏者也於是而不得知假有見知者千萬人)
(亦何足云昔人有鬻馬不售於市者知伯樂之善相也/從而求之伯樂一顧價増三倍某與其事頗相類是故)
(終始言/之耳)非言之難為聴而識之者難遇(韓愈上李侍郎/書時為江陵法)
(曹參軍愈應舉覔官凡二十年矣薄命不幸動遭讒謗/進寸退尺卒無所成云云惟是鄙鈍不通曉於時事學)
(成而道益窮年老而智益困私自憐悼悔其初心髮秃/齒豁不見知已夫牛角之歌辭鄙而義拙堂下之言不)
(書於傳記齊桓舉以相國叔向攜手以上/然則非言之難為聴而識之者難遇也)遑遑乎四海
無所歸(韓愈上宰相書今有人生二十八年矣名不著於/農工商賈之版其業則讀書著文居窮守約亦)
(時有感激怨懟奇怪之辭以求知於天下四舉於禮部/迺一得三選於吏部卒無成九品之位其可望一畝之)
(宫其可懐遑遑乎四海無所歸恤恤乎饑不得食寒不/得衣濱於死而益固得其所者爭笑之云云伏念今有)
(仁人在上位若不往告之而遂行是果於自棄而不以/古之君子之道待吾相也其可乎寧往告焉若不得志)
(則命也其/亦行矣)惴惴焉不得出大賢之門下是懼(韓退之上/宰相書今)
(天下一君四海一國舎乎此則夷狄矣去父母之邦矣/故士之行道者不得志則山林而已矣山林者士之所)
(獨善自養而不憂天下者之所能安也如有憂天下之/心則不能矣故愈毎自進而不知愧焉書亟上足數及)
(門而不知止焉寧獨如此而已惴惴焉惟/不得出大賢之門下是懼亦惟少垂察焉)所屈伸乎知
已(駱賓王文魯澤祥麟希委質於宣父呉坂逸驥/實長鳴於孫陽所貴在乎見知所屈伸乎知已)連城
之珍俟楚文而進(唐文粹連城之珍俟楚文而乃/進髙山之操待鍾期而後發)時致
座側使進其所有(韓愈代張籍與李中丞書籍善為詩/使其心不以憂衣食亂閣下無事時)
(一致之座側使跪進其所有閣下憑几而/聴之未必不如聴吹竹彈絲敲金擊石也)
前賢詩詞儻遇拂拭恩(劉長卿詩鐵衣雖正澀寶刃猶/可試儻遇拂拭恩應知轉犀利)
願君垂採摘(王維集幸堪調鼎/用願君垂採摘)春風半張紙(楊誠齋求/陳壻薦書)
(獨念東牀客猶沈左選曹/春風半張紙立地作宜敖)相知不相薦(杜荀鶴詩相知/不相薦何以自)
(謀/身)丞相舊知為學苦(鄭谷感懐投時相丞相舊知/為學苦更敎何處貢篇章)枯朽
猶能出菌芝(蘇東/坡詩)願辱太守薦(韓愈詩齪齪當世士所憂/在饑寒云云願辱太守)
(薦得充諫諍官排雲叫閶闔披腹/呈琅玕致君豈無術自進誠獨難)無鹽煩刻畫(歐陽公/詩云云)
四六警語　(雖寒菊自芳於籬下/而苦李誰念於道旁)
　　(既被㸃鐵化金之賜/寧無乞醬得酒之心)　(勉驢技之一鳴/希馬價之三倍)
　　(流涎久動於麯車/病顙輒希於箕秣)　(迹雖阻於登龍/心竊希於附驥)
　　(為黄憲而解榻/攜鬷明而上堂)　(操魚目而賈夜光之肆/薦豚蹄而祝天時之豐)
　　(遇終期於萬一/瀆敢避於再三)　(噂沓聴恩/睢盱望施)　(今既迫矣/能無請乎)
　　(爨桐難售/苦李易捐)　(敢憑蟠木之先容/輒效錐囊之自贊)
　　(三吐哺而下白屋昔者見之/一舉手而轉清波今其時矣)
　　(叩角而歌白石聊假此以干齊/築臺而飾黄金猶庶幾於始隗)
　　(祝甌窶而操豚蹄不夸而狹/見彈丸而求鴞炙匪躁斯狂)
　　(説項斯之詩於到處幸已不遺/吹揚雄之賦以上天更期有遇)
　　(月明遶樹自憐烏雀之何依/海上問津或謂斗牛之可訪)
　　(有三品筆誰無收名定價之思/持一瓣香敢作噓枯吹生之想)
　　(牛鐸至微荀令君取以調樂/爨桐無用蔡中郎識其中琴)
　　(所求易與巢林之鷦不過一枝/安敢負知伏櫪之驥猶思千里)
　　(敬為曽南豐試展瓣香之禮/何為陳師道長令三徑之荒)
　　(文穆取人才多夾袋之所蓄/元獻待寒士至樽酒以相歡)
　　(范叔一寒哀之命也不哀之命也/杜陵十暑可以言歟未可以言歟)
　　(祁公用則所舉必名世流/司馬出則其徒有行道志)
　　(蟠木為萬乘之器必資根柢之容/祥金躍大冶之爐敢作鏌鎁之想)
　　(溝中犧尊之斷拔之泥塗/車下牛鐸之音薦之郊廟)
　　(譬百里之逺游半道尤艱於九十/猶中流之未濟一壺何啻於千金)
　　(傳和凝之衣鉢殊愧前修/備狄相之參苓願從今始)
　　(况逢人説項斯已嘗借品題之論/而知我者鮑子亦妄希奬拔之恩)
　　(蠟言脂貌靡容鞭賈之欺/馬勃牛溲願廣醫師之蓄)
　　(陳陽之薦陳咸豈是莫如於同姓/嵇康之薦嵇紹蓋將曲念於陳人)
　　(鳶飛魚躍不自知鼓舞之私/蟲臂鼠肝但悉付生成之造)
　　(效王巖叟之為客誓不出於他門/持陳師道之瓣香期力酬於知巳)
　　(向來瓣香之敬直為南豐/此去翹材之延願陪東閣)
處幕干薦　(月華先得莫如近水之樓臺/雲厦不棲更傍誰家之門户)
　　(抗塵衛幕雖獲事大夫之賢/定價韓門庶幾在弟子之列)
　　(廣厦萬間已託湖上龜魚之䕃/丹砂九轉早成鼎邊雞犬之仙)
　　(子來幾日何裨幕府之文書/我有二天更傍誰家之門户)
因人干薦　(敢憑蟠木之先容/輒効錐囊之自薦)　(然茍以平昌之言足信/則或知尹公之取必端)
　　(觀元瑾所以問桞子所以答/由潁客唱其行崔公唱其文)
　　(或借鄭李崔盧而引援/或憑金張許史以提拔)
　　(固非曹劉沈謝摸索以可知/且無金張許史揄揚而為助)
　　(薦希文而用之昉於元獻/援老蘇者衆矣倡則歐陽)
　　(坡老之稱叔弼未忘六一之恩/山谷之譽少章亦以太虚之故)
　　(黄金可鑄豈容躍冶以自言/白日無私尚冀覆盆之可照)
　　(意謂鄉貴得上林之賦索囊而空/或問帝城有公子之書摶手以對)
　　(晏元獻知希文而更薦在沂公何愧於知人/歐陽脩見韓相而輒忘恐明允自嗟於終老)
再干　(昌黎三書敢憚煩於凂瀆/山公一字願早賜於褒榮)
　　(麞頭鼠目自難逃水鑑之明/馬勃牛溲或可備藥籠之用)
　　(琴彈山水之幽世能知而有幾/瑟動鬼神之聴王不好以伊何)
　　(知巳難逢自歎后山之易老/薦賢云衆忍令侯喜之終遺)
　　(濂溪嘗蒙清獻之知屢煩薦表/明允既因韓公以進猶再投書)
　　(寸莛之撞洪鐘豈堪出手/斗水之活涸轍久切垂涎)
　　(抱璞獻楚縱没世以奚為/鼓瑟干齊宜窮年而弗售)
　　(和璞固珍寧無刖足之患/隋珠雖美尚貽按劒之疑)
　　(流水髙山信賞音之難遇/巨杗細桷冀作室之兼收)
　　(韓公徳量然猶年少之見疑/坡老風流追悟詞人於已去)
　　(如廬江不省於君公自知駑下/倘燕國曲憐於子壽或可激昂)
　　(八折灘挽上水之船固難於進/一簣土虧為山之仞忍棄其初)
　　(杜工部願依嚴公子而偶爾遭逢兹為幸甚/王文康欲為梅聖俞而似乎猶豫更望斷然)
幾得而失　(雷電取將已下仙官之勅/蓬瀛且至却囘方士之船)
　　(望三山而船輒引回幾能徑到/登八重而門不得入多廢垂成)
　　(嗟東隅已失矣豈無望於桑榆/激西江以活之曽不如於升斗)
　　(田歆所薦者六而五奪於親要/巨源所拔者十而九出於權門)
　　(雖夢中之蝶已與迹以俱化/然塞上之馬必有時而復還)
　　(以温生為才又以石生為才向者未堪於兩及/曰由可從政復曰求可從政今其以次而兼收)
求辟　(聴綸巾羽扇之談莫參檄筆/撫簞食壺漿之俗願竄辟書)
　　(北道之乘洪鈞允謂千齡之遇/東閣之來衆彦未應一士之遺)
　　(天下官豈以恂故冗耶或容寸進/海内士賢於隗者至矣是在一陶)
　　(駑馬頗困於脩程今方税駕/去燕來尋於舊壘倘為捲簾)
　　(朝拔温造暮羅石洪舉幕之士盡矣/逺取居易近捨皇甫明公之見不然)
　　(鳳翼龍鱗孰不希於攀援/牛溲馬勃皆有望於蓄藏)
　　(與其進與其潔方將倚夫子之宫牆/能勿誨能勿勞倘許近先生之琴瑟)
　　(念故園之桃李差易為春/收藥籠之參苓早期備數)
　　(得不得之有命當安造物之鑪錘/樂莫樂兮相知更傍誰家之門户)
　　(吐哺而得三士誓歸周公百千人之中/歃血而定一言許繼毛生十九人之後)
　　(非緣推轂欲自列於筦庫七十家之中/但冀摳衣將獲齒於承家二三子之後)
　　　求援
厯代事實轍魚升斗水之活(莊子外物篇車轍之中鮒/魚曰我東海之波臣也豈)
(有升斗之水/而能活我哉)穽虎搖尾(前司馬遷傳猛虎居深山百獸/震恐及其在陷穽之中搖尾求)
(食/)
羣書精語一舉手轉之清波(韓愈應科舉與人書天地/之濱大江之濆有怪物焉)
(蓋非常鱗凡介之品彚匹儔也其得水變化風雨上下/于天不難也其不及水蓋尋常尺寸之間耳其窮涸不)
(能致乎水為獱獺之笑者蓋什八九矣如有力者哀其/窮而運轉之蓋一舉手一投足之勞也然是物也負其)
(異於衆也且曰爛死於沙泥吾寧樂之若俛首帖耳搖/尾而乞憐者非我之志也是以有力者遇之熟視之若)
(無覩也其死其生固不可知也今又有有力者當其前/矣聊試仰首一鳴號焉庸詎知有力者不哀其窮而忘)
(其一舉手一投足之勞而轉之清波乎其哀之命也/其不哀之命也知其有命而且鳴且號者亦命也)持
長綆出之千仞(桞上李夷簡相公書宗元聞有行三途/之艱而墜千仞之下者仰望於道號以)
(求出過之者日千百人皆去而不顧俄而有若烏獲者/持長綆千尋徐而過焉其力足為也其器足施也號之)
(而不顧顧之曰不能力則其人知必死於大壑矣何也/是時不可遇而幸遇而又不逮乎已然後知命之窮勢)
(之極其卒呼憤自斃不復望於上矣云云伏惟念墜者/之至窮錫烏獲之餘力舒千尋之綆垂千仞之艱致其)
(不可遇之遇以卒成其幸/庶號而望者得畢其誠)援之幽窮推之髙顯(韓愈上/考功崔)
(虞部書愈不肖行能誠無可取抱愚守迷固不識仕進/之門乃與羣士爭名競得失行人之所甚鄙求人之所)
(甚利其為不可雖童昬實知之如執事者不以是為念/援之幽窮之中推之髙顯之上是知其文之或可而不)
(知其人之莫可也知其人之/或可而不知其時之莫可也)吹律召東風以薰之(劉賓/客集)
(譬諸蟄蟲坯户而死者與木槁死亦無以異矣春雷一/震必歆然翹首與生為徒况有吹律者召東風以薫之)
(其化也/益速)援衆溺於坎深之下(劉賓客集施一陽於剝極/之餘援衆溺於坎深之下)
斗水濟濡沫之枯鱗(駱賓王集倘能分其斗水濟濡沫/之枯鱗恵以餘光照孀棲之寒女)
(使伏櫪駑蹇希騏驥而蹀足/竄迹翩翾排鴛鴦而刷羽)蹈水火者之求免(韓昌黎/文蹈水)
(火者之求免於人也不惟其父兄子弟之慈愛然後生/而全之也將有介於其側者雖其所憎怨茍不至乎欲)
(其死者則將大聲疾/呼而望其人之救也)墜井者求出(杜牧之文墜井者/求出執熱者願濯)踣
者謼而求拯(劉賓客集夫踣者思起必謼而/求拯疾者思愈必呻而求醫)無扳聮之
勢(韓愈釋言愈之族親鮮少無扳聮之勢於今不善交/人無相先相死之友於朝無宿資蓄貨以釣聲勢)
進相援也退相拯也(同上答元公謹論仕進書獨不得/與足下偕生中古之間進相援也)
(退相拯也已乃出乎今世雖王林國韓長孺復生不/能為足下抗手而進以取僇笑矧僕之齷齪者哉)外
無蚍蜉蟻子之援(同上題張中/丞傳後云云)出谷罕求聲之援(唐文/粹入)
(州無為言之侶出/谷罕求聲之援)攀驥逸而無由(駱賓王文攀驥逸而/無由仰鵰飛而自失)
起廢者二(桞子厚起廢答今兹是州起廢者二焉東祠/躄浮圖中廏病顙之駒云云躄浮圖有師道)
(居東祠十年扶服輿曳今年他有師道者悉以故去始/學者與女釋者倀倀無所師遂相與出躄浮圖以為師)
(中廏病顙之駒顙之病亦且十年色𤣥不尨無異技硿/然大耳今刺史來莅吾邦無以為乘廏人咸曰病顙駒)
(大而不尨/可秣飾焉)
前賢詩詞餘波期救涸(杜甫/詩)遺簪莫棄捐(温飛卿詩折/簡能榮瘁遺)
(簪莫棄捐韶光如/見借寒谷變風烟)誰為乞火人(杜牧之詩自愧掃/門士誰為乞火人)遺簪
墜耳應留念(羅隠詩遺簪墜耳應留/念門客如今只下寮)可能全忘未燃灰
(上同云宣室夜闌如有/問可能全忘未燃灰)親交可攀援(韓愈送進士劉師/服時節不可翫親)
(交可/攀援)鄉曲無知巳(孟浩然詩鄉曲無知巳朝端乏/親故依誰為揚雄一薦甘泉賦)孤雲
獨無依(文選貧士詩萬族各/有託孤雲獨無依)
四六警語　(客或墜險途千仞之下未忘引領以求憐/工欲累浮屠九層之髙尤以合尖而為貴)
　　(魚尾既頳詎敢忘升斗於東海/烏頭可白倘或憐三匝於南枝)
　　(固將引手於已墜之淵/是謂施恩於不報之地)
　　(介為時論所喧雅見稱於永叔/軾陷深文之久獨受薦於景仁)
　　(一飯念民推赤心而起廢/萬間庇士赦小過以舉賢)
　　(大事從長不能委其規矩準繩/他人有心推而内之罟擭陷穽)
　　(已老而帝好少命也奈若何/賣漿而天值寒時哉不我與)
　　(若墜諸淵孰能投足以相拯/仰觀于上不免伸吭而一鳴)
　　(倘遇有力而不鳴將歸永棄/如迫垂成而遽止盡廢前功)
　　(處涸寒之谷非吹鄒子之律則不生/墜極深之淵非垂烏獲之綆則曷致)
　　　陳情
厯代事實願生入玉門闗(通鑑漢和帝紀班超久在絶/域年老思土上書乞歸曰臣)
(不敢望到酒泉郡/但願生入玉門闗)先狗馬填溝壑(前漢東方朔傳云隆/天重地死無以塞責)
(一日卒有不勝灑掃之職/先狗馬填溝壑切有所恨)欲仕困於無津(晉陶侃傳范/逵謂侃曰欲)
(仕郡乎曰/困於無津)
羣書精語蚊蚋負山鷹鸇逐鳥(劉禹錫文蚊蚋負山力/誠不足鷹鸇逐鳥志則)
(有/餘)草木賤軀烏鳥微志(同上草木賤軀誠不足/惜烏鳥微志實有可哀)霄漢益
髙泥塵永棄(桞子厚文霄漢益髙泥塵/永棄瞻仰遼絶陳露無由)負辠淪伏聲鎖
跡滅(同/上)螻蟻之誠難達(白居易集葵藿之心/徒傾螻蟻之誠難達)場藿向陽
輒思自効(權載之集蹄涔赴海誠亦/無因場藿向陽輒思自効)辠積如山命輕如
髮(欒城集/云云)
前賢詩詞終隨松柏耐風霜(王臨川集曽與蒿藜同/雨露終隨松柏耐風霜)終
欲回身寂寞濱(同上豈堪置足青雲/上終欲回身寂寞濱)芻狗何勞收已陳
(欒城集木雞自笑真無/用芻狗何勞收已陳)
　　　辯謗
厯代事實為之辯理(晉惠帝紀初大司馬冏疑中書郎/陸機為趙王倫撰禪詔收欲殺之)
(大將軍為之辯理得免/死因表為平原内史)飛語(通鑑唐徳宗紀李晟大安/園多竹復有為飛語者云)
(李晟伏兵大安園謀因倉/卒為變晟遂斫伐其竹)大節白於世(唐李翰傳張巡/死節睢陽人媢)
(其功以為降賊肅宗未及知李翰傳巡功/狀表之帝因是感悟而巡大節白於世)薏苡之譖(後/漢)
(馬援傳援自交趾還載薏苡一車時人/以為南土珍怪有上書譖者以為珍珠)
羣書精語無信人之言(詩揚之水無信人/之言人實誑女)予豈好辯哉
(孟子滕文公下予豈/好辯哉予不得已也)刺心以自明(李少卿文刺心以/自明剖頸以見志)傲
宰相傲翰林(韓退之釋言有來謂愈者曰子獻相國詩/書乎曰然曰有為讒於相國之座者曰韓)
(愈曰相國徵余文余不敢匿相國豈知我哉子其慎之/云云又有來謂愈曰有讒子於翰林舎人李公與裴公)
(者子其慎歟云云既累月上命李公相客謂愈曰子前/被言於一相今李公又相子其危哉愈曰前之謗我於)
(宰相者翰林不知也後之謗我於翰林者宰相不知也/今二公合處而㑹言若及愈必曰韓愈亦人耳彼傲宰)
(相又傲翰林其將何求必不然吾/乃今知免矣既而讒言果不行)非狂惑喪心之人(同/上)
(夫傲雖凶徳有恃而敢行愈之族親鮮少無扳聮之勢/於今不善交人無相生相死之友於朝無宿貨蓄貲以)
(釣聲勢弱於才而腐於力不能奔走乘機抵□以要權/利夫何恃而傲非夫狂惑喪心之人蹈河而入火妄言)
(而罵詈者則有之矣而/愈人知其無是疾也)困於口舌不能自明(唐李光弼/贊光弼困)
(於口舌不能/以忠自明)孔墨不能免讒(前漢鄒陽傳上書曰孔墨/之辯不能自免於讒䛕)
作詩以絶(詩何人斯暴公為卿士而譖蘇/公焉故蘇公作是詩以絶之)讒人罔極(詩/青)
(蠅營營青蠅止於樊豈弟君子/無信讒言讒人罔極構我二人)巷伯傷讒(詩巷伯寺人/傷於讒故作)
(是詩/也)巧言傷讒(詩巧言大夫傷於/讒故作是詩也)巧言易信孤憤難伸
(劉賓客集巧言/易信孤憤難伸)詆訶萬端(栁子厚文詆訶/萬端旁午構扇)衆口相咻有
口難訴(欒城/集云)
前賢詩詞巧語屢曽遭薏苡(東坡/云)
四六警語　(造謗於下者初若含沙之射影但期隂以中人/宣言於庭者遂肆鳴梟之惡音孰不聞而掩耳)
　　(出煨燼於溺灰之後/援窮困於擠壑之餘)　(醉尉呵怒/窮鬼揶揄)
　　(賴白日青天之照臨/賜震風凌雨之帡幪)　(囘槁木寒灰於既死/起游魂白骨而再生)
　　(蜂蠆起懷/豺狼當道)　(固已不勝衆楚之咻/豈謂又生一秦之患)
　　(舉有竊鈇之態/動成投杼之疑)　(竊幸子虚之事白/敢期薦福之碑轟)
　　(但期薄人于險/靡防投鼠而傷)　(若謂叨逾於寵數誠且甘之/至云結造於事端則為寃矣)
　　(吏奸雜治知繫影之無端/口語横生信吠聲之可畏)
　　(事遭非意蹊田迺至於奪牛/訟欲自明穿屋誰知其無角)
　　(衆怒所遷幾類水中之蟹/一揮而去又同𤓰上之蠅)
　　(始恃帡幪之可託安得禍機/孰云萋菲之横生反汚恩地)
　　(墮井誰肯救而又下石焉/餘燼寧復燃猶有溺灰者)
　　(不疑償同舎之金彼誠誤矣/晏子解左驂之贖幸熟識焉)
　　(略無敎化繼聖門之絃歌/但有語言為讎家之組織)
　　(激水西江振網罟暴鰓之急/摶風北海縱樊籠鎩翮之飛)
　　(市三𫝊而有虎誰為釋疑/墨一誤而成蠅卒䝉觀過)
　　(補壊牆而翁怒自干非意之誣/束緼火而婦還更冒曲成之造)
　　(又復妄發不勝汲黯之狂/非所宜言正坐漢家之法)
　　(平生舊友至此著嵇康之書/一時諸公鮮不畏劉輿之膩)
　　(告曽參而三至理或可疑/畏楊震之四知心無甚愧)
　　(兩曽參未知孰是咸懷投杼之疑/一王沂不足増威力解伏鍖之怒)
　　(鬼劈口而妄出瞽言/天奪魄而仰膺震怒)
　　(謂虚船觸人而褊心不怒雖以無他/然强弩射市而薄命先遭莫非自取)
　　(志雖修而身愈困/譽未信而毁已加)
　　(謂栁士師之黜豈一身禍福之足云/而阿大夫之烹實公道廢興之所自)
　　(提㷀㷀溝壑之身/出洶洶風波之地)
　　(天下有道庶人不議特欲懲利口之文/衆人欲殺吾意憐才初弗罪屬文之士)
　　(敢期智伯之知/終弭國僑之謗)
　　　湔洗
羣書精語息我黥而補我劓(莊子/云)振拔泥塗(前班固/敘云)枯
骨復被肉(後漢趙/壹云)洗刷疵垢宣暢湮鬱(通/鑑)入湯之禽復
假羽毛(蘇武報李陵書使入湯之禽復/假羽毛自斷之足復䝉連續)塵洗天波(陸機/表云)
(塵洗天波/謗絶衆口)迴霜收電(同上/云)拔泥塗之久辱(文粹/云)枯條與
秋蘭垂芳(陸士衡賦使枯朽之枯條與秋蘭/垂芳陸沈之羽復共翔鴻撫翼)出泥騰霄
從骨生肉(白侍/郎云)提拔出泥吹噓生翅(同上/云)抆拭舊痕湔
洗前過(杜牧之文抆拭舊痕湔洗/前過必欲牽復用存始終)育豐肌於朽骨(劉越/石文)
(生繁華/於枯荑)折脅臏脚之倫得自拂飾(栁子厚上西川武元/衡相公謝撫問啓是)
(將收孟明於三敗責曹沫於一舉俾云以期効命於/鞭䇿之下此誠大君子并容廣覽棄瑕録用之道也)
前賢詩詞恩波起涸鱗(杜甫/詩云)洗拔出泥滓(白侍郎/詩云)重雲
開朗照(杜甫詩重雲開朗/照九地雪幽魂)聖代也知無棄物(羅隠/詩云)莫敎
狼籍渾沙泥(僧參寥子雪詩安得層霄/返收拾莫敎狼籍渾沙泥)長使賤泥沙(錢/起)
(詩莫因毫/髮累云)
四六警語　(見管夷吾解桓彞之憂是將有賴/必祁大夫明叔向之罪今見其人)
　　(觀過知仁允蹈聖人之明訓/鞠躬盡力仰希前哲之盛心)
　　(讀誓殽之書未忘前過/陳出師之表永愧先賢)
　　(駑駘失路固已無厯塊之功/頑鑛遭時尚或有發硎之意)
　　(復神明於舊觀已悟昨非/措步武於夷途復從今始)
　　　受知
厯代事實知我者鮑子(史管仲曰生我者父母知我者/鮑子也鮑叔既進管仲以身下)
(之天下多管仲之賢/而多鮑叔能知人也)知人號席公(唐席豫字建侯典選/六年拔寒逺士多至)
(臺閣當時推/知人號席公)知人之鑒(隋髙孝基所舉杜如晦房𤣥齡/等後皆自致公輔論者稱孝基)
(有知人/之鑒)當為南州冠冕(蜀志龎統字士元少時樸鈍未/有識者潁川司馬徽清雅有知)
(人之鑒統往見徽徽稱統當為/南州士人之冠冕由是漸顯)荆州老從事(世説習鑿/齒有才桓)
(宣武器之未三十嘗為荆州治中/謝牋曰不遇明公荆州老從事耳)庇其宇下(世説庾太/尉少為王)
(武子所知庾過河歎王曰/庇其宇下使人忘寒暑)士為知巳死(史記趙襄子滅/智伯其臣豫讓)
(逃遁山中曰嗟乎士為知巳者死女為説巳者容今智/伯知我我必為報讐死而以報智伯則吾魂魄不愧矣)
羣書精語驥鳴知巳(戰國䇿驥服鹽車而上太行遷延/負轅不能上伯樂遭之下車攀而)
(笑之驥於是俛而噴仰而鳴聲聞於天/若出金石者何也彼見伯樂之知巳也)一顧而馬價十
倍(同上有人市駿馬者三旦立市人莫/之知伯樂一顧之一旦而馬價十倍)驥遇孫陽而得
代(楚辭驥躊躇於弊輦兮遇孫陽/而得代注孫陽伯樂姓名也)騏驥長鳴盧狗悲號
(曹子建自試表騏驥長鳴伯樂昭其能盧狗悲號韓國/知其才是以效之齊楚之路以逞千里之任試之狡兔)
(之捷以驗/搏噬之用)良工知和寶巧冶知干將(南史沈約傳云美/玉藴於碔砆凡人)
(視之藐焉良工砥之然後知其為和寶也精鍊藏於/鑛璞庸人視之忽焉巧冶鑄之然後知其為干將也)未
有如盧公之知我(韓愈與盧郎中薦侯喜狀其人為文/甚古立志甚堅自言為閤下所知辭)
(氣激揚面有矜色曰侯喜死不恨矣喜見王公數百未今/嘗有如盧公之知我也比者分將委棄泥塗老死草野)
(胷中之氣勃勃然復有仕進之路矣愈感其言賀之以/酒謂之曰盧公天下之賢刺史也未聞有所推引蓋難)
(其人而重其事今子鬱為選首其言死/不恨固宜也古所謂知巳者正如此耳)稱於天下曰知
巳(韓愈上張僕射書天下之人聞執事之於愈如此皆/曰執事之用韓愈哀其窮收之巳耳韓愈之事執事)
(不以道利之而已耳茍如是雖日受千金之賜一嵗九/遷其官感恩則有之矣將以稱於天下曰知巳則未也)
辱知辱愛受容受察(韓愈上鄭相公啓愈為相公官屬/五年辱知辱愛伏念曽無絲毫事)
(為報答效日夜思慮以為事大君子當以道不宜茍且/求容悦故於事未嘗敢疑惑宜行則行宜止則止受容)
(受察不敢進謝自以為如/此真得事大君子之道)特達而相知者千載之一遇
(文選四子講/徳論云云)受徳者不待成身(栁子厚文古之知巳者/不待來求而後施徳舉)
(賢而已受徳者不待成身而拜賜感知而已故/不叩而響不介而合則其舉必至而其感亦甚)吕望之
鼓刀甯戚之謳歌(楚辭説操築於傅巖兮武丁用而不/疑吕望之鼓刀兮遭周文而得舉甯)
(戚之謳歌兮齊/桓聞以該輔)知巳如麻不患不顯(栁文/云)
前賢詩詞桐遇知音已半燋(白侍郎詩馬因囘首雖/増價桐遇知音已半燋)圭
璧無卞和(唐文粹圭璧無卞和甘與頑石/列舜禹無陶堯名隨腐草滅)
四六警語　(啞鐘寧冀其再調/敝箒遽從而増價)　(不假左右游揚之助/自垂髙明特達之知)
　　(人所共捐借譽難施於韓愈/公惟不棄逢人須説於項斯)
　　(收寶道傍使少離於塵土/出桐爨下期逺有於聲音)
　　(取諸大夫皆曰賢固期無負/稱於天下曰知巳豈必盡然)
　　(百里奚之飯牛本非干世/九方皐之相馬所貴知心)
　　(若中行之衆人遇我何足捐軀/如山子之一字拔人乃能名世)
　　(豈圖四五十不足畏之年/乃辱諸大夫皆曰賢之譽)
　　(叔向之得鬷蔑尚資堂下之言/蘇公之識廣平尤在梅花之賦)
　　(此豫子不顧身於智伯/而侯喜有矜色於盧公)
　　(外之部使者察㢘力誦河東之賦/内之卿大夫獻納僉諧谷口之名)
　　(故寥寥罕遇於已知/惟在在習聞於自鬻)
　　(豐城之劒未逢雷煥氣徒干於斗牛/柯亭之竹既得蔡邕聲乃合於律吕)
　　(匪借先容於蟠木/自逢異顧於焦桐)
　　　收錄
厯代事實正吾藥籠中物(唐元澹傳澹字行冲謂狄仁/傑曰下之事上譬富家儲蓄)
(以自資也脯腊以供滋味參术以防疾疢門下充百味/者多矣願以小人備一藥石可乎仁傑曰君正吾藥籠)
(中物何可/一日無也)
羣書精語大為柱梁小為檝楔(管子工之制木也大者/以為舟航柱梁小者以)
(為檝楔脩者以為櫚榱短者以為/侏儒枅櫨小大脩低皆其所宜)大木為杗細木為桷
(韓文公進學解先生曰吁子來前大木為杗細木為桷/欂櫨侏儒椳闑扂楔各得其宜以成屋室者匠氏之功)
(也玉札丹砂赤箭青芝牛溲馬渤敗鼔之皮俱收並蓄/待用無遺者醫師之良也登明選公雜進巧拙紆餘為)
(妍卓犖為傑較短量長惟/器是適者宰相之方也)义負偃植各安所施(唐劉𢎞/基贊若)
(榱椽梁柱以成大室义負/偃植各安所施而無遺材)雖有絲麻無棄菅蒯(左傳成/公九年)
(詩曰雖有絲麻無棄菅/蒯雖有姬姜無棄憔悴)葑菲不以下體而不採(陸宣公/文葑菲)
(不以下體而不採故英華靡遺蒭/蕘不以賤體而不詢故幽隠必達)材之短者棟梁資其
峻(唐文粹水之細者河海假其/深材之短者棟梁資其峻)尺寸之材無所棄(元微/之集)
曲輪直桷各適於用(皇甫/湜文)占小善者率以錄(韓愈進學/解占小善)
(者率以錄名一/藝者無不庸)使之各盡其才(王臨川文古者至治之/世自瞽矇昏瞶侏儒籧)
(篨戚施之人上所以/使之皆各盡其才)架羣材立清廟(陸魯望文丞相方/築太平之基架羣)
(材立/清廟)杞梓連抱良工不棄(通鑑周紀一匠之用木也取/其所長棄其所短故杞梓連)
(抱而有數尺之/朽良工不棄)洪纎曲直各有所施(晉書阮咸云譬/諸林木云云)
前賢詩詞大匠無棄材(韓退之詩大匠無棄材尋尺容/有施况當營都邑杞梓用不疑)
常思掄羣才(杜牧之詩常思掄羣才以為國家治譬如/匠見木礙眼皆不棄楣橛與棟梁施之皆)
(有位忽然植明/堂一揮能立致)
四六警語　(大厦非一木之枝故椳闑扂楔與欂櫨而並蓄/小市無千金之藥故芝苓參术合薑桂以兼收)
　　(雞壅也豕苓也亦嘗累藥籠之收/鼠肝乎蟲臂乎斯固在化鑪之運)
　　(牛溲馬勃隨所用以兼收/蟲臂鼠肝不以微而見棄)
　　(桃李盡在公門豈終使一株之慘淡/葑菲無以下體尚希發寸草之華英)
　　(顧以毛髮絲粟之材/悉在權度錙銖之内)　(雖欂櫨無庸厦屋已成之時/然术桂可補藥籠尚虚之數)
　　(上書光範初無蟠木之先容/得闕長安乃辱采葑於下體)
　　(雖芝箭兼收皆以待醫良之用/而珠玉在側獨奈何形穢之慙)
　　(拔淹振滯闗洪鈞播物之天/舎短取長為翹館儲材之地)
　　(寒谷根荄惟望東君之發育/舊家桃李已經先正之栽培)
　　(參苓术桂孰不希狄籠之收/鹽醢梅醯盡欲供楚鼎之用)
　　(謂不逢醫國之手藥籠可無/若一遇濟川之才竹頭必用)
　　(種成桃李之隂一為國計/采及菲葑之節皆以已知)
　　(巨川作舟楫則剡木皆有用之器/震風知帡幪則廣厦無可棄之材)
　　　託庇
厯代事實倚以為北道主人(後漢彭寵/傳云云)依日月之末光
(前漢蕭何/傳云云)
羣書精語厦屋帡幪(楊子震風凌雨然後/知厦屋之為帡幪也)大厦成而燕
雀相賀(淮南子説/林訓云云)鳳凰巢于阿閣(通/厯)巨魚縱大壑(前漢/王褒)
(傳沛乎如巨/魚之縱大壑)如晨風之鬱北林(晉書孝愍帝紀如晨風/之鬱北林如巨魚之趨)
(藪澤/也)魚得水而遊(唐元稹傳魚得水/而遊鳥乘風而翺)庇身有地(任彦昇/集云云)
霜雁託於秋風(列子霜雁託於秋/風以乘輕舉之勢)社鼷屋鼠(前漢中山/王傳社鼷)
(不灌屋鼠不熏/所託者然也)稷蜂不攻社鼠不熏(韓詩外傳稷蜂不/攻社鼠不熏所託)
(者然/也)賀其得賢主人(韓退之代張籍書問無恙外不/暇出一語且賀其得賢主人)
前賢詩詞歸鳥赴喬林(曹子建贈白馬王彪詩歸/鳥赴喬林翩翩厲飛翼)多栖
百丈松(白侍郎不見千年/鶴多栖百丈松)魚樂在陂池(白侍郎詩獸樂/在山谷魚樂在)
(陂池蟲樂在深/草鳥樂在髙枝)飛燕巢君屋(古詩云願為雙飛/燕銜泥巢君屋)何處堪
託身(唐文粹不逢髙枝引未得凌空/上何處堪託身為君長萬丈)一榻偶依陳太守
(羅隠詩/云云)瓦影䕃龜魚(韓愈新亭詩湖上新亭好公來日/出初水紋浮枕簟瓦影䕃龜魚)
安得廣厦千萬間(杜甫茅屋為秋風所破歌安得廣厦/千萬間大庇天下寒士俱歡顔風雨)
(不動安/如山)髙飛燕雀賀新成(杜甫/詩云)
四六警語　(且河潤百里海潤千里固知均被於沾濡/然人有一天我有二天竊意獨䝉於覆䕶)
　　(歌杜陵之詩永願依於廣厦/為魏公之客豈復出於他門)
　　(崧嶽之函萬象或免伶俜/泰階之正六符終依造化)
　　(斯道直歸於先覺有一瓣香/此生擬賦於大鈞無三尺喙)
　　(赤舄九霄之上莫豫鳬趨/洪鈞一氣之囘苐深螽躍)
　　(心服步趨難慕絶塵之奔軼/道占調燮終歸景化之陶鎔)
　　(山納藪藏竊有包荒之賴/雨凌風震當無翛尾之吟)
　　(䓤蒨久長誓勁雪霜之凛冽/翬飛巨麗倘無風雨之漂搖)
　　(山林興逺悵徒負於鷗盟/厦屋庇深喜尚陪於燕賀)
　　(鳶飛魚躍方游叶氣於天淵/雁隻鳬單願託微蹤於江海)
　　(雖無善政敢希堂上之珍/倘有危機尚賴幕中之辯)
　　(桑梓之邦謹䕶甘棠之蔽芾/棟梁之日長歸大厦之帡幪)
　　(有同燕雀賀大厦之造成/更比鷦鷯幸一枝之有託)
　　(鳥知木擇肯搶控地之枋榆/燕賀厦成更傍誰家之門户)
　　(老驥伏櫪豈堪鞭䇿之勞/飛鳥依人蓋有稻粱之累)
　　(以故人而望蘇孺文豈其敢爾/執公禮而事陳仲舉尚或能之)
　　(夫子之牆數仞倘許登龍/杜陵之厦萬間願同巢燕)
　　(弔沙洲之影辱憐夜月之孤鴻/賀厦屋之成願入春風之雙燕)
　　(縹緲孤鴻恐回頭於斷渚/差池歸燕寧絶望於捲簾)
　　(蓬萊之隔弱水迹雖判於仙凡/寒谷之轉陽春心苐傾於造化)
　　(側聴塗歌已屬饜於善敎/宻依河潤尚沾丐於餘波)
　　(幽桂遺菅蓁詎敢累犯嚴之目/江梅託桃李但欲薫自潔之香)
　　(為山九仞之成慮虧一簣/靈河千里之潤願借餘波)
　　(削牘抒誠莫報投桃之隆貺/盼柯自適尚依種栁之餘隂)
　　(服鹽車而垂兩耳願殫駑力之勞/得廣厦之有萬間可遂歡顔之託)
　　(人無為李將軍之地奚俟先容/已獨有蘇刺史之天敢云後至)
　　(誇新尹不離口與田父以長吟/庇寒士俱歡顔覺窮途之増氣)
　　(誰謂宋逺跂予望之惟深繾綣/波及晉國皆君餘也幸勿鄙夷)
　　(以其責効越人安視秦人之瘠/我亦自同晉國願分楚國之波)
　　(主家十二樓而妾一身豈新恩之敢覷/廣厦千萬間而士盡庇非公道之焉依)
　　　感恩
厯代事實國士遇我以國士報(戰國䇿豫讓曰范中行衆/人蓄我我以衆人事之智)
(伯國士遇我我/以國士報之)解衣推食(前漢韓信傳信曰漢王/解衣衣我推食食我)造門謝
恩(前何武傳武遷揚州刺史行部九江太守戴聖曰後生何/知乃欲亂人治武亷得其罪聖自免後毁武於朝廷而)
(聖子為羣盜繫廬江聖自以子必死武平心決之卒得不/死自是後慙服武毎奏事至京師未嘗不造門謝恩)
羣書精語一言之譽一面之榮(王彦昇文集序一言之/譽東都謀於西山一面)
(之榮鄭璞/踰於周寶)元造曲成大明私照(劉賓/客集)再造生涯天實為
徳(陳子/昂集)自頂至踵功歸造化(任彦昇/彈文)咳唾為恩盼睞成
飾(江文/通書)千載一逢(任彦昇彈文顧已循涯實如/塵泰千載一逢再造難答)生繁華
於枯荑(選勸進表生繁華於/枯荑育豐肌於朽骨)榮慶豈生一身而已(陳子/昂集)
(拔於草野謬齒衣冠私門祖/宗幽顯榮慶豈生一身而已)摩頂至趾豈足上酬(劉賓/客集)
(摩頂至趾/豈足上酬)窮鱗得西江之水(劉賓客集羣蟄應南山/之雷窮鱗得西江之水)六
律變幽谷之寒(劉賓客集六律變幽谷/之寒一丸消彌年之疹)戴巨鼇之山未
如恩重(杜牧之文泛大鯨之海毎覺/魂搖戴巨鼇之山未如恩重)卵翼不自於他門
(李義山集卵翼不自於/他門頂踵實非其已物)油乎若春澤之浸(吕和叔文暖/乎若冬陽之)
(煦油乎若/春澤之浸)功無銖兩恩有岳山(晏公類/要云云)遺簪以故而見
收(欒城集遺簪以故而見/收老馬以病而復養)負山載嶽未足勝荷(通鑑陳/紀周宇)
(文曰生死骨肉豈過今/恩負山載嶽未足勝荷)所謂生死而肉骨也(左/傳)中心藏
之何日忘之(詩隰/桑)再造之恩(劉賓客集一瞬/之念再造之恩)垂露在手
清風入懷(栁子厚謝李吉甫相公示手札昨者踊躍殘/魂奮揚蓄念激以死灰之氣陳其敝箒之詞)
(致之烟霄分絶流盼今則垂露在手清風/入懷華衮濫褒於赭衣龍門俯收於埳井)
前賢詩詞恩光到敝廬(劉禹錫/集云云)涸溜沾濡沫(元稹詩涸/溜沾濡沫)
(餘光照/死灰)提攜増善價(白侍郎詩提攜増/善價拂拭長妍姿)榮過蘇秦佩印
歸(白侍郎詩惠深范叔綈/袍贈榮過蘇秦佩印歸)别感生成太昊功(姚合詩得/陪桃李植)
(芳叢别感生成太昊功今日無/言春雨後似含冷涕謝東風)白首垂絲荷不遺(劉禹/錫詩)
青眼感遭逢(鄭谷即事感恩上狄右丞庾公垂顧遇王粲許/從容首薦叨殊禮全家寓近封白樓陪寫望青)
(眼感/遭逢)受恩多是舊詩篇(鄭谷詩自賀孤危終際㑹别將/流涕感階緣云云平昔苦心無)
(所恨受恩多/是舊詩篇)
四六警語　(致使斗筲之微才/不為天地之棄物)
　　(録其尺寸踦許復於龍門/活以斗升涸足蘇於鮒轍)　(方藏疾以匿瑕/務厲世而磨鈍)
　　(復其官為子孫之計/見此恩乃父母之心)　(感無地以寄言/徳如天而難論)
　　(誰為之地而使然/殆若自天而下者)　(永言小善必錄之由/全出大鈞無垠之造)
　　(摩頂放踵而知恩/糜骨捐軀而莫報)　(燕巢于幕固非丹穴之羽毛/蛙拘于墟亦豈青㝠之脚手)
　　(十年出幕迷舊迹於新蹊/一氣轉鈞納陳人於故府)
　　(天生地育尚難回霜雪之餘/嶽峻海深何嘗假泥塵之助)
　　(輔翼之振徳之不遺餘力/吹噓是披拂是倍費元功)
　　(疾雷迅電物無全存之理/祥風甘雨乃知覆露之功)
　　(爰□聞樂不勝疑駭之情/㒺象得珠殆非經營之力)
　　(馬伏轅而蜷局直為仰秣之謀/燕巢幕以差池猥辱捲簾之故)
　　(賜之大知之至前感已深/閔其窮察其愚兹恩尤厚)
　　(急符傳命辱徵繁露之書/特詔疏恩遂賦支離之粟)
　　(此大丞相所課采葑之意/在小丈夫則懐据蒺之慙)
　　(噓枯吹生雖重拜假寵之意/循名責實無乃傷知人之明)
　　(既招徠於此日獲附青雲/倘畔去於異時有如白水)
　　(雨長枯枝已厠春前之桃李/霜饒勁節願隨嵗後之松篁)
　　(駑駘失路固無厯塊之功/烏雀懐恩尚有銜環之報)
　　(一飯酬安敢忘大臣之徳/瓣香敬當有如釋氏所云)
　　(非六君子誤䝉東坡之知/以一瓣香敬為南豐之報)
　　(玷文正薦士之聨若為稱塞/著道卿懐恩之録苐極銘藏)
　　(牛溲馬勃微才已録於斯時/龜印蛇珠厚徳難忘於異日)
　　(以國士之遇我誓可保於嵗寒/號門生而不知忍自欺於天日)
　　(作公老門生於焉無憾/為佛大弟子何以報恩)
　　(歌豈無千里馬難得九方皐之詩抑何幸也/誦向來一瓣香敬為曽南豐之句其可忘也)
　
　
　
　
　
　
　
　
　
　
　
　
　
　
　
　翰苑新書前集卷七十
欽定四庫全書
　翰苑新書後集上卷一
　　登極
歴代事實龍飛(選張平子東都賦龍/飛白水鳳翔參墟)馬渡(晉元帝紀童/謡云五馬渡)
(江一馬化為龍是歳五王/獲濟而帝竟登大位焉)履至尊(前賈誼過秦論履/至尊而制六合)居
得致(董仲舒傳陛下貴為天子富有四海居/得致之位操可致之勢有能致之資)撫運(唐舊/禮志)
(髙祖撫運應/期創業垂統)乗時(易時乘六/龍以御天)大寳(易繫辭聖人之大寳/曰位何以守位曰仁)
(注有用而洪道/者莫大乎位)正符(柳正符論仲尼敘書於堯曰克明/峻徳舜曰濬哲文明禹曰文命祗)
(承于帝湯曰克寛克仁武王曰有道曾/孫稽揆典誓正哉惟兹徳實受命之符)歸神器(文中子/魏相篇)
(元經天下之舊也其以無定國而帝位不/明乎證天命以正帝位以明歸神有器)定寳位(張説/握乾)
(符頌大定/以寳天位)體元居正(春秋隠元年凡人君/即位欲其體元居正)膺籙受圖(選/張)
(平子東都賦/膺籙受圖)恢聖緒(安帝紀詔昔我光武受命/中興恢洪聖緒馮異傳)統宸極
(唐蘇安常傳/統臨宸極)握符闡珍(選東都賦聖皇握乾符/闡坤珍披皇圖稽帝文)系統接
緒(同上系唐/統接漢緒)乾龍(乾卦飛龍在/天利見大人)晉馬(見馬/渡注)謳歌歸舜(孟/萬)
(章上謳歌者不謳歌/堯之子而謳歌舜)符命興唐(唐華詵傳董景珍曰吾/聞帝王之興必有符命)
居正陽(王褒頌王者/居正陽之位)維新命(詩周雖舊邦/其命維新)萬物覩聖(乾/卦)
　(文言曰雲從龍風從/虎聖人作而萬物覩)千載應期(晉元帝紀劉琨上書曰/陛下應命之期紹千載)
(之運符/瑞之表)御天(見前乗/時注下)立極(文粹玉牒髙祖/太宗受命立極)膺萬國之珍
(東都賦受四海之圖/籍膺萬國之貢珍)接千歲之統(漢司馬相如傳今/天子接千歲之統)總
朕師(大禹謨帝曰朕宅帝位/云云汝惟不怠縂朕師)作神主(咸有一徳俾作神/主又楊重黎昔有)
(熊髙陽髙辛唐虞三代咸/有顯德故天祚之為神主)為民父母(漢貢禹傳王者/受命為民父母)受
命天人(柳正符論聖濟厥理教仁平寛惟祖之則澤久/而愈深仁增而益髙人之戴唐永永無窮是知)
(受命不于其/天于其人)法五始之要(王褒頌其惟春秋法五始/之要注即位者一國之始)垂
萬世之基(後馮異傳周勃迎大王黜少帝垂萬世之基/霍光尊孝宣廢昌邑欲垂業於萬世又後陳)
(蕃傳基業/垂於萬世)聰明嗣位(舜典虞舜側微堯聞/之聰明將使嗣位)厯數在躬(堯/曰)
(天之厯數/在爾躬)邁時康(唐新羅傳真徳織錦頌巨唐開洪業/巍巍皇猷昌深仁諧日月撫運邁時)
(康/)不世出(唐太宗贊至治/之君不世出)據坤靈(西都賦據坤/靈之正位)位天德
(易飛龍在天/乃位乎天德)聖膺天啓(李伯藥封建論陛下/握紀御天應期啓聖)位以德興
(乾卦飛龍在天利見大人注位以德興德以/位敘至徳而處盛位萬物之覩不亦宜乎)得位得祿
(中庸舜大徳必得/其位必得其祿)作君作師(書泰誓天佑下民/作之君作之師)承天心
(前谷永傳明王即位正/五事建大中承天心)正王位(渙卦渙汗其大號渙王/居无咎象曰王居无咎)
(正位/也)天地交泰(桞踐祚表天地泰而聖/人出易泰卦天地交泰)雷雨作解(同上/雷雨)
(解而品物榮又易解卦雷/雨作解君子以赦過宥罪)㑹朝諸侯(柳塗山銘惟夏后/氏定大位立大政)
(勤勞萬邦和寧四極云云虞帝耄期順承天厯自南河/而受四海大位定焉萬國既同宣省風教自塗山而㑹)
(諸侯大政立焉云云位莫隆乎執大象乃輯五瑞以建/皇極政莫先乎齊大統乃朝玉帛以混經制是所以承)
(唐虞之後垂子孫之丕基立/商周之前建帝王之洪範也)尊為天子(史記黄帝殺蚩/尤而諸侯尊為)
(天/子)正乾剛(後陳忠傳明主嚴天/元之尊正乾剛之位)凝鼎命(鼎卦君子以/正位凝命)應
天順人(髙力士傳𤣥宗幸蜀聞太子/即位喜曰吾兒應天順人)創業垂統(見撫/運注)神
聖應期(晉劉元海載記漢/髙祖神聖應期)天人叶順(孫綽傳中宗龍飛/非惟信順叶乎天)
(人實賴長江萬/里畫而守之耳)瑞符(後荀彧傳天降/嘉瑞地出吉符)玉冊(晉元帝紀永/嘉初有玉冊)
(見於長安白玉麒麟神璽出/於江陵其文曰長夀萬年)膺期啓聖(前/注)正始受命(前/路)
(温舒傳陛下初登至尊與/天合符宜膺期啓聖之統)膺天統(選班固典引髙光二/聖膺當天之正統受)
(克峻之/歸運)陟帝位(舜典格汝舜乃言底/可績三載汝陟帝位)有王者符(光武紀/初道士)
(西門君惠李守等云劉秀當為天子王者受/命信有符乎不然何以能乗時龍而御天哉)踐天子位
(孟踐天/子位焉)汜水(髙祖本紀五年諸侯曰大王功盛德厚而/位足比擬又曰大王徳施四海居帝位實)
(宜願大王以幸天下二月/甲子即皇帝于汜水之陽)塗山(見朝㑹/諸侯注)正統(王褒頌其/惟春秋法)
(五始之要在乎/審已正統而已)辨方(禮惟王建國/辨方正位)聲教所加(晉紀劉琨/等勸進曰)
(蒼生顒然莫不欣戴/聲教所加願為臣妾)英威之震(柳皇帝尊號表聲震六/合威加八方云云英聲)
(之揚越綂/軼千古)和天人(桞為京兆賀即位表負扆而/㑹朝夷夏踐祚而統和天人)願為臣
妾(見聲教/所加注)
皇朝新事五緯聚奎(長編天禧四年謝絳言神農以火/德聖祖以土德國家宜黜五代紹)
(唐土德以繼聖祖臣聞太祖生而包絡黄及受命五緯/聚奎而鎮星是主陛下升于泰山日抱黄珥朝祀有星)
(曰含譽色黄而澤/非土德之瑞乎)一日重暈(太祖受命錄太祖北征是/日薄晚宿陳橋驛軍中有)
(知星者苖訓引楚昭輔衣袂視日色指之見/日下復有一日重暈訓合手曰此天命也)土德瑞(見/五)
(緯聚/奎注)歲星明(劉原父嘗齋太一宫與王堯臣夜語曰歲/星徃來虚危間色甚明盛以吾觀之當有)
(興於齊者歲餘英宗以齊州/防禦使入繼大統遂登大位)號渙萬里(奏議曾鞏言太/祖為民去殘虐)
(致更生兵不再試而閩蜀吴楚四國之君生致闕下造/邦受命之勤為帝太祖之功未有髙焉者也故人主之)
(尊意諭色授而六服震動/言傳號渙而萬里奔走)色授六服(見上/注)投弓縱馬(山/巖)
(窟穴之氓不待朝㑹而時輸歲送以供其職者惟恐在/後航浮索引之國非其發召而籝齎槖負以致其䞇者)
(惟恐不及西北之戎投弓縱馬相去祛服而/戲豫東南之夷正冠束衽相與疾䇿而吟誦)束衽正冠
(上/注)職供歲時(上/注)躬膺厯數(小厯建炎元年辛夘上謂宰/執曰少帝事上皇仁孝升聞)
(爰自臨御沈幾淵黙聖不可測乃遭厄運蹔為北狩朕/念手足之恩常若神㑹太后當二聖北轅以聖德起於)
(宫闈於眷朕躬膺天厯/數累章勸進於國有功)立太平之基(建隆元年太祖皇/帝皇業初基日不)
(暇給而即位之月首幸國學尊師重道如/恐不及所以啓佑後嗣立太平之基也)降寛恤之詔
(長編隆興元年三月乙卯臣寮上言皇帝登寳位赦文/及續降寛恤十八事並係愛民州縣未聞施行欲望降)
(詔申飭詔略曰朕自初即位首行曠澤續降寛恤十八/事而州縣之間不為布宣盖由奸贜之吏尚多部使者)
(坐視蒙蔽而不上聞故吾民重困繼自今其各洗心滌/慮恭爾有官俾予一人實惠孚於百姓若乃紐於舊習)
(奉行不䖍邦有/常刑必罰無赦)聞直言(聖政紹興三十二年皇帝即位/詔朕躬有過失朝政有闕遺斯)
(民有休戚四海有利病皆所樂聞言而可行賞將/汝勸弗協于理罪不汝加中外士庶咸許直言)孚實
惠(見上/注)
前賢詩詞文以虎變(選應吉甫進晉武帝華林/集詩位以龍飛文以虎變)黄龍逶
陀(韓元和聖德詩皇帝即位物無違拒云云赤麟黄龍/逶陀結紏卿士庻人黄童白叟踊躍吹呀失喜噎謳)
乾清坤夷(同上乾清坤/夷境落褰舉)仁諧日月(唐新羅傳真德織錦/頌巨唐開洪業巍巍)
(皇猷昌深仁諧日/月撫運邁時康)
事對(大寳/廣居)　(位天德/總朕師)　(履中正/作禮樂)　(作君作師/得位得祿)
　　(乾龍之位/晉馬之謡)
起句(河海晏清/璣衡明潤)　(天開睿哲/神授英竒)
　　(天啓昌期御蘿圖而出震/人瞻粹表負黼扆以當陽)
　　(天祐而作之君啓堯舜之相授/父有而傳之子續文武之重光)
　　(炎正中興適際百年之盛/真人繼作聿新萬㝢之瞻)
　　(聖人作而萬物覩共堅愛戴之心/元首明而庶事康行迪泰和之治)
　　(御六龍而乗乾君臨大寳/斂五福而作解慶洽寰區)
　　(厯數在躬/天人助順)　(嗣登大寳/喜厲昌期)　(國家肇維新之命/宗社綿無疆之休)
警句(漢承堯而傳歸於子/舜授禹而允執厥中)　(薦之天暴之民殆非人力/襲其爵行其道葢本心傳)
　　(朱邸宣猷已慰億兆人之望/大横應卜嗣承十三聖之休)
　　(中國之有至仁無思不服/王者之大一統咸與維新)
　　(紫宸南面時聆任姒之徽音/長樂東朝日致閔曾之德孝)
　　(既朝覲謳歌之畢歸/宜華夏蠻夷之皆服)
　　(若元氣運四時久密庸於聖慶/如太陽御六合初奄受於神基)
　　(以副遺大投艱之托/以昭繼志述事之功)
　　(檢謳歌訟獄之歸順天心而昭受/考輔相裁成之道嚴父詔以敬承)
　　(堯父而授舜子益隆不㧞之基/武烈而繼文謨嗣守無疆之厯)
結句(一道而聖相授仍際太平/舊邦而命維新請賡大雅)
　　(當龍飛之㑹幸親逢六位之乗/伸虎拜之恭願永享萬年之夀)
　　(接千歲之統既欣厯數之有歸/上萬年之觴行慶版圖之盡復)
　　(仰瞻北闕之班聨阻陪旅賀/嘉與南閩之父老顒望太平)
　　(班聨近侍莫陪獸舞之庭/身接遐甿共仰龍飛之造)
　　(霑雷雨之作解已荷厖鴻/想日月之末光所嗟遲暮)
　　(龍飛九五欣逢霈澤之新/驛路三千莫預奔趨之末)
　
　
　
　
　
　
　
　
　
　
　
　
　翰苑新書後集上卷一
欽定四庫全書
　翰苑新書後集上卷二
　　遜位
歴代事實受禪(楊重黎或問舜禹有土乎曰舜以堯作/土禹以舜作土注因聖以受禪舜禹也)
(無舜禹之時/則不胙矣)與賢(孟萬章云云至於禹而德衰不傳於/賢而傳於子有諸孟子曰否天與賢)
(則與賢天與/子則與子)尚德推賢(荀成相舜授禹以天下/尚德推賢不失其序)攝位行
政(前異姓諸侯王表昔詩書述虞夏之際舜禹受禪積/徳累功合於百姓攝位行政考之於天經數十年然)
(後在/位)總朕師(大禹謨朕宅帝位三十有三載/耄期倦於勤汝惟不怠總朕師)陟元后(同/上)
(帝曰來禹天之厯數/在爾躬汝終陟元后)薦天(孟萬章上堯薦舜於天而天/受之暴之於民而民受之使)
(之主祭而百神享之是天受之使主事而事/治百姓安之是民受之也天與之人與之)作土(見受/禪注)
解重負(淮精神訓堯樸桷不斲素題不栟養生之具不/加厚增以重任之憂故天下而傳之舜若解重)
(負/)建大公(唐柳子厚正符論唐堯舉/聖人而禪大公乃克建)傳子(前髙帝紀六/年詔父有天)
(下傳歸於子子有天下尊歸於父此人道之極也朕平/暴亂之諸侯偃兵息民天下大安此皆大公之教訓也)
(今上尊大公/曰太上皇)利民(韓文對禹問堯舜之傳賢也欲天/下之得所也堯舜之利民也大矣)得
人而傳(史傳堯舜以天下為/心得其人而後傳)授政乃試(史伯夷傳堯將/遜位於舜舜禹)
(之間岳牧咸薦乃試之於位功用既興而後授/示天下重器王者大統傳天下若斯之難也)躬厯數
(禹謨帝曰來禹天之厯/數在爾躬汝終陟元后)繼統業(前董仲舒䇿舜即天子/之位以禹為相因堯之)
(輔佐繼/其統業)利天下(史本紀堯知子丹朱之不肖不足受天/下於是乃權授舜則天下得其利而丹)
(朱病授丹朱則天下病而丹朱得其利堯曰終/不以天下之病而利一人而卒以天下授舜)舉聖人
(見前建/大公注)考績(書乃言底可績注堯曰汝言致可以立/功三年矣三載考績故命汝升帝位)發
誠(唐肅宗贊自髙祖以来三遜於位以授其/子獨睿宗發誠髙祖元宗又豈其志哉)巽朕位(堯/典)
(帝曰咨四岳朕在位七十載汝能庸命巽朕位岳曰否/徳沗帝位曰明明揚側陋師錫帝曰有鰥在下曰虞舜)
受文祖(舜帝典曰格汝舜詢事考言乃言底可績三載/汝陟帝位舜譲於徳弗嗣正月上日受終於文)
(祖/)相授(前董仲舒䇿禹繼舜舜/繼堯三聖相授守一道)可托(莊遜玉篇以天下/遜於子州支父子)
(州支父曰唯無/為可以托天下)
皇朝新事髙蹈堯舜(治迹統類髙宗三十二年丙子上/行内禪之禮有司設伏紫宸殿下)
(百寮起居畢宰執陳康伯等言臣等不才輔政今陛下/超然獨斷髙蹈堯舜之舉臣心實欽仰但自此不復日)
(望清光不勝依戀因再拜辭相與泣下幾至慟哭上亦/為之揮淚曰朕在位三十六年今老且病久欲閑退此)
(事斷自朕意非/由臣下開陳)有慚湯武(同上史臣曰堯舜所以髙出/百王者以其得天下及其𫝊)
(天下而知之湯有慚德武未盡善况於後世乎大哉太/祖皇帝之受命與太上皇帝之中興也高宗謳歌訟獄)
(歸而不釋則不得已而履大位及夫為天下得人則舉/成業授焉不徇羣臣不謀卜筮惟是天意之所在而已)
(自堯舜以来數千載始有太祖及/我太上皇豈非希濶甚盛之際哉)斷自朕意(見髙蹈/堯舜注)不
徇臣謀(見有慚/湯武注)舉授成業(上/注)光膺永世(高宗受禪赦書/尚賴股肱同德)
(中外叶謀期共底于中興以光/膺于永世咨爾有衆宜體朕懐)仰副傳授之意(治迹統/類高宗)
(三十六年上受禪時皇太子服履袍内侍扶掖至御榻/前側立不坐百官拜舞山呼起居畢宰執陳康伯等升)
(殿奏願陛下即御座以正南面仰副太上皇傳授之意/天顔愀然曰君父之命出於獨斷此大位懼不敢當)
敢忘付托之恩(孝宗受禪詔書有天下終歸於子敢忘/付托之恩建皇極敷錫庶民允副邇遐)
(之/望)
事對(與賢/傳子)　(巽朕/總師)　(薦於天/試於位)　(聴大事/同僉謀)　(紹堯之治/授舜之規)
起聨(惟皇上帝久躬親事之勞/有子元良祇受代天之托)
　　(元聖憲天誕保成功之退/重離垂象灼知大器之安)
　　(青宫主器已諧神器之傳/黄屋非心獲遇遊心之妙)
　　(妙道行堯方撫太平之運/丕圖命禹更重相授之規)
　　(聖謨獨運决大䇿於一言/神器有歸垂鴻名於千載)
警聨(乾剛立斷/離照重明)　(徳侔太極/夀介南山)
　　(玉巵為夀已業業於嚴恭/黄屋非心尚兢兢於付託)
　　(自昔帝堯以来本一道以相授/逮唐高祖而後雖三遜以奚稱)　(方凝晏粲之期/遽起希夷之想)
　　(蘿圖有托既釋一日萬幾之繁/椿筭益崇永享四海九州之奉)　(靡俟龜而習卜/遽脱屣以有歸)
　　(合符千歲不殊精一之中/釋負九重正在光華之旦)　(察天數而在躬/順人心以與子)
　　(四海謳歌咸曰吾君之子/三朝揖遜誠為帝者之宗)　(孝盡事親/徳高協帝)
結聨(軺車逺駕莫瞻汾水之逰/踦履自怜徒發鈞天之夢)
　　(奉上皇之夀愧莫陪萬歲之稱/為天父之尊願永享九州之奉)
　　(望鬱鬱葱葱之所莫簉庭班/誦穰穰簡簡之詩切祈睿筭)
　　上尊號
歴代事實都顯號(唐書魏徵傳徵曰君/都顯號流祚無疆)復徽猷(柳京兆/府請復)
(尊號表元化已/成而徽猷未復)功之表(柳請復尊號表白虎通曰號者/功之表也昔者神農有教田事)
(之勲燧人有興火食之利伏羲正五/始祝融績三皇人為之名以美其事)道之極(漢髙祖紀/詔父有天)
(下傳歸於子子有天下尊歸於父此人道之極也朕平/暴亂立諸侯偃兵息民天下大安此皆大公之教訓也)
(諸王通侯已尊朕為皇帝而太公/未有號令上尊太公曰太上皇)顯美(史秦紀賈誼云/三王之建天下)
(名號/顯美)休明(揚雄甘泉賦擁神休尊明/號同符三皇錄功五帝)實為上儀(柳上尊/號表昭)
(盛德爰自中/古實為上儀)昭示來載(同上賀冊尊號表陛下功崇德/鉅天成地平宜加尊號於殊常)
(以昭示/於来載)取正於經(韓愈請上尊號表置郵𫝊命未足以/諭非常之徳襲尋常之號以冠古之)
(美屈守文之名天號人稱不滿事實乞令公卿/得竭思慮取正於經以定大號擇日以頒天下)更益乃
議(陸贄奏議是時賊未平帝欲明年遂改元而術家爭/言數終百六宜有所變示天下復始帝乃議更益大)
(號䞇奏三代而上所稱/象其德不敢有加焉)神武(𤣥宗本紀開元元年羣臣/上尊號曰開元神武皇帝)
聖文(開元二十七年羣臣上尊/號曰開元聖文神武皇帝)表成功(柳第五表宜加/名號以表成功)
昭盛徳(見實為/上儀注)定議(馮異傳光武夜夢乗赤龍上天覺/悟心中動悸異因再拜曰此天命)
(發於精神異遂與/諸將定議上尊號)象徳(見更益/乃議注)必得其名(中庸故大徳/必得其位必)
(得其/名)無窮之聞(書畢命亦有/無窮之聞)通侯已尊(見道之/極注)諸將上
議(後光武紀諸將上議尊號馬武先進/曰大王雖執謙退柰社稷宗廟何)至尊殊號(唐陸/䞇傳)
(重論尊號狀德合天者謂之皇徳合地者謂之帝徳合/人者謂之王父天母地養人理物各得其宜謂之天子)
(是皆至尊之殊/號極美之大名)極美大名(見上/注)副天地宗社之心(柳京/兆府)
(請復尊號表有其德而無其號拒乎天而違/乎人伏願早建大號以副天地宗社之心)上睿神文
武之號(憲宗本紀元和三年上/號曰睿神文武尊皇帝)膺受顯冊(同上陛下發/揚洪休膺受)
(顯冊天人合慶日月揚/光寰海之間歡欣踊躍)比擬盛功(前高帝紀五年諸侯/王上疏曰大王功盛)
(德厚而位號比擬亡上下之/分昧死再拜上皇帝尊號)配德昭功(栁為文武百官/請復尊號表切)
(觀前代之盛咸保鴻名而崇明號或配其德/或昭其功葢所以揚景光彰純懿以示逺也)蜚英騰茂
(相如封禪書舒盛徳發榮號作春秋一藝襲六為七傳/之無窮蜚英聲騰茂實此前聖之所以永保鴻名嘗為)
(稱首者/用也)稱之至尊(栁為百官上尊號表帝德廣運而尊/號猶缺郊廟備禮而祝嘏無辭陛下)
(不建至尊之稱恐違列/聖之心臣等請上尊號)傳之無窮(見蜚英/騰茂注)
皇朝事實體天法道(寳元元年羣臣上尊號曰寳元體/天法道欽文聰武聖神英睿孝徳)
(仁宗不許謂宰相曰唐穆宗云強我懿號不若使我為/有道之君加我虚尊不若處我於無過之地朕每受斯)
(言卿亦悉此/意本朝長編)欽文聰武(嘉祐四年富弼等請加尊號曰/大仁至治劉敞奏曰陛下尊號)
(已云體天法道欽文聰武聖神孝徳盡善盡美矣復加/大仁不足尊光而曰至治有若自矜今百姓多困倉廪)
(不實水旱繼有四夷雖初定然本以重賄羈縻而服/非畏威慕義也未可謂至治遜而不居聖徳彌髙矣)增
益尊名(端拱二年詔四方上表只稱皇帝呂䝉正曰陛下/功茂徳盛但可増益尊名今忽省去羣情増駭)
鋪張至德(國朝紹興中上太上皇太上皇后尊號用鋪張/於至徳仍訂正於舊章䖍上鴻名益恢孝治)
三上乃許(太平興國二年冬十月癸酉羣臣奉表加上尊/號曰應運統天睿文英武大聖至明廣孝凡三)
(上乃/許之)五表不從(太宗淳化元年九月壬辰以今年十一/月有事於南郊丙辰羣臣奉表加上尊)
(號曰法天崇道明聖仁孝文武上曰但時和嵗豐萬姓/康阜朕之願也溢美之號亦何尚焉凡五上表終不從)
事對(尊名/顯號)　(上儀/明號)　(歸號/展敬)　(駿命/鴻名)
起聨(茂對剛辰/誕崇顯號)　(涓選令辰/偹嚴曠典)
　　(大明繼照方嚴五日之朝/榮號推尊遂冠三王之徳)
　　(徽名丕闡鋪張太上之宏休/孝治光照鼓舞域中之和氣)
　　(皇圗天覆體妙道於法宮/聖孝日嚴播徽稱於顯冊)
　　(歸美慈闈彰一人之孝治/流風下國溢四表之懽聲)
　　(淵衷獨斷啟傳聖之丕圗/明詔推尊揚對天之顯冊)
警聨(如天如神既法堯而行道/得祿得壽爰授舜以養尊)
　　(徳為聖人者莫都於顯號/養以天下者莫大於尊親)
　　(名者實之賓豈聖人之所好/號者功之表盖上世之已行)
　　(繼伐廣聲方緝熙于新政/表功明徳爰蒐舉于舊章)
　　(念問安五日之朝惟勤誠意/然冠徳百王之上未極鴻名)　(盡潤色討論之美/極鋪張揚厲之休)
　　(崇建徽稱已増光於二典/延洪神筴將介福於萬年)　(進寳冊以揚休/奉玉巵而為夀)
　　(惟天為大蕩蕩乎無能名/以道自娱恢恢乎有餘地)　(授聖謨而増號/進寳冊以揚休)
　　(燕處廣廷雖虚心而自得/講蒐舊典宜徽譽之必歸)
結聨(咸五登三/襲六為七)　(適逢嘉㑹/攝守遐陬)
　　(縻身千里阻陪百拜之趨/戀闕一心願上萬年之祝)
　　(上寳册於漢宮既協三靈之貺/奉玉巵於堯殿益綿萬壽之期)
　　(頌唐宗二聖之歡揄揚歸報/接漢家千嵗之統鼓舞升平)
　　(奉萬年之觴但心馳於象闕/占五雲之瑞想喜動于龍顔)
　　(上玉巵之壽莫陪拜下之班/紬金匱之書獨仰光前之績)
　翰苑新書後集上卷二
欽定四庫全書
　翰苑新書後集上卷三
　　聖節
歴代事實電繞樞(帝王世紀黄帝母曰附寳見大電光/繞北斗樞星感之而孕二十四月而)
(生黄帝日/角龍顔)星貫月(同上髙陽姬姓母曰景僕為昌意正/妃謂之女樞金天氏之末瑶光之星)
(貫月如虹感女樞/幽房之宫生顓帝)姚墟(帝王世紀瞽瞍妻曰握登見/大虹意感而生舜於姚墟)華
渚(初學記河圖云大星如虹下/流華渚女節感而生少昊)雲氣如車(魏本紀文帝/生時有雲氣)
(青色而員如/車蓋當其上)神光明室(晉元帝紀咸寧二年生於洛/陽有神光之異一室盡明)赤
龍盤棟(漢景帝坐崇文閣上有丹霞起赤龍盤棟使王/夫人居之改曰猗蘭殿旬日景帝夢神女捧日)
(以授王夫人夫人吞/之十四月而生武帝)玉雞銜珠(漢髙母池浴見玉雞銜/赤珠石名玉英吞之有)
(孕生/髙祖)流星(帝王世説脩已見流星貫/昴又吞神珠已而生大禹)乙日(同上主癸妃/内扶都見白)
(氣貫月意感以乙/日生湯故字帝乙)星精(金樓子成湯感狼星/之精又感黒龍而成)日角(見電/繞樞)
(注/)五麟(光武生赤光照室影如五麟七鳳望/氣者見舂陵城郭曰佳哉鬱鬱䓤䓤)七鳳(見上/注)
紫光照室(陳武帝章后嘗遇道士以小龜遺/之光采五色及期后生紫光照室)白氣充庭
(後唐太祖在姙十三月生/時虹光照室白氣充庭)
皇朝事實星如連珠(乾徳五年三月五星如連珠聚于/奎當魯分從鎮星辰見東方占曰)
(有德受慶大人奄有四方子/孫蕃昌明年真宗皇帝降生)赤光滿室(英宗天聖十年/生於宣平坊赤)
(光滿室咸見黄/龍徃來室中)異香經宿(太祖受命錄太祖宣祖之次/子也後唐天成二年丁亥二)
(月十六日生於洛陽大内夾馬營是時有/神光滿室照耀人影異香馥郁經宿不散)産芝四十二
年(仁宗誕降郭后榻下生靈芝四十二/葉後仁宗享國四十二年其瑞應云)紫微小星(藝祖/居潛)
(日與趙普遊長安逢陳希夷召飲普足痺俾坐席左陳/怒曰紫微垣一小星輒據上次可乎斥之使居席右)
事對(電繞/河清)　(甲館/姚墟)　(瑶光/寳厯)　(星貫月/電繞樞)　(上金鑑/奉玉巵)
起聮(春王正月慶電繞而虹流/天子萬年喜嵩呼而鰲抃)
　　(帝王有真瑞應流虹之始/天地開泰慶逢彌月之良)
　　(穹昊儲休光輔萬億年之祚/聖神間世適符五百嵗之期)
　　(黄屋非心茂對重明之運/玉芝為夀聿臨載育之辰)
　　(五百嵗而聖人出瑞應瑶光/億萬年之敬天休運開寳厯)
　　(祥虹流渚有開震夙之期/大明生東咸仰照臨之德)
　　(虹流紀瑞式逢五百嵗之興/虎拜揚休願上千萬年之祝)
　　(太極先天開範圍之大化/神樞繞電胙震夙之休符)
　　(握乾符而御極夙承燕翼之謀/授神策以發祥光啟虹流之旦)
警聨(萬方拭目仰虹流電繞之光/四海傾心祝地久天長之算)　(膺厯數以在躬/垂衣裳而致治)
　　(接黄帝推筴迎日之統以莫不増/過周家定鼎卜年之期自今其始)
　　(既申命之用休/宜降年之有永)　(得聖人時心至愉而形至佚/為天子父貴無敵而富無倫)
　　(神筴授萬年之算/洛書開五福之祥)
結聨(鰲抃千官班阻趨於文石/嵩呼萬嵗祝敢後於華封)
　　(想五雲之金闕苐極懽呼/奉萬夀之王巵莫陪抃蹈)
　　(奉玉巵之夀常拜手於周行/上金鑑之書苐馳心於魏闕)
　　(雲闕觚稜徒切瞻天之想/露囊金鑑益殫報上之忱)
　　(當嵩嶽三呼之旦莫與奉觴/歌周王萬夀之詩但知稽首)
　　(紫微為天子居但勤拱極/華封祝聖人夀更願多男)
　　(曉望五雲之彩阻班賀於西清/夜瞻列宿之門喜輝騰於南極)
　　(得位得名得夀坐鎮皇圖/如岡如阜如山増綿神筴)
　　(五百里侯五百里甸正切葵傾/八千嵗春八千嵗秋苐勤椿祝)
　　(富貴多男協華封之三祝/康寧好徳叙洪範之九疇)
　　慶夀
歴代事實昌熾(詩閟宫俾爾昌而/熾俾爾夀而臧)長生(莊在宥黄帝問/於廣成子曰敢)
(問治身奈何而可以長久廣成子曰必靜必清毋勞/汝形毋揺汝精乃可以長生故我脩千二百嵗矣)箕
翼(荀子富國篇國安/磐石夀於箕翼)華嵩(莊天地篇堯觀乎嵩華封人/曰嘻請祝聖人使聖人夀堯)
(曰辭封人曰夀人之所欲也汝獨不欲何也堯曰夀則/多辱多辱非所以養德也  前漢武帝紀詔朕親登崇)
(華御史乗屬在廟旁吏/卒咸聞呼萬嵗者三)舉萬年觴(班超傳上疏陛下舉/萬年之觴薦勲祖廟)
慶千秋節(張九齡初慶千秋節公卿並獻寳鑑九齡/上事鑑十章號千秋金鑑録以伸諷喻)八
千春秋(莊逍遥篇上古有大椿者以/八千嵗為春八千歲為秋)四百甲子(左襄三/十年晉)
(悼夫人食輿人之城杞者絳縣人或年長矣無子而徒/與於食有與疑年使之年曰臣不知紀年臣生之嵗正)
(月甲子朔四百有/四十五甲子矣)獻椒花(晉劉溱元日獻椒花頌/聖容映之永萬於夀)種桃
實(漢武帝故事西王母降出桃自啖二枚五枚與帝/帝留核與種母曰三千年結子非下土所種之物)無
疆(詩稱彼兕觥/萬夀無疆)有永(髙宗肜日/降年有永)稱萬歳(唐禮樂志七德/舞初成觀者皆)
(踊躍諸將上/夀稱萬嵗)與九齡(文王世子武王夢帝與我九齡文/王曰古之謂年齡齒亦齡我百爾)
(九十吾與/爾三焉)銅狄(薊子訓與一老翁共摩挲銅狄/曰適見鑄此今已五百年矣)玉柸(郊/祀)
(志新垣平使人持玉柸上書闕下獻之上曰闕下/有寳玉器以示之果有獻玉柸刻曰人主延夀)置酒
(通鑑太宗紀貞觀四年突厥頡利可汗至長安上御順/天樓盛陳文物引見上皇聞擒頡利嘆曰吾付託得人)
(復何憂哉公卿等/輒置酒為上皇夀)奉觴(兒寛傳帝東封泰山還登明堂/寛上夀曰癸亥宗祀日宣重光)
(上元甲子肅雝永享見象日昭報降符應臣/寛奉觴再拜上千萬嵗夀制曰敬舉君之觴)
前賢詩詞舞堦(杜詩千秋即有/感舞堦御夀酒)億萬春(杜詩聖夀宜/過億萬春)與
天齊(韓聖徳詩天錫皇帝與天/齊夀億載萬年為民父母)
事對(華祝/嵩呼)　(長生/昌熾)　(虎拜/兕觴)　(未央宫/凌煙閣)　(萬年觴/千秋節)
起聨(五日一朝備謹玉巵之奉/三呼萬嵗休彰嵩岳之祥)
　　(矞雲結幄爛南極於紫霄/元日稱觴介東朝之黄髪)
　　(華封聖人之祝言獨發於微臣/未央萬嵗之呼徳猶慙於盛帝)
　　(徳盛母儀方茂松椿之夀/誠殫子道遂稱椒柏之觴)
警聮(雲成五色重瞻瑞日之光/花覆千官共祝大椿之嵗)
　　(舜堯宅位而耄期始聞揖遜/漢唐奉巵而笑樂未介延長)
　　(堯蕩蕩無能名益介大椿之祉/舜業業致其孝獨光汗簡之藏)
　　(已標仙籍之長生/式播皇風於不朽)　(五福錫庻民本順成於天慶/大徳必得夀宜簡在於帝心)
　　(剛健粹精/聡明文思)
結聫(一人有慶遥瞻北闕之尊/萬夀無疆願效南山之祝)
　　(思齊所以聖佇觀則百之男/天保莫不增更祝無疆之夀)
　　(龜書五十六字應已驗於休符/天皇萬八千年數式周於長算)
　　(則百斯男嗣文母徽音之雅/既多受祉賡魯侯燕喜之詩)
　　(幸與庶民同被皇極斂敷之福/更祈聖夀不殊華封請祝之詞)
　　(五百里侯五百里甸盡為大庭氏之民/八千嵗春八千嵗秋願繼華封人之祝)
　
　
　
　
　
　
　
　
　
　
　
　
　
　
　翰苑新書後集上卷三
欽定四庫全書
　翰苑新書後集上卷四
　　立后妃
歴代事實淑哲(光武中興六宫稱號惟皇后/貴人明謹聘納詳求淑哲)憂勤(詩卷/耳内)
(有進賢之志而無險詖私謁/之心朝夕思念至於憂勤也)令德(帝登建嬪后必先令/徳内無出閫之言權)
(無私昵之授向使改正后妃/之制貽厥方來豈不休哉)徽音(詩思齊太姒嗣/徽音則百斯男)正淑
(前匡衡傳成帝即位衡上疏后夫人之行不侔夫天地/則無以奉神靈之統而理萬物之宜故詩曰窈窕淑女)
(君子好逑言能致其正淑不貳其操然後可以/配至尊而為宗廟主此綱紀之首王政之端也)窈窕(上/注)
有娀(前外戚傳夏之興也以塗山商之興也有/娀及有㜪周之興也以姜嫄及太任太姒)太姒(上/注)
降媯(堯典釐降二女于/媯汭嬪于虞云云)迎渭(詩大明大邦有子俔天之/妹文定厥祥親迎于渭造)
(舟為梁不/顯其光)配天地(唐韓瑗傳王者立/后配天地象日月)正宫闈(後漢皇后/序正位宫)
(闈同體/天王)卷耳無私(見前憂/勤注下)闗雎樂得(詩闗雎樂得淑/女以配君子)脩
教(桓彦範傳中宗復位上書戒帝曰詩以闗雎為始言/后妃為人闗雎之風行彤史之化脩隂教懿徳更為)
(内/助)幽閑(詩窈窕注后妃有闗雎之/徳是幽閑正專之善女)風之始(詩闗雎后妃/之徳也風之)
(始也所以風天下而正夫婦也闗雎樂得淑女以配君/子憂在近賢不淫其色哀窈窕思賢才而無傷善之心)
(是闗雎/之義也)政之端(見正/淑註)
前賢詩詞内訓(儀刑孚萬邦内/訓崇宫闈張華)穆清(徽音穆清風髙/義邈不追同上)貴
榮(貴榮參日月舉/世仰餘輝同上)教起闈房(理國先家道隂教/起闈房晉成公綏)二妃三
母(二妃齊有虞三/母翊周王同上)
起聮(椒房虚位上軫皇慈/寳冊戒期式資婦順)　(功成與子益延萬世之休/坤順承天首正六宫之本)
　　(儀虛中壺孰參協帝之圖/祥降上穹爰錫俔天之配)
　　(舜孝日隆允賴二嬪之助/周仁廣及亦資三母之賢)
　　(聖人有作追參堯舜禹之盛時/壺範增光上配姜任姒之至徳)
　　(天叙五典厥有大倫/詩首二南必取淑徳)
警聮(此三代正家之大本/實百王御世之宏規)　(夙夜警戒益嚴問寢之恭/思念憂勤更得審官之輔)
　　(永惟大學齊家之端先誠其意/推原春秋謹始之義以御于邦)
　　(人倫既正風既始于闗雎/王化攸基世自臻于麟趾)
結聮(燕至祀禖行慶則百男之祐/雞鳴問寢敢祝於萬年之休)
　　(維祺所介萬有嵗以方將/厥慶既覃百斯男而未艾)
　　(雞鳴之問龍樓班阻陪於百辟/闗雎之應麟趾化行被於二南)
　　皇后
歴代事實有正淑之行(前杜欽傳后妃有正淑之/行則後嗣有賢聖之君)無險
詖之心(詩卷耳后妃之志也又當輔佐君子求賢審官/知臣下之勤勞内有進賢之志而無險詖私謁)
(之心朝夕思念/至于憂勤也)能誦易(馬皇后能誦易好談春秋/楚辭尤善周官董仲舒書)從受
經(後鄧皇后傳入宫掖/從曺大家受經書)帥九賓(記月令仲春天子祠髙/禖后妃率九賓季春后)
(妃齊戒東鄉躬桑仲夏𧖟事畢/后妃獻繭分絲以為郊廟之服)行四教(晉禮志后妃躬/行四教尊崇師)
(傅服澣濯之衣化/天下以婦道也)節儉(通鑑長孫氏為皇后務/崇節儉服御取給而已)尊敬(詩/尊)
(敬師傅相/成之道焉)隂教(桓彦範傳中宗復位上書戒帝曰詩以/闗雎為始言后妃為人闗雎之風行彤)
(史之化脩隂教/懿德更為内助)懿德(上/注)女則(長孫皇后傳嘗求古婦人/事著女則十篇又論女言)
(漢之馬后不能檢/抑外家使與政事)婦道(詩葛覃躬儉節用服澣濯之衣/尊敬師傅則可以歸安父母化)
(天下以/婦道也)敬師傅(前/注)多子孫(詩螽斯后妃/子孫衆多也)進賢(無險詖/之心注)好
德(詩免罝闗雎之化行則/莫不好徳賢人衆多也)脱簪(上文注列女傳曰周宣/姜后齊侯之女也宣王)
(常卧晏起后夫人不出房姜后既出乃脱簪珥待罪於/永巷使傅母通言于王曰妾不才淫心見矣至使君王)
(失禮而晏起以見君王樂色忘徳敢請罪惟君王之命/王曰寡人之過夫人何辜遂勤政事成中興之名焉)
佩玉(後皇后傳夫人雞鳴佩玉去君/所康王后不然故詩嘆而傷之)
皇朝新事納后(哲宗選后宣仁垂簾一日簾中喻曰所/選百餘家皆以隂陽不合獨一家可用)
(復有二事未安一事女是庶出二事嫡母悍妬女半嵗/而逐其所生遂鞠於伯氏今以所生為母耶所養為母)
(耶劉摯曰以春秋傳言之大婦之子妾婦之子皆備采擇/以禮言之則必著外袓官氏况明徳皇后乃太祖在藩)
(邸時取以為妃非天/子納后故事上然之)嫁女(聞見録英宗於仁宗為姪宣/仁於光獻為甥自幼同養禁)
(中温成張妃有寵英宗還本宫宣仁還本宅温成竟無/子一日帝謂光獻曰吾夫婦老矣無子舊養十三滔滔)
(各已長朕為十三后為滔滔主婚使相嫁娶十三英宗/行第滔滔宣仁小字時宫中謂天子娶婦皇后嫁女云)
(蓋仁宗光獻以英宗/為子素定矣云云)正宫闈(聞見録章獻明肅劉太后/成都華陽人少隨父下峽)
(至玉泉寺有長老善相人謂其父曰君貴人也及見后/大驚曰君之貴以此女也盍進京師乎贈金百兩至京)
(師真宗判南京因張耆納后宫中帝即位為才人進宸/妃至正位宫闈聲滿天下仁宗即位以皇太后垂簾聴)
(政昔玉泉僧/已居長蘆矣)多才惠(本朝事實莊獻明肅劉后益州華/陽人父通后為蜀人龔美攜入京)
(為開封府人美以鍜銀為業真宗尹開封府美因鍜銀/得見真宗語之曰蜀婦人多才惠汝為我求一蜀姬美)
(因納后年十五寵幸專房太宗一日問乳母曰太子近/來容貌清瘦左右有何人乳母以后對上命去之太子)
(不得已置於殿侍張耆家未幾太宗晏/駕太子即帝位祥符五年立為皇后)
起聫(慶溢楓宸/禮成椒屋)　(位正坤元/光騰天極)
　　(輔佐儲闈功嘗叅于匕鬯/表儀内閫位初正于褘褕)
　　(聖子問安方極蘭陔之養/神孫正内肇新椒掖之華)立后賀皇太后
　　(輔佐勤勞允推賢於妃掖/儀刑中外爰作儷於宸居)
　　(金相玉册練吉日以陳儀/褕翟翬衣正長秋之命服)受册
　　(天歴在躬丕顯帝華之協/坤元正位允為王化之基)
中聫(天作之配/文定厥祥)　(善性懿恭/淑姿窈窕)
　　(人倫既正風正始乎闗雎/王化攸基世自臻於麟趾)
　　(唐虞盛際乃出一家父子之親/任姒徽音仍見三朝婦姑之法)
　　(謹雞鳴問侍之儀/傾龍衮因心之孝)
結聫(濟濟蹌蹌莫綴虞朝之俊乂/雝雝肅肅但歌周母之聲詩)立后賀太后
　　(詠思媚之詩益著徽音之美/播燕喜之頌因知受祉之多)
　　(歌二南之正始灼知風化之隆/祝萬夀之無疆坐閲雲來之盛)
　　皇太后
歴代事實周姜(詩思齊大任文王之母思媚周姜京室/之婦注言其徳行純備故生聖子也)
馬后(後馬太后紀詔曰吾為天下母而/自服大練食不求甘欲身率下也)三母(下/注)二妃(後/鄧)
(太后紀上考詩書有虞二妃周/室三母脩行佐德思不踰閾)絶奢淫(後劉毅上書曰/皇太后膺大聖)
(之姿體乾坤之徳齊蹤虞姬比跡任姒孝弟慈仁允恭/節約杜絶奢淫之源防抑逸欲之兆正位内朝流化四)
(海/)備徳行(見周/姜注)膺聖姿(絶奢/淫注)厲内職(唐順宗本傳莊憲/皇后生憲宗憲宗)
(内禪尊為太上皇后后謹畏深抑外家/無毫髪假貸訓厲内職有古后妃風)躬履節儉(後馬/廖傳)
(太后躬履節/儉而從簡約)性順柔雍(唐莊憲太后性仁順宫/中化其徳莫不柔雍)選重徳
輔太子(唐本傳憲宗懿安皇后郭氏汾陽王子儀之孫/生穆宗帝崩中人有為后謀稱制者后怒曰吾)
(效武氏耶今太子雖幼尚可/選重徳為輔吾何預外事哉)進夀禮如家人(唐穆宗貞/憲皇后蕭)
(氏生文宗文宗立上尊號曰皇太后初太和中文宗懿/安太后憲宗郭皇后居興慶宫寳歴太后穆宗王皇后)
(居義安殿后居大内號三宫太后開成中文宗正月望/夜帝御咸泰殿燃燈作樂迎三宫太皇后奉觴進夀禮)
(如家人/本傳)定策臨朝(鄧皇后紀承元十四年立為皇后殤/帝生始百日后迎立之尊后為皇太)
(后定策立安/帝日臨朝政)觀書采古(唐本傳太宗長孫皇后性儉約/服御取給則止益觀書采古婦)
(人事著女/則十篇)徽音(思齊詩太姒嗣/徽音則百斯男)尊號(唐正獻皇后傳正/獻皇后生文宗文)
(宗立上尊號/曰皇太后)允恭(見絶淫/奢注下)莊敬(思齊詩大任注/莊敬之大任)受經書
(後和熹鄧皇后傳尊為太后太后自入宫掖從曺/大家受經書兼天文算數晝省王政夜則讀書)多徳
政(同上元初五年劉毅以太/后多徳政欲令早有記注)抑外家(厲内/職注)正内朝(絶淫/奢注)
為盛天子訓(唐憲宗懿安皇后敬宗立號皇太后后乃/召江注嗣位是為文宗文宗謹孝事后有)
(禮武宗喜畋遊它日問后起居從容請曰如何可為盛/天子后曰毋拒直言毋納偏言以忠良為腹心此盛天)
(子也帝時好游畋還索臣下諫章閲之徃/徃道遊獵事因佩訓言自是稀畋遊事)有古后妃風
(見前厲/内職注)金根玉輅(輿服志太后皇太后法/駕六御金根車玉輅輦)璇宫椒房(拾/遺)
(記帝少昊母曰星娥處於椒房又漢官儀皇后稱椒房/以椒塗壁取其温辟惡氣也或云取椒聊蕃衍之義)
皇朝新事奬忠直(治跡統類乾興元年莊獻垂簾之政/十月己未太后附真宗神主于太廟)
(初太后欲具生平服玩如宫中以銀罩覆神主叅政吕/夷簡言此未足以報先帝今天下之政在兩宫惟太后)
(逺奸邪奬忠直輔導皇帝成就/聖德所以報先帝者宜莫如此)正宫闈(聞見録章獻明/肅劉太后成都)
(華陽人少隨父下峽至玉泉寺有長老善相人謂其父/曰君貴人也及見后大驚曰君之貴以此女也盍進京)
(師乎贈金百兩至京師真宗判南京因張耆納后宫中/帝即位為才人進宸妃至正位宫闈聲滿天下仁宗即)
(位以皇太后垂簾聴政/昔玉泉僧已居長蘆矣)盡母道(寳仁皇后嘗謂范純仁/卿父仲淹可謂忠臣在)
(章憲明肅垂簾惟勸章憲明肅盡母道及/仁宗親政勸仁宗盡子道可謂忠臣矣)輔聖徳(邵氏/聞見)
(録元符末徽宗即位有旨復哲宗元祐皇后孟氏位號/自瑶華徙居禁中時有論其不可者郡伯温力爭伊川)
(曰子之言得矣蔡京曽布相繼用事元祐皇后出居舊/宫者二十年金陷京師二帝北狩宗族盡徙獨元祐后)
(不預敵退羣臣請歸禁中垂簾聴政上即位/于宋輔成聖徳為多后崩謚曰昭燕聖獻)女中堯舜
(編年宣仁皇太后垂簾日登用一時耆舊復祖宗法每/有號令天下人謂之快活條貫華春稱為女中堯舜)
今世任姒(同上莊獻明肅劉太后垂簾時嘗命臣下曰/卿等當采擇前代文字可資孝養輔政治者)
(以備官家觀覽又以手書賜輔臣諭以臨朝願/治之意一時臣僚敬畏皆曰今世之任姒也)崑山玉
(聞見録章獻太后垂簾李宸妃薨章獻祕之欲宫人禮/治喪時宰相吕夷簡力爭章獻太后亦俛從其説後仁)
(宗尊宸妃為太后謚號章懿仁宗于洪福寺易梓宫后/玉色如生冠服如皇后時晏元獻撰章懿神道碑曰五)
(岳崢嶸崑山出玉四溟浩𣺌/麗水生金士大夫嘉其善)麗水金(同見/上注)此盛德事(元/祐)
(間三省言景祐七年李用和等改官移鎮恩例令髙氏/宋氏皆舉故事加恩太皇太后曰章獻垂簾初無此例)
(吕大防曰太皇太后以髙氏深抑畏如故事何后曰外/事恩澤方欲除損可又増長乎大防曰此盛徳事也)
持制不下(治平九年加宣徽北院節度使曹佾同平章/事上問韓琦琦曰陛下推恩元舅非私外戚)
(也遂降制太后/持其制不下)理家不預外庭(紹興十三年上曰數日/來太后趣行中宫之禮)
(朕乞太后降一指揮太后不/允曰我但理家事不預外庭)金匱藏書(太后疾太祖侍/藥太后曰汝萬)
(嵗後當以次傳之二弟則并汝之子亦獲安矣太祖/曰敢不如母教因召趙普於榻前為㨱書藏之金匱)母
以子貴(宣祖昭獻皇后杜氏太祖既即位拜后於堂上/衆皆賀后愀然不樂左右曰臣聞母以子貴今)
(為天子胡為不樂后曰吾聞為君難且天子者置身兆/庶之上若治得其道則此位可尊茍或失馭求為匹夫)
(不可得是為所憂也子其/勉之太祖再拜曰謹受教)社稷之福(杜太后問太祖曰/汝自知所以得天)
(下者乎上曰此皆祖考及太后餘慶也后曰不然政由/柴氏使幼兒主天下羣心不附故爾後周若有長君汝)
(安得至此汝後當傳位汝弟四海至廣/能立長君社稷之福也上曰敢不如教)
起聮(穆下靈辰/肇膺顯冊)　(皇圖嗣慶/瑶牒増輝)
　　(帝紬鳳檢方丕闡于上儀/聖儷龍樓用對崇于顯號)
　　(尊極重闈著徽音而奕世/禮行當宁衍顯號以聮編)上尊號
　　(燕處蘂宫致孫謀之永錫/鳳儀椒掖謹婦道之載傳)
　　(東朝隆養喜重慶之無疆/甲觀儲休見元孫之載誕)册皇孫
　　(坤元博載茂紀徽音/乾道丕承肇稱縟典)
　　(舉稀濶之典相承家法之傳/贊神聖之謨益顯徽音之嗣)
　　(堯父舜子増光虞典之書/文德武功推本思齊之聖)
　　(誕膺天命親承大寳之傳/潛受聖謨實出慈闈之懿)賀登極
　　(儀圖淑哲助掖聖明/命出庭闈慶綿宗社)
中聮(道光懿閫/休佑後人)　(神器不揺/景命有僕)
　　(再拜壓紐隂獨察其休符/五色補天衆莫知其妙用)
　　(自長門而登長樂法度無違/以太任而事太姜晨昏不懈)
　　(聮太極以尊居雖藏於密/儼四星之下照宜參厥華)
　　(闗雎之得淑女實為王化之基/雞鳴而至寢門共致色難之養)
　　(已開文定實占渭水之祥/尚友西真方侍瑶池之御)
　　(隂教齊家/坤元載物)　(恭儉由於身率/淵靜本乎性成)
　　(功配堯仁已弼成於與子/徳光文母復密佑於貽孫)　(子視羣生/母儀萬國)
　　(道允協于虞嬪/徳有光于文母)　(冲虚養性久參大庭之遊/燕翼貽謀坐享九州之養)
　　(凝姿端淑/毓徳幽閑)　(流周召勤儉之風/介黄老清靜之福)
　　(尊之至養之至益介夀祺/聞而知見而知莫不鼓舞)
　　(得其夀得其名靡聞專嚮/達於禮達於樂式著至和)
　　(周南王化之基儀于四海/明徳大練之服燕及六宫)
　　(寳老氏之儉慈率先九御/流闗雎之風化追配二南)
　　(内絶愆違思賢妃之儆戒/外嚴詖謁知臣下之勤勞)
　　(昔主饋在中已有求賢審官之德/今御簾于外復當托孤寄命之難)
　　(於呼艱哉克守常憲/亦既勤止惟懐永圖)
結聮(紀媯汭塗山之興幸窺簡牘/繼生民思齊之作尚播聲詩)
　　(敬祝母子萬年之夀/永觀本支百世之强)
　　(不但喜箕疇之福敷錫庶民/又將賦周頌之篇亦佑文母)
　　(跂西昆之綵仗分隔塵蹤/挹北斗之瓊漿徒形善頌)
　　(奉萬夀之玉趾莫踵外庭之賀/瞻五雲之金闕徒傾方岳之呼)
　　(仰貽謀有慶之孫重光若日/頌卜世無疆之福方至如川)
　　公主
歴代事實肅雝(詩何彼穠矣華如桃李/曷不肅雝王姬之車)孝睦(唐襄城公/主性孝睦)
(動循矩法諸公/主視為師式)給車服(萬安公主傳開元新制長公主/封戸二千帝妹戸千率以三丁)
(為限皇子王戸千公主半之左右以為過簿帝曰/使知儉嗇不亦可乎於是公主所稟不給車服)食租
賦(唐玉貞公主上言仍叨主第食租賦/誠願去公主主號罷邑司元宗不許)動循矩法(見孝/睦注)
使知儉嗇(見給車/服注)沁園(後竇憲傳以賤直請/奪沁水公主田園)湖陽(後宋/𢎞傳)
(湖陽公主/不諧矣)帝子(白氏六帖帝子/鼓瑟於湘水)王姬(詩何彼穠矣美王/姬也雖則王姬亦)
(下嫁于諸侯車服下王后一/等執婦道以成肅雍之徳也)梅粧(宋武帝女夀陽公主/人日卧於含章簷下)
(梅花落公主額上成五出之/花拂之不去自後有梅花粧)蘭陵(宋有公主/號為蘭陵)玉帶(白氏/六帖)
(太平公主則天后所生儀鳳中吐蕃請主下嫁后不欲/棄之夷乃真築宫如方士薫戒以拒和親事久之主衣)
(紫袍玉帶折上巾具紛麗歌舞帝前帝及后大笑曰兒紹/不為武官何故爾主曰以賜駙馬可乎帝識其意擇薛)
(尚/之)鐵簪(唐公主傳漢陽公主獨儉/常用鐵簪畫壁記入田租)事姑如母(襄成公主/太宗女下)
(嫁蕭詵有司營第辭曰婦事姑舅如事父母/異宫則定省闕止葺故第門列雙㦸而已)為子求郎
(後明帝紀館陶公主為子/求郎不許而賜錢十萬)擇配門閥(帝曰諸女嫁不時/而選尚皆由是厚)
(為財謝乃得遣吉甫自古尚主必謹擇其人江右悉取/名士獨近時不然帝乃下詔皆封縣主令有司取門閥)
(者配/焉)光豔天下(安樂公主下嫁武崇訓光豔動天下侯/王柄臣皆出其門嘗作詔箝其前請帝)
(署可帝笑從之與太平公主皆開府而主府官屬尤濫/皆出屠販納貲售官勑墨降斜封授之故號斜封官)
前賢詩詞歌舞平陽第(歌舞平陽第/園亭沁水林)沁水園中好物華
(平陽館外有仙家沁水/園中好物華李義山)席臨大女貴(席臨大女貴林/接近臣觀崔實)
警聫(爰練日以龜從/協告期於㕍奠)　(維蛇入夢祥實發於先期/奠㕍告期文甫成於外館)
　　(聖主察於人倫蓋將敷教/王姬重於出降所以睦親)
　　(謹所選尚燕及文母之慈/厚於送歸追成穆考之孝)
　
　
　
　
　
　
　
　
　
　
　
　
　
　
　
　翰苑新書後集上卷四
欽定四庫全書
　翰苑新書後集上卷五
　　誕皇太子
歴代事實為世嫡(成帝紀帝在太子宫/生甲觀畫堂為世嫡)立禖祝(枚臯傳/武帝春)
(秋二十九乃得皇子羣臣喜枚臯與東方朔作皇太子/生賦及立皇太子禖祝受詔所為皆不從故事重皇子)
(也/)燕禖(記月令仲春之月元鳥至至之日以太牢祠于/髙禖天子親徃后妃帥九嬪御乃禮天子所御)
(帶以弓䪅授以弓矢於髙禖之前注元鳥燕也髙辛之/世元鳥遺卵娀簡吞之而生契後王以為媒官嘉祥而)
(立其祠焉變/媒言神禖也)熊夢(詩斯干篇下莞上簟乃安斯寢乃寢/乃興乃占我夢吉夢維何維熊維羆)
(維虺維蛇大人占之/維熊維羆男子之祥)前星(晉天文志心三星天王正位/也中星曰明堂天子位前星)
(為太子後/星為庶子)彌月(詩閟宫無灾無害誕/彌厥月是生后稷)葛藟(詩葛藟綿綿/葛藟在河之)
(滸注葛藟生於河之涯得其潤澤喻王/之同姓得王之恩施以生長其子孫)椒聊(詩椒聊篇/知其蕃衍)
(盛大子孫將/有晉國焉)太任(詩大明篇大任/有身生此文王)姜嫄(詩生民篇后稷/生於姜嫄克岐)
(克嶷以/就口食)穆穆(詩假樂篇干祿百福子孫/千億穆穆皇皇宜君宜王)繩繩(螽斯篇后/妃子孫衆)
(多也云云宜爾子孫繩/繩兮宜爾子孫蟄蟄兮)儲宫(禮皇太子之立郊/告天地正位儲宫)甲觀(見/前)
(注/)吞日(漢景帝坐崇文閣上有丹霞起赤龍盤棟使王/夫人居之改為猗蘭殿旬日景帝夢神女捧日)
(以授王夫人夫人吞/之十四月而生武帝)流星(帝王世紀脩己見流星貫/昴又吞神珠而生大禹)
人生(文選李蕭逺述命論/黄河清而聖人生)卜士負(記内則國君世子生/接以太牢三日卜士)
(負之吉者宿齊朝服寢門外詩負之射人以桑弧蓬矢/六射天地四方保受乃負之凢接子擇日冡子則太牢)
事對(前星/彌月)　(熊夢/燕媒)　(穆穆/繩繩)　(葛藟/椒聊)　(積慶/重光)　(象燦前星/祥開繞殿)
起聨(髙禖錫羨列聖儲休/長嫡挺生三宫交賀)　(尊歸慈極生膺聖子之朝/秀毓仙源喜見神孫之誕)
　　(燕禖享徳方儲錫羨之祥/熊夢生賢克協㑹昌之運)　(成功與子退處廣廷/受祉生孫均懽寰宇)
　　(天命儲休誕啟神明之胄/人心歸徳於昭世嫡之𫝊)　(寳祐叢休/天支毓秀)
警聫(徳如堯帝祝多子于封人/聖若文王詠百男于詩雅)
　　(乃占我夢實多考室之祥/則百斯男克紹刑家之慶)
　　(功行積累既存不已之誠/子孫衆多斯錫無疆之祉)
　　(孫謀貽燕方儲垂裕之休/吉夢占熊允協俾昌之熾)
結聨(蟄蟄詵詵竊喜重輝之照/皇皇穆穆益知太極之尊)
　　(辰拱千官已見前星之勝耀/嵩呼四海共瞻南極之常明)
　　　皇太子
歴代事實視膳問安(記文王之為世子朝於王季日三/鷄初鳴而衣服至於寢門外問内)
(豎御者曰今日安否何如内豎曰安文王乃喜及日中/又至亦如之及暮又至亦如之其有不安節則内臣以)
(告文王文王色憂行不能正履王季復膳然後亦復初/食上必在視寒暖之節命膳宰曰末有原應曰諾然後)
(退/)撫軍監國(左閔二年晉侯使太子申生伐東山臯落/氏里克諫曰太子奉冡祀社稷之粢盛以)
(朝夕視君膳者也故曰冢子君行則守有守則從從曰/撫軍守曰監國古之制也夫帥師專行謀誓軍旅君與)
(國正之所圖也非太子/之事也師在制命而已)主震(易説卦主器者莫若長子/故受之以震又震卦不䘮)
(匕/鬯)承乾(宋謝莊太子表明/兩承乾元良作貳)星重(後明帝為太子樂辭曰/日重光月重輪星重輝)
(海重/潤)日近(晉明帝紀帝年數嵗元帝問長安與日孰逺/曰日逺它日大集客問之曰日近帝怪之何)
(乃異向者之言乎對曰舉首/見日不見長安帝益竒之)授經(後桓榮授/皇太子經)喜學(唐順/宗紀)
(立為皇太子為人寛仁喜/學藝重師傅見輒先拜)仁孝(前叔孫通傳髙帝欲易/太子叔孫通諫曰今太)
(子仁孝天下皆聞之陛下必欲廢適立庶臣願先伏誅/帝曰吾特戲耳通曰太子天下之本本一揺天下震動)
(奈何以/天下戲)英偉(韓賀即位表爰自主鬯春宫齒胄國學孝/友之美實形四方英偉之姿久動羣聴)
嗜魚(賈誼書太子發嗜鮑魚太公不與曰鮑/魚登俎豆豈有非禮可以養太子哉)乗馬(通鑑/本紀)
(太宗謂侍臣曰朕自立太子遇物則誨之見其飯則曰/汝知稼穡之艱難則嘗有斯飯矣見其乗馬則曰汝知)
(其勞逸不竭其力/則常得乗馬矣)鶴禁(漢宫闕疏鶴宫太子所居/凢人不得輒入曰鶴禁)虎闈
(選王元曲水詩序儲后睿哲在躬妙善居質内積英順/外發英華斧藻至徳琢磨令範言炳丹青道潤金璧出)
(龍樓而問寢入虎闈而齒胄愛/敬盡於一人光耀寵於四海)龍樓(前成帝為太子狀/好經書寛博謹審)
(初居桂宫上嘗急召太子出龍樓門不敢絶馳道上遲/之問其故以狀對上大恱乃著令令太子得絶馳道問)
(寢龍/樓)鶴駕(杜洗兵馬行鶴駕通宵鳳/輦備雞鳴問寢龍樓曉)哲王以為師(通鑑/太宗)
(紀上嘗作帝範十二篇以賜太子/又曰汝當更求古之哲王以為師)名儒以為傅(後班彪/傳彪上)
(言皇太子官屬宜博選名儒有/威重明通政亊者以為太傅)省侍膳食(後班彪傳舊/制天子湯沐)
(十縣設周衛交㦸省侍膳/食因坐東箱省侍膳食)習游道德(唐元稹傳太宗為/太子選知道徳者)
(十八人與之游而名髙/上古此習游之致也)萬邦屬心(北魏髙允傳國之儲/貳四海屬心言行舉)
(動萬邦/所則)四人為輔(前張良傳髙祖欲以趙王如意易太/子吕后使吕澤謀張良良請四皓令)
(太子以為客髙祖召戚夫人指示曰我欲/易之彼四人為輔然羽翼已成難動揺矣)賜以帝範(太/宗)
(紀上作帝範十二篇以賜太子曰君體建親求賢審官/納諫去讒戒盈崇儉賞罰務農閲武崇文目曰脩身治)
(國備在/其中)養成徳器(唐褚遂良傳臣謂皇子未冠者可且/留京師教以經學畏抑天威不敢犯)
(禁養成/徳器也)前星(前天文志心三星天/王位也前星為太子)少海(山海經元臯之/山南望幼海注)
(云幼海即少海也又職林并初/學記天子比大海太子比少海)
皇朝新事擇良善正人輔之(太宗常曰朕於諸子常加/訓厲所命僚屬悉良善之)
(士至於皂𨽻之輩皆朕自擇不欲令奸巧憸佞之人/在其左右至於諭東宫官且有當擇正人輔之以道)元
良箴(真宗天僖間作元/良箴以賜太子)資善記(祥符間又/作資善記)講書治國(孝/宗)
(在東宫講尚/書治國之要)訓之師保(神宗建儲以司馬/光吕公著為師保)文行為友(英/宗)
(擇張思恭韓維之徒為頴/王友皆文行兼全之士)記論入學(孝宗嘗曰文王世/子篇載太子入學)
(亊甚備可令有/司討論以聞)歌呼相慶(太宗以夀皇為太子百姓皆/合手加額歌呼相慶曰少年)
(天子/也)承華之誨(真宗作承華要略十卷/毎篇著贊以訓太子)中外相賀(嘉祐/七年)
(立英宗為皇太子入内行李蕭然但/有書數厨而已中外聞之而相賀)面戒戲笑(長編祥/符九年)
(詔築室于元符觀南為皇太子就學之所名曰資善上/作記刻石堂中命楊寰玉為伴讀仍面戒不得於堂中)
(戲笑及陳/弄玩之具)
前賢詩詞聖賢仁孝况生知(李劉文禮樂詩書俱習/慣聖賢仁孝况生知)淵
黙雷聲匕鬯尊(同上江清淮晏干戈/息淵黙雷聲匕鬯尊)前星色正光芒逺
(前星色正光芒逺/少海波澄潤澤均)真將三代齊長久(真將三代齊長久/願聴長沙賈誼言)
曉瞻金輅問龍樓(並同/上)
起聮(誕膺丹詔/肇建青宫)　(涣膺寳冊/光啓儲闈)
　　(朱邸飛榮方日騰於茂實/青宫正符殆天胙於元符)
　　(入奉慈顔見聖子神孫之相繼/系隆休緒知重規疊矩之無窮)
　　(選徳承祧早正東儲之位/涓辰受册聿新聖代之儀)
　　(覆載凝符/元良主鬯)　(恩覃少海之波/象著前星之曜)　(應北極一星之曜/占少微副主之祥)
中聮(天開地闢已開再造之期/海潤星暉於赫重光之瑞)
　　(離明震豫知帝緒之無疆/海潤星輝戴吾君之有子)
　　(基本是圖允協元良之望/禮文具舉益隆中外之瞻)受册
　　(承華鶴禁之嚴邦家有奉/問寢龍樓之䆳子職無慙)
　　(赤社苴茅已増强於建屏/震方主器遂協吉於繼明)建王
　　(姿凝玉采/譽振金聲)　(喜萬邦之有賴/知三代之能長)
結聨(少微炳曜旁輝執㦸之躔/綴路蕆儀徒想臨軒之禮)
　　(諒日月之重輝既光昭於儲極/歌江漢之萬夀用宏對於王休)
　　(元良天下之本既備典儀/正始王化之基更形歌頌)立太子賀皇后
　　建儲
歴代事實邦本(順宗實録萬邦/之本屬於元良)國棟(國語晉語太/子國之棟也)主器
(易序卦主器者莫若/長子故受之以震)承祧(南史梁武帝立昭明太子詔/曰元良之寄有國莫先自昔)
(哲后莫不立儲/植嫡守器承祧)儲君(公羊僖公五年公及齊侯㑹注文/當世父位儲君嗣主不可以諸侯)
(㑹之又記郊特牲/天子之元子士也)副主(見上/文注)鶴禁(漢宫闕疏曰鶴宫太/子所居凢人不得輒)
(入故曰/鶴禁)龍樓(成帝本紀上嘗急召太子/出龍樓門不敢絶馳道)克哲克明(梁武/帝詔)
(非克哲克明允文允武豈能荷神器之重嗣龍圖之尊/晉安王徳行内敏威惠外宣羣后歸之率土宅心元良)
(之寄有國莫先哲后莫/不立儲植嫡守器承祧)以長以貴(後光武紀注公羊傳/曰立嫡以長不以賢)
(立子以貴/不以長)君之適(玉藻世子自名擯/者曰寡君之適)王之貳(榖梁僖五/年公及齊)
(侯㑹王世子于首戴及以㑹尊之也何尊焉王世子云/者唯君之適也云可以重之何重焉天子世子世天下)
(也秋八月諸侯盟于首戴尊王世子而不敢與/盟也尊王世子于首戴乃所以尊天王之命也)尊宗廟
(前文帝紀有司請蚤建太子所以尊宗廟也有司曰豫/建太子所以重宗廟社稷不忘天下也古者商周有國)
(治安皆千嵗有天下者莫長焉用/此道也立嗣必子所從來逺矣)重社稷(唐遜皇帝傳/睿宗將建東)
(宫以子憲嫡長而楚王有大功故以不定憲辭曰夫/儲副天下公器時平則先嫡國難則先功重社稷也)青
葢車(後輿服皇子為/王錫青葢車)朱明服(唐肅宗紀立為皇太子有/司行冊禮其儀有中嚴外)
(辨其服絳紗太子曰此天子禮也乃下公卿議蕭/嵩等請改外辨為外備絳紗衣為朱明服乃從之)前星
(晉天文志以三星天王正位也中星明/堂天子位前星為太子後星為庶子)少陽(梁簡文帝/上昭明太)
(子表正少陽之/位主承祧之則)日重光(崔豹古今注明帝時為太子樂/府辭曰日重光月重輪星重暉)
(海重/潤)天授聖(後郎顗傳故天授/以聖子成王是也)出震(震卦出可以守宗/廟社稷又易説卦)
(震為/長子)承乾(宋謝莊太子謝表明/兩承乾元良作貳)天下之本(前叔孫通傳/髙帝欲易太)
(子叔孫通諫曰今太子仁孝天下皆聞之陛下必欲廢/嫡立庶臣願先伏誅帝曰吾特戯耳通曰太子立國之)
(本本一揺天下震/動奈何以天下戲)元良之寄(見克明/克哲注)慈仁(成帝詔定陶/王欣於朕為)
(子慈仁孝順/立為皇子)賢德(唐李林甫傳古者/立儲君必先賢徳)
皇朝新事選聡明剛正之材(治跡統類嘉祐中司馬光上/疏請建儲后伏望陛下深念)
(祖宗艱難之業斷自聖志昭然勿疑遴選宗室之中聪/明剛正孝友仁慈有賢材可喜者使攝居儲貳之地以)
(俟皇嗣之生退居藩服儻未欲然且使之輔政/或典宿衛或尹京邑亦足以慰鎮安天下之心)繼宗廟
社稷之重(至和元年上春秋髙未有繼嗣皇祐末太常/博士張述上書曰夫生民之命繫於宗廟社)
(稷之重而以繼嗣為本匹夫匹婦有百金之産/猶能定謀托後事出於素况於有天下者哉)錄皇子
以慰羣情(同上嘉祐二年八月翰林學士歐陽脩以兖/國公主出降因言臣愚以為宜因此時出言)
(聖意於宗室之中選材賢可喜者録以為皇/子其出入左右問安視膳亦足以慰恱羣情)擢宗室以
備儲位(三年春太常博士吴及上疏陛下以海宇之廣/宗廟之重而根本未立四方無所係心上下之)
(憂無大於此宜發聖/斷擢宗室以備儲位)係人心(嘉祐中御史趙抃上疏曰/伏覩陛下聖體違豫中外)
(人心莫不揺動賴宗廟社稷之靈天地神明之祐宸躬/浸康然猶上有謫見之天殆無虚月陛下皇嗣未立人)
(心未有所係垂厥祥異欲陛下深思/逺慮亟有所為而就也並治跡統類)塞天變(嘉祐元年/京師自五)
(月大雨不止冐城郭壊廬舍諸路亦奏水灾詔羣臣言/闕失知諫院范鎮言天變之發本於儲貳之位虚乞以)
(臣前一章降付執政大/臣速為裁定以塞天變)為萬世之計(嘉祐七年皇子以/肩輿入内初皇子)
(稱疾固辭孟陽入見曰主上察知太尉之賢時英宗居/父制起復前左衛大將軍岳州團練使叅以大人之助)
(乃發徳音太尉獨稱疾堅卧其賢安在皇子曰非敢邀福/以避禍也孟陽曰太尉事兩宫以父母中外所聞主上)
(為萬世計而立為子矣今固辭不拜假如得請而歸藩/豈得宴安無患乎皇子撫榻而起曰吾慮亦及此遂與)
(宗諤等同入内良賤不滿三十口行李蕭然無/異寒士有書數厨而已中外聞之相賀並同上)係四方
之心(見擢宗室以/備儲位注)選遴宗室(見前選聡明/剛正之材注)教育宫闈(治/跡)
(統類嘉祐中趙抃上疏陛下斷宸衷發誠意擇用宗室/賢善子弟或教育宫闈或封建任使左右以良士輔導)
(以正人磐石維宗根本深固有/是二者惟陛下以至公垂擇焉)
事對(儲君/副主)　(衍慶/貽謀)　(主器/承祧)　(紹皇基/隆國本)　(君之適/王之貳)
　　(尊宗廟/重社稷)
起聨(王道休明慶延卜世/儲闈登建義重承祧)　(事重承祧端出聖人之孝/國先立本實係天下之心)
　　(皇圖申衍方垂億載之休/儲禁宏開式表重輪之象)
　　(王言如綸睿發九重之斷/長子主器式符萬國之心)
　　(儲闈早正茂隆不拔之基/册寳方新昭示無疆之慶)
　　(有天下傳於子既啓重華/受帝祉施於孫更躋貳極)
　　(英主守文協重華於盛旦/元儲繩武開洊震之休符)
　　(濬哲重華早嗣升於天位/元良作貳亟肇正於春宫)
　　(夀考萬年葢莫尊於聖父/本支百世在早正於元良)　(冊寳備成/儲闈丕闡)
警聫(天為父道震一索而得男/日乃陽宗離重明而麗正)
　　(承祧主鬯雖沿繼世之夏商/定志僉謀蓋本同時之堯舜)
　　(前星垂曜益増拱極之輝/少海澄波深廣漏泉之澤)
　　(惟基圖是念期措泰山之安/以社稷為懐將傳萬世之永)
　　(承祧最重知仁孝之夙聞/主器匪輕擇傅師而日就)
　　(眷命攸歸兼與子與賢之懿/頌聲所播賡重輝重潤之章)
　　(祥開上象共仰前星之輝/澤浸中區更沾少海之潤)　(人倫既正/國本不揺)
　　(昭哉知子之明/斷矣建儲之早)　(此巍巍蕩蕩之功/在繼繼承承之統)　(若古有訓/惟斷乃成)
　　(切惟累洽之朝/莫重元良之佐)
結聨(辰居星拱阻趨上夀之班/海潤山輝願獻無疆之頌)
　　(仰貽謀有慶之孫重光若日/頌卜世無疆之福方至如川)
　　(慶襲無疆竊喜出觴之定/功收不宰益知太極之尊)
　　(望闕神馳阻上漢觴之夀/祝釐手舞卜逾周厯之長)
　　皇子冠禮
歴代事實嘉事(冠者禮之始也嘉事之重者也是故古/者重冠故行之於廟行之於廟者所以)
(尊重/事也)元服(杜佑通典漢改皇帝冠為加元/服惠帝加元服用正月甲子)皮弁(加冠頌/孟懿子)
(曰三王之冠其異何也孔子曰/三王共皮弁素積委貌周道也)章甫(記儒行孔子曰丘/長居宋冠章甫之)
(冠/)告神(左襄九年疏冠是嘉禮/之大者當祭以告神)祭祚(曽子問冠掃/地而祭于祚)三加
(南史隠逸傳阮孝緒年十五冠父彦之謂曰祭祚彌尊/人倫之始宜思自勉以芘下躬答曰願迹松子於瀛海)
(追許由/於空谷)一獻(儀禮冠禮篇冠者立於西階東南面賓客/請禮冠者見兄弟兄弟再拜冠者答拜入)
(見姑姊如見母乃易服奠䞇見于君遂以䞇見鄉大/夫鄉先生乃醴賓以一獻之禮主人酬賓束帛云云)舉
動之節(左襄九年疏國君無故不徹垂故有金石之樂/行冠禮之時為舉動之節冠必在廟故先君之)
(祧處/之也)昭明之服(杜佑通典昭帝冠辭曰陛下摛著先帝/之光輝以承皇天之嘉祐奉仲春之吉)
(辰普尊大道之郊域秉率萬福之丕靈始加昭明之服/推逺冲孺之幼志積藴文武之就德肅勤髙祖之清廟)
(六合之内靡不/䝉福承天無極)尊人倫(見三/加注)象天數(禮外傳人君年十/二而冠象天數也)
(注天十有二嵗嵗星/行十二年一終也)敬名(郊特牲適子冠於阼以著代/也醮於客位加有成也三加)
(彌尊喻其志也可冠/而字之敬其名也)芘躬(見三/加注)嘉禮(唐志四曰嘉禮皇/帝加元服告於天)
(地宗廟祝曰夀考/維祺以介景福也)成人(國晉語趙文子冠見欒武/子曰美哉成人在始戒之)服備
(冠義故冠而後服備服備而後容體正顔色齊辭令順/故曰冠者禮之始也是故古者聖王重冠古者冠禮筮)
(曰筮賓所以敬冠事敬冠事所/以重禮重禮所以為國本也)禮始(見服/備注)介景福(見嘉/禮注)
正容體(見服/備注)
警聨(天臨祕殿俯觀展采之容/星拱大庭咸覩巍冠之美)
　　(聖主察於人倫蓋將敷教/男子重於冠禮所以正身)
　
　
　
　翰苑新書後集上卷五
欽定四庫全書
　翰苑新書後集上卷六
　　改元
歴代事實順天(郎顗傳對陽嘉初復欲改元據何經典/其以實對顗曰方春東作布德之元陽)
(氣開發養導萬物王者因天視聴奉順時氣宜務崇温/厚導其行令是知令變常而善可以除灾變常而惡必)
(能致異今年仲竟來年入季仲終季始/歴運變改故可改元所以順天道也)正厯(賈逵傳曰/陛下改元)
(正厯垂/示世則)始年(春秋隠元年疏君之/始年必書曰元年)立號(公羊隠元年注/惟王者改元立)
(號/)建元(漢武帝紀/建元元年)始起(上文注上古帝王未/有年號始起於此)長星見(元/光)
(元年注以長星/見故為元光)更始(元朔元年注朔猶始/也言更為始初也)獲白麟(元狩/元年)
(注獲白麟因/改元曰元狩)得寳鼎(元鼎元年注得/寳鼎因是改元)封泰山(元封元年/注始封泰)
(山故/改元)太初(太初元年注初用夏正以正/月為嵗首故改元為太初也)天漢(天漢元年/注大雅有)
(雲漢詩美宣王遇旱脩/德而致雨故改為年號)太始(太始元年注言蕩滌天/下與民更始故以冠元)發
號(終軍傳獲白麟終軍對曰宜因昭時令日改定告元/苴白茅於江淮發嘉號於營丘以應緝熈由是改元)
(為元/狩)天鳳(昭帝紀天鳳元年注二年/中鳯凰比下於是冠元)神爵(宣帝紀神爵/元年注前年)
(神爵集長樂/宫故改年)體元居正(春秋隠公元年春王正月注隠/公之始年周王之正月也凢人)
(君即位欲其體元以居/正故不言一年一月也)物所從始(前董仲舒傳謹按春/秋謂一元之意一者)
(萬物之所從始也元者辭之所謂大/也謂一為元者視大始而欲正本也)氣之始(唐劉蕡策/元者氣之)
(始也春者嵗之元也春秋/以元加于嵗以春加于王)
皇朝新事神靈感召(真宗朝咸平六年議改元中書上/三號上曰朕不欲過取美名惟景)
(德之號可也所議未決因以三號納器中以/此決疑復得景徳二字豈非神靈感召乎)元豐紀年
(熈寧末神宗欲改元近臣擬美成豐亨以進上指美成/曰犬羊帶戈不可又指亨字曰為子不成可去亨而加)
(元遂以元豐/紀年出麈史)天聖改元(仁宗即位改元天聖時章獻臨/朝時撰號者取天字於文為二)
(人以謂天聖者以尊太后也三十年改元/明道又得於文日月並也與二人之意同)勿用舊號(建/隆)
(四年議改元上謂宰相曰勿用舊號於是改乾徳他日/帝見内人鏡背有乾德四年鑄字上曰安得四年鑄問)
(學士陶穀穀曰偽蜀時年號也宫人/故蜀王時人帝於是益重儒者云)改寳元為康定(仁/宗)
(改元明道無何以犯契丹主耶律明記諱改曰景祐後/改寳元時趙元昊以河西叛改姓元氏朝廷惡之改曰)
(康/定)取慕商周(開禧四年詔取商宗嘉靖之言暨周王耆/定之義用光嗣典咸迓休祥其以今年為)
(嘉定/元年)尊朝廷(紹興五年詔親君子逺小人慶厯元祐所/以尊朝廷也省刑罰薄稅斂慶厯元祐所)
(以惠天下也朕掇/取美號因以改元)錢文書號(國朝錢文背書年惟開寳/寳元以二寳字書曰皇宋)
(二/元)
事對(正厯/體元)　(順天/奉時)　(立號/更始)　(白麟/黄龍)　(元鳳/神爵)　(考三統/法五始)
起聨(光膺堯禪既紹帝圖/茂對夏時聿新年紀)
　　(舜中允執聿嚴一二日之幾/周命維新更卜千萬年之運)
　　(握符御極親承神器之𫝊/發號改元茂對王春之首)
　　(行㑹通之禮肇三嵗之明禋/下寛大之書新一元之美號)
　　(聖人相受光開御極之符/明詔下頒肇舉改元之典)
　　(聖德重光誕膺神器/王言施命肇易新元)　(重明麗正方光揖遜之𫝊/改定吉元併法興淳之懿)
　　(受禪法宫丕承天序/更元正朔仰合帝心)
警聨(天作髙山億萬年而不拔/龍飛白水二百載以中興)
　　(膺籙受圖接藝祖鴻基之統/廣聲繼代遵上皇燕翼之謀)
　　(承命紹開偉文謨之丕顯/重熈累洽章舜徳之誕敷)
　　(正次王王次春開鴻禧于有永/聖法天天法道標鳯厯于無疆)
　　(神筴周而復始已卜延洪/祖宗傳之無窮方資潤色)　(璿璣黙運/玉厯告新)
　　(兼舉鴻名之懿/一標鳳紀之新)　(祈來年于天宗載昭國是/卜正月之朔旦大聳民瞻)
　　(惟建隆紹興之始/過開元貞觀之時)
結聨(受四海之圖阻趨朝賀/賜十行之札敢布王言)
　　(鳳厯告新喜對吏民而鼓舞/龜圖益固允為風俗之權輿)
　　(阻趨禁闕陪表年首事之書/樂與吏民副厲精更始之意)
　　(王春受四海之圖雖阻造庭之列/天子接千嵗之統欣逢過厯之期)
　　元㑹
歴代事實慶㑹(南史元正慶/㑹國之大體)受朝(張齊賢傳今元日通/天宫受朝有司遂讀)
(時令布政/古之禮也)景福惟新(禮樂志皇帝受羣臣朝賀曰元正/首祚景福惟新陛下與天同休臣)
(等謹上千秋萬嵗夀制曰/履新之慶與公等同之)漢儀(晉禮志漢儀有正㑹禮/正旦夜漏未盡七刻鍾)
(鳴受賀公侯以下執䞇來庭/二千石以上升殿稱萬嵗)受圖籍(班固東都賦春正/三朝㑹同漢京天)
(子受四海之圖籍/膺萬國之貢珍)陪朝賀(後禮儀志正月元旦天子幸/徳陽殿臨軒公卿郎將大夫)
(百官各陪朝賀屬/郡計吏皆覲庭燎)藩國奉聘(東京賦孟春元日藩/國奉聘要荒來賀)獸樽
(正旦元㑹設白獸樽於殿廷/能獻直言者則發此樽飲酒)晨賀(夜漏未盡七刻謂之/晨賀晝漏上三刻百)
(官奉夀酒/謂之畫賀)萬國咸亨(傅𤣥朝㑹賦定元正之嘉㑹萬國/咸亨各以其職羣后德遜海内來)
(同獻贄奉璋/人肅其容)庭燎(先正一日有司各宿設夜漏未盡七/刻羣臣集則庭燎起火上賀如臨軒)
(儀/)正旦大㑹(正旦大㑹行禮歌聲/龍曜宸極鍾振泰清)文物充庭(禮儀志隋/梁間元旦)
(㑹禮明庭燎/設文物充庭)設華燈(晉禮志元㑹文昌殿/用漢儀又設百華燈)雪瑞(南本紀/正月朔)
(華雪降散為六/出上恱以為瑞)百福(晉樂志上夀秦介雅歌百/福四象初萬夀三元始)夏正(夏/正)
(肇旦周物/充庭同上)慶夀(慶隨百禮合夀/與三朝升同上)百華照曉(百華照曉千/門洞晨同上)
讀令布政(見受/朝注)羔贄(晉禮志漢以髙帝十月定正旦為/嵗首至武帝改用夏正然每月朔)
(朝至於十月朔猶常饗㑹其儀夜漏未盡七刻受賀及/䞇公侯璧中二千石羔千石六百石㕍四百石以下雉)
(三公奉璧上殿百官受賜/宴享大作樂如元正之儀)嘉㑹(晉傅𤣥朝㑹賦考夏后/之遺訓綜商周之典制)
(采秦漢之舊儀/定朝元之嘉㑹)獻贄奉璋(見萬國/咸亨注)太極殿(唐禮樂志元/正受羣臣朝)
(賀而㑹前一日尚舍/設御幄于太極殿)說經奪席(後漢本傳正旦朝賀光/武令羣臣能説經者更)
(相詰難義有不通輒奪其席以/益通者戴慿遂奪五十餘席)中華門(晉禮志咸寧注/元正賀朝畢又)
(賀皇后從雲能來中華門入詣東閣下便坐漏未盡七/刻百官及受䞇郎官已下至計吏皆入立其次其陛衛)
(皆如/臨軒)排正仗(元日天子受朝賀謂之排正仗冬至謂之/排冬仗百官皆依朝服如大禮祭祀太常)
(作雅樂賀畢百官以次就坐酒五行太常以樂侑食凢/燕享而朝服古樂惟冬正㑹為然如不受賀則請東上)
(閣門拜表而已/出風土嵗時記)
名賢詩詞祥煙雉扇開(薛逢元日觀仗詩曈曈初日/照樓臺漠漠祥煙雉扇開)天
臨玉几(天臨玉几班初合日/照金雞仗欲囘同上)日照金雞(上/注)佳氣滿樓臺
(更傍紫微瞻北斗上/林佳氣滿樓臺同上)星駐冕旒(薛逢詩星駐冕旒三殿/曉露翻珠翠六宫來)
山呼聖夀(山呼聖夀煙霞動/風轉旂章鳥獸囘)萬方懽抃(欲識皇恩無逺/近萬方懽抃一)
(聲雷并/同上)休氣氤氲(歐陽詹元日陪早朝詩和風彷/彿樓臺曉休氣氤氲天地春)千官
喜(楊巨源元日詩天顔入曙/千官喜日色迎春萬物知)賜辛盤(丁謂元日立春詩/戴歸雙綵勝就賜)
(五辛/盤)玉署金鑾(同上相思邈霄/漢玉署通金鑾)吉日惟良(選曺子建元/㑹詩初嵗元)
(祚吉日/惟良)獻賀帝里(方干詩軒車欲識人間/盛獻賀須來帝里看)樺燭(盧延遜/新嵗朝)
(賀詩元日燕脂/色朝天樺燭香)寳馬占堤(薛逢元日觀仗詩寳馬占堤/朝闕去香車爭路進名來)
事對(漢儀/晉禮)　(羔䞇/獸樽)　(考圖籍/來玉帛)　(獻䞇奉璋/受圖膺貢)
起聨(接千嵗之統方啟昌期/盛九賓之儀又朝獻嵗)
　　(正上下之則講元㑹以尊王/見天地之情慶人正而協紀)
　　(元㑹蕆儀仗入龍樓之曉/孟陬占象厯新鳳紀之編)
　　(春入東郊協四方之正朔/星環北極拜萬國之衣冠)
　　(七政旋觀爰接龍杓之宿/三儀交泰重頒象魏之春)
　　(端月紀辰載履夏時之正/條風獻節俶觀春亊之新)
警聮(嵗月日時於焉先正/聲名文物粲若可觀)　(乗乾之健/凝鼎之新)
　　(適因頒厯之初/肆舉受圖之舊)　(始初之政應天地之發生/寛大之書繼祖宗之温厚)
　　(樞永無疆/命隆有僕)　(辟象魏以頒常/履春期而謹始)
　　(孝備愛欽洽三宫之和氣/書頒寛大翔四海之仁風)
　　(秉震執䂓令適更於三朔/受圖膺貢慶溥及於萬民)
結聮(慶五百載之符適遭盛世/上千萬年之夀敢效微誠)
　　(戮力同心永惟春秋五始之義/拜手稽首敢奏天子萬年之詩)
　　(側聴遒人誓究心於職業/更諧農扈期畢力於耕耘)
　　(拜手稽首詩歌周雅之萬年/數貢考圖願見漢家之一統)
　
　
　
　
　
　
　
　
　
　
　
　
　
　翰苑新書後集上卷六
欽定四庫全書
　翰苑新書後集上卷七
　　元旦(附立春/)
歴代事實夏寅改正(記大傳疏正謂年首朔謂月初周/子商丑夏寅是改正也周夜半商)
(雞鳴夏平旦/是易朔也)周物充庭(晉樂志夏正肇/旦周物充庭)履端(晉熊逺以/元旦為履)
(端/)更始(記月令嵗/且更始)朔旦(大禹謨正月朔/旦受命于神宗)端月(玉燭寳典/正月為端)
(月/)月吉始和(禮天官正月之吉始和布治於邦/國都鄙乃垂治象之法于象魏)元正肇
祚(晉何充賀正/元正肇祚)元節(晉傅𤣥妻元正/詩元正改令節)年幡(以鴉青紙或/絹剪四十九)
(小幡為一幡或以家長年齡數/戴之或貼於門楣出嵗時記)微陽(白虎通正月謂之/三微月陽氣始動)
(微而/未著)首祚(王羲之月儀書曰日徃月來元正首祚太/簇告辰微陽始布罄無不宜和神養素)頌
椒(晉劉溱妻元日獻椒花頌曰美此英/莖爰揉爰獻聖容映之永夀於萬)爆竹(荆楚嵗時/記元日庭)
(前爆竹以辟/山厲惡鬼)日徃月來(見首/祚注)禮具樂舉(沈約宋書開元/首正禮具樂舉)
絲雞(金門嵗節日洛陽人家正/旦造絲雞蠟燕粉茘枝)綵雀(邯鄲人以正朝獻雀/于趙王而綴以五)
(綵王大恱由叔以告子順子順/曰正朝放之求有生也初學記)月正(書舜典月正元/日格於文祖)嵗
朝(前禮樂志正月/一日為嵗朝)時之元(玉燭寳典其一日為元日亦/云正朝亦云三元亦云三朔)
(注嵗之元時/之元月之元)嵗之朝(前禮樂志正月為嵗/之朝日之朝月之朝)頌松柏(風俗/記正)
(旦楚人上/松柏頌)飲屠酥(元日祓除不祥之具如桃枝松枝葦/索磔雞之類是也飲屠酥酒所以祓)
(瘟禳惡其法必自幼飲何也董勛曰少者得嵗故先酒/賀之老者失嵗故後與酒從少至老東坡有最後飲屠)
(蘓之句出/韻語陽秋)
名賢詩詞序開新厯(丁謂元日詩四序開/新厯三光肇載陽)椒花頌(同上/即席)
(椒花頌延/年柏葉觴)閶闔臨黄道(楊巨源元日觀潮詩閶闔逈/臨黄道正衣裳髙對碧山垂)新
舊桃符(何惟賢詩桃符新舊休/相笑更有明年獻嵗人)柏酒(周庾信正旦䝉趙/王賚酒詩柏酒隨)
(銘/至)新陽(唐温庭筠元日/詩新陽入室温)獻羽觴(晉荀勉元旦㑹王公上/夀酒三言詩踐元辰延)
(顯融獻羽/觴祈令終)辛盤(庾肩吾詩聊開柏/葉酒試奠五辛盤)圖鷰(同上金簿/圖神鷰)磔雞
(丁謂詩天和無蠣/惡何用磔雞禳)斗柄囘(唐歐陽詹元日詩/斗柄囘來嵗之時)花樹猶緘
緑(丁謂元日詩花樹猶/緘緑池氷未放寒)紅縷堆盤(蘇東坡元日詩堆盤/紅縷細茵蔯巧與椒)
(花兩/間新)梅花(劉潛夫元日詩未將柏子/簪新嵗且與梅花叙隔年)景色呈新(庾亮詩/年光悲)
(擲舊景色/喜呈新)年入手(白樂天答李中丞兼寄元微之憑鶯/傳語與李六倩鶯將書寄元九莫嗟)
(一日日催人且/貴一年年入手)
　　立春
歴代事實青圭(禮春官以青/圭禮東方)蒼精(上文注禮東方以立/春謂蒼精之帝太昊)
(勾芒食焉圭銳/象春如物初生)條風至(易通卦曰立春條風至/注曰條達萬物之風)葭灰飛
(立春之日取宜陽金門竹為管河/内葭草為灰以候陽氣出玉泉記)傳絲菜(杜立春詩菜/傳纎手送青)
(絲/)剪綵花(唐中宗紀立春日宴别殿/内出剪綵花令學士賦之)敬始謹微(漢禮儀/志立春)
(之日下寛大書曰制詔三公方春東作/敬始謹微動作從之退□殘進柔良)行慶施惠(禮月/令先)
(立春三日太史謁之天子曰某日立春盛徳在木天子/乃齊親帥三公九卿諸侯大夫以迎春於東郊上反還)
(命相布德和令行/慶施惠下及兆民)綵勝(立春之日士夫之家剪綵為小/幡謂之春幡或懸於佳人之頭)
(或綴於花枝之下又剪為/春蝶春燕春勝以為戲)繡楣(見後詩詞/花牋注)蒼帝(禮春官/注禮東)
(方以立春/謂之蒼帝)青陽(後祭祀志立春之日迎春于東郊車旗/服飾皆青歌青陽八佾舞雲翹之樂)
招揺東指(元魏黎季明書招揺/東指天下皆識春)農祥晨正(國語曰農祥/晨正注曰農)
(祥房星也晨正謂麗/見南方立春之日也)鞭春牛(立春前一日開封府進春/牛入禁中鞭春開封祥符)
(兩縣置春牛於府前至日絶早府僚打春府前百姓皆/買小春牛又漢禮儀志云立春之日施土牛耕人于門)
(外以示兆民出/東京夢華録)剪綵燕(見綵/勝注)
名賢詩詞佩左符(劉旦立春詩紫宸拜賜鳴/雙笏皂蓋頒春佩左符)綵燕(曺松/詩綵)
(燕表/來春)綵幡新剪(韋莊立春詩雲圃乍開紅/菜甲綵幡新剪緑楊枝)紅菜甲(上/注)花
牋(慇懃欲駕宜春曲/題與花牋帖繡楣)春蟲(李逺立春詩釵斜穿/綵燕羅薄剪春蟲)玉燭獻
嵗(王欽若元日立春詩須知堯厯初釐正玉/燭初從獻嵗來又曺松詩玉燭傳佳節)宜春(王珪/立春)
(内帖子年年宫殿/裏寳字帖宜春)臘盡星囘(曺松立春詩臘盡星/囘次寒餘月建寅)梅花
柳色(同上梅花將柳/色偏思越鄉人)翠管銀鈎(東坡元日詩翠管銀鈎/傳好事金花綵勝作年)
(新/)金花綵勝(上/注)春衣(東坡詩邊庭無事羽書稀閑遣詞/臣送小詩共助至尊歌喜事今年)
(春日得/春衣)春盤(同上愁聞塞曲吹蘆/管喜見春盤得蓼芽)
事對(履端/更始)　(柏酒/椒盤)　(嵗元/朔旦)　(甘祚/始和)　(夏寅改正/周物充庭)
起聮(人時敬授肇新一嵗之元/聖夀無疆益衍萬年之慶)
　　(乾坤為泰喜二氣之交通/三王次春大一人之謹始)
　　(堯授舜舜授禹方瞻離麗之明/正次王王次春茂集履端之慶)
　　(玉儀改度適丁五始之元/黼座當陽勉慰萬民之望)
　　(正月之吉始和治布周官之象/千嵗可坐而致禮稱漢殿之觴)
　　(正歲初吉氣迎萬寳之新/端月始和禮謹三朝之始)
　　(道妙混成太極著兩儀之本/天端更始王朝受萬國之歸)
　　(乾坤開闢/日月光華)　(月吉始和/天休滋至)
警聮(新以又新德固純而不已/朔而復朔基永保於無窮)　(星龍易次/筩鳳布和)
　　(穀旦載臨/椒花稱頌)　(握乾符闡坤珍難名蕩蕩之德/系唐統接漢緒誕受丕丕之基)
　　(迨此獻嵗發春之日/實系考圖數貢之時)
結聨(接千嵗之統親逢有道之長/奉九行之觴遥慶太平之福)　(幸際重離/適逢交泰)
　　冬至
歴代事實月璧(桓譚新論自從天元以來訖/十一月朔冬至月如合璧)星珠(前律/厯志)
(星如連珠注應劭曰謂太初上/元甲子冬至時七曜皆㑹牽牛)北斗(淮南子天文訓日/冬至則北斗中繩)
日南(後律厯志至日道發南去極/彌逺其景彌長冬乃至焉)書雲物(左僖五年春/正月辛亥朔)
(日南至公既祖朔遂登觀臺以望而書禮也凢分至啓/閉必書雲物注周正月今十一月冬至之日日南至)
視日晷(後律厯志注冬至之日立八尺之表日中/視其晷晷如度則嵗美不如度則嵗惡)靈臺
(同上冬至陽氣應則樂均清景/長夜黄鐘惟二至乃候靈臺)緹室(蕭慤和冬至詩/云緹室已飛灰)貢
茅(隋牛洪乾元殿冬至/受賀詩作貢茅集)吹葭(續唐書以葭灰實其/律之端氣至則灰飛)一陽
(冬至日易傳/曰一陽來復)三極(後律厯志注月令章句曰冬至有三/極晝漏極短去極極逺晷景極長云)
(云/)亞朝(魏晉冬至日百僚稱賀/因大㑹具儀亞於嵗朝)佳節(曹植冬至表/一陽佳節)初陽
(易通卦驗冬至初陽/雲出箕山如樹之狀)章月(前律厯志朔旦/冬至表為章月)日永(崔駰冬/至襪銘)
(陽升於下日永於天/長履景福至于億年)陽來(見一/陽注)隂極(淮天文訓日/冬至隂氣極)陽升
(見日/永注)添線(唐宫中雜録云宫中以女工揆日之長短/冬至後日晷漸長比常日増一線之工)貢
襪(曹植冬至表獻履貢襪所以迎福踐長一陽嘉/節四方交泰萬彚昭蘇亞嵗迎祥履長納慶)履慶
(唐禮樂志天正/長至履長之慶)泰交(見貢/襪注)黄鐘(後律厯志京房曰/黄鐘自冬至始)繡線
(見詩詞葭/灰飛注)陽生(易復卦七日來復疏云陽氣始於剥盡/之后至陽氣未復時凢經七日如禇氏)
(莊氏並云五月一隂生至十一月一陽生凢七月而/云七日不云月者欲見陽長須速故變月而言日)雷
復(同上注雷在地中復先生/以至日閉闗商旅不行)迎日(史封禪書黄帝得寳/鼎神筴是嵗己酉朔)
(旦冬至得天之紀終而復始於是黄帝/迎日推策後率二十嵗復朔旦冬至)視朝(見書雲/物注)奏
樂(禮春官大司樂凢樂靁鼔靁鼗孤竹之管雲/和之瑟雲門之舞冬日至於地上之園丘奏)迎祥(見/貢)
(襪/注)列燭炬(國史補云中元冬至立仗大官皆列燭至於/五六百炬謂之火城宰相至火城則撲滅避)
(之/)翫氷條(摭遺開元冬至大雪簷溜皆為氷條妃遣侍/兒敲二枝看翫帝問何物妃子笑曰妾取翫)
(者氷/筯)七日陽來(見陽/生注)八風序立(前魏相傳冬至則八風/之序立萬物之性成)
名賢詩詞緹室(蕭慤冬至詩天竈初/動磬緹室已飛灰)陽囘地底(韓渥詩/隂霏莫)
(向河邊塞陽氣/今從地底囘)葭飛(杜詩刺繡五紋添弱/線吹葭六琯動飛灰)陽比君子(杜/牧)
(詩陽徳比君子初生甚微茫/排隂出九地萬物隨開張)陽景(唐韋應物詩云/陽景極南端)窮隂
變一陽(劉商詩灰管移新/律窮隂變一陽)放梅舒柳(杜冬至詩岸容待/臘將舒柳山意衝)
(寒欲/放梅)老去襟懐(白樂天至日詩老去襟懐常濩落病來/鬚髪轉蒼浪心灰不似爐中火鬢雪過)
(於砌/下霜)坐索琴衣(同上今宵始覺房櫳/冷坐索琴衣泥孟光)蘭雪(蕭慤至日詩/拆氷開茘色)
(除雪出/蘭栽)稱觴(丁謂冬至詩稱觴一/之日祝聖萬斯年)雲闕(同上氣候靈臺/上書觀雲闕前)
事對(斗北/日南)　(一陽/三極)　(月璧/星珠)　(黄鍾/繡線)　(陽升/隂極)　(七日陽來/八風序立)
起聨(剛為天徳既反則亨/陽主嵗功其來為復)
　　(化國之日舒以長一陽初復/天子之父尊之至萬夀維祺)
　　(七日之來禮方隆於亞嵗/萬年之祝時正紀於初元)
　　(周圭測景日華増一線之長/漢厯占星象緯焕連珠之瑞)
　　(鳳筩協律肇臨剛長之辰/龍御當陽宜集鼎來之慶)　(亞嵗肇新/羣心胥恱)
警聨(得天之統/如日之恒)　(璇璣齊政/玉管龡和)　(圖大宅中/順時布政)
　　(道式兆於參微/福乃臻於百順)　(雲行雨施妙天德以出寧/乾轉坤旋撫聖圖而益固)
　　(動靜得時/剛柔體道)　(道方慶於陽來/福自隨於剛長)
　　(應運撫期方御無疆之厯/對時育物宜膺滋至之休)
　　(乗日之至肇一氣於初陽/如山之崇來萬年之景福)
結聫(踐長有慶願賡履襪之詩/上夀多儀莫綴簪紳之列)
　　(名玷内祠企望堯雲之逺/身居寒谷欣逢舜日之長)　(辨色莫陪於星拱/傾心徒切於嵩呼)
　　(奉萬年之觴阻聮班綴/驗七日之復喜際光亨)
　
　
　
　翰苑新書後集上卷七
欽定四庫全書
　翰苑新書後集上卷八
　　郊祀(南郊/合祭)　(北郊/)
歴代事實蒼璧(禮大宗伯以/蒼璧禮天)紫壇(𤣥宗即位未郊見張/九齡言敬天命報所)
(受也願以迎日之至升紫壇陳/采席定天位列聖典無遺矣)紺幄(隋音樂志紫壇/雲靉紺幄霞褰)采
席(見紫/壇注)執圭璧(漢明帝紀詔曰朕/執圭璧共祀天地)用陶匏(郊特牲兆於/南郊就陽位)
(也掃地而祭於其質也器/用陶匏以象天地之性也)用騂(記郊特牲郊之祭也牲/用騂尚赤也用犢誠也)
啓蟄(左桓五年凢/祀啟蟄而郊)事帝(書立政亦越文/王武王事上帝)合神(荀禮論郊/者合百神)
(而祭/祀也)用辛(郊特牲郊之用辛也周之始郊日以至注郊/天之月而日至魯禮也三王之郊一用夏正)
(魯以無冬至祭天於圜丘之事爰以建子之月郊/天示先有事也用辛日者人君當齊戒自新耳)主日
(郊特牲郊之祭也迎長日/之至也大報天而主日也)圜丘(見上用/辛日注)吉土(因吉土以/享帝于郊)
(享帝于郊風雨/節寒暑時同上)明天道(郊特牲郊所/以明天道也)報地功(張平子東/京賦及將)
(祀天郊報地功祈福于上元思所以為䖍肅之儀盡/穆穆之禮然後以獻精誠奉禋祀曰允矣天子也)敬
天命(見紫/壇注)禮皇神(見後精/氣感注)拜貺(景帝紀詔曰巡祭后土/以祈豐年望見太一脩)
(天文壇辛卯夜若景光十有二明朕甚/念年嵗未登飭躬齋戒丁酉拜貺于郊)䝉嘉(前郊祀志/宣帝十二)
(年下詔曰蓋聞天子親祀天地古今通禮也間者上帝/祠闕而不親朕親飭躬齋戒親奉祀為百姓䝉嘉氣明)
(年正月上始幸甘泉/郊見泰畤數有美祥)見黄龍(漢文帝紀十五年春黄龍/見成紀上乃下詔議郊祀)
(公孫臣明服色新垣平設五廟夏/四月上幸雍始郊見五帝赦天下)獲白麟(漢武帝太始/二年詔有司)
(議曰徃者朕郊見上帝西/登隴首獲白麟以饋宗廟)神光集(永始四年行幸甘泉/郊泰畤神光降集紫)
(殿/)精氣感(晉樂志天郊享神歌整泰壇禮皇神精氣/感百靈賓束緼火燎芳薪紫煙遊冠青雲)則
天數(郊特牲王被衮以象天戴/冕璪十有二旒則天數也)祈農事(左襄十七年夏/四月卜郊不從)
(乃免牲孟獻子曰吾乃今而後知有卜筮夫郊祀后稷/以祈農事也是故啓而郊郊而後耕今既耕而卜郊宜)
(其不/從也)貴誠尚質(郊祀志其牲用犢其席藁稭其器/陶匏貴誠尚質不敢脩其文也)報本
反始(晉明帝紀郊祀者明王之/盛事所以報本反始也)金軒(晉郭璞南郊賦升/金軒撫天僕揚六)
(鑾齊/八騄)玉器(史將相名臣年表本事記禇先生云神/爵二年上郊雍五畤祋祤出寶璧玉器)特牲
(記釋篇郊者祭天之/名用一牛故曰特牲)羣鶴(前武帝紀後元元年詔朕郊/見上帝巡于北邊見羣鶴留)
(止獻薦於泰/畤光景並見)舞雲門(禮大司樂舞雲門以/祀天舞咸池以祭地)設皇邸(天官/掌次)
(王大旅上帝則張氊按/設皇邸注祭天於圜丘)六鑾(見金/軒注)萬騎(見後玉帛/載升注)見五
畤(漢武帝紀帝即位明年初至/雍郊見五畤後常三嵗一郊)賓八鄉(前禮樂志郊祀/歌尊桂酒賓八)
(鄉/)帝王重事(晉武帝紀郊祀/天地帝王重事)神祗大功(前志匡衡以為/神祗功德至大)
(雖備庶物不足以報大功至誠為可其紫壇/女樂文飾鸞駱騂駒龍馬石壇之屬宜勿脩)祝嘏(記禮/運故)
(天子祭天地祝嘏莫敢易其常古者祭帝於/郊所以定天位也禮行於郊而百神受職焉)報功(選張/平子)
(賦祀天郊報/地功祈福乎)配天(孝經聖治章昔者周/公郊祀后稷以配天)象日(郊特牲郊/之祭也迎)
(長日之至也注郊/天象日月以示人)隂陽順(上文注五帝主五行五行之/氣和而庶徴得其序也木為)
(雨土為風疏隂陽/順序風雨應節)風雨節(見吉/土注)工歌(唐禮樂志貞元中/太常禮院脩撰五)
(經考次歴代郊廟沿革之制及其工歌祝/號而圖其壇屋陟降之序為郊祀錄十卷)物備(見神祗/大功注)
籩豆有數(唐志祀昊天上帝於圜丘/尊罍玉幣籩豆簠簋有數)玉帛載升(隋樂志/玉帛載)
(升棫樸斯燎旌囘外壝蹕靜郊門千乗/按轡萬騎雲屯藉茅無咎掃地惟尊)尺二寸圭(禮春/官典)
(瑞四圭尺有/二寸以祀天)旂十二旒(郊特牲乗素車貴其質也旂十/有二旒龍章而設日月以象天)
(也/)見天人之交(柳迎長日賦惟享帝以祀天必推策而/迎日寅方肇建俟啓蟄以展儀卯位將)
(初爰用牲而叶吉故可以知上下之際見/天人之交薦徽光於俎豆發微照於包茅)尊祖考之義
(郊特牲卜郊受命于祖廟作/龜于禰宫尊祖親考之義)
　　南郊
歴代事實迎夏(後祭祀志立夏之日迎夏於南郊祭赤/帝祝融車旗服飾皆赤注南郊去邑七)
(里因火/數也)祭天(唐睿宗即位祭天於/南郊祭地於北郊)就陽(記郊特牲兆於/南郊就陽位也)
(掃地而祭/於其質也)拜日(禮司儀注天子夏帥諸/侯拜日則為壇於國南)正火德(後光武/紀建武)
(二年立郊兆於/城南始正火德)司陽事(柳迎長日賦是知迎長日之儀/實王心之所共兆南郊之位乃)
(司陽之/所事)設丘(周書設丘兆于南郊/以祀上帝配以后稷)定位(前郊祀志兆於/南郊所以定天)
(位/也)配天(梁簡文帝南郊頌配/天道尊近陽義重)正陽(漢成帝右將軍王商/等以為長安聖王之)
(居皇天所觀視宜徙就正陽太隂之處於是桓譚/奏曰宜於長安定南北郊為萬世基天子從之)嵗一
郊(隋禮儀志北齊其/南郊則嵗一郊)國七里(隋禮儀志後周圜/丘在國南七里)
　　北郊
歴代事實后土(後光武紀中元元年/初立北郊祀后土)神州(禮牧人疏祭/地於北郊就)
(隂位則是神州之神/在北郊而稱隂也)隂位(見上/注)方丘(隋禮志後周髙祖/命章彦之議定祀)
(典為方丘宫城之制十/四里祭皇地祗於其上)雨師(禮小宗伯注兆/雨師於北郊)地靈(地靈/開復)
(道營星/發紫宫)六里郊(隋禮志方丘在/國隂六里之郊)八變樂(春官大司樂凢/樂奏八變則地)
(祗皆可得/而禮矣)歌太簇(前郊祀志歌太簇/舞咸池以祀地祗)舞咸池(見上/注)三垓
(隋音樂志三垓/上列四陛旁升)四陛(上/注)圭有邸(春官典瑞兩圭有邸以/祀地注祀北郊神州)
土為壇(通典其壇於北郊築/土為壇名曰太祈)用黝牲(禮地官牧人凢隂/祀用黝牲祭之注)
(祭地北郊/及社稷也)飾黑服(後祭祀志立冬之日迎冬於北郊祭/黑𤣥㝠車旗服飾皆黑注北郊去邑)
(六里因/水數也)萬方和氣(見後/詩詞)十刻神光(五鳳二年詔曰朕齋/戒祠后土神光見或)
(興于谷燭燿/齋宫十餘刻)
　　合祭
歴代事實璧琮(禮春官大宗伯以玉作六器/以蒼璧禮天以黄琮禮地)玉帛(天官/肆師)
(大祀用玉帛牲/牷注大祀天地)主王者(前郊祀志天地以王者為主故/聖王制祭天地之禮必于國郊)
(長安聖王之居/皇天所觀視也)令祠官(漢髙帝紀二年六月漢王/還洛陽令祠官祭天地)親享
(則天萬嵗元年親享/南郊始合祭天地)合祀(通典禮篇天子/合祀于南郊)繭栗(記王制/天地之)
(牛角/繭栗)藁稭(見郊祀貴/誠尚質注)定禮(睿宗將有事於南郊諫議大/夫賈曽議曰云云睿宗將祭)
(地於北郊故曾之議寢𤣥宗已而定開/元禮元寳元年遂合祭天地於南郊)成命(詩昊天有/成命注郊)
(祀天/地也)
皇朝新事法祖儉約(聖政孝宗隆興三年詔曰太祖皇/帝乾德元年郊祀詔書有云務從)
(省約毋至勞煩仰見祀天之誠養民之心朕遵皇祖之/典崇儉徳而戒勞民除事神賞軍外其乗輿服御及中)
(外支賞並/從省約)為民祈福(類苑太平興國二年太宗謂近臣/曰朕將郊祀如聞行事官不盡嚴)
(潔當令致齊日即潔/洗衣服為民祈福)屏去葷茹(長編拾遺祥符二年上/曰太祖太宗每奉郊禮)
(皆屏去葷茹朕三祀圜丘/並遵行之顧外廷不知耳)不侈郊禮(紹興十三年進呈/郊禮宿齊法如望)
(祭青城幕次事上曰止是一宿不必枉費人力所有宿/齊處望祭殿只隨宜絞縳用蘆席青布之類不得侈大)
夜月澄爽(元祐七年十一月一日冬至合祭天地于圜/丘是日五鼓輦詣壇外壝百官准詔不囘班)
(自小次歴午陛外壇不設茵縟稽首跪奠致誠極恭夜/月澄爽雲物晏温比還御按肆赦終日和燠翌日時雪)
(如期/云云)日麗星明(紹興十六年十一月初上致齊而雪作/及朝獻則杲日麗空至郊夕則微隂登)
(壇即霽而/台星明見)進禮圗閱故事(長編藝祖乾徳元年范質張/昭劉温叟進禮圗相與討閱)
(故事來上上甚嘉之其後遵用此制十/一月甲子日南至合祭天地于圜丘)
名賢詩詞星斗垂光(吴幵郊祀詩星/斗垂光燭紫壇)霜露凝感(謝莊詩/霜露凝)
(宸感肅曖/動夭引)萬方和氣(錢勰郊祀詩列聖公規脩/盛典萬方和氣助升煙)四海懽
心(吳幵詩欲識懽心從四/海鈞天一曲引囘鑾)龍常玉軔(謝莊詩舞風泛龍/常輪霞浮玉軔)
龍駕鳳笙(陳𢎞詩五岳移龍/駕十州迴鳳笙)淑氣光風(梁傅昭詩淑氣/符首節光風臨)
(上/年)黄麾朱節(盧思道詩黄麾引/朱節靈鼓應華鍾)委貺紛綸(吳幵詩紛綸/委貺知旁達)
(滲漉流恩/亦下蟠)神光相燭(盧思道詩神歌已/相續神光復相燭)翔紫煙(同上風/中翔紫)
(煙壇上/埋蒼玉)敬明祀(王褒詩惟/皇敬明祀)肅虎賁(同上森沈羽林/騎肅穆虎賁弓)躬奉
嚴蠲(梁傅昭詩端職恭/瘞祀飭躬奉嚴蠲)
事對(紫壇/蒼璧)　(用辛日/事上帝)　(明天道/報地功)　(帝王重事/神祗大功)
　　(貴誠尚質/報本反始)南郊(火德/陽位)　(迎夏/祭天)北郊(祀后土/兆兩師)
　　(歌太簇/舞咸池)　(就隂位/為方丘)
起聮(至景臨奎動黄鐘之一氣/和聲發簴秩紫畤之三神)
　　(六飛鳴蹕肅清衛於勾陳/八陛欽柴薦明禋於泰畤)
　　(垂旒丹扆一新協帝之恭/奠璧紫壇載舉配天之澤)
　　(候届黄鐘合百神而受職/禮成紫畤欽五福以錫民)
　　(就陽蕆事舉三嵗之縟儀/尊祖配天表九重之達孝)
　　(清蹕就陽得卜郊之剛日/泰壇拜貺敬類帝之明禋)
　　(麟筆書雲始迓一陽之復/龍輿在御乃躬三嵗之祠)
　　(七政已齊乃肆類于上帝/五福既斂用敷錫厥庶民)
警聮(穹示委貺/宗社䝉休)　(籩豆靖嘉/璧琮華潤)
　　(類上帝而禋六宗並受其福/惠京師而綏四國咸與維新)
　　(降年有永等皇祐明堂之詩/迎日之長推有熊寶鼎之筴)
　　(我其夙夜每懐昭事之心/通於神明獨全錫類之孝)
　　(日華絢爛光凝拜日之宫/雲祲扶輿祥動書雲之筆)
　　(四圭有邸穆然祇肅之容/八陛為壇潔爾靖嘉之薦)
　　(天為葢而地為輿爰講合祛之禮/祖有功而宗有徳聿遵並侑之文)
　　(祓紫壇而肆祀/奠蒼璧以陳儀)
　　(曰雨而雨曰𤾉而𤾉與四時而協序/因天事天因地事地歴三載而親祠)
　　(既神靈之底豫/宜華夏之同懽)
結聨(執周廟之豆籩莫陪顯相/分漢廷之符竹願竭承宣)
　　(舉相如三十人作歌無庸馬走/若兒寛千萬嵗上夀有羨鵷行)
　　(馨香而感神明第廣敷於聖徳/奔走而執籩豆阻近綴於臣工)
　　(陪周士奉璋之列既阻駿奔/體堯民擊壤之心惟深鼓舞)　(違顔滋久/庀職云初)
　　(幸觀熙事/逖守潛藩)　(漢壇八陛莫陪清佩之趨/舜樂九成徒夢鈞天之奏)
　
　
　
　
　
　
　
　
　
　
　
　
　翰苑新書後集上卷八
欽定四庫全書
　翰苑新書後集上卷九
　　明堂
歴代事實合宫(唐陳子昻傳勸武后興明堂疏黄帝合/宫堯衢室舜總章夏世室皆所以調元)
(氣和/隂陽)太室(蔡邕明堂論取其宗祀之貌則曰清廟取室/其正室之貌則曰太廟取其尊崇則曰太)
(取其堂則曰明堂取其四門之學則曰太學取其四/靣之周圓水如璧則曰辟雍異名而同事其實一也)　蒿
宫(呂氏春秋禮篇或以為明堂者文王廟周/徳澤和冾結蒿萬丈以為宫柱名曰蒿宫)　茅屋(王隆/漢宫)
(篇胡廣曰古文清廟以茅葢屋示儉也今之明堂茅葢/之乃加瓦其上不忘古也又三輔黄圖大戴禮云明堂)
(九室一室有四户八牖凢三十六/戸七十二牖以茅蓋屋上圎下方)𤣥堂(記月令孟春天/子居青陽左个)
(仲春居青陽太廟季春居青陽右个孟夏居明堂左个/仲夏居明堂太廟季夏居明堂右个中央居太廟太室)
(孟秋居總章左个孟冬居𤣥堂左个/仲冬居元堂太廟季冬居𤣥堂右个)重屋(商人重屋注/王宫若大寢)
(也/)通神靈(隋牛𢎞傳議曰明堂者通神靈感天地出教/化崇有徳黄帝合宫堯曰五府舜曰總章布)
(政興治其/來尚矣)調元氣(見合/宫注)尊祖(晉紀瞻策周制明堂所以/尊列祖配上帝恭敬明祀)
(永光孝/道也)朝侯(記明堂也者明諸侯之尊卑也成王幼周/公六年朝諸侯于明堂制禮作樂頒制度)
(而天/下服)揚緝熈(班固東都賦覲明/堂揚緝熈宣皇風)頒制度(見朝/侯注)五室(北封/軌傳)
(議曰三代明堂其制一也五室之義得天數矣鄭𤣥曰/五室者象五行也九階者法九土四戸者達四時八方)
(者通八風誠不易之大範有國之常式若其上圜下方/以則天地通水環宫以節觀者茅蓋白盛為之質飾赤)
(綴白綴為之戸牗皆典/所載制度之明義也)九筵(周人明堂度九尺之筵/注明堂者明政教之堂)調
八風(劉允濟萬象明堂賦穆穆四門/以納四氣明明八牕均調八風)祀五帝(前郊祀志/武帝欲治)
(明堂未曉其制度濟南人公玉帶上黄帝明堂圖天子從/之是嵗脩封禪祠太乙五帝於明堂拜明堂如郊禮)
象天地(三輔黄圖明堂九室一室有四戸八牖凢三十/六戸七十二牖上圜下方九室者取象陽數也)
(八牗者隂數也上圜象天/下方法地四達象四時也)法隂陽(後光武紀注明/堂法隂陽之數)出教
化(前平帝紀注應劭曰明/堂所以正四時興教化)正四時(上/注)崇禮(見尊/祖注)行政(馬/融)
(云告朔行政/謂之明堂)聴朔(穎容春秋釋例告朔行政謂之明堂/徐乾郊廟明堂議明堂天子每月於)
(此聴朔/布政)配天(宇文慎傳晉裴頠曰/尊祖配天其義明著)交神(唐禮樂志推其/本旨要於布政)
(交神示王者尊嚴之居而已其制作何心與古同然為/之者至無所據依乃引天地四時風氣乾坤五行象類)
(以為/倣像)嚮明而治(蔡邕明堂論東曰青陽南曰明堂西曰/總章北曰𤣥堂中曰太室離也者南方)
(之卦也聖人南面而聴天下嚮明而治人君之位莫正/於此焉故雖有五名而主以明堂也其正中焉皆曰太)
(廟謹承天隨時之令昭令徳宗祀之禮明前功百辟之/勞起尊老敬長之義顯教幼誨性之學朝諸侯選士於)
(其中譬如北辰居其所而衆星拱之萬/象翼之故言明堂事之大義之深也)備物以薦(晉禮/志明)
(堂之祭備物以薦三牲兼陳籩豆成列禮同人理故/配以近考郊堂兆位居然異體牲牢品物質文殊趣)行
王政(孟梁惠王下齊宣王問曰云云夫明堂/王者之堂也王欲行王政則勿毁之矣)明天道(劉/允)
(濟萬象明堂賦睿哲惟唐受天之明思致美於總章咸/以為明堂者明乎天道者也所以明有功褒有德崇大)
(教發大政登假嚴禋欽崇宗祀安可已乎粤正月庚午/始創明堂之制焉考經緯之長策應黄鐘之璇宫靡玉)
(匪磨靡石匪礲却隋侯/之夜光明素質以為工)為民極(後律厯志頒諸月令以/為民極莫大于明堂)
和天人(班固東都賦建章甘泉館御/列仙靈臺明堂統乎天人)汶上(後肅宗紀元/和二年宗祀)
(五帝於汶/上明堂)學南(南宋孝武帝大明五年起明/堂於國學之南丙巳之地)陽館(舊唐/禮樂)
(志殷曰陽館/周曰明堂)南鄉(記明堂位昔者周公朝諸侯於/明堂天子負黼扆南鄉而立)興太
平(禮樂志武帝即位進用英/雋議立明堂以興太平)宣皇風(見緝/熈注)威儀盛美(前/禮)
(樂志光武乃營立明堂辟雍顯宗行/其禮宗祀光武於明堂威儀盛美矣)嚴禋宗祀(見明天/道注)
儀天矩地(虞通之明堂頌肅肅明堂惟/國之光儀天矩地崇姬潤黄)不綵不質(李白/明堂)
(賦不綵/不質)輝皇儀(同上展國/容輝皇儀)欽肸蠁(同上欽若肸蠁維清/緝熈崇牙樹羽熒煌)
(葳㽔納六服之/貢受萬邦之籍)脩粢盛(同上乃絜俎醢脩粢盛奠三犠/薦三牲享于神靈太祝上辭庶)
(官精誠鼓太武之隠轔張鈞天之鏗訇孤竹合奏空桑/和鳴盡六變齊九成羣臣來兮降明庭蓋聖主之所以)
(孝治天下而/享祀窅㝠也)絜俎醢(上/注)
皇朝事實太宗周之文王(長編錢公輔議郊之祭以始/封之祖有聖人之德者配焉)
(明堂之祭以創業繼統之祖有聖人之德者配焉太祖/則周之后稷配祭於郊者也太宗則周之文王配祭)
(于明堂者也此二/配祭萬世不遷)遵經升配(長編治平間司馬光吕誨/叔議祀無豐于昵孝經曰)
(嚴父莫大於配天以周公有聖人之徳而文王適其父/也近世祀明堂皆以父配于五帝此乃誤識孝經之意)
(宜遵舊禮/以真宗配)
名賢詩詞劔佩相摩(唐韓詩大開明堂受朝/賀諸侯劔佩鳴相摩)貂冕交輝
(梁孝元詩貂冕交/輝映珩珮自相喧)鬱金酒(香浮鬱金酒/煙裊鳯凰樽)蒼玉(四圭邸蒼/玉六變舞)
(雲門並/同上)孔陽(班固詩於昭明/堂明堂孔陽)多福(同上猗歟緝/熈允懐多福)
事對(大享/宗禋)　(尊祖/配天)　(合宮/重室)　(五室/九筵)　(聴朔/調元)　(揚緝熈/班制度)
起聨(大饗總章慶合祛于天地/傳臚象魏鼔丕號于風雷)
　　(我將我享恭臨王者之堂/事帝事親克篤聖人之孝)
　　(農扈屢豐協氣周流于綿宇/合宫大享曠儀遂舉于中天)
　　(合祛祀大聿嚴王者之堂/陟配禮隆式表聖人之孝)　(驛置星馳/嵩呼雷動)
警聨(禮經莫重於祭尤謹合祛/天子必有所尊敢忘陟配)
　　(精意潛孚相百神而受職/湛恩下逮斂五福以錫民)
　　(明徳以薦馨香聿嚴嘉享/斂福而用敷錫遂及綿區)
　　(心惟明徳初靡事于繁文/福徧黎元曽何心于專鄉)
　　(酌宗祀於經篇於昭聖孝/采我將於詩頌祇懼天威)　(秩羣祀以告䖍/肅百工而顯相)
結聨(官縻遐徼/心繫明廷)　(心休尋壑/身阻陪祠)
　　(夢想鈞天莫預奔趨之列/心馳魏闕徒勤抃蹈之私)
　　(丕顯丕承阻預駿奔之列/我將我享請賡伊嘏之詩)
　　(千官星拱迹阻拜于丹墀/萬國駿奔心徒馳于魏闕)
　　(草漢家汾上之圖嗟莫陪于潤色/繼周頌我將之作尚自力於形容)
　
　
　
　
　
　
　
　
　
　
　
　翰苑新書後集上卷九
欽定四庫全書
　翰苑新書後集上卷十
　　駕幸(附幸學省/幸祕書)
歴代事實觀禮(隋儒林序天子整萬乗率百僚遵問道/之儀觀釋奠之禮博士罄傾河之辨侍)
(中竭重席之奥考/正亡逸研覈異同)講經(唐儒林序貞觀六年數臨幸觀/釋菜命祭酒博士講論經義賜)
(以束帛諸生能通一經者/得為吏文治焕然勃興)行鄉飲(晉本紀武帝幸辟/雍行鄉飲酒之禮)觀
釋奠(見觀/禮注)東序(記文王世子視學大昕鼔徵所以警衆/也衆至然後天子至乃命有司行事興)
(秩節祭先師先聖焉有司卒事反/命始之養也適東序釋奠於先聖)西郊(記王制周人養/國老於東膠養)
(庶老於虞庠虞/庠在國之西郊)鼔鐘於樂(詩靈臺篇於論/鼓鐘於樂辟雍)車駕親臨(後/朱)
(浮上疏陛下尊敬先聖干戈未休先建太學造立黌舍/比日車駕親臨觀饗將以宏時雍之化顯勉進之功也)
臨雍拜老(後明帝下身遵/道臨雍拜老)承師問道(前漢賈誼傳禮曰/帝入東學上親而)
(貴仁則親疎有序而恩相及矣帝入南學上齒而貴信/則長幼有差而民不誣矣帝入西學上賢而貴徳則聖)
(智在位而功不遺矣帝入北學上貴而尊爵則貴賤有/等而下不隃矣帝入太學承師問道退習而考於太傅)
(太傅罸其不則而正其不及則徳智長而治道得/矣此五學者既成於上則百姓黎民化輯於下矣)警昕
鼓(見東/序注)示皮弁(學記皮弁祭/菜示敬道也)樂正習舞(月令仲春之月/上丁樂正習舞)
(釋菜天子乃帥三公九/卿諸侯大夫親徃視之)博士明經(漢桓榮傳光武車駕/幸學㑹諸博士論難)
(於前榮被儒/服辨明經)圜橋億萬(後儒林傳序明帝即位始冠通/天依日月備法物之駕盛清道)
(之儀袒割辟雍之上尊養三老五更饗射禮畢帝正座/自講諸儒執經問難於前冠帶縉紳之人圜橋門而觀)
(聴者蓋/億萬計)踵堂八千(唐儒學序太宗廣學舍千二百區四/方秀乂挾策負米坌集京師文治煥)
(然勃興於是新羅髙昌百濟吐蕃髙麗等酋長並遣子/弟入學鼓笥踵堂者八千餘人紆侈袂曳方履誾誾秩)
(秩雖三代之/盛所未聞也)卜禘(記學記未卜/禘不視學)感化(詩文王有聲鎬京/辟雍注武王於鎬)
(京行辟雍之禮自四方/而來觀者皆感化其徳)吉日(月令季春之末擇吉日大/合樂天子乃帥公卿諸侯)
(大夫親/徃視之)
皇朝新事置學舍(太祖建隆三年周世宗之二年也始/營國子監置學舍上既受禪即詔有)
(司増修祠宇塑繪先聖先儒之像自贊孔顔/命兩制以下分撰餘贊車駕一再臨幸焉)講周易(太/宗)
(幸國子監謁文宣王畢升輦將出西門顧見講坐/左右言學官李覺方聚徒講書即詔講易之泰卦)崇化
厲賢(孝宗淳熙四年進呈紹興十四年幸學詔上曰今/所降詔大意欲崇尚風化勸厲諸生使知所趨嚮)
(朕得詔中兩語當為君子之儒毋慕人爵之得龔茂良/等奏大哉王言誠得體要當以聖語諭學士令載之詔)
(書曰/可)賜服授官(髙宗紹興十四年上幸太學祇謁先聖/止輦于大成殿門外步趨升降退御崇)
(化堂命禮部侍郎秦熺執經國子監司業髙閲講易泰/卦賜諸生席於廡下啜茗而退遂幸養正持身二齊觀)
(諸生肄業之所賜閲三品服熺與學官/皆遷官諸生授官免解賜帛如故事)覽三禮圖(景徳/元年)
(真宗幸國子學謁先師及覽三禮圖召/祭酒邢昺直講崔偓佺講尚書大禹謨)學校人才所出
(髙宗二十六年三省言太學生係二千人為額聞在學/不及三百人欲令禮部措置上曰學校人才所自出元)
(祐中名臣最多實由仁宗養育之有素也近來學校雖/設教育有所不至每患人材難得可如所奏已上並出)
(長/編)進退從祀之臣(今上淳祐辛丑幸學親贊十三聖賢/進五先生從祀黜王安石賜先聖後)
(及第/朝報)
事對(觀禮/講經)　(西郊/東序)　(論經義/敬春秋)　(觀釋奠/行鄉飲)　(圜橋億萬計/踵堂八千人)
起聮幸學(三千壁水教自國中/萬里蜺旌來從天上)
　　(法駕天臨順動不勞於左次/賢闗雲㑹盛儀復見於右文)
　　(橋門冠帶共瞻天日之光/闕里詩書親被聖賢之教)
　　幸祕省(膏澤下矚光汗牛充楝之書/天藻昭垂跨駟馬柏梁之詠)
　　(東觀書林久傒漢儀之覩/西崑册府載瞻周馭之臨)
　　(虎觀鼎新復仰木天之壯/蜺旌順動有光金匱之藏)
警聫幸學(五學惟周為盛/三雍自漢而興)
　　(豈特夏曰校周曰庠矢其文德/將使戎在西狄在北懐我好音)
　　(雲開東壁降黄屋之親臨/鷺集西雍望翠華而再拜)　(俯臨六館/來從九天)
　　(鏘環珮之和聲/叶英莖之雅奏)　(道尊學問/聞極髙明)　(承師問道/崇化厲賢)
　　幸祕省(天臨華省増金匱石室之光華/風肅書林焕玉軸牙籖之藻繪)
　　(鸞輿親降覩萬乗之温顔/書籍増輝重一時之盛典)
　　(編珠拱極懸東壁之經星/羣玉名山峙西崑之策府)
結聨幸學(起太史留滯之嘆嘉㑹難逢/獻周王夀考之詩遒人未出)
　　幸祕省(歌從臣之頌敢揚厲于鴻休/近天子之光請具宣于徳意)
　　藉田
歴代事實南郊(記祭統天子親耕於南郊以共齊/盛諸侯耕於東郊亦以共齊盛)乙地
(晉禮志漢儀縣邑常以乙/日祠老農乃耕於乙地)祈社(詩載芟春藉/田祈社稷也)勸農(後黄/瓊傳)
(順帝即位之後不行藉田之禮瓊以國之大典不宜以/廢上疏奏自古聖帝明王必親耕藉田之勤以先率勸)
(農之/功)青輅(唐禮樂志唐初為帝社亦曰藉田壇貞觀二/年太宗將親耕孔穎達議禮天子藉田南郊)
(諸侯東郊晉武帝猶東南今帝社乃東壇未合于古太/宗曰書稱平秩東作而青輅黛耜順春氣也吾方位少)
(陽田宜於東郊/乃耕于東郊)朱紘(記祭義昔者天子為藉千畆冕而/朱紘躬秉耒諸侯為藉百畆冕而)
(青紘躬秉耒以事天地山川社稷先古/以為醴酪齊盛於是乎取之敬之至也)率耕(漢文本紀/夫農天下)
(之大本也其開藉田朕/親率耕以治宗廟粢盛)脩制(晉武帝紀詔近世耕藉有/慕古之名無供祀勸農之)
(實今脩千畆之制當與羣公卿/士躬稼穡之艱難帥先天下)三推(記月令孟春天子/乃以元日祈穀于)
(上帝擇元辰天子親載耒耜措于参保介之御間帥三/公九卿諸侯大夫躬耕帝藉天子三推三公五推卿諸)
(侯九/推)二美(晉潘岳藉田賦躬耕以供粢盛所以致孝也/勸穡以足百姓所以固本也此一役也而二)
(美顯/焉)駕倉龍(選張衡東京賦農祥晨正土膏覛起乗鸞/輅而駕倉龍介馭間以剡耜躬三推於天)
(田脩帝藉於千畆供禘郊之粢盛必致思/於勤已兆人勸於疆埸咸懋功以耘耔)祠太牢(後明/帝紀)
(詔朕親耕藉田以祈農事注五經要義曰天子藉田以/供上帝之粢盛所以先百姓而致孝敬也藉蹈言親自)
(蹈履於田而耕之續漢志云正月始耕既事告祠先農/漢舊儀曰先農即神農炎帝也祠以太牢百官皆從皇)
(親執耒耜而耕天子三推三公五推孤卿上大夫十二/士庶人終畆乃致藉田倉致令丞以給祭天地宗廟以)
(為粢/盛)粢盛(記表記天子親耕粢/盛秬鬯以事上帝)榖斂(唐禮樂志藉田之/穀斂之神倉以擬)
(耕/耨)農祥晨正(見駕倉/龍注)天子之教(記樂記武王克殷反商/下車耕藉然後諸侯知)
(所以敬天子/之大教也)諸侯之養(祭義耕藉所以/教諸侯之養也)迎和氣(後黄瓊/傳順帝)
(即位不行藉田瓊上疏曰昔宣王不藉千畆卒有羌戎/之難終損中興之名臣聞先王制本藉田有日司徒咸)
(戒司空除壇先時五日有協風之應王即齋宫飱禮載/耒誠重之也先農之禮所宜自勉以迎和氣以致時風)
應協風(上/注)芝車(輿服志耕車有/三六曰芝車)草儀(憲宗元和五年詔/以來年嵗正月藉)
(田韋公肅/草具其儀)黛耜(見青/輅注)為天下先(前景帝紀詔朕親耕以/奉宗廟粢盛為天下先)
事對(躬耕/親率)　(千畝/三推)　(祈社/勸農)　(南郊/乙地)　(駕蒼龍/祠太牢)
起句(農祥晨正動一氣於青陽/帝藉躬耕舉三推於黛耜)
　　(孟陬協紀方欽授於人時/太史戒期爰躬耕於帝藉)
　　(青壇祇祓儼萬乗以尊臨/黛耜爰興舉三推而躬蒞)
警句(天田九星象著耘耔之應/農輿三葢禮為恭儉之先)
　　(紺轅黛耜駐天步於青城/華葢金根旋日輪於黄道)
　　(千耦其耘佇慶康功之即/萬邦無斁永歌嗣嵗之興)
　　(祈于社稷歌載芟千畝之耘/帥乃公卿謹月令元辰之擇)
結句(播穀維時遐想載芟之什/力田可舉願賡宣布之詩)
　　(書頒一札已聞天詔之叮嚀/麥秀兩岐願繼前賢之彷彿)
　
　
　
　
　
　
　
　
　
　翰苑新書後集上卷十
欽定四庫全書
　翰苑新書後集上卷十一
　　恢復(親征/講和)　(奏捷/)
歴代事實復神州(晉王導傳遇江人士每至暇日相邀/出新亭飲宴周顗中坐歎曰風景不)
(殊舉目有江山之異相視流涕惟導愀然變色曰名/士當共戮力王室尅復神州何至作楚囚相對泣耶)光
宗社(李晟傳帝嘉其勲曰今晟/等宣力肆勤光復宗社)清北原(祖逖為豫州刺/史渡江中流擊)
(楫而誓曰祖逖不能清中/原而復濟者有如大江)還舊都(蜀志諸葛亮傳興/復漢室還於舊都)為
晉土(祖逖傳由是黄河/以南盡為晉土)復禹績(左哀元年少康邑諸綸/有田一成有衆一旅能)
(布其徳以收夏衆復禹之/績祀夏配天不失舊物)神器重耀(桓温傳温曰皇祚/中興江左舊物克)
(彰神器/重耀)王室再造(唐郭子儀自朔方持孤軍轉戰逐北/是時天子西走唐祚若贅而能輔太)
(子再造/王室)興洪祚(後黄瓊傳皇乾眷命炎德復輝光武以/聖武天挺繼統纂業興復洪祚光被八)
(極名垂/無窮)清舊京(晉書孫綽傳疏昨見桓温表便當躬率/三軍討除二寇蕩滌河渭清灑舊京反)
(皇居於中土正/玉衡於太極)接漢緒(選班固東都賦聖皇系唐統接/漢緒茂育羣生恢復疆宇勲兼)
(乎古昔事/勤乎三五)兩都再復(舊唐史肅宗紀兩/都再復於鑾輿)二聖重歡(唐元/結中)
(興頌儲皇撫戎蕩攘羣兇恢復指期曽不踰/時宗廟再安二聖重歡地闢天開蠲除妖灾)收河南(元/結)
(傳時議疏天子獨以匹馬至靈武合弱旅鎮强冦曽/不踰時摧銳攘凶復兩京收河南州縣何其異耶)清
冀北(祖逖方當摧鋒越/河掃清冀北本傳)秉武節(前武帝紀元封元年詔/曰朕將巡邊陲擇兵振)
(旅躬秉武節置十二部將軍親帥師焉登北單于臺至/朔方臨北河勒兵十八萬騎旌旗逕千餘里威震匈奴)
(遣使者告單于曰單于能戰天/子自將待邊不能亟來臣服)躬戎服(前匈奴贊文帝/中年發憤遂躬)
(戎服親御鞍馬馳/射上林講習戰陳)攘夷(詩車攻宣王復古也能/内脩政事外攘夷狄)紹業(書/盤)
(庚紹復先/王之舊業)復見官軍(郭子儀傳肅宗至徳二年從廣平/王收長安翌日王入京師老幼夾)
(道呼曰不圖今/日復見官軍)剪齊滅蔡(杜黄裳傳黄裳言王道在脩/已任賢憲宗以其言忠嘉納)
(之由是平夏剪齊滅蔡/復兩河赫然號中興)歸侵疆(揚問明孔子用魯齊/人章章歸其侵疆)復
大業(陸贄謝密旨狀再/恢聖謨興復大業)
皇朝新事復九世讐(齊侯復九世之讐事光於前史吳/子誓三年之報績隳於中塗又云)
(納降附以孤其黨與行間諜以離其腹心無忝興唐之/䇿迄成平蔡之功又云凌雲既剪拔幟先登轉戰無前)
(師徒不頓/端平露布)
　　親征
歴代事實秉武節(見恢/復門)躬戎服(見/前)賞祖(書甘誓用命賞/于祖不用命戮)
(于/社)載主(上文注天子親征必載遷廟之祖主/行有功則賞祖主前示不敢專也)秉旄麾(書/牧)
(誓王左杖黄鉞/右秉白旄以麾)屬櫜鞬(唐本紀貞觀十九年帝/親征遼東躬屬櫜鞬)自將(唐/東)
(夷傳髙麗莫離支專國太宗自將討邊詔曰朕所過營/頓毋飾食毋豐雖行在所近州郡不得令學生耆老迎)
(謁四月圍/遼東遂潰)親勒(後光武紀建武三年馮異與赤眉戰于/崤底大破之餘衆南向宜陽甲辰親勒)
(六軍大陳戎馬吳漢精卒當前中軍次之驍騎武衛分/陳左右赤眉望之震怖遣使乞降君臣面縳奉傳國璽)
(綬/)何憂不克(唐髙麗傳太宗親征髙麗羣臣/皆勸帝曰云云何憂不克耶)四征弗庭
(書周官惟周王撫萬邦巡/侯甸四征弗庭綏厥兆民)虜在目中(馬援傳西征隗囂/至漆諸將多以為)
(王師不宜深入險阻援於帝前聚/米為山谷帝曰虜在吾目中矣)
皇朝新事親征太原(太祖開寳二年親征太原韓重贇/來朝上謂曰冦知我是行必率衆)
(來援卿可為朕領兵倍道兼行出其不意/破之契丹兵果入冦韓重贇大破其衆)臣等効死敵
不難破(景徳中髙瓊奏曰願急幸澶淵臣等効死敵不/難破上意遂決敵衆抵澶淵北直犯大陣李繼)
(隆等整軍成列以禦之分伏勁弩控扼要害其統軍撻/覽有機勇所將皆精銳方為先鋒異其旗幟躬出督戰)
(威虜軍頭張環守床子弩潜發達蘭中額死敵大挫衂/退却不敢動上遂幸北城既至登城門樓張黄龍旗諸)
(軍皆呼萬嵗聲聞數十里/氣勢百倍敵相視益怖駭)
　　奏捷
歴代事實執訊(詩采芭宣王南征也蠢爾蠻荆大邦為/讎方叔元老克壯其猷方叔率止執訊)
(獲醜又皇矣詩帝謂文王以/伐崇墉執訊連連攸馘安安)獻俘(左僖二十八年楚圍/宋宋告于晉晉戰于)
(城濮楚師敗績晉侯獻楚俘于王秋七月/丙申振旅凱以入于晉獻俘飲至大賞)三捷(詩采薇/戎車既)
(駕四牡業業豈敢/定居一月三捷)八克(本傳公孫述/八戰八克)破荆(王剪傳將兵/六十萬攻荆)
(大破荆軍至蘄南殺項/燕乗勝畧定荆地城邑)下齊(本傳燕以子之亂而齊大/敗燕燕昭王怨齊使樂毅)
(為上將軍以兵伐齊破之濟西毅攻入臨淄盡取濟西/財物祭器輸之燕下齊七十餘城皆為郡縣以屬燕)
獲醜(詩出車赫赫南仲薄伐西/戎執訊獲醜薄言旋歸)奏公(詩六月薄伐玁狁/以奏膚公注公功)
(也/)獻于社(禮春官大司樂王師大獻則令奏愷樂又樂/師凢軍大獻教愷歌又鎛師軍大獻則具愷)
(樂又大司樂則左執律右/秉鉞以先愷樂獻于社)告于廟(唐李勣傳勣從秦王/平竇建徳俘王世充)
(乃振旅還秦王上將皆服/金甲乗戎輅告捷于廟)服金甲(上/注)陳鐵騎(唐太宗紀/太宗討王)
(世充敗之于北邙竇建徳率兵十萬以援世充太宗敗/建德執之世充乃降六月凱還太宗被金甲陳鐵騎一)
(萬介士三萬前後鼓吹獻俘于太廟髙祖以謂太/宗功髙於古官號不足以稱乃加天策上將軍)露布
(唐書李晟傳朱泚平露布於德宗曰臣既肅清宫禁祇/奉寢園鍾簴不移廟貌如故又薛收傳注後魏每戰剋)
(欲天下聞知乃書帛/於漆竿上名曰露布)捷書(突厥傳李靖伐突厥捷書日/夜至又杜詩捷書夕報清晝)
(同/)三日成功(唐裴度傳帝問諸將才否度對曰李光/顔當有成功不三日光顔破洄曲兵)一
月(見三/捷注)在泮獻馘(泮水詩矯矯虎/臣在泮獻馘)
皇朝新事中國勝捷可稱(建炎間金兵入中原將帥皆/望風奔潰未嘗有敢抗之者)
(三年十二月烏珠自杭州分兵至明州城下浙東制置/使張浚拒之小捷四年二月烏珠還過吳江縣浙西安)
(撫司統置陳思恭以舟師敗之于太湖幾獲烏珠紹興/元年烏珠攻和尚原呉玠破之四年薩里罕犯殺金牛)
(吴玠又敗之韓世忠敗烏珠于大儀鎮六年楊沂中敗/偽齊劉倪於藕塘劉錡大敗烏珠于順昌十一年劉錡)
(大敗十餘萬于柘臯三十一年劉錡遣將敗髙景山于/皂角林李寳敗鄭家奴于密州之唐島並見年録邵宏)
(淵拒金于真州之胥浦橋獲捷十一月虞允文敗金人/于采石是嵗並有中軍統制趙樽復蔡州鄂州都統制)
(吳拱拒金于茨湖統制王宣拒金于確山鎮江都統張/子蓋解圍海州此皆渡江以來中原勝捷可稱者也)
戰功十三(乾道二年蔣子禮執政遂以明州城下和尚/原殺金牛大儀鎮順昌府皂角林胥浦橋唐)
(島采石蔡州茨湖確山海州為十三處戰功而藕/塘不預以所捷乃偽齊非金兵故也朝野雜記)勵以
忠義(紹興元年玠及金人烏嚕戰於和尚原之北敗之/時金主晟之從姪没立與烏嚕扎哈以數萬騎分)
(兩道入冦約日㑹和尚原玠與其弟璘以散卒數千人/駐原上召諸將勵以忠義㰱血而盟諸將感泣是日二)
(將以勁騎先期而至陳于/原北吳玠擊之四戰皆捷)喜捷詩(真宗咸平三年范廷/召等引兵追契丹至)
(莫州破之遣使奏/捷上作喜㨗詩)
名賢詩詞鶴唳風聲(聞捷詩戎命須臾走兎林驕豪無/復向來心莫煩王旅追窮寇鶴唳)
(風聲盡/好音)戎命須臾(上/注)貔貅百萬(同上殺氣先歸江上林/貔貅百萬想同心何當)
(一洗兵戈沴南/北東西盡好音)壺漿爭聴鼔鼙音(同上神州荆棘欲成/林霜露凄凉感聖心)
(故老幾人今好在/壺漿爭聴鼔鼙音)一夜旌旄光燭地(晦翁聞邊報詩天/驕得意任驅馳太)
(嵗乗虵已應期一夜旌旄/光燭地飲江戎馬未全知)
　　講和
歴代事實通使(史律書孝文曰結和通使休兵北陲為/功多矣且無議軍故百姓無内外之繇)
(得息肩/於田畆)交隣(孟梁惠王上齊宣王問曰交隣國有道乎/孟子對曰有惟仁者為能以大字小是故)
(湯事葛文王事昆夷惟智者為能以小事大故太王事/獯鬻勾踐事吴以大字小者樂天者也以小事大者畏)
(天者/也)屈膝受事(前司馬相如傳匈奴單于/怖駭屈膝受事交臂請和)交臂請和(上/注)
五利(左襄四年魏絳曰陳新來和將觀於我我德則睦/否則攜貳公曰然則莫如和戎乎對曰和戎有五)
(利焉戎狄荐居貴貨易土土可賈焉一也邊鄙不聳民/狎其野穡人成功二也戎狄事晉四鄰振動諸侯威懐)
(三也以徳綏戎師徒不勤甲兵不頓四/也鑒于后羿而用徳度逺至邇安五也)兩全(唐封徳彛/傳突厥冦)
(太原且遣使和親帝問封德彛曰彼有輕中國之心謂/我不能戰若乗其怠擊之勢必勝勝而後和威徳兩全)
和戎國之福(左襄十四年鄭人賂晉侯以師悝師觸師/蠲及其鎛磬女樂二八晉侯以樂之半賜)
(魏絳曰子教寡人和諸戎狄以正諸華請與子樂之辭/曰夫和戎狄國之福也八年之中九合諸侯諸侯無慝)
(君之靈也臣/何力之有焉)使者以諭(文帝本紀後元二年詔向者累/年匈奴並暴邊境多殺吏民朕)
(夙興夜寐未嘗一日忘於心故遣使者冠葢相望結轍/于道以諭朕志於單于今單于返古之道計社稷之安)
(便萬民之利新與朕俱棄細過偕之大道結兄弟/之義以全天下元元之民和親以定始于今年)請纓
(前終軍傳南越與漢和親乃遣軍使南越説其王欲令/入朝比内諸侯軍自請願受長纓必覊南越王而致之)
(闕下軍遂徃説越王聴計/請舉國内屬天子大説)致繒(前賈誼治安策今匈奴/侵掠至不敬也而漢嵗)
(致金絮采/繒以奉之)搢紳守(前匈奴傳贊搢紳之儒則守/和親介胄之士則言征伐)
皇朝新事涇原乞和(慶厯元年元昊使人于涇原乞和/又遣髙延徳詣延州與范仲淹約)
(仲淹察元昊未肯順事且無表章不/敢聞於朝廷乃自為書喻以逆順)經營和好(太祖英/武定天)
(下猶委孫全興經營和好上曰此事朕當屈已為/天下蒼生計然須執紀綱存大體即久逺之利也)誓書
不加獻字(慶厯中契丹言南朝嵗増金帛但無名爾須/於誓書中加一獻字乃可弼曰獻字乃下奉)
(上之辭非可施於敵國况南/朝為兄豈有兄獻于弟乎)遣使納欵(慶厯三年延州/言元昊遣賀從)
(勉來納欵韓琦范仲淹等言元昊屢戰屢勝未有挫屈/何故乞和有不可許者三亦有大可防者三伏望聖慈)
(於納和禦侮之間審是處置為聖朝長久之慮余靖/言挫北邊之氣折西羌之銳不如不和最為得策)
事對(中興/再造)　(重開/再振)　(増光/復舊)　(混車書/復版圖)　(清中原/尅神州)
　　(收河南/清冀北)
起聫(師出有名欣聞日闢/寇為不道自速天誅)　(善師不陳初無攘狄之勞/文徳誕敷坐受歸疆之請)
　　(醜逆亂常方慿陵於近甸/皇穹悔禍遽殄滅於兇酋)
　　(蠻匪亂常敢慿陵扵中國/王師薄伐果尅復于神州)恢復
　　(六師問罪汎掃雷電之威/萬乗省方躬底皇天之澤)
　　(王師燮伐將底定于神州/戎輅時巡亦恭行于天罰)
　　(靈旗杓指誕揚北伐之威/戎路天臨式慰中原之望)　(儼百神而受職/拱方岳以來朝)親征
警聨(闕/)
　　(宣王復文武之土永固洪基/齊人歸鄆讙之田不失舊物)
　　(廟謨雄斷久養晦於沈潛/赤縣神州將指期於剋復)
　　(陽九厄於百六㑹否終則傾/運一變者三十年既周必復)
　　(童謡應于卯年靡容旋踵/嵗星臨于吳分方啟興邦)
　　(一介到闕謂割地之請為必從/兩宫䝉塵豈戴天之讎而不報)
　　(狼子野心蓋自舞干之格/神州赤縣遂無血刅之傷)恢復
　　(蓋瓜步既應童謡那無天道/恐棘門特如兒戯將屈帝尊)
　　(神武不殺初何意於勇功/天罸恭行實有開於駿命)
　　(舉上郡元封之役親屈帝尊/踵澶淵景徳之行用光祖武)
　　(天討躬行民欲安于一怒/廟謨獨運道常出于萬全)
　　(一札亟頒正蛇豕亂常之罪/六飛順動増貔貅決勝之威)
　　(祥風應律知士氣之無前/佳氣浮空驗天顔之有喜)親征
　　(睿斷沈幾一怒欲安于天下/皇穹助順不戰自屈于人兵)
　　(未返窵盧已勒燕然之烈/無勞血刅自聞淝水之功)
　　(闕/)　　　　　　　　　　(當此投機/譬諸破竹)奏捷
　　(若聖與仁不忍干戈之用/以大事小屢捐玉帛之珍)
　　(至單于修渭上之朝/本聖人以天下為度)講和
結聨(策勲而告清廟已慰在天之靈/乗勝而空朔庭遂銘振古之烈)恢復
　　(仰民獻十夫之翼雖愧壯圖/晞太平一主之功猶知謹守)
　　(清塵灑道莫宣扈蹕之勞/就日望雲預切迎鑾之喜)親征
　　(料軍戎萬里之情愧無長策/効山岳三呼之祝阻望清光)
　　(清畫捷書想動天顔之喜/翠華前蹕願瞻羲馭之臨)
　　(距躍三百竊同折屐之懽/臚句九賓願上奉觴之夀)奏捷
　
　
　
　
　
　
　
　
　
　翰苑新書後集上卷十一
欽定四庫全書
　翰苑新書後集上卷十二
　　恤刑(獄空/)
歴代事實哀敬(書吕刑哀敬折獄明啓/刑書胥占咸庶中正)明清(同上今天/相民作配)
(在下明清/于單辭)惻隠(李百藥封建論毎憲司擬罪尚書奏議/大小必察枉直咸伸舉斷趾之法易大)
(辟之刑仁心惻隠/大禹之泣辜也)哀矜(語子張孟氏使陽膚為士師問/於曽子曰上失其道民散久矣)
(如得其情則/哀矜而勿喜)中正(見哀/敬注)三刺(禮秋官司刺掌三刺之法/一刺曰訊羣臣再刺曰訊)
(羣吏三刺曰訊萬民以此三法求民情/斷民訟而施上服下服之罪然後刑殺)五覆(唐太宗本/紀詔決死)
(刑京師五覆奏/諸州二覆奏)忍斷趾(唐刑法志太宗謂侍臣曰肉刑/前代除之久矣今復斷人趾吾)
(不忍/也)無鞭背(唐刑法志太宗嘗覽明堂鍼灸圖經見人/之五臟皆近背鍼灸失所則其害至死嘆)
(曰箠者五刑之輕死者人之所重安得犯/至輕之刑而或置死遂詔罪人無得鞭背)矜恕(郭躬家/世掌握)
(在寛平反典理官決刑斷刑多依矜恕/乃條諸重文從輕者四十一事奏之)申嚴(記月令仲/秋命有司)
(申嚴百刑斬殺/必當毋或枉撓)依輕議法(陳咸戒子孫曰為人議法當/依於輕雖有百金之利無與)
(人以/重)喜寛用刑(唐憲宗用刑喜寛仁于頔諷/帝用刑帝曰頔欲朕失人心)舉寃獄(前/宣)
(帝舉寃獄察/深刻不改者)上繋囚(同上詔命郡/國嵗上繋囚)先王重罰(北蘇綽傳/六條詔書)
(其五䘏獄訟曰賞罰不中則人無所/措手足怨叛之心生是以君子重之)君子盡心(記王制/大司冦)
(刑者侀也侀者成也一成/而不可變故君子盡心焉)撤樂減膳(唐刑法志李好徳/坐妖言張藴古以)
(為不當坐權萬紀劾藴古奏不以實太宗怒遽斬藴古/既而大悔因詔死刑雖令即決皆三覆奏久之謂羣臣)
(曰近有府吏受賄不多朕殺之是思之不審也自今奏/決日尚食勿進酒肉太常輟教習諸州死罪三覆奏其)
(日蔬食務合禮/撤樂減膳之意)推心惻物(同上髙祖太宗除隋虐亂治/以寛平考其推心惻物可謂)
(仁/矣)枉直咸申(見前惻/隠注)大小必察(同/上)尚德(路温舒傳宣帝/即位路温舒上)
(書言宜尚徳緩刑上/善其言遷廣陵太守)寛仁(見喜寛/用刑注)不幸傷之(前刑法志/宣帝詔決)
(獄不當使不幸/䝉戮朕甚傷之)無輕用也(書吕刑無簡不聴具嚴天威/注無簡核誠信不聴其獄皆)
(當嚴敬天威/無輕用刑也)
皇朝事實寛仁多恕(長編太祖開寳八年上性寛仁多/恕讀堯典嘆曰四凶之罪止從投)
(竄何近代憲網之密耶蓋有意于措刑也故自/開寳以來犯大辟非情理深重者多貸其死)活人者
為勞績(真宗景徳二年詔自今諸州官/吏雪活得人命者並理為勞績)獄官尤須遴擇
(祥符三年上曰刑獄官尤須遴擇朕方念四方獄訟若/官非其人寧無枉濫且單弱之人不能投訴朝廷無由)
(知/之)恤刑詔書(長編髙宗紹興三年三月進呈奉使魏良/臣語錄趙鼎曰良臣言敵至天長縣得親)
(筆恤刑詔書墨本語良臣恤民如此民心安得不歸上/曰間下詔寧欲刑無寃濫耳十一年上曰省刑罸薄稅)
(斂王政之本稅賦無術以薄之朕心實不安於刑/罸豈不欲省而獄繫踰嵗何以副朕欽恤之意乎)初夏
申警(同上真宗初夏/降詔申警䘏刑)給衣薪炭(神宗詔天下繋囚貧乏/者冬月權給衣衲薪炭)
(及飲食仍委/長吏提舉)稱欽䘏(寧宗開禧三年詔自仲春以來雨/澤尚闕上慮州縣官吏奉行弗至)
(詔敕敢事煩苛過有科擾嚴行禁戢凢犴獄淹滯逮係/非辜刑罰失平幽枉未達常切覺察以稱朕欽䘏之意)
湯沐示恩(髙宗紹興元年進呈欲疎決禁囚上曰此事/極好朕方念之聞祖宗時尚遣内侍持餅肉)
(以徧賜仍具湯沐示恩意宗尹曰祖宗矜庶獄具/有著令李囘曰聖心䘏有罪者如此酷吏知禁矣)
事對(哀矜/謹審)　(三訊/五覆)　(清明/惻隠)　(依輕議法/喜寛用刑)
警聨(運聖神之徳秉籙御天/布雨露之恩對時育物)
　　(職惟宣化躬佩服於訓詞/國無寃民庶導迎於善氣)
　　(故風雷號令期四海於無刑/而金玉科條庶羣生之難犯)
　　(於變黎民歸其有極/誕敷五教期于無刑)
　　獄空
歴代事實出繫三千(徐有功持節按獄交/州出寃繫三千人)斷獄數百(前/貢)
(禹傳孝文帝海内大化/斷獄數百與刑措無異)無寃刑(黄霸傳天子召問霸曰/獄無寃刑君之職也)
出囚繫(光武二十八年遣使/者舉寃獄出繋囚)極功(前刑法志舜命臯陶/而刑無所用三代之)
(盛至刑措兵寢者其本/末有序帝王之極功也)至治(家語五刑篇或有問於孔/子曰古者三皇五帝不用)
(五刑信乎孔子曰聖人之設防貴不/犯也制五刑而不用所以為至治也)蒿滿衙門(北齊宣/帝紀天)
(保初大赦郡無一囚率羣吏拜詔而已獄内穭生桃/木蓬蒿並滿每旦衙門虚寂無訴訟者謂之神門)草
生囹圄(隋劉廣傳為平鄉令七年風教大治獄中/無繋囚爭訟絶息囹圄皆生革庭可張羅)民咸
服(記緇衣刑不/試而民咸服)吏亡邪(前董仲舒策民以大化之後天/下常亡一人之獄吏亡姦邪民)
(亡盗賊囹/圄空虚)囹圄空虚(前路温舒傳文帝崇仁義省/刑罰囹圄空虚天下太平)獄訟
止息(前龔遂傳為渤海太守/獄訟止息刑罰以措)不犯有司(書大禹謨好生/之徳洽于民心)
(兹用不犯/于有司)幾致刑措(唐魏徵傳太宗即位四年嵗斷獄/二十九人幾致刑措斗米三錢)
皇朝事實歎息稱異(神宗元豐五年知開封府王安禮/言三院獄空時安禮事至輒斷庭)
(無留訟久繋待辨一切論決於是以獄空揭諸府門遼/使過見歎息稱為異事上曰昔由余聘秦觀政内史廖)
(單從容俎豆以奪其謀秦有人也安禮/留意吏事能駭動外夷於古無愧矣)寃抑得伸(髙宗/紹興)
(間大理寺奏獄空上曰大理寺臨安府在闕下雖未敢/謂刑措然獄訟清簡寃抑得伸亦庶幾焉惟是諸路憲)
(臣或不得人則吏强官弱民無所/訴深恐此弊未革卿等更宜商量)專事欽䘏(開寳六年/上留意聴)
(斷專亊欽䘏御史大理官屬尤加選擇嘗召馮炳謂曰/朕每讀漢書見張釋之于定國治獄天下無寃民此所)
(以望於汝賜/金帛以勉之)決獄感晴(淳熈三年進呈決獄指揮上以/雨過多恐妨收刈御筆批問欲)
(行下諸路疎遣獄囚於是進擬上曰朕以久隂祈晴未/應獨未曽決獄昨日批出方下筆而風急雲起頃刻吹)
(散至晚/已開晴)決刑乃雨(淳化三年上以久愆時雨憂形于色/謂宰臣曰亢陽滋甚朕悃禱精至未)
(獲應者豈非四方刑獄有寃濫乎因遣常參/官一十七人分詣諸路按決刑獄是夕乃雨)
事對(囹圄空虚/獄訟止息)
警聨(沈朱實於寒水共樂清時/鞠茂草於圜扉殊多暇日)　(衙門蒿滿/囹圄草生)
　　肆赦
歴代事實厲精更始(漢宣帝紀詔其赦天下/與士大夫厲精更始)感泣思奮
(唐陸䞇傳奉天所下制書雖武人悍卒無不感動流涕/後李抱真入朝為帝言陛下在奉天山南時赦令至山)
(東士卒聞者感泣思奮/臣是時知賊不足平矣)布徳音(陸䞇奏議陛下每布徳/音敷宥下土大辟之屬)
(皆䝉/滌除)昭仁恕(同上赦宜從重所以昭/仁恕之道廣徳澤之恩)除瑕(晉郭璞傳宜/發矜䘏之詔)
(引在躬之責蕩除/瑕釁贊揚化澤)滌穢(後漢荀悦論大赦者權時之宜/非常典漢承秦兵革之後故設)
(三章之法大赦之令滌除/穢流與民更始時之然也)驛馬星流(北史徐路傳路繋/冀州獄别駕崔隆)
(宗慰問之路曰昨夜驛馬星流計赦須/臾應至隆宗遣人出城候焉俄而赦至)貫索夜見(晉天/文志)
(貫索九星七/星夜見大赦)布信(盧坦曰所以布/大信者赦令也)顯義(後岑彭傳/赦以顯義)詔銜
木鳳(石季龍為詔以五色紙寫在木/鳳口中轆轤囘轉快若飛翔)赦植金雞(唐百官/志中書)
(令供赦日植金雞於仗南竿長七尺有雞髙四尺/黄金飾首銜幡長七尺盛以絳幡將作監供焉)烏啼
(南宗室義慶傳宋元康中徙彭城王義康為豫章臨川/王義慶時為江州相見而笑文帝聞而怪之召還宅義)
(慶大懼妓妾夜聞烏啼聲叩閣云明日/有赦後改為南州因制為烏夜啼曲)蠅集(載記苻堅/欲赦與王)
(猛苻融密議于甘露堂親為赦文有一大蠅集于筆/端俄有小青衣大呼於市曰官今大赦須臾不見)釋
無辜(書多方開/釋無辜)紓多難(陸贄奏議紓多難收羣小者惟/在赦而已陛下每發徳音敷宥)
(下土大辟之/屬皆䝉滌除)改行自新(前匡衡傳比年大赦使百姓得/改行自新切見大赦之後奸邪)
(不衰止此導之/未得其務也)洗心更始(漢章帝紀嘉與/海内洗心更始)廣天地施(唐/韋)
(嗣立傳臣願陛下廣天地之施雷雨之仁取垂拱以來/罪無輕重所不赦者並皆原洗死者還官生者霑恩則)
(天下瞭然知所陷/罪非陛下之意也)雷雨作解(易解卦象曰雷雨作/解君子以赦過宥罪)慶溢
寰區(韓愈賀表恩洽幽明慶溢/寰區象徳乾坤同明日月)蠲逋負(刑法志李吉甫/言陛下降赦令)
(蠲逋負賑飢/民恩徳至矣)出繫囚(光武紀建武七年詔中都官三輔/郡國出繋囚非犯殊死皆一切勿)
(按其罪見徒免為庶人/耐罪亡命吏以文除之)全性命(平帝紀詔曰夫赦令者/將與天下更始誠欲百)
(姓改行潔已全其性命也徃者有司多舉奏赦前事/累増罪過誅陷亡辜甚繆于赦小過舉賢才之義)掌
三宥(禮秋官司刺掌三宥三赦之法一宥曰不識再宥/曰過失三宥曰遺忘一赦曰幼弱再赦曰老耄三)
(赦曰/蠢愚)正五過(吕刑五罰不/服正于五過)景星見(後主景曜元年景星/見於是大赦改元)
珍物出(武帝元封六年詔曰朕祀首山昆田出珍物或/化黄金祭祀后土神光三燭其赦汾隂殊死以)
(下/)甘露降(宣帝神爵二年二月詔曰乃者鳳凰甘露/降集京師羣鳥從之以萬數其赦天下)銀
印(孫皓天册元年吴郡言掘得銀印長一/尺廣三分上刻年月字於是改元大赦)玉璽(崔鴻前/趙録曰)
(劉元海遷都平陽汾水中得玉璽文曰有新保之泉元/海葢王莽時璽也獻者因増其三字元海以為已瑞大)
(赦天下/改元也)
皇朝新事赦求㝠祐(長編太祖建隆二年徳音降死罪/囚流以下釋之時太皇后寢疾上)
(憂懼乃曲赦天/下以求㝠祐焉)赦仁如天(元龜太平興國六年太宗十/一月親亨太廟合祭天地於)
(圜丘先是有秦再思者上書願勿再赦且引諸葛亮佐/蜀數十年不赦事上頗疑之以問趙普普曰國家開創)
(以來具存彛制三嵗一赦所謂其仁如天堯舜之道也/劉備區區一方用心無足師法上然其對赦宥之議遂)
(定/)召和氣(長編仁宗天聖七年上曰赦不欲數然舍是/無以召和氣四月赦天下免河北被水民租)
(賦/)求民瘼(聖政孝宗隆興三年三月臣僚上言皇帝登/寳位赦文及續降寛䘏十八事並係䘏民州)
(縣未聞施行欲望降詔申敕詔畧曰朕臨朝退聴惟以/求民瘼為務自初踐位首行曠澤續降寛䘏十八事而)
(郡縣之間不為布宣繼自今其各洗心滌/慮恭爾有官俾予一人實惠孚于百姓)詢民利病澄
清宿弊(寳訓仁宗景祐四年上有事明堂將赦謂宰相/文彦博卿等廣詢民間利病者為條目務從寛)
(大稱朕勤恤之意彦博等曰聖意叮嚀恐赦文所載不/能具悉上曰朕齋戒以見天地祖宗敷大號於天下因)
(澄清宿弊所以條于赦/令者貴示信萬方耳)布湛恩綏區夏(聖政髙宗建炎/元年羣臣固請)
(即位其赦文畧曰慰民耳目之注敷朕腹/心之言爰布湛恩誕綏區夏可大赦天下)
名賢詩詞書報天中(沈佺期詩書報天/中赦人從海上聞)籥動圜狴(同上/聖人)
(宥天下幽/籥動圜狴)九泉開白日(九泉開白日/六翮起青雲)三元降紫泥(六甲/迎和)
(氣三元降紫/泥並同上)萬家春(張舜民詩國嚴三/嵗禮恩洗萬家春)三嵗禮(同/上)
事對(更始/自新)　(蕩滌/蠲除)　(布信/顯義)　(銜木鳳/植金雞)　(景星見/甘露降)
　　(出繋囚/全性命)
起聮(厯數在躬僕萬年之景命/雷雨作解洽四海之懽心)
　　(禮成陽館方夜半以受釐/令下端門已仗南而賜赦)
　　(奠玉告䖍謹上帝陶匏之薦/明綸涣號霑皇王雨露之恩)
　　(精禋昭格祥仰動於房心/慶賚敷施恩頫覃於輝翟)
　　(重屋精禋降百祥於作善/端門肆赦斂五福以錫民)
　　(燔柴揚燎膺上帝之居歆/肆眚推恩俾羣生之均被)
警聨(恢然天地之施恩/鼓以風雷之號令)　(至治馨香薦不惟於黍稷/明神孚格色上動于房心)
　　(重屋九筵蕆文武配天之禮/十行一札布禹湯罪已之言)
　　(謂三嵗一郊之禮必舉以時/俾九州四海之氓並受其福)
　　(謂三嵗親祠既示精䖍之意/而萬方何罪爰推曠蕩之恩)　(勉承不再之言/嗣守無疆之厯)
　　(毓徳春宫恪謹文王之視膳/非心黄屋適逢虞舜之勤惓)
結聨(佩玉麟之符雖慙共理/霈金雞之澤庸廣至仁)
　　(莫瞻路寢之威儀駿奔顯相/徒與海隅之耄穉鰲抃歡呼)
　　(呼萬歲者三莫克仰觀於萐莆/襲六藝而七但知載詠于蓼蕭)
　　(金雞初植已共傳寛大之書/銅虎久分今誕布哀矜之詔)
　翰苑新書後集上卷十二
欽定四庫全書
　翰苑新書後集上卷十三
　　祥瑞(附玉璽/  醴泉)　(慶雲/靈芝)　(景星/嘉禾)　(瑞雪/麟鳳)　(甘露/)
歴代事實魚入舟(史記武王渡河中流白魚入王舟/中武王俯取以祭此受命之符也)烏
流屋(同上有火自上復於下至于/王屋流為烏其色赤其聲魄)和氣(唐權徳輿曰和/氣洽則祥應至)
天休(書君奭篇/天休滋至)白麟(武帝本紀太始二年詔有司議曰/徃者朕郊見上帝西登隴首獲白)
(麟以饋宗廟渥洼水出天馬泰山見黄金宜/改故名今更黄金為麟趾褭蹏以協瑞焉)赤㕍(同上/三年)
(獲赤㕍作/朱㕍之歌)萬年玉册(晉元帝本紀于時玉册白玉麒麟/神璽出于江寧其文曰長夀萬年)
(日有重暈皆以/為中興之象焉)九莖金芝(漢宣帝神爵元年詔神雀仍/集金芝九莖産於涵徳殿銅)
(池/中)天氣清靜(同上東濟大河天氣清靜神魚舞河幸/萬嵗宫神爵翔集朕之不徳懼不能任)神
光顯著(四年修興泰一五帝后土之祠齋戒之直日神/光顯著薦鬯之夕神光交錯或降于天或登于)
(地其赦/天下)功茂徳盛(前宣帝紀詔武帝/瑞應功茂徳盛)家給人足(通鑑太/宗曰比)
(見羣臣屢上表賀祥瑞夫家給人足而無瑞/不害為堯舜百姓怨咨而多瑞不害為桀紂)休氣並臻
(白虎通符所以來至者以為王者承天統理調和隂/陽隂陽和萬物序休氣充塞符瑞並臻皆應徳而至)應
徳(明帝紀祥瑞之/降以應有徳)䝉福(五鳳六年詔朕郊上帝甘露降/神雀集朕之不敏懼不能任屢)
(䝉嘉瑞獲/兹福祉)福物畢至(前董仲舒傳天瑞應誠而至諸福/之物可致之祥莫不畢至而王道)
(終/矣)醴泉(光武紀中元二年夏京師醴泉湧出又有赤草/生於水崖郡國頻上甘露羣臣奏言宜令太史)
(撰集以傳來世帝不納自謙無徳毎郡/國所上輒抑不當故史官罕得記焉)甘露(神爵三年/詔迺者鳳)
(凰甘露降集京師羣鳥從以/萬數朕屢獲天福祇事不怠)
事對(白麟/赤㕍)　(烏流屋/魚入舟)　(萬年玉册/九莖金芝)　(休氣並臻/福物畢至)
警聨(天其申命用休/福皆不召而至)　(九功之叙惟歌/諸福之物畢至)
　　玉璽
歴代事實龜紐(晉輿服志皇太子/金璽龜紐朱英綴)螭文(後輿服志晉陽/秋曰前大將軍)
(蔣幹以傳國璽付汝南太守戴/施獻之璽光昭洞徹上蟠螭文)綴朱英(見龜/紐注)紆黄組(張/平)
(子東京賦冠通天/佩玉璽紆黄組)受命(吴志孫堅軍城南井上見有五/色氣堅令人入井探得漢國璽)
(文曰受命于/天既夀永昌)傳國(南史孔林曰璽印者所以辨官爵立/契符信傳國之璽歴代遞用襲封之)
(印奕世相傳/貴在仍舊)出江寧(見祥瑞萬/年玉册注)得宜陽(後漢建武三年/劉盆子及丞相)
(徐宣以下三十餘人肉袒降上所得璽綬積甲兵宜陽/城西與熊耳山齊赤眉衆尚十餘萬人帝令縣厨皆賜)
(食/)烏足(璽譜乾元二年竇沼掌璽龍/鼻一角烏足缺組以黄絲)螭頭(唐輿服志天/子有傳國璽)
(及八璽皆玉為之神璽以鎮中國藏而不用/皆泥封太宗刻受命元璽以白玉為蟠頭)獸紐(晉輿/服志)
(乗輿六璽秦制也曰皇帝行璽皇帝信璽天子行璽天/子之璽天子信璽天子璽漢秦不改又有秦始皇藍田)
(玉璽螭獸紐在六璽之外文曰受天之命皇帝夀昌漢/髙祖佩之後世名曰傳國璽與斬白蛇劔俱為乗輿所)
(資斬白蛇劔至惠帝時武庫火燒之遂亡及懐帝蒙塵/傳國璽没劉聰後又没石勒及季龍死國亂穆帝世乃)
(還江/南)刻白玉(見螭/頭注)封紫泥(晉輿服志凢天子之璽/六皆以武都紫泥封之)
警聨(明王謹徳來異琙之貢珍/博士辨文審先朝之藏璽)　(三朡俘而商受球/五畤郊而漢薦璧)
　　慶雲
歴代事實屬龍(淮南子龍舉/而景雲屬)隨馬(唐天寳十三年封/泰山有慶雲隨馬)瑞
氣(晉天文志瑞氣一曰卿/雲亦曰慶雲太平之應)非煙(史天官書若煙非煙若/雲非雲郁郁紛紛蕭索)
(輪囷是為卿/雲見喜氣也)百工歌(宋符瑞志舜時慶雲興焉若煙非/煙若雲非雲百工相和而歌慶雲)
(帝乃唱之曰慶雲/爛兮糺縵縵兮)賢人隠(夫雲五色具其/下有賢人隠)紀事(左昭十/七年注)
(黄帝受命有雲/瑞故以雲紀官)名官(史黄帝紀注張宴曰黄帝/有景雲之應以師名官)郁郁(見/非)
(煙/注)漫漫(見百工/歌注)為瑞(尚書中候云堯沈璧於河白雲起/囘風揺落又吳淑雲賦周則為瑞)
(觀河堯則/呈祥沈璧)呈祥(上/注)金枝(崔豹古今注黄帝與蚩尤戰於/涿鹿之野常有五色雲氣金枝)
(玉葉止于帝上有華葩/之象故因作華葢也)玉葉(同上/注)采色浮空(韓賀慶雲/表有慶雲)
(見五采五色非煙非雲抱日增麗浮空不收既變化而/無窮亦卷舒而莫定斯為上瑞實應太平臣謹按宋沈)
(書曰慶雲五色/者太平之應也)黄氣抱日(代宗即位日慶雲見/黄氣抱日酉陽雜記)太平之
應(見采色/浮空注)輪囷而歌(見非/煙注)
名賢詩詞籠日襯霞(黄山谷詩玉葉籠/殘日金枝襯薄霞)聖治昌時(仝上/氤氲)
(符聖治紛/郁表昌時)祥輝(于季子詩瑞雲千/里應祥輝四望新)
　　景星
歴代事實耀天(帝王世紀堯/時景星耀天)助月(晉天文志瑞星一曰/景星如半月生于晦)
(朔助月/為明)天暒(前天文志天暒而見景/星注孟康曰暒精明也)月盛(白虎通景星/大星也月盛)
(不/見)舒光(選景星宵/而舒光)連氣(史天官書天晴見景星注有赤/方氣與青方氣相連赤方中兩)
(黄星青方中有一/黄星聚為景星)出有道(前天文志景星者徳星其/狀無常出于有道之國)聚
賢人(異苑陳寔與諸子姪造荀淑父子討論于/時徳星聚太史奏曰五百里内有賢人聚)美瑞(韓/文)
(景星鳳凰賢/愚知為美瑞)休祥(前天文志景星者徳星也又郊祀/太乙贊饗曰德星照衍厥惟休祥)出
房翼(隋天文志景星出翼又宋/符瑞志帝堯時景星出房)生晦明(見助/月注)元氣之英
(三五厯記景星者元/氣之英水之精也)有徳之慶(唐天寳九年五月五星/聚于箕尾占曰有徳則)
(慶無徳/則妖)
警聫(圓穹錫貺兆一人有慶之符/景緯宣精申萬夀無疆之福)
　　瑞雪
歴代事實玉花(舒元輿序重雪終日/玉花攪空舞下散地)瑞葉(冷齋夜話何/事月娥應不)
(在亂飄瑞葉滿人間注仙人燕/華君天下㙐木花開六出故也)麰迎三白(坡詞三白事/注泗州語欲)
(宜麥見三白/三度見雪也)花為六出(韓詩外傳云凢草木花皆五出/雪降花為六出上大恱以為祥)
(瑞/)方圭(謝惠連雪賦既因方而/為圭亦遇圓而成璧)圓璧(上/注)五榖之精(紀勝/書曰)
(雪為五/榖之精)六花之瑞(韓詩外傳云雪花曰/霙雪又見前六出注)遺蝗入地(坡詩/云遺)
(蝗入地應千尺葢蝗遺子於/地雪深一尺則入地一丈)舞鶴下簷(毛澤民詩危/簷下舞鶴)
名賢詩詞豐年瑞(李義山詩不覩豐年瑞安知變/理才撒鹽如可擬願糝和羮梅)清都
瓊蘂(洪芻詩清都瓊蘂飛空/下淨界空花種種開)瑤臺玉蘂(毛澤民詩先拂/瑶臺玉蘂業聮)
(翩時落/玲瓏片)豐年消息(坡詩天工呈瑞足人心平地今開一/尺深此為豐年報消息滿田何止萬)
(黄/金)種玉(李義山詩有田皆/種玉無樹不開花)
警聨(三微更始正王道之大端/六出呈祥兆豐年之嘉慶)
　　(見而知象偉善治之日來/視以考祥實自今其嵗有)
　　(七政齊於璿璣有合璧連珠之瑞/四時和為玉燭無鳴條破塊之灾)
　　甘露
歴代事實寳甕(拾遺記帝嚳時有丹丘獻瑪瑙甕以盛/甘露舜移寳露甕於零陵東方朔作寳)
(露銘曰寳露/起於靈臺)銅盤(曺植露臺銘氣之清者莫如露盛之/安者莫如盤詔有司鑄銅建承露盤)
(云/云)金莖(選班固西都賦抗仙掌/以承露擢雙立之金莖)瓊爵(曺植魏徳論甘露/已降蜜淳氷凝覩)
(陽弗晞瓊爵是承獻/之帝朝以明聖徵)滋液厥壤(選司馬相如封禪頌甘/露時雨厥壤可遊滋液)
(滲漉何/生不育)沆瀣為糧(選飲沆瀣以為糧/注沆瀣露氣也)天地合(老子三十/章天地相)
(合以降/膏露)隂陽和(公孫𢎞傳策制上古至治甘露降𢎞/曰天地之和應故隂陽和甘露降)著
草木(拾遺記崑崙山有甘露色如丹著/草木皎然如霜雪寳器盛之如飴)降林園(魏明帝/紀昔甘)
(露屢降於仁夀殿自吾已建承/露盤復降芳林園於仁夀殿前)晨降(曺子建七啓甘/露紛紛而晨降)宵
凝(選孟堅賦甘露/宵凝於豐草)豐草(上/注)仗木(唐太和元年韓約奏/甘露降金吾左仗木)脂
凝(晉中興書甘露者仁澤/也其凝如脂其美如飴)飴美(上注又見/著草木注)天瑞(王元長/詩序天)
(瑞降地符/升注甘露)天酒(瑞應圖甘露一名/膏露一名天酒)狀若細雪(南史元嘉/中甘露頻)
(降狀若/細雪)
前賢詩詞甘醴(丁謂詩遥聞甘似/醴不特在金莖)雲牙(朝朝薦天酒/寧讓服雲牙)瑞
露(瑞露零宵極仙盤/奉帝家並丁謂詩)
警聨(神人所飲何殊姑射之仙/厥壤可游願繼相如之頌)　(色瑩珠璣/味兼飴醴)
　　醴泉
歴代事實湧出(光武本紀京師醴泉/湧出飲者痼疾皆愈)滂流(宣帝本紀詔/乃者醴泉滂)
(流枯槁/榮茂)流唐(前揚雄傳醴泉流其唐注/爾雅廟中路謂之曰唐)清室(選司馬相/如上林賦)
(醴泉涌/於清室)榮枯槁(見滂/流注)愈痼疾(見上湧/出注)吐液(晉紀瞻曰/醴泉吐液)至
淵(白虎通曰徳至/淵泉則醴泉出)地出(記禮運篇/地出醴泉)俊又在官(尚書中候/俊乂在官)
(則醴/泉出)
警聨(測土以圭旁得澗瀍之秀氣/配天之澤永為動植之深恩)　(假以溢我/挹彼注兹)
　　靈芝
歴代事實瑞應(漢光武本紀甘泉中産芝九莖注應劭/曰芝朱草也其葉相連如淳曰瑞應圖)
(王者敬事耆老不/失舊臣則芝草生)秀敷(孫綽天台賦玉/芝含秀而晨敷)九莖(前宣帝紀/元康四年)
(金芝九莖産於/涵徳殿銅池中)三秀(選嵇康詩煌煌/靈芝一年三秀)煌煌(上/注)蔓蔓(禮樂/志齋)
(房歌齋房産草九莖連葉宫童効異効異披/諜元氣之精囘復此都蔓蔓日茂茂成靈華)延英殿(唐肅/宗紀)
(上元中延英殿御座生玉芝/一莖一花御製玉靈芝詩)甘泉宫(前武帝紀元封二/年廿泉宫内産九)
(莖連葉作/芝房之歌)賢愚知瑞(韓愈與崔羣書鳳凰芝/草賢愚皆知其為瑞)宗廟薦歌
(班固西都賦序武帝之世/芝房寳鼎之歌薦於宗廟)元氣復都(見蔓/蔓注)神光照殿(唐/𤣥)
(宗紀天寳中有玉芝産于大同殿/之柱礎一本兩莖神光照于殿)晨敷日茂(見前秀敷/蔓蔓二注)
天開地成(李賀芝草詩瑞/自天開與地成)産金莖(見九/莖注)含玉秀(見秀/敷注)孫
綽賦(同上/注)嵇康詩(見三/秀注)
前賢詩詞靈根盤錯(李紳詩靈根盤錯呈天/瑞寳葉蟬聮表地鮮)寳葉蟬聮
(見上/注)
警聨(自根自本光開蕃衍之先/有宗有元黙得繼承之正)
　　(皇躬底豫動愉色於親闈/帝孝格幽發靈華於祖社)
　　(煌煌三秀豈特延年而神仙/蔓蔓九莖且將施祉于孫子)　(玉英明潤/寳葉紛敷)
　　嘉禾
歴代事實同穎(書微子之命唐叔得禾異畝同穎獻諸/天子王命唐叔歸周公于東作歸禾周)
(公既得命禾旅天/子之命作嘉禾)共穗(選顔延年曲水詩序共穂之瑞/史不絶書注嘉禾也皆太平之)
(瑞/也)實圓(唐郭子儀傳子儀言寜朔縣界荒治十五里有/黒禾榖出遍地掃盡經宿復生其禾實圓味甘)
(美臣以為天啓興王先瑞百榖故漢稱雨粟周頌來牟/豈若瑞禾自出家給人足蓋陛下富教安人務農崇本)
(之應/也)味美(上/注)六穗(選司馬相如封禪頌/嘉禾六穗我穡曷蓄)一莖(後光武紀/論光武生)
(於濟陽縣舍是嵗縣界有嘉/禾生一莖九穗因名曰秀)何道而臻(前公孫𢎞傳武/帝制曰上古至)
(治嘉禾興朱草生今何道而臻乎此𢎞對曰上古/堯舜之時聲和則地之和應嘉禾興和之至也)和聲
之應(上/注)出寧朔(見實/圓注)生中牟(魯恭本傳為中牟令/嘉禾生恭便坐廷中)太平
之瑞(見前共/穗注下)富安之應(見實/圓注)
警聨(祥風甘雨物無疵癘之傷/潔粢豐盛神有馨香之感)
　　麟鳳
歴代事實木精(公羊注麟仁/獸木之精也)竹實(晉苻堅傳鳳凰非梧/桐不棲非竹實不食)
(乃植梧桐竹於/柯城以待之)獸之伯(薛綜麟頌麒麟推獸之/伯徳以衛身不布牙角)羽之美
(莊子鳳凰羽/族之羙也)含仁(廣雅麒麟狼頭/肉角含仁懐義)覽徳(前賈誼弔屈原/賦鳳凰翔於千)
(仞兮覽徳/輝而下之)獲西狩(春秋哀十四年春西狩獲麟注麟者/仁獸聖王之嘉瑞也公羊哀十四年)
(注麟者太平之/符聖人之類也)集東海(前昭帝紀鳳/凰集於東海)一角(春秋感精符/曰麟一角明)
(海内共/一王也)五章(李白文集鳳飛九/千仞五章備珍綵)步中䂓(廣雅麟者含仁/懐義行步中規)
(折旋中矩不履生蟲不折生/草不羣居不族行文章彬彬)首戴徳(書益稷鳳凰來儀/疏首戴徳背負仁)
(頸荷義/足履禮)書春秋(唐韓愈獲麟解麟之為靈/昭昭也載於詩書於春秋)鳴朝陽(詩卷/阿篇)
(鳳凰鳴兮于彼髙岡/梧桐生兮于彼朝陽)信而應禮(詩麟之趾注/麟信而應禮)仁也喻賢
(詩卷阿鳳凰于飛翽􁦣其羽注鳳凰靈鳥/仁瑞也喻賢者所在羣士皆慕而徃仕也)銜書(李白文/集鳳凰)
(丹禁裏銜/出𬗋泥書)絶筆(左哀十四年西狩獲麟孔/子絶筆於獲麟之一句)儀儀(揚子孝/至麟之)
(儀/儀)翽翽(卷阿翽/􁦣其羽)臻圃(前揚雄二帝三/王麒麟臻其圃)冲霄(唐馬周傳太/宗飛白書曰)
(鸞鳳冲宵/必假羽翼)狼蹄麕身(京房易傳白麟麕身牛尾又瑞應/圖云麟王者嘉祥也羊頭狼蹄食)
(嘉禾/之實)雞冠燕喙(韓詩外傳鳯/雞冠燕喙)興九韶(史舜紀興九韶/之樂鳳凰來翔)祠
五畤(前武帝紀終軍從武帝祠五畤獲白麟一角而五/蹄軍曰今野獸并角明同本也殆將有解編髪削)
(左袵襲冠帶要/衣裳而蒙化焉)作歌(漢武帝獲白麟/作白麟之歌)調律(抱璞子軒轅/候鳳鳴調律)
蹌蹌(揚鳳鳴蹌蹌/匪堯之庭)濯濯(史記麟/之濯濯)音中律吕(草木疏麟麕/身馬足黄色)
(圓蹄音中律/吕行中規矩)食惟琅玕(李白文集飢鳳不/喙粟所食惟琅玕)五采(京房易/傳曰麟)
(狼額馬蹄有五采/腹下黄髙二丈)九苞(丹穴有九/苞之鳳)元枵之精(鶡冠子麟/者蓋元枵)
(之/精)王者之瑞(瑞應圖鳳王/者之嘉瑞)順之實(記禮運鳳麟皆在郊/藪故曰順之實也)
和之極(前公孫𢎞制策上古至治麟鳯在郊藪𢎞曰/徳配天地明並日月則麟鳯至此和之極也)循
循幽閒(劉向説苑麒麟音中吕律紛兮/其有質文也幽閒則循循如也)􁦣􁦣飛集(詩卷/阿鳯)
(凰于飛翽翽其/羽亦集爰止)
名賢詩詞五色羽(韓岐山下詩丹穴五/色羽其鳴為鳳凰)集南嶽(劉楨詩/鳳凰集)
(南嶽徘徊/孤竹根)羞羣鳥雀(同上豈不常辛/苦羞與鳥雀羣)照影龍門(張正詩/影照龍)
(門水聲入/洞庭風)趾定(麟詩詩人歌信/厚趾定咸振振)聲和(韓鳳詩聲/和随祥風)仁獸(麟/詩)
(天地重太和/鍾為獸之仁)雛好(杜鳳穴/雛皆好)來儀(劉楨詩何時當來/儀要須聖明君)
　
　
　
　
　
　
　
　翰苑新書後集上卷十三
欽定四庫全書
　翰苑新書後集上卷十四
　　進文字
皇朝事實取要語(吕公著家傳哲宗時公著於尚書論/語孝經中節取要語一百段進呈)
錫嘉名(司馬温公通鑑首序曰迂叟自幼嗜史每患遷/固以來載籍稍多乃約戰國至秦二世如左氏)
(體為通志八卷以進英宗説之命續其事自治平開局/迨元豐成書凢一十九年取闗國家興衰生民休息善)
(可為法惡可為戒者起自威烈王訖于五代共修成二/百九十四卷神宗寵以冠序錫以嘉名為資治通鑑詔)
(邇英經筵/常令進講)昭星斗(熈寜二年韓琦等表曰仁宗在位四/十餘年嵗紀綿久注記盈多先帝撰)
(述陛下永以欽承夙愧多文繆塵聖選不能昭星斗之/觀副金匱之藏昧死奏編經營失次其所脩仁宗録二)
(百卷事十/卷上進)為龜鑑(聖政孝宗淳熈元年蔡戡論貞觀鑑/録上曰從諫正是唐太宗所長此書)
(置之座右/可為龜鑑)進講義(通略元豐元年陸佃兼崇政殿説書/一日講罷賜坐上問佃講説有藁乎)
(佃以實對乃詔經筵前/一夕進講義自佃始)明經旨(紹興七年趙鼎言胡安/國昨進春秋解必經聖)
(覽上曰安國所觧朕置之座右雖間用傳注頗能/發明經旨朕喜春秋之學率二十四日讀一遍)藏屬
籍(咸平四年宗正卿趙安易上新脩/皇屬籍三十三卷詔藏宗正寺)講正史(長編哲宗/元祐八年)
(蘇軾等狀漢唐正史内可以進讀事迹今已抄節/寫成卷帙欲於將來開講日進講詔間日進講)法禹
湯(長編神宗二年司馬光進讀資治通鑑至曹參代蕭/何為相國一遵蕭何故規上曰使漢主守蕭何之法)
(久而不變可乎光曰何獨漢也夫道者萬世無弊夏/商周子孫茍能常守禹湯文武之法何衰亂之有)致
堯舜(同上元祐二年太皇太后宣諭吕公著所進尚書/論語等要義今皇帝已依所奏每日書寫看覽甚)
(有益於學問四年御邇英閣進講書及寳訓司馬康講/洪範乂用三德起居舍人王岩叟上言陛下既能審而)
(問之必能體而行之三徳者君人之大本得之則治失/之則亂不可須臾去也陛下誠能用以脩已安人則堯)
(舜三代之盛/可坐而致也)獻箴金華(本朝明道中馮元侍講獻/金華五箴趙師民獻講箴)進講
寳訓(見前致/堯舜注)繪圖以授(髙宗朝王宗正進仁宗十事叅/以今日所宜言極可采祖宗以)
(來率用故事為法昔宣仁聖烈皇后以祖宗故事繪畫/為圖以授哲宗皇帝時以哲宗幼冲欲使便於觀覽也)
金匱之藏(見前昭/星斗注)正心誠意(聖政寧宗嘉定八年進讀/帝學至劉唐老論入徳序)
(上曰所謂明明德者又當/以脩身正心誠意為先)脩已安人(見前致/堯舜注)深益治道
(㑹要髙宗紹興四年謝克家奏故翰林學士范祖禹當/元祐中終始在經筵所著唐鑑已進御又有仁皇訓典)
(帝學二書深益治道可備睿覽九年史館言祖宗實録/已進太祖太宗餘見今繕寫上曰朕要見章聖景徳中)
(講和後故事今/日可以遵行)養成聖性(太宗雍熈四年田錫獻祝夀/詩上曰錫有文行敢言事甚)
(可賞也因和以賜之錫好直言上或時不能堪/從容奏曰陛下日徃月來養成聖性上恱之)脩身治
人(長編仁宗天聖五年賜進士王堯臣等御詩及中庸/篇一軸上先命中書録中庸篇令張知白進讀至脩)
(身治人之道必/使又諄陳之)法善戒惡(見前錫/嘉名注)進春秋解(紹興三年/徐俯進春)
(秋解義至天王使宰渠伯糾來聘用左氏説父在故名/上謂俯曰魯桓簒立天王當致討既四年不問乃使其)
(宰徃聘失刑政矣故書名/以貶之俯乞編之記注)録中庸篇(見前脩身/治人注下)咸平御
集(㑹要咸平三年吕文仲上進/太宗御集三十卷詔藏秘閣)開寳通禮(㑹要開寳四/年五月命劉)
(温叟李昉盧多遜等以開元禮重加損益書/成上之凢二百卷號開寳通禮詔藏于書府)太平御覽
(太平興國二年詔李昉等以羣書類聚分門編為千卷/先是帝閲前代類書門目紛雜失其倫次遂脩此書八)
(年書成改名太平御覽帝每於聴政/之暇日讀三卷有故事或闕即追之)文苑英華(太平興/國七年)
(命李昉宋向等閲前代文集撮其精要以/分類為之為千卷雍熈二年號文苑英華)模範成書(仁/宗)
(朝王洙余靖孫甫歐陽脩同編脩祖宗故事先是樞密/副使富弼言太祖始革五代之弊創立法度太宗光紹)
(前烈紀綱益明真宗承兩朝太平之基謹守成憲臣今/欲選官置屬將三朝典故分門類聚編成一書以為模)
(範/)圖畫故事(見繪圖/以授注)脩實録(太平興國三年命李昉扈/䝉等同參脩太祖實録五)
(載成書凢/五十卷)纂寳訓(矢聖六年十月監脩王曽奏委編/脩官李淑同共編纂寳訓三十卷)儀
秦之術無益(神宗朝司馬光進讀資治通鑑至蘇秦約/六國縱事對曰儀秦為縱横之術多華少)
(實無益於治臣所以存其事于書者欲見當時風俗專/以辯説相髙人君委國而聴之此所謂利口之覆邦家)
(者/也)文武之法常守(見法禹/湯注)著經武要畧(神宗熈寧三年/樞密院言欲檢)
(尋本院諸文書凢闗祖宗以來法制所宜施於逺者並/刪取大旨著為畫一及聖政釐革條章以次紀録其事)
(目曰兵制馬政邊防夷狄屬國城守器械捕/盜選才責効各以事類相從賜名經武要畧)進資治通
鑑(見錫嘉/名注)誠於奉天(長編哲宗朝范祖禹進講月令聖/人奉天之事切於畏天者莫如仁)
(宗願陛下/誠於奉天)醇正明白(神宗朝司馬光為講官言孟子為/書最醇正陳王道尤明白所宜觀)
(覽焉上曰方讀孟子尋詔講筵/官編脩孟子節解十四卷以進)置之座右(見前為/龜鑑注)藏於
書府(見開寳/通禮注)
事對(悉上/廣藏)　(縹囊/籖帙)　(裒集/繕寫)　(著唐鑑/講春秋)　(脩已安人之治/正心誠意之學)
　　(編摩洪筆/粉澤皇猷)　(詔講/進讀)　(獻箴/進講)　(編成書/取要語)
　　(常守禹湯之法/可致堯舜之盛)
警聨(父師習禮不利正大之傳/明聖御天方勵緝熈之學)　(與其藏之名山/孰若觀於乙夜)
　　(目見耳聞惟格物致知之論/天開地闢際崇儒重道之朝)　(萃圭璧於緑文/㑹日星于漆簡)
　　(丕顯丕承苐究羣書之作/是彛是訓以貽萬世之傳)
　　貢方物
歴代事實任土(禹貢任/土作貢)職方(禮職方氏制其貢/各以其方之所有)制法(書/禹)
(貢注禹制九/州貢賦之法)定賦(上文任土注任其土地/所有定其貢賦之差)五物(禹貢岱/畎絲枲)
(鉛松怪石萊夷作牧厥篚檿絲注畎谷也怪異好石似/玉者岱山之谷出此五物皆貢之萊夷地名可以放牧)
(檿桑蠶絲/可作琴絃)九貢(天官太宰以九貢致邦國之用一曰祀/貢二曰嬪貢三曰器貢四曰幣貢五曰)
(材貢六曰貨貢七曰服貢八曰斿貢九曰物貢注鄭司/農云祀貢犧牲包茅之屬嬪皮帛之屬器宗廟之器幣)
(貢繡帛材貢木材也貨貢珠貝自然之物也服貢祭服/斿貢羽毛物貢九州之外各以其所貢寳為摯鄭𤣥曰)
(嬪貢絲枲器貢銀鐵石砮丹漆也幣貢玉馬皮帛也材/貢杶榦栝柏篠簜也貨貢金玉龜貝也服貢絺紵斿貢)
(珠璣琅玕也物貢雜物魚鹽橘柚也又司㑹以/九貢之法致邦國之財用斿讀為有斿燕也)齒毛皮
革(禹貢荆及衡陽惟荆州厥/貢齒毛皮革惟金三品)球琳琅玕(禹貢黒水西河/惟雍州厥貢惟)
(球琳/琅玕)農任耕(禮地官閭師任農/以耕事貢九榖)工飭材(同上任工以飭/材事貢器物)
衡以山(任衡以山/事貢其物)虞以澤(並同上任虞以/澤事貢其物)荆之大龜(禹/貢)
(荆及衡陽惟荆州江漢朝宗于海/九江孔殷云云九江納錫大龜)梁之織皮(同上華陽/黒水惟梁)
(州云云熊羆狐狸織皮注/四獸之皮其毛可織為罽)菁茅(禹貢荆州包匭菁茅又/左僖四年齊伐楚楚子)
(使與師言曰君處北海寡人處南海不虞君之涉吾地/也管仲對曰爾貢包茅不入王祭不共無以縮酒寡人)
(是徵對曰貢之不入寡/人之罪也敢不共給)橘柚(禹貢淮海維揚州/又厥包橘柚錫貢)助黄金
(漢侯表五鳳四年坐酎金四兩免又如淳注曰漢儀注/諸侯王嵗以戸口助酎黄金於漢廟皇帝臨受酎金金)
(少不如斤兩色惡/王削縣侯免國)獻白環(帝王世紀西王母慕舜徳來/獻白環及玦并貢益地圖)
明珠文甲(漢武帝時明珠文甲通犀翠羽之珍盈於後/宫蒲梢龍文魚目汗血之馬充於黄門鉅象)
(獅子猛犬大雀之羣食于外囿/殊方異國四面而至四域贊)通犀翠羽(上/注)獻瓜授官
(陸贄奏議唐徳宗狩梁道有獻瓜果者帝欲授以試官/贄諫不可於奉天行宫置瓊林大盈二庫贄誎曰今遽)
(以珍貢藏之别庫恐/羣下有所觖望矣)貢茘置傳(本傳唐楊貴妃嗜茘枝/必欲生致之乃置騎傳)
(走篋千里味未變道/途奔走人死枕籍)尺天入貢(杜甫詩寸地/尺天皆入貢)萬國貢珍
(東都賦受四海之圖/籍膺萬國之貢珍)考圖數貢(唐韓淮西碑皇/帝乃考圖數貢)航海梯
山(選策秀才航海梯山踰/沙軼漠之貢史不絶書)
皇朝新事戒禽荒(長編太宗端拱元年上曰朕念古人/禽荒之戒詔天下勿復以鷹犬來獻)
慮漁奪(孝宗即位詔曰口味菓實之類因縁貢奉煩擾/道上數外取索多歸公庫或以貢奉為名深慮)
(漁奪民利仰州軍條具土/産合貢之物申尚書省)不厭菲食(髙宗紹興二年上/曰韓世忠近以鱘)
(魚鮓來進朕戒之曰艱難之際不厭菲食卿當/立功報朕至於進口味非愛君之實也已卻之)卻獻珍
味(孝宗淳熈六年趙雄等謝賜新茘流香酒上/曰朕卻方物獻所以四方珍味嘉果不曾有)戒艱難
(見不厭/菲食注)免煩擾(紹興十四年新復州郡進天申節銀絹/上曰此皆出於百姓寧免煩擾可並退)
(囘並/年録)勿獻珍禽(寳訓真宗至道三年上曰諸州多以珍/禽異獸來獻此甚無益詔天下勿復獻)
焉用繡佛(仁宗天聖四年知寧州楊外繡佛因乾元節/來獻上曰民安政舉乃守臣之職焉用此為)
事對(五物/九貢)　(貢橘柚/獻瓜果)　(齒毛皮革/球琳琅玕)　(萬國貢珍/尺天入貢)
警聨(雷風鼓舞方丕冐於海隅/玉帛㑹同盍將歸於宰旅)
貢銀絹(中天啟聖聳瞻星電之祥/下土薦儀䖍致金繒之美)
　　(甕雖得于唐山實自耕夫之鑿/繭或成于漢野誠由織婦之機)
　　(㑹禹庭而執帛阻陪萬國之朝/紀唐節以獻金敢效干齡之祝)
　　貢銀(三嵗一郊載升壇而奠玉/四方萬里咸實篚以貢金)
　　(地不愛寳參厥包厥篚之輸/天其用休薦如阜如岡之祉)
　　(不貢異物彰軌度於治朝/自有常程脩貢賦於萬國)
　　(庶邦之供惟正敢薦民彜/聖人之饗為能願膺帝祉)
　　(堯仁如天極萬物莫窮其報/禹貢任土以庶邦維正之供)
　
　
　
　
　
　
　
　
　
　
　
　翰苑新書後集上卷十四
欽定四庫全書
　翰苑新書後集上卷十五
　　遜謝
歴代事實遜誠美德(唐房元齡傳進司空仍總朝政元/齡固辭帝曰遜誠美德也公筋力)
(未衰毋/多遜)召不受官(唐孫思邈傳太宗/召至欲官之不受)乞囘所授(韓為裴/相公遜)
(官表豈可叨居以彰非/據乞囘所授以協羣情)不奪其志(隂興賜爵闗内侯帝/復召欲封之置印綬)
(於前興固遜曰云云誠為盈溢至誠不/願帝嘉隂興之遜不奪其志見本傳)舉茂才不應(雷/義)
(舉茂才遜於陳重刺史不聴義遂徉狂被髪走不應/命鄉里為之語曰膠漆自謂堅不如雷與陳本傳)薦
長者自代(郭丹為更始諫議大夫光武立丹因歸鄉里/太守杜詩請為功曺丹薦人長者自代而去)
(詩嘆曰昔明王興化卿士遜位今功曺推/賢可謂至德制以丹事編黄堂以為後法)速官謗(左莊/二十)
(二年齊侯使陳敬仲為卿敬仲辭/曰敢辱髙位以速官謗請以死告)協羣情(見乞囘/所授注)不拜
拾遺(唐李渤傳元和初詔以右拾遺召渤上書謝曰昔/屠羊説有言位之旌祿萬鍾知貴於屠羊不可使)
(吾君妄施臣雖欲盗榮以濟/所欲得無愧屠羊乎不拜)敢辱髙位(見前速/官謗注)固辭舍
人(唐權臯傳召拜/起居舍人固辭)不就太祝(唐陸羽傳拜太常/寺太祝不就職)善為辭
焉(語季氏使閔子騫為費宰/閔子騫曰善為我辭焉)無能為也(左僖三十年鄭/使燭之武見秦)
(君辭曰臣今老/矣無能為也已)九辟不就(後鍾浩前後九辟三府召/為廷尉正博士皆不就)再
召固辭(唐盧鴻開元初備禮再/召不至召拜大夫固辭)埋車輪(後張綱傳漢安/元年選遣八使)
(循行風俗綱/獨埋其車輪)置印綬(見不奪/其志注)韓起願上趙武(左襄十三/年晉侯蒐)
(于綿上以治兵使士匄將中軍辭曰伯游長茍偃將中/軍士匄佐之使韓起將上軍辭以趙武又使欒黶辭曰)
(臣不如韓起韓起願上趙武君其聴之使趙武將上軍/韓起佐之欒黶將下軍魏絳佐之晉國之民是以大和)
(諸侯遂睦君子曰讓禮之/主也范宣子讓其下皆讓)陳平遜謝周勃(漢王陵傳文/帝力舉陳平)
(以為相太尉周勃親以兵誅諸吕氏功多平欲遜勃位/乃謝以病文帝怪而問之平曰髙帝時勃功不如臣及)
(誅諸吕臣/功不如勃)不願為郎(前卜式傳召拜為/中郎式不願為郎)以病辭郡(前汲/黯傳)
(召為淮陽太守黯辭曰臣今病力/不能任郡事先遷滎陽令以病歸)
皇朝新事上還相事(事畧仁宗嘉祐八年韓琦上還相/事上詔曰卿有大徳于朕有大功)
(于時一旦無名謝事豈不駭天下之耳目而重朕/之過乎其輔朕使無忝於先帝則卿之終惠也)乞解
機政(聖政孝宗紹興三十二年十月左僕射陳康伯乞/解機政御筆曰太上除卿以佐朕卿忍違太上之)
(意耶亟就位太上御筆曰皇帝以卿元老耆舊/方委任機務留卿之意甚堅不得再有陳請)上表懇
辭(聖政景祐元年召知鳳翔府司馬池知諫院池上表/懇辭上謂宰相曰人皆嗜進池獨嗜退亦難能也加)
(直史館復/知鳳翔)抽身求去(同上紹興八年仁宗曰昨尹焞講/筵抽身求去朕諭之云除卿在京)
(宫觀焞再三辭免且云士人/若不理㑹進退焉用所學)嗜退難能(上/注)不足勝任(畢/士)
(安初知政事入謝帝曰未也行且相卿公謝曰臣材駑/朽不足以勝任推寇準兼資忠義此宰相才也帝曰然)
(當藉卿宿德以鎮之閲月拜公平章亊/冦公並命而以公監脩國史位在上)一再遜官(邵氏/聞見)
(録仁宗皇帝時士大夫遜官或四五遜至七八下至布/衣陳烈初除吏亦辭劉敞建言諸遜官或一或再或不)
(得遜一以故/事舊典為準)屢辭召命(聖政乾道九年進呈左迪功郎/朱熹辭免召命乞岳廟梁克家)
(奏熹博學有守而安於請退屢召不起執政俱稱之上/曰熹以疾辭然安貧樂道亷退可嘉可特與改合入主)
(管台州/崇道觀)
起聨内除辭表(曲煩温詔/増震危衷)　(大廷涣號仰承茂渥之頒/細札成文未徇愚衷之請)
　　(龎恩曲被實深非據之憂/温詔下頒益重若驚之寵)
　　(囊封上奏重干咫尺之威/使日下臨復拜丁寧之訓)並通用
　　(職叅論道宜極選於一時/授匪其人實駭聞於衆聴)叅政
　　(銀臺入奏力辭端拱之崇/鑾禁批章特屈王人之重)相
　　(疑丞任重方陳控避之言/神聖恩隆遽下徃諧之詔)
　　(貳公任重兩儀資寅亮之功/特揖禮尊萬乗屈崇髙之勢)
　　(登備宰司久當策免/晉持魁柄倐奉廷揚)並相
　　(嚢封上達懇還右府之隆名/綈詔中頒飭遣左璫之信使)樞
　　(掌武升華具言不稱/摛文有爛申戒弗俞)
　　(乾元用九以御天爰下博施之澤/巽號以重而申命未俞懇免之章)覃恩
　　(封章洊奏善辭孤保之榮/批旨繼頒飭遣王人之重)少保
　　(備位中台久宜顯黜/陞華左棘倐奉褒除)少保
　　(作君師而相上帝幸際龍飛/亮天地而弼一人敢叨鴻霈)少傅
　　(奏牘上聞謂汗青之無補/詔函中錫愧情愫之未伸)史官
　　(敢干威尺/仍瀝忱辭)　(愚固守於不移/令必聞於惟反)　(循牆亟被於殊榮/出綍隨頒於温詔)
　　(威命涣揚/危衷震惕)　(惟敬俟于岩誅/或退尋于故步)　(揣分知逾於始望/輸誠敢緩於終辭)
　　已上通用
　　外除辭表(雖從言之俯暨/然危慮之難安)
　　(保全其去已銜莫大之恩/寵賁其行敢冐甚優之禮)
　　(名器者上所重未始假人/亷恥者下之維詎容冐寵)
　　(恩隆申命加一字之衮褒/禮重馭臣下十行之玉札)通用
　　内除謝表(宗伯綴文昌之度已髙曳履之班/翰林依華葢之星尚玷演綸之直)禮書
　　兼學士
　　(頻年入侍徧塵清近之班/兩職並陞復冐殊尤之寵)吏書兼學士
　　(諫省充員迄無補報/儀曺寘長遽使攝承)禮書兼侍讀
　　(民曺置貳人無再試之庸/帝命升卿庸攝久虚之次)戸書
　　(久玷藩垣召還漢闕/遽頒綸綍攝長垂工)工書
　　(掌祕省之圖書久玷英游之列/奉甘泉之筆索驟汚法從之班)禮侍
　　(典三禮於曲臺已冐髙華之選/貳六卿於民部遽登峻近之班)戸侍
　　外除謝表(擢乗畿漕之軺方圖報塞/簡授邊藩之鉞又玷寵光)帥
　　(出領軍麾未聞善政/升持使節遂總祥刑)　(戴豸冠而糾務蔑報明恩/乗日騎以按刑誤將隆指)
　　(支郡分符已慚善政/明時持節濫撫祥刑)並提刑
　　(委節從天將輸東部/疏恩易地飛輓西陲)廣漕
　　(嶺表觀風已慚地効/坤維按饟復玷寵除)漕
　　(濫陪樞屬曷裨借箸之籌/擢領使華遽玷司泉之寄)提舉
　　(列居省戸實號要塗/分總軍儲最為劇任)總
　　(假節閩中方露引嫌之奏/乘軺江表載叨易地之恩)監司通用
　　(掛冠得謝方安田里之居/留鑰分憂復冐藩維之寄)留守
　　(攝起曺之長何補程工/分神甸之符尤驚申命)京尹
　　(貳職宗卿方假星躔之寵/進官戎監仍叨天邑之除)京尹
　　(一麾出守方切兢危/三命疊榮不容控避)守
中聨自叙(恩深厚以未酬/心焦勞而何補)　(遭逢特異曽莫報於主知/玩愒懐慚徒有妨於賢路)
　　(扶明堂者資棟梁安用條枚/薦宗廟者須鼎鼐寧叅瓦礫)
　　(九載之績不成當從鯀殛/三考之明弗陟孰底舜功)
　　(謂如髪之引千鈞其誰云可/因循牆而走三命亟報曰俞)
　　(白首摧頽懐壯圖而惕若/丹心激烈思來效之茫然)
　　(入朝見嫉妨市虎之相侵/憂國無聞笑井蛙之奚算)
　　(久趨龍尾親依日月之光/盡上鰲頭畏懼雲霄之逼)　(矧逢大有為之時/難用小有才之佐)
　　(器淺易盈/才疎無補)　(神聖在上若為叅前箸之籌/哲艾滿朝徒使愧後薪之積)
　　(况故官不可復居/而新命又為非據)　(倘昧循牆/深虞負乗)　(孤忠寡與/薄質早衰)
　　(心炳炳而全丹/髪種種而半白)　(進退交違於自諒/勸懲將累於大公)　(立賢無方/選衆而舉)
　　(筋力久衰幾坐消於髀肉/星霜十易毎竊歎於鬂絲)
　　(倘不能披肝瀝膽力囘當宁之恩/則有如血指汗顔坐取旁觀之笑)
　　(彈文雜襲雖投裔未快其私/淵度矜容使歸田以避其毒)
　　(察臣不易之素守/念臣知止之夙心)　(借欲冐居/將加公議)
　　(五十之年已過非復壯心/八千之路來歸恍如昨夢)
　　(雖君制命而臣承命當即拜於絲綸/然天虧盈而神害盈合荐殫於悃愊)已上並通用
　　(自維淺陋豈嘗軍旅之間/何意選掄亦預甲兵之問)
　　(雖文武並用常欲適平/然軍國異容固難代匱)樞使
　　(聴徳維聡豈不察臣乏尊主庇民之學/知人則哲豈不鑒臣非助天理物之才)
　　(有徳者不必真除况臣無弼諧之徳/有勞者未嘗序進况臣無翊戴之勞)
　　(諸大夫皆曰賢尚當採國人之論/一男子即得相寜不貽使者之羞)宰相
　　(既不能潤色討論上議郎之奏/又無以鋪張揚厲賡儒館之歌)
　　(馬融三入東觀漫誇漢代之至榮/知幾屢為史臣克就唐朝之大典)
　　(裏行豸列折韈線以無庸/侍直螭頭結絇繩而有愧)脩史
　　(有萬鍾之藏久見欺於鼠雀/開一盧以賣方并按於狐狸)提舉
　　(綉斧以持付以刑獄之重/脂車即邁免其需次之遲)提刑
　　(比年重鼔鑄之令尤遴選人/合行嚴坯銷之利務在行法)泉使
　　(六師飛輓欲操贏資以佐軍/一道澄清宜擇良吏而布詔)漕
　　(流馬木牛諸葛有蜀中之運/革車驪駕寇恂資河内之軍)總領
　　(畫棟朱簾慨江山而似昔/碧油紅斾驚雨露之方新)帥
　　(雲屯萬旅肅營壘以無譁/棊布四民安里閭而自樂)
　　(佩犢帶牛丕變潢池之習/羮魚飯稻洊逢樂嵗之豐)帥守
　　(方在丁年即班綴千官之底/迨更劇寄倐駈馳兩紀之餘)
　　(尸禄素餐在宿愆而莫蓋/牧民御衆曽來効之未伸)太守
結聨内除辭表(選于衆而舉倘不遇聖主知人之明/素其位而行庶少安愚臣量已之分)
　　(令惟行而弗反固干方命之誅/民所欲而必從迄賴曲成之造)　(從欲之仁/鞠躬以俟)
　　(邑辭多而受少尚晞子雅之賢/印趣刻而令銷益顯髙皇之聖)
　　(遜于殳斨伯與敢忘稽首/有若閎夭虢叔尚助迪威)
　　(與其因績用弗成始從易置/孰若及賢和相遜即賜允俞)
　　(大辭如慢非晞難進之風/小智自私姑逭貪天之誚)
　　内除謝表(感風雲而依日月期黽勉于壯圖/效犬馬而收桑榆尚激昂于晚節)
　　(左右惟其人期共尊于國勢/終始謹厥與庶允協于民瞻)
　　(智力弗强雖未協棟隆之吉/鳳霄自獻庶免貽鼎渥之凶)
　　外除謝表(息市抱無偷盜惟慿真主之威靈/録囚徒問平反恪守慈親之告戒)府尹
　　(無廢前勞少助足食足兵之政/更圖後效永堅惟忠惟孝之心)總領
　　(事有可陳敢緩民言之酌/刑期無犯庶寛帝念之深)提刑
　　(究熈寧兩路之復合財貨宜通/記元祐八條之具存舉察胥當)漕使
　　(發粟以賑貧民何須矯制/乗傳而張空簿孰敢效尤)庾使
　　(問幾何於庾氏仰副玉音/通付一於商人少禆金府)庾使
　　遷轉(事實見/前集)
起聨(雖曰次遷/實由大造)　(控辭弗獲/祇受為慙)通用
　　(叙寳潢之派甫遂成編/被華渥之沾猥叨進秩)玉牒
　　(天開禹績親承厯數之傳/德愧尹躬叨被保衡之拜)大拜
　　(述四朝之史志夙愧瘝官/陞三品之文階今慙誤寵)
　　(假守封疆幸息潢池之警/寵疏綸綍遽叨紫誥之榮)捕盜轉官
　　(政講聚民莫效布宣之力/恩疏増秩誤沾褒賞之榮)救荒轉官
　　(閫制非才莫效秋毫之末/階升過寵猶書嵗計之餘)
　　(承乏偏州已抱空飡之愧/疏恩中禁遽叨増秩之榮)帥守
　　接句(祗若絲綸之下/凜如淵谷之臨)通用
中聮(受官而官不以私人/以爵而爵罔及惡徳)
　　(或赴功趨事内殫夙夜之勤/或禦侮折衝外竭封疆之力)
　　(𦕈然弱植將曷芘其本根/托於至仁曽莫酬於覆幬)
　　(屝屨資糧幸不愆於供億/部曲旗幟曽未覩於精明)調兵
　　自叙(承明三入忝冐為多/甘茂十官貪饕已甚)
　　(懦質何堪豈能治千乗之賦/空餐是懼謾求居一鄣之間)
　　(縻祿郡防未免無功之刺/通班禁從敢希錫命之榮)
　　(衆訿齗齗毎費栽培之地/孤忠㗲㗲幸依覆䕶之天)
　　(起家寒苦/逢運休明)　(既微汗馬之勞/又匪屠龍之筆)
　　(初無萬一分之功勞/復佩二千石之印綬)
結聨(官崇祿厚未知稱塞之才/恩重命輕惟誓縻捐之報)
　　(桑榆暮景知已絶於瞻天/葵藿此心終不忘於向日)
　
　
　
　
　
　
　
　
　
　翰苑新書後集上卷十五
欽定四庫全書
　翰苑新書後集上卷十六
　　進封
歴代事實惟三(書武成篇列爵/惟五分土惟三)列五(同上又晉劉頌傳/三代則並建明徳)
(及興王之顯親列爵五/等開國承家蕃屏帝室)山河之誓(髙惠功臣表封爵之/誓曰使黄河如帶泰)
(山若礪國以永存爰及苖裔於是申以丹書/之信重以白馬之盟乂作十八侯之位次)土田之錫
(詩閟宫俾侯于魯大啓土宇為周室輔乃/命魯公俾侯于東錫之山川土田附庸)命下國(詩殷/武命)
(于下國封建厥福注所以上天眷之奄有下國/之廣而福慶之來封之使大建之使益周焉)裂名都
(漢章帝本紀詔割裂/名都以崇建周親)勸功(前陳湯傳尊/爵以勸有功)厲世(前梅福傳/爵祿束帛)
(者天下之厎石髙祖/之所以厲世磨鈍也)丹書(見山河/之誓注)赤牒(唐髙祖本紀賜/為父後者襲勲)
(爵赤牒官/得為真)踐侯位(書蔡仲之命王命蔡仲踐諸侯位曰/肆予命爾侯于中土徃即乃封敬哉)
錫土姓(書禹貢錫土姓注封建/諸侯錫之以土地姓氏)割地(後祭遵傳髙祖制/爵割地與下分功)
(著勲功臣頌其德美生則寵以殊禮/死則酧其爵邑丹書鐵劵傳之無窮)分土(見惟/三注)崇徳(文/王)
(世子宗廟之中以爵為位崇徳也/登餕受爵以上嗣尊祖之道也)因才(後劉元傳李淑/諫更始曰宜延)
(英俊因才受/爵以正王國)車馬器服(木𤓰詩衛國有狄人之難出廬/於曺齊桓公救而封之遺之車)
(馬器/服焉)黼黻冕旒(郭賀傳為荆州刺史有殊政顯宗賜以/三公之服使百姓見其容服以彰有徳)
(通/鑑)賜級(髙祖紀大夫以上賜爵各一級又/曰士大夫公乗以上皆髙爵也)尚齒(記祭義/夏后氏)
(貴爵而/尚齒)褒德(漢張安世傳聖王爵祿褒有徳/以懐萬方顯有功以勸百僚)賞勲(漢光/武紀)
(羣臣議曰陛下褒徳賞勲親睦九/族功臣宗室咸䝉封爵多受廣地)使自擇齊(漢髙祖曰/運籌帷幄)
(之中決勝千里之外子房/功也使自擇齊三萬户)先封為酇(通典羣臣爭功上/以蕭何功最盛先)
(封為/酇侯)罔及惡德(書説命爵罔及/惡德惟其賢)以勸有功(通鑑唐𤣥宗/時牛仙客上)
(欲加實封張九齡曰不/可封爵所以勸有功也)執玉(舜典脩五禮五玉注/五等諸侯各執其玉)析珪
(後杜詩𫝊求避功臣疏如使臣詩必有/補益復受大位雖析珪受爵所不辭也)使當其實(應劭/傳凢)
(爵列官秩皆以類相從使當其實若/徳不副位能不稱官不祥莫大焉)不可以私(左雄傳/疏王者)
(可私人以財不/可私人以爵)容賢士(荀王霸故百里之地其等位/爵服足以容天下之賢士矣)予
善人(周頌賚大封于廟也賚予/也言所以錫予善人也)
自叙鳴玉(唐馬周傳上疏王長通白明達本樂工輿皂/雜類無他伎才獨解調馬雖術踰等夷可厚)
(賜金帛以富其家令超授髙爵與外廷/朝㑹騶孺倡子鳴玉曳履臣竊恥之)續貂(晉趙王倫/僭即帝王)
(諸黨皆令登卿相並列大封其餘同謀者咸超陞越次/至于奴卒厮役亦加以爵位毎朝㑹貂蟬盈坐時人為)
(之諺曰貂不/足狗尾續)取非其人(前鮑益傳哀帝奴從賓客酒漿/霍肉蒼頭廬兒皆用致富及汝)
(昌侯傅商亡功而封夫官爵非陛下之官爵/乃天下之官爵也陛下取非其官官非其人)不次之位
(明帝紀泰始初軍功既多爵秩無序僕從射/𨽻皆受不次之位從車者郎將倍馬者員外)德不副位
(見使當/其實注)能不稱官(同/上)
皇朝事實食邑(凢加食邑宰相千户實封四百戸餘降/麻官食邑七百戸實封三百户直學士)
(以上食邑五百户實封二百戸舍人待制散尚書至少/卿監已上食邑三百戸實封一百戸凢食邑三百戸封)
(縣開國男五百户封子七百戸封伯千户封郡侯三/千戸封公千五百戸以上始加實封春明退朝録)十
二爵(十二爵者王也嗣王也郡王也國王也郡公也開/國公也開國郡公也開國縣公也開國侯也開國)
(伯也開國子/也開國男也)國朝五等之爵(蔡龍圖官制凢官初轉少/卿監諸司所帶遥郡即封)
(某縣開國男食邑三百戸故事如勲階至立法專加封/爵自元豐改官制及除宰臣以下至待制觀察使加三)
(四種外餘但加一種耳若加恩禮勲至上柱國方封男/食邑三百戸再該加恩又増食邑二百户及次加恩遂)
(封子増二百户次加封某郡九國伯又増二百戸次加/恩又増食邑二百戸及次加恩方封侯亦増食邑二百)
(户其凢偶加恩即増二/百户至二千户方封公)爵位役使(治平初司馬温公上/疏今爵位品秩譬如)
(金玉珠璣茍道路階庭處處有之則與瓦/礫無異若一稱滿其意將無以役使羣臣)
事對(進官/加地)　(異數/隆恩)　(等級/品秩)　(大封/孚號)　(出明綸/彰盛典)
起聨(合宫大享莫陪顯相之勞/惠澤旁流亦被重封之賜)
警聮(貴誠享帝肆覃沛於萬方/謝事居家亦加封於一等)
　　(偏秩羣神莫嚴宗祀/肇分五等實重公圭)　(氓受一鄽上方行於仁政/侯封萬户位乃極於布衣)
　　(弼殿其鄙六十逺過晏嬰/公田之車三千更超方叔)
　　(同時流輩悉已掛於朝冠/無德癡頑獨尚縻於廩稍)
　　(法從屬車間慨孤臣之掃轍/明光執㦸哀矜曩嵗之服休)　(當四海以職來祭/示庶邦惟正之供)
　　(長發其祥應七百卜年之神筴/多與之邑記二三執政之舊人)　(窺絲綸之温厚/顧襏襫之光華)
　　(謂天地祖宗之並貺已敷錫于神民/則股肱心腹之同休宜申加于爵邑)已上並係明
　　堂進封
結聨(則其土壤厥惟上上之田/賁乃丘園奚止戔戔之帛)
　　(無階報徳雖筋力之已愆/刻意教忠尚子孫之不已)
　　加職(事實見前/集閣職門)
起聨(操觚入館貢以舊氊/乗𫝊起家榮於晝繡)　(中禁寳儲上應奎璧之象/先朝謨訓逺同河洛之符)
　　(解繁機而宅牧重愧罔功/聮祕殿以升班更叨申命)　(東璧寳儲上應垂象/西清玉府中有翔龍)
　　(引年求退顧曲禮之甚明/易職寵行敢直情而妄受)　(淑問周咨蔑然事稱/崇班顯職不以次升)
　　(遯跡山林久隔闕廷之望/寓名鉛槧驟參館殿之班)　(雖愜循陔之志/詎忘存闕之心)
警聨(端取其端方而不撓/明取其明潔而不汙)　(古因殿以名官/今縁名而取義)端明殿
　　(粤從紹聖復論譔以優去國之臣/爰暨政和易名稱以示崇儒之意)
　　(切考聖代集仙之職/蓋遵唐朝麗正之規)
　　(知臣拙不通方難以追陪新進/憐臣禮宜謝事許之歸老故園)
　　(迨兹新渥之鼎來/恍若舊遊之夢到)　(東班清峻方懐負乗之羞/南廩豐盈深恐素餐之愧)
　　(加禮於秀眉之老/推誠於黄髪之年)
結聨(此恩莫報信洪造之難酬/揣分宜休嘆赤心之尚在)　(敢期奔走於英躔/尚可矜誇於野老)
　　乞外任
歴代事實純願試郡(後耿純𫝊願試/一郡盡力自効)績求為丞(唐王績/傳不樂)
(在朝求為六合/丞自號東臯子)願治一方(唐沈𫝊師傳願治人/一方為陛下長養之)出補二
息(源乾曜傳請出二息補外以示自/近始由是公卿子弟皆出補外)洪州别駕(李泌傳/雀祐甫)
(任吏部員外求/為洪州别駕)淮南節度(李吉甫傳吉甫乞免/出為淮南節度使)博士求
令(韓柳宗元誌銘皇考諱鎮以事/母孝棄太常博士求為令江南)近臣典州(韋嗣立傳/李嶠曰朝)
(廷重内官輕外職請分典大州自近臣始后曰誰為朕/行嗣立曰内典樞要非臣所堪請先行以示羣臣由是)
(近臣十八/人悉補外)求外職(栁惲𫝊拜監察御史放/曠不樂檢局乃求外職)棄太常(見博/士求)
(令/注)
皇朝新事茍全素履(治跡統類熈寧三年秋八月司馬/光對垂拱殿乞知許州或西京留)
(司御史臺上曰卿何得出外朕欲申卿前命卿且受光/曰臣舊職且不能供况當進用上曰何故光曰臣不敢)
(留上沈吟久之曰安石素與卿善何自疑曰臣素與安/石善但自其執政為迕甚多今迕安石者如蘇軾輩皆)
(毁其素履中以危法臣不/敢避削黜但欲茍全素履)不任勞劇(同上熈寜間安石/留身乞東南一郡)
(上怪安石求去安石曰疲病不任勞劇兼/任亊久中外怨惡多又人情容有壅塞)寵祿過分(元/祐)
(間蘇軾奏曰臣賦性剛拙議論不隨而寵祿過分地勢/親迫故致紛紜亦理之當然也臣只欲堅乞一郡則是)
(孤負聖主上違恩旨今既未許請郡臣亦不敢/逺去左右只乞解罷學士除臣京師閑慢差遣)重難不
辭(同上奏曰云云陛下知臣危言危行獨立不囘以犯/衆怒者所從來逺矣伏望聖慈察臣至誠特賜指揮)
(執政檢㑹臣累奏只作親嫌迴避早除一郡若朝廷/不以臣不才猶欲驅使或除一重難邊郡臣不敢辭)不
貪寵於進退(元祐間蘇轍劉摯具劄陳乞外任重念臣/居位嵗久畧無勞能心實自知果招彈劾)
(雖有旨陳罪狀仰䝉聖明洞賜照察然大防既致人言/以為累國若又安然不去臣實何施面目所以不敢上)
(貪睿寵遲遲進退之間取輕于天下也伏望皇帝察臣/孤危早賜開允除臣一外任差遣上以明朝廷之大公)
(下以全臣/子之名節)以全臣子之名節(上/注)堅欲乞郡(見寵祿/過分注)屢請
補外(元祐間范祖禹為龍圖閣直學士知陜州先是祖/禹屢請補外上曰不須入文字執政官有闕明日)
(蘇轍謫汝州祖禹再上章請郡不許蓋上欲以祖/禹代轍既而阻之者甚衆祖禹因求出乃有是命)
警聮(事君以忠本期盡瘁/不能者止亦貴自知)　(鴛行五載苐深愒日之慙/虎渡一麾遽冐自天之命)
　　(待罪郎闈未有秋毫之補/承流軍壘遽分旰食之憂)　(方理就荒之菊/忽聞及戍之瓜)
　　(温顔曲奬/朽質殊榮)　(引疾去朝甫遂漳濱之卧/冐恩典郡復成番水之行)
　　(張五技以奚施/請一麾而自試)　(幸䝉從欲/仍獲便私)
　　(備官六察之亷訖無執效/分職百工之寄深愧叨踰)　(謂當宁謹惟良之選/于中臺擇已試之臣)
　　(忠以事上雖見義而必為/力有不能則知難而當止)　(敢希當世之功名/徒慕古人之節行)
　
　
　
　
　
　
　
　
　
　
　
　
　
　
　翰苑新書後集上卷十六
欽定四庫全書
　翰苑新書後集上卷十七
　　叙復
歴代事實復為僕射(唐蕭瑀傳瑀廢于/家俄復為僕射)還拜議郎(後馬/融傳)
(免官徙朔方/赦還拜議郎)補過復位(左宣公十二年林父之事君也/進思盡忠退思補過使復其位)
免死召官(魏元忠敇免死召復舊官又劉幽/求傳流於豐州明年即復舊官)召為將軍
(何武𫝊若免就/國復拜為將軍)思拜刺史(後張敞傳免為庶人數月/思敞功名拜為冀州刺史)赦
魏尚(前馮唐傳帝令唐持節/赦魏尚復為雲中太守)復孔光(孔光傳遂策免光/旬嵗間閲二相議)
(者皆以為不及光召/光拜丞相復博山侯)復平章事(裴度傳敬宗/復兼平章事)拜司刑卿
(徐有功免為民/起拜司刑少卿)師古宜留(顔師古傳帝曰卿居官無/聞後宜自戒復留為故官)孟
明何罪(左文公元年殽陵之役左右皆曰孟明/之罪也秦伯曰夫子何罪復使為政)
皇朝新事遣使問勞(治跡統類紹聖四年章惇蔡卞用/事傾陷元祐黨人范純仁責授武)
(安軍節度副使永州安置元符三年徽宗即位遣使問/勞范純仁于永州時紹聖黨人在朝用事人懐異意上)
(一日謂徐勣曰卿鯁正朕所倚賴勣因論擇相之難上/曰朕已召范純仁韓忠彦徐勣䪺首曰已得其人矣)
下詔收復(同上元符三年三月叙復元祐大臣詔曰朕/即位以來哀士大夫失職者衆雖稍收復未)
(厭朕心兹者天祐予家挺生上喆國有大慶賚及多方解/網恤辜何事終日范純仁提舉嵩山嵩福宫許歸永昌)
生者蒙恩(元符三年右僕射韓忠彦言上以元祐生者/已被恩而死者殊未甄復生者䝉恩此當出)
(自上意元符三年徽宗即/位元祐黨人俱已收復)死者被澤(同上紹聖間張商/英為諫官上疏乞)
(毁司馬光吕公著神道碑及為言官則上疏論司馬光/吕公著乞斵棺鞭尸至元符三年徽宗即位曾肇上言)
(陛下即位廢逐皆還生者䝉恩惠既厚惟是㳺䰟枯􁏍/尚未被澤乞出自宸衷明詔叙復乃詔元臣故老尚維)
(貶中愍澤之頒豈容獨後故太子少保/文彦博司馬光等三十餘人並還其官)才氣過人(同上/紹興)
(五年春尋復李綱觀文殿大學士三月乙酉趙鼎奏觀/文殿大學士李綱録到建炎聖語上曰朕已閲皆實綱)
(近日論非曩時比鼎曰綱才氣過人但嚮辟少年浮躁/之士為屬致有所累未幾起綱知洪州兼江南安撫制)
(置/使)忠義許國(同上紹興三十一年夏四月時舊相惟張/浚在殿中侍御史陳俊卿言浚忠義且兼)
(資文武可付以閫外臣素不識浚雖聞其曽失陜服散/淮師許國之心白首不渝今杜門念舊老而練事非前)
(日浚也臣願聖慈勿貳䜛謗雖未付大柄試與之一郡/以繋人心庶緩急可以相及殿中御史陳俊卿再言舊)
(相張浚可用上首肯冬十月甲子特進張/浚復觀文殿大學士判潭州尋改建康府)召言事之臣
(同上皇祐五年戊午詔新知復州主客員外郎殿中侍/御唐介為殿中侍御史遣内侍齎告勅賜之介貶斥二)
(嵗復召議者謂太子優容/言事之臣自古未有也)復講筵之職(紹興二十六年/之春正月戊申)
(申執政言前禮部侍郎張九成復祕閣修撰知温州上/曰九成昨在經筵講書及西漢灾異事秦檜不樂以此)
(遂/去)
起聮(君行法以勵世猶雪霜之肅物終不殺以為仁/臣有罪而朘官如鞭箠之加身蓋小懲而大誡)
　　(問吕刑之實周典既輕/還師傅之官漢恩彌重)
　　(天地既交適契施生之序/雷雨方作悉沾曠蕩之恩)　(丹書洗滌/皓首兢營)
　　(復被寵靈/交揮感涕)　(心已甘于終棄/恩忽許以甄收)
警聨(深為萬化之曲成/不以一眚之遽去)
　　(進乏犬雞之効顔方劇於汗頳/司存雨露之邊地彌髙於清切)
　　(刑非樂用汝自速辜/恩弗遐遺予無作好)　(罪雖閱於再期/官豈容於復故)
　　(冐寵光而最久/積罪戾以殊深)　(駭新綸之驟下/恍舊秩之重來)　(特遷一秩/榮過九遷)
　　(遜避弗俞/兢慚罔措)　(誕布發生之德/俯加老退之臣)
結聨(三省昨非當力圖於今是/再叨大受兹有愧於小知)
　　(大誡薄懲昔忝小人之福/初迷後順今晞君子之汙)
　　謫降
歴代事實長沙太傅(前賈誼傳帝以誼為長沙王太傅/既以適去意不自得作吊湘賦云)
(云恭承嘉惠兮竢罪長沙/仄聞屈原兮自投汨羅)江州司馬(白居易本傳居易/為忠州刺史王涯)
(上言不宜治郡追貶江州司馬既失志能順適所遇託/浮屠生死説若忘形骸者久之入為主客郎中知制誥)
張説詩(唐張説傳既謫岳/州而詩益悽婉)禹錫賦(劉禹錫柳宗元皆貶/州司馬後徙州刺史)
(禹錫作謫/九年賦)無愠色(語第五令尹子文三仕為令/尹無喜色三己之無愠色)事直道
(語柳下惠為士師三黜曰直/道而事人焉徃而不三黜)名不衰(武平一傳中宗時/被謫既歸而名不)
(衰/)詩益婉(見前張/説詩注)失魯司冦(記檀弓篇夫子失/魯司冦將之荆)貶潮刺
史(唐韓愈傳上表言佛骨貶潮州刺/史既至潮以表謝帝得表感悔)安貧樂道(常彪降/郎中復)
(歸教授安貧樂/道恬於進退)免官歸田(汲黯傳後免官歸田園者數/年召為淮陽太守黯泣曰自)
(以為填溝壑不/意陛下復收之)家不受縑(唐韓思彦授監察御史為李/義府及諸武譖出為山陽丞)
(至官閲月自免去放跡江淮間久之補建州司户後徙/蘇州録事叅軍罷客汴州有張僧徹者廬墓三十年詔)
(表其閭請思彦為頌餉縑二百匹不受時嵗凶家窶甚/僧徹固請為受一匹命其家曰此孝子縑不可輕用上)
(元中復/召見用)門可設羅(鄭當時傳翟公為廷尉賓客填門及/廢門外可設雀羅後為廷尉客欲徃)
(翟公大署其門曰一死一生乃知交情一/貧一富乃知交態一貴一賤交情乃見)
皇朝新事初無廊廟之貴(治跡統類天禧四年冦相準/貶道州晨具朝服如常時起)
(樓置經史道釋書暇則誦讀賓/至笑語自若初無廊廟之貴)相從溪澗之間(同上元/豐中子)
(瞻坐貶黄州安置駙馬王詵停職蘇轍王鞏並責外州/監稅受軾詩文黜罸者自太子少師張方平以下三十)
(三人公至黄州幅巾芒屨與田父野老相/從溪澗之間築室東坡自號東坡先生)單騎南去(建/炎)
(間言者以張綱輕狂嘗易詔令以芘翁彦國之親黨捐/金帛以資張浚傳亮之妄用奸跡繆狀不逃聖鑒又云)
(綱居無錫乃傾家貲制緋衣數千遣其弟繪迎賊且綱/不任討賊之責避之可也豈有甘言重幣與之交通於)
(是貶綱鄂州居住時虚傳貶綱嶺/南綱單騎南去既而知後命乃還)萬仞壁立(紹興二十/一年趙鼎)
(嘗謂其客刪定官方疇曰自鼎再相除政府初欲引從/官如常同胡寅張致逺張九成潘良貴吕本中魏矼皆)
(有士望異日決可保其無他疇曰願公徐觀之鼎曰此/等人材如何變得其後諸賢流落竄謫之久皆萬仞壁)
(立雖死不變疇始/信鼎之能知人也)置經起樓(見初無廊/廟之貴注)看書飲水(元豐/中蘇)
(軾謫惠州三年言者以流竄為未足四年安置昌化軍/昌化非人所居公食芋看書飲水為樂時從父老游亦)
(無/間)兒童知都督(治跡統類紹興間張浚謫居連州自去/國至是幾二十年退然自脩若無能為)
(者而四方之士莫不傾心健將悍卒見之者必咨嗟太/息下至兒童亦知有張都督毎使者至金國其主必問)
(浚今安在是年移永州浚舊居永人情相樂聞/其歸喜甚相與出迎見浚相養勝前皆賀之)酋長稱
賢宰(天禧間冦準貶道州過零陵輸大坡䕶兵先後不/屬溪洞蠻夷乗問抄掠酋長聞而稱曰奈何奪賢)
(宰相行李耶趣/遣人還所掠)何愧嵩山之隠(張九成紹興間謫居南/安軍已十餘年嘗曰吾)
(今居嶺山人皆以為瘴然吾居於此已久/著書窮理亦甚安之何愧嵩山之隠耶)盛傳玉局之
仙(元豐中蘇軾竄謫上出手札徙之汝州有蘇軾黜居/思咎□嵗滋深人才實難不忍終棄之語軾即上表)
(謝前此京師盛傳軾已白日仙去上對左丞蒲宗孟歎/息久之故軾表有疾病連年人皆相傳為已死飢寒併)
(日臣亦自厭其餘生之句士大夫知上卒喜之也軾嘗/稱號玉局翁元符三年復還朝請郎提舉成都玉局觀)
為人愛慕如此(元符中大赦軾得歸復朝請郎提舉成/都玉局觀居從其便歸毗陵病暑著小)
(冠被半臂坐船中夾岸千萬/人隨觀之其為人愛慕如此)平生忠義無愧(紹興間張/九成與前)
(步帥解潛並謫居南安軍一日潛病劇九成徃省之曰/太尉平日所懐亦有不足者否泣曰平生忠義與敵決)
(死以雪國恥不肯議和遂為秦檜所斥此心/惟天知之九成曰無愧此心足矣何必天知)一室蕭然
(魏虹當紹興間秦檜講和時與議不合檜欲除近郡矼/遜辭不就奉祠凢四任寓衢之常山僧舍一室蕭然迄)
(免於/禍)萬里何堪(見後詩/詞注)
前賢詩詞趂賦梅花(唐庚南遷詩著要及春前/後到趂賦梅花庾嶺東)看山採
藥(初到惠州因行採藥非無/取得到看山未害亷同上)百謫風流(三君赫奕今誰/在百謫風流故)
(自賢汪藻送陳/杲罷官歸京)去國身輕(去國一身輕似葉髙名千古/重於山李師中送唐介之貶)
(所/)萍梗才名(因嗟萍梗才名客自歎匏𤓰老/病身張安道送蘇子由謫筠州)何堪謫宦
(萬里何堪人逺謫經年應合/鬢成霜謝景山送人謫夷陵)識校書郎(同上異域化為/儒雅俗逺民曽)
(識校/書郎)同鳬㕍侣(王安石罷相居鍾山詩云乞得膠膠擾/擾身江湖波浪替埃塵只同鳬㕍為閑)
(侣不與龜魚作主人先罷相知金陵芙蓉堂下/疏秋水聊與龜魚作主人後罷居鍾山和前詩)多才為
累(謝景山詩才如夢得多/為累情似安仁久悼亡)著書辯謗(唐庚謫惠州詩辯/謗若為家一喙著)
(書不直/字三縑)姦諛骨寒(李師中送唐介之貶所並游英俊顔/何厚未死姦諛骨已寒天意若為宗)
(社計肯教夫/子不生還)獨立敢言(同上直誠自許時不/與獨立敢言人所難)懐抱分明
(僧智仁送陳邦詩行客莫輕/瑕璧謗立人懐抱自分明)
警聨(舉而不當法固有章/罪則自貽恩叨寛典)　(舉亷而濁如泥分堪嚴譴/擇士而削以地恩畀寛條)
　　(飽諳三黜茍安蝸殻之廬/驟拜十行濫竊龜江之祿)
　　(褊衷犯義自玷於清評/全度納汙曲從於寛典)
　　(衆惡必察宜即嚴誅/罪疑惟輕止從薄責)自叙
　　(雖使功不如使過姑示始終/而察事次之察情實惟明哲)
　　(陳泰掛書于壁既昧前䂓/范丹佩韋於朝徒知後悔)
　　(雖國除而郡降居二品之中/然賜爵而卿猶在諸侯之上)
　　(知臣肝胆粗披它腸何有/念臣齒髪已弊客氣幾何)
　　(藥石剴切之陳固宿知其瞑眩/山林清苦之素不忍效於脂韋)
　　(上宜體漢家之寛大躬重厚以率先/下當法舜官之寅恭濟和同於可否)
　　(三洗髓以自彰/九折臂而無怨)　(丙吉知人終加定謚/張勃安舉死曰繆侯)
　　(乃繇交惡/嘖有違言)　(戴包荒之大徳/云撻市之深羞)
結聮(敢不反身懲忿/豈容存介思愆)　(省愆田野視桑䕃以幾何/託命乾坤比櫟材而知免)
　　(庶幾南方之强/以救東隅之失)
　　宫祠(亊實見/前集)
起聨(假祠館之便安幸從私欲/望清郡之閟邃敢罄微誠)
　　(綴紫荷之從槖久合歸休/下黄紙之除書荐容冗食)
　　(備東國諸侯之長積玷蕃旬/贅西山散吏之員尚縻奉稍)
　　(疊貢忱辭期遂投閑之請/俯頒温詔猥䝉従欲之仁)
　　(材慙治劇乞從閒館之游/恩許遂私俾候清廟之對)　(恩波浹骨/感涕交頥)
自叙(飲氷食蘗詘身州縣之間/控地搶榆絶意雲霄之上)
　　(平生學古常恐負於初心/末路收身始無虧於晚節)
　　(黄香空任於官臺難堪東郡/汲黯懼填於溝壑敢薄淮陽)
　　(良時難得豈無希慕之功名/朽質易衰固已凋零於齒髪)
　　(藉令齒宿而意新尚當止足/况復老知而耄及自合歸休)
　　(校近侍論思之最何有一毫/積西曺曠失之書殆逾百謫)
　　(知薄命之將窮甘與草木而俱腐/忽隆恩之下逮尚憐松柏之後彫)
結聮(祝釐惟謹仰延卜世之期/教子以忠誓效縻軀之節)
　　(揖浮丘之袂既曲荷於洪私/掛神武之冠終願酧於素志)
　　(逐桑榆之晚餘生幸適於丘園/傾葵藿之心未死常依於天日)
　　(雖素餐晚節將就木以可憐/然報國孤忠誓蓋棺而後已)
　　致仕(亊實見/前集)
起聨(仕而無補毎負愧於初心/老則告歸盍求全於末路)
　　(掛冠神武已踰七泰之期/晉職西清忽隆九天之命)
中聫(天髙難籲/志切徒厪)　(風霜交迫/鬚鬢全凋)　(憂患疊侵/精神頓耗)
　　(人皆憐其憔悴/自亦畏於滿盈)　(已愧歐脩踰六旬而得謝/尚晞杜衍讒一請而獲從)
　　(可憐皮骨之僅存/徒竊斗筲而益懼)
結聨(颯然皓首愛君徒切于一生/負此明時報國苐甘于九死)　(乞骸强健之時/歸養寛閑之野)
　　(轅駒局趣木無老驥之心/蓬鷃翺翔非有㝠鴻之志)
　　及第(事實見/前集)
警聨(首霑雨露之恩/誓結氷霜之操)　(安靜和平之福用以宅心/發揚蹈厲之功期于得士)
　　(君門九重入奉臨軒之問/愚者千慮誤叨絶等之恩)
　　(魚化三層覃聖恩之汪濊/龜為前列慙已分之伶仃)
結聨(自今伊始寧敢竊利禄以茍嵗時/如日之升或可依風雲而效尺寸)
　
　
　
　
　
　翰苑新書後集上卷十七
欽定四庫全書
　翰苑新書後集上巻十八
　　賜厯日
歴代事實頒邦國(禮春官太史頒告朔於邦國注天子/頒朔於諸侯諸侯藏之祖廟至朔朝)
(于廟告而/受行之)布政事(張齊賢傳百官/讀時令布政事)詔讀(唐貞觀十四年/詔有司讀時令)
頒示(唐劉仁軌傳曰當削平遼海/頒示本朝正朔卒如其言)讀令行政(後禮儀志/每月朔旦)
(太史上其月厯有司/讀其令奉行其政)揆時施教(後律厯志揆時施教/頒諸明堂為民極)受
諸侯(見前頒/邦國注)聴太廟(記玉藻諸侯皮/弁聴朔於太廟)居卿㡳日(左桓公/七年日)
(官居卿/以底日)治厯明時(易萃卦君子/以治厯明時)重始録事(魯僖公十六/年春王正月)
(戊申朔注朔者重/始故書以録事)綜數尚時(律厯志夫厯有聖人之徳/六焉以本氣者尚其體以)
(綜數者尚其文以考類者尚其象以作事者/尚其時以占徃者尚其源以知來者尚其流)襲三正(唐/厯)
(志夫改正朔謂夏建寅商建/丑周建子此三正相襲之道)立五行(史厯書黄帝考定/星厯建立五行起)
(消息正/閏餘)以為民極(見揆時/施教注)敬授人時(堯典乃命羲和厯/象日月星辰敬授)
(人/時)課清臺(元鳯元年詔丞相御史等雜候上林清臺課/諸厯䟽宻凡十一家自漢厯初起盡元鳯六)
(年三十六嵗/而是非以定)作皇極(本傳劉焯/作皇極厯)日官平厯(左桓七年日/官居卿以底)
(日注日官平厯以頒諸/侯諸侯奉之不失天時)天子告朔(榖梁文十六年公四/不視朔天子告朔于)
(諸侯諸侯受/于禰廟禮也)
皇朝新事正天時(仁宗景祐四年司天監楊惟德言明/年正旦日蝕宜改閏以避之上不許)
(曰閏所以正天時而治民事豈可迴避哉時劉羲/叟厯學為本朝第一歐陽脩司馬光皆尊用之)治民
事(上/注)考定新舊(英宗治平二年詔翰林學士范鎮考定/新舊厯是非以判司天監周琮等所造)
(新書為密乃賜名司天厯詔王珪/序之其後不可用琮等皆降官)測驗疏密(孝宗乾道四/年太史局奏)
(厯法稍差詔侍從臺諫監視初將統天紀元厯與劉孝/榮所獻新厯委官測驗互有疏密遂令太史局叅照新)
(舊行用尋禮侍程大昌言新厯比舊/厯稍密遂詔用新厯以乾道為名)申飭討論(孝宗朝/李燾上)
(奏曰共惟列聖臨御未有不更厯者舊厯差失之甚有/不容不改而新厯亦未有明效大驗但比舊厯稍密爾)
(厥初最宻後由漸差初已小差後將若何故改厯不可/不重也欲乞朝廷申飭厯官加意精思勿執今是益募)
(能者熟復討論更造密度使/與天合庶幾善後之策也)考驗得失(神宗熈寧五年/淮南人衛朴精)
(於厯自夏仲康五年癸巳至熈寧六年癸丑二千一百/一年書傳所載凢四百七十五家厯考驗各有得失而)
(所得為多口誦乗除/不差一算其精如此)
起聨(春秋以王而次春丕顯體元之妙/閏月定時而成嵗適當班厯之辰)　(治象一新/懽聲四治)
　　(厯紀肇新示欽崇於天道/宸恩下逮俾恭授於人時)
　　(閏月定四時爰及三年之閏/春秋大一統是頒萬國之春)
　　(璿璣齊以七政鳳厯奏篇/攝提正于孟陬龍躔更始)
　　(龍躔易舍即昏旦以求中/鳯厯頒春均朔南而咸暨)
　　(千齡啟運載更堯厯之新/六合同風咸慶夏正之建)
　　(課清臺之厯雙璧五珠/賜萬國之書十行一札)
　　(接千嵗之統莫先治厯以明時/授百官于朝將使赴功而趨事)
中聨(八十七萬七千而統元莫窮堯厯/三百六旬六日而成嵗皆本夏時)　(誠意既孚/嘉生並應)
　　(嵗月日時既罔差于杪忽/邦國都鄙宜克謹于欽承)
　　(記亊繫年聖人必書其首月/居卿厎日王者以授于百官)
　　(天畏棐忱式九圍而順帝/星隆晷德齊七政以授人)
　　(乾道變化山川鬼神罔不寧/天徳清明嵗月日時自無易)
　　(膺在躬之厯數克肇慶基/察齊政之璣衡上當休命)
　　(舜行堯道七政必審於璣衡/武廣文聲五紀在明於厯數)
　　(稽夏書則先時不及時罪宜必罸/騐魯史則言日或不日法亦甚嚴)
　　(在璣衡以審天心已見舜功之大/咨羲和而授民事率惟堯道之循)
結聨(司分司啓已知來嵗之宜/或耨或耘益勉西疇之事)
　　(萬有千嵗共期有道之長/三百六旬恪守不恭之戒)
　　(天監厥徳方屢格於豐登/職思其憂當益加於勸課)
　　(火耕水耨俾不失於農期/夜寐夙興惟深思於王事)
　　(仰讀豳詩粗識艱難之業/願宣漢徳盡如寛大之書)
　　賜書翰
歴代事實景龍獲瑞(包羲氏獲景龍/之瑞始作龍書)靈龜有圖(唐賢事/始帝堯)
(因靈龜有/圖作龜書)灑金鑾(德宗本紀史臣曰大才秀茂文思雕/華灑翰金鑾無愧淮南之作屬辭鈆)
(槧何慙隴厎之書文/雅中興夐髙一代)寫琬琰(𤣥宗孝經序寫之琬/琰庶有補於將來)美燧
賜銘(馬燧傳帝賜台衡宸扆二/銘以言君臣相戒之美)嘉奐題贊(盧奐傳帝還/至陜嘉奐美)
(政題贊于聴事曰專城之重分陜之雄亦/既利物内存匪躬斯為國寳不墜家風)仙毫(唐劉禹/錫謝表)
(特紆睿眷親灑仙毫初無麗天之象逺燭輝光旋驚垂/露之恩曲覃霈澤鸞鳳騫翔而變態煙雲舒捲以呈姿)
聖墨(張説握符頌聖於/翰墨蒼頡之精也)翔鸞(見仙/毫注)威鳳(唐長孫無忌傳/帝作威鳳賦以)
(賜且况/其功)賦三傑(宋璟傳帝賦三/傑詩自寫以賜)賜萬國(後循吏傳光武/以手迹賜萬國)
(一札十行/細書成文)家藏數函(唐李靖傳家故藏賜靖詔書數函/上之一曰兵事節度皆付公吾不)
(從中/治也)紙寫一通(三國本紀注文帝以素書所著典論及/詩賦餉孫權又以紙寫一通與張昭)
視草(前淮南王安傳武帝甚尊之重之毎為/報書及賜常召司馬相如等視草乃遣)垂萌(孝經/援神)
(契奎主文章蒼頡效象/洛龜耀書丹青垂萌)飛白(唐馬周傳帝嘗以飛白書/賜曰鸞鳳冲霄必假羽翼)
(股肱之寄/要在忠力)賜碑(韋臯傳帝賜紀/功碑褒賜之)諫君以筆(唐穆宗問柳/公權筆法對)
(曰心正則筆正筆正乃可法/帝乃改容悟其以筆諫也)遣使賜詩(戴叔倫傳徳宗/嘗賦中和節詩)
(遣使者寵/賜之云云)麗天垂露(見仙/毫注)結霧霏煙(唐太宗作王羲之/書贊布列纎濃霞)
(舒雲捲無所間然子雲擅名江表行行若縈春蚓字字/若綰秋蛇卧王䝉於紙上坐徐偃于筆下詳研古今盡)
(善盡美惟王逸少乎煙霏霧結/鳯翥龍蟠心摹手追此人而已)鸞鳳變態(見仙/毫注)煙雲呈
姿(同上/注)
皇朝新事賜書玉堂之廬(真宗淳化二年蘇易簡願以/所賜詩刻石上復為真草行)
(三體書其詩又飛白書玉堂/之廬四字召易簡賜之長編)飛白琳宫之榜(吕祖謙文/集仁宗端)
(拱無為筆勢皆有法度寳文延和之所觀崇政邇英之/宣示飛白琳宫之榜篆額勲戚之碑至寳元之賜宰相)
(奏稱神筆竒奥非/凢可及良有以也)藏之名山(太宗嘗草書經史三十紙/刻石摹印詣名山藏之或)
(丘園養素好古博/雅之士亦賜之)圖于講殿(髙宗建炎五年書無/逸圖設于講殿之壁)刻之
金石(建炎九年秦檜乞以御書真草/孝經刻之金石以傳後世聖政)賜于丘園(見藏之/名山注)
賜明良慶㑹之字(聖政孝宗御書賜殿帥以下曰朕惟/將帥之弊毎在蔽功而忌能尊已而)
(自任又書賜明良/慶㑹閣字賜史浩)取國家齊治之義(中興小厯髙宗建/炎二年上親寫旅)
(􁅾大有大畜二卦與孟子之言於座右素屏宣示宰執/黄潛善曰陛下于書取謹徳昭徳之義於易取有賢養)
(賢之道蓋正心誠意以齊家治國者在德立政造士以/致君澤民者在賢與孟軻之格言皆今日急務因知心)
(術之妙不以/字書為工也)神筆竒奥(見飛白琳/宫之榜注)懿翰發揚(東萊文集/太宗銳意)
(筆札列聖相承俱造神明真宗懿輸發揚出示廷臣或/閲於内閣而命宗諤為序或問於太清而與王旦賦詩)
天縱精妙(太宗祥符五年内出太宗御書法帖示輔臣/曰太宗嗜學實由天縱屬思授翰必極精妙)
(王旦曰以文章化人成俗者自太宗始也自/五代以來筆法無體鍾王之法幾乎息矣)睿制發舒
(晏元獻文睿制發舒實總前躅摛染所及洪纎必/該宇宙入于胸懐風雲出于掌握造化協其隠顯)戒驕
厲亷(髙宗御書戒驕惰厲亷節詔於/尚書省立石以墨本頒之中外)澄神靜慮(淳化五/年出御)
(草書飛白賜近臣曰學書當與澄神靜/慮興在筆端朕聴政之暇以此自娱耳)賜王褒頌(寳慶/二年)
(主上御書王褒聖主/得賢臣頌賜丞相)書陸機賦(寳慶二年主上/親書陸機文賦)輕雲蔽
月(蘇軾飛白贊霏霏乎其若輕雲之蔽月也飜飜乎其/若長風之捲浪也飄飄乎其若遊絲之縈栁絮也裊)
(裊乎其若流水之舞荇帶也離離乎/其逺而相屬縮縮乎其近而不隘也)㳺絲縈柳(上/注)
前賢詩詞鸞囘(杜紫誥鸞囘紙注紙/上之字有囘鸞之勢)龍變(鄭獬謝賜飛/白書奎成蒼)
(頡字龍變/伏犧書)御札(杜御札早流傳/揄揚非造次)軸動星辰(鄭獬謝賜飛/白書軸動星)
(辰後筆停/風雨餘)珍藏萬世(同上珍藏傳萬/世安敢比瓊琚)
起聨(倬彼雲漢方嚴一德之藏/昭若日星申錫萬方之寵)
　　(垂世立言與聖經而表裏/崇儒重道因宸翰以發揮)
　　(細旃儲思述闕里之聖賢/鴻筆垂光賁琅函于郡國)
中聨(藴奥之義黙契於淵衷/昭囘之光發揮於宸翰)
　　(雲章寳蹟一灑萬幾之餘/蠧簡塵編遂増九鼎之重)
　　(擬聖而作盡包羅天地之情/肆筆而書發昭囘雲漢之象)
　　(錫萬國之細書形於手跡/念庶民之艱食猶若已飢)
　　(頒自九重固已金聲而玉振/兼通八法無非墨妙而筆精)
　　(若稽上古監無逸之元龜/伻嚮有僚集卷阿之鳴鳳)
　　(載形心畫/昭示帝謨)　(粲若絲綸之被/昭于琬琰之傳)　(盡龍跳虎踞之工/極鳳翥鸞迴之妙)
　　(金聲玉振知魏晉之無前/鳳翥鸞迴信帝王之有體)　(申以丁寧之天語/見於炳焕之奎文)
　　(風雷鼔舞已涣發于宸綸/雲漢昭囘又摹傳于寳刻)
結聯(焕乎文章既覩神馬圖書之祕/注其耳目共化羔羊節儉之風)
　　(十行奎畫永資神物之䕶持/千里閩邦共戴天威之咫尺)
　　(三復而誦恍奎璧之増輝/十襲以藏等乾坤而不朽)
　　(窺文竊嘆聳雲漢之昭囘/拜貺増榮覺天顔之咫尺)
　　賜衣馬
歴代事實著功德(白虎通能安民故賜車/馬以著其功德安其身)賜侯伯(書文/侯之)
(命馬四匹注馬供武之用四匹曰/乗侯伯之賜無常比功小大為度)乗馬錫韓(詩韓奕篇/王錫韓侯)
(元衮赤舄其賜伊/何乗馬路車云云)輅服賜晉(左僖二十八年王/賜晉侯大輅之服)命服(采/芑)
(詩服其命服/朱芾斯皇)拜衣(記玉藻篇君賜車馬乗/以拜賜衣服服以拜賜)賜驪(後李忠/傳世宗)
(以所乗大驪馬及/繡被衣物賜之)解貂(唐韋挺傳帝親解貂/裘及中廏馬賜之)勸有徳(董/仲)
(舒策制度文采元黄之飭所以/明尊卑異貴賤而勸有徳也)賜大功(書文侯之命用/賚爾秬鬯一卣)
(彤弓一彤矢百盧弓一盧矢百馬四匹父徃哉注諸侯/有大功賜弓矢然後專征伐彤弓以講徳習射藏示子)
(孫馬供武用四匹曰乗侯伯/之賜無常以功大小為度)衮繡(九罭詩我見之/子衮衣繡裳)驪黄
(詩駉篇薄言駉者有驈有皇有驪有/黄以車彭彭思無疆思馬斯臧云云)錫予(詩采薇何以/錫之路車乗)
(馬何以予之/元衮及黼)服乗(見前拜/衣注)安且吉兮(無衣詩豈曰無衣/七兮不如子之衣)
(安且吉兮注/得命服為安)何以贈之(詩渭陽篇何以/贈之路車乗黄)
皇朝新事遣使賜之(李彛興夏州人太祖方事征討彛/興貢戰馬三百匹太祖命玉工治)
(帶親臨視之召其使問彛興腰圍大小使言彛興腰圍/如合抱之木太祖曰汝帥真福人遂遣使以帶賜之)
亦卿力也(真宗親征澶淵幸北寨勞軍召排陣使李繼/隆石保吉宴射行宫亭咸賜襲衣金帶鞍馬)
(仍舉酒屬之繼隆等皆引滿上曰北狄自古為患儻思/平日憤恚盡議殱夷則須日尋干戈嵗有勞費今得其)
(畏威服義息戰安民甚/慰朕懐亦卿等之力也)黄金名馬(仁宗康定間元昊擾/邊甲午賜涇原駐泊)
(都監禮賓副使王珪名馬二疋黄金三十兩褁鎗絹二/百疋仍遣使撫諭之復下詔暴其功寨下以厲諸將尋)
(命為本路駐泊都監復兼行營/勒金字處置牌賜之使得專殺)真珠蟠龍(國朝董遵誨/守幽州太祖)
(解所服真珠/蟠龍衣賜之)
起聨(煥職超居正被絲綸之寵/馭恩下逮猥伸乗服之頒)
　　(蕪詞奚取掌中禁之絲綸/殊渥有加輟尚方之服御)
中聨(向也錫之鞶帶竟招三禠之尤/政惟範我馳驅未有一禽之獲)　(籃縷寒蹤/虺隤暮齒)
　　(解衣以待士尤感於招徠/持策而臨材壹歸于駕御)
　　(衣敝緼袍志敢輕於束帶/御欵段馬老有愧於據鞍)
　　(收斂壯心無復千里之志/奉宣徳意庶幾五袴之謡)　(毎念牛衣之泣卧/居慙馬革之褁歸)
結聨(弗曳弗婁益念鵜梁之稱/無邪無斁更深駉牧之思)
　　(願言補衮輔時政之闕遺/未忍執鞭求此生之富貴)
　　(要之襋之好人服之苐乏彌縫之用/瘏矣痡矣云何吁矣恐貽負乗之譏)
　　賜衣襖
歴代事實安且燠(無衣詩豈曰無衣六兮/不如子之衣安且燠兮)敝改為(緇衣/詩緇)
(衣之宜兮敝予又改為/兮又記曰好賢如緇衣)賜衛公(韋瑞符衛公故物記衛/公家傳賜書與它物器)
(錦袍裁制絶巧綾/襖一促製小袖)旌文惠(唐狄文惠公轉豳州都督賜/紫袍后自製金字于袍以旌)
(其忠/云)五采(書益稷帝曰予欲觀古人之象日月星辰山/龍華蟲作㑹宗彛藻火粉米黼黻絺繡以五)
(采彰施於五/色作服汝明)九章(唐車服志逮有周氏制衮冕以祀先/王也九章者法於陽數也又禮司服)
(衣五章衮/曰九章)章身(左閔二年晉太子帥師公衣之偏衣狐/突曰衣身之章也故服其身則衣之純)
(衣之厖服/逺其躬也)稱德(唐柳公綽傳衣服/稱徳過則為偽)典命(禮典命掌諸臣/五等之命衣服)
(各眡其/命之數)司裘(禮天官司裘季冬獻功裘以/待頒賜注功裘人功微麄)解衣(漢韓信/傳漢王)
(解衣衣我/背之不祥)藏袴(通鑑韓昭侯有敝袴命/藏之曰待有功者賜之)
皇朝新亊降襖以備賞功(治跡統類仁宗平儂智髙賊/入賓州知州程東美棄城乙)
(卯降空名宣頭頭子各一百道錦襖/子金銀帶三百下狄青以備賞功)賜服以嚮儒學(同/上)
(天聖二年六月乙未賜尚書工部郎中直龍圖閣馮宗/元三品服以講孝經時帝方嚮儒學召宗元入講故賜)
(之/)賜錦襖(學士舊規十月初别賜錦長襖子國初以來/賜翠毛錦太宗改賜黄盤雕錦金坡遺事)
前賢詩詞終身荷聖情(杜端午賜衣詩端午被恩榮宫/衣亦有名細葛含風軟香羅疊)
(雪輕自天提處濕當暑著來/清意内稱長短終身荷聖情)錦衣猶帶御爐香(詹用之/出守詩)
(錦衣猶帶御爐香宮殿移麾下寵光/千里龍旌新政令九重鳳閣舊文章)
警聨(時令届寒方慮索裘之晚/君恩逮下肆頒在笥之珍)
　　(芝泥開檢捧宸詔以深温/氷繭成袍被身章而麗密)
　　(楚人挾纊彰拊循士卒之能/漢祖解衣得駕馭英雄之術)
　　(服之以拜難忘戴記之恭/敝而改為益詠周詩之寵)
　　(稽首懽呼/省躬感厲)　(屬當共服之辰/深軫無衣之念)　(爰出有司之幣/以為公子之裘)
　　(全家相語知安燠之自天/中心永藏誓捐縻之有日)　(分頒出笥之珍/加賁章身之寵)
　　賜笏帶
歴代事實玉寳萬釘(突厥統葉䕶可汗/獻萬釘寳鈿玉帶)家傳三世(韓臯/家自)
(黄門以來三世傳執一笏經祖父所執未嘗輕授于/僕人之手歸則别致在内一榻以示敬謹語林云)賜
以題詩(王起兼太常卿禮儀帝/使題詩大字以笏賜之)命取講易(文宗朝李訓/講易頗協上)
(意時方盛夏遂命取水/玉帶以賜訓出林陽編)㕍銜威儀(唐㑹要貞元間徳宗/詔頃來賜衣文綵不)
(常非制也宜有定制節度使宜以綴帶取其武毅以靖/封内觀察使宜以㕍銜威儀取其行列有序冀牧人有)
(威儀/也)豸薦憤烈(孫樵笏銘靈豸薦角比干/獻骨合以憤烈在公為笏)内府之珍(因/話)
(録晉公平淮西賜之玉帶公臨薨進口占奏狀曰内府/之珍先朝所賜既不合將歸地下又不合留在人間聞)
(者嘆其/不亂)滿床之榮(見詩/辭門)黄銀(唐太宗賜房/元齡黄銀帶)紅玉(唐明皇/雜録上)
(自解紅玉/帶賜寧王)立朝(語赤也束帶立於朝/可使與賓客言也)指日(孫樵笏銘柱/天不仄指日)
(不/蝕)比玉(記玉藻凢帶必有佩玉佩玉必有衝牙/君子無故玉不去身君子於玉比德焉)獻骨(孫/樵)
(笏銘見/前注)班瑞(書舜典班/瑞于羣后)錫鞶(易訟卦或/錫之鞶帶)擇與李絳(唐憲/宗賜)
(李絳金紫親/擇良笏與之)解賜全忠(宦者傳天子入朱全/忠軍解玉帶以賜之)十有三玉
(唐韋端符衛公故物記衛公家傳賜書與它/服器象笏一差狹玉帶一首末為十有三玉)重積一榻
(唐本傳崔嚴為諫議大夫其羣從數十人每/嵗時宴于家以一榻置笏猶重積於其上)賜裴度(唐/裴)
(度傳拜彰義軍節度及行賜通/天御帶發神筴騎三百為衛)送如晦(杜如晦傳帝賜/元齡黄銀帶更)
(取金帶送/如晦家)卿家甘棠(唐魏謩傳徴五世孫文宗聞卿家/書詔頗有存者謩對惟故笏在詔)
(令上鄭覃曰在人不在/笏帝曰此笏乃今甘棠)衛公故物(見十有/三玉注)標儀條臆(孫/樵)
(笏銘標儀條/臆起梗開直)結紐收袵(淮南子帶足以結/紐收袵束牢連固)笏不可挫(孫/樵)
(笏銘怒虎可/唾笏不可挫)帶則有餘(詩都人士篇匪伊/垂之帶則有餘)分金(杜内分/金帶赤)
賜玉(唐穆宗賜楊/元卿白玉帶)
皇朝新事儒門美事(東軒筆録國初知制誥有衣緑者/錢若水自舍人遷學士入謝曰閤)
(門承旨例先賜金紫太宗訝之閤門依舊例對太宗/曰吾欲令錢若水緑袍上繋金帶儒門之美事也)御
服賜勞(治跡統類皇祐中孫沔為將平儂智髙/還自嶺南帝問勞解所服御帶賜之)
名賢詩詞八寳(杜詩八寳裝腰/帶真珠絡臂鞲)相襯錦袍(東坡詩此帶/閲人如傳舍)
(相逢對我亦悠哉錦袍鍇落/渾相襯付與徉狂老萬囘)對揚資指畫(丁謂笏詩對/揚資指畫受)
(命助/心藏)珍重傳三世(同上珍重傳三/世榮華置滿床)懸金魚(韓詩不知官/髙卑玉帶懸)
(金/魚)垂玉珮(韓帶垂/蒼玉珮)吳鈎(鮑明逺詩錦/帶佩吴鈎)
警聫(細書一札傳以使軺/鞶帶萬釘頒於御府)　(邃閣參聨寅奉寳儲之直/襲衣示賜更兼鞶帶之華)
　　(策名下士但知斂板之恭/服采周行常佩書紳之戒)
　　(飲氷出賜方堅匪石之誠/賜珮寵行遽煥兼金之飾)
　　(綬而在鎮尚希晉將之風/束以立朝曷繼孔門之業)　(拜手方承於帝命/折腰已煥於朝班)
　
　
　
　
　
　
　
　
　
　
　
　
　
　
　
　翰苑新書後集上卷十八
欽定四庫全書
　翰苑新書後集上巻十九
　　賜宴飲
歴代事實鹿鳴(詩鹿嗚宴/羣臣嘉賔)魚藻(詩魚藻王在在鎬豈樂/飲酒注武王在鎬京之)
(内優游無事/飲酒自樂也)殽烝(左宣十六年晉侯使士㑹平王室定/王享之原襄公相禮殽烝武子私問)
(其故王曰王享有體薦宴有折/俎公當享卿當宴王室之禮也)昌歜(僖公三十年王使/周公閱來聘享有)
(昌歜白黒形䀋辭曰國君文足昭也/武足畏也則有備物之享以象其德)折俎(見殽/烝注)加籩(昭/公)
(六年季孫宿如晉晉侯享之有加/籩武子固請徹晉人以為知禮也)花萼樓(唐鑑𤣥宗以/生日宴百官)
(於花/蕚樓)武成殿(唐李元結傳五月五日/宴武成殿賜羣臣襲衣)詔飲太學(韓愈上/已宴太)
(學詩序天子念致理之艱難樂居安之閒暇肇置三令/節詔公卿羣有司至於其日率厥官屬飲酒以樂所以)
(同其休宣其和感/其心成其文也)賜宴曲江(唐張建封傳元已賜/宴曲江與宰相同)式燕
以樂(詩南有嘉魚樂與賢也太平之君子至誠樂與賢/者共之也又君子有酒嘉賔式燕以樂注則待之)
(以嘉賔接之以燕飲/而歡然相樂焉云云)不醉無歸(詩湛露天子宴諸侯也/又厭厭夜飲不醉無歸)
(注非既醉則不歸臣侍君宴不/卜其夜然恩情濃則禮法畧)
皇朝新事聞喜曲江(治迹統類唐時禮部放榜之後醵/飲于曲江號聞喜宴五代於名園)
(佛舍中周顯德中以官主之/上命中使典領供帳甚盛)賜宴瓊林(同上太平興國/八年上御講武)
(殿覆試並賜及第餘同出身/賜宴始就瓊林苑後遂為定)侍鈞天玉皇(談苑李昉文/正公太宗遇)
(之甚厚年老罷相每賜宴必先赴座甞獻/詩曰微臣自愧頭如雪也向鈞天侍玉皇)賜御席金器
(蘇易簡在翰林太宗一日召對賜酒甚懽上曰君臣千/載遇易簡應聲曰忠孝一生心太宗大說以所御席金)
(器盡/賜之)和詩釣魚(古今詩話吕正惠端太宗朝為參知政/事多獨對便殿語必移刻因宴後苑上)
(作釣魚詩㫁句云欲餌金鈎殊未達蟠溪湏問釣魚人/公和云愚臣餌釣難堪用宜用濠梁結網人不數日拜)
(平章/事)及第賜宴(太宗好文進士及第賜聞喜宴/常作詩贈之景祐因為故事)
前賢詩詞天宴碧霞漿(丁謂詩帝奬甘露/醴天宴碧霞漿)絲管侍重瞳
(楊允不預曲宴詩聞說宫花滿鬢紅上林絲管/侍重瞳蓬萊咫尺無由到始信仙風迥不同)戴了宫
花賦了詩(李宗諤詩進赴御宴戴了宫花賦了詩不容/重睹赭黄衣無憀獨出金門去恰似當年下)
(第/歸)
警聫(揭大訓以麗天方切羹墻之感/賁殊恩於湛露遂加柱石之徽)
進徽宗實錄賜宴謝(史述信書招掲先猷之盛/恩沾邇列式均嘉燕之私)
同上(有頒其首既膺魚藻之懽/惟既厥心少竭鹽梅之報)
　　賜生餼
歴代事實致禮孔戣(唐孔戣致仕嵗致羊/酒遣之如漢徴士禮)賜養長孺(前/韋)
(賢字長孺上賜牛/一上尊酒十碩)賜牽(禮天官宰夫以牢禮之法掌其/膳獻賔賜之飱牽注牲牢可牽)
(以行/者)必畜(語十君賜/牲必畜之)宰夫(見賜/牽注)司儀(禮秋官司儀致/饔餼如將幣儀)加
士鞅(左昭二十一年晉士鞅來聘/魯人加四儀焉為十一儀)賜匡衡(匡衡傳賜上/尊酒養牛)
羊酒(元鳯元年詔修孝悌以教鄉/里令郡縣常以正月賜羊酒)
旁引事舜牛羊(萬章下堯之於舜也使其子九男事之/二女女焉百官牛羊倉廩備以養舜於)
(畎畆/之中)畜伋犬馬(孟繆公之於子思也亟問亟饋鼎肉子/思曰今而後知君之犬馬畜伋盖自是)
(臺無餽也悅賢不能舉又/不能養也可謂悅賢乎)鼎象大烹(鼎卦彖曰鼎象也/以木巽火烹飪也)
(聖人烹以享上帝/而大烹以養聖賢)晉馬蕃錫(晉卦康侯用/錫馬蕃庶)嘉魚與賢(詩/南)
(有嘉魚樂/與賢者)鹿鳴將意(詩鹿鳴燕羣臣嘉賔也既飲食/之又實幣帛筐篚以將其厚意)
警聨(既醉既飽敢忘推食之誠/恩斯勤斯誓有捐軀之報)
　　(肉食寡謀豈稱醴牢之厚/素餐無補或貽麯稻之羞)
　　(醪酒㫖清又將蒙既醉之福/餼牽豐碩盖將識自養之榮)
　　(醖醴餼牽聖主待賢而錫寵/來牟嘉穀良農供上以樂輸)
　　(好善言忘㫖酒恩靡廢於投醪/將厚意宴嘉賔誠不忘於推食)　(有靦餼牢之頒/以榮犬馬之畜)
　　賜禮物
歴代事實玉五㲄(左昭公十八年王享/醴命之宥賜玉五㲄)璧一雙(虞卿史/本傳㳺)
(說趙王王一見之賜/白璧一雙黄金百鎰)章有德(郭賀傳賀為荆州刺史有/殊政顯宗賜以三公之服)
(黼黻冕旒使百姓見其/容服以章有德通鑑)著善政(唐王琳傳武后詔賜/瑞錦新帛以著善政)几
杖車馬(漢卓茂傳詔曰夫名冠天下當受天下重/賞令以茂為太傅封褒德侯賜几杖車馬)黼黻
冕旒(章有/德注)幣帛將意(鹿鳴詩既飲食之又實/幣帛筐篚以將其厚意)車服以庸
(舜典明試以功車服以庸注明試其言以/要其功功成則賜車服以表顯其能用)賞金(驃騎大將/軍出撃)
(胡賞賜五十萬金軍/馬死者十餘萬匹)分玉(書旅􁅾分寳玉于伯/叔之國時庸展親)拜衣(記/玉)
(藻君賜車馬乗以/拜賜衣服服以拜)賜履(左僖公四年管仲曰昔召康公/命我先君太公曰五侯九伯汝)
(實征之以夾輔周/室賜我先君履)文被(司馬承貞傳賜/寳琴覆文被)瑞錦(馮定傳召/升殿賜禁)
(中瑞/錦)金鈎(東觀漢記曰楊錫以病罷居無何拜太常詔/賜御府衣一襲自所服冠幘綬玉壼革金錯)
(鈎/佩)珠劒(太宗為徐州刺史昭太/后賜以火珠鹿盧劒)紫艾綬(漢書馮魴為侍/中稍遷衛尉能)
(取悅當時為安帝所寵帝幸其府留飲/十日賜魴犀玉具絲珮及紫艾綬玉玦)青羔裘(西京雜/記成帝)
(好蹴鞠羣臣以蹴鞠勞體非尊所宜帝曰朕好之可擇/佀而不勞者奏之家君作彈棊以獻帝大悅賜青羔裘)
(紫絲復服/以朝覲)
皇朝新事論事無避(治跡統類慶歴中賜諌院王素三/品服余靖蔡襄歐陽修五品服而)
(諭之曰卿等皆朕所自擇/數論事無所避故有是賜)有節可嘉(同上仁宗天聖二/年五月己亥賜杭)
(州林逋粟帛兩浙運使言逋有/節行可嘉二十年未嘗入城也)特賜賢勞(言行録范成/大孝宗朝帥)
(江東兼行宫留守奏事畢陛辭詔明日辭選德殿近例/賜宰執酒止𫝊觴至是特設几開宴酒三行命内侍捧)
(縑素來上有石湖二大字御墨尚濕公拜賜上勞公曰/卿南至桂廣北使幽燕西入巴蜀東薄鄞海可謂賢勞)
加寵勲舊(髙宗朝上曰宜加寵劉光世功臣朕未甞忘/聞其病中無聊昨日以玩好物數種賜之光)
(世見之大喜秉燭夜觀幾至四更朕於宫中/凡玩好之物未甞經目止要賜勲舊賢勞耳)送歸金蓮
(治跡統類皇祐中蘓軾為翰林學士太皇太后謂之曰/神宗皇帝當飲食時毎看卿文字輒停箸稱賞曰竒才)
(竒才未及用學士而上已仙逰軾哭失聲太皇太后與/上左右皆泣已而賜茶曰内翰直湏盡心事官家以報)
(先帝知遇軾拜而/出撤金蓮送歸院)召賜銀器(淳化中召見隠者种放入/於崇政殿賜緋衣象笏等)
(物及御製五言詩又賜昭慶坊第一區加/帳什物銀器五百兩錢三十萬以寵之)
警聫(使車専命/賜篚生春)　(寵私罔極/蕃錫有加)　(豈伊極陋之姿/堪此殊常之寵)
　　(膚使馳軺璽賜耀綸章之渥/精鏐製器寳香兼貢茗之珍)
　　(厚其幣帛將盡鹿鳴之誠/如彼高岡敢忘天保之報)　(光塞門闌/歡傾里社)
　　(永謂非常之賜/真為不朽之榮)　(得黄金百初㣲季布之名/復白圭三不慮南容之玷)
　　賜湯藥
歴代事實剪鬚(唐李勣傳勣嘗暴病醫者曰湏用/鬚灰可治太宗乃自剪鬚以和藥)苦口
(前張良傳良藥苦口利/於病忠言逆耳利於行)攻病(唐張臯傳憲宗誅栁泌後/惑方士張臯上疏曰神慮)
(清則血氣和嗜慾勝則疾瘳/作藥以攻病無病不用藥也)痊痾(韓愈蓮詩冷比雪霜/甘比蜜一片入口沉)
(痾/痊)賜鍾乳(髙季輔傳太宗賜鍾乳一劑曰卿/進藥石之言朕以藥石相報云云)進狶苓(韓/進)
(學解訾醫師以昌陽/引年欲進其狶苓也)丹砂(同上玉札丹/砂赤箭青芝)烏喙(紫陽文集/如烏喙之)
(殺人曰必不可食則可而/曰不必食則又不可也)藥石(左襄二十二年臧孫曰/季孫之愛我羙疢也孟)
(孫之惡我/藥石也)芎藭(春秋注麯藭可療河魚之疾又可避濕/本草注麯藭只芎藭也又見東坡詩注)
拜受(語十康子饋/藥拜而受之)有喜(易无妄之疾/勿藥有喜)親和(唐李大亮傳/俄寢疾帝親)
(和藥驛/賜之)詔醫(馬周傳每詔上醫/使親䕶躬為調藥)
皇朝新事遣醫灼艾(言行録范成大號石湖先生孝宗/朝召起治福州引疾固辭詔令奏)
(事又辭上先遣醫官張廣卿傳㫖灼艾既勞公曰卿南/至桂廣北使幽燕西入巴蜀東薄鄞海可謂賢勞宜其)
(多/疾)出關賜藥(上又親袖丹砂以賜公既出關復賜藥/甚厚至家又遣使賜御書蘇轍詩二首)袖
賜丹砂(同/上)
前賢詩詞絳雪(青箱仙人贈我一丸/藥吞入肺肝疑絳雪)𤣥霜(裴航飲盡瓊/漿百感生𤣥)
(霜搗就見雲英藍橋便是/神仙客何必區區上玉京)青精好顔(杜詩豈無青精/飯使我顔色好)黄
獨為命(杜詩長鑱長鑱白木柄我生託/子以為命黄獨無苖山雪盛)
警聨(時臨三伏莫禦炎威/札賜十行鼎來珍劑)
　　(念長沙之濕河魚之疾奈何/飲上游之清廐駒之病起矣)
　　(布宣上旨兾同挾纊之恩/輔養天和寧畏折綿之凛)
　　(侯服剖符敢憚熏心之暑/綸恩分寳載頒苦口之良)
　　(細書賜郡正臨大蜡之辰/上藥頒庭就賁中金之器)　(瞑眩用瘳/欎陶有忸)
　　(加惠舊臣/寵華逺服)　(賜金所以褒循吏愧治狀之蔑如/和藥所以活功臣慙勞能之無有)
　　賜第宅
歴代事實更諸爽塏(左昭三年景公欲更晏子之宅曰/子之宅湫隘囂塵請更諸爽塏者)
賜以壯麗(王孝恭本傳河間王孝恭平/江南賜第一區所居頗壯麗)為求勝地(唐馬/周傳)
(帝求勝地為周創第周為御史時遣人以圖求宅衆皆/竊笑他日白有佳宅直三百萬周遽以聞詔有司給直)
(并奴婢什物/由是人乃悟)詔受大第(前髙祖紀受列侯食邑者受大/第室三千石者徙之長安受小)
(第室注甲乙次/第故謂之第)請更晏子(見更諸/爽塏注)詔賜霍光(霍光傳宣/帝詔賜甲)
(第一區韋/賢亦然)
皇朝新事賞勸天下(种放隱林谷以講習為業學者多/從之淳化五年太宗詔种放張齊)
(賢復條上放探請加旌賞以勸天下戊申放以幅巾入/見崇政殿上與語詢以民政邊事放曰明王之治愛民)
(而已賜緋衣象笏等物及御製五言詩及賜/昭慶坊第一區加帳什物銀器以光寵之)賜勵風俗
(同上康定間髙懌自號安業䖏士能屬文通經史百家/之書與張憲許勃號南山三友冦凖聞其名薦之辭不)
(起景祐初范雍建京兆府學召懌講授諸生席間嘗數/百人至是杜衍乞賜以處士號從之詔州縣當時禮遇)
(給良田五百畆後文彦博言懌經術該/通有髙世之行可勵風俗賜第一區)感動義士(紹聖/中葉)
(祖洽言於朝廷故相蔡確蒙朝廷牽復官職然所得恩/數與平時輔相無異伏望聖慈加隆寵數使忠義之士)
(聞之感動詔特/賜確宅一區)推賞將臣(仁宗朝狄青為將破儂智髙/奏㨗詔賜狄青敦教坊第一)
(區四月青還朝置酒垂拱殿庚寅上御崇政殿令蕃落/兵布陣如破賊之勢觀其馳逐擊刺以等第推賞之)
前賢詩詞無地起樓臺(冦菜公詩有官居/鼎鼐無地起樓臺)大芘賢士皆
懽顔(杜詩安得廣厦千萬/間大芘賢士皆懽顔)潭潭府中居(韓詩一為公與/相潭潭府中居)
長安城中央(杜牧示姪阿宜詩舊第/開朱門長安城中央)
警聫(豈惟拜命之帡幪/因且隆基於乆大)　(乃寢乃興遂偃仰棲遲之樂/既怡既懌無囂塵湫隘之虞)
　　(廣厦千間已免震凌之苦/土階三尺尚存簡素之風)
　　(奉藩王室將從外邸之安/築第神京遽拜大君之貺)
　　(夏屋渠渠每念滿盈之戒/小心翼翼誓堅忠孝之誠)　(豈期十札之頒/遽奉一區之賜)
　　詔奬
歴代事實優詔褒羙(本𫝊杜佑為通典/奏之優詔褒羙)熟知起居(唐李/靖本)
(𫝊五代孫彦若為鳯翔司錄家故藏髙祖太宗賜靖詔/書數函上之一曰兵事節度皆付公吾不從中治也一)
(曰有晝夜視公疾太老嫗遣来吾欲熟知起居狀皆太/宗手墨也大畧如此文宗愛之不廢手權德輿嘗讀太)
(宗手詔至流涕曰/君臣之際如是耶)有臣如此(唐大亮傳太宗報書曰/有臣如此朕亦何憂)厥
功茂焉(漢元帝詔蕭望之曰望/之侍朕八年厥功茂焉)辭皆切直(李徳裕傳上/丹扆六箴辭)
(皆切直帝敕韋處/厚諄諄作詔厚謝)帝深嘉羙(竇融傳帝深嘉羙之乃賜/以外屬國詔報云云又詔)
(曰吾與將軍/如左右手矣)任官不名(李吉甫傳憲宗詔李吉甫秉政/入對延英殿凡五刻罷帝尊任)
(之官而/不名)拜傅甚寵(後鄧禹傳拜禹為太傅/進見東向甚見尊寵)尺詔拜球(後/本)
(傳楊球為衛尉敇尚書令/召拜不得稍留尺一之詔)數函賜靖(見熟知/起居注)加恩誠宜
(晉王濬傳桓温表曰崇德賞功政之所先建元/勲於當年著嘉慶於身後加恩誠宜纂錫茅土)治行尤
異(前宣帝紀詔黄霸治/行尤異秩中二千石)褒德(前武帝紀褒德録賢五/帝三王之所由昌也)錄
能(前東方朔傳褒/有德録賢能)
皇朝新事顯忠尚德(治跡統類元祐間詔賜冨弼神道/碑以顯忠尚德為額以其子紹廷)
(請故/也)貴老優賢(同上元祐二年八月詔賜文彦博吕公/著今後入朝凡有拜禮並宜特免卿宜)
(専有為之報畧無益之儀翰林蘇軾奏彦博公著/免拜指揮自是朝廷貴老優賢越古今無可議者)勉留
方正之士(同上元豐間司馬光以劄子乞辭免又乞外/任陳州并請更張新法於是太皇太后遣中)
(使梁惟簡賜手詔勉留令供職曰嗣君年德未髙吾當/同處萬務所賴方正之士賛佐邦國切要與卿商量政)
(事卿又/何辭)嘉嘆忠義之臣(同上元祐元年三月太皇太后/遣勾當内東門司梁惟簡賜文)
(彦博手詔曰予宫中閱故書得卿神宗時所尚親書章/奏見卿議論切於治要至誠憂國忠義可見深用嘉嘆)
稱賞竒才(同上神宗每當飲食或停箸看文字内人曰/此蘇軾文字也神宗忽忽時稱賞曰竒才竒)
(才/)賜予異恩(元祐中詔賜御筵於吕公著第遣中使賜/酒及禁中果實寳綬金花瓌竒珍異十倍)
(常人以御飲器勸在席飲苦甚/惟於吕公著頗寛予以異恩)
警聨(選熊羆之士補異時三衛之靈/録犬馬之勞為逺地羣工之勸)
　　(温言來自於九重/明見殆周於萬里)
　　(人所助者信也實由文德之誕敷/臣何力之有焉徒愧恩言之重渥)
　　(况當未訖事之間/而有不逾時之賞)　(叨紆郡組未聞襦袴之謡/就遣使軺俯賁絲綸之寵)
　　(楚地之竒才劒客雖曰冠軍/漢兵之尺籍伍符僅能中率)
　　(報乏朞年之政宜即譴訶/賜均一札之書猥叨勞勉)　(寵浮於私/悸不自定)
　　(忽拜雲章之渥/曲形天語之褒)　(身逺跡疎曲加存撫/祠叢㫖宻昭示眷懐)
　
　
　
　
　
　
　
　
　翰苑新書後集上卷十九
欽定四庫全書
　翰苑新書後集上卷二十
　賀表新式
　　登極
　　　賀今上皇帝登寳位表　　　　李梅亭
具位臣姓某言恭覩詔書皇帝陛下登寳位者佑下民
而作君仰膺帝命有大德而得位俯順人心重明既升
萬民咸覩華夷闓澤社稷奠安臣某實懽實忭頓首頓
首恭惟皇帝陛下睿哲生知緝熙丕顯南面譲者五道
允備於親賢西向遜者三躬難逃於厯數由剛徤中正
純粹之首出致謳歌訟獄朝覲之皆歸臣昔忝禁塗今
拘謫籍天與則與知符文帝之大横日新又新願誦成
王之小毖臣無任瞻天望聖激切屏營之至謹奉表陳
賀以聞
　　　賀皇帝登極　　　　　　　　眞西山
炎正中興適際百年之盛真人繼作聿新萬宇之瞻河
海晏清璣衡明潤恭惟皇帝陛下天開睿哲神授英竒
朱邸宣猷已慰億兆人之望大横應卜嗣承十三聖之
休祗遹文謨仰承慈極紫宸南靣時聆任姒之徽音長
樂東朝日致閔曽之德孝以副遺大投艱之託以昭繼
志述事之功臣逖守价藩欣逢景運班聫近侍莫陪獸
舞之庭身接遐甿共仰龍飛之造
　　　賀皇帝登極　　　　　　　　陳篔牕
厯數承堯禆千嵗皇圖之正謳歌歸舜煥一時帝位之
新廟社鼎安寰區泰定竊以百年南渡四世中興繼體
守文之功固永扶於基緒撥亂反正之畧將浸復於土
疆人未占以有孚天不言而善應是生上聖以開重明
恭惟皇帝陛下性德靖淵幾神濬哲韜除外邸隠然天
日之姿出入内朝允矣宗祊之望共識五馬之渡誰知
六龍之潜迨此承祧决於與子合夷夏之無外慶帝王
之有真佇歌周宣復古之詩併擬元結齊天之頌含齒
之衆企足以湏臣猥守京畿欣逢御極風雲從而萬物
覩已丕聳於八垠日月照而四時行幸先輝於三輔
　　　賀皇帝登極　　　　　　　　王格齋
皇天佑宋洊逢揖遜之朝大人繼離益茂延鴻之業華
夷胥悅天人太和(中賀/)恭惟皇帝陛下聖敬日躋聰明
時憲克勤克儉不矜夏禹之能乃聖乃神廣運唐堯之
德自毓元良之望允若神天之心屬黄屋之倦勤顧青
宫而與子臣鄰環拱率百官若帝之初典禮交修輯五
瑞如器乃復於皇聲實横絶古今臣逺守偏州親見盛
羙雖莫陪朝著對揚天子之休苐嘉與邦人謳歌吾君
之子
　　　賀今上皇帝登極　　　　　　王　松
厯數在躬嗣登大寳天人助順喜屬昌期十行之温詔
初頒四海之歡聲允洽(中賀/)恭惟皇帝陛下元良夙禀
仁孝彰聞付託得人膺慈皇之眷簡謳歌歸子罄逺俗
以皆徠聿觀萬化之新用侈累朝之慶臣適持漕節兼
攝郡符仰瞻北闕之班聫阻陪旅賀嘉與南閩之父老
顒望泰平
　　臨御
　　　賀皇帝御正殿　　　　　　　　方秋崖
天臨南面於赫當陽星拱北辰惟皇建極離麗於恭黙
無為之後乾行於始初觀政之時(中賀/)恭惟皇帝濬哲
睿明廣淵齊聖三年無改父道謙未處於法宮一德克
享天心渙已新於大號時乘龍御當宁虎門臣越在侯
藩瞻言帝座朝既盈矣勤勞願警於鷄鳴夜如何其箴
羙莫陪於鸞噦
　　　賀皇帝御正殿　　　　　　　洪平齋
閶闔之開皇道曠修日御之儀鈎陳之衞紫垣肇正辰
居之象萬邦星拱百辟雲從(中賀/)恭惟皇帝陛下繼體
守文宅中圖大講朝元之典册方重於建儲循大厯之
規禮將嚴於享帝適逢純吉首飭常居儼負扆以端臨
肅奉圭而入覲屹壯泰山之勢歡傳嵩嶽之呼臣心切
傾葵職縻分竹願借方寸之地莫遂就堯不違咫尺之
天惟知戴舜
　　　賀皇帝御福寧殿　　　　　　李梅亭
祕殿鼎新昭鴻名而日掲宸居離麗肅龍御以天臨風
来南面之薫星拱北辰之所(中賀/)恭惟皇帝陛下體元
居正圖大宅中福庶民以是訓之彛寧萬國以惟和之
政盡力致孝既卑夏禹之宫修政攘夷復考宣王之室
棟取諸壯蔀轉而豐鸞聲既便於觀旂鶴駕仍通於問
寢誕敷文徳聿觀舞羽於兩階載纉武功式燕躋堂之
萬夀臣攝麾黔鄙馳夢清都四海為家更願綢繆於牖
户萬民安宅益堅壯麗之山河
　　遜位
　　　賀皇帝遜位　　　　　　　　王格齋
恭黙思道乃倦於勤付託得人亟授以政再見唐虞之
相繼力行曽閔之所難(中賀/)恭惟皇帝陛下道塞堪輿
仁覃動植退藏於宻盖與天而為徒怵惕以興寧以位
而為樂世廓廓以無事功巍巍而不居遽興周康釋冕
之心且篤長樂問安之孝允恭克讓莫匪循堯惟一執
中復以命禹蔽自九重之志光於二典之書某出守偏
州獲聞盛典曽是隆興之進士敢忘藜藿向日之心願
祝聖人之遐齡少致犬馬戀軒之意
　　聖節
　　　賀聖節　　　　　　　　　　朱晦庵
黄屋非心茂對重明之運玉巵為夀聿臨載育之辰慶
洽中天歡騰廣域恭惟皇帝陛下至仁被世盛徳在躬
立聖政九百五條行堯之道履帝位三十六載薦舜於
天得聖人時心至愉而形至佚為天子父貴無敵而冨
無倫既申命之用休宜降年之有永臣欽逢盛旦假守
偏城即雲氣而望蓬莱阻陪拜手觀泰元之授神䇿徒
切傾心
　　　賀聖節　　　　　　　　　　朱晦庵
盛德當陽光啟重熙之運羣心就日樂推歸羙之誠有
開繞電之祥敢罄祈天之禱恭惟皇帝陛下慶流有衍
德合无疆膺厯數以在躬垂衣裳而致治接黄帝推筴
迎日之統以莫不増過周家定鼎卜年之期自今其始
臣承流支郡幸際昌辰鰲忭千官班阻趨於文石嵩呼
萬嵗祝敢後於華封
　　　賀聖節　　　　　　　　　　史文昌
穹昊儲休光輔萬億年之祚聖神間世適符五百嵗之
期藹佳氣於乾坤溢歡聲於朝野恭惟皇帝陛下河清
應運電繞降祥儉勤本於性資忠厚循乎家法福全洪
範符周后之歴年䇲受泰元邁漢家之永世與天齊乆
如日方升臣職守藩符籍通禁槖曉望五雲之彩阻班
賀於西清夜占列宿之文喜輝騰於南極
　　　賀聖節　　　　　　　　　　方秋崖
惟天敷五正淵獻之孟陬聞嶽呼三増泰元之神䇲星
樞明潤海宇清夷恭惟皇帝受命溥將躋民仁夀華夏
蠻貊罔不率登兹太平國家閒暇及是時所其無逸祥
開甲觀春在寅堦臣幸假熊馮甞陪獸舞河千里一曲
雖逺京師亥二首六身但忻嵗紀
　　　賀聖節　　　　　　　　　　方巨山
神授甲子五百嵗而聖人生天闓昌辰萬斯年而景命
僕惟皇建極申命用休恭惟皇帝乃武乃文惟精惟一
内之中國外之夷狄訖是多盤言為尚書事為春秋動
無過舉於時假樂式際誕彌臣假守軍符瞻言宸扆唐
相上千秋錄莫陪嵩嶽之呼盧山有五老人共致華封
之祝
　　　賀瑞慶聖節　　　　　　　　危巽齋
數盈良月正天地之清明瑞紀流虹極山河而輝映臣
工忭舞海表歡呼恭惟皇帝心廣慈仁化行恭儉光啟
重離之運慶申初度之辰克全堯舜之聰明相𫝊一道
將復文武之境土紹開中興臣再拜皇華恭逢誕節五
雲影轉望切近於蓬萊萬嵗聲𫝊祝實同於嵩嶽
　　　賀天基節　　　　　　　　　李梅亭
正月始和觀象越二三之日皇天眷命飛龍乘九五之
時百祿是宜四方來賀恭惟皇帝聰明淵懿篤實輝光
體乾之元首庶物而寧萬國乘震以出轉一氣而開八
荒瑞夙應於虹流厯誕増於鳳紀臣仰瞻北極遥頌南
山蜀道青天身况居於蜀檄華陽墨水祝請效於華封
　　　賀天基節　　　　　　　　　劉後村
祝堯觀華甲辰式衍於萬齡自周至豐乙未肇迎於六
日虹流紀慶鰲忭均歡恭惟皇帝徽柔懿恭發强剛毅
新三十一年之政符世祖之清明受千八百國之朝彰
武王之繼述誕彌厥月長發其祥臣輓粟罔功采荼非
據不俟駕固將朝也尚留西海之濵能歸羙以報上焉
竊謂南山之雅
　　　賀天基節　　　　　　　　　李梅亭
虞帝生於甲子衍鼎盛之春秋周伯見扵丙丁麗離明
之日月俶開犒晏肇聽嵩呼(中賀/)恭惟皇帝陛下聖神
武文剛徤篤實五百慶千秋之節博觀金鑑之篇三朝
受四海之圖始御玉觴之享混九州而共貫斂五福以
誕敷臣將指雪邊傾心日表祠鷄蜀道粗知蜀父老之
情歸馬華山尤切華封人之祝
　　　賀天基節　　　　　　　　　方烏山
龍尾伏辰當良月肅清霜之後虹祥流渚適真人下丹
極之期鼎祚山安衢謡海溢(中賀/)恭惟皇帝陛下澤覃
萬宇統接千齡納物象於熙和含生豐泰成治功於簡
易取法乾坤日升月恒風行雷動寅畏自度於昭享國
之祥静樂難名益見為仁之夀臣拱瞻極北留繫周南
豹尾雲垂苐馳神於漢殿虎彛霞泛等祝筭於華封
　　　賀重明節　　　　　　　　　黄竹坡
九月肅霜誕紀生商之節四方來賀同傾戴舜之心介
景福以維新標昌期於無極山川薦瑞夷夏均歡(中賀/)
恭惟皇帝陛下厯數在躬聰明時憲恩覃萬宇躋仁夀
以無遺守在四夷戢干戈而不殺德既侔於天地夀自
等於山河迨兹誕日之臨茂㩁天休之至臣親逢盛旦
阻守偏州捧漢殿之觴莫陪近列上堯封之祝徒有遐
心
　　　賀重明節　　　　　　　　　王格齋
占長發之祥具曉天休申命之意授泰元之䇿殆非人
力所致之符亶時載夙之辰對越無疆之慶恭惟陛下
聰明天縱聖敬日躋受漢嶽之三呼荅揚景命斂箕疇
之五福敷錫庶民矧時慈闈並受遐祉我百爾九十何
啻夢齡之期心一臣三千同致後天之祝照臨所暨忭
蹈攸同臣身墮江湖名在簮槖望蓬莱之雲氣雖莫陪
鴛鷺之班奉瑄玉於竹宫幸獲祝乾坤之筭
　　冊后
　　　賀册皇后　　　　　　　　　李梅亭
上聖盡倫懋建生民之極中闈正位益隆王化之基册
命惟新輿情胥慶臣竊以易十八變上乾坤而下咸恒
詩三百篇經夫婦以成孝敬合由天作治自家齊(中賀/)
恭惟皇帝陛下時敏身修日嚴親養爰及姜女思豳七
月之艱難娶于塗山纉禹八年之勤儉式涓榖旦肇正
璇宫湏承堯母之顔降于媯汭兹考宣王之室因是謝
人邦之榮懐民以寧一臣傾心葵日屬耳椒風乏曹植
之材安敢獻母儀之頌考張華之作但知誦帝則之歌
　　皇太后同聽政
　　　賀皇后　　　　　　　　　　趙南塘
膺乾符而廸畏方繹睿思隆坤極以仰成益彰聖孝令
修庭户澤暢垓埏竊以昔賢君之履帝圖躬要道以順
天下西京如文景武東都若明章和莫不歸尊内朝取
决初政恭惟皇帝陛下哲聰養晦兢業致䖍追先皇之
鉅恩欲報罔極禀太母之誠訓未占有孚左右率從小
大允若所謂敬其親則萬人悅仁於家而一國興言舉
斯心治指諸掌臣冒乗駟𫝊阻造龍墀不獲望穆穆薦
羞之容厠蹌蹌蹈舞之列瞻企誦躍倍越等倫
　　　賀册皇后(代皇弟/)　　　　　　陳篔牕
渙號楓宸進賢椒掖儼若長秋之正位翕然廣厦之歡
聲恭惟皇帝陛下道妙無倫治崇有夲化行宫壼固欲
形王者之風養備庭闈又將教天下之孝爰及希年之
稱慶乃涓榖旦以升華仰奉親歡俯垂民極臣分光宗
翰聽命治朝喜日月之齊明祝乾坤之並夀
　　　賀册皇后　　　　　　　　　傅伯夀
離日麗天休益緜於寳祚軒星著象位宜正於璿宫大
册渙揚羣情欣忭恭惟皇帝陛下懋昭聖徳克謹化源
念宵旰憂勤妙幹萬幾之務而夙夜警戒實關中壼之
賢爰登天作之良用即坤承之重新二南之風教掲四
海之儀刑臣假守潜藩欽聞盛典以婦道率下既追羙
於葛覃願聖人多男尚伸䖍於華祝
　　册妃
　　　賀皇帝册妃(代皇弟/)　　　　　陳篔牕
帝庭讀册妃掖陞華家治孔彰邦圖申固恭惟皇帝陛
下恩由親始德自近推肇風化於寰區人倫丕正儼儀
刑於宫壼嬪則具修爰遵慈訓之嚴用陟鴻名之貴佐
日之照普天所瞻臣夙忝近宗幸逢盛事知隂教之漸
達賀陽德之愈亨
　　誕皇子
　　　賀皇帝誕皇子　　　　　　　趙南塘
太簇發春適叶泰通之運髙禖享德誕開震索之祥告
語自天讙謡載路(中賀/)臣聞君子永祚關寳命之睠懐
聖人多男出輿情之頌望厥占惟舊乃應在今恭惟皇
帝陛下與道合冲以仁為凖膏澤浹乎黎庶其和可知
馨香感於神明何福不降肆丕釐於女士果篤慶於王
家靈源滋長磐石増固臣比修庾職近攝刑臺既駿奔
有百執事之分故旅賀不一書而足
　　　賀皇帝誕皇子　　　　　　　王格齋
穹祇隤祉將延洪過厯之占弓韣應祈庸對越承祧之
任事關九廟懽動四方(中賀/)恭惟皇帝陛下靈承天心
駿惠祖武民胥嘉靖皆效華封之祝堯神無怨恫靡俟
髙禖之祠漢篤生元子式應熙辰某不謂凋年見此遐
福身雖老矣子孫與有於榮懐心實忻然手足不知其
舞蹈
　　　賀皇帝誕皇子　　　　　　　李梅亭
斗掲柄扵子躔式對履長之慶星重暉於甲觀肇開震
索之祥社稷安榮華夷闓懌臣竊以封人祝華願惟在
於多男帝子生商命誕膺於百禄矧春秋鼎盛之際重
日月離麗之明有道之長無思不服(中賀/)恭惟皇帝陛
下孝型四海仁育羣生怡怡愉愉愛敬盡九重之養詵
詵蟄蟄治安隆千嵗之基斯干詠朱芾之宜長樂増綵
衣之喜臣濫紆郡紱阻綴庭紳歌本支百世之詩知不
遺於周士獻父母萬年之頌尚竊附於唐人
　　　賀皇帝誕皇子　　　　　　　周山房
重明繼照聿開有永之期一索得男肇啓無疆之慶華
夷蒙福臣庶交欣(中賀/)臣聞葛藟施于條枚固關於迓
續世嫡主乎匕鬯尤切於繼承矧當春秋鼎盛之時誕
降岐嶷夙成之器恭惟皇帝陛下迪用吉康寳行慈儉
事上帝而不大聲色惠宗工而時罔怨恫既安樂於神
祇宜申錫於祚嗣臣魚符出守獸舞無階恭聞玉葉之
敷彌覺葵心之嚮才非方朔重陳禖祀之文志切華封
三上聖人之祝
　　　賀皇帝誕皇子(代兩國/)　　　　陳篔牕
席慶燕禖鍾祥熊夢宗祊盛事海宇歡聲(中賀/)恭惟皇
帝陛下宏紹平基繹宣洪業乾而稱父甫踰御極之五
年震以得男適近書雲之一日瑞氣既浮於宫壼慈顔
足稱於慶闈臣幸際殊恩恭被盛羙願嗣穆穆皇皇之
詠且賡繩繩蟄蟄之詩
　　建儲
　　　賀皇帝册皇子　　　　　　　王格齋
春宫貳極有開震索之祥寳册揚庭庸鼔巽申之號慶
關九廟風動四方皇帝陛下堯大難名舜恭允塞天職
覆地職載莫喻休功月重輪星重暉益圖大計眷乃承
祧之重居無在傅之勤爰㳙選於剛辰俾光膺於殊禮
臨軒出令示一人有慶之符主鬯得人兆萬世無疆之
福照臨所迨頌詠惟均臣昔參綺皓之㳺今辱嚴除之
侍靈源暨逺子孫與有於榮懐忭悃發中手足不知其
舞蹈
　　　賀皇帝册太子　　　　　　　應松湖
慶鍾烈祖仁賢見十世之孫本立皇家宗社衍萬年之
緒侈盛儀於朱芾渙新渥於綠綈皇帝陛下祇遹燕謀
増光鴻烈以長子主器受之震所繋匪輕為天下得人
謂之仁維公是選懋㨂金枝之秀誕颺玉册之華攷禮
訂名固已遵嘉祐紹興之令典問安視膳益同講建隆
開寳之閎規臣邈戍荒陬聳傳盛事歌樂府重輪之日
幸託照臨奉玉關都䕶之觴莫陪抃蹈
　　　賀皇帝册皇子　　　　　　　應松湖
璿源毓慶獨超百世之本支寳册颺輝遵奏兩朝之典
憲㳙辰見廟主鬯承祧皇帝陛下智臨作君純乾為父
志厪業業用申天命之休禮重親親尤為人道之極上
以尊祖而親族下以固本而寧邦左右前後皆正人教
已嚴於資善賢聖仁孝聞天下位即峻於承華臣忝庶
邦之侯莫陪抃蹈誦吾君之子徒劇謳歌
　　郊祀
　　　賀郊祀禮成　　　　　　　　李梅亭
靈承上帝拜况于郊敷錫厥民並受其福備成熙事薫
叶嘉生(中賀/)恭惟皇帝陛下翼翼小心顯顯令德氣和
感天地之應百穀用成兵寢極帝王之功四方無侮肇
稱濶典誕舉吉儀泰畤八觚肅圓丘而蕆事細書一札
撫方夏以湛恩臣濫守麾符阻趨籩豆共給楚貢粗慙
縮酒之茅造託湘流莫對受釐之席
　　　賀郊祀禮成　　　　　　　　王格齋
嚴恭自度罄丹扆之純誠緼豫為紛輯紫壇之熙事四
方來賀萬福攸同叶氣塞乎堪輿歡聲揺乎海岳皇帝
陛下聰明時憲聖敬日躋肇親萬化之原敷錫庶民之
福外烽息警人皆耒耜之甿秋稼登場家有倉箱之積
載念降康之自聿嚴報本之祠多士駿奔賛丕天之鉅
典千童羅舞陳昭代之彌文咸秩百神大賚四海臣久
違北闕隔在西陲㳙選休成幸獲再逢於盛際肅雝顯
相莫繇一覩於祲容苐偕扶杖之民同沭漏泉之澤
　　明堂
　　　賀明堂禮成　　　　　　　　牟存齋
天子接千嵗之統誕受丕基明堂度九尺之筵備成熙
事下民祗若上帝時㰴(中賀/)恭惟皇帝陛下受命溥將
承謨丕顯因五福之照大享崑崙得萬國之歡何虞玁
狁輯我將之伊嘏立爾極於烝民臣尚執干戈阻趨籩
豆雖縻無疆之德莫陪多士之聫
　　　賀明堂禮成　　　　　　　　李梅亭
至治馨香備成熙事湛恩汪濊敷錫庶民上下統和華
夷闓懌(中賀/)恭惟皇帝陛下治民祗懼受命溥將鑒天
明地察之嚴屢修羙報思祖功宗德之大尤謹精禋肆
因萬寳之成肇舉九筵之典髙靈下墮和氣上騰臣乆
逺闕庭莫奔籩豆落霞秋水身縻刺史之左符廣樂鈞
天夢繞總章之右个
　　　賀明堂禮成　　　　　　　　方秋崖
大享季秋修伊嘏我將之典陳常時夏絶此疆爾界之
分萬國歡心三靈響答臣竊以物本天人本祖夙嚴昭
配之禋聖饗帝孝饗親必具馨香之德不惟四海以職
來祭亦有五原奉珍願臣以此蕆八陛之祠兹實為千
載之遇(中賀/)恭惟皇帝陛下嚴恭寅畏齊聖廣淵萬物
盛多慕成康致治之羙十年教訓圖髙文宿憤之攄時
靡有爭無思不服逺懐盖基於近悅神福殆出於人和
臣舊綴駿奔今司侯牧多士濟濟遥瞻清廟之肅雝征
夫詵詵惟謹皇華之咨度
　　　賀明堂禮成　　　　　　　　李梅亭
垂拱南面夙陶萬國之驩平秩西成載蕆九筵之享下
民祗若上帝時歆臣竊觀洛誥稱秩元祀之文實維成
周誕保七年之日思文后稷既歌爾極之詩伊嘏文王
復舉我將之典乃今異世與古同符(中賀/)恭惟皇帝陛
下濬哲文明嚴恭寅畏寛裕足有容也坐澄滄海之波
神武而不殺夫潜息潢池之警肆合祛於路寢用均福
扵寰區臣濫守封疆阻趨籩豆總章衢室諒益盡天下
之心夜郎䍧牱亦知教諸侯之孝
　　　賀明堂禮成　　　　　　　　劉後村
中辛㳙吉聿崇三嵗之禋上帝享成丕擁一人之慶乾
坤昭貺宇縣歡騰(中賀/)恭惟皇帝陛下治極守成禮嚴
報本調元布政尚存黄帝之規嚴父配天肆舉周人之
典精誠格於穹壤叶氣徧於幅員臣分閫攸拘侍祠伊
阻前宣室之席絶企清光扈甘泉之車猶存昨夢
　　肆赦
　　　賀肆赦　　　　　　　　　　王格齋
厯數在躬僕萬年之景命雷雨作解洽四表之歡心凡
蒙一洗之恩皆囿重熙之化(中賀/)恭惟皇帝陛下聖由
天縱德乃日新毓徳春宫恪謹文王之視膳非心黄屋
適逢虞舜之倦勤勉承不再之言嗣守無疆之厯睠兹
有衆孰非夀皇所養之民咸與為春俾沭嗣聖惟新之
澤爰推曠蕩之典以答遐邇之心恢然天地之施生鼓
以風雷之號令臣叨守下郡與宣宏恩躬遇繼離之明
不私臨照喜偕扶杖之老相與謳歌
　　　賀肆赦　　　　　　　　　　王格齋
蕆儀吉土敬共三嵗之祠肆𤯝端門敷錫庶民之福渙
發風雷之號沛為雨露之仁凡在照臨舉同慶賴竊攷
聖人之饗帝盖承天意以惠民隤祉發祥具獲靈明之
博貺赦過宥罪是覃汪濊之湛恩恭惟皇帝陛下道冒
堪輿恩柔動植邊鄙不聳皆為來王來享之人年穀順
成復見多黍多稌之世爰對一陽之律載祗八陛之壇
昭升于天聿嚴熙事有秩斯祜燕及函生臣墮在逺方
獲逢盛舉莫陪多士執籩豆以駿奔苐與逺民想笙鏞
而獸舞
　　玉璽
　　　賀玉璽　　　　　　　　　　趙南塘
明王謹德来異域之貢珍博士辯文審先朝之藏璽九
賔咸慶百辟交歡(中賀/)臣聞三獻俘而商受球五畤郊
而漢薦璧固天休之是荷亦人力之可營未有大吕陳
於元英弗煩兵取遺珠得於赤水靡待使求綽然雲物
之返初出諸逺夷之效順如今剙見實古鮮倫兹盖恭
遇皇帝陛下誕保民彜丕承祖烈忠誠盛乎内未甞貴
貨而尚功干戈省厥躬所務尊賢而隆禮故乾位深居
於宸極而坤珍昭受於嵗端玉檢金泥蒐祥符之令典
龍車鳳翥侈紹聖之龎恩觀申命之又新披故都之遄
復臣職縻藩邸夢繞觚稜舞干羽于階雖阻對揚於景
鑠卻走馬以糞更祈追蹟於淳風
　　　賀玉璽(代任參/)　　　　　　　趙南塘
天道左旋炎圖復振皇威北暢珍物遄歸元正㑹朝普
率呼抃(中賀/)伏以海嶽所産惟玉禀陽宗廟之傳以璽
守位元帝得之興晉祚光武因之洪漢京恭惟皇帝陛
下席累聖之休受一謙之益以時和嵗豐為上瑞以兵
寢刑措為極功田租弛民羣生莫不安業皮幣事敵逺
國亦且懐仁故弗賔之海隅皆願屬於疆吏函封逺致
不知何國之白環篆刻孔彰咸曰寧王之大寳故府之
藏既入神州之復可知臣病解樞機勉之藩服觴稱萬
夀自憐遂隔於慶儀品列三金猶幸獲共於貢職
　　改元
　　　賀改元　　　　　　　　　　鄭雪巖
纂圖撫運應羲爻九五之占渙號紀年體麟筆一元之
意布宣無外鼓舞惟均恭惟皇帝陛下光紹燕謀丕膺
鴻業謂持盈守成之責雖率舊章而視始正本之規實
觀新政深惟累朝履位之寳一本三代立國之仁慶積
自身福覃於下合二者之古訓標萬紀之徽稱重定乾
坤復開宇宙臣猥叨三輔首拜十行序叶璿璣已見九
重之居正名垂玉歴更同庶國之承休
　　　賀改元　　　　　　　　　　戴象麓
繼體纂圖大千齡之接統改元紀事示萬宇之同文綸
綍誕膺華夷胥慶(中賀/)恭惟皇帝陛下聰明天縱仁孝
生知惟問安親得於大原故紀嵗亦師於成憲于疆于
理念紹興恢復之難浸明浸昌繼淳熙隆平之治集兹
二羙用紀初元臣跡繫龍川神馳象魏莫預在廷之列
徒傾拱北之心逺暨朔南一渾中和之教近占名數聿
符億萬之年
　　　賀端平改元　　　　　　　　李梅亭
政出九重丕承二祖之烈數周六十肇新萬物之元天
開休命之申日永宣光之甲(中賀/)恭惟皇帝陛下緝熙
正學總攬大權涵育羣生務文景養民之政導迎和氣
出禹湯罪已之言思端拱信服於西戎及咸平威伸於
北狄魚魚雅雅享有道之長蟄蟄繩繩衍多男之慶裒
兩朝之羙號開萬世之丕圖臣濫綴使軺䖍宣宸綍審
已正統更願法五始之春秋改定告元行見襲百蠻於
冠帶
　　元㑹
　　　賀元㑹　　　　　　　　　　李梅亭
元㑹蕆儀仗入龍樓之曉孟陬占象歴新鳳紀之編夷
夏來同堪輿協慶(中賀/)恭惟皇帝陛下乘乾之徤出震
而亨孝備愛欽浃三宫之和氣書頒寛大轉四海之仁
風於萬斯年自今以始臣乆違班著俶布藩條春見曰
朝徒想北辰之拱閏餘成嵗敢稽東作之平
　　元正
　　　賀元正　　　　　　　　　　王臞軒
春王正月肇稱獻嵗之儀天子萬年増衍泰元之策永
膺多福敷錫庶民(中賀/)恭惟皇帝陛下道體泰亨徳儀
震動太嵗在酉民益富於酒漿休命用申化愈張於琴
瑟嘉與林林之衆茂臻啿啿之祺臣承惠守藩馳心戀
闕讀離騷賦既逢湘水之孟陬奉寛大書願布楚鄉之
農事
　　　賀元正　　　　　　　　　　方秋崖
春王三朝撫五辰於庶績天子萬夀轉一氣於八荒睿
智有臨隂陽交泰(中賀/)恭惟皇帝陛下剛徤篤實徽柔
懿恭受命惟七年光已宣於文武班瑞于羣后和將在
於唐虞與物為春體元以長臣濫乘一障甫至三榮明
目逹聰但遥想獸樽之酌舉首奮翼無因陪鳬舄之朝
　　　賀元正　　　　　　　　　　魏鶴山
重光之配單閼嵗旅哲王攝提之正孟陬月臨簇達履
端於始長發其祥(中賀/)恭惟皇帝陛下天縱聰明日新
剛徤纂堯之緒嚴羲仲分命之咨行夏之時成伯禹八
年之烈甄陶萬化域壔八荒臣叨守魚鳬阻班燕賀三
里之城七里之郭幸畢土功五畆之桑百畆之田當劭
農事
　　　賀元正　　　　　　　　　　李梅亭
嵗在閼逢三日先甲律中太簇萬物出寅兹惟行夏之
時孰非就堯之日(中賀/)恭惟皇帝陛下湛恩汪濊受命
溥將三光全寒暑平愈加寅畏五穀熟人民育益厚撫
摩玉衡占七政之齊木鐸謹百官之徇履端於始受禄
于天臣承惠守藩馳心望闕孟春之月為端月有開皇
道之端長沙之星曰夀星請祝聖人之夀
　　　賀元正　　　　　　　　　　趙南塘
正月始和著於甲令三朝大㑹盛在寅杓惟聖憲天如
春澤物(中賀/)恭惟皇帝陛下儲神蠖濩受命穆清井鉞
參旗戢師干而不試箕風畢雨被豐澤以惟均肇乘蒼
陸之規増受紫壇之筴臣望京浸逺戀闕滋深周衛設
九賔之臚莫陪下列甘泉受羣吏之計惟詠昌期
　　　賀元正(代皇弟/)　　　　　　　陳篔牕
鳯厯歸餘已兩逢於紀閠龍躔更始且六際於頒春帝
德誕敷民和丕應(中賀/)恭惟皇帝陛下體元居正圖大
宅中天地交而萬物通時方叶泰風雨時而百姓足嵗
復屢豐屬臨祈穀之佳辰仍叶獻椒之盛旦如山如阜
無古無今臣幸忝宗祊與朝閶闔一陽熊夢已蚤占男
子之祥五日虹流但預祝聖人之夀
　　冬至
　　　賀冬至　　　　　　　　　　劉後村
昴星正冬式敬堯時之授辛日書至允符魯觀之占凡
居有截之區均效無疆之祝(中賀/)恭惟皇帝陛下剛徤
中正濬哲文明受六年五服之朝惟新厥德對七日一
陽之復長發其祥嘉與函生同躋夀域臣濫分菟竹越
在蠶叢嶰谷地寒詎望葭莩之動夜郎溪暖惟知葵藿
之傾
　　　賀冬至　　　　　　　　　　李梅亭
七年而得攝提契元封之至日八能之合前殿闡大極
之治朝睿智有臨福禄來萃(中賀/)恭惟皇帝陛下聰明
淵懿剛徤粹精問寢龍樓謹冬温之定省䟽恩鳯檢廣
春育之涵濡迎神䇿於泰元薫嘉生之叶氣臣宅西乘
障拱北傾心自顧孤桐難旅周官之琴瑟幸舒一線當
圖蜀郡之袴襦
　　　賀冬至(代潭帥/)　　　　　　　真西山
羲觀天象驗至日於地雷堯授人時正仲冬於星昴叶
時五紀慶集一人(中賀/)恭惟皇帝陛下固結民心延洪
帝命推策二十載肇迎寳鼎之祥卜世八百年長進雲
門之奏一陽來復萬夀無疆臣承惠守藩馳神呼嶽長
沙地濕氣敢望於吹葭化國日長心但同於傾藿
　　　賀冬至(代皇弟/)　　　　　　　陳篔牕
璿杓揷子復初見於天心玉厯標冬觀首書於雲物歡
騰四表慶輯九重(中賀/)恭惟皇帝陛下發育功深裁成
道妙御圖六稔乆迎化日之舒長課歴萬年又兆陽春
之駘蕩屬唐宫之添線稱舜殿之垂裳不老乾坤無窮
宇宙臣叨陪近屬欣際大君喜溢漢觴共仰龍顔之粹
穆福緜周鼎庶同麟趾之阜安
　　祥瑞
　　　賀雪　　　　　　　　　　　黄竹坡
同雲蔽野甫占寒氣之升浮玉飛英爰表豐年之瑞事
關扈正喜徹龍顔(中賀/)恭惟皇帝陛下綏靖嘉師彌綸
神化潜天而天潜地而地罔間幽深曰雨而雨曰𤾉而
𤾉同施闔闢時屬三冬之序祥開六出之霙委積徘徊
凝寳光於鳷鵲氛氲散漫接雲氣於蓬萊袪癘疾於崇
朝啓豐穰於嗣嵗雖均覆幬實頼裁成臣等俯愧燮調
勉圖報稱列賢才於庶位無晝臥洛陽之人激士氣扵
三軍有夜入蔡州之志
　　奏㨗
　　　賀収北土　　　　　　　　　趙南塘
一旅棲虞乆鬱復讐之志偏師克蔡倐収殘冦之功河
嶽謐清雷風驩動(中賀/)竊惟啓之勦扈氏盡召六卿武
之逐匈奴親率萬騎矧肅慎之遺裔自靖康而積仇馮
恃兩河緜跨累世塗炭我黔庶席捲我衣冠氣奪上靈
勢徧中土茍知懐忠抱義孰不殞身痛心以為何時得
殄此賊而今乃貔虎弗煩於顕討鯨鯢坐却於嚴誅五
旬而併舉燕城一月而三獻戎㨗其剪暴除亂如拉枯
拾遺夐無前儔可謂大慶方厥根横長百年芟夷之弗
能及其焰將消一日撲滅而已盡繄惟天助顧豈人謀
此盖恭遇皇帝陛下英畧通神仁聲懐逺御得其道能
令夷貊之率從吿成厥功遂刷髙文之宿憤方將紫盖
備太常之駕絳衣陳司𨽻之儀趣先修奉於洛陽雜耕
於渭上中興丕緒允屬昌期臣等汗馬靡勞雲龍何幸
受命而拜萬夀既式辟於漢疆移軍而復兩京尚繼刋
於浯頌
　　　賀蜀道誅馘吳曦　　　　　　黄竹坡
邊臣負固敢萌僣叛之心聖筭伐謀亟正誅夷之典方
檄書於巴蜀已函首於京師天理昭明人心闓豫(中賀/)
竊以乾坤設位定尊卑而不易春秋立法馭臣子以至
嚴倘懐􁀙獍之凶難逭鯨鯢之戮盖神人之共憤抑覆
載之不容蠢爾逆曦敢萌亂畧惟爵賞之異數既封殖
于爾家載於旂常具紀前人之烈畀之節鉞爰及不肖
之孤金帛子女充牣其庭山川土田皈章爾宇曽無寸
效少答殊恩乃包藏其禍心欲跳梁於井幹舉關内喉
襟之地剪為盗區强漢中冠帶之民悉令胡服犯天下
之大戒此人情之必誅剖貪惏之豕心聊快三軍之怒
獻突梯之䑕首各陳一體之功復見官儀來告宗廟恭
惟皇帝陛下修攘御宇勤儉守邦臨民忠嘉所謂父生
而師教流澤汪濊是誠春育而海涵惟兹昏迷自冒典
憲既正藁街之罪坐令棧道之安外攝蠻夷内懲姦慝
臣等叨居邇列莫賛明謨苐忻僣亂之平行見規恢之
復隗囂既敗知建武之中興劉闢成禽頌元和之聖德
　　　賀誅吳曦　　　　　　　　　危㢲齋
河山有誓敢爾負恩天地不容竟兹授首人神憤雪海
宇歡同恭惟皇帝紹開中興布宣聖武三軍協力事方
急於規恢一夫當關志乃謀於竊據公連逺域欲悖太
陽以所守匪親而化為豺狼謂無天道見無禮於君而
誅如鳥雀寧變人心不勞尺兵遂膏齋斧平劉闢於蜀
本元和聖德之明除子璋於綿豈成都猛將之力臣叨
聫近屬假守神臯自謂露布之馳不知屐齒之折大開
明堂之朝賀深慰清廟之宣揚
　　恢復
　　　代宣司賀復泗州　　　　　　應松湖
十乘啓行誕播順天之罰一城得雋首歸輿地之圖壯
士氣於前茅憚皇靈於破竹山河開闢夷夏歡呼竊惟
大義之鼓行尤貴先聲之響應漢數百戰由下沛以迎
降湯十一征盖自葛而始載矧泗水之名郡本都梁之
故城雞犬相聞乆渴旱霓之望豺狼肆噬可稽時雨之
師肆搴幟以先登果倒戈而效順民皆安堵市不易廛
破淮北之藩籬諸道並進扼山東之門户萬里長驅陛
下黙運神機於昭聖武過師枕席之上救民水火之中
曰徯后后來蘇争持牛酒有不戰戰必勝行洗甲兵臣
肅奉廟謨董司戎律鋪淮濆而徹境土已觀因壘之降
伐玁狁以奏膚功竚見犂庭之舉
　
　
　翰苑新書後集上卷二十
欽定四庫全書
　翰苑新書後集上卷二十一
　賀表
　　太上皇帝
　　　賀太上皇天申節　　　　　　孫養晦
道妙先天參元功於太極祥開繞電蟠喜氣於大廷合
有衆之歡心贊無疆之盛福(中賀/)恭惟陛下躬持慈寳
黙運化樞巍乎其成復大業於艱難之始為而不有授
丕圖於揖遜之間神明黙相其夀康品彚莫名其造化
天休昭受既開與九之齡月吉誕彌咸致呼三之祝臣
身縻持節心切望雲萬夀稱觴莫綴班聫之近八荒開
域願同仁夀之躋
　　　賀太上皇天申節　　　　　　周山房
虹渚夕流駟星朝見三宫萃聚重開鳯紀之編九牧葵
傾幸見河清之㑹(中賀/)恭惟太上皇帝倦勤授禹允哲
如堯裕後承先已畢聖人之事凝神御氣方從造物者
遊春秋當與於天齊甲子豈容於數計臣州麾出守廷
賀無因望綵仗於雲霄遐想龍樓之盛誦岡陵於天保
莫伸虎拜之誠
　　　賀太上皇天申節　　　　　　周山房
星流虹渚彌月不遲寢問龍樓與天齊夀瑶圖増羡函
夏均懽(中賀/)恭惟太上皇帝非心黄屋如脫屣而去之
置之未央今為父乃貴爾屬鳳紀誕彌之節乃麟書大
有之年魚鑰纔通擁三宫之瑶佩露囊來獻映雙掌之
金莖如日之升自今以始臣分符乘障率舞無階望日
下之鵷鸞莫陪柏宴指雲間之箕翼願祝椿齡
　　　重明節賀太上皇　　　　　　王格齋
心一臣三千願紀嘉名於盛際我百爾九十盖申景命
於前規時哉索震之辰展也繼離之義陛下循堯立極
蹈舜倦勤綏眉夀而及皇天克昌厥後貽孫謀而燕翼
子無疆惟休迨聿崇虹渚之符兹益見龍樓之慶臣與
聞盛典邈在外康錄千秋於九齡之書曽未有金鑑之
作呼萬嵗於兩儀之宴㑹當見頡利之擒
　　慶壽
　　　賀太上皇壽七十　　　　　　孫養晦
皇圖授聖綿寳厯於萬年帝夢與齡開夀編於七袠侈
熙朝之盛事溢萬宇之歡聲臣聞有永降年自天祈命
大德必夀從古而然千二百嵗而不衰盖修身之有道
百二十刻以為度徒増漏以爲期於皇上聖之臨度越
前王之懿授神器於雍熙之日心懐脫屣之髙備至養
於康强之時年及縱心之適非祈禱而徑躋於上夀不
導引而自籍於長生亘古未聞於今創見恭惟陛下誠
參化育道妙希夷為天下得人盡付謳歌之啓與造物
為有將猶陶鑄於堯在天心眷顧以方隆致睿算増崇
而未已演二首六身之數仰符基命之辰㑹三統九章
之元將衍後天之算恩綸新至孝治有光臣持節南州
馳神北闕稱觴漢殿身雖逺於鵷行祝夀堯封心敢忘
於虎拜
　　　賀太上皇壽七十　　　　　　胡　銓
人生七十符古來稀有之年威儀三千舉曠世絶無之
典神天薦祉家國均休恭惟太上皇帝妙契放勲道齊
穹昊行仁以德盖一本於性成偃武修文更兩全於經
緯嚮用五福敷錫庶民臣叨禄殊庭希蹤文陛一人有
慶遥瞻北闕之尊萬夀無疆願效南山之祝
　　上尊號
　　　賀太上皇德壽宫尊號　　　　孫逢吉
皇圖天覆體妙道於法宫聖孝日嚴播徽稱於顯册慶
緜宗社榮被縉紳臣聞乾坤覆育之仁盡萬物而莫報
帝王傳授之懿曠百世而乃逢仰惟嗣聖之隆方申達
孝之養為天子父乃知貴禮越常尊使聖人夀而曰辭
義當懇請盡潤色討論之美極鋪張揚厲之休舉此曠
儀肇於今日恭惟太上皇帝陛下道心精一德祚靈長
觀萬化於混元之宫措一世於華胥之國大器有託増
隆丕圖成功不居斯享上夀屬欽崇於大報用䖍紀於
鴻名曰放勲曰重華視若稽而與並于濮鈆于祝栗極
惟冒以丕單典禮載崇休符有赫臣叨分魚契切仰龍
墀頌唐宗二聖之歡揄揚美報接漢家千嵗之統鼓舞
升平
　　誕皇孫
　　　賀太上皇帝　　　　　　　　周山房
尊歸於父超居太極之先子又生孫燕及後昆之裕華
夷闓澤宗社奠安(中賀/)臣聞統正者系必隆德盛者流
斯逺繇施澤及民之已乆故儲休錫美之無窮尊號皇
帝在宥六朞脫屣大寳貽謀之永無愧於豐芑受祉之
多隂施於條枚既濬茂於慶源遂緜延於繼緒臣假守
一障受恩三朝逖聞馹騎之吉音遐想龍樓之喜氣商
孫其麗願歌萬億之詩堯夀獨髙更上八千之祝
　　　賀太上皇帝　　　　　　　　王格齋
聖人退藏於宻决焉與子之謀上帝申命用休胙以抱
孫之喜人胥相慶情不自勝陛下文顯丕謨湯垂後裕
巍巍蕩蕩自晦則天之功名穆穆皇皇誕啓宜君之孫
子篤生岐嶷之質益固延洪之基永孚邦休顯有祖烈
臣官縻荷橐職在祝釐無疆惟休豈但為熙朝之賀丕
顯亦世又以假後裔之靈
　　　賀太上皇帝　　　　　　　　趙南塘
皇穹錫祚帝子生孫涓日告祥溥天賴慶(中賀/)臣聞半
圭朱芾夢占最吉者男甲觀畫堂眷愛莫隆乎祖非廸
休而純佑曷施祉於延洪恭惟皇帝陛下澤及胎麛仁
漸苞體薫太和以消羣慝昭懋德而裕後昆盤石建宗
九廟之靈既格椒條蕃實重闈之喜可知臣託附公㣲
遭逢熙盛雖原隰四驪之駕何敢遐心廼本支百世之
𫝊惟深善頌
　賀太上皇后太皇后皇太后表式
　　皇帝登極
　　　賀太皇后　　　　　　　　　王格齋
堯父舜子増光虞典之書文德武功推本思齊之聖允
極敷天之養式彰文母之尊歡聲所覃薄海如一皇太
后仰承宸極俯盡坤儀寳老氏之儉慈率先九御流關
雎之風化追配二南當上聖之倦勤挈洪圖而與子地
無私載顧豈以九州四海而自居天有常親將俾之萬
有千嵗而未艾此舉之懿古人所無臣屬守郡符與聞
盛事亦老吾老以陶錫類之風匪今斯今長致後天之
祝
　　　賀皇太后　　　　　　　　　趙南塘
乾旋坤轉大䇿定於禁中山髙日昇重明照乎天下萬
邦改觀百辟承風(中賀/)恭惟皇太后陛下徳為聖人功
施冲子再拜壓紐隂獨察其休符五色補天衆莫窺其
妙用决㡬於眇緜之頃運化於坱圠之間神器不揺景
命有僕臣叨官舊服幸際新朝制房闥而晏然已仰政
權之重載旌旗而祗見方觀孝治之隆
　　　賀皇太后　　　　　　　　　陳篔牎
母儀四海共瞻坤極之崇躬御九重兼領乾剛之斷陛
闈増重宗社延休惟我朝履位之盛時有慈扆垂簾之
故事章獻在禧聖之際徳望懿純宣仁居豐祐之間治
稱超絶惟百年之乆曠今一日以重光恭惟皇太后陛
下儷美中興宅心内治如天之運定拊御於六龍挾日
以升並照臨於萬象兹被徽名之赫實持大化之元豈
惟侈千秋椒掖之榮抑以緜萬世蘿圖之盛臣神京假
守聖世親逢嗣大姒之音已見周邦之喜稱長樂之制
更觀漢室之隆
　　皇帝臨御
　　　賀皇太后　　　　　　　　　方秋崖
天子當陽奮揚剛德聖人在宥丕顯慈謨若時東朝擁
佑之休篤棐南面尊臨之大恭惟皇太后睿文而聰智
淵靜而含宏御于家邦獨一審求之治施于孫子於昭
傳國之功繼序其皇有室大競臣叨分郡寄企想朝儀
庭燎因以箴之敢忘美報思齊所以聖也惟嗣徽音
　　冊寳號
　　　賀壽明皇太后　　　　　　　方秋崖
斷鰲而立四極於皇擁佑之勲乘龍而御萬邦誕輯歸
尊之册文所以聖民無能名(中賀/)臣聞洛書闡於龜疇
九五福而曰壽河圖著於犧畫重兩離而繼明獨兼二
者之華徽有僕萬年之熙洽恭惟皇太后濬猷淵靖秉
喆懿恭挈神器而置諸安為天下母洗道心而藏於宻
與造物遊編之詩書施于孫子臣親逢盛際乆頌康衢
巍乎成功既補媧皇之石昭哉嗣服永娱長樂之鐘
　　夀成尊號
　　　賀太皇后　　　　　　　　　應松湖
流徽彤管盈汗青女史之書紀號雕珉冠大紫仙都之
籍尊母儀而無上宣孝治以有光殿下嫓德娥英宻著
虞嬪之懿傳芳任姒克媚周姜之思鍊五色以補天毓
重明而夢日載篤曽孫之慶深隆祖后之尊顯册穹巍
祲儀舄奕上夀中夀不夀為三夀萃多祉以日増大書
特書屢書不一書侈彌文之嵗講
　　　賀太皇后　　　　　　　　　應松湖
重闈介壽聳瞻瑶極之紫仙顯號推崇上冠玉清之丹
籍祲容焜耀茀祉駢蕃殿下離麗重明坤載萬物德諧
烈祖早釐降以嬪虞慶篤文孫終貽謀而與啓厯數衍
仍雲之系蓬萊宴日月之長熒煌彤管之書赫奕洪徽
之盛慈顔不老孝治有光誦思齊思媚之詩逺繼周太
任之躅紀長樂長信之制俯卑漢太后之宫
　　聽政
　　　賀皇太后同聽政赦書　　　　真西山
坤元正位方知長樂之尊夬號揚庭廣肆端門之赦華
夷均被宇宙一新恭惟皇太后陛下懿質配天徽音麗
極婦儀克謹乆嬪虞帝之明母后獨髙宜有文王之盛
俶憂勤而共政首曠蕩以施恩臣濫分銅虎之符獲拜
金鷄之詔屬車豹尾莫陪漢殿之班卷耳關雎但誦周
南之化
　　册妃
　　　賀皇太后　　　　　　　　　陳篔牕
儀圖淑哲助掖聖明命出庭闈慶緜宗社恭惟皇太后
陛下夙髙内治丕著母儀聫太極以尊居雖藏於宻稽
四星之下照宜㕘厥華爰廸柬於庶嬪以躋榮於亞后
六宫環忭四海交欣臣屬忝近支聳聞大册敢輯頌聲
於廣厦以綿慶祉於東朝
　　誕皇子
　　　賀皇太后　　　　　　　　　陳篔牕
穹昊儲祥元良毓秀慶新南面喜洽東朝恭惟皇太后
陛下履德静専頥神冲澹授基圖於聖子巳安視膳之
榮啓兆眹扵文孫遂廸含飴之愛既前星之發耀宜慈
極之増崇臣久荷洪休欣逢盛事敬祝母子萬年之夀
永觀本支百世之强
　　　賀太上皇后　　　　　　　　王格齋
月無私照方助成與子之謀星有重暉乃不負弄孫之
願慶關七廟福萃重親殿下應地無疆後天不老周姜
思媚馴致武王之生有娀方將是開相土之烈親見神
孫之岐嶷郅隆寳祚之熾昌臣墮在山林踐修香火不
但起華封之意請祝聖人又將歌周頌之篇亦右文母
　　改元
　　　賀皇太后　　　　　　　　　陳篔牕
位嚴太極有開纂紹之春秋命播初元數載君臨之日
月星流一札風動四方恭惟皇太后陛下道盛虞嬪徳
隆文母萬幾同總丕崇正始之規七政均齊茂建更新
之化聿新嗣嵗重定紀年洪惟開寳之初施及慶元之
際雖間取扵一義未兼著於兩端兹按先猷實為後法
臣濫塵京紱拱讀宸綸始陳擁右之功已備形於推美
終述輔成之善當益謹於布宣
　　冬至
　　　賀皇太后　　　　　　　　　陳篔牕
環三年而紀閏天序肇開冠正月以書元人和始暢福
流海宇慶輯庭闈恭惟皇太后陛下道合希夷神函虚
静仁心似日乆扶旰食之憂勤和氣如春甫廸含飴之
嘉慶屬三百六旬交㑹之際正七十二候權輿之初共
隨玉陛之尊永介瑶池之壽臣退循蒙穉夙拱坤寧仰
文昌殿之崇深陳儀有俶想長樂宫之縹緲受福無疆
　
　
　
　
　
　
　
　
　
　
　
　翰苑新書後集上卷二十一
欽定四庫全書
　翰苑新書後集上卷二十二
　上皇帝表
　　奏請
　　　請皇帝御正殿復常膳　　　　黄竹坡
萬旅戒嚴頃勤勞扵邊戍九重軫念尚貶損於朝儀惟
盛德之動天故殊方之聽命敢輸誠悃兾復彛章臣等
入詞竊以虞舜之征有苖文王之伐玁狁非聖神之黷
武由夷狄之亂華及其畏慕而孔懷則亦縱釋而不問
恭惟皇帝陛下天開聖斷智輯人謀痛九廟之荆榛弔
兩河之塗炭且事之皮幣終莫厭於貪惏其詰爾戎兵
以修予之疆理念王師之在道適塞事之方興惟干戈
省厥躬敢深居而自佚猶芻豢悅我口視平日以奚安
然節解懷破竹之憂宵遁有曳柴之懾盡驅逺敵亟返
窮荒流徙既還疆場如舊伏望皇帝陛下靈承眷命祗
答籲言既觀平定之期願復崇髙之典金吾煥伏列㑹
弁以如星玉食充庖示皇王之惟辟
　　進文字
　　　進大學衍義　　　　　　　　真西山
汗竹雖勤何補聖經之奧食芹欲獻誤䝉天語之温以
十年纂集之功欣一旦遭逢之幸(中謝/)惟大學設八條
之教為人君立萬世之程首以格物致知示窮理乃正
心之本推之齊家治國見修身為及物之原曽子之傳
獨得其宗程氏以來大明厥旨迨師儒之繼出有章句
之昭垂臣少所服膺晚而知趣謂淵源逺矣實東魯教
人之徽音而綱目粲然乃南面臨民之要道曩叨侍從
論思之列適當姦䛕蒙蔽之時念將開廣於聰明惟有
發揮於經術使吾君之心炳如白日於天下之理洞若
秋毫雖共鯀雜進扵虞朝豈魑魅能逃於禹鼎不量菲
薄欲效編摩遽罹三至之䜛徒結九重之戀既投閒而
置散因極意於研精畎畆不忘君每惓惓於報上藩牆
皆置筆㡬兀兀以窮年首綴聖賢性命道徳之言旁采
古今治亂安危之迹必提其要皆聚此書凡諸老先生
之講明粗加該括於君子小人之情状尤極形容載瞻
海岳之崇深期效涓埃之裨補兹盖恭遇皇帝陛下乾
旋坤轉日就月將於緝熙單厥心基命遹隆於成后念
終始典于學遜志克邁於商宗方將切磋琢磨而篤於
自修定静安慮而進於能得事欲明於本末理期貫於
精粗適粹成編冒塵清燕止其所止願益加止善之功
新以又新更推作新民之化
　　　進光宗御集　　　　　　　　王格齋
雲漢為章莫閟寳儲之彩風雷作號俾繙金匱之藏勒
成一經昭示萬世(中謝/)竊以聖人肆筆初何意於成書
天下觀文乃有功於範俗繄隆昭代遹駿先猷恭詔編
摩之臣彚列昭回之次煥然可述施及無疆恭惟光宗
皇帝學富月將聖髙天縱得書之體得言之解上掩百
王如日之升如月之恒下飾萬物疇昔燕閒之御從容
翰墨之親周文郁郁乎宏賁盈成之治虞書渾渾爾丕
昭精一之傳陛下聲欲廣文道能繼禹作者之謂聖敢
忘繼志述事之心得其所以書洞見經天緯地之妙肆
命臣工而纂輯載揚帝典之光華緗帙縹囊寳為大訓
赤文緑字皆聚此書臣等猥以謏聞膺兹隆旨玩嵗愒
日空殫淺見於管闚血指汗顔深覺聖言之天逺
　　　進重修七司令　　　　　　　王格齋
制而用之謂之法所期合古而便今變而通之存乎時
當亦舉偏而救弊立為成憲允屬昌辰肆令億兆之心
具曉畫一之意(中謝/)竊以著為律疏為令要皆所以範
民作者聖述者明亦共圖於經世必揭便觀之象用陶
不倦之民以時纂修為世檢柙陛下堯綱具舉舜法可
傳左規右矩前凖後䋲以為民極詳法畧則本數末度
則有司存粤從寳厯之紹承咸仰聖謨之宏逺五服薄
四海臂使指而畢從八御統萬民網在綱而不紊猶恐
弊生於所忽殆將功敗於已成爰制詔於臣鄰俾科條
於令甲布在方䇿允釐百工鳬居鴈聚之浩繁同歸扵
治金科玉律之明白可舉而行勒成一代之書用示九
圍之式臣等賦材謭薄庀職凌兢繼晷窮年空玩嵗日
而何補奉命承教乃得聖王而為師雖幸及於奏篇猶
未知於免戾
　　　進嘉泰頌詩　　　　　　　　應松湖
巍峩丹禁上瞻帝極之嚴繪畫紫清曷冩天容之妙披
殫窘短隕越兢惶竊觀自昔帝王之功雖卓犖俊偉而
不可及必得名世文學之士益鋪張潤色以垂無窮載
之簡册則炳炳如丹播之管絃則洋洋盈耳商之猗那
周之清廟固已跨越千古而巍乎漢之燕然唐之磨崖
抑欲追倣三代之作者於昭駿命肇啟鴻休閑儀已七
於六經懿鑠可三於二典何人筆老載賡慶厯之詩有
士管窺僣陳嘉泰之頌陛下清静𤣥黙濬哲温恭丕嘉
繼照之祥端撫重熙之運茅茹彚征於清列芝葩秀産
扵齋房稽古右文屈翠華於璧水蒐兵耀武赫黄鉞於
轅門倬彼雲漢昭回於天作繪星辰彰施於色維今臺
閣實士淵林顧未有鏤白玉以告名山汗青竹以絢華
藻缺焉鉅典薄若輿情臣猥以謏聞親逢曠舉傚穆如
之作頌輙斐然而成章冒貢穹隆退慙骫骳雖摐金戛
玉無庸瓦釜之雷鳴然擊壤歌衢共和簫韶之獸舞
　　繳進御書墨本
　　　御書宗學碑進墨本　　　　　方秋崖
倬彼雲章峻極麟黌之表刻之琬琰昭回象緯之光奉
墨本以進呈覺神毫之飛動(中謝/)臣聞惟聖有作與天
為徒故雖筆札之間罔測機緘之妙無以鍾王之陋跂
我宸奎要皆舜禹之傳形諸心畫八法具嚴於摹勒一
毫不失於本真恭惟皇帝德以日新學以時敏聲為律
身為度夙成神聖之資河出圖洛出書盡闡乾坤之秘
肆璇題之巨匾煥瑶號之靈暉有開斯文用作爾寳臣
恭想萬幾之暇乙覽思皇夫子生民以來未如今日宗
盟異姓為後敢負吾君
　　　繳進旱傷賑恤御筆碑本(代陳帥/)施養浩
聖訓丁寧曲軫救菑之念天心昭格聿開助順之祥刋
琬琰以為章凟冕旒而冒貢竊以君有常道戒在畏天
民之至情切於望嵗十雨五風之協非智數之可求九
潦七旱之災雖聖賢且不免至若令之人而人應禱於
天而天從在前古以為難扵盛時而親見恭惟陛下愛
民惻怛求治焦勞惜帑庾之藏惟賑饑則傾廩而無靳
戒髮膚之毁至為民則剪爪而不辭屬一方之旱傷勞
九重之宵旰謂和致祥而乖致異應每在人故言如絲
而出如綸咎先責已精誠所感叶氣嘉生農力扵艱飽
簔笠一犂之雨嵗今其有藹郊原萬頃之雲往時溝壑
之捐今日袴襦之詠害既多而利益廣憂之切而喜彌
深臣叨領使華寵頒宸札侈賜式劖扵藥石飛函敢奏
於摹篇窺翔龍躍鳳之文既欽承扵大訓革佩犢𢃄牛
之俗庶勉効於寸長
　　進貢
　　　榮州進貢紬斑布　　　　　　李梅亭
屏西方之僰莫輸螻蟻之忱漚東門之麻竊效狐狸之
織愧精麤之不度肅恭敬以來將恭惟皇帝居上不驕
取民有制念彼褐夫之褐成於紅女之紅質匪橦華緯
以紺緅之飾文非具錦比諸黄潤之筒是雖蜀産之微
俾效齊官之戲臣承流天角修貢土毛大衞文之衣當
退明扵侯度褒公孫之被願謹簡於賢人
　　外國修貢
　　　占城國王修貢　　　　　　　唐仲友
僻處海隅久被王靈之寵逺地方物聿修臣職之恭輙
剡奏封上干典屬竊以越裳重譯聞盛德而歸周槃木
獻歌懷至仁而頌漢惟一人篤近而舉逺故百蠻慕義
而向風况小邦雖介遐陬在昔日盖為列郡象林畫邑
甞歸輿地之圖銅柱分疆尚著伏波之蹟樂推中土多
有歴年方藝祖開基首駿奔而來賀迨累朝繼照亦踵
至而貢珍嘉種助於豐年竒獸充乎上苑每荷蓼蕭之
澤灼知葵藿之心頒詔綍以丁寧錫乘黄而蕃庶臣欣
逢興運切撫故封文照分輝聊偷安於蟻垤堯天在望乃
趨賀於龍庭敢陳任土之儀少効包茅之入恭惟皇帝仁
同一視道合三無舞干羽於兩階誕敷帝徳執玉帛者萬
國咸造王庭豈止綏哀牢而開永昌方將發西戎而撫交
趾容光必照不遺僻陋之區岐道有夷屬在要荒之服臣
占風服化就日馳誠涉萬里之瀛波苐勤輸藎夢九重之
鈞奏徒恨戴盆誓殫綿薄之忠永答龎洪之施
　辭表
　　宰執辭免
　　　辭免左相　　　　　　　　　方秋崖
囊封上奏未穆巖瞻綸㫖中頒莫回淵聽但置相者九
重之獨斷而竊位者衆論之共譏盖以宰相豈序進之
官廟堂非茍安之地詎容老朽仰累熙朝(中謝/)臣恭惟
神聖之勵精思與士夫而更始宸奎申飭煥於慶厯開
天章之時謨訓丁寧繩以紹興及乾道之武振權綱於
親擢洗習俗之淫朋殆望治於期月之間將救弊於波
瀾之倒此臣鄰之憂責方重匪王佐之器能孰堪而臣
齒髮已衰股肱何取恥君不及堯舜自揣臣愚當魏嘆
無蕭曹曷稱上意既力陳於遜牘乃尚閟於俞音敢以
固辭㫁非所據伏望皇帝亟還巽命别採師言令出惟
行寧若圖終之愈官不必備亦奚虚左之嫌
　　　再辭免　　　　　　　　　　方秋崖
使璫將指不違咫尺之威宰鉉非才難避再三之瀆凛
乎臨谷尚此循牆臣聞天生不世出之興王時則得非
常之哲輔惟尹咸有一德粤繇心腹之同惟說命總百
官黙契精神之表兹所謂風雲之㑹用能成霖雨之功
夫何聰明獨冠扵羣倫乃以庸儒進持於魁柄股肱之
墮體貌謂何伏念臣起自孤寒生而拙直今老無能為
也屢陳閑退之私德輶鮮克舉之曷任燮調之寄則將
焉用寧勿固辭伏望皇帝憐臣下愚而不移察臣中立
而不倚雖詢兹黄髮神聖殊知然投以赤心治安長策
願趣還扵成渙庻允穆於僉諧
　　　辭免㕘知政事　　　　　　　洪平齋
曠職北門未遑引疾進班東府乃誤顯除殊旨驟頒瘁
躬罔措伏念臣愛君有志經世無方頃奉詔以朝趨甞
指天而黙誓摧頺華髮幸逢千載之良時突兀丹心願
以一身而奉國下固不敢詭隨而規利上亦不敢矯激
而近名倘諌行言聽於當世小有補焉則朝論夕思在
微臣不啻足矣既侍閒燕深蒙簡知欲退三留每從容
於天語細書一札或安假於雲章政使縻捐未足報稱
而或取榮太過未耄先衰自竢事扵文闈旋疲神於賔
謁風邪凑至言動俱妨雖祈予告之思尚負養疴之愧
俶聞異數滋震危衷仰惟上聖之勵精宜得偉能而共
政使臣筋體無苦猶當審分而固辭况臣灾疾方挺其
敢貪榮而冒受伏望皇帝照臨忱􁃻隠惻孱庸亟取寢
於新綸俾姑仍於舊貫缾罍未溢少紓末路之顛踦藥
石有瘳尚竭餘忠扵獻納
　　　辭免參知政事　　　　　　　洪平齋
使璫狎至方戰越於新班詔札鼎來未允俞於微悃危
侔臨谷辭廹循牆伏念臣弱羽不可髙飛駑駕焉能逺
適入朝見嫉防市虎之相侵憂國無聞笑井蛙之奚算
自參宥畫益負空餐忽叨制渥之私俾預政途之列倘
貪榮而不懼必獲戾以何逃伏望皇帝陛下責實循名
量材受任憐孤蹤之安用寢茂命扵已行别選異能式
隆上治
　　　督視辭免樞使　　　　　　　方秋崖
邊圉繹騷敢憚師干之役樞庭宥宻難叨使範之華用
荐瀝於愚衷覬終回於聰聽伏念臣屢更煩使曽蔑微
勞維有之是以似之竊愧西平之子今老矣無能為矣
盍投南嶽之隂封章凡幾上而乞骸時事每一思而掩
涕適此交馳於羽檄詎容髙臥扵巖廊矧帷幄之無籌
孰執其咎既甲兵之有問當諉之誰將慷慨以請行肯
趦趄而避事惟是仍政塗之機柄陟使領於神樞過竊
寵榮實踰涯分恐非在師之吉有乖受任之心伏望皇
帝穆然周思赫以獨斷念四郊多壘非人臣媒利禄之
時使五大在邊豈聖主馭英雄之畧無嫌反汗俾遂牢
辭
　　　再辭免　　　　　　　　　　方秋崖
事君之誼唯命東西董戍之權以人輕重初不在班聫
之峻陟使之溢涯分而疾顚未格四聰用忘三凟伏念
臣錙銖之福易極缾罍之量已盈雖一夫向隅為已憂
何堪任大今四郊多壘則臣辱敢復辭難故枕戈不憚
於驅馳而出綍過優於假借若稽督視厥有故常在紹
興時則義問以知院行在隆興時則汪澈以㕘政往要
皆下丞相之一等安得與同日而並除臣實何人輙干
公議伏望皇帝亟収渙汗以繹師虞惟明主可與言當
無負出師之表仍舊貫何必改覬仰循列聖之規
　　　又辭免　　　　　　　　　　方秋崖
體貌雖殊洊披十行之詔等夷必辨寕干三凟之誅伏
念臣受任非才叨榮過分機庭使領維均承弼之兼官
政柄參釐實下台衡之一等矧總師干之試可班禮蕝
之崇伏望皇帝亟還明綸昭示丕榘座為起輿為下盖
獨隆一相之儀車既攻馬既同是以整六師之訓臣何
敢爾天必從之
　　宰執辭免外除
　　　代衞㕘政辭免知福州　　　　李梅亭
易地非才輙控告歸之請自天有命備宣均逸之恩雖
當祗誦於堯言猶兾趨銷扵漢印伏念臣强顔一出屈
指五年頃守湘濵既無善状迨移江右亦愧空餐洊甞
丐祠未蒙賜允十事九律之是守姦猾怨之再衰三竭
而不休顛隮必矣誠知樂土今在全閩至因元㑹以選
矦尤且清朝之重逺然臣欲遂臥疴之願何必復貪坐
嘯之榮環轍而卒老於行雖皆王事御馬者不窮其力
是出君仁伏望皇帝洞鑒忱誠収回成命别求良吏俾
之表東海之民姑待病夫退而祝南山之夀
　　侍從辭免
　　　辭免刑部尚書　　　　　　　方秋崖
梱寄四年屢勤旰食璽封一札乃陟秋卿大驚羣聽之
公愈重孤蹤之懼㫁非所據故敢以辭臣憬彼裔夷久
為邊患每念主憂臣辱之誼夫豈文恬武嬉之時忽賜
詔以東來趣提師而西援譬之捧漏罋而沃焦釡敢姑
徐徐恨不殪封豕而斬長蛇至今鬱鬱猶幸蔡城之雪
夜自驚淝水之風聲盖守臣百戰而卻之尊乃勇耳其
將士三軍之勞也書何力焉烏可貪天以為功所謂因
人而成事此而僣賞誰不厚非伏念臣有安邊之志而
無守邊之才有憂時之心而無濟時之䇿雖驅馳之老
矣惟稱塞之茫然宜若黜幽敢圖進倖兼昨塵於邃閣
已驟躐扵崇階豈有纔陞直學士之班又復遽行大司
冦之職兹為異數恐負洪私伏望聖慈廣訪僉諧亟収
誤奨毋以文昌之華近付之外服之妄庸如免疾顛誓
當忠報
　　　董侍郎再辭召命　　　　　　李梅亭
忱詞上徹兾寢召音温詔下頒未攽俞㫖敢輸悃愊再
凟威顔伏念臣本出常才濫叨重寄使之牧養猶可詭
於民庸責以規恢實未嫻於將畧自戎帥殞身扵疾戰
致逺敵忘命於長驅果若人言謂必失魚鳬之國常有
天幸乃遂殄蛇豕之妖然此冦得至腹心之間使斯民
重罹肝腦之苦雖云幸勝何足贖愆王言大哉固有憫
勞之語臣罪多矣尚何選表之云伏望皇帝㫁自乾剛
収回渙號倘念殱渠魁之微績未忍加誅願乞禦魑魅
之餘生姑令置散庶師言之可穆亦愚分之少安
　　侍從辭免外除
　　　何尚書辭免除職與郡　　　　李梅亭
引年籲天期於從欲畀職分土猶是誤恩敢忘三瀆之
嫌更乞重申之命伏念臣壮猶無用耄復奚為深虞簮
筆於甘泉妨賢者路故願挂冠於神武為聖人氓若加
寳閣之隆名且領銅符之重寄是丐閑而就劇且未退
而得遷藉令齒宿而意新猶當知足矧復心灰而形槁
難更强顔伏望皇帝曲徇忱誠収回成渙放牛歸馬使
逕返扵山林飛鳥泳魚終不離於天地
　　辭免内除
　　　辭免大府寺丞　　　　　　　方秋崖
提師西援偶退賊扵孤城賜詔東來驟進丞扵外府雖
懋賞者國家之典然盡忠者臣子之常何有勞能先承
奬賚臣曽㣲他技實起諸生間嘗誦儒先長者之緒餘
亦羞與武夫徤將之等伍廹扵師友其義在三憤此戎
夷有死無二乃者韃窺淮甸兵震江流竊憂丙枕之莫
遑况復庚牌之甚遽譬之奉漏甕而沃焦釡敢姑徐徐
恨不殪封豕而斬長蛇至今鬰鬰所幸蔡城之雪夜大
驚淝水之風聲迄解重圍盡犇羣醜此盖將士三軍之
力與夫守臣百戰之功臣則奚為而冒斯寵伏望聖慈
深念君臣之誼殆猶父子之間幹蠱者職分之當然能
家者勲勞之焉取亟賜轉圜之聽毋嫌反汗之言
　　辭免提舉文字
　　　辭免提舉國史㑹要玉牒要略　方秋崖
賛化鈞陶一無可取提綱筆削四者難并方此懇辭詎
容忝冒伏念臣懐鉛抱槧本起諸生當軸秉鈞寧堪守
相自慙文墨莫補汗青史有三長與聞雖乆慮無一得
典領何堪伏望聖慈毋循故常趣還成渙將令簡册罔
愧詩書
　　辭免起復
　　　起復知州　　　　　　　　　方秋崖
縗墨臨戎事非彛典詔泥假守情駭誤恩幸生孝治之
朝敢干名教之罪三綱所繫九頓以辭伏念臣本自諸
生粗聞大訓金革之事無辟其如禮何血氣之屬有知
矧伊人矣乆慨隙駒之過相傳胡馬之驚時則師友責
之以急難重以軍旅諉之於憂患力戰峴山之北載驅
淮浦之東盖嘗揆之此心已不容於清議然猶諉曰王
事之孔棘亦奚忍於私親之獨懐匪以謀身庶其藉口
今乃班之匠簿付以州麾登堂而宣上德音孰為教化
下車而問民疾苦自愧簡書豈惟不肖之孤見非有識
之士言觀忠孝恐累聖朝伏望皇帝篤叙彛倫誕修人
紀矜臣報親之日短難勝風木之悲察臣事國之時長
未憾桑榆之晚毋嫌反汗何吝轉圜變禮豈盛世之常
苐深感嘆終制者聖王之則别効奔馳
　
　
　
　
　
　
　
　
　
　
　翰苑新書後集上卷二十二
欽定四庫全書
　翰苑新書後集上卷二十三
　謝表新式
　　登極赦
　　　謝今上皇帝登極肆赦表　　　陳篔牕
具位臣某月某日准逓到某月某日皇帝陛下登寳位
赦書某謹率僚屬望闕遥謝奉行訖者乾旋坤轉正龍
御於治朝雷厲風飛侈鴻恩於薄海為民更始與國同
休臣某誠惶誠懼頓首頓首恭惟皇帝陛下紹廣文聲
繼隆禹緒謂孝者百行之首方力倡於九重而仁為四
端之先宜丕宣於六合矧羲馭中天之始正寰區就日
之初要使有生咸歸不殺爰大敷於曠蕩以盡削於滋
章臣濫守周畿俶瞻魏闕金雞初植已共傳寛大之書
銅虎乆分當誕布哀矜之詔臣無任瞻天望聖激切屏
營之至謹奉表陳謝以聞
　　明堂赦
　　　謝明堂肆赦　　　　　　　　李梅亭
至治馨香備成熙事湛恩汪濊敷錫庶民沛解澤以旁
流徧坤垠而純被(中謝/)恭惟皇帝陛下靈承景命薫叶
嘉生重屋九筵蕆文武配天之禮十行一札布禹湯罪
已之言盪垢滌瑕漸仁摩義臣濫分銅獸阻聽金雞呼
萬嵗者三莫克仰觀於萐莆襲六藝而七但知載詠於
蓼蕭
　　　謝明堂肆赦　　　　　　　　李梅亭
重屋精禋降百祥於作善端門肆赦斂五福以錫民行
葦恩深蓼蕭澤廣(中謝/)恭惟皇帝陛下側身修行至誠
感神伐崇崇降無復昆夷之難侵蔡蔡潰皆知王祭之
供迄用熙成靡懐專嚮爰作雷雨之解用脫桎梏之䝉
臣濫綴將輸敢稽宣布五刑有赦知無嘉石之囚萬國
驩心願謹總章之訪
　　　謝明堂肆赦　　　　　　　　劉後村
重屋肇禋迄成熙典端闈肆𤯝誕布寛書大號一傳驩
聲四起(中謝/)恭惟皇帝陛下正位凝命畏天愛民謂三
嵗親祠既示精䖍之意而萬方何罪爰推曠蕩之恩禁
網悉清幅員胥抃臣肅聆詔㫖寅奉藩條佩玉麟之符
雖慙共理霈金鷄之澤庸廣至仁
　　玉寳赦
　　　謝玉寳赦　　　　　　　　　趙南塘
大寳藏珍禮儀既備端門設蹕慶賜遂行弗圖獻嵗之
元乃獲自天之祐(中謝/)恭惟皇帝陛下統承先烈運㑹
中興營丘以東舉城而來附窮髪之北款塞而乞盟戎
衣不試於一兵廟器坐還於萬里螭文壓紐増永鎮扵
山川虹氣薄霄重泰和於雨露爰朌渥澤用叶嘉祥湯
德解其網羅下皆翔舞虞恩動乎筦籥孰不鼓歌臣幸
甚鯫生陶於聖化何敢賛汾隂之寳躐厠大夫所願覩
山東之癃懽迎司𨽻
　　頒朔
　　　謝宣賜厯日　　　　　　　　李梅亭
乾統天而用九敬授人時巽申命扵先三以前民用成
書誕布率土均驩(中謝/)恭惟皇帝有孚惠心無疆大厯
纂堯之緒肇新景子之元數舜之功甫底撫辰之績昭
兹鳳紀賚及侯藩臣承乏鎮南蒙恩頒朔萬斯年佑萬
斯年佐未能揚厲於歌詩五百里甸五百里侯所願宣
明扵聲教
　　　謝宣賜厯日　　　　　　　　李梅亭
改元以順天道昭然祖武之䋲命厯以授人時謹乃侯
邦之度清臺朌課黔鄙知榮恭惟皇帝陛下禹數在躬
周年協卜修金木水火土穀九叙惟歌證雨𤾉寒燠風
時五年而定和欲均於玉燭賜爰廣扵璽書臣涉筆負
丞挈瓶假守覲四岳羣牧雖知無預於㑹朝通九夷八
蠻亦冀悉沾於正朔
　　　謝宣賜厯日　　　　　　　　劉後村
閠定四時方謹嵗華之始王大一統尤嚴厯法之頒聲
教所加觀瞻丕改恭惟皇帝陛下握符御極正事承天
有甘石以歩占星躔交燦命羲和而出納日馭順行肆
令同宇之間皆覩清臺之制臣敢不竊推疏宻式廣布
宣正月始和匪特觀於象魏三時不害冀兼足於扈農
　　　謝宣賜厯日　　　　　　　　陳篔牕
承堯之運正玉衡稽騐之初行夏之時又寳厯布宣之
始聿前民用共體君仁竊以先天後天之文首陳羲易
出日納日之制肇載龜書盖聖帝明王奉若之原非淫
巫瞽史步占之具恭惟皇帝陛下道嚴居正治本探端
謂析因夷隩之宜莫難齊者民事而弦望晦朔之度莫
易失者時㡬肆令課宻之書庸表更新之治臣承流輦
轂拜賜闕庭一之日以攽行已先外服萬斯年而統御
長拱中宸
　　　謝宣賜厯日　　　　　　　　趙南塘
欽崇天道有嚴占步之司敬授人時爰啟析因之序不
忘逺外均被榮懐恭惟皇帝陛下侔德上圖儲精太始
誠心感格按星土以辨方和氣薫蒸調雨暘而應度叶
用五辰之紀聿觀庶績之凝臣敢不廣布主恩益共乃
職察藏蓄而預備用阜民生省耕斂而不違俾知帝力
　　　謝宣賜厯日　　　　　　　　趙南塘
堯厯誕頒式重授民之制夏時謹始咸均正朔之加拜
賜為榮撫躬知愧恭惟皇帝陛下妙㕘元化道育羣生
閏月定四時靡差纒度三農生九穀庶保豐穰爰錫成
書以開嗣嵗臣敢不恪共乃職廣布上恩夷隩析因勿
奪人為之序作訛成易罔知帝力之深
　　　謝賜厯日　　　　　　　　　應松湖
課宻清臺孰測調元之妙詔頒紫禁舉知作事之經恪
侯度以遵彜聳神工之更始陛下甄陶神化橐籥太和
嵗㑹攷成惟日月時無易天心克享烈風雷雨弗迷布
令明堂賜書方國臣叨承眷渥欽奉寛條議貸和春豈
但遂草木羣生之樂授衣流火惟思謹農桑七月之詩
　　御書
　　　謝賜御書張九齡千秋金鑑録故事
　　　　　　　　　　　　　　　　真西山
節值千秋輙獻芻蕘之論恩攽一札獲瞻奎璧之光俯
拜難勝襲藏有耀伏念臣慚無寸技幸際兩朝昔瑞慶
方臨甞豫陳永命之戒今天基甫届敬復攄曼夀之言
盖謂絲囊效貢之徒勤不若丹扆獻箴之有補經幃入
侍天語垂褒觀惓惓進說之辭知􁃻􁃻愛君之意既下
軒墀之拜甫還蓬藋之居賜雲章一人幾類邇英之故
事上金鏡五卷有取開元之争臣不圖螻蟻之微驟覩
龍鸞之妙兹盖恭遇皇帝陛下性全淵懿學懋緝熙博
攷舊聞審萬古忠邪之判緬懐遺直係一時治亂之分
爰洒宸毫以勵臣節臣猥繇愚拙誤沐褒嘉百禄是宜
敢苐述商頌降生之瑞三宗可法願益遵周書無逸之
規
　　　謝賜御書常武詩　　　　　　方秋崖
於赫王師整我修戎之政倬彼雲漢有嘉立武之章昭
聖訓之丁寧寓神毫而申飭(中謝/)臣曩欲驅馳於斯世
盖甞復熟於是詩竊以為天生五材雖治不能㤀戰武
有七德於文則為止戈其曰因以戒然亦殆有所謂矣
味匪紹匪遊之㫖繹不畱不處之辭知王者不嘉兵維
陳行而省徐土惟藎臣能弭患遄執訊以鋪淮濆故六
師曾不淹時而三事為之就緒必有程伯休父之輩克
成周室中興之功臣實何人敢當此賜兹盖恭遇皇帝
以昭回之光飾萬物以温柔之教行三軍修政事以攘
夷伊欲皇威之振遣戍役以守國用勤奎畫之垂仰止
鸞翔苐從駑劣臣敢不寳為大訓誓報殊恩匈奴不滅
何以家為敢憚東征之役王事多難維其棘矣覬寛北
顧之憂思不負於先王苐無忘於召穆永言忠激臨發
涕零
　　　謝賜御書太學崇化堂武學立武堂牌(方秋崖/)
文武未墜於地乆恢兩學之規雲漢於昭于天肇啟千
齡之遇寳軸下宸奎之四榮光勤宵雅之三(中謝/)竊以
國家叠矩重規左庠右序冩諸琬琰覃睿思於孔聖之
經炳若丹青御神毫於樂毅之論皆極一時之崇奨未
如今日之表章踵堂者八千餘仰東壁日星之照圜門
盖億萬計拱北辰翰墨之輝諸生如近於帝尊百世難
名於道化此盖恭遇皇帝神文經緯聖學緝熙崇化而
風四方親接素王之統立武而有七徳聿思大老之歸
乃肆筆以成書粲在天之垂象振古未有惟帝為能臣
等適列虞庠恭承羲畫昭回之光下飭誕揚為鐸之聲
咫尺之威不違更繹止戈之義
　　御賜
　　　謝賜衣𢃄　　　　　　　　　方秋崖
恩言狎至聿髙鳴玉之班命服斯皇更佩環金之飾有
華枯朽難稱榮光(中謝/)伏念臣家本綈袍起從韋帶半
生貧苦誰憐身世之寒一念囏虞久覺腰圍之减分歸
尋於短褐何堪繫於精鏐敢意微軀荐叨誤渥此盖恭
遇皇帝陛下仁足以衣被四海智足以約束羣才文帝
親御弋綈盛徳蔑加於恭儉光皇自解佩綬茂恩不替
於賢能乃錫身章於昭眷賚臣敢不書紳圖報束衽懐
慙又改為兮不嘆無衣之七亦足敬也庶逃終禠之三
　　　謝賜衣帶　　　　　　　　　黄竹坡
官嚴三服寵分在笥之珍金列九環増賁垂紳之飾恩
榮下逮愚陋難勝伏念臣韋布諸生冠裳末緒衣既敝
而予改徒望前賢帶不下而道存苐遵往訓敢意身章
之飾鼎來官服之間受再命以疏榮俾知安吉圍萬釘
而在列稍異觀瞻臣敢不飭已惟厪禔身加謹解而衣
我敢忘報上之誠束以立朝益勵匪躬之節
　　　謝賜冬衣　　　　　　　　　黄竹坡
日月麗天肅氣潛回於豳律衣裳在笥匪頒爰及於周
行身輕一毫恩重九鼎(中謝/)恭惟皇帝陛下裁成二氣
覆冒羣工車服所彰不稱詎容於赤芾賢能是好改為
寧吝於緇衣深虞無褐以禦冬勿使索裘於已晚幣頒
内府寵及外庭臣等敢不佩服光華緘藏恩惠當令軍
士共懐挾纊之恩亦使將臣同勵解衣之賜
　　　謝賜玉帶(代嗣秀王/)　　　　　應松湖
璿源衍慶猥超裂地之封瑶陛分珍濫沐通天之渥焜
煌下照傴僂難勝竊以寳玉之展于親允嚴國典鞶厲
之昭其數莫重身章緬攷青編無如蒼籙麟經紀傳夏
璜特畀於魯公馬史垂芳衞寳併貽於康叔雖侈瑰竒
之賜未聞佩服之華疇若熈朝誕加殊寵如臣者瑣才
如綫鑛質多瑕翠琰颺徽綴洪支於綿帙黄金襲印奠
檇李以苴茅外洽温如之仁内積悸兮之警切磋無玷
愧洪奧之文章被服有儀謝河間之儒雅敢萌異數誤
逮微蹤攽一札於中宸璽書璀璨出萬釘於内府瑶彩
陸離鼎来圭璧之輝賁及碔砆之陋恩光有爛絢寧王
紅玉之明屬籍本踈邁衞公于闐之賜締觀虹璞深靦
鵜梁陛下縝栗篤親粹温睦族宗英追琢俱粲然其可
觀磐石藩維豈垂之而如隊種西崑之羣玉表東平之
十圍晶熒盭綬之傳照映翠緌之飾獨羞駑鈍上玷龍
光臣敢不磨勵一心戰兢三褫韞而藏諸匵亶逾褒衮
之榮束以立於朝敢替書紳之戒
　　　謝賜衣帶鞍馬　　　　　　　黄竹坡
惟笥分珍爰飾精鏐之煥在坰輟馭更朌沃轡之華恩
寵荐加孱愚曷稱伏念臣學裘無補晞驥未能州縣徒
勞苐戒繭絲之刻功名寖晚敢貽韁𤨏之譏頃沐聖知
荐汚朝著豈謂眞除於近列更蒙例賜於瑰竒安且吉
兮表致身於官服非敢後也使䇿足於榮途眇然庸虚
冒錫寵渥恭遇皇帝垂裳御統市駿求才好賢如錙衣
深念敝予之意臨民若朽索洞明馭下之方丕赫寵靈
有華衰晚臣敢不掃除温飽之志鞭䇿駑鈍之資束以
立朝要使可言於賔客縱而之道或能有補於驅馳
　　　謝賜衣帶鞍馬　　　　　　　劉後村
蕪辭奚取掌中禁之絲綸殊渥有加輟尚方之服御寵
綏攸逮捧戴曷勝(中謝/)伏念臣繿縷寒蹤虺隤暮齒向
也錫之鞶帶竟招三褫之尤政惟範我馳驅未有一禽
之獲敢圖朽質復玷恩光兹盖伏遇皇帝藩飾治功攬
収威柄解衣以待士尤感於招徕持䇿而臨材一歸於
駕馭不然衰悴曷致輕肥臣綿力雖疲丹心猶在願言
補衮輔時政之闕遺未忍執鞭求此生之富貴
　　　謝賜衣帶鞍馬　　　　　　　方秋崖
襲衣寳帶有靦梁鵜鞗革鏤錫更分廐駟扵粲服乘之
賚何知俯僂之蒙(中謝/)伏念臣寒故戀於綈袍駑不堪
於羈勒矍鑠哉是翁也老矣奚為逢掖者儒服與退然
何有每念牛衣之泣臥居慙馬革之褁歸敢意寵光榮
兹衰朽此盖恭遇皇帝藩飾百度鞭笞四夷武王之一
戎衣將輯寜於華夏文帝之千里馬必駕馭於英雄顧
惟何人亦攽異數臣敢不曳婁圖報犇走服勞要之襋
之好人服之苐乏彌縫之用瘏矣痡矣云何吁矣恐貽
負乘之譏
　　　謝賜衣帶鞍馬　　　　　　　真西山
翰苑詞林方對渙恩之渥尚方天廐至驚晉錫之蕃際
遇何功服乘有耀(中謝/)伏念臣少無緣飾老益虺隤衣
敝緼袍冀無慙於季路御款段馬竊自慕於少游豈圖
承乏於鑾坡猥獲分珍於玉陛鵰錦之文煥爛申以七
環龍媒之骨權竒華之六轡兹盖恭遇皇帝陛下服惟
命德爵以馭臣念其跨清切之班故俾冒輕肥之寵舜
裳五色慚微禆補之長燕駿千金願廣招徕之意
　　　御劄戒飭不許進兵謝賜金器　方秋崖
奐宸奎於瑶札備極丁寧出御府之珍奩更加申錫于
以軫憂邊鎖于以増重帥藩祇誦堯言曷勝周賚(中謝/)
伏念臣賴先臣之忠教敢際上聖之殊知適當亡寇之
初凛有鄰韃之懼比連衡於襄梱欲進扼於潼關一臂
不隨班征苖之師而憾無及衆口可鑠錄追戎之罪而
死有餘惟炳然丹許國之衷歎老矣白憂時之髮秋防
又逼夜寐靡遑用勤雲漢之章儆備風寒之䖏天子明
見萬里訓辭切中於事機有道守在四夷經理實關於
世運夫何遭遇重以匪頒此盖恭遇皇帝以造化為心
以天下為度糾糾雄㫁丕昭對璽之恩洋洋聖謨宻授
釘金之略永惟出綍寧勿書紳臣謹當奉以周旋務為
持重不謂進無敢進尚思固圉之謀置諸安則為安毋
忘賜器之日
　　　謝賜銀合夏藥(代江西衞帥/)　　李梅亭
矦服剖符敢憚熏心之暑恩綸分寳載攽苦口之良瞑
眩用瘳鬰陶有忸(中謝/)伏念臣初無善状洊守雄藩去
湖即江漸近蓴鱸之境玩嵗愒月甚慚竹馬之童氣方
溽於伏庚恩忽疏於令甲鼎丹分餌鋈白作奩南土爾
居自乏雙金之貢西山無極猥瞻五色之光兹盖伏遇
皇帝陛下動惟厥時予馭其幸涼生殿閣每思雲漢之
側身地接衡廬更虞山藪之藏疾速置郵而傳命隆體
貌以勵亷臣敢不謹視一人之仁各思尺寸之愛
　　　謝賜夏藥　　　　　　　　　劉後村
閫寄無功載履炎衡之序驛馳有詔肆頒尚藥之珍稽
首拜嘉拊心知愧(中謝/)伏念臣初無逺略誤總中樞臥
䕶壺頭敢發墮鳶之嘆躬馳塞上粗親汗馬之勞曲荷
淵衷俯稽暑令奩實節宣之劑璽封披拂之言兹盖伏
遇皇帝陛下丕赫軍容宻延國脉謂連營暴露久分邊
靣之憂雖廣内髙寒尚軫人間之熱故加錫予用示眷
憐臣敢不祗服寵榮力扶衰懦上推德意同戰士之苦
甘下廣仁風問蒼生之蘓息
　　　謝賜銀合臘藥(代湖南衞帥/)　　李梅亭
細書賜郡正臨大蜡之辰上藥攽庭就賁中金之器拜
承恩㫖頓失寒顔(中謝/)伏念臣假守蠻荆馳心象魏賜
金所以褒循吏愧治狀之蔑如和藥所以活功臣慙勞
能之無有嵗怱怱而遒盡皇剡剡以揚靈珍劑芬馨似
出蓬萊之采鐐奩焜燿有光蘭菊之華兹盖伏遇皇帝
陛下加惠舊臣寵華逺服念長沙之濕河魚之疾柰何
飲上池之清廐駒之病起矣臣仰體好生之德誓殫盡
瘁之年
　　　謝賜臘藥　　　　　　　　　劉後村
嵗華紀臘愧顓閫之素餐詔語如春錫尚方之珍劑寵
綏攸逮捧戴難勝(中謝/)伏念臣薄技易窮孤忠自信邊
城傳柝僅能䕶於風寒戰士荷戈恨莫同其甘苦屬當
凝凛上軫眷兹函封一札之文奩貯萬金之藥兹盖伏
遇皇帝陛下博求利病勤拊瘡痍念王事之獨勞不遑
寧處慨君子之于役如何勿思肆頒服餌之良俾竭馳
驅之力臣敢不堅凝晚節衘荷天恩君賜必甞既切康
寧之福民勞小愒盍思蘇息之期
　
　
　
　
　
　
　
　
　翰苑新書後集上卷二十三
欽定四庫全書
　翰苑新書後集上卷二十四
　謝表
　　内除
　　　謝宣召　　　　　　　　　　眞西山
來從南服未宣民政之勞召寘北扉猥被宸綸之寵光
生里巷榮動簮紳竊觀列聖之用人惟待詞臣而加禮
盖於言語文章之外責其論思獻納之忠或雖忤㫖而
暫閑終必棄瑕而復用修除翰苑在環滁出守之餘軾
侍禁廷亦赤壁歸來之後豈非加嵗月則其文老涉變
患則其慮長乃登邃嚴以備顧問如臣者才華弗競戅
拙自將掌先皇内制者六年每慙越俎迨陛下初元之
再命竟許循牆以驅馳州縣之頻且放廢山林之久見
聞寖少藝業益荒結茅屋於雲邉已甘終老瞻玉堂於
天上若隔前生敢云白首之重來誤辱清衷之親簡獲
玷乆虚之選㡬成三入之榮兹盖恭遇皇帝陛下肆筆
成文解絃更化志孚羣聽欲下山東之書念在邉陲或
訪河西之事必有端良之彦以充供奉之班奚取臣愚
俾承人乏臣敢不益堅晚節思答隆知賜宫錦而嘉草
詔之能雖非敢望即金鏡而摘任賢之要知所自期
　　　謝除學士　　　　　　　　　劉後村
視相如之草既趨侍於鰲扉讀倚相之書復進陪於虎
觀寵光特異慙懼交深伏念臣猥以鯫生奮於下土少
而掌制曽莫施潤色之功老矣談經冀有補緝熙之學
人或譏其迂濶上獨察其樸忠迹似牧之方一麾於江
海才非應氏乃三入於承明當九重新政化之初而兩
制極文章之選鴻筆固資於摛掞鯁言尤賴於論思歴
攷名臣具存故實陸贄扵詔書之外每上奏篇歐修雖
帖子之微不忘規諌臣何為者心竊慕之兹盖伏遇皇
帝陛下湯德又新堯文有煥震雷劃地蟄蟲各動於真
機杲日中天螢爝奚施於末照顧容孤士濫長禁林臣
敢不圖報隆知勉殫薄技念官為學士豈無時政之可
言倘號曰私人則匪微臣之素志
　　　謝除内翰兼侍讀　　　　　　真西山
天子重儒臣方恢文治翰林逼華盖遽冒恩光兼陪勸
講之聫曷副選掄之意(中謝/)睠唐室之崇内相至號私
人惟聖朝之得臣脩名真學士豈獨文章掃五季之陋
抑亦論諌有四賢之稱凡厥封囊具陳時病至於舉筆
猶寓忠規懐哉若人允矣名世伏念臣愛君有素典誥
非常曩自中秘書乆攝承明之直晚繇太常伯躐升供
奉之班伏觀内史錫命之詞專舉至和得賢之羙顧改
元更始雖嵗月之略同而為官擇人則材能之夐異一
字之褒大寵千鈞之重難勝兹盖恭遇皇帝陛下寅畏
克對於天心恭儉一如於仁祖砥平諸夏式圖大競之
勲畦種羣賢將侈無窮之用故雖庸瑣亦汗凝嚴臣敢
不刻意斯文勉肩所職變飾章繪句之習豈薄技之能
堪以救時行道為賢尚前猷之可仰
　　　謝除禮書兼學士　　　　　　周必大
宗伯綴文昌之座已髙曵履之班翰林依華盖之星向
玷演綸之直當聖王謹持於公器獨遇臣常愧於私人
臣竊考自古豪英之才旋觀當今文學之士或抑厭草
茅之下或陸沉州縣之中瞻城南尺五之天致身無路
想玉階方寸之地通籍㡬人况乎出入禁嚴周旋侍從
論思獻納日邇清光衣被服乘嵗叨徽數向匪負一時
之望安能符衆論之公如臣者學不足以知方才不足
以應務家壁四立丼為窮陋之民君門九重敢起躋攀
之念而臣親逢聖作首奉詔除簡知特厚於儒臣奨擢
徧更於華貫官益崇而效寡祿愈富而報微左降固宜
右遷何有恐拜便蕃之命叠加優異之恩帥屬春官光
貳卿之舊次摛文禁苑添四命之新榮煥寳帶以章身
飾繡韉而華駿正使實兼數品尚虞稱塞之難矧伊初
乏寸長何意超踰之甚周章就列俯仰懐慙此盖伏遇
皇帝陛下道協舜華志恢禹迹明明在上雖洞照於羣
情浩浩其天每包涵於萬類寧稍捐於爵秩恐或棄於
菲葑遂致凡才亦塵顯仕臣敢不悉其思慮稱是寵褒
號令文章期助漢家之制討論潤色勉晞鄭國之賢茍
逭素餐豈醻𤣥造
　　　權戸書謝　　　　　　　　　眞西山
十連竊寵愧藩閫之罔功一札遄歸叨地官之晉長班
躐陪於踐斗懼深重於履氷伏念臣素守樸忠濫膺迪
簡曩被初元之召首躋邇服之榮自退屏於山林浸逖
違於軒陛憂時之髮益白恨去國之十年戀闕之心如
丹敢㤀君於一飯間䝉起廢再玷承流皁盖分符氊復
還於舊物青㝠授鉞繡行忝扵故鄉曾坐席之未温忽
賜環之已及方躬攬宏開於公道而彚征畢萃於羣賢
敢圖孤迹之漂流亦辱清朝之記錄且民部周司徒之
任豈惟稽户口之版圖顧尚書古納言之官盖實專喉
舌之樞要誤拜演綸之渥冒陞曳履之華退省駑疲曷
勝蚊負兹盖恭遇皇帝陛下乾剛天徤畜德日新親庶
政以勵精大明黜陟臨百官而昭德洞别忠邪念臣甞
參紫槖之聫知臣粗勵素絲之節趣還近綴俾侍清光
臣敢不期稱隆私勉堅初志生財有道雖慚源流本末
之知事君非欺願竭獻納論思之效
　　　除刑部尚書謝　　　　　　　方秋崖
祈父王之爪牙乆負臨邊之寄尚書國之喉舌遽塵司
憲之班懇避無從叨踰已甚臣竊以班固志刑法兼存
兵甲之繕修臯陶作士師曰惟冦賊之姦宄盖二者相
為於表裏而四夷正賴於鞭笞乃咨分梱之臣與聞司
臬之事繄此責則重矣非其人而謂何伏念臣受國厚
恩遭時多事當其南牧既不能折遐衝以寢敵謀戒爾
西征復不能殱羣醜以敵王愾維蛇豕之宵遁尚狐兔
之晝嘷奚有微勞肆兹懋渥此盖恭遇皇帝以并包立
皇極以懲勸興人心謂賞僣及淫固難私於八柄然功
疑惟重顧何愛於一官遂令孤外之蹤亦玷文昌之選
臣敢不相為甞膽獨有捐軀屈突通不習文已莫辭於
憲部馬伏波雖已老誓當死於邊城
　　　除兵書謝　　　　　　　　　楊茨野
地當太白莫宣帥閫之勞官冒文昌仍忝宫僚之選戴
洪私之優渥揚小已以徊徨揣分踰涯懐慙非據竊以
六卿分職屬嚴兵政之條明萬國本元湏賴賢才之輔
翼其責甚重匪人則輕伏念臣蹟起孤生家餘樸學早
由州縣而平進甘處常流繼蒙朝廷之誤知遂塵法從
旋拜恩於天陛俾承乏於坤維鎮安人心焉有方平之
智略裁制事變復無張詠之威名苐思自竭於一時敢
憚遐征於萬里神馳北闕長同江水之朝身在西州莫
致雪山之重頃荷宸旒之異眷峻陞寳閣之崇資虚辱
褒嘉曾微稱塞六年去國弗遑夢寐之寧百念嬰懐頓
覺形容之改兹趨嚴召得遂生還文石再登遽躐五兵
之掌承華重到切同三令之班兼三任以奚堪凛寸心
而殊悸况力不待年而衰减而心因慮以耗傷縱勉强
以難勝惟凌兢而退避甫徹愚衷之懇款重勤睿㫖之
丁寧渙汗莫回震驚無措兹盖恭遇皇帝陛下燭照四
海器使羣工知臣艱險之備甞賜之収擢憫臣蹤跡之
久外假以寵光但虞謭薄之小材曷受便蕃之異數臣
敢不誓堅晚節愈勵壯心儲被悉諳雖愧姚崇之强記
衣冠有偉敢陪綺里之清遊
　　　除禮侍謝　　　　　　　　　真西山
龍飛九五幸逢真主之興驛召再三俾造邇臣之列職
親地邃恩鉅人微臣竊惟國勢之重輕率視人材之聚
散王多吉士則若鳴鳳之集梧桐朝有直臣則若猛獸
之衡藜藿和聲聞而妖聲自息正氣勝而邪氣罔干是
以元祐首年盡起諸老隆興初政畢萃羣賢正途既開
治象可卜於赫盛旦遹追先猷宜得白首耆艾之英以
重清時獻納之選伏念臣學雖志道材弗渝人忝一第
於慶元臨軒之初綴三館於嘉定改絃之始鰲扉久直
曽微華國之文螭陛屢前徒抱愛君之志越從予節洊
易守藩尚期宣室之席前忽痛鼎湖之弓墮羲輪東出
方薄海之仰瞻漢札西來先時髦而収召身未登於詞
掖班已躐於儀曹金華玉堂假儒臣之榮寵蘭臺石室
窺太史之秘藏自惟何人叨此殊奨兹盖恭遇皇帝陛
下德全純懿學務緝熙念皇天后土之鑒臨居懐兢畏
察君子小人之消長實兆興衰謂臣雖無適用之材知
臣粗有勿欺之節擢躋邇服許貢微忠臣敢不戒在茍
容期於羙報惟禮可以為國願廣晏嬰之言非道不敢
陳前竊效孟軻之敬
　　　除吏侍兼給事中謝　　　　　眞西山
貳卿之職尤重於天官兩省之班特髙於夕拜榮甚九
重之擢揚渝數器之陳伏念臣早忤貴權晚逢親政每
謂永嘉之末無復微言不圖貞觀之初樂聞直諌旋繇
烏府擢拜鳯池雖弗居擊摶之官猶欲舉封還之職然
而精神未能感悟議論無所建明車轔轔馬蕭蕭苦口
莫囬於輕舉印纍纍綬若若病軀徒愧於久留屢闔戸
以抗章亦扣墀而還笏未拜玉音之俞允反䝉御筆之
超除銓部文書猶章程之可守銀臺封駁豈風力之克
堪而况翰苑詞林經筵史觀名臣森列柰何越俎而代
庖髙位疾顛實恐負乘而致冦上無以稱答蕩蕩乾坤
之造下無以慰塞悠悠風塵之談祗服寵榮倍深憂畏
兹盖伏遇皇帝陛下舜風旁達堯哲周知蠱壊一新更
膠柱不調之化福威自出収太阿倒授之權察臣無黨
援之私冀臣有論思之助臣敢不深維簡在益自勉旃不改丹
心常若端平之初節勿汙青史庶為元祐之全人
　　　謝兼侍講　　　　　　　　　真西山
執法南䑓冒司雄劇侍經西學猥玷清華深慙問辨之
卑無補緝熙之盛拜恩寵甚拊已缺然惟聖朝經逺立
國之模得先王董正治官之意謂臺綱雖止於法律而
治原實本於藝文盖排擊是非僅救正於已行之後而
研精經籍將圖回於未發之先故令言事之臣俾預經
筵之列立法如此擇人可知伏念臣性本顓䝉學有踈
略窺陳編而浩歎莫渉津涯讀聖人之遺書僅存糟粕
敢奉清閑之燕以陪誦說之班茲盖恭遇皇帝陛下取
法兩儀潜心三聖謂易無思不動曲盡彌綸惟學厥修
乃來敢㤀鑚仰肆令宏博之彦共究精微之書如臣何
人亦冒兹選臣敢不仰祗聖訓俯究師承庶通三畫之
靈盡屏九師之異觀天文察地理豈惟形象之占内君
子外小人益廣忠邪之辨
　　勸講轉
　　　東宫講春秋謝轉官　　　　　孫養浩
虎闈勸講曩叨入侍之華麟史徹章猥預賞勞之典拜
恩優渥撫已凌兢竊惟四繫之書昭著一王之法筆削
之㫖經聖作而乃公疑信之傳迨世逺而益甚洪惟昭
代興起斯文當諸禁之清閑萃儒先而講繹如臣不敏
濫職其間褒貶之嚴豈易發明扵千載誦說之舛安能
俾益於多聞矧惟元良夙禀岐嶷得師自已陳五傳以
奚疑求益於人愧一辭之莫措豈伊誤寵遂及罔功恭
惟陛下聰明憲天法度稽古建立國本因圖萬世之安
遴選官僚分繹一經之趣迨今累月甫奏終篇靡拘官
守之移例沐恩章之錫臣敢不勉思自竭期稱所蒙職
在祥刑雖司存之已異心知許國誓忠報之不移
　　知貢舉謝
　　　謝御札戒諭知舉以下　　　　眞西山
禮闈程士慙無氷鑑之明宸扆崇儒煥有奎章之賜丁
寧備至震越靡皇惟本朝設科以來視前代得材為盛
自頃人心之銷蝕浸令文氣之澆浮號明經者涉獵而
莫探其原稱能賦者雕鐫而或昧於聖不圖今日復返
古風恭惟皇帝陛下躬攬權綱思皇多士菁莪在沼已
彰樂育之能采芑于田益昭新羙之意爰顯敬於詔㫖
俾精攷於賢書要觀器識之宏匪徇詞章之縟龍翔鳯
翥昭回飾物之光魚躍鳶飛鼓舞作人之賜臣等祗承
明訓恪謹守司崇雅黜浮期復唐文之盛論秀升俊庶
㡬周道之公
　　　謝御札戒諭知舉以下　　　　方秋崖
思皇多士俾呈甲乙之科遐不作人誕布丁寧之訓昭
囘雲漢飛躍天淵臣等洪惟國家有道之長進士得人
為盛崇雅正黜浮誕悉繇鑒裁之精先器識後藝文豈
但度程之合故以忠厚之論則有若臣軾以混成之賦
則有若臣曽盖主司既擇於名儒宜貢部不孤於隆㫖
豈伊臣等可稱上心此盖恭遇皇帝思格丕平敷求哲
乂方政化更而賢路闢遹觀厥成既俊良登而治具張
無競維烈用勤肆筆申飭持衡臣敢不仰揆宸衷旁捜
衆彦鑿鑿乎如糓粟之用斯謂實才炳炳焉若日星之
垂敢㤀明詔
　　　謝撫諭詔書表　　　　　　　劉後村
敵渝信誓爰興細栁之屯帝有恩言申念采薇之戍命
傳急驛散動連營(中謝/)竊以邊馬南侵謂齊盟之可棄
王師北伐乃大誼之當然由聖朝每示於包荒故敵國
敢從而干紀一自天申之震果令賊膽之寒始欲肆於
鯨吞俄已聞於星散伏念臣誤當閫寄實董戎軺所惜
者可為之事機所憤者不雪之讐耻𫝊檄而英豪丕應
調兵而將吏無譁義士出竒䤋首渠而獻㨗遺黎效順
舉城邑以願歸國勢既尊人心咸奮我疆我理方期舊
境之復還靡室靡家尚恐征夫之况瘁植驕陽之藴暑
拜温詔以如春兹盖恭遇皇帝陛下剛與時行勇由天
錫謂戎車四牡乆暴露於邊頭故細札十行示激昻於
士氣蕩然發號聞者屬心臣敢不肅奉睿謨徧孚羣聽
拊循意切豈惟感動於武夫渗漉恩深尚有願觀之癃
老
　
　
　
　
　
　
　
　翰苑新書後集上巻二十四
欽定四庫全書
　翰苑新書後集上卷二十五
　謝表
　　謝外除
　　　除樞使兼知政事督視軍馬　　方巨山
假鉞而督諸軍曾微威望進班而聨二府有靦恩徽制
書不許於辭難任事凛如於履薄(中謝/)臣聞自昔艱難
之㑹聿求經濟之材使盡䕶於戎昭用借籌於廟勝故
能出入將相注意安危内外修攘文武兼資學力則有
若臣浚之剛大智名則有若臣鼎之髙明必維斯人殆
稱主意如臣者器不足以堪時用才不足以燭事機仲
淹胷中之百萬兵何能為役富弼河朔之十三䇿多見
謂愚徒以父教之忠仰頼聖治之誤遂躋兩地倐粤再
朞適軍符飛羽之秋敢安駑劣顧幕府重師之任曷稱
鷹揚茲蓋恭遇皇帝施轉乾坤輯寕海宇非賢罔乂謹
一日萬幾之微無競維人幹三軍五兵之運肆令愚陋
張我皇威臣敢不遵奉明謨布昭聖武惟當鞠躬而後
已其責在臣若夫成功則不知惟天祚宋
　　　樞使督視兼知建康府　　　　方巨山
峻班宥府出董戎旃宅牧陪都併司宮鑰遡炎蒸而于
邁覬憂顧之少寛遄次軍門具宣廟算臣聞應事變者
不遑寕處視師征者焉有定居碩長江合上下之流風
寒非一惟鍾阜據東南之㑹形勝猶存俾於此以建牙
殆猶身之使臂仰切明謨之指授孰堪多事之驅馳有
若臣愚寕逃淵鑒意者乃聖乃神之英主方折箠而撻
四夷雖以不文不武之具臣可授鉞而䕶諸将肅將帝
命已視師干茲蓋恭遇皇帝獨㫁睿謀兼收羣策謂明
威可畏詎容蛇豕之妖今厄運當銷自應佛狸之䜟顧
如臣等足辦邉防臣敢不夙夜靡遑東西于役縱無逺
見料軍容萬里之情豈乏孤忠運帷幄一籌之勝
　　　鄒給事除潭帥　　　　　　　李梅亭
撫桂筦之封了無善狀謀荊潭之帥又玷恩除晉邃直
於奎文蒙趣行之璽命循墻靡獲問路疾驅俶見士民
䖍宣徳意伏念臣賦材不腆取數已多青𤨏追隨日何
禆於三接朱轓旋轉星坐閲於一周未滿戍於池陽尋
改轅於嶺表徒守無華之悃愊曾微可紀之功名願將
母以投閑幸蒙恩而受代詎意升班於文閤復令分閫
於武安惟長沙千里之平寄隆岳牧而洞庭九州之大
責重藩垣前此委兩社之間否則取六官之長詎容謭
薄猥偹使令茲蓋伏遇皇帝任官惟賢試臣以職大懐
小畏封疆已復於東秦近悦逺來保障仍先於南楚俾
承嘉惠往撫疲甿臣敢不祗遹教條明將惠澤材全而
能鉅難希開鎮之楊憑功少而勢踈願效稱忠之吳苪
　　　郭帥謝到任　　　　　　　　周山房
銜命睦鄰慨神臯之未復叨恩分閫愧將畧之非長屬
立表之有期恐循墻而莫避輙趍營塢謹視印符伏念
臣五世逢辰三朝綴仕始由涓賛誤簡淵衷列衞諸才
竟負阜陵之殊遇属櫜入侍旋陪文陛之信臣既中外
之屢更亦偏禆之洊歴竊掛弓而圖報尚横草之末酬
每思鳯翔勲伐之旌猶藏盟府及讀馬革死邉之傳恐
墜祖風數戰閲以無多詭州麾而自試方候戌葵之次
敢圖細栁之行惟秋浦之上流控長淮之一靣地形峻
峙前瞻廬壽之戰區天塹横陳中節荆吳之聲援邉烽
乆息家累日增非深識兵勢之人孰當警急欲少賈敵
場之氣尚費拊循藐下臣而無聞冒中權而有懼陛下
博收戎佐靡間位名既分宿望以責成猶欲後來之輩
出知臣雖乏汾陽之貴氣謂臣乆聞隴右之家聲因其
能忠謹以自將遂假以事權而躐授臣敢不勉思跗注
載緝犀渠志在死綏雖未得犯難忘生之所師如挾纊
當使有捐軀徇國之心倘尺寸之幸成庶涓埃之少答
　　　潼川路安撫到任　　　　　　方鶴山
王三錫命誤新渥於松階國十為連忝舊封於梓部莫
俞巽牘敢後寅車伏念臣才不適時學惟事道際遇兩
朝之乆踐揚三紀之間為詩遺王名曰鴟鴞夲期救亂
取彼譛人投畀豺虎遑恤憂䜛尚憑髙廟之神靈更頼
天王之明聖返湘纍之初服釋楚縶之南冠訖俾生還
誓言死報矧又授鉞於赤甲白鹽之下予麾於玉堂金
壁之間猶未厭於宸心復洊頒於閫寄地連巴益分四
千石虎竹之符江接䍧渝理十六載龜琴之夢維時多
故歴變方新民夷有侏儒獶雜之難齊郡國有赤子龍
蛇之未定而民力張弓之莫弛邉氛煽燎之方揚豈惟
鵜在梁之羞抑亦蚊負山之懼厥惟冒忝實出㑹逢茲
蓋恭遇皇帝陛下徳歌九功明見萬里暢皇威於海岱
允矣東漸汙廟算於岷嶓睠焉西顧謂南維之絶徼寔
北定之良圖念及微忠復加隆委臣敢不修其可願欽
乃攸司銷帶牛佩犢之風導之務本堅使馬如羊之誓
亷以安邉
　　　江東漕到任謝　　　　　　　真西山
兩螭夾峙乆㸃近班四牡載馳叨分劇部假中秘隆儒
之寵為外臺將指之光望過所期感深以惕伏念臣材
非適用幸有逢辰属漢庭更化之初首唐室登瀛之選
金鑾夜直承宻命者六朞玉陛晨趨對清光於再稔凡
吮墨濡毫之任皆振纓峩弁其間吏責旣稀願優繇於
近列生恩未報應眷戀於本朝其如親闈喜懼之年當
謹人子溫清之職輙援公輔辭翰林之請庶幾潘岳奉
版輿之歡分太守之符曰需成命出少府之節遽冒殊
恩懐章而過軍門閲宿而臨封部敬卜中和之節重宣
寛大之書軺𫝊初馳旄倪爭覩謂朝廷所以輟柱下之
史蓋聖主將以惠江左之民因博採於風謡頗究知其
疾苦以垂罄之家而困追需之目以屢豐之嵗而多流
徙之人官無足證之簿書里有難平之徭役文移星火
不勝胥史之誅求牒訴丘山半為租賦之煩重興言及
此勿救可乎輙殫朝夕之諮諏兼可公私之緩急賦難
遽省盍漸捐賦外之征民未易蘓當先去民間之蠧切
自量其緜薄恐終負於選掄茲蓋伏遇皇帝洪造曲成
大明博照念臣志存將母俾獲便於㫖甘念臣學本愛
人欲稍觀其政事肆加邃職仍畀重權臣敢不以阜俗
為阜財之方以悦民為悦親之本灌輸所仰媿無鞭算
之能樽節是先敬佩玉音之訓
　　　成都漕到任　　　　　　　　李梅亭
守蟇頥之江鄉㒺功攸御用龍節於澤國受命將輸忱
辭方切於循墻便㫖必令其叱馭驅馳非據踧踖知慚
臣切惟大學生財義利是辨小雅遣使忠信為先顧在
衍魚鳬實為狼狽粟非天雨古難轉粟以上天錢不鬼
輸今豈有錢而使鬼必盡諏謀咨度之智斯知疾舒衆
寡之源伏念臣實不中聲學未聞道去國十暑乆違閶
闔之風起家一寒再戍蓬婆之雪誤連四千石之重初
乏萬分一之功豈圖由列雉之城就令濡四牡之轡輕
車熟路敢言周道之逶遲數罟洿池適值益州之疲弊
外欲給貔貅之任内當閔鴻雁之飢此豈駑材堪任驪
駕茲蓋伏遇皇帝明見萬里聰冠群倫凱未北旋軫岷
峨之悽愴眷深西顧急江漢之經營肆令芻狗之陳叶
濟天人之運臣敢不謹身率吏節用使民穿窬無羞惡
之心當奉六條之察登攬有澄清之志庻幾一路之安
　　　湖北憲到任　　　　　　　　王格齋
剖符起廢已媿僥踰持節觀風又叨臨遣星言于邁夙
次所臨伏念臣草芥人微斗筲器小紳笏二十載何有
寸功風波千萬端止欠一死曩丞棘寺出守山城䜛言
驟興政坐過客厨傳之故公論旣定復見中天日月之
明方拜命於州麾忽䟽榮於使指惟是重湖之外實連
三楚之區民雜蠻徭地控邉鎻渺焉蒲澤之深阻甚者
潢池之繹騷自非酌寛猛之宜是必負澄清之寄有如
抗拙曷稱使令茲蓋恭遇皇帝陛下蹈舜好生傳湯祝
網欲妙按臨之選以將欽恤之仁謂使過賢於使功將
觀後效而聼訟不如無訟何必能聲臣敢不循行郊原
延見父老道上徳意俾各懐自愛之心問民戚休勿使
有多暴之俗
　　　湖南倉到任　　　　　　　　劉後村
郡紱乆紆拙勤無補使華就遣簡記有加引避弗俞冒
榮滋愧臣瞻言湖外越在楚南綿地廣故民瘼難知去
天逺故吏奸易肆必藉搴帷之詢訪庻寛負扆之顧憂
如臣者起自寠儒見稱樸學方其盛壯乆沉常調之中
及此暮衰始踵英躔之後甫離鵷序旋守鴈峯芻牧之
心惓惓至切繭絲之計㫁㫁不為閲下考之再書廹偏
親之大耋方謀詞廪猥建廋臺惟熈寕創置之嚴况嘉
定選除之遴旣慙材薄復恐望輕卿典偏州尚拊循之
可勉今亷一道豈罷軟之克堪茲蓋伏遇皇帝陛下加
惠黎元勵精政治博求忠信俾咨原隰之間一視遐荒
若處畿甸之内顧容駑鈍亦忝馳驅臣敢不宣布詔條
推原徳意雖無風采令山岳之動揺尚竭心思訪閭閻
之疾苦
　　　林奎部謝除浙西倉　　　　　陳篔牕
飛龍天上正籌膚使之良駕牡日邉猥及漫郎之陋足
馳驅而易徧力負荷以難勝敬禀廟謨恪趨臺治伏念
臣江湖墜緒庠校下陳早嵗激昂亦有癯儒之志中年
淟泪幾為俗吏之歸惟先皇加惠於草萊雖一令亦塵
於葑菲自貳以守繇丞而郎洎停風木之悲復玷握蘭
之寵光靈過矣報稱缺然正思返實於丘園詎意升華
於原隰睠言右浙寔號内畿煮海蕭踈徒作鯨波之宅
圍田紛錯幾為魚鱉之鄰徇民之便則上令不行倚法
以行則下情易駭必也兩全之濟庻乎百謫之寛方聖
君臨御之初且哲輔蒐揚之始盍陳范轡以重漢軺胡
為四軰之除寔在一人之數皇帝陛下鼎新庶政器使
百工載嚴更出迭入之規尤遴激濁揚清之選謂臣嘗
分侯服粗諳州縣之事宜知臣洊厠周行熟識朝廷之
志慮不深尤於駑鈍故驟假於鴻私臣敢不祗奉六條
力蠲百蠧念御極宅尊之日尤觀風問俗之時正已正
人豈一用芟鋤之力足民足國庻永為休養之圖
　　　淮東倉到任　　　　　　　　劉後村
偏郡剖符蔑著守邉之績公朝出節就叨司庫之除問
官吏以兢心讀訓辭而感涕伏念臣單平一介坎壈數
竒承先世清白之傳慕古人忠孝之節務為軟熟旣恐
負於初心稍自激昂乃見非於流俗積有風波之揺蕩
每蒙天日之照知甘屏伏於一丘偶推遷於三郡雖書
生乗障無可喜之功名然聖世和戎亦粗嚴於疆埸俟
竟金湯之役即尋香火之縁忽拜誤恩驟將隆指維淮
左熬波之利軍國所資自海陵竭澤以來公私皆病姑
仍舊貫則無奮起之漸少有新意則涉更張之嫌凌雜
米鹽尚恐秋毫之難析馳驅原隰更虞風力之弗強深
哉簡㧞之恩凛若曠瘝之懼伏遇皇帝陛下鼎新百度
甄别羣工察臣當官而行不知強禦之可畏謂臣在外
之乆庻幾險阻之備嘗頃焉服奔走之勞或者究阜通
之策遂由支壘俾涖外臺臣敢不祗對龍光勉殫駑鈍
雖素無心計可洞識於源流惟不為身謀庶少禆於涓
露
　　　泉州守到任謝　　　　　　　真西山
蕩節九州觀風何有桐城千里假寵過優俶見吏民敬
宣詔㫖伏念臣性資戅拙學術迂踈入侍禁林徒守勿
欺之節出使乗傳曾微可録之勞每慚虚負於明恩敢
謂更叨於劇寄泉雖名鎮古號樂郊其奈近嵗以來浸
非昔日之比征㩁大苛而蠻琛罕至澇傷相繼而農畝
寡收宗支之廪倍增郡帑之儲赤立銀溢於山者亡有
嵗為旁郡而代輸粟生於地者幾何日伺鄰邦之轉餉
嗸嗸乎鞭扑之苦盻盻焉帆檣之來凡茲數端尤為深
病顧雖一旦不可寕居切自揣於庸虗凛莫知其稱塞
茲蓋幸遇皇帝陛下燭臨萬國器使百工念臣篤於事
親期欲便㫖甘之奉知臣嚴於律已或能銷貪鄙之風
進邃職以奨行錫溫綸而加勉臣敢不欽承異渥誓答
隆知亷平而吏民敬焉雖莫望漢人之政忠信則蠻貊
行也願恪遵孔聖之言
　　　再任泉州守謝　　　　　　　真西山
奉柌居里每勤北極之瞻進職守藩復忝南州之寄甫
臨舊服恪布寛條臣聞天道至仁風霆無竟日之怒聖
君大度山林鮮終棄之材韓安國起於徒中栁宗元用
於貶所皆為長吏蓋值明時微臣乏漢唐二子之能陛
下守祖宗萬年之法昨者金華之入侍温然玉色之下
詢曷甞因諫以罪人自媿格君之無術方抨彈交上獨
亮狄山之愚迨需宥一頒盡洗元成之玷何嗇於議罸
而樂於用恩庸見九重之夲心不忍一眚而棄物旣班
次對又秩殊庭沒齒飯蔬夫亦何憾建牙作屏則非所
期敢圖朱轓皂蓋之華仍涖紫帽清源之境念昔先帝
付臣此州玩愒三年不聞善最侵尋半世復見遺民属
當公私凋敝之餘不勝上下煎熬之急七邑而二為煨
燼十室而九乏蓋藏禁旅雲屯軍餉每難於宿飽宗藩
日茂俸緡半出於鑿空自省迂踈難為經理茲蓋恭遇
皇帝陛下道心淵靜徳性昭融不以䛕説為愛君故畧
臣攖鱗之譴不以聚歛為體國故取臣求牧之長畀以
舊封責其來效臣昔猶将母今獨擕孥禄弗逮於養親
志惟顓於報上拊摩瘡痏兾邦人生意之復還培漑夲
根為聖朝元氣之一助
　　　廣東倉到任謝　　　　　　　劉後村
起廢察州從天而下便私易地遵海而南具布漢條初
行粤俗臣切稽使指備載聖經君之遣臣也有光華臣
之報君也以忠信今百端之供億殆徧國中餘一髮之
本根獨惟嶺外方且糴舟之發銜尾差鈔之取及膚空
熈豐以來之儲增紹淳未盡之額使賈生而及見哀痛
若何雖劉晏之復生變通安出乃如臣者豈其任哉嘗
試弦歌本宓賤言游之緒論迨分符竹追陽城元結之
遺風乆閒退而里居尤闊踈於時務疚心徒切着手實
難惟有清修革彼篚苞之類詎意謬巧取諸荷箬之間
民生或不自聊臣死奚足塞責矧郡邑之三風猶熾與
閭門之五瘴未蘓曾是人微欲其身率茲蓋伏遇皇帝
陛下記功忘過舍短録長謂一男子妄上書本縁愛主
屬見大夫無可使遂取充員庶令荒逺之情悉逹靖淵
之聼臣敢不褰帷而訪草奏以聞惟無瑕者戮人必先
已責以不貪者為寳可戢吏饕
　　　知袁州到任謝　　　　　　　劉後村
遭嘖言而去國自屏空山奉明詔以典州且叨善治已
臨封域具布詔條臣本起鯫生最為拙宦偶逢總攬遂
忝旁招猥塵公府之僚嘗奉便朝之對莫施螢爝裨日
月之清明雖批龍鱗覺雷霆之開霽惟小臣之孤立恃
明主以少安及速抨彈尚蒙涵貸支離賦粟方此養瘉
象罔得珠俄而起廢唯袁為郡舊名安靜之區與盗比
鄰今亦孤危之地城空無補兵少且孱以妄庸謬分千
里之憂恐倉卒難待一朝之變而况别慈顔於膝下魂
夢屢驚旅隻影於天涯宦游奚樂徒有君親之一念若
為忠孝之兩全茲蓋伏遇皇帝陛下奮發主威作新吏
治謂多壘艱難之際務求民安凡録屏臨遣之人率由聖
擇乃如臣等亦在數中臣敢不厚培本根申畫圻守長
江之險與我共願為強敵之防四境不治如之何此則
微臣之罪
　　　知榮州到任謝　　　　　　　李梅亭
佐黔巫之東鄙將及戌瓜守巴僰之南安濫叨符竹出
幕十年之未乆循墻三命之唯恭冒象馬以牽江跨犍
䍧而入境皆知聖主清衷之一視故令愚臣白首以重
來伏念臣殖學拙踈賦材褊淺耗精神於場屋得弗償
勞疲筋力於塵埃衰不待老頃繇故府入糾成均韓愈
補苴奚益茫茫之墜鄭虔轗軻難培衮衮之登乆去國
以奉祠辱起家而貳郡敢意三刀之夢蜀復令五月而
渡瀘維今榮隱之邦實昔夜郎之壤貳耕火種矛浙劔
炊嵗計經營之租無六千斛郡仰斥鹵之羡已五百年
此因刻木之花銷致辱前茒之根括熏䑕不嫌於穹窒
奪牛反甚於蹊田凡昔留州悉令送使無復斗升水之
貸存活介鱗縱得二千䂖之良終成狼狽豈其庸謬堪
此奉承茲蓋伏遇皇帝陛下政在飬民仁不異逺雖蓬
婆雪外之戌萬里軫憂與長安日邉之州同時並命殆
念和義孤墉之陋未正紹熈潜邸之名三年弄印而印
刓四輩代庖而庖竭破凡削例不待張詠薦李畋之來
㧞滯振淹蓋法藝祖任王明之意臣敢不謹身率下節
用愛人臣飲冰食蘗以自將勿為義疚儻求牧與芻而
不得甘俟罪歸
　　　知邵武軍到任謝　　　　　　方秋崖
以栁易播尚誤寛恩自浙入閩已祗逺戍感歎聖朝之
仁厚矜容臣子之戅愚伏念臣守剛而乏沉潜學朴而
少涵飬事人以直道豈今世之能容得封如曲鈎亦生
平之不取惟知公是未覺昨非粤從督議之參商出守
廬山之僻小可以悔矣鄭商人之環何必爭抑有疑焉
楚齊侯之地不相及夫奚湖廣之饟所具析江東之守
臣不能忍於一慙已自甘於三黜為臣懼者皆曰南陽
帝親惟天知之乃謂東朝公事第與更其符竹亦不俟
於𤓰時茲蓋伏遇皇帝陛下徧覆無私容光必照天下
事惟其是而已何間賤微我之心亦有曲者乎一惟端
直故雖肺腑之請曾靡毫釐之差肆令危蹤無失故步
臣敢不仰憑公溥益勵直方毋虐焭獨而畏髙明安用
前車之鑒與致平理而銷愁嘆勉為後效之圗
　　　知均州到任謝　　　　　　　應松湖
承乏貳車僅觧洪都之組分憂一障猥臨紫塞之衝戴
星厪百舍之馳就日仰九重之邃置身地僻引睇天髙
伏念臣遲鈍無堪朴忠自許束書璧水恩深樂育之莪
射䇿玉墀濫折清香之桂蹤跡雖沉於州縣精誠敢外
於闕廷慈皇龍御之初論事偶陞於一秩禁從鶚書之
薦不才洊沗於十科夫何坎壈於數竒動輙﨑嶇於寸
進出禆㑹府甫及戍𤓰入扣脩門遽叨剖竹小壘拜朱
轓之命大明簉丹扆之期從容錫對之溫抃蹈觀光之
喜雲天尺五退慙臨遣之榮道里數千恍記馳驅之舊
俶憇駿奔之郵傳敬宣鴻博之詔條藐是陋區介於絶
徼兵屯單弱萃瓦合之貔貅井邑蕭踈雜山居之􁊁鹿
塗艱通賈帑乏宿儲三年四易於守臣百計一無於巧
畫誰言孱𤨏亦玷選掄皇帝陛下繼照文明折衝神武
守衞中國謹采薇外治之防朝㑹諸侯飭車攻内修之
政役要荒於臂指嚴控扼於咽喉精柬老成誤膺委寄
臣敢不鞭駑䇿鈍整蠧綏殘頼上威靈震讋氊裘之境
道王徳意拊安鳩聚之甿
　　　知楚州到任謝　　　　　　　應松湖
十年宿衞愧無横草之勞千里藩宣誤玷分符之寵戴
星比馭諏日眡龜覽觀雄勁之山川屹立崔嵬之雉堞
萋迷煙水慨清河之戰場惨澹風雲想淮隂之大將自
昔形格而勢禁於今民悴以兵驕非藉通明奚為經理
伏念臣馳驅行伍扞禦封陲福艾竒龎初乏燕頷封侯
之相慷慨奮厲空懐馬革褁屍之心敢期瑣瑣之鶡冠
上簡煌煌之龍衮擢繇偏校入侍周廬玉陛九重扈宸
居之蠖濩冰河萬里使絶域之氍毹夷險一誠䯈髒孤
立惟睿算肅清於荒徼俾近臣鎮撫於逺甿誰謂孱虗
亦膺委寄皇帝陛下羈縻四裔襟帶八荒丹青之信甚
明靡使敵情之叵測赤白之囊未警首嚴邉瑣之科條
信臣早戍封陲必嫻外禦念臣乆陪環列能體上心寵
頒尺一之書俾紆丈二之組臣敢不輯綏瘵瘠彈壓躁
囂執弓矢而屬犍櫜敢輕言於行陣明烽燧而嚴斥堠
惟謹固於封圻
　　轉官除職謝
　　　謝轉大中大夫
分閫罔功虞典尚寛於幽黜拜官甚寵漢恩特示於超
遷䟽渥雖優循涯有靦臣竊考本朝之定制尤嚴四品
之文階秩視諫大夫亶為髙選官非真法從不可序升
政須耆舊之人始稱褒崇之數如臣者素無事業誤簡
眷知入扈蹕於九宸出總戎於四路際風雲之㑹曾微
横草之功累日月之勞徒起取禾之誚通班浸峻論報
滋難茲蓋恭遇皇帝陛下徳極照臨政先綜覈三載考
績尚存隆古之遺八柄馭臣庸作羣工之勸遂令冗跡
亦玷邇聫臣敢不祗若綸言誓殫綿力身居外服雖莫
陪禁近之游力守孤忠庶無忝論思之職
　　　捕獲海宼謝轉官　　　　　　真西山
銅竹分符實任九重之託菅蒲徹警幸臻千里之安逭
責已憂叨榮寔懼伏念臣材非敏㨗志切撫摩田里熈
熈粗喜桴鼓之息波濤洶洶忽聞舟楫之驚念非逆折
其萌芽將恐難圖於滋蔓恊兵民而進討頼将士之宣
勤怙衆陸梁始猶出柙之兕望風披靡卒為遊釜之魚
訖憑藉於天威遂肅清於海服效非循吏敢期漢璽之
褒名在大夫俾晉唐階之峻退循非據莫獲終辭茲蓋
恭遇皇帝陛下明照無私功疑惟重可以與可以無與
姑從勵世之權簡厥修簡或不修庸示馭臣之柄顧雖
駑怯敢昧激昂受賞無名愧貽譏於鵜翼報恩有地誓
輕死於鴻毛
　　　轉寳章閣學士　　　　　　　方秋崖
邉城分閫曾莫畫於一籌邃閣進班乃併躋於二秩幾
措躬之無地靡容力以回天臣歴觀古者封疆之臣皆
有隱若藩垣之勢鄧訓校尉耳而鮮卑不南牧舒翰將
佐耳而朝廷無西憂彼何人斯有為若是而臣見謂碌
碌徒抱區區咨愬裕由乃父功竊愧西平之子惟邊鄙
為中國患每勤北顧之思慨氛祲之奈何易星霜其屢
矣雖褁革之言猶在然枕戈之志未酬奚有壯猷驟叨
誤渥茲蓋恭遇皇帝兼收羣䇿共濟多艱采薇歌以遣
之每興懐於戍役菁莪能樂育也諒拊脾於人材故恩
寕失之過優詔弗俞於終遜若為稱塞無負遭逢臣敢
不竭禦侮之謀佩折衝之訓執千而衞社稷思見乾坤
之清夷挽河而洗甲兵允頼君王之神武
　　　除華文閤直學士謝　　　　　方秋崖
守塞何禆驟班媯閤循墻莫避祗服堯言欲更陳一得
之愚懼有凟四聰之聼臣觀近嵗旄頭之彗痛諸邉兵
氣之纒尺箠以笞共憤強夷之猾夏寸隂可惜盍收羣
䇿以防秋乃今疆埸之間夐隔朝廷之遠脉絡不實精
神自疲嘆内詛而外訌維其棘矣雖朝奏而暮報尚竊
遲之胡為書檄之交馳竟令嵗月之虗老興言及此誤
事謂何若然則寓直於西清亦奚以解憂於北顧矧若
臣者本無能為毛錐子安用哉乆有從戎之悔黔驢技
止此耳曾微分閫之勞故四年東征而無以宣皇明羣
醜南牧而無以遏亂畧正慙公議乃玷殊褒茲蓋恭遇
皇帝以神武馭英豪以忠厚用刑賞慨事㑹之無極慮
莫先於儆風寒念人才之實艱愛之甚於䕶元氣肆頒
渙汗靡徇巽章臣昨已丐骸苐深刻骨未先狗馬填溝
壑敢忘報國之忠其友麀鹿侶漁樵恐誤臨遣之寄
　　　江西漕除直秘閣謝　　　　　施飬浩
掌計外臺念救菑之何益陞華延閣驚渙寵之非常恩
出自天感深跼地伏念臣資深學淺致遠才踈早際㑹
於昌期遂叨陳於煩使問錢穀之入禆稼政以奚勞圖
田里之安剖竹符而罔效方切曠官之懼洊分澄按之
權藐是火維之區適此未饑之變腰鎌所刈登無樂嵗
之三胠篋相仍窘出平時之倍一心黽勉數月支持上
惟廣於聖恩下率先於僚属天心助順既五風十雨之
不愆穡事有秋豈千倉萬箱之足計疇昔劍刀之佩祗
今襦袴之謡皆明君矜䘏之功何小臣奉行之力而乃
叨膺異數進陟崇班以荒政十二而聚民愧酬庸之焉
有乃取禾三百而不稼徒冒賞以為慚伏遇皇帝徳本
好生道存兼濟焦勞黄屋以百姓之心為心拯恤黔黎
後天下之樂而樂廼眷此邦之旱尤深當宁之思推厥
本原吏之責爾形於綸綍已若使然迨茲安集之期懋
爾綏懐之賞有如駑鈍亦被龍光臣敢不體上憂勤與
民休息災流行而代有敢恃常豐備先具而積多當圖
後效
　　　除端明殿學士淮東制置大使謝　方秋崖
青㝠授鉞適遵廟筭之長紫殿通班驟峻使名之大曾
未寛於憂顧乃誕示於榮懐乆矣循墻惴如臨谷臣惟
端殿所以待儒學大閫所以重威權顧自愧於諛聞莫
逺稽於前載言觀帝綍謂復家氊寕知不肖之孤所謂
無能為役蓋以先臣繇科第出臣則不過司勲之賞官
先臣以物望聞臣則不過守邊之庸吏况五年於外役
殆四鄙之皆驚其如瞑目而有知何所施顔而下見世
選勞予不掩善允謂誤恩考作室子弗肯堂乆孤先訓
今者臣父建大閫於十年無塵之後而臣非乆任臣父
榮端殿於九原莫起之餘而臣則身親勤勞不及者遭
際過之學問無聞者清華已甚此蓋伏遇皇帝以天保
采薇治内外以洪範皇極克剛柔惟干戈省厥躬乆切
焦心之慮遣將率衞中國每勤拊髀之思迄使微臣越
膺異數臣謹無忘嘗膽永矢捐軀朝廷有自治之期其
偷安之為戒黎庶具道隆之望知隠願之非虚對越明
謨有如皦日
　　　除寳謨閣學士知泉州(何尚書/)　李梅亭
老臣納禄勤大造之曲成邃閣升華分雄藩而出守帶
宜褫而或錫衣旣敝而改為有渥一麾恪共三命伏念
臣去天雖近來日無多洊干不得謝之恩力控致為臣
之請鴻鴈髙舉已絶望於稻梁牛羊下來難更求於芻
牧敢意冕旒之邃曲怜簪履之遺溫洛寳儲增賁嚴凝
之直清源巨鎮俾需更戍之期仍分在笥之裳益耀還
鄉之綬於臣侈矣何日忘之所慙大耋之侵恐負細書
之賜茲蓋恭遇皇帝陛下仁不遺舊恩欲成終郡守選
用賢良顧資已老之龔遂學士足為光寵反加吿去之
知章雖非為官而擇人殆於飬亷而勵俗臣敢不磨礲
晚節佩服宸恩桑隂幾何誓不忘於傾日𤓰期而往願
卒聼其引年
　　　除閣學知潭州(鄒給事/)　　　　李梅亭
解組外藩屢控陳情之請晉班内閣仍叨改秩之恩冒
伸傴僂之再三難咈顔威之咫尺綸言已布綿力奚堪
伏念臣材弱弗張資凡不頴嵗縻月費已成四十九之
非君寵母恩未有萬分一之報徒以南陔之相戒難乎
西廣之乆留力於匄祠志在出嶺敢意躐躋於美職復
令假守於名邦湖廣之壤三千夙稱清絶之地瀛洲之
士十八上通碧落之天矧超階級之崇殆非堵墻之冗
豈繄踈拙可稱選掄茲蓋伏遇皇帝陛下眷厚近臣恩
隆遠服念臣一麾之出守洊歴嵗華察臣四國之于蕃
粗諳民事特峻西清之秩更圖南土之居俾諧便飬之
私兼課承流之效臣敢不思酬簡注勉策疲庸超遷而
至大中賈誼何辭於湘水光寵而兼學士知章終願於
鑑湖
　　加職謝
　　　謝加龍制因任　　　　　　　王格齋
分閫㒺功恐坐黜幽之典出綸有命忽叨進律之除是
何宜斥而反遷藉甚以榮而為懼牢辭不獲重拜靡皇
伏念臣早竊儒科晚塵禁從民曹經幄殊深非據之慙
松徑菊籬屢起歸休之夢偶值龜城之謀帥俾承芝詔
以充員屬干戈甫定之餘而杼軸已空之乆雖勤拙相
補里閭稍稍安之然衰病交侵精力駸駸􁁄矣方上祝
釐之請敢圖錫命之榮誤恩俄被於龍光寵秩載騰於
鳯檢榦方錦里已寛庭特之誅候對松階更冠寳儲之
首陛下天臨廣宇子視逺民察知几案之小材寔維簪
履之舊物雖政拙自注下考僅輸撫字之勞而賞疑所
以廣恩式彰忠厚之意但臣駑材素下䑕技已窮深虞
末路之艱併使前功之廢臣敢不益鞭其末圖謹厥終
抖擻精神勿蹈虧功之戒逍遥田里終期從欲之仁
　　　謝加直學士再任　　　　　　王格齋
遐陬分閫踐更乆過於𤓰期邃閣陞班申命復煩於芝
檢山川如舊寵渥維新循墻力控於陳辭出綍莫廻於
成渙伏讀溫詔益震危衷伏念臣結約無竒侵尋已老
入持禁槖論思莫效於嘉猷出帥藩方撫字第勤於拙
政方凋瘵瘡痍之未服嗟勞徠安集之良難雖几案麄
材或謂頗堪於煩使而蒲栁弱質其如已廹於凋年曩
甞力控於封章止願退安於閑散乃俾解裝而承乏且
蒙進律以䟽榮日往月來倐已復周於嵗籥心勦形瘵
惟憂浸蹈於官箴投誠方切於丐歸有識咸譏其已晚
敢謂峻除於寳扆居然就撫於油幢深虞併廢於前功
無以仰承於睿渥陛下天臨百辟器使羣工欲使蠶叢
魚鳬之區如在豐鎬鄠杜之側肆綏逺服重簡淵衷謂
道州之考何長姑令撫字而許丞之聾不去可免送迎
亶時頽墮之蹤假此斯須之寵臣敢不恭承明命罄竭
謭材老馬力疲末路分甘於伏櫪窮猿意廹歸心苐切
於投林
　　明堂加邑謝
　　　袁安撫加食邑謝　　　　　　陳篔牎
􁯹事紫壇甫洽駿奔之喜䟽恩黄屋驟膺龍命之華分
地云初戴天敢後伏念臣一叨内甸再遇總章時當龍
位之方升新忝雞翹之末綴雖陪薦玉莫相鳴鑾敢圖
五等之封與被十行之詔皇帝合秩禮重並侑誠深宗
祀明堂不獨言邦家之典受釐宣室亦欲均臣庶之歡
燕及守京亦霑胙土言功無有拜賜已多秩䂖二千旣
合率先於侯度取㕓三百尚思補報於君恩
　　降職祠謝
　　　謝降直學士　　　　　　　　劉後村
愚臣引咎甘寘嚴科聖主隆寛稍裁華職危蹤甫定感
涕横流伏念臣以踈庸之才當董統之寄奉玉音之臨
遣專欲息民凡綿力之經營第惟固圉一從索敵再入
浮光勢旣披猖事誠危急念全軀保妻子之計夫誰不
能然以賊遺君父之憂於臣何忍况制閫有便宜之㫖
而兵家有牽制之謀指授之初預戒其貪功而倖勝文
移所至毎令見可而知難邊頭皆奏於膚功京口獨違
於節度及師潰肆城之下以身當淮左之鋒寢息不遑
鬚髮皆白席藁私室抗章公朝謂馬謖敗於祁山亮先
貶等任福敗於好水琦亦奪官彼元老以猶然臣何人
而自恕矧欲謝三軍之衆靡容恤一已之私懼方凛於
冰淵戮宜加於蕭斧訖從寛典亶出異恩茲蓋恭遇皇
帝率作事功丕昭賞罸憤神州之責盍歸王衍之諸人
誓殽陵之師不棄孟明之一眚故加薄譴庸示至公臣
敢不堅守孤忠痛思往咎佩大易匪躬之訓固莫辭難
味先民陳力之言終當知止
　　　趙龍圖落宮觀謝　　　　　　方秋崖
囊封自劾分投荒裔之居綸音載頒僅削直庭之秩感
寛恩之天大隕孤涕以雨如臣本乏脩能誤叨重寄有
死耳不可屈毎思馬革而褁之今老矣無能為豈知鼯
技之窮已粤臨峴首遄警旄頭俾環城餘靺鞨之腥痛
列郡化䕫􁀙之宅禍一至於此極身百戰以何裨頼國
之威彼酋其遁而臣材不足以禦衆智不足以察姦羝
羊觸藩尚駭塞垣之未靖虎兕出柙詎圖家賊之難防
變忽起於蕭墻勢竟隳於屏翰擢髮以數噬臍莫追思
昔先臣乆茲分閫析薪㒺克負荷孰云泉壤之無知稽
田旣勤敷菑切歎金湯之安在謂且賜屬鏤而肆市不
然禦魑魅於九夷敢意清朝曲從輕典此蓋恭遇皇帝
仁深在宥徳洽好生意若曰美及子孫盍稽八議幸天
以賊遺君父姑緩五刑訖囘物論以并包用貸微軀於
顯戮臣敢不省厥諐於羇旅終其老於累囚念死有餘
辜莫寢逆雛之梗化倘生無以報當為厲鬼以滅讐
　　叙復
　　　叙復元官　　　　　　　　　真西山
瞽言觸憲宜坐錮於終身慶澤流徽廼悉還於舊物幸
逾始望恩出更生伏念臣昔綴周行嘗洿内直花甎晝
日乆承寕考之恩蒼梧暮雲忽洒茂陵之血屬際飛龍
之運首叨馳驛之招念非忘身何以報國欲勉圖初政
之助庶無辱先皇之知而臣學泥古陳識乖時變無袁
盎之慷慨有汲黯之戅愚聖君非不受言臣自踈於開
導國人皆稱有罪上獨示於矜容弗貶潮陽之八千僅
奪駢邑之三百出晝如孟子豈懐悻悻之私在畝若劉
生徒抱拳拳之意雖欲磨鈆而自效終虞復玷於孔艱
遽頒紫詔之新盡澡丹書之舊秩仍元士班視邇臣閒
館珍臺愧更偷於廪禄鈞天廣樂恍如侍於威顔人皆
謂榮臣獨知懼茲蓋恭遇皇帝陛下聰明天縱聖敬日
躋方東朝丕衍於脩齡而南面躬臨於曠典導民以教
旣洽四海之歡與物為春忍視一隅之泣釋覊魂於幽
穸返逐客於囚山爰及顓蒙亦皆牽復臣敢不淬磨宿
志湔滌曩愆犬馬之飬無他惟篤愛君之義江湖之身
雖遠敢忘在闕之心
　　　復元官職宮觀謝　　　　　　方鶴山
七年流落幸全投裔之軀三命便蕃併賦祝釐之廪望
不及此得之若驚臣賦資顓蒙聞道狷淺自玷言語侍
從之列期効論思獻納之忠而識闇不足以周事情才
踈不足以濟時用况卧疴之旣乆宜公論之不容白簡
霜嚴已甘大僇皇圖天廣特沛寛恩僅從三褫之科姑
寘五谿之表雖江連楚蜀無瘴鳶跕跕之憂然地控蠻
猺猶有暴虎兢兢之慮忽自天而有命俾便道以過家
盡復元階實踰始望况申榮於書殿又假寵於祠宮事
光流聞時謂剙見茲蓋恭遇皇帝陛下德侔覆載智燭
幽深憫臣㫁㫁無他昔有負薪之憂察臣悾悾自守嘗
輸曲突之忠粤從祭澤之洊頒已動聖心之遐軫上東
朝之壽􁎒下春日之寛書肆命元臣式商大賚臣誓堅
晚節益勵後圖今為牛羊求牧芻已荷更生之造未先
狗馬塡溝壑疇非報徳之期
　　　謝復寳謨閣學士　　　　　　劉後村
罪當貶等奉以周旋恩不踰時復其玷缺拊躬感涕讀
詔汗顔臣昨者憤敵憑陵出師牽撓偶邊將有僨軍之
咎在兵家存責帥之文急自列以伏辜終不忘於敵愾
賈率連營之吏士糾齊諸寨之民丁分道邀遮阻山鏖
擊我方乗勝旣獻䤋之屢聞賊恥無功尚遊魂而不去
臣親提突騎往撫顔行將背水以夾攻使踦輪之勿返
黠酋先遁僇免鯨鯢殘黨繼奔散如鳥獸然後患方長
而未竟顧薄材已試而可知衆口難調親年篤老憂國
之心如灼論兵之鬢已霜方陳累疏以丐閑乃用微勞
而牽復茲蓋伏遇皇帝陛下操持威柄綜覈治功謂事
有至難寕保用兵之利鈍念臣無他技粗嘗在外之險
艱還其筆槖之班責以桑榆之效臣敢不深思大計益
謹後圖觀過知仁允蹈聖人之明訓鞠躬盡力仰希前
哲之盛心
　
　
　
　
　
　
　
　
　
　
　
　
　翰苑新書後集上卷二十五
欽定四庫全書
　翰苑新書後集上卷二十六
　賀牋
　　皇太子
　　　賀東宮　　　　　　　　　　劉後村
國嚴常祀載循重屋之規帝享純誠爰輯儲闈之慶(中/)
(賀/)恭惟皇太子殿下望隆貳極儀亞至尊事天不以文
旣成熈典受祉施於子宜介鴻休臣幸際昌辰適縻外
服陪奉璋之彦莫簉邇聨瞻主鬯之賢第祈景貺
　　元旦
　　　賀正旦(江西漕/)　　　　　　　施飬浩
鳯厯頒春餞餘寒於北陸龍樓催曉介異祉於東宮恭
惟殿下盛徳淵冲懿文日就禮嚴定省時甫畢於冬溫
學自緝熈功又申於春誦肇更嵗律茂對天庥少海波
澄恊祥風之解凍洊雷地奮催好雨之知時臣將漕西
江馳神甲觀門森雞㦸方新桃板之題酒酌獸樽莫儗
椒花之頌
　　　賀正旦　　　　　　　　　　劉後村
春陽萌動肇紀王正儲極邃嚴是膺帝祉歡騰㝢縣慶
屬宗祧恭惟殿下廸徳溫文挺姿英晤雞鳴問寢仁孝
之譽日隆鶴禁談經學問之功時敏茲臨華嵗茂介繁
禧臣分閫攸拘造庭伊阻丹墀設仗莫觀元日之儀青
地稱觴隃睇前星之曜
　　　賀元正(丙子代衞參政/)　　　　李梅亭
堯年起丙載新鳯厯之頒夏正建寅仰恊龍杓之指萬
邦以正百禄是遒恭惟皇太子殿下賢智夙成溫文天
禀春囘嶰谷剛潛蒼震之亨日出隅夷柔麗黄離之吉
履端於始長發其祥臣舊忝儲寮今叨蕃牧後天下而
樂濫假寵於虎闈布正月之和逺馳神於象魏
　　　賀元正　　　　　　　　　　應松湖
太簇宣和騐飛葭之應律少陽拱極粲若木以交輝山
河囬一氣之春厯數衍萬年之慶殿下乾九四之潛德
震一索之長男問寢雞鳴紫禁耐煙花之繞賔賢鴻翼
皓眉峙柏雪之堅光生青輅之旂歡溢蒼龍之闕臣濫
分竹使逖䕃叢霄初日紀乎星躔遥認前星之照仁風
翔乎海表孰非少海之波
　　至節
　　　賀冬至　　　　　　　　　　李梅亭
黄鐘恊律七日驗於復來青輅發祥萬物由乎震出式
裒蕃祉茂對新陽恭惟皇太子殿下海潤星輝金聲玉
裕行一物而得三善儲德克岐奏六佾而建九旗禮容
有奕履此應長之候昭哉滋至之休臣假守熊湘阻趨
鶴禁合八能於漢殿阻陪北闕之趨襲九辯於楚詞請
祝東皇之壽
　　　賀冬至　　　　　　　　　　劉後村
緹室吹灰迎長伊始青宮主鬯受祉維新和溢殿闈歡
騰㝢縣殿下性根仁孝學造髙明入侍嚴宸常謹雞鳴
之問出親端士遹觀鴻翼之成對陽德之方亨慶天休
之滋至臣隃瞻鶴禁屬綰麟符賡輝潤之歌雖慙詞藻
賦岡陵之什願祝壽祺
　　生日
　　　董侍郎賀東宮　　　　　　　李梅亭
十四月而生堯實開昌運八百國之歌啓允屬休期慶
衍宗祊驩騰寰海恭惟皇太子殿下聰明時憲聖敬日
躋震一索而亨是為天地之長子離重明而照孰窺日
月之容光茲臨載育之辰益衍永膺之福臣濫分閫寄
莫旅庭趨敬與六十州之民仰瞻銀闕共祝八千嵗之
壽永紹瑶圖
　謝牋
　皇太子
　　除官謝
　　　何尚書除刑侍　　　　　　　李梅亭
刑曹劇部貳職非輕法從真除參聨甚寵况加盛服仍
束精鏐拜使便蕃拊躬震疊伏念臣力綿材薄嵗暮日
斜舊陪碧落之班屢玷清華之選一笑微生於偃月十
年甘老於臥雲豈意餘齡復還舊綴狐裘破碎囊持紫
以謂何鶴骨支離腰圍黄而不稱請循僥冒亶有寅緣
茲蓋伏遇殿下粹徳玉温凝姿海潤賢孝仁聖聞天下
未始自驕左右前後皆正人尤勤博采故令蒲質得傅
楓宸臣敢不祗服寵光對揚休命論思獻納期殫入吿
之忠惻怛哀矜仰體好生之德
　　轉官謝東宮
　　　謝轉大中大夫　　　　　　　劉後村
謭材分閫未補一毫優詔遷官驟登四品命俶頒於丹
陛恩宻戴於青宮伏念臣奮跡单寒逢辰休顯入持紫
槖何補論思出建碧油更慙風望屬㑹吏銓之課猥升
法從之階茲蓋伏遇皇太子殿下廸性溫文挺姿明睿
承顔廣内恪修問寢之恭聼事嚴宸宻賛求才之治肆
令踈逖亦簉髙華跡逺甘泉空綴嚴吾之列心依少海
莫陪園綺之游
　　郊祀轉官謝
　　　衞參政轉官謝　　　　　　　李梅亭
圜壇八陛錫福庻民方岳諸侯進官一列併爰田而增
衍遡少海以知歸伏念臣一去賔階六周嵗籥髙飛鴻
鵠寕資羽翼之功行中鸞和莫効箴謀之助况南浮於
湘水徒東望於瑶山恭聞肆類之休遥想百神之享敢
圖賚予若是駢蕃此蓋伏遇皇太子殿下相祀紫壇䟽
恩赤縣悟南陽之牘夙亶聰明記東海之名弗遺故舊
昭茲異數施及孤蹤臣敢不祗服恩言益圖美報賈誼
自傷其無狀旣見受釐吳芮勢踈而最忠尚希著令
　　明堂加恩謝
　　　吳縣開國伯加食邑謝　　　　劉後村
職居藩屛阻侍親祠恩錫土田例沾餘餕省躬負愧稽
首拜嘉臣載考熈朝尤隆宗祀凡在合宮之列宜均宣
室之釐而臣方奉藩條亦叨祭澤爵每陞而漸峻禄已
厚而彌增茲蓋伏遇皇太子殿下學進多聞政由參决
深宮主鬯恪恭膳寢之儀重屋貳觴宻侑馨香之薦故
朌惠術俾衍真租臣敢不勉竭微勞少酬洪賜班超䕶
塞方當固圉之時張翰思吳未有歸田之日
　　講經轉官謝
　　　講春秋轉官謝　　　　　　　施飬浩
釋麟經之奥㫖甫及終篇録馬走之微勞例加華秩拜
恩甚腆撫已若驚伏念臣性本顓愚學慚固陋昨簉元
僚之屬獲紬比事之書日繫之文念措辭而安敢月將
之學自逢原而有餘徒殫誦説之云何有涓埃之補况
更嵗乆甫幸徹章旣易司存亦叨懋賞所謂因人成事
何止貪天之功伏遇殿下性本生知教由早諭研筆削
之旨自得於心備講讀之官不忘於學凡自經帷之啓
及今賞典之行悉本賛成祗慙忝冒臣敢不益鞭其後
思稱所蒙旣學而師不勞但欽異禀善賞而人多勸誓
竭孤忠
　　謫降謝
　　　降直學士謝　　　　　　　　劉後村
䟽陳往咎自請抵辜詔黜隆名尚令任責雲天施大淵
谷愧深伏念臣早荷國恩晚分閫寄我固守睦鄰之信
彼屢興犯塞之師勢旣蔓延法當牽制師行危道雖將
帥之非才責在元戎顧偏裨之何罪亟披誠款自列諐
尤恐不免於嚴誅乃僅裁於華職茲蓋伏遇皇太子殿
下力裨聖㫁宻輔陽剛謂邦有常刑豈容屈法然時方
多事不忍廢才示以薄懲俾之内訟臣敢不深思旣往
預戒未然尋香火之縁方伸前請收桑榆之效恐負初
心
　　叙復謝
　　　復寳謨閣學士謝　　　　　　劉後村
扣閽自疏僅黜隆名扞塞何功忽還舊觀凌兢拜命跼
蹐懐慙伏念臣昨縁邊将之踈力引中權之咎尚寛萬
死止裁筆槖之班自奮一行果奪旃裘之氣始蜂屯而
不去俄獸散而遂空亭障解嚴耕桑安業旣竭節徇國
家之事始抗章陳母子之情所兾歸休乃令牽復茲蓋
伏遇皇太子殿下謹修儲徳參决政機謂治世賞刑不
容偏廢然兵家利鈍非可逆知棄已往之瑕疵録後來
之勞效臣敢不益思振勵期稱寵榮讀誓殽之書未忘
前過陳出師之表永愧先賢
　　賀皇后箋
　　　聖節賀皇后　　　　　　　　方烏山
華渚呈祥適際太平之運椒塗衍慶丕昭坤順之符喜
動六宮和熏萬宇(中賀/)恭惟皇后殿下瑞鍾夢月功嫓
補天以儆戒相成功靡渝於九變以勤儉為徳治果格
於三登光輔聖躬永膺帝祉臣攝承斗壘阻造星聨頌
億萬年王休莫罄南山之祝想二十七世婦徒瞻西内
之儀
　　册后
　　　賀皇后受冊　　　　　　　　李梅亭
楓宸發冊渙號揚庭椒殿升賢坤儀正位喜溢六宮之
表歡騰四海之濵恭惟皇后殿下配徳河洲發祥沙麓
赤城秀氣大邦夙表於俔天白雪詠髙厚徳寔宜於配
地慶長秋之定序均圅夏以蒙休臣聳聞三瞿之升喜
極六鼇之抃施于中谷萋萋諒感於葛覃陟彼髙岡采
采敢布於卷耳
　　上尊號
　　　賀壽成皇后　　　　　　　　趙南塘
聖皇發冊帝后同升鉅典吿成家邦具慶(中賀/)臣聞天
胙光徳世有哲王必得乎親廼立厥配旣作之合宜正
其名恭惟皇太后殿下椒徳温芳蘭猷茂悦肇霛沙麓
瑞已應於造舟䴡美河洲祥仍開於考室隂化乆裨於
海潤柔儀允恊於閫慈屬舜志之承堯闡文謨而命武
乾父坤母旣登太極之尊日君月妃遂繼重離之照國
風有本孝治維新臣為郡罔功逢辰竊幸想禮容之祲
盛鳯亦來儀誦詩雅之齊徽麟其出應
　　玉璽
　　　賀皇后　　　　　　　　　　趙南塘
戎方獻寳大陳元㑹之儀祖廟納珍永錫萬年之胙祥
開㝢縣慶溢宮闈(中賀/)恭惟皇后殿下道順而體方徳
隆而志降黼黻不亂執瓉儼其思齊宮啇相宣珮珩中
乎肆夏日月之光璧合乾坤之貺鼎來赤舄覲王庭燎
無晏朝之失𤣥圭授帝塗山有内助之功臣欣託宗盟
幸逢盛旦雖鋪閎休鏤玉牒老将至云然陟髙岡懐金
罍遐不謂矣
　　誕皇子
　　　賀皇后　　　　　　　　　　陳篔牕
坤元底順昭格三靈之休震索發祥上闗九廟之慶照
臨攸曁抃蹈丕同殿下外惠宗正内隆隂教神罔時怨
有開熊夢之占天惟顯思於赫龜圖之福乆肇元良之
望寔覃岐嶷之資邦永孚於休民亦職有利臣職雖在
外喜則由衷稽首漢殿之觴雖莫參於鵷綴傾耳堯門
之瑞實深激於葵心
　　　賀皇后　　　　　　　　　　周山房
前星見象燦騰乾璧之輝吉夢維熊恊應坤闈之慶澤
流寰海喜溢彤庭(中賀/)臣聞世胙之長允藉本支之茂
然誕彌於甲觀渡江多在於初潛若震夙於内朝自昔
幾成於濶典昊穹錫命河嶽炳靈有開繼序之皇肇啓
元良之粹皇后配天作合克嗣於徽音飛日入懐果鍾
於正嫡神祗底豫廟社奠安臣邈戍偏州阻陪近綴輙
傾葵向仰瀆椒塗率九嬪以祀髙媒已格衆多之兆生
三月而見外寢遹觀岐嶷之成
　　　賀皇后　　　　　　　　　　趙南塘
後宮告慶昭坤載之含宏甲觀書祥壮皇基之赫奕羣
生幸甚咸曰休哉(中賀/)恭惟皇后殿下齊休軒圖嗣音
京室寛柔以教貫魚之寵惟均福禄遂成鳦鳥之祠旋
應帝心式慰母道益隆臣服在廪人攝承臬事聼諸輿
誦振振尚報於賡歌各以職言僕僕何嫌於亟拜
　　　賀皇后　　　　　　　　　　趙南塘
藩邸承休獻熊羆之吉兆宮闈受祉應麟鳯之昌期凡
在載持皆惟抃蹈(中賀/)恭惟皇后殿下坤裳襲美雅瑟
流徽而色而康人隂蒙其惠澤以似以續天顯報之福
祥秀發孫枝慶鍾慈極倬靈潢之衍派綿寳胙於隆基
臣幸對亨嘉屬官逺外卜日以告元祀雖莫陪宗祝之
儀采詩而誦多男猶得效使臣之職
　　　賀皇后　　　　　　　　　　趙南塘
王假有家薫太和而保合帝降之福衍多祚於綿洪凡
具識知敷同抃蹈(中賀/)恭惟皇后殿下流謙而節施順
比以類從大呂賛陽之功百嘉均鬯小星逮下之徳六
寢具孚故當肆通交泰之期而獲迓續延光之報神靈
孚豫符應闓明臣逺省民風側聆國慶望雞冠之列衞
莫簉清班賦螽羽之卒章徒傾善頌
　　冬至
　　　代賀皇后　　　　　　　　　方烏山
聖人御極方開九變之符太史授時新騐一陽之氣暖
囘葭室喜溢椒塗(中賀/)恭惟皇后殿下徳齊姜任名儷
賈馬以臣道奉宸極未天明而脱簮以女功儀後庭候
日長而添線履茲復反至矣坤承臣假守南州阻趨西
内時和不害方占五物之書剛長自今恭致多男之祝
　
　
　
　
　
　
　
　
　
　
　
　翰苑新書後集上卷二十六
欽定四庫全書
　翰苑新書後集下卷一
　　類姓
　　　趙
姓纂(帝顓頊伯益嬴姓之後益十三代至造父善御事/周穆王受封趙城因以為氏衰盾之後分晉為諸)
(侯都/邯鄲)
事實金城圖(前趙充國願至金城圖上方略又曰明主/可為忠言遂上屯田奏成帝時追美充國)
(即充國圖畫而頌之曰漢命虎臣為後將軍昔周之宣/有方有虎漢之中興充國作武赳赳威威亦紹厥後)
玉界尺(趙光逢字延吉以文行知名時人稱其方直温門/潤謂之玉界尺唐亡事梁為中書侍郎同中書)
(下平章事累遷左/僕射以太保致仕)負重致逺(後趙憙傳更始即位徵憙/年未二十既引見更始笑)
(曰繭栗犢豈能負重致逺乎/又曰卿名家駒努力勉之)社稷臣(趙普字則平幽州/薊人太祖受禪普)
(以佐命功授右諫議大夫樞宻直學士太祖寵待普如/左右手判大理寺雷徳驤憤其屬附普増減刑名因求)
(見太祖語不遜太祖怒叱之曰鼎鐺尚有耳汝不聞趙/普吾之社稷臣乎徳驤坐貶薨封真定郡王諡曰忠獻)
一琴一鶴(趙抃神宗即位召知諫院故事近臣自成都/還將大用必更省府不為諫官大臣為言上)
(曰用趙抃為諫官賴其言耳茍欲用之何傷及謝上謂/公曰聞卿以疋馬入蜀以一琴一鶴自隨為政簡易亦)
(稱是耶其再任也屏去龜鶴止一蒼頭執事張公/裕送以詩云馬諳舊路行來滑龜放長河不共來)一身
為膽(趙雲嘗將數十騎與曹公戰先主曰子龍/一身都為膽也軍中號為虎威將軍蜀志)風骨秀
爽(唐史趙彦昭甘州人父武孟少游獵以所獲饋其母/母泣曰汝不為好事而放蕩吾安望哉不為食武孟)
(感激遂力學淹該書記為侍御史著河西人物志十篇/彦昭少豪邁風骨秀爽及進士第景龍中遷同平章事)
丈夫雄飛(後漢趙温字子柔初為京兆丞歎曰大丈夫雄/飛安能雌伏遂棄官去嵗饑散家糧以賑貧)
(餓所活萬餘/人拜司徒)杞梓(唐書韋述傳韋趙/兄弟人之杞梓)發奸擿伏(前趙廣/漢為二)
(千石善為鉤距他人效者/莫能及其發姦擿伏如神)舉七十家(禮記趙文子舉筦/庫之士七十餘家)
夏日冬日(左文公七年酆舒問於賈季曰趙衰趙盾孰/賢對曰趙衰冬日之日也趙盾夏日之日也)
鐵面御史(趙抃字閲道衢州西安人少孤貧舉進士及/為殿中侍御史彈劾不避權倖京師號鐵面)
(御史遷龍圖閣/直學士知成都)
　　　馮
姓纂(本畢公髙之後食采於馮城/因而命氏出杜陵及長安)
事實東鄰騏驥(晉馮素弗跋之長弟慷慨有大志雄傑/不羣任俠放蕩不脩小節盛藻奇之曰)
(吾逺求騏驥不知近在/東鄰何識子之晚也)廊廟所稱(史記馮唐以孝著為/中郎署長對文帝論)
(將帝悦拜為車騎都尉景帝以唐為楚相免武帝求賢/良舉唐唐時年九十餘不能復為官乃以唐子馮遂為)
(郎遂字王孫亦奇士太史公曰馮公之論將率有味/哉語曰不知其人視其友馮之所稱誦可著廊廟)當
世器重(馮野王字君卿元帝詔曰剛强堅固確然亡欲/大鴻臚野王是也以兄昭儀之故雖不用三公)
(甚見器重/有名當世)聰明賢智(馮立字聖卿通春秋為五原太守/徙西河上郡與野王相代為太守)
(歌之曰大馮君小馮君兄弟繼踵相因循聰明賢智惠/吏民政如魯衛徳化鈞周公康叔猶二君遷為東海太)
(守徙為太原太守更/厯五郡所居有迹)奮翼澠池(後漢馮異字公孫潁川/人通左氏春秋孫子兵)
(法號大樹將軍拜征西大將軍破赤眉賊璽書勞異曰/始雖垂翅囘谿終能奮翼澠池可謂失之東隅收之桑)
(榆/)道徳彬彬(馮子豹字仲文以詩春秋敎麗山/下鄉里語曰道徳彬彬馮仲文)健令(馮/魴)
(字孝孫南陽人拜郟令郟賊延褒攻圍/縣舎魴力戰光武嘉之曰此健令也)忠臣之門(馮元/常相)
(州人舉明經及第神龍中旌其/家曰忠臣之門天下髙其節)
　　　熊
姓纂(楚鬻熊之後熊克家譜曰鬻熊為文王師著書一之/卷號鬻熊子至成王時舉文武勤勞之後以子男)
(田封鬻熊曾孫繹於楚是為楚子熊繹也三國時有徵/士熊僧循尚書熊睦又江陵志曰黄帝有熊氏之後)
事實誠心金石(新序熊渠子夜行見寢石以為虎射之/滅矢飲羽渠子見其誠心而金石為之)
(開况人/心乎)清靜通介(熊克字子復建陽人也壻王克勤狀/其行實曰文有顔延之錯綜之工史)
(有陳壽敘事之長牧民得曹參清/靜之㫖制行適徐公通介之常)不為利諂(哀公十六/年白公勝)
(謂石乞曰市南有熊宜僚者若得之可以當五百人矣/石乞見之告之故辭承之以劒不動勝曰不為利諂不)
(為威惕/去之)正色立朝(晉書熊逺字孝文豫章人也累遷尚/書左丞在朝正色不茹柔吐剛忠亮)
(至到轉御史中/丞又拜太常卿)
　　　宗
姓纂(周大夫宗伯之/子後以官命氏)
事實願乘長風(南史宗慤字元幹慤年少叔父少文/問其所志答曰願乘長風破萬里浪)有
儒者風(北史宗欽字景若好學有儒者風仕/沮渠蒙遜為世子洗馬上東宫侍臣)小兒學士
(宗懍字元懍少聰敏好讀書語/輒引古事鄉里呼為小兒學士)
　　　龔
姓纂(左傳晉大/夫龔堅)
事實兩龔(前漢兩龔皆楚人勝字君賓舎字君倩二人/相友並著名節世謂之楚兩龔楊子問明篇)
(楚兩龔之潔/其清矣乎)賣刀買犢(龔遂字少卿山陽南平陽人也/宣帝時渤海饑盜賊起以遂為)
(渤海太守時年七十餘單車至府郡中翕然盜賊皆罷/乃躬率以儉約勸民務農桑使民賣劒買牛賣刀買犢)
(數年遣使徵遂以年老不任公卿拜/為水衡都尉所居民富所去見思)潔已自守(晉隠逸/龔壯字)
(子瑋潔已自守惟研/考經典譚思文章)風姿端雅(龔祈字蓋道風姿端雅/容止可觀范述見之歎)
(曰此荆楚/之仙人也)
　　　洪
姓纂(共工氏之後本姓共氏因避仇改為洪又曰毗陵/監察御史洪察常州人本姓𢎞氏避孝宗諱改姓)
(洪氏生子與起居舎人生經綸諫議大夫通鑑唐/徳宗建中元年二月命洪經綸為河北黜陟使)
事實殫洽開豁(皇朝豫章洪朋字龜父同郡黄著集龜/父詩百篇為一集山谷以謂句句可傳)
(也芻字駒父殫洽開豁溢於文詞中進士第放浪江湖/不求聞達嘗倅上饒累任奉祠靖康初召為郎擢諫議)
(大夫遭值變故坐事貶海上平/生為詩千餘篇著老圃前後集)忠貫日月(洪皓字光弼/紹興間北邉)
(議和公得囘至燕公得其隂謀從坡上與館中人語為/留守王易所獲對吏將馳流星騎上其事付留守髙吉)
(祥素嘉公忠委曲䕶出之且易以他牘公行月餘方以/字牘奏垂入境追者七騎至及諸淮則在舟中矣至旴)
(𣅿以奉使無狀自劾上方以來歸為喜報無罪可待御/札趣覲既至不登時見内殿奏事罷力求鄉郡養老母)
(上曰卿忠貫日月志不忘君/蘇武不能過豈可捨朕去也)兄弟詞科(洪适字景伯父/忠宣公奉使不)
(屈歸除尚書直學士院出典鄉/郡适兄弟三人皆中宏詞科)吏不肆欺(洪遵字景嚴/公為吏侍先)
(是選人詣曹改秩予奪遲速一出/吏手乃隨事疏理吏不得肆欺)
　　　鍾
姓纂(宋微子之後桓公曾孫伯宗仕晉生州黎仕楚食/采鍾離因氏焉子孫或單姓鍾氏楚有鍾儀鍾建)
(鍾子期與伯牙為友項羽將鍾離昧昧中子/接單姓鍾氏潁川鍾接始居潁川長社)
事實至徳可師(鍾皓字季明潁川人少以篤行稱避隠/宻山前後九辟公府皆不就為士大夫)
(所歸慕李膺歎曰/鍾君至徳可師)好學慕古(鍾子瑾好學慕古有退/讓風辟州府未嘗屈志)作
漢藩輔(魏志鍾繇字元常為大理遷相國文帝賜繇五/熟釡銘曰於赫有魏作漢藩輔厥相惟鍾實幹)
(心膂靖恭夙夜匪遑安/處百僚師師楷兹度矩)寒松比操(晉書鍾雅字彦胄舉/四行除汝陽令入為)
(佐著作郎遷御史中丞直去繩違百僚皆憚/之遭蘇峻之難而雅匪石為心寒松比操)九辟不就
(鍾皓少以篤行稱避隠宻山前後九辟公府皆不就為/士大夫所歸慕及皓終諸儒頌之曰才慮懿徳非禮不)
(處恱此詩書絃琴樂古五就州招/九膺台輔逡巡主命卒嵗容與)
　　　翁
姓纂(闕/)
事實詩詠槐花(唐翁承贊字文饒莆田人乾寧間登進/士第詠槐花詩雨中妝㸃望中黄勾引)
(蟬聲送夕陽憶得當年隨/計吏馬蹄終日為君忙)該博能文(翁績字徳功崇人/也該博能文躬踐)
(履之學士負笈從之游者以/百數誨之無倦率多成就)
　　　江
姓纂(嬴姓顓頊𤣥孫伯益之後爵封/於江後為楚所滅以國為氏)
事實燕趙奇士(前漢江充字次倩趙國邯鄲人也為人/魁岸容貌甚壯武帝異之曰燕趙固多)
(奇/士)江左馳聲(晉江統字應元子虨字思𤣥終於國子祭/酒惇字思悛孝友純粹髙節邁俗虨之昆)
(弟江左/馳聲)不受請謁(江湛字徽深仕宋轉吏部尚書餉饋/盈門一無所受在遷職公平無私不)
(受請/謁)辭采清贍(江智深夷之弟子愛好文雅/辭采清贍遷尚書吏部郎)夢五色筆
(江淹字文通少以文章顯後夢郭璞/問其取筆乃探懐中五色筆以授之)搢紳先生(江夢孫/字脩之)
(九江湓城人諸生弟子不逺數郡而至者百人春誦夏/絃以時講聞鼓篋函丈庠序常盈先主輔政欲廣賢良)
(之術聞其徳業遂以幣帛聘之為芸閣郎甚被親禮後/辭歸鄉里先主固留不止既還家門生弟子復至乃率)
(身耕稼躬事繼母旦則冠帶入門温凊親饋飲饌退更/常服力操耒耨耘暮而歸易衣視膳畢然後就庠序集)
(門生弟子説釋經義如故時號為搢紳先生一門百口/敦睦如一子孫學業各授一經兼持江左稱之卒葬之)
(日自逺方至者幾千人而服縗絰徒跣者百許嗣/主聞之美其才茂徳逸故贈國子司業優賜葬物)後進
之美(江夷字茂逺少自藻厲為後進之美/仕宋歴吏部尚書後遷為右僕射)
　　　龎
姓纂(周文王子畢公髙之/後封於龎鄉因氏焉)
事實有宰相器(龎參字仲達為漢陽太守郡人任棠有/奇節參先候之棠以薤一大本水一盂)
(置户屏前自抱兒孫伏於户下參思其意曰水者欲吾/清也拔大本薤者欲吾擊强宗也抱兒當户欲吾開門)
(恤孤也參在職果能抑强助弱以惠政得民/虞詡薦其有宰相器能後為太尉録尚書事)當展驥足
(蜀志龎統字士元為南州士之冠冕守耒陽令不治免/官魯肅曰龎士元非百里才也使處治中别駕始當展)
(其驥足先主以/為治中從事)非卿不能成功(皇朝龎籍字醇之單州/武成人也儂智髙叛命)
(狄青為宣撫使或言青不可專任仁宗以問籍籍曰青/起行伍若以文臣副之則號令不專不如不遣也仁宗)
(然之及捷書至仁宗謂籍/曰非卿執議豈能成功)
　　　皮
姓纂(風俗通周卿士樊仲皮之後後漢有諫議大夫皮/究下邳後漢上計掾秦嘉集序皮仲固撰晉有尚)
(書郎/皮湛)
事實機悟風神(皮子信機悟有風神位儀同三/司於勲貴子弟中稱其識鑒)作七愛
詩(皮日休唐之文士所著請韓文配享書/桃花賦九諷七愛悼賈諸篇見之文粹)
　　　施
姓纂(魯惠公子施父尾生施伯伯孫傾叔生孝/叔惠公五代孫也因氏之漢有博士施讎)
事實明閑吏職(南史恩倖施文慶陳後主以為中書舎/人明閑吏職心算口占應時修理大被)
(親/幸)論經石渠(前漢儒林施讎字長卿沛人從田王孫受/易梁丘賀薦之拜為博士與五經諸儒論)
(經同異/於石渠)
　　　韋
姓纂(出自顓帝大彭之後夏封於/豕韋苗裔以國為氏家彭城)
事實敎子一經(前漢韋賢字長孺魯國鄒人生四子一/方山二𢎞三舜少子元成復以明經至)
(丞相諺曰遺子黄金/滿籝不如敎子一經)清化著名(儒林韋謏字憲道少好/文學羣言祕要之義無)
(不綜覽後仕石季龍厯/守七郡咸以清化著名)少有器望(北史韋閬字友觀世/為三公一族少有器)
(望/)雅性清儉(韋瑱字世珍除瓜州刺史雅性清儉夷人/送物一無所受胡人畏威不敢為冦滿任)
(回京老少追送留公十數日方/得出境明帝嘉之授儀同三司)鵰鶚特立(韋思謙名仁/約鄂州人遷)
(御史大夫性方剛顔色莊重不可犯見王公未嘗屈禮/人言之答曰耳目官固當如此鵰鶚特立豈衆禽之偶)
(奈何屈/以狎之)鳯閣舎人(韋嗣立兄承慶異母第進士兄乃遷/鳯閣舎人武后召嗣立謂曰爾父嘗)
(稱二子忠孝比兄稱職如父言今/使卿兄弟自相代即拜鳯閣舎人)才當大用(韋安石京/兆人舉明)
(經雍州長史蘇良嗣器之謂曰大才當大用徒勞州縣/可乎薦擢并州司馬有善政拜徳鄭二州刺史政尚清)
(嚴時二張及武三思寵横安石數折/辱之陸元方告人曰韋公真宰相)郇公五雲(韋陟字/安卿常)
(以五采牋為書記使侍妾主之陟唯署名自謂所書陟/字若五朶雲時人慕之號郇公五雲體家法脩整敕子)
(允就學夜分見其勤旦日其/色必怡稍怠則不與之語)人之杞梓(韋逌迪學業亞/述與逌對為學)
(士與迪並為禮官搢紳髙之時趙冬曦兄弟/亦有名張説謂人曰韋趙兄弟人之杞梓)
　　　盧
姓纂(姜氏齊太公之後至文王子髙髙孫徯食采於盧/今盧縣是因氏之秦有博士盧敖漢有燕王盧綰)
事實才兼文武(後漢盧植字子幹涿郡人音聲如鐘性/剛毅有大節常有濟世志九江蠻反四)
(府選植才兼文武拜九江太守蠻冦賓服/名著海内學為儒宗士人楷模國之楨榦)風氣謇諤(盧/道)
(將字祖業涉獵經史風氣謇諤/頗有文才為一家後來之冠)後進風流(盧昌衡字子/均沈靜有才)
(識為後進風流之士吏部蘇威考之曰/徳為世表行為士則論者以為美談)盧郎佳器(盧元/明字)
(幼章風采閑凈進退可觀善自標立不妄交往中山王/熙歎曰盧郎有如此風神唯須誦曲騷飲美酒自為佳)
(器/)當朝正色(節義盧楚大業中為尚書左司/郎當朝正色甚為公卿所憚)吏稱清白
(盧奥早脩整為吏稱清白呼為陜州刺史帝次陜嘉其/政題贊於㕔事曰專城之重分陜之雄亦既利物内存)
(匪躬斯為國/寶不墜家風)賦月蝕詩(盧仝居東都愈為河南令愛其/詩厚禮之自號玉川子嘗賦月)
(蝕詩以譏切元和/逆黨愈稱其工)居官清節(盧奕疏眉目謹重寡欲斤/斤自脩與兄奐名相上下)
(而剛毅過之拜御史中丞自懐/慎奐及奕三世居官清節侣之)
　　　朱
姓纂(顓頊之後周封曹挾於邾乃楚所滅子孫去邑以/朱為氏一云舜臣朱彪之後齊有朱毛漢有中邑)
(侯朱俊隠陵侯朱濞吳郡漢功臣又/都昌侯朱軫軫至買臣㑹稽太守)
事實富貴歸故鄉(前漢朱買臣字翁子吳人也嘗艾薪/而賣以食手不釋卷行且誦書嚴助)
(薦之召見説春秋言楚詞武帝恱之拜為中大夫後拜/㑹稽太守上謂之曰富貴不歸故鄉如衣繡夜行年五)
(十當/富貴)攀折殿檻(朱雲字游魯人也長八尺其容貌甚壯/以勇聞乃年四十又變節受易與論語)
(好倜儻大節同五鹿充宗論易連拄五鹿君諸儒語曰/五鹿岳岳朱雲折其角由是為博士願賜尚方斬馬劒)
(斷佞臣張禹/攀折殿檻)賓客滿門(朱博字子元杜陵人也為人廉/儉食不重味案上不得三桮賓)
(客滿門欲仕官者薦舉之欲報仇怨/者解劒以帶之其趨事待士如是)淑人君子(循吏朱/邑字仲)
(卿廬江舒人也為人惇厚篤於故舊然性公正不可交/以私天子器之朝廷敬之天子憫惜下詔稱揚曰大司)
(農邑廉潔守節退食自公亡疆外之交束脩之/餽可謂淑人君子賜邑子黄金百斤以奉祭祀)清白之
士(朱季南陽人吏畏其威人恱其恵肅宗召拜僕射上/便宜報曰補公家之空不累清白之素斯善美之士)
(也/)才兼文武(朱據字子範吳郡人有姿貌膂力才兼文/武尚公主拜左將軍不虚接士輕財好施)
政在寛簡(朱脩之字恭祖父遷益州刺史脩之遷雍州/刺史政在寛簡士庶恱附立身清約百城貺)
(贈一無/所受)金山玉海(朱异字彦和徧覽五經尤明禮易明/山賓表薦异云金山萬丈緣陟未登)
(玉海千尋/窺映不測)心腹之寄(朱瑞字元龍尒朱榮引為中書舎/人居門下為心腹之寄後莊帝招)
(納之兼/左僕射)志尚恢博(唐朱敬則字少連亳州人以孝義世/被旌顯一門六闕相望志尚恢博好)
(學重節義然諾善與人交/振其急難不責報於人)淡泊絶俗(朱桃權成都人淡/泊絶俗嘗織十芒)
(屩立道上見者曰居士屩也髙士廉為長史備禮以請/降階同言不答瞪視而出士廉拜曰祭酒其使我以無)
(事治蜀邪乃簡/條目州大治)儒學決科(朱松字喬年徽之婺源人也/儒學決科綦處後為翰林學)
(士力薦於朝後為尚/書郎出守建陽子熹)紫陽先生(文公朱熹字元晦公初/居建之崇安立之書室)
(曰紫陽書堂後卜居建陽號雲谷老人亦曰晦/庵晚號滄洲病叟又號遯翁而晦庵名尤顯)
　　　徐
姓纂(顓頊之後嬴姓伯益之子夏時受封/於徐至偃王為楚所滅以國為氏)
事實義不茍取(新序鄒陽上書曰徐衍負石入海義/不茍取比周於朝以移主上之心)相
見之晚(史記主父偃傳武帝時趙人徐樂上書言世務/書奏天子召見謂曰公等安在何相見之晚也)
(乃拜為郎中數見上/疏言事遷為中大夫)南州髙士(徐穉字孺子豫章南昌/人太守陳蕃不接賓客)
(唯穉來特設一榻去則縣之桓帝以安車/𤣥纁備禮徵之不至角立傑出南州髙士)清雅特立(徐/宣)
(字寶堅文帝時桓範薦宣體忠厚之行秉直亮之性清/雅特立不拘世俗確然難動有社稷之節厯位州郡所)
(在稱職以為左僕射詔曰宣厯仕三朝公/亮正色有託孤寄命之節可謂柱石臣也)清濁賢聖(徐/邈)
(字景山魏初為尚書郎私飲沈醉校士問以曹事邈曰/中聖人平日醉客謂酒清者為聖人濁者為賢人累厯)
(太守所/在著名)江表虎臣(呉志徐盛字文嚮以勇/氣聞江表之虎臣也)一佳吏部(晉/書)
(徐寧字安期為興縣宰通朗博涉庾亮毎屬桓彞覓一/佳吏部及遇寧欣然謂亮曰為卿得一佳吏部矣徐寧)
(真海岱清士因為/敘之即遷吏部郎)清白著稱(載記徐嵩字元髙盛之子/少以清白著稱符堅時舉)
(賢良為郎中遷長安令貴戚子弟犯法者/一皆考竟請託路絶落落有端貳之才)風亭月觀(徐/湛)
(之字孝源逵之子事祖母及母以孝聞後為南兖州刺/史善政俱肅威恵並行起風亭月觀吹臺琴室招集文)
(士盡游/玩之適)千里騏驥(徐勉字脩仁徐孝嗣見之曰此人量/中之騏驥必能致千里有宰輔之)天
上玉麒麟(徐陵字孝穆摛之子年數嵗沙門/釋寶誌摩其頂曰天上玉麒麟也)
　　　虞
姓纂(舜有天下號曰虞子商均封虞因以為氏又武王/封虞仲於河東亦為虞氏㑹稽餘姚人趙相虞卿)
(秦有/虞香)
事實白璧黄金(史記虞卿者游説之士也躡蹻檐簦説/趙孝成王一見賜黄金百鎰白璧一雙)
(再見為趙上卿故號為虞卿論趙魏合從之便不/重萬户侯卿相之印著書八篇世傳曰虞氏春秋)槃根
錯節(虞詡字升卿十二通尚書為朝歌長故舊皆弔曰/得朝歌何衰詡曰不遇槃根錯節何以别利器)
講學不倦(吳志虞翻字仲翔㑹稽人少好學有髙氣州/舉茂才為侍御史作周易老子論語國語訓)
(注習經於枹鼓之間講論於戎馬之上後/雖處罪放而講學不倦門徒嘗數百人)學甚丹青(虞/溥)
(字允源將率之子篤志典墳察孝廉除郎中為鄱陽/内史大修庠序廣招學徒謂學之染人甚於丹青)嵗
寒不移(儒林虞喜字仲寧㑹稽人潔靜其操嵗寒不移/志操足以勵俗博學足以明道鑽堅研微有弗)
(及之勤處靜味/道無風塵之志)清㢘太守(循吏虞愿字士恭㑹稽人為/晉安太守在郡不事生業立)
(學堂敎授海邊有越王石常隠雲霧相傳云清/廉太守乃得見愿往就觀視清徹無所隠蔽)辭章清
勁(唐虞世南越州人字伯施性沈靜與兄世基同受學/於吳顧野王餘十年精思不懈文章婉縟慕徐陵陵)
(自以類已世基辭章清勁過世南而贍博不及也帝嘗/命寫烈女傳於屏風於時無本世南暗疏之無一字謬)
(帝毎稱其五絶一徳行二忠直三博學四文詞五書翰/帝手詔魏王泰曰世南於我猶一體拾遺補闕無日忘)
(之/)
　　　胡
姓纂(帝舜之後胡公封陳子孫以諡/為姓安定漢有胡建始居焉)
事實治令有聲(前漢胡建字子孟河東人守軍正丞甚/得走卒心監軍御史為奸建收斬之由)
(是顯名後為渭城令治甚/有聲至今渭城立其祠)清恐人知(魏志胡質字文徳/少知名於江淮間)
(為常山太守在郡九年吏民便安將士用命遷征東將/軍都督青徐廣農積粟有兼年之儲子威字伯武厲操)
(清白嘗省其父告歸賜其絹一匹威跪曰大人清白不/審於何得此絹質曰是吾俸祿之餘威乃受之官至前)
(將軍青州刺史對武帝曰臣/父清恐人知臣清恐人不知)風采瓌潤(胡諧之為江州/别駕風采瓌潤)
(善自居處朝士多與/交游遷都官尚書)清貧守道(胡方回涉獵史籍詞采/可觀入魏為中書博士)
(遷侍郎改定律制當時朝賢/並愛重之清貧守道以夀終)雋辯强敏(皇朝胡旦字周/父渤海人也雋)
(辯强敏少有大志退老漢上既喪眀/猶令人讀經史憑几聴之未嘗少輟)布衣召見(胡瑗字/翼之泰)
(州如皋人也瑗為人師言行而身化之使誠明者達昏/愚者厲而頑傲者革故其為法嚴而信為道久而尊自)
(景祐明道以來學者有師惟瑗與孫復石介三人瑗以/布衣召見論樂拜校書郎嘗為湖州學官慶厯四年建)
(太學於京師有司請下湖州取瑗敎學/之法以為則召為諸王宫敎授以疾免)長才健筆(胡直/孺字)
(少汲嘗有詩云我無健筆飜三峽君有長才肅五兵同/是行人便分手不堪風樹作離聲黄魯直見之稱賞政)
(和中自都司/出憲河北)
　　　余
姓纂(新安風俗通云由/余之後代居歙州)
事實孝義里(南史孝義余齊人少有孝行父亡號/叫而絶有司奏改其里為孝義里)三使
北戎(皇朝余靖字安道韶州曲江人也舉進士遷祕丞/集賢校理范仲淹以言事忤意貶饒州諫官御史)
(不敢言靖上疏論仲淹不當貶且言陛下親政以來屢/逐言者恐鉗天下口不可坐落職知秦州以母憂去官)
(慶厯中除右正言方是時仁宗勵精政事增諫官員將/以有所為靖數言事合意遷知制誥三使北戎時相忌)
(之出知吉州坐習蕃語奪官分司/六年起知處州帥潭移青卒諡襄)
　　　蘇
姓纂(顓頊祝融之後陸終生昆吾封蘇鄴西蘇城是也/蘇忿生為周司冦居河内地扶風武功漢蘇建自)
(河内徙扶/風平陵)
事實長我王國(尚書立政周公若曰太史司冦蘇公式/敬爾由獄以長我王國忿生為武王司)
(冦封/蘇)佩六國印(史記蘇秦東周雒陽人説六國合從佩/六國相印秦之弟曰代代弟曰厲太史)
(公曰蘇秦兄弟三人皆游説諸侯以顯名其術長於權/變新序云鄒陽上書曰蘇秦相燕燕人惡之於燕王燕)
(王按劒而怒何則臣主剖心/析肝相信豈移於浮辭哉)圖形麟閣(蘇武字子卿不/降匈奴齧雪咽)
(旃杖漢節牧羊留匈奴凡十九嵗及還拜為典屬國/丼露元年上思股肱之美乃圖畫其形於麒麟閣)二
天(蘇章字孺文為冀州刺史故人為清河太守行部按/其姦贓乃請太守為設酒肴陳平生之好甚歡太守)
(喜曰人皆有一天我獨有二天章曰今蘇孺文與故人/飲者私恩也明日冀州刺史按事者公法也遂舉正其)
(罪州境望/風畏肅)良二千石(循吏蘇淑字仲和除樂陵内史在/郡綏撫甚有人譽厯榮陽中山二)
(郡太守清心愛下為吏/人所思稱為良二千石)閑徹清宻(蘇味道趙州人九嵗/能屬辭與李嶠以文)
(翰顯時號蘇李舉進士第裴居道倩味道作章攬/筆而具閑徹清宻當時盛傳練臺閣故事善占奏)思若
涌泉(蘇頲字廷碩瓌之子弱冠敏悟一覽至千言輒覆/誦第進士拜中書舎人李嶠曰舎人思若涌泉吾)
(所不/及)風度凝粹(皇朝蘇易簡梓州銅山人也少好學風/度凝粹弱冠舉進士後為翰林學士淳)
(化中充承㫖易簡多振舉翰林故事太宗為飛白書院/額曰玉堂及以詩賜之太宗曰此永為翰林中一美事)
(易簡曰自有翰林未/有如今日之榮也)名動京師(蘇洵字明允眉州眉山/人也屢舉進士賢良不)
(中至和嘉祐間與其二子軾轍至京師歐陽脩得洵書/二十篇大愛其文辭以為賈誼劉向不過也以其書獻)
(諸朝名動京師而蘇氏文章遂擅天下一時學者皆尊/其賢學其文以為師法以其父子俱知名號為老蘇)
逺大之器(蘇軾字子瞻軾生十年而洵遊學四方英宗/在藩聞軾名欲以唐故事召入翰林宰相韓)
(琦曰蘇軾之才逺大之器也天下之士莫不畏慕/降伏皆欲其進用然不若朝廷培養之而後用也)
　　　吳
姓纂(周太王子太伯仲雍封吳後為越所滅子孫以國/為氏季札之􁀮居齊魯間吳季子名札吳子壽夢)
(之少子出聘請觀周/樂見子産如舊相識)
事實在徳不在險(史記吳起衛人説苑魏文侯浮西河/曰美哉山河之固此魏國之寶也吳)
(起曰在徳/不在險)隠若一敵國(後漢吳漢字子顔南陽宛人為/人質厚少文造次不能以辭自)
(達隠若/一敵國)白首一節(呉良字大儀躬儉安貧白/首一節顯宗以為議郎)酌泉賦詩
(良吏呉隠之字處黙博涉文史以儒雅標名弱冠而介/立有清操事母孝謹遷晉陵太守在郡清儉轉廣州刺)
(史至石門酌貪泉賦詩曰古人云此水一歃懐千金試使/夷齊飲終當不易心清操不渝屢被褒飾晉代良能此)
(焉為最子延之復厲清操為鄱陽太守延/之弟及子為郡縣者常以廉慎為門法)文體清拔(文/學)
(吳均字叔庠好學有俊才文體清拔/有古氣好事者或效之謂為呉均體)　號良史(唐呉兢汴/州人少厲)
(志貫知經史方直寡諧比魏元忠薦兢才堪論譔詔直/史館脩國史私撰唐春秋敘事簡核號良史世謂今董)
(狐/云)强學博辨(皇朝吳育字春卿建州建安人也為人明/敏勁果强學博辨舉進士甲科舉賢良方)
(正䇿入三等有國以來制舉/惟育入三等前此未有也)識面臺官(吳中復字仲庶/興國軍人也舉)
(進士通判潭州孫抃未識中復即舉為監察御史裏行/或問其故抃曰昔人恥呈身御史今豈薦識面臺官耶)
中林蘭蕙(吳俶字正儀潤州人也幼有俊才韓熙載潘/佐皆以文章著名江左一見俶深加器重曰)
(吳正儀中林/之蘭蕙也)
　　　于
姓纂(周武王第二子邘叔子孫以國為氏其後去邑單/為于氏東海漢有于公生丞相西平公定國生永)
(御史/大夫)
事實子孫有興(前漢于定國字曼倩東海郯人也父于/公為縣獄吏郡決曹決獄平郡中立生)
(祠號曰于公祠子永嗣至御史大夫始于公其閭門壊/父老方共治之公謂曰少髙大令容駟馬髙蓋車我治)
(獄多隂徳未嘗有所/寃子孫必有興者)古之名將(魏志于禁字文則攻張/繡擒吕布圍張超攻眭)
(周皆破斬之太祖曰將軍在亂能整討暴/堅壘有不可動之節雖古名將何以加之)世執貞節(于/忠)
(字思賢累遷散騎常侍嘗因侍宴宣武賜之劒杖舉酒/屬忠曰卿世執貞節故恒以禁衛相委昔以卿行忠賜)
(名曰忠今以卿才堪禦侮以/所禦劒杖相錫後為尚書令)文武之寄(于翼字文若為/渭州刺史寔先)
(莅此州翼又推誠布信事存寛簡夷夏感恱比之大小/馮君後為安州幽州總管翼兼文武之寄受干城之託)
(智能足以衛難勢力足以勤王曽無釋位之心/但務隨時之義𢎞名節以髙貴豈所望於斯人)嗜學不
厭(于休烈志寧曽孫機鑒融敏善文章第進士又擢制/科厯祕書省正字獻五代詩著舊章天子嘉之雖厯)
(清要不治産性恭儉仁愛樂賢下/善推轂士甚衆年老嗜學不厭)
　　　嵇
姓纂(夏少康封子季杼於㑹稽遂為㑹稽氏漢初徙譙/嵇山改為嵇氏譙郡後魏官氏志統稽氏改為嵇)
事實龍章鳯姿(晉嵇康字叔夜其先姓奚避怨徙銍家/於嵇山之側因而命氏龍章鳯姿天質)
(自然與魏宗室婚拜中散大夫彈琴詠詩自足於懐為紹/竹林七賢之遊吕安服康髙致毎一相思千里命駕子)
雞羣野鶴(嵇紹字延祖起家為祕書丞王戎曰昨於稠/人中始見嵇紹昂昂然若野鶴之在雞羣裴)
(顧曰使延祖為吏部尚書可使/天下無復遺才矣累遷為侍中)
　　　倪
姓纂(邾武公封次子于郳是為小邾後失國/子孫為郳氏避仇改為倪郳城在東海)
事實政清淨(唐倪若水字子泉恒州人擢進士第遷監/察御史黜陟劒南道繩舉嚴允課第一開)
(元初為汴州刺史政清淨増脩孔子廟興州縣學廬勸/生徒身為敎誨風化興行元宗遣中人捕鵁鶄鸂􁍲南)
(方若水上言/帝手詔褒答)博學能文(皇朝文藝倪濤字巨濟廣徳軍/人博學能文有操履舉進士擢)
(太常博士遷校書郎著作佐郎賜對除/司勲員外郎遷左司有詩文號雲陵集)
　
　
　翰苑新書後集下卷一
欽定四庫全書
　翰苑新書後集下卷二
　　類姓
　　　裴
姓纂(嬴姓伯益之後秦非子支孫封􁏙鄉侯因氏焉今/聞喜􁏙城是也六代孫陵周僖王封解邑君又除)
(邑從衣河東聞喜陵裔孫蓋漢侍中九代孫遵始自雲/中從漢光武平隴蜀徙居河東安邑安順之際又徙聞)
(喜遵𤣥孫茂侍中尚書生二子輯號東眷徽號西眷徽/曽孫天明子孫又號中眷徽與子楷康綽兄孫頠邈楷)
(子瓚綽子/遐號八裴)
事實言談林藪(晉裴頠字逸民博學稽古周弼見而歎/曰頠若武庫五兵縱横一時之傑也累)
(遷侍中為言/談之林藪)後進領袖(裴秀字季彦八嵗能屬文時語/曰後進領袖有裴秀後為司空)
玉山照人(裴楷字叔則以清通用為吏部郎時人稱見裴/叔則如近玉山照人也子瓚字國寶為中書)
(郎風神髙邁見者皆敬之憲字/景思深𢎞保素不以世物嬰心)清白流譽(北史裴莊伯/字孝夏器度)
(閑雅博識多聞為記室參軍弟獻伯學尚風流有名京/洛位濟州刺史以清白流譽安祖駿之從弟弱冠州辟)
(主/簿)雅有器識(裴夙字買興沈雅有器識人/以逺大許之位河北太守)容儀醖藉(裴/讓)
(之字士禮清明俊辯早得聲譽魏時舉秀才遷主客郎/中省中語曰能賦詩裴讓之與楊愔友善清談竟日愔)
(毎云北人風流警拔文季為不亡矣厯中書舎人容/儀醖藉齊文襄目之曰士禮佳舎人也除清河太守)政
務清簡(裴寛義不以包苴汙家適有人以鹿為餉致而/去不敢自欺故瘞之兄弟八人皆擢明經任臺)
(省州刺史其為政務清簡所莅人愛之世/冀其得宰相天寶間稱舊徳以寛為首)器局峻整(裴/垍)
(字洪中絳州人擢進士第以賢良方正對䇿第一天下/翕然稱得人以小心謹黙稱帝意常呼官而不名器局)
(峻整持法度雖宿貴前望造詣不敢干以私/諫官言得失執政多忌之惟垍奬勵使盡言)注想元老
(裴度字中立河東人正元初擢進士第以宏辭補校書/郎舉賢良方正異等時閹豎擅威天子擁虚器搢紳道)
(喪不復有經濟意乃治第東都集賢里號綠野堂野服/蕭散與白居易劉禹錫為文章把酒窮晝夜相歡不問)
(人間事上已宴羣臣曲江度不赴帝賜詩曰注想/侍元老識君恨不早我家柱石衰憂來學丘禱)
　　　梅
姓纂(殷後紂時有梅伯以國為氏汝南/漢將軍梅鋗六代孫嘉始居汝南)
事實登文石陛(前漢梅福字子真九江壽春人明尚書/穀梁春秋補南昌尉願壹登文石之陛)
(涉赤摯之塗當户牖之/法坐盡平生之愚慮)資性純厚(梅摯字公儀成都新/繁人也仁宗曰梅摯)
(言事殊有體摯資性純厚不為/矯厲之行平居未嘗問事云)經明行脩(梅堯臣字聖/俞宣城人也)
(世以詩名堯臣遂以詩聞天下嘉祐元年翰林學士趙/槩等言於朝曰梅堯臣經明行脩願得留與國子諸生)
(講論道徳作為雅頌以歌詠聖化乃得國子監直講官/至都官員外郎歐陽脩論其詩曰世謂詩少達而多窮)
(蓋非詩能窮人殆/窮者而後工也)
　　　雷
姓纂(方雷氏之後女為黄帝妃生𤣥囂蓋古諸侯國也/後漢有雷義蜀有將軍雷同吳陸抗傳有宜都太)
(守雷譚晉有/豐城令雷煥)
事實膠漆之交(後漢雷義字仲公為郡功曹與陳重/為友語曰膠漆自謂堅不如雷與陳)王
佐之才(雷簡夫字太簡在雅州眉山蘇洵往見之簡夫/謂曰子王佐才也薦之於張方平韓琦歐陽脩)
(三人者延譽如不及洵名/振京師蓋自簡夫始云)
　　　崔
姓纂(姜姓齊太公生丁公伋生叔乙讓國居崔邑因氏/焉自穆伯至沃杼成良代為卿大夫良十五代孫)
(意如秦東萊侯生二子伯基仲牟伯基居清河東/武城仲牟居博陵安平並為著姓見姓氏英賢傳)
事實沈淪典籍(後漢崔寔字子真舉至孝獨行除為郎/明於政體吏才有餘為五原太守敎民)
(紡績織絍民以免寒苦母劉氏有母儀淑徳博覽書傳/常訓寔以臨民之政寔之善績母有助焉崔氏世有美)
(才兼以沈淪典籍/遂為儒家之林)甚有威望(魏志崔琰字季圭遷中尉/鬚長四尺甚有威重朝士)
(瞻望而太祖/亦敬憚焉)清厲顯名(晉書崔洪字良伯博陵人少以/清厲顯名骨鯁不同於物人之)
(有過輒面折之為尚書左丞語曰叢生棘刺來自博陵/在南為鷂在北為鷹遷吏部尚書子廊散騎侍郎亦以)
(正直/稱)常懸蒲鞭(南史崔祖思字敬元琰七世孫仕齊為/青冀二州刺史在政清勤而謙卑下士)
(叔父景真位昌平太守有惠政常懸一蒲/鞭而未嘗用去任之日士人思之為立祠)博聞强識(北/史)
(崔宏字𤣥伯嘗與明元論事帝大恱語至中夜賜浩御/縹醪酒水精鹽曰朕味卿言若此鹽酒故與卿同其味)
(也博聞强識精於天文之/會明識天文好觀星變)忠臣孝子(崔仲文為丞相掾/沙苑之敗持馬尾)
(渡河波中乍没乍出齊神武曰卿為君為親不顧萬死/可謂家之孝子國之忠臣也其兄㥄為侍中仲文為銀)
(青光祿大夫同日受/拜時云兩鳯連飛)鯁正髙風(崔辯字神通獻文拜為/武邑太守政事之餘專)
(以勤學子景雋鯁正有髙風好古/博涉以明經行脩拜中書博士)千里駒(崔猷字宣猷/從叔昂字懐)
(逺事母以孝聞孝芬曰此兒/終當逺至是吾家千里駒也)清風逺著(崔光伯為北海/太守明帝詔曰)
(光伯自涖海沂清風逺著/可更申三年以廣風化)江表所稱(崔彦穆仕周進驃/騎大將軍詔使於)
(陳彦穆器度方雅風韻/閑曠甚為江表所稱)三篋五車(隠逸崔廊字士𤣥山/東學者皆宗之不應)
(辟命子頤字祖濬為豫章王侍讀後去王重之不已遺/書曰足下博聞强記視漢臣之三篋似涉蒙山對梁相)
(之五車若/吞雲夢)號為清吏(鄭善果母崔氏性賢明有節操善/果出聴事母輒坐胡牀於鄣後察)
(之聞其剖斷合禮歸則大恱若行事不允乃蒙/袂而泣終日不食善果由此克己號為清吏)金甌覆
名(崔琳明政事琳與弟太子詹事珪光祿卿瑤俱列棨/㦸世號三㦸崔家初𤣥宗毎命相皆先書其名一日)
(書琳等名覆以金甌㑹太子入帝謂曰此宰相名若自/意之誰乎即中且賜酒太子曰非崔琳盧從愿乎帝曰)
(然賜太子酒時/兩人有宰相望)一門孝友(崔鄲邠弟及進士第文宗末/同平章事崔氏四世緦麻同)
(爨兄弟六人至三品邠郾鄲凡為禮部五吏部再唐興/無有也居光徳里宣宗曰鄲一門孝友可為士族法因)
(題曰徳星堂/里為徳星里)風致整峻(崔逺澹之子有文而風致整峻/世慕其為人目曰釘座梨言座)
(所珍/也)為文雄深(崔郾字徳符潁州陽翟人也鶠有古/學為文雄深作詩清峭學者稱之)
　　　陳
姓纂(媯姓亦州名本太昊之墟畫八卦之所周武王封下/舜後胡公滿於陳後子孫以國為氏出潁川汝南)
(邳廣陵東海河南六望河南/官氏志侯莫陳氏改陳氏)
事實五世其昌(陳完字敬仲初懿氏卜妻於敬仲占之/曰是謂鳯凰于飛和鳴鏘鏘五世其昌)
(並於/正卿)閨門雝和(陳寔字仲弓潁川人遷太丘長脩徳清/凈子紀諶紀字元方兄弟孝養閨門雝)
(和後進之士皆推慕其風遭父憂毎哀至輒氣絶刺史/嘉其至行表上尚書圖象百城以厲風俗拜大鴻臚諶)
(字季方與紀齊徳同行父並著髙名時號三君毎/宰府辟召常同時旌命羔雁成羣當時靡不榮之)忠孝
之美(陳蕃字仲舉汝南人有清世之志為豫章太守性/方峻不接賓客士民亦畏其髙後為太傅太后詔)
(曰蕃忠孝之美徳冠本朝蹇諤之/操華首彌固封髙陽侯竟不受封)良史之才(陳壽字承/祚舉孝廉)
(除著作郎撰三國志時人/稱其善敘事有良史之才)海内文宗(陳子昂字伯玉梓/州人唐興文章承)
(徐庾餘風天下祖尚陳子昂始變邪歸正初為感遇詩/三十八章王適曰是必為海内文宗乃請交子昂所論)
(著當世/以為法)西山結廬(五代陳陶劒浦人幼業儒長結廬於/南昌之西山以吟詠自適蔡寛夫詩)
(話云陶詩數百篇間有佳語如中原不是無麟鳯自是/皇家結網疎可憐無定河邊骨猶是春闉夢裏人之類)
(人多傳/誦之)南州奇士(陳恕字仲言洪州南昌人少折節讀/書王明知洪州見而歎曰奇士也知)
(代州入為鹽鐵使恕有心計釐去宿弊太祖深器/之曰真鹽鐵使也拜給事中參知政事子執中)清過
馬援(陳從易字簡夫温陵人也丞相蘇公頌從易甥也/元豐中知滄州陛辭因語及偏親神宗問卿母誰)
(氏頌以從易對上曰天聖間侍從耶頌因言從/易知廣州不蓄南陽上曰清節過於馬援矣)屢詔不
起(陳烈字季慈福州侯官人也仁宗屢詔不起或問其/故則曰吾學未成自公卿大臣至鄉老里民交章論)
(薦志不少易嘉祐中以近臣薦授州學敎授明年歐陽/脩復薦其行除國子監直講久之致仕復起為郡敎授)
(烈不受廩禄敝/衣糲食裕如也)士之宗師(陳襄字述古福州人也李綱/伯紀序襄之文曰所著文章)
(殆所謂有徳之言而君子之文歟上為人主之所欽嚮/下為士大夫之所宗師誦其詩讀其書可以想見其人)
篤學有識(陳瓘字瑩中南劒州人也瓘篤學有識志不/茍合居喪孝謹蔡京知其才待之加禮瓘不)
(肯附麗恬/於進取)作慶老堂(陳繹未見𫝊葛常之韻語陽秋云/繹奉親至孝嘗作慶老堂以娛其)
(母王介甫贈之詩云種竹常/疑出冬筍開池故合涌寒泉)詩詠墨梅(陳與義字去非/西洛人徽宗見)
(所賦墨梅詩善之亟命召對有見晚之歎王明清謂陳/去非出處氣節翰墨文章為中興大臣之冠乃陳公弼)
(之孫東坡先生曽為/陳季常作公弼傳)屨滿户外(陳知柔字體仁温陵人/也自號休齋居士在天)
(台奉安輿徧遊名山歸至㑹稽愛巖壑之秀留止二年/罷賀州歸留惠陽三年暇日泛豐湖登白鶴峰追和東)
(坡詩陶寫羅浮風物殆盡凡四奉祠/諸生受業户屨常滿姪樸模皆登第)
　　　秦
姓纂(顓頊嬴姓之後伯益裔孫非子周孝王封之於秦/隴西秦亭是也至始皇滅六國子嬰降漢子孫以)
(國為氏又魯有秦堇父生丕兹及秦並秦/祖人秦商楚人秦冉秦非並仲尼弟子)
事實萬石秦氏(後漢循吏秦彭字伯平扶風人與羣從/同時為二千石者五人三輔號曰萬石)
(秦氏遷山陽太守百姓懐愛莫有欺犯奸吏跼蹐無所/容詐轉潁川太守仍有鳯凰麒麟嘉禾甘露之瑞集其)
(郡/境)簞瓢蓬户(蜀志秦宓字子勅始慕肥遯之髙曝背隴/畝之中誦顔氏之簞瓢詠原憲之蓬户後)
(為益州别駕/遷大司農)文麗思深(皇朝秦觀字少游揚州髙郵人/也有文集四十卷觀長於議論)
(文麗而/思深)
　　　荀
姓纂(周文王第十七子郇侯之後以國為氏後/去邑為荀晉有荀林父生庚裔孫况也)
事實社稷之衛(荀林父之事君進思盡忠退思/補過是社稷之衛也見説苑)荀氏八
龍(後漢荀淑字季和潁川人少有髙行博學名賢皆宗/師之補朗陵侯相涖事明理稱為神君頃之棄官歸)
(閒居養志産業毎増輒以贍宗族知友有子八人儉緄/靖燾汪爽肅專並有稱名時人謂八龍改其里曰髙陽)
(里靖有至行不仕號𤣥行先生爽字慈明十二通春秋/論語潁川語曰荀氏八龍慈明無雙子悦彧並知名悦)
(字仲豫十二能説春秋遷祕書監美/為漢紀三十篇辭約事詳論辯多)人之師表(荀攸字公/達彧之從)
(子入為尚書曹操曰公達非常人也吾得與之計事天/下當何憂以為軍師魏國初建為尚書令深宻有知防)
(常謀謨帷幄人之師表/前後凡畫奇䇿十三)洛中之英(荀闓字道明京師語/曰洛中之英荀道明)
(厯御史中丞/侍中尚書)雅好文學(荀崧字景猷志操/清純雅好文學)
　　　辛
姓纂(姒姓夏后啓别封支子於莘子孫去草為辛遂為/辛氏左傳周太史辛甲辛俞美為昭王友秦有將)
(軍辛騰家中山苦陘/曽孫蒲漢有辛武賢)
事實虎臣之俊(前漢辛慶忌字子真破羌將軍辛武賢/之子後拜為將軍武賢父子虎臣之俊)
枕藉六經(辛徳源字孝基劉逖薦之云枕藉六經漁獵/百氏除散騎侍郎隋初不得調隠林慮山著)
(幽居賦/以自寄)種栁(皇朝辛仲甫字之翰汾州孝義人也初從/郭從辟掌書記入拜右補闕知光州移彭)
(州課種栁䕃行路/郡人謂之補闕栁)
　　　甄
姓纂(虞舜陶甄河濱因以為氏或音堅漢末太保甄邯/生豐司徒為中山著姓也中山無極邯六代孫逸)
(後漢上蔡令女為魏文帝皇后生明帝後追封安城侯/子嚴孫暢生述六代孫𤣥成梁吏部尚書生詡詡曽孫)
(懐素唐/廬陵令)
事實以文雅稱(唐甄濟字孟城定州人好學以文雅稱/居青岩山十餘年逺近服其仁不敢畋)
(漁諸府五辟詔/十至堅臥不起)送金稱善(南史甄彬有行業鄉黨稱善/常以苧就人質錢後贖苧於)
(束中得五兩/金即送還之)
　　　文
姓纂(風俗通周文王/支孫以諡為姓)
事實文翁興學(前漢循吏文翁廬江舒人為蜀郡守/修起學宫蜀地大化吏民為立祠堂)卿
真忠臣(魏志文聘字仲業太祖曰卿真忠臣也為/江夏太守有威恩名震敵國賊不敢侵)洛社
耆英(皇朝文彦博字寛夫汾州介休人也諡曰忠烈彦/博凝簡莊重有大臣體位將相者五十餘年雖位)
(貌隆貴而平居接物謙抑尊徳樂/善如恐不及謂之洛陽耆英㑹)文學知名(文同字與/可梓州梓)
(潼人也知湖州同以文學/知名操韻髙潔畫筆尤妙)
　　　袁
姓纂(媯姓舜後陳胡公之胤胡公生申公申公生靖伯/甫甫七代孫莊伯爰諸生濤塗以王父字為氏代)
(為上卿字或作/爰轅其實一也)
事實政號嚴明(後漢袁安字邵公汝南人舉孝廉除隂/平長任城令所在吏人畏而愛之為河)
(南尹政/號嚴明)人服其清(袁煥字曜卿魏初為郎中令行御史/大夫事不為皦察之行時人服其清)
(貌似和柔然其臨大節/處危難雖賁育不過也)文章絶美(文苑袁宏字彦伯有/逸才文章絶美曽為)
(詠史詩是其風情所寄作東征北征二賦出為東陽郡/謝安取一扇以贈行答曰輒當奉揚仁風慰彼黎庶)
謇諤宗臣(袁昂字千里容質脩偉冠絶人倫本名千里/齊武帝謂曰昂昂千里之駒在卿有之今改)
(卿名為昂字千里為御史中丞不憚權家當時號為正/直仕梁為吏部尚書武帝曰齊明帝用卿為黒頭尚書)
(我用卿為白頭尚書良以/多愧在朝謇諤世號宗臣)奕葉忠鯁(袁利貞敬孫髙宗/時為太常博士周)
(王侍讀及王立為太子百官上禮帝欲大㑹羣臣命婦/合宴宣政殿利貞上疏諫以為非命婦宴㑹之所帝納)
(之詔曰卿奕葉忠鯁能抗疏規朕之/失不厚賜無以勸能者賜彩百段)
　　　樊
姓纂(周文王子虞仲支孫為周卿士食采于樊因邑命/氏今河内樊陽是也周有樊穆仲字山甫樊仲皮)
(樊濟並其後也又殷人七族有樊/氏仲尼弟子樊遲魯人蓋其後也)
事實壯士排闥(史記樊噲沛人也項羽目曰/壯士排闥見髙帝封舞陽侯)勵志儒術
(樊準字幼陵少勵志行脩儒術補尚書郎上疏勸/儒學拜鉅鹿太守外禦冦敵内撫百姓郡境以安)
　　　孫
姓纂(周文王第八子康叔封于衛至武/公子惠孫曽耳為衛上卿因氏焉)
事實擲地金聲(晉史孫綽作天台/賦擲地當作金聲)援筆為文(北史孫搴/齊神武命)
(作檄文援筆立就為文甚美神武大恱即署/相府主簿専典文筆及卒神武曰折我右臂)埋蛇(孫叔/敖見)
(兩頭蛇殺而埋之歸曰聞見兩頭蛇者死恐他人見之/殺而埋之矣其母曰有隂徳者天報以福長為楚令尹)
(未治而國人/信其仁也)可謂誼臣(孫伏伽武徳初上言三事帝大/恱即詔以伏伽至誠慷慨據義)
(懇切為治書侍御史初帝受禪伏伽最先諫/帝語裴寂曰若孫伏伽可謂誼臣矣唐史)書樓(皇朝/孫抃)
(六世祖長孺喜藏書為樓而置其上/蜀人謂之書樓孫氏中進士甲科)今之賈誼(皇朝孫/洙字巨)
(源年十九舉進士調秀州司户包拯歐陽脩舉洙賢良/方正洙上䇿論五十篇善言祖宗事指切治體推往較)
(今分辯得失韓琦見而/奇之曰今之賈誼也)減竈(孫臏孫武之後齊威王問/兵法遂以為師用減竈之)
(法以破魏軍殺龎涓以此/名顯天下世傳其兵法)節介氣勇(孫堪字子穉明經/學有志操一毫未)
(嘗取於人以節介氣勇自行仕/郡縣公正廉潔奉禄不及妻子)雍容風議(蜀志孫乾字/公祐為秉忠)
(將軍雍容風/議見禮於世)潄石枕流(晉孫楚字子荆少時欲隠居謂/王濟曰當枕石潄流誤云潄石)
(枕流濟曰流非可枕石非可潄楚/曰枕流欲洗其耳潄石欲礪其齒)讀書撫琴(隠逸孫登/字公和好)
(讀書撫一絃琴/見者皆親樂之)誓不改節(虞潭母孫氏恭順貞和甚有/婦徳夫亡誓不改節潭始自)
(幼童便訓以忠/義諡曰定夫人)處官平直(孫廉字思約為晉呉興太/守處官平直以善政稱)不
憚犯忤(北史孫紹字世慶仕魏為中書侍郎性/抗直毎上封事常至懇切不憚犯忤)博涉經
史(孫萬壽字仙期博/涉經史善屬文)文藻宏麗(孫逖博州人屬思警敏/年十五見崔日用令賦)
(土火爐援筆成篇理趣不凡日用駭歎遂與定交舉手/筆俊拔哲人奇士隠淪屠釣及文藻宏麗又舉賢良方)
(正為集賢/院修撰)談辯鋒生(五代孫晟宻州人也好學有文辭/尤長於詩談辯鋒生聴者忘倦)
道徳經術(孫復字明復晉州平陽人也居泰山之陽學/春秋著尊王發微魯多學者自石介而下皆)
(以弟子事之范仲淹富弼言其道/徳經術宜在朝廷召拜校書郎)
　　　韓
姓纂(出自唐叔虞之後曲沃桓叔之子萬食邑於韓因/以為氏代為晉卿後分晉為國韓為秦滅復以國)
(為氏也出潁川後韓騫避王莽亂/移居南陽故有潁川南陽二望)
事實國士無雙(韓信淮隂人數與蕭何語何奇之曰諸/將易得如韓信國士無雙羞與灌絳等)
(列對上曰陛下不過能將十萬臣多多益/辦耳連百萬之衆戰必勝攻必取人傑)淵深有謀(韓稜/字伯)
(師五遷為尚書令肅宗賜以寶劒自署其/名曰韓稜楚龍淵以其淵深有謀故也)志節髙潔(魏/志)
(韓暨字公至詔曰暨藻身浴徳志節髙潔年/踰八十守道彌固可謂純篤老而益卲者也)江表虎臣
(呉志韓當字義公累遷將/軍加都督江表之虎臣也)王佐之才(載記韓恒字景山/張載奇之曰王佐)
(才也博覽經籍無所不通慕容雋顧/謂左右曰此一代偉人未易繼也)太山北斗(韓愈學/者仰之)
(如太山/北斗)好古嗜學(韓維字持國幼篤志問學以父任為/將作監主簿闔門不仕文彦博薦維)
(好古嗜學安冷靜退富弼帥河東/辟掌機宜文字又薦為史館檢討)風骨秀異(韓琦字稚/圭相州安)
(陽人也父國華終右諫議大夫琦風骨秀異弱冠舉進/士名在第二時方唱名太史奏日下五色雲見左右侍)
(從皆/賀)願識荆州(李白上韓朝宗書天下談士皆曰/生不願萬户侯但願一識韓荆州)官様
文章(韓駒字子蒼王安國嘗云文章格調須得官様若/子蒼者乃臺閣之文所謂官様者歟其詩亦然内)
(外制多用西漢/語故溫潤有體)
　　　桓
姓纂(姜姓齊桓公之後以諡為姓又宋桓公之後/向魋亦號桓氏河南官氏志烏丸氏改姓桓)
事實温恭醖藉(桓榮字春卿光武拜為議郎毎朝㑹輒/令於公卿前敷奏經書帝稱善曰得生)
(幾晚因拜博士車駕幸太學㑹諸博士論難榮被儒服/温恭有醖藉辯明經義毎以禮讓相厭不以辭長勝人)
行避御史(桓典字公雅舉孝㢘拜侍御史常乘驄馬/京師畏憚語曰行行且止避驄馬御史)明
經篤行(桓焉字叔元郁之子明經篤行有名稱為太/子太傅顯帝立授經禁中傳業者數百人)奇
骨英物(桓温字元子生未朞而温嶠見之曰此兒有奇/骨可試使啼及聞其聲曰真英物眼如紫石捘)
(鬚作蝟/毛磔)
　　　潘
姓纂(周文王後畢公之子季/孫食采於潘因氏焉)
事實才名冠世(晉書潘岳字士安鄉邑號為奇童作籍/田賦才名冠世出為河陽令負其才而)
(鬱鬱不得志轉懐令頻宰二邑勤於政績補尚書度支/郎遷廷尉評仕宦不達乃作閒居賦太夫人御版輿升)
(輕軒逺覽王畿近周家園思緒雲騫/辭鋒景煥岳藻如江濯美錦而増絢)玉質金相(潘子尼/字正叔)
(少有清才以文章見知舉秀才為太常博士出為宛令/寛而不縱厲公平而遺人事轉著作郎為乘郎箴厯祕)
(書監太常卿含咀藝文履危/居正可謂玉質而金相者矣)天才過人(良史潘京字世/長樂廣與之共)
(談曰君天才過人恨不學/耳若學必為一代談宗)茂松清泉(潘師正居逍遙谷/髙宗幸東都召見)
(問所須對曰茂松/清泉臣所須也)
　　　顔
姓纂(出琅邪本自魯伯禽支庶有食采於顔邑者因而/著族又邾武公字曰顔故公羊傳稱顔公後為氏)
事實詩若錦繡(南史顔延之字延年曽祖含讀書無所/不覽鮑照曰君詩若鋪錦列繡雕繢滿)
(眼/)立朝正色(顔真卿字清臣立朝正色剛而有禮非公/言直道不萌於心天下不以姓名稱而獨)
(曰魯/公)御史雨(同上遷御史時有寃獄不決/天旱辯獄而雨人呼御史雨)
　　　錢
姓纂(顓頊曽孫陸終生彭祖孫孚周錢府上士因官命/氏焉戰國時有隠士錢丹秦有御史大夫錢産子)
(孫居/下邳)
事實風流儒雅(錢若水字淡成十嵗能屬文入華山陳/摶一見以為有仙風道骨舉進士為同)
(州推官若水風流儒雅有文學善談論事母以孝/聞所至有譽望接物以誠賢士大夫皆宗慕之)簡靜
(錢藻字醇老舉進士又中制科為人清謹寡過居守繩/墨為治簡靜立朝無矯亢之節亦不為雷同處勢利淡)
(如也人稱/其長者)俊逸過人(錢易字希白年十七舉進士御試/三題日中而就言者以其輕俊而)
(黜之太宗語蘇易簡曰朕恨不與李白同時易簡曰有/錢易者李白才也易俊逸過人為文數千百言頃刻而)
(就/)玉帶毬馬(東坡為武肅王錢鏐/玉册虎符龍節大城)　(忠觀碑銘曰金券/居包絡山川左江)
(右湖控引島蠻嵗時歸休以/燕父老曄如神人玉帶毬馬)賦逺山詩(錢惟演字希聖/幼有俊才叔嘗)
(使賦逺山詩有髙為/天一柱秀作海三峰)喜草𨽻(錢昆字裕之吳越國王倧/之子也善為詩賦又喜草)
(𨽻/)
　　　蕭
姓纂(宋微子之後支孫封於蕭蕭叔大心子孫有功/因邑命氏焉代居豐沛至不疑為楚申君之容)
事實依日月之光(史記蕭何沛豐人也轉漕闗中給食/不乏賜帶劒履位為相國功第一封)
(酇侯太史公曰何秦時為刀筆吏錄/錄未有奇節漢興依日月之末光)古社稷臣(蕭望之/字長倩)
(東海蘭陵人為人堂堂折而不撓身/為儒宗有輔佐之能近古社稷臣也)結綬(蕭育字次君/少同朱博為)
(友長安人曰蕭朱結/綬言其相薦達也)貞文先生(南史蕭思話為人榮利/不關於中喜怒不形於)
(色後為暨令到縣十餘日挂衣/冠於縣門而去諡曰貞文先生)介為良守(蕭介字茂鏡/齊武帝曰以)
(介甚貧可處以一州又曰始興郡未/有良守可以介為之及至甚著威徳)國之元老(蕭允字/叔佐晉)
(安王知相州以為長史蔡徵曰公年徳並髙國之元老/從容坐鎮旦夕自為列曹何為方辛苦蕃外後拜光祿)
(大/夫)名重一時(蕭泰字世怡授蔡州刺史政存簡惠深為/吏人所安子寶字季珍未弱冠重一時仕)
(隋至吏/部尚書)疾風勁草(蕭瑀字時文上言宜建封建又上嘗/謂瑀不可以利怵死懼社稷臣也賜)
(詩曰疾風知勁草版蕩識誠臣/又曰公守道耿介古無以過)八業宰相(蕭遘字得聖/及進士第氣)
(孤峻慕李徳裕為人遘負大節以王佐自任既當/國風采峭整天子器之自瑀逮公凡八業宰相)
　　　姚
姓纂(虞舜生於姚墟子孫以姚為氏左傳鄭大夫姚句/耳漢有諫議大夫姚平舜後胡公封陳至敬仲仕)
(齊又為田氏至田豐王莽封為代睦侯奉舜後子恢/避莽亂過江居吳郡改媯氏五代孫敷又立姚氏)
事實清儉鯁直(晉載記姚弋仲其先有虞氏之苗裔石/季龍召之遷冠軍大將軍清儉鯁直屢)
(獻讜言無所囘避朝之大議靡不參決公卿/亦憚而推下之後請降於晉封髙陵郡公)少有髙名
(姚襄字景國弋仲第五子少有髙名雄武/冠世英濟之稱著于南夏自云大將軍)奏決如流(姚/崇)
(字元之陜州人少倜儻尚氣節長乃好學下筆成文五/遷夏官郎中契丹擾河北兵檄叢進崇奏決如流武后)
(賢之即/拜侍郎)仁者之勇(唐姚思廉萬年人髙祖定/京師仁者之勇謂此人乎)使吏盡清
(姚璹字令璋遷益州長史始蜀吏貪暴公捉發之無所/容貸降璽詔慰因謂左右曰為二千石清其身者易使)
(吏盡清者難/只唯璹兼之)
　　　包
姓纂(楚大夫申包胥之後/以父王字因氏之)
事實奉已儉約(皇朝包拯字希仁廬州合肥人也嘉祐/三年除右諫議大夫御史中丞遷禮部)
(侍郎樞宻副使終於位諡孝肅公為人不茍合未嘗有/辭色以恱人平居無私書故人朋友亦皆絶之人多憚)
(其方嚴仕已通顯奉/已儉約如布衣時)錫以几杖(後漢包咸字子良㑹稽/人習魯詩論語除郎中)
(入授皇太子論語遷大鴻臚毎進見錫以几杖經傳有/疑遣小黄門就舎即問上嘗賜珍玩束帛奉祿加於諸)
(卿皆散給諸/生之貧者)
　　　曹
姓纂(顓頊𤣥孫陸終第五子安為曹氏至曹挾周武王/封之於邾為楚所滅遂復曹氏周文王第十三子)
(振鐸封曹亦為曹氏因/宋所滅子孫以國為氏)
事實歸魯侵地(刺客曹洙魯人以勇力事莊公為大將/齊魯㑹盟於柯洙執匕首刼齊桓公盡)
(歸魯之/侵地)清靜寧一(曹參沛人代何為相舉事無所變更/一依何約束日飲酒不事事百姓歌)
(之曰蕭何為法較若畫一曹參代/之守而勿失戴其清靜民以寧一)千里駒(曹休字文烈/太祖曰此吾)
(家千里駒也以戰功累遷將軍/遷大司馬都督揚州封長平侯)善屬詞賦(文苑曹毗字/輔佐少好文)
(學善屬詞賦察孝㢘除郎中又為下邳太守以名位不/至著對儒以自釋沈研祕典踠足下寮累遷至光祿)
達學通識(晉書曹志字允恭以才行稱遷章武趙郡太/守以達學通識宜在儒林為國子博士後遷)
(祭/酒)涉獵羣書(北史曹世表字景昇性雅正涉獵羣書遷/司徒記室除清河太守臨官省約百姓安)
(之/)氣質淳厚(皇朝曹彬字國華真定靈壽人也父芸成/徳軍兵馬使公始生周嵗日父母以百翫)
(之具羅於席令其所取彬左手持干戈右手取俎豆/斯須取一印他無所視人皆異之少長氣質淳厚)清
介㢘謹(同上太祖以王全斌等貪縱不法屬吏而謂彬/清介㢘謹拜宣徽南院使義成軍節度使公辭)
(曰伐蜀將士俱得罪臣以無/功獨蒙褒寵恐無以勸天下)誠心自誓(同上太祖伐江/南以公將行營)
(之師進圍金陵城將克彬忽稱疾不視事諸將皆來問/疾公曰余之病非藥石所愈惟須諸公誠心自誓以克)
(城之日不妄殺一人則自愈矣諸公許之共焚/香同誓明日稱愈遂克金陵城中皆按堵如故)親手和
藥(同上彬疾革真宗親問手為和藥仍賜白金萬兩問/以後事答曰臣無事可言臣二子璨共瑋材器可取)
(臣若内舉皆堪為將真宗/問以優劣答曰璨不如瑋)臣不生還(曹利用字用之趙/州人也授閤門祗)
(候契丹議和假崇儀副使奉書以行真宗曰契丹如貪/嵗賂乃國家細事或求闗南之地當以禮絶之利用答)
(曰虜若妄有所/求臣不敢生還)文得古風(曹組字元寵元象弟也少㳺/庠校聞聲著鐵硯篇以自見)
(凡六舉蹭/蹬不偶)
　
　翰苑新書後集下卷二
欽定四庫全書
　翰苑新書後集下卷三
　　類姓
　　　髙
姓纂(齊太公六代孫文公子/髙孫徯以王父字為氏)
事實一代偉器(北史髙允字伯恭少孤夙成有奇度崔/宏見之歎曰髙子黄中内潤文明外昭)
(必為一/代偉器)龍準豹頸(髙昂字敖曹幼時便有壯氣龍準豹/頸姿體雄異毎言男兒當横行天下)
(自取富貴誰能端坐讀書作老博士也其父曰此兒/不滅吾族當大吾門以其昂藏敖曹故以名字之)吏
畏威風(髙恭之字道穆父崇字積善景明中除洛陽令/為政清斷吏人畏其威風發摘不避强禦道穆)
(所交皆名流雋士毎曰人/生當夕脱羊裘朝佩珠玉)治尚文雅(髙智周常州人第/進士遷費令與丞)
(尉均取俸民安其化刻石頌美擢祕書郎嘗/覆弈誦碑無謬為壽州刺史其治尚文雅)功名自許
(髙適字達夫滄州人尚節義語王霸衮/衮以功名自許政寛簡所涖人便之)刻石紀功(髙崇/文其)
(先徙幽州七世不異居性樸重寡言吐蕃冦寧州/崇文大破之封渤海郡王刻石紀功於鹿頭山)
　　　毛
姓纂(周文王第九子毛伯受封毛國因以為氏子孫為/周卿士毛伯過毛伯得並毛公之後也趙有毛遂)
(漢有毛公治詩趙人也為河間/王博士毛萇亦治詩為詁訓)
事實脱穎囊中(史記毛遂趙使平原君合從於楚約與/門下文武備具者二十人偕得十九人)
(毛遂願備員而行平原君曰夫賢士之處世若錐之處/囊中其末立見今先生處勝門下三年未有所聞先生)
(不能遂曰臣乃今日請處囊中耳使蚤得處囊中乃穎/脱而出非特其末見而已卒定從而歸勝曰毛先生至)
(楚而使趙重於九鼎大吕以三寸/之舌强於百萬之師遂以為上客)衣錦榮鄉(毛鴻賓狀/貌頗異氐)
(羌見者皆畏之明帝以為雍州/刺史詔曰此以衣錦榮鄉也)嵗寒松標(毛璩字叔璉/以討桓𤣥功)
(詔曰夫貞松標於嵗寒益州刺史璩/匡翼之勲實感朕心進征西將軍)
　　　何
姓纂(周成王弟唐叔虞裔孫韓王安為秦所滅/子孫分散江淮間音以韓為何遂為何氏)
事實精研六經(何休字劭公質樸訥口雅有心思精研/六經世儒無及者作公羊墨守左氏膏)
(肓穀梁/廢疾)國之宗臣(晉何曽字穎考少好學博聞位太傅/進太宰侍中明朗髙亮執心𢎞毅可)
(謂舊徳老成國/之宗臣者也)一代偉人(何炯字士光十五從胤受業/一朞並通五經章句從兄戢)
(曰此子非止吾門之/寶亦為一代偉人也)獨立不羣(何昌㝢字儼望尚之弟/子少獨立不羣所交必)
(當世清名是/以風流籍甚)清公第一(循吏何逺字義方為武昌太守/秩奉錢並無所取所至皆生為)
(立祠表言政狀遷東陽太守疾强富如仇讐視貧/細如子弟特為豪右所畏憚清公實為天下第一)正色
叱賊(唐何蕃和州人初朱泚反諸生將從亂/蕃正色叱不聴故六館士無受汙者)
　　　羅
姓纂(祝融之後妘姓國初封宜城徙枝江周末居長沙/漢有梁相羅懐襄陽記有羅象河南官氏志叱羅)
(氏改為/羅氏)
事實忠烈果毅(晉書羅憲字令則襄陽人十三能屬文/輕財好施為巴東太守忠烈果毅有才)
(䇿器/幹)江左之秀(文苑羅含字君章夢鳥入口藻思日新/可謂湘中之琳琅桓温問含何如人或)
(曰可謂荆楚之材温曰此自/江左之秀豈惟荆楚而已)政教簡易(唐羅珦越州人/擢廬州刺史修)
(學宫政/教簡易)時為名儒(羅道琮蒲州人慷慨尚節義貞觀末/上書忤㫖徙嶺表後擢明經仕至太)
(學博士時/為名儒)
　　　楊
姓纂(周武王第三子唐叔虞之後至晉出公遜於齊生/伯僑歸周天子封為楊侯子孫以國為氏一云周)
(宣王曽孫封楊為晉所滅其後為氏焉或曰周/景王之後楊雄自敘云伯僑不知周何别也)
事實博極羣書(楊雄字子雲蜀郡成都人少好學不為/章句簡易佚蕩口吃不能劇談黙好深)
(湛之思不汲汲於富貴不戚戚於貧賤博極羣書/度越諸子三世不徙官以耆老久次轉為大夫)闗西
夫子(楊震字伯起明經博覽無不通/䆒諸儒語曰闗西夫子楊伯起)為清白吏(同上為/涿郡太)
(守公㢘不受私謁子孫常蔬食步行故舊欲令開産/業震不肯曰使後世稱為清白吏子孫後為太尉)公
輔之節(楊阜字義山為武郡太守為政舉大綱而已文/帝問其何如人皆稱阜有公輔之節明帝不法)
(服不以見阜毎朝廷㑹議/阜常侃然以天下為己任)忠清欵亮(楊洪字季休為蜀/郡太守衆事皆辦)
(忠清欵亮憂公如/家事繼母至孝)我家龍文(楊愔字遵彥從兄昱謂人/曰此兒駒齒未落已是我)
(家龍文更十嵗後/當求之千里外)英傑之表(楊素字處道少落拓有大/志不拘小節逸羣絶倫非)
(常之器有英傑之表周武帝拜為儀同三司又/賜以竹帛曰朕方欲大相驅䇿故用此物賜卿)周室忠
臣(楊徽之字仲猷建州浦城人也徽之上書言國事/及太祖受禪太宗見其書謂太祖曰此周室忠臣)文
章風格(楊億字大年建州浦城人也真宗嘗謂王旦曰/億辭學無比後學皆師慕之文章有貞元元和)
(風格自億始/也卒諡曰文)
　　　姜
姓纂(炎帝生於姜水因氏焉生太公封齊為田和所滅/子孫分散後為姜氏天水上邽縣漢初以豪族徙)
(闗中遂/居天水)
事實衣錦還鄉(唐姜謩秦州上邽人大業末為晉陽長/薛舉冦秦州以謩山西豪望詔安撫隴)
(外後仁杲平拜秦州刺史帝曰昔人稱衣錦還鄉今以/本州相授所以償功凉州荒梗宜有以靖之謩至撫邊)
(以恩信人喜曰不/意復見太平官府)
　　　梁
姓纂(嬴姓伯益之後秦仲有功周平王封其少子康於/夏陽是為梁伯後為秦所滅子孫以國為氏晉有)
(梁益耳梁𢎞梁由靡並其後也安定/烏氏縣漢初以豪族自河東徙烏氏)
事實詩書自娛(後漢梁竦字叔敬閉門自養以經籍自/娯作七序而竊位素餐者慚嘗歎曰大)
(丈夫居世當封侯死當廟食不然閒居可以養志詩書/足以自娛州郡之職徒勞人耳後辟命交至並無所就)
有儒者風(梁祚厯習經典尤善公羊/春秋鄭氏易有儒者風)
　　　王
姓纂(王姓出太原琅邪周靈王太子晉之後北海陳留/齊王田和之後東海出姬姓畢公髙之後髙平京)
(兆魏信陵君之後天水東平新蔡新野山陽中山章武/東萊河東者殷王子比干子孫號王氏唐王宗隋末改)
(王/氏)
事實尊為忠臣(王尊字子贛涿郡髙陽人治尚書論語/舉直言遷號令先是王陽為益州刺史)
(行至卭郲九折坂歎曰奉先人遺體奈何數乘此險尊/為刺史問曰此非王陽所謂道邪叱其馭曰驅之王陽)
(為孝子王/尊為忠臣)真漢相(王商字子威涿郡人後為丞相有威/重長八尺餘單于來朝仰視商貌大)
(畏之遷延却退歎/曰此真漢相矣)王佐之才(王允字子師郭林宗見而/奇之曰王生一日千里王)
(佐才也少好大/節有志立功)鳧舄雙飛(王喬有神術為葉令毎月朔/望常自詣臺朝顯宗怪其來)
(數而不見車騎宻令有司伺望之及其臨至輒有雙鳧/從東飛來於是候鳧至舉網張之但得一雙舄焉或云)
(此即仙人/王子喬也)公輔之量(晉王祥字休徵弟名覽字𤣥通初/吕虔有佩刀工相之以為必登三)
(公可服此刀䖍謂祥曰卿有公輔之量故以相與祥薨/以刀授覽曰汝後必興足稱此刀覽後奕世多賢才興)
(於江/左矣)一世龍門(王衍字夷甫戎之從弟朝野翕然謂之/一世龍門戎謂衍神姿髙徹如瑤林瓊)
(樹自然是/風塵表物)江左夷吾(王導字茂𢎞元帝渡江以為/丞相談曰江左自有管夷吾)東牀
坦腹(王羲之字逸少𨽻書古今之冠郄鑒求壻門生/歸曰諸子並佳惟一人東牀坦腹食乃逸少也)管
中窺豹(王獻之字子敬風流為一時之冠兒時人稱曰/管中窺豹時見一班嘗夜臥齋中有偷人入室)
(盜物都盡徐曰偷兒青氊我/家舊物可特置之羣偷驚走)西山爽氣(王徽之字子猷/卓犖不羈為桓)
(冲參軍冲曰卿在府日久比當相料理初不酬答直髙/視以手版拄頰云西山朝來致有爽氣嘗雪夜訪戴逵)
神仙中人(王恭字孝伯起家為著作郎歎曰仕宦不為/宰相才志何足以騁美姿儀濯濯如春月栁)
(嘗披鶴氅裘渉雪而行孟/㫤歎曰此真神仙中人也)扇枕温被(王延字延元事親/色養夏則扇枕席)
(冬則以/身温被)一時秀彥(王濟字武子風姿英爽氣蓋一時/文詞俊茂伎藝過人為一時秀彥)中
興第一(王承字安期少有重譽為中興第/一朝野挹其風流人倫推其表燭)江東獨步(王/坦)
(之字文度弱冠有重/名語曰江東獨步)風流雋望(王愷字茂仁愉字茂和/並少踐清階忱字元達)
(弱冠知名流譽一時其舅范甯/曰卿風流雋望真後來之秀)相門有相(王訓字懐範/十六召見文)
(徳殿應對爽徹梁武帝目/送之曰可謂相門有相)老羆當道(王羆字熊羆仕魏/遷雍州别駕清廉)
(疾惡勵精公事後除華州刺史齊遣韓範夜襲之羆持/一白棒大呼而出曰老羆當道卧貉子那得過敵見驚)
(退/)斗酒學士(王績字無功絳州人性簡敖不喜拜揖舉/孝悌㢘潔授祕書省正字游北山東皋著)
(書自號東皋子待詔門下省官給酒日三升或問待詔/何樂邪答曰良醖可戀耳侍中陳叔達聞之日給一斗)
(時稱斗酒學士/著五㪷先生傳)王楊盧駱(王勃與楊炯盧照鄰駱賓王/皆以文章齊名天下稱王楊)
(盧駱號四傑炯嘗曰吾/愧在盧前恥居王後)真宰相器(王旦字子明少好學/父祐器之嘗手植三)
(槐於庭曰吾之後必有為三公者舉進士為大理評事/再遷殿中丞通判鄭濠二州王禹偁薦其才真宗即位)
(拜中書舎人翰林學士錢若水名能知人嘗見旦曰真/宰相器若水樞宻副使罷召對苑中問誰可大用者若)
(水言旦可大用/景徳三年拜相)萬馬駐足(王存字正仲潤州丹陽人也/存性寛厚儀狀偉然平居恂)
(恂不為詭激之行其所守確不可奪司馬光/謂存並馳萬馬中能駐足者時人以為知言)天子門生
(王寄字漢謀贛州人也幼有聲場屋間為李文定客文/定薨於位章聖臨奠見屏間有詩云雁聲不到歌樓上)
(秋色偏欺客路中愛之即召見占對稱㫖特許赴殿試/既登科有謝詩云不拜春官為座主親逢天子作門生)
　　　張
姓纂(黄帝第五子青陽生揮為弓正觀弧/星始制弓矢主祀弧星因姓張氏)
事實借箸畫籌(史記張良其先韓人也受書於圯上老/父借箸畫籌運籌帷幄中決勝千里外)
(招四皓安太子以三寸舌為帝者師封萬户位列侯願/棄人間事從赤松子遊乃學辟穀道引輕身封為留侯)
(諡文/成侯)執節不屈(張騫以使通大夏還為校尉封博望侯/後為將軍使大夏窮河原楊子淵騫篇)
(張騫蘇武之奉使也執節没身不/屈王命雖古之虜使其猶劣諸)麥穗兩岐(張堪字君/游南陽人)
(後漁陽太守百姓歌曰桑無附枝/麥穗兩岐張君為政樂不可支)國之良臣(張既字徳/容為雍州)
(刺史太祖曰還君本州可謂衣繡晝行矣又為梁/州刺史容民畜衆使羣羌歸土可謂國之良臣)為世
虎臣(蜀志張飛字翼徳雄壯威猛稱萬/人之敵為世虎臣有國士之風)有大臣節(呉志/張昭)
(字子布忠謇亮直有大臣節/容貌矜嚴有威風舉邦憚之)𢎞雅英秀(張温字惠恕呉/郡人𢎞雅之素)
(英秀之徳文章之采議論之辯卓者/躒冠羣偉曄曜世世人未有及之)峭聳霜崖(張充字延/符多所該)
(通尤明老易嘗與王儉書有曰充生平少長不以利/欲干懐介然之志峭聳霜崖確乎之情峰横海岸)當
官清白(北史張兖字洪龍遷常山太守開建學校優禮/儒士吏人歌詠之當官清白仁恕臨下政為當)
(時第/一)論事囘天(張𤣥素蒲州人魏徵聞𤣥素言歎曰張/公論事有囘天之力可謂仁人之言哉)
廊廟之才(張行成字徳立定州人劉炫/曰行成體局方正廊廟才也)獻金鑑録(張九/齡字)
(子壽韶州曲江人初千秋節公王並獻寶/鑑九齡上事鑒號千秋金鑑録以伸諷諭)鳴珂里(張嘉/祐有)
(幹略嘉貞為相任金吾衛將軍昆弟毎上朝/軒蓋騶道盈閭巷時號所居坊曰鳴珂里)文武兼資
(張鎰字季權代鳯翔帝曰文武兼資望重内/外無易卿者帝幸奉天鎰罄家資自獻行在)節誼嵗寒
(張建封字本立鄧州人元已賜宴曲江特詔與宰相同/榻食還鎮帝賦詩以餞又以所持鞭賜之曰卿節誼嵗)
(寒弗渝故/用此為貺)草木知名(張萬福魏州人為濠州刺史召謂/曰先帝改爾名正所以褒也朕謂)
(江淮草木亦知爾威名若從所改/恐賊不曉是卿也復賜舊名萬福)煙波釣徒(張志和字/子同婺州)
(人母夢楓生腹上而産志和十六擢明經以䇿干肅宗/特見賞重命待詔翰林後居江湖自稱煙波釣徒著𤣥)
(真/子)
　　　章
姓纂(姜姓齊太公支孫封鄣左傳齊人降/鄣子孫改為章氏章子齊威王將)
事實天之君子(章友直皇祐中近臣言其文章善篆有/㫖召試辭焉後太學篆石經近臣又薦)
(之召往經成除試將作監主簿不就王荆公銘其墓曰/昔列禦冦莊周當文武末世哀天下之士沈於得喪蹈)
(於毀譽離性命之情而自託於人偽以爭須㬰之/欲故其所稱述多謂天之君子若友直者似之矣)風骨
必貴(章子厚始生族父得象/奇其風骨以為必貴)清忠端重(皇朝章得象字/希言生時父夢)
(庭積象笏因以得象為名仁宗謂曰先太后臨朝羣臣/邪正朕皆黙識之卿清忠無所附麗故大用也性端重)
(在翰林十二/年怡然自得)以盡臣節(南史章昭達字伯通呉興人性/倜儻輕財尚氣累戰功除定州)
(刺史文帝嘗夢昭達升台鉉及旦告之後曰/何以償夢對曰當効犬馬之用以盡臣節)
　　　康
姓纂(衛康叔之孫/以諡為姓也)
事實寛和長厚(南史康絢字長明少倜儻有志氣仕齊/為華山太守推誠撫循荒夷悦服領安)
(陸太守大修城隍號為嚴整寛和少喜/懼在朝廷見人如不能言號為長厚)六深可畏(康澄/唐明)
(宗時為大理少卿嘗上疏曰臣聞童謠非禍福之本妖/祥豈隆替之源故雊雉升鼎而桑穀生朝不能止殷宗)
(之盛神馬長嘶而玉龜告兆不能延晉祚之長是知國/家有不足懼者五有深可畏者六隂陽不調不足懼三)
(辰失行不足懼小人訛言不足懼山崩川涸不足懼蟊/賊傷稼不足懼賢人藏匿深可畏四民遷業深可畏上)
(下相狥深可畏㢘恥道消深可畏毁譽亂真深可畏直/言蔑聞深可畏不足懼者願陛下存而勿論深可畏者)
(願陛下修而/靡忒詔奬之)
　　　常
姓纂(衛康叔支孫封常邑因氏/之一云黄帝臣常先後)
事實帶經而鉏(魏志常林字伯槐帶經/而鉏梁習薦為南和宰)研綜五經(北史/常爽)
(字士明少而聰敏嚴正有志槩家人僮𨽻未嘗見其寛/誕之容明習緯候五經百家多所研綜置館温水之右)
(敎授門士七百人人號曰儒林先生髙允稱之/曰文翁柔勝先生剛克立敎雖殊成人一也)為設鄉
校(唐常衮京兆人建中初遷福州太守閩人始未知文/學公至乃為設鄉校使作為文章親加講導與為客)
(主鈞禮觀游燕饗/與焉由是俗一變)
　　　黄
姓纂(陸終之後受封於黄/為楚所滅以國為氏)
事實政稱神明(黄霸淮陽人也遷潁川守力行敎化而/後誅貶咸稱神明田者讓畔治為天下)
(第一霸材長於治民及為相功名/損於治郡時所居民冨所去見思)若千頃陂(後漢黄憲/字叔度汝)
(南人陳蕃周舉嘗相謂曰時月之間不見黄生則鄙吝/之萌復存乎心郭林宗曰叔度汪汪若千頃陂澄之不)
(清淆之/不濁)辯慧對日(黄琬字子琰瓊之孫早而辯慧對日/食云日食之餘如月之初遷五官中)
(郎/將)江夏黄童(黄香字文强江夏人九嵗失母思慕憔悴/鄉人稱其至孝京師號曰天下無雙江夏)
(黄/童)獨立物表(黄庭堅字魯直洪州分寧人初蘇軾見庭/堅詩於孫覺之坐上異之後過李常於濟)
(南見其詩以為超逸絶塵獨立萬物之表者由是聲名/始震召為校書郎蘇軾嘗薦庭堅自代其略曰瑰瑋之)
(文妙絶當世孝友之行/追配古人世以為寶)瑰瑋之文(同/上)
　　　唐
姓纂(帝堯陶唐氏之後裔封唐侯又周成王封弟叔虞/於唐子孫以國為姓又左傳唐成公國於比陽今)
(唐州/是也)
事實金城湯池(唐邕字道和少明敏有才幹仕齊除中/書舎人文宣嘗望并州城曰此何等城)
(或曰金/城湯池)有將帥才(唐丞少耿介有將帥才讀/班超傳慨然有萬里之志)博涉經史
(唐瑾字附璘博涉經史/雅好屬文雍容文雅)心若鐵石(唐臨字本徳京兆人/髙宗嘗録囚臨占對)
(無不盡他日復訊餘司斷者輒紛訴不已獨臨所訊無/一言帝問故答曰唐卿斷囚不寃所以絶意帝歎曰為)
(獄者固當若是乃自述其考/曰形如死灰心若鐵石云)
　　　程
姓纂(顓頊重黎之後周/程伯休父其後也)
事實好施喜士(程普字徳謀性好施與喜士大夫領零/陵江夏南郡太守遷盪冦將軍江表之)
(虎臣/也)立操方嚴(晉書程衛字長𤣥少立操行强正方嚴/遷尚書郎侍御史在職皆以事幹顯補)
(洛陽令厯安定頓/丘太守所在著績)厲已竭節(程异字師舉京兆人以孝/稱第明經補鄭尉精吏治)
(厲已竭節至平章事議置巡邊使憲宗問孰/可者乃自請行身没官第無留貲世重其廉)為諸儒倡
(程頤字正叔以經術為諸/儒倡四方從之游者甚衆)
　　　彭
姓纂(大彭為商諸侯以國為姓蓋/陸終第三子彭祖即大彭也)
事實恬退之士(皇朝彭乘字利建益州華陽人也舉進/士與同年生登相國寺閤顧望鄉闗皆)
(有從官之樂乘獨悵然曰親老矣安敢舎晨昏之奉以/圖一身之榮乎翌日奏乞侍養仁宗曰彭乘恬退之士)
(也/)拱立不動(彭汝礪字器資饒州鄱陽人也少嗜學舉/進士為禮部第一王安石得其所著詩義)
(善之以為國子監直講中人王中正季憲臨邊汝礪曰/漢唐以兵付中人多致敗事神宗折之汝礪拱立不動)
(伺間復言神/宗卒為改容)
　　　丁
姓纂(姜姓齊太公生丁公/伋支孫以諡為姓)
事實易以東矣(前漢儒林丁寛字子襄梁人讀易精敏/事田何學成東歸何謂門人曰易以東)
(矣作易三萬言訓/故舉大義而已)學義精明(儒林丁恭字子然習春秋/學義精明敎授數百人建)
(武中遷少府諸生自逺方至/者著録千人當世稱為大儒)清約守道(唐丁公著字平/子蘇州人舉明)
(經髙第充皇太子諸生侍讀因著太子諸王侍讀訓/十篇為太常卿清約守道毎進一官輒憂見顔間)
　　　邢
姓纂(周公第四子封於邢後為/衛所滅子孫以國為氏)
事實為政清靜(邢晏字幼平博涉經史善談釋老/位滄州刺史為政清靜吏人安之)政清
刑肅(邢祐字宗祐使於宋以將命之勤/除平原太守政清刑肅百姓安之)有長者風(邢臧/字子)
(良舉秀才上第為太學博士除東牟太守清慎奉法/吏人愛之和雅信厚有長者之風為時人所愛敬)雕
蟲獨步(邢邵字子才十嵗能屬文日誦萬餘言名動衣/冠雕蟲之美獨步當時毎一文初出京師為之)
(紙/貴)一代模楷(邢才少有盛名鼓動京洛文宗學/府獨秀當年足為一代之模楷也)屈已好
士(邢君牙瀛州人以戰功厯果毅折衝郎將代/李晟為鳯翔節度吐蕃不能侵屈已好士)
　　　曾
姓纂(夏少康封其少子曲烈于鄫春秋時為莒/所滅鄫太子巫仕魯去邑為曾氏見代本)
事實名聞天下(曾鞏字子固生而警敏年十二能文及/冠游太學歐陽脩見其文而奇之自是)
(名聞/天下)風流醖藉(曾紆字公衮撫之南豐人汪彥章誌其/墓曰公材髙識明博極書史始以通知)
(古今禆贊左右為家賢子弟中以文章翰墨風流醖/藉為時勝流晚以精明彊力見事風生為國能吏)
　　　劉
姓纂(帝堯陶唐氏之後受封於劉裔孫劉累事夏后孔/甲在夏為御龍氏在商為豕韋氏在周為唐杜氏)
(杜伯子隰叔奔晉為士氏孫士㑹適秦後歸晉莫處者/為劉氏又周大夫食采於劉亦為劉氏康公獻公其後)
(也士㑹之後周末家于魏又徙豐/沛至豐公生煓字執嘉生漢髙祖)
事實講經石渠(前漢劉向字子正本名更生年十二以/父徳任為輦郎以行修飭擢為諫大夫)
(通達能屬文辭獻淮南枕中鴻寶苑/祕書受穀梁春秋講論五經於石渠)蒲鞭示辱(劉寛字/文饒𢎞)
(農人拜南陽太守吏人有過但用蒲鞭罰之示辱而已/見父老慰以農里之言少年勉以孝弟之訓侍婢奉肉)
(羮飜汚朝衣神色不異徐言/羮爛汝手海内稱為長者)珪璋之質(黨錮劉儒字叔/林口訥心辯有)
(珪璋之質桓帝求直言上封/事十條極言得失辭甚忠切)一錢太守(循吏劉寵字祖/榮為㑹稽太守)
(簡煩禁察非法郡中大化徵為將作大匠山隂縣有五/六老叟人齎百錢以送曰自明府下車以來狗不吠夜)
(民不見吏今聞見棄去故自扶奉送寵為人選/一大錢受之累登卿相而清約省素家無貨積)輔翼機
事(劉劭字孔才為散騎侍郎受詔作皇覽出為陳留太/守敦崇敎化百姓稱之夏侯惠薦之曰性實之士服)
(其平和良正清靜之人慕其𤣥虚退讓文學之士嘉其/推步詳宻文章之士愛其著論屬辭實為朝廷奇其器)
(量若人宜輔翼機事納謀帷幄當與國道俱隆/非世俗所常有也又作都官考課二十七條)正色立
朝(劉暾字長升正直有父風為/左丞正色立朝三臺清肅)竭誠奉國(劉頌字子雅/世為名族同)
(郡雷蔣穀魯四姓皆出其下時人語曰雷蔣穀魯劉最/為祖守廷尉號為詳平累遷為吏部尚書束髮登朝竭)
(誠奉國忠鯁不/撓古之遺直)枕戈待旦(劉琨字越石少得雋朗之目/加大將軍都督并幽冀三州)
(少與祖逖為友聞逖被用曰枕戈待/旦志梟逆虜常恐祖生先吾著鞭)十部從事(劉𢎞字/和季有)
(幹略政事之才為荆州刺史毎有興廢手書守相丁寧/欵宻人爭赴之咸曰得劉公一紙書賢於十部從事)
北州名族(劉沈字道真世/為北州名族)玉潤瀾清(劉覽弟遵字孝陵/為太子中庶子及)
(卒皇太子與其從兄曰賢從弟内含玉潤外表/瀾清文史該富琬琰為心辭章博贍𤣥黄成采)有古人
風(劉杳字士深博綜羣書為東宫舎人昭明太子以/瓠食器賜之曰卿有古人風故遺卿古人之器)出
塵白鶴(劉訐字彦度幼稱純孝尤精釋典兄敲卜築鍾/山有終焉之志劉孝標稱曰訐超超越俗如半)
(天朱霞敲矯矯出塵如/雲中白鶴諡𤣥真處士)儒雅博洽(劉顯字嗣方幼聰敏/號神童博涉多通仕)
(梁除國子博士從弟㲄字仲/寶儒雅博洽位國子祭酒)日食一升(劉𤣥明有吏能/厯山隂建康令)
(政常為天下第一嘗曰作縣令唯日/食一升飯而莫飲酒此第一䇿也)北門學士(劉禕之/字希美)
(少與孟利貞髙智周郭正一俱以文辭稱號劉孟髙郭/後召入禁中論次新書凡千餘篇髙宗又宻與參決時)
(政以分宰相權/時謂北門學士)管簫之亞(劉晏字士安晏既被誣舊史/推明其功以為管蕭之亞)
詩有神䕶(劉禹錫字夢得作詩晚節尤精居易嘗推言/其詩在處應有神物䕶持㑹昌時加檢校尚)
(書/卒)宿姦斂迹(劉栖楚尹京兆峻誅罰不避權/豪不閱旬宿姦老蠧為斂迹)
　　　周
姓纂(帝嚳生后稷至太王邑/於周文王以國為氏)
事實諤諤之臣(新序周舎事趙簡子立簡子之門三日/三夜簡子使人問之曰子何以令我周)
(舎曰願為諤諤之臣墨筆操牘/隨君之後司君之過而書之)敦厚可任(史記周勃沛/人也木强敦)
(厚帝以為可任大事不好文學厚重/少文為將軍軍細栁緩急真可任)少有名譽(周興少/有名譽)
(陳忠薦其博物多/聞拜為尚書郎)五經縱横(周舉字宣光姿貌短陋而/博學洽聞為儒者所宗京)
(師語曰少有/名譽周宣光)文武籌略(呉志周瑜字公瑾廬江舒人年/二十四呉中皆呼為周郎敗魏)
(師八十萬於赤壁性度恢廓程普曰與公瑾交若飲醇/醪不覺自醉文武籌略萬人之英少精意音樂謠曰曲)
(有誤周/郎顧)竹帛功名(周魴字子魚呉郡人舉孝廉為寧國/長又為鄱陽太守譎略多奇卒破曹)
(休斬獲萬計功名當書之竹帛在/郡十三年賞善罰惡恩威並行)神彩秀徹(周顗字伯/仁少有重)
(名神彩秀徹貴嵩見之歎曰汝穎固多奇士拜祕書郎/累遷尚書吏部郎後遷尚書左僕射初以雅望獲海内)
(盛/名)有公輔器(周捨字昇逸仕梁累遷鴻臚卿尚書吏部/郎雖居職累徙而常留内二十餘年未嘗)
(離左右帝以為有/公輔器稱為賢相)貂蟬兠鍪(周盤龍齊髙帝進號右將/軍武帝戲之曰卿著貂蟬)
(何如兠鍪盤龍曰此/貂蟬從兠鍪中生耳)心膂之寄(周寶安字安人為猛烈/將軍文帝寄以心膂精)
(卒多/配焉)徵命不就(隠逸周續之字道祖通五經五緯號曰/十經名冠同門閒居讀老易隠於廬山)
(徵命並/不就)狀貌雄偉(五代周徳威字鎮逺朔州馬邑人也/為人勇而多智能望塵以知敵數其)
(狀貌雄偉笑不改/容人見之凜如也)聴斷明審(周起字萬卿淄州鄒平人/也知開封府聴斷明審廷)
(無留/事)學行知名(周堯卿字子余其先汝隂人也/堯卿警悟强記以學行知名)落魄不
羈(周邦彥字美成錢塘人也性落魄不羈/涉獵書史能文章世特傳其詞調云)
　　　鄒
姓纂(子姓宋慜公之後正考父食邑/於鄒遂為鄒氏齊有鄒衍鄒忌)
事實明月夜光(史記鄒陽齊人也獄中上梁孝王書王/使人出之卒為上客太史公曰鄒陽辭)
(雖不避然其比物連類有足悲者亦可謂抗直不撓矣/文辯著名長裾曳王門為人有智略忼慨不茍合獄中)
(書云明月之珠夜光之璧以闇投人/於道莫不按劒相盼者無因至前也)才學知名(晉文苑/鄒湛字)
(潤甫南陽人少以才學知名累遷為國子祭酒湛之持/論實南陽之人傑子捷字太應亦有文才為散騎侍郎)
琴之象政(新序鄒忌以鼓琴見齊王王善之忌曰夫/琴所以象政也遂為王言琴之象政狀)
　　　樓
姓纂(夏少康之後周封杞東樓公/支孫以樓為氏秦有相樓緩)
事實操節清白(後漢儒林樓望字次子習嚴氏春秋操/節清白有稱鄉閭敎授不倦世稱儒宗)
(永平初為侍/中入講省内)常依名節(前漢游俠樓䕶字君卿齊人結/士大夫無所不頌為人短小精)
(辯議論常依名/節聴之者皆竦)
　　　游
姓纂(左傳鄭穆公子偃字子/游之後以王父字為氏)
事實為政清簡(北史游肇字伯始博綜經史謙素敦重/文雅見任帶魏郡太守為政清簡為畿)
(内大使黜陟善惡賞罰分明寵勢千/請終無回撓方正之操時人服之)師友淵源(皇朝游/酢字定)
(夫建州建陽人也兄醇與酢俱以文行知名酢初受業/於程顥顥知扶溝縣以道學為已任酢為掌其事由是)
(問學益進陳正同知建寧因立像設祠於學而屬晦庵/朱公熹記其事曰先生逺矣學者登是堂而拜其像於)
(是記也考其師友之淵源退訪其書而讀之於以求先/生之所以學者果惡乎在幸而心自得之則亦無以異)
(乎親而/炙之矣)
　
　翰苑新書後集下卷三
欽定四庫全書
　翰苑新書後集下卷四
　　類姓
　　　侯
姓纂(晉侯緍之後適他國以侯為氏鄭有侯宣多侯/多羽魯有侯叔夏侯犯齊有侯朝魏有侯嬴)
事實遮使者車(後漢侯霸字君房河内人為淮平大尹/更始徵之百姓老弱相攜號哭遮使者)
(車或當道而卧皆曰/願乞侯君復留朞年)清忠守約(晉書侯史光字孝明東/萊人舉孝廉州辟别駕)
(用為御史中丞所以伸其司直之才厲志守約有/清忠之節儒學博古厯官著績文筆奏議皆條理)人敬
其才(侯瑾字子瑜常以禮自牧獨處一房如對嚴賓作/矯世論以譏切當時西河人敬其才而不敢名之)
(皆稱為/侯君)有政績(侯植字仁幹少倜儻有大節武藝/絶倫仕魏為義州刺史甚有政績)好書
(唐侯君集豳州三水人以材雄稱少事秦王幕府從征/討有功君集本以行伍奮不知學後貴益自喜好書及)
(典選分明課/最有譽於時)
　　　任
姓纂(黄帝二十五子十二人以徳為姓一為任/氏六代至奚仲對薛魏有任座秦有任鄙)
事實君仁臣直(新序魏文侯問士大夫曰寡人何如君/也羣臣皆曰君仁君也翟璜曰君非仁)
(君文侯怒而逐璜至任座曰君仁君也曰子何以言之/對曰臣聞其君仁者其臣直翟璜之言直是以知君仁)
(君也文侯曰善復/召璜入拜為上卿)名子為任(循吏任延字長孫為九真/太守其俗不知牛耕乃令)
(鑄作田器敎之墾田百姓充給又敎駱越之民嫁娶禮/法産子者始知種姓曰使我有是子者任君也多名子)
(為/任)居今行古(儒林任安字定祖少游太學受孟氏易兼/通數經又學圖䜟究極其術時人稱曰欲)
(知仲栢問任安又曰居今/行古任定祖辟除皆不就)為政清省(南史任昉字彥升/為新安太守不事)
(邊幅為政清省好奬進士友得其延譽者多見升擢時/人慕之號曰任君及卒殷芸曰哲人云亡儀表長謝元)
(龜何寄指/南何託)剛烈疾惡(任孜字遵聖眉州人慶厯三年楊/寘榜登第與弟師中名於蜀東坡)
(謂之大任小任大任剛烈世無有疾惡如風朱伯/厚小任温毅老更文寛柔慈愛小馮君子名伯雨)
　　　林
姓纂(殷太丁之子王比干之後比干為紂所戮其子堅/逃難長林之山遂姓林氏魯有林放仲尼弟子左)
(傳林雍林不狃林楚代仕季氏左傳曰林楚之先皆季/氏之良也齊有林阮見説苑林類見列子林囘見莊子)
(濟南鄒縣風俗通云林放之後至林玉為趙相有九子/號十徳之門又居九門見戚苑子孫秦末居齊郡鄒縣)
(漢分濟郡置濟/南遂為郡人)
事實林藴辯給(林藴字復夢泉州人藴辯給嘗有姓崔/者矜氏族藴折之曰崔子弑齊君林放)
(問禮之本優劣何如/其人俯首不能對)軒冕非吾樂(林敏功字子仁蘄春/人治春秋年十六預)
(鄉薦下第歸歎曰軒冕富貴非吾所樂杜門不出者二/十年該通六經貫穿百氏尤長於詩元符末蔡元度被)
(召經過訪之愛其蓬户樞牖安貧樂道力薦於/上詔蘄州以禮敦遣子仁遁於山間卒不奉詔)為詩孤
峭(林逋字君復杭州錢塘人也少孤刻志為學結廬西/湖小孤山喜為詩孤峭澄淡居西湖二十年足未嘗)
(履城市李及薛映為州毎造其居清談終日而去逋臨/終有詩云湖上青山對結廬墳前脩竹亦蕭疎茂陵他)
(日求遺草猶喜曽無封禪/書卒賜諡曰和靖先生)踐履聖賢(林光朝字謙之莆/田人弱嵗再下第)
(不復以得失為意遂專心聖賢踐履之學窮經討古浩/然自得晚始登仕版在詞掖多所論駁不得其言而歸)
(卒丞相陳正獻公以詩哭之曰出為嶺嶠澄清使歸作/甘泉侍從臣百擔有書行李重十金無産槖中貧經旬)
(把臂言猶在昨日題詩墨尚新清曉訪君呼不起/寢門一慟淚沾巾艾軒先生祠堂在興化城南)
　　　嚴
姓纂(芊姓楚莊王支孫以諡為姓楚有莊周漢武疆侯/莊不識孫青翟丞相㑹稽莊忌夫子生助後漢莊)
(光避明帝諱並改為嚴氏馮翊稱翟之/後代居馮翊魏郃陽侯嚴稜又徙華隂)
事實厭直承明(前漢嚴助㑹稽人侍燕從容上問助居/鄉里時對曰家貧為友壻所辱願為㑹)
(稽太守於是拜為㑹稽太守厭承明之廬勞/侍從之事懷故土出為郡吏願奉三年計最)　不事權貴
(儒林嚴彭祖字公子東海人顓門敎授公羊春秋有嚴/氏之學為太子太傅廉直不事權貴或説曰君以不修)
(小禮曲意亡貴人左右之助經誼雖髙不至宰相願少/自勉强答曰凡通經術固當修行先王之道何可委曲)
(從俗茍求/富貴乎)足加帝腹(後漢嚴光字子陵㑹稽餘姚人與/光武同遊學光武即位物色訪之)
(後齊國上言有一男子被羊裘釣澤中帝遣使聘之三反/而後至帝因共偃卧光以足加帝腹上明日太史奏客)
(星犯御坐除諫議大夫不屈乃耕於/富春山後人名其釣處為嚴陵瀨)有清㢘稱(北史嚴/稜太武)
(以其歸化之功除中/山太守有清㢘稱)資質軒秀(唐嚴挺之名浚華州人/資質軒秀舉進士并擢)
(制科調義興/尉號材吏)
　　　詹
姓纂(詹大卿體仁家譜曰詹姓始於周宣王支子賜姓/曰詹封為詹侯其後有詹父為周大夫詹嘉處瑕)
(以守桃林之塞姓纂曰楚詹尹之後有/詹何善釣昭公九年有詹桓伯辭於晉)
事實忠臣(皇朝詹庠為工部侍郎王隨之壻範知恵州/從東坡先生游先生嘗有次韻桂酒二詩時)
(升為提舉福建茶鹽公薦靖康間官京師張邦昌迫以/偽命不受逃歸行在髙宗即日召對奏北事甚詳上喜)
(曰卿忠/臣也)忠節(詹騤字晉卿淳熙乙未擢進士第一人詹/儀之字體仁辛未趙逵榜登科官終侍郎)
(詹大和字甄老政和間擢第嘗為水部員外郎轉漕淮/南知江䖍撫三州詹良臣字唐公以累舉恩補官為晉)
(雲尉方臘犯境立忠節徽宗官其二子詹適嘗為御史/臺主簿東坡先生有和詹適飲巽亭詩云江上同三黜)
(天涯又/一樽)
　　　董
姓纂(黄帝之後也已姓國有􁀙升安生董/父舜賜姓董氏晉有董狐董安子)
事實古之良史(左宣公二年孔子曰董狐/古之良史也書法不隠)下帷講誦(史/記)
(董仲舒廣州人也治春秋為博士下帷/講誦弟子莫見其面三年不觀舎園)枹鼓不鳴(後漢/酷吏)
(董宣字少平為洛陽令搏擊豪强莫不震懾京師號/為卧虎歌曰枹鼓不鳴董少平光武勅曰强項令)世
之奇士(董昭字公仁太祖引坐問/計才䇿諶略世之奇士)
　　　孔
姓纂(子姓殷王帝乙長子微子啓受封於宋弟微仲衍/曽孫愍公生弗父何生宋父周生世父勝生正考)
(父生孔父嘉子孫以王父字為氏孔父生子火金金生/睪夷父父生防叔仕魯為大夫生相夏夏生鄒紇紇生)
(丘字仲尼三嵗父卒年十九娶宋开官氏一嵗生鯉字公/伯魚孔子為魯司冦攝相事居鄒邑昌平鄉闕里魯哀)
(十六年卒年七十二伯魚年五十先仲尼卒伯魚生伋/字子思為魯穆公師作中庸及子思子四十七篇以祖)
(業授弟子孟軻等伋生/子上白白生子家求)
事實後有逹人(左昭公七年孟僖子曰吾聞將有達者/曰孔丘其祖弗父何以有宋而授厲公)
(及正考父佐戴武宣三命兹益恭故其鼎銘曰一命而/僂再命而傴三命而俯其恭也如是臧孫紇有言聖人)
(有明徳者若不當世其後必/有達人今其將在孔丘乎)以起其家(前漢孔安國孔/氏有古文尚書)
(安國以今文字讀/之因以起其家)賜靈壽杖(孔光字子夏經學允明舉/方正為諫議大夫兄弟妻)
(子燕語不及朝省政事/賜靈壽杖歸老於第)力行清㓗(後漢孔奮字君魚守/姑臧長力行清㓗為)
(衆所笑以為身處脂膏不能自潤被徵吏/民羌胡賦斂牛馬器物追送之無所受)累世通家(孔/融)
(字文舉十嵗見李膺語門者曰我是李君通家子弟膺/問之融曰先君孔子與君先人李老君同徳比義而相)
(師友則融與君累世通家為北海相立學校表顯儒/術雖一介之善莫不加禮坐上客常滿樽中酒不空)印
龜左顧(晉書孔愉字敬康㑹稽人封餘不亭侯嘗行經/餘不亭見籠龜買放溪中龜中流左顧者數四)
(及鑄侯印而印龜/左顧三鑄如初)經學深博(儒林孔衍字舒元十三通/詩書後領太子中庶子練)
(識舊典朝儀軌/制多取正焉)草萊不剪(孔珪字徳璋門庭之内草萊/不剪以蛙鳴當兩部鼓吹後)
(為都官/尚書)後生準的(孔體源字慶緒舉秀才徐孝嗣省其/䇿曰可謂後生之準的梁初為太學)
(博士為建康獄正尚書左丞兼御史中丞正色/直繩無所囘避行荆州事平心決斷請託弗行)製東都
賦(孔逭抗直有才藻製東/都賦于時才士稱之)日記千言(唐孔穎達字仲達/冀州人八嵗就學)
(誦日記千餘言闇記三禮義宗善屬文通步厯大業初/舉明經髙第煬帝召天下儒官集東都詔國子祕書學)
(士與論議穎達為冠又年/最少老師宿儒恥出其下)負二宜去(孔戣字君嚴穆宗/召為左丞以老自)
(乞韓愈謂曰公尚壯上三留何去之果戣曰吾年一宜/去吾為左丞不能進退郎官二宜去愈曰公無留資何)
(恃而歸曰吾負二宜去尚奚顧子言愈上疏言戣守節/清苦論議正平憂國忘家用意至到今求退陛下若不)
(聴許亦無傷義而有貪賢之美不報以/禮部尚書致仕嵗致羊酒如徵士禮)守節清苦(同/上)疾
惡若讎(孔緯字化文戣孫登進士第擢御史中丞疾惡若/讎中外聞風未繩輒肅三遷吏部侍郎權要私)
(謁至盈􁝥/一不省)座右止水(孔若思越州人祖紹安與孫萬壽/皆以文辭稱於時孫若思以博學)
(聞擢明經厯車部郎中嘗曰仕宦至郎/中足矣座右置止水一石明自足意)神清韻逺(孔季/詡字)
(季和若思之弟永昌初擢制科授校書/郎陳子昂常稱其神清韻逺比衛玠)
　　　李
姓纂(帝顓頊髙陽之裔顓頊生大業大業生女莘女莘得/生咎繇為堯理官子孫因姓李氏云云裔孫理徵)
(罪於紂其子利貞逃難伊侯之墟食木子得全因變姓/李氏利貞十一代孫老君名耳字伯陽居苦縣賴鄉曲)
(仁里曽孫曇生二子崇璣崇子孫居隴西璣子孫居趙/郡崇五代孫仲朔生伯考伯考生尚生李廣也廣之下)
(後生唐髙/祖李淵)
事實才氣無雙(前漢李廣隴西成紀人也才氣天下無/雙文帝曰惜廣不逢時令髙祖世萬户)
(侯豈足/道哉)當世第一(李揆字端卿性警敏善文章遷禮部/侍郎拜平章事帝曰卿門地人物文)
(學皆當世第一信朝廷/羽儀乎故時稱三絶)守藏室之史(史記老子姓李名/耳字伯陽諡曰𣆀)
(周守藏室/之史也)有國士風(李陵字少卿所將皆荆楚勇士奇/材劒客力拒虎射命中願得自當)
(一隊持步卒五千深輮戎馬之地矢盡而降/司馬遷以為有國士之風雖古名將不過也)李氏為輔
(後漢李通字次元南陽人素聞其父説䜟云劉氏/復興李氏為輔往迎光武言䜟事遂相結定舉兵)清約
率下(李恂字叔英拜兖州刺史以清約率下常席羊皮/服布被徵拜謁者使持節領西域副校尉諸國數)
(遺奴婢宛馬金銀香/罽之屬一無所受)登龍門(李膺字元禮潁川人為清/州刺史守令畏威多望風)
(棄官荀爽謁膺因為其御喜曰今日迺得御李君拜司/𨽻校尉黄門常侍皆鞠躬屏氣休沐不敢出宫省曰畏)
(李校尉獨持風裁以聲名自髙/士有被其容接者名為登龍門)志操介特(獨行李業字/巨游志操介)
(特公孫述徵之不起賜/以藥酒光武詔表其閭)軍中長者(魏志李典字曼成遷/破虜將軍與孫權戰)
(於合肥以步卒八百破賊十萬古用兵未之有也可謂/國之爪牙好學問貴儒雅不與諸將爭功敬賢士大夫)
(恂恂若不及軍/中稱其長者)腹中鱗甲(李平孔明與蔣琬董允書曰/陳孝起前為吾説正方李平)
(腹中有鱗甲鄉黨以為不可近/吾以為鱗甲者但不當犯之耳)以孝謹聞(孝友李宻字/令伯奉事祖)
(母以孝謹聞徵為太子洗馬以祖母年/髙上疏不應命後為温令遷漢中太守)剛正直言(載記/李産)
(字子喬少剛厲有志格慕容雋時厯位尚書剛正好直/言毎進見未嘗不論朝政之得失同輩咸憚焉轉太子)
(太保謂子績曰以吾之才而致於此始者之願亦已過/矣不可復以西夕之年取笑於來今固辭而歸子績字)
(伯陽少以風節知/累遷太子中庶子)此佳士也(李訢字元盛太武曰李訢/後必官達益人門户又曰)
(觀此人舉動豈不異於衆也必為朕家幹事臣為相州/刺史獻文以其政為諸州最加賜衣服後見廢張讜與)
(語奇之曰此佳士也終不/久屈未幾為太倉尚書)容貌魁偉(李粲字世顯容貌/魁偉後為兖州刺)
(史/)千里駒(李孝伯父曽道武時為趙郡太守令行禁止/有賊於常山界得死鹿賊長為趙郡地也責)
(之還令送鹿故處郡謠曰詐作趙郡鹿猶勝常山粟其/憚如此孝伯博綜羣言動有法度太武徵為中散謂曰)
(直卿家千/里駒也)結髮從宦(李幼廉文襄嘗求好長史以幼廉/為并州長史累遷太僕大司農大)
(理卿所在稱職結髮/從宦誓不曲意求人)騏驎鳯凰(李徳林字公輔該博墳/典隂陽緯候無不通涉)
(舉秀才考為上第周武帝授内史上士有大才用勝於/騏驎鳯凰仕隋為内史魏收謂其識度天才必公輔)
掛書牛角(唐李宻字元邃遼東人以蒲韀乘牛/掛漢書一帙角上行且讀楊素奇之)通敏有
識度(李襲譽字茂實通敏有識度擢揚州長史俗不事/農襲譽為引雷陂水築城塘溉田八百頃民多歸)
(本/)不作章句儒(李靖字藥師京兆人嘗謂所親曰丈夫/遭遇要當以功名取富貴何至作章句)
(儒其舅韓擒虎毎與論兵輒歎曰可與語孫吳者非斯/人尚誰哉帝曰靖以騎三千蹀血虜庭遂取定襄古所)
(未有會吐谷渾冦邊帝謂侍臣曰靖能復起為帥乎靖/往見房𤣥齡曰吾雖老尚堪一行帝喜以為大總管靖)
(決䇿深入多所殺獲殘其國/伏允愁蹙自經死改衛國公)賢長城(李勣字懋功曹州/人治并州十六年)
(以威肅聞帝嘗曰煬帝不擇人守邊勞中國築長城/以備虜今我用勣守并突厥不敢南賢長城逺矣)剪
須和藥(同上勣既忠力帝謂可託大事嘗暴疾醫曰用/須灰可治帝乃自剪須以和藥及愈入謝頓首)
(流血帝曰吾為社稷計何謝為後留宴顧曰朕/思屬幼孤無易公者公昔不遺李宻豈負朕哉)慷慨風
節(李綱字文紀觀州人慷慨有風節事隋為太子洗馬/至太宗聴政詔綱與房元齡王珪侍坐嘗言曰託六)
(尺之孤寄百里之命古人為難綱/以為易故發言陳事毅然不可奪)文武才略(李大亮京/兆人有文)
(武才略髙祖入闗大亮自歸授土門令擢金州司馬正/觀初嘗有臺使見名鷹諷大亮獻之大亮宻表曰陛下)
(絶畋獵久矣而使者求鷹信陛下意邪乃乖昔㫖如其/擅求是使非其才太宗報書曰有臣如此朕何憂古人)
(以一言之重訂千金今賜胡瓶一雖亡千鎰乃朕所自/御又賜荀悦漢紀曰悦議論深博極為政之體公宜繹)
(味/之)奇童(李百藥字重規徳林之子也七嵗能屬文號奇/童時議裂土與子弟功臣百藥上封建論帝止)
(之授太子右庶子太子戲/媟無度作贊道賦以諷之)神清爽拔(李義琛擢進士第/厯監察御史時文)
(成公主貢金遇盜太宗召至曰是人/神清爽拔可使推捕義琛去果獲賊)景星鳯凰(李渤字/濬之韓)
(愈遺書曰朝廷士引頸東望/若景星鳯凰爭先覩之為快)有海内名(李乂字尚直趙/州人年十二能)
(屬文薛元超曰是子且有海内名沈正方雅識治體時/有宰相器事兄孝謹弟兄俱以文章名同為一集號李)
(氏花/萼集)山判不移(李元紘字大綱滑州人本姓丙氏賜姓/李氏為雍州司户時太平公主勢震天)
(下嘗與民兢碾磑元紘還之民長史驚趣改/之元紘大署判後曰南山可移判不可移)八磚學士
(李程字表臣襄邑王神符五世孫擢進士宏辭賦日五/色造語警拔士流推之調藍田尉縣有滯獄十年程單)
(言輒判為學士入署常視日影為/候日過八磚乃至號八磚學士)當軸秉權(李石字中/玉襄邑王)
(神符五世孫擢進士第辟李聰幕府聰毎征伐必留石/主後務占對華敏文宗異之當軸秉權無所撓宦寺氣)
(盛縉紳賴/石以為强)中興第一(李光弼營州栁城人初與郭子儀/齊名世稱李郭而戰功推為中興)
(第一其代子儀朔方也營壘士卒麾幟無所更而光弼/一號令之氣色乃益精明云子彚有志操廉介自將遷)
(涇原節/度使卒)文章有體(李栖筠字貞一趙人體貌軒特為/文章有體要族子華稱有王佐才)疾
風知勁草(李絳字深之帝動容曰卿告朕以人/所難言者疾風知勁草卿當奏之)雪夜平
蔡(見李/愬)古良將風(李元諒安息人貞元年吐蕃請盟詔/以軍從渾瑊㑹平涼元諒以虜情不)
(常請與公連屯瑊不聴元諒宻徙營次之俄而虜刼盟/瑊奔還元諒兵成列出虜騎乃解時以為有古良將風)
時號三俊(李紳字公垂為人短小精於詩時號短李與/李徳裕元稹同時號三俊遷滁夀二州刺史)
(霍山多虎擷茶者病/之紳至虎不為災)日角珠庭(李珏字待價甫冠舉明/經李絳見之曰日角珠)
(庭非庸/人相)謫仙(李白字太白天寶初年至長安賀/知章見其文歎曰子謫仙人也)古錦囊
(李賀字長吉背古錦囊遇所得書投其中未始先立題/然後為詩如他人牽合程課者及歸足成之母見所書)
(多怒曰是兒要嘔心乃已以父名/晉肅不肯舉進士韓愈為作諱辨)瑰邁奇古(李商隠字/義山為文)
(瑰邁奇古時温廷筠段成/式俱用是相夸號三才士)
　　　許
姓纂(姜姓炎帝之後周武王封其義孫文叔於許後為/楚所滅子孫分散以國為氏晉有許偃楚有許伯)
(鄭有/許瑕)
事實月旦評(後漢許劭字子將汝南平輿人少峻名節/好人倫多所賞識與兄靖俱有髙名好共)
(覈論人物毎月輒更其品題故汝南俗有月/旦評兄䖍亦知名汝南人稱平輿淵有二龍)五經無雙
(許慎字叔重博學經籍時/人語曰五經無雙許叔重)英才偉士(蜀志許靖字文休/少知名有人倫臧)
(否之稱英才偉士智略足以/計事倜儻瑰偉有當世之具)文不加㸃(許善心字務本/多聞黙識為當)
(時所稱謂為神童仕隋除祕書丞/嘗製神雀頌文不加㸃筆不停毫)
　　　吕
姓纂(炎帝姜姓之後虞夏之際封吕今南陽/宛縣西亭是也至周失國子孫氏焉)
事實六韜(史記吕尚東海上人六韜曰文王將田史編/布卜曰田於渭陽非龍非彲非虎非羆兆得)
(公侯天遺汝師以之佐昌施及三王文王曰兆致是乎/文王乃齋三日田於渭陽卒見太公坐茅以漁乃載與)
(俱歸立為師詩曰維/師尚父時惟鷹揚)學識英博(呉志吕蒙字子明孫權/謂䝉宜學問以自聞益)
(後魯肅過蒙言議拊蒙背曰吾謂大弟但/有武略耳今者學識英博非復呉下阿蒙)忠篤亮直(吕/範)
(字子衡有容觀姿貌邑人劉氏家富女美範求之女母/嫌欲勿與劉氏曰觀吕子衡寕當久貧者耶遂與之婚)
(忠篤亮直以憂公為先累遷至前/將軍假節拜揚州牧子據字世議)直氣讜言(吕元膺字/景夫鄆州)
(人元和中擢給事中為同州刺史帝謂宰相曰元膺直/氣讜言宜留左右李藩等謝因言陛下及此乃宗社無)
(疆之/休)宰相之才(吕夷簡字坦夫河南人真宗問吕蒙正/曰卿諸子孰可用蒙正對曰諸子皆不)
(足用有姪夷/簡宰相才也)器識逺大(同上宰相王旦謂王曽曰君識/吕夷簡否曽曰不識也他日復)
(問曽曰嘗訪之士大夫人多稱其才者旦曰此人/器識逺大君其善交之異日當與君對秉鈞軸)公輔
之器(吕公著字晦叔宰相夷簡子也識慮深逺有度量/夷簡嘗曰此子公輔器也仕為奉禮郎舉進士)
　　　杜
姓纂(祁姓帝堯劉累之後在周為唐杜氏成王滅唐王/封於杜杜伯為宣王所滅杜氏分散適魯者杜洩)
(是也古/有杜康)
事實清靜好古(杜林杜鄴之子清靜好古亦有雅材其/正文字過於鄴世言小學者由杜公)
前召後杜(杜詩字公君遷南陽太守以誅暴立威省愛/民役造作水耕鑄為農器百姓便之時人方)
(於召信臣南陽語曰/前有召父後有杜母)閉門掃軌(杜宻字周甫宻去官還/家毎謁守令多所陳託)
(同郡劉滕亦自蜀郡告歸/鄉里閉門掃軌無所干及)智名勇功(晉書杜預字元凱/號曰杜武庫平呉)
(之功兵威如破竹激用􁑽涓諸水浸田萬餘頃衆庶賴/之號曰杜父南土歌曰後世無叛由杜翁孰識智名與)
(勇/功)博覽經籍(儒林杜夷字行齊世以儒學稱博覽經籍/百家之書清虚冲淡與俗異軌除國子祭)
(酒未嘗/朝謁)廊廟之器(文學杜之偉字子大家世儒學以三/禮專門强識俊才有名當世以為廊)
(廟之器仕陳/至鴻臚卿)少有風槩(杜整字皇育少有風槩好讀/孫呉兵法隋拜左衛將軍)清
白為名(循吏杜纂字榮孫歴武都漢/陽二郡守並以清白為名)有王佐才(唐杜如/晦字克)
(明京兆杜陵人也隋大業中預吏部選侍郎髙孝基異/之曰君當為棟梁用房𤣥齡曰如晦王佐才也必欲經)
(營四方捨如晦無其功者王曰非公言我幾失之因表/留幕府從征伐常參帷幄機宻方多事裁處無留進尚)
(書右僕射仍領選引賢/者下不肖咸得其職)百紙參軍(杜暹濮州人五世同/居事繼母孝擢明經)
(第補婺州參軍秩滿歸吏以紙萬番贐之暹/為受百番衆歎曰昔清吏受一大錢何異哉)情致豪邁
(杜牧字牧之善屬文於詩情甫/致豪邁人號為小杜以别杜)屈宋衙官(杜審言字必簡/襄州人擢進士)
(才髙嘗與人言吾文章當得屈宋/作衙官吾筆當得王羲之北面)情不忘君(杜甫字子/美曠放好)
(論天下大事與李白齊名時號李杜酒酣登吹臺慷慨/懐古人莫測也數嘗冦亂挺節無所汙為歌詩傷時撓)
(弱情不忘君/人怜其忠)
　　　阮
姓纂(殷有阮國在汧渭之間周文王侵阮徂恭見/毛詩子孫以國為姓後漢有巴吾令阮敦)
事實青眼(晉書阮籍字嗣宗任性不羈方外之士見崇/禮典能為青白眼見禮俗之士以白眼對之)
(為步/兵校)竹林之遊(阮咸字仲子與叔父籍為竹林之遊居/道南北阮富而南阮貧七月七日以竿)
(挂大布犢鼻於庭曰未能免俗厯散騎侍郎補始平太/守顔延年作五君詠詠咸云屢薦不入官一麾乃出守)
篤志經籍(文學阮卓篤志經籍尤工五言嘗聘/於隋隋文帝夙聞其名賜遺加禮)為政簡
惠(阮种字徳猷察孝㢘為府掾舉賢良擢第一轉中書/郎朝廷咸憚其威容拜南陽太守為政簡惠百姓稱)
(之/)
　　　鮑
姓纂(姒姓夏禹之後有鮑敬叔仕齊食采於鮑氏/因以為氏敬叔生叔牙曽孫國代為齊卿)
事實號為神父(鮑昱字文泉拜司𨽻奉法守正有父風方/後拜汝南太守陂地嵗嵗決壊昱乃作)
(梁石洫溉田倍多人以殷富子徳為南陽太守/嵗多荒災唯南陽豐穰吏人愛悦號為神父)面如冠玉
(南史鮑泉字潤玉博涉史傳兼有文筆為通直侍郎元/帝嘗責之云面如冠玉還疑木偶鬚似蝟毛徒勞撓喙)
　　　馬
姓纂(嬴姓伯益之後趙王子趙奢封馬服/君子孫氏焉奢孫興趙滅徙咸陽)
事實薏苡見譖(馬援字文淵拜隴西太守但總大體諸/曹時白外事輒曰此丞掾之任何足相)
(煩頗衰老子使得遨遊拜伏波將軍自請擊匈奴曰男/兒要當死於邊野以馬革褁屍還葬耳矍鑠哉是翁戒)
(子孫不得言人/過失薏苡見譖)白眉最長(馬良字季常兄弟五人並有/才名諺曰馬氏五常白眉最)
(長/)好立名節(晉書馬隆字孝興少而智勇好立名/節自請討羌虜通凉州拜宣威將軍)鸞鳯
冲霄(唐馬周字賓王博州人入闗留客汴舎新豐逆旅/主人不之顧周命酒一斗八升悠然獨酌衆異之)
(十八年遷中書令帝嘗以飛帛書賜周曰/鸞鳯冲霄必假羽翼股肱之寄要在忠力)圖象凌煙(馬/燧)
(字洵美汝州人帝賜宸扆台衡二銘以言君臣相成之/美勒石起義堂帝榜其顔以寵之與李晟皆圖象凌煙)
(閣/)伏波之裔(馬聰遷安南都䕶㢘清不撓建二/銅柱於漢故處以明伏波之裔)為政愛
民(馬黙字處厚單州武城人也其後蘇軾起知登州父/老迎於路曰公為政愛民得如馬使君乎軾異之)
　　　賈
姓纂(唐叔虞少子公明康王封之於賈為晉/所滅以國為氏又云本自周賈伯之後)
事實通達國體(史記賈生名誼雒陽人也陳治安之䇿/通達國體帝曰吾久不見賈生自以為)
(過之今/不及也)語妙天下(賈捐之字君房下/筆言語妙天下)將相之器(後漢賈/復字君)
(文南陽人少好學習尚書事舞隂李生李生奇之曰賈/君之容貌志氣如此將相之器也有折衝千里之威)
吏不敢反(賈琮字孟堅舉孝廉遷京兆令交趾屯兵反/三府舉琮為交趾刺史交趾歌曰賈父來晚)
(使我先反今見清平吏不敢反拜冀州刺史舊刺史車/驂駕垂赤帷裳迎於州界及琮之部升車言曰刺史當)
(逺視廣聴糾察美惡何乃反垂帷裳以自/掩塞乎乃命御者褰之百城聞風震竦)賈氏二虎(賈/彪)
(字偉節潁川人也兄弟三人並有髙名而/彪最優天下稱曰賈氏二虎偉節最怒)真刺史(賈逵/字梁)
(道為豫州刺史帝/曰逵真刺史矣)器望甚偉(賈疋字彦度器望甚/偉見者莫不愧附)文稱
蘇賈(賈曽河南人時以曽為舎人俄擢知制/誥與蘇晉同掌皆以文辭稱時號蘇賈)父子繼美
(賈至字幼鄰擢明經第從𤣥宗幸蜀知制誥帝傳位至/當譔冊既進藁帝曰昔先天誥乃父為之今兹命冊及)
(爾為之兩朝盛典出卿/家父子可謂繼美矣)今之頗牧(賈循京兆人有大略/蘇頲嘗謂今之頗牧)
終身不欺(賈黯字直孺南陽人也有學識好修潔無所/阿附初登第還南陽范仲淹知鄧州黯謝仲)
(淹曰黯晚輩偶得科第願受教仲淹曰君不憂不顯唯/不欺二字可終身行之黯拜其言其後黯毎以語人曰)
(吾得於范公不欺二/字平生用之不盡也)
　　　夏
姓纂(夏后氏之後以國為姓又陳宣公/孫御叔亦為夏氏徵舒其後也)
事實真將相器(皇朝夏竦字子喬江州徳安人也公舉/制科對䇿庭下有老宦者曰閲人多矣)
(賢良他日必貴以呉綾手巾乞詩公題曰殿上衮衣明/日月硯中旗影動龍蛇縱横禮樂三千字獨對丹墀日)
(未斜楊徽之歎/曰真將相器也)
　　　蔣
姓纂(周公第三子伯齡封蔣子孫氏焉國在汝/南期思縣宋改為樂安漢有蔣詡蔣朗)
事實兼資文武(魏志蔣濟字子通兼資文武志節/忼愾常有超越江湖吞呉㑹之志)社稷
之器(蜀志蔣琬字公琰零陵湘鄉人諸葛/亮曰蔣琬社稷之器非百里之才也)良二千石(唐/蔣)
(儼常州人擢明經進浦/州刺史號良二千石)綜該羣籍(蔣乂字徳源常州人/幼從學得其書博覽)
(强記逮冠綜該羣籍有史才楊綰尤稱之父蔣明在集/賢值兵興圖集殽舛白宰相請引乂入院助力張鎰奇)
(之署集賢小職遷起居舎人帝前口誦補侍臣圖贊帝/歎曰雖虞世南不是過條據神䇿軍建置本末髙郢等)
(歎曰集賢/有人哉)世稱良筆(蔣偕厯史館修撰三世踵修國/史世稱良筆咸云蔣氏日厯)
　　　栁
姓纂(周公孫魯孝公子展展孫無駭以王父字為展氏/至展禽食采於栁下遂姓桞氏魯滅仕楚秦并天)
(下栁氏遂遷於河東河東解/縣秦末有栁安下惠裔孫也)
事實社稷之臣(禮記檀弓下栁莊曰如皆守社稷則孰/執羈靮而從如皆從則孰守社稷君反)
(其國而有私也毋乃不可乎弗果班衛有太史曰栁莊/寢疾公曰若疾革雖當祭必告公再拜稽首請於尸曰)
(有臣栁莊也者非寡/人之臣社稷之臣也)聖之清(孟子栁下惠/聖之清者也)栁氏二龍(栁/惔)
(字文通世隆次子少與兄恱齊名王儉曰栁氏二龍可/謂一日千里仕梁為太子詹事武帝貽惔詩曰爾實冠)
(羣后惟余實念/功尋遷左僕射)衣錦還鄉(桞慶逺字文和元景弟之子/為雍州刺史梁武帝餞於新)
(亭謂曰卿衣錦還/鄉朕無西顧矣)江漢英靈(桞遐字子昇仕梁遷尚書/功論郎謝舉與語嘉之曰)
(江漢英靈見於此矣在周拜霍州刺史導人務先以徳/下感而化不復為過咸曰我君仁惠如此其可欺乎)
襄陽水鏡(栁莊字思敬少有器量博覽墳籍蔡/大寶見之歎曰襄陽水鏡復在於兹)國之龜
寶(栁彧字幼文仕隋遷侍御史當朝正色甚為百寮敬/憚文帝嘉其婞直謂曰大丈夫當立名於世無容之)
(而已又曰栁彧正直/之士國之龜寶也)清名第一(循吏桞儉字道約帝謂/吏部尚書牛𢎞曰其中)
(清名天下第一者為誰/乃以儉對賜帛二百疋)知軍戎萬里情(桞渾字夷曠渾/瑊與吐蕃㑹平)
(凉帝語大臣以和戎息師之便馬燧賀曰今日已往可/百年無患渾曰夫夷狄人面獸心難以信結帝變色曰)
(渾儒生未達邊事夜半韓游環飛奏吐蕃刼盟帝大驚/明日慰之曰卿儒士乃知軍戎萬里情乎益禮異之)
清有父風(桞玭仲郢子以明經補祕書正字為嶺南節/度副使廨中橘熟既食乃納直於官拜御史)
(大夫直清/有父風)筆諫(桞公權公緯弟年十二工辭賦元和初/擢進士第穆宗曰朕嘗於佛廟見卿筆)
(蹟思之久矣即拜侍書學士帝問公權用筆法對曰心/正則筆正筆正乃可法時帝荒縱故及之帝改容悟其)
(以筆諫也詔令再賦復無停思天/子甚悦曰子建七步爾乃三焉)雄深雅健(桞宗元字/子厚河東)
(人韓愈評其文曰雄深雅健/似司馬子長崔蔡不足多也)
　
　
　
　
　
　
　
　
　
　
　
　
　翰苑新書後集下卷四
欽定四庫全書
　翰苑新書後集下卷五
　　類姓
　　　耿
姓纂(殷時侯國為晉所滅因氏/焉尚書祖乙圯於耿是也)
事實累葉功名(後漢耿弇字伯昭扶風茂陵人凡平郡/四十六屠城三百未嘗挫折累葉以功)
(名自/終)有將帥才(耿恭字伯宗慷慨多大略有將帥才與/匈奴戰據疏勒城城中穿井十五丈不)
(得水乃整衣服向井/再拜有頃水泉奔出)試治一郡(耿純字伯山鉅鹿人光/武時願試治一郡盡力)
(自効迺拜東郡太守/盜賊靖寧封東光侯)
　　　沈
姓纂(周文王第十子聃季食采於沈因氏焉今汝南/平輿沈亭即沈子國也秦有沈郢徵丞相不就)
事實折節好學(沈演之字臺真沈氏家世為將而演之/折節好學在宋舉秀才為嘉令有能名)
(為右衛將軍加侍中文帝曰侍中領衛/望實優顯此蓋宰相便坐卿其勉之)政聲大著(沈憲/字彦)
(璋少有幹局為駕部郎在宋補烏程令甚著政績齊髙/帝以憲帶山隂令政聲大著孔珪曰沈令料事特有天)
(才/)風采稜岸(沈文季字仲達慶之次/子風采稜岸善於進止)博物洽聞(沈約字/休文博)
(通羣籍善屬文才智縱横可謂明識梁武帝累遷為尚/書令博物洽聞當世取則立宅東田矚望郊阜嘗為郊)
(居賦以/序其事)有良史才(唐沈既濟蘇州人經學該明楊炎雅/善之薦既濟有良史才召拜左拾遺)
(史館/修撰)
　　　范
姓纂(帝堯劉累之後在周為唐杜氏周宣王滅杜杜伯/之子隰叔奔晉為士師曽孫士㑹食采於范遂為)
(范氏魏有范座項羽/謀臣范曽居巢人)
事實綈袍故人(史記范雎字叔魏昭王後拜相須賈使/秦雎聞之敝衣微行之邸見賈賈驚曰)
(范叔固無恙乎留與坐飲食乃取一綈袍賜之雎歸取/大車駟馬為賈御入秦相府賈待門下良久問門下曰)
(范叔不出何也門下曰乃吾相君也賈大驚自知見賣/乃肉袒膝行因門下人謝罪曰不意君能自致青雲之)
(上雎曰汝所以得無死者以綈/袍戀戀有故人之意故釋公)稱陶朱公(貨殖傳范蠡/師事計然蠡)
(用於越既雪㑹稽之恥乃乘扁舟浮於江湖變名易姓/適齊為鴟夷子皮之陶為朱公乃治産積居與時逐十)
(九年之中三致千金再分散與貧/交疏昆弟故稱富者皆稱陶朱公)攬轡澄清(黨錮范滂/字孟博汝)
(南人少厲清節為州里所服冀州饑荒以滂為清詔使/按察之登車攬轡慨然有澄清天下之志及至州境守)
(令自知臧汙望/風解印綬去)廉泉讓水(范栢年初見宋明帝言次及/廣州貪泉因問卿州復有此)
(水不答曰梁州惟有文川武鄉廉泉讓水又問卿宅在/何處曰臣所居廉讓之間帝嗟其善答因見知歴位内)
(外終梁/州刺史)發摘若神(范雲字彥龍善屬文下筆/輒成官曹文墨發摘若神)文武全材
(范仲淹字希文唐相履冰之後其先邠州人也仲淹與/韓琦俱有威名軍中為之語曰軍中有一韓西賊聞之)
(心骨寒軍中有一范西賊聞之驚破膽仲淹復本姓謝/啓曰志在投秦入境遂稱於張禄名非霸越乘舟乃効)
(於陶朱以范雎范蠡皆改姓也少作金在鎔賦云如令/區别妍媸願為軒鑑若使削平禍亂請就干將則自負)
(將相器業文武全材槩可見/矣子純佑純仁純禮純粹)西賊破膽(見/上)
　　　宋
姓纂(子姓殷王帝乙長子微子啓周武王封之於宋傳/國三十六代至君偃為楚所滅子孫以國為氏楚)
(有宋玉宋/義宋昌)
事實其人如玉(晉宋纎字令文隠居酒泉南山太守馬/岌造焉纎髙樓重閣拒而不見岌歎曰)
(名可聞而身不可見徳可仰而形不可觀今而後知先/生人中之龍也銘詩于石壁曰其人如玉維國之琛)
王佐才(宋弁字義和與李冲言論移日冲曰此人一日/千里王佐才也為尚書殿中郎中孝文因朝次)
(歴訪政道弁年少官微自下而對聲姿清/亮進止可觀帝稱善者久之遷中書侍郎)吏無敢犯(宋/璟)
(邢州人神龍初為吏部郎中中宗嘉其直遷黄門侍郎/武三思怙寵數有請璟厲聲答曰王宜以侯就第安得)
(尚干朝政歴杭相二州政清毅吏民無敢犯者風度/凝逺人莫測其量為宰相務清政刑使官人皆任職)詩
奪錦袍(宋之問字延清汾州人偉儀貌雄於辨甫冠武/后召與楊炯分直習藝館武后游終南門詔從)
(臣賦詩左史東方虬詩先成后賜錦袍之問俄頃獻后/覽之嗟賞更奪袍以賜江左詩律屢變至沈約及之問)
(號為沈宋語曰蘇/李居前沈宋比肩)謙恭下士(皇朝宋偓河南洛陽人也/孝章皇后貴戚之盛鮮有)
(其比然謙恭下士亦以此稱/之始名延渥後易為偓云)名將不能過(宋祁字子京/非特文章有)
(見於世其守邊議兵/雖古名將不能過也)
　　　魏
姓纂(周文王第十五子畢公髙受封於畢裔孫萬仕晉/封於魏至犨絳舒代為晉卿後分晉為諸侯稱王)
(至假為秦所滅/子孫以國為氏)
事實恭儉孝悌(成十八年晉悼公即位使魏頡/為卿使訓卿之子弟恭儉孝悌)結草之
報(宣十五年魏顆敗秦師於輔氏獲杜囘初武子有嬖/妾無子武子疾命顆曰必嫁是疾病則曰必以為殉)
(及卒顆嫁之及輔氏之役顆見/老人結草以抗杜囘囘躓而顛)豪强畏服(前漢魏相字/弱翁濟隂定)
(陶人少學易舉賢良對䇿髙第為茂陵/令遷河南太守禁止奸邪豪强畏服)人之領袖(晉書/魏舒)
(字陽元文帝深器重之曰魏舒堂堂人之/領袖遷宜陽滎陽二郡太守甚有聲稱)詞藻清華(魏/長)
(賢祖釗字顯義有當世才知名梁楚淮泗之間長/賢博涉經史詞藻清華舉秀才後轉著作佐郎)折節
讀書(北史魏收字伯起收少機警不持細行後折節讀/書以文華顯初除太學博士後兼散騎常侍聘梁)
(收辭藻富逸梁主/羣臣咸加敬異)為政清靜(循吏魏徳深遷貴鄉長為/政清靜不嚴而肅轉館陶)
(長既至父老如見父母二縣父老爭請留之郡不能決/㑹使者至乃斷從貴鄉館陶衆庶因從而居者數百家)
有祖風烈(魏謩字申之為宰相議事天子前惟謩讜切/無所回畏宣宗嘗曰謩名臣孫挺挺有祖風)
(烈朕心/憚之)耐久朋(魏元同字和初定州人擢進士第遷吏/部侍郎與裴炎締交能保終始故號耐)
(久/朋)真宰相(魏元忠宋州人始名真宰以太學諸生見髙/宗髙宗慰遣不知謝即出儀舉自安帝目送)
(謂薛元超曰名不/虚謂真宰相也)
　　　傅
姓纂(殷相説之後築於𫝊巖因以為/姓北地人漢末傅氏居南陽)
事實臺閣生風(晉書傅𤣥字休奕為御史中丞毎有奏/劾或值日暮捧白簡整簪帶竦踊不寐)
(坐而待旦於是貴/游懾伏臺閣生風)下馬露布(北史傅永字脩期拜安逺/將軍魏帝毎歎曰上馬能)
(擊賊下馬作露/布唯傅脩期耳)
　　　顧
姓纂(顧伯夏殷侯國也子孫以國氏焉顧氏譜云越王/句踐七代孫閩君搖漢封東歐搖別封其子為顧)
(余侯因氏焉/漢初居㑹稽)
事實吾家騏驎(顧和字君孝總角便有清操族叔榮雅/重之曰此吾家騏驎興吾宗者必此子)
(也/)晝日垂簾(顧覬之字偉仁為山隂令山隂劇邑覬之/御繁以約縣用無事晝日垂簾門階閒寂)
笏擊奸臣(唐顧少連字遺仲蘇人歴吏部侍郎裴延齡/方横無敢忤者嘗與田鎬少連㑹酒酣少連)
(曰段秀實笏擊賊臣今吾笏將擊/奸臣奮且前元友直在坐勸解之)
　　　衛
姓纂(周文王第八子康叔受封於衛國四/十餘代秦末國滅子孫以國為氏)
事實居官如家(後漢循吏衛颯字子産遷桂陽太守下/車修庠序之敎設婚姻之禮朞年間邦)
(俗從化理卹民/事居官如家)一臺二妙(晉書衛瓘字伯玉拜尚書令/與尚書郎索靖俱善草書號)
(一臺/二妙)珠玉在側(衛玠字叔寶總角乘羊車入市見者皆/以為玉人玠舅王濟見之輒歎曰珠玉)
(在側覺我形穢又曰冏若明珠之在側朗然照人王/澄毎聞玠言輒歎息絶倒語曰衛玠談道平子絶倒)冰
清玉潤(同上妻父樂廣有重名議者以為婦公冰清女/壻玉潤終身不見喜愠之容中興名士唯玠為)
(當時/第一)
　　　蔡
姓纂(周文王第十四子蔡叔度生仲胡受封於蔡子孫/以國為氏晉蔡墨秦相蔡澤漢功臣肥如侯蔡演)
事實金印紫綬(史記蔡澤燕人干諸侯不遇問相於唐/舉舉曰先生曷鼻巨肩魋顔蹙齃膝攣)
(吾聞聖人不相殆先生乎澤知舉戲之乃曰富貴吾所/自有所不知者壽也舉曰從今以往四十三嵗澤笑謝)
(而去謂其御者曰吾持梁躍馬食肉懐金印結紫綬富/貴四十三年足矣  曷一作仰巨肩謂頂低而肩堅魋)
(謂兒魋囘蹙齃謂鼻蹙近眉/并膝攣曲也持梁作飯也)為人主師(前漢蔡義河内/人以明經給事)
(大將軍幕府久之詔求能為韓詩者召見説詩甚悦之/擢光禄大夫數載代楊敞為丞相封平陽侯霍光曰義)
(為人主師/當為宰相)學通五經(儒林蔡𤣥字叔陵學通五經門徒/常千人順帝徵拜議郎講論五經)
(異同甚/合帝意)望風畏憚(晉蔡克字子尼素有格量及居選官/茍進之徒望風畏憚山簡曰蔡子尼)
(今之/正人)平世三公(南史蔡廓字子度宋武帝以其剛直補/御史多所糾奏武帝常云蔡廓可平世)
(三/公)萬世竹帛(蔡肇字天啓丹陽人也召試中書舎人故/事宰相未上馬前限三篇成天啓揮毫立)
(就文不加㸃擬拜節度使制云於戲千里繆之毫釐朕/不從中御也萬世垂之竹帛卿其以身任之天覺讀之)
(擊節/稱美)
　　　戴
姓纂(宋戴公之後以諡/為姓宋大夫戴惡)
事實大戴小戴(前漢戴徳延君戴聖次君皆受禮於后/蒼徳號大戴為信都大傅聖號小戴以)
(博士論石渠由是禮/有大戴小戴之學)解經不窮(後漢儒林戴憑字次仲/習京氏易年十六郡舉)
(明經拜郎中正旦朝賀百僚畢集帝令能説經者相難/語義有不通輒奪其席以益通者憑遂坐五十餘席京)
(師語曰解經/不窮戴侍中)獨步天下(後漢逸民戴良字叔鸞良才既/髙達議論尚奇云我獨步天下)
(誰與為偶舉孝廉不就逃/入江夏山中優游不仕)清直其人(唐戴胄相州人秦/王拔武牢引為府)
(士曹參軍大理少卿缺太宗曰大理/人命所繫胄清直其人即日命之)
　　　段
姓纂(鄭武公子共叔段之後以王父字為氏戰國韓相/段規三輔決錄云段氏李老之自出段干木之後)
(干木之子隠如/入闗去干字)
事實抗節虜廷(段正磾鮮卑人不忘忠孝本自遐方/而係心朝廷盡忠國難抗節虜廷)真
將軍(唐段志𤣥齊州人為秦王所識髙祖興從下霍邑/絳郡攻永豐倉摧鋒最文徳皇后之葬與宗文士)
(及勒兵衛章武門太宗夜遣使至二將軍所士及披户/納使志𤣥拒曰軍門不夜開使者示手詔志𤣥曰夜不)
(能辨不納比曙帝歎曰/真將軍周亞夫何以加)以笏擊賊(段秀實字成公汧陽/人以笏擊朱泚帝聞)
(垂涕嘗言禁兵寡弱不足備非常及涇卒亂召神䇿六/軍無一人至世多其謀後鄭覃曰自古殺身利社稷未)
(有如秀實者帝/惻然為罷朝)
　　　晏
姓纂(左傳晏桓子名弱齊公族也生嬰字平仲晏父戎/晏父釐並其族也漢有族𨽻校尉晏稱南燕有晏)
(漢/)
事實行為恭敏(家語子曰夫晏子於君為忠/臣而行為恭敏吾以兄事之)貴如寒士
(皇朝晏殊字同叔撫州臨川人也提舉萬壽觀卒諡元/獻殊性剛峻遇人以誠雖處富貴奉養如寒士罇酒相)
(對歡如也當世賢士大夫如范仲/淹孔道輔歐陽修等皆出其門)
　　　邵
姓纂(邵公奭周同姓受封於燕傳國四十餘代其支庶/為周卿士邵穆公士邵武公邵伯邵廖邵昭公並)
(其後也秦/有邵不疑)
事實博覽經史(晉邵續字嗣祖朴素有志烈博覽經史/妙解天文除泌水令為平原樂安太守)
真國之器(皇朝邵亢字興宗潤州丹陽人也英宗/召對羣玉殿謂曰學士真國之器也)孝悌
忠信(邵雍字堯夫衛州人也刻勵為學夜不枕席者數/年有王豫者以師自居聞雍學易召而欲敎之雍)
(往見豫與論三日蹶然起拜雍嘗適吳楚過秦魯客梁/晉而歸徒居于洛士人道洛者必過其廬與人言必依)
(於孝悌忠信樂道人之善不/及其惡故賢不肖無不親之)
　　　謝
姓纂(姜姓炎帝之胤申伯以周宣王舅受封於謝今/汝南謝城是也後失爵以國為氏焉魯有謝息)
事實社稷元龜(方術謝夷吾字堯卿舉孝廉為壽張令/遷鉅鹿太守所在愛育人物有善績第)
(五倫令班固為文薦之云才兼四科行/包九徳誠社稷之元龜大漢之棟甍)涖政清肅(晉謝/鯤字)
(幼與好老易善鼓琴為豫章/太守涖政清肅百姓愛之)一坐顔囘(謝尚字仁祖八/嵗神悟夙成父)
(鯤嘗攜之送客或曰/此兒一坐之顔囘也)公輔之望(謝安字安石少有重名/放情丘壑自然有公輔)
(之望髙卧東山諸人毎言安石不肯出將如蒼生何苻/堅百萬次于淮肥為征討大都督方圍棊賭別墅夜還)
(指授將帥各當其任及謝𤣥破賊驛書至安對客圍/棊了無喜色及罷還過户限心甚喜不覺屐齒之折)芝
蘭玉樹(謝𤣥字幼度叔父安嘗約子姪曰子弟亦何豫/人事而正欲使其佳𤣥曰譬如芝蘭玉樹欲使)
(其生於庭階耳其使才雖履屐間亦得其任以精鋭/八千破符堅百萬於淮肥聞風聲鶴唳以為王師至)封
胡竭末(謝萬字萬石早有時譽領淮南太守王羲之曰/萬才流經通處廊廟參諷議故是後來一器今)
(屈其邁往之氣以俯順荒餘近是違才/易務矣謝氏尤秀彦者稱封胡竭末)神情散朗(王凝/之妻)
(謝氏字道韞叔父安嘗内集雪下安曰何所似也安兄/子朗曰散鹽空中差可擬韞曰未若栁絮因風起神情)
(散朗有林/下風氣)江左第一(謝混風華為江左第一嘗與謝晦/俱在武帝前帝目之曰一時頓有)
(兩玉/人耳)不屈小郡(謝孺子多藝能尤善聲律出為廬江郡/辭宋武帝曰謝孺子不屈為小郡乃以)
(為司徒/主簿)文章清麗(謝眺字𤣥暉少好學有美名文章清/麗善草𨽻長五言詩沈約常云二百)
(年來無此詩也遷尚書吏部郎好奬人才孔闓粗有才/筆未為時知孔珪嘗令草讓表以示眺眺嗟吟良久手)
(自折簡寫之謂珪曰是子聲名未立應共奬成無惜齒/牙餘論嘗直中書省賦詩有蒼苔依砌上紅藥當堦飜)
(之/句)池塘春草(謝惠連十嵗能屬文靈運嘉賞之云毎有/篇章對惠連輒得佳語嘗於永嘉西堂思)
(詩不就忽夢見惠連即得池塘生春/草大以為工嘗為雪賦以髙麗見奇)超宗鳯毛(謝超宗/有文辭)
(盛得名譽武帝曰超宗殊有鳯毛齊髙帝以為義興太/守坐公事免詣東府門自通其日風寒髙帝謂四坐曰)
(此客至使人/不衣自暖矣)藍田生玉(謝莊字希逸宋文帝異之謂劉/湛曰藍田生玉豈虚也哉袁淑)
(為鸚鵡賦文冠當時及見莊賦歎/曰江東無我卿當獨秀又為月賦)芳蘭竟體(謝覽字景/滌梁武帝)
(嘗目送之曰覺此生芳蘭竟體後拜吏部尚/書出為吳興太守郡境多刼覽下車肅然)李詩謝賦
(唐謝偃衛州人貞觀初對䇿髙第嘗為塵影賦二篇帝/美其文召見欲偃作賦先為序一篇頗言天下乂安功)
(徳茂盛意授偃使賦偃緣帝指名篇曰述聖其意蓋規/帝成功而自處至難云又撰玉牒真紀以勸封禪時李)
(百藥工詩而偃善賦/時人稱李詩謝賦)
　　　華
姓纂(宋戴公子考父説食采於華因氏/焉華督華元華宣華亥並為宋卿)
事實精於養性(後漢華陀字元化通數經/曉養性之術精於方藥)為政清靜(魏/志)
(華歆字子魚為豫章太守為政清靜不煩吏民畏而愛/之魏初為御史大夫素清貧禄賜以振施親戚故人家)
(無擔石/之儲)清貞履素(晉華表字偉容遷太常/清貞履素有老成之美)江表歡心(華/軼)
(字彦夏少有才氣聞於當時汎愛博納士論美之歴江/州刺史甚有威惠得江表之歡心流亡之士赴之如歸)
孝子鄉(北史孝行華秋事母以孝聞母喪廬墓負土成/墳詔表其門閭後盜起往來廬之左右咸相誡)
(曰勿犯/孝子鄉)
　　　鄧
姓纂(曼姓殷時侯國也春秋時鄧侯吾離朝/魯後為楚文王所滅子孫以國為氏)
事實垂名竹帛(鄧禹字仲華南陽新野人十三能誦詩/杖䇿見光武曰願明公威徳加四海禹)
(得効尺寸垂功名於竹帛沈深有大度授以西討/之略拜前將軍謀謨帷幄決勝千里禹封髙宻侯)鄧侯
不留(良吏鄧攸字伯道以孝致稱清和平簡貞正寡欲/授呉郡太守載米之郡俸禄無所受惟飲吳水而)
(已郡中大饑表振貸未報輒開倉救之刑政清明百姓/歡悦為中興良守後去郡百姓數千人留牽攸船不得)
(進吳人歌曰紞如打五鼓雞鳴天/欲曙鄧侯挽不留謝令推不去)
　　　鄭
姓纂(周厲王少子友受封於鄭是為桓公在畿内今華/州鄭縣是也生武公與晉文侯夾輔平王東遷于)
(洛徙溱洧之間謂之新鄭傳封十三代至/幽公為韓所滅子孫播于陳宋以國為氏)
事實名震京師(楊子谷曰鄭子貞不屈其志而/耕乎巖石之下名震于京師)常推轂
士(史記鄭當時字莊陳人也以任俠自喜聲聞梁楚之/間為太子舎人常置驛馬謝請賓客其知友皆天下)
(有名之士誡門下客至無貴賤無留門/者執賓主之禮以其貴下人常推轂士)尚書履聲(鄭崇/字子)
(游哀帝時為尚書僕射毎見曳革履上笑曰/我識鄭尚書履聲臣門如市臣心如水也)置雲母屏
(後漢鄭𢎞字巨君㑹稽山隂人太守第五倫奇之召署/督郵舉孝廉拜騶令政有仁惠民稱蘇息後為太尉五)
(倫為司空班次在下毎朝見𢎞曲躬自卑/帝知其故遂聴置雲母屏風分隔其間)吾道東矣(鄭/𤣥)
(字康成北海髙宻人從馬融質疑義問畢辭歸融曰鄭/生今去吾道東矣孔融深敬之告髙宻縣為𤣥特立一)
(鄉曰鄭公鄉門閭更號通徳門夢孔子告之曰起起今/年嵗在辰來年嵗在己既寤以䜟合之知命當終其年)
(卒經傳洽熟/稱為純儒)清白遺子孫(鄭述祖字恭文有風檢為先/達所稱譽仕齊遷兖州刺史)
(其父亦嘗為此州百姓歌曰大鄭公小鄭公相去五十/載風敎尚有同及病曰一生富貴足矣以清白之名遺)
(子孫死/無所恨)自許功名(鄭偉字子直倜儻有大志毎以功名/自許後為華州刺史前後涖職皆以)
(威猛為政吏人莫敢犯/禁盜賊亦為之休止)不交世俗(隠逸鄭脩少隠於岐/南凡谷中不交世俗)
(雅好經史/専志𤣥門)號清吏(唐鄭善果鄭州人累轉魯郡太守母/崔氏賢明曉政治嘗坐閤内聴處決)
(當理則悦有不可引至牀下責/愧之故善果所至有績號清吏)稱直臣(鄭澣本名涵第/進士遷右補闕)
(敢言無所諱憲宗嘗謂餘慶曰涵/卿令子而朕直臣也可更相賀)貌温氣勁(鄭從讜字/正求貌温)
(而氣勁多謀而善斷將士欲為惡/者輒先覺誅之由是軍中遂安)經術該深(鄭覃經術/該深淳篤)
(守正帝尤重之帝坐延英論詩工否覃曰孔子/所刪三百篇其非雅正者烏足為天子道哉)七松處
士(鄭薫字子溥擢進士第累吏部侍郎時數大赦階正/議光禄大夫者得䕃一子門施㦸薫却之不肯敘端)
(勁再知禮部舉引寒畯士類多之既老/號所居為隠巖蒔松于庭號七松處士)人瑞(鄭仁表豪/爽有文嘗)
(以門閥文章自髙曰天瑞/有五色雲人瑞有鄭仁表)鄭䖍三絶(鄭䖍鄭州人善圖/山水好書嘗苦無)
(紙貯柿葉數屋嵗久殆遍嘗自寫其詩并畫以獻帝大/書其尾曰鄭䖍三絶杜甫嘗贈以詩曰才名四十年坐)
(客寒無/氊云云)俊邁不羣(皇朝鄭獬字毅夫安州安陸人也為/人俊邁不羣舉進士第一授將作監)
(丞通判陳州召試直集賢院修/起居注遂以右司諫知制誥)
　　　孟
姓纂(魯桓公子慶父之後號曰孟孫因以為氏又衛襄/公長子孟縶之後亦曰孟氏齊有孟軻字子輿又)
(秦有/孟説)
事實濟河焚舟(文公二年秦伯用孟明視増修國政重/施於民三年秦伯伐晉濟河焚舟晉人)
(不出遂自茅津濟封殽尸/而還遂伯西戎用孟明也)去珠復還(孟嘗字伯周㑹稽/人為合浦太守海)
(出珠寶先宰守貪汙採求不知紀極珠津徙於/交趾界嘗到官革易前弊未踰嵗去珠復還)無書不
覽(蜀志孟光字孝裕博物識古/無書不覽讀書當務其要者)雙珠之美(孟顗字彦重/衛將軍昶之)
(弟昶顗並美風姿/時人謂之雙珠)馬頭太守(北史孟表字武達歸魏除/兖州刺史領馬頭太守)
寛惠著名(循吏孟業字敬業遷都郡太守以寛惠著名/麥一莖五穗嘉禾一莖九穗咸以為政化所)
(感/)
　　　冦
姓纂(周有蘇忿生為司冦子孫以官氏又衛康叔為周/司冦支孫以官氏秦滅衛角家于上谷八代孫恂)
事實願借一年(後漢冦恂字子翼拜汝南太守盜賊清/靜郡守無事恂素好學乃修鄉校敎生)
(徒光武南征恂從至潁川百姓年/遮道曰願從陛下復借冦君一)有宰相器(同上經明行/修名重朝廷)
(所得秩俸厚施朋友故人時/人歸其長者以為有宰相器)野水孤舟(皇朝冦準字平/仲華州下邽人)
(也少力學有器識舉進士為巴東令巴東有秋風亭準/析韋應物一言為二句云野水無人渡孤舟盡日横識)
(者知其/必大用)真宰相才(同上太宗歎曰真宰相才也又嘗語/左右曰朕得冦準猶唐太宗之得魏)
(鄭公/也)
　　　富
姓纂(左傳周大夫富辰之後又魯大夫富父終生之後/亦單姓富鄭大夫有富子漢先賢傳有陳留太守)
(富允/文)
事實北京三傑(唐富嘉謨武功人舉進士轉晉陽尉與/呉少微魏谷倚者並負文辭時稱北京)
(三傑天下文章浮俚不競獨少微嘉謨/本經術雅厚雄邁人爭慕之號呉體)王佐才(皇朝富/弼字彦)
(國河南人也幼篤學有大度范/仲淹見而識之曰此王佐才也)
　　　竇
姓纂(姒姓少康之後帝相遭有窮氏之難妃后緍方娠/逃出自竇而生少康支孫以竇為氏周世為大夫)
事實如左右手(後漢竇融字周公扶風人行河西五郡/大將軍事光武授為凉州牧封安豐侯)
(光武賜融璽書又賜外屬圖又/詔報曰吾與將軍如左右手耳)一空朔庭(竇憲字伯度/拜車騎將軍)
(躡冒頓之區落焚老上之龍庭一舉而空朔庭至乃追/奔稽落之表飲馬北鞮之曲銘石負鼎薦告宗廟憲登)
(燕然山去塞三千餘里刻石勒功紀漢威徳班固/作銘云云封冠軍侯贊曰聴笳龍庭鏤石燕然)鏤燕
然石(見/上)政稱清白(循吏竇瑗字世珍除廣州太/守政有清白之稱終始全潔)竇氏五
龍(皇朝竇儀字可象薊州漁陽人也父禹鈞在周為諫/議大夫五子曰儀儼侃偁僖相繼登科時人謂之竇)
(氏五/龍)
　　　廖
姓纂(風俗通古有廖叔安/左傳作􁀙蓋其後也)
事實北郭先生(後漢方術廖扶字文起汝南平輿人習/詩書教授嘗數百人尤明天文䜟緯風)
(角推步之術號/為北郭先生)楚之良才(魏志廖立字公淵年未三十/擢長沙太守諸葛亮曰廖立)
(楚之良才當/贊興世業)
　　　陸
姓纂(齊宣王田氏之後宣王封少子達於平原陸鄉因/氏焉漢有太中大夫陸賈子孫過江吳郡呉縣陸)
(賈裔孫呉丞相遜生丞/相抗生晏景機雲眈)
事實名聲籍甚(史記陸賈楚人也名為有口/辯士常使諸侯名聲籍甚)為國忘身
(陸遜字伯言江東大族/忠誠懇至為國忘身)海隅肅清(陸胤字敬宗守交州/流民歸附海隅肅清)
文章冠世(晉陸機字士衡抗之子少有異才文章冠世/戰敗河陽及受害歎曰華亭鶴唳豈可復聞)
(乎天才秀逸更患其多君由見其文輒/欲燒筆硯葛洪稱其文猶𤣥圃之積玉)龍駒鳯雛(陸雲/字士)
(龍六嵗能屬文少與兄機齊名號二陸閔/鴻見而奇之曰此兒若非龍駒當是鳯雛)體道清純(陸/玩)
(字士瑤弱冠有美名清允平當後轉尚書令詔/曰玩體道清純雄量𢎞逺宜居台司以允衆望)嵗寒松
栢(陸象先蘇州人宰相崔湜曰象先人望宜幹樞近恬/靜寡欲議論髙簡為時推向又曰陸公加於人一等)
(主為言之並知政事公主謀逆坐為主所進將同/誅𤣥宗召免之曰嵗寒然後知松栢之後彫也)景倩
真清(陸景倩為扶溝丞河南按察使畢構覆州縣殿最/欲必得實有吏言狀曰某强清某詐清惟景倩曰)
(真清終監/察御史)為忘年交(陸贄字敬輿蘇州人十八第進士/中博學宏詞調鄭尉張鎰有重名)
(贄往見語三日奇之請為忘年交既行餽錢百/萬曰請為母夫人一日費贄不納止受茶一串)不負所
學(同上及輔政不敢自顧重事有可否必言之懇到深/切或規其太過對曰吾上不負天子下不負所學遑)
(他卹/乎)
　　　祝
姓纂(黄帝之後周武王封黄帝之胤于祝因氏焉/鄭有祝𥅆衛有祝鮀或謂祝史後以官為姓)
事實英才傑出(唐祝欽明字文思京兆人擢明經永淳/天授間中英才傑出業奥六經等科中)
(宗在東宫欽明兼侍讀授太子/經又能八風舞五經掃地也)
　　　卓
姓纂(史記蜀郡卓氏以鐵冶致富即鐵山鼔/鑄至僮千人田池射獵之樂擬於人君)
事實稱為通儒(後漢卓茂字子康南陽人父祖皆至郡/守習詩禮及厯算稱為通儒為宻令吏)
(人親愛不忍欺之道不拾遺蝗不入界光/武即位先訪求茂以為太傅封褒徳侯)
　　　畢
姓纂(周文王第十五子畢/公髙之後以國為氏)
事實有國士風(北史畢衆敬仕宋位泰山太守仕魏為/兖州刺史篤於姻類深有國士之風)
燃薪讀書(唐畢誠字存之夜燃薪讀書母卹其疲奪火/使寐不肯息遂通經史工辭章性端慤不忘)
(故交舉進士書/判拔萃連中)
　　　葛
姓纂(風俗通葛天氏之胤子孫氏焉夏時葛伯嬴姓/國也亦為葛氏河南官氏志賀葛氏改為葛氏)
事實慷慨過人(後漢文苑葛龔字元甫和帝時以/善文記知名慷慨壯烈勇力過人)博聞
深洽(晉葛洪字稚川以儒學知名究覽典籍尤好神仙/導養之法從祖𤣥學道得仙號曰葛仙公洪聞交)
(趾出丹求為勾漏令博聞深洽江左絶倫/自號抱朴子因以名書後尸解得仙而去)
　　　郭
姓纂(周文王季弟虢叔受封於虢或曰郭公因以為氏/公羊傳云虢謂之郭聲之轉也左傳齊有郭最燕)
(有郭/隗)
事實先從隗始(郭隗燕昭王築宫而師/事之致士先從隗始)服章有徳(後漢/郭賀)
(字喬卿拜荆州刺史百姓歌曰厥徳仁明郭喬卿忠正/朝廷上下平顯宗賜以三公之服黼黻冕旒勅行部去)
(襜帷使百姓見其/容服以章有徳)髙車出闗(郭丹字少卿買符入函谷車/闗慨然歎曰丹不乘使者)
(終不出闗至京師常為都講諸儒咸敬重之更始/徵為諫議大夫持節使歸南陽果乘髙車出闗)京師
蒙福(郭伋字細侯後拜潁川太守帝勞曰賢能太守去/帝城不逺河潤九里冀京師并蒙福也行部到西)
(河童兒數百騎竹/馬迎拜於道次)名震京師(郭泰字林宗母使給事縣/庭曰大丈夫焉能處斗筲)
(之役乎與李膺/友善名震京師)博學髙才(郭璞字景純博學髙/才詞賦為中興之冠)量才稱
職(北史郭祚字季佑為吏部尚書重惜官位至於銓授/假令得人必徘徊久之然後下筆所拔用者皆量才)
(稱/職)推誠撫御(郭孝恪許州人貞觀十六年改安西/都䕶孝恪推誠撫御盡得其歡心)不質
名氏(郭震字元振魏州人少有大志十六為太學生家/嘗送資錢四十萬㑹有縗服者叩門自言五世未)
(葬願假以治喪元振舉與之無/少吝一不質名氏薛稷等歎駭)社稷之臣(郭子儀字子/儀華州人嘗)
(上奏於帝帝得奏謂左右曰子儀固社稷/臣也朕西決矣乃賜鐵券圖形凌煙閣)中書二十四
考(同上嵗入官俸無慮二十四萬緡前後賜良田美器/名園甲館不可勝紀代宗不名呼為大臣以身為天)
(下安危者二十年校中書令考二十四八子女壻/皆貴顯富貴壽考哀榮終始人臣之道無缺焉)猨臂
虎口(郭知運字逢時瓜州人猨臂虎口以格鬬功累/補秦州三度府果毅從郭䖍瓘破突厥有功)賦
詩東郊(郭震字希聲成都人也博學能詩才識過人淳/化中嘗出東郊忽賦詩曰今日出東郊東郊好)
(春色青青原上草莫放征馬食遂走京師上書言蜀將/亂不報已而李順起於卭僰間自是括囊不言隠身漁)
(釣/)
　　　石
姓纂(衛大夫石碏之後又石鮐仲衛/大夫生石祁子見左傳禮記)
事實石碏純臣(左傳隠元年石碏曰臣聞愛子敎之/以義方弗納於邪君子曰碏純臣也)　號
萬石君(萬石君名奮趙人姓石氏長子建次甲次乙次/慶皆以純行孝謹官皆至二千石號奮為萬石)
(君/)閨門雍睦(北史節義石文徳五世同/居閨門雍睦詔標門閭)冬裘夏葛(唐石/洪字)
(濬川先姓烏石蘭後獨以石為氏韓昌黎送石洪赴河/陽參謨序云先生居嵩卭瀍穀之間冬一裘夏一葛朝)
(夕飯一盂蔬一品問之仕則不應坐一室左右圖書與/之語道理辯古今事當否論人髙下事後當成敗若河)
(決下流而東注若駟馬駕輕車就熟路而王/良造父為之先後也若燭照數計而龜卜也)中目成功
(石雄徐州人初雄討滇水次見白鷺謂/衆曰使吾射中其目當成功一發如言)面賜金帶(石普/其先)
(幽州人也有膽略親冒矢石太宗嘗令善工製金帶普/帶御器械輒面求賜太宗解以賜之後雖謫廢當太宗)
(忌日必舉族詣佛/寺齋薦嵗以為常)
　　　狄
姓纂(周成封少子於狄城因氏魯大夫有狄虎彌古賢/人有狄儀仲尼弟子有狄黒衛人漢有博士狄山)
事實滄海遺珠(唐狄仁傑字懐英并州人舉明經調汴/州參軍為吏誣訴閻立本召訊異其才)
(謝曰仲尼稱觀過知仁/君可謂滄海遺珠矣)斗南一人(同上同府參軍鄭崇/質母老疾當使絶域)
(仁傑詣長史藺仁基請代行仁基咨美其/誼毎曰狄公之賢北斗以南一人而已)望之如神(皇/朝)
(狄青字漢臣汾州西河人也後𨽻拱聖軍選為散直元/昊叛擇衛士徙邊以青為延州指使青勇於臨敵常為)
(先鋒前後二十五戰中流矢者八毎戰飾以銅面/具敵人望之如神以功遷秦州刺史涇原路總管)
　　　薛
姓纂(黄帝二十五子一為任姓裔孫奚仲居薛至仲虺/為湯左相代為侯伯歴三代凡六十四葉周末為)
(楚所滅公子登仕楚懐王賜/沛邑為大夫遂以國為氏)
事實居州善士(孟子謂薛居州善士也使之居於王所/在王所者長幼卑尊皆薛居州王誰與)
(為不/善)謀王斷國(薛宣字贛君東海郯州人為陳留太守/盜賊禁止吏民敬其威信思省吏職求)
(其便安下至財用筆研皆為設方略其法律任廷尉/有餘經術文雅足以謀王體斷國論身兼數器也)習
詩著名(後漢薛漢字公子習韓詩父子以章句著/名建武初為博士當世言詩者推漢為長)　國士
第一(薛瑩字道言累遷為選曹尚書太子太傅涉學既/博文章尤妙同寮之中瑩為冠首經學記述之才)
(如瑩者少遂召為左國史或問陸喜薛瑩/最是國士之第一者乎曰在乎四五之間)風度峻整(薛/琡)
(字曇珍宣武曰卿風度峻整姿貌秀異後當升進何以/處官答曰宗廟之禮不敢不敬朝廷之事不敢不忠)
心膂為寄(薛聰字延智前言往行多所究悉起家為著/作佐郎遷侍御史凡所彈劾不避强禦貴戚)
(斂手為孝文所知外以徳器遇之内以心膂為寄/除齊州刺史卒吏人追思留其所坐榻以存遺愛)真人
父母(薛慎字伯䕶仕周為湖州刺史殷勤勸誡蠻/夷翕然從化曰今日始知刺史真人父母也)秋毫
無犯(薛世雄字世英仕隋累遷車騎將軍/性㢘慎行軍破敵之處秋毫無犯)明珠兼乘(薛/收)
(字伯褒蒲州人上書諫王止畋獵王曰覽/所諫知成我者卿也明珠兼乘未若一言)河東三鳯(薛/元)
(敬與收及族兄徳音齊名世稱河東三鳯/收為長離徳音為鸑鷟元敬年少為鵷雛)喜得虓將(薛/仁)
(貴絳州人王師攻安市城髙麗率兵拒戰太宗命諸將/分擊仁貴時驍悍欲立奇功乃著白衣自摽顯持㦸呼)
(而馳所向披靡大軍乘之賊潰/帝曰朕不喜得遼東喜得虓將)三箭天山(同上九姓衆/十餘萬令驍)
(騎數十來接戰仁貴發矢輒殺三人於是虜氣皆/懾軍中歌曰將軍三箭定天山壯士長歌入漢闗)
　　　葉
姓纂(風俗通楚沈尹戍生諸梁字子髙食/采於葉因氏焉呉志有都尉葉雄)
事實文華清麗(皇朝葉夢得字少藴蘇州人入翰林為/學士時年方壯文華清麗後致仕居霅)
(溪卞山之下開山為徑玲瓏秀發/自號石林居士詩酒以娯其老)清徳愈光(葉顒字子/昂仙遊人)
(公知上虞縣賀公薦召除將作監簿公往謝曰自建水/以糾曹趨役别去二十年咫書之敬不一通記府豈謂)
(乃賜薦敡賀公笑曰惟二十年不通書今日所以相薦/孝宗初為給事中除吏部除參知政事兼同知樞宻繼)
(提舉洞霄宫召對上問勞加禮且曰卿之清徳自是愈/光矣拜左僕射同平章事薨贈特進林光朝以詩哭之)
(傳家惟舊徳/無地著樓臺)
　　　司馬
姓纂(重黎之後唐虞夏商代掌天地周宣王時裔孫程趙/伯休父為司馬堯平徐方錫以官族為司馬氏在)
(者曰凱以傳劒論知名蒯聵其後也在秦者司馬錯/孫靳孫昌生無澤生喜生談太史公生遷漢中書令)
事實奏賦凌雲(司馬相如字長卿蜀郡成都人奏大人/賦天子大悦飄飄有凌雲氣遊天地之)
(間/意)有良史材(司馬遷字子長父談為太史公遷南遊江/淮上㑹稽探禹穴窺九疑浮沅湘北涉汶)
(泗講業齊魯之郡為太史令紬史記石室金鐀之書/網羅天下放失舊聞為太史公書序略有良史之材)抑
强扶弱(魏志司馬芝字子華歴甘陵沛陽太守所在有/績入為河南尹抑强扶弱私請不行在公卿間)
(直道/而行)折節待士(司馬楚之字徳秀少有英氣能折節待/士仕魏為朔州刺史在邊二十餘年以)
(清儉/著聞)忠信孝友(司馬光字君實公薨贈太師温國公諡/文正光忠信孝友恭儉正直出於天性)
(自少及老語未嘗妄其好學如饑之嗜食於/財利紛華如惡惡臭誠心自然天下信之)
　　　宇文
姓纂(本出遼東南單于之後裔有普迴因獵得玉璽以/為天授鮮卑謂天為宇因號宇文或云以逺系炎)
(帝有嘗草之功北俗呼/草為俟汾音轉為宇文)
事實以信御人(北史宇文福世為雍部大人祖活撥入/魏為第一客少驍果有膂力後為瀛州)
(刺史性忠清在公嚴毅/以信御人甚得聲譽)有將帥才(宇文貴字永貴少受/學嘗輟書歎曰男兒)
(當提劒汗馬以取公侯何能/為博士業善騎射有將帥才)繼立忠節(皇朝宇文虚中/字叔通建炎二)
(年以資政殿大學士左太中大夫充國信使使虜繼立/忠節事大略具三朝北盟集今樞宻公紹節即公之孫)
(師授之/子也)
　　　歐陽
姓纂(越王句踐之後支孫封/烏程歐陽亭因氏焉)
事實歐陽氏學(前漢歐陽生字和伯千乘人事伏生受/尚書子世傳至曽孫髙為博士髙孫地)
(餘亦為博士論石渠由/是尚書世有歐陽氏學)稱龍虎牓(歐陽詹字行周泉州/人其先為本州州佐)
(縣令閩越地肥衍有山泉雖能通文書史事不肯北官/及常衮為觀察使始擇鄉秀民能文辭者與為賓主鈞)
(禮里人矜耀故相勸仕舉進士與韓愈等聮第/時稱龍虎牓閩人第進士自詹始與愈友善)名冠天
下(皇朝歐陽修字永叔吉州廬陽人也與梅堯/臣遊為歌詩相倡和遂以文章名冠天下)自號醉
翁(同上自號醉翁作亭琅邪山以醉翁名之晚年又自/號六一居士曰吾集古録一千卷藏書一萬卷有琴)
(一張有棋一局而嘗置酒一壺吾老於其間是/為六一自為傳刻石居潁一年而卒諡文忠)道徳文
章(同上公以道徳文章為三朝所知天下學士/大夫皆師尊之而斐亦能以文學世其家)博貫經
史(唐歐陽詢字信本潭州人博貫經史初倣王羲之/書後遒勁過之尺牘所傳人以為法髙麗求之)
　　　諸葛
姓纂(本葛氏夏殷侯國葛伯之後英賢傳云舊居瑯琊/諸縣後徙陽都先有葛時人謂之諸葛氏因以為)
(氏焉風俗通云葛嬰為陳涉將軍有功非罪而誅漢文/追封其孫為諸縣侯因以為氏代本云有熊氏之後為)
(詹葛氏齊人語訛/以詹葛為諸葛)
事實特立剛直(前漢諸葛豐字少季琅邪人以明經為/郡文學特立剛直擢司𨽻校尉刺舉無)
(所避京師為之語曰間何闊逢/諸葛上嘉其節加勅光禄大夫)天下奇才(蜀志諸葛亮/字孔明躬耕)
(隴畝好為梁父吟徐庶目為卧龍先主曰孤之有孔明/猶魚之有水不求聞達先主三顧於草廬之中率軍攻)
(祁山闗中響震以木牛流馬/運糧屯田渭濱天下奇才)藍田生玉(吳志諸葛瑾字/子瑜事繼母恭)
(謹為人有容貌思度于時服其𢎞雅以徳度規檢見器/當世子恪名盛當世瑾常嫌之謂非保家之子恪字元)
(遜少有才名孫權見而奇/之曰藍田生玉真不虚也)政績第一(晉諸葛恱字道明/轉臨沂令為政平)
(和王導嘗曰明府當為黒頭/公為㑹稽太守政績第一)揚清厲俗(隠逸諸葛璩字/幼攻安貧守道)
(恱禮敦詩如其簡退可/揚清厲俗舉秀才不就)
　　　皇甫
姓纂(子姓宋戴公之子充石字皇父子孫以王父字為/氏漢興改父為甫後漢安定都尉皇甫攜生稜始)
(居安定稜子彪有八子/號八祖皇甫氏為著姓)
事實規為名將(後漢皇甫規字威明舉賢良為中郎將/討諸羌諸羌慕其威信相勸降者十餘)
(萬黨事起天下名賢多見染逮規雖為名將素譽/不髙自以西川豪傑恥不得預時人以規為賢)博綜
典籍(晉皇甫謐字士安博綜典籍百家之言/自號𤣥晏先生時人謂之書淫竟不仕)深沈雅量
(北史皇甫和字長諧深沈有雅量尤明禮儀/為濟隂太守子聿道以幹局知名位廣平令)不羈之才
(皇甫湜字持正睦州人擢進士第裴度辟為判官度修/福先寺將立碑求文於白居易湜怒曰近捨湜而逺取)
(居易請從此辭度謝之湜請斗酒飲酣援筆立就度贈/以車馬繒綵甚厚湜大怒曰自吾為顧况集序未嘗許)
(人今碑字三千三縑一字何遇我薄/耶度笑曰不羈之才也從而酬之)
　　　上官
姓纂(楚王子蘭為上官/邑大夫因氏焉)
事實接武夔龍(唐上官儀字游韶陜州人工文詞涉貫/墳典貞觀初擢進士第遷祕書郎太宗)
(每屬文追儀視藁髙宗即位進西臺侍郎時以雍州司/士參軍韋絢為殿中侍御史或疑非遷儀曰此野人語)
(耳御史供奉赤墀下接武夔龍簉羽/鵷鷺豈雍州判佐比乎時以為清言)
　
　
　
　
　
　
　
　
　翰苑新書後集下卷五
欽定四庫全書
　翰苑新書後集下卷六
　　發舉
建置沿革(國朝祖宗時嵗貢士其間或權停貢舉一年/至二三者或省其勞費或責其敏修其後四)
(年一下詔至嘉祐二年始詔禮部自今間嵗一開科場/至治平三年又詔以三年遂為定制舊制毎嵗貢舉三)
(月一日起請治平三年既定三嵗一開明年禮部請以/合開科場之嵗依舊三月一日起請其餘二年更不申)
(請/)
歴代事實天府登名(禮地官鄉大夫三年則大比考其/徳行道藝而興賢者能者鄉老及)
(鄉大夫羣吏獻賢能之書于王/王拜受之登于天府内史貳之)鄉塾貢士(北史劉景安/傳殷周以鄉)
(塾貢士兩漢由州郡薦才魏國因循又置中正雖未盡/賢十收六七而朝廷貢才止求其文不取其理不察孝)
(㢘惟論章句不及治道立中正不考人才行業空/辯氏姓髙下至於取士之際不博沙汰之理未精)撤棘
(五代史和凝知貢舉是時進士多浮薄喜為喧譁以動/主司故事毎圍以棘閉省門絶人出入以為常凝撤棘)
(開門而士皆肅然無譁所/取皆一時之秀稱為得人)踏槐(諺語云槐花黄舉子忙/用唐翁承贊詩雨中妝)
(㸃望中黄勾引蟬聲送夕陽憶得/當年為計吏馬蹄終日為君忙)鵠袍(隋唐間應舉人/皆以白衣公卿)
(稱之又曰白袍子紛紛試日/放引入院中謂銀鵠袍立)鶚薦(後禰衡傳孔融上疏/薦衡曰鷙鳥累百不)
(如一/鶚)詔吏民與計偕(前武帝紀詔吏民有明當世之務/習先聖之術者縣次續食令得與)
(計/偕)由州縣曰鄉貢(唐選舉志唐制取士之科由州/縣者曰鄉貢進士得人為最盛)白紙
新糊(摭言舉人率以白紙糊案子而鄭昌圖詩曰/新糊案子其白如銀出試入試千春萬春)朱衣
暗㸃(歐公詩話朱衣暗裏㸃頭時言考試之際遇/好文字微見左右有朱衣吏㸃頭以待考校)興賢
(禮鄉大夫之職三年則大比考其徳行道藝而興賢/者能者鄉老及鄉大夫帥其吏與衆寡以禮賓之)取
士(漢梅福上書今欲以三代選舉之法取當世之士/猶察伯樂之圖求騏驥於市而不可得亦明矣)獻
賢能之書(見天府/登名注)詢鄉曲之譽(唐薛登傳選舉疏曰古/之取士考素行之原詢)
(鄉曲之譽以計貢賢愚為州之榮辱又韋/嗣立上書曰古者取士先詢鄉曲之譽)始置進士科
(隋煬帝本紀/始置進士科)遣詣相國府(前髙帝紀賢士大夫有肯從/我遊者吾能尊顯之其有意)
(稱明徳者必身勸為之駕/遣詣相國府書行藝年)鹿鳴(詩鹿鳴宴羣臣嘉賓也/今請舉人有鹿鳴宴)
蟻戰(蘇仙詩萬蟻/戰酣春晝永)鶚翥(即是用/鶚薦事)鼇頭(摭言崇島巨鼇又/盧肇江西觧云巨)
(鼇贔屭首冠蓬山有司怪其語答/曰頑石處山巨鼇戴之非首冠耶)
旁引雁塔(同上神龍以來杏園宴罷於慈恩寺塔下題/名他時有將相則朱書之當時謂之雁塔題)
(名/)鵬程(莊鵬之徙於南溟也擊水三千里摶扶搖/羊角而上者九萬里又古詩鵬風九萬程)鵾鵬
擊水(同上北溟有魚其名為鵾化而為/鵬擊水三千里摶扶搖者九萬里)鵰鶚在天(杜鵰/鶚在)
(秋/天)黄絹好辭(曹娥碑背上八字黄絹幼婦外孫虀臼解/黄絹色絲幼婦少女外孫女子虀臼受辛)
(絶妙好/辭也)青錢中選(如選青錢/萬選萬中)龍虎牓(唐歐陽詹與韓愈/聮第時稱為龍虎)
(牓/)步蟾宫(羿請不死之藥於西王母其妻姮娥竊之以云/奔月是為蟾蜍後人以及第之榮為步蟾宫)
皇朝新事博求俊乂(長編太宗太平興國間謂侍臣曰/朕欲博求俊乂於科場中非敢拔)
(十得五直得一二亦/可謂致治之具矣)革去浮華(同上淳化三年先是胡/旦蘇易簡王則世梁顥)
(陳堯叟皆以所試先呈擢上第由是士子爭習浮華尚/敏速或一刻數詩一日十賦陳靖上疏請糊名以革其)
(弊上嘉納之始令糊/名考校定其優劣)惡險怪成風(嘉祐中士人劉幾驟/為險怪之詞學者成)
(風歐陽公深惡之㑹主文有舉人論曰天地/軋萬物茁聖人發公曰此必劉幾既而果然)以文行為
首(咸平元年京府解試以髙輔堯為首錢易次之易不/中詣府訟薦送不公宋白言士流分競不可啓其端)
(詔罷覆考其令以文/行兼著者一人為首)戒徇私(長編大中祥符八年上覽/諸道貢舉人數減於常嵗)
(曰比者詔命累下但戒其徇私爾若能/精擇寒俊雖多何害是嵗始置定額)請糊名(見革去/浮華注)
豪傑之士由科目而進(龜山語録科舉取人不得其所/以得人者以科目得之蓋豪傑)
(之士由科/目而進耳)經術之朴勝浮誕之工(蘇文集蘇軾上言得/人之道在於知人知)
(人之法在於責實使君相有知人之明朝廷有責實之/政則胥吏皂𨽻未嘗無人而况學校貢舉乎臣願陛下)
(明勅有司試之以法言取之以實學博通經術者雖朴/不廢稍涉浮誕者雖工必黜則風俗稍厚學術近正庶)
(幾得忠/實之士)
前賢詩詞罄宇聞風獻藝來(盛時選士貢闈開罄宇聞/風獻藝來心似權衡求實)
(效勿敎蓬蓽有/遺材真宗御製)春蠶食葉(無譁戰士銜枚勇下筆春/蠶食葉聲歐陽永叔詩)折
桂一枝先許我(折桂一枝先許我穿楊/三葉盡驚人白居易詩)嵗貢鄉曲英(詔/下)
(諸郡國嵗貢鄉曲英/韓宴河南進士詩)
起聮　(環立鵠袍萬為盈數/横飛鶚表三占髙名)
　　(耿淡月於寒廊孰窺丹鼎/噓長風於圍棘送上青㝠)
　　(再斯可矣强顔又試於棘圍/等而上之刮目濫魁於菊榜)
再舉　(踏槐較藝雖有慚祖逖之先/撤棘綴名偶不在孫山之外)
　　(程能藝苑妄陪徳冠之英奇/張榜樵門復玷才難之遴選)
　　(三萬蒸徒駢首受敵/五十學易何必爭雄)
周易　(仰破屋而抱遺經嘖㑹心而無幾/褁麄繒而隨舉子嘻免俗之未能)
　　(所幸識虞翻之吞三/其敢占杜牧之第五)
　　(周禮敵天命可基萬世之太平/鄉老獻賢書匪徇三年之故事)
周禮　(邂逅五味之偶同/莫索此君之小異)
　　(誦職方傑作於當年願快覩爭先之鳯/登鄉老賢書於此日遽叨膺前列之龜)
中聮　(風飛雷厲漢札十行/地闢天開唐文一變)
　　(游庠序者嶄嶄而露頭角/處巖穴者于于而振衣冠)
　　(舊禮五十六篇未易遽通於大㫖/名場數千百輩皆期賈勇以先登)
　　(雖極知文舉之才疎/未易詆洛陽之年少)
　　(猶共逐中原之鹿人人自謂得之/至獨為前列之龜區區祗有慚耳)
　　(蓋欲乘感㑹之風雲/豈堪送瀟灑之日月)
　　(釋堯典至十萬言竊笑秦生之陋/取武成止二三䇿妄窺孟子之傳)
　　(經術羅淵源之學/詞章收華藻之才)　(戰豈屢北耶雪案之燈固在/吾亦欲東耳雲衢之興甚髙)
　　(議論宏博鏘口裏之雌黄/文墨淋漓灑筆端之風雨)
　　(吟髙軒過羅胷何有於星芒/説古戰場過眼終迷於日色)
　　(左圖右書而見笑於負苓/前虚後無而自疑於覆瓿)
　　(才擅九流者播鏘金戛玉之韻/識該六藝者攄經天緯地之文)
　　(掃筆陣於千軍餘勇欲賈/定天山於三箭有志竟成)
　　(沿遡璧流屢投璧而按劒/睥睨天府如登天而無階)
　　(謂事蟲篆非壯夫之為/而取印綬必稽古之力)
　　(選舉所以籠豪傑安知亦足以銷豪傑之心/場屋謂之興賢能或者疑而為老賢能之術)
　　(自天一地二以往雖巧厯不能鈎其𤣥/在蓍七卦八之中雖老師不能窺其奥)
結聮　(儒林論秀有慚棫樸之薪/上國觀光始照芙蓉之鑑)
　　(雲中秋靜已横鵰鶚之飛/浪裏春融佇逐鵾鵬之化)
　　(將欲麻鞋見天子願吐忠嘉/儻或錦衣歸故鄉誓報恩徳)
　　(秋風生桂已新雙鶚之飛騰/春浪翻桃行逐一龍之變化)
　　(謹攄直筆猶足誅未死之姦䛕/稍遂初心誓不志平昔之温飽)
　　(雷雨起山南九地已驚於龍蟄/日月明殿上一聲首倡於鴻臚)
　　(頓使青山排闥掃百年場屋之弊風/遂令白屋起家遇一旦功名之幸㑹)
　　(一第何難當踵我祖文正之魁天下/三郎必做空符博士先生之夢狀元)
　　詞科
建置沿革(國朝因隋唐之制立宏詞拔萃之科舊制自/制誥而至表章凡十一體分二日而試四題)
(今制自制誥而至贊序凡十二體分三日而試六題至/於名目之改更祥符則謂之服勤大觀則謂之詞學兼)
(茂紹興則謂之博學宏詞考其實則一也景徳之議則/許流内銓選之人得以應是科紹聖之詔則毎場登第)
(之人亦得以應是科迨建中靖國之申請則中選之人/不拘考任之有無並許除内外學官之選可謂重其事)
(矣/)
歴代事實時稱内相(唐陸贄字敬輿十八第進士中博/學宏詞科贄入翰林年尚少以材)
(幸天子常以輩行呼而不名在奉天朝夕進見雖外有/宰相主大議而贄常居中參裁可否時稱内相觀贄論)
(諫數十百篇譏陳時病皆本/仁義可為後世法炳炳如丹)功號中興(杜黄裳擢進士/第又中宏詞由)
(是平夏剪齊滅蔡功復兩河以機/柄還宰相紀律設張赫然號中興)特立風采(崔咸中宏/詞科遷御)
(史處正特立/風采動一時)温厚文辭(崔元翰中博學宏詞知制/誥其温厚文辭有典誥風)罷文
場之寵(鄭絪擢進士詞科累遷中書舎人徳宗自興元/還别置六統軍視六尚書以處功臣除則用白)
(麻中尉竇文場恃功隂諷宰相進擬如統軍比絪當制/奏言天子封建或用宰相以白麻書制今以命中尉不)
(識陛下特以寵文場耶遂著/為令也帝悟罷統軍用白麻)責囘紇之慚(蕭昕中博學/宏詞科持節)
(弔囘紇囘紇恃功廷責昕曰中國市馬奈何不歸我直/衆失色昕徐曰僕固懐恩我之叛臣耳與連禍非天子)
(恤舊功則隻馬不得出塞/下孰與失信者囘紇大慚)可謂奇才(栁宗元字子厚第/進士博學宏詞科)
(王叔文韋執誼見之曰可謂奇才及得政引/内禁近與計事俄而叔文敗坐貶永州司馬)無愧古風
(蘇頲之中詞科分口占/授視有古風者無愧)
皇朝新事忠孝可嘉(言行録紹興十一年貢院奏博學/宏詞人京官洪遵選人沈介洪适)
(詔賜遵出身介循一資上曰洪皓身陷漠廷乃心王室/誠可嘉也二子並中詞科亦忠孝之報詔遵館職适勅)
(局刪定官中興詞/科即入館自遵始)議論不下(㑹要大中祥符中丁度登/服勤詞學科侍從十五年)
(數論天下事未嘗及其私程琳同時登第/持重不撓長於政事平時議論不少下人)拔萃(國朝陳/彭年言)
(流内銓選人許/應宏詞拔萃科)服勤(本朝丁度程琳並/皆登服勤詞學科)試雜文(髙宗朝/紹興十)
(三年髙閱曰神宗以經術造士遂罷詩賦又慮不足以/盡人才乃設詞學一科試以雜文上曰詩賦亦雜文也)
兼博學(大觀間謂之詞學兼茂/紹興則謂之博學宏詞)為十二體(祖宗時自制/誥至表章為)
(十一體分二日而試四題今則自誥至贊序為十二體/分三日而試六題紹聖三年詔曰凡詔誥表章箴賦銘)
(頌赦檄書露布戒諭缺一不可故/日者於科舉之外立宏詞一科)分三日試(上/注)舉筆輒
諫(言行録歐陽脩登詞科知制誥居翰林時仁宗一乘/間見御閣春帖子讀而愛之問左右曰歐陽脩詞也)
(歎曰舉筆輒不忘規/諫真翰苑之材也)揮翰如飛(同上楊億文公七嵗能/屬文年十一太宗聞其)
(名詔送闕下試詩賦受祕書省正字令就祕閣讀書/後召知制誥召入翰林為學士揮翰如飛文不加㸃)
　　法科
歴代事實常選(唐選舉志唐制取士之科多因隋舊云/云其科之目有秀才有明經有俊士有)
(進士有明法有明字有明/算云云此嵗舉之常選也)常科(杜佑通典大唐常貢之/科有秀才有明經有進)
(士有明法/有書有算)求人之本(唐職官志云云其科有六四/曰明法此六科求人之本也)
警聮宏詞科　(攄游夏淵源之藴/發卿雲黼黻之詞)　(㑹選試於異科/且窺觀於衆作)
　　(兩文如披玉藻夙欽黄絹之工/詞科若摘頷髭載破青錢之選)　(再提文筆/獨冠試闈)
　　入學
太學(初置十齋曰服膺禔身守約習是存心允蹈養正/持志率履誠意續置七齋曰觀化貫道務本果行)
(篤信時中循理凡十七齋後増三齋曰節性經徳立/禮共二十齋諸齋扁榜皆米友仁書續置三齋張孝)
(祥/書)
歴代事實辟雍(泮水詩注天子辟雍諸侯泮宮辟雍者/築土雍水之外圓如璧四方來觀者均)
(也泮之為言半也蓋東西門以南通水/北者也天子諸侯宫異制因以形然)成均(禮春官大/司樂掌成)
(均之法以治建國之學/政而合國之子弟焉)國庠(裴垍傳賢良䇿制國/庠雖設冠屨或濫)黌宇
(後儒林序順宗感翟酺之言乃更修黌宇凡所/造千八百五十室自是游學增多至三萬餘生)雍水(歸/崇)
(敬傳天子學曰辟雍以制之雍水圜繚如璧然以誼言/之以禮樂明和天下云爾在禮為澤宮在世或曰璧池)
(璧沼亦言學省隋大業中更名國子監今聲/名之盛辟雍獨闕省以國子監為辟雍省)圓池(亘覃/新論)
(王者作圓池如璧形水/實其中以圜雍之義)鼓笥踵堂(儒林傳自光武屯營/飛騎皆給博士授經)
(能通一經者聴入貢四方秀艾挾䇿負素坌集京師文/治唱然勃興新羅髙昌百濟吐蕃髙麗等羣酋長並遣)
(子弟入學鼓笥踵堂者八千餘人紆侈袂/曳力履誾誾秋秋雖三代之盛所未聞也)承師問道(禮/帝)
(入東學尚親西學尚賢南學尚/齒北學尚貴太學承師問道)升俊(文王世子司徒論/選士之秀者升之)
(學曰/俊士)崇儒(唐選舉志太宗即位益崇儒術乃於/門下别置𢎞文館又増置書律學)習學生
業(代宗選舉志廣徳二年詔曰古者設太學敎胄子雖/兵革或動而俎豆之事不廢頃年戎車屢駕儒生輟)
(誦宜近學/在館習業)増弟子員(儒林序或言今天子太學弟/子少於是増弟子員三千人)八千
人(見鼓篋/踵堂注)億萬計(儒林傳序明帝即位盛清道之儀袒/割辟雍之上尊養三老五更享射禮)
(畢帝正坐自講諸儒執經問難於前冠帶縉紳之人圜/橋門而觀得聴億萬計自期門羽林之士悉令通孝經)
(章句匈奴亦遣子入學濟/濟乎洋洋乎盛於永平矣)執經問難(上/注)鼓篋遜業(記學/記入)
(學鼓篋遜/其業也)誾誾秋秋(見鼓笥/踵堂注)洋洋濟濟(億萬/計注)離經辨志
(學記古之敎者家有塾黨有庠遂有序/比年入學中年考校一年離經辨志)觀善相摩(學記/云云)
(不陵節而施之謂遜/相觀而善之謂摩)
皇朝新事待次而入(長編神宗熙寜元年詔太學増置/外舎二百員初太學内舎生二百)
(員為給食至是員足逺方之士待次而入者蓋/百餘人諫官滕甫劉庠並以為言故有是詔)加禮以
勸(張詠不貢者幾二十年學校頽替公察郡人張及李/畋張逵者皆有學行鄉里所服遂延奬加禮勉以就)
(學後三人悉登科厯美官於/是兩川學者知勸文風日振)
警聮　(鋭志功名/䇿勲翰墨)　(髙下有分於程度/升沈遂隔於雲泥)
　　(朝廷兼兩科而取士/學校闢三舎以養賢)　(早馳學於鄉闗/宜横行於璧水)
　　(亦有次何番之行/豈無説項斯之詩)　(客東魯者射䇿而來/樂民安者出門而去)
　　(養士莫大乎學樂從羣彦之遊/論秀以告于王濫冠中年之選)
　　(朝廷設官職之名/庠序廣英賢之路)
　
　
　
　
　
　翰苑新書後集下卷六
欽定四庫全書
　翰苑新書別集卷一
　　劄子
　　　上安撫陳待制　　　　　　戴象麓
某伏以中冬殷月愛日開明恭惟某官俶開帥垣鼎新
教令一路忻躍三辰翊扶台候動止萬福某謹三薰沐
申慶函于籖府仰祈垂鑒
某頓首齋壇敢再上燕頥之儔竊惟昭代正人為天地
立心為國家壽元氣觀復之靜視履之祥存我者蓋所
以厚蒼生也卷卷劼毖茵慿之請某一飯必祝
某邇者恭審出綍大庭開藩㑹府軍民恃以存活上寛
西顧之隱憂道化得於源流僉謂北山之有子凡叨覆
照舞蹈不知矧屬鞭驅懽忻何若某距踊三百
某恭以某官鴻名重望鉅業閎休日月衆目雷霆衆聽
雖兒童走卒皆知戴詠初不待乎才俊滿前道古今而
譽盛德者況某下吏方事鞭䇿之初惟知以直道事上
安敢飾為謏辭佞語以自詒斥譴用是不敢惟先生鑒
其愚直而畧之
某互鄉小子伏自違侍道德之尊動閱八載為養逐禄
於塵埃捶楚中自揆庸鄙無他惟知罄竭寸赤期以不
獲罪於細民而已向者筮尉信豐誤蒙麾使令辟試兹
邑又值瘡殘之際民物煎熬五載爬梳技已窮矣健令
莫措書生柰何淑後之圖未知攸濟天開竒遇棲身照
臨寛以一分則何啻拜萬分之賜矣某無任戰灼忱禱
之至
某不辟犯嚴僣躐申懇向者恭遇授鉞開藩之始禮合
負弩先驅適值告謁東歸無繇俯伏道左拱聽新令贄
函通名之敬亦併臯緩罪當萬坐然事上禮也駢儷俚
文不敢以後期廢冐昧瀆倘沐原貸而覽擲之某榮甚
幸甚
某揆分有嚴不敢僣申層霄列仙之恭庀職微𦕈又不
敢冐祈崇臺約束之日惟先庚教條三肅請命
　　　上李安撫　　　　　　　　戴象麓
某伏以維辰良月肇序穡寳登豐恭惟某官麟符肅重
帝倚長城乾端坤倪繽紛薦祉台候動止萬福某謹東
向百拜薰祓泓穎控忱于籖府仰祈鑒省
某仰惟一道保釐之寄九重眷倚之深雉堞百城宅命
師帥一飯必祝神共聽之衣袵之節鼎几之彞百龢自
孚某謹不敢贅
某稽首道德重望如泰符麗天其去幾千萬級況江右
為州十一而斗邑又邈在梅邊英躔愈穹可望而不可
邇向者恭審高牙建府禮合申羾箋函約束有嚴遲囘
不敢心旌揺曳徒劇尊詹
某恭以某官道契前脩望壓流俗一襟和氣如春風熈
霽而廉頑立懦則與烈日争嚴千古在前萬世在後北
斗以南公實一人而已周旋中外所至傾心汲直在朝
淮南謀寢潁川奏最次公遄歸九重傾注履聲久矣十
連建牧暫勞于南綸音沓來跬步樞輔則霖雨之賜不
特西山南浦一方之私也某謹泚筆以嗣慶牘
某迂疎有素伉直无竒燈火半生僅叨末第急於禄養
冐注尉曹尸素二朞邈無寸績誤叨臺檄攝邑南康承
乏未幾遽蒙申辟朝命未下忽罹家艱解職方歸又準
臺命力奏起復懇辭弗獲忍死奉命惟是才薄不堪負
乗甫逾浹旬鄰冦復作邑遭再燬民復流離所在為墟
瓦礫彌望加以贑城一變皇皇愈不自安某自揆無他
惟一身與民相倚為命茍一毫有補公家有利百姓惟
力是視幸而廨宇粗爾剙立民居粗爾妥安靖循其繇
皆鎮撫一路之賜也某何有焉敢謂至仁在上與天無
私化鈞一陶遐不忍棄不求識面不待先容獨以微勞
申剡于上一語重千鈞之力兩員收金璧之珍顧某何
人特辱兹選出於公舉真為千載竒逢誓以終身留作
一段佳話所恨職縻下邑無繇躬控謝忱姑冩寸丹敬
慿尺墨某下情不勝感激歸依之至仰乞台照
某蟣蝨小官塵坌姓氏事尊之初詎可無以自贄牽課
儷語披露摧謝萬一之忱倘沐台慈霽威鑒誠榮佩千
億
某揆分崇嚴不敢躐申台閎福履之恭庀職微𦕈又不
容僣請大府約束之日進退皇惕伏乞矜原
　　　上判府聶貳卿　　　　　　戴象麓
某伏以中和紀節農扈觀春恭惟某官紫禁名流黄堂
靜治彤宸垂眷蒼旻薦加台候動止萬福某吉蠲泓穎
瞻望鈴齋冐昧申忱乞垂省録
某仰惟㦸衛䆳嚴幙府簡重天相耆德台斗森羅矧巖
望與鬱孤而比崇恩波共贑水以長衍祝頌謏語某不
敢贅塵
某恭惟某官章天奎璧鎮地嵩衡凜凜千丈松不見節
目森森五兵庫亦納錐芒暫違禁闥之嚴出鎮藩方之
重以蒙泉而滲漉千里以泰道而振拔羣才如天運一
元雷動六合不惟蠖伸蟄奮各遂生生之樂而蟲鳴螽
躍亦興毣毣之思歌轉上聞詔由中出奮庸而熈帝載
爕理而亮天功此中外之所屬望也非某私徯
某一介小官犇走車塵馬足之下跪達牙纛儵更歲籥
自揆墮身塵埃箠楚中以下邑而視大府如平地之望
霄漢邈無津梯可假以詣泰階盈尺之地稟命令而受
約束惟切翹首台躔常若道德之光實照臨之某不勝
榮幸
某迂愚無用自知甚明以半世蒲竹之勤衫色方青以
雙親桑榆之景鬢華盡白備員一尉閱月將朞横道無
先容之資出谷罕求聲之援邈在僚厎寸進之階無繇
所入俸微三釡之計弗給分之安也誰其念之某官大
度包荒至仁兼愛霈層霄之膏澤雖墝埆而亦霑運大
匠之神斤雖侏儒而不弃凡當世之士經品題被容接
者莫不收名定價於龍門況某辱在屬吏一人之數哉
洗手奉公飲氷厲行決不敢以負所學冒躐陳情某不
勝戰慄跼蹐之至
某行識卑迂文詞簡斐既不能為昌黎三書之獻又不
能致鬷蔑一言之知擎拳寸心駢儷寸幅倘蒙錫之電
覽沐以春温其為忻榮永矢銘篆
某載惟一介庇賤分守有截不敢百拜僣申藕花庭院
氷雪方壺列仙羣玉之門伏恐屬邑合有約束事件仰
乞下
　　　干黄提刑求合尖　　　　　戴象麓
某竊以夏律將中暑氣漸烈恭惟某官玉節倚天威惠
綽著天迪民詠台候動止萬福某謹蠲潔雪番九頓首
奏記籖府以寓南埜小吏瓣香之敬干溷邃嚴伏深兢
灼仰冀鑒在
某竊謂大賢君子一身與和氣周流則起居動作皆百
順之所形見于以咨詢于以澄按何徃而非錫福庶民
之極者下吏不勝至願惟劼毖功名之身式如玉如金
以遄鸞坡鳯掖之召
某恭以某官天付斯文之宗主身任當世之安危自綰
銅章紆墨綬之時己屹然為禹門一砥柱矣潢池之波
不得而動揺緑林之霧不得而昏塞則坐之廟堂聲色
不動而精神折衝談笑不勞而尊俎決勝江右偏壤豈
容久留十一州五十四縣之民則霈澤矣而四海未霖
雨也西樞東府虚位以須某尚能歌有功見知之雅
某竊伏惟念當此英雄豪傑辰星落落之秋而一代之
偉人有如某官皆人所願執鞭望履者而或以勢分隔
或以微賤羞終莫獲仰瞻使星之末光於霄漢之上則
其目極皇華心遶翠節當如何其敬企耶維北斗昕夕
仰止容光尚新必照
某無能不才十手所措惟有朱愚白朴盡其責于民朝
夕惴惴然惟恐一毫獲戾不容不益加畏焉幸甚𤓰代
近在六月誤蒙台慈不以小吏之愚且拙而聽民乞留
之請特與諸司列銜剡上先生所以成就之意𢎞矣然
行止非人代者已瞠乎其後所不獲終事先生天也日
夕心口交誓倘此身未填溝壑無非圖報稱效奔走之
日伏惟亮之
某三山儒素寡援少與格之以世道之風波則一番薦
墨念不到此有幸自天前繡使葉先生奏辟今任與免
職司常員一紙今歲之春又蒙本軍剡薦一章比者躬
詣憲臺面稟城築之役初非有乞漿之意而詰朝春風
之章恍從天下事出望外實天畀之也第禰生之鶚尚
欠其一石建之馬書五乃成九仞為山恐虧一簣聚沙
成塔全在合尖仰祈台慈垂憐孤寒特與成就則銜荷
恩紀寧有詣極某拳拳不勝頂踵歸依之至
　　　上江提舉　　　　　　　　牟存齋
某伏以木令維新芳意於牣恭惟某官燕香侯度龍節
使華玉笥有歌璇霄委貺台候動止萬福某已雪吏腕
修敬賢士大之禮更不敢以分畫件具為恭先乞台照
某家三山之隂凝睇呉天名勝如林僑札罕遇徃歲別
太白東游九畹芷蘭有香滿國蓋嘗歛袵起敬而佇立
祗伏以拜下風幾若造物者之靳靳山見㤗華水見黄
河而猶以為未見君子不幾曠半生乎
某欽以某官一代偉流海内寡二問學如總龜騶牙浩
博且富文章如美玉之脫乎璞質大圭之登乎藻藉夐
然不羣而盛心古道行止有常進退有度又不啻奏絲
桐於筍笛之表屹罍洗於盆盎之中而高出流俗也靴
霜待漏步武駸駸迫霄漢乃翻然為巨廬賦歸栁見羞
崑蓬有如此者士風不競久矣所以砥柱頽波轉移世
道者一世之望有攸屬而江西以來風流衣被文學之
照映氣類之欣合又藹然與嶽麓相頡頏其規橅氣象
蓋有在於咨度蕃宣之外也旂常鐘鼎何足為公道哉
某﨑嶇歴落舉世一人且衣冠中最晚後叨第癸未今
二十春時事驅之流落至此誦少陵天呉紫鳯之句蓋
不勝其憔悴也汗青悠緬別乗叨蹤揆其人恰相埒而
諸公輒舉手相賀不賀其半刺而賀其得師也夫以平
生願執鞭靮之心乃今昕夕丈席幸可量哉僑寄北峯
屏息以俟時不敢躁代者諗以𤓰熟進之退之所當俟
命於大府推是其觸事面牆實無一可以事君子公庇
而私識之切有望於今日
某已拂䇿諏龜膏車秣馬圖展望塵之拜侍覿且有日
矣不腆彞敬之外輒先勒此以布腹心干瀆威尊伏紙
兢惕餘祈百鍊莊倪七襄鄭粲晉歸碧落之班某𨽻也
不敢躐申潭府列仙之問恐浙西有驅䇿事某敢稟承
　
　
　
　
　
　
　
　
　
　
　翰苑新書別集卷一
欽定四庫全書
　翰苑新書別集卷二
　　劄
　　　賀新江西帥衛參政　　　　方鐵庵
某中冬謹月飛霜凝曉恭惟某官望尊承弼命錫保釐
列雉向風百神交職台候動止萬福某齋宿而后裁書
東向行府又百拜而後敢進仰乞台鑒
某載羾鈞用屬辰之請敬陳邦人來莫之謠望紫氣亘
天則曰是有福星來照臨此土也聞好風東來則相告
語曰是又吾東君也牙纛所向江靈候迎紗籠之身在
在次舎某愛助小忠更為百萬生靈恭致輔養黄庭之
禱
某兹審詔予重臣判大督府種棠蔽芾舊俗熈然騎竹
驩迎吾父至矣惟洪都為中興重地輔弼偃馬者固有
之其勲名赫奕相望先後則李忠定趙忠簡皆一至故
老所聞也大參政相公實再鎮故老所見也某一小吏
亦幸以其身親焉採一世之公論與一道之頌聲以自
及其一身之師慕與其際遇緝為儷語塵涴威尊犯分
有誅乞賜矜赦
某仰惟某官聲名在華夷功烈在彞鼎其規模宏濶精
神運用則在百世之上雖當世士能言之然念淳熈親
䇿儲宰相以輔聖後固欲其朝夕王所也十年鳯池自
有故實羣虎守關孤舟横渡一出則十年斬馬事定善
刀亟藏久十年則十年不啻也午橋野服幾若忘世退
思巖中寧能忘君以時推之則當為蒼生起矣未坐之
廟堂以收垂紳縉笏之功乃授之棨㦸以訪佩玉鳴鑾
之舊腹心之謀與一臂孰急天欲平治巖瞻其舎諸
某家世于莆居最僻生最晚自兒童時則知有司馬公
矣嘗與四方人物共遊于鈞播中又常與七聚編氓受
㕓于賜履中顧泰階尺地猶天之不可階升也逐禄章
江于水則見西江于山則見洪崖意其猶有雄渾傑特
于此而未之滿于人則見真右史今又得見大參相公
真所謂洪河泰山不可以斗斛尋文計子由年雖少亦
既見歐陽公矣及見韓公而後謂之盡天下之大觀引
領公衮以日為年
某一妄庸人至不足數徹名初贄賤請具陳年二十年
乙丑奏賦劔津冷泮以冗見稱居閑歳久有書不讀識
見短淺暗於時事隨羣計屬甫逾一年雙親諄飭毋茍
祿養疲精案牘僅守故常飛輓大計一籌不畫學之不
講面牆固宜願得大儒端拜而事公相分閫實天錫逢
位貌穹崇縮不敢進然本朝諸老嘗接後進矣大參政
相公先生尤以斯世人才為念某不足道而世之沈伏
下僚者多矣欲望鈞慈憐其不可砭之愚察其不欲茍
之志豐殖而振德之此某與善類所望大庇寒士也嬰
突控瀝退聽戰悸
某謹畏冠屨之分不敢扺冒僣申鈞閎雲階月地福祿
之恭百吏仰首以聽油幢之號令某請預牛馬走之數
　　　賀新江西帥曽參政　　　　　方鐵庵
某王春端月淑氣扶輿恭惟某官戒嚴大纛榮御華軒
四履歡迎百靈奔湊鈞候靜作萬福某謹注薰曳繭羾
賀大籖府嬰觸威重悸不自寧
某歲元日望斗牛間有紫氣燁燁然兹為何祥既而魁
台臨焉年貌孰若起居何如之問四海所同而西民獨
以為誇某語之曰斯鼎也將為天下調斯衮也將為公
歸考
某恭審起之東山命之南國鼎來十乗襟帶增雄雷動
三軍旗旌改色咸曰重臣實來防春無慮矣某觀昔之
勲業最著者趙忠簡以副樞至李忠定揆也相繼經理
整茲城池團結軍匠而閫之規撫始立增重上流造舟
教戰而江之門戸始壯不寧惟是蘄黄可撽事關鄰路
則請可行蓋守雖在江必節制行於江之外而后可守
今畫江而已又有柄分文恬武熈習以為常真右史昔
嘗有言於斯謂九帥皆可以治兵為先而帥江右者尤
當以治兵為急欲增團結之數推行之諸道練兵求將
或曰多事未一年沿江震恐其言果驗則辛已歲也前
此蘄黄日報平安自二城再葺之後不復報矣彼之血
脈不屬吾之措置日緩公一代碩輔君相倚重惟所經
畫真屹然長城也某拙於儷詞僅能以紹興帥洪之事
獻為一道言耳若夫為一世謀則又推而為慶厯嘉祐
焉辱巖電之一照覆醬瓿以亦甘
某洪惟仁祖臨御六年始䇿士于庭猶主上之慶元也
太史奏五色雲現韓忠獻當之今某官則上之忠獻有
大學識有大力量有大氣節皆與之同茲鎮江右又與
出使陜右同以今揆前事則差難七百里江面少費經
畫顧脈絡關係則事有大於一面者靜觀天下安危之
勢熟察人心向背之機釐正中國外夷之體平持君子
小人之衡具有成式歴歴素定非嘗試用人之國者天
若胙宋垂紳縉笏措安泰山何遜乎韓魏公乃邦國之
光非閭里之耀雖然吾儕小人私切相語以為閩鄉榮
某居莆晚出歲乙亥秋調闕修門親擊登庸銜袖謁樞
府其既進而退也若屬之目得一眄於疑似猶使人不
忘況真蒙頋遇耶今使于此靡不奔走玉帳下而某去
有日獨其烱烱皈嚮為蒼生望太平則不在朝夕見者
後
某學迂而識不具得官十九年海上之羝猶乳獨青衫
自如出泮佐臺無補漕畫凜凜土偶推去何之入畿歟
無平戎之䇿可獻還山歟無負郭之田可耕營營親養
迤邐選坑所望於世者甚狹但願公相行道四方霖雨
某亦一物也倘兼收並蓄豈竹頭木屑之不如惟先生
念之
某揆分有則不敢躐等申潭府鈞眷興居之問且挑擔
欲行不敢具文請封部要束之目
　　　賀江西帥真右史　　　　　方鐵庵
某冬謹孟月和泄小春恭惟某官雲來十乗風動百城
定省燕喜神示駿奔台候動止萬福某差辰治書隃詹
行府仰闔賀床乞賜紓檻
某竊望紫氣間有光屬天父老舉首曰福星至矣牙纛
所向江靈候迎然人一身負荷天地而茵慿致禱特出
於一道之私祝潘輿之行樂誦魯詩之熾昌者煜如也
某敢隨萬喙之後而貢愛助之忠
某恭審出綸紫宸授鉞洪都論撰獨穹於祕殿保釐增
重於潜藩非君相後天下以為心亦岳牧用詞人之故
事春酣闔郡電走先聲某耳聽除音慮在斯世但既為
江右一屬吏當為江右十一城生靈慶不腆儷語例申
賀忱意所激發狂不擇言嬰突有誅退而拱竢
某仰惟某官有司馬公碩望敵畏其名如陸宣公奏議
家有其書雖當世能言之士不能賛一語況某乎切嘗
妄謂自紹聖後士大夫出入兆國家安危矣南渡涵養
毎激必裂今日之事未至於激者殆天意也先生正色
立朝言中幾微始則羣而驚中則側而伺久則翕而服
然君側無人子思不安淮南寢謀汲黯亦出江之東泉
之南外庸彰灼羣心無異論豈猶以為未足而求多於
方面耶今一方肅清百度脩舉先生之意可自得於湖
山三邊未靖殘敵猶鬬先王之道實未行於朝廷疇昔
奏對之語歴歴蓍龜靡一不驗倘有以冦公不在中書
為問者似未知所答天欲平治舎我其誰蓋國人日望
之
某莆川一士姓字湮晦去秋之杪因道温陵僣掣齋鈴
宣慈不鄙與其進賜之坐寵以饋而十五年前劒溪幕
府匆匆之一謁尚辱軫記始驚嘆大人君子所以收拾
人物者雖細不遺而某非其人也且感且奮稟違餘歲
小夫竿櫝縮不敢前而覘出處以為國之輕重者不在
有識者後烱烱歸嚮
某山林鄙野輟耕漫仕無趍時合變之長有固陋不通
之癖乙丑塵忝今十五年僅嘗冷宦於鐔津餘盡食貧
之歲月居閑廢學自棄誰尤天分最嗇吏事尤甚計臺
列屬奚欠一寒良月三日甫交賤守以辨則訥以畫則
疎惕然四顧適有幸㑹洪儒開閫獲𨽻走趨父師在前
隨事書紳平生竒遇唯此時為甚仰冀熏慈𢎞造就之
恩以為晚學之依推錫類之仁以遂雙親之養頂踵蒙
賜權輿自今不負門牆當見他日伏丐矜體
某揆分有嚴不敢躐越申問行軒萱闈蓬島壽祺純嘏
之問百吏仰首以聽先庚之約束某願執厠役之下陳
　　　賀陳安撫　　　　　　　　戴象麓
某伏以六月維夏一雨先秋恭惟某官荷槖新榮藻旒
深眷制垣增重神衛愈嚴台候動止萬福某薰香滌頴
百拜申慶茸纛之下伏祈鑒省
某仰惟天欲惠顧于一路為百城宅生之寄必有一代
宗工出應時望福星所次在在皆春頌德歌功融為百
順詎容小夫贅禱仰乞氷照
某恭審錫命巖宸即真法從輿情胥悅瑰望愈隆某辱
在陶鎔尤深鼓舞伏惟慶愜某下情無任雀躍之至
某恭惟某官斯民元氣前輩盛心自任以當世之事功
悉本諸聖門之學力所養者皆諸老先生之未到所施
者真仁人君子之未能氷鑑無心清徹牛斗陽春有脚
遍滿江閩暨出領於洪都益見知於丹扆適巨冦久為
於民患而數年未即於天誅帝曰尚勞朕憂僉曰莫如
公可久詔自天而甫下單車即日以載馳果見擒賊於
不一月之間未有收功如今日之捷宜頒異渥即正貳
卿然上方寤寐真儒剋復舊物以成中興第一之舉匪
伊一札起䕶諸將又非南浦西山所能留者某敢以天
下之所期望者輙因慶福而私布之
某區區申慶無以自見僣課儷語唐突匠師倘辱霽威
一展而擲之萬斯榮幸
某翹首紫府翠蓬大婘邈在霄漢不敢僣申即日福履
何如之敬欽想休祥融液中外攸同
某伏恐下邑合有頒下教條謹百拜三肅以請
　　　賀鄭建漕寳謨閣陞運使　　　方烏山
某伏以仲夏之月薰風微涼恭惟某官使節更新列城
改觀九重眷倚兩儀薦休台候動止萬福某薰祓函牘
贄名賀庥伏俟裁幸
某欽惟膚使鉅人事權山重新綸初播川嶽動搖乾陽
坤隂效職順事尚何書生惠序之請為某敢畧
某茲者恭審陞華寓直增重使名天上星躔喜部封之
不改人間風采凜條教之一新凡在照臨同茲抃蹈恭
惟歡慶某恭以某官仁義道德為時儒宗器能政理為
今吏師其所閱歴所踐敡皆表表焉自植立非必以家
世為重者廣受並拜安𤣥内舉衆論歸向久矣慊焉不
居視麾節如鈞鼎履原隰如廟朝聖天子嘉惠逺人俯
徇雅志崇階顯秩即地授之其為七閩計甚厚顧如中
外之望何吕氏有夷簡韓氏有忠彥此我朝故事也衮
且歸矣惟日俟之某匪佞
某每念瀕海一寒托身坱圠中異顧深知似有宿昔所
幸言守縻􁁍不獲時時自進於琴瑟書冊之前後嘗坐
明道春風之和日竊子酸福星之照其為蒙芘徼福固
非八州泛泛僚屬比也傾心牆仞何嘗一夕不哦維北
斗之詩
某官冷如氷自春風披拂一番便覺枯荄朽枿頓有生
意長無鄭䖍之罵友無孝先之嘲自非當世鉅公重人
顧遇主盟於其上鮮不免矣今使指益重巨䕃如天某
聿備桃李數中不必壯士自然顔色惟有益自脩飭庶
幾萬一他日不為品題之累某之所以報稱知己者在
此詞語狂狷惟先生實憐而撫之
某辱在門館下陳禮合稟求臺檄躬詣堦墀謁賀分不
可越謹課儷語一通仰干丞史是亦惓惓之義耳倘經
電矚擲去萬幸
某自揆么微不敢僣申相閎隨軒鈞輯之問共想由中
及外新祉鼎來樵水委令某雖無能役敬當端笏稟聽
　　　賀蕭宫講著郎自倉除憲使　方鐵庵
某冬行成歲雪喜先春恭惟某官條令聿新光華益逺
帝眷神依台候動止萬福某有齋乃心薰祓慶牘以請
于典籖仰祈省鑒
某已肅龜列申調燕羞吉星後先唯予直指是瞻平反
足以娯壽毋隂德足以種子孫則身之福祉可知列鼎
重裀不待為門人愛助之禱
某恭審司庾䇿勲祥刑易節提封不改眷意實深方江
民有菜色特詔持節循行郡國為之發倉廩蠲租賦寛
和糴元氣漸復又慮十一郡揚抑之間豈無含茹授以
綉斧其併為疏剔之民不饑矣不寃矣使事有指勞還
之日將朝而問一歲錢榖幾何問一歲決獄幾何相業
於是乎出此上意也天下公言也
某仰惟某官學問有用而體則具議論甚高而實可行
其經綸當世規橅宏偉要使一民一物咸與並生非固
嫉惡太甚者然其立朝也適當消長之機其握節也若
與薰蕕者對易為君子謀夬之剛決可也㤗之包荒亦
可也獨至於比之匪人或疑乎傷其當謹審也如此先
生其必有以處之某短啓馳賀亦三致意焉蒙電鑒幸
甚
某稟違英簜之下閱日滋久小夫竿牘闕焉不嗣望列
宿之躔與使星之次芒寒色正凜凜在目
某不材佐幙絲粟無補竊雲天之巨芘倖滿已多蒙陶
鑄之大恩受知未報尚欠浮屠之穎恐為沉陸之蹤衛
大參雖有宿諾未之敢必來歲治歸躬造臺下控露謝
悃敢乞併照
某雖為門下士師閎崇嚴望之如天人不敢躐等申問
某尚為部内吏霜臺肇建合有新約束敢不恪聽行下
　　　賀瑞州游知府　　　　　　　湯息庵
某伏以瑞霙餞臘粉荔迎年恭惟某官衛㦸凝香歌𥜗
溢喜穹垠棐扈台候動止萬福某寅飾緘魚晉尾賀燕
首蘄省覽
某載惟循良迪化品彚宅生瑞日祥雲緝為純嘏葆龢
毓粹無俟於祈某敢畧
某恭審塗芝錫睠剖竹咨賢畫鹿夾轓甫涖江西之道
院銀龜開籕聿新天上之恩光伏惟慶愜欽以某官清
猷濟美粹學傳家以見聞殫洽簡當宁之知以道德風
流藹在廷之譽入儀朝序出懋民庸粤攝貳於扈卿盍
踐修於世職胡然高舉彌軫睠懷姑慿熊軾以起家佇
渙鳯綸而趣覲某何幸拭目
某宓從暌逖婁閱羲舒奏記無繇仰高唯切詎期天幸
茲竊鄰輝引脰雙旌忭弗自制
某出山成誤分壘奚堪補苴爬梳凛殫伎倆洊申詞請竟
閟俞音玩愒包羞凄其歸夢尚幾河潤倘以璧全某因
慶及斯慿楮增愧
某講信交鄰捧賀有䞇輒紉儷櫝欽寘首箋斐拙弗工
垂粲斯荷
某皇恐端拜申詗台閎寳輯伏想啿祺茂介與歲俱新
秀江喻令丐勿剪棄
　　　賀瑞州游太守　　　　　　　陳寺丞
某伏以青陽中御好雨催耕恭惟某官銅虎疏榮衮龍
倚眷民懐神僎台候動止萬福某露薌雪手奏記籖丞
䖍祈丙在
某仰惟聖天子屬意牧守俾之名儒惠此高安非庸選
也晨香夕燈祝公福壽者十萬戸不欠某矣祈鼎茵焉
用贅
某恭審森陛塗芝專城剖竹古稱道院以事簡而民醇
今得賢侯宜政平而訟理雙旌絢采五袴興謠欽以某
官經國宏材康時碩彦家學紫陽之流派吏事潁川之
聲名式觀侯度之修行見真儒之效公卿表選於此權
輿豹尾鷄翹故家舊物遹觀偉績光紹前猷佇來黄紙
之好音端為青氊而出色某何幸親見
某猶記曩昔閩中曾侍先翁從槖之談笑從是晉謁潭
居又得一再參覲第未識麒麟之瑞抱此一欠有年矣
詎圖明公來鎮斗郡三𨽻氓編天實相之維梓必恭但
拳拳誦周人之什
某投閑自分與世相忘泉石結盟似覺成癖託身地主
竊稍祠宫真蝗粟也去秋浪遊赤璧徐訪雪堂想坡老
之風流慨周郎之英發俯仰宇宙感慨古今興盡言歸
復尋枌社一㕓受芘知有蘇天之可依某深竊自賀抑
以為邦民賀某修贄以文禮也紉緝駢儷焚玉㽔以進
之蕪纇不工唐突是嬰
某皇恐頓首端拜申問黄堂仙輯寅想尊尊幼幼簡簡
穰穰淮頭豈無委令願奉鞭影
　　　賀瑞州游知府　　　　　　陳寺正
某伏以四月維夏梅雨留蒸恭惟某官攽治方新民歌
來暮御屏簡記神物䕶持台候動止萬福某蠲吉裁書
以贅徹賀厦之私仰祈采矚
某聞賢候履封之初叶氣歡聲融液百瑞歛則為一身
之福散而為千里之和申頌彞恭有言則瀆然區區愛
助未能自已更乞順乗朱煒精練黄庭前膺尺一催班
之寵
某恭諗疏榮天陛移鎮星江春脚肆臨下情胥懌恭惟
某官本家學以治民用儒術而飾吏半生􁱈歴四塞聲
猷既躋二令以為榮盍簉六卿而分列頃游試關決之
手上素知牧養之材爰命剖符重煩易地兩州之民爭
迎於境上我州如斗獨得而私之第虞未黔突之餘即
有不俟駕之召某憶記癸夘之歲學製劒水適在使星
照臨之下蒙芘實多邇後萍蓬宦海無從一拜下風以
控謝忱豈期千騎頒春慨臨山郡某辱在受㕓日與老
穉同戴二天覆燾之賜喜倍等倫屬縻偏壘莫充望塵
展敬躬致開閫之賀仰止麗譙形留神徃
某謭材試郡了無善狀甫書初考善後尤難倘蒙不賜
鄙夷推所以治民之方而教之俾逃于戾曷勝厚幸某
夢遶家山何日賦歸去來首圖伏謁賓墀以展維桑之
恭某慿楮拳切
某贄敬之始非文無以見意紉緝數語少露依向辱一
眄而置之覆瓿焉未為不遇
某仰止燕寢凝香之緝神仙其居福祉之來河漢無極
盱江雖陋豈無堪攽驅䇿拱聆行下
　　　賀游太守　　　　　　新鄂州辛料院(應鑑/)
某伏以春先侵臘歲事將圓恭惟某官雙旌有輝千里
望澤三神具依台候動止萬福某吉蠲毫楮申候籖曹
仰祈鑒在
某載惟漢制選朝士補郡國守相選刺史入為三公其
任至不輕也節宣之請固小夫之庸敬然集一身之福
推之以福生民福軍國福君親皆自此基焉敢告二御
倍萬加意某幸甚歲在庚子豫章鎖闈獲拜立玉之標
聆霏屑之誨蒙軫念先君子嘉定間湖右摳趨先太師
之契至不薄也惟是猪龍有異迥隔升沉匆匆違拜倒
指十有五稔矣台斗益高徒厪山仰
某恭審飛綸中禁起牧名城望實素孚耄倪交慶仰惟
歡忭欽以某官德履之粹然學問之淵然才識政事之
卓然方今人物不落第二矧陟敡滋久風采著聞外而
牧養之勲内而羽儀之望青天白日奴𨽻皆知為清且
明矣瑞民何幸得此賢侯不待酌樽中之緑問山川之
靈駕輕就熟課最朞年二十五星之郎位八十一乗之
屬車於皇召綸必命公矣又焉用佞
某社櫟才樗閏楊命薄五到蘭闈一官牢落備歴辛勤
披身荆邑之間丞郡桐鄉之地誤蒙化地軫記俾分料
武昌祗戍之期近在春仲羽檄交馳之秋轉餉為急鈆
鈍無庸豈堪一割辱念國事之重脈絡本司特有以教
警之不勝至幸僣越有言臨楮兢惕
某斂袵翰墨宗工已非一日蕪辭俚語詎容妄進然維
桑之敬捨是無以自見短啓不文辱賜電徹榮耀過於
褒衮某緬想蓬山閬苑玉佩霞裾瑞靄繽紛慶事演迤
洪州或有委戒毋敢不恭
　　　賀瑞州游知府　　　　　　　王吉守(侑/)
某竊以洪鈞一轉萬象皆春恭惟某官風泊兩轓塗歌
五袴神薦新釐台候動止萬福某敬飭繭番闖侯燕寢
惟司籖者優容之
某載惟盡性以賛化育致中和以位天地皆吾儒實身
之心學講明工深力到黄庭衛生之請非聖哲書不敢
以䙝
某伏審疏恩宸陛歛惠瑞陽條教誕敷棠隂已蔽某阻
逺未由於面賀緘辭敬拜於手書具體而微惟録其意
某恭以某官氷壺水鏡之胸次孤峰峭壁之詞華所操
己見於立朝出守始所以行志自詩書仁義中流出膏
澤以福高安之民曽日月之幾何已恩波之不盡鼎來
銀信催度玉墀政恐江西道院未能久留朝天步武也
某耳温譽諝如斗杓芒寒可仰而不可即追念徃歲獲
侍同朝獨以未披宿霧徒勞我思突兀高牙又一驤首
某才非適用樣弗入時得州於公私掇拾之餘百孔千
瘡隨補隨罅未能寡過凜凜曠瘝幸邇隣輝可親柯則
況有滕事齊之便願沾楚及晉之波鄉風皈依布露髣
髴
某企遡游焉息焉之仙輯邈在霏煙縹緲間福英禄華
積中發外預有凡委式克欽承
　　　賀瑞守游寺丞　　　　　　江西趙憲(崇媺/)
某伏以青陽開動生意無邊恭惟某官煜然旌麾煖被
襦袴台候動止萬福某雪手杼賀併酢恭先竊幸流盻
某聞諸山谷之賦有曰製菡萏以為裳釀清泠以為酌
蓋為高安二千石設也五馬專城茲在茲地不敢外是
以賛二御
某伏審皂蓋偃藩錦砂濡印宣化有淑觀風預榮有如
某官師友之源仕宦之譜惟祖惟父蓋家傳而守之共
理惟良復以幸康廬者幸錦水安得如結輩者十數參
錯天下為邦伯哉選表公卿舎是何適
某强顔駕牡九閱月蓂兵刑事重正賴肘掖之助丹砂
九轉鑄鐵成金俾句呉之墟無有私鬬而教訟者蒙成
不其侈歟儷語寂寥始以寫意匪投也
某臨楮皇恐拜問黄堂珠璧之眷計想自天錫羨罄無
不宜或恐司存有委唯所以命
　翰苑新書別集卷二
欽定四庫全書
　翰苑新書別集卷三
　　劄
　　　通程内翰　　　　　　　　　方壺山
某伏以孟夏謹月恭惟某官旗纛戒嚴徳望填壓神天拱
衛台候動止萬福某敬熏沐九頓首奏記戲下仰乞財
幸某申詗彞儀已嚴右剡比辰麥秋清潤暑氣未炎不
諗召用何似欽惟道德詞章之老蕃宣屏翰之望動息
之頃安危所關敢乞體璪旒之眷厚永給之奉對揚環
召歸秉事樞某毣
某兹者竊審冠班奎閣作牧潜藩温詔趣行仁聲載路
伏深歡忭某待罪道傍縣令行當鞠躬歛板盤辟雅拜
於車塵馬足之間引領前旌無羽飛肉
某恭以某官龍章鳯姿之表足以儀刑百辟地負海涵
之學足以貫穿千古日光玉潔之辭足以羽翊六經先
帝簡㧞以遺陛下二十年來朝廷大議論大典冊皆出
其筆他學士傍觀而已昔陸宣公秉筆於奉天蘇長公
代言於元祐汪龍溪視章於建炎皆於翰墨之間有以服
天下之心皷天下之動大雅不作非我公其誰繼之今
兹抗章勇退巖顔毅色不以三公易其介凜然有古大
臣出䖏進退之風矣皇上勉留數四雅志莫囘便朝引
對龍光宻勿識者以此覘魚水之眷素厚風雲之運方
開建雖巨藩安能鬱鬱久居者歸衮衣宣青麻某何幸
拭目
某海濱賤士少於方册𫝊誦夫子之辭章壯從縉紳講
貫賢人之德業居常積泰山北斗之瞻思一快景星鳯
凰之觀而不可得敢謂高牙大纛來式南邦遂獲以附
庸小吏受察於使天之下永言際遇云胡不喜
某莆之鄙人祖父皆奮寒苦歴清望至某失學始不能
世其家北遊江淮南騖嶺海偶然脫選以格試縣實在
四通八達之衢羣嘲衆笑之地某戴星治事飲冰律已
兩考又七閱月矣末路兢兢愈危愈懼一旦天惠仁牧
來照臨之方且與百里髦倪游詠歌舞於祥風慶雲之
内豈非幸歟至於保全覆護之請當開府建牙之始仁
行如春威行如秋某敢私禱以干大戮惟閣下裁哀之
某公守綦賤不敢申貢行府瑤輯福履之問伏恐屬邑
有驅䇿事件乞賜行下
　　　通楊左司　　　　　　　　　方秋崖
某伏以風露雙清秋宇如拭恭惟某官雍腴郎省翊亮
宰涂吉衛紛綸台候動止萬福某雪研薰毫敢專拜羽
忱於典記者
某謂帝遴碩賢調娯鼎實噓呵元氣笙鏞至和寳令循
彞謹毋庸瀆
某仰惟先正太師以甘盤舊學金玉睿明未究經綸上
意有屬某官濟美巍科舒翹清路懐香武部承耀辰階
紹興天子謂學為宰相者匪公則誰顯相吉辛緑綈褒
擢以丕昭前人光某尚親見之
某三生機縁叨尾題雁飄茵墮砌終然分殊山翠蒙宻
無從以隻字入地城分也匪嫚也容光必照焉
某生無媚骨與世少諧七稔耕雲百念俱冷分麾縮戍
莫遂祈閑有㫖趣行冐然祗役自矢冰蘖謹䕶本根苐
揣狷迂未知攸淑每念小孫某濫次童科階榮仕版陽
和粲筆成始成終菌幹桐枝生意彌滿縁是徼福俾我
熈臺游泳九霄雨露中某知免夫
某寒涉蛩吻詎應晉紊鈞韶然舎是無以旌悃愊流電
垂灼億秭其榮
某仰只瓊樓玉宇雲氣高寒敢替不敢問偏壘百骩惟
命之恭
　　　通隆興帥曹吏部　　　　　方壺山
某伏以閏餘謹月霽景留春恭惟某官坐鎮方岳帥表
徹侯帝眷神依台候動止萬福某一介吏屬贄敬齊鉞
之下必薰祓而后敢前仰祈財鑒
某聞元氣在身猶忠賢之在國也寸膚無不愛而培養
則有所當先者自公之西寛上憂顧四肢强矣願進内
君子之說以强國脈某既以公譬之國願公以國而愛
其身
某近觀有叩天氏閽者劇論當世人物惟某官為第一
質之卿士採之國是如出一口非一人之私言也蓋學
問準的於聖賢而倫不詭名節著明於事功而慮更深
漢上之變湘中之冦蜀邊之擾談笑底定是特一班忠
言至計欲吐更多千里見王及畿而返出鎮江右又復
踰年人心勃然遂激而為叩閽之書者金蒙古相形和
戰守未定欲決國論問誰可相無如公者敬請促裝
某僻居于莆望康廬精舎有一世大儒在焉家貧且逺
無說裹糧說屨戸外麾節徜徉疇不有遇獨未得如半
山事韓于楊后山事坡于穎懐此有年乃令以計屬一
寒奔走玉帳下召還有日賤成在秋或者末至之已遲
凜乎趨承之靡及
某拙根於天賦學無所師承乙丑叨塵忝需冷次七年
劒學僥滿又需今次四年閑之日不自力仕而學則已
疎餽餉責殷禆賛謀嗇奉二老以就養喜元帥之有依
曳組白事與列屬俱執經問疑以諸生見教警提撕倘
自今始是明公一日之留寧不為賤子一生之幸
某通明之初合一莊毫素以極其尊敬之意束於牘制
短啓將誠語言不工自速誅絶倘經電瞥没齒餘榮
某惕畏株守不敢僣申使閎崑閬之婘即日如天之福
伏恐莆中有筆䇿件某歛袵而聽要束
　　　通王安撫　　　　　　　　劉後村
某伏以仲秋謹月恭惟某官閫鉞尊嚴威鬯仁洽穹厚
昭貺台候動止萬福某敬薰祓再拜奏記戲下伏祈財
幸
某愛取小忠輒忘重出比辰積雨初收風露不爽不諗
台用何似欽惟道德之老慈惠之師與物為春與天為
徒固已備乎中和之氣不導引而壽矣世俗膳服之禱
某謹不敢賛一辭
某竊以某官有管仲樂毅之才故豪傑仰其高有賈誼
陸贄之學故拘儒服其通有汲黯張昭之節故諂子憚
其嚴立乎本朝道合則留不合則去嗜名義如飴蜜棄
榮利如涕唾二十年來舊人日少明府執牛耳獨主齊
盟可謂魁礨骨骾之臣矣深惟今日局面至急擔子至
重非閣下發大願力有大氣魄誰與領此閩疆樂土願
無淹留某拭目以觀衮歸
某側聞侍郎於八州五十縣屬吏教之而已未嘗誅譴
也董之而已未嘗操切也有慈父嚴師之意焉某於此
時獲叨明社與里胥亭長同受約束於大都督府顧非
幸焉引領轅門且喜且懼
某兒時便蒙賞音歲月幾何忽焉老人北戍淮南度嶺髪
禿齒落所成何事其羞辱知已甚矣道傍劇邑宜得健
令某罷輭不勝任一可慮孤危不自保二可慮衡此二
慮欲前復郤然終不免一出仰恃侍即鎮物如山容物
如天豈不欲庇一門下士乎至於佩孔門學愛之訓味
蓋公清靜之言推廣元帥詩書禮樂之化則某不敢不
勉
某事上之始法當通名惟是筆硯廢放文義鄙淺必為
帳下兒所嗤倘蒙重仁俯賜覽矚某幸孰甚焉
某退循分守不敢申貢使閎尊眷福履之問某伏恐下
邑有一切驅筴恭請攽下
　　　通鞏漕權帥　　　　　　　　方壺山
某伏以矩秋得正穡寳告成恭惟某官雙組熒煌列城
震竦天維顯思台候動止萬福某行矣伏謁(闕/)　敢潔
滌旅羾慶于記府僣祈電矚
某再申詗禮隃述頌聲閫之十連即臺之一道不加富
也而事權則加重歡謠則彌鬯觀風亭上襟帶堂中同
一主人有川后山君之隤祉何饔人綡子之足云
某恭審外臺底績中㫖疏榮就兼督府之權益壯洪都
之勢伏惟歡慶竊觀中朝人物所謂卓然俊偉者萃在
江西方曹公之鎮於此先生之漕于此同時皆以右侍
郎至人曰兩吏部也今帥以簮槖陞矣先生兼節鉞而
佩之蜚輓之功既高保釐之績彌著叢此外庸入當籌
幄次則来以三銓召以二卿軌轍具在蓋視曹公有過
無不及也非獨以國之論云然
某日者飾固陋之辭展趨承之敬屬吏禮也陂量容涵
不抵于地幸矣報之書愈幸矣珠玉頫賜又講施報幸
出望外拜賜而驚傳觀已遍襲藏不朽今復弗揆紉緝
儷詞修賀則宜洊瀆有罪
某居貧日久携扶頗難逺騎踵門瓜期徃戍仰體薰慈
矜念其屬之意盡室皈感以中秋後三日問塗行行及
憶觀瞻道德依倚聲光真副不空此生之願然久閑驟
出進趨朴野語言拙訥不能逃臺參之一見必矣雖曰
久心厥職豈能自效所長預恐曠瘝仰祈容覆有請至
再伏紙淩兢
某以卑事高仰視使閎自有等威不敢淩躐而貢起居
之問
某自閩涉江將入部内竊視條教某用敢薰祓以請要
束之頒
　　　通王運使　　　　　　　　劉後村
某伏以孟秋謹月恭惟某官弭節行臺風采竦動后皇
簡相台候動止萬福某敬薰沐拜手登名主書伏乞財
幸
某申詗彞儀具嚴右染比辰秋氣尚淺餘暑未清不審
台用何似敢丐體藻旒之眷厚裀鼎之奉對越嚴召入
登要津某忱扣
某恭惟某官以忠孝傳家以才業發身以力量運用斯
世明足以發摘而養之以晦剛足以擊斷而發之以和
臨郡國則著甘棠之愛立朝廷則負喬木之望蓋管葛
之器識荀賈之謀知龔黄之政事王謝之文獻悉兼之
矣輟從華省奉使全閩八州數十縣吏民畏之愛之如
秋霜嚴而春旦温也瞻之仰之如福星臨而喬岳鎮也
上方圖囘一新號召四出趣歸禁近超秉事樞有元祐
鼻祖之衣鉢在某非敢為䛕
某少窺方冊尊慕奕葉之忠節壯從縉紳講貫當世之
大名仰觀宫牆邈在霄漢陸沉下士未觀鳯星乃今作
吏一行没階而赴望塵而拜將自此始非天侈其逄乎
請言幸㑹喜懼交并
某家世莆田老人大父皆由寒苦自奮某不肖不能紹
先
某一介小吏僣越通名之始謹齊沐牽謂短啓少贄下
忱塵滓太清蕪醜汗下辱賜覽擲榮感萬分某不勝皇
懼之至
某揆分穹巖不敢僣申隨軒蓬方列仙之敬庀職微𦕈
又不敢請先庚之令惟教條頒新所以惠幸下邑者某
俯伏三肅俟命
　　　通呉運使　　　　　　　　戴象麓
某伏以春用季琯雨足江犂恭惟某官俶建計臺仍開
帥閫玉旒寛顧三辰賛襄台候動止萬福某謹齋明拜
手薰祓裁牋東望星軺少伸卷卷燕賀之禮仰祈矜
體
某欽惟聖天子惠顧江右百萬元元借重儒魁出司邦
餉福星所舎一路皆春叢祉隤祥弗禱自輯某一介小
吏謹不敢以律襲彞語塵溷茵慿之下仰乞涵貸
某恭審某官疏恩天陛總餉星臺拜詔即行單騎赴軍
民之望受知最厚雙龜兼臺閫之雄教令方新吏民交
忭伏惟慶愜某不才賤吏學製偏陬屬受容受察之初
實與一道耄穉同此鼓舞仰乞矜察
某恭以某官中庸之學自明而誠剛大之氣配義與道
所養者得周程正大之學問亶自家傳故發而皆孔孟
經濟之事功蔚為世用遂以海内寡二之學而收人間
第一之科自寳劒之發新硎如輕車之駕熟路出宣漢
詔入簉周行秉撰祕儲旋討論於史院進陪銓部復宻
賛於樞庭方貴騰日月之名盍蚤上星辰之履帝念江
西數郡久罹兵旱之餘公實斗南一人暫出虚危之分
外給貔貅之萬竈内安鴻雁之羣居為朕寛南顧之憂
少蘇鮒轍即日渙東歸之詔行覿龍光某敢以中外所
期徯者輙於塵幅之末私布之某皇汗僣越
某皇恐小官事尊之初禮合為小啟贄賤名於函席之
前約束有嚴不敢冐昧進退維谷仰乞矜原
某塵坌小吏景慕魁斗在天可望而不可迎不圖天畀
竒遇獲預鞭䇿使令之末榮幸何如第以生長孤寒稟
受庸拙業儒無術試吏罔功區區自揣僅有一寸愚丹
小廉小謹律身恤民以報國家終始不替而已惟是學
製無譜善後尤艱方此凜然而忻際先生持節洪都以
幸一路玉振金聲何啻大鏞之在東序俾一命以上皆
得假春容之聲以警所不逮先生之惠後學𢎞矣某拳
拳歸向之切
某私竊自慶以下邑而申大府起居之恭以屬吏而請
崇臺驅䇿之目皆僣也某併用不敢惟先庚教條某謹
百拜以請命下
　翰苑新書別集卷三
欽定四庫全書
　翰苑新書別集卷四
　　劄
　　　代與曾參政　　　　　　　　方秋崖
某伏以天地兌說稻雨欲涼恭惟某官訏謨帝庭妙參
元化巋然舊德格于皇天海宇阜康六氣以序鈞候動
止萬福
某竊惟一德元老端笏嵓廊恢張時邕天同神比風雲
之㑹與國匹休隂凝陽和要不出爕理之囿惟聖天子
儀圖黄髪方以二典三謨之盛仰之宗工敢願公相愛
不貲之身如金如錫如圭如璧以畢能事云某仰惟皇
上奮發英武旋乾轉坤隂霾劃開洗光日月爰立舊弼
盡出獨斷於惟公相優游緑野復出而與二三大臣緝
熈元功八荒一雲物一蘇醒聲氣之感天地開除内前
宣麻縉紳舉笏相慶
某身在逺外遡魁衮以自快蓋上以為朝廷之賀而下
以為吾父母國之賀
某筆凡墨陋安能藻繪文字賛頌對天之休竊謂公相
自韋布時抱吾夫子仁義之澤禮樂之具對延英鋪繹
之臚句初傳太史奏日中五色蓋以極天下選矣黑頭
秉政霖雨滲漉而乃卷岱宗之澤御風騎氣與造物者
游聖化一心中外日夜徯大老來歸為國蓍蔡中台焜
燿太平之期可跂矣某庶幾見之
某畎畝愛居以謂皇上養聰晦明於不作不知藴積渾
融更十寒暑一旦動盪振拂駕風鞭霆有不及掩耳者
皇乎休哉非漢宣帝唐太宗所能跂己方今收召衆雋
拔茅彚征大陽朝升羣慝自伏然小人為國病猶癰疽
之為身患羸豕蹢躅金柅係之小人之勢孤矣而童牛
之牿欲剪於始萌否則安知其不狙伺於吾旁乎狐既
獲矣隼既射矣若遽然不虞則伏戎於莽升其高陵彼
將伺間而乗也伏惟公相堅持之以至天下之泰
某嘗謂國家講恢復之說餘百年於此蠢兹讎敵天怒
神怨亦既腦余吾髓沙慕矣敵何為者狐鼠晝嘷意者
不能不少勤丙夜憂顧某嘗攷北戎自唐僖宗時隨朱
耶赤心討叛勛蓋咸通之九年十年也厥後李鵶兒又
以北兵復京師則其鷙悍殘忍見於中國亦且三百四
五十年事㑹之來無有終極百餘載間滅遼滅金而今
茲又將滅韃某雖不敏尚能磨浯溪之石作大唐中興
頌以歌聖君賢相事業
某至不肖方公相以天地為爐人人物物盡歸槖籥徃
者望赤舄於翹材之館六符燁然不圖分絶百僚而所
以慰藉之者甚寵九鼎一言自雲霄飛下某庸有以藉
手于經畧監丞調䕶此來丕載陶鎔之賜有懐感激浩
蕩如江
某分邑萬山間井落數家聚耳氣象葦然無以大異於
嶺雲關雪之外初見父老未知何以撫摩凋瘵上恃鎔
冶端有化工大鈞無垠萬象春氣某區區歸倚之心雲
天在上某仰止鈞庭迥在峻極豈敢冐昧自干不韙之
誅惟當恪恭官箴以無負驅筴
　　　代與喬樞宻　　　　　　　　方秋崖
某伏以天地委和玉霙凝瑞恭惟某官訏謨基宥開張
時邕道叶乾心永綏宗社鈞候動止萬福
某竊惟隂陽宻移於八極之表其機緘斡旋實在上宰
道化之妙一身自有天地方將采明堂月令使天下不
出爕理之囿於消息何有某窺見洪造如此
某嘗謂君臣㑹逢之際蓋有天人交感於其間精神一
堂無疆惟休是為天下之泰豈偶然哉相公一德元老
格於皇天典册揚庭正位樞極都俞吁咈與參天下大
政伏想綸言誕告公門省戸縉紳喁喁舉笏相賀吾道
幸甚某嘗歎士局於用至不知兵必有文武之兼迺能
自任以重吾夫子粹然禮樂之宗主而夾谷之㑹聲光
燁如此固儒者能事也然則疊兩命以踵拜中外知有
為之秋矣金鑾草麻亟正魁軸某尚切遲之
某恭以文明之世禮樂之用粲然實維一二真儒緝熈
大典倚歟休兹六氣以序三光以齊亦既繩金而縷玉
矣永惟經濟之畧具見於洋洋大對之初蓋上不負天
子下不負所學吾宋之陸宣公也某竊有比擬僣不容
誅
某窮居讀書嘗竊有歎以為四譯無百年之運國家有
十世之讐事㑹方來天怒神怨旌麾所指噍類靡遺則
既報我祖宗在天之靈綏我中原遺黎之望矣此皆相
公宻勿天造執神之機運動天樞洗此氛翳迺知真宰
彌縫宻妙決非蒼生所能測識甚盛甚休
某翦翦謏聞知誦相公之書餘三十年蓋大父尚書辱
出相公榜下士方仗慿慈恩之舊沐浴華暉獨某坱圠
之中不翅草芥執贄而望赤舄如隔雲霄六符之光照
耀參井某惟有屏息
某仰惟大鈞之播無間洪纎一氣所春芽甲自遂某是
以得不棄於化造之外然以蟣蝨微賤坐通名氏于光
範門時謂之僣交代受迓於紫垣而為之大者不能修
鴟閤之敬時謂之慢僣與慢皆罪也而與其慢也寧僣
某俯伏惟謹
某惟分絶峻極豈當冐昧不韙寅想天樞崇邃維石巖
巖與國同休式燕禔福
某牛馬走之力不足以奉骩今誓當靖共無負器使
　　　代與史督相　　　　　　　方秋崖
某伏以韶光之半春老丹荑恭惟某官入覲于王都俞
清燕筆參政秉盡䕶師千鈞候動止萬福某遡江而東
敢以顯册揚庭為天下賀
某嘗讀唐宰相世系其間銘彞鏤鼎蓋有不再傳者惟
元勲巨德有大勲勞於王家則名卿材大夫徃徃萃於
其門殆天意也天固生之必固相之此某所以不敢請
節宣于茵慿之有司者
某惟聖天子厲精圖治蓋將六五帝而四三王臨御於
今其朝於伊訓夕於臯謨者郁如也乃睠西顧則有袖
周公大平之書而越在外服者邊鄙於何而寧謐廟社
於何而尊安必如龜卜燭照而一二數矣馳四輩而驛
召之至則對中秘之庭漏下十數刻君臣之遇於斯為
盛蜀先主之與諸葛武侯其劣諸
某聞古者文武無二事孔子也而有夾谷之㑹周公也
而有東山之詩其巍巍煌煌至今光於簡册者真儒之
效如此皇上作文侯之命付相公以天下大政而使之
盡䕶諸將意固有在也蓋唐之討淮蔡四年矣帝有恩
言相度來宣則開明堂以坐治之耳鋒蝟斧螳實非盛
德事伏惟詩書之所滲漉仁義之所漸磨要皆吾聖人
六經之用也甚盛甚休
某五年于淮鼯鼠之技窮矣時當多事使吾君北顧而
隱憂則繄誰之罪也雖不以賊遺君父凜凜此心而折
箠以笞羌夷挽河以洗兵甲其將且奈何哉日夜冀投
之兵樊以毋敗乃公事
某自制下之日嘗東望拜手而言曰維天維祖宗克相
有宋世祚名輔愚不肖似如某者何幸親見盛舉謹件
副墨如左蓋上以為宗社之幸而下以幸吾私也
某於德門尊大人之婘抑子姓耳敢不敬問起居狀而
請其所以條約者
　　　代與史參政　　　　　　　方秋崖
某伏以春之莫矣雨逗花寒恭惟某官從容基宥之庭
參決鈞衡之務神天闓懌華夏底寧鈞候動止萬福某
謹遡泰階六符端笏以謝典史氏
某惟天以宋克肖其德誕開熈明篤生英儒與世立極
將使以太平六典禮樂皇家覃及龍荒沐浴帝澤是為
有宋迓續億萬年無彊之休命咨爾司鼎為國棐共
某恭以皇上英武睿明慨然南面而歎志未嘗不在中
原也旄頭塵彗羽檄騷騷夜披輿地圖問天下何時定
久矣乃睠西顧驛召一賢發册臨軒晉參國秉士大夫
動色相賀以為越衛兩王前日未既之功名端待今日
舉明主於三代開壽域於八荒在此舉矣某蓋嘗操觚
為國家賀
某愚且不學所不敢忘者先公教忠之訓耳遭時艱棘
鼯鼠之技易窮顓閫者誰乃使君大夫其旴食也受詔
西援幸解重圍然退省其私且不足以謝過而奚功之
云忽奉綸函顧以大司冦印綬褒借而寵光之恭惟皇
上風厲之恩相公薦進之造際天蟠地不可殫紀抑某
非其人也惟有惴恐
某昨陳免牘且述君臣大誼猶子事父孰有以幹蠱為
勞績能家邀功賞者乎天一從之期得請而後已夫是
以不敢攄其感刻之萬分一從門下吏以謝不圖五雲
之朶春韶與俱雖淮山介在邊寒頓有生意某也則惟
顙之泚
某惟二三執政大臣也典章文物夐絶百僚駢儷四六
之文殷勤五七之體不宜謙遜於邊外之一邊吏謂當
重綈十襲悉上送於中涓而某懼其瀆也永寳之以為
子孫藏某仰止鈞門何啻隔弱水三萬里九霞飛佩同
燕春祺若曰啓居何如某奚僣之敢
　　　代與史大參　　　　　　　　方秋崖
某伏以惟暮之春霽景韶秀恭惟某官妙參基宥道叶
乾心謨明弼諧與宋立極鈞候動止萬福某謹件畫以
謝翹材之掌書記惟六符委光焉
某恭以表采隂陽佐天子以洪範九疇者二三大臣道
化之運也若曰列鼎自重云者滋贅然越王衛王之所
授受荆人楚人之所戴慕要皆以無前之偉績仰成真
儒相公宜愛不貲之軀以畢能事
某迺者聞皇上夜坐宣室慨然有久不見賈生之思驛
飛庚牌外數千里召公於黄鶴入對中秘相得甚懽一
都一俞而天下事定矣其將作臯謨說命為萬世開大
平覃及窮荒同我文軌蓋伊尹自任之重如此地天之
泰在兹一舉甚盛甚休
某惟姬公作周六典實鳬鷖既醉極盛之時也文中子
窺見其精微以為治家治國治天下具是書矣如有用
我者朞月而可今幾百年纔遇公相坐于廊廟出冢宰
之緒餘以與吾君上下其議論一轉移間而乾清坤夷
已見治象粲然復興惜不令王仲淹見之有嘅其歎
某邊吏耳無故而進班承明綸綍之頒大驚羣聽此雖
聖主激昂之微意明公薦進之盛心顧惟書殿隆名所
以極儒生稽古之榮酬大臣久次之勞而某也何人乃
在兹選一命而傴再命而僂三命而俯循牆而走其奚
冐昧之敢某退自揆度既無以仰當恩除對揚天子之
休命則不得輒羾其名氏以聲區區感謝之萬分一禮
也敢圖相公畧位貌於不有灑翰墨以相先榮光燁然
如自天落某謹重綈十襲而識之曰世世子孫其永保
之
某遡詹中台惟有屏息敬願老先生眉壽無有害與國
匹休燕及翠蓬同一禔福
　　　代與李參政　　　　　　　　方秋崖
某伏以天地兌悅平秩西成恭惟某官祗召自東入參
大政百揆時序鈞候動止萬福某敢三肅為天下賀
某惟公相表采隂陽妙賛元化蓋將以齊三光序六氣
而工宰所繇出也若曰爕調鼎鼐云者不當徹聞政事
堂之右聖天子眷求舊德垂拱仰成以茂建無窮之丕
基敢願與國匹休畢此能事
某聞聖人以天下為度同此一仁彼其悍然執兵以與
我從事於邊鄙則猶四體百骸膚革之不仁者也雖其
痛切於身且不忍斷而殊之天生裔夷為中國限即有
侵凌薰染蟠際然亦天民之同具智靈者耳其於父母
之懐蓋憐之而不忍怒公相啓吾君以聖人之度宻契
天心從容機庭都俞吁咈久矣鋒車輒覲圖任舊人孚
告未終縉紳相慶曰社稷無彊之福其在兹乎願少須
㬰觀兩階干羽之舞
某試嘗論君臣㑹遇蓋有天人交感於其間張留成侯
䄂黄石公書論他人輒不領而漢高皇帝獨㑹以心此
豈非神授者耶公相起蜀西南上見謂晚意若曰自三
蘇公不作西州英傑之氣扶輿鬱積餘百年前日未既
之功名端待今日八荒霖雨望平治於期月之間内前
宣麻正位台鼎眷思久已定矣甚盛甚休
某落邊州者越數年望天上羣公於觚稜之雲表何啻
隔弱水三萬里讀公相除拜之册輒與士大夫相賀然
猶不得執贄以望赤舄而借席間函丈之地條其所以
守邊者惟有飛夢不間泬寥
某每思維揚枕江揵淮為古都㑹中興百餘載帥藩者
凡幾人而戎馬騷騷民之瘡痍未瘳也濠流如綫深厲
淺揭雖屹然故壘蓋亦未易恃以無恐朝思夕慮凡力
之所及者惟日不足今既十七八備矣亦惟廟堂切切
根本之計當以次第條上
某恭以對敡休命之始機孔殷邊瑣瑣一有司不宜用
小夫竿牘以瀆門下舍人然有德進而朝廷尊中外無
不喜悅輒拾輿人之誦如此惟造化翕受之
　　　代與趙大參　　　　　　　方秋崖
某伏以天地既春草木欣豫恭惟某官緝釐閫制玉帳
靖嚴有偉麟符兵民夷懌鈞候動止萬福
某維天維祖宗克相有宋篤生元勲咨爾嶽靈夙夜受
職其將冀宣帝澤與國同休某敢問所以調鼎護茵者
某恭審顯膺月制誕告多方峻躋秘殿之班增重留都
之勢若稽彞典式對宗儒實維富文忠之綏北庭范文
正之撫西徼有此異數加以大稱自非勲德與侔不在
茲選制除之日乾清坤夷某敬願公相肅稟廟謨益殫
忠藎
某仰惟國家以深仁厚澤滲漉函夏如天覆燾以養以
容而維彼不譓負恃揺毒參旗井鉞肆戮鯨鯢江淮不
波安樂含哺者繄誰之功深惟鄆讙之所以來歸蠻荆
之所以自服蓋用儒之效如此所謂德在生民功在宗
社勒之彞鼎書之旗常者不勝載也某思與天下頌之
某每讀漢史見所謂山河帶礪之盟未嘗不喟然歎曰
嗟乎已薄矣絳灌武夫鳴劒其習氣耳使胷中有古今
何至是張留候人傑也退然一山澤癯意者圮上老人
之書未可遽謂黄石兵法子房之與韓彭英盧異者如
此伏惟公相沉潜乎義理奮發乎功名詩書所傳了然
在目某僣誦漢事以布其愛助之區區
某一賤有司在坱圠中不啻肖翹之細退自惟念公相
雖禮均宰揆夐絶百僚然大無不包惟所翕受者大臣
之能事也某用是以斐墨黯鈞造
某仰止九霞飛佩屏息以之其若奔走趨承之心有如
皦日
　　　代與度侍郎　　　　　　　方秋崖
某伏以秋雲之澹桂壑香寒恭惟某官禮樂熈朝黼藻
王度忠加啓沃有相藎臣台候動止萬福某遡風泰階
之符飛越轇轕
某聞君子用易之泰消息一身隂凝陽和不出吾囿惟
繩金鏤玉方鳴國家無疆之丕休其鏘九龍簨以聲之
適當今日猶覬金玉體府丹青太平
某惟皇上張漢天聲復周土宇北窮碣石西盡流沙乾
清坤夷一統無外方將挽天河以洗兵甲包虎皮而藏
之誕開文明緝熈容典中禮和樂以節以序上下蟠際
春融雨濡喙息跂行沐浴膏澤猗歟休兹時則我秩宗
制作之妙已其咨爾伯維帝之休
某嘗謂三蘇公不作西州英靈之氣扶輿磅礴鬱積餘
百年蜿蜿蜒蜒萃為瓌粹筆精墨妙掞國之華翳鳯騎
麟儀我萬玉惟藻旒凝邃左臯右䕫簮槖荷囊去兩地
僅一武每大除拜之册薦紳聳聞鴟閤巋然夙莫延竚
某摧頺甚矣亦惟依依一日之知恃以自壯仙凡夢斷
如誤入武林源一望九霞飛珮終墮塵土囘首閬風三
萬里矣汗漫之游未知不舉手以謝盧敖否
某領邑叢山之底數家聚耳顧風作浪湧於海同波極
目茫然孰我維檝敢寅縁先契緝其蕪陋之辭端笏以
告下執事
某敢想蓬仙玉輯怡燕佳涼琳琅瓊琚中表夷懌若有
可備馬牛走者共恪以之
　　　與王吏部　　　　　　　　方秋崖
某伏以作噩之春乾元用九恭惟某官於皇㦸衛以先
啓行山川駿奔台候動止萬福某敢拜稽首敬為里父
老迎候於前驅者
某惟君諸侯以天子明命宅牧作藩麾符在行神百受
職某不勝大願願用易之泰康濟吾身以及於吾民
某聞之昌黎公歙大州也刺史尊官也地望之重於今
餘三百年矣戲下駕蓬萊之雲氣薄太微之星宿而辱
臨之制下之日所謂至清之氷大好之山相與動色自
得意若曰繼自今田里其無愁嘆之聲乎某於是不以
賀執事之得州而賀州之得執事也
某亦既以賀矣氓有進而言者曰吾州久凋瘵非復唐
舊今兹歲比不入微君侯其誰撫摩之而天球河圖宜
在東序恐君侯不吾州之屑也貝宫胎寒弄明月天綱
下罩一日收某猶願少徐之
某徃年綴末班幸甚得望匿犀於萬玉之表曾幾何日
夐隔仙凡舉手而謝盧敖第聞笙鶴之音隱隱在青冥
間耳某氓也奚其攀附之敢
某一生狷介與世少諧乃從軍諮丐祠猥亦予壘荷鋤
耕舎夫須襏襫固無恙也潁川得黄霸氓將賣劒買牛
我有二天實同此幸
某日與耘夫蕘子處無能為言新使君之來筆荒硯蕪
書所以後若其諗大婘則僭越啓凡役則妄庸某謹畧
　　　代與范祭酒　　　　　　　前　人
某伏以維莫之春緑氣深窈恭惟某官道尊師氏流化
三雍帝所睠加台候動止萬福某敢肅拜以為斯道賀
某聞天之生賢也不數則其備有九德爕和隂陽一身
之間自有所謂造化者在某不復敢為尋常竿牘之問
塵滓聽思永惟聖天子所以設簴之意甚寵敬願金玉
體府式對穆清
某惟漢唐以來老師宿儒以訓故專門者百數十家其
尤大彰明者不過毛鄭孔賈二三子而章句之鑿去道
逾逺蓋至本朝濂洛之學取洙泗之日月而洗濯之於
是孟軻氏以後之傳始有所統逮今又百幾何年矣聖
上一旦以大司成趣公於虞庠詎曰月書季攷羣多士
以角侮聖言之時文哉開人心於九法欲斁之餘續斯
道於六隂既剥之後意吾君之望國子先生者如此某
輒誦所聞
某身落邊頭望羣公騎麒麟翳鳯凰於碧落之外蓋不
啻隔蓬萊三萬里也屬時艱難赤白囊馳道上者羽相
及敵負戎馬定躁我長淮夜籌軍書率午漏下十刻比
曉則䇿馬箠馳四郊矣以故管記無庇賤名氏士不幸
當邊鄙之風寒又不幸遭時事之荆棘掎筆三歎
某技止此耳岌岌然自危之以為財竭而府庫空兵寡
而營壘空民流而田野空向使賈太傅生此時不知幾
流涕幾慟哭也朝奏而暮報可竊以為遲而脈絡不貫
通手足不運掉為邊臣者且奈何哉執事與二三大臣
彌縫宻勿亦得無寒心於此否某願與聞
某四年于淮憂時之髮已班班然雪矣追數其過司敗
所不貸也而上恩誤及進直西清章七八辭不得已而
後拜寵褒之渥與天無極然所以禦冦者不在是某才
輕責重夙夜惟艱
某寅想九霞飛佩之仙郁穆於閬風者裕如也某不敢
以請而敬問其所以條委者
　　　代與丁察院　　　　　　　方秋崖
某伏以天地之肅蓐收司聲恭惟某官鶚立朝端霜凝
臺簡讜言鯁論炳炳如丹台候動止萬福某遡風烏府
敢條其所以為朝廷賀者
某聞國有蓍蔡山川空藏隂凝陽和上下蟠際將使蹇
蹇諤諤為紀為綱以壽我宋億萬年無疆之休胹鼎芼
羮願少加之意天下幸甚
某竊惟皇上養聰晦明一瞬十載淵嘿高拱無聲無臭
殆如春霆久蟄發則奮厲震迅不及掩耳隂雲解駁大
明劃開乾清坤夷纎埃不翳於是曩時城狐社鼠仗馬
轅駒一洗而空之蓋歐陽余蔡之在言路也宗社靈長
繄此盛學
某伏惟剛大之氣充塞天地不吐不茹雷厲風飛汲直
在庭奸膽驚落皂囊數十疏剴切上當帝心意若曰有
李勉而朝廷尊是知天下不可一日無儒者之論正色
山立内陽外隂此吾宋之一泰也顧惟經濟底藴堯薰
舜釀謨明弼諧有政路在
某退自惟念上厲精如漢宣帝欲㝢内無一愁嘆之聲
偃室宓堂維卓維魯祈雖斗辟縣意必在海涵春育中
某何如人敢辱銅墨若曰安問狐狸庶其免矣栢臺在
望毛立骨寒
某往年望瑤玉之光如五雲絢爛非煙非霧流景浮空
泥蟠天飛惟有屏息區區依慿一日之雅矜以為榮染
翰操觚晉干臺制
某賤有司耳其於九霞飛珮夐隔仙凡惟當祇畏簡書
奔走先後
　　　代與袁大監　　　　　　　前　人
某伏以天地既春草木欣豫恭惟某官使華焜燿對敡
帝休臺制靖深台候動止萬福某敢不端笏為吾道賀
某觀頥之象竊謂起居以養形消息以養氣操存以養
德賛育以養人則所謂金玉體府為國保綏此吾黨至
願惟少加之意
某望紫垣奎璧之間榮光燁然占者曰是謂魁躔將有
以鴻筆麗藻陶鎔帝皇舒翹揚英玉我王度者出未幾
而皇帝御集英殿親擢公為第一在廷薦紳舉笏相賀
曰今之董仲舒也蓋幾何年於此矣某惟有䖍敬
某恭審茂服帝俞緝釐匠事併載董狐之筆入刋司馬
之書伏惟歡忭某竊觀祖宗盛時凡上所親擢者時謂
儲相不十數年間告庭大拜不自意公今日而以繕監
召也然則所喜者端人登朝衆正其彚征乎某豈勝延
跂
某以世禄得官一俗吏耳然逮事先尚書見其訓誨諸
父得聞慈湖絜齋兩先生之學即其書而讀之者有年
矣某官以慈湖之的傳嗣絜齋之道響其以吾道自任
當世不一二數某安得執御以騐吾心之本靈本明者
某奔走節下於今兩考而餘幸而大父於先正有同朝
之喜季父於執事有同年之盟抑人有言長於伯樂之
廐生於匠石之囿而不見取則信為不材下乗矣惟先
生拊之使薦紳大夫目之曰是嘗登蒙齋之門某倚以
為重
某屬吏也不敢上仙輯之問條教所及某願趨承
　　　代與蔡總帥　　　　　　　方秋崖
某伏以秋聲未涼稻花晚秀恭惟某官於皇玉節風聳
江淮臺制靖嚴清寧翊亮台候動止萬福某盥瀹神識
九頓首而致稟函於節下
某竊惟天生鴻碩體備四時噓吸卷舒蓋與造物者相
為周流隂凝陽和罔有不若某屬吏也其敢贅以請於
鼎䄄之司存者
某聞之諸老徃年紫垣奎璧之間榮光燁然占者曰是
謂魁躔將有以鴻筆麗藻舒翹揚英者出未幾而尚書
乃為南省第一太未羣盜所謂必蔡司直來我輩洗兵
歸田廬者蓋文昌的傳也某之生晚不逮事文昌何其
遭逄猶辱在乎崇臺牛馬走之下列遡詹符采惟有屏
息
某竊謂國家深仁厚澤滲漉函夏如天覆燾以養以容
而孽芽其間負恃揺毒我師北指亦惟腦沙幕髓余吾
矣今兹强敵新與為隣不能不上勤丙夜憂顧輟名德
以總饟意固有在然天下不以是望公也小之則紫霄
玉清筆宣皇澤大之則太微天柱神㑹帝謨惟天子之
休命
某碌碌不武亦嘗操觚弄翰相與逐鹿場屋間而藐然
一青衫不能以文墨取歸而眡吾詞林之衣鉢顔其甲
矣一官落南化碧之腥猶在不圖班引得瞻天日之光
分邑窮山凜若淵谷維我獻簡公之訓忠肅公之節為
子若孫者不敢忘伏惟撫存之盛心嘉前人之忠而丕
覆之某其何幸
某贄名之初謹件副墨如左敬至而無文語莊而不綺
肅使者而祝之曰庶其徹於電巖乎蓋其恭且敬如此
某仰止蓬翠如隔雲霄寅想瓊玉因依芝蘭郁穆下邑凡
役覬稟成模
　　　代與何總卿　　　　　　　　方秋崖
某伏以南風之薰水花姢碧恭惟某官妙幹吾國如漢
蕭何有斐冀宣台候動止萬福某謹三肅復命於典史
氏
某惟王人握數路財賦盈虚之柄蓋國之命脈繫焉山
君海王時節啓處調胹鼎鼐作宋寳臣則區區善頌云
者庸何贅
某疇昔之日有薦紳大夫峩然纓其冠而前賀者曰朝
廷驛召何少卿為西總矣少卿負一世之望蚤游邊城
知軍戎萬里情而才又非劉晏輩所敢望當今貔貅野
宿日增竈未已也士飽而歌馬騰于槽以相我皇上麾
荆南之幡而滅此敵者其不在少卿乎某得之師言敢
不以告
某東梱也公西總也壤地之相去固有間矣脈絡所在
則痒痾疾痛舉切吾身遭時多艱事㑹無極所謂同舟
風波胡越相救猶左右手之日也敬願節下毋彼毋我
以克成共濟之勲俾某得自附旗常竹帛之間抑何幸
甚
某所自慶幸者然耳獨聞之道路則謂一代偉人當從
容萬玉之班吾君上下其議論四輩其在行矣蓋期其
入者曰式遄其歸而覬其留者曰毋以我公歸兮此二
說也而一說也繇後之說則某之私
某四年于淮憂時之髮幾雪矣敵負戎馬足信然有飲
江之心此何如時而使不武若某者以身當之賴天之
靈宗社之福徃徃不得志於我靡夙靡夜磨礪以須亦
惟忠於國家者之所教誨
某輯輿人之誦如左而告於門下舎人曰蓬壺其惟襲
慶乎蕪城其無委役乎謹拜手以請
　　　與李國正　　　　　　　　　方秋崖
某伏以湖山春老花雨未晴恭惟某官對揚殊綸辦嚴
入覲吾道增重台候動止萬福某敢不敬與諸儒同一
引領
某惟君子以吾心為太極以吾身為乾坤其動靜闔闢
蓋有妙造化而難知者則凡所以存爕理寄經綸於一
寢飯間某焉用禱
某聞國家以科目取士其上三人者多不十年取卿相
文章事業磊磊掀天地而執事者獨䄂晁董之䇿三入
幕而未休豈冲天驚人固在不蜚不鳴之後耶某實與
薦紳大夫歛祍焉
某比讀除綸竊審妙簡魁彦入為師儒辟雍斤斤如熈
春臺而風舞雩也聞之道路上方拊髀而歎以為公等
安在何相見之晚必將貯之雞翹豹尾取以自近意者
其金華朝夕說書乎某恐非二三子所能留也
某記望匿犀之年當是紹定元二間與全監抵掌談兵
處也老我未脫場屋而台座之禮樂三千字亦尚留竒
胷於今幾何年適相值於太學人生㑹合之難如此留
落不偶姑置之
某徃年佐淮東軍以口語觸前宰相之怒三年牛下蓋
已謂休此生矣乃春弓旌四出亦與招徠不學無文倚
席負負惟下執之所以教某其書紳
某賤且卑不圖金薤琳琅駢四儷六而賜之書捲錦鯨
還之則所不敢乃盥薇露焚瓊㽔而告之曰前驅將以
何日次脩門乎某將望塵以拜
　　　與葉秘書　　　　　　　　方秋崖
某伏以春臯雨足澤澤農蓑恭惟某官夙戒屏星克佐
藩輔台候動止萬福某敢不敬為父兄子弟賀
某伏想題輿戾止練水皆春仁聲洋洋山意翔舞其所
以調娯鼎烹者惟謹某用不以黯侍巾櫛者
某惟歙雖偏小然古稱大好山水州也騷人墨客其寄
竒寓逸猶在晴嵐㬉翠之間執事以東璧一星辱臨之
此邦其何幸
某聞禮部第一人自當不出帝城取卿相豈有翺翔羣
玉之府校讎太微之庭而猶以半刺史分風月乎名在
御屏㑹且召矣
某自别行在所無何以憂歸去冬外除亦嘗一望翹材
館矣枯枿難春亟返吾故鉏煙耕雨我有二天則亦未
為不遇
某拜手敬想年家尊大之輯流慶演迤彧彧蓁蓁
某亦恐麥坡桑隴之外諏爰民瘼惟所以命
　　　代與江西陳漕　　　　　　方秋崖
某伏以春野雨深俶載東作恭惟某官肆殫忠藎玉節
於皇元穹冀宣台候動止萬福某謹遡江而西興敬於
侍御者
某寅想西山南浦之春雲暖而乍寒雨新而驟霽所以
調胹饔膳者眡時益加謹伏惟將明隆指之暇少垂意
焉以幸僉矚
某竊惟聖天子奮發英武獨運黼謨乾端坤倪軒豁呈
露其敷玉㽔於丹扆鏘瑤佩於文墀皆端士也薦紳相
目以為搴華崑圃氷碧藻曜如先生者不二三數飛驛
自東奉尺一詔而歸有日矣故不敢道蕭何關中故事
以請於節下
某睇詹璇極仰斗宿之光寒拜手稽首而起敬者蹙踖
如也蓋自昨歲贄詗于筦記者今復見春風矣眡吾篋
衍有琅畫在時一薰爐而讀之如侍函丈
某不武書滿者餘半年至今迓代者三蓋其初為墮甑
再為棄帷而今所與交承者又在嶺之南曰曲江三千
里而遙雖其疾驅而至恐入夏秋之交末路煎熬虚老
歲月惟先生幸教
某敢問師門蓬仙之眷恭惟燕喜洪郁蘭玉翹秀某門
弟子也非僣
某伏恐巖邑有可備驅䇿者某奔走先後
　　　代與高漕　　　　　　　　方秋崖
某伏以霖雨霈如稻畦蘇醒恭惟某官使華焜燿風聳
江壖臺綱靖深天所開右台候動止萬福某謹端笏為
朝廷賀
某聞之曰通天下一氣耳爛為慶雲粲為景星流為醴
泉瀼為甘露而其在人者是為盛德君子蓋天地之至
和也某願節下葆此至和以幸一道
某竊惟國家如天覆燾丕臣萬方彼强者敵乃自甘於
範囿之外願天悔禍亦既犂其庭掃其穴而寢處其地
矣然新敵挾方張之毒侵我邊鄰中原憂未歇也貔貅
野宿萬竈雲屯使吾儒胷次有甲兵則鞭笞之易耳夫
是以屈六轡而東之某用不敢薦聞鄼候關中故事
某思蜀士惟無出出則器能政理卓然如諸葛武候躬
耕南陽而天下事固已龜卜燭照於草廬中矣方節下
以西州第一人入對延英漏下十刻蓋上見謂晚也願
及大有為之時建立磊磊掀天地事業磨浯溪之石椽
筆大書以傳無窮某與拭目焉
某嘗攷彼部自唐僖宗時從朱耶赤心討叛勛蓋咸通
之九年十年也朱耶赤心即五代唐莊宗之祖曰李國
昌其後李鵶兒又以彼兵復京師則其鷙悍殘忍於今
三百四五十年矣事㑹之來無有終極百餘載間滅遼
滅金而今兹又將滅彼伏惟飛輓之暇所以討論其故
者詳某輒贅言之以禆幕府末議
某不肖似盖自去年之八月巳及戌𤓰代者每參差一
至于此今所與代者又在嶺以南迓人之徃幾何時計
當壓境矣某雖旦夕去客其詎容簡於祝
某載以崇臺岌案某視九霞飛珮天人也惟有屢息教
條所及某猶覬趨承
　　　代與方提刑　　　　　　　　方秋崖
某伏以梧風既秋以暑滋武恭惟某官皇皇麾節民以
清嘉丹筆流春高厚申錫台候動止萬福某敢齋宿奏
記瞻遡使垣以冐聞于典史氏
某竊惟天地扶輿之氣鍾稟人英負隂抱陽和粹流浹
顧惟斯人愛助之意猶覬冀宣天緈金玉鼎饔一道幸
甚
某恭讀國史見寛大之書為民而下者十八九未嘗不
嘆曰我朝以仁立國期於無刑非惟萬宇皆春沐浴帝
澤而際天所覆罔有一夫之向隅者吾君之心其天之
心乎夫是以揭節平反屈六轡而東之堯有臯陶好生
之德洽民薰為泰平布在謨典甚盛甚休
某聞蓬萊隔弱水三萬里風引孤帆而去莫近翠雲此
某所以未能簸弄明月之珠頡頏飛霞之珮也然嘗從
薦紳大夫後知其琳琅翰墨搴秀瑤林使鞭鳯笞鸞羽
儀萬玉謂當朝元圃而夕崑崙矣緑綈夜下尚切遲之
某聞惟兵與刑自相表裏冦賊奸宄蓋作士者事也班
孟堅志刑而不志兵亦竊取之矣玉山藩輔一卒囂讙
禽獮而獸薙之無難者皇帝若曰公有甘棠在焉移鎮
燕凝將紛然騎竹馬而迎於境何以弄潢池之兵為恭
惟廟謨天運神化
某以世禄得官一俗吏耳然雪窻燈火之夢未寒也身
墮嶺雲之外衣屨瘴腥朝家憐其艱辛賜以班改自謀
不審分邑萬山間地瘠而民貧未易摩撫二天丕覆敢
不件副墨以修告至之恭
某仰止翠瀛如在璇極屬邑令有屏息而已若以職事
奔走洗手敬承
　　　代與王提舉　　　　　　　方秋崖
某伏以金穉而柔涼宇未肅恭惟某官香凝清燕玉節
於皇庾臺靖嚴百爾宣冀台候動止萬福某端拜為斯
民賀
某聞盛德君子者天地合氣隂陽委和其神淵澄其德
至簡其猶覬凝情滌慮混和天倪使國有宗儒黼黻河
漢豈惟善類之幸
某竊惟聖天子膏澤㝢内如歲之春迺者下寛恤之書
所以愛養元元者至纎悉也根蟊節蠧疏剔剗除當宁
慨然猶以常平使者為重意若曰俗吏富國既而國富
而民貧國貧而民亦貧矣其能均齊斂散以壽我宋千
億年無疆之命脈者其惟吾儒乎夫是以屈六轡而東
之甚盛甚休
某望紫垣奎璧之間榮光燁然占者曰是謂文明將有
以鴻筆麗藻陶鎔帝皇舒翹揚英金玉王度者出未幾
而皇帝御集英殿親擢多士公時雖在第五而廷紳之
相賀者曰杜牧之乃為第五人何為不廷魁也蓋幾年
於此矣某惟有䖍仰
某以世禄仕藐然一俗吏耳顧雪屋之燈書味固無恙
而諸父詞林之衣鉢其牙籖之揷架者猶足以玉我為
也迺碌碌不武落其家聲斷梗漂流墮在梅花關月之
外僅以自脫法當班改而為縣忝冐來此則氣象葦然
無以大冀於嶺南聚落心之憂矣臍噬謂何
某聞之薦紳大夫以為天下無可為之邑正使陽城復
出亦付之六太息而已滌龜伊昉敢於告至之書而道
其所然者伏惟節下加我獻簡公之勤勞王家憫我忠
肅公之殺身不辱而施及其後人則幸矣某猶桑梓也
輒私布之
某埃壒賤微望蓬萊隔弱水三萬里此非塵凡名氏所
敢瀆惟條教之及某也趨承
　　　代與趙判宗　　　　　　　　方秋崖
某伏以霽景融春俶載農事恭惟某官殊庭怡逸願天
之情皇明受釐台候動止萬福某齋宿奏記惟高凝幸
鑒其衷
某切惟天地合氣隂陽委和其神淵澄其德玉潤猶覬
凝情滌慮混和天倪使國有老臣廉貪立懦則豈惟善
類之幸
某辱在子姪事尊有彞謂當晨省鼎烹昬定茵寢於此
心猶以為慢顧惟爵一德一齒一兼天下達尊之三而
某也卑且賤其敢以書疏之數為禮
某聞士大夫養恬其館逸想自閑門下之士則必稱道
裴晉公綠野之遊與謝太傳為蒼生而起故事以致其
歸慕之萬分一若某則以為出處無愧進退裕如使天
下聞伯夷之風一洗貪競其有補於世教孰多某竊深歎仰
某試此巖邑不自意兩考而餘鼠技既窮百短呈露强
弩之末如魯縞何安得老先生一言為我鍼砭朝夕以
冀某其書諸紳
某幸甚辱與賛府公同寅亦既假寵矣天啟佳晤乃今
又得以秕糠之政累吾明府公雅好愛重夫豈人只鯉
庭詩禮某實與聞之以口語心庶㡬自幸得以一拜靈
壽之杖
某䞇詗翠蓬之輯具嚴令判縣稟函中矣某奚瀆之敢
茍有以教之唯所以命
　　與南康游太守　　　　　　　　　許子良
某伏以明庶風來生意開動恭惟某官千騎春随惠氣
劘拂百神給扶台候動止萬福某三薰三沐裁贄牘修
屬邑下吏之敬凜懼不敏
某竊聆朱轓皂蓋之東江頭騎竹兒童懽于而聲喜于
而色莫不曰仁賢刺史之來天之所以福此郡也五世
人浮嵐煗翠間亦且開顔一笑相迎温乎其和可知矣
某焉用贅
某恭惟聖天子丙夜不安枕惟元元本根宅生是究是
圖謂康廬壤地雖偪小實朱夫子道化之邦數十百年
間遺風餘韻要有以繼續是用分命我公移輪涖止千
里之民幸矣敢再拜賀欽以某官當今文獻家宇内之
士翹首想望不翅泰山北斗之尊朝夕論思日月獻納
皆上所注意以道得民小試儒效政平訟理不占以孚
匪伊選所表為公卿丕展先正經綸之藴使天下知有
喬木世臣顧不韙歟敬重拜賀
某無能為役早得從文肅公徐先生賢父子㳺迨今在
門人弟子列毎聆議論人物未嘗不推名門為斯世冠
冕某所願觀賢人光耀聞一言以自壯者有時矣低頭
吏鞅幾負初心乃今何幸遂獲備太史公牛馬走引領
下風此生不虚矣
某為吏非才辱知諸老先生望外脫選亦謂得百里地
或可少行其學道愛人之志前年冬到官適承弊壊垢
玩之餘逋賦糾役嚚訟謾不可訾省而促中小性又不
習為耐眶劬躬單力為之爬梳徒有好盡之累竟亦何
益縣官分罷去久矣臺郡廉其無他既寛儆之又從而
褒揚之用未滿讁敢謂際逢又得事道德宗工奉令承
教非造物惠碩而何語心自夸距躍三百
某俶貢賤氏名非文莫之輸冩何敢以庸謬廢袚滌簿
書之塵課儷語一通百拜持獻擊轅鼓缶於黄鍾大吕
之側惟唐突是懼
某仰首雲霄珠聯璧合祥光炳炳然知為德宇之符不
敢僣躐申問敬奔奏後先屬令賤也約束頒下無敢不
恭
　　　與南康守游寺丞　　　　　　余總領
某竊以巧雲障秋明河炯夜伏惟某官易地分符初令
已熟神百其相台候動止萬福
某惟建邦選侯眡印朌教在江山清絶之境擁堪輿滋
至之休不暇賛祈居然泰定世俗贅請宜用畧之
某泝流而西徒積揚瀾左里之思真可望而不可到也
自朝至昃恨肉乂
某欽以某官鴛班才彦龍扆眷知上雍馮狨合在司馬
吾丘之列半銅佩虎何止信臣杜詩之儔微發凝香畫
㦸之吟健賞擘開青峽之景席不待煖綸已隨朌甚盛
甚盛
某東淮餉領虚老周朞北闕敷綸濫陞漢省辭不獲命
懼浮於榮無非餘映之可依更虞善後之當力尚期厦
廣以迄玉成拜叩拜禱
某已辦謝襞遽枉華牋粲然横陳虹燭元傺焚香䖍受
莊報有彞又負潦鹵之慊耳等惟體鑒
某伏恐京口使令惟命是恭
　　　與繆路鈐　　　　　　　　方秋崖
某伏以韶風已暄丹荑成緑恭惟某官肅將戎旅於穆
和旌休有冀宣台候動止萬福某謹歛袵以贄名氏
某雅聞姓畧為國虎臣調胹鼎饔必有踴躍後先者誦
黄庭二景之章稽洪範五福之疇某何庸贅
某與東加士友潄瀹芳潤者有年獨執事䄂司馬穰苴
之書小遊塞上雖聲光如斗欠此一識毎談當世雋傑
某豈勝馳敬
某聞之薦紳大夫以為瑤林騫秀妙墨琳琅圯上老人
乃以一篇相授受於夜半囊兠㦸纛長我魏師此固在
旦夕間抑靈砂圭刀換骨仙去又將泛八月之槎間訊
廣寒之玉蜍也某敬竚
某家新安萬山之底退然一腐儒耳雖魁漕闈冠别省
擢甲科而此區區者何益於世異時請學士賦詩脈退
此賊政恐不滿高明之一笑某尚其勉之
某遡風醉亭飛無六翮大梱不知其無似留畫帷籌毛
錐子安用哉實深感歎今幸得請其相從於林霏巖瞑
之外有日矣惟玉帳嚴靖俾二三子得安意於學宫即
某受賜
某向者辱灑翰先之開闔一再謹件其感且謝者如左
九霞飛珮寅想郁穆翠蓬此有刋委敢請
　　　與李司户　　　　　　　　方秋崖
某伏以蘋花風老寒入雁聲恭惟某官式對皇明元穹
委貺台候動止萬福某謹三肅以復筦記者
某觀頥之象切以為吾身自有天地所謂五鼎芍藥兩
箱氍毺者抑外也敬畧
某聞執事聲在楚東久矣春風輦路天幸辱分氊題之
暉墨妙琳琅落我襟袖假其歎矣有懐玉人
某惟士方窮時望一第意其跨元圃登崑崙也而事有
大謬不然乃今知耳如執事孤鏘文響手拾漢科今幾
年何始為窮邊户曹掾則某輩齪齪者其寘之勿復道
某謂今三連越在邊鄙抑聖朝舊服也休明之世猶使
蠻貊衣冠而忍置吾赤子之塗炭乎然則屈之民版願
無鄙夷
某癯然一書生於幕府無能為役借籌帥屏安用毛錐
子為塞草秋黄邊事孔棘如吾徒者要當束之高閣請
竢太平何以教之某敢不紳佩
某伏想年家尊大之婘郁穆翠蓬如有骩役于蕪城唯
所以命
　　　代與浦城鹿宰　　　　　　方秋崖
某伏以秋雲逗雨桂壑香寒恭惟某官仁洽雉郊琴意
閣暇元穹錫羨台候動止萬福某敢不為里父老賀
某觀頥之象曰山下有雷以山之生物而雷蟄之則根
荄芽甲怒長而拔起君子蓋不獨以自養焉養其身以
養人某猶願少加之意
某比讀除目切覩遄飛鳬舄臨吾父母之邦和氣先驅
山亦翔舞漢制郎官上應列宿出宰百里其委寄至不
輕也聞之東西行者宓賤之堂晝簾閴靜而耕雨之蓑
荷月之鋤皆自得於歌謠之外某旣稔政聲矣
某自兒時聞宻令為三公故事此固近世無有然延英
曉殿鵷鷺雝雝琅珮瓊裾在帝左右如公輩蓋已簡注
凝旒矣孰謂玉瓉黄流之醲郁氷壺朱絃之勁清迺猶
未在鍾吕間耶式遄其歸儀我班著
某徃年官越幸甚辱在寅恭代庖秋曹又忝交承之契
一間何濶蓋自前之歲贄訊以來今兹幾缺然雪溪之
舟蘭亭之褉未嘗不墮清夢也某倚筆飛趨
某謬庸無似試邑窮山之間民貧歲饑百短呈露亦惟
疇昔教訓無斁無忘今幸已書滿代者來暮去心已馳
然猶未知下里門之日也田彼南山吾實受㕓焉豈無
他人莫如我契舊某竊以為請
某寅想仙蓬之聚蘭玉因依燕此佳涼多祺蓁彧未行
有骩顒覬刋垂
　　　代與姚判簿　　　　　　　方秋崖
某伏以麥之秋矣風日清微恭惟某官輿衛在行啓處
嘉靖台候動止萬福某敢不為前驅賀
某切惟吾身在造化之囿不息則悠久自强則精明此
子素學也惟跋履勞勩某猶覬於鼎飪留情
某聞之孫子嚴其言曰高士不為主簿而大夫君以寳
為可士安得獨自高某意此公棲身枳棘間而胷次之
蕭蕭者超然塵埃之外矣伏惟執事以劒津之光寒乃
惠然辱臨之繼自今英材館增九鼎重矣某謹拜手延
竚
某嘗與有識共談天下士歎科目之陋以為重厚典刑
如執事者其落筆為文章猶能掞國之華迺獨屈之南
廊試耶或者天將大其聲名如董體仁故事則黄閣紫
樞無不可者某蓋已誦言於甲櫝矣
某思昔夜窻之誨如信宿耳栩栩清夢笑談琅琳曾不
自知其幾何年矣試邑青山之縣𤓰熟而不得去意者
天之所以惠佳晤也前輩老成人必有苦語以相鍼砭
某肅襟竢之
某為邑長於斯今始五日京兆耳不圖謙下儷翰相先
謹條其所以感且愧如書然不能詶執訊者萬分一某
其知罪
某寅想九霞玉輯郁穆惟嘉百爾委條式顒刋曉
　　　與趙仙尉　　　　　　　　　方秋崖
某伏以一雨勒寒花事未競恭惟某官仁聲先路民舞
以歌台候動止萬福某敢不引領
某維柯臺山水妙天下真仙所故家凝英育竒多為趙
玉所幾為鼎茵少留意
某讀國史見先正趙清獻公正色立朝至號為鐵面御史
未嘗不歛袵三肅思見其人而不得思見其子孫喬木
蔚然惟有瞻敬
某惟台座黄鍾大吕之函和清廟朱絃之勁直酸寒溧
尉小屈矣意者雲入古㕔攻欠孟東野詩耳鸂鶒飛下
君寧肯留
某田家作勞晚事科舉抑區區者適為祟牛衣猶温嘖
有煩言歸尋月鉏舍者爭席如使村無犬吠某與受其
賜
某見蘇長公道清獻公居有溪石松竹之勝東南高士
多從之遊意甚慕之不識他日輟耕許從容梅屋聽話
故家遺俗否某用敢以其名聞
某竊想羣仙天飛環珮氷玉某氓也敢僣興居
　
　
　
　
　
　
　
　
　
　翰苑新書别集卷四
欽定四庫全書
　翰苑新書别集卷五
　　劄子
　　　謝張參政　　　　　　　　方秋崖
某伏以金􁒊秩序玉宇旉凉共惟某官衮繡聨輝鈞樞
對掌聖神睠倚穹垕給符鈞候􁒬止萬福某熏香端拜
寅控忱悰仰祈鍳詧
某切謂千齡慶㑹一徳交孚保合太和緝熈景福寳躬
勺令有喙焉容某謹屏息
某恭以某官以正學結睿知以清猷儀善類間兩社而
為輔持衆美以效君輿望具孚天允穆諒九筵之莫玉
領百辟以奉璋遂正元台溥綏緜宇某加與旄倪拭目
以登平某煙雨扶犂凄其七稔小夫竿牘何從塵滓黄
閤之邃迺若泰階華暉被于品彚傾翹寸臆宵寐以之
某夢冷鈞天拙甘農畝叨恩偏壘偶縮戍期抗請丐祠
趨行有命噓枯知自挈累遄征謹䕶本根兾殚駑鈍唯
是狷姿寡合弱植易揺尚倚燾容庻幾尺寸某勉思稱
塞誓有捐縻
某犇奏征埃以八月四日恪祗賤役隃詹光範摧謝何
繇謹緝儷辭輙鳴悃愊辱賜粲擲億秭為榮
某仰止紫府邃崇霞裾縹緲仙凡夐隔詗問匪恭恐有
骫驅拱聼劄下
　　　謝丁樞宻　　　　　　　　　前人
某伏以金顥平分碧虗如拭共惟某官彌綸天縡施轉
斗樞明睿睠慿穹示恊右鈞候動止曼福某薫薌端笏
寅控悰忱仰蘄委鍳
某切謂明良千載慶㑹一堂玉燭四時笙鏞庻彚頥珍
葆粹無待贅云某謹屏息
某恭以某官以粹亮結主知以和平主國論粤儀兩社
宻賛九宸嵗闓寳稲之祥邉獻紅旗之㨗風俗新媺綱
紀赫張竚陟鈞衡賢於夣卜某雖筆陋墨凡尚能賡一
䕫一卨之頌
某牛背夕陽凄其七稔分嚴禮絶之地何從以咫墨塵
滓廼若泰階六符輝燭動植某傾翹寸臆宵寐以之
某夣冷鈞天拙甘農畝叨恩偏壘偶縮戍期抗請丐祠
趨行有命噓枯知自挈累于征謹䕶本根覬殚駑鈍惟
是狷姿鮮合弱植易揺尚倚帡容庻迯曠戾某勉旃稱
塞誓有捐縻
某犇奏征埃以八月四日恪祗賤役隃詹光範摧謝何
繇謹緝儷辭輙鳴悃愊辱賜電粲億秭其榮
某仰止紫府邃崇霞𥚑縹緲仙凡夐隔詗問匪恭恐有
骫驅拱聽札下
　　　謝林中書　　　　　　　　　方秋崖
某伏以序正金􁒊凉浮碧宇共惟某官禁疊綬從槖彯
林纓神聖睠慿穹示棐侑台候動止曼福某寅只墨申
控寸忱仰蘄丙鍳
某切謂彌綸詞掖運動化權隂凝陽龢孰出吾囿寳躬
勺令請祗為繁某屏息
某仰惟某官鴻筆䴡藻陶鎔帝皇舒翹揚英金玉王度
盖肩歐蘇而輩韓范者厥今穆卜吉辛合宫展采峩峩
奉璋顯相熈事將繇内相正位東垣黄麻告庭巖詹丕
聳某尚切遲之
某牛背夕陽凄其七稔小夫竿櫝不敢入帝城匪嫚也
廼若泰偕六符輝被庻彚某夙宵詹遡瓣香勤卷
某夢冷觚稜分甘農畝叨恩偏疊偶縮戍期丐祠弗俞
趨行有㫖噓枯知自挈累于征第揣狷迂若為稱塞尚
祈容燾庻詭豪分某臨楮及兹負芒􁒍甚
某犇走征埃甫祗賤役摧謝之愊躬叙何繇僣緝儷辭
唐突兢惕辱賜粲電億秭其榮
某敬以蘂珠縹緲瓊佩繽紛仙凡夐殊詗申則躐恐有
驅冊拱聽曉攽
　　　謝邵給事　　　　　　　　方秋崖
某伏以金顥秩平碧虗澄爽共惟某官望尊執簡寵壘
批綸神聖睠慿穹示給衛台候􁒬止曼福某寅蠲只墨
申羾寸忱仰蘄委鍳
某切謂地峻螭頭班聮鳯沼清光罙近冲氣為和勺令
玉躬无俟於祝某謹屏息
某仰惟某官以粹舉結主知以魁望儀朝序頃躋𦂳路
偹罄黨言遄陟清塗就顓論駁才足以制國事經綸之
本識足以灼人才消長之機秩祀吉辛肅雝顯相䟽恩
旁午只天中樞羽翼瑶圗芬芳汗簡某枚舉盛事
某分席鷗沙七其稔矣隻字不敢入帝城分也非嫚也
廼若柱史一星光連台斗某與樵牧旦旦詹依
某夢冷觚稜分甘置散叨恩偏壘偶縮戍期丐祠弗俞
趨行有命噓枯知自挈累于征正愳狷庸若為稱塞尚
祈容幬庻詭豪分某臨禇及兹負芒𢥠甚
某犇走征埃甫祗賤役權謝悃愊躬叙何繇僣緝儷辭
唐突兢栗辱賜流電億秭其榮
某敬以蘂珠縹緲葱珮晶熒仙凡夐殊詗申則躐恐有
驅冊拱聽曉攽
　　　謝章直院　　　　　　　　　前人
某宓以金天雲澹古桂龡香共惟某官雉監躋華鼇䨾
壘紱清寧拱侑台候􁒬止萬福某謹齋明盛服羾忱于
典記者某謂羽儀禁路只尺天光噓呵奉龢何迪匪吉
閑珍葆粹有喙奚容某謹屏息
某洪惟紫皇聿新治化號令風雷所以鼓天下之動玉
堂揮翰手匪魁壘愽碩誰宜為某官雅望瑞時懿文華
國横經資善懋績繕工簡在淵𠂻筆宣帝澤合宫殿壁
法駕執縘内相躋榮槐㕔增重某尚切遲之
某牛背七稔絶意人間隻字不敢入帝城分也匪嫚也
迺若穹躔䴡天輝燭品彚實與樵夫蕘子同一詹遡
某狷介不耦分合投閒㤙予偏州偶然縮戍亟申祠請
叨㫖趨行馳驅服勞噓揚知自第虞踈拙靡稱循良王
所有賢海内蒙福某知免矣
某枯莎寒蛩詎應輙溷韺韶之奏然舍是無以立誠流
電賜燭億秭其榮
某仰止慶霄縹緲仙珮繽紛敢賛而弗敢問属　有骫
拱俟曉攽
　　　謝朱殿院　　　　　　　　方秋崖
某伏以顥金秩序鴈背風髙共惟某官肅立副端兼榮
邃幄九宸眷倚三極拱扶台候􁒬止曼福某寅蠲咫牘
庸控寸忱仰蘄闗徹
某切謂豸冠穹峻鷺羽髙華清明在躬寒暑受令頥珍
葆粹無竢誦言某謹弗敢瀆
某恭以聖天子厲精責實以新内修外攘之政迺得冠
偉光明之彦躋登龍墀以植紀綱某官以至公汲善類
以直氣糾官邪開張時雍堅凝國綸吉辛相祀奠玉熈
成獨歩班心徑顓朝面某尚切遲之
某牛背夕陽凄其七稔帝城書問何敢昌馳迺若英躔
䴡天有目共覩某與樵牧旦旦傾翹
某夢冷觚稜分甘農畝叨恩偏壘偶縮戍期抗請丐祠
趨行有命噓枯知自挈累于征正懼狷庸莫能稱塞尚
祈帡燾儻獲璧還某搦管及兹負芒𢥠甚
某塵土裝懐已祗賤役摧謝之悃躬叙無繇僣緝纚辭
唐突粲電辱賜覧擲億秭斯榮
某敬以九霄縹緲羣玉晶瑩仙凡夐殊申詗為躐恐有驅
䇿拱聽曉攽
　　　謝謝右司　　　　　　　　　方秋崖
某伏以金􁒊秩序風露旉凉共惟某官綜理都曹彌縫
化軸紛其吉衛台候􁒬止曼福某謹熏香雪頴羾忱于
典記者某謂晉躋台佐客近天光補衮亮工助鼎和味
實躬循彛贄矣某奚敢瀆
某恭誦紹興英主睿訓曰都司學為宰相者也某官喬
木之家猗蘭斯馥登庸衣鉢厥有親傳學之素矣廼今
理内御外綱領中書開忱布公權衡宰路帝嘉乃績法
從資賢佇踐世官以輝先烈某尚切遲之
某猶記泰階六符委照三十二蓮峯之地玉川茅屋家
被華輝雖踈逖已來隻字不敢入帝城而日與樵牧詠
歌棠愛今如昨也仰丐矜體
某狷不通方泉石七稔一麾縮戍亟箋祠廩上未忍棄
有㫖趨行絜累于征祗役云俶行所幸玉季舊㳺善化
有可取不矧慶雲英露輝覆而潤澤之乎某知免矣
某寒落凄蛩不當以紊韶濩然舍是无以立誠流電垂
灼億秭其幸
某仰止瓊樓玉宇雲氣髙寒詗問為躐属壘骫役惟命
之共
　　　謝大帥制使陳留守　　　　戴象麓
某伏以矩令平分金天爽豁共惟某官帥垣山立宫鑰
穹嚴華夷具瞻天人森衞台候動止萬福某三熏九頓
東向百拜㓗蠲泓頴裁書申謝于星鬬之下鍳在為榮
某初筮惟謹副墨嗣申仰惟天以一世宗勱相我國家
道義養浩精神折衝福禄無窮與國匹休嵩髙烝民之
詩某卷卷瓣香䖍祀
某門墻舊吏里社寒生兹者恭承使閫驛遣郵筒於此
月十二日夜戍時逓奏牘一通舉某堪充陞陟到任使
某盥手剪蠟焚香啟緘亟拜亟受銘心感佩當已謹具
公狀申聞伏乞台照
某嘗謂薦舉良法古者以為陞擢人才之階後世反為
私狥人情之地取士不觀其實績隨勢轉移薦人不攷
於平時取決左右從古如此非今而然恭以某官詩書
元帥人物宗師布公道開誠心不存形迹舉賢才赦小
過旡棄踈㣲收拾時髦於袋篋之中攷核實能於履紱
之際有所譽者得於己試心乎愛矣不以為遐悉出精
神心術之感通不容文字言語之干請所以至㣲且賤
如某者亦蒙甄陶曲賜收録希曠之遇今古所旡感極
肺肝㤙生骨肉某无任忻愉激厲之至
某九年學製五技告窮寸歩躋攀遷喬敢望末涂難阻
息肩旡繇賴有此天特為之地秋風萬里既首騰一鶚
之飛春日載陽又詐信尺蠖之屈何修得此欲報若何
自此愈當永肩一心一以報國家一以報知遇雖糜捐
不避二天在上幸鍳臨之
某素知先生以公道薦賢不容私謝某心以直道事上
亦不敢效尤苐稱謝有禮不可虗短啟贄誠蕪拙拘不
腆宗匠一賜覧擲榮幸萬斯
某揆分崇嚴不敢僣申崇鬬珠星列緯之恭庀職㣲𦕈
又不敢請約束驅冊之目惟有勉修職業以期无負師
門夙夜匪懈伏乞台炤
　　　交事謝江提舉　　　　　　牟存齋
某伏以桐奏徽薫梅收餘潤共惟某官使葉望重郎署
班髙九重傒來三靈助順台候起居億福某寓忱觚牘
申敬籖曹淟涊弗莊嬰坫是懼
某詗省之彛前列攸謹属薫絃之初奏諒鈴索之多閒
願冲毖於泰和用叨服於休寵式推家學以顯儒庸
某欽以某官以古人心為今世眼抉開宇宙千年之秘
天相鷺洲拈出江山一叚之竒人欽鴻筆端係人才之
氣脉實為政化之精神英蕩輔函周爰咨度蘭香盈掾
趣奏明光如聞黼座之深知又在玉堂之儤直少需出
綍式想縉紳某逺㳺謾賦近戍已瀕衣裳主晉國之盟
常遵壇令璧乗假虞人之道已視篆文雖拘涓選之辰
尤切凌兢之懼幸憐來紱蹉跎之跡太展錦衾覆露之
私告至之初抒忱以既某以賤事貴豈敢簡彛因文見
情具嚴副墨謹以下俚巴滛之曲奏之中天韶濩之前
批筆之間汗顔可掬倘蒙矜貸實所懇祈
某敬問尊公某官共惟幙府髙華繡綵輝映雲霞縹緲
之集風雨怡愢之間偹福所覃真樂有味
某伏恐道涂或有委使力所得勉敢不敬承
　
　
　
　
　
　翰苑新書别集卷五
欽定四庫全書
　翰苑新書别集卷六
　　劄子
　　　代回何侍郎　　　　　　　方秋崖
某伏以緑隂清美雲助麥寒恭惟某官㦸衛靖嚴民以
嘉賴上帝宥宻台候動止萬福某謹墨筆以黷燕凝之
暇
某觀頥之象乃知一身之間自有宇宙爕調妙用盖與
造化者同功約而歸之則不出於鼎飪外某敢願戲下
少留之意
某惟經濟之學堯舜吾君宻勿論思不當一日去上旁
近也常為郡雖離天纔尺五抑何至騎麒麟翳鳳凰而
辱臨之寸懐春風物物生意東西行者誦袴襦之謡相
踵某敢寄聲為父老賀
某每謂皇上厲精如漢宣帝而嘉與諸儒論天下事左
臯右契紳佩斤斤萬玉之班盖已極一世之選孰有畫
治安䇿如賈太傅而乆外者耶宣室竚思聞已趣四軰
召矣時事孔棘願為上痛哭流涕太息而言之海内其
受賜
某冉冉將老而嫠幃之憂絲棼顧瞻江山有嘅其歎緑
波黯别曽嵗月之幾何皷角相聞僅隔此一衣帶水然
赤白嚢羽相及一書亦未暇也戲下不督過之而相問
勞如此某敢歌伐木之詩以拜
某四年淮閫鼯技已窮敵為封豕長蛇荐食上國天不
悔禍岌岌然自危之丐骸之章凡幾上而幾郤矣同舟
遇風之時中流一壺之賜某不旡望
某伏想蓬翠之集佩明月者天人也某不敢問起居狀
而請事於將命者
　　　代囘王都丞　　　　　　　方秋崖
某伏以梧風已秋碧宙如洗恭惟某官銀莬有偉偃䕶
龍潛天棐靖共台候動止萬福某謹寄聲為南州父老
賀
某惟寳婺之秀揚光斗牛䔍生儒英棟幹吾國敢願采
明堂月令以爕調一身之隂陽山川百示予曰有先後
某自㢘車使江上嘗得屬櫜鞬具鞾袴以迎候于風濤
浩𣺌之間不自意一世偉人乃能相與握手出肺肝以
共談天下事憂國之淚衣襟尚寒
某時則目送歸艎倒指奏事榻前之日想像上問江防
利病使者聚米為山谷處應荅如響天顔喜動將以安
危二柄付之不謂事乃有大謬不然也抑古語有去不
難无以見君子
某試嘗謂武夷當天下勝絶處而西山老子之闕里也
都丞以衣鉢的𫝊擁麾其鄉孰瞻孰儀有像在堂然則
以詩書澤斯民者盖老先生之枌榆而賢刺史之甘棠
乎幸少安之天子有詔
某䑕技窮矣旡以分上顧憂於皇絲綸班我端殿亦安
知先翁十年邉𤨏盖身後始得之豈其不肖之孤克邁
前人之寵巽櫝行得請敬避賀言之三舍
某伏想㦸衛飛瓊之佩郁穆仙壼踈逖者不敢僣起居
而惟請所條委者
　　　代囘蔡緫鄉　　　　　　　方秋崖
某伏以春襲仲陽雨寒猶峭恭惟某官緫司輿賦宏濟
中興神扈輯諧台候動止曼福某謹三肅以拜將命者
之辱某試嘗倚平山欄檻望治城在煙雨有旡之間未
嘗不喟然歎曰長江天塹有管夷吾在焉山君海王其
必為吾國寳之某是以有節宣鼎食之請
某惟宋有天下三百餘年於此矣聖聖相授共守一仁
雨恬春熈乃有孽芽其間者敵負戎馬足併吞窮荒封
豕旡厭荐食上國遭時多事至以饋餉勞吾儒宗然中
郎禮樂之家名父文章之印使之從容帝所謨明弼諧
蠢彼裔夷必將相戒以毋生事開邉隙而奚南牧之敢
某日望之
某聞李牧之守鴈門匈奴不近趙邉者十數年盖老熊
當道之勢如此今兹誰實顓閫而淮流上下草木震驚
西援肥河所謂奉漏甕沃焦釡不足以喻其急敵騎宵
遁亦將士之勞耳書何力之有焉忽奉詔函授以大司
冦印綬再上免牘期必得請而後已有來慶問某避之
三舍
某限此一衣帶水鴈雲杳茫江山愁予嘅其歎矣顧今
人物寥落思濟囏難者能幾人舉眼而視八荒願承下
風以請曷日佳晤顧所懐
某維縹緲樓居者天人也香深翠水九霞飄蕭燕及崑
臺同一禔福
某邈在邉鄙何當敬奉使令鞭弭以須敢告執御
　　　囘趙寺丞　　　　　　　　方秋崖
某伏以麥之秋矣風日清妍恭惟建牙于藩宣布寛大
天人闓懌台候動止萬福某滌筆滄浪之水挹蘿月而
寫之惟清
某私切惟念郡刺史佩二千石印綬綏寧一邦而某也
帶笭箵於鷗邉臥襏襫於牛下則野人也奚其茵慿之
敢問
某屏廢林壑且十稔於當世士大夫遥遥乎蓬萊之隔
弱水也然碧宙寥泬月明在天林密山深亦被光景某
盖嘗㵼浩露而搴長風矣
某惟執事先生家有周公之履舄廟有山甫之鼎彛其
氣吞餘子而盖當世也退然素士方且與枯槁為春風
以幽隠作皓月此其尺度未易量也是以有衮衣兮无以
我公歸兮某未敢以誦者邦人之私耳
某窮老不學所謂悻直而无涵養之功徑率而无矯楺
之力岩居穴處化為猿猱政坐鬼擘口耳天所以與我
者如此恬然安之山北山南掛書牛角而讀某與受其
賜
某舊常學氓事大夫之禮矣遣一介之使奉咫尺之書
迎候前驅唯所進退者此其常也乃今負罪引慝潜幽
而伏深固不得與薦紳比率然以名聞恐執訊者之斥
其黷則林慙旡盡而澗媿不歇也某如之何而可
某日與芸夫蕘子安樂耕桑切聞寛之一分折劵而捐
之者動為緍錢數十百萬相與賛歎誦言愛民抑不知
其能下士又如此也何物小子鄙在山林不吾書而吾
先之非自學問中來不我怒亦不我屈矣某拜手書諸
紳
　　　囘馮提刑　　　　　　　　方秋崖
某維春以雨霪農事未競恭惟某官以書平凖民所宅
生篤棐斯皇台候􁒬止萬福某謹拜手修名于典史氏
某聞康廬天下勝處生其間則髙者為隠逸又髙者為
神仙不得獨當竒也必有提一筆福蒼生者飜然出此
山中咨爾山靈其敬乃職
某維天方祚宋所以眷命用懋者政在屢豊年一詩耳
故雖百脉皆病元氣猶存此執事者髙枕而卧也乃嵗
比不入民方采西山之薇嵐翠軒窻豈公獨樂時耶鮮
于福星為爾一出自江以西某何幸
某嘗切有歎謂何蕃為六館諸生時聲名已獵獵北斗
南矣一經科目卧餘子百尺樓下使騎麒麟翳鳯凰而
上顧獨不得與上界官府等伍耶時來則為之寧不我
與
某兒時學于里之東臯識厚齋癯然山澤之儒也壯嵗
仕于淮浙之東西識二季軒然湖海之豪也於名門獨
不見最良白眉耳假守來此則已掲節而西尚徼福賢
父子令兄弟間惠然教我
某與世少可所至賦歸去來始裴晉公督九節度之師
擇廷臣自從而某在其選莫之可以雅意本朝也至然
後請置散造化者不得已出麾鄭公之鄉嵗月幾何不
自意及惟愛其桑梓以施及其謬守某知免夫
某惟霄漢之臺氷玉之御非踈賤者所得問起居何如
也若此山之左花右竹則䕶眎旡敢不謹
　　　囘南康太守㳺寺丞　　　　趙松壑(淮東緫/領使)
某伏以朱衡云杪紅鏡開炎恭惟某官雙旌有華五袴
流詠閟昭顯相台候動止萬福某謹濡子墨祗復主籖
首幾紆省
某如左之儀飾矣載惟良二千石福十萬家福之所基
歛於身者可知矣調氷紾綌之請敢得以畧
某耳飲霆聲不知幾氷暑未酬輕封萬戸之願斗山仰
止實勞我心巧縁有開朅來餉道獲締寅盟遡風不覺
屐齒之折
某仰惟某官人物粹㓗玉壺氷清履行孤髙錦亭栢古
蚤以正學敡于明時振武鵷鷺行乆締冕旒非常之眷
績凝棘路榮剖竹符地重瑞陽式𢎞蕃宣之畧簡静平
易鑄頑成仁革珥筆之澆風樂耕耒之常業山谷所賦
今親見之佇膺璽札之褒入繼槖班之武
某處奉珎祠正便苕溪盟鷗之趣誤恩下逮畀以東道
饟事之重控辭弗獲冐為是來司存赤立事事築底凛
然未知所以為淑後之方惟兾軫念同舟共圗叶濟鄙
免曠戾徼福孔多馮禇宣心矜體是幸
某方圗染記以露謝忱儷玉駢珠首厪委况拓棼控酢
厓約一莞為榮
某皇恐申問黄堂羣玉之輯伏計一和所召百禄是遒
赤栁骫需供俟攽曉
　　　囘㳺太守　　　　　　　　趙崇潔(編/修)
某伏以秧疇足雨荷屋唫風恭惟某官森㦸凝香十同
自化三極炳扶台候動止萬福某九頓此首蕆籖房之
敬肅丐訾省
某聞之司牧民者吹之喣之拊手摩之不專為一身計
也區區饔寢之祝故得以畧
某疇昨深耕栝嶺幸甚獲與白𫝊草堂賔客之數甘棠
勿翦至今與里中兒和習之盖十年猶一日也古之所
去見思者其謂是歟
某仰惟某官親接伊水一脉之𫝊兼備孔門四科之美
行鵷序鷺朝望巋然展驥馮能民庸藉甚江西道院暫
借汲重卧治之選所表為公卿有地節之故事在
某習閑成癖榮望已灰誤踏班行荐更玷葛容䑓何地
宥府何曹以若人而居之其非據也甚矣厥有藥石之
誨願无金玉其音夙託廛氓必蒙矜念
某尺箋申共寅之謝禮也軟紅眯目遂墮因循璀璨雙
緘恍從天落情文謙縟若施之事大者然凜弗克當永
以為好斐兮占報不敵所蒙其何適非辠
某粤軼加拜申敬黄堂星聚翠閬雲深繇裏暨邉儲祥
匯祉是間委役无敢不恭
　　　囘南康㳺太守　　　　　　　饒左司(虎/臣)
某伏以夏至紀月巽二迎薫恭惟某官畫㦸更新條教
簡靖環境歡舞台候動止萬福某輒馳尺書為兩州之
民折𠂻歸留之請
某惟五馬所次百神洋洋易地皆然旡徃不利饔綵謬
敬可畧
某恭審自天易鎮諏日臨民兩賢交馳千里胥慶仰惟
某官早出惠利夙絲講聞其應物也如止水之無心其布
政也如陽春之有脚擬㸔三峯之秀却從五老之㳺其
在康廬號江東神仙之郡則近道矣盖河南髙第之家
足光前修聳觀後効
某烏㡌黄塵辰入酉出聞有書函自浮嵐暖翠中來者
亟拜亟讀謙光爛垂六儷聨珠何為至我細繹不稱捲
錦以歸
某力已竭伎已窮但欲從君問青雲白石之趣既非強
助唯唯奚禆行復引籲天之䟽
某伏想金芙蓉觀中煙霧怱欝亭亭玉立香逺益清不
成亦福
某恐有委于修門豈旡白鶴飛來之便
　　　囘判府㳺南康　　　　　　方秋崖
某伏以菊將秋老鴈帶寒歸恭惟某官風熙雨濡潤澤
千里神比天同台候動止萬福某薫祓素書以復將命
者惟中㳙史所裁
某聞参同一書子朱子嘗加之意造化有爐果身外事
乎身欽惠於一方福也輙歌魯侯千嵗之詩以送之
某敬以某官丹山碧水之所儲與胸襟洒落益以風月
再分之而後懐太守之章也近捨樵城逺易廬阜豈王
淵三峽非有武夷曲二之清香不足與於此歟馬鬃一
滴願亟霈之紫槖青氊將探手可復
某移郡而與鄭鄉為隣一幸也得替而有名家為代二
幸也幸不及者交臂失之不能親儆紫馬而已雖然未
一月而兩薦名氏何幸如之
某技短才拙視英游非觧先着一鞭取樵所棄竹馬姑
曰塞上翁毋失可矣居前誚糠粃相倚媿兼葭每三復
歐公語則成山無一事可告
某平時則謂栁子非以抽對為巧也執事者耻之矣對
秋風之破屋而懐廣厦獨無杜陵之嘆歟眼前突兀恨
不身化為雲
某惟堂堂大婘森列乎雲階月地之間尊穉序列何福
不除至於覊靮所從尚以誨之鞭筴為寵
　　　回隆興謝府教　　　　　　方鐵庵
某冬行逾半陽欲離潜恭惟某官宏開綘帳絃誦洋然
靈脩相只台候動止萬福某劈一牋以酬先施伏祈鍳
在
某望斗牛間若有閟其光者豈非文星至而引避乎吉
耀實從靡祥不舍何以節宣彛禱為
某乙亥冬握手錢塘各携一逺坎歸計前日事而轉眄
七霜已堕夢境若倒指而推團司齒拜之集又夢之夣
也江鄉比肩機縁豈偶尋春隔面斷不其然
某恭審來司魯泮實主齊盟尊年丈文雄行粹少有大
學聲壯而兩仕非儒官不就其必有樂乎此府庠之外
又有湖堂然在府者曷嘗不談性命在湖者曷嘗不語
科舉㑹其歸而導其入師儒事也領䄂成均教亦如是
請以今卜
某䕶漕篆至宜春留百五十五日側聆賀上之期不得
與諸客俱者勢也今與其長俱還矣迂踈拙僻無補幕
畫不復自言執事見之矣見而不以教且告僕將得以
有辭
某兹領誨汗有儷語焉若施之素昩者躊躇累日不敢
不併酬幸勿哂其拙
某端拜申問年家大眷恭惟福英禄華耆孺演迤既晋
㑹矣何敢請具文委
　　　回黄機察　　　　　　　　　方烏山
某伏以清和之月新暑已祥恭惟某官政學夷猶華問
甚偉相維未只台候動止萬福某薫祓柔訥仰復謙施
伏幾詧省
某聞佳士勝流所至有碧紗籠擁䕶復雖居塵土中餐
沆瀣跨馮濛自若也茵鼎彛恭毋庸翋食煙火人語
某敬以某官名家之英士林之秀自當䇿足儲華超取
顯美䄂手未試諸公愛之若琪璧然陪珠履之上㳺列
翹林之重客固其宜也一閧之市不幾委竒寳於道旁
乎然府公今代鉅人其所識察選擇當有意義得非欲
借玉雪以一洗湫隘之塵耶扶揺在望諒非淹此留也
某欽祝
某耳飫香名浩有嵗月山川悠𬗟瞻際旡從不圗一朝
得遂平生慕用之意執鞭為御固所願焉如之何而勿
喜
某兀兀窮年弊精神於螢窻雪案問其所得者皆虗名
而不切於實用以格分教市井屠㳓之軰皆足以得之
政爾偶然不足貴也惟是觸熱一來得與公等完交論
文何異濯清風而沃冷泉寂寞中獨賴有此耳良朝暇
日不鄙過從忘形到爾汝相與同襟期少陵鄭老不得
專此樂矣願望願望
某行役及境方聞執事太守㳺子兹揆分不敢以姓名
自通先施堕前不敏愧罪渉筆以謝略其文而取其意
足矣
某僣易端拜申問隨軒珤眷伏惟由堂徂序均介休祺
閑㕔有可備委令者敢請
　　　囘本司吕運管　　　　　　方熾庵
某伏以軫之方中氷霜稿野恭惟某露祓首塗先聲敷
鬯江靈奔􁓦台候動止萬福某三薫九頓晉記于主書
者伏祈錫擥
某觀飬生之經多矣而揆時韵序則自吕令出宜採當
蒙之説順陽氣之生充其身之和散為一道之和某也
賛而不禱
某恭審天綍中頒星軺上介賛百萬計之娩畫沸十一
城之歡聲仰惟某官材名當世少雙閥閲中朝第一與
國終始者幾相倡道東南非一人丕揚賢聲綽有偉績
合階而上尚迂此行謂西江觀風之王人乃吾家麗澤
之髙第將見賓主談笑之頃少行師友疇昔之言盡展
宏施要湏顯擢
某少之日知有兩申公家世矣稍知讀書惟太史是朝
是夕近逰江鄉又知筠有大愚叟一叚話今又得其玉
委如執事者非惟既見之將日趨走其旁觀瞻典刑叩
請源委大喜過望
某一官十五年冷官之考三閑居之嵗乆啜菽親旁與
世不接十月三日又見其身之為計属也一長一短徬
徨四顧祗事之初賢車適至惟入公家則有使長入私
舍則有親長均之事長若父與兄僅見迯罵俾得視梓
人之色執兹役而趨以底于成如我元僚之賜子弟有
請長者宜許之
某切惟迓騎遣行之時僕也未至一牋燕賀不得與同
列俱至既也又不能專价而馳隆施行之珠至侈甚牽
課慶謝不敏不工併二罪而責之夫奚辭
某晉越加拜后問行軒珤聚自天錫羡河漢旡極恐有
委役請于前驅
　　　回司馬司理　　　　　　　　方烏山
某伏以南風之薫槐晝清潤恭惟某官候騎鼎來平反
聲沸吉衛鱗襲台候動止萬福某熏祓柔訥奉迎先驅
伏俟裁幸
某仰惟名家偉人遊戲官轍存養於潜虗得法出入於
通鑑自隨世俗茵鼎腐辭某無所容喙
某恭審𤓰期熟戍李掾趨行吏民欣犴獄之清臺郡傒
家賢之至伏惟歡慶某敬以某官文武淵源之所漸濡
器度才識之所植立自許簮紱便是地位中人屑二州
縣似不憚煩意其重厚難進謙晦不伐盖家法也朝家謹
于庻獄非格髙者不在此選俛於一得非于門愈大之
兆耶亟通金閨還賜寳笏某尚幾親見
某半生景仰聞家不在兒童走卒役山川寥闊親炙無
從不圗以文學掾獲尾英㳺見未見聞未聞將自是如
謂戸外之屐不折者非情也日夕傾企
某一生骯髒寡諧尤不曉場屋舉子捷徑亦不失一第
再青家氊忝倖甚矣倚席止一年有竒罵鄭䖍嘲邉韶
之聲幸不到耳然自揣瓠落决非可以追時好取世資
者昔者先正其於待人處己事君立朝具有本末聞孫
是以讞議之暇某不敏尚願有請於下執
某僻處空山與時邈不相接忽聞前旌壓境亟課儷語
自通姓名定落人後震擲而原省之某幸甚
某揆分尚新不敢僣申隨軒眷聚福履之問伏想轍迹
所迎茀祉駢蕃新治恐有委令某不敢以冷官為辭
　　　回趙知録　　　　　　　　方烏山
某伏以囘風癡雲商量欲雪恭惟某官綱紀名都先聲
載路清寧顯相台候動止萬福某熏祓竿牘仰闖賀床
伏祈詧省
某欽惟天家英雋來自日邉次舍所臨呵䕶鱗襲遡江
度嶺濃霜戒晴愛日轉燠即天相也膳服贅禱何庸多
談
某兹者恭審選勝卸鞍㳙剛滌籕千里聳觀於佳掾一
城駭歎於神君輿言相懽幕下增重伏惟賛慶某敬以
某官神明之超然信厚之藹然博洽之充然儲書天禄
閣獻樂三雍宫則其選也曲江宴集嵗行且再周矣猶
在州縣間何耶糾郡雖號都曹在執事居之則為俯就
抑輕車熟路不嫌更展三昧手浮屠頴合則徐行於前
者固所以𦂳擢於後也某何幸拭目
某異時廛隠王城距霅上一衣帶水好事者輕車小舫
暇日過從不踈里中勝㳺多獲詹際雅聞名徳欲見旡
繇何圗兹今有此并合殆佛家所謂宿昔縁耶喜見顔
間自賀欲舞
某才不瘉人以格分教朅來倚席幸與士友相安無栁
子厚所謂拂耳搔心之事惟是狂名乆著實行未孚肯
心雖勤綿力不逮先逹名子見事多渉世乆忠焉能勿
誨乎不揆下風斂衽忱情
某乆徯車塵方脩贄禮居僻偵伺不的竟為記室所先
亟抒賀忱且謝隆施不敏負罪伏惟台慈實寛假之
某僣易端拜申問使閎隨軒瑶輯伏想由堂徂序僉擁
新祺冷㕔委官令聞命請自今始
　　　囘交代葉判縣　　　　　　劉後村
某伏以四月維夏暑風清㣲恭惟某官政成岩邑民譽
藹然靈脩森介台候動止萬福某熏祓拜手登名記室
仰乞裁幸
某寒暄庸敬前萷惟謹比辰梅潦初收不稔台用何似
欽惟民之父母神所勞相更冀順百里之望四時之和
以對薦書以輅召節某誠敬
某敬以某官靖退之風㢘約之操望之如振鷺白圭殆
非塵土中人東陽壯哉縣異時人望而畏執事為之三
年有成未嘗擊斷而豪強退聴无所綜練而事物自理
盖其悃愊無華似劉(闕/)方髙簡無欲似元紫芝至於鹽
筴賦板綽有餘裕雖聖門由求不能過也上方收召羣
賢褒表循吏觧印入覲必為清望官矣某不佞
某服膺名徳願執鞭為御之日乆矣山川間之厥路無
由適有天幸獲繼芳躅快景星之覩託雲來之好乃自
今始遥遡風髙喜而不寐
某少時妄喜功名二十年間浮江淮放浪嶺海時命大
謬始欲入山讀書然世故轇轕隠事未諧去春集注欲
擬兹闕人皆曰是不可嚮邇或又曰今明府整頓一畨
昔之難者轉而為易矣愚意遂决然才短智鈍視閣下
無能為役凜焉它日敗闕是虞所恃良法美意悉可循
守嘉言善話不吝啟發萬一藉手䝉成以不為交承之
羞抑門墻之賜也敢布腹心惟執事實圗利之
某屏居村疃戍期尚賖未獲踵門先辱華翰廼知髙誼
度越古人某不敏甚矣斐然短牋姑以見執贄之恭致
負荆之謝筆硯乆廢言語不工倘垂覧瞩幸甚過望
某皇恐僣越端拜申問使閎尊大之眷伏惟徳星所聚
和氣致祥田舍恐有使令拱聴鐫曉
　　　回新黄判丞　　　　　　　劉後村
某伏以暮春之月天朗氣清恭惟某官騎氣鼎來貴名
日起靈修森介台候動止萬福某敬奏記于主書切幾
鍳省
某暄凉彛敬己肅右染比辰未諗台用復奚似敢乞為
器業之重珍䕶次舍對越薦敡至扣
某枌榆錯壤挹芳名於方冊間亦有年矣前此常恨未
及及一靣敢謂試吏于兹遂有同寅之幸承顔接詞自
今日始遥睇前驅預切折躍
某切以某官自其在塲屋時已負重名每一篇出士林
𫝊冩為紙貴置之紅藥紫薇之畔夫豈不冝顧來拂藍
田壁記耶新天子方留意翰墨馳情文賦必有吹噓送
上者某欽遲
某不量謭薄冒試劇邑賦訟浩繁臺府迫近凛然有不
勝任之憂賢者此來休戚同丼苦切必有以扶持而箴
切之某庻乎其知免矣通贄之始僣布腹心惶恐死罪
某兹承𤓰戍有日方圗修敬過沐謙光先貽華問不腆
短啟姑敘好雅非所以論文也儻垂電覧榮幸孰甚
某僣越再拜敬問台閎珤眷伏惟自天錫羡如日方升
邑中預有骫願垂䥴曉
　　　回李判簿　　　　　　　　方秋崖
某伏以春酣霧景花栁事殷恭惟某官老成典刑惠我
巖邑有嚴有翼台候動止萬福某敢拜手以復典史者
為里父老賀
某聞動静吾乾坤也呼吸吾隂陽也君子用易之泰消
息一身盖造化之委和具焉鼎烹養賢惟左右者之宏
其用
某得之父兄之言曰自爾去民畝為士伍賢大夫之屈
吾鄉者僅若而人有來枳棲真古仇覧惜爾之交一臂
而失也遡瞻家山有嘅其歎
某惟孔子先簿正大訓凜然孫實所謂士安得自髙盖
猶未足與語此執事筆扛龍文百斛之鼎手探鳳巢五
色之丹繇他人觀之謂當跨閬風登崑崙而乃肯以朱
墨最僻縣或者吾夫子之意與何以薦聞厥有董徳元
故事
某識字田夫耳歸眡吾故牛衣未寒諸公不相知留佐
軍者三年矣敢謂憶松江之鱸而來乃復跨楊州之鶴
而去從古所歎行或使然
某有茅半間比鄰明月今燼矣人或以為王參元賀然
相攸瓦礫中心怛兮賢哉大夫寧無惻於此用敢介吾
翁之舊以請
某踈逺也望九霞飛珮之仙惟有䖍敬若曰奉區冊云
者某惟力之眡
　　　回㤗寧張縣尉　　　　　　　方烏山
某伏以夏既初望天氣清和恭惟某官司警花城先聲
籍甚相維天只台候動止萬福某謹齋宿登名于主書
吏伏俟裁幸
某欽惟偉人家于三十六洞天之下扶輿清淑與生俱
生燠金凉茵無庸薦食煙火語
某兹者恭審趣戍觧鞍㳙辰滌籕吏民改觀田里懽呼
伏惟賛慶某恭以某官士林之秀學者之師其博習也
可儀儒館其練歴也可陪國論明庭上對柄人物者盖
思所處願觧鵠袍紆黄綬雖曰資格貴然然非所以旌
宿學也抑前賢不卑此官謂與民最親可以行志及物
勉於一來意或在是鸂鶒告祥鶚薦且交上某惟有拭
某從少父兄宦逰于建丹山碧水賢豪多獲交際歛袵
下風浩有嵗月不圗兹今諧既見之願於是雲萍增一
板矣如之何勿喜
某孤苦百罹甫收一第以格分教非犯好為戒也幸甚
常僚實維前一軰人攷徳問業將於是乎在然執事方
有百里鄉鄰之托不知可以数奉從容否也興懐及此
不勝卷卷
某引領前旌方欲以姓名自通不意乃為記室所先遂
堕不敏率課儷語且賀且謝知不足以辱甓幸發一笑
某皇恐僣易申問隨軒使眷伏惟由中及外序擁休嘉
冷㕔有可使令願稟要束
　
　
　
　
　翰苑新書别集卷六
欽定四庫全書
　翰苑新書别集卷七
　　奏狀　　(申省狀/進貢狀)　　(陳乞狀/)
　　　辭免兼直學士院　　　　　　劉後村
臣今月二十四日恭凖尚書省劄子偹奉聖㫖劉某兼
太常少卿兼直學士院者寵光洊至謭薄曷任伏念臣
隨召節而起家携束書而詣闕誤叨奬擢不俟對揚深
惟九重特達之知豈非千齡稀闊之遇退而自揣凜乎
未安與其忘分量貽笑於市朝孰若以情實自歸於君
父盖頌臺之弄印俾文館而代庖故府有舊典禮經之
存同列有議郎愽士之助尚堪黽勉仰奉使令至如禁
林以待宗匠億負時望石介乃改其文􁊯冠制科韓琦
尚難其進於皇聖上尤重詞臣比年以來久虚此選又
况燕間珥筆煌煌雲漢之章英俊如林粲粲奎星之聚
寧无大手可望末光臣曩攝賛書了无新意旁觀莫掩
已試可知加以三年不治筆研之餘一病僅延喘息之
後遺編乆廢未暇温尋殘錦无多安能潤色倘貪榮進
而冒受將為明時而起羞欲望睿慈俯矜愚悃映藜閣
上姑令讀未見之書視草禁中宜改属能言之士所兼
太常少卿臣已擇日前去供職外有直學士院恩命乞
賜寢免冐黷天威臣下情无任恐懼之至
　　　辭免兼崇政殿説書　　　　劉後村
臣今月初四日恭凖尚書省劄子偹奉御筆劉某王撝
並兼崇政殿説書者渙渥㳺朌震驚靡措切惟旃厦乃
陳善閉邪之地朝廷多通今博古之儒曽謂䛕聞廼叨
新擢伏念某少雖專苦晚益惰荒頃逢負扆之知嘗尾
執經之列自愧鯫生之淺陋莫迯聖主之髙明方王求
多聞既旁延於鴻碩意愚有一得俾重侍於燕閒然而
念舊者君父之仁量力者臣子之義倘濫陪於誦説將
奚補於緝熈敬望睿慈收還誤寵姑容末學安芸館之
校讎别選髦譽備金華之顧問所有恩命未敢祗受
　　　辭免除起居舍人　　　　　　劉後村
照對臣凖十月三日省劄備奉御筆除臣起居舍人者
俶朌奎畫交戰危衷伏念臣近以衰殘輙求休致露章
雖切天聴愈髙適值朔祭有嚴恭謝已迫遂勉竭駿奔
之力庻幾逭瘝曠之誅止竢禮成復伸忱悃忽叨渙渥
良劇震驚切惟振鷺之羣尤重立螭之選平生夣想所
不及一旦遭逢而躐升既貽昭代乏才之羞亦為明主
知人之累而况臣半朞在列八䟽乞骸心勦力疲辭窮
理極設若為卿監則頻數引去擢記注則徘徊復留是
懐利以事君且矯情而罔上縱聖恩寛其鼎鑊之戮然
公議甚於斧鉞之嚴蒙此惡名䘮其素守庸敢瀝肺肝
之懇非姑為文具之辭欲望睿慈特垂淵聽察臣前請
寢臣新除俾挂衣冠歸尋醫藥實出君父終始生全之
賜所有恩命未敢祗受
　　　辭免陞兼侍講　　　　　　劉後村
照對臣今月十九日伏凖尚書省劄子三省同奉御筆
劉某陞兼侍講者渙渥俶朌震驚罔措切以經惟所繫
綦重講席之選寖髙昔專處法從近臣後参用諌官御
史非博洽之前軰必直諒之端人如臣者記誦荒踈敷
陳短拙荷冕旒之寵奬侍旃厦之燕閒所習鯫生章句
訓詁之言不過口耳其於聖主緝熈光明之學奚補毫
芒顯黜乃其分宜驟遷出於望表陪諸老先生之末猶
恐不堪列前師後誦之間孰云其可倘或昧循牆之義
必將累當宁之知欲望睿慈俯矜愚惘姑令樸學少安
夕説之聨别東名儒俾效辰猷之告所有恩命臣未敢
祇受
　　　辭免除秘書監申省狀　　　　劉後村
照對某凖樞宻院逓到存字號黒牌皮筒十年十二月
初一日省劄一道三省同奉聖㫖除某秘書監曰下前
來供職某叨承詔禮超長仙蓬願暮景之摧頹被新榮
而戰駭伏念某向者受知君父接武美髦預東觀之討
論攝西垣之封駁誅巨姦而奮筆螳螂之臂獨當賣明
主以求名犬馬之心不忍義存補益事已挽回尚責詞
臣而求全似為權相而報忿終南回首觚稜常繞於夣
魂楚澤行吟玉座未忘其名姓升朝班於金掌將使指
而繡行及纍然㐮黪之中復訪以汗青之事孤恩至比
抆涕何言枕塊之禮難終予環之命隨至遂繇草野重
領石渠而某幽憂三年沉痼九死召不俟駕固威命之
莫違彈未成聲覺餘哀之猶在况位置髙則必招天下
之公議辭受審廼不為名教之罪人輙控異函冒干化
治欲望敷陳危悃寢免除書倘未容掛神武之衣冠亦
姑俾奉祠官之香火某旡任俯伏俟命之至伏候指揮
正月十七日三省同奉聖㫖不允
　　　再辭免兼直學士院申省狀　　劉後村
某近具奏辭免兼直學士院今月二十七日伏凖尚書
省劄子偹奉聖㫖不允者俞音尚閟忱悃未孚遂忘再
瀆之誅冀動四聦之聽切以摛文地邃視草才難思澁
則起春江上水之譏詞羌則貽拙匠血指之笑如某者
兼有二患了无一長倘以山林小家數之文施諸朝廷
大典冊之用設有非常除拜不測傳宣勅使倐臨院吏
傍趣一辭莫措百醜具呈非徒烖身抑且辱國此先朝
張方平所以有當自量度之戒而近世葉適所以必力
辭兼直之除矧如後學之么㣲莫企前修之萬一刳肝
瀝請頓首固辭欲望敷陳亟行寢免繩樞草舍愧非修
鳳之才金馬玉堂别選提鰲之手所有恩命未敢祗受
　　　再辭免兼崇政殿説書申省狀　　前人
某今月初七日凖尚書省劄子以某辭免兼崇政殿説
書恭奉聖㫖不允者某昨陳引避之忱未奉曰俞之詔
雖外貪於光寵然内省於空踈當明師在廣厦之時奚
庸末至誦君德由經筵之語安敢冒居欲望朝廷特為
敷奏别選通經之士仰禆典學之功所有恩命未敢祗
受
　　　再辭免修史申省狀　　　　劉後村
某近具奏辭免任責修纂四朝志𫝊等續凖尚書省劄
子偹奉聖㫖不允者未奉帝俞㳺陳愚悃伏念某奮身
凢品受上異知㧞諸米塩簿書之麄官寘之言語文字
之華選使赴湯蹈火亦報禮之當然况弄翰濡毫乃平
生之至樂豈不貪承威命趨就㳙埃顧中興業鉅而功
崇信史事大而體重宜属當世鋪張閎休之大手仰副
明主緝熈鴻烈之盛心而某舊聞既荒宿恙復作雖欲
起趨執簡之列其如方困采薪之憂伏忱矢詞扣閽瀝
請欲望矜其廹切賜以敷陳别柬三長之通儒共成一
代之鉅典
　　　再辭免新除起居舍人申省狀　　前人
照對某凖初五日省劄以某辭免新除起居舍人恩命
奉聖㫖不允者重念某所抱沉疴已詳累䟽才非揚億
不敢為陽翟之行官似知章止欲乞鏡湖而去眷留未
替㧞擢有加属齋居决事之辰叨柱史記言之選居常
旋暈於侍立之際難素乏建明恐直前之職曠而况力
甚駑而已竭居非駟之能追倘昧牢辭伹貪榮進及物
議並興而攻詆雖聖恩不得而保全欲望朝廷特為敷
奏寢免新渥放還故山某旡任席槀竢命之至
　　　辭免除右文殿修撰知建寧府申省狀
照對某二月初七日凖省劄奉聖㫖除某右文殿修撰
知建寧府者抆拭驟加省循増悸伏念某昨者自量朽
拙難玷清華六丐退閑兩求休致不能决裂徒積悔尤
及煩霜簡之暴揚尚辱奎文之揜覆進無路以報明主
歸旡辭以白先人朝夕思惟淵氷兢戰至如陞華貼職
起廢守藩非朝廷勝流則中外宿望今畀之被譴汰歸
之冗士若待夫以禮去就之近臣實孤危晚暮灾身之
媒亦始初清明除目之累盖嘗熟計惟有固辭皆流出
胷中之言非漫為高上之語欲望公朝俯憐􁃻切力賜
敷陳挂洪景之衣冠或未令於謝事收買臣之印綬姑
俾遂於視釐所有前件恩命未敢祗受某下情無任俯
伏俟命之至
　　　辭免暫權福建路轉運副使申省狀
　　　　　　　　　　　　　　　劉後村
照對某三月二十四日凖省劄奉聖㫖某時暫兼權福
建路轉運副使者起廢過優省愆知懼重念某乆抱負
薪之疾幸返故栖力辭剖竹之榮庻安晚節惟明主
深哀小臣之流落而公朝不忍一士之棄捐巽牘甫馳
除書㳺至轉輸一道宣布六條仰稽慶歴淳熈之盛時
有若蔡㐮林枅之前軰凛然清介對此寵光今以衰憊
飾巾之人責之激昻攬轡之事况漕計非書生之素講
且鄉嫌在令甲之尤嚴雖曰暫兼亦難冒受揣量至審
傴僂固辭欲望朝廷特為敷奏姑令暮景改尋香火之
盟别選時髦増重節麾之寄所有前件恩命未敢祗受
　　　辭免右文殿修撰提舉亳州明道宫申省狀
　　　　　　　　　　　　　　　　劉後村
照對某伏凖省劄勅劉某依舊右文殿修撰提舉毫州
明道宫者伏念某昨者召歸當舊相之末斥去在諸人
之先每責己以省愆尤杜門而畏禍聖朝更化賢揆奮
庸垂紳之流舉笏以賀既不敢獻徂徠之頌亦未嘗通
元城之書上恩偶畀以節麾物議遂疑其鑚刺㳺煩抨
劾切中隠㣲祛終朝黜未塞責盖無狀名姓常汚人齒
牙對揚者加邪説攘臂之名封駁者極僉人秉筆之詆
外積衆毁内無𠂻言幸逢真主之英明夷攷纍臣之平
素忽叨華職且領叢祠磨玷蔑聞還毡太驟豈不貪朝
廷之榮寵恐又費君父之保全欲望鈞慈特為敷奏反
汗亟收於前命餘齡庻免於後災某無任席藁俟命之
至所有恩命未敢祗受
　　　辭免除都大坑冶申省狀　　　劉後村
照對某十月初六日伏凖省劄奉聖㫖某依舊聀除江
淮等路都大提㸃坑冶鑄錢公事者除書驟下感涕交
零伏念某頃以空踈列于華近廹招徠而後至遭彈射
而先歸絶筆不作子公之書飯蔬終無伯氏之怨閱嵗
華之四易值鈞播之一新元夫臣人予環相繼前侯故
將復玷者多至如耄矣之夫亦忝使乎之選切聽道途
之傳説皆言君相之憐才初旡先容遽出新命而某病
根猶在年事向髙更衆毁不直一錢之餘退安田舍當
明時欲捄五銖之弊責在鑄官徒泥方穿詎通圜法倘
辭受之際不審則曠瘝之悔奚追欲望敷陳亟行寢免
擇時髦而臨遣俾晚節之保全所有前件恩命未敢祗
受
　　　代范丞相乞退閒　　　　　　方秋崖
臣屢貢封章丐從罷免聖恩天大委曲諭留臣夙夜憂
惶衰病増劇政恐溘先朝露上累聖明盖以陛下實英
睿有為之君而臣亦不肯為頑鈍無耻之軰若陛下優
容不斷臣遂偃蹇自如君臣之間胥失之矣兼臣昨蒙
内引即已跪辭豈有今日違離清光明日出入禁近其
為舉措殊失觀瞻每出城闗輙宣恩㫖待罪于外厥路
無繇臣今只得卧病杜門祈天從欲中書庻務難以與
聞臣已截自某日雖常程文書一切不敢書押外跼蹐
俟命必得請而後已陛下不早賜處分却恐以次臣輔
未免尚避嫌疑必致彼此因循稽壅朝政今何時也而
可以臣費日乎成斷少遲愈重臣罪陛下雖欲寛其雷
霆之怒而不可得矣伏望陛下憐臣之齒髮已朽察臣
之肝膽無欺前後奏陳必留聖抱若不上勤省憶真成
偹禮之為罔上之誅豈容茍免臣不勝大願願賜骸骨
歸田里使去位一日而填溝壑臣瞑目無所憾矣煩黷
天威臣無任恐懼怔營祈哀竢命之至
　　　又　　　　　　　　　　　方秋崖
臣猥以衰殘之年廹於危篤之疾􁃻求骸骨偹瀝肺肝
方幸天意哀憐奎章開允恩隆眷厚感極涕零而臣猶
有區區之愚不勝縷縷之黷切以臣禀賦迂拙遭逢聖
明乆汚清朝遂登元宰顧㣲臣之謹畏惟陛下之簡知
外此无長自量甚審既遂山林之衰老已為天地之生
成而乃峻以文階冠于書殿優逰直館宻勿經帷凢徃
前歸老之大臣無今此便蕃之異數人將不恕臣亦何
顔伏望聖慈盡免殊恩曲矜晚節但令閑退即是寵榮
所有特轉兩官恩命臣不敢祗受外欲乞别降指揮許
歸田里臣不勝云云
　　　代趙參政丐祠　　　　　　方秋崖
臣輙控危𠂻仰塵睿聽臣聞君臣相與惟以真情命義
之間盖有大戒其知進而不知退則天下之大戒謂何
欲言而不敢言則臣子之真情安在臣今懇請天實鍳
臨盖以臣本之脩能僅堪煩使當分梱東淮之日忽叨
恩西府之除自以授任於領兵謂宜聞命而就道第亟
祗於召綍寧敢與於事權倘得至冕旒之前便當乞骸
骨而去不圗未回天聽嘖有人言是以惴恐而控聞蒼
黄而逺逝當時言者之有劾至謂㣲臣之無君及兹化
瑟之更偶與招旌之數則其趨走豈敢次且臣雖至愚
極知非㩀直以君臣之大義不可終絶於闕庭天地之
隆恩不可委棄於草野黽勉一至荏苒兩年其若庸材
不迯聖鍳今齒髪日以遲暮筋力日以疲駑課其功能
負此嵗月欲望聖慈察臣之孤立寡與憐臣之朴直無
他凢兹􁃻祈盡出真實俾歸田里以畢年齡則君臣之
真情以孚其命義之大戒以著在臣某為有進退之分
在陛下為有終始之恩一遂所祈兩極其至惟陛下幸
垂聽焉臣無任激切祈天俟命之至
　　　南康軍丐祠　　　　　　　　前人
某輙控愚忱仰干鈞聽某蒙恩假守待罪踰時適當凋
瘵之餘殊費補苴之力帑廪幾於赤立鬚髮為之白紛
事事荒殘殆難措手日日整葺良以焦心乆欲控丐祠
之章或又拘滿嵗之典趑趄不勇跼蹐靡遑忽有得於
傳聞實不勝其幸㑹某今月十八日㩀邸報内一項知
南康軍方岳與新知邵武軍㳺孝嚴兩易其任某治郡
無狀法當汰歸得報易麾尚從禮遣此雖廟堂委曲之
意政契田里便安之私除已截日不敢治事外欲望特
賜敷奏别賦叢祠某只候省劄到交割與以次官一靣
起離前路聽候指揮
　　　申省乞祠　　　　　　　　方秋崖
某昨蒙公朝起之牛舍分以魚符近次無旬月之淹鄰
壌無蹄輪之役非不感聖恩之寛大戴元宰之生成而
某賦性寡諧與時多迕雖大君以天為度必不以一𤯝
讎匹夫而微躬無地可容自當終此生編民伍倘不量
而冐昧恐益重其顛隮比以近降指揮已嘗被受今聞
遣迓敢勿控辭欲望特賜敷奏仍畀叢祠以安孤跡
　　　進銀狀　　　　　　　　　　前人
斗樞瑶月式篤商生尺地寸天遹修禹貢前件物有邦
之式厥賦惟中仁夀八荒不寳褭蹄之品玉帛萬國但
欣虹渚之祥
　
　
　
　
　
　
　翰苑新書别集卷七
欽定四庫全書
　翰苑新書别集卷八
　　致語
　　　天基錫宴　　　　　　　　方秋崖
伏以聰明而作元后天開甲觀之祥富夀以祝聖人春
洽乙飛之旦罄四海呼三之頌上萬年第一之觴恭惟
皇帝如日華暉如乹粹徤用衆君子裂隂霾而劃開更
一化元洗陽光於晦蝕言觀左臯䕫右稷契直欲駕唐
虞軼商周得新日新而又新有赫太平之象道大天大
而亦大於昭震夙之符嘉與涵生共陶熈旦臣親逢聖
世雅習治音擊壌有歌望雲以奏
　　　春緑晴融太液池　　好風都在萬年枝
　　　宮墻璆玉韶音逺　　合殿珠環曉漏遲
　　　天近六龍扶翠輦　　雲深五鳳挾瑶池
　　　鎬京長啟需雲宴　　先奏端平第一詩
　　　玉母望闕　　　　　　　　方秋崖
伏以嵗重光而開景運海岱同春河一清而生聖人乾
坤齊夀華星流渚霽色浮空恭惟皇帝乃聖乃神惟精
惟一仁義既効隂陽和五榖登金華已平邉鄙寧四夷
服農桑萬里書軌一家洪惟龍御以來無此鳦飛之盛
慶彌普率頌洽盈成律八十一寸則一分又定閏餘之
厯筭二萬三千有三百遹臨亥首之期申命用休惟皇
建極臣等生逢堯舜世習師㐮敢傾魏闕之心肅奏康
衢之誦
　　　曉蹕初催上夀班　　東風連夜致人間
　　　九重春醉金鸞殿　　萬嵗聲幽碧玉環
　　　大地山河年榖熟　　太平日月羽書閑
　　　明朝第一畨花吉　　併與瓊幡下虎闗
　　　天基節當筵致語　　　　　方烏山
麗正門前夀慶兕觥之祝熈春臺畔恩榮燕席之開光
近九街懽騰千里恭惟某官二鐔秀氣雙井名家乆騰
康海之謡天為啟齒再擁專城之重雲自无心以笑談
風月之餘來管領星辰之聚丈夫當為真耳詎容樵水
之留侯王亦有種乎行襲荷囊之後提刑司直倫魁望
閲膚使清名弓矢旗旄未覺玉闗之人老園林鍾皷若
為珂里之身間便對三朝趣儀九列提舉寳謨筆工地
草秀襲堦蘭福徳瑞時向迭奏塤箎之和長庚烟曉今
獨當衣鉢之𫝊新秩罙髙舊氊焉往濟濟寓公之接武
彬彬時彦之盍簪㑹福地之羣仙聽鈞天之方舞恍對
端門之曉移來禁苑之春滿座祥風誰道天上人間之
隔來年今日回為栁邉花底之遊仰對周筵僣歌郢曲
　　　曉日金門氣鬱葱　人間萬里緫祥風
　　　再登况遇三登盛　獨樂何如衆樂同
　　　行有玉觴陪邇列　豈無金鑑洞遺忠
　　　天恩年夀何分别　盡在簮花舞蹈中
　　　宴徐大參　　　　　　　　方壼山
閩分紫槖新錦里之行春禮重皇華張綺筵而十夜丹
山偉觀一道雄聲恭惟某官名盖八紘道闗四氣學問
術業渾淪姬孔之規模議論典刑活脱富韓之人物所
謂百年能幾見何止通江第一流繇桂府以召歸陟松
陌而深峻萬鍾千駟莫移家食之心一馬二童殊渇都
人之望履聲未到黼眷愈深恍聽樂於鈞天命開藩於
福地萬釘寳帶視真文昌十丈牙旗作大元帥建碧油
幢於甲第羅紅帕首於午橋憶昔端平號小元祐嘗以
七閩之重鎮畀諸一代之真儒旋上政塗未𢎞相業今
時望復歸於南浦若明入即向之西山宜當聖天子眷
注之隆又究老先生經綸之志富貴歸故鄉豈為樂才
俊道盛徳豈為誇霖雨四方端繫蒼生之福分髙風萬
古好㸔黄閣之聲名麻汗芬芳棣華輝映我都運朅來
弭節親見滌符昔託好門牆見謂金蘭之友今相望臺
閫皆在桑梓之邦豈不望我公歸姑且為閩人賀酌同
心酒哦有興詩又見鮮于公事坡仙於定武㑹如歐陽
子記忠獻之相州吹拍俚歌笙簫盛事
　　　麟符乆合換貂蟬　　又向鄉邦擁十年
　　　眼赤腰黄天寵澤　顔紅鬢緑地神仙
　　　極知畫繡堪行染　見説宵衣正渴賢
　　　好事還殊門外路　人看四軰下翩翩
　　　宴湖南趙帥　　　　　　　劉後村
撤山前之薇戍方巻㨗旗訪江上之棠隂忽聞歸騎延
為薄具以屈髙軒恭惟某官峻特而潔清沈潜而剛毅
生長古靈之里甚似前修從㳺勉齋之門見稱嫡子真
吾徒之畏友亦近世之名卿清標洗五嶺之貪風妙筭
掃重湖之妖祲集衿佩於凋零之後多所講明營金湯
於談笑之間一何神速方名垂於竹帛廼興動於林泉
魯望江湖散人公雖甚適更生宗室遺老上必見思㑹
有鋒車徑歸禁槖我知郡編修吏部交㳺最蚤聚散
靡常晚繼踵於前規復借光於鄰績暫駐函闗之紫氣
同凝燕寢之清香把酒而登雲山小休午暑聮鞍而㳺
雪皷尚約秋風輙以心聲寓于口號
　　　長劔髙冠有駭機　平生受用一深衣
　　　鳶方跕跕水中堕　鴻已冥冥天外飛
　　　離索畧慿巵酒訴　淹畱却羡角巾歸
　　　祝公小住為佳耳　莫與江邉父老違
　　　提刑曽寳章宴陳安撫陳侍郎樂語
　　　　　　　　　　　　　　　　鄭雪巖
玉帳總戎順天行討綉衣持斧易地欣逢十行誕布除
書八境頓增和氣好是戈矛整暇不妨樽爼從容坐折
遐衝動收勝筭恭惟知府安撫節制江西廣南福建兵
馬侍郎位望隆赫宇量恢洪賈傅治安大息書无非先
見武侯前後出師表可謂孤忠淮壖盡獲於風寒閩嶠
悉除於氛祲合展經綸之大手尚煩鎮撫於崇牙井鉞
參旌属宣威於南浦奎章璧畫式借重於西清未露毫
芒早為卓絶憤逋誅之窟兎尚假息於釡魚命提三路
之屯妙運萬全之路憇棠猶在思北山賢守之來騎竹
爭迎喜東閣郎君之至尅期奏凱指日召環我提刑判
府郎制寳章乆矣受知偶焉攝乏駕舟於波濤之上此
念則均攬轡於原隰之間肯安乎逸奉兵民之二印還
師帥之一門稚耋歡呼後先輝映實為盛事爰秩初筵
對酒崆峒但覺江山改觀勒功浯水㑹看笳皷歸來某
忝列伶工獲瞻華集敢裒輿頌上對台堦
　　　聽得敷綸天上頭　二星交㑹玉虹流
　　　風生三路軍容壯　春到雙江喜氣浮
　　　談笑預知傳露布　勸酬只恐促更籌
　　　㑹看印佩黄金斗　肯羡當年定逺侯
　　　安撫陳侍郎宴曽提刑致語　　鄭雪巖
使斧宣直指之威來馳騏𫝊帥垣陳無敵之武相㑹燕
江等是為民盛心恭成勤王偉績有前茅之先慮宜列
豆以交歡恭惟知府安撫節制江西廣南福建兵馬侍
郎地位穹岩天姿挺特鴒原並秀藉甚四傑聨名之稱
貂裘相承未數萬石傳家之眷帝眷北斗南之隆望公
開大江西之崇臺六轡在手如絲三軍歸心挾纊塤伯
氏箎仲氏聲援翕隨東周公西召公股肱夾輔均軫推
車之助盡寛當饋之憂我安撫制師侍郎百鍊旡非剛
一身渾是膽每耻匹夫不被固欲好生弗與此賊俱存
未能去殺憤煙瘴之塵未洗喜英雄之見畧同少延膚
使之臨大作吾軍之氣玉虹對酒莫辭鸚鵡盃之深金
闕上功相映麒麟閣之畫某等叨居樂部預奏凱歌上
對華筵仰陪清笑
　　　恰好鶯花一半春　福星相㑹贑江濵
　　　丈人師吉符前䜟　膚使心同掃舊塵
　　　看劔引盃宜酩酊　輕裘緩帶倍精神
　　　從今浄洗天河甲　有詔催歸兩重臣
　　　彭知軍宴交代都運陳寳章　鄭雪巖
六轡載馳已戒皇華之禮樂一麾來守少陳祖帳之容
儀親莫親兮舊告新樂莫樂兮小比大賔筵初秩侯度
交歡恭惟都運寳章郎中名重如山心清如水康節先
生不作皺眉事噐量儘寛司馬文正每務顧影行跬歩
不錯仕宦三紀始終一誠自公南來寛上西顧塵清鄭
葦隂滿召棠政本慈祥十萬戸隂受其福里无愁嘆二
千石真調惟良乃眷奏功就加督餫福星臨斗牛之分
雲漢聮奎璧之儲紅旗捉賊黄紙除書聲不求於赫赫
畫棟飛雲朱簾捲雨君非羡於渠渠雖仁人初不計功
然天子必報有徳自六品以至一品徑登二十四相考
中書皆一天此獨二天未忘五百里侯封舊地薄從設
席未罄攀轅判府從槖世臣止堂家學牛刀暫割聮興
十室之弦歌驥足少淹乆賛一臺之計畫秋行湘水冬
渉横江來分嶺畔之竹符共被日邉之綸綍喜尋賢轍
黙契盛心作於蕭規守於曹隨民歌清一前有召父後
有杜母政紹中和靣奉六條治无二致情相得而勢分
畧味既合而和樂同小攀行色之怱怱盡是滿懐之拍
拍𫝊盃莫放山色難留歸興濃調鼎可知梅花預報新
春好某等叨陳伶伎獲對台階敢緝民謡敬陳樂語
　　　使軺嚴戒皷逢逢　　熊軾頒春到此邦
　　　炳炳福星臨一道　　融融愛日照横江
　　　斷霞秋日閑飛鶩　荒草寒煙不吠厖
　　　臺府交歡同一體　從今俗返古淳龎
　　　衆門生宴都運陳寳章樂語　鄭雪巖
皇華遣使臣以禮時異常儀弟子事先生有年欣逢盛
事盍簮交賀望履生輝厚意肅將初筵斯秩某官卓龔
今代老佛前身昌黎伯名重泰山親傳正學司馬公脚
踏實地不務虗聲萬變無越此誠三朞積成一信乆稽
熊軾坐鎮魚城民遷善與日惟新天助順乃秋亦有塵
消渤海人歌二千石之良計上甘泉帝謂十一州之最
爰嘉撫字就命咨詢不勞原隰之驅馳已遍山川之䟦
渉由偏州而升刺史舊典常聞自属郡而登漕䑓此邦
昉見况寵以圗書之峻品益増其㢘訪之大權除目一
頒頌聲四起南浦飛雲西山捲雨放懐畫棟珠簾北門
視草東觀藏雲平歩黄扉青𤨏闔座衆官公門桃李匠
石楩楠不欲效季良願效伯髙源流有自一舉得石洪
再得温造臭味畧同恭捧螺盤前趨燕寢謂孔明之器
識寧乆轉輸知黄覇之寛和必為輔相恐攀轅之怱遽
異揮塵之從容侍琴瑟於席前奏笙簧於堂下橙黄橘
緑一年好景之時梅粉楓丹十月小春之候可謂四難
并之㑹宜奉三逹尊之歡言話雍雍威儀抑抑更長賸
燒千炬燭十分滿泛鸚鵡杯天上頻翻五色文一蹴竟
登鸞鳳闕某等叨陳伶伎獲對台堦敢采歌謡敬陳韻
語
　　　紅塵驛走大江西　　御筆親除濕紫泥
　　　就徙福星臨一道　敷為膏雨遍羣黎
　　　粟芻妙幹多新畧　桃李重栽滿舊蹊
　　　指日論功升劔履　未央賜燕月璇題
　　　宴江檢詳　　　　　　　　牟存齋
繡衣立綵服趨俯拾省郎之選玉露繁金天豁漫為司
馬之行不敢賡東坡㸃絳唇所願賦李賀髙軒過意不
在酒文以足言恭惟判府提舉檢詳攬星灣之炳靈空
雎漠之藻繪焚香讀易得伏羲先天之心皷瑟詠沂有
曾㸃莫春之樂耻作三代而下人物直求六經向上工
夫去國身輕勢有如於飄葉在家飯淡人莫揜於餘芳
幾年冷面世无知一片古心人不識令孤斟於北斗俄
共理於西江文通五色筆重來尚記永明脚跡公著戲
綵堂无恙猶存元祐歌詩從前麾節豈无人似此衣冠
能有幾天全是樂人豔其榮矧兹一男子之行補此四
先生之坐抉開宇宙千年秘恍如濂伊洙泗之遊拈出
江山一叚竒便是雎嶽嵩廬之様鸞皇之車先戒虎豹
之啄己空紫界宫墻且聽鷄人𫝊漏箭翰林華盖又將
鯨力破滄溟通判校勘半刺佐州六條受察黒貂裘敝
昔慙閣筆於館中白鷺州横今幸題輿於戲下初非展
驥徒贅畫蛇所忻丞壁之方書猶及仙舟之求駕名位
不同而禮秩亦異敢要龍節之來斯徳音无爽而夀考
不忘願奉兕觥之躋彼己盡洗熱烘烘之暑氣好與談
活潑潑之話頭鸎出谷後精神魚躍淵時氣象匪由強
勉直是相闗莫教北海酒樽空用當南豐香瓣敬廬陵
風月三千指未問醉圍吏部文章一百年行抒逺用欲
資一粲更詠七言
　　　神螺卷雨入田疇　　留得公堂一片秋
　　　天上已催郎署去　　人間難挽使華留
　　　莫嫌仲舉題輿晚　　猶及東坡秉燭遊
　　　易在虎皮公在坐　　試開寳篋為人謀
　　　同張倅宴吳吉州　　　　　　牟存齋
漢吳公治平之行稱第一流歐陽子文物之鄉非尋常
郡人與山川頏頡天開賔主逢迎新府肇開初筵肆秩
恭惟判府編修清防水刷健筆芒寒星時動少微燭擅
古括縉雲之秀世不乏季子卓為濮陽渤海之宗聲名
鞭翠鳳以參前歩武駟玉虬而直上載武畧編摩之筆
望重紫扉惹文昌奏對之香班通碧落舟迎神山而引
卻香隨燕寢以清凝寳氣騰空乆躍龍津之劔神光照
水終還螺浦之珠曽未挾於堯蓂已有光於漢竹望狄
公飛雲處好音時到於家庭登江武戲綵堂俚話重新
於州宅世无此樂人艶其榮紅粧執樂白粲連墻漸復
承平之舊觀赤羽曉晴金榜射日儲胥獻納之邇聨而
我兩府判乆矣仰髙幸兹事長岷峨萬里心寒孤矯之
鴻江漢十年影斷未歸之鴈甚媿成都雙玉筍來尋湓
浦百花亭不圗無蠏之州獲際畫熊之軾人欲和别乗
清風之曲我惟誦棲枝明月之詩至後日長且喜剥陽
之盡盪夜來雲凍不妨需燕之式張笑其索於梅花舞
偏低於楊栁琵琶好聽未須濕司馬之衫肴菽雜陳政
好盡醉翁之酒姑煩樂指申介夀眉揮萬字飲千鍾不
沗文章之太守薦三花裁五色㑹徵岳牧之詞臣某等
濫厠齋優獲觀魯燕輙陳口號上賛顔行
　　　新陽葭琯已浮灰　　昨夜珠從合浦回
　　　曉日鸞旂新竹契　　春風龍炙古蘭陔
　　　青原别島㪺丹酒　　碧落仙人醉玉梅
　　　來嵗五更三㸃入　　直迎紅藥㸔蒼苔
　　　邵武宴交代權郡　　　　　方秋崖
半刺史行刺史豈惟風月之分今將軍故將軍共喜星
辰之聚碧玉環收霖雨黄金印領山川歡奉壺觴相傳
衣鉢恭惟交代書潜犧極劔躍龍津江夏之才无雙㓜
余有此竒志頴川之政第一今何為乎假侯𤓰時近在
一日間芝字飛從九天下小徐王覲有為民留謂且握
手出肺肝尚邀隂賜其將與帝作喉舌於赫陽光我知
郡式開我龜乃發爾爵念生平之少可无今此之佳逢
舉扇障西風公毋多問持盃勸北斗夜未渠央畧駐皓
歌試聽輿誦
　　　誰作山城三日霖　　老天自識兩賢心
　　　樵溪留得琴龜住　　廬阜飛來笙鶴音
　　　綸綬泥香千里共　　袴襦春暖一盃深
　　　薫風輦路重携手　　夜對金鑾月滿襟
　　　趙制使宴吳宣參　　　　　方秋崖
飛書諭蜀未跨錦衣之榮擊楫渡江匪戀綈袍之舊抵
掌而談當世事知心者有我軰人要共清並塞之煙塵
初不為今宵之風月恭惟某官秀出於魚鳬蚕叢之國
儼立於䕫龍鵷鷺之班口伐可汗漢廷旡出右者泥封
函谷齊國其庻幾乎上加殿西角頭世有老東坡手咨
爾王佐宣我皇威安邉境成功名不再舉矣識時務在
俊傑思一詣之春生淮海之樓光動斗牛之宿我某官
情深鳴玉誼重㫁金江國幾離亭邀淵明於半道宇宙
一杯酒餞相如於故鄉少停皓齒之歌各吐壯懐之畧
攙河而洗兵甲想忠義之相期折箠以笞𦍑夷當笑談
而自却敢陳俚頌共徯雋功
　　　二老風襟了不羣　　笑談自可却塵氛
　　　詞臣舊奏平淮雅　　里老今傳諭蜀文
　　　吳國隠然如一敵　　趙邉足以張三軍
　　　莫辭整頓乾坤酒　　㨗羽飛來共䇿勲
　　　宴吉倅王實之　　　　　　　劉後村
瀛洲學士為江卿半刺之行句曲山人惜親友中年之
别將秣馬膏車而去矣廼殺鷄為黍以留之恭惟某官
志節日烈而霜嚴文章水漏而山出聲名蚤著不數黄
香之无雙科目小低猶壓杜牧之第五元化孕此五百
年之間氣同軰立於九萬里之下風每以直道而事人
未嘗曲學以阿世朱雲折檻諸公慙請劔之言楊子哭
廷千載壯裂麻之舉一葉身輕何去之勇六丁力盡而
挽不回有謫仙人駿馬名姬豪放之風無杜陵老殘杯
鈴悲辛之態仲卿妻安牛衣之儉超宗子真鳯毛之竒
下而一障上而公卿㑹應入手徵以諌官許以宰相尚
且掉頭擁通徳而著書命便了而沽酒麗人歌陶秀實
郵亭之曲好事繪韓熈載夜宴之圗賀客盈門勸展驥
而為别駕長官分席嘆无蠏而占監州想像醉翁澹庵
之勁節髙風收拾平園誠齋之殘篇㫁槀覺此行之不
惡然小住而亦佳方今圗回一新號召四出加璧而延
故老將行申公之言前席而訪逐臣必奉賈生之對豈
容州佐屢屈天仙况頭㕔廼吾鄉兩相之迭為而鼻祖
云異日二郎之必做閉門而投車轄莫惜盡歡籠街而
築沙堤佇㸔大拜風雲之㑹朞月猶遲我崇禧吏部少
同受業於河汾晚共尋盟於咨社辭暴公子之繡斧未
敢披襟聽白司馬之琵琶何須掩袂素蒙鮑叔之知已
詎忍卜商之離羣肯顧茅堂不嫌草具南轅北轍車輪
慣見於别離東主西賔翰墨未妨於遊戯俯陳下俚仰
獻初筵
　　　去國還山忽十朞　　㸔人着盡幾枰棋
　　　碧雞金馬非吾事　　白鷺青原欠子詩
　　　魯國兩生肯行否　　海濵一老莫來遲
　　　暮雲春樹嗟脩阻　　得句從今舉向誰
　　　郡武宴瞿通判　　　　　　　方秋崖
天子使來監汝共管溪山使君於此不凡且談風月醉
我一壺玉熈然千里春恭惟府判大音函胡老氣硉兀
罨畫溪无邉煙雨儘有佳遊退思嵓不盡經綸聊復小
試未必一官落拍只今半刺翶翔長史雖老宰相材何
當驥展丈夫安能州别駕遄已雄飛而我知郡及爾同
寮幸兹合席西風䆉稏不妨無蠏有監州北斗䦨干何
惜吹龍將進酒待歌輿誦誇與樵人
　　　肯駕緹屏入古樵　　熈春山更緑岧嶤
　　　人如第二泉清冷　　路亦無多秋泬寥
　　　碧色玻瓈供笑語　　黄雲䆉稏入歌謡
　　　山城斗大能留否　　見説弓旌有特招
　　　宴黄狀元大任　　　　　　　史權府
金榜新狀元獨賞瓊林花市綉衣舊使者相逢碧水舟
山魁星交映福星今夕不知何夕百年盛事一郡驩聲
恭惟某官天馬風標雲龍氣局筆下五十絃錦瑟胷中
三萬軸牙籖出武夷之仙峯盤空雲氣接金華之嫡𣲖
滿壑風聲明經卑左氏公梁射䇿壓公孫晁董驪髭争
摘鷄口先鳴姓名千佛塔頭歩武三神山頂飄然遡紫
拖青客可是依紅泛緑人五色雲香已騐掄魁之符懴
三台星見好恢公相之規模我知府某官劔外陳人湖邉
隠士晚得一衫而出蜀星馳兩節以落南靣首少年三
五時也曽効東塗西抹舉目青雲九萬里豈思北運南
摶幸逢蓬島神仙細説杏園舊話玉壺㶑灔翠䄂蹁躚
我軰非偶相逢這㑹莫辭一醉楊栁樓心吹夜月試問
海棠沉香亭角醉春風吹冷芍藥強哉俚語上侑清歡
　　　月色花光正可人　　笙歌㑹處喜津津
　　　跨鰲海上文章客　　攬轡天隅禮樂臣
　　　丹碧屏前三月暮　　玻瓈杯裏一團春
　　　暫聽紫燕黄鸝語　　更捧紅雲侍玉宸
　　　南康宴考試官　　　　　　方秋崖
思皇多士偉制詔之賔賢作者七人實文章之司命甫
爾徹棘幸哉識荆敢敬奉於壺觴切願聞其衡鍳恭惟
主文胷羅斗宿手抉天章五經紛綸取青紫而芥拾地
八韻晷刻補造化而聲摩空乃持玉界尺以裁量無復
古戰場之遺失監試與聞選事獲並英遊煩彈壓於秋
風諒属厭於春藻日五色而不迷過眼酒一尊而細與
論文尚有黄華可無清句
　　　廬山誰與主丈盟　　入得光芒北斗星
　　　筆可補天親奏賦　　芥如拾地乆明經
　　　諸賢等是良眉白　　五色難迷老眼青
　　　來嵗不妨連舉送　　編排詳定又彤庭
　　　郡武宴進士　　　　　　　　方秋崖
碧玉環中詩書多士黄金榜下禮樂兩生鄉閭榮錦綉
之還郡國圗衣冠之盛恭惟兩新恩禮園書種藝圃文
芳摛藻掞天庭初啟九闗之鑰掛㠶拾海月共航八月
之槎新題鴈以來歸覺詔鴉之猶濕春山一脉㫁者續
之泰階六符今其再矣自此書林動星斗直從科目上
公台而我知郡幸挹天香偶為地主招邀先軰未忘三
五少年時風厲後來㸔取一科新進士栁色共宫𫀆緑
重蓮燈與舞䄂紅酣雪兒詞妙絳都春雲毋屏留仙客
醉敢陳𦍑句聊侑綺談
　　　禮樂當年魯兩生　　一經科目共春城
　　　數回地脉中興相　　文動天家正奏名
　　　詔墨泥香題處濕　　恩𫀆草色坐中明
　　　莫嫌老守衰遲甚　　曾向慈㤙頂上行
　　　建府戊午鹿鳴宴　　　　　葉西澗
伏以侯邦貢士共登天府之賢書二席燕賔喜遇春官
之座主秩初筵之爼豆侈盛事於衣冠恭惟諸省元先
軰經富緫龜賦工校獵淵源問學腹載考亭之書藻火
文章神授山房之筆踏槐花而程藝穿楊葉以奏功蝥
弧先登一人當百鶚書中雋八十加三合計闈學館之
英羣胄子宗枝之秀衆科盛矣一舉裒然宫使知院大
資大參相公天下逹尊國中元老進為伊呂功社稷澤
生民退友松喬身江湖心魏闕四海覘其出處九重想
其遄歸平地神仙聊作紫微之引領翹材人物終期黄
閤之轉鈞觀使判府侍郎有遷固才𫝊朱李學平岩領
嘯不妨飲山緑以哦詩禁闥子環行見佩水蒼而入侍
判府工部郎中受齋賢子省戸望郎諌笏猶存上記名
臣之風烈深衣獨樂士知前軰之典刑觀使提舉告院
郎中才美碩膚襟懐光睿虎符龍節所至有良吏之聲
宫錦漁簔非晚歸侍臣之列判府武𫝊郎中九秋直幹
千頃澄波舟薄蓬萊平上玉溪之月騎喧竹馬催頒壺
嶠之春常簿郎中松節髙寒棣華競爽訪麻源之三谷
聊復拂衣横野渡之孤舟正湏作楫秘閤郎中北手梧
竹東序鍾鏞公休侍温國之旁從容洛社晦叔祉吕蒙
之美大小申公都運監丞郎中慶歴丞相之家皇華使
臣之節木牛給餉已髙諸侯之勛名金馬直廬行踵二
蘇之歩武提舉資講郎中諸儒北斗一道福星義實仁
聲兼有春生秋肅之氣直言正色宜在朝論夕思之班
判府集撰侍郎筆槖從臣詞章岳牧氷壺秋日鎔為西
澗之清魁極台符下照東甌之分為諸賢之勸駕食上
佐以禮賔編衣紫綬之相輝藍䄂銀袍之交映指沙圎
之佳䜟送天上之飛翰皷瑟吹笙此日升歌於苹野傳
衣付鉢明年同宴於瓊林輙獻伶歌以鋪吉語
　　　黄堂燕衎盛衣冠　　人道魁星照建安
　　　多士權衡推月旦　　一畨桃李属春官
　　　升歌鳴鹿陪樽爼　　好與溟鵬挿羽翰
　　　發䇿致身須正學　　功名乆逺要人㸔
　
　
　
　
　
　
　
　
　
　
　
　
　翰苑新書别集卷八
欽定四庫全書
　翰苑新書别集卷九
　　朱表
　　　明堂大禮前於天慶觀啟建預告上九位五嶽
　　　四瀆道場滿散朱表一通　　　劉後村
伏以宗祈練日將講縟儀先事告期冀歆精意諒天心
之眷顧相嵗事之豐登祀典用成皇圖有永
　　　明堂大禮禮畢於天慶觀啟建告謝滿散朱表
　　　一通
伏以奉秬鬯以精禋已蒙嘉應薦蘋蘩而昭答庸罄微
忱伏願帝鑒孔昭天休滋至九扈奏金穰之喜四時調
玉燭之和
　　表文
　　　明堂禮畢奏謝諸陵攢宫表文　劉後村
伏以蕆詞周寢備芬芬苾苾之儀徼福漢陵瞻鬱鬱葱
葱之氣威靈如在禋祀克成仰先烈以興懷薦微忱而
摧謝
　　青詞
　　　明堂大禮前於天慶觀啟建預吿上九位五嶽
　　　四瀆道場青詞七通係一詞　劉後村
伏以剛日載㳙將展儀於宗祀先期加謹敢徼福於髙
穹俯竭精䖍仰祈隲相普錫豐年之慶迄臻熙典之成
　　　大乙宫啟建明堂大禮預告祈晴道場滿散設
　　　醮一千二百分位青詞一首　　劉後村
伏以秩祀杪秋將告䖍於重屋先期浹日敢徼福於殊
庭今太史之龜筮叶從若有司之籩豆已戒惟隂晴之
未定盖夙夜之靡寧寅羾緑章仰祈蒼昊伏願瓣香上
格列宿下臨圎魄中天映黄流而同色霽華麗曉儼玉
路之無塵
　　　制司上元青詞　　　　　　　方秋崖
一元始萬物肅迎九炁之臨五福賜庶民丕對三陽之
泰延淑式瞻於玉境蠲誠誕啟夫瓊書臣惟此淮濆介
於邊圉螭頭雲集屢驚鴻鴈之居蠆尾毒揺未撤貔貅
之戍正恐廢犂鋤於春畝願言洗兵甲於天河爰率彛
章敷聞懇款敢望歛時景貺睠我昌期豈惟淮海之東
桑麻如舊將使闗河之北草木皆寧此臣至誠惟天善
應
　　　上元建醮青詞　　　　　　戴象麓
嵗開新序天興物以為春節届上元吏為民而祈福痛
兹南埜三載冦經加以西疇連年旱歉幸上帝深哀其
无告而去嵗特畀之有秋民有一飽而懽吏免百憂之
責覺今新嵗漸復舊時天賜之休人何不報忻值銀燈
之夕肅陳玉笈之儀上答帝休下祈民貺伏願玉清錫
羡璇極垂慈百里風同各安士農工商之業五鄉日靖
永消水火盗賊之虞
　　　督視府開府青詞　　　　　　方秋崖
王事靡盬遡炎暑以徂征帝命不違假祥颷而有請惟
皇祚宋昭假順天伏念臣本乏脩能誤膺煩使躐躋兩
地自知鼯䑕之技窮起視三陲但覺風鶴之驚屢使宸
扆未安於丙枕在廟堂敢諉於甲兵乃將威命以董師
遄即陪都而開府盖以主憂臣辱事不可以辭難然當
内阻外訌材豈堪於任重惟列聖涵濡之澤至厚惟皇
天顧諟之命寖隆雖臣之愚有相之道用冐聞於上帝
其篤祐於我家天徳好生帝心悔禍兵以不殺為武毋
驚羽檄之塵國之大事在戎克固金湯之業凡臣所乞
罔敢以私
　　　淮東制司黄籙青詞　　　　方秋崖
冦為不道長淮厭鋒鏑之腥梱寄非材属部失金湯之
固痛念生靈之塗炭曷伸寃恨於幽泉流涕其滂捬膺
何及臣惟滁支郡當賊要衝心竊危之形勢實難於固
守䟽聞屢矣規模盍亟於移屯曾微初是之什三猶覬
自存於萬一憬彼熊羆之南下盡驅牙爪以東侵𤓰城
驟合於重圍守將誓言於死鬬夫何飛石適㑹麾軍星
霣中營誰則為之主者雲崩堅壘天乎尚忍言哉此繇
制帥之駑庸坐致兵民於魚肉敢忘宜薦少塞哀摧伏
願簡在穆清愍兹荼毒忠魂如在足令守虎豹之闗羣
姓何辜罔俾滯鼪鼯之野大軫好生之徳亟開悔禍之
期
　　　廣東倉入宅青詞　　　　　劉後村
起家一出甚矣勞生乗傳載馳幸而善逹輙陳悃素曷
叩昊蒼伏念臣乆分退藏忽叨臨遣白頭慈母老戀家
山黄吻小児疾留道路雖百指檀欒而無恙然寸心隕
穫而靡寧兹選剛辰將趨公宇爰舉祓除之典冀垂覆
幬之仁恭願憫此艱勤錫之福順新書方急若為寛比
屋之嘆愁舊學云何夫豈在全家之飽煖誓殫薄力仰
答厚恩
　　　建天香醮青詞　　　　　　戴象麓
尺地安居竊九重之天庇爐烟致敬焚一片之心香物
雖薄而凟尊意實存於報本仰祈帝鍳俯察愚𠂻赦其
動作之愆錫以保全之福常情不知止足愈有愈求惟
臣但願平安無灾無難
　　　景獻邸生日青詞　　　　　　方秋崖
七月流火聿臨初度之期五福錫民式邇中元之慶用
延景御肅啟明神伏念臣世系麟宗恩榮鵲印自頂及
踵罔非君父之仁以口語心莫報乾坤之造永懐際遇
敢廸齋明伏願昊極溥臨寰區嘉靖文王本支百世休
有烈光上帝監觀四方自求伊祐惟忠惟孝不震不騰
　　　福國生日青詞　　　　　　　劉後村
嵗華已晚不勝喜懼之情天聽甚卑輒瀝精誠之禱伏
念臣妾頹然衰景届此始生雖瞻視之逾昏尚筋骸之
可勉老者祝哽祝噎粗適㫖甘常情欲安欲生矧侵耄
耋敬慿緑奏輙瀝丹忱伏願矜此餘齡錫之晚福斑衣
雜遝凊温相踵於髙堂錦誥便蕃湯沐更封於大國
　　　太夫人生日青詞　　　　　　劉後村
人羡乆生顧餘齡而自慨天無私覆然善願之必從伏
念臣妾某早染世塵晚耽禪悅駸駸耄耋乆不出於鄉
閭碌碌諸兒粗能當於門戸㫖甘無闕湯熨少停人以
為衰老之榮己則有滿盈之懼兹因誕日敬叩髙穹伏
願鍳此精䖍畀之夀嘏大國賜湯沐切冀新恩百年曰
期頥庻延暮景
　　　乙卯後村生日青詞　　　　　劉後村
采薪之憂命懸一瞬勿藥之喜恩等再生假以餘齡仁
哉洪造伏念臣某宦情已薄年事寖髙去國為農圃之
歸罷祠絶庖廩之繼尚為病撓可見身灾窮則呼天嘗
呻吟而號痛齋可事帝果奮起於沉綿不揆螻螘之微
輙羞豺獺之報伏望神祗叶佑星曜順行屏岐伯之書
少停湯熨拜𢎞景之䟽遂挂衣冠
　　　趙端明為兄保安青詞　　　方秋崖
兄弟急難真切鶺鴒之念天地明察豈遺螻螘之誠庸
肅叩於穹隆輙籲聞其疾痛伏念臣長兄具官臣某摧
頽一老遭罹百憂丘嫂喪明乆有進蠐之懼女姪夭折
不勝䑛犢之悲良用感傷積成衰病忽有來於使者若
將属其子然讀且驚疑逺難候問永惟手足之誼重亟
欲腹心之疾瘳敢以祈禳庻其康復伏願大垂仁育少
鍳友恭惟有三荆更借桑榆之暖誰不百嵗覬回草木
之春
　　　祈雨青詞六月十三日　　　　戴象麓
六月不雨農望嵗以深憂三日為霖吏率民而哀請合
衆忱而再凟兾帝意之一回伏念臣某等各無寸長全
仰一稔柰縁謬政遂召乾𤾉自前月以至今苦旱魃之
為虐雲欲幕天而吹散雨纔灑地而捲空雖間沐於沾
濡終未蒙於優渥敬陳雷醮䖍叩天閽伏願璇極垂慈
玉真賜憫速回颷馭使南箕不可簸揚立勅雨師挽西
江以救轍涸
　　　祈雨青詞　　　　　　　　　戴象麓
吏慚無狀致時雨之愆期民實何辜叩神天而請命痛
惟彫邑率多旱田土髙仰而無源穂方吐而未實政資
膏潤怱苦旱乾農如倒垂吏莫逃責若遲之五日而雨
不至則茫然一嵗之計皆空豐荒只决於旦夕之間利
害全資於膚寸之澤為勢甚亟惟天賜潾錫以甘霖救
其殘命重念數年之轉徙僅此相安全資三日之沾濡
俾之一飽
　　　江東祈雨青詞　　　　　　劉後村
嗟我農夫苦亢陽之為沴惟皇上帝忍膏澤之尚屯俯
陳怵惕之情仰瀆穹窿之聽伏念臣自入疆而采訪知
編戸之創痍數口之家鮮能宿飽一年之計尤仰早收
方彌望以如雲忽兼旬而渴雨深恐孑遺之黎庻不能
自振於儉荒惟暑氣之藴隆欲流金石彼原田之秀實
將化堇荼列城若處於焚惔近境纔蒙於霑灑倘慳後
惠必廢前勞合一路之哀鳴叫九閽而上訴伏惟矜其
誠至賜以感通若潤澤之敢不盡微臣之職俾滂沱矣
庻幾全大造之功
　　　謝雨青詞　　　　　　　　戴象麓
閔時不雨屢干鴻造之私降監自天疊拜龍湫之澤雖
真宰未嘗責報然愚情敢不知歸伏念臣某試邑罔功
頻年遭旱每投誠於三井常得請於九閽至神如響之
從甘霔隨車而至兹復蒙於加霈庸敬謝於元功伏願
璇極垂慈玉京賜憫幸令南埜既沾潤澤之仁繼此西
成更覬始終之惠
　　　祈晴青詞　　　　　　　　　吳雨嵓
十月納稼乃乆阻於積隂上帝鍳民望特回於洪造曲
赦干和之罪普垂乃粒之恩伏念臣等憂國願豐以食
為命睠今嵗榖多不稔半已青空而初冬雨復害成又
將黒腐棲畆殆幾於坐視腰鎌直待於連晴願令天日
之清明收藏俱便庶无田里之愁嘆饑饉潜消
　　　里社禳灾　　　　　　　　劉後村
思患而豫防人情至切不言而善應天聽甚卑廼率耄
倪共祈穹昊伏念自冬至臘厥證常暘風日燥剛水泉
乾涸連甍接棟深虞沴氣之行曲突徙薪思弭融風之
變俗相恐動古有禬禳懐凜凜之深憂遂嗸嗸而上愬
伏願錫皇極之福念民生之艱驅癘鬼之妖咸躋仁夀
逐畢方之恠永息驚譌
　　　為二姪追薦惠州弟　　　　劉後村
丹旐言旋陟岵愴十旬之隔赤章哀籲扣閽冀一念之
通伏念臣等先父臣某奮自孤童安於拙宦補孝子循
蘭陔之什乆矣栖遲慕前賢守欎林之風過於清苦凢
今日寸地把茅之茍有皆平生節衣縮食之所營云胡
夏鵩之妖莫起河魚之疾野吏之亭長在父老共悲善
和之宅依然主人不返雨降露濡動輒悽愴水浮陸走
幸無震驚敢伸人子之情敬采道家之説伏願回乾坤
之大造鍳草土之微忱逝者如斯夫欲承顔而永訣魂
兮歸來些寧與魄以俱沉脫離幽隂周㳺冲漢
　　　賽願回薦青詞　　　　　　戴象麓
百年中訣痛深去後之思一念未償代畢生前之願敬
殚誠赤仰瀆穹蒼伏念臣某亡室某人曩因懐姙之初
嘗許保胎之善所冀誕彌十月人欲天從豈期㓙變一
朝子亡母斷叫呼無地哀訴惟天恐日前之誓未償致
身死之魂猶殢敬為還賽少助超升伏願上聖垂慈列
真肆宥三官罷對頓消黒簿之愆八景超生蚤注朱陵
之籍
　
　
　
　
　
　
　
　
　
　
　
　翰苑新書别集卷九
欽定四庫全書
　翰苑新書别集卷十
　　䟽語
　　　天基聖節道觀啟建　　　　方秋崖
聦明而作元后有開繞電之祥富夀以祝聖人肅奏望
雲之請春融蘂笈天賛蘿圗皇帝伏願道邁崆峒世緜
郟鄏洛書五十六字休符丕赫於龜文天皇萬八千年
厯數莫窮於鳳紀
　　　天基聖節僧寺啟建　　　　方秋崖
法王真子為世界主天開夣日之符大地衆生禮毗耶
身人致望雲之祝𢎞敷玉偈丕賛金輪皇帝伏願如不
動尊獲無量夀南閻浮提北鬰單越盡被堯仁大周沙
界細入微塵難窮舜歴
　　　天基聖節啟建　　　　　　劉後村
秦臘俶臨將及春回之候夏正甫建有開震出之祥敢
傾葵藿之心仰祝春松之筭伏願皇帝陛下夀齊箕翼
福等岡陵崑丘王母之桃靡煩來獻海上安期之棗不
必逺求
　　　皇太后聖節啟建　　　　　　戴象麓
日占南陸千齡開夣月之祥星拱東朝百拜祝齊天之
夀蕆儀㭝典賛慶昌時夀明皇太后陛下伏願齊光北
辰悟妙西竺千百佛裏比侔無量夀如來億萬年中擁
佑當今新天子
　　　天基聖節道觀滿散　　　　　方秋崖
王者大一統肇新紀鳯之元中國有至仁誕啟流虹之
旦懽騰羽玉頌浹雲璈恭願如日之升與天無極九五
福曰夀曰富遹符華祝之三八千嵗為春為秋長燕嵩
呼之萬
　　　天基聖節滿散　　　　　　　劉後村
春王正月方欣木徳之回天子萬年式慶蘿圗之永罄
輿情之懽抃祝睿筭之延洪伏願皇帝如日之升體乾
之健豳人為酒告農扈之屢豐都護奉觴喜邉𤇺之早
息
　　　天基聖節僧寺滿散　　　　　方秋崖
現在佛作人天師遹新寳歴長夀王等虗無界光啟瑶
樞香深圓玉之春雲麗側金之瑞恭願盡未來世居無
上尊圜天為盖而方地輿悉歸禹㑹大海運墨而須彌筆
莫紀堯年
　　　進功徳䟽　　　　　　　　　劉後村
昊蒼眷命聿開王者之興臣子愛君均願聖人之夀輙
慿善頌仰賛脩齡恭惟皇帝陛下保大定功無為恭己
大徳者名位必得光紹鴻圗善治則福禄日來駢臻景貺
　　　夀慶滿散　　　　　　　　　方秋崖
風薫慈極天開必夀之期雲麗殊庭人獻無疆之祝鏘
瓊璈而上立遡珠蘂以嵩呼皇太后恭願道邁希夷心
㳺清净芝翻玉圃莫窮物外之春秋桃熟瑶池不息人
間之雨露
　　　天基聖節放生　　　　　　　方秋崖
惟我宋其仁如天魚躍鳶飛俱入華胥之國鳳儀獸舞
嘉娛長樂之朝於萬斯年自今以始
　　　祈雪䟽語　　　　　　　　　戴象麓
某神竊惟冬序常暘雪不時若凶咎之證盖在來年民
有疫癘之憂農有旱蝗之慮二者皆令之責也惟神血
食兹土寧不均任此責乎願從三臘之時早見六花之
瑞則令之與神庶無愧矣
　　　就靈巖祈雨䟽　　　　　　　吳雨巖
種不入土比常時之旱不同心切望雲合一鎮之辭致
禱惟我佛不違於本誓念此方皈敬者幾年隂雨膏之
要必滿盈而後可大命近止不容感應之更遲
　　　祈雨䟽　　　　　　　　　　戴象麓
六月不雨最切農憂三日為霖全資天澤痛惟彫弊之
邑屢當劫燬之餘今雖奠居猶多艱食惟望今嵗之小
稔以救餘生之倒垂况兹近郭之田亦多早熟之稻谷
垂頭而將實民枵腹以待餐忽旱暵之彌旬恐秋成之
失望民茍弗食吏將疇依爰瀝控於丹誠乞垂憐於赤
子錫以霡霖蘇其焦枯俾早穗之既堅仍晚苖之俱茂
窮閻委巷茍或免於啼號下吏小官庶少逃於憂責
　　　就羅巖祈雨䟽　　　　　　　㳺時齋
旱不苦禱而雨恩屢拜於二天魃為虐惔如焚憂復深
於七月哀籲稽望霓之首諄勤拳叩地之誠伏念某等
列井受㕓聚廬托處生計頃殘於紅首年饑復困於黒
膚兩遭時變正不聊生三遇天災豈能堪命自入夏拆
龜疇之兆至開秋息垤鸛之鳴石且泉枯日如火烈早
稻所取空於無粒晚禾之命危亦懸絲觸目啣酸痛心
若割况鄰里均蒙於時注獨此邦未沐於天恩胡寧瘨
我於至斯所恃皈投之有所更三日不雨可知嗣嵗之
饑是八月飛霜尤慘前秋之禍仰瞻靈岳夙眷敝鄉合
庶信之精䖍遣二生而躬禱伏願金華駕鶴玉洞呼龍
飛雲駕掣風軿速流雨澤鞭雷車揺電幟盡瀉天河閔
予瘠土之民轉作豐年之象
　　　謝雨䟽　　　　　　　　　方秋崖
五月而種不入正愆梅潦之黄一雨而苖則興己喜稼
雲之緑靈饗斯答嘉澤惟均曰雨曰𤾉曰燠曰寒曰風
曰時願調玉燭既種既戒既方既皁既堅既好迄至金
穣
　　　祈晴䟽　　　　　　　　　　吳雨巖
嵗本不稔粒食可憂雨復妨收人情益恐青空者既已
絶腰鎌之望黄熟者又未有登場之期垂成若更害成
小歉必至大歉率籲衆慼敬叩佛慈急掃隂雲大開天
日及時刈穫俾無禾耳之災傷庶表神靈大副農心之
懇欵
　　　祈晴䟽十月收禾次還願併祈晴
　　　　　　　　　　　　　　　　戴象麓
十月穫稻一年之計所闗乆雨妨農八口之家奚望况
艱歉不堪於去歳而收成全仰於今冬柰積潦之連綿
阻及時之收刈禾浸淫而生耳農憔悴以焦心嘗贄瓣
香恪陳净願雖荷皇天之感格日脚方晴奈何宿靄之
隂沉雲頭復雨彷徨无措老弱奚歸兹衆賽於無因庸
再伸於前懇伏望神心垂憫佛眼回光岩谷隂消開一
天之霽色倉箱日入騰萬戸之驩聲
　　　祈晴䟽　　　　　　　　　方秋崖
六月之雨則書雖云志喜三日為霖以往寧不懐憂於
以見造化之難其何厭民情之瀆伏願隂雲觧駁陽光
開晴過則為災未害金烏之赫休其時若遄歸石燕之
飛
　　　謝晴䟽　　　　　　　　　　方秋崖
自春徂夏每虞隂沴之淫維麥有秋式對陽光之赫敢
忘歸貺肅以薦嘉蠶事畢而田事興己慶年豐之喜割
者晴而耕者雨尚邀時若之休
　　　代祈男子䟽　　　　　　　　戴象麓
竊以天上麒麟數載未符於吉夣人間龍鳳何時方見
於喜祥孟軻興不孝之辭伯道起無兒之嘆切效尼山
之禱冀儲崧嶽之靈云云昴宿遺精誕蕭何而安漢長
庚入夣生李白以扶唐佇㸔照室之祥即獲㺯璋之慶
英姿同伏湛稟容貌以堂堂餘慶若徐卿生公侯而衮
衮
　　　許佛願賽還䟽　　　　　　　戴象麓
伏以人圎顱而方趾生長皆天日飽食以煖衣依歸有
地雖大造未嘗責報然凢情豈不知恩伏念某形骸寓
宇宙之間頂踵皆乾坤之賜苐人愚若不自覺而日用
豈能無非纔投謝過之誠果獲降康之祐一年安靖八
口齊全心銘篆以難磨身粉虀而莫報敬㳙吉日薄賽
前因庻慿圎滿之功終沐保全之惠伏願人人有慶目
前之老穉團欒日日無虞意外之災屯觧釋其為感幸
罔罄敷宣
　　　尉司弓級就本尉廟許佛願乞保捕冦還願
　　　　　　　　　　　　　　　　戴象麓
正直為神肯許隂邪之肆侮慈悲惟佛豈容殺戮之張
威纔控懇祈即蒙矜閔於軍陣恐怖之中而能施無畏
使草木恍惚之狀而皆化為兵羣兇飇除百姓堵按隂
功所獲如此人心敢昧依歸爰㳙吉辰敬賽前願伏願
豺狼屏迹自今永無烽火之虞鴻鴈安居至老不見兵
革之事現前人口等咸乞保全以上父母官更祈庇祐
　
　
　
　
　
　
　
　
　
　
　翰苑新書别集卷十
欽定四庫全書
　翰苑新書别集卷十一
　　冊文
　　　朝享太廟聖祖天尊大帝(明堂大禮/前一日)劉後村
伏以物本乎天人本乎祖維帝之盛有光羲農垂裳之
化合宫之制千載而下猶想其風慶源既衍施及冲𦕈
兹卜季秋蕆事國陽啟佑後人迓續休命
　　　祖宗帝后　　　　　　　　　劉後村
伏以猗歟我家以聖繼聖帝徳之盛若古勛華后範之
懿曰女堯舜遺此艱大集于菲凉属修宗祀前期以告
洋洋如在神之格思亦既受祉施于孫子
　　　昊天上帝　　　　　　　　　劉後村
伏以帝監四方眷宋不釋惟徳是輔詎天我私農扈有
積邉烽息警篤匪人力真宰之功仰觀星象俯練時日
曷謂大饗亦惟小心其億萬年對越景命
　　　皇地祗
伏以莫厚於坤故能載物王者母事自古則然生齒雖
蕃地道亦敏都人足食嵗事垂成后土之功與天同大
兹卜素商肇修宗祈廼薦黄琮以徼終惠
　　　太祖皇帝　　　　　　　　　劉後村
伏以天厭五季真人勃興黄鉞一麾僣壘電掃實開有
宋无窮之基創造孔艱揖遜不有帝庸眷顧詒萬子孫
作憲累朝蕆事重屋曷敢不恭威靈在天
　　　太宗皇帝　　　　　　　　　劉後村
伏以聖矣熈陵舜受堯禅六合一家偃伯崇儒以武戡
亂以仁立國軼漢跨唐與周比隆曽孫纂承懼徳弗類
属嚴大報敢薦微忱詒謀既逺流慶未艾
　　　寧宗皇帝　　　　　　　　　劉後村
伏以於皇聖考侔徳舜文宵衣之勒澣服之儉天輔有
徳民懐有仁𦕈予冲子羔墻如見付託之重大懼弗當
属修宗祀嚴父配帝赫赫濯濯實照臨之
　　祝文
　　　明堂大禮修整雅飾太廟大殿并四祖殿合用
　　　吉時奏告神御還殿(十七首/共一詞)　　劉後村
伏以練日精禋前期藻飾迨兹竣事將以妥靈維列聖
之顧歆鍳冲人之寅奉
　　　正奉安(十七首/共一詞)　　　　　　　劉後村
伏以有司飾設奕奕孔新列聖威靈洋洋如在剛辰允
協神御廼安佑我後人成兹熙事
　　　仲秋潮旺祭告南瀆大江昭靈孚應威徳博濟
　　　王一首　　　　　　　　　　劉後村
伏以一馬渡江六龍駐浙惟天設險拱護行闕川后波
臣受職于朝璧靡沉河弩不射潮兹卜季秋聿修大報
徼福爾神前期以告
　　　從祀五廟一首忠武英烈靈衞顯聖王靈濟顯
　　　佑威烈昭順王英烈王忠應協貺聖佑公善應
　　　安濟孚佑顯衛侯　　　　　　劉後村
伏以六飛省方百神受職濤江無波如行枕席農畝有
秋相安耕織維彼小民謁焉必獲矧國大祀敢不以白
捍我金隄相我寳穡既成熈事亦永血食
　　　滿散五嶽四瀆二首(共一/詞)　　　劉後村
伏以國家大饗預㳙剛辰川嶽靈祇首列祀典属將蕆
事敢不告䖍相我縟儀冀神隂賜
　　　明堂大禮分詣祭告九宫貴神　劉後村
伏以國之大祀卜用剛日天之貴神祭有常儀即壇而
享以徼靈貺既相熈事且祈豐年
　　　分祭太社太稷二首(共一/詞)　　　劉後村
伏以自古建國莫重於社(太稷改云/以稷配社)著在祀典有屋而
壇雨𤾉必謁况乎禋類敬奉牲幣且謝且祈
　　　分祭后土勾龍氏后稷氏　　　劉後村
伏以三歳大報咸秩百神惟勾龍氏(后稷改云/惟后稷氏)有功萬
世乃飭祀典寅奉㓗粢願相嵗事溥歌華黍
　　　明堂大禮前二日朝獻景靈宫分詣祖宗帝后
　　　一首　　　　　　　　　　　劉後村
伏以㳙剛毖祀先事告期將禮有嚴方奉周京之籩豆
孝思尤切仰瞻漢廟之衣冠尚啟後人迄成熙典
　　　明堂禮畢祭謝嶽瀆一首　　　劉後村
伏以比選吉辛肇修宗祀寅畏嚴恭之念可質幽明濛
鴻嶫峨之神若通肸蠁逮兹成禮敢不薦忱
　　　明堂大禮畢告謝五嶽四瀆　　劉後村
伏以属者大饗徧于羣神爰及熈成莫非隲相竭精忱
而摧謝冀肹蠁之顧歆(已上並係/内制祀文)
　　　督視府拜學　　　　　　　　方秋崖
某待罪二府不能宣皇威遏冦虐以上勤天子之憂顧
乃發大號俾出視師任重力綿夙夜懼弗克勝任惟古
受成于學獻馘于泮兵固非司馬法也聖門大訓具在
六經昔者嘗竊聞之某不敢諉曰軍旅之事未之學
　　　謁學(建陽/宰)　　　　　　　　劉後村
昔者聖門弟子莫不以治邑為難况今之邑尤難於夫
子之時某之才不足進於弟子之列特以格法來領民
社其何以慰塞是邦父兄耆舊之心哉抑權力雖輕法
令雖宻若夫離於理而背於訓者某不忍為也况夫子
巍然臨之乎
　　　帥幕謁學　　　　　　　　方秋崖
某祗惟先聖之言曰軍旅之事未之學也而某何人敢
賛籌幄其敬率聖訓勉哉維忠
　　　除漕謁學　　　　　　　　劉後村
戍乆而士不飽糴多而民艱食今日上下之通患也上
既妙選常平使者專任糴事復使某就補漕臣之乏憂
深責重上何以裕國下何以寛民哉昔者聞諸夫子曰
百姓不足君孰與足某力之所及不敢不勉
　　　謁文公　　　　　　　　　劉後村
嗚虖巍巍文公宋之夫子翼翼考亭建之闕里竹林肅
肅下有精廬於此授徒於此著書後千百年過者必式
拜俯洒掃邑令之職昔祀于寢今遷于堂配以髙弟皦
如兹觴
　　　謁韓文公　　　　　　　　　劉後村
嗚虖先生立身之名節垂世之文章史臣比之山斗不
可學也至於出牧潮袁二州之人皆奉嘗之至今則某
願師
　　　謁濂溪祠　　　　　　　　　劉後村
本朝至熙寧間事始多而法稍宻矣先生於是時奉使
嶺外能使遺民奉嘗之至今此後學之所當師法也詩
不云乎誰謂華髙企其齊而
　　　祝文清公㳺黙齋　　　　　　楊大雷
惟公伊川之後何其棼棼乎吾視蔡悲之幸其有御史
焉南軒之後何其泯泯乎吾視韓傷之幸其有先生焉
故先生之道脉最的師傳最正其髙明而宻察者簡而
文也其剛勁而脩㓗者聖之清也一黙所詣與曽參之
唯同科一誠之㑹與顔氏之勉同夢學宫翼如遺像儼
如籩豆秩如典刑炳如某謹率諸生以共灌獻肅如也
　　　謁諸廟　　　　　　　　　　方秋崖
某蒙恩假守盖與爾明神分職于是邦使曲如鈎濁如
泥而貪如狼某則罪矣爾明神其殛去之時雨暘平寒
暑使物不疵癘而年榖豐熟則將誰責而可某亦不敢
不以告
　　　謁諸廟　　　　　　　　　　劉後村
國家秩祀百神選任羣吏凢以為民也吏無愧於民斯
無愧於神矣神有徳於民斯有徳於吏矣某與神皆當
勉之敢告
　　　諸廟祈雨　　　　　　　　　劉後村
某于兹守土荷神之休四封之内良苖滿野渉旬不雨
已覺亢乾一稔之望在民甚切常𤾉之咎在吏甚恐瓣
香稽首神其格斯油然沛然以相嵗事
　　　諸廟祈雨　　　　　　　　　方秋崖
中夏大雩月令也相彼南畆維其龜矣有芃者苗亦既
萎矣吁嗟雩兮雨其時也
　　　城隍祈雨　　　　　　　　　戴象麓
吏以三年濫宰斯邑神以累世血食此邦嵗之豐㓙吏
與神均任其責矧今早田既穗一雨頓愆雖吏之過亦
神之羞敢以誠告于神亟請于帝大霈甘霖相我豐年
則吏之與神其責塞矣
　　　諸廟再禱　　　　　　　　　　劉後村
某屬以庚子禱於祠下爰及癸夘天瓢翻㵼一溉之餘
旱苗小蘇俄復開霽焦卷如初連朝雨意風吹雲閣咎
孰執哉由吏德薄不腆牲幣既格且祈願續前功神亦有依
　　　諸廟謝雨　　　　　　　　　　劉後村
某垂去禱雨人哂其迂神獨願歆如鼓應枹甘霔逹旦
焦卷者甦膴膴原田今飴昔荼乍使愁歎轉為歌呼神
功昭昭汝忘之乎巵酒不腆神必我孚
　　　諸廟祈晴　　　　　　　　　　劉後村
嗚呼昔者雨禱而止田倍熟民大喜曽幾日雨不休民
皇皇喜者憂民無辜咎在吏神其忍虧一簣决雲霧舒
陽光民歌舞神樂康
　　　庵山祈晴(建陽/)　　　　　　　劉後村
嗚虖榖自布種下秧以至於秀實其成之艱矣農自于
耜舉趾以至於刈穫其致之勞矣忽雨不止坐妨收藏
嗚虖成之艱致之勞者豈不甚可惜乎天乎神乎忍為
之乎某憫農夫之勤苦悼小民之怨咨耳簷溜如聞啼
號目嘉糓如割心髄奔走羣望未臻嘉應惟神受百年
血食之奉主一方雨𤾉之權用敢躬謁祠下稽首祈哀
神其驅掃隂霧軒露霽華既全嵗功亦活民命
　　　諸廟謝晴　　　　　　　　劉後村
嗚虖秋冬之交兼旬隂霾坐憂嘉榖化為荒萊惟神之
仁謂民孔哀歛雲歸岫杲日昭回場圃之間歡聲如雷
晴本愆期雨不為災神於吾民真有恩哉廼挹澗泉注
此一杯
　　　盖竹廟謝晴　　　　　　　劉後村
九月庚辰至於乙未霪雨不止幾敗嵗事某恐懼齋祓
乞靈於神升車而簷溜止出郭而宇氣清趨廟而午霧
開返舍而暮霞出如是旬浹霽畢被野田里相慶場圃
畢功嗚虖神所以廟食吾邑歴數百年如一日者豈偶
然哉不腆巵酒敬答靈貺
　　焚黄祝文
　　　寳慶乙酉(通奉大夫/)　　　　　劉後村
先君之沒十有三年不肖孤克莊皇皇恤恤行路萬里
始忝朝籍而贈先君三品嗚虖所以顯揚其親者如此
可謂㣲矣雖然國恩也君命也先君之教也不敢不告
　　　紹定戊子(正奉大夫/)　　　　　劉後村
今上初郊詔加先君一品惟中年不肖孤克莊試邑秩
滿始奉綸命歸白松楸夫君恩未易報先訓未易承也
敢不懼哉
　　　紹定辛卯(宣奉大夫/)　　　　　劉後村
去秋天子有事於明堂加惠溥率無間幽隠克莊雖觸
罪奉祠猶得以追榮先君嗚虖罔極之恩不可報己往
之過不可追方來之善猶可勉也惟忠惟孝可答君父
敢奉新命以告
　　　紹定癸巳(銀青/)　　　　　　　劉後村
廼者明禋禮成祭澤優渥小大之臣皆得以榮其親於
是先君復進兩秩夫官至二品其儀與物亦稍異矣豈
非聖王之隆恩先君之盛徳乎克莊等敬奉所謂暈錦
網袋者白之松楸
　　　嘉熙丁酉(特進/)　　　　　　　劉後村
去秋禋祀先君以三子陞朝進秩二等明年冬克莊免
官還里克遜懐詔過家克剛方忝邑寄命埜恭奉制書
白于墓下自官制行而特進為丞相官寵光之萃戸門
極其厚矣忠孝以報君父可不勉乎
　　　嘉熈己亥(少保/)　　　　　　　劉後村
亞保古之三孤今之一品仕而致身于此者幾何人哉
沒而絫官至此者又幾何人哉拜朝廷之優恩與門戸
之積慶敬奉綸言白之松楸
　　　淳祐癸卯(少師/)　　　　　　　劉後村
國家於祭澤無所靳於贈典有所止師臣極品不可以
復加矣然音容之隔一世矣宰上之木參天矣諸孤或
仕或止燎黄者七始拜今命寵光之隆異嵗月之乆長
雖榮也抑所以為懼也惟忠惟孝盍各勉旃
　　　淳祐己酉(齊國/夫人)　　　　　　　劉後村
去秋禋霈吾母自魏封齊綸言及門已不及見嗚虖若
子若孫謂迎錦誥拜於膝下安知乃奉宻章燎於原頭
即逝者有知必歆君命嗚呼痛哉
　　　端平乙未(安人/)　　　　　　　劉後村
粤者國有慶典中外命婦序進有差而君蚤夭獨不見
及兹以祭澤始霑再命夫死生契闊人世之至痛也存
沒哀榮朝廷之異恩也日吉時良燎黄于阡君其敬以
答休寵
　　　淳祐癸卯(冝人/)　　　　　　　劉後村
屬者禋祀上有異恩加惠羣臣及其妻息憶甫沗初補
宜人加三命於是西樓宰木已拱嗚虖白日長夜之訣
余固己沉恨於一生矣照天漏泉之澤君得無少慰於
九原
　　　淳祐己酉(恭人/)　　　　　　　劉後村
頃侍旃厦祀禮徹章竊奉綸言進秩元士雖不旋踵去
國然祭澤之行无間中外明府登膴仕恭人加封爵嗚
虖父子夫婦蒙被國恩如此將何以為報哉敢告
　
　
　
　
　
　
　
　
　
　翰苑新書别集卷十一
欽定四庫全書
　翰苑新書别集巻十二
　　祭文
　　　祭晦庵朱文公墓文　　　　　　趙庸齋
唐石九峯兮矯如龍㳺峰下寒泉兮玉脂浮浮中有盖
世翁兮一丘翁不見兮焉求陳四書兮翁在此亦既見兮九
峯山水竭吾力兮不能忘金風吹松兮琅琅溪並峯兮
石嚙足角巾露衣兮來薦秋菊窮源兮大林谷古木千
章兮珮鳴鏘鏘仙人來兮紫陽視世擾擾兮聖哲皇皇
昔可詣兮雲一壑來日大難兮九原又不可依歸云讀
吾書兮猶自可樂尚饗
　　　祭杜丞相(代太學/)　　　　　　　方秋崖
嗚呼天下不見司馬文正之忠清粹徳兮於今百六十
有二年世道之升降凡幾人材之消長凢幾盖有不勝
其然者矣而公方起從海濱共更化絃一時之兒童走
卒亦皆論名氏兮而都人士之攀縁相登争覩其儀形
者亦皆咨嗟太息以為甚矣其似文正也是何退然山
澤之儒臞如列仙上方舉國以聴焉而四方顒顒延頸
跂踵以望太平之期兮奈何乎心勦神疲於應物其胷
中之所欲為者曾㣲江河之一㳙雖移疾者屢然猶國
有蓍龜士有砥柱若不見其運動兮而君子恃之以無
恐小人讋焉而莫前今夬矣而未遇復矣而未泰兮政
升降消長之一機也而公乃騎箕尾而舍旃將恐上心
漠然於此矣而元衮亦無與相彌縫兮凢吾黨之所扼
腕者固匪人之所垂涎天下之勢方如駕漏舟於風濤
浩𣺌之衝兮忽檝摧而維絶則旁觀之損神亦不自覺
其失聲而呼天試嘗評之公之與文正其清介同其公
忠同其夙夜盡瘁以遺其身者無不同兮獨秉國不及
於踰年而青苗助役之來前然而青山流水居無五畝
之園以獨樂花木之秀野而藝風煙兮則公之貧又似
乎差賢意公之心使朝廷清明常如今日不至於變恠
雜出舞鰌鱔而號狐狸兮羌瞑目於九泉古所謂死而
後己者其公之謂兮吾為天下悲而已矣不自知其涕
漣
　　　祭鄭丞相文　　　　　　　　劉後村
曩遭詩禍幾置䑓獄公在𤨏闥力觧當軸端平爰立擢
太尉掾思堂宻詢翹館燕見嗟我於公合非勢利相賞
文字相勉道義丙申之斥流落稍乆書來慰藉期我無
垢丙午之斥冐雪祖道自方田畫期我鄒浩再相五年
我臥空谷初辭弓旌繼罹風木晚迫而起公愈貴重豈
無愈筦猶冀採用我欲白事公罕揖客光範之門累月
掃迹乞骸掛冠疏至八九匪曰㓗身實懼濡首他人受
知一身而止我銜公恩昆弟父子百口託公隻手卵翼
一日無公羣臂弹弋衆方廹切訶罵佛祖我獨迂緩援
引馬吕勸容直言勸收善類為皷邪説為懐私意及條
故事及進宻䟽為徼後福為沽虗譽或云范公稍恠守
道亦曰涑水欲逐坡老匪公厭倦實我窮薄白簡誅心
青雲失脚尚意汾陽考二十四且謂潞國夀九十二萬
一他日訪公於鄮午橋酒邉半山驢後憶初出晝飛槧
惜别寧料此行遂與公訣舊學之尊上宰之貴黼扆輟
朝玉鉞卓地而况諸生視公猶父山川脩阻不克奔赴
公來現身公去振臂公無生滅我有榮悴舉世攻詆獨
公嗟惜嚴光狂態劉蕡風疾邪説私意則己順受虗譽
安在後福奚有惟今之人尤工論議先以為合後即為
貳嗚呼剖胷出心刮眥見血公昔當國容有未察舍之
則藏死而後己公今在天其知之矣
　　　祭㳺丞相文　　　　　　　　劉後村
於惟聖宋名相比肩萊公英偉或惜其學之未至涑水
純粹或疑其才之稍偏堂堂克齋庶幾於全其師㫖後
溪之宻付其家訓忠公之嫡傳其論諫古人之遺直其
文章天下之至言其温如春其重如山其虗如谷其静
如淵寳紹之初己抱負䕫卨之望端嘉而後遂伯仲韓
富之間方爰立皆伏其徳量既退處猶問其貌年倘斯
世之欲治盍再秉乎化權意歸衮之有日忽騎箕而登
天凄善類之相弔致遺恨於逝川惜當國之尤淺竟齎
志於重泉使乆居於弼諧且傍無與撓牽其立政與造
事必揜後而光前嗚呼此謂之愛公可也要未為知公
者焉祁國梁溪僅三數月上印而去不失為賢茍為不
然雖乆且專潞公晚節出涕於落旄鉞槐相遺命祝髮
以易貂蟬孰如我公得閑於亡恙之日辭寵於未厭之
先於心無一毫之餒矣是氣塞兩間而浩然宜乎生荷
重名歿錫美謚勒之鍾鼎垂之簡言念昔者甲午初元
麟寺樞府兩相周旋每嘉史草亦奬奏篇公既登庸我
復招延十年乆斥一日驟遷舉典故之稀闊越尺度之
拘攣雖薄材慙於韓陸然昭代炳乎淳乾在廷斷斷獨
公惓惓曾不旋踵局面覆翻公去廊廟我歸田園去夏
浪出宿痾沉綿作書訣公尚灑答牋我猶偷生公為飛
仙士懐一飯矧出陶甄道之云逺阻哭墓阡些誄卑薾
蓴鯽酸寒追記丙午攝乏掖垣偶偕竹湖訪公畱連合
詞勸公時事實難方欲為國立太平之基豈可使身無
一日之安公拱手曰某有去爾子各勉旃其詞之嚴色
之毅吾二人者退而歎曰此其所以為果山歟嗚虖公
與竹湖莫起九原我著斯言以俟史官
　　　祭蔡參政文　　　　　　　吕雨巖
天運難測天意難明朱夫子卒於庚申而公薨於己未
甲子甫一周哲人之萎者二天運竟何如耶翁季師友
之並自季公至公子孫父子也而處其道不為不行而
亦未得以盡行其道天意竟何如耶惟公徳業人主知
之士大夫知之兒童走卒知之而某早辱公知亦自謂
知公之萬一者盖衆寳皆有光惟大圭拱璧之光瑩而
不為熒熒之光衆樂皆有聲惟金鐘大鏞之聲和而不
為嘒嘒之聲故公之才不矜小能而可以尊主庇民開
物成務是為有徳之才公之言不騁逰辭而可以悟主
覺民詔今傳後是為有徳之言平時如不勝衣而其勇
可以嬰逆鱗唾虎怒天下之勇莫能加焉是為有徳之
勇三學儒士稱為宗師四海善類目為宗主而未嘗沽
之以取名戀闕之心如丹去國之身似葉而未嘗矯之
以為節荷蕢未必知孔夫子之心尹氏尤不知孟子之
志心之可知者有限而公之不可知者無窮渾然盖公
之學以誠乆為造道之極致以知行為進道之兩輪其
成徳若此故某嘗謂東坡言君實如麟如鳳朱子言明
道如祥雲如丼雨公之謂也山川幾年之鍾萃國家幾
年之涵養而又家學幾年之流傳師友幾年之磨琢而
後至斯而遽止於斯耶嗚呼痛哉學傳諸老而若虗位
至執政而若無公亦何憾於死盖自今年孟春之槧以
至未薨十日之書自若其死者屢矣曵杖之歌奠楹之
夢夫子獨與賜言而他人不得聞嗚呼痛哉某辱公門
牆深自植立梁木其壊榱桷何為而今而後可以推琴
而絶絃矣公之言何日而忘予之悲何時而已三年心
䘮莫報知已
　　　祭蔡大參文　　　　　　　　李畏齋(伯/玉)
導河之源積石崑崙始汪洋而大肆益廣逺而奫沄
惟公家世西山之孫文簡考亭之門既克積者累世乃
發揮乎乆軒行誼足以為縉紳之望道徳足以動冕旒
之尊作於其政則炎天之風旱嵗之雨見乎其容則秋
月之皎春陽之温正色朝端則姦邪為之屏息祥刑外
服則民自以為不寃故其進也善類皆從而㧞茹其退
也多士皆從而舉幡公雖逺避乎權勢肥遯於丘園而
今有識之属望謂當賛化而調元夫胡山頹而梁壊而
典刑之莫存某辱公心腹之知感公道義之言絮酒不
得致千里之奠緘辭莫能挽三閭之魂嗟九原兮不作
孰綱紀於斯文
　　　祭蔡大參文　　　　　　　　葉西澗(夣/鼎)
山頺木壊哲人其萎此非人事之細故端有闗世道之
盛衰文公既沒學出多岐髙者馳幻誕之説拘者泥文
義之疑矯者竊形似以盖空中之質恠者飾艱深以文
淺近之辭不有耆英孰挈綱維惟公以西山九峯為祖
為父節齋覺軒為師合全體與大用於實踐救善類之
脉於瀕危一語弗酬接淅而馳故道合則黄扉紫闥重
金而疊組不合則廬峯雲谷幅帽而深衣何蒼生之無
福而天不愸一老之遺某依公通徳閲嵗將朞昔賦明
月而慨千里之隔今望數舍而無一㑹之期痛死生之
永訣庸殄瘁以興悲芻酹薦忱匪哭吾私
　　　祭蔡大參文　　　　　　　　湯東澗
嗚呼我登公門近甫踰月樽爼笑言歡猶未滅曷為轉
頭遽成死别駭訃書之倐來為慟哭而摧裂哀哉一見
之頃乃為千古之别嗚呼惟公襟懐陽春志操玉雪身
處窮時國慮深切引𥚑廷争中嘗激烈拂衣逺逝晚更
勇决而笑傲東山之野猶壁立南都之鐡天胡不相於
斯文遽殞此堂堂之襟舄嘗誦王㑹稽之語曰人物方
𦕈然而蔡公遂如此令人氣短而心折頃徒視為常言
今乃知其愁絶嗟人生克終之甚難必盖棺而公論始
别公雖不盡究其壯猷天已竟全其大節持此見西山
與考亭庻有藉手而無愧色雖公髙明獨憐戅拙念乆
敬之情深撫近别而悲徹自聞公薨一飯再噎強書苦
懐馳溯心折老淚如傾何暇筆舌
　　　祭魏參政文(代趙相公/)　　　　方秋崖
嗚呼蜀自三蘇公不作於今幾何年兮予嘗意其水恧
而山羞天地之秘寳韜光剷彩鬱屈而不平兮故其發
也勃焉而有斐君子特立於西州學探邃古之奥文洗
時俗之陋而浩然於胷中者自一宇宙兮盖蹴訓故之
囿而姬孔之與游以其精㣲者治身以其粗淺者治世
是心固將堯舜吾君民兮而不知一葦杭之何以障百
川於横流彼誰其秉國之鈞如重隂且霾日月為之晦
𡨕兮而矯然獨鶴之嘹唳乃欲空百鳥之喧啾抱遺經
於荒遐之裔樂斯道於寂寞之濱者與嵗月而相忘兮
亦既築山房於白鶴之麓而眠雲卧雪吟風醉月侃侃
乎其無物外之憂但遨嬉於翰墨之林而秦篆漢籀流
落人間者太山一毫芒兮至其妙於心則伏羲以前之
大易而筆扵書則獲麟以後之春秋忽雲翳之劃開豁
中天之大夜下尺一趣諸老以來歸兮人固以為適當
太平之期願觀徳化之成而衆君子之聚在本朝者殆
將人稷契而身伊周厯覽比嵗諸賢之志各欲出其力
以救斯世之淪胥兮而彼蒼者天豈其不欲平治耶胡
駕言中道而摧輈西山其頺而天目之老晉陵之魁亦
相繼而凋落兮獨吾白鶴山人在而且猶旁睨如棊之
局孤閑横水之舟然庻幾其可以繫中外之望以待天
人之定兮而復乗雲氣騎箕尾𣺌松江以上征而不為
蒼生其少留疇昔之夜謁公南徐曰衆讙之不可息而
予亦信以為然兮及今見之則慨歎其為李西平之子
而嘉奬其為異於臧宫馬武之儔人生傾意氣耳故令
聞公之䘮晝喟而夜吁兮而况朝失元老士失宗儒其
將付斯世於悠悠乃作白鶴之些曰白鶴飛兮山之幽
梳雪羽兮風颼颼時不與兮吾誰尤白鶴兮河之洲蘇
臺杳兮雲正愁唳華表兮天知否
　　　路哭祭真西山文　　　　　　劉後村
嗚呼先生屬疾聞者齎咨上對近臣玉色不怡丞相移
書千里迎毉下至閭巷婦女童兒皆曰哲人必介夀祺
云何一夕去而騎箕在昔范公方古卨䕫晚登政府不
至冢司學者至今致恨於斯然其謨畫畧已設施先生
視彼則尤可悲平生修方未試刀圭謂天無意斯文在
兹謂天有意一老不遺太平之望竟復何時禮樂之興
百年待誰嗚呼昔者之來大帶深衣都人聚觀公歸何
遲今者之還丹旐素帷都人相弔公去安之矧二三子
乆從吾師要絰執紼於禮則宜屬畏簡書僅至江湄覆
此一觴慟置以辭嗚呼哀哉
　　　祭虚齋趙端明文　　　　　　劉後村
才非果難難於全媺勝流髙虚下調麤鄙公則異體庶
物兼該以理揆事以徳勝才磜㓂破樵郡邑無主公握
兩拳禦萬豺虎鄞卒反側公徃建牙宥脅梟畔肅然無
譁公甚柔懦公不嚴酷惟㢘惟恕羣狡讋服入繫金狨
出佩玉麟王曰遄歸余無親臣延和己見緝熙故事箕
哆民怨木妖國敝發明節卦規切斜封公每造膝天為改
容流傳萬口照映千載謂余不信有諫草在凢今公卿
貴則捐書公老愈勤甚於癯儒易通一書開闢未有不
知公者曰公洛叟既徹乙覧黙契宸𠂻比於伊川未嘗
不同造物所靳非權與位至於學識獨不輕畀公所造
詣通𤣥入神非惟人媢亦恐天嗔昨賀蒲輪勸堅鐡壁
必不獲已迫而再出當世要務不宜三緘兒女恩怨姑
寘勿談答書繫節君真愛我傳聞開嵗稍親藥裹心謂
㣲恙不為深灾方作箋諗廼以訃來嗚呼幹方之畧元
凱叔子尋㣲之功康成輔嗣或者期公主眷時名今其
徃矣議論必平嗚呼少小相與晚尤繾綣人亦有言聃
非同傳屬纊遺墨何共諄諄宰上之題累吾故人我已
七袠公小二嵗白首哭公寧非倒置我才雖竭尚可作
碑呼公不起孰知我悲
　　　祭游勉之侍郎文　　　　　　劉後村
於惟游氏逺矣淵源御史授業河南之門爰及黙齋學
於南軒公稍後出以篪和塤兄之賢季師之嫡孫匪曰
菁華先植本根嘉定之末端平之元犯雷霆威進藥石
言麟莫覊係鳳肯啄吞或勸少貶腐鼠嚇鵷法從非責
方面非尊絫詔上雍頻䟽扣閽身不敢私君不可諼本
懐止足矧迫耄惛力請得謝冥冥髙鶱一區之宅五畝
之園徙倚茂宻掬弄潺湲名臣欲盡一老僅存品其清
操徐穉陳蕃訂其細行管寧邴原昔仕鳴珂公不其(闕/)
每奉談塵亦同酒樽公晚東歸我適南轅坎壈百謫入
伏丘樊攣痺偏枯併闕寒温耳聞山頽淚如河翻殄瘁
情深哀誄詞繁空賦離騷安能招魂嗚呼哀哉
　　　祭杜尚書文　　　　　　　方秋崖
鳳城岧嶤湖山春只月戸雲房愜幽人只有癯者仙編
綸巾只左吾詩書右菰蓴只藐予過之孰主賓只偕一
道士鄭子真只詩以吾盟不吾嗔只月窮星回幾何是
只槖兠㦸纛來宣旬只銘常勒鼎粲經綸只文昌太㣲
履星辰只天飛泥蟠邈無垠只駕朱兩轓適予閩只公
既乗雲騎麒麟只聿其祥琴迅羲輪只敢拜稽首誄慿
茵只植象環金儼綏紳只斚緑彝黄薦吾醇只列星在
天杳音塵只詩情不磨黯湖漘只
　　　祭李秘監文　　　　　　　　劉後村
龜山於京文定於檜初敬終朞倐我進退督之未相以
誦自盖薦三十士徃徃名輩公當是時固嘗峩豸居中
幾何旋踵斥外爾欲為者我不傅㑹我自立者爾焉能
浼憶與鐡庵博覧奏對於故紙中馳騁千載不著名氏
獨現光怪此必洞齋衆伏且駭奈何斯人留落嶺海彰
施藻火被之嵓瀨戛擊金石散為竽籟挑抉蟲魚形諸
箋觧家有論著國無華采士為時惜年不公待嗚呼疾
病則亂魏傁昏憒嵗晚語謬謝傅殂背公將易簀遺偈
痛快譬之虗空豈有成壊我嘗評公精博英邁詩學卜
衞文律崔蔡自昔黨議為縉紳害知我罪我以俟萬代
嗟同門生凋零誰在執别魂銷聞訃驚瞶老語諄譫聊
冩悲慨
　　　祭林武博文　　　　　　　　劉後村
我嘗三入勸講代言君無一字及於脩門又嘗三黜貴
權嗔怒人畏𫝊染君愈親附念我暮齒諒我心忠饋藥
起疾貽書擊蒙衆方排我荆舒楊墨君顧以為卿雲甫
白世故險巇人心塹坑晚欲託君患難死生昨枉緘題
恠非自札酸風吹訃白日永訣西山之門存者幾人又
弱一个莫贖百身嗚呼學可謀斷僅教胄子才可匡時困
衡疊至得禄幾何閑輙數朞寄巢蕭寺火輙随之彼隕
穫者烜赫其閭分劑於君獨嗇祝釐不飽營(闕/)
　　　　矣家尤蕭然始翁誦殁負骨歸窆後師夢奠
守死(闕/)　　背徇義勇不可當今誰䘏孤誰求赴䘮卜
用何山𦵏以何日禮有匍匐老無筋力誄不盡哀哭不
成聲英爽如生豈隔幽明
　　　祭鄭常博文　　　　　　　　劉後村
嗚呼自漢以來士以藝取童而習者不出科舉抄誦帖
括絺繪雕蟲芻狥既陳印之空空君則異是網羅貫穿
手不釋卷亦不退轉衆作萎爾君獨老蒼它人衰竭君
愈激昻早列西山文字之籙中之秀岩筆削之局使之
騰上皷舞雷風炎紹汪綦乾淳周洪挾負竒崛寡諧多
迂暫牧揭陽俄讁潢浦談滯周南甫客瀼西帝曰巫陽
女下招之豈無汾陽力援太白九虎守闗一鴻避弋葺
履道宅繙善和書葦間孤榜花外小車君房言語李邕
碑板彼昏不見世有具眼在昔老師髙第詵詵嵗月電
徃存不數人前誄洞齋未平幽憤奈何又傳苔泉凶問
辛亥之役我扶羸軀心頗羡君紅頰白髮棄我而先理
不可詰竒字誰問疑義誰質扁舟來訪翰墨尚鮮束芻
徃弔筋力已愆天實孤我殱同學者退老西河僅一商
也平生苦心為書滿家傳之福郊或付侯芭我迫頽齡
涕不濡目故交欲盡如何勿哭
　　　祭徐知郡文　　　　　　　　方秋崖
始予栖遲如桐未絲璞未規也㸑者(闕/)之有則其(闕/)
　竒也公顧曰嘻非熊非羆非虎貔(闕/)
　　獨已知也風櫺暑池髙論災義夜(闕/)
　　　龍驪走蛟螭也予起鋤犂歸袖(闕/)
　　　　謂非羣兒我蓍龜也曽幾何(闕/)
　　　　　參差而我心期鐡與磁也嵗(闕/)　其物換
星(闕/)　　　　簮盍勿遲于宦之岐或並馳也昔我來
思有傳者誰公之萎也我心則疑天實生猗竟何為也
風鬛霧鬐長鳴之逵孰與覊也煩劇之治如理棼絲愈
劂劑也老筆聽辭如水之澌潮之滋也落落松姿秀目
踈眉(闕/)　宜也立之入墀則麟儀儀鳳師師也奈何乎
噫濂溪(闕/)　終(闕/)　　　翩者旗回鴈之陲古驛悲也
時方偲偲(闕/)　　　　　　也嵗則一朞凶問我貽涕
漣而也曰阡有碑小作名(闕/)　勿辭也朋友道隳絮酒
則醨誰其驪也長夜𣺌瀰晤言如箎今已而也下亭之
祠有扈江籬尚薦詞也
　　　祭岳武穆(代徐宰/)　　　　　　方秋崖
神京鱗介腥衣裳三精霧塞天無光鼪啼鼯嘯紛披猖
中分宇宙何肺腸誰其與者淪綱常受計於敵扼我吭
王心凜凜天蒼蒼以次束縛歸朝堂自南自北語已償
焉用與寇為斧斨為讎報仇胡不臧至今淮塹為河湟
每觀王傳心摧傷怒髮為立膽為張皇畀予邑於祈閶
聞王有像西山岡欲徃從之㓗予觴簡書之嚴不我遑
今且去此何敢忘牲肥酒香差日良金戈鐡馬山茫茫
　　　祭致政徐君文　　　　　　　方烏山
某敬以生芻之奠祭于近故致政徐君之墓而言曰嗚
呼甲辰之嵗余觸禍機歸扣君門麻鞋布衣君笑且迎
握手勞苦通夕縱談具我雞黍别去五載中心藏之逺
聞君訃弔􁏉不時嗚呼古人感激一飯昔者聖師脱驂
舊館余獨何為恝然死生恃有此心可通幽冥拙思之
文敢銘君墓不傳於今或俟於後持此報君於古庻幾
君可起乎來歆一巵
　　　祭雪村處士文　　　　　　方烏山
宋淳祐壬子二月甲戌雪村處士杜君清友卒于寢越
三日庚戌友人莆田方某以生芻之奠哭之曰予來幾
一年始識君與君㑹亦不過一再君死閲三日始知之
而不自知其哀之深慟之乆者也君為詩人不臞而腴
常期君以貴君為世家不富而貧常期君以逺今也身
不得一命年不滿五十哀人生之無㩀慟神理之既絶
是何淺薄抑至斯極昔者期君嘗序君詩今者哭君遂
撰墓碑浮宫之梅君手所移梅存人亡如之何其勿悲
尚享
　　　祭鄭伯舉文　　　　　　　戴象麓
嗚呼蕉隍鹿得䘮真反覆白牛犢禍福苦倚伏賓王纔
貴肩已鳶賈傅未幾舍先鵩傷哉好物不堅牢造化小
兒一何酷吁嗟今之人名韁苦覊束到底竟成空羊亡
两臧榖惟兄獨超然笑傲升斗禄本期徜徉乎此生夫
何白駒之隙一箭速吁嗟今之人利錐太犇逐所競皆
毫芒蝸戰幾蠻觸惟兄獨恬然稍閑便濯足本期偃仰
乎此身夫何黄梁之炊一夣熟吁嗟今之人心機空勞
碌捭闔相戈矛狙詐百鬼谷惟兄獨坦然畧不事邉幅
本期寛閑乎此心夫河海漚之滅一瞬倐以兄之子職
恭親恩篤扇枕古黄香輟羮老潁叔自宜斑爾衣餟爾
菽以盡百年之歡睦夫何慈闈八十正春風子舍俄驚
日月促天理苦顛寘塞馬不為福嗚呼悲矣乎髮星星
淚簌簌前年失子正傷弓豈堪此來又埋玉黄昏寂寞
倚門時人聞哭聲誰不哭婦惸惸中途苦脱輻千古斷
弦哀鸞膠竟莫續弟悽悽誰共舂此粟首尾救急難鴒
原弔影獨子哀哀廢篇感莪蓼依木苦無枝烏號上空
屋嗚呼悲則悲矣某年以葭莩之親盟亦桑梓之鄉曲
痛一别之不回嗟百身之何贖追徃事於一時尚宛然
而在目敞南樓宴朋族漉黄花之烏巾燒海棠之銀燭
持蟹螯舞鴝鵒耳熱拊缶而呼嗚嗚慇懃勸我盃中醁
已矣乎今無孔北海欲舉此酒將誰属風月閑主人欵
客呼童僕設榻向窓紗一片紋楸三百六一子五千萬
布鴉三㸃兩㸃又落鵠忽然西南風(闕/)　拍手大笑驚
起邉韶腹已矣乎今無謝東山欲對此碁將誰属野渡
横舟落霞孤鶩有時得句動詩毫滿紙風雲(闕/)　黒(闕/)
　驪龍珠縱横草顛旭半天(闕/)韻落人間壓倒池塘春
草緑已矣乎今無孟東野欲和此詩將誰属伯舉兄休
休(闕/)　　旅亭人生一旅宿自古本無千嵗翁(闕/)
年登鬼録榮與辱碁一局浮與沉酒一斛古今興亡(闕/)
　　　來(闕/)　　生涯此外形骸皆槁木生何足喜死
何足哀區區涕泗皆流俗
　
　
　
　
　
　
　
　翰苑新書别集巻十二
欽定四庫全書
　翰苑新書續集卷一
　　丞相類
　　　賀鄭太傅再入相　　　　　　鄭雪巖
伏審廷宣白麻垣崇黄髮聖人能内外無患圖任必周
君子立邦家太平登庸惟舊翕受十益朋龜之助預覘
一時治象之新萬化仰成四方無侮竊謂天下安注意
相人主職在任賢帝念時艱公仍宅揆曰疏附曰奔奏
分命股肱孰主張孰綱維允資心膂不待夢卜久孚觀
瞻恭惟某官忠恕而行直方且大正堅林下見一之操
何計槐邉達三之尊勇退急流不容髙卧正觀夹輔初
政不負秦府眷知景祐再入中書依然天聖勁直起司
馬公於獨樂園之内付謝太傅總諸節鎮之權若岸誕
登則作舟航若苗來蘇則為霖雨中興所屬僉望方深
同寅協恭和衷直追盛世賡歌之美開誠布公廣益豈
使前人獨美之専若大醫王之識病鍼砭不浪施如古
善奕之對棊著數弗輕下疇不共慶㑹合風雲之盛方
幸重見整頓乾坤之功某虀鹽陳人鑪鞴舊物公西華
問方六七十之對昔侍誨言蘧伯玉知四十九年之非
今纔夢覺景翳翳以將入車皇皇而何之老驥脫牢盆
叨恩己過假牛充馬運失職奚疑其誰尼之非人力也
長夜漫漫而不寐甫田忉忉而隠憂儻朽木可雕未必
中輪輿之選若弊芻無用祇望結香火之縁大厦賀成
一巢私托
　　　賀史丞相除太傅　　　　　李梅亭
師臣巽命帝傅升班七十從心公亦何心於極品三千
同徳獨髙崇徳之紹勲叶朱衣介幘之祥増黄耳玉鉉
之重竊以傅者傅之徳義不惟其官惟其人臣哉臣作
股肱罕有是父有是子若西京厚王陵之寵及東都旌
卓茂之年雖加衡紞以鞶纓俱匪箕裘之鼎鼐於皇孝
廟舊學越王當淳熈丙午之夀上皇以正月戊子而進
亞父今専槐之正位有喬木之世臣父子一家兩兩齊
三台之色君臣千載重重聚四紀之間賁然緑綈之新
復此青氊之舊恭惟某官清和而任直大以方禹以功
臯以謨遹全絶徳綘之果霍之勇難以修能無敵知儒
者之真可久見賢人之徳一柱障黄河之決兩手洗白
日之光三登二十七年萬機幾千百變内除狗䑕旋安
鴻雁之居外率熊羆顯築鯨鯢之觀風震雨凌而棟梁
自若火炎水潤而鼎實各調盖享天心非要人爵陶侃
之指紋貫徹猶三遜以滋髙丁固之松夢留連甘十年
之不調上念慈闈之訓日思元老之功無官酬公維師
尚父猶堅謙抑力反渙揚姑隆絶席之班式舉載輿之
典虹明帶玉龜顧印金備衮冕之上儀増衣冠之盛事
改容而禮論道以經平淮用八千兵更酬謝𫝊蒼生之
志辭齊封三萬户㑹尋留侯黄石之盟某久累播鈞遐
瞻巖石聳聴上卷之一命阻陪潭府之三才斐然成章
是以有慶乗雪邉之節𫝊無因拜夀杖之尊窺天上之
階符願長輔化樞之運
　　　賀史丞相除太傅　　　　　　李梅亭
顯拜師臣榮躋帝傅聖人惟能饗帝復歸美於重闈太
宰以禮佐王併加恩於一命實清廟之盛典非元老之
私榮昔周家既立三事之官在成王猶遴仲父之選始
命姬旦以其師保萬民繼用畢髙以其弼亮四世自兹
以徃稱此惟艱若西京之遷王陵與東都之寵鄧禹雖
稱異數實飾虚文惟我孝廟之盛時夙敬越王之舊學
奉巵為夀驩既洽於兩宫絶席隆師秩爰登於一品疇
昔鯉趨於學禮只今虎拜以揚休千載君臣聚見四十
年之内一家父子併成二萬石之榮與國咸休生民未
有恭惟某官鼎彛舊學柱石世臣惟說總百官力賛事
神之勿黷暨湯有一徳首明立愛之惟親相儀南至之
郊蕆敬東朝之冊克禋克祀敷皇極而錫厥庶民得禄
得名受介福而于其王母二難具美三遜滋髙既力避
於維垣亦何辭於命衮日月如璧映玉佩之魚垂天地
為鑪鑄金章而龜顧一相主乎内幾年淹九棘之班三
公惟其人今日正専槐之面是故舊物青氊之赤舄尤
覺明公黄閣之黒頭行開茅土之封式對山河之誓某
夙勤甄録聳聴郵音雖箝尾在虺蜮之區然馳心賀燕
雀之厦宣麻綴文徳之聴身隔重湖揲蓍攷武岡之占
公宜百禄
　　　賀鄭少師　　　　　　　　　鄭雪巖
恭審涓吉宣麻敷恩升棘貳公𢎞化一通横寳帶之輝
崇徳報功六纛畀錦鄉之節勸經氊上授室國中異數
便蕃羣瞻聳動若稽昭代率重元勲潞公以維垣而陪
講筵忠獻以本鎮而膺受鉞或為内相而侈帶圍之詠
或由舊學而賜京第之居是皆昭一時非常之恩未有
備今日極盛之典恭惟某官沉潜而有略真實而無華
不知三公之為尊依然寒素如見一介之有技納之陂
汪憂國形癯愛君心赤方更張於新化爰圖任於舊人
非道不陳王前與與如也斯謀惟我后徳賛賛襄哉業
之隆者酬必隆眷之厚者施亦厚此禮非諸臣之敢望
惟上知我公之獨深非但勸當世之至忠又將貽後王
之丕則賡歌相戒元首明哉股肱良哉難老為期受命
長矣茀禄康矣某自遊環璧久囿大鈞聞盛事之巍煌
倍輿情而欣抃乗當時之驛傳適綴稱觴望武公之威
儀就加舉笏永言頌詠罔既編摩
　　　賀鄭丞相除少師　　　　　　劉後村
登冠貳公褒崇元老孤旜茸纛恨無官之可酬甲第殊
庭欲有謀焉則就帝學賴緝熈之益身章煥佩服之珍
載籍罕聞搢紳相慶竊稽列聖待勛舊之典非無上公
領使弼之榮然潞國貴極維垣不過河陽之鈇鉞紫巖
位尊𢎞化亦惟長樂之麾幢乃如致身為帝王之師賜
履於父母之國度越先朝之故實眷存昭代之耆英則
自生民以來未有我公之懿恭惟某官道隆而徳駿業
廣而功崇粤從挟龍而飛天忠勞鮮儷不待審象而求
野望實已孚勱相端平挽回元祐至今廟堂經濟之老
皆昔翹館招延之餘十年羨衣錦之歸一旦就安車之
聘爾則告后方欲咨君陳之猷予其明農未可遂周公
之志乃超三少之秩乃擁元戎之旄腰方玉以垂紳卜
新圖而考室問祈招於子革靡所不知設醴酒於穆生
久而愈敬雖熈寧遇師臣之厚迨阜陵眷舊學之深以
昔準今有隆無殺錫公千嵗重賡純嘏之詩以王萬年
光輔太平之業某屬馳軺𫝊聳聴制麻方千贄之滿前
顧一箋之獨後老文學為歌頌愧非僕之所堪辭將相
作神仙願於公而有獻
　　　賀史丞相除少師　　　　　　李梅亭
巽避公槐升魁師棘萬世策定盍徑躋萬石之班三台
色齊乃退位三孤之長寸心如此千載無之恭惟某官
厚大而裕和端凝而洪毅周拜乎前魯拜乎後邁韋平
父子之榮陟格于帝尹格于天續堯舜君民之業自開
禧之末一麾九日相嘉定之治十有七年於我如浮雲
心本游於淡泊用汝作霖雨身爰佩于安危既難挽鼎
湖之龍乃力洗咸池之日周勃之誅吕迎代尚觀望於
軍情霍光之擁昭立宣幾動揺於庭議未有獨運於掌
上不煩執事之顔行為天下得人與生民立極導憑几
之命而晏然仍几輔垂簾之政而遄已徹簾三邊絶赤
白之囊萬國布黄朱之乗風雷屏息日月重光宜神聖
建道徳之師見輔弼為社稷之寳比播維垣之命允孚
巖石之瞻乃執撝謙力囘成渙弗敢基命定命正倚弼
諧若曰父師少師何拘等級姑冠班於洪化即顓面以
經邦坤載物而承天盖得下裳之吉鼎以木而巽火實
存上鉉之虚九重尊李泌以先生四海戴子儀為尚父
黄河如帶山如礪豈惟難拒於公珪青櫺有洞石有牕
恐合紹開於王社某夙勤坏冶自抵簡書泥塗久隔於
朝紳夢寐尚隨於賀臆輙憑魚繭之素恭布燕雀之私
亮天地而弼一人諒益基無窮之聞理隂陽而遂萬物
尚祈澤不獲之夫
　　　賀史丞相除少師　　　　　　楊誠齋
巽避公槐升魁孤棘奮庸而宅百揆輔茂陵十八載之
隆平寅亮而弼一人開寳慶億萬年之晏粲明良交際
動植均驩恭惟某官徳鉅才全器閎用博累世躬行於
忠孝四朝身佩於安危河決平原力挽百川而注海風
揺夏屋獨髙一柱以擎天盡返齊疆全歸趙璧金甌閒
暇從容作商野之霖玉几導揚談笑取虞淵之日與生
民而立極為天下以得人九夷八蠻服整頓乾坤之手
兩宫二聖知扶持社稷之心肆疇巖石之瞻亟出維垣
之命甫揚成渙遽執撝謙重違再命三命之共甫轉父
師少師之拜元圭衮冕尚猶恨無官以酬公夏篆通旃
夫豈以辭榮而邀上惟楓陛比隆於皇祖則茅封仰紹
於先王西平有子我有臣垂光簡冊周公拜前魯拜後
濟美鼎彛某自分泥塗夙蒙甄冶毫釐千里既自投丹
筆之書首尾八年未易復白圭之玷兹復坦明之制但
増踴躍之私黄麻之似六經自此尚觀於蕃錫洪鈞之
轉一氣更祈俯振於餘生
　　　賀鄭丞相除少師　　　　　方秋崖
進陟師垣誕分使鉞錫帶御府身垂追琢之章開第神
京天睠相攸之樂伏惟某官伊尹先覺周公多材日就
月將緝熈聖學於無極乾旋坤轉運動化工而不知凜
吾道之在三宜恩徽之莫二某欣聞播告與被光華國
有師臣是為治道之元氣君無過舉將躋斯世於太平
　　　賀史丞相除少傅　　　　　　李梅亭
雄麻渙命孤棘升班相堯之功已書二十八載之半𢎞
周之化始介三公九卿之間取之甚嚴簡在則厚恭惟
某官直方而大智勇且仁海晏河清藉整頓乾坤之手
天明地察鑒經綸社稷之心奏琴瑟改絃之功賛七鬯
主器之治進律固加於有徳酬公真限於無官矧如拔
去凶邪收洪範福威之柄且復芟夷煩亂整素王筆削
之功是皆非常之原宜受不次之賞猶且固辭於専面
姑令明陟於貳公惟時亞保之休盖古司空之選若稽
漢制専司萬乗之晏私其在周官實任兩儀之寅亮聊
丕昭於蕃錫豈盡荅於元勲昔魏王再相於淳熈首升
此職故髙宗獨稱於徳夀謂無幾人爰正師垣宏開夀
域尚式周公之猷訓惟其有之是以似之以覲文王之
耿光心乎愛矣遐不謂矣某忻逢盛典倍激懽悰歌芘
士之詩敢忘燕雀之賀厦作得賢之頌或憐蟋蟀之吟
秋
　　　賀鄭丞相除少傅　　　　　方秋崖
合宫展采宣室均釐時則有若甘盤尊為帝傅念已封
之曲阜併衍公圭豈伊恵餕之彛允注凝旒之意伏惟
某官以經綸典聖學以緝熈賛皇猷從容訪道之庭獨
隆體貌敷錫配天之澤備極榮懐某欣讀綸言輙修賀
幅雖布衣之願於張良足矣永懐自牧之謙然衮職有
闕惟山甫補之未稱多聞之益是為輿誦等冀監融
　　　賀鄭丞相除少傅　　　　　　劉後村
細旃徹卷孤棘冠班知我惟春秋既暢尊王之㫖弼予
亮天地遂登亞傅之崇簡冊有光縉紳相慶惟綱常之
大義具筆削之一經曰子曰人辨内夏外夷之分書叛
書殺誅亂臣賊子之心迨本朝之名儒掃諸家之諛論
然而孫明復所著莫小試於慶厯胡文定之說不盡行
於紹興孰若舊學之宗工躬闡素王之本指爰切劘於
后徳亦扶植於國經恭惟某官以伊吕王佐之才抗喬
松物表之志江湖逺引共髙嚴子之羊裘廊廟重來依
舊孔明之魚水首延登於保輔俾入侍於燕閒宻勿龍
光敷陳麟史以天理之二字蔽聖經於一言將使夫竊
寳玉大弓之徒皆凜然畏斧鉞華衮之筆莫如我敬王
者已畢遺編兹予其明農哉欲尋初志乃陟司徒之極
品乃荒句踐之昔封方留公旦以經邦未許甘盤之遯
野傅以徳義老成尤重於典刑緝于光明終始有資於
斆學重提化筆峻拜師垣某側聆制麻幾折屐齒子無
曲學素鄙平津之從師帝順下風長即廣成而問道
　　　賀史丞相除少傅　　　　　　楊誠齋
冊命元勲序升孤傅三少特揖雖均為貳公之官四夷
咸賔見時乃萬世之績君臣叶慶朝野交驩恭惟某官
明允而篤誠洪深而肅括調政化不調之琴瑟續古今
難續之鼎彛中書十五秋得賢人可久之徳闢國數百
里復寧王有指之疆迄今大寳之還詎止小球之受盖
帝王盛徳之必頌獨頌獻琛而春秋常事之不書特書
得玉然皆出魯公之力庸並垂周室之休敢圖古風復
見今日宜亟正専槐之面乃姑循次棘之階功臣封爵
山河式觀繼世少傅寅亮天地詎足酬庸某全託一陶
獲歸三徑龜魚竊新亭之䕃亦有肺腸燕雀賀大厦之
成恨無羽翼
　　　賀史丞相除少傅　　　　　　林克齋
大廷揚緯亞保陟班堯舜典謨之篇𫝊信式昭於帝範
韋平父子之懿疏榮亟踐於世官體貌隆崇見聞闓懌
竊謂琴瑟必改絃乃鼓顧更化之宜先璠璵由琢器而
成念作經之尤重惟慶厯大臣嘗條陳於救弊而元祐
正史亦訂正於辨誣矧偉績之兼全宜徽章之特異恭
惟某官精忠天稟粹學家𫝊器量渾深色不形於喜
愠規模廣大身獨佩於安危曩儀禁近之聨已袖轉旋之
手首除元惡遂柄繁機蒐獵羣英路廣開於衆正燮調
元氣年遄格於屢豐内振朝綱外恢邊瑣觀化慰山東
之老信威清淮北之氛爰賛決於清衷肆緜休於元嗣
積勲庸其甚茂避榮寵而不居眷言係日之成書實刋
琬琰彼乃貪天而載偽幾變丹青提綱資筆削之公芟
穢著燕貽之實方爾寳儲之奉載加華渥之頒秩以貳
公式是百辟垂萬世至公之軌遷累年不拜之官文丕
顯武丕承啓佑益彰於有典周拜前魯拜後登躋即踵
於維垣諒何官之可酬惟與國而無極某欣聆麻制屬
領花城緬惟翹館之多才莫陪旅賀曽是化鈞之一物
尚冀陶成
　　　賀鄭丞相加少保　　　　　　鄭雪巖
恭審廷播黄麻輪迎赤舄尊甘盤而思舊學彰聖性之
益明召潞公而登經筵見治功之先定重開興運有相
斯文恭惟某官先生心與天通學造聖處任天下重無
非阿衡樂道之真為王者師早得黄石𫝊書之妙駕風
濤於既濟歛雲雨以若無不為林下之無人共訝山中
之有相雖得丘園之趣豈忘魏闕之忠如有謀焉則就
之肯終浩然而歸也上渴典刑之想時當鼎軸之虚圖
任舊人寵加異數挺緑竹之操復見武公之威儀上金
鑑之書逺邁唐臣之風節鳯新五紀虎拜萬年某隨仗
稱觴觀光遄衮太平有象適當泰道之亨華髮元龜翕
受益朋之助修辭申禱舞手詠歸
　　　賀錢丞相加少保　　　　　陳篔牕
顯詔元臣榮躋亞保傳家而為碩輔信槐棘之罕聞去
國而有殊褒又枌榆之創見尊榮廟社開闢江山竊以
知進知退者所以為名節之全善始善終者所以為寵
靈之備厯觀徃事多愧此言或朶頥鍾鼎而不為閑適
之人或掉臂山林而無復便蕃之渥臣既懐利君亦少
恩但思締合於一時遑恤譏評於千載必聖賢之胥遇
能道徳以相求可去則去既不較於升沉當褒而褒亦
豈問其出處爰有方來之綸綍及乎告老之軒裳自古
無多如今寡二某官唐元凱之器度漢韋平之勲庸早
步黄扉誠欲扶於民命晚投緑野正不係於身謀盖陽
和已播則有收歛之時而雷雨既行則有蟄藏之日天
運猶爾公心可知方將蟬蛻囂塵鴻㝠寥邈自適於逍
遥之境永游乎安利之淵奈盛名愈抑而愈髙故聖主
彌踈而彌睠惟朝綱肅静則思更化之人惟邊報安寧
則念和戎之客雖其既去尚擬重來亦何愛於褒恩不
少伸於别緒願以九重之此意與夫六合之具瞻儲養
神明調娱氣序使日月伴其不老而乾坤與之俱閑或
再位於元台抑亦公之餘事某曩懐附鳯比獲登龍忽
𫝊異詔之丁寧切倍常情之呼舞但忻寰海見眀良天
合之情肯為鄉閭草世俗雷同之賀永惟䖍頌不在多
言
　　　賀鄭相除少保醴泉觀使兼侍讀
　　　　　　　　　　　　　　　劉後村
起賢濵海領使祥源圖任舊人拜召公而為保若稽古
道命倚相以讀書麻卷初𫝊縉紳相賀厯攷帝王之世
猶隆師傅之恩商宗之於甘盤曰台舊學漢祖之於嚴
子云朕故人或遯荒野而見思或釣桐江而彊起所以
示後世人主進修之法所以倡學士大夫名節之風久
矣寂寥偉哉遇合恭惟某官有尹躬之一徳集孔氏之
大成嘉定初潛實賴綺園之力端平總攬首當莘渭之
求一變有涑水之風獨立少汲公之黨容身無地知我
者天上印而還中書角巾而即東路曲江感秋扇之喻
逺避隼猜魏公喜晝錦之歸冷看蝶閙屬者朝更政化
辟作福威區别忠邪顧瞻表著羣公環列類非昔者之
親臣一老獨存方且巋然於下國百辟迎安車之至九
重慰仄席之思謂莫繁乎一日萬機之勞莫要乎三墳
五典之道嘉與鴻碩相親燕閒弼予一人遂冠班於孤
棘益者三友時開卷於細旃内家賜聖製而開御筵太
史奏客星之近帝座寵光鮮儷邁史梁兩揆之榮典故
具存踵申潞二公之拜某久孤拔擢積困謗傷人或謂
之非辜自不知其何罪厚誣石介因以撼於富公巧詆
舜欽本欲傾於祁國不敢發塗窮之歎庶幾有天定之
時久疎翹館之起居忽聽大廷之播告僕方養母詎宜
起隠於終南公素憐才倘許逃歸於陽翟
　　　賀史丞相父太師魏王追封越王
　　　　　　　　　　　　　　　　李梅亭
加冊元勲配祠清廟考十八侯定位之次惟蕭盖侑於
祭廷應五百年異姓之封於越肇開於封土遂吾相顯
親之願彰我皇念舊之恩宗社同休華夷胥懌恭惟先
正大丞相文恵師王始終三紀師保萬民湯於伊尹盖
學而臣之克同一徳舜舉臯陶不仁者逺矣允叶重華
宜侑食以匹休曽易名之未稱思股肱於甘露想形貌
於凌煙一卷之書必立師矧實先朝之舊學七世之廟
可觀徳誰踰烈祖之老臣徹彼土疆儐爾籩豆惟冒丕
單稱徳峻加茅胙之分兹予大享先王永配椒馨之薦
丕昭異數夐掩前聞伏遇少保樞使大丞相國公克享
天心善繼人志故國非謂喬木盖倚世臣成績紀于太
常以昭先烈用宏兹賁曰篤不忘某世沐殊恩身逢盛
事屬嬰美疢莫陪東閣之賔疇允大邦竊頌西平之子
　　　賀丞相加恩　　　　　　　　洪平齋
昕朝渙號揆路加恩立天官冢宰以佐王秩崇舊衮錫
土田附庸而為輔賦衍新畬體貌増隆股肱有喜恭惟
丞相國公先生眀昭日月道際天淵其萬物皆備反身
而誠則得孟軻之𫝊其一夫不獲時予之辜則任伊尹
之重敬行以簡柔動也剛崑崙擘而力有餘泰山壓而
色不變第知為國寜復顧家龍蛇驅而放之菹朝廷清
矣鴻雁飛而集于澤天下安之立太極之四維定洊雷
之一索主上悉心而委計都人稽首以留行甫更純吉
之儀已驗嘉祥之應臘中瑞雪十分秀麥之連雲春半
膏霖一望早秧之刺水妙調元於鼎鉉潛制勝於帷籌
步陟文階申陪書社漢則夏侯以説禮而召拜唐則李
靖以録功而食封尚論昔人未如今日中國授室萬户
奚足道哉大師維垣三公惟其人爾乾坤攸相社稷之
光某爐鞴寒灰甄陶頑鑛聳聴潭府之疏渥預知無爵
之酬勲必有宗工續宰相世繋之表第同野老誦慶厯
聖徳之詩
　　　賀史丞相眀堂加恩　　　　　劉後村
播告大廷褒崇真宰類于上帝聿稽宗祀之文相維辟
公爰侈冢司之渥非止衍戸畬之入盖益隆岩石之瞻
典冊一新縉紳交慶伏惟某官功存社稷運際風雲
綽然應變守文之才巍乎經體賛元之學維聖主敬天
之意一本至誠自清朝更化以來四成熈事凡舉行於
縟禮皆典領於首台日者蕆大享之儀㳙中辛之吉月
星明概乾坤清夷奠玉而神祇顧歆合侑而祖宗昭格
法駕寳路肅臨清廟之豆籩朱芾葱珩於赫上公之冕
服以至御樓肆眚稱蹕還宫祭澤流行天顔開喜厥有
顯相之効恨無可酬之官荒大國之封豈推奄魯紀中
書之考其永相唐茂對龍光宻扶龜祚某屬縻符鑰快
覩制麻徹申伯之田欽聆異渥入平津之閣莫綴賀賔
　　　賀史丞相轉光禄進封魯國公　王格齋
孚號大廷疏榮顯渥刺經作制勒成顥噩之書胙土苴
茅奄有龜䝉之境仍稽故典峻陟文階金章式煥於民
瞻采地増陪於邑入命冊一下懽聲四馳某官道冒古
初功存社稷洪鈞轉一氣乾坤日就於清夷庶績撫五
辰星宿亦為之明潤自賛解弦之化益隆調鼎之勲年
穀順成和氣旁行於農畆逺人咸慕夕烽不到於邉城
坐令薄海内外之人如在先朝全盛之世爰輟秉鈞之
暇定為畫一之規合古便今可通行於萬世舉綱提要
以明示於黎元爰涓選於良辰庸徹聞於黼扆肆覃茂
賞載荅顯庸登進厥民在王庭俾聞播告永弼乃后于
彛憲勿替欽承嗣膺維師尚父之尊有光先正保衡之
烈某心馳恩地迹滯侯藩靈丹就而雞犬俱仙敢萌榮
望大厦成而燕雀交賀空激抃悰頌詠彌勤科條莫既
　　　賀鄭右相兼樞使進光禄　　　李梅亭
登庸舊學揆序元台能自得師謹厥終而唯始爰立作
相置諸右以輔台兼總鈞樞屹隆柱石恭惟某官兩儀
間氣四海真儒淡乎如列仙之癯傑然為萬夫之特虀
鹽太學四賦接古詩之流芹藻泮宫三峽避詞源之水
領袖貫九經之庫範模徧雙字之宫虎觀螭坳司存雨
露麟臺鼇禁皷舞風雷杞人憂天馭方危於六馬虞淵
取日功卓冠於五龍學焉而後臣之政不足與間也況
苞苴賄賂獨不入沂公之門且鼎鼐樓臺抑未聞寇相
之第衆浩然其歸重公持此以安歸天下無如召公久
當相成王之左生民未有夫子今乃得伊尹之時然萬
世永賴乃可謂功使匹夫不獲焉能無恥予惟克邁乃
訓千載一時天之降任是人百年幾見萬國魚頭正有
闗於己任十年鳳沼亦何足為公榮見伊吕而失蕭曹
則知管晏之卑矣躋英衛而遜王魏此豈房杜之細耶
願荷棟桴力光竹帛某一寒戍雪十暑飲氷昔周旋康
成之間夙親氊坐且班次巨君之下實認履聲今聞宣
黄麻之六經適尚盤青泥之九折緇衣三章知不遺於
寸善洪鈞一氣亦何間於八荒子獻相國書乎徃愬底
虞於逢怒君遣使臣禮也終更願聽其亟還
　　　賀右丞相還朝　　　　　　劉後村
入覲宸旒進居鼎席舉咎繇於右甫平猾夏之憂歸周
公于東遂究經邦之業縉紳相慶竹帛有光恭惟某官
負命世之大才建丕天之偉績八陵一抔土之憤至此
少伸九世不戴天之讐曠然一洗及新鄰之崛起殆舉
國之莫當衆方顧影以偷生公獨奮身而敵愾執訊獲
俘於百戰暴衣露盖者九年建纛親行淮浦收十全之
勝揚帆直上漢江無一㸃之渾雖大臣之誼曽靡告勞
然明主之眷有不容釋宻勿延英之對煇煌文徳之麻
昔髙孝兩朝方修攘之並舉若吕張二相皆出入之迭
更法此成規付之魁柄方將迓續景命挽囘危機收泮
渙已離之人材作懦衰不武之士氣蔡方既定式遄裴
令之歸江左何憂尚有夷吾之在某繆叨刺部隃聴告
廷矧甞蒙華衮一字之褒豈能無濃墨大書之喜海涵
春育聳聞東閣之開地老天荒自笑南轅之左
　　　賀端平相正元台　　　　　　鄭雪巖
厯開休運位正元台外廷宣麻傾耳動色以相賀薄海
聞命舉手加額以交懽矧辱眷知若為欣躍竊以建隆
肇立家法中令擢自文臣累聖守是道相𫝊諸儒謂大
綱甚正稽前朝秉軸以至于今日而當代全功可數者
幾人凡銘鼎彛而被絃歌視昔猷而無媿必噓海岱而
出雲雨恥匹夫之不霑既非淺中狹量所能又豈不學
無術可致是宜商宗之良弼必命甘盤之舊臣恭惟某
官先生肅括而𢎞深髙明而博厚玉立聳而山斗傾仰
崖略峻而軒裳具瞻退然不争不矜之風功能孰較進
有嘉謀嘉猷之告啓沃良多久煩共掌於政機爰命晉
登於魁輔否則能替人皆知補衮之忠和而不同上獨
味調羮之手身千一難逢之會志五三至治之隆號令
甫新精采立異吾道方泰善類同升謂黷貨無厭申三
風十愆之戒念挾書已甚開四門百揆之公八柄詔王
如雷震驚萬類含春聞風興起然新一時之觀聴易而
回積年之玩弛難必白去副封乃地節攬權之正更預
防中出循慶厯更化之規獻納論思各盡言揚激駁彈
擊母使迹避以此成久大之業足以致安强之威何憂
乎狐䑕之弄兵何懼乎鯨鯢之肆毒本立如是誰能禦
之正當力行好事之時厲精昔日重憫澤壅下流之久
永命祈天允屬宗工式孚僉徯欲放美陳而規寓不知
位卑而言髙將望端平上相之紀功凌煙無及庶幾中
興百年之養士環璧有光某學校舊生門牆下士梅闗
分校已幸璧全油幕賛籌誤䝉羅致方思寇弭奚暇已
謀塵埃險阻以備嘗俎豆戰陳之兼問苦無勞績累叨
公車之露章諒入鈞陶曽玷中書之記籍聆金甌之名
煥望黄閣以神馳久不通書敢冀元城異除之寵尚能
濃墨重賡徂徠聖徳之詩雖匏繋以莫前喜厦成而有
托
　　　賀杜丞相　　　　　　　　　鄭雪巖
天下安注意相宸斷惟明人主職在用賢寰宇推服唐
任如晦宋得祁公允若合符其應如響恭惟某官氣養
剛大學主敬誠由室暗屋漏為工夫跬步不錯以道逺
器重為己任力量可知道義重利禄不足言名節髙責
望亦甚至敬觀出處端繋重輕實虚寳鼎之調爰驗金
甌之契左右可國人可然後用之龜筮從卿士從謂大
同也取諸輿議簡在上心勢如奕棋正在初著事類築
室可無成規自紹定端平之更張迄嘉熈淳祐之經理
方其改絃而調瑟甚欲圖安何異操舟而遇風莫知底
止今積弊愈難於前日而叢委盡萃於我公此姬公吐
哺以求賢而武侯開心以廣助惟公則有萬能一惟信
則無徃不孚向有言而道不行括囊而去今正己而物
自格絜矩則同善始非難有本如是庶幾讀書而為相
不負我祖之貽謀某梓里諸生桃蹊舊物愛之深者情
甚切祈之至者言不腴幸備驅馳敢私坱圠無語賡徂
徠之頌立誠獻富公之書台山増八千丈髙與有榮耀
中書厯二十四考親見興隆無任勤拳於昭景鑠
　　　賀游丞相　　　　　　　　鄭雪巖
恭審渙發大號震竦羣瞻當饋而思蕭何久虛右席和
羮而命𫝊說簡自上心式昭選用之公已卜清明之象
恭惟某官明通而公溥直大而剛方氣凛岷峨克振家
聲之忠孝源尋濓洛相𫝊道脈之精微方盤旋兩地之
崇有運動三極之妙自任以重正期致君如阿衡浩然
而歸無復為王留孟子逮作福作威之惟辟必立政立
事之得人孰不期大老之來謂即慰蒼生之望尚遲一
嵗乃正三台天將開平治之機上自發英明之斷羣疑
頓釋百志惟熈以今艱難多事之餘有此閒暇片時之
幸如操舟中流同心以濟如推車峻坂協力以登罔俾
前修獨専盛美邊事屬右相人材屬左相未容張趙之
强分典故問東㕔文學問西㕔當合韓歐而為一既勲
庸之已定何事業之不成某久忝乗軺兹逢當軸上未
央之夀爰方啓行聴文徳之麻云胡不喜有懐銜袖敢
尾賀𥚑
　　　賀鄭丞相　　　　　　　　洪平齋
揚廷渙號宅揆奮庸天開聖人揭大明於積隂之後帝
賚良弼興霖雨於久旱之餘九鼎尊强萬殊闓懌切以
慶厯之進杜正獻盡革弊端元祐之相司馬公力回正
論凡其變則通通則久本乎定而静静而安聖上始親
於萬機朝家大整於百度追還盛觀允屬真儒恭惟某
官秉粹而履方造博而守約黄裳文在中也道𫝊徃聖
之宗緇衣弊又為兮身繋衆賢之脈蚤勸初潛之學蔚
為大任之儲淵源養䝉羽翼出震六龍御天而萬物覩
依乗最先九鼇負地而四極安扶植更力肆増隆於上
眷亟入賛於中樞宻勿引𥚑雍容補衮避權逺勢初無
富貴之心合意運籌自契明良之會覆金甌其久矣登
玉鉉焉遲之播一朝希濶之麻開幾年壅塞之路昔妖
星示變除舊之兆已萌今瑞雪應期作新之慶斯卜兩
全文武之憲獨斡中和之機惟國事總總乎方殷而民
食喁喁然更切決否泰之消長在乾坤之轉旋平輕重
於一舟丕展濟川之略寄安危於八柱迄成支厦之功
以福華夷以夀社稷某霜途易蹶氷谷難春夙蒙鑒賞
之殊快覩延登之盛調元有道坐培上甲子之休播物
無垠早吐雌丙申之氣
　　　賀范左相　　　　　　　　劉後村
斷自宸衷付之魁柄惟辟作威作福方親攬於大權有
臣同徳同心爰超居於端揆識者相慶翕然同詞於惟
華宗厥有名宰忠宣當元祐之世不主一偏覺民在建
炎之初有功再造惜也經綸之日淺甚哉遇合之際難
孰如我公自結明主十載雷聲之淵黙一朝地闢而天
開國其庶幾政將焉徃恭惟某官稟元化之精粹蹈聖
人之中庸貴處廟堂臞如山澤其秉心誠實故君子咸
附其蓄徳深厚故小人不疑屬者諸公欲手版下新亭
之拜時惟元老獨舉扇障武昌之塵然後太阿之柄還
然後九鼎之勢重十全無遺慮矣一變猶反手然斯謀
斯猷惟君陳之告我朕夢朕卜以汝説而賚予必能容
折檻之人必不罪舉幡之士必開宻網必革副封必斥
絶𢎞羊張湯必追還陽城陸贄魯安得削隠然儒無敵
之功吴未可圖良以彼有人之故綿基圖於箕翼紀勛
績於旂常某流落十年侵尋六袠福建子是惡既不可
以逃鄉江西社盛行又無從而入𣲖已分為農而没世
忽逢知己之秉鈞敢云茅拔而彚征不覺籟鳴而機動
希文得政豈無守道之獻詩司馬當朝不待器之之通
問
　　　賀杜右相　　　　　　　　劉後村
渙發制麻晉登揆席朕夢朕卜聿開帝賚之祥汝翼汝
為其代天工之曠宗祧増重亷陛益尊在昔昭陵有臣
祁國内則寢斜封之請謁外則為清議之主盟學館頌
歌與希文而對秉宫闈嚴憚云杜某之郤還流𫝊千萬
世號為端人寂寥二百年誰可繼者偉矣元台之拜凜
然大節之同恭惟某官稟河嶽之英有莘渭之望充塞
天地不屈孟氏之至剛臨履淵氷孰知曽子之大勇嘗
叱義府於仗下亦責平津於上前自公辭髙位而潔身
舉世順下風而俯首秦無客子居然擅國事於闗中晉
有偉人何至移朝權於姑熟屬宸扆收太阿之柄而昕
朝虚岩石之瞻輟玉食而深思覆金甌而未決昭告昊
天上帝厥有休符謀及卿士庶民咸無異論付以機衡
之重趣其衮繡之歸夫既為書類所宗又將受公議之
責必也法先賢如秤之喻念前輩平舟之言起岩穴遺
材退刀筆小吏弛筦𣙜以紓民力寛尺度以取士心澶
淵采石之戰功指期可俟梁谿紫岩之相業視昔有光
某去國十年脫身萬里盖嘗使粤煩六丈之一勾不幸
産閩遭半山之三字敢意平生知已一旦奮庸豈云附
翼以攀鱗庶可揚眉而吐氣作夢得問鈞之賦文筆久
衰誦如晦猶天之言暮齡有托
　　　賀陳右相　　　　　　　　　陸笠澤
廷颺大號位冠羣公識者咨嗟益信道行之有命聞而
興起共知天定之勝人某嘗因故老之言竊考昭陵之
治乾坤大度固兼容而罔間日月之照實無隠而弗臨
小人雖有倖進而善類常多詖論亦或抵巇而公議
終勝故士屢折而復振謗既久而自消諤諤昌言天下誦
道輔仲淹之直昭昭成績史臣書韓琦富弼之賢固嘗
端拜於遺風豈意親逢於盛旦恭惟某官名盖當代材
髙古人瑰偉之器足以遺大而投艱精微之學足以任
重而道逺方孤論折羣邪之鋭盖一身為衆正之宗徇
國忘家惟天知我論去草者絶其本宜無失於事機及
驅龍而放之菹果不動於聲色卓矣回天之力孰曰拔
山之難積此茂勲降時大任豈獨明公視嘉祐之良弼
初無間然亦惟聖主享仁祖之治功殆其自此某孤逺
一介違離累年登李膺之舟恍如昨夢遊公孫之閤尚
覬兹時
　　　代賀史丞相　　　　　　　陳篔牕
妙揀元勲進持魁柄雖黄麻同日猶分左輔右弼之名
然青簡幾年及見前作後述之盛洋溢天人之喜婘連
家國之榮竊以何世無才落落罕調羮之手自古有相
滔滔多覆餗之人豈獨道乖端由器小乃若以三寸舌
定國中之是否以七尺身任海内之安危當其論思獻
納之時已足震耀假以輔相彌縫之日自應恢餘衆忻
汗竹之新猶恨登槐之晚某官髙明而莊重肅括而洪
深定大事於胷中九牛莫撼挺成謀於物表羣蟄未知
早儀紫禁之班聨入預青宫之謀畫宻毗威斷立去兇
邪掃四天之氛翳而擎出太陽捲百川之狂瀾而歛還
大海盖禄産既殞共知為綘侯之功而禹山既除宜首
用弱翁之相人方矜艷我乃韜藏迨翺翔乎四輔之聨
始奮揚乎百揆之命深惟今日固異徃年牛放野而馬
歸山兵革已寢鳥逐風而魚衍壑英豪方興獨於衆人
可喜之中而有君子深憂之處難保者和議易玩者邊
防積儲已竭則當明裕國之方流離方殷豈可無足民
之術凡此數事賴公三思必不激以不隨乃可久而可
大況昔日師垣之底藴望此時宰路之發明天下歸心
吾君拱手某身縻下壘命寄中台聞大雅之得時知太
平之有日洪鈞之轉一氣本正大以無私廣厦之芘萬
間願恢洪於樂造
　　　賀陳右相　　　　　　　　楊誠齋
登庸正人使宅次輔非難得宰相之位進賢則其國安
不必問太平之期用公則其效敏天有所待世或未知
恭惟某官續洙泗以後之淵源追唐虞未逺之人物動
容貌以肅天下皆已趨風舉夷夏而置胷中了如觀火
召來兩地亦既三年所挾愈大而合愈難求去者堅而
留者衆深觀其守道之如許不付之大事而其誰用之
小遲是以國人懐不滿之意試之既效然後明主有必
信之心右席久虚君子是荷宜有逺略用宏雋功治道
無他止在一正君之妙舉敵人易與終將九頓首於大
庭某自知其迂敢速於售抱賈誼積薪之疏空有狂言
哦少陵看鏡之詩真成半老獨恃知已不虚此生北道
之秉洪鈞豈謂千齡之遇東閣之來衆彦未應一士之
遺
　　　賀趙丞相　　　　　　　　孫養晦
誕揚明綍寵拜元台國用真儒自無敵於天下朝更幾
相今始協于衆心巖陛尊嚴華夷闓懌某官智周事變
道貫精微硬語盤空獨唱出萬人之上貴名揭日横飛
絶四海之間感會風雲披陳藥石上有恢復中原之志
公懐燮調元化之才燭萬里之敵情謀無不勝參期月
之國論治己小成既簡在於帝心爰進専於國柄方將
修明法度考核人材新兵紀於驕惰自肆之餘皷士氣
於委靡不振之日國今相司馬矣頓使氊裘之驚吾其
為東周乎會看版圖之復某叨持使節逺企台躔誦説
命之三書敢以為致君之賀續車攻之一雅又將誦却
敵之勲
　　　賀鄭丞相　　　　　　　　王臞軒
庭揚大號材用真儒親授編書而為帝師素孚人望不
出都門而登相位復振家聲樞軸尊嚴朝野闓懌言念
執事位簽書之日嘗效狂夫獻一得之愚謂今猶五府
之協謀有可諉者設或為一相之居内則何以哉得君
如此其専報國盍思所稱自顧瞽言之太訐曲蒙淵量
之優容及夫氷山見日以消融斗柄當天而炳煥猶以
淺末而料𢎞深之見正恐濡忍而無夬決之謀乃紓徐
容與以俟之其光明俊偉者多矣此而不賀厥又何需
向也望之以直而去朝廷汲黯以戇而離禁闕今起忠
良於散地聘耆舊於遐陬向也元載以苞苴之富而肥
家林甫以溪壑之慾而典選今斥貪夫而弗齒洗舊染
以維新向也挾權貴以劾倫魁何止文昌之覔舉因駔
儈以營薦剡殆類鴻都之鬻官今痛懲已徃之奸申飭
方來之禁如醫王之治廢疾半劑而甦如國手之捄危
枰一著即活恭惟某官道包萬類忠貫三精方其游太
學表率諸生之時已有坐廟堂進退百官之望甘盤舊
學何心霖雨之期南陽故人親際風雲之會由方寸恬
淡一介弗取故定力堅凝萬變莫揺有洗日之功而上
不疑有回天之論而世不駭大耐官職門庭賀客之寂
如貴極人臣山澤臞儒之自若凡端平大政之施設有
慶厯諸老之典刑朝絶壬人蠻夷率服邊無債帥淮蔡
底平時賢方動色以相誇不肖尚私憂而過計盖善始
固可喜而謹終為尤艱元祐甫九年事體轉而為紹聖
嘉定未數載識者慮其如宣和伏惟深思君子小人消
長之機宻察中國外夷興衰之會必隄防宻則邪慝不
能害正必根本壯則精神自可折衝惟幾惟康其難其
謹緝績美意常如正觀初治之年恢拓舊疆斯濟建武
中天之業某猥以拙直最辱知憐身縻選調以固窮書
比衆人而獨後向來狷介不屑依偃月之堂老去頌歌
或可入齊天之石
　　　賀湯右相　　　　　　　　周平園
鵷序班庭聳聞大號鳳池宅揆首屬真儒萬邦新巖石
之瞻九廟壯覆盂之勢王民皥皥喜色欣欣竊以君莫
大於知人國尤難於置相惟髙宗之得說若尹躬之暨
湯非天私我有商佑於一徳夢帝賚予良弼正于四方
豈惟占卿士之從亦復契神祗之望自時厥後振古如
兹逮皇家開不拔之基將二百載凡公府錯非常之輔
餘八十人觀祖宗功徳之隆知輔弼賛襄之盛方上聖
勵精於今日實羣公叶力之昌期適虚右拂之辨章有
待清朝之英傑眷注久矣延登在斯恭惟某官九徳備
躬千齡應運淵渟岳峙凜漢相之威儀玉式金相妙臯
謨之述作粤濯纓而入仕即結綬以登畿常近城南尺
五之天不離玉階方寸之地備宻訪於北門之邃總神
幾於西府之嚴言仁義於前第見欽王之孟子順謀猷
於外誰知告后之君陳及聞顓面以正朝始信同心而
合意昔漢既尊於康鼎至唐亦重於鄭覃皆以儒宗結
夫帝眷進擢遂居於台路委蛇靡出於修門偉治世之
登庸掩前聞而増賁而況沙隄甫築玉燭遽調正炎威
稍兆於常暘俄膏澤有開於豐嵗天瑞示汝霖之作宫
童訛徳雨之呼方且致主華勛躋時仁夀如太公宜生
見而知者豈管仲晏子可復許哉與國咸休固億萬斯
年之允賴錫公純嘏何二十四考之足云某椎鈍亡堪
塗窮已甚次逺需於泮水貧屢貸於監河幸大鈞方播
於無垠肆小子或容於有造借之春色倘參桃李之濃
隂報以嵗寒敢廢松筠之勁節
　　　賀陳左相　　　　　　　　楊誠齋
陞自揆路宅乃首台惟上相之顓面正朝虚焉已久非
天下之鉅人長徳膺此者誰厥聲既覃所暨咸聳某官
喜怒不形於色安危自任於身如太山喬岳之靖深無
為而人自仰若和風慶雲之氣象不肅而物已孚登庸
有期經濟方懋觀其恢張萬化之意固非鹵莽一切之
圖民亦有言得無委付之未盡上既厯試是用尊信而
愈隆告于大廷陟以左席雖廟堂之維舊而風采之一
新魁柄不分豈復有牽而莫可同列既叶猶曰無助而
何為正君在初拔士宜博民之貧者無富國將之勝者
無敗軍朝廷治而四海從華夏强而百蠻服古未有改
言之似迂置乾坤一擲之中世豈不為之快然帝王萬
全之舉公必有處於斯某頃以狂言最䝉殊遇乃至延
譽於西府相與薦進於嚴宸事有作難退而靖竢今兩
賢合處而並相此其時哉當大鈞所播而不春信乎命
矣
　　　賀留右相　　　　　　　　王格齋
大廷渙號亞輔疏榮士勱相我國家豈輕其選王寘諸
其左右今得其人綸言一頒國勢益壯某官道隆而徳
備才鉅而能全解牛十九年而殊不更刀溜雨四十圍
而曽無改節不為俗學再還慶厯嘉祐之風自結主知
早侍上清虚皇之側舍人様光生於鵷鷺尚書履徑上
於星辰入殫論思獻納之忠出課慈恵循良之最隨其
所到休有可書朱簾捲雨畫棟飛雲盡領洪都之勝連
峯去天枯松倚壁不辭蜀道之難召諸天梯石棧之間
參乃鈞府樞庭之貳載調元化益峻岩瞻盖方其左朱
轓之時已繫蒼生之望迨此右臯陶之選皆歎白麻之
遲風雷之號一𫝊天人之心交喜不動聲色固己見嵗
時無易百榖用成益究設施要當使鍾簴不移廟貌如
故某寸長何有一障是乗嘉與闔境之人同囿洪鈞之
化使民安田里其孰非吾君吾相之恩雖政拙催科殆
必免大譴大訶之域
　　　賀李丞相　　　　　　　　汪龍溪
躬被䇿書進居丞弼精忠貫日正二儀傾側之中凜氣
横秋揮萬騎笑談之頃國須賢立天為時生恭惟某官
厚徳鎮浮英材經逺得文武弛張之樞要獨運胷中明
古今治亂之淵源不専紙上爰自踐􁱈之始每勤獻納
之忠老成尚有於典刑天下想聞其風采昨屬殊鄰之
擾上貽當宁之憂夕烽既徹於甘泉清蹕將遊於汾水
唯公夙夜與國存亡挺身六品之卑抗議九重之邃留
家誓死鑱血書詞銷大變於胚胎轉危機於呼吸洎干
戈之息戰援桴鼓以登陴義動三軍人皆奮死氣吞異
國敵輒請盟身雖九隕而一生國則崇朝而再造既名
髙而衆媢乃䜛就而身危士訟公寃亟舉幡而集闕下
帝從民望令免胄以見國人荐經艱危益見竒偉方主
上清明於今日實邦家希濶之昌期欲衆賢同建於事
功非雅望孰為於師表將萬世維持之是賴何一時康
濟之足言某久托在閒欣聞盛事雖無縁於旅進旅退
陪賔客之後塵豈不能大書特書續山林之野史
　　　賀錢右相　　　　　　　　黄雲溪
妙簡前旒升躋上衮得君行政已更萬化之原顓面正
朝兼總五兵之本裔夷欣抃宗祏尊安恭惟某官明允
篤誠直方剛大自任以重鎮如負海之六鼇獨立不移
屹若擎天之一柱頃東府同寅之日適北邊兆釁之秋
人無異辭咸曰擊之為便公獨長慮誦言明其不然使
忠誠果信於一時則嘉靖豈待於兹嵗再還丞弼獨運
神謨拔去元凶曽靡動於聲色收召故老與共起於事
功然後立國本以安人心修戎好以息兵禍伊小試之
既效則大用其可知果擢元台用昭偉績仍兼榮於
帷幄益増重於廟堂載觀出綸之辰彌空其雪迨質扶
杖之老歡聲如雷則知天人之黙符其必國家之浸盛
不惟虚左以有待正恐無官之可酬某得諸所聞喜而
欲舞未容斂板即趨光範之門第切懐鉛願繼徂徠之
頌
　　　賀鄭丞相　　　　　　　　真西山
御紫宸朝登黄閣老人主師宜為宰相用尊𫝊道之功
政事本實在中書允賴佐王之學四門肅穆八表靖夷
盖聞國之將興皆好臣其受教時則有伊尹成湯所以
格皇天吾不如子房髙祖所以成帝業惟今爰立眂昔
匹休恭惟某官河岳英姿泗沂正𣲖方事初九潛龍之
始已兆半千遇合之期六鼇負圓嶠之山屹驚濤而不
動五龍夹虞淵之日升層漢以大明偉運量宇宙之材
參謀謨廊廟之寄宻勿盡言而幾弗露從容應變而道
不窮當雷霆久蟄之餘有天地重開之象坐黼扆而親
聴斷如古哲王用金甌而覆姓名維予舊學夜刻博山
之印朝宣文徳之麻信宿未逾規模立變進賢去佞儼
如慶厯之頌詩剔蠧濯汚快哉元祐之條貫和氣回而
天為飛雪貪風息而人樂飲氷閭閻知蘇醒之期朝野
起昇平之望致君於堯舜之上鄭公固所優為行政若
管晏之卑孟子豈其或比盡抒碩畫丕慰岩瞻某濫竊
州符久陶化冶方登崇於百揆首超擢於十連但訴公
道之伸敢矜私己之遇雖莫陪東閣竒士少禆康濟之
謀當敬率南方諸侯恪奉作新之詔
　　　賀游丞相　　　　　　　　劉後村
播告辨朝延登真宰人主之職論相上方注倚於儒宗
大人為能格君公素講明於心學明良胥會今昔罕逢
歴觀莘渭王佐以來因歎漢唐相業之陋𢎞談經而阿
世崇挾術以捄時彼哉雜霸之淺圖無上自售責以敬
王之大節非乃所知是必道術得聖經賢𫝊之精微謀
謨與伊訓說命相表裏素負海内蒼黔之望始膺陛下
夢卜之求恭惟某官鍾間氣於岷峨沂大原於闗洛窮
理盡性至命有作聖之功夫責難陳善閉邪積回天之
力量每獨立當雷霆之怒亦苦口進藥石之言其告於
旃厦也先大本大經其著於廊廟也皆仁心仁聞久矣
有登庸之意決於辭宥宻之時裕陵敬光謂它人雖推
弗去仁祖用弼以近習莫知其名揚于廷而宣麻立乎
朝者舉笏盖先諸老而予環者上之眷後羣公而當軸
者公之謙兹天命人心去留之本源亦君徳世道轉移
之機栝本氣實則客𤯝去初著誤則末勢分艱哉列聖
之經營重矣一身之負荷在典午末復存賴王謝之兩
賢洎建炎初再造亦趙張之二老以今準昔異世同符
固將享武公之年何止書汾陽之考某頃田間之負耒
期閣下之秉鈞不圖殘年真有今日非謂托身於元化
庶幾拭目於太平章句才衰無復徂徠之歌頌㫖甘情
切但思陽翟之逃歸
　　　賀鄭丞相　　　　　　　　魏鶴山
出命九重登庸二府崇甘盤之舊學著調鼎之新功方
兹地節親政之年赫然天章責治之意丕平所感端命
維休竊觀易道之㣲無如時義之大玩理於會通之分
沈幾於變化之神方處時之未然寧藏器以有待故乾
在下則潛龍勿用屯其膏則乗馬班如或需于沙或需
于泥或賁其須或賁其趾或且安於坎坎或退守於謙
謙脱事會之方來豈幾微之可失故坤之三以時而發
復之四惟道是從解既得中著有徃夙吉之戒益雖居
下實利用大作之時井而汔至有羸瓶之凶豫而勿疑
為盍簮之得嘗原天地之運化以驗古今之屈伸何示
人之昭昭而聴我之藐藐盖狃於前失者闇大體而安
於小成者乏逺圖敢因師友之舊聞仰賛朝廷之先務
竊惟仁哲親政之始實踵章宣稱制之餘皆静觀者十
年而奮發於一日然而或以更張為一代之興辟或以
踵誤生百年之厲階乃知聽斷之初實係安危之判矧
一二日萬幾之遝至乃四十年大柄之倒持士習於放
利皇恤其他俗忲於積威不知有上典章浸泯亷恥蔑
聞不及今解絃而速更將自後噬臍而無及擬効涓塵
之報敢修固陋之辭且三省有造令出令之殊自王蔡
擅朝以後重在都司而三省之屬不能制其可否二府
有同班合班之異自秦韓専國以來惡人異已而二府
之事未嘗更相是非尚書特奉命之司胡為有先勾之
筆都堂為聚議之所何者開略入之端臺諫耳目之官
但見書名於紙尾給舍喉舌之寄未聞駁正於詞頭於
是有韓盧俱斃之嘲有時被伍伯之謗又其甚者請終
言之翰苑受命于禁中掖垣代言于閣下今或先數旬
而呈藁斷旡楊大年因三讓而求歸或後累月而草詞
亦非劉原父以九制而被遇凡曰論思之彦例䝉獻納
之譏目善類為好名指直言為歸過於是禁廷宣召經
幄留身二史直前百官輪對帥守監司之陛奏臣民庶
士之匭封例曰具文習成結舌火既燃而强寢疾已劇
而忌醫彼躬處休莫肯念亂河北列二十四郡獨無忠
臣雲南喪數十萬師反以捷告奚暇為事君安社稷之
慮大抵皆全軀保妻子之臣幸積曀之劃劙值大明之
臨照剥之无咎一陽久處於五隂之間剛長乃窮一隂
宜決於五陽之末於皇盛舉久屬通儒恭惟某官精誠
足以慮微訏謨足以經逺有嘉謀而告于内尚周臣良
顯之風持衆美以效之君得唐相彌縫之用雖光塵之
外合而氷蘖之獨持自建學於中興既閱年之九十豈
無大科異等由此而致通顯亦有文人才士隨世以就
功名然而章章乎正大之名卓卓乎亷隅之行揆之親
見夐若前聞是膺一徳之求絶出羣臣之右當軸處中
曽幾何日拔奸扶善已若而人子儀徹樂黎幹減騶莫
匪精忠之觀感承宗削地韓𢎞討賊咸欽處分之得宜
某尚陳狂瞽之言仰賛盛明之政公卿幸得遭遇不勝
王陽長策之憂經制有所持循切陳賈傅太息之請以
是知我罪我惟公進之退之
　　　賀鄭丞相　　　　　　　　劉後村
制麻播告揆席登崇太𫝊曰三公特寵初潛之舊人主
論一相盡收旁落之權政出廟堂慶流宗祏嘗慨君臣
之際莫難心徳之同或親事法宫莫望其末光或低視
殿霤不荅於一語風雲之會不契岩石之瞻浸輕所以
季然問仲由冉求謂具臣矣必若孟子論伊尹管仲先
受學焉恭惟某官手挾龍飛力扶鼇斷初元一變粹然
用洓水之規模嵗晚重來見者異潞公之年貌上欲托
國者屢矣公輙乞身而避之徜徉孤山夢寐一壑屬甘
泉之烽踵至而延英之議背馳臨朝不怡當饋太息徳
望隆重能折遼夏之驕心事和平孰云洛蜀之黨艱矣
政事堂之任屹然靈光殿之存謝傅未起之謂何甘盤
欲遯而不可必有以易置壊局斡回危機扶天下之紀
綱文章繫中國之衣冠禮樂問朝問左右咸無異言惟
天惟祖宗克享一徳方將開紫盖之運然後從赤松之
遊某進觸悔尤退安義命每佩臨别承君之訓不通平
生元城之書然猶聴避新麾超加美職託孤危於大化
勉忠孝於暮年昔誦狼跋之詩常思歸於公旦今被羊
裘而釣安敢累於君房
　　　賀董丞相　　　　　　　　　劉後村
播告辨朝登崇真宰敬王惟我非道不陳于前夢帝賚
予爰立而致諸右福流宗祏喜溢堪輿嘗合炎紹諸老
而觀莫如趙張二公之懿良由沿闗洛而遡洙泗續先
儒絶學之傳故能膺戎狄而懲荆舒開有宋中天之業
萬古有光於史冊百年復見於矩堂恭惟某官藴兩朝
開濟之心兼四代禮樂之事胄出於江都相素漸三策之
敷陳生後於武夷翁實受四書之付托所謂識其大者詎
肯斵而小之臨邊號文武威風之臣在廷為魁礨骨骾
之老與二豸俱去竈婢亦驚及一馬重來都人太息遂
升廊廟厯秉鈞樞敵無佛貍飲江之謀國有猛虎在山
之勢屬者改調膠柱宻覆金甌孰克享天心孰能熈帝
載孰尊王賤霸發明春秋一統之言孰脩身齊家踐履
大學九經之序或朶頥以䑛丹鼎上注意而出白麻垂
紳之流舉笏以賀必開泰道以聚人才之渙散必建皇
極以平國論之黨偏必正朝廷以及百官必合宫府而
為一體昔思軻生末造不為時君所知房魏開太平莫
奉明主之問仰惟今天子之聖輔以大宗師之賢如公
遭逢亘古稀濶某五窮不去百毁所歸上書而雪孝章
昔有北海納官而贖李白今無汾陽聞英衮之顓朝與
老農而擊壌乞黥刖以成後史事有不然刻金石而頌
中興老猶堪勉所為欣抃莫罄揄揚
　　　賀丞相起復　　　　　　　洪平齋
恭審孚號揚庭移忠體國奮庸而熈帝載獨嚴鼎鉉之
司不戰而屈人兵更妙斗樞之運兩宫倚重萬宇均懽
竊以同天下之憂者不當先一己之憂達聖人之節者
烏可徇匹夫之節故論相尤難於應變而顯親莫大於
揚名髙廟之圖任舊人雖奪情而不憚阜陵之簡求元
輔亦變禮之是行闗兩朝胥會之期垂百世無窮之譽
越在今日有光前人恭惟某官節勁而氣和材全而徳
備是父之有是子不特大韋平之世家吾相之與吾君
可謂得伊吕之王佐任重九鼇之負地功髙一柱之擎
天盡掃妖氛力扶元氣退小人而進君子迄成去四凶
之功弱私室而强公家盖有墮三都之意俾外蕃之奪
氣知中國之有人用能成召陵之盟于以息甘泉之警
九廟壯覆盂之勢萬方聳岩石之瞻股肱良哉納君徳
於無過之地羽翼成矣貽孫謀於有道之長方注意於
鹽梅遽𫝊悲於風木孝思雖切睿簡尤深當饋而嘆無
蕭曹天子久為之虚佇奉書而召致園綺儲君日望其
遄歸三命俯於謙謙終吉之餘四輩趣於遲遲吾行之
頃欲强謝公之起更圖申伯之居爰入覲於天光庸進
専於魁柄嘉謀讜論周旋父子一堂之間文徳武功維
持帝王萬世之業腹心惟舊體貌加新遹圖康濟之勲
丕展經綸之學調玉燭之四氣已觀大旱之作霖陳泰
階之六符便驗上台之齊色某影沉非地夢斷鈞天委
心下吏之塵埃傾耳上公之典策知太平之可冀識吾
道之將行厚徳元勲復覩淳熈之相業濃墨大字願賡
慶厯之歌詩忻頌惟深仰摩罔究
　　　賀史丞相起復　　　　　　林克齋
渙發制綸寵還宰枋改絃而圖善治夙資輔弼之良虚
席以俟來歸益副倚毘之助天人闓懌朝野尊依竊謂
有萬之幾職先論相在三之義孝可移忠故大臣以體
國為心自前代有奪情之典載稽徃哲莫著本朝若開
國之元勲與中興之名輔屬當多故適阻私艱類皆遭
變以從權遂克建功而造業自更新於萬化實倚重於
一賢雖云底效於小康固有欲為而未究惟武丁得傅
說命朝夕啓乃心使太祖無元齡如左右失其手宜膺
圖任盡越拘攣恭惟某官天稟精忠家𫝊粹學遭時遇
主周旋筆槖之聮徇國忘軀揚厲旂常之績振皇綱於
弛墮奠神器於阽危内則翼元良以正萬邦外則續懽
盟而成五利肆由兩地亟踐中台方寄任於濟川俄茹
情於陟屺深切凝旒之眷式遄賜第之歸備咨訪於燕
閒意猶未廣正儀刑於衮職民具爾瞻使名均總於鴻
樞師表推髙於鶴禁事崇業鉅任重責専方將乗盛際
於風雲勵有為之日月抑羣枉而開衆正建大政以興
太平兼曽閔之所無顯名永世揜韋平之未至繼踵維
垣某迹雖逖於崇墉心焉依於大造劃聆大號倍激私
衷播物無私倘備賦形之數奉羮有感更希錫類之仁
　　　賀史丞相起復　　　　　　李梅亭
起躋上衮併領元樞家事雖勤詎可辭於王事國容既
肅爰兼整於軍容宗社奠安華夷震服竊以人臣名世
之盛者固宜獨佩於安危天子舉國而聴焉豈容或去
於左右如房元齡奪服於貞觀之際若趙韓王復位於
建隆之間時則宇縣迄平邦家底定非有干戈搶攘之
事與夫疆埸騷動之虞正惟朝廷恃以稽疑社稷因之
倚重所謂同徳惟一伊尹乃格于天豈無它人雖百曹
參何補於漢故一時必圖舊而共政而二公亦移孝以
為忠況若主威雖振而體統未明國蠧既除而姦宄未
戢天變洊臻而未弭民力久困而未甦此豈具臣可以
克相自非才若擎天之八柱力如負海之六鼇精誠一
心勵翼庶務則何以結異眷於黄屋奪至情於素冠廷
有賛書國無異論恭惟某官徳崇而業鉅學博而用周
功烈在人豈管晏之可許規模所至及周召而乃留早
繇禁塗獨賛宻議祛邪崇俊決大疑於立談之間偃武
修文興長利於旋踵之頃國本安固人心敉寧弼諧未
幾經濟方懋甫正台衡之位俄纒風木之悲中扆深懐
竣訖㐮於大事左貂荐遣爰趣復於宰司厥今為政之
當先大率如前之所述雖無伯禽金革之事當資𫝊說
舟楫之才至若邊備弛於通和邦財空於横費名為更
化而士夫趨向之莫一實欲䘏民而州縣奉行之不䖍
此其次焉又有大者必也羣工百執守法度而不變外
戚近習保富貴而有終城社無所容其姦廟堂當得行
其政孰出身而辦此顧舍公其誰哉此四海所以具瞻
正九重所以虚竚任天下之重幸瞻赤舄之來為帝者
之師佇復青氊之舊要使一門勲業之盛有光千載簡
冊之𫝊某夙出洪鈞欽聆渙號睠疇昔已蒙於百諾諒
伊匪定沐於一陶歌杜陵之詩願永依於廣厦為魏公
之客豈復出於它門
　　　賀史丞相從吉加官　　　　林執善
徙月復常自天渙渥黄麻宣制増品秩於鼎司赤舄造
朝新威儀於宰路華夷𫝊誦亷陛尊崇切謂大臣佩安
危於一身孝移忠而兩盡盛旦會明良於千載家與國
以均休方素冠迄制於禮經宜丹扆加榮於命數某官
孤忠貫日一徳格天明允篤誠世濟舒敳之美謀謨果
斷才兼房杜之長剪羣姦於原燎之餘定衆志於波頽
之末還福威於皇極乾清坤夷正基本於元良星暉海
潤光于前列酬以何官亟宅揆以奮熈遄奪情於艱疚
入則左饘右粥端思盧堊之中出則搢笏垂紳紆畫廟
堂之上來雋髦而濟濟銷奸宄於㝠㝠漢塞柝沉周京
枕奠丕慰蒸黎之衆迄成清静之規駒過隙以如馳甫
更吉制魚有水而相得庸侈徽恩登進穹階申陪腴賦
隆師模於副貳崇事柄於鈞樞固嘗先天下之憂而憂
豈以窮人爵之貴為貴一二日之幾毋曠共成兢業之
功八百年之厯過期永賁休明之運某劃聆成渙倍激
懽悰才俊滿前第遡風於東閣陽春無外會報暖於北
枝
　
　
　
　
　
　
　
　翰苑新書續集卷一
欽定四庫全書
　翰苑新書續集卷二
　　參政類
　　　賀劉樞宻兼參政　　　　　　鄭雪巖
伏審三朝播告元老登庸泰之初九拔茅彚征亨嘉之
會蹇之六二匪躬盡節安强所基兩地増崇普天胥慶
斗樞司帝旁之運台躔主天下之平龜筮卿士是謂大
同作内吉作外吉左右國人皆曰可用在朝和在野和
任黄髮斯無愆副蒼生所共仰恭惟某官風稜素望骨
鯁赤忠包括諸儒家之文粹然一出於正周旋三諫官
之位卓乎莫擬其倫栽者培之善有所資傾者覆之惡
無所避中庸至徳鮮能久矣聖賢絶學庶有繼乎昔孟
子去齊豈無為王留者今周公歸洛自今立政共之況
正元朝士之無多宜慶厯相臣之有取是闗國體可驗
天心乃賡載歌其應如響丙魏同心輔政夫復何憂殷
周中興得人於斯為盛某繆分邊障喜聴郵𫝊久望東
家夫子之門惟有南豐瓣香之敬己相司馬敢廢當路
知已之書願效王褒以續聖主得賢之頌其為欣忭罔
既編摩
　　　賀衛參政除端明　　　　　　洪平齋
通班邃殿詔禄殊庭兩地穹崇聳龍頭之宿望九天清
閟開麟趾之隆名號渙路朝驩臚函夏恭惟某官氣夷
履粹行峻識周濟天下而起八代之衰莫窮韓子之學
正人心以承三聖之作不下孟氏之功頃妖祲之方張
肆頽波而俱靡腰多服艾手獨搴蘭便面障西風之塵
若將凂已掉頭隨東海之霧似欲終身此志雖造物之
為徒吾道實蒼生之司命為時强起與國同憂墮三都
而卻莱人屏四凶以禦魑魅山嶽可以揺動天日為之
開明益契淵衷晉參機秉輯和戎之福太山鞏國勢之
四維定翼子之謀少海衍仙源之重潤力扶皇極期建
太平然張琴瑟於不調之餘而投藥石於既憊之後所
傷多矣欲變難哉矧如一秦之復生縦使九舜而莫治
寧為落落烏肯容容蓴鱸送逸興於三髙花木引清風
於獨樂心清如水名重如山回觀垂手帖耳以相從乃
至血指汗顔之不暇見幾我早得計疇多天道有時而
好還國是既久而自定特異清朝之禮盡還舊弼之恩
儒生萬數之有榮獨備玉宸之問作者七人之相對少
留珍館之閑公於枋用以何求人謂衮歸之有漸昔焉
洗日今則望霖𫝊詔令於蘂珠聳聞學士之拜待漏聲
於丹鳳共徯相君之來某夙出鈞陶久旱泉布赤舄几
几東山嗟姬旦之居緑竹猗猗淇澳望武公之入揚庭
有喜賀厦尤深
　　　賀陳樞宻兼參政　　　　　　鄭雪巖
恭審元龜登任治象作新仁人用國日明増重五嶽之
本儒者在朝増美弼成萬化之基斷自淵衷歡𫝊天下
恭惟某官誠明之學文武之資一片盛心對越天地而
無愧平生大節突兀山嶽而不移笑傲林泉歛藏雲雨
希乎賢聖者問學工夫無止法志於道義者事業富貴
不足言天將啓中興之機公難堅勇退之願觀者環堵
人喜君實重來責以推車上倚希文獨至未踰旬浹悉
有鈞樞召我而豈徒哉今時則易然也以堯舜君民而
自任其在兹乎使周程體用之大眀斷可識矣某受知
惟舊竊庇方新趨未央殿而奉觴忻聞渙號慶天章閣
之給相幸見太平望衮非遥祓牋斯恪
　　　賀李參政　　　　　　　　洪平齋
伏以瞻泰階之六符獨重鈞衡之望遡井絡之萬里近
依衮繡之光方攬轡以問津爰拜塵而起敬恭惟某官
道明如日名震若霆濬濂溪之源直至孔顔師友之際
嗣巽巖之學何止遷固父子之間天付之以江漢之靈
世仰之如嵩華之鎮蚤發西崑之軔徑參東府之機妙
調胹於國論之變遷隂轉移於君心之趨向屏四凶而
不用招十獻以方來時人未免貪天之功君子遂有避
地之志嗟哉狼跋行矣鴻冥善類既失其指南䜛夫可
投之有北雲無心而出岫固知富貴之為輕水有時而
回淵惟聴是非之自定坐安赤舄盡復青氊繄否泰之
相乗實乾坤之所相獨樂園之自逸難淹君實之留天
章閤之一開即徯鄭公之用某短於汲綆拙甚筭鞭羊
腸世路之自憐蟲臂生涯之誰托跂宫牆之數仞喜厦
屋之萬間掃舍人之門辱肯容於歸倚入翹材之館願
終荷於生成
　　　賀李參政　　　　　　　　方秋崖
誕揚制冊參秉政機當聖賢馳騖之時聿思元老覬道
徳安强之效迄底丕平簡在帝心於皇廟論恭惟某官
養其氣以剛大尊所聞而髙明姚崇應變而宋璟守文
兼負經綸之藴元齡善謀而如晦能斷克成綜核之功
自纉武於樞庭茂結知於宸極明良千載仁義一言伊
欲天下皆堯舜之民政以胷中有孔周之學會羽檄適
憂於丙枕宜鋒車趣駕於庚牌王曰歸哉舊弼為中朝
之望天其或者太平當今日之期遄觀介圭入陪台衮
共徯巨川之濟式隆巖石之瞻泰階同符間兩社以為
公輔神器増重有一徳以享天心傾聴白麻登延黄閤
某親逢盛事思見熈辰甲兵之問不至廟堂盖邊臣之
至願忠信之言可行蠻貊惟公相之所為嘉與涵生悉
歸陶冶
　　　賀章參政　　　　　　　　陳篔牕
渙發冊書晉陪國論基命於夙夜宥宻之地久資制勝
之籌明政於國家閒暇之時今倚同寅之助精神胥契
體貌益隆竊以陳泰階之六符名獨崇於槐府拱北極
者四輔實參扈於楓宸惟道全徳備足以衡石萬幾惟
實大聲宏足以笙鏞羣動人方拱手天亦開顔篤生
魁礨之英丕輔昇平之治恭惟某官爽邦哲匠間世真
儒挺繁霜大雪之嚴襟懐浩蕩挹霽月光風之勝氣節
峥嶸垂視氷山矻存砥柱卒以安劉之畧助成誅霍之
謀化瑟既更憲綱獨秉旋預黄屋股肱之托進陪紫樞
心腹之謀案邊瑣以科條孜孜於䕶風寒之處討軍實
而申儆汲汲於未隂雨之時坐成道徳之安强端出規
模之宏逺肆疇庸於黼扆亟參秉於鈞衡稽武王之四
人官不必備視漢庭之諸老多奚以為便當架明堂之
柱以峙不拔之基詎容卷大厦之材而鬱未施之澤時
幾天與事業雲興坐恢三五六經載籍之傳逺邁二十
四考中書之懿某嘗於比日獲拜下風甫安縛竹之居
忽聆拜麻之命摩娑朽鈍附麗休明天實助其飛騰人
盡為之鼓舞䑕肝雖薄亦追隨坱圠之中鴟尾方崇但
悵望雲霄之上
　　　賀周參政　　　　　　　　楊誠齋
敷錫明綸丕釐大政會雲龍於千載王素識其精忠排
虎豹於九闗人始知其定力和氣布濩浮雲豁清竊以
聖賢之遇合相須為最難而功名之進為欲速則不達
陸贄論諫之久晚乃被於延登元稹私交之多終不逃
於罷免與其别驅横騖以售媚竈之策孰若孤立一意
以俟當陽之知進也無朋居之不怍恭惟某官盛名播
於九牧孤忠耿於一天玉札丹砂之良可用而續千載
之脈天球河圖之瑞不言而為萬乗之珍兩去國而其
節為最髙三入朝而其進無所挾以止水清明之鑑而
銓叙羣品以補天造化之筆而裁成帝墳勇退益堅眷
留愈篤道大故萬鍾不以嬰其志天定故羣邪無所肆
其䜛泰山巖巖自足帡幪於萬宇中台兩兩又將膠轕
於三辰維今太平之基在我自治之策建道徳之輔則
元氣實收謇諤之助則衆晛消考覈軍實以察其名存
實亡之欺寛阜民力以救夫上溢下漏之失凡經緯之
宻勿皆次第而推行鑒謨烈於祖宗坐躋慶厯嘉祐之
治書勲名於竹帛將播嵩髙韓奕之詩某喜中興之有
期知真儒之無敵乾坤既正覺山川宇宙之頓新霖雨
來蘇想草木昆蟲之咸喜輙冒攄於狂瞽思有補於髙
眀願寛不韙之誅少借曲成之造
　　　賀李參政　　　　　　　　危巽齋
伏審顯膺詔綍分縡政機方甲兵之問至廟堂孰為經
濟而股肱之寄在忠力式副登庸勢重朝廷驩均海宇
惟天朝之立武必台輔之有人冦公用而北使興誰是
之言司馬相而遼人有生事之戒盖大阿出匣物莫敢
干而猛虎在山藿為不採精神聚會風采聳聞故王朝
方選於金甌諒敵國已失其七筯自非偉望曷稱疇咨
恭惟某官學富天人量兼海岳英標照世氷壺玉衡懸
清秋碩徳居朝天球河圖在東序屬時多故應變無窮
人皆言見夷吾夫復何憂帝亦謂倚裴度足以破賊乃
宅百揆底定四方濟時之相豈易得哉中興之功可立
俟矣惟公懋徳為國逺謀上安千齡宗社之基下固四
海生靈之命況雲騰萬竈方日費於千金而天設長江
䕶風寒者數處儲峙正急守備尚單何所取財何所取
兵早定澶淵之策何時當誅何時當決亟摧羌部之鋒
願推枕戈待旦之心以捄厝火積薪之勢黄閤宻籌於
逺略黒頭盡了於俊功使濃墨大字作為歌詩勒石崖
而不朽更金匱石室藏之盟誓等泰礪以長存某側聞
秉鈞不知折屐昔望林中而止渴已慰塵心今逢天上
之和羮必均鴻施敬共俟命懇欵書辭
　　　賀汪參政　　　　　　　　周平園
竣事行營奮庸舊弼徐方不囘而歸休父酬朞年節制
之功衮職有闕而補樊侯賛萬世保衡之業宸心所屬
民譽則同恭惟某官恵和忠肅而極之以誠敏達清明
而篤之以學望其風采凜名世之巨材發以詞章驚前
人之逸駕惟是規恢之大固宜進用之難天方祐於我
家帝親知其國士拔之冊府付以憲臺凡上前獻替之
嘉謀皆天下安危之至計適文王有玁狁之難正切焦
勞顧李愬帥鄧隨之兵尚虚統督一言辰告千里暑行
雖逆順不同敵有當亡之理然强羸相絶我無必勝之
資況驅荆襄不教之民中控吳蜀相望之勢衆方烏合
敵則鴟張甲戰而乙乃還北攻而東已急指麾諸將激
勸羣雄赤幟二千亟囘於韓信精兵三萬幾獲於左賢
敵兵由是以大奔故地乗時而漸復人惟求舊既望實
之久孚賞不踰時亦勲庸之當報兹惟古誼抑有成橅
盜滅甘陵彦博入登於宰席使來西夏仲淹歸賛於樞
庭不圖仁祖之前聞乃至紹興而復見某辱知甚厚在
冶有初上馬從軍揣己昔慚於不武懐鉛抱槧期公力
致於昇平
　　　賀鄭僉書除參政兼太子賔客　李梅亭
顯用正人進參大政試之宥宻已折衝樽俎之間倚以
弼諧必銷患廟堂之上一賢得路四海傾心恭惟某官
清任以和直方而大揚休山立粹為廊廟之珍地負海
涵凜有社稷之器來從百里甫閱七年徧儀清切之司
彌積均𢎞之望果由樞筦遂賛政機作天子之股肱兼
儲皇之羽翼惟公懋徳相我受民式新鼎鼐之調益永
旂常之載某屬拘郡組莫旅賔綦千萬間之歡顔既深
賀厦三十幅之共轂尤慶得輿
　　　賀喬樞宻除參政兼知院　　　楊誠齋
晉用真儒升參大政運籌決勝久注意於安危當軸處
中仍兼資於文武用人如此通國驩然恭惟某官廣淵
而篤誠髙明而博厚好學本孔顔之學用心乃禹稷之
心非仁義不陳於前雨露夙深於獻納有謀猷則順于
外風霆不顯其流形翊賛斗樞燮和天縡折衝尊俎鯨
鯢服京觀之刑申畫郊圻鱗介慕衣裳之會然南北兩
朝不能一統由東西二府分作兩塗今内治外治交急
之時乃政柄兵柄合謀之日宜崇夙夜宥宻之任并策
旦夕丞弼之功蘇民力之中乾囘夷情之内奰建久安
之勢而成長治之業杜羣枉之塗而開衆正之門嵗大
旱而作霖啓沃良資於傅説天未隂而徹土綢繆允賴
於周公邦其永孚于休公有無窮之聞某雲邊輓粟雪
裏聞麻回思太學之十年嘗侍司成之丈席今三賢方
施政於天下必無不獲之夫縦四牡非有功之使臣願
鑒懐歸之悃
　　　賀陳參政　　　　　　　　方秋崖
正位東府本兵西樞方吾君奮大有為之資明明獨斷
咨我公以不世出之畧翼翼同心有偉綸函陟兹衡弼
恭惟某官剛大而養以直髙明而克以柔決千里於帷
幄之間凜乎人傑玩百蠻於掌股之上張我天聲用簡
在於帝心肆參持於國枋具瞻罙聳注意斯皇某恪守
宗藩莫趨材館文事有武備遹觀儒者之功聖主得賢
臣切聴輿人之頌
　　　賀錢參政除資學赴經筵　　　危巽齋
伏審絲綸趣召衮繡遄歸任四海之安危正有資於忠
力辭上天之富貴乃宻賛於謀謨夷夏聳聞社稷増重
恭惟某官温恭天禀忠孝家𫝊正色立朝天球河圖在
東序英標照世冰壺玉衡垂清秋遂賛樞機晉參鈞軸
屬在議論紛紜之際正資老成持重之言方萬牛挽而
首不囘孰明其智及六鼇去而山為動始識其忠姑暫
鎮於北門已速歸於東海公乃丐以閒居之適上亦髙
其鶴髪之年留用其謀不煩以政陞班月殿極平生儒
者之榮勸講金華如古昔師臣之重用禆大計以濟中
興令五日一至朝堂實外倚潞公之任重欲大遼毋開
邊隙恐再勞司馬之居中某自聴賜環不知折屐上既
為於國賀下亦慶於己知昔處枌榆嘗叨預君侯之勸
駕繼司芹藻亦嘗因舍人而掃門應憐久冷之姓名必
有噓枯之造化腹心敬布頂踵知歸廣厦萬間已復湖
上龜魚之䕃丹砂九轉早成鼎邊雞犬之仙
　　　賀俞樞宻兼參政　　　　　　李梅亭
鼎升兵本晉預政機立武有常將見五原之欵塞用儒
無敵更觀三后之叶心膺一時稠疊之榮契千載明良
之會恭惟某官材宜王佐智可帝師自其不辭小官之
時己負將降大任之器夙夜宥宻甫參帷幄之籌乾坤
清夷益結冕旒之眷既兼資於文武盍並注於安危爰
命宗工式兼亞相上帝將復髙祖徳坐令趙璧之還皇
天既付中國民豈但齊疆之復惟股肱之寄在忠力則
道徳之威成安强邦其永孚于休公有無窮之聞某夙
䝉揃拂竟自沈𡨕直柄當權恐不吝曲成之陶冶近畿
入幕固未為逺去於門牆
　　　賀王參政　　　　　　　　　王格齋
光膺宸渥參秉政機黄屋勌勤豈皇暇世間之庶務紫
芝錫命乃登庸天下之正人豈非燕翼子之謀莫先求
哲人之舉臣有十亂武惟用此而有餘才如八元堯自
相之而何害倘用儒之己盡如釋負以無憂允惟我公
能任是責恭惟某官才全而能鉅志大而氣剛酹柱獻
棟梁之規人為之懼披腹呈琅玕之藴天亮其忠粤從
甘泉持槖之時已有傅岩調鼎之望暫勞分閫旋促賜
環方班聴履上星辰之聮遽參濟川用舟楫之地進則
云驟用猶恨遲然而受隆委於兩朝下丞相之一等雖
羣賢並命期共賡股肱庶事之歌然輿論所宗乃獨任
春秋賢者之責元氣曷壯隂沴孰消樽俎笑談何以折
遐衝於千里之逺日月獻納必將舉明主於三代之隆
在此位而不為於他人而何望尚惟自任以佐丕平某
雅嘗辱知而不敢私賀所願獲見勲烈有如青史之所
書則雖墮在江湖至於黄馘以何憾
　　　賀龔參政　　　　　　　　　楊誠齋
疇咨正人參秉大政雖天佑于有宋將開平治之期惟
后非乎我公不在弼諧之選罔曰一賢之寡己底萬邦
之孚恭惟某官表粹而裏之剛人今而道之古所立卓
爾皆詩書未作之傳舉而措之非秦漢已還之業頃在
諫省人謂氷霜及臨帥藩民稱父母觀者異視吾惟一
初然抗疏宸居排羣小於不用之處而救荒江介活百
城於既死之中雖云緒餘獨不雋偉人望欲逃而莫可
上心既用而乃驩將階兩地之嚴遂冠三能之極抑天
下無難療之病惟藥者有宜先之方儻苦口之貯儲則
元氣之充實此執事平生之所挟豈今日得時而不為某
舊供走趨雅辱知遇歸歟空谷方鋤三徑之荒仰止慶
霄忽覺五雲之逺
　　　賀陳僉書除參政兼同知　　　李梅亭
升參大政復翊洪樞仲子之辭三公夫固輕千鍾之禄
曲逆之出六計終當遂萬物之仁一賢得輿多士舉笏
恭惟某官直方而大智勇且仁早取麟角之科夙負鼇
頭之望讀孔章之檄嚴嚴經國之文卧元龍之樓耿耿
濟時之畧四國茂蕃宣之績六條髙澄按之功登山有
得於徐行乗舟惟恐其偏重禁中頗牧鼓舞號令之
風雷氊上唐虞緝熈光明之日月迄由翰苑進陟機庭
尊俎折衝京觀正鯨鯢之戮郊圻申畫介胄無蟣蝨之
生立武事以有常顯真儒之無敵今南北分庭和戰未
一則東西二府謀議必同爰藉前疑後丞之功入攄經
文緯武之智邇人安逺人至憂民正急於憂邊大臣法
小臣㢘正己不難於正物相尊等耳時來為之無謂於
我如浮雲當念迨天之未雨不遐有佐無競維人某學
既拙疎法當憔悴十暑自安於絺葛一寒誰與之綈袍昔
周旋元方之間亦欲學屠龍之技今疲敝益州之役良
難見流馬之功忻聞黄麻之六經合入繡衣之九罭燕
雀賀厦捲簾必念其差池蟋蟀鳴秋墐户願徐於穹窒
　　　賀留參政　　　　　　　　　孫養晦
晉參大政兼貳洪樞會精神於一堂帝嘉道合總文武
之二柄人歎才難綍命既新巖瞻増峻某官自任以重
力行近仁開濟經綸主於中者素定運量酬酢應於外
而不窮顒卬聽履之班整暇籌邊之畧視逺民如畿甸
惟恐或傷惜國用如家資靡容輕費儉朴創驚於侈俗
聲華追繼於前修肆嘉叱馭之勲召典本兵之柄所挾
者大人莫窺其端倪所守甚堅上自知其誠確遂登四
輔入賛萬幾今天下之積弊相仍由君子之任責者鮮
志在憂國或首䑕之多違心乎愛君於逆鱗而乃憚事
論其是非而先以謗議為畏人論其賢否而乃拘親故
之嫌富貴在天名節在己律身不可以自赦惟天有時而相
遭公今延登衆所屬望先聲儉簡行將囘風俗於侈靡之
餘素守沖和必能協國論於嫌疑之際懋建同歸之治
緝成相遜之風使彌縫品節無異意以相違則廣大髙
明歴萬變而無弊即奮熈於端揆用闓懌於羣心伏念
某苓术舊儲澗薖賤跡昔屢勤於推轂今尚困於膠舟
側聞登庸樂在收用曩狥乞醯之請猶有望於謁隣今
司播物之權夫何拒於躍冶翹翹肝肺戀戀門牆
　　　賀周參政　　　　　　　　　楊誠齋
疇咨儒英參秉機政欲治者無多術不過用天下正人之
宗選衆而得我公豈復有國人遺恨之處善類忻合隆平
紹開恭惟某官道徳函三之原文𫝊襲六之統湛然厚躬
宏度之凝逺孰知有百鍊之至剛崒乎孤忠直節之髙
寒中乃備四時之和氣當衆正綴旒之日倚一賢砥柱
之功於今延登或謂遲緩抑嘗厯選於賢聖未始輕試於
進為顧其道顯晦之如何豈其身淹速之是計故莘渭布
衣而陟三事莫之或非若夷䕫終身而效一官則又誰懟
季世浸薄古風不歸至於一游說之間便萌取卿相之
意豈有平日不為當世之所許乃欲任人之事權彼其
初心惟以無位而為憂不思既得之愧怍今執事致身
於台斗而曠懐寄夢於江湖平生兩禁之裴回五載六
官之濡滯迨其氣磅礴充積而極其盛維岳峻天舉斯
民咨嗟嘆息而屈其淹如防制水上心雪釋渙號雷行
酌彼公言置諸近弼然後談者罔不翕如嘉哉吾道之
亨曷曰嵗時之晚即奮熈於端揆用膏飫於羣心某老
矣倦飛已焉榮望盖伏櫪久忘於千里獨巢林尚戀於
一枝曩者或人之得醯乞諸鄰而後獲今焉為母而請
粟與之釡以何難此其欣欣之獨私豈與悠悠者為比
　　　賀宣參政　　　　　　　　　　王臞軒
申命真儒顓參大政公輔間于兩社徳因服而益彰天子必
有四鄰官惟人而後備制書誕布歡頌交馳恭惟某官忠結
主知道先民覺泰山喬嶽無運動之迹人䝉潤而不知祥
風和氣以長養為心物有生而自遂與其參夙夜宥宻之
寄不若策旦夕承弼之功臣哉孰重於鄰哉賢者固識其
大者今海内之事勢若火未然公主上之信臣知風之自
夷情外狡民力中乾即戎七年而無休息之期拓地千里
而無堅凝之術使能定未保其能應則所憂將重於所欣
實賴同心同徳之臣亟合羣策羣力之助收草茅之公議
而用之邦國推槐棘之和氣而達諸閭閻非常之功待非常
之人無窮之基有無窮之聞某﨑嶇巢幕冒昧掃門山甫舉
之莫助之故妄陳於千慮原憲貧也非病也詎敢冀於一陶
　　　賀曽參政　　　　　　　　　　林執善
擢從樞莞晉貳政機授鉞于征有為王留行者秉鈞而
處俾知國有人焉彼此無適莫之私去來有輕重之繫
竊謂安注意相危注意將時固有於險夷大不在邊細
不在庭理當明於緩急矧今多事無競維人有腹心之
託則臂指自隨由根本之强則精神遐暢與其有一韓
有一范第相語於軍中孰若用於魯用於周可無敵於
天下某官𢎞深而鯁亮縝栗而髙明執政二三股肱夙
炳斗樞之象蟠胷十萬兵甲獨髙帷幄之籌屬氛祲之
未清奮精忠而不顧肅將王命崇建使名合表裏於江
淮徯青㝠之斧鉞然而和敵必由修政折衝何必臨邊
帝方推轂而圖任益専公用作棟而扶持攸切且殘敵
匿形而奄至凡列城閉壁以自全彼則腹背無憂我則
手足俱露原兹積弊是豈一端由平時大抵喜靜而幸
安在今日何啻救焚而拯溺向使涖師在外猶嫌請事
於咸陽兹焉當軸居中自可宣威於沙漠某逖𫝊成命
倍激懽悰敢重煩於播鈞惟思禆於海岳愛仲山而莫
助喜正子之優為措置西事莫如在廟堂固己契吕申
公之精識戒勑疆吏謹勿開邊隙行當踵司馬相之清
名
　　　上宣參政　　　　　　　　王臞軒
丞弼地嚴手握量材之尺度孤寒路狹身歸播物之陶
鈞惟大儒為吾黨所宗故孺子以是心而至輙陳梗槩
上瀆尊明竊以周公下白屋之禮衰鄭國歌緇衣之風
廢凡懐才而抱藝皆無地以託身攷漢史於元朔地節
之間曰儒相則孫𢎞魏相而已然仲舒不用而用張湯
之酷吏望之不薦而薦龔徳之樂工故西都兩百年非
無材能而執政二三人莫為宗主小不自愛則甘心田
蚡之客大則旡恥則俛首石顯之門使善類至於失身
亦當國不能旡責惟我本朝之諸老有古王佐之盛心
文穆取人材多夾袋之所蓄元獻待寒士至樽酒以相
歡祁公用則所舉必名世流司馬出則其徒有行道志
或薦能於選調或引類於經筵盖祖宗擢台輔於儒科
叶心共濟故人物皆國家之偉器同氣相求每三歎於
前芳幸一逢於今日恭惟某官學到聖處氣涵天和爾
雅文章瑞麟掣黄金之鑰倫魁譽望威鳳儀白玉之聲
通今博古以為髙尊主庇民而自任始者鑾坡給札之
對後來瑣闥批勅之詞鯁論危言凛凛主張於國是忠
肝義膽昭昭對越於天心旋陟政塗預參谹議髙著眼
力審時觀變之慮深竪起脊梁扶顛持危之責重翊太
陽而東出領衆星而北朝寧王寳龜列聖在天而相佑
我家柱石重臣悉力以維持方將啓沃上心緝熈帝學
收召端人正士恢張美化宏綱於小毖求助之時為車
攻復古之計此勲既集無官可酬罔俾前朝専美魚頭
之參政將繇亞相徑躋鴟尾之三公伏念某殖學代耕
賣文為活頃奉昕庭之對空臆盡言不知書生之疎轉
喉觸諱甘輸三籌而不悔僅竊一命以進身謾遊蓮池
茍奉菽水豈無膏沐恥為妾婦之容纔奉㫖甘遽奪阿
㜷之養春秋之窀穸已畢霜露之怵惕猶新杜曲之田
無以給桑麻河汾之廬不足庇風雨乃勉趨於京輦本
擬注於銓曹以闕少員多需次如河清之俟而家貧累
重闔門有轍涸之虞不量力而乞漿敢希榮於吐哺雖
素於左右初無介紹然見之方冊不昧平生倘以氣類
而相憐庶乎枯槁之立振駑材無取將何禆一代之經
綸駿骨先收亦足勵四方之寒畯
　　　賀婁參政　　　　　　　　黄雲溪
妙簡中宸峻躋亞相樞廷基宥曽制墨之未乾政府同
寅俄恩綸之狎至雖廟堂之維舊而風采之又新朝廷
益尊天下胥賀某官髙文衍逺厚徳鎮浮自生民以來
無如尼父任天下之重莫若阿衡蚤親天子之光已覩
舍人之様屬羣邪之張袂吁衆正之綴旒翩然斜飛澹
若榮進濤瀾澎湃之際砥柱不移雪霜彫瘁之餘孤標
乃見肆舉予環之召旋躋曳履之班曽未踰時已躋兩
地握五兵之本方資決勝之謀觀萬化之原式寄弼諧
之任今國步方寧而邊遽弛柝民財既竭而官尚椎肌
諸屯創殘之餘尺籍虚存而軍實未覈列郡飢饉之後
斛榖翔湧而粒食浸艱曠土當議於營屯驍卒盍思於
駕馭此為政之大者惟執事其圖之有諧其須益懋乃
舉
　　　賀雷參政　　　　　　　　　楊誠齋
妙簡中宸峻遷亞相一臺正而朝廷治方觀風采之新
元首明而股肱良亟正弼諧之任適當九重更化之始
首膺兩社執政之除國用正人士無異論恭惟某官英
猷經逺雅量鎮浮道本心傳發揮中庸大學之奥文推
手筆塗改生民清廟之篇逆長風而孤騫干層霄而直
上西省演綸之妙東臺批勑之忠廣厦細旃半夜前席
見諸謀王斷國之際妙有旋乾轉坤之功此其疇咨不
應臯緩升華獨坐曽制墨之未乾晉位同寅果恩綸之
狎至然官髙故其責必重眷渥則其望必隆要宏厥施
以副斯企方今主威僅振權尤戒於多門敵好且成幣
勿増於常嵗所謂大政無越於斯若不早圖有侮而已
洪惟閣下素定胷中會當盡行其所言毋謂有牽而莫
可掀揭天地要將大紀於旂常感會風雲可但立登於
鼎鼐
　　　賀袁參政　　　　　　　　楊誠齋
簡隆宸陛序陟政塗耀神武折遐衝既資廟筭建太平
興大政式藉弼諧綸綍竦𫝊紳緌胥慶恭惟某官直方
剛大廣博精深道徳所宗孰不知泰山北斗之仰文章
之作盖取法三代兩漢之餘早繇郎省之華旋被侯藩
之寄辰猷入告方司雨露之邊夜席俄前遽躡星辰之
上比課坤維之績亟疏渙汗之恩盖自琴鶴出蜀以來
咸徯舟楫濟川之久甫聽尚書之履又懐會稽之章惟
其持方以入圓是以難進而易退迨復青氊之舊荐膺
黄紙之除宥府同寅曽未乾於詔墨宰廷賛化果正拜
於冊書仰涵養之素深諒規模之先定中台虚席職已
總於機衡顓面正朝位佇登於魁柄某甫介行李欽聆
制麻屬嬰采薪之憂致稽削牘之敬尚憶拜公於鄭鄉
之日頗辱稱譽其蕭寺之題暨再入於修門遂屢瞻於
翹槖乃至閒曹之常伯尤蒙刮目於旅人今兩賢皆升
於宗工而一介陸沉於邑債
　　　賀鄭參政　　　　　　　　陳篔牕
顯奉制函進參魁柄差丞相之一等未妨體貌之隆預
天子之萬機實號股肱之近海内幸甚國勢巋然竊以
自古邦家莫先疑弼優游無為之際則庸人株守而有
餘振厲有為之時則大雅茹連而不足維強敵久聞於
奔迸而吾民間苦於征營欲預障於客邪且精調於元
氣非得博礨光明之彦孰為深長久大之思郵置一𫝊
衣冠胥慶恭惟某官鎮邦八寳毓秀三山非堯舜不敢
陳有孟子敬王之志雖伊管未能過負賈生通國之才
蚤繇神聖之知徧歴清華之貫於是非邪正之際每謹
其㣲故治亂安危之間所闗者重孤忠霜凛羣枉晛消
旋疇上坡耳目之勲進預右府腹心之托樽俎從容而
下自為之震聳樞機周宻而外莫測其彌縫逺俾渠酋
驚失匕筯屬久虚於四輔遂峻陟於二公莫難得者盛
壯之風雲最易失者清明之日月由列院累遷而至此
未越五年自公朝更化以迨今已踰十載放逺俗儒之
鼓吹陶冶大雅之笙韶宜疾其驅以行所學某縻身分
竹引脰翹材敢僣序曲江之題乃久累大鈞之播屬聞
詔綍倍躍心旌所恨無庸愧漢室循良之𫝊猶能自力
聽虞朝喜起之歌
　
　
　
　
　翰苑新書續集卷二
欽定四庫全書
　翰苑新書續集卷三
　　樞使類
　　　賀吳參政兼同知　　　　　　鄭雪巖
恭審入踐政塗參持樞筦知公為蒼生起方誦明道先
生之詩遮道請相公留嘉聴元祐聖朝之詔已卜太平
之象允符先見之龜股肱惟人朝廷交慶恭惟某官人
物宗主朝著典刑用之行舍之藏合時中之仕止出則
輕入則重闗天下之安危上思中原柱石臣命以天子
湯沐邑宻邇冕旒之眷式遄衮舄之歸如趙忠簡之帥
會稽召登台鉉如虞雍公之位政府兼運斗樞厥今否
泰消長之機正在乾坤轉旋之力此闗世運允屬我公
身黄扉者四人豈較決科之貴夀洪鈞之一氣坐收宅
揆之功某聳聽公歸敬為國賀上天章之對方將立致
於升平草景徳之麻何得復求於夢卜登龍跡阻賀燕
情微
　　　賀吳樞宻　　　　　　　　　鄭雪巖
恭審渙發大號晉掌洪樞選於衆而舉臯陶不仁者逺
求諸夢而得傅説爰立匪伊龜筮卿士既協從左右國
人皆曰可僉望所屬中興可期恭惟某官道正而知權
謀深而能斷三己三仕無喜愠汪汪萬頃之莫涯一出
一處闗重輕挺挺泰山而屹立歐文忠不言文章以政
事為急蘇内翰不矜科目以氣節為髙公兼有之人無
及矣逮險阻艱難之徧歴宜彌綸輔相之共推于今何
時非賢匪乂如運舟龍門而志宜一如推車羊腸而力
貴齊胡為平河北賊易去朋黨難或者浩嘆猶幸使淮
南人畏有戅直在聞而來歸欲恢立武之基爰重本兵
之柄五色祥符臚唱知韓忠獻藴相業所闗十年身到
鳳池較王沂公入中書已晚胷中一著局面萬全欲强
本朝必用儒者不有君子其能國乎某虀鹽陳人桃李
舊種司馬遷有四方萬里之志久已心灰蘧伯玉知四十
九年之非今纔夢覺景翳翳以將入車皇皇而何之病
驥之脫牢盆叨恩己過假牛之代馬運失職固宜其誰
尼之非人力也長夜漫漫而不昧甫田驕驕而隠憂如
朽木可雕恐莫中輪輿之選若弊芻無用祇願結香火
之縁大厦賀成一巢私托
　　　賀王樞宻　　　　　　　　鄭雪巖
恭審渙發大號晉掌洪樞選於衆而舉臯陶不仁者逺
求諸夢而得傅説爰立匪伊龜筮卿士既協從左右國
人皆曰可僉望所屬中興可期恭惟某官考亭遺風勉
齋正脈和不流中不倚道與之俱用則行舍則藏時然
後仕三紀出入一節始終誰知烏之雌雄同聲滿座獨
辨鹿之真偽正色立朝使彼立仗之馬皆瘖藉此炳國
之龜先見括囊无咎空谷寤言安石既與人同憂司馬
難置身獨樂惟是憫時甚切肯為更化一來熟察理亂
於指顧間難乎袖手歴陳治安於涕流頃聞者寒心帝
嘉其無朋比之風公展也有經綸之畧胷中一著局面
萬全陕之東陜之西既分其責閫之外閫之内孰提其
綱允賴前籌坐銷後患真儒斯無敵者吾國其庶幾乎
某受業虀鹽托根桃李陳古靈有三十三人之薦曽忝
名揚蘧伯玉知四十九年之非今纔夢覺
　　　賀徐樞宻　　　　　　　　方壺山
恭審渙命親臣晉陪宥府朝廷輕重以相人期當左轄
之虚天下安危在邊上尤遴西樞之寄用儒無敵為國
其幾恭惟某官命世大才爽邦碩輔開誠布公之學無
黨無偏忠君憂國之心不阿不激自峻槖階之拜愈深
黼座之知毋舍朕之語甚親大用卿之意已決我聞命
下殆與神謀方今赤白囊之馳最闗赭黄繖之慮國中
無務農積穀之䇿何止四空境上有荷甲執兵之人幾
成五大金甌之缺陷非一銅盤之來徃難憑惟精神可
以折衝惟英俊可以强本仁義形勢道徳安强使敵國
聞而畏之則天下安可待矣文富人望行大播於雄麻
韓吕世家定増光於汗竹某登門惟舊庇厦尤新其喜
可知何翅孟軻之聞樂正繼今以徃請效元城之事温
公慕望意長掞裁詞短
　　　賀余僉樞　　　　　　　　方秋崖
進班書殿纉武機庭昔太平興國之間石元懿始以僉
樞為政地粤初改承明之號宋宣獻實以儒術參禁林
併兹二者之榮賛我萬幾之宻恭惟某官甘盤諸老之
舊學慶厯四諫之世家江左自有夷吾翕聞輿誦中國
必相司馬久負巖瞻矧當羽檄之馳允賴籌帷之勝諒
君王之神武歎時事之艱難孰寛顧憂請纓繫單于之
頸亦曰仁義制梃撻秦楚之兵無競維人不遐有佐乃
列二三之同徳力扶九五之中興視如手足視如腹心
盖甚稱於上意用作舟楫用作霖雨其時亮於天工某
嘉與邊氓願聞國論侯誰在矣豈遽棄綈袍之故情跂
予望之亦欲附旂常之舊績敢告執訊惟懐永圖
　　　賀薛樞使　　　　　　　　李梅亭
顓席紫樞均茵黄閣仲虺居薛宜登左揆之虚臯陶謨
虞還倚右平之重有常立武無競維人恭惟某官學可
帝師才堪王佐智周萬物炳蓍龜先見之明節貫四時
凛松栢後凋之操周旋三省兩省之椽練達一日二日
之機合文武以兼資佩安危而注意熈帝載宅百揆民
具爾瞻掌邦政統六師軍則誰與式端兵本専領使權
匈奴欵塞五原固出干羽之舞子房決勝千里正須帷
幄之籌帝曰欽哉相尊等耳山有木而工則度姑令雍
侯之先封河如帶而國永存實自薛公之上計佇膺帝
眷徑位宰衡某夙累一陶尚驅六轡輓武侯原上之粟
覺心瘵而形疲聞文徳殿下之麻虚身留而神徃
　　　賀任僉書　　　　　　　　劉後村
揚號廣庭登賢宥府國於天地誰能去於五兵儒在朝
廷重豈惟於九鼎師言無間人望有歸恭惟某官學本
思軻道侔禹稷眉山諫臣之後喬木猶存考亭先生之
徒靈光獨在九重賞其靖退四海推為老成語妙天下
而恥於文鳴智周世務而不以才顯赫然英斷付以事
樞方今羣情厭兵强敵在境切思古義大春秋九世之
讎抑恐後賢重河洛百年之責公必有以處此衆方從
而觀焉見管夷吾何憂人有憑藉聞樂正子為政國其
庶幾某迹久登門情深賀厦留觀東閣莫陪多士之遊
生入玉闗頗動暮年之興
　　　通何樞宻　　　　　　　　陳篔牕
布衣半世無階光範之門藍綬一朝寄徑中台之重雖
大造本無逺邇而㣲生自有戚休矢心汗竹之辭拜手
翹材之敬某官三朝元弼百代真儒盛徳洪勛鏤刻旂
常而不盡全名勁節斡旋大華以有餘偉乾道之標名
迄慶元之輔政簡自烈祖授之神孫惟其特立於氷山
未泮之時是以勇退於玉鉉將登之日内而紫樞黄閣
既不足為公榮外而畫㦸碧幢又安能究公業一更琴
瑟四建弓旌盡期大老之歸周不數弱翁之相漢牢辭
驛召甘老燕閒盖大雅之濟八荒如大虚之鼓萬象散
為霖雨固無非被澤之夫貯作雲煙要亦有不知之潤
蒼坡晝永緑野春深居多謀國之區未是忘君之處數
昔四輔于今幾人巨川之濟何遲巖石之瞻孰重處温
公於西洛徒貽四海九州之嗟用孔子為東周行追五
帝三王之業伏念某與世枘鑿惟書价僎闚甕裏之乾
坤蚤嘗入夢數籠中之日月但覺驚魂謂應草揚子之
𤣥便可送馮唐之白晚沾一第已泣雙親凄其吏鞅之
身失此儒酸之步固知簿書期會總是道塲箠楚塵埃
非皆惡境奈小己未諳於奔走企宗工以為之依歸人
皆慕公知見之香天忽假我文章之印知平津侯之開
東閣固己非衛綰石慶之儔遇裴晉公之居午橋或可
備夢得樂天之數永言狂僣仰覬矜寛
　　　上史同知　　　　　　　　楊茨野
顯被宸綸榮膺宥府天相以士前星已應於重暉公位
于朝斗極亦為之増煥僉曰得賢之若此可占更化之
易然某官續洙泗未絶之源有莘渭不刋之譜昔孝廟
初潛於龍躍孰扶日之將升先太師獨助於鴻飛卒擎
天而有立勲在社稷學傳堦庭故笑氷山之頓髙未嘗
倚重獨屹砥柱而不動詎肯同流寧裴回於藏室殿砌
之間而雍容於從槖丈觀之列迨趨承於朱邸得白發
於清忠柄臣竟除大勝東海蕭生之疏儲宫旋定不待
商山老人之來功光于前徳復於位班雖遷於聽履眷
方重於垂旒任同股肱亟賛樞省之機宻力假羽翼更
侍承輦之燕閒巍乎正人當此大任方觀雨降而雲出
已覺乾清而坤夷聳聞其名孰不畏服
　　　賀王樞使　　　　　　　　周平園
明詔揚廷元樞正位有常立武基聖神宥宻之謀無競
維人成邦國安强之勢真儒益進多士交歡恭惟某官
道本誠明氣全剛大詩書執禮六經皆務於雅言直諒
多聞萬乗素推於益友騫翔久矣譽聞藹然詞掖鸞坡
大冊髙文之獨步經帷工尹昌言正議之日聞自陟機
庭愈擴廟畧留侯佐漢功髙三傑之中裴度輔唐名播
四夷之外擁軺出使仗節来歸有折衝禦難之勲無伐
善施勞之失況三軍五兵之運久此宣猷宜一行十札
之書兹焉進長寵數式隆於當宁恩章尤異於在廷既
用仲尼固知天下之無敵非如汲黯但使淮南之寢謀
某夙荷恩憐欣聞冊拜宏開材館知多賀厦之人邈處
栁營獨阻登門之願
　　　賀曽禮書除僉書兼太子賔客　李梅亭
登延駿望翊賛鴻樞増寳鼎九九之安國因人重齊泰
階兩兩之色魁與台連廊廟得賢華夷胥慶恭惟某官
造道自得經徳不回一舉首登固有榮進之素定孤忠
自立宜畀英俊之並游眷既厚於兩宫名益髙於九牧
果登宥府仍冠儲寮時來則為之佇正久虚之宰席年
不可及也諒多仰羡於端門民無不獲之夫公有無窮
之聞某逖聞成命倍動懽顔孤鶩落霞正竊垂天之芘
六鼇抃地莫殫賀厦之悰
　　　賀鄭僉樞兼參政　　　　　　林克齋
顯播制綸擢登樞筦冠七人而論事夙簡上心合二柄
以圖庸兼陪大政國勢増重僉言允諧竊以稷契之言
謂忠實並五臣之列王魏之諫以直亦崇參預之名矧
惟聖朝丕廣言路當慶厯元祐之盛際尤獎争臣若名
公碩輔之相望多由此選肆疇雅望克輩前修某官人
物六館之英議論諸老之右清標範俗烱圭璧之無瑕
厚徳鎮浮載華嶽而不重早由最課爰寘周行搢紳誦
言不作諫官必作御史當路器賞謂有聖君斯有賢臣
果明目於柏臺遄告猷於蒲省宻勿金華之侍儀刑紫
槖之班柱後恵文初不専於糾折陳前仁義惟克盡於
箴規宜膺錫命之三庸陟本兵之貳運帷籌而決勝豈
惟折千里之衝熈帝載以奮庸行即處百僚之長某比
傳顯冊屬逖崇墉卧疾漳濵愧尺緘之獨後運竒堂上
倘寸畫之兼收
　　　上薛樞宻　　　　　　　　　王臞軒
宥宻地嚴手握量才之尺度孤寒路狭身歸播物之陶
鈞況當龍興虎嘯之初輙動蟲鳴螽躍之想敬陳梗槩
上瀆尊明竊惟右府本兵之權實分宰相薦賢之責如
天聖之晏元獻如元祐之范忠宣維時二聖之臨朝圖
任元樞而共政晏待寒士至樽酒以盡歡范儲人才如
槖艾而理病琦仲淹首䝉汲引軾汝礪俱入薦聞後皆
為數世名臣此可見二公相業每讀國史而竊歎不謂
明時之親逢恭惟某官四海宗工兩朝元老魁磊英竒
之氣可塞堪輿嬉戲怒罵之文皆入金石自為州縣小
官之日已有經理當世之心不縁介紹以立朝直以精
忠而許國剸裁邦用恥為管晏淺近之功恢拓中原出
於王謝經營之表每當事機之有肯綮處以談笑而無
留難先朝決意大用之近比如公一人耳髙著眼力察
時觀變之慮深豎起脊梁扶傾持危之任重斡斗樞而
北運扶日轂以東升漢無百參其於時事以何缺宋得
一薛庶幾王所之有人方將啓沃上心緝熈帝學收召
端人正士恢張美化宏綱於小毖求助之時為車攻復
古之計此勲既集何官可酬首揆尚虚佇正面槐之位
修名不朽留為汗竹之𫝊伏念某植學代耕賣文為活
頃奉昕庭之對空臆盡言不知書生之疎轉喉觸諱甘
輸三籌而不悔僅竊一命以進身謾游蓮池茍奉菽水
豈無膏沐恥為妾婦之容纔奉㫖甘遽奪阿㜷之養春
秋之窀穸已畢霜露之怵惕猶新杜曲之田無以給桑
麻河汾之廬不足庇風雨乃勉趨於京輦本擬注於銓
曹以闕少員多需次如河清之俟而家貧累重闔門有
轍涸之虞不量力而乞漿敢希榮於吐哺謀之心口而
有禱願以氣類而相憐倘留夹袋之名當露錐囊之頴
自知甚審將何禆一代之經綸借勵其餘亦足勉四方
之寒畯
　　　賀程同知　　　　　　　　李梅亭
登庸儒宗陪輔兵本綢繆牖戸及國家閒暇之時典領
樞機基夙夜宥宻之命軍民心恊邊圉膽寒恭惟某官
峻稟扶輿清儲沆瀣何蕃初入於太學共知仁義之必
流下恵不卑於小官豈以佚遺而或怨揚歴勞人之州
縣從容範我之馳驅迨作牧於閩山寖簡知於魏闕紬
書史觀昭回雲漢之章批敕瑣闈鼓舞風雷之令迄由
東省進貳西樞惟春秋九世之讎固將酬於千古然乾
坤一擲之舉不如出於萬全願思無競之維人益務有
常而立武運帷幄而決勝千里正賴叶心亮天地而弼
予一人即觀顓面某隴西冷裔江右庸儒頃作㕓氓正
出藍田老槐之下兹為幕客詎忘豐水有芑之仁所未
知鼎鼐之新果猶念罏錘之舊燕雀之賀大厦豈憂淩
雨而震風烏鵲之遶何枝尚托稀星於明月
　　　賀史同知　　　　　　　　　楊誠齋
樞廷貳政儲宷兼榮運帷幄之謀謨今乃得漢廷之三
傑為羽翼以調䕶不待致商山之四人冕旒注意以惟
深縉紳動色而相賀遐荒震疊廟祏尊安竊以由宗伯
以任鴻樞固九重之異恩以執政而相鶴禁則累朝之
曠典如李文定兼官於天禧之季與王沂公總職於乾
興之間旋疇承華之勲皆正宰衡之位是惟盛美允屬
偉人久矣罕聞復兹剏見某官道尊而徳備器博而用
周雅望具孚隠然故國之喬木大疑立決信若格人之
元龜比由貳卿獨賛秘策振主威以去君側之惡正國
本以安天下之心使羣邪見晛而自消百蠻聞風而知
畏丕哉此舉誰歟之功俄晉筦於五兵仍搴華於六傅
疊三組以有赫信一時之至榮然勲髙故其報必隆而
位尊則其責亦重了先正未為之業會觀衣鉢之親𫝊
垂後世不朽之名要使旂常之永紀某受姿苦窳涉世
迂疎辛勤半生乃玷奉常之第荏苒十載甫脫步兵之
厨揚雄方被於吹噓灌嬰獨肆其讒毁退省羈單之跡
已頽榮進之心會明時杜羣枉之門而執事成萬間之
厦敢持頑鑛試問大鈞謂走也寡耦而數竒且時哉難
得而易失昂霄聳壑己為清廟之棟梁枯枿朽株願與
公門之桃李
　　　賀薛僉書極賜出身登政府　　應松湖
恭審榮陞端殿僉賛宥廷以特異之睠而錫儒科固己
髙韋布臚𫝊之選以經綸之材而應期運尤足壯樞機
決勝之謀顯渥熒煌輿瞻赫奕竊以十五年更化既深
日積月累之功四七際中興茂對地闢天開之會闗河
響應燕趙雲從盖真有紹興乾道所未有之機宜可成
髙廟孝宗所未成之志英俊風雲之膠轕君臣宵旰以
圖回然而殘敵游魂更偷假息逺方通譯叵測野心龍
蛇交鬬而未休鷸蚌相持而孰決淮甸之冦兵屢却莫
戢窺覦山東之故疆再歸尚虞畔渙繄欲展規恢之大
計豈容徇嘗試之淺謀要必任賢使能而為强本之圖
脩車備械而飭治内之政時至則進而未則謹守敵來
則却而去則勿追待吾事力之既强俟彼機會之自應
然後據建瓴之勢以令天下乗破竹之威以定中原一
混車書再正鐘簴以其時則可矣茍舍我其誰哉某官
學足以逺輩古人氣足以盡吞餘子材足以撥繁治劇
智足以料逺中微天之所賦人不能争人之所期己亦
自信審觀世變固己洞然於胷中握總事權端可運之
於掌上宻勿乎魚水雲龍之契徊旋乎雞翹豹尾之聫
幾年聴履於星躔久俟文昌之上相一旦擷芳於月窟
遂為天子之門生寵之異則望必深待之隆則實宜副
凡而南渡諸賢未畢之勲業北方數處迭起之姦雄方
來事㑹之無窮紛出議論之不一斟酌洞明其肯綮經
畫不失其毫釐姑養鋭於萬全徐策勲於一舉此善類
以顒顒而共望在長才亦恢恢而有餘帶礪功名方興
未艾鼎槐爵位平進何難某耿耿寸心悠悠謾仕目覘
列戍蚤游歴於朔陲身係遐陬晚飄零於南徼每切私
憂而過計輙忘冒進以狂言衝障霧於蒼莽之濵方且
行吟於澤畔望樞宿於碧霄之上無從旅賀於泰階頌
詠徒廑編摩曷既
　　　賀鄭樞宻　　　　　　　　王臞軒
擢用儒宗參持樞筦地巖鼇嶺被三字之恩榮春近鳳
池跨十年而身到廷紳歆慕公衮増華竊以宥宻之司
安危所寄長貳雖分於四等綱維同主於五符或累年
濡滯而竟不遷或久任劇煩而後得拜未有春入北扉
之直冬陞西府之崇雖執政猶吾之股肱廟謨均預然
惟卿為朕之心腹聖語尤親恭惟某官氣質得於天成
出處闗於世運温純爾雅追還姚姒之文章重厚端凝
不作漢唐之人物先皇帝用之而未盡新天子學焉而
後臣龍邸䇿勲光洗咸池之日螭坳記事宻依香案之
雲翠帷犯風雪以談經青瑣凜氷霜而封𠡠方知制誥
之有屬非老文學其誰為乃以一條氷之銜付之五色
雲之手方當多事屢經夜響之鈴縧非比平時卧看日
移於磚影發徳音若時雨起詔草如飛泉作宋一經同
氣三代久簡知於旒冕就寵畀於樞機得君如此其専
報國將何以稱在昔君子任至重則愈憂立人本朝道
不行而為恥矧圖回於初政尤倚仗於近臣聖徳方新
如美玉之未琢事機多壅如積水之不流何嘗罪言人
不敢言居多避事誰肯任事間有舛政面是之而背違
豈無正人心忌之而貌敬化嘉橘之種而成枳歛祥鸞
之翼以為雞此於元氣之有傷所以外邪之交作一脛
如腰一指如股難以屈伸五大在邊五細在庭莫權輕
重我既每事之示弱彼亦謂吾之無人惟公憂國之忠
寘位本兵之地昔中書未有冦忠愍若得為辭今吾國
已相司馬公豈容生事必欲正本最患尚同召不悦周
之留而何害為周房能用杜之斷而未嘗忌杜相辯如
争相與如昵和氣不傷見惡必遏見善必揚至公無我
一正君而國定四維張而令行訏謨造命於一堂精神
折衝於千里機會最易以蹉跌嵗時每畏於因循今猶
曰五府之合謀有可諉者設或為一相之處内則何以
哉某叨出師門喜揺心斾阻賀夢符於凝碧更期名在
於汗青鄭公勸仁義之行願言加意王褒慶聖賢之遇
因頌獻規盖出於忠遂忘其僣
　　　賀俞僉書　　　　　　　　李梅亭
使北道而簡僚曽玷網羅之舊翊西樞而基命兹逢鼎
鼐之新徃年身未可以許人今日士固伸於知已輙修
燕雀賀厦之敬併吐蟋蟀唫秋之懐恭惟某官背負天
風胷吞雲夢自其克勤小物於州縣已具可以大受之
規模二螭坳處之記言一麾乃出千騎上頭之賦政再
命兹共回囘紫槖之間諤諤青蒲之上露門晝講緝熈
日月之光明瑣闥夕趨鼓舞風雷之號令廷臣無出右
者天子居然器之迄自東臺峻躋西府九天渙號簡二
三執政之股肱兩地升賢繫億兆生靈之肝腦有常立
武無競維人春秋九世之讎固將必報匈奴百年之運
未有不亡今虎貙交噬之已深計蚌鷸相持之不久下
䇿莫危於浪戰上兵實貴於伐謀在帝王之萬舉萬全
固求耆定然疆場之一彼一此正欠堅凝幸而及閒暇
之時亟宜定修攘之計取亂侮亡兼弱也時則易然同
寅協恭和衷哉政將焉徃洪鈞既轉於一氣黄麻即似
於六經伏念某拓落一官嶔﨑萬狀才固自知其無似
命亦可歎其不猶瞻白日於舉頭遭海風而引去上青
天而仰脇窘峽水之倒流甫欲釣錦江之魚乃忽騎將
軍之馬二年劒外寸步矛頭徒令蟣蝨介胄之生安得
貂蟬兜鍪之出兹歸身於司敗望干禄於有司適值大
君子之登庸不勝小丈夫之距躍士曰時哉相君實皆
舉笏以相驩誰其識之有歐陽辱捲簾之有素願煩啄
抱稍養翅翎樂兮樂在相知更傍誰家之門戸遲之遲
而又久正須大匠之錘罏
　　　上鄭僉書　　　　　　　　王臞軒
掃軌杜門三復白圭而省咎問鈞無路載瞻紫府以陳
情依憑知己之私開寫由衷之懇伏念某少粗有志壯
不如人身窮幾誤於儒冠才短僅如於僧髮著從事之
衫於湘水空悵雲飛索儒林之米於京城頓驚日近皇
皇救過斷斷無竒自從制閫之為僚未免入宫而見妬
所幸龍門在望鶚板叨名九州四海之同年獨私垂眄
一頌六箴之奏藁最荷賞音亦嘗立危疑之衝乃隂賜
調䕶之力託身有所滿意無虞當臨軒策士之初偶備
數校文之末明天子在上固為下之宜忠卿大夫出言
每悅人之讃已獨執草茅之見或相矛盾其間喜蕡之
直惡郃之諛收迪之誤黜邊之鑿大事從長不能委其
規矩準䋲他人有心驅而納諸罟擭陷穽指韓愈以為
傲目朱游以為狂乃入風聞遽遭沙汰一賢見妬初非
衆口之鑠金竒禍横生正坐匹夫之懐璧下失升斗之
禄上負廟堂之知滿船載月以空歸歌缶仰天而太息
雖含沙之􁊋見射固有招之然近器之䑕且投嘻其甚
矣天寒日暮雪虐風饕平生故人誰念其窮執政大臣
獨惜某去親灑淋漓之妙墨極言寃枉之幽情聲同相
應氣同相求升沉何間達觀所舉窮觀所主逺大胥期
自銜恩紀以來不覺光隂之度安貧食蘗引咎吹虀寧
忍以父生師教之身自棄於主聖臣賢之世何其久也
必有以也恐下石之未休將欲張之必固翕之望旋鈞
之有力兹盖伏遇某官學問自誠而入氣質得聖之和
忠貫三精出應風雲之嘉會身登四近儼然山澤之臞
儒刮眼以别人才折腰以見下吏夾袋所録皆將禆相
業之經綸遺簮雖微詎忍為旁人之收拾某老之將至
持此安歸固知富貴之在天亦欲尺寸之及物孤寒寡
援宜其徃愬於師門狷介不容或者得覘於世道非恃
如公之雅量無以發僕之狂言極力生成倘動察父哲
兄之念立身名節誓堅孤臣孽子之心
　　　賀樓同知　　　　　　　　　黄雲溪
宸陛號孚機廷序進升華基宥曽詔墨之未乾晉位同
寅俄綸言之狎至雖斗樞之惟舊而風采之又新朝著
益尊邊人相戒某官累朝碩徳間世真儒古學精深洞
究九流之要髙文雅健力扶八代之衰早簡眷於丹衷
即追趨於青瑣屬兇徒之蠧寵假利勢以招權人皆趦
趄折而入於媚竈乞墦之漸公獨慷慨凜然見於批勑
塗詔之時寧捩手以飜羮即掉頭而去國欹枕第觀於
兒戲投簮已息於宦游迨天道之好還乃上志之先定
聽星辰之履方疊組於北門運帷幄之謀尋本兵於西
府雖台衡自此升矣然公論尚切遲之爰疏寵於九天
肆増崇於兩地今國步雖若僅息而邊備不可弭忘沿
江諸屯尺籍虚存而軍實未覈雄淮列壁斛穀翔踴而
廪給無從曠土當議於屯營驍卒盍思於駕馭在執事
既當於重任則圖功匪屬於他人有諧其須益懋乃舉
參百揆四岳之列姑藉弼諧冠三公六符之班即専柄
用佇恢鴻業永相昌輝某欽聆告廷幾欲折屐繞簷倦
翼方忻大厦之崇成斷谷枯荄亟借小春之發育
　　　賀雷知院　　　　　　　　　黄雲溪
疏恩宸陛冠位機廷聖賢相逢方更張於萬化文武兼
用肆兼總於五兵兩地得人四夷禠氣某官髙文行逺
厚徳鎮浮自生民以來無如尼父任天下之重有若保
衡蚤親天子之光即覩舍人之様旋登禁甬罄朝夕之
論思力賛宻謀新風雷之號令既兇徒之拔去斯要路
之穏登青瑣催班甫拜丹墀之詔綘騶清道又宜獨坐
之威爰簡眷於九重俄進躋於二府踰年於此庶政惟
新肆専廟勝之威兼倚弼諧之地今國步方安而邊遽
弛柝民財既竭而官尚椎肌諸屯創殘之餘尺籍虚存
而軍實未覈列郡飢饉之後斛榖翔踴而粒食浸艱曠
土當議於屯營驍卒盍思於駕馭在執事既専於貳柄
則圖功匪屬於他人
　　　賀薛僉書　　　　　　　　楊誠齋
顯膺上第進貳洪樞道徳之威誠安强有常立武股肱
之寄在忠力無競維人渙號再揚師虞允穆恭惟某官
風猷膚敏宇量浚明才刃立解於千牛豈躊躇於肯綮
意匠洗空於萬馬寧慘淡於斯須輔造化而不言正朝
廷於既治星辰聽履久勤朝夕之論思雨露賜袍遂參
夙夜之宥宻漢用三傑運籌允藉於子房舜有四鄰舞
羽實資於伯益遹觀偉績追配前聞某濫厠冗員獲瞻
盛事帝王之興建輔弼固知時亮於天工甲兵之問至
廟堂更願勿窮於國力
　　　賀陳同知　　　　　　　　　周平園
簡求八座延拜四鄰用掌祀之鴻儒付本兵之大柄盖
六藝成於夫子可辟莱俘而一編授於留侯卒籌漢幄
何嘗弗聞軍旅之事夫豈不全智勇之名必惟其人乃
振斯道恭惟某官沉謀先物古道造微令聞施諸身多
士之所楷式嘉猷告于后近臣以為表儀演絲綸於掖
垣成羽翼於望苑逮兹圖任翕爾僉諧正卿五世之昌
已昭祖烈丞相六竒之計行闡家聲某託契有初辱知
良厚屬充貟於郡國昉依芘於廟堂
　　　賀樓僉書　　　　　　　　黄雲溪
渙寵九天升華兩地聴履星辰之上夙已煥於氷銜運
籌帷幄之中今甫聨於斗極屬聞多士之論猶歎十年
之遲象緯宣明氊裘震疊恭惟某官三朝元老百世鉅
儒妙學造微發揮中庸大學之懿髙文行逺塗改生民
清廟之篇蚤利見於飛龍遂洗空於凡馬演綸西掖批
勑東臺屬元兇方兆於胚胎而孤忠獨挫其牙角既甘
心於賈禍乃決意於投閒一違槖座之班五賦琳宫之
禄故山寂歴雖安泉石之居丹闕岧嶤難阻風雲之會
甫歸班於四禁俄冠位於六卿曽未淹辰遂間兩社今
和議雖可成而鄰猶難測敵師雖少郤而備不可忘必
訓兵選將而授以規模積榖堅城而磨以嵗月垣墉固
則暴客莫措氣體實則外邪莫干此雖書生之常談是
乃古人之上策切惟閣下素定胷中要𢎞厥施勿負所
志機庭宻運直將傾海以洗甲兵揆路在虚行見濟川
而作舟楫
　　　上謝鄭樞宻　　　　　　　戴象麓
父母魯邦稽首通徳門之望宗師韓斗傾心翹才館之
歸矧叨恩造於南宫又辱年盟於東閣僥忝履簮之舊
物僣干罏錘之全功某官道徳周程人品文富大名照
今古斗魁第一宿天樞實踐道聖賢佛中八九分地位
所養者得孔孟詩書之學力故發而皆堯舜君民之事
功竊觀本朝慨論先哲自狀元作宰相從昔固多以純
徳為名臣如公盖少合宋元憲諸賢而論獨王沂公一
代其人厚徳鎮一世之浮雅量納八荒之大學術純正
為王者師風度簡凝得大臣體曠古未有繼今其誰獨
我公可以比肩其風流此天下所以翹首而日望佇膺
大拜即印前猷某𦕈然書生冒此邑寄每嘆孤寒之無
援惟知職業之自修七八年汩汩火坑頭今老矣九十
母垂垂絲髪人孰憐之靖惟里社之寒荄曽是門牆之
舊植鄉達尊在上倘不距於皈投窮書生何能敢自甘
於暴棄頓首百拜引脰一鳴願垂雨露之天俾脫風波
之地葑菲毋以下體既忝生成桃李盡在公門更祈終
始
　
　
　
　
　
　
　
　翰苑新書續集卷三
欽定四庫全書
　翰苑新書續集卷四
　　給舍類
　　　上鄭給事　　　　　　　　王臞軒
諾仕京畿為碧油幢之下吏主盟寒畯有青瑣闥之正
人昔薦墨之未乾今師門之孔邇倉皇告至俯伏投誠
竊以貴賤之分固殊氣分之投亦寡君乗車我戴笠命
實不猶子鼓瑟王好竽物難茍合悠悠古道汩汩頽波
或已隔面於紫陌之春誰肯動心於綈袍之舊焉有如
夕郎之貴顯尚猶記暮子之姓名同心皆四海之人獨
私眷顧十年無一枝之信不責疎狂吹噓已送於上天
植立且期於異日嵗云莫矣訝瓜戍之来遲予日望之
見鄉人而輙問俯念梁園之後至曲為材館之先容如
許殷勤實難勝荷伏念某晚竊一第繼罹百憂頭顱如
許而心自憐髀肉已消而名未立豈不汲汲於仕胡為
遲遲其行盖囘思捧檄之時哺烏望絶況未有應門之
嗣䑛犢情鍾加之聚糧之難重以負薪之疾何其久也
止或尼之駑馬頗困於修程今方稅駕去燕來尋於舊
壘好為捲簾兹葢伏遇某官古大臣之盛心新天子之
舊學黄扉丹地凜杜公封駁之詞廣厦細旃負范相温
純之氣結知宻勿跬步登庸乃力遜於軒墀真大耐於
官職久負儒者給事中之望行展魁然真宰輔之才尊
主庇民以存心用闗宗社薦賢報國必有後慶衍子孫
某是以不願出於他門惟亟投於大造一力成就三生
遭逢桃李無言所望先華而後實松筠有節誓當老壯
以窮堅
　　　賀董給事中正除　　　　　鄭雪巖
恭審誕敷宸札真拜夕郎善計天下察紀綱莫切銀臺
之清要以强本朝進英雋首召金城之老成化新於王
春開泰之初道復於世運亨屯之日善類相慶斯文愈
尊恭惟侍講修史給事矩堂先生肅括而昭融剛方而
正直士皆明經術寧無徇飾吏之虚文公深探道原獨
恃為立心之實地投之繁劇而不擾處之危險而不辭
志伊尹之志知無不為樂顔子之樂静有自得身兼全
於數器口不絶於四書外裔聞令公之名京師迎司馬
之至上良厭脂韋之習官莫難喉舌之司張文定之封
還詔書何待制之繳囘勑㫖去古未逺此風不多漁竭
澤誰實使之狐依城末如何已俗流垢翫殆非一日風
裁糾正可無若人助八柄之馭羣臣陳三徳而建皇極
元祐范忠宣之入輔乾道梁文靖之登庸皆由此官罔
俾専美忠思貫日豈以名位而多人論足囘天所冀福
威之惟辟學力所獨到者國脈其庶幾乎某假守近畿
欣逢盛事此時塗勅不避共推真宰相之風累世積弊
欲言將趣天章閣之對得諸公論非曰私祈
　　　賀許給事　　　　　　　　洪平齋
恭審疇績辰猷躋榮夕拜葳蕤豹尾方看翠駕之常從
突兀龍頭又喜黄扉之身到名昭於日歡動如雷恭惟
某官北斗星樞西州雲錦追兩都之作見相如司馬遷
之善鳴負三代之英與閎夭散宜生而争列論事則義
形於色臨機則膽大如身逺近為之革心華夏得以増
氣自宜補天子之衮胡為著侍臣之冠揭精鑑以題材
重細氊而勸學言無不售道匪虚行進居管轄之司坐
振紀綱之治若李藩之批還制勅與魏相之白去副封
能大其官未幾而相此事寂寞之久矣我公慷慨以當
之聊屈畫黄重門下駁違之寄便應進紫屬中書造命
之權某搶頭爐鞴之中刮眥絲綸之下圖南無路自甘
從控地之飛窮北欲春當大費囘天之力既深闓澤尤
切歸投
　　　賀陳給事　　　　　　　　　周平園
疏恩西掖進位東臺由天子諫諍之臣居門下封駁之
任昔補闕拾遺之義世所講聞今揚敕還詔之風士方
聳聴言責無替師虞允諧竊以肇自聖朝作新官制黄
門首冠後省事専出納之司青瑣故號夕郎職典樞宻
之地煥身章之賁飾昭從槖之輝光詔令施行許稽參
其利病人才進退可抗論其正邪議論或異則宰輔不
敢専㫖意所否則制命得以格此裕陵董正之深意為
神孫經逺之貽謀非待真儒不在盛選雖任重而職大
亦爵髙而憂深恭惟某官秉徳温恭執心夷粹學精純
而閎肆吮六藝之芳腴文雅健而雄深接兩都之步武
蚤膺眷簡備歴清華嫵媚若魏元成得七人之大意博
贍如韋處厚振五學之流風惟志合而道同故諫行而
言聽民生蒙膏澤之潤國本賴元氣之强徊翔侍從之
班涵養公台之器況張公之論事易以回天而山甫之
永懐妙於補衮行頒制綍趣秉政機亟爰立而處中副
具瞻於端右某少而多病衰不待年意氣已頽學問幾
落念五年之去國方萬里以入夷感太行之雲飛長途
將母悸西山之日薄囘首驚心伏惟一面特達之知豈
無今日夤縁之望倘借吹噓之力俾逃瘴癘之鄉庶因
錫類之恩少解知年之懼願稍從於内徙曽何覬於裏
言顧平生為君子之儒豈以窮通而易此使流俗知國
士之報更觀夷險之何如
　　　賀侍講劉給事　　　　　　洪平齋
恭審妙簡彤宸峻躋青瑣李藩有宰相器獨推論駁之
公留侯為帝者師更罄緝熈之益出命惟允賀聲相髙
恭惟某官端重而疏明温純而閎裕文以氣勝滔滔乎
長江大河道與時行昭昭然青天白日負海宇之碩望
立朝廷之要津諫則必行剛亦不吐盡洗頃時仗下馬
之習復見前輩殿上虎之風進殫禁路之論思坐管選
曹之綜覈方搴華於飛翠已借重於畫黄經濟之才有
所試矣塗歸之任何以假為爰専給省之司仍勸經筵
之讀中書造令而門下審覆以振起於朝綱崇政進説
而邇英討論以開明於聖學吾君立於無過之地今日
有此太平之基揺玉珮之珩璜入批敕尾被衮衣之黼
黻趣立班頭某闗決無庸知憐最久緬想辰猷之告聳
聞夕拜之真晝日承恩己喜枌榆之改觀春風轉律自
期桃李之成隂賛抃惟深栞摩罔既
　　　賀鄒中書　　　　　　　　　黄雲溪
申頒鳳詔趣占鼇頭西掖掄材榮哉一佛之出世東朝
輔徳賢於四人之従游虚負以須近比所罕竊惟中書
造命之地與夫元良諭道之官必深厚訓辭足以助風
雷之鼓舞端方行誼足以正朝廷之起居非簡厥修曷
兼兹選今得當世揮翰之妙手曽是曩時執經之舊人
肆疏疊組之榮大愜垂紳之論某官名推寡二識造函
三操履無瑕如大玉夷玉之粹文章有體若黄鍾應鍾
之和識者嘆其有前輩之風望而知其為逺到之器蚤
游蓬館徧歴筍班不於羣枉以少卑乃向急流而勇退
竹符斂恵聊為八境之遊英蕩觀風旋佩六條之寄稽
其所至昭哉可書公心雖無中外之殊輿議則有淹翔
之恨屬庶政更張之日正羣髦列布之時匪伊璇魁尚
淹玉節緑綈方底四輩載馳紫微青宫一朝並命上聖
虚心於當宁羣公企足於脩門將大任斯在此行矣名
垂青史要流千載之清芬身到黄扉復見一時之竒偉
某頃以客見頗䝉心期嘉其銜袖之文真知音者報以
褒衮之寵若敵已然觀古人待士之勤盖今日如公者
少粤去師門之逺可堪客路之艱舉世悠悠若為道合
壯懐烱烱端向誰開歘聆命召以來歸殆且喜深而欲
舞敢馳尺牘試問大鈞進蘧伯玉而退子瑕已聆盛事
舍皇甫湜而取居易敢有妄心但徯南衙之正朝願留
東閣以觀士惓惓有禱縷縷奚殫
　　　賀中書曽禮侍　　　　　　洪平齋
恭審晉貳春官仍躋内史紫荷挈處光揺萬玉之班紅
藥翻時風動五花之判有國所重斯文之榮恭惟某官
晁董聲名伊臯事業得三光五嶽未分之氣務養其源
讀八索九丘以來之書莫窮所學自出入東北之萬里
即周旋左右之兩藩澹若無營安於平進天子期以壯
行之未艾國人恨其大用之猶遲方聞批敕尾之風又
見還詞頭之舉新人文之制作妙儲徳之調成況紫㣲
閣下之黄昏正瑞栁庭前之春色命自天而三錫材與
地以雙清詔下山東人自投兵而太息禮行長樂士無
擊柱以紛挐少重禁途即登沙路某夙依霄䕃聳揖氷
銜身到鳳凰池喜動十年之詠志在麒麟閣願扶萬世
之功
　　　賀莊少卿除中書　　　　　李梅亭
優詔上卿正班内史北門視草謂當進學士之班西掖
拜真聊復示舍人之様斯文増氣有識傾心某官蓄學
醇明掞材鉅麗沈浸醲郁盖下逮於莊騷雅健雄深無
足多之崔蔡盡兼兩制已四三年號令鼓舞風雷亦云
多矣獻納司存雨露莫若専之濃薫班馬之香髙振綺
園之翼有偉用儒之效會當秉國之鈞某假守魚鳬阻
陪燕雀碧梧幕府幸稍安雪外之城紅藥主人倘或念
天涯之客
　　　賀黄秘監除中書舍人　　　　楊誠齋
中宸渙號内史升賢三神在海上之山久勤攝領一佛
出人間之世遂見真除綸綍有光紳緌胥慶某官材猷
膚碩學術醇深探周情孔思之微淵源千載發宋艷班
香之祕膾炙四方親結龍扆之知聿新鳳閣之様辭達
而已矣要必見聖人之情才難不其然盖欲極天下之
選得君為重緯國以文好對紫㣲草尺書而招賛普却
登黄閣提一筆以福蒼生某聳聴除音阻陪賀厦千門
栁色誰憐芻狗之陳人萬里草堂遥想槐龍之新影
　　　賀聶舍人子述　　　　　　　真西山
恭審龍墀疏渥螭陛陞華記乗輿言動之微有嚴載筆
察臺省事幾之要兼賴舉綱成命一頒懽聲四浹伏惟
某官崑鳳上瑞洼驥名流學探古今百聖之𫝊智料天
地萬物之變粤登宰旅久賛王明善化翕然更張威令
為之振肅果被凝旒之眷晉膺汗簡之司君舉必書風
采冞増於柱下朕志先定姓名已覆於甌中某聳聽除
音幾欲舞手屬阻將輸之寄莫與鳬趨敬修固陋之辭
用伸燕賀
　　　賀余大卿除中書兼右司除戸侍尹京
　　　　　　　　　　　　　　　李梅亭
帝重詞臣公遷閣老裁縫雲霧便應拜學士之真鼓舞
雷風更盡展舍人之様紫微炳煥黄道開明某官忠肅
而恵和博習而修潔清姿秀骨下獨鶴於人間厚徳長
材載六鼇於海上心醉六經之釀郁目營四海之溺飢
文人多不䕶文細行易虧於大徳宰士固習為宰逺圖
或奪於近功惟公超然過人逺矣彌綸兩省標表九卿
久兼内史之賛書兹正中書之三字惟天子之義範曰
制以聖人之情見乎辭扶山東之癃戀漢恩而忍死回
河朔之悍存唐祚於幾亡一札可復於隗囂尺書足招
於賛普不但取九制一揮之敏亦非専四駢六儷之工
俾萬姓咸曰大哉則一字不容易也衣冠盛事夙尊八
葉之科翰墨大勲詎止五花之判既敷華而緯國行迪
哲以爽邦文章於道未為尊風斯在下矣富貴乃吾所
自有時來則為之某頃侍同朝且依鄰壁韓非老子又
嘗共𫝊公叔大夫詎望同升范叔一寒哀之命也不哀
之命也杜陵十暑可以言歟未可以言歟聞恥納溝亦
嘗推轂上界足官府斷不希雞犬之仙散人拜江湖願
徑入魚鰕之侣
　　翰苑類
　　　賀樓内翰　　　　　　　　陳篔牕
孚號龍庭躋榮鼇禁天子不見賈誼久勞宣室之思内
相今得敬輿再觀興元之詔儒宗吐氣士類伸眉某官
道𣲖羲皇學源周孔筆端精爽噓元氣以翕三光胷次
沖融渾大虚而涵萬象昔居銓部已邇政途惟不辱於
權臣以敗吾圉乃笑扶於夀母早出都門心同野水之
清閒聲撼半天之霹靂盖狐狸腥臊之際始傷去鳳之
孤鶱惟鷹鸇刀俎之餘始識冥鴻之髙蹈十年一坐萬
事皆還吾何辱以何榮彼自成而自毁爰惟舊徳首畀
新除七寳林中不覺踵謫僊之榮遇八塼道上豈徒揜
學士之前聞要令天下悉誦於堯言且使山東皆泣於
漢制矧惟今日不似徃年惟流民凋俗之荒涼正期勞
來惟走卒征夫之憔悴亦合拊存上以宣前旒總攬之
公下以示左祍懐柔之政悉資翰墨以發光榮坐收汗
竹之竒勛立迓登槐之偉業某服膺兹久引脰冞深空
歎半世之讀書未許片時之覿徳兹聆命綍倍躍心旌
賢哲攀龍已集周家之大老治平有象倚觀漢室之中
興
　　　賀髙内翰　　　　　　　　黄竹坡
簡自上心榮陞内相張皇我武偃泰一之靈旗崇大訓
詞逼翰林之華盖籖郵所暨慶抃惟均恭惟某官神韻
孤髙道襟沖邃極禮樂文章之選真言語侍從之臣彌
綸特盛於三朝制作獨髙於一世踐敡之盛事特緒餘
車馬所陳士歆稽古宜龍光之煥寵屬鼇禁以摛詞要
令海㝢之氓傾聽山東之詔雖日取制誥方深思王某
之文然用作鹽梅想已兆傅巖之夢躋登賢業穏上亨
衢某伏讀邸書敬伸頌語恨坐拘於符竹阻面慶於門
牆歌大業而頌浯溪擅當今之文學草尺書而招賛普
繼前輩以風流
　　　賀程内翰　　　　　　　　方秋崖
中朝孚號内相得賢天秩有經上星辰之峻絶人文作
誥宣雲漢之昭回置郵星馳寰宇風動洪惟翰長正自
元豐不兼他官獨秉鴻筆爰有坡公之大手即逢哲廟
之初元俟對東門拜太皇之嘉勞讀文清夜稱先帝之
遺恩然由學士而文昌者見謂平遷唯自文昌而學士
者必膺大用言念久虚之擢以待非常之才必爾雅足
以追三代之風正大足以竦羣方之聴有公輔器為帝
王師仰惟某官産龍溪作牧之邦得野處代言之體淵
源有自探易道之精微典重其辭泝國初而該洽召從
膚使選至侍臣盖寧皇留遺於聖明故宗伯又司於貢
舉而況尊親長樂發策天安欲修縟儀端藉英藻以成
繼志述事以兆經體賛元肆因累年内外之命書俾處
今日深嚴之正座如劉瑑承擇一今日之㫖如叚公詫
不離内庭之榮用包荒未遽遐遺寧采菲不嫌下體乾
旋坤轉幸陶一氣之周流風震雨淩長託萬間之廣大
　　　賀黄尚書除内翰　　　　　洪平齋
冠班憲部演誥鑾坡丹筆參平舊識珮聲之鳴玉朱衣
引對新催燭影之揺金綸綍一𫝊簮紳胥抃恭惟某官
名髙晁董器重臯䕫文章為一代所宗獨全三光五岳
之氣學問自六經而出不數諸子百家之書蚤儀持槖
之班妙簡凝旒之眷深得己重物輕之理坐觀彼消此
長之機謂國命紛紛豈不欲纓冠而救而世情落落曽
未若善刃而藏忽逢天日之明復見岫雲之出訪書禹
穴弭節蓬莱雖士夫望季子之來歸而父老愛魯侯之
燕喜趣正爽鳩之位仍趨金馬之廬花暖步磚栁迷歸
院妙寫坦明之制還追渾噩之風得禁中頗牧於方來
置柱後恵文於不用遡紫霄而直上方枕斗魁指黄閣
以夷登即成霖雨某久迷鵝眼逺睇鼇頭扶杖徃觀相
與聴後元之詔令如茅斯拔願言作慶厯之歌詩
　　　賀洪内翰兼吏書　　　　　周平園
進儀内相仍長中臺夕對金蓮結絲絇而承聖問晨趨
玉笋曳革履而領從官自非兼孔氏之四科安得被賀
公之兩命切以翰林迫華盖素號禁嚴文昌映紫㣲是
司喉舌自昔法天而分職于今弄印以掄材繄國名儒
膺時遴選既兼官之俱稱宜上象之交輝某官學富家
傳材優天授徧觀流畧豈徒窮九丘八索之淵源洞察
幾㣲固已熟五狄六戎之利害早振平臺之響即符宣
室之思譽滿朝端譬之鳳凰芝草以為美瑞才周世用
非如儒生學士之有偏長三入修門九遷華貫帝王之
制坦然明白浸揚聞於西垣道徳之威成乎安强亦宣
勞於右府式疇久次宜畀殊遷自丞郎而入北門考院
規而無儤由佐貳而升太宰即選部以有光一時𫝊陸
贄之詔書多士賴山公之啓事矧如先正久暴大忠半
世龍庭猶握尚書之節浹旬鸞禁莫真學士之除幸天
定者亦能勝人故善積者必有餘慶是開賢胄来踐世
官繼處内廷踵賛皇之盛事並經常伯掩謝氏之前聞
行由供奉之班入簉疑丞之列某雖登門之日晚辱解
榻之意濃齎閥求官方愧旅進於馬牛之走扼姦伸滯
遽聞便列於雁鶩之行曽未敘於感悰會來陪於賀客
道古今而譽盛徳非以為䛕褁章服而揖上官是云藉
手
　　　賀林直院　　　　　　　　王臞軒
楓陛疏榮槐㕔進直絲綸獨掌更無他學士之除簮紱
一新咸賀老先生之遇繼有是詔居然即真切以詞命
之出於禁林輕重實闗於國體矧當多事屢驚夜響之
鈴縧豈比平時卧看日移於塼影慰撫河北則大手筆
可同於徳裕調發闗西則凡號令宜付之遜能起詔草
若湧泉惟陸相始當於機務發徳音如時雨必韋公乃
福於生人求如在昔之前修庶可當上之遴選舉世所
望非公其誰恭惟某官學力與天相融聲名無地可著
筆有活法珠走於盤而不出於盤派接古文氷生於水
而尤寒於水凡名山大川之偉觀與浮屠老子之靚居
皆藻飾以雄詞盡膾炙於衆口帝謂琳琅散落至煩雷
電之取將孰如琬琰編摩要與日星而争耀乃攽天㫖
寵畀氷銜吏部二百年之文已歸中禁瀛洲十八士之
選皆避一頭比者演西鄙之恩言下中原之捷布脱畧
駢儷表裏詩書孤鳯凰倐爾一鳴頓驚衆聴飛龍馬為
之増氣矧在班行佇看正閣老之名旋即陟台司之位
某李蹊晚出蓮幕逺逰自聞渙號之攽實倍等倫之喜
乗槎無便遥瞻仙嶺之浮鼇賀厦有心願附玉堂之喜
鵲
　　　賀直院陳兵侍　　　　　　洪平齋
恭審雍畤歸班鑾坡陟序壯猷經武定堂下之孫吳妙
畧緯文得禁中之頗牧榮哉稽古展也逢時恭惟某官
徳靜而莊學醇以博縱横經庫甲乙丙丁四部之書馳
驟詞垣天地風雷八方之陣諸儒為之折北斯世得其
指南捷上蓬莱徑排閶闔寧違時而徇義不屈道以伸
身一薛莫留百參奚益玉鎖掣而麒麟出亦既許年瓊
簫奏而鳳凰来正在此日疇民庸於海嶠趣王覲於京
華宻勿論思雍容儤直佩荷囊之新渥尋蓮炬之舊遊
以精神驅五兵之材以號令鼓萬物之氣莫測韜鈐之
深祕但聞盤詰之嚴明白玉堂前梅報春風之信紫宸
殿裏槐移晝日之隂某塵壒埋頭氷條照眼喜際戢櫜
之盛復窺灝噩之遺藜杖相呼共聽山東之詔琇瑩在
望第賡淇澳之詩悉意歸依無辭敷敘
　　　賀顔中書除直院　　　　　　林克齋
瞻華盖紫垣之象森若麗天誦玉堂青瑣之文昭然揭
日此豈無心於門宇固嘗驤首於閭閻迷途分隔於青
㝠枯枿自偏於和氣帝城遼絶不敢寄魚鴻之書詔墨
便蕃無由伸燕雀之賀兹僣馳於尺牘輙首贄於寸誠
某官名聲重於朝廷言語妙于天下摘髭異級冠億萬
之生徒振翮亨衢際半千之休運璧水聴晨招之誨青
藜觀夜照之書共期鳯沼於十年俄息天池於六月趣
上江圻之節來陪宣室之釐錦窠復擅於望郎玉鏤尤
髙於少列惟禁林之寓直異時多屬於邇聨而詞掖之
陞華故事類由於承攝有若蜚英而騰茂是宜超授以
直除綰黄麻紫誥之榮俱優兩制紬金匱石室之藴襲
作一經舉天下能事乃獨兼而施之凡在廷諸公莫有
出其右者衆心所屬大用可期天路肇開接武賢闗之
相地靈夙著増光盛事之圖某藐是駑庸偶同臭味以
初心之向慕方拭目於清明短翅棲遲知鷃鵬之有量
神丹㸃化倘雞犬之同升
　　史掖類
　　　賀黄左史　　　　　　　　洪平齋
恭審騎省疇庸螭坳振武立雷霆之下屢聞劘礪以責
難司雨露之邊更許直前而論事維新厥命不失其言
恭惟某官瑞應魁衡聲摩奎壁得三光五嶽未分之氣
務養其源讀八索九丘有用之書莫窮所學夙著六君
子之望坐追三諫臣之風黒白既分丹青自炳聖朝舉
無缺事可少緩於箴規人主蔑有戯言正欲明於記注
進躋左墄宻侍前旒移疇昔皂囊剴切之誠示此日青
史簡嚴之筆夾玉皇之香案共欽稽古之榮築宰相之
沙堤佇究濟時之業某久依霄䕃聳揖氷銜白髮相欺
南國自嗟於留滯青雲可附河東有待於吹噓
　　　賀聶左史　　　　　　　　　李梅亭
中宸渙號左侍升賢夾立螭頭均為清切進攜龍角愈
近凝嚴彰清朝選用之公示君子登庸之漸某官材全
而業鉅學廣而聞多秀出班行固已芒寒而色正凜然
氣節不為義疚而利回五年省闥之彌綸萬里户庭之
清晏賴舍人之解事為天子而記言績用孔殷序遷惟
允楚左史之能讀八索盖儲倚相之材唐中禁之用第
一流亦為議政之地佳傳相期於千載修名剰跨於數
公某逺落魚鳬阻陪燕雀甚愧丈人厚頃嘗聞所聞而
來屢為丞相言是有得不得之命灔澦既令其膽破岷
峨亦使之眼髙望五雲多處之星早登魁輔倩萬里橋
邊之水聊送客心
　　　賀聶左史　　　　　　　　楊誠齋
南衙渙號東史升賢雖君舉必書均號司存之切而王
置諸左益知位置之親正人登崇善類鼓舞某官負材
有用蓄學不貲健步豐材連六鼇於海上清標秀質下
獨鶴於雲間五年宻賛於宰司庶績自凝於道揆螭頭
坳處久稱解事之舍人龍尾道中遂進讀書之倚相柱
下之光可繼甌中之姓有人某最辱挈提尤深距躍歸
心羽翼已久懐石澗之泉餘論齒牙更幸及玉闗之老
　　　賀黄左史　　　　　　　　王臞軒
擢自諫坡升于史掖嬰龍鱗而論事方仰髙風立螭首
以記言要煩直筆官由人重國以儒榮某官學洞本根
文刋枝葉心齋穏坐澹無辱以無榮道閾獨躋歘有張
而有弛早逢聖問幾冠賢科人皆健其不凡公獨以為
細事然古人之得時遇主亦惟其節義之素髙賢者之
憂國愛君夫豈以聲名而為悦試觀十七年之宦業不
出五千卷之本心早上青蒲已光白簡然與其叩墀折
檻以雪一時之憤又不若操觚秉牘以留萬古之芳爰
渙徳音俾顓書法地漸近則國之闗係甚重官更髙則
人之徯望必深亟恢廣濟之圖上副簡求之意某念年
一第連月冷曹恍惚征魂不到鱣堂之精邃支離病骨
徒諳螢案之凄涼所欣知已之顯庸或可對人而誦説
上聖主賢臣之頌已知相得之歡占小徃大來之爻亦
有彚征之望
　　　賀徐左史　　　　　　　　陳篔牕
烏府疇庸螭蚴正位南司五院方嚴執法於殿中東極
一星復擅典書於柱下俯仰盡吾皇之睠後先皆儒者
之榮越在觀瞻孰非抃舞某官聲傾左淛文起東甌心
正意誠之功夙講明於韋布任重道逺之器獨簡記於
冕旒頃由别院之聲名徑主一臺之風憲盖孝廟掄材
之意至此復明而熈朝更化之規於斯為盛道洽政治
言聴諫行坐令衆正之伸眉具俾羣姦之禠魄念排擊
之效有如此者則經綸之望人其舍諸云胡出綸暫使
載筆永惟四海理亂之本實係九重言動之間若弩有
牙如車斯輹雖堯舜居上無明争顯諫之勞然佚狐在
前有隂警潜規之助鋪陳久大繪畫升平要令熒煌垂
汗簡之華然後卓犖紀面槐之業某丹丘下士泮水陳
人永言今時抗走之身曽是徃日奔趨之數始容附鳯
何殊孔氏之鑄顔終媿卧龍有負徐公之舉葛窮通有
分出沒何言但因君子之得輿切想古人之推轂一拜
一起雖阻陪門䦨賔客之遊三沐三熏猶及效道路歌
謡之獻
　　　賀林殿院除左史　　　　　　洪平齋
恭審臺端疇績左墄躋榮紅雲之近玉皇獨聳螭頭之
望黄道之開閶闔仍催豹尾之班帝寵便蕃儒流歆艷
恭惟某官韶鳴鳳躍春暖鯨㳺西湖處士之風姿夐出
塵埃之外東坡先生之學問妙傳翰墨之間瓊𥚑不俟
於疾趨玉斧自全於巧斵政絃初改釐席遽前峩峩黒
豸之威稜凛凛皂鵰之風采彼謂之窮竒檮杌既掃殄
而不留此有若閎天散生故登庸之未艾峻躋記注妙
絶版曹扈甘泉之蹕則入内以告猷對紫宸之仗則直
前而奏事雖斂鋒而抨擊尤抗節於論思無徃而不得
其言有懐而悉見於用一星之曰柱史姑紬石室之藏
六符之驗泰階即上沙堤之路某技殫圜府志繫仞牆
甫聞振武於持荷已信垂光於汗竹草河東之賦方傾
心吹送之恩襲春秋之經更拭目謹嚴之筆
　　　賀留右史　　　　　　　　洪平齋
恭審席前渙渥柱下升班承明之有直廬方步八磚之
日紫宸之夾香案更依一朶之雲國典増華儒紳動色
恭惟某官氣涵江漢名壓華崧自八索九丘以来書皆
有用視五誥三盤而上文可同風況於運堂上之竒兵
莫不出胷中之武庫陟鼇坡而視草逰鶴禁以談經以
天下非常之才當朝廷甚重之選酌之不竭沛然有餘
甫看五鳳之齊飛又見雙螭之屹立濡珥彤之筆而書
九重之言動續汗青之簡以垂四方之輝光但知人與
地以俱清誰識天生賢而間出舍人收封事開函爰近
於御筵明公獨妙年扈聖即登於黄閣某凋心斗壘決
眥氷銜烏鵲南飛自喜卜巢之有託馬牛下走何當捧
硯以相從
　　　賀李右史　　　　　　　　方秋崖
渙發龍綸晉登螭陛堯言布於天下宜載典謨遷史藏
之名山無慙筆削兹實帝王之盛豈惟儒學之榮某官
如樂九韶如鼎萬斛韜涵雅訓盖平生無未見之書刋
落塵言有古人所不到之妙嘗讀梅亭之藁喧𫝊薇省
之詩所謂洗萬馬而空之直欲障百川而東耳乃夾侍
玉皇之香案俾共紬金匱之祕文陳洪範九疇宻賛吾
皇之聖作春秋一蓺襲為有宋之經偉哉真儒成此信
史某瞻斗以北與江俱東雖莫陪鴛鷺班肅上賔榮之
賀儻得與牛馬走願窺帝典之暉
　　　賀真右史　　　　　　　　陳篔牕
楓宸渙號柱史升華峻直北扉矯矯麻頭之健筆摛毫
右陛英英簡上之清風疊組孔嘉垂紳丕聳竊以唐虞
雖逺都俞具載於典謨班馬不生筆削允資於記注折
旋螭首咫尺龍顔必有襲六為七之功足載登三咸五
之治某官名喧宇宙氣壓岱嵩玉質金相允矣文章之
正印氷懸雪跨凜然節義之大閑以布韋寡二之姿擅
科目疊雙之選闊步亨軌横飛雋躔不俛首以隨時每
抗顔而白事賈生通達氣少和平仲舒淵源言多迂濶
惟我公之謦欬中有國之膏肓以此猷為移而筆削必
能發揮神聖有公是公非之權判白奸回無乍賢乍佞
之惑直聲九鼎正氣千尋上而國家宗社之榮下而海
㝢生靈之慶某懐人萬里在天一方僣評當今文物之
豪實為近世班行之冠雖云持槖豈能酬逐日之威名
必也秉鈞庶及見摩雲之功業
　　　賀魏右史　　　　　　　　　危巽齋
恩渙席前班髙柱下祕書不是監昔有是言右史用名
流實聨法從除音誕布歡頌沸騰某官北斗天樞西川
石筍等五誥三盤而上文可同規自八索九丘以來書
皆有用不隨時而俱靡自與道以偕行幾年嗟蜀道之
難一旦覺長安之近龍墀入覲蔚為華國之儒雞舌含
香快吐濟時之畧惟斯文之未墜知上眷之益隆禮樂
司存冠九卿之妙選蓬莱身到總三館之清流才與地
以雙清命自天而三錫屈司記注以闡才猷振乃家聲
厥有故實論事闓切遹追唐相之遺風致主厲精佇見
漢臣之治行某自慚末學無補明時每聞閎議之軒昂
但覺懦𠂻之警策適觀峻擢益倍歡悰玉立雙螭已喜
端人之得路符分半虎更祈厚徳之包荒
　　　賀張右史　　　　　　　　林克齋
出綍中宸記言右陛久専譔録映太乙之青藜晉直邃
嚴侍玉皇之香案班儀益峻邦典増華竊惟簡冊之所
𫝊實兆起居之有注設官之始昔分掌於動言纂事則
同間常歸之著作載筆今聨於侍從問津多出於承明
某官學際天人文追盤誥金門射策收漢殿之甲科石
室紬書徧唐家之四部有若熈明之盛典尤多翰墨之
雋功果擢侍於丹墀益纉功於青簡立螭頭號二史是
惟天子之近臣起柱下位三公自有君家之故事某逺
聆吉語倍切懽情人於同年亦有情夙荷眷知之舊士
别三日當刮眼更祈眄睞之新
　　　賀曽右史兼修史　　　　　　楊茨野
天錫寵榮地分清切班聨兩省清光宻侍於螭坳才擅
三長麗藻仍修於麟史正人進用斯道有光某官筆補
乾坤名揭日月指世陳政真賈誼陸䞇之復生射䇿決
科於仲舒孫𢎞乎何有自遊蘭臺芸閣之地即紬金匱
石室之書忽請一麾而遽行不與羣飛而競逐旋陟郎
闈之清顯復司省闥之彌綸騫翔已逼於雲霄獻納兹
承於雨露事直前而無隠備殫忠赤之懐經垂後而不
窮兼任汗青之責職因人重眷示上優觀極東一星之
明既符斯選則魁下三台之象可必其占某乗𫝊滯留
聴郵鼓舞緬想紆紫拖朱之盛莫厠賀賔空陳抽黄對
白之辭恭陳慶牘有懐忻頌莫既敷陳
　
　
　
　
　
　
　
　
　
　
　
　
　
　
　翰苑新書續集卷四
欽定四庫全書
　翰苑新書續集卷五
　　臺諫類
　　　賀大諫　　　　　　　　　真西山
帝眷上坡詔升左省侍講華光殿禆聖學之緝熈拜疏
延英門罄忠規之剴切班聨益峻風采一新竊以國有
直臣淮南之謀自寢朝無姦黨河北之盜易平盖邊虞
雖警不足憂而骨骾乏人為可懼載仰仁皇之世方興
西夏之師謀議前陳孰匪急禦戎之務聰明逺覽獨首
増論事之官由其紀綱立而百度修所以根本强而四
夷服維今盛學與昔匹休恭惟某官道出羲皇學根洙
泗筆補造化豈東京才子之可倫策陳天人為西都大
廷之首冠朱弦比直玉鑑侔清冊府累年不改安恬之
操諫垣期嵗獨髙謇諤之風志存家門而不近名誠竭
朝廷而無遺慮屬方多事尤賴告猷拾禁闥之遺己無
慚於長孺補衮職之闕顧誰越於仲山眷倚不移觀瞻
増重方將紓長策以康國步矢良謩而沃帝心扶公道
之脈於將微建太平之基於弗墜翕然衆望屬在我公
要當遺萬世之安豈特撤四郊之警某方疲逺役側聴
除音有諍臣七人端為明時而喜呼太平萬嵗倚新盛
事之觀
　　　賀黄大諫　　　　　　　　真西山
簡自中宸擢居正諫接龍簉鷺已髙御史之班翳鳳騎
麟更聳争臣之望公朝鼎重佞俗氷消恭惟某官徳器
端凝學力閎逺能定能應而涵養熟不矯不激而剛正
存吕大防擢副端由上所舉范祖禹居講席為論甚明
輔導既多褒遷豈後明陟冠七人之首勸講沃九重之
心反覆盡言田錫為朕汲黯匪伊爰立𫝊說乃予阿衡
某聳聴除音幾欲舞手(云云/)
　　　賀大諫李寳學　　　　　　　楊誠齋
丕􁱈褒詔峻陟隆名昔抗論諫垣綽有古諍臣之烈今
陞華奎閣亟聨真學士之班帝思孤節之無朋人羡精
忠之有報竊以當國論是非之未定見人才邪正之不
同君子志在憂時豈憚盡言之觸禍小人心乎趨利第
思阿意以徼榮孰知天理之好還殆匪人情之可料導
諛者未必獲福咎徒塞於兩儀守正者未必罹殃名自
流於百世若昔可攷于今益明方孽臣盜據於朝權欲
私室久顓於國柄罔知勝筭運籌策於幄中輕出躁謀
動干戈於邦内顧衆口同然而和附豈本心若是之顛
冥秖縁富貴之念深遑恤生靈之禍慘惟公逺慮為上
極陳雖懐魏徴之忠戒征遼水竟坐汲生之戅絀守淮
陽越既漏師浸成誤國恢謀馬邑莫逃首事之誅鯀殛
羽山旋正朋姦之典凡曩出矢言之争皆令䝉徽數之
加睠一佞而一忠果孰得而孰失載睹綸恩之布咸新
公道之亨恭惟某官秉姿松篁為世蓍蔡立朝二紀幾
嘗閱於嶮夷報國一心曽弗移於燥濕衆方駒促公獨
鳯鳴惟知效獻替於當時何意被寵榮於後日迨此忠
謀之既驗凜乎節槩之逾光恩命狎臨輿情知勸某竦
瞻殊渥深激懦衷喜聖朝有賞諫之風不慚於古庶天
下増敢言之氣其自于今
　　　賀鄭大諫　　　　　　　　陳篔牕
疇庸横榻正位上坡白簡含霜稔著埋輪之望青蒲映
日峻躋入閣之班播告揚庭歌謡盈路竊以國家之事
惟宰相可行諫官可言紀綱之司乃君子所恃小人所
畏世道雲翳人情日偷靡聞諤諤之昌競取容容之福
以依阿淟涊為圓熟以慷慨激發為迂狂不思名稱之
謂何乃忍波流而至是誰一舉手惟三折肱某官學洞
索丘量涵海嶽移治外之功以治内粲然經國之猷推
正心之學以正君卓爾尊朝之望横飛直上特立獨行
峥嶸五院之名聲宻勿九重之意睠惟激濁揚清之際
與獻可替否之間有重有輕孰先孰後爰綴材於排擊
俾一意於論思深惟古人謇諤之風不若後世煩苛之
甚韓愈之譏陽子首陳時政之瘠肥盧仝之歌孟公獨
問民生之蘇息盖事以大原為急而言以切中為竒詎
尚支離以滋惶惑雖大雅自有成畫在宵人姑以效愚
某觀古多賢疑今罕遇何意讀開元之報恍如歌慶厯
之詩喜在胷中溢于言外見明目達聰之日己知天地
之重開想犯顔逆耳之風罙覺雲雷之加壯嗣聞褒制
别貢慶牋
　　　賀謝司諫　　　　　　　　劉後村
龍墀渙號騎省升賢司諫七品官未足為范君之賀法
筵第一義皆聳聴滎陽之言當宁虚襟在廷舉笏竊以
君子之論常見微而知著天下之理有必至而固然與
其蕩沃於已焦爛之餘孰若芟夷於未滋蔓之始既寢
了翁之諫疏孰敢嬰老蔡之鋒使行獻可之彈文世豈
受金陵之禍瞻言前哲復見令公恭惟某官稟岷峨之
精英傳闗洛之本統頃居言責尤著直聲屬時督閫外
之臣切慕下石頭之舉向微安石皆倒持手板之人賴
有陽城倡裂壊白麻之語雖忤觸貴權之怒矣然保全
名節而去之及此更張幡然號召於惟列聖每親除耳
目之官厥後柄臣始私用腹心之客雲漢之章朝擢風
霜之語夕𫝊昔未嘗望車拜金谷之塵今果能露布破
銅山之賊然而質肅論燈籠錦或譏後遂無聞道鄉諫
瑶華宫乃云事不止此寧一發之為快當百鍊而愈剛
公卿幸得遭時其可孤於明主諫官如此言事寧不賀
於太平遂自大坡進持魁柄某素無實用浪得虚聲陶
寫性情時宰疑麥葵之謗將明倫紀臺端有粟布之彈
粤從尹氏之秉均莫曉纍臣之得辠不圖衰朽復備使
令良由端人得君之初興念寒士失職之久尚能奮發
賡徂徠聖徳之詩無復狂愚作韓子諫臣之論
　　　賀董司諫　　　　　　　　李梅亭
進司補闕仍侍邇英責重寄隆益可告嘉猷于后謀從
言聴轉當下膏澤於民朝野喧然宗社幸甚恭惟某官
所養剛大而道中庸人方此重而彼輕公獨以退而為
進廷臣無出右者天子居然器之拔自州麾徧儀朝著
亟拜拾遺之命仍陪勸誦之聨緝日月之光良多啓沃
犯雷霆之怒大有激揚不賣直以取名惟格王而正事
簡在中扆遂升左垣考司諫七品官之階雖云序進然
大人一正君之事正屬司存今目前無必至之憂而天
下有未形之患戎心外狡民力中乾天文變怪而難諶
人才卑少而不競民保於信而信屢爽位守以仁而仁
不流吏惰且貪兵虚仍脆無非事者請先大者之圖彼
何人斯尤願辦之之早自古建久安之勢成長治之業
莫若杜羣枉之路開衆正之門國人曰賢左右皆曰賢
無使滯淹之久君心以正逺近一以正切防浸潤之行
閫内閫外不容二心宫中府中當為一體舍豺問貍則
民不服如鷹逐雀則君自尊察嫠婦之私憂囘倉公於
驚走庶淮南知憚於汲黯而昌黎無惑於陽城名節皎
然芬芳多矣富貴乃吾所有何足計哉忠良得路之難
切宜念此某當獻嘉頌顧進苦辭盖有感平日之知不
敢作細人之愛諸公不喜生語柔則茹之善人能受盡
言遐不謂矣尚欲作石守道紀徳之頌幸勿還李師中
落韻之詩
　　　賀湯司諫　　　　　　　　劉後村
孚號于廷名官以諫聖朝無闕事不待批於龍鱗天子
有争臣尤急聞於骨骾識者相慶翕然同辭恭惟國朝
參考唐制莫要於御史府莫清於供奉官誦岑參杜甫
之詩日趨東省拜陽城仲舒之疏時守延英向非一代
之名流曷副九重之妙選恭惟某官淵乎似道浩然至
剛棲遲樂衡泌之間徴起遇風雲之會公每抗論幸
明主可為誨言衆亦望風意山人不樂名利援禮以杜
家臣之僣奮筆以誅世卿之萌謂君然後有反坫塞門
謂盜豈容竊大弓寳玉鄭公所上百奏莫不切心陸生
每著一篇必蒙稱善後宫敬憚於質肅貴璫欲避於淳
夫乃冠伏蒲之清班以旌折檻之直氣有若仲山甫之
補衮方嘉賴之欲如种明逸之拂衣胡可得已行陟大
坡之峻徑躋兩地之尊某側聴出綸不知折屐幸有要
津為吾輩之盟主敢以晚節累平生之故人獻徂徠聖
徳之詩尚能勉强作韓子諫臣之論無復激昻
　　　賀鄭正言除司諫　　　　　王格齋
就陟諫垣頓増國重皂囊奏疏尚參兩省之聨黄紙除
書遂正七階之品人徯仁言之博士知元氣之還賛書
一傳輿言具穆某官修名盖代厚徳鎮浮黄鍾大鏞殆
非近世之人物光風霽月綽有前輩之風流孤忠上簡
於龍光清貫亟躋於鷺序冠峩豸角隂見晛而已消手
批龍鱗木從繩而自直屬時睿哲渴想忠規乃眷廷紳
孰任盡言之責肆揚詔綍延登已試之英即疇底績之
庸行正告廷之命某猥分閫寄遥聴除音聞鳴鳳於朝
陽豈為私賀寄雙魚於尺素宜激忭悰
　　　賀鄭正言　　　　　　　　　洪平齋
恭審錫命龍墀升華騎省風生白筆已振朝綱於更化
之餘日抗皂囊更納君徳於無過之地扶持衆正引翼
太平恭惟某官清廟朱絃紫壇蒼壁昌黎之薫釀涵浸
大放厥辭敬輿之懇切剴深不負所學寄政事於破竹
自解之勢綴功名於取果既熟之時方觀春雉之馴即
快秋鴻之漸捷登要路力挽頺波惟辨君子小人之分
以為天下後世之鑒然而抨彈於出言如綍之後孰若
彌縫於納君自牖之初爰取冠豸之威徑上批鱗之奏
能使心正而筆自正是謂言行而道亦行疏列屏風復
見鄭公之論諫功成衮職即看山甫之登庸某委命窮
坑歸心渠厦晉適逢於晝接泰還喜於陽來禆帝右之
謀猷方幸新除於永叔言民生之利害敢祈勿遜於希
文
　　　賀葛正言　　　　　　　　楊誠齋
孚號大廷拾遺諫省古者所以責難於丕后非舜不陳
今代豈無敢言之正人如尊乃勇聞者興起躍如驩欣
恭惟某官議論通乎古今名實孚于上下以星翻漢回
之光采作新斯文以山髙水深之風流照映當世諏儒
先於三館俾廷争於四聰方聖天子從諫如流之秋曷
嘗罪夫言者惟諫大夫憂國若渴之志可曰無其時哉
扶皇極於將微䕶善類於既弱倘元氣無不實之處則
外敵亦何强之云即冠上坡用懌寰海某少而自好晚
乃早衰誦鵞經雞檄之言十年于此想龍章鳯姿之偉
一覿何從
　　　賀董秘丞除正言　　　　　　王格齋
光奉制綸擢居諫省道山委竹帛已盡紬四庫之書閶
闔呈琅玕乃進立七臣之列帝虚心而垂聴人側耳以
聳聞渙號一傳師虞具穆某官髙文作古奥學造微著
玉杯繁露之書淵源逺甚繙金匱石室之作譽處翕然
肆疇冊府之英無出儒宗之右鵬搏羊角雖莫量邁徃
之程鳯鳴朝陽要先展格心之業諒悉攄於賢韞以入
告於辰猷坐令州縣之民如在祖宗之世君子有所恃
小人有所忌蔚為百辟之儀諫官可盡言宰相可盡行
即兼二者之美揚庭之寵指日以須某雅辱舊游喜聞
佳語賀厦欲同於燕雀莫造下風寄書逺託於鱗鴻未
殫抃悃
　　　賀蔣諫議　　　　　　　　方秋崖
簡自中宸擢居正諫粤躋横榻得李勉而朝廷始尊陡
上大坡用仲淹而士夫相賀盖以久持天下之正其必
能格君心之非永惟治亂之端在小人與君子此其消
長之道非宰相則諫官肆吾祖宗立國以來洗盡秦漢
諱言之習聴納之盛載籍所無是知累朝熈洽之休正
賴諸老箴規之力兹實主上用公之至意豈但先生執
政之𦂳頭恭惟某官質堅百鍊而愈精節貫四時而不
改仕者皆嚴憚黯已消落膽之姦帝曰無以易堯當有
沃心之論切窺聖徳時憲天聰雖艱難有甚於絲棼而
恭儉本無於衮闕惟是外則桀驁不臣之國久矣鴟張
内則嘂讙不靖之兵敢於狙詐事孰大於此者時其條
而上之非仁義不陳於前可使主憂而臣辱有謀猷入
告于后所願乾清而坤夷某越在邊城莫瞻朝著稱慶
厯者曰四諫尚能賡徂徠之詩今陽城號為一賢何待
作昌黎之論敢無動色傾聴嘉言
　　　賀(闕/)侍御　　　　　　　　洪平齋
榻前承渥柱裏升班物情大旱之餘適蘇霖雨天象太
微之次首應法星九重侈知人之明四海享任賢之福
竊以兩儀具清明廣大之體萬物鍾扶輿磅礴之靈得
其中和者為景星為鳯皇全其剛正者為屈軼為獬豸
況千古之間氣生一朝之偉人如伯夷聖之清如孟軻
勇於義用能任天子耳目之寄于以夀皇家氣脈之傳
恭惟某官步趨聖賢冠冕道徳旁蹊捷徑不求少室之
山絶岸孤峯坐閱瞿唐之浪顧環轍之久矣終覽輝而
下之簮筆烏臺伏蒲騎省上不為危言而駭聴下不為
矯節以沽名惟致辨於君子小人之間而防㣲於宦官
女子之際外邪不入元氣自充以培社稷無疆之休以
兆國家中興之象深締邃嚴之眷進顓雄劇之權堂堂
不撓為儒宗謀猷惟舊行行且止避御史風采又新然
而一論列闗吾道之盛衰一建明繫斯民之休戚時雖
無闕事或可言士夫懐寡亷鮮恥之風將帥乏趨事赴
功之志戰守之規模靡定賞罰之綱紀未張斜封尚費
於調停横歛更多於朘削惟正人用則國勢重於黄鍾
九鼎惟公道行則人心安於泰山四維此皆前日之己
言抑亦于今之最急願伸谹議迄濟丕平當令文靖之
警君復聞於世毋使清獻之論事専美於前狂斐一鳴
隕越萬坐
　　　賀柴侍御　　　　　　　　汪龍溪
妙簡宸衷寵司邦憲獨坐之長御史久虚不除横榻之
亞中司此選甚茂朝有正士人無異言恭惟某官徳齒
朝之達尊忠亮國之司直分南臺之糾察威望日隆賛
東閣之辨章彌綸嵗久金百鍊而不渝其操玉三獻而
所售者真磅礴名途盡閱炎涼之變安恬世味不希富
貴之榮惟精忠素簡於上心故除目雅孚於羣議以詳
練之老而糾彈於萬務以清明之徳而表率於百寮羣
隂見晛而消百度從繩則正猛獸之衛藜藿有以知朝
廷之尊和羮之作鹽梅殆將斡鈞衡之造某濫紆兩組
來長五溪忽聞播告之修私喜仁賢之用羣情無壅幸
非陽朔諱言之朝盛事可歌當繼慶厯得賢之頌
　　　賀黄侍御　　　　　　　　　楊誠齋
皇咨上坡位専横榻屬者進格君非之論九重亦為之
回天移而為糾官邪之司羣枉自然而見晛此非平日
之素焉得崇朝之孚恭惟某官以海内寡二之辭章收
天下第一之科目彼於權門炙手可熱之日竭蹷而趨
及聞髙賢掉臂不顧之風其顙有泚逮公道之既白知
寸心之獨丹廷争未幾臺端益峻士有攸挟恨無所施
静而觀流涕太息之書孰不以古人而自許起而當君
子小人之會其無負夙志者幾希今聖主既求惟木之
繩在執事必為作金之礪即疇孤立之操遂登獨座之
崇某自分摧隤何辭漂泊瞻烏柏府晚乃依茂䕃之餘
振鷺栁溝夢不到末行之舊
　　　賀鄭侍御　　　　　　　　劉後村
渙號廣庭晉班横榻古所云法家拂士莫如争臣今不
置大夫中丞遂長御史賛書初下輿論交歸夷攷昔賢
有居是職峩冠叱李義府仗下皆驚草奏劾博陸侯廷
中咸肅久矣二公之不作去之千載而若存恭惟某官
有孟氏養氣之剛有曽子守約之勇不繇一介之助自
結九重之知屬者國有世卿朝多私黨士登光範但知
章蔡之恩公立上坡首抗鄒陳之疏曰厚俗以教慈孝
曰命相以杜覬覦然後君臣之分嚴然後父子之倫敘
然後九鼎之勢重然後太阿之柄還饜鮑魚於臭腐之
餘在諸人易搏猛虎於咆哮之際為執事難兹拜雜端
以旌忠直必有以消弭異時反覆之患必有以堅凝前
日挽回之功既三院之徧更風稜尤峻由中司而大用
典故則然益進昌言永扶興運某屬叨乗𫝊聳聴置郵
在古靈藁中幸早陪於末坐拜延英門外獨阻賀於太
平
　　　賀林侍御　　　　　　　　方秋崖
出綸西掖執憲南床天子明明用臯陶而不仁者逺矣
王臣蹇蹇如行父見無禮者誅之兹得一賢重増九鼎
恭惟某官二典三謨之學問五音六律之辭章觀經世
之宏規雖伊管未能逺過讀責難之確論非仁義不敢
前陳適當不諱之朝久立得言之地接武䕫龍簉羽鵷
鷺綴赤墀供奉之班當道豺狼安問狐狸凜白筆抨彈
之志使顔跖忠邪之莫辨雖堯舜聰明而奈何矧今士
習之媮未明國是之定倖門如䑕穴而不可塞弊事如
蝟毛而不可為外之則强敵之鴟張内之則驕兵之狙
詐勿用小人必亂邦也誰當共濟於艱難不有君子其
能國乎時則渴聞於忠讜願言宻勿悉意敷云庶幾囘
事變於危急之秋或可觀徳化於須臾之頃某逖居邊
瑣欣誦宸綸有争臣者七人遄底臯謨之績舉明主於
三代願聞説命之篇敢不濡毫以需染牘
　　　賀彭侍御　　　　　　　　方壺山
恭審疏綸北闕司憲南床王無親臣久倚孤忠之助汝
長御史亶由獨斷之明朝廷肅然夷夏幸甚恭惟某官
英英器度凜凜風猷正學正言蔚有前輩流之様古心
古貌肯為今世俗之粧徧儀清切之班自結睿明之眷
果登𦂳地乃侍邃帷聖上嚴之如賔師海内恃以為王
傅側聞論奏皆大建明判正邪之狀於陛前截然界限
策和戰之情於塞外瞭若蔡蓍嘻陣脚之屢揺嘖局面
之幾換有若烏府抨彈之任最係觀瞻非得鯁直魁壘
之臣誰能鎮壓權益尊而望益聳位益峻而言益髙身
名之重若山宗社之安如鼎佇由横榻即對顓朝某濫
此觀風恍然披霧既與善夫而相慶又欣小己之有依
木牛流馬之庸果哉難矣法龍筵象之義行且觀焉抃
蹈罙深染濡靡竟
　　　賀徐殿院　　　　　　　　朱湛盧
親筆九天峻班三院日就于學素宻啓於堯心時然後
言肆増明於舜目朝有諤士人無異辭欽惟某官有得
於聖人之書博通乎當世之務權門烈火不隨炙手之
羣廣厦細旃實賛勵精之治雖守今而据古亦指事以
陳情比及三年曽改絃之未久獨觀萬化仍膠柱之難
調朝行夕移甲可乙否張旃遣餌囊赤白以加多履畆
賦緡幣重輕而莫捄僉議新政更思舊人昔曽擊而去
之常預憂於鵬入今何來而集此尚與進於蠅營兹臺
諫之一更意紀綱之漸變出任斯責可謂當仁調停之
初范相詎知有是理亂之決蜀公豈欺我哉側聞課月
之章深戒履霜之漸惟强有力克成厥終勉思元祐之
難可令再誤允保端平之美相與俱榮某維梓真情拔
茅溢喜正言曲學敢請擇於攸宜多病不才尚小煩於
并案
　　　賀徐殿院　　　　　　　　洪平齋
恭審顯膺宸綍榮副臺端宣政殿之衣冠夙重抨彈之
寄觀象門之步武益尊糾察之權朝廷以清天下之慶
恭惟某官南州碩望東魯鉅儒一倡音遺豁如黄鍾大
吕之奏萬仞壁立聳然孤峯絶岸之風國人同辭而曰
賢天子一見而恨晚方振纓於列邸即珥筆於要津䕶
君子如䕶元氣而不使動揺去小人若去惡草而惟恐
滋蔓開泰長否消之運收乾清坤夷之功然議論必欲
萬世之可書而紀綱不容一日之或弛既堂堂峩豸於
烏府爰進進簉鵷於赤墀露劾滋多霜威増凜鐵面御
史之氣象今復見焉魚頭叅政之勲名斯在下矣某寄
身憲節拭目恩綸鵰鶚之在秋天喜有順風之便燕雀
之賀厦屋知無凌雨之虞
　　　賀謝殿院　　　　　　　　劉後村
出綍楓宸提綱栢府古者國有拂士莫如諫争之臣故
事臺無長官尤重雜端之任賛書初下輿望翕歸自昔
明目達聰之朝必用犯顔敢諫之士有希文永叔實開
天聖慶厯之太平無元城了翁誰為元祐建中之命脈
偉矣執事今日之拜凜然羣公先正之風恭惟某官養
孟氏之至剛聞曽子之大勇頃峩豸角親捋虎鬚舉扇
障元規之塵安能凂我裂麻沮延齡之相不亦壯哉自
拂䄂觚稜之邊徑誅茅廬峯之下屬者負扆收倒持之
柄臨朝思曲突之言趣歸邇英俄擢補闕論蔡新州於
題車盖亭之後孰不力攻彈王金陵於入政事堂之初
尤其先見丹心不改素論愈堅貴璫咸憚於淳夫掖庭
知有於質肅皆謂霜稜之勁宜居風憲之雄觀三院之
壁題姓名可考由中司而棅任典故則然益進昌言永
扶皇極某屬叨乗𫝊聳聴置郵在古靈藁中何幸獲陪
於下客賀延英門外自嗟不及於武人
　　　賀鄭察院　　　　　　　　洪平齋
恭審丹禁疏恩烏臺振武隂邪盡屏天日為之開明風
采一新山嶽至於揺動聖朝以重善類焉依恭惟某官
玉尺端方金莖澄爽學窮根柢早𫝊書𢃄草之勞詞吐
英華屢應筆頭花之夢曷鳴弦而奏最即飛舄以摩空
人皆為闐然競進之圖已則有澹若無營之志靖待功
名之自至坐膺寵數以尤殊拔諸復逆之班置在糾繩
之地久無此舉今見其人消朋黨於未萌奚難去河北
之賊補缺遺於無跡斯足寢淮南之謀盖當正人當路
之時自有猛虎在山之勢始獨持於白簡即對引於朱
衣某聳聴除音亦興懦志觸邪一角問寧及於狐狸棲
迹萬間賀尤深於燕雀
　　　賀劉察院　　　　　　　　劉後村
渙號楓宸升賢柏府昔飢烏久噤虚峩獬豸之冠今鳴
鳳一聞盡革蜩螗之響福流宗祏喜動搢紳竊以人臣
不可受恩於私門君子必蚤有譽於天下永叔責髙司
諫猶在館中了翁忤章雷州方為博士寧逺作夷陵之
役不肯登紹聖之舟故一朝擢拜於争臣而萬代仰瞻
其名節不圖今日復見若人恭惟某官充直剛大之浩
然兼知仁勇之三者頃陪英俊進列師儒委質為臣疇
昔非氷山之客拂衣去國始終為全璧之人處之外服
而甚安餌以美官而不顧自執事為冥鴻之舉而諸賢
效仗馬之瘖聖斷赫然既親攬太阿之柄公言驗矣悔
不行曲突之謀遂除𦂳官俾究前論衆競遭時而建策
獨思拔本以塞源況龍象之共觀何狐狸之足問去惡
如去草勢惟恐其蔓延擒賊先擒王公有如於摧陷翕
然伏第一義之竒偉繼此有數百篇之開陳舊史謂諫
如丹青是必本原於仁義前輩云事皆塵土特留久逺
之功名不惟霜簡之凝行見辰猷之告某羇孤一介閑
廢半生方寳紹間竒禍胚胎於詩案在端嘉際深文掎
摭其奏篇及一相之顓朝又五年而在野不圖衰暮復
忝驅馳良由端人得君之初興念寒畯失職之久忝子
駿福星之選愧無補於明時賡徂徠聖徳之詩或可陳
於薄技
　　　賀江察院　　　　　　　　劉後村
出綸中禁執簡内臺昔虎豹守九闗無怪盈庭之嘿今
鳳凰翔千仞聳聞瑞世之明堂陛益尊搢紳相慶恭惟
國家𫝊十四聖親擢臺諫多第一流慶厯之去夏公首
登歐蔡建中之變子厚亦用鄒陳當時誦其言語為蓍
龜後世仰其名節如山岳繼先賢而挺出捨執事其誰
歸恭惟某官擅九牧之名為諸儒之倡出新義於繫辭
十翼之外研極幾深追古文於先秦兩漢之間芟夷陳
腐頃在端嘉之際早陪賢雋之游使其雅意於本朝久
矣先居於此座幾年流落不肯登紹聖之舟同志凋零
獨屹立南都之壁屬者朝更大化上記孤忠甫對龍顔
徑峩豸角謂金陵雖去奈其徒之䕶法實繁況老蔡尚
存恐所仆之黨碑復立觀奏篇予奪抑揚之際繋世道
理亂安危之分必不容八元四凶之同朝必不與六卿
三家而共國必真有昔人存趙之策必深思前輩祚宋
之言奉白簡以聞即提綱於三院宣黄麻而拜行絶席
於百僚焜燿一時芬芳千載某曩接䕫龍之武頗蒙管
鮑之知契濶十期顛連百謫豈料窮途之不死獲觀賢
路之復亨訪凝之於匡廬山中悵莫從於名勝賀陽城
於延英門下曽不若於武人第如氷蹟之危幸托霜稜
之峻固知范老不嫌守道之狂言孰謂鄒公猶待承君
之開説
　　　賀盛察院　　　　　　　　真西山
誕攽芝檢分糾柏臺言路置六察官實司公道之脈聖
朝用一正士可立太平之基漢詔風馳周行霜凜伏惟
某官英姿挺特素節髙嚴卓爾不羣行庶幾乎大雅
睟然見面望而知為吉人自豋百辟之聨浸結九宸之
婘容臺禮樂甫參議論之官憲府紀綱亟任抨彈之寄
方將龜鏡國家之治亂涇渭天下之是非為正論之指南
斥憸朋於有北坐令海内如慶厯嘉祐之隆平肯使吳
中獨敬輿希文之専美某曩陪駿武夙仰賢猷切聴鳯
鳴深為清時而喜敢同燕賀獨司大厦之成
　　　賀金察院　　　　　　　　　楊誠齋
光被宸恩擢司風憲雷行鳳檢方進登天下之正人霜
肅烏臺俾盡吐胷中之素藴雖俯從於人望實斷自於
天衷郵傳歡動於四方國重頓増於九鼎某官髙文作
古雅望鎮浮庖丁之刀十九年綽有餘地孔明之栢二
千尺誰識苦心政所去而見思材無施而不可頃自流
錢之府徃儀振鷺之羣子衿青青士有文武兼資之畧
王臣蹇蹇帝思風節不撓之英遂承渥於楓宸俾察亷
於栢寺邪朋屏迹雪見晛而自消善類寧居虎在山而
不採顧念雖資於彈劾亦難久屈於徊翔風采凜然今
已杜羣枉之門而開衆正之路鈞衡近止行當建萬世
之策而舉三代之隆某猥以諸生伏讀明詔身雖老矣
恐無芝菌蒸出之祥心則欣然猶有雞犬俱仙之望
　　　賀王寺丞除察院　　　　　　李梅亭
峻擢容臺進司糾院明天子厲精之日争覩親除真御
史遴選其人迄符衆望風雲感會山岳動揺恭惟某官
心斡九秋文燄萬丈摘髭名第不應州縣之徒勞策足
要津共擬公侯之必復堅車大艦每難於進光風霽月
既久則明上欲求忠臣之尊念無易太常之肅嚴霜烈
日如令鑄九鼎以察姦縫霧裁雲行即登三堂而草制
某久違楓陛聞進藎臣行行且止而避驄莫陪旅賀皇
皇者華之維絡願以汰歸
　　　賀洪郎中除察院　　　　　　李梅亭
親擢郎潛進司臺察十年去國安泉石之膏肓一札起
家任朝廷之耳目公無欣戚邦有榮懐恭惟某官行守
宫庭道深壼奥養以剛大獨扛百斛之龍文出其緒餘
連中八科之麟角惟其守専而退勇是以任重而進難
社下之肉既均尋拜䕶軍之曲逆治中之足未展顧令
乗障於隂平儀粉省以歸班封皂囊而論事囘天有力
方將批徑尺之鱗偃月生疑已不容立仗之馬曽令考
功一出息之頃遂見拾遺九鑚火之明星既坼於中台
席遂前於半夜甫登表著徑拜裏行獬豸觸邪難置豺
狼而不問鷹隼始擊尤闗龍象之共觀聳聞破頭已足
落膽刋九山滌九川陂九澤通地氣以上騰闢四門明
四目達四聰發天光而下濟此真御史矣豈憂匈奴哉
鑄金鼎以圖姦不難調鼎察玉衡而齊政然後保衡某
一寒漕氷六暑戍雪將返閭閻而曝日喜聞臺閣之生
風鵰鶚之在秋天倘或寛於西擊烏鵲之繞夜月願姑
聴其南飛
　　　代通丁察院　　　　　　　方秋崖
伏以地接蒲田之近雅識行秘書天開栢府之嚴凜有
真御史方時仗馬辱我臺烏偉哉朝陽之鳴破此晝冥
之晦恭惟某官藴蓍蔡先見之明而發之勇挺松柏後
凋之操而守之堅粤自易東共推斗北接武䕫龍簉羽
鵷鷺有嘉坤六二之直方當道豺狼安問狐狸聿逢乾
九五之剛健謂顔跖忠邪之莫辨雖堯舜聰明而奈何
幸隂霾之劃開赫陽光於晦蝕試甞讀宥府編摩之兩
疏已條上皇家綱紀之一端矧乗驄當不諱之朝而冠
豸立敢言之地想驚𫝊為殿上虎羣小人歛迹避之彼
局促如轅下駒有識者寒心久矣地天之泰堂陛自孚
然魏鄭公為良臣不願忠臣何煩彈擊抑魯仲連非國
士迺天下士遄奉都俞某遭逢熈明傳誦謇諤學錦製
於琴瑟更張之後詎曰斗辟縣而不為如繭絲於杼軸
空荒之餘夫豈肅政臺之所許清議之畏赤立奚憂每
自賦先生鐵作肝之詩其敢為此翁身是膽之事儻取
縉紳之公論不廢綈袍之故情雖筆陋墨凡尚能作石
徂徠聖徳之頌使山揺岳動亦將著韓昌黎諫臣之書
翹想風猷慄如霜凛
　
　
　
　
　
　
　
　
　
　
　
　
　翰苑新書續集卷五
欽定四庫全書
　翰苑新書續集卷六
　　六部類
　　　賀汪尚書兼太子詹事　　　　戴象麓
渙被明綸晉陞華職冡卿聞望權衡北斗之司宮尹風
猷羽翼東朝之重増榮兩地交慶一天竊以尚書端右
之清班詹事承華之極選詮量晉品僅山公其人翊輔
漢儲一綘侯而已矧惟兼職必屬全才某官直道儀朝
忠規華國胷中全三光五岳之英氣筆下驅千兵萬馬
之雄文陳論披肝久結知於日月經綸貯腹未餘試於
風雷緒餘僅見於大司空節目畧施於春宗伯非大敡
厯曷罄謀猷亟入銓衡曵履星辰之上佇參機柄秉鈞
霖雨之中某辱知最先聞命増抃恨戴星於下邑阻披
霧於上京一紙忱辭大厦成而燕雀賀㣲躬私戀靈丹
就而雞犬空
　　　賀章尚書　　　　　　　　　楊誠齋
申命秩宗正班宰伯春官六十立之長以維専曲禮三
千待其人而後舉有隆圖任兹遂真除恭惟某官重徳
鎮浮清規厲俗中流砥柱百壬夙避其鋒野水孤舟六
丁莫措其手偉雲山之舒卷闗天下之重輕迨兹改絃
復此持槖堅車大艎安徐而後進光風霽月逾久而益
明粤從貳卿實典三禮振自古寅清之職還斯民子諒
之心不惟和上下而治神人盖將經國家而定社稷兹
引星辰而上益髙日月之依武徳間有讜言忠無不報
貞觀初踐台斗理有固然某阻作鳬趨但深鼇抃小草
有逺志懐哉並世之醫和大厦無棄材盍以與聞於匠
石
　　　賀鄒尚書　　　　　　　　　朱湛盧
十行屢詔一節始趨居禮樂之司對揚休命論唐虞之
際克廣徳心尚有典刑以定社稷恭惟某官集殿倫魁
之舊正元朝士之英技斷斷猗無他心怦怦兮諒直迺
者訪落之始嘗従招隠之求為王留行深惜鳳鸞之去
與波俱出遽尋鷗鷺之閒雖蘭槳以逍遥亦桂山而憭
慄變而更化羣髦士以響臻問諸在朝獨侍臣之零落
猶以一譽而一毁至煩三沐以三熏奏篇盡長太息之
忱前席興久不見之嘆喜其未老恵然寔来明堂九筵
方嚴恭而自度秩宗三禮貫幽顯以相通竊原降福之
由多自尚賢之佑今則朋比消長議論嘐聲干戈未解
於淮襄軺𫝊難憑於沙漠衆所屬望莫若耆英夙夜惟
寅是為燮理之本春秋具對豈徒灾異之陳某舊托門
闌今乗邊障城吹畫角已厭聴於少陵人老玉闗諒興
憐於定逺
　　　賀任尚書兼給事　　　　　李梅亭
晉長冬官復兼夕闥國有六典孰如事典之優閒命出
一人實頼舍人之駁正況躋中庶尤簡上知某官胷湛
秋霜筆翻春潦獻納日月仁義陳於王前鼓舞風雷言
語妙於天下久典三禮既諧兆民疇若予工併任塗歸
之責乃在吾禁就兼翼賛之華忠既結於兩官名益髙
於九牧投珠委地必有清平尚書之言批勅回天更觀
儒者給事之效既劑髙馮之藥石即羮傅説之鹽梅某
聳聞除音喜至滿面君子得輿民所載也豈但收稽古
之功衮職有闕我儀圖之知必稱納言之任若方朔之
餓欲死與杜陵之凍且僵不知命而且鳴且號亦無恥
矣其潔己之與進與退惟所命之
　　　賀史尚書　　　　　　　　黄雲溪
肆頒顯寵疊拜異恩上帝簡知既峻秩宗之任前星肇
正式兼端尹之榮典禮文述作之司妙道徳輔導之選
總此二職煥乎一時若昔師垣逮事髙廟擢登禁甬有
加獻納之勞晉掌儲闈允開揖遜之美位繼登於鈞軸
勲用勒於鼎彛事掩前聞慶垂後裔天欲畀今日以紹
興淳熈之治時則以元子兼槖座宫宷之崇開于宗祧
若合符節某官道尊而徳備器博而量宏雅望具孚隠
然故國之喬木大疑立決信若格人之元龜比繇貳卿
獨賛秘策振主勢以去君側之惡立國本以安天下之
心使憸人壊植而散羣召故老謀事而補闕丕哉此舉
誰歟之功爰率屬於南宫仍簡僚於東邸今周雅雖備
而邦儀未肅秦府既闢而賔筵尚虚是以軍法威嚴之
不行正人左右之或缺在干羽有解圍之理而莊嶽戒
傅說之咻言之若迂理不可緩矧惟先正綽有成規其
在擇利行之勿謂姑徐云爾必有成績要將大書於旂
常從此登庸可但親𫝊於衣鉢某受姿呰窳涉世濶疎
辛勤半生乃玷奉常之第荏苒十載甫脫步兵之厨揚
雄方借於吹噓綘侯獨肆其讒毁退省羈單之跡已頽
榮進之心會明時杜羣枉之門而執事成萬間之厦倘
舍此而不告將持是以安歸願於論思調䕶之時賜以
提撕振拔之力如其不採何傷幽谷之芝蘭孰有無言
能作恩門之桃李
　　　賀許侍郎除權書　　　　　洪平齋
恭審真除錫寵容典搴華禮樂之對丹墀夙著鼇頭之
望閶闔之開黄道直趨豹尾之班儒紳絶稽古之榮制
綍侈得人之慶恭惟某官氣陵華嶽學導岷江對太乙
之青藜牙籖盡讀夾玉皇之香案彤筆屢書抗旃修聘
以遐征駢屋聚觀而太息勇行以義膽大於身張中國
之威以折其謀沮强敵之圖以奪其氣復尋玉帛盡洗
甲兵丹書藻飾於人文金玉修明於王度方隆製作不
替論思謂中書之務未清毋以簿書期會而為急而天
下之弊自若何止錢榖決獄之可憂必揆守之兼明庶
紀綱之一振言闗國體籌合上心使命冢宰而統百官
無以易此況作秩宗而典三禮何以假為益新緜蕞之
儀亟應引麻之䜟某凋心塵鞅刮目氷銜記臭味於蘭
同付襟期於栢恱五銖赤仄誰能㸃鐵以成金九轉丹
砂尚冀奪胎而換骨
　　　賀李吏書　　　　　　　　　方秋崖
恭審光奉賛書峻登文部思皇多士聿生綜核之朝無
競維人式董銓衡之選國有公是人能誦言恭惟蔚然
臯䕫之謨洋乎鼂董之對金華勸講非堯舜之道則不
陳玉匱緘辭編詩書之冊而無愧茂昭帝簡備極儒榮
乃顓四選之權獨處六曹之長咸造在庭而褎為首已
推名世之賢仰惟前代而訓厥官遄正冢司之拜某欣
傳郵置敢後牋函諒藻鏡之餘閒流電巖之迅矚嗣聞
除目庸快夙心
　　　賀吏部劉尚書　　　　　　　林克齋
簡在宸衷擢司銓部文昌之為八座均列職於中臺天
官之首六卿實晉班於太宰搢紳相慶流品可清某官
人物一代之英論議諸老之右淵源正學則以孔孟為
折衷慷慨大節則非堯舜不陳前粤從䇿步於雲霄久
已垂名於宇宙驅車而西度卬阪意自許昔為孝子今
為忠臣奉詔而東過洛都人皆謂不作諫官必作御史
果登霜臺之六察遄長天子之七臣申儆官邪茂明國
是復勸露門之講合峻甘泉之班咨若予工作帝之喉
舌兼司祈父為王之爪牙繙經依咫尺之天積望在彌
縫之地維今四選實昔三銓仕版莫盛於此時孰當任
責治人何有於弊法亡以易公抑賢業厯試而益張豈
上意驟用之不可觀泰階之接武無非啓事之山公佇
揆路之持衡復見佐時之伊尹某切聆除目倍喜常情
猥將指於閩中莫賀成於宇下望尚書之履於星辰之
上煜煜其光仰吏部之門如山斗之髙惓惓有請
　　　賀洪内相兼吏部　　　　　　周平園
進儀内相仍長中臺夕對金蓮結絲絇而承聖問晨趨
玉笋曳華履而領從官自非兼孔氏之四科安得被賀
公之兩命竊以翰林迫華盖素號禁嚴文昌映紫微是
司喉舌自昔法天而分職于今弄印以掄才繄國名儒
膺時遴選既兼官之俱稱宜上象之交輝恭惟某官學
富家傳材優天授徧觀流畧豈徒窮九丘八索之淵源
洞察幾微固已熟五狄六戎之利害早振平臺之響即
符宣室之思譽滿朝端譬之鳳皇芝草以為美瑞才周
世用非如儒生文士之有偏長三入修門九遷華貫帝
王之制坦然明白寖揚聞於西垣道徳之威成乎安强
亦宣勞於右府式疇久次宜畀殊遷自丞郎而入北門
考院規而無儤由佐貳而陞太宰即選部以有光一時
傳陸贄之詔書多士賴山公之啓事矧如先正久暴大
忠半世龍庭猶握尚書之節浹旬鼇禁莫真學士之除
幸天定者亦能勝人故善積者必有餘慶是開賢胄來
踐世官繼處内庭踵賛皇之盛事並經常伯掩謝氏之
前聞行由供奉之班入簉疑丞之列某雖登門之日晚
辱解榻之意濃賫閥求官方愧旅進於馬牛之走扼姦
伸滯遽聞便列於雁鶩之行曽未敘於感悰會來陪於
賀客道古今而譽盛徳非以為䛕褁章服而揖上官是
云藉手
　　　代賀户部趙尚書　　　　　方巨山
恭審進長地官増重天府六卿紫槖民部雖繁三輔黄
圖神京愈肅有偉綸函之播於昭黼座之知恭惟奕矣
銀潢粹然玉璞言語妙天下魯諸儒何以尚之智略輳
上前漢廷臣無出右者誕緝九畿之政宻聨八座之暉
欲還春意於地輿豈析秋毫於户版尚書為國喉舌允
釐帝輦之浩繁執政猶吾股肱遄仰台垣之峻極某想
聞晝接傾徯辰猷聿瞻聽履之班竊有彈冠之喜敢忘
傳鯉如對匿犀
　　　賀兵部張尚書　　　　　　　黄竹坡
恭審祇奉賛書峻陞常伯官儀如舊詰修禹迹之兵風
采聿新傾聴漢庭之履郵傳所暨慶抃惟均恭惟某官
識判眇綿氣涵剛大藴三代廊廟之具負兩朝開濟之
資行夏乗商而放鄭聲得為邦之禮樂降周迄孔而成
王道具今日之經綸自登名躔休有華問持甘泉扈從
之槖非舜不陳立延英諫諍之班如尊廼勇果膺眷命
首畀彛章爪牙居祈父之司喉舌總漢官之重峻文昌
之八座聊少偃於靈旗占泰階之六符即進叅於鬷假
某逖聞成命竊借容光傾聴壯猷讀諸葛出師之表亟
符善頌歌武公入相之詩
　　　代賀兵部許尚書　　　　　　方秋崖
恭審渙􁱈周誥晉陟夏卿祈父王之爪牙盍釐九法尚
書帝之喉舌式綜五兵國有人焉民胥恱矣恭惟筆掃
單于之萬騎胷吞禹貢之九河挹翰林主人儼入花甎
之直列文昌司馬聿髙荷槖之班遭時多艱屬望尤切
若曰用真儒而天下無敵其惟進有徳而朝廷自尊得
頗牧於禁中今何憂乎蛇豕玩羌氐於掌上將自靖夫
鯨鯢言觀偉績之無前咸曰褒綸之已後某得之傳誦
私以忻愉式遄孤鳳之暉敢贄雙魚之素有言粗淺莫
既精微
　　　賀刑部李尚書　　　　　　楊誠齋
懋對庭揚典司邦臬識鄭公之履帝欣大雅之重來畫
虞氏之冠人謂古今之間出班行雖舊命數孔新咸曰
一召之光華可卜三登之氣象某官人間鍾吕天上塤
箎衍奥閎深邁表裏軻雄之作光明俊偉挾規摹周召
之才蚤騰上於要華已發舒於諒直為王喉舌近帝股
肱方將飊騰乎紫樞黄閣之聫乃獨馳逐乎皂盖朱幡
之寄自是三州之疲瘵合舞春風誰知六合之寛閒少
稽霖雨肆嘉逺業還寘近班深惟國憲之重輕允係生
民之休戚上方欽恤下每滋章徒有詔以掛牆竟無路
以空圄吾必正本根於朝廷之近洗去煩苛庶幾奠條
枚於郡邑之遥噓成樂易此聖天子焦心之際在大司
冦轉掌之間佇沈貫索之妖穏輔結繩之治發揮忠藎
補塞休明某昨以飄蓬久依䕃樾十稔塵埃之撲面一
朝驚喜之裝懐夫豈偶然若有相者自知衰落已甘搨
翼於坐隅倘未沈埋尚願託身於門下
　　　代賀刑部曽尚書　　　　　　陳篔牕
渙寵宸庭升華憲部十行題雁誰能領袖於論思一日
爽鳩自可噓呵於愁嘆揚庭有喜通國謂然竊以舜命
九官莫重明刑而弼教穆存三后必先降典以折民盖
陽舒隂慘之㣲差則春殺秋生之逈判慨俗吏煩苛之
政出羽鑚皮聞真儒忠厚之風信眉吐氣恭惟庶子尚
書文穿月脇名埒斗魁以賈生通達之才夙負無雙之
譽誦董子髙明之語早收第一之科亟開雲路之岧嶤
徧歴氷銜之清切盖稽古之力人共驚嗟而濟時之心
公獨祇畏惟上有蓼蕭及海之意而下無茂草鞠扉之
風何擇非人惟明克允肆特疏於天寵俾進總於秋卿
匪徒刋漢室之九章抑欲副堯心之三宥自古有徳有
才之士每以無時無命為憂或棲遲老死而志不少伸
或淟涊晚成而業弗大振洪惟間氣亶曰罕儔佇恢光
明俊偉之圖以迓博逺靈長之慶某身縻小壘神遡崇
墉命忽聆於褒遷情倍深於抃躍效劉氏蒲鞭之政誠
自愧於疎材體周家肺石之仁庶𢎞宣於徳意
　　　賀工部劉尚書　　　　　　黄竹坡
恩綸拜寵起部陞華帝曰疇若垂哉擢典汝工之職漢
庭誰如卿者遂陞常伯之班朝登偉人士載嘉頌恭惟
某官天球不琢玉井無波學有淵源倒彭蠡三江之勢
事無盤錯倚豐城雙劒之鋒蚤登名躔休有華問處憲
府抨彈之地得勉益尊立延英諫諍之班如尊乃勇懋
展經綸之業見謂通明之材信湖山之炳靈有槐鼎之
相繼爰膺眷命申畀彛章出納居喉舌之司技巧陋
元成之世聖人作百工之事政少藉於研思文昌峻八
座之躔行即參於鬷假某落南寢久竊芘居多兹聞君
子之得輿輙效小夫之貢牘蟠木為萬乗之器必資根
柢之容祥金躍大冶之爐敢作鏌鎁之想
　　　賀工部戴尚書　　　　　　陳篔牕
渙寵宸庭升華起部望崇九㝢信可若於予工位近三
台行進熈於帝戴吾黨徯詩書之潤斯民見仁義之勲
某官文起東嘉名尊大戴君子教若時雨旁洽焦枯學
者仰如太山坐鎮浮薄退而𫝊道授業進則尊主庇民
身有去來心無得喪晚際聖神之遇備揚清切之班寘
彼周行左右爪牙之助納于儲寀熒煌羽翼之勲天相
斯文公為元氣肆密頒於晝接俾特進於冬卿盖聖主
以下濟為亨而賢者以中行為吉徃時講習固非空言
今日發揮尤觀實用既不為阨窮之孔孟當慨慕烜赫
之臯䕫側聴殊恩以酬偉績某羈於百拙釀此一寒絶
嗟塵思之填膺長憶清言之在耳忽聆播告不覺驩呼
但使有生盡入霖雨甄陶之内庶幾後死亦歸春風鼓
舞之中矢心而陳蹻足以望
　　　賀工部劉尚書　　　　　　　楊誠齋
渙號凝旒晉班曳履嵳峩天塹乆勞一面之蕃宣密勿
冬官遂長重瞳之獻納正人居内公道増崇竊以六職
之有百工官本沿於姬室八座之次二府權莫重於本
朝厥選不輕視人為重豈惟制取創物發和弓垂矢之
規摹抑欲道在致君増周鼎商盤之氣象除目一下舉
手交忻某官天壤蜚英山川炳瑞敬王如孟子非仁義
不陳於前告后若君陳有謀猷乃順于外當神聖改弦
之旦正英雄入彀之初直上清華丕宣久大方拜夕有
光於左闥而班春洊屈於鉅邦鬚髮早皤知為民庸之
故膽肝尚武益堅帝簡之新肆趣覲於燕間遂首躋於
雞槖非特賴二老歸周之力又欲觀四皓事漢之風矧
今君臣遇合之隆讙若兄弟惓連之盛功名富貴已知
前定於徃年氣節勲猷益識後凋於此日某凄凉旅瑣
蹭蹬儒酸嘗猥䝉國士之知敢浪作塗人之頌百畆樹
蕙已甘獨了於啼號四海調梅所願大恢於發育
　　　賀宇文大卿除權户侍　　　　洪平齋
恭審渙渥詞垣陞華版部出范蠡計然之半策用之不
窮數鄴侯劉晏之諸公作者可及亨衢相照禁路何榮
恭惟某官業鉅而材周器閎而學邃有是父有是子名
殆滿於四夷難為兄難為弟望俱隆於一世以忠義為
𫝊家之學於謀猷見憂國之心權衡三尺之平培埴九
農之扈卿月方升於霄漢使星已照於穹廬旄節生風
旃裘禠氣相與嘆名臣之有後寧容謂中國之無人歸
對龍顔進聨豹尾方錢榖出入之問或躊躇於廟堂而
簿書期會之文且旁午於郡縣既無貫朽紅腐之積詎
免黄放白催之風痛嗟眼下之瘡忍縮袖間之手利權
允當心計惟明盖將甦民瘼於膏肓之餘是必計國用
於源流之地上皇祐計會之録聊假筭鞭作慶厯聖徳
之詩徑煩補衮某搶頭爐鞴掣肘文移聳聞君子之得
輿深喜蒼生之蒙福一枝烏鵲尚容借林樾之隂中駕
駑駘更冀寛轡銜之力
　　　賀何禮侍　　　　　　　　黄竹坡
恭審誕播明綸榮躋法從惟王使掌邦禮方新周典之
修咨伯汝作秩宗遂正虞廷之命籖郵所暨慶抃惟均
恭惟某官一代竒才三光異稟真秦漢以來絶無而僅
有以臯䕫之業獨負而力行議論不羣飄若駟馬輕車
之路清明可敬烱如凝風寒露之氷踐敭中外之途懋
著聲猷之逺駕錦車於甸服結葱佩於朝行使符軺傳
之交馳卿月郎星之俱煥果膺異顧申畀徽章俾賛貳
於容臺仍討論於冊府少須制作陳泰階之六符即慶
登庸聨文昌之三相某為州無狀竊芘居多兹聞綸綍
之行深有帡幪之託想甚都之車騎阻造賔筵馳不腆
之書詞仰承記室
　　　賀趙制置除兵侍　　　　　　李梅亭
顯冊宗藩升卿武部司馬掌九伐之法外益重於中權
元戎先十乗之行逺式遄於近列𫝊聞四海忻懌一詞
某官迪徳碩膚負材瓌特獻宗英之禮樂卓爾不羣謀
元帥於詩書飄然無敵文武作萬邦之憲精神折千里
之衝三百㕓兮竊笑無功之禄利十八年矣備嘗在外
之艱難自殄鯨鯢之妖滋奪沙塵之氣兹膺天寵迄拜
夏卿奬三軍以定中原聿觀偉績間兩社而輔公室佇
接前芳某治任方歸聞報失喜知有功則必恱見無徳
之不酬錦城雖樂不如早還益増西望繡裳無所於汝
信處更佇東歸
　　　賀王舍人除工侍　　　　　　洪平齋
恭審召自外臺躋之起部香案螭頭之側曽珥筆以直
前屬車豹尾之間還結絇而徑上有賢如此為國庶幾
恭惟某官鯁亮不回堅剛有守作辨奸之論以王衍盧
杞合為一人陳聖徳之詩與歐陽余靖號稱三諫蜚英
聲而磨斗厲直氣以生風皂囊屢上於清明更化之初
赤幟獨立於頽靡成俗之地不合則去有待而行起家
以二千石之真沿江如百萬師之重方易皇華之節又
封紫詔之泥身有行藏道無信詘上恨用君之不早公
言舎我以其誰進參𤣥武之司適應遒人之徇要令藝
事亦效工箴輪人得以議堂上之書膳宰至於舉席間
之觶自相先於獻可奚僅止於精能數其上之三人久
負公卿之望處乎内有一相亟應宰輔之求某夙附青
雲尚淪白水弔沙洲之影辱憐夜月之孤鴻賀厦屋之
成願入春風之雙燕彈冠自喜濡墨奚殫
　　　賀戴詹事除工侍　　　　　洪平齋
恭審龍光渙渥雉正躋榮北斗之戴文昌特重五材之
飭前星之拱太極迄終三善之成吾國庶幾斯文幸甚
恭惟某官四海模楷三朝典刑取之逢其原發明中庸
大學之藴粹然一於正塗改清廟生民之詩惟溥博淵
泉之出以時故仕止久速之當其可罄論思於紫禁専
彈肅於青宫洋洋春誦而夏弦進進月將而日就儲君
可謂得其師矣天子又欲親而友之峻升元武之班益
聳宫端之望傅之徳義猶冶鳬㮚段之攻金教以詩書
亦梓匠輪輿之就木於曳履輸忠之暇開養䝉作聖之
功舜既咨堯商其命説某團欒故步踴躍新觀在冶在
鈞幸不為化工之棄物為榱為桷願終歸匠石之掄材
燕賀惟深魚緘莫寫
　　　賀江陵趙制置除工侍　　　　楊誠齋
優詔元戎升卿起部司空用以寵舊荆之牧未曰殊恩
貴人不待入長安之城亶為異數中權増壯上眷彌深
某官氣直而温材𢎞以毅稟衡山扶輿之積人知鍾駿
嶽之神師葵軒正大之𫝊天使夀熊湘之學聞善若决
疾惡如風粤從使指之膚出領制垣之重姦貪膽落洗
空當道之豺狼邊圉心寒驚遁繞枝之烏鵲寛九重顧
既四三年江左見導無憂固將大用北門非準不可未
免小留惟無敵知儒者之真況有功見賢人之久徒得
君重使若予工豹尾雞翹獻納上司於雨露熊旂犀節
嘽啍外震於雷霆營壘旗幟初無所更朝野人士皆為
之慶洞庭彭蠡可但為分北之區廣漢江沱盖亦繋二
南之化況占雲祲當䕶風寒竊窺徃年根本宜固之言
及讀近日事業無窮之奏萬國玉帛豈甘安王業之偏
百年丘墟亦貴度時賢之力願謹郊圻之申畫姑思牖
户之綢繆中興當用實材更訪英豪於物外上策莫如
自治合商得失於禇中與民守之吾庸多矣朝廷已深
知治行豈但儀簮槖之班牙纛不足為公榮要當勉旂
常之績某雖無學術知有忠賢頃捧辟書輙干賔謁不
縁介紹䝉稱人品之髙尋困憂恫又為地主之累今者
尋磨驢之步爰兹修賀燕之恭登樓而憶仲宣豈但感
凋零之迹下堂而執鬷蔑或許傾結約之心
　　　賀工部朱侍郎　　　　　　　戴象麓
擢大司農登少常伯考亭垂世人知斯道之尊起部掄
材天眷先儒之後善類有喜僉言均懽恭惟某官稟三
陽之純受六學之正魯庭聞禮皆桑麻榖粟之言廬阜
分符承禮樂詩書之澤物格理至言𫝊天通逢聖代之
表章首諸家而擢用兩攽侯度洊領使華以曩時農扈
之周旋兆今日共工之副介亦有伊水之裔葵軒之孫
麗澤芝蘭象山柯葉皆被鈞天之寵數獨推禁路之論
思仰惟累朝雅重先正雖不試太平之事業已首陳大
學之條章施之父子君臣森然本末先後播千萬代有
十餘書遭際重明闡家藏而告后權輿大任扶國是以
興邦某無所取材蹔焉陟閫不唯鄉黨之故賸喜絲綸
之攽時方務殷警切外治責難之恭陳善之敬亮宻勿
於冕旒臨事而懼好謀而成願恪恭於師旅
　　　賀曽侍郎　　　　　　　　戴象麓
榮拜制綸真除從槖紫薇兼直煥號令於風雷白鶴分
聨増潤輝於星海得賢為慶稽古有榮切以銓曹為天
下之權衡卿貳尤朝中之綱轄矧東儲親宻古號三公
同班而西掖清華時謂一佛出世能兼是職亦幾何人
某官山斗英標圭璋粹望非但文學人物當今之第一
抑將勲猷事業為世之少雙自發沖天驚人之聲名已
著謀王斷國之方畧記言螭陛諭徳虎闈隨所踐􁱈為
之焜燿宜益隆於殊眷亟鼎拜於峻除斗中之貴為文
昌已亞尚書之座魁下之星曰台宿佇班宰相之聫某
久沐眷知越深忻喜恨縻下邑阻拜後塵依芘鵲枝末
路效戀軒之馬馳緘燕厦後時慚失旦之雞
　　　代賀魏侍郎　　　　　　　　方秋崖
伏審渙􁱈書賛進貳憲曹民自得於湖山久奏吳門之
最帝慨思於人物趣歸漢殿之班豈得詳刑斯皇殊綍
某不勝燕賀敢後魚𫝊致治幾成康坐想措刑之盛使
君為堯舜諒懐濟世之忠無斁頌言切惟監在
　　　代賀趙侍郎　　　　　　　方秋崖
伏審光奉紫泥之詔入踐白雲之司天地之徳曰生庶
幾刑措祖宗以仁相授謹簡郎潛乃睠麟宗咨平犴獄
恭惟玉瓚黄流之釀郁氷壺朱絃之勁清繇浙以西有
羨間平之經術維斗之北於皇齊魯之福星正兹大厦
之賀成遄以小秋而召去民曰奪吾父矣帝其得賢臣
焉獨提丹筆之春已傳吕命徑荷紫囊之槖聿矢臯謨
某蚤所傾心喜而舞手贈以芍藥敢不書子張之紳報
之瓊瑶久欲聴鄭崇之履輕芹塵瀆别楮昈陳
　　　賀陳尚書除吏部仍兼内翰　　李梅亭
峻長六卿増崇八座惟王有成績紀于日月之常命汝
作納言引此星辰之履仍専鼇禁増重雞翹某官學嚌
道真器函天粹絶識洗空於凡馬全才立解於千牛積
江漢經營之勞有河山帶礪之烈允文允武立徳立功
還頗牧於禁中悍卒回心於讀詔講唐虞於氊上頑民
聴命於舞干兹膺典選之升始是奮庸之漸文昌垂象
實為上將上相之躔武帳前龜行有為保為師之命暫
煩長文制九品之任行見曲逆遂萬物之宜某未解漕
氷正馳驛務聞尚書之踐台斗或垂念於孤槎聴散人
之拜江湖早歸身於三徑
　　　賀侍左趙郎中　　　　　　　黄竹坡
出綍楓宸褰裳蘭省恩章狎至旁聨列宿之光風采聿
新進典三銓之重本支擢秀輿頌交歡惟一時屬籍之
英負四代禮樂之器植立見於議論風流播於簡編早
膺清切之除見謂通明之器琱戈錫盾聊分畿節之榮
簟茀錯衡爰促介圭之覲亟紆宸眷分典銓曹少儀粉
省之班正即甘泉之從倚觀賢業髙揜前聞某託芘云
初修詞敢後讀元和三十七之疏猥玷同升賛虞庭一
二日之機第覩掀舉容趨賔榻以既賀悰
　　　賀錢郎中　　　　　　　　　洪平齋
恭審疏恩清禁陟序粉闈衣綉春歸留甘棠之蔽芾給
綾夜直對嘉木之婆娑吏道以懲士論惟允恭惟某官
學闗百聖名塞兩間長江大河之行地中無若筆頭之
潤金城湯池之在天下盡歸胷次之竒每恨蜀諸葛之
不復生而謂楚三閭之為可吊逰觀所至感慨良多方
聞華節之平反又趣介圭之入覲龍顔喜動雞舌香浮
首懲武功爵級之過多坐使司馬材官之各當拜赤管
隃麋之賜未足為榮草紫泥玉璽之封即應有命某舊
聨朝袂今墮吏塵風飄水浮夢舞江頭之逆旅天髙星
逺心降省眼之英游
　　　代賀馬郎中　　　　　　　方秋崖
伏審進班郎省敷訓藩房以六經淑天揖之親以九式
均地官之賦初𫝊除目允穆師言恭惟五常白眉一時
巨擘言議如周而有草茅之氣功名如援而無薏苡之
疑乃珥筆於華軒乃為模於朱邸簡知之渥寵數斯皇
彌綸豈久於郎潛獻納遄躋於禁從某同僚厚甚聞命
躍如敢忘芹美之羞庸致厦成之賀
　　　賀馮架閣　　　　　　　　黄雲溪
疏恩九陛列屬六官宦路收聲早結玉宸之眷朝行接
武暫司金匱之藏佇嗣拜於芝綸即峻躋於蘭省某欽
聆成命倍激驩悰亟擘柔牋姑馳誠於記室繼修漫刺
庸展慶於賔閎誦詠之私敷陳罔既
　　　代賀吳架閣　　　　　　　　楊誠齋
起自珍祠入司故府人登龍斷孰知静退之風公不蠅
營宜有登崇之命恭惟某官器資莊裕徳履淑均讀數
萬言信一第之直溷子閱三十載猶屢薦而不入官兹
回香火之功名來主文書之几閣假途數月發軔九衢
某有幸協恭先勤遣記匪我言耄實慚堂下之斵輪及
爾同寮知免䄂間之縮手
　　　代回黄架閣　　　　　　　　李梅亭
渙奉新綸晉司故府俎豆軍旅之事允藉通材文學禮
義之官亶為妙選恭惟某官蟠書拄腹取第摘髭祭竈
一同有珞珞琭琭之氣隨軺萬里無乖乖剌剌之情流
聲實於朝廷主文書於几閣更培風力㑹决雲衢某何
與推賢過勤委翰投我木李莫輸論報之情期君蟠桃
姑寫願忠之意
　　　代回薛架閣　　　　　　　　劉後村
渙奉新綸晉司故籍文書盈於几愛莫助之牒訴裝其
懐今知免矣恭惟某官河東鸑鷟冀北麒麟自中雋於
文闈即舒翹於侯泮鴟梟未集豺虎已多車轔轔馬蕭
蕭君誰與守印纍纍綬若若吾不徒行宜哉薦揚有此
除寵佇憲章之明習即臺閣之飛騰某甚愧濫巾猥勤
銜䄂居州在宋真足為王所之賢夫子却齊願更觀儒
者之效
　
　
　
　
　
　
　
　
　
　翰苑新書續集卷六
欽定四庫全書
　翰苑新書續集卷七
　　經筵類
　　　賀蔡侍郎陞侍讀　　　　　　洪平齋
疇績典銓升班進讀視玉堂之草逺追三盤五誥之遺
説金華之書盡洗諸子百家之陋天將大任道不虚行
恭惟某官學包九流聲滿六合氣剛大則當今之孟子
文雅健則後代之子長功名聴其自來榮貴付之素定
不肯疾趨於半武惟知傲睨於羣飛數年逺龍尾之階
一日上鼇頭之禁春翻紅藥夜對金蓮方王言獨鼓於
風雷而人物更精於氷鑑欲重北扉之直仍陪西學之
遊堯舜汲汲仲尼皇皇所貴為王者之事虞夏渾渾商
書灝灝直期續聖人之𫝊於從容暇豫之時有諮訪討
論之益凝旒罙簡重席逾多若昔邢昺在咸平之間與
吾坡仙處元祐之始皆華盖有翰林之逼而細氊惟廣
厦之居不圖今焉復見作者地禁度花磚之日天低垂
畫衮之雲亶為六籍之光庸振諸儒之氣寵唐臣於三
侍咸知稽古之榮取漢相於一言佇究經邦之業某系
心玉峙決眥氷銜雖憐㸃鐵之難成不覺彈冠而自喜
結栁而送窮鬼又驚嵗律之推移折梅而寄故人正待
春風之披拂
　　　賀兩諫官兼侍讀　　　　　洪平齋
恭審恩渙綸闈道尊經幄有謀告后獨髙騎省之風以
媺詔王益重虎門之望百家退聴六籍増光恭惟某官
兩都純儒三代遺直立言垂世周情孔思之源流引義
正君伊訓説命之表裏春映玉墀之度夜嚴金鑰之聴
念治世或有厝火積薪之憂而忠臣可無納約自牖之
術進補緝熈之學欲留光大之勲不特奏三千牘以為
多方且奪五十席而未已虞夏渾渾商書灝灝坐而論
之堯舜汲汲仲尼皇皇盛蔑加矣從而補衮于以迓衡
某愒日是虞聞風亦起細旃之上徒聞講師三昧之功
函席之間莫奉孺子一編之教
　　　賀章中丞兼侍讀　　　　　　楊誠齋
出綍楓宸専席栢寺御史五院風憲獨倚以提綱太㣲
四星景緯亦為之動色一臺肅若羣聴聳然某官文章
兩京學術六藝藴蓄至富如泰山喬岳之所藏議論不
窮真長江大河之無極自宦途之鴻漸旋朝路之鵬騫
學省樞庭之徜徉冊府憲臺之容與衆徯九遷而未快
自乞一麾而遽行王尊之乍佞乍賢何有於我子文之
無喜無愠一聴之天公論以久而自明徳望因退而愈
重再趨天闕榮陟月聨黄麻似經争𫝊内外制之温潤
清鑒如鏡莫欺左右銓之精明兹錫龍光首居豸列慨
念解瑟更張之始尚懐置器安危之憂雖諸老登朝咸
喜盈廷之鸞鳳然羣枉側目正須摶物之鷹鸇要須䕶
君子而排小人自足尊中國而折外裔載觀近轍例為
二三執政之階即正宰衡光輔五百興王之運某誤恩
分節失喜速郵故武追隨夢不到鴛行之末私悰踴躍
書聊宣燕賀之誠
　　　賀禮部黄尚書兼侍讀　　　　陳篔牕
簡自大君升之常伯儀曹清切出先鴻碩之討論經幄
森嚴入預燕閒之啓沃熒煌疊組鼓舞垂紳某竊以夷
䕫不生禮樂之事幾廢禇馬間出講論之名始尊作新
四海之人文緝熈九重之聖學是為妙選豈屬凡才俶
觀大老之攀龍已卜中興之有象恭惟蓍龜先見松栢
後凋轇轕懿文鍾三光五岳之氣本原正學麾諸子百
家之流自其衮衮以登臺謂可駸駸而托國能於衆醉
保此獨醒杖藜歸去之田園咳唾倘來之冠冕曲髙寡
和道大難容迨明聖而改弦引耆英而入彀甫陪獻納
又屈藩宣雖共知試外之材終不若居中之耀惟公用
國如珠在淵不矜其迹而有無限之輝不顯其庸而有
弗知之潤公所樹立世之表儀佇培大用之規模以究
晚成之勛業某問影林杪舉頭雲間不知鵲喜之何頻
盡説鴻飛之方健三已三仕豈足為公意之重輕一嵗
一圻盖亦係斯文之通塞趨向雖晚依禱惟深
　　　賀鍾侍郎除左侍郎兼中書及侍講
　　　　　　　　　　　　　　　　李梅亭
大君渙號小宰升賢三銓審官尤重左曹之衡尺一佛
出世仍兼右掖之絲綸碧落彌髙紫微増煥恭惟某官
目營四海胷著千年闗百聖於寸心不夷不恵而願孔
子之學掃千軍於獨筆非韓非孟而成歐陽之文雲雷
十載之經綸江漢六年之方泳怒鵬既擊凡馬皆空蜕
骨地仙直上蓬萊瀛洲之島彯纓天策徧儀承明金馬
之庭堯醲舜醺最宜為誥班香宋艷安敢比材非道不
陳於前在庭無出其右日獻月納亦有嘉謀年除嵗遷
士無異論四輔既備命史佚以記言五禮有庸咨伯夷
而降典露門重席星户鳴珂緝熈有賴於仔肩左右宜
咨於汝翼掌六典之貳更追裴馬之蹤遂萬物之宜即
接䕫龍之武某夙蒙推挽竟自顛隮今墮孤雲落照之
邊誰復髙山流水之賞江梅尚難於寄驛海棕詎易以
移栽然蓬户雪邊十暑碎杜陵之葛在玉堂天上一寒
望范叔之袍
　　　代賀李侍郎除在京宫觀兼侍讀
　　　　　　　　　　　　　　　　王格齋
伏審光奉綸言歸侍經幄久矣去國其何以慰蒼生之
心幡然賜環稍足以生善類之氣盖公論乃今而後定
殆揆路繼此而延登側聞除書幾至曲踊恭惟某官統
𫝊洙泗秀出岷峨聖人不生豈在乎弟子之列大雅既
熄當求之古人之中盡繙金匱之藏有光玉振之響氣
直養而無害材何施而不宜頃由簡知入躋禁近有能
典朕三禮是資寅直之誠爾尚弼予一人綽有論思之
益曲髙難和道大不容納履星辰之間把麾江湖之外
顯曹僻郡未嘗干喜愠之懐緗帙縹囊初不廢校讎之
課淵乎於道而益進淡然與世以相忘其如治狀之上
聞不容造物之我舍錫以芝檢歸諸笋班奉琳宫之縁
宛在上清虚皇之側勸邇英之講迪以合宫衢室之初
行將登庸大慰僉屬某為品甚下辱知獨深墮在塵埃
米鹽之中限以雲泥闗山之隔伏讀賛命喜倍等倫郵
置相望喜連意舒辭之易達戍瓜伊邇將考徳論業之
有期頌詠滋深科條莫究
　　史館類
　　　賀李大著　　　　　　　　洪平齋
策勛東觀正位承明惟此官乃侍從之階故今代以選
掄為重昔人之進者固多矣蜀士之資者可攷焉淳夫
在元祐之時莊叔當紹興之末皆厯大著作之任遂為
修記注之官以公之才何彼之愧承天未老固無乳媪
之譏孫綽可稱允謂文人之冠矧惟鉅美方萃髙門父
子並兼史官古今無此榮遇盖談遷未始聨事而彪固
亦非同時崔駰三世相承止於𫝊業應奉五葉不絶姑
曰承家豈若無異論於三𫝊之中施隔屏於一堂之上
行並儀於禁路實増煥於周行某冒直玉堂嘗勤藻翰
以為行慶超遷之命是故少稽酬荅之言今雖愧於後
時竊自欣於先見即期展謁聊復紓誠
　　宫教類
　　　賀聶宫教　　　　　　　　　李梅亭
疇庸軍計分教宫藩王事我獨賢勞恬然終嵗仁人誼
不謀利展也自今除目一𫝊滿口交慶恭惟某官蓄學
有裕掞材不貲人見其五兵之精神孰窺其一劒之肝
膽長沙射鴨袖不足以回旋郴嶺割雞氣益髙而磅礴
甫通班筍又宰盤根取美最以来朝紛交章之至闕諸
公之登臺省盍息吾黔此士之落江湖真令人癭為州
别駕去國期年皇帝曰嘻誰會廪人之出丞相言是莫
如國士之追方當楮幣新舊之交承頗覺中外人情之
訌阻公能調益民得懋遷茂丕績於帝庭進嘉謀於王
府㑹計當而已昔専出納之司誦説云乎哉今乃範模
之職於皇列邸肇建明師髙帝子孫固有殊人之龍種
梁王賔客豈徒受簡於兎園必明禮義亷恥之原使知
君臣父子之實庶淮南知憚汲黯而東海亦敬王尊此
外功名時來則為之耳向來學問公烏得無情哉某辱
知頗深聞報失喜行行驄馬孰不知尺五之去天戢戢
魚頭詎敢乞斗升而活我
　
　
　
　
　
　
　
　
　
　
　
　
　
　翰苑新書續集卷七
欽定四庫全書
　翰苑新書續集卷八
　　宰屬類
　　　賀程右司　　　　　　　　方秋崖
伏審三節星馳九闗天近每慨吾鄉之氣數誰在帝傍
有如我公之聲光亦勞使𫝊久當召矣無以歸兮諒自
兹不出於都城將盡還大好之山水若文昌若内翰不
曰同姓為近乎有丞相有樞臣則固易地皆然耳竊幸
明公之衮衮頓曰吾郡之寥寥某未免鄉人欣聞邸報
君命召不竢駕敢問行期帝賚弼用作霖遄觀制可
　　　代賀王右司　　　　　　　方壺山
伏審丕承帝簡宻賛宰衡子大夫入覲王庭巍冠儒科
之一左右司學為丞相進聨台宿之三式負重名兹惟
妙選竊仰省曹之叢委適遭時事之艱難邊檄縦横而
有桀驁之裔夷京輦尊嚴而有蕩焚之孽火廟堂相語
宗社為懐是動經濟之憂允賴彌綸之畧天將平治時
乃疇咨恭惟文續古餘學到聖處以賢良三䇿而為舉
首人快覩先起徒步數年而取封侯上見嗟晚聿班台
佐豈久郎潜歴觀政路之聨每補侍臣之缺思皇寵渥
遄即禁塗某聞譽處之甚都讀除書而相賀天下自此
寧矣知省闥之有人主上注意倚之想巖廊之無日其
為欣頌莫既藴悰
　　　代賀傅右司　　　　　　　　方秋崖
伏審渙發宸綸晉登臺轄左右司學為丞相聖訓有之
天下事皆在都曹職任隆矣惟此名家之彦足為有國
之華恭惟忠義相𫝊詩書自許思昔乃祖膝不屈於穹
廬至今裔夷膽尚寒於旄節此殆唐第一人之李揆豈
惟漢十九年之子卿天實鍳之代有聞者顧此艱難之
會孰釐叢委之司乃睠譽髦佐吾元老宻勿巖廊之邃
相業在兹清華禁槖之嚴師言具瞻某猥分邊閫遥企
朝班遄覽陽暉幸際孤鳯凰之瑞願受隂賜敢忘雙鯉
魚之書
　　　代賀韓檢正　　　　　　　方秋崖
伏審渙發綸函晉陪政路與大臣上下其議論相業在
焉惟吾儒明習於典章國是定矣永言雅望簡在清衷
恭惟忠義相𫝊風流是似惟先生佐中興之運有大勲
勞繄皇穹嘉貫日之精生賢輔佐言語妙於天下智畧
湊於上前屬時多艱光賛元老斷國論而謀王體惟克
彌綸騰茂實而蜚英聲遄觀經濟行踐禁途之邃睠言
寵渥之新某切仰令猷忻聞成命聖賢相逢張治具不
在兹乎日月獻納為侍臣無出右者敬修慶牘式竢賛
書
　　樞屬類
　　　賀胡檢詳　　　　　　　　洪平齋
恭審疏寵詞垣參華宥府樞機周宻務講帝王之逺圖
精神折衝與聞軍國之大政懽若相慶同然一辭恭惟
某官玉尺端方金莖明爽文章餘事六一居士之典刑
忠義大閑澹庵先生之氣象曽百年幾見之猶少雖一
日九遷而未多步武幾廷編摩時政事殆如於燭照謀
何啻於淵深引而進之帷幄之中坐而籌之樽俎之上
扼奸有術制變無形相君恨推轂之何遲天子欲虚襟
而盡聴試胷中之武庫況有丹心冠頭上之進賢雅宜
緑鬢某久沉白水幸附青雲話臺上之情未入春風之
雙燕弔沙頭之影尚憐夜月之孤鴻
　　　代賀黄檢詳　　　　　　　方秋崖
伏審宻勿廟謨討論基命赤白囊之旁午渴聞帷幄之
籌東西府之同寅増重岩廊之勢一賢進矣四達翕如
恭惟正大而裕和髙明而肅括文能附衆武能威敵無
競維人退思補過進思盡忠不遐有佐帝曰邊方之未
靖卿其樞極之是陪庶以賛萬幾之㣲且將制千里之
難盖真儒用而天下無敵何憂灌莽之羣今有徳進而
朝廷益尊遄接䕫龍之武某逖聞出綍喜欲振纓足食
足兵皆願受其隂賜且耕且戰惟肅禀於成謨
　　　代胡尚書回趙編修　　　　　李梅亭
二日栗烈寒但感於寘氷五雲郁紛文乃工於翻水物
將其意愧在於肝恭惟某官有偉宗英入陪廟筭駕輕
就熟問津槐棘之榮嘘枯吹生假寵桑蓬之賤粲然駢
儷幸此衰遲郭令二十四考之書此言何為至我魯侯
萬有千嵗之頌所有更以贈君
　
　
　
　
　
　
　
　
　
　
　翰苑新書續集卷八
欽定四庫全書
　翰苑新書續集卷九
　　寺監類
　　　賀吕宗卿　　　　　　　　方秋崖
恭審擢從烏府董正麟宗上帝鑒觀四方獨系隆於我
宋文王本支百世思篤叙於吾儒乃咨蹇蹇之王臣糾
合振振之公姓是皆法從有偉名卿非熊非羆非虎非
貙公望久矣如圭如璧如金如錫人快覩之式顒詔草
之頻増我社枌之重某喜於賀厦出則無車猶未免鄉
人豈惟可太息者六恥獨為君子所賴有達尊之三敢
不彈冠佇兹聴履
　　　賀王祕監除宗卿　　　　　洪平齋
恭審東觀策勲西垣振武金枝光裏寖髙九棘之班紅
藥香中獨妙五花之判朝廷盛選儒者至榮恭惟某官
學根六經文起八代富貴儻來之物於我浮雲神明對
越之心有如皦日萬事水流而不競孤標山立以難移
天不虚生世寧多見方領羣仙於天上忽出一佛於人
間對薇閣之黄昏挹銀河之清泚言足以動武夫感泣
之志行足以率公子信厚之風一舉軒昻諸公辟易度
玉墀而升金掌人謂囘翔首龍榜而到鳳池上方鄉用
亟躋近輔丕建太平某辱軫心期忻傳手筆驚人好句
曽聞御柳之飛花滿地清隂尚想掖梧之依䕃
　　　賀岳總領除大卿　　　　　李梅亭
四牡奏最九扈升班王人不微夙序諸侯之上臣卿雖
少有光八使之間邊面歡然帝心簡在某官天材敏劭
地望穹華滿腹精神解千牛之肯綮撑腸文字空萬馬
之躊躇豈惟建武功臣之家亦習開元供奉之曲久將
餉指仍領价藩盍歸乎來遂登龍尾見知則悦聊進豹
袪卿不同乎暫掌九功之貳侯誰在矣亟庸一札之招
某共飲玻璃未覿珪玠視諸故府龍豬竊幸於同宫于
彼新田燕雀敢稽於賀厦
　　　賀趙左司兼農卿　　　　　　楊誠齋
宰延旌掾農扈為卿隣筆槖之髙華屬車待選相鈞陶
之亭育左轄懋功増鼎味之燮調益稼疇之豐美絲言
駿發綿㝢懽騰恭惟某官以篤行遺風守元臣懿範肅
雍義聚藹然禮樂詩書博厚才全恢若器能政理有淵
涵之大受無表襮之自矜審訂儀文勾稽委積疊正雉
官之規矩兩參麟譜之圖書宻勿本兵從容柱史以至
位穡臣之長莫非陪廟造之功既圓西行之機仍婉東
曺之畫洪惟黄閣自是青氊常時耳目見聞無非國體
今日謀謨左右小試家傳萬務正則天地四時得其平
一言仁則華夏羣生被其澤此時參決前日講論明習
古今之典章深涵宰相之器度善類惜慶元之去國譖
者斐兮老黎喜忠定之有人幸哉如此佇從九列平貳
六官纔聴履以上星復濟舟而作雨某渺然葑菲玷此
節符曽無邊瑣之勞猥冒匠丞之渥一來古戍四閲春
暉豈利涉能於大川由裏言重於鎮鼎深虞玩愒益謹
馳驅山納藪藏竊有包荒之賴雨凌風震當無翛尾之
吟甫控賀言輒伸私悃
　　　賀黄帥除大理少卿　　　　　李梅亭
晉卿叢棘升帥前茅乗八月之槎既瞻相於斗柄囘二
星之部仍典領於參旗四履歡然重臨幸甚恭惟某官
負材明允蓄德碩膚奫沄澄深得龍津炳靈之秀扶輿
鬱積繼龜山正學之傳久留金馬之坊妙斡木牛之運
中兼閫制外憺戎昭逺略折衝南人不復反矣從臣虚
位東征以公歸兮然河内競借於寇恂宜闗中復留於
蕭相峻升金掌併總玉鈐公去公來信有闗於輕重時
行時止俱不失其光明共羡班景倩登仙之除咸有樂
正子為卿之喜佇盡䕶於諸將遂進長於六官某凄其
一寒去此十暑未問五馬二毛之無用最覺孤鴻獨影
之可憐矧熬波之素封今掃地而赤立水旱重蓼蟲之
苦風景増蓴鱠之悲所幸潁川黄霸之復來或察夜郎
李白之可念老牛䑛犢誰敢論瓜葛之連孤鳳求凰或
亦備蘋蘩之薦
　　　代賀黄少卿　　　　　　　　方秋崖
伏審升華䆳閣臨鎮雄藩無愧六一翁方過閭而式干
木乃聞二三子至守闕而留陽城是何偉哉有餘榮矣
獨念某聿親講部遽逺師資老耼出函谷闗悵莫瞻於
紫氣馬融上廣成頌徒結戀於絳帷無斁傾馳庶幾在
鑒
　　　賀曹常卿　　　　　　　　　方秋崖
某伏讀贊書諗躋宗伯文章宿老寧久法冠禮樂清卿
有華儒几蓋所謂景星鳳凰之瑞夫豈樂秋天鵰鶚之
威乃咨秩宗新我頌典當使文物聲明之盛無慙太平
經制之書上意則然吾道幸甚某出無僮馬作隔顱犀
招諸生齊魯之間則俎豆聞之矣致吾君堯舜之上豈
玉帛云乎哉嗣有綸音奚為綿蕝
　　　代賀袁太監　　　　　　　　方秋崖
恭審渙發綸函晉陞繕監帝曰兹維師匠入紬金匱之
書時則有若儒宗無負玉墀之對夫以海内寡二之學
蚤收天下第一之科十年而到鳳池竊以為晚五工之
居雉正其謂斯何獨喜端人之登可為清朝而賀恭惟
緒守潔齋之訓親得慈湖之傳吾之心即周孔之心曽
何求於紙上所謂道非堯舜之道不以陳於王前方其
發諸詞章初無意於科目九萬里而風在下奚計脩程
三千字而日未斜特其餘事出用於世欲行所言苐觀
使指之詳明夫豈儒效之迂濶乗軺而講荒政溺由己
溺飢由已飢駐車而談聖經仁者謂仁知者謂知洪惟
箕翼之魁宿端是青齊之福星蓋其所懐之春或者不
言而化人皆憚汲黯此聲在江之東上不見賈生有詔
自天而下若曰咸五登三欲帝萬世卿其襲六為七作
宋一經不然營繕之勞曷盡彌綸之藴某不量其戇敢
誦所聞竊惟古之共工皆有闗於世變如制度之先樸
將風俗之再淳作大匠箴而獻諸朝尚何容喙讀梓人
傳而知為相所願留情
　　　賀范秘監　　　　　　　　　朱湛盧
奉上温詔貳中祕書蓬萊道山自是神仙之宅金匱石
室肆發天地之藏仍陪經幄之游益信儒紳之貴有光
吾道久愜僉言某官制行粹精秉心諒直崇論宏議率
不詭於聖人殫見洽聞皆習傳於前輩廼於風日不到
之處更閲平生未讀之書頥其髙明培所植立弼就緝
熈之學對揚啟沃之休在昔伊川常以尊嚴師道自重
其侍哲廟惟以涵養氣質為先方今聖君盡選賢德既
出御於早朝之退且獨親於晚講之專人百已千莫先
郛於衆説甲可乙否間潛鼓於邇言戰和雜進於王韓
朋比漸分於牛李國勢若此大非尋常無事之時君子
居之必有正大格非之實可使端平之美不還元祐之
醇某柏恱真情蘭同切喜弱水不到苐遥望於得天小
山久留知漫勞於招隠
　　　賀趙祕書　　　　　　　　洪平齋
恭審妙簡上心晉躋中秘典勾龍之嗣既開茅土之尊
對太乙之光爰上木天之峻諸儒相詫公族増强恭惟
某官神采珠星丰姿玉雪輯羣書而奏七畧文恢恢而
有餘獻雅樂而對三雍論灑灑而不倦蔚為朝望期大
家傳昔焉天知姬旦之為忠今則人喜臧孫之有後通
郊丘之典禮占社稷之靈長身到西崑手摩東壁在漢
則數典校之劉向至唐亦推寓直之李邕時乃見之道
將行矣聊問津於藏室即布武於甘泉某交訊雖勤望
塵猶阻少府水衡之積官事徒癡蓬萊方丈之遊仙風
可想
　　　賀葉祕書　　　　　　　　　方秋崖
竊諗宣室興思道山入直獨提麟筆兼史氏之三長寖
近鰲扉異𤣥都之再至每歎南省第一人之選胡為東
藩半刺史之淹盍歸乎來公論則爾恨見之晚上意可
知兹特起於借塗㑹立登於要路某辱居榜下每在談
間石渠天祿之得人為斯文喜巖暝林霏之留我有老
圃存敢竊問於行期容重陳於别悃
　　　代賀髙祕書　　　　　　　　方秋崖
伏審綸綍起家旌旄載道帝讀蓬萊集歎其久去於紫
薇天開㑹稽圖何至獨私於緑野妙有春風之句雅宜
煙雨之樓恭惟學該玉府之森藏筆捲銀河而倒瀉舒
翹揚英轇轕宇宙二十八宿之羅胸疏條緝緯貫穿古
今千數百年之在目上帝自留而論譔太乙下觀其校
讐襲六為七作一經無紙上已陳之語自甲至丁凢四
庫皆腹中有本之書方片雲游物外之心俄半夜動席
前之問徑乗剡雪坐嘯栝山此所謂行秘書耶昔公安
在如欲用真學士者舍我其誰某髪種種以驚秋意寥
寥其厄閏雖乏葢公清浄之助當驅兒童立馬以迎郊
如聞王褒中和之章喜與父老買牛而耕墅
　　　賀王校書　　　　　　　　楊誠齋
西垣出命東觀升華太學博士之闗久勞領袖道家羣
玉之府式藉校讐綸綍竦傳簪纓胥慶某官星芒色正
雪調聲希縱横三千字而日未斜早已魁於多士扶揺
九萬里而風在下奚獨後於諸公退然垂紳之中肯發
積薪之歎迨紬書之虚席翕輿議之歸公肆蠲給札之
科峻擢登瀛之列載惟冊府夙號清流日給大官地居
廣内無錢榖米鹽之靡宻絶簿書期㑹之煩勞他人得
之詡作仕途之速化大賢處此諒明職守之當然稽流
畧之浩繁殫向雄之博洽㑹聞盛舉爰踵前脩青藜下
臨當有來於太乙黄扉身得定無待於十年某欽聆置
郵幾欲折屐蓬萊弱水雖可望而不可親草茅書生敢
以規而不以頌
　　　賀胡校書　　　　　　　　周平園
擢秀西州分光東壁英髦在列館閣増輝竊觀漢朝初
顯蜀士蓋山川鍾英傑之氣故郡國産俊明之材惜文
華之有餘而道義之或缺王褒待詔止第頌於離宫何
武習歌空罷歸於宣室諭意僰中者文斥邊之過校書
天祿者貽投閣之羞既何補於國家亦見輕於鄉里慨
前規之無取嘉盛世之有人恭惟某官質厚而氣清學
醇而文麗簫􁌹應雅鏗爾咸韶之音圭璋璧琮温其郊
廟之器比逺祈於馹召苦小試於閎才因古三流喻今
一體極論憂勤之要兼明利害之原謂守相皆得其人
則兵民兩獲其利願天子以清閒之燕俾羣臣言成敗
之機豈徒寧輯於坤維自可規恢於宇縣奏篇甫上茂
渥遄頒聊假道於校讐即問津於華要某幸叨發策喜
際登瀛辱墜貺於長篇實銘藏於厚意屬縁移疾致緩
馳箋尚惟髙明有以原恕
　　　賀安太使男除將作監丞　　　王格齋
伏審東閣新除監丞光奉宸恩擢承戎監采衣贊畫夙
肩帶礪之盟紫渙疏榮入簉鵷鴻之列葢否運值將終
之㑹方朝廷為必勝之謀凢而脩車馬偹器械之防畀
諸扶日月整乾坤之胄恭惟某官道闗百聖忠貫三辰
方介胄易我衣裳孰殱逆黨幸芝蘭生我庭砌同決大
謀迄茂建於國功遂挽囘於人極雖榮躋於京秩殊未
滿於輿評逮乗半刺之車蔚為千里之福既已無施而
不可豈應待次而後升此岳牧所以極口而薦揚談士
所以扼腕而歎息公論累年而後白除書一旦而乃來
西平有子我有臣姑陞華於武監周公拜前魯拜後行
俱幹於正機某託在所臨忻聞是舉焉依庇廕久哦少
陵廣厦之篇願假須臾更賦鄭武緇衣之什抃蹈云極
宣陳莫殫
　　　賀韓寺丞　　　　　　　　　方秋崖
伏審出綸中禁提舶外䑓聞廟堂選士大夫之亷惟君
侯可念郡國奪慈父母之愛如吾民何故其依戀者私
情所以慶快者公道獨喜紫陽之大振必為黄(闕/)而小
留某三徑已荒二天猶在想鄉人卧轍共思煙簔雨笠
之春然舉世貪泉敢為浪舶風舧之賀
　　　代賀劉寺丞　　　　　　　　劉後村
伏審夙戒麾符儼臨㦸衛呈琅玕呌閶闔正聨星宿之
班羞崑崙薄蓬萊自求山水之郡此名此德甚盛甚休
恭惟玉簨黄鍾之函和瑶瑟朱弦之挺直雖不為表襮
於議論之際要自有公是非顧未嘗標置於名氏之間
此所謂真道學早策勲於翰墨乃課最於簿書州縣之
職徒勞人洊出郎官之宰賢能之舉不待次尚參計相
之賓凢晉權萬貨之經與鈞㑹百工之給皆未究其所
藴何厥聞之甚都龍左角為天田肆升華於九扈驂右
騑者刺史訖自託於一麾上若曰古君子之儒時則入
漢循吏之傳以去帝城不逺耳冀潤九里而及京師然
豈君相之意哉乃先一州而後天下聞有迅召願無疾
驅某自守其迂見謂之拙思昔中牟之化今已在七不
堪之中正復陽城之生亦付之六太息而已過不自料
勇為此來一用其策之平平兩書其考之下下有人民
有社稷久矣厚顔為保障為繭絲凜乎掣肘公既至止
吾知免夫披雲霧而觀青天敢忘賀厦為草木而到君
地或可逢春
　　　代賀余寺丞　　　　　　　方秋崖
伏審捷音西上除目東來雪夜馳至蔡城不專美於李
愬風聲走入淝水今復見於謝安否則孤城其殆哉吾
有此客亦重矣蓋自敵已近邊而凌中夏所謂嫠不恤
緯而憂宗周孰攖其鋒徒得賣降之健將愈肆其毒久
輕效死之無人既殘浮光而逞焉若曰安豐特易耳氣
吞堅壁夜合重圍不量氊裘鋭入之謀直有靴尖蹴破
之意懼亡無日卻敵者誰自非某官以國之藎臣為今
之儒帥共話對床之風雨屢吐壯懐誓清並塞之煙塵
輒張怒髪則何以脱生靈於噤口挫强敵之雄心上嘉
乃勲休有成命某作為凱樂顒徯班師寧失智髙雖頭
顱之可辨盡遜郤克何肝膽之相知式對絲綸勉旃竹
帛
　　　賀劉正字　　　　　　　　　周平園
光膺宸檢進列英躔除音甫頒士類胥悦竊以詞章既
敏初何待於考觀氣業已成尚奚資於涵養然聖世重
典常之守抑仕途榮館閣之登故先小試於禁林然後
横翔於冊府恭惟某官譽髙全蜀文中甲科有用之才
所居可紀無窮之聞隨日以升昨萬里以賜環指三雍
而振翼朝推俊乂人嘆博聞始颿弱水之風即扈甘泉
之駕况審官進秩已漸於亨衢而慶賚及親又符於孝
治薦紳改觀家國同休某猥預榮觀過勤遜謝給相如
之札欲為力以何施美崔氏之莊在貪功而豈敢
　　　代賀陳常博　　　　　　　方秋崖
伏審擢從學省峻立頌臺八索九丘之書既重講席五
禮六樂之教其佐秩宗均為極儒者之榮所謂妙天下
之選某屬聞誨範欣覩除綸夙夜寅清尚借藩房之重
日月獻納有開禁槖之華於穆緒言庶幾紆監
　　學官類
　　　賀楊國録　　　　　　　　林克齋
晝承三接晨誨諸生帝問嚴安恨見之晚士仰李渤快
覩之先斯文有光吾黨増氣欽惟昭代截若彛章至於
拔擢茂異之倫則必度越尋常之外然而由選曹而登
文石此事罕傳拔外官而議璧流近今間見天其或者
道將行歟朝暮取一人焉而羣遂空東北歸二老者而
子焉徃亶惟盛事卓掩前聞某官負三十年之文聲振
一二邦之教鐸數虞庠之人物疇若老成盡漢廷之公
卿皆出薦口建白果登於華貫明揚立至於要津某逖
奉除音喜逾常等陪細雨簷花之酌豈能忘情記瑣牕
紅藥之詞今近乎䜟
　　　代囘李國錄　　　　　　　李梅亭
知賢不早聊剡需章委質相先足鳴謙德不知所報藏
弆為榮恭惟某官殖學精深摛文鉅麗早飛英於學省
即中雋於儒科固知几閣之文書難屈朝廷之翰墨為
數旬客已光文學掌故之聨無幾何時果見國子先生
之入比者公車之牘豈其私室之恩過辱臨存更勤巽
謝某無能報國惟有薦賢憑豐隆愬飛亷雖寄聲之已
晚登閬風歴閶闔猶刮目以相期
　　　囘李國正　　　　　　　　方秋崖
簡知帝扆糾正賢闗日有五色而臚句傳蓋幾年於此
矣珍潛九淵而驪珠在乃一日而收之聿來結綬之期
更覺出綸之晚恭惟某官楚東傑特斗北雄魁手抉雲
漢而分天章士皆辟易腹披琅玕而呌閶闔帝亦驚嗟
故雖居季孟之間要不在王盧之後所謂榮進之素定
夫何流落之數竒竊意鳳池不十年而身到乃今烏幕
凢幾過而羣空惟其恬然自樂而無决起蓬藋之心是
以或者相知而有扶揺滄溟之勢遹觀前席峻極除書
某起從田間序進館下曩以筆墨為祟久遭丞相之嗔
今亦詩書不靈頗貽弟子之笑每思潔己何幸同寅似
是故人恍記車中之半面不幾失子曽聞堂下之一言
願疾爾驅慰兹久間
　　　代囘曽國正　　　　　　　楊誠齋
晉司樂正益重儒官盈几閣之文書久勤作主申庠序
之孝弟兹遂得師恭惟某官賦敵凌雲文成翻水排空
直上合盛之白玉之堂取勢斜飛亦宜在青藜之館兹
以文學之掌故入為國子之先生竚德成而教尊必言
揚而事舉某過勤投璧愧乏報瓊化民成俗由學乎儀
圖莫助傳道授業解惑也竊幸自强
　　院轄類
　　　代囘龔告院　　　　　　　　李梅亭
疇庸外轄服采中朝乃積乃倉乃糧久勤囘謁如絲如
綸如綍盍賴主張恭惟某官學本家傳美由世濟京邑
翼翼恬於風月之分江漢浮浮裕此丘山之積進掌四
司之告出專一札之文諒不俟駕而行必有勿藥之喜
某凄其骯髒久此蹣跚已騰二宜去之章足以行矣猶
及再相别而去顧不幸哉
　　　代囘万俟檢院　　　　　　　李梅亭
涣奉明綸晉司理匭導人使諫聖上實千載之逢命汝
納言堂下無萬里之隔恭惟某官世濟其美德浮於言
練詳臺閤之儀服襲廟堂之學積勞於外益閎其中果
騰列剡之章入掌四方之牘告嘉謨於后應無不得其
言下膏澤於民亦有無窮之聞某未遑燕賀先辱魚箋
驅飛亷而寄聲恍已迷於昨夢排閶闔而披腹猶有望
於朝陽
　　　代囘史文思　　　　　　　　李梅亭
率其屬以僝功慙於尸位簡乃僚而剡奏幸甚得賢公
義宜然私謝何也恭惟某官早收名第晚步選階鶺鴒
在原固不私詔王之爵祿鴻㕍於野寧當廢治世之羽
儀兹聮事之偶同難見善而不舉惟是四六之惠則貽
方寸之慙某非曰納交聊復借重子若無言幾失子幸
暮取之拔尤君家所有更贈君無嵗寒而易葉
　　　代囘趙文思　　　　　　　　李梅亭
率屬共工已愧薦賢之不武陳篇奏記更勤博我之以
文恭惟某官天𣲖甚清人門具慶轅駒奏步自是千里
之竒方鳩僝功未脱七階之選察其實歴當以名聞某
不勝匹雛濫長五雉同官為僚之義固已盡心為善最
樂之功更期勉力
　
　翰苑新書續集卷九
欽定四庫全書
　翰苑新書續集卷十
　　督相類
　　　賀史督相　　　　　　　　方秋崖
伏審參持國柄董䕶戎昭江左有夷吾而復何憂正資
妙畧中國相司馬而毋生事坐折遐衝天啟聖心睠維
王佐恭惟濟時以治安之策致主以太平之書南鄭相
北鄭相而譜世家豈特衣冠之盛大馮君小馮君而難
兄弟並闗社稷之休薦紳竊仰其經綸旒冕渴聞其論
議夜下庚牌之召席前丙枕之安廟謨獨斷於一言國
勢重増於九鼎予惟克邁乃訓己罄嘉猷天將降任是
人遂陪政路肆颺大冊兼綜全師蓋宰相外撫四夷允
賴精神之運惟天子明見萬里迄成道德之威遄徯公
歸丕承帝賚某猥縻梱寄莫簉庭班瞻彼熊旂徒有執
干戈之志已窮鼯技願賡洗兵甲之詩是開休顯之期
式慶明良之㑹
　　　通史督相　　　　　　　　　王臞軒
牙纛行邊已近臨淮之壘櫜鞬請事遄趨相國之門於
穆巖瞻有如江水恭惟某官忠貫金石勲勒鼎彛世推
八行之儒豈但資兼於文武家傳三相之印皆能身佩
於安危慨兹不道之外戎敢爾荐為於蛇豕玁狁孔熾
我是用急吾君正切於顧憂匈奴不滅何以家為諸將
盡煩於指授乃約束江神而東下將鎮安淮甸以北征
讙傳豹尾之車増我龍蟠之氣以牙璋開大幕府想父
老之聚觀俾金陵為小朝廷聞敵人之聳動在此一舉
聿寧八荒某曩緣逈隔於邊頭今幸相望於江面輔贊
彌縫藏諸用惟恐衮衣之歸發蹤指示著其功願決籌
帷之勝敢忘軍禮恪禀廟謨
　　　囘史督相　　　　　　　　方秋崖
伏以邊城分梱曽微赤羽之勞書殿通班忽峻紫宸之
寵無因至此何德以堪豈有方辭太常伯之除而廼驟
躋真學士之冠已控陳於免牘滋愧負於賀言伏念某
本乏脩能誤膺重寄敵已近邊而凌中夏端繇䕶塞之
非人嫠不䘏緯而憂宗周竊憤臨淮之多壘使宸扆莫
安於丙枕趣兵符亟下於庚牌如有老熊當道之威安
得佛貍窺江之事興言及是厥咎安歸顧雖遄走於虎
貔抑己大驚於鴻㕍慨煙火萬里之氣象幾不聊生撫
山河兩戒之輿圖可為痛哭思欲自拘於司敗孰云荐
被於贊書躐登麟趾之華愈重狐氷之懼兹蓋某官潤
澤以霖雨之手包涵於雲夢之胸以其介圭入覲於王
自任天下之重得諸傅巖爰立作相每嘆人材之難微
如腹背之毛亦玷齒牙之論然端殿所以昭異數而大
梱所以重中權顧惟何人敢當兹選某抗章之懇得請
為期人欲天必從之諒無勤於再命波及君之餘也覬
乃贊於一詞是謂玉成敢忘環報
　　制帥類
　　　賀京湖賈制使除端明兩淮大使知揚州
　　　　　　　　　　　　　　　　鄭雪巖
運應黄旂班陞紫綬江漢之滸上嘉召公南國之功淮
海維揚今命謝傅北城之鎮威聲所至號令増明恭惟
某官詩書儒家忠勲名閥虎生三日有食牛之氣天分
素髙鵾化重溟摶運鵬之風地步特異真一世之雄也
有四海之志焉量涵湖海屑與詩人文士共遊名重丘
山不恃王公大人為貴廣羊叔子十年之備足蕭酇侯
千里之糧送目風寒不過數處倒指氣節曽幾何人如
公聞命未嘗辭難自上獨斷又煩出鎮少駐衮衣之遄
召晉加政府之隆名願觀整暇之規大展修攘之志俾
長淮盡歸於經畧凢宿將皆受於指呼王室尊安邊氛
掃蕩賈文元除為大學士上意可覘吕忠穆遷自經置
司中書徑入式觀盛事大慰僉祈某梓里陳人竹符假
守歸田未獲正虞五技之窮賀厦知依喜有萬間之托
無能執鞭助甚有慙晉鄙之鄰尚備秉筆書恐可效浯
溪之紀其惟贊詠罔既編摩
　　　賀劉制置　　　　　　　　方秋崖
伏審疏寵帝廷䕶師天塹秦大夫掌北門之管豈惟増
重於麟符漢髙皇無西顧之憂正欲信威於虎落偉哉
綸綍播在縉紳恭惟氣涵湖湘手抉河漢崇詩書而謀
帥肯同儒生迂濶之談脩政事以中興屢當邊鄙艱難
之㑹繄爟烽之孔熾肆蛇豕之無厭蠢不自量直欲投
鞭而渡耳嘅其歎兮誰當折箠而笞之乃睠時賢誕分
梱制坐想旌旗之改觀訖令草木之知名江左有夷吾
今無患矣中國相司馬不在兹乎某投分之深聞風以
喜隔一帶之水尚憐予范叔之綈袍下十行之書恐歸
爾周公之衮繡
　　　賀杜制置　　　　　　　　方秋崖
伏審進班司府分梱藩垣謝𤣥成淝水之勲彼酋其遯
裴度任淮西之寄我武維揚諒草木之皆兵徯闗河之
入貢恭惟以少陵之詩名而自比於稷契以阿房之賦
手而髙論於唐虞精神之折遐衝不愆於素謀慮之憺
勍敵克壯其猷故能全孤城於百戰之餘於此見真儒
為萬人之傑既勒銘於丹地乃授鉞於青㝠顧惟風塵
澒洞之秋要有意氣激昻之暇平居推赤心而置人腹
其孰不懐緩急蹈白刅則得士情何戰弗克矧天意之
滅敵適嵗星之照吴國豈賴盟兵無撤警惟事事備乃
其無患願修軍旅之定規言人人殊則罔成功更極賓
僚之髙選聿觀偉業丕對殊褒某密邇鄰光讙傳帝賚
闑以内闑以外喜盡寄於爪牙陜以東陜以西願相依
於唇齒
　　　賀李制帥　　　　　　　　　方秋崖
恭惟誕開制梱居守留臺南浦雲飛虎節占使星之動
北門天近麟符分卿月之暉於皇玉壘之威増重金陵
之勢帝意若曰時分顧憂盜亦吾民何至帶牛而圜起
邉有勍敵幾欲牧馬而内窺使長江得人如孤羆之據
深叢則絶漠之域寧匪兕而率曠野繼我宗彦維時人
英恭惟風神肖老耼之仙文物孕長庚之秀維弼畫河
朔十三策每慨然於俎豆雍容之時而敢為小范有胸
中百萬兵雖投之於羽檄交馳之地而不亂粤從鵷陛
出擁蜺旌遂令落霞飛鶩之墟蔑有明月吠厖之警乃
睠陪京之重通司留鑰之嚴俾盡䕶於列營諒聳聞於
遐裔蠢彼小醜耳當折箠而笞之如吾中原何且傳檄
而定矣用底碧幢之績遄觀赤舄之華江左有夷吾而
復何憂久歸朝望中國相司馬而無生事已折敵謀皇
矣吾儒偉哉此舉某屬聞綸綍如拜麾旄人一天我獨
二天覬重啖安期之棗行百里半九十里適將熟楚戍
之瓜寧少俟於須臾幸無忘於疇昔
　　　賀尚書李制置　　　　　　　劉後村
昕廷出命天塹宣威九十年王氣鬱葱莫重居留之守
數千里風寒衝要盡提表裏之封疏恩冠學士之班涓
吉建元戎之纛名聞强敵勢在本朝竊以冦萊公之鎮
北門契丹服其望重范文正之理西夏元昊懼而膽寒
使方面隠然有人則吾圉坐以無事在昔建業實今陪
京清宫以待翠華督軍而假黄鉞緑沈金鎖帳環百萬
之精兵帕首腰刀庭列諸屯之大將近者之事異乎所
聞削堦級之常儀講苞苴之私覿屈主帥節旄之重接
偏禆杯酒之歡避亷頗而引車嘻其甚矣驕灌夫而罵
坐誰之過歟是必清徳足以服其貪惏之心威名足以
折其桀驁之氣使元和愬武郊迎裴度之來若南渡張
韓羅下魏公之拜庶紀律嚴而名分正號令一而賞罰
行此雖書生之大言可禆幕府之末議况江左一隅之
生聚恃淮南兩路之蔽遮今也久虚曠土而不耕多築
空城而難守逃亡竊發或保光豐之間覘諜不明莫知
泗夀之事遣聘屢通於邉境閉闗不納於流民凢此數
端言之短氣肆天子奮英明而推轂而我公亦慷慨以
登壇方恢宗祏之逺圖非講門䦨之私賀某官名滿九
牧氣塞兩間文武有威風縉紳無出其右緩急屬大事
社稷所恃以安勲名著於納刀討賊之時讜論見於正
色立朝之日畫江絶棧狹小孫劉之規模富國强兵鄙
夷管晏之功利言言大義凜凜精忠人方獻餌敵之謀
公獨抗出師之表皮幣犬馬珠玉何異借寇兵而資盗
糧篳路籃縷山林方將儆國人而討軍實朝廷重於九
鼎君相倚如泰山寳帶萬釘已峻真文昌之拜牙旗十
丈有光大元帥之行奉夀母之潘輿攜諸郎於謝墅覧
前古六朝之形勢陋過江諸人之經營何止問冶城而
訪新亭不必築濡須而守渦口龍蟠鍾阜行將扈蹕以
東征馬飲長江永絶投鞭而南下少試平戎之策遂成
闢國之勲兵事節度付公允藉中權之整天下安危注
意方當左轄之虚環召繼來衮歸不逺某早依儉府久
出膺門上光範之書初無夢想誦子虚之賦屢薦姓名
力啟化鈞使霑祿米書思方切誰復憐莊舄之吟豪氣
雖衰未忍作楚囚之泣公方紀旂常之成績僕亦思竹
帛之附名非敢為栖栖乞食之容庶少施颯颯草檄之
手斬名王而釁鼓縱莫隨瀚海之師鐫大字以磨崖請
繼作浯溪之頌
　　　賀沿海趙制置(善湘/)　　　　　楊誠齋
恭審宸廷作命制闑澄威公衣錦以居鄉四輩趣朝於
魏闕士持㦸而失伍一言靖患於蕭牆海水無波天顔
有喜恭惟某官髙明而傑特沈厚而疏通睨天下之英
才孰出其右運胸中之武庫所向無前江淮十年旗鼓
百戰指畫斷匈奴之臂談笑取郅支之頭大勲赫奕於
旂常靜樂婆娑於泉石時方多事吾豈久閒蜀國何茫
然超一琴於清獻鄉鄰有鬬者驚三箭於將軍方按轡
以拊循亟投戈而羅拜匪洛社公台有賴疑潢池兵弄
未休吏皆趨廷帝且避席灔堆如象焉用泛東吴之艘
渭水非熊亟入運西樞之柄息烽煙於邊鄙壯磐石於
邦家某江國晚生天街末士登龍門而未遂運驪駕以
何堪連讀緑綈聳瞻紫氣晉公之貌孰似庶諧道右之
迎大農之榖幾何庸上闗中之計其於慶倚莫既編摩
　　　賀聶侍郎除制置　　　　　李梅亭
躋班禹閤宅牧蜀都輟言語從侍之臣盡䕶諸將藉文
武威風之帥式遏四夷涣號風行坤垠雷動恭惟某官
氣噓海岱胸湛氷霜善刀遊肯綮之間全牛立解意匠
淡經營之表凢馬坐空惟其日千里而有餘是以嵗九
遷而無歉鸞䑓鳳閣積彌縫輔贊之功螭陛雞翹𢎞獻
納論思之益上矜逺服中遣近臣弄印無以易堯爰峻
西清之職披圖指以示禹俾圖北伐之功惟真學士象
十二月之班而大府帥總六十州之重玁狁匪茹須方
叔之壯猷皇帝曰嘻命崇文而奉詔不但洗岷峨之愴
又將蕩秦隴之妖玉壘既安金甌必啟某五年承乏百
技已窮賴公為父老而來許我託子孫之契田間索栗
看即騰新尹之誇門外種瓜便可遂故侯之隠
　　　賀張魏公除宣撫　　　　　楊誠齋
召升亞傅命撫征師太上皇非不知耆德之深留遺嗣
聖新天子欲盡復中原之舊首擢我公於皇彼天將降
是任必有所試使大其成彰之於大夫破斧之時凜其
不折啟之於族庖更刀之後用則無前厥惟相之夫豈
人只恭惟某官道德之温如玉忠義之明於霜扶炎祚
而置諸安皆本其力遭讒邪之壅於上益増其光一飯
不忘於君尊四海惟愁於公老今而復起時正可為仰
涵養之素優諒規模之先定辯幕孰智齋壇孰才形勢
於何而居强敵情若為而得實民之奠安將有日國之
恢復必有期得一韓以在軍中倚而須慶歴之捷捲三
秦而取天下當不使漢髙之淹然後布大冊之焜煌冠
維師之崇極歸相興運納民隆平某于役載奔置郵以
告喜不能語豈特以知己之進庸義動於心端復為本
朝而欣賀
　　　賀宇文宣撫除閣學　　　　　黄雲溪
宣閫疇庸昕廷疏寵伸威方靣久煩太常伯之尊進律
穹班庸躋真學士之職絲綸誕布紳紱均歡某官望隆
本朝譽滿當世周旋班署已聞革履之聲鎮撫淮襄果
破氊裘之膽洪勲偉甚輿論翕然粤從簡眷於嚴宸峻
若官稱於名閤雖論功莫及未殫褒報之儀然竣事來
歸即正登庸之位某剽聆成命喜激懦衷飛燕翩翩正
馳情於厦屋繡韉隠隠佇緩步於沙隄
　　　賀董制使除金陵　　　　　鄭雪巖
召環西掖甫登豹尾之班䕶鑰北門復鎮龍蟠之地令
公天予周道日明命布朝廷威振華夏恭惟某官步步
踏實存存閑邪日所為夜可焚香初無暗事戰則勝祭
必受福常有敬心當粤人之交攻受陪都之重寄蓋謂
同舟而共濟何患推車之不行入罄孤忠已得公道集
衆長之意載加深慮又恐草野生敵國之憂知非艱行
惟艱防有患故無患為國家有道中庸九經行以誠攘
外侮無他采薇三詩先自治此則真儒事業足為長治
規模蔡謨謂混六合濟蒼生非時賢之敢望王吉請為
萬世建長策豈俗吏之能為舍我誰哉屬之子矣所繋
甚大尚望力行某良厭官癡粗知師説一麾出守已攀
夫子之牆四牡兼華尚在太公之履耳聞踴躍心喜依
歸倘有腹心之言何敢自黙自令指臂之運尤當敬承
炯炯欲陳拳拳未竟
　　　囘荆湖趙制置　　　　　　劉後村
西清寓職幸聮中禁之班南紀宣威密倚上游之重昔
嘗沗同寅之事契今共分一面之顧憂江漢相望正如
唇齒邊陲是急未布腹心辱貽翰之相先愧脩詞之不
敏某官康時志大經世才周歴塊過都掃清冀野之北
離羣絶類獨步衡湘以南自結九重之知不階尺寸之
援褰帷出使一道澄清緩帶臨邊累年靖謐屬者敵來
犯塞公不顧身陳宣王復古之詩讀諸葛出師之表英
概凜凜寧退保一隅之偏義旗堂堂有北向中原之意
戎馬既退漢波隨清由渚宫而趨樊城已張先勢經磧
鹵而絶大漠行紀雋功某久綴槖班冒當閫寄自抵司
存之始即聞警報之來枝梧至艱罅漏方濶每念風寒
之宜䕶詎容脈絡之不通有來好音協濟兹事瞻羊公
於峴首阻趨鈴閣之嚴依劉表於荆州竊有寳鄰之幸
　　　到任上趙制置　　　　　　　朱湛盧
西道囘車易乗一障東藩制閫廣庇萬間荒殘之餘風
寒尤甚適我乃願得其所依皇皇者華嘗望洛陵之氣
離離彼黍因過汴京之宫得再拜於膝前取一言於堂
下太史公牛馬走不能從焉北平王龍虎人未嘗忘也
乃小壘三家之市瞻元戎五丈之旗托茂䕃以棲遲慿
英聲而激烈今知幸矣天實畀之恭惟某官憺國威名
傳家節概平生勁氣干雲漢以上征一片壯心勒燕然
而後已粤從南渡隔絶中原惟宗大尹欲速渡河與張
魏公敢屢抗敵前汪黄之見沮後秦史之力排睠焉興
懐為之太息旦夕偏安之運天意應旋累朝正統之𫝊
人所共屬比成師之順動本大義之當然諸葛七擒非
逆知於利鈍孟明一眚終足霸於懼思若其披攘荆榛
汛掃陵廟𢷬空狐兎之穴毆去蚊蟁之羣能令遺黎尚
皇靈之有望不使後代謂本朝之無人此其不言之功
必有能辯之者今則朔風猶勁太白益髙莫予荓蜂先
除淮海之螫非我族類更静青徐之氛庶丕集於殊勛
用光傳於不朽某已疲行役力請叢祠未嘗有材莫赦
搜林之斧靡遑寧處仍叨並塞之麾固催科拙政之宜
先尤備禦大經之當請况在宇下得咸與以維新若内
溝中願恭承於嘉惠
　　　代上李制使　　　　　　　　方秋崖
䑛鼎餘五色之丹曽附淮南之雞犬棄車下千金之骨
不遺冀北之駑駘敢陳眉目之畫更借齒牙之論蓋待
以國士則雖至於再且至於三而何嫌亦豈無他人謂
特知其一未知其二而奚取莫若參苓之舊又觀桃李
之新竊仰睠慈寧以瀆告伏念某苦無竒氣亦有壯心
舉眼視八荒緑髪已霜蓬之短折腰為五斗青衫半荷
葉之枯然雖碌碌州縣之間未肯瑣瑣簿書而止思昔
蘭亭之禊遄熏藥籠之芬予不負丞丞亦不負予惟倚
春風之信鳥能擇木木豈能擇鳥久棲明月之枝公為
此來時已自慶竊以為兩地之相望皆適在二天之所
臨意其造物之與謀或者功名之見逼安用不鳴之雁
覬摶已化之鯤恭惟轉洪鈞而萬象春持清議而一諾
重方出而將入而相其紀之旂常而勒之鼎彛雖耕者
農戰者兵皆歌於田野而賀於軍旅凢百奔走願一品
題乃若生識韓荆州曽到花邊之洞安得近舍皇甫湜
他尋李下之蹊亟以此懐布之明聴予取予求而不厭
詎曰前日之是今日之非自棄自暴而弗陳則恐不失
之瀆而失之悔請推盛德儻賜真知
　　　通安制使　　　　　　　　洪平齋
伏以乗傳西征窺卧龍之事業摳衣北面請流馬之規
模遥引睇於戎垣預徹忱於籖府恭惟某官望髙熊耳
氣壓峨嵋觀聖人之道自孟軻闢楊墨仁義而不作任
天下之重如伊尹集夷惠清和而大成節可寄命而託
孤志惟忘身而徇國屬蜀有漢之變於漢無蜀之形人
皆波流公獨壁立定羣疑於履虎決大計於投龜慷慨
北軍左袒之呼笑談匈奴右臂之斷一清井絡重立坤
維寖髙方面之功増重股肱之寄其收拾人材則號稱
小朝廷之盛其鎮撫蠻徼則知有天可汗之尊邊閑萬
騎之秋風野足一犁之春雨屹然玉壘倚若金城功昭
日月之旌常名固山河之帶礪官雖兩大徳則一謙陜
以西召公主之小屈碧幢之駐斗以南仁傑而已即看
黄閣之登某晚景侵尋宦途勃窣方折腰就再麾之役
又蠒足為萬里之遊喜密拱於使天幸曲成於恩地泝
灔澦之三峽未足驚魂棲鄧林之一枝庶安孤影
　　　通安大使　　　　　　　　　王格齋
身無功狀難久汚鵷鷺之班帝有恩言俾徃牧魚鳬之
國出國門而東騖歴吉日以遐征惟遥瞻大幕府之宣
威竊自比小諸侯之述職䝉塵庶其免矣馳敬其敢後
乎恭叩和門具陳忱悃伏念某學不適用材亡踰人身
類蠧魚生死不離於文字心如斥鷃飛搶在止於枋榆
不圖宦牒之推移浸被朝端之任使謀猷何有誤寘屬
車豹尾之間志願無他已作閒館珍臺之夢偶值坤維
之謀帥專承巽命以充員靖言差擇之所由非有勞能
之可錄意其温恭有恪必能寅奉於教條察其悃愊無
華或可惠綏於田里肆加臨遣俾備馳驅自知不稱於
所䝉其若牢辭之弗獲某官受天間氣為國重臣手剪
逆儔帶礪遂盟於偉績身當强敵金湯不在於長城相
時社稷之大勲式簡冕旒之隆眷徒得君重託西陲半
壁之天行以公歸扶黄道重輪之日尚憐孤拙曲借優
容隂雨之膏黍苗深切沾濡之望廣厦之庇寒士不勝
歸倚之私
　　　通吴制置　　　　　　　　楊誠齋
拔處士於洛北豈徒茍尺寸而逺來遇先生於石丘可
冀布腹心而後别惜也孤蹤之萍梗居然良晤之參辰
獨惟執訊之恭可效願忠之悃某官學窮百聖望冠諸
儒超然壯猷撃南溟三千水而直上恢乎曠度吞雲夢
八九澤而有餘儻非事變之繁興孰信真儒之可用方
北敵長驅之日微公幾至於寒心迨西陲甫定之初所
涖急還於奠枕惟己之所蓄者厚故措諸事業而無難
惟人之所信者深故不動聲色而自服兹顯庸之茂著
承温詔以趣還切聆裏言將有巨用某庸虚一介坎壈
百罹雕蟲篆刻乃壯夫之不為既已無遭於塲屋豫章
橘柚非老人所宜種又將絶望於榮途顧嘗參諸老之
後塵未忍為鄉人以没世書寧稀價頗欲為後世之傳
句不驚人殆有甚市朝之辱自斷此生之永已不期當
世之誤知纔賦支離十束之薪旋辟阮瞻三語之掾求
芻飲水平生無温飽之心毁瓦畫墁何策塞曠瘝之責
身雖縻於籠檻夢已墮於枌榆所望我公盡究賢人之
逺業庶容僕輩歸作昇平之幸民繋戀惟深名言莫既
　　　通董制置　　　　　　　　　李梅亭
十乗啓行既孤剡牘三年過隙又玷招羅曽微曉暢之
才可答頻煩之顧疾驅行李徃役前茅伏念某學餒而
材蕪氣凋而力腐少年妄意頗懐竹帛之功名半世拙
謀未了布韋之事業强為祿仕直坐飢驅諸公貴人間
欲出其門下古來此物自當棄之道傍獨銜國士之知
積愧丈人之厚因同邑而薦嚴助自古有之未下車而
辟慈明此恩莫甚窮人命薄中道憂歸勞心慱慱鑽火
頓驚於三蟄達官衮衮刺天難附於羣飛止或尼之㑹
且歸矣駭置郵之有命仍尊選以見招惟兩喜多溢美
之言故再鼓囘愈淡之聴奏函朝徹俞音夕頒荀文若
之不進不休今寧愧古閔仲叔之且喜且懼寵實若驚
兹蓋伏遇某官以社稷臣為詩書帥留泰階台符之步
撫坤垠井絡之民去來闗雪山之重輕出入係蜀道之
難易公鎮踰嵗月共期裴相之來歸小隊出郊坰復喜
嚴公之再駐羣彦固多於集幙匹夫猶恥於納溝龜放
長江使認重來之路燕尋故壘復窺新捲之簾豈但顯
不遺故舊之仁亦足覘雜進巧拙之量其敢不循其頂
踵銘在肺肝謹無負有志斯世之言仍每守圖利大夫
之戒忽騎將軍馬難希處士之壯懐直釣錦江魚敢學
拾遺之懶性
　　　通淮東趙大使　　　　　　　吴荆溪
撫劒悲歌誰信古心之激烈驅車逺邁幸逢人傑以歸
依庾臺之畫諾雖卑連帥之統臨奚間既叨所部不是
宜曹某官氣蓋諸公名喧八極忠肝義膽挈日月以懸
氷霜妙畧沈㡬役鬼神而簸風雨粤自先正卓為宗臣
保三邊奠枕之安壯萬里長城之勢肆令有子亶號象
賢當兇渠搶擾之秋正内地危疑之日衆人却顧不勝
繞指之柔一馬直前獨奮捐軀之勇迄鯨鯢之就戮舉
鴻雁以安居禁直從班未大酬於偉烈侯藩制閫猶曲
倚於深籌養銳以須乗機而動縱未復闗河之境土猶
應洗淮蔡之腥羶使大勲著於旂常而盛名光乎竹帛
豈惟我公之素願固亦寰海所共期乃知爵位之穹隆
要是英雄之緒末某塵容易老凢骨難仙空讀古書尚
真詮之未悟浪談世事豈腐力以能任濫陪膚使之末
僚偶出公朝之誤奬念疆埸之多事欲閭閻之少蘇非
洞明歛散之權恐坐失㓙荒之備自慚庸魯何補咨諏
惟仰藉於庇休庶粗逃於瘝曠通融民食倘無流離溝
壑之憂保䕶人和即是捍蔽封疆之本
　　　通李制置　　　　　　　　　　朱湛盧
分楚服以殿藩冒膺寵數控吳都而制閫近接聲光星
聮軫埜以在天水㑹江流而宗海志同氣合牋徃神馳
某官伊吕佐王之才班馬傳家之學淮壖八議篇篇玉
鑑之秋帝學一書字字金莖之露曩遊碧落宻侍清光
抉雲漢分天章將上規於典制呈琅玕呌閶闔請下採
於芻言身歸岷峨名滿宇宙除以外庸之績總此要衝
之權昔天下曺劉走馬跳兵之地廼禁中頗牧輕裘緩
帶其間根本内强風寒外䕶若周公瑾之方略與陶士
行之經營使人慨興千載之思惟公豈在二人之下江
山如舊㫁無烏鵲之南飛宛洛可依尚使熊羆之北走
將益恢於上策以共濟於中興某舊辱深知今慚並命
在珠側而我穢幸鄰照之見分其波及者君餘愧上游之
不逮
　
　翰苑新書續集卷十
欽定四庫全書
　翰苑新書續集卷十一
　　經畧類
　　　賀廣西胡經畧除待制　　　真西山
新朝涣號次對升華千載風雲榮事權於桂管九天雨
露進班序於松堦紀先皇方面之臣儀光廟圖書之府
鉞幢増重嶺海均懽恭惟某官百年砥柱之家三相棟
梁之産周流事物曽無錯節盤根並濟恩威自是輕裘
緩帶隂清棠部愛滿桃源歛江湖之激濁揚清為水鏡
之旌妍别醜流連鍾阜饋餉金城上卿之調度舂容邊
鎖之風寒嚴密畀二十四州之廣袤襟制百蠻極數千
萬里之茫洋琛航九貢鎮以無事熈然不驚尋丹洞之
勝遊燕黄庭之内景兹者龍飛南面鯤化北溟風行誕
布於十行山立遥登於兩禁偉先朝之忠簡立大節於
艱難宗廟社稷黙焉有扶天地神明臨之在上遐邇動
色阜陵念功報之未見其涯留以克昌厥後仲兮馹召
聴履上星伯也閫分簪筆持槖常棣相映汗青有光思
魏徵則用魏謩寧論今古竒韓愈當先韓㑹豈但文章
况元祐已新初年則長公宜大宗伯何妨夾輔矧曰同
朝某被服典刑傾馳嵗月惟吏鞅牽聮於疆埸而塵襟
汩没於節麾責萃其躬事多於髪汔無涓溜可掩駑疲
顧因牡駕之頻年廼許雉工之涉筆雲垂覆露波及品
題身託萬間奚止詠歡顔於風雨心期一節誓將凌晏
嵗之氷霜
　　　通唐經畧　　　　　　　　劉後村
奄四封而賜履咸仰威稜踰五嶺以乗軺適依節制輒
干六纛冐贄一牋某官識極精微氣涵剛大太阿出匣
孰敢擬其鋒鋩老柏參天略無傍於枝榦靡繇援手自
簡上心頃峩豸角之初屢聴鳳鳴之舉言及乗輿事闗
廊廟安知疏入而跡危心存魏闕身在江湖不以名髙
而色喜甫建臺於江介俄開閫於嶠南龍戸馬人競來
衙謁蚌胎翠羽暫免搜求一時之饕吏革心千古之貪
泉刷恥昔者廣平之入尋踐台司迨夫君嚴之歸亦登
左轄佇觀新涣夐掩舊聞某久矣荷鋤偶然易節居里
每勤於存問起家亦自於吹噓屬兹滌籀之初竊有摳
衣之喜譬蠅附驥雖莫企於騰驤若驂從輿庶粗知於
向背
　　　通唐經畧　　　　　　　　王臞軒
誦諸葛出師之表久起敬於油幢為毛義捧檄之遊行
備員於鹺局士莫重乎始進天固使之有依三薰竿牘
之恭百拜旌麾之下某官出處之節皦如日忠孝之心
通乎天筆下無一㸃塵埃富大蘇之文采胸中有百萬
兵甲負小范之經綸惟中原久淪汚於腥膻而殘敵尚
陸梁於疆埸士狃於東南之懦習皆諱戰而喜和公熟
於西北之事情謂有進而無退止楚囚之泣而作其氣
焚石勒之幣而挫其鋒仗大節以臨邊馳一封而詣闕
忠誠憤發可質列聖在天之靈大計堅凝將有兩河拓
地之喜未逾旬而來四方之豪傑不終日而易萬人之
衣裝捷凱載塗羣雄禠氣其如功髙而人見忌名大而
世莫容方𢎞愬協謀俱受晉公之節制及魚程反間遽
收郭令之兵權浩然袖手以來歸識者撫膺而太息然
公論常如日月一食何傷而雅志已在煙霞欲留莫可
帝思南嶠之最逺詔以元戎而啓行幡然以轟雷閃電
之威歛而為陽春膏雨之惠坐閲黄灣之落木足助吟
哦笑飲石門之貪泉不移清介鯨波恬靜龍戸驩呼兼
理民將畧之長皆平生學力之驗人望之在執事萬口
同辭天意如欲中興十行亟召逺則宋廣平之登輔相
近則蔣穎叔之任樞機留衣鉢以相傳紀旂常而可待
伏念某聞道最晚賦才甚凉弓冶承家期復青氊於再
世草茅對策濫收黄甲之乙科教忠方勉於過庭遭難
何堪於陟岵意造物乗除之有數使世縁涉歴以稍深
謀養斗升七稔寒飢之既苦失身筦庫一官猥屑而亦
甘不圖初筮之遭逢乃得大賢而師事惟是𫝊癖書癡
之素習拙於笏畫鞭算之良籌誓當自拔於濁流不敢
取尤於清議服鹽車垂兩耳姑强顔陪屬吏於此時鐫
浯石紀萬年願執筆從先生於異日
　　　囘廣西李經略　　　　　　李梅亭
荷囊輟直桂管分符靴刀列郡之迎古稱大府襦袴萬
家之喜今在細侯仁氣南驅善聲東迤某官通材治劇
厚徳鎮浮財貨本末源流早振地官之職侍從論思獻
納晚深天扆之知遽厭承明之廬歸拜散人之號時方
多事公未可閒謀帥須賢起家甚寵若衛公之鎮撫九
十六郡與襲志之都督二十八年能安越人莫非李姓
宜其苖裔復此蕃宣顧恐青羅白玉之江山難駐黄閣
紫樞之步武某龍鍾已久燕賀無由䕫府竹枝之歌既
成昨夢漢節梅花之句願寄故人
　　安撫類
　　　賀趙安撫　　　　　　　　　鄭雪巖
伏以鳴武城之絃歌昔棲燕厦被皇華之禮樂今傍麟
符密借吹噓再諧際遇十連作帥一道登車相望帝畿
實同王事賢者在上引其類協恭和衷使臣受命周于
詢以小比大雖由熟路實丐餘波恭惟某官聖代吏師
宗盟元老春生秋肅藏神武於不殺之中乾轉坤旋杜
禍患於未形之始缿筩不設而情得鈎距無施而姦銷
權衡百物之低昂準則九農之賦歛人謂多多而益辦
帝嘉休休而有容歴數京兆尹以來誰能並美只恐太
常伯之任未足酬勞某久辱眷知洊䝉汲引逢人説項
顧何取於師門為國舉張曾不移於薦藁方常平之弄
印合僉論以廷敡思不復見夀昌公私多病謂莫如召
杜杞咨度非難顧有沗於甄收偶不期而符合雖大造
弗私於小物亦先生垂意於舊僚念激濁揚清固京畿
之甚急然移風易俗豈庸儒之所能幸召公之憩棠尚
存而潘令之種花未逺得所依矣廣而充之有光於原
隰間備宣上意流化自京師始敬拜下風輒貢謝書莫
酬賀語
　　　賀杜安撫　　　　　　　　方秋崖
伏審涣發綸函晉登藩岳勲業聿髙於淝水聲威誕播
於淮壖恭惟國之藎臣今之儒帥崇詩書説禮樂窺聖
域之妙而探其心安邊境立功名闗武夫之口而奪之
氣此所謂有用之學賴以濟多囏之時故雖鼪鼯之夜
嘷頓驚風鶴而宵遁肆頒一札増重十連帝曰俞哉有
夷吾而何患功亦偉矣召季布而可知某聞命云初溯
風以喜兩淮猶左右手正資運掉之勞九重披輿地圖
更竚經綸之畧敢因慶幅以贊壯猷
　　　賀任樞密帥福建　　　　　李梅亭
元老得閑价藩出牧道古今而譽盛德既將相之兼資
至將相而歸故鄉在古今而有幾遹觀全德足立懦夫
某官輔世真儒爽邦良弼春風沂水夙卑游夏之淵源
界雪岷山更陋卿雲之河漢早克勤於小物晚服在於
大僚非仁義莫陳於前有謀猷乃順於外雖風霆不顯
流形之迹然天地能知體國之心用兵數年拓地萬里
疇若予采方當顓面以正槐民具爾瞻何遽剖符而分
竹拂衣勇甚懷綬忻然問之徃來皆云昔疾而今愈
決於去就足窺衆醉而獨醒為之兆兆足行奠而發發
必中全閩鄉部祕殿政塗尋某丘童子之釣遊聴去時
兒女之笳鼓所貴於天下士者動靜不失其光明豈不
誠大丈夫哉進退一歸於禮義不負所學是在我公林
下有人少伴越地禽魚之樂橘中未老尚見商山鴻鵠
之飛某夙累公知敬為國賀江空而嵗月晚載歌百年
幾見之詩水煩而鱗介勞更致列城一陶之請
　　　賀黄侍郎帥福建　　　　　黄雲溪
力辭禁門出殿帥閫十乗自天而下實輟言語侍從之
臣七閩在國之南今得詩書禮樂之帥爰進松階之直
用光竹使之符麾幟遥臨旄倪咸喜某官學博而道大
行厲而氣清淵識過人稟蓍龜之先見孤標映世儼松
柏之後彫險夷遍歴於兩途濕燥靡渝於一致頃當飛
龍之始早登冠豸之司屬元惡之專朝排之心苦提孤
身而去國聞者膽寒迨聖化之改絃副宸衷之側席召
登九列旋置六聮政使少留穿延和之隊仗胡為勇去
分長樂之左符睠八州之提封視諸道為樂土肆升次
對益表優賢鎮撫餘閒未妨挹三山而覔句便蕃異數
㑹看趂両地之催班某早以受㕓阻於賀厦慚無好語
敢賡岳牧用詢人之詩庶幾異時願作聖主得賢臣之
頌
　　　賀陳待制帥江西　　　　　戴象麓
光奉王綸大開帥閫整頓吾閩之天地方笳鼓之歸來
洗清江右之風塵又旌麾之暫出踴躍吏民之喜歡呼
父母之來恭惟某官横水孤舟擎天一柱事業皆自六
經出得北山先生家學之源流人物若以三國言真南
陽老子王佐之才畧筆下不私一毫賞罰胸中莫知幾
萬甲兵未暇以小小設施者言之請舉其彰彰勲績之
大者嵗在己丑盗起潢池聞諸父老之言自有此汀邵
未甞有此寇或者顛危之際若無我招捕則亦無我民
福星一路之歌謡生佛萬家之香火然能以身任朝廷
責誓不以賊為君父憂有是駿功盍登鴻輔帝念江西
數郡凢幾罹兵旱之災卿實斗南一人姑徃任軍民之
寄一札朝下單車夕馳界上有此我杜公非汝杜公之
爭軍中謂今小范老非大范老之比方其壓境首誅八
九渠兇譬諸奕棋此最第一髙著典刑既正風采可知
它盜自束手以願降汚吏亦革心而退聴蛇虎之害既
去鴻鴈之居自安不勞指麾悉就條理民何幸甚天實
憐之星分翼軫地接衡廬幸早了一方之規畫川用舟
楫旱作霖雨即大施四海之經綸某𣺌然書生冒此邑
寄每嘆孤寒之無援惟知職業之自脩幾畨心火之憂
焦頭驚半白三嘆人生之遇合眼孰囘青兹幸遭臨照
之天是真獲依棲之地苐當大帥涓吉開藩之際適值
小吏謁告還舍之時既不能負弩以先驅且併與慶函
而後至兹方還戍懼莫逃愆江湖之聽鳬雁去來仰祈
涵肓天淵各遂鳶魚飛躍尤賴作成
　　　賀陳招捕除提刑兼安撫　　　王臞軒
龍門髙峻屢容寒畯之攀麟序荒涼復受使華之察豈
造物憐其困躓使末路有此遭逢敬飭墨卿晉干籖帥
恭惟某官清融氷柱峻拔斗杓古堂夫子之雲孫學問
有本北山先生之嫡嗣名節傳家方當杲日未東之時
已有伊吾以北之志披肝許國掉舌籌邊雪衣貂裘慷
慨辦太原之檄風聲鶴唳笑談却淮甸之兵草木知其
威名邉裔問其年貌屬當鼪鼯之為梗羣然鴻㕍之離
居嗟懦俗之脂韋仗元戎之斧鉞毅然以身任朝廷責
誓不以賊為君父憂卯受命辰即行有崇文之勇決申
上奏寅報可從充國之便宜南州嚴保障之雄西師習
號令之素如毉王之治廢疾半劑而蘇如國手之救危
枰一著即活凱奏紛紜而載路夀祠突兀以連雲上甚
念功就畀以繡衣之命時方謀帥復假之牙纛之權兵
刑之脈絡相通臺府之風稜益壯所以寛宵衣之顧慮
豈徒誇晝錦之熒煌如聞邊頭交馳露布知取勝而莫
知持勝易納降而未易處降安保今日飢鷹之來歸不
如向者猛獸之反噬舊讐將殄新敵方張當趣公入覲
之時要佐宋中興之烈濟時方畧已優南渡之諸賢蓋
世功名便了北方之大事伏念某老之將至銳者已磨
一罹語穽以來三閱嵗筩之久士不得志宜追誓墓之
風貧能驅人至草問鈞之賦無力可因於熱屬抗顔甘
就於冷官若何免蜀雪之嘲所恃有蘇天之庇腐儒無
用宜束髙閣以待太平來事可為將磨石崖而頌大業
　　　賀江西李安撫　　　　　　戴象麓
榮遷外府寵寄元戎内閣陞華光射斗魁之次南昌申
命春生帝子之都瓌望愈隆輿情胥慶某官人物琳琅
於昭代家聲儀表於端朝老成重厚如倚泰山而坐平
原洞達疏通若駕輕車而就熟路自躋膴仕屢展壯猷
惟好儒之君以未能得天下英才為朝廷羞惟憂國之
士以不獲行聖人實學為終身恨獨我公者真其人哉
入接武於䕫龍分宵旰九重之寄出齊驅於申虎控兵
民一路之權恩威已遍於西江冠冕直通於南極何封
疆之不改俾牙纛之重新惟草木素熟於威名故江山
不勞於指顧科條洊布畏愛愈孚位列九卿復參華於
朝著職嚴内直益増重於帥連恐未究於蕃宣已浸隆
於委寄朱簾畫棟喜聞圖任於舊人衮衣繡裳行見揚
休於天子某久叨屬吏又出師門覩帥垣疊拜於璽書
恨滕閣莫陪於珠履一邑如斗再依大邦節制之雄尺
素有書少效小夫竿牘之敬其為稱賀難盡編摩
　　　賀給事鄒帥　　　　　　　王􁁺軒
緑底藉綸紅牙易閫煩公䕶太子久焉思羽翼之功借
君重淮陽示以歸禁闥之漸湘靈起舞嶽后前驅恭惟
某官道傳亞聖大賢之心文續先秦古書之脈虎榜首
登鳳池身到固地位之宜然鰲頭寵重鶴髮恩深尤人
生之鮮儷付科名於餘事守節誼之大閑方鼠穴權門
趨者成市而螭㘭直筆屹然如山及調更化之絃時方
多事獨衛出疆之璧義不辭難入還班行進掌封駁誰
不批𠡠鮮有如何郯之力爭因此結知故每見殷浩而
輒喜居中未久丐外即行國事日新比貞觀初年而何
若君子一去覺開元朝士之無多心戀闕以常丹髪憂
邊而漸白惟有甘棠之蔽芾逺到海頭最宜叢桂之婆
娑久留春脚驩聲無地可著最課為天簡知太史夜占
喜長沙之星見行人朝發趣衡岳之雲開寳閣陞大學
士之班輜重奉太夫人之養衆皆爭先而稱賀僕知大
用之有階蓋當盛衰消長之交未决和戰依違之策春
秋復讐之義大乃素學之欲行英俊在朝則本强正善
類之所屬有以中書何無寇公為問者當以吾國即相
司馬而答之初立本竒更好黄花之晚節倘來不計直
垂汗竹之芳名伏念某讀書不多合世更寡比奉槐楓
之對空臆盡言不知草茅之疎轉喉觸諱甘輸三籌而
不悔僅沗一命以進身冬已及於瓜期夏方趨於蓮幕
始仕曰筮或者即初而覘終事長必忠安敢以順而為
正竦聞元帥來鎮此方幸以鄰壤之諸生得為油幢之
末吏雖素於左右本無介紹然見之方策不昧平生况
進士題名既接鳳雛之武而小人有母敢希燕喜之榮
倘推老吾老幼吾幼之心當無中不中才不才之間曲
憐臭味俾托帡幪待我不以衆人倘少垂於英盼因主
可以信客竊自激於懦衷
　　　賀左史林侍郎出帥　　　　戴象麓
光奉恩綸重開幕府圖書晉秩躋西清次對之星班牙
纛益光増南浦朝來之雲氣封圻仍舊號令轉新某官
身負兩儀量包九㝢聲名獨立斗魁第一曰天樞福慧
雙巖佛中八九分地位所養者得孔孟聖賢之定力故
發而皆臯夔翊輔之宏模粤從更化以來暨於嗣服之
始孤忠貫日一手補天上屢形宣室之恩公未薄淮陽
之治再三吐握陳使君之舊榻無塵十萬歌謡常觀察
之愛碑重揭方擬衣歸周之衮奈苦攀借寇之轅歌轉
上聞詔由中出乃睠畫棟珠簾之舊跡載煩金華玉筍
之儒英星分翼軫地接衡廬頓増氣象旱作霖雨川用
舟楫行㑹雲龍某昔沗門生出冶鑄陶成之下兹叨屬
吏在車塵馬足之間况生乎吾鄉父母之邦又幸甚年
家子姪之列并四者美為一身榮機㑹鼎來精神益倍
禮因燕賀情露烏棲瞻東壁之星恨未際仙槎之便激
西江之水願少蘇涸轍之枯
　　　上福建王帥　　　　　　　劉後村
叔子名髙小煩裘帶淵明食少聊復絃歌隃瞻棨㦸之
嚴冐贄箋題之敬某官三朝耆俊萬古人豪行世雄文
若鯨魚之掣海立朝正色猶猛虎之在山當慶元則不
合於慶元至嘉定則弗容於嘉定中年勇退有君實晦
叔之風晚節後凋負元城了翁之望客傳詩句史載諫
書開白傅之草堂追逺公之蓮社生天成佛亦惟寓意
於彼宗臨水登山真若忘情於斯世肆我寧考粤今嗣
皇畀畿郡之麾符錫全閩之鈇鉞以君子長者之道待
其士以大慈平等之法視其民海波不驚年榖告熟然
而梁棟撓矣憂大厦之將顛風濤渺然横孤舟而未渡
上觀天意下酌民言翊炎運於方興捨明公其誰望某
曲卷擁腫潦倒麄疎少慕功名蓋嘗中夜起舞晚更憂
患恨不十年讀書退然羨妄校之封侯已矣為農夫而
没世追記兒童之日早䝉國士之知豈謂白頭始紆墨
綬道傍易楮若為稱過客之情廷下裹鹽未免行賈人
之事而又巍巍大府凜凜諸臺常訶責於符移之中不
寛假於繩墨之外自投湯火甘守門牆倘眷衰陳稍篤
綈袍之念尚殫勤拙不為美錦之傷
　　　上福建楊帥(長孺/)　　　　　劉後村
謀帥大藩仰止十連之重效官小邑𦕈然一尉之卑問
戍役以凌兢望威風而震慴俯羞短贄仰闖髙牙某官
學貫天人名垂宇宙秉心諒直凜乎若朱絲繩制行方
嚴截然如玉界尺生六一居士之故里荷誠齋先生之
嫡傳翰墨風流單行於世間文章政事並有乎家法入
登朝路未嘗辭金谷之塵出守輔藩決不飲苕溪之水
旋繇章貢易鎮番禺布陽和於溪峒創殘之餘扇清風
於嶺海炎熱之地凢所至郡千鍾之厚祿迨其歸山一
葉之扁舟郎署促還共嘆馮唐之皓首詔書數下莫囘
巢父之掉頭屬者全閩難於作牧既欲寛明主宵旰之
慮未免囘執事山林之心遂乗單車來建六纛通都大
邑無奸伏得容其間百姓三軍有父師之臨其上仁如
時雨之澤物威若霜風之摧枯尊名教以厚民彛唱文
風以起士氣施之郡國既令渤海之民安置之朝廷可
使淮南之謀寢㑹看召節入秉事樞某齒幼名微才庸
識暗先人大父有未復之青氊志士仁人頗興哀於葛
帔自嘆類景升之子誰曽聞蔡充之兒既莫紹於箕裘
又何辭於箠楚然而髙堂垂白環堵屢空非敢為此身
干祿之謀庶幾效昔人負米之義隃瞻旌纛預畏簡書
裹章服而拜上官行披符采受約束而詣大府一聴指呼
　　　通楊安撫　　　　　　　　　危巽齋
疏榮中禁移鎮上流曉行湘水之春想難攀於舊轍日
賞峴山之景喜已近於來音拜履未皇馳箋徑達恭惟
某官千齡異稟四海芳名得於忠孝之傳加以淵源之
學政方流於花縣聲已達於楓宸屬多壘之為憂至奪
情而强起虎符竹使甫臨鎮於近邊鶴唳風聲已飛傳
於逺帥過師枕席之上折衝樽俎之間底定武功升華
戎監忽逺長安之日去開衡岳之雲平李悝之糴以備
凶荒明臯陶之刑以肅姦宄紅旗破賊既飛捷於九天
黄麻似經知告廷之即日適以封疆之慮尚勤斧鉞之
臨惟是襄州甲於京介最風寒之要處實天險之奥區
屬時傷創之甫寧如人尫羸之方起氣脈正資於䕶養
精神未暇於飾脩比問甲兵既非晉人之犀利旋觀營壘
亦非諸葛之規模望公之車以日為嵗得李牧而為守
匈奴豈足憂哉有充國以屯邊羌人不敢動矣上既寛
於北顧公即慶於東歸鎮撫有餘經綸何限某適官期
之甫及服吏役以維新白鹿陂頭猥贊碧油之寄青
牛闗外忽𫝊紫氣之臨遥瞻行李之光深切望梅之
意有河陽之幕以致温造雖愧非材勒淮西之碑以頌
晉公已思濡筆
　　　通待制辛帥　　　　　　　　林克齋
疇庸北固易鎮南昌棠舍隂濃不改江山之舊松堦望
峻載觀㦸纛之新先聲鼎來闔郡欲舞顧趨承於末屬
尤感發於私衷蓋謂自三光五岳之氣分歎英豪其有
幾更四聖百年之治定慨功業之良難早聆季子之來
歸衆喜夷吾之復見使表餌得行其策則規恢豈俟於
今方期父老之椎牛開闗持勞豈謂兒童之竹馬夾道
候迎抑九重深軫於此方乃三錫重勤於老手某官蓄
雄剛之至徳負超卓之竒才九卿髙惟月之班四國徧
于蕃之績惟是胸中之湖海飄然與造物者游發為筆
下之波瀾殆非食煙火人語脫略軒裳之迹逍遥巖壑
之姿然而當世望其有為吾君引以自近旋由次對薦
畀輔藩居中則可寢謀於淮南捍外則尚何憂於江左維
咽喉之内地實襟帶於上流眷顧周行見大夫無可使
者儀圖宿望一敵國豈不隠然不妨玉節之重臨佇聴
金甌之有命某低徊一第連蹇半生素亡踰人矧未更
事猥玷公朝之薦口重慚計幙之素餐今逢十乗之啓
行欣託二天之覆露豈若秦之視越瘠曽不動心倘如
晉之用楚材或堪為役
　　　通湖南葉帥　　　　　　　　王􁁺軒
輟文昌之座以帥藩稍緩召歸之命著從事之衫而入
幕得為末至之賓以明公一日之去留卜賤子終身之
遇否仕莫重乎始進天固使之有依某官氣大而養以
剛道髙而立於獨渠渠孝行每興感於蓼莪皦皦科名
曽収功於藥市守命義之大節為出處之宏圖鳬舄横
飛鴛行増重考容臺三千禮司蕝甚嚴為冊府第一官
采芸有詠方在開禧嘉定之際是為君子小人之交一
賢峩豸以當前衆正得輿而交賀直聲大振雷轟電撃
於奸未去之先元氣不傷風恬雨霽於事已定之後紬
秘書於金匱石室導正學於廣厦細旃履聲上迫於雲
霄斧繡下臨於閩閫利源竭矣誰能寛之一分仁人恥
之不待去於三宿此舉盈廷之色動未曽前席之恩深
爰屈台斗之光俯照沙星之分潭府甚淳古分少陵岳
麓之清客堂喜空涼和吏部湘州之句政成而棠隂密
訟簡而缿筩稀然當逺郊營壘之相望豈容明堂梁棟
之小用占諸道之奏最隠若長城左一席之久虚行膺
顯册伏念某晚未見道窮坐為儒百戰蟻酣敢望錐囊
之先露一朝臚唱濫叨鐺脚之後塵父氊尚青而復還
母髪已白而待養若以茍祿仕則僅可漫不知幕辦者
謂何幸以部封下之舊民而為油幢底之新吏始仕曰
筮或者即初而覘終事長必忠焉敢以順而為正惟矜
其臭味之似而許以帡幪之歸庶逭官箴可諧親養烏
公鈇鉞之下倘見禮於温生和相衣鉢之傳竊有心於
范質凟尊冐昧拊已凌兢
　　　通建康帥張尚書(定叟/)　　　　周山房
隆堂執訊甚慚妄冐以求知外學策名更懼庸虚而受
察竊以十國連帥之重下視九品文學之卑敢以平生
半面之私而後竿牘小夫之敬某官勲勞奕世文獻在
躬凢紹興討伐之規圖與衡嶽講論之宗旨公既得之
於親授志在肯堂天復大之以全才刃游餘地而又遜
却乎三事之位而惟恐身早貴周旋乎二紀之餘而能
以事鍊心春秋未髙而望已隆是非紛起而人不忌竊
觀地位殆為時生今百年之否運將衰而四世之國讐
未雪忍使中原之父老遺恨故國之世臣昔景略之孫
尚存異代猶迎於灞上迨渭南之星已殞返旗足退於
魏人佇觀帥鉞之策勛即自石頭而受冊某未能卒業
已迫為親方齒髪尚壯之時不知有已特科舉非工之
習何以教人自知非敢為人師所恃亦有執事在聞諸
道路屢辱齒牙方今名能半出題品豈伊拱把亦誤軒
衡涸轍枯魚聊借斗升之水託根小草敢登桃李之塲
　　　通王安撫　　　　　　　　真西山
錫之旄鉞寄以藩垣天子惠顧全閩肆輟西清近臣之
貴元戎肇開幕府聿新南郊逺服之瞻麾幟精明鼓角
讙亮某官清明莊栗博大魁閎接河汾夫子之傳未殊
源派攷㑹稽先賢之傳可嗣風流早以材大夫而為真
御史晁生有志欲復井田之遺孟子陳言首明經界之
畧恩被璽書之一札澤流寳婺之萬年孔門惟有冉求
可使治賦唐世獨稱行儉名曰知人亦既兼擅其能謂
當亟付以政三山非它鎮比繫國重輕九重俾我公行
問民疴癢觀臨遣光華之特盛蓋尋常牧守之所無淑
旂綏章式重韓侯之錫精金古器庸賁竒章之賢倚頒
一日之寛條立召八州之和氣赤子潢池之盜方幸晏
寧黄頭輯濯之師久稽整飭狐兔雖定於狡穴鯨鯢時
掉於驚波要當無事之時豫戒不虞之備澄清一道皆
猶枕席上之安張皇六師更賴帷幄中之畫某頽然暮
景來此舊邦屬政苛猛虎之餘有澤竭無魚之嘆吏稱
其職民安其業自愧未能實告於府情信於州方將有
待仰帥牙之俶建與兒齒以均歡公其肯效越人安視
秦人之瘠我亦自同晉國願分楚國之波
　　　通福建安撫李尚書(人同/)　　　方壺山
筍班聴履嘗親槖座之光枌部搴帷密倚帥垣之重行
驅車而于役謹削牘以通名恭惟某官四海耆英両朝
魁彦中年突起兀北面之老蒼晚節後彫炯西邉之太
白自更化瑟徑上言坡衆騖成羣立萬年而不動羣喑
已痼聳一鳳之孤鳴考其為諫官為御史以來略無結
宰相結人主之意晦叔雖介甫所厚安可囑以私淳夫
受温公之知豈不言其過柏操凜然而不改荷囊捨我
以安歸人方期文靖之登庸朝已憚忠定之嚴整竟由
邇綴出牧价藩俄勤宣室之思亟促曺裝之入顧輩流
已少寧復著筆硯其間况風景漸殊不忍見山河之異
蕭然凂視於黄閣歸哉聊擁於碧幢睠言閩都古號㑹
府弓刀鞾袴有華屬郡之儀鐘鼓園林常沾清時之樂
撫兹雅俗展也元戎仰惟今皇最倚黄髮典刑之訓有
如執事所謂白首魁壘之臣道行孰能止之時來恐不
免耳靡須席煖即聴衮歸某無夢鵷行已盟鷗社某丘
某水某樹樂方適於山中我任我輦我車命忽來於天
上循牆不獲叱馭敢稽念荃蕙不芳向自植者猶淺而
薜茘䝉恥今一出之何輕幸逢開府之新倘念承歡之
舊周原六轡遣以禮負愧皇華衛公八秩相於朝請賦
緑竹中丹所藴副墨難殫
　　　通招捕安撫陳待制(子華/)　　　鄭雪巗
十連開府載倚真儒半水脩文聿新舊俗九霄綸綍一
道儀刑威徳逺加精采特異竊謂有大識見則有大力
量有大議論則有大功名先零之服預決於金城上圖
之時淮蔡之清不在於雪夜銜枚之際先定其勝如照
燭辨白黑不蹶其趨如輕車駕平夷信馳騖搶攘非時
賢所能而𢎞濟艱難乃哲人之事天開聖化嶽生鉅公
雖當太平極治之時不無外夷小盜之警得一鄭公而
遼戎無慮有一文正而元昊何虞平益亂而整暇有餘
縛吳冦而聲色不動干將莫犯盤砥愈堅是為客邪消
弭之方無損夀祿延長之脈此全才􁒛出於斯世而百
年可數者幾人肯使前修獨專盛美恭惟某官闗天地
之運為廊廟之竒北山家學首傳性命文章之理一貫
東嘉水心髙弟德行政事之科兩優總角結交無非老
蒼同時並遊不敢儕伍識者已期武侯於髙卧見者咸
喜夷吾而無憂始居烏幕以前籌動無遺策退處周行
而入告進有嘉謀祇見諤諤盡言豈覬容容後福縱逍
遥空谷之徃亦眷戀丹闕之深移孝為忠鞠躬盡力節
履險而後見機識時而可投敬觀前後表出師所陳何止
治安策太息而已非剴切囘天之甚力將舒徐救溺以
徒勞帝為増屯公能作氣效收掌上敵在目中空其穴
巢矢之京觀方三路警聞於司寇俱未忘宵旰之思惟
七閩功書於太常宜特被褒嘉之詔事豫則立言無不
酬展也大成卓乎逺見憤兹餘蠢偃然逋誅又移建水
之旌麾來領洪都之斧鉞通班紫槖聊重建壇到眼珠
簾不妨緩帶戢止殘暴殄戮兇邪決非小小規模自是
挺挺風烈先聲丕赫逆酋請降征西比行璽書隨下居
東非久衮舄還歸要令四海之永清奚但十州之嘉靖
某幼而孤苦壯也辛勤恨不得諸老先生之宗空形夢
見幸竊聴宿儒名師之誨稍悟指歸頃嘗一得於公闈
䝉録片長於優等心銘深感口誦弗違半生仰慕於龍
門昔無階而披霧三載訖辭於氊席今有路以依雲顧
荆棘險阻之備嘗而俎豆戰陣之兼問鶚正飛而誤送
鳥已倦而知還欲和荒屋蒼苔之詩寧起映水紅蕖之
想徘徊需代進退懐疑如不可辭尚托刺史二天之庇
或從其便即趨夫子數仞之牆立義精專陳詞膚淺
　
　
　
　
　
　
　
　翰苑新書續集卷十一
欽定四庫全書
　翰苑新書續集卷十二
　　總領類
　　　賀吳縂侍　　　　　　　　方秋崖
伏審虎節建臺龜符眡籀大小馮之相代豈惟圖盛事
於衣冠東西總之迭為兹用分顧憂於旒扆有美江山
之第一共嘉國士之無雙波神胥舞於鷁舟春氣肇開
於鵲印歌謡載道想續劖常棣之碑香火滿城當對寫
凌煙之像斯民樂只於帝念哉某朋友同倫兄弟異姓
願言思伯訪戴之興勃然豈無他人依劉之志遂矣式
徯鏘瓊之珮晤言浮玉之山追數平生莫踰此喜
　　　賀吴總侍　　　　　　　　方秋崖
恭審進班東壁仍鎮南徐吴如大夫者幾人慨其歎矣
楚與足下有舊故維日望之紛然騎竹之兒童賀此憩
棠之父老恭惟抱經濟之具負魁磊之聲使吾君使吾
民舉之三代難為兄難為弟時則兩蘇久騰鐵甕之謡
纔上玉階之奏髙論轗軻吾何慊於此哉人言轉移乃
今知其忠耳豈但青氊之復遄膺丹扆之思某嘉與縉
紳誦言綸綍邦人迎拜喜郭細侯之再來邊吏讙傳豈
司馬公之未相久矣扼腕少焉論心
　　　賀楊縂領　　　　　　　　　李梅亭
升賢九列總賦兩川無踰老成久望甲寅之報厥有成
命足寛庚癸之憂除目一傳滿口交慶某官資𢎞且毅
器博而周解十二牛而有餘才固髙於一世繋千駟馬
而弗視氣亦蓋於諸公天使之為入蜀之星人以此卜
擒酋之月知彼知己漢中方務於養民擒賊擒王許下
幾為之避地徒縁食乏遂致師還皇欲我公身任此事
爰峻上卿之拜俾專計相之權金掌月升光無不燭玉
闗夜閉守或有餘聊寛西顧之憂即聴東歸之命某聳
聞出綍竊喜得輿敢問遲之遲長恐遭羣吠之怪可以
速則速幸即遄四牡之驅
　　　賀梁總領　　　　　　　　　鄭雪巖
奏課餉臺疏榮召節外府輟九卿之班列既壯邊聲中
書斡萬化之本原晉裨國論仰窺睿旨厥有閎謩蓋以
儒者談兵深戒乎嘗試古人料敵必覘其密微方百年
彼運之積衰而四海人心之咸奮武夫抵鳴劒之掌儒
生衝怒髪之冠威可逺加莫不引領而望矣兵難遥度
願借前箸以籌之爭自竭於腹心迄未得其要領淺謀
者既齷齪而不足聴大言者又漫漶而適為誇上既厭
之慨老成之長慮天其或者開景運之中興某官魁閎
卓犖之才冲逺博碩之器雄名籍甚羞崐崘薄蓬萊重
德巋然載華嶽振河海乗傳皇華之隰飛蒭細柳之營
自江輸淮以達京師錢流地上聚米為谷以陳形勢敵
在目中凢其鴟張奔突鷙悍之形狼子野心狙詐之狀
與夫斥堠控扼之險要糗糧儲峙之贏虚皆笏畫鞭筭
之餘如燭照數計之熟嚴助奉三年之計最入奏甘泉
柳渾知萬里之戎情宜在吾禁以按歴封陲之成算為
從容帷幄之運籌堂上有竒兵贊廟謨而決廟勝海内
想風采繇宰椽而登宰司某兀坐冷曹聳聆温詔月明
烏遶未知何枝之可依霜凜鐘鳴竊効同聲之相應
　　　賀淮西趙總卿　　　　　　洪平齋
恭審疏榮中禁總餉外臺卿月獨升光動九農之扈使
星轉曜歡騰萬竈之屯綸綍一頒薦紳交慶恭惟某官
至剛以直大雅不羣赤手而搏蛟螭其才不可及矣壯
志之騎鴻鵠雖老未嘗衰焉居然出入之具宜投之煩
劇而不亂眷深帝扆名重宗磐屬西北兵端之既開而
東南民力之易竭還定雖勤於鴻㕍轉輸莫給於貔貅
張頥可憂束手無策非得當今之劉晏安能追古之酇
侯上深嘆於才難弄印久矣公不辭於重任披襟當之
晉升九躐之華益聳百城之望游刅運解牛之志著鞭
策流馬之功强兵富國之圖小煩供億致主澤民之業
即罄論思某自嗟久墮於吏塵猶記舊聮於朝績聳聞
除目倍切忻悰千里相望有春樹暮雲之想萬間可托
何震風凌雨之虞
　　　賀黄運使除總領　　　　　　李梅亭
内躋郎省外總餉臺西賓出幙之十年遂專主席東漕
下車之三月盡總賦輿人歆錫命之蕃上恨用公之晚
某官器資凝逺業履端温言行夙擇乎中庸名實久孚
於上下頃嵗紅巾之變折衝白刅之間數進忠規刈葵
惟恐其放手縱無恩澤徙薪豈下於焦頭共推江夏之
無雙再試潁川之第一維駒維騏維駱暫紆苞栩之飛
如熊如羆如貔孰飽樵蘇之爨帝咨衆望僉曰公宜王
人下視於諸侯有嚴天節郎官上應於列宿肯歴土山
政令先庚而已孚軍民旁午以相賀田里愁恨歎息久
矣周知財貨本末源流尤皆宿講皮不存則毛將安傅
唇既亡則齒得無寒欲兵食兼足之沛然在制閫同心
而已爾既無間秦越之肥瘠何難圖韓范之功名某百
無一能億或屢中頃進總領甚稱之語蓋在咨諏周爰
之初兹聆除目之頒豈勝頓足之喜惟榮之嵗租無五
千斛而使所月解近七萬緡昨賴管煎抱賣之贏用補
大科帶補之欠近困井遷之後難施箕斂之苛在小郡
官兵既多空膓而大司符移尚理虚額巧但施於有麫
窮莫甚於無錐與物為春望公如嵗今夕飲者恩明日
按者法正賴故人觀察急於賦刺史私於民願哀老子
　　　上宋總領　　　　　　　　　劉後村
峙糧京口隃瞻郎宿之髙竊廩邊頭驟出使天之下前
此苐勤於恭梓今焉偶迫於及瓜敢飭訥詞僭干嚴分
某官髙明而密察峻整而疎通家擅雄詞固已統𫝊而
行世門多隂徳是宜貴顯之有人自垂髫負秀穎之名
未弱冠陳治安之策小却而紆黄綬一鼓而俘緑林幕
辯風生決滯牘於紅蓮之府琴鳴晝静訪斷碑於黄木
之灣人方望闕而來公又監州而去亦既老其才業矧
兹磨以嵗時鷺翿來儀譽出漢廷之右魚符作牧政如
嚴瀨之清值朝更圜法之初而吏奉新書之峻方膠膠
擾擾價莫售於國中乃暴暴源源錢獨流於地上蓋有
功之懋賞豈何自以為郎惟六飛駐吴㑹以來而萬竈
宿徐方之戍雖酒可飲兵可用幾侔西北之精然戈載
戢弓載櫜坐竭東南之力自昔難於膚使乃今得此通
儒逆知財貨之低昻洞了簿書之縁絶蓋心平氣定常
龍見而雷聲故事至物來若龜卜而燭照少待柳營之
飽即趨荷禁之清某承學無聞縁恩入仕頭顱如許合
耕負郭之田園身世孑然誓守先人之丘墓笑覔官之
聊爾使折獄以何堪戍減兩期路行萬里已難追於塞
馬又幾厄於淵魚飢阻耒陽酒炙誰存於杜老行吟楚
澤衣冠略似於屈原未定心魂來趨官次敢恃枌榆之
故趣趨竿牘之恭所務期㑹簿書竊自悲其冗賤無乃
隣里鄉黨或少借於聲光
　　　通胡總卿　　　　　　　　　周山房
待問廣廷誤䝉題品庀官半水獲奉教條方以書生來
依大芘敢謂學校不同有司輒攄欽企之情布見拙陋
之語某官清夷而不撓簡塞而能通雖即之也温初非
刻意尚行然定而後應未嘗吐剛茹柔泛觀人才各擅
器品法士亢於檢局通人失在濶疎豈無偏長不可翕
受乃若器博足以融衆美力厚可以折羣輕方其晦養
於册府之中以至傑立於紀綱之地文采縝深而不輕
衒露是非紛起而獨守正中仍使吾身無暴赫之名欲
俾天下被和平之福此斯世之所罕恐重任之必歸胡
為玉堂鼎鉉之才尚司金榖甲兵之寄有此地位必副
時須願為世道而自强自副師言之歸重某志嚮甚拙
藝業無聞繞舍栽棃浸忘嵗月為親捧檄適在帡幪不
圖遭逢有此幸㑹惟士之初進如木之初生非有託於
養成則亦易於蹙拔尚期保惠獲寡悔尤茍獲逃庠序
之譏庶不負門牆之賜
　　　通王總領　　　　　　　　王臞軒
疏恩萬里移餉六師時急轉輸既已實闗中之粟兹嚴
守衛又將豐塞下之儲欣傳棨㦸之來敢後緘縢之敬
恭惟某官成都石筍東序河圖被天孫雲錦之裳文成
五色植太乙青藜之杖學富羣經身徑上於青雲心皦
如於白日方逆臣之僭叛見烈士之忠誠涅白不緇雖
赴公山之召徉狂以去未夷箕子之明此一息之從違
實三巴之向背倘當時之乏此則今日之維何及觀於
足兵足食之間尤可驗守道守官之際義如當赴馳峻
阪之輕車事不可從屹中流之砥柱維孟子有塞乎天
地之氣所以浩然信汲黯可謂乎社稷之臣其以直耳
夷攷平生之節操已知他日之勲名常操天下之贏貲
特其寄徑均節邦中之財用正爾知津寧候席温即觀
綸召某舊慚白屋嘗共丹梯望諸公臺省之登一何逺
矣知此事江湖之落諒亦慨然敢以貧身累於恩造王
人序諸侯之上孰不歸依同年雖四海之人少希甄異
其惟懇欵罔既敷宣
　　　通四川王總領　　　　　　李梅亭
企郎宿之周天夙瞻景曜望使星於蜀野行挹餘光同
是天涯莫非王事欲抒方寸之悃可無咫尺之書恭惟
某官器度崇谹典型炳蔚江左風流之後代不乏人襄
陽耆舊之家世濟其美恬於再轉翩若一麾日近長安
謂即登於金馬天通蜀道又出䕶於木牛惟闗中餽餉
之功實海内安危之本樵蘇後爨今多宿飽之師弩矢
前驅古有晝行之美行詠勞還之四牡佇觀趣侍於六
飛某起家單平䝉恩優渥立朝已濫况塵六典之卿試
郡猶慚輒冒十連之帥周環四顧冐昧一來惟方國奉
十行之書妄希宣布諒王人序諸侯之上亦願將明
　　　代通吳總卿　　　　　　　方秋崖
伏以遡魁躔於斗北於皇吾道之華分巖邑於江東幸
甚使天之近仰榮光之下屬贄弱翰之未遑如責以世
俗事大之恭當已獲門牆廢禮之罪敢不自訟道其所
懐恭惟某官由孟氏之後而得其傳出漢廷之右而奪
之氣大對陳天人之槩内之治中國而外之治逺夷此
聲揚梁楚之間上不負天子而下不負所學自其褎然
子大夫之首固已輩諸名卿相之流方排閶闔呈琅玕
之竒乃羞崑崙薄蓬萊而去蓋以有事於邊圉小煩出
總於軍儲士飽而歌勇自百倍敵歸相戒誓毋再來豈
但使錢榖甲兵之問不至廟堂於此見忠信篤敬之士
可行蠻貊王人叙諸侯之上雖曰無以易堯賢者為邦
家之光正恐思不見賈某所歸戴者敢誦言之切以昔
者孔融對李膺之門猶叙先世夫子與老􁏃之契矧今
事㑹何幸親逢三千字而日未斜大父嘗窺於竑議九
萬里而風在下吾翁亦並於英遊睠言再世之逢雅有
一日之好則其依嚮詎不竊深愛其人者愛屋上之烏
况復子孫之在觀吾政而觀桑下之雉所恃父兄之知
　　　代囘何總領　　　　　　　方秋崖
伏以兩梱東西殆猶虞虢之唇齒一江南北寧分胡越
之町畦翩其飛翰之臨喜甚同舟之濟恭惟某官有六
館舉幡之勇無萬錢下箸之奢早嵗邊城意此敵在目
中矣十年總計過吾軍如席上然適當供輸困乏之秋
獨斡財賦盈虚之妙矧時事莫囏於邊遽在人情過慮
於國貧謂雲屯萬竈而杕杜無期雖日費千金而樵蘇
後爨掣肘至此痛心奈何故闑外制之將軍徒有强兵
之請彼舟中自為敵國類多足食之爭於帝念哉惟公
試可蓋以天下之財為天下用夫何憂乎兵興如有此
數之出則此數存正不妨於經費已驗之效無競惟人
願佐中興之勲歸相太平之治某四年于役五技其窮
一車以北一車以南安得共班荆之語衆狙皆喜衆狙
皆怒亦每思賦芧之艱屬聞綸綍之誕頒嘉與縉紳而
相賀秦視越人之瘠舉世皆然晉及楚君之餘匪公誰
望有賖言面敢布腹心
　　　代囘湖廣趙總領　　　　　李梅亭
疇庸外府進位上卿禮樂光華既茂明於調度貨財平
準兹益重於事權除目一頒輿言胥穆某官持心信厚
臨事浚明恭懿篤誠繼髙陽之才子切磋磨琢蹈衛國
之武公揚歴彌深聲華甚重兹肅將於使指俾總視於
軍儲曽不淹時已聞奏最爰進四大夫之祿仍斡半天
下之贏是亦平遷行有峻擢某末由旅賀例辱巽牋卿
不同乎已升華於𤣥冕公歸無所㑹加寵於繡裳
　　　代囘淮西趙總卿　　　　　　李梅亭
陞卿九扈給餽列屯人在日邊恩榮晝錦之遣錢流地
上師有宿飽之期下車云初載路相慶某官直温而肅
括明敏而疏通早練達於民庸嗣講明於邦計懋轉輸
之績飛不盡翰持經濟之材翔而後集屬邊防之小定
惟糧道之孔艱爰興前席之思久不見賈復念弄印而
授無以易堯庸疏報羔之榮俾専流馬之運序王人於
諸侯之上姑驅馳數月之間求宰相於宗室之中㑹凌
厲九人之後某託交惟舊話别方新闖伺眡龜正欲致
燕省之賀勤渠專騎乃先辱鯉魚之書徒華巾笥之藏
莫遂襜褕之報
　　都大類
　　　賀坑冶都大司　　　　　　　方烏山
擢自輔藩改司泉府一奏日邊之最聖徳久孚半提天
下之封使名加大輿情胥屬儒效必優恭惟某官生廬
山之下而挹其髙近濓溪之居而得其正去之千載固
將㑹洙泗之傳覺以一心抑又契象山之妙冊勲文陣
擢冠禮闈即典教於頖宫繼升華於學省講道於髪引
千鈞之際日耀羣迷談經於坐奪重席之時氷融衆難
斯文允屬善類攸歸權勢不能挽之來利祿不能誘之
去蓋嘗慷慨而極陳當世之務不以扞格而遂易平生
之言屬者分符俄而易鎮朝方嚴於楮令郡恐失於民
心平時既切於撫摩一旦忍施於科抑及聞改擢悉願
攀留卧之轍下者何其多送之境上者何其逺細數㑹
稽之父老今殆過之自開太末之山川古未見此遂奪
袴襦之愛來司寳貨之權浴鐵之泉寖枯採銅之山已
竭海道難防於滲漏姦民弗禁於鉟銷縻幾孔方成一
阿堵以裕民之心而裕國必權輕重之宜推鑄金之術
而鑄人竚究經綸之大某猥由璧水濫竊儒科屬峒冦
之披猖敢於梗化俄憲臺之辟致因以奏功徒自笑於
棄繻乃更叨於通籍男邦學製垂解組於膏火之中督
府出征俾奉檄於煙塵之際籌邊適逢於改轍佐郡曷
稱於題輿版曺有山積之逋州縣無天雨之賦若為施
設庶免曠鰥豈期幸㑹之來獲𨽻按臨之下龍門三級
沗嘗攀附於遐蹤燕厦萬間願託帡幪之大庇
　　　賀提㸃坑冶俞郎中　　　　　陳篔牕
正朝涣號圜府升華舉刺史九路之天全歸臨照以君
人四海之地半入甄陶弄印無以易堯起家使之拜敞
亶云妙柬大慰僉諧某官德宇閎深量陂汪洋干將莫
邪之氣上衝斗牛黄鍾大吕之音中涵韶濩久低徊於
州縣旋騰踔於班行輸寫瑰竒發揮忠藎自令干霄直
上贊中禁之謀猷而獨貼水斜飛試外臺之勲績蓋由
圜法正輸上憂散之易而歛之難徒有日星之憲積者
寡而用者衆誰憐天地之藏田野已為之顰眉廟堂幾
至於束手欲辦乃事其惟我公昔王夷甫恥而不言自
是清虚之論而賈洛陽以此進諫未妨通達之稱惟徹
上徹下而不失之拘則入細入麤而各由其理固知猥
冗不礙孤髙欲觀他年造劒之爐是即今日鑄金之冶
某違離滋久懐戀罙深霜雪欺頭已阻攀於軌躅塵埃
撲面又弗慣於書題敢云守壘之微叨𨽻使軺之下雖
蹈仁詠義之念樂與人同而薰和染教之思無如我舊
願垂洪芘以幸孤生
　　　賀川秦茶馬魏戸部　　　　　王臞軒
顯陟臺郎總提廏政文昌六部地方見謂之劇曺武騎
萬營天府復專於隆委祿因徳詔材與事宜某官心平
而氣和人今而學古公侯子孫之必復固有世臣名義
鬼神之難欺實由家學琮璧不雕而自貴鸞和隨動而
有聲屹立夔人之藩籬何翅晉陽之保障儉以足用節
而愛人迄轉上聞首膺表選握蘭依烏之位内陪從於
太微摘茗市駿之司外分節於少府職任昔分而今合
事權滋重以不輕一洗空萬古之凢㑹旋雲錦六經濟
三尺之法歸近天顔輕破睡正濃之歌行試思無邪之
學某苦慚駑骨復飲蟇頥王良後造父先亦有馳驅之
志汲黯戅寛饒猛恐非採掇之才
　　　通史都大　　　　　　　　林克齋
擁騎經塗辱軫朋簪之舊剖符疊組欣依使節之光雖
司存分兩地之遥然巨庇喜二天之近敬馳尺牘先贄
寸忱某官家世象近魁三人物今稱第一積慶實綿於
錦繡雅懐不在於綺紈架上萬牙籖一讀不再胸中五
色線小出無前激昻尤奮於事功談笑可空於盤錯自
疇庸於貳郡屢疏寵於十行實簡清衷肆臨巨鎮賢良
選用固將解渤海之佩刀功績垂成謂可折東山之屐
齒沮謀者孰袖手何言方為五畝園獨樂之遊復膺二
千石共理之寄河東吾股肱郡未逺邦畿番君得江湖
心已稱理效矧冶鑄莫饒於吳越而提封幾遍於東南
佇觀地上之錢流即聴日邊之璽召某受才甚下賦分
多竒頃迄役於計臺嘗洿名於書府屬當逃谷詎意起
家寮底一官隨行逐隊江臯十載自西徂東賡伐木之
詩夫豈若秦之視越仰皇華之使或容羅石以致温
　　　代通四川趙茶馬　　　　　戴象麓
分巴徼之旌旗濫膺守土占益州之分野知有使星欣
竊庇之自今愧脩詞之已晩恭惟某官風猷凝逺天韻
宏深博極羣書太乙之藜相照文焰萬丈長庚之夢不
虚藉未陳周召之詩書亦宜獻間平之禮樂恬為丞之
再轉甘出守之一麾刻銅虎之符洊揚美最䕶木牛之
餉益茂膚功謂宜運海以摶鵬又使摘山而市駿周原
之荼膴膴包以緗奩魯坰之馬駉駉爛如雲錦豈容黔
突行有紫泥某頑頓之資疎鹵於事將指以出濫持天
子之節旄無功而還不得月氐之要領敢意冐升於荷
槖且令假守於銅梁有如凌兢何以全度東西之瞻使
節儻未賦於旋歸前後之間清塵尚有餘於同味
　　　囘史都大　　　　　　　　李梅亭
光奉宸綸真除使節方千里而賦政久歛惠於一州圜
九府以通財遂褰華於數路某官人門有偉風調不凢
番君得江湖之心不但蕃宣之績史公引漳鄴之利更
髙城築之功暫司坯冶之權洞識貨財之本恩隆正任
使以大名地上流錢㑹當裕子母之積階前生玉行將
繼叔父之風某密託鄰光逺依厦庇六轡如組未皇瞻
原隰之華萬物為銅益願楙陶鎔之業
　　　代囘張茶馬　　　　　　　李梅亭
奏最蕃宣易司𣙜牧卧雲而逼象緯榮分東壁之光摘
山而市駿蹄益固西秦之圉某官味甘苦永心秉塞淵
出乗兩腋之清風已親法駕勒囘中道之奔電歸扞渴
羌兹揚春山之旗久擁東方之騎非環非玦上有雙鸞
載馳載驅駕彼四牡取月團三百片之羨包以緗奩供
天子十二閑之須爛如雲錦竚頒鳳詔趣扈龍旗某有
味溪芽無心天駟烹玉澆過秦之論徒抱渴塵籋雲作
徠漢之歌更觀逸足
　　提舶類
　　　通提舉魏市舶　　　　　　　鄭雪巖
錦纜牙檣暫督邦珍之貢朱轓皂蓋獲依鄰壁之輝寸
心躍如尺櫝敬止恭惟某官爽邦哲匠瑞世竒才懐鄭
公仁義之言家聲故在立漢世中興之業相學有𫝊至
今吾五峯三市之民猶誦公半刺十同之政謙恭下士
懇切憂民洎簉清班益隆雅望輟工監勾稽之職洗桐
城愁嘆之聲民欲借恂帝思見賈自合歴階而上矣奚
為弭節以來斯惟邦計之方殷故利權之攸寄飛艎逐
浪報合浦之珠還貢寳充庭侈南夷之琛獻乗軺底績
荷槖指期某未習民庸猥承郡寄正自面牆於不學得
無血指於旁觀尚惟聮事之心時賜免戾之教惟餘波
及晉肯分滲漉之恩庶小國間齊獲遂依歸之願
　　　通趙舶使　　　　　　　　　王􁁺軒
翠節光華竦望宗英於霄漢青衫藍縷分甘蒼氏之塵
埃幾年引脰以仰髙一旦澡身而受察敬慿子墨徃白
帥籖恭惟某官紉芳蘭而自馨挺靈芝之獨秀追河間
於千載後得禮樂之盛心夢太白於三生前傳文章之
正印既收巍第不輟燈火雖在素官全似布韋為藍田
哦竹之游清哉官况試河陽栽花之手籍甚風流此雖
緒餘獨不俊偉繼嘗慿軾無端溪隻硯之歸纔一擁幡
覺濱水甘棠之滿得地小而亦可行志去天逺而隨即
疇庸眷海舶之一司闗水衡之大計惟帝遴選煩公一
來亷平而吏民安焉鯨波不動忠信而蠻貊行矣琛貢
交通合浦之珠既去復還石門之泉不易其介大而國
用盈虚之制即此權輿次而版曹出納之權歸其掌握
行有召命以重此臺伏念某聞道未深涉世尚淺讀書
發憤期收再世之青氊射策決科濫竊一名於黄甲方
習趨庭之訓遽罹陟岵之憂謀養斗升七稔飢寒之所
牿强顔筦庫一官猥屑而亦甘惟不武之書生殊弗閑
於吏事祇恐斗筲之器難逃氷鏡之前念伯父曽沗交
承夙有通家之好則賤子雖無介紹此為藉手之階倘
以臭味之略同庶幾眄睞之稍異服鹽車而垂兩耳願
殫駑力之勞得廣厦之庇萬間可遂歡顔之託
　　　通林泉使　　　　　　　　　方秋崖
伏以寳冶騰暉切仰韓文公之斗銅章課政有開蘇刺
史之天可無傳鯉之書告以眡龜之日恭惟某官五鳳
樓之巨筆九龍簨之大鏞繇孔壁汲冡先秦古書以來
口授若決雲夢凢周誥殷盤莊騷太史所錄手抉以分
天章要是道山神仙之流盡絶人間煙火之氣何至屈
臨於圜府聴其久去於方壺仰窺上心斷有深意謂朝
廷㩁山澤之利繄欲上足國而下足民惟君子知財貨
之源能使輕權母而重權子俗吏念不到此吾儒容可
忽諸如其推鑄金以鑄人即所謂範模而範世三節召
矣一陶冶之某鹿鹿無竒魚魚自守六題十二體故家
之衣鉢猶存五車數萬言矮牕之燈火良苦廼鬱鬱而
居此豈區區之所期粤自落南幾於敗北偶脱黄茅之
瘴通班紫禁之雲竟分邑於山間如置身於井底飛尚
方之舄敢以硎新而擾為有造化之爐毋曰鑛頑而棄
去
　　　通王泉使　　　　　　　　洪平齋
伏以帥閫疇庸冶臺陟寵行行且止而避御史威望素
髙皇皇者華而遣使臣利權増重八鸞蒞止百雉聳觀
恭惟某官氣直而剛學純且博垂大名於方策之上殆
四十年表清規於搢紳之間纔一二數入簉翔鴻之序
進升峩豸之班當瀾倒之衝而定力不移有壁立之風
而危言自信人方玩積薪之勢公獨為曲突之謀發巨
奸於間不容穟之時制大變於危如累卵之勢盡奪羣
邪之氣復開衆正之塗雍齒且侯魯連已去吾在汶上
矣誰為留行君薄淮陽耶不妨卧治方寛北顧又趣
東來闡天地之藏於笑談運造化之功於掌握不勞笏
畫自見錢流雖心計之長正難其人然風采之著寧久
於此立九府之圜法小施槖籥之功陳六符之泰階即
試陶鈞之手某自甘獨冷共笑太清久矣獲從諸公之
遊今焉幸際一世之望倘許執經而問難庶幾就道以
漸摩江左之見夷吾何難富國汝南之有顔子正賴鑄
人欽嚮惟多鋪張罔究
　　　囘聶提舶　　　　　　　　李梅亭
肅駕星軺總司海舶舳艫千里有無得以懋遷胡越一
家内外服其平準是為膚使允屬通材某官世濟象賢
早騰燕譽青氊舊物盍旋北斗之樞畫㦸凝香晩試南
交之宅不嚴而化所去見思惟是嶺陬久資碇稅扶胥
黄木習亷介之具孚銀甕白環紛貢珍之並入貪泉酌
水已知吴隠之心祥飈送颿佇應孔戣之召某卜鄰有
幸賀厦已稽六秬五羊難續遊仙之夢尺書雙鯉空慙
寄驛之情
　　　囘趙提舶　　　　　　　　　李梅亭
奏課分符乗軺司舶候風入貢固嘗聚蠻越之珍酌水
獻箴要當試夷齊之飲聞君亷甚職此宜哉某官蔚若
宗英濟之世美再試絃歌之政所去見思一陶襦袴之
功不嚴而治惟時嶺外交貨浪中然商賈算至舟車漢
非得已若犀珠賄及僕𨽻唐已病之今大夫不務富其
家則行旅必願出於市得人如此通國稱之某雖縻於
兹行引而去露螢不暖安得照十二乗之車檣燕語留
旋復答咫尺書之使
　
　
　
　
　
　
　
　
　
　
　
　
　
　翰苑新書續集卷十二
欽定四庫全書
　翰苑新書續集卷十三
　　漕使類
　　　賀尹漕　　　　　　　　　方秋崖
伏審備才匠監將指神臯蕭相國轉漕闗中盍為根本
之計范孟博澄清天下莫先輦轂之間上意則然師言
惟允某藐兹宗邸恃有使軺我獨二天無忘麟趾之仁
厚畿方千里但瞻牡轡之光華無斁頌言等祈涵在
　　　賀鄭漕　　　　　　　　　王臞軒
矯首計臺藹五色慶雲之瑞抗顔宗校依一道德星之
輝敬飭墨卿晉干籖帥某官學到聖處氣涵天和文獻
猶存籍甚南方之大鄭經綸未了付之東閣之名郎方
在盛年已負逺畧三仕為令錦每製而愈鮮千里監州
輿一題而増重入司奏邸遄貳理庭袖中有醫國方舌
底有氷人語不為枉尋直尺而屈甘請髙牙大纛而行
剖竹兩藩甘棠婆娑而籠晝司泉九路李蹊拍塞以酣
春召以潛郎迫於熱地使其道之少貶顧何官之不為
去矣莫留重歌今袴迨其再入即復舊氊芳菲菲兮彌
章道落落兮難合雖以此起諸賢之愛敬然亦能來羣
兒之中傷晚節自是而益香物論翕然而歸重七閩善
地屬有弄兵之虞一札起家來任登車之寄策勲煮摘
將指轉輸足食而又足兵易節而不易地褰帷問俗出
隻手以活民攬轡澄清炯雙眸而察吏甚盛之事不一
能言之類皆知惟是國事日新善類星聚如公德望宜
還簪筆之班副上眷知行聴履聲之近伏念某癖惟嗜
古様不入時射策廣廷徒有空臆盡言之直校文列陛
乃罹疾聲大呼之讒一從沙汰而歸三閲嵗華之久朅
來倚席寒甚無氊靖惟外邸之冷官實𨽻皇華之末屬
見聞甚淺易招雪日之嘲名實未孚凜有風霜之懼此
因假道幸甚登門誤䝉倒屣之迎宛似摳衣之舊諒憐
氣類必賜提撕持一瓣香願定價牆屏之下有三品筆
覬叨居香案之前心旌所期舌筆莫罄
　　　賀髙運使　　　　　　　　方秋崖
伏審輟自鵷墀誕分虎節引星辰於碧落有開蜀道之
天將禮樂之皇華不逺長安之日竊窺帝意深有廟謨
若曰當宁思古名臣其惟武侯為時王佐每讀出師之
表無慚伊訓之書雖吳魏自裂而三分豈漢賊可岐而
兩立草廬所藴竹簡莫傳蓋卧龍之蟄匪徒然繄流馬
之運其小者乃睠西土而凜有遺跡寛予北顧者詎無
若人幸今天道之好還大快人情之共憤何止扼吭而
拊其背已焚老上之庭恨不食肉而寢其皮爰戮防風
之骨然亡彼之未幾方鄰此之可憂試嘗以唐書與五
代史而攷之其見於中國亦三百年而餘矣既鯨吞以
相啗曽蠶食之無厭如使狂騁於封域之間奚啻鼾睡
於卧榻之側吾恐患方深耳見謂一秦之復生公其起
而圖之從無百參而何缺若然則朝家之委寄夫豈惟
使者之將輸聞之縉紳偉哉綸綍恭惟道山蓬萊之胸
次楚澤雲夢之筆端當其排閶闔而呈琅玕信已跨崑
崙而餐沆瀣廼煩視草出以飛芻意者復周土宇而興
六月之師其必張漢天聲而決千里之勝飽吾貔貅取
彼鯨鯢折尺箠而笞之不留賊以遺君父無隻輪之返
者迄安邊而立功名使鼎湖弓劒之藏與渭上衣冠之
廟正氣開而天地闢兵氛掃而河洛清則多多益辦之
勲皆陳陳相因之助以故誦言乎諸葛不復比數於蕭
何某布所聞匪為之佞逢此盛舉未嘗不嘆曰江左之
有夷吾遲之幾何將亦相戒以中國之相司馬惟扺掌
而談天下之事豈折腰而及吾身之私其若翹瞻莫殫忻
頌
　　　賀李運使　　　　　　　　　李梅亭
起家將漕揭節濟湘舊令尹之雙鳬甫去十五年之近
部刺史之四牡今察二千石而來民距躍以爭迎公馳
驅其何憚某官篤誠而明允簡要而清通言行擇君子
之中庸徳業得賢人之久大十年出幕孰居行營司馬
之前萬里封侯乃在諸妄校尉之後勇撲望郎之被出
褰膚使之帷爰從緑波青草之間盡覽赤甲白鹽之勝
金掌甫升於卿月玉鈐又屬之將星與其食武昌之魚
又看種柳不若蠟永嘉之屐少待戍瓜有懐清絶之大
招復賦皇華之小雅暮捲西山之雨曉行湘水之春洞
庭無波聊䕶木牛之運牂牁為郡歡知竹馬之迎有功
見知不逺伊邇某强顔佐郡傴指終更非有海沂之功
可歌别駕豈謂瀟湘之地又逢故人偶聞報之不先慚
奏記之已晚倘憐秋水長天之共且善助之庶安清風
明月之分㑹且歸矣
　　　賀曾運使　　　　　　　　　戴象麓
光􁋊宸命榮領計臺兩載欽刑已深種平反之福一朝
移節又暫煩飛輓之勞喜依芘之又新豈馳牋之敢後
某官名家貴胄間世鉅賢濟濟侯門迭奏塤箎之美雍
雍仕路俱䝉旒冕之知海宇覩之如景星慶雲國家寳
之猶黄琮蒼璧萬頃胸襟之波量四時徳宇之天和惟
平生鄙腐儒之空談故所學極古人之逺到自司邦憲
務合人情吏固多奸自屏聲而退聴民豈無瘼皆吐氣
以獲伸既施利器於盤根宜駕輕車於熟路然自贑川
而北久陶忠厚之風由洪都以南尤任轉輸之重載念
祥刑之已久緬懐將漕之尤艱與其以此付之它人孰
若舉而屬之已效按臨雖舊寵數惟新暫遲校芸視草
之功少視飛芻輓粟之任欲了邊頭之萬竈須煩馬上
之一鞭不妨時訪西山賡畫棟朱簾之句行即詔歸北
闕伴紫薇紅藥之吟某備數一同强顔三仕雖繭絲保
障粗知當務之先奈獄訟催科莫逭有司之責幸際福
星之移次深懐明月以棲枝即今位牛斗之墟已深歸
向非晩歸鳳池之上尤望陶鈞
　　　賀湖北游運使(九功/)　　　　　真西山
涣綸將漕疊組分符皂葢乗邊久簡宸衷之聴皇華攬
轡肆嚴麾節之榮眷倚彌隆訓辭増寵某官識優致逺
才裕剸煩傳西洛之正宗學問遥承於先哲嗣南軒之
洪派見聞復接於難兄粤題峴首之屏洊剖邊頭之竹
風生畫㦸天屹長城陳樽俎之折衝搤氊裘而裭魄馳
金城而上方畧勛多戎索之恢披銀臺而連奏書績茂
蕃方之剡亟膺異渥趣駕輶車士知宿飽之有期人謂
勝形之増重處客而賦鸚鵡未妨領略於江山入對而
隨孔鸞看即褰翔於軒陛某暌逺丰度荏苒嵗年謬膺
外閫之雄實接上游之勢羽毛自出願希及晉之餘唇
齒相依更切全虞之望
　　　賀廣西憲得郡除漕　　　　劉後村
涣發綸音鼎新軺傳由霜臺而綰銅虎方歌襦袴於康
樂之城輟星麾而問木牛又總舟車於都督之府熒煌
禮樂傾動衣冠竊惟聖天子每當饋以念民必得大膚
使中持衡而體國波平不激山立莫移然後能周知田
家補瘡剜肉之勤庶幾不肯為俗吏剥髓椎肌之事熟
視弄印誰為朕行遐思剖符莫如公可宜亟辭於皂蓋
遂加賜之錦袍凝然惠和醫此凋瘵恭惟某官千載風
流之人物一家心學之門庭團和氣坐春風冲襟可掬
懐連城佩明月至寶不琱輝映弟兄之斯文發施聖賢
之所藴既平反於玉節盍勸講於金華而且訪盧肇讀
書之臺凝香森㦸謝韓愈把麾之職輓粟飛芻何綽著
於外庸尚小賖於中召豈洪都素號於襟帶而潢池方
寢於干戈宿重兵萬竈之分屯更期淨洗竭民力百年
之供億頗覺煎熬宜奪二千石郡太守之印章復領一
十州部使者之繡斧滲漏樽節豈規規流地之錢調度
通融非屑屑雨天之粟即亷平之兩字底績用之萬全
澄清天下而術不疎文靖已竒於公素邅運闗中而用
常足酇侯即相於髙皇某愚不似人戅難徇俗少年刻
志未甘相如山澤之癯積憂熏心無復元龍湖海之氣
彫敝武城之邑瘡痍單父之民縱敏手以何為况拙材
之如許忽聴福星之移次喜知明月之安枝蓋素聞平
時愛士之心可預知今日察吏之意率然賀語允也歡
悰使臣之遣逺而有光切想閭閻之鼓舞儒生之病博
而寡要尚祈厦屋之帡幪
　　　賀余運使除焕章閣陞副使　　鄭雪巖
伏以漢邅同寅獲尾冬烝之除目堯章晉直尚分日甸
之餘輝自懐乗負之羞喜有厦成之托恭惟某官性天
圭璧門地鈞衡充然寛大以能容靜而有守投之繁劇
而不亂來則能名錄浙右諮詢之勞付闗中轉輸之計
宫禁繕脩之莫㑹自昔惟難州縣𣙜酤之既移於今豈
易公能妙幹上所深嘉武監褒崇爰有絲綸之焕宸旒
簡記尚遲劔履之升重以使權加之寳直欹枕朝雞之
唱未逺天顔接武儀鳳之班仍聮帝輔某受知己久竊
庇又新幸夀昌之糴粗登無冦恂之才可借正如倦鳥
忽爾傍龍同日拜恩亦沗一時之升擢觀風受察尚私
千里之照臨
　　　賀諸葛提刑除漕使　　　　　劉後村
妙選名儒就陞計使雖三山父老惜郎宿之暫移然七
聚生靈幸福星之未改統臨所暨抃蹈惟均某官氣塞
兩間名髙九牧地負海涵之氣貫串百家日光玉潔之
文流傳萬口科目足以發身而易退難進才業足以用
世而深藏若虚晚遇先皇寖陪羣彦登車湖嶠凜白芷
之風馨囘首闕廷悵蒼梧之雲逺屬者睿明繼照耆
舊具思乃從故楚之區來按全閩之境聞其風旨則善
良吐氣挹其標致則鄙薄革心於和氣祥雲之中有嚴
霜烈日之意兹移使指就駕漕車得非煑摘利饒轉輸
權重上於鹽鐵之論有感方欲變通公於王伯之辨素
嚴必知取予深闢富强之説痛懲聚斂之人養基本以厚
黎元捐錐刀以惠啇賈承風問俗脩明此日之皇華足
國裕民講貫它時之相業佇看環召式輅衮歸某猥以
孤生試兹劇邑雖終年勞苦無赫赫之可書然一念拊
摩有蒼蒼之在上日者躬負弩矢郊迎繡衣初乏先容
頗垂異顧方念寒蹤之奚託所欣春脚之潛囘繄昔教
條謹遵承於下邑矧今命脈實操制於上臺矯首雲天
委身造化願憫負山之力少推煮海之波企淵明歸去
之風豈勝有愧處孟博澄清之下或可無憂
　　　賀曽守除江西漕使　　　　　王臞軒
陞班奎閣持節霜臺壺嶠耄倪方卧清白史君之轍鬱
孤泉石歡迎皇華使者之車召命鼎來上意可卜某官
家有相譜學為儒宗大筆如椽挹紫㡌扶輿之氣片心
止水貯金莖沆瀣之清凢所植立設施見謂光明俊偉
惟莆千里私我二天禹稷飢溺之思歴千里如一日召
杜父母之政合萬口無異辭試舉其凢可放而數亷足
以律貪而起懦敏足以剸劇而理繁聴斷公則大姓不
得以朘細民保障嚴則他盜不足以闖吾圉出緡於帑
代輸十萬户之租峙粟於倉永遺千百年之利以至増
益學廩表章貢闈每加惠於章縫可遺芳於簡牘士勒
碑而載美民肖像以立祠僉願借冦恂之一年無階而
可又安得元結之數輩吐氣者多炷南豐之香而祝長
年爇浮屠之燈而無虚夕歸裝何有人知鶴料之蕭條
福果不差天遣麟兒之抱送好語流傳於樂職芳名登
録於御屏就畀大藩遄攽英簜二州爭祁公於治境俱
繋人心一道得鮮于為福星可覘天意蓋巨鎮莫如於
江右而弄兵未解於潢池帝念民勞欲復佩犢帶牛之
俗公持使指立伸斷蛟剸兕之威兵刑之重寄有歸臺
府之大權増重先聲震疊夙駕馳驅授馘獻俘談笑了
一方之事策勲飲至從容歸四近之班某倚席宗庠托
身徳宇屬有采薪之疾致稽拂繭之恭然受助不後於
小人諒知遇必原其細過簷花細雨謾為苜蓿之愁吟
檄草飛風空羡芙蓉之妙選
　　　上趙運使　　　　　　　　劉後村
長淮遣使少迂華省之望郎支郡柬僚誤及逺方之寒
士嘗牢辭而不獲祇嚴命以亟行隃瞻雙節之威冐致
一牋之敬某官疏通而密察宏毅而裕和讀鴻寳之書
見聞洽甚生麟趾之世信厚藹然早講學於河汾且溯
源於伊洛四海共推於名勝一門獨擅於弟兄至今天
台赤城之區視昔河間東平之國風雲凌厲孰不期射
策之初嵗月逶迤猶待課鳴絃之最及上更於聖化方
下覽於德輝謂陪豹尾之間乃剖魚符而去果頒召札
趣澤覲圭徧履清華久負丞郎之望並游英俊半登供
奉之班屬淮更凋敝之餘而帝遴澄清之選亟濡六轡
徃建兩臺方固藩籬凜若邊防之未弛已空杼軸蕭然
民力之可哀諒衣繡之光華首褰帷而廉按修明斥堠
賑貸儉荒内安鴻㕍之離居外使馬牛之被野周原諏
度顧何憚於載馳漢殿論思行有光於三入某為儒不
力入仕以恩少也讀書亦欲激昂而自見壯而涉事方
知迂濶之難行又况憂患之所耗亡疾疢之所侵蝕已
決買山之策苦陳誓墓之言長牓注官甘守閩中之次
大鈞播物俾為塞上之行了無騎鶴之資幾有𦵏魚之
厄罄生涯之漂蕩環幼稚之啼號未定驚魂來趣賤守
自揣拙疎之極不逃臨察之公雖安邊境立功名固大
禆於廟算而悉聪明致忠愛冀少助于平反
　　　上趙都運　　　　　　　　　王􁁺軒
先世同曲江之集桂籍猶香末僚依近水之臺蓮池有
潤行澡躬而受察先泚筆以通名恭惟某官尊主庇
民之盛心通今博古之正學徳容冲粹翔鳳儀白玉之
㲈文律森嚴瑞麟掣黄金之鑰二紀斜飛於州縣一朝
入對於班聨縂籍仙源益茂帝宗之枝葉贊籌台佐養
成相業之規模盤礴乎雉監稼卿讎正乎芸籖縹帙多
閲義理大有建明屬主計於京畿旋陞華於傑閣東南
之力竭矣上下焦熬西北之事紛然符移旁午仰十五
州之歲計贍數百萬之軍儲緩之則徃徃乏需急之則
元元告瘁今士夫清談之弊胥溺波流明執事體國之
忠可與天對每當事機之有肯綮處以談笑而無留難
鞭不算而足國裕民轡一攬而澄清激濁京師大計之
先定境土再復之可期給餉第一功行封莫先於蕭相
弄印凢幾月熟視無易於趙堯况登先忠定於初元自
有我寧宗之故事伏念某性天不穎家地最寒少而熊
膽之苦嘗壯也羊腸之飽歴文闈鏖戰被體百創昕陛
策名避人三舍初入星沙之幕遽罹風木之憂既不及
親何樂一行作吏早知有命悔不十年讀書行將贊畫
於帥垣自愧未閑於宦譜狷介成癖鰥曠莫逃念臺府
本同體之戚休而僚屬如一家之子弟况叔敖之後今
且困誰實念之而山公既在汝不孤賴有此耳諒在高
誼必為動心庇覆之以矞雲甘露之光奬借之以大吕
黄鍾之重茍垂金鑄庶可玉成事長必恭如在察父哲
兄之側進身有望或叨門人小子之榮詞短意長形留
神徃
　　　通王運使　　　　　　　　　劉後村
皇華望重極霄漢之尊嚴墨綬官卑近風霜而震慴行
矣熟瓜而問戍悚然席藁以登名恭惟某官宣慈而惠
和辯智而閎達昔在元祐比明道慶歴之隆於惟樞臣
為君實晦叔之黨去之千載猶有生氣奮乎百世可興
懦夫至今諫書具列國史魯臧孫之後蓋有聞人唐鄭
公之孫克有前烈而况種花者再剖竹至三累遷李庭
兩入蘭省縱未斡旋於魁柄亦宜扈從於屬車昨屬公
朝惠顧七閩之樂土暫煩郎使出為一路之福星無疾聲
急呼於戸庭有隂功隱徳於田里威搖山岳而未嘗輕
發明燭毫末而不忍盡施每竊聞輿人之言謂深得奉
使之體新天子不世之主方欲中興士大夫如公之才
豈容外處風雲之㑹刻漏以須伏念某見擯名塲嘗遊
邊地慕安期生之畫策始亦談兵尚魯仲連之為人已
而拂袖因營水菽聊欲絃歌俗尚氣而輕生官恃鹽而
為命務為急急既不便於民間如付悠悠又恐虧於公
上凢崇臺之操縱闗下邑之慘舒非少推煑海之波安
得有負山之力雖斷無異政能臻馴雉之祥當恪守寛
條深戒烹鮮之擾惓惓之至縷縷莫殫
　　　通張運使　　　　　　　　　李梅亭
飲水西江未及瞻舍人之様披雲南岳行當參都􁑺之
臺欲提聾丞上累膚使寸丹炯若尺素布之恭惟某官
心契九秋眼髙四海周情孔思探鳳髓以調膠宋艶班
香拔鯨牙於刺手早司存於雨露既感㑹於風雲厭承
明之廬人共期於三立巋靈光之殿天實相其獨存聊
歌小雅之皇華來領大招之清絶上原下隰拓長沙千
里之平重江複湖䕶洞庭九州之大齒髪未凋於計相
腹心當屬於留侯豈舍王哉今召君矣伏念某蟬聮成
紀鳬徙臨川家故一寒無蚍蜉蟻子之援官仍獨冷有驪
駒狗曲之嘲歸尋黄獨之苗甘老青精之飯猥䝉文石
之陛俾讀武岡之銘自非使者之汝容轉恐丞哉之余
負鄉人見孺子之入諒亦惻於仁心長史無宰相之才
詎敢干於薦口
　　　通陳􁑺使　　　　　　　　　王􁁺軒
庾臺奏最計傳陞華昔長沙星聚之年翹英金甲今衡
嶽雲開之旦増焕繡衣因縁三紀之符鼓舞百城之下
敢裁吉語敬候前驅某官表粹而裏則剛人今而道實
古出處語黙安行大易之中清任和時見謂聖人之耦
及值明昌之更化不縁介紹以立朝士如羣蟻之慕羶
皇皇人爵公若飛鴻之避弋落落權門不然胡勇退於
中流而乃甘斜飛於外補重湖千里在天一方發廩賑
民思慮周詳於田里乗軺察吏精神鎮壓於山川歡聲
溢於道路之口碑實政紀於山林之野史時適轉輸之
擇使重其權乃重其人上知歛散之有方易其節不易
其地惟是嵗飢人困川竭谷虚節以制而弗傷財乃執
事平時之素學不歛民而足用度亦前賢此地之遺規
惟人心既久於相孚雖皇華未至而先喜福星照耀非
一道之宜私時雨沾濡又四方之屬望伏念某癖惟嗜
古様不入時每持直道以事人安敢大言而忤世諸大
夫之唯而周舍之諤見者忌之一齊人之𫝊而衆楚之
咻嘻其甚矣方未見先生而親炙深有疑或者之肆讒
及三薰三沐以來前荷載笑載言而加拊既有師門之
歸倚何虞宦路之險巇寒士之依主人倘許一瓣香之
請小人之有老母庶諧三釡粟之謀
　　　通陳漕使　　　　　　　　方秋崖
伏以遡函丈之席無日不仰於緒談奉咫尺之書此意
獨馳於清夢諒記韓門之弟子自羞吴下之阿䝉每間
華除有懐雅望雖莫激西江之水洗此傾思惟具瞻北
斗之躔為之贊喜恭惟某官骨格金莖之露精神玉壺
之氷吸沆瀣而餐朝霞幾欲絶人間煙火之氣被明月
而佩寳璐要自是天上神仙之流方其駕蟾蜍而飛固
已摶鵾鵬而上有用之學無施不能銅虎符竹使符兩
入三刀之夢木牛運流馬運載歌萬竈之屯諒迄外庸
式遄中詔出駘蕩經馺娑華涂在步武之間呌閶闔呈
琅玕髙論妙語言之外僉所矚者身其見之某肝鬲無
竒頭顱如許夜讀寒􁰵之雪有負初心曉看前山之雲
居懐慚色雖了癡兒之事不幾俗吏之為事先生于兹
有年恍記馬融之絳帳見似人跫然而喜寧忘范叔之
綈袍
　　　通兩浙運使朱都承　　　　劉後村
投身吏職問譜山隂引領使華有廬汾曲室邇獨思於
人逺波及猶冀於君餘三沐含芳一牋奏敬某官以神
峰之雋加朗月之如科斗字屋壁藏獨傳文獻莵首射
俎豆禮猶有典型鄙王福畤續詩書之亡小邵伯温集
見聞之録有功絶學是似前人慶元黨禁則卷而懐嘉
定化更則翔而集將有達者仰盛徳之傳家其在兹乎
為斯文而吐氣而乃舟引而去轍環於行幾年不到于
鈞天一節近趨於幾日方經濟圖維之有賴何論思獻
納之足云某徒抱浮名不償實用少時祖逖嘗有北清
中原之心中歲羲之欲為東遊滄海之計耕釣有林泉
之趣絃歌為菽水而行昔過考亭故居嘗登武夷精舍
徘徊如至闕里夢寐想見文公豈知髙山仰止之邦乃
為有錦使製之地生芻一束斷可脩蟇陵之恭玉海千
尋獨恨阻鯉庭之識非敢叙大父老人之舊好盍願聞
先生長者之緒言輒持空函以代古贄世情甚薄誰肯
憐瓠葉之交髙誼未寒尤垂軫練裙之子
　　　囘潼川提刑權轉運謝太博(興甫/)
　　　　　　　　　　　　　　　李梅亭
守蔽芾之甘棠正疑謫滿歌逶遲之苞栩敢冐恩除甚
慚不菑而畬又權無麵之餅亟從控避猥辱褒期恭惟
某官心和而氣平人今而學古源流自康樂之裔洒落
有宣逺之風招館下之諸生詎訾狶苓之進展治中之
别駕不辭驥足之淹尋牧宅於兩川俱騰歌於五袴手提
文柄心造化爐禮樂逺而光華遂驅雙節師旅因之飢
饉全出一陶兹暫尋香火之閒寧得斂雲霄之歩重珪
疊組已觀游刅之恢然截鐙留鞭共看發硎之新若佇
遄四牡徑從六飛某已愧代庖詎堪乗傳折楊而和白
雪願亟賦於歸哉轉粟之上青天冀别求於能者
　　憲使類
　　　賀新浙西陳憲　　　　　　　鄭雪巖
恭審身辭禁闥勇退急流詔起林泉趣來近甸式表玉
旒之眷注俾持繡斧之光華一札初傳八州交慶恭惟
某官志大而氣直學博而用周接東家師友之源流盡
掃支離之習究上世帝王之軌範獨尋精一之歸累先
諸子鳴徑登千佛選仕不擇地志欲康時方召酇侯給
餉謂不絶也無留孟子歸志而後浩然方當淮濆轍涸
之時豈是野渡舟横之日有來翔鳳衆賢聚於本朝豈
使白駒伊人藏於空谷姑令將指非久持刑整故步于
雲霄依清光於日月某姿稟雖異出處畧同終嵗虀鹽
共聴五更之鳴鐸一時領袖獲隨三舍以彈冠猶記相
㑹於鐵甕城頭曽約同寅於姑蘇臺上舊吟尚在宿願
方酬思末路之維艱喜故人之相遇重來越俎羞棠隂
之尚存有好斷金想蘭心之未替望塵有喜展牘馳情
　　　賀浙西王憲　　　　　　　洪平齋
恭審文奎寓直憲節升華江上擁麾已見波濤之帖息
日邊衣繡更觀山嶽之動揺一道生風萬殊吐氣恭惟
某官學髙柱史望重甘泉東坡六君子之遊恨不全於
此世慶歴三諫官之列記曽見於斯人迅雷破柱而不
驚秋月照潭而自許雖時移而多變終道大以難容付
萬事於醉眼之中發一笑於塵容之外靜觀頽浪獨
能立砥柱於中流出鎮要津但見横孤舟於野渡有非常
之人物胡不在於朝廷宜諸公包血指之羞而天子思
沃心之助扳援自近臨遣有光紫甸持平要使星沈於
貫索清朝振武已看雲接於蓬萊少焉歸奉萬年之觴
自此遂前半夜之席徑煩補衮坐底迓衡某塵冗埋頭
文移掣肘化金無策五銖赤仄之幾何䑛鼎有縁一粒
丹砂而已足彈冠自喜削牘難宣
　　　賀江東譙憲　　　　　　　　真西山
中詔起家外臺抗節民懐遺愛昔嘗敷惠澤於畿東帝
睠舊人兹俾按祥刑於江左寛條一布屬部交欣某官
敏識造微英猷邁徃班香宋艶文推行逺之工夷清惠
和行有適中之懿自拾巍峩之第亟儀清切之聨七寺
為丞朝論稱其端靖九江作牧政聲播於歌謡自陞蘭
省之髙華旋縂瑶編之筆削禁途甚邇方共徯於平登
風操獨髙乃徑成於勇退蓋志本及人而謀身則緩故
官雖在外而行道則同星輝婺女之躔霜肅㑹稽之野
暫奉真祠之佚良深當宁之思吳越之壤八九州咸屬
按臨之㑹雲漢之章千萬軸重新寓直之光願無緩於
平反庶不妨於趨覲某揆能甚下席寵過頻八年鵷序
之游六稔鰲坡之直愧大恩之難報乞偏郡以自程敢
謂綸音驟攽使指外庸何有内省靡寧同夢鈞天曽未
忘於曩契並驅原隰願無靳於良規
　　　賀江西胡憲　　　　　　　洪平齋
恭審縂權督鐸兼命亭刑墨絰從軍久合古人之變禮
綉衣照里亶為此日之恩榮疊組有光同袍増慶恭惟
某官爽邦哲匠名世故家仲連義不帝夫秦而强中國
臧孫宜有後於魯以勸善人手欲擘崐崘太華之山氣
可吞洞庭彭蠡之水官所居而輒大民於去以常思藹
然以儒飾吏之風卓爾移孝為忠之志屬潢池之子尚
偷活於弄兵而新居之民久告囏於和糴調征方急轉
餉非輕惟卿大夫不勝桑梓之憂知聖天子欲弭萑蒲
之警起司飛輓坐領平反昔嘗聞過家上冡之榮乃今
覩就第建臺之寵士惟我公而張膽賊聞此舉以寒心
豈惟飽大軍於蓐食之秋抑亦托平民於顛連之地戸
庭出令已知策流馬之勲草木助威佇見革帶牛之俗
好聮棣蕚同挈荷囊某舊亦有連頃嘗受察自墮在火
坑之苦待唤囘寒谷之春拂拭塵冠喜有九芝之詔追
隨賀履恨無一葦之航
　　　賀潼川李憲除䕫憲　　　　　洪平齋
自天出綍易地褰帷家人有嚴君焉舊膺此選皇華遣
使臣也今世其官雖曰因避親之嫌亦見善繼人之志
夔藩幸甚梓部駭然某官器重以周材宏且毅與人
忠而執事敬見善明而用心剛四國于蕃茂甘棠之蔽
芾六轡如組訝苞栩之倭遲曽未煖席之間倐有改轅
之命惟西蜀之門戸倚三峽為咽吭昔先正保衡於
此展澄清之志今命汝大正庶乎體欽恤之心遥知叱
馭而驅之㑹有解印而去者忠信缺矣蓄積缺矣暫勞
霜節之馳錢榖幾何斷獄幾何佇對九宸之問某方依
雲覆忽報星移雖難留有脚之陽春然尚冀歡顔於廣
厦送我而入楚澤固猶恨逺山之遮思君而下渝州㑹
問訊清溪之發其為忻懌罔既編摩
　　　賀寺丞陳提刑　　　　　　鄭雪巖
肅􁋊褒制來按祥刑内通玉筍之班丞聨月寺外秉繡
衣之斧節建霜臺方一道福星之臨如六月甘雨之切
先聲所至僉望已蘇恭惟某官清冷於氷量寛如海六
竒贊畫追戸牖之密謀九葉流芳踵古靈之舊學不求
梯援獨立巖棱涉歴江淮表裏之區諳究荆襄便宜之
事功成制幕夢發州刀親提百萬衆熊羆之師盡䕶十
一州斗牛之鎮傳檄而定易地皆然就加按察之權將
底輯寧之效師失厥律民被其殃天子遣皇華豈但咨
詢而已明公肅王命正觀方略所先蔓固貴於預圖器
亦虞於所忌子孔欲著載籍國僑去之而衆心向安斐
豹請焚丹書宣子從之而勇夫竭節必恭權義可正紀
綱馬首是瞻狙詐作使惟沈幾於掌運之際自消患於
指顧之間昌黎一入而鎮州平令公載驅而囘紇拜不
有君子其能國乎必用真儒斯無敵者茂凝績用益固
簡知如某本是書生豈閑武事未除鴞集良難木鐸之
宣適值鴟張豈顧席氊之冷不免弧矢之為備敢云俎
豆則嘗聞所幸六轡啓塗萬物吐氣登車澄清天下請
自近邦行部課試諸生首迎都騎心之所藴言則難宣
　　　賀陳憲平冦　　　　　　　戴象麓
螭蚴錫命龍節陞華奏捷至三喜悉平於羣醜論功第
一宜峻陟於穹班塗詠交歡䑓治愈焕某官精神秋水
談笑春風暗合兵書料賊而如料敵指麾介士擒寇而
必擒王籌策定於樽俎雍容之間號令行於賞罸分明
之際風走十八灘之曉鏡淨潢池天囘一十郡之春劔
耕緑野捷書未上朝論聳聞更生幾百萬之窮民冕旒
喜動接武八十一之元士繡斧光増苐師中之錫未償
厥功必席前之問始究所學外勞如許寧淹原隰之載
馳中召沓來行見朝廷之大用某身羈雷邑心繞霜臺
側聆恩褒喜倍倫等盍先馳於慶牘愧邈在於遐陬首
用先生作棟梁此日發西江之軔不以下體采葑菲異
時歸東閣之鈞
　　　賀曽提刑　　　　　　　　　王􁁺軒
疏恩緑綈宣威繡斧清白史君之徳政方播湘城皇華
使者之風聲復行閩部敬裁吉牘晉溷賀床某官粹學
本於家庭大名垂於宇宙堂堂先正餘慶歴元祐之典
刑籍籍二難有玉局宛丘之標致春秋方富名字已香
曩者重湖之濱窘於潢池之警孤城危甚飛書走檄之
載塗半刺屹然緩帶輕裘而弭變亦既十萬家之䝉福
居然二千石之即真笳鼓申威嶽后波神之震疊袴襦
詠徳稗官野史之流傳惟時七聚之區正簡五刑之寄
乃煩名勝來此平反適惡子之譸張倡偷兒之嘯聚周
諏所至雷轟電掣於令下之初奏凱而旋風恬雨霽於
事定之後况南國之棠隂雖舊而西山之茸纛方新士
民素習於教條臺府相為於脈絡馬范之善政如兄弟
特姓不同于張以隂德遺子孫於今復見夜壘頓清於
刁斗晝庭可卧於桁楊僕雖至愚切有過計今之所謂
民賊多長惡而不悛上而茍有仁人盍去病之所在必
欲革帶牛之習當先懲碩鼠之貪至如白粲之價浸穹
牢盆之罔太密此實召戎之本諒闗憂國之懐讞獄暇
時訪南豐道山之墨刻還班有日復西清法從之青氊
伏念某様不入時癖惟嗜古殿廬校藝疎狂貽怒於要
官宗邸横經習懶見嘲於羣弟方企崇臺而受察慚無
寸援以為容疇昔先君曾出龍飛之榜中間賤子獲陪
㕍序之遊儻以臭味而垂憐庶幾飲啄之無恐有三品
筆誰無收名定價之思持一瓣香敢作嘘枯吹生之想
　　　賀葉都鈐權憲　　　　　　　戴象麓
光奉宸綸肅將使指凝香畫㦸方歌二千石牧守之良
持斧繡衣又借十一州兵民之重星臨所暨風動攸同
某官人品富韓淵源姬孔黄鍾大吕之氣韻谹隠雷霆
明珠拱璧之文章渾涵星斗議論有諸老典刑者在事
業皆六經學問中來自西山老先生推轂以薦賢而東
閣諸鉅公交口而推重起從鄭里來撫贑川士飽而歌
馬騰于槽旌旗改觀時和且豐農狎於野襦袴興謡姓
名既柬於御屏恩寵果頒於褒璽帝謂江西數郡屢罹
寇燬之餘公實斗南一人宜任平反之寄民何幸甚天
實福之奸氓想覿德以賣刀貪吏將聞風而解綬苐恐
九重之思賈未容百姓之借恂挽升斗以救鮒枯莫展
澄清之志整劔履而趨鵷列即登禁近之華某朴矣亡
庸推之不去試邑無譜鼯鼠之技五窮顧影疇依烏鵲
之枝三繞嗟畏塗之歴久而末路之尤艱際㑹自天帡
幪有地寛其轡勒閑其筋力幸棲身徳宇之餘引之康
莊脱之泥塗更引首化鈞之内
　　　通葉憲使　　　　　　　　　戴象麓
東壁清躔暫領繡衣之斧南昌小吏喜依玉節之麾誓
以身歸大造之陶鎔瀝此膽於細夫之竿牘犯嚴造次
竢命凌兢某官學老而文雄人今而道古真才瑞世炳
炳六泰階之昭符勁節凌霄巖巗九華峰之鍾秀所養
者得孔孟聖賢之定力故發而皆夔卨逺大之竒勲自
登龍虎之上游遄展驊騮之雋軌三異奏庸於花縣十
行促覲於楓庭綸院焕揚官無冗爵計司豐衍軍不乏
需當明天子不諱之時居大丈夫敢言之地嘉謀告后
鳳鳴於岡而梧桐以生正色立朝虎猛在山而藜藿不
採望峻囘天之力華陞惟月之聨方觀要路之横翔胡
乃急流之勇退蓋天欲救細民於積年之涸轍故上特
畀大賢以十道之祥刑除命甫馳列城交竦豪黠私相顧而
喪魄閭閻得一笑以伸眉蘇孺文果不受故人之私范
孟博真有清天下之志雖江右搃十一州之地願駐褰
帷恐朝廷不三五日之間别頒褒璽某蜉蝣小用芻狗
棄材家貧而笑饘粥之無田技拙而藉詩書以為業聚
徒庠序飽二十年學舍之虀鹽負米朝晡奉八十歳親
庭之菽水雖鶚板屢升之捷奈龍門萬丈之髙迨於癸
未之春始玷慈恩之列仕不擇祿急於為親苐一尉如
綫之微而衆務棼絲之集矧兹劇邑之重尤非謭材所
堪倘無歸嚮於中寧免譴訶之及幸戴二天之在上庶
幾一日之能安河漢瞻星漸喜近熒煌之座樓臺得月
願永依臨照之光
　　　通曾憲使　　　　　　　　戴象麓
綸音錫命繡指陞華人徯公來爭致南豐瓣香之敬天
憐民困俾沾西江斗水之波一路得賢萬物吐氣頓首
申慶函之禮披心寫屬吏之歡某官學老而文雄人今
而道古一貫家傳之衣鉢百年相種之簪纓忠孝萃在
一門時謂徳星聚才猷􁒛出當世公實廬山髙時策足
於亨塗即蜚聲於雋軌州縣特小施而已規模有逺到
者焉宜十行促覲於日邊胡六轡尚馳於江右帝懐此
土凢幾罹兵旱之灾公乃福星姑暫出虚危之分威聲
所至風采頓新窮寇自束手以願降汚吏亦革心而退
聴蛇鼠之害既去鴻㕍之居自安不勞指麾悉就條理
民何幸甚天實福之登孟博之居行遂澄清之志前宣
室之席即膺召問之榮某𦕈然書生冐兹邑寄每嘆孤
寒之無援惟知職業之自修其奈迂疎鼠技已窮於五
伊誰憑恃鵲枝空繞者三幸天開臨照之明俾日席帡
幪之賜益加勉勵庶免譴呵念福泉均父母邦嘗竊河
潤百里海潤千里之芘今職守屬部封下復叨人有一
天獨有二天之仁
　　　通趙憲　　　　　　　　　　王臞軒
衣直指之繡以建臺矧是宗盟之長著從事之衫而入
幕最為吏屬之卑幾年引脰以仰髙一旦澡身而受察
倉皇執贄俯傴通名某官稟氣至剛觀道於獨追河間
於千載後得禮樂之盛心夢太白於三生前傳文章之
正印既收科第不輟燈火雖處公族全似布韋謾以緒
餘見之施設固嘗慿軾甘棠參韓木之千尋纔一擁幡
歸槖無端溪之隻石在我者大而地無小每官皆清而
人推髙司邸泉南遺愛𣺌洛陽之水剖符湖右驩聲開
衡岳之雲方人物之眇然如執事者有幾歴事三紀而
無朝蹟知榮進之心輕連拜數州而駕輶車况祥刑之
寄重與其枉尺直尋其道屈孰若髙牙大纛其志行持
論於三尺外而不苛得情於五覆中而不喜圜扉晝掩
貫索夜沈漢廷尉活人者千今視之而倍蓰唐宗室為
相者九將去此以登庸伏念某殖學代耕賣文為活大
廷對策妄陳憂國之孤忠末第書名何惜避人之三舍
冬已迫於瓜戌夏方依於蓮池惟知直道以事人不敢
茍祿而養母昔居隣壤猶懐髙山仰止之思今跂使華
敢作明河可親之想如聞雅量徧喜吾儕倘稍賜以寛
容庶茍逃於瘝曠筦庫七十家之薦雅知趙文子之憐
才厦屋千萬間之依竊喜杜少陵之有託
　　　通章提刑　　　　　　　　劉後村
繡衣望重屹立霜臺墨綬權輕謬分雷地辱在通家之
子弟素欽當世之儒先問戍云初登名惟謹某官氣涵
剛大識造精微烈日嚴霜皜皜立身之潔光風霽月温
温接物之和究觀平生卓立髙節舉世由旁蹊而進惟
公遵大路而行流滯曲臺豈甘為野外之蕝栖遲郎舍
不肯詠觀中之桃自拂衣去乎日邊而仗節徧乎天下
京畿震悚湖嶠肅清平揖權豪不識漢將軍之貴奏繩
將相稍鋤唐節度之强向使謀謨乎廟堂奚止動揺乎
山嶽然且數臨大府復使全閩風生按問之條春屬平
反之筆至明而養以晦若寛其實則嚴君遣使臣雖曰
逺方之䝉福國無君子可勝善類之寒心佇踐禁途還
扶世道靖念某稍通章句不切事情少在兵門嘗秉陳
琳之檄筆晚臨林下始為杜牧之罪言昨授男封蓋謀
親養豈意公私掃地憂積如山何止赴湯蹈火之危預
起向若望洋之嘆追惟先世豈無托子之交賴有明公
獨任恤孤之責且絜提其同氣必容覆於微蹤雖隠然
而有憂猶恃此以不恐既為漢令敢言弩矢之羞嘗學
孔門竊慕絃歌之意
　　　通劉提刑　　　　　　　　　李梅亭
丹墀賜對繡斧詳刑君遣使臣固光華於在逺獄為司
命必明謹而不留一賢觀風萬物吐氣某官器涵方重
識抱浚明胸中風月之無邊一塵不染筆下源泉之不
擇萬斛而贏頃厭承明出將英簜以九畿施邦正天不
違顔障百川囘狂瀾海為縮足顧退須於棨㦸復出駕
於軺軒司長沙千里之平惟良折獄澄洞庭九州之大
何擇非人從知察小大之情必不容上下其手周爰咨
度即開衡岳之雲慨然澄清何愧滄浪之水所恐思賢
於宣室還當問路於修門某起家一寒去國三暑强顔
倚席昔慙洛下之生箝尾對牆今補黔中之佐雖云二
郡正𨽻六條亷不掩聾敢嘆丞哉之余負戅今成癖亦
惟使者之汝容
　　　通方提刑　　　　　　　　　方秋崖
伏以繡衣而立雲漢聿瞻使者之星墨綬而走塵埃竊
歎郎官之宰雖逈有天淵之隔方將戴日月而行敢以
名聞通其懐仰恭惟某官周雅壯猷之老唐詩元勲者
流當其揮玉麈於宗藩固已鏘瓊裾於帝扆胡為豻讞
迺輟鵷班曰古者有徳惟刑必吾儒然後知此矧我朝
以仁立國於民生若恐傷之徑煩丹筆之春盡布紫泥
之㫖然金科奉九重之敬䘏而玉山有一卒之呌讙繄
我甘棠勤公行李持斧而捕盜賊想聞暴公子之威名
騎竹而走兒童復見郭細侯之故事少駐凝香之寢難
稽聴履之朝某徒抱區區見謂碌碌昔我世父竊意為
生馬之駒許以象賢乃畫成類狗之虎歸眂詞林之衣
鉢無忘家世之箕裘粤自落南幾於敗北尉溧陽而吟
借家具寧免郊寒令彭澤而賦歸去來欲從陶隠偶脱
瘴煙之澁勒尚驚風雨之漂揺方自拔於選階曽何知
於縣譜邑而謂之債邑蓋亦望而駭然民皆可為良
民或相安於拙者亦惟綿薄退懼錦傷一婦不織一夫
不耕雖廢農桑之課五刑有服五流有宅尚邀鞠草之
仁
　　　通李提刑　　　　　　　　鄭雪巖
伏以錦㠶泊洪流已周咨訪繡衣兼畫㦸今易澄清天
子弄印匪輕使臣召環適至尤資風采盡掃瘴塵一聞
令公宣威無復苖民逆命恭惟某官眼空四海量廣八
荒曰文曰武可以全才學書學劔不為小用百篇落筆
不減太白風流萬卷填胸宛似鄴侯韵度鋒芒小試穎
絶卓稱峽開桂陽已小巨川之能濟巢空寧化安有蔓
草之不除笑談折衝整暇止武於赫績用累見褒嘉内
聨寳閣之榮班外作金城之良翰畨禺失律何足煩流
馬之通潢池弄兵其誰慰涸魚之渴先聲所至僉望已
孚西賊聞之皆驚南人自此不反眷鈴府實接於三路
而憲臺時置於雙江山川峻激致人性五方之不侔溪
峒險巇有習俗百年而未化比隣相刃同里為讐少昧
曲突徙薪之防便起烈焰燎原之禍僅雖安集未底堅
凝為國深長謀之在公指麾間耳今之事㑹迭有正以
望實為先宣帝聞東海蕭生召歸欲壯本朝之勢仁考
以南粤襄公可任永圖百年之安只恐恢復基圖不容
淹留旌節豪傑為時出請賡少陵整頓乾坤之詩功業
如山髙願繼元結鐫磨石崖之頌某濫吹油幕之下竊
庇雲宇之多所願執鞭正切生平之慕乃獲為御得陪
執事之先胸中之梗槩欲陳紙上之繁蕪難寫以分言
之則雲泥勢隔以道論之則草木味同惟大賢之有容
庶小夫之自信已䝉躧履不特設烏大夫之羅雖乏運
籌尚冀全藺相如之璧其為倚嚮罔既編摩
　　　囘丘提刑　　　　　　　　方秋崖
某昨以行告宜若禮然乃勤界玉之題逺致兼金之贐
可以予可以無予此奚為司府之頒謀之臧謀之不臧
或正坐浮家之誚噬臍何及拜手惟慚蓋以卻則不恭
夫豈受之而是泛剡曲夜深之雪已借一㠶遡江東日
暮之雲莫殫萬緒竢趨輦轂肅羾緘縢
　　　囘黄提刑　　　　　　　　　方秋崖
歌赤壁賦曽識史君之不凢移碧玉環寧知老子之可
笑要是荆州牧之賜使為鄭公鄉而來恭惟星辰光寒
風月灑落未了竹樓之記聿來桂管之春乃節乃麾倦
游屢矣某丘某水燕處昭然雖寧作赤城之老仙恐未
容緑野之閑處落落難合公亦坐惡圓耶飄飄不羣是
豈能乞巧者天且定矣帝於念哉某一生草茅百事土
苴昔者同韓非之傳戾契謂何今又避庾公之塵牽率
至此顧不能刺刺作婢子語夫然故時時觸權貴人咄
哉是行豈其得已治齊舍蓋幸清淨之可師以柳易劉想
荒餘之已甚
　
　
　
　
　
　
　
　
　翰苑新書續集卷十三
欽定四庫全書
　翰苑新書續集卷十四
　　倉使類
　　　賀留倉使　　　　　　　　　吕公著
擢從需霅任重使閩昕殿促朝認乗軺之風采庾臺恢
建帶銜袖之天香上嘆賈以忻然吏聞滂而凜若有光
臨遣幸甚同寅恭惟某官浮石清流爛柯仙品傳家逺
業皆自岀於機緘蓋世通才獨善藏於芒刅粮審迭更
於中外農祥妙著於勾稽半竹攸分甘棠勿翦帝興懐
於先正民未逺於去思爰畀所臨庶幾是似雖曰肱股
之郡聊為衣鉢之符然而治劇剸繁已彰殊效孰若觀
風問俗庸廣周咨固不待於汎宅浮家則全藉之摘山
煮水睠惟南嶠微逺尺天生齒寔蕃官箴少弛皇華風
動俗預想於澄清宣室夜䦨旨親承於密勿送之禮樂
于彼隰原移今日之留中為後來之入侍某昨經崇閈
獲際髙標殷如金石之聲兹猶夢想幸甚櫟樗之質更
得因依慚馳傳之甫寧正飛芻之未達出多於入見不
逮聞况如諏民核部之難又在通楮規鹽之外王事靡
盬儻惠顧於同舟徳音不遐願拱聞於避席
　　　賀曽倉使　　　　　　　　　洪平齋
恭審詞綸渙寵庾節升華鳴履而上星辰夙仰望郎之
宿衣繡而立霄漢聳觀膚使之風民皆歡聲物有生意
恭惟某官學問正大典刑老成襲南豐之箕裘宜益大
於數世之後傳東萊之衣鉢早推髙於諸公之間建安
卓犖之才名正始風流之人物翛然自得澹若無營利
足餂人競嗜刀頭之蜜術能醫國獨藏肘後之方一斂
武於粉闈久寄情於緑野手弄鑑湖之明月胸吞禹穴
之晴雲琴本無弦句常有眼固可傲造物於靜中之地
然豈置蒼生於度外之時夙駕起家薄言問俗乃睠江
東之故國方移河内之窮民奪路殍於烏鳶雖識仁人
之志空窖藏於雀鼠奈多黠吏之奸惟能正一道之利
權斯可夀羣生之命脈皇華攬轡姑馳四牡之閑閑禁
角鳴鞘即扈六飛之耳耳某蟲氷見解螢雪生涯嵗月
消磨影墮羣飛之末襟期傾倒氣衰再鼓之餘獨冷自
甘一寒誰念不圖采藻之樂遽托憩棠之隂俗客不來
刮目對芝山之曉兒童相約歸心詠沂水之春
　　　賀陳倉使　　　　　　　　　王臞軒
輟從郎省出建庾臺帝曰湖南九州之民其生寡遂公
為江左諸賢之望冝徃周諏岳后擁英簜以前驅湘靈
聞先聲而起舞某官道髙而立於獨器厚而養以和學
易通神三畫曾吞於天上著書擬聖六丁屢下於人間
雖塲屋之文而金石可鐫科第之後而燈火不輟徘徊
州縣綿歴嵗時所至皆清而人推髙在我者大而官無
小及時更化乃肯立朝鳴鐸璧流恍憶爐亭之舊横經
朱邸平分講幄之功著庭凜直筆於秋霜省眼閱人材
於氷鏡但從平進立要路之津以何難惟不茍同辭光
範之門而徑去間有動色而咨惜誰能為王而留行與
其圓枘方鑿扞格於中孰若髙牙大纛從容於外况在
衡湘之地重哉金榖之權屬弄印者踰時乃出綸而臨
遣東南之力竭矣上下焦熬西北之事紛然江湖唇齒
為時一出寛上隠憂褰惟皆起廢之方攬轡即折衝之
畧必有偉舉以竦羣觀富貴浮雲固萬鍾之不屑蒼生
霖雨非一道之得私伏念某學古多拘與時寡合比奉
昕庭之對空臆盡言不知書生之疎轉喉觸諱甘輸三
籌而不悔僅竊一命以進身來傍蓮池茍營菽水始仕
曰筮或者即初而覘終事長必忠焉敢以順而為正才
疎而意廣位卑而言髙不惟同列疾視其旁甚至上官
亦嫌其訐所幸鄉先生之出使得稱門弟子以通名諒
䝉軫念於遺簪必不興疑於投杼俾諧鍾釡之養敢昧
丘山之恩中人以下皆惡林宗正不免耳國士之遇如
有智伯尚庶幾焉
　　　賀陳倉使　　　　　　　　王臞軒
出綸閶闔乗𫝊蒸湘屏風錄良刺史之名就陞英簜安
輿奉太夫人之養増耀輶軒部民舞手以交歡屬吏舉
杯而相賀某官道髙而立於獨器厚而養以冲鄉黨一
篇之中從容踐履中庸千載之學出入誠明雖塲屋之
文而金石可鐫自科第之後而燈火不輟徘徊州縣綿
歴嵗時所至皆清而人推髙在我者大而地無小及改
絃而更化乃澤笏以立朝不縁介紹而結眷知肯事詭
隨而同流俗屬時有邊陲之警自贊參謀長揖出光範
之門了無靳色早奏勲於淝水旋坐嘯於衡陽藹然政
聲得之道路字民則催科寧拙拊士則甘苦與同思溺
由溺思飢由飢紅粟活萬人之命曰𤾉而𤾉曰雨而雨
蒼穹感一念之誠以至延賓客則北海之樽不空待寮
佐則南樓之興不淺醉墨豪吞於星瀨新詩清迫於雪
車舞綵袖於春輿遂蔡端明便親之念鳴木鐸於石鼓
尋朱紫陽講道之盟豈近世俗吏之能為皆平日學力
之小試闔城卧轍人心直願借留因地建臺天意曲為
從欲惟是嵗荒民困川竭谷虚公將以施一州者而惠
九州人亦以試前日者而信今日還峴而粟可賤乃賢
相之遺規用悝而年不飢亦常平之始事必遵家法以
寛帝憂隂徳無邊耆夀合延於鶴髪清朝有命宴詩將
駕於龍津伏念某學古多拘與時寡偶昔吐危言而對策
以訐見排今持直道以事人似狂未醒才疎而意廣位
卑而言髙幸甚以隣境之書生晩乃為崇臺之屬吏先
世同文靖之第一榜得人賤子登元禮之門通家有舊
儻軫薄雲之念冀洪覆露之私事長必恭佇俟察父哲
兄之教將母來諗願推仁人君子之心
　　　賀王倉使　　　　　　　　　王臞軒
輟班郎省司庾輔畿太平宰相之家聲青氊猶舊皇華
使臣之風采翠節一新嶽后前驅江靈起舞竊謂將指
於三輔莫重常平之一司粤自比年亶為遴選東南之
力竭矣帑藏焦熬西北之事紛然符移旁午况當水潦
飢饉之後尤多溝壑流離之憂觀風而得偉人未春而
有和氣某官章天奎璧鎮地嵩衡八龍競躍於雲津俱
稱相種一鳳獨儀於天表見謂人豪垂陞舍選以策勛
力遜孤寒而斂步游戲文章之三昧呈露政事之一班
赤縣字民河潤均京師之福屏星監郡海康奏邦國之
功入綴周行不趨捷徑朱轓出守追還樂職之驩謡白
鹿崇儒唤起爐亭之舊夢無何奏最有詔召歸雞舌之
香方薰豹尾之班在邇人皆為之慫慂公獨付之笑談
一節請行六丁莫挽維先文定於此祥刑平反一語之
仁全活萬人之命功徳如是祥祉如是雖隔賢聲刑獄
幾何錢榖㡬何素閑相業世道隘甚人物𦕈然四牡載
馳少駕輕車於熟路三槐無恙歸留一柱於明堂伏念
某家地單平性天䝉瞀二載身依於緑水一朝望斷於
白雲壯氣索然見謂如雞之已木親榮已矣何心有鹿
之在蕉需次忍貧賣文為活幕府戍期之已及書生宦
譜之未閑惟臺府本同體之戚休而僚屬如一家之子
弟教誨之以藥其失提挈之以玉於成是所望於尊明
庶少逃於瘝曠一臺近水餘波儻及於蓮池小草出山
和氣願囘於黍律
　　　通王提舉　　　　　　　　　李梅亭
抗章引外揭節司平正士去朝四海之疑未釋望郎問
俗三湘之幸則多况以部刺史之天來臨舊令尹之地
民信之矣帝念在兹某官天韻崇谹風猷膚碩學問廣
大日光玉潔而蛟翔志氣清明燭照數計而龜卜早提
邑最入踐朝行徧儀清選而人訝其遲立登要路而公
不之領古之君子寧可祿歉而氣豐今之謀人詎恤身
進而徳退拂衣勇甚攬轡慨然載歌小雅之皇華復願
大招之清絶我聞在昔三異具見於一同民到於今五
善固忻於重拜所虞馹召靡俟㕍囘某去國三年起家
二郡瞻霄漢之佳士昔䝉或輓以或推逢瀟湘之故人
今乃受容而受察偶甫至丞哉之壁末由望使者之車
文儒申申既喜迎柳公之不逺武岡矯矯亦幾見王導
而無憂
　　通王提舉　　　　　　　　　劉後村
天惠七閩褰帷而至地環百里傷錦是憂拊氷蹟以自
危凜霜威之難犯敢陳固陋以凟髙明某官經明而行
脩徳盛而仁熟草元之作可方揚雄尋微之功不減輔
嗣蓋其經緯乎皇帝王霸之學固已馳騁於學校科舉
之時文獻足以接前脩策畫足以定大事把臂入章泉
之社抗禮分水心之庭奉盤而推要是吾儕之盟主持
劵而取宜為天下之美官奈何稍繇博士議郎寖遷郡
國守相靜觀時事寧無憂宗周之心勤撫細民不見薄
淮陽之意厥今勃興睿聖並攬英豪方欲人之作新故
選使而按察然而以言乎内則脈病已久以言乎外則
尾大可憂世無排難解紛之才坐視至此公有捄焚拯
溺之志徐行可乎天將開平治之期上必付圖囘之柄
詎容遐壤久借福星某少不勉旃今何為者横戈出塞
悼徃日之狂圖築室反耕付此生於定命迫於養志遂
爾折腰以麄疎無所用之才當敗壊不可為之處未嘗習
事使治劇以撥煩不善生財欲斡無而為有按臨之下
汰免則宜昔嘗拜紫氣於路旁今仰視皇華於天上雖
車笠之頓異尚轡銜之小寛如緇衣兮不足辱好賢之
數言墨綬者儻為霽行部之威
　　　通王倉使　　　　　　　　方秋崖
伏以占使者之星粲魁躔於斗北愧郎官之宿分凋邑
於江東睠言出岫之雲共飲入閩之水聞里父老私相
語矣謂鄉先生其必憐之恭惟某官妙摛玉兔之毫幾
跨金鰲之背方賜對於蓬萊殿雖阿房賦第五而名益
髙如起草於明光宫則詞林世少雙而文有體當其呈
琅玕而呌閶闔謂已朝閬風而夕崑崙胡為勇去於筍
班迺肯平攽於粟庾意者皇華之遣簡於清燕之閒若
曰欲聚民毋聚財何俗吏之念不到此自昔有弊人無
弊法惟通儒則仁在其中竊嘗窺蕭平原詳試之才真
不負賈太傅治安之策民豈無瘼公其有瘳苐聞芝宇
之香遄直花塼之暖敢端此笏引睇於庭某技止黔驢
璞如鄭鼠三戰犇北燈寒幾絶於韋編一官落南衫老
半枯於荷葉每賦澁勒檳榔之霧雨偶脱蕭條茅葦之
瘴煙迄班引於嚴宸復驅來於債縣至則數家聚耳坐
想吾民之窮知者幾何人哉誰憐作邑之苦幸枌榆之
相望豈桃李之不言于彼髙崗而鳳凰鳴雖逈殊於寥
寞既成大厦而燕雀賀將自樂於棲遲仰黷盛心不任
靦面
　　　通徐倉使　　　　　　　　林克齋
藩屏疇庸攽綍從天而下庾臺將指持節被江以東兹
九重引近之有光且一道平頒之攸賴風聲戾止觀聴
翕然矧綴屬於下陳輒贄名於尺納某官雙溪擢秀六
館蜚英煌煌華國之文科第直俯拾爾磊磊濟時之畧
州縣豈足留之姓名果徹於凝旒步武頓開於亨軌擢
由金耀式是璧流給札玉臺織天孫之雲錦讐書天祿
登道家之蓬萊屬九虎之啟扉俄三刀之入夢淮邦草
木巳稔識於威名江國生靈慨每罹於乾溢畀之英簜
被以光華廩粟腐紅兹暫司於斂聚槖荷持紫佇入侍
於邃嚴某才下亡庸命竒寡偶蓮泛莫禆于寸畫瓜時
已上於更書劃聆濡轡之來正值俶裝之際願承約束
棲燕幕以奚安或假夤縁登龍門其自始
　　　通徐提舉　　　　　　　　王臞軒
輟班郎省掌委閩都公道宏開方覩鳳閣舍人之様遐
氓何幸驩迎軺軒使者之來敬飭墨卿晉干籖帥某官
清凌氷柱峻埒斗杓去南州孺子於千年典刑猶在得
慈湖先生之一派傳授最親更閲理義之多從容出處
之際久於補外晩乃立朝繙帙仙蓬夜對青藜之杖横
經玉邸朝吟苜蓿之盤發揮石室之袐儲􁱈歴錦窠之
清選使其道之少貶則何官之不為昌言諤諤而不茍
同直節堂堂而難登進仕之巧者爭趨金湯許史之門
公獨凜然自修召杜龔黄之政以安定之學淑於千里
故苕溪之最徹於九重果錫召環重登緊地不屑枉尋
而茍合徑持英簜以遐征維時七聚之區適當多事之
日震疊揺撼者方定流離蕩析者未歸白粲價翔誰與
發倉於河内牢盆禁密殆幾為穽於國中碩鼠之貪不
除帶牛之習難革諒已闗於諏度必可釋於顧憂矧聖
朝聴斷之方新諸老牽聨而嚮用有以中書何無寇公
為問者當以吾國即相司馬而答之磊砢喬松合作棟
梁之用芬芳汗竹要垂宇宙之名伏念某讀書不多諧
世又寡殿廬校藝疎狂貽怒於要官宗邸横經習懶見
嘲於羣弟撫壯心而猶在處逆境而甚安念昔為尹幕
之游幸嘗下宗師之拜曾謂强顔於冷席復從受察於
崇臺人憐蹭蹬之何堪天使遭逢之甚巧提撕之以巨
力教誨之以雅言庶乎孤寒得所憑藉有三品筆誰無
收名定價之思持一瓣香敢作噓枯吹生之想
　　　通提舉李監簿　　　　　　戴象麓
拜命璪旒陞華玉節帝念江西數郡率多室垂磬腹隠
雷之氓公實斗南一人宜散錢流地粟雨天之惠九重
妙簡一路歡謡披心屬吏之恭頓首慶函之上某官民
之父母學者宗師胸中三光五嶽之氣全筆下六經諸
子之學粹一襟閒雅曠然野渡之横舟衆妄洗除澹乎
止水之在坐所養者孔孟聖賢之學力故用則堯舜君
民之事功至今南豐昭武之父老相與言雖古中牟潁
川之治行不是過盍趣入鵷班之覲胡尚勞駰轡之馳
天憐民貧兹土幾罹於兵旱人徯公久福星爰出於虚
危再三念艱食之窮氓第一講常平之荒政歲熟則貴
糴人饑則平糶天地此心冬暖無號寒年豐無啼飢父
母其徳下車未及兩月之久闔部已拜幾分之寛歡呼
行路之口碑歌誦治人之手段民何幸甚天實福之挽
起西江願早徧鮒轍斗升之水召還北闕即近依龍顔
咫尺之天某𦕈然書生冐此邑寄加之寇燬繼以旱荒
艱阻備嘗鼠技嗟已窮於五孤寒誰援鵲枝空自遶者
三幸天開臨照之明俾日竊帡幪之庇苐當膚使涓吉
建臺之日適值小吏謁告還舍之時既不能負弩以先
驅且併與羾函而後至僅方祇戍懼莫逃愆江湖不計
鳬㕍去來仰祈涵育天淵各遂鳶魚飛躍尤賴作成
　　　通福建李提舉　　　　　　方壺山
躡跡鵷鸞嘗望魁躔之色叨榮牡駱得親使節之華平
生素見許以襟期聨事又相闗於脈絡喜而不寐辭以
見情恭惟某官貫日忠精彌天聲價奪龍頭而賈餘勇
早嘗空冀北之羣執牛耳而主齊盟今見推斗南之一
頃鄉鄰之有鬬入帷幄以贊謨迄今五羊之境安全藉
六鰲之名重其出處進退之際乃理亂安危所闗遂上
蓬山胸著青藜之劉向至躋粉省眼空皓首之馮唐斡
魁柄姑少遲之扈屬車豈不可者屬時皇上惠顧閩中
閎四方霖雨之恩普一道福星之照公舉刺而吏貪之
墨洗薄征斂而民力之赬蘇凜然如大行臺讙焉號真
刺史然而時尚多故事有至難百年之局面轉危諸賢
之國手可想力不𢎞固無以勝此任用未盡亦何以責
其功世道如斯公等安在竚繇膚使徑拜頭㕔永留槐
位之芬芳大究菊坡之事業某去國三暑錮身一寒懶
再乞於鏡湖欲永尋於盤谷忽叨乗𫝊莫許循牆顧筋
力之支離且聪明之殫淺非得使者體何為馳原隰之
車政恐好事人欲勒囘山林之駕幸是觀風之部最為
近水之臺甘苦必均休戚必同有無相通緩急相應與
故人飲雖非亷訪之所宜為君予僚惟願箴規之樂告
　　　上王提舉　　　　　　　　　方秋崖
課桑麻於屬邑幸而有蘓刺史之天訊桃李於年家寧
不為李將軍之地倘可置之牙頰是用布其腹心蓋以
昔者孔融登元禮之門猶叙先世夫子與老耼之契矧
予兩叔同此一科愛其人者及屋上之烏肯相忘於子
姓察吾政而異兒傍之雉已難揜於先生然則攀附者
雖私情而其提挈者乃公道不知僭矣請具陳之伏念
某藐然孤蹤竊有微志家惟故書耳未能寒燈火之盟
兒薄吾澤耶竟以墮塵埃之吏至鬱鬱而居此豈區區
之所期舉眼視八荒緑鬂已霜蓬之短折腰為五斗青
衫幾荷葉之枯自得邑於山間如置身於井底參差兩
政荏苒四年意者有待而然否則既歸之久莫非王事
我獨勞也諸公嘗借之齒牙豈無他人胡不比焉父執
實為之眉目安用不鳴之㕍自同旅汎之鳬恭惟所懐
如春風其道即元氣方落筆於蓬萊殿雖阿房賦第五
而名益髙如起草於明光宫則詞林世少雙而文有體
此學者之斗北為儒家之指南士有一經於品題語亦
十倍其精彩敢忘精白自誤雌黄但願生識韓荆州蓋
久已傾心於門牆師弟子之數安得近舍皇甫湜使無
以藉口於薦紳士大夫之間竊仰盛心必垂明聽
　　　囘馮提舉　　　　　　　　　方秋崖
草木之同吾味方將式干木之閭宇宙之有此山乃莫
挹浮丘之袂但指隠居之處所留為他日之緒談恭惟
某官親傳太極之圖妙得先天之易江東獨步今有大
馮魁下一星共推宿老亦既幾年於兹矣尚馳六轡而
去之意者嘻笑怒罵而成文章自負無虚於名下如使
趦趄囁嚅而處富貴亦盍浩然乎山中細書聊為夫蒼
生平準何嫌於紅腐民方囏食忍獨愛南山之雲帝有
恩言其為激西江之水姑勿罪嵗今行召卿某謬悠其
人漫浪而仕奈何命也盡信書如無書歸去來兮子
非我安知我自返蓬蒿之徑屢尋香火之盟竟為此行
殊不自意慨山人去而猿鶴怨誰與晤言使嘉木秀而
禽鳥鳴敢無葑菲
　　　囘胡提舉　　　　　　　　　李梅亭
訢合守符載馳使節田里之無愁恨已茂民庸原隰之
有光華宜膺君選恭惟某官器姿凝逺徳履端深迎寒
露置玉壺撓而不濁懐連城佩寳璐即之也温有華左
轓詳試右翊斂嚴瀨釣竿之手將賦歸來摘武夷粟粒
之牙猶煩料理龍光甚渥牡轡如濡君乗使者車民知
免矣詔詣行在所予日望之方欲通咫尺之書乃先勤
四六之惠某老未得謝命作納言不善斵而汗顔稍麾
即去望持斧之直指更勉其駈
　　　代囘湖南楊倉使　　　　　　楊誠齋
顯陞簿正改賁使華國方貪賢使服班行之上民尤望
賜故資原隰之驅晝繡分光宵衣寛顧恭惟某官性資
寛栗材具碩膚觀其不憚州縣之勞固知必為廟廊之
器兩著捍城之績去則見思一罹枕塊之悲毅然執禮
既畢祥琴之御爰膺戎器之除適是重湖年飢而用不
足加之諸洞地大而蘖易牙欲其澄清知所斂散非輟
寛閒通敏之士難課還定安集之功四牡載馳萬物吐
氣突不黔席不煖了無偷安避事之情居有倉行有糧
㑹見節用愛人之學某賀我選厥逢人説斯暮見吴山
有老大徒傷悲之感曉行湘水願功名垂久逺之㸔
　　外宗正類
　　　賀新南宗　　　　　　　　　王臞軒
領鎮房山司宗睢邸伯父心在王室自宜與四輔以通
班天屬生值聖時爰與第一人而為長潔蠲吉櫝登進
賀床某官學問得聖處之工夫文章有作者之風骨淳
熙之末射策耿魁宿之芒寒嘉定而後還班屹靈光之
獨在忠勤一節佐佑兩朝以經文緯武之長材任觀化
宣風之重寄居庸巨鎮价藩揚六纛之威薇省華階跬
步眡三台之秩聖化方新於調瑟宗盟尤重於維城欲
信厚之風成宜訓齊之遴選維時族老方堅戀闕之心
帝有恩言亟下建臺之命地位穹則事權増重力量大
則教令易孚㑹見文昭武穆之英益習沛易楚詩之化
惟時通國之望正在同姓之卿衛社稷則無如朱虚之
精忠尊朝廷則孰過李勉之德量鈇鉞方欣於南下衮
衣已趣於東歸天下達尊有三師言允穆宗室為相者
九前軌可尋罔俾忠定之賢專美紹興之始伏念某癖
惟嗜古様不入時對策廣廷徒有空臆盡言之直校文
列陛乃罹疾聲大呼之讒來倚席以何顔嘆無氊而獨
冷見聞甚淺易招雪日之嘲驕貴與居凜有風霜之懼
所幸耆英之至止庶幾晩末之有依教誨之以雅言提
撕之以巨力一時遭際幾刼修來仙李蟠根固可使猗
蘭之蕃茂小草有志亦期附叢桂之芬芳
　　　通南外宗使　　　　　　　　王臞軒
斂袵詩壇久剽古錦囊之譽横經宗校獲依青藜杖之
光敬飭墨卿晉干籖帥某官道探聖賾氣涵天和學問
工夫窮西洛横渠儒先之祕出處氣節有慶歴元祐君
子之風鼓琴著書以自娱焚香讀騷而有味游戲翰墨
咳唾珠璣舂容正始之典刑灑落晩唐之標致以此飾
吏其諸異人壯縣蜚聲棠隂清風之未改京畿主畫蓉
池緑水之猶香遄入綴於周行得與聞於國計使其少
貶立要路之津以何難惟不茍同辭光範之門而徑去
人嘆横舟於野渡公惟砥柱於中流稽閣題輿問訊籠
鵝之沼豐湖剖竹嘯歌白鶴之巖嘉名上錄於御屏優
詔分司於仙籍清節足以亷貪而起懦厚徳足以雅俗
而鎮浮司舶則氷蘗以自持領郡則繭絲之不急豈特
武穆文昭之裔屹若維城抑令召父杜母之謡驩然載
路惟是舉國之望正在同姓之卿首揆久虚己入金甌
之簡記脩名不朽留為玉牒之芬芳伏念某様不入時
癖惟嗜古一第十六年之久歴官餘三考之書帝城風
月之無邊方思贊畫宦海波濤之叵測嘖有煩言然浸
潤之由來皆疎狂之自取天子臨軒而策寒畯從臣簪
筆以主文衡衆皆阿意以曲從己獨執方而不變或校
短掄長於程尺之下未免有之謂大聲疾呼於廷陛之
間亦何至此一歸蓬蓽三易葛裘肆求宗邸之冷官隨
得翹材之化筆所謂寒儒活計者此耳其為炎官熱屬
者笑之顧才疎無事長之能而學淺犯為師之戒幸偕
棣蕚聫南宫進士之名况在松㕔識東閣郎君之貴愛
以及所不愛中也養其不中正有望於儒宗庶息嘲於
士友收名定價倘䝉大戊子之知噓枯吹生自賀雌甲
辰之遇
　　　通西外宗使　　　　　　　楊誠齋
弭節西臺正仰長庚之次舍司文南邸獲分太乙之光
輝敬飭墨卿晉干籖帥某官清凌沆瀣和毓均倪學問
工夫窮伊洛横渠儒先之祕出處氣節有慶厯元祐君
子之風早從文屋以策勛旋歴宦途而恬退春風鳬舄
清閒鳴單父之琴夜雪貂裘慷慨辦太原之檄恥皇皇
於人爵甘落落於權門徧試民庸不留朝蹟舂陵監郡
平分濓溪霽月之華炎嶺拜州肯受石門貪泉之汚實
政紀山林之野史隂功溢道路之口碑嘉名已錄於屏
風褒詔分司於仙籍昔逺今近上方注意以用公内重
外輕公亦何心於擇地然而風濤如此人物𦕈然衛社
稷則無如朱虚之精忠尊朝廷則孰過李勉之徳量所
謂通國之望正在同姓之卿難兄法從之舊氊好為出
色宗相登庸之傳鉢重見調元伏念某様不入時癖惟
嗜古一第十六年之久歴官餘三考之書帝城風月之
無邊方來贊諾宦海波濤之叵測嘖有煩言然浸潤之
由來皆疎狂之自取天子臨軒以策寒畯從臣簪筆以
主文衡衆皆阿意以取容己獨執方而不變或校短掄
長於程尺之下未免有之謂大聲疾呼於廷陛之前亦
何至此一歸蓬蓽三易葛裘肆求宗邸之冷官隨得翹
材之化筆所謂寒儒活計者此耳其為炎官熱屬者笑
之學殖久荒冐犯為師之戒心茅滋塞殊無事長之能
頃襆被以東歸擬摳衣而北面久羈逆旅莫候前驅襟
期雖企於門牆名實未孚於左右惟告戒之以藥其失
而提撕之以玉於成敬薰心香願假鄰燭近而皇甫逺而
居易既次第以捜求北曰石洪南曰温生敢覬覦於羅致
　　　通西宗趙司直　　　　　　　方壺山
仕東平之鄉久親丈席依西宗之邸容試絃歌入閩收
宗族之書知公唱理義之學翕然相賀前此未聞某官
燕邸諸孫文公髙弟五天精舍超然公子其間四書深
衣匪獨勉齋之授教自博而入約仕將行其所知立朝
精神治郡保鄣乃有憑國城社奪民田疇疏亟上聞白
叟為之吐氣侯舍我去黄冦出而噬人節相傳以為髙
論不售而奚樂恬然閉户久乃司宗小試而人屈之私
淑乃吾願也中庸旨趣昔者親聞之師麟趾衆多更以
告語其族向同歆異白放賀竒悉揉而惟正之從知偏
者非材之過宗室知道此風漢晉所無師保相王吾國
周唐之邁某游浙奚遇登門獨榮退後墮山邑之窮翻
憶職宗庠之舊欲前若縶敢質所聞武城以愛人稱季
宰以治賦升是文學未始不適用然政事非輕於分科
使二子而生於今則一世之論必異乃如愚見終不願
健令之名更請誨言或庶幾聖門之意諄諄毋吝切切
有祈
　　　通西外趙判宗　　　　　　　危巽齋
屬尊麟趾率歸糾合之中郡畀龍溪幸與照臨之側敬
修詞命下通姓名恭惟某官毓慶璇源分輝寳葉氣和
而守正學博而用閎文采宣明宛在劉向李邕之右議
論濬發深得晦翁濓溪之傳名隠隠以雷霆仕駸駸乎
霄漢入司天憲民自謂於不寃出綰邦符政復多於遺
愛爰以東平之善遂司西外之盟磐石一强維城増重
佇膺紫詔趣侍凝旒豈無他人孰若金枝之秀不有君
子誰叅玉鉉之崇某未習民庸猥承郡寄正自面牆于
不學得無血指於旁觀尚推合治之心時賜免戾之教
河潤千里豈無及晉之波厦廣萬間是亦屏周之意
　　　囘西外趙知宗　　　　　　　陳篔牕
駕牡罔功暫叨承攝傳魚有爛猥辱褒揚味謙挹以難
勝拊疎庸而知愧某官諸姬為近大雅不羣左戚右賢
偉獨髙於今世文經武緯殆逺過於古人有嘉磐石之
英暫典維城之彦地分南服天簡中宸旋錫寵於㕍行
益増崇於麟趾堯先睦族久資糾正之才周重强宗即
荷便蕃之渥某一之已甚二者何堪森繁劇之滿前凜
憂危之填臆胡能全璧但屈指於言歸尚藉斷金式傾
心於賜誨
　　　囘西外趙知宗　　　　　　　林克齋
大君有命申攽寵渥之新伯臣司宗無越耆英之舊方
屬籍視儀之始亦侯邦借潤之初某官胄出神明學通
今古論議冠諸宗室夙擅白眉老成尚有典刑今推黄
耉燕閒雖暇涵養益休鴻寳之方自竒謫仙之詩無敵
矧年髙而徳劭且屬近而行尊典周室之宗盟宜洊司
於麟趾爲劉氏之祭酒行入對於龍光某正爾依仁欣
焉聞命敢謂别裾之未久遽䝉染翰以相先一日有似
於三秋悵阻置杯之教兩地匪遥於千里幸分鄰燭之
輝
　　　代囘西外趙知宗　　　　　　李梅亭
疏詔東平展親西外王曰叔父立愛始於家邦汝作秩
宗受祉施於孫子棣華韡韡瓜瓞綿綿恭惟某官大雅
不羣為善最樂箴規磨琢蹈衛武之流風忠義輪囷粲
劉向之封事庸專糾合之任助成睦族之仁周之宗盟
誰若滕侯之長唐之宰相豈遺徳裕之賢某側聴涣揚
未遑旅賀召伯分治諒信如麟趾之詩長卿倦遊愧莫
續兔園之賦
　　　代囘西外趙知宗　　　　　　李梅亭
小宰立班愧星辰之曳履大宗維翰貽月露之連編雖
過乎情良感此意恭惟某官忱恂有守信厚不浮主天
揖同姓之聨肅然糾合盡日宣三徳之敬莫不浚明雖
云為善之居家尤樂推賢而報國有華新渥猥及陳人
某司臬亡庸共工甚沗虎拜稽首願觀蕃錫之榮龍作
納言已懼曠官之辱
　
　
　
　
　
　
　
　
　
　
　
　
　
　翰苑新書續集卷十四
欽定四庫全書
　翰苑新書續集卷十五
　　京尹類　附留守類
　　　賀趙京尹　　　　　　　　　王臞軒
羽儀卿士彈壓帝城人望翕然知尹京之有趙上心簡
在果弄印以授堯輦轂肅清紳緌交賀某官學精六典
名冠兩科文章太白老之瑰竒氣節朱虚侯之耿介早
登華貫屢獻皂囊肘後有醫國方舌厎作氷人語不能枉
尺為清要地而少畱甘請一麾指瀟洒亭而徑去隨上
輔畿之最入陞台佐之華振領挈裘糾正列曹之淑慝
調胹助鼎習為宰相之經綸新天子居然器之先寧皇
留以遺我眷王畿之千里畀帥閫之十連少尹舊遊囘
首平分於風月神京新領致身已逼於雲霄行將攝鴈
鶩之玩而以威繩狐鼠之奸而以法寛一分之民力散
八郡之陽和簫鼓行春驩迓碧油之元帥鈞衡虚左佇
看緑鬢之中書伏念某淺學得皮赤窮到骨初筮經行
於湘水聊爾棲身至今悵望於衡雲不堪囘首十二載
未書於三考兩千里來効於微官直道事人安敢肆幕
中之辯剛腸嫉吏不能依紙尾之書幸曽出元樞之門
牆猶未入羣憸之陷穽敢期機㑹獲事仁賢受容受察
之方新一喜一懼之交集切傾心於教誨更借力於提
撕誰為之先倘少異衆人之待當忠於主其忍效妾婦
之容
　　　賀戸侍袁京尹　　　　　　　王臞軒
申命地官正名法從審國家之大計獨任剸裁因都會
之奥區増嚴彈壓甫涣先皇之雨露亟開聖代之風雲
兩禁驩榮三輔燕喜某官神幾而傑識風裁以威儀不
動如山法古大臣之魁壘至明似鏡燭今天下之隠憂
推京兆之無雙總扈農之至劇不移尹正竟貳民曺莫
窺泛應之竒爰被真除之寵竊觀前代間得真材將大
用以成格天之功必歴試而觀醫國之手惟撥煩暇豫
有無不治之規模則康濟恢洪皆可與權之事業是以
經綸宰相不於章句書生故元和之崔由戸侍而登天
聖之劉自開封以拜然特一器匪兼二難惟公萃省府
以並為其事葢古今之罕儷問三司則使副之職兼舉
言十國則豪强之風自衰光前絶後之勲緩笑微吟之
日渡江能幾明弼可占賢君方需於賢臣聖主留遺於
聖子攀鱗附翼儼為天縡之儲作雨濟川佇副巖瞻之
祝某微蹤並塞頻嵗驅軺芻與牧以奚勞匠負丞而有
擢俯慙吏鞅曷造廷紳良由託萬間以鎮凌雨之揺吹
六律以鼓潛陽之動自傳命綍如擢心旌知公望之皆
歸卜疇庸而預喜崧嶽之函萬象或免伶俜泰階之正
六符終依造化
　　　賀戸侍袁京尹　　　　　　王臞軒
民曺奏最卿貳為真經賦獨裁裕三司之大計神京仍
領寧十國之奥區廟朝一倚於論思省賦兩優於煩劇
師言交暢天寵又新某官以巖廊之材恢山岳之望抽
闗啟鑰㑹融千古之經綸挈領提綱神妙百為之操縱
用明以恕濟正於權通禮樂之淵微贊謀謨之宥密範
圍羣玉犀利五兵推京兆之無雙總扈農而有要不移
尹正就亞司徒欲酬甚偉之功姑拜真除之渥蓋縱横
泛應事幾者難為智而雍容坐鎮雅俗者易為賢夫孰
無堂上之書鮮或中經首之㑹惟批卻導窽之際游刅
發硎則臨機制變之秋決河注海所以斷大疑立大務
必非取常士用常謀仰窺責實之規摹預卜濟時之勛
業周流罔滯安靜不移内如千仞之轉圜外若百雉之
按堵一洗清談廢事之弊盡革叔世好名之風聴履上
星辰不能以寸濟旱作霖雨惟乃之休某樗櫟無庸節
麾久寄猥玷匠丞之權又升計指之將良由托萬間而
庇旁風鳴六律以温寒谷其如技竭不勝務殷雖故步
之可尋豈後艱之必濟瞻雲霄望河漢倘終覆露之私
貫嵗月傲氷霜誓守堅凝之操
　　　賀趙尚書再留京尹　　　　方烏山
輟臨邊閫留衛神臯蓋京師諸夏之本根所宜先固而
公族王室之枝葉當務親承故薦屈於尹釐以内資於
經理青氊復舊紫槖増榮某官振振之英温温其徳言
語妙天下機軸一家風采動朝端羽儀百辟氣吞八九
雲夢腹有數萬甲兵惟冕旒獨厚於眷知故輦轂夙資
於彈壓方其始至已知游刅之有餘比及重來尤覺輕
車之就熟惠極羽鱗之及姦無毫髪之容清不可干寧
免求全之毁久而自定益彰難掩之名况當規恢大業
之秋可乏經濟中原之手果􁋊異數徃控上流然大臣
不可暑行未容逺役知淮陽徒得君重孰與内輕因存
司雨露之邊而聴履星辰之上驩傳三輔豈惟竹馬之
爭迎職復司空允謂承明之三入展儒者已試之效佐
君王内治之規國本一强皇威自逺夷吾在江左今復
奚憂蕭何鎮闗中終觀能用某謭焉故吏凄其冷官昔
一見遽違有負千里投公之意今已暌再遇豈無三語
為掾之階信幸㑹之自天知命通之有日趨承方快自
賀良多廣厦萬間喜復湖上龜魚之䕃丹砂九轉乞成
鼎邊雞犬之仙
　　　通袁京尹(韶/)　　　　　　　　王臞軒
昕廷對策濫陪玉筍之門生畿甸効官復玷紅蓮之幕
府三薫子墨百拜帥籖恭惟某官一代宗師四海碩德
挺身任重六鰲背上之擎山定力鎮浮萬馬羣中而駐
足自佐京國至位文昌華途清要者幾何英轍周旋之
殆遍贊籌台佐異時相業之胚胎瑑美仙源一代帝墳
之潤色容與功名之㑹更閲理義之多逺畧濟時振起
過江諸賢之弱精忠許國對越在天列聖之靈尹正神
京榮躋班使東南之力竭矣帑藏焦熬西北之事紛然
符移旁午戚畹貴臣之盤據豪民巨姓之根連得地大
而雖可囘旋去天近而尤難展布今之君子悠悠畫餅
之空談付以事機徃徃蠟鞭之無用任國重寄如公幾
人當紛紜澒洞之衝每閑暇笑談而辦輦轂之下必先
彈壓與列郡殊錢榖之問不至廟堂有地官在如聞訪
落欲即登庸若劉沆在天聖初自尹而入為相然張敞
為京兆最繼後者難其人屈壯猷旬月之間積蒼生霖
雨之望世道隘甚人物𦕈然首揆久虚行看黄麻之宣
布修名不朽要垂汗竹之芬芳伏念某殖學代耕賣文
為活比奉槐楓之對空臆盡言不知草茅之疎轉喉觸
諱向非借九鼎之力當不止三籌之輸副本既不上於
中書賤刺亦羞通於知己及星沙之贊畫俄風木之銜
憂年踰四十以無聞於顔有靦禄縱三千而弗及此悵
何窮人憐十載之栖遲天畀一朝之遭遇低頭入幕教
條必惟命之恭觸事面牆宦學賴得師之益寛為程而
督責大出力以提撕庶幾遺簪墮履之微或有大吕黄
鍾之重横寳在道敢祈袁相國之知倒屣出門自賀王
仲宣之遇
　　留守類
　　　賀陳丞相判建康　　　　　　楊誠齋
疇咨上宰居守陪京一相揭日月之光俯江淮而下燭
萬乗分旌旗之半俾夷夏之聳觀某官至學潛天孤忠
貫日惟其凝然之風度歴萬變而不揺是以坐之於廟
堂則四海之自治豈時變之難合乃身退而愈髙赤舄
來朝儼二童而及馬蒼生相賀幸兩鬢之未霜方倚訏
謨之深以輸旦夕之弼如其留鑰毋易耆英保釐東郊
如畢公卧䕶北門如裴度暫大金陵之纛即青王氏之
氊某違離門牆荏苒嵗月不自意其末路得再見於清
華
　　　賀張魏公判建康　　　　　　楊誠齋
制詔舊徳藩宣陪京留丞相於闗中深託本根之重用
真儒於天下大新朝野之瞻某官學術咸三道原貫一
得仁者之靜應羣動而不窮叅化育之誠聴萬物之自
遂補天而莫見其妙洗日而不言其功顧德裕何負於
敏中乃元稹自憎於裴度憂以王室居江湖而未忘樂
乎韋編言洙泗而無間人仰傅巖之雨天開衡岳之雲
帝予右之已恨不早公其來上勿徐其驅姑煩東土之
保釐暫倚北門之卧䕶乾旋坤轉方用夏以變夷風輝
日舒要整軍而經武仰惟勲德之元老素定國家之逺
謀諸將震於威名百蠻問其容貌正賴指縱迄成掃清
安石其如蒼生何已快老成之起司馬復相中國矣佇
觀書贊之新某自負荒凉恭承覆載丈席之侍玉振每
得而聞尺書之論金縢今近乎䜟
　　太守類
　　　賀平江趙守　　　　　　　洪平齋
恭審課最周藩班升曉閣奎躔新度視文昌公座之尊
磐石舊封増扶風三輔之重旄倪歡抃麾幟精明恭惟
某官行整而氣醇材周而學䆳九霄玉露抗仙掌於建
章柏梁之間萬里銀潢泛靈槎於黄河崑崙之表天不
虚生於龍種人皆想見於麟儀洗京洛之緇塵訪江湖
之竒觀為民司命與國分憂慶朔堂前細轉春風之有
脚滕王閣下横陳秋水之無波上方深思肺腑之臣公
乃近牧股肱之郡勢强宗翰福及王畿趣下詔以召叅
爭遮途而借冦爰進𢎞璧天球之直又為清香畫㦸之
留昔者房喬首冠瀛洲十八人之選今焉黃覇獨髙穎
川二千石之功有開入相之基即鬯致君之業某埋頭
塵駕寄命恩閎頃嘗曳裾於天府之遊辱賜推轂於公
車之辟奈迫倚門之望徒厪飛騎之追朅來東楚之平
反聳聴西清之顯耀起而舞手知所屬心月朗虎丘臨
照何分於疆界氷寒燕谷生成早轉於陶鈞倘借餘波
終歸大庇
　　　賀真州洪守　　　　　　　　劉後村
伏審申錫璽書榮分符竹迎鑾置郡舊稱江左之雄藩
當宁選侯暫屈朝中之名勝甫先聲之入境已和氣之
滿城矧肆走趨敢稽迎候某官風規髙潔宇量崇深蹈
名義之大閑襲文章之正印忠宣仗節何慙歸漢之蘇
卿文惠秉鈞不減過江之王導玉帶樞臣之碩畫金蓮
翰長之雄詞亶惟明公克肖先烈頃陪髦士鷺振振以
于飛既覽德輝鳳縹縹而髙逝歛青雲之逸步尋緑野
之舊遊㑹在廷渇見於嚴徐而中禁嘆無於頗牧亟頒
一札趣建兩轓廟論憂邊方急防秋之計家傳許國寧
為擇地之謀迺眷吾州號為重鎮雖長江天塹誇洶湧
之波濤然數處風寒合綢繆於戸牖諒規模之素定使
精采之一新澤中之鴻鴈奠居帳下之貔貅稟令前旌
所指樂哉皂葢之行春左轄久虚行矣青氊之復舊某
讀書雖苦涉事至迂耕汾曲之田可支饘粥遮長安之
日誤棄釣竿本深入於閩中忽逺移於塞上倦遊已久
念自放於一丘泥古不通了莫諳於三尺竊承開府預
恐曠官倘尚寛震慴之威庶獲舉平反之職哀矜勿喜
蓋其少小之所聞深刻寡恩諒亦君侯之不喜
　　　賀池州焦守　　　　　　　　鄭雪巖
伏以君辭天陛剖竹齊安我徃日畿乗軺浙水雖似燕
鴻之相避詎容魚鯉之未將同年得無情乎交隣胡可
廢也恭惟某官為廷唱首本儒者流授一編書才優王
佐學萬人敵氣壓將家出入禁闥之中拱揖冕旒之側
密承師錫昭布外庸壯長江之波濤誰思飲馬宣朝廷
之徳化旁及離鴻直追令公威名豈羡營平軍册某同
登龍虎榜久别鵷鷺行覿面莫疎知心已久聊慿尺楮
少將末路之敬恭行造雙旌共話當年之塗抹望風増
喜有語莫殫
　　　賀瑞州游守(孝嚴/)　　　　　　辛鄂州
恭審一札塗芝五符分竹捲珠簾之雨悵别日之何多
頒錦江之春幸趨風之未逺湖山改色牙纛増輝恭惟
某官卓爾燭微英標映世武夷之峰峭拔心跡雙清紫
陽之學淵源父祖一脈彯纓膴仕驅駕榮塗才無施而
不宜治所至而輙最升華舊府列屬容臺化北溟之鯤
薦乗泥軾集議堂之鳳載擁朱轓豈康廬彭蠡之能淹
宜堯陛虞廷之迅召勾稽棘寺簡在楓宸進陟三丞已
密鄰於要路歸尋一壑何勇退於急流世共仰山斗之
文公合整雲霄之武西江道院南服名邦聿求二千石
之良以廣十萬户之福絲綸天落襦袴春融鑄頑成仁
豈俟涪翁之語安老懐少益明夫子之心選表可期入
覲伊邇某家舊受㕓於宇下身今寓跡於鄰封顧方需
次以杜門側聴涓剛而開府馬策不進燕賀未遑遐瞻
碧落之堂如隔蓬萊之水裁小夫之竿櫝聊致敬恭有
先人之田廬尚依帡庇皈心徒切營吻亡竒
　　　賀瑞州游守　　　　　　　　湯息庵
恭審鳳詔起家魚書領郡簪盍徳星之社夙幸論交槎
通靈漢之津兹欣遡潤輒慿寄鴈寅慶拂龜欽惟某官
精識際天懿文振古典刑是似英英御史之名家悃愊
無華繼繼黙齋之的嗣早騰清貫寖簡皇明金耀主書
旋贊奉常之禮樂緹輿斂惠洊馳刺史之旌麾洎棘路
之躋聫叅稼卿而進貳氊還可竢鴻去彌髙屬勤宣室
之思首遴御屏之選寵分半竹來訪瑞芝雲出無心睨
偃松而懐古春如有脚俯翠樾以供唫襦袴詠歌鼓角
讙亮賦成道院信眉父老之相安圭覲禁墀拭目公侯
之復始某凄其假守久矣懐歸歘聆盈耳之謡亟飭建
牙之賀襟期維舊輝暎方新虞虢唇齒之依相望接畛
游夏淵源之素尚丐餘波嚮詠維深染濡則淺
　　　賀瑞州游守　　　　　　　陳乗之
芝檢攽香竹符疏寵昔居烏府嘗登名侍從之門今受
滕㕓又覩新使君之政未展望塵之拜敢稽賀櫝之恭
欽惟某官天韻宏深風猷凝逺家傳詩禮學宗東魯之
師門盛衣冠人誦西平之子典刑是似譽處俱揚一通
籍於金閨遄進班於玉筍華參省架謹簿書文籍之藏
班陟社司明禮樂典章之故自為丞之再轉旋出守而
一麾六鰲方載於瀛洲五馬又驅於蜀水眷兹斗壘著
此星躔製菡萏酌清泠賦韻尚傳於山谷垂天虹度雲
巘詩篇猶憶於誠齋矧今道院之主人來自武夷之仙
洞百萬戸䝉福已聞襦袴之謡十二旒簡知佇復囊氊
之舊某壯行漫仕老去投閑思觚稜之重遊恍如昨夢
玩珍臺之真樂頗遂初心託身䝉地主之恩共社有年
豐之樂偶然浪出訪尋坡老之雪堂久矣懐歸願傍召
公之棠舍編摩語淺贊頌情深
　　　賀鎮江守傅侍郎　　　　　洪平齋
恭審自天錫命易地建藩紫槖聲華共識西清之法從
碧幢號令鼎來北固之主人旄倪歡呼鼓角喧亮恭惟
某官姓名日月氣節華崧文轢商周可謂昌黎之篤道
言稱堯舜無如孟子之敬王早䝉濩蠖之知徧歴髙華
之選每於器能政理見所舉不以富貴利達動其心蓄
之彌明翔而後集爰徑登於禁路遂獨立於諫坡秉節
如中流砥柱之不移遇事雖驚雷破硠而不懾善類倚
之而増氣僉人聞之而寒心倦從豹尾之游願奉龍潛
之最民庸幸甚國論謂何瀟洒玉清無限愛棠之父老
周遭鐵甕有來騎竹之兒童矧此名邦為今要地控天
塹於萬里煙濤之際拱日畿於五雲霄漢之間知謀帥
之良難喜得公而為重好是天球琰琬翻奎壁之祥光
不妨羽扇綸巾挹金焦之勝概聊屈掌北門之鑰即歸
斡西府之樞某稅駕未能植牙在望尚想樓頭望眼歸
兩淮形勢之圖還思江上一尊吊三國英雄之志
　　　賀建寧守王侍郎(極/)　　　　王臞軒
禁廬厭直帝綍疏榮待對松堦涖寧廟藏書之府剖符
竹使在阜陵潛邸之邦單車一來千里胥慶某官西州
人物前輩風流抉雲漢之章最宜為誥擺雷硠之筆得
所以言入而論思出則藩翰丹山碧水本全閩第一之
州靺鞈褆衣分徒列連營之伍屬汀邵之煽變剙招捕
以兼司繼命庶官成驟重驟輕之勢肆胎竒禍於一嚬
一笑之微至煩水西滸之兵入戡火城中之難收拾餘
燼歸為長雄増竈取贏幾千人矣籌沙唱飽其屢空乎
鄔既富於黄金權遂傾於皂蓋以至不掉殆將倒懸惠
然肯來有豹尾雞翹之彦齊之以禮讋狼貪羊狠之驕
不踰晷刻之間遽復承平之舊淮陽非薄長孺已藹治
聲朝廷深知弱翁即趨嚴召某宻逃空谷背縛衡門有
事西疇方耦受㕓之父老不知東騎莫隨騎竹之兒童
得之所聞喜而不寐桑麻影裏願觀仁政之濃桃李光
中庶養病身之佚
　　　賀太守謝刑部　　　　　　　王􁁺軒
伏審陞華寳宇移鎮玉山碧草緑波殊鬱憩棠之父老
朱幡皂蓋已歌騎竹之兒童安得一語借冦君於帝前
正恐兩州爭杜公於境上去思之極喜躍伊何恭惟書
府斗牛相門星鳳夢池塘之草家自有於詩聲鄙堦砌
之蘭世共推於儒傑思昔先正時維巨公使吾君為堯
舜之君今猶被於宗社以所學皆周孔之學端復存其
子孫獨先生自取之亷有識者見謂之屈屢乞一麾而
去遄飛五袴之謡方兹蹈徳而詠仁奈何奪此以與彼
雖未覺雲霄之逈已頓驚分野之殊恐開藩之未間不
俟駕而歸覲前有召父後有杜母賴撫摩凋瘵之餘坐
而堯言進而舜趨竚獻納熈恬之盛某猥誤衮褒之辱
每虞錦製之傷鳴鳳凰於髙岡式徯九苞之瑞世摶鯤
鵬於溟海莫隨六翮之培風
　　　賀太守劉寺丞　　　　　　方秋崖
伏審夙戒麾符儼臨㦸衛呈琅玕呌閶闔正聫星宿之
班羞崑崙薄蓬萊自求山水之郡此名此徳甚盛甚休
恭惟玉簨黄鍾之函和瑶瑟朱絃之挺直雖不為表暴
於議論之際要自有公是非顧未嘗標置於名氏之間
此所謂真道學早策勛於翰墨乃課最於簿書州縣之
職徒勞人洊出郎官之宰賢能之舉不待次尚參計相
之賓凢晉權萬貨之經與均㑹百工之給皆未究其所
藴何厥聞之甚都龍左角為天田肆陞華於九扈驂右
騑者刺史訖自詭於一麾上若曰古君子之儒時則入
漢循吏之傳以去帝城不逺耳冀潤九里而及京師然
豈君相之意哉乃先一州而後天下聞有迅召願無疾
驅某自守其迂見謂之拙思昔中牟之化今已在七不
堪之中正復陽城之生亦付之六太息而已過不自料勇
為此來一用其策之平平兩書其考之下下有人民有社
稷久矣厚顔為保障為繭絲凜乎掣肘公既至止吾知免
夫披雲霧而覩青天敢忘賀厦為草木而到君地或可
逢春
　　　上豐真州(有俊/)　　　　　　劉後村
奉幕府之文書昔嘗依於麾下主功曺之刀筆今復入
於彀中何所取材居然䝉幸敢飭牋題之陋僭干棨㦸
之嚴某官直氣蟠空清規照世單傳名節實惟元祐之
故家尚友英豪見謂北方之學者卓爾門庭之自立恥
於蹊徑之旁通頃從國老之招出贊戎昭之重箭已傳
於瓜步烽遽徹於甘泉衆議畫江恐投鞭而飲胡馬公
方乗塞獨移書以折佛狸迨息肩載續於舊盟乃絶口
不談於前事晩繇半刺徃建兩幡方此憩棠已盡銷於
嚚訟政惟拔薤遂見忌於强宗一簔徑上於漁舟四壁
了無於鶴料嘆滔滔之皆是而皦皦之難全賴朝廷之
深知屬疆埸之有事誓江慷慨天知祖逖之精忠對壘
雍容人伏羊公之雅量方且外招流附内拊凋殘大而
經畫於中原小則蔽遮于吾圉倘來富貴諒久付於浮
雲不朽功名定有光於信史某頃繇祿仕早誤賞音性
不通方動與世人而寡合衆皆欲殺獨䝉執事之憐才
初不吏於朱雲每待延於枚叟愧酬知之無地乃抱痛
以不天空使時賢見誚景升之子豈無先友誰憐嵇紹
之孤買山之興甚濃誓墓之詞良苦昨聆剖竹漫意彈
冠苐歸閩者累年無入淛之一字當趨事赴功之際自
審濶疎矧操心慮患之餘頓忘精銳不圖狂簡尚挂辟
書廟堂知出於無私士友或疑其不稱拊丹心而感慨
常中夕以激昻懐燕昭市骨之恩慕豫子漆身之報然
某戴星即路觸熱泝灘值漲潦之奔狂駭風㠶之淪覆
已偕十口下從河伯之居偶有扁舟來起湘纍之死幼
稚僅逃於魚𦵏衣冠蓋甚於懸鶉况生涯盡化於波濤
而性命僅存於絲髪進已資身之無策退將避事之有
嫌却返敝廬共卧牛衣之疾重尋來路自憐㕍影之孤
漫揮衰涕以泣岐未覺驚魂之守舍今者既趨京轂密
邇麗譙度已耗之心思決不堪於事任何以舉賤有司
之職得無辱大君子之知簿書之間類非所能恐上煩
於程督箠楚之下何求不得竊有意於平反茍不愧心
是為報德
　　　通建寧葉尚書(時/)　　　　　　劉後村
長六官於禁近昔銜選授之恩倡九牧以蕃宣今玷附
庸之數世未有不難之縣令身獨逢易事之府公敢飾
鄙詞以干嚴分恭惟某官髙明而密察博大而崇深疇
昔並遊尚及接乾道淳熈之彦平生孤立不知有熙寧
元祐之朋自為諫官御史以來至居方伯連帥之任惜
善類如衛頭目愛吾民若養體膚議令則欲寛一分理
財則欲捐末利君實視副樞之貴莫肯次遷富公當新
法之行獨云不曉至今甌粤衡湘之境皆有召杜龔黄
之思逮寧考之末年召耆英於邇列灼知聖意欲付事
樞未及覆於金甌忽巳馮於玉几羣公翊戴瞻龍氣以
雲從一老傍徨抱烏號而雨泣露章力請天語莫囘遂
繇喉舌之司來鎮股肱之郡其出處語黙之際皆理亂
安危所關黄髪番番焉可捨朝廷而去赤舄几几終當
遄廊廟之歸某號為狂生名在惡子臂紅旗於塞上力
戰無功叱黄犢於田間躬耕不飽加以親頭雪白先緒
灰寒頃於吏部以覔官適直明公之典選誦句百僚之
上即日知名割炙衆賓之中滿堂動色特捐大邑俾字
小民蓋有愛當世人材之心豈專為通家子弟之故然
而曩收虚譽今課實能强顔讀城旦之書惡乎折獄流
涕秉牢盆之筆何以生財雖素為大尹所知恐不免督
郵之辱凜氷淵之戰内駭湯鑊之臨前尚賴涵容少寛
怵迫以繭絲為喻必能味尹鐸之言倘芻牧不求安敢
逃距心之罪陳情之始空臆以言
　　　通興化范太守　　　　　　王臞軒
出綸閶闔作屏壺山范老十萬兵於胸中時方倚重元
結數百輩在天下民其少甦闖上日之匪遥企下風而
起敬恭惟某官清凌氷柱峻埒斗杓月旦題評元方季
方之行誼天庠模楷大陸小陸之文章講學遍諸老之
參著書作千載之計屬權姦之當國紛競習之移人一
世瀾趨相與染曺蜍之沫二難壁立斷不汙元規之塵
紉蘭自馨食蘗有味迨聖化已新調瑟而衆賢交起彈
冠所挾者髙尤難於進謂寧得小國寡民以行志不願
為枉尋直尺以留中惟莆稱詩書禮樂之邦久焉弄印
以公為忠信慈惠之長宜此分符旌麾未肅前驅襦袴
已歌來暮吏狃於政弱而垢玩民困於軍興之誅求剜
肉醫瘡甚矣羣生之寡遂酣歌常舞幾於一國之若狂
所望獨立使君之來以為一方疲甿之幸仁必有勇嚴
以濟寛使鄉無打門索錢之胥則家有左饘右粥之樂
然而世道隘甚人物𦕈然此獨何時横濟川之舟於野
渡行且有詔起擎天之柱於明堂某為儒而迂入仕而
拙愚戅既見排於紹定疎狂復不合於端平竊禄祠庭
已自分煙霞之疾贅丞鄰郡初何心風月之分惟平生
於方册以服膺乃一旦𨽻治封而親炙必有訂頑砭愚
之誨以為鍼膏起廢之方嘉與斯民新沐循良之徳化
更祈暇日拱聞經濟之緒餘
　　　通漳守鄭左司　　　　　　　王􁁺軒
綴班蓬觀稔聞尚書曳履之聲竊稍叢祠敢作刺史題
輿之望偶叨恩而起閒散得帥屬以奉教條敬飭墨卿
敢干籖帥恭惟某官清凌氷柱峻埒斗杓昔在元樞不
作漢唐之人物篤生令子克紹韓吕之世家方在盛年
見稱偉器容與功名之㑹更閲理義之多正色立朝舌
底吐氷人之語一麾出守毫端宣澤物之仁奈西風之
塵一髙而東山之興莫遏著書平屋講學專門卷之而
懐已並復齋之髙躅充然有得誠如西山之薦章及聖
化新琴瑟之調宜名勝應弓旌而起繇郎闈之雋武叅
樞掾之宏謨習明先朝之典章蕩滌累年之垢玩形之
論建多所施行獻可有先見之明方為時出龜山又不
合而去正坐名髙賢者進退之非輕世道汙隆之所繋
比興思於側席亟有命以起家眷言清漳之名區宜有
通儒之報政旌麾至止襦袴藹然崇教尚文振起紫陽
之墜緒蠲租減賦舉行竹隠之寛條惟是時事日新善
類星散朔黨洛黨之論横起南軍北軍之變未銷此獨
何時横濟川之舟於野渡行且有詔起擎天之柱於明
堂某徒有苦心本無甜舌戇拙既不容於紹定疎狂復
見斥於端平耕具釣竿已分煙霞之痼疾箳星泥軾何
心風月之平分獨幸以邑子而事鄉尊况復以書生而
師素宦必有訂頑砭愚之教以為鍼膏起廢之方嘉與
同僚欽奉循良之政令願言暇日拱聞經濟之緒餘
　　　通南劔守游郎中　　　　　劉後村
問縣譜於山隂方懐憂責瞻耆英於洛社喜識典刑以
半生薫炙之心寓一紙干麾之敬恭惟某官任重而道
逺源深以流長以游先生之故家從朱文公於精舍方
執經講河汾之曲髙弟固多及逢掖立魯門之東一儒
而已早著勲名於荆漢晩陪議論於朝廷觀其諤諤以
昌言豈不凜凜而可畏千羊皮不如一狐之腋百鳥羣
忽見孤鳳之鳴疏傳而竈婢出驚自去而畫工圖繪著
之廊廟真如太史所云在彼澗阿深得考槃之樂屬逢
初政起牧鄰邦得喪付之無心出處莫不有義過里門
而下慕恬侯之謙恭露印綬於懐笑買臣之膚淺靡待
藩條之布佇聞驛召之來某潦倒不堪嶔﨑可笑醉登
廣武嘗妄議於英雄病卧壺頭始囘思於鄉里亦既買
山而隱矣乃如有物以敗之而况邑介通衢身居謗府
若之何而施設可以免於悔尤如公之賢舉國所敬雖
不至言游之室頗思避齊相之堂法令為師敢襲漢儒
之卑論詩書執禮庶聞夫子之雅言
　　　通吉州史太守　　　　　　洪平齋
伏以訪小范老子之舊遊愧承遺俗望六一先生之故
國喜在下風輒抒削櫝之恭庸㸃製鈴之聴恭惟某官
丰規峻整氣度深閎鼎盛一門獨抱富貴不移之志瀾
翻萬卷欲乗功名自至之機氣吞牛斗以何髙手格象
犀而甚勇半千逢運四十專城清香凝寢以無心白粲
連檣而滿眼羣兒相賀歡傳太守之中和萬馬不嘶聳
動元戎之號令隠如敵國倚若泰山要驅沸鼎之遊魚
悉解佩刀而買犢謝安之屐欲折亟收敗賊之功魏證
之笏尚存益振傳家之烈某侵尋老景鞅掌偏州登陸
有四明舊矣聲聞於東越滙澤為彭蠡今焉𣲖接於西
江念其臭味之同假以帡幪之託庶幾知免尤切傾依
　　　通迓歐陽太守　　　　　　洪平齋
伏以涣發緑綈鼎來皂葢六一先生之家法在覺斯民
小范老子之藩條復見今日歡傳騎竹風動采芹恭惟
某官氣明且清識逺而粹攬天地之秀於筆下沛若湧
泉納古今之變於胸中燎如觀火志不求於速化事惟
應於無心用能大其所居之官於以培此有用之業問
津三輔迂徑五溪陶蠻蜑為禮義之邦洗炎障為清涼
之境方返南州之斾又分東國之符乃睠螺洲旁連蠡
澤漢潘君忠烈之可想唐魯公典刑之具存近觀兩年
至易三守出則振使星之風采入則耀郎宿之光芒盛
事可書芳塵有繼慶朔堂之坐嘯雅稱凝香紫宸閣之
趨班即看鳴玉某虀鹽風味燈火生涯十廬占天目之
陽夙依喬木倚席噉芝山之麓行挹甘棠喜後學之知
宗望先驅而起敬力張是道端屬其人沂水詠歸首肯
與舞雩之曾㸃魯宫蒞止更期頌修泮之僖公
　　　通新贑州葉守　　　　　　戴象麓
伏審光膺鳳檢榮領虎符真館優賢久嘆老成之去國
侯藩擇牧深嘉鎮撫之得人都邑均庥輿情胥慶恭惟
某官斯民元氣前輩盛心風雲飽溢於壯懐嶽瀆間鍾
其偉器進退周旋而可度艱難險阻之不渝清絶一塵
炯若木蘭之墜露文追五色皎然玉樹之臨風温乎廊
廟之珍允矣搢紳之表時方期於霖雨公乃抗於浮雲
信知士夫進退之難獨得古人出處之大髙標山峙素
履淵澄然杖屨東山之風為先生則甚髙矣而升斗西
江之水如細民之久望何帥垣方力薦之初天子嘆相
見之晩亟下楓宸之命即分竹使之符十八灘之上流
素稱名郡二千石之重寄兹得真儒佇觀渤海賣刀之
勲即膺宣室前席之問某鄉閭晩出州縣謭才屬除目
之初傳動鄉心而増喜一邑如斗幸依東藩千騎之雄
尺素馳書少羾南豐一瓣之敬其為頌詠罔既編摩
　　　通丁太守　　　　　　　　　牟存齋
玉座疇咨金郵迅喜閒臺泮奐方將窮勝事於園林統
府浩瀼乃幸屈价人於藩翰紫馬西來而捧擁青羅東
首以徯迎敢後鱗函式前鷺翿恭惟某官星沙上瑞天
柱髙標文章五色錦之脱機光奪日月器量萬斛舟之
轉柁勢壓波濤平生自詭於民庸時望積闗於朝著京
之西蜀之表從容前箸之借籌淮之東江之南掩冉除
麾之交映俄主書於金耀旋持正於玉條總夏官司武
之權七兵有秩覽蒼籙考工之記五雉惟修步武峻窮
功言炳蔚以韓吏部斗山之望叅裴丞相淮蔡之軍方
共占勝氣於赤雲已同奏捷書於清晝天知一節霜掲
六絲華表鶴歸久矣認令威之城郭草廬龍卧豈容閑
諸葛之扇巾合展翮於鵬圖俄移輪於熊軾粤惟吉水
實號奧都式喬木之廬山尚帶醉翁之文墨誦連檣之
句世誇傳蘇子之風流蔚然諸老典刑之邦著此當代
文章之手璪旒念念惠顧逺民步屧村村爭誇新尹玉
符訢合竹馬驩迎近事日存已揭使華之様逺猷心渴
諒虚從槖之班某鈆槧罔功緹屏非據昔寄巢雪外固
嘗竊大幕府之庇休今别駕治中又獲際古諸侯之節
度將幸識荆之有日孰云御李之無從君子憂道不憂
貧巳躍躍志得輿之喜國人望公如望嵗毋徐徐為緩
轡之行
　　　代通南劔守徐兵部　　　　方烏山
帝懐望郡詔選倫魁恰則十年合身坐池邊之鳳却來
千里覺光揺津底之龍謹飭魚緘徃迎騎足恭惟某官
忱恂而毅莊栗以温論議崇谹不沗董子孫𢎞之對淵
源深逺甞遊陳方康成之間由其三塲非為喫著之謀
是以九遷不出丞郎之選允哉任重而道逺何其勇退
而守專睠鐔川之名都為㦸寢之勝處今暫屈六鰲之
彦豈徒榮五馬之觀名節竒芬訪了齋翁之手筆問學
墜緒續龜山老之心燈時則優哉游哉志其大者逺者
明教化而采魯侯之藻平獄訟而種召伯之棠和氣溢
而歌麥兩岐巨姓馴而拔薤一本無愧經史之紀載又
特事業之緒餘百年幾見之聲名立矣千載不朽者官
職云乎執事勉之斯文幸甚某蝗粟無補牡駕胡為竒
哉八郡之同寅森若三星之相望况輝躔其尤邇切華
潤以滋多安敢强顔搴帷裳於上坐徒能洗耳來襦袴
之新謡欣幸方深掞濡靡竟
　　　囘新守陳(夢龍/)　　　　　　劉後村
當宁掄才專城作牧鄉邦相望新懐㑹稽太守之章父
老來迎如見國子先生之面稍修書札以候節麾恭惟
某官書讀五車辭傾三峽朗陵荀有文若視元凱而有
光靖恭揚生敬之方屈馬而無愧冠三舍俊造之選號
七閩文章之家衆由徑以疾趨獨盈科而後進佐陪京
之留鑰風月洊分牧思陵之潛藩瘴煙一洗蓋趣召吾
丘而奉計顧重煩韋守之凝香眷此邦人種何福德鴻
碩照臨之未逺象賢選擇以重來昔尚父報政於齊何
其疾矣國僑遺愛於鄭誰其嗣之未有上冡過家拜㕔
眡事光復周公之舊宇増培召伯之憩棠歴觀舊史所
書鮮如今日之懿譜端明之丹茘可繼先賢對舍人之
紫薇莫須公等某坐虚名之過實為衆毁之求全岌岌
之蹤甚危狺狺之吠未息身離禁苑永孤明主之知名
列黨碑尤當纍臣之罪自嗟垂暮偶未溘先躬詩書以
教子孫力田園以奉公上聞雙旌之孔邇扶一杖而起
迎太守賓懽猶記鳴禽之同樂郎君官貴恐難行馬之
重窺
　　　囘新守趙寺丞　　　　　　　劉後村
温詔趣行輕裝赴鎮閩嶠有壺公之勝宅牧不輕邦人
望結輩之來聞風相慶可無尺牘以候雙旌恭惟某官
講貫於家庭切磋於師友黄巖萬家之邑藹若誦弦西
橋諸趙之賢尤其冠冕廼如執事克肖前人其踐履則
司直奉常其施設則省郎中祕三載令君之勤恤百年
父老之去思洎擢廷紳蓋旌縣譜為丞再轉少留宜列
宿之可攀乞郡三章勇去雖六丁而莫挽莆本樂土守
多名卿屬此儉荒加之供億遣防江之戍衛募入水之
佽飛西北之事㑹無窮東南之膏血已竭國有三空之
患孰不懐於隠憂民受一分之寛公盍念於斯語靡容
席煖即有璽褒某妄想灰寒顛毛雪白昔過鳴琴之境
嘗接緒言今為負耒之民已尋初服聞涓上日喜托餘
齡騎竹迎細侯固難入小兒之隊尋花訪野老尚能和
大尹之詩折屐之深濡毫罔既
　　　答鄉守潘宫教　　　　　　　劉後村
遴選名儒出臨雅俗邦人欣欣相告久屬望於英聲使
君徐徐其行孰不歌於來暮亟馳尺牘徃候雙旌恭惟
某官稟奎昴之精英鍾山川之清淑蓋諸老並生於寳
婺而偉人多出於華宗成公席下所聞終身實踐柱史
殿上之叱千古直聲既盡讀善和之書且單傳麗澤之
學不由介紹自致清華東觀羣儒推蔡邕尤知漢事太
學諸生曰韓愈宜為人師厭輦轂之紛華愛桐廬之瀟
洒衆歌别駕詔遣追鋒長孺廷之直臣有足憚者梁王
上之介弟遂使傅之但嘗為朱邸之賓鮮不在烏臺之
選視猶凂己義不呈身對揚咫尺之威枚數中外之事
痛哭陳治安之策天為動顔長揖出光範之門士有愧
色莆方弄印帝命剖符俗無澆淳治有粹駮昔鄭人嘗
病鄊校之議自孟子巳形巨室之言惟清可律懦頑惟
理可屈權勢不必參伍以問牛馬當如中孚之及豚魚
小國寡民未究師儒之施設聖君賢相方褒牧守之循
良煖席未皇予環不逺某乾淳舊族海嶠孤生四紀驅
馳人知其文俗吏一朝際遇上擢以清望官紊進士任
子之品流妨文人才士之塗轍以兹蔽罪良所甘心乃
若騰樂羊之謗書殆未見張華之諫草衆怒欲加于丹
頸寛恩獨念其白頭獲以殘年安於故里聞擁麾之且
至將扶杖以願觀僕視彼徐穉任棠則慊然侯賢於陳
蕃龎參也逺甚庶因暇日可聴緒言懸車而示子孫不
容緩矣灌園以奉公上尚可勉旃
　　　囘瑞守游寺丞　　　　　　趙提刑
奉天子詔分刺史符製菡萏於劔池古稱道院憩甘棠
於南國今得仁侯受幸突來協寅有幸某官丹山英氣
翠竹髙標周程問學之傳挺然祖烈嚴徐侍從之選籍
甚父風以閥閲之貴游尚州縣之歴試頃守星渚治潁
川欲俾我民之寛幸有若士者在一札載頒於禁掖兩
轓洊駕於髙安善推所為不勞而治老手便劇郡想凝
畫㦸之香雅意在本朝行復青氊之舊某無堪諏隰有
愧空囹忽聞軍將之打門喜得詞人之居牧江山千里
雖未快眉宇之瞻臺郡一家所願為臂指之應亹亹欲
謝草草是慚
　　　囘游瑞州　　　　　　　　趙崇潔
裁容臺損益之儀僅知從長載宥府編摩之筆猥使兼
官中懐沗竊之羞外借推揚之重恭惟某官風猷凝逺
地望髙華祖烈有傳浚源流於伊水父書早讀開步武
於甘泉得諸服襲者不凢隨所發揮而愈偉盍繇棘寺
晉儀帝左右之班自詭竹符嘉惠江東西之境方渤海
甫下車之始為髙安洗珥筆之誣閭閻風草之不驚田
野耕桑之自樂維其時矣適當五月報政之期歸我公
兮迅輅一札成文之寵某非材共二取數過多甚慚謝
牘之魯臯過辱慶函之鄭重俎豆軍旅之事皆所未聞
簿書期㑹之間願言共濟情真皈倚語絶栞敷
　　　囘游瑞州　　　　　　　　馬裕齋
甘泉從臣之真方拜誤恩於神甸瀛洲學士之直忽叨
隆委於陪都沗切亡堪游揚有自愧謝言之未控驚慶
語之先馳某官達識周才逺心曠度建中御史之裔代
有聞人紫陽夫子之鄉地鍾間氣幾更出長而入治不
知内重而外輕屬駕朱轓肯臨翠樾製劔池菡萏之服
名譽亦香叅愚山簷葡之林丰標自潔郡真成乎道院
民胥得於湖山昔四岳而今潁川固爾公爾侯之表先
一州而後天下豈吾君吾相之心㑹有召環趣登禁甬
某師干初試邊遽適殷江隔東西願借斗升之水禮尚
來徃先交咫尺之書歸侍無央鋪張不盡
　　　上游瑞州　　　　　　　　金之炎
中興南渡久聞御史之家薄宦西江猥沗諸侯之客自
賀茆芹之生意宛同花木之向陽闖燕寢以齋心差鱗
緘而曝敬恭惟某官標凝霽月襟貯清秋生武夷洞中
之天百年文獻立伊川門外之雪一脈淵源膏馥三萬
軸之牙籖曲調五十絃之錦瑟其立也獨故進退出處
一付諸天所養者深故窮達得喪不易其操名髙見忌
道大難容聖朝非不用人矧是名門之舊君子豈容去
國苦於公論之無芥視榮華葉輕去就帝念江南之右
瑞為望郡之雄勝槩翠微曽著鍾離飛墨之蹟先賢清
節猶帶醉翁吟筆之香而况錦水市河福地已符於佳
䜟蘆鞭席㡌天街近喝於狀元宜此擁麾暫焉稅駕一
琴至止五袴懽如出佛手以救度衆生試仙方而甦醒
羣命前召後杜吾於明公見之左禹右臯是特分内事
爾伏念某金華晩學璧沼陳人初竊一官頗負雞出籠
之喜坐遲逺次復懐鳩控地之羞人共嘆其淹囘己獨
安於恬退徒以欲報罔極之德正當既喜且懼之年俶
聴報瓜亟驅行李拜二蘇之遺像挹三劉之髙風雖决無
倚席之疎或難逭在城之刺孰為道地我有使天夜雨
青燈祗分鄭廣文之獨冷暇時鈴閣拱聴朱夫子之的
傳鑽嚮方深栞摩不足
　　　　上游瑞守　　　　　　　　　王監庫
國用充於外府績茂贊丞庫官辱在底僚禮端趨事
立下風而起肅滴晨露以箋忱容徳如天布心有地某
官大林喬梓衆芳蘭荃問學光游氏朱氏相傳之燈人
物方韓公范公齊驅之駕雍容大雅長記先君子之典
型奕燁令名可謂士大夫之融顯自異清風而飛舄漸
階丹地以彯纓好溪不妨風月之遊星渚㑹是江山之
主公道大明於棘路庶政宜禆於穡臣古井自止無波
之心長松益茂凌霜之色髙安稱道院正須山谷之大
書歐陽為寺丞已召初僚而草制自參寺事克當上心
監臨藉以分勞出納確然奉法為國家惜貨幣之積如
山象父祖賢侍從之除有日伏念某才拘尺短心力寸
耕曾踵美續聞之無稱視學古入官而有愧屬皇上軫
及先臣之留笏而相國忍困人子於負薪指鈔引以受
官期筦庫之儲士縱許望塵入局之拜奈速觸事面牆
之譏徼福先公得師宗匠誓將勤而補拙庶矜愚而愛
能情知有所托身髙飛恨不挿羽觀道徳聴教誨偶同
退之為吏之逢相啓告慕慇懃苐慊武侯集忠之益拳
拳所寓㗲㗲奚殫
　　　通游瑞州　　　　　　　　　吳雨巖
里中一别慨轅轍之差池江上相逢幸節麾之聮合翩
然雲翰賁此風㠶恭惟某官明茂凝姿惠和毓徳祖風
未逺親接元公正公之傳家學相承又濟黙齋受齋之
美既源流之甚正宜標致之不凢班筍屢催上恩濃甚
觀桃懶詠時論韙之多幸劔池丹井之民久借皂葢朱幡
之䕃簡靜柳武陵之政清亷張職方其人中和樂職宣
布之詩已闗上聴侍從論思獻納之選即踵前芳某久
已勌遊冐當分遣守三尺法豈能小大之得情改一封
軺顧使東西之惟命揣已若為而稱任同寅正喜於得
賢數及瓜而代之期去何疾也念維梓必恭之誼能勿
誨乎心之精微辭不宣鬯
　
　
　
　
　
　
　
　
　
　
　翰苑新書續集卷十五
欽定四庫全書
　翰苑新書續集卷十六
　　通判類
　　　賀徽倅葉校書　　　　　　　方秋崖
伏審夙駕緹屏聿臨練帶新安之山水大要好識行袐
書别駕之風月平分豈但半刺史聊復爾耳能久此乎
恭惟獨抱遺經追配古作故能奪多士之氣取象魁三
蓋嘗登太微之庭去天尺五胡以獲麟之筆而監無蠏
之州如聞此來有欲為王留行者雖曰小屈焉能使予
不遇哉顧紬金匱之藏亟侍玉皇之案某柳橋一别苫
塊三年素鞸已終曽索長安之米青山無恙竟囘剡曲
之舟自憐黍谷之難春能到草堂之幾日隔曲江之面
幾若避於燕鴻寄盛山之詩尚相忘於鷗鷺
　　　賀處州詹通判　　　　　　　陳篔牕
十行楓陛半刺括山當聖君重外之時誰屬佩刀之贈
屈賢者治中之任行觀岸幘之吟和氣先春驩謡不夜
某官氣涵釣瀨學派象山鼻祖當年成績具藏於勲府
耳孫此日正傳不號於名家人方炫鬻以致身我獨盤
旋而卻步兩顓劇縣惠利川流一佐名城聲華風動僉
期大用合有衷言屬逢黄霸之作州又枉孔恂於監郡
馨香二妙覆罩一同甫傳授御之環臨已覺旄倪之鼎
沸上方籲俊公合舒翹雖邇遐不係於戚休然出入頗
闗於輕重題輿閑暇固共知逸思之長推轂紛綸行即
聴褒音之渥某家無長物室有餘書甚思菽水之怡愉
無奈木風之蕭瑟少焉豪勇眼邊僅脱於千愁中也惰
慵意外方叨於一第末哉行李壈若負芒蓋平時未慣
於討論則今日孰為之慿藉憂勞百日幸㑹二天精神
未浹於春陽肝膽已披於夜月非四海習鑿齒豈能引
領於古風遇百里龎士元或可伸眉於此日脫免於戾
敢昧所歸
　　　上贑州周府判　　　　　　戴象麓
伏以地控二川喜際名流之分月官卑一尉幸階屬吏
之趨風方圖伸斂板之恭烏敢緩贄函之禮編摩尺墨
披瀝寸丹恭惟某官嵩嶽佑賢霅川毓秀捕龍蛇摶虎
豹瓌語驚人騎麒麟翳鳳凰清標照物搴帷桂苑濶步
華涂錦刀奏最於男邦泥軾馳聲於侯國當促侍九重
之禁胡復煩半刺之才蓋海沂資康乂之功而岳牧藉
保釐之助江山借重章貢之桴鼓不鳴風月供吟鬱孤
之臺榭益煥福被千里謡興十同雖邦人願少借於王
祥然天子已深思於賈誼跨九萬里扶揺之運佇快鵬
圖駕四千石别乗之車詎淹驥足某醯雞小見芻狗棄
材家貧而笑饘粥之無由技拙而藉詩書以為業云云
　　　通邵武黄府判　　　　　　方烏山
雅望監州羨公有蠏謭材入泮愧我無氊行託迹於箳
篁亟登名於朝櫝恭惟某官江夏無雙之家世山谷第
一之詞章早仕昭明文選之邦窺千里之老筆行徧子
美吟號之地富一部之全詩迨蓮泛近乎日邊盍筍班
歸於天上諸公貴人之薦視若凂焉别駕長史之官取
何亷也維兹樵水介在閩江郡斗大雖不足囘旋俗升
平亦差堪行樂想平章於風月聊管領於溪山展驥治
中緹軾之權増重列鵷廣内紫囊之鉢安歸某拙而無
竒弱不自植子雲少作空令衆口之傳浩然長吟多有
轉困其志慮薪米裘葛愁其心腸看花之樂轉希采
芹之行良謬何以慰諸生之望幸而事通守之賢夜雨
簷花敢作鄭老冷官之歎石泉松雪倘陪白公佳境之
游依嚮方深掞裁靡竟
　　　通臨安顔府判　　　　　　王臞軒
楊柳江頭早跂雲霄之華閲芙蓉幕下晩依風月之清
光公如喜見於鄉人僕敢自附於邑子裁書寄㕍指日
登龍恭惟某官峻揭斗標清凌氷柱有祖餘烈宛然棠
笏之猶新讀父一經應是籯金之不羨早已結水蒼而
綴朝列必欲書淡墨而續世科衆作蟬鳴威鳳乃儀於
玉籥文塲蝸餌巨鱗肯上於銀鈎主司避出於一頭神
人為揺其隆鼻直上宜薇階之侍斜飛亦蓬島之遊尚
於京輦以監州見謂名流之借徑屏星漫爾不妨題别
駕之輿台斗燦然重見曳尚書之履發揮逺業振起家
聲伏念某地寒無媒天賦不腆萬言一杯水少而空費
於精神十步九太行壯也纔收於科第偶圓得鹿之夢
免讀相牛之經平生耿耿者猶存與時落落乎難合初
筮經行於湘水聊爾棲身至今悵望於衡雲不堪囘首
京幕戍期之已迫書生宦譜之未閑賴有偉人曲從鄉
誼箴規之以藥其失提挈之以玉于成仕大國從英俊
之遊此心則喜事長官如父兄之側惟命之恭
　　　通潭州吴通判　　　　　　李梅亭
歌海沂之别駕無路事賢詠臨邑之卑棲涓辰效役敢
以尺書之敬徹於再拜之先恭惟某官地望穹華人門
峻特冠切雲帶長鋏夙超四姓之侯佩明月懐連城要
是萬人之敵舒翹緑水展足赤城盍歸乎來何去之速
峻温洛榮河之直分清風明月之平邦國不空足表監
州之績公侯必復益先著令之忠卧而治之行且召矣
某﨑嶇白戰漫浪朱勾不卑小官寧免塵埃之箠楚當
詣大府尚希風雨之帡幪
　　　通建寧葉西判倅　　　　　劉後村
守相之官謂之按察子男之國責以拊摩隃瞻半刺之
尊曷贄一箋之敬某官文配古作經為人師世無仲尼
不在弟子之列後有揚子必好太𤣥之書凢平生學問
之所通多徃昔儒先之未發素行孚而士論定新義出
而紙價髙晩自江湖來遊學省羣仙指㸃宜順風進蓬
萊之舟丞相挽留乃拂袖去平津之閣繫以千駟而不
顧挽之萬牛而莫迴暫管領於溪山且平章於風月然
而别駕長史恐有待於賢才國子先生烏可凂以吏事
佇膺號召入近禁嚴伏念某見擯儒家嘗謀邊事短衣
射虎不願萬戸侯之封精舍讀書寛作二十年之計因
髙堂之有母求小邑以謀身近采傳聞始知敗壊未嘗
讀律既非几案之才素不言錢安得錐刀之智自量之
審何恃而前豈無矯强自勉之心深慮罷軟不勝之譴
雖世無冷鑊咸嗟作縣之難倘府有急符尚賴監州之
庇
　　　通福州鄭府判(守仁/)　　　　　劉後村
通家累世素欽月旦之評作吏一行密竊星屏之庇非
有善事上官之智寧無喜見似人之心問戍云初登名
惟謹某官清規濟世峻閥摩穹學問源流龍首親傳於
衣鉢風流醖籍鴻樞近襲於箕裘自衣綵以遊殊廷迨
縱靶而登榮路婉婉贊外臺之畫翩翩題别駕之輿豈
逖矣海沂驥展復須於詳試意巋然閩部鯉趨嘗記於
舊遊民方深鄭子産之思公真是房太尉之子又况昔
司族邸今贊宗藩流風善政未久猶存多士國人皆有
矜式問訊西湖之柳色哉培南國之棠隂惟先世有旂
裳之勲而執事真臺閣之彦豈容緹軾久勞州縣之間
㑹取青氊重復公侯之始某學焉不力仕也以忠陟岵
恩深悟徃日軒裳之夢循陔養切嗟暮年菽水之貧將
謀就於斗升非自營於尺寸然尉在百僚之底顧身無
一技之長倀倀造前凜凜淑後幸通守有枌榆之契庶
下僚寛箠楚之憂雖貌是互鄉之童無與進者然生於
通德之里終有賴焉或免於愆弗忘乎報
　　　通汀州陳府判　　　　　　方壺山
半刺入閩漸近父母之國孤生試邑謬稱子男之邦僭
徹司涓行趨前軾某官筆秉金管印傳玉堂學相承於
博宏屢嘗鏖戰文不下於伯季姑遜先登最有可觀屹
然自立筦庫亦足以隠庭除或聞其哦鳬舄翩然鵷行
必矣京秩既七計考平亦監州光範不一呈身特為變
法坐嘯淮􁑺之幕徐題鄞丘之輿考之史書從唐裴冑
而後近而壁記僅郭功父之名(元祐中/郭祥正)孰大此官宜増
顯士望雲樓上多吟風月之篇拜相崗前(拜相山去三/里䜟云僤子)
(崗前拜/相山)請實山川之䜟某南來公族西外寒生一官為
親所恨養親之短三仕佐長豈堪為長於斯望淺自疑
傳望殊異柄之去邑久矣民之眎令蔑如是固在人誰
實為地棲伏三山之日久講聞貳乗之誼髙竊計似人
必念枌榆之舊俾少行志相安篁竹之氓依歸更深伏
謁乃請
　　　通何通判　　　　　　　　王臞軒
槐庭相種平分霽月於軟紅蓮幕陳人行挹清氷於瑶
碧裁書寄㕍指日登龍恭惟某官千英萬俊之才名累
相重侯之閥閱束以簪裳而不住力於翰墨以策勲衆
作蟬鳴威鳳乃儀於玉鑰文塲蝸餌巨鱗肯上於銀鈎
主司避出於一頭神人為掩其隆鼻盍即布雲霄之武
乃肯涴州縣之塵笑談鳴偃室之絃霜凝牛刅慷慨辨
太原之檄雪滿貂裘人皆慫慂於要津公獨夷猶而緩
步星屏一駕日筍増輝題别駕之輿即蜚聲於紫禁寳
甘棠之笏行出色於青氊伏念某地寒無媒天賦不腆
偶圓得鹿之夢獲脱相牛之經平生耿耿者猶存與時
落落乎難合初筮經行於湘水聊爾棲身至今悵望於
衡雲不堪囘首京幕戍期之已迫書生宦譜之未閑賴
昭代之偉人必垂情於同類箴規之以藥其失提挈之
以玉於成仕大國從英俊之遊此心則喜事長官如父
兄之側惟命之恭
　　　通陳通判　　　　　　　　　王􁁺軒
半刺位穹素負題輿之望廣文官冷曽無繋馬之階僕
因邑子以通名公見鄉人而必喜恭惟某官喬木叅天
之閥閲靈芝瑞世之才名文惠家慶圖乃士夫之共慕
夷簡宰相器為伯父之見期萃師友於家庭對聖賢於
方策學之優乃出而仕人之美有甚於門凢所設施孰
不竒偉有劇縣譜江淮之草木知名真上幕賓閩粤之
山川入句薦書載路夙駕入京相君握手以願留執事
掉頭而不顧爰眷刺桐之郡舊為恭梓之鄉佩印監州
容與星屏之樂過家上冡輝□晝錦之榮壺公改色以
驩迎海沂興謡而載美以長才而展驥足以厚徳而鎮
麟宗報政未及於期年奏最已優於一道行吟紫㡌見
稱别駕之風流入覲丹墀佇接文昌之步武有如某者
見謂斐然對策廣廷徒有空臆盡言之直校文列陛乃
罹疾聲大呼之讒漫尋宗邸之文盟姑便家山之問信
朅來倚席寒甚無氊幸先世之夤縁託年家之契好必
䝉刮目毋有遐心祇恐衮衮臺閣之登不容攀附所謂
渠渠夏屋之庇正賴帡幪
　　　通韓府判　　　　　　　　林克齋
名藩半刺夙懐仰德之誠賓幕具員預有依仁之幸雖
鷃鵬之分異然草木之味同輒以寸誠寓於尺牘某官
宗城挺秀雋域蜚英早奮亨涂九萬里風斯在下亟騰
最績十二牛刅若發硎固嘗被交上公車之章胡乃屈
治中别駕之任睠言巨鎮實控上流綱條全藉於贊裨
談笑可空於盤錯齊山秋浦不妨風月平分漢席夜釐
行即雲霄直上某受才甚下賦分多竒頃迄役於計臺
嘗汚名於書府屬當逃谷詎意起家十載皇皇進寸退
尺長江浩浩自西徂東造之姑詠於盎糧敢云騁下白
也願陪於尊酒時與論文
　　　囘諸郡通判　　　　　　　方烏山
逆鱗罪大分一壑之歸耕駕牡命優奉六條而同俗愧
乏單車之風采乃煩别駕之情文得之悚然匪以報也
恭惟某官才猷粹美器韻宏深管領溪山付政事於游
戲吟哦風月特翰墨之緒餘暫監無蟹之州有華展驥
之望姑令平進萬戸侯何足道哉若曰斜飛三千里斯
在下矣願宏逺識式究雄圖某觸熱亟行觀風何取傳
檄雖笑相如之陋埋輪亦無孟博之豪使臣禮樂有光
豈敢憚馳驅之力長史議論為職倘聞相規益之言三
復深藏七襄莫報
　　　囘興化軍江通判　　　　　方烏山
乗軺誤涣僕未免於鄉人銜袖鳴謙君所見者今我不
敏於謝蓋訥於言恭惟某官胄緒岧嶤才猷徽妙游戲
政事非俗吏所能為嬉笑文章皆風人之託物姑少淹
於驥足終須上於龍頭為憐流落之餘驟有光華之寵
當行道遲遲之際動故人戀戀之情苐某不能深藏大
是浪出過里門而屈方師石慶之謙恭埋亭驛之輪那
復范滂之慷慨
　　　囘興化軍趙通判　　　　　　方烏山
伏審縮次葵丘平分莆壘親賢望重合班廣内之羣鵷
宦達趣亷又作治中之别駕先施寵甚後賀慊然恭惟
某官龍種殊常鳳毛濟美鍾笠澤山川之秀望之蔚然
挹鑑湖氷雪之香冽其清矣憶監州於鐔水藹奏最於
屏星行矣十州依然半刺仕固係於工拙理亦有於乗
除八面湖山少借平章之手九街禁路便為清切之官
某分竊滕㕓偶居漢部攬轡倦矣况用之鄉人焉題輿
勉旃敢告於執事者薄言問訊不究掞裁
　　　囘台州章通判(巽亨/)　　　　　鄭雪巖
伏以挹氷壺於姑蘇暑消六月駕星屏於仙陸祥應三
台邂逅適我願兮離合非偶然也門方羅雀書乃寄鴻
公定不凢人應駭見恭惟某官風規楚楚天宇融融扁
舟徃來飽挹湖山之清絶環轍遊宦熟諳閭里之艱難
於今正當攘外出車之時斯人可淹治中别駕之選仕
不擇地志欲濟時滄海赤城豈在棲月標霞之樂海雲
山澗正望作雨潤物之功何幸受㕓亦霑餘澤某幸脱
重負倦還舊巢無事不到城闉有恃可安田里丈夫之
展驥足豈久此乎漁父之尋鷗盟良可託也倚觀報政
相踵馳緘
　　　囘于通判(待用先得靳倅/改貳安慶寄治)　　　鄭雪岩
谷口煙霞我方輕去邊頭風月君欲平分忽焉相㑹異
鄉恍然如在同里喜可知矣報何如其恭惟某官吾社
竒男髙門秀種少從令公征伐早著駿聲胡為士元聲
名尚遲驥足曠懐絶俗有句驚人自謂投筆取萬戸侯
居然題輿遊一沙渚舍魚而取熊掌相去幾何維鳩而
居鵲巢其來已久塵生虚席雨暗重茅曠聞泥軾驅馳
安有星屏氣象人所棄者公乃惠然得非天誘其衷密
假風寒之助只虞借逕即便趣裝某作别五年阻脩盡
紙䪹聞傳命謂鳳凰之斜飛堪笑分符若鷗鷺之有約望
霓甘澍滌暑清風何礙賦詩望眼江山之外正須共話
折衝樽俎之間淨掃齋廬肅迎車斾
　　　囘米通判　　　　　　　　方秋崖
我有此客亟剡公車國自得人何煩私謝但喜皆山之
妙聿來别乗之賢恭惟某官寳晉聞孫薌林宅相矍鑠
哉是翁也覺氣格之老蒼富貴者驕人乎獨宦情之寂
歴秋水芙蓉之共泛嵗寒松柏之後凋既頻攝於軍符
盍逕紆於郡綬是區區者不予畀何以假為吾遑遑乎
欲何之敬聞命矣孰為軒輊更辱緘縢某自返屠羊已
傳展驥故人書斷絶但仰廬山之髙半刺已翺翔亦笑
醉亭之舊
　　　囘髙通判　　　　　　　　方秋崖
父老何自為郎起而予郡天子使來監汝偉甚題輿曽
分風月之平共倚江山之重恭惟某官三蘇公之翁季
四蜀郡之精英航灔澦而東南本朝無出右者旁觚稜
而上下别駕寧可再乎豈不以吾民之袴襦政欲為此
邦之襟帶春臺樂只秋覲遄哉不俟駕行亦頗哀老子
否徑排闥入得毋呵醉尉耶蓋以某生而草茅老於荆
棘耕寛閒釣寂寞吾亦自安其天履巉巗披䝉茸道之
不行也命豈意白雲之深處有來黄紙之除書辭不獲
而敢前誰則恃而不恐有監州而無蟹何樂於予得尺
素而烹魚以喜為懼未盡山林之習氣尚惟襟度之包
荒
　　　囘添差李通判　　　　　　方秋崖
伏以昌黎所刺州冐然至只贊皇此佐郡若將凂焉樂
莫樂同寅之依可不可長庚之即有來儷玉無與報瓊
恭惟某官仙李其根崇蘭斯馥是父是子忠孝萃於一
家乃武乃文經綸兼乎數器居幄帷而運籌策安邊境
以立功名振振鷺翰盤盤驥足甫詠山頭之白紵又尋
水上之紅雲意廼翁宅南土以董師而當宁起西平之
有子俾徃而侍以佐于蕃綵皇皇兮萊子之衣綬若若
乎烏公之幙國寛憂顧皇曰來歸魏公入宣公除􁒛光
近比周拜前魯拜後丕軼前聞某生地燥剛稟天狷直
敢南陽帝親之問有真是非耦西疇野老而耕無它望
想凄其七稔偶此一麾箋忱莫遂於祈閒趣戍洊叨於
申命山水其郡分風月而三之江湖此天為雨露則一
耳所希緘迪以愜襟期􁋊門合作龍夢懐方元英之句崑
丘覩鳴鳳神交李太白之仙縣旌自揺淨繭難寫
　　　囘漳倅王武博(時守/泉州)　　　　　真西山
分菟符於舊服自懼陳人展驥足於鄰封時惟名士所
遭幸矣何喜如之伏惟某官淮海餘芳河汾正𣲖文章
出己機軸膠轕星辰人物如古璧圭輝華郊廟越繇右
學出貳左符蓋幼學壯行之心期於澤物故難進易退
之節卓爾過人竚上印於龍江即演綸於鳳閣某婆娑
故步警惕後圖枵然空乏之餘叢此衆多之望天枝増
衍每虞廪餼之不時禁旅分屯動憂船粟之弗繼懼莫
稱藩符之寄仍幸依鄰燭之輝毋效秦人坐視越人之
瘠願同晉國獲分秦國之波
　　　代施倅(􁑝/)　囘邵州王倅(祖堯/)　李梅亭
裹緹命駕引綬露章湖南二郡之豪雄今稱第一江右
諸王之竒俊願屈平分下車之初載路相慶恭惟某官
典刑炳蔚才諝浚明楩楠大夏之材久於聳壑瑚璉清
廟之器何乃潤山滿期留中還又補外厥為澬水尚存
漁父之滄浪匪直海沂可養公台之度量飛騰由此翹
企竢之某再轉無庸同寅有幸託交承於隔政不但為
瀟湘之故人話契濶於期年渾未隔京華之舊夢問兩
鴻鵠諒歸詔之鼎來遺雙鯉魚覺報章之不腆
　
　
　
　
　
　
　
　翰苑新書續集卷十六
欽定四庫全書
　翰苑新書續集卷十七
　　諸幹官類
　　　通廣西蕭機宜　　　　　　劉後村
瞻蕭傅之門素欽前輩佐烏公之府獲事元僚屬當
問戌之年敢廢登名之禮恭惟某官天才髙邁世徳
深長稟大參剛介之姿得文昌渾厚之氣吐詞奕奕允
兼燕許之能落筆駸駸不減鍾王之妙燁然華問際此
明時盍侍紅雲一朶之邊乃客梅花萬里之外然而山
川清淑幕府尊嚴典刑足以領袖諸賢嚬笑足以慘舒
一道乃如公子素馳魏闕之心將有神仙共引蓬萊之
路徑登禁槖襲取家氊某跡比蓬飄命過紙薄枕戈塞
上竟無獲級之功負耒田間已作終身之計不圖帥壼
使奉辟書以平生懐見賢之心於此日有事長之幸吾
從先進方願學於歩趨子所雅言尚曲垂於警誨
　　　通福建余運管　　　　　　　劉後村
光奉贊書來參計幕陪輶軒而問俗咸仰元僚執蒲榖
以臨民叨居屬部敢贄干麾之敬冐塵督察之威某官
氣稟清英品流髙勝勲名事業紹熈丞相之冡孫文獻
典刑嘉定從臣之猶子粤自麒麟之墮地共期鵰鶚之
在天而乃於簡編燈火以究心視鐘鼎旂裳而若凂兩
臺贊畫俱為名公之所知百里承流殆以寒士而自處
己書邑最尚詭民庸葢全閩煑摘之利饒而大􁑺澄清
之權重有如上介必揀時髦方將持大體於言議風旨
之間何至親細務於米鹽錢榖之末側聞公子素馳魏
闕之心將有神仙共引蓬萊之路某早孤鮮援漫仕不
諧偶脫選坑冐當劇邑終年勤苦無赫赫之可書一念
撫摩有蒼蒼之在上然命脈實闗於鹺運而主盟全藉
於帷籌忻聞名輩之臨倘篤通家之好雖無善政敢希
堂上之絃儻有危機尚賴幕中之辯
　　　通吴運幹　　　　　　　　　方壺山
肺腑懿親雅稱上臺之佐本支疎屬敢辭下邑之卑聞
名久之脩贄禮也某官富甚天分産於后家嗜好清脩
一癯儒而自牧封閉驕吝羣公子之所難屢嘗塵鞅之
親兹就禮羅之致興言七聚亦餉三邊轉輸不至於乏
興根本宜加於密䕶入幕能辯有石處士之風居朝推
賢維舄小君之美某半生自力三任靡成一領荷衫戛
乎身計數間茅屋强以縣名民瘠可憐政苛奚忍幸趨
節下得輸覆䕶之情將墮山間竭盡推摩之力所為皈
向不盡編摩
　　　通廖提幹　　　　　　　　　陳篔牕
棲足雷封恐不慣勾稽之冗舉頭星幕尚能陪談笑之
餘雖疆圻未半於九州想光采亦分於百里輒因行役
敬布悃忱某官忠藎傳家恢竒範俗祥麟一角經赤水
以蜚英威鳳九苞向丹山而吐秀妙年發聞盛旦舒翹
哦松之韻何如泛蓮之名籍甚盍躋紫槖屈佐皇華有
嘉分幙之榮逈邁同堂之樂佐鑄金之冶已多鍛鍊之
精問造物之爐必有陶鎔之妙竚聞推轂躐踐登畿某
末第强顔卑官失志從昔簡編之上頗殫厥心於今箠
楚之間敢負所學平側千巖之竇凄凉一水之濱雖云
甚窮亦曰多幸眼邊朱墨固難蹤跡於崇臺舌裏𤣥黄
尚足拄撑於矮屋
　　　囘史機宜　　　　　　　　　李梅亭
識嵇父於未仙如敬人中之鶴見徐卿之有子真成地
上之麟辱貽秋月之兩章尤服春雲之多態恭惟某官
材為國瑞學有家傳手敏八义亦欲吹噓而送上眼迷
五色竟難摸索於暗中不妨利吾器以俟時行即溉其
根而食實斯文如女有正色安用自憐我相夫子非癯
仙即騰善價某方謀下榻聞偶稅郊兹勤連璧之臨咸
有聫珠之贈寸田耕不盡益信任忠敏之詩二季對相
望誑有歐陽子之識
　　　囘王計議　　　　　　　　　方秋崖
伏審峻陪梱議増重藩符彼敵何能為當不負圯上之
學今計將安出其必吐胸中之竒願聞一言聿寧四履
蓋韓愈政慙幕辯賴留侯肯辱帷籌中有尺素書敬
佩烹鯉魚之贈報之青玉案尚賡洗兵馬之詩侯其勉
之行胥告矣
　　　囘舒計議　　　　　　　　　方秋崖
歸去來兮乃司故府聊復爾耳又贊戎垣䲳如燕壘之
尋喜甚鷗盟之在恭惟某官儒而韜畧語亦詩騷左手
取印右手執干戈夙負兒時之志上馬殺賊下馬草露
布適羞我輩之顔久畫諾於油幢每誓清於氊帳楚氛
甚惡莫先摩壘之憂漢軍皆驚可後登壇之拜某愴聞
邊羽徯聴帷籌今我來思自笑衫青之依舊侯誰在矣
未應頭白之如新願無遐心相與近慮
　　　囘張制機　　　　　　　　　方秋崖
公車飛剡帥閫借籌人物𣺌然竊歎四郊之多壘時事
如此孰為萬里之長城兹得一賢重増九鼎恭惟某官
以燕公大手之筆傳榖城老父之書儒者乃知兵乎用
能決千里之勝丈夫當為真耳豈惟記三篋之亡試嘗
慨披輿地之圖固已熟攷華夷之勢彼烏乎强吾烏乎
弱戰何為勝守何為堅了然胸中殆猶燭照而龜卜運
諸掌上寧慮秋髙而馬肥有偉弓旌之招式徯甲兵之
洗政恐青油譚笑雖賀得賢主人然有紫禁煙花詎久
稽天下士某逝言已去于思復來前度劉郎絶歎桃花
之老我秋風張翰終懐蓴菜之可人又將賦歸去來兮
之辭亦姑作居無幾何之計功名付公等相期久逺之
看煙水有吾廬倘遂寛閒之適願言載色共話此心
　　　囘朱制幹　　　　　　　　　方秋崖
思鱸解去奈何主金耀之書騎鶴復來奚以贊玉垣之
畫獨喜尉僚之君子率皆冀部之故人夙已㑹心歎其
晤語恭惟某官辯足以折五鹿忠足以集千烏幕府翺
翔信有瓊花之詩債邊城騷屑小迂玉笋之仙班誰言
官閣之梅㡬老山莊之橘賴吾此客増重元戎小卻盛
之白玉堂聞且召矣古云樂者青油幕寧久居乎某曩
搴芙蓉味同草木許身何愚而自比稷契恐貽笑大方
之家同官盡俊而偏善柳劉不妨囘俗士之駕豈其久
要而我遐遺
　　　囘艾制幹　　　　　　　　　鄭雪巖
伏以國事以同寅最重脈絡相闗古語謂先施為難氣
義可上胡然䝉此何以致斯某官毫端無塵麈尾飛屑
老於學問富貴曽何足言志在功名器識是誠逺到世
道寖下人才良難湓浦初羅老子之興不薄鍾山再㑹
元戎之約愈堅絜矩必同造車黙合此是飛騰之路決
於遇合之機某歸興甚濃俞音尚閟念虎騏之共二愧
熊魚之得兼圖終方艱有恃無恐雖未識面已同吾夫
子之門諒必知心肯為李將軍之地不敏之愧有言莫
酬
　　　囘耿制屬　　　　　　　　　李梅亭
重客及隍缺於逺肅髙文銜袖厚甚先施恭惟某官山
立清標淵囘懿學暫試三語之掾迄無一夫之寃兹被
制梱之知俯按荒城之陋某諧再覿仍拜屬辭徒深巾
衍之藏莫效襜褕之報
　　　囘任制參　　　　　　　　方秋崖
伏以四郊多壘辱在吾曺萬里長城莫如賢士今得識
時之俊傑庶幾濟世之艱難伏惟某官早游羣公之間
無與諸任而齒千年鶴帳飽諳世故之濤瀾半夜雞聲
愁絶邊頭之風雨未覺據鞍之老寧忘横槊之竒雖飯
一盂蔬一盤何求於世然車幾兩馬幾匹共嘆其賢用
以禮羅望于籌幄某拜命之辱陳義甚髙無外敬正士
而甘受佞人則聞之矣彼善事上官而無失名譽竊亦
鄙之敢無脩容式遄胥訓
　　　囘許總幹(月卿/)　　　　　　鄭雪巖
傾蓋相逢聳聴禮樂縱横之對䄂珍再訪又聆珠玉駢
儷之竒見余亦多如公者少恭惟某官胸襟磊磊意氣
飄飄補河東三篋之亡口能成誦效終軍長襦之棄身
不辭難宜運堂上之籌尚草邊頭之檄聞雞起舞非將
軍油幕之能淹上馬賦詩有元帥鉞壇之素識肯投禰
刺不鄙吴門顧如所求亦何敢靳所幸投機於兔過之
後莫能備數於鶚薦之初不可挽留又徒惜别尚絅服
子思之訓願效一言垂槖復劉龔之書愧無多贈
　　　囘杜帥幹　　　　　　　　　方秋崖
迕荆州牧不虞兩易之隃入鄭公鄉何幸二難之識聿
來鯉對素知鳳毛恭惟詩賦樊川衣冠杜曲繄昔元帥
大寛北顧之憂誰其内謀見謂西平之子已報氊裘之
遁去夫何衰絰之斬然能事親則能事君難移此孝可
奪帥不可奪志是謂之忠禮制以終恩言有偉某不能
忌器又復移家以玉淵易碧玉之環未知孰勝使朱紱
共丹朱其轂老我何堪
　　　囘劉撫幹　　　　　　　　　李梅亭
先庚有命焉知賢才而舉之髙甲為郎何見公等之晩
也冐然剡入無以謝為恭惟某官學超人羣辭窺天巧
一第直溷子政有貴於晩成屢薦不入官亦何慊於同隊
假以嵗月矯焉雲霄某得於所聞言之不怍燭之武老
矣無能為矣一力告休仲山甫舉之愛莫助之萬祈雪
白
　　　囘吳運幹　　　　　　　　　鄭雪巖
　　　　(初發京聞照劄中為范昭文取去却/為作昭文書轉求西淮謝憲削合穎)
楚人亡弓楚人得弓弓猶在也秦王求璧秦王還璧璧
何損乎結浮屠千尺之尖皆大鈞一轉之力莫非定分
誰敢饕功伏惟某官天分甚髙旦評早著明月之珠夜
光之璧其價素髙台階之槐朝陽之桐厥産也異歐陽
公在朝江右無遺士叔孫通制禮魯國召諸生子不自
言予何敢隱甫徹泰階之聴遽囘陽谷之春失若驚得
若驚若有神相出乎爾反乎爾是豈人謀某自揆何人
能致此客近捨皇甫本亦何心不舉仲淹烏能無愧兹
聞橘枳之異地敢言桃李之吾門何以謝為但多助喜
有來儷語曷當二生之虚稱尚待合辭庶幾三益之我
有其交也道不假於言
　　　囘洪運管　　　　　　　　方烏山
埋輪無力自嘆吾衰涉筆得賢差强人意有來華問仰
感盛心敬惟某官衣鉢文章箕裘軒冕風儀如許雅宜
綴玉筍於班頭榮進湛然顧乃搴芙蓉於木末積而不
發用也必宏維計垣闗閩都之大綱而元寮號幕府之
髙選吾乃有此客豈不足歟公要為何官㑹且升矣少
贊木牛之運即榮金馬之遊某久矣閉關忽焉乗傳攬
轡而筋骸散搴帷而耳目疎全賴時賢共襄老子吾何
適莫俱為座上之賓事有是非毋惜幕中之辯
　　　囘吳發幹　　　　　　　　鄭雪巖
聞而知見而知自古難齊所好朝舉一暮舉一于今並
拔其尤喜得雙鵰盡空凢馬嗟乎人心之有異尚病於
天下之無全材夷之清惠之和未許之任由也果求也
藝罕進於仁非聖賢責人以難乃春秋求賢者備其純
如玉有好斷金必有異焉豈茍同者某官龍川之門酷
似東萊之鄉好脩久矣文晏之深知肯舉他人而近捨
况乎蘇曾之臭味適獲我心之所求不約而同何勤於
謝豈但蘧伯玉無獨善之恥要亦臧文仲免竊位之譏
嘗對人言徒借君重魚熊皆我所欲也何幸得兼蛟龍
豈池中物乎行看致逺從三所與有萬可覘
　　　囘朱提幹　　　　　　　　　方烏山
我行周道曩記時賢君入鄰臺謁稱佳客有來華問仰
感盛心恭惟某官六館英游九州望士解褐袍而徑出
觀者堵牆設絳帳以宏開儼然重席便合吟哦於紅藥
却來採摘於雲芽所謂伊人有能留於此土不有君子
孰為重於本朝靡待鶚飛式觀鵬運某久於耕釣忽爾軒
軺嘆衣錦之何榮欲埋輪而無力秦肥而視越瘠子亦
何心晉用而皆楚材吾將有請匆匆野次草草櫝儀
　　　囘本司趙提幹(與禌/)　　　　　鄭雪巖
偶兼攝周使臣之轡於我難勝不待設烏大夫之羅得
公為重何憂共二已遇益三某官知達圓機才優鞭筭
周詢民瘼正望舉爾所知灼見利源要在熟之而已幕
中既有此客席上可張吾軍只恐五鶚齊飛難留子駕
尤喜䨇魚先遺實獲吾心非人能為亦天借助某未能
寡過所賴輔仁幸同寅恭必有規警自今每事必訪有
好斷金如能遺覆得中何啻獲璧姑此占復莫既欲言
　　　囘浙西潘提幹(昉/)　　　　　　鄭雪岩
棣華楚楚已識二難車轍皇皇再逢三益自天借助易
地相逢凢我同盟皆吾臭味某官一㸃浩氣五色瑞躔
禮樂縱横由紹興而後未有此對議論剴切自寳慶以
來皆所難言直者必伸偏其自反肯來贊畫相觀而善
必多夫豈駕虚先行其言可信吾將徃矣君無棄焉某
拙固無竒愚非自用多聞闕疑多見闕殆以友輔仁周
爰咨諏周爰咨詢虚心求隠儻得一賢之諤諤已勝多
士之容容有好斷金何啻獲璧只恐趣九霄之步不可
延留尚或為數月之淹庶䝉善告率爾裁報諒乎相孚
　　　囘常平吳提幹　　　　　　鄭雪岩
伏以價鄧名門久騰芳於椒畹造洪上幕早通籍於金
閨何能増髙所欲推美敬以某官家有文獻世篤忠純
恥為金張許史之流典刑不墜雅好游夏由求之問政
學俱優甚慚隨衆游揚無足為君軒輊固將連茹自知
有沗於拔茅苐欲添花未識可禆於製錦其為贊詠罔
既敷宣
　　　囘張節幹　　　　　　　　鄭雪岩
丈夫有四方之志夫豈好遊吾子逺千里而來何必曰
利必將教我何以謝君伏惟某官筆下瀾翻胸中泉湧
未應投筆捷步登壇當自明經唾手拾芥敬覽四六之
髙作諒匪尋常之淺才我朝設科公卿皆自此出先儒
立教英俊豈肯他求貂蟬夫豈盡出兠鍪毛錐未必不
勝刀劒與其臨淵而羨也孰若待賈而沽諸如某既不
足依初無可數殺賊奴佩金印非我頭顱草麻制登玉
堂無此骨相抗塵可鄙引類未能空谷聞聲他鄉識面
喜可知也報將何其汙瀆辱蛟龍恐成枉訪髙崗鳴鸞
鳳夫豈久淹歸而求之有餘裕矣
　　　代囘新成都趙帳幹(益/)　　　　李梅亭
計幕借材鼎來主畫郵筒聞報方欲貢書猥勤下問之
先殊感髙情之厚恭惟某官世濟其美父教之忠材刅
有餘解全牛而不頓智囊無底洗凢馬而可空是宜即
復於青氊不謂尚淹於墨綬惟兹􁑺軵正重賓筵惠然
肯來協贊皇皇之轡出其所學行豐暴暴之材不俟章
交㑹應召用某冐焉行險甫此依仁及同君子之寮亶
為幸㑹所媿小夫之牘不盡傾期
　　　與陳運幹　　　　　　　　劉後村
外臺參畫早策足於髙華支郡詰囚方失身於冗賤久
願執鞭於平日何期扳劒於下風仰凟崇深俯陳短淺
某官受材卓爾詣理泓然發聖經賢傳之微首為儒唱
兼墨客騷人之體早以文名惟今日之東嘉比盛時之
西洛有如巨擘合覲清光乃掌檄於侯藩復泛蓮於京
國士猶聚蟻方擾擾以慕羶公若髙鴻獨冥㝠而避弋
方聖朝之固圉贊膚使以建臺何至役精神於簿書要
當壓紛難於樽俎細旃廣厦政未横金華之經古木畫
牆亦合給玉堂之札斯文有望夫子何心某涉世至迂
承家不競菜羮陋巷粗安貧者之常丹竈草堂雅有終
焉之志因出營於親釡偶來踏於京塵既謀鄰境以需
瓜甘學老人之種橘云何銷印莫追失馬之還及此拏
舟幾有𦵏魚之阨親友贊休休之策上官移急急之符
顧未暇於招魂又豈諳於析律尚喜出庇臨之下庶親
承教詔之餘雖無堂下之言可裨采擇設有幕中之辯
竊冀優容
　　　與李檢法　　　　　　　　劉後村
某官清姿山立傑作金聲胸次包涵馳騁上通乎千載
筆端櫽括機杼自成於一家既不卑棲枳之官復去作
依蓮之客久合並飛於東馬云何尚伍於鄒枚上方右
文公豈左宦頃側聞於廟論頗屬意於邊防謂虞廷司
士之官刑已懲於猾夏而魯人長勺之戰獄尤貴於察
情少屈儒英徃參臬事非止藉賓僚之嘯諾蓋將助膚
使之平反法三尺安出哉為旁參於古義活千人有封
者行且驗於隂功(首末與陳/運幹啟同)
　
　
　
　
　
　
　
　
　
　
　
　
　
　
　翰苑新書續集卷十七
欽定四庫全書
　翰苑新書續集卷十八
　　職曹官類
　　　賀林僉判　　　　　　　　孫養晦
占斗牛而辨次最重潛藩肅車馬以遵途來參婉畫敢
因風而贊善將指日以䝉成某官學本家傳美由世濟
翠竹碧梧之韻流風具存紅蓮緑水之游清名夙著又
屈臨於督府將借重於賓筵懲抱櫝之欺在其僉擬察
録囚之過力為平反行踵召音聿脩故事某創員已贅
贊畫不長技本無它敢籓籬而自隔事當從長惟影響
之相隨
　　　通臨安趙僉判(崇寔/)　　　　　李梅亭
天府元僚亦既入芙蓉之幕氷臺末屬何幸託桃李之
場謂已納交遂忘執贄敢圖銜袖之禮適重斂袵之慙
恭惟某官卓爾宗英濟之世美平氏之與韋氏僅聞閥
閱之傳周公之謂魯公宜襲勲勞之舊俯試一同之治
迄騰三異之聲故國葢有世臣藉未取苴茅之賞他人
不如同姓自應聮棠棣之輝顧甘僉舍之勞來借神
臯之潤雲飛川泳是為近咫尺之天海運風摶行即撃
三千之水某濫塵吏底缺效恭先倒著白接䍦所愧反
躬之未稱報之青玉案更慙出吻之無竒
　　　通曾僉判(穎秀/)　　　　　　方壺山
西外諸生著小冠而趨邑南豐一瓣瞻大幕以歸心亟
拜短箋敢祈巨庇某官負才卓犖有文掄魁塗慶元之
朝衣獨無㸃汚持嘉定之從橐惜不少留付清苦於諸
郎已頡頏於一世積粟肥越泛蓮在汀郡大治難今也
坐嘯山深俗獷轉如素馴孰通上下之情中有謨謀之
彦留望此府名已滿羣公之間合薦於朝上亦記名臣
之後某此生迂甚所至𣺌然一第為親猶恨養親之短
三仕佐長豈堪為長於斯以未脫選之身治至難調之
俗緩不及事急將病民幼誦聖言竊有慕於學愛公居
幕府幸少寛其文書所為依皈莫究濡染
　　　通鄭推官(志學/)　　　　　　　方壺山
錫燕瓊林共嚼紅綾之餅割雞杭邑獲依緑水之蓮恃
此二同勇於一徃某官文啓夕秀譽髙旦評漢兩司農
以來明經不墜閩四先生之後克世其傳移孝於官為
儒而吏勾書聴訟局於有司入幕運謀無所不統有客
如此輿人誦之谷口輟耕既屑諸侯之聘尚書有履併
還先世之聲某久相遊從出輙牢落聴聞已熟言之徒
費於齒牙冐昧兹來甚矣自投於鼎鑊令之失權奚自
邑之治賦何先途人浪告以傳聞幕府稔諳於利病稍
還舊觀密求振起之方全望大僚毋吝始終之庇情雖
挾故分益羾牋
　　　通劉司理　　　　　　　　孫養晦
試三語之掾夙髙望府之稱調再轉之丞姑取循陔之
便一封馳敬千里定交某官才刅敏明量陂澄拓英靈
穎脫光已射於斗牛翰墨天成力可排於風雨未促席
前之對來司柱後之文一念平反哀矜於所喜三章清
簡洗濯於不寃公既多治獄之寛天豈靳活人之報某
却於操瑟來此對松寒鷗鷺之盟已大違於雅志程鳬
鶩之進豈無賴於忠規先此懇祈為之傾倒
　　　與趙判官　　　　　　　　劉後村
塞垣竊粟𦕈然天掾之卑幕府泛蓮仰止元僚之重既
束裝而至境敢脩贄以及門某官文成一家書破萬卷
昔慶歴之盛清獻見謂於名臣由建炎以來忠簡獨稱
於賢相亶惟望族早決雋科宜冀北之掃空何周南之
留滯側聞當宁方急備邊屬者專城既精求於頗牧有
如後乗宜首載於鄒枚諒婉婉以贊籌且颯颯而草檄
少施餘智立策雋功賓主登臨何但勒豐碑於峴首神
仙指㸃又將引歸路於蓬萊某涉世至迂承家不競菜
羮陋巷粗安貧者之常丹竈草堂雅有終焉之志因出
營於親釡偶來踏於京塵既謀鄰境以需瓜甘學老人
之種橘云何銷印莫追失馬之還及此拏舟幾有𦵏魚
之阨親友贊休休之策上官移急急之符顧未暇於招
魂又豈諳於析律尚喜出庇臨之下庶親承教詔之餘
雖無堂下之言可禆采擇設有幕中之辯竊冀優容
　　　與張察推(澄/)　　　　　　　　劉後村
幕下東僚事權至重道傍試邑憂責匪輕屬當受察之
初輒講通名之禮恭惟某官天才竒逸世緒清華覩玉
樹琅玕之標覺我形穢挹金莖沆瀣之氣使人意消以
庾謝之風流加曺劉之才思夫何恬退尚此滯留蓋初
潛之地素髙故上介之選亦遴竊聞公子素馳魏闕之
心將有神仙共引蓬萊之路某功名事左耕釣趣淵攀
龍附鳳而化侯王彼皆有命烹羊炰羔而作伏臘聊以
忘憂昨沗封男蓋謀將母直謂煎熬已極採藥莫施不
勝臨深履薄之危預起向若望洋之嘆惟公談笑係俗
戚休雖縣譜未詳恐剸裁之不及然藩條具在茍遵守
則有餘
　　　與鮑知録(□/)　　　　　　　劉後村
府僚體峻無若都曺縣令材難矧居孔道方席統臨之
芘敢脩詞候之儀恭惟某官雋聲滿乎東南奥學得於
方寸吾觀華胄世出竒才溶以詩名家照之文入選至
若府君之髙致尤為前輩之美談不贏其身必在吾子
惟其恬退尚爾滯留所謂馬曺難久稽於足下豈無狗
監能力薦於上前某潦倒無堪清狂自喜運筆颯颯少
從幕府之遊擊缶烏烏晩識田家之樂昨謀將母妄意
封男豈知來繼於煎熬深恐上煩於督察先覺於後覺
寧無警悟之言吾翁即迺翁倘念從遊之契
　　　賀黄知録(亷叟/)　　　　　　方烏山
君坐熱曺能令公喜我居冷席反教人為就托寅恭亟
薫子墨恭惟某官雲天閥峻月旦評香無沗厥家肯屑
為於祿仕尚論其世宜超取於美官少休警捕之勞來
作紀綱之掾録事言是太守至為改容參軍資髙諸曺
不敢平面然而位不踰徳官未稱人樵水之陽豈能容
於此客筍班之武行且亢於其宗糾郡佳哉通閨末矣
某少空自喜壯竟無竒道不脩而文有名人皆疵汝技
虚富而家愈窘天實厭之偶不失於家氊詎敢當於教
席方將取友何幸為僚譬草木之臭味同與其潔也維
桑梓必恭敬止深有望焉忻慕方深談裁莫既
　　　與楊司戸(士復/)　　　　　　　方烏山
(首同/前啓)恭惟某官邦之耆哲士者宿師有子雲浮沈之思
學根於識無盈川綺麗之作道澤其文亦既策一科之
榮乃自試三語之掾得非深厭浮競輩所以寧為措大
官然而經明行脩宜居館學意新齒宿宜謀廟朝公雖
不為利禄之圖時豈無任人物之責職稱品要姑匽薄
念珠之㕔上用老成即遨遊羣玉之府(尾同/前啓)
　　　囘田僉判(賀再/任)　　　　　　戴象麓
三年脱手擬棹孤舟而賦歸去來再任從頭愧打五鼓
而反推不去慶緘何腆謝語莫醻伏念某晩出書生素
疎吏事幸依仁於鄭里粗逃責於虞箴下考三書自笑
己窮於鼠技上恩再命豈堪復弄於牛刀勉强以視斯
民終始誰為之地伏惟某官名門梧鳳仁里耆龜陳太
丘在鄉爭訟不願他決王彦方居里盜賊咸畏其知所
發皆老成重厚之謀誠有補撫摩惠養之政喜去門牆
之不逺當圖藥石之時親每事公心亦有意楚子文之
無喜惟公終惠庶不孤漢延夀之見留染報雖勤願言
莫既
　　　囘費僉判　　　　　　　　李梅亭
易地借材詰朝入幕遷於喬木可見主人之相知陟彼
髙岡良勞君子之于役恭惟某官典刑勝士文獻故家
子弟欲其自佳不顯亦世公侯必復其始無競維人暫
兹泛緑以依紅行矣紆青而拖紫某濫乗一障正窘百
罹忻聞主畫之良將有䝉成之托集思廣益何幸承賢
者之來同寅協恭所望有忠焉之誨
　　　囘汪兼僉　　　　　　　　　鄭雪巖
辰乎辰乎何來遲抗懐甚壯時哉時哉當其可有志竟
成聊峩弁以假塗宜取青而拾芥某官儒冠事業官様
文章雖買臣之仕少淹然張儀之舌猶在非棄班筆直
將戸列封侯羞伍噲徒預擬名階計籍攜歸趙璧奪得
楚弓菊花開向重陽誰云較晩桃浪煖正三月決勝如
期某識面雖新賞音若舊幕中若有此客已張吾軍沙
堤上應台躔行先多士大開笑口實獲我心
　　　囘曺節推(孝慶/)　　　　　　　鄭雪岩
張公榮進素定何待薦揚韓子謂已深知豈容辭遜聊
借君重以為我榮伏惟某官學有淵源文窮根柢六館
正色早知同流合汙之非決策兩科略無東塗西抹之
態有識推敬並遊厚顔力易摶風仕不擇地毫芒少試
步武不凢某冐為此來宛如有約得議曺王生在幕吾
復何憂有處士石洪為媒人方不棄平沙之㕍已聚舊
社之鷗可寒毋足増髙適恐有玷丁丁伐木神其聴之
和且平采采盈筐心乎好之喜不寐相期者逺遹觀厥
成
　　　囘魏察推(國華/)　　　　　　　鄭雪岩
信在言前鷗盟敢背春囘臘裏鶚表竟飛君欠合尖余
宜備數伏惟某官淮人質直漢吏循良方今之立功名
三邊為重吾子之負才氣一第可嘉任重之材當厚扶
持致逺之器宜自愛䕶更堅所守當大其成某奉尺五
符逢二三友幕中之辯有異席上之珍可遺約之嵗寒
于以露薦由之果求之藝從政夫何有哉惠之和夷之
清立節有如此者相期之意有味斯言
　　　囘新趙判官　　　　　　　　方秋崖
子及吾門恍廬山其昨夢君望此府尋秀水之勝遊樂
哉斯逢寧不予助伏惟某官祥麟質粹題㕍名香愛蓮
同者何人肯涴出朱而入墨思棠而况其子共欣泛緑
以依紅何幸駒苑之竒來贊雌堂之老某甫宅乃牧辱
貺以書清於玉壺氷㑹言近只贈我錦繡段何以報之
論心匪遥竢面併謝
　　　囘車判官　　　　　　　　　王􁁺軒
秋菊有佳色何意為州春山多勝遊方幸從事無若羮
蓴之夢已告熟瓜之期伏惟某官駕千秋而有聲囊數
螢而自照觀所到處不騷國則詩鄉翩其歸來繇辟雍
而冊府獨念雌堂之老守失兹辯幕之竒人某生而草
茅久矣荆棘大丈夫有芒角政坐此愚文章士妙語言
願以為頌猶及半面共論此心
　　　囘楊推官　　　　　　　　　方秋崖
柳生吾肘何意乎人世間竹剖爾符所賴者賢從事曽
識廬山之面幸同君子之寮伏惟某官清乎玉谿之英
確然鐵硯之志依芙蓉幕畫諾甚髙顓翰墨林騰踏非
晩㑹齊飛於五鳳將迅召於一䕫某生而草茅老矣荆
棘别去十寒暑但嗟今我之衰聿來雙緘藤喜有故人
之在使予坐笑時乃之休
　　　囘鄭推官　　　　　　　　　危巽齋
三刀為州幸戍期之涓吉一賢在幕喜王事之協恭尺
書冩心千里對面伏惟某官璠璵偉望樞紐名家遊刅
發新硎畧無凝滯啖蔗入佳境寧復淹囘聞贊畫之從
容諒古今之練達佇騰薦剡徑上夷途某久矣知名於
焉聮事念痒疴之舉切悉已周知况脈絡之相闗可忘
忠吿
　　　囘魏知録(必昌/)　　　　　　　劉後村
都曺贊畫固殊蠻府之參軍驛使傳書首訪漆園之傲
吏肅容而讀舞手不知恭惟某官有是天才輔以學力
昔大君子策勲翰墨之塲以甲科郎標名忠義之傳丹
桂之芳傳子羽林之典録孤粤從妙齡已著華問至今
岊江之俗猶言少府之清曷不登畿肯來糾郡阮生趨
府信知語掾之獨賢龔守還朝㑹與議曹而同拜某身
投巖壑景薄崦嵫夫何幕下之名流尚記漳濱之病叟
鏗鍧雅奏粉黛醜顔子寧不嗣音我老既難趨於賓謁
余方有公事君忙未必喜於客來聊課蕪詞少酬藻思
　　　囘郭知録(伯長/)　　　　　　　李梅亭
對北堂之馬耳自昔通家問南山之鳳雛乃今補掾貽
書勤甚唤夢凄然恭惟某官詩禮磨礲典刑服襲飲氷
食蘗不忘先訓之勤斂板折腰猶待糾曹之次三語之
機相契五章之剡何難某星且拱辰日將入酉伏波床
下敢當盛意之勤渠子陵臺邊或恐歸舟之邂逅
　　　囘權知録　　　　　　　　　方秋崖
久於家食豈御牧材孰與郡謀有紀綱掾竊自意雌堂
之幸必毋忘鞠城之銘伏惟某官南渡故家東滙竒氣
於今幾代尚餘貿肅之風有友五人行著通明之籍天
報之福世傳以忠某生而草茅老矣荆棘忽相從於春
水同君子寮使毋至於秋荼則執事責行矣胥晤敢無
脩容
　　　囘黄司理　　　　　　　　　方秋崖
雌黄多暇無筆腦風犴獄皆春有墨曺在亦頗哀於老
子勿盡諉於斯人伏惟某官楚東之英斗北之望惟刑
其恤能盡心者吾儒乎非知之艱諒反手而仁民矣遄
飛五鳳何負一夔某生而草茅老矣荆棘忽相從於春
水同君子寮使毋至於秋荼則執事責行矣胥晤敢無
脩容
　　　囘司馬司理　　　　　　　方烏山
芹宫聊耳有慙方山子之風李掾佳哉况是洓水翁之
裔亟薫子墨祗叙寅恭恭惟某官仕學兩優人門儷美
昔元祐相方卨夔伊傅而無慙繄司馬家何王謝崔盧
之足道肖其風烈在此雲礽文獻染濡之深典章閱習
之久便合對殿陛而納甘棠之笏奈何屑州縣而製芙
蓉之裳然而積多者報豐施遐者登驟盛徳百世之祀
豈欺我哉能活千人者封行將見矣佇由樵水徑上筍
班某寡與世偕甘居人下一行作吏嗟本志之已非獨
欠為師撫平生而自笑詎圖寂寞獲接賢豪君子若人
豈曰三尺法而已達者之後謹奉一瓣香以從依倚方
新掞裁靡竟
　　　囘趙司法　　　　　　　　方秋崖
昌黎坐處寧容祈下之病夫山谷詩中曽識𡊮州之司
法惠而好我翩其有書某官宛為國珍所謂趙玉以三
尺從事已薄矣政賴仁言得五章薦進其歸乎式遄班
引遡㳂已久騫迅必髙某生而草茅老矣荆棘忽相從
於春水同君子寮使毋至於秋荼則執事責惟刑之恤
時乃之休
　　　囘趙司戸　　　　　　　　方秋崖
毛髪衰殘孰為民長生齒繁息是在版曹豈無仁人之
言告以此邦之瘼伏惟某官詩書厚澤忠義故家當日
四夷讋澹菴之一疏至今幾代茂世閱於諸孫諒交公
車之章遂著通閨之籍某少所諧可久於廢閒何意驚
猿忽相從於繡水聿來烹鯉思亟奉於緒言敢無脩容
行矣胥晤
　　　囘李司戸　　　　　　　　　方秋崖
吾榜得人最盛喜並英遊淮南從事多賢雅聞精選公
望久矣我心寫兮恭惟某官世傳仙學之根家有甘棠
之笏逐兔斸廣寒桂妙秋月以摛毫躍馬看長安花鄙
春風之得意肯聴邊頭之鼓角小試胸中之甲兵蠢爾
蠻荆為大邦讐是亦儒紳之恥越厥疆土肆于先王願
言民版之繁某平沈半生晚得一第鱣堂夜午甘同鄭
老之襟期㕍塞秋寒何補烏公之幕府歎毛錐子其安
用尋遂初賦而欲歸適千里者喜見似人肯隔同年之
面烹雙魚而中有尺素覬論疇昔之心
　
　
　
　
　
　
　
　
　
　
　
　翰苑新書續集卷十八
欽定四庫全書
　翰苑新書續集卷十九
　　教官類
　　　賀台州髙教授　　　　　　陳篔牕
顯奉塗芝榮司采藻越王山上仰文星炳爛之光劉郎
洞邊有教雨沈濃之潤雖闒茸未諧於鳳覩而掀昻已
想於鳶飛敬以寸忱陳之尺剡某官精神灝噩咳唾春
秋疇昔飛鳴在賈誼見稱之嵗是何濡滯倍釋之不調
之年雖久屈而伸者斯道之常然以退為進者君子之
學有孤風特操故能嵗寒而柏後彫有隆寛大和故若
水流而心不競迨險阻艱難之歴盡乃功名富貴之鼎
來勿謂冷官猶勝俗吏矧此邦號學者之冀北而得師
乃儒流之指南唤起惰偷挽囘醇雅佩衿晨入青青亂
和璵之雲燈火夜陳耿耿映棲樓之月斯文有立吾道
自尊只虞促召於老成不使久安於恬適某已疲文織
頗悟道耕鞭志螢牕甚欲尾前脩之故縱程鵬海則已
為餘子所先命壓頭其奈何笑視舌而徒在幸昔日黄
堂之奬予乃累年絳帳之顧知拔之布韋畀以領袖雖
公論尚䝉於見録而私懐祗極於自憐幸有宗工為之
真鏡韓魏公之知永叔或比以昌黎而無疑陳後山之
徳南豐雖更遇東坡而莫奪永言祈嚮不既編摩
　　　上贑川黄教授　　　　　　戴象麓
枌杜聮隂曽拜魯山之眉宇花封叨警復依闕里之肩
牆喜將趨丈席之隅烏敢緩尺牋之敬恭惟某官士林
冠冕名閥珪璋胸中三光五嶽之渾全筆下千兵萬馬
之馳騁冲和丰度籍甚山谷先生之清標典雅詞章宛
然白石夫子之叢稿早遊校庠序之地優居俊選造之
流謂宜濶步於蓬萊尚爾囘翔於芹泮睠惟章貢之地
素號文物之邦非鄭老之道出羲皇曷居氊席必董生
之學探游夏始下經帷暫煩絳帳之臨以慰青衿之願
巍然養望不妨賦簷花夜雨之詩展也逢時當即播階
藥春風之詠某竹蒲素習桑梓晩生濫叨一第之微僅
慰雙親之望不恥折腰而作尉惟知俯首以事賢千里
微蹤幸邇鄭鄉之仁庇一分餘潤仰祈魯泮之恩波依
嚮有餘揄揚不足
　　　通交代王教授(日新/)　　　　　方烏山
鱣集告祥少駐木天之軌鯉烹得信言脂樵水之車安
能有式於大夫國人獨善受教於先生長者敬裁短訥
徃贄崇嚴恭惟某官羲獻家風畤郊世譜舉幡而閉空
舍主士者之齊盟搢笏而誦阿房為詞人之獨步意其
傑出必也怒飛曽謂廣寒之仙不嫌獨冷之職以采藻
采芹之樂地寓刈蔞刈楚之盛心閲歴眼髙友其邦士
之仁者作成意濶得夫英才而育之絃歌之最冠於甌
閩衿佩之盛侔於鄒魯厥今上崇文治相用耆儒凢一時
清望之官多六館知名之士况後學仰之如北斗宜諸
公推之於青雲滴露研朱暫了燈牕之課凌青遡紫穏
為渠觀之遊添成美談突過近比某少孤多難未老先
衰方為舉子時通國吠宗元之雪及對大廷後夫人笑
劉蕡之風自合為收聲息影之圖乃輒居召閙取謗之
地姑禄仕耳如教法何念童年及從諸老遊而執事乃
我丈人行何止踵芳規之遺後尚將徼大惠以居中冐
然以前恃此無恐慕金莖之髙趣奈驅於貧聞輔嗣之
微言倘醫吾俗其為依嚮莫究掞裁
　　　通興化許教授(文岳/)　　　　　方烏山
錫命楓宸横經莆泮曾到廣寒之髙處桂籍猶香不嫌
獨冷而此來芹宫何幸文章増氣衿佩屬心恭惟某官
胸著千年眼空九有山川氣王是生殊尤傑特之人師
友功深恥為揣摩迎合之學速化若淹於驥足奮飛行
奪於龍頭人亦有言將放京官通判之例公則求志僅
注方國博士以歸觀其不卑小官所以養成大器甫錦
旋於行李俄檄報於縮瓜非天之欲相道歟是邦也信
得師矣維莆介福泉之郡乃古稱鄒魯之鄉其如此年
寖失舊觀羣數十士而飯爭怒若讐列十三齋以居荒
涼如驛屈衣冠而儕厮𨽻之伍化弦誦而粘牆壁之文
學職祇以媚貴權月課反以便販鬻遂令佳士各懐鄙
夷學校之心至使儒宫殆成斵喪人材之地嘆采藻之
風安在視鞠蔬之世幾希雖輪奐之更新奈汙染之滋
甚不圖海嶠暫屈天仙固嘗改絃易轍為之何特角詞
習藝而已喻於利必使喻於義化其習莫若化其心使昌
黎之笑無從而孝先之嘲不作相接仁義少生氊坐之
光素定功名必驗鳳池之夢某謭材陋識單見淺聞學
造小成非不閑家庭之訓年幾而立依然習場屋之文
何期沈利欲之波乃及識師儒之様黄飯白袍亦識可
恥縞衣綦巾豈不自娱融之徒有數百人豈敢儕於髙
第㸃之撰異二三子倘時聴於雅言狂簡詞窮皈依心
切
　　　代通興化陳教授(如晦/)　　　　方烏山
恭審迂軌蓬山横經莆泮人士數百輩久欽重席之聲
才名三十年尚作無氊之客在先生可謂屈矣而斯文
抑何幸耶不能借客卿以鳴胡取在弟子之列恭惟某
官士林威鳳學海老龍觀其不詭於聖人類是師友孔
孟使之可行於天下定是妾婦儀秦粤從身躋膴仕以
來不知世有速化之事後來舉子固多分竹以乗軺向
日門生久已持荷而簪筆嗟諸公之衮衮任此士之𠖇
㝠特立獨行固其官之拓落難進易退然此道則光明
雖陋邦介在福泉而多士號稱鄒魯孰羞吾黨頓失舊
規盃飯臠肉之微爭如讐敵季課月程之際謗甚丘山
庸庸者流滔滔皆是豈無佳士類有鄙夷學校之心遂
使文宫反為斵喪人材之地歎采藻之風安在視鞠蔬
之世幾希不圖溺利欲之波乃及識師儒之様是必講
明經術而文風古整頓規矩而士習淳淵源醖藉足以
儀型議論風旨可以淑艾使孝先之嘲不作而昌黎之
笑無從居廣文館為人師何妨獨冷有羣玉山待公等
即上太清某筆硯腐儒箕裘末裔勉勉小成之學徒有
此心駸駸而立之年竟成何事幸逢哲匠得齒諸生豈
敢較課試之得失而計廩稍之有無實喜觀道徳於前
後而聽議論於左右黄飯白袍之留滯自亦恥之縞衣
綦巾之逶迤可與進否其為狂簡不盡依歸
　　　通李教授(以稱/)　　　　　　　方壺山
隨羣上苑偶同鴈序之登學製窮山幸廣鴞林之䕃儻
扳援之肯許毋清濁之太分某官地占四明門聮三秀
父如龍兄如虎伯吹塤仲吹箎舍選積優臚傳髙唱斯
皆造物之至靳多取世間之美名深夜辯經至徹聲於
四外同時載道各分教於一方公所辱臨汀為稍僻其
質淳告以善道其體陋鼓之雄詞相望三州就最士風
之懿行聚兩學不逃家論之公某本是北人生於西外
逢塲不勇宜墮冗流請邑無名自憐左計渾成俗吏慙
見師儒令尹仁矣乎未敢子文之信前言戲之耳願求
夫子之褒先羾尺牋行趨丈席
　　　通武岡陳教授(震/)　　　　　李梅亭
造託湘流疑已就碧油之幙延縁巫水乃聞還絳帳之
紗愧執訊之已稽盍通名而告至恭惟某官學探千載
文擅一家聲摩殿前曽三誦阿房之賦禮羅幙下顧載
歌泮水之詩兹聞交章行即陛覲紫星好學正爾恢天
網之收黄閣收賢㑹亟勸露門之講州縣徒勞人耳將相
寧有種乎某垂老無聞甚愚不肖向者誨諸生於館下
要是牛溲兹焉試别駕之治中亦非驥足不曰丞哉之
余負亦惟善者之吾師倘諧半面之期亦勝交臂之失
監州無蠏恐非直杯水之官廣文有氊幸或作數旬之
客
　　　通權教蔡僉判　　　　　　　方秋崖
挹芝眉於鶴府曽論師學之同揚木舌於鱣堂式借賔
僚之重得君為代告我以情蓋將綢繆朋友之交其必
脱畧世俗之外云胡不喜久已相知恭惟某官得中郎
之異書摛君謨之妙墨嘗袖周官而獨徃豈惟識河汾
王氏之傳欲起漢儒而與言當盡得洙泗聖門之藴方
其披琅玕以呌閶闔謂宜跨元圃而登崑崙奚為環滁
山水之間肯尋歐陽文字之樂依芙蓉於儉幕漫穿從
事之衫采芹藻於魯宫每重博士之席於以見斯文之
寄其或捨吾曺而誰遄有璽函置之渠觀某粤從雨别
坐想風期思昔老先生幾眼空於四海每評諸弟子僅
齒及於數人顧惟見收於犇北之餘亦曽未快其圖南
之適推一夔於别省雞失旦而始鳴儕八愷於甲科鴻
遇風而猶却孰為幸㑹辱在交承有嘉益友之分深敢
歎廣文之官冷山行六七里想未寒鷗鷺之鳴雲飛九
萬程恐莫企鵾鵬之化願聞一語謹已三薰
　　　囘蔡教授　　　　　　　　鄭雪巖
起家與郡方虞保障之難在泮得人却喜寅恭之共有
來飛翰良佩髙情伏惟某官以文發身有志行道平生
問學將發揮事業之間到手功名却肯駐塵沙之地豪
芒少試逺大可覘寧患荆舒之莫懲自見萊人之坐却
一賢而制外侮夫復何憂千里而遇故人若為之喜某
自量老鈍已分退閒方懐江東日暮之思忽共塞北風
寒之䕶班荆而論時事方切於懐撃楫而清中原諒同
此志率爾具報莫既欲言
　　　囘方教授　　　　　　　　方秋崖
得乎天子為諸侯胡然易播豈無他人我同姓幸甚識
荆方抱遺經更容通譜恭惟眼空四海胸著千年佩明
月冠切雲幼余好此竒服排閬風倚閶闔蹇誰留兮中
洲豈其碧玉之環自可青藜之杖何詎焚硯差間讀書
二三子以我為隠乎言觀芹泮九萬里則風在下矣徑
上蓬巒某及爾為僚所願則學何與韓同姓為近而况
宗盟顔子禹易地皆然敢忘經訓
　　　囘程教授　　　　　　　　方秋崖
某頑不可鐫愚而自用視人之溺真若同舟之遇風謂
我何求寧知隣國之為壑遽見劾於賈傅頗無負於廬
君雖失一老兵得一老兵意廟堂不以為罪矣然違吾
崔子又吾崔子舍田園亦將安歸乎有來賀言無斁感
著
　　　囘本軍吳教授　　　　　　戴象麓
伏審疏榮芝檢典教芹宫學道愛人雖嘗佩聖門之教
以經飾吏今幸覩師匠之模帝遣公來天為僕設恭惟
某官治聲第一經術少雙以心傳曽子之心所學得顔
氏之學題千佛經而早馳雋軌作三語掾而蔚有休稱
方種徳以欽刑又助君而明教蓋張南浦之風猷如在
而周濓溪之衣鉢尚存暫借文衡上續道脈小子皆有
造樂依鑪錘之功先生自此升大作棟梁之用不待煖
席佇見予環某朴矣無庸冐焉學製從事俎豆而困於
軍旅勞心保障而加之蠒絲嗟哉鼠技之已窮幸甚鱣
堂之伊邇全資甄就庶獲璧全一卷之書必立師願安
承教十室之邑使為宰或可圖終頌祝之私編摩罔既
　　　囘白教授　　　　　　　　李梅亭
下車聞庠序之教亟欲引賢積閱限銓選之文甫能剡
奏是亦公舉何費屬辭恭惟某官行無疵瑕學有源委
繋堂下之馬安能鬱鬱以久居釣海上之鰲行即飄飄
而髙舉聊助鼓旗之譟何勤珠璧之投某愛莫助之顔
之厚矣引鼎不程其力聊復露章推轂有味其言更祈
强學
　　　囘王教授　　　　　　　　　李梅亭
八公同辰推薦賢之轂一第溷子寒坐客之氊輒用名
聞何勤私謝恭惟某官粉省佳士詞塲雋人何蕃貌不
任其心而名焯焯仲舒言有用於世其對洋洋鴞既集
於泮林鳳當巢於阿閣平昌足矣况有李翺之言翁歸
不私何害山陽之託吾徒得君重耳子亦來見我乎某過
辱臨存更勤賁况扈甘泉之八十一乗殊愧所䝉登凌
煙者二十四人更期自勉
　　　囘陳教授　　　　　　　　　危巽齋
一馬二童方謀趨郡雙魚尺素遽辱貽緘下問燁然髙
情厚甚伏惟某官虞庠雋選漢殿英游懐明月佩連城
久翔文價朝天津夕西極合在周行顧迂芸閣之賢再
職芹宫之教惟今閩粤之地若古洙泗之郊有來學校
之英率是山川之秀詠歸沂水共推夫子之循循騰上
雲衢行繼諸公之衮衮某屏藩所寄政教是兼倘田里
有愁嘆之聲敢忘己責使城闕無佻達之習則賴陶成
　　　囘泉州陳教授　　　　　　真西山
泉山缺守猥及陳人頖水有師夙稱名士所遭幸矣何
喜如之某曩自乗軺來叨分竹僅守孔門節愛之訓曽
微漢吏牧養之材二千石之分憂昔已慚於理效十六
年而申命今復被於恩光當民生憔悴之餘與郡計殫
殘之後刅恢恢而餘地猶費支吾技斷斷以亡他若何
經理倘非賴僚友多門之益未易副聖明使過之求伏
惟某官直諒之資通明之識必有講畫以助設施社稷
人民正欲觀於為學文章政事勿自限於殊途
　　　囘沈教授　　　　　　　　劉後村
牛駕出闗久慕周柱史之去鱣堂開卷不知漢博士之
來曽執贄之未遑辱顧廬之甚寵恭惟某官今之巨擘
古之譽髦心鄙雕蟲之文世守感麟之筆仲尼既殁昭
垂衮斧於策書介甫何為詆曰斷爛之朝報絶學傳東
周之耆哲微言接西洛之大儒誕啓孫枝相輝奕葉惟
三傳束閣上之久深探遺經當諸生立館下之初願聞
精論避席而請堵牆以觀必有以新啖陸訓詁之陳言
掃舒𢎞科舉之陋習豈惟逢掖共尊明復之書將見細
旃亦讀康侯之傳某少纔涉獵晚益惰荒禁漏宫蓮徃
事類優塲之散長鋤短笠暮年為老圃之歸屬逄開絳
帳之時恨不在青衿之列朋逺來學時習良愜素心我
不徃子嗣音寧忘私淑
　　　與卜京教　　　　　　　　　王臞軒
正坐横經公方見士於芹泮低頭入幕僕來依人之蓮
池宦游清濁之雖殊官期先後之不逺敬裁鯉素徃白
鱣堂恭惟某官早以文鳴紛其内美胸次貯氷壺之瑶
璧筆端垂金薤之琳琅學易通神三畫曽吞於天上著
書擬聖六丁屢下於人間舍選芬芳科名岌嶪直上宜
薇階之侍斜飛亦藜閣之遊惟神京學校之崇在天子
辟雍之側天下攀鱗附翼之士多游其間年來凌青遡
紫之班皆由此選必得哲匠以主斯文肘後良方不惟
授諸生速化之術心中有印抑將續正學未墜之傳多
士填然附之先生自此升矣夾袋之紀人物簡注方新
臺閣之繼諸公經綸可展某辛苦一第間闗十年讀相
牛之經分甘襏襫圓得鹿之夢誤綴簪裳平生耿耿者
猶存與時落落乎難合初筮經行於湘水正欲娱親至
今悵望於衡雲不堪囘首京幕戍期之已迫書生宦譜
之未閑若何免司敗誅所恃有師儒在短才有限豈堪
飄風草檄之忙暇日游從共和細雨簷花之句
　　　與潭州施教授　　　　　　　王臞軒
正坐横經公方有味於芹泮低頭入幕僕來依人之蓮
池與其諧㕍鷺於簿書之塵孰若從魚鳶於名教之樂
固知清濁不等所喜臭味則同某官早以文鳴紛其内
美詞壇馳騁見稱一釣之連鰲舍選芬芳端是三年之
走馬亦既振鐸於信水便合濶步於道山相君摻袂以
願留執事掉頭而不住復挈絳帳來幸青衿登鄴侯之
堂而訪遺書沈酣今古酌醽醁之酒而發孤唱彈壓山
川風斤一運而成棄材丹砂九轉而蘇廢疾誰不願薦
居然青剡之鼎來人亦有言貯以玉堂而後快如某者
弱惟殖學貧亦賣文詞塲曾被於百瘡僅收末效宦海
方航於一第未識前津雖平生之書癖難醫恐從此為
吏氛所蝕有師儒可以親炙庶么麽得所依歸想從容
教戒之餘皆畫諾笑談之助書生習懶豈堪飄風草檄
之忙暇日從遊共和細雨簷花之句
　　　與真州陳教授　　　　　　劉後村
詰禁圜扉愧浮沈於俗吏横經泮水喜親炙於勝流行
矣摳衣斐然通贄某官褆身肅括造理精微讀九丘八
索之書學尤博古黜諸子百家之説意在尊經早頡頏
多士之邦復遭值右文之世借使玉堂之小卻亦當金
馬之斜飛曽謂冷官尚淹先達政惟俎豆乃軍旅之宜
聞設有甲兵以仁義而可撻諒講明之不輟致鄙暴之
自銷稍變鞠蔬復令采藻士有所式先生何恨於氊寒
道之將行夫子豈容於席煖某承家不競涉世至迂耕
汾上之田可支饘粥遮長安之日誤棄釣竿妻孥當豐
歲而啼飢士友問何官而觸熱預薰心於丹筆徒矯首
於絳帷賦王粲之從軍雖無才思過子雲而問字幸有
師資
　
　
　
　
　
　
　
　
　
　
　翰苑新書續集卷十九
欽定四庫全書
　翰苑新書續集巻二十
　　縣宰類
　　　通王知縣　　　　　　　　方秋崖
天各一涯幾費池塘之春夢地方百里適分鄰壁之夜
光矧同班飛太史之鳬敬慿櫝傳故人之鯉時其後矣
喜則跫然恭惟某官落霞孤鶩之詞英驚雲遊龍之墨
妙斗以南斗以北獨髙奎宿之躔江之西江之東兩贊
使星之幙曩聞畫諾備極拊摩於以知寳婺之源賴有
此玉山之秀晝簾之寂夜戸自恬大夫曰賢何乃奏瑶
琴於五柳之縣天子有詔爾其鏘瓊裾於萬笋之班某
一拜以還幾年於此方買犢叢山之底誰念吾民之最
窮想停驂野驛之寒曾入君侯之太息敢不三沐願聞
一言堯舜為吾君民毋憂掣肘魯衞之政兄弟翳欲比
肩翹企金相庶幾玉我
　　　通趙知縣　　　　　　　　方秋崖
搴繡衣之幕快覩匿犀綰墨綬之章聿來儀鳳恍星辰
之在望曽日月之幾何恭惟某官早游諸老之間深造
吾道之妙以所學乃孔周之學要不在乎文墨議論之
工謂此心即堯舜之心自可寄以社稷人民之重曩窺
畫諾備極撫摩攬轡而志澄清雖古人無及者下車而
問疾苦豈今日獨忘之於以知凋邑之有瘳私竊與吾
民而相賀願言飛騎式徯交龜某五技已窮百為皆謬
田蕪而荒菊徑但欲賦歸去來兮之辭縣古而出槐根
詎敢作居無幾何之計彼有成於墮甑僕方窘於膠舟
歘聞鸞鵠之掀騰信知騏驥之超越舊令尹必告新令
尹諒不勝父母之仁今將軍安問故將軍所覬篤子孫
之契惟日為嵗遡風有懐
　　　通傅知縣　　　　　　　　方秋崖
見督郵而束帶久矣淵明之賦歸趣舍人而治裝是何
叔度之來暮凢三易人而及此既五閲月而跂予豈辛
苦之未償殆夤縁之有待敢贄鯉書之訊式遄鳬舄之
飛恭惟某官身荷駿聲家傳鴻緒丈夫四方志尚不厭
乎蠻煙瘴雨之間才名三十年自超出於光風霽月之
表試令言游之室已操宓賤之琴何以假當為真此猶
輕車之就熟路惟其有是以似豈特利器之遇盤根小
遲五柳之隂趣下九芝之檢某猿猱性野鼯鼠技窮髙
山擁縣青曽不濃於歸興春水䕶田緑亦安有於去思
屢襆被以問涂旋挈家而還邸吾且自厭人其謂何豈
不懐歸畏此簡書竊有交龜之喜道之云逺瞻彼日月
願聞秣馬之期
　　　通趙知縣　　　　　　　　方秋崖
巖巗塞邑公方勇棄於及瓜僕僕脩途誰使不遑於擇
木遹觀取舍夐有賢愚敢致一行之書願聞數語之誨
恭惟某官鑑湖氷雪禹穴風煙自同餘子之卑不受諸
公之力初河陽辟温造欲取一人而拔其尤然潁川留
冦恂重違百姓而諾其請竊髙雅操無負仁聲傳聞桃
李之春熈想見桁楊之雨卧白日少王事相忘扣角之
歌青山在縣門真可彈琴而治有令如此其民自醇遥
知私語於柳隂惟恐遄頒於芝墨某多幸覩朝陽之鳳
同班飛太史之鳬顧邑在萬山間所謂人棄而我取抑
身墮百僚底亦惟大黠而小癡失脚於兹噬臍何及必
苦李也始信君侯之眼髙有甘棠焉知為吾民而眉蹙
如曰教之製錦則予敢不書紳望美人兮一方庶幾玉
我共明月於千里翹企金相
　　　通宋知縣　　　　　　　　真西山
河陽之花滿縣將播仁風玉川之屋數間行依徳宇載
念論交之始可稽候訊之恭伏惟某官器識疏通丰神
凝秀淵源有自廣平之風烈未衰文獻相承元祐之家
聲如在早登巋第茂鬯芳猷寳鎮瑑圭無瑕可指黄鍾
大吕隨叩輒鳴更于館殿之才來尹山川之縣百里而
恢牛刀未展宏摹一武而上烏臺定循近轍某猥慚迂
謬方幸退藏徒與老農共負耒為氓之喜愧無宿學辱
過門問字之勤
　　　通崇仁曾知縣(穎秀/)　　　　　李梅亭
曉行湘水我方尋欵乃之歌春靜巴山君來賦蒍于之
曲非釣魴之厚味漫致鯉於長鬚恭惟某官忠恕傳家
倫魁世業恢恢游刅如錐之處囊中在在彯纓皆羅而
致幙下適通玉籍屈綰銅章預避譚公之維私不去贑
水之可厲維寳唐之褊邑固麻谷之舊都錦製此來繡
行甚寵改邑不改井易地則然有土此有財得人焉耳
奉潘輿其孔邇馳魏闕以非遥某兩鬂白紛隻身墨隠
昨班文石不能誨館下之諸生今戍武岡幸不失黔中
之上佐出晝尚遲於三日受滕願託於一㕓操韓子赤
縣之權肯妄干於薄少荒鄭䖍蒼苔之屋尚見芘其歸
來
　　　通長汀黄知縣　　　　　　方壺山
三山福地聚廬而居千里鄞江分邑以理然而實異得
以條陳材有智愚境分大小京秩之權穹而選人易與
相門之望重而宗子則輕况又来至而不先與乎僻左
而非近相去霄壤逺甚並稱子男得乎某官質本天成
美亦世濟儒服醖藉不墜家聲胸襟玲瓏無非縣譜沛
乎易矣有以覘之獻羡司征百乗之賦何有蜚聲貳令
一同之主可知果以最聞孚於衆聴不嫉頑而攘敓者
息不留訟而凶囂亦消孰疑長汀之民難化以理或問
莊定之後誰登于朝郎選方虚公歸則重某半生良苦
一第可憐更十九年雖羝亦乳凢再三仕如魚上竿曾
未闖於金閨誰實驅之鼎鑊業已失計寘諸勿言寄聲
杭境之民望來毋遽促膝槐堂之上求教乃行槩見於
詞毋孤所望
　　　與蔡知縣(朴/)　　　　　　　方烏山
有美種花煩公榖璧薄言采藻荒我茅田行徼惠於琴
堂敬登名於籖室恭惟某官負魁豪之學生仙聖之鄉
恥蟲篆之文辭自期甚逺擢龍飛之科第所立素髙有
如雲霄濶步之初宜在風日不到之處既棲矮屋又肖
何曺逮再聴於臚𫝊盍徑躋於鵷列華亭鶴唳方忻近
尺五之天葉縣鳬飛乃願易一同之地吏驚神令民詠
慈君有晝簾寂寂之清無朝鼓鼕鼕之謗然而牛刀施
於雞肋驥足旋於蟻封聞諸廟朝方旌褒於三異由此
臺省將容與而九遷棠隂佳哉樵水重矣某稍知自勉
竟不能竒京兆聞浪仙之詩名非其好也内廷嗔風漢
之對語順而受之一科何補於遺餘本志自憐其變化
得温所業幸冷其官安敢招諸生而誨焉所喜事大夫
之賢者列後堂之聲樂素乏豪名聞武城之絃歌恐有
愧色中丹所藴副墨具陳
　　　囘浦城趙知縣　　　　　　方烏山
瑣闈奏捷琴譜生輝猗佳王孫已接鵷鷺行之武業進
士舉更希龍虎榜之榮旗鈴四馳紳笏相慶伏惟某官
祥麟一角威鳳九苞途轍甚夷見謂金科之彦鍜鍊良
苦未忘鐵硯之心暫閒百牛之刀來酣萬蟻之戰聊哉
操筆易甚探囊功名逺到之必然富貴相逼乃如此竚
飛鳬舄大展鴻圖某方賴寅恭却成薦送辱投珠之甚
侈愧報玖之未能比拜恩綸復厪賀牘何哉簿書煩委
之内有此翰墨游戲之功鯨錦遣歸諒亦喜逢於具眼
騎裝行戒勉旃徑取於𠡠頭徯望之私染濡莫既
　　　囘仙遊興化兩縣宰　　　　　方烏山
慕龎徳公之髙未嘗至邑無范孟博之譽誤俾登車有
來味言深仞髙誼敬惟某官琴調甚雅錦製無瑕讀書
松竹林良多暇日種花桃李縣已滿清陰只俟雉馴即
看鳬入某舊聞其學今見而知之武城聞絃歌君想自
期於言偃發蜀道負弩矢我獨恥效於相如徒深巾笥
之藏莫效襜褕之報
　　　囘宜春劉知縣　　　　　　方秋崖
郡國選侯何為及我江山帶郭所幸近公苐令琴意之
春豈勝㦸衞之望伏望某官卓爾循吏異乎俗儒懐南
豐之瓣香久無續者詩西江之别派不在兹乎遄觀鳬
舄之飛近有豸冠之例某少所諧可久於廢閒何意驚
猿忽相從於春水聿來烹鯉知自寂於晝簾惟不擾以
治之則無似之賜矣
　　　囘分宜陳知縣　　　　　　　方秋崖
言秣其馬僕方鼎來有翩者鳬公乃解去所謂交一臂
而失猶幸及半面之春伏惟某官粹然天球陳在廟璉
誠齋先生之宅相必昌於時季方難兄之故家奚為乎
縣整整三載之績平平六院之除某生而草茅老矣荆
棘忽相從於僚友則契所懐顧已上於更書何見之晩
竊願有請無庸遽歸
　　　囘萍鄉趙知縣　　　　　　　方秋崖
山林深密何自為州更㸃分明幸哉有尹聿有來於藻
翰胡猶靳於藥言伏惟某官三十年之薾雲二千尺其
溜雨落霞孤鶩誰則詩之朝天雙鳬䲳其飛矣自有入
臺之近例何言作縣之古難某生而草茅老矣荆棘忽
相從於春水及爾同僚惟自靜於晝簾乃所願學有錦
之製毋玉爾音
　　　囘沈知縣　　　　　　　　方秋崖
雲飛鳬舄春治雉郊事大夫之賢坐想彈琴而治去父
母之國何當騎竹而迎逺哉遥遥于以負負恭惟某官
豪端苕霅之秀胸襟湖海之豪孤嘯風煙未覺休文之
詩痩獨醒塵滓寧甘東老之書貧縱不盛之白玉之堂
奚至屈此青山之縣民瘼極矣吏奸奈何如使倒持太
阿而授之焉用若發新硎之為者一牛横笛苐令安雨
外之耕五鳳塗芝政恐有日邊之召願言公尹留惠疲
氓某起從田間寘之幕底邊城吹角毛錐顧安用哉茅
屋生苔老生亦欲歸耳自笑儒冠之誤每思農畆之荒
望美人兮一涯庶幾玉我共明月於千里翹企金相
　　　囘黄知縣　　　　　　　　　王􁁺軒
齊飛五鳳趣駕雙鳬相傳紫槖之家直聴履而上耳不
鄙青山之縣欲彈琴而治之覺松竹之自矜與草萊而
相賀恭惟某官家聲江夏人傑洪都左圖右史之徃來
無虚名下南浦西山之朝暮盡在胸中故嘗出其緒餘
所至為之特立謂且破拘攣之格便當趨禁近之班繭
絲乎保障乎方軫垂旒之念野馬也塵埃也亦煩製錦
之材然而四轄六院之除多在一同五月之最民望攸
屬公行勿遲某自塵一科不啻十稔拙於涉世曽掌故
之幾何放以還山煩惠文之彈去今既久淹於耕雨亦
無復煩於問天但得縣公如漢吏之循則與里老共滕
氓之幸看山無笏或容野服而迎種樹有書倘遂巖棲
之託其非公事寧敢私陳
　　　囘許知縣　　　　　　　　　方秋崖
璧琮繅藉己後公車之章金薤琳琅更勤私室之謝苐
驚作者伏讀快哉恭惟某官落落乎千丈松昻昻然九
臯鶴不肯趦趄囁嚅而處富貴頗亦嘻笑怒罵而成文
章忽賦硯山之詩豈坐藍田之記縣官極不和耳曽奚
傷子雨之名小生欲相吏耶政恐犯朱雲之誚夫何唾
玉於穆斷金某退省其私焉能為有雖是翁不足與竟
事翩其去之謂同僚未嘗聞知人過之逺矣不知狂斐
敢拜重勤
　　　囘髙知縣　　　　　　　　　方秋崖
胥告教胥保惠多幸同寅如升髙如陟遐文章旁午公
豈欠此僕其慊然恭惟某官聲揺西州秀出南斗脩水
壯哉縣如絲之棼明府我輩人迎刅而解朝天近只數
日去之某甚矣貪賢亡何慘别草木同味亦聊致區區
之心桃李不言又奚煩縷縷之謝讀之面熱毋爾盟寒
　　　囘蕭知縣　　　　　　　　　方秋崖
迕荆州牧政坐平生之草茅移鄭公鄉方竊緒餘於薤
水明以告我聞斯行之恭惟三舍源流五經鼓吹澤甘
棠笏極知雪案之尚寒彈單父琴聊與雲山而小駐諒
不待齊丘之瓜及已相傳漢璽之芝香東海生雅意本
朝今行召矣髙皇帝能用人傑可復許乎某生而惡圓
至則遇坎戮揚干之僕縱不得中行而與之避庾公之
塵乃率老夫而至此願言提耳敢勿開心
　　　囘胡知縣　　　　　　　　　鄭雪巖
出宰山水縣仰羡展勤久遊翰墨塲自慚分教屬鴞林
之未集致鯉素之稽遲敢謂謙詞先勤損墨恭惟某官
學有源委性率本真日光玉潔之文四舉何淹於禮部
鋒藏電掣之手大名已播於民曺自宜謀謨於廟堂胡
乃棲遲於州縣屈虞詡於朝歌之徃盤錯可知得尹鐸
為晉陽之行保障有賴逮險阻艱難之歴盡乃功名富
貴之鼎來勿謂徒勞自應超異如某來從環璧偶掌泮
宫以古心讀古人書寖非故習仕今時慮今世事空有
隠憂聞君無煖席之時起我作同舟之夢春囘雷土波
及斗城焉用牛刀已著寛柔之效㑹飛鳬舄共修文字
之盟占報恨遲有懐莫罄
　　　囘趙知縣　　　　　　　　　鄭雪巖
今年春早已减風寒百里雷轟頓囘地暖人誰借問公
定不凢某官布象云初割雞聊戲柳梢緑淺梅英紅少
幾度歡娱麥岐秀發秧穎青芽一畨念慮了却勸農公
事端為得趣良辰只恐栽花已催飛舄某幸逢知己何
待卜隣不遐金玉之音決非常調認得芝蘭之味賸有
餘香良荷先施甚慚不敏
　　　囘興國湯權縣　　　　　　　鄭雪巖
忽承明月之投知為髙作雖未清風之揖已快素心久
撲塵埃若臨氷雪恭惟某官鏗鏗逸韻楚楚英標文落
人間皆謂得淵源之正詩雄江右諒不求絺繪之工永
諧韶濩聲盡洗笙笛耳白璧宜薦之清廟碧梧當植之
䆳庭豈伊煙瘴杳藹之區可寓風月逍遥之興毋嫌迂
步要亦假塗斯立真文丞㑹遇昌黎之刮目澤民非俗
吏豈無坡老之賞音當今舍公誰哉必有為王言者某
偶來贊畫兹幸正名對雨髙歌曾慣無氊之冷燃燈草
檄豈其入幕之長有好斷金其人如玉想署㕍鶩行之
暇聊試割刀不妨鷗鷺盟之尋敢忘寄鯉何時覿面共
我論心
　　　囘永福知縣　　　　　　　劉後村
受河陽之書幣甚矣懐慚聞武城之絃歌凜然起敬相
望數舍敬削一牋恭惟某官氣蓋羣公眼空餘子談笑
自方於管樂縱横暗合於孫吴大學諸生咸服摛文之
敏集英進士共推對策之髙早決勝於文塲久宣勞於
戎幕當敵運衰微之際乃人才奮發之秋豈有時髦屑
親民事候雙鳬於巖邑未免淹翔收八駿於天閑佇看
騰踏某頃辭閫屬自乞祠宫嗟菽水之屢空迫弓旌而
復出赧顔至此清議謂何吾嘗同僚既託金蘭之契子
明告我願聞藥石之規
　　　囘建陽交代葉宰(奕孫/)　　　　劉後村
男邦執璧棠已成隂老圃扶鉏瓜猶未熟曽是見大夫
之使及於新令尹之門敢掃空疎以脩好雅恭惟某官
淵乎似道黙然知言鳴鶴在隂有唱必有和祥麟見獲
以德不以形粤自名登膴仕以來不知世有速化之事
居常曰義與命詎肯以身狥人晩詣公車驚委贄青衫
之敝晨趨廣殿瞻臨軒黄繖之開惟徐行乃執事之素
心而須入亦先朝之良法雖為今吏尚有古風鞭笞盡
弛而令行鉤距不施而情得以己之誠待物之詐操此
之簡應彼之繁蓋有得乎蓋公清靜之言且暗合於陽
城撫字之説訟筒寂寂泉布源源通邑大都過客必談
於佳政深山窮谷逢人亦詫於長官頗聞百姓之愛公
惟恐一朝之去我未容青史獨書馴雉之祥將有緑綈
來趣飛鳬之入某剛介不媚槁乾無華少以功名自期
慨然投筆晩知富貴有命退而讀書貧未棄官格當為
邑頃采道傍之謡誦參以見聞竊欣閣下之規模易於
循守惟恃此以無恐遂居之而不疑飛來花縣之書驚
破茅簷之夢嵗不我與豈敢即於晏安秋以為期幸小
寛於趣迫
　　　囘江隂何知縣　　　　　　李梅亭
道紙上之軒昻皆我輩語就暗中而摸索乃魯東家有
味其言不知所賀恭惟某官人門具美天分仍髙日食
萬錢盍追隨於伯父地方百里何局促於子男聊繼益
昌之功名即見中牟之除寵某日之夕矣人謂斯何乗
興而來漸有囘船之意同姓為近空餘推轂之情
　　　囘交代王知縣　　　　　　戴象麓
趣嚴星駕來蒞雷封措大規摹正自笑割雞之拙神仙
步武何幸報飛鳬之來望風忽拜於魚緘涓日喜交於
龜篆仰酬先辱俯愧後期恭惟某官氣節因歴練而益
髙學問以老成而愈博宿乾坤於胸次戸牖玲瓏噴河
海於舌端波瀾汗漫宜自珠曺之掾即聮玉筍之班尚
以夢筆之才試此製錦之手跨劔閣之鳥道收拾山川
於子長周游歴覽之中試武城之牛刀發越絃歌於言
偃學道愛人之素况此㕍居之莫集與夫雉堞之未全
末後未了工夫儘足施補衮之妙手將來出新意思或
可蓋揚糠之拙才不妨訪坡老之蹟於獨秀亭前更與
彈羿妃之月於八桂堂上追囘禮樂總歸和氣㸃檢江
山盡作太平孰後孰先且低囘於章浦以趨以走行促
上於瀛洲某造次鮮華癡黠各半莫能傲米五斗宜彭
澤之未歸徒爾飽飯一升或山陰之粗治黔驢之技止
此鱸魚之興悠哉終兹三年去以兩月忽拜緘縢之寵
轉濃菊徑之思全賴匿瑕庶無洗垢敢期求舊行托契
於子孫何以告新願推仁如父母悰懐易感駢儷難周
　　　囘贑縣張知縣　　　　　　　孫養晦
嫓二水以名城古為望郡分十同而置邑贑乃舊郊方
舊尹之及瓜趣明公之行李來之何暮歡不自勝某官
寛厚而不流靜莊而有守平生才力游刅而發新硎晩
嵗功名啖蔗而入佳境尚拘新制來字逺民人有常言
以未脫選之為苦士方改秩又嘆作邑之為難求辦事
則傷於民專守法則拂於上計無能出或者援例而取
之下有所持又將以罪而去矣在今日堯舜之世而未
免此患雖前代卓魯之出而亦安所施曄然通材臨此
壯縣凢衆人之所病皆談笑而盡得之假期年而有為
其召擢無可疑者某尚縻越俎未遂同舟小子不知所
裁莫報長牋之施大事則從其長姑為他日之圖情有
相忘言之無恐
　　　代見泰寧趙知縣(長邑親戚因/陳簿而見宰)　戴象麓
省親千里來依仇簿之鸞栖借譽一言獲拜喬仙之鳬
舄夢寐幾年之附驥寅縁一日之登龍竊幸自天知歸
有地恭惟某官帝室石麟之種仙源彩鳳之姿密邇日
雲(趙宰寄/居行都)偏承雨露聲猷掀宇宙直不減千里駒之才
文彩瑞朝廷自是賦五色日之手合在學士八磚之地
暫持郎官百里之權下車未播於政聲前席首加於士
類滿城桃李盡勞門下之栽培一介芝苓亦願籠中之
收拾伏念某迹窮株兎見小醯雞春秋郡泮之虀鹽朝
夕親庭之菽水窮年鑽故紙僅窺豹之一斑寸晷試陳
文屢戰蝸之兩角未肯退焚舟之志聊且為負米之行
假途孔文舉之通家傾蓋趙平原之半面念表叔沗邑
曺之末獲事周旋而嬸氏亦公族之華無非繾綣機㑹
之來非偶帡幪之託何如冷灰願借於吹噓斷木冀為
之潤色况寸效未收於藍緑而歸程欲趂於槐黄寒谷
微枯所欠幾分之和氣天潢餘潤願分一㸃之恩波
　翰苑新書續集卷二十
欽定四庫全書
　翰苑新書續集卷二十一
　　縣寮類(縣丞/縣尉)　(主簿/)
　　縣丞
　　　通寧鄉陳縣丞　　　　　　　李梅亭
武功之丞簡靖久矣沐芳臨邑之簿卑棲兹焉假䕃敢
以尺書之敬進於再拜之先恭惟某官逺抱甚都壯猷
孔碩清明志氣胸中風月之無邊沈浸文章筆下源泉
之不竭盍徑要津之立顧淹贊邑之留鳳凰自下而升
髙聊復爾耳㕍鶩鉗左而摘右端使然哉雙陸之勢無
休九萬之程斯下某﨑嶇副墨漫浪勾朱士安得自髙
妄欲比鄰之託余方有公事願聞掃溉之吟
　　　與李縣丞(夢槖/)　　　　　　方烏山
贊府望髙聊對藍田之竹閒㕔食少坐荒茅屋之苔行
矣熟瓜斐然削櫝恭惟某官筆精墨妙學廣問多生於
西山之鄉淵源甚逺苦矣南宫之戰精銳不衰竟脱白
袍遂紆黄綬睠焉樵水邇甚枌鄉日哦兩松之間地僅
一嶺之隔官箴霜凜丞政不聾判筆風生識誰得噤然
以博習寛通之素加之淹翔練歴之深鶚表交飛當路
爭先於勝彦鵷行平入中朝况用於老成宜有裏言俾
儀表著某少豪自喜長拙無竒詩得浪仙之名非其好
也策遭風漢之目泰然安之偶不失於家氊詎敢當於
教席以嫌不可否丞之設端使然哉相與問襟期今而
後吾知免矣心之依倚辭不究宣
　　　囘寧海陳縣丞(惠孫攜陳/司業書來)　　　鄭雪巖
素結魚緘榮生駒谷得陽公司業寄字良慰交情知藍
田文丞其人皆吾臭味予方問菊君乃哦松幸受一㕓
有光三徑恭惟某官清源望地潁川德星不墜家世典
刑綽然已試斷無世俗崖岸郁乎可觀正當旱暵之餘
有望亷平之政爭鉗紙尾坐照機心遡流必㑹其源克
念厥紹下車先求其類取友必端以若所為可覘逺到
某歸田已晩入林頗深濫巾招隠之山囘轍爭名之府
誰能備問定是不凢賦歸去之詞亦何暇巾車之命賡
來遲之句恨不居竹馬之先聊謝先施自愧不敏
　　　囘諸縣丞　　　　　　　　方秋崖
久卧秋崖何心剖竹忽臨春水屬耳哦松翩其藻翰之
來胡不藥言之告有如粹秀當在清華予不負丞丞負
予尚題崔壁我匪即人人即我諒溢禰章某生而草茅
老矣荆棘忽有同寅之喜庶無己亥之訛以頌不規則
非所望
　　　囘張縣丞　　　　　　　　　方秋崖
野叟何人忽臨繡水大夫賢者適在錦鄉天所以惠幸
其無能君於是盤旋而未出伏惟某官粹矣趙玉宛其
國珍本文章家自有乃翁之科目為神仙吏已先諸子
之計偕梅隠髙哉瓜期近只某寂無世念忽奉恩除老
子從牛背上來未知為政素書自魚腹中至曽靡贈言
以頌不規則非所望
　　　囘趙縣丞　　　　　　　　方秋崖
漢竹分符屬吏紛之旁午楚䓑涉筆欣宗彦之同寅蜚
櫝粲如驅車至只迺睠瑞麟之秀盍儀玉鷺之班予不
負丞丞何負予姑吟松署主固擇客客亦擇主諒溢薦
書某志䕶本根味均草木我愧元英子矣幸山水之相
知君非聊復翁耶儻箴規之樂告薄言占復竊幸丙融
　　　囘趙縣丞　　　　　　　　　劉後村
藍田千竹喜入吟邊楊子一㕓適在宇下雖若燕鴻之
避雅聞笙鶴之音恭惟某官胸有層巒身爲磐石提筆
秋風之戰鵰已疊雙袖笏樵溪之遊鴻方漸陸脫或肯
排雲而嘂閶闔安知不跨海而望蓬萊資歴拘之歎息
久矣世豈舍我姑徐徐六月之飛丞不負予寧鬱鬱千
山之底式遄薦墨不次除綸某久卧秋崖偶塵璧水
開緘見諫議之面三印斜封論文獻開府之詩一樽何
日有懐注仰無斁戢藏
　　　囘趙縣丞　　　　　　　　　方壺山
誕書政最休有頌聲辱在滕㕓衰絰詎容於旅賀不圖
禰刺華裾乃肯於臨存既莫迎玉矩之先其敢拜氷條
之直輙上還於記府當别簉於賓閎
　　　囘李縣丞　　　　　　　　方壺山
夙戒曺装言歸鄭里哦松近只徯崔壁之新題折柳黯
然有滕㕓之遺愛某未終素鞞徒悵錦㠶惟諸大夫共
集於離筵俾不肖孤難參於卧轍我之懐兮願餐金鼎
之和王曰歸哉遄簉玉班之峻
　　　囘何縣丞　　　　　　　　王臞軒
出綸楓陛涉筆槐㕔頃仕帝京早識三何之風味兹游
佛國重陪二令之吟哦展賀辠遲先施倒置某官人温
如玉名重於山鍾淑氣於七公五相之門蜚大聲於千
英萬俊之藪策勲塲屋遜封胡羣弟之先登對策殿廬
皆晁董諸賢之忠告倒蔗漸逢佳境寒花剰有晩香露
政事之一班發文章之三昧金灘鸂鶒之舞方爾呈祥
藍田㕍鶩之行又還寄徑况今棣蕚正位栢臺諸公推
挽之亨途薦墨紛綸乎盈篋已不即人人即已爭願賞
音余不負丞丞負余行將召擢如某迂濶與時背馳贊
畫京畿自掇中都官之怒談經宗校莫逃貴公子之嘲
所幸知己之來必有相規之益既見君子則喜敬在下
風不與執事同心有如皦日
　　　囘丁縣丞　　　　　　　　　王臞軒
命錫芝函權分榖璧㕍鶩以行進方驚貳令之威鯉魚
從逺來忽拜尺書之寵先施倒置函謝反遲某官續昌
黎似經之文生江淹夢筆之地負鄉先生之望私淑者
多奏子大夫之篇成功則一倒蔗既逢於佳境寒花賸
有於晩香俯為涉筆之游來贊鳴絃之化哦藍田之松
而有味紉楚澤之蘭以自馨余不負丞丞負余能使花
封之重己不即人人即己趣歸柳院之班如某其人何
庸於世少徒有志文塲親被於百瘡壯不如人宦海纔
航於一葦朅來蓮幕密邇槐亭不徒降識君子之心且
有見似鄉人之喜州縣徒勞耳俱未免俯仰於人富貴
何有哉要相期逺大之業
　　　囘建陽黄縣丞　　　　　　劉後村
俶戒行裝榮趨華次理紅藥碧苔之詠宜屬雅才為老
槐鉅竹而來足知髙致方將聫事敢後脩詞恭惟某官
爽氣横秋貴名揭日文盟素定布韋敢不心降賦草一
傳塲屋為之紙貴既擢太常之第盍為文館之遊然猶
作吏一行為丞再轉在君子所養者可謂厚矣任人物
之責者能無愧乎給札而賦上林㑹有闗於薦口草書
而招贊普行入掌於詞頭某猥以散才領此劇處方有
曠官之懼忻聞贊府之來闕政必規君之惠非所敢望
也署名惟謹丞之設豈端使然哉
　　　囘錢塘趙縣丞　　　　　　李梅亭
余方有公事鼎來赤縣之官曺我未免鄉人益愧白頭
之幕府有勤執訊敢闕報章恭惟某官卓爾不羣飄然
無敵尋玉清洞中之字己書㑹計之功展錢塘江上之
圖更動吟哦之興手版暫煩於畫地觚稜何逺於去天
某轍鮒孤蹤磨牛陳迹喜似人於千里况辱託於枌榆
雖異事而同僚尚不遺於葑菲
　　　囘富陽趙縣丞　　　　　　　李梅亭
倚使者之車笑癡兒之未了題丞哉之壁聞公子之鼎
來未果脩詞先勤執訊恭惟某官五潢龍種千里駒材
早宣采棒之威坐獲緑林之賞㕍鶩箝行而平立端使然
哉鳳凰自下而升髙恐不免耳某强名入幕正愧面牆
赤縣官曺喜依仁之有幸黄塵衣㡌或分蔭之自今
　　　代囘宣仁張縣丞　　　　　　李梅亭
升陟一章何能借重謙勤尺牘又復拜嘉其文固是粲
然此禮畧之可也恭惟某官清餘家法敏有吏材翠竹
深林久已觀於停峙老槐古縣兹良費於吟哦無俟書
來亦當剡入未見分毫之補又勤四六之貽某辭璧未
能報瓊又乏樓臺近水奈何秋月之䦨干桃李成蹊佇
見春風之披拂
　　主簿
　　　通劉主簿　　　　　　　　　戴象麓
學製罔功粗喜及瓜之近同寅有幸暫煩棲枳之勞未
貢柔緘先䝉珍染恭惟某官螺川作者蟾苑仙才生六
一公之鄉邦見推翹楚擅二萬人之塲屋允謂英竒經
國之文色正而芒寒名家之學源深而流逺既喜得親
傳之衣鉢必能大旌表之門閭雖已久於聞風顧何遲
於披霧然自奮身於蘭省便當策足於蓬山姑少淹記
注之才大其器識不憚領勾稽之職撫此凋殘願推平
生學道之心共致百里字民之政某戴星無補積日徒
勞邑遭再燬之餘民覺無聊之甚惟繭絲保障粗達其
宜故獄訟貨財難裁以法曽撫摩之敢憚幸疲瘵之少
蘇其如末路之尤難政賴同寮之相勉天開幸㑹果諧
訪戴之盟日借祥光行有依劉之便其為占謝莫罄願
言
　　　通寧鄉蔡主簿(交代/)　　　　　李梅亭
望俊躔於淮海知敬儒先問邅道於洞庭偶從誤後貂
不足而狗續鴻髙舉而燕來及未治任可無執訊恭惟
某官負材鴻碩蓄學駿厖中郎典刑晩亦宜於東觀客
卿富貴久盍見於西秦吾道非耶公等安在跨揚州之
鶴安得自髙麾湘水之蛟能令公喜方今漢廷之老用
矣敢問吴㑹之意何如某志大心勞材疏意拙一科不
補欲釣鰲而未能五技易窮覺屠龍之無用所賴鸞鳳
之先戒棲枳何如無謂牛羊之下來求芻而止尚託子
孫之契欲窮師友之源向來一瓣曽南豐苦難並世安
知四海習鑿齒不勝讀書
　　　與馮主簿(咢/)　　　　　　　方烏山
士得自髙何妨矮屋官名獨冷惟有泮宫昉此内交斐
然通贄恭惟某官天賦甚厚地望素髙西京循禮之家
豈其苖裔本朝倫魁之彦逺矣源流靡須十上之勞竟
取一科之寵雖曰卑棲於枳棘且忻密接於枌榆長欣
季賀之盛名爭為署剡士聞鑿齒之緒論勝似讀書然
而官未稱人位不踰德四十為主簿未足為淹三人至
宰司曽有是比聊爾勾朱而入墨行方遡紫以凌青某
習於箕裘腐矣鈆槧少鳴塲屋恥為舉子之文晩對殿
廷嘗入狂生之目薄言采藻乃幸識荆反教人為惟夫
子今而後免能令公喜微執事吾誰與歸依倚方深敷
陳罔竟
　　　囘新趙主簿(崇法/)　　　　　　戴象麓
光奉綸言榮司簿正古號章江劇邑政資佐理之長材
公乃仙潢英游幸借勾稽之敏手天畀寅恭之㑹日深
跂望之懐敬飭慶忱仰酬光辱恭惟某官帝苑一角麟
之瑞士林九苞鳳之竒學問得源流太乙吹夜藜之燭
文章妙機軸天孫織雲錦之裳繇素藴於茂猷宜亟躋
於膴仕合直上校讐之府何尚煩管轄之司大材蓋無
施而不宜逺到亦自近而後至暫兹棲棘少淹仇覽之
鸞行矣蜚英即快禰衡之鶚某儒生不武邑寄奚堪鼠
技嗟己五窮駑才豈宜再駕以小己之自揣舍大賢其
疇依忻幸此來預喜蘭金之託扶持厥後全資藥石之
規占謝雖勤編摩罔既
　　　囘諸縣主簿　　　　　　　　方秋崖
顔厚如甲聿來逺江衷和同寅乃有羽簿幸肯依於藻
翰胡猶靳於藥言有如雋聲當在華貫髙人屈居此得
無矮屋之打頭諸公爭致之必有雄墨之落手某宛其
老矣何以教之豈乏仁人之言頻攻謬守之闕不規而
頌匪僕攸聞
　　　囘王主簿　　　　　　　　　劉後村
與逸少友恍昨夢於樵川共阿戎談諗樂遊於䓑水有
來顓翰深仞睠懐敬惟清霜紫電之竒盍遡紺霧紅塵
而上胡然矮屋屈此髙標交二㕁之間喜而不寐愛小
王之帖藏以為榮亟此占詶切祈丙詧
　　　囘趙主簿　　　　　　　　　王臞軒
麟黌分夜雪之燈未寒草夢魚素遞春風之訊適近枳
棲跂重論疇昔之心喜不隔同年之面恭惟某官聲光
如斗氣韻欲仙小奚佩古錦囊吟盡風檣之騷句太乙
然青藜杖讀殘寳苑之秘書久已騰淡墨之暉何至試
勾朱之最雲深曉殿盍隨鵷鷺之行花動春城式快鸞
鳳之翥竚頒瑶札儀我銀潢某拙則未除資亦不改弓
韜一尉樗櫟之材何堪硯老半生虀鹽之味故在抵掌
豈甘於俗吏折腰猶迕於世情群然厖吠之狺中以蜂
蠆之毒官事未易了此無已太康吾道其果非耶奚為
敢愠延覬金蘭之好惠垂玉薤之規野梅吹江路之香
尚須佳話山雨話爐亭之舊重挹清芬
　　　囘李主簿　　　　　　　　方秋崖
青山擁縣有嘉棲枳之鸞緑水䕶田誰記去家之鶴幸
來瑶字如見玉人恭惟某官輩行則魯靈光器韻則禹
神鼎蓋謫仙人之苖裔無敵於詩何飛將軍之聲名不
侯如故安有學者之北斗屈於進士之南廊帝曰嗟哉
公等何見晚也仕其漫耳髙人亦主簿耶苐聞鄉曲之
誦言少紓田里之愁歎幸無忘於鐵硯許重對於金鑾
立登政塗厥有故事某起從襏襫幾化兠鍪多病每思
故廬曽莫逐畢方之祟此曺宜束髙閣何當低太白之
芒乃思耀金之書仍贊玉垣之畫其誰歸我所欠識公
萬戸韓荆州今之眡昔一詣習鑿齒秋以為期斷金則
同報瓊焉有
　　　囘沈主簿　　　　　　　　　方秋崖
夙戒曺裝遄趨儉幕猥辱驅車於委巷謂當祖道於郵
亭屬有負薪之憂徒切望塵之嘆願遵暑律佳御涼彛
倚須五月之報成驩傳四輩之召入
　　　囘連主簿　　　　　　　　　王實齋
某聞衣冠化强暴政在吾儕議論無瑕疵甚慙公牘豈
有朝廷之令甲不行田里之萌丁如公譸張當寘王化
之外耳使民梗戾何以官府之設為嗟繆守其可欺挾
危言而相恐君且休矣聴囘載雪之舟義以正之願謹
揺山之筆
　　　囘吳主簿(璠/)　　　　　　　鄭雪巖
聞貴公子名已知一日千里攝部刺史職相遇二難同
時薄効薦言何勤選謝某官宗廟瑚璉階庭玉芝樊川
賦詩嘉其秀異城南就學勉以勤渠斷非矮屋棲遲㑹
見亨塗奮迅某幸可員備何待子言平時禮樂之觀不
勞歴騁異日治平之最可想光昭所期力行聊寓諄復
　　　囘余主簿　　　　　　　　　鄭雪巖
有來鸞鳳之音聞于空谷不靳鯉魚之惠貽及幽人渴
方望雲勝於得雨施先及我何以酬君伏惟某官璧水
名流柯山相種覽德輝於千仞翔而集之訪仙隠於三
賢今猶古也勿以簿書勾稽之末實主絃歌啟發之機
羞作彈箏肯羨秋風之一曲緬懐揺鐸未忘寒燈之五
更肯尋同盟是真臭味某雖未識面已先知心沗受㕓
而為氓非公事不造邑揚雄之居甚僻問字有誰習公
之來可依讀書勝我願見君子罔有遐心
　　　囘沈主簿(部吏/)　　　　　　　劉後村
僕為陋邑敢謂種花君自脩門肯來棲枳乃脩短贄以
候先驅恭惟某官性行淑均文理密察周旋公府無刀
筆之刻深馳騁蓺林有燈牕之勤苦逺遊閩嶠深厭京
塵如暫主於簿書即入還於省闥某服勞未久聫事方
新若俗吏之所為非所望也過長官而議事倘有意乎
　　　囘林主簿　　　　　　　　　危巽齋
太守自謂濫叨分竹之榮主簿何如逺致維桑之敬欽
哉髙誼報以何辭伏惟某官鍾圓山漳水之竒似芸嶠
蓬壺之彦豈應短簿而滯長身日對康廬把酒趂勾稽
之暇暫遊星堰坐曺推贊畫之良莫歎低徊即觀識擢
某皤然一老愧此雙旌既有幸以依仁頃復諧於識面
驪龍塘畔曽為倚馬之留鸚鵡洲前徒結棲鸞之想拳
拳頌禱㗲㗲奚殫
　　　囘趙主簿　　　　　　　　　黄竹坡
仰唐室之宗英有如賀白拜子雲之筆札下視應劉鼎
來先施之謙行接同寅之好某官金莖孕秀玉葉傳芳
再戰而搴旗氣已無於前敵一命而佐邑賢不辭於小
官甘從卑飛無愧髙士然下邑之佐皆為幕府賓客之
須明公此來何必簿書期㑹之應少望此府即華其歸
某寖負束書冐承巖邑非假左右提攜之助必有進退
溪谷之憂百畝之田五畝之桑愧夙無於善政七年之
病三年之艾端有藉於忠規
　　　囘建陽葉主簿　　　　　　陳篔牕
判神京之袂猛憶笑談分徳里之符獨慳晤對未辨棲
鸞之問遽貽烹鯉之書敬用銘心不能去手某官鄧林
老幹崑嶠素珍入耳聲名邁唐室何蕃之傳到頭梯級
遲漢廷董子之科惟大器之晚成雖不容其何病毋謂
一官之躑躅實階萬里之扶揺勉事勾稽薄占經濟某
逺攜陋學游食此邦半月客程喜乍休於行役十年郡
俗疑頓改於見聞渴想警規以寛曠戾欲詣習主簿奈
何蹤跡之差池囘念鄭廣文勿替襟期之傾倒
　　　囘武岡黄主簿　　　　　　李梅亭
深叢見孤羆曽聴阿房之讀逺方遺雙鯉來司臨邑之
曹可謂聞音而跫然抑訝何見之晚也恭惟某官源委
深厚波瀾老成潁川第一之功固起甚亷之簿江夏無
雙之學蓋觀未見之書暫須矮屋以擡頭即快要津之
策足某罔功教胄承乏佐州聾丞尚可送迎倘或免督
郵之逐短簿能令喜怒何幸同君子之僚
　　　代囘廬陵嚴主簿　　　　　李梅亭
老夫耄矣不堪再鼓之衰主簿何如猶致一牋之賀恐
孤厚意聊且報章恭惟某官派分釣瀨之清文似漆園
之壯驊騮開道㑹即秣天山之禾鸞鳳冲霄姑少棲人
間之枳交章載路増秩匪朝贈我明月珠可見多時之
簸弄乞君飛霞珮㑹看萬里之頡頏某髙卧北牕却遮
西日軟紅可厭敢長戀屬車之塵堅白爭鳴惟欲據槁
梧而瞑謀歸決矣因謝及之
　　　代囘吴主簿　　　　　　　　李梅亭
昭誣辨謗方欲賀君比事屬辭何為至我恭惟某官居
官能大遇事直前象有齒以焚身古今如此鼠無牙而
速訟事理固然幸疑似之既明將功名之自致暫蹶霜
蹄未為失何必尤人勿諱泥抗乃良規願觀進徳
　　縣尉
　　　通寧鄉李仙尉　　　　　　　李梅亭
一行作吏祭竈鬼以媚飢同官為僚禱尉仙而徼福可
無牋記先布姓名恭惟某官機量浚明風猷膚敏千里
之馬騏驥顧服鹽車九罭之魚鱒魴合登廟鼎鬱鬱赤
墀之志匆匆采棒之行茅舍之聴雞聲孰非王事花村
之無犬吠即是民庸人憐横水之孤舟誰識倚天之長
劔乗除必爾翹跂俟之某不自力田輒謀耕祿家貧親
老誠有待於斗升官小職輕亦欲伸其尺寸然平生之
短朱墨須寮友之助丹青儻念卑棲難倚掣鰲之釣猶
能拍浪請陪射鴨之弓
　　　與朱仙尉(抑/)　　　　　　　方烏山
踐梅子真之職雖吏實仙哦鄭廣文之詩何官太冷及
瓜之戍削櫝通名恭惟某官峻閥摩穹清規照世名卿
顯相赫奕代之旂裳阿大中郎萃滿門之麾節自見麒
麟之墮地共期駒驥之越都胡以錦衣紆於黄綬太守
加禮固此聡明尉耶一郡皆驚謂真斷決手也然而故
國必有喬木思人而况甘棠聞諸廟朝方褒録世家之
後如此人物寧淹留吏隠之間信鸂鶒之呈祥亟鴛鸞
之就列某為儒而腐以才則疎黄卷對聖賢本不作科
名之想丹墀陳禮樂嘗極言權律之非雖今觸諱於轉
喉敢嘆射眉而中目既與世忤反教人為維桑梓必恭
今乃獲瞻於玉樹譬草木同味或來共聴於簷花依倚
方深掞裁靡竟
　　　囘泰寧張仙尉　　　　　　　方烏山
瓜戍告期花城司警南宫日上恩榮紙上之鴉北部一
行喜動灘頭之鶒亟裁柔訥徃候剛辰恭惟某官器度
端凝淵源深逺千古武夷山之麓鍾此英靈間年横渠
老之門蓋其苖裔早上甘泉之計晚棲苦貢之塲以老
將軍視前進士朱買臣之富貴維其時哉孟東野之酸
寒此何官也薄遊雷地行上雲天某貿然來思無可師
者不意寒氊之舊及觀采棒之新為君子僚方締金蘭
之好我丈人行儻聞藥石之言依倚方深掞裁靡竟
　　　囘諸縣仙尉　　　　　　　　方秋崖
聿來竹使老已頽然有美梅曺訊其翩只得為僚而甚
幸何以頌而不規有如髙凝當在華近尉仙吏也小煩
射鴨之弓吾何人哉亦抉怒猊之石某苦無髙論政賴
仁言還觀五雲之飛曽微片語之及豈不屑教則予所
慙
　　　囘趙仙尉　　　　　　　　　王臞軒
野叟何人忽臨繡水大夫賢者適在錦鄉天所以惠幸
其無能君於是盤旋而未出伏惟某官粹然趙玉宛其
國珍本文章家自有乃翁之科目為神仙吏已先諸子
之計偕梅隠甚髙瓜期近只某寂無世念忽奉恩除老
子從牛背上來未知為政素書自魚腹中至曽靡贈言
以誦不規則非所望
　　　囘朱仙尉　　　　　　　　　王實齋
傳吴市之隠梅讙然傍午倚魯宫而采藻幸甚同寅辱
魚腹之遞緘喜馬蹄之壓境占辭已晚有靦謂何恭惟
某官筆下波瀾之老成胸中丘壑之灑落將軍百戰胡
為看市人之先封兄弟二難頗亦怪大夫之後殿黄絹
吐辭之絶妙青衫入手而未甘謂當綴天上星辰之班
乃復墮人間神仙之吏鼠輩相目此其聪明尉耶鵷序
有言且為清望官矣某泥古之學背時而馳讀賢於十
從事之書知同臭味賦不願萬戸侯之句快覩光塵
　　　囘趙仙尉　　　　　　　　　方秋崖
趣舍人裝隠神仙吏一琴一鶴故有家風八友八龍雅
聞譽處胡鬱刺䲔之手小煩射鴨之弓恭惟某官氷雪
照人風煙滿抱衢故太末也盡攬爛柯之竒尉其真仙
乎式瞻喬木之古雖溧水欠孟郊之句顧吴門有梅福
之書奚事弓刀少迂塗轍髙眠田里北部今無狐貍重
酹江山西臺當有鸂鶒某拙於涉世放以還山杞未棘
而菊未莎吾耕勞只荷為衣兮蘭為佩公望久之得毋
脩容則降既見
　　　囘王仙尉　　　　　　　　　方秋崖
飄飄仙吏寧隠窮山冉冉老農有來妙墨彼美雙溪之
秀可忘三逕之荒恭惟某官詩書典刑家世文獻問訊
淳熈之相印嵗月幾何起分寳婺之天章江山故在何
意解牛之刅小迂射鴨之弓蓋鵾鵬九萬之程始從足
下想鸂鶒一雙之瑞已在目中某且然得州決矣學圃
爾杞爾菊繼今無吠月之驚某水某丘誰與共耕雲之
樂尚駈徤犢伏覩匿犀
　　　囘胡仙尉　　　　　　　　　戴象麓
以鄉曲英作神仙吏日華五色亦何負摩空之賦聲春
渌一篙且不隔揚瀾之水鏡瓜時近只梅屋跫然共惟
某官根柢詞林鏗鏘文響㸃頭無據豈其黄卷之誤人
燒尾不殊共是青衫之入手倘盟鐵硯重對金鑾某百
事不如一科亡補駕言出守倘遂賦廬山之髙及爾同
寮何幸際吴門之隠
　　　囘南東鄧仙尉　　　　　　　鄭雪巖
再尋仙隠到江水之發源忽墜雲箋光泮池之分席聞
鶯鳴之有侣覺㕍影以非孤恭惟某官抱經尋遺博傳
匪僻一第何足溷者如穎處囊諸公亦大竒之若珍在
席更加所養將大厥成宜平步於雲霄尚卻行於雷土
儒者之效已試南昌曽見於蜚聲君子所存者神西賊
必為之破膽少俟鸂灘之瑞即膺鳳閣之除某久困虀
鹽薄采芹茆梅花再見莫寄故人瓜戍前聞喜逢新友
不嫌獨冷已有相輝勲業方來諒不笑人之寂寂襟期
與共㑹須對酒於沈沈覿面匪遥定盟可待
　　　囘莆田方仙尉　　　　　　　鄭雪巖
少而好賦曽聞莆水之名家禮以為羅今傍崆峒之仙
隠本吾臭味先此惠音陳義藹然勞謙過矣伏惟某官
文有機軸學紹源流視子雲相如之同工既正而則比
屈原宋玉之變雅終和且平藹然孤峯卓乎逺器自應
摶扶揺而上也猶且覽德輝而下之不妨賡樓頭八境
之篇姑且藏胸中一鋒之用由是通金閨之籍誰能淹
綵棒之威某久向梅門忽求蓮幕嚶嚶求友之助丁丁
伐木之聲雖有同寅曷如共志風裁糾彈之暇頻訪吾
廬日旰籌畫之餘亟迎子駕盡損世俗之好是為道義
之真
　　　囘何仙尉　　　　　　　　鄭雪巖
夜光之璧暗投初非具眼秋風之鞭先著允合僉言敢
襲品題以為己力人方自諱公定不凢恭惟某官圓機
鈎深脩綆汲古深造畫前之妙形為紙上之竒滴露研
朱莫非窮理草𤣥飛白黙有知音葢將得趣以忘筌豈
但明經而拾芥同塲俱北讙言有司之得人此易既東
果見斯文之遇主唱先羣士氣張吾軍固嘗日誦項斯
恨未面逄杜甫有來飛騎曽不鄙於警曺方欲訪鴻辱
先施於記府勞謙過矣陳義藹然某甫離寒氊却從油
幕簡編卷舒之樂無復故吾獄訟禆贊之難其誰玉汝
兹有足恃將何以規臭味既同宜必罄腹心之告真情
相與願盡捐笑貌之恭雖未卜於親承其敢忘於永好
　　　囘沈仙尉　　　　　　　　戴象麓
疏恩芝檢司警梅闗喜瓜戍之方新依輝伊始矧枌盟
之維舊増抃尤深方奏記之是圖遽飛箋之首及一謙
過矣三復欣然恭惟某官間世鉅才濟時偉器傳名門
之衣鉢為清廟之璠璵歛三光五岳之氣於胸中散六
蓻百家之書於筆下籍甚雷霆谹隠之譽粹然風月光
霽之標處富貴而不矜猶玉加藻遇事物而無滯如矢
發機宜首沐於異恩遂亟躋於膴仕便合待金門之詔
尚須宣采棒之威蓋抉隠摧奸小試神仙之手而安民
定國終須剛正之才暫焉游刅之何勞行矣賜環之在
道某濫兹學製愧甚亡竒鼠技嗟已五窮駑才豈堪更
駕方深圖於善後幸欣際於同寅多事嬰心全賴蘭金
之託一緘拜手仰來藥石之規占謝雖勤編摩罔既
　　　囘包仙尉(志崇/)　　　　　　　劉後村
題名杏苑昔沗年家問戍花村今聫王事方締無窮之
好敢修不腆之辭恭惟某官胄緒清華品流髙勝螢牕
雪几有寒士之素風麈尾唾壺無貴游之豪態惟今人
物莫盛永嘉有宗工巨儒唱天下之文章有故家遺俗
接中朝之聞見况如吾子克肖乃翁宜掇髭而拾青氊
尚頫首而紆黄綬萑蒲迹掃桑梓隂成田里無虞宛若
太平之官府雲霄有路寧為下界之神仙某以蕞爾材
當壯哉邑明所以燭情偽頗覺瞀昏敏所以集事功顧
慙迂緩不待服勤於官守預知傳笑於吏民側聞少府
之賢矧有通家之契君子不黨寧翕翕以徇人同官為
寮尚諄諄而告我
　　　囘趙仙尉　　　　　　　　　劉後村
俶戒行裝榮趨華次風流公子肯為隠吏而來老鈍長
官喜得賢僚之助敢馳短贄以候前驅某官世徳深長
天才竒逸生麟趾之世信厚藹然讀鴻寳之書見聞洽
甚顧貴名之方起何常調之小淹然而邑素浩繁路居
衝要桴鼓之聲雖息帶刀之俗自如必藉精明始能填
壓灞陵呵獵諒難凂於英才清廟圭璋行入儀於華貫
某方憐寡助竊喜同寅念時事方殷未遂淵明之歸去
儻公餘多暇願從東野之裴囘
　　　囘劉仙尉　　　　　　　　王臞軒
蓮池水緑方為異鄉異客之游梅市風清喜有同年同
官之好未辦赫蹏而展慶遽䝉緑綺之貽音某官天分
本髙月評増重世有甘棠之笏家法典刑人如濯柳之
標風流醖藉自摘髭而登上第合策足而踐華途胡以
格拘來為吏隠五色棒定優於巡徼一縣花必預於栽
培早晩好音喜報鸂鶒灘流之瑞權輿大用頓増雲龍
閥閲之光伏念某讀書不多諧世更寡忤時對策方輸
黄甲之三籌竊祿養親何補碧油之一畫既素無巧宦
之譜又不為時様之粧正賴同盟時賜忠告州縣徒勞
耳俱未免俯仰於人富貴何有哉要相期逺大之業
　　　囘善化黄仙尉　　　　　　李梅亭
習委吏之㑹計正爾卑棲聞飛仙之遨遊超然髙隠方
圖執訊先辱飛牋恭惟某官文獻名流典刑勝士為公
室輔家夙近於魁三有伯父風學諒求於己百顧紆塗
轍小試弓刀河西之尉凄涼不常厥邑湖南之地清絶
幸疾其驅行即交章亟􁋊剡辟某㝠心祭竈迫命代厨
短主簿髯參軍總無闗於喜怒餐落英飲墜露願同廣
於離騷
　　　囘僊居石仙尉　　　　　　陳篔牕
霜雪欺頭詎堪兵事煙雲到眼恍覿仙標荷髙誼之相
先媿短函之獨後某官性天清昶門第髙華挺秀虞庠
共偉青錢之萬選揚英漢殿少遲丹桂之一枝契濶晩
成低徊小試遂以稽山之雋異屈於安洲之凄涼疊組
方新固若得魚而取掌揚纓維舊雅應附鳳以攀鱗㑹
見甄升以酬藴蓄某蹉跎書劔蹭蹬功名惟安分以無
華亦强顔而有靦渇想儒冠之矩度以為武弁之聲光
丁獲識於字書毋貽姗笑寅獲同於王事共結綢繆
　
　翰苑新書續集卷二十一
欽定四庫全書
　翰苑新書續集卷二十二
　　監官類
　　　賀史監稅　　　　　　　　王臞軒
疏渥宸廷司征畿甸毗陵地近不妨時戲於綵衣韋曲
天低尤便日親於衮繡潔蠲吉櫝塵徹賀床某官敏莫
能追秀無可揀名父之子名子之父椿桂同芳難兄之
弟難弟之兄芝蘭競秀不以膏粱而習貴力於翰墨以
策勲肯為筦庫之官來養經綸之業惟大農泉布之經
費係中都闗市之常征豪家戚畹之互作梯媒猾吏富
商之相為囊槖徃徃濶疎於巨蠧區區捆摭於細氓公
定不然方勇除於衆弊民亦勞止必能寛之一分力量
大則志可行名實孚則人自服多行好事正在妙年仁
者安仁立使蒼生之蘓息相門出相行看華轍之飛騰
如某其人見迂於世朅來入京兆之幕了不作時様之
粧援寡力微滿眼莫為之地道才疎氣直知心惟有於
老天所幸名勝之可依必出宦譜以忠告道同氣合何
當陪暇日之遊施早報遲僅免作隔年之債
　　　謝吴監鎮　　　　　　　　鄭雪巖
君已金閨通籍何待薦揚人如玉樹在庭疇不贊慶與
所當舉豈俟有求要是明揚何勞私謝某官名父之子
世家之英臺閣本末源流匪勞學治簿書監臨期㑹要
是假塗必取青氊乃光紫槖某偶然攝事遂獲尋盟天
上麒麟兒喜名門之有繼日邊龍虎榜看盛事之相聮
尚宜勉之永為好也
　　　囘林監倉　　　　　　　　王臞軒
宸衷出綸帥藩司庾見者謂名卿之子肯此盤旋今而
後倉氏之官不為冗濫稽遲展慶倒置先施某官胄子
英遊清時偉望呼吸三山之秀氣發為詞源崔嵬雙闕
之家聲不斷書種講聞素宦之譜佩服教忠之言翩然
斜飛來此小試蓋乗田有職雖素王猶屑為之而治粟
名官以國士亦嘗親此毋輕出納可養經綸况當疆埸
之多虞正倚積貯以為命自今紅腐必無年飢用不足
之憂不日緑綈趣奉嵗入榖幾何之對有如某者見謂
斐然仰破屋以哦詩嘔肝不悔俯大廷而對策空臆盡
言收科輸鼎甲之三籌入幕乏錐囊之一穎比於江西
訪芝蘭之友謂於門下為瓜葛之親略相先後以之官
或可牽連而託契豈無暇日共觀鄴侯三萬軸之藏祇
恐匪朝已預文子七十家之薦
　　　囘程監倉　　　　　　　　林克齋
京塵眯目可勝河陽别行客之懐庾幕棲身幸有瀟湘
逢故人之喜辱篤年盟之舊猥䝉雲翰之先髙義凜然
私衷惻若某官妙參道閫雄壓文壇夙傳洛學之源流
俯掇漢科之第一霜蹄得路洗凢馬而一空溟翼垂雲
摶風鵬而直上僉論早期於逺到冲襟不厭於卑棲兵
食足於斯嘗服聖言之旨㑹計當而已何妨委吏之為
矧控帶於上流正倚毗於大手飽貔貅百萬衆自令列
壁之精明舉筦庫七十家即被公朝之甄擢某受才甚
下賦分多竒自屏迹於丘樊已㝠心於造物詎意起家
而贊畫遂令末路之得朋退之姑詠於盎糧敢云騁辯
白也願陪於樽酒時與論文
　　　囘李都倉　　　　　　　　陳篔牕
同鄉擢第嘗聨八士之中内甸效官又玷雙員之末疊
此多幸光其一寒正步武之有期何飛文之首辱某官
經郛宏博德㝢邃深胸中牙籖三萬軸之儲筆下錦瑟
五十絃之奏出其小小科名已如摘髭辦彼多多功業
何啻唾手胡為煮海輒礙通津官由濁以見清事即小
以觀大倚聞推轂即迓飛騰某一别何遥重逢已慕心
如髪短已不問於行藏材與齒疎更未諳於出納幸逢
雅故為作朋竂驅其埃壒之悰扇以清明之𦦨歎一日
機縁之寡知己幾何欲三千憂責之寛因人而已
　　　囘徐監酒　　　　　　　　方秋崖
南州髙士何意糟丘東里先生適眠甕牖契我屬饜之
久得君醖藉之竒伏惟某官郎官之清賢人之粹才酣
八斗人言鳳穴之雛心醉六經誰謂鶡冠之(闕/)若稽觴
政適暢詩情豈欲事椎破壚􁂭之為方將養爾作麴蘖
之用金龜解换蓋謫仙人玉螘沈㝠有醉鄉記聊復遣
君之且去恐煩天子之呼來某自笑湘纍之醒政坐魯
國之薄身名不如一杯酒何幸飲醇拍浮得滿百斛船
倘容問字
　　　囘奚監酒　　　　　　　　方秋崖
粤起鱣堂小留虎帳談笑青油幕安用腐儒飛墮碧雲
牋甚慙鄉友此豈醉翁之誤我政恐空山之怨人不曰
師乎何嫌廣文之冷拔其尤者孰云處士之良尚邀枌
社之春毋靳藥言之益
　　　囘喻監酒　　　　　　　　　黄竹坡
髙懐如許姑笑傲於瓊林撝謙自將方鼎來於雲翰恭
惟某官圭璋其胄金玉其相抱負異能久矣千人之秀
飛騰茂實籍甚諸公之間豈能步兵之厨乃置清廟之
器良醖可戀暫煩𣙜酤之謀要津立登遄被清華之選
某折腰漫爾聞名藹如兹乗脩途發軔之來將遂劇談
揮塵之便何時得出禁酒國曽徵傲世之人累麴便築
糟丘臺行致謫僊之客
　　　囘黄監酒　　　　　　　　王臞軒
出綸天陛董醴日畿碧油九鼎之重言辟書甚寵良醖
三升之可戀官况最清展慶辠遲先施倒置某官沈酣
周孔糟粕莊騷毓秀九華鍾清淑中和之并泝源雙井
得風流醖藉之深妙三昧於文章露一班於政事家傳
青白不隨世味之酸醎宦業芬芳䞉得名流之膾炙惟
神臯𣙜酤之利闗大農經賦之須逢麴車口流涎人皆
圖於倖得飲醇酎心自醉帥獨念於舊交厥選至榮其
言可味正可品聖清而賢濁不妨笑人醉而我醒名下
無虚人暫樂仙壺之日月樽前有此客行班紫漢之星
辰某之迂疎世所姍笑吟詩無用生涯不直於一杯遂
祿何求親養已辜於三釡朅來賓幕不入時粧所幸名
勝之來遂託寅恭之末既見君子則喜敢在下風不與
執事同心有如白水
　　　囘叙州茶帛張監庫　　　　　李梅亭
海上八月之仙槎昔幸逢於博望山下十年之老石今
再遇於榖城凄其一夢之驚愧此尺箋之貺恭惟某官
風標靖重器識端温近世名卿疇若乃翁之清介當家
奥學定存似是之典型紆餘入幕之賓協相摘山之畫
春風萱草承燕喜之慈顔秋露蘭芽已蟬聮於宦牒佇
觀濟美還入旁招某叨領蟇頥獲迎鷁首見名駒之汗
血良慰故情懐野鶴於未仙還悲徃事
　　　囘趙船場　　　　　　　　　李梅亭
巨川作楫夙知家學之髙野水横舟謾借時材之重袖
長箋而見畀搔短髪以懐慙恭惟某官籍甚宗英蔚然
相種若射有志已穿鵰鶚於西風其釣維何行掣鯨魚
於東海顧屈箕裘之學暫司刳剡之功當斧斤閒暇之
時聊聴數聲之鶴唳文字芳鮮之績即看萬斛之龍驤
某巢幕非材濫巾有􁂦登天而攀蜀道昔逢峽水之倒
流航海而遡斗門今覺村船之逆上幸百聞之一見及
異事而同竂胡越叶心何况不殊於臭味魁台齊色尚
期勉繼於芳馨
　　　囘新添差趙監押　　　　　楊誠齋
懦緩無庸濫分寄郡戎昭且整將倚宗英貽書粲然陳
誼厚甚大有勤於四六感益倍於尋常恭惟某官胄出
文昭學深武畧振振麟定夙髙趾角之仁肅肅免罝合
任腹心之選以斗州之甚褊辱天族之肯來桴鼓不驚
藩維自壯某獲叨聨事將幸分憂察閭里之姦邪願無
犬吠冠宗室之議論庶欵燕談
　　　囘髙監稅李巡檢　　　　　李梅亭
區區薦士蓋採公言亹亹陳牋何勤私謝所願激昻於
事業庶無孤負於品題報不成章言不盡意
　　　囘龔監獄　　　　　　　　李梅亭
懷湘屈之清來隠城池之上聞楚龔之潔實在邦域之
中方圖羾牋已沐注記恭惟某官器資膚敏業履端方
清淑炳衡岳之靈忠信挺巫嶓之秀學歐陽子端是百
年能幾見之人師昌黎公願有四舉乃一得之嘆謂髙
登於雲路乃勇退於急流洊奉真祠益彰雅操寧與騏
驥將與雞鶩甘從考澗之槃小不虺蜮大不鯨鯢可見
在山之潤紅藥猶堪於傍砌青蒲㑹報於裹輪某拙不
渝人狷弗諧世誨諸生於館下以冗見治試别駕於人
中何卑敢憚正擬編蒲之暇欵求拔薤之規居是邦事
其大夫願依賢者舉進士吾為同業能勿誨乎
　　　囘薛監庫　　　　　　　　劉後村
别阿䝉於吳下尚記風標憶李白於江東至形夢想每
逢交舊必問夫君忽聞馬首之來不知屐齒之折恭惟
某官心期磊磈氣宇英華所學山髙而海深其文天清
而水止有是美質生於名家自常州為多士之宗至端
明任天下之重文獻之盛淵源所漸討論古今叅訂師
友涵養之到語不雕刻而工體驗之精事皆迎刅而解
吾黨寳之如拱璧諸公挽之於青雲曷韜其光乃隠於
酒意者覽别都之形勝因而攷六代之廢興登山臨水
以抒其文辭枕麯藉糟以寄其豪放然而時尚多故義
難旁觀人物𦕈然公等安在何來之暮實獲我心某本
自倦遊漫來應辟懇切空長於憂慮暗疎每濶於事情
急書交馳舊學都廢方兹懐友何幸為僚買鄰而卜居
庶償初志登髙而弔古倘許並遊
　
　
　
　
　
　
　
　
　
　翰苑新書續集卷二十二
欽定四庫全書
　翰苑新書續集卷二十三
　　武臣類
　　　賀郭殿帥知揚州　　　　　　應松湖
奏最殿巖總戎邊閫煌煌金節方拱扶斗極於紫霄黄
道之間獵獵神旗忽鎮壓江淮於絳節碧幢之下稟奉
九天之睿筭憺宣萬里之皇靈驩動轅門和薫比屋竊
以羽林握天軍之要齋壇肅大將之威入則陛㦸周廬
壯七萃八屯之衛出則雕戈錫盾顓五侯九伯之征周
條侯以太尉而將三十六軍遂平七國霍驃姚以司馬
而領十四萬騎果克匈奴於戲聖朝遐參漢制皇祐之
平交廣狄武襄宣撫於荆湖元豐之拓熈河郭宣徽總
制於涇陜率繇禁列出殿帥垣而况山西之將家無出
汾陽之華裔中書二十四考獨盛前朝南渡七八十年
罙隆奕葉列第交施于棨㦸豐功踵刻於鼎彛赫然芝
檢之新藐是棠隂之舊一門將相未數北平之祖孫三
世威名可繼慶州之父子某官虎視龍驤之勇鸞翔鵠
峙之姿聮勾陳而扈太微懋便蕃於睠渥封姑胥而臨
瀚海素慷慨於功名方敵運之衰殘軫廟謨之經畫念
雖坐籌玉帳可折遐衝不如馳至金城親上方略屬兹
謀帥無以易公輟還尹而作元戎上意蓋深於北顧總
勁兵而蒞大府先聲倍讋於朔陲鳴劔抵掌以睨闗河
犁庭𢷬穴以墟沙漠勒燕然之石垂之萬年挈輿地之
圖還之九廟與國無極視祖有光某骯髒書生蕭疎冷
職銅花欲蝕凜秋水之劔芒鐵硯未穿淬毛錐之筆陣
逖瞻幕府願曳賓裾摧越河之鋒方聳聴劉琨勸進之
表獻平淮之雅愧莫賡唐人皇武之詩
　　　賀張總管　　　　　　　　　真西山
伏審䕶細柳之屯屈司亞旅告及瓜之戍愧辱先施載
戢髙情可稽報櫝恭惟某官深雄而有立整暇而善謀
横槊賦詩雅閑儒術輕裘緩帶克紹家聲鏘鳴賓闥之
聨清肅臚傳之句自違九陛數總五符顧我連營已改
旌旗之色抑君雋武㑹看旄節之傳某甚幸同寅巳欣
快覩典型猶在仍尋射圃之盟氣槩相親預寄烹魚之
素
　　　與薛都總　　　　　　　　王臞軒
為紅蓮幕之遊陪諸從事望細柳營之䆳有真將軍文
武雖曰殊途彼此皆為王事行將之戍敢不通名某官
聲名燭於氷天忠義貫於霜日家傳韜畧不求紙上之
孫吴神授智謀自有胸中之方虎八面才何施不可萬
人敵所向無前中外洊更勞庸茂著董衛兵之戍長車
駈蜀道以不辭剖宣化之符清節比鄂湖而相應便合
齋壇而大拜乃煩專鉞於遐陬方今邊正飛塵敵猶假
息三箭而天山定行揚家世之風一舉而朔庭空㑹見
國讐之雪茂宣皇畧徑陟殿巖如某其人見謂不武雖
有清中原之志其奈才疎不圖為宦海之游獲交人傑
帳下願預聞於露布坐間幸無厭於緑衣氣概茍同形
迹可畧聞雞聲而起舞又焉用腐儒為銘麟閣而贊功
庶幾從執事後
　　　通周太尉　　　　　　　　洪平齋
伏以近長安之日記陪天上之遊對江東之雲健想軍
中之樂無從抵掌祇有傾心恭惟某官氣稟西山聲揺
赤壁號萬人之敵名在伏波翰墨之塲當八面之鋒勇
過晏子樽俎之畧中國襟喉之既固外蕃心膽之自寒
况以真將軍堅壁之餘風而奉太夫人安輿之一笑忠
孝兩盡若是艱哉文武兼資特其細爾功既髙於敵愾
賞未稱於酬勞擁中權於天塹之陽懐逺算於祁連之
北雖講止戈之武不忘撃楫之心江漢草木之知名坐
底三邊之靜山河帶礪之申誓亟膺兩鎮之榮某榆莢
生涯菊花歸夢月明鵲繞每思賡横槊之詩秋髙馬肥
敢後寄加餐之字
　　　囘繆路鈐　　　　　　　　方秋崖
䕶戎虎帳遡太微上將之光分教鱣堂笑廣文先生之
冷抑何幸甚相與驩然恭惟某官妙入尉繚子之書浩
投定逺侯之筆一丸泥封函谷雖有其志而無時半段
槍撃單于當奪之氣而挫銳蓋今鄰徼幾欲亂華乃者
長驅漢水之濱直𢷬樊城之險非峴首之屹爾則江面
其殆哉伊邇秋風已無暇日不留賊以遺君父亟運帷
籌誓安邊而立功名誕分齋鉞某璞如鄭鼠技止黔驢
推别省之一夔偶見收於犇北儕甲科之八愷曽未快
其圖南何知經席之重獨喜戎旃之近燈寒夜雨共談
儒者之兵字老春苔更訪醉翁之墨行瞻立玉式契斷
金
　　　囘蘇路鈐　　　　　　　　黄竹坡
上有恩言孰可堪於將相公由人望遂出縂於兵鈐英
聲四馳士氣百倍敢馳片削敬候前驅某官忠義自將
勲名未艾稟山西之勁氣用則無前讀濟北之遺書言
皆可績宜大攄於英略尚屈總於外營風閃朱旗坐弭
龍編之警雨抛金鎖少安虎帳之閑苐兩河屬望之深
恨九廟掃清之晩登賢有日成效可期西取闗山四十
州當快唐人之誦益封將軍五千戸即聆漢詔之頒某
猥以非才試兹劇邑將及瓜期之戍喜聞行李之來大
劒長槍自笑毛錐之陋短衣疋馬願從羽獵之遊
　　　囘列路分　　　　　　　　　洪平齋
客子懐歸已作吴山之清夢將軍出戍忽傳楚水之先
聲幸甚逢迎居然慰滿恭惟某官元戎戚畹紹聖將家
班超投筆之功名欲酬壯志馬援據鞍之意氣自負長
材獨恃沈深之謀共謂老成之器屈臨一道坐䕶諸戎
春風散入於柳營夜月盡空於蒲澤小煩騏􁁍聊馳櫝軸
之間佇看貂蟬遂出兠鍪之上某便期滿去還喜鼎來
絳帳倦遊敢起無氊之嘆碧幢多暇尚陪横槊之吟
　　　囘譚都巡(習春秋曽進列國𫝊因申解賭博軍/人咆哮事為之從公書擬䝉帥斷治)
　　　　(號令譚/以啟謝)　　　　　　　　　王臞軒
制軍者司馬之法不恭自有常刑禁暴者連帥之威為
屬惟知從長初無絲粟之力忽辱瓊瑰之投竊謂博奕
無所用心戲謔反以為虐刁逵坐赤族於馬柳慕容卜
大事於蒲神博銀鎗之營中未幾召釁反鍾離之盧子
寧有幾人於王法在所不容彼狂卒胡為冐犯牧豬奴
戲耳况敢當公庭而咆哮執鼠輩尸之蓋斷自元戎之
霹靂為有公在何謝我為某官東國大夫之故家延康
學士之遺直序春秋於吳寇始平之際奏凱九重讀左
傳於延安方戰之時才當八面乃淹警邏未展經綸行
膺宸綍之頒即據殿巖之任兹小人狃積習之弊故一
旦啟玩侮之謀已正典刑立伸威令權實由於大府恩
敢受於私家遇悍卒於微行莫損裴晉公之逺到抱遺
經以請質何當玉川子之辱臨
　　　囘李巡轄　　　　　　　　劉後村
斥堠之司古以為重絃歌之寄今之所輕輒修告至之
辭以叙同寅之雅恭惟某官沈雄天稟慷慨自期慕亷
頗李牧之風為孫武吳起之學十里一置五里一堠姑
煩巡徼之勞萬人曰俊千人曰英㑹展規恢之畧某偶
叨民社實接官曺將軍乃肯臨臣非敢望也夫子明以
告我方有賴焉
　　　囘武官　　　　　　　　　　方秋崖
某伏奉劄翰良仞盛心官無卑髙職業則一勉旃寅協
式副所期略此占酬等幾紆監
　　　謝戴將使　　　　　　　　　李梅亭
邂逅適願已幸識荆悾愡裝懐未遑訪戴既感輕身先
匹夫之意復有一紙賢十部之榮某官天分軼羣人門
濟美翼扶九萬里決應海運於南溟腹笥五千家暫隠
天樞之北落勇早聞於六館陣獨掃於千軍㑹當定一
霸於蝥弧何難連八科之麟角衮明日月更看黄榜之
新履上星辰始是青氊之舊某舊交羣從今識清標聞元
方季方之齊名亦既見止從延君少君而受禮更幸進
之
　
　
　翰苑新書續集卷二十三
欽定四庫全書
　翰苑新書續集卷二十四
　　寄居類
　　　通曾大參　　　　　　　　　王臞軒
鴻臚賜第曽私一氣之鈞麟校司文復邇三台之府敬憑
卿墨僭凟帥籖竊以鄉莫重於達尊士要親於前輩魏
公居晝錦之日問業有徒迂叟處獨樂之時及門者衆
而况德師一代位冠百僚如東魯之有泰山咸瞻峻極
如泗洲之有大聖共仰威光曽謂竒窮得此遭遇恭惟
某官名垂宇宙勲在鼎彛大廷為舉首之奏篇輸忠懇
切寧廟得力行之一説饗國靈長昔宣靖有位而文無
稱及南豐有文而位不顯惟耳孫之間出視鼻祖以増
光方在盛年徧儀華貫入則參國鈞之重出而揚宣幕
之威雖愬帥鄧顔帥陳賴元臣之徃視然范公西杜公
北宜君子之永嘆其道不同難相為謀見幾而作不俟
終日等軒裳於物外卷兵甲於胸中維時新君眷懐舊
弼十連借重曉行湘水之春一壑來歸暮捲西山之雨
雅意午橋之行樂何心寅陛之押班閒擎天之柱於匠
林横濟川之舟于野渡自謀則善人望謂何方國事之
日新而善類之星散名節頽而莫為之振起議論勝而
罕見之施行向焉誇嘉橘之栽未幾成枳甚者悔芳蘭
之佩甘化為茅惟元氣之受傷致外邪之交作天欲平
乎天下相復出於相門柄用有期巖瞻正切南渡諸賢
出處之節孰盛名公西墅十年著述之書併歸國史伏
念某癖惟嗜古様不入時對策廣廷徒有空臆盡言之
直校文列陛乃罹疾聲大呼之讒比求宗邸之冷官隨
得翹林之化筆未能適道敢好為師幸大州本父母之
邦而年家沗子弟之列告戒之以藥其失提撕之以玉
于成既有儒宗以依歸可免生徒之謿謗函丈前之教
誨倘許摳趨夾袋内之姓名冀叨收録
　　　通費參政(士寅/)　　　　　　李梅亭
分小隊於少城將安問政倚鉅人之長德行可庇身請
裁吾黨之斐然來事是邦之賢者恭惟某官賦姿肅括
蹈行中庸長卿吞雲夢之胸豈以八九而芥蒂太白空
岷峨之眼尚餘一萬之琳琅簡上帝心為公室輔固已
重清廟九九之鼎謂當應泰階兩兩之符乃甘松菊之
主人暫作園林之勝事道之將行也命天將降任是人
佇一馬二童之來増六鰲三極之重公有無窮之聞民
無不獲之夫某薾然棗昏重以木訥躐冐清華之選遂
塵碧落之班所期乞一障之乗詎敢作三刀之夢惟是
夙仰翹材之館乃今得依通德之鄉避正堂而舍蓋公
定難屈致置盂水以教任守尚幸告忠
　　　通王侍郎　　　　　　　　王臞軒
少而抱槧久瞻魁宿於璇霄壯也彈冠行覩德星於珂
里雖素於左右殊無介紹然見之方册不昧平生敬飭
訥詞僭干嚴分恭惟某官任重而道之逺表粹而裏則
剛方在韋布之時已負縉紳之望紫府㸃頭碧雲章句
號閬苑之謫仙素王喜色黄甲科名協湘川之佳䜟剔
蠧芸館含香錦闈翠節朱轓幾沛黍苖之雨紫薇紅藥
曽依香案之雲方為禁從以小留乃厭承明而丐去十
連為帥力蘓凋瘵之氓五嶺皆炎變作清涼之境胡然
為衆所忌正坐其名太髙一壑來歸六丁莫挽髪為憂
邊而半白心思報國以常丹冦公不入中書莫答氊裘
之問裴相方遊緑野其如柱石之衰佇下綸音徑司國
柄伏念某弱惟殖學貧只賣文固嘗感慨於事功其奈
間闗於塲屋大廷對策妄陳憂國之孤忠末第書名何
惜避人之三舍來傍蓮池而謾仕已驚瓜戍之過期胡
遲其來蓋恐素官之無譜或贊其決以有達尊之可師
惟願矜憐臭味之同庶有終始帡幪之託俾遂親養得
逭官箴楊儀之無材力之可稱正深廩廩宓子賤待老
成而後決尤切拳拳
　　　代董制帥通許侍郎(奕/)劉閣學(光祖/)
　　　　　　　　　　　　　　　李梅亭
石㘭和墨躐升獻納之班玉壘分符更冐蕃宣之寄巋
然地重蕞爾人微實惟鄰寳之依敢廢書函之敬恭惟
某官清時碩德名世真儒惟其特立而獨行造道自得
故能難進而易退經德不囘至今猶侍臣之冠歴年賜
方伯之履在外則植旗旄羅弓矢公豈此榮其功之銘
鼎彛被絃歌士誠有望佇起几安之舄亟馳介大之圭
某見謂疎庸誤䝉簡注願乗一障豈能堪十乗之行縱
駕兩轓何敢作三刀之夢冐焉叱馭願在執鞭嗟逺道
胡為來哉孰寛脅息居是邦事其賢者載慰心期
　　　代通易尚書(祓/)　　　　　　朱湛盧
候長沙之星慚叨分閫望尚書之斗喜在鳴珂已脂轄
以首塗亟擘牋而抒敬某官輪囷奥學絢爛髙文紅錦
賜袍登仙掖鑾坡之上紫荷持槖在屬車豹尾之中頡
頏飛霞簸弄明月方欲作郊祀之歌以粉飾禮樂抑且
規帝王之制而裁成典墳忽觀蒼狗之浮雲盡付黄粱
於昨夢詩書之教鴂舌天令變於娵姬吟詠之落烏蠻
人競傳於欸乃騎鯨故去跨鶴俄還竊惟平生討論述
作之工實得前日寂寞閒寛之力崑崙碣石細箋禹貢
之山川鄉遂井田増釋周官之制度已驟騰於紙貴頗
傳習於經生向使黄扉紫闥而益顯其身安得玉佩瓊
琚以大為不朽殆天心之有屬豈世俗所能知舒卷隨
時寧久篋中之團扇論思有詔即還坐上之青氊某猥
以庸才洊膺重寄繼常侍湖南之詠自顧非才聴任公戸
下之規願安承教
　　　通留舍人　　　　　　　　　王臞軒
挾策免園早誦詞塲之製横經麟序晩依相閥之華半
生企峻於雲霄不日挹清於氷玉語心自賀羾贄為容
敬惟某官學貫天人名垂宇宙以尊主庇民為己任以
通今博古為儒宗文人才士各有偏長鮮兼十體之美
大科異等已為難事况出三台之門方在青春徧儀華
貫鑾坡揮翰非他學士之可言螭陛濡毫有古良史之
遺直片語不合勇去莫留行吟康樂之池塘選勝鬱孤
之臺榭大節固足起庸夫之懦髙名亦能來羣兒之讒
壯嵗風雲如豪鷹俊鶻之直上中年泉石與曉猿夜鶴
以相從逃名而名自歸遯世而世莫舍雖欲全韓魏公
之節自愛晩香然未及范景仁之年求閒太早竊窺大
賢之出處以卜世道之汙隆深刻堅珉揭諸葛出師之
一表短章大韻有杜陵戀闕之丹心今日幸公道之漸
開諸賢多即家而起用離而復合否者將通相復出於
相門繫時人望天欲平乎天下以我公歸伏念某様不
入時癖惟嗜古學類醯雞之在甕仕如鮎魚之上竿帝
城風月之無邊方思贊畫宦海波濤之叵測嘖有煩言
不能追誓墓之風聊復草問鈞之賦朅來倚席寒甚無
氊所幸鴻儒之可師一洗鯫生之陋習聆函丈前之教
誨以淑諸生偹夾袋内之姓名敢期他日
　　　通留經畧　　　　　　　　王臞軒
西洛耆英嘯傲三台之府南宗冷宦依棲數仞之牆先
上日以通名望下風而起敬竊以先達之於後進世族
之於素門勢分固殊投合亦寡惟元城之在宋問業有
徒與了翁之居淮及門者衆而况三朝元老之嫡嗣一
代人物之宗師稍有識知皆思歸嚮恭惟某官文章奎
璧徳望華嵩忠孝通乎神明出處闗於世運故國謂有
喬木稱到於今後人猶愛甘棠何况其子方春秋之鼎
盛歴中外以游揚郎省陞華風采耀鳴珂之列虜庭出
使笑談獲全璧之歸持麾把節於湘中易地建臺於江
右仁心撫字山林野史之屢書隂德平反道路口碑之
交誦開十連之帥閫屹百粤之長城惠行而龍戸驩呼
威肅而鯨波恬靜奈外地去天之逺而浮雲蔽日之明
一壑來歸六丁莫挽蓋韓吕家傳之清白素所服􁋊而
金湯勢焰之薫蒸恥於炙手勁草當疾風而不改寒花
於晚節以尤香種樹山中白傅倡風流於九老植槐庭
下晉公傳事業於二郎傲睨軒裳追隨觴詠勝事園林
清時鐘鼓如許清閒上天將相平地神仙孰為輕重此
固衣冠之羨慕其如旒冕之簡懐欲副巖瞻行􁋊柄用
伏念某癖惟嗜古様不入時對策廣廷徒有空臆盡言
之直校文列陛乃罹疾聲大呼之讒比求宗邸之冷官
隨得翹材之化筆未能適道敢好為師幸大州本父母
之邦而年家忝子弟之列誘掖之以藥其失推輓之以
玉于成既有耆德以依歸庶免生徒之謿訕熏和染教
期為王孫公子之範模舉滯拔淹全賴察父哲兄之提
挈
　　　囘雲臺劉中散(學裘/)　　　　　方烏山
瞻耆英於洛社夙仰髙風遣皇華於周原行親緒論未
敢登名於記室辱先寄訊於書郵一謙甚光三復以喜
恭惟某官漢廷尊宿魯國靈光道傳本統派接聖賢脈
絡一家之學問澤施生民功存社稷弓裘累世之忠勲
源逺則波深根固而葉茂恭惟執事克稱聞家飽更中
外之踐敡多識後先之文獻盍儀筆槖爰踵旂裳不拔
虞陛之夔龍乃作商山之鴻鵠怡愉雝肅子孫則其典
刑嬉遊婆娑里巷得所矜式前哲益少時事孔艱當得
老成以備黄耉咨諏之訓睠言名望豈非白首魁壘之
臣少安蘂級之遊即聴蒲輪之召某久於耕釣忽爾軒
軺頗有好事人欲勒囘山林之駕非得使者體若為馳
原隰之車猶幸薄遊實依通德致天子之命雖難起龔
老於田中事大夫之賢且喜拜龎公於床下
　　　囘謝大博　　　　　　　　王臞軒
叨閫寄於湘川方承嘉惠問卿材於楚國知有英賢息
肩行李之初眯目簿書之裏鼎來芳翰彩絢駢珠跫然
谷音折我屐齒某官韵鄰玉鑒氣軼金莖雲錦織裳不
用人間之刀尺昭華截琯自調天上之聲音大名髙唱
於句臚小却合盛之鑾省橋圜璧水方惠然而肯來舟
近蓬山乃薄之而不即少息風鵬之翼以深霧豹之文
挹浮丘拍洪崖當挽逺於逸駕入駘盪出馺娑亟歸近
於清光某官居今傍於黿鼉日課半親於㕍鶩賸喜風
騷之彦暫留遊釣之鄉美人隔水秋娟娟儻破少陵之
願客子入門月皎皎尚傾山谷之懐
　　　囘衆寄居官　　　　　　　李梅亭
　　　　楊南平　牟涪州　侯茂州　蒲運管
再命專城甚慙愒日六條察郡誤玷觀風所幸依長者
之牆用是攬慨然之轡曽脩辭之不敏辱委贄之相先
恭惟某官文武兼資循良可紀(侯茂/州)器博而周才𢎞以
毅(蒲運/管)洵美且仁柔嘉維則(汎囘/衆官)筆力挾岷詞源倒峽
作為黼黻卿雲河漢之無窮粲然琳琅李杜光艶之固
在有憐弄峨眉之月詎能應益部之星財匪鬼輸安得
有錢而使鬼粟非天雨若為轉粟以上天匪藉大家之
牛車難沃小雅之牡轡某自知負乗更愧贈刀大夫儼
然造焉既知感矣是邦事其賢者能勿誨乎
　　　囘楊宰(醴陵/)已赴官　　　　劉後村
謾稱竹使尋元晦之舊遊欲訪草元問子雲之安在尚
稽展覿聊寫謝忱伏惟某官妙深湛之思篤聖哲之好
粹然家學卓爾時名射策決科蚤對丹墀之問鳴絃製
錦尚為巖邑之淹想陶柳之方濃而楚騷之已續聲傳
囘㕍焉用牛刀目送飛鳬即聮鵷序某濫兹假守渇甚
見賢孰云㑹面之難失於交臂之頃明月千里徒勤悵望
之私置水一盂猶幸誨言之及
　　　囘黄尉(直卿/)　　　　　　　　劉後村
逺宦問津來徃寓公之贄髙懐感舊先貽新令之書佩
此勞謙悚然摧謝恭惟某官雄文行逺卓識際空生了
翁之里故其氣髙游文公之鄉故其學粹久矣見推於
月旦宜其立致於雲霄乃屈脩程尚須逺戍乗龍有喜
又何妨秦贅之嘲振鷺于飛行且接周行之彦某散材
無用漫仕不諧少從幕府之遊下筆颯颯晩識田家之
樂拊缶烏烏非就男封蓋謀親養豈謂繼煎熬之後若
為施捄藥之方接壤而居君想熟知其利病避堂以舍
僕方有賴於箴規
　
　
　
　翰苑新書續集巻二十四
欽定四庫全書
　翰苑新書續集卷二十五
　　學職類
　　　謝永州鄭學諭　　　　　　李梅亭
一聽履聲已喜似人之見載披手筆更欽博我之文得
非所蒙願竊有復恭惟某官學探聖瀆秀出愚溪窮司
農之經諒皆殫洽客廣文之舍大似淹囘佇即摘髭亟
其奮翼某不能教冑有負轉丞儻簿書獄訟之餘其交
以道則道德性命之理當誦所聞
　　　謝張學諭　　　　　　　　　李梅亭
吟墻竹之公事自分丞聾聞泮林之好音還成伎癢亟
裁四六就謝萬分恭惟某官氣韻淑均風猷膚敏尋西
塞桃花之鱖豈其河鯉之逢思東吳蓴菜之鱸行矣溟
鯤之化無厭俗情之傲贅即觀鄉賦之㧞尤某聊爾治
中奚勞賀上膺何如昔已無可取之楷模籍也抱能尚
可相從於閭里
　　　囘吳學正　　　　　　　　李梅亭
洗塵土之袍未遑請益披月露之牘良佩鳴謙藏以為
榮報於何有恭惟某官風猷凝逺天韻淑均炳扶輿磅
礴之靈富詰屈聱牙之學生九辯九歌之地豈自隔於
脩門挾八戰八克之能將差强於敵國四六且工於駢
儷三千足想於縱横某有幸依仁過勤委贄故將軍之
雌伏難言李廣之無雙新進士之龍飛惟祝吳公之第
一
　　　囘張學正　　　　　　　　方秋崖
某與滁人逰瑣瑣愧一經之陋有賢者在琅琅記三篋
之遺蔚然秀峯得此益友伏惟某官秉家傳於黄石換
仙骨於赤松兩上鄉書毎為子大夫之首幾年侯頖久
傾衆朋友之心惟領袖之非難必紀綱之自肅子帥以
正何嫌乎同隊之魚人得而輕則必有敗羣之馬欲覘
所學奚止於文願言淡墨之題式快蜚黄之迅某官知
其拙見謂之迂冠者五六人遄共詩書之樂山行六七
里喜聞翰墨之香不頌而規乃予所望
　　　囘徐學正　　　　　　　　方秋崖
某思樂采芹訪醉亭之遺墨相從汗竹有虚榻之老儒
竊喜多聞敢問竒字恭惟某官深蔚琅琊之秀鏗鏘璆
玉之聲真將軍而不侯信文章之無據妄校尉而得雋
豈遭遇之有時苐觀雙鯉魚之書深識孤鳳凰之瑞知
吾心不可為功名累謂此學未易以言語求所見略同
起敬無斁屈陪後進正賴老成人之典刑翹跂前脩勿
慙古君子之操履某奚師之敢匪友莫交費此公餘恐
已孤門外之尺雪談到聖處當胥晤席間之丈函遐想
金相庶幾玉我
　　　囘曹直學　　　　　　　　　鄭雪巖
某采芹藻之香何幸相從於衆楚挹芝蘭之秀孰云無
缺於百參睠然裁緘喜甚折屐伏惟某官妙六義四始
之㫖遺一唱三嘆之音獻賢能之書于王有嘉薦鶚升
俊秀之士於學増重堂鱣惟此子衿言觀領袖必操履
之正者豈辭章而已哉識字幾何驚巽言之太甚持身
惟謹喜兊説以相資式遄甲乙之科少售辛勤之志某
蚤逰諸老自守一癯學不講德不脩敬佩聖言於洙泗
年相若道相似毎慙師説於昌黎何以見規竦然改聽
　　　囘趙校正　　　　　　　　　鄭雪巖
某問訊二三子雅聞趙日之温緬懐六一翁遄奉郇雲
之麗士氣振矣我心寫兮伏惟某官蘭猗猗而自香菊
鮮鮮而獨秀少日雕蟲之賦慨壯夫之不為今者伯魚
之詩幾古人之可到靖惟吾道匪在陳言葢此心即堯
舜之心其所學必周孔之學儒之謂貴君豈茍云若徒
疲精於摛章繪句之間何以得意於含英咀華之外斯
文闗百聖之統覬明辨之盛名題千佛之經特餘事耳
某了無器局奚以範模人之患在為師其惟歛袵古之
學者為已當共書紳深幸得朋無忘規我
　　　囘薛集正　　　　　　　　方壺山
某幸甚論交睠然辱問師道不立久矣以我奚為人心
所存者何惟子之勉如但優於分數正恐失之毫釐見
所見聞所聞是之審耳德其德道其道亦焉取斯不曰
文乎又其細者
　　　囘劉學録　　　　　　　　王實齋
某得劉公一紙書知為畏友笑邊生五經笥敢曰吾師
願從山水之間共尋文字之樂伏惟某官刋落訓故深
繹典墳歲貢鄉曲英已快雲天之横鶚妙在言語外當
為學海之老龍若徒擷其葩華恐自枯於根本正不必
泥古人之糟粕甚至於以箕子為荄滋言觀訓誥誓命
之文要識唐虞成周之際庶乎有得奚患無聞某技止
黔驢璞如鄭鼠鏘晦菴之遺響敬佩贈言訪醉翁之舊
逰倚需投分尚邀傾倒相與發揮
　　　囘丁學録　　　　　　　　方秋崖
某薄言采藻甚慙斗北之魁孰與藝芳乃得易東之彦
於樂泮水美哉儒風伏惟某官孤鏘雅頌之音遄佩文
章之印秋天兩鶚行輩終無以易堯寒夜聚螢問學當
期於肖孔如曰呫畢而已何啻滛哇之為詩正而葩言
掇其實溢為翰墨豈瑣瑣於蟲魚深入性情勿㝠㝠於
蟫蠧審爾則一第之溷子將又有三年之驚人某奚有
師資喜於友直胸中國子監此言何為及我哉心在醉
翁亭暇日相與談經耳報瓊焉禱母玉爾音
　　　囘茍學諭　　　　　　　　方秋崖
某兹奉翰題如聞談緒讀瑞芝記有嘉張孝子之門遡
慘栢亭願識魯臧孫之後儻無忝於乃祖足增重於吾
儒科目區區胡為歎造物之兒戲節誼凛凛當不負故
家之父書惟其勉之行胥告矣
　　　回蔣學諭　　　　　　　　　方秋崖
某辱書感甚啓讀竦然見一刺史即周孔之曽何幅尺
非大丈夫無趙孟者枉以直尋其孰敢當抑子之過求
之方冊願毋忘燈火之一寒安得圓機亦欲扣風煙之
三逕言之喋喋意則拳拳
　　　囘李學諭　　　　　　　　　鄭雪巖
吾子少而好賦早已升堂獨學陋而寡聞不量掌泮忽
景星之快覩承明月之暗投不鄙而來適諧所願恭惟
某人綆汲文𣲖頴脱塵編諒應皎皎以弗汚故多落落
而難合㫖趣甚逺要追作者之風步驟不凡肯墮諸人
之後未離豹隱猶混雞羣尚歛挹其有餘將琢磨而求
益買臣行膺富貴當可之時相如足比風騷豈終於困
某已疲織組聊寄跧蹄凡少年涉獵之為皆大道穿鑿
之病方期取正於韓襲和於李豈徒折艶於屈薫香於
班斐然而成復之有愧謹毋足學恐成刻鵠之非歸有
餘師當悟飛鳶之樂
　　　囘彭學賔　　　　　　　　李梅亭
觀國之賔顧出習鄉之齒愛人以德何勤博我之文一
緘恵然三復感甚恭惟某官夙充岳貢見謂楚材子佩
明經詎肯受安昌之薦籛鏗好古祗欲為孔子之徒行
膺拾芥之科寧久采芹之客某自慙學落更愧名浮憂
則違之賴不失黔中之上佐士之仁者當或憐澤畔之
大夫
　　　囘曹學賔　　　　　　　　　方秋崖
某辱書懇懇荷意渠渠有老成人願言苦口雖前進士
亦所甘心乃獨嗟鬢底之霜猶未參門外之雪作賔于
學豈曰佚老云乎哉求道於經匪惟戒得而已矣敬當
洗耳毋憚費辭
　　　回周糾彈　　　　　　　　　方秋崖
某辱教之及荷意甚厪糾豈易然是謂一學之風憲身
率先耳毋羞諸子之月評跂相觀於俎豆之間要自得
於翰墨之外功名入手何哉足以為重輕歲月到頭勉
矣擇之於賢否匪伊胥晤共話所懐
　　　囘湯掌儀　　　　　　　　　方秋崖
某猥辱長牋備聞髙誼師道不古今直章句之云儒行
無他亦曰綱常而已嘉與吾黨深跂前脩抑抑威儀子
勿俄於側弁衮衮臺省吾何歉於無氊少須拱揖之間
覘見藏修之益
　　　囘何掌服　　　　　　　　方秋崖
某荷君雅意貽我長牋君子其正衣冠禮在司服吾身
不願文繡言可書紳求之名義之間豈直出納而已行
胥告矣將不下帶而存審爾勉㫋遄且振纓而起聊以
為報率然有慙
　　　回姚掌膳　　　　　　　　方秋崖
某未見芝眉遽勤藻翰飯蔬食而樂乃屈司饔懐簞瓢
之憂不幾糜廪葢有餔啜者可為嘅嘆焉瞻彼炊煙羣
然而至何哉接淅翩矣其歸幸以此而告之是亦君之
職也
　　　囘崔掌器　　　　　　　　方秋崖
某兹奉音郵如獲晤語禮藏於器無徒曰俎豆之間情
見乎辭已相知筆墨之外審自期止於富貴則所學奚
以綱常君苐安之軒冕倘來耳吾茍可矣山川其舍諸
敢以此言復之司聽
　　　囘蔣司書　　　　　　　　方秋崖
某區區何似挈挈此來勝已之士與㳺豈無愛助非聖
之書不讀喜有司存庋而藏之職在是矣如識拜六經
之義孰敢取携少須從諸子之間共為尋繹略兹占報
莫既願言
　　　囘蔣教諭　　　　　　　　方秋崖
某暫留烏幕翹想鱣堂凡我友朋辱寄好音於尺素咨
爾庠序已銘雅意於寸丹何當袖司馬穰苴之書共講
伐單于可汗之略多文以為富式竚逢辰患行不能修
豈無知已如但穿楊之技恐辜采藻之詩
　　　囘徐齋諭
某濫塵經席端奉書函患在好為師已切式微之歎未
有不須友敬歌伐木之章敢致贈言因以報貺挑達而
云挑闥豈真誤歟弄璋而寫弄麞恐貽譏矣幸毋憚蠅
頭之細更詳稽馬尾之訛
　　　回學職　　　　　　　　　劉後村
求民之瘼方思百里之憂友士之仁必考一鄉之善有
來華問良慰素心伏惟省元學逺有源才髙無敵餘子
莫不辟易避秋賦之先登主司無乃冬烘致春闈之未
捷顧修名之方起何一第之足云某偶試絃歌復親衿
佩逢臨卭之客僕敢不共熏晉鄙之人子宜自勉
　　　囘學職　　　　　　　　　方壺山
長邑於斯曰師則吾豈敢入邦而問願友其士之仁初
疑甚荒喜有足語某人學該千古行表諸生樂長才於
魚泉恬未肯仕跨巨翼於鵬海怒而奮飛亦使叢桂之
科名知有上杭之人物某行闖縣境欣聆書聲為儒通
今勉策勲於寸鐵自我作古當大刻於堅珉幸以吾言
勉諸同志
　
　
　
　
　翰苑新書續集卷二十五
欽定四庫全書
　翰苑新書續集卷二十六
　　賀正類
　　　賀嗣秀王(師揆/)正　　　　　　李梅亭
斗攜龍角又頒羲仲之春雪滿兎園請賦梁王之夀恭
惟某官宗藩明德政路崇班慶襲璿源黙應璿璣之運
寳分玉帶益調玉燭之和宜從桃葦之辰丕介椿松之
祉某愧無善頌可賀履端曵鄒陽之裾方規旅進授司
馬之簡更佩謙光
　　　賀史丞相正　　　　　　　李梅亭
鳳紀更端復對戊寅之厯龍躔囘次又新甲乙之司時
維元勲坐膺純嘏恭惟某官勲髙王室忠簡帝心以道
德而位三公應千載明良之運理隂陽而遂萬物成十
年生聚之功宜誕受於春祺用永扶於皇極某一違鈞
範五見歲華身在西陲阻效椒觴之祝神馳東閣輒輸
竹簡之誠
　　　賀周丞相正　　　　　　　黄竹坡
玉燭調元和式歸於燕谷銅儀觀象序爰正於夏時有
如耆英茂介繁祉恭惟某官三朝元老百世宗師收歛
化工如四時之成歲照臨鄉國先一氣以囘春惟賢業
之對時宜天休之滋至某濫紆尺組託芘萬間行伸再
拜之私先上一牋之敬受天之福惟日不足敢伸善頌
之詞履新之慶與卿等同傾覩上公之禮
　　　賀丞相正　　　　　　　　方烏山
鳳厯瑞頒鴻鈞氣轉皥皇用事換新歲之韶光魁宰調
元迎太平之嘉㑹三陽鬱勃萬宇光輝恭惟某官伊吕
門風禹臯地位同氣慶一堂之聚光輔乾龍包荒來四
海之英助成泰象剛辰茂對純嘏駢臻某叨備承流恍
驚改歲煌煌衮繡莫陪班見之儀楚楚旌麾重拜陶成
之造欲仰禆於燮理尚勉布於中和
　　　賀鄭參政　曽樞宻正　　　李梅亭
三陽交泰驗正月之始和五福照臨瞻輔星而有耀宜
介簡穰之慶用彰弼亮之功恭惟某官德協春温氣排
冬凛參贊陶鈞之化(曽云樞/機之柄)允釐百工沈潛帷幄之謀
折衝千里宜對青規之旦亟登黄閣之榮某一自西來
五逢朔易吳蜀萬里末由稱夀於椒觴蕭曹同心所願
垂光於竹帛
　　　代魏邸賀政府　　　　　　陳篔牎
麟筆書元繄萬化循環之本羲爻畫泰屬三陽彚進之
初時維兩地之崇翕受層霄之祉某官望隆碩輔道備
真儒行夏之時翊九重於密勿班春之令扇八表於冲
融屬三百六旬交㑹之初正二十四考權輿之始倚登
玉鉉永輔璪旒某忝綴近宗幸依閎覆頌椒有喜阻陪
賀斚之争先削牘無文惟祝化爐之不老
　　　代皇弟賀西府　　　　　　陳篔牕
元日為三朔肇迎更始之辰閏月定四時俶正歸餘之
候裒是履端之殊祉夀于宥密之耆英某官格帝道尊
亮天業楙風生帷幄朋來借箸之籌霧霽邊陲一定止
戈之略屬臨穀旦共紀椿齡謂久居四輔之間宜髙致
六符之上首扶乾健永迓泰亨某夙玷近藩切依洪化
栢椒惟舊雖阻陪獻歲之儀桃李方新尚慨望逢春之
渥
　　　賀史侍郎　　　　　　　　真西山
六琯吹葭肇和氣於嚴凝之旦一麾分竹正雅歌於閒
暇之時與造化以同流致休祥之具介恭惟某官蟬聨
望閥豹尾髙班葢世聲名已見昭垂於日月濟時勲業
尚須整頓於乾坤宜繼襲於家氊猶屈臨於侯服袴襦
流詠稔聞奏最之良鼎鼐登庸端藉調元之妙某受㕓
治境竊禄真祠亞歲薦祥莫預霞觴之捧公堂稱夀第
憑霜繭之修頌詠惟深染濡罔既
　　　賀程内翰　　　　　　　　真西山
地稱潛府最雄南服之山川天惠仁侯來布東皇之德
澤和聲交播茀祉自臻恭惟某官以道德人為文章牧
政先愛養霈然膏雨之蘇枯令肅貪殘迅若震霆之起
蟄即宣化承流之施設見調元宰物之規模願協泰交
亟歸鼎輔坐使蒸菌之槁亦蒙吹律之春某適以扄門
莫繇賀厦飲屠酥而醉已同農畝之人稱兕觥而躋莫
上公堂之夀
　　　賀制置安撫　　　　　　　李梅亭
太歲在辛令豫孚於三甲吉日維戊春先撫於五辰相
維玉帳之籌對越璇璣之運恭惟某官川流敦化山立
揚休仁行而春為青規而圜萬物剛養其氣轉洪鈞以
夀八荒聊賦顧兎追龍蛇之詩更均蠶叢及魚鳬之福
問訊梅邊之味亟催花底之朝某辱芘陳人尚棲故壘
千林有喜固忻捲賀燕之簾三徑就荒已願返屠羊之
肆
　　　賀諸司正　　　　　　　　李梅亭
庚寅孟陬六十齡之復見甲子朔旦四五紀之罕逢其
在皇皇之華宜膺簡簡之福恭惟某官德潛天粹政播
民和圓萬物以青規之仁厥臨孔惠轉八荒於洪鈞之
氣其泰大來盤既頌於椒花户益蟠於桃實某得州斗
絶觸緒氷寒多且㫖㫖且多不敢貢茆柴之釀熾而昌
昌而熾但知祝椿栢之祺頌徯惟深敷陳罔既
　　　賀監司正　　　　　　　　王臞軒
日月初躔星紀復囘於赤奮地天交泰雲墟益播於青
陽時惟六轡之華茂輯百嘉之慶恭惟某官德潛剛克
道配陽休繡斧旍旂暫勸楚鄉之農事瑤車玉􁊯還逢
湘水之孟陬仁風轉蕙以汎蘭善類㧞茅而連茹某三
年黔佐萬斛緇塵破崖岸而為文丞詎復敢喧於櫪馬
瞻原隰之有華使尚祈出送於土牛
　　　賀趙運使正(彦覃/)　　　　　鄭雪巖
寳厯授時當五年之再閏皇華將命宜一歲以九遷天
地屬開泰之辰賢哲集非常之慶恭惟某官博厚寛大
明允篤誠仲尼元氣顔子春生親得西山之丰韻廣平
陽和成季愛日散為南浦之嘉祥不待原隰之驅馳盡
達閭閻之幽隱雷震林而啓羣蟄雨田毛而樂寛征一
轉洪鈞増華翠節瑞書太史光騰使者一星詔下紫微
召對文昌八座某薄言采茆莫效持椒已幸魯東家數
仞之依敢効曽南豐瓣香之敬簷花夜雨未憂獨冷之
氊沂水春風願鼓詠歸之瑟望雲矯首伏楮馳神
　　　賀曾提刑年　　　　　　　戴象麓
伏以紀協歲月日星元氣四時之更始刑布邦國都鄙
福躔一路之増光肅對昌期恪陳善頌恭惟某官精神
月霽節操氷清翦惡鋤奸蕩滌五陰而剥盡緩囚恤獄
宣導三陽之泰和人人熈鬱孤之臺物物秀崆峒之野
不特蘇爾民於凋瘵抑將夀吾國於靈長百雉風行無
愧漢六條之舉一門鼎盛亟登周四輔之聨某久戴二
天欣逢元日迹雖縻於霄壤心實係於星霜種李栽桃
自幸日棲於鴻庇頌椒銘栢願言天賜於龜齡頌詠之
私編摩罔既
　　　賀彭提刑年　　　　　　　戴象麓
伏以厯象日月星辰元氣四時之肇始刑布邦國都鄙
福躔一路之増光恪對初元肅陳善頌恭惟某官精神
月霽節操氷清寛澤滂流潢浦久霑於雨露先聲轟隱
曲江新播於雷霆暫移天上之台符來秉人間之使節
民喜伸眉之有日吏皆重足於寒氷繡斧風馳行試丹
書之筆絲綸日近即趨紫槖之聨某久戴二天欣逢元
日迹雖縻於霄壤心實係於霜臺種李栽桃幸忝一株
之舊物頌椒銘栢賸祈千歲之修齡頌詠罙深編摩罔
既
　　　賀提刑年　　　　　　　　戴象麓
伏以龍躔肇歲鳳厯頒春皇帝甲午改元重見淳熈盛
時之事君子衆陽交泰載歌慶厯聖德之詩維時間生
與國同慶恭惟某官氣鍾五岳德備四時素深天扆之
知暫屈星軺之寄雷風新令掃除溪峒之窮陰雨露至
仁轉作江山之和氣兹順臨於華籥宜懋輯於蕃禧一
雪兆豐年已慶來牟之瑞九天揚渙號佇觀茅茹之征
某方依夏屋之新倐見春規之轉夀斚莫伸於椒頌慶
函輒贊於蕪辭遵守新條烏敢怠農桑之勸課歸依大
冶所願同桃李之栽培頌詠維新敷宣罔既
　　　賀王知府年　　　　　　　戴象麓
歲更鳳琯一年時令之從頭春到魚城千里陽和之有
脚鴻禧懋輯燕賀維勤恭惟某官胸襟叔度淵陂標表
濓溪霽月昻昻令聞山斗具瞻隱隱先聲雷霆衆聽㕓
氓相慶傾心膏雨之霑刻吏竦聞重足淵氷之立踴躍
道塗之喜懽呼父母之來矧穀旦之肇新宜藩釐之茂
介開藩指日雖歡迎朱斾之臨出綍自天恐又下紫泥
之召某行依夏屋倐覩春規末繇申栢頌之忱姑僣飭
楮生之敬牛鞭將動願承課教於農桑鴻芘焉依尤望
栽培於桃李其為頌詠罔既敷宣
　　　賀葉都鈐年　　　　　　　戴象麓
歲更鳳琯一年時令之從頭春滿虎城千里陽和之有
脚鴻禧懋輯燕賀維勤恭惟某官吾道宗師斯民命脉
充聖賢涵養之定力布帝王惠恤之寛條日課農耕麥
秀崆峒之野風和兵壘柳環章貢之城矧當麟經謹始
之初宜叶龜畫大來之吉分符剖竹暫煩撫字之勞簪
筆持荷行簉論思之列某方依夏屋倐轉春規無階栢
頌以稱觴敬飭楮生而贄禮牛鞭將動有年喜驗於農
祥鴻庇焉依指日願歸於化冶其為頌詠罔既敷陳
　　　賀通判年　　　　　　　　戴象麓
厯日頒元忻際三陽之泰屏星増重楙膺百福之升式
對昌辰恪陳善頌恭惟某官炳炳文章之鳳振振信厚
之麟聞望顒卬胸襟冲粹共仰泰山北斗平分霽月光
風屬鳳紀之更新宜龍光之鼎至歌騰康海想驥足之
難淹詔下自天佇鵬程之直上某幸依夏屋倐轉春規
無階修敬於夀觴謹用披誠於慶牘春生别駕薫陶分
屬邑之輝日奉瓣香耆艾頌閟宫之詠
　　　賀檢法年　　　　　　　　戴象麓
正月一日為元鳳厯謹聖人之始下乾上坤曰泰龜爻
占君子之亨宜對剛辰茂膺新祉恭惟某官氣鍾温厚
性備中和青天共指其至明緑水尚煩於共泛德隨日
進事與春新茅茹相連増吾道之光於初長椒觴再舉
夀斯文之脉於無窮某誠係崇墉身縻小邑履端舉正
賀忱方阻於面陳搦管裁牋善頌徒勤於心拜其餘皈
嚮罔既編摩
　　　通州府年書　　　　　　　方秋崖
閶闔開黄道聿新鳳厯之元燕寢凝清香誕輯虎符之
瑞春融蔟管頌浹椒盤某官氣函玉燭之和識造璣衡
之妙昔無襦而今袴汗青遄紀於竹書言如絲而出綸
泥紫已塗於芝字地天之泰朝野所需某三見娵訾一
歸坱圠雲深㦸衛諒鳴璆蟻泛之春日轉觚稜覬鏘珮
雞人之曉中和之詠熈皥惟鈞
　　　通判　　　　　　　　　　方秋崖
春皇撫宇宙聿新鳳厯之元霽色滿乾坤誕輯熊轓之
瑞雲酣蔟管香沁椒盤某官氣涵玉燭之和識造璣衡
之妙治中半刺史喜光風霽月之平分新安古富州覺
練水屏山之増麗於皇渙渥式對泰亨某三見娵訾一
歸坱圠暖融泥軾諒鳴璆蟻泛之春晴轉觚稜覬鏘佩
雞人之曉康沂之詠屬邑惟鈞
　　　教授　　　　　　　　　　方秋崖
春皇撫㝢宙聿新五鳳之元霽色滿乾坤誕輯三鱣之
瑞雲酣蔟管香沁椒盤某官發括山煙雨之竒浥石門
洞天之秀捕龍蛇搏虎豹駭觀昌黎竒怪之文騎麒麟
翳鳳凰雅有周公太平之略猗歟紫綍美彼青規某遙
遡匿犀敢忘傳鯉先生自此升矣春浮栢葉之觴館下
立而誨之雲麗槐隂之市衷丹所屬楮素奚殫
　　　幕職　　　　　　　　　　方秋崖
經謂一為元瑶厯更新於蔟管陽内三為泰瓊琚盛集
於蓮池時若青規誕敡紫綍某官識造璣衡之妙氣函
玉燭之和幕府粹精不妨尋練水屏山之勝江城寥泬
豈久稽粉闈瑣闥之逰肆及正陽煥流春澤某陸沉僚
底三易歲端浮蟻沁栢葉之香莫塵燕厦朝馬踏梅花
之月遄覲鵷墀其若衷丹難窮楮素
　　　囘景獻邸賀正　　　　　　　方秋崖
歲紀旃䝉丕對一元之始晨趨閶闔有開萬象之春於
穆青陽介時朱邸恭惟制行信厚秉心塞淵識參羲易
之占履而後泰學謹麟經之法正次於王與宗國以同
休交地天而錫羡某嘗陪講席敢後慶函闕矣晤言恍
三山之如舊尚其問學與六籍以維新
　　　囘吳總侍年書　　　　　　　方秋崖
風轉青旂肇布王春之令天開紫槖誕敷帝皥之仁遹
有蕃釐介兹茂德某官星避南斗筆囘東風才名當世
之少雙上虚佇之久矣江山天下之第一民歌舞者再
焉及此端辰聿來異數盍簪而喧櫪馬想忻奉於潘輿
飛墨而落詔鵶竚趣歸於漢殿某又逢糓旦載頌椒盤
北固樓臺正隔濤江之雪東皇宇宙幸連淮海之雲願
言節宣昭受渙渥惟精調於鼎食斯亟慰於巖瞻
　　　回王知軍年書　　　　　　　方秋崖
青旗催曉遹新鳳厯之端皂葢班春誕輯虎符之瑞某
官慶流㦸衛恩浹邊城式遄尺一之需懋對内三之泰
某濫塵烏幕肅奉魚書遙瞻竹使之華已後椒花之頌
　　　荅程府教賀正　　　　　　方秋崖
歲在作噩天開用九之乾正于孟陬春洽内三之泰聿
來墨沼起我筆峯恭惟有祕畫前無虚名下騎長鯨而
訪白將薄逰芹水之宫駕飛鳳以凌清當徑上芸香之
閣横經何日用易一元某雲卧草亭風傳椒頌千金裘
五花馬莫酬尊酒之細論尺素書雙鯉魚但愧美人之
逺意
　　　囘潘宰　　　　　　　　　方秋崖
閶闔天高蒼籙開而一元始河陽地暖洪鈞轉而萬象
春維時履端既多受祉某官大蔟之動孟陬之和妙彈
單父之琴遄歸鳬舄徑造承明之殿親發獸樽某自放
還山久不蓄幘夀之栢酒無手版之倒持寫以竹書有
背芒之若負
　　　囘學職士人賀正　　　　　　李梅亭
杓㰎龍角魁枕參維氣轉洪鈞歲躔益部其在藻芹之
秀聿觀茅茹之連恭惟某人文艶春葩香浮秋桂百步
楊葉不難雕鶚之穿三月桃花即看鵾鵬之化不負旦
評之望即先天老之題某方欲修辭先勤委贄習鄉上
齒何幸陪庠序之申重席説經尚幾見賢能之獻
　　　賀瑞守游寺丞正　　　　　　胡提幹
當天地交泰之日嶰竹囘春廣雨露滲漉之天盤椒沸
頌均𢎞十萬户之樂贊咏二千石之良某官山立揚休
川流敦化幕院有勿剪之木増光喬木之故家劒池多
可製之荷行復紫荷之盛事裒碧落堂之瑞以及物推
皇極主之福以錫民接咏驩謠深農畝春耕之耒來年
此日帶帝庭夕燎之香某囿迹洪濛賀稽盤辟拜丹井
清泠之賜有味山谷之言歌黄髪燕喜之詩但祝魯公
之夀
　　　賀瑞守游寺丞正　　　　　　王監税
青規俶序占歲事之從頭紫陌朝天慶陽春之有脚蒸
出雙眉之喜薫為一氣之和某官資禀粹冲德全温厚
農桑千里屢馳白鹿之車綸綍十行催扈蒼龍之駕行
膺舉接茂對泰交月寺歸班光動録屏之姓字春旗簇
仗榮躋持槖之清華某幸際履端深懐旅宅望五雲於
黄道莫由銘栢以頌椒轉一氣於洪鈞更覬㧞茅而連
茹
　　　囘瑞守㳺寺丞正　　　　　　厲制使
采勝攽春喜併椒柈之賀朱轓閲歲豐培棠舍之陰順
履昌期茂迎新渥某官資涵玉粹智協規圓燕寢凝清
香兵衛久森於畫㦸閶闔開黄道衣冠行拜於紫宸某
未飭慶緘先勤寄驛愧無妙語和調觴賜栢之詩行簉
穹班侍羅帕𫝊柑之宴
　
　
　翰苑新書續集卷二十六
欽定四庫全書
　翰苑新書續集卷二十七
　　賀冬類
　　　賀丞相冬　　　　　　　　方秋崖
荔挺芸生一陽初復柳舒梅放萬象皆春有皇播物之
仁盡入迎圭之景某官識參造化德備中和衆正用而
小人消君臣胥慶羣隂退而吾道長天地開除一氣洪
鈞八荒夀域某藐為宗翰莫望台符坱圠無垠但覺觀
臺之雲暖太平有象永依化國之日長
　　　賀丞相冬　　　　　　　　方秋崖
天地開除一陽生而羣隂蟄國家閒暇衆正進而萬象
春某官行孔之春學顔之復經綸天縡有開剛長之休
闔闢神機盡屏私邪之沴皇明所燭景福來同某藐是
宗莩莫瞻台極春浮緹室已先南北之枝雲爛衮衣徒
跂東西之府
　　　樞府冬　　　　　　　　　方秋崖
日行北陸六琯初飛雲麗西樞五兵不試於皇亞歲克
相明時某官舒為慶雲温如愛景顔氏之復萌動一陽
孔聖之時㑹逢千載與國無極對天之休某免牘未俞
慶函敢後耄之及矣惟有賦歸歌以訊之亟其爰立善
頌無斁德音不瑕
　　　宰執冬　　　　　　　　　方秋崖
曉奏觀臺蒼籙紀五雲之瑞暖回宫壁洪鈞轉一氣之
春維時元臣克受蕃祉某官履日月之㑹見天地之心
坐廟堂而進退百官盡消羣慝斡造化而開張萬物潛
復初陽茂迎愛景之長有衍丕圖之慶某屬分梱寄遙
企階符天子之宰通神明諒臻純嘏太平之期當今日
式對亨嘉
　　　侍從冬　　　　　　　　　　方秋崖
霽景浮空雲紀魯臺之瑞初陽襲筦春囘鄒谷之寒有
偉禁班丕承帝賚某官蒼玉粹秀黄鍾函和擇一中庸
消羣慝於六隂之極與衆君子致亨期於七日之間嘉
此迎長既多受祉某謬將使指莫賀賔榮煖入孤根已
動揚州之梅興曉傳殊渥喜聞詞掖之芝香
　　　賀提刑冬　　　　　　　　戴象麓
周厯頒新忻際一陽之復漢軺倚重懋迎百福之升式
對昌期恪陳善頌恭惟某官氣鍾博大德韞中和霽月
精神允矣朝廷之瑞福星華采熈然原隰之春矧當律
動於黄鍾轉覺光生於繡斧日添紋線已催補衮之工
夫春上暖枝行繼調羹之手段某叨庇二天之久遭時
七日之來愧阻奉於夀巵輒敬申於慶牘薦紳競慕孔
北海願事大賢瓣香敬祝曽南豐俾膺多福其為頌詠
罔既編摩
　　　賀提刑陳寺丞冬　　　　　鄭雪巖
陽來七日可覘道長之機治應期年已著風清之效黄
鍾一動繡節増明恭惟某官氣養直剛學根純正文騰
五色交輝雲物之書祥令信四時允合歲功之有序自
六轡如絲之在手覺三軍挾纊以歸心籌宻運於户庭
之間情自得於江山之外霜露無非教豈專肅殺之威
天地大曰生中寓孳萌之德空冦巢於乗雪振王旅以
如雷羣隂力排萬彚氣吐茂對復亨之盛豫占鼎輔之
華某分教無能受知特異孤根培植喜逢梅嶺之先春
暖律吹嘘頓釋芹池之獨冷沁月毫而展敬望雲宇以
馳神
　　　賀運使冬(至節是月之朔/)　　　戴象麓
祥開周厯日同至朔之謂章光動漢軺星出虚危而為
福正人天相陰類氷消幸適際於昌辰爰恪陳於善頌
恭惟某官以六經澤行四時春天念江西十州罹兵火
之灾帝遣斗南一人活生靈之命雷風不終日掃除溪
峒之窮隂霜雪有至仁轉作江山之叶氣愛日屬履長
之始福星増臨照之華天意有開人事可卜日添紋線
已催補衮之工夫春上暖枝行試調羹之手段某奔馳
小吏鼓舞令辰阻陪夀斚之旁輒効慶函之上薦紳競
慕孔北海何幸禰生䝉被明公之知瓣香敬祝曽南豐
當効后山尊事前輩之意其為頌詠罔既敷宣
　　　賀黄運使冬(桂/)　　　　　　　李梅亭
斗北中而建子厯肇應於周郊日南至而逢辛書允符
於魯觀維時英節茂擁休祺恭惟某官德配陽剛氣排
冬凛氷解漕下既曉行湘水之春雷復地中即夜對宣
室之席諒應四分之牛晷坐齊七政於龍魁某材乏綫
長分甘車副儻憐紫陌看花曽綴於馬蹄雖在黔山吹
黍固希於鳳律
　　　劉徽州冬書　　　　　　　方秋崖
雷在地中復葭飛緹室之書子為天之正梅浥練溪之
煖懽騰燕寢頌浹鯨尊某官聲名黄鍾之和文物清臺
之瑞朝崑崙夕𤣥圃豈但曰一二千石之良左浮丘右
洪崖乃肯賦三十六峯之秀於穆袴襦之最有來綸綍
之褒坐而堯言進而舜趨已覺觚稜之天近前有召父
後有杜母何知㦸衛之日長某式對亨期丕承剛德紀
漢宫之迎至屢驚節物之峥嶸吹鄒律以破寒更探陽
和之消息其為瞻詠苐劇藴悰
　　　賀彭知軍冬　　　　　　　戴象麓
日運璣衡忻際一陽之復星聨麾節茂膺百福之升式
對昌辰恪陳善頌恭惟某官以六經澤行四時春二千
石循良方徧作南安之化雨十四州證察又散為陳廣
之恩波屬迎愛日之長尤煥福星之采梅闗春早已漏
息於南枝芝檢星馳佇趣裝於北闕某久席二天之芘
欣逢七日之來稱觴上刺史之堂悵無六翮吮墨奏小
夫之牘徒有一忱愧與賀并意非言盡
　　　賀瑞守㳺寺丞冬　　　　　　陳袁州
黄道迎曦景騐周圭之羡錦川宅牧香凝韋㦸之清裒
是珍祺萃于華旦某官氣涵剛大德毓粹温簪紱蟬聮
色復青氊之暖袴襦歡溢輝揚繡線之長小至標辰大
來揖慶某偶叨分土倐見書雲寳燭揚輝幸借富鄰之
映瑤觥阻奉敢申彞禮之恭
　　　賀瑞守㳺寺丞冬　　　　　　雷臨江
黄鍾律底開生生化化之機錦水江邊集簡簡穰穰之
福和薫田里歌溢袴襦某官性禀慈祥躬行寛大朱轓
整暇惠敷愛日之温畫㦸光輝令布清霜之肅茂對葭
灰之應即催荷槖之持某謬領州符將周歲籥幸叨鄰
封之芘敢不知歸喜添宫線之長末繇趨賀
　　　賀瑞守㳺寺丞冬　　　　　陳　登
至望同辰雲薄翠微之曉陽和動地天開碧落之春維
承流師帥之尊膺自天戩穀之慶某官温如圭日清徹
壺氷田里無歎聲已洽袴襦之愛朝廷知治行佇攽金
璽之褒昌期喜報於陽來盛德益嫓於剛長某棲遲百
里鼓舞二天指八百之長年遙祝凝香之燕寢詠五更
之三㸃即聞接武於鵷行
　　　賀瑞守㳺寺丞冬　　　　　陳袁州
五色曉書俶獻魯臺之瑞雙旌夙駕清凝韋㦸之香諒
對剛辰裒膺繁祉恭惟某官秉姿端亮毓德粹温轉寒
燠於根荄恩孚而洽權低昻於土炭政適其平挺荔標
時塗芝䟽寵丈三日近遙知宫線之添尺五天低趣侍
宸旒之邃某阻持夀斚已肅慶函乳酒之下青雲良深
戢惠浄繭之明玉雪滋媿報襄亟具稟詶仰祈矜察
　　　賀瑞守游寺丞冬　　　　　陳袁州
周圭測景日増一線之輝韋㦸凝香春入雙旌之煖維
時良牧萃只繁禧某官毓德陽明秉心氷潔天培碩果
騰茂實於禁林晝永愛棠浹歡聲於鈴閣竚趣鵷行之
入峻躋雞槖之華某蹟絆銅符光依寳燭侈貢儀於黄
襪又際剛辰庸寓敬於烏絲莫殫賀悃
　　　賀游瑞州　　　　　　　　包宏齋
昴星以正仲冬喜逢亞歲屏風之録御史茂介殊休氣
應六雄和薫千里某官霜皮黛色玉壺清氷内寛外明
適森㦸凝香之趣政平訟理沸昔襦今袴之謠兹占日
南至之祥即侍天北極之坐某偶兼漕輓幸託寅恭遙
瞻符竹之光無繇面㑹聊寄驛梅之信第劇心馳
　　　賀游瑞州　　　　　　　　　趙運幹
六雄應律喜逢剛長之辰五馬生輝茂集大來之慶頌
聲洋溢和氣周流某官清映雪車光澄月璧黄堂晝永
運陽開隂闔之機畫㦸香凝收時和歲豐之效煖囘寒
谷人樂熈臺兹占雲物之祥即見天光之近某自慚短
綫仰贊漕氷遙企竹符莫遂捧觴之願寓忱竿牘聊存
獻履之儀末究賀悰等祈矜照
　　　囘寺丞㳺太守賀冬　　　　　蔡久軒
三辰珠璧方新漢史之占千里車轓宜有魯侯之頌伏
惟某官飛雪應枹鼔之政清氷照琳琅之姿吹律六雄
已轉袴襦之暖司儀三揖想懐圭黻之連一陽初動於
復來五馬即膺於晉錫某何裨樞筦况拜函箋公事少
而諸縣豐自息祁寒之怨衆賓歡而太守醉遙知美景
之并端此控申切覬丙鑒
　　　回寺丞㳺太守賀冬　　　　　陳袁州
鳳筦迎和瑞紀五雲之旦虎符凝最歡騰千里之春已
顓慶牘之馳過辱蜚牋之况某官貴名日起盛德陽升
正色立朝凛凛氷霜之操深仁宅牧生生天地之心鹿
轂開祥鵷行趣覲某光依鄰映道喜朋來獻黄襪以踐
長嘗殫彞頌祓烏絲而寓敬曷報更施感戢維深編摩
則淺
　　　賀權府冬　　　　　　　　真西山
氣應候臺動初陽之一畫光生使傳騰瑞彩於二星睠
迺鉅賢誕膺純佑恭惟某官慈祥篤厚博大醇明發於
一念之仁散作七閩之福倚須褒璽入侍凝旒某方此
掩闗稽於賀厦茅簷晝卧但欣化日之長棠舍春濃更
藉仁風之播
　　　賀葉都鈐冬　　　　　　　戴象麓
鳳厯迎長忻際一陽之復虎符倚重懋膺百福之升式
對昌辰恪陳善頌恭惟某官以六經澤行四時春推寛
慈愷悌之仁通天為一順消息盈虚之理與時作新屬
當愛日之初長愈覺福星之増煥景添紋線已催補衮
之工夫春上暖枝行試調羹之手段某叨庇二天之久
遭時七日之來愧阻奉於夀巵輒敬伸於慶牘薦紳競
慕孔北海願事大賢瓣香敬祝曽南豐俾膺多福其為
頌詠罔既編摩
　　　賀本軍趙通判冬　　　　　戴象麓
天統肇初喜戒書雲之候星屏借重倍増分月之光福
生有基朋來無咎恭惟某官仙源間瑞昭代竒英推慈
祥寛大之仁通天為一順消息盈虚之理與時作新屬
占迎日之祥宜輯自天之祐揮洒風煙之興暖隨彩筆
以潛囘歌詠海沂之康聲與黄鍾而迭應况先得梅闗
之信宜即膺芝檢之華某小邑備員大賢依芘稱栢觴
而介夀莫遂鳬趨修竿牘以馳誠少伸燕賀情深頌禱
辭約敷宣
　　　賀史通判冬　　　　　　　李梅亭
葭律浮灰候臨小至棘評佐獄慶叶大來逺莫捧於兕
觥誠敢輸於魚素恭惟某官氣鍾温厚德迪中和傑然
驥展之材監此龍潛之邸鸚鵡盃鸕鷀杓滿介夀祺孔
雀扇麒麟符即儀禁甬某襪材線短泥軾氷寒乃分之
宜詎敢恥狐貉之側惟鄰是卜尚祈分燈燭之光
　　　賀寓公冬　　　　　　　　真西山
一陽潛復於黄宫肇迎修景八座觀頥於緑野茂對亨
辰宜有蕃禧來符盛旦恭惟某官氣全剛大體備中和
蚤簉列於嚴徐宻裨旒扆晚尋盟於綺甪髙蹈林泉既
全葢代之名宜獲自天之祐灰飛葭琯甫占紋線之添
詔下蒲輪倚被衮衣之錫某叨榮分竹竊芘鳴珂望夫
子之宫墻未皇趨慶贊賢人之德業敢後修辭
　　　代通李制帥冬書　　　　　方秋崖
雷在地中復日増繡璧之紅子為天之正春麗油幢之
碧若時龍綍式對麟符某官聲名黄鍾之和文物清臺
之瑞長嘯而却敵騎喜鯨海之波澄髙卧而䕶國門覺
蜺旌之雲暖方勒勲於汗竹肆委貺於浮葭琱戈淑旗
其視爾師鼯鼠已消於隂慝𤣥衮赤舄入趨王覲鳳凰
遄覽於陽暉某偶出師墻遙瞻帥鉞紀漢宫之迎至屢
驚節物之峥嶸吹鄒律以破寒難既襟期之磊磈其為
系頌第劇藴悰
　　　代通吳總卿冬書　　　　　方秋崖
子為天之正日届南躔之景雷在地中復春連北斗之
魁喜緹室之律囘覺總臺之雲麗某官天人三策禮樂
百年方排閶闔呈琅玕之竒鵷鷺集九霄之曉迺羞崑
崙薄蓬萊而去貔貅飽萬竈之煙要不為紙上已陳之
言姑將試胸中有用之學鼯鼠盡消於隂慝聿逢剛長
之休鳯凰遄覽於陽暉式對亨嘉之㑹某遙瞻卿月丕
戴使天吹鄒律以破寒覬放梅梢之煖朝漢宫而迎至
倚飛芝字之香其若頌言莫殫襟抱
　　　囘楊郡王冬　　　　　　　方秋崖
日躔北陸肇正天元春入南陽聿連帝畹黄宫浮暖紫
極流暉某官一氣之和五雲之瑞為國元舅自牧以謙
得易初爻不逺而復皇明所燭景福來同某久欲垂車
未遑削牘華星字字猥奉函書鬢雪莖莖苐驚節物
　　　囘榮邸冬書　　　　　　　方秋崖
日長宫壁已浮葭律之春天近蕃房有韡棣華之鄂裒
時之對與國同休某有事紫壇未瞻翠水忽枉五雲之
翰謙以先之又添一卷之書復其亨矣
　　　囘景獻邸冬書　　　　　　方秋崖
一陽萌動緹室春浮萬象張開藩房天近有偉亨嘉之
㑹聿開剛長之期某官自牧以謙不逺而復温其趙日
歛為可愛之陽和倬彼魯雲要是太平之瑞氣對天之
佑與國同休某近别講臺遙瞻宗翰景長宫壁喜添一
卷之書暖入圭躔茂錫百朋之祉
　　　代囘諸邸冬書　　　　　　方秋崖
倬彼魯雲必書為瑞温其趙日可愛如春維時宗盟自
天茀禄某官土圭之正玉琯之和于嗟麟兮式時公姓
衆維魚矣裒對天休福履綏之君子樂只某明農未遂
介夀無繇節物峥嶸苐驚老朽文章爾雅徒負褒榮不
敏之辭何足以謝
　　　代囘程監丞冬　　　　　　李梅亭
灰浮緹縵新北臺太史之占雲卧衣裳添南極老人之
夀共惟某官襟懐霜潔談笑春温未老得閑飽味桑榆
之暖久静思動佇儀槐棘之班某莫捧兕觥過勤魚素
蒲萄一㪷知公不為於涼州嶰竹數聲在我頓忘其寒
谷
　　　囘朱髙郵冬書　　　　　　方秋崖
雲深魯觀喜浮葭管之寒春浥秦沙已逼梅梢之煖亨
嘉之㑹剛長維休某官聲名黄鍾之和人物清臺之瑞
前有召父後有杜母何知㦸衛之日長坐而堯言進而
舜趨但覺觚稜之天近有偉袴襦之最式遄綸綍之褒
某辱以鯉書浮之螘甕有香搖玉苐驚節物之峥嶸其
誼斷金莫既襟期之磊砢
　　　囘丘運使冬書　　　　　　　方秋崖
繡壁春融有永漢宫之日緹函曉襲聿飛郇翰之雲佩
雅意之相先愧頌言之已後此葢某官文成唾玉誼重
斷金惠我雙鯉魚共善甘芬之錯落出呼五花馬苐驚
節物之峥嶸
　　　囘浙西王提舉(棐/)冬　　　　李梅亭
和叔正冬伯趙司至儀圖道長之慶允屬陽休之賢伏
惟某官清徹氷壺和鍾玉琯送之禮樂不離尺五之天
任以公卿即近丈三之日某無由面賀例辱手箋烹魚
得書莫報五雲之體拂龜端策但占七日之爻
　　　囘潘宰冬書　　　　　　　　方秋崖
魯臺書至聿來七日之亨潘縣囘春已上三年之最維
時綸檢式對緹葭某官有氷其相如日可愛暖入丈三
之景頌如之何徑排尺五之天㑹且歸矣某放還山墅
久典朝衣裹章服揖上官要非閒居者之事登靈臺認
雲物已候見尚方之歸敢修記室之辭徃代掃門之禮
　　　囘光澤宰冬　　　　　　　方烏山
暖囘葭室占日至於史官喜動花城美風流之令尹維
時麟趾介此鴻休恭惟某官標致層氷胸懐愛日一家
和氣光生天上之棣華百里歡聲青入門前之柳色對
陽剛之初復佇鳬舄之趣歸某當此先春嘻其猶冷折
梅花而送使空感盛心祝若木之聨輝慙無善頌函歸
使驛寓訊便鴻莫稱先施伏祈寛照
　　　囘泰寧宰賀冬　　　　　　　方烏山
陽生七日驗葭室之氣囘地占一雷覺花城之春早維
時賢尹介此休祺恭惟某官色線才華黄鍾氣度琴無
俗韻真棃嶺之家聲筆有清吟得梅花之句法佇由剛
長即慶彚征某方嘆冷氊忽䝉温纊沉沉而動春酌悵
阻並㳺寂寂而撥寒灰曷酬嘉惠
　　　囘王主簿賀冬　　　　　　　方烏山
陽囘葭室和滿花城喜動太夫人慶板輿之具至名聞
家主簿紛慶牘之争先宜對剛辰茂膺繁祉恭惟某官
家𫝊姱節仕正妙年人言德度之粹温光風霽月我見
丰標之凝峻寒露清氷既候飛葭寧淹棲枳某嘻其獨
冷慙此先春祭竈而請比鄰若為孤我升堂而拜夀母
惟有羡君亟具禀酬伏幾鑒察
　　　回鄉官學職賀冬　　　　　李梅亭
聽六日四分之鳳律又見新陽詠五更三㸃之鴛行已
迷舊夢兹勤善頌但愧過情恭惟某官語染芸香氣薫
葭琯登觀以望自堪織雲漢之章閉闗而居亦足驗地
雷之卦某寸材線短百念氷寒井底之陽未囘若為觀
復江上之容獨老良感相親
　
　
　
　
　
　
　
　
　翰苑新書續集卷二十七
欽定四庫全書
　翰苑新書續集卷二十八
　　贄見類
　　　見丞相(代人/)　　　　　　　　王臞軒
齒塵埃之下吏夙感大恩拜雲漢之上台輒裁小牘戴
德有丘山之重修辭無月露之工斐然搖豪滂若流汗
伏念某妄庸晚進艱苦早孤念昔先人固嘗拜龍虎之
榜不腆後嗣何敢吐蝸蚓之科然徒用外家之恩幸得
塵下士之列頂踵實歸於陶鑄肺肝嘗切於鏤銘甘辭
曹掾之優聊適步兵之隱經禮三百亦嘗偕計吏之行
進士五千獨未中太常之第猶䝉藏疾獲遂養痾侵尋
二考之書濩落再命之計然念長伯樂之廐茍不自鳴
縱或抱和氏之珍誰其見賞敢伸九頓首之請併祈一
轉手之仁恭惟某官直大以方清和而任時則有若伊
陟實繼阿衡之覺先公其惟時成周足邁伯禽之拜後
積十六載更弦之化收七十城憑軾之功營東豳西煩
整頓乾坤之手燕南越北知扶持宗社之心方將恢萬
世之基益廣開衆正之路有如門下桃李之數或堪籠
中參术之儲是能容之非敢望也尚念某難留氷幕盍
返糟丘一氣之轉洪鈞倘拜成終之賜萬間之庇寒士
敢忘報國之心
　　　上任中書　　　　　　　　楊誠齋
披雲漢之天章夙見舍人之様勒山林之俗駕來瞻學
士之真極知大匠之門難飭小夫之牘顧無藉手輒用
引吭竊聞師儒並世之難類有今古殊時之歎韓昌黎
之於太白漫夜夢以晝思陳後山之於大蘇恨江空而
歲晚今有文章之伯實在邦域之中公求士甚士之求
公既聞命矣後視今猶今之視昔盍徃拜之伏念某氣
懦弗張骨凡難換一科十年之不補愧在無聞半通五
兩之甚甘止於為養曽幾何日竟失所天陷眥腐膺僅
能逃死磨肌戛骨奚暇送窮祥琴翕忽以成聲塵甑睢
盱而望賜心口相語但欲從小宰之銓面目可憎未敢
作大鈞之問惟是忍見賢之渇所當修覿德之恭或聞
庸下之姓名已辱暗中之摸索逢人必項斯之説幾於
神比而天同伴直難浩然之呼特以職親而地禁仰髙
山之景行感流水之賞音樂莫樂兮相知安有又傲翰
林之理見所見而後去姑慰不願封侯之心恭惟某官
學冠儒纓道航聖瀆家故雄於四蜀誰敢齒於諸任騎
鯨暫駐於九龍振鬛遂喑於萬馬周情孔思心傳先聖
之不傳宋艶班香文到古人之未到久於詳試昨乃遄
歸士則快於覩先帝已嗟於見晚能典朕禮咨伯直清
肯從吾兒煩君調䕶玉堂草罷又吟紅藥之翻金匱紬
餘還對紫薇之伴彼智効一官而不足此身兼數器而
有餘人望一條之氷其容已肅公傍九霄之月所樂不
存豈非為天子之私人實持公議行且作清廟之近弼
尤佩逺憂今外敵訌阻之時正中國圖囘之日天地亦
大矣保邦當在於未危人物方眇然求才不嫌於太廣
與其待倉猝而市三年之艾不若及閒暇而滋九畹之
蘭時來為之天下幸甚某藐無可贄輒誦所聞幽桂遺
榛管厎敢累犯嚴之口江梅托桃李但欲薰自潔之香
　　　上傅侍郎　　　　　　　　劉後村
卜江左之興衰久闗衆望數襄陽之耆舊今有幾人公
方與造物者㳺我欲順下風而請切以士茍有志皆知
名節之可尊生不同時毎恨先賢之已逺覽范滂之傳
至太息以興思聞杜喬之風想生氣之猶在至若嗣正
始諸公之絶唱主過江多士之齊盟葢凛然尚有於典
刑乃前此未承於謦欬良以服膺之切非為炙手而來
恭惟某官一代宗師三朝夀雋精忠諒節可居周堪劉
向之間讜論危言不在陸贄陽城之下頓簪諌筆垂秉
事樞而乃預憂十常侍之弄權歴指七貴人之盗寵一
壑徑歸之甚勇六丁力挽而不囘政坐名髙未許卷而
避世假令耄及猶當杖以造朝况才之壯而意之新年
彌髙而德彌邵聖上攽緑綈之詔國人佇赤舄之還既
彷徨懐宗周之憂尚終始抱東山之志舉世之人皆濁
惟我獨清天下之父來歸其子焉徃願趣蒲輪之入徑
躋鼎席之榮伏念某實類癯儒名為胄子讀書萬卷頗
馳騁於古人泣血三年盡變移其故質憂哀憤恚之所
侵蝕疾疢思慮之所耗昏何辜於天亟奪其父素琴絃
絶誰憐中散之孤鄰笛聲哀忍誦山陽之賦敢意髙賢
之雞絮尚臨委巷之雀羅得非憫泉下之人昔嘗忝座
上之客危衷易感悲涕無從頃瞻紫氣之來念快景星
之覩維先生長者實晚學之指歸矧大父老人有鄉來
之雅素倘或予互鄉之潔必少慰若敖之䰟進之於琴
瑟書冊之前誨之以洒掃應對之事縱未窺於閫奥終
不畔於門墻誓墓之餘非敢望山公之啟事摳衣而進
所冀聞夫子之文章
　　　上魏運使(了翁/)　　　　　　李梅亭
聞宇宙之大名如瞻喬嶽抱江湖之渇夢今在下風乏
紹介以為容修辭誠而求見某聞士之任重固不止獨
善其身儒者道髙先當知有貴於己若靡然斷趾以適
屨必至於䑛痔以求車操行既卑國家何頼雖有卷舒
之際不為燥濕所移如蘇文忠之違熈豐亦不茍同於
元祐若劉忠肅之惡章蔡然非强附於伊川是名蜀珍
可重趙鼎觀公氣象視古等倫兹故賦明月烏鵲之詩
亟欲快景星鳳皇之覩恭惟某官眼髙四海胸着千年
漢相有真宜居蕭曹丙吉之冠鄭公所願葢在稷契臯
陶之良當炙手可熱之時凛掉頭不住之節長卿甫還
於巴路元濟已叛於蔡城神山可巢固自薄蓬萊而不
即欃槍未落必欲借荆楚以同功雖卒成孺子之名然
已立懦夫之志一麾而出十暑于兹囘視獨對三千字
之人誰肯甘頓十九年之刃萬牛不能囘丘山之重四
牡又復勤原隰之馳要路在前聊養韓忠獻之器榮進
素定何必王文正之門然海内所以屬望於公葢天下
尚有可為之事幸昌其志以濟斯民惟功名當久逺之
看則富貴乃緒餘之事如某者居貧甚肆從仕難任失
汗漫九垓之期分甘控地遂侏儒一囊之俸豈必鑽天
乃逺隨黄鵠之梯葢願事碧雞之使雖神索於大巫之
側當氣蘇於君子之前嗟逺道胡為來哉幸將在此居
是邦事其賢者倘或許之
　　　上楊誠齋　　　　　　　　楊茨野
生于泗水尚未得夫子之門仰若泰山久欲造韓公之
室苐自顧學焉而未竟雖願拜長者而無從念一代之
數人今惟此老紛四方之多慕况在是邦敬三沐以來
前恨半生之已後恭惟某官惟古之好以道而鳴𫝊紫
巖之法衣源源誠學振廬陵之遺響續續文盟頃居于
朝獨行其志剛直自許葢舜云禹云而皆然公正無私
縱洛黨川黨而不入屢逼雲霄而遽下徑尋泉石以歸
休故名滿八區而人愈尊才髙一世而衆不忌泛觀近
事有感前修出處固殊孰能忘東山之興去就稍易未
免汙西風之塵誰歟掛冠若此完璧但使金章玉句之
妙膾炙古今自探乾端坤倪之微緜絡天地是豈容兒
輩之覺姑且遂老子之閒然而寳閣寵加鋒車促召繄
造物之不捨顧吾道之何如為我强起無或憚勤竟力
辭於明詔惟有早退可以全節已久誓於此心豈葵藿
不傾於大陽抑黄花自香於秋晚拂扶桑而折若木共
看日景之舒長薄蓬萊而羞崑崙聊作地仙之蕭散伏
念某頭顱如許心志可知雖四下二中亦欲修後山瓣
香之供而寸長尺短何由備東坡鋪席之裝有勞夢寐
於十年未吐胸懐之半語兹叨末第實竊餘波當修贄
謝鄉先生之初輒執屨從門弟子之役自憐小草之逺
志曷試洪鍾之微撞儻幸從容謂有如子之愛我何敢
覬望或甚於士之求公拳拳所陳亹亹莫既
　　　見趙茶馬(彦綰/)　(全篇用茶馬事/)李梅亭
訪火井於臨卭偶逃水厄望星槎於仙漢行拜月題慰
江湖渇夢之深瞻原隰華鑣之沃伏念某地寒而根淺
年運而骨髙斟酌胸中固欠可人之風味局促轅下粗
知範我之馳驅與其包裹供權倖之鑽不若蹭蹬任風
塵之老况乏揮毫之百斛固應病顙之十年懶問蓬萊
羣仙之司遂叱卭徠九折之馭其甘如薺豈必衆嘗言
刈其蔞願為君御恭惟某官雲龍氣局天驥風標架屋
桃源三椀澆五千之卷乘軺僰道一雄將十萬之雌却
笑前丁後蔡之籠加安得超范軒欒之繳繞加臭味而
厚賔客漫令䇿兎褐之功畫骨相而遺毛皮諒必察驪
黄之外如某者不持圭璧未洗袴袍特窘城南晏食之
謀遂入冀北暮取之數味已輸於第一價敢望於倍三
草茶無賴空有名敢妄希於湔祓塞馬未必不為福或
可備於走趨
　　　謁楊誠齋　　　　　　　　黄竹坡
紀天下之逹尊今孰先於耆舊備鄰封之小吏將求望
於聲光引舟小次於郊圻載贄庸趨於賓榻或者片言
之寵慰此半生之勤恭惟某官道主齊盟文𫝊正印舞
兩驂而逺駕欲掲商以厲周褊餘子而不為可蠛唐而
蠓漢儼清班而玉立載華問以川流有如德業之尊不
數踐揚之盛議論所到孰為君子孰為小人表裏無瑕
不負天子不負所學凛然進退之節光于熈洽之朝避
富貴於急流續明哲之餘響昔東坡慕香山之老終莫
遂於初心歐公歸潁水之濱動毎懐於故國未有壯年
辭名位之寵獨以盛德耀鄉閭之間寄花竹之迷藏卷
波瀾於篇什天相名德諸福畢來人無間言百年幾見
雖國中萬鍾之賦禄初無欲富之心然天上二老之須
人諒有思賢之詔某門閭晚出蓬藋卑飛結髪讀書愚
而信甚折腰為米貧則謀踈將祗服於觕官迺經從於
仙隱仰泰山北斗之譽方求登吏部之門賦雪車氷柱
之詩敢望出玉川之右
　
　
　
　
　
　翰苑新書續集卷二十八
欽定四庫全書
　翰苑新書續集卷二十九
　　謝薦舉類(干求附/)
　　　謝聶侍郎薦舉狀　　　　　戴象麓
　薦狀云(力學奮身能官得譽公勤/以助其長剖決以得其平)
伏以二年巖邑分甘梅隱之凄凉一秩公車言重荷囊
之論薦榮甚初官之破白恍如再第之取青方目驚一
鶚之書復手捧雙螭之翰椿松為之動色桃李自此生
輝捫心知歸稽首以謝竊以向陽之木毎易於為春鬱
澗之松最難於見日地勢之逺近既判人情之取舍亦
然故跡不在閣下之庭雖昌黎未免於疑信而言必近
堂上之聽斯騣蔑獲預於提撕矧薦舉之選甚艱而職
令之員尤狹因循近日奔競成風下之人急於求故惟
任私情而不恤於公論上之人艱於應故止及近地而
無暇於逺方乃若破去拘攣之見而一付以公務求質
實之才而不遺乎逺此則寒畯中千百幸也其在當路
不一二見之如某者﨑嶇半生僥倖一第竊禄以迎侍
親老菽水亦甘潔已而佩服官箴蘖氷自厲故處身數
百里外常凛然如臨大府之前雖守官一二年間欲自
此以行平生之志祗自謹於修飭初不求於聞知敢期
王公大人於采訪之中獨取小官下吏於疎逺之地古
道自任今人所難細觀華路之褒揚實倍它人之倫等
舉詞多兩句而止今則二十字特書而最榮常例以照
牒為先兹焉合一通奏狀而俱發似此眷遇異乎尋常
誓當終身敬事斯語佩力學奮身之訓則他日當無負
於所學誦能官得譽之言則異時在無曠於厥官政欲
助其長則思匪懈於公勤事欲得其平則願益精於剖
決恪守四知之戒備殫千慮之愚庶弗辜推轂之恩或
可為啣環之地兹葢伏遇某官清朝元老正學宗師東
省西樞參贊經綸之寄重出藩入從論思撫字之功全
既出為天子拯此方溝壑之民必預比人才為異日鈞
陶之用遂令嵬瑣亦預選掄某敢不勉奮孤蹤力堅晚
節持一念不欺之學為異時永誓之圖自顧何人既辱
玷山公之啟當思許國謹毋荒陸氏之莊過此以還未
知所措
　　　謝制使陳侍郎陞陟狀　　　　戴象麓
位穹勢邈制垣天上之森嚴地逺人微薦墨雲邊之蜚
墮出於夢所不到恍然驚而且疑况時當疆場多事之
秋乃逺念弩矢一介之吏遭際如此報稱謂何竊以從
臣司薦舉之權者至不輕小吏䝉特達之知者真罕見
人情昵親近而略踈逺月先得於近水之樓臺世道重
權要而薄孤寒春少到於窮隂之山谷流俗靡靡皆是
公道寥寥可知若夫識見度越於尋常之中慷慨脱略
於繩墨之外以志氣精神相感召以勲名事業相激昻
曠然大造之公心不以地之逺近而隔絶屹然泰山之
定力不以勢之冷熱而轉移此則前輩收拾人才之宏
模真是寒士遭逢知己之竒㑹伏念某秉刀力小補葺
藝窮九年邑債之憂煎頭驚半白三嘆人生之遇合眼
孰囘青仰䝉荷槖之垂憐俯念蓽門之無援秋風萬里
首吹健鶚之横空春日載陽復許遷鶯之出谷自顧么
微之迹何當陟舉之章䑕技已窮於通敏老成而何有
駑材垂憊恐更歴繁難而莫堪此何足齒於師門而乃
辱書於薦牘母子相對語以感泣公侯信有時而遭逢
兹葢伏遇某官聲滿華夷功在宗社文足經天武足緯
地國爾忘家公爾忘私樞宻累辭前輩一温公而已尚
書五遜今代獨先生而髙以此見有志於事業而無心
於功名然且不恃已之髙明而取人之樸直遂令二千
里之小吏亦叨十六字之華褒某敢不潔已官箴銘膺
師訓葢立身莫重於立名節惟報國乃所以報已知無
左右為先容獨我公素知其孤直曰先後有禦侮誓此
身永效於驅馳摧謝彌深銘感罔既
　　　謝陳提刑(塏/)舉員　　　　　　戴象麓
臺路薦人褒語重千鈞之力邑僚叨命舉員收雙璧之
珍愧百無於寸能忽一舉而兩得事踰分外聲溢情涯
竊以士沉選調者甚多法限薦員而凡五平原之鶚止
於一昔人猶以為竒都尉之鴟中其雙兹事真為希有
信王公大人一言之重實門生下吏終身之占如某者
所託地寒其禀天拙淟涊百僚之底塵埃一命之餘三
年兵火之憂煎頭驚半白孤宦選坑之汩没眼孰囘青
豈期窮途尚有生意僅四書於下考已雙減於選官初
破天荒固大府吹􁱈之力終為地道實上臺成就之功
自今樂馬經一顧之餘頓覺喬鳬去九霄而近若兹榮
幸豈偶遭逢兹葢伏遇某官前輩盛心斯民元氣兼愛
而及所弗愛以中也養其不中凡屬生成不使一物失
所至於選舉尤恐寸長或遺不求識面而薦賢惟務得
人而助國遂令庸瑣亦預陶鎔某敢不稽首師門皈心
化冶葢立身莫重於立名節不負國斯能不負己知耿
耿此心皦皦如日鵬圖尚逺扶搖方半於雲程虎畫未
成㸃畫全資於化筆染濡字短歸嚮情深
　　　謝本軍王太守陞陟狀　　　　戴象麓
學製非長政自笑割雞之拙陟明無取忽誤䝉薦鶚之
褒百拜受恩萬分知感竊惟朝廷選官之目非一士夫
進身之階凡三入仕則希求三削之闗陞經任則僥覬
五員之京剡迨至選坑之甫脱又圖陟狀以求陞人心
固似乎得隴望蜀之無厭格法實攷其積日累月之所
受茍或舍於兹路則欲進而無階奈當路能自任公道者
希而寒士毎有沉下僚之歎齒駸駸其將暮志悵悵以
疇依倉庚載鳴豈不欲出于幽谷遷于喬木騏驥垂老
誰肯為㧞之泥塗引之康莊自謂此身空負餘年不圖
晚景復有生意伏念某負乗力小補葺技窮幾年落脚
於盗區頭驚半雪一旦脱身於選海夢若登天退而自
揣蔑然得此不啻足矣方幸竊照臨之庇何敢求陞陟
之榮况碌碌之才亡竒而悶悶之政何取書癡無濟於
用豈知以儒飾吏之方才具且非所長安有除盗撫民
之效誤辱師門之過聽發為薦牘之華褒夜璧明珠恍
從天下寒荄凍甲便覺春囘遭際信有其時銘佩敢忘
所自兹葢伏遇某官斯文柱石公道權衡下車雖切於
愛民推轂尤先於㧞士官吏惟考其職任之修否左右
不容於人言之毁譽薦人必禱于天仰見無容私之意
發剡且涓以日欲為保終吉之圖此前輩博大之盛心
真後學遭逢之至幸遂令庸繆亦忝奬提某敢不佩服
官箴盤銘師訓念立身莫重於立名節惟報國乃所以
報已知一表吹揚何幸預禰生之薦終身激厲其敢荒
陸氏之莊
　　　謝彭守舉陞擢(一剡舉三人/預其第一)　　戴象麓
下車未數月首飛薦鶚之章推轂凡三人獨抱續貂之
愧事出望外恍如夢中竊以小官孰不希上位之知當
路能自任公道者少下之待上也以静張師德固不宜
兩造文正之門上之舉下也以公劉元城亦豈求一識
了翁之面此古之道誠今所難豈意未陳堂下之言遽
辱收為籠中之物盡絶私情之請一惟直道是行卓乎
前輩之盛心誠哉今日之希遇伏念某習文技短學製
才踈幾年兵火之憂煎戴星無補孤宦選坑之汩没登
岸何時况如内外陞擢之褒前後希求者衆揣已之陋
惟分之安固知求則得之弗求焉得之然非不欲言也
葢不敢言也詎謂大賢之特達力為公論之扶持舉賢
才曰焉知賢才而舉之求童䝉初匪待童䝉而求我恐
終日弗獲其一故首疏特薦者三士以為榮已則有愧
侯泮横經之偉望(鄭教/)鄰封製錦之全才(胡宰/)所舉固
謂之得人不才何足以充數弗使寸長之或棄益知大
冶之無私兹葢伏遇某官霽月標清髙風激懦自開藩
而問民俗首吐哺以納人才持正論如權衡雖以泰山
壓累卵之勢非才不舉鑒人物如氷鏡縱若毛嬙混宿
瘤之中其妍自形不容左右之毁譽惟視職業之修否
遂令庸瑣亦預品題某敢不稽首師門歸心化冶葢立
身莫重於立名節不負國斯能無負己知耿耿此心皦
皦如日無心而得此至寳信謂之竒探骨而報以銜環
毋忘所舉編摩字短歸嚮情深
　　　謝葉提刑(莫/)薦舉狀　　　　戴象麓
歛衽鄉達尊曽未下龍門之拜備員邑小吏乃誤䝉鶚
表之褒不求識面以薦人真是無心於接物希曠之遇
尋常所無嘗謂在上位而司造化之權者固不輕居下
僚而䝉特逹之知者真罕見薦部内士如漢直指猶須
親見其人選門下客若趙平原亦必面聞其語類皆有
待於辭色承接之頃未聞黙契於精神感召之中獨惟
孫抃先生素不識吳中復而薦中復至若元城老子未
嘗見陳了翁而舉了翁一段風流真為佳話百年人物
誰踵前聞不圖末學小生獲見今日盛事伏念某讀書
弗逹試邑非長幾年兵火之憂煎頭驚半白三嘆人生
之遇合眼孰囘青袖無劉公半紙之書朝乏元禮通家
之契甘此窮途之無援幸而當路之有人然慕相如之
賢而更名相如雖堅此志奈居顔子之國而不識顔子
未遂平生既無半面之殊知敢有一毫之他望偉甚王
公之特見曠然前輩之盛心薦人不必識其人好善惟
恐遺其善鄭重第一章之剡光輝十六字之褒尹何之
錦傷實多豈積學之優而從政謝令之鼓推不去奚作
邑之久而宣勞謭爾踈庸冐兹明陟循省罔知所自遭
逢信有其時兹葢伏遇某官學者宗師民之父母自下
車而訪風俗首推轂以薦人才左右不容於人言之毁
譽官吏惟考其職業之修否逺臣觀所主非觀所為主
西山之薦墨猶香賢士舉所知亦舉所不知南埜之恩
波均潤僥覦至此稱塞若何某敢不佩服官箴盤銘師
訓念立身莫重於立名節惟報國乃所以報已知一力
提撕何幸出鄭公之轂終身激勵其敢荒陸氏之莊
　　　謝本軍陳知府舉改官狀　　戴象麓
頃叨薦墨幸兩蠲京剡之員俄拜諾金又再許年章之
賜褒舉三命感激萬分竊以士沉選調者甚多法重舉
員而凡五尋常僥倖得其一自以為遭際之榮造化成
就至于三此則真希曠之遇疊兹異數必也實才茍非
其人曷稱兹選如某者負乘力小補葺技窮三年兵火
之憂煎頭驚半白孤宦選坑之汩没眼孰囘青豈期窮
途猶有生意僅四書於下考已三獲於薦員且不倚他
人之門牆皆盡出一手之陶冶曠古無比幸今見之兹葢
伏遇某官學者宗師民之父母自下車而問風俗首推
轂以薦人才屬邑為令者三曽無遐棄洪鈞播物如一
俱欲陶成遂俾譾庸屢叨題品破再員之白方喜再丘
而為陶許一紙之春又覺三足而成鼎雖一鶚尚遲之
數月而後至然雙鳬覺去之九霄而非遙一歲之間三
拜其賜竒遇如此誓報謂何某敢不稽首恩門服膺師
訓佩强敏之褒語益加激昻誦優裕之誨言敢辭繁細
葢立已莫重於立名檢必報國斯謂之報已知耿耿此
心皦皦如日横江露白喜聞鴈報於秋音庾嶺梅開早
乞驛𫝊於春信其為感佩罔既編摩
　　　謝彭黄堂舉改官狀　　　　　戴象麓
右某啓伏凖使帖舉某改官親民任使者鴉翻春雪方
誤䝉褒衮之華鶚送秋章又預拜諾金之賜化冶斡旋
之力重師門成就之功深百拜周章萬分榮感竊以薦
􁱈一路固欲㧞於人才得失兩岐亦有闗於造化垂成
遽壊幾嗟薦福之碑已失復全或反相如之璧信於中
自有消長乗除之理而在上實司轉移闔闢之權茍或
得乗大非偶爾如某者媻跚不武拙訥無文百不逮人
一惟安分欲動叔向之聽既乏蠟言要求子公之書又
無蟻援甘聽此身於造物敢萌榮望於窮途惟老天不
棄於孤寒故今日欣逢於特達方自下車之始洊䝉推
轂之仁薦以序陞俾之出幽谷而遷喬木還之京剡甚
矣障百川而囘狂瀾雖云終定者天然果孰為之地兹
葢伏遇某官斯文元氣前輩盛心品類曲成不使一物
失所羣才並舉惟恐片長或遺知某之愚無他腸念某
之拙無謬巧許之一紙重若千鈞定力底柱而不搖公
論持衡而平決兩全所欲衆嘆其公某敢不稽首恩門
服膺師訓行修何有期以經明民服未能勉之政理仍
佩撫摩之誨以為續效之圖益勵初心庶䝉終惠吹嘘
借便雙鳬欲近於雲程消息指期一鴈佇𫝊於春信其
為感詠罔既編摩
　　　干黄倉求合尖　　　　　　戴象麓
三年刻楮勤勞無補於事功一簣成山培植全歸於造
化僣憑子墨敬寫寅丹竊謂最難脱選者薦剡之五員
未易全功者合尖之一紙行九十里而路方半末步尤
艱錬五色石而天乃全化工誰補欲卜終身之地全憑
末着之功伏念某質直無文媻跚不武牛刀冐試鼠技
轉窮幾年兵火之憂煎頭驚半白孤宦選坑之汩没眼
孰囘青幸臺府備知數載之微勞申朝省為減兩員之
舉削繼而黄堂太守特畀以春風之薦墨比者繡斧先
生復錫之秋月之華章捫心自揣以奚堪刻志惟知於
自勉第惟書石建之馬僅四足而未全畫曹生之蠅只
一㸃而立就必王公大人為之全其美庶末學小子得
以成厥終恭惟某官一世龍門九霄鵬運氣足以俯吞
餘子才足以平揖古人道德足以庇一路之民志意足
以來四方之士猶且張幕府之羅以禮客推公車之轂
而薦賢喬木千章拱漢殿栢梁之秀滋蘭九畹擷楚騷
香草之芳真人物之梯航誠文儒之匠石平生道德之
師表豈無人哉一時禮樂之光華莫如公者敢冀興憐
於就滿無令缺望於垂成某寸心躍如尺牘敬止雖非
向陽花木之品或似積薪所望移根桃李之場即看結
果其為歸倚罔既敷殫
　　　上判府張侍郎求小狀　　　戴象麓
佩弓刀而事上官樗櫟固知無用依門墻而為下士桃
李豈容不言竊惟大賢無所不容必謂孺子為或可教
所以輒效東方窮書生之自鬻庶幾或䝉北海賢太守
之一言俯露皈依仰蘄收録竊以大海號巨㑹不以涓
滴而弗納於中枯株無先容惟自植立以求用於世此
古之道於今其誰惟居上位者能不畏權勢而念寒微
故在下列者莫不修職業以稱知遇况至微之初筮尤
莫重於闗陞求者動以百千得之僅止一二然士之仕
猶女之擇嫁茍踰墻而鑽穴隙則皆賤之而御者乘比
射者且羞雖得禽而若丘陵亦弗為也必得持天下之
正然後決終身之依恭惟某官羅星斗胸扶日月手入
則補帝衮而吐五色綫豹尾班穹出則夀民脉而運九
轉丹虎城澤滿葢將扶翊紹興嘉定之政化網羅慶厯
元祐之人才持公道如權衡雖以泰山壓累卵之勢非
材不舉鑒人物如氷鏡縱若毛嬙溷宿瘤之中其妍自
形儻於今日不効瓦釜之鳴是終此生甘為破甑之棄
伏念某醯雞見小芻狗用陳家貧而嘆饘粥之無由技
拙而藉詩書以為地幾年課社燈前之冷淡虀鹽屢薦
賢書客裏之間闗桂玉自分齊鼓之衰已再敢期秦舟
之㨗在三凄然一尉之微藐甚百僚之㡳遵循師訓佩
服官箴加之㷀㷀八帙之親過庭有父倚門有母重以
纍纍五窮之祟啼飢如妻號寒如兒雖酌隱之之泉而
弗貪以心自誓然解少陵之衣而屢典此意誰憐幸洊
經大府驅策之間已灼見小吏清苦之節然與其緘黙
而抱憔悴之態又孰若感激而布披露之衷伏望陶萬
象之類於大鈞囘一㸃之春於寒谷鶚飛薦墨若辱吹
而上之於九天蛇抱靈珠敢不勉而圖之於一日
　　　謝吳履齋京狀合尖　　　　　鄭雪巖
一世龍門無階可謁九霄鶚表有路徑通非左右親宻
之言借其揄揚無期功强近之親資其聲援端由豁達
許遂依歸當於古人中求之信乎一代能幾也竊以人
物之公舉嗟乎賢者之良難幕府之著王文公韓魏國
目若無覩貳車之有周夫子趙清獻耳初未聞而况雲
泥居地之弗齊日月覆盆之不照安得未脩櫑具如素
識面甫扣角聲不待論心直下品題増百倍價暗中摸
索似十分真此豈俗眼所能意者禪燈獨續如某者學
期有用才實非長皇皇欲安之姑安職守耿耿而不寐
徒共人憂坐氊愧甚空餐入幕慚無贊畫斥鷃卑飛不
離叢棘跛驢窘步安望修塗善始非難固多推轂成終
有待欠一合尖尺書之墨未乾大鈞之公曲就䝉恩殊
異撫已曷勝恭惟某官負時顯名膺國重任所志者大
何施不宜一臺振綱萬物吐氣武侯資共助非一豈但
為轉漕之規魏成薦可師者三(時受薦者三人/)已足窺
相國之量夫包荒不遐遺者吾道之泰然遯世而無悶
者君子之常人誰無欲進之心患知音之罕值公獨得
周詢之實不待挾而有求使部使者皆有此風則聖天
子何憂難治某喜有所遇肯報以私奉常入則禮儀幸
䝉汲引許相進登輔弼或備使令立義精專陳詞膚淺
　
　
　
　
　
　
　
　翰苑新書續集卷二十九
欽定四庫全書
　翰苑新書續集卷三十
　　薦舉類
　　　謝杜制置露薦　　　　　　鄭雪巖
邊障風寒陽和不到制垣露薦晚景増光品題與諸老
不侔繩削至大賢始定是深知已良用銘心伏念某噬
啜道腴寂寥世味霜降木落復歸本根水盡岩稜已見
涯涘脚步稍務穩實心地從來坦夷以車造車出户皆
同執柯伐柯其則不逺謂事上不忠何以使下若存心
非恕徒詳治人兹其為道用舍行藏而與俱是吾願學
造次顛沛而不離空空何所有孟浪久已駭聞平平亦
無竒老成然後識破恭惟某官先生目力大異度量甚
寛老醫知天下病源鍼砭不錯善奕識古來局面著數
元先惟其識歴危險洞徹機闗故能辨别真偽不差毫
髪儻得一諾實榮終身尚當力行無負指誨落花安用
雨方思松菊之歸來古栢已參天乃許藤蘿之依附允
為話説莫既編摩
　　　謝可齋陳先生五度露薦　　鄭雪巖
再到龍門可笑十年之迂滯累飛鶚表重勞五度之吹
噓雖氷谷之暖難囘而春風之扇愈力逮歲月栽培之
久加雨露長養之深所謂曲成未知當可竊以不進不
休者大賢憐才之意則止則仕者小物酌時之宜儻始
終有所依歸而行藏從其用舍然聽其言信其行未久
而渝孰若視所由察所安莫得而掩此趙韓王拾碎紙
以補進而狄梁公形薦筆而不移無法可𫝊造車黙合
若某者贅員幕下摳衣席前步亦步趨亦趨但囿範模
之内久則久速則速安能器度之新幸為河汾諸生已
入古靈舊藁所期進德庶幾全人若慕子貢之紛華是
不受命如為冉求之聚歛斯亦可攻得之時暫以難慿
要以歲寒而後見不謂緇衣之好敝予又改造兮疊賜
華衮之榮復之不能厭也似名過予亦本深知兹者伏
遇某官安由性天穩踏實地一清到底懦夫立貪夫亷
萬仞摩空吉人喜小人懼善善惡惡去取定是是非非
褒貶明咸服昭代可齋之名不在慶厯監司之下惟帥
以正孰敢不正將舉所知以及未知某愧無分寸之躋
攀乃荷再三之提掇有此竒遇更復何求幸隨文子之
同升曷勝厚意惟知籍輩之不叛誓將終身中心所藏
有言亦淺
　　　謝陳提刑舉狀　　　　　　鄭雪巖
經年夜雨誰憐泮茆之清一日春風忽破庾梅之白郵
筒飛墜奏牘光搖競看大使之文書乃覩小夫之姓字
不爽訂金之諾竟叨褒衮之榮品題十六字以甚嚴銘
刻千萬言而不足竊謂先朝立薦舉之法是乃累聖開
功名之塗不謂昔者網羅英物之公轉為後來周旋人
情之具求而得也弗求則不得也倖門既開賢者與之
不賢者亦與之濫竽寧免柳下惠之阨卑官臧文仲不
能引絳老人之困泥塗晉趙武弗及知養成一世奔競
之流遂致四維操履之玷故臨難無竭節之守而居官
多曠位之愆在承平猶以為非况艱難烏乎曰可自匪
孤風之卓立夫豈頽波之易囘激揚之間趨嚮所决若
某者心固勤而德弗進齒寖宿而意不新雖聞先生長
者之言粗知古道然滯經生學士之業猶汩虚文頓懐
繡組之慙欲求耕獵之實偶投足於塵埃之地莫安心
於禮義之容衿佩競趨於城隅絲竹不聞於堂上鄉鄰
有鬭猶纓冠而徃救門外之冦敢據席以偷安當同舟
遇風之時出位不顧奮執戈衛社之勇非學而能義有
當然功非所計在泮水獻馘幸依魯僖之賢息潢池弄
兵盡出龔公之化曾非一介若有寸長寡其過而未能
無所學之可取胡得之於物論併舉以為已榮兹者伏
遇某官先生崖畧甚髙户庭無壅登車有天下之志允
藉澄清推轂追古人之風不由請謁元使君當路萬物
吐氣烏大夫秉鉞多士㧞尤致使妄庸亦䝉收録某敢
不益加砥礪無負陶鎔拜官公朝謝恩私門敬奉羊侯
之所戒遇非衆人待以國士當圖豫子之未能感激無
窮敷宣曷既
　　　謝李提刑特薦(華/)　　　　　　鄭雪巖
無六出竒何補三年之風憲下一轉語增光九度之露
章雖寒谷之暖難囘而春風之吹愈力但深感激何計
行藏竊謂選於衆舉臯陶曠古之竒遇知其賢阨下惠
叔世之私心君子亦有黨乎賢者不能免也誰求龜助
遐想鶴鳴子不自言吾幾失之蹉過覿面公等安在相
見晚矣莫有為容抱膝長吟寤言不寐如澤民之事坡
老追於既去若茂叔之遇清獻審於重來安得躧履以
接不疑建臺而先郭隗此其越拘攣之見所以立久大
之勲幸親逢之喜可知矣如某者志在行古才不逮今
固非矯矯以出塵亦豈營營而求福中庸難守深恐執
一無權爵禄可辭稍期明道正義兩任終始七年因循
為所必為止於當止泮水獻馘聊欲分憂憲屬宣勞未
能逃曠操斧以候匠石之麾指執鞭以隨王良之後先
所願班師亦因解戍苦無他技知已者多敢饕天功為
力之有未嘗經營於分表咸欲推輓於王前不謂十月
之留又獨二天之庇親提化筆援出泥塗文約而義精
辭嚴而意切自量綿薄曷稱吹嘘兹者伏遇某官以儒
談兵明刑弼教登車肅物障百川而東之横槊賦詩真
一世之雄也合運判花之手乃揚破竹之威規模素定
於胷中方畧昭示於掌上西賊盡平不憂君父可謂孤
忠南方已定從事中原用蘇衆望方且折節下士虚心
使能遂致匏虚亦䝉菲采喜為李君御寧無戀軒之情
幸受叔皮知益勉報國之義信如日皦當見歲寒
　　　謝特薦　　　　　　　　　　鄭雪巖
薦才報國仰窺大賢之盛心與郡起家俯拜公朝之成
命有為之地震聞自天安敢控辭虚負吹送竊謂方今
事功之未立意者考績名實之少差忌者畏人脩此庸
夫之通患浩然養吾性真守道者安行故不結左右如
即墨大夫者希而弗辜任使惟曹彬一人而已使當時
毁譽之莫察則有司黜陟之非公彼齊王奚自而興邦
我藝祖於何而立極度居中有大主宰故於物無一偏
枯與其宻贊嚴凝總核之精曽又未若堅定明揚之切
趙韓王拾碎紙以進終悟上心狄梁公疊薦墨不移果
堪大任寥寥此意寂寂無聞乃親見之何可當也伏念
某菰蒲冷地樗櫟凡資欲寡其過而未能多上於人則
不敢草木同味屢䝉當世名公之見推薰蕕異居忽有
達巷黨人之相值孟軻欲行道而子敖以為簡充國願
息兵而武賢獨不然顧是非未有久而不明然行藏安
於悠然順適不謂蹶熟塗之馬可偕護大澤之龍褒衮
雖榮負山為懼餒剛大之氣安能塞天地之間非卓異
之才豈足備江淮之選風寒凛凛氷履兢兢當勉駑庸
以稱鶚表兹葢恭遇某官先生任天之付得聖之清抱
姬公六典之遺編志懐中古續元祐諸儒之正脉力振
斯文急流孤航震風巨棟進則謀王斷國退則足餉安
邦粹然誠明可以對越竊聞開藩之措置無非折衝之
便宜馬勇騰槽鴻歸得所然且廣收忠益深慮逸遺去
闕孤忠㧞茅十士自慙無毛遂一頴之可取乃亦預孔門
四科之並收苐切凌兢莫圖報稱開未能信何以仕忽
忝分符虎帥以聽孰不從欽承推轂莫難知已豈易酬
恩
　　　謝提刑曾寳章供職　　　　　鄭雪巖
半水三年幸終分教一臺二玅何待贅員雖大造無不
包容然小才自量進退敢期羅致亦併甄收既喜且驚
苐虞弗稱恭惟某官衮衣華閥繡斧重臣四牡載馳原
隰之初六條已達閭閻之隱春生秋殺元氣無偏霜横
雪明風采頓異謂刑獄失入深防搖撼之弊而冦盗肆
出必開生養之門令簡易從民偷可革方且有大能謙
不矜不伐思與共濟爰咨爰詢是豈迂踈蹇淺之流能
有訏謨唯諾之助如某者枵如魏瓠鈍若冀錐未離庠
序氷席之寒曷居油幕猶滯簡編露朱之滴安識兵籌
兹前政誤以吹噓宜明府從而簡汰乃予其進將觀厥
成豈得人猶記澹臺而知已不遺侯喜達復觀其所舉
親不失其可因某敢不滌慮脩辭鞠躬奉職叔皮之舉
子産要為公室之謀師道之事南豐敢後瓣香之敬期
不負於所學斯足報於至公
　　　謝戴兵侍薦郎　　　　　　洪平齋
圜府服勞已久斷鈞天之夢公車露剡欲使陪丹地之
逰雖骨凡無僊去之縁而春到有物榮之意不有所相
孰開其逢洪惟郎選之清髙貴得人才之瑰特正倫之
百姓有益何慙魏相之知阮咸之萬物莫移不負山濤
之薦况屬公朝之詔舉詎容下吏之名聞如某者歛武
周行墮身俗駕訪嚴陵故人之跡毎懐把釣之風聽滄
浪孺子之歌還起濯纓之興方脱手於繭絲之外又搶
頭於爐鞲之中當上下交病之時問子母相權之術朱
出墨入亦既勞止黄榜紫標其能幾何囘思天下之舊
逰獨弔江頭之孤影老將至矣誰實憐之繄吾道之主
盟惟我公之具眼方列宿有或虚之次而青雲皆可進
之塗知己之深收人所棄假以王衍雌黄之論期之馮
唐垂白之秋逢麴車而流涎孰能無一日之望過屠門
而大嚼聊足快平生之心顧骨相之本寒又頭顱之如
許久隔蓬萊之弱水忽逢河漢之靈槎雖不容見彈以
求鴞亦庶幾覆蕉而得鹿沛然而縱巨壑適丁其時重
之而為泰山實在此舉窮通委命俛仰知恩兹葢伏遇
某官直哉惟清淵乎似道挺挺儒流之荀孟堂堂禁路
之嚴徐不戰而屈人兵宻贊綏懐之畧貽謀而燕翼子
更髙調護之功毎思正主而庇民無若進賢而報國遂
聞推轂亦許濫竽某敢不勵志四維精心九品讀古靈
之藁莫酬汲引之功持后山之香徒抱歸依之敬
　　　謝泉使薦　　　　　　　　洪平齋
虎鼠不齊幾多屬吏熊魚兼得獨一門生異哉知己之
深榮矣終身之託嘗觀古人推賢之道因得君子引類
之心仁傑之舉柬之屢稱其宰相之器蕭何之薦韓信
數謂其大將之才言不厭頻用然後已毎嘆此風之寖
逺不圖今日之猶存如某者真是孤寒甘從獨冷過辱
諸公之殊遇特開寸進之常塗著從事之衫固知有分
給尚書之札猶歎無因忽聞一鶚之横飛復許六鰲之
連掣俾與政事文學之秀者庶及英華精鋭以用之兹
葢伏遇某官範世清規鑄人妙學以脩明公道而自任
如月行天以涵育人才而為心如川赴海最憐氷底之
芹藻首擷水邊之芷荃始終三年盻睞一意方曵德音
之赤舄更收舊物之青氊是必有父兄之宿縁所以蒙
子弟之至愛某敢不力守狂狷之行多讀聖賢之書陳
古靈䟽名以聞未知所報趙韓王綴奏而進更大其成
國士自期墨卿莫既
　　　干莊倉薦舉　　　　　　　失　名
鐵硯闗心莫續盤洲之地脉繡衣具眼好開泮水之天
荒雖離竒了無先事之容而啐啄或有同時之理不孤
此志端係其逢昔者東坡之門卓然北斗之望惟斯文
之宗主盡在是故當世之豪傑皆歸之陳后山之在徐
嘗賦稻田待公秧之句黄山谷之㳺魏亦哦小草有逺
志之詩皆由郡文學之臣自負墨客卿之列品題一出
聲價倍増遂令四學士之名等華嶽而俱重以至六君
子之選與星日以並垂此風無傳吾道誰屬必宗正鉅
儒之繼作則文人才士之争趨軒輊係於一言榮辱著
於萬世賜之印可得所歸依伏念某骨相郊寒性資參
魯付悲歌於長鋏毎思盾鼻之文成甘活計於短檠自
喜床頭之易在重親白髪一第青衫將媻跚於箠楚之
塵又展轉於虀鹽之社兩需𤓰熟七見梅春訪三洪之
譜於故國之中拜一范之像於公堂之上枕湖光而醒
夢何嫌書懶望之嘲餐山色以療饑敢為飯不足之歎
顧此游之不惡知其命之將通道日中明使星下燭宗
武精文選之理謂休覔於綵衣淵明讀山海之經俾顧
言於春酒凡博我以文之意皆教之為善之忠矧當行
部見學官之時得與摳衣侍先生之數權輿有主料理
無難雖殿奔策馬之不前然見彈求鴞之貴早盡驅窮
鬼坐待東君兹葢恭遇某官明堂一柱之材大吕九鼎
之器流辟雍之道德翺翔洙泗之間紬秘府之圖書步
武蓬萊之頂斜飛背日夙駕觀風以胷中之鏡而照世
吏之百奸以肘後之方而起疲民於九殞且力扶於公
議毎樂得於英髦已多桃李之芬芳肯使茆芹之冷落
遂忘躍冶有覬賞音能為㸃頭收拾侯邦之下客想應
藉手追隨相館之翹材禱懇惟深鋪陳莫既
　　　代謝陞陟　　　　　　　　方秋崖
十室必有忠信錦製何功一字嚴於春秋衮褒甚寵不
圖今日復見古風毎觀世道之波流竊歎人情之瀾倒
一鵰挾兎則必子公帝城之書五羊易牛猥曰孔融通
家之契勢利之合習俗所同故天下無公是非惟視緘
幐之巨力雖常情有私好惡難記綈袍之故人矧如蟣
蝨之官旁乏蚍蜉之援未及識荆之半面且微蟠木之
先容儻然取之猗歟盛矣顧某碌碌徒抱區區葢嘗從
諸老之㳺未甘為俗吏之事簿書耳獄訟耳固已在七
不堪之間保障乎繭絲乎直付之六太息而已曽何材
諝而有聲稱豈聞堂下之言遂取溝中之斷剡馳雄墨
紳佩雌黄月明而烏鵲依豈待繞枝之三匝水撃而鵾
鵬化是為運海於一飛此葢恭遇某官如古人之特達
而急於賢慨公道之寂寥而立於獨恥脅肩而進者寧
取吕毉山人以為髙市駿骨以先之不縁諫議書信而
後予共推盛德有激懦衷某敢不自慶所遭勉思其至
一經品題便作佳士敢辱已知毋失名譽善事上官不
為私謝第持家訓仰報師門
　　　代謝薦舉　　　　　　　　方秋崖
戴刺史之二天秋踰𤓰戍得將軍之一諾春在桃蹊庶
其無錦製之傷否則奚衮褒之寵於以藉口敢無銘心
葢聞吾儕私相謂之辭毎歎天下無可為之邑簿書耳
獄訟耳固已在七不堪之間保障乎繭絲乎直付之六
太息而止况復墮鼎湯之沸安得徹壺氷之清凡其戴
星而來例皆數日而去茍赦其不閑教訓而免於罪戾
為幸已多遽許以備著勤勞而達夫政經則吾豈敢有
如某者僅若而人抑嘗觀循吏傳之所書未甘與流俗
徒而為伍慨魯恭不可見已邈乎乳雉之仁然武城亦
奚為哉莞爾割雞之笑一用其拙三年而餘人謂斯何
戒爾西征之行李侯誰在矣有吾東道之主人眼驚雄
墨之飛顙泚雌黄之過此葢恭遇某官妙探㧞茅之易
無忘采菲之詩一氣摶而天下皆春隨試洪鈞之轉九
里潤而京師䝉福豫儲丹扆之求雖微襪線之材亦軫
袴襦之念藐兹去尹辱在諸生某敢不祗此溢言作其
懦志去之日如始至謹以書子張之紳矜於人曰已知
何啻執李膺之御
　　　謝曽大參(從龍/)舉陞陟　　　劉後村
下吏無堪瞠若由求之後上公過聽齒諸㳺夏之間懐
髙誼而涕横讀褒詞而汗出竊以自下求上由古及今
千贄朋來競趨冡宰三書亟獻莫睹相君若夫素無一
跡於門墻又乏片言於左右驟辱輔臣之論薦豈非寒
士之遭逢伏念某格調卑凡行能謭薄文不足以决科
發策武不足以斬馘執俘畫策兵間坐失風雲之㑹讀
書林下不知歲月之深因髙堂之有親求小邑以養志
欺松桂誘岩壑難逃舊友之嘲禇衣冠伍田疇莫弭輿
人之謗敢圖英衮暫駐髙牙憶昨負弩先驅摳衣上謁
方伏道旁而屏息乃虚座右而起迎立談之餘削藁以
薦且無鞶帨可當華國之褒豈有絃歌仰副愛人之譽
靡借乎齒牙之助殆得之眉睫之間自顧何人謬膺兹
舉此葢伏遇某官名垂宇宙學貫天人笑談而坐黄扉
萬邦為憲吐握而下白屋多士歸心遂使灰寒亦叨鈞
播某敢不益思磨礪勿玷品題一飯必酬安敢忘大臣
之德瓣香敬薦當有如釋氏所云
　　　謝李殿院(知孝/)舉陞陟　　　失　名
託跡龍門久銜顧遇露章烏府新出品題俯陳感懼之
情仰荅生成之德竊考祖宗之盛際有如韓范之巨賢
皆著直聲並居言責雖是非褒貶外存風憲之大綱然
涵養栽培隂夀國家之元氣故治效為本朝之冠而人
材被數世之餘恭惟明公追配前哲其抨劾也霜威之
凌厲其吹噓也春意之發生必有勝流乃當兹舉如某
者㓜耽章句壯喜功名頗習聞於徃行前言亦受教於
君子長者饑寒遂禄非如處士之倫䕃補得官浪有文
人之目丱角聆先君之訓秋毫皆吾相之恩幸脱選坑
來為壯邑畧無教化繼聖門之絃歌但有語言為仇家
之組織謗諠都市命繫庖厨此寃未明雖死不瞑頼憲
長力扶於善類察孤生忝出於故家首辯讒誣復加論
薦天下有道庶人不議特欲懲利口之夫衆人欲殺吾
意憐才初弗罪屬文之士味褒詞之假借與親札之丁
寧豈非挈出於機穽之中又且推挽於雲霄之上觀瞻
頓改蹤迹稍安兹葢伏遇某官振肅臺綱主張國是禀
莊簡剛方之操心固嫉邪陪東萊講貫之餘議常近厚
囘槁木寒灰於既死起逰魂白骨而再生易殞微軀難
酬洪造某敢不益求實學永熄空言崇雅黜浮深悟斯
文之體首公竭節不為執事之羞
　　　謝曽參政薦舉　　　　　　王臞軒
起亞相於午橋行將入覲薦謏儒於寅陛轉以上聞趣
裝如是其匆匆推轂胡為而汲汲仰窺盛意俯激愚忠
竊以魏公用則所舉皆正直人司馬相則其徒行經濟
學或㧞才於選調或引類於經筵葢晝錦堂嘯詠之時
毎詢才品而耆英㑹徜徉之際常訪人才况當聖主之
勵精方召大臣於閒散必也捜羅俊傑使之馳騖事功
如某者徒有苦心本無媚骨青衫素髪消磨十八載之
光陰黄卷短檠感慨千百年之理亂但見與世而枘鑿
不為隨人之桔橰來吟苜蓿之盤正在槐棘之里豈無
蚍蜉之援可以攀躋自顧麋鹿之羣甘於恬退寧方為
皁恥曲而侯不知何取於髙明乃至垂情於寒畯豈必
求乃予至有如程子之所規故敷奏以言猶愈知仲淹
而不薦品題髙而無實以稱力量大而有請必行兹葢
伏遇某官忠貫臣鄰名在彞鼎盛年勇退不依偃月之
堂晚節益香好在靈光之殿上有意北方之經理公豈
宜西墅之夷猶江左有管夷吾何憂得於親見齊國用
樂正子為政誠所喜聞方將録夾袋以儲才乃先使錐
囊之露頴某誓堅素守圖報洪知焉有文章得預元祐
科名之列尚存氣節要賡慶厯聖德之詩
　　　謝京尹舉薦　　　　　　　王臞軒
垂登政途預聞大計回顧幕府猶有遺賢乃亟上於薦
書頗見駭於衆聽謂如某者獨何人斯技既背時宦又
無譜盡忠所事妄希一雁之鳴直情而行久犯羣狙之
怒才踈而意廣位卑而言髙徒恃方寸之無他不枉尺
尋而茍合直鈎落落分甘月滿於空船翠袖怦怦誰念
天寒而倚竹寧人不顧恥已自謀此心常質之神明一
語不謀之妻子敢謂袁公篋櫝之寳尚歎未盈顧如王
儉豫樟之材忍令終棄不求而獲始聞為疑及觀寵譽
之過情乃謂持論之不懾伏讀至此感嘆久之昔嘗以
子大夫之對而見褒兹又以老門生之名而併録裴度
賢相猶忌劉蕡之直言曲江名臣且嫌嚴挺之苦勁今
執事屢優容於一介其德量殆逺過於二公兹葢伏遇
某官昔大臣之盛心新天子之良弼八年京兆棠隂正
濃一時門人李蹊幾滿懸鏡於此妍醜凡閲幾人落筆
之餘精神在末一㸃不必論非聃之同傳姑自喜晏范
之全交某力尊所聞自許不叛敢望先華而後實惟當
老壯以窮堅三十年讀書幸已入士林之目千百人執
贄毋忘下白屋之心
　　　謝瑞州㳺守(孝嚴/)舉陞陟　　　陳判縣
自入春風已借露光於桃李行將期月忽噓雲氣於蓬
萊敢期躐等以升髙殆類因難而成巧葢所有寸心之
素久已開半眼之青一軍皆驚百倍増價伏念某天涯
倦翼氷壑寄軀彈鋏而歌客竹湖之門二十載命吕者
律倒芝堂之屣能幾人凡於今差不混於泥塗皆曩昔
獲受知於名勝諸老争令其備數三仕遽脱於選坑載
惟括郡之坐曹詎擬芥舟之作主方薦函之睨目有别
乗之為容慨䝉援筆之挈提歘見插翰之吹送矧成始
成終之意尚覺垂垂故不進不休之心於焉繼繼領邑
甚陋庇厦則崇吏如糜而官如酲水益深而火益熱正
賦握於强牙之手譁風插於珥筆之頭但知私情公法
之兩途頗識撫字催科之一脉主張是綱維是我其逢
獨有之天繭絲乎保障乎走也有奉行之地寛之銜勒
領其條陳未忘車塵馬足之餘情尚録尚方鳬舄之微
績非有王沂公之厚德何以鎮浮若為豐令尹之平衡
奚其為政似玉而薦璵璠於宗廟凡羽而進孔鸞之僊
班庸人之風采頓揚佳士之品題増重一誇翦錦八字
如丹夤縁端自於三生造就匪由於一日兹葢伏遇某
官𫝊受齋之文印續考亭之心燈至大至剛直氣磅礴
乎宇宙彼斧彼斵羣才監裁於凖繩故凡體統之相闗
不出腹心之敷告有如歲舉必卑民庸不為挾貴之所
移要使宣勞之用勸偉兹明陟猥及寒踪某敢不砥礪
初心堅凝晚節春暉被寸草難忘發育之恩秋風捲重
茅終頼帡幪之賜其為摧謝罔究染濡
　　　謝瑞州㳺守(孝嚴/)舉狀　　　　趙司理
伏以立師門之夜雪久幸執鞭分道院之春風誤叨推
轂出谷喜天荒之破酌泉知地脉之歸竊惟莫難遇者
職業之殊知不可忘者始終之定力歐陽公之援寒士
吹揚毋靳於先容吕文穆之收遺才予奪靡移於浮議
詎圖今日重見古風伏念某譜牒微宗掾曹末𨽻桁楊
聽訟素餐深負於汗顔案牘服勤青顧獨蒙於刮目動
恪持於㢘謹期仰副於驅馳比於北海之薦章恭拜季
君之重諾尾忻驥附首玷鶚蜚焦桐親際於賞音槁木
頓囘於生意性資晦鈍曷當明敏之稱政術迂庸奚有
䟽通之實詞侈褒於華衮價増重於黄金情出僥覦疇
為汲引兹葢恭遇某官受齋先生之的𣲖考亭夫子之
正𫝊掌握衡平凝定不搖於素守胷中鏡静是非悉付
於至公燃斯文未燼之燈夀吾道如綫之脉翹材館上
盍調鼎鉉以秉鈞瑞芝堂中小試丹砂而㸃鐡遂令頑
鑛亦累化爐某敢不口以語心頂而至踵臺成基於簣
土當知發軔之功恩重踰於泰山誓効啣環之報情深
摧謝詞訥鋪棻
　　　謝方秋崕舉闗陞　　　　　方烏山
學館百餘生方慙矜式法筵第一義忽辱品題極知草
木臭味之同不意桃李成蹊之速將何以謝請誦所聞
竊以古稱際遇之難事有差排之巧志元客潁所事者
范公無已仕徐適逢於坡老聲氣偶一時之求應風俗
流百世之誦𫝊公求士甚士求公世若此者葢少後視
今猶今視昔言有大而非夸伏念某四壁寒家一簞賤
士異時諸老共憂張童子之速成壯歲中朝多訟盛孝
章之久屈獨於涉歴之久雅好深沉之思謂後千載而
生立於末當知求其始捨六經之外離乎道豈得謂之
文毎欲盡洗誕謾乖離之談不揆妄有張皇幽眇之志
艾軒公之自出慙無楊惲之書考亭老之舊𫝊空守侯
芭之業人咸謂之迂濶已亦知其謬愆豈不登名於一
科然非講學之大㫖禄及已乖於養志官閒幸可以讀
書數生平而自憐獨欠是為師耳談古誼而誰聽有笑
曰欺予哉不圖寛閒寂寞之濵獲事磊砢魁閎之彦吾
宗有此何必通北海之家當世眇然所願作南豐之僕
方俟弓矢旗旄之暇自力琴瑟詩書之前非敢借左右
以為容庶幾附尺寸於不朽詎意名未書於録牒剡已
上於公車蠡測謏聞品以源流之學蟲雕故態目為根
柢之詞始望豈及此乎愛人恐不當爾曩謂森嚴之麟
史苦於無褒今知岌嶪之龍門時乎可御非惟脱頴更
喜合尖兹葢恭遇某官山斗重名乾坤間氣妙墨精筆
塗改生民清廟之詩隻字片言追逐檀弓糓梁之體尤
多竒節獨抱古心捲懐九天黼黻之光立變一郡旌旗
之色興言僚底辱在譜中何國士之足云葢孺子之可
教堂堦繫馬畧無官長罵之憂講坐集鱣忽有先生升
之賀絳帳殷黄鍾之韻青衿喧華衮之詞使政爾豈不
良嘉意誘之欲其至是飛來子墨行啓齒於日邊喚起
𤣥英且㸃頭於地下某敢不講磨舊學紬繹新評元老
自期斷不辱眉山之系彦章晚志式堪記相國之堂益
堅歲寒以荅造化
　　　謝袁倉使舉闗陞　　　　　　方烏山
絳帳職微氊慙獨冷緇衣意重鶚有雙飛曽謂今時見
此差事衆誦傳而夸訝獨感歎而激昻竊以賞好之榮
今古所艶百斤金不如一季布之諾十從事不若一劉
公之書葢深知異顧之難逢片言隻字而已足未有公
車交上奏牘朋來人間有得兼之熊魚天邊見作對之
鴻鵠憐才至此從古難之僕未有聞何以當大書特書
不一之寵公非為賜抑有感先進後進相負之言豈可
語俗人耶此真我知己已伏念某鈆槧學子箕裘世家
少日荷衣雅為皇甫湜韓退之所器壯年挾冊猶及陳
元方鄭康成之間其所聞者多陳編迂濶之談其所行
者類世俗憫笑之事始驚中排而迄未定才踈意廣而
竟何成分把鋤以耕空山誤裹飯而入大屋獻凡遭於
兩刖輸不知其幾籌幸可以語朋輩而無慙素未嘗倚
科名以自重朅來昭武謬號廣文黙數生平獨欠是為
師耳時談古道有笑曰欺余哉心之拳拳者不衰人亦
靡靡其相信長無罵鄭生不嘲邊一輩流之變化紛然
窮措大之生活止是有手不乞脩門之濶扁何夢敢到
當路之薦書曽謂方元英筆硯既塵之餘尚在袁相國
篋櫝未滿之數璀璨翰雲之五朶輝華秋月之兩章目
王勃為天才期元齡以國器牙籖塵積䝉强博之佳評
古錦色殘借雄渾之虚譽青黄絢爛文繡疊重世固有
比鄰接膝而不相知今畧無介紹先容而有此遇得非
相馬有不在於牡驪或者好龍姑且求其貌似永懐深
矣不稱奈何兹葢伏遇某官學綜九流才兼數器踐敭
華要當今宗元禮之楷模物色竒豪所在有山公之啓
事借臺閣生風之武侈門閭炫晝之行逺而八郡之官
僚近則一州之賓佐平日察之如龜卜燭照之熟一旦
罩而歸毛舉縷數之中至如孤生尤為殊遇南州進士
非素親指畫之師滿堂美人乃曲有因成之意端的龍
門之御森嚴麟史之褒人或未能一焉已則兼斯二者
莫名幸㑹定是因縁某敢不深體盛心自盟古誼樂府
雙南金之報若大施之為酬釋氏一瓣香所云畢此生
而後已其為銘鏤莫竟磨研
　　　謝衛參帥(涇/)舉闗陞　　　　李梅亭
小子狂簡之成章無能為役大鈞坱圠而播物有味其
言幸辱備於使令亦足謂之遭遇不應論薦寧累吹噓
伏念某受質亡竒望世亦狹童而强學粗知萬物之皆
塵壯不如人縱得一科而何補舍對白抽黄之業為出
朱入墨之謀人言棲枳之官决無鸞鳳渠知求芻之志
固異馬牛不圖賈子之泛湘偶際召公之分陜望塵投
謁孰非夾道以疾馳歛袵敷詞獨念此君之小異令以
竿牘小夫之智效於詩書元帥之前一年於兹五技窮
矣可以止則止方願返於屠羊莫之為而為駭忽勞於
薦鶚亟嘗輸欵願且避賢豈期刺史之天决為將軍之
地識字有數敢當淹博之稱了事亦癡寧有䟽通之實
非相國賜之大禮之過詎至是耶使天下洋然動於然
來其必由此古之所以求士今者於是見公恭惟某官
身佩安危力闗造化兒童之誦君實久佚丘園外裔之
問潞公暫司管鑰察湖南之從事欲冀北之空羣雖有
絲麻且揚糠粃意者恥匹夫之不獲欲其收多士以攸
奔無以我公亟展伊周之業豈惟委吏得專文武之功
某既累公知寧當自棄少留東閣難掩人言魏勃之庸
更遶南枝或備臣客馬周之對
　　　謝曽運使槃舉闗陞　　　　李梅亭
墨綬主書苦乏曵裾之譽繡衣察吏忽承推轂之言况
下考之甫書曽微勞之未効便辱吹嘘之送允為特逹
之知伏念某何足控摶不堪位置抱鉏犂而餓空谷乃
無端以讀書裹章服而揖上官還不習於為吏邂逅六
條之察吉蠲一瓣之香祝甌窶而操豚蹄不夸而狹見
丸彈而求鴞炙匪躁斯狂不謂蘇天尚為李地燈花夜
報奏藁朝馳誦説云乎顧謂文章之典雅㑹計而已反
稱政術之䟽通難當一字之褒乃辱八珍之犒小草之
有逺志但欲深根老芋之為茯神誰欺精鑒伏遇某官
家傳忠恕嫡嗣文清洊疇剖竹之庸繼著握蘭之望濡
轡而馳原隰疑若小然聽履而上星辰恐不免耳尚念
斗升之嚵嚼若為分寸之躋攀目其貌耳其言雖乏同
進之交譽知其主信其客姑令從事以流聲鶚薦一飛
馬價三倍某雖無以報敢辱所知始與箠楚辭儻遂少
陵脱身之願尚煩左右筆請歌昌黎薦士之詩
　　　謝林提舉(行知/)舉闗陞　　　李梅亭
抱㑹計之簿書安知鼇釣瞻光華之禮樂忽拜鶚書曾
微扳援之縁何自聽聞之誤伏念某性徒嗜古學不前
人尋墜緒之茫茫我之懐矣踵常途之役役誰者念之
坐違汗漫之期遂逐侏儒之飽主簿四十亦知鄧禹之
笑人公車三千豈乏鄭莊之薦士未有不求而得者吾
非惡此而逃之馬失之痩士失之貧其來已久牂生於
奥鶉生於突彼各有由甘心妄校尉之行間絶意諸貴
人之門下忽繡斧之問俗如緇衣之好賢察之進旅之
間寵以闗陞之剡妄庸人耳顧稱履行之端詳誦説云
乎反謂詞章之典雅一字已榮於華衮八音何有於爰
居其求士甚士之求公公無愧古不即人而人自即我
我則靦顔伏遇某官歛經濟材攬澄清轡衆人皆醉揩
醒眼以旁觀萬物走圓改方心而不忍念天地之大矣
懼人物之眇然顧以毛髪絲粟之長悉在權度錙銖之
内有如齷齪亦與吹噓惟今之謀人念不到此雖古之
膚使何以加諸某敢不䇿不肖身為必報計馬價既増
於三倍驢技更勉於一鳴大夫薦人與之大夫固無是
事國士待我報以國士惟既厥心
　　　謝董侍郎(居誼/)舉狀　　　　　李梅亭
隨驃騎之幕濫備執鞭剡公車之章遽䝉推轂心感恩
於破白面抱媿而發紅伏念某禀生多艱從宦尤拙貴
人令其出門下既不喜於走趨大夫羅而致幕中亦倍
勤於收拾豈謂半年之内復為千里之行治法征謀紛
紛未定幕謨檄筆碌碌無竒然白日實照其精誠則赤
雲可占於勝氣况值匈奴百年之運必復春秋九世之
仇颭犀札而咤犛旄在此行矣封龍額而獵麟脚切有
望焉曽未輸横草之勞何遽辱采蘋之薦乏吳下阿䝉
之學顧曰淹該無江南子布之詞反云典麗禆益之功
甚寡奬予之實何多兹葢伏遇某官以社稷臣為詩書
帥孤忠可貫於日月至誠足達於天淵一龜一琴人皆
望清獻之出萬牛萬甕賊必待崇文之擒佇觀十乗之
行大作三軍之氣繫單于之頸慰祖宗在天之靈犂匈
奴之庭為蠻夷猾夏之戒於以侈旂常之績歸而述鼎
鼐之勲凡在紅蓮緑水之間必入赤箭青芝之用某敢
不力磨其鈍圖稱所䝉插羽銘山敢衒文章之小技冶
金伐石願歌竹帛之大功
　　　謝魏運使(了翁/)舉狀　　　　　李梅亭
據地承顔非有豚蹄之祝為天啓齒迺蒙蟲臂之收勞
軍將之打門發函書而驚坐難道今人之不古但虞吾
黨之累公伏念某於道無聞甚愚不肖毎思名教之樂
地何必事功亦知富貴之浮雲不如貧賤徒縁一第之
末强為三釜之謀中罹弗洎之悲甚悔未信之仕以風
為解遂囘蓬島之舟斡流而遷徑泛瞿唐之峽既元戎
所自辟於天子非先生敢圖利於大夫綴錦城雪嶺之
觀未容黔突厠天水祁山之役濫佐青油方深國事之
憂遑復身謀之恤車輪四角何敢累推轂之人夏屋萬
間亦莫認捲簾之處敢謂誠心之傾倒竟煩强箭之吹
噓兹葢伏遇某官學者泰山國之元氣年不可及寧妨
待天下之清時來則為終必得聖人之任引扁舟於蓬
島閲十暑於岷山人疑魁枕參首之僚公無瓶居井眉
之悔卿自用卿法吾親屬吾思駭聞渡瀘之行倏罹陟
岵之變故者無失其故未能致唁於生芻誅之不可勝
誅敢望噓枯於死草忽辱遺我雙魚之寵見貽駕彼四
牡之章性落質凡顧謂識髙而韻邃氣凋力腐反云才
贍而意新近功缺然逺業安在初不敢冀緇衣之改何
為過蒙華衮之褒師魯之從事陜西容有知之而弗薦
永叔之退居潁上乃虞賢者之不聞所忻吾道之有歸
豈獨小人之受賜某不知所報當勉其頑氣象未可攀
但感幽桂榛菅之薦歲月坐成晚尚託江梅桃李之香
　　　謝鄒運使(孟卿/)舉狀　　　　　李梅亭
王事靡盬未敢懐歸使臣見知忽叨論薦况沐成終之
賜尤銜引重之恩伏念某蠢蠢隨行狙狙何算少始知
學亦有立功立言之心壯不如人已作為貧為養之仕
偏親弗洎百念頓消漢庭諸公漫惜斯人之憔悴魯國
男子自知吾意之蹉跎引船既逺於蓬萊鼓枻試觀於
灔澦沐浴而戒行李人謂斯何饑渇之歌采薇歲亦陽
止雖連收乗矢之發恐未免一簣之虧豈無他人欲令
出其門下不有君子寧可棄之道傍兹蒙四牡之章遂
足五豝之數在繡衣六條之察定匪狥私然華衮一字
之褒却疑過實葢經邦本諸政事而緯國取於文章㳺
夏求賜之異科雖孔門而難備董賈龔黄之殊傳在漢
世而罕全自視歉然前言戲耳士固伸於知己葢非搖
尾而後憐德不待於成身却合銘心而自厲兹葢伏遇
某官人今而心古行峻而氣平分閫乗軺欲轍環於四
海揚金歛璞真鑑别於九流尚煩入蜀之心來卜擒渠
之月子午之竒可出但當保戊巳之屯甲寅之報未來
何以寛庚癸之呼尚屈填撫闗中之手且圖轉輸渭上
之功諒思人物之眇然僅有征夫之邇止劒外之官易
冷聊借吹噓幕中之辯非傾謾加收録某敢不稍鐫嬾
習謹佩味言號門生而知恩例欲自同於蛇雀報國士
之遇我誓當小異於馬牛
　　　謝衛參帥(涇/)特薦　　　　　李梅亭
周公還贄僅收三士之材毛遂備賢輒在一人之數不
求而獲其得也榮竊惟范蜀公之封章七輩皆為名勝
吕文靖之賓客三朝頼其儀刑殆勱相國家之功自旁
招俊乂而始然主擇客客擇主亦各有宜故公求士士
求公苦難相值裴晉公於韓愈至公僅使之就閒歐陽
子於聖俞素交乃忘於推薦况在疎賤何與品題某殖
學多荒賦姿不頴偶綴一科之底强為三釜之謀入墨
出朱職甚安於祭竈依紅泛緑夢不到於轅門敢圖前
茅采及下菲迨今數月無補報於絲毫未始一言乞躋
攀於方寸小人屬饜而已非惡此而逃之大鈞坱圠無
垠果何脩而得此欲使塵埃之吏進為館學之儲受德
者不待成身感知而已盡已者謂之確論揣分謂何伏
遇某官以社稷臣為詩書帥傅説之輔台德宜楫巨川
君陳之和厥中暫藩王室式篤緇衣之好庸為夾袋之
藏故令駑才亦玷鶚表某敢不激昻大節感刻異知諸
侯薦人與之諸侯固無是理國士遇我報以國士請事
斯言
　　　謝曽安撫(從龍/)特薦　　　　　李梅亭
伏蒙鈞慈露章特薦者竊以儀曹論秀舊累殊知帥閫
舉能今叨亞選負留連之藻鑑辱根柢於朽株施重人
輕感深言淺伏念某不堪位置何足控摶少而恥有道
之賤貧冐焉干禄壯欲行所知之學問愚不適時今難
望不龜之封聊爾監無蠏之郡由貳攝長無儋石之儲
晏然粗亷且平信蠻貊之邦行矣初無詞藻何有聲名
周公欺我哉還贄僅收之三士韓愈亦人耳願忠豈後
於百官濫吹其間循涯而懼兹葢伏遇某官爽邦良弼
命世元臣暫勤分竹於武安共徯聽麻於文德曉行夜
醉已開南岳之雲暮捲朝飛又作西山之雨雖自湖入
海是亦東歸之兆然望魁與台亟還北落之樞庶不戰
可屈於人兵見用儒無敵於天下一莊荒甚亦思向花
木之陽半刺芬然詎意入蘋蘩之薦維昔武侯之一表
實同説命之三篇首焉推向寵之淑均繼則舉費禕之
忠實今以二難并之美而併一不肖之身自視欿然公
言過矣然士固伸於知已則德豈待於成身諸侯薦人
與之諸侯久無是事國士遇我報以國士當厲乃心某
敢不剗磢鈍頑鞭磨庸惰號門生而不知恩者非人也
詎敢弭忘視匹夫不獲其所者若推之更祈終惠其為
感槩罔既棻宣
　　　謝林寺丞(行知/)特薦　　　　李梅亭
素韠御祥夢空懐於故宇繡衣薦士選猶及於陳人暌
離恍隔於累年屯蹇既濵於九死迺䝉記憶尚送吹噓
始而驚疑終則慙懼人棄而已獨取此心定異於常情
今無而古則聞兹事實闗於世道非言可謝於禮敢違
伏念某命固不猶材亦無似湘濱憔悴安得自髙蜀道
嘻噓固為親屈彼蒼有罰莫白此心棘人欒欒勞心忉
忉幸而終制逹官紛紛諸公衮衮誰實恤孤忽聞一節
之趨嘗及十夫之獻漫令厠九人之後材難不其然至
謂冠一路之賢吾斯未能信豈固識驪黄之外憐其困
牛皂之間人謂斯何公言過矣舊㳺門下既已玷一株
之桃今去籠中乃猶取三年之艾恩淪於髓媿益其肝
兹葢伏遇某官德與春和氣如秋杳方淳熈之雜然並
進固不乏於時材惟簡肅之老而愈剛實見稱於聖主
今賢者識其大者葢有之是以似之不然再轉而為丞
誰能忘已而無愠徧持使簜始入郎闈君不行兮夷猶
羌難得而覼縷廣帥之重唐制已然上弄印以選賢公
聞命而就道何恙弗已盡興則歸得之傳聞似恐昔疾
而今愈恬於出處豈非人醉而我醒然天下之所少者
非材則海濱之來歸者有日勱相我國謹簡乃僚勉令
進進不已之人皆動于于然來之意某敢不請事斯語
力勉其頑德不待於成身豈但叙柳河東之感士固伸
於知己自當發韓昌黎之狂
　
　
　
　
　
　
　
　翰苑新書續集巻三十
欽定四庫全書
　翰苑新書續集巻三十一
　　舉自代類
　　　謝李尚書舉自代　　　　　方烏山
將指軺軒殊負錦游之愧露章槖座有華衮字之褒其
知我哉莫累公否若稽前哲深感盛心介為時論所喧
雅見稱於永叔軾䧟深文之久獨受薦於景仁葢深知
從古之難逢而衆惡非賢之莫察豈特接連於氣類固
將扶植於孤危伏念某質弱氣卑才凡識闇少也處鄉
黨之際但見恂恂老而仕朝廷之間亦非諤諤徒以處
得言之職冐而犯不韙之愆並㳺吐舌以相驚旁觀搖
手以為諱天王明聖何難亮佛骨之忠人言沸騰皆欲
抵鬼薪之罰一朝沙汰四署山囚兢兢然畏威敢怒之
懐孳孳焉省躬補過之義雖石猶生我何所病諸而膩
能汚人誰與比者曽謂近臣之薦口顧先逺士之危蹤
力不勝衣目為剛毅學僅識字品以深醇乃若忠賢之
褒尤非鄙拙所稱尚衆議之未息何時論之交歸欲俎
豆予可謂取人之勇不瑕疵汝得無乖俗之嫌誦妙語
之吹嘘起懦衷之激烈兹葢伏遇某官道先民覺學通
聖涯緒綸微言衣鉢闗河之𣲖髙文大册箕裘匱室之
儲慨念時賢誰同心事向來論建惟閩蜀之人多爾後
擠排幾嶺海之禍作特借妄言之士用彰不諱之仁論
思之選清華安用此物春秋之志微顯實攬我心某既
入品題敬求攀附未應泯黙銘宥坐之銅人尚頼飭修
望南都之鐵漢過此以徃莫知所裁
　　　謝聶閣學舉自代　　　　　劉後村
門人願學豈必如師閣老鳴謙以為勝已衆訝題評之
誤獨銜器遇之深昔者虞廷䕫龍交遜至于晉國韓趙
相先漢魏以還公卿初拜太尉讓官於處士司徒避位
於逸民雖先王貴貴之分嚴豈容躐等而前輩賢賢之
意篤不憚屈身粤若本朝最為近古從槖始除之三日
公車許上於一人事既繋於觀瞻勢難輕於許可如某
者品流至冗名論復卑蚤從薄宦以驅馳頗辱諸公之
辟召素無才用安敢望於羣賢因好文辭遂見輕於識
者亦欲以事功而自勉庶幾乎華實之相兼然而新譽
未孚狂名久著已絶望於一時之君子乃見知於兩制
之近臣先朝設科目以掄材首叨剡上陛下發德音而
訪落復入彀中屬者冠直西清出蕃南國絫絫抗循墻
之疏惓惓温推轂之言竊意燕昭姑惟始隗孰云夫子
乃不如囘凡執事所以薦揚非不肖所能負荷兹葢伏
遇某官柬知列聖宣力四方物色竒材任韓范功名之
責作成後秀主歐蘇文字之盟僕方仰其彌髙公則欲
其速肖某敢不益堅微尚仰副深期第恐下愚企上智
以相逺詎容弟子與先生而並行不貲之恩必死以報
　　　謝洪中書舉自代　　　　　劉後村
訪梅東閣嘗陪庾幙之㳺起草西垣忽有虞廷之遜惟
公此舉非僕所堪竊以斯文之衰至於今日而極規規
制樸類慙作者之風寂寂薇花未識舍人之様方天子
屬絲綸於閣下而國人觀衮斧於筆端豈無宜為誥之
才猥舉不能言之士伏念某少狂自喜晚悔莫追謗訾
之言盈廷權貴之嗔如屋雪霜貿貿於麥茂以何傷風
雨凄凄獨鷄鳴而不已偶際清明之始稍留剥落之餘
頃隨出塞之旌旗獲侍平山之樽俎慕顔淵之附驥寧
不思齊歎老子之猶龍居然難企而况有累年之離索
無一字之干摩王楊在位貢禹彈冠雖賴故人之引類
禆諶為命子産潤色詎容拙者之措辭謂嘗摘艶以熏
香欲使運斤而代斵任章初上傳説皆驚太白眼髙固
以掃空於海内浩然肩聳若為携入於禁中徒感盛心
恐孤精鑒兹葢伏遇某官金聲而玉振地負而海涵扶
綱常於寳慶之奏篇判忠佞於端平之諌紙脩名姱節
惟斗南之一人傑作雄文亦江東之獨步尚引扶於後
進力吹送於明時而某學既荒蕪材尤衰落惟勉平生
之大節妄希執事之餘風非復少年啓夕秀於未振庶
幾它日知寒松之後凋
　　　謝余中書舉自代(鑄/)　　　　劉後村
塞垣草檄嘗論管鮑之交禁掖演綸忽有䕫龍之遜憐
才至矣量已缺然恭惟三字之除榮於一佛之出本朝
之大詔令聿新當世之觀瞻天子用老舍人一洗斯文
之卑陋所謂當仁而不讓夫何有大而能謙擬非其倫
或得以議伏念某粤從少日辱在下風邊地苦寒共被
聽蕪城之柝江風甚惡聨鞍登𤓰步之舟始欣鵬鷃之
偶同俄歎龍猪之相逺我生白木鑱已為農圃之歸郎
對紫薇花真有仙凡之隔况記室久踈於書札乃公車
忽上其姓名豈嘗就梓匠之規欲使代玉人之琢行人
子羽東里子産仰辭令之獨工翰林主人子墨客卿必
才名之相埒乃若蹇蹄非汗血之駿宿瘤異捧心之妍
雖欽濟濟之風實抱空空之愧兹葢伏遇某官文根義
理學泝本源謀國事瞭若蓍龜愛人才過於珠璧謂㧞
茅而進適君子之道亨儻伐木不歌恐友朋之義缺因
同袍之一念借華衮之片言而某舊聞既荒新意絶少
立馬揮制難希作者之餘風附驥顯名徒有平生之壯
志
　　　謝閣學王侍郎舉自代　　　　劉後村
寳度優賢姑慰國人之望公車引類迺䝉閣老之知所
愧衰年曷堪盛舉自唐虞之命元凱至漢魏之册公卿
伯益作朕虞乃欲讓於朱虎華歆拜太尉亦乞授於管
寧洪惟本朝薦代之規尚存古人相遜之意况公之褒
貶嚴甚而士之軒輊繫焉如某芳猶菲菲髪已種種向
來言語類楚接輿之狂老去形骸有哀駘它之惡逢人
莫不掩鼻通國無與立談避謗深藏貪榮浪出念正始
世嘗聞中朝之金聲數元祐人僅見南都之鐵壁運之
隆替有公等在意所予奪而天下從何取於兩端空空
之夫欲進之九官濟濟之列豈憎嫵媚寧予麤踈兹葢
伏遇某官性學窮乎天淵直聲動乎穹壤坐虎皮闡新
義士所樂聞執牛耳主齊盟孰敢不聽亦猶歐稱子美
坡奬介夫求全實難取節亦可某年侵耳順事與心違
囘首故棲未免負鍾山移文之媿乞骸早退庶不為古
靈薦槀之羞
　　　謝王侍郎舉自代　　　　　　劉後村
登賢禁槖有大勲勞引類公車不遺故舊吹嘘所及晚
暮奚堪歴觀昔賢有處髙位雖得輿而無愧猶推轂而
不休或評陸遜之才名宜為已代或表錢徽之年輩謂
在臣前遐哉遺風盛矣兹舉伏念某入山林而不宻迫
鍾漏而猶行好事𫝊訛記三五少年之作傍觀責備笑
六十老翁所為不能埋輪而立聲名葢嘗上䟽而乞骸
骨惟論交之再世況受業之同門聽輔嗣之金聲親陪
麈尾得右軍之繭紙常珤篋中車笠之勢久分膠漆之
情不改屬者寵嘉榮舊登陟論思運流馬以餉邊扈屬
車而上雍仰盛世䕫龍之遜必允僉諧先平生管鮑之
交懼非確論兹葢伏遇某官提老師之文印𫝊召父之
心燈謂人物眇然深起乏材之歎憫朋友缺矣首歌伐
木之章既信復疑以榮為愧某摧頺暮齒感慨盛心尼
父夷吾豈果不如於農馬退之東野願為相逐之雲龍
　　舉科目類
　　　謝㳺樞宻舉顧問科　　　　　鄭雪巖
　薦狀云(志尚不凡學為可用見于己試藉/甚有聲可舉學問該博備顧問科)
昌黎伯仰之山斗咸願登門絳縣人困於泥塗誰能推
轂况化鈞坱圠之始正善類鼔舞之辰鶚表髙飛魚淵
下躍竊以元祐十科之設慮有遺珠春秋一字之褒榮
甚華衮蒐羅之目猶舊選㧞之意則殊或謂愛禮以存
羊未必按圖而得馬然而萬户侯未敵荆州之一見百
斤金不如季布之片言士以經品題而為佳人豈知窮
達則有命已入古靈之藁雖晦而彰未登六一之堂有
生亦忝乃知共貴莫重得名故鬼神猶得而慳宜王公
不輕所予若某者志欲行古道才不逮今人在學二十
年師之友之謹其擇蒞官七八載國爾公爾忘其勞敢
云了官事則付癡兒而欲饕天功以為己力泮宫獻馘
實魯僖公之化行憲幙明刑亦暴公子之職舉載戢弄
潢之警上寛當宁之憂誤蒙諸公之見知反謂議曹之
可取頭顱如許豈望好官脚色旋添但誇舉主自分賡
武城之一曲未嘗投光範之三書所幸得大賢而依歸
已足慰平生之寂寞逢人説項毎推許議論職業之間
極力鑄顔乃挈置文學政事之上德之弗修荒落已甚
問則弗知應對安能將玉于成猶金就冶吹嘘若此報
稱謂何兹者恭遇某官忠孝之家道德之望岷峨之下
相繼老泉東坡述作之大全濓溪以前直尋子思孟軻
傳授之極至寒月照潭而自許巨浸立柱之不移攅眉
時事之方殷冷眼俗流之相激帝謂李藩批勑綽有真
宰相之風公如仲淹領銓確守百官圖之獻匪求人助
自結主知登庸宥宻之聯啓沃嚴凝之地爰取吕文穆
夾袋之記以新司馬公更化之規一語褒揚百倍聲價
某銘篆盛賜佩服終身中外相應義理之文肯效不根
之方朔明良賡歌典謨之作願隨邁種之臯陶酬洪造
之無垠惟所學之不負
　　　謝傅侍郎舉著述　　　　　劉後村
瞻耆英於洛社嘗聽緒餘薦墨客於漢廷誤䝉印可常
恐終身之抱璞乃蒙具眼之賞音誼重嘘枯感深出涕
竊以洙泗之盛始分設教之科漢唐以來代有能言之
士然眺董名儒而不免科舉之累若燕許大手而惟工
臺閣之辭才之難全古所共歎暨我本朝之盛際森然
諸老之名家六一之文唱於漢東宛陵之詩鳴於慶厯
未幾一變遂宗王氏之新經厥後横流别出江西之宗
𣲖正大之理破於穿鑿渾厚之體溢為尖新有如命世
之宗工方紹斯文之正統豈伊孤陋亦玷品題伏念某
家故為儒㓜嘗承學善和書卷頗窺上世之舊藏杜曲
桑麻粗有先人之薄業自執手周南之後多卧疾漳濵
之時念頃為舉子之詞章屢不合主司之程度既無用
於斯世遂專攻乎古文凡匜銘鼎識之聱牙若冡刻山
鑱之竒怪大易之繫闗雎之亂太史所録離騷所吟匹
馬揚州動戍鼔城笳之感蹇驢鍾阜多故宫廢苑之游
毎發於羈旅行役之間未脱乎山林草野之氣尚恐俗
人之竊笑云何哲匠之見推謂其有記覽之功憐其抱
刻苦之意期之以討論修飾之事借之以温潤典裁之
褒知已則深揆才不稱兹葢伏遇某官名塞宇宙識窮
天淵標致崒乎山嶽之髙文詞協乎律吕之正聞諌議
之伏閣願拜陽亢宗論公孫如發䝉獨憚汲長孺進有
百篇之論疏退無一飯之忘君粤從為緑野之逰了不
作黄閣之夢獨有憐才之一念未嘗棄士之寸長某敢
不激烈銘知專精講學文章小技敢於世俗以求名節
誼大閑願以師門而為法
　　　謝聶侍郎舉著述　　　　　　劉後村
南畝明農未嘗涉學西清薦士見謂能言隃聞露奏之
新深恐風𫝊之誤竊以才思乃天之最吝文章自古以
難工或擅一長罕兼衆妙龍筋鳳髓要非根理義之言
蟬噪□吟不足鳴家庭之盛是必盡通其體要始能仰
副乎品題如某者少也精思壯而麤使衆方論於功級
獨竊著於罪言曲突徙薪莫悟主人之聽懐鍼槖艾甘
受庸醫之名因屏處於空荒頗自娛於淡泊缺書脱簡
古文竒字追徃日之遺忘通邑大都名山巨川憶平生
之㳺歴盡以胷中之鬱結發於筆下之淋漓然多得之
呻吟佔畢之餘非可施於潤色討論之際敢圖副墨過
誦雄文辱閣老之見知恨鄙人之不稱兹葢伏遇某官
經綸業鉅獻納班髙羽扇麾軍固已吞敵人之氣角巾
還第不忘憂天下之心將建大功亦收小技某敢不稍
温故牘力企前修桂伐膏煎深悟虚名之累霜降水涸
少求實學之歸持此酬知庶乎無愧
　　　謝胡禮侍衛舉著述　　　　　劉後村
䕫龍之選國之英華㳺夏之科士所歆艶忽承異奬寧
允衆言自前世多篇翰之才至本朝重性命之學談經
者幾欲廢史窮理者罕能修辭蘇程徃日之隙深朱吕
末年之論異有如哲匠方融液於胷中何取謏儒亦招
徠於門下伏念某闇於見事病在信書毎言名教之中
自有樂地及處利禄之際則如怯夫驗世變之推移攷
人文之合散風饕雪虐常篤守其所聞岩居川觀頗自
鳴其不遇曽是窮愁幽憂之作逹於言語侍從之臣品
狷介為潔脩目枯乾為清潤固知先逹欲士子之成名
終恐後生議我公之泛愛旁觀莫掩内省亦疑兹葢伏
遇某官研極幾深接扶統緒當氣節頽靡之後鳳鳴朝
陽於耆舊凋零之餘玉振江表謂微言之幾熄至小技
而並收某敢不佩服新知切偲舊學雖居顔巷尚自勉
於聖賢儻畔韓門豈不慙於師友
　　　謝趙倉院舉文華　　　　　方壺山
千里騎驢甫逰京國一封薦鶚至自明臺以文為名則
僕豈敢自孔門分科之後而漢世取士于兹今則加詳
搜於己仕侍臣謂之著述㢘使命以文華梁苑登名號
儒榮之極至齊竽異好觀時尚則不然黠者以治賦推
健者以乗邊顯詞科久厄薦目可知紛公車之交騰束
髙閣其奚怪妙參造化不應衆作之多歴數宗工所立
一人而已中壘未成書於藜閣謫仙未應制於金鑾坐
名髙而莫之容幾技成而無所試吾徒乃掌帝制宜汗
爾顔先生反教人為有笑於列雖工奚售况實未能然
或預其品題抑所期者久逺如某者長在淳熈之後僻
居遐嶠之濵無明師良友授以規模無洪河泰山博其
聞見識字畧期於項籍作文難示於張昭少也氣豪誤
入主司之聽言之耳熱可勝舉子之羞歐陽始讀於古
書明允盡焚其舊藁七年一宦再仕四方倚雷潭而招
演仙登滕閣以賓帝子沈酣乎先秦兩漢泛濫乎諸子
百家步驟驅馳初疑下筆之易芬華剥落漸覺用工之
難有歃血以司盟敢持香而歸敬摳趨節下稱奬座中
慨然定以京員否猶佳其題目其狀俗豈能考古誼其
言淺奚足鬯事情貌取而失之昔者明戒辭逹而已矣
似焉實非辱哲匠之見推聽俗人之旁議薦上林於天
子驟以名聞宿浩然於玉堂留為後遇既欣得托然亦
竊疑昔之有作奚其稠計其用心非不苦如壑中潦如
草上螢洙泗有云文學則須餘力伊洛亦謂文人便無
足觀孰能永其𫝊哉吾嘗聞之師矣伏遇某官先生言
妙天下精詣古人有本如斯熟考亭之素講以氣為主
凛慶元之直聲澤之以道其根深發之以節其芬逺合
三者以行世視四海若無人借後生以名譽或疑多可
稽前輩之法度大抵皆然遂使佳評輕施陋質某敢不
深踐實地匪徒空言寧使議韓自文章所願學謹毋效
柳至出處則費辭儻其有聞附以不朽
　　　代南康章丞謝陳憲舉科目　　鄭雪巖
　　　　(一舉詞云學探/本原文有闗鍵)
許舜蒙黄相國之見容過稱㢘吏斯立得韓昌黎之推
與有忝文丞幸遇名公之品題足慰暮年之牢落敢因
華衮寵褒之語以謝緇衣樂好之心竊謂學所以美身
文所以貫道人而不學所蔽者愚言而未文其行弗逺
奈何狥口耳以求末者潢潦之竭摘枝葉以為華者犧
樽之災自孟子既没其傳無宗自班固以下所作不論
必學有師承斯本原之足取必文追古作斯闗鍵之足
言茍非若人者流徒玷設科之意如某者青衫下吏皓
首癯生當其可之謂時已負三紀窮年之志不知老之
將至頓覺五十九歲之非既慨㓜學而壯行安能博文
而約禮固宜没齒於泉石之下然猶糊口於斗升之微
空桑之奏好者希太羹之調味已薄世所鄙者公何取
焉兹葢伏遇某官官清氷壺名重泰嶽卓有祖烈踵古
靈翰墨之遺酷似外家追文安著述之舊其為學也非
經生章句之學其為文也非詞人絺繪之文胷中羅星
宿緯乾坤筆下噓海岱出雲雨方且不以已長而自足
毎嘉衆善以兼容人之技若自有之彼能是足為良矣
肆令陳腐亦發新榮某敢不守之愈堅磨而不磷常夜
以思不如學肯倒行日暮之塗縱身將隱安用文尚能
紀天齊之石其為感篆罔既編摩
　
　翰苑新書續集卷三十一
欽定四庫全書
　翰苑新書續集卷三十二
　　謝到任類
　　　南康到任謝廟堂　　　　　　方秋崖
一麾江海敢圖縮戍之期三逕林丘莫遂投閒之請言
秣其馬式開我龜敢告至於鈞衡請具陳於竿牘伏念
某受命於獨許身何愚蠧魚之癖不除信書成誤麋鹿
之性故野與世絶踈但知惡元子之圓寧解乞天孫之
巧汲黯妄發或者亦多憚之李廣數竒不過不得侯耳
無可奈何幕中之辯盍歸乎來谷口之耕徑削牘以丐
祠幸出綸而予壘樵牧既還其處所禽魚皆覺其歡欣
方將娛憂舒悲一發於詩政自伏隩潛深無闗於世使
穆生去弗果安知不楚市之鉗彼和氏泣奚為曽未毁
荆山之璞乃趣齊丘之戍已傳張翰之歸詔恩弗許於
辭行心口自為之相語晦庵徃矣寧復詩人廬山髙哉
妙絶天下將不負平生之目且飽觀老子之書兹葢伏
遇以立道統為帝師以聚人材為相業當端平琴瑟更
張之始律吕調而正聲諧及淳祐魚龍雜襲之餘雷霆
轟而羣隂蟄天開一泰公得衆賢不惟中朝無檮杌饕
餮之儔亦欲方國有渤海頴川之政還觀近者厥亦偉
哉謂先儒所藏書存而俗吏乃敗人意周濓溪幾𫝊至
此毎常思貂續之難范文正一筆勾之何枿去狼貪之
勇遂承人乏夫豈材堪某敢不近戒覆車逺窺徃躅第
漁取適遭於竭澤恐書癡無救於陋風杞菊賦成未免
有呼先生稱太守之誚蘭亭帖在葢備聞以著廷還郎
省之言其永寳之非敢望也
　　　兩易邵武軍謝廟堂　　　　　方秋崖
同舟遇風其敢視人之溺鄰國為壑不虞接吏之遙脱
非覆幬以如天誰與轉移而易地某知自矣請具陳之
伏念某窮且益堅愚而自用當汲黯之妄發不能為性
命而忍須臾雖李廣之數竒未嘗以屈辱而遽摧阻故
知有是非不知有利害毋得罪㷀獨寧得辠髙明平生
所為毎坐如此㑹守廬山之荒壘正臨滙澤之重湖飛
棹舳艫惟餫舟之湊集隳突闤闠甚羣盗之歗呼毎挺
刃以駭吾民至殺人而尸諸市可為太息莫敢孰何豈
圖雄霸之風乃見清平之世此而不戢亂亦非難痛繩
治之真是驅龍蛇而搏虎豹稍懲艾矣幸無舞鰍鱔而
號狐狸獨有湖廣之綱梢敢據康廬之石閘薄人於險
竟致漂淪籲天何辜有來赴愬然則為之長者得不追
而㧞之夫奚傑黠吏之單辭已觸權貴人之盛怒冠雖
弊不以苴履人謂斯何水之激可使在山慮不及此其
所謂之體統實可駭於文移縱自臥上床使君卧下床
未除豪氣然君處北海寡人處南海胡涉吾疆驟騰劾
奏之章重費并包之度此葢伏遇某官以皇極容受以
大明照臨謂爾湖廣謂我江東瞭然漢地里之志劾此
鄰邦劾彼朝士岌乎唐藩鎮之憂於其不得已之中示
以聊復爾之意蔽自宻運薄言對移失一老兵得一老
兵初無傷於毫髪待以國士報以國士敢敬布其腹心
尚念某草茅之習固然萍梗之蹤方定若曰統臨之部
本無界限之分恐郡國難而朝廷處之亦難既江東可
則福建奚其不可畏首畏尾吾身餘幾誰云天地之寛
何簔何笠爾牧來思孰與山林之宻敢因摧謝併以懇
祈
　　　邵武軍到任謝廟堂　　　　方秋崖
以播易柳盡出寛恩自江入閩已紓逺戍雖曰老生之
直諒備知吾相之曲成庶幾此聲坐以無事葢樵外之
為郡多風波之悍民問馬及羊莫施鈎距帶牛佩犢動
以兵争固嘗弄鋤梃而貽丙枕之憂至令解綱紐而無
甲令之懼真喜則人怒則獸之處屬方有於小驚迨車
如棲馬如狗之來乃亡何而自定豈龔遂能安渤海之
盗豈汲黯能寢淮南之謀事有偶然况如某者徒以柔
不茹剛不吐或嚴憚之若夫用之行舍之藏孰主張是
比觸權貴人之怒已歌歸去來之詞或曰自近移逺宜
若貶然詎容堅卧如使以退為進是為過矣必毋留行
冐焉此來吁豈得已不圖狂狷乃有聲梁楚之間或可
輯寧俾無異魯鄒之俗聞知道路相與輿言無犯有司
是嘗折南陽帝親者頗哀老子其將如癡兒官事何幸
此危蹤轉而安跡此葢伏遇某官以六經熈帝載以三
代育人材不得中行而與之寧使負草茅之氣吾見君
子斯可矣毋令坐口語之愆乃陶坱圠之鈞不失邯鄲
之步某敢不愈堅苦節無縱詭隨所恃本朝清明直為
壯而曲為老罔使初心變化前日是而今日非惟有拊
摩是為稱塞
　　　代陳真州(韡/)到任謝丞相　　　劉後村
叨臨鄉壘甫竊便安改戍邊州俄分憂責銜知愈重圖
報滋難伏念某頃以書生㳺于戎幕攀鱗附翼固無竒
偉之功騎虎握鬚頗習艱危之事過蒙大造俯録微勞
一脱選坑再塵朝序及煩言攻擊歴疏徃日之愆尚一
力保全冀獲它時之用昨辭堂檄遽假郡符遂過庭學
禮之心有閉閣凝香之趣豈謂誤恩沓至除目洊頒試
之鋒鏑交馳之衝寘之城池必守之處父兮生我誰獨
無人子之情國爾忘家安敢廢王臣之誼况作成於平
居閒暇之際固責望於一旦緩急之秋葢聞命而飲氷
遂携孥而觸熱兹臨闗塞已見吏民祖逖枕戈不忘憤
發伏波曵足尚自激昻然而兵少備多財狹費濶無賞
罰何以作士氣失恩信何以收人心儻憑廟謀克濟國
事兹葢伏遇某官勲髙浴日德盛格天網羅收人物之
英鼓舞赴功名之㑹察某佩嚴君之訓粗識義方謂某
受國士之知必懐恩地終慙謭薄恐累陶鎔某敢不稍
鬯皇威益蒐軍實成敗利鈍雖難覩於目前禍福死生
葢當寘之度外
　　　太守到任謝丞相(權武岡軍/)　　李梅亭
邊郡負丞愧何功於涉筆中朝改牧命以次而設麾雖
時暫以從權亦日虞於非據重感大造陶鎔之賜敢廢
小吏竿牘之恭伏念某全抱迂踈倍勤抆拭廣文轗軻
既保全茅屋之歸半刺翺翔又減縮葵丘之代無蟹易
嫌於監郡不犀敢望於封侯方圖下考之書恪布中涓
之謝日居乏使故侯攬轡以疾驅夜枕不安新尹懐章
而未上勤廟堂之軫念慮獄市之擾奸姑令副貳之車
且護方寸之印鶉兮胡瞻於不獵馬也詎可以守閑正
使五日京兆之間亦有千里宅生之寄科𤨏邊吏非䝉
真漢相之知申畫郊圻安得假齊王之命兹者伏遇某
官得聖之任為帝者師萬億年敬天之休豈止書郭中令
之考五百歲名世者出葢欲𫝊孟軻氏之宗更新紹定
之初元遴選神爵之良吏謂友邦必立之亞旅正欲充
虚幸督郵未逐於聾丞不妨借聽雖小人乗器終於必
奪然大鈞播物允矣無垠某敢不三思而行一日必葺
雖慙尸祝越樽俎而代庖人之勞當籍吏民封府庫以
待將軍之至
　　　榮州到任謝丞相　　　　　　李梅亭
佐黔巫之東鄙甘半刺之翺翔守巴𤏡之南榮累一陶
之坯冶幕府十年之未久角巾兩火之可逃間闗半期
辛苦萬狀甫兹領事率爾裁牋伏念某才不瘉人學徒
泥古招諸生於館下幾毁于隨處别駕之治中無材可
展姑俟及瓜之代式遄行李之歸敢圖分銅獸之符猥
使展石龜之印惟義和之僻壤實光廟之潛藩升軍開
府獨未沾恩視邦選侯率多就近葢民田歲租止五千
石而公使年計僅六百緡財非鬼輸全仰作鹹之潤郡
資井養詎堪竭澤之漁比縁花破於皂胥今遂草薙而
赤立欲俾尋常之外頓増十萬之輸數罟入池寧保四
郊之無擾强弩射市但嗟薄命之先穿上下交征公私
可痛弗獲於上不可治也欲加之罪其無辭乎恭惟某
官師保萬民弼亮四世天欲吾君繼夀皇之聖帝賚我
公紹忠定之勲禹以功臯以謨遹全絶德絳之果霍之
勇抑又餘收不惟垂紳正笏而措泰山之安且復守志
厲操而抗浮雲之節勤勞二紀無寸晷之敢休懇避三
公至累年而不受戒謹恐懼之如此熾昌耆艾以固然
周公仰而思之不迷勤教伊尹聖之任也尤務旁招肆
令愚儒來効凋郡尚念某進退維谷兢戰履氷思庶民
所以安恐有負十行之賜得一事可自罷庶幾免百謫
之盈輒修謝上之緘併控申中之悃
　　　眉州到任謝丞相　　　　　李梅亭
乗榮隱之障方幸終更分通義之符濫叨詳試適值賓
賢而觀國遂令主試於坤文既撤棘圍遂趨瓜戍伏念
某賦資蹇淺觸事坎艱學術荒卑弗知深造之以道技
能譾薄又非適用之謂才出幕十年一登文石奉祠三
載半刺武岡曽未滿秩之間倐奉専城之寵跨犍牂之
徼命與仇謀求牛羊之芻心勞政拙得以理去不自意
全丙穴維舟徑欲歸耕於谷口庚書𫝊置顧令改牧於
峩眉惟是四蜀之封疆重在三蘇之鄉國然好文而慕
權勢至今餘西漢之風其事守如古君臣近世異北墉
之記比縁兵潰轉覺民流厥既獻賢能之書甫及理愁
恨之嘆伋去誰守猶幸滴博之雲收超願乞歸孰念玉
闗之人老兹葢伏遇某官箕裘輔弼趾角君臣精神峻
喬嶽之瞻談笑回狂瀾之倒大鈞播物實細别於九流
直柄當權亦曲成於萬物尤念一寒之蹇剥已成十暑
之暌離更以一麾試之再皷某敢不謹固封守宣布中
和前江陵後𢎞農詎能及劉昆之政治南陽如上蔡仰
在中召父之規感悚惟深敷陳罔既
　　　運使到任謝政府　　　　　洪平齋
平𣙜服勞戒夙征於行部轉輸易命尋故步於提封等
歸造化之生成慣見山川之迎送力緜任劇恩重憂深
伏念某涉道未宏謀生更拙回首三十年之科級猶是
故吾寄身數千里之宦逰徒為逆旅野鶴孤雲之情性
蠻煙瘴雨之形容偶借便於飛鳬遂問津於振鷺寒肩
自聳飽諳太學之虀鹽病眼生花羞對道山之竹帛人
誚上車而不落天教引棹以先回來片影於日邊折寸
衷於江表頻年騷繹空嗟石壕吏之詩在處蕭條忍聽
新店民之語矧加旱赤何以陳紅不堪剜肉以醫瘡肯
使椎膚而剥髓雖篤撫摩之念曽微歛散之功夢魂已
久入於刀頭風采尚何施於弩末不移澤國就建計臺
官僚知疾惡之襟期父老識周咨之面目寵誠為過寄
實非輕石頭上下之雲屯張頥皆是楚尾東西之露積
倒指無多既無促辦之才徒重乏興之嘆然自一坐儒
冠之誤而乃兩叨使節之華必有宗工與為道地恭惟
某官天民先覺故國世臣股肱良哉奕奕臯䕫之事業
羽翼成矣堂堂園綺之衣冠迄成安静和平之基益講
勞來還定之政軫萬方之疾苦選百吏之循良念司馬
公用鮮于以福齊魯之區而王文正命薛奎以寛江淮
之力凡俾供於飛輓非欲巧於催科爰及庸虚亦䝉差
擇某敢不力鞭駑駕期荅鴻私平日讀書僅得節用愛
人之語自今從政當思裕民足國之圖
　　　安撫到任謝任參政(鄒給事/)　　李梅亭
輿轎隃嶺方營三徑之謀鼔枻浮湘又玷十連之寄在
相國知之至矣殆鄉人善者好之昉涖事之云初豈修
辭其敢後恭惟某官人今而心古氣勁而貌和學問淵
源得尊主庇民之道緒餘土苴為開物成務之才自翊
輔於天樞迄規恢於土宇晉參大政益播壯猷天將降
任是人庸釋高文之宿憤予惟克邁乃訓共觀周召之
同心某分閫罔功歸田已幸敢意躋班於延閣更令承
惠於价藩惟是清淑扶輿之區尚多愁恨嘆息之俗䑕
窮已甚蚉負奚堪必先逹之士為之前焉既感裏言之
賜有刺史之榮無其難者尚祈終惠之私
　　　漳州到任謝宰相　　　　　危巽齋
老境向衰敢冀三刀之夢隆恩起廢忽分千里之符塵
已遂於滌龜書敢稽於繋雁伏念某家本寒素分守迍
邅壯年雖竊於文科三紀猶沉於選調日斜西崦將絶
望於榮途天到盡頭忽回光於末路仰逢鈞造擢寘周
行璧水蓬山猥玷清流之選璿源粉省洊叨兼職之榮
乞循更迭以便私又遂始終之從欲不知積咎竟速煩
言畏此簡書殆若凝刀之在頸生我父母復思囓臂以
痛心免大譴訶示小懲戒繼獲起家而為郡又令便道
以之官今入境以班條且按圖而視牒地鄰於廣雖居
閩嶺之窮州創於唐實割潮陽之半似是青氊之舊知
勞黄閣之思豈伊宵人有此榮遇兹葢伏遇某官洪深
而肅括恭敬而温文已能大周公之勲又將過汾陽之
考慮一夫之不獲如有隱憂故曲藝之兼收咸歸器使
遂令猥𤨏亦忝布宣某敢不仰體鴻私務安海嶠惟食
其食則事其事斯謂官常若樂其樂不憂其憂實干邦
紀誓殫駑力仰荅鴻恩過此以還未知攸措
　　　知髙郵到任謝鄭丞相　　　朱湛盧
頃辭東第徃視西師駱轡晨征倐踰苕霅虎符夜下易
涖秦郵身隨隻影之孤日越九秋之六甫交賤職宣諭
勑書戴白垂髫逃空虚而出聽荒城斷壘漸笑語以迎
門不圖亂離復見官府知中朝之恤難與外服以更生
復之虚庸久焉閒散自解絃而善治始結綬以登畿出
相洛陵入奏便殿妄論中原之向背歴陳前事之是非
雖彼敵之驟暴强殆天亡者欲方今之言戰守徃身任
之兹乗障以實來類請纓而自効登陴一望積水四環
南渡之初與楚俱必争之地北盟而後於淮為稍富之
邦蘖芽其間蹉跌至此佳兵所處垂磬可知痌瘝疲氓
跂霑涸轍之潤布告德意屢攄挾纊之言矧青徐野之
相望有赤白囊之狎至官無遺鏃人盡銷兵采薇征夫
語慣飛於㧞劍集木歸羽心易動於傷弓將道之政齊
之刑然急則忿恩則肆戍樓雲静戒𫝊警之無訛里門
旦開覺驚魂之漸定兹葢伏遇某官訏謨經逺長慮銷
萌沿邊四十萬之屯載懐飢渇在廷初十三之議黙識
短長疆場之間風寒其穫既芟稂莠深惜本根肆求柔
立之人力任拊摩之責遂容么麽獲備指令赤子龍蛇
當平治於弗順烏喙參术敢錯迕於攸施亟營固圉之
方尚逭籌邊之顧
　　　得任謝丞相　　　　　　　方秋崖
丐歸田里本為出幕之謀需次江城更冐分麾之寵茍
有以藉口而去豈不勝强顔之多即日就塗再旬抵舍
相國之賜大矣今者其謂斯何亦曰求仁而得仁庶幾
可止而則止葢如某者戅以為直執而無權始為建議
而背之不忠未解公孫之詐與人商論而不能下氣自
取昌黎之窮儻非一轉於化鈞將必重罹於謗焰吾在
汶上矣今奚費於移文君薄淮陽耶敢更陳於免牘
　　　太守解任謝丞相　　　　　李梅亭
補上佐以罔功叨書下考攝邊城而非據又遂合符䖍
控謝於太鈞併修辭於小牘伏念某至愚不肖多病早
衰壯不如人紛兩髦之已雪老而無子寒百念以成氷
徒依突兀之萬間尚獲翺翔於半刺夜聽紞如之五鼓
頗似官蛙曉聞欵乃之一聲便如野鹿偶挈瓶之缺守
暫越俎以代庖敢言田里便無於歎愁似覺蠻貊可行
其忠信淺有蒲蓮深有葭葦小不虺蜮大不鯨鯢胡瞻
爾庭人固宜其鶉突此非子坐自亦愧於象賢幸新尹
之鼎來許陳人之屏退竹齋藥竈尚堪清風明月之分
桂棹蘭舟已夢秋水長天之共滿秩雖無於多日庇身
尚假於一雲恭惟某官直大以方清和而任天以寧皇
同符於光廟帝賚我公濟美於越王繼今文子文孫宜
用汝而作霖雨乃立太師太傅真於我而如浮雲竟回
渙汗之揚可見謙撝之確邴侯病瘉合從隂德以受封
富公年髙固有本朝之故事諒益恥匹夫之不獲必思
遂萬物以攸宜尚念某何足控摶不堪位置雞壅也豕
苓也亦嘗累藥籠之收鼠肝乎蟲臂乎斯固任化罏之
運其為頌禱罔既編摩
　　　徽州到任謝丞相　　　　　　汪龍溪
誤膺明詔擢領偏城地接行朝葢今日股肱之郡世聮
編籍乃平生父母之邦起廢恩深明榮媿甚伏念某一
從去國十見周星投迹異州誰復過門而問字疲精斷
簡徒知仰屋以著書敢圖三錫之餘仍假一麾之便遵
塗挾日入境班春城郭重來疑千載去家之鶴交㳺半
在或一時同隊之魚退省惘然曷為臻此惟蟠木離竒
之成器由大鈞坱圠以無垠兹葢伏遇某官間世真儒
中興名相坐籌帷幄收四方人物之英端委廟堂復萬
里輿圖之舊俯憐衰朽久事退藏爰力挽於江湖俾再
臨於民社尋童子釣逰之處雖就荒蕪望先人丘墓之
墟已寛夢寐幸上恩之稍慰宜民瘼之深求某敢不專
務拊循仰分憂顧褰帷問俗姑榮衣錦之歸上冡還家
終冀揮金之樂
　
　
　
　
　
　
　
　
　
　翰苑新書續集巻三十二
欽定四庫全書
　翰苑新書續集卷三十三
　　通交代類
　　　通交代吉府教　　　　　　鄭雪巖
流泮池采茆之仁餘波猶及詠庾嶺折梅之句一笑相
逢方裁書憑鴈足之傳忽命使拜魚緘之寵聞音有喜
矢德弗諼恭惟某官以天覺而先斯民由鄉秀而升太
學富董子潛心之業同志皆遜一頭獻賈生太息之書
有識莫不三嘆方翺逰庠序之内已軒轟宇宙之間既
先千佛題合上羣仙府乃分横浦之師席將尋濓溪之
道源適有佩犢之風良難集鴞之化一麾而萊夷却片
語而鎮州平乃知忠信之言蠻貊可行孰謂俎豆則聞
軍旅未學以重誨而立館下自足感人使正色而在朝
端何難折侮先生自此升矣吾道將行也歟伏念某自
昔受知于今承乏緑漪亭下固常繼領袖之光青衿座
隅又復循範模之正親莫親於故人之繾綣樂莫樂於
異鄉之合并以舊告新有恃無恐對君樽酒行足慰江
東之雲遺我寒氊寧有吠粤南之雪片心所嚮短韻難
宣
　　　通交代王府教(日新/)　　　　　方烏山
鱣集告祥少駐木天之軌鯉烹得信言脂樵水之車安
能有式於大夫國人獨喜受教於先生長者敬裁短述
徃贄崇嚴恭惟某官羲獻家風畸郊世譜舉幡而閉空
舍主士子之齊盟搢笏而誦阿房為詞人之獨步意其
傑出必也怒飛曽謂廣寒之仙不嫌獨冷之職以采藻
采芹之樂地寓刈蔞刈楚之盛心閲歴眼髙友其邦士
之仁者作成意濶得夫英材而育之弦誦之最冠於甌
閩衿佩之盛侔於鄒魯厥今上崇文治相用耆儒凡一
時清望之官多六館知名之士况後學仰之如北斗宜
諸公推之于青雲滴露研朱暫了燈忩之課凌青遡紫
穩為渠觀之逰添成美談突過近此某少孤多難未老
先衰方為學子時通國吠宗元之雪及對大廷後夫人
笑劉蕡之風自合為收聲息影之圖乃輒居召閙取謗
之地姑禄仕耳如教法何念童年及從諸老㳺而執事
乃我丈人行何止踵芳規之遺後尚將徼大惠以居中
冒然以前恃此無恐慕金莖之髙趣奈驅於貧聞輔嗣
之微言儻醫我俗其為依嚮莫究掞裁
　　　通知縣交代　　　　　　　周山房
疏榮帝寵出宰王封俯慙瘝曠之餘行藉交承之庇顧
平昔慕用之已久又子孫託契之云初盍修鄙辭致敬
下𨽻某官奕世鍾美受才絶人頌美中興駭羣公而驚
嘆詩追古始擅作者之風流追觀祖宗登用人物之時
盍居臺館儲蓄英材之地安用一律以待長材葢君子
仕不辭卑姑假此小邦以自試抑下邑民弊已久天其
使賢尹之來臨某之不才謬兹代匱嘗以為百里之地
是乃古人之欲得豈有於三年之内常憂已志之不伸
非事之本末不同則人之才力有待伏惟鑒拙者之已
久思志行之孔艱泥古則踈必有可通之律度徇今已
陋又將小出其規模庶幾當世不以作邑為難豈特小
人獨被善後之賜
　　　通交代曹上杭　　　　　　方壺山
選人學製或有弔其失身公子在前吾何嫌於交臂託
契兹始持書以聞某官粹根天資挺有風烈昔者兩社
之寄𢎞濟多艱宜哉三世之昌亶食舊德初領户口之
籍嘗探嶺頭之梅熾甚聲名畀之民社種桃娛母對竹
讀書謂邑介於蹊徑之多而民如其山川之峭撫摩之
不必以健顯感泣者相率而挽留似聞上台頗念世交
之舊宏開翹館久需縣最之來赴闕歲除為杭佳話某
自憐百拙可笑一官苦弗求人亦莫肯顧屢嘗佐邑豈
不知難誰驅之而冒為規講若以具在迅速朝裝之去
幸又隨曹扶持男璧而來預知全趙靳或未告請則必
言
　　　通交代王運管　　　　　　林克齋
膠庠㳺息悵鴻燕之去來計幕交承託金蘭於出處雖
未接顔辭之末已相忘道術之中揚粃愧前贄緘敢後
某官望髙六館聲滿中州學自名家接河汾之流𣲖文
無餒氣窺海若之波瀾走馬舍選方竊遲之摘髭科第
直差易爾固將為於木鐸思樂采芹便合貯之玉堂最
宜視草胡然㢘取猶此斜飛姑寄徑於紅蓮緑水之逰
遂増重於東海西山之勝入幕乃有此士豈專辰入酉
退之勤搢紳莫不知名倚觀朝奏暮召之寵某皇皇半
世矻矻一科逐步隨行缺然贊畫玩時愒日久矣妨賢
兹不逺於及𤓰冀匪徐於行李同門同志敢忘朋友之
先賢孰主孰賓期結子孫之永好
　　　與交代江司理　　　　　　劉後村
鄰境注官方嗟失馬邊州除吏誤使續貂煩出命之逶
迤欲通名而縮瑟某官品流英邁胄緒髙華世有聞人
逺矣衣冠之盛家𫝊儉德凛然氷蘗之清謂宜玉立於
班行何乃泥蟠於州縣可片言以折洞知獄吏之欺活
千人者封行見門閭之大聞當詣闕别慶登畿某甘向
閩中忽移塞上青袍行路誰憐杜老之貧白浪沉舟幾
殉彭咸之死甚矣窮途之可歎坐於榮路以有妨法令
為師方未知淑後之計藥石愛我必無靳告新之言
　　　代董侍郎(居誼/)回聶制置(子述/)　李梅亭
聮鑣北闕不得同父母之邦分閫西垂兹又託子孫之
契頓足欲舞盥手修辭恭惟某官節凛松筠識髙蓍蔡
有謀猷則順于外孰窺省闥之功非仁義不陳於前親
結冕旒之眷兹峻登瀛之步載馳諭蜀之車騎火照山
紅奏功易邇雪嶺界天白借重方深佇展壯猷進膺顯
册某久於蚊負甚矣鼠窮糠粃在前安得有告新之政
山藪藏疾尚或希議故之恩
　
　
　
　
　翰苑新書續集卷三十三
欽定四庫全書
　翰苑新書續集卷三十四
　　内任除授類
　　　除左相回謝史丞相　　　　周平園
廟廷右地久矣躐居天道左旋兹焉序進内循忝冒祗
益兢惶伏念某才無他長愚乃自信毎見輕於流輩獨
倚重於儒先慰薦揄揚殆非一日疑丞輔弼遂越十年
在斥免以當然乃超踰之滋甚靦顔外著感臆中深此
葢伏遇某官盛德被躬至仁及物以厚風俗夀民生之
脉以進人才堅邦國之基天維監於忱誠身自安於榮
禄肆推餘䕃俯逮孤蹤某方欲馳詞已勤枉問占東垣
之上相有慙垂象之光望南極之老人但致延年之祝
　　　代吏部朱侍郎(在/)謝丞相　　陳篔牕
㕘五材之訓飭攝事無庸陪四選之㕘裁真除有耀焜
鴻私之下被拊駑質以増慙伏念某才術迂踈器使窳
薄父書蚤讀雖知激烈於古心吏事晚更未足躋攀於
時用獨以大鈞之曲播遂令小器之先盈凡所踐更疇
非躐越自先帝改絃之旦巳玷班聮至聖皇御極之辰
遂躋禁從顛末為地恩意如天俾徼福於前人且増光
於後裔葢風厲之道則已至矣而報稱之實尚覺缺如
敢圖渙渥於大君遂使升華於小宰深惟三銓衡石之
重實擅九流刀尺之權左稷契而右臯䕫正逢連茹之
㑹前馬裴而後盧李始絶市𤓰之嫌愚實不靈恍至兹
極恭惟某官元勛不宰妙造無垠有一德而享天心世
濟周家之大老總庶職以稱上意身扶漢室之中興念
斯文之氣脉未灰而吾道之支離如綫眷言宿老施及
孤生顧未黜而反升實以榮而為懼某敢不體昔日𫝊
家之訓為此時報國之恩皮裏陽秋敢自謂稱量之審
胷中水鑑當勉殫銓總之公儻不愧於小心庶仰酬於
大造
　　　代魏兵部了翁除編修檢討謝丞相
　　　　　　　　　　　　　　　李梅亭
郎省真除叨綴夏官之屬史闈假寵仍紬東觀之書曾
微共二之材况冒兼三之寄一陶厚甚重拜悚然竊以
兵書之在史家近分四種文章之有武備古號二塗故
長槍大劒雖有毛錐之嘲而亂臣賊子難免麟筆之懼
欲兼美職宜屬全材如某者見謂迂踈藐無操挾少徒
志科名之茍得壯始知事業之無窮頃因去蓬島之船
甘回泛瞿塘之棹既徧塵於藩閫亦逰駕於軺軒州縣
十七年詎曰期年之去國水陸八千里寧論千里而見
王敢圖三朝之㑹同倐蒙一札之收召義難俟駕禮合
造朝甫入覲於朶雲遄進班於列宿載惟文昌之務尤
嚴武部之司葢五材民並用之古無去兵之理而多壘
士之恥也今當整旅之時矧不崇朝之間兼綴編年之
職昔揚雄經歲餘之待詔僅試郎員至韓愈願年老而
著書尚辭史事蛙固難於語海蚊詎可以負山共惟某
官柱石九筵權衡庶彚合臯陶合稷契天知許國之心
若伊陟若巫咸人仰𫝊家之學調十五載更絃之化收
七十城憑軾之功雖當百志之惟熈益思九德之咸事
必欲與天地以相似不容委人物以眇然猥挈孤蹤亦
汚髙選某敢不勉思厥職惟既乃心乏姚崇奏决之材
恐空塵於戎部成魏收直筆之願當圖勉於策書
　　　除秘書省謝丞相　　　　　方秋崖
子來幾日慨懐歸去之辭禮絶百僚敢意褒榮之字妙
鈞播於坱圠粲神光之陸離永言藏之可謂遇矣伏念
某起於樵牧僻在山林古心古貌而讀古書自忘其拙
圓行圓言而應圓物要匪所長故雖碌碌以亡竒亦毎
落落而難合不自意揚州之役誰其娱老子之知季鷹
因蓴菜而難還方且泣數行下何遜為梅花而再徃則
已難頃刻留顧女無醜好而見妒者事之常心有是非
而頓異者機之駭吾亦從此逝矣徑尋三逕之盟未嘗
過而問焉恍隔十年之夢嗟短檠其永棄倚長鋏而不
彈㑹班文德以聽麻知董戎昭而受鉞長者絶子子絶
長者有邀元亮於道中將軍負腹腹負將軍欲致石洪
於幕下衆人固不識也夫子可復許乎獨自傷驚餌之
魚今安用乗軒之鶴政恐重煩於指目亦嘗盡布其腹
心迺勤翰墨之光堅如金石之約豈兩魯生不至固亦
博士之所羞彼一范増何如未必楚王之能用至於譖
忌之入不逃忖度之私葢上賓自有郗超諒下客難容
毛遂次不用言大不行道我則奚為向以國士今以衆
人是殆宜去深監覆前之轍亟回興盡之舟既與世以
無縁因抗章而有請謂徑卧一丘而已足初不失於屠
羊惟曲成萬物而不遺將復充於振鷺粲然雲朶來自
日邊將令論著於道山仍畀升華於郎省夫何為者有
移光範之書止或尼之倍費化鈞之鑄仰窺妙畫莫贊
元工兹葢恭遇學足以為帝者師言足以為天下法治
象如一陽之復迄回厄運於熈平兵氛無半燧之驚坐
寘邊陲於寧乂念中國外蕃盛衰之變在君子小人進
退之間故凡夾袋之捜羅至飭緹函而酬酢重念某已
上有司之廪禄久稽幕府之文書縱微我公厭薄之心
寧免等輩嫌疑之跡天地寛如有礙方知行路之難田
園蕪胡不歸終覬還山之樂敢因謝幅併控懇悰
　　　代鍾監丞除秘書省著作佐郎謝丞相
　　　　　　　　　　　　　　　李梅亭
涉筆膠庠正覺丞哉之負濫竽册府復叨儒者之榮蜕
凡骨於髙明聳危肝而感激切以圖書之府實通天上
之星辰英雋所躔不受人間之天日未能免俗何自為
郎左太冲之賦三都求始此職岑文本之奏二頌乃稱
是官况黄道日月之明值紫皇春秋之富鏘韶鈞而蔚
虎鳳邁漢九流充棟梁而汗馬牛過唐四庫職固鄰於
書蠧名亦近於郎烏是為清資宜擢素望伏念某楚狂
一介鄭重半生世科不補於遺餘家學僅傳於淡泊三
仕甘廣文之冷若將終焉一朝㧞從事之尤聊復爾耳
敢意大鈞之播真無鈍鑛之遺因其就須入之章華之
以不次之擢籍田之芟載柞既沐三熏博士之冗不治
更榮再轉但欲乞治中而去詎敢窺廣内之藏蓬弱風
波敢望接三神之武虀鹽朝暮初無送五鬼之文忽從
米廪之間驟綴蘭臺之屬孰主張是遂躋登兹伏念某
官命世真儒爽邦哲輔載萬物以坤元之厚調百度於
鼎實之和李贊皇五十四歲而相君其年如父王文正
一十八載之當國惟德之符方宏翕受之規莫廣旁招
之路有憐冗散亦玷超遷某敢不讀未見之書求多聞
之友總一百三家之略益深稽古之功摭五三載籍之
遺或上得賢之頌
　　　除校書謝丞相　　　　　　　真西山
上翰林主人之對繆貢芻言陪瀛洲學士之班遽陳華
選拜恩寵甚拊已矍然竊以聖朝重英俊之儲册府萃
圖書之富匪特養其資望葢將充乃見聞使旁捜博覽
優㳺文史之清庶潛省黙觀磨礲器質之美觀作人之
有道殆與天而同功故沚莪既盛於一時而豐芑尚遺
於數世大者光明魁壘足以翼邦家小者靖重端方可
以善風俗深嗟流弊浸異前規育才之意視以具文庇
職其間指為借逕至有身居儒館心别騖於髙華名在
書林手弗親於讎校鄙習相仍而莫悟清途㳂是以返
輕力回此風政賴今日不有魁竒之彦孰堪采擇之公
如某者冥頑不靈孤苦自奮蚤服師資之訓粗知學問
之方連歲科名似未忘於進取平生志願端不在於輕
肥偶玷班行坐縻廪稍瞽宗殷學無補斯文博士秦官
何禆末議雖本為貧而漫仕未嘗枉道以求伸胡然誤
恩陟是清貫重念脱身於場屋益思鋭意於簡編然家
無鄴侯插架之藏徒日發董子下帷之憤今將徜徉東
觀凌厲西崑閲河圖寳訓人間希有之珍窺金匱石室
歴代不傳之祕刋訂譌謬含咀英華庶幾因文字以窺
聖賢之用心夫豈假梯媒以為富貴之張本昔揚雄之
居天禄葢二三世而不徙官而韋述之在集賢亦四十
年而後卒業故能發揮大業焜耀方來此前脩之所已
行而小子之所願學迄成微志有賴洪私兹葢幸遇某
官直道不回孤忠自許觝排羣枉已去虞朝之四凶汲
引衆髦常思孟氏之三樂至如不佞亦在兼收且令身
逺於塵埃得以神交於篇牘期待過矣銘感何如某敢
不淬磨新功尋繹舊業丹鉛事㸃勘可勿殫是正之勞
金石無磷緇尚克守初終之節
　　　除國子録謝丞相　　　　　李梅亭
金耀庀司愧乏主書之最璧流選屬叨升糾事之聮非
有清資而致然夫何素望之及此一陶厚甚三省矍然
竊以化民成俗由學乎其來已古授業傳道解惑也必
惟其賢况風化之本原尤國人之矜式雖居小職亦選
鉅儒在元祐間實用張横渠之輩至紹聖末亦取㳺建
安之流此豈庸虚所能稱塞伏念某禀姿苦窳殖學疎
蕪小人可以小知無廣大髙明之見大慙謂之大好乃
瑣碎俳偶之辭矧至四五十之無聞重感三千鍾之弗
洎兩鬢已雪百念皆氷敢意登畿獲齒筦庫陳人無用
茍安掌故之蹤名士滿前詎堪首善之職忽䝉分席莫
遂循墻有先達者為之前尚恐後生之可畏占小善者
必以録益知大播之無垠伏遇某官柱石九筵權衡百
度粉米山藻之色别㑹以衮章鹽梅水火之味殊飪之
鼎實雖當青衿刺學之後不替緇衣好賢之心有憐蠧
魚之専俾致螟蛉之祝天位與共天職是豈出王公之
私人患好為人師特恐犯聖賢之戒某敢不益磨行檢
加飭禮維懲創孝先之晝眠追隨昌黎之晨入命汝教
胄豈徒教小技之文章匪我求䝉願勉求放心之學問
　　　除祕書郎謝丞相　　　　　危巽齋
教分麟族正懐非座之慚恩畀鹿車遽冒超凡之寵陶
鎔至此銘篆若何竊惟􁱈歴於清班無若翺翔於中祕
人間風日不到處海上神仙皆在焉讀平生未見之書
為儒者至榮之選謭焉若某何自為郎已驚鬢髪之星
霜更愧形骸之土木有鴻其造而蝨其間白玉為堂洗
塵蹤之飄墮青藜照字覺老眼之増明了無朱墨之應
酬差有丹鉛之㸃勘細熏螺甲小破龍團人言養望之
林不嬰以職自謂清心之地盍省其躬葢處之佚者其
責深待之優者其望重一絲不絡馬欣度日於閑中千
里問途主索追風於足下倘優㳺而弗念則儲蓄以何
為縱稽報德之期宜識受恩之日兹葢恭遇某官代天
元氣為世宗工傅鼎鹽梅孰識均調之妙狄門桃李不
為種植之私故廣生成下至庸瑣某敢不益鞭鈍質仰
副殊知弱水三萬里之遥已蒙汲引瀛洲十八士之直
當究討論過此以還未知所措
　　　除武諭謝丞相　　　　　　危巽齋
邊幕終更方肅巖瞻之敬膠庠濫吹遽䝉鈞播之慈晚
節有逢懦衷尤激昔髙廟之聖欲恢於寳宇故武成之
教實視於辟雍講明正在於兵機諭導乃參之文士葢
壯者修孝弟忠信斯可撻秦元戎閲禮樂詩書故能强
晉惟平居積摩義漸仁之習則臨事有捐軀殉節之臣
教所設以如斯材非通而孰稱如某者性資蒙陋學植
榛蕪策名仕籍幾三十年竊稍縣官纔六七載青衫勃
窣半成霜葉之枯白髪蕭踈但覺雪根之長幸辱知於
大造未終棄於明時重登桃李之門果入參苓之籠俾
離塵滓晉覿光榮以其俎豆之儀勵彼干戈之學越雞
伏鵠卵初應笑其弗能蜾臝負螟蛉終當期於自化退
惟其故曷以得斯兹葢伏遇某官學擅青氊家𫝊黄閣
意常存於精白身獨任於安危同德三千孰有勲勞之
舊除吏八百了無親故之私如日月之照臨乗風雲之
際㑹孜孜政理惓惓人才取寳於山閔道間之横棄市
駿之骨懐廐下之長鳴故使么微亦歸鎔冶某敢不誓
堅素守期答洪恩延見生徒宣昭德意鳩起控地既得
同莊叟之逍遥鳶飛戾天尚均被周家之長育
　　　除將作監直華文閣謝丞相　　劉後村
郡紱使華十年迭試朝班閣職一旦驟遷私毫無蹊徑
之扳縁頂踵出廟堂之啓擬伏念某虚名作從實踐有
慚周旋陳元方鄭康成之間恍緒言之猶記交懽丞相
平太尉勃之際非呐舌之所能粤從公府掾之免歸長
為田舍翁而無憾然猶左符西泝單𫝊南馳上察孤忠
毎欲赦虞翻之罪朝無死友居多讒韓愈之人一招一
麾屢起屢仆屬元台之提筆由散地而駕軺發擿技窮
終匪當道埋輪之手平安信逺不勝髙堂扇枕之情叩
閽陳宜去之言席藁拜弗俞之詔乃若陞華班序寓直
圖書曩梯登九天之難今帆借一風之便謂孟博頃嘗
出使慨然登車念揚雄久不徙官老於執㦸詎敢望此
日翹閣開東之禮庶幾為異時墓道征西之題向非吾
相之猶天誰與鯫生而為地兹葢伏遇某官衛武公之
抑魯儀休之㢘陛下諒其至公血誠海内目為鉅人長
德上道揆下法守國之所賴以永存恩已出怨誰歸士
或不知其宻啓遂令枯朽亦沾光華然某將母不遑容
身無所暴子蒙繡衣之遣豈不貪榮賀監以黄冠而歸
終期得請
　　　代江淮陳制幹(韡/)除監丞謝丞相
　　　　　　　　　　　　　　　李梅亭
烏幕充員方驟通於閨籍雉工列屬更躐造於朝紳不
三閲月之間乃兩承天之寵感恩踰分拊已増慙竊惟
國朝立法之至公人材循序而後進欲其脱選必限以
六考而舉以五員至若轉丞非内之羣院則外之諸郡
縱有特頒之殊渥亦難盡越於常規葢須得百年幾見
之人乃可稱一歲九遷之命詎容異數猥及凡材如某
者禀質顓䝉賦材迂滯蚤記教忠之訓未知造道之方
摘句分章粗恥空談而無用陳力就列豈敢大言以為
欺容貌不能以勝衣智略何有於凑輻適英主際中興
之運而遺黎懐内附之思遂令白面之書生徃贄碧幢
之元帥雖戎政無能為役然君命寧敢辭難齊人歸疆
正可閔離離之黍周行多士詎容伐坎坎之檀敢圖禀
議之來洊沐超遷之寵甫離七階之選遽參貳監之聮
家人葢有嚴君昔居是職癡兒未了公事乃世此官既
材能不及於中庸又名實未孚於上下挈提至此稱塞
謂何恭惟某官命世宗工爽邦碩輔積十五年秉鈞之
績成七十城憑軾之功謂明王立政惟人當廣開於塗
轍而宰相代天理物難純用於規繩將收度外之材用
作邊隅之氣必使䝉臯比以出姑為買馬骨之謀故畧
等夷特加簡㧞某敢不仰銜恩意退激懦衷指心誓報
於寵靈臨事益思於忠力得人朝廷得人幕下無愧石
洪温造之流遇我國士遇我衆人明辨中行智伯之報
　　　除宗簿謝丞相　　　　　　劉後村
奉親還里自酬烏哺之私被命造朝早綴鵷行之末奔
馳就列俯仰懐慙竊以世道之消長不常人物之㑹通
絶少范歐興慶厯之文治莫引用於聖俞馬吕致元祐
之諸賢獨見遺於無已况更晚輩敢望前修伏念某學
荒于嬉年運而徃書無成而劒又去悼少日之狂圖道
不脩而文有名犯昔人之深忌頃懲飛語盡掃空言時
於斷簡以研尋稍見髙賢之㫖趣愛令伯陳情之表流
出胷中喜淵明歸去之詞冩諸座右豈圖晚暮忽際休
明雖遣巫咸而下招其如太史之留滯猶著朝籍且參
閫謀好事揶揄已有移文於逋客故人規祝願無圖利
於大夫迨兹將暮之移亟有祠廷之請葢鶴髪久相安
於半菽而鷦巢止願借於一枝乃念衡泌之棲遲示朝
廷之收拾谷鶯初出恍驚遷木之榮海燕暫來深認卷
簾之意非上相適奮庸於廊廟則孤生必終老於山林
兹葢伏遇某官以帝者師為天下宰更聖化於膠柱不
調之後還主柄於太阿倒持之餘進君子退小人毎致
嚴禾莠之辨開誠心布公道亦不廢草茅之言遂使畸
人忝陪髦士某受知至此圖報茫然雖資以事君粗識
移忠之大義然不遑將母終希錫類之深仁
　　　代除軍器簿謝　　　　　　方秋崖
班聮廷理俾共贊於邊籌簿最司兵忽驟還於朝著何
過聽之及是感誤知而凛如伏念某蚤繇諸生偶竊末
第遭時多事顧毛錐子安用哉不學少文葢黔驢技止
此耳徒以叔舅適當於梱寄得同子姓參典於軍書毎
慙區區紙上之傳焉有婉婉幕中之畫縱或因人而成
事其敢貪天以為功展我甥兮孰云無忌之酷似有吾
道在自甘李廣之數竒惟公朝欲増於制垣故内幕亦
屢膺於宸綍啓刑書而庶中正未遑入佐於法卿除戎
器而戒不虞乃復叨居於短簿况伯舅長錡欄之務在
一時為氷玉之榮雖自為謀殆無過此兹葢恭遇某官
以吾身為世道之標凖以吾心為人物之權衡妙幹一
元措天下為四維之固兼收羣䇿舉明主於三代之隆
曽微葑菲之遺於樂菁莪之育致兹冗散亦被生成某
敢不服此厚恩勉旃逺器弓人為弓而矢人為矢將技
藝之咸精智者謂智而仁者謂仁惟鈞陶之獨運行瞻
光範盡布輪囷
　　　除禮兵部架閣添差制幹謝丞相
　　　　　　　　　　　　　　　方秋崖
贊畫戎垣恍失邯鄲之步策名故府又為淮海之逰江
山未厭於逢迎歲月幾何其契濶一陶厚矣再駕矍然
伏念某蠧簡故貧牛衣猶煖半畦夜雨甘自隨黄犢之
鑱兩鬢秋風已不作青衫之夢等輩迫之於塲屋詞章
奚有於度程亦惟山林鄙野之人未解世俗媕婀之語
寧為雞口雖别闈先諸子之鳴幾上龍頭而當路斥老
生之戇時已不偶今其謂何故方解襏襫於田間未免
化兠鍪於塞上毎懐士雅風濤作擊檝之聲竊憤元顔
沙草瘞籌邊之骨顧頻年之多事豈吾國而無人乃飛
塵餘靺鞨之腥而凄雨嘯䕫魖之鬼寧復烟火萬里之
氣象祗傷山河兩戒之圖書恨無能為惟有痛哭謂此
曹宜束髙閣請竢泰平矧多病欲歸故廬自知坎壈夫
何誤渥仍贊舊知與聞典故之藏増重賓僚之遣繄錯
節盤根之無取然輕車熟路之可尋芍藥揚州歎已老
三生之杜牧桃花春觀笑重來前度之劉郎大哉坱圠
之中容此么微之賤兹葢恭遇某官以帝典熈庶績以
皇極受羣材日月亭午而無餘隂已開治象天地既交
而成泰道盡入鈞衡念窮邊有北玁狁之憂屬大梱重
東諸侯之寄遂使菁莪之樂育又勤棫樸之能官某敢
不夙夜在公東西唯命文書盈於几閣固非庸陋之堪
任勝算運於籌帷式覬艱難之共濟庶洒腐儒之恥用
酬真相之知
　　　除架閣謝丞相　　　　　　李梅亭
十年出幕迷舊跡於新蹊一氣轉鈞納陳人於故府㧞
之喧囂倥偬之役賦以棲遲偃仰之間蜕凡骨以漸輕
聳危肝而知感竊以周九職之任既重司書唐六典之
分已存掌故至若版曹之籍專之金耀之藏在昔時特
曰筦庫之官至聖世則為儲材之地栽培拱把備震風
凌雨之帡幪追琢璵璠供方澤圓丘之琮璧豈應庸下
偶玷選中伏念某質窳無竒學落不殖少時磊磈尚抱
風雲之壯懐中歲蹉跎稍除湖海之豪氣漫焉未能信
之仕已是不足畏之年生辰挹斗而揚箕竟失餘而得
少奴星結柳而送鬼奈驅去以復還周行萬里之闗山
復累一陶之坯冶馬伏轅而蜷局直為仰秣之謀燕巢
幕以差池猥沐捲簾之顧南宫攷藝濫厠使令東閣望
塵曾微懇禱忽使接紳緌之武遽令司几閣之文蠅頭
牛腰姑備朝廷之遺忘鼠牙雀角僅防胥吏之謾欺白
日青春了無公事黄簾緑幕宛是儒生非大鈞妙播物
之仁則小人無得輿之理兹葢伏遇某官經邦碩德濟
世元勲竊窺堯舜君民之心豈數韋平父子之業寳鼎
九廟以衣裳之㑹金城四方於樽俎之前𤣥齡入相二
十三年求賢則如一日吉甫薦士三十餘輩流澤葢在
異時顧惟孤賤之蹤亦綴收羅之數某敢不温尋宿學
討理初心商財賄計班資恐孤德懋懋官之意厲㢘恥
行禮義圖報先覺覺後之恩
　　　代謝除華文閣直學士　　　　方秋崖
分閫邊城蔑聞治狀進班䆳閣猥玷除書葢懇切而牢
辭者凡六章其趑趄而未遑者餘半載終莫回於成渙
亦竊慮於瀆䝉雖李廣數竒正不羡侯於校尉然汲黯
妄發或疑敢薄於淮陽蚤夜以思進退維谷正恐酬恩
之無所復虞留令之有誅宜貶而褒以榮為懼伏念某
馬齒加長鼯技已窮匈奴不滅何以家為報國之心猶
鐵王事多難維其棘矣憂時之髪欲銀旋觀兵氣之纒
可駭羽書之急孰謂司馬之息夏六月于征盍求羣䇿
以防秋寸隂是惜今乃脉絡之不貫安得精神之自强
内阻外訌事已至此朝奏暮報人尚遲之胡為書檄之
交馳竟令歲月之虚老思慮所及夢寐亦驚若然則進
直於西清亦奚以少寛於北顧言觀綸綍有靦縉紳兹
蓋伏遇某官妙造化之權公刑賞之柄陳十事以堅帝意首
及人材有一德以享天心力扶世運進言之暇勸上勿
遺使非意之僥踰迄不容於控避某已上丐骸之請難
忘刻骨之銘一夫向隅為主憂豈敢懐於畎畝四郊多
壘則臣辱慨徒死於封疆
　　　除秘書監謝丞相　　　　　　　劉後村
餘哀未釋遂空萱草之堂新渥驟加俾長芸香之閣身
獨先諸人而起廢衆皆云元老之憐才伏念某忝乾道
之故家陪端平之髦士百僚之上荷丈人於甫甚真四
海之人謂相國知愈之至然而動多跋㚄凡幾招麾去
來不翅雙鳬乗鴈之微晚暮乃逢一馬二童之入放翁
賜第葢舊學閒燕之言嘉叟掌綸尤先朝稀濶之典雖
明揚於睿畫實宻啓於細旃方置身漂搖而未安類有
物驅逐而使去及夫再調鼎鉉重遣弓旌子欲養親不
留誦斯言而永慨臣雖老卿尚少嗟此念之久灰敢圖
英衮之精明俯記祥琴之歲月黄紙猶濕青氊復還謂
瀛洲學士之登昔已𫝊為佳話如鏡湖狂客之去豈宜
見於盛時力推挽於陳人使追隨於羣彦兹葢伏遇某
官陽休而山立春育而海涵給札而來廣館閣儲才之
意乗槎者衆洗渠觀無人之譏雖已為丘壑之謀尚喚
起鈞天之夢而某目眵頭白心在力疲外竊殊榮中包
厚愧映藜而校天禄顧博洽之有慙戴花而老洛陽或
風流之可繼
　
　
　翰苑新書續集卷三十四
欽定四庫全書
　翰苑新書續集卷三十五
　　外任
　　　代謝除端明殿學士淮東制置大使
　　　　　　　　　　　　　　　方秋崖
伏以赤囊旁午兵氛未靖於窮邊紫殿陞華軍紀聿嚴
於大梱此固廟謨之宏逺其如物望之卑凡既莫遂於
悃辭不得已而昭受敢告吾相恐負已知葢聞祖宗之
盛時已分文武而異轍儲書禁殿所以優崇篤學之儒
授鉞元戎所以假借馭軍之柄豈有俗吏而班之中祕
豈有庸材而被以大名顧天下安天下危兩注之意然
闑以内闑以外一惟其人藐是微蹤疇當重寄伏念某
頭顱欲老肝鬲未伸對越一心雖誓不以賊而遺君父
驅馳五載乃未能安邊而立功名間者援師之西㨗報
倒戈之北是殆因人而成事其敢貪天以為功夫何異
數之便蕃抑重微躬之惕厲思昔先考遇知寧皇凛有
威名猶加大於十稔無塵之地奮繇科第僅遺榮於九
原莫起之餘豈伊不肖之孤克邁前人之睠此葢伏遇
某官愛人材如䕶元氣興治化如播大鈞非道不陳於
前惟天保采薇之次第有謀入告於后皆車攻杕杜之
規模葢嘗欲釐百工而庶績熈豈但曰整六師而四夷
服顧瞻東鄙幸禦北風故寧就録焦頭之勞毋或久勤
拊髀之歎致兹庸𤨏亦誤褒綸某敢不永矢捐軀無忘
嘗膽惟上策莫如於自治疇非借箸之時彼逺人何有
於常强但勵枕戈之志忠憤所激臨鑒在兹
　　　代李制置謝丞相　　　　　劉後村
禦戎弗績上孤東閣之知抗䟽自言稍絀西清之職恩
歸造化愧溢心顔伏念某猥以薄材當兹重任知主上
兼愛南北寧忍開邊知廟堂不問甲兵專謀保境我雖
守信敵自敗盟首挫其淮右之鋒復斷彼山東之臂期
歲于此疆陲粗安豺狼無厭未飽其所欲蜂蠆有毒已
驅而復來睥睨六闗䖍劉兩郡葢神人之共憤豈臣子
之敢安事許便宜固有已頒之隆指法當牽制詎容不
出於偏師文移但戒以淺攻吏士輒從而深入泗城敗
撓淮東繹騷决千里之籌既無勝筭責三軍之帥厥有
常刑徒以敵尚在邊身方扞塞念辭難之未可姑引咎
以自歸上援街亭次稽好水使伏歐刀之戮亦所甘心
止裁簪槖之班寧非輕典信矣公朝之寛大深哉吾相
之保全兹葢伏遇某官新美治功秉持憲度謂賞罰軍
國之紀必合至公然勝負兵家之常無庸深咎况以自
歸於司敗特為少屈於刑章僅抑隆名尚叨舊寄某敢
不堅凝初志懲艾徃愆建大將之鼓旗敢妨賢路奉祠
宫之香火終託化鈞
　　　代李制置復學士謝丞相　　　劉後村
邊防盡瘁久無可紀之功廟論憫勞驟復已鑴之職銜
恩至矣圖報缺然伏念某昨為牽撓之師庶伐跳梁之
計徼功深入雖由偏將之輕指蹤不明亦是中權之失
既席藁引曠官之罪尚奮拳勵討賊之心勉吏士以功
名作民兵之勇氣始因城而陳金湯據險以莫窺及仰
塞而攻矢石乗髙而並擊冦猶在境身自督軍但知竭
許國之丹心不敢顧倚門之白髪我師氣奮將四面以
窮追彼衆諜知乃一宵而潛遁葢却敵乃廟堂之筭而
平淮皆將士之勞某材不足以分北顧之憂功不足以
救東隅之失親年晼晚毎於色養以多違衆口紛紜動
以空言而責備屢請祝釐於閒散汔煩當軸之保全還
學士之真班出上公之洪造某官訏謨閎大德量崇深
謂天下之才實難察閫外之事匪易崇文平蜀由黄裳
力援於中充國擊羌賴魏相獨是其説若國論不為之
宗主則人情何自而奮强假復玷之新榮圖折衝之來
效某敢不益殫薄技少塞厚恩方丞相憂邊安敢惜馳
驅之力然小人有母冀終憐甘㫖之情
　　　除判潭州謝史太師　　　　周平園
鍾陵起鎮畏貝錦以辭行楚甸分麾還青氊而假寵上
恩山嶽孤跡淵氷竊念某久矣貪榮幾於患失積妨賢
於政地紛召怨於周行向非仰恃者天且有隂為之地
自應竄斥敢望全存何期頻歲之間疊拜除書之下湘
波浩蕩許以承流奎殿穹窿容其通籍固出聖神之眷
寧無培植之功兹葢伏遇某官致主勲髙經邦道廣雖
榮歸於故里毎軫記於陳人諒因入覲以噓枯遂借裏
言而起廢然某年齡已暮政術未知備孟子達尊者三
尚復為臣之致况孔戣宜去者二敢當自助之留姑少
副於宸衷即勉追於賢躅庶無負平日髙山之仰亦不
辜異時流水之知
　　　代謝除華文閣直學士　　　　方秋崖
分閫邊城蔑聞治狀進班䆳閣忽玷除書葢悃切而牢
辭者凡六章其趑趄而未遑者餘半載終莫囘於成渙
亦竊慮於凟蒙雖李廣數竒正不羡侯於校尉然汲黯
妄發或疑敢薄於淮陽蚤夜以思進退維谷正恐酬恩
之無所復虞留令之有誅冝貶乃褒以榮為懼伏念某
馬齒加長鼯技已窮匈奴不滅何以家為報國之心猶
鐵王事多難維其棘矣憂時之髪欲銀旋觀兵氣之纒
可駭羽書之急孰謂司馬之息夏六月于征盍來羣䇿
以防秋寸隂是惜今乃脉絡之不貫安得精神之自强
内阻外訌事已至此朝奏暮報人尚遲之胡為書檄之
交馳竟令歲月之虚老思慮所及夢寐亦驚若然則進
直於西清亦奚以少寛於北顧言觀綸綍有靦縉紳兹
葢伏遇某官妙造化之權公刑賞之柄陳十事以堅帝
意首及人材有一德以享天心力扶世運進言之暇勸
上勿遺使非意之僥踰迄不容於控避某已上丐骸之
請難忘刻骨之銘一夫向隅為主憂豈敢懐於畎畝四
郊多壘則臣辱慨徒死於封疆
　　　代潭州鄒帥(應龍/)謝丞相　　　李梅亭
守藩灕水莫奏膚公分閫湘流又承嘉惠仍進壁奎之
直益華翼軫之旁知勤洪造之甄陶敢廢小夫之竿牘
恭惟某官乾坤間氣社稷世臣一日萬幾殫輔贊彌縫
之力九州四海知親附鎮撫之心故齊人章章有侵疆
之歸而魏地紏紏方樂郊之適非用儒無敵於天下何
不戰可屈於人兵惟公克成厥終永息四夷之警俾予
從欲以治允為萬世之功况方半二十四考之書詎容
專五三六經之美某久違東閣幸宅南交徒以奉萱草
之親難於戀梅花之外所祈便養徑歸綿上之田亦欲
投閒稍養漳濱之疾豈意大鈞之坱圠復容小袖之囘
旋爵禄兩崇敢但襲荆潭之唱和中和並布庶無傷衡
嶽之扶輿
　　　除隆興帥謝丞相　　　　　真西山
治郡無功遽躐分於帥閫進班有命仍峻直於殿廬以
儒紳被遇之榮繇公衮見知之素伏念某曩縁薄技獲
玷周行職在禁嚴思事君之無隱官非諫諍乃論事以
不休意雖本於納忠迹或鄰於出位明良在上獨知魏
綰之亡他寵數相仍絶異賈生之不遇入則侍楓宸而
參内命出則持簜節而守專城積有僥逾漫亡稱塞兹
由平海改鎮洪都其地則三江五湖襟帶之區其位則
方伯連率鈇鉞之寄在昔所重于今尤難吉水崆峒有
未馴之獷俗富池湓浦有當阨之要衝兹皆必至之憂
宜謹將然之備而人情阻於僥倖軍政弛於因循尺籍
伍符之師或供他役百疊千屯之長類處凡材雖幸存
督府之名未始修元戎之職盍疇耆哲稍畀事權訓卒
治兵若曹王臯之在唐室繕城修備若李相綱之佐中
興豈惟固一道之扞防抑亦壯兩淮之聲援退循駑怯
曷稱使令恭惟某官論道廟堂折衝枕席威伸萬里外
夷既憚於有人慮及四方内地亦嚴於置帥孰云妙簡
猥及迂儒某敢不志慕古人心存王室鳴鸞佩玉敢窮
歌舞之娛運甓投樗益勵恭勤之節
　　　江東賑濟無罪可待謝丞相　　真西山
巧語上聞方抗章而自列隆恩下逮况赦過以不誅捧
詔凌兢拊躬感惕某本慚通敏徒抱濶疎入侍軒墀毎
見玉色憂民之切出乗使簿復觀璽書恤下之頻誓竭
駑材祗承德意屬江左並罹於旱暵而桐川尤慘於彫
殘蒙賑贍之特優懼奉行之弗稱夙宵一念民飢奚啻
於己飢經畫百為王事殆同於家事所冀推仁恩而均
被靡遑顧文法以自營須當原隰驅馳之時備觀田野
焦熬之實欲糴則人苦青蚨之寡欲濟則官無紅粟之
儲抑立視其死歟既有負求芻之托茍利專之可也又
難逃矯制之刑與其失職以偷安寧若殞身而任責勉
効便宜之舉亟蒙問可之音顧小臣敢越於拘攣見盛
世素行於寛大是乃彰朝廷之美何至干堂陛之嚴以
王命而賙民囏本其所職貪天功而為己力焉有此心
豈虞止棘之讒乃出剖符之守情狀深藏而叵測有愧
先知語言妄發以不倫本無足辨荷天日照臨之赫免
風波淪陷之危兹葢伏遇某官以至公而秉化鈞以深
仁而培邦本謂羣臣之善亦王之善齊人嘗有格言而
衆職之功乃相之功柳子誠為確論凡悉力以禆荒政
乃盡忠以報公朝肯令譖愬之得行馴致是非之易位
特加全䕶俾逭譴訶某敢不仰佩洪私益堅素守
　　　除福建漕謝喬平章　　　　方壺山
去國食祠甫滿鏡湖之考起家予節俾榮壺嶠之行銘
心知宻啓之功揣分有踰涯之懼敬裁副墨少叙中丹
伏念某本無技能何足位置值清時之更瑟紛髦士之
彈冠幸從羇旅以登朝惟有靖共之在位吕端拙鈍朝
士皆目以糊塗鄒浩寛平朋儕或疑其隱黙何圖誤渥
驟被親除念不為宰相則為諌官亦平居之所欲茍上
畏天刑下畏人禍將得罪於此心不揆狂愚稍殫底藴
亦頗増損時賢之論非有忖量明主之心上方從諌以
如流已實積誠之未至所期寤意乃類轉喉豈無嬰龍
頷之疑又拜立螭頭之寵辭受之間不自決裂進退之
義殊欠分明低囘久之愧負多矣毎瀝懇忱而祈去輒
䝉造化之苦留感時事以自驚果人言之弗恕其在漢
法合坐非宜言之誅使遇唐宗猶得不可赦之罪尚寛
斧鑕俾食斗升佩吾君吾相之生成尋某水某丘而藏
伏未湔舊戾忽冒新榮將枌部之轉輸峻木天之論撰
負弩而除道路平生素陋於相如埋輪而止驛亭今日
妄希於孟博徒慚小已莫報大恩兹葢伏遇某官柄國
親臣經邦魁宰友尚父阿衡於千載夀皆過於百年合
晉公郭令而一人功永垂於萬古捐身當社稷之治亂
動足係世道之重輕未能釋風雲之勞特將寛宵旰之
慮閲朝家局面之屢變獨人才氣脉之僅存方將扶植
於己窮忍使孤危而不保起之流落假以光華第某不
能深藏大是浪出無健力何以任澄清之寄無巧筭何
以優餽餉之功虚煩陶成必誤器使維騏維驪維駱維
駒知難勝使者之華非熊非羆非虎非彲願亟正師臣
之拜
　　　謝李丞相(宗勉/)　　　　　　方壺山
拜鏡湖之號甫滿食祠榮繡社之行誤叨予節自憐小
器倍費大鈞敬牋草野之危衷上凟翹材之穹聽伏念
某品流最俗位置素卑蚤歲受知不過言語文字之習
中朝借譽亦惟米鹽金穀之長凡妄意於彈冠一歸功
於推轂稍加顯㧞積愧僥踰退之只宜著於儒黌子雲
分當老於天禄不圖誤聽驟被親除力不勝衣假以抨
彈之任語難出口責其繩糾之忠將何尺寸之能少効
萬分之報獨少也講文於師友謂此非閒慢之官曹方
思敬王而與言豈敢量出而後入積誠未入寤意轉難
狂若仲淹真負晏公之薦戇如蘇軾幾貽安道之危賴
深知其無他非大過則不棄兩年玩愒一力保全竟冒
非宜言之誅當得不可赦之罪猶援之於虀粉欲謀爾
以稻粱隱吏山中幾於響絶故人山上屢以書來據槁
得眠者甚安飯䟽没齒其何憾未湔舊戾忽被新榮將
輸假枌部之光論撰峻木天之直無子駿所長之一技
與君謨相望於百年寵踰晉吏之起家華甚漢人之上
冡可仕可止亦了了以奚疑不進不休乃卷卷而至此
兹葢伏遇某官擎天柱石醫國參苓防佞幸杜私門深
絶魚仇之禍抑詭怪暢皇極潛銷牛李之萌興念孤危
久淪冗散逆鱗大罪金鷄已賜於赦除駕牡麤官木牛
誠資其轉餉所以寓衮職之補豈徒曰布衣之私第某
三凟是虞一出太驟上䙝干於名器下愧負於簡書有
刺史之名無刺史之難敢發郢州之歎知丈人之真愧
丈人之厚空哦清渭之詩
　　　除成都漕就任謝史丞相　　　李梅亭
再命典州愧偏城之玩愒六條遣使玷本道之轉輸不
由推轂之功全出轉鈞之賜恩隆頂踵感激肺肝竊以
益部夙繫使星星詎知其隕石成都舊稱陸海海烏料
其揚塵葢自利路之荒殘尋至潼川之剽掠督責惟深
於西道劬勞良慘於北山巧婦尸之尚難責無麫之餅
老農惰甚若為取不稼之禾伏念某多病下材至愚極
陋少年躁妄夏蟲語氷而不知中歲險艱吳牛見月以
猶喘進既乏犬雞之効退已孤鷗鷺之盟天宇浮眉尚
青眼逢迎之舊雪山到面驚白頭彼此之新比聞驪駕
之虚大有鶚書之薦蜀人題柱頗榮弩矢之前驅吳客
思蓴恐負樵蘇之後㸑駭采葑於下體孰蟠木之先容
人則擇官官則擇人上恩異甚用者不才才者不用外
議謂何此葢伏遇某官柱石九筵權衡六幕熈帝載使
宅百揆燮和歴三紀之間立太傅兹惟三公辭遜閲十
年之久葢欲復文武之境然後受周畢之封帝王出萬
全率由先正舊典之式春秋大一統迄還寧人有指之
疆率土莫非王民皇天既付中國始由孤棘出正顓槐
窺於我如浮雲之心豈貪富貴有迨天未隂雨之責尚
克綢繆眷言黑水之惟梁正窘青天之轉粟飛芻既急
刻楮尤艱知其熟魚鳬之㳺念其無蚍蜉之援特加識
察俾効馳驅某敢不思廣咨諏力圖任負三十鍾致一
石無敢辭難百畝分食九人亦當加念惟知黽勉皇恤
駑庸流馬木牛倘可息民而休士豢龜籠鶴終希置散
以投閒
　　　廣東漕謝二相　　　　　　劉後村
俾司斂散績效未臻就領轉輸事權加重極寒畯光華
之選出元台啓擬之恩竊以聖門有取治賦之才俗吏
烏知理財之義我朝擢用必更西北之漕臣先正丁寧
深歎東南之民力矧今極壊視昔倍難上欲圖寸效以
禆公家下欲寛一分以蘇遐嶠自顧己陳之芻狗豈能
重試於木牛伏念某膠守舊聞愧無新智辱翹材之汲
引銜使命以驅馳氷蘗持身米鹽滌慮毁家以紓楚難
景行有慚汎舟而救晉飢秋毫無助一遷甚寵内省若
驚葢周子之舊逰與芮公之遺愛海山寂寞幾經冠葢
之徃來田里窮空曽是軺車之循歴何以佐湟中之糴
何以供江上之屯荷賢宰相之生成懼賤有司之敗缺
兹葢伏遇某官並收髦俊𢎞濟艱難謂百費繁興餽輓
方資於主計意諸生苦節錙銖可補於大農終恐薄材
上孤煩使某敢不恪共官守仰答已知范公一筆之勾
儻未捐於大造后山瓣香之敬誓永畢於此生
　　　江東憲謝鄭太保　　　　　　劉後村
故里逃讒猶賜散人之號公朝起廢復乗使者之車被
黄紙之新榮出緇衣之初意伏念某拙於諧俗病在信
書作太𤣥如鼠坻猶然苦思奏子虚由狗監非所樂聞
未嘗掉鞅而先時輩之鞭豈願立的以來天下之射頃
值真儒之當國獲陪髦士之在廷朝猶誦杜甫於百僚
夕有墜宗元于千仞虞人之旌毎至輒有物以尼之烏
獲之綆莫施判此生之休矣不圖暮景重際明時周大
老盍亦歸乎魯諸生無未行者雖已荷鋤而在畝例叨
出節以起家羣嘲衆罵之身不無懲創再衰三竭之氣
未易激昻雖勉奉直指而行深恐為翹材之累恭惟某
官有安陽叟之大有涑水翁之誠上苦留公詎容舍上
而歸士或負己終無厭士之意興懐舊掾久伏空山昔
位置入宫未免召蛾眉之妒今驅馳于隰苐令服馬足
之勞特假皇華以安孤蹟某敢不恫瘝求瘼平恕讞疑
遇事風生非復少年之材健養親日短終祈造命之哀
憐
　　　除江東憲謝丞相　　　　　　劉後村
置之閒散避飛語之中傷送以光華出翹材之啓擬衆
咸羡孤生之晚遇誰知費元化之曲成伏念某洊忝弓
旌輒投罟擭怡然膝下戲披萊子之綵衣久矣夢中奪
去江生之色筆力耕以給公上閉闗而絶交游世皆云
東野詩寒誤身至此客或謂君房語妙搖手止之有一
丘可以老焉雖萬户不與易也敢謂朝報登庸之麻制
夕頒抆拭之除書見車馬以驚猜着衣裳而顛倒厥今
聖君賢相亦既㧞茅而彚征自昔志士仁人豈若繫匏
而不食頓忘駑劣遂䇿驅馳然奏讞繁而耳目不能周
封圻廣而足跡多未至田里有呻吟顦顇之態郡邑少
忠厚豈弟之風毎隱於心為之顰眉欲繩以法多所掣
肘固知當國擇子駿而遣行終恐不才煩希文之勾去
兹葢伏遇某官有伊訓説命之學兼房謀杜斷之長手
玉尺以量材躬衮衣而下士已起歸周之大老尚招在
魯之諸生念其昔忝班行與䕫龍之武接察其粗經原
隰意農馬之智專特畀皇華以榮晚節某敢不感公朝
之起廢體列聖之好生刺史奉問俗之六條顧激揚之
安出冡宰操詔王之八柄儻黜免之小寛
　　　除祕撰閩憲謝丞相　　　　　劉後村
白髪奉親安於緜隱皇華遣使榮甚繡行向非大臣之
育材誰念小人之有母赧顔承乏稽首歸恩伏念某屬
者重來出於屢薦由任子錫科第若隆興寵務觀之時
不旬日掌贊書用元祐待坡翁之事僕無他繆巧以速
化公有大力量以曲成方舉國勇於去凶而當宁聽其
謝事詞臣援綦叔厚請暴揚老檜之姦言者疑曽子開
而忿嫉新州之意孤明主殊常之遇累師臣平昔之知
一自退藏數為啟擬靈均去國至煩上帝之下招禹錫
得州難强大人而俱徃遂進隆名於中秘就陳臬事於
外臺庭闈喜而加餐鄉井詫其創見叱馭為忠臣囘車
為孝子慨兩全之實難按事者刺史飲酒者故人要並
行而不悖服勞伊始辱命是憂兹葢伏遇某官赤舄之
歸方新緇衣之好逾篤温公除吏莫榮子駿京東之行
文正憐才不奪大年陽翟之志恩侔卵翼報蔑毫釐某
敢不采問風謠平反幽枉諭指蜀道素鄙相如之誇囘
首渭濵不無杜老之戀
　　　廣東提舉謝李丞相　　　　　劉後村
祝釐西華久從隱者之逰易節南州忽忝使乎之選光
生原隰恩出廟堂踰嶠以南去天尤逺先朝將指居多
館學之名流近歲擢材稍用米鹽之能吏未覩研桑之
新智先隳氷蘗之素風向非遇儒相之登庸何以㧞書
生而臨遣伏念某粗諳吏事亦畏官箴建上吏民猶記
綰縣章之日江西父老皆知解郡印之時頃遭柱後之
彈文追咎榻前之對語荷睿明之洞照幸腰領之獲全
三載退藏貧賤返緼袍之舊一朝抆拭姓名出夾袋之
中深惟卵翼之恩難酬欲以毫髪之勞自見既抵司存
之始乃知責任之難贑客横行増筴之符方急嶺民貴
糴泛舟之役未休操守則失人心謬愆則誤國事鴻私
所被蚉負莫勝兹葢伏遇某官德享天心功熈帝載内
統百官而拱極外嚴十使之觀風謂昔者熙寧嘗處濓
溪之老及後乎元祐必使子駿其人意其聞師説之緒
餘或可希前修之萬一某敢不疚心求瘼洗手奉公使
臣逺有光華既誤䝉於推擇丞相毋拘文法或願効於
驅馳
　　　代改除淮東倉謝丞相　　　　劉後村
乗塞三年初無治狀觀風一路忽忝除書戴洪造之生
成拊丹衷而感慨伏念某起家孤立涉世寡諧恥干流
俗之虚名竊慕古人之大節豈不有激昻之志勇於敢
為惟其欠嫵媚之姿動而得謗已灰心於紱冕甘屏迹
於山林㑹公朝記奔走之勞而聖世開孤寒之路一分
半刺三剖左符治郡功名既乏龔黄之最守邊威望又
慙羊陸之風屬謹備於邊陲粗宣勤於城堡皆臣子當
為之事何足自言受君相非常之恩未容引去忽繇支
壘躐建外臺側聞鼎鉉之間屬意牢盆之事法方有弊
莫調琴瑟之膠絃時豈無材少出箜篌之妙指夫何臨
遣及此踈庸以理財則未識於源流以按部則弗强於
風采選掄既逮若為醻東閣之知綜覈方嚴恐莫逭西
曹之責荷丘山之施重圖涓露之報難兹葢伏遇某官
翕受羣才博開公道内修法度統成周之百官外採風
謠擇開元之十使顧如朽質尤費大鈞察其斷斷之無
他憐其落落之難合假之以長養成就之力取之於排
斥擯棄之餘遂使孤蹤驟將隆指某敢不稍尋積弊仰
答至公方科𤨏憂邊斷無期㑹之不報以便宜從事尚
祈文法之稍寛
　　　代湖南提舉就任謝丞相　　　劉後村
久臨支郡汰免為宜就建外臺超踰已甚孤子乏他人
之助始終出吾相之恩伏念某奮自羇單號稱迂緩素
拘牽於繩墨頗練習於米鹽辰不再來蚤失投機之㑹
老之將至始逢解瑟之辰然誤蒙㧞擢以來曽未有建
明而去自收朝蹟愈累化工甫須臨汝之瓜遽剖衡陽
之竹撫摩生聚粗竭區區玩愒歲時終無赫赫又况庭
闈耄矣鄉井邈然方深懐土之思乃冒觀風之寄由屬
郡徑分於小節葢微生毎託於大陶謂嘗宣牧守之勞
庶幾知奉使之體静言湖外夐隔日邊民方困歲歉而
苦飢吏或謂天髙而肆虐既尸庾事盍為斂散之儲况
擁皇華敢廢咨諏之誼沐寵光之特異凛責任之難堪
伏遇某官開國功髙格天業鉅區分諸道用開元賢相
之規選擇職司猶慶厯名臣之意夫何鄙樸亦奉使令
某敢不退省所䝉恪共乃職固無竒節用酬當軸之知
竊慕先賢妄有登車之志
　　　再任制幹入蜀謝丞相　　　　李梅亭
遮日而走長安幾穿破履登天而攀蜀道忽得舊氊知
坱圠之無垠難趑趄而不進輒修贄見併吐謝衷伏念
某骯髒亡竒睢盱有志一科不補墮身溝瀆之尋常萬
物皆塵亡意簡編之尺寸繇頃年之從辟抵中道而遭
艱跨海涉湖痛尤未定捫參歴井夢不敢尋故因祥除
甘就部闕適於西清之衆論許為東閣而一言遂令索
米之人或動乞漿之興乞璞而售乾璞誰適為容翹材
以待大材汝非所及猶賴益州之元德尚思吳下之阿
蒙羅而致之兆足行矣幾葬魚腹固嘗囘孝子之車又
過羊腸益合叱忠臣之馭竊聞殿西之顧頗及雲南之
師要是四壘之可憂殆非一端而遽止雖託重固在詩
書之帥然㧞尤宜得文武之才置諸鄒枚之間葢有禕
允之任豈應庸下可在選中伏遇某官身佩安危功存
開濟獨揮九日再為天地以立心八荒一雲復令山澤
之通氣行政如彼其久樂不存焉當今捨我其誰聖之
任也粤從更化專務調元三階既平元首有股肱之喜
五湖方擾中國無疥癬之憂然欲折千里之衝是必開
衆正之路得人朝廷得人幕下寧有重輕誠死城郭誠
死封疆要加儲養如有所試俾勉此行某敢不體認一
陶攀縁九折堪其事者謂之力藉莫酬相國之知逺而
使之觀其忠詎敢作衆人之報
　　　除將作監簿兼福建參議謝丞相　劉後村
趣裝就道方移君命之嚴有籍于朝兼領軍諮之任恩
歸廊廟喜動庭闈伏念某忝出故家常從薄宦少日妄
希於節士中年逺避於弋人于處幽篁分此生之永棄
焉得諼草聊暇日以忘憂雖絶望於華涂猶守死於善
道屬者氷山摧而杲日出沙堤築而台星明交璧帛於
道塗委弓旌於巖穴有盍歸之二老無難致之兩生病
客夢回初聽鈞天之奏纍臣魂斷忽有修門之招未呈
身於政事之堂已䇿名於表著之地而况福莆接壤參
佐禄優禹錫母子可以俱行尚平婚嫁可以漸畢惟昔
脱烏臺之禍盡出生成矧今辱黄閣之知不由紹介受
恩罔極取數過多兹葢伏遇某官獨秉國鈞載調化瑟
樂克得政善人咸願其有為楊綰當朝天下云何而不
喜已並致臺萊之彦猶不遺菅蒯之材某稽首鈞陶委
身坱圠成書無日空嗟太史之滯留懐贄有年終望周
公之吐握
　　　除淮西總領謝丞相　　　　　鄭雪巖
江淮財賦正勤帝顧之憂學校虀鹽匪稱王官之選天
朝建遣星夜趣行始未至金城之時莫能踰度今已涉
太行之地斯識路難敢吐胸臆言之此謂膏肓病也粤
觀四所浸歴百年蜀墟虧陷既不復知淮甸流離大為
可慮昔則糴塞上之糓以給塞下之食今則運江南之
米以供江南之屯泛舟巢湖以餽合淝直道真河而越
滿浦鯨波幾轉殆猶十步九折而上青天蠧費百端何
止千里十鍾而得一石况綱解因於諸州之逋負兼牢
盆窘於今日之變更兩軍蔑有於經常一麫全資於科
降按圖而駿可索事猶庶幾守株而兔不來計將安出
盧扁之醫望且走矣衛霍之將政自紛然坐虚數而責
實逋截後綱而補前欠但知増竈之為喜不念竭澤之
可憂百夫食千夫名正坐昔人之戒生劵添熟劵在可
堪他日之需更加新楮之全支益重近憂之太甚倉敖
築底僅存兩月之積儲符匣愆期動是半年之徃返通
國皆難為之患如霖非可任之才沙洲之鴈已飛風寒
何補鹽車之驥久困日旬徒勞甫辭増秩以罔功忽拜
出綸而易節使華將指加榮白面之書生郎署係銜如
在粉墻之省户寵至渥也責亦重焉雖繼於亷明不擾
之餘成規足守然既是支吾不行之所綿力尤難既到
手以莫辭須盡心而加勉為今之䇿近譬諸身必脉絡
之流通强形易立若首尾之扞格神力難施劉士安可
以利者興而害者除趙營平得以寅日奏而申日報上
下相應主張有人殆如形聲與影響之相隨嘗若昏暮
求水火之必得庶能展布獲報眷知兹葢恭惟某官精
神折衝度量容物扶持天步於陽九之㑹把握局面於
隂六之交主北事則以富公該東㕔則問康靖斂名務
實不聞宰相之有權廣益集思但欲清朝之無過念西
北之戍未徹慮東南之力已窮析利𣙜鹽盡掃𢎞羊之
刻備邊足食惟循陸贄之謀知某乃夾袋之姓名録某
以書生之氣習遂從㧞擢俾効驅馳某敢不克盡小亷
誓酬大造總領稱上意未敢萌徼福之私出納謂有司
當先革習欺之弊言如皦日福芘矞雲
　　　除福帥謝丞相　　　　　　真西山
公道天開適登庸於上相全閩地大俾承乏於元戎責
重負山懼深臨谷伏念某衡茅孤學泓頴小材兩朝三
紀之遭逢久塵華近一節四麾之敭歴洊試劇煩秋毫
未報於上恩霜鬢已催於暮景重臨作屏甫幸及期郡
計殫於囊括席卷之餘苦為支柱民力困於澤竭林焚
之後曲費拊循頃蒙祠牒之歲頒粗給宗藩之月廪遂
力蠲於苛斂斯少裕於罷甿雖生意之浸還曾初心之
未究敢謂浮雲蔽日之久忽聞迅霆奮地之鳴羣枉杜
衆正開内既新於黜陟長官平太守好外亦妙於選掄
迺於斯時有此殊渥青衫幕府猶憶舊逰白面書生安
知戎事顧屬部創夷之未復考比年俶擾之所繇政茍
安和寧有駭輿之馬吏無侵枉誰為㳺釡之魚雖幸勝
之所傷多矣非疢疾已瘳之可賀而根元尚憊之宜憂
身為列郡之凖程天作斯民之保障職雖當勉力恐難
勝兹葢恭遇某官以厚重鎮國家以公忠安社稷力裨
二聖英明之斷盡洗積年貪濁之風元凱舉而去凶人
奚慚於古裴韋相而無債帥其始自今興懐遐逺之邦
欲均休息之澤而某以鄉閭為之牧當子弟視其人素
志茍行詎有禁闥淮陽之間遺風可仰願惟頴川渤海
之師皎然丹衷如此白日
　　　除憲謝宰相　　　　　　　劉後村
五嶺南歸分竊黄冠之號大江東去驟叨繡斧之華爰
正周原具宣漢詔山川風物實惟慶元丞相之鄉父老
童兒能會嘉祐使臣之政僥榮甚矣圖報缺然伏念某
累誤弓旌尚貪升斗怡然膝下戲披萊子之綵衣久矣
夢中奪去江生之色筆帳無鶴怨野有雀羅借子公力
入帝城念不到此門君房語妙天下手屢止之有一丘
可以老焉雖萬户不與易也忽頒臺𫝊俾察江濡聞車
馬以驚猜着衣裳而顛倒獨念聖君賢相更萬化而一
新所謂孝子忠臣難二義之兩得不量遲緩仰奉使令
登車覺意氣之衰析律懼聰明之淺自念繇諸生而
推擇所宜知庶獄之哀矜平反則有以白其大人式敬則
可以長我王國雖慙漢史以清令而為師竊慕畨君俾
江湖之相悦澄清何有坱圠焉依兹葢伏遇某官以公
道秉國鈞以定力調化瑟内之議論既盡革𢎞陽之風
外而循行宜妙選范張之輩興言下士乃識上公鵷鷺
之羣挽之雖不能寸駑馬之智老矣尚堪一行既不改
於寸心姑俾奏於直指第憐白首有負緇衣某敢不欽
恤祥刑共承明德盡心以究民瘼謹身而恤吏奸雖有
百歐脩豈足望韓公之後安得數子駿其敢忘温國之
言少答殊私即還舊服
　　　除守謝史丞相　　　　　　　劉後村
叢祠丐滿懶暮乞於鏡湖單𫝊疏榮俾晝行於錦里光
生閭巷恩出廟堂伏念某羇旅登朝迂踈去國雜端論
罪欲加斧鑕之誅一相隆寛尚俾斗升之食江湖迹晦
朝市志荒此退士之有盟已散人之無勅忽聞予節莫
遂循墻髙卧已便着衣裳而顛倒好閒成癖聞車馬以
驚猜雖木天論撰之職優而枌部將輸之寄重昔在慶
厯君謨有氣節聲粤至淳熈子方以亷介選皆鄉人之
善者豈俗吏之云乎曽謂么微亦叨臨遣兹葢伏遇某
官鹽梅家學喬木世臣陜而東是任周公茂著旂常之
績河以南旋為晉土式遄衮繡之歸方將翕受敷施而
來羣才忍以小過微文而棄一士收之流俗假以光華
某敢不宣布教條講求民瘼責功能之來效贖狂瞽之
徃愆相國知予當若何而報稱王事靡盬其敢憚於驅
馳過此以還罔知攸措
　　外除
　　　除潮倅謝丞相　　　　　　劉後村
服勞試邑甫從南畝之歸需次佐州俾便北堂之養頂
踵悉䝉恩於吾相絲毫不假力於他人恭惟元台大布
公道雖治邊防治水利並收一世之才然為孝子為忠
臣各遂匹夫之志輒陳詞而力請荷宰物之曲成復念
某海嶠寒生江淮薄官興公建議深疑大舉之非徐庶
念親不勝方寸之亂因退食祝融之禄尋起從桂管之
招遂離選條忝有民社適居孔道寧免游士過客謗傷
之談毎見老農具言聖君賢相安静之意屬者滿葵丘
之戍法當掃光範之門顧内無萊妻中歲抱斷絃之痛
矧上有陶母暮年須扇枕之人自憐暮命之屯隃發大
陶之問空函朝達除目夕頒非大臣有哀窮悼屈之心
則孤士無超資越格之理山川清淑想韓木之猶存驛
路坦夷覺潘輿之可徃族戚喜官期之近交游夸廪入
之優始慮楚人之亡弓俄報塞翁之得馬丘山施重草
芥命輕兹葢恭遇某官夾日元臣擎天老手處伊尹周
公未嘗處之事力量有餘為趙普韓琦不能為之功聲
色弗動廣搜羅於夾袋尤軫念於綈袍謂先人忝更化
之都司而賤息亦翹材之末至因其悃請寵以便安某
再世銜知三生圖報一藝者庸小善者録豈不希大造
之甄陶終養日短盡節日長尚可備異時之驅䇿
　　　除吉倅謝丞相　　　　　　　劉後村
送窮無路遂至籲天起廢佐州且為擇地光生里巷恩
出廟堂竊以薄命者書生之常樂育者大臣之責當杜
韓兩公之相實曠古之罕逢然蘇尹二子之寃皆終身
而莫雪若夫舊愆未掩新奬已加納之於春育海涵之
中收之於霜降水涸之後我公此舉前哲所難伏念某
少也不才長而無述侍察父悊兄之側非不漸濡慕善
人君子之名亦思矯揉終以操脩未至毁譽莫調身久
落於江湖謗常宣於朝市賢者不與品量為浮薄之歸
文人相輕掎摭及語言之末凡此皆童䝉之過失積而
為老大之悔尤屏窮巷者五期食叢祠者再考獨念吾
君吾相未嘗求備於一夫某水某丘詎忍忘懐於斯世
望翹材而稽首憑筦記以陳情負郭無田所仰給者代
耕之禄小人有母宜見憐於孝治之朝然上公之機務
至繁且下走之姓名難記敢圖英晤曲軫沉淪噓谷底
之寒荄囘筆端之春意昔投閒置散已行白簡之言今
悔過知非復畀青氊之舊寵以治中之近次處之江右
之名邦捧除目以兢榮拊孤蹤而感涕兹葢伏遇某官
勛藏盟府澤被生民持國論如權衡之平愛人材無菅
蒯之棄並收髦俊皆有猷有守之倫尚恐逸遺開使過
使愚之路終慙玷缺倍費陶鎔某敢不永戴洪私益堅
素守仕澹菴誠齋之里所願服膺誦清渭南山之詩未
忘囘首
　　　除武岡通判謝丞相　　　　李梅亭
散人細滿干續食於本朝宰物曲成特轉丞於支郡詎
能希展足之驥頼未廢病顙之駒愧溢情顔感踰分願
伏念某平沉庸俗全抱拙踈骨相既屯乏雲雷經綸之
學丘園自賁非河漢黼黻之文猥䝉養士之仁濫綴教
胄之屬經笥之嘲未發謗篋之惡已盈先生學雖勤言
雖多譽難酬毁相國禮之過知之至罪止從疑俾奉叢
祠實為寛典掘雲而破嵽嵲獨尋黄獨之苗乗月而弄
潺湲飽飲紅泉之水倐三周於歲籥冒一問於化甄兹
䝉天恩俾貳斗壘都梁樂土巫水舊嶓崇寧㧞縣而升
軍僅百餘歲嘉定揠僉而置倅方一二員及瓜之戌雖
遙種漆之謀有待無為龍蛇思為赤子當賛郡條小不
虺蜮太不鯨鯢仰憑國力恭惟某官得聖之任為帝者
師父子繼世三公邁史丹仕漢朝之績明良慶會六字
紹越王輔孝廟之勲鹽梅水火鼎實惟和粉米繡絺衮
章亦别存竹頭於舸艦拾桐尾而宫商念椎鈍之無他
嘆陸沉之已久日月出矣時雨降矣將令萬物之得宜
江漢濯之秋陽暴之寧忍匹夫之不獲因其素出於門
下始之姑試於治中某敢不滌濯其心靖共爾位思稱
屏星之重圖為杯水之消魚尾既赬詎敢急斗升於東
海烏頭可白倘或憐三匝於南枝
　　　代衛太社新除袁州倅謝丞相　李梅亭
徼恩改秩誼難社下之留乞闕養親許待治中之次川
藪密藏其汙疾帡幪曲免其震凌終始生成後先超躐
全出大鈞坱圠之造請陳小子狂簡之章伏念某天巧
素慳地寒寡狹父書是讀願載續於世科門䕃可羞空
屢偕於計吏﨑嶇三仕踸踔七階獨䝉公相之憫憐不
翅子姪之覆育燕巢于幕方欣得近於樓臺魚潛在淵
敢望上浮於池沼乃辱綴太常之屬亟令脱小宰之銓
計校平生擢髪固難於數罪躋攀分寸吹毛宜速於求
疵牽牛自分於奪牛失馬敢期於得馬適嚴君之引疾
從神圉而祝釐懐眷戀庭闈之情欲甘啜菽願出宰山
水之縣少徯及𤓰忽蒙一陶之仁超陞半刺之任宜春
多勝葢具見韓昌黎之詩爾袁得賢亦足考李泰伯之
記詎應伐輻猥玷題輿㧞之沸湯烈火之中分以清風
明月之寄子來幾日我有二天伏遇某官心契禹臯道
侔伊吕書汾陽二十四考事方半於古人取河朔一百
餘州功已髙於今日璇璣宻運而屢躋豐稔寳玉來歸
而重見泰平時惟萬世永賴之功尚恥一夫不被其澤
老老㓜㓜皆重費於保全子子孫孫將若為而報稱某
敢不銘恩鏤膂圖報誓心肉骨之卵翼之可坐須於泥
軾吹嘘是披拂是尚終托於化爐
　
　
　
　
　
　
　
　
　
　
　
　
　
　
　
　翰苑新書續集卷三十五
欽定四庫全書
　翰苑新書續集卷三十六
　　辟置類
　　　謝提刑陳龍圖辟添差提幹(可齋/)鄭雪巖
古靈藁中衮字屢䝉於題品姑蘇臺上繡衣重覩於光
華方將繇邑吏以趨承乃復以幕僚而收録際遇得此
欣抃若何輒脩尺楮之恭預致前茅之敬恭惟某官學
精而識逺道大而器閎湛然百慮之無營真是一清之
到底和風霽月善類心歸烈日秋霜貪夫股栗曩將帝
命出鎮古䖍誅三叛人活萬家命天地之綱常一正軍
國之紀律復張至今崆峒之民長記甘棠之政五上歸
田之請富貴如有浼焉兩奉召節而來旬月不能留也
薦更帥閫外障江濤人謂公歸必處獻納論思之地心
與道會乃甘寛閑寂寞之鄉若將終身獨髙晚節雖子
房之逰欲與赤松友然安石不起其如蒼生何敷陳奏
牘之忠嘉發越經筵之講讀援文宣太宗之治體龜鑑
方來指鄧石士及之奸臣鍼砭受病賢俊擊節憸諛厚
顔郎省而有此風吾國庶増元氣眷惟右浙實輔内畿
適當饑饉之餘而有流離之衆道路攘奪之習寖熾林
墟嘯聚之聲未沉帝曰孰為朕行僉謂無如公者攬范
君轡狐鼠不待澄清埋張綱輪豺狼亦為退避昭示好
惡奚難輯寧甫駕騏駒已安鴻鴈雖仁人不以計功為
念然朝廷必待有德方尊少為數月之畱即登兩地之
近某愚而多戅老矣無成方憂錦製之有傷忽蒙羅致
之如昨摩娑舊物沐浴新恩難莫難於機㑹之再逢樂
莫樂於道義之相與將軍座下馬當不勞鞭䇿而後行
丈人屋上烏恐可免唾罵而使去某敢不激揚新意酬
報厚知步亦步趨亦趨何幸從先生之後速則速久則
久敬當遵明命而前心之精微言則膚淺
　　　謝陳提刑奏辟節幹　　　　　鄭雪巖
士為知己用豈以利言官非為人謀出於公舉有如此
意復見於今是誠大造之無私第恐小才之弗稱夫欲
監司自擇其屬竊聞先正嘗建斯言郭裴之恢拓中興
凡奔走者皆有唐非常士韓范之經略西事預議論者
亦我朝第一流雖員不必備貴精於選掄然人不易知
或求之親故將洗凡而滌陋必選衆而㧞尤况節制一
司實尊其任而辟舉曠典久闕乃僚儻易㧞茅恐負推
轂如某者學古粗力涉世多艱二紀虀鹽磨礲未了三
年芹茆險阻備嘗念置身蠻煙瘴雨之隣幸舉頭光風
霽月之近未有一日之雅獲先衆人而知十六字衮繡
之褒首䝉破白數百言丹青之奏再玷揚清羅而致之
玉於成也良難遭際可比尋常兹者伏遇某官一片盛
心兩間浩氣舉天下嗜好不足動其志故胷中識見孰
能蔽其明相與以道合相與以義言氷寒一室不可以
勢奪不可以利誘壁立萬層遂能成人所難成之功益
堅行吾所獨行之操雖急流而勇退慮包荒之或遺陸
生獲進陳户牖之前匪為近計子皮乃舉鄭國僑於後
欲為永圖先生逺慮可謂忠哉吾儕小人何足膺此某
敢不勉思卓立無負深期慚匪造洪行入烏公之幕豈
為湜籍尚須韓子之箴心之銘藏言則膚淺
　　　謝陳制帥辟制幹不赴　　　　鄭雪巖
士為知己用敢以他辭官非為人謀出於公舉寥寥古
意眷眷舊生行或使之止有尼者儻非廣度之深燭其
被大罪而曷逃是用陳情輒干典記竊以漢之得人昉
見公車之汲引晉之分牧始有幕府之招延郭裴佐佑
中興共功名者皆當世不羣士韓范經略西事任議論
者亦本朝第一流而况地在昔帝王州運當一華夷統
挺生人傑追輩元勛叱咤風生鞭笞雷掃指顧之頃踊
躍而趨是豈擁腫可備斧斤亦非脂韋能入爐韛明府
眼空四海陪都肩駢異材不謂荷囊入奏之初乃取桃
蹊舊培之末縱使怯懦豈無激昻安得呼之而不來寧
有作之而不應其必有以决非自安伏念某三十年負
笈求師三千里采芹分教足踐乎蒲澤潢池之上身依
乎蠻煙瘴雨之隣以古志讀古書常苦談河之病仕危
邦處危事但多出位之憂恍如舟葉之遇風何暇簷花
之對雨孤生本無可取當路誤有見知幸逢龔少卿之
賢議曹得行其計遂使雋不疑之謁繡使特俾之留雖
就烏大夫之羅猶在齊太公之履崑崙已破固咸戴狄
樞使之恩畨禺不安又方切余襄公之慮行遲遲而未
决車皇皇而若何楚之有才晉實用之無非餘澤燕之
築臺隗將至矣何待來年願舒徐數月之期行奔走二
天之下兹者恭承判府留守安撫制帥侍郎先生兩儀
間氣一片盛心匈奴尚存私不顧室家烈烈丈夫之忠
膽盗賊既滅憂不遺君父堂堂國士之髙風百年可數
幾人一代誠為獨步條陳鯁論無非方略之可行喜動
龍顔曽謂謨謀之未有眷之隆者其責重任之專者其
望深此公之建壇必大網羅而士之彈冠亦求鞭策是
得依歸之便况逢成就之機將進趑趄是何濡滯已以
吾馬有縶其駒未能隨濬川媒稽崆峒之日暮必期為
李君御望建鄴之秋來立義精専陳詞膚淺
　　　謝李制置(珏/)辟充制幹　　　　劉後村
視師江左方宣閫外之威試吏邊頭驟入幕中之選未
條陳於半策已剡上於辟書恩大難酬人微弗稱敢贄
一牋之陋僣干六纛之嚴竊考自昔王公之門毎收一
時名俊之士應劉在鄴鄒馬㳺梁况將圖不世之功名
是必合衆人之謀議烏大夫既招石處士復致温生之
才裴晉公已用韓退之兼采柏耆之策或聘自巖穴或
奮自布韋在上者極柬㧞之公在下者無附麗之貶誠
以其人之賢否繫乎此府之觀瞻倘無補事功何取座
上客之滿如不工詞賦或為帳下兒所輕由此論之艱
其選矣如某者志雖刻苦材極濶踈十載光隂盡銷磨
於紙上千年治亂空感慨於胷中噬臍痛和議之非流
涕念復讐之事中縁憂患巳自誓於墓門晚迫饑寒復
逺逰於塞上天荒地老雪虐風饕老校退卒之所見聞
敝裘羸馬之所經歴乗邊憤激亦嘗妄論於兵機許國
慨慷未忍忘情於世事會元帥大開於幕府而諸賢畢
入於禮羅虎嘯風從鶴鳴子和孰不動彈冠之喜乃特
煩折簡之呼珠履滿前已有先登之客褐衣入見許陪
後至之賔似憐棄擲於道旁欲使走趨於麾下特逹上
公車之奏慇懃移光範之書寘諸清流亦既有梟鸞之
愧參以前輩必難逃虎鼠之嘲矧是妄庸暗於機事草
陳琳之檄思苦鈍遲吟王粲之詩語多凄婉非有絲毫
之實用恐孤卵翼之深恩兹葢伏遇某官身荷安危資
兼文武漢廷惟汲黯他人等乎發䝉江左有夷吾諸賢
為之收泣出臨方面則軍情帖伏入對便朝則天語寵
褒威行而草木知名令下而旌旗變色然羊公威德可
無峴首之賓僚庾亮風流必有南樓之參佐初開玉帳
首築金臺惟藻鑑之下素明故履屐之間皆當終慙冗
瑣亦忝招徠某敢不刻骨銘知戴星赴辟雖風聲鶴唳
莫輸微力於行間然狗吠鷄鳴願竭小忠於門下中丹
所藴副墨未紓
　　　赴廣西辟謝胡帥(槻/)　　　　　劉後村
山澤之癯何心於進丘園之聘無德以堪未報舊知更
銜新惠伏念某粗聞理道亦喜功名當聖哲之騖馳紛
侯王之變化歲年將晚寧無老驥之心時命不諧遂有
冥鴻之志浮沉閭巷交侣漁樵散髪采薇以養生灌園
織屨以自食敢期辟召誤及沉淪既饋金以治任復折
簡以諭指念髙堂乏滫髓之奉謂陋巷有簞瓢之憂不
其餒而可以仕矣然而謀之妻子誠寂寂以難堪畏我
友朋葢遲遲而未徃及申再命始勇一行昔夢繞其山
川今身逰於圖畫道南豐臨川之里望玉笥丹霞之雲
弔賦鵩之故墟覽葬魚之遺跡涉江而賓帝子登岳而
款祝融窮詭異瑰竒之觀忘羇旅飄泊之感此生何幸
所得已多兹葢伏遇某官鈇鉞一臨弓鏃四出豈無勝
彦聚幙下而謀焉尚有幽人自水涯而起者顧方逺引
亦忝旁招某敢不懐此深恩竭其淺慮共遊兔苑雖慙
蜀客之才不省馬槽當矯晉人之弊
　　　謝京尹差權教　　　　　　　王臞軒
隨羣幕府愧無賛長之謀共二京庠冒犯為師之戒十
載李蹊之猶舊一朝芹水之復春士論榮之德念深矣
惟王畿之學校近天子之辟雍爰自邇年尤為遴選矧
當大比尤異常時英俊滿門皆願卿大夫之勸駕師儒
有闕詎容妄男子之代庖如某者位置最卑迂踈尤甚
十一載未盈於兩考二千里來效於微官碧油幢下之
多才如鱗斯集白面書生之不武乃蝨其間累月於兹
一籌莫畫燕燕休息豈不謂之素餐斷斷無他正宜束
之髙閣獨於朱墨應酬之暇猶及丹鉛校勘之功忽蒙
金管之特書俾即璜宫而代匱豈以遺簪之與墮履曽
出門墻故由濁渭而入清涇獨私造化嘉與吾黨獲預
斯文兔園活計之久踈依然入夢鴞泮好音之見遺應
者同聲靖言思之孰主張是兹葢伏遇某官經綸道大
康濟功髙七八年尹衆大之都幾萬户拜生成之德拯
饑救溺善推禹稷之盛心摘伏發奸不用趙張之小智
虚懐以接僚屬刮眼而念孤寒致使么微屢經題品某
敢不誓堅素履用答洪知人之患在好為師自知過分
友既信乃可獲上益務盡心
　　　謝制置辟帥幹不就　　　　　王臞軒
精舍聚徒方逺需於瓜戍制垣有命將収置於李蹊得
此於常人不足多受知於名世何其幸敬裁尺楮徃白
前茅伏念某様不合時癖惟嗜古初入緑水芙蓉之幕
實在芳洲杜若之鄉不知其他惟忠所事慘慘劬勞燕
燕休息敢歎不均皓皓易汙皦皦難全幸猶免謗奈遭
家之不造遽銜恤以來歸不能誓墓而堅宿心竟復入
京而干微禄繫匏已久食蘗良甘黄甲同年半已乗風
雲之會青燈共夜依然為山澤之臞敢謂元戎特貽嘉
命將羅而致之幕使錐之露於囊誰為髙明之欺有此
特逹之眷兹葢伏遇某官出處之節皦如日忠孝之誠
通於天方在妙年已負逺略寧皇㧞以常調付以邊城
嗣聖賞其雋功陞之帥閫䕶風雲者十載凛氷雪之寸
心居無一念之忘君入具八珍而將母屬殘敵釡魚之
假息而强藩檻虎之猶哮義不顧身風鶴助謝𤣥之㨗
士皆用命江淮知萬福之名猶不忘寸長片善之搜羅
葢將兆登明選公之事業致令么麽亦玷品題某竊謂
人豈不自知才各有所限吟詩固不能却賊作檄亦未
必愈頭弱不勝衣而豈解驅馳闇不睹墻而莫知機變
况自上求下雖君子之盛心而以身許人亦小夫之難
事張文昌所以有節婦之嘆陳後山所以有薄命之吟
非敢以雙明珠而見還惟别拾一瓣香而致敬欲望察
其由衷之懇寢其飛辟之書力賜保全少寛訶譴公脩
程未艾四方皆願於攀鱗僕來日猶多萬里尚期於附
驥
　　　代謝招捕陳憲辟差　　　　　王臞軒
警曹滿戍曽叨薦墨之榮贊府政員又拜辟書之寵百
尺樓許之攀附三品筆極其光華疇不謂逢凛所以報
竊以在上位者貴舉賢而報國居下僚者必擇主以託
身曩時鉅公多入古靈先生之薦藁近世名士半出北
山夫子之門墻惟奕代之儒宗有克家之風烈屬時多
事兼司一道之兵刑雅志澄清坐閲八州之人物行臺
開大幕府選吏如小朝廷謂將邑當兵戈之餘而貳令
分民社之寄鴟鴞之室多毁鴻鴈之居未安親民固係
於長官振職尤資於邑佐非智不足以剸煩治劇非仁
不足以醒暍澤枯曽謂小材得居是選伏念某朱愚昧
道白樸持身韋教一經努力箕裘之學孟鄰三徙厚顔
紈袴之謿坐踰甲癸之十霜纔仕東南之一尉當三考
垂書之日有四郊多壘之憂星馳驛道之鈴月洗江城
之柝風塵正動惟知痩怯於豺狼夜睫不交安得夢飛
於鸂䳵方為山之虧貴幸近水之有臺姓名得上於剡
章榮耀頓生於末路歲聿云莫將趨吏部以覔官道阻
且長獨念宵人之有母遲遲西上挈挈南歸敢圖軫念
於遺簪即俾充員而占筆察父哲兄之念子弟未必如
斯門生故吏之遇主人云胡不喜一力成就三生結來
兹葢伏遇某官尊主庇民之盛心開物成務之多識方
在壯歲已負逺圖夜雪貂裘慷慨辦太原之檄秋風鐵
騎笑談却沙漠之兵由其更閲禮義之多所以容與功
名之㑹方閩有黄巾之為梗起公於縗墨以從戎碧油
運整暇之籌不差尺寸繡斧兼平反之任益重威權貔
貅鼔行狗鼠褫氣凱㨗紛綸而載路夀祠突兀以連雲
人物今正眇然事變有大此者强藩悍鎮反狀已萌逹
官要人束手無䇿必有問禮習書之元帥方成雅歌投
壺之雋功力為王言得借君重天下安得數結已交口
於南州軍中須有一韓始寒心於西賊預蓄英豪而待
用胡為嵬𤨏之兼收某敢不自勉孱庸力圖報稱士於
知己雖披荆棘以不辭余不負丞已對松槐而有誓
　　　代謝趙京兆辟凖遣　　　　　方烏山
贅員唐府倐逾瓜及之期辟屬漢庭遂玷蓮游之衆最
訝謀身之巧獨銜知己之深亟奉贄以趨庭仍低頭而
入幕伏念某賦姿不韻殖學又荒折桂未償固己負先
君之訓負米求仕尚不免慈母之懐荷大尹之兼收憐
小人之為養以龍斷之賤役厠烏府之後塵庸庸效紙
尾之書寂寂無幙中之辯辱灼知其底藴佀葢喜其靖
共審臬事虚席之餘俾謭材越俎而代聰明殫淺居懐
不讀律之慚議論濶踈空抱多活人之意亦曰舉斯心
耳豈必得其情乎甲可乙否之萬端辰入酉出者半載
我獨賢勞也敢少怠於寅恭士者竊笑之謂此非於子
産屢欲返屠羊之肆庶稍便䑛犢之情迄貪戀於恩私
尚低囘於禄食豈敢謂我公之盛德尚未忘下走之微
勞一矢空囘疑可止而可久萬鈞愈重乃不進而不休
始忻出谷而遷喬今乃得隴而望蜀昔安道開河湯之
閫苦言乃致於子由富公視并州之師臣力莫辟於師
魯何圖幸㑹有此曲成非大賢有嘘枯吹生之功則底
僚無超資越格之理安能效國士之報所願死執事之
門兹葢伏遇某官有召畢之元勲兼尹張之能事冡宰
司徒之重印纍纍其相摩扶風馮翊之雄刀恢恢而不
頓豈有出其右者乃欲擇而使之遂使孤生得陪下客
某敢不仰師萬一期補毫分甘㫖所以慰倚門之思醜
拙想不招入宫之妬幸甚三為屬吏矣似是結宿生之
縁勤子一至他人乎固恃為終身之託感深言淺詞拙
情真
　
　
　
　
　
　
　
　
　
　
　
　翰苑新書續集卷三十六
欽定四庫全書
　翰苑新書續集卷三十七
　　宣賜類
　　　賀史丞相賜玉帶　　　　　　　王臞軒
御手錫鞶公躬環玉立大勲辭上賞無官可酬分聖佩畀元
臣䟽寵尤厚寳英旁燭鼎鉉交光恭惟某官經理乾坤
計安宗社麗正於黄道萬世之功告成大賚於𤣥圭千
古之勛永合稽累朝之典故優元老之恩榮産自闐河
之間琢成崑崗之片光浮九陛貴稱十圍萃川精虹氣
之祥非山黒水蒼之比彼裴相眎師淮蔡僅賜通天唯
越王佐命阜陵用酬補衮推萬釘之寳璐映再世之貂
蟬眷出非常賜由親解相太廟之饗則宻輝瓉鬯贊天
安之册則相焜瑤編目擊而道已存心小而容有悸垂
如隊垂如厲日朝朱履之旁俾爾夀俾爾昌身邁黄河
之永某方嚴備禦莫賦頌歌不同典瑞之班儀分采繅
更想立朝之束朋賀泰階
　　　賀黄制置(伯固/)賜金帯　　　　李梅亭
分閫疇庸錫鞶䟽寵三品百鍊焜煌内府之朌萬釘九
環褒表中權之勁不勤使請彌覺道存恭惟某官追琢
其相柔惠以直言忠信行篤敬學素得於書紳極髙明
道中庸强何虞於袵革上嘉羊祜輕裘之緩欲厲田單
仗鍤之横肆分紫磨之真昭示黄河之信為兵餽之何
不受從革作辛匪伊垂之則有餘在師中吉向來衆口
之鑠曽不累月而銷賜爾通天略吐胷中之十萬用汝
作礪便看腰下之兩重某聳聽夬揚阻陪旅賀寛營平
先零之漕倘免裹屍賜贊皇于闐之珍尚祈拭目
　　　賀魏侍郎(了翁/)賜金帶
賜璽褒賢横金増秩書盈於閣進思緯國之文華帶錫
之鞶昭示立朝之賓客登庸有漸寵錫非常恭惟某官
根柢六經光芒五緯忠信篤敬學素得於書紳髙明中
庸强何闗於袵革一笑微生於偃月十年良恥於倚氷
上應念徙薪之言人望還采薇之帥姑朌芝檢仍進松
班申錫九鐶誰曰有常而循故庚金百錬式彰從革之
作辛垂則有餘服之無斁褭蹏麟趾不由郿塢之貯儲
鳳閣鸞臺端屬趙家之世界無勤使請更覺道存横平
安之金不難破狄解武侯之帶寧久渡瀘衮以公歸礪
資汝作某聳聞郵報竊賀厦成兩赤重黄自異佩芄蘭
之葉千紅萬紫寧能對松栢之柯頌詠惟深敷宣罔既
　　　代囘嗣秀王(師揆/)謝賜玉帶
揚庭渙號分寳展親追琢其章璀璨簪紳之長浸潤而
澤彰施衮繡之光恭惟某官德懋璿源望儲琳館合宫
薦瑞恪遵圭邸之恭御府闡珍寧假玉人之琢萬釘錯
落六服焜煌某未能造朝猶稽走賀揚休屹立更勤珠
璧之投病骨難堪莫辦瓊瑤之報
　　被召類
　　　賀胡經畧被召　　　　　　　王臞軒
抵乗漢驛趣覲堯天八桂攀轅難駐松堦之彦九重側
席倚輸荷槖之忠旌二十四郡之外庸去十有三年而
再駕想慕風采流傳恩光於赫聖皇勵精初政任用舊
德典刑新朝氷天炎海之蜿蜒仰勤夢寐宣室未央之
縹緲倚重論思恭惟某官百年故家四世耆德雖至公
大義澤淵深以流長然真才實能器魁礨而用博福州
部以各再儀省曹之至三儼逢多事之秋久裕名卿之
饟談笑勵士從容實邊上方圖冦恂之功公自詭鄭權
之牧棠初合䕃棣亦隣輝徭長蠻君歲謹梯航之貢圉
人太僕日傳駔駿之來波濤肅静以無塵雨露便蕃而
候對邦之司直王曰還歸雖頴濵之位偶先於文忠而
翰苑之賢實自於元憲席前半夜綸矢大昕睹笏思人
喜魏謩之有風烈釐圭錫祉歌召穆之敏戎公同是似
之褒嘉占爰立之兆眹某竊懐先契敬順下風有如葑
菲之姿早冒節麾之選訖無五技持報萬分既丞匠以
叨升漕之榮復旋踵而被為郎之渥僥逾已甚吹借有
階忻朝奕奕之韓預赫巖巖之尹鵾鵬直上無叢霄峻
絶之疑燕雀卑棲有大厦帡幪之託
　　　賀交代制置吳侍郎赴召(獵/)　　王恪齋
光膺詔紱寵賜召環託坤維半壁之天久矣宣勞於外
服申巽命三庚之日趣令歸覲於中宸故民雖切於去
思寰海實期於均福某官德尊一代望葢羣公問學得
其真𫝊殆南軒晦庵之未死文章特其餘事亦廬陵南
豐之復生歴觀所到之踐揚皆本平時之講習酬酢萬
變誠敬一心頃西陲俶擾之餘正南面顧憂之際凛凛
栗栗若覆墜潛消反側之情娟娟哇哇期棄捐復返團
欒之樂其効有如此者非公誰實任之既焯著於顯庸
宜晉膺於巨用爰俾介圭而入覲竚聞上席之屢前衮
衣歸我公兮咸喜正人之得路中國相司馬矣抑令强
敵之革心揚於大庭在於不日某猥辱朝廷之臨遣俾
相先後以踐更峩然纓冠而來雖為國人而贊喜瞠若
絶塵之後獨詹雋軌以懐慚炯炯乃衷呫呫莫究
　　　賀趙總卿被召　　　　　　　危巽齋
名從總餉晉貳司戎陽氣潛囘方應地中之律詔書適
至徑歸天上之班是為君子之泰亨亦信丈人而師吉
恭惟某官神儲崧嶽𣲖别天潢蚤閑臺閣之儀自致功
名之㑹心無求而亷潔與水争清智不用而髙明如玉
自照率兹以徃轉而上聞首進掌於匭函至榮司於圜
府要路已聯於卿月遐方乃望於福星暫屈王人出將
使指足食足兵而民已信再馳再驅而謀以詢宜四牡
榮使臣之來而前席有君王之問爰下紫泥之檢且頒
黄紙之除折柳武昌門知己動朝天之意議槐尚書省
又將𫝊入相之聲某辱在末僚適當逺戍方幸棲身於
幕下忽聞振翼於雲間豈燕鴻來徃之不齊實鵬鷃小
大之各異我公自東山歸矣可想夷塗學者以北斗仰
之尚希回照
　　　賀丁侍郎被召入國門　　　　黄竹坡
恭審某官光奉恩綸榮肦召節朱轓熊軾暫煩漢竹之
分𤣥衮鏤金爰錫梁山之覲惟崇論宏議久孚於羣聽
故隆恩異數獨冠于諸公甘泉虚持槖之班宣室聳受
釐之問遂徑躋於宥宻益克壯於謀猷某幸出門䦨喜
朌綸告敢載馳於小牘庸敬候於前茅天上正須人穩
接䕫龍之武眼前見此屋第深燕雀之依亟露賀悰仰
蘄台察
　　　賀宇文尚書被召　　　　　　黄雲溪
宣閫策勲宸廷趣覲長城萬里久寛西顧之憂細札十
行肆發東歸之詔𫝊聞邇逖聳動觀瞻某官厚德鎮浮
閎材經逺傳家服忠義之懿立朝殫獻納之規比晉位
於文昌徃撫師於方面虜見汾陽而下拜賊聞魏國而
寒心兹緣事以疇庸果䟽恩而賜召望君如歲已足慰
於國人用汝作霖佇爰立於王左某剽聆成命倍激歡
悰子墨惟勤聊馳誠於記室前旌不逺尚迎謁於脩門
　　　守赴召謝五府　　　　　　洪平齋
假守何功敢作鈞天之夢公朝有命還尋丹地之游惟
大鈞曾無棄物之心故微枿亦有逢時之幸捫襟知愧
拜手感恩伏念某鈆槧一官萍蓬半世渭水秋風之况
味隨處皆諧蠻煙瘴雨之形容至今未洗頃媻姍於畫
省慵褦襶於炎門遂至嗾獒竟成退鷁適際屏四凶之
惡朅來訪一范之遺移河内之民居僅安於鴻鴈攻蒲
澤之盗戮幸肆於鯨鯢初無善狀之可書惟有樸忠之
自許忽霈叢霄之澤趣還列宿之躔雖欲循墻不容俟
駕自憐燭武已成老去之頭顱誰謂馮唐又得本來之
面目靖惟忝冒盡出生成兹葢恭遇某官功滿旂常望
尊柱石憂治世而佐明主德自見於格天進君子而退
小人賢不聞於遺野念此周南之滯迹録其江左之微
勞遂俾斗筲亦歸槖籥某敢不勉循素履圖稱隆知丹
筆參平無使銜寃於讞獄青綾入直不忘盡瘁於公家
銘德惟深吐辭莫究
　
　
　
　翰苑新書續集卷三十七
欽定四庫全書
　翰苑新書續集卷三十八
　　遷轉類
　　　和糴轉朝議大夫謝丞相　　鄭雪巖
給饋餉鎮闗中權尊上相以轉輸守河内勞念微臣雖
賞典舉彞典而行然特恩非泛恩之比靖惟超躐莫遂
控辭歴觀立國以來毎重備邊之計昔也入中芻粟之
辦爵以募民今則露外倉廪之儲責之分牧雖下之正
義者不謀其利而上之施恩者示勸於人盡出陶鎔其
何稱塞如某者無他材智但守樸愚濫因任於吳松仍
護漕於淮浙黔驢五技既竭何有意新駑馬十駕不前
詎堪載重縱有乃積乃倉之備僅知大何大譴之逃儻
進二階曷當異數兹葢恭遇某官兼三王施四事詔八
柄馭羣臣王丞相問米價之平真識大體文正公知民
力之竭足見仁心謂能斗量之持平不籍鞭笞之辦事
示新褒勸勉舊驅馳某敢不謹守成規仰酬大造老夫
無能為役志千里而乏千里之才使臣敢不拜嘉留一
日則盡一日之職控忱以謝誓報所知
　　　平海冦轉秩謝政府　　　　　真西山
銅竹分符實任九重之託管符撤警幸臻千里之安逭
責已優叨榮為懼伏念某材非敏健志切撫摩田里熈
熈粗喜鼓桴之息波濤洶洶忽聞舟楫之驚念非逆折
其萌芽將恐難圖於滋蔓協兵民而進討頼將士之宣
勤怙衆陸梁始猶出柙之兕望風披靡卒為逰釜之魚
迄憑藉於國威遂肅清於海服慚非循吏敢期漢璽之
褒名在大夫俾陟唐階之峻退循非據莫獲終辭兹葢
恭遇某官偉業濟時宏模復古可以予可以無予姑從
勵世之權簡厥脩簡或不脩宻贊馭臣之柄雖云駑怯
敢昧激昻爵及罔功愧貽譏於鵜翼心期報上誓輕死
於鴻毛
　　　明堂加恩代謝丞相　　　　　劉後村
熈事告成方懋享天之德价藩承乏誤叨加地之恩盡
出洪私敢云舊典竊以禋祭之事國家所嚴討論於博
士議郎典領于厖臣碩輔獻金於廟環列通侯執玉在
庭森聯羣后於以侈天子親祠之禮助辟公顯相之勞
此在邦彞盍推祭澤如某者心存闕北迹滯周南昔雖
扈蹕於禁嚴今阻奉璋於左右上千萬歲之夀莫稱都
護之觴取三百㕓之禾空起詩人之刺敢期餕惠申錫
綸言超加田賦之多躐取公侯之亞兹葢恭遇某官功
存寅亮道妙燮調類上帝禋六宗粲若禮文之備統百
官均四海巍乎相業之髙致此優恩施於外服某敢不
退循忝竊圖報知憐清塞上之塵方慿妙筭動吳中之
興冀察歸心
　　　代董侍郎轉官謝三府　　　李梅亭
守闗山之戍愧乏殊勲序歲月之勞偎升華秩無功報
上有愧積中伏念某一出西陲六逢朔易惟是窮日之
力粗守封疆不敢貪天之功輒僥爵賞兹䝉恩紀俯録
年勞揆厥所元豈無其自恭惟某官翼扶萬化器使羣
工天地為爐毎曲成於萬物山澤藏垢豈求備於一夫
致此孤縱亦叨異數誓殫駑力仰荅鴻休
　　改官類
　　　謝彭黄堂舉改官　　　　　戴象麓
鴉翻春墨方誤蒙褒衮之華鶚送秋章又預拜諾金之
賜化治斡旋之力重師門成就之功深百拜周章萬分
榮感竊以薦􁱈一路固欲㧞於人才得失兩岐亦有闗
於造化垂成遽壊幾嗟薦福之碑已失復全或反相如
之璧信於中自有消長乗除之理而在上實司轉移闔
闢之權茍或得之大非偶爾如某者槃跚不武拙納無
文百不逮人一惟安分欲動叔向之聽既乏蠟言要求
子公之書又無蟻援甘聽此身於造物敢萌榮望於窮
途惟老天下棄於孤寒故今日欣逢於特達方自下車
之始洊䝉推轂之仁薦以序陞俾之出幽谷而遷喬木
還之京剡甚矣障百川而回狂瀾雖云終定由天然果
孰為之地兹葢伏遇某官斯文元氣前輩盛心品類曲
成不使一物失所羣才並舉惟恐片長或遺知某之愚
無他腸念某之拙無謬巧許之一紙重若千鈞定力底
柱而不揺公論持衡而平决兩全所欲衆歎其公某敢
不稽首恩門服膺師訓行脩何有期以經明民服未能
勉之政理仍佩撫摩之誨以為續效之圖益勵初心庶
蒙終惠吹嘘借便雙鳬欲近於雲程消息指期一鴈佇
傳於秋信其為感詠罔既編摩
　　　改官謝丞相　　　　　　　劉後村
從戎勞淺自請食祠宰物恩深尚容脱選將服勤於墨
綬敬叙感於黄扉伏念某出自羇單進非科第衆諳時
務獨膠古誼以不通世實重才乃抱空言而求售頃為
閫屬偶在兵間未嘗有臧宫馬武之心不過任陳琳阮
瑀之事方邊頭之告警草檄居多及江上之解嚴拂衣
徑去力求南嶽歸養北堂毎云臣罪之當誅敢諉吾謀
之不用既草遂初之賦甘事退藏未脩光範之書先蒙
軫記起問散而參油幕㧞卑冗而通金閨返屈原憔悴
之魂免史談留滯之歎名為銓法實出化鈞兹葢恭遇
某官新美治功秉持憲度更化而後始知本朝之尊過
江以來未有今日之懿其心平故待人恕其量廣故容
物多雖已汰歸竟叨拈出某敢不益鞭退惰少葢拙踈
講學讀書懼大邑大官之謗恤民奉法報吾君吾相之
恩
　　　謝制置李尚書舉改官　　　　劉後村
邊事方殷莫禆末議身謀甚巧先取薦書施重如山報
輕乎羽方今河洛有逰魂假息之慮邊境有被甲執兵
之人太常伯出將明威大行臺盡護諸將雲合四路之
才雋響赴一時之事功或開塹甃城或募兵買馬或躬
履矢石行陣之下或轍環亭障堡戍之間或采粟實邊
或部糧出塞惟有薦揚之一路以為奔走之微權但嘗
為我宣勞皆難使之觖望曾謂朝廷之公舉乃先幕府
之私人伏念某年事未深舉力尤淺少妄作功名之想
勇於敢為間亦有草茅之言髙而不切與人落落而難
合持此倀倀而安歸追隨弓旌出入帷幄大不能贊謀
議之决細不能親几案之勞半載而强一籌不畫羣心
久鬱思奮獨耿耿以隱憂他人不已於行乃燕燕而居
息方主臣之不暇荷國士之見知銀筆之詞歉焉弗稱
金閨之籍藉此可通坐妨孤寒大費提挈此葢伏遇某
官典刑重德開濟老臣比管仲樂毅輩人有是大志去
孔明公瑾千載得其盛心欲盡取一代之才相與建萬世
之策至如狂簡亦忝作成某敢不努力斯文盡忠所事
公如山海雖無補於髙深士至歲寒方可觀其操守茍
無變節是不辱知
　　　謝胡總領舉改官　　　　　　劉後村
醉翁之門固非一士長公之客不過數人葢出於品題
之公豈專以疇昔之故事驚薄俗誼激丹心嘗謂魯國
之男子不生開元之老監難作憐才之舉曠古所無一
號文人則曰無足觀不幸年少則曰未更事毁賈誼為
新學目朱㳺為狂生故狷介難合之人多老朽不遇於
世其或博收寒畯絶出拘攣卓然有真是非主之以大
力量在弟子之列固所甘心死執事之門亦將無悔伏
念某生雖欠識前輩才亦可逮今人其如命乖所向事
左少時辛苦獻賦無成末路凄凉吟詩有味欲退守城
南之先墓且力耕汾曲之薄田愛嵇康絶交之書念少
㳺平生之語荷明公之懐舊慮先業之失傳鞾袴從軍
自是麤官之分弓旌聘士誤居辟客之中竟孤大恩永
愧清議居常抱此耿耿獨頼察其區區范叔之袍未忘
穆生之醴常設褒以華衮㧞之選坑文淺思卑謂清華
其何敢才綿力薄恐贔屭之難勝恩重丘山命輕絲髪
此葢伏遇某官力行古道大芘斯文凡挾貴挾力而求
皆避三舍視舉讐舉子之事如出一人言念孤生稍為
舊物昔居門下其迹甚親今棄路傍於情不忍非有金
張許史之助俾居郊島湜籍之間某敢不感激盛心講
求墜學以國士之故遇我誓可保於歲寒號門生而不
知恩是自期於天日心之所藴言不能敷
　　　謝鞏漕破白舉改官　　　　　方壺山
士元之部數千里獨奉教於目前平原之客十九人晚
露錐於門下燁然褒語賁此濡蹤公舉何以謝為深感
則其言納竊以議論以久自定品題之始實難薦希文
而用之昉於元獻援老蘇者衆矣倡則歐陽求名世以
闓其端凡屬吏誰無是望有人於此為品則凡居樂厩
中其實下乗執𣆀門役又未逾年公車剡牘之遽騰當
路聞風而致語既非徒私其客亦足以觀斯人或有出
地塹之時端賴破天荒之手伏念某賦材不類涉世未
深為舉子時苦論薦員之弊從大夫後習聞寒畯之難
重為時憂然非身歴憶昨冷宦辱知羣公問先容則咸
無焉意小削或應如是始自山出朅來江逰計相髙明
運新致於流馬幕賓參錯賢後來之雙鳬辰入之勞甚
微歲舉所係者大率爾衘袖笑而㸃頭誰信直鈎之魚
已蜚薦表之鶚感古道猶行於今世愧陋躬難載於華
言曰融粹豈拙之異名語通明非癡於了事所習書生
之文耳奚足量長但見鄉善者好之何敢掠美竊窺公
意最愛屬僚亦知多譽之過情姑借先聲而行世觀元
瑾所以問柳子所以答曰頴客唱其行崔公唱其文須
兩人提掇而互彰今一舉發揮於諸善予之太厚受者
何安伏遇某官愛君忠誠論事慷慨咨諏民瘼按周原
而載驅收拾人才備漢使之還報雖眼髙而所入者少
然道合則其知也深紬尋十六字之好詞結裹二三年
之薦目譬當空垂鏡妍媸凡閲幾人及寫照傳神精采
在後一㸃榮亦甚矣僕實當之謂受知之後尤難有微
玷則衆所指某不孤特逹深自好脩更假學問磨礲之
功増益師誨要令名節芬芳之士大書門人言之若迂
久而乃驗
　
　
　
　翰苑新書續集卷三十八
欽定四庫全書
　翰苑新書續集卷三十九
　　宮觀類
　　　除仙都觀謝丞相　　　　　劉後村
雜端論罪已寛饕餮之刑君相原情復賦支離之粟饑
腸雷止感涕雨流伏念某頃縁宰邑之勞忝待佐州之
次忽遭重劾枚數平生凡流傳逹耳目之司皆深切中
肺肝之隱杯鐺敗德忘父師典訓之言筆墨勸滛為名
教罪人之首而又忽彼風愆之戒麗於宫墨之誅茍爾
心之無瑕奚此言之至我初𫝊白簡慈親動餉鮓之疑
還著青袍㓜女泣佩魚之去惟列聖至仁而立國况大
臣内恕以及人居常念孤危之蹤弗忍加疑似之戮昔
斐豹最為賤𨽻不忘力洗於丹書龜蒙自號散人殊匪
名書於黄敕今也漸輕刑寺之籍猥備祠官之員公朝
惻然無終身永棄之心天下知其有改過自新之路佩
并包之大德懐若撻之深羞兹葢伏遇某官巍乎立伊
周之功魁然有韓富之量謂風憲若雷霆之於物寧無
擊搏之威而廟堂體天地以為心常主發生之德遂捐
閒廪俾奉髙堂某敢不銜戢陶鎔精勤香火祝南山之
萬夀用此酬恩陳泰階之六符自傷無路
　　　除玉局觀謝二相　　　　　　劉後村
背師罪大自速臺評錫類恩深尚叨祠廪進退兩闗於
倫紀保全一出於陶鈞伏念某以常調之庸才際初元
之景運招徠未久位置稍髙由光範進身非借助金張
之比及延和賜對有交懽平勃之言心迹甚明奏篇猶
在然而從老師而偕出戀明主而獨留欲相送於南陽
之阡縶維不果當歸老於西河之上馳騖未遑舊府因
而起殺公之嘲故交訝其乏死友之誼按陳卿之事百
數子夏之罪三衆破膽而怖風霜之威獨披襟以受春
秋之責晨收華紐夕駕短轅署眉山翁之舊銜返老萊
子之初服行吟澤畔略無怨靈脩之詞囘首渭濵終有
懐大臣之意兹葢伏遇某官忠存王室心契上穹事有
大疑汝則謀及庶人卿士人之彦聖容之保我子孫黎
民當鳳麟畢呈祥瑞之時如鳬鴈豈繫少多之數姑捐
圭撮俾奉㫖甘某敢不稽首歸恩銘膺悔過珠履而陪
上客無復觀東閣之竒黄冠而還故鄉猶願祝南箕之
夀
　　　除雲臺觀謝丞相　　　　　　劉後村
草茅觸諱凛若科條君相包荒付之圭撮得非望及感
與涕俱伏念某起佔畢之諸生陪欽翹之末列誦句百
僚之上豈易逢哉為婦兩姑之間有難言者每欲潔身
而去輒為造命所留愧非韓駒徐俯之倫將有米芾陸
㳺之擬集賢堵墻之士莫不聳觀昭陽學舞之人居然
相妬竟擠去國俄起典州舍朝市之喧啾就江湖之空
曠豈謂甫磨新玷又坐宿愆屬火後之紛紜咎日前之
狂瞽爾有猷告后徒懐野老之食芹臣不宻失身顧昧
先賢之焚草昔董相洩奏篇而幾死京房漏對語而抵
辜繩以峻文戮猶輕典今乃端居故里守周燮之東岡
賜號散人分陳摶之西華饑寒頓解危懼稍安向非元
宰之陶鎔孰援孤生於韲粉兹葢伏遇某官以周大老
為漢宗臣隻手扶乾坤之傾確乎任重片語解雷霆之
怒了不費辭遂使纍臣尚叨冗秩然某身十年而三黜
腸一日而九迴屢費保全自傷窮薄已分衡茅之下送
老一生願於香火之間祝公千歲
　　　除崇禧觀謝丞相　　　　　劉後村
烏臺數罪乞寢弓旌黄閣憐才俾依香火辱知至此負
愧何言伏念某曩在端平濫陪英雋遷樞庭之未屬逢
翹館之並開雖五尺童皆知旦奭之不悦無三寸舌能
令平勃之交驩鼎味失和彈文歸咎然亦屢經赦宥頻
奉使令起廢刺袁驅逐靡温於坐席引嫌使粤淹留甘
落於節旄屬魁柄之有歸察孤根之無援當朝延譽馳
驛趣行帝遣巫陽歸兮入脩門些衆排子厚擠之又下
石焉退慚不肖之軀上累至公之舉言言擢髪字字切
身蟲篆留心固已浮華而少實鶴書動色未能寵辱之
不驚獨當國休休其有容顧在廷斷斷而不可坐隔蓬
萊之雲氣卧游句曲之洞天歴觀古人尤重倫紀東西
惟命既難叱馭以驅馳左右服勤尚可垂魚而定省非
元宰曲為之全護則微臣豈獲於便安兹葢伏遇某官
有扶顛之勲勞有包荒之德度三吐三握共知好士之
盛心一是一非悉付無情之公議猶賦三鍾之粟俾娛
九袠之親以示大臣之育才以明孝子之錫類某心非
土木質委甄陶黄紙除書已榮途之絶念白衣効命倘
末路之見收
　　　再除崇禧觀謝丞相　　　　　劉後村
用士之招方懐危懼退人以禮猶切便安大為知己之
羞永負終身之媿伏念某素無科第稍渉藝文昔尚髫垂
諸老誦髙軒之過今將耳順夫人知古錦之殘葢嘗内
陪公府掾之英㳺外叨部刺史之華遣婚嫁幸而粗畢
耕釣足以自娛於何躁圖又起妄念白鷗没萬里誰信
已忘之機金鷄赦九州常抱不原之罪而况瘴鄉馳驛
元㑹起家經玉尺之裁量出金口之啓擬漢省中之語
逺不及知唐觀裏之詩近無所作三緘防口殆若瘖者
五采設色其如瞽何豈料深藏遂煩重劾曩嘗持劵求
柳子厚所居之官兹又披襟當王介甫力辭之職十手
之所共指百喙奚以自文上則傷大臣樂育之心下則
辱先人義方之訓雖云擢髪尚爾全軀兹葢伏遇某官
望重於山心平如秤謂富公晚輔慶厯莫明守道之誣
迨越王初相隆興幾坐放翁之累不以憐才之故廢夫
執法之公大費保全曲為末減某敢不噬臍懲艾稽首
皈依瞻彼天淵各遂鳶魚之飛躍譬之江海豈為鳬鴈
而少多欲報鈞陶苐勤香火
　　　復右文殿脩撰提舉明道宫謝相劉後村
貴權交口議汝瑕疵君相包荒復其玷缺捧黄書而驚
悸攬雪涕之滂沱伏念某頃逐弓旌輒陳蠡管士或攻
上躬以為直切懐食芹之小忠衆皆詆舊傅以立名獨
感翳桑之一飯固非委曲遷就以求合庶幾從容諷議
而挽回及羣喙之紛紜懼本心之迷繆間因論建稍自
激昻謂乳臭小子為法從羞謂墨勑斜封非盛世事謂
杜祁公號稱賢相惟不久於中書謂李公擇可為版曹
何必拘於能吏以至直前之宻奏力陳復出之隱憂寧
焚藁而畏人知欲還笏而致君事召歸於善類散羣之
後固莫噬臍逐去於元老亡恙之時曷嘗濡尾夫何薄
命屢有嘖言既奉身而歸猶吠聲未已堯夫深藏元祐
役法之議付之忘言了翁虚作四明改過之書誰其知
我賴元宰念欽翹之舊察纍臣遭謠諑之誣由其孤立
壹意而行素無黨援較之兩來三變之類似有等差鞶
褫尚新氊還甚速兹葢伏遇某官東山公之華緒紫巖
相之後身以孤忠結聖主之知舉而託國以一謙得天
下之士鮮不及門乃如癃殘亦借光寵某顛毛霜皜榮
念氷澌筆研俱焚無復有藏山之史犂鋤稍倦猶能為
擊壤之歌
　　　除明道祠謝丞相　　　　　劉後村
齗齗不可既遯於荒皇皇何之復歸於亳醜矣暴揚之
惡仁哉啟擬之言伏念某曩叨詞臣謬掌書命間嘗斷
臂不草屢封還而力爭向使運筆如飛必根著而勿去
迨纍徴而後至復三黜而徑歸以暮齡垂盡之身受浮
議無窮之責謂大年厚萊相敢不披襟而當誣子開黨
新州似非平心之論况専攻滄洲過闕之䟽不參考四
明改過之書妬由入宫而生事待葢棺而定敢意公初
當國僕首起家或奉白簡以聞請誅無赦誰曰緇衣之
敝改造如初自笑衰陳飽諳閑散凡九祝帝老之夀亦
三典老儋之祠已迫崦嵫尚勞坱圠兹葢伏遇某官持
至公以詔黜陟建大中以平黨偏謂古者之待老更有
祝鯁祝饐之禮念孤生之絶庖廪推繼肉繼粟之恩茍
貪飲啄之便私寧免鈍頑而鮮恥某身謀已决官薄宜
休陪平津閣之㳺既無路矣可神武門之奏終有望焉
　　致政類
　　　回并賀史太保謝致仕　　　　周平園
交貢封章懇還官政升上公之秩序荒全魏之土田在
耆儒則崇止足之風於聖主則極褒崇之禮典册既下
簡編有光君臣之間可謂兩得中外之衆固宜交懽恭
惟某官進道淵深宅心廣大學無不通故見之著述者
多而益辨氣有所養故施之事為者久而益新兩持一
相之權歴踐三孤之貴視物猶己愛憎泯然毋我負人
忠恕多矣是宜夀考康寧而天不靳功名終始而人不
疑逮辭寵利以弗居愈覺身名之俱泰召公為保雖厥
位之已同尚父維師顧其年之未至况舊勤於分陜恐
終佐於伐商某蚤託甄陶喜揚綸綍非敢緩厦成之賀
謂當循廷謝之規今覩宸章果符輿望惟是先施之辱
寧無倒置之慙迎拜匪遥欣愉更切
　　　賀周少傅致仕
勇退莫囘䟽榮益寵推較近世謂當班文富之間瞻言
髙風乃忽在羲黄之上雖君相歎息而惜其去然猿鶴
歡舞而候其歸携持全名照映千古恭惟某官勲在彞
鼎名滿華夷方堂堂當國之秋極蹇蹇匪躬之操格天
扶日了無一節之詭隨破斧缺斨始有後來之洶湧人
方願去子髙之胄公乃遂掛神武之冠從容緑野之逰
繾綣赤松之約方將騎牛澗壑盡領故山之雲煙争席
漁樵不署曩時之爵里世如果有仙者公獨非其人歟
某立弟子行且三十載昔者在青雲之表自憐無附驥
之階今兹遇紫氣之祥苐欲上著書之請
　　　囘陳丞相謝致仕(并賀/)　　　　周平園
連章請老優詔閔勞執玉帛於新班位隆亞傅易茅封
於舊鎮地統故鄉仍秘殿之大名極宗工之異數縉紳
創見夷夏樂聞恭惟某官德博而裕於才器閎而沖於
用以奥學雄文冠多士以忠言直節居大僚為善未嘗
近名而聲譽之歸不可遏事君未嘗枉道而爵禄之至
不可辭周旋鈞樞弼亮神聖謀斷兼乎房杜都俞踵乎
臯䕫粤去廟堂屢臨藩屏力方剛而抗䟽欲追六一之
髙風年甫及而掛冠迄遂祁公之雅志優游里第涵泳
天真二疏賓客之相娛萬石子孫之甚謹謙備六爻之
吉悔吝不生夀居五福之先康强未艾在前輩或難於
盡善惟哲人獨享其全功然而尚父之佐武王潞公之
師元祐皆來歸之既老豈得謝之可居公固無心上猶
有望某敬懐知己喜聽𫝊家顧希驥以未能思執鞭而
甚切仰勤榮問徒激懦衷寒力方凝燕超多助冀益調
於鼎食永丕聳於民瞻
　　　賀傅侍郎掛冠　　　　　　劉後村
出綍褒賢抗章謝事翛然逺引屢辭加璧之招浩乎莫
留竟遂拂衣之志事光竹帛喜動林泉竊以出處之間
雍容者少永叔避關弓之害由此乞身祁公懲一網之
危退而請老若乃朝廷寳之如龜玉國人仰之如鳳皇
有園林鐘鼓之娛無風波機穽之迫曰貴曰夀未能或
之先何嫌何疑致為臣而去某官古之遺直王之藎臣
方馬邑之謀始開首云勿擊使延英之諫見聽豈不太
平由平生言論風㫖而觀皆當世理亂安危之故白頭
一節髙卧十年公雖勇於入山士尚占其出岫今也深
惟可止之義奏疏益頻苦執宜休之言詔書莫奪卓哉
此舉近者所無使君相重名節之人為國家倡亷退之
俗文階三品奎閣九重於以表而出之異乎求而得者
諸郎鼎貴並行皂葢之春甲第錦歸重話烏衣之舊品
題乎一草一木徜徉乎某水某丘物外之趣轉深天下
之望愈重巋然下國獨餘一老之存賢哉大夫可繼二
臣而去某素懐景行幸覩遺榮當舉世之横流聞清風
而起立朝無耆舊誰能乞孔戣之留身是散人或可為
老𣆀之役
　
　
　
　
　
　翰苑新書續集卷三十九
欽定四庫全書
　翰苑新書續集卷四十
　　雜謝類
　　　謝杜尚書撰告詞(立齋/)　　　　鄭雪巖
太守字民實出論思之力王言作命又加潤色之功取
溝斷而青黄掲制垣以明白作懦夫之意氣張王國之
靈威於彼蕃宣若何砥礪恭惟某官一佛出世百川同
宗名節揆以太山而増髙典刑巋然靈光而獨立忠誠
自許有帝臨其上無貳之心正論不疑負嶽揺於旁弗
動之氣在端平而不倒端平之孤幟在嘉熈而勇退嘉
熈之急流藉公髙風續國元氣甫為蒼生而分牧又指
黄山而賦歸仕為敬王孟子難辭於有疾召因更化司
馬何妨其復來使世道尚可以扶持而君子豈輕為去
就一百官圖之獻闗人才之消長一五花筆之判係民
生之戚休文昌喉舌之司曾何心於貴顯執政股肱之
寄將注意於安危吾宋庶幾鄉邦亦重某必恭維梓其
臭如蘭撰杖屨以從泰山之逰未遂徂徠之志願執筆
硯以陪翰林之侍方慕南豐之步趨僅聽數月之朝雞
忽剖雙江之銅虎歲冉冉而將老車皇皇而何之載馳
嘯竹之鄉漸逺對薇之地深懼亂繩之理乃䝉華衮之
褒某敢不銘佩終身韋弦臨事飲亷泉而輩節士訪通
天而舉逸民俗易弄鋤師正以律雖未閑將略斷不為
隴西之羞儻無負月評或克稱汝南之譽以此克己是
為酬恩
　　　謝應内翰告詞　　　　　　　鄭雪巖
率西水滸繡衣宣三輔之威拱北上頭彩筆寫九霄之
意昭囘飾物簡嚴示人周爰咨詢煥有榮耀范滂登車
澄天下因漢詔而節愈髙杜杞易地為監司非堯言而
名不顯信春秋一字之寵發雨露大造之恩儻在褒嘉
若何報稱伏念某少蒙長育晚歴艱難何嘗有才猥多
知己未能寡過嘗自省身方覺伯玉四十九年之非甚
鄙冉求方六七十之對稍安進退何計行藏惟聖天子
不棄孤蹤使舊使臣復將明命吳門三入周轡載馳為
治不在多言與民相安一信雖未聞解印綬而去者亦
庶幾易刀劍而化之是皆陸相剴切居中正欲結輩布
滿於外自分亦擁腫耳何取而青黄之兹葢恭遇某官
德本乎誠文貫乎道一語不妄迂叟實地工夫大全並
傳攻媿作家手段悉從學力親結主知領兩制而長翰
林嘉祐共尊歐陽子榮偏親而登政路淳熈特相史師
王明公兼而有之儒者榮無越此方且德盛而心愈下
爵尊而色不驕見有技若己好之樂為善與人同矣訓
辭深厚追典誥何以對揚國家閒暇明政刑所祈寧壹
庸加砥礪無負甄陶
　　　謝陳中書行詞　　　　　　　鄭雪巖
璽書勉勵二千石晉錫有三彩筆鋪張五色雲巽申至
再掲帝制之明白取溝水而青黄雖喜而驚以榮為懼
竊以漢號幾於三代唐文追乎六經觀兩都四百餘年
循吏之名參四善二十七最治功之課乃知史氏之實
録皆紀王言之曰俞擅翰墨似相如掌絲綸如居易皆
極一時之妙選遂成千古之美談昭囘雲漢之章華麗
春秋之衮一介蒙此終身榮之有若皓紛曷堪繪飾某
壯而不武老矣何能無經術可稱况敢比岳牧詞人之
用以粟芻為急烏能逃簿書俗吏之譏職思其憂功非
所計愧一錢太守之氷潔繕監曷叨少百日制誥之風
流錦窠有忝詔季布仍歸於東郡以冦恂姑借於頴川
猶玷煥章閣之屢遷重煩舍人様之二妙相逢出世一
佛如有私我二天昔劉莘老入自儀曹有南豐之草誥
及許春卿進陞計職乃岐公之命詞顧某何人辱公鉅
筆欲還本來面目嘉與着意形容披拂塵埃發舒光彩
望蓬萊固有弱水之隔歌滄浪且幸濯纓之清雖曰素
知亦幾過予兹者伏遇某官學有根柢言皆典刑抑抑
威儀叶贊秩宗之掌禮傅傅德義又培翼子之貽謀帝
特嘉清潤穆肅之詞章人共偉獻納論思之事業編摩
信史是非定矣品量人物榮辱繫焉某慚非龔召之蕃
宣莫稱常楊之黼黻只虞齒宿未必意新如糴足湟中
捧此詔増漕臣之重若賦歸林下携斯文為野老之誇
有感無窮永言不足
　　　謝陳侍郎序文　　　　　　　鄭雪巖
吾黨斐然成章技止此耳夫子約我以禮表而出之不
遐金玉之音増重蒲葵之價竊謂昌黎作原道不顧人
之笑者子雲草太𤣥待同己而好之是知落筆之非難
要遇賞音之不易如某者粗守師説深恥文俳未能忘
言其敢捨無名之樸匪求造語初不離固有之真泛觀
汗青述作以來肯襲堅白同異之怪弟子事先生有年
矣可謂深知拙工得大匠而師之亦粗有立毎恐子貢
多言之失敢覬曾參一貫之𫝊喟然與之何以得此恭
惟某官先生古靈之𣲖文安之甥事業古人清之聖任
之聖詞章前輩則可為法可為如太醫王用藥識本草
良材若法眼藏𫝊燈掃葛藤公案妍醜莫逃於心鑑重
輕能决於公衡似某骩骳無足觀荷公齒牙不忍棄孔
顔更相譽人固知氣味之同歐蘇獲並稱我獨荷挈提
之賜有言莫盡此意無窮
　　　謝髙參政文集序　　　　　　　鄭雪巖
春秋隻字之褒榮甚文繡月露一篇之謝愧匪瓊瑤牛
角之歌甫成鳳珠之吐隨下竊以仲尼辭攝相於魯而
正六籍孟子避當路於齊而著七篇故有文學難疑答
問之流本乎道合彼挾權謀術數堅白之輩徒以利言皆因
其時各言所志如某者老而好學無所取材匠石睨而
不收擁腫拳曲而莫適於用王良過而弗問拘攣跌薄
而無效於馳然而醜婦自色盡洗朱鉛畫工無竒不作
魑魅固異不鳴而立杖抑恥素餐而伏鹽終日埋頭簿
書期㑹之中此心無味翰墨㳺戲之樂尚記少時之狂
簡未離古樸之胚腪誰啟蔀蒙遽叨印可兹葢恭遇某
官辭榮卿相尋侣江湖對藥階面槐庭只作紫霄之清
夢燠茅簷凉竹簟要同緑野之髙風盡繙平生已讀之
書不厭吾黨能言之類遂令乗傳亦獲登堂歡然有恩
贈之以語序以發濓溪之賦深荷砭愚酒欲載子雲之
居尚期問字一忱銘刻十襲珍藏
　　　謝省試參詳林員外送行序引　王臞軒
升堂拜知己之恩綈袍已敝入邸辱贈言之寵華衮非
榮竦觀揮灑於雲煙深懼取將於雷電書紳起敬藏笥
為珍竊以遇合之難古今所嘆必大人君子喜士素根
於天性故後生晚進委身願出於門墻况有如師生名
位之絶嚴鮮能略世俗禮文而相接必有卓犖不羣之
彦方受特逹殊常之知如某者地寒無媒天賦不腆少
而有志恥隨餘子以浮沉壯不如人安得名公之印可
曩縁行役得拜宗師出名駿之圖以華其歸灑飛鸞之
筆以飾其陋口共心語願託身爐鞲之間人欲天從果
定價權衡之下嘗懐漫刺以晉謁輒辱閽人之見辭自
䝉恩錫第以來至束擔言歸之日念不違函丈而徑去
將歸白庭闈以何辭甫爾摳衣便蒙倒屣畀以名章之
奬借増其行色之光輝得此於常人不足誇受知於名
世何其幸韓昌黎送牛堪登第之序至忘師道之尊蘇
東坡謝范公校文之書或動鄉人之喜久無此事今在
我公某官前輩典刑斯文宗匠流落人間之述作特泰
山一毫芒之微提携天下之孤寒有大厦千萬間之庇
致令么麽辱在品題某敢不尊其所聞勤乎未學文章
末技粗承交臂之傳節誼大閑當勵立身之戒
　　　謝陳侍郎立縣學續登科記并書王臞軒
賜袍文陛躐居桂籍之上游瑑美鄉庠重費荷囊之妙
墨人覽光而驚訝已拜賜以凌兢竊以周制既逺於賓
賢唐科莫榮於進士舊莆陽實維一縣始𨽻於刺桐之
州翁承贊為第四人時目以探花之使至我朝而為郡
以多士而得名或立鼇頭或稱龍腹科固多於居甲名
未見於列丁必有異能方叨此選如某者才踈不韻學
淺無根少嘗有志於功名壯乃自憐於踸踔賣文為活
浪傳錚狡之虚聲作賦逐貧嬴得椰榆之一笑聚子衿
而授業從農圃以謀耕倐驚骨骼之已成漸覺頭顱之
如許再偕秋計始綴春官輩試昕庭勇陳奏牘空臆盡
言而無隱轉喉觸諱之不知雖清朝許罄其愚忠而時
好或譏其過許及竦臚傳之聽果輸鼎甲之先射楊葉
者數千人皆始期於巧中隔蓬萊凡三萬里恨未學於
飛行親望固得以少寛友論猶為之不滿惟是自知量
力之審焉敢有怨勝己之心及竒跡之來歸荷逹尊之
奬借濡墨發揮於妙藻命鄉植立於堅珉援引前修激
昻晚學金如山莫償一字之直亶謂至珍丹㸃鐵而費
九轉之功豈非榮遇某官受天間氣作地行仙㳺戲詞
林執千古文章之印周旋禁路極三朝簪紱之榮身如
一葉之輕名有九鼎之重滄浪把釣冷看舉世之浮沉
雲岫岸巾一付無心於出處紉蕙蘭而覔句餐杞菊以
怡顔十三人之㑹洛陽孰比潞公之耆夀九十歲而為
周相行看衛武之經綸將天下善類所賴依歸而鄉曲
寒畯先叨齒録某敢不勉所未至聞之斯行誓堅素節
之氷霜無負髙評於月旦仕惟行義决不為温飽之謀
實必副名當敬佩丁寧之訓
　　　謝陳侍郎寫娛親堂扁及作記　王臞軒
小堂掲扁已勤法從之特書大筆紀文尤動阿㜷之喜
色春頓生於萱草榮併及於棣華莫稱所蒙亦祗以愧
竊以事親之道養志為難束髪讀書早繫倚門之望裹
糧應舉誰無捧檄之思使偶愜於所期亦安敢以為足
所謂欲報罔極之德正在既喜且懼之年伏念某少讀
父書長遵母訓夜半起和於熊膽清苦備嘗壯年徧歴
於羊腸嶔崎可笑謬叨末第粗副親懐雞黍致餐竊慕
茅容之樸車軒迎養將諧潘岳之歡少答烏慈敢言燕
喜曽謂儒宗之過聽洊貽詞藻以寵褒既善其起家顯
親於此時又望其致君澤民於異日締觀所賜不惟蓬
蓽之華有味其言將為桑梓之勸某官清時夀俊前輩
典刑勇退中流為洛下耆英之冠喜㧞後進司汝南月
旦之評致使妄庸屢蒙奬借某敢不敬遵教㫖益勵操
脩有逹尊三莫稱品題之寵惟大戒二願遵命義之閑
　　　謝趙侍郎送自著易説語孟洪範老子解(王􁁺/軒)
老人杖青藜方策勲於羣籍孺子拜黄石乃受教於一
編幸見人間未見之書如得天下難得之寳斯文増氣
後學有師恭惟某官一代宗工三朝夀雋出處名節朱
虚侯衛社稷之忠㳺戲文詞太白老鳴國家之盛身握
陪京之管鑰秩崇廣内之圖書毎於凝香森㦸之間不
廢滴露研朱之樂神機一泄六丁曽下於霧中人爻已
通三畫併吞於天上謂羲文孔子無二道合京費王弼
為一人訓易而以神融發千百餘年之闗鍵得意而忘
言象付六十四卦於筌蹄既精研六籍之原乃大放羣
書之作於洪範則首及君臣之正分於中庸則先明忠
恕之同源渾融一貫於胷中脱略諸家於紙上讀論語
如趙中令願致太平談孟子異王荆公恥規近利造好
學力行之地位下精義入神之工夫上而續伊洛之正
傳下亦窺柱史之衆妙夫子言文章性道又得而聞元
帥閲禮樂詩書於今親見著述尤多於丁部敷陳上逹
於乙觀吟六藝之文披百氏之編大儒事業舉三代之
隆建萬世之䇿宰相規模某猥以謏聞共承大德非桂
樹聨芳於二陸而蓮池踵美於季方鉅策髙文方進徹
細旃之上牙籖縹帙何縁到圭竇之中方精神昬耗於
吏塵使心目開明於理窟既獲多聞而又多見未識異
人先得異書心愛太𤣥莫預弟子侯芭之列手編文集
願書門人李漢之名
　　　謝鄭少卿并求字説　　　　方烏山
皇錫嘉名華逺臣之行役公勤小物訓孺子以成人不
圖流落之餘乃有殊尤之遇竊以半千之㑹聖賢同德
在三之義君父與師何哉庸陋之一身被此生成之大
造冠而名名而字亦少長之當然士希聖聖希天乃遭
逢之至是伏念某生而庸鄙長也嶔﨑父教之忠大義
粗閑於大戒君使以禮一招旋繼以一麾忽遭天日之
明興念山林之迹由徒中而超㧞分塞外之顧憂舉臨
軒册遣之儀膺便殿對揚之寵已辭金闕忽奉玉音淵
乎濟下之光詢以得名之義子同生而文在手親實命
之士㑹逐而歸於朝上之賜也遂拜衮褒之新渥俾更
髫丱之舊呼不以隱疾不以山川是乃更生之日用之
朝廷用之軍旅敢忘自竭之忠况是真儒侈於後學當
魚水相逢之㑹勤螟蛉示誨之恩字而祝之期之逺甚
益重激昻之志若為報稱之圖兹葢伏遇某官建安湯
叟之大勲踏涑水翁之實地竹帛所載丹青所畫已巍
巍乎無能名埃塵之積涓滴之流亦休休焉若己出納
諸坱圠坯冶連於伯仲塤箎遂使都梁假守之蹤得稱
玉山先生之字然文之為用也大矣豈眇然不學者能
之仰惟庇民尊主之元臣已著經天緯地之成效既斂
其精神心術以運化復推其緒餘土苴者教人某幸被
恩蒙復申忱請字必有説具見先儒方册之間贈之以
言是在上公椽筆之下願亟償於季諾或少借以孔褒
庶幾佩服以終身仰稱寵光之初意先覺後覺於今捨
公其誰歸父師少師母曰夫我則不暇望賜之切得請
乃行
　　　先君得遺表恩謝丞相　　　　劉後村
書生薄命僅登持槖之班聖世深仁特厚掛冠之典萃
此哀榮於黄壤録其孤露之白丁涕感路人恩歸吾相
竊謂化鈞之造命譬猶真宰之無私名器非力之可求
脩短驗人之所積倘履仁潔行而天報之不豐則悼屈
哀窮亦人情之難廢此有國勸懲之攸繫况我朝忠厚
之相承謂叔孫不封何以旌亷吏之世使成季無後寧
不沮善人之心痛念先君舊由冷族少日罕逢於一飽
中年備厭於百罹當邊𤨏之初開預樞庭之末議毎曰
佳兵之危殆奈何當路之排擠箭滿真楊亟有張氊之
遣烽𫝊通泰偪為乗𫝊之行念既墮於穽中恐不終於
牖下晚際真儒之柄用獨憐寒士之途窮收之流落擯
棄之餘置之津要華近之選側聞廟論或當推擇以守
邊幸忝侍臣非不激昻而體國豈料未愆之膂力遽成
不起之膏肓凄其拖紳之言茫乎結草之報而又無百
金之儲貯有千指之號啼非公朝曲軫於内溝則私室
將從而轉壑慨然日榻寵以輀車不但重泉假銘旌之
官職併令二息續弓冶之世家稍招巫陽之魂不餒若
敖之鬼故雖九殞莫答萬分兹葢恭遇某官偉量容人
至公無我解瑟脩祖宗之故事櫜弓活南北之生靈既
就大功尚收羣䇿孤寒執贄未厭千人之多笑語滿堂
不忍一夫之泣追記西曹之舊掾嘗陪東閣之下賓雖
志業之未伸與論思之尚淺然物有葢帷之賜以飾其
終於人軫簪履之情務從其厚肆頒䘏典俯逮衰宗某
敢不尋許國之初心體䘏孤之美意所願盡節以報君
親不敢全軀而顧妻子九原可作恨未酬國士之知一
飽必償安敢忘大臣之德
　　　受告謝程中書　　　　　　劉後村
濫長鳩工適當鴻筆寓河洛圖書之直臬事有光掞卿
雲黼黻之文綸言甚寵曽謂至愚之質併加溢美之褒
歴觀西掖之雄辭無出東坡之巨擘衮鉞一語風雷四
方凡五采之彰施葢萬口之傳誦侯利建由江左憲臣
而進擢范子竒以將作大匠而召還非兩制如金石之
不刋則二人與草木而俱腐厥今漢詔復出蜀珍如某
者久息影而深藏忽强顔而浪出孔戣負二宜去奚待
人言嵇康有七不堪懼嬰世患至若躐升華序驟畀隆
名身縻牡駕駒轡之間敕經鳳閣鸞臺而下念其江湖
流落之久飾以雲漢昭囘之光昔靈均自言有衆女之
余嫉虞翻遺恨無一人之已知詎意孤生親逢殊奬良
由筆端之予奪當不待身後而議論公驅馳頓覺於光
華舞蹈不知其嗚咽兹葢伏遇某官國之龜玉學者斗
山文辭獨行於朝廷言議可著之廊廟盛德大業為歌
頌其誰宜䞉馥殘膏被沾丐者多矣緑綈初下皓首尤
榮然某親年愈髙宦情亦薄上書而乞骸骨庶幾得竭
力於㫖甘函詔以示子孫焉敢委大惠於草莽
　　　謝潘使君樂語　　　　　　劉後村
七十翁尚扶杖而嬉及親德化二千石有掣鈴之客爰
秩初筵屈符竹之尊嚴為桑蓬之光寵共惟某官在醇
儒之日有循吏之風於前輩滿腔惻隱之言終身是踐
凡世吏奮髯武譎之事一毫不為糧棲畝而有餘雨隨
車而輒應由公方寸使郡治平如子産然豈獨鄭人之
母有許行者願為滕君之民興念希年俯為卜夜擁韋
郎之畫㦸光杜老之草堂山間明月江上清風固閒人
之共有竹裏行厨花邊立馬乃田舎之所無雄辭傳播
於親朋盛事夸張於樵牧某了無新意徒愧老饕感烈
士之暮年壯心未已願先生之眉夀餘瀝見分
　　　荅鄉守趙寺丞樂語　　　　　劉後村
把茅送老愧非洛社之耆英畫㦸行春俾預梁園之賔
客初筵甚設晚景有光恭惟某官前輩典刑故家文獻
聞絃歌於百里孔門亟稱陳雅樂於三雍漢庭推重甫
布宣於明詔首存問於髙年加邊之禮隆祝饐之誼古
腐儒之飡麤糲烹雌常㸑於扊扅君子之酒㫖多饗鷃
奚煩於鐘鼔謂其綴於蛾眉之末引而進之荷槖之間
位置太髙觀瞻未允託伶人之善頌覺野叟之厚顔某
口誦心惟齒衰才盡續老饕之賦竊比坡翁作公讌之
詩難追子建
　　　囘鄉郡樂語　　　　　　　　劉後村
藩條俶布方欣受許子之㕓鄉論素卑乃特下陳蕃之
榻竊味伶倫之好語仰慙牧守之盛心昔者諸侯尤待
寓公一國必有善士任棠隱者龎參候門而還林逋詩
人李及衝雪而訪皆以道義為輕重豈計官資之崇卑
何况黄堂初開華讌衆觀位置愚自劑量龎眉多洛社
之耆英躡踵皆漢廷之雋茂居常合席詎容前之是後
之非獨享加籩則是有其一慢其二荷君侯之偉度察
野叟之真情兹葢伏遇某官六館儒宗兩京循吏伯禽
奄龜蒙之北無忝周公曹參避齊相之堂以俟葢老班
春屬爾來暮藹然興懐嚴考之遺民俾陪太守之下客
鳳皇見頴川郡必有璽書鶢鶋集魯東門奚煩鐘鼔雖
不敢傳誇於邦域然謹當付受於子孫序鄉飲之儀僕
獲觀於古禮記醉翁之樂公自有於雄文
　　謝惠詩文類
　　　謝張秀才惠詩　　　　　　　周平園
逺屈髙軒寵貽長韻情文厚甚雖非衰朽之敢當詞采
燦然足見藏脩之有素莫展報瓊之好空勤垂槖之歸
愧感在中敷陳難盡
　　　謝後村劉吏部作詩䟦　　　　方烏山
肅拜誨緘寵貽䟦語愚生墮學謾為蚓竅之吟哲匠誤
知特有犧樽之飾粲夜光於弊牖藹喜氣於寒冬為賜
甚宏何言可謝竊以弟子之如師最少宗工之持論常
嚴蘇公深器於庭堅尚有失鵬鯨之誚韓子結知於皇
甫至形摭糞壤之嘲葢窺墻僅可以及肩而觀海自難
於為水若夫摳趨尚淺種績又微乃抆拭以長者之言
欲位置於古人之後其棄瑕略穢也失之恕其屈齒忘
勢也過於謙衆疑麟史之無褒何以得此獨思驥尾之
可附儻在是乎伏念某㓜亦知書長而多難荒幽迷塞
耗肝肺於悲號困乏空無弊精神於犇走僅有一㸃清
明之氣間存百憂侵蝕之餘立古今學術之末而思其
初攷子史議論之流而折諸聖草根木杪察榮悴之態
鳥窠蟻穴驗消長之機謂理義文章同出一原悲孔賈
蘇程之牴角學問事功本非二物歎尹楊張趙之參辰
稽其合散發其秘藏平其黨偏融其同異明知尊讓前
輩之意亦足振㧞流俗之中念貧賤既未易居而著述
又須待老故時取詠歌之體而略鳴見趣之私疑寛衣
廣幅之少工較薄練輕縑而粗勝當衆哇而奏雅誰其
聽之遡大川而獨航我之勞矣幸逢宗匠實在通家雖
孤髙卧百尺之樓而汲引當千尋之綆方求印證果辱
品題維昔鍾山之大儒酷愛廣陵之一士品等至列於
孔孟詞華詎數於晁秦乃用見方豈能無媿前言戲耳
不必智者而後知小子朂哉亦足因之而自勵兹葢伏
遇某官斯文嫡嗣承學統盟早懐韓碑柳雅之豪氣吞
諸老晚得孔思周情之秘文亞六經渺觀耆舊之益希
深念麗滛之滋熾由其雅欲挽囘風俗之弊所以極奬
不工文墨之人然觀人乃聖賢之至難知已有父子而
未盡釋氏重傳衣之事道家嚴校籙之科况羣儒方競
仰於彌髙則賤子曷預知於速肖而某力猶可勉齒幸
未衰今將山經地志窮詭異之觀帝典皇墳加浸釀之
力極其變以豳風七月致其深於離騷九歌或者庶幾
尚可被弦歌而薦郊廟絶無萬一不失釣寂寞而耕寛
門上以荅師門之知下以具詩社之體贈我錦繡深藏
足遺於雲車着主衣裳叛去有如於天日其為感發不
易名言
　　　謝趙簿携文見過　　　　　　黄竹坡
束薪煮石方問隱於莵裘拄笏看雲乃鼎來於騎氣自
訪誅茅之徑有懐伐木之章於今無之此意厚甚恭惟
某官學傳源委習洗膏梁姓名浮槐桂之香文字寫江
河之壯有如鄉邑乃屈卿材疲民幸識於好官髙士肯
為於主簿下車無幾流譽甚休數唐宰相之科多由屬
籍如漢東平之懿宜在王庭行有裏言徑躋賢業某困
而後學老矣無堪兹為草堂之謀葢避金隄之决敢迂
髙斾來賁窮櫩柱杖看花已覺馬蹄之近金環壓轡恍
驚龍種之殊更煩楚客之瓊琚不數魯弓之繡質嘆詞
高而寡和愧禮厚以非才奏瓠子之歌㑹還依於公庇
貽木𤓰之贈恨莫報於珍投
　　　謝周秘校(噩之/)惠梅詩　　　　李梅亭
叢桂移文問周倫之好在官梅動興笑何遜之重來非
吾之故人耶所見者今我也恭惟某官城市大隱山澤
真癯拍洪崖挹浮丘疑逰八極召鄒生延枚叟又客諸
侯兹辱顧存未遑迎肅終然不可口過勤黄山谷之詩
殊不類其人殆似宋廣平之賦某甚安斗食焉用鼎羹
月落參横荷唤起羅浮之夢水邊雪後願更續和靖之
篇
　　　囘吳教授投啓和詩
伏勤巧思見和拙詩細窺秋月之兩章備見春雲之多
態迫斯可以見矣敢疑識靣之遲忠焉能勿誨乎安用
過情之譽
　　　謝曹直學喜雨詩
伏以瘨我以旱良窘望雲有志乎民辱書喜雨徒切誦
清風之穆未遑和白雪之髙
　　　謝張秘校(晉臣/)投詩
蒙以契家之舊贈之佳句之新昔人三百篇世寡和矣
古詩十九首君突過之但深巾笥之藏莫效襜褕之報
　
　
　
　
　
　
　
　翰苑新書續集卷四十
欽定四庫全書
　翰苑新書續集卷四十一
　　科舉類
　　　發舉謝顔教授　　　　　　　方烏山
鄉邦校藝屢先餘子之鳴冑監策勲遂玷主司之選衆
咸稱於具眼私倍切於銘心竊以庠序科目之制既殊
教養選用之方亦異家自為學人無常師季有攷月有
書殆匪進身之路言以庸藝以舉多非肄業之流故豪
傑俯視學校而不來惟疎庸幸有場屋之可覬若夫印
可幸蒙於大匠明揚不出於若人真為鄉曲之美談非
講師生之私謝伏念某全昧世事粗有天姿少也誦書
見稱孺子之可教長而能賦深疑壯夫之不為逮研窮
理義之味深覺馳騁科名之事淺欲絶意於利樂且用
力乎聖賢念大父以經學登考亭之堂中歲已恬於進
取家君以詞賦為莆中之望衰年未免於竒窮詩書之
緒轉寒户門之擔至重勉追時好終愧初心兹逢賓詔
之來羣集都城之下以緼袍之極陋與紈袴以争先方
懐鼓瑟之疑忽有得盧之喜齊飛並駕人推兩陸之弟
兄前引後從世擬三蘇之父子為榮多矣是孰使之兹
葢伏遇某官太學名流聖門嫡𣲖以負荷斯文為己任
以汲引後進為盛心粤從贄見之初即辱賞音之重猶
記告别特厪贈言謂作文不必求竒莫先平易謂得名
最患太早當自矜持使非先生長者之曲成安得門人
小子之有造某敢不少圖寸進仰答已知得進士歸未
足報相期之意到聖人處儘可為不朽之恩
　　　代族弟謝鄉舉　　　　　　　方烏山
家庭課學不殊同隊之魚鄉里掄才遂與嘉賔之鹿駭
所罕見得之若驚竊惟自有三載之科程老盡四方之
豪傑升沉一諉之命得失似制乎天故觀前輩逺大功
名率皆早歲奮飛於場屋七歲神童者賈丞相十八歲
狀頭者汪端明卓乎偉哉噫其鮮矣伏念某原夫初學
伊吾小生蘭茁其芽人頗憐其秀慧筍根雖稚衆皆意
其抽萌葢自大父闢家塾以教兒孫伯祖有園池以接
賓友三世推為善人長者一里稱以聞家鉅宗嚴君兩
預於薦書群從聨登於監學乃如孺子亦有家風眼看
舉子之踏槐興動少年之折桂立萬蟻之障畧無怖容
捧一鶚之書未是差事靖言僥冒誰實作成兹葢伏遇
某官西州儒宗廣延魁彦士曰時哉遇司馬誰無願休
之心誰其主之有歐陽足想育才之樂􁃻􁃻焚香之拜
温温勸駕之言方計吏之與偕至小子而有造某敢不
志其逺者學以成之曲江題名敢遽動心於榮進互鄉
潔己方將聽命於摳趨不知所裁非以為謝
　　　代趙丞謝解　　　　　　　方秋崖
哦竹笑丞哉之負幾羞澁於父書踏槐隨舉子之忙或
揶揄其兒戲敢意鵠頭之選偶分麟趾之暉竊伏思惟
適有僥倖昔我皇祖篤叙宗盟迺睠箕裘易染膏梁之
習俾同韋布自取翰墨之功此豈直角無用之文亦因
以觀平生之藴如曰志於得耳則吾夫何慊哉葢場屋
所以假塗寧忝有唐之科目謂辭章特其餘事况復神
堯之子孫凡我銀潢無忘鐵硯如某者襟靈不韻骨相
最凡雨寒幾落於簷花所未傳者家學衫老半枯於荷
葉亦多鄙其世恩澤祖笏以未甘彈儒冠而良苦雖技
止雕蟲之巧然功慙畫虎之難意者丹成而九返其魂
胡為璞獻而三刖其足場屋恍驚於昨夢詔書又逼於
秋風戰豈屢北耶雪案之燈故在吾亦欲東耳雲衢之
興甚髙勇於請行幸而得雋此葢恭遇金玉右文之化
丹青左戚之儒德裕不喜决科肯為詭論王結欲除任
子深厭庸流迺從㬰於棘闈濫吹嘘於竽奏某敢不挈
蒐舊業就緒初心擊水而摶扶搖如借鵬程之翼排雲
而呌閶闔敢嬰驪頷之鱗
　　　代汪表姪謝解　　　　　　　方秋崖
聖天子新瑞平之政飭士習者再三卿大夫登賢能之
書推禮經於第一凛有盧前之愧喜無牛後之嘲何德
堪之為倖多矣試嘗謂士生堯舜之世誰不欲身致晁
董之科矧惟琴瑟之更張豈復笙竽之雜襲風飛雷厲
漢札十行地闢天開唐文一變迺酌計偕之額聿囘儒
學之心于然而來卓乎其傑猶共逐中原之鹿人人自
謂得之至獨為前列之龜區區祗有慙耳顧如某者僅
若而人結髪從諸公逰切攷太平之典束書有四方志
願為君子之儒雖極知文舉之才踈未易詆洛陽之年
少一燈夜雪兩戰秋風思昔故家起魚龍而洗日繄我
季父有鵰鶚之在天寥乎相業之無傳幸而書種之不
絶賈予餘勇與衆先登孰云揚秕之前或歎穿楊之巧
邑有故事人多誦言謂疇昔當甲午之元嘗魁北斗以
春秋無已亥之誤遄冠南宫意其氣數之循環俾此功
名之破的兹葢恭遇蜀文公之教化今韓愈之聲光抉
雲漢分天章涵浸詩書之澤呈琅玕呌閶闔醲薫翰墨
之香言觀才屈宋而道羲黄將使家臯䕫而人稷契玉
我文明之治鏘然熈洽之朝有嘉燕凝不知螽躍迄致
遼東之獻亦空冀北之羣某敢不連㧞茅之征乗破竹
之勢鳥之鷙累百數而不如鶚已先雌伏之卑鯤之大
幾千里而化為鵬遄借雄風之便丹衷所屬赤牘奚殫
　　　再薦謝太守　　　　　　　王臞軒
少而好賦嘗見齒於賢書壯當封侯尚何顔於文屋偶
辱明有司之選重書新進士之名况弟子之賢於師既
叨首薦而他人不如同父又獲聯名人稱之以為美談
已當之獨有慚色伏念某箕裘晚出門户早衰綴文幾
至嘔肝苦學惟知嘗膽十年以前之志豈信富貴之在
天累戰不利之餘方知窮達之有命開門授業仰屋著
書謂若無所用於一時亦將垂不朽於千載屬槐花之
迫目徒覺激昻認楊葉之舊穿未知中否賦不工於吐
鳳墨誤㸃以成蠅設非以後場而見收幾乎為文衡之
所棄荆山之璞獲售合浦之珠復還親望因得以少寛
朋舊亦憐其纔遇靖言僥倖亶有夤縁某官宗主斯文
之盟作成多士之氣治平有第一譽已徹公車舉送餘
四十人親為勸駕致令么麽再預甄收某敢不益加駑
鈍之鞭勉赴功名之㑹天其或者道之行歟鴈序聨飛
佇見齊名於鴈塔龍門髙透未知誰占於龍頭
　　　發解魁謝游守　　　　　　羅公夀
祖孫三世俱横牛角之經父子十年兩占鰲頭之選家
傳魁脉喜動重闈得之不難榮則過甚眷今瑞郡為古
儒邦掲風節之標有三劉在得文章之印自二蘇來江
山之秀發愈竒河水之連通已驗煌煌名世繼繼有人
冠南省而位西樞先正之聲光可接上紫微而魁黄榜
前科之步武方新天貢初増地望彌聳欲續科名之記
要須鄉曲之英如某者蕞爾弱齡謭焉末學狀嬰孩而
談性命靦顔涑水之言事科舉而背聖賢刻意象山之
戒雖微資禀敢廢工夫自十五六歲來已深慕聖人之
學生十有九年矣亦頗能竒氣之文懼世業之未昌鞭
苦心而自勵侍慈親於精舍躋聖之真從季父於黌宫
窮經之奥但求以學古人而行古道敢便謂工時文而
要時官漫浪詞塲之㳺薄言觀者僥倖賢書之獻非曰
能之敢圖小生斯學之無庸乃誤執事大人之見賞洛
陽年少之賈誼姓名雖薦於吳公大名舉子之張覃文
行盍先於冦凖乃積薪之居上若揚粃之在前顧揣分
以奚堪衹為親而自喜椿一株之未老桂已重芳梨百
果之所宗樝何敢比歲令方更於十暑魁躔竟萃於一
門庭砌有輝里閭共慶先生驚嘆而避路謂有此郎小
子談笑而覔封端在此舉靖惟僥冒决有遭逢兹葢恭
遇某官先生昭代儒真清時魁傑河南𣲖脉聿為程氏
之光泰北聲名誰似韓公之盛凛凛廟廊之器洋洋雅
頌之音自凌厲於穹華即蜚騰於英茂民庸甚偉䞉遺
愛於甘棠朝蹟尤髙早陞班於玉筍合從碧落徑啟黄
扉乃分錦水之符來續涪翁之賦慈祥一意政化雙行
䕶善類如䕶碧圭愛人才如愛桐梓主盟吾道増重斯
文振揚舉子之精神扶植倫魁之氣數遂令晚末亦累
甄陶某敢不激昻初心磨厲素志發沉潛之義理圓逺
大之勲名望癸丑之龍頭一籌自許題丙辰之鴈塔重
慶為榮過此以還不知所措
　　　發漕解謝㳺瑞守　　　　　　鄧　林
覔舉敕綾拂拭曾經於象管較文漕棘吹嘘偶玷於鶚
書兹鄧仲華之得效寸名皆游伯始之不為曲筆足未
登於畫㦸身已在於洪鈞竊謂漕舉以收鄉曲之遺才
登仕以待門館之佳士故祖宗官之為宰相之客在乾
淳階此得名儒者流自我皇大開進取之門而吾黨競
借功名之徑雖富民居多以貲而入然貧士亦或假韶
以鳴三年大比之興賢數路得人之為盛如某者學徒
泥古好毎悖今又看諸父之擢科芥如拾地長試有司
而求舉梯若登天亦嘗反觀其失意之文未始大戾於
中程之作時未來而姑順定有知髙山流水之音志愈
挫而亦堅終不改上林甘泉之技濩落半生之煮字崎
􁃔萬里之束書俗人笑其享弊箒之千金識者知其懐
連城之雙璧脱迹東華之軟土犯身南粤之瘴雲梅花
雪片之冬深偶逢青眼桂子天香之秋老其奈白身盡
傾十餘歲之筆耕以取三尺綾之試具艱難圖此庶幾
解額之稍寛僥覬得之聊奉慈顔之一笑既得護身符
而旅試必須大手筆之標題適方依仁道院之州遂獲
問字籖房之舍幸造物諒其窮之久俾假塗繇此選而
升餘甘齒頰之囘已輸崖蜜髙飛羽翮之舉莫禦海鴻
兹葢伏遇判府寺丞郎中先生名世故家清門偉望一
麾作守樵川星渚之去思再轉為丞農扈夏卿之分贊
未厭竹符之畀而為芝瑞之來遂令客寓之蹤亦拜主
盟之力某敢不益勵鈍足随試别頭集英斜日之丹墀
倘叨賜對髙安朝天之舊路願看歸班感激維深敷宣
罔既
　　　發漕舉謝㳺守　　　　　　　簡應和
摸索暗中幸與江西之進士吹嘘送上敢忘北道之主
人由大鈞播物無垠而數路得人為盛謹裁四六祗謝
萬分竊惟聖朝所以開公選之途士子所以應奉試之
舉公卿大夫多由是出寒畯下士宜向此求然鄉郡之
額毎甚狹而難升雖豪傑之士有不能以自見不失荆
山之璞則遺滄海之珠幸九天寛雨露之恩而平地有
雲霄之步學優登仕千取百不為不多名玷薦賢十其
數惟精惟一非謂籍龔黄之多貲而紓國計正欲得乾
淳之名士以應時需上方以是而招徠下亦由之而進
取如應和者頗自卓然毎欲以古心而讀古書不肯為
時文以媚時好夜燈對簡方寸聖賢曉鏡覽顔少年勲
業念綾紙敕文偶倖以探籌而得則黄鐘大吕或可雜
濫竽之吹方酣蟻戰於棘闈果薦鶚書於菊榜况三兄
三舉既發軔於己酉之科一漕一鄉復聨芳於壬子之
歲鴈序等秋風之賜馬頭同雪絮之春初匪偶然有自
來矣某官受天間氣為世真儒身考亭夫子之鄉家定
夫先生之學早榮階於計吏即晉接於華津幕泛蓮紅
宻勿籌帷之䆳槖持荷紫雍容府寺之班盍徑立於公
槐尚屈分於符竹士挹澗堂之潤人知道院之文化未
及期政已成頌乃當紫詔興賢之際而降黄堂勸駕之
忱遂令溝中之棄才亦收㸑下之焦尾某敢不着鞭逸
駕礪鍔新硎精八吟叉手之文勵三日别頭之戰姓名
題鴈塔魁標映堂吏之書兄弟躍龍津同榜皆狀元之
選
　　　囘安慶發舉士人(附試江州/)　　鄭雪巖
薦士觀諸侯之能歲貢當從於鄉郡權時講大比之禮
賓興乃屬於制垣正有媿焉何勤謝也某官沐浴文翁
之遺化生長周郎之比鄰脱跡於兵戈之餘舉目有江
山之異學書學劒深識三邊便宜於胷中習賦習經非
弄斯文浮華於筆下是謂賢者能者誠宜爵之禄之扁
舟徃來於長江已聽雪絮馬前之曲聨騎遨逰於閬苑
遂賦紅杏龍頭之詩某徒忝分符有慚勸駕已知璧在
秦城而名重將見玉出崑山而價髙式微式微胡不歸
寧久鴻鴈流離之所類我類我久則肖速乗蒲盧變化
之機心之所期言不能盡
　　　回新發舉進士(一縣中榜者五人/)　戴象麓
望重月評名登天府此舉得人多矣快哉五鳳之齊飛
謬人若己得之喜甚雙鳬之欲舞斯文之慶闔邑所同
恭惟省元羅斗心胷凌雲志氣幾年螢雪(周禮云飽参/六官法度之)
(書賦書云飽参百篇典誥之書/    云細哦八韻宫商之詞)萬里鵬風果中三物賢
能之選閭里為之動色庠序有以増光以數考之東井
五星之交聚得時行矣南山七日之難淹某濫宰鄭鄉
喜觀禰薦然此特文章之小效將大施勲業之宏規且
辱投珠若為報玖打鼓推不去何强顔須待於來年衣
錦早歸來要拭目一觀於盛事甚為慶抃罔既敷宣
　　　回建寧府翁解魁(以孫/)　　　　方壺山
榮都虎榜髙剡鶚書久矣潛心究遺經之三傳裒然舉
首加元士之二人無預傳衣何為銜袖恭惟某人為春
秋學異章句儒三萬六千言之用心務推研於紙外二
百四十年之行事多感慨於胷中鷙將擊則伏深鵰久
困則飛怒氣骨如許定非常調之流具眼相逢當認魁
文之様前程萬里來歲雙元某取友未能貢賢何幸遥
認銀袍之立鵠侣穀梁家且看金榜之登龍必公孫子
亟致多謝尚不一書
　　　回㳺監元　　　　　　　　方壺山
得雋虎闈聨芳鶚剡名家文獻多生謝砌之蘭文苑聲
華五折燕山之桂光生閭里慶溢堦庭有來銜袖之書
想動彈冠之喜伏惟某人箕裘粹學衣鉢髙科為㳺先
生之聞孫典刑可想生朱文公之寓里趣操更髙固當
用力於聖賢尤欲策勲於名第諒其游戲觚墨之際固
已凌跨紈袴之流逺到詎可量哉一第直易事耳佇楓
宸之大對伴荷槖以増輝某無預傳衣胡勤投璧鵬程
萬里幸相勉以脩名龍首三人定不輸於他手
　　　回熊解魁(東之/)　　　　　　　方秋崖
籍甚文名老熊當道褎然舉首凡馬空羣得聖人筆削
之心重鄉老賓興之選恭惟妙探絶學獨抱遺經誰不
黜伯而尊王是陳言耳或者褒子而貶父如名義何放
出一頭了無衆手以此戰何不克得臣將寓目焉惟不
矜莫與争晉覇在此行矣
　　　回二名陳大猷
衆人逐鹿何有何亡老手射鵰毎發毎中雖曹參之第
二知李廣之無雙恭惟熟講中庸卓為茂異許孟容有
禮學典章多所裁之公孫𢎞舉賢良郡國無以易也迄
援枹而再鼔又㧞幟以先登鹿洞古而聘君來莫如之
子鼉洲圓而狀元出其在此行
　　　回發解第三名劉復
項羽敵萬不亦壯哉荀伯在三幾少屈矣歎伏老蒼之
筆驚嗟英妙之年恭惟賦聲摩空詩才論斗文章有氣
意其與廬山髙學問藏身乃亦如椰子大於此見士之
秀何必曰老而成勉旃此行逐兔斫廣寒之桂毋曰得
意躍馬看長安之花
　　　回饒解元謝解(書義/)　　　　方烏山
以月旦評上秋風榜怒飛幾千里久矣為致逺之圖訓
解三萬言今始蒙稽古之力徒得君重何謝我為恭惟
某人口吐雄辭胷蟠奥義謂楚倚相讀九丘八索豈不
迂哉笑韓昌黎規五誥三盤空自苦耳踏槐充賦拾芥
成名見説古文已盡窺於孔壁勿云樸學行即對於漢
庭某愧冗不治徒愛莫助從今北望聳看龍虎之榮觀
尚俟南歸細問科斗之竒字第慚後賀不稱先施
　　　回葉解元謝解(春秋/)　　　　　方烏山
桂殿傳香棘闈奏㨗所謂明素王之志惟春秋乎繇此
附青雲之名何富貴也鵠袍争羡虎牓有光恭惟某人
為今儒宗得古書法范寗解何休學外别出竒功胡氏
傳伊川序中黙窺精意鋭於再鼓奪此先籌慶元鴻樞
欣有光於同業熈寧龍首㑹立見於亢宗某無可傳衣
曷厪銜袖自夸摸索曩嘗見子之一斑敢祝飛騰慎勿
避人之三舍
　　　回漕舉傅夢登　　　　　　　方秋崖
遡江左右數路得人入洛弟兄一門盛事雖是漕闈之
薦送亦増鄉守之光榮恭維特妙羲經且工蟲篆文高
霞鶩又飛捲浦之雲氣壓斗牛要作築□之雨乃從借
逕亟與計偕幾千仞廬山髙孰傾三峽五百人進士第
今見二難
　　　回漕舉傅士龍　　　　　　　方秋崖
讀廬山髙雅聞譽處登滕王閣亟與計偕恭喜傅巖之
一家併取豐城之雙劔恭惟不隨人後徑到畫前仕有
為貧吾何嫌於覔舉學知不足自謂欠於讀書但即斯
言可覘逺到一江左右已馳異路之聲華二難弟兄定
作同年之期集
　　　回進書免舉劉均　　　　　　方秋崖
表聞北闕籍在南宫畫㫖持招當有程伊川之故事呈
身自贊豈縁蘇明允之權書伏惟超詣先天茂明大學
皆有論著辛勤盡得其精微悉上進呈乙覽實為之嘉
歎乃免繇於鄉賦俾逕造於禮闈用則行舍則藏毋忘
經訓招之來麾之去肯墮時流庶知鹿洞之有人亦俾
鼉洲之増氣
　　　回免舉王子和　　　　　　　方秋崖
秋横鶚表先我着鞭工歌鹿鳴待予勸駕曽共半窓之
燈火願言一夜之風雷恭惟自挾六官蚤游諸老三箭
而天山定未害巧遲一舉而朔庭空今當凱㨗要使故
交之親見迄留盛事於此行顧天下之事若積薪吾無
患矣雖君子之交淡如水予日望之
　　及第類
　　　代狀元及第謝東宫　　　　趙南塘
大夫而有孝弟聞必使為輔翼之具葢玉質之既粹則
金聲之迺遐凡以言揚繇其教染故郡國舉茂異之等
而鄉閭獻賢能之書多士以寧得人為盛允賴元良之
正聿來黎獻之共兹錫第於丹墀宜薦誠於青禁伏念
某等材奚足算技亦無他徒知畎畝之愛君遂欲草茅
而言事荷兩朝之率育丁三歲之比興輒妄試于有司
不自量其無學見聞甚陋烏覩朝廷之宜悃愊則忠庶
盡臣子之義方懼猥塵於宸覽豈其僉預於臚傳寵冒
實多拜嘉敢後雅崇經術敬接儒宗講就將於閒燕之
清贊涵泳於雍熈之治振洊雷之隆響有鳶皆飛揚少
海之餘波何鯤不化遂令孱品亦玷賢科某等謹當允
蹈初言篤持晚節射天門之䇿得之若驚望甲觀之光
敢不重拜
　　　丙戌期集所代亞魁上知奉程内翰治易
　　　　　　　　　　　　　　　　鄭雪巖
滴露研朱尚作蠅頭之注磨煤書淡忽聮鼇首之名雖
弗利於好竽抑無虞於按劍葢難莫難於遇主樂莫樂
於知音如是際逢若何報稱竊以馬圖出而文字見蠧
簡煩而科目興不謂上世開物之書反為後來干禄之
具自世更三古人更三聖厄秦猶見於全經奈師自一
説學自一家涉漢交持於異議天開我宋時生鉅儒自
開基首訪於孔堂故命講爰先於羲畫探索賾隱鈎窮
淵深陳圖南悟其㡬有李穆抽闗而啓鍵周濓溪酌其
妙有張程反本以尋源義理㑹其精微辭章凖其竒法
葢有闗於世教豈徒擅於文塲况六陽御乾之時正重
明麗離之始不惟祖元德以保合又將觀人文而化成
雖當元黙思治之朝不廢選舉揚言之典必務得文體
之厚實斯克反古樸之胚腪茍非其人有負此意如某
者韋編未絶鐵硯欲銷旅食京華微詠杜少陵辛酸之
句足遍天下曽無太史公髙邁之風竒竒似怪非求人
知落落難合不與時偶户外之屨雖滿甑中之塵自如
兩捉月以得蟾復遇風而退鷁有來問學得吾道以能
東反欲移文訪故山之在北已自甘於草芥豈望收於
桑榆未嘗有一日之長何以次羣英之冠慊然懐媿得
之若驚兹者伏遇某官名重泰山脚踏實地潛虚太元
論造微妙於象數之先太極經世書得㫖趣於筌蹄之
外文章自為一家法道德卓為諸儒宗風節回衆流而
獨航議論為四方而立的當宁欲新於士檢詔公仍付
於文衡宋奉常再領省闈取王元之等皆知名士歐内
翰兼知貢籍降蘇子瞻亞疑是門生固知無明月之暗
投自恐乏陽春之寡和肆蒙采取倍切凌兢某敢不味
坤爻直内之辭酬泰道包荒之量上期不負於天子下
將無叛於師門改箕子為荄兹寧襲專門之陋因周象
識典禮庶通治國之方一經品題永以銘刻
　　　丙戌期集所代亞魁謝㕘詳周司業　鄭雪岩
誦先生進學之規願為籍輩聽吾榜得人之語媿在盧
前進以公衡榮幸華衮敢因展敬庸謹修辭竊以師道
立而善人多教法備而英才出斯文非自為之髙下君
子誠黙提其重輕胡安定之掌成均始識體用之政歐
陽公之司禮部痛排險怪之非風日清晏而鳳皇和鳴
雷霆震驚而狐鼠讋伏唐文至正元而三變漢化逮建
元而一新道不虚行人為宗主上規姚姒之混混下摩
韓柳之蒼蒼以乗百年興起之機盡掃積習委靡之弊
庶光首選無忝言揚如某者韋編一書鐵檠三尺青衿
受業或馳籍甚之聲皓首窮經自起紛如之嘆抱荆山
之璞自儕於泣卞彈空桑之瑟不工於求齊曽無元譚
竒所作以流行但有馮宿見其文而嘆息方將從鹿豕
於天台泉石之下安望化鵾鵬於霄漢風雲之間豈謂
彩筆之吹生亦許枯根之向暖過眼無五色之可取㸃
頭有一字以為褒未知性學而蒙理致之稱素乏風骨
而辱雄健之予胡忝師誨以為己榮兹葢伏遇某官心
學精微性資冲粹以舊逰之冠帶鳴於樂之鼔鐘沃之
周情孔思之文盡霑賸馥賡以文王虞氏之操黙動真
機道足以為諸儒宗言足以為當世則轉移三光五嶽之
氣剖斷諸子百家之偏歛以鑄顔喟然予㸃繩墨既定
楹桷兼收致使瓠虚亦能頴出某老當益壯凛然不彫
恥為温飽之圖勉竭忠孝之節經品題作佳士濫居舉
子之先懐仁義事吾君願罄平生之學以兹銘德罔既
鎔辭
　　　謝殿試編排官聶侍郎　　　　王臞軒
數父執於慈恩之塔稀若晨星稱門生於通德之鄉恍
如霄漢昔登堂不果恐涉私謝今假道徑去又將何辭
僣飭尺箋仰干丈席恭惟某官日未東即收於巍第江
以西莫著其大名詩社揮毫妙思源泉之出地昕庭抗
疏精忠皦日之有天不由介紹而結主知徑躐清華而
登從槖剸裁邦用鄙夷管晏之近功經畧中原隘小孫
劉之故畫詳審乎事機之㑹更閲乎義理之多謂如根
本之先强則於恢拓也可待葢知彼不知己皆料敵之
淺謀而能發又能收迺濟時之逺畧屬北方之警未息
而西州之變復興人方憂蜀道之難公徃為雪山之重
至則事權之牽制加之飢卒之跳梁身持尺檄以直前
惟知死節神叱的盧之一躍遂獲生還浮言何傷乎日
月之明雅志已抗於煙霞之表携諸郎於謝墅㑹名勝
於午橋耆英之㑹狄公方春秋之未艾中國即相司馬
寧朝暮之少淹伏念某殖學代耕賣文為活元龍湖海
之氣少也勃乎司馬山川之㳺今其倦矣為有阿㜷之
養謾從舉子之勞兩玷鄉書一塵春榜迨奉廣廷之對
空臆盡言不知書生之踈轉喉觸諱痛國論之未一憫
邊釁之方開惜諸將多陷䜛言迺援子儀之事議宰相
當存大體恐貽王吉之譏雖清朝許竭其愚忠而時論
或譏其太訐發矢將穿於楊葉及的輒差乗舟已迫於
蓬萊為風引去向非借九鼎之力當不止三籌之輸副
本既不上於中書賤刺亦羞通於光範至謝知己皆後
衆人俯仰何心升沉付分謂今得斗粟之禄可以無飢
豈不勝布衣之時難乎一飽兹迫瓜期之戍方登荷槖
之門如亮其今日之來非為炙手當賜以片言之誨庶
使書紳此身已託大冶之中他日冀軫遺簪之念但不
負於所學是為報於異知雖秃千毫莫殫一感
　　　及第謝太守　　　　　　　鄧　林
射䇿太狂墮楓宸之末第脩辭徃謝贄竹使之彞恭雖
位置之無堪然陶成之有日伏念某植姿頗戅抱識良
偏少也讀書常慕昔人之慷慨壯而覔舉毎羞今世之
詭隨迄齟齬以難投遂﨑嶇而徧走玉龍洞裏曽窮天
下之瓌觀金鯽池旁屢覽日邊之勝槩不肯録錄何為
栖栖瞻言諸父之收科妄期尅復偶荷名流之知己相
與維持常携三尺之綾晉扣千鈞之筆既䝉飄灑更沐
吹嘘俾寄逕於氷臺遂登書於天府竟成藉手冒中别
頭又從紫闥以試文方許丹墀之奉對念一生之所學
何可負君昧萬死以極言但知愛國攻上身而稍力謹
儲教以為先䜛夫女謁之當防戚里官閹之宜抑上而
鳳閣毋久付於具臣次則烏臺盍悉求於端士凡有辭
而皆訐然非道則不陳披腹效忠自哂杜園之賈誼殫
心論事孰知豐旅之馬周司衡鑑者媚之徹冕旒而難
已甚安殿後詎復争先弓矢紛披孏角殿廷之射藝科
條雜沓倦呈銓鎖之刑書誰能躁求姑且静退卷懐黄
牒甘遲吏部之差歸着藍衫聊奉慈闈之粲已為僥倖
亶出坯鎔兹葢恭遇某官伊洛淵源龔黄政事以寛慈
綏百姓鼓盪春風以義理淑諸生霑濡化雨皂葢朱輪
再書於上考紫綸丹綍僉徯於中除遂使朱愚亦題墨
淡某敢不秉持素守増益未能挹瑞彩於金芝已借此
時之披拂峻清班於玉筍尚祈他日之提撕皈倚冞深
敷宣罔既
　　　回鄭狀元　　　　　　　　真西山
臚傳玉陛名冠璇魁自慶元屢䇿大庭孰若今日四門
之闢雖長樂昔多首選未聞同時三俊之登鯁論獲伸
鵷行相慶恭惟某官正學傳心本洙泗之舊妙齡發聞
有楊晏之風適九重側席以思賢迺千里彈冠而應詔
歴陳偉論深究大原謂治亂安危之勢不常要致察於
己回之始而便嬖昵近之私易感當預防於未兆之先
惓惓殫憂國之忠鑿鑿盡適時之用昌言天下之事無
諱有司親結人主之知褎為舉首夫既擅儒林之榮觀
正須踵前輩之髙風昔吕文穆之事熈陵若王沂公之
相仁廟科名岌嶪既獨步於一時功業光明復可傳於
萬世伊誰儷美允屬當仁身到黄扉自是榮塗之素定
名標青史要觀盛烈於無窮某學本空疎識非超卓群
多士而試以藝選掄雖預於司存取一人焉㧞其尤裁
擇端由於上意猥先枉駕辱貺長牋苐深蘄望之情莫
既敷陳之愫
　　　回孫榜眼　　　　　　　　真西山
璧水蜚英夙髙士望玉階上對果亞倫魁新六館之榮
觀壯七閩之盛事恭惟某官清標絶俗勁氣横秋學探
精微期欲造聖人之奥身居窮約常懐憂天下之心飭
躬允蹈於規繩抗志弗渝於金石比承清問獨罄丹衷
鋪張主德隆替之由力辨國論是非之正雖明白峭直
不為媚俗之言而温厚深醇自得告君之體衆共稱於
卓偉公特出於緒餘夫既都儒者之至榮要必慕古人
之盛節昔仁皇帝旁搜於多士若韓魏公擢在於二人
顧科第之相同不知其幾而勲名之有爛獨到于今願
恢他日之逺圖罔俾前脩之專美某濫陪較藝欽誦奏
篇以直言取人葢當宁留心之方切得名士報國在有
司何力之足云猥先枉駕之臨申賁長牋之况念友直
友諒既素辱於心期不以頌以規其敢忘於古誼
　　　回馬探花　　　　　　　　王臞軒
錫第彤墀陞華鼎甲馬名千里軒昻御榻之前鰲戴三
山縹緲仙蓬之上輔畿得雋士族稱榮恭惟某官筆鼓
風雷胸吞雲夢居鄉必擇宛然一鶴之清風得姓最華
藉甚雄虹之加頌日未東而薦書屢上冀以北而聲價
推髙迺於再駕以成功坐使羣英之褫氣屬當初政尤
重臨軒中庸大學之書方垂咨問聖賢實理之用獨善
敷陳發西洛之正傳繹考亭之大義識微見逺憂治危
明僉謂劉蕡空臆之言出於董子潛心之業龍津一躍
三十喜骨骼之成鵬翼髙騫九萬摶扶揺而上翌日報
泥金之帖雙親傾藥玉之杯一經教子以有功羣兒祝
身而願學榜花姓字已開浮石之加祥汗竹功名更看
伏波之大節某竦觀偉對深嘆忠言未皇展慶於赫蹏
迺辱迂臨於油幕繡段之遺侈矣瓊琚之報慊然當年
之射鵠頭笑我班隨於龍尾一舉而登虎榜期公身到
於鳳池
　
　
　
　
　
　
　
　
　
　
　
　
　
　
　
　翰苑新書續集卷四十一
欽定四庫全書
　翰苑新書續集卷四十二
　　生辰類
　　　賀景獻邸　　　　　　　　方秋崖
天潢毓秀宗祜流暉駕鶴而朝中元先校長生之籙牽
牛而臨七夕已傳乞巧之文併借良辰誕彌厥月某官
謙以自牧卓爾不羣鍾鼎神堯之子孫了無貴介冠冕
宗周之族姓雅有好修葢其禀間氣於長庚固己得異
書於太乙錫之難老儀我睦親某叨與講論竊深贊頌
富貴莫如進德尚迪前人之光清浄可以延年是為仁
者之夀
　　　賀張參政　　　　　　　　　楊誠齋
日逢弧矢年迓松椿有是君有是臣亶謂千齡之盛旦
俾爾昌俾爾艾長觀八月之清秋樂事駢闐驩聲環匝
某官儲精髙嶽毓秀苕川碩畫元勛久増光於政府沉
機深識獨軫念於邊庭雖一時議論之靡諧奈百世聲
名之益壯雲霾既掃日月方明爰誕告於治朝以寵還
於書殿獨兹均佚共以為疑與其抱髙明之節而枕石
潄流豈若舒久鬱之才而興雲出雨亟符夢燕入相衮
龍發舒未究之才猷揚厲無前之勛業某比聞褒渥帥
羾慶緘犯顔宜掇於深辜藏疾已欽於雅度報章下逮
餽禮有加坐令山房岑絶之區如得洞府珍竒之玩有
懐銘刻無語發揚屬逢誕日之臨敬拜長年之祝捧觴
稱夀雖不能陪賔客之塵䑛鼎得仙猶足以解塵埃之
縛
　　　賀趙文昌　　　　　　　　方秋崖
五緯麗天一佛出世用作霖雨是生朱緯之辰穆如清
風盡滌滄溟之暑祥開彌月允屬休期某官器博而用
周體莊而履粹右扶風左馮翊輦轂為清前左雄右山
濤銓衡倚重維天間氣鍾此鉅公共嘉降嶽之辰有偉
如川之頌而某恪共謁制莫控慶悰披蕊笈而汎蓮舟
可想仙家之日月焚玉㽔而盥薇露苐瞻公姓之鼎彞
　　　謝余提舉賀生辰　　　　　　鄭雪巖
手種甘棠之隂十年三到口誦蓼莪之句初度又逢荷
公髙情畀余善頌某歲冉冉以將至車皇皇其何之幸
遇聨臺崇篤斷金之好重煩移具奏宣戞玉之音適當
膏澤之及時宜有陽春之寡和誠不偶爾似有相之匪
為夀祺相對老翁之一笑尚期樂事同歡農畝之三登
欣荷惟深敷宣罔既
　　　謝劉右司賀生辰　　　　　　鄭雪岩
倦馬載馳誰云就熟分龍適紀又值初生問甘棠之䕃
尚存誦蓼莪之詩有感言以贈也愛而夀之恭惟某官
價重斯文交崇同類訪子雲而問字宅僅一區共坡翁
而論文書藏萬卷偶對黄金膏雨之霈遂賦白雪陽春
之歌匪曰維祺俾開笑口數絳縣人之甲子老自不知
聞大庭氏之官商和而焉敢其為感佩罔既敷宣
　　　謝衆官賀生辰　　　　　　　鄭雪岩
倦馬載馳誰云就熟分龍適紀又值初生訪甘棠之䕃
尚存誦蓼莪之詩増感豈謂同寅之髙誼有憐甲子之
餘年相對黄金膏雨之應時遂賦白雪陽春之寡和誠
不偶爾似有相之匪為夀祺聊發老翁之一笑尚期樂
事同歡農畝之三登欣荷之私敷宣罔既
　　　囘丘漕賀生日　　　　　　方秋崖
揆予初度頻驚潘鬢之霜惠我好音忽墮郢歌之雪厥
有嘉篚爛其盈門誼則重於斷金榮更深於倚玉屬兹
多事繄我何心豈有邊檄之飛馳正此師干之征調而
乃尚記垂弧之日不為解甲之圖今何如時但欲捲錦
鯨而還耳辭不獲命勉其烹素鯉而藏之
　　　回徐國録(戊申生日/)　　　　　劉後村
吾衰也久矣撫初度而自驚歲晏孰華予獨交情之未
厭特紓麗藻以飾朽株共惟某官思欲凌雲文如翻水
謂故舊茍無大故胡忍棄遺念老姿非復少年强為塗
抹所慚醜質不稱好辭文一字綃一縑莫酬珍貺匱十
重巾十襲苐謹寳藏
　　　回王臞軒賀生日　　　　　　方烏山
老成羇逰已斷六弧之夢故人逺訪先馳雙鯉之書惟
愁空谷之足音折子過門之屐齒良鄭重甚如悚愧何
恭惟李白謫仙徐邈清聖五湖三江之氣落落不衰萬
馬千兵之文堂堂可畏雖筆端之春麗尤交誼之歲寒
毎逢賤生必贈好語政切彼美一方之望乃傾不逺千
里而來水沉似盈尺之苓地粟如當𤓰之菜復奏一闋
真成三竒某愧無雪兒可歌留與雲孫為寳清興不淺
幸勿回子猷之舟濁世可憐安得望王喬之履
　　　回瑞守賀生日　　　　　　　康務本
養弗逮親方切蓼莪之劬瘁貴而好禮忽垂金薤之琳
瑯愧甚循涯感深擊節某官身諧律度才叶宫商不矜
棨㦸之尊惠然懐袖賸薦罇罍之具樂只銜盃靖省衰
遲末由稱塞七襄愧乏羞吟瓊玖之詩十襲為榮留作
子孫之寳情深愧恧詞淺敷陳
　　　回方教蒙仲　　　　　　　　劉後村
老色上面空慚弧矢之垂太音希聲忽聽韶箾之奏斐
然藻麗賁此衰遲某官胷次氷清毫端泉湧雖多識王
翰李邕知名之士然尚記孔融禰衡忘年之交時製新
腔遂成故事老夫耄矣無能為也莫少稱於衮褒美人
贈我何以報之苐謹藏於巾襲
　　　囘太守游訥齋賀生日　　　　楊監簿
五十八翁正白傅堪嗟之日萬有千歲借魯侯俾夀之
詞温然陽春華此遲暮某官黄鍾調古白雪才清漢吏
悃愊之無華孔門文學之克紹摩挲銅狄偉意氣之相
期刻畫無鹽溢情文之於粲某未皇反璧有愧報瓊理
三徑之荒老之將至云爾受一㕓之庇愛之能勿勞乎
　　　囘黄都丞賀生日　　　　　　方烏山
搴帷無力負愧桑蓬銜袖過情有華虀臼陽春寡和肆
夏清辭恭惟某官眼底標髙胷中韻勝嘯諾為一方之
重使君真不凡歌謡沸千里之聲太守能同樂似憐遲
暮幸接恩光贈以黄石公之秘文或者方山子之仙分
某躍然圭誦深矣珍藏豈不自知耶恐孤盛意願切有
復也便是明朝
　　　囘吳郎中　　　　　　　　　劉後村
老夫無能為忽焉耄矣鄉人之善者惠然好之拊初度
而失驚聞片言以自壯共惟某官人之麟鳳學者斗山
負當代少雙之才居大廷第一之選封平津拜丞相彼
哉公孫之阿諛相江都徙膠西甚矣董生之亷直力行
古道尤篤故交興懐淳熈之遺民曽是貞元之朝士烹
鯉而得有素書之甚勤籠鵝而歸無黄庭之可換髙情
鄭重暮齒光華某稽首登嘉雄懐銘惠七十欲不踰矩
願永佩於聖言五年以長比肩焉敢當為兄事
　　　回吳總侍賀生辰　　　　　　方秋崖
熊旗西援未知解印之期驪曲東來尚記垂弧之旦交
情厚甚時事奈何葢一夫向隅為主憂而四郊多壘則
臣辱盍共圖於嘗膽顧何有於賞心駭觀厥篚之華愧
負臨邊之寄捲錦衾而還客始覺和平具朱綅以膺戎
敢云耆艾
　　　囘徐監簿(丙辰生日/)　　　　　劉後村
蓬矢以射四方負壯心而永慨朱絃之音一唱驚俚耳
之未聞藻思過褒蒼顔改觀恭惟某官氣沮金石筆驅
風霆不衮衮於諸公迺頻頻於國學以史官榮韓愈孰
云宰相之知將科第放劉蕡大觸貴人之怒棄榮官如
糞土重交友如天倫援引過江之二賢寵加窮谷之一
叟某虚蒙湔祓自覺摧頹七十古來稀久相傳於斯語
百年渾是醉敢不舉於君觴
　　　囘趙倉賀生日　　　　　　方烏山
蓼莪廢詠安知剛卯之臨皇華有行尚移受辛之贈欲
還鯨錦又酖龍珠恭惟某官捲織雲孫懐修月斧攬轡
發丹山之道丰度如神發廪繼青社之風歌謡正沸却
送善頌以輝頽齡某珍藏甚深瓊報何有老色上面方
愁桃李之笑人媚語熏心安得藥石而生我
　　　回葉寺丞　　　　　　　　劉後村
七十古來稀已踐暮春之境一篇三致意喜聞唱歎之
音奬借過情衰陳増氣恭惟某官臨風玉樹承露金莖
素負大厯才子之名嘗在貞元朝士之列沉酣古製可
追芝房寳鼎之歌游戲新腔不減花間香奩之作念病
翁之晚景借貧女之隙光某心愧暗投誼難虚受癡年
偶長獲接洛英之㳺俚耳微聾徒聽郢人之曲
　　　回太守游工部賀生日　　　　趙制機
男子桑弧方動蓼莪之感外孫虀臼遽䝉華藻之褒挹
郡將之謙光増㕓氓之賁飾恭惟某官氣鍾清淑學極
淵源惟𣲖接乎考亭洙泗之波况心傳乎受齋伊洛之
脉胷襟錦繡允為岳牧之詞人欬唾珠璣亶謂文章之
太守宜白雪陽春之寡和有朱絃清廟之遺音節對菊
英許共餐於初度行吟桂粟俾覔藥於長生腆矣贈言
偉哉髙誼某襲藏笥篋寫入宫商雖家乏雪兒莫稱黄
堂之曲然市多墨客競傳樂府之腔摧謝罙深敷宣罔
既
　　　回張倅(癸丑生日/)　　　　　　劉後村
病叟歸田不記劬勞之旦故人監郡忽貽要眇之音托
之新腔華此暮齒恭惟某官風韻濯濯之柳辭章藹藹
之雲同時宰中牟宰宻縣之流競着鞭而速化歲晚相
江都相膠西而去獨佩玉而徐行挺然松栢後凋之姿
念兹蒲柳先零之質特絃廟瑟加賁門弧分風月之笑
談起煙霞之痼疾樂府有將雛鳳真堪補舊譜之遺貧
家無囀春鶯竟虚辱詞人之惠欲伸銘激不覺囁嚅
　　　回鍾倅賀生日　　　　　　　方烏山
男子桑蓬嘆卯君之已老外孫虀臼猗乙乗之多情圭
復再三珍藏什襲恭惟某官兄之難弟吏者鉅師堂堂
相國之風期清標似玉亹亹中郎之手法健筆如山稍
試活人之一斑深得摛翰之三昧惠而好我何以報君
某自撫頽齡永懐盛意宦情聊爾盍還方山子之古冠
人世幾何請覔鍾離翁之仙訣其餘心曲悉俟面陳
　　　回卓教(得吉/)　　　　　　　劉後村
老夫耄矣與時好而背馳士者笑之獨鄉情之未棄鑑
韶鈞之入聽覺弧矢之有光某人文選青錢名標黄甲
舉幡而集闕下不亦壯哉衣錦而還故鄉可謂榮矣尚
且念陳人之華髪按曲子之新腔僕匪郢人愧莫和陽
春之唱君如許劭得無累月旦之評既録副以深藏聊
搜枯而催謝
　　　回王教庚　　　　　　　　　劉後村
養親不洎豈勝年運而徃之悲越邑相存足見歲寒後
凋之誼寵加至矣衰暮慊然恭惟某官交道素隆詞鋒
尤雋昔鄭老客寒無氊之際嘗忝過從今翟公門可張
羅之時猶相記憶嘉惠始生之日逺貽絶妙之詞雖貧
家素乏於雪兒不能巧囀然同社豈無於墨客可共賞
音佩德罙深含毫莫寫
　　　回莆田黄宰(甲寅生日供送/)　　劉後村
柱下史休官幸退藏於暮景縣大夫好禮首存問於髙
年自愧衰頽上煩記憶某官武城之調甚古山隂之譜
最優辱絳老於泥塗深懲晉鄙之失遺杜陵以酒炙尤
見耒陽之賢念野叟之垂弧命帑人而實篚幾於塞屋
何止充庖苐鶺鴒之悲痛方新况熊魚之取捨宜辨退
之羊玉川鯉安敢累君侯之清安期棗張公梨已足為
賓客之寵區區摧謝縷縷費詞
　　　回興化張宰　　　　　　　劉後村
閣中劉更生耄矣誤藜燈之照天上張公子燁然揮椽
筆之辭記憶良勤衰殘有靦某官宜給漢廷之禮暫鳴
單父之琴問綘縣老人年深念泥塗之辱續襄陽耆舊
傳頗参州里之評自製新腔以華暮景君不惜過情之
譽人將起泛愛之譏某虚負襟期苐知巾襲南有箕北
有斗常嘆二星之乗除愈為雲郊為龍安得四方而追
逐輒憑惡札少答珍投
　　　回丁尉(南/)　　　　　　　　　劉後村
人生七十稀已踐暮遲之景古詩三百首忽聆風雅之
音某華髪生光汗顔拜貺恭惟某官騷壇巨臂藝苑英
髦瀏亮精微之文源流諸父嘻笑怒罵之作膾炙一時
分張墨客之賸殘假借陳人之枯槁某僅能朗誦深愧
暗投續禹錫前度看花之詩自嗟老矣誦令威何不學
仙之句竊有感焉
　　　回真直閣賀生日　　　　　方烏山
髪種種矣安知初度之臨芳菲菲兮莫住韶光之去懐
哉良友贈以妙歌恭惟某官標韻峻清趣操竒異飽聞
諸老之議論浩乎沛然盡交當代之豪英親其善者似
憐今我嘗事老師故愛之欲其生使聞者可以起某捲
還不敢藏去甚榮空谷有可食之苖難堪維命仙房多
不死之藥請錫刀圭略叙謝私專容侍見
　　　回士友　　　　　　　　　方秋崖
某面痩頭斑四十正當樂天謫宦之年口張角奮三星
行直韓子生成之宿方倦鋤而荷月疇把酒以問天胡
為黄絹㓜婦之受辛肯記絳縣老人之甲子甚慙善頌
於富貴何有哉有斐謝言亦貧賤驕人耳
　
　
　
　
　
　
　
　
　
　
　
　
　
　
　
　翰苑新書續集卷四十二
