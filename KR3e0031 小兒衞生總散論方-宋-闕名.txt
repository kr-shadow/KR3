#+TITLE: 小兒衞生總散論方-宋-闕名
#+DATE: 2018-05-12 10:17:42
#+SOURCE: github.com/kanripo/KR3e0031 master 7950f0b4                
欽定四庫全書　　　　　子部五
　小兒衛生總微論方　　　醫家類
　　提要
　　　　(臣/)等謹案小兒衛生總微論方二十卷不著
　　　　撰人名氏凡論一百條自初生以至成童無
　　　　不悉備論後各附以方前有嘉定丙午和安
　　　　大夫特差判太醫局何大任序稱家藏是書
　　　　六十餘載不知作者為誰博加搜訪亦未嘗
　　　　聞此書之流播因鋟於行在太醫院以廣其
　　　　傳按宋錢乙仲陽以治小兒得名其藥證真
　　　　訣一書僅有傳本亦不免缺略其他如晁陳
　　　　二氏所著録者有兒童寶鏡小兒靈秘方小
　　　　兒至訣小兒醫方小兒斑疹論諸書皆不可
　　　　得見是書詳載各症如梗舌鱗瘡之類悉近
　　　　時醫書所未備其議論亦篤實明晰無明以
　　　　來諸醫家黨同伐異自立門户之習誠保嬰
　　　　之要書也此本為明𢎞治已酉濟南朱臣刻
　　　　於寧國府者改名保幼大全今据嘉定本原
　　　　序復題本名臣序又稱得之醫者鄭和和稱
　　　　得之古冢中其説迂怪蓋方技家自神其授
　　　　受亦無取焉乾隆四十三年五月恭校上
　　　　　　　總纂官(臣/)紀昀(臣/)陸錫熊(臣/)孫士毅
　　　　　　　　　　總　校　官(臣/)陸　費　墀
小兒衛生總微論方原序
余先君有小兒衛生總㣲論方二十卷家藏甚久今六
十餘載矣不知作者謂誰博加捜訪未嘗聞此書之流
播也自嬰孩初育以至成童所謂保衛其生總括精微
視古今方書極為詳盡仁哉著書者之心也宗族親舊
間㓜稚有疾余毎口傳指授効如影響又取其可以通
用於大人者増湯劑而用之尤為神異豈此書不言之
妙有待於余而發耶烏可掩為一家之寶而不與人共
之於是集二三同志訂正其騰冩之舛鋟於行在太醫
局以廣其傳得此者敬而用之當知余言不繆或未免
畫蛇添足之譏不暇顧矣吁齊魯大臣史失其名恨不
得詳其人也嘉定丙午立春日和安大夫特差判太醫
局何大任序
欽定四庫全書
　小兒衞生總微論方卷一
　　醫工論
凡為醫之道必先能明理以盡術而後能用藥以對病
如此則事必濟而功必著矣若不能明理以盡術則豈
能用藥以對病不能用藥以對病則豈能愈疾今冠於
篇首以勸學者
凡為醫者性存温雅志必謙恭動須禮節舉乃和柔無
自妄尊不可矯飾廣收方論博通義理明運氣曉隂陽
善診切精察視辨真偽分寒熱審標本識輕重疾小不
可言大事易不可云難貧富用心皆一貴賤使藥無别
苟能如此於道幾希反是者為生靈之巨冦
凡為醫者遇有請召不擇髙下逺近必赴如到其家須
先問曾請未曾請師即問曾進是何湯藥己未經下乃
可得知虛實也如已曾經下即虛矣更可消息參詳則
無誤矣又治小兒之法必明南北禀受之殊必察土地
寒温之異不可一同施治古人最為慎耳
　　稟受論
人稟父母精血化生故内經有曰陽施隂化謂之有子
聖經言方其受授之初一月血凝二月胚胎兆三月陽
神為魂四月隂靈為魄五月五行分五臟六月六律定
六腑七月七精開竅八月八景具全九月氣足象成十
月百神集備至日滿而生也又云一月如珠露二月若
桃花三月形象成四月男女分五月府藏具六月筋骨
全七月魂生而動左八月魄長而動右九月三轉身十
月足而生此未知其所出其始有謂之妊者以其陽始
而隂任之也有謂之胚者以其未成為器而猶坯也有
謂之胞者以其已為正陽而隂包之也有謂之胎者以
食於母而為口㠯也有謂之娠者以其有時而動也有
謂之懷者以其有身而依也原夫此衆者皆陽始隂任
在有形之先次由五行而後化成也故曰隂陽具而五
行立矣且隂之所任者壬也一陽壬兆則人乃肇生命
門主生氣之原精所藏焉壬陽水也合丁之隂火而生
丙故有命門然後生心心主血神所藏焉丙之陽火合
辛之隂金而生庚故有心然後有肺肺主皮毛魄所藏
焉庚陽金也合乙之隂木而生甲故有肺然後生肝肝
主筋魂所藏焉甲為陽木合已之隂土而生戊故有肝
然後生脾脾主肉意所藏焉戊為陽土合癸之隂水而
生壬故有脾然後生腎腎主骨志所藏焉故腎與命門
一也此隂陽五行夫婦生化自然之理也人之賦稟自
受氣至胎化自成形至生養亦皆由焉
　　初生論
兒纔生出母腹中急當舉之便以綿絮包裹抱大人懐
之温煖雖暑月亦不可遽去綿絮須漸漸減去之蓋乍
出母腹中不可令冒寒也又急以綿裹手指揩拭兒口
眼中及周圍穢血皆令盡净不可令入口眼也若舉遲
失於包裹則令兒中寒若穢血得入口眼則令兒生病
(其証候方/論並在後)
　　回氣論
兒纔生出母腹中哭聲遲者急以䓤白細鞭其背呼父
小名即啼又兒纔生下氣欲絶不能啼者必是難産或
冒寒所致急以綿絮包裹其兒頓放大人懐中温煖若
已包裹須更添之令極温煖且未得斷臍將胞衣置炭
火上燒之仍撚大紙脚盛蘸油㸃著於臍帶上往來徧
燎之以臍帶連臍得火氣由臍入腹故也更以熱醋湯
捋洗臍帶須臾則氣回啼哭然後如常洗浴斷臍此法
甚良救者甚多
　　洗浴論
兒纔生下須先洗浴以蕩滌汙穢然後乃可斷臍也若
先斷臍則浴水入臍而為臍瘡等病及浴水須入藥預
先煎下以瓶貯頓臨時旋煖用之不犯生水即佳并已
後浴之亦用藥煎湯揀所宜時日則大良矣凡浴宜用
寅夘酉日若初生不值但於日中選此三時如時亦不
值唯忌壬午丁巳癸巳日時大凶而與避之餘皆可也
今具煎湯用藥下項
　　用猪膽汁湯浴兒則不患瘡癬皮膚滑澤用金銀
　　虎骨丹砂煎湯則癖邪惡去驚單用虎骨亦得用
　　李葉切半升煎湯則解肌熱去温壯用白芷二兩苦
　　參三兩挫碎煎湯則去諸風用蒴藋䓤白葫麻葉
　　白芷藁本蛇床子煎湯退熱用苦參黄連猪膽白
　　芨杉葉栢葉楓葉煎湯去風用大麻仁苓陵香丁
　　香桑葚藁本煎湯治諸瘡用金銀桃奴雄黄丹砂
　　煎湯則辟邪除驚用益母草煎湯治疥癬諸瘡
凡煎湯每用水一斗入藥煎至七升去滓適寒温用之
冬不可太熱夏不可令冷須調停得宜乃可用之兒自
生之後須依時洗浴以去垢汚又不可數數若都不洗
浴則皮皴毛落多生瘡疥凡洗浴時於背上則微微少
用水餘處任意即不可極淋其背亦不可久坐水中則
引驚作病切須慎之如常能依法用之令兒體滑舒暢
血脉通流及長少病無不騐也
　　斷臍論
兒生下須當以時斷臍若不以時斷臍者則令臍汁不
乾而生寒為臍風之由斷臍之法當隔單衣以牙咬斷
之將煖氣呵七遍若用刀斷之須用剪刀先納懷中煖
透然後方用不得便用冷刀多致傷臍生病宜切戒之
其斷臍帶當令長至足趺或云當長六寸若太短則傷
臟令兒腹中不調若太長則傷肌令兒皮枯鱗起纔斷
臍訖須用烙臍餅子安臍帶上燒三壯炷如麥大若兒
未啼灸至五七壯灸了上用封臍散封裹之法須搥治
帛子令柔軟用方四寸許上置新綿厚半寸及上置藥
末適𦂳慢以封之如不備其藥即用極細熟艾一塊置
於上封之但不令封帛𦂳急急則令兒吐哯又須常切
照顧勿令濕著及襁䙀中亦不可令兒尿濕恐生瘡腫
及引風也
烙臍餅子
　　豆豉　黄蠟(各一/分)射香(少/許)
　右以豆豉為細末入射研均鎔蠟和劑看大小捻作
　餅用
封臍散
　　雄鼠糞(七枚兩頭/尖者是)乾姜(棗/大)甑帶(鷄子許三/味同燒灰)綿灰(半/兩)
　　(别燒/稱)緋綿灰(别燒稱/半分)胡粉(三錢/炒黄)射香(少/許)
　右同研極細末每用半錢至一錢傅臍上封之永不
　患臍瘡腫如已因風濕患瘡腫者看臍帶落與未落
　依此用藥便差
　兒已封裹臍了一切如法得數日許忽然怒啼似衣
　中有刺者此乃臍燥還刺其腹故也當與解之易去
　故帛藥物更換裹之如無此證亦於十日許解視換
　時須避風冷若遇冬月左右置火於温煖處換之至
　於尋常換衣用粉亦當如是若失於照顧致傷臍患
　者具方于後
治小兒初生臍未落時腫痛水出
　右取故緋絹燒灰研細末傅之
治小兒臍中汁出不止赤腫
　右以白石脂為細末炒令微煖傅之日三四
治小兒臍瘡
　右以甑帶燒灰研細末猪膏和傅或以桑白皮汁傅
　乳上吮兒飲
又方以東壁上土傅之治歴年不差者伏龍肝亦得
又方以當歸為細末傅之久不差者用之神效
治赤腫或膿血清水出者
又方以馬齒莧葉燒灰研末傅之或以露蜂房燒末傅
　之
又方以乾蚵蚾火煆為灰研末傅之佳
又方以黄蘗為細末傅之治久不差者
治小兒臍赤腫
　　杏仁(半/兩)猪頰車骨中髓(七錢/半)
　右先研杏仁極爛和髓傅之一方研杏仁如脂和體
　中膏傅
治小兒因剪臍傷外風致臍瘡久不乾
　　白礬(煆/)白龍骨(煆等/分)
　右同研為細末傅之少少用如無兩味但得一味亦
　可
又方以綿燒灰研為細末傅之新舊皆可
治小兒臍瘡濕不差若至百日即危極胡粉散
　　胡粉(一錢/細研)乾姜(燒灰一/錢細研)白石脂(燒存性稱/一錢細研)
　右同為細末每用一字或半錢傅上
凡小兒患臍瘡未愈不可乳令太飽太飽則令兒臍
風
　　相視夀夭論
兒生下洗浴斷臍之後當視其夀命長短成人不成人
兒生身不收者死　兒生魚口者死　兒生股間無生
肉者死　兒生汗血者死　兒生頥下破者死　兒生
囊下白或赤者皆死　兒生隂不起者死　兒生身如
凝血若無皮者死　兒生臍小者不夀　兒生聲絶而
復揚急者不夀　兒初生目自開者不成人　兒初生
頭四破者不成人　兒初生啼聲散者不成人　兒初
生身軟如無骨不成人　兒初生啼聲深者不成人
兒初生頭毛不周匝不成人　兒初生汗出不流不成
人　兒初生小便凝如脂膏者不成人　兒初生常摇
手足者不成人　兒初生枕骨不成能言而死　兒生
膝骨不成能倨而死一云尻骨　兒生掌骨不成扶伏
而死　兒生踵骨不成能行而死　兒生臏骨不成能
立而死　兒初生隂大而與身色同者成人　兒初生
臍中無血者成人　兒初生啼聲相連延屬者夀　兒
初生卵下縫通逹而黑者夀　兒初生身體鮮白而長
大者夀　兒初生額上有旋毛者妨父母　兒初生目
視不正數動或哭而豺聲者非佳人　兒初生髮稀少
者不聽人教
　　初生服藥論
兒初生出母腹揩拭口眼净洗浴了斷臍畢䙀包訖且
未得與乳當用好甘草一中指節許擘碎以水三蜆殻
煎二蜆殻以綿纒指蘸與兒吮之若吐出惡汁為佳若
服二蜆殻不吐即無穢物不須更服也此法不問兒虛
實壯怯皆須服之次看形色若面色紅潤啼聲響快者
用擘破黄連以湯浸取濃汁調硃砂末抹兒口中打盡
腹中舊糞方可與乳又法以永粉半錢旋旋吮兒良久
臍糞乃下為佳故聖濟經云凡兒初生惡血未納者拭
以綿指吞而在胷鬲者吐以甘草入而在腹内者利以
黄連永粉皆所以革汚穢也次用好硃砂一大豆許細
研水飛煉蜜一蜆殻看稀稠和膏分三劑每用一劑乳
汁化時時滴兒口中三日内服盡即止姚和衆云成煉
硃砂能温腸胃壯血氣也一日只可一豆許勿得過也
分三次用次用真牛黄一大豆許細研以煉蜜酸棗大
和成膏每用一大豆許乳汁化下時時滴兒口中姚和
衆云能去驚辟邪惡之氣若兒形色不實怯弱者不宜
服之如胎熱或身體色赤黄者宜多服此法在三日外
也
　　中寒論
兒纔生舉遲或斷臍晩者令兒冒冷故寒中之也又先
斷臍後洗浴則水氣得入之或洗時水氣所干亦為中
寒之候其證腹中絞痛夭糺啼呼面青黒尿清白當以
當歸末為粉著于絮上炙而熨臍腹日日頻熨至啼止
臍乾為度仍不可炙令大熱恐引驚也
　　初生不乳不小便
初生洗浴斷臍䙀包革穢汚下臍糞都了經日不飲乳
及不小便者此因難産或包裹舉遲中寒或被風邪微
干傷動臟氣所致有此候者多為撮口治不可稍緩
通闗散治初生兒不飲乳及不小便
　以石銀器中貯妳汁二合入四破䓤白一寸煎取一
　合藥注子分灌之服盡立效
　　臍風撮口
兒自初生至七日内外忽然面青啼聲不出口撮唇𦂳
不能哺乳口青色吐白沫四支逆冷乃臍風撮口之證
也此由兒初生剪臍不定傷動或風濕所乘其輕則病
在皮膚而為臍瘡不差其重則病入腑臟而為臍風撮
口亦如大人因有破傷而感風則牙闗噤而口撮不能
入食身鞕四肢厥逆與此候頗同故謂之臍風撮口乃
最惡之病也千金有曰小兒忽患臍風撮口者百無一
活皆坐視而斃良可憫惻有一法極驗但世罕有知者
凡遇其患則看兒齒齗上有小泡子如米狀急以温水
蘸熟綿子裹手指輕輕擦破即口便開而安
又方視小兒口中上下齗間若有白色如荳大許便以
指甲於當中搯之自外逹内令匝至微有血出亦不妨
又於白處兩邊盡頭亦依此搯令内外氣斷不必直破
入指甲矣恐太甚則傷兒此二法相類子母秘録云於
搯破處以蜈蚣末傅之大良及有治方集之後凡兒産
時諸物但令開口勿閉以厭撮口口噤也
治小兒斷臍之後不慎照管致風濕所乘令兒不能乳
哺名曰臍風宜速療之不久則為撮口也
　　當歸(去鬚半/兩洗焙)天漿子(去殻三/個微炒)亂髮(一錢/燒灰)
　右為細末入射香一字許時時傅臍
又方　黄蘗(剉/)釜下墨煤　亂髮(燒灰/存性)
　右各等分同為細末用一字或半錢傅之
治小兒臍瘡不差因風𫝊變欲為撮口或為發癎者
金兩黄散
　　川黄連(去鬚一/分為末)胡粉(一錢/研)龍骨(一錢煆/紅研)
　右同為細末每用少許傅之時時用
治小兒剪臍中風唇青撮口吐白沫四支冷
定命散
　　赤足蜈蚣(半条酒/炙令乾)川烏頭尖(三個/生)射香(少/許)
　右為末入射研勻每服半字煎金銀薄荷湯調灌
治小兒初生撮口
　　蛇脱皮(一分/微炒)鈎籐(一/分)乾蝎稍(一分已上/先細末)硃砂(一分/别研)
　　(水/飛)射香(半錢/别研)真牛黄(半錢/别研)
　右同研細拌勻再研每服一字取竹瀝一兩㸃同乳
　汁調灌下一方只用蛇蜕硃砂射香各一分每用半
　字津調塗口中日五七次
又方以䀋豉置臍上炙之
又方以夜合花枝濃煎汁拭口并洗
又方於兒口傍先利令見血碎雀甕汁塗之
又方生𢷬鼠婦并雀甕汁相和調塗抹口中漸漸乳得
効鼠婦乃濕生虫也
　　胎中病論
兒自生下至一臘前後有病者多是未生之前在母胎
妊之時母食毒物胎有所感至生下之後毒氣發而為
病又有母於娠妊之時失於固養氣形勿充疾疢因之
故聖濟經言病生於中者與生俱生也今敘于後
梗舌　兒纔生出母腹因與揩拭口中惡物便子細看
兒口中如有皮膜似蘆葦管中之膜裹定兒舌或連舌
根者此名梗舌乃胎毒所攻而生或母於娠妊時愛食
飛禽之物感而所致便須急以指甲刺破剥去之揩拭
血净用燒白礬灰細末傅半菉豆許若不摘去則梗其
舌而不能語令兒啞也及日數多亦不能去也
氣閉　兒初生一兩日間有大小便不通腹脹滿而欲
絶者此胎毒之氣欝閉所致也便急令一婦人用温水
先潄口了後吸咂兒前後心并臍下及手足心共七處
各五七次以赤紅色為度須臾氣散則自通矣不爾即
無生意也有此候用此法可謂再生
鵝口　兒自初生至七日内外因胎毒上攻於舌上生
白屑如米連口兩角生黄瘡及舌下有膜如石榴子大
令兒聲不發者名曰鵝口
治小兒鵝口保命散
　　白礬(一分/燒)馬牙硝(半兩/研細)硃砂(一分研細/水飛乾)
　右同研勻細末每用一字取白鵝糞以水攪取汁調
　之先以手指纒亂髮揩拭兒舌上口角頰中去垢穢
　净然後用藥傅之令遍纒髮揩時以井花水沾用或
　以綿纒指頭沾栗荴汁用
治小兒鵝口不能乳
　以馬牙硝研細遍摻舌上下兩頰口角内外患處日
　三四次
又方以桑白皮汁和胡粉傅之
又方以雞胵中黄皮燒灰研細乳和傅之
又方以白鵝矢汁灌口中
又方以黍米汁傅之
又方以全蝎七枚先用薄荷汁浸過後用薄荷七葉裹
　之文武火炮過焙令乾研末更入黄丹同研勻細熟
　蜜和為膏傅病處
垂癰　兒自初生至七日内外因胎毒上攻血氣不歛
兒口中上□連喉舌生物如蘆籜盛水之狀或作疱在
懸癰之前塞其氣路不通令兒危殆名曰垂癰又兒生
下即死者多此病也人少知之當急視之凡遇是病便
以指甲摘破或以綿纒長針留尖如粟米許刺之令兒
氣泄則活其疱破則出青黄血水便用帛子揾拭及用
䀋湯蘸帛搌揩令净若入喉即傷兒慎之慎之如一刺
復作者再刺
治垂癰如聖散
　　鉛霜(一分/研細)真牛黄(一分/研細)大隂𤣥精石(一分/研細)硃砂(一/分)
　　(研細水/飛日乾)
　右件再同研勻入白龍腦細末半錢相和每用抄一
　字至半錢摻兒口中
重㗁重齗重舌　兒初生至七日内外因胎毒上攻於
兒口中若發於㗁上作腫作兩重之狀名曰重㗁若發
於上下齒齗兩傍腫如疊齗者名曰重齗若發於舌上
腫起初更生一小舌者名曰重舌腫悶作痛令兒多啼
不能哺乳而妨礙
治重㗁重齗
　右以蛇蜕皮燒灰研細末傅之
又方治如前
　右以生蒲黄末傅之
烏鰂骨散治重舌腫悶妨礙吮乳
　　烏鰂骨(一/兩)乾蜣蜋(半兩/燒灰)蒲黄(半兩/研)枯白礬灰(一兩/研)
　右和研如粉每用半錢以雞子黄調塗腫上嚥津不
　妨
又方治如前
　右以蛇蜕皮為末乾捻傅舌下患處不一時便消不
　能飲乳者用之得飲或以雞羽蘸淳醋展藥掠舌下
又方以木蘭皮長一尺廣四寸削去麄皮以醋一升漬
　之取汁注患處
又方以伏龍肝研細末牛蒡汁調傅或以衣魚塗舌上
又方以馬牙硝末塗舌下日三
又方以三家屠肉切如指大以摩舌上
又方以黄丹豆許納管中吹舌下
又方以蒲黄傅之不過三次差一方微炒以紙鋪地上
　出火毒研羅細末先用温水蘸帛裹指輕輕挼掠後
　摻藥
又方以桑白皮煮濃汁塗乳上吮兒
治重舌妨悶欲死
　右以亂髮燒灰研細末以傅舌下頻頻用或燒簸箕
　皮傅上
又方治如前以鹿角炙適温熱熨之或如米粒大安舌
　下
又方以小豆煮汁和鹿角灰傅之日三或以赤小豆末
　醋和傅舌上
又方以露蜂房燒灰研細末醋和膏傅之
蓐瘡　兒自初生至七日内外因胎毒攻發身生瘡者
名曰蓐瘡謂在産草上生瘡也
治蓐瘡
　右以黄連為細末先用生麻油塗盞子内將黄連末
　遍摻油上倒合在銚三脚子上下用艾葉火熏令極
　乾刮聚再入生油膩粉各少許和膏傅之
又方以澤蘭心細嚼傅之
又方以葵根燒灰傅之
治小兒初生三日頭面生瘡縁起身體壯熱多啼
　　升麻　柴胡(去/苖)石膏(各一/分)甘草　當歸(去鬚各/半兩)
　右㕮咀每服一錢水半盞煎至二分去滓時時與量
　兒大小加之
治小兒初生蓐中生熱瘡
　右以雞子五枚敲破去白只取黄又以亂髮如雞子
　黄許二味相和銚子中煎熬取汁塗之更用苦參末
　傅之甚竒劉禹錫云頃在武陵生子蓐内便有熱瘡
　發於臂腿蔓延半身初用他藥無益狀候至重晝夜
　啼號不乳因閲本草有云亂髮合雞子黄煎消為水
　療小兒驚熱下痢注云去痰熱百病又雞子本草云
　療熱瘡因用之立效如神煎法雞子黄亂髮初入銚
　煎時甚乾少頃髮焦遂有液出旋取置一磁碗中以
　液盡為度
口噤　兒自初生至七日内外忽口噤不能乳腹急多
啼下青黑糞或口生瘡如粟米名曰口噤此證牙闗急
而口噤與撮口相似然撮口證面色青啼聲不出口吐
白沫比口噤證面色赤而多啼口不吐白沫所以異也
此縁兒在母腹中時為風熱傷胎所致故聖濟經曰風
熱傷胎生而口噤也(千金云赤者為心/噤白者為肺噤)
治初生兒口噤不開不收乳立聖散
　　乾蜘蛛(一箇去足口取新竹瀝一/中蜆殻浸一宿炙焦為末)乾蝎稍七箇(為/末)
　　膩粉(一/錢)
　右同研勻細末每服一字乳汁調滴兒口中時時用
又方以鹿角粉大豆末等分研細乳和塗乳上以兒吮
　服
又方以生甘草一分細剉水一盞煎至六分去滓放温
　分數次灌兒口中令吐出痰涎穢物後取猪乳汁㸃
　兒口中差亦治撮口
又方以真牛黄少許研細淡竹瀝調一字灌之次以猪
　乳滴口中
又方以赤足蜈蚣去足炙黄為末以猪乳調半錢分三
　四次温灌之一方同雀甕不開口者五枚燒灰研細
　末飲調服一字
又方以白殭蚕二枚為末蜜和傅兒口内如無以原蚕
　鵝二枚炙黄代之亦治撮口
又方以雀矢白水和圓麻子大乳服二圓雞矢白亦佳
　一方雞矢白棗大綿裹水五合煮二沸分服
治小兒口噤體熱
　右以青竹茹三兩醋一升煎取三分之一温分數服
治小兒口噤牙闗不開
　右以天南星一箇煨熟急用紙封角莫令透氣却以
　紙裹近上尖處翦一竅子雞頭大令熱氣出於鼻孔
　中熏之牙闗立開亦治撮口
躽啼　兒自初生已來身色青白無血色好啼哭晝夜
不止身體仰而躽夜則甚腹滿不乳大便青白晝夜啼
諸藥不效者此名躽啼乃兒未生已前在胎胞中時為
風冷傷而所致故聖濟經曰風冷傷胎生而躽啼千金
有云小兒有胎寒則腹痛躽啼時時吐哯或腹中如雞
子黄按之如水聲便没没而後出不急治多變為癎
治小兒胎寒躽啼養藏湯
　　當歸(去蘆/一兩)沉香　丁香　白术　桂心　川芎(各/半)
　　(兩/)
　右為細末每服一錢水一盞姜二片煎半盞去滓滴
　兒口中
治小兒忽患腹痛夭矯汗出者亦胎寒也(出千金/)
　右以黎葉煮濃汁七合分三四次服
又方以當歸為末每用一小豆許乳汁調下日二夜一
　病兒大添之
又方以栢子仁為末每服一錢半温水調下
治小兒胎寒躽啼發癎礬石圓
　右以馬齒礬火煆半日為末棗肉和圓黍米大每服
　一圓乳汁送下量兒大小增損以差為度有痰亦去
　神良(兼腹脹不嗜食大便青黄色/)
血癖(又名胎積/)兒未生之前在母腹中藉母經血以滋
養焉至生下時須拭去口中惡血及用藥下盡兒腹中
穢血之糞方纔飼乳若於生時揩拭兒口中惡血不净
吞嚥入腹或腹中舊有穢糞不曾下之或下之不盡因
而成癖故名曰血癖又名胎積至生下百日内外兒生
頭瘡眼目赤澁小便如血口中氣急身體紫色腹脹躁
煩多啼不乳
治小兒血癖胎積丸
　　白丁香(二十/一箇)輕粉(半/錢)滑石(半/錢)乳香(半/錢)
　　巴豆(三十箇針串燈/上燒焦微存性)
　右為末糊丸黍米大每一二丸看虛實大小與服煎
　栁心七箇湯放温送下連一二服糞下惡物是效亦
　令乳母服和氣藥調養飼兒若兒服藥後吐不止大
　便不通面黒氣喘者死
胎赤　兒自生下至開眼已後眼兩眥及臉眶赤爛名
曰胎赤此因兒生時稍難留帶時久或不慎照顧致惡
血入於兒眼又或生下時揩拭兒眼邊惡血不盡亦令
入兒眼漬浥以生是病不急治之則至長不差
治小兒胎赤眼二金散
　　黄連(去鬚/一錢)黄蘗(一/錢)
　右先為麄末用妳汁同浸一宿焙乾收之每用少許
　以新綿裹荆芥湯浸之放温時時頻洗
胎驚　兒在母腹未生之前因有所驚胎内感之至生
下百日以來兒心神不寧睡卧不醒壯熱躁煩啼哭無
時上視發搐面青腰直撮口縮腮糞青黄水者此名胎
驚方論著於驚疾門之中
胎怯　兒自生下以來面無精光肌肉脆薄大便白水
身無血色時時哽氣多噦目黑睛少羸尫多哭此胎怯
也宜天麻浴湯治之
胎肥　兒生下肌肉厚遍身血色紅潤至滿月以後漸
漸肌瘦目白睛粉紅色五心熱大便難時時生涎此胎
肥也更看父母肥瘦肥不可生瘦瘦不可生肥治亦宜
天麻浴湯
胎熱　兒生下有血氣時呌哭身壯熱如淡茶色目赤
大便黄赤糞稠急食乳此胎熱也治亦宜天麻浴湯
治小兒胎怯胎肥胎熱等諸疾天麻浴湯
　　天麻(二/錢)蝎尾(去毒/為末)硃砂末(各半/錢)白礬末　射香(一/字)
　　烏蛇肉(酒浸去皮/焙乾為末)青黛末(各三/錢)
　右為末勻每服三錢水三碗桃枝葉五七條煎十數
　沸帶熱浴之勿得浴背湯須適温熱用
治小兒胎熱或乳母飲食麄惡辛苦乳汁不起兒色如
淡茶黄色瘦瘠不為肌膚四支痿躄繚戾服之充悦徤
壯
　　芍藥(二兩/半)柴胡(去苖/二兩)鱉甲　茯苓(去黒皮各/一兩半)
　　人參(去/蘆)大黄(各一/兩)甘草　乾姜(各半兩如熱/即用枳實)
　右為末煉蜜和丸大豆大百日至一歳兒服一丸乳
　服日二量兒大小增减
　　　胎不治病
胎内十二證　一雙瞽　二隻眇　三駢拇　四六指
　　五體殘　六支廢　七獨腎　八瘖啞　九缺唇
　　十社老　十一攣拳　十二侏儒
胎外十二證　一睛凸　二近覩　三鼻齆　四耳返
　　五結喉　六項癭　七舌短　八節弹　九亀匈
　　十駝背　十一膝並　十二交脛
　
　
　
　
　
　
　
　小兒衞生總微論方卷一
欽定四庫全書
　小兒衞生總微論方卷二
　　五氣論
兒自胎孕以至生成皆稟五行而生五藏故自五氣以
生五態而各不同聖濟經言五行孕秀有異宜五態委
保有殊氣沖和均賦體性潜異者蓋母氣胎育有盛衰
之虛實故其子生也有剛柔之勇怯又經云心氣虛而
語晩肝氣微而行遲脾氣弱而肉瘠腎氣怯而解顱如
此之類悉皆是矣然五藏之氣稟受殊異其於怯弱者
聖人亦有方藥以補養之矣
心　心氣盛者則伶利早言笑形神清而多髮心氣怯
者則性癡而遲語髮久不生生則不黑心主血髮為血
之餘怯則久不生也心繫舌本怯則語遲也
治小兒生下無髮
　以鯽魚燒灰末和醬傅之即生
治小兒髮久不生苣勝丹
　　當歸(去蘆/一兩)生乾地黄(去苖土/一兩)芍藥(一兩已上/並為末)
　　苣勝(一合/别研)胡粉(半兩/别研)
　右同研勻細煉蜜和丸黍米大每服十粒煎黑豆湯
　下兼化塗頭上量大小用
又方以楸葉中心子杵爛絞汁塗之
又方以羊屎燒灰淋汁同豉汁洗之三日一次不過十
　次即生
又方治血熱髮薄不生以桃栁煎湯入猪膽汁和沐頭
　髮自生
治小兒心氣不足從小至數嵗不能言昌蒲丸
　　石昌蒲(二/錢)人參(去蘆焙/半兩)丹參(去蘆/一錢)天門冬(去心焙/一兩)
　　麥門冬(去心焙/一兩)赤石脂(三/錢)
　右同為細末煉蜜丸菉豆大温水下五七丸至十餘
　丸量大小增損日三久服取效為度無時
又方昌蒲(一兩一寸/九節者良)遠志(甘草水煮/去心一兩)桂心(一/兩)黄耆(半/兩)
　　人參(去蘆/半兩)黄連(去鬚/半兩)酸棗仁(湯浸去/皮半兩)
　右為細末煉蜜和丸如雞頭實大每服一二粒煎生
　姜湯化下無時
又灸法灸心俞三壯灸兩足踝三壯
又方治五六嵗不語此心氣不足舌本無力不能發轉
　故也一云風冷傷於少隂以赤小豆為末酒和塗舌
　上神效以社壇餘胙酒與飲少許
肝　肝氣盛者則蹻徤而早行立肝氣怯者則長不能
行而脚細名曰鶴膝肝主筋怯則筋弱故長不能行也
又或眉久不生眉屬肝肝氣不榮故眉久不生也何以
知眉屬肝且五臟皆有毛其髮屬心心為火火性炎上
故髮生上槍也鬚屬腎腎為水水性潤下故鬚生下順
也是以女人皆無外腎故無鬚也毛屬肺肺在五臟之
上而主外故毛生皮膚之外也眼睫屬脾眼輪亦屬脾
脾在右偏故睫斜生眼輪之上也眉屬肝肝在左偏故
眉斜生眼睫之上也左為上右為下所以眉在上而睫
在下也
治小兒從小至數嵗不能行麝茸丹(經大驗/)
　　射香(研/)茄茸(酥塗/炙黄)生乾地黄(去苖/土)虎脛骨(酥塗/炙黄)
　　當歸(去蘆/洗焙)黄耆(剉各/半兩)
　右為細末用羊髓二兩煮爛和丸黍米大每服十丸
　摩沉香湯送下乳前日三服
又方羚羊角丸
　　羚羊角(用尖細節宻/者剉取末)虎脛骨(敲破塗/酥炙黄)生乾地黄(去/苖)
　　(土/焙)酸棗仁(去皮/炒秤)白茯苓(去黒皮/各半兩)桂(去粗皮不/得見火)防風
　　(去蘆/切焙)當歸(去蘆/切焙)黄耆(切焙各/一分)
　右為細末煉蜜和劑每用一皂子大食前温水化下
　日三兒大者加之
又方以五加皮為末飲服之取葬家未開户盗食哺之
　日三便能起行
又灸法小兒自小至五嵗不能行者灸兩足踝各三壯
又灸法小兒鶴膝脚細不能行者灸膝眼三壯
治小兒生下無眉毛欲得生者
　以七月中採烏麻花不拘多少隂乾為末以生烏麻
　油浸每夜傅之
治小兒眉毛眼睫因癬退不生名乳頰癬
赤芝散　野油花(旋覆花/是也)赤箭(天麻/苗)防風(去蘆各/等分)
　右為細末先洗癬净揾乾以好油調塗之後服烏犀
　丸
　　犀末(一/錢)猪牙皂角(二錢/末)乾蟾末(三/錢)龍腦(少/許)
　右為細末熊膽汁和丸菉豆大每服一丸温水下量
　大小加减
脾虛汗脾氣盛者肌肉厚而色紫耐壯而乳多脾氣怯
則肌虛而喜汗汗多則肉瘠脾主肌肉怯則肌虛虛則
榮衞衰故汗多而肉瘠也
治小兒脾怯多汗丁香散
　　陳皮(一/兩)青皮(去/穰)訶子肉(去/核)甘草(各半/兩)丁香(二/錢)
　右為細末每服二錢水一盞煎六分食前温服兒小
　分之
治小兒喜汗香瓜丸
　　大黄瓜(黄色出/種子者)川大黄(濕紙裹/煨紙焦)胡黄連　柴胡(去/蘆)
　　青皮(去/穰)鱉甲(醋炙/黄)黄蘗(去麁/皮)蘆薈(藥各等分/瓜用一箇)
　右將黄瓜割頂去瓤以諸藥為細末填瓜内至滿却
　將頂蓋口杖子簽定慢火内煨熟取藥并瓜研之如
　皮研不爛則去之乾却入麵糊和丸菉豆大每服三
　二丸乳後冷漿水下兒大加之
粉法　黄連(去/鬚)牡蠣(火/煆)貝母(各七/錢)
　右為細末以米粉一升同研勻粉身與丁香散同用
肺　肺氣盛者肌膚瑩白滑膩髮細黑淺肺氣怯則肌
膚沮敗若無皮而血凝故寶鑑亦名血凝孫真人言小
兒出腹肌肉猶是血也漸漸堅化肺主皮膚肺氣不充
則血沮敗不成肌膚故若無皮毛而血凝面目繞鼻口
悉黄閉目撮面口中乾燥四支不能伸縮哭無聲不吮
乳此皮毛不歛也多是不育千金治以龍膽湯方具于
後
治初生兒血凝皮肉不歛哭無聲不吮乳
　以胡粉研細酒和塗之乾即愈
又方以白殭蚕為末煎湯適寒温浴之
又灸法初生兒血凝
　以臍四邊各去臍半寸并鳩尾下五處各灸三壯
腎　腎氣盛者顖小而合早牙齒早生腎氣怯者解顱
而顖不合牙久不生生則不固面慘目睛多白腎主骨
髓腦為髓海怯則腦髓不成故顖解而不能結解也顱
不差而百病交攻極難將䕶此最為大病矣又腎主骨
牙乃骨之餘怯則牙文不生也
治小兒解顱玉乳丹
　　鍾乳粉(依法煉/者半兩)熟乾地黄(依法蒸/者半兩)栢子仁(半/兩)當歸
　　(去蘆/半兩)防風(去蘆/分剉)補骨脂(一分揀/净微炒)或加黄耆茯苓亦
　　得
　右為細末入鍾乳粉栢子仁拌勻煉蜜和丸黍米大
　每服十丸煎茴香湯送下乳後
又方　細辛(去/苖)桂心(各半/兩)乾姜(七錢/半)
　右為細末以乳汁和傅縫上乾即復傅兒面赤即愈
又方以蛇蜕皮炒焦為末用猪頰車骨中髓調傅縫上
　日三一方只用猪頰髓
又方以驢蹄燒灰研細末生油和傅縫上以差為度
治小兒顖不合
　　生蟹足骨(半/兩)白歛(半/兩)
　右為細末以乳汁和貼縫上
又方以龜甲煮湯適寒温漬之不得用黑者
治小兒顖不合鼻塞不通
　以大天南星微炮去皮為細末淡醋調攤緋帛子上
　貼之仍炙手熱頻熨立效
治小兒顖不合顖腫顖䧟並主之
　　蛇蜕皮(半兩燒/灰細研)防風(去/蘆)白芨　大黄(濕紙裹煨紙/焦各一分)
　右為細末入青黛一分同研極勻每用半錢用獖猪
　膽汁調勻將紙一片依大小長短剪一紙花子攤藥
　在上仍於四邊各留少白紙用淡醋糊塗徧以貼病
　上不住以温水潤動一伏時換一方防風(一兩/半)栢子
　仁白芨(各一/兩)為末乳汁和傅顖上十日知二十日愈
　日一易之
又法治小兒解顱顖不合作頭巾與裹遮䕶之久而自
　合千金云良法也
治小兒齒久不生
　以雄鼠屎三十枚日一枚拭齒齗即生其屎兩角尖
　者乃雄鼠屎也一云用雌鼠屎(兩頭圓者/)
又方以黑荳三十粒於牛糞火内燒令煙盡細研入射
　香少許再研勻細用針挑不生齒處令血出以藥末
　揩上不得見風忌醋多年不生者用之極效
又方以犀坑中竹木正旦刮屑塗之即生
　　乳母論
兒生自乳養者一切不論若令乳母乳養者必擇其人
若有宿疾狐臭癭瘻上氣喘𠻳疥癬頭瘡龜匈駝背鼻
齆𦂳唇痴聾喑啞顛狂驚癎疽癰等疾並不可令乳兒
也
凡乳母乃血氣化為乳汁則吾謂善惡悉由血氣所生
　喜怒飲食一切禁忌並宜戒慎若縱性恣意因而乳
　兒則令兒感生疾病也若房勞乳兒則令兒瘦瘁交
　脛不能行若醉以乳兒則令兒身熱腹滿若畜熱乳
　兒則令兒變黄不能食若怒作乳兒則令兒驚狂上
　氣若吐下乳兒則令兒虛羸氣弱是皆所忌也
凡每乳兒乳母當先以手按散其熱然後與兒吮之若
　乳驚汁湧恐兒嚥乳不及慮防槍噎則輙奪之令兒
　少息又復與之如是數次則可也又當視兒飢飽節
　度一日之中知幾乳而足量以為常每於早晨若有
　宿乳須當捻去若夏月不去熱乳令兒吐哯冬月不
　去寒乳令兒咳利又若兒大喜之後不可便乳令兒
　驚癎若兒大哭之後不可便與乳令兒吐㵼又乳母
　不可太飽恐停滯不化若太飽則以空乳令吮則消
凡每乳兒乳母當以臂枕兒頭令兒口與乳齊乃乳之
　不可用膊恐太髙令兒飲乳不快多致兒噎又乳母
　欲寐則奪去其乳恐睡著不覺被乳填沃口鼻别生
　其他事又且不知兒饑飽也
凡兒生六十日目瞳子成能識人百日任脉反覆一百
　八十日尻骨成能獨坐二百日掌骨成能匍匐三百
　日臏骨成能獨立三百六十日膝骨成能移歩乳母
　常須依時按節續續教引使兒能㑹此是定法也即
　不得常常抱持過時都不教引致令兒筋骨弛墮又
　恐成腰脚之疾也
　　慎䕶論
凡乳母慎䕶養兒乳哺欲其有節襁褓欲其有宜逹其
饑飽察其强弱適其禯薄循其寒燠蓋自有道不可不
知也
凡兒自初生至滿月宜常常時取猪乳汁滴兒口中令
　嚥最為佳妙又以珍珠末一大豆許用蜜一蜆殻和
　之分三次或四次每十日内外與一次塗兒口中安
　心神鎮魂魄
凡兒生肌肉未成不可與煖厚新綿之衣當與故絮帛
　薄衣若與新綿厚煖則蒸燠生熱筋骨緩弱故聖經
　云襁褓者衣欲舊帛綿欲故絮非乃惡於新燠亦資
　父母之餘氣以致養焉
凡乳母若遇天和無風之時當抱兒在日中嬉戱使數
　見風日則血凝氣剛肌肉硬宻堪耐風寒若藏幃帳
　之内重衣温煖譬如隂地草木不見風日則脆軟不
　任易為傷損故聖濟經言重衣温厚幃帳周宻宜與
　减損甚則傷皮膚害血脉是生多疾也
凡兒常令薄衣雖冬月但令著兩夾衣及衲衣之類若
　極寒即漸加舊絮衣人家多務愛惜乃以新綿厚衣
　温養過宜適以為害薄衣之法當從秋習之若至來
　春稍煖須漸减其衣不可便行卒减恐令兒傷中風
　寒
凡兒於冬月須著㡌項之衣夏月須著背褡及於當脊
　更襯綴一重以防風寒所干謂諸藏之俞皆在於背
　故也又常令乳母每日三時摸兒項後筋兩轅之間
　名曰風池若熱即須熨之令微汗則愈諺云戒養小
　兒慎䕶風池者是也
凡兒於春時不可覆頭裹足致陽氣不得出泄則發熱
　矣
凡兒常當看覷消息無令身體有汗若汗出則致腠理
　虛而受風寒晝夜寤寐皆當慎之須審天氣冷煖衣
　服厚薄及以粉粉之
凡兒於暑月時常令在凉處勿禁水漿但少少與之唯
　是不宜多與
凡兒不可抱於簷下洗浴又不可當風解脱恐為寒干
　又啼哭未斷不可與乳冒冷衝寒不可哺飼恐為食
　傷又不可近神佛之前驢馬之畔又不可令兒見怪
　異之物及各門異户不相識之人恐為客忤
凡兒生三日之外當與少哺姚和衆云以粟米煮粥飲
　研如乳汁每日與半蜆殻許以助糓神導逹腸胃孫
　真人云以粳米飲七日外與三大豆許慎不可雜與
　藥喫巢氏云兒生滿三十日後當哺少物如二棗核
　許至五十日如櫻桃許至百日如大棗許若乳少當
　以意增之不可多與恐不能勝别生病矣若乳多不
　消哺食者亦須少少與之以壯腸胃兒大稍稍增之
　當有常劑聖濟經亦云兒生三日用飲過三日用哺
　哺之以賴糓氣也哺之多少量日為則如是則五臟
　得養而胃氣壯矣今之養小兒者多務愛惜過當往
　往至二三歳尚未與食致脾胃虛弱體力怯軟平生
　多病若在半年之後宜煮陳米稀粥與之十月以後
　漸與稠粥爛飯以助中氣則自然易養少病惟忌生
　冷油膩葷茹甜物
凡小兒乳哺既有常劑若忽爾却乳哺少者此是腹中
　少有不和也便當與微微下之若都不肯食但飲少
　乳者此傷重要下之不可不下也若不與下則生寒
　熱或為吐利及為癖積脉大者發癎皆不早治之由
　也孫真人亦曰小兒寒熱亦當下之乃差又小兒乳
　哺不能無痰癖也常當節適之若稍不進乳食便以
　微藥尅化紫圓最妙(方在後/)不得行駃藥轉利又不
　得為無事而遷延致病大即難治爾小兒微患便與
　微下則損不甚而易愈矣若於春夏之時有疾(千金/云立)
　(夏/後)切不可妄行吐下及微疾亦不可亂行鍼灸蓋鍼
　灸傷經絡吐下損府藏故也若誤行轉㵼則使下焦
　虛而上焦熱變成大病也故巢氏有言小兒春夏自
　非甚病决定不可吐下者是也
　　食忌論
凡小兒有不可食之物不可不知今具于後
　小兒不可多食栗子令兒氣弱行遲熱食則氣擁
　小兒不可食蕨菜令兒立則無力久不能行
　小兒不可食芡令兒不能行
　小兒不可食黍米雞肉胡瓜令兒腹中生虫經驗方
　云小兒未斷乳食雞肉令兒腹生䖾虫
　小兒不可食越瓜令兒發痼疾
　小兒不可食麥令兒髮落(麥是蕎麥也/)
　小兒不可食􁖌茨令兒臍下痛
　小兒不可食鱘魚令兒生癥癖
　小兒不可食炒豆猪肉令生氣壅致死
　　大小論
經言六歳已上者為小兒十八已上者為少年據此之
言則十八已下者皆為小兒也此乃古之所論爾以今
時校之則時世相異理或未當且禮云男子三十曰壯
有室又曰男子三十而娶是古之男子皆三十已上方
娶故十八以下得為小兒之稱今之時則不然男不過
十五而娶至十八已有生一二子者豈得為小兒也以
今時言之當以十四以下為小兒治其十五已上者天
癸巳行婚冠既就則為大人治耳
　　諸般色澤紋證論
經云小兒六歳已還者經所不載有病難治無承據之
也詳之此謂嬰兒未能言者有病則無由問其所苦故
無承據也若能言者必能問之小兒豈有六歳尚不能
言者哉其不能言者唯一二歳兒也故先賢言嬰兒未
能言者最為㓜小有病則肌膚未全寸闗不辨變蒸交
互氣血細微若憑診切實難明曉惟在觀其形色參其
證候乃知病之所在者矣其觀視之法須要安神定志
勿令情意惑亂不得於兒哭斷之時睡起之際則色不
正矣須於辰時之後已時之前夏即未熱冬即未温外
色不雜内氣閑雅乃可向明而觀察之也聖濟經曰通
識之士必察剛柔勇怯視其盛衰虛實適以寒温平以
隂陽病之輕重緩急隨證以治之不必蔽於難治也諸
所論繁紊難以執據今採其當者叙而次之
諸色澤候
面上五臟部分色　左頰主肝右頰主肺額上主心鼻
上主脾(一云唇口/)頥上主腎色青為風色赤為熱色黄
為食色白為氣色黒為寒也
面上五藏四時色　經言五藏之色皆外榮於面故死
　生疾病係焉肝主春其色青心主夏其色赤脾主長
　夏其色黄肺主秋其色白腎主冬其色黑是謂五藏
　之色隨四時各榮於面也其色不深不淺應常光潤
　者為和平也若色深重者其藏實淺淡者其藏虚
面上五藏生死色　經曰滋榮者其色生青如翠羽赤
　如雞冠黄如蟹腹白如豕膏黑如烏羽枯夭者其色
　死青如草兹赤如衃血黄如枳實白如枯骨黑如炱
　煤
面上五藏部分相乗色　肝色青者本色也赤者心乗
　肝也黄者脾乗肝也白者肺乗肝也黑者腎乗肝也
　心色赤者本色也青者肝乗心也黄者脾乗心也白
　者肺乗心也黑者腎乗心也脾色黄者本色也青者
　肝乗脾也赤者心乗脾也黑者腎乗脾也白者肺乘
　脾也肺色白者本色也青者肝乘肺也赤者心乗肺
　也黄者脾乗肺也黒者腎乗肺也腎色黒者本色也
　青者肝乗腎也赤者心乗腎也黄者脾乗腎也白者
　肺乗腎也
面上五藏四時相乗色　經言青赤見於春赤黄見於
　夏黄白見於長夏白黒見於秋黑青見於冬是謂五
　藏之生五行相繼也為病輕若肝色見青白心色見
　赤黑脾色見黄青肺色見白赤腎色見黑黄是謂真
　藏之色五行相尅也為病重
面上死生色　内經曰凡病面黄目青面黄目赤面黄
　目白面黄目黒者皆不死聖濟經言脾真為本而面
　黄必生者以真氣外榮故也若面青目赤面青目白
　面青目黒面黒目白面赤目青者皆死謂無脾色外
　榮而真氣已絶故也
鼻上色　聖濟經曰鼻端青為腹冷黒為水氣白為無
　血黄為匈寒赤為有風鮮明為留飲
目内色赤者心熱淡紅者虚熱青者肝熱淺淡者肝虚
　黄者脾熱無精色腎虚
金匱死色　凡小兒病者有黑色滿面或繞口入口或
　延眉繞目或暗人中者皆死有青色延面連目入耳
　者死目無精光眼中有物如横紅針者死
外臺死色　凡小兒病者面上有青黑色如紗蓋定從
　髮際至印堂者不以疾狀淺深六十日死至鼻柱者
　一月死至人中者十日死滿面者即日死
諸處紋狀候
耳後完骨上有青脉如線三兩路卧不静者此癎疾候
　當刺搯破令血出以為小治若自腫破者死候也
手大指後白肉魚際之上有筋絡色青黑者胃中有寒
　赤黄者有熱赤青黑雜者寒熱若青而小短者少氣
义手處手大指第二指之間虎口上有筋脉如線看其
　顔色曲直以訣其病若紋直者是驚曲者是傷沉隱
　為風曲外有冷曲内為食
歌曰虎口青紋直　情知四足驚　黑色元因水
　　赤乃火飛禽　淡紅人驚發　灣紫有傷尋
　　外冷内為食　沉隱定風生　長大疾須重
　　短小得安平　但看义手處　病候騐虛真
第二指上仄三節名曰三闗小兒有男左女右看之有
　八般筋脉紋狀以騐其病名曰八片錦最下一節名
　為氣闗有紋過者病纔覺重諸病既生則氣不調順
　故名氣闗也
第二節名為風闗有紋過者須發驚風漸加困重故名
　風闗也
第三節名為命闗有紋過者則病極而命危殆故命闗
　也
　　魚刺形主初驚在氣闗主壯熱吐㵼在風闗主初
　　驚纔發在命闗驚極難治
歌曰形如魚刺是初驚　遍體如湯面色青
　　吐㵼躁煩如似此　通腸和氣便惺惺
　　垂針形主㵼痢在氣闗主傷冷吐㵼在風闗㵼傳
　　驚風在命闗驚傳慢驚風極候
歌曰形如懸針㵼痢多　發驚身熱定違和
　　此病若變驚風慢　命闗已度是沉疴
　　水字形主肺驚在氣闗涎痰咳𠻳虛積在風闗發
　　驚喘哽涎在命闗困不治
歌曰形如水字肺家驚　虛積相傳面色青
　　鬲上有涎須與治　命闗若過更無寧
　　乙字形又曰中曲主食驚在氣闗主食傷吐痢在
　　風闗傳變風乙形屬肝肝刑于脾在命闗傳慢脾
　　風不治
歌曰形如乙曲病因肝　眼慢驚啼瘈瘲偏
　　冷積為傷傳變此　慢脾風已度三闗
　　去蛇形主内熱外虛　　來蛇形主外實内虛
　　　　蛇中卷形内外俱虛此數樣皆曲虫又曰曲
　　蛇在氣闗主疳積在風闗主勞帶驚在命闗不治
歌曰形如蛇曲病因深　脾積疳勞又帶驚
　　未過二闗宜早治　若過三闗更莫論
　　長者弓形短者環形主疳積在氣闗吐逆疳熱喫
　　泥土在風闗疳極羸瘦在命闗不治
歌曰形如環弓疳氣黄　好食泥土是尋常
　　此病早求良醫治　三闗已到命飛揚
　　亂紋形主虫痛在氣闗主氣不和有虫積食諸生
　　物在風闗主虫咬心腹痛在命闗病困極難治
歌曰紋亂縱横虫上尋　曉夜啼號不可㦗
　　神佛求遍都無應　安虫取積得康寧
　　珠形死候此候不拘三闗上下見者皆為死候
歌曰琉珠死候不須醫　便是沉疴莫療之
　　三闗若見都休望　安排後事更無疑
諸紋總歌
　　魚刺初驚候　懸針㵼痢多　水紋驚肺積
　　乙樣是肝訛　曲虫驚疳病　環弓一論過
　　亂紋虫咬甚　琉珠病已疴
　　五藏主病論
諸形證候
肝藏　肝主風肝病實則目直呌哭呵欠頓悶項急(治/當)
　(㵼/之)肝病虚前牙多欠口中氣熱則外生口中氣温則
　内生(治當/補之)肝氣則撏衣捻物熱甚則目直不搐風主
　動又風淫末疾熱即風動於四末故手撏衣捻物也
　熱入於目牽其筋脉則兩眥俱𦂳不能轉視故目直
　也(治當㵼/其心肝)肝有風則目連劄風甚則身反折强直不
　搐凡病新久皆引風風動止於頭目目屬肝風入於
　目則目上下左右如風之吹不輕不重兒不能任故
　目連劄也風甚則風入於筋脉筋脉𦂳急故身反强
　直也(治當㵼/肝補腎)肝有熱有風甚則皆兼驚證不搐者謂
　未得心熱故也若心熱乗於肝則子母皆有實熱風
　火相摶而乃發搐其抽掣之勢如風蕩火也(治在驚/疾門之)
　(中/)若肝熱撏衣捻物壯熱飲食喘悶者肺乗之也(治/當)
　(㵼/肺)肝於四時冬相春王夏衰秋絶若在春肝王之時
　(早晨/亦同)反見肺病乗肝者是肺强肝怯也(治當㵼肺補/其腎今肝虚)
　(補腎者母能令子實也甚則/直補其肝或子母補之俱補)輕者肺病退則愈重者
　目中淡青必發驚若更有赤者當發搐也謂怯則目
　淡青色有心熱則赤故當發搐肝虛實皆生風若外
　感生者則呵欠頓悶口中氣熱(治當/發散)若能食飲水不
　止者當微下之餘不可下也
心藏　心主驚心病熱則呌哭發熱飲水惕跳上竄發
　搐(治當/㵼之)心病虚則卧而悸動不安手足摇縱(治當/補之)心
　病虛實皆主熱心實則喜仰卧謂心氣實則氣上行
　澁若合面卧氣則不通快故喜仰卧使氣得上下通
　也(治當/㵼之)心熱則視其口中氣温或合面卧而就冷及
　上竄咬牙也謂心熱則匈亦熱兒雖不能言有就冷
　之意故合面卧也(治當/㵼熱)若邪熱乗心則為驚啼(治當/安神)
　心於四時春相夏王秋衰冬絶若在夏心王之時(日/中)
　(亦/同)反見腎病乗心者是腎强心弱也(治當補其肝心/㵼其膀胱今腎)
　(强而㵼膀胱者謂腎主虚而無實/㵼其膀胱之府則藏不得盛也)輕者腎病退則愈
　重者悸動不已當發搐也
脾藏(胃附/)脾主困脾病實則困睡身熱飲水能食(治當/下之)
　脾病虚則身温四支冷吐㵼生風(治當/補之)脾寒者夜啼
　脾屬隂冷即夜間發痛故兒啼哭(治當/温中)脾熱者弄舌
　脾熱則舌絡𦂳故時時舒吐也或時飲水熱則津液
　少故也(治當分/解其熱)不可用凉藥下之加面黄肌瘦五心
　煩熱則為疳也(治在疳/疾門中)若不因脾熱大病未已弄舌
　者凶也又脾藏冷熱皆主吐㵼困倦若吐乳色黄者
　傷熱吐乳色青者傷冷四時之間秋冬春三時皆冷
　多唯夏暑時有熱多
胃附　胃熱者若吐㵼昏睡露睛者虚熱也若吐㵼昏
　睡不露睛者實熱也胃久虚熱多生疸病胃冷者若
　吐痰沫白緑水不食腹痛或㵼青白痢糓不化者胃
　虚冷也若胃虚怯有汗者但上至項下至臍也若面
　恍白無精光口頻撮口中氣冷不思食者胃不和也
　又小兒筋骨未成血脉未全自小多啼哭者胃啼也
　脾胃二者腑臟表裡人之司命故同病也脾於四時
　王在四旁(證四/季月)若於王時反見他藏病乗脾者是脾
　弱也(如春季三月木位土王之時見肺來乗之秋九/月金位土王之時見肝來乗之之類是也他放)
　(之治當補弱為/强隨証治之)輕者所乗之藏病退則愈重者面目
　赤黄脾怯也
肺藏　肺主喘肺病實則身温悶亂氣促喘急(治當/㵼之)肺
　病虛則身熱哽氣長出氣(治當/補之)肺熱則手䧟眉目鼻
　面甚則吐稠涎及咯血者久則肺虚(治當/補之)若虛熱則
　唇深紅色(治當/解熱)若實則涎痰潮吐(治宜/下涎)肺氣盛而熱
　又復有風冷者則匈滿短氣悶亂喘𠻳上氣(當先治/肺後散)
　(風/冷)若肺只傷風者不匈滿也(但只/散風)又肺有虛實寒熱
　咳𠻳者(並於咳𠻳/門論之)肺於四時夏相秋王冬衰春絶若
　在秋肺王之時(日迭/時同)反見肝病來乗肺者是肝强肺
　怯也肺怯則唇色白若病而悶亂氣麄喘促哽氣者
　難治為肺虚損也唇白者謂肺脾病久也脾為肺之
　母母子皆虚不能相營也故名曰怯(治當補脾肺/而㵼其肝也)輕
　者肝病退則愈重者唇白枯者死白澤者吉
腎藏　腎主虚腎病無實唯斑瘡腎實則變黑䧟餘無
　實病虚則身冷無精光畏明體骨重蓋腎氣不足則
　下竄而骨重惟欲墜於下而縮身也又腎屬水隂也
　虚則畏明若因他病致腎虚者非也又腎虚者謂本
　怯由胎氣不成精神不足目中白睛多面恍白無光
　多解顱此皆難養縱長不過八八之數若恣色欲多
　不及四十而亡也(治並當/補之)腎於四時秋相冬王春衰
　夏絶若在冬腎王之時(夜半/同)反見心病來乗腎者是
　心强腎弱也(治當㵼心/而補腎)輕者心病退則愈重者下竄
　不語腎怯虚也
凡病必視其新久虚實假令肺病又見肺證若前牙多
　欠者則易治謂肝虚不能乗肺也若目直呌哭項急
　頓悶者則難治謂肺病久則虚肝强而實反勝其肺
　也虚則補其母實則㵼其子又病必視其五藏衰王
　時候參其相乗勝負虚實其順易治(微邪/是也)逆者難治
　(賊邪/是也)五藏相反隨證治之
凡病先虚或已經下之有合下之者必先實其母後下
　其子也假如肺虚而痰實此可下之證當先益其脾
　後乃㵼肺也諸病放此
凡病有熱者或踈利解化之後無虚證者勿得用温補
　之若用之熱必隨生
諸死絶候
喬岳五藏絶歌
心藏　吐㵼變為痢血黒渇難當(心主血心絶則血色/變黑虚燥而發渇)
　肌瘦難行坐虚舌不縮藏(心主舌絶/則不能收)兩臉如脂赤(痢/久)
　(則面當無色今面色反如/脂者心絶則虚陽上發也)無語口生瘡(心主舌絶/則不能語)若
　向夏中得更莫細思量
肝藏　眼目時時澁渾身似醉人頻頻只要睡心煩又
　多嗔(肝主目絶則不能開故澁而只要睡又肝主筋/力絶則如醉人不能舉也又肝主怒絶則多怒)
　(不止/也)唇白眼胞腫狂躁足啼聲東方應此候病則不
　宜春
脾藏　面色黄時好不可見相傳體弱增寒甚虫行覔
　食飡(脾主支體絶則體弱又脾絶則腎逆乗之故/發憎寒脾絶則胃熱故虫不安而上吐出)喫
　乳唇無力齒露蓋時難(脾主唇絶則不能收/掩其齒又不能吮乳)眼傾休
　下藥(眼眶屬脾/絶則傾䧟)免更住人間
肺藏　肺候應白色莫使見絶形鼻青孔燥黑腹脹眼
　胞傾(肺主鼻絶則肝逆乗之而色青又肺絶則/無涕故孔黒燥也肺主眼胞絶則䧟之)項直
　喘氣急匈凸没迴聲(肺主氣絶則喘急項直以引氣/也氣絶則匈中滿凸但有出氣)
　(而無迴/氣也)秋間逢此候四方别托生
腎藏　冷汗時時有尿多夜裏驚(腎絶則隂陽相離故/冷汗出而小便不禁)
　(精者神之舍絶則精神離故夜/裏多驚腎屬隂夜亦屬隂故也)遍身生粟疥手足冷
　如氷(陽盡不能/充煖故也)項倒頭難舉面黑没精神(腎絶則天/柱骨倒面)
　(目皆黑無/精神也)此候應壬癸冬得殞其身
王叔和死證歌　眼上赤脉下貫瞳人顖門腫起兼及
　作坑鼻乾黒燥肚大青筋目多直視都不轉睛指甲
　黑色忽作鵶鳴虛舌出口齧齒咬人魚口氣急啼不
　作聲蚘虫既出必是死形用藥速急十無一生
錢乙死證　㵼不定精神好　大渇不定止之又渇
　吹鼻不噴　病重口乾不睡　時氣唇上青黑㸃
　頰深赤如塗胭脂　鼻孔開張　喘急不定　面有
　五色不常不澤
諸般死證　病困汗出如珠不流　頭毛上逆　唇口
　枯乾　口鼻冷氣　頭足相扺　卧正如縛　四支
　垂嚲　手足掌冷
通真子死候歌
　　顖䧟唇乾目直視　口中冷氣卧如痴
　　身形强直手足軟　掌冷頭低盡莫醫
　
　
　
　
　小兒衞生總微論方卷二
欽定四庫全書
　小兒衞生總微論方卷三
　　變蒸論
小兒在母腹中胎化十月而生則皮膚筋骨腑臓氣血
雖已全具而未充備故有變蒸者是長神智堅骨脉也
變者易也蒸者熱也每經一次之後則兒骨脉氣血稍
强精神性情特異是以聖濟經言嬰孺始生有變蒸者
以體具未充精神未壯尚資隂陽之氣水火之濟甄陶
以成非道之自然以變為常者哉故兒自生每三十二
日一次者以人兩手十指每指三節共骨三十段又兩
掌骨共三十二段足亦如之以應之也太倉公曰氣入
内支長機骨扵十變者乃是也聖濟經又曰變者上氣
蒸者體熱上氣者則以五藏改易而皆上朝藏真髙於
肺也體熱者則以血脉敷榮陽方外固為隂使也故變
蒸畢而形氣成就者也亦由萬物之生非隂陽氣藴熱
蒸無以榮變也兒自生三十二日為第一變者屬腎又
三十二日再變且蒸者屬膀胱腎與膀胱為表裏共六
十四日也其變則耳與骫骨皆冷者腎為水水數一故
為變蒸之始也又三十二日為第三變屬心又三十二
日為第四變且蒸屬小腸心與小腸為表裡共一百二十
八日也其變則汗出而微驚者心為火火數二故為變
蒸之次二也又三十二日為第五變屬肝又三十二日
為第六變且蒸屬膽肝與膽為表裡共一百九十二日
也其變則目不開而赤者肝為木木數三故變蒸之次
三也又三十二日為第七變屬肺又三十二日為第八
變且蒸屬大腸肺與大腸為表裏共二百五十八日也
其變則皮膚熱或汗或不汗者肺屬金金數四故為變
蒸之次四也又三十二日為第九變屬脾又三十二日
為第十變屬胃脾與胃為表裡共三百二十日也其變
則不食腹痛而吐乳者脾為土土數五故為變蒸之次
五也後又六十四日復一大蒸四次積二百五十六日
大蒸畢凡五百七十六日大小變蒸數足其血脉充榮
則手受血而能握足受血而能步此亦手足之應也其
變蒸之候體熱微驚耳冷骫冷上唇頭有白泡起若魚
目珠子脉亂或汗或不汗不欲食食則輙吐目白者重
目赤黒者微閉而不開至變蒸了自然眀矣其輕者五
日而衰重者十日而衰或先期五日或後之五日或十
日之中熱乃除耳若熱甚違日不歇不得驚動勿令傍
邉人多而語雜不可妄行灸刺但少與紫丸微利之則
熱便止矣或用孫真人肘後黒散子粉香散調治亦可
唯不可餘治若傷寒時行温病及驚熱温壯等候雖與
變蒸頗皆相似耳熱骫熱唇上無白泡珠乃為他病各
從其證為治若扵變蒸内有寒加之寒熱交爭臍腹夭
矯啼不止者熨之則愈
　　變蒸賦
㸔病嬰兒先眀四時既有變蒸之狀還如温壯之推寒
熱初來慎一匕而方退周期末滿當四八以重期原夫
魂魄將成筋骸始榮開舒腠理通徹竒經運用而隂陽
以正往來而血氣初平頓覺精神嬰嬰全然有異未知
蒸變一一子細須明肝者幹也東方所屬為木象之三
數發形証扵兩目渾身壯熱令瞳子以無輝遍體昏沉
為神魂而未足四數扵金二由在火咳𠻳頻頻汗珠顆
顆兩日間嚏噴仍加數夜裏虚驚又可暗増骨髄學反
復以畨身漸長性情畏傍人而戀我脾土五呼腎水一
稱榖氣暗引精志時増乳哺甘甜尻骨成而獨坐戱經
絡流利掌骨具而匍匐能次後筋脉之稍更膝踝之漸
變氣象而榮扵四肢光彩而滋扵滿面亭亭立猶未稳
嘍嘍語尚聲顫手足受血移步行而堪憐耳目通神意
智生而可羡斯由呼吸以定肌體乃厚兩氣而外陽内
隂一息而入鼻出口期來應節自然腑臓充盈將養乖
宜致得風邪甚有扵是髪豎無潤乳哯吐口珠起丹唇
冷浸骫耳或腸鳴而微利或驚啼而勿喜經云蒸即蒸
血肉之堅變即變形神之正矣
治方
紫丸治小兒身熱變蒸不解及温壯傷寒乳哺失節宿
滯痰癖腹滿吐哯便利不調等疾亦治食癎先寒後熱
　　代赭石(火煆醋/焠十次)赤石脂(各一/兩)巴豆(三十箇去/皮心油)杏仁
　　(五十粒/去皮尖)
　右上弍味為細末下二味𢷬成膏相和更杵二千下
　相得若硬入少蜜同杵作劑宻器中收之三十日兒
　服麻子許分圓乳汁送下候食頃之後方與少乳勿
　得多與至日中當小利即熱除若未除眀旦更一服
　百日兒小豆許以此凖量加减夏月多熱喜令發疹
　每二三十日輙一服甚佳
黒散子治嬰小身熱變蒸不解及挾時行温病
　　麻黄(去根節/二分)大黄(一/分)杏仁(一分去皮二/分和皮用)
　右都燒存性為細末每服壹字或半錢量大小加减
　以水半銀盞煎少許須抱兒扵煖温避風處連進二
　三服取微汗候身凉以粉香散撲之一方只炒黒用
粉香㪚
　　蚌粉(不以多少研/極細水飛過)射香(少許/研)
　右勻末用綿裹撲粉兒身如已凉胃氣未和不快美
　乳服觀音散(方在/後)
熨法治小兒變蒸内有寒加之發寒熱交爭臍腹夭矯
而痛啼不止
　　竈中灰　食塩
　右二味量其相等和勻炒令熱以重帛褁適温熱熨
　兒仍不可太熱恐驚烙兒也
已上凡兒扵變蒸之内若遇身熱脉亂汗不出不欲乳
食乳食後輙吐者必審其日數度是變蒸之時者雖有
是證無所苦也　陳知軍云小兒變蒸但以四君子湯
加茯神與服其方白术人参茯苓茯神各半兩甘草炙
三錢同末薄荷湯調下一錢慎不可餘治及服驚藥恐
冷傷胃氣也
　　脉理論
凡兒禀受臓腑氣血榮衛形體雖有生皆全然扵未語
之前變蒸之際則血氣未充膚革未固筋骨未堅脉狀
未成若有病也難為診切又難訪問是以先賢言嬰小
之病難治者以無承據也故立其觀視形色之法焉兒
自生積五百七十六日大小變蒸數畢則氣血榮精神
異筋骨壯脉理全然後方可診切又能言問也或以謂
小兒之脉與壯老不同者是不達診治之大體也凡脉
之長短遲速在因形以别之不必拘扵至數經言小兒
脉多雀鬬要以三部為主其脉小數小細者平也諸家
所言甚衆今擇其當者具之孫真人云小兒之脉固難
分表裡今撮其要者不出數條
總目歌曰
　小兒有病須慿脉　一指三闗定其息
　浮洪風熱數為驚　虚冷沉遲寔有積
浮脉為風秋得之曰平餘時得之主傷風寒頭疼壯熱
或夜熱晝凉咳𠻳嚏噴鼻塞清涕嘔逆不食
歌曰
　浮為風兮秋日平　餘中風寒頭目疼
　壯氣夜極鼻清涕　嚏噴咳𠻳吐食頻
洪脉為熱夏得之曰平餘時得之主風熱壅盛身體温
壯瘡瘍血泄
歌曰
　洪為應候夏時和　餘須發熱壯温多
　風壅作驚或瘡腫　有時泄下血滂沱
數脉為驚春得之曰平餘時得之主驚風抽掣脉數小
者多睡惕跳直視怕怖盗汗非時咬牙吐舌微吐喘息
脉數大者一兩日間發搐搦也
歌曰
　數為驚候春日長　餘時小數睡驚揚
　喘息直視舌頻吐　大數潮搐發沈殃
沉遲為虚冷冬得之曰平餘時得之主脾胃虚弱泄㵼
滑腸脫肛吐痢不止日漸尫羸以成脾困或作疳勞
歌曰
　沉遲之脉冬日安　餘時脾胃弱虚言
　泄㵼滑腸肛脫出　吐利尫羸瘦變疳
寔脉為積滯四時得之皆主食傷積聚面黄腹脹髪焦
煩渴吐哯腹痛
歌曰
　寔脉含傷積滯言　壯熱腹脹髪毛乾
　吐痢肚疼或為癖　四時無異一般㸔
寳鑑四時脉謂春弦夏洪秋浮冬沉四季緩各推其王
相表裡以察其病假令春得弦而浮者病在表在腑
為陽為順病則易治若得弦而沉者病在裏在臓為隂
為逆病則難治餘時放之
王氏脉歌曰
　小兒乳後輙吐逆　更兼脉亂無憂慮
　弦急之時被寒纒　脉緩即是不消乳
　𦂳急細駃亦少苦　虚濡邪氣驚風助
　痢下宣腸急痛時　浮大之脉歸泉路
脉經曰小兒之脉駃疾一息七八至曰平不及曰損太
過曰至
通真子歌曰
　小兒三嵗至五嵗　呼吸須將八至㸔
　九至不安十至困　短長大小有邪干
又曰
　小兒脉𦂳是風癎　沉脉須知乳化難
　腹痛𦂳弦牢寔稔　沉縮有熱在骨間
死証脉　脉來三動而止不見者死　脉來速如弦硬
直者死　脉來瞥然不見者死
歌曰
　三動而止不來㓙　速硬如弦勁在弓
　瞥然至而反不見　皆為死脉定由宗
諸般病脉脉弦者為風寒　弦數者為瘧　脉急者為
氣不和或為客忤　脉𦂳者為痛　𦂳數者驚癎　脉
浮者為風　浮𦂳者驚風　浮大者傷寒　浮虚者盗
汗　浮數者風熱　脉伏者為氣滯　脉緩脉細者皆
為冷為乳不化　脉虚脉濡者為虚弱為驚　虚濡者
慢驚風　虚𦂳者伏熱　脉沉重者為有積　沉數者
骨間冷(一云骨/間熱)　沉遲者虚冷　沉緩者傷食　脉牢
𦂳者癖聚　牢寔者腸秘　心脉滿大肝脉小急者驚
癎　心脉數小者疳淋　數急者熱　寸口脉直上直
下者為驚　寸口脉大小脉不勻亂者變蒸　左手寸
口無脉心痛中熱嘔逆口瘡或咳𠻳喉中哽聲頭汗出
而熱此乳母食冷以乳兒所作也又脉亂者吐逆　右
手寸口無脉胸滿短氣吐逆噫噦喉中響此乳母抱兒
衝風冒風寒所作也　凡脉如雀啄而𦂳者風癎　凡
脉大小不依部次者惡候　凡小兒脉駃呼吸八至曰
平九至曰病十至曰困　凡小兒脉虚者病亦虚輕手
得也脉寔者病亦寔重手得也故急驚脉促急慢驚脉
虚㣲
　　諸身熱論
凡小兒有病皆須身熱其證不一今條而具之小兒扵
某時間發熱過時即退至來日依時發熱(晝夜/同)此為潮
熱欲發驚也
小兒身熱但一向壯熱不已者此為壯熱甚則發驚也
小兒身熱但温而不甚壯熱此為温熱
小兒身熱口中氣熱呌哭無時呵欠頓悶面目青色此
為風熱甚亦發驚
小兒身熱飲水悸惕手足摇動上視㺯舌印内青筋見
掌中赤怕物生涎此為驚熱
小兒身熱面赤時乆不退睡覺顛呌氣急發渴胸髙涎
壅此為積熱與壯熱相似但胸髙涎壅為異乃臓腑積
藴熱毒三焦鬲脘壅滯也又摇頭項鞭者亦三焦鬲脘
壅也已上皆甚則發搐(治在驚/癎門中)
小兒身體發熱氣促鼻塞清涕嚏噴寒毛立眼淚出或
出痰水此為傷寒(治在傷/寒門中)
小兒身熱時發時退退但肚熱或夜發熱面黄腹脹吐
㵼乳食不化糞酸臭異常此為食傷(治在傷/食門中)
小兒夜發熱曉即如故多涎喜睡此肺虛發熱也此與
食傷夜發熱相似須要識之况二證餘候各皆不同食傷
者可下肺虛者不可下下之則失津液發渇引飲昔錢乙
治朱監簿子五嵗夜發熱曉即如故衆醫作熱以凉藥解
之不愈其候多涎喜睡又以藥下其涎病益甚至五六日
大分飲請乙治之乙曰不可下乃取白术散煎湯三升使任
意取足服朱曰飲多不作㵼否乙曰無生水不能作㵼
縱利亦不足怪但不可下耳朱又曰先治何病乙曰止
㵼治痰退熱清神皆此藥也服盡又作兩次與服其子
不渴無痰又投阿膠𣪚二服而安是此証也錢乙方夲
集載之小兒每早食後發熱至夜則凉此為血熱(治方/在後)
小兒身熱形瘦多渴飲食不為肌肉此為疳熱(治在疳/門中)
小兒血氣旺盛發渴引飲大便黄𦂳小便赤少四肢身
體翕然而熱此為胃寔熱也
小兒身熱微驚耳冷骫冷上唇頭有白泡起如魚目珠
子或汗或不汗此為變蒸(治在變/蒸門中)
小兒身熱昏睡驚悸喜嚏噴耳尻冷此為瘡疹候(治在/瘡疹)
(門/中)此與食傷變蒸相似傷寒耳尻皆熱變蒸唇上有白
疣泡珠子為異
小兒身熱者更有内外在内者多飲水得之在外者多
因風寒得之錢氏有云小兒身熱飲水者熱在内身熱
不飲水者熱在外此大槩之騐也在内者宜下之在外
者宜散之若小兒積藴内外傷感表裏渾身俱熱頰赤
口乾小便赤大便焦黄少者先以四順清凉飲子利動
蔵府熱即退矣既而復熱者是裏熱已解而表熱未去
復以惺惺𣪚或紅錦散加麻黄微發其汗表熱乃去既
去又復發熱者世醫盡不能曉再下再表皆為不可誤
傷多矣此表裏俱虚氣不歸元陽浮扵外所以再發熱
也但以六神散和其胃氣則收陽歸内身便凉矣
閻孝忠論小兒壯熱傷風温疫傷寒風熱瘡疹傷食率
皆相似未能辨認之間但與升麻葛根湯惺惺散小柴
胡湯服之甚騐盖此數藥通治之不致誤也惟傷食者
則大便酸臭乳不化畏食或吐宜與微下之
孫真人論小兒内外氣盛眠時小驚或微覺傷風傷食
又慮變蒸身熱者但以紫圓(方已在前/變蒸門下)或龍膽湯為治
此二藥無所不療雖微利動以減盛氣亦不虚人小兒
糞黄而臭者此腹中有伏熱也宜服龍膽湯若糞白而
酸臭者此挾寒不消也宜服紫圓但少與令内消甚者
小増令微稀溏皆須節乳哺一兩日令胃氣平和若不
節則病易復復則復下傷其胃氣令腹脹滿若至再三
下之則過傷矣
諸治方
治小兒潮熱温壯勝金散
　　雄黄(一錢/水飛)白附子(半/錢)甘草(半兩/炙)芍藥(半兩水煑/十沸焙乾)南
　　星(半兩/炮)荆芥穂(一/分)
　右為末每服半錢水一小盞入薄荷三葉煎至五分
　盞去滓温服無時
治小兒潮熱發躁金花散
　　川大黄(一/兩)秦芁(去蘆/半兩)
　右為末每服一字或半錢水一小盞入青蒿三兩葉
　葱白二寸同煎至五分盞去滓温服若變骨蒸勞氣
　用童子小便浸青蒿葱白煎藥
治小兒潮熱減食蒸瘦秦芁散
　　秦芁(去蘆/切焙)甘草(炙各/兩)乾猫兒　薄荷葉(半兩/切焙)
　右為末每服一二錢水一中盞煎至五分盞去滓食後温服
治小兒虛熱潮作亦治温壯及解傷寒地骨皮散
　　知母　柴胡(去/蘆)甘草(炙/)半夏(湯洗七/次切焙)人参(去蘆/頭)地
　　骨皮(去/骨)赤茯苓(去黒皮/各等分)
　右為末每服二錢水一盞生姜五片煎至六分去滓
　食後温服量大小加減
治小兒温壯身熱臉赤煩渴燥悶凉肌圓
　　龍膽草(去蘆/二兩)𤣥参(去蘆/一兩)當歸(去蘆洗/浄一兩)
　右為細末煉蜜和圓菉豆大每服二十圓竹葉湯下
　兒大増之無時
治小兒温壯風熱牛黄膏
　　寒水石(四兩煆/出火毒)雄黄(一兩/水飛)山梔子仁(一錢/半)甘草(一/分)
　　(炙/)牙消(一/兩)鉛白霜(半/兩)
　右為細末入射香少許煉蜜和旋取皂子許薄荷水
　化下乳食後
治小兒温壯風熱睡卧不稳咳𠻳喘急剋效散
　　龍腦(一/两)薄荷葉(一/兩)白殭蠶(去絲嘴半/兩微炒)𤣥胡索(去皮/半兩)
　右為末每服半錢或一錢蜜湯調下無時
治小兒風熱驚熱眠睡不安鎮心丹(此胡御帶秘/方許宣賛𫝊)
　　鐵粉(一/分)蛇黄(一兩煆醋/焠七次)代赭石(半兩煆醋/焠十次)馬屁孛
　　(半/兩)射香(一分/别研)
　右為細末煉蜜入糊圓如小豆大每服一粒磨剪刀
　鐶水化下食後亦治驚癎發搐
治小兒風熱昏塞躁悶不食梨汁粥
　右以鵝梨三枚切碎以水二升煑取汁一升去滓入
　粳米一合煑粥食之
治小兒驚熱如火亦治温壯龍齒散
　右以龍齒為末調服或以爛龍角研濃汁服一二合
又方人参牛黄散
　右以人参牛黄等分為末以薄荷水調下最佳
又方治如前
　右以竹􁐍二合温之分三四服無即刮竹茹以醋煎
　温服
治小兒積熱啼呌三焦壅滯青金丹
　　青黛(四/两)甘草(二兩/生末)蟬殻(去足一/兩末)射香(一錢/研)辰砂(一/分)
　　(研水/飛)牛黄(别/研)腦子(各三/銖)龍齒末(半/兩)天竹黄(半/两)
　右為細末以飴糖和圓雞頭大每一粒分四服温水
　化下無時
治小兒積熱痰寔三焦藴毒及風熱面赤大小便秘澁
犀角圓
　　生犀末(一/分)人参(去蘆/半兩)黄蓮(去鬚/一兩)枳寔(去穰半/兩炒)㯽榔
　　(半/兩)大黄(二兩酒浸切片以巴豆一百个去皮貼在/大黄上紙裹飯上蒸三次切碎炒黄焦去)
　　(巴豆只/用大黄)
　右為細末煉蜜和圓如麻子大每服一二十圓臨卧
　時熟水下未利加圓數踈𨗳極稳
治小兒諸熱四順飲子
　　地骨皮(去/骨)防風(去蘆并/叉枝)山梔子(去殻/取仁)連翹(各等/分)
　右為細末每用一錢或二錢水一小盞入燈心竹葉
　少許煎至五分盞放冷服無時
治小兒諸熱甘露散
　　牙消(一/分)龍腦薄荷葉(一/两)大黄(半/两)甘草(半两/炙)芎藭
　　(一/分)雄黄(一分/水飛)
　右為末每服半錢蜜水調下無時
治小兒諸熱煩躁牛黄散
　右欝金大者濕紙褁慢火煨熟為末入牛黄少許冷
　水調下大者一錢小者半錢無時
治小兒身熱不痊
　右以熟湯研郁李仁如杏酪一日服二合
又方
　右以雞卵一枚和白蜜服之
小兒扵立夏之後有病身熱者慎勿妄為吐下但以除
熱湯浴之除熱粉粉之赤膏摩塗之出千金
除熱湯
　右以白芷根苗苦等分為麁散用清漿水煎更入塩
　少許以浴兒畢用粉粉之
又方
　白芷苦参秦皮煎湯或無衆藥但得一味煑湯皆可
又方
　右切李葉一升水七升煎至五升適温煖用之澡浴
　或只用楮葉亦可
涼肌粉
　右以白芷楓葉藁本苦参黄連等分為末每用三錢
　以蛤粉二大塊同研勻細入生絹袋子每浴了以撲
　身遍令勻亦治夏月伏暍遍身生赤疿子用之極妙
赤膏
　　丹砂　雷元　芒硝　戎塩　大黄(各三/兩)
　右切碎用苦酒半升浸四物一宿以煉成猪脂一斤
　煎三上三下去滓入芒硝成膏每用以摩心下及塗
　臍中
治小兒血熱早食後發熱至晚則凉猪膽圓
　　胡黄連　宣黄連(去須各/半兩)赤芍藥(一/兩)
　右為細末以獖猪膽汁和成劑却入在膽皮中懸銚
　上用漿水煑勿令漿水入煑熟取出圓如菉豆大每
　服三十圓米飲湯下食後臨卧日三有生瘰􁣲一證
　亦早食後身熱頗相似但以鼻衂泄㵼宜審辨之
牛黄膏治小兒疳熱引飲亦治傷風温壯
　　雄黄(研水/飛)甘草末　川甛硝(各/分)一鬰金末(一/錢)腦子
　　(一錢/研)寒水石(生一兩/飛研)菉豆粉(半/兩)
　右同為細末煉蜜和成膏每用半皂子大薄荷湯化
　下食後
治小兒裏熱頭昏頰赤口内熱小便赤大便少要微挨
動蔵府即安四順清凉飲子
又治睡卧不寜五心煩熱四肢抽掣及乳哺不節并寒
温失度熱乆連綿欲發驚癎目赤口瘡瘡疹餘毒
　　大黄(濕紙褁煨熟/一方生用)當歸(去鬚/洗)赤芍藥　甘草(炙各/等分)
　右為末三嵗上兒每服一錢水一盞煎至七分盞分
　二服更量大小加减食後温服
治小兒外熱要微發汗即愈惺惺散良方名桔梗散治
小兒風熱及傷寒時氣瘡疹發熱等
　　桔梗(去/蘆)細辛(去/苗)人参(去/蘆)甘草(炙/)白茯苓(去黒/皮)𤓰蔞
　　根　白术(各等/分)
　右為細末每服一錢匕水一小盞入薄荷三葉同煎
　至六分去滓温服凡傷寒温壯變蒸瘡疹未辨皆可
　服
治小兒風濕體熱頭目不清紅錦散
　　白殭蠶(去絲嘴/二兩)天麻(一/兩)天南星(二兩薄切作/片子油煠黄)蘇木
　　節(二两半/别研)
　右為細末每服一錢水一小盞入綿少許同煎至五
　分盞去滓温服若傷風有表証發熱者扵本方中入
　去節麻黄半錢同煎若裏熱心躁燥煩渴者入滑石
　末半錢同煎
治小兒發熱已經汗下仍熱者六神散
　　人参(去/須)白茯苓(去黒/皮)乾山藥　白术　甘草(炙/)白
　　扁豆
　右為細末每服一錢水一小盞入棗一枚擘破生姜
　三片同煎至五分盞通口服此藥用處甚多治胃冷
　加附子治風証加天麻治諸痢加罌粟殻若服之熱
　猶未退更與銀白散治之
銀白散
　　乾山藥　白术　白茯苓(去黒皮/各半兩)知母　人参(去/蘆)
　　白扁豆　甘草(炙/)升麻(各一/分)
　右為細末每服一錢水一小盞棗一个同煎至五分
　盞温服無時
治小兒温壯驚風及傷寒身體發熱或作瘡疹扵初身
熱未辨之間並宜服此升麻葛根湯
　　乾葛(細/剉)升麻　芍藥　甘草(炙各/等分)
　右為麁末每服二錢水一小盞煎至五分盞去滓温
　服無時
治如前小柴胡湯
　　柴胡(去苗/二兩)黄芩　人参(去蘆各/三分)半夏(六錢一字湯/浸七次)甘
　　草(三分/炙)
　右為粗末每服二錢入生姜三片棗一枚水一小盞
　同煎至五分盞去滓温服無時
治小兒自出腹來血氣寔盛發熱不歇及食不消變蒸
不解客忤鬼氣温壯寒熱并諸驚癎悉皆主之
龍膽湯
　　龍膽(去/蘆)鉤藤　柴胡(去/蘆)黄芩　桔梗(去/蘆)芍藥　茯
　　神(去/木)甘草(炙各/一分)羌蜋(二个去翅/足炙焦)大黄(一分剉碎微/炒千金一兩)
　　(疑太/多)
　右為粗末每服一錢水一小盞煎至五分去滓温服
　無時
治嬰小壯熱未能服藥者粉方
　　寒水石　芒硝　滑石　石膏　赤石脂　青木
　　香　大黄　甘草　黄芩　防風(去蘆/义枝)芎藭　麻
　　黄根(各等/分)
　右為末每用藥末三合入牡蠣粉一升細蛤粉亦可
　相和再羅細用以粉兒日二次
桔梗治小兒風熱温壯或傷寒時氣瘡疹未發並宜服
之仍兼小黒膏服尤善
　　桔梗(去/蘆)細辛(去/苗)人参(去/蘆)栝蔞根　白术　甘草
　　川芎　白茯苓(去黒皮/各等分)
　右為末每服二錢水一盞入生姜三片薄荷三葉同
　煎至七分盞三嵗已下兒作四服無時
小黒膏
　　川烏　南星(各一枚/大者)
　右入一小瓶子内用濕紙宻撘封口慢火燒之候火
　滅取出削取中心所存白䖏如皂子大用之須燒數
　枚擇中度者方用為末次入薄荷葉𤣥参末各五錢
　匕研勻煉蜜和成劑每用旋□豆許圓之葱白湯下
　頻頻服若筋脉或緩或急加乳香同葱白湯下之
治小兒發熱極甚因伏留心經昏冐不省或誤服熱藥
畜熱所致用之神效
　以生梅花腦子半字或一字取新殺猪心中血一兩
　滴同研作一圓新汲水少許化下大良未省即再服
　一粒
治小兒驚熱
　以水磨犀角汁服之
薄荷散治小兒風熱温壯及傷寒傷風瘡疹未辨之間
皆可服之
　　薄荷葉　藿香葉(去/土)荆芥穂　甘松(去/土)白芷　防
　　風(去蘆并/义枝)川芎　桔梗(去/蘆)白殭蠶(去絲/嘴)甘草(炙/)藁
　　本(去土各/一兩)細辛(去苗/半兩)
　右為末每服一錢茶調温服亦治大人風氣不順頭
　面風等疾大能清利頭目止昏眩聰眀耳目
　
　
　
　
　
　
　
　
　
　
　小兒衛生總微論方卷三
欽定四庫全書
　小兒衞生總微論方卷四
　　驚癎論上
欲發搐
小兒驚癎者世俗之總名須分輕重也輕者但身熱靣
赤睡卧不安悸惕上竄不發搐者此名驚也重者上視
强手足拳發搐者此名癎也其發搐之病最為重大必
有因漸亦有將發之候以眀之也養小兒之家若能
辨之求治扵未發之前不惟易愈又不至扵危殆今集
欲發搐候下項　目上視喜惕者欲發搐也　身熱項
强常汗出者欲發搐也　手足喜振掉者欲發搐也
摇頭㺯舌者欲發搐也　喜欠目直面青者欲發搐也
　潮熱或壯熱不歇者欲發搐也　睡中時笑或狂語
言手足摇動者欲發搐也　鼻中燥大便小便不利者
欲發搐也　髪上逆啼面暗色不變者欲發搐也　身
熱吐哯喘麄者欲發搐也　噫氣下而妄怒者欲發搐
也　鼻口青喜忪悸者欲發搐也　咬牙甚者欲發搐
也　目直色赤或青者欲發搐也　瞳子卒大異常者
欲發搐也　面色青黄上竄氣急者欲發搐也　眼斜
視者欲發搐也　嚥乳不和或噎乳唇舌𦂳者欲發搐
也　涎盛鬲壅呀呷有聲者欲發搐也　卧而不安身
熱不乳數惕恌者欲發搐也　體熱口中氣亦熱面目
青呵欠頓悶者欲發搐也　掌中赤印内青筋見怕物
生涎欲發搐也　吐利不止厥痛時起者欲發搐也
唇口頰顋赤者手足心皆熱喜冷者欲發搐也　目痴昏
悶撮口吐舌者欲發搐也　身熱小便難或目直視或
視不精皆欲發搐也
孫真人曰小兒眠睡不稳或身熱之時見有諸小驚之
証輙紫圓微下之减其盛氣令終不病癎發搐也月用
一次甚佳(方已在前/變蒸門中)
已發搐
發搐之候世俗所說者多矣有言一証屬一蔵一証屬
一府喬岳歌曰小兒驚候有多般不顯根源見病難睡
裏咬牙驚入腎非時弔眼病歸肝夜啼到曉元因肺唇
白面青一般㸔前後心煩四肢熱面紅如火向心間乾
嘔吃水脾驚患脉微氣喘一同言漢東王氏言非時弔
眼驚入肝睡後咬牙驚入腎夜啼到曉驚入小腸面青
乍白驚入膽氣喘喫水驚入肺面紅臉赤驚入心五心
煩熱驚入脾喉中鋸響驚入大腸乾嘔無時驚入胃睡
中啼哭驚入三焦如此之類言至百種叢脞無據何以
為治又有言驚發三次為癎者第一次發兩太陽左右
青脉朝眼第二次發山根青脉見第三次發眼下臉連
金匱青脉見又言發搐面赤指内青紋見者為癎又云
耳後完骨上青脉如線者為癎此等之論亦為臆說大
扺不發搐者為驚發搐者為癎也千金論癎証大體只
分三種一曰風癎因解脫衣𬒮觸冐風邪而作其証先
屈指如數乃發口中氣熱呵欠頓悶手足摇動治當發
散二曰驚癎猛聞大聲或撲仆驚怖而作其証先呌
啼乃發心神不寜不可下之下之内虚則病益盛治當
安神去熱三曰食癎因乳哺失節或有積癖而作其証
先不乳而吐先寒後熱乃發其証身體或温或熱多睡
喜唾吐逆腹脹故小兒有癖積脉大者必發癎治當下
之此三種内風驚二癎時時有之食癎者十中無一下
之便愈詳此三種雖諸病皆能變癎莫不縁扵風驚食
之所作也又内經有云五蔵主五畜其間發重者各見
其象肝為犬癎目直視身反折手拳犬鳴心為馬癎張
口摇頭背强硬馬呌(一云心為羊癎/目瞪吐舌羊呌)脾為牛癎目痴腹
滿牛呌肺為雞癎摇頭反折手縱搐搦雞呌腎為猪癎
目横身直如尸吐沫猪呌已上論癎發者乃諸書精要
也然不若錢乙所論發搐者乃心肝二蔵為病也其理
有據而妙肝主風心主火風火相加發而為搐前論小
兒諸病新乆皆能變癎發搐者以人有病則飲食退减
脾胃不旺肝必凌之引動肝風肝又主掣若不得心火
則不能發搐又人有病則氣血錯亂心神不寜引動心
火心又主驚若不得肝風亦不得發搐也須肝心二蔵相
為子母俱有寔熱風火相摶驚掣相持乃能發搐其狀
亦如風之蕩火㷔熾掣然也故肝心二蔵為病之源餘
蔵雖不正主亦有相乗兼見之証及所發亦有其時假
如錢論潮熱變發搐在早晨寅夘辰時者此肝用事之
時也身體壯熱目上視手足摇動口生熱涎項頸强急
此肝旺也錢治補腎瀉肝是謂補其母而㵼其子也發
搐在日中己午未時者此心用事之時也心惕目上白
睛赤色牙闗𦂳急口内涎生手足摇動此心旺也錢治
㵼心心熱退則肝母亦不能旺是謂子能令母虚也發
搐在日晚申酉戌時者此肺用事之時也目微斜視不
甚搐而喘身熱睡露睛手足冷大便黄水錢治㵼其肝
心而補其脾發搐者心肝寔為病之源故㵼之手足冷
大便黄水者脾虚候也故補之發搐在夜間亥子丑時
者此腎用事之時也不甚搐眠卧不稳身體温壯目睛
𦂳斜喉中有涎大便銀褐色乳食不消多昏不納津液
錢治但㵼其心而補其脾且心肝二蔵為病之源今獨
㵼其心而不㵼其肝者此本因潮熱所作發在腎用之
時是腎虗心熱極甚也故但㵼其心熱退則肝亦平矣
若更㵼肝則腎轉虚矣其大便銀褐色乳食不消不納
津液皆脾衰之証故補其脾也已上四蔵分主十二時
脾蔵為兼見之証此潮熱發搐治則惟㵼心肝者盖二
蔵俱寔為病之源故也其肺臓有虚寔之証見虚則補
見寔則㵼况發搐是心火旺所作而肺金寔証亦罕惟
偏搐者有之外腎蔵但主虚而無寔見其虚則補之内
經有云虚則補其母寔則㵼其子先補其母後㵼其子
子能令母虚母能令子寔錢乙論此發搐元由為治次
第乃謂得聖人之經㫖深意也可謂出群拔萃矣今更
以錢論三事参之一者發搐逆順二者發搐隂陽三者
發搐真假及各扵逐項之下以錢治法為証後學之士
將此三事参推五蔵審别形候察其虚寔觀以時刻依
法為治則小兒發搐之病無以外也
發搐逆順
男發左搐或手大指屈外或目左視無聲者順也若發
右搐或手大指屈内或目右視有聲者逆也女發右搐
或手大指屈内或目右視無聲者順也若發左搐或手
大指屈外或目左視有聲者逆也順者相勝也左肝為
木右肺為金一負一勝故無聲也逆者戰也二藏俱寔
木金相擊故有聲也順者易治逆者難治男逆稍易女
逆極難更當参其發時以補㵼為治昔錢乙治李寺承
子三嵗發搐自夘至已目右視大呌哭乙見曰逆也男
為陽本發左視無聲則順右視有聲則逆所以然者左
肝木也右肺金也逆則二蔵相戰金木相擊而有聲也
治乃㵼强補弱假令女發搐目左視是肺來勝肝肝不
能任故呌哭也當㵼其肺後治其心續治其肝若病在
秋(日西/時同)肺兼旺位當大㵼其肺若病在春(早晨/時同)此肝旺
之時尚不能勝肺是肺强而肝大弱也當補其肝腎大
㵼其肺若男發搐目右視是肝來勝肺而呌哭當㵼其
肝心若病在春夏(早晨日/中時同)肝心旺時當大㵼其肝若病
在秋(日晡/時同)此肺旺之時尚不能勝肝是肝强而肺極虚
也當補其肺大㵼其肝所以言目反視者乃肝主目也
凡搐則是風熱相摶於内風属肝故引見扵目也今此
病男反女故稍易治扵女也先㵼其肺不悶亂以知肺
病退也後補其腎續治其肝心五日而愈乙又治徐氏
子三嵗每日西發搐身微熱目微斜露睛四肢冷而喘
大便微黄請乙與李一醫同治乙問李曰病搐何如以
何藥治之李對不當乙曰搐者心肝寔也身微熱者日
西肺用事之時肺主身温今且熱者肺虚也目微斜露
睛者肝肺相乗勝也四肢冷者脾虚也肺若虚甚則脾
母亦弱木氣乗之四肢即冷治當先補脾肺得脾虚証
退然後治其心肝九日乃愈此亦逆搐肝肺相勝目斜
者必當右視也今舉此以眀逆順為治之法爾
發搐隂陽(天弔附陽搐/脾風附隂搐)
小兒發搐為急慢驚者古書無有惟曰隂癎陽癎所謂
急慢驚者乃後世名之也以陽動而速故陽搐曰急驚
以隂静而緩故隂搐曰慢驚此隂陽驚癎發搐之别也
陽搐者身大熱面赤引飲口中氣熱大小便赤黄眼上
視連劄手足搐急牙闗𦂳噤項背强直涎潮響此因心
熱極則生風風屬肝心肝子母風火摶熾動而發搐也
及其發定則了然如故此陽盛隂虚治當利驚以除風
熱不可與巴豆鴃藥大下之恐畜虚熱不消小兒痰壅
積熱扵心因聞大聲或誤驚觸則動而發搐若熱極者
雖不因聞聲驚觸亦自發搐小兒本寔者多此候也
(天弔/附)小兒心鬲壅滯涎盛熱積不得宣通或因母飲酒
食肉無度致煩毒之氣流入扵乳因以乳兒令兒宿滯
不消熱毒乗心發為驚搐眼目翻騰壯熱不休甚者爪
甲皆青狀若神祟俗謂之天弔此非天能弔人以其眼
弔上視故取意名之况小兒發搐未有不眼上者寔亦
陽搐之候也治宜去涎熱昔錢乙治麻親宅七太尉子
八使發陽搐自寅至午扵未發前錢乙見其目直視而
顋赤此心肝俱熱更坐石杌子就冷此熱甚也又肌體
素肥而本寔其脉急促發搐自寅至午皆心肝用事之
時治乃㵼其心肝而補其腎病遂得愈此亦㵼强補弱
也隂搐者身温面㿠白手足似搐不搐但時時瘈瘲昏
昏似睡而無精神眼露睛微微上視或胃痛而啼作鴉
聲或不能啼哭唇口白色脉沉弱此因大病之後或吐
㵼過甚致脾胃虚損而生風荏苒乃成此隂盛陽虚治
當補其脾胃㵼去肝風小兒虚弱雖不因吐㵼取轉直
發隂搐者亦有之本怯者多此候也(慢脾/風附)小兒因傷風
冷或病吐㵼醫以温藥補之不已復用凉藥治之又不
已本謂傷扵風冷醫亂治之致脾虚而内不能散外不
能解至十餘日其証昏睡露睛大便不聚而㵼此脾虚
風入風在脾胃之間故大便不聚而㵼時瘈瘲身體四
肢口鼻中氣皆冷小兒亦有困驚所𫝊或諸病乆變見
此証者皆因脾胃虚怯而生風所為也故俗謂慢脾風
矣寔乃隂搐之危候治當去脾間風風退利止以補脾
胃昔錢乙治王氏子病吐㵼他醫以藥下之至虚變隂
搐其候睡露睛手足瘈瘲而身冷乙見曰此慢驚也與
藥以寔脾胃即開目身温王疑其子不大小便又令他
醫以藥利之而復身冷尚欲令乙利小便乙曰不當利
利之必身冷王曰己身冷矣乙曰不能食而胃中虚若
利大小便使脾腎俱虚當閉目身冷即死今此兒幸胎
氣寔而難衰乙復補脾胃則微能飲食所以然者謂利
大小便脾胃虚寒當補脾而不可别攻也後不語他醫
作失音治乙曰既失音何開目而能飲食又牙不噤而
口不𦂳他醫不能曉乙曰此因用清藥利小便致脾腎
俱虚今脾已寔腎尚虚故也遂以藥補腎及依法為治
半月能言一月而痊
發搐真假
真者兒在母胎中時血氣未全精神未偹則動静喘息
莫不隨母母調適乖冝喜怒失常或聞大聲或有擊觸
母驚動扵外兒胎感扵内至生下百日以來因有所犯
引動其疾則身熱吐哯心神不寜睡卧昏騰躁啼無時
面青腰直手足搐搦口撮顋縮目瞪氣冷或眼閉膠生
或㵼青黄水是胎癎也是内蔵感病發為真搐然亦發
稀而難治不過三兩次必死矣假者兒生出母腹百日
以來肌膚嫩怯血氣軟弱被外風傷之入客扵内每遇
則兒不能任故發搐搦口中氣熱呵欠嚏噴此風癎之
候重者亦不呵欠嚏噴與胎癎相似然發頻者輕輕則
易歇故也治當發散昔錢乙治李司户孫生百日來發
搐日三五次請衆醫治或作熱天弔或作胎驚或作驚
癎治皆無應後請乙治乙曰嬰兒初生肌骨嫩怯被風
傷之兒不能任故發搐也然頻發者輕以客風在内每
遇不任即搐輕則易歇故發頻也搐稀者是内蔵發病
不可救也乙用微劑以散風邪兼塗顋浴法治之乃愈
仍不可多服盖兒至小易為虚寔多即生熱止一服而
已兼用封無不效已上錢乙所用方並本集載之
驚癎雜論
凡小兒急驚雖搐甚不用忙擾亦不足畏慢驚雖微搐
切當救乃危候也方搐之時但與扶持慎勿擒捉盖風
氣方盛恐流入筋脉致手足曲戾不隨或成拘攣
凡小兒急驚閻孝忠云當其搐勢减時與鎮心治熱藥
一二服如射香圓抱龍圓辰砂圓紫雪之類候驚勢已
定用藥下其痰熱如射香圓軟金丹桃枝圓之類如此
則心神安寜即愈
凡小兒慢驚若因吐㵼已成虚損者閻孝忠云當與速
生胃氣以理中并研金液丹末煎生姜米粥調灌之多
服乃效候胃氣生手足漸煖四支猶然瘈瘲即減金液
丹一二分増青州白圓子一二分同研如上服漸漸以
意減金液丹加白圓子兼用異攻散羌活膏鈎藤飲之
類調理頻頻與粥雖至危者往往死中得生
凡小兒急慢驚隂陽異証切宜辨而治之急驚合用凉
藥慢驚合用温藥世人多用一藥不能分别誤小兒多
矣殊不知藥性自有温凉豈可泛用初虞世謂治隂陽
癎寒温藥性當扵方中用時増損則無失矣又閻孝忠
言慢驚藥中宜去龍腦縱須合用必以温藥為佐或少
少用之惟凉故也
凡小兒扵天隂雷發聲之時必掩塞其耳或作雜聲以
亂之恐猛聞大聲而發搐
凡小兒發搐時醒而身軟者為癎若發搐不時醒身硬
者為痓(又名/曰痙)乃中風之候(論在中/風門)
凡小兒驚癎洩㵼等諸病煩渴者皆津液内耗也不問
隂陽煎錢氏白术散使任意取足飲彌多彌好
凡小兒驚癎藥中能不用水銀輕粉者尤佳如不得已
而用之僅去其疾即止盖小兒腸胃易損亦傷口齒今
所集之方多不用銀粉如須用之者當依此酌量减損
凡小兒欲生瘡疹有發搐者當從瘡疹為治餘諸病有
與驚癎相兼可以一方為治者依法用之若不可以一
方為治者則各用所主藥相兼治之
凡小兒驚蜣蜋為治第一世醫多不學未見有用者若
用之須擇不傷水者傷水即不堪用去其頭翅足炙令
焦乃入藥
凡小兒吐㵼後精神困頓多睡不吃乳食四肢逆冷欲
變成癎者以神麹為末入腦射各少許温水調服若已
成癎哭如鴉聲面色青黄手足瘈瘲咽中不利更入珠
砂同末服之若變癎滑利者以麹末蜜圓如雞頭大温
水化下
又一方麹末一兩琥珀甘草各二錢硃砂雄黄各一分
同末蜜圓如雞頭大名太一丹治小兒百病
　
　
　
　
　
　
　小兒衛生總微論方卷四
欽定四庫全書
　小兒衛生總微論方卷五
　　驚癎方下
定心膏治諸熱安心神截驚癎欲發
　　生葛根(取汁□合如無生者乾葛細/剉水浸一宿慢火熬取汁)竹瀝(半合依/法旋取)
　　大麻仁(一分三/味同研)菉豆粉(一兩/别研)硃砂(半兩/研飛)牛黄(一錢/研)
　　射香(一錢/研)
　右同和如稀更入少菉豆粉相拌得所石臼中杵三
　二百下成膏圓雞頭子大每服一丸煎人参湯化下
　量大小増減用無時
琥珀丹治如前
　　琥珀(一兩/令研)白殭蠶(去絲嘴/炒半兩)臘月牛膽製天南星(一/兩)
　　天麻(一/兩)白附子(半/兩)香白芷(半兩已上/先為細末)硃砂(一兩研/水飛)
　　龍腦(一錢/研)
　右拌匀煉蜜圓如雞頭子大每服一圓煎人参薄荷
　湯化下量大小増減用無時
生葛飲子治熱極不已欲發驚癎
　　生葛汁(一/合)竹瀝(一/合)牛黄(如杏仁/許别研)
　右相和每服半合量大小與之無時
鈎藤飲子治發熱時時戴眼口吐涎沫欲發癎搐
　　鈎藤(半/兩)蚱蟬(七枚去翅/足微炒)人参(去蘆/一分)黄芩(一/分)大黄(一/分)
　右麄末每服一大錢水一盞煎至六分入竹瀝半合
　再慢煎數沸下牛黄一小豆許細研入之攪匀放温
　量大小與服得微汗為妙乳母忌蒜麺炙煿之物
治小兒心胸積熱毛焦睡中狂語欲發驚
　　硃砂(半兩研/水飛)牛黄(六/分)
　右同研如粉每服一錢摩犀角水調服量大小與
　之無時
治小兒熱盛夜後狂語欲發驚以竹瀝一嵗兒連夜飲
二合少少頻與兒大以意加之無時
参苓散治小兒忽作驚状目上視手足强未可服驚藥
宜先與此服之
　　人参(去/蘆)茯苓(去黒皮/各半兩)甘草(一分/炙)
　右為末每服一錢温湯調下食空服
茯神散治小兒煩熱心悸手足摇動欲發驚癎
　　茯神(去心/内木)龍齒(研/細)牛黄(别/研)犀角屑(各半/兩)寒水石(一/兩)
　　石膏(研飛/一两)川大黄(一/錢)
　右為麄末每服一錢水一盞煎至五分去滓入竹瀝
　半合更煎一两沸量大小與服無時
又治方如前
　　茯神(去心/内木)龍齒(研/)升麻　甘草(炙各/半两)寒水石　石
　　膏(研/飛)麥門冬(去/心)
　右為末每服一錢水一盞煎至五分去滓入竹瀝半
　合更煎一二沸量大小與服無時
辰砂金箔散治小兒心鬲邪熱神志不寜悸惕煩渴睡
卧不稳㺯舌齧齒痰寔欬逆咽嗌不利欲發驚癎
　　辰砂(七錢/研)桔梗(去蘆/五錢)人参(去蘆/三錢)白茯苓(去皮/三錢)蛤粉
　　(八/錢)牙硝(枯三/錢研)甘草(二錢/半炙)腦子(半/字)金箔(二/片)
　右為細末百日已下兒用半字至一字薄荷水調膏
　塗舌上令自嚥百日上兒或大便澁者蜜湯調一字
　與服一嵗上者半錢咽喉腫痛口舌生瘡者以少許
　掺病䖏嚥津必效
牛黄散清心凉鬲截驚癎欲發已發
　　牛黄(半两/細研)硃砂(一分研/水飛)射香(一分/别研)蝎稍(一分/末)天竺
　　黄(一分/研)鈎藤(一分/末)
　右同拌研匀每用一字新汲水調下無時
雌黄圓治眼直惡聲嚼舌吐沫欲發驚癎
　　雌黄(一两研/水飛)黄丹(一兩/微炒)射香(一錢/研)
　右同研細用牛乳半升熬成膏和劑圓菉豆大每服
　三圓温水下日三如無牛乳用羊乳亦得
急風膏利胸鬲清心神截欲發已發驚癎
　　硃砂(半两研/水飛)天漿子(十四个微炒取/虫去壳為末)膩粉(一錢/研)青
　　黛(一分/研)乾全蝎(十四枚/為末)
　右拌研匀細入龍腦細末半錢再同研匀用軟飯劑
　成膏圓皂子大每服一粒煎人参荆芥湯化下無時
消驚膏治小兒風熱涎盛截除驚癎安鎮心神定寜搐
搦利鬲脘去壅滯
　　龍腦(半/錢)硃砂(研水/飛)天南星　白附子(生/末)天麻(末/)蝎
　　稍(末/)半夏(湯洗净生為/末各二錢)水銀(結砂/子)膩粉(各一/錢)
　右同匀細用石腦油盞内重湯煑過捜和藥末為劑
　圓如黒豆大每服一二圓薄荷湯化下更量大小加
　減服無時
神效朱砂圓治小兒温狀驚風積熱一切壅滯能化痰
清神利鬲消驚截搐
　　朱砂(研細/水飛)膩粉(各一/分)連六金箔(七/片)乾蝎(十个/全者)天麻
　　(一/分)白附子(一分/炮)半夏(湯洗七次去/滑焙乾一分)白殭蠶(炒去絲/觜一分)
　右同為細末研匀煑棗肉和如小豆大每服二圓煎
　荆芥薄荷湯化下無時
剪刀股圓治小兒驚風欲發未見的証但先服一圓無
不消退用之常驗
　　五靈脂(去砂石/一分)乾蝎(𦂳小/全者)龍腦(别研/半錢)乾蟾(净洗去/五蔵四)
　　(足慢火炙令/黄色一分)牛黄(别研細/一錢)蛇黄(火煆醋淬七次/别研如粉半两)白
　　殭蠶(直者去絲嘴/畢微炒用)天竺黄(别研/半两)朱砂(研一錢/水飛)射香
　　(别研/半錢)
　右順手研令極細糊圓櫻桃大每服一圓金銀薄荷
　湯以剪刀股研化服之三嵗下者只半圓無時
治風癎方
蜣蜋散治小兒風癎發搐
　　乾蜣蜋(三分/微炒)天麻(半/两)防葵(半/两)蝎稍(一/分)葳靈仙(半两/洗焙)
　　(已上先/為末)川芒硝　天竺黄(各一分二/味同研細)
　右同拌匀為散每服一字或半錢乳香湯調下量大
　小加減與服無時
麻黄蝎稍散治如前
　　麻黄(去根節/半两)蝎稍(十四/箇)
　右將二味碎之用薄荷葉褁遍外更用紙褁了扵水
　蘸濕慢火中煨紙及葉乾透取出為末每服半錢金
　銀薄荷湯調下無時
芎犀散治風癎多困不省
　　川芎　犀角屑　獨活(去蘆各/半两)蝎稍　人参(去/蘆)天
　　麻(各半/两)
　右為細末每服半錢温酒調下無時
葱湯圓治風癎發搐痰盛壅熱
　　天南星(炮裂為末/抄一錢)蝎稍(一分/微炒)半夏(一分湯/洗七次)寒水石
　　(煆熟為/末一分)朱砂(半錢/水飛)殭蠶(炒去絲/嘴一分)
　右為細末麺糊圓菉豆大燒葱白泡湯送下三五
　圓量大小加減無時
人参化風膏治風癎發搐涕欬無時
　　天麻(一两/酒浸)全蝎(十四个/微炒)殭蠶(去絲嘴/微炒)人参(去/蘆)川芎
　　　白附子(各半/两)羗活(去/蘆)獨活(去/蘆)防風(去蘆并义/枝各一分)
　右為細末煉蜜圓如皂子大每服一圓荆芥湯化下
　量大小與之無時
治小兒風癎
　以鼈甲去裙襕炙黄杵末每服一錢乳汁調服之或
　以蜜和圓如小豆大服之亦可無時
雞蘇散治小兒風癎
　　雞蘇　木賊　荆芥
　右各等分為細末以茶清調下半錢或一字無時
皂莢煎圓治如前
　　肥嫩不蚛皂角(十鋌去皮稜以水二大碗挼汁/至滓無味將汁熬成膏别頓)虢
　　丹(不拘多少扵熨斗内簇熟/炭火煆至炭過吹去其灰)
　右研虢丹為細末量其所用入皂莢膏和劑圓菉豆
　大每服五七圓温湯送下乳食前
榴梅散治如前
　以大石榴一枚割頂去子剜作甕入全蝎五个在内
　却以頂盖之紙觔搥黄泥封褁了先用微火炙乾漸
　加大火煆通赤良乆去火放冷去泥取其中焦者細
　研為散每服半錢乳調下搐者服之便定不㑹服者
　灌之兒稍大用防風湯調下無時
大青膏治風癎發搐
　　青黛(一分/研)射香(一字/别研)天麻(末一/分)白附子(末生一/錢半)蝎
　　尾(去毒/一錢)朱砂(半錢研/水飛)烏蛇肉(酒浸一宿去骨/焙取末一錢半)天竺
　　黄(五/分)
　右為細末和匀生蜜劑膏每用月中兒粳米大百日
　兒半皂子大一嵗兒一皂子同牛黄膏温薄荷水化
　開一處服之五嵗上者同甘露散一處服之
牛黄膏
　　碓黄(小棗大一塊用獨莖蘿蔔根/同醋一大盞煑至醋盡為度)甘草(三錢/末)川甜
　　硝(三/錢)硃砂末(半錢别/研水飛)龍腦(一/字)寒水石(五錢末/並抄)
　右為細末研匀蜜和劑温薄荷水化如前法服之無
　時
甘露散(一名玉/露散)
　　寒水石(半两嫩而帶青/中有細文者是)石膏(半两堅白者/有墻壁者是)甘草(生/一)
　　(分/)
　右同為細末每服一字半錢温湯調下食後
治驚癎方
蟬殻散治驚癎熱盛發搐
　　蟬殻(去土半/两微炒)人参(去蘆/半两)黄芩(一/分)茯神(一/分)升麻(一分/已上)
　　(細/末)牛黄(一分/别研)天竺黄(一錢/研)牡礪粉(一分/研)
　右同匀細每用半錢煎荆芥薄荷湯調服無時
鎮心膏治驚癎發搐熱盛悶亂
　　逺志(甘草水炙/去心一两)防已(半/两)茯神(去心内/木半两)人参(去蘆/半两)大
　　黄(半两微炮/已上細末)辰砂(研飛/一两)雄黄(一分研/水飛)金箔(三十片/細研)
　　銀箔(三十片/細研)龍腦(一錢/細研)
　右拌匀煉蜜和膏每服一皂子薄荷湯化下無時
金銀丹治驚癎發搐安神定志解煩熱化痰涎
　　羗活(去/蘆)人参(去/蘆)茯苓　川芎　山藥　南星　蛇
　　黄(火煆醋淬七/别研各一两)蜈蚣(三分/炙)腦子(一/錢)乳香(一/分)全蝎(一/分)
　　雄黄(水飛/一分)蟬殻(去/土)殭蠶(炒去/絲嘴)鐵粉(各半/两)射香(一/錢)朱
　　砂(半两/為衣)
　右為細末麺糊和圓作二三等圓子隨大小量圓數
　服無時
安神湯治驚癎搐搦精神傷動心意不寜
　　白茯苓(一/两)白鮮皮(一/两)昌蒲(一两九/節者)人参(去蘆/一两)逺志
　　(甘草水煑/去心一两)石膏(半两/研)甘草(一/分)犀角末(一/分)
　右為細末每服一錢水一盞去心麥門冬少許煎至
　五分去滓放温時時與服
鎮驚圓治驚癎發搐中焦壅熱痰盛
　　茯神(去皮及/心内木)人参(去/)防葵　鐵粉(研/)朱砂(研水飛/各半两)
　　雄黄(研水/飛)犀角屑　龍齒(别/研)大黄(蒸各/一分)牛黄(研/)龍
　　腦(研各/一錢)金銀箔(各三/十片)
　右為細末煉蜜和圓小雞頭大每服半圓或一圓薄
　荷湯化服量大小加減無時
治食癎方(千金用紫圓方/具前變蒸門中)
真珠圓治食癎發搐
　　滑石末(三/錢)輕粉(三/錢)乾蝎(七/个)巴豆(四十个去皮/膜出油盡用)半夏
　　麴末(二/錢)南星(末一/錢)射香(少/許)
　右為末烝餅和圓菉豆大一嵗下者一圓上者二圓
　葱湯下乳食前
蛜􁫙散治食癎發搐身熱眼上眎
　　乾蝎　白附子　朱砂(各一錢/研水飛)膩粉(半/錢)巴豆(二十/四个)
　　(去皮膜出油一/云不出油研)天漿子(三个/去壳)射香(一/字)
　右同研細每用一字薄荷湯調下量大小虗寔加減
　乳食前
大青圓治食癎發搐及有驚積(許宣/賛方)
　　青黛(抄五/錢)蜈蚣(一對全/者微炒)蝎(二十一个/全者微炒)巴豆(二十一/个去皮)
　　(心膜出/油盡用)
　右為末用鵞梨汁煎菉豆粉作糊和圓踠豆大每服
　一圓酒一匙水一匙薄荷汁少許同化下食癎或急
　驚發搐服之立效乳食前
銀湯圓治如前
　　天南星(醋煑透切焙乾/為末抄一錢七)棘岡子(十四个/去壳)巴豆(十四/个去)
　　(皮心出/油盡)雄黄末(抄一/錢七)蝎稍(十四/个)朱砂末(五/分)
　右為細末煎薄荷湯調麵作糊圓如黍米大每服五
　圓煎金銀湯下乳前食更量大小加減
妙聖丹治食癎發搐利胸鬲
　　蝎稍(四十九/个微炒)木香(一/分)代赭(火煆醋浸/十次一分)牙硝(一/分)大黄
　　(一分炮已/上先為末)膩粉(半分/研)朱砂(半两研/水飛)射香(半錢/别研)腦子
　　(半錢/研)巴豆(七个去皮心/紙褁出盡油)
　右為細末滴水和圓黍米大每服三五圓沉香湯下
　乳食前
蟾酥丹治食癎毒盛湯藥不下
　　蟾酥(一/分)真珠末(一/分)甘遂(一分慢/火煨黄)牡蠣粉(一/分)犀角末
　　(一/分)巴豆(七个去皮/心出油盡)杏仁(一分麸炒去/皮尖細研)射香(一分/研)
　右拌研匀細糯米飯和圓黍米大每服三圓煎荆芥
　湯放温送下量大小加減乳食前
靈朱圓治食癎乳食不消心腹壅滯四肢抽掣
　　五靈脂(去砂/石)朱砂(研水飛/各一分)巴豆(五枚去皮心/研紙褁去油)
　右同研細如粉燒粟米飯和圓黄米大一二嵗兒温
　水下二圓取或利或吐效更在量大小加減服之乳
　食前
三癎丹治癎証發未能分辨皆可治之
　　黒錫(一两水銀半两二味/同結沙子研極細)蝎稍(半/两)木香(半/两)天南星
　　(半两/炮烈)殭蠶(去絲嘴半/两炒黄)人参(去蘆/半两)半夏(半两湯/洗七次)防風
　　(去蘆并义/枝半两)
　右為細末石腦油半盞研極細入射香一錢腦子半
　錢各研細與衆藥末拌匀棗肉和圓黍米大每服三
　五丸至十丸煎荆芥薄荷湯下無時
治五蔵五畜癎方
治肝病犬癎
　伏日取犬齒水磨汁服
又方
　取犬頷骨為末服
治心病羊癎
　三月三日取羊齒水磨汁服
又云心病馬癎
　取馬齒水磨汁服
又方
　取馬毛燒灰為末水服一云馬蹄
治脾病牛癎
　取牛齒水磨服烏牛齒最佳
又方
　取白牛屎中豆服之
又方
　燒蹄末服
又方
　取牛鼻中木燒灰服
治肺病雞癎
　取白雞腦水調服
治腎病猪癎
　五月五日取猪齒水磨汁服
又方
　取猪乳服
五色圓治五蔵五種癎並主
　　朱砂(半两研/水飛)水銀(一/分)雄黄(二两研/水飛)真珠末(一两令/研極細)
　　鉛(三两同/水銀熬)
　右為末煉蜜和圓麻子大每服三四圓煎金銀薄荷
　湯下無時
露蜂房散治五種疾發搐口吐涎沫
　　露蜂房(一两洗/浄焙乾)石昌蒲(一两九/節者良)桂心(半/两)逺志(甘草/水煑)
　　(去心/半两)人参(去蘆/半两)牛黄(一分/研)杏仁(湯浸麸炒去/皮尖研一分)朱砂
　　(一分研/水飛)
　右同為細末每用半錢射香湯調下無時
治偏搐方
雙劍金治驚癎偏搐
　　赤足蜈蚣(一/条)紫色大螳蜋(一/个)
　右㬠至乾以利刀當脊分切作两畔各逐左右别研
　為細末不得交錯各用貼子盛之扵貼子上號記左
　右遇其患者每用一字許鼻内任搐之左治左右治
　右俱搐者任右則右住任左則左住左右任皆住
雙金散治如前
　右以蜈蚣一条大者去頭足尾用真酥塗慢火上炙
　黄置枮子面南用快竹刀子當脊縫中停利作两半
　用两貼子號記左右字不得交差差則誤矣　又以
　射香一錢亦分左右两䖏先將左分一半在左字貼
　内與蜈蚣同研作細末却入左字貼内盛訖次將右
　分一半入在右邉貼内與蜈蚣同研作細末却入右
　字貼内盛訖不得相犯每遇病者眼睛弔上止見白
　睛搐搦不省不能出聲者用細􁊦筒子置藥少許在
　中随搐者左右鼻孔中吹之用藥不可多若眼弔全
　未下即添些小以意度量其眼随手便下搐亦便止
　餘同上法二方相犯
保夀散治驚癎偏搐
　　雄黄(研細/水飛)茯苓(去黒/皮)人参(去蘆各/一分)朱砂(半两/研飛)牙硝
　　(一/錢)
　右細匀每用半錢熟水調下一嵗用一字無時
治陽搐急驚方
軟紅膏治急驚潮搐涎盛
　　天南星(一两生/為末)朱砂(半两研/水飛)水銀(一分用真石腦/油半盞同研細)
　　乾蝎稍(四十五个/為細末)
　右拌匀入腦射各一錢再研棗肉和劑入石臼中杵
　三五百下圓如皂子大每服一圓煎薄荷湯化下神
　騐無時
朱粉丹(又名鶴/頂丹)治急驚壯熱吐涎發搐
　　朱砂(半两研/水飛)膩粉(一/分)蝎稍(半两/微炒)巴豆(七个去心皮/膜出油盡用)
　　(一方只/用五个)
　右為細末糊圓黍米大每服三两圓煎桃仁湯下一
　方無巴豆但作散每服半錢湯使如前無時
百靈圓治急驚化涎定搐
　　黒鉛(一/分)水銀(一分二味/同結砂子)天南星(一分/炮烈)白附子(一分/炮烈)
　　乾蝎(一分/微炒)天麻(一/分)蟬殻(去土一/分微炒)射香(一錢/研)牛黄(一/分)
　　(研/)
　右為末匀細糯米飯和圓黍米大温酒下三圓量大
　小加減服無時
天漿子圓治急驚發搐
　　天漿子(十四个有/虫者去壳)牛黄(一分/别研)射香(一錢/研)白附子(一/錢)
　　(炮/烈)犀角末(一/分)半夏(一分湯/洗七次)蟾酥(一/錢)猪膽(一/个)
　右為細末入猪膽汁和劑如汁少入少麵糊圓黍米
　大每服三五圓薄荷湯下無時
朱砂散治如前
　　朱砂(一分研/水飛)膩粉(半/錢)射香(半錢/研)盧㑹(二錢/别研)胡黄連
　　(一/錢)蝎稍(七/个)白附子(二/錢)金箔(七/片)殭蠶(十个去/絲嘴炒)赤足蜈
　　蚣(一条/炙)甘草(二錢/炙)
　右為細末二嵗上兒半錢七已下者一字金銀薄荷
　湯調下三嵗上者一錢七如口噤不開灌入鼻中無
　時
白金散治如前
　　天南星(一两大者/四破之)朴硝(一兩/半)白礬(一/錢)甘草(半/两)
　右為麄末用水五盞慢火一䖏煑水盡為度焙乾為
　細末入硃砂末乙錢拌匀每用半錢煎金銀薄荷湯
　放温調下無時
七寳牛黄圓治急驚目睛上視手足發搐
　　朱砂(水/飛)粉霜(别/研)輕粉　雄黄(研水飛/各一錢)牛黄(半錢/别研)腦
　　子(一字/研)射香(一字/研)
　右為細末糯米粥和圓小豆大二嵗下兒半圓上者
　一圓金銀薄荷湯磨化服之月内兒一圓分四服百
　日分三服㸔兒大小壯怯及病勢輕重以意加減無
　時
水銀圓治急驚痰壅發搐悶亂口噤
　　水銀(一分入棗肉少/許同研至星盡)膩粉(一分/研)南星(一分/炮烈)乾蝎(一/分)
　　(微/炒)
　右為末再用棗肉和圓黍米大每服五七圓乳香湯
　下量大小加減無時
小朱砂圓治急驚發搐痰壅
　　朱砂(一分研/水飛)巴豆(三十个去心皮/膜出油令盡)半夏(湯洗七次/焙乾為末)
　　(抄二/大錢)杏仁(五个熱灰内炮過/湯浸去皮尖炒黄)
　右為細末麺糊和圓菉豆大二嵗兒一圓荆芥薄荷
　湯下三嵗加一圓五嵗者三圓如有驚在内者利動
　至病盡藥圓乃出如無驚者藥不下也甚妙而稳乳
　食前
至聖膏治急驚發搐手拳𦂳多睡啼呌煩熱鬲寔
　　朱砂(一分/水飛)天南星(臘月牛膽/製用半兩)鐵粉(一分/水研)蝎稍(十四/个)
　　續随子(去皮四/十九个)腦射(各少/許)
　右為細末煉蜜和圓菉豆大薄荷温湯化下一圓如
　涎多加輕粉半錢更量大小加減無時
牛黄散治急驚搐搦壯熱鬲壅痰盛
　　乾全蝎(七/个)巴豆(二粒/去皮)輕粉(半/錢)雄黄(二錢/水飛)川蔚金(一/分)
　　(剉用皂莢半鋌揉/汁煑過炒至乾用)朱砂(一錢/水飛)
　右為細末入腦射各少許每用一字薄荷湯下或得
　吐㵼或得睡汗皆愈如牙闗噤即先用藥　開然後
　服之(開噤方/在後)
蛜􁫙散治急驚風潮搐
　以全蝎中中𦂳寔者去尾尖上毒炒焦為末每服一
　錢濃煎防風湯調下予相識王宣教(諱循/理)一子病驚
　搐得此方治安渠恐再發遂與常服之妙選同與烏
　蛇散服之尤佳
四聖散治一嵗至五六嵗兒急驚潮搐
　　天漿子(一枚/去壳)朱砂(二豆許/研水飛)全蝎(一/枚)射香(一小/豆大)
　右同研膏每服少許薄荷温水化下無時
治小兒卒得急癎
　　鈎藤　甘草(炙各/半兩)
　右剉碎以水五合煑取二合分八服日五夜三
治急驚風搐痰盛
　　天漿子(三个去/壳生用)乾蝎(七枚/生用)朱砂(一錢/水飛)
　右同為末軟飯和圓粟米大每服二圓荆芥湯下不
　計時更量大小加減
又方治如前
　以全蝎一枚薄荷四葉褁合火上炙令薄荷葉焦同
　研細末分作四服温湯調下亦治大人風涎只作一
　服無時
治急驚發癎迷悶不省嚼舌仰目瘈搐
　以真牛黄一大豆許研細和蜜水服之
　以犀角末半錢錢温水二合分服
　以真熊膽二大豆許以乳汁或竹瀝服之能去心中
　涎即愈
　以虎睛研末以水調灌之量大小與一方用一豆許
　炙乾研末猪乳三合和之綿纒蘸浸與兒吮之頻頻
　以多為佳
治小兒卒驚似有痛處而不知疾狀
　以刺雄雞冠血滴少許入兒口中
治小兒初發驚搐壯熱痰壅嘔吐不止
　　蝎(一枚/炙焦)麻黄(一尺不/去節)薄荷(四葉/炙焦)
　右為細末量大小用藥以水六分煎一呷温服
牛黄膏治驚風邪熱痰盛鬲壅時發潮搐痰嗽不時上
視咬牙服之退驚化涎凉鬲鎮心祛邪止嗽美進乳
食
　　牛黄(别/研)人参(去蘆各/一錢)甘草(炙二/錢)牙硝(枯/)朱砂(研水/飛各)
　　(半/錢)雄黄(一錢半/水飛)蛤粉(三錢/半)金箔(一/片)銀箔(一/片)龍腦(少/許)
　右為細末煉蜜和劑每九錢重分作一十圓以金箔
　為衣每服一圓温薄荷水化下乳後
天弔附
治孩童天弔癎搐
　以東行桑根取汁與服(亦能傅/鵝口瘡)
保生圓治天弔搐搦壯熱蔵府壅滯
　　蝎(五枚/生)天南星(一枚/炮烈)巴豆(七枚去/皮心)
　右扵清眀時初夜將藥露北極下一宿眀旦杵羅為
　末以䜴四十九粒口含不語津潤至脱去皮研爛和
　圓黍米大隨年圓數温水下乳食前
治天弔偹急塗頂法
　　川烏(末一/錢生)芸薹子(末三/錢生)
　右用新汲水調塗貼頂上立騐一方用稀糊調塗𩕄
　上
一字散治天弔眼上能退風爽神
　　大天南星(半两微/炮烈)乾蝎(一/分)殭蠶(去絲嘴/一分)蟬殻(去土一/分微炒)
　右為細末次入蕎麥麺一分用酸石榴一个去穰子
　留殻將諸藥入在内塩泥封褁扵竈内慢火燒至泥
　乾燥為度取出再研極細每服一字温酒調下無時
蠧魚膏治天弔目睛上眎手足唇口搐掣
　右以壁魚兒乾者十个濕者五个用乳汁相和研爛
　再入乳汁少許灌之
琥珀散治天弔驚風發搐
　　琥珀(末一/分)真珠(末一/分)朱砂(末半/分)鉛霜(半/分)赤芍藥(一/分)
　　(半/)
　右拌匀每服一字煎金銀薄荷湯調下無時
殭蠶散治天弔目上視發搐
　　白殭蠶(去絲嘴/炒半两)馬牙硝(半/两)蔚金(半/两)乾蝎(半/两)
　右為末每服一字乳汁調下急者服半錢無時
治隂搐慢驚方
犀角散治吐㵼變慢驚發瘈瘲
　　犀角屑(一/錢)白术(二两/水煑)甘草(半两/炙)橘皮(半两/去白)
　右為細末每服半錢水一盞入金銀薄荷煎至七分
　温服連進三服無時
銀白散治吐㵼生風發慢驚瘈瘲此藥收涎醒脾去風
　右用大天南星一个重一两者換酒浸七伏時取出
　置新瓦上周圍以炭火炙令乾烈頓扵地上去火毒
　用甆器合之候冷取出杵羅為末次入朱砂細末一
　分拌匀每半錢荆芥湯調下早辰午前各一
青金膏治因吐㵼變慢驚瘈瘲
　　烏蛇肉(一宿酒浸/一  焙乾)蝎稍(一/分)天麻(一/分)白附子(一/分)大附
　　子(一分炮烈/去皮臍)青黛(一分/研)射香(一錢/研)天竺黄(一錢/研)
　右為細末入研藥拌匀煉蜜和膏圓皂子大煎人参
　薄荷湯化下量大小與服無時
睡驚圓治慢驚身熱瘈瘲昏憒
　　朱砂(末一錢/水飛)香墨(末一/錢)青黛(一錢/末)盧㑹(末一/錢)膩粉
　　(一/錢)龍腦(半錢/别研)使君子(二个去/壳為末)
　右拌匀細寒食麺作糊和圓桐子大薄荷湯化下一
　圍無時
附子散治慢驚身冷瘈瘲昏困(保生名/辰砂散)
　　大附子(一枚重九錢上/者生用去皮臍)天南星(二錢/生用)半夏(沸湯洗/七次用)
　　(二/錢)白附子(一錢/半)朱砂(二錢研/水飛)射香(一錢/研)
　右為末同匀每服一字薄荷湯調下無時
羗活膏治脾胃虚而生風或因吐利或取轉過度發為
　慢驚
　　羗活(去/蘆)川芎　人参(去/蘆)白附子(炮/)赤茯苓(去皮各/半两)
　　天麻(一/两)殭蠶(去絲嘴酒浸/炒黄一分)乾蝎(去毒炒/一分)附子(炮去/皮臍)
　　(二/錢)白花蛇(酒浸肉炒/乾秤一分)防風(去蘆并义/枝二錢)牛黄(研一/錢半)麻
　　黄(去根/節)肉豆冦(麺褁/煨)藿香葉(去/土)沉香　雞舌香(母/丁)
　　(香/也)木香(各二/錢)真珠(末/研)射香(各一/錢半)輕粉(一字/研)腦子(半/字)
　　(研/)雄黄(研水/飛)辰砂(研水飛各/二錢半)
　右為細末同匀煉蜜和臍旋圓如大豆許每服一圓
　薄荷湯或去心麥門冬湯下一二圓量大小加減若
　急驚者勿服此藥性温故也服之無時
温白圓治脾困瘦弱或因吐㵼或乆病成慢驚身冷瘈
瘲
　　天麻(半/两)殭蠶(炒去絲/嘴一分)白附子(生一/分)乾蝎(一分/去毒)天南
　　星(湯洗七次/剉碎一分)
　右為細末以湯調下食麺作糊圓菉豆大圓了頓寒
　食麺中養七日畢取而用之若急用未足日數亦可
　用每服五七圓至一二十圓量大小加減生姜米飲
　下空心服㸔病勢漸加圓數多與服炒
鈎藤飲子治隂癎多昏睡手足冷時瘈瘲直視不乳
　　鈎藤鈎子(三/分)殭蠶(去絲/嘴炒)川芎　甘草(炙/)蟬殻(去土/并頭)
　　(翅足/炙)蛇蜕(炙焦黄/各一分)蜣螂(三个去頭/翅足炙黄)
　右為末每用二錢水一盞生姜五片煎至七分去滓
　量大小與服小者分三四次與服不㑹服即灌之若
　審是隂癎的當用藥末二錢入炮過附子碎用指面
　許依前煎之温服日三夜一急驚不用附子服之無
　時
七聖圓治隂癎體虗羸瘦多困
　　烏蛇(酒浸軟去皮/骨只取肉用)蝎稍　白殭蚕(炒去/絲嘴)青黛　白
　　附子(各一/分)蜣螂(五个去頭翅/足炙令焦)蟾酥(二皂/子大)
　右為細末煉蜜圓桐子大如遇病者先以半圓湯泡
　薄荷水化開灌兒鼻中如得嚏則可醫以金銀湯化
　下一圓日二三若灌藥不嚏難治服之無時
天漿子散治隂癎昏困多睡時時瘈瘲
　　天漿子(三个去/壳用虫)白殭蠶(三个/微炒)乾全蝎(三个/微炒)
　右為細末每服一字煎去根節麻黄湯調下日三得
　汗出為效服之無時
七神丹治隂癎面青口噤喉内涎吼手足瘈瘲搐搦
　　朱砂(研水/飛)牛黄(研/)羗活(去蘆各/一分)天南星(半两/炮烈)射香
　　(一錢/研)蝎尾(炒/)殭蠶(去絲嘴炒/各七个)
　右為細末以熟棗肉和圓菉豆大薄荷湯下二三圓
　兒小化服亦得無時
天南星煎圓治隂癎慢驚瘈瘲
　　天南星(一两細剉水二盞慢火熬/至半盞去滓再煎成膏)白附子(半两/炮烈)天
　　麻(一/两)乾蝎(一/两)
　右下三味為細末入膏和圓菉豆大三嵗兒二圓五
　嵗兒三圓薄荷湯送下日二服無時
五靈脂圓治如前
　　五靈脂(去砂/石)白附子(生/)天南星(生/)乾蝎(生/)蟬殻(去/土)
　　(生各/一两)
　右為細末用醋二盞先以藥末一两同熬成膏入餘
　藥和圓菉豆大未滿月兒以乳汁化下一圓二嵗下
　二圓大者以意加之金銀薄荷湯化下服畢鼻上汗
　出是效無時
蜆殻膏治如前
　右以螻蛄一个去頭翅足入射香輕粉各黄米許同
　研極細以新水少許就之用蜆殻灌之立效
必救丹治如前
　　赤足蜈蚣(一条去/頭足)蝎稍(七/个)生犀尖(錯末/一錢)染坯(半/錢)朱
　　砂(半錢研/水飛)射香(一/字)
　右為細末煎猪脂油丸黍米大每服三五圓用大金
　散下無時
大金散
　　辰砂(水飛/五錢)真鐵粉(一/錢)輕粉(一/錢)金箔(一大/片)
　右為細末分作九服如遇患者將一服分二䖏每一
　半用童子小便并酒共半盞煎三四沸放冷調藥一
　半送下必救丹如行五里許再一服約半日後便下
　驚痰惡積便安如已經取轉虚者即用井花水調大
　金散下必救丹須認是慢驚者方可與服立見其効
　氣雖絶心頭温者灌下藥即醒
薫陸香圓治虗風慢驚發搐瘈瘲安神䰟定心氣
　　血竭(半两/細研)乳香(一分/别研)
　右研細扵火上炙鎔為圓如乾即入少水和如酸棗
　核大每服一圓薄荷酒化下兼治婦人産後血暈不
　省人事無時
如神散治如前(焦大官/人方)
　　蜈蚣(一條全者/酒炙黄)蝎(十四个全/者微炒)辰砂(一錢/水飛)
　右為細末百日兒一字荆芥湯調下漸大以意加之
　無時
天雄膏治如前
　　赤頭蜈蚣(一条日㬠乾却用好/酒半盞滴潤炙令脆)天雄(一錢慢火/煆存性研)白
　　附子(一錢/切焙)朱砂(半錢研/水飛)細辛(去苗/一錢)輕粉(半/錢)雄黄(半/錢)
　　(水/飛)白术(一錢/焙)蔚金(一/錢)半夏(一錢洗浄生姜汁浸/一宿又洗切焙乾)
　右為細末入腦射各少許煉蜜和圓雞頭子大薄荷
　湯化下一圓無時
塗顖法治隂癎慢驚
　右以天南星洗十遍為細末用生姜自然汁煑糊調
　塗𩕄頂上
妙聖散治慢驚乆不差兩手瘈瘲抽掣不定
　　赤足蜈蚣(一条葱汁浸/一日焙乾)草烏頭尖(十四个薄荷生/姜自然汁浸一)
　　(伏時焙乾/同為末)射香(一錢/研)龍腦(半錢/研)
　右拌匀每用半字以小葦筒吹入兒两鼻孔中候两
　手定時方可兼服别藥
天麻鈎藤湯治因吐利脾胃虚而生風變慢驚
　　鈎藤(三/分)天麻　蟬殻(去/土)防風(去蘆并/义枝切)人参(去/蘆)麻黄
　　(去根/節)殭蠶(去絲嘴/炒黄)蝎尾(去毒炒/各半两)甘草(炙/)芎藭(各一/分)
　　射香(一錢/研)
　右同為細末每用二錢水一盞煎至六分量大小與
　服如冷多面青唇白四肢冷入附子末半錢無時
喝起散治因吐㵼生風變慢驚或作慢脾風
　　半夏(一两湯洗/七次為未)生姜(四两研取汁和半夏末/揑作餅如稀入少麺)朱砂
　　(水/飛)滑石　白礬(生各/一分)沒石子(三/个)
　右為末每服一字煎冬𤓰湯調下如一服醒便止後
　服無時
生銀散治慢驚乍静乍動手足瘈瘲時發時止
　　生銀末(半錢/細研)蛇黄(三分煆醋/淬七次)黒鉛(一錢/水磨)天南星(二/錢)
　　(炮/)磁石(一錢煆醋/淬十次)鐵華粉(二/錢)朱砂(一錢/水飛)射香(一/錢)
　右為細末每服一字煎犀角屑湯調下如見沉困者
　用薄荷乳汁調下汗出為效
治隂癎者多用性温熱之藥有至癎証已退未退之間
却生熱証或反為急驚者甚多如治病必當先問病者
之家所患幾日因何得之曽服何藥如此詳審若服熱
藥太過可用解毒藥治之無不効者
豆卷散治隂癎慢驚服温藥太多而却生熱証反為急
　驚
　　大豆卷黄(水浸黒豆生芽/是也㬠乾時用)貫衆　板藍根　甘草
　　(炙各/一两)
　右同為細末每服半錢或一錢白水煎放冷服甚者
　用藥三錢漿水入油數滴煎之又治吐蟲無時
龍腦散治如前
　　大黄(烝/過)半夏(湯洗滑浄薄切用姜/汁浸一日焙乾炒用)甘草(炙/)金星石
　　　銀星石　寒水石　禹餘粮石(火煆醋/淬七次)不灰木
　　(火/煆)青蛤粉(即青/黛也)
　右等分為末入龍腦一字再研新水調下一字或半
　錢量大小加減此舊方也錢乙入甘松两枝霍香末
　一錢金牙石一分却減大黄一半服之無時
慢脾風(附/)
銀白散治慢脾驚風危困者
　天南星末生姜自然汁和劑捻作餅子炙黄白附子
　薄荷自然汁和劑捻作餅子炙乾
　右同為細末每服半錢或一錢煎冬𤓰子湯調下
羗活膏治慢驚嘔吐及脾風及身體冷四肢硬危急將
不救者
　　羗活(去/蘆)獨活(去蘆/并土)人参(去/蘆)茯苓(去/皮)防風(去蘆并/义枝)桂
　　(去粗皮先為/末各一錢)乾蝎(一錢酒/浸炒研)水銀(半/錢)硫黄(半錢與水/銀同研如)
　　(泥後/入)射香(一字/研)
　右先研硫黄次入射香水銀研至無星極細又入諸
　藥末拌匀煉蜜和膏圓皂子大薄荷湯化下保生治
　胃虚吐㵼生風羗活天麻防風各半两人参茯苓蝎
　桂一分朱砂水銀硫黄各一分服之無時
大天南星散治吐㵼或服轉藥過度脾虚生風為慢驚
或作脾風危急之候
　右以天南星一枚重八九錢至一兩者先撅一地坑
　深三寸許用炭火五斤燒通赤去火入好酒半盞在
　内然後入天南星却用炭火三两條盖却坑子候天南
　星微烈取出剉碎再炒令匀熟不可稍生放冷為細
　末每服一字或半錢濃煎生姜　防風湯調下無時
又方治如前
　　梓州厚朴(去粗皮生姜/製一两細剉)半夏(一錢湯洗七次生姜/汁浸半日控乾用)
　右用米泔三升同浸一百刻周一伏時以水盡為度
　如至百刻水未盡加少火熬乾去厚朴只用半夏為
　細末每服半字或一字薄荷湯化下無時
辰砂膏治隂癎搐掣昏困傅為脾風
　右以大附子一枚重六七錢上微炮去皮臍扵頂頭
　剜一竅子入粉霜碙砂各半錢却用取下附子末填
　滿扵火上燒存性次用天南星(半两/炮烈)蝎稍(一/分)羗活(去/)
　(一/分)朱砂(半两/研)同為細末煉蜜和圓雞頭子大每服一
　丸射香薄荷湯入酒三两滴化服無時
丙丁散(丙日作麹/丁日製藥)
　　天南星　烏蛇肉(酒浸去骨/各五錢)天麻　麻黄(去根節/各半两)
　　大附子(一枚重半两上/者炮烈去皮臍)全蝎(一錢/半)白附子(三錢/半)白
　　殭蠶(去絲嘴/四錢)
　右為末以水一升浸三日濾去其滓用寒食麺一袋
　和匀踏作麹楮葉罨七日取出以紙袋盛弔起十四
　日可用遇小兒吐㵼精神昏困多睡不乳四支逆冷
　欲發慢驚者以麹一两為末入腦子末一字毎服半
　錢或一錢温水調下若已發慢驚者此五蔵俱虚皆
　受其病心主血病則血亂肺主氣病則氣并肝主筋
　病則抽掣脾主困病則昏困腎主寒病則身冷故病
　者血亂氣并四支抽掣吐㵼昏困唇口色白身體冰
　冷神情忪悸面青喉響哭如鴉聲將上件已成藥更
　入朱砂末一錢半拌匀服依上法若慢驚吐利𫝊為
　脾風者用麹末一两朱砂末一錢半拌匀煉蜜和丸
　雞頭大名丙丁膏温水化下又别以麺末一两朱砂
　末雄黄末各抄一錢琥珀末甘草末各抄二錢拌匀
　煉蜜圓雞頭大名太乙丹治小兒百病此方陳易簡
　家蔵服之無時
閻孝忠云小兒吐㵼脾胃虚而生風以為慢驚或𫝊成
脾風大便不聚至虚損危憊者當速生胃氣宜與理中
丸并研金液丹作末煎生姜米飲調灌之多服乃効服
至二三两無害候胃氣生手足漸煖隂退四支猶然瘈
瘲即减金液丹一二分却用青州白圓子一二分同研
如上法與服以意詳之漸减金液丹加白圓子兼用異
攻散(此乃温中正氣治虚/吐㵼藥方具吐㵼門)羗活膏温白圓鉤藤飲子之
類(方並/具前)依此治之仍頓與粥食雖至危殆往往死中得
生十有七八予扵岳太尉處得一方稱自王運使所傳
治小兒急慢驚風吐㵼不止危不可治者名為安胃圓
與上相似大同而小異
　　好青州白圓子(三十/粒)好金液丹(三十/粒)全蝎(一枚/去刺)射
　　香(少/許)
　右同研為細末以糯米飯和丸黍米大每服三二十
　丸煎蘿蔔糯米湯下無時
射香牛黄丸治小兒急慢驚風慢脾風
　　牛黄(一錢/研)射香(一錢/研)蝎稍(一錢/生)乳香(一錢/研)沒藥(一/錢)
　　(研/)蜈蚣(一条/酥炙)花蛇肉(去骨一錢/酒浸一宿)天南星(二錢/半炮)草烏
　　(二錢半/炮去皮)天麻(二錢半/剉研)防風(去苗并义/枝二錢半)雄黄(半錢研/水飛)
　　朱砂(八錢/研)
　右為細末酒糊劑如皂子大一嵗至三嵗兒每服一
　圓研細煎金銀薄荷湯調下七嵗至十嵗服二丸至
　三丸煎人参湯調下慢驚風細研三丸灌下大有神
　効無時
射香餅子治小兒吐㵼之後脾虚生風目睛斜視背脊
强硬手足瘈瘲乃治心肺中風昏塞不省(此方與前方/相犯而小異)
　　川烏(炮去皮/臍一分)天南星(炮一/分)白花蛇(酒浸一宿去皮/骨取肉焙乾用)
　　(一/分)蝎稍(一/分)蜈蚣(一条去頭足亡/上先為細末)朱砂(半分研/水飛)射香
　　(一分/研)乳香(半分/研)鐵粉(半分/研)牛黄(半分/研)
　右為末同匀細酒糊圓如雞頭大揑作餅子每服一
　二餅煎人参薄荷湯化下
聖脾散治慢脾風
　　香附子(炒去皮/毛一合)小黒豆(一合/炒)甘草(半/分)
　右為細末每服半錢飯飲調下無時
急慢驚通用治小兒急慢驚風聲已不出危殆命在須
臾者男在女右屈中指在手心横紋當中㸃炷及與
頭上同時下炙壯如麥粒甚者不過三壯聲囬即止(此/炙)
(法王運/使傳妙)
天麻膏治小兒急慢驚風及慢脾風搐搦瘈瘲昏塞牙
噤一切惡候及吐㵼等疾
　　全蝎(一/分)牛黄(一錢/研)白附子(四/錢)天麻(二/錢)雄黄(四錢研/水飛)
　　訶子(去核/六錢)白术(二/錢)藿香葉(去土/四錢)白荳冦仁(三/錢)縮砂
　　仁(三/錢)白殭蠶(去絲嘴/四錢炒)
　右為細末煉蜜丸如雞頭大每服一丸煎薄荷湯化
　下甚者两丸泄㵼者煎冬𤓰子湯下嘔吐者煎丁香
　湯化下並不拘時候更量大小臨時加減亦㸔病之
　輕重用藥則無失矣
牛黄丸治急慢驚發歇不止
　　牛黄(研/)天竺黄(研/)犀角屑　胡黄連(各半/两)芎藭
　　人参(去/蘆)白茯苓　丁香　鈎藤　龍齒(研各/一分)射香
　　(一錢/研)腦子(半錢/研)
　右為細末煉蜜和菉豆大每服三丸粥飲下無時
黒神圓治急慢驚
　　膩粉(一錢/半)香墨(一/錢)白麵(一/錢)盧㑹(一/錢)牛黄(别/研)青黛
　　使君子(去壳麺裹煨/熟用各半錢)腦子(一/字)射香(一/字)
　右為末糊圓桐子大每服半圓薄荷水下要利動服
　一圓楚州小醫王鑑因此藥致富甚保惜之未嘗𫝊
　人予得之乃睡驚丸小異耳治驚極效垂死一服立
　差無時
青金丹治如前
　　雄黄(一/錢)朱砂末(一/錢)鐵粉(二/錢)乳香末(一/錢)南星末(二/錢)蝎
　　(微炒/二錢)輕粉　青黛(各三/錢)射香(一/字)花頭蛇(一箇酒浸/一宿取肉)
　　(炒/)
　右為末以梨汁和劑分三等圓之黍米麻子菉豆大
　量大小與之一圓薄荷水送下煎金銀湯亦得無梨
　汁用薄荷汁無時
雄朱丹治如前
　　雄黄(水/飛)朱砂(水飛/等分)
　右為細末用白項曲蟮一条放藥中令纒濕以竹箟
　子刮下丸如芥子大每服三丸金銀薄荷湯下其曲
　蟮却須放了不可壊死服之無時
軟金丹又名聖力丹治小兒急慢驚風三癎瘈瘲頭項
動摇目睛上視或牽斜偏搐背脊强直或反拆如弓口
噤牙𦂳或屈指如數或温壯連綿或服凉藥過多内生
虚風或因傷寒變搐發渴或因吐痢生風為癎一切諸
証乳食不進昏冐不省凡此急候服之皆愈但不喘急
者此藥必効如已喘急者更須審詳虛寔若涎寔者同
水銀圓化此藥服之二藥引化驚涎則潮搐立止虛者
但只服此藥即便放下眼來如小兒涎熱風熱有諸驚
証服之便差更無變動又治大人卒中風病涎潮不省
此藥神聖救人不可具載
　　牛黄(别/研)丹砂(研水/飛)雄黄(研水/飛)生犀(錯末/細研)天麻　殭
　　蠶(去絲/嘴)半夏(湯洗七/次為麹)蟬殻(去土湯/洗浄焙)南木香　使君
　　子(取肉各/一分)肉荳蔲(麺褁/煨)香墨(各一/分半)天南星(炮/烈)白附
　　子(炮烈各/二錢)膩粉(一/錢)水銀(三錢半用黒鈆三錢半/准七錢結砂子用半两)白
　　花蛇　烏蛇(二蛇取項後麄䖏肉各一两酒/浸一宿去皮骨曝乾不見火)螺青
　　(一两/二錢)射香(一錢/研)龍腦(半錢/研)附子(一枚炮烈去皮/臍虚者用之)蜈
　　蚣(中者二条生/用須赤足佳)全蝎(三十/个)天漿蟲(二十五/个去殻)大㯽榔
　　(二/枚)丁香(一錢/半)蟾酥(三皂/子大)金箔　銀箔(各十/五片)
　右為末逐件旋入研之細匀用不蚛皂莢一鋌刮去
　皮絃以好酒半升浸一宿挼揉取汁去滓入石腦油
　三錢銀器内文武火煎十數沸放冷别煉蜜少許投
　内和諸藥得所大者圓棗大小者皂子大别以金銀
　箔為衣每服一圓金銀薄荷湯化下涎寔者用水銀
　圓化下小兒量大小與大有神騐水銀圓具譚氏方
　也服之無時
奪命大青金丹治小兒諸驚此東京西瓦内出甆馬兒
粟家方
　　天竺黄(一斤/末)墨(二錠不計大小/亦不得使盡)射香(一錢/研)朱砂(一/錢)
　　(研水/飛)水銀(半/两)錫(半/两)
　右於銚内先鎔錫化入水銀結砂子乳鉢内研開次
　入諸藥末研匀細方用濃墨水和丸彈子大以灰頓
　盆内鋪紙扵紙上布藥浥乾十嵗兒一粒分三四服
　七八嵗兒作四服五六嵗兒分六服三四嵗兒分十
　服一二嵗兒分十六服新生百睟兒分三十服並微
　利常服者須隔旬日服一服小兒風熱發癎潮搐涎
　盛嗽喘並臨時加減如吐㵼後生風服亦不妨此藥
　性温宜少服並用湯化下如煎湯不可犯鐵器入口
　如聖服之無時
治急慢驚發搐
　　乳香(半两/研)甘遂(一/錢)
　右同研細每服半錢乳香小便調下妙
又治方如前
　　蝎稍(二十/一个)朱砂(一皂子許/研水飛)射香(一豌/荳許)
　右同為末毎服一字或半錢用赤小豆拌匀薄荷温
　酒調下無時
定命丹治急慢驚風弔眼撮口搐搦不定壯熱困重
　　蟾酥(一錢乾者/酒浸一宿)乾蝎(七枚/全者)南星末(一/分)白附子末(半/錢)
　　青黛(半錢研/别為衣)射香(少/許)
　右匀細末粟米粥和丸菉豆大别以青黛為衣每服
　一丸荆芥薄荷湯下服藥後困睡無疑凡病者先化
　半丸㸃鼻中得噴者必効如新生兒用膩粉二捻生
　油一滴新水半茶脚化一丸服之取下胎中所受病
　更無諸驚邪熱服之無時
射香餅子治如前
　　烏頭蛇(一對酒浸/一宿取肉)蝎稍(半/两)白附子(一两/炮)天南星(一/两)
　　(炮/)白殭蠶(一两炒/去絲嘴)乳香(半两/研)朱砂(一两研/水飛)天漿(四/十)
　　(九个/去壳)射香(一/錢)金箔(十/片)
　右為細末煉蜜和丸桐子大捻扁作餅子用金銀荆
　芥湯化服大小加減無時此便是除風膏若以麥飯
　和丸便是麥飯膏此黒孩兒柏防禦真方也
如聖散治如前
　　白附子(二/錢)殭蠶(炒去絲/嘴一錢)全蝎(二錢中中者用麺/炒去足留身尾甲)人
　　参(去蘆/二錢)草烏(半两炮/去皮)牙硝(二/錢)丁香(一錢不/見火)膩粉(半/錢)
　　天竺黄(一/錢)天南星(米泔浸一宿/焙乾稱二錢)龍齒(二/分)蔚金(一/錢)腦
　　射(各少/許)
　右為細末十嵗下兒半錢上者一錢冷薄荷湯調下
　如兒驚結大小便不通連進二三服無時
南星湯治如前
　右以大天南星一枚重四錢者細研為末用漿水一
　碗冬爪子四十九粒同煎至一盞去滓取青汁半盞
　分三服病愈以四君子湯補之一方每用南星末一
　錢上下以水半盞漿水半盞或虀汁亦得入生姜三
　片冬爪子數粒煎至半盞以下分二服尤治慢驚服
　之無時
南朱膏治如前
　右以大天南星二两為末用臘月黄牛膽取汁和之
　却入膽中如膽汁少量可用之窨乾為細末入朱砂
　末一錢射香少許煎甘草膏子和劑丸雞子大每一
　嵗半丸熟水化下量大小加減如一膽盛南星末不
　盡用二膽亦得服之無時
朱金湯治如前
　右以代赭石火煆醋淬十次為細末水飛過日中㬠
　乾每服半錢或一錢煎真金湯調下量大小與之連
　進三服兒脚脛上有赤斑㸃者即是邪氣已出兒當
　安也若無赤斑㸃者出不可治也服無時
如聖青金丹治忽發身熱吐逆變急慢驚潮搐
　　龍腦(一錢/研)射香(研/)膩粉(研各/一分)白麺(三/錢)香墨(一錢半/為末)
　　青黛(二錢/研)使君子(去壳二个麺褁/慢火煨熟為末)金箔　銀箔(各/五)
　　(片/研)
　右細匀末滴水丸雞頭子大慢驚用冷薄荷湯化下
　一丸須臾便睡睡覺立愈更服三两服急驚化下半
　丸下涎一合以來神効無時
滚涎膏治慢驚風潮搐無時
　　龍腦(一/字)朱砂(一錢/末)鵬砂末(三/錢)馬牙硝(五/錢)鉛霜(二/錢)水
　　銀(二錢結/砂子)牛黄(一/字)射香(一/字)
　右同研自然成膏丸楊梅核大梨汁化下一丸量大
　小加減無時
牛黄丸治急慢驚發搐痰壅及吐㵼生風
　　牛黄(一/錢)牛膽製天南星末(一/錢)滴乳香末(一錢/令研)人参
　　(去蘆/一分)天麻(一分/去苖)防風(去蘆去分/叉枝一)白殭蠶(炒去絲/嘴一分)茯神
　　(去心内/木一分)朱砂(三錢研/水飛)射香(一/分)全蝎(一/分)腦子(少/許)
　右為細末煉蜜和丸雞頭寔大荆芥薄荷湯化下一
　丸相宜加減無時
罷搐丸治急慢驚發搐牙闗噤身反强
　　水銀(二錢黒鉛二錢/同水銀結砂子)天麻(半两/去苗)花蛇肉(酒浸炙取/肉半两)
　　人参(去蘆/半两)天南星(半两/炮)白附子(半/两)乾蝎(半两/去毒)朱砂
　　(半两/水飛)青黛(一/)腦子　射香(各少/許)
　右為細末石腦油研和丸小麻子大每服一丸薄荷
　湯化下無時
虎睛丸治急慢驚搐涎熱多睡及諸惡証
　　虎睛(一對碎切酒/浸一宿焙乾)通眀天麻(半/两)白茯神(去心内/木半两)白
　　附子(一/分)天漿子(五十个炒/黄去壳)使君子(一百个去壳/切碎焙乾)朱
　　砂(二两/水飛)全蝎(半两/去毒)牛黄(半/两)天南星(一两二錢/慢火炮烈)京墨
　　(半两/燒過)青黛(半/两)射香　輕粉(各一/分)
　右同匀細末酒糊丸桐子大每服一丸薄荷湯化下
　有急病加作二三丸極妙無時
烏蛇散治急慢驚搐如弓危困難治療之者此方主之
　　烏蛇肉(酒浸去皮/骨三錢)赤足蜈蚣(二条去頭足/醋浸炙焦)全蝎(二/錢)
　　(去/毒)天麻(半/两)白茯苓(半/两)黒附子(半两炮烈/去皮臍)白附子(一/分)
　　(炮/)射香(少/許)
　右為細末每服半錢用舊斷井索煎湯調下其効如
　神如急用無斷井索煎荆芥湯代之無時
治胎癎發搐真假方
虎睛丸治自生蓐内至百日以來壯熱驚搐凡發在百
日内者雖發搐真假相似然發頻者多是外風傷之也
　　虎睛(一對酒浸微/炙取二个)牛黄(一分/别研)朱砂(一分研/水飛)雄黄(一/分)
　　(研水/飛)射香(一分/研)
　右為細末煉蜜和丸菉豆大以乳汁研化三五丸
烏金膏治胎癎發搐頻併
　　烏蛇(一条水浸去皮骨只取/肉别用酒浸一宿焙)蠶紙(一張/燒灰)蟬殻(去土/半两)
　　全蝎(半两上/先為末)朱砂(半两/研飛)射香(半錢/研)腦子(半錢/研)金箔
　　(三十片/細研)
　右拌匀煉蜜和膏丸皂子大當每服一粒煎人参薄
　荷湯化開服無時
牛黄丸治自生至百日以來五臓多熱而發驚搐
　　牛黄(一分/令研)龍腦(一/分)黄芩末(半/两)朱砂(半两/研飛)乾蝎(一/分)犀
　　角末(半/两)
　右同研如粉粟米飯和丸麻子大温水化一丸與服
　無時
羗活膏治胎癎發搐昏困不省
　　羗活(去蘆/一两)烏蛇肉(一两酒浸/一宿焙乾)獨活(去蘆/一两)天麻(半/两)全
　　蝎(半两/去毒)白殭蠶(去絲嘴/半两炒)人参(去蘆/半两)
　右為細末煉蜜和膏每服一皂子大射香荆芥湯化
　下無時
銀朱丹治如前
　　乾蝎(一分/微炒)天漿子(一分微/炒去壳)朱砂(半两/研飛)牛黄(一錢/研)露
　　蜂房(一分微炒/為細末)水銀(一分用黒錫/一分結砂子)射香(半/錢)
　右同拌匀麺糊和丸黍米大每服三五丸金銀薄荷
　湯化下兒小乳汁化下亦得無時
甲灰圓治生下便喜多驚
　右剪父母两手爪甲燒灰研細麺糊和丸麻子大井
　花水化下一丸無時
生摩膏治新生兒肌膚幼弱為風邪所中身體壯熱手
　足驚掣
　　甘草　防風(去蘆并义/枝各一两)白术(二十/銖)雷元(二錢/半)桔梗
　　(去蘆二/十銖)
　右㕮咀以猪肪脂一斤煎油入藥微火上煎之良乆
　視稠濁得所膏成乃去滓丸如彈子大每服一粒炙
　手摩兒百徧寒者更熱熱者更寒小兒無病早起常
　以摩顖上及手足心甚辟風寒之邪
朱砂散治一臘至月内兒發驚轉為慢驚
　　朱砂(一分研/水飛)牛黄(一分/别研)射香(一/錢)乾蝎(十四个/微炒)天漿
　　子(十四个麸炒色/黄去壳取虫用)
　右各研細一處再研極細散每服半錢乳汁調抹兒
　口中以乳汁送下無時
保生散治新生兒胎驚此在母胎中時因有所驚乃感
至生下百日之内心神不寜睡卧不醒壯熱躁煩啼哭
無時面青赤腰直身冷搐縮口撮或糞青黄水
　　胡黄連(半两/水煑)鵬砂(研/)鐵粉　輕粉(各一/錢)
　右為末毎服一字薄荷乳汁調下服藥後有青赤物
　下是効如無隔日服琥珀丸服之無時
琥珀丸
　　乾全蝎(二/枚)琥珀(令/研)鐵粉(炒各/二錢)輕粉　南星(炮/)白附
　　子(炮各/三錢)龍腦(半錢/研)
　右為末酒糊和丸黍米大薄荷温湯下一二丸如服
　此藥眼反牙噤如魚口者乃死候也服之無時
治嬰小初生未滿月驚著似中風欲死者此方主之
　以好朱砂用新汲水磨濃汁塗五心上神驗
治嬰小新生中風
　以射香一分驢前背交脊上㑹中毛㧞取手指大許
　一把以乳汁和令得所扵銅器中慢火炒令焦燥與
　射香同研如粉每服一字乳汁調下日三服
　
　
　
　小兒衛生總微論方卷五
欽定四庫全書
　小兒衛生總微論方卷六
　　驚癎别論
驚癎咬牙
小兒驚癎發搐有咬牙不休及未發發過時亦常咬牙
者予在行朝有李統制一子病症如是遂請衆醫詢治
有言是驚入扵腎者此乃喬岳漢東王先生歌中睡裏
咬牙驚入腎之句其意謂牙為骨骨入腎故以言之此
常流無㨿語也古書無有亦無驚入腎之理果用藥無
驗今詳校其証特為眀之乃足陽眀之病也足陽眀為
胃之經起鼻交額循鼻外入齒中还出俠口環唇下交
承漿過頥後出大迎循頰車且發搐為風風屬木胃屬
土木能刑土是以牙齒受風則痒頰車邪干則𦂳故使
咬牙不休以緩頰車之急以解牙齒之痒也治當去胃
中風
暗癎
暗癎其病似驚癎又似中風痓病遇其發時則暗地急
至令人僵仆心神昏塞志意迷悶氣亂不省手足彈撥
戰掉搐搦喉中涎響或吐痰沫或作吼呌其脉三部隂
陽俱盛每發逺則終日或半日近則一两時辰發過便
起却如不病之人俗呼謂之癎病稍輕者謂之暗風古
人又云小者發則為驚大者發則為癎小者氣血怯嫰
發即難當而傷多大者氣血壯盛即易任而失少
驚癎餘証
小兒驚癎搐搦至發定之後有諸餘証不退者雖大勢
已罷而病本尚在或服冷熱藥過多或汗下之失宜故
癎搐難退而有餘証也
驚癎兼别病
小兒病乆發搐則五臓俱虛並受其病故發則血亂心
氣并肺搐搦肝昏困脾體冷腎又有因虛而别病兼發
或别病而因帶驚癎或有一方兼治之者並採而具之
治驚癎咬牙方
蝉花散治驚風咬牙并夜咳嗽
　　蝉花(和殼/去土)殭蚕(去絲觜直者/酒浸炒熱)甘草(各一/分)𤣥胡索(去/皮)
　　(半/分)
　右為細末一嵗上兒一字至三四嵗者半分煎去土
　蝉殻湯調下無時
小鎮心圓治諸驚咬牙不寜大便色青
　　朱砂(水/飛)鐡粉　京墨(各一/两)腦子　射香(各一/字)
　右為細末陳米飯和圓菉荳大每服二三圓荆芥湯
　化下無時
治暗癎方
　　真熊膽(半两/研)生天南星(末半/兩)粉霜(一/分)硃砂(半两/研飛)雄
　　黄(半两/水磨)腦子(半錢/研)射香(一錢/研)
　右匀研細用獖猪膽汁和丸粟米大每服五七丸至
　十五丸金銀薄荷湯下無時
神烏散治暗風癎極妙
歌曰
　臘月烏鵶一箇全　半两硃砂口内填
　麻纒烏觜安瓶内(用瓶/蔵盛)塩泥固濟火中安(窨乾/火煆)
　黄昏上火天明住(用木炭/一稱半)取出篩羅為末研
　毎服一錢射酒下(一日/三服)服之十日定須痊
又方
名同治同前
　　渾黒老鵶(一箇/全者)胡桃(七/枚)蒼耳心子(七/個)
　右用一蔵瓶入逐藥味在内塩泥固濟木炭火煆煙
　盡為度取出研細毎服一錢空心熱酒調下如患疝
　氣腎腫隂囊偏墜更入新生孩兒胎衣一副同燒亦
　依上法葱椒熱酒調下看大小加减
異聖散治癎病日發數次諸藥不能差
　　猪蹄甲(不以多少净洗去帶毛處剉碎扵鍋内炒/令烟盡取出扵地上厚鋪帋薄攤其藥以)
　　(盆盖之候三日出/火毒畢為細末)金星石　銀星石　青礞石(各/半)
　　(觔三石同入一盒内以馬糞和泥固濟晒乾先用/熟火漸漸燒之次添炭火煆令通赤取出仍先令)
　　(撅一地坑深一尺取藥合在地坑/内用土盖埋二日出火毒為細末)
　右用猪啼甲末二两石末一两半冄研匀細入生麻
　油半两再研極匀毎服半錢以漿水研百遍調下空
　心食前服小者减之
日應丹治癎病連年不差
　　黒錫　硫黄　水銀　鐡粉(各一/两)金箔銀箔(各三/十片)
　右先將錫扵鐡銚内鎔化次入水銀不住手攪令匀
　次入硫黄諸藥同炒攪匀離火再炒良乆都傾出用
　紙襯地上頓一宿出火毒訖再研令匀細以熟軟粟
　米飯和丸菉荳大毎服五七粒煎人參湯送下無時
接生如聖丸治癎病暗風年深不差
　　赤石脂(二/两)硝石(半/两)白礬(枯過/一分)
　右為細末糯米粥和丸菉荳大毎服十丸十五丸温
　水送下食後日三服如日一次發者服半月即愈
啄木散治多年癎病
　臘月啄木鳥一個用無灰酒三升先以瓦罐子一個
　底鋪荆芥穂葉厚一寸上頓啄木鳥又用荆芥穂葉
　盖一寸厚傾酒在内仍用紙封合塩泥固濟炭煆之
　候酒乾青煙出為度去火放冷只取啄木鳥研為
　末次入下項藥
　　石膏(二两/煆研)鐡粉(用漿水半升煑盡/研細末用一两)朱砂(一分研/水飛)附
　　子(一两正坐者/炮烈去皮臍)射香(一分/研)腦子(一錢/研)
　右同匀細末毎服一錢先令病人呷温水三两口以
　温酒一盞先少許調藥飲之餘酒送之服畢便就枕
　睡少時臨發時一服候一两日更服一次毎两日一
　服不過十服即愈予有一親姓王患病十餘年發即
　涎潮手足僵踡顛仆不省服此藥百服而愈小兒可
　减服
又方
　取芭蕉自然汁時時呷一两口甚者服及五升必愈
　前有親姓王同服此得効二者恐不可病廢此亦治
　驚癎搐搦邵通直云加射香尤妙
治諸癎通用方
開闗散治諸癎潮發牙闗𦂳急口噤不開不能進藥
　　蟾酥(一小/片)鉛白霜(一/字)
　右研令極細用烏梅肉醮藥扵两口角揩擦良乆乃
　開以進别藥
蝎稍散治如前
　　蝎稍(七/個)朴硝(一/錢)
　右同研細每用一字或半錢揩牙須臾即牙闗口噤
　自開然後進别藥
定命丹治諸癎發搐壯熱昏塞不省
　　蝎(七個/微炒)天南星(炮烈為/末一分)白附子(炮過為/末半分)青黛(半錢/研)
　　蟾酥(一錢乾者/酒浸一宿)射香(一字/研)
　右為細末粟米粥和丸菉荳大别以青黛為衣新生
　兒用細粉一捻油两滴新汲水一蜆殻化藥一米粒
　許與服便當小利取下胎中舊糞則驚熱諸疾不生
　若患驚癎困重者用荆芥薄荷湯化下一丸得困睡
　無疑至覺乃愈但有患者先化下一丸滴入鼻中得
　嚏者為必差不嚏者難治
人參茯神湯治諸癎發搐精神昏憒
　　羚羊角屑　人參(去/蘆)茯神(剉去心木已/上各一两)天門冬(去/心)
　　白鮮皮(已上各/半两)天竺黄　甘草(各一/分)
　右為末每服一錢水一盞入姜二片薄荷三葉同煎
　半盞去滓温服無時
鐡粉丹治諸癎搐搦包絡有涎􁗀膈不利
　　鐡粉(一两/研)硃砂(半两/研飛)牛黄(一分/研)乾蟾(一隻生姜自/然汁浸一時)
　　(炙焦/為末)蝎稍(七/箇)
　右為細末糯米飯為丸黍米大每服三五丸煎人參
　湯下無時
大驚丸治諸癎發搐神志昏亂痰涎壅塞
　　雄黄(研飛/一錢)青礞石(火煆研/一錢)鐡粉(二錢/半)硃砂(研飛/三錢)蛇
　　黄(火煆醋淬九/次研飛二錢)蝦蟆灰(一錢/半)
　右研匀以水浸􁫻餅和丸桐子大每服一圓煎薄荷
　水磨剪刀股化下日二三此藥治驚化涎不用銀粉
　服之則無他苦不拘時候
睡驚丸治諸驚癎搐搦痰壅昏憒咽膈不利
　　鐡粉(研末/重羅)茯苓　蛇黄(火煆赤米醋淬七/次將醋煑乾為度)使君子
　　肉　天南星(碾為粉以薄荷/汁和為餅炙乾)
　右各秤捌錢末入金銀箔各乙拾片射香一錢腦子
　半錢拌研匀細糯米稀糊丸皂子大朱砂為衣毎用
　五嵗上兒一丸分二服三嵗下兒分三四服並薄荷
　湯磨下無時
猪膽半夏丸治諸般癎搐
　右以半夏乙两湯洗七遍用獖猪膽三箇取汁浸半
　夏扵磁器中日㬠乾切片焙燥為細末生姜自然汁
　煑麺和丸桐子大每五七丸至十丸煎麥門冬熟水
　下食後臨卧各一服忌動風毒物其効如神
天麻防風丸治一切諸癎抽掣搐捻精神昏憒痰涎不
利及風温邪熱等疾
　　天麻　防風(去蘆并/又枝)人參(去蘆各/一两)乾蝎　白殭蠶
　　(去絲嘴並/炒各半两)硃砂(水/飛)雄黄(各/研)甘草(炙各/一分)牛黄　射香
　　(各研各/一錢)
　右為細末煉蜜和丸桐子大每服乙二丸薄荷湯化
　下無時
神聖辰砂南星丹諸癎發搐服之曽經大効
　右以天南星四十九箇乙般大者扵五月五日取活
　蝎四十九箇與南星同頓在乙瓦器中盛之用塩泥
　固濟外邉周宻弔扵净室中至臘日取出揀天南星
　曽被蝎蜇者用之曽經蜇者有小竅子為騐其不曽
　經蝎蜇者不用將可用南星以酒浸乙宿焙乾杵為
　末次用好辰砂乙分真牛黄射香龍腦各乙錢研細
　乙處拌匀生姜汁和丸桐子大毎服乙二粒煎人參
　薄荷湯化下無時
蛜􁫙散治諸癎經騐
　右以蛜􁫙三十枚全者用乙大石榴割開頂上取去
　穰子作一甕子入蛜􁫙在内却以割下頂子盖之紙
　筋黄泥固濟厚半指許初近火炙漸至乾入火燒令
　通赤良乆放冷取其中焦黒者細研為散每服一字
　乳汁調下兒稍大用半錢防風湯下無時
白金散治諸癎潮發不省困重
　　白殭蠶(去絲嘴直好者半两/湯洗焙為黄為末)天竺黄(一分/細研)真牛黄
　　(一錢/别研)射香(研/)龍腦(研各/半錢)
　右拌研匀細每服半錢生姜自然汁調灌服無時
神授至聖保命丹治一切驚癎風痓中風并胎驚内弔
腹肚堅硬夜啼發熱急慢驚風惡候困重上視搐掣角
弓反張倒仆不省昏憒悶亂等疾
　　全蝎(十四箇/青色者)朱砂(水飛二/錢好者)射香(半/錢)防風(去蘆并义/枝一錢)
　　金箔(十片/研)天麻(二/錢)白殭蠶(去絲嘴直/者一錢)白附子(二錢/好者)
　　天南星(一/錢)蝉殻(去土泥/二錢)
　右為細末粳米飯和丸櫻桃大以硃砂為衣初生兒
　半丸周晬兒一丸乳汁或薄荷水化下三五嵗有急
　候者用二丸五七嵗至十嵗常服只一丸此藥性平
　温不冷不熱大能鎮心神退驚癎安魂定魄祛風逐
　邪化涎消痰甚有神効世之名醫固多妙藥如或未
　得此方請試合一料騐之方知子細養小之家能自
　合之庶不為銀粉藥所誤兼緩急亦可救人服之無
　時
青金定命丹治諸驚癎抽掣癡等疾
　　水銀(研/膏)辰砂(水/飛)全蝎(小/者)天南星(生/)犀角屑(各八/分)天
　　麻　白附子(燒存/性)白殭蠶(去絲嘴直/者各一两)青黛(半/两)射香
　　(二/錢)
　右同為細末先用煑熟棗肉與水銀研膏至無星為
　度然後和藥末如硬更入棗肉候得所即丸如鷄頭
　大每服一丸薄荷温湯下無時
治驚癎後餘證方
延夀散治癎搐止後再被驚著仍要發搐
　　鷄舌香(一/錢)黄芪(一分蜜/炙黄)辰砂(一錢/水飛)五靈脂(去砂石/半錢研)
　右為細末嬰小用一字二三嵗半錢四五嵗一錢糯
　米飲調下無時
廽魂散治癎搐差後多吐逆腹脹氣急不食及罷驚之
後一切虛候皆主之
　　人參(去/蘆)茯苓(去黒/皮)甘草　白殭蠶(去絲/嘴)硃砂(水飛/各一)
　　(分/)白附子(一錢/半炮)全蝎(一/錢)蝉殻(去土净洗去/足二十箇)
　右為細末毎服半錢或一錢煎冬𤓰子薄荷清米飲
　調下量大小與之乳食前
仙烏豆治因發驚癎之後心神失守而癡
　　號丹(二/两)晉礬(二/两)
　右同為末入一合子盛先用蛤粉封口縫後以塩泥
　固濟炭火煆通赤放冷取出研末以水一斗黒豆五
　升同藥末扵鍋中煑至水盡為度㬠乾任意與食服
　無時
通闗散治驚癎退後只是聲啞不能言
　右以天南星炮烈為細末嬰小半字一字二三嵗至
　四五嵗兒半錢六七嵗兒一錢獖猪膽汁調服噬下
　便能言語昔錢乙治王氏子慢驚退後不語他醫作
　失音治之不差一曰既失音何開目而能食飲又牙
　不噤而口不𦂳也諸醫皆不曉一曰此前患驚癎時
　曽用清藥利大小便致脾腎俱虛今補脾實而治驚
　已退腎尚虛怯不能上接扵陽故也遂以地黄丸補
　數日能言其方本集載之
天茄散治驚癎退後筋脉不舒不能行歩或因汗出驚
退而汗出不通所致
　　茄種(見霜者半两/切碎焙乾)附子(半两炮烈/去皮臍)羗活(去蘆一/分焙)
　右為末二三嵗兒一字五七嵗半錢七八嵗一錢射
　香酒調下日三疾愈止服不拘時候
治驚癎兼别病方
射香餅子治慢驚因虛而風邪又從背俞襲之入傷心
肺之經為相合之病成慢驚本証之外更加匈滿短氣
冐悶不省汗出無時(外但心肺中風/者具中風門中)
　　川烏頭(半两炮/去皮臍)天南星(半两/炮)白花蛇(酒浸一宿去/皮骨焙乾半)
　　(兩/)乾蝎稍(半/两)赤頭蜈蚣(二條酒浸酥炙/黄已上俱為末)射香(半/两)
　　(研/)乳香(一分/研)硃砂(一分/研飛)鐡粉(一分/研)牛黄(一分/研)
　右同拌研匀細酒糊丸鷄頭實大捻扁毎服一餅人
　參薄荷湯化下
烏稍丹治如前
　　烏稍蛇(水浸去皮/骨二两)天漿子(二十一箇/微炒去殻)天麻(一/两)防風
　　(去蘆并义/枝一两剉)天南星(一两/微炮)乾全蝎(一两/去毒)白附子(一两/炮)
　　大附子(一枚炮烈/去皮臍)半夏(一两湯/洗七次)人參(去蘆/一两)
　右都一處好酒浸三宿取出焙乾為細末次用水磨
　雄黄一两辰砂一两同研細水飛焙乾射香二錢龍
　腦一錢各研細與上件同拌匀糯米飯和丸黍米大
　毎服五七粒至十粒十五粒量大小加减金銀薄荷
　湯送下神騐不拘時候
乾漆蕪荑散治諸般蟲証𫝊帶驚癎齧齒直視上竄呌
呼搐搦漸成危急
　　乾漆(杵碎炒令/煙盡即止)白蕪荑(去皮各/等分)
　右為末每小者一字大者一錢米飲調下日三量大
　小加减以差為度乳食前
絳朱丹治驚癎涎痰咳𠻳喘滿
　　南星(二两/炮)半夏(三两湯洗/七次去滑)白礬(枯過秤/一两半)滑石(二两/火煆)
　　(通/赤)鉛霜(半兩/研)
　右為末糊丸麻子大朱砂為衣毎服十丸生姜湯送
　下乳食前
緩息湯治虛而生風發搐喘滿(此慢/驚候)
　　桑白皮(三/两)白茯苓(去黒皮/一两)白殭蠶(去絲嘴/一两)杏仁(去/皮)
　　(尖炒黄荆研/一两後入)甘草(半两/炙)人參(去蘆/半两)桔梗(去蘆一/两挫)白
　　术(二/两)陳皮(一两/去白)
　右為末每服一錢水一盞入生姜三片同煎至六分
　去滓放温時時呷之此黒孩兒栢防禦方也服之便
　定
青金丹治諸癎諸疳諸蟲㵼痢等疾
　　青黛(二分/研)雄黄(二分/研)硃砂(二分/研)胡黄連(二/分)膩粉
　　熊膽(温水/化)盧㑹(各一/分)白附子　腦子　射香(各半/字)
　　蟾酥(一皂/子大)水銀(皂子大一塊/硃砂研無星)
　右為末同匀用獖猪膽汁熬過浸少烝餅和丸黄米
　大一嵗兒二丸量大小増减如諸癎潮搐先以一丸温
　水化破滴鼻中令嚏弔眼者自下搐搦亦定更用薄
　荷湯化下一二服如變蒸寒熱亦薄荷湯化下諸般
　㵼痢米飲下諸疳粥飲下疳蟲蚘咬苦練子湯下疳
　蝕口瘡鼻爛乳汁研塗疳眼雀目白羊子肝一片竹
　刀批開研藥作末摻在肝片内麻纒米泔煑熱空心
　服乳母常忌毒魚大蒜鷄鴨猪肉
如聖青金丹治一切風癎搐搦及寒熱腹痛諸蟲五疳
八痢肚大脚細泄㵼無時天弔胎驚暏風癎病熱疳口
瘡等疾悉能主之
　　青黛(半/两)𤓰蒂(一/分)硃砂(一分/水飛)輕粉(一/分)蝉殻(去土/三箇)雄黄
　　(一分/水飛)盧㑹(一/分)胡黄連(一/分)熊膽(一分/化開)射香(少/許)
　右為末匀細用獖猪膽汁和丸桐子大磁合貯之諸
　般驚癎風疾搐搦上視温水化一丸滴鼻中嚏噴立
　効更用薄荷水化下一丸乆患泄㵼腹脹肚大脚細
　諸疳米飲化下餘同前方
射香丸治諸癎諸疳等疾
　　龍膽草(去/蘆)胡黄連(去須各/半两)木香　蝉殻(去土/一分)𤓰蒂
　　　龍腦　射香　牛黄(各一/錢)
　右為末匀細猪膽汁和丸作两等丸大者如菉豆小
　者如黍米治疳眼用猪肝湯下五七丸至一二十丸
　量大小用藥増减疳渴者猪肉湯下驚癎發搐上視
　薄荷湯下更研一丸滴鼻中牙疳鼻疳口瘡研末𫝊
　之蟲痛煎苦練湯或白蕪荑湯下百日内兒大小便
　不通水研封臍中諸蟲証加乾漆射香各少許入生
　油一两滴温水化下驚疳或㵼清米飲下病急者研
　碎服之病緩者浸化服之若極虛慢驚者不得與服
　急驚痰熱尤宜服之
奪命丹治一切諸般驚風天弔暗風癎病胎驚發搐上
視身直背强及治五疳肌瘦羸瘠肚大脚細髪稀饒渴
又治便痢膿血水榖不化洞泄下注并温壯身熱口瘡
煩燥呌啼等疾
　　硃砂(半錢研/水飛)射香(研/)麒麟竭(研各/半錢)牛黄(研/)龍腦(研/)
　　沒藥(研/)熊膽(研/)粉霜(一錢/研)青黛(三錢/研)使君子(十箇/去殻)
　　(麺裹煨/熟為末)
　右相和再研匀細取井花水滴水為丸如豌豆大每
　服一粒以薄荷自然汁半蜆殻許化開入温湯半茶
　脚調匀服之若諸疳㵼痢不止或驚熱涎盛弔眼發
　搐者以三丸化下更量大小加减
治諸驚癎客忤
　以射香當門子一粒好朱砂一塊如當門子大同研
　極細温熟水調下未能服者灌之
治驚癎夜啼
　以仙人杖安兒身邉令睡(仙人杖乃笋欲/成竹時立死者)
　　中風論
小兒血氣柔弱肌肉脆薄若寒温失度則膚開而為風
邪所中始著俞穴而行經脉次隨血氣而入府蔵從其
所著即生病焉其入府蔵者唯心肺二蔵居膜鬲之上
空隙之處又俞穴亦在扵上故風乃易中而有患者其
狀昏困不省手足抽掣心匈滿氣短多汗此尤為急大
抵其餘府蔵皆居鬲膜之下叠實之處又俞穴亦在扵
下故風乃難中而無患者其入扵經脉者為病甚多今
採其有患者具之風痙者(一云/風庢)風邪傷中陽經也或因
解脱或臍瘡未合為風所傷皆令發痙其狀口噤不開
項背身體强直耳中䇿䇿而痛一向昏憒不省其脉如
弦直上下也雖與驚癎相似然發而時省身軟者驚癎
也若發不時醒身鞭强直者風痙也其卒然身痙者死
風角弓反張者亦由風傷陽經也故令腰背反折不能
俛屈如角弓之狀此亦頗似痙病然痙病身體强直此
病身體反折所以異也　風口噤者手三陽之筋入絡
頷頰足陽眀之筋上夾扵口風邪中扵諸陽之筋使闗
機攣急不利故使口噤不能開也診其脉遲者生　風
拘攣及不隨者風邪寒熱入扵經絡摶扵筋脉筋脉受
邪冷則四支拘攣熱則緩縱不隨也診其脉脉急細如
絃者筋急拘攣也若脾脉緩弱者四支不隨也　風口
眼喎斜者由風邪入扵頷頰之筋其脉偏急故令口眼
喎斜目不能平視語不能正也診其脉浮而遲者可治
又云夜卧當耳有隙因風入耳亦令人口喎也　風癔
不省者由風邪先中扵隂病發扵五蔵其狀奄忽不知
人事喉中噫噫有聲舌強不能言汗出身軟眼下鼻两
邉人中左右有色白可治若一黒一赤吐沫者難治汗
不出體直者死
治心肺中風方
半金散治心肺中風昏困不省心匈滿悶抽掣短氣汗
出不休
　　烏蛇肉(酒浸去皮/骨焙一两)天麻(一/两)全蝎(去毒一/两炒)殭蠶(去絲/嘴炒)
　　(一两/為末)硃砂(半两/研飛)龍腦(一錢/研)
　右為末拌匀細毎服半錢温湯調下無時
比聖丹治如前
　　乾全蝎(去毒一/两微炒)羗活(去蘆/半两)白附子(半/两)天南星(半两/生)
　　黒附子(一枚重半两上/炮烈去皮臍)
　右為細末入膩粉一錢研匀煉蜜和丸菉豆大每服
　五七粒荆芥湯下無時
白花蛇散治心肺中風聲不能出
　　白花蛇(腰以上者酒浸去/皮骨炙黄一两)羚羊角屑(一/两)桂心(一/两)菖
　　蒲(一寸九節/者一两)人參(去蘆/一两)川烏頭(半两炮烈/去皮臍稱)
　右為細末每服一字或半錢射香荆芥湯調下併二
　三服無時
治風痙方
通聖散治中風痙病口噤體強耳中䇿痛昏憒發不時
省
　　蝎尾(二十一/箇去毒)晩蠶蛾(十四/箇)天漿子(去殻十/四箇)白附子
　　(半两已/上為末)硃砂(一分/研飛)射香(一錢/研)
　右拌研匀每服一字或半錢薄荷湯入酒两滴調下
天南星膏治如前
　　天南星(二两為細末酒/調慢火熬成膏)赤頭蜈蚣(半两/酥炙)全蝎(半/两)烏
　　蛇肉(酒浸去皮骨半/两已上先為末)硃砂(一两/研飛)牛黄(一分/研)射香(一/分)
　　(研/)
　右同匀細入南星膏和劑石臼中杵膏軟硬得所為
　度每服一皂子大薄荷自然汁入酒一滴同化服之
　無時
二証同治方
烏犀煎治心肺中風及風痙病
　　烏犀屑(一/两)天南星(半两/微炮)白附子(半两/炮)天麻(半/两)白花
　　蛇(酒浸去皮骨/炙黄半两)蝎稍(半两/去毒)
　右為細末用無灰酒两大盞銀器中同熬成膏每用
　皂子許射香湯化下無時
奪命散治如前
　　乾蛇頭(一箇酒浸/炙黄取肉)赤頭蜈蚣(一條酥/炙黄)乾全蝎(去毒/一分)
　　麻黄(去根節/一分)草烏頭(一箇去皮尖炒/黄已上為末)硃砂(一分/研)牛
　　黄(一分/研)龍腦(一錢/研)
　右拌匀細每服一字温酒調下無時
烏蛇散治如前及治風角弓反張并一切諸風之病
　　烏蛇肉(一两/生)石菖蒲(一两九/節者良)天麻(半/两)全蝎(半两/去毒)殭
　　蠶(炒去絲/嘴半两)附子(一枚半两者/炮烈去皮臍)羗活(去蘆/半两)人參(去蘆/半两)
　　半夏(一分湯洗/切片炒黄)白附子(一分/炮)
　右為麤末毎二錢水二盞生姜十片薄荷五葉同煎
　至一盞濾去滓放温時時滴口中
治中風角弓反張方
歸魂散治中風腰背反折如角弓之狀
　　蝎稍(一錢/半炒)赤足蜈蚣(半條/酥炙)水銀粉(一/字)川烏頭尖(二/箇)
　　(炒令深/黄色)白花蛇肉(酒浸取炙/黄秤一錢)天南星(切碎生姜自/然汁浸一宿)
　　(焙乾秤/半錢)腦子(一/字)射香(一/字)
　右匀細末三嵗下兒一字上至四五兒半錢金銀薄
　荷湯調下量大小虛實加减無時
水銀丸治如前
　　水銀　蛇黄(燒赤米醋/淬七次)輕粉(三/錢)雄黄(研水飛/各一錢)生犀
　　末(半/錢)
　右同為末匀以青州棗肉和丸大豆大一嵗兒蜜水
　化一丸無時
治中風口噤方
石膏湯治中風口噤頷頰緊急冥冥如醉
　　石膏　獨活(去/蘆)川升麻(各一/两)麻黄(去根/節)桂枝　赤
　　芍藥　防風(去蘆并/义枝)細辛(去苗各/半两)甘草(一/分)
　右為末每服一大錢水一盞入薄荷竹葉各數片煎
　至五分去滓温服無時
羗活紫湯治中風口噤身體強直
　右以羗活一两去蘆頭剉碎酒三升浸一宿用黒豆
　一升净淘炒煙出乘熱就鍋中以酒藥沃之放温去
　滓每服一注子灌之日二三服無時
雀矢丸治中風口噤聲音不出飲食不下
　右取雄雀糞研末糊丸麻子大飲下三二丸薄荷湯
　亦得大良雀矢白亦佳
又方
治口噤頷急風中陽經
　右以白棘燒灰研為末水調一錢匙服
又方
治卒口噤不開
　右以附子末蘆管吹入口中甚良
治牙噤不開
　以天南星一枚煨熟乘熱用紙封裹不令透氣仍於
　上尖處剪一雞頭大竅子透氣扵鼻中立開
治中風拘攣不隨方
獨活黄茋湯治中風四肢拘攣
　　獨活　黄茋　酸棗仁(湯浸一次/各一两)麻黄(去根/節)羚羊
　　角屑　桑白皮(剉/)肉桂(去粗/皮)芎藭(各半/两)
　右為細末毎服一大錢水一盞入生姜薄荷各三片
　煎至五分去滓温服無時
赤箭湯治中風半身不隨
　　赤箭(一/两)殭蠶(去絲嘴微/炒半两)白附子(半/两)獨活(去蘆/半两)麻黄
　　(去根/節)白花蛇(酒浸去皮/骨各半两)杏仁(三十箇麩炒去/皮尖研後入)
　右同為末每服一錢水八分煎入石榴皮少許煎至
　五分温服無時
治中風口眼喎斜方
防己湯治中風口眼喎斜視不能平語不能正
　　漢防己　川升麻　天麻　川芎(各一/两)桂心　羚
　　羊角屑　麻黄(去根節/各半两)
　右為細末用杏仁一分湯浸去皮尖炒黄研細拌匀
　每服一錢水一盞入生姜三片薄荷三片同煎至五
　分去滓稍熱時時與服
二聖散専治中風口眼喎斜
　　蝉殻(去土一两五月五/日取東南枝上者)寒食麵(一/两)
　右同研匀細每用半錢以釅醋調攤薄紙上如膏藥
　花子貼患處左斜貼右右斜貼左如口正急以水洗
　去之
全蝎散治中風口眼喎斜語言不正手足偏廢不舉
　　全蝎(去毒/炒)殭蠶(去絲嘴/直者炒)川芎　黄芩　大天南星
　　(湯洗七次去/皮臍切焙)甘草(炙/)桂(不見/火)赤芍藥　麻黄(去根/節各)
　　(三/錢)天麻(六/錢)
　右為粗末每服二錢水一盞生姜七片煎至六分温
　服無時
硃砂丸治中風口眼喎斜筋急牽引
　　硃砂(半两/研飛)乾蝎(微/炒)天麻　白附子(炮/)牛黄　白殭
　　蠶(去絲嘴/微炒)乾姜(炮/剉)射香(研各/一分)
　右為細末拌匀軟粳米飯和丸黍米大每服三錢乳
　汁送下日三服無時
又方名同治同
　　硃砂(研水/飛)乾蝎(去毒/微炒)殭蠶(去絲嘴/微炒)天南星(炮烈各/半两)
　　白附子(一分/炮)
　右為細末糊丸菉荳大一嵗兒一丸薄荷湯下隨數
　加之無時
治風癔不省方
槐子煎治中風癔困不省
　　槐子(微/炒)白殭蠶(去絲嘴/微炒)防風(去/蘆)白附子(炮各/一两)乾姜
　　(炮/)麻黄(去根/節)半夏(湯洗七次各半/两為末熬膏)硃砂(半两/研)牛黄
　　(一分/研)射香(一分/研)金箔(二十片/研後入)
　右用好醋两大盞與前藥熳火熬成膏次後入後藥
　和勻成劑圓菉荳大毎服五丸温酒送下量大小加
　减牙闗噤者斡灌之
急風散治如前
　　白附子(四枚大者/去尖生用)全蝎(去毒五/枚炙)天南星(一箇剉炙/深黄色)
　　半夏(十箇湯洗七/次去滑盡)天麻(一/分)膩粉(半/錢)
　右為細末毎以一錢分四服薄荷酒調下立効能治
　一切諸風更量大小與之
愈風湯治如前
　　香附子(炒揉/去毛)川芎　羗活(去蘆各/等分)
　右為細末毎服一錢水半盞入酒两滴同煎至七分
　温服急者湯酒謂服
　
　
　
　
　
　
　
　
　
　
　
　
　小兒衛生總微論方卷六
欽定四庫全書
　小兒衛生總微論方卷七
　　傷寒論
經曰傷寒有五有中風有熱病有温病有中濕有傷寒
其所苦各不同此五者配入五氣隨四時為病故春風
夏熱秋濕冬寒中温而傷寒則居一焉(其細論在傷/寒類証集中)其
四時之病皆謂之傷寒者乃總槩之名也内熱病者乃
盛暑之時炎熱之氣中人為病也又名曰中暍濕病者
乃雨露霜霧烟嵐水漬濕氣中人為病也小兒無此二
病謂小兒不治家事未有幹辦早卧晩起不致衝冐故
也外傷風傷寒温病小兒有此三病謂嚴寒厲風温氣
無所不至小兒肌肉脆軟氣血柔弱易為傷之故也是
三病者其證其脉不可診切兒稍大者可切脉而别之
傷風之脉陽浮而隂弱也傷寒之脉隂陽俱盛而𦂳濇
也温病之脉行在諸經未知何經之動隨其經之所在
而取之也若嬰小未能診切者但看其形候耳
傷風者乃四時八方為厲之風傷人其候昏睡呵欠頓
悶口中氣熱或自汗惡風發熱鼻鳴乾嘔熱多寒少靣
光而不慘手足皆熱煩燥治當發散有飲水者有能食
者有不能食者其飲水能食者可微下之餘不可下也
傷寒者乃冬時嚴寒之氣傷人入扵腠理當是之時壯
者氣行而已怯者則着而為病其即發者為傷寒至春
發者為温病(一云在夏至之前/非時行温氣之病)夏發者為熱病(一云在/夏至之)
(後非中暍/之熱病)其候靣赤渾身壯熱頭痛體疼鼻塞聲重清
涕咳𠻳寒毛立氣促急或嘔吐白水寒多熱少靣色慘
而不舒手足指末微冷不煩燥而惡寒(傷風者不惡寒/而惡風傷寒者)
(不惡風而惡寒其惡風者當風而乃憎寒也其/惡寒者雖不當風而亦自憎寒也以此别之)治者若
脉洪盛身體壯熱頭痛靣赤四肢暖者為陽証宜汗之
若脉微細身冷不甚頭痛體疼面青四肢冷者為隂証
宜温之
温病者四時之間非節候邪氣傷人如春應温而反寒
夏應熱而反冷秋應凉而反熱冬應寒而反温言此時
通行此氣為病無少長畧同故名天行時氣又名時行
温病其候頭痛身重壯熱體疼與傷寒相似但臨時看
其脉與其証以屬何經受病隨經而辨之為治也已上
三病通以傷寒為治邪在外者解之汗之邪在内者温
之下之當隨証按法而行之錢乙言傷寒男體重面黄
女喘急面赤各憎寒口中氣熱呵欠頓悶項急此乃不
分傷風傷寒而槩言之也况傷風傷寒証候傳變多端
自有専經可憑孫真人云治小兒與大人無異惟减用
湯劑極少耳更有傷風寒而兼食者俗呼謂之夾食傷
寒也其候壯熱煩渴鼻塞聲重四肢困倦眼黄腹中脹
痛延唾嘔逆或呵欠頓悶治者不先攻所傷但先解表
候已表解然後下之則病與食皆去也若不顧其表便
以藥攻之多致結痞也又有因失饑而食寒飲冷傷扵
脾胃而中風寒其候􁗀膈不快腹脹而痛面色唇口皆
青手足逆冷脉沉細者此寒傷扵脾寑屬太隂庸工不
識以為􁗀膈不快妄用針炙或便投駃藥則􁗀膈愈不
快而吐利只一两日間便致危殆此不眀之誤非其治
也所謂傷寒本經藥証甚多難以具述今採其小兒常
所患者之方及有兼見之証畧為條叙傷風寒手足冷
身熱面赤頭痛者此脾怯也宜先和脾然後發散傷風
寒自利者脾虛也宜先補脾然後發散未差者先調順
其中有下証者微下之有驚者退之
傷風寒腹脹而喘者脾虛也宜先補脾去脹定喘候喘
定然後發散
傷風寒得下後大勢已退而餘熱未解者是下之太過
胃虛而熱乘之故也胃中虛熱者飲水無多當生胃中
津液津液得生則熱與渴皆止矣(已上錢乙論其/治方本集載之)
傷風寒其熱在外者為表病若未入扵裏而下之太早
裏虛氣逆熱結􁗀中堅鞕而痛者此為結􁗀但若硬滿
而不痛者此為痞氣若因飲水得者則為水結若三四
日外熱入扵裏則腹滿痛内實有燥糞者當下之若熱
入大腸則為大便祕澁不通若熱入小腸則為小便難
澁不通熱入大小腸則為大小便不通熱入脾胃脾胃
屬土候扵肌肉熱盛藴蒸扵外則為發黄熱熏扵心􁗀
則為煩躁津液耗减者則為發渴熱上衝咽喉口舌者
則生瘡腫疼痛有血泄者血得熱則流溢妄行從鼻出
者則為衂血從口出者則吐血從大便出者則便血從
小便出者則遺血若壯熱未汗躁喘鼻鳴因衂一升數
合而熱得歇者病則解矣若出至二三升者危矣若熱
毒積滿扵内不得時下致毒乘瘀血則煩盛發狂若燠
塞昏冐悶亂者死若胃有寒氣相摶則嘔啘咳逆若肺
有寒相摶則咳𠻳氣急若氣怯者𫝊變入隂則四肢厥
逆面青體冷下利清穀並當隨証施治
錢乙論傷風傷寒瘡疹傷食壯熱昏睡一皆相似若倉
卒未能辨認之間但與升麻葛根湯惺惺散小柴胡湯
此數藥通治甚騐
聖恵方云嬰孩傷寒不可用性燥藥發汗燥加腑臓熱
極傷心則厥逆而難治又不可用性熱藥乃助陽陽極
則隂争四肢汗出如油手足或冷或熱多致發狂顛癎
搐搦為難治又不可用性寒藥寒則陽受其冷則寒熱
相撃一向呌啼不睡使熱上衝扵腦則頭骨縫開為難
治予流落錢塘就館扵親儫蘇伯正防禦家伯正以醫
治傷寒名聞予常觀其用藥次第若小兒傷寒壯熱頭
痛體疼脉大鼻寒聲重嚏咳呵欠惡風憎寒病在表可
汗者用銀白散熱多者甘露㪚有食飲宿滯脾胃不和
者以安胃丸間服􁗀膈不快者以香殻散間服煩渴飲
水或作寒熱者炙砂散間服有驚者天麻防風丸人參
化風膏涎盛咳𠻳者小珍珠丸如此施治隨手得愈者
十有八九餘一二者乃病乆𫝊深或已成壊証方纔請
召亦依法調治乃得痊可其所用之藥多非古方性不
燥熱率皆温平是謂逹南北之異地識寒熱之所宜深
通古人治病之大體也予盡得其方今與諸方共叙于
後
銀白散治傷寒壯熱頭痛體疼脉大解表發汗夾驚者
皆可服
　右以煆熟寒水石半斤研極細入炒熟黄丹一錢半
　研匀如淡即添入些小以紅粉色為度毎服一錢生
　姜湯調下未能飲者稠調抹口中以乳汁送下無時
甘露散治傷寒壯熱頭疼體痛解表發汗及熱多者
　右以好滑石二两研細入甘草末半两拌匀毎服一
　錢以濃煎蘿蔔湯調下一方更有防風半两為末同
　研匀滑石可用桂府白色者妙
安胃丸(乃化滯丹/小丸子也)
香殻散治傷寒心􁗀滿悶不快
　右以橘皮洗去穰為細末毎服一錢生姜湯調下乳
　前食
靈砂散治傷風寒温熱表裏未解頭痛發熱口燥咽乾
煩渴引飲或水入即吐小便不利或作寒熱及汗出表
解而煩燥不止
　右以五靈散半两入硃砂細末一錢同研匀每服一
　小錢米飲調服無時
天麻防風丸人參化風膏二方俱具驚癎門
小珍珠丸治風壅痰實利咽膈除咳𠻳止煩熱清頭目
　　半夏(湯洗七次焙/乾為未一两)白礬(燒汁盡研/末一两)寒水石(煆通赤/出火毒)
　　(研一/两)
　右拌匀研細麵糊和丸黄米麻子菉荳三等丸子毎
　服五七丸至十丸温生姜湯下食後量大小加减與
　服
歡喜散治傷風寒發熱頭痛無汗惡風或温熱鼻塞清
涕淚出嚏噴
　　防風(去蘆并/义枝)人參(去/蘆)甘草(炙/)天麻(去/蘆)前胡(去蘆各/一錢半)
　　白茯苓(去黒/皮)桔梗(去蘆各/二錢)枳殻(去穰麸炒/二錢半)川芎(三/錢)
　右為細末毎三嵗已上抄一錢水六分薄荷兩葉同
　煎三两沸通口服無時
紅綿散治傷風寒及夾驚取汗
　　麻黄(去根/節)全蝎(炒/)大黄(紙裹煨/熟切焙)甘草(炙/)白附子
　　蘇木(剉/炒)天麻(生各/一分)
　右為細末一嵗下兒服一字已上兒半錢四五嵗一
　錢水一小盞以綿少許裹藥煎之至綿紅色即去綿
　温服
坯煎散治傷風寒夾驚潮發頭痛體熱咳𠻳手足冷
　　麻黄(去根節/半两)人參(去/蘆)茯苓　白殭蠶(去絲/嘴)全蝎
　　天麻　白附子　甘草(炙各/一分)硃砂(三錢/研)川烏(炮去/皮尖)
　　(一錢/半)
　右為末每服半錢至一錢水五分入坯子烟脂一豆
　大薄荷两葉葱白一寸同煎至四分放温服不拘時
千金丸治傷寒夾風夾驚夾食取㣲利
　　硃砂(末一/錢)全蝎(七箇/末)白丁香(七箇/末)膩粉(一/錢)射香(半/錢)
　右為末匀白飯和丸蘿蔔子大薄荷湯下一嵗兒三
　丸量大小加减無時
茯苓散治傷寒數日􁗀膈不利調中飬胃
　　赤茯苓(一/两)陳皮(三/分)桔梗(去蘆/一两)甘草(炙半/两)
　右為末每服一錢水六分入生姜二片煎至四分温
　服無時
枳實散治傷寒已汗未汗卒􁗀膈痞痛
　右以枳實麵炒黄為末每一錢或半錢米飲調下無
　時
竹瀝治傷寒數日煩燥不解
　右以竹瀝新汲水各半茶脚和匀服無時
真珠散治傷寒口乾心神煩燥
　　真珠(末/研)龍腦(研/)牛黄(研各/半錢)𤓰蔞根　茯神(去心/内木)硃
　　砂(研各/一分)牙硝　寒水石(煆半/分)
　右為末匀毎服半錢蜜水調下無時
秦芁煎治傷寒心神煩燥口乾煩渴
　右以秦芁半两去蘆細剉用牛乳半盞煎至六分去
　滓放温分三四服無時
藕汁蜜治傷寒煩渴
　右以生藕搗取汁半茶脚許入蜜一錢調匀服無時
葛根湯治傷寒發熱煩渴
　　葛根　人參(去蘆各/半两)麥門冬(去/心)白茯苓　甘草(炙/)
　　澤㵼(各一/分)
　右為末每服半錢或一錢水半盞薄荷两葉煎至四分
　去滓温服無時
百合散治傷寒腹中滿痛
　右以百合半两炒黄為末每服半錢或一字米飲調
　下無時
黄芩散治傷寒五六日大便不通熱燥悶亂
　　黄芩　枳殻(去穰/麸炒)大黄　大腹子(各半/两)
　右為粗末每服一錢水半盞煎至四分去滓服不拘
　時
犀角散治如前
　　犀角屑　川大黄(炮/)柴胡(去苖各/半两)人參(去蘆/一分)朴硝
　　甘草(各半/分)
　右為末每服半錢水五分入棗一箇煎至四分去滓
　温服量大小加减
石鷰散治傷寒小便不通小腹脹滿
　右以石燕火煆為末葱白湯調下一字以通為度無
　時
又方
　右以萱草根煎湯調五苓散服之乳前食
葛根汁治傷寒衂血不止
　右以生葛根汁一小盞分三四服即止無時
立應散治如前
　　蒲黄　乾葛根(末/)石榴花(焙乾末/各一分)
　右為細末每服半錢或一字生地黄汁調下併二三
　服止無時
又方
　以黄藥為末每服半錢或一字新汲水調下無時
金汁蜜治傷寒衂血數日不止
　　生地黄汁(小半/盞)白蜜(小半/盞)蒲黄(半/两)
　右和勻微煖過毎服半茶脚許無時
神白散治傷寒吐血衂血咯血大小便利血
　　槐花(一分/微炒)蛤粉(半/两)
　右同為細末毎服一錢或半錢煎栁枝湯放温調下
　如脩合不及但以栁枝為末新水調下亦可
香墨圓治傷寒衂血兒小不能服散藥者
　右以好細墨為末雞子清和圓黍米大每五七圓飲
　下或灌之
地黄汁治傷寒吐血心􁗀不利煩渴不已
　右以生地黄杵絞取汁量大小與之亦治衂血
麥門冬湯治傷寒咳嗽喘息
　　麥門冬(去/心)欵冬花(去枝/梗)人參(去/蘆)紫苑(洗焙各/一两)桂心
　　(半/两)甘草(一/分)
　右為末後入杏仁二十枚麸炒去皮尖研細拌匀毎
　服一錢水一盞生姜二片煎至六分去滓温服無時
一捻金散治傷寒風熱咳𠻳
　　白殭蠶(去絲嘴/一錢)甘草(半两/炙)延胡索(去皮/一分)
　右為細末每服一捻虀汁調下無時
潤肺散治傷寒鼻塞涎壅咳𠻳肺氣不利語聲不出
　　麻黄(去根/節)人參(去蘆各/一两)杏仁(麸炒去/皮尖)貝母(去心麸/炒黄各)
　　(一/两)甘草(炙半/两)陳皮(去白一/分半)桔梗(去蘆/一分)阿膠(蛤粉炒/如珠子)
　　(大用/一分)
　右為末每服一錢水八分煎至六分去滓温服無時
赤芍藥散治傷寒陽証咳逆
　右以赤芍藥沸湯浸七遍每遍以瓦盆盖少時數足
　取出炒燥為末每服一錢豆豉三粒生姜一片水七
　分煎至五分放温服無時
蓽良湯治傷寒寒多咳逆
　　蓽澄茄　良姜(各等/分)
　右為末每服一錢水六分煎數沸入醋少許攪匀帶
　熱服
靈砂膏治傷寒脉數熱入胃嘔吐
　　澤㵼(二两/半)桂(去皮/一两)猪苓(去/皮)赤茯苓(去/皮)白术(去蘆各/一两半)
　右為末煉蜜和膏雞頭大每服一丸生姜自然汁化
　破與服只未用便是五靈散亦治發熱煩渴飲水水
　入即吐或小便不利瘀熱在裏發黄濃煎茵陳蒿湯
　調下餘病飲調
四味人參湯治傷寒脉遲胃冷嘔吐
　　乾姜(炮/)黄芩　黄連(去/須)人參(去蘆各/等分)
　右為粗末毎服一錢水六分煎至四分去滓温服無
　時
附子姜朴丸治傷寒寒多嘔吐手足厥冷
　　附子(炮去皮/臍半两)乾姜(一分/炮)厚朴(去粗皮生/姜製一分)
　右為末糊丸麻子大每服五七丸米飲下無時
半夏湯治傷寒嘔逆不下乳食
　右以半夏半两湯洗七次去滑生姜一两同剉碎焙
　乾每服一錢水一盞煎至五分去滓時時與服無時
蘆根飲子治傷寒乾啘及反胃嘔吐
　　生蘆根(切/碎)青竹筎(各二/合)糯米(半/合)生姜(半/两)
　右㕮咀先以水一升煑千里鞋底取半升澄清下藥
　冄煑取二三合隨意服量大小加减
小半夏湯治傷寒乾啘欲死
　　半夏　生姜(各一/两)
　右㕮咀以水一大盞入藥煎留半盞去滓分數服
三黄散治傷寒發黄
　　川大黄(半兩剉/微炒)黄芩(一/分)黄連(去須/一分)
　右為末每服半錢水六分煎半去滓温服無時
大麥苖汁治如前
　右取大麥苖搗爛絞汁與服小麥苖亦得
人參柴胡飲子治體虛傷扵寒邪渾身壯熱頭目昏重
項背拘急支體疼痛乾噦嘔逆或作寒熱發歇無時煩
渴不食
　　人參(去/蘆)柴胡(去/苖)白术　白茯苓　青皮(去/穰)桔梗(去/蘆)
　　麥門冬(去/心)川芎　白芍藥　甘草(炙/)桑白皮　升
　　麻(各等/分)
　右為末每服一錢或二錢水一盞烏梅一箇同煎至
　六分量大小分服無時
治傷寒時氣頭痛不可忍
　右以朴硝研細末生油調塗頂上
治傷寒毒攻手足痛者
　右以羊桃汁雜塩豉汁漬之
黒龍散治小兒傷寒在表服冷藥寒伏扵中危困不得
汗
　　麻黄(去根節/三分)竹筎(一/分)蘇木(一/分)蝎稍(二十/一箇)烏龍土(一/分)
　　(乃火/團也)
　右為末每服半錢水五分煎至三分温服無時
鷄白調散治傷寒傷風發寒熱似瘧乆不差漸變骨間
蒸熱
　　硃砂(水/飛)白礬(枯/)鐡華粉　粉霜　鈆白霜(各一/錢)輕
　　粉　白附子(各二/錢)蝎稍(六/箇)龍腦　射香(各少/許)
　右為末每服半錢入鷄子白井花水共約一茶脚調
　勻服無時
茵陳散治傷寒發黄不可下
　　茵陳(一/两)白术(半/两)甘草(半/两)
　右為散每服半錢沸湯調下小便不利者加茯苓一
　两
綘雪丹治傷寒五六日發黄小便不利煩躁熱悶飲水
煩躁不解
　　硃砂(半兩研/水飛)硝石(二两/研)龍腦(少/許)
　右同研匀細白米飯和丸鷄頭子大沙糖水化下量
　大小服
啇陸散治傷寒咽喉腫痛
　右以啇陸根切碎杵爛炒熟用手帕子裹之熨腫處
　冷即易之
甘桔湯治傷寒咽喉妨腫
　　桔梗(去蘆一两米泔/浸一宿焙乾用)甘草(二兩/炒)
　右為末每二錢水一盞煎六分放温冷細細呷服
黄蘗蜜治傷寒熱毒口舌生瘡赤爛
　右以黄蘗去粗皮用蜜漬一宿微煎過含之嚥汁勿
　絶或以黄蘗為末同煎膏含之量多少
黄芩湯治傷寒口舌諸病舌黄舌黒舌腫舌裂舌上生
芒刺舌上出血皆治
　　黄芩(三/錢)赤芍藥(二/錢)甘草(二錢/炙)
　右㕮咀每二錢水一盞煎至六分去滓温服亦主鼻
　衂
勝金錠子治傷寒結􁗀氣痞並主之
　　大黄(半/两)枳殻(去穰麸炒/黄净一两)
　右為細末煉蜜和劑捏作餅子如小錢大結􁗀者用
　芒硝半錢同生姜水化半餅或一餅服之痞氣者煎
　陳皮湯化下無時
生熟散治傷寒結􁗀硬痛
　右以草烏頭二箇一生一炮同為末生姜自然汁和
　匀為丸如鷄頭子大每一丸用蜜湯化下
芫花熨法治傷寒因飲水心下結痞硬痛名水結
　右以芫花醋拌匀慢火炒熟用綿裹熨之冷即易再
　炒用以効為度
藍靛治傷寒熱毒乗心神志冐悶煩躁昏亂
　右以藍靛一字或半錢新水調下
苦參酒治傷寒熱毒結在􁗀膈六七日望死
　右以苦參半两剉碎用酒一盞煎至半盞去滓放温
　分三四服連併服之須臾吐出羊膽汁立愈
黄連湯治傷寒熱入腸胃下痢膿血
　　黄連(去須微/炒二两)黄蘗(一两剉/微炒)阿膠(一两蛤/粉炒)梔子仁(半/两)
　右為麤末每服一二錢水六分煎至四分去滓温服
　無時
梔子仁湯治傷寒熱毒攻扵腸胃下赤汁或如爛肉鴨
肝壯熱腹痛
　　梔子仁(二十/一箇)䜴(二/合)薤白(一握/切)
　右以水二大盞同煎至一盞去滓量大小分作數服
　無時
烏仙散治隂証傷寒四肢厥逆
　右以川烏不拘多少童子小便浸不計日數直至浸
　脱皮時用水浄洗切碎㬠至八分乾便以紙袋盛弔
　扵當風處用時旋取為末臘茶調下半錢量大小及
　病勢與之
燒附散治傷寒隂盛隔陽身冷厥逆脉沉細而煩躁體
冷
　右以大附子一枚半两者入急火燒微存中心二三
　分取出用甆器合盖放冷為末更入臘茶末一大錢
　同研匀細每服半錢水一小盞蜜少許同煎半盞去
　滓温服服訖須臾躁止得睡汗出而解又一方燒附
　末每一字或半錢酒調下頻服取汗出差小兒本怯
　者最宜服
茱茰熨法治傷寒隂証厥逆
　右以茱茰半升酒和匀濕用絹袋二枚盛蒸令熱甚
　以熨脚心冷即易之候氣通暢匀暖即止
牛蒡根汁治傷寒汗後餘熱不退煩躁發渴四肢無力
不能食
　右以牛蒡根杵爛絞取汁服看大小多少與之
玉女散治傷寒汗後潮熱日發諸藥不効
　右以川烏一两火炮去皮臍為細末每服一錢或半
　錢水一盞半入生姜七片棗一枚煎至四分温服無
　時
傷寒之病𫝊變証候甚多予當編傷寒類証論方亦頗
詳偹今集小兒傷寒截方如或有証候未盡者請照類
証依法為治耳
　
　
　
　小兒衛生總微論方卷七
欽定四庫全書
　小兒衛生緫㣲論方卷八
　　瘡疹論
瘡疹之候古今皆云大率與傷寒相似然亦有小異也
其初覺之時頭痛體重面赤氣麄壯熱多睡驚悸呵欠
頓悶咳𠻳嘔逆嚏噴此皆同也其瘡疹者不惡寒而惡
熱靣色與四支俱赤眼睛黄手足厥唇紅耳尖冷尻骨
冷小便赤大便秘其脉三部皆洪數絶大不定是其候
也此小異耳傷寒者宜發散解之瘡疹者宜温平處惟
不可妄發妄下又不可令受風冷其瘡疹乃兒在母胎
中之時食母血穢滋養兒五蔵之氣至生下已後其毒
不拘何時須當出矣惟年小者皮膚嫩軟瘡出駃易(謂/數)
(嵗已/下者)若長大者皮膚厚鞭瘡出艱難(謂數嵗/已上者)然小兒所
蓄胎中穢毒因中寒温藴發生熱三日已上熱運入皮
膚始如蚊蚤咬成赤㸃或如沙粟癮疹風㽹之類漸漸
出而作瘡也前人言瘡疹有表裏証其瘡皮厚如赤根
白頭漸加赤腫有膿差遲者謂之大痘此謂表証發扵
蔵也其瘡皮薄如水泡破即易乾者謂之水痘此為表
証發扵府也此言雖簡然未盡善此但言膿泡水泡二
種外斑疹又不知屬何所主也不若錢乙所論其瘡出
有五名以屬五蔵之液其狀有五象以屬五蔵之色肝
為水泡主淚以淚出清如水其色青而大肺為膿疱主
涕以涕出濁如膿其色白而大心為斑主血其色赤而
稍大脾為疹主裏血其色黄赤而小腎為倒擫其色黒
(細説/在后)諸蔵内惟涕淚出多故水泡膿疱皆大血營扵内
所出不多故斑子疹子皆小也又病水泡膿疱者涕淚
俱少以液從瘡出故也譬如泡中容水水去則泡瘦矣
凡瘡疹初欲出之時則五蔵証皆見以熱併動於五蔵
也及至已出時乃得歸一蔵者以一蔵受穢多而毒氣
盛也亦有兩証三証同出者所受同而併發也(細説/在后)昔
錢乙治睦親宅十太尉疹子與衆醫坐上問曰疹未出
何屬一曰胃熱一曰傷寒不退一曰在母腹中時有毒
乙曰若言胃熱何乍凉乍熱若言傷寒不退七日之外
則為冄經何証不相應若言母腹中之毒今發屬何蔵
皆無以對乙復曰兒在母胎中至六七月已成形食母
腹中穢液入兒五蔵至十月即穢液滿胃至生時兒口
中猶有不㓗産母以物拭凊又以黄連汞粉下其臍糞
之穢此母穢液不㓗餘氣在兒蔵中因遇寒温邪氣相
摶而發熱出成瘡疹也未出欲作之時熱動五蔵則五
蔵之証皆見呵欠頓悶肝也時發驚悸者心也乍凉乍
熱手足冷者脾也靣頰赤咳𠻳嚏噴者肺也惟腎無証
以其腎在府下不能食其穢液其候平者但骫冷耳冷
者是也骫耳俱屬扵腎居北方主冷故也瘡既出則歸
一蔵肝為水泡肺為膿疱心為班脾為疹腎雖無証其
候惡者瘡變倒擫而黒陥則歸腎也此由不慎風冷内
虗所致瘡黒䧟骫耳反熱者逆也今十太尉疹子無他
証當用平和藥為治用抱龍圓數服而愈其方在本集
載之
凡瘡疹欲出者身必發熱其發亦自有時隨蔵所主如
早晨發熱不已為水泡日午發熱不已為班晡時發熱
不已為疹日晩發熱不已為膿疱發熱三日已上熱運
入皮膚即出也其熱重者瘡亦重其熱輕者瘡亦輕方
其身熱瘡未出之時須審認証候子細不可有誤誤則
為害大矣　瘡疹欲作之時皆身熱熱則瘡亦未出熱
至三四日乃歇瘡方出也若腹痛者是腹中先出眼澁
者是眼中先出咽喉口舌痛者皆先出也若三日已後
不出或出不快熱留膚腠之間故也當以藥㣲發之止
可服升麻葛根湯抱龍圓之類平平者藥或兒身不甚
熱者與少胡荽酒飲之此㣲發不出即加藥發之既發
之後出不多脉平無他証者即是瘡本稀也不可更發
若不能審察病勢輕重但務多以熱藥發之則熱藥薫
蒸瘡出轉難别生熱証大小便不通更以駃藥下之便
致危殆此誤之甚矣若瘡欲發之時有大熱甚者只可
與利小便如覺熱極毒盛服常藥不可及者宜㣲與利
之以减其毒不可大利須是子細常與看覷雖夜間亦
不住用灯觀照若未有赤紅㸃子出時乃可與㣲利若
已有出者則不可利也錢乙有曰身熱煩渴腹滿而喘
大小便秘澁靣赤悶亂大吐者當利小便不差者㣲導
利之此亦瘡疹未出之前有此熱濕之証解而不减乃
可與㣲利之張渙亦曰瘡疹未出脉洪數甚大不定而
小便赤大便秘者此証正宜踈利渙頃年在禁中及在
外治此証甚多皆獲安愈亦與上証並同者也若紅㸃
未出之前無此熱實之証者亦不可利朱肱曰傷寒身
熱在表固不可下瘡疹身熱在表亦不可下盖傷寒與
瘡疹一體之病是以傷寒証中有出瘡疹之候也世人
不學妄云瘡疹初覺未出時宜先利其毒已出者不可
利若出已定膿血太盛者亦可與利此皆非也大抵瘡
疹首尾皆不可下此言甚善醫者當務從之若能審察
瘡疹扵未出之前别無熱毒之証者不可與下有熱毒
之証輕者與利小便重者利小便不减方可與㣲下若
已出者慎不可下至出足已定亦未可與下須直候瘡
痂焦落美飲食能舉動之後方可與解餘毒藥下之
亦不可用駃藥過多如此則無誤矣是以瘡疹變
黒陥者多因誤投冷藥妄亂下之及不慎風冷乳食
不飽内虛脾弱所致也故兒病瘡疹不得令受風
冷冬月必在暖處夏月雖不可擁遏亦須避其風
凉在凉癊處則可又當頻頻喂飼乳食常令飽足
無令饑餒今俗軰多禁食餌殊不知饑則内虛
脾胃氣弱别生他証也且瘡疹欲發之時身必壯
熱二三日漸凉瘡方始出其出快瘡紅肥脉浮大而數
者毒氣出也若瘡出多却身熱疼痛者是内熱
外瘡焮之所作至出盡則凉也庸工不明為見身熱
疼痛以為熱盛便投凉藥致身反凉而瘡出不快變
黒擫倒䧟脉沉細壊亂到此病家方覺醫者拱手
如是夭傷誠可哀惜昔倉公扁鵲論小兒疾証湯
藥有可服不可服之别宜先順隂陽次調榮衞然
後方利蔵府古聖立言垂法為後世逆治之戒豈
可忽諸故衆病之中惟瘡疹切忌妄下為最昔
錢乙治睦親宅一大王兒疹子始用一李醫以藥妄
下之其疹稠宻乃召乙乙見大驚曰若非轉下則
為逆病也王曰已下之乙曰疹始出未有他証不
可下但用平和之藥頻與乳食不受風冷可也如
三日外出不快者當依次發之有大熱者當利小
便如瘡痂起能食者㣲利一两行即止今先下早
瘡未盡出而稠宻已盛為難治此誤也縱雖得安
其病有三一者疥二者癰三者赤目李不能治經三
日黒䧟復召乙乙曰幸不發寒未致困也盖瘡黒者
歸腎腎旺勝脾土不能制水脾虛寒戰則難治
也今未發寒乃用藥㵼膀胱之府府若不實則腎
之蔵自不盛也乃得安愈或曰何不㵼腎以腎主虛
而不受㵼若二服不效加寒則死矣乙之治方本集載
之
凡瘡疹欲作有發驚搐搦者以疹瘡由熱所生心主熱
而為驚又熱則生風風屬肝心肝二蔵風火相摶故發
驚搐也輕者瘡出熱去則自愈重者亦當㵼其心肝之
盛也又有因驚而發瘡疹者驚本亦由熱作治當退執
定驚庸工不眀更以熱藥發之致發熱入表表熱而班
出也昔錢乙治四王宫五大尉因墜秋千發驚搐搦前
醫以熱藥發㪚不愈召乙乙曰本乃急驚後生大熱初
當合用利驚藥治之今發散乃逆也乙用藥退解之至
三日肌膚尚熱乙曰更二日不愈必發瘡疹盖熱不能
出也後二日果瘡疹出以藥治之七日愈其錢乙治方
本集載之
凡瘡疹出有輕重逆順輕重者若只出一般或出作數
次者輕若三两般同出或一次便出盡者重出稀者輕
出宻者重裏紅外肥者輕外黒裏赤者重裏外俱黒者
大重瘡端裏有黒㸃如針孔者勢劇也青乾紫陥昏睡
汗出不止煩躁熱渴腹滿而喘大小便不通者困也逆
順者先發膿疱後發疹子者順先發水泡後發疹子者
逆先發膿疱後發水泡多者順少者逆先發水泡後發
班子多者逆少者順先發疹子後發班子順先出疹子
班子者後必更出水疱膿疱先出水泡膿疱者後必不
出疹子班子盖以水泡膿疱重而毒氣出甚班子疹子
輕而毒氣出㣲甚者必帶了㣲者也㣲者不帶甚者故
也予家有數小兒皆先出疹子次出水疱次出膿疱共
三次而已其先出疹子者或恐有班子兼出以班疹相
似此两般乃子母之蔵故又輕重順逆更看時月大抵
瘡疹之病在表屬陽出則為順不出則為逆春夏病之
則順秋冬病之則逆又冬月腎旺寒冷之時病者多歸
腎而變黒也又當辯春膿疱夏黒擫秋班子冬疹子者
亦不順也病雖重瘡紅肥猶當十活四五若黒陥者無
問何時十難救一其候寒戰牙噤或身腫瘡黒紫者急
以藥㵼膀胱之府以减腎氣而救之若服藥後身熱氣
温欲飲水者可治以脾氣生而勝腎寒冷去而温熱生
也若服藥之後惡寒不已身冷汗出耳骫反熱者死候
也以腎大旺脾虛不能制也
凡瘡疹出多稠宻遍身其勢太甚兒甚苦之及變黒倒
擫不出者急以猪血腦子救之沈存中侍郎有方治瘡
疹欲發及伏陥危困者取臘月猪血瓶盛掛風中令乾
每用半棗大加生龍腦豆許温酒下甚效予家有小女
病傷寒但腰痛晝夜號哭手足厥冷日加昏困形証極
惡予疑是倒發瘡子先不畜此藥急令就屠家處買少
生猪血時盛暑投之血已敗惡無可奈何遂多以龍腦
和而嚾之一服遂得少睡須臾一身瘡㸃出獲安不爾
幾死
凡瘡疹若黒陥而忽㵼便膿血并痂皮者此却為順也
如水榖乳食不化者逆也何以然且瘡黒屬腎今脾氣
本壯或舊服補脾藥脾氣得實腎雖用事脾能制之今
雖入腹為膿血及痂皮得出是脾强腎退即出而安也
若㵼米穀乳食不化者是脾虛不能制腎則自洩也此
必難治
凡瘡疹若嬰小及乳下兒病者不可與稚一等為治妄
施湯藥小者宜少少服藥惟忌多服多則反為累也又
令母慎口又不可令兒失饑避其風冷及用藥調理乳
母為佳若斷乳兒患者亦當審其輕重大小用藥如至
八九嵗以上至十嵗外者方可施藥也
凡瘡疹兒病大盛遍身潰潰膿血沾黏衣衾睡卧不得
及有瘡成片段無皮或作竇穴痘癰膿血多盛者用臘
月黄牛糞日乾燒灰鋪一寸許厚令在上卧之及摻其
瘡潰無皮之處即愈一方用黒牛糞燒灰𫝊亦得
凡瘡疹兒病靣上有者纔膿出急以真酥潤之頻潤為
佳如有痂便揭去更潤之縱雖揭損有少血亦不妨或
以酥或麺油塗潤之若不潤及揭遲則瘡痂乾硬不落
有礙肉生即隠成盤子也此理昭然人多不曉反謂揭
早成盤甚誤也
凡瘡疹切忌雜人恐有汗氣狐臭觸之又不可令兒聞
穢惡臭物也故左右不可闕扵胡荽以胡荽能禦汗氣
及辟諸惡氣故也家有數兒一兒既患餘兒次皆及之
便當為偹以防之以穢氣轉相𫝊染也兒能食者可時
與少葡萄食之盖能利小便及取如穂出快之義也
凡瘡疹兒患者切不可洗靣恐生水入眼即損眼也若
初欲發時騐得的當急以胭脂或藥塗兒靣目周圍令
疹不　上靣入眼也若瘡入眼者是毒氣入扵肝經上
衝扵目若瘡初出時覺眼腫痛便與時時開眼看之睛
上無瘡即不妨矣若有瘡須服藥治之睛破者無奈也
若瘡乾以後無故眼腫痛者是餘毒不盡所攻也又瘡
疹已發及或入眼切要慎口止可食粥及鯽魚青魚鵪
子餘魚及猪羊等物皆不可食最忌者雞卵鴨子食之
即目肓漫若卵白之狀其應如神
凡瘡疹兒病出盡至痂焦落身已凉喜飲食能起動者
以清凉飲子濃煎量大小與服㣲利一两行去其餘毒
即安無後病也若不下則後恐發熱為腫腮鼻衂下利
世人不用此法者扵此數証或不能免也
凡瘡疹治療之法初覺之時身熱未出証候未眀未能
辯認者與升麻葛根湯消毒㪚服若熱二三日証候已
眀者則塗靣目辟穢氣若出快别無他証者平和藥調
之出不快者發之出太盛者㪚之變黒擫者救之又毒
攻咽喉口舌則腫痛生瘡毒衝心􁗀者則煩渴躁悶毒
入大小腸則大小便不通或遺㵼下血毒攻肝經則目
生瘴醫瘡生扵睛則損瞳人以至㓕瘡瘢退餘熱一切
諸候皆隨証用藥其乳下兒患者可令乳母同服其藥
則病得易愈
升麻葛根湯治瘡疹初覺未出身熱不能辯認恐是傷
寒驚風變蒸温壯疑惑之間皆可與服
　　升麻　葛根　芍藥　甘草(炙各/等分)
　右為麄末毎二嵗上兒用二錢水一盞煎至六分去
　查温服無時
消毒㪚治瘡疹已未出皆可服未出即消毒已出即减
　　牛蒡子(二两炒/紙襯)甘草(半两/剉炒)荆芥穂(一/分)
　右為麄末毎服一大錢水一盞煎至五分去滓温服
　下利者不可與服若咽喉腫痛者尤宜服之一方更
　有防風一两荆芥穂亦一两此千金方中
紫草飲子治如前
　右以紫草二两細剉用百沸湯一大盞沃之
化毒湯治如前(本方治瘡疹欲出渾身壯熱情意不佳/不思飲食服之即内消已出即十解六)
(七全出者當日/頭三服立效)
　　嫩紫草(去麄/梗)升麻　甘草(炙各/半两)
　右剉如麻荳以水二盞糯米五十粒同煎至一大盞
　去滓放温量大小　三四次與服一方瘡疹未出服
　之内消已出减輕全出即當日焦痂三服立效
人參㪚治瘡疹纔覺出便服令稀少輕可
　　人參　白术　貫衆　甘草(炙/)𦍑活(去芦各/等分)
　右為細末每服一錢水一盞煎至六分去柤温服無
　時
紫草如聖湯治瘡疹纔初出便急與服之令减毒輕可
乳下兒與乳母兼服之斷乳令自服
　　紫草(去麄梗/二两)陳橘皮(去白焙/乾一两)
　右為未每服一大錢水一盞入葱白二寸煎至六分
　去柤温服無時
臘胭脂瘡疹纔初出便用塗眼周圍以防瘡子入眼也
左右悉塗之
黄蘗膏(又名護/目膏)
瘡疹纔出急用以塗靣從耳前眼眶邉厚塗之以防瘡
子入眼及靣作瘢痕能早用即能䕶目及靣上不生若
用遲縱出亦少塗畢後可用胡荽酒噴髪
　　黄蘗(一两去麄皮一方用/蜜炙一方只剉碎用)新菉荳(一两揀浄一/方用一两半)甘
　　草(半两生一方用四两分两少者出妙選更有紅/藍花一两分两多者出錢氏只三味董汲方同)
　右為細末用好生芝蔴油調為膏從耳前眼眥外及
　腮靣塗之日三五次
胡荽酒
　右以胡荽四两細切用酒三盞煎沸沃胡荽便以物
　合之勿令透氣候冷濾取胡荽焙乾以紅絹袋子盛
　之縫合令乳母并兒帶之其酒吸一两口從兒項下
　噴及肩背􁗀腹四肢令徧不得噴頭靣餘酒與乳母
　飲之為佳能令瘡出快速妙選不論及噴餘皆並同
　又扵兒左右常令多多頓帶胡荽能辟汗穢之氣故
　也
䑕黏子湯治瘡初生纔作赤㸃毒氣未得透皮膚出作
瘡恐出不快而㣲發之
　　䑕黏子(二两/炒香)荆芥穂(一/两)甘草(半两/炙)防風(去芦并/义枝)
　右為未毎服二錢沸湯調服及利喉鬲化涎止𠻳一
　方只䑕黏子一两甘草半两為末每服二錢水一盞
　煎至八分去柤温服無時
紫草㪚治如前
　　鈎藤鈎子　紫草茸(等/分)
　右為細末毎服一字或半錢温酒調下無時此先㣲
　用藥發之經夕未出加藥發之
必勝㪚治瘡疹出未能遍匀服之能透肌解毒
　右以牛蒡子不限多少炒令香熟為細末毎服一錢
　八荆芥二穂水一盞煎至七分放温服無時
龍腦膏子治瘡疹未透心煩狂躁氣喘妄語或如見鬼
　右以生龍腦半錢研細旋滳猪心血和丸鷄頭肉大
　毎服一圓煎紫草湯化下少時心神煩躁便定得睡
　瘡子已發得透了自然依常法取安此方亦治黒䧟
　伏擫者如用以温酒化下
　又方
　只用猪血一橡斗許腦子一小塊研細酒少許和服
　之極有神效之驗此沈存中所用之方也
安斑㪚治瘡疹出快肥紅平調之
　　川升麻　赤茯苓　綿黄芪　𦍑活(去芦各/一两)人參
　　(去/芦)枳殻(去穰/麸炒)桔梗(去/芦)甘草(各半/两)
　右為細末毎服一大錢水一小盞入紫草薄荷各少
　許煎至五分去滓温服無時
快斑㪚此方治病如前
　　貫衆(一两揀洗/净焙乾)赤芍藥(一/两)甘草(半/两)川升麻(半/两)枳殻
　　(麸炒去/穰半两)
　右為末毎服一錢水一小盞八竹葉七片煎至五分
　去滓温服無時其效如神
抱龍圓治如前
天南星為末用臘月牛膽汁和成劑再釀䕃百日而乾
四两如無只以漿水或新水浸天南星三日候透軟煮
三五沸取出乗軟去皮臍只取白軟者薄切焙乾炒黄
色為末用八两以甘草二两半擘破水二椀浸一宿慢
火煮至半椀去柤旋旋洒入天南星末内慢慢研之令
甘草水盡次入於餘藥
　　天竺黄(一/两)雄黄(一分/研飛)辰砂(半两/研飛)射香(半两/研)
　右同匀末煮甘草膏子和圓皂子大温水化服百日
　兒一圓分三四服五嵗兒一圓若用臘月中雪水煮
　甘草和藥尤佳此藥治傷風傷寒温疫風熱痰實咳
　𠻳驚風潮搐蠱毒中毒温壯及室女白帶錢乙治瘡
　疹出快紅肥只以此藥平調最好
小品犀角地黄湯治瘡疹太甚解㪚之
　　赤芍藥(一分/半)生地黄(四/两)牡丹皮(去心/半两)犀角屑(半两/無即)
　　(以升/麻代)
　右為麄末毎服二錢水一小盞煎至六分去柤温服
　有大熱如狂者加黄芩半两更量大小與服
木香湯治瘡疹太盛煩痛
　　青木香(一/两)丁香　薫陸香　白礬(各半/两)射香(二/錢)
　右為麄末毎服二錢水一小盞煎至六分去柤温服
　熱盛者加犀角屑半两輕者去白礬大效
猪膽醋治瘡疹内發盛者
　　醋(四/两)大猪膽(一个取/汁用)
　右合煎三四沸毎服半合上下量大小與之日四五
　服無時
萊菔汁治瘡疹出不快
　右以開花蘿蔔煎汁時時與飲
紫茸汁治如前
　右以紫草茸水煎汁服
活血㪚治如前
　右以白芍藥為末毎服半錢或一字温酒調下如只
　欲止痛者温熱水調下無時
蟬蜕　子治如前
　右以蟬蜕十枚去泥土洗净碎之用水三大盞煎至
　八分去柤分二服出不快者帶熱服之若出多要消
　退者放冷服之神效
四聖㪚治瘡疹出不快小便赤澁心腹脹滿一切惡候
亦治倒擫
　　紫草茸(一/两)木通(細剉/四两)枳殻(麸炒去/穰四两)黄芪(炙剉/半两)甘草
　　(半/两)
　右為末毎服二錢水一盞煎至六分去滓放温時時
　呷之
川芎升麻湯治瘡疹已出未能匀遍或毒氣壅遏雖出
不快此藥禦風透肌發瘡甚效
　　川芎　川升麻　當歸(去芦/洗净)白芍藥(各半/两)
　右為麄未毎服一錢水七分盞煎至五分去柤温服
　不拘時候
解毒湯治蔵府藴熱積毒發泄班瘡稠宻膿血大盛狂
躁發渴咽嗌不利遍身潰潰苦無全膚不能轉側疼痛
不任
　　生地黄(四/两)犀角屑　白芍藥　牡丹皮(去心各/半两)
　右為麄末毎服一錢水七分盞煎至五分去柤放温
　服之
黒龍㪚治小兒瘡疹纔發服冷藥伏擫三日間危篤急
進此藥
　　麻黄(去根節/三分)竹筎(一/分)蝎稍(二十/一個)蘇木(一/分)烏龍土(一/分)
　　(乃火/團也)
　右為細末毎服半錢水五分煎至三分温服
白虎化班湯治瘡疹赤黒出不快毒盛煩躁或云大虎
湯有為大人藥者殊不知孫真人言大人小兒為治不
别但用藥多少耳
　　石膏(四两/搥碎)知母(一两/半剉)甘草(炙三/分)人參(去芦/半两)
　右為末毎服二錢水一盞入粳米二十粒同煎至半
　盞去柤温服小兒量大小分减初春深秋冬月寒時
　加棗煎服并乳母兼服大妙斷乳兒只自服
神通㪚治瘡疹倒擫伏䧟不出毒氣稍輕大小便通利
者
　　地龍(𦂳者去土/㣲炒一两)朱砂(一两/别研)生乾地黄(一两已上/先為末)
　右同拌匀毎服一字煎胡荽酒少許同温湯調下無
　時
如聖㪚治瘡疹已生反倒擫内䧟舌縮啼聲不出腹脹
肚急一切惡証
　右用蛇蜕皮扵燈㷔燒先用椀一隻在下纔燒熖絶
　放在椀内急用椀一覆之不令透氣良乆揭開細研
　為末每服一字或半錢調藿香湯調下若變紅活時
　則用牛蒡子炒熟為細末每服二錢水一盞煎至六
　分放冷澄清以匙抄清汁頻頻與服能滋潤咽喉肺
　經大解瘡毒
七神㪚治瘡疹毒氣内攻黒紫倒䧟伏擫危惡之候
　　臘月獖猪血(新瓦罐盛宻封至/滲瀝乾秤一两)牙硝(一/两)硼砂　牛
　　黄　射香　龍腦(各一錢細/研别入)餘血依舊封收之以
　　俻再合要用
　右拌匀研細以甆合貯之每二嵗兒用一錢新水調
　服利下惡物瘡子紅活為度又一方更有朱砂細末
　一錢餘並同名救生㪚治如上甚者不過再服神騐
　無比又一方無硼砂却有膩粉朱砂各一錢研同勻
　名無比㪚小獖猪尾上血三五滴相拌小者一字乳
　汁調抹口中大者半錢新水調下餘並同
宣毒膏治如前曽經大效神妙
　　朱砂(一两研/水飛)乳香(一两/研)甘草(細末/半两)牙硝(半两/研)射香
　　(一分/研)生龍腦(一分/研)
　右扵臘月八日取獖猪尾後刺血一升用新瓦盆盛
　入諸藥同拌攪勻以一寛大舊竹筒底留一節都入
　在内用紙數重宻盖𦂳繋封合却入筒口邉通一竅
　子以麻索繋垂在大糞坑屋梁上至清明日取出曝
　乾更入龍射各一錢研細勻滴水和圓皂子大每服
　一圓煎人參湯化下若毒盛瘡子倒擫變黒服之則
　紅活而長
猪血腦子治瘡疹黒紫倒擫不出
　　生龍腦(一字/研細)猪尾上取血(半蛤/蜊殻)
　右二味相和以帛子裹薄荷揉汁半合調上件藥勻
　扵湯中盪温作一服飲之神騐一方取小猪兒尾尖
　血三五滴研生龍腦末少許新水調下治如前　又
　一方治瘡疹黒擫惡候醫所不治者用獖猪第二畨
　血清半合酒半合研龍腦細末少許和攪令勻服之
　利一两行十救十人大騐小者量與　又一方治瘡
　疹發心間有熱或誤服熱藥致畜熱在心昏冐不省
　人事瘡子黒擫用新殺猪心一個取心中血以生龍
　腦一字同研合作一圓新汲水化下未省者再服
　又一方治瘡疹黒擫倒䧟扵臘日收生猪血新瓦瓶
　中宻封候自然滲泣至乾毎用半錢許研㪚入射香
　少許同匀細新水調下其瘡變紅便出已上數方皆
　與沈存中龍腦膏相似少有異爾並經大騐今俱録
　之
人齒㪚治瘡疹黒擫發搐危困
　右以人牙齒三五枚炙令黄一方燒存性研為末入
　射香少許毎半錢温酒少許調下一方用乳香湯調
　下沈存中言屢見人用之效
白丁母㪚治如前
　右以白丁香為末入射少許研勻毎服一字米飲調
　下無時
桃膠湯治如前
　右以桃膠煎湯飲之大效一方以水熬成膏温酒調
　下無時
又方治如前
　右以黒狗一隻牢繋住不與物喫一两日候腸中舊
　糞盡與生粟米喫候粟米糞下扵活水中净淘只留
　化不盡米曝乾收之毎用二錢再淘净研為細末入
　射香少許新水調下頃刻間瘡變紅活
百祥圓牛李膏錢乙用此二藥治瘡疹惡候見扵皮膚
之下不出或出而不長反變黒紫倒擫内䧟一切危急
用百祥圓以㵼膀胱之府减腎氣不旺用牛李膏為治
則病得從順也董汲云汲小年自病此幾殆父母已不
忍睨服此牛李膏得安然此方得扵世甚乆惟收得不
知早晚故無效今以收得併叙載之
百祥圓(又名南/陽圓)
　右以紅牙大㦸不拘多少隂乾漿煮軟去骨日中曝
　乾復納汁中煑汁盡焙乾為末水和圓粟米大毎服
　一二十圓研赤脂麻湯送下無時吐利是效
牛李膏(又名必/勝膏)
　右以牛李子不拘多少須扵九月後取之乃野生道
　邉至秋結實黒子成穂九月後乃得成熟者氣全故
　也爛研絹濾取汁扵石銀器中熬成膏可圓時秤毎
　膏二两入研細射香末半錢和勻圓桐子大毎二嵗
　兒一圓或圓作皂子大量大小分减用以漿水煎杏
　膠湯化下凡瘡疹黒紫倒擫者不過再服當取下惡
　血或如魚子惡物其瘡黒䧟扵皮下者即紅大而出
保生方論小兒瘡疹誤服凉藥太過身冷瘡陥不紅活
脉沉細者急投金液丹麻子大一二百粒或有可生之
意至兒困極則無及矣方在和劑集中
調肝㪚治瘡疹平調肝經使毒氣通流瘡不入眼
　　生犀(錯屑/一分)草龍膽(去芦/半分)黄芪(半两/炙剉)甘草(一分/炒)大黄
　　(一分/炒過)桑白皮(一分/炙剉)鈎藤鈎子(一/分)麻黄(一分去/根節)石膏
　　(半两/研)括蔞實(半两/去皮)
　右為㪚毎服二錢水一盞煎至五分去滓温服無時
兎肝圓治瘡疹入眼初覺眼腫痛便時時看之若睛上
無瘡即無害若有時須先服清凉飲子毎日食後一服
取㣲利以去其毒然後服此二藥雖有赤白瘴膜遮交
其睛但瞳子不破陥者皆可治
　　黄蘗(一两/去皮)蒼术(半两米泔/水浸一日)石决明(一两/生)
　右為細末煑兔肝爛𢷬和圓菉豆大毎服三十圓米
　泔水送下食後臨卧時服
龍蛤㪚與前藥服
　　龍膽草(去/芦)蛤粉(等/分)
　右為細末毎服二錢獖猪肝半两薄批摻藥在中以
　線纒定用米泔扵銀石沙銚内炭火慢慢煑至肝熟
　為度食後少頃食之以汁送下日三須先以清凉飲
　子利動方服此二藥必效
煎柿㪚(又名通/聖㪚)治瘡疹入眼
　　榖精草(去/根)白菊花(無即用/甘菊)菉豆皮(各/分)一
　右為細末毎服一錢用柿子一個粟米泔一盞同煎
　至水盡取柿子喫之日三一月騐一云淺者五七日
　效重者半月日效
仙灵脾㪚治瘡疹入眼
　　仙灵脾　威灵仙(去芦/等分)
　右為細末毎服半錢米湯調下食後
珍珠㪚治瘡疹入眼翳膜赤痛羞眀
　　括樓根(一/两)蛇蜕皮(全者炙/焦一錢)
　右為末用羊子肝一葉批開去筋膜摻藥末二錢麻
　縷纒定米泔煑熟任意食之乳下兒未能食者以肝
　研爛和圓黄米大生米泔下十圓乳頭餵亦可日三
　令乳母兼食之佳
浮萍㪚治瘡疹入眼痛楚不可忍恐傷其目
　右以浮萍草隂乾為末毎服一二錢用羊子肝半片
　入盆子内以竹杖子刺碎爛投水半合絞取肝汁調
　藥服之食後不甚者一服便差若目已傷者十服差
蛇蜕㪚治瘡疹入眼翳膜侵睛成珠子
　　馬勃(一/两)皂莢子(十四/個)蛇蜕皮(全者/一條)
　右入一小罐子内泥封燒不得出煙燒存性研為末
　温水調下食後
仙术㪚治瘡疹入眼生瘴膜丁子先用硃砂水銀粉各
一錢粉霜三錢一處拌勻入一小砂鍋子内盛訖新盞
一隻盖口黄土泥縫炭火燒赤少時取出放冷收之如
左眼有病即取藥一豆大綿裹塞左耳中右眼有病塞
右耳中然後服此仙术㪚
　　紫蘇(一/两)蒼术(米泔侵一/宿焙二两)榖精草(去根/一两)青蛤粉(一/两)
　右為末毎用獖猪肝一片批開摻藥三錢在内麻縷
　纒定米泔熟煑先扵氣上熏眼然後食之
煑肝㪚治瘡疹入眼諸藥不效
　　青箱子　草决眀　車前子　宻䝉花(各等/分)
　右為細末用羊子肝竹刀薄批開摻藥二錢在内荷
　葉裹麻縷縛定石器内煑熟任意喫
如聖湯治瘡疹毒攻咽喉腫痛
　　桔梗(去芦/一两)甘草(一两/生)牛旁子(一两/炒)麥門冬(去心/一两)
　右為末毎服二錢沸湯㸃細細呷八竹葉煎之更炒
　食後服
治班瘡入眼
　　夜眀砂(半/两)木香(半/两)淡竹葉(半/两)
　右為細末毎服半錢或一錢井水調下食後服
紫雪治瘡疹毒攻咽喉腫痛水漿下難方載扵和劑集
中
通關㪚治瘡疹心經有熱煩躁發渴口舌生瘡及大小
便不通
　　大黄　瞿麥　木通　山梔子仁　滑石　甘草
　　(各半/两)地扁竹(一/两)車前子(半/两)
　右為末毎服一錢水半盞入紫草少許同煎三两沸
　放冷温服乳前食
甘露飲治瘡疹已發熱毒上衝牙齗宣腫不能嚼物并
乳母可俱服之
　　生乾地黄(切/焙)熟乾地黄(切/焙)天門冬(去/心)麥門冬(去/心)枇
　　杷葉(去/毛)黄芩(去/心)石斛(去/根)甘草(炙/)枳實(夫炒/去穰)山茵陳
　　葉(去土各/一两)
　右為末毎服二錢水一盞煎至七分去滓温服無時
青黛治瘡疹熱盛心神煩躁
　右以青黛細研毎半錢温磨刀水調下日三
敗毒㪚治如前
　　白芍藥　甘草(炙/)雄黄(醋煑水飛/各一分)
　右為末毎服一字或半錢宻水調下無時
牛黄㪚治瘡疹毒氣入胃便血日夜無度腹痛啼哭
　　欝金(一/两)牛黄(一/錢)
　右研勻細毎二嵗兒半錢漿水半盞煎至三分和滓
　温服日二
升麻湯治瘡疹已愈餘毒未解瘡痂雖落瘢色黯慘或
凹凸肉起宜用此滅瘢消毒
　右以川升麻不限多少細剉水一大盞煎至七分取
　汁以綿蘸洗拭瘡瘢
青金㪚治瘡疹愈而瘢不消
　　白蒺藜(半/两)山梔子(半/两)青黛(半兩/研)膩粉(一錢/研)
　右拌匀毎用少許生麻油調塗瘢上
又方治瘡疹瘢子
　右以宻陀僧細研為末水調夜塗眀且洗之
又方
　右以真玉時時磨瘡疹瘢子乆則平滑
清凉飲子瘡疹後觧去餘毒
　　大黄(濕紙/裹煨)當歸(去/洗)　赤芍藥　甘草(炙各/等分)
　右㕮咀每服一錢水一大盞入薄荷两葉同煎至半
　盞去滓温服食後更看虛實以意分减
神朱㪚治瘡疹後解去餘毒
　　赤小豆(二錢/炒)槐花(二錢/炒)射少許
　右為細末毎服半錢或一字温酒調下臨卧只一服
　㣲利之
　
　
　
　
　
　
　
　
　
　
　
　
　
　小兒衞生緫㣲論方卷八
欽定四庫全書
　小兒衞生緫㣲論方卷九
　　吐㵼論上
小兒吐㵼者皆由脾胃虛弱乳哺不調風寒暑濕邪干
扵正之所致也其証不一今條叙之
吐啘哯附
吐逆自生下便吐者此是兒初生之時拭掠口中穢血
不盡因咽入喉故也
吐逆􁗀鬲滿悶氣急者此因兒啼哭未定氣息未勻乳
母忽遽以乳飼之兒氣尚逆乳不得下停滯扵􁗀鬲之
間因更飲乳前後相㳫氣不宣通故氣逆而乳隨出之
為吐也宜調其氣而止吐古書亦曰大哭之後食乳者
多成吐㵼也
吐逆腹脹喘息乳不化夾青水靣青唇白者此因乳母
冐寒取凉食冷飲寒致冷氣入乳變壊其汁而不捻去
仍以飼兒或能食者因以冷物飼之其冷乳冷食入腹
與氣相搏傷扵脾胃則氣逆而吐也其証若此宜温胃
止吐調氣若傷重有停滯者以穏藥磨化不可駃下恐
脾胃愈虛而生風也凡風冷變壊之乳當捻去之暫斷
乳兒令乳母服藥温腹然後飼兒若不捻去非只令兒
吐逆腸胃虛者冷因得入亦下利也
吐逆身熱吐奶成片子者胃有熱也此因乳母冐熱或
因飲酒熱入其乳變壊其汁而不捻出仍以飼兒或兒
乗熱哺啜致熱氣入胃與氣相摶致氣逆而吐也其証
若此如乆有積熱者必四肢生瘡多渴而靣黄宜㣲下
之虛者以穏藥磨化後調其氣
吐逆身熱鼻青呵欠頓悶口中氣熱夜間發躁者此傷
風吐也因解脱失宜風冷襲之摶扵血氣故身熱呵欠
頓悶口中氣熱也氣不得順故逆而作吐也宜調氣止
吐發㪚風冷
吐逆唇黒靣黄多啼有痰吐氣臭者此脾胃有傷也宜
先下之後調其氣
吐逆早晚發熱睡卧不安者此驚吐也心熱則生驚故
睡卧不安而神不寜也心神不寜則氣血逆亂而吐也
宜與鎮驚去熱止吐
吐逆靣㿠白無精光口中氣冷口頻撮不思乳食吐水
者胃氣不和也宜補脾胃
吐逆痰涎色黄稠黏上壅者胃熱也若吐痰涎白渌或
吐沫者胃虛冷也熱者宜㣲利之冷者宜温補之
吐逆痰涎及有血者此肺熱也乆則肺虛成痿昔錢乙
治叚齋郎子四嵗身熱吐痰𠻳數日而咯血他醫以桔
梗湯防己圓治之不愈涎上攻吐喘不止遂請乙治乙
下𥚹銀圎大一服復以補肺湯補脾㪚為治乙曰此子
咯血肺虛也肺雖咯血有熱故也乆則虛痿今涎上潮
而吐當下其涎若不下涎則不甚便盖吐涎能虛又生
驚也痰實上攻亦能發搐依法只宜先下痰而後補脾
肺必涎下而吐愈為順治也若先補肺為逆耳乙所用
藥方本集載之此所謂識病之輕重先後為治也
啘哯者比吐逆異也吐者乃邪摶胃氣逆而上行榖不
能𫝊化隨氣出也啘者但氣逆而欲吐吐則糓無所出
故俗謂乾嘔也哯者乃兒因吮乳汁過多胃滿而上溢
出也故俗呼謂之噫奶當便與空乳令吮即定若頻乆
吮之亦能為病
㵼
㵼色白者冷㵼也此由小兒腸胃虛弱因解脱風冷干
之或因食寒飲冷入扵腸胃冷氣相摶為利下也其色
白靣白或腹痛者並宜調中若又傷風冷前後重㳫冷
甚則㵼不止而為泄注也
㵼色赤者熱㵼也此由小兒腸胃本拻虛熱而風冷乘
之入扵腸胃之間熱氣相摶而為利下故其色赤也宜
㣲下之以導其熱後調其氣
㵼色乍赤乍白或水或榖者此冷熱㵼也由小兒腸胃
先因有冷而復傷熱或先有其熱而復傷冷腸胃宿虛
冷熱交攻而為利下宜調其冷熱和養其氣
㵼色黄赤紅黒者皆熱也赤黒者有毒並㣲下之然後
調氣
㵼色青發熱有時睡卧不安者此驚㵼也小兒糞黄脾
胃土之本色也色青者肝木為風肝木來刑脾土宜早
治之不爾則變脾風而發瘈瘲則難治也所謂糞青者
須纔便下便色青是也若初下時黄良乆乃青者非也
小兒安者皆然不可認為青糞也若㵼色青白榖不化
者此謂冷也宜温補脾胃發散風冷
㵼㶞下色赤白腹大上青筋見髪稀饒啼或喫泥土時
有蚘蟲此疳㵼也宜止㵼退疳(治方具于/疳門之下)
㵼多日唇口及糞色皆白糞頗多者乆因成冷脾胃衰
困恐變脾風發癎宜以藥防偹而温飬補助脾胃
㵼扵暑熱時多患者謂時熱及飲食皆冷故也不傷扵
熱必傷扵冷若傷熱伏暑而㵼者則心蔵煩熱必小便
不利清濁不分㵼色赤黄宜利小便解暑熱若小便快
而㵼者冷㵼也色必青白榖不化宜温脾胃止㵼
㵼者不可急以熱藥止之多變為痢而下膿血也當審
察冷熱証候詳度緩急施治也
吐㵼
吐㵼多病扵春夏秋三時惟冬時絶少者盖吐㵼皆因
脾胃虛冷熱所致以冬時陽氣在内多食温暖少飲水
漿故也設有患者必因傷扵乳食也若春時病吐㵼者
多因扵風夏時病者多因扵熱秋時病者多因扵冷凡
治吐㵼者必當參其時候觀其形証察其温凉寒熱如
此則無誤矣
傷風吐㵼
傷風吐㵼身温乍凉乍熱呵欠頓悶多睡口中氣麄而
熱大便黄白色嘔吐乳食不消時咳𠻳宜㪚風補脾如
先已曽經下或無下證慎不可下也此由脾肺受寒不
能入脾也更有五蔵兼見之証發㪚者化大青膏服之
補脾者後服益黄㪚此錢乙所用藥也方在本集
傷風吐㵼身熱多睡能乳呵欠頓悶口中氣熱飲水不
止吐痰大便黄水此為胃虛熱渴吐㵼也當生胃中津
液以止其渴錢乙用白术煎湯服之然後發㪚風冷亦
用大青膏又云吐㵼昏睡露睛者胃虛熱也吐㵼昏睡
不露睛者胃實熱也
傷風吐㵼身凉吐沫㵼青白色呵欠悶亂不渴哽氣長
出氣睡露睛此傷風荏苒輕怯因成吐㵼當先補脾錢
乙先用益黄㪚後發㪚其風用大青膏此二病扵春冬
多也
傷食吐乳
吐㵼乳食不化其吐及糞皆有酸臭氣者此傷食吐㵼
也凡吐乳㵼黄赤者傷熱乳食也若吐乳㵼青白者傷
冷乳食也並宜㣲下之後和胃氣虛者以緩化滯藥漸
磨化之
吐㵼在初生三日内壯熱不乳大便乳不消化或白色
者是傷乳當㣲與下後和胃氣虛者以緩化滯藥漸磨
化之
吐㵼在初生三日已上至十日身温凉不思乳大便青
白乳不消化此上實下虛也更有五蔵兼見証㵼其所
實者而補其脾胃虛者也
吐㵼有兼蔵証者兼肺則睡露睛喘氣兼心則驚悸飲
水兼脾則困倦饒睡(吐㵼乃脾/胃之本病)兼肝則呵欠頓悶兼腎
則不語畏眀
昔錢乙治馮承務子五嵗吐㵼壯熱不思食乙見兒目
中黒睛少白睛多靣色㿠白乙曰此子必多病靣色㿠
白者神怯也黒睛少者腎虛也本怯而虛故多病也縱
長成必肌膚不壯不耐寒暑易虛易實脾胃亦怯更不
可縱扵酒慾若不保養不過壯年也靣上常無精神光
澤如婦人之失血也今吐㵼不食壯熱者㣲有傷食也
又虛怯則不可下下之虛入肺則嗽入心則驚入脾則
困倦入腎則加虛但當以藥磨化之為㣲有食傷也若
重傷則須下之不下則成癖也若實食在内乃可下也
下畢補脾必愈隨其虛實無不效者乙所用藥在本集
載之
冷熱吐㵼
吐㵼在五月中已後身壯熱者此熱也小兒蔵府中十
分中九分熱此因傷熱乳或胃熱入内吐乳不消㵼深
赤色宜與解熱錢乙用玉露㪚
吐㵼在六月中已後身大温而似熱蔵府中六分熱四
分冷也嘔吐乳食不消㵼色黄多白少似褐或食乳或
不食乳宜少補脾而大解熱錢乙少用益黄㪚多用玉
露㪚更宜審察冷熱如兒大熱㵼色赤黄者此熱多依
五月中後治之
昔錢乙治廣親北宅四大王宫五太尉六月中吐㵼米
榖不化衆醫用温藥一日而加喘吐不定乙曰當用凉
藥治之謂傷熱在内也衆醫皆言吐㵼多而米榖不化
當補脾胃何得用凉藥王信衆醫又用補脾温藥乙曰
不可服此三日外必腹滿身熱飲水吐逆三日外一如
所言謂六月熱甚伏入腹中而令引飲熱傷脾胃即大
吐㵼他醫又行温藥即上焦亦熱故喘而引飲三日當
死衆醫不能治復召乙乙見有熱証以白虎湯三服更
以白餅子下之一日减藥二分二三日又與白虎湯二
服四日用石膏湯及旋合麥門冬黄芩腦子牛黄天竺
黄茯苓以朱砂為衣竹葉湯下五圓熱退而愈乙所用
方本集載之
吐㵼在七月中已後身温蔵府中三分熱七分冷也不
能食乳多似睡悶亂哽氣長出氣睡露睛唇白多啘而
不渇錢乙扵食前令多服補脾益黄㪚扵食後少服解
熱玉露㪚更冝相度冷熱若身大温㵼浚黄者依六月
中已後為治也
昔錢乙治廣親七大尉七嵗吐㵼是時七月其証全不
食而昏睡睡覺而悶亂哽氣乾嘔大便或有或無不渴
衆醫疑睡作驚治之不愈乙曰當先補脾而後退熱與
使君子圓補脾石膏湯退熱次日以水銀硫黄二物末
之生姜水調下一字乙曰凡吐㵼五月内九分下而一
分補八月内九分補而一分下此者是脾虛㵼醫妄治
之至扵虛損下之即死故只當補脾若以使君子圓恐
緩已又留温胃益脾藥止之有一李醫問曰何食而噦
乙曰脾虛不能食津液少即啘逆又曰何㵼青褐水乙
曰腸胃至虛冷極故也乙治而愈其方本集載之
吐㵼在八月中已後身冷無陽也不能食乳乾啘㵼青
褐水錢乙只用益黄㪚補脾不可下
吐㵼所論冷熱時月此錢乙以中原之地言也今較之
江浙則氣候不同今江浙之地二三月尚寒四五月温
暖六月入伏之後纔熱七月熱盛八月熱尚未退雖冬
月晴多便暖雖夏月隂多便寒不可槩以中原冷熱時
候便為定論經所謂東西南北之異地温凉寒熱之異
宜况毎嵗寒熱自隨時令早晚難以拘定月日也候之
者乗其至也謂至其熱則從熱治至其温則從温治至
其寒則從寒治至其凉則從凉治此乃隨四時之氣各
適其宜
吐㵼扵夏秋大熱之時伏暑傷冷則心蔵煩躁小便不
利清濁不分隂陽二氣相干名曰氣亂亂扵腸胃之間
名曰霍亂其証乘熱傷冷氣逆而喘腹脇脹滿身熱脉
亂頭痛體疼如傷寒之狀上即大吐下即大㵼重者四
支厥冷脚脛轉筋法當調順其氣分别清濁升降隂陽
若只伏暑吐㵼者則小便不利其証雖與上証稍同而
輕非霍亂比㵼色赤黄此但只名伏暑吐㵼不為霍亂
也治霍亂吐㵼若熱多而渴者五苓㪚寒多不渴而心
腹身體疼痛及煩躁渴不能飲者可服理中湯寒甚腹
痛轉筋四支拘急者理中湯加附子汗出惡寒手足厥
冷下利清榖内寒外熱脉㣲欲絶者並四逆湯已上諸
証並可與香薷㪚服之以他藥不能療此証也治伏暑
吐㵼若小便不利與五苓㪚利小便及與香薷㪚解伏
暑坯蓮㪚救生丹止吐
吐㵼不拘何時則令脾胃虛弱多致生風而為脾風慢
驚也以脾土衰而肝木來刑故爾當先補脾胃不令困
弱則風不生而病易愈也
吐㵼已定未定煩渴者皆津液内耗也不問新乆宜煎
錢乙白术㪚使滿意取足飲之多即愈好不爾即津液
内耗而引飲不止内生其熱外邪相干則証變百端以
成他病漸至危困也
　
　
　
　
　
　
　
　
　
　
　小兒衛生緫微論方卷九
欽定四庫全書
　小兒衛生總微論方卷十
　　吐瀉方下
治吐方
木𤓰圓治自生下便有吐症此因初生時拭掠口中穢
　液不盡所致
　　乾木𤓰末　麝香　膩粉　木香末　㯽榔末(各/字)
　右研匀麵糊和丸粟米大毎服一二丸甘草水下無
　時服
塌氣丸治啼哭未定便令食乳氣逆停滯心胷滿悶氣
　急吐逆
　　巴豆(三個去皮/分為十片)胡椒(十/個)丁香(十/個)青橘(十個湯浸一/宿不去穰每)
　　(個入巴豆一片胡椒一個丁/香一個以麻縷纒之餘並同)
　右用釅米醋一碗煮藥至醋盡為度取出細切焙乾
　同為細末粟米糊和丸粟米大每一二嵗兒三二丸
　三四嵗兒四五丸飲下日三服此藥利胷鬲然後復
　進觀音散一二服補氣食前
和胃膏治啼哭飲乳氣逆噎塞及胃虚氣不升降胷鬲
　痞滿吐逆不時
　　人參(去/蘆)藿香葉(去/土)水銀　枇杷葉(先炙去毛生姜/汁塗炙令香熟)
　　白伏苓(各一/兩)甘草(炙皆各/半兩)肉豆蔲(麵裹/煨熟)
　　硫黄(研細入鐵銚同水銀一處拌匀於/火上炒不住手研攤放冷各半兩)
　右同為末次將硫黄水銀砂子入之再研匀細煉蜜
　和膏每一嵗兒桐子許生姜棗湯化下量大小加減
　亦治人翻胃服一皂子許
白附子丸治傷風冷吐逆及治糞青下㵼
　　白附子(一分/末)蝎稍(一分/研)舶上硫黄(半兩/研細)
　右先將半夏半兩湯洗凈生為末生姜自然汁和劑
　捻作餅子小錢大沸湯内煮至熟取出研成膏入三
　味藥末和之如乾添少湯丸蘿蔔子大每服二三十
　丸米湯或乳汁送下無時
羌活膏治傷風吐逆亦能截癎定㵼
　　羌活(去/蘆)獨活(去/蘆)人參(去/蘆)白茯苓　防風(去蘆并/义枝)
　　肉桂(去麤皮/不見火)全蝎(炒各/一分)硫黄(三/錢)
　　水銀(一錢與硫黄同研青色/至不見水銀星子為度)
　右同為細末煉蜜和膏每用量大小旋為丸嬰孩大
　豆許三二嵗鷄頭大五七嵗兒龍眼大並薄荷水化
　下
托養丸治傷食吐逆心胷滿悶隂陽痞手足厥冷煩熱
　躁悶
　　硫黄　水銀(各半兩同研/細不見星)附子(半兩炮/去皮臍)木香(半兩/)
　　當歸(去蘆洗凈/半兩切焙)大黄(一兩濕紙/裹煨熟)
　右為細末煉蜜和丸櫻桃大每服一粒生姜湯化下
　無時
朱砂丸治驚吐不止
　　朱砂　乳香(各一/錢)半夏(二十一個洗淨七次/薑汁浸一宿切焙)
　右同為細末姜汁糊丸黄米大每服五七丸乳香湯
　下無時
紫霜丸治如前
　　朱砂(半/錢)杏仁(三十個去/皮尖炒黄)
　右同研細糊丸麻子大毎服五七丸桃心湯下乳食
　前
三香丹治挾驚吐逆不止
　　藿香葉(去/土)丁香(各半/兩)麝香(當門子/半錢研)膩粉(半分/研)
　　半夏(一錢湯浸/七次焙乾)龍腦(半錢/研)
　右為末拌匀生姜自然汁糊和丸黍米大每服十粒
　人參薄荷湯送下無時
四季散治驚吐及畨胃諸藥不效者服之立驗
　右以好硫黄半兩研細入水銀一分同再研至無星
　如墨煤色每用一錢或半錢以生姜自然汁同酒各
　半同煎用少許調藥空心服之服畢覆卧當自汗出
　乃愈
集香散治脾胃不和氣虚吐逆不食漸成羸瘦
　　丁香　沉香　木香　白术　藿香葉(去/土)
　　製厚朴(各半/兩)白茯苓　白豆蔲(各一/分)
　右為細末入麝香少許拌匀以水半升蜜四兩大棗
　十五個生姜十五片於銀器内慢火熬成膏去姜棗
　不用以膏和藥丸如皂子大於當風處窨乾每服一
　丸米飲化下量兒大小加减乳食前
人參白术散治胃氣不和吐逆不思乳食亦治霍亂吐
　逆
　　厚朴(去麤皮生/姜製二兩)人參(去/蘆)白术　半夏(湯洗/七次)
　　陳皮(去白各/一兩)
　右為細末每服一錢水一小盞生姜二片煎至六分
　去滓温服
人參藿香散治脾胃不和吐逆不定
　　人參(去蘆一兩塗/姜汁微炙)藿香葉(去土/半兩)白术(剉/炒)丁香
　　良姜　枇杷葉(去毛姜汁塗/炙令香熟)甘草(各一/分炙)
　右為細末每服一錢水一小盞入木𤓰一片煎至五
　分温服無時去滓通口服
藿香散治脾胃氣不和吐逆心腹脹滿
　　藿香葉(去/土)半夏麯　甘草(炙各/一兩)陳皮(去/白)
　　厚朴(去皮生姜/製各二兩)人參(去/蘆)白术(各半/兩)
　右為細末每服半錢或一錢水一小盞生姜三片煎
　至六分去滓温服無時
萬安丹治胃虚傷冷吐逆
　　半夏(一分湯洗/七次焙乾)白术(一/分)附子(一個炮製/去皮臍)硫黄(一分/研)
　　朱砂(半兩/研飛)
　右上三味先為末入研藥拌匀生姜汁和丸黍米大
　每服十粒米飲下乳食前
聖石散治如前經驗
　　礞石(四兩炭火/燒一伏時)不灰石(二兩炭火/燒一伏時)母丁香(一兩/)
　　木香(一/兩)人參(去蘆/一兩)白茯苓(一/兩)半夏(半兩湯洗/七次焙乾)
　　真陽起石(半兩先同/上為末)阿魏(湯化去砂石以麵/和成餅焙乾一錢)
　　巴豆　杏仁(各十四個並連皮燈/上燒作炭畧存性)
　右同匀細湯泡蒸餅和丸荔枝子大每服一粒水一
　盞入姜皂子大擘破同煎至五分放温時時服之煎
　藥須用銀石器
厚朴散治胃冷氣逆吐不思食
　　白茯苓(一兩/半)肉豆蔲(麵裹煨/半兩)厚朴(去皮生姜/製一兩)
　　枇杷葉(炙去/毛盡)
　右為細末每服一錢水一小盞生姜二片煎至六分
　去滓空心温服無時
人參膏治脾胃虚冷乳食不化吐逆連併不喜乳食
　　人參(去/蘆)滑石　藿香葉(去土/半兩)丁香(一/分)甘草(二錢/炙)
　　朱砂(一錢半/研水飛)
　右為末煉蜜和膏每用皂子大米飲化下無時
柟皮湯治胃冷吐逆正氣
　右以柟木皮煎湯汁服之
温脾散治寒濕吐逆
　　厚朴(去皮塗姜汁炙/令香熟一兩)丁香　白术　乾姜(各半/兩焙)
　　肉桂(一/分)
　右為細末每服一錢煎人參湯調下無時
香參湯治寒痰吐逆
　　丁香　藿香葉(去/土)丁皮　人參(去/蘆)白茯苓(各一/兩)
　　青皮(去/穰)木香　甘草(炙各/半兩)
　右為末每服一錢水一小盞生姜二片煎至五分去
　滓温服無時
三黄散治傷熱吐逆
　　五靈脂　大黄　雄黄(各等分/研水飛)
　右為細末每服一字磨刀水調下無時治熱吐尤佳
槐花散治熱吐不止
　　皂角(去皮燒/烟盡)白礬(枯/)槐花(炒/)甘草(炙各/等分)
　右為細末每服一錢白湯調服無時
丁香益胃湯治胃虚挾熱吐逆不止
　　丁香　人參(去蘆各/一兩)桂(去/皮)大黄(炮黒/黄色)訶黎勒皮(一/分)
　右為細末毎服一錢水一小盞生姜二片煎至五分
　去滓温服無時
人參桂姜湯治熱氣不調吐逆腹滿脹痛
　　人參(去蘆/三分)桂(去/皮)良姜(各一/兩)甘草(半兩/炙)
　右為細末每服一錢水一小盞生姜三片煎至六分
　温服無時
白术湯治吐逆熱煩而渇津液燥少
　　白术　乾葛根　人參(去蘆各/一兩)木香　藿香葉(去/土)
　　白茯苓　甘草(炙各/半兩)
　右為細末每服一錢水一小盞生姜三片煎至六
　分去滓温服或用生沸湯調下無時
香朴散治冷熱吐逆調順其氣
　　厚朴(去皮姜/製一兩)人參(去蘆/一兩)丁香(半/兩)麥門冬(去心/半兩)
　右為細末毎服一錢水一小盞入生姜二片棗一個
　同煎至五分去滓温服無時
坯蓮丸治一切冷熱吐逆不止
　　半夏(一兩湯浸洗/七次槌碎)胡椒(一分二味同/炒紫黒色)丁香(四十/九個)
　　蓮子心(一百/個)
　右為末姜糊和丸菜子大毎服三二十丸煎坯子石
　蓮湯送下無時
清鬲飲子治伏暑吐逆
　　淡竹葉(一兩去枝梗/只取葉焙乾)香薷(一/兩)檀香(半/兩)人參(去蘆/半兩)
　　半夏(半兩湯洗/七次焙乾)白茯苓(半/兩)甘草(半/兩)白粳米(一合/)
　右為麤末毎服一錢水一小盞煎至六分去滓温服
　時時如熟水服
燈花圓治伏暑吐逆頭目痛四肢冷煩躁不解
　　半夏(二兩/姜製)硫黄(一/兩)白善土(一/兩)
　右為末滴水和丸大豆大每用一二丸以針穿於燈
　上燎過吐逆者鹽艾湯下煩躁者生姜湯下四肢冷
　者熱酒下頭痛者臘茶下兒小者服一丸
雙金圓治霍亂吐逆不止又治畨胃及沉積赤白惡痢
　　五靈脂(去砂石二/兩半研)揀丁香(一錢/為末)
　　巴豆(半兩去壳并心皮細/研入上二味和匀)
　右以棗肉和丸黄米大每用量大小虚實加减二嵗
　上五七丸三嵗上十丸煎丁香藿香湯放冷送下服
　藥畢須候兩時辰不得與乳食候大便過一兩次服
　補藥四聖圓如吐後躁熱心間煩悶服四順飲子此
　三藥乃一宗也兒本壯食傷積滯者宜服虚者更宜
　斟酌
四聖圓
　　白荳蔲　肉荳蔲(麵裹/煨)草荳蔲(去/皮)乾姜(炮/)良姜
　　藿香葉(去/土)丁香枝杖(各等/分)
　右為末醋糊和圓菉豆大每服三十圓煎人參或白
　术湯下如止瀉米飲下無時
四順飲子
　　地骨皮(去骨/盡)防風(去蘆并/又枝)山梔子仁　連翹(各等/分)
　右為末每服一二錢水一盞生姜三片煎至五分去
　滓臨卧温服如大便秘澁煎燈心竹葉湯放冷服亦
　治諸熱心胷煩躁懊悶
乳吮散治嬰兒吐乳不定
　　枇杷葉(一分去毛/炙焦黄色)母丁香(一/分)
　右為末每服少許或半字一字塗乳上吮兒便止
馬通汁治嬰兒吐乳黄色
　右以新馬糞一塊絞汁量大小分減灌之
葛根粉治小兒吐逆壯熱不下食
　右以葛根粉二大錢水二合調匀㵼入沙鑼中側轉
　令遍如盪粉皮法重湯内煮令熟以糜飲相和食之
　亦治癎
白魚灰散治百日内兒涎壅吐乳
　右以書中白魚七枚燒灰研細乳汁調服一字與服
　或傅在乳上吮之
丁香散治胃虚氣逆嘔吐不定霍亂不安精神困弱
　　丁香(一/分)人參(半/兩)藿香葉(去土/一分)
　右為末每服一錢水半盞煎三五沸入乳汁三五滴
　更煎一兩沸帶熱服無時頻頻服效
聖白圓治小兒吐逆
　　半夏(半兩湯洗十次竹刀/切作片子焙令乾)丁香(半/兩)
　右於木臼中同杵為末生姜自然汁和丸麻子大每
　服十丸十五圓温湯送下無時
白术散治小兒吐逆或加喘促
　　白术(二/兩)乾山藥　白茯苓(各一/兩)人參(去/蘆)木香
　　白扁豆(炮/)藿香(去土各/半兩)甘草(一分/炙)
　右為末每服一錢紫蘇湯下喘者陳皮湯下無時
附子散治小兒虚風呵欠吐逆涎盛
　　白附子(炮/)南星(炮各/半兩)黒附子(炮去皮/臍一分)
　右為末毎服一錢水一小盞生姜二片同煎仍不住
　手攪煎至半小盞分三服量大小與甚效
滑石散治胃熱吐嬭食
　　白滑石　白善土(好者/等分)
　右為末研匀毎服半錢葱白煎米飲調下
坯蓮散治一切吐逆及煩渇
　　枇杷葉(大者五片洗刷去毛/盡塗蜜炙焦黄色)麥門冬(去心/一分)
　　紫蘇葉(四十/九葉)丁香(一百/粒)石蓮心(一百/個)藿香葉(去土/半兩)
　　甘草(一分/炙)
　右為末毎服半錢煎坯子烟脂石蓮湯調下無時
白茅散治吐逆不定
　　丁香　花桑葉　人參(去/蘆)藿香葉(去/土)白茅根(剉各/一分)
　右為散毎服一錢水一小盞煎至五分去滓量大小
　分服無時
白附散治小兒吐逆不定虚風喘急
　　白附子　藿香葉(去土/等分)
　右為細末毎服半錢或一錢米飲調下無時
油滴散治小兒胃氣虚冷痰盛吐逆
　　半夏(大者十/四枚生)胡椒(四十/九粒)
　右為麤末毎服半錢水一小盞入生油七滴煎至五
　分去滓服無時
二白剉散治小兒膈上痰壅吐逆不食漸生驚候胷中
　滿塞咽嗌不利
　　大天南星(二個炮烈/出火毒)大半夏(四個湯洗/七次去滑)
　右並剉作塊子以水一大盞半入生姜七片慢火煎
　至一呷服之入冬𤓰子同煎更妙
五香半夏圓治小兒鬲滿氣不升降吐逆痰壅或作咳
　𠻳
　　沉香　麝香　丁香　木香(各一/分)藿香(去土半/兩用葉)
　　半夏(湯洗七次姜兩/汁拌炒黄三)肉荳蔲(麵裹煨/去麵)人參(去/蘆)
　　陳皮(去白各/一分)
　右為細末姜汁糊丸黄米大毎服三十丸生姜湯下
　乳後
定吐香銀圓治小兒脾胃氣弱挾於風寒哯啘亦治便
　青泄利
　　丁香　乾葛(各一/兩)半夏(湯洗七/次切焙)水銀(後入各/半兩)
　右上三味先為末入水銀研匀生姜汁和圓麻子大
　毎服三五圓至十數圓量兒大小與服藿香湯下無
　時
龍虎救生丹治一切吐逆不下食
　　水銀(半/兩)硫黄(一兩二味同研/細至無星為度)丁香(半/兩)半夏麯(一/兩)
　　人參(去蘆/一分)天南星(半兩/炮)白附子(一分/炮烈)
　右為末生姜汁煮糊和丸蘿蔔子大毎服一二十丸
　煎藿香湯下伏熱吐者煎蓮子心湯下量大小服又
　治妊婦阻病立效
枇杷葉湯治一切吐逆煩渇
　　枇杷葉(一兩拭去毛/盡炙微黄)丁香(半/兩)人參(去蘆/半兩)甘草(炙/)
　　白茯苓(各半/兩)
　右為細末毎服半錢煎紫蘇湯調下無時
定命丹治一切吐逆不止
　　巴荳(十個/去油)丁香(一兩炒/黒色)
　右為細末以煮酒蠟就劑旋圓如菉豆大毎服三五
　丸米飲湯下腹脹皂兒湯下夜啼朱砂湯下兒本壯
　實者有積食宜服
五倍子散治吐逆不定
　右以五倍子二箇一生一熟甘草一寸用濕紙裹煨
　同為細末毎服半錢米泔調下立差
壁錢湯治如前
　右以壁錢窠煎湯飲之一方用二七箇其蟲似蜘蛛
　作白幕如錢於壁上土人呼為壁璽
麻仁汁治如前(此李諌議方嘗用極妙/)
　右以麻子仁二兩杵爛熬以水研取汁入鹽少許服
　之立效
丁香散治如前
　　丁香　藿香(去/土)代赭石(火煅醋淬不計遍/數以易碎為度)
　　甘草(炙各/一分)
　右為末毎服半錢煎薄荷湯下如吐㵼更與木香白
　术散同服方具于治瀉門中
生姜湯治吐逆百藥不差
　以生姜一兩細剉米豆大將七合於銀器中煎取四
　合空腹旋呷大者和滓
羊糞酒治無故吐逆酸水不止或三五口食後如此
　右以羊糞十顆好酒二合煎取一合頓服未愈再服
　更量大小加减
啘哯附羊乳治啘哯乾嘔煩熱
　右以羊乳一升煎至减半分五服無羊乳只牛乳亦
　得小者减之一方與生姜汁合煎牛乳二合姜汁一
　合銀器中慢火煎五七沸一嵗兒服半合
鹿角粉治如前
　右以鹿角粉大豆末等分相和乳汁塗上令兒吮服
　之
枇杷葉汁治如前
　右以枇杷葉拭去毛凈煮汁飲之亦治咳𠻳
玉真散
　　白术(半/兩)半夏(七箇湯洗七次/為末生姜汁製)胡椒(半/錢)
　右為末毎用半字以水一呷調下大者一字
消乳丸治飲乳過多哯吐嬭瓣不消好令常服
　　丁香　木香　青皮(去穰/炒黄)肉荳蔲(麵裹/煨)
　　牽牛子(炒黄各/半兩)
　右為末滴水丸針頭大毎服三五丸乳上沾吮服
蟮糞飲治哯乳不止
　右取田中曲蟮糞一兩研末空心米飲調下半錢一
　二服立效兒小减服
蘆蟲湯治飲乳哯吐不入腹
　右取蘆中蟲二枚煮汁飲之須破蘆取蟲似小蠶
治㵼方
粟煎湯治腸胃受風寒下㵼不止身體壯熱
　　白术　當歸(去/蘆)川芎　人參(去/蘆)肉桂(去/皮)芍藥(各一/兩)
　右為末毎服一錢水一盞入姜三片粟米半匙煎至
　米熟去滓温服
惺惺散治傷風挾驚下㵼日久脾困不食及恐作脾風
　發癎
　　天麻(半/錢)全蝎(半錢/炒)糯米(一錢/微炒)甘草(一錢/炙)木香(一錢/炮)
　　白扁豆(一錢/炒)山藥(一錢/焙)茯苓(一錢/微炒)人參(一錢/微炒)
　右為末嬰孩一字二三嵗上兒半錢水半銀盞以下
　棗半箇煎三五沸温服
白附子圓羌活膏皆治傷風或驚泄㵼不止方已具于
　吐門之下
人參生犀散治風寒驚悸痰𠻳服尋常藥即㵼
　　前胡(去蘆/八錢)桔梗(去蘆/半兩)人參(去蘆/三錢)甘草(炙黄/二錢)
　　杏仁(去皮尖/五錢末)
　右上四味為末後入杏仁拌匀麄羅羅過毎服二大
　錢水一盞同煎至八分去柤温服無時
訶子湯治傷冷㵼不止
　　訶棃勒皮　人參(去/蘆)木香　白茯苓(各一/兩)甘草(炙/)
　　陳皮(湯浸去白/各半兩)
　右為末毎服一錢水一小盞入生姜二片煎至五分
　温服無時
訶棃荳蔲丹治如前
　　訶棃勒皮　草荳蔲仁(各一/兩)白术　乾姜(炮/)
　　川黄連(去/鬚)當歸(去蘆洗焙/各半兩)
　右為細末粟米飯和圓黍米大毎服十粒飲湯下無
　時
肉荳蔲㪚治胃寒下瀉
　　肉荳蔲(麵裹/煨)白礬(枯各/一兩)
　右為末温米飲調下一錢或半錢空心服
益脾散治脾胃傷冷泄瀉腹痛全不入食
　　陳皮(一兩/去白)青皮(去穰/半兩)訶子肉(半/兩)甘草(剉炒/半兩)丁香(二/錢)
　　乾山藥(二/兩)
　右為細末毎服一大錢水一小盞生姜三片棗一箇
　煎至六分去滓温服與益兒圓間服甚妙
川椒圓治夏月傷濕冷泄㵼不止
　　川椒(一兩去目并閉口者不用/揀凈慢火炒香熟為度)肉荳蔲(麵裹煨/半兩)
　右為細末粳米飯和圓黍米大毎服十粒米飲下無
　時
栢葉治泄㵼洞下
　右以栢葉煮汁服之或焙乾作末煎服
烏姜圓治脾虚泄㵼不入食
　　生姜(二兩切/碁子大)黄連(去鬚二兩剉豆大/二味同炒紫黒色)
　　肉荳蔲(二十五箇毎箇入丁香二箇共五十箇在内之/訖别用生姜研爛取汁和麵裹煨熟和麵符)
　右同為細末滴水和圓芥子大毎二三十圓棗湯下
　乳食前
龍香散治腸胃虚弱滑泄無度腹痛膓鳴或疳㵼不止
　　當歸(去蘆/凈洗)龍骨(煅/)赤石脂　烏魚骨　白术
　　香白芷　人參(去蘆各/等分)
　右為細末毎服半錢至一錢温米飲調下乳食前
如聖散治傷熱生風聚瀉不定或時驚悸睡卧不寧
　　板藍根(肥者二兩麩/炒令黄色)丁香(半/兩)甘草(一兩/炮)乳石(一兩/半)
　　井泉石(一兩/半)
　右為細末毎服半錢米飲調下併服三服立效如驚
　風薄荷湯調下
治小兒水榖不調
　右以枳實麵炒黄杵末米飲服半錢匕二嵗下兒一
　錢匕量大小加減服
温脾散治㵼泄食不化
　　蒼术(半兩米泔浸/一宿去黒皮)甘草(炙/)厚朴(去麄皮/生姜製)訶子(炮/)
　　木香　乾姜(炮/)茯苓　人參(去/蘆)桔梗(去蘆各/一錢)
　右為末毎服一字或半錢米飲調下食不化者紫蘇
　鹽湯調㵼不止者木𤓰湯調下乳食前
二和圓治㵼不止
　　黄連(去鬚/一兩)南木香(一兩二物各/半生半炒)
　右為末醋糊和圓菉豆大毎服三四十丸米飲下乳
　食前
還肌散治洞㵼聚㵼疳㵼等肌膚瘦弱乳食不進
　　肉荳蔲(一/箇)訶子(三箇/去核)没石子(一箇三味各用大麥麵裹/慢火煨黄熟勿令烟出)
　右為細末毎服半錢米飲調下如人行五里久再一
　服須用陳米飲下神效
和中散治痰逆胃虚泄㵼
　　白术　陳皮(去/白)厚朴(去麤皮/生姜製)甘草(炙各/等分)
　右為細末毎服一大錢水一小盞生姜三片棗一箇
　同煎至六分温一方更有藿香葉減半
附子散治胃寒泄㵼不止
　右以半兩附子一枚炮烈去皮臍為細末毎服一錢
　水一盞鹽半錢煎至五分温服亦治洞泄乳食前服
赤石脂丸治泄㵼虚滑無度
　　赤石脂　乾姜(炮等/分)
　右為末糊丸麻子大毎服一二十丸米飲下空心服
荳蔲丸治泄㵼米榖不化
　　肉荳蔲(麵裹煨/各一兩)木香　青皮(去穰炒/黄半兩)黒牽牛(一分/微炒)
　右為細末滴水和丸黍米大毎服十丸生姜米飲下
　乳食前
建胃散治泄㵼身熱煩渇
　　厚朴(去麄皮生/姜製一兩)川黄連(去鬚/一兩)白术　肉荳蔲(麵褁煨/一兩)
　　宿砂仁(半/兩)乾姜(半兩/炮)木香(半/兩)
　右為細末毎服一錢水一小盞入生姜粟米各少許
　煎至五分去滓温服無時
順胃丹治泄㵼蟲煩腹痛
　　白术　良姜　乾漆(炒烟/盡)肉桂(各一/兩)肉豆蔲(麵裹煨/半兩)
　右為細末麵糊和丸黍米大毎服十粒米飲下乳食
　前
建中丹治泄㵼腹痛多啼
　　胡椒　蓬莪茂(煨/)全蝎(一/錢)肉荳蔲(麵裹煨/各半兩)
　右為細末麵糊和丸黍米大毎服十粒米飲下乳食
　前
茱茰㪚治脾胃弱食不消泄㵼無度
　　吳茱萸(揀凈半兩用鹽二錢水一盞煮之如此換/水煮十四次各至水盡遍數足㬠乾炒令)
　　(紫黒/色)甘草(一兩/半炙)陳皮(去白二兩/炒令香熟)
　右為細末毎服一錢或半錢沸湯㸃服無時
乳香荳蔲丸治泄㵼不已腸中有惡氣故爾
　右用肉荳蔲一枚斫分兩半中間剜開安乳香一皂
　子大在内相合以線扎定和白麵裹如胡桃大煨熟
　為末陳米飯和丸菉豆大毎服二十丸陳米飲下空
　心食前
香礬丹治泄㵼浸久不差
　　白礬(一兩慢火/枯研成粉)木香(一/兩)訶棃勒皮(半兩/微炒)
　　酸石榴皮(半兩/炒黒)
　右為細末煉蜜和丸黍米大毎服十粒粥飲下乳食
　前
二白丸治泄㵼滑數不止
　　白石脂　白龍骨(煅等/分)
　右為末滴水和丸黍米大毎服三五丸紫蘇木𤓰湯
　下無時
温白丸治久患泄㵼脾虚不進飲食或食訖仍前㵼下
　米榖不化
　　白术(一分半泔浸/一時切焙乾)半夏(一錢半湯/浸洗七次)丁香(半錢/炒)
　右為細末生姜自然汁糊丸黍米大毎半嵗兒三丸
　三五嵗兒五七丸淡生姜湯下早晩各一
没石子丸治泄㵼白濁及滑腸腹痛亦治疳利
　　木香　黄連(去鬚各/一分)没石子(一/箇)肉荳蔲(二箇麵/裹煨)
　　訶子肉(三/箇)
　右為細末飯和丸麻子大米飲下量大小加減與之
　無時
銀白散治脾胃不和泄㵼不止不思飲食身體煩熱
　　人參(去/蘆)白茯苓　白扁豆(炒/熟)甘草(炙/)白术(炒各/一分)
　　罌粟米(微炒二/錢别研)
　右為末同匀毎服半錢或一錢紫蘇湯調下無時
乾姜㪚治水㵼無度
　右以乾姜末粥飲調下半錢或一字量大小與
椒紅丸治如前
　右以椒二兩去目用醋二升煮至醋盡焙乾為末糊
　圓菉豆大甆盒收之毎服十丸十五丸米飲下一方
　治嬰小水㵼嬭疳以椒一分去目為末酥調少少傅
　腦上日三
烏藥散治乳母冷熱不調變壊乳汁不好兒因飲之心
　腹時痛下㵼如水
　　香附子(破揀/白者)良姜　赤芍藥　天台烏藥(各等/分)
　右為細末毎服一錢水一盞煎至六分温服心腹痛
　者入酒少許同煎只水瀉者米飲調下量大小與服
白石脂散治水瀉形羸不勝大湯藥
　右以白石脂半兩研如粉和白粥空心與服
蘗皮丸治熱瀉
　右以黄蘗削去麄皮焙乾為末用薄米飲和丸粟米
　大毎服十丸米飲下食前
清胃散治挾熱下瀉頻
　　川練子(去/核)黄蘗(炙/剉)地榆(炙/)當歸(去鬚/洗焙)黄連(去鬚/炒)
　右各半兩為細末毎服一錢水一小盞煎至六分温
　服無時
香石散治伏熱中暑煩躁發渇泄瀉小便不利
　　丁香　滑石　舶上硫黄　白芍藥　甘草(各等/分)
　右為末毎服一錢米飲調下亦治吐瀉無時
分水車前散治暑月傷熱暴瀉小水不分
　右以車前子為末米飲調下半錢或一錢量大小加
　減
白术膏治暑月中熱泄瀉小便不利腹滿氣痞
　　白术(半/兩)白茯苓　人參(去/蘆)滑石(各一/分)澤瀉(半/兩)
　右為末煉蜜和膏毎用一皂子大米飲化下無時
香連散治伏暑泄㵼清濁不分
　　木香　川黄連(去鬚各/一兩)人參(去/蘆)厚朴(去麄皮生姜/製各半兩)
　右為細末毎服半錢或一錢米飲調下乳食前
草節湯治冷熱不調下㵼
　　胡黄連(半/兩)綿姜(一兩/炮熟)
　右為細末毎服半錢草節湯調下食前
樗根散治水㵼裏急後重頻數
　　樗根皮(一/兩)枳殻(半兩/炒)甘草(一分/炙)
　右為末毎服半錢或一錢粥飲調下立止無時
厚朴散治洞㵼注下
　　訶梨勒皮(一兩/炒)厚朴(去麄皮生/姜製一兩)肉荳蔲(麵裹煨/一兩)
　　白术(半/兩)乾姜(半/兩)
　右為細末毎服一錢水一小盞入生姜粟米各少許
　同煎至五分去滓温服食前
香蟾散治如前
　右於五月五日取蟾一隻燒末飲調一錢服之兒小
　量减食前
阿膠丹治洞瀉暴注
　　真阿膠(一兩蛤/粉炒)乾姜(一兩/炮)芍藥(半/兩)當歸(去蘆/半兩)
　　川黄連(去鬚/半兩)肉荳蔲(麵裹煨/半兩)
　右為細末煉蜜和丸黍米大毎服十粒粟米飲下食
　前
助胃丹治洞注不止手足冷
　　附子(一枚重半兩/炮烈去皮臍)硫黄(半/兩)乾姜(半/兩)肉荳蔲(麵裹煨/半兩)
　　肉桂(半/兩)白术(半/兩)
　右為細末麵糊和丸黍米大毎服十粒米飲下食前
　亦治瀉脱危困
火輪散治虚滑洞泄注日夜無度
　　附子(一枚半兩者/炮烈去皮臍)肉荳蔲(半兩麵/裹煨)麵姜(一錢/半)
　右為末毎服一字或半錢陳米飲調下乳食前
木香散亦治冷熱不調下瀉
　　木香　黄蘗(蜜炙各/一兩)人參(去/蘆)宿砂仁(各一/兩半)
　右為細末毎服半錢米飲調下亦治痢
荳蔲香連丸治寒熱失宜隂陽不調泄㵼無度腹痛腸
　鳴
　　黄連(去鬚三/分炒)肉荳蔲(麵裹/煨)南木香(各一/分)
　右為細末粟米飯和丸粟米大毎服三二十丸米飲
　下日夜四五服量大小與之如聖
小香連丸治冷熱不調水榖滑腸泄㵼腹痛脾胃不和
　乳食不化皆治之
　　木香　訶子肉(各一/分)黄連(去鬚半/兩炒)
　右為細末飯和菉豆大毎服一二十丸米飲下乳食
　前一方更肉荳蔲三箇甘草一分同為末毎服半錢
　飲調下名香連散
石榴汁治下㵼五色
　右以酸石榴五箇同穰殻𢷬爛絞取汁毎服半合量
　大小與之
四色圓治㵼青色
　　硫黄　厚朴(去麄皮/生姜製)
　右各等分為細末糊丸黍米大毎服十五丸米飲下
　無時
木香白术散治下㵼色青如涎或如白沫
　　木香　白术　陳皮(去/白)丁香(各一/錢)麥蘖(炒黄/半兩)
　右為末毎服半錢或一錢水半盞煎至三分温服如
　吐㵼與前丁香散兼服在吐門下
六神散治㵼多日糞色與唇口皆白因成虚困亦治洞
　㵼吐利疳㵼
　　人參(去/蘆)白茯苓　乾山藥　白术　白扁豆
　　甘草(炙/)
　右各等分為細末毎服一錢水一小盞生姜二片棗
　一箇煎至六分通口服
　此藥用處甚多調氣和脾胃大良如治冷瀉宜用末
　二錢附子末一錢匕煎之分三四服量大小與之
　又治風症加天麻治痢加罌粟殻吐㵼者服之以助
　胃氣防變癎病
荳蔲丸治傷乳食脾胃不和泄㵼無度
　　木香(一/分)肉荳蔲(麵裹煨/一箇)草荳蔲　㯽榔
　　青皮(去/穰)陳皮(去白各/一分)京三稜(一兩/炮剉)
　右為細末麵糊和丸菉豆大毎服五七丸姜湯下無
　時
黄連茱茰散治傷乳食下㵼
　　黄連(去鬚/一兩)吳茱茰(揀去枝/梗半兩)乾姜(二/錢)巴豆(肥大者一/箇去皮)
　右剉細同炒至焦黄去巴豆不用外為細末毎服一
　錢煎陳米飲調下日三乳食前
緩中丸治有傷泄㵼
　　神麯(炒/黄)訶子皮(炮各/半兩)吳茱茰(揀淨炒黒/色二兩)
　右為末煉蜜和丸麻子大毎服三二十丸棗湯下無
　時
迴陽散治下㵼虚極或因服轉藥㵼脱四肢逆冷目瞪
　項强大便不禁心胷煩悶不能乳食
　　附子(大者一箇/炮去皮臍)天南星(大者一箇炮過為末/生姜汁和作餅焙乾)
　　木香(一/分)人參(去蘆/一分)硫黄(一/分)朱砂(一/錢)麝香(少/許)
　右為細末艾湯調半錢乳食前服
艾黄熨法治㵼脱困乏危篤
　　蓽麻(七箇去殻/研如泥)熟艾(半/兩)硫黄(末二/錢)
　右拌匀於臍上先鋪紙付藥在上又用紙鋪襯稍厚
　用熨斗適温凉熨之不可令熨斗大熱以臍内響為
　度
吐㵼方閻孝忠曰凡小兒吐㵼多因寒冷當温補之余
　毎用理中丸以温其中五苓㪚以導逆五苓治小兒
　吐尤妙逆者吐也連與數服兼與異攻散正氣温藥
　調理之往往便愈若己虚損當速生其胃氣與理中
　丸并研金液丹末煎生姜米飲調灌之惟多服乃効
　服至二三兩無害得胃氣生手足漸暖仍頻與粥雖
　至危者往往死中得生十有八九金液丹治小兒吐
　㵼虚極最妙沈存中論金液丹親見小兒吐利劇氣
　已絶服之得活者數人真不妄也須多服方騐若因
　吐㵼生風身冷瘈瘲變慢驚者論在於驚門具之其
　理中丸五苓散金液丹方並在和劑集載之
異攻散治吐㵼虚冷病先與數服正氣能温中和氣進
　食
　　人參(去/蘆)茯苓(去/皮)白术　甘草(炙/)陳皮(各等/分)
　右為細末毎服二錢水一盞生姜五片棗二枚同煎
　至七分通口服無時
參苓散治傷風冷脾胃不調一切吐㵼
　　人參(去/蘆)茯苓　白附子　羌活(去/蘆)白术(各一/分)
　　肉桂　犀角(鎊/屑)藿香(去/土)川芎　芍藥　甘草(各一/錢)
　右為細末毎用半錢金銀薄荷湯調下無時
團參散治脾胃虚弱氣不調順傷於風冷一切吐㵼手
　足厥逆
　　人參(去蘆/二兩)白术(一/兩)白扁豆(炒一/兩)罌粟米(四兩/别研)
　　山藥(三/兩)陳粟米(三兩用生姜自然汁/浸三宿取出曝乾)
　　白茯苓(一兩/去皮)木香(三/分)川芎(一兩/半)烏藥(一兩半/剉碎)
　　甘草(三兩/炙)厚朴(去麤皮生/姜製二兩)白芷(一/兩)
　右為細末毎服一錢水一小盞生姜三片棗一箇去
　核同煎至半盞温服空心食前
和中散治三焦不調停寒鬲上吐㵼不定
　　藿香(去/土)白荳蔲　人參(去蘆各/一兩)木香　丁香
　　乾姜(炮/)厚朴(去皮生姜/製各半兩)甘草(一/分)
　右為細末毎服一錢水一小盞入生姜三片煎至六
　分温服無時
益中湯治脾胃不和傷冷吐㵼
　　丁香(半/兩)草荳蔲(去皮三/箇炒)人參(去蘆/半兩)青皮(去穰/半兩)
　　桂心(一/分)訶梨勒(去核/一分)
　右為細末嬰孩一字二三嵗半錢五六嵗一錢煎木
　𤓰紫蘇湯調下日三無時
沉香散治脾胃不和吐㵼不進乳食
　　沉香(一/分)丁香(一錢/炒)木香(半錢/炮)桂心(半錢不/見火)
　　甘草(一錢/炙)茯苓(一/分)藿香(去土/一錢)法如前方用
觀音散治如前
　　人參(去/蘆)甘草(炙/)白扁荳(炒/)石蓮肉(去心各/一分)
　　茯苓(一錢/半)白芷　黄蓍(搥碎塗/蜜炒)木香(炮各/一錢)神麯(二/錢)
　右為細末毎服一錢水半盞棗半箇煎三兩沸温服
　無時
人參散治如前
　　人參　茯苓　石蓮肉(去心各/一分)甘草(二錢/炙)
　　黄耆(半兩/蜜炙)
　右為細末毎服一錢水半盞棗半箇煎三兩沸温服
　無時
白术散治胃氣虚弱吐㵼發渇
　　白术　人參(去/蘆)木香　白茯苓　藿香葉(去/土)
　　甘草(炙各/一分)乾葛(二/分)
　右為末毎服一錢水一小盞煎至六分温服無時
半夏湯治脾胃虚寒吐㵼及有冷痰等疾
　　半夏(好者一兩湯浸/洗七次切焙乾)陳粟米(三分無即用/陳粳米亦得)
　右㕮咀毎服三錢水一大盞入生姜七片煎至四分
　温服無時
張渙七香丸治吐㵼不進乳心腹脹滿小便不利
　　青皮(浸去穰稱一半生/一半炒用一兩)肉荳蔲(半兩麵裹/煨令香熟)牽牛(一兩/炒)
　右為末糊丸麻子大毎服二三十丸生姜米飲下無
　時
治嬰小吐㵼
　　亂髪(半兩/燒)鹿角(一分/末)
　右同研細米飲服一錢日三
治嬰小吐㵼
　右以特猪屎燒為末水調汁少少與服
丁香安胃丸治小兒胃虚氣逆嘔吐泄㵼煩渇欲飲精
　神昏困
　　肉桂(半/兩)丁皮　藿香(去/土)滑石　茯苓(各一/兩)
　右為細末煉蜜和丸鷄頭大毎服一丸温湯化下無
　時
温中丸治胃寒㵼白腹痛腸鳴吐酸緑水不思乳食
　　人參(去/蘆)甘草(炙/)白术(各一/兩)
　右為末姜汁糊丸菉豆大米飲下一二十丸無時
糯米湯治吐㵼不止
　　糯米(一百/粒)木香　黄連(去鬚三味/剉碎如米)
　右同炒至米焦黄去木香黄連不用只以米為末後
　用枇杷葉去毛淨焙乾等分為末和匀白湯調半錢
　無時
進食丸治傷飽乳食不消壯熱腹痛脹滿吐哯無度
　　木香　枳殻(麩炒/去穰)當歸(去鬚/洗焙)代赭石(火煅醋淬不/計遍數以易)
　　(碎為度/别研)朱砂(研飛各/半兩)巴豆霜(一/分)
　右為末糊丸黍米大一嵗兒一丸温水下無時
不二丸治傷食吐㵼不止
　　巴豆(三十粒去皮心膜研細别用好黄連半/兩水浸濃汁染紙二張裹巴豆壓去油)
　　朱砂(末一錢/水飛)寒食麵(一錢/)
　右同研細滴水和丸菉豆大新水磨化一丸服無時
感應丸治脾胃虚怯乳食過度吐㵼身熱腹滿
　　肉荳蔲仁(四箇麵/裹煨)丁香末(三/錢)川姜末(二/錢)木香(三/錢)
　　百草霜(四/分)杏仁(二十八箇去皮/尖别研取霜)巴豆(十四箇去皮霜/膜出油盡取)
　　黄蠟(二兩熔濾去滓却入好/酒同煮半時放冷凝)
　右同為細末研匀先熔煉蠟和藥成膏恐硬時更入
　油少許毎用旋丸如黍米大三四粒温水下乳食前
荳蔲散治伏暑傷熱吐㵼煩渇腹脹小便少
　　硫黄(一/分)白滑石(三/分)丁香　白荳蔲(麵裹煨/各半分)
　右為細末毎服一字或半錢米飲調下無時
藿香散治伏暑冷熱不調吐㵼不止
　　藿香(去/土)白芷　丁香　縮砂仁(各等/分)
　右為末毎服半錢沸湯㸃服無時
香石散治伏暑煩躁吐㵼發渇
　　丁香　滑石　硫黄　白芍藥　甘草(各等/分)
　右為細末毎服半錢米飲調下無時
三和散治伏暑吐㵼津液燥少
　　白茯苓(一/兩)烏梅肉(半/兩)乾木𤓰(半/兩)
　右為細末毎服一錢水一盞煎至五分去滓温服無
　時
烏燼散治中暑暍煩躁悶亂吐㵼
　右以榖精草不限多少燒存性用器覆之放冷研為
　細末毎服半錢或一錢冷米飲調下無時
大七寳散治霍亂吐㵼
　　木香(炮/)丁香(炒/)桂(去麄皮/不見火)茯苓　人參　麻黄(去根/節)
　　訶子(去/核)當歸(去鬚/土)甘草(炙/)大腹皮　川練子(去/核)
　　秦艽(去蘆炒已/上各一錢)地榆(二錢/炒)藿香(去土一/錢半炒)
　　肉荳蔲(一箇麵/裹煨)
　右為末毎嬰孩一字二三嵗半錢四五嵗一錢水半
　盞入棗半箇煎數沸温服無時
建脾膏治霍亂吐㵼
　　丁香　藿香(去/土)人參(去蘆各/一兩)沉香　木香(各半/兩)
　右為細末煉蜜和膏毎用鷄頭子大粟米飲化服無
　時
人參湯治如前
　　人參(去蘆/一兩)厚朴(去麄皮生/姜製半兩)甘草(半兩/炙)白术(三/分)
　　生姜(三/分)
　右㕮咀以水一升二合煮取半升六十日兒服一小
　合百日兒分四服周晬兒分二服乳空服之乳母忌
　生冷油膩
蒼术湯治小兒霍亂吐㵼
　　人參(去/蘆)蘆蘀(各半/兩)扁豆藤(二/兩)蒼术(一/撮)
　右為麄末毎服二錢水七分煎至五分去滓温服立
　騐無時
又方名同治同
　　人參(一/兩)木𤓰(一/箇)蒼术(一/撮)
　右㕮咀量兒大小用煎如前服立效
治小兒霍亂吐㵼
　右以牛涎一合灌兒口中量大小加減
人參調胃膏治霍亂吐逆服藥不下煩渇者宜先服此
　藥
　　人參(去/蘆)白术　丁香(各一/兩)乾姜(炮/)甘草
　　赤茯苓(各半/兩)
　右為細末煉蜜和丸皂子大毎服一丸熱湯化破以
　新水沉極冷即服無時
快鬲散治霍亂吐逆服藥多即吐先服此藥
　　甘草(半/炙)兩良姜(微/炮)肉荳蔲(麵裹/煨)丁香(各一/分)
　右為細末毎服半錢新汲冷水調下
白术膏治傷暑伏熱頭目昏痛霍亂吐㵼煩躁作渇
　小便不利心胸滿悶
　　白术　澤㵼(各半/兩)茯苓　人參(去/蘆)滑石(各一/分)
　右為細末煉蜜和膏毎用一皂子大煎麥門冬湯放
　温化下無時
治霍亂不止
　右以訶梨勒一枚去核為末沸湯研頓服如未差再
　作
丁香丸治霍亂吐㵼面青四肢冷虚汗出
　　丁香　藿香(去土各/一分)人參(去蘆/半兩)
　右為末煉蜜和丸麻子大毎服五丸粥飲下無時
丁香散治霍亂不食
　　丁香(一/分)人參(半/兩)
　右為麄末毎服一錢水一小盞煎至五分去滓服
㪷門散治霍亂吐㵼轉筋
　　附子(一枚/生)胡椒(一百/粒)
　右為末毎服半錢漿水一小盞煎至四分温服
七寳散治霍亂吐㵼腹内撮痛
　　白术(四/兩)人參(去/蘆)白茯苓(各半/兩)甘草(一兩/炮)
　　草菓子(大者二箇/炮過用)訶子(四箇炮/去核)乾姜(一錢/炮)
　右為細末毎服一錢水半盞入棗一枚姜三片同煎
　至七分帶熱服三嵗下者藥半錢水半合煎之㵼不
　止與香連丸間服
香連丸治冷熱不調霍亂吐㵼服内㽲痛
　　黄連(去鬚擇盡一/兩杵碎㣲炒)木香(一/分)訶子(七箇炮/去核)
　　肉荳蔲(二箇麵/裹煨)
　右為細末姜汁糊和丸菉豆大毎服十丸十五丸米
　飲下無時日四五服
治霍亂不止
寡婦薦草治如前小兒霍亂吐㵼
　右取寡婦薦草二七莖煮飲之
又方　右取蠮(音/噎)螉(音/雍)窠微炙為末乳汁調下一字乃
　蜾羸蟲
又方　右取芹葉細切煮熟汁飲之任意多少得止為
　度
香豆散治霍亂煩渇吐㵼
　　藿香(去/土)甘草(一/分)肉荳蔲(麵裹煨/各一兩)白扁豆
　　人參(去蘆各/半兩)
　右為末毎服一錢水八分盞入生姜二片煎至五分
　去滓温服
吐㵼後証附
醒脾散治吐㵼初定脾胃虚弱恐生風者便當與服
　右以天南星沸湯浸洗七次為細末一嵗兒半錢七
　用河水七分盞入冬𤓰子七粒同煎至半放温旋旋
　與之
碧香丹治吐㵼後大渇不止不得眠睡甚則變疳
　　天竺黄　不灰木(燒赤/放冷)赤石脂　龍骨(煅各一兩/先為細末)
　　膩粉　定粉　鉛　白霜　蛤粉(各一兩/别研)
　右拌匀入麝香半兩再研滴水和丸雞頭子大毎用
　一粒或半粒同蚫螺兒三箇細研沸湯浸化却用冷
　水沉極冷服大渇即與神騐
丁香黄耆散治吐㵼後脾胃虚弱不能飲食漸成羸瘦
　面色青白或作痢時下時止
　　丁香　綿黄耆(剉/)人參(去/蘆)白术　當歸(洗/焙)
　　鼈甲(酥炙黄去裙/襕各一兩)胡黄連　甘草(炙各/半兩)
　右為細末毎服一錢水一小盞入生姜二片棗一箇
　同煎至五分去滓温服食前
香茂散治㵼後但胸中不快
　　藿香(去/土)蓬茂(炮/剉)茯苓(焙各/等分)
　右為細末毎服半錢或一錢白湯㸃服無時
中和散治吐㵼定後煩渇
　　人參(去/蘆)白茯苓　白术　甘草(剉/炒)乾葛(剉/)
　　白扁荳(炒/)黄耆(切/焙)藿香(去土各/等分)
　右為細末毎服二錢水一盞棗一箇去核生姜三片
　煎至七分放温服無時
　
　
　
　
　
　
　
　
　
　
　
　小兒衛生總微論方卷十
欽定四庫全書
　小兒衛生總微論方卷十一
　　八痢論
小兒氣血怯嫩藏腑軟弱因觸冐風寒飲食冷熱以邪
干正致脾胃不和凝滯停積藴毒結作或水榖不聚或
膿血純雜變而為痢其候有八一曰水榖痢謂便下糞
稀薄而不聚駃利出易水榖不化也然雖是㵼便時亦
覺裏急後重故為痢也二曰冷痢謂便下純白膿也三
曰熱痢謂便下純赤血也四曰滯痢謂便下膿血相雜
也五曰積痢謂有積傷為痢浸久或差而復發也六曰
疳痢謂患疳瘠而下痢也七曰蠱痢謂如蠱毒下紫黒
血或如赤豆汁或如鷄鴨肝片也八曰休惜痢謂下血
黒黯中有白物如腸中之脂或如爛魚腸之狀此腸胃
潰傷患者更休愛惜故以名之亦名休息者謂患即無
休息而至死也凡痢若粥藥不能進者此便為死候也
治水榖痢方已具前㵼項之下
治冷痢方
玉腸散治冷痢初即大便青色後乃作膿
　　白石脂　當歸(洗/焙)丁香　白术(各一/兩)草荳蔲(去/皮)
　　厚朴(姜製各/半兩)
　右細末毎服半錢粥飲調下無時
厚朴圓治藏寒泄㵼下痢純白腹中絞痛虚氣脹滿手
　足逆冷
　　厚朴(姜製/半兩)訶子(半兩炮/去核)白龍骨(半/兩)白礬(半/兩)
　右用一器盛之鹽泥固濟留一竅子木炭火煅烟息
　為度取出為末麵糊和圓黍米大毎服十圓米飲下
　食前
烏骨散主治如前
　右烏魚骨去皮研細末毎服半錢米飲調服或炙黄
　用之亦治婦人漏血
藍汁主治如前
　右以藍青取葉𢷬令極爛絞取汁略温毎服半合或
　一合無時
馬齒汁主治如前
　右杵生馬齒菜絞汁略温毎服一合入蜜一匙頭許
　調匀空心服
石蓮散主治如前
　右以石蓮不拘多少去皮用沙糖炒過為細末毎服
　一錢米飲調下乳食前累騐
胡黄蓮圓治血痢下多久而不差或作藏毒下血帶青
　黄色
　　胡黄連(炒/)蕪荑(揀凈/炒)夜明沙(各一/分)
　右末猪膽汁和圓黍米大毎服十圓陳米飲下無時
治赤白滯痢方
罌粟飲子治赤白滯痢
　　罌粟殻(半兩/蜜炙)人參(去蘆/一分)厚朴(去麄皮生/姜製一兩)白茯苓(半/兩)
　　甘姜(一分/炮)烏梅(三箇去仁/連核用)御米殻(三/箇)阿膠(三片蛤粉/炒焦去粉)
　右同末毎服一錢水酒各半盞煎數沸温服乳食前
　嘔吐者不可服
三竒湯治白痢
　　御米殻(二兩塗/蜜炙)酸石榴皮(一兩塗/蜜炙焦)阿膠(半兩蛤粉/炒去粉)
　右細末毎服半錢烏梅甘草湯調送下乳食前
治熱痢方
勝金圓治熱痢下血
　　黄蘖(去麄皮/半兩)赤芍藥(四/錢)
　右末飯和圓如麻子大毎服一二十圓米飲下乳食
　前
當歸散治如前
　　當歸(去蘆并土/一分焙)芍藥(一分/炒)黄蓮(去鬚一/分炒)
　　枳殻(一分去穰/麩炒黄)
　右細末毎服半錢水五分煎至三分温服下血多者
　入甘草一寸同煎乳食前
槐花散治血痢不差
　　槐花(揀凈/炒)地榆(炒各/等分)
　右細末毎服半錢一錢米飲調下乳食前
聖効散治血痢久不差
　　赤石脂(一兩/燒赤)白龍骨(一兩/煅)阿膠(一兩剉蛤/粉炒去粉)
　　訶黎勒(煨去核/用半兩)木香(半/兩)黄連(去鬚/半兩)乾姜(半兩/炮)
　　甘草(半兩/炙)
　右細末毎服半錢煎粟米飲調下食前
厚腸圓治血痢腸虚
　　黄連(去鬚/炒)川練子(去核各/一兩)木香　阿膠(剉蛤粉/炒去粉)
　　當歸(去蘆/并土)吳茱茰(去枝梗微/炒各半兩)
　右細末粟米飯和圓黍米大毎服一二十圓米飲下
　食前
白梅飲子治血痢不止
　右以白梅一枝去核鹽水研爛合臘茶醋湯沃服之
　昔陳應之治曾相痢血百餘日諸醫不能療陳用此
　一啜而差又梁相亦病痢血應之曰此挾水榖者用
　三物散數服而愈
三物散
　　胡黄連　烏梅肉　竈下土(各等/分)
　右末毎服一錢臘茶清調下食前空腹温服
又方治熱痢下血頻併不差
　右以白梅五箇取肉臘茶二錢同研匀細毎服一錢
　或半錢白湯調服或以醋湯沃服之量大小加減食
　前
黄蓮丹治如前
　　黄連(去鬚/二兩)當歸(去蘆并土/一兩洗焙)白頭翁(去蘆/三分)
　　蔓菁根(三分洗/焙乾)木香(半/兩)川練子(麵裹煨去/核用半兩)
　右細末粳米飯和圓黍米大毎服十粒米飲下乳食
　前或十五粒
必効圓主治如前
　　川黄連(去鬚/二兩)大棗(半/升)乾姜(一/兩)肉荳蔲(一分麵裹/煨香去麵)
　右細末糊圓黍米大毎服五七圓米飲下乳食前兒
　大增之
雄黄散治腸胃虚冷下痢頻併腹痛不可忍後重努躽
　肛脫
　　雄黄(一分研/細水飛)乳香(一分/研細)白礬(飛過一/錢研細)
　右同研匀毎服嬰孩一字二三嵗半錢陳米飲調下
　日三服乳食前
艾葉湯治虚冷下痢白膿
　　艾葉(一兩/微炒)當歸(去蘆并/土一兩)乾姜(一兩/炮)木香(半/兩)
　　訶梨勒(煨去核/用半兩)
　右細末毎服一錢水一小盞入粟米少許同煎至五
　分去滓温服食前大小以意加减
又方治如前
　右以臘茶一錢入熱醋少許調服乳食前大小以意
　加减
又方治如前
　右以沙牛角䚡燒存性為末粥飲調下一錢或半錢
　乳食前
阿膠圓治如前
　　赤茯苓　赤芍藥(各一兩/為細末)
　右以米醋煮阿膠一兩和圓菉豆大米飲下一二十
　圓乳食前
酒煎湯治腸胃虚冷泄㵼不止變成白痢
　　甘草(半兩/炙)
　右麄末毎服二錢水一盞生姜三片棗一箇煎至半
　盞去渣放温量大小加减服赤多者加黒豆十粒同
　煎
三神丹治如前
　右以肥大無尖草烏頭三箇各去皮一箇生一箇炮
　熟一箇燒作黒灰同為細末麵糊圓如蘿蔔子大毎
　服三粒水㵼井花水下白痢乾姜湯下赤痢甘草湯
　下赤白滯痢乾姜甘草湯下食前
木香炒蓮圓治脾胃虚弱寒濕冷熱相摶滑泄下痢赤
　白
　　黄蓮(二兩麄好折開如金色者剉匀如豆大又用/生姜四兩凈洗亦匀切如豆大同入石銀器)
　　(中炒不住手攪貴得匀也炒至/生姜焦脆去姜不用只用黄蓮)訶子(煨去核/用半兩)
　　木香(半/兩)
　右同細末以濕紙包粟米飯慢火煨水脉溜取出和
　藥圓如菉豆大毎服二三十圓食前米飲下神効
金鎻散治赤白滯痢日久不差
　　黄蓮(去鬚一分用茱茰一分同/炒去茱茰不用只用黄蓮)厚朴(去麄皮半/兩生姜製)
　右同細末嬰孩一字二三嵗半錢紫蘇木𤓰湯調下
　日三服食前
赤脂丹治如前
　　赤石脂　乾姜(炮/)肉荳蔲(各一兩麵裹/煨香去麵用)
　右細末麵糊圓黍米大毎服十粒米飲下食前
治小兒下痢膿血
　　蓽澄茄(一/兩)破故紙(半兩/炒黄)黄蓮(去鬚/半兩)木香(一/分)
　右細末毎服半錢陳米飲調下食日二服量兒加减
治小兒風邪所干下痢頻併裏急後重
　以天南星一兩生為末毎服半錢水二盞生姜十片
　米十粒煎至半盞温服食前
治小兒久痢藏毒下膿血不止
　以好大棗一箇去核入黄丹半錢碙砂一皂子許膩
　粉十文並研細置棗肉内用大麥麵裹慢灰火中炮
　香熟去麵并棗皮了研極細入少軟飯圓如麻子大
　量兒大小加减圓數煎槐花湯下甚者二服定食前
小桃花圓治小兒赤白痢
　　赤石脂　龍骨(煅/)蜜陀僧　定粉　黄丹(炒紫黒/色用)
　右等分醋糊圓菉豆大毎服十圓十五圓米飲下乳
　食前
治赤白諸痢
　以蜂房燒末飲服量大小與又以鷄腸草取汁一合
　和蜜温服良以雲母粉半兩更研極細量兒大小加
　减煮白粥拌只空腹食之
　又以胡粉熟烝熬令色變飲服之亦治無辜痢良大
　小以意加减
治久痢不差
　以沒石子二箇剉熬令黄研細作餛飩食之
治小兒諸痢香蓮圓
　　黄蓮(去/鬚)龍骨(煅/)白石脂　川姜(炮/)枯礬(各一/兩)
　右末以粟米粥和圓麻子大毎服三十圓米飲下乳
　食前量大小與服
木香黄連圓治冷熱相雜下痢赤白裏急後重腹痛絞
　撮及腸胃氣虚暴傷乳哺
　　木香　黄連(去鬚各/一分)白附子尖(二箇/炮)
　右細末粟米飯和圓菉豆大或黍米大毎服十圓至
　二三十圓量大小與之食前米飲下日夜三四服
四神散治諸般赤白痢
　　當歸(去蘆并/土焙)乾姜(炮/)黄蘖(炒/)黄連(去鬚炒/各等分)
　右四味各自為末如水殻利各用半錢和匀量兒大
　小一錢至半錢濃煎烏梅湯調下赤痢者加黄蘖倍
　之白痢者加乾姜倍之後重裏急腸痛者加黄連倍
　之腹中絞痛者加當歸倍之並空心食前服沈存中
　言予家常作此藥最獲大効
槲皮湯治如前
　右以新槲皮不拘多少去外黒皮細切㬠乾毎服二
　錢水一盞煎至半盞去渣更煎如膏量大小温服立
　差食前
又方治如前
　右以鷄子一箇取清攤連紙一張令徧㬠乾疊作四
　重包撮烏梅十箇有肉好者安熨斗内炭火燒烟欲
　盡存性取出頓一椀中上用盞子合之候冷研細更
　入水銀粉少許和匀量兒大小分三五服空心井花
　水調下如一服微利止後服
二色圓治如前神
　　吳茱茰(揀去枝/梗二兩)黄連(去鬚/二兩)巴豆(四十九/箇去皮)
　右同於銚子内炒令黄赤色去巴豆不用只將上面
　二味各自為末麵糊和圓如蘿蔔子大㸔大小𦂳慢
　加减圓數如白痢只服茱茰圓赤痢只服黄連圓白
　多赤少者多服茱茰圓赤多白少者多服黄連圓赤
　白相等者中半服之
御米湯治如前
　　御米(十箇和/殻用)甘草(二錢/炙)當歸(去蘆洗/焙一分)黄連(去鬚/一分)
　右末毎服一錢米飲調下乳食前
罌粟圓治如前
　　罌粟殻(一兩/蜜炒)酸石榴皮(燒存性/四錢)甘草(半兩/炙)
　　阿膠(一錢剉蛤/粉炒去粉)
　右末煉蜜和圓小鷄頭肉大毎服一圓水六分盞化
　開煎至四分温服乳食前
三烏圓治如前
　　川烏(一/箇)草烏(一/箇)巴豆(七/箇)
　右各燒及九分同研細酒煮黄蠟鎔化入少好油拌
　和攪匀成膏毎用旋圓菉豆大毎服三圓㸔大小加
　减血痢黄連湯下白痢乾姜湯下水榖痢倒流水下
　赤白痢乾姜甘草湯下
固腸圓治赤白滯痢多日不可漸成羸瘦
　　黄連(去鬚/二兩)木香(二/兩)半夏(二兩湯/洗七次)乾姜(二兩/炮)
　　赤石脂(二兩火/煅五次)厚朴(去麄皮二/兩生姜製)白术(二/兩)
　右為細末麵糊和圓黍米大毎服十圓米飲下乳食
　前
建胃丹治赤白等痢疾日久尫羸
　　黄連(去鬚剉微/炒一兩)白龍骨(半兩/煅)白石脂(半/兩)神麯(半兩/炒)
　　烏梅肉(半兩/炒乾)乾姜(半兩/炮)白礬(枯一/分)
　右細末醋糊圓和黍米大毎服十粒十五粒米飲下
　乳食前
妙應膏治久痢赤白諸藥不効
　　蜜陀僧(半兩/末)黄丹(半兩/研)定粉(半兩研已上三味同/於銚子内以醋拌匀)
　　(用火熬如/茶褐色)訶梨勒皮　木香(各一兩/並末)巴豆(十粒去/皮膜壓)
　　(油/盡)砒霜(半錢/研)麝香(一錢/研)
　右同研匀細先以黄蠟四兩慢火鑗化入藥拌匀熬
　成膏每用旋圓黍米大未晬兒一粒二三嵗兒二粒
　四五嵗三粒六七嵗五粒血多冷甘草湯下膿多温
　艾葉湯下臨卧服忌熱物亦治積痢
金華散治滯痢多時羸瘦體弱不堪疾勢困重
　右好黄連為細末每服一錢水一小盞煎至半盞入
　蜜少許和匀放温服之日五六服食前
又方治如前
　右以麻子一合炒香熟為末毎服一錢温蜜漿水和
　服立効
木香三使湯治赤白久痢拖延時月至天寒不斷
　右以木香方寸許黄連半兩水半升同煮至水乾去
　黄連不用只將木香薄切焙乾為末分三服第一服
　橘皮湯調下第二服陳米飲下第三服甘草湯調下
　乳食前
烏金散治赤白滯痢及有所傷下痢
　右以青州棗不拘箇數去核入白礬末滿以紙裹煅
　存性為末毎服半錢米飲調下未愈宜取之如赤者
　更入好茶半錢同調服白者不用
治積痢方
軟金丹治久積成痢
　　砒霜　雄黄(研水/飛)巴豆(去皮/膜)
　右三味等分各研細末先以黄蠟㸔多少於石銀器
　内炭火鎔化入藥末竹箆子左右手各攪四十九遍
　如此七次數足取下火乗軟搓成小鋌以油單裹置
　新磁器中要用火烘軟旋圓如粟米大或如蘿蔔子
　大三五粒量大小病勢加减赤痢温虀汁下白痢或
　赤白雜下並米飲下乳食前
大尊重圓治虚中有積腸滑下痢裏急後重臍腹疼痛
　　粉霜(三/錢)黄丹(半/兩)定粉(半/兩)碙砂(半/兩)膩粉(二/錢)
　　京三稜末(一/兩)白麵(五錢少即/量添些小)
　右為末同匀滴水和圓㬠乾炭火上炒令烈焦再
　杵羅為末棗肉和圓菉豆大毎服一二丸米飲下乳
　食前
朱砂萬應丸治積痢久痢滯痢一切諸痢多日不差
　　朱砂末(一/錢)碙砂末(一/錢)巴豆(七箇去/皮膜)臘(二棗/大許)
　右於銚子内先鎔蠟化入巴豆熬至黒焦去巴豆不
　用却入上二味攪極匀放凝為劑如用旋丸如菉豆
　大毎服三丸白痢艾湯下赤痢黄連湯下赤白痢黄
　連艾湯下水榖痢新水下乳食前
針頭丸治如前
　　朱砂半錢砒一錢　巴豆七箇用油煎　硫黄只
　　使骰子大　研末更用蠟為丸
　右旋丸針頭大毎服一圓米飲下量兒大小加减圓
　數食前
燒青丸治諸積痢
　　輕粉(二/錢)𤣥精石(一/分)霜粉(一/錢)碙砂(一/錢)
　右為末入白麵二錢拌匀滴水和劑捻作餅子文武
　火燒熟再研為細末滴水和丸芥子大漿水下三四
　丸一方保州邵亷訪方無碙砂却有龍腦一字餘並
　同亦不燒只為末水浸蒸餅圓麻子大一嵗兒一丸
　二三嵗二丸四五嵗三丸六七嵗五圓並夜深空腹
　冷水送下如虚中沉積泄痢膿血交下腹痛煩渇百
　藥不効不敢取轉者服之便愈並不動氣忌一切生
　冷油膩毒物又名瑞白丸
治疳痢方(在疳疾之下/)
治蠱毒痢方
育腸湯治蠱痢下血如豆汁赤水腹痛
　　罌粟殻(五兩細剉蜜/水洒匀炒黄)地榆　槐花(蜜拌/炒赤)厚朴(去麄皮/生姜製)
　　甘草(炙/)橘皮(去/白)酸石榴皮　當歸(去蘆/洗焙)白芍藥
　　五倍子(去其中蟲各/一兩三錢)阿膠(蛤粉炒二/兩去蛤粉)
　右為麤末毎服二錢水一盞入陳粳米二十粒餳一
　塊皂子大煎至五分去滓温服食前
緩腸湯治蠱痢如前
　　人參(去/蘆)白术　當歸(去蘆/並土)白茯苓　厚朴(去麄皮/生姜製)
　　白芍藥　甘草(炙各/一兩)阿膠(蛤粉炒/去蛤粉)黄耆(蜜/炙)
　　陳粳米(炒各/二兩)御米殻(三兩蜜/炙黄)
　右為麤末毎服二錢水一盞入生姜三片棗一箇同
　煎至五分去渣温服空腹食前日三服
犀角散治蠱痢如前
　　犀角屑　地榆(剉/)黄連(去鬚剉/微炒)栢葉(微/炒)黄蘖(微/炙)
　　黄芩　當歸(去蘆土洗/凈微炒)赤薜荔(取/葉)生地黄(各一/兩)
　右為細末毎服一錢粥飲調下乳食前
地榆圓治蠱痢腸中畜毒下血如豆汁或諸惡物
　　地榆(一兩/多剉)黄連(去鬚/一兩)乾藍葉(一/兩)川升麻(一/兩)
　　川練子(去核/半兩)苦練子(去核/半兩)
　右為細末軟飯和丸如黍米大毎服十丸米飲下量
　大小加减乳食前
地榆樗皮丸治如前
　　地榆(四/錢)樗根白皮(三/錢)白芍藥(一錢/半)阿膠(蛤粉炒去/蛤粉一錢)
　　當歸(去蘆洗/凈一錢)烏梅肉(二錢/半)木𤓰(一錢/半)枳殻(去穰麩錢/炒黄一)
　　茯苓(一/錢)肉荳蔲(一箇麵裹/煨去麵)甘草(二錢/炙)木香(一/錢)
　　綿姜(半錢/炮)金櫻子(二/錢)人參(去蘆/半錢)
　右為末煉蜜丸麻子大毎服三二十丸米飲下乳食
　前
地榆散治蠱毒痢下血或如鷄鴨肝片腹痛不止
　　地榆(一/兩)甘草(半兩/炙)赤芍藥(一/兩)栢葉(一兩/微炒)茜根(一/兩)
　　當歸(去蘆洗淨/一兩微炒)訶棃勒(煨用皮/一兩)黄連(去鬚微/炒一兩)
　右為麤散毎服二錢水一小盞煎至六分去滓温服
　乳食前
白頭翁散治蠱毒痢如鷄鴨肝片隨膿血而下
　　白頭翁(去/蘆)黄連(去鬚/微炒)茜根(剉/焙)蘇枋木(剉/)
　　故皷皮(炙焦各/一兩)犀角屑(半/兩)地榆(半兩/炙剉)甘草(一分/炙)
　右為細末每服一錢水一小盞煎至六分去滓温服
　乳食前
地黄汁治蠱痢畜毒下血
　右以生地黄汁一升分四五服量大小與服食前立
　効
治休息痢方
鮓湯丸治休息痢下五色膿血如爛魚腸無糞腸中攪
　痛
　　粉霜(一/錢)輕粉(一/錢)朱砂(一錢/研末)碙砂(一錢/研)白丁香(末四/錢)
　　乳香(半錢/研)巴豆(七箇去皮/心不出油)
　右為末和匀烝去皮棗肉為丸粟米大嬰孩二三圓
　二三嵗兒四五丸旋丸兒大者圓如麻子大鮓湯送
　下日三服及與調胃氣藥間服大良亦治積痢蠱痢
　藏毒痢
神安圓治如前
　　砒霜(一/字)龍骨(二字/煅)烏魚骨(三/字)赤石脂(二/字)茯苓(三/字)
　　黄連(去鬚/三字)定粉(三/字)乾姜(三字/炮)黄丹(三字/火飛)
　右為細末入麝香少許拌匀飯和丸黍米大毎服五
　圓輕粉湯下亦治諸痢赤者甘草湯下白者乾姜湯
　下赤白雜者乾姜甘草湯下
樗根散治積年毒痢無休息
　　樗根白皮(大眼樹是也取北隂下根一截/擘破用之無北隂下者亦可)
　　訶子(七箇取/皮去核)
　右用河水三升煮取一升去滓時時呷服一方二味
　等分為麤末每服二錢水一大盞煎至半盞去渣温
　服時時呷服痢住喫淡粥飲乳將息
治諸痢雜証
龍骨㪚治下痢體熱煩渇
　　白龍骨(一兩/煅)茯神(三/分)人參(去蘆/三分)胡黄連(半/兩)
　　茅根(三分/剉)麥門冬(去心焙/三分)
　右為散毎服一錢水一小盞煎至五分去滓服乳食
　前
青黛散治下痢發渇不止(時舉方/)
　　青黛(一/分)乾藕節(一/兩)蜜陀僧(半/兩)漢羅(乃旱螺/一分)
　右為末毎服半錢米飲調下無時
冬𤓰汁治如前
　　右杵冬𤓰汁飲之
烏梅飲治如前
　　烏梅(十箇/去核)麥門冬(一分/去心)蜜(二兩/半)
　右分為五七服用水一小盞煎半盞入蜜攪匀服之
　無時
楮葉湯治下痢發渇得水飲便嘔逆不止
　右以楮葉炙令黄香用漿水半升浸之候水緑色去
　葉以木𤓰一箇切碎内汁中煮五七沸去木𤓰放温
　細細服無時
治嬰小下痢腹大且堅
　右以衣中白魚摩腹上
治小兒熱下黄赤汁沫及魚腦雜血肛中瘡爛坐􁥥生
　蟲
　　黄連(去鬚/土)蘖皮(炒/)苦參　鬼舊　獨活(去/蘆)橘皮
　　芍藥　阿膠(蛤粉炒去蛤/粉各半兩)
　右為末以藍汁及蜜和丸小豆大日服五圓至十丸
　冬時無藍汁用子一合為末入藥内
治小兒久痢膿汁濕􁥥生瘡
　右以艾葉一味毎服二錢水一盞煎至半盞去滓温
　服更量大小加减乳食前
治小兒下痢腹脹堅硬
　右以故衣帶多垢者切碎水三升煮取一升分服
治小兒卒暴下痢
　以小鯉魚一頭燒灰末之米飲調下
　以鷄子和黄蠟作煎餅與服
　又以林檎楮子同杵取汁服以意服之
黄柿餅治秋痢
　以黄柿𢷬和米粉作餅或作粥與食之
治小兒洞下滑痢
　以羊角中骨燒存性為末飲調服方寸匕
治小兒脾胃虚怯泄痢腹痛
　以揀肉荳蔲絶大好者一箇開一深竅填乳香一塊
　用酵麵裹了慢火煨麵熟將藥為細末麵糊和丸菉
　豆大毎服二十丸乳食前米飲下
養胃丹治小兒藏寒下痢白膿頻數
　　附子(一枚重半兩者/炮烈去皮臍)赤石脂(一/兩)川姜(一兩/炮)
　　訶棃勒皮(一/兩)
　右為細末粟米飯丸黍米大毎服十粒米飲下乳食
　前
　　脫肛
小兒脫肛者謂大腸肛頭脫出也此因㵼痢日久腸滑
冷氣相摶裏急下重而便難用力努躽致肛頭脫而下
出寒冷干乗不能收返得入今叙治方于後
治小兒肛頭脫出
　以故麻鞋底炙熱得所按令入頻頻按之即不出或
　燒鼈頭灰研細附上然後按入永差
　以木賊燒存性為末摻上用手挼按令入
鼈頭丸治小兒因㵼痢及冷摶積久脫肛下出不能返
　收腸中疼而不得入
　　死鼈頭(二箇炙/令焦)小蝟皮(一箇炙/令焦)磁石(火煅米醋淬/不計遍數以)
　　(易碎為/度四兩)桂心(三兩不/見火)
　右為細末煉蜜和丸小豆大三嵗至五嵗兒五七丸
　温米飲下日三服一方不用鼈頭只三味
赤石脂散治因㵼痢努躽氣下推出肛頭不入
　　真赤石脂　伏龍肝(等/分)
　右為細末毎用半錢傅肛頭上頻用按入
蛛丹散治因㵼痢脫肛疼痛(又名黒神散/)
　右以大蜘蛛一箇瓠葉重裹繫定入合子内燒黒灰
　存性入黄丹少許研匀凡用先煎白礬葱椒湯洗拭
　乾將藥末摻在軟綿上手掌挼按入收之甚妙亦治
　大人又一方桑葉裹鹽泥固燒
蕪荑丹治久痢大腸虚冷肛門脫出
　　白蕪荑(去枝一/兩微炒)鼈甲(一兩酥炙/黄去裙襕)蝸牛殻(一兩/炙焦)
　　磁石(燒醋淬十/次研水飛)黄連(去鬚微/炒半兩)蚺蛇膽(半/兩)
　右為細末軟飯和丸黍米大毎服十粒粥飲下乳食
　前
二金散治久痢腸頭虚冷肛門脫出
　　龍骨(一兩/煅)枯鼈殻(一枚塗酥炙/黄用一兩)
　右為細末每用一字或半錢乾摻上挼按内之
又方以白龍骨研如粉撲之
　又以鼈頭燒灰細末撲之
　又以沿桑螺燒末和猪膏傅上立縮收之此螺全似
　蝸牛而微黄小雨後沿枽而生
　又以虎骨燒末水調服半錢或一錢日三甚良
治小兒大腸隨肛帶出轉久不能收之
　以生括樓取汁塗之
　以猪肉汁蘸手隨挼之令暖自入
　又以乾胡荽切一升燒烟熏之則縮入
　又以木賊不拘多少燒存性為末摻上挼按之
縮沙散治小兒滑泄肛頭脫出
　以縮沙一兩去皮為末毎用一錢以猪腰子一片批
　開入藥末在内線繫米泔煮熟與兒食之次服白礬
　丸如脫肛氣逆遍身虚腫喘急者死不治
白礬丸
　　白礬(枯/)定粉　寒水下(煅各/等分)
　右為細末爛飯研細和丸黍米大每服五丸煎烏梅
　湯送下乳食前
斗門散治小兒㵼痢多時青黄羸瘦脫肛不收
　　訶子肉　枳殻(去穰麩/炒黄)地榆(各等/分)
　右為細末每服一錢米飲調下一嵗下者半錢乳食
　前
又方治如前
　　香附子　荆芥穗(等/分)
　右為麤末毎用三匙以水一大碗煎十數沸淋􁀙
又方以浮萍草不拘多少㬠乾杵為細末乾貼上以蝴
　蝶兒不拘多少隂乾為末塗手心挼上即止
　
　
　
　
　
　
　
　
　
　
　
　
　
　
　小兒衛生總微論方卷十一
欽定四庫全書
　小兒衛生總微論方卷十二
　　五疳論
小兒疳病諸論叢雜唯五疳之說為當其証候外則傳
變不同内則悉屬五藏一曰肝疳其候揺頭揉目白膜
遮睛遍身多汗喜覆面而卧眼中澁痒色澤青黄髪𥪡
頭焦筋青腦熱腹中積聚下痢頻多日漸羸瘦二曰心
疳其候渾身壯熱頰赤面黄心胷鬲脘煩躁滿悶口舌生
瘡盜汗多驚下痢膿血神彩衰耗三曰脾疳其候腹大
如皷上多筋脉喘促氣麤心腹壅脹多啼咳逆水榖不
消唇口乾燥好食泥土情意不樂憎明好暗痢多酸臭
肌肉内消形枯力劣甚則大肉陷下四曰肺疳其候咳
嗽氣逆皮毛焦落咽喉不利操鼻咬甲口鼻生瘡腹内
氣脹乳食不進大腸不調泄利不常憎寒體慄糞中米
出洞下白泔五曰腎疳其候上熱下冷寒熱時作齒斷
生瘡耳焦腦熱手足逆冷吐逆滑泄下部生􁥥脫肛不
收夜啼饒哭漸成困重甚則髙骨乃敗小兒疳疾乃與
大人勞瘵相似故亦名疳勞大人勞者因腎藏虚損精
髓衰枯小兒疳者因脾藏虚損津液消亡病久相傳至
五藏皆損也大人勞疾骨削而氣耗小兒疳疾腹皷而
神羸以其病之始也其藏之傳受不同故也至於傳久
五藏皆損則一也故五損者經言一損於皮毛皮聚毛
落肺也二損於肌肉肌肉消瘦飲食不為肌肉脾也三
損於血脉血脉虚少不能榮於藏府心也四損於筋筋
緩不能自收持肝也五損於骨骨痿不能起於牀腎也
病極則大肉陷下髙骨敗壞以至死矣凡小兒疳疾多
是轉下所壞小兒藏府嫩軟易虚易實一切於諸病悞
行轉下致脾胃虚弱津液内耗皆能成疳且如潮熱日
中時發者是脾藏虚心藏實(日中乃心/用事之時)而内發其熱法
當先補其肝母(肝乃心/之母也)肝實而後㵼心心得母氣則平
而潮熱乃愈醫見潮熱妄謂其實便以大黄牙硝等冷
藥利之利旣多而不能禁則津液内亡漸成疳也又如
癖病發作寒熱飲水脇下有形而硬痛法當用藥漸消
磨之醫見有癖便以巴豆碙砂輩駃藥下之下旣多而
津液耗則漸成疳也又如傷寒五六日之後有下証因
以冷藥下之太過致脾胃虚而津液耗即便引飲不止
而熱生如此則熱氣内耗於津液肌肉外消而羸瘦他
邪相干証變百端亦因成疳也又如吐㵼病久津液耗
亡亦能成疳也又如小兒食肥甘物多因傷為積則藴
痢發熱津液内耗亦能作疳故甘即疳也聖濟經云肥
甘之過積為疳黄乃謂是矣故諸病皆能成疳也甘疳
之候眼濇多困或生白膜唇口淡白身色黄黒食泥土
生米喜卧冷地疥癬頭瘡洞泄青白黄沫下痢膿血腹
滿喘咳耳鼻生瘡髪稀作穗頭大項細肚大青筋脚手
垂嚲瘦瘠飲水筋痿骨重形劣尫羸皆其証也本因脾
虚津耗久則傳變而成傳緩者則為慢疳傳𦂳者則為
急疳又當辨認冷熱肥瘦其肥熱疳者乃因食肥甘積
聚生熱而作故多病於初也錢乙治用黄連丸其瘦冷
疳者乃因轉下㵼痢生冷而作故多病於久也錢乙用
木香丸通治冷熱疳者錢乙用如聖丸凡治小兒之病
必量虚實冷熱不可妄行轉下恐變生疳也若病初之
脾虛津少發渇欲飲者當生胃中津液煎錢乙白术㪚
與服惟多則漸好其錢乙諸方本集載之
又有一証其候腹中有塊身體羸瘦毛髪焦稀腹大氣
喘冷痢脫肛喫食愛吐俗曰無辜寳鑑云按𤣥中記有
無辜之禽一名姑護一名鈞星鬼但喜夜飛人有暴露
小兒衣袂裍包其禽飛立在上令兒患此疾也予性好
尋閱異書十餘年間竟不知𤣥中記之所出又此禽旣
云夜飛必有形狀世間亦莫之曾見是必巫覡假以鬼
名而偽言者也今詳其証而對其病實乃疳疾之候耳
特為破其邪說以祛惑亂矣
治五藏疳方
地黄丸治肝疳拘急疳氣入眼隱澁或生白膜暈瞖赤
　脉等疾
　　熟地黄(八/錢)山茱茰(取肉/四錢)乾山藥(四/錢)澤㵼(三/錢)
　　牡丹皮(去心/三錢)白茯苓(去黒皮/三錢)
　右為細末煉蜜和丸桐子大三嵗下兒一二丸上者
　三四丸温水化下空心
熊膽天麻丸治肝疳羸瘦搖頭揉目百脉拘急
　　熊膽　天麻　羌活(去/蘆)蟬殻(去/土)使君子(去/殻)
　　胡黄連(各一/兩)盧㑹　乾蟾(塗酥炙黄/各半兩)
　右為細末粳米飯和丸黍米大毎服十丸煎荆芥湯
　下量大小與無時
奪命丹治心疳體熱驚搐煩渇髪稀肚大泄㵼羸瘦
　　朱砂　麝香　牛黄　腦子　盧㑹　没藥
　　硼砂　熊膽　麒麟(蝎半/兩)粉霜(一/錢)使君子(十箇/去殻)
　　青黛(三/錢)
　右為末滴水和丸踠豆大毎服一粒薄荷水化下日
　三兒大二三丸
朱黄丹治心疳挾驚發熱煩渇盜汗羸瘦
　　朱砂(一分研/水飛)天竺黄(半兩/研)乾全蝎(二十一箇/微炒去毒)
　　天漿子(十四箇去/殻微炒)人參(去蘆/一兩)胡黄連(一/兩)青黛(一分/研)
　　龍腦(一錢/研)
　右為末拌匀煉蜜和丸黍米大毎服十粒人參湯下
　無時
黄堊丸治脾疳發黄身腫
　　黄土(一兩/末)陳皮(去白/一兩)木香(一/分)巴豆(二十箇去皮/膜出油盡)
　右為末飯和圓粟米大毎服三二丸煎黒豆汁送下
　無時
木香煎治脾疳因不知飢飽積滯内停腹大脚細下痢
　無度
　　南木香(一兩/剉)肉荳蔲(一兩麵裹/煨去麵)乾蟾(二箇/酥炙)
　　胡黄連(一/兩)使君子(去殻/一兩)五靈脂(一/兩)巴荳(七箇去皮/心膜紙裹)
　　(出油/盡)麝香(一分/研)
　右為末細匀滴水和劑入石臼杵一二百下圓如黍
　米大毎服一二丸至五七丸量大小與温生姜湯下
　乳食後一嵗下者一丸二嵗上者三丸以意加之
肉荳蔲丹治脾疳如前
　　肉荳蔲(一兩麵/裹煨)使君子(去殻/一兩)青皮(去穰一/兩炒黄)
　　牽牛子(一分炒黄/四味為末)盧㑹(一分/研)麝香(半錢/研)
　右研匀細糯米飯和丸黍米大毎服十圓生姜湯下
　食後
香連散治脾疳泄㵼腹大脚細漸成瘦弱及諸脾胃不
　和氣不調順並能治之
　　木香(一/分)黄連(去鬚半/兩炒)訶子(煨去核取/皮一分)
　　肉荳蔲(三箇麵裹/煨去麵)甘草(一分/炙)
　右為細末毎服一字或半錢米飲湯調下乳食前
麝香丹治肺疳皮毛枯燥咳嗽上氣
　　胡黄連(一/兩)半夏(半兩湯/洗七次)紫蘇子(一分/微炒)五味子(一/分)
　　乾蟾(一箇酥炙焦/已上先為末)麝香(一分/研)盧㑹(一分/研)朱砂(一分/研)
　右為末細匀棗肉和丸黍米大毎服五七粒米飲下
　無時
靈砂丹治肺疳因咳嗽羸瘦皮枯毛落
　　人參(去蘆/半兩)甜葶藶(一分/炒)五靈脂(一/分)胡黄連(一分四/味為末)
　　辰砂(半兩/研)麝香(一分/研)盧㑹(一分/研)杏仁(去皮尖麩/炒黄一分)
　右為末拌匀粳米飯和圓黍米大毎服十丸人參湯
　下無時
石緑散治腎疳耳上生瘡及治肥疳頭瘡鼻爛浸久不
　差
　　石緑　白芷(各等/分)
　右為末先以生甘草水洗瘡拭乾傅藥一日愈
蛙鷄灰散治腎疳成􁥥腸虚蟲蝕下部肛盡腸等
　右以長脚蛙青背一枚鷄骨一分同燒為灰細研為
　末吹入下部中令深入數用大効
桃白散治如前
　　桃根白皮(一/兩)黄蘗(一兩/蜜煉)黄連(去鬚一/兩炒)蛇蛻(燒灰/半兩)
　　乾蝸牛(燒灰/一分)青州棗(五十箇去/核燒灰)
　右為細末入定粉一分麝香末一錢同研匀毎服一
　字至半錢粥飲調下乳食前量輕重加减用藥
如聖丹治如前
　　乾蟾(七箇/燒灰)蟬殻(去土盡/半兩)蚺蛇膽(一/分)大棗(一分去核/燒灰已上)
　　(先為/末)黄丹(一分/研)定粉(一分/研)麝香(一錢/研)
　右同拌研匀細用好醋看乾濕拌匀臼杵一二百下
　成膏丸黍米大毎服五七粒米飲下量大小加减又
　化三二粒調塗患處若蟲出乃愈
烏金膏治腎疳入經灌注隂囊黄亮色腫
　　通草(一分/燒)黄皮(一分/燒)大黄(一分燒/各存性)
　右同研為末毎用一錢以獖猪膽調成膏於隂腫處
　徧塗之如末退更煎蛇床子湯洗之再調塗必効
二肝丸治疳痢不止
　　龍膽草(去蘆/一兩)漏蘆(去蘆/一兩)菖蒲(一兩九/節者)胡黄連(半/兩)
　　地榆(半兩已上/先為末)鷄肝(一兩/􁟼)猪肝(一兩/􁟼)
　右將藥末入二肝内裹定以水二盞入鹽少許煮至
　肝熟於石臼中杵一二百下成膏丸黍米大毎服十
　粒麝香湯下食前
金靈散治腎疳時久骨沉力弱項細頭重致天柱骨倒
　不能擎舉擡頭
　右以白殭蠶不拘多少揀直者去絲嘴炒焦為末毎
　服半錢或一字一錢薄荷酒調下日三須㬰用生力
　散塗之
生力散
　右以鼈子三箇萆麻子三十箇各去殻取肉同研細
　毎用一錢許津唾調攤紙上先𦂳抱定兒揩項上令
　熱貼之
治疳㵼痢方
赤石脂散治疳㵼不止
　　赤石脂　川芎(各等/分)
　右為細末量大小多寡米飲調下乳食前
二聖丸治㵼久不愈羸瘦成疳宜常服之
　　川黄連(去/鬚)黄栢(去麤皮/各一兩)
　右為細末將藥入猪膽内湯煮熟取出丸菉豆大毎
　服二三十丸米飲下無時
竹筎丸治疳氣泄㵼煩渇其効如神
　　好黄連(去鬚土一兩剉作/塊子一一相佀)吳茱茰(揀去枝/梗一兩)
　右二味以蜜相和拌匀炒赤黄色去茱茰只用黄連
　為末薄糊和丸蘿蔔子大毎服十丸煎竹筎米飲送
　下無時
六神丹治疳氣羸瘦藏府怯弱泄㵼虚滑乳食减少引
　飲無度心腹脹滿
　　丁香　木香　肉荳蔲(各半兩並/麵裹煨用)訶子(半兩煨/去核稱)
　　使君子(去殻/半兩)盧㑹(一兩/細研)
　右為細末棗肉和丸麻子大毎服五七丸温米飲下
　乳食前服此藥於夏秋間應小兒泄㵼色白或㵼多
　服藥不差者但與之便定
如聖丸治冷熱疳㵼
　　胡黄連　川黄連(去鬚/土)白蕪荑(去扇取仁/炒各二兩)
　　使君子(去殻/一兩)麝香(半錢/研)乾蟾(三箇剉/酒熬膏)
　右為細末入蟾膏和丸麻子大二三嵗以下者兒五
　七丸以上者十丸一十五丸人參湯下食前
木香散治疳㵼腹脹
　　木香　青皮(去穰各/一兩)陳粟米(一/合)巴豆(三十粒去皮/同米炒至巴)
　　(豆黒色去巴/豆留米用)草荳蔲(二箇一箇生用/一箇麵裹煨熟)蜣蜋(二箇去/頭足翅)
　　(糯米炒/焦去米)
　右為細末毎服一字或半錢米飲調下食前
硫黄丸治疳㵼色白如米泔
　　巴豆(十四箇去皮/膜出油盡)硫黄末(一錢/匕)青黛(一錢/匕末)
　　蕪荑(去皮一/錢匕末)
　右拌研匀細水浸烝餅和丸菉豆大米泔水送下三
　丸食前
金粟丹治疳瘦泄㵼腹大好食泥土
　　母丁香　龍膽草(去/蘆)厚朴(去麤皮/生姜製)朱砂(研/飛)
　　青黛(研各/一兩)夜明砂(微/炒)蟾殻(去土/盡)訶子肉(微/炒)
　右為細末和蜜一半麵糊一半相和丸黍米大毎服
　十粒米飲下無時
橘香丸治疳積黄瘦盜汗腹脹泄㵼宿滯不化氣促發
　喘
　　陳皮　木香(各一/兩)姜黄(切/片)草荳蔲仁　白术(剉/炒)
　　牽牛子(炒各/半兩)
　右為細末滴水和丸麻子大毎服十丸葱白米飲下
　食前
木香芥粒丸治如前
　　陳粟米(二/合)巴豆(半兩去皮膜同米炒/至米焦去巴豆用米)陳皮(半/兩)
　　檳榔(一兩/研細)人參(去蘆/一分)木香(一/分)
　右為細末飯和丸芥子大毎用看虚實大小加减三
　五丸木湯下不拘時
麝香丸治脾熱生疳泄㵼氣弱不食
　　川苦練(取肉一兩用童子/小便浸一宿焙乾)巴豆(半兩去皮膜同苦/練慢火炒至微紫)
　　(色去巴/豆不用)盧㑹　㯽榔　蕪荑(去扇各/半兩)没石子(一/分)
　　麝香(少/許)
　右為細末猪膽汁浸蒸餅和丸黄米大毎服十丸米
　飲下食後
吳婆散治疳㵼不止不計度數漸成羸瘦飲食减少衆
　藥不効
　　桃根白皮(一/分)黄栢(蜜炙/一分)蕪荑(去皮/一分)黄連(去鬚一/分微炒)
　　没石子(一錢/半)厚朴(去麤皮姜/製一錢)木香(一/錢)丁香(一/錢)
　　棟根白皮(半/分)㯽榔(一/錢)
　右為末三嵗以下兒毎用半錢以上至六七嵗者一
　錢煎紫蘇木𤓰米飲調下食前日三屢騐此藥性小
　温暴熱㵼者不可服一方無没石子丁香檳榔三味
水蓼丹治疳氣羸瘦血痢
　　蛇蛻(一/兩)牛黄(一分研/末别)鷄頭殻(一兩二味/燒存性)胡黄連(半/兩)
　　水蓼(半兩/焙)硃砂(半兩/研)盧㑹(一分/研)粉霜(一分/研)
　右拌匀細軟飯和丸黍米大毎服五七粒麝香湯下
　無時
龍骨湯治疳氣瘦弱下痢白膿久而不差
　　龍骨(半/兩)訶棃勒皮(半兩/焙炮)赤石脂(半/兩)酸石榴皮(一分/炒黄)
　　木香(一/分)使君子仁(一/分)
　右為細末毎服一字或半錢麝香湯調下無時
丁香散治如前
　　丁香(二/箇)黄連(一/寸)大棗(一箇/去核)
　右以棗褁二藥麻纒火上燒存性研為細末米飲調
　下無時
茺蔚粥治如前
　右以茺蔚葉(即益母/草也)煮粥食之或取汁飲亦妙
薔薇汁治如前
　右以生薔薇根洗凈細切煎濃汁稍稍飲之
勝金丸治如前及加腹脹
　右以鷄子一枚打一眼子如豆大入去皮巴豆一粒
　膩粉一錢在内以五十重紙褁於飯甑内蒸三次取
　鷄子肉同藥研更入麝香少許細匀添少糊丸如黍
　米大食後臨卧温湯下二三丸量大小與服一方用
　鷄子一枚打破和膩粉炒乾為散米飲調一字或半
　錢服
薤糯餅治如前
　右以薤白一握生杵如泥同蜜和糯米粉研作餅炙
　熱與喫不過二三次差
樗白棊子治如前
　右以樗根白皮𢷬細碎麵拌和切作小顆棊子日㬠
　少時又拌麵一次凡三過為度水煮熟加鹽醋頓服
　量大小與困重者服之差
樗根米泔汁治如前
　右以樗根白皮煮濃汁半鷄子殻和粟米泔半鷄子
　殻同灌下部再作即差其騐如神
木香使君丹治疳氣羸瘠雖能食不生肌肉時時泄利
　無休
　　使君子(去殻二/兩炒)木香(一/兩)丁香(一/兩)厚朴(去麤皮生/姜製一兩)
　　没石子(一/兩)胡黄連(一/兩)肉荳蔲(麵裹煨去麵一/兩已上先為末)
　　盧㑹(一分/研)麝香(一分/研)
　右為末同匀以粟米飯和丸黍米大毎服十粒煎陳
　橘皮湯下無時乳食前
君子丸治疳勞發熱撏眉咬甲髪踈腹脹不思乳食羸
　瘦虚滑下痢無度愛食泥土
　　厚朴(去麤皮/姜製)甘草(炙/)青黛　訶子(炒去核取皮用/各半兩一方一)
　　(兩半生/半熟)陳皮(一分/去白)白蕪荑(去扇/三分)使君子(去殻一兩/麵裹煨熟)
　右為末煉蜜和丸鷄頭子大三嵗下兒半丸上者一
　丸乳汁或米飲化下若夾驚熱㵼用之極妙
青黛散治諸疳㵼痢毛焦羸瘦
　右以青黛研為細散水調服之量大小與
　　歌曰
　孩兒雜病變成疳　　不問强羸女與男
　或佀積傷食不進　　漸成柴瘦困耽耽
　體熱口乾頻飲水　　皮毛枯槁四支攤
　腹大時時更下痢　　青黄白赤一般般
　眼濇面黄鼻爛赤　　口氣增寒卧不安
　忽然㵼下如泔淀　　又似膿膠涕作團
　肛頭凸出饒􁀙啀　　不忺哺乳淚􁉓􁉓
　腹中有病須醫療　　何須祈禱賽神盤
　此方便是青黛散　　孩兒服餌立安痊
赤虎丸治疳積㵼痢
　　朱砂(别/研)胡黄連　川黄連(去/鬚)盧㑹　膩粉(各一/錢)
　　硫黄(别研/二錢)肉荳蔲(麵裹煨一/箇去麵)巴豆(二十四箇去皮/用麩炒至麩黒)
　　(去麩用巴/豆别研)麝香(少/許)
　右為末研匀細麵糊和丸如蘿蔔子大甘草湯下一
　嵗兒一丸以意加减
漏蘆煮肝散治疳氣肚脹冷熱不調㵼痢無度
　右以漏蘆一兩為末毎服一錢匕猪肝一兩鹽少許
　水煮熟空心頓服大治無辜疳
君子散治五疳小便白濁㵼痢無度
　右以使君子仁為末米飲調服食前
厚脾丸治疳勞虚冷白痢泄㵼手足逆冷
　　厚朴(去麤皮姜/製半兩)肉荳蔲(一箇麵裹/煨去麵)龍骨(半兩/煅)
　　訶子肉(煨去核/用半兩)
　右為細末糊丸菉豆大米飲下十丸無時
蝦蟇丸治諸疳疳㵼
　　盧㑹(研/)黄連(去/鬚)榖精草　桂心　朱砂(研各/一錢)
　　縮紗仁(二/錢)熊膽(半錢温/水浸磨)麝香(半錢/研)
　右除研藥外細剉用一大蝦蟇去了肚腸入剉藥在
　内以線縫合先用好醋浸少時次慢火炙洒醋又炙
　至焦黒放冷杵研為末入研藥拌匀取獖猪膽汁和
　丸菉豆大毎服五七丸米飲下量大小加减此乃知
　信州王紹祖方
治諸疳蟲動方
肥兒丸治諸疳久患藏府胃虚蟲動日漸羸瘦腹大不
　能行髪𥪡作穗肌體發熱精神衰弱
　　黄連(去/鬚)神麯(炒各/一兩)使君子仁　肉荳蔲(麵裹煨/去麵)
　　麥蘖(炒各/半兩)木香(二/錢)檳榔(二箇不/見火)
　右為細末麵糊和丸蘿蔔子大毎服二三十丸熟水
　下食空服
盧㑹丸治五疳羸瘦蟲咬腹痛肚大青筋一切疳疾
　　盧㑹　木香　胡黄連(各一/分)乾蟾(一箇酒/浸炙焦)檳榔(二錢/炮)
　　青黛(二/錢)青皮(去穰稱一分切碎入去皮巴豆/十箇炒令焦去巴豆只用青皮)
　　使君子仁(三十/箇)蕪荑(一錢/用仁)麝香(一/字)
　右為細末用猪膽汁和丸黍米大毎服十丸米飲下
　無時
又方
　　盧㑹　木香　胡黄連　川黄連(去/鬚)青皮(去/穰)
　　白蕪荑(取/仁)雷元　鶴虱(微炒各/半兩)麝香(一錢/研)
　右為細末粟米飯和丸菉豆大米飲下一二十丸無
　時
又方
　　盧㑹(半/錢)赤石脂(一/錢)使君子(七箇/去殻)雷元(一/錢)姜黄(一/錢)
　　川練子(去核/一錢)檳榔(一/錢)巴豆(七箇去皮/膜出油盡)
　右為細末獖猪膽汁糊丸黍米大一嵗兒二三丸以
　上者三四丸量大小與之冷木香湯下無時
麝香黄連丸治疳氣羸瘦白蟲作
　　胡黄連　白蕪荑(去扇各/一兩半)宣連(去鬚/半兩)辰砂(一分/研)
　　麝香(一字/研)木香(半/兩)
　右為細末糊丸菉豆大米飲下五七丸三嵗上者十
　丸無時
榆仁丸治疳熱瘦悴蟲作腹痛
　　榆仁(去/皮)黄連(去鬚各/一兩)
　右為細末用猪膽七箇取汁在椀中和藥安甑上蒸
　九次毎日一次候數足研麝香半錢入之以白湯浸
　蒸餅和劑丸菉豆大毎服五七丸至一二十丸米飲
　下無時
雄黄丹治五疳羸瘦多生蟲動
　　乾蟾(酥炙/焦)胡黄連　白蕪荑(去/扇)川黄連(去/鬚)
　　乾漆(半兩炒烟/盡先為末)雄黄(半兩研/水飛)麝香(一錢/研)
　右為末拌匀猪膽汁和丸黍米大毎服十粒新汲水
　下無時
乾漆散治疳疾蚘動腹肚疼痛
　　乾漆(一錢炒/烟盡)使君子(十四箇/去壳)白蕪荑(六十片/去扇)
　　楝樹東邊皮(日㬠去粗皮/取白皮一分)
　右為細末毎二三嵗兒半錢下者一字沙糖熟水調
　下無時
使君子散治如前
　　使君子仁(一錢/炒)黒牽牛(炒過為/末二錢)輕粉(二錢/匕)
　右為末毎用半錢於五更初踈米飲調下無時
三根散治疳疾蚘作腹痛啼呌不止毎至月初間即甚
　狀如神祟
　　貫䖝根(去/土)棠梨根(取皮/用)酸石榴根(各一/兩)栗刺
　　故綿　乾漆(各半/兩)
　右六味並燒存性為細末毎服一錢水八分盞煎至
　四分去滓温服無時
猪肚丹治疳瘦盜汗少力大便有蟲曾經大効
　　川黄連(去/鬚)胡黄連　木香(各一/兩)羌活(去/蘆)盧㑹
　　肉荳蔲(麵裹煨/去麵)白蕪荑(去/扇)鼈甲(酥炙焦去裙/襕各半兩)
　右為細末用猪肚一箇先刷令凈以好白芷二兩内
　肚中蒸極軟熟去白芷不用却入諸藥縫合再蒸如
　泥取出同肚入臼杵二三百下成膏丸黍米大毎服
　十粒米飲下量大小加减無時
緑礬丸治疳疾有蟲愛食泥土
　右以緑礬為末猪膽汁和丸菉豆大毎服五七丸米
　飲下無時
又方治如前
　右以市合人聚時買市中羊肉半斤用繩繫之頓地
　上令人把繩頭拖至家水洗凈炒炙依科與兒食之
　未能食者煮至汁與飲一方肉一斤繩繫曵數里勿
　洗炙與食
除毒丹治疳蚘不差傳染兄弟姊妹
　　鬼臼(一兩/去毛)苦參(半兩/剉)青箱子(半/兩)龍膽草(去蘆/半兩)
　　硫黄(一/分)緋絹(一/分)乾蟾(一/分)白礬(一/分)
　右件藥剉拌一處並燒存性為末煉蜜和丸麻子大
　毎服十粒磨沉香湯下無時
治小兒疳蚘
　右以鸕鷀糞乾為末炙猪肉蘸與之啖竒妙糞多在
　水山石之上紫色如花就上刮取之
治小兒疳濕痛痒下部生􁥥蟲蝕瘡
　以没石子為末吹下部中　又以地榆煮汁洗之日
　二　又以鐡衣著下部中
治小兒疳濕生􁥥蝕痛
　以地萹蓄一把水二升煮至半升空腹服半合大小
　以意加减
治小兒疳熱伏結腸中下赤黄汁沫及如魚腦雜血肛
　中瘡坐􁥥生蟲痛痒
　　黄連(去/鬚)蘖皮(炒/)苦參　鬼臼　獨活(去/蘆)橘皮
　　芍藥　阿膠(各半兩剉蛤/粉炒去蛤粉)
　右為末以藍汁入少熟蜜和丸小豆大毎服五七丸
　米飲下無時冬時無新藍取汁用子一合舂為末入
　藥内蜜丸
治小兒疳濕生􁥥蝕下部痒痛
　　胡粉　雄黄(各一分/水研飛)
　右同研細毎用少許傅下部中
治小兒疳痢不差久成濕􁥥
　右以艾葉半兩水一升煮取半兩量兒大小以意加
　减與服
治諸疳雜証方
五疳保童丸治五藏諸疳一切並主
　　青黛(研/)雄黄(研/)麝香(研/)盧㑹(研/)熊膽(研/)胡黄連
　　黄連(去/鬚)龍膽(去/蘆)苦楝皮(取/皮)蝦蟇灰　蝸牛(微/炒)
　　白鱓魚(炙焦黄無即/炒白蕪荑代)夜明沙(微/炒)五倍子　青皮(去/白)
　　天漿子(微炒各/一分)蟾頭(一枚炙/令黄)
　右為細末糯米飯和丸麻子大毎一嵗兒十丸温米
　飲下日三服無時
龍香散治五疳瘦悴多啼􁀙嗺口瘡髪穗
　　白术(一/分)石膽(半錢/研)龍齒(一/錢)陳皮(末一/錢)麝香(半字/研)
　右為細末毎服半錢米飲調下二嵗下者服一字無
　時
聖功散治五疳
　　苦楝根皮(生子東引者/米泔浸一宿)鶴虱(各等/分)
　右二味為末拌匀毎服半錢熟水調下連進二服無
　時
使君子丸治諸疳和脾胃
　　使君子仁(一/兩)川芎(一分/生)厚朴(去粗皮生姜汁/塗炙用一分)
　　陳皮(一分去/白稱)
　右為細末煉蜜和丸皂子大三嵗已上一粒已下半
　粒陳米飲化下無時
三香青蟾丸治久疳積熱面青口乾咬甲撏眉愛鹽食
　土咳嗽肚大青筋紫瘦尫羸
　　母丁香(三/箇)麝香(半/字)青黛(一/分)蟾(一隻去腸肚/炙令焦黄)
　右為細末煮漿水飯和圓粟米大温水送下三丸無
　時
盧㑹丸治五疳不長肌肉食减日漸黄瘦
　　盧㑹　蕪荑(去/皮)青黛　檳榔　黄連(去鬚各/一分)
　　胡黄連(半/兩)蟬殻(二十一/箇去土)猪膽(二/箇)麝香(少/許)
　右除猪膽外為細末却用猪膽和丸麻子大毎服五
　七丸飯飲下無時
橘連丸治疳氣脾胃不和飲食不化日漸羸瘦
　　陳皮(一/兩)黄連(去鬚一兩半/米泔浸一宿)
　右為細末别研麝香末半錢拌匀用猪膽七箇分藥
　入膽内漿水煮候至臨熟各以針微劄破以熟為度
　取出入粟米飯和丸菉豆大毎服一二十丸米飲下
　無時
熊膽丸治諸疳羸瘦
　　熊膽　使君子仁(各等/分)
　右研細放入磁器中蒸熔宿蒸餅就丸麻子大米飲
　送下二十丸無時
蝸牛殻治一切諸疳
　右以蝸牛殻七箇洗去塵土㬠乾内酥蜜於殻中磁
　器盛之紙封糊葢於蒸飯下饙時頓饙中蒸至飯熟
　取出細研漸漸令服一日至盡
香蟾丹治諸疳肌瘦肚大筋多髪稀脚細
　　乾蟾(五箇水浸去骨用瓦藏瓶一箇頂上取一竅/入蟾肉在内鹽泥固濟通留竅子木炭火燒)
　　(至烟息存性取出放地/上一宿出火毒為末)胡黄連(二/兩)蛇蛻(一兩/燒灰)
　　地龍(去土半/兩微炒)天竺黄(一/分)朱砂(半兩/研)麝香(一分/研)
　右為末匀細糯米飯和丸黍米大毎服十粒米飲下
　無時
夜明沙丹治五疳腹脹目濇多睡
　　夜眀沙(一兩/微炒)胡黄連(半/兩)龍膽草(去蘆/半兩)苦棟根皮(半/兩)
　　乾蟾(五箇燒存性已/上五味先為末)青黛　麝香　盧㑹(各一分/研細)
　右研匀細粳米飯和丸黍米大毎服十粒米飲下無
　時
紫霜丸治諸疳發熱肚大脚細髪穗面黄宿滯不消或
　作寒熱腹内疼痛經年瘦弱及中惡等病
　　代赭石(火煅米醋淬不拘遍數以手/撚得碎為度半兩研細水飛)牛黄(二錢/研)
　　朱砂(一分/研)麝香(一錢/研)鼈甲(一分/醋炙)巴豆(一分去皮心/膜出油盡)
　　枳殻(去穰麩/炒二錢)當歸(去蘆并土/二錢炙)甘草(三分/炙)木香(一/分)
　　生犀末(二/錢)大黄(三/分)
　右為細末煉蜜和丸黄米大毎服三五丸米飲下無
　時
如聖丸治五疳羸瘦面黄腹急盜汗體熱乳食不消
　　白蕪荑(微炒去/皮二兩)黄連(去/鬚)神麴(炒/)麥蘖(微炒各/一兩凈)
　右為細末猪膽汁煮糊和丸黍米大毎服一二十丸
　米飲下量大小虚實加减一方有陳皮木香各半兩
　又名益兒丸
鼈甲黄連丸治諸疳羸瘦發熱盜汗寒熱肚大脚細不
　肯進乳食氣粗促急脾胃不調等証
　　鼈甲(童子小便米醋各半盞慢/火上蘸炙至盡色焦黄)黄連(用巴豆七箇/去皮膜用水)
　　(一盞同煮水盡去巴/豆不用只使黄連)白术　人參(去/蘆)茯苓
　　甘草(炙/)川練子(肉/)使君子(仁/)木香　草荳蔲(炮去/皮)
　　柴胡(去/蘆)陳皮(去/白)草龍膽(各半/兩)
　右為細末獖猪膽汁和丸菉豆大毎服一二十丸米
　飲下如有潮熱體熱不解烏梅湯下
熊膽丸治一切諸疳羸瘦
　　熊膽　盧㑹　胡黄連(各半/兩)牛黄(一分/研)麝香(一錢/研)
　　蟾酥(少許研入麵/煮糊和劑)
　右匀細末入蟾酥糊和丸菉豆大毎服五七丸麝香
　湯下
金𤓰丸治疳熱黄瘦作熱發渇久服解熱進食肥肌
　　黄連(去/鬚)黄蘖　甘草(炙/)青皮(去穰各/等分)
　右為細末獖猪膽汁和匀却入膽中線繫定於銀石
　器内以漿水煮五七沸取出風裏懸一宿於膽内出
　藥入鉢再入麝香少許同研爛匀丸菉豆大三嵗下
　五七丸上者十數丸空心米飲湯下日三服無時
肥肌丸治五疳黄瘦久不美食手與脚俱浮腫煩渇飲
　水常服退熱肥肌殺蟲去疳此衛小兒之寳也
　　川練子(去核取/肉二兩)川芎(二/兩)橘皮(㨂凈/四兩)龍膽(去蘆/二兩)
　　巴豆(十四箇去皮同橘皮龍/膽炒至焦去巴豆不用)
　右為細末麵糊和丸麻子大朱砂為衣毎服十丸十
　五丸米飲下腹脹橘皮湯下無時
香蟾丸治諸疳
　　大蟾(一隻去腸肚好醋/浸三日焙焦乾)蕪荑(去皮/一分)黄連(去鬚/一分)
　　甘草(一分/炙)夜眀沙(半合用粳米百粒/同炒至焦黄去米)使君子(去壳/一分)
　　麝香(一字/研)
　右為細末猪膽汁和丸蘿蔔子大毎服五七丸米飲
　下無時
又方名同治同
　　乾蟾(三箇酥/炙焦黄)五靈脂(去沙石/二兩)蟬殻(去土/半兩)雄黄(半兩/研飛)
　　訶子肉(半/兩)母丁香(半/兩)胡黄連(一/兩)黄連(去鬚/一兩)
　　使君子仁(一/兩)青黛(一/分)
　右為細末麵糊和丸菉豆大湯下二三十丸無時
又方名同治同
　　鼈甲(去裙襴/醋炙黄)蝦蟇(炙/黄)訶子(炮取/肉)木香(各一/兩)盧㑹(研/)
　　鐡粉(研/)雄黄(研/飛)胡黄連(各半/兩)麝香(二分/研)
　右都如粉細匀糊丸粟米大毎服一十丸米飲下病
　大羸瘦者不過五七服愈曾經効騐
牛黄煎治諸疳食傷氣脹體瘦壯熱髪穗多困尫羸齒
　爛鼻瘡㵼痢丁奚潮熱等疾
　　大蟾(一隻去皮骨肚腸炙焦為末用無灰/酒一盞獖猪膽一箇取汁同熬成膏)
　　胡黄連　訶子(炮取/肉)使君子仁　蟬殻(去/土)
　　没石子　盧㑹　蕪荑(去/扇)熊膽　夜明沙
　　朱砂(水/飛)雄黄(水飛各/一分)木香　肉荳蔲(麺裹煨去麵/二味春夏用)
　　(半分秋/冬一分)牛黄(一錢/别研)麝香(一錢/别研)腦子(半錢/别研)
　右為末入蟾膏和丸麻子大米飲下五七丸驚疳金
　銀薄荷湯下乾疳腹脹桃仁茴香湯下疳蚘東引石
　榴苦棟根湯下五嵗上者十丸此藥尤治疳痢若挾
　熱者不可服
黄連丸治疳氣眼濇多困手足發熱脾胃虚弱髪黄作
　穗漸漸羸瘦不思乳食
　　胡黄連　使君子肉　白蕪荑(去扇各/一分)
　　巴豆(十四箇去皮/膜出油盡)
　右為末猪膽汁和丸麻子大毎服三五丸米飲下空
　心日二服
盧㑹丸治五疳面黄肌瘦腹脹髪穗目濇口臭斷爛鼻
　瘡咬甲撏眉愛喫泥土㵼痢無度寒熱往來
　　乾蟾　大皂角(二味等分同燒存性為/末毎一兩用下項藥)青黛(一分/研)
　　盧㑹(一錢/研)麝香(一錢/研)朱砂(一錢研/水飛)
　右為末和匀浸蒸餅和丸麻子大毎三嵗下兒一十
　丸上者以意加至二十丸温水飲送下無時
龍膽丸治諸疳發熱
　　龍膽草(去/蘆)黄連(去/鬚)使君子肉　青皮(去穰各/等分)
　右為細末猪膽汁和丸蘿蔔子大毎服一二十丸熟
　水下無時
粉糖丸治疳愛食泥土
　右以膩粉一分用沙糖搜和丸如麻子大米飲下一
　丸良久取下泥土立差
龍粉丸治疳渇飲水
　　龍膽草(去/蘆)定粉(微/炒)烏梅肉(焙/稱)黄連(去鬚各/半兩)
　右為細末煉蜜和丸麻子大米飲下一二十丸
香葛散治如前
　　藿香(去/土)乾葛　甘草(炙各/一兩)白梅肉(半兩/炒)
　右同為細末煎浮萍草湯調下半錢量大小與服無
　時
熊膽丸治疳瘦肚腫煩渇喫水
　　熊膽　雄黄　佛頂青(各半兩入麝/香少許同研)肉桂(末/)
　　人參(各一/錢末)
　右為末同匀糯米粥和丸菉豆大毎服五七丸米飲
　下無時此方大妙
推水散治疳渇衆藥不効
　　天仙子(不以多少新瓦上焙乾四月/間採又名水仙子乃蝌蚪也)乾姜(一兩/炮)
　　烏梅肉(一兩/焙稱)湯瓶鹻(半/兩)甘草(一/分)
　右為細末毎服半錢或一字煎水索頭湯放冷調下
　無時良久推水不要飲是効
覆蠶丸治諸疳㵼痢驚風等疾久不痊差及斷乳後羸
　瘦漸困不能治者回死神妙
　　覆蠶(一箇以線串其頭隂乾只取向後有/糞處細研覆蠶是第二次出者蠶)
　　辰砂(三錢研/水飛)麝香(三字/研)蓽撥(三錢/半)雄黄(三錢半/研水飛)
　　胡黄連(三錢/半)
　右為末以新蒸粟米飯一塊泥裹煨之取中心軟者
　和藥丸菉豆大毎服五七丸麝香湯送下
鷄肉煎丸治十嵗已上疳勞壯熱形瘦骨熱漸成勞瘵
　者
　　宣連(去鬚土/二兩)柴胡(去蘆/一兩)蕪荑(去扇/半兩)川鶴虱(半/兩)
　　知母(一/兩)秦艽(去蘆并土/凈一兩)黄芩(一/兩)使君子肉(一/兩)
　右為細末以黄䳄鷄一隻重一觔許者籠之專以大
　麻子飼五日殺之去毛令凈於臀間開一孔去腸肚
　凈洗拭乾入藥末在鷄腹内以線縫合用一小甑先
　於甑底鋪黒豆厚三寸頓鷄在中四傍又以黒豆圍
　塞上亦以黒豆葢之自日出蒸至晩衙後放温冷取
　鷄出腹中藥别頓將鷄擘剔去筋骨頭翅以凈肉研
　和藥得所如乾入少酒糊丸如麻子大及菉豆大兩
　等毎服一二十丸以意量大小加减空心臨卧煎麥
　門冬熟水下如疳勞骨熱發蒸年十五已上温酒下
　忌猪肉
蝎骨丹治一切諸疳羸瘦下痢証候全備又如有邪此
　乃疳毒傳深俗呼無辜者此乃疳毒也
　　乾蝎虎(雄者一/箇㣲炙)蝸牛殻(一分/細研)蘭香根(一/分)靛花(一/分)
　　雄黄(一分研/水飛)麝香(一分/研)龍腦(半分/研)
　右為末入研拌匀米醋煮麵糊和丸黍米大毎服十
　粒煎芝麻湯下乳食後量大小輕重加减無時
香甲湯治如前能祛毒辟邪
　　漏蘆(去蘆/一兩)沉香(半兩/剉)牛蒡子(半兩/微炒)安息香(半/兩)
　　訶棃勒皮(半兩/微炒)鼈甲(塗酥炙焦黄/去裙襴半兩)乳香(半兩/研細)
　右為末匀細毎服一錢水八分入人參少許同煎至
　四分去滓温服量大小加减無時
大麝香丹治諸疳積癖羸瘦肚大青筋頭重頂細腹中
　有積毛焦氣急俗呼為丁呼為無辜此皆疳証也
　　麝香(半兩/研)朱砂(半兩研/水飛)粉霜(半兩/研)五靈脂(㨂凈/一兩)
　　肉荳蔲(麵裹煨/一兩)乾蟾(一/兩)夜明沙(半/兩)白礬(枯半/兩)
　　地龍(去土一/分炒)乾蜣蜋(七箇去翅/足炙黄焦)
　右為細末入研拌匀煉蜜和丸黍米大毎服五七粒
　温水下無時
問命散一切諸疳可分輕重逆順
　　𤓰蔕(半/兩)細莘(去苗/一分)乾地龍(去土一/分炒)白礬灰(一/分)
　　䔧蘆(去蘆/一分)
　右為細末毎用少許吹鼻中得嚏即吉若有蟲出即
　愈
治小兒腦疳鼻痒毛髪作穗面黄羸瘦
　以鯽魚膽汁滴鼻中連三五日効
治小兒腹疳
　以蜘蛛燒熟噉之
治小兒疳熱煩渇乾瘦
　以蝸牛三四十箇放一凈盤中以物葢之令行即有
　涎似銀泥同膩粉和揩便丸如黍米大温水送下三
　丸無時
治小兒疳渇飲冷水不休
　　麝香　人中白(各一/分)
　右同為末蒸餅和丸麻子大一二嵗服二丸煎皂子
　湯送下空心服
還肌散治小兒疳㵼及洞㵼榖不化
　　肉荳蔲(一/箇)訶子(二箇/去核)没石子(一箇三味各用大麥/麵裹慢火煨焦黄香)
　　(熟勿令/有烟出)木香(半皂/子大)
　右為細末毎服半錢米飲調下如人行五里久更進
　一服神騐仍調服須用陳米飲也
又方治如前
　　黄連(去鬚/一兩)木香(半/兩)蕪荑(去扇/一分)㯽榔(一/箇)
　右為末猪膽汁和丸菉豆大毎服十丸米飲下無時
　作三等丸量大小與服治疳痢日夜無度
治疳㵼
　以赤石脂研如麵粥飲調半錢服立差一方以川芎
　等分同為末服妙
盧㑹丸治小兒諸疳
　　盧㑹　㯽榔　蕪荑(炒取/仁)胡黄連　川苦棟(和核剉/片麵炒)
　　使君子仁　雷元(浸刮去黒/皮各一分)橘皮(半兩/洗凈)
　　巴豆(四十九箇去皮膜同橘皮炒至巴豆焦色/只留二箇半餘者巴豆不用全用橘皮)
　右為細末獖猪膽汁煮糊和丸麻子大朱砂麝香細
　末為衣毎服十丸十五丸如頭面浮腫木𤓰湯下若
　㵼而發渇陳米飲下更量大小加减
又方名同治同
　　盧㑹　黄連(去/鬚)川棟子(和核/剉)蕪荑(去扇各/三分)
　　天竺黄(一錢/半)麝香(少許/研)
　右為細末以猪膽汁和飯研爛和劑於甑上蒸兩次
　丸菉豆大以朱砂為衣毎服五七丸至十丸熱水下
　無時
鼈血煎丸治小兒諸疳
　　吳茱茰　胡黄連(剉碎用鼈血浸一宿同吳茱/茰炒令乾焦去茱茰不用)
　　白蕪荑仁　柴胡(去蘆各/等分)
　右為細末用獖猪膽汁浸蒸餅和丸菉豆大毎服十
　丸熟水下無時
捉疳丸治小兒一切諸疳
　蛆退先用米泔浸三日以杖子攪擊漉出又以泔水
　浸三日五日攪擊淘漉如前次入清水浸淘二日至
　無穢氣净時於日中㬠乾男子患用黄連女兒患用
　黄蘖與蛆退等分為末毎藥末半兩入麝香半錢同
　研匀以獖猪膽汁和丸黍米大毎服三四十丸量大
　小加减空心陳米飲送下神効屢騐一方六月取糞
　坑中蛆水淘凈入竹筒盛封口至乾時為末毎服一
　二錢入麝香米飲調下甚妙
消疳丸治小兒諸般腹脹四肢腫滿氣上喘促小便不
　利
　　木香　㯽榔(各二/兩)青皮(去/穰)姜黄　蘿蔔子(炒/)
　　牽牛子(各取七/錢半)
　右為末糊丸黍米大毎服二三十丸食後姜湯送下
　無時
治小兒一切疳疾
　以棘針𤓰蔕等分為末毎用取黍米許吹鼻中日二
　次用
治小兒諸疳
　以黄連不拘多少同烏梅煮至黄連透時只用黄連
　為末别以烏梅肉和丸如麻子大毎服二十丸温水
　下無時量大小加减
熊膽麝香丸治小兒一切疳疾心腹虚脹愛食泥土四
　支壯熱
　　熊膽(一錢/研)麝香(半錢/研)壁宫(一枚去頭足尾/麵裹煨熟研)
　　黄連(去鬚取/末一錢)
　右同研極細以蟾酥和丸黍米大毎服五丸米湯送
　下量大小加减無時
香蟾㪚治小兒食疳羸瘦不進乳食
　　乾蟾(一枚塗酥/炙微黄)蜣蜋(一分去翅/足微炒)麥蘖(一分/微炒)
　　神麴(一分/微炒)
　右同為細末毎服半錢粥飲調下無時
又方治同前
　　朱砂(一錢研/水飛)麝香(半錢/研)　端午日蟾眉脂
　右將蟾眉脂和二味丸麻子大空心米飲下一丸如
　腦疳以乳汁調内鼻中無時
治妳疳水㵼
　以川椒一分去目并閉口者為末酥調少許傅腦上
　日三次
治疳痢垂死
　以益母草煮食之取足即差甚佳取汁飲之亦治痔
　妙以地榆煮汁和餳糖食之
　以樗白皮和倉秔米葱白甘草香豉同煎飲服
治小兒疳渇飲水無度
　以大鮎魚一頭先燒一地坑令紅投魚坑中便以蛤
　粉專令一人摻在魚上須臾取出用蘆刀刮下粉入
　麝香少許拌匀和丸蘿蔔子大毎服五丸桶繩根煎
　湯送下一方云冷水旋丸服
五疳丸治小兒一切諸疳
　　川楝子　川芎(等/分)
　右為細末以漿水煮猪膽取汁和丸麻子大毎服一
　二十丸温水送下日三四服
治小兒疳氣不可療者
　以緑礬火煅通赤釅醋淬之如此三次細研為末棗
　肉和丸菉豆大毎服五七丸温水下無時日二三服
桃栁湯一切諸疳服諸藥後皆可用此法也
　右以桃柳枝各一握並剉用水兩大椀煎數沸通手
　浴兒甚佳浴畢用一青衣葢之疳蟲自出為騐
　
　
　
　
　
　
　小兒衛生總微論方卷十二
欽定四庫全書
　小児衞生總微論方卷十三
　　諸蟲論
經言人臟腑中有九䖝内三䖝偏能發動為病人臟腑
實強則不能為害若臟腑虚弱則隨䖝所動而生焉故
經亦别立三䖝之名一曰蚘䖝又曰長䖝居胃脘之間
動則令児吐青白沫或吐清水心腹刺痛若䖝貫心者
即死二曰蟯䖝居洞腸之間多則發動為痔瘻􁥥蝕
瘡疥痂癩三曰寸白䖝居腸胃之間動則損人精氣令
腰脚痛弱更有一䖝形若細絲或如馬尾故俗呼謂之
馬尾䖝此䖝不拘九䖝之数或云飲食中誤嚥油髪所
變亦居胃中動則令児腹中攪刺發痛不可忍受小児
䖝動者多病於諸病之生皆由臟腑虚弱故也患疳勞
吐㵼者尤甚錢乙論小兒䖝動之證面㿠白心腹痛唯
是口不吐沫及無清水出也故乙又言心腹痛而吐者䖝痛
也心腹痛而不吐水者冷痛也但吐水不心腹痛者胃冷
也又䖝痛亦與驚癎証畧畧相似但目不邪手不搐也
以此别之則無悮矣乙治䖝痛者用安䖝散然世人用
治䖝之藥多於臨卧服之並無日分故多不騐唯於每
月初四五日間在五更時服之至日午前䖝盡下矣後
以平調藥一两服和之不可多也凢䖝在人腹中每月
上旬頭向上中旬横之下旬頭向下是以中下旬服藥
則不入䖝口所以不騐也亦如牛馬生子上旬生者行
在母前中旬生者並母而行下旬生者行在毋後又如
猫之食䑕上旬則食前段中旬則食中段下旬則食下
段此物理之自然莫不知也然䖝痛極者雖不貫心亦
能斃人昔錢乙治辛氏女五嵗病䖝痛他醫以巴􁀙碙
砂之屬藥治之不効至五日外多哭而俛仰睡卧不安
自按心腹時大呌面無正色或青或黄或白或黑目無
光而慢唇白吐沫至六日􁗀高而卧轉不安召乙至詳
而視之用蕪荑散三服見目不除青色大驚曰此病大
困若更加㵼則為逆矣至次日見辛曰夜來三更而㵼
乙於㵼盆中看如藥汁以杖攪之見有藥丸乙曰此子
肌厚當氣實今證反虚不可治也何以然師曰脾虚胃
冷則䖝動今目青此肝乗於脾又更加㵼知其氣極虚
也而藥丸隨糞下即脾胃已絶兼形病不相應故知死
病後五日昏篤七日而死(錢乙用方/本集載之)學者當此以為法
爾今除疳勞䖝動者已具於疳疾門之下外諸䖝之方
叙而具後
使君子治蚘咬心腹疼痛
　右以使君子火煨熟去殻與食以殻煎湯送下
紅桃散治蚘咬心腹痛發歇有時
　　風化石灰(一兩燒赤/細研為末)硃砂(一錢細研/為末水飛)
　右拌匀細用飯飲一大盞入艾三五葉煎二三沸
　看其多少調一字或半錢與服但須少用多則難
　喫
龍膽湯治蚘䖝攻心其痛如刺吐出清水
　右以草龍膽一两剉碎水二盞煑取一盞去滓隔宿
　不食至五更頭頓服量大小與
三角散治如前
　右於七月七日採蒺藜子不以多少隂乾為散每服
　半錢或一錢匕飲服日三量大小加减無時
木香桃仁丹治蚘攻心痛不可忍
　　木香(一/两)桃仁(湯浸去皮去尖并䨇/仁者麸炒香熟一两)㯽榔(一/分)
　　鶴虱(一两/㨂净)黒狗脊(一/两)苦楝根白皮(半/两)
　右為細末獖猪膽汁和丸黍米大每服十粒射香湯
　下無時
奪命丹主治如前病至危困者
　　狼牙草(一/两)萹蓄(一/两)苦参(一/两)雷元(半/两)薏苡仁(半/两)
　　鶴虱(半/两)
　右為細末糯米和丸黍米大每服十粒生地黄汁下
　無時
乳香丸治䖝動心腹疼痛
　　乳香末　青皮(去穣炒黄為/末各一分)槐花(半合/炒末)風化石灰
　　(研細/半两)
　右為末勻細每服半錢槐花湯調下無時
乾漆散治如前
　　乾漆(炒煙盡/一錢)使君子仁(二七/箇)蕪荑(去扇六/十片)楝根白
　　皮(取東邉/者一錢)
　右為細末每服一字沙糖熟水調下二三嵗半錢四
　五嵗一錢無時
楝皮汁治如前
　右取楝根皮削去外蒼皮不用只用白者以煮濃汁
　量大小與服
抵聖散治如前痛不可忍者
　　苦楝根白皮(二/两)白蕪荑(去扇/半两)
　右為末每服一錢水一小盞煎取半盞放冷待發時
　服量大小加减無時
勝丸子治如前
　　龍脑(研/)蘆薈(研/)射香(各一/分)牛黄(半字/研)胡黄連(半錢/末)
　右為末同研勻熊膽和丸菉豆大每服三五丸生米
　汁水化服無時
又方
　以㯽榔生為末用東引石榴根煑湯調下量大小與
　服或半錢一錢治寸白䖝神効上旬空心食前服之
治小兒蚘䖝動作
　以楝實一枚煑濃汁内孔中亦治蟯䖝以槐子杵爛
　内孔中亦治蟯䖝
治小兒寸白䖝
　以桃葉杵爛絞汁服之
雷元散治小兒三䖝
　　雷元　川芎(等/錢)
　右為細末每服一錢飲調之日二服無時
胡粉牛黄丸治小兒蚘䖝動腹内時時疼痛
　　胡粉(三/錢)牛黄(一/錢)射香(一/錢)
　右同研為末用獖猪膽一枚取汁浸蒸餅和丸菉豆
　大五嵗兒温水下七丸以意加减無時
又方治如前
　以葶藶子一分生為末水三合煎取一合一日服盡
　以薏苡根煑汁作糜食之甚香而効
治蟯䖝内齧心腹疼痛
　以鶴虱為細末用肥猪肉汁調服五嵗兒服二合䖝
　出便止更以意加减
治蟯䖝及䖝攻蝕下部痒痛
　以萹蓄一把水二升煑􁅳五嵗兒空腹服三二合乳
　食前
治蟯䖝攻蝕下部
　以胡粉雄黄各一分同研為末每以少許傅下部
補胃膏治如前痛甚不可忍啼哭不止
　　良姜(一两/㣲炮)肉桂(去粗皮/一两)肉荳蔲(麺裹煨/半两)乾漆(炒烟/盡半)
　　(两/)烏梅肉(半两/炒乾)
　右為細末煉蜜和丸鷄頭子大每服一二粒米飲化
　下無時
香雷散治如前
　　雷元　鶴虱　苦楝根皮　白蕪荑(去扇各/半两)
　右為細末每服一字或半錢用生猪肉煑淡湯調下
　無時
化䖝丸治䖝咬腹中攪刺疼痛
　　蕪荑(去扇/一分)㯽榔(二/錢)川鶴虱(一/分)
　右為細末猪膽汁和丸麻子大每三嵗五丸五七嵗
　十丸陳米飲下無時
川楝丸治胃寒䖝動心腹疼痛及上中二處焦因虛而
　䖝動
　　乾漆(三分杵碎/炒烟出盡)雄黄(一分研/水飛)巴豆霜(一/錢)
　右為細末糊丸黍米大每服五七丸量大小加减取
　東引石榴根煎湯下痛甚者煎苦楝根湯或煎蕪荑
　湯下
蕪荑散治上中二焦虚及胃寒䖝動心腹刺痛危惡証
　候與驚癎相似
　　白蕪荑(揀/净)乾漆(炒烟盡/等分)
　右為末毎服一字或半錢米飲調發時服児大者一
　錢無時
五靈脂散治䖝動攻心痛欲絶
　　五靈脂(去沙石/末二錢)白礬(枯半/錢)
　右拌勻毎服一錢或半錢水八分煎至减半温服當
　吐䖝出
綠礬丸治腹中有䖝愛食生物
　右以緑礬不拘多少為細末猪膽汁和丸菉豆大毎
　服五七丸米飲下無時
蜂窠蛹子治腹有諸䖝口中吐出
　右以蜂窠中蛹子與食之
㯽榔散治寸白蟯蚘諸䖝
　　㯽榔(一/箇)木香(一/錢)
　右同為末每用一錢煎楝根白皮湯調下如楝根赤
　者不堪用即害人須在月初四五日間至五更頭先
　嚼肉脯一小片只嚥其汁少頃服藥至日午前䖝下
　勿登厠但用盆子或在净地上庶見取下䖝多少也
　一服永絶根本且食粥一二日不須服補藥忌生冷
　硬物五七日佳
碧金散治寸白蚘蟯諸䖝隨時大便糞下
　　苦楝根皮(一两㣲/炒剉)鶴虱(半两/㨂净)㯽榔(半/两)猪牙皂角(三/鋌)
　　(燒/灰)使君子仁(半两以/上先末)青黛(半两/研)射香(一分/研)
　右拌勻細毎服一字淡猪肉湯調下無時
化䖝丹治數嵗上食肥甘物多而䖝動
　　鶴虱(一两/㨂净)㯽榔(一/两)苦棟根皮(一两以/上先末)胡粉(半两/研)
　　白礬(半两/研)
　右為細末拌勻麺糊和丸黍米大毎服十粒温漿水
　入生油一两㸃攪勻送下無時
黑金散治䖝煩擾亂服之煩已得睡為騐
　　乾漆(一/两)肉桂(半/两)草荳蔲仁(一/分)石榴根(一/分)雄黄(一分/研)
　右都於一瓦器中燒存性研為極細末毎服一字或
　半錢研射香少許煎粟米飲調下
黄金散專治吐利後䖝動
　　乾漆(一两炒/烟盡)白蕪荑(去扇/半两)肉荳蔲(麺裹煨去麺半/两以上先為末)
　　雄黄(三分研/水飛)
　右研拌勻細每服半錢煎葱白湯入生油一二㸃同
　調下須調令勻熟即得如藥冷再上火温服不拘時
　候
胡粉丹治蟯䖝發動甚者成痔漏瘑疥
　　大棗(五十箇蒸熟/取肉去皮核)水銀(半两二味同/研勻細成膏)胡粉(一两/研)
　　雄黄(半两研/水飛)
　右同入棗膏研勻丸黍米大每服十粒煎苦楝根湯
　送下無時
蝟皮散治蟯䖝耗損氣血已成痔者
　　􁀙皮(一两/燒灰)鱉甲(一两酥炙/黄去裙襴)蛇蛻皮(一两/燒灰)露蜂房(半两/㣲炙)
　右為細末入射香末一錢拌勻每服半錢米飲調下
　無時
㯶櫚散治如前
　　㯶櫚(一两/燒灰)荆芥穗(一/两)側栢(一两/炙黄)牛膝(去蘆/半两)枳殻(去/穣)
　　(麸炒黄/半两)黄耆(半/两)
　右為細末每服半錢米飲調下乳食前
神蟾榖精丹治諸病有䖝下如絲或如馬尾甚者便至
　危殆
　　乾蟾(三枚五月五日/取者酥炙黄)榖精草(三两入一瓶内塩泥/固濟慢火煆通赤)
　　胡黄連(半/两)皂角(三寸/燒灰)𤓰蒂(半/两)母丁香(半两上/先為末)粉霜
　　(一分/研)蘆薈(一分/研)射香(一分/研)
　右同拌勻以猪膽汁和丸黍米大每服十粒温米飲
　下無時
　　食氣積癖論
小兒積聚癖癥者其證不同積聚乃氣之所為癖癥乃
食飲所作經言積者隂氣也聚者陽氣也故隂沉而伏
陽浮而動氣之所積名曰積乃五藏所生其發有常
處其痛不離其部氣之所聚名曰聚乃六腑所成其發無
根本其痛無常處是以積聚皆氣之所為也癖癥者其始
因脾胃虚冷乳食不化而成傷不早治停滯留結乃成癖
癥癖者邪癖也所居在脇下癥者正証也所居在腹中皆
有形或長或短或塊或片其状不一皆堅硬作痛其因乳
得者名曰乳癖癥俗云嬭癖者是也其因食得者名曰食
癖癥其因水漿得者名曰水癖癥若因按之或因轉動時
自有聲響此乃水癖癥也是以癖癥皆食飲所作也故小
兒常當節適乳哺調順寒温若少失保衞則病從生矣如
或乳哺不時寒温失宜則脾胃不和氣不調順其候口頻
撮面㿠白無精光口中氣冷不思乳食便當以藥和之若
不即治則成胃冷其候乳食不化或但吐水急當用藥温
之又不與治則脾胃浸以成虚其候面㿠白色弱腹痛口
吐痰沫白緑急當用藥温補若下痢者更與調養其中又
不與治脾胃既已虚冷飲食先已不化哺乳再稍失宜即
便成傷也其候身體壯熟口中氣温面黄腹脹目無精光
或白睛多喜睡四肢垂亸畏食肚熱大便酸臭或為吐
㵼水榖不消須宜穩藥剋化不可便行駃藥取轉小兒
氣實脾胃壯者患之有漸若氣怯脾胃弱者但稍失調
養便成傷也昔錢乙治黄承務子十嵗因傷食而㵼他
醫與止之十餘日便青白乳不消身凉加哽氣昏睡以
謂困篤而召乙乙先與益黄散補肺散三日而身温不
哽氣後以白餅子㣲下之復與益脾散而痢止得安或
問何以其然乙曰此本脾虚傷食而作痢初不與下之
留連十餘日上實下虚脾氣弱則引肺亦虛脾肺子母
故也今先補脾腑病退身温不哽氣是也然後下其所
傷又問既有所傷何不先下而後補乙曰糞青白為虚
冷若先下之必大虚也故先實而後下則不虛矣後更
與補之乃安此乃治所傷也若傷重而不與急治則停
滯留結而為癖癥其候與食傷相佀而加更困重及一
向不食但㣲飲少乳或渇而飲水時作寒熱亦與潮熱
相似昔錢乙治曹宣徳子三嵗病面黄時發寒熱不食
而微飲乳及飲水不止衆醫以為潮熱用退熱藥不愈
又用止渇藥反吐請乙至乙曰此乃癖也與白餅子下
之後補脾乃以消積丸磨之果愈或問何以故乙曰不
食但飲水者食伏於胃脘内不能消致令發渇服止渇
藥吐者藥衝於脾氣逆不得下故也下之乃愈又錢乙
論小兒癖癥由乳食不消伏在腹中乍凉乍熱飲水不
止或喘而𠻳與潮熱相似不早治之必成疳勞以其有
癖癥則令兒不食致脾胃虚而發熱故引飲也飲多則
蕩條腸胃亡失津液脾胃不能傳化水榖脉沉細益不
能食遂漸羸瘦而成疳也錢乙所用之方本集載之及
脾胃虚冷米榖不化下痢者已具于前㵼門之下外合
用諸方叙後
半两丸治五積六聚
　　巴豆(去/皮)大㦸(剉碎各/半两)
　右二味同入銚内油炒焦黄為細末糊丸麻子大毎
　服三丸量虚實大小加减與服臨卧米飲下乳食前
三稜汁治諸氣積氣聚氣癖
　右以京三稜取汁作羙粥米麺任為與乳母食之每
　日取棗大與兒喫大者漸加之又治十嵗以下至百
　日兒無辜疳癎痃癖神妙大効功不可述
三稜煎丸治氣積氣聚氣塊痃癖水氣奔豚腎餘五鬲
　五噎及一切諸般氣滯凝結
　　京三稜(炮/)蓬莪荗(炮各四/两洗净)元花(一两去/枝梗)
　右將上二味入磁瓶内以米醋五升浸滿封閉瓶口
　用炭火攅煮之度量微乾時取出以餘醋炒元花至
　醋盡藥乾為度同上二味剉焙乾為末醋煮糊丸菉
　豆大每服三五丸生姜塩湯下乳食前更量大小加
　减
姜橘丸治乳哺失宜脾胃不和
　右以好陳橘皮不拘多少極陳者尤妙洗净去白焙
　乾為細末每五两入生姜末三两和勻煉蜜丸麻子
　大每服三四十丸米飲下無時更量大小加减與服
調中散治乳哺冷熱失宜脾胃不和
　　木香(一两/剉)人参(去蘆/一两)青皮(去穣/一两)丁香(半/两)白术(半/两)
　　白茯苓(半/两)大腹皮(半两/剉)甘草(半两/炙)
　右為細末每服一錢水一小盞入生姜三片煎至五
　分去滓服無時
益胃丹治如前
　　當歸(去蘆/洗焙)木香　白术　沉香(各半/两剉)白芍藥(剉/)
　　人参(去蘆/剉)蓬莪荗(炮/剉)宿沙仁(各一/分)
　右為細末麺糊和丸黍米大每服十粒射香湯送下
　無時
柟木汁治胃冷正氣
　右以柟木皮煎汁服之
益兒丸治胃冷氣不和食不消化亦治疳氣
　　神麴(炒/黄)白蕪荑(去扇炒/各一两)宣連(去鬚/二两)陳皮　木香(各半/两)
　右為細末猪膽汁和藥末成劑再入膽内繫口定以
　漿水煮數取汁和丸菉豆大每服一二十丸米飲下
　腹脹木𤓰湯下無時一方有没石子蘆薈各半两
益脾散治脾胃虛冷腹痛不利全不入食
　　陳皮(一/两)青皮(去穣/半两)訶子肉(半/两)甘草(半两/剉炒)丁香(二/錢)
　　乾山藥(三/两)
　右為細末每服二錢水一盞入生薑二片棗一箇同
　煎至五分去滓温服無時
消食丸治傷飽乳食不化壯熱腹脹疼痛
　　木香(半/两)枳殻(去穣麸/炒黄)當歸(去鬚/土)代赭石(火煆紅米/醋淬不計)
　　(遍數以手撚/得碎為度)硃砂(研水飛/各半两)巴豆(一分/取霜)
　右為細末糊丸黍米大一嵗兒一丸温水下乳食前
　服
大麥麺治乳食過飽煩悶腹脹但欲睡
　右以大麥生麺水調服一錢如無麥蘖亦得如無只
　用白麺炒微香調服一錢小兒食不知飢飽但燒䑕
　二枚為末服之
香橘丸治宿食不消痰滯
　　木香　陳橘皮(各半/两)牽牛子(炒黄取/末一分)白术(一/分)
　　草豆蔲仁(一分麺/裏煨)薑黄(一/分)
　右為細末滴水和丸黍米大每服十粒葱白湯下大
　小便秘澁不通乳食前服之
惺惺丸治宿食不化心腹脹滿身熱不思乳食
　　青皮(温湯浸軟去穣/焙乾稱一两)胡黄連(一/两)蓬莪荗(一两/炮)
　　巴豆(霜半/錢)
　右為細末麺糊和丸黍米大每服三五丸乳汁下大
　者白湯下量大小加减乳食前
小沉麝煎丸治宿滯不化滿悶身熱
　　烏梅(一箇連/核去仁)巴豆(二箇去殻/并心膜)丁香(三/箇)胡椒(四/箇)
　右為末醋糊為丸芥子大每服三四丸飲下臨卧
消乳丹治傷乳凝滯能磨積化疳大妙
　　蝦蟇(十箇/燒灰)木香(一/两)蓬荗(一两/半炮)青皮(去穣/一两)青黛(一/两)
　　肉豆蔲(麺裏煨去/麺一两)膩粉(二/錢)續隨子(一分/炒)麝香(炒/許)
　右為細末麵糊和丸黍米大每服五七丸乳汁下無
　時
蝎稍丸治乳食所傷涎痰壅滯諸般積聚急驚食癎
　　黑鉛(二錢以水銀/二錢結沙子)輕粉(二/錢)粉霜(二/錢)天南星(一/分)木香
　　(四/錢)白丁香(四錢/炒)青黛(二/錢)全蝎(二錢/去毒)乳香(一/錢)巴豆(霜/一)
　　(錢/半)滑石(二/錢)麝香(半/錢)腦子(半/錢)
　右為細末麺糊和丸黍米大每服五七丸乳汁或米
　飲下治驚風搐搦者更入天麻白附子各二錢此藥與
　千金紫丸同然効更妙
大真珠丸治如前
　　滑石末(三/錢)輕粉(三/錢)半夏麯末(二/錢)天南星末(二/錢)
　　全蝎(七/箇)巴豆(十四箇去皮/膜出油取霜)麝香(少/許)
　右為細末蒸餅和丸菉豆大一嵗兒一丸葱湯送下
　乳食前
小真珠丸治宿食凝滯不消乳癖積聚大小便秘澁腹
　脹氣痞取磨虛中之積
　　木香　白丁香(直/者)丁香(各半/錢)滑石末(二/錢)巴豆(十四/箇去)
　　(皮膜水浸一/宿研細爛)輕粉(半錢留少/許為衣)
　右細勻以濕紙裹陳米飯燒取中間軟者和丸麻子
　大一嵗兒一丸炮皂子湯放温送下挾風熱秘澁難
　動者先服凉藥一服乳癖者虚實加减丸數隔日臨
　卧更服
葱湯丸治諸般積癖腹脹顋腫
　　天南星末(二錢/)白附子末(二錢/)滑石末(二錢/)全蝎
　　(七/箇)輕粉(二錢/)硃砂(一錢/半研)巴豆(十四箇去皮心/膜出油盡取霜)
　右為末麺糊和丸黍米大每服三五丸葱湯送下臨
　卧
水晶丹治一切積癖及百物所傷
　　天南星(一/錢)滑石(一/錢)水銀粉(半/錢)蕪荑仁(去扇/半錢)巴豆(十/四)
　　(箇去皮膜取/盡油畱霜)
　右為細末爛飯和丸菉豆大每服二三丸其湯泡生
　葱湯送下服時須令空心不可與乳食放稍飢臨卧
　服痢過忌生冷粘膩硬食果子等物以藥補之
北亭丸治一切積癖黄廋吐食
　　北亭(一錢/匕末)硃砂(一錢/匕末)膩粉(一/錢)牙硝(一錢/)巴豆(二十一箇/取霜)
　右同勻細末用蒸餅劑裹藥煨熟去焦硬者取中心
　軟處近藥潤者用藥和劑如硬滴入水得所丸菉豆
　大每一嵗兒一丸荆芥湯下乳食前
消堅丸取積癖下交嬭隔實消食乳癖
　　碙砂(一錢/末)水銀沙子(一两皂/子大)明膠(五錢/末)巴豆霜(一/錢)
　　輕粉(一/錢)細墨(少/許)
　右同為細末麺糊和丸麻子大一嵗兒一丸倒流水
　下食後
神妙丸取虛中積滯化痰涎乳癖
　　白丁香(半/錢)硃砂(一錢/水飛)定粉(半/两)粉霜(一錢/半)輕粉(一/錢)
　　麝香(少/許)
　右為末粟米飲和丸黍米大捻作餅子火炙紫色粟
　米飲下一餅乳食前
妙香丸取虛中積及治發寒熱心腹脹滿疼痛
　　辰砂(一两/水飛)牛黄　龍腦　麝香(各一/分)金箔(十四/片)
　　粉霜　膩粉(各一/分)蠟(二/两)巴豆(一百二十粒去皮/膜出油盡為霜)
　右於銚子内先鎔化蠟入巴豆霜拌勻及入諸藥攪
　勻和劑量大小虛實旋丸麻子大每丸米飲下要藥
　勢𦂳者捻藥匾若兒大或疾重者加之皆用針刺藥
　餅作孔以行藥力如取積癖丸菉豆大治吐逆下􁗀
　中虛煩積滯尤妙
靈砂丹取虚中積滯及治臟腑虚滑乆經取轉裏急後
　重久積惡痢或暴㵼不止神效無比
　　通明辰沙(顆塊有墻/壁者一分)通明碙砂(一錢各/研細)
　右拌研細用蠟半两先於盞内鎔化成汁以去皮全
　者巴豆二十一粒入内煎至紫色漉巴豆出研細與
　上二味拌勻將蠟用三分中取一分再鎔成汁頃藥
　於内急攪令勻下火凝冷刮出成劑磁合貯之如用
　取即絶手三丸菉豆大濃煎甘草湯放冷送下臨卧
　時服久積病大者藥隨病共下小可病輕者不動便
　安治暴㵼惡痢濃煎艾湯先呷三五口候冷下藥治
　水㵼者冷水下兒大稍増丸數
蒜貼膏治乳癖
　　石燕子(煆/)半夏(各等/分)
　右為末用蒜一頭杵爛攤在舊緋絹帛子上比兒患
　處大小煎作靨子掺藥上貼患處候病兒口鼻中蒜
　氣時掲去綿子作効更不得喫藥
神應散治如前
　　硫黄(栗子大/一塊)鵬砂(皂子大/一塊)訶子(一箇/去核)蜜陀僧(皂子大/一塊)
　右為細末每服半錢乳汁調下服了時就有癖處卧
　少時當取下黒物効
丁香餅子治如前
　　大丁香(二/錢)蜜陀僧(二錢/研)木香(一錢/半)硫黄(一錢/半)
　　白丁香(一錢揀直/两頭尖者)碙砂(半錢/研)甘草(一錢/半炙)麝香(少/許)
　右為細末湯浸蒸餅丸菉豆大捻作餅子每服二餅
　乳香生薑湯下乳食前
軟銀丸治如前
　　水銀(一錢用鉛一/錢結沙子)續隨子(四十九/箇去殻)白丁香末(一/錢)
　　膩粉(一錢/一分)鷹糞白(末一錢/一分)巴豆(十四箇去皮/膜出油盡)
　右為細末棗肉和丸菉豆大一嵗兒一丸温水下乳
　食前
丁香散治如前
　　黑丁香(七/箇)蜜陀僧　硫黄　白丁香(各一/分)肉豆蔲(一/箇)
　　(麺裹煨/去麺)
　右為細末每服半錢温水飲調下乳食前
白丁香散治如前
　　白丁香(十四箇/直者)石燕子(一箇火煆瘦/者乃是雄)硫黄(一箇皂/子大)
　　膩粉(十/箇)蜜陀僧(半/两)黒丁香(二十/一箇)
　右為細末每料分作十服用麺絲湯調下或煮麺湯
　亦得服了取下如蝦蟇胎之類惡物是効
三稜散治妳癖結實服藥不差
　　京三稜(一两炮/剉碎)鱉甲(一两酥炙/去裙襴)赤茯苓(去黒皮/一两)
　　白术(半/两)木香(半/两)枳殻(麸炒去/穣半两)
　右為細末每服一錢水一盞入生薑五片煎至五分
　去滓温服時時與也
聖餅子治乳癖疳瘦
　　粉霜(一/錢)碙砂(一/錢)膩粉(五/箇)石燕子(一箇/火煆)𤣥胡索(三箇/去皮)
　　巴豆霜(一/錢)
　右為細末入生麺一大錢拌勻滴水和劑分十二處
　捻作餅子用刀上􁶘熟每服一餅煎皂子湯下
鼠肉汁粥治諸癥
　右以䑕肉煮汁作粥與食
聖効丹治癥結癖積久不差
　　當歸(去蘆土/一两)木香(一/两)桂心(一/两)甘遂(一两慢火/煨黄色)硃砂
　　(一两研/水飛)京三稜(半两炮/□熱剉)鱉甲(半两塗酥炙/黄焦去裙襴)㽔仁(一/分)
　　(湯浸去/皮研)麝香(一分/研)巴豆(二十一箇去皮心膜絹/袋盛好酒煮一宿研)
　右為末拌勻細研用黄蠟六两慢火鎔化入藥攪勻
　成膏丸黍米大一嵗兒一粒二三嵗者二粒四五嵗
　者三粒六七嵗者五粒温米飲下乳食前
大腹湯治癥癖腹脹小便不利
　　大腹皮(一两/剉炒)㯽榔(半/两)枳殻(麸炒去/穣半两)人参(去蘆/半两)知母
　　(半/两)陳皮(半两湯/去白秤)甘遂(一分慢火/煨令黄)
　右為細末每服一錢水一小盞煎至五分去滓放温
　服無時
治㓜小胎中宿熱乳母飲食麄惡及多辛苦乳汁不起
兒乳哺宿滯不為肌膚心腹痞滿萎黄瘦瘠四肢萎躄
服之充恱
　　芍藥(二两/半)大黄　人参(去蘆各/一两)柴胡(去蘆/二两)鱉甲(酥/炙)
　　(去裙/襴)茯苓(各一/两半)甘草(半/两)乾薑(半两有熱者去乾/薑用枳實麸炒)
　右為末煉蜜和丸大豆大一嵗已下兒服一丸上者
　二丸乳服
牛黄鱉甲丸治㓜小癖實壯熱食不消中惡忤氣
　　牛黄(半/两)鱉甲(酥炙去/裙襴)麥麹(炒/)柴胡(去/蘆)枳實(麸/炒)大黄
　　(煨/)芎藭(各一/两)厚朴(去皮/姜製)茯苓　桂心(不見/火)芍藥
　　乾薑(各半/两炮)
　右為末煉蜜為丸如小豆大以意量大小與服日二
　服無時
丁香散治小兒嬭癖一服取効不動臟腑不損胃氣
　　舶上硫黄(一棗/大塊)丁香(二十/一箇)蜜陀僧(一棗/大)
　右研細量大小臨卧以荆芥湯調下來日下黒物乃
　病故也永不再發
治小兒乳癖脇下結塊不消
　　膩粉(一/錢)雄雀糞(一分㣲炒两/頭失者是)
　右同研勻細去皮棗肉和丸粟米大新汲水下一丸
　取下惡物是効更量大小虛實用之
治小兒閃肭成癖腹大痞滿
　以􁈠雀脚骨及嘴煮汁服之亦可燒灰存性研為末
　飲服
治小兒積癖髮黄羸瘦及生瘰􁣲
　以生林檎杵爛醋和傅上若癖移則就𫝊之以苦瓠
　末破者煮令熱解開熨之亦入熱湯在内熨之
治小兒乳癖
　　橘皮(㨂/净)青皮(去/穣)牽牛(各一分三/味並為末)
　右用蒜一顆每瓣入巴豆一粒煨熟去巴豆研如泥
　和藥末踠豆大硃砂為衣每服一丸細嚼酒送下一
　方用蒜去青皮同巴豆研爛和丸臨卧冷茶清下一
　丸更量大小加减乳食前
　
　
　
　
　
　
　
　
　小兒衛生總㣲論方卷十三
欽定四庫全書
　小兒衞生總微論方卷十四
　　心腹痛論
小兒心腹痛者由臟腑虛而寒冷之氣所干邪氣與臟
氣相搏上下衝擊上則為心痛下則為腹痛上下俱作
心腹皆痛更有一證發則腹中撮痛乾啼無淚腰曲背
弓上唇乾額上有汗此名盤腸内吊之痛亦由冷氣入
臟所為也今叙諸方于後
木香丸治心腹痛及脾胃
　　木香(一/分)肉桂(一/分)茯苓(去黒皮/半两)㯽榔(半/两)當歸(去蘆一/分醋浸)
　　(一宿炙/令黄焦)
　右為細末酒糊丸黍米大每服五七丸栁枝湯下不
　拘時候
蓬莪散治氣刺心腹痛
　右以蓬莪术炮熟透剉杵擣為細末每服一錢熱酒
　調下無時
寛中湯治心腹疼痛不可忍斷乳啼哭不止
　　良薑　木香(各半/两)丁香　桔梗(去/蘆)青皮(去穣/炒黄)
　　甘草(炙各/一分)
　右為細末每服半錢温酒調下無時
當歸木香丸治如前
　　當歸(去蘆/一两)蓬莪术(一两/炮剉)木香(半/两)人参(去蘆/半两)桂心(半/两)
　　(不見/火)黒牽牛(一錢炒/微黄)
　右為細末麺糊和丸黍米大每服十丸生薑湯下無
　時
當歸丸治腸胃冷襲而痛啼哭不休
　　當歸(去/蘆)芍藥(等/分)
　右為細末麺糊和丸菉豆大米飲湯下不拘時候
乳香湯治如前
　　木香　五靈脂(去砂/石)乳香(各一錢/别研)天南星(取中心/末一錢)
　右為細末同研勻每服半錢水半鍾生薑一片煎至
　三分去滓温服無時
温胃丸治腹痛哭不止
　　人参(去蘆/一两)白术(一/两)木香(一/两)良薑(半/两)五味子(去枝梗/半两)
　　當歸(半/两)
　右為細末麺糊和丸黍米大每服十丸米飲湯下無
　時
橘香湯治如前
　　青皮(去穣一/两炒)吳茱茰(㨂净/一两)木香(一/两)當歸(去蘆/一两)乾薑
　　(半/两)丁香(半/两)
　右為末每服一錢水八分生薑二片煎至五分去滓
　稍熱服無時
烏藥散治乳母冷熱不調敗壞乳汁因心飼兒致兒心
　腹疼痛或時下利但令乳母服藥調和乳汁哺兒
　　香附子(炒去/毛)良薑　赤芍藥　烏藥(各等/分)
　右為細末每用一大錢酒水各半盞煎至六分去滓
　温服無時兒能服藥者兼與之
鯉魚腸治腸胃中有瘡而作疼痛
　右以鯉魚腸煮食之
鈎藤膏治盤腸内吊腹痛
　　好乳香(研/)没藥(研/)木香　薑黄(各四/錢)木鱉子仁(二十/箇)
　右為細末煉蜜為劑収之一嵗兒半皂角子大煎鈎
　藤湯化下無時量大小加减次用魏香散
魏香散
　右以温水化阿魏一錢去沙石浸蓬莪术半两一晝
　夜取出焙乾為細末每服半錢煎米飲紫蘇湯調
　下空心服
阿魏丸治盤腸吊痛日夜呌啼不止
　右以阿魏為末用大蒜半瓣火炮熟研爛和末丸麻
　子大每服五七丸煎艾湯送下無時
乳香蠍稍丸治盤腸内吊痛不可忍
　　乳香(一錢半/别研)蠍稍(十四/箇)没藥(半/錢)沉香(一錢/半)
　右為細末煉蜜和丸黍米大嬰孩三丸一嵗兒五丸
　三嵗兒七丸乳香湯下不拘時候
桃符丸治如前
　　銀硃(一錢/研)乳香(一錢/研)大蒜(一瓣煨熟/研爛為膏)
　右上二味和勻入蒜膏再研硬軟得所丸菉豆大每
　嬰孩三丸半嵗五丸一嵗七丸二三嵗七丸薄荷湯
　下無時
　　腹脹論
小兒腹脹有虚有實或因吐㵼或因乳食動於脾胃致
脾胃虚而氣攻所作也實者悶亂喘滿治可下之錢乙
用紫霜丸白餅子虚者不喘治不可下又不可以丁香
木香橘皮豆蔲大温藥治之以脾胃虚氣未出故雖腹
脹而不喘只好用藥使上下分消其氣則愈錢乙用塌
氣丸若悮下之則脾虛氣上附肺而行脾肺子母皆虚
也肺主目胞腮之類脾主四肢色黄虚甚則目胞顋頰
四肢黄色而腫錢乙用塌氣丸若虚氣已出附肺而行
即脾胃内弱每生虚氣入於四肢面目矣小兒易為虚
實脾虚則不受寒温服寒則生冷服温則生熱當識此
勿悞也胃久虛熱多生疸病或引飲不止脾虚不能勝
腎隨肺氣上行於四肢面目腫若水狀腎氣浸浮於肺
即大喘也錢乙亦用塌氣丸未愈漸加丸數病愈後面
未紅者虚衰未復故也若治虛腹脹塌氣丸未愈腹中
有食積法糞小便黄時㣲喘脉伏而實飲水能食者亦
可下盖脾初虚而後有積法也所治宜先補脾後與下
之下後又復補脾即愈也若不先補而便下之則大虚
矣又不可補肺恐生虚喘也錢乙所用方本集載之外
叙諸方于後
家寶塌氣丸治小兒啼哭未定或氣息未調遽以乳飲
　或寒冷相干腹脹氣急乳食不化
　　巴豆(十/片)胡椒(十/粒)丁香(十/箇)青皮(十箇湯浸一/宿令軟去穣)
　右將青皮每箇入巴豆一片胡椒一粒丁香一箇裹
　了以麻線纒定都裹十箇畢頓鍋内入釅醋一碗煮
　至醋乾取出細切同諸藥焙乾為末粟米糊和丸粟
　米大每三嵗下兒二三丸上者五丸五嵗兒七丸七
　嵗兒十丸米飲湯下無時
褊銀丸治痰涎氣壅鬲實上熱乳食停滯腹脹喘急
　　巴豆(去壳半/两取霜)好墨(八錢/研)射香(半錢/研)水銀(半两用鉛/二錢半結)
　　(沙/子)
　右將巴豆霜與墨再研勻次入沙子麝香又拌研至
　細勻以陳米粥和丸菉豆大捻𥚹一嵗兒一丸二三
　嵗三丸煎薄荷湯放冷送下不得化破食後服
厚朴丸治風冷寒邪客於臟腑腹脹滿悶氣不宣通
　　厚朴(去麄皮一/两薑製)丁香(一/两)木香(一/两)白术(一/两)青皮(去穣/半两)
　　牽牛子(一錢/炒)
　右為細末煉蜜和丸黍米大每服十丸煎陳皮湯下
　無時
分氣丸治腹脹腹痛
　　巴豆(十箇去壳皮/膜出油盡)木香(一/錢)附子(一箇重半两/炮去皮臍尖)
　右為細末麺糊和丸麻子大每服三二丸熟水送下
又方治腹脹(又名塌氣丸/)
　　蠍(半/两)胡椒(一/两)木香(半/两)巴豆(一分去壳皮/膜出油盡)
　右為細末麺糊和丸黍米大每服三五丸葱白湯下
　無時
胡粉鹽治腹脹
　右以胡粉鹽炒色變以摩腹上或以車轂中脂和輪
　下圡作丸吞之
韮根汁治如前
　右杵韮根汁和猪脂煎服或燒父母指甲灰乳頭上
　飲
半夏丸治腹脹及暴腹脹欲死
　右以半夏隨多少火炮為細末酒和丸粟米大每服
　三五丸兒小者乳汁下大者生薑湯或米湯下未差
　加之日二服只用末貼臍亦佳
又方治心腹脇肋脹滿煩悶欲死
　右以雞子殻燒末酒服一錢或半錢
塌氣丸治脾胃氣虛腹脹滿悶
　　全蠍(一/錢)黑牽牛(四錢一半熟/一半生用)蘿蔔子(四錢一半炒/熟一半生用)
　　陳皮(二錢/去白)青皮(去穣/二錢)京三稜(二錢/炮剉)蓬莪木(二錢炮剉/一方生用)
　右為細末麺糊和丸蘿蔔子大每服一二十丸生薑
　湯下無時
塌氣丸治腹脹氣滿如腫
　　胡椒(半/两)甘遂(一/分)黑牽牛(一两/炒)木香(一/錢)
　右為細末糊丸菉豆大每服五七丸薑湯送下無時
塌氣丸治脾虚腹脹或面目四肢發腫
　　胡椒(一/两)蠍尾(半两去毒中此方便/是錢乙集  方也)
　右為細末麺糊和丸粟米大每服五七丸至一二十
　丸陳米飲下無時量大小加减一方有木香一錢一
　方全蠍一枚胡椒十粒同為末一剜耳米飲調下
五百丸治氣虚腹脹
　　郁李仁(别/研)胡椒　丁香　黒牽牛　蘿蔔子(各一/百粒)
　右為細末葱汁和丸菉豆大每服三五丸兒大加之
　煎葱湯下無時
白术膏治脾胃不和腹脹氣痞小便不利
　　白术(半/两)白茯苓(去黒皮/一分)人参(去蘆/一分)滑石(一/分)澤㵼(半/两)
　右為末煉蜜和膏每用皂子大米飲化下無時
豆蔲散冶腹脹煩渇小便少而吐㵼
　　硫黄(一/分)白滑石(三/分)丁香(半/分)肉豆蔲(麺裹煨/半分)
　右為細末每服一字或半錢米飲調下無時
托養丸治隂陽氣痞不通腹脹膨悶嘔吐煩渇手足時
　厥
　　硫黄　水銀(各半两同/研不見星)附子(炮去/皮臍)木香　當歸(去/蘆)
　　(烍焙各/半两)大黄(一两濕紙裹/熳火煨熟)
　右為末拌勻煉蜜和丸櫻桃大每服一丸生薑湯化
　下無時
木香丸治小兒氣脹腹滿不下食能去惡氣
　　木香　訶梨勒(煨去核/等分)
　右為末以沙糖水煮糊和丸菉豆大每服一二十丸米
　飲下無時
葛根汁治小兒熱氣痞滿腹脹
　以生葛根杵爛絞汁飲下
桂心丸治小兒食雜果腹脹氣急
　以桂心為末飯和丸菉豆大熟水下五丸未差再服
　不拘時候
治嬰小腹中脹滿
　以父母指甲燒灰乳上服
治小嬰腹中脹滿或未能服藥者
　以晚桑葉不以多少濃煎湯熏下部通手時淋洗肚
　腹
治小兒腹脹滿急不能服藥
　以生薑煨熱綿裹内下部冷即易
賺氣丸治小兒腹脹
　　丁香(一/錢)蘿蔔子(半两用巴豆一分拍破同/炒至黒色去巴豆不用)
　右為末水浸蒸餅心和丸菉豆大每服五丸橘皮湯
　下無時
治小兒上熱痞悶氣壅脹滿
　以葛根擣汁量大小輕重與服
　　腫病論
小兒腫病有二一者氣腫因脾胃虛而氣攻腹腹脹誤
行轉藥下之致虚氣上附於肺行入四肢面目而作腫
也疳氣亦然二者水腫因上焦煩渇飲水無度脾胃虛
而不能約制其水腎反乘脾土隨水行上附於肺肺主
皮膚脾主四肢故水流走於四肢皮膚而作腫也甚則
腎水浸浮於肺則生大喘為難治也
欵肺散治小兒風痰欬嗽喘氣逆嘔吐面目浮腫
　　白姜蠶(五两湯洗去灰/系并頭足焙乾)𤣥胡索(去皮三/两生)
　右為細末每服一字或半錢煎淡虀汁放温調下如
　嬰孩乳汁調半字不拘時候
熊膽丸治小兒疳氣體瘦肚腫喫水
　　熊膽　雄黄(研水/飛)佛頭青(各半两入射香/少許同研細)桂心
　　人参(去蘆各一/錢為末)
　右拌研勻糯米粥和丸菉豆大每服五七丸米飲下
　食後
㯽榔丸治小兒疳氣腹脹四肢腫滿氣急喘悶小便不
　利
　　㯽榔　木香(各二/錢)青皮　薑黄(各一/两)蘿蔔子(炒/)
　　牽牛子(各取末/七錢半)
　右為末糊丸黍米大生薑湯下二三十丸食後
緋綬丸治小兒疳氣黄瘦肚大手脚浮腫飲水不休
　　川棟子(去/核)芎(各一/錢)橘皮(四两/去穣)龍膽(去蘆/二两)巴豆(十四/箇去)
　　(皮膜將陳皮龍胆同巴豆/炒焦黑時去巴豆不用)
　右四味為末糊丸麻子大朱砂末為衣每服十五丸
　或二十丸米飲下腹脹陳皮湯下食後
治小兒手足身體浮腫
　以小便温煖漬之大良
又方治如前
　以巴豆五十箇去皮心水三升煮取一升綿蘸拭病
　上隨手即消
治小兒渾身頭面及隂嚢虛腫
　以使君子一两去殻用蜜半两炙盡為細末每服一
　錢米飲調下食後只三服效
内消丸治小兒頭面手脚虛腫
　　青皮(五箇湯/泡去穣)巴豆(七箇/去壳)木香(一錢/炮)防已(一錢/半)
　　丁香(十四/箇)
　右先以青皮巴豆銚内同炒至巴豆蒼黒去巴豆不
　用將青皮諸藥為細末蒸餅和丸麻子大每服三五
　丸量大小加减男孩兒煎陳米湯下女孩兒煎艾葉
　湯下七八嵗者十丸不拘時候
紅粉散治渾身虛腫氣喘不食
　　硃砂(一/錢)㯽榔(一/錢)輕粉(半/錢)
　右為末每服一字或半錢薄荷湯調下一服利止後
　服用家寶觀音散或人参散調補忌生冷堅硬之物
通草散治一身黄腫透明
　　通草(蜜塗炙/乾為末)木猪苓(去黒皮為/末各等分)
　右為細末再入研細去土地龍麝香少許每服半錢
　或一錢米飲調下神效亦治腎腫
聖餅子治氣腫
　　大㦸子(半/两)甘遂末(一/分)牽牛末(一/两)
　右拌勻每用半錢以白麵半錢水和作餅子如錢大
　煮令熟放冷細嚼薑湯下小者一餅大者三餅食前
金華散治水氣腫滿通身明亮
　　大黄末(四/錢)牽牛末(四/錢)朴硝(研末/八錢)巴豆肉(五箇/研)
　右同拌勻每服一字生薑蜜水調下此方猛烈斟量
　所宜
葶藶丸治水氣腹腫小便澁滯
　右以葶藶子半两㣲炒杵如泥入棗肉再杵和丸菉
　豆大每服五丸棗湯下空心晚後
郁李仁丹治一切諸腫
　　郁李仁(半两湯浸/去皮㣲炒)㯽榔(半/两)牽牛子(一錢/炒)
　右為細末滴水和丸每服十粒煎葱白湯下空心服
海蛤散治身體腫滿大小便不利
　　海蛤　桑白皮(各一/两)漢防已(半/两)赤茯苓(去黒皮/半两)
　　白术(半/两)甜葶藶(紙襯/炒紫)川朴硝　木猪苓(去黑皮/各一分)
　右為細末每服一錢水一盞煎至五分去滓温服乳
　後食
杏仁膏治小兒卒然面目浮腫
　以杏仁杵膏傅之
治小兒渾身虚腫及頭面隂囊並腫
　　木香(一/錢)㯽榔(一枚剉以茱/茰炒去茱茰)青皮(一錢以巴豆七箇/去皮炒去巴豆)
　右同為末每服半錢或一錢陳米飲調下食前
治小兒因㵼痢後身體虛腫
　　硫黄(一/两)㷔硝(三/錢)
　右同研細蒸餅和丸蘿蔔子大蜂粉為衣每服十丸
　米飲下量兒加减食前
　　虚羸論
小兒虚羸者由諸病之後或誤行轉藥或吐而利致脾
胃虛弱不能傳化榖氣飲食不入肌膚消瘦乃成虚羸
也有冷者時時下痢唇口青白有熱者身體温壯肌肉
㣲黄此冷熱虚羸也錢乙治冷者木香丸夏月不可服
如有症則少服之治熱者胡黄連丸冬月不可服如有
症則少服昔錢乙治齊郎其人好收藥散施有子忽患
臟熱齊自取青金膏三服併一服餌之服畢至三更㵼
五行其子困睡齊言子睡多生驚又與一服再㵼两行
加口乾而身熱齊言尚有其熱又欲與青金膏其妻曰
用藥㵼十来行未安莫生病痞召乙㸔之乙曰已成虚
羸也先多煎白术散時時與服後用香𤓰丸十日愈乙
又治朱監簿子五嵗發熱腮赤唇紅煩躁引飲前毉曰
此心熱也遂用牛黄圎及以一物㵼心湯下之來日加
無力而不能食又下之乃便利黄沬召乙㸔之乙曰此
心經虚而有留熱在内必被凉藥下之致此虛羸也乙
先用白术散生胃中津液以生犀散治之朱曰大便黄
沫何如乙曰胃氣正即㵼自止此虛熱也朱曰毉用㵼
心湯何如乙曰㵼心湯黄連一物耳性寒多服則利能
寒脾胃也坐久前毉至曰實熱乙曰虚熱若實熱何以
㵼心湯下之不愈又加面黄頰赤五心煩熱不食而引
飲前毉曰既虚熱何大便黄沫乙笑曰便黄沫者服㵼
心湯多故也乙復與胡黄連丸愈乙又治一子夜發熱
曉即如故前毉作熱治以凉藥解之不愈其候多涎而
喜睡毉又以鉄粉丸下之其病益甚至五日大引飲唇
白不食召乙㸔之乙曰此肺怯有熱不可下之若下之
則損脾胃致虚羸也乃用白术散更以术一两煎藥汁
三升使任意取足服朱曰飲多不作㵼否乙曰無生水
不作㵼縱㵼亦不作恠也但不可下耳朱曰先治何病
乙曰止㵼止涎退熱清神皆此藥也至晚服盡乙㸔曰
更可服之又作三升服盡稍愈第三日又作三升與服
其子不渇無涎遂投阿膠散二服而安已上三證皆因
誤行轉下之藥亡耗津液致胃虛發渇不食而成虛羸
錢乙並先煎白术散與服以生胃中津液得胃氣正然
後依本病為治也如齊郎中子臟熱與香𤓰丸朱監薄
子心虛熱與生犀散胡黄連丸次子肺怯與阿膠散並
皆安愈故閆忠孝云轉下過多洩㵼等諸病煩渇者皆
津液内耗也不問隂陽煎錢乙白术散使滿意取足飲
之彌多彌好今特為詳而論之使學者法矣錢乙所用
方本集載之外治虛羸諸方具于後
丁香黄耆散治脾胃虛弱不能食漸致肌瘦虚羸
　　丁香　綿黄蓍(剉/)人参(去/蘆)白术　當歸(去/蘆)鱉甲(塗/酥)
　　(炙焦去裙/襴各一两)胡黄連　甘草(炙各/半两)
　右為細末每服一錢水一小盞生薑二片棗一箇煎
　至五分去柤温服食前
集香煎治如前
　　丁香　沉香　木香　藿香(去/土)厚朴(去麄皮姜/製各一两)
　　白术　白茯苓　白豆蔲(各半/两)
　右為細末入研細麝香一錢拌勻以水一升蜜半觔
　大棗三十枚生薑二十片於銀器中熳火熬成膏去
　薑棗不用攪勻頓當風處䕃乾每用皂角子大米飲
　化下乳食前
國老丸治瘦瘠虚羸惙惙少氣
　右以甘草炙焦黄杵末煉蜜和丸菉豆大每服五丸
　温水下日三服一嵗兒五丸已上者七八丸以意加
　减無時
　　欬𠻳論
夫欬𠻳者内經以為肺感㣲寒而所作也若七八月之
間肺氣旺盛之時病𠻳者其病必實非久病也其症面
赤痰盛而身熱治當下之錢乙用葶藶丸若病久者不
可下若十一月十二月𠻳者乃傷風寒𠻳也風寒從背
第三椎肺俞穴入其症頓悶惡風憎寒晝輕夜甚治當
汗之錢乙用麻黄湯若有熱症則面赤飲水涎壅咽喉
不利錢乙兼用甘桔湯若𠻳於五七日間其病身熱痰
盛唾粘或痰盛不甚喘面赤或時飲水錢乙並以褊銀
丸下之若肺盛𠻳而後喘身熱悶亂面腫或飲水不飲水
者錢乙用㵼白散昔錢乙治張氏孫兒九嵗病肺熱欬
𠻳前醫以珠犀龍麝牛黄藥治之一月不愈其症欬𠻳
喘急悶亂飲水不止全不能食召乙治之乙用使君子
丸益黄散張曰本有熱何又行温藥他醫用凉藥攻之
一月尚無効乙曰凉藥久則胃寒不能食小兒虚不能
食當與補脾候飲食如故即瀉肺經病必愈矣服補脾
藥二日其子欲飲食以㵼白散㵼肺遂愈張曰何以不
虚乙曰先實其脾然後㵼肺故不虚也
又傷風寒欬𠻳無熱症而但𠻳者錢乙用麻黄湯及化
痰藥治之若肺虚而𠻳有哽氣時時長出喉中有聲者
此久病當補也錢乙用阿膠散昔錢乙治杜氏子五嵗
自十一月病𠻳至三月未止始得𠻳而吐痰乃風寒入
肺也風在肺中故𠻳而吐痰宜以麻黄湯發散後用凉
藥壓之即愈他毉却以諸藥下之其肺即虚而𠻳甚至
春三月間尚未愈乃召錢氏㸔之其候面青而光𠻳而
喘促哽氣又時長出氣錢曰病困十已八九矣所以然
者面青而光乃肝氣旺也春三月者肝之位肺衰之時
也𠻳者肺之病自十一月至三月久即肺虚痿又曽下
之脾肺子母俱虚復為肝所勝此為逆也故𠻳而喘促
哽氣長出氣也乙急與㵼青丸㵼肝後與阿膠散實肺
次日面青而不光乙又與補肺其𠻳如前又與㵼肝未
巳而又加肺虚唇白如練乙曰此病必死不可治也何
者肝大旺而肺虚絶肺病不得時而肝勝之今三㵼
其肝而肝病症不退三補其肺而肺病尤虚此不久生
故言死也此症病於秋者十救三四病於春夏者十難
救一果大喘而死
又肺氣不足謂寒邪所干欬𠻳喘滿短氣者治補肺昔
錢乙治李轉運孫八嵗病𠻳而喘滿短氣他毉以為肺
經有熱用竹葉湯牛黄膏治之三日加喘召乙治之乙
曰此肺氣不足復有寒邪即便喘滿當補肺脾勿服凉
藥李曰已服竹葉湯牛黄膏乙曰何治也前毉至曰退
熱退涎乙曰何熱所作毉曰肺經熱而生𠻳𠻳久不除
生涎乙曰本虚而風寒所作何熱也若作肺熱何不治
肺而反調心也竹葉湯牛黄膏皆治心藥也毉有慚色
乙依所論而治愈
又欬𠻳咯膿血者肺熱也錢乙用甘桔湯若𠻳而吐痰
涎喘者先實其脾錢乙用益黄散後㣲下之錢乙用褊
銀丸涎退即補肺乙用阿膠散昔乙治段齋郎子四嵗
病嗽身熱吐痰數日咯血前毉以桔梗湯防已丸治之
不愈涎上攻吐喘不止請乙治之乙下褊銀丸一大服
復以補脾藥治之或問此子咯血肺虛何以下之乙曰
肺雖咯血有熱故也久則虛痿今涎上潮而吐當下其
涎若使不吐涎為甚便盖吐涎能虛又生驚也痰實上
攻亦使發搐故依法只宜先下其痰為順此治先下後
補與前論先補後下其意相反者經以謂病有緩急治
有先後也治病症如錢乙所以得聖人之㫖趣學者宜
為法耳嗽而吐青白緑水者此胃冷有停飲也乙用百
祥丸下之𠻳而吐痰涎乳食者此有傷宿滯不化也乙
用白餅子下之
若久𠻳肺虛亡津液者乙用阿膠散補之治𠻳大法盛
則下之久則補之風則散之更量大小虛實意以施治
是以慎䕶小兒須常著夾背心雖夏月熱時於单背心
上當背更添襯一重盖肺俞在背上恐風寒傷而為𠻳
𠻳久不止亦令生驚若百晬内兒病𠻳者十中一二得
全亦非小疾也
又有停飲作痰者由兒乳飲失宜致脾胃不和停滯其
飲不散留結成痰若隨氣上干於肺而𠻳者此為痰𠻳
若不𠻳者則肺壅不利咽塞唾涎脇腹隔滯
又脾胃冷熱不調涎不歸胃致涎流口角而無休止冷
者鼻上色青及大便青白熱者鼻上赤色及大便赤黄
已上除錢乙所用方本集載之外今叙諸方于後
金黄散治嬰小欬𠻳
　　欝金(半/两)防風(去蘆及义/枝一分)半夏(一/分)巴豆(二十/一粒)皂角(一/錠)
　　以水一升於銀噐用煑諸藥至水乾去巴豆皂角
　不用外三味别用温湯洗净焙乾為細末每嬰孩一
　字二三嵗半錢四五嵗上者一錢薄荷蜜水調下不
　拘時候
藿香散治不因風寒所得肺胃氣不和而欬𠻳
　　藿香(去土二十/一箇葉)枳殻(二片去穣濕/紙裏煨令熟)蚌粉(枳殻大/一塊)
　右為細末嬰小服一字二三嵗半錢蜜水調下不過
　二三服安兒大以意加之無時
紫金丸治諸欬𠻳墜化痰涎
　右以葉子雌黄不拘多少研細入鍋子内㣲火中燒
　令成汁候冷取出再研細軟飲和丸蘿蔔子大熟水
　下丸二箇臨睡
杏仁煎治小兒欬𠻳上氣
　右以去皮尖炒黄杏仁一升熟擣用蜜三合先入一
　合擣令強次入一合擣如膏又入一合擣熟每食後
　用少許頓兒口中含化咽之日三次無時
生薑煎治㓜小欬𠻳
　　生薑(一/两)乾薑(六錢/炮)桂心(一/分)甘草(四錢/炙)杏仁(去皮稍炒/黄一两)
　　欵冬花(去枝/梗)紫苑(各四/錢)
　右為末以蜜一两入藥在内㣲火上煎之如飴量大
　小多少與含化嚥百日兒如棗核大日三甚效
欵冬花丸治小兒欬𠻳日差夜甚初不得息不能復啼
　　欵冬花　紫苑(各一/两半)桂心(半/两)伏龍肝(一/分)
　右同為細末煉蜜和如泥每取棗核大傅乳上令兒
　吮之漸漸令兒飲一日三次
麥門冬湯治初生兒十日上至五十日卒得謦欬吐乳
　嘔􁩱暴𠻳晝夜不息
　　麥門冬(去心/一两)紫苑(去蘆/三分)甘草(二錢/半)桂枝(半/两)
　右為末每服二錢水一盞煎至七分以綿蘸滴兒口
　中晝夜四五過仍節乳哺
五味子湯治小兒風冷入肺咳𠻳氣􁩱面青喘廹晝夜
　不息飲食不下
　　五味子(去枝/梗)當歸(去蘆各/半两)麻黄(去/節)乾薑(炮/)桂心
　　人参(去/蘆)紫苑　甘草(各/分)　細辛(去苖/半分)大棗(三/枚)
　右為麄末每服二錢水一盞煎至半盞去滓温服量
　兒大小
人參半夏湯治小兒痰􁩱咳𠻳不止
　　人參(去/蘆)半夏麯　白芷(各半/两)藿香葉(去土/一分)丁香
　　杏仁霜(各半/分)
　右為細末每服二錢水一鍾生薑五片陳粟米五十
　粒煎至七分去滓時時呷服日三四忌醋鹹炙煿生
　冷
欵肺散治小兒風壅痰盛欬𠻳氣急壯熱頰赤昏憒嘔
　吐面目浮腫乳食减少
　　白殭蠶(五两净洗去/系頭足焙乾)𤣥胡索(去皮/三两)
　右為末每服一字或半錢淡虀汁温調服之無時嬰
　孩只乳汁調半字
治小兒咳𠻳聲不出
　　杏仁(一两湯浸去皮尖及䨇仁/者以水一鍾一絞取汁)紫苑(去蘆半两洗/去土為末)
　右將紫苑末入杏仁汁中更入蜜一合同煎成膏每
　服半茶匙清粥飲調下無時
皂莢豉湯治小兒咳𠻳
　右以皂莢燒灰研細末每服半錢或一錢豉湯調下
　無時
露蜂房散治如前
　右以露蜂二两净洗去蜂糞塵土以快火燒為灰研
　末每服一字米飲下無時
葶藶散治如前
　　甜葶藶(半两/炒)麻黄(去根節/一分)甘草(一分/炙)貝母(去心炒/一分)
　　杏仁(去皮尖一/分炒黄研)
　右為細末每服半錢水半盞煎至三分去柤温服無
　時
訶子膏治如前
　右以訶子一两每箇分作两片甘草一分水一大盞
　煮至水盡為度焙乾為末煉蜜和膏雞頭子大每用
　一大豆許薄荷熟水化下無時
生薑浴湯治如前
　右以生薑四两煎湯沭浴
一捻金散治風痰欬𠻳頰赤痰盛喘促氣急吐嘔浮腫
　乳食减少
　　白殭蠶(直者去系/嘴一两)甘草(半两/炙)𤣥胡索(去皮/一分)
　右為細末每服一捻虀汁調下嬰孩只乳汁調下半
　字食後
惺惺散治傷寒風熱痰壅咳𠻳
　　桔梗(去/蘆)細辛(去/葉)人参(去/蘆)甘草(剉/炒)白茯苓(去/皮)白术
　　𤓰萎根(各半/两)
　右為細末每服二錢水一盞薄荷五葉煎至半盞温
　服如要和氣更入生薑三片同煎一方更有防風一
　分
保肺丸治肺胃受風熱痰盛欬𠻳喘吐連聲不止及治
　久𠻳不愈
　　白殭蠶(去系嘴/炒二两)山藥(半/两)白茯苓(去皮/一两)紫蘇葉(一/两)
　　藿香(去土/一两)百部(半/两)黄芩(一/两)防風(去蘆/一两)杏仁(去皮尖麸/炒一两)
　　百合(半/两)五味子(去枝梗/一两)
　右為細末煉蜜和丸雞頭大每服半丸一丸煎桔梗
　湯化下食後臨卧服
貝母湯治肺感風邪咳𠻳喘滿
　　貝母(去心一/两炙黄)半夏(一两白礬湯/洗七次焙乾)乾薑(半两/炮)
　　麻黄(去根節/半两)欵冬花(去枝梗/半两)甘草(半两/炙)
　右為細末每服一錢水一小盞生薑三片杏仁三箇
　去皮尖同煎五分去柤温服不拘時
菖蒲煎治肺中風邪肩息喘鳴或發咳𠻳
　　石菖蒲(一两一寸/九節者良)欵冬花(去枝梗/一两)紫苑(去土净洗/焙乾一两)
　　人参(去蘆/一两)桂心(一/两)
　右為細末煉蜜和劑入石臼中杵一二百下丸皂子
　大每服一粒煎糯米飲化下食後臨卧服
絳朱丹治驚風涎痰咳𠻳喘滿
　　天南星(二两/炮)半夏(二两湯洗/七次去滑)枯白礬(一两/半)滑石(二/两)
　　(火煆/通赤)鉛白霜(一/分)
　右為細末麵糊和丸麻子大硃砂為衣每服十粒薑
　湯送下食後臨卧服
人參犀角散治時氣寒壅咳𠻳痰逆喘滿驚悸風熱
　　前胡(去蘆/八錢)桔梗(五/錢)人參(去蘆/三錢)甘草(三錢/炙黄)
　　杏仁(浸去皮尖□/乾為末五錢)
　右先將上四味為末入杏仁末拌勻麄羅篩過每服
　二錢水一盞煎至七分去柤温服食後亦能調和五
　臟六腑進羙乳食又治一切風熱服尋常凉藥即㵼
　减食者尤宜與服
油滚丸治痰盛咳𠻳亦治乳𠻳
　　五靈脂(末一/錢)雷丸(末一/錢)巴豆(三十箇去/皮膜取霜)
　右為細末滴水丸芥子大每服三五丸油滚井水送
　下臨卧而服
龍𤓰散治涎喘咳𠻳
　右以猪蹄甲四十九箇洗净控乾每箇猪甲内入半
　夏白礬末各一字入一罐子内封閉不透烟火煆通
　赤放冷為細末入研細麝香一錢拌勻每服半錢糯
　米飲調下空腹
辰砂半夏丸治寒痰咳𠻳
　　𤓰蔞根(蜜/炙)天南星(湯/洗)半夏(湯洗/七次)乾薑(炮各/半两)
　右為末生薑自然汁和丸麻子大硃砂為衣每服十
　丸生薑湯下不拘時候
玉珠丸治諸涎𠻳
　　半夏(一两湯/洗七次)硝石(一/分)
　右為細末滴水丸麻子大每服三五丸生薑湯送下
　不拘時候
百部丸治肺寒咳𠻳㣲喘
　　百部(焙乾秤/三分)麻黄(去根莭秤三分/二味先為末)杏仁(四十箇去皮/尖微炒更煑)
　　(三五沸焙/乾研細)
　右同勻細末煉蜜和丸皂子大温水化下二三丸日
　三服錢乙加松子仁五箇糖和丸含化大妙
露蜂房丸治肺胃虚寒咳𠻳喘滿嘔逆不食
　　露蜂房(二錢/炒)蝉殻(去土二/錢炒)蛤蚧(一隻重四錢/塗酥炙乾)丁香
　　木香　人參(去/蘆)地黄　麻黄(去莭/根)馬兠鈴子
　　五倍子(去虫各/二錢)五味子(去枝/梗)貝母(去心/焙)杏仁(童子小/便浸二)
　　(宿去皮/尖炒)半夏麴(各二/錢半)欵冬花(去枝梗/半两)
　右為細末煉蜜和丸菉豆大每服二三十丸生薑湯
　下日三四服食後
緩息湯治風傷肺氣虛喘咳𠻳上氣
　　桑白皮(一两/半)白茯苓(半/两)白殭蠶(半两去/系炒)甘草(一分/炙)
　　杏仁(半两去皮/尖研後入)人參(去蘆/一分)桔梗(去蘆/半两)白术(半/两)
　　陳皮(半两/去白)
　右為細末每服一錢水一盞生薑三片杏仁二箇煎
　至六分去滓時時温服
白术五味湯治氣逆上喘咳𠻳
　　白术　五味子(去枝/梗炒)人參(去/蘆)欵冬花(去枝梗/各半两)
　　細辛(去土葉/一分)
　右為細末每服一錢生薑三片煎至四分去滓放温
　時時服
桔梗湯治咳𠻳痰壅呀呷咽鬲不利
　　桔梗(去蘆/半两)甘草(半两/炙)紫蘇葉(半两去/土㣲炙)石膏(半/两)
　　半夏(半两湯/泡七次)皂莢(一分燒/灰存性)
　右為末每服一錢水一盞生薑三片煎至五分去滓
　放温時時服無時
淡竹瀝治咳𠻳短氣􁗀中吸吸咯唾稠濃臭粘(唾音/睡)
　右以淡竹瀝一合服之日三四次
木香半夏丸治肺胃有寒咳𠻳
　　木香　半夏(湯泡七/次焙乾)肉豆蔲(麺裹煨/各一两)藿香(去/土)
　　丁香　白术(各半/两)
　右為細末生薑自然汁和丸黍米大每服十丸煎人
　參湯送下不拘時候
白蜆殻散治卒然暴𠻳不止
　右以白蜆殻不拘多少杵研極細每服半錢米飲調
　下無時
五靈脂丸治久𠻳漸成羸弱恐變疳勞
　　五靈脂(去沙土/半两)蟾頭(一枚酥/炙黄)蝉殻(去土半/两㣲炒)
　　欵冬花(去枝梗/半两)青黛(一分/研)雄黄(一分研/水飛)
　右同研勻細糯米飯和丸黍米大每服十丸煎人參
　湯下食後
人參半夏丸治痰飲咳𠻳
　　人參(去/蘆)半夏(湯泡/七次)白术　川薑(炮/)南星(㣲炒各/半两)
　右為細末生薑自然汁煑糊和丸黍米大每服十丸
　薑湯下月内百晬兒丸針頭大乳上吮服不拘時候
馬兠鈴治肺壅咳𠻳氣喘大便不利
　　馬兠鈴　紫蘇子(炒/)人參(去蘆各/一两)木香
　　欵冬花(去枝梗/各半两)杏仁(湯浸去皮尖/研後入一分)
　右上五味先為末入杏仁末拌勻研煉蜜和丸黍米
　大每服十丸生薑湯下不拘時候
百合丸治肺經風寒痰壅不利
　　百合　紫苑(洗/焙)白术　人参(去蘆各/一两)白茯苓(去黒/皮)
　　青皮(去/穣)甘草　麥門冬(去心各/半两)
　右為末每服一錢水八分淡竹葉三片薄荷二葉煎
　至五分去滓温服不拘時候
爽神湯消寒痰除肺壅清神爽意
　　白术　人参(去/蘆)白茯苓(各一/两)桔梗(去/蘆)𤓰蔞
　　甘草(各半/两)細辛(去苖/一錢)
　右為末每服一錢水八分荆芥薄荷各少許煎至五
　分去滓温服不拘時候
蘇香湯治肺壅消痰滯
　　紫蘇葉(去/土)木香　人参(去蘆各/半两)五味子(去枝/梗)
　　甘草　陳皮(各半/两)
　右為細末每服半錢生薑自然汁少許荆芥湯調下
　不拘時候
蟬殻湯治肺氣壅滯不利
　　蟬殻(去土/㣲炒)人參(去/蘆)五味子(去枝梗/各一两)陳皮　甘草(炙各/半两)
　右為細末每服半錢生薑湯調下無時
神麴湯治痰涎壅滯氣不和順腹脇滿悶
　　神麴(一两/㣲炒)木香(一/两)半夏(一两用薑半觔同杵爛/炒令黄薑是生姜也)
　　蕪荑(一/两)青皮(去穣半/两炒)甘草(半两/炙)白茯苓(半/两)
　右為細末每服半錢鹽少許沸湯調温服無時
白金丹消肺壅痰實治胸膈不利
　　桑白皮(一两/剉)前胡(去蘆/一两)半夏(一两湯/泡七次)白术(一/两)
　　人参(去蘆/半两)陳皮(半/两)甘遂(一分/㣲炒)
　右為細末煉蜜和丸黍米大温水下五七丸周晬至
　一二嵗兒三丸已上者以意量加不拘時候
前胡半夏丸治風熱痰實肺氣壅滯涎流口出
　　前胡(去蘆/一两)半夏(一两湯泡/七次焙乾)大黄(半两/炮)麥門冬(去心/半两)
　　川朴硝(半/两)
　右為細末生薑自然汁和丸黍米大每服十丸煎人
　參湯下不拘時候
犀角丸治風熱面赤胃氣不和大小便秘瀝痰實涎盛
　三焦壅滯及積熱藴毒(瀝音/澁)
　　生犀末(一/分)人參(去蘆/半两)黄連(去鬚/一两)枳實(去穣炒/半两)
　　㯽榔(半/两)大黄(二两酒浸一宿切作片子以巴豆一/百粒去殻皮貼大黄上紙裹定飯上)
　　(蒸三次去巴/豆切研炒焦)
　右為細末煉蜜和丸麻子大每服五七丸臨卧熟水
　下未動加丸數服此踈利極穩之藥
治小兒痰壅肚熱諸病
　以雞子亂髪熬良久得汁與服之良
枳殻湯治痰實肚熱心膈煩悶氣不調順不早治恐生
　驚癎
　　枳殻(一两去/穣麸炒)乾薑(半两/炮)甘草(半/两)前胡(去蘆/一两)木香(一/两)
　　半夏(一两湯/洗七次)
　右為末每服一錢水一小盞生薑三片陳皮一片煎
　至六分去滓温服不拘時候
温脾丸治脾胃宿冷口角涎流(若涎漬頥頷口角生瘡/名曰滯頥别立于后)
　　丁香(一/两)木香(一/两)半夏(一两用生薑六两/同杵爛炒令黄)青皮(去穣半/两炒)
　　白术(半/两)乾薑(半两/㣲炒)
　右為末煉蜜和丸黍米大每服十丸米飲下不拘時
　候
丁香湯治如前
　　丁香(一/两)白术(半/两)肉豆蔲(麺裹煨/半两)半夏(半两白礬水/浸一宿洗净)
　　(炒/黄)乾薑(半两/炮)甘草(半/两)人參(去蘆/半两)
　右為細末每服一錢水八分薑二片煎至五分去滓
　温服不拘時候
治小兒口中涎出
　以白羊屎内口中
麻黄湯治小兒風中肺經喘急肩息氣上不安
　　麻黄(去根節/二两)半夏　生薑(各二两/製麹)甘草(一/两)桂心(半/两)
　　五味子(去枝梗/半升)
　右㕮咀每服二錢水一盞煎六分去滓服無時
馬通粟粒丸治小兒喘急肩息氣逆脇下作痛寒熱往
　來不能乳食漸成羸瘦
　　馬通中粟粒(三/分)杏仁(湯浸去/皮尖)紫苑(去/蘆)細辛(去苖各/半两)
　　石膏　秦芁(去/蘆)半夏(湯泡/七次)茯苓(去/皮)五味子(去枝梗/各一分)
　右為末煉蜜丸小豆大每服十丸生薑湯下日三服
　加至十二丸不拘時候
　
　
　
　
　
　
　
　
　
　小兒衛生總㣲論方卷十四
欽定四庫全書
　小兒衞生總微論方卷十五
　　黄疸論
小兒有身體肌膚面目悉黄者此黄病也因將息過度
飲食傷飽脾胃受熱與榖氣相搏蒸發於外脾胃象土
其色黄候肌肉故為是病也慎不可炙炙則熱轉甚矣
若身體痛背膞強大小便澁腹脹滿一身盡黄及目睛
爪甲皆黄小便如屋塵色著物皆黄此疸病也若發渇
小便澁腹滿脉沉細為難治也黄病者稍輕疸病者極
重又有自生下面身深黄者此胎疸也因母臟氣有熱
熏蒸於胎故也經言諸疸皆熱色深黄者是也若身㣲
黄者胃熱也若但面黄腹大渇而食泥土者脾疳也此
二項各在本病具之外黄病疸病叙方於後
三黄散治黄病
　　川大黄(一两剉/碎㣲炒)黄芩(半/两)黄連(去鬚/半两)
　右為細末每服一錢水一盞煎至五分去滓放温食
　後時時服
子芩散治如前
　　黄芩　𤓰蔞根　茯神(去心内木/各一两)甘草(炙/)
　　胡黄連(各半/两)
　右為細末每服一錢水一盞煎至五分去滓温服不
　拘時候
韮根汁治如前
　右杵韮根取汁滴兒鼻中大豆許
丁香散治黄病遍身如金色
　右六月六日收𤓰蒂四十九箇丁香四十九箇入乾
　鍋子内火燒烟盡取出放冷研細末每用半字吹鼻
　中及揩牙
蔓菁子汁治如前
　右以蔓菁子汁水和服之半錢或一錢亦治疸病
豬苓通草散治黄病透明黄腫
　　木猪苓(去黒/皮)通草(塗蜜炙乾/各等分)
　右為細末更入研細麝香去土地龍末各少許拌勻
　每服半錢或一錢米飲調下不拘時候神效
括蔞根汁治小兒忽發黄面目皮膚悉黄
　右以生括蔞根杵取汁三合蜜一大匙煖鎔相和量
　兒大小服之不拘時候
䨇連丸治諸疸病
　　川黄連(去鬚/一两)胡黄連(一/两)
　右為細末用黄𤓰一枚切蒂頭留作蓋子去穣入藥
　末在𤓰中却以盖子蓋定用麵裹慢火煨令麵熟焦
　去麵杵爛成劑丸菉豆大每服五七丸至十丸温米
　飲下量大小加减不拘時候
茅煎湯治黄疸病
　　柴胡(去苖净洗/焙乾一两)甘草(一/分)
　右㕮咀每服二錢水一盞白茅根少許同煎至五分
　去滓温服無時
螺肉酒治如前
　右取田螺肉一二十箇作㓠刴酒服之
驢乳汁治嬰小熱黄胎疸
　右取驢乳汁少少與服
　　客忤論
小兒中客忤者小兒神氣嫩弱忽有非常之物或未經
識見之人偶然觸而見之其客氣與兒神氣相忤以生
病謂之客忤其候吐下青黄白色水榖解離腹痛夭矯
面色變易五色不常狀似驚癎但目不上視其脉弦急
數者是也若不即治久則難療聖濟經曰出處不時而
為客忤戒其恐見非常人物為病也千金曰小兒衣帛
綿絮及鞋襪中皆不得令有頭髮又青衣不可用白帶
白衣不可用青帶或諸識人物外來者並當令兒避之
勿見若誤有触犯並令兒患客忤或有犯而患者急視
其兒口中懸癰左右有腫核如麻豆大者便須刺摘令
潰之用綿纒釵䙡頭展去其血兼服諸藥為治
治小兒客忤腹痛夭矯面色變易
　以香䜴數合水拌令濕搗熟丸作丸子如鷄子大用
　摩兒𩕄上及手足心各七遍及摩兒心臍上下行轉
　摩之食頃破其丸視其中當有細毛即擲弃丸於道
　中痛乃便止
治小兒卒中客忤塗法
　　竈中黄土　蚯蚓糞(等/分)
　右研細水調塗児頭上及五心中大良
又方浴法治如前
　以馬糞三升燒令烟絶用酒三升煑數沸去滓將以
　浴兒
　以猳猪糞二升熱湯灌攪適温煖浴兒
又方治小兒客忤服法
　以牛口沫塗乳上飼兒
　以銅鏡鼻燒令赤内酒中能飲者令自飲不能飲者
　含而灌之
治小兒中客忤吐青白沫及乳食皆出腹中痛氣欲絶
　者
　以桂心一两為末一二百日兒以半錢用水一小盞
　煎至五分去滓温分四服不拘時候量兒大小加减
又方治小兒客忤
　右以白殭蠶七枚為末酒調服半錢至一錢
又方治如前
　右取書中白魚十枚傅乳頭令兒吮服(今人呼/為衣魚)
又方治如前
　右取驢乳汁少少與服或以熱馬屎一塊絞汁飲嚥
　下即愈
麝香乳治客忤項強欲死
　右以麝香少許研細用乳汁調抹兒口中如大豆許
　良
又方治如前
　右以桔梗燒末半錢調服量大小加减
治馬毒客忤
　右以馬尾於兒面前燒令兒嚥烟氣每日用之取差
治客忤夜啼禳法
　右用本家厨下燒殘火柴頭一箇以焦頭為上朱書
　云吾是天上五雷公將來作神將能收夜啼鬼一縛
　永不放急急如令書了勿令兒知立在兒床下倚前
　脚裏廂立之男左女右
辟邪膏治客忤及治中悪邪厲鬼氣其候似癎但目不
　視上倒視脉弦急中之卒暴者立至蘇省
　　降真香(剉/)白膠香(别/研)沉香　虎頭骨(酥炙/黄)鬼臼(去/毛)
　　草龍膽(去/蘆)人参(去/蘆)白茯神(去心内木/各半两)
　右為細末次入研飛過雄黄末半两研細麝香一錢
　拌勻煉蜜和丸鷄頭子大毎服一粒煎乳香湯化下
　及丸一弹子大用緑絹袋盛之帶兒衣上仍於卧處
　常燒炒
　　三疰論
小兒疰病有三一者鬼疰小兒神䰟氣弱早晚抱持出
入無時為鬼厲邪氣所干其候皮膚掣痛游易無常或
心腹刺痛天矯悶亂欲死迺名中惡甚者卒致於死緩
者延引歳月更變沉滯以致於死又注傍人二者尸疰
人腹中有䖝曰尸疰小兒血氣嫩弱邪氣外傷留滯身
中尸䖝移引相乘為病其候沉沉嘿嘿不知的病之處
或寒或熱或心腹悶痛渉引嵗月遂至於死又注傍人
三曰蠱毒疰謂諸毒䖝之中有一能噉其餘者即為之
最名之曰蠱或因人作或因引注隨飲食入而兒腹中
食人臟腑其候心腹刺痛燠悶欲絶利下無時或便血
片急者即死名曰中蠱之毒緩者渉引歳月以至臟爛
乃死又注傍人今叙諸治方于後
虎頭枕治中鬼氣為遊氣為魔
　右以虎頭骨為枕與兒枕之
千金湯治小兒暴驚啼絶死因人從外來邪氣所逐令
　兒得疾衆毉不治
　右以蜀椒左顧牝蠣各六銖碎之酢漿一升煑取五
　合分服
豆䜴丸治中惡鬼氣寒熱
　右以温豉丸鷄子大摩兒腮上及手足心六七遍又
　摩心腹臍上旋旋以言祝之了即破其䜴丸看之當
　有細毛弃道中
又方治中惡邪鬼氣或於病間忽然而卒絶
　右以生菖蒲根杵爛取汁灌之
又方治如前
　右以羊屎燒烟以熏鼻中
又方治如前
　右視其死者上唇裏弦有核子如黍米以針挑破之
　復蘇
又方治如前
　右以皂莢末或生半夏末少許吹两鼻中
又法治如前
　右凡中惡邪或魘死者不得用灯火照之亦不得近
　前急喚或與接氣恐被注染多致殺人但只與痛咬
　脚跟及足把指甲邉多唾其面即活
又方治如前
　右以好酒浸綿半盞及手挼其汁灌鼻中
又法治如前
　右以蘆管吹两耳并取病人髪二七莖撚作任子刺
　鼻中
又方治中惡鬼邪遊痛如刀刺或胸脇腹中絞痛急切
　手不可近而按摩
　右以好酒灌鼻孔亦治中悪吐血下血
又方治如前
　右以鹽一錢水一盞攪和令匀服并以冷水噀之取
　吐即差
又方治如前
　右以蓬荗酒研令服
又方治如前
　右取灶下黄土水調服之
又方治中惡鬼邪為祟及鬼疰尸疰
　右以桃仁研碎水煑頓服當吐即差不吐或吐不盡
　病再作或以桃仁汁煑米為粥與食
鱉頭散治尸疰瘦瘠時發寒熱
　右以鱉頭一枚燒灰杵末新汲水調下半錢
雌黄丹治尸疰
　　雌黄(研水/飛)雄黄(研水/飛)川大黄(熳火煨/黒色)鬼臼(去毛各/一两)
　　麝香(一分/研)桃仁(三十箇湯浸/去皮尖研)白頭翁(去蘆/半两)巴豆(十/箇)
　　(去皮膜紙/裹去油盡)
　右為細末拌匀以羊脂五两鎔化和藥成膏丸黍米
　大每服三五粒荆芥湯下無時
立効散治尸疰
　　川大黄(一两/炮剉)乾桃栁葉(各一两/洗焙)梔子仁(半/两)赤芍藥(半/两)
　　硃砂(一两别/研水飛)雄黄(一分别/研水飛)麝香(一分/别研)
　右為細末拌匀每服半錢蜜湯調下無時
神攻散治中蠱毒
　　大甘草(半两/生末)晋礬(一两/末)
　右拌匀新水調下一錢或半錢吐出毒物効
雄射散專治蠱毒
　　雄黄(一两水/飛研)射香(一两/研)羚羊角(一兩/屑)鬼臼(半两/去毛)
　　赤芍藥(一/两)薺苨(去蘆/半两)敗皷皮(一两炙/黄焦)馬兠鈴根(半/两)
　右除雄射外為細末入二味拌匀每服半錢濃煎甘
　草湯調下無時
射犀湯治如前
　　犀角(一两/屑)鬼箭(取羽/一两)安息香(一/两)苦参(半/两)牡丹皮(去/心)
　　(半两已上/先為末)雄黄(一两研/水飛)射香(半两/研)
　右拌匀細每服一錢水一盞煎至五分去滓放温時
　時服
甘草湯治中蠱毒欲死
　右以甘草半两剉碎用水一盞煎至五分去滓温服
　當吐出毒物
寶靈丹治中蠱毒
　　硃砂(一两研/水飛)雄黄(一分研/水飛)黄丹(一分/研)苦藥子(一/分)
　　續隨子(一分去/皮毛)山豆根(一两/生)蜈蚣(二條㣲炙/一條生用)
　　斑猫(一分去頭枟/足半生半炒)巴豆(二分去膜/出油盡)射香(二分/研)
　右為細末拌研匀於端午日重九日合之最佳事急
　者不拘脩合時忌見鷄犬婦人用糯米粥和丸麻子
　大若未能語兒中毒即休如能語兒但將藥一粒入
　門即患兒先聞其香是騐以臘茶清送下壹丸不得
　嚼破須臾患兒必言心頭作響聲毒物便下或從口
　鼻出或自大便下嫰即是血老即如諸䖝狀其形不
　一藥隨物下凝血中裹之取出丸以香水洗淨収之
　一丸可救四五兒口噤者抝灌之如知用蠱之人即
　不得根究必再發不可治
治中蠱下血欲死
　以藍搗汁頻頻服半合
治中蠱毒腹中堅痛面目青黄淋露骨立病變無常以
　桃上寄生為末茶㸃服日四五
桔梗丸治鬼疰尸疰蠱疰皆療
　　桔梗(去/蘆)黎蘆(去/蘆)皂莢(去皮/子)巴豆(去殻/心膜)附子(各半/豆許)
　右為末煉蜜和劑入臼杵萬下每服二丸或一丸如
　黍米大芥子大仰卧勿側眠至食時許病在膈上者
　即吐在膈下者即㵼取下惡物如蝌蚪蝦蟇胎或長
　一二尺下後大虛口乾但作鷄羔飲五合與極飲或
　食粥三四日乃痊病未除盡再服
　　夜啼論
小兒夜啼者症候甚多其所專者不出三種一者冷謂
脾臟寒則腹痛而啼其候面青白手冷腹肚冷口中氣
亦冷曲腰而啼不肯吮乳又有從生下多啼入夜則甚
者此胃寒也亦曰胎寒聖濟經言積冷而夜啼夜則為
隂冷則作痛故夜間痛甚令兒啼哭也二者熱謂心臟
熱則煩噪而啼其候面赤小便赤口中氣熱心腹亦煖
仰身而啼不肯吮乳又有多饒驚悸惕跳或睡中忽然
呌啼此風熱也亦曰驚啼心主熱其候驚故熱則生驚
又心為火熱則火旺故熱邪燥甚令兒啼哭也三者邪
祟謂有鬼氣所持其候睡卧不穩或作疼痛且鬼祟者
隂物也入夜則旺小兒精神怯弱血氣嫩㣲夜間被鬼
所持故令兒啼哭也外客忤蟲動重舌口瘡等病亦皆
能為夜啼其治方各逐本項下具之非若此三等之
為專也今叙方于後
蒜香膏治冷症腹痛夜啼
　右以大蒜一顆熳火煨香熟取出切細研爛於日中
　暴或火上炕半乾可丸時即以好乳香秤半錢研細
　如粉入拌再研細勻丸如芥子大每服七丸乳頭粘
　服或乳汁送下食空
當歸丸治如前
　　當歸(去蘆洗浄/焙乾秤)白芍藥　人参(去蘆各/一分)甘草(炙/)
　　桔梗(去/蘆)陳皮(不去白/半分)
　右為細末每半錢水煎時時服之
龍角丸治小兒五驚夜啼
　　龍角(一/分)黄芩(半/两)牡蠣(一分半火煆/一作牡丹)蚱蝉(去土/二枚)
　　牛黄(小豆大/五塊)川大黄(一分/半)
　右為末煉蜜和丸麻子大蓐中兒二丸大小以意加减
芎藭散治小兒夜啼至明則安
　　芎藭　白术　防己(各半/两)
　右為末以乳和與兒服以意量大小多少又母用手
　掩入兒臍中摩兒頭脊大騐兒生二十日以裏未
　能服者以乳和麻子大一丸置兒口中乳汁送下
又方
　　交道中土　伏龍肝(各一/把)
　右同研細水調少許飲之
治小兒夜啼
　以蝉蛻去土為細末用生薑蜜水調塗兒下唇
又方治如前
　男左女右臂上書尹喜二字更於手心内書天字一箇
又方治小兒驚啼夜啼
　以臘月縛猪䋲燒灰水調服
　以蝟皮三寸燒灰著乳上飲之療如物刺啼
燈花丸治如前能祛邪止痛
　以燈花二十箇乳香皂子大两塊同為末粟米飲和
　丸芥子大每服七丸桃心湯下無時
萬金散治臟寒氣弱面色青白遇夜多啼狀若神祟
　　沉香(剉/)丁香　人參(去/蘆)五味子(去枝/梗炒)
　　當歸(去蘆洗焙/各一两)白术(剉/)赤芍藥(各半/两)桂心(一/分)
　右為細末每用一錢淡漿水一小盞煎至五分放温
　時時滴口中兒大稍稍飲立効
當歸散治胎寒氣啼不止久能變癎
　右以當歸為末每用小豆許乳汁調抹兒口中日夜
　五服
三黄丸治熱症心燥夜啼及諸熱症
　　黄芩(半/两)大黄(去皮濕紙裹/煨熟一分)黄連(去鬚/一分)
　右為細末麺糊和丸菉豆大每服五七丸人参湯下
　亦治晝啼
又方治熱煩腹痛夜啼
　右以真牛黄少許如小豆大乳汁化服又於臍下書
　一田字差
又方治熱症心躁夜啼
　右以燈花三两顆用燈心湯調抹兒口中乳汁送下
　日三錢氏亦治臟冷夜啼但頓乳上令兒吮之又經騐
　方以燈心燒灰塗乳上吮兒
紅桃散治風熱體如湯火夜啼不乳
　　天南星(二箇每箇中心剜作窩子入硃砂装滿用木/蓋蓋之水調取下中心末塗縫撅一地坑頓)
　　(在内以炭盖之用火/煆赤放冷取出研末)全蝎(半錢/為末)白附子(大者二十/箇為末)
　　膩粉(一/錢)
　右拌研勻每用一字金銀薄荷湯調下
緑霞散治如前
　　栢葉(二錢/末)蝎末(一/錢)天南星(炮過為/末一分)白殭蠶(去絲嘴/末一錢)
　　鬰金(末一/錢)雄黄(末一錢/水飛)
　右拌勻細每服一字或半錢薄荷蜜水調下無時
前胡丸治風熱氣啼
　右以去蘆前胡為末煉蜜和丸小豆大日服一丸熟
　水下服至五六丸即差
牛黄膏治兒睡着時忽然乍驚哭而覺面赤口乾狀若
　神崇此雖夜啼非名夜啼也乃風熱邪氣乗心臟而
　作名曰驚啼
　　真牛黄(研/)煅過牡蠣粉　硃砂(研水/飛)雄黄(研飛各/一分)
　　人参(去/蘆)甘草(炙各/半两)龍腦(半分/研)
　右為末拌勻煉蜜和膏鷄頭子大毎服半粒或一粒
　薄荷湯化下乳食後
安神丸治如前
　　麥門冬(去心/焙)馬牙硝　白茯苓　乾山藥
　　甘草(半/两)寒水石(研各/半两)硃砂(一两研/水飛)龍腦(一字/研)
　右為細末煉蜜和丸鷄頭子大每服半丸沙糖水化
　下無時
虎睛散治驚惕夜啼
　右以虎睛為散竹瀝調少許抹口中
又方治如前
　右取車轄脂小豆許内口中又取内臍中
又方治如前
　右以父亂頭髪燒灰研末酒調服一字更量大小温
　水亦得
又方治如前
　右以鷄糞白燒灰研末米飲調服
明砂丸治心神不寧多驚心腹疼痛夜啼不止
　　硃砂(通明者/二錢)杏仁(十四箇去/皮尖炒黄)好坯子(半/錢)
　右為末軟飯和丸黍米大每服三五丸薄荷湯下
麝香散治驚啼夜哭發歇不止
　右以麝香研細用半字清水調下日二三服
鐵涎膏治諸驚夜啼
　　丁頭代赭石(半两火煆醋淬不記/遍數以易碎為度)鐵鏽粉(一/錢)
　　白附子(一/錢)辰砂(一錢/水飛)麝香(一字/研)龍腦(一字/研)
　右為細末拌勻蒸棗爛和成膏旋用嬰孩半皂子許
　至二三嵗一皂子許金銀薄荷湯化下不拘時候
七寶輕青丹治驚啼夜哭及諸熱等疾
　　螺青(半/两)蛤粉(一/分)鈎藤(炒為末/一錢)白附子(三/字)鉛錫灰(二/錢)
　　丁香(一字/炒)天竺黄(一/錢)
　右為細末入麝香半皂子許研細拌匀米粉煑糊和
　丸豌豆大每服一丸薄荷湯磨水下無時
又方治夜間卒驚啼哭似有痛處而不知疾狀
　右取雄鷄冠血臨兒口上滴少許入口中即差
又方治如前
　右以亂髪燒灰為末塗乳上令兒吮之能食者飲調
　亦得
甑帶法治鬼祟邪厲夜啼
　右取甑帶懸户上
又法治如前
　右以胡粉水調二大豆許與服日三
馬骨末治小兒諸夜啼
　右以馬骨為細末傅母乳頭上令小兒吮服即止
又方治如前
　右取狼糞中骨燒灰研為細末服黍米許便止
又方治如前
　右取鷄窩中草安於卧席之下勿令乳母知之
　　諸􁧍論
小兒有遍身喜􁧍出者此榮衞虛也榮衞相隨通行經
絡營周於身環流不息榮隂衞陽榮虛則津液泄越衞
虚則不能固宻故喜􁧍出遍身也錢乙用香𤓰丸若睡
中汗出不自知覺者此肌肉虛而盗汗也如盗者竊物
使人不知覺也又有但額上汗出者此厚衣溫煖將養
過宜也上二項錢乙並用止汗散若上至頭下至項有
汗而不曽過􁗀者此六陽虚汗也六陽脉皆上至於頭
故也若上至項下至臍有汗者此胃虛汗也當與補胃
昔錢乙治張氏三子大者喜遍身汗出次者汗上至項
下至臍小者但額面有汗至項下而無他醫以麥煎散
治之不効遂請乙治之大者與香𤓰丸次者與益黄散
小者與石膏湯各五日而愈錢乙治方本集載之外收
諸方叙之後
沉香黄耆散治榮衞虛遍身喜汗
　　沉香(剉/)綿黄耆(剉/)人参(去/蘆)當歸(去蘆冼/净焙)赤芍藥(已/上)
　　(各一/两)木香　桂心(各半/两)
　右為細末每服一大錢水一小净盞入生薑三片棗
　一枚同煎至半盞去滓放温食前時時與服
蓯蓉丸治血少喜􁧍
　　肉蓯蓉(一两酒浸一宿/刮去外皮炙乾)鱉甲(一两酥炙/黄去裙襕)綿黄耆(半/两)
　　何首烏(半/两)
　右為細末煉蜜和丸黍米大每服十丸米飲送下食
　前
木槿花治盗􁧍
　右取木槿花開而再合者焙乾為末每用一錢猪皮
　煎湯調下食後臨卧
牡蠣散治盗􁧍
　　牡蠣(一两/煆赤)麻黄根(二两/剉)甘草(半/两)
　右為末每用二錢以野水一盞煎至七分去滓放温
　無時
升麻湯治肌熱盗􁧍
　　升麻　綿黄耆(去/蘆)人参(去蘆各/一两)熟乾地黄
　　天竺黄(研/)牡蠣粉(研各/半两)
　右為細末拌勻每服半錢或一錢煎竹葉湯調下無
　時
柴胡人参散治如前
　　柴胡(去/蘆)人参(去/蘆)白术　白茯苓　青皮(去/穰)桔梗(去/蘆)
　　麥門冬(去/心)川芎　白芍藥　甘草(炙/)桑白皮　升麻
　右等分為末每服一錢水一盞煎至七分温服無時
紫蘇飲治肌熱煩躁多渇盗汗揉鼻腹滿
　　柴胡(去/苗)藿香(去/土)甘草　烏梅肉　紫蘇葉(去/土)乾葛
　　人参(去/蘆)茯苓　麥門冬(去/心)秦芁(去/蘆)地骨皮(去/骨)防風
　　(去蘆并/义枝)
　右等分為末每二錢水一盞煎至七分去滓放温時
　時呷
沉香鱉甲丸治潮熱盗􁧍
　　沉香(剉/)草龍膽(去/蘆)鱉甲(童子小便浸一宿塗酥/炙焦去裙襕各一两)
　　綿黄耆(一两/剉)川黄連(去鬚/半两)川大黄(半两/㣲炮)
　右為細末煉蜜和丸黍米大每服十丸用麥門冬去
　心煎湯送下無時
柴胡黄連膏治盗汗潮熱徃來
　　柴胡(去/苖)胡黄連(等/分)
　右為末煉蜜和膏丸鷄頭子大每一二丸銀器中用
　酒少許化開入水五分重湯煑二三十沸放温服無時
黄耆散治虛熱盗􁧍
　　牡厲粉　黄耆　生乾地黄(焙乾/等分)
　右為細末每服一錢水一小盞煎至六分去滓温服
　無時
虎杖散治實熱盗􁧍
　右以虎杖剉細水煎服之量大小多少與服
黄連粉治盗􁧍
　　黄連(去/鬚)牡蠣粉　貝母(去心各等/分為細末)
　右如三味各一两即入米粉一两研匀細以粉身
龍膽粉治如前千金治頭􁧍
　　牡蠣粉　茯苓(各二/两)
　右同為細末於生絹袋子盛之有􁧍即撲身
牡蠣粉治諸􁧍
　　牡蠣粉(二/两)麻黄根　赤石脂　糯米粉(各一/两)
　右勻為細末入龍腦末一錢拌之每用一時頭新綿
　包撲有􁧍之處止盗􁧍最佳
又方名同治同
　　牡蠣粉(二/两)麻黄根(二/两)蛇床子　乾薑(各半/两)
　右同為細末用如上法
治小児臟熱多􁧍犀角飲子
　　犀角屑(三/分)茯神(去心/内木)龍齒(各一/两)麥門冬(去心一/两半)
　　甘草(半/两)白术(一/分)
　右為末每服一錢水一盞煎至七分去滓温服無時
　　不語論
小兒有不能語者其證有三一者心氣不足心繫舌本
氣營而舉之則舌本動而語聲作矣今氣怯而不能營
用於舌故不能語也此證已在五氣項下具之二者卒
不能語因風寒之邪干於啞門連絡舌本使舌本𦂳急
故卒不能語也又一證喉嚨為氣之道路㑹厭為聲之
門户暴為風容於喉厭則失音而語聲不出非不能語
也三者因病後不能語此因服清藥以利小便致腎虚
而不能上接於陽故不能語昔錢乙治王氏慢驚病愈
後有聲而不能語衆以為失音乙曰既失音何開目而
能飲食又牙不噤口不𦂳而能嚥藥衆醫皆不曉乙曰
此因用清藥利小便致虚腎氣不能上接於陽故也遂
用地黄元補腎而漸漸能言一月而愈其方本集載之
外收方具後
菖蒲散治感風寒干於啞門卒不能語
　　菖莆　桂心　遠志(去心甘草水/煮各一分)
　右為細末每一錢水一鍾煎至五分温服無時
桂散治風寒容於喉厭語聲不出
　　川芎(三/分)遠志(去心甘草/水煮三分)麥門冬(去心/三分)人参(去蘆/半两)
　右為細末煉蜜和丸小豆大平旦空心米飲下五丸
　日三兒大加之久服取効
　　渇論
小兒有渇而飲水者此因臟腑有熱熱則臟燥故多體
熱發煩亡耗津液即令作渇欲飲水以解之也又有疳
渇吐㵼發渇霍亂發渇者各遂本項具之閔孝忠云凡
小兒諸渇因亡失津液引飲者但多煎錢氏白术散與
服使任意取足飲之彌多彌好其方本集所載熱渇者
叙方于後
蓮湯散治嬰小發渇心燥
　右以粉霜研極細每嬰孩一字三四歳下者半錢煎
　蓮花湯調下冬月無花時蓮肉代之
香葛湯治渇甚津液燥
　　木香　乾葛根(剉/)人参(去蘆各/一两)白茯苓
　　藿香葉(去/土)甘草(炙各/半两)
　右為細末次用麝香半錢研細入藥拌勻每服半錢
　或是一錢生薑湯調温服無時
葛根湯治體熱煩渇
　　葛根　人参(去蘆各/一两)麥門冬(去/心)白茯苓　澤㵼
　　甘草(炙各/半两)
　右為細末每服一錢水八分入生薑二片薄荷三葉
　煎六分去滓温量大小服無時
凉肌丸治肌熱臉赤煩渇燥悶
　　龍膽草(去蘆/二两)𤣥参(去蘆/一两)當歸(去蘆洗/净一两)
　右為細末煉蜜和丸菉豆大每服一二十丸竹葉湯
　下無時
葛根飲子治熱渇久不止
　右以葛根半两剉碎水一盞煎至六分去滓頻頻服
　無時
神蠣散治一切諸渇
　右以大牡蠣於臘日端午日用黄泥裹煆通赤放冷
　去泥為細末取活鯽魚煎湯調下半錢只一二服差
治小兒熱渇久不止
　右以石蓮心三十箇炒黄浮萍一分水一鍾生薑少
　許同煎至六分去滓每服半合徐徐服
　　血溢論
小兒諸血溢者由熱乘於血氣也血得熱則流溢隨氣
而上從鼻出者為􁋄衂從口出者多則為吐血少則為
唾血若流溢渗入大膓而下者則為便血渗入小膓而
下者為溺血又有血從耳目牙縫齗舌諸竅等出者是
血隨經絡虚處著溢自皮孔中出也今叙方于後
　　盆硝(一分/研)亂髮(一分燒/灰研)紅藍花(一分/為末)
　右同勻細以綿纒之揾藥塞鼻孔中
槐花散治如前
　　槐花(一两/炒)蒲黄(半/两)川􁨇薑(一/分)
　右為細末每服半錢新水調下無時
又方治如前
　右以滑石為細末飯丸蘿蔔子大每服二三十丸㣲
　㣲嚼碎新水嚥下未能嚼者搥碎與之
又方治如前
　右以生蘿蔔剉碎研取汁入酒相當量大小温服立
　止
華蓋散治唾血吐血
　　阿膠(半两蛤粉炒如/珠子去蛤粉)黄芩(一/分)人参(去蘆/一分)
　右為細末每服半錢陳米飯調下無時
紫參散治如前
　　紫參　山梔子仁　生乾地黄(各一/两)刺芥(燒/灰)
　　亂髪(燒/灰)蒲黄(研/)伏龍肝(研各/一分)
　右拌細匀每服半錢或一錢煎竹茹湯調下無時
黄連散治吐血
　右以黄連一两去鬚為細末每服一錢水七分入䜴
　　二十粒同煎至五分去滓温服無時
又方治如前
　右取蒲黄細研每服半錢用生地黄汁調下無時
又方治如前
　右以蛇蛻皮炒焦黄為末乳汁調下
又方治如前
　右以黄明膠新綿各一两並燒灰研為細末每服半
　錢或一錢糯米飲下日三
又方治如前
　右以燈心净碗内燒灰以物盖之研為末每服半錢
　或一錢麝香湯調下
甑帶灰治大便下血
　右以甑帶燒灰研末塗乳下與兒吮之南人以蒲為
　甑帶久經烝溜或敗爛者良
又方治如前
　右以車釭燒赤内水中飲服
又方治如前
　右取䳄鷄翅下血與服或以鼈頭一枚炙黄焦為末
　飲調半錢服
車前散治小兒尿血
　　車前子(一/分)牡蠣(半两煆/為粉)甘草(一分/炙)川朴硝(一/分)
　右為細散每服一錢水一小盞煎至五分去滓温服
又方治如前
　右以甘草二两炙黄為細末煉蜜和圓菉豆大毎服
　五七丸温水下日二或生剉以水六合煎取二合去
　滓服
神白散治諸吐衂便溺等血妄出
　　槐花(半两/㣲炒)蛤粉(一/两)
　右為細末每服半錢或一錢煎栁枝湯調下
青龍丹治小兒熱盛一切血妄行神効
　　甘草　貫衆　茯苓　乾葛　龍腦　薄荷葉
　　藿香(各一/两)縮砂(五两/去皮)山茵陳葉　寒水石(各六/两)
　右為細末􁨇糊和丸櫻桃大别研青黛為衣
又方治諸血妄行從耳目口中鼻中出
　右以赤馬糞燒灰研為細末温酒調下一字或半錢
　看大小與服
地黄散治舌上出血如針孔
　　生乾地黄(一/两)明膠(半两/炒)
　右為末温湯調下一二錢
又方治如前
　右以䜴一合水一盞煎數沸温服半盞或一盞亦治
　下血
又方治如前
　右以小豆一合為末水三盞和攪汁飲之
戎鹽丸治舌上有數黑孔血出如湧泉
　　戎鹽　黄芩　黄蘗　大黄(各二/两半)人參　桂心(各一/两)
　　甘草(半两/炙)
　右為細末煉蜜和丸菉豆大飲下五七圓日三如舌
　上孔穴大血不止者仍燒鐵烙之
苦竹葉汁治牙齒齗縫間血不止
　右以苦竹葉不拘多少水煎濃汁入鹽少許通口漱盥
又方治如前
　右以童子小便半盞煖熱通口漱盥
噀法治九竅四肢指岐間皆出血此暴驚所致
　右勿令患人知覺以井花水猛噀其面
治小兒尿血
　以鵲巢燒灰井花水調服
　以川升麻五分水五合煎取一合去滓一嵗兒日服
　盡
　
　
　
　
　
　
　
　
　
　
　
　
　
　
　小兒衞生總㣲論方卷十五
欽定四庫全書
　小兒衛生總微論方卷十六
　　寒熱論
小兒寒熱者由風邪外客於腠理痰飲内漬於藏府致
血氣不足隂陽更勝而所作也陽勝則發熱隂勝則發
寒隂陽交爭邪正相干則寒熱往來時發時止然此症
與瘧相似而發寒不致戰慄發熱不至悶亂所以異也
今叙方于後
人參前胡散治寒熱往來
　　人參(去/蘆)柴胡(去苗各/一兩)前胡(去蘆/一兩)桔梗(去/蘆)
　　半夏(湯洗七/次焙乾)地骨皮(去/骨)甘草(炙各/半兩)
　右為細末毎一錢水一盞入生姜二片煎至半盞去
　滓服無時
秦艽湯治如前
　　秦艽(去蘆/一兩)鱉甲(一兩醋炙/焦黄去欄)大黄(半兩剉/碎微炒)竹筎(一/分)
　　麻黄(去根節/半兩)甘草(一/分)
　右為麤末毎服一錢水一盞入葱白二寸煎至五分
　去滓温服無時
又方治如前及治赤氣中人
　右以猪後蹄燒灰研末以乳汁調服一錢治中熱亦
　佳
香甲散治寒熱肌瘦
　　木香(一/兩)鱉甲(一兩酥炙/黄去裙欄)川大黄(半兩剉/微炒)
　　當歸(去蘆洗凈/焙半兩)㯽榔(三/個)陳皮(湯浸去白/焙秤半兩)
　　柴胡(去苗/半兩)知母(半/兩)甘草(半/兩)
　右為麤末毎服一錢水一盞生姜二片煎至六分去
　滓温服無時
二姜圓治痺疾發寒熱似瘧
　　乾姜　良姜(各等分/)
　右細剉同炒黄為細末􁫻餅和圓菉荳大毎服三五
　圓煎楊柳枝湯送下空心服亦治瘧
冬𤓰汁治生下至五月以裏乍寒乍熱往來無時
　右以冬𤓰炮熟絞汁與服或剉栁枝煮汁浴兒
　　瘧病論
瘧病者由夏傷於暑客於膚裏致肌腠虚隙至秋又寒
濕乗之動前暑熱邪正相摶隂陽交爭㑹遇有時更相
勝負陽勝則發熱隂勝則發寒隂陽互勝則發寒熱熱
則煩躁悶亂寒則㦗慄戰悚隂陽㑹遇交爭已過邪正
相離則寒熱俱歇若邪動氣至又復發作故瘧休作有
時也其發晏者邪正㑹遇遲也其發朝者邪正㑹遇早
也其間日發者邪氣入深而行差遲不能日作故間日
乃發也今叙方于後
桃仁湯治小兒發瘧不止
　　桃仁(湯浸去皮尖并雙/仁者麩炒黄一兩)鱉甲(一兩酥炙/黄去裙)桂心(半/兩)
　　黄芩(半/兩)川升麻(半/兩)赤茯苓(去黒皮/半兩)
　右為麤散毎服一錢水一小盞煎至五分去滓温服
　無時
靈豆膏治如前
　　大蒜(一枝去/皮研)巴豆(三斤去/皮心)
　右同濕紙褁煨熟一處研為膏圓麻子大毎服二三
　錢圎醋湯送下吐瀉即差後用藿香補之
藿香湯
　　藿香(去/土)肉豆冦(麵裹/煨)甘草(各一/分)
　右為細末毎服半錢水一盞煎至七分温服連服三
　服無時
朱衣使者治如前
　　砒(半兩/細研)菉豆末(一/分)黒豆末(一/分)
　右同研匀細滴水研黍米大辰砂為衣間日發者於
　好日夜臨卧時面北冷醋水送下二圎頻日發者只
　於當日夜服如上法兒極小者與一圓端午日合佳
又方如前治
　右以生鹿角為細末發已前乳汁調服一字
又方治如前
　右以鷄胵中黄皮炒極燥為末乳汁服之男雄女雌
又方治如前
　右以蛇蛻皮一兩取毎条長五尺以上者燒灰存性
　研細末毎服一錢新水調下未發前服三嵗上半錢
　下者一字
又方治如前
　右以黄丹二分蜜水和之與服如冷者以酒和冷服
萬金丹治痰盛挾積發瘧久不差
　　阿魏(一錢湯化去砂石和麵/作餅煨熟剉細炒乾)朱砂(一分研/水飛)
　　砒霜(一錢用醋半盞/慢火上熬醋盡)丁香(半/兩)巴豆(七個去皮膜/油盡取霜)
　　木香(半/兩)相思子(十四/個)
　右為細末煉蜜和圓黍米大未發前冷水下一二粒
　一嵗加一粒至十嵗上止十粒絶早服忌熱物一辰
　時
知母圓治瘧疾熱甚者
　　知母(一兩/微炒)鱉甲(一兩酥炙/焦去裙欄)川大黄(一兩細/剉微炒)
　　朱砂(一錢水/飛研)赤茯苓(去黒皮/一兩)川芒硝(半/兩)
　　川升麻(半/兩)龍腦(一錢/研)
　右為末拌匀細煉蜜圓黍米大毎服五七圓生姜湯
　送下得利即愈量大小加减
小兒温瘧灸兩乳下一指三壯壯如小麥大
恒山湯治小兒瘧疾
　　恒山(一兩/剉)小麥(三/合)淡竹葉(切一/升)
　右為麤末水煎去滓臈中兒服一蜆殻半月者二蜆
　殻滿月者半小合以意增之
烏梅圓治瘧疾寒甚者
　　烏梅肉(一兩/焙乾)母丁香(半/兩)桂心(半/兩)當歸(去鬚洗/焙半兩)
　　乾漆(半兩炒/烟出盡)
　右為細末入研細射香末半錢拌匀煉蜜和圓黍米
　大毎服十圓粥飲下
茶清散治諸瘧疾
　　人言(一/兩)黒豆(一/升)河水(四/升)
　右同煮至水盡炒乾為末毎服一字或半錢熱多者
　臈茶清調下寒多者草茶清調下間日者投發夜臨
　卧服頻日者但臨卧忌熱物一辰時此方宜斟酌
鬼見愁治乳妳嬰小患瘧無計可治服此的驗神應
　　代赭石(用丁頭五粒火煅/醋淬十次研極細)朱砂(透明塊子/半錢水飛)
　　砒霜(皂子/大)
　右三味用濕紙七重同裹慢火内煨至紙乾取出頓
　地上出火毒次入腦射各半字金箔五片同研共為
　細末毎一字於發日早以麻油一滴調藥傅鼻尖上
　立止
草菓子湯治脾寒發瘧
　　草菓子(三/個)甘草(五/寸)大棗(七/個)
　右並剉碎分三服水一盞煎至半盞放温服更量大
　小加减
符法治諸瘧　　僊　　挆　　譴
　右於發日不得梳頭洗面𠻳口及弄水漿日出時用
　朱砂書上第一字於凈紙上剪下於兩脚心於兩手
　心兩頰上并額上并前後心共九處帖了然後喫
　飲食如未止書第二字永除根本鮮有書及第三字
　者
　　㺯舌論
小兒㺯舌者其症有二一者心熱心繫舌本熱則舌本
乾澁而緊故時時吐㺯舒緩之二者脾熱脾絡連舌熱
則舌亦乾澁而𦂳故時時吐弄舒緩之皆欲飲水心熱
則發渇脾熱則津液耗皆引飲二症相似宜加審别心
熱者面赤睡即口中氣熱時時煩躁喜就其冷咬牙上
竄治宜退熱脾熱者大便稠硬赤黄色面黄身亦微黄
治宜微導之不可用冷藥又不可轉下若悞下之則脾
胃虛津液耗又加五心煩熱面黄肌瘦變為疳也若大
病未已用藥弄舌者大凶也今叙方于後
人參知母散治心熱弄舌
　　知母(一/兩)藍葉(半/兩)人參(去蘆/半兩)鈎藤(一/分)川升麻(一/分)
　　乾葛(一/分)黄芩(一/分)
　右為細末毎服一錢水八分入竹瀝三兩滴煎至五
　分去滓温服無時
瀉黄散治脾熱弄舌
　　藿香葉(去土/七錢)山梔子仁(一/兩)石膏(半/兩)甘草(三/兩)
　　防風(去蘆并丫枝/切焙四兩)
　右並剉以蜜酒洒拌匀炒香燥為細末毎服一錢水
　一盞煎至六分去滓放温取清汁服一方有山藥二
　兩
　　鬾(音/竒)病論
小兒鬾病其論有二一者聖惠云小兒生十餘月已後
母又娠因以乳兒令兒生病其候精神不爽身體痿瘁
骨立髪落名曰鬾病又曰繼病又曰交嬭二者巢氏云
小兒在母胎姙之時其母被惡神導其腹中胎氣至兒
生下往往尫羸微微下利寒熱往來毛髪焦竪多嗔不
悅其候頗似於疳今叙方于後
虎骨丹治鬾病
　　虎頭骨(塗酥炙/黄一兩)鬼臼(一/兩)草龍膽(去蘆/一兩)鬼箭(取羽/一兩)
　　琥珀(半兩/令研)白膠香(半兩/令研)
　右為細末同研匀煉蜜和圓黍米大毎服十粒乳香
　湯下無時
又方治如前
　右取伏翼蝙蝠是也燒灰研細末粥飲調下半錢日
　三若炙令香熟嚼爛哺兒亦効如得重一斤者尤佳
　又得黄精自然汁塗炙之最良
又方治如前
　右取百勞鳥毛與兒帶之又名博勞又名鶪
　　骨蒸論
小兒自周晬已上至十餘嵗血氣隆盛因厚衣温燠將
養過宜食羊肉肥甘果食諸物臓腑生熱熏蒸肌骨身
體發熱夜有盗汗漸漸瘦悴乃成骨蒸若不即治則為
急勞今叙方于後
秦艽散治潮熱蒸瘦减食
　　秦芁(去蘆/切焙)甘草(炙各/一兩)乾猫兒薄荷葉(半兩不/見火)
　右為麤末毎服一二錢水一中盞煎至七分去滓温
　服食後
地骨皮湯治骨蒸體熱肌瘦
　　地骨皮(去/骨)胡黄連(各一/兩)鱉甲(塗酥炙黄/去裙盡)柴胡(去/苗)
　　犀角(錯取/屑)嫩桃枝(剉/)川大黄(炮/)知母(各半/兩)
　右為細末毎服一大錢水一盞煎至五分去滓温服
　無時
麥煎散治童男室女骨蒸肌熱盜汗减食痿瘦
　　鱉甲(醋炙去/裙欄)大黄(紙裹/煨熟)恒山柴胡(去/苗)赤茯苓(去黒/皮)
　　乾生漆(炒烟/盡)當歸(去蘆洗凈/酒浸一宿)白术　生地黄
　　石膏(各一/兩)甘草(半兩/炙)
　右為末毎服二錢水一盞入小麥五十粒煎至六分
　去滓温服食後臨卧有虛汗者加麻黄根一兩
連艽散治骨蒸肌瘦漸為急勞
　　黄連(去鬚/一兩)秦艽(去蘆/一兩)天靈蓋(一枚塗/酥炙黄)甘草(半兩/炙)
　右為細末毎服半錢粥飲調下無時
　　腹皮青黒論
小兒腹肚皮腠虚薄為風寒邪氣所乗而真氣微弱不
能滋其血氣失榮養之致邪氣著而不去故腹皮卒然
青黒也此候危惡今叙方于後
二聖散治腹肚皮膚忽然青黒
　右以胡粉苦參各一兩為細末毎服一錢温酒調下
　兼塗患處
又方治卒腹皮青黒不能喘息宜急用此方
　右以大青為末納口中酒送之
又方治卒腹皮青黒不急治須㬰即死
　右以酒和胡粉塗之乾則再塗仍於臍四邊各半寸
　并鳩尾下一寸共五處各灸三壯
　　難乳論
小兒難乳有二一者兒初生客風邪熱中臍流入心脾
之經即令舌厚唇燥而急口不能乗乳故乳而不能咂
飲也二者兒初生時拭掠口中穢血不及嚥而入腹則
令兒心腹痞滿短氣促急故口不能吮乳飲之也今叙
方于後
五福化毒丹治心脾經熱舌厚唇燥急不能乗乳
　　生乾地黄(焙/稱)熟乾地黄(焙稱各/半兩)天門冬(去心/稱)
　　麥門冬(去心/稱)𤣥參(去/蘆)甘草(炙/)甜硝(各三/錢)青黛(一錢/半)
　右先六味為細末後硝研入硝黛拌匀煉蜜和圓鷄
　頭大毎服半圓或一圓食後水化服之無時
又方治兒飲乳不快喉舌似𦂳不相從順
　右以沙牛角燒灰存性研細末塗乳上放兒口中捻
　汁飲吮嚥下
又方治胷腹痞滿短氣促急不能飲乳
　右取鷄子殻燒灰酒服半錢
又方治心胷熱痞飲乳不快
　右以生葛根杵爛絞汁飲灌之如無以乾葛煮灌
　之亦得
治小兒不能乳
　右以雀矢四枚末之著乳上令吮之兒大增服
治小兒初生不飲乳及不小便
　右以乳汁二合葱白一寸四破於銀器内煎取一合
　藥注灌之立効
　　大小便倫
小兒大便有祕澁者有不通者皆由府臓有熱乗於腸
　胃胃熱則津液少少則糞燥結實而鞕大便難下則
　為秘澁甚者則不能便乃為不通也小便有滴瀝者
　有不通者由小腸與膀胱有熱二經俱主水水入小
　腸𫝊於膀胱循水道出而小便也熱氣乗之則水耗
　少而行澁故滴瀝而下也甚者水道乾而不通也若
　熱入小大腸則皆壅滯不得宣利故大小便俱不通
　也
金花散治大便秘澁便難
　　皂角仁(一錢/炒)㯽榔(一個/生)甘草(一/錢)
　右為細末毎服一字或半錢沙糖熟水調下
栢子仁膏治如前
　　栢子仁(㨂/凈)松子仁　胡桃仁(各等分/)
　右研和膏毎彈子大熱湯化下未快再服
人參荆芥湯
　右以人參荆芥各自為末毎用人參末半錢荆芥末
　一錢和匀水一盞煎至七分放冷量大小時時與服
木香麤散治大便不通
　　木香　訶子(煨取皮等分/)
　右為麤末毎半錢或一錢水煎去滓放温時服
又方治如前
　右以猪苓一兩為末水少許煮鷄矢白湯調下一錢差
又方治如前
　右以酵不拘多少先搦乾曝為末麵糊為圓菉豆大
　毎服五七丸至十餘丸量大小米飲下
木通散治小便澁滯滴瀝不得通快
　　木通　滑石　甘草(炙/)㷔硝(研各/半兩)三葉草(一/分)
　右為末細匀毎服一字或半錢沸湯㸃服乳食前
滑石散治如前
　　滑石　瞿麥　葵子(炒/)芸薹子　甘草(炙/)
　　山梔子仁　蔚金　海金沙(炒各/一錢)
　右為細末毎服半錢煎燈心葱湯調下乳食前
如聖散治如前
　　海金沙(炒/)滑石(等分/)
　右為細末毎服一字或半錢煎燈心湯調下乳前食
八正散治如前又治心經邪熱又治熱淋
　　瞿麥　木通　山梔子仁　地扁竹　車前子
　　甘草　滑石(各三/錢)大黄(一錢/半)
　右為細末毎服一錢水七分入薄荷二葉同煎二分
　去滓温服無時
治小兒小便不通三日欲死
　　葵根(一握/剉)壁魚(七枚/别研)
　右以水一大盞煎葵根取汁六分入壁魚末再煎三
　五沸去滓放温服
治小兒小便赤澁不通
　　蒲黄　滑石(各等分/)
　右研匀細毎服一錢煎燈心湯調下沙糖水亦得亦
　治淋痛乳食前
治小兒卒不得小便以鹽安臍中灸之
治小兒小便赤澁不通
　　滑石(二/兩)木通(一/兩)葵子(一/合)
　右為麤散毎服一錢水一小盞煎五分去滓温服無
　時
冬葵子散治小兒卒小便不通小腹急悶
　　冬葵子(一/兩)木通(半/兩)
　右為麤末毎服一錢水一小盞煎至五分去滓不拘
　時候
捻頭散治小便不通
　　延胡索(去/皮)川苦楝(去/核)
　右為細末毎服半錢或一錢捻頭湯調下如無捻頭
　即於湯中滴油三兩㸃食前服一方車前草小麥各
　一升水二升煮取一升二合去滓煮粥服日二量兒
　大小加减
葶藶散治如前
　　葶藶(半兩/炒)青皮(去穰炒/黄半兩)
　右為細末毎服半分或一分空心姜湯調下乳食前
殭蚕散治如前
　　白殭蠶(炒去/絲嘴)當歸(去蘆洗/凈等分)
　右為細末毎服半錢或一錢煎車子湯調下亦治血
　淋若沙淋者煎羊蹄草湯調下無時
又方治如前
　右以綿黄耆為末毎服一錢水一盞煎至五分温服
　無時
又方治如前
　右以烏梅肉為末毎服一錢水調服神效
又方以地扁竹煎湯放温服如熟水飲之效
白术膏治小便澁滯不通胷腹痞滿
　　白术(半/兩)白茯苓(一/分)澤瀉(半/兩)人參(去蘆/一分)滑石(一/分)
　右為末煉蜜和膏毎皂子大米飲化下亦治脾胃不
　和不美乳食
朱砂散治小便赤澁不通心神煩躁
　　朱砂(一兩/研)滑石(半兩/研)犀角屑(半/兩)黄芩(一/分)
　　車前子(一分/炒)甘草(一分/炙)
　右為散拌匀毎服半錢煎竹葉湯調下乳食前
葵石散治小便不通悶亂
　　葵根(一握/剉)滑石(一/兩)木通(一/兩)牽牛子(半兩/炒)
　右為麤散毎服一錢水一大盞入燈心葱白各少許
　煎至六分去滓放温食前服
鷄腸草散治小腸膀胱有熱小便難澁服冷藥過多却
　致小便不能禁止
　　鷄腸草(一/兩)牡蠣粉(三/分)龍骨(火煅/半兩)麥門冬(去心焙/半兩)
　　白茯苓(去黒皮/半兩)桑螵蛸(米泔水/煮半兩)
　右為麤散毎服一錢水一盞入生姜二片棗一個煎
　至六分去滓温服亦治遺尿乳食前
郁李仁丸治大小便秘濇不通
　　郁李仁(二兩湯/浸去皮)大黄(一/兩)㯽榔(三/兩)青皮(去穰/半兩)
　右為細末煉蜜和丸菉豆大毎服十丸至十五丸姜
　湯下無時
芎黄散治如前
　　芎藭(一/兩)川大黄(三分剉/碎微炒)郁李仁(三分温湯浸/去皮微炒黄)
　右為散毎服一錢温水調下乳食前
朱粉丹治如前心神煩腹脇悶卧中多驚
　　朱砂(半兩研/細水飛)膩粉(一/錢)續隨子(半/兩)
　右為末研拌匀煉蜜和丸黍米大毎服七粒温水送
　下食後
木通剉㪚治大小便不通
　　木通　瞿麥　滑石　山梔子仁(各三/錢)茯苓(去黒/皮)
　　甘草(各四/錢)續隨子(三/錢)車前子(一/分)
　右㕮咀毎服一錢水一盞煎至半盞去滓温服更量
　大小加减乳食前
紅綿散治如前
　　朱砂(研水/飛)蔚金　輕粉(各一/分)馬牙硝(半/兩)
　右入麝香少許研匀細毎服半錢薄荷蜜水調下無
　時
又方治如前
　右以滑石為末毎服半錢清油調如稀糊再入好酒
　一茶脚許攪匀服之如一時久未通再服
又方治如前
　右以不蚛皂角去皮核生為末用二錢取獨頭蒜一
　顆沙盆内同皂角末磨擦蒜盡以釅米醋少許和之
　捻作餅子如香花子貼臍中立通
又方治如前
　右以露蜂房燒灰研細酒調一錢或半錢日二
郁李仁膏治襁褓小兒大小便不通
　　郁李仁(一兩浸/去皮)滑石(半兩/研)
　　大黄(去麤皮取實者一兩剉碎/酒浸半日控乾炒焦為末)
　右先將郁李研為膏和二味丸黍米大毎服一二十
　圓量大小與小者乳汁下大者薄荷湯下要踈風熱
　痰實服但微溏極稳
　　五淋論
淋病有五一曰熱淋血淋二曰寒淋膏淋三曰氣淋四
曰勞淋五曰石淋五淋之中小兒有所患者惟寒熱氣
之三症外勞石二症虛極所致小兒未親色慾故無患
者内石淋恐兒本怯腎弱者有之亦千金中無一矣今
並具五淋之症于下　熱淋者因熱乗小腸膀胱二經
皆主水水入小腸𫝊於膀胱行於水道出於隂中而為
小便也故隂為水液之路膀胱為津液之府熱則水道
燥􁳚水液行澁致水道不利小便淋瀝因名曰淋其候
出少而起數小腹急痛引臍連莖中痛也熱甚者溺血
故亦曰血淋血得熱則流散滲入於胞隨淋溺而下也
　寒淋者因寒冷干於二經而作其候先寒戰而後溺
之是邪氣與正氣交爭也寒氣勝則發寒戰正氣勝則
寒戰解而得溺溺則出少澁滯小腹連莖中而痛寒甚
者溺白如稀膏故亦曰膏淋亦如痢下熱則便血寒則
便膿也痢下者寒熱摶於大腸也今淋者寒熱摶於小
腸也　氣淋者小兒因怒而啼氣入二經留滯不散邪
正相摶胞内氣脹其候毎溺則臍下憋膨水道澁不能
下莖中相引而痛常有餘瀝也　勞淋者因房事過度
腎虛精竭氣通於隂水道乾澁之所為也腎與膀胱為
表裏今腎虛精竭則膀胱亦虚不能約制其水故水液
頻數而下水道乾燥則不能通利其候尿留莖内數起
不出引小腸連莖而痛也　石淋者小者為沙大者為
石皆云腎主水水為熱結化而為石其言雖近而不知
其本也且腎有二藏左者為腎右為命門主水而為壬
聖濟經云壬者一水一石之謂歟不知一水一石之道
告未達生化之妙本太一精真在上兆於水立於石是
腎中本有真之物也患者乃真精化而真物出焉其候
沙石從水道中出塞痛悶絶故痊者鮮矣
琥珀圓治熱淋疼痛
　　琥珀(半兩/研)乳香(半兩/研)桃膠(半兩/研)
　右拌研匀糊為丸菉豆大毎服一二十丸煎萱草湯
　下
又方治如前
　右以黄芩二兩絹袋貯之用水二升煮取一升時時
　服無時
蒲黄散治血淋澁痛
　　蒲黄(半/兩)冬葵子(半/兩)生地黄(半/兩)
　右為細末毎服一錢水一盞煎至六分去滓温服無
　時
又方治如前
　右以雄鷄屎尖白如粉者炒微黄研細末酒糊圓菉
　豆大酒下三五丸日連連四五服取効
玉粉丹治寒淋膏淋如神又治下痢
　　牡蠣粉(四兩/研)乾姜(末二/兩炮)
　右拌匀麵糊為丸麻子大毎服一二十丸米飲送下
　無時
二膠散治氣淋小腸憋􁁊不通
　　桃膠　李膠(等分/)
　右為末毎服半錢葱白湯調下無時
又方治氣淋
　右以蠶退紙燒灰研細毎服半錢或一錢煎去心麥
　門冬湯調下無時
又方治如前
　右以馬兠鈴炒焦黄為細末毎服半錢或一錢麝香
　酒調下温酒亦得無時
葵子散治沙石淋痛不可忍
　　冬葵子(一/兩)石南葉　榆白皮(去末/剉)石葦(去毛/)
　　木通(剉各/半兩)
　右為細末毎服半錢葱白湯調下一方只煮冬葵子
　汁服
二石散治如前
　　滑石　石葦(去毛各一兩一方/更有𤓰樓根一兩)
　右為末毎服半錢煎大麥湯清調下無大麥米飲亦
　得
治小兒淋閉
　　露蜂房　亂髪灰(等分/)
　右為末毎服一錢水調服之日二
又方治如前
　以冬葵子一兩杵麤散毎服一錢水一小盞煎至五
　分去滓温服無時
又方　以衣中白魚摩臍下及小腹
又方治如前經効小兒諸淋
治小兒遺尿
　　瞿麥穗　龍膽草(去/芦)皂莢(去皮/弦)桂心(各半/兩)
　　人參(去蘆/一兩)鷄腸草(一/兩)車前子(一兩炒/一分)石葦(去毛/半兩)
　右同為末煉蜜和丸小豆大毎服五丸食分日三
又方　以小豆葉搗汁服之以鷄腸燒灰研末漿水調
　服一錢面北斗服日三
　
　
　
　
　
　
　
　
　
　小兒衛生總微論方卷十六
欽定四庫全書
　小兒衛生總微論方卷十七
　　㿗疝論
小兒㿗疝由怒啼躽氣衝擊腎經氣下通於隂囊故令
腫大堅硬　又偏腫者氣乗偏虛而作也其有水者腎
主水下通隂因怒啼躽氣腎水隨氣而下作
海蛤散治氣擊於下隂腎腫大而堅硬
　　海蛤(三分/研)蘹香子(三分炒/香熟)薏苡仁(半/兩)白术(半/兩)
　　㯽榔(半兩麵/裹炮)
　右為細末毎服半錢温酒調下早晩乳食前
又方治外腎腫硬漸欲成㿗
　右以乾地龍去土盡為細末唾調塗之常避風冷濕
　地
勝金桃仁膏治卵㿗腫大
　右杵去皮尖桃仁為膏傅之
川楝子丸治疝氣偏墜一大一小
　　川楝子(去核取/肉一錢)續隨子(去皮凈/一錢)輕粉(二錢/)
　右為細末麵糊和丸黍米大毎服十丸葱白湯下不
　過十服愈
荆三稜散治如前
　　荆三稜(炮/)班猫(去足並/翅等分)
　右為細末毎服半錢米飲調下
三香昆布丸治如前
　　薰陸香(三/分)青木香(三/分)藿香葉(去土/半兩)昆布(三分洗/去醎味)
　　牽牛子(半兩/微炒)
　右為細末棗肉和圓麻子大毎服十丸空心牡蠣湯
　下
治小兒狐疝傷損生㿗
　　地膚子(一兩/半)白术(一兩/三分)桂心(三/分)
　右為末煉蜜圓如小豆大酒服七圓量大小增减
又方治如前
　　芍藥　茯苓(各三/分)防葵(一作/防風)大黄(各半/兩)半夏
　　桂心　蜀椒(去目並閉/口者一分)
　右為末煉蜜和丸如大豆毎服一圓日三四
五等圓治小兒卵核堅㿗或隂卵偏大
　　黄蘖(炒/)香豉　牡丹(去/心)防風(去蘆并/了枝)桂心(各半/兩)
　右同為末煉蜜和圓如大豆許三嵗兒飲服五丸
又方治小兒㿗　以􁈴蜴二條燒灰研為末酒服之一
　二嵗兒半錢
治小兒卵腫　以鷄翅六莖燒灰服之隨在左右取翮
　能治隂大如㪷
治小兒氣㿗
　　土𤓰根　芍藥　當歸(去鬚洗焙/各一兩)
　右㕮咀毎服二錢水一盞煎至半盞去滓温服量大
　小加减
又方治如前　以三月上除取白頭翁去蘆搗之隨左
　右偏處𫝊一字作瘡二十日愈亦治腎癰
又方治小兒卵腫　搗牆衣傅上
治小兒偏㿗或氣攻小腹痛疼
　　蛇床子(為末/半兩)馬鞭草(取汁/一合)
　右相和如膏塗病處
又方治如前
　以枳壳去穰三兩微炒杵為細末毎用煎至栢枝濃
　汁調膏厚塗腫處良妙
治小兒隂㿉腫大不消
　以鵬沙一分以水研化塗之立效
治小兒隂㿉偏大氣脹
　以雄黄一兩研極細甘草一錢剉同煎湯淋渫
又方治如前
　　牡丹皮(去/心)防風(去蘆并丫/枝等分)
　右為末毎服半錢米飲調服無時
治小兒卒卵腫痛而脹
　　赤小豆(末半/兩)桂心(末一/分)
　右以生牛蒡取汁二大盞煎稠入二味相和為膏塗
　病處即消
治小兒隂囊腫痛虚熱以蚯蚓屎用甘草汁調塗之
又方治疝氣腫痛連小腹如刺
　右以生麝干杵汁服之亦可作丸服
又方治如前
　右以藜葉煎濃汁一升煮取七合毎服半合頓服量
　大小加减
蜘蛛散治㿗疝或腫堅或偏墜或大小時時上下
　　蜘蛛(十四個/焦炒)桂心(半/兩)
　右為散毎服一字或半錢米飲調下或蜜丸服
玉粉散治水㿗上下不定
　　煅熟牡礪粉(二兩/)炮烈乾姜末(一兩/)
　右拌匀冷水調稀稠得所塗病處以小便大利即愈
　此方若用糊為圓服之治冷淋膏淋下痢膿血及婦
　人帶下
　　隂腫生瘡論
小兒有隂腫及生瘡者由腎經虚而邪氣乘之腎氣通
於隂邪摶衝於下則隂為腫甚者衝攻以生瘡又有因
風濕外干皮膚則隂為之痒搔之以成瘡者並叙方于
後
桃仁圓治小兒隂腫
　　白蒺藜(半兩炒/去刺)桃仁(三分湯浸去皮尖/并雙仁者麩炒黄)
　　牡丹(去心/半兩)桂心(半/兩)郁李仁(一分湯浸/去皮炒)
　右為細末煉蜜和丸黍米大毎服十圓温酒下乳食
　前
胡連散治隂腫生瘡
　　胡黄連(半/兩)胡粉(半/兩)白礬灰(一/分)
　右為細末毎用少許油調塗患處一方只用黄連胡
　粉等末香脂油和傅
又方治如前
　右以人屎或狗屎燒灰傅之
又方　右以馬骨或狗骨燒灰研細傅之
治小兒隂腫　以狐莖炙焦黄杵細末服之　以芜青
　搗傅上　以衣中白魚傅之　以斫取桑白皮汁塗
　上
治小兒隂瘡痛痒搔之黄赤水出不差
　　五倍子　臈茶(等分/)
　右為末更入膩粉少許先以漿水葱白椒煎湯洗之
　帛子拭乾用藥傅之
治小兒隂上生癰瘍醫不能療
　右以鱉甲一枚燒灰研末鷄子白和傅之
治小兒隂瘡
　右以黄蘖水煮汁洗了拭乾白蜜塗之
治小兒惡毒瘡腫生於隂髀間痛牽入腹不可忍一宿
　殺人
　右以茴香苗葉搗取汁量大小與服日二三其滓傅
　腫處冬月無苗葉取根用
又方治小兒隂腫生瘡
　右濃煎狼牙草湯洗之冬月取根用或搗爛傅之
治小兒卒然隂腫痛脹
　　赤小豆(末半/兩)肉桂(末一/分)生牛蒡根(取汁/二盞)
　右先將牛蒡汁煎稠後入二末和膏傅病處
治小兒隂腫虛熱作痛
　以蚯蚓糞用甘草汁調輕輕塗上
治小兒隂頭忽生腫瘡此名尿灰瘡
　以黒豆皮嚼爛傅之以伏龍肝研末和鷄子白塗之
又方治隂頭生瘡
　右以蜜煎甘草塗之若隂頭生瘡不痒不痛但潰蝕
　者此名下疳瘡方具于後
又方治隂腫瘍搔之成瘡
　　蛇床子　細辛　吳茱茰(去枝梗/各一兩)
　右為末毎用一匙水一大碗葱白三莖煎至數沸通
　手淋洗三五上極妙
又方治隂痒生瘡
　　胡椒(半/兩)紫稍花(一/兩)
　右為麤末水煎浴洗如前
又方治如前
　右以黄蘖剉碎煎湯洗浴
　　腋氣論
小兒腋氣者血氣不榮腋下有孔一如毛孔而稍大臭
穢之氣從其中出若狐氣之臭故俗呼曰狐臭也亦有
父母遺體相傳者又有乳養之人而有染著者今叙方
于後
緑銀散治腋氣
　　銅緑　蜜陀僧(各三/錢)白芨(一個燒存/性九錢)
　右為細末毎用半錢津唾調塗腋下三五日一次以
　效為度
又方　右以輕粉一錢七分兩處麝香酒調一半服之
　好酒調一半塗腋下以不臭為度
又方　右以左挑開通錢五文火燒通赤内醋中焠之
　凡七次杵羅為末用老生姜一塊刀背斫斷將生姜
　以斫斷處擦腋下有毛擦不倒者乃是病也抜去其
　毛以生姜自然汁調藥塗之屢驗若些小腋氣汗
　氣只以生姜擦塗腋下亦可
　　顖門腫陷論
小兒初生皆有顖門者藏氣未充骨髓未完滋養未備
藏故也藏腑皆以脾胃為養兒自生以後得五榖所滋
則藏氣充而骨髓完所以兒至能食則顖門合也顖門
者繫於脾胃聖濟經言衛顖之天五五者土也脾胃屬
焉小兒有顖腫者由脾胃不和冷熱不調或怒啼飲乳
或喘急咳𠻳致隂陽氣逆上衝而顖腫也熱則腫而軟
冷則腫而硬又有顖陷者或因㵼痢或小便頻數或曾
服清藥以利小便或本怯氣弱或别病纒綿皆使藏虚
而不能上榮於顖故令顖陷也此皆小兒惡症得愈者
鮮矣
治小兒顖腫軟
　右以青黛冷水調傅之及兼服化毒丹(方已具前/)
治小兒顖腫硬及陷
　　乾熟地黄(八錢/焙稱)山茱茰(去/肉)乾山藥(各四/錢)澤㵼
　　牡丹皮(去/心)白茯苓(去皮各/三錢)
　右為末煉蜜和丸菉豆大三嵗下者三五丸温水化
　下空心及兼服錢氏益黄散
治小兒顖陷
　以狗頭骨炙黄杵末鷄子清調傅
　　滯頥論
小兒滯頥者脾冷所致也脾之液為涎脾冷則不能約
制故涎常從口角流出滯漬於頥頦浸久生瘡名曰滯
頥
治小兒滯頥涎從口出浸漬頥頦口角下生瘡
　以桑白皮汁塗口中
又方治如前
　以東行牛口中沫塗兒口及頥上
治小兒口角下黄肌瘡
　以羖羊髭燒灰和臈月猪脂傅上　以羊角燒灰和
　臘猪脂傅
温脾圓治脾冷多涎流漬頥下生瘡
　　丁香　木香　半夏(用生姜六兩同杵/碎炒黄色各一兩)
　　青皮(去/穰)白术　乾姜(剉碎微炒/各半兩)
　右為細末煉蜜和丸黍米大毎十丸米飲下無時服
温脾散治如前
　　丁香(一/兩)肉豆䓻(麵煨/褁)半夏(白礬水浸/去滑炒黄)白术
　　乾姜(炮/)人參(去/蘆)甘草(各半/兩)
　右為末毎服一錢水八分生姜二片煎至五分去渣
　温服食前
又方治口中涎出流漬頦下不乾
　右以白羊屎内口中服前藥仍更洗瘡凈以燒餳末
　傅之
　　腸癰論
小兒腸中有癰瘡者由寒熱之氣摶於腸間氣血結滯
而生也其候食少腹中痛悶小腸微强者是也
治小兒腸生癰瘡
　右以鯉魚腸煮令食之
　　針刺悞傷論
小兒有因動作悞被針刺骨刺竹木簽刺傷而入肉或
已折在内不出者叙方于後
　右以白梅肉爛杵和象牙末傅上若針即以象牙屑
　水調傅之或以磁石末傅之仍更以瞿麥為末水服
　方寸匕或煮汁飲之日三
又方　以松脂如乳香者末傅之帛裹三五日不覺而
　出落
　　諸物梗喉論(入腹/附)
小兒有悞吞諸物在喉中不能下不能出妨碍飲食氣
出不快甚者塞刺疼痛時霎不任便致危殆
磁石治悞吞針刺喉中
　右以磁石如棗核大磨令光鑽作竅子以線穿繫定
　令兒含之針則自出若悞吞錢者用棗大
又方治悞吞竹木入喉
　右燒稱錘通赤漬酒飲之
又方治悞吞金銀銅鐡錢物在喉中不下
　右以南天竹根燒灰研細熟水調服一錢立下
通氣散治如前及治鈎繩之類在喉
　　鵝毛(一錢/燒灰)磁石(一皂子/大塊)象牙(一錢燒/存性)
　右為細末毎服半錢新水調下
又方治悞吞金銅銀鐡錢等物在腹内不下
　右以石灰一皂子許硫黄半皂子許同研為末酒服
　之
又方治如前
　右以胡粉一兩水調分服量大小加减
又方治魚骨鯁喉不下
　右以碙砂少許口中咀嚼嚥之立下
又方治如前
　右以故魚網覆頸項則下未可煮汁飲之立下
又方治如前
　右以鸕鷀毛燒灰水調服量大小與
又方治一切諸般骨刺竹木簽刺梗不下
　右於臈月取鱖魚膽北簷下隂乾毎用少許酒煎化
　温呷得逆便吐梗乃隨出未吐再服其梗刺雖嚥在
　腹内久痛黄瘦者服之亦出極妙無鱖魚取青魚鯉
　蟸魚膽亦可并治喉痺
又方治桃李果梗
　右以狗頭煮湯摩頭上
又方治一切諸物梗喉
　右以瞿麥為末水調半錢或一錢服
大聖玉屑無憂散治諸物梗喉及一切咽喉諸病解毒
　治百疾
　　𤣥參(去/蘆)貫衆　白茯苓(炒/黄)縮沙仁　滑石
　　荆芥　川黄連(去/鬚)山豆根　甘草(炙/)
　　硼砂(各半/兩)寒水石(三兩火煅埋土/中出火毒七日)
　右同為末毎用半錢抄口中新汲水一口嚥之治誤
　吞呌子骨刺棗核金銀銅鐡瓦石麥稻針刺等諸物
　梗喉及治咽喉一切諸疾喉痺乳鵝等疾又解巴豆
　杏仁諸藥之毒能殺人者又治蛇蝎諸虫咬蜇毒氣
　入腹并心腹脹滿脾積癥塊風涎嬭癖他藥不能治
　者但服此藥立見效驗能潤三焦消五榖除九虫益
　五藏辟温疫無所不治
治小兒一切珠璫錢等梗喉
　右以弩銅牙燒赤内水中放冷飲之
　　疣子論
小兒有附貼皮膚生核如麥豆大其色與皮肉無異謂
之疣子有一兩個生者又有數個連續生者割破其裏
狀如結筋亦有微血亦與肉相似此由風邪摶客血氣
變化所生又有一種初生核小日久漸長滋益而大名
曰瘤子亦由邪摶血氣變化所生則氣血順活故漸長
大也今叙方于後
　以針或小刀子決疣子四面微微血出取患瘡人瘡
　中膿汁傅之莫得近水三日外膿潰其根動自落
　以白粱米粉於銚内炒令赤色用衆唾相和傅上厚
　一寸許即消
治疣子連續生十數箇者
　以艾炷一枚如麥豆大灸最生者一箇名疣母餘即
　自消核大者稍增艾炷
治瘤子　以稻科上花蜘蛛十餘箇取頓於桃科子枝
　上放之候絲垂下取東邊撚為線子繫定瘤子上七
　日後換其瘤自落沈興宗待制有老母病瘤如拳用
　此法繫之至三換遂乾落於枕畔得之一似乾栗
　　諸䖝咬蜇論
小兒有為諸毒䖝咬蜇者多於夏熱之時取凉解脫就
地坐卧忽然悞有觸遇因被咬蜇其痛不可忍直至終
夜乃歇甚者連引一邊痛無少止又有毒瘤瘡中腫潰
苦楚或有虫因卧悞入耳中不出者並叙方于後
治蛇咬所傷
　以生猪血調雄黄末傅之如倉卒間只用猪血亦效
　若獨用雄黄即不驗以冷水先洗瘡了揾乾用茱
　茰一合水半碗研取汁服之將渣傅瘡上
一方用酒調茱茰末服之油調末傅瘡上
治蛇咬毒氣内攻腫痛不任
　以人屎厚傅之用綿裹即消　以白礬雄黄等分研
　末於刀頭上􁳚令熔便滴瘡上即自差
治蝎蜇
　以吃勒藤令患人自嚼爛塗之　以乾姜令患人自
　嚼爛塗之
治蜈蚣咬
　以醋磨生鐡汁塗之亦治蜘蛛咬以獨頭蒜磨咬著
　處痛止為度以活蜘蛛一箇安口在咬著處則自然
　吸嚥其毒痛乃即减至蜘蛛肚脹時放之别取如前
　用不爾則直脹死不休恐傷生命故放之又同將用
　過蜘蛛放水中即解其毒不死
治蜘蛛咬
　以活蚯蚓入葱葉筒中𦂳捻兩頭勿令泄氣頻頻搖
　動則自然化為水滴在咬著處又治蜒蚰入耳不出
　㸃藥滴入即化為水
治壁鏡咬
　以生姜汁調皂角末塗之破者取烏梅肉貼
治蜒蚰入耳
　以釅醋灌耳中即出以小蒜汁灌之以驢乳汁灌之
　以龍腦大豆許線繫左入塞右右入塞左立效以香
　油灌之
又方治如前　道人頭　楝葉　車前子(各等分/)
　右為末唾調置耳門中則自出𫝊方人直尋蜒蚰自
　送入耳用此藥試之乃出
治百蟲入耳
　以椒末醋調灌耳中如行十里久自出　以猪肉炙
　香熟掩耳虫聞則出
又方治如前　白礬　雄黄(各半兩/)
　右研為細末生油調成膏用皂子許塞耳虫自出
　　撲墜損傷論
人之血氣循身周流而無停止小兒有因落床或從髙
墜墮或打撲損傷致血氣失度隨損處停留或流行入
腹瘀藴不散致羸瘦痿黄時作疼痛嗇嗇微寒翕翕微
熱重者有至筋傷骨損舉動不能叙方于後
蒲黄散治小兒因打撲墜墮血氣停滯或敗血入腹不
　散作疼痛寒熱羸瘦痿黄
　　蒲黄　當歸(去鬚/洗焙)生地黄(乾各/一兩)琥珀(另研/)
　　赤芍藥　桂心(各半兩/)
　右為細末毎服一錢水一小盞煎至五分去渣温服
　無時
茯神丸治如前
　　茯神(去心/内木)當歸(去鬚/洗焙)麥門冬(去心各/一兩)人參(去蘆/)
　　黄芩　草龍膽(去/蘆)桃仁(湯浸洗去皮尖并雙仁者麩/炒香熟研細後入各半兩)
　右為細末拌匀煉蜜和丸黍米大毎服十圓用生地
　黄汁少許同酒送下無時
三黄散治小兒因損傷敗血不出但傷不斷者服之立
　效
　　黄連(去須/半兩)黄芩(三/分)甘草(半/兩)𤣥胡索(去皮/半兩)
　右為末毎服一分用童子小便半小盞酒三分之二
　同煎四五沸熱服取下惡物立差
靈龜散治撲墜内有傷損
　　當歸(去蘆洗/淨三分)白芷　漏蘆(去蘆各/半兩)
　右為末毎服一錢温酒調下食前
又方　以生地黄不拘多少杵爛絞汁用温酒調服量
　大小與之其效如神如内損熱血衝心甚者氣絶不
　認人下咽即醒取下惡物遂好
没藥丸治撲墜損傷骨節痛疼或已可而有時發作痛
　不可忍時發赤腫數服立效永除根本
　　没藥　澤蘭葉　香白芷　骨碎補　草烏(去皮/尖)
　　破故紙(炒/)敗龜(酥炙/黄)虎骨(塗酥/炙黄)續斷　白頭翁(去/蘆)
　　烏金石(各一/兩)自然銅(燒赤醋淬過/七次二兩)
　右為細末醋糊圓桐子大焙乾醋磨濃墨為衣生姜
　温酒下三五圓筋骨損者用虎骨散帖之
虎骨散
　　虎骨(塗酥炙/黄一分)金毛脊(去毛/一兩)穿山甲(一兩/燒)骨碎補(一/兩)
　右為末以倉米煮粥臨熟更入米醋煮如糊攤紙上
　然後摻藥在上包裹貼損處如大段損折即以杉夾
　正不過三上即安此二方屢用大效亦治大人
四黄散治落床墜地瘀血在腹隂隂寒熱不乳啼哭
　　蒲黄　大黄　黄芩(各十/銖)黄連(去鬚銖/十二)麥門冬(十銖/)
　　甘草(八/銖)芒硝(七銖/後入)
　右㕮咀以水二升煮取一升去滓内硝令烊看大小
　分服羸瘦者忌冷食大小便血即愈
　　藥毒論
小兒腸胃怯弱藏腑嫩軟血氣未壯因服藥不勝其味
之毒致煩躁悶亂或口舌麻木或如針刺甚者吐利有
至啘血也
𤣥胡索散　解諸藥毒煩躁悶亂吐利嘔血
　　𤣥胡索(去皮/一兩)甘草(生/)白礬(生各/半兩)
　右為末毎服半錢水一小盞煎至六分去渣放温服
　時時呷
礬茶散　治諸藥毒煩躁口舌麻木或如刺痛
　　草茶(一兩/)北礬(一兩/)
　右為末毎服半錢或一錢汲新水調下立解
又方解百毒藥　以白扁豆為末水調一二錢服以出
　了蠶者故紙燒灰細研冷水調下半錢頻服
龍腦散治藥毒吐血如神
　　大黄(蒸/)半夏(湯洗七次薄切乾/姜汁浸一日焙)甘草(炙/)金星石
　　銀星石　寒水石　禹餘糧(火煅醋/淬七次)不灰木(煅/)
　　青蛤粉(各半兩青蛤/粉即青黛)
　右為細末入細研龍腦末一字拌匀毎服一字或半
　錢新水調下錢乙更有甘松藿香葉末各一錢减大
　黄一半
　
　
　
　
　
　
　
　
　
　
　小兒衛生總微論方卷十七
欽定四庫全書
　小兒衛生總微論方卷十八
　　頭上諸病論
頭瘡
小兒頭瘡者由藏腑有熱上衝於頭外被風濕復相乘
之摶於血氣而生其瘡故曰頭瘡此候與禿瘡特異且
秃瘡者有白有赤硬痂遍滿其頭此頭瘡者但一兩處
生其痂並不白硬而乾時時常有膿血濕汁俗呼為長
頭瘡小兒失於沐髪者便生此瘡也
𤣥精石散治小兒頭瘡
　　太隂𤣥精石　寒水石(各一/分研)輕粉　麝香(各少許/)
　右為細末先以淡漿洗去瘡痂拭乾油調藥塗之甚
　者不過再
栝樓㪚治如前
　　栝樓(一/枚)䀋䜴(一合入栝樓中和/穰并燒灰研末)灶下黄土(一分/)
　　􁱀粉(一分/)
　右為末入麝香一字拌匀毎用少許油調塗之濕者
　乾摻
淡豉散治如前
　　淡豉(炒黒/焦乾)綘礬(各一/兩)􁱀粉(二/錢)
　右上二味先末入粉研匀先以桑柴灰淋汁熱洗瘡
　凈用甘草末摻瘡上後以生油調藥塗之濕者乾摻
黄連散治如前
　　黄連(去須/二兩)胡粉(一/兩)
　右為細末先洗去瘡痂拭乾傅之即差再發用前
胡粉膏治頭瘡久不差經隔年嵗
　　松脂　苦參　黄連(去須各/一兩半)大黄(生/)胡粉(各一/兩)
　　黄芩　水銀(各一兩/一分)白礬(半/兩)蛇床子(三/分)
　右為細末以臘月猪脂和研至不見水銀星為度傅
　之
又方治頭瘡久不差
　　􁱀粉(少/許)胡桃(和皮燈上燒過存性/用椀葢出火毒研末)
　右為細末以生油調塗仍剃去瘡上髮塗之只一二
　次差
又方治如前　以上塵和油脚塗之仍先用皂莢湯洗
　訖塗藥　以馬骨燒灰研末醋和傅之　以虎脂焇
　令凝塗之日三四次　以蓼末蜜和塗之有虫出而
　愈不作􁁜
又以鷄卵七枚去白皮於銅器内熬和油塗之亦治乾
　秃不出汁者　以鷄卵壳燒灰研末猪脂和傅之
又以鷄屎研末傅之　以醋少許和凈水洗去瘡痂再
　以温水洗之挹乾用百草霜入輕粉研細用少許生
　油調塗　以兎絲煎湯洗之　以竹葉燒灰研細猪
　脂和塗　以黒豆炒烟盡杵為末入􁱀粉研匀細生
　油調塗之
治頭瘡出膿水不差差而復發
　以杏仁一百枚燒灰入膩粉一分同研匀細生油調
　塗
治頭瘡漸引不較
　以烏油麻嚼爛塗之亦治浸淫瘡及乾瘡
治頭上惡瘡以黄泥裹豆豉煨熟放冷取豉研末以純
　菜油調傅上
軟癤
小兒頭上生軟癤者由風邪冷熱之氣客於皮膚摶於
血氣壅滯經絡藴結而生亦如身上生癤無異但生在
頭上始則赤腫而硬其邪微者散則自消其邪甚者腫
赤内搐潰濃血作痛以頭上皮緊至熟多不能去膿根
中有惡汁不盡因而復發或在根邊别生連續不差常
常㤨膿故名曰軟癤
如聖膏治軟癤
　　菜油(一/兩)黄臘(半/兩)歴青(一/錢)黄丹(半/錢)羊筒骨内髓(一/筒)
　右一處熬成膏於紙上攤貼患處上用冷鐡一片於
　瘡口上壓定四面針破如濃出不快以紙撚任之熬
　藥不得犯銅鐡器
又方以青澁柿子連皮薄切焙乾杵為細末毎用時先
　以温湯洗捻去其膿血用藥少許入輕粉三分之一
　拌匀以薄薄牛皮膠水調成膏攤熟帛子上貼之愈
又以炒油麻銚子中取乗熱嚼爛傅之
　以生油餅劑子一箇捻薄留一竅於癤上貼來日膿
　自出便較屢驗
又以兎毛皮不拘多少燒灰研細入膩粉少許生油調
　塗
又方用枳殻去穰週圍用糊合於瘡上去膿生肌即愈
　極效
治頭皮虚腫如烝餅裹水之狀以口嚼麥麵傅之
禿瘡
小兒頭有禿瘡者按九蟲論云是蟯蟲動作與風邪相
乗上于頭之皮膚搏於血氣傷其榮衛而所生也榮為
血受病則為赤禿衛為氣受病則為白禿榮在内邪稍
難干故患赤禿者少衛在外邪易得著故患白禿者最
多其始生如癬之斑㸃上有皮屑漸漸作痂以成其瘡
遂至滿頭髮落逮盡若刮去其痂則瘡皆是孔眼大小
不等如蟲之窠有膿汁出不痛而痒痒乃不可㦗是知
有蟲為風也又一種俗呼為鬼䑛頭小兒有頭瘡遇夜
被鬼䑛之則引及滿頭有赤痂或云便赤禿也
治小兒白秃頭上團團然以蒜揩白處早晩拭之
治小兒白秃乾殻不出汁
　以鷄子七枚去白皮銅器中熬和油塗之
治小兒白禿以葶藶子杵末湯洗去痂塗之
　以陳香薷煮濃汁少許同脂和胡粉傅之
　以白頭翁根杵爛傅一宿已作瘡者二十日愈
　以榆白皮杵末醋和塗蟲當出　以鷄窠中草和白
　頭翁花一處燒灰研細用臘月猪脂和匀先用醋泔
　洗瘡後傅之
又以椿楸桃三般葉心取汁傅之大效一方只用楸葉
　杵汁傅以人屎燒灰末之用臘月猪脂和傅
治赤秃以白馬蹄燒灰細研臘月猪脂和傅以靛滓傅
　之
治鬼䑛頭以兒糞臈猪脂和傅以臘月猪屎燒灰末傅
　以屎燒灰研細和臘月猪脂塗傅
　　耳中諸病論
耳聾
小兒有忽患耳聾沉聽者由風邪乗於手太陽之經也
邪隨其經入於耳内邪正相摶氣停塞滯則令耳聾不
能聰聽於音聲也輕者則為沉聽謂耳中沉沉然輕小
之音則不辨重大之聲纔聞也
通鳴散治風邪惡入耳令兒耳聾
　　菖蒲(一寸九/節者良)逺志(甘草水煮去/心各一兩)柴胡(去/苗)麥門冬(去/心)
　　防風(去蘆並义/枝各半兩)細辛(去/苗)甜葶藶(炒/)磁石(火煆醋淬十/次研各一分)
　　杏仁(十四箇湯浸去皮/尖雙仁者炒黄)
　右為細末毎服半錢煎葱白湯調下乳食後日二三
　服
烏麝湯治如前
　　大川烏頭(一箇重二錢上者以猪脂油煎令烈不/得削了面上塊子只刮去皮盡切碎杵)
　　(羅為/末)通草(半兩薄切作片子片片相似以糯/米粉作稀糊拌匀焙乾杵羅為末)
　右二味入麝香末少許研匀毎服一錢水一小盞入
　薄荷二葉棗一枚煎數沸放温服或只以温酒調服
菖蒲圓治如前
　　菖蒲(一寸/)巴豆(一粒去/皮心)
　右二物合杵為劑分作七丸用一粒綿裹塞耳中一
　日一易
又方　菖蒲(末一/分)杏仁(半兩湯浸去/皮尖雙仁者)
　右二物合杵如泥毎服用一麻子許綿子裹内耳中
　一日一易
萆麻膏治如前
　　萆麻子(十枚/去皮)棗肉(七枚/)
　右同研為膏毎用𬎼核許綿裹内耳一日一易
治新久耳聾
　以巴豆一粒蠟裹針刺令通透塞耳中　以猫兒捉
　住老鼠奪之取其鼠膽汁灌病耳中一云只以鼠膽
　用之亦可　以地龍一條䀋少許俱貯葱筒中時動
　搖則化為水用㸃耳中　以米醋一碗用鐡一塊彈
　子大燒赤投醋中令病耳就上使氣薰入耳中即效
　三二日可治
又以葱白於灰火中煨令熟將葱白頭内耳中一日三
　易　以芥子杵爛人乳汁和綿裹内耳中一日一易
　以荆子中蚛蟲白粉和油滴耳中日二亦治沉聽新
　聾耳　以驢脂和生椒杵爛作丸綿裹塞耳中治久
　聾
又以醇醋微火煎附子至軟削令尖塞耳中
耳中鳴痛
小兒有耳中或鳴或痛者由風邪入耳與正氣相干摶
於血氣者即為鳴摶於經絡者即為痛也
治耳中痛
　以乾百合為末温水調下一錢乳後　以栁樹蚛蟲
　糞水化取汁調白礬末少許滴耳中為妙　以䀋二
　三升蒸熱包裹以耳枕之冷即易亦治洪洪聲
治耳鳴如流水或如風聲
　以生烏頭纔撅得乗濕削如棗核塞耳中旦用夜易
　夜用旦易不過三日愈及治耳痒無即用乾者
治耳中常鳴
　以生地黄截塞病耳數數易之或以紙裹微煨用
耳中腫瘡出膿汁
小兒有耳中腫或生瘡出膿汁者由風濕相乗入於耳
邪正相干摶於氣血傷於經絡輕則為腫重則生瘡若
津液結潰變為膿血汁出又有因水或眼淚入耳停摶
正氣亦為濃汁俱名停耳又名膿耳也
治耳内腫及生瘡出膿汁或只痒痛虚鳴應耳中一切
　諸病悉皆主之
龍朱散　龍腦(一字/研)朱砂(一錢研/水飛)竹箭幹内蚛蟲糞(三錢/研)
　　坯子臙脂(半錢/研)麝香(一字/研)
　右匀研細末以斡耳子挑藥入病耳中如有濃水者
　先以新綿撚子纒之凈盡方傾入藥毎夜臨卧時一
　次
治耳中腫或生瘡
　以白礬燒灰研細毎用少許以葦筒吹耳内日三四
　次或以綿裹塞耳中生瘡者胡桃油調藥著耳
治小兒聤耳内生瘡或有膿汁
礬香散　白礬(一兩/燒灰)蛇床子(一分/為末)
　右相和入麝香末五分同研細毎用一字摻入病耳
藍花散治如前
　　紅藍花(一兩洗/焙乾)黄蘖(一兩/剉)烏魚骨(半/兩)黄芩(半兩已/上為末)
　　雄黄(半兩研/水飛)麝香(一分/研)
　右拌匀毎用少許以新綿子纒撚子揾藥塞耳中一
　日二易
麝香散治如前
　　蜘蛛(一/箇)坯子臙脂(半/錢)麝香(半字/)
　右㬠極乾研匀細毎用半斡耳許以鵝毛管吹入耳
桃紅散治如前
　　白礬(一錢/燒灰)坯子臙脂(一錢/)麝香(一字/)
　右研匀細毎用少許以綿撚子搌耳中膿盡摻藥入
　耳内
箭蚛散治如前
　　箭竹内蛀蟲糞屑(二/錢)坯子臙脂(二/錢)凌霄花(乾者/二錢)
　　海螵蛸(二/錢)麝香(一字研/後入)
　右為細末拌匀毎用時先以綿撚子搌耳中膿盡乃
　以紙撚蘸藥入耳中日三
紅綿散治如前
　　信砒(一錢/匕)坯子臙脂(三錢/匕)麝香(一字/匕)
　右為末拌匀以柳絮滚和匀毎用黄米許摻入耳中
　如遶耳生瘡膿汁不差者依此傅瘡上紙片封之妙
油引散治如前
　　石鷰子(雌雄一對用磚壘一地/爐木炭火煅白色為末)虢丹(飛等分/)
　　膩粉　麝香(各少許/量入)
　右同研匀先以綿撚子搌耳中膿汁盡時側卧摻藥
　一字許入耳中以好酒一滴引下立效
綿裹散治如前
　　桂心(一分/)青羊屎(一分炒/令轉色)
　右同末毎用一字綿裹塞耳中
治小兒停耳膿汁出
　以琉黄細研毎用少許摻入耳中日一次夜一次
　以白礬末一錢麝香一字研匀少少摻入耳
　以桑木上毒蜂房炙黄杵末温酒調下半錢空心
　以蚯蚓糞研細吹耳中極效
治小兒耳上生瘡　以鷄子白傅之
　　眼目病論
小兒眼目生病者多因恣食甘酸藏生邪熱熏炙肝經
衝發於目或為赤腫痒痛或眵淚隱澁或生赤脉或生
瞖膜又痰飲毒氣漬肝致臓氣不得宣通者則精華不得
明審故黒睛雖全而視物䀮䀮此名睛盲若晝日明至
暝不見物者此邪干經之隂也謂之雀目言如鳥雀之
目暝時無所見也又有障眼者乃氣毒障縵其睛也又
有疳肝之氣衝於目者亦能生其瞖膜以為遮障也
慱金散治眼赤腫痛不可忍
　　白藥子(半兩/)黄芩(一錢/半)
　右為末毎用一字沸湯㸃洗之
又方治如前
　右取嫩槐芽或嫩葉煎湯放温洗之白睛如血淚多
　者最宜用
又方治如前治赤眼腫痛纔覺便截
　右以銅緑研細抄二錢半用乳香皂子大二塊同研
　匀極細㸃之立效
又方治赤目
　右以黄苓為末煎湯渫脚神效
又方治如前
　　天南星(一分去/皮臍)乾蝎(一分/半)
　右為末毎用一字茶調下服了揺頭數次立驗
又方洗熱毒眼
　右以細朴硝沸湯浸澄去滓乗熱洗之
又方洗風毒熱赤
　　銅碌(一錢/)滑石(二錢/)
　右研極細毎用少許沸湯㸃洗
洗心散治心藏邪熱目赤腫痛
　　大黄(一兩/煨)荆芥穗(一兩/半)甘草(半兩/生)麻黄(一兩去根/不去節)
　右為細末毎服半錢或一字蜜水調下
洗肝散治三焦壅熱眼目赤腫隱澁多淚
　　芍藥(一/分)羌活(去蘆/半分)防風(去蘆并义/枝一分)大黄(半/分)甘草(半/分)
　右為細末嬰小一字二三嵗半錢上者一錢水半盞
　入燈心黒豆各少許煎數沸食後放冷服須銀石沙
　銚中煎仍與四順散間服并用清凉膏貼太陽穴
四順散　當歸(去蘆/洗焙)芍藥　大黄(紙裹/煨)甘草(炙各/等分)
　右為末毎服一錢水一盞煎至半盞去渣温服更量
　大小加减無時
清凉膏治眼赤腫痛貼太陽穴
　右須立秋日已後取芙蓉葉隂乾為末毎一字或半
　錢井花水調貼太陽穴
地黄散治壅熱目赤腫疼或赤脉白膜四邊散漫者猶
　為易治若遮黒睛多致失明宜用此
　　生乾地黄(切焙/稱)熟乾地黄(切焙/稱)當歸(去蘆焙稱/各等分)
　　黄連(去/須)大黄(去皮取實/處剉焙稱)防風(去蘆并/义枝稱)羌活(去蘆/)
　　生犀屑　蟬壳(去/土)沙苑蒺䔧(炒去/刺)木賊
　　穀精草(去/根)白蒺䔧(炒去刺/各一錢)𤣥參(去芦/半錢)木通
　　甘草(剉炒各/一錢半)
　右為細末毎服一字或五分煮羊肝湯調下日三乳
　食後
𤣥精石散治眼生赤脉
　　𤣥精石(一/兩)甘草(半/兩)
　右為細末毎服半錢竹葉湯調下
羌菊散治眼生浮瞖障膜
　　羌活(去蘆/一分)菊花(揀凈/半兩)防風(去蘆并义/枝一分)
　　山梔子(去殻一/分炒)甘草(一分/半炒)白蒺䔧(炒去刺/半兩)
　右為末毎服半錢或一錢蜜湯調日三與决明丸間
　服
决明圓
　　决明子(揀/凈)車前子　菊花(揀/凈)川芎　宣連
　　當歸(去蘆洗凈/各一分)大黄　黄芩(各半/分)
　右為細末煉蜜和丸麻子大毎五嵗下三五丸上者
　七八丸煎桑枝湯或麥門冬湯送下
又方治目生黒花浮瞖澁痛
　右以貝子一兩燒灰研極細入龍腦末少許㸃之
又方凡小兒數嵗眼中生膚瞖未堅者不可妄用但以
　珊瑚研如粉毎日少少㸃之三日見效
鎮肝散治痰熱眼生瞖膜
　　胡黄連　梔子仁(各一/兩)甘草(微炒/炙)馬牙硝
　　青箱子(已上各/半兩)真珠(一分/另研)牛黄(一分/别研)
　右為末拌匀毎服一錢水八分入荆芥薄荷各少許
　煎至半盞去滓温服食後
又方治目睛上生白膜
　右以白礬一分水四合於熱銅器中煎取半合下白
　蜜調之用綿攄過毎用芥子許㸃之日三
又方治瞖膜重厚
　右以猪膽白皮曝乾合作小繩如麤釵股大燒作灰
　放冷研細㸃瞖上三五度差
真珠膏治眼䀮䀮不見物睛盲者
　　真珠末(一分/研)甘菊花(揀凈/一分)香豉(一分/炒黄)井泉石(一/分)
　右為末拌匀用白蜜一合鯉魚膽一枚同藥於石銀
　器中慢火熬成膏次入好龍腦末一錢攪匀毎少許
　時時㸃之
又方治目盲
　右以猪膽一枚取汁微火上煎之可圓黍米大或
　芥心大毎用一丸内眼中食頃
又方治睛盲神法也如用之視物如鷹鶻有竒效
　右於正月八日二月八日三月六日四月四日五月
　五日六月二日七月七日八月二十日九月十二日
　十一月二日十二月晦日毎遇上件神日用桑柴灰
　一合煎湯於磁器中澄令極清稍熱洗之如覺冷即
　重湯煮令得所不住手沃之如遇上件神日不得不
　洗此神日本法也
復明㪚治雀目至暝不見物
　　蒼术(二兩米泔浸/去皮切焙乾)榖精草(一/兩)地膚子(半/兩)决明子(半/兩)
　　黄芩(半兩/)
　右為細末毎服一錢水八分入荆芥少許煎至五分
　去滓温服食後
又方治如前
　右以黄蠟不拘多少器内熔成汁取下入蛤粉相和
　得所團成毬子毎用以刀子切下一二錢許以猪肝
　一二兩批開摻藥在内麻縷扎水一碗銚内煮熟乗
　熱氣熏眼至温時并肝食之神效日二服
又方治如前
　右以豆豉於新瓦上炒令黄色入雄黄半兩同研為
　細末毎用藥一錢獖猪肝一片批開摻藥裹合陳米
　飲煮熟與食之
又方治如前
　右以石膏為細末毎用一錢猪肝一片薄批摻藥在
　中麻縷纒定入砂瓶中煮熟切作塊子與食此方治
　諸藥不效者服之如神
千金僊术散治氣障眼又治肝熱目赤生病
　　蒼术(四兩米泔浸七日逐日換泔至日足取出刮/去黒皮細切入青䀋一兩同炒色黄去䀋)
　　木賊(二兩童子小便浸一宿水淘/凈焙乾一方又有甘草一兩)
　右二味同為細末毎用米飲調下一錢服之甚效
四仁膏治毒氣障眼亦治疳眼
　　桃仁(四箇去/皮尖)杏仁(四箇去/皮尖)蕤仁(五箇去/皮尖)
　　郁李仁(五箇去/皮尖)蕪荑(五箇/取内)海螵蛸(取中心/末半錢)
　　北亭　(闕/)小(豆大一塊/碙砂是也)
　右於乳鉢内研極細將白蜜看多少攪匀絹或綿濾
　過别入龍腦細末輕粉細末各少許㸃之
治小兒雀目
　以夜明沙炒過為末猪膽汁和丸菉豆大毎服十丸
　米飲下
井泉石散治疳熱攻眼生障瞖致損睛瞳
　　井泉石(一/兩)决明石(半兩/火煆)甘菊花(揀凈/半兩)夜明沙(半兩/微炒)
　　黄連(去鬚/半兩)晩蠶沙(半兩/微炒)
　右為細末毎用一錢米泔一盞入猪肝少許煎至肝
　爛熟為度放温時服
又方治疳眼
　右以烏鰂魚骨牡礪各等分研為細末糊丸皂子大
　毎用一丸用猪肝一葉同藥入清米泔煮至肝熟為
　度和肝食之汁送下
　　目病别論
小兒有腦熱注目則臉澁常閉不開又有諸物因入眼
眯之不出又有悞被諸物衝觸傷損目睛者叙方于後
治腦熱注目常閉不開
　右以大黄一分麤剉以水三合浸一宿一嵗兒毎日
　分半合餘塗頂上乾即更塗兒大以意加服
治悞飛麥芒入目不出
　右用新布覆目上持蠐螬於布上摩之其芒出著布
　上甚良
又方治諸物入眼眯之不出
　右用好墨清水研汁銅筯㸃之即出
又方治悞被諸物衝觸傷目
　右以牛尿㸃之日二仍避其風雖黒睛破損亦愈
　　鼻中病論
肺氣通於鼻氣不和謂風冷所乗停滯鼻中摶於津液
使涕凝結壅氣不通快不聞臭香謂之鼻塞若風冷摶
於血氣而生息肉塞滯者謂之齆鼻若風濕相摶則鼻
内生瘡而有膿汁出也若腦熱攻鼻中乾燥或生瘡痂
鞕而無膿汁也
辛夷㪚治鼻塞
　　辛夷葉(一兩洗/焙乾)細辛(去苖/半兩)木通(半/兩)白芷(半/兩)
　　木香(半兩已/上為末)杏仁(一分湯浸去/皮尖研後入)
　右為末拌匀用羊髓猪脂各二兩同諸藥於石銀器
　内慢火熬成膏赤黄色入腦麝各少許攪匀放冷毎
　用少許塗在鼻中乳下兒因母吹著顖子鼻塞者只
　塗顖上
菊花㪚治鼻塞涕濁
　　甘菊花(揀/凈)防風(去蘆并/义枝)前胡(去蘆各/一兩)細辛(去/苗)
　　桂心(各半/兩)甘草(炙一/分)
　右為末毎服半錢入乳香少許煎荆芥湯調下食後
　服
蒺䔧子散治鼻塞不聞香臭水出不止
　右以蒺䔧子半掬為細末以水一小盞煎至减半令
　患人仰卧滿含飯一口以藥汁灌鼻中不過再即嚏
　病出兒大者有此病小者未有
治鼻中生瘡有膿
　右取黒牛耳中垢先搌鼻中膿盡傅之
犀角升麻散治腦熱攻鼻燥􁳚生瘡鼻中乾鞕
　　犀角屑(一/兩)馬牙硝(半兩/研)川升麻(半兩/為末)黄連(去鬚半/兩為末)
　　朱砂(半兩/研飛)牛黄(一分/研)龍腦(一分/研)
　右拌匀細毎服半錢温蜜湯調下
清柿膏治齆鼻不聞香臭出氣不快或生瘜肉
　　𤓰蔕(半/兩)赤小豆(一/分)細辛(去苗/一分)甘草(一分/炙)
　　附子(一箇炮/去皮臍)
　右為細末入龍腦少許拌匀煉蜜和丸皂子大綿裹
　納鼻中
又方治齆鼻有宿肉出氣不快不聞香臭
　右以白礬末和面脂綿裹塞鼻中數日宿肉隨藥自
　出
　　面上瘡論
小兒面上忽遇有經絡虚隙為風濕寒熱所乗摶於氣
血則生其瘡或如火燒或出膿或出黄水日久不能痊
差今叙方於後
治面上生瘡如火燒
　右以赤薜荔葉杵末生油調傅一名山喬麥
又方治如前
　右以黄粱米一升杵末蜜水和傅以差為度
又方治面上生瘡出膿汁
　右蛇蛻皮炙焦為末和猪脂傅上
又方治面瘡出黄水
　右以鯽魚頭燒灰研末和醬清汁傅上一日易
又方治面生諸般瘡
　右以兎絲湯洗之
又方以大麥燒存性為末生油膩粉調塗神妙大麥只
　炒黒焦亦得
又方治面瘡出黄水
　　豆豉(一合炒/焦黄)黄蘖(一兩/剉)
　右為細末毎用先以熱灰汁洗瘡凈拭乾傅之亦治
　身生如此瘡
又方治面瘡赤腫焮痛
　以地榆八兩細剉水一斗煮至五升去滓適寒温洗
　之
　　唇口病論
風毒濕熱隨其虛處所著摶於血氣則生瘡瘍若發於
唇上生瘡乍差乍發謂之𦂳唇又曰瀋唇其發頻者唇
常腫大麤厚或上有瘡不較甚者以至唇腆若發於唇
裏連兩頰生瘡者名曰口瘡若發於口吻兩角生瘡者
名曰鷰口俗云因乳食看視燕子則生鷰口瘡也並叙
方于後
葵根散治緊唇
　　葵根(一兩/燒灰)烏蛇(半兩/燒灰)黄蘖(半兩/為末)鱉甲(半兩/燒灰)
　右為末毎用半錢猪脂少許和塗唇上時時用
青液㪚治赤口瘡
　以青黛一錢研末入腦子少許拌匀少少傅上
治小兒及老人虛人口瘡咽痛
　　吳茱茰(去枝/梗)地龍(去土/等分)
　右為末米醋入生麵調塗足心
治小兒口傍瘡久不軟
　　亂髮(燒/灰)故絮灰　黄連(去鬚/土)乾姜(各等/分)
　右為末毎少許用傅上不過三次愈
治小兒緊唇
　右以馬芥汁(即大刺/芥是也)先刺唇血出以汁傅之日七次
治小兒熱口瘡
　以故錦燒灰研末傅瘡上
治小兒諸口瘡
　以五月五日蝦蟇炙燥為末傅瘡上兼治蓐瘡
治小兒唇口邊肥瘡
　　白礬(一兩/燒灰)蛇床子(一兩/為末)
　右為末乾摻瘡上立效亦治耳瘡頭瘡瘑瘡
緑雲散治如前
　　黄蘖(半/錢)螺青(二/錢)
　右同研匀細毎服一字或半錢摻患處
又方治口中赤爛
　右取􁀶羊生乳含之
又方治白口瘡
　右以黄丹一兩入龍腦少許研匀蜜和調傅瘡上
又方治口中瘡通白者或白漫漫然亦治疳蝕
　右以白殭蠶炒黄色拭去毛盡為末蜜和傅之立效
　或以父髮拭口中凈桑汁塗
又方治諸口瘡
　右以大天南星去皮只取中心龍眼大一塊為細末
　醋調塗脚心
又方治如前
　右以香白芷銅緑等分為末摻上立效
又方治如前
　右以湯瓶内減為末臨卧時以好醋調於脚心底明
　書箇十字立驗
檳榔㪚治如前
　　㯽榔　銅緑　貝母(各等分/)
　右為細末如患乾口瘡生蜜調掃之若患濕口瘡乾
　摻
血餘散治鷰口瘡吻兩角生
　右以亂髮燒灰研細和猪脂傅之
又方治如前
　右以白錫燒灰傅之
　　牙齒病論
小兒牙齒病者由風熱邪毒干於手太陽之經隨經入
於齗齵摶於血氣則生宣爛又云因恣食酸甘肥膩油
麵諸物致有細粘漬著牙根久不刷摻去之亦發為疳
宣爛齗作臭氣惡血若風濕相摶則為牙癰如風毒入
於牙中與正氣交爭則為風痛有蟲動餂齒則為蚛病
更有一証疳餂口鼻牙齒者名曰走馬疳别具疳瘡門
之下收之外叙方于後
治牙齒宣爛臭氣有血
　　皂角(一挺肥好/者連皮)羊脛骨(一/鋌)
　右並於炭火燒烟盡以盆覆之候冷用紙一張鋪濕
　地上頓藥出火毒一夜為末如常揩牙用之三上差
又方治如前
　　蕪荑(半兩/炒黑)白礬(半兩/生)
　右為細末入麝香少許拌匀先以水潄口齒凈然後
　用少許揩牙
又方治如前
　右以風化石灰一塊大火中煅通赤取出放冷為末
　毎用少許旋入麝香少許傅牙根瘡上
桃紅散治牙癰腫爛膿血
　　朱砂(一錢研/水飛)菉豆粉(一/兩)硼砂(半/錢)腦麝(各一/字)
　右為末毎用一字傅患處或揩貼之
麝香㪚治如前
　　銅緑(半/錢)菉豆粉(一/兩)膽礬(半錢火/煆過用)腦子(一字/)
　右為末入麝少許研匀毎服一字擦貼患處有涎即
　吐
甘露散治小兒胃熱牙齗宣露出血口臭臉腫赤眼口
　瘡不欲乳食肌體煩熱及瘡疹己未發皆可服
　　熟乾地黄　生乾地黄　天門冬(去/心)麥門冬(去/心)
　　枇杷葉(刷去/毛凈)枳殻(麵炒/去穰)苦參　石斛(去/根)山茵蔯
　　甘草(各等分/)
　右為末毎服二錢水一盞煎至半盞去滓温服食後
　量大小加減
治小兒牙宣常有鮮血齗縫臭穢
　　砒黄(一/錢)麝香(半錢/)
　右同研細以紙條子生油塗過摻藥在上少少用末
　煎作小紙棊子看大小用挿在病處縫内
治小兒牙齒宣疳
　以黄連為末入麝研匀貼病處亦治口瘡
治風蚛牙疼
　右以馬鞕草煎湯含潄之
又方治如前
　　莾草　升麻　細辛(去/苗)甘草(各一/分)
　右麤剉水一碗煎數沸盥潄之冷即吐别含潄
藁本散治如前
　　藁本(去/蘆)白附子　川芎　莾草(各半兩/先為未)青黛(一/錢)
　　盧㑹(一/錢)麝香(一字並/各研)
　右拌匀細毎服一字或半字揩患處
又方治如前
　右以肥皂一箇去子滿填䀋在内炭火燒烟盡放冷
　研細毎用一字或半錢揩患處有涎即吐
　　舌病論
小兒舌上偶生瘡腫者由風毒邪熱摶於血氣隨其虛
處著而生病也發於舌上紫腫者名曰紫舌脹若腫麄
大木悶而鞕者名曰木舌脹若風濕相摶而生瘡者名
曰舌瘡若風多而舌腫如吹胞者名曰鼓舌其紫舌木
舌鼓舌腫甚者則滿口溢出塞閉氣門皆能殺人
治紫舌腫　右取羊乳飲之　又方治如前
　右以新鯽魚薄起肉片子頓舌上數數易之
治舌上生瘡不能飲乳
　右以白礬研末和鷄子置醋中塗兒足底一七愈
又方治如前
　右以蒲黄傅之
又方以桑白皮汁塗乳上吮服
又方治如前
　右以胡粉細研用猪筒骨中髓調傅之日三
治木舌腫鞕滿口逡廵氣閉則殺人
　右以釡底煤和䀋等分以酒調表裡塗舌須㬰即消
　無酒亦得
又方治如前
　　川朴硝(半/兩)真紫雪(一/分)白䀋(半/分)
　右和研匀細毎用半錢入竹瀝三兩滴白湯少許調
　塗舌上咽津不妨
治舌卒腫如吹胞滿溢出氣不得通無可治奈
　右以半夏十枚湯洗去滑盡以苦酒一升煮取五合
　稍稍含潄之不得咽津㦸人咽喉加以生姜一兩同
　煮亦得
又方　煎甘草濃汁含之又方以糖醋滿口含之良
又方治紫舌木鼓腫滿閉氣諸藥不效當用此救
　右以舌兩邊以指刮破或以鈹刀決破出其毒血慎
　勿傷舌下中央脉也若血出不止已及數升者燒鐡
　箆烙瘡數過已絶之燒鐡箆約度不可大過
　
　
　
　
　
　
　
　
　
　
　
　
　
　
　小兒衛生總微論方卷十八
欽定四庫全書
　小兒衛生總微論方卷十九
　　咽喉病論
小兒咽喉生病者由風毒濕熱摶於氣血隨其經絡虚
處所著則生其病若發於咽喉者或為喉痺或為纒喉
風或為乳鵝重者或為馬喉痺又或懸癰腫或腮頷腫
或喉中生瘡一切諸病隨症具方于後
治喉痺腫悶
　以露蜂房燒灰研細末毎服一錢乳汁調服
　以蛇蛻皮燒灰研細末毎服一錢乳汁調服
　以鯉魚二七枚和灶底土塗患處
　以川升麻令含一片
　以韮一把杵爛熬傅上冷即易
　以白礬棊子大含之
　以陳白梅一箇取肉裹白殭蠶一枚含咽津
　以地龍一條研爛内鷄子白和匀便傾入喉中
　以繩纒扎手大指屈於節上針挑刺出血即差
鐡粉散治如前
　　鐡葉粉(一/分)鵬砂(一/分)白礬(半兩/生)
　右為末毎服半錢冷水調下連二三服
蛇蛻散治如前
　　蛇蛻(一/分)白梅肉(一分/炒)牛蒡子(半兩/炒)甘草(一分/生)
　右為散毎服一錢七綿裹湯浸少時含咽津汁小兒
　吮之
又方治喉痺咽腫出氣不快
　右以鼠粘子二兩炒焦甘草半兩炙黄同為細末毎
　服一錢新水調下更入蜜少許
又方治喉痺不能語
　以大豆煎汁放冷含之以黿膽少許生姜薄荷汁化
　服得吐便愈　青魚膽亦得收得以青黛釀之
治纒喉風束氣不通
　　蛇蛻(炙令/焦黄)當歸(去蘆焙/各等分)
　右為末温酒調下半錢得吐良
又方治如前
　　萆麻子(去皮/二箇)朴硝(二/錢)
　右為末新水調下一錢未效再服
又方治如前
　　天南星(生/)白殭蠶(生去絲嘴/各等分)
　右為末毎服一字或半錢生姜自然汁調下
又方治如前
　右以白殭蠶二箇去絲為末生姜自然汁調更入蜜
　少許拌匀分二三服或只用半錢一字旋調服之
定命散治纒喉乳鵝等病
　　川大黄(剉/炒)黄連(去/鬚)白殭蠶(直者炒/去絲嘴)甘草(生各/半兩)
　　五倍子(一/分)膩粉(五筒/子)
　右為細末毎用一字竹葦筒子吹入喉中如毒氣攻
　心肺喉中生瘡嚥飲不得者以男孩兒乳汁調藥一
　字鷄羽蘸之深探入喉中得吐者活不吐者死
又方治纒喉乳鵝喉痺咽喉頷項腫悶閉塞氣不得通
　者
　右令患人先呷好麻油少許後以□葉燒灰研細末
　水調下半錢立效大者增之
犀角散治馬喉痺其候如喉痺更加連咽項頷頰腫甚
　咽喉閉塞但數數噴氣此症極惡
　　犀角屑(半/兩)麝干(三/分)桔梗(去蘆/三分)馬蘭根(三分/剉)
　　甘草(半兩/炙)川升麻(半/兩)
　右為麤末毎服一錢半水一盞入竹葉五片煎至六
　分去滓入馬牙硝半錢攪匀細細含嚥
又方治如前
　右以馬㘅一具水二盞煎至半量大小分服
治懸癰暴腫妨悶
　以乾姜半夏等分為末少少以筯㸃藥著上半夏以
　白礬湯洗數次去滑以碙砂半錢綿裹含之細細嚥
　津
又方治懸癰忽倒
　右以白礬灰䀋各半兩研細筯頭㸃上撥正亦治腫
　悶日七八遍
治咽喉腮頰腫悶右以蒜塞耳鼻中
又方治如前
　右以馬鞕草根截去兩頭取在中者搗汁服之
又方治如前
　右以黄蘖寒水石等分為末量腫處以薄荷水調藥
　用鷄羽掃上乾即再掃
緑雲散治喉痺馬喉纒喉鵝乳重舌木舌一切咽喉之疾
　　螺青　盆硝　生蒲黄　生甘草(各等分/)
　右為細末毎服一錢生姜自然汁調細細含咽若已
　閉塞不通者用葦筒入藥吹入喉中重舌木舌生姜
　汁調塗患處腫痛咽頷者依此用之口瘡舌上生瘡
　用此藥塗之最效李方叔閻孝忠皆以此方救人甚
　多以磁合蜜封收貯
如聖湯治咽喉一切諸疾
　　甘草(二/兩)桔梗(去蘆/一兩)
　右為麤末毎服一大錢水一盞煎六分去滓温服時
　時呷
龍石散治如前并治口舌瘡腫
　　寒水石(煆通赤/一斤)朱砂(研飛一兩/二分半)腦子(研半/分)
　右為細末毎用少許摻患處病在咽喉者吹入喉内
　細細嚥津日五七次臨卧一兩次用妙
如聖圓治咽喉一切諸病
　　川大黄(一分/末)白礬(一分/末)馬屁勃(一分/末)蝸牛(十四/箇)
　　陳白梅肉(十/分)
　右於五月五日午時取蝸牛以白梅肉同研爛入藥
　和丸如練子大毎用一丸綿裹含化嚥津若病重不
　能開口即研藥作末葦筒吹入喉中滴水三兩㸃送
　之或以凈水磨藥灌之立差
通闗㪚治如前
　　枯白礬　雄黄(水/飛)䔧蘆(微/炒)白殭蠶(去絲/嘴)
　　猪牙皂角(去皮/弦)
　右各等分為細末毎用一字鼻内搐之甚者葦筒吹
　入喉中涎出或血出立愈
治小兒咽喉腫痛塞悶
　以桑上螳蜋窠一兩燒灰馬屁勃半兩同研匀細煉
　蜜和丸桐子大三嵗下煎犀角湯研下三圓大者加
　之
治小兒飲乳不快覺似喉痺
　以沙牛角燒刮取灰塗乳上吮兒嚥下即差
射干湯治如前咽喉一切諸病
　　射干　川升麻(各一/兩)馬牙硝　馬屁勃(各半/兩)
　右為末毎服一錢水一盞煎至六分去滓温服
金露膏治如前
　　寒水石(煆通赤/四兩研)雄黄(一兩研/水飛)鵬砂(二錢/研)
　　甘草末(四/錢)腦子(一字/研)
　右拌匀煉蜜和圓桐子大食後含化一圓
荆芥桔梗湯治喉中生瘡
　　荆芥穗　桔梗(去/蘆)甘草(生/)牛蒡子(炒各/等分)
　右為細末毎用一錢水一小盞煎至六分去滓温服
　之
又方治如前
　　桔梗(去/蘆)甘草(生/)牛蒡子(炒各/一兩)
　右為麤末毎用一錢水一小盞入青筎少許煎至六
　分去滓放温時時呷
又方治如前
　右以葱鬚隂乾為末又别以膽礬為末並各自毎用以
　葱末二錢膽礬末一錢和匀以半字或一字葦筒吹
　入喉中病處
　　項癭論
小兒項癭由啼怒未定遽以乳飲致氣逆不散留結而
生其狀在項壘壘然漸漸長大而分有辦又云葛根在
地泉流浸之人因取其水以食飲則生項癭故近山居
人多有之以葛生在山中故也
昆布圓治項癭
　　昆布(一兩洗/鹹味)海藻(一兩洗/去鹹味)草龍膽(去蘆/一兩)檳榔(半/兩)
　　甜葶藶(一兩隔紙炒/紫色研細)牽牛子(半兩/炒)
　右為細末麵糊和圓黍米大毎服十圓人參湯下
又方治或生項癭已及一二年
　右以黄藥子半斤須萬州緊重者為上若輕虚者即
　是别州所出力慢須用一倍取無灰酒一斗入藥固
　瓶口以糠火煨燒一伏時不可楹酒不可有灰待冷
　即開瓶令患者時時飲半合一合不可令絶酒氣經
　三五日看之覺消即止飲不爾便令兒項細也劉禹
　錫亦著效驗其驗如神唯燒酒候香氣出瓶頭有津
　出便止不必須待一伏時也仍禁喜怒但以線子逐
　日圍度乃知其效也
　　惡核瘰癧論
小兒腑臓不和及遇項邊經絡虚隙為風熱毒氣所干
與血氣相摶於項邊結成核子復遇風寒所加則不消
不潰名曰惡核若更風温相加摶於津液與腑臓相乗
則潰化膿血或瘥而復發或根傍别生以至數箇連續
不差名曰瘰癧俗呼癧子此腑臓血氣内外相屬之病
也
皂角膏治項邊生核子不消
　　皂角(大者一挺/燒存性)糯米(一合炒/黒焦)草烏頭(二錢/生)
　　黄皮(二錢炒/黒色)
　右為末量多少以井花水調貼核上未消與水晶丹
　下之利過以觀音散補之仍再貼之即消
水晶丹
　　天南星(洗凈生為/末一分)滑石(生為末/二錢)水銀粉(稱半/錢)
　　蕪荑(取仁一/百片)巴荳(五十粒去/壳不去油)
　右先研巴豆極細次入蕪荑仁復研方入衆藥研匀
　爛飯和圓黍米大毎服三五圓量大小加減臨卧稍
　饑葱白米湯送下利過忌生冷硬物仍以觀音散補
　之方已具前
如聖散治如前
　　綿黄耆(一兩/剉)連翹(一/兩)鴿糞(半合/燒灰)川大黄(半兩/剉炒)
　　糯米(半兩用斑猫七箇/同炒米黄去班猫)犀角屑(半/兩)
　右為細末毎服一錢水八分入酒三四滴同煎至五
　分去渣放温時時呷
紫檀散治如前
　　紫檀香　木香　川朴硝(研/)卷栢(各一/兩)赤芍藥
　　川大黄(各半/兩)
　右為細末毎服少許以鷄子白調稀稠得所塗患處
取瘰癧内消
　右以長三寸鯽魚一箇去腸以和皮巴豆填滿麻皮
　扎定以一束稈草燒烟盡取出放冷研為細末爛稠
　粥和圓黍米大毎服一丸粟米飲下臨卧未利加一
　丸以利為度
又方治如前
　右以斑猫一兩去翅足用粟米一升同炒至米焦去
　米不用只以斑猫為細末入薄荷細末四兩拌匀烏
　鷄子清和丸黍米大空心茶清下一丸一日加一丸
　至五丸止一日却減至一丸以後毎服五丸
胡麻圓治瘰癧
　　胡麻(四兩/炒香)羊躑躅(一兩/焙)
　右以為末煉蜜和丸麻子大毎服七圓漸加至二十
　一圓熟水下日二見效為度已破者更用黒母牛糞
　燒灰研末傅之
治一切瘰􁣲經效方
　右以牡礪火煆通赤取出濕地上紙襯出火毒一宿
　毎四兩用𤣥參三兩同為末麵糊和丸菉豆大早晩
　食後酒下各下三十丸藥盡則病除根本
又方治瘰癧已破未破其效如神
　右以如前煆過牡礪四兩用甘草二兩同為細末毎
　服一錢臈茶㸃服日二
治小兒瘰癧
　以蝸牛殻一兩用牛乳半升銚子中慢火熬令乳盡
　取蝸牛殻研如粉入大黄末一分更研匀毎服半錢
　皂莢子仁湯調下大小便中出惡物差
又方治如前
　以白殭蠶去絲嘴炒過為末毎服半錢温水調下日
　三
　　龜胷論
小兒有龜胷者因乳母有宿乳惡汁不捻去之仍以飼
兒忽遇風熱邪毒相干乗傷於肺經致肺氣滯停重壅
胷鬲骨漸髙起狀如龜殻故曰龜胷
百合圓治小兒龜胷
　　百合(一/兩)川朴硝(半/兩)杏仁(半兩湯浸/去皮尖)木通(半/兩)
　　桑白皮(半/兩)川大黄(半/兩)天門冬(去心/半兩)
　右為細末煉蜜和圓黍米大毎服十圓米飲下
又方治如前
　右以龜尿摩擦胷骨取龜尿法以蓮葉内頓一物安
　龜在上用鏡照之則尿自出流蓮葉以物盛用之甚佳
　　龜背論
小兒有龜背者由兒在嬰小時髇骨未成强令獨坐則
背隆阜而偶為風邪干襲與血氣相摶入骨髓壅滯不
散致背髙隆起若龜殻之狀故曰龜背又名隆背若如
陀有峯塊起者是名駝背乃胎孕之病不可不治
松藥丹治兒龜背
　　松花(一兩洗/焙乾)只殻(麩炒去/穰一兩)獨活(去蘆/一兩)防風(去蘆并兩/叉枝一)
　　川大黄(半兩/炮)前胡(去蘆/半兩)麻黄(去根節/半兩)桂心(半兩/)
　右為細末煉蜜和丸黍米大毎服十粒米飲下
又方治如前
　右以龜尿摩背脊骨取尿法在前
　　手足拳攣論
小兒有手脚拳攣者由本氣不强筋骨力弱血氣不榮
而為風邪所乗摶於經絡則筋脉縮急骨本無力則手
拳而不能展用脚攣而不能伸舉也若生下便拳攣者
此胎孕中病不可治也
薏苡仁圓治手拳不能展開
　　薏苡仁(一兩湯浸/洗凈去皮)當歸(去蘆一兩/洗焙乾)秦芁(去苖/一兩)
　　防風(去蘆义/枝一兩)羌活(去蘆/一兩)酸棗仁(去皮/一兩)
　右為細末煉蜜和丸鷄頭實大毎服一圓麝香荆芥
　湯化下兒大增之
海桐皮散治脚攣不能伸舉
　　海桐皮　當歸(去蘆洗/凈焙乾)牡丹皮(去/心)熟乾地黄
　　牛膝(去蘆酒浸焙/乾各一兩)山茱茰　補骨脂(各半/兩)
　右為細末毎服一錢水八分入葱白二寸煎至五分
　去滓温服
　　風㽹癮疹論
小兒風㽹癮疹者小兒肥膚嫩血氣乗弱或因暖衣而
腠理踈開或天暄而汗津潤出忽為風邪所干摶於血
氣藏流於皮膚之間不能消散而成碢成􁀙相連而生
其狀如生姜片輕者名曰風㽹不至改色重者名曰􁷙
疹改赤赤紫發搔痒搔之不解甚者使人心神悶亂
　右先看其色澤白者以牛膝酒浸一宿焙乾為末毎
　服一錢或半錢温酒調下若色赤者以灶下黄土研
　細末生姜蜜水調下一錢或半錢
又洗方治如前
　　荆芥　細辛(去/苖)白芷　薄荷葉(各等/分)
　右為麤末毎用兩大匙水一桶取羊蹄菜一科連根
　葉枝莖細剉同煎至葉爛傾盆中先以尋常熱湯煖
　處浴身體候有汗出即用藥湯淋洗洗畢避風忌海
　鮮鮓醬毒物
又塗方治如前
　右以白礬一兩二錢煖酒投化用馬尾揾塗之
防風湯治如前
　　防風(去蘆/义枝)鼠粘子　荆芥穗　人參(去蘆各/一兩)
　　甘草(炙/)天麻(各半/兩)
　右為細末毎用一錢水八分入生姜薄荷各少許同
　煎至五分去滓温服
治卒發風疹
　右以石灰不拘多少和酸漿水調塗之隨手㓕
治小兒􁷙疹若不治入腹即能殺人
　以䀋湯洗了用蓼子挼爛傅之又以枳殻剉末煎湯
　洗之又以蠶沙二盞水二碗煮一碗洗之
又方治如前
　右以吳茱茰半升酒二升半煮取五合以綿蘸拭
三竒散治風㽹􁷙疹遍身搯之不任痛痒
　　凌霄花　白扁豆　甘草(各等/分)
　右為細末毎用一字或半錢蜜湯調服
又方治風㽹􁷙疹心神迷悶
　右以巴豆二兩搥破用水七升煮取三升綿蘸揾拭
　之
麝犀丹治風疹不差甚者如癩服之神驗
　　犀角屑(一/兩)烏蛇肉(半兩酒浸/去皮骨焙)天麻(半/兩)白附子(半/兩)
　　白殭蠶(半兩炒已/上先為末)朱砂(一兩研/水飛)龍腦　麝香(各一/錢研)
　右拌匀煉蜜和圓黍米大毎服十粒煎金銀薄荷湯
　下
又方治風疹入腹身强舌乾亦能殺人
　右以蔓青子為末温酒調下一錢或半錢又以蠶沙
　二盞水二碗煮一碗洗之
　　疥癬論
小兒血氣熱為風濕所干摶於血氣散於皮膚之間而
生疥癬又云蟯蟲作動内外相乗之所生也
雄黄膏治小兒遍身疥癬如粟痒而搔之膿血出
　　雄黄(一兩研/水飛)雌黄(一兩研/水飛)松脂(一分/研)
　　川烏頭(一箇去皮/臍為末)亂髮(一分/)
　右以猪脂六兩於銚子中煎成油入烏頭松脂亂髮
　煎至髮消盡以綿濾去麤入二黄末攪匀盛磁器中
　候冷成膏毎用少許塗擦瘡上日三亦治癬
又方名同治同
　　雄黄(末一/錢)黄丹(一/錢)膩粉(一/匣)蠟(一/塊)巴豆(十粒/去皮)葱(五根/切碎)
　右用油一兩入葱巴豆煎黒焦濾去滓入餘藥攪匀
　候蠟熔取下磁器中盛放冷成膏毎用􁗒破疥瘡塗
　擦
碧粉散治如前
　　蛇床子(一兩/微炒)狼毒(半/兩)硫黄(半/兩)青黛(半/兩)
　右為末膩粉少許拌匀好油調塗擦神效
又方治如前
　　大腹子(二/分)蛇床子(二/分)硫黄(一分/半)
　右為細末入輕粉少許好油調匀臨卧􁗒破擦疥上
　及以藥少許塗手心脚心用手擦極熱甚者不過兩
　次上
治癬新生
　右以沙糖碙砂各一小塊同爛􁗒破塗之
又方治諸癬
　右以蛇床子為末和猪脂為膏塗之
又方治濕癬
　右以桃樹青皮為末和醋傅之
又方治圏而癬
　右以羊蹄根乾生為末與白礬等分研細匀好醋調
　塗
又方治諸癬
　右以决明子為末入少水銀粉研匀以物擦破癬上
　塗之立差
又方治如前
　　斑猫(五箇去翅/足微炒)鹽豉(四十九粒/浴令潤)砂糖(皂子大/一塊)
　右先研斑猫將細入二味同研成膏毎用一大豆許
　涶津調塗上大效
又方治嬭癬
　　黄連(去/鬚)赤芍藥(等分/)
　右為細末入輕粉少許嚼芝麻揉汁調藥先洗凈拭
　乾以藥傅之不過數次而愈
治下練癬瘡常對在兩脚
　右以白犬血塗之立差
治上練癬常在頭上
　右以盧㑹一兩甘草半兩同為末先以温漿水洗之
　以帛子拭乾用藥傅之立乾便差甘草炙過用
又方治如前
　右以大梔子不限多少燒存性為末好油調傅之
又方治疥癬因用硫黄砒霜藥病愈後臭毒之氣不歇
　欲去之又以藁本煎湯浴之及用浣衣
　　金瘡論
小兒有悞被尖刀硬物傷其肌膚其輕淺者雖有血出
不至危殆其重深者有損傷於經脉血出不止又有因
傷中風者則口噤身强俗云破傷風也
治諸金瘡
　　檳榔　黄連(去鬚各/一兩)木香(半/兩)
　右為細末如治一切金兩所傷血出疼痛以末傅之
　血定不痛不膿如斫下指來血未定速將藥裹便得
　連接
又方治諸金兩所傷血出不止
　　檳榔　黄連(去/鬚)石膏(各一/兩)黄蘖(半/兩)
　右以為細末隨多少摻傅瘡上血定便入水不妨
又方治如前
　右以白芍藥為末貼傅即住
又方金瘡深者不可以藥速合則内潰傷肉
　右但以黄丹滑石等研細末傅之
天蛾散治諸金瘡
　右以晩蠶蛾不拘多少為細末摻傅傷上用絹帛封
　裹隨手血止瘡合大妙
又方治如前
　右以五倍子刷凈為末掩傷處血立止較即無痕
又方治如前
　右磁石末燒氊灰甑帶燒灰千金方云石灰末若倉
　卒之間得一味傅之皆可
治破傷風口噤身强
　右以天南星一箇防風二寸同為末先用童子小便
　洗瘡口後用藥傅之追出赤水是效
又方治如前
　右以肉蓯蓉切作片子㬗乾用一小盞子底上穿一
　孔合著火燒藥如香烟從孔中出熏瘡口累驗
又方治如前
　右以好鰾膠二錢火上炙焦為末熱湯調下分二服
　連服一方用一仰一合瓦内燒鰾至烟斷研細末熱
　酒調下汗出愈
又方治破傷風腰脊反張牙闗噤急四支强直
　右以鷄糞白半升大豆二升半和炒令變色乗熱用
　酒沃之微煮令豆味出量性飲之
追風散治破傷風
　　草烏頭四箇(二箇生用/二箇炮熟)椒二十八粒
　右為末貼瘡上風毒自出
又方治如前
　右以黒豆四十粒朱砂一字同研為末酒半盞調下
　一字差
又方治如前
　右以白麵䀋各一撮新水調塗瘡
又方治如前
　右以蘇木剉煎濃汁灌瘡中十數盞不令絶候瘡中
　黄水出是效
又方　瘡口作白痂無血者殺人最急以雄雀直糞研
　熱酒調下一字或半錢
又方治破傷風經驗
　右以狗頂上毛燒灰貼瘡上
　　湯火傷論
小兒有偶被湯盪火燒成瘡者輕則初乃炮起破有黄
水而為瘡也重則便皮破肉傷而為瘡也切不可便用
冷物泥蜜之類塗之恐令熱氣不出伏留潰爛深傷經
脉宜加慎之今叙方于後
麻子膏治湯火瘡經驗
　　大麻子(一/合)栢木白皮(一/兩)香白芷(一/兩)甘草(一/兩)
　　生地黄(一/兩)
　右為麤末以猪脂八兩同藥熬色黄以綿濾去滓盛
　磁器中成膏毎用少許塗瘡上
又方以洗麵脚日㬠乾炒焦黒研細好麻油調塗更解
　熱毒以□葉燒灰研細油調塗之止痛無瘢經驗以
　水煮大豆汁塗之易差無瘢
又方以醋和泥傅之孫光憲家婢抱一孩兒誤落炭火
　上燒瘡便以醋和泥傅之較無瘢痕
以栢子房㬠乾通風處掛之要用時旋為末好油調鷄
　翎掃上如鋪氷痛便止
　以蛤蜊殻為細末油調塗之如氷無瘢
　以小麥麵炒焦黒研如粉生麻油調塗鷄羽掃上大
　妙又以風化石灰不拘多少銚子中炒黄色地上出
　火毒畢研細末生麻油調塗凢傷至重惞痛不已敗
　壞筋骨皮肉者皆治
又以捉一大活鼠先用銚子煎芝麻油一斤至熱旋打
　死鼠候冷頓油内煎直至毛骨俱散濾去滓不用入
　乳香末没藥末各半兩攪匀上炭火熬成膏磁器盛
　封繫定掘一坑深一尺許窖之候三月取出凡遇湯
　火傷塗之立效亦治金瘡
　
　
　
　
　
　小兒衛生總微論方卷十九
欽定四庫全書
　小兒衛生總微論方卷二十
　　疳瘡論
小兒有諸疳瘡者由内有疳氣因而蟲動外被風毒所
干内外相乗摶於血氣蝕發之所作也若發於口鼻牙
齒者初則瘡小漸漸蝕大其蝕有緩急緩者名曰常疳
急者名曰走馬疳有至鼻口蝕爛牙齒脫落者若發於
縁身四支者只名疳瘡若發於隂物者名曰下疳皆不
甚痛但微痒而已不覺之間蝕以深大若不早治皆能
為害也
澤㵼散治疳蝕其鼻生瘡及鼻下赤爛
　　澤㵼　川鬱金(生/)甘草(炙/)山梔仁(炒各/一分)
　右為細末毎嬰小一字二三嵗半錢五七嵗一錢甘
　草湯調下日二及用青金散傅之
青金散
　　銅青　白礬(生各/一錢)
　右為末毎少許傅瘡上
黄連散治如前
　右先以米泔水洗瘡訖用黄連細末傅之日三四
盧㑹散治如前
　右以盧㑹為末吹鼻中鼻下有瘡即傅
又方治如前
　右以熊膽半分湯化塗患處
又方治如前
　右以黒牛耳中垢傅瘡上
又方治如前
　右以鯽魚膽滴鼻中連三五日甚效
石膽散治疳蝕口鼻生瘡赤爛
　　石膽(一/兩)亂髪(燒灰/半兩)莨宕子(半兩/生)地龍(去土洗凈/焙一分)
　右為細末入麝香半錢同研匀細毎用一字貼瘡上
又方治疳瘡口齒蝕透
　右以白殭蠶去絲嘴炒黄為末蜜和傅之
又方治疳蝕牙齒斷爛瘡潰
　右以髪不拘多少燒作灰麝末少許同研細匀摻上
　立効
龍骨散治走馬疳蝕口齒瘡爛
　　砒霜(一/字)粉霜(半/錢)龍骨(一/錢)定粉(一錢/半)蟾酥(一/字)
　右先研砒細入龍骨研細方入諸藥入龍腦半字同
　研匀細毎用少許傅上
治小兒牙疳蝕斷肉潰血出
　　人中白(取法用一瓦盆盛衆人尿旬餘日至/滿澄去其清取白脚暴乾稱半兩)
　　麝香(半/錢)
　右為細末入糯米飯研匀和劑搓細小短條子臨時
　隨牙縫大小劄在病處縫中甚効一方只用末傅之
治小兒走馬牙疳
　右以雄黄不拘多少研細以連紙條子摻上撚作紙
　燈上燒過入鉢中同麝香少許研細摻瘡上
治小兒走馬疳蝕牙斷損爛
　以膽礬為末薄切蘿蔔作片子反覆揾末於火上炙
　令乾研更入麝香研匀傅患處立安已驗
　以五倍子中蚛末研細更於麝香拌匀先用漿水潄口
　小兒未能潄者以帛子揾漿水挹之須令留漿水氣
　以藥傅之若斷爛即病已深矣若小兒面上或骨節
　上生赤瘡無頭如爛梨靨者即用此藥貼之一方用
　五倍子燒存性為末傅之
又方以不蚛皂莢一鋌燒灰膽礬四錢為末䀋一彈子
　大用紙包了黄泥固濟炭火煆青烟起為度頓冷地
　上碗覆一宿出火毒三味同研匀細毎用先以䀋湯
　潄口了以藥於病處揩至痛復用䀋湯潄之妙
　以楊花少許燒灰存性入麝研匀傅之
治小兒急疳蝕口鼻數日至盡欲死
　以文蛤燒灰臘月猪脂和傅
治小兒疳蝕鼻爛
　以膽礬一塊燒令烟盡研末摻病處一二日差
治小兒疳蝕口鼻作瘡黄瘦
　　石膽(一/分)盧㑹(一/分)
　右同研細末摻病處但頻用即爛肉自然成膿便生
　好肉亦不别損漸漸差愈
治小兒疳蝕鼻下兩道赤者名曰疳鼻
　以黄連去鬚為末先以米疳洗凈用末傅之日三四
　次
又方治如前
　　石膽(一/分)黄連(去鬚末/一分)
　右同研匀細生油調塗之
又方治如前
　　五倍子(三分/為末)黄丹(一分/火飛)
　右同研匀細以綿裹貼病處或塗之亦得日四五次
治小兒疳蝕滿口徹鼻
　　麝香(一錢/研末)蟾酥(三片如栁葉大於鐡上/慢火煉焦黄色别研末)
　　五靈脂(去砂石/末一錢)蜜(半/兩)
　右相和於銚子内慢火熔成膏毎用先去却瘡上爛
　物後以藥塗之日夜四五次
治疳瘡　以胡粉熬八分猪脂和傅油亦得
又方　以蛆殻洗凈焙乾為末毎用先以葱湯洗瘡拭
　乾用藥摻之以栗子嚼爛傅之
龍腦膏治走馬急疳蝕口鼻
　　龍腦(一/字)麝香(一/字)砒(一/字)白歛(一/字)
　右為細末用獖猪膽汁調藥適稀稠以紙任子塗上
　即差
又方治走馬急疳蝕口鼻數日間欲死
　右以藍靛傅之令遍日十次夜四次取差
又方治走馬急疳蝕牙齒斷透損骨
　右以天南星一箇當心取作坑子安雄黄一塊在内
　用麵裹燒之候雄黄作汁取出以盞子合在凈地上
　出火毒了即去麵裹研為細末入麝香少許匀之傅
　瘡上量多少用
熊膽膏治走馬急疳蝕口鼻牙齒
　　熊膽(半兩/研)蚺蛇膽(一分/研)盧㑹(一分/研)牛黄(一分/研)
　　龍腦(一錢/研)
　右同末更入麝香末一錢拌匀以井花水一小盞攪
　和藥匀入磁器中重湯慢火熬煮成膏毎服一豆大
　薄荷湯化下兼塗瘡上一方更有黄礬一分治縁身
　疳瘡用少許塗之
蟾蜍散治走馬急疳蟲傷府藏上蝕口鼻牙齒赤爛
　　乾蟾(燒灰稱/半兩)莨宕子(半兩炒/微黒)白礬(半/兩)生硫黄(一分上/先末)
　　熊膽(半/兩)雄黄(一分研/水飛)盧㑹(一分/研)麝香(一分/研)
　右拌匀細末毎用一字煎荆芥湯調下及傅瘡鼻中
　痒生瘡者以少許吹入鼻中日三
蘭覆散治走馬急疳蝕口齒惡血臭氣不喜所聞牙齒
　脫落
　　黄連末(去鬚/三錢)銅緑(一/錢)水銀(一錢用煮棗/肉一箇同研)麝香(一字/研)
　右同匀細先凈潄口了以藥傅瘡上用生蘭香葉覆
　之蝕肉成坎者一傅肉生
三白散治走馬急疳蝕唇口牙齒臭爛逡巡狼狽者
　　砒霜　粉霜(二物先/研細末)石灰(研細羅三次/用各稱等分)
　右相合先左研千下却右轉研千下當極細膩如粉
　毎用以鷄羽尖摭少許掃瘡上其瘡便乾慎勿多用
　恐毒入腹無令嚥津此藥兒小者難用
治疳瘡立効方
　　黄連(去鬚/一分)膩粉(二/筒)麝香(少/許)
　右為細末先含水洗瘡凈乾貼之
又方治如前
　　大糞内蛆(踏洗凈/㬠乾)蝦蟇(只用四/脚㬠乾)蜜陀僧
　　史君子(去/殻)
　右各等分為末先以温水洗瘡凈用藥摻貼之及以
　滴水和丸菉豆大煎史君子湯下五七圓
又方治急疳瘡
　右以蚺蛇膽研細水調傅之
治下疳定効散
　　訶子(一兩/去核)好臘茶(一/兩)膩粉(十/筒)麝香(少/許)
　右同為末先用漢葱木賊川椒三味煎湯乗熱熏瘡
　候通手洗渫令膿血凈將藥量多少傅之
又方治如前
　右先以韮菜根打碎百沸湯泡洗瘡凈帛子揾乾用
　蜜陀僧不以多少研細末入輕粉和匀乾摻傅之効
又方治如前
　右以朝生暮老花一錢為末入膩粉十文同研極細
　匀生油調塗仍先以葱椒湯洗瘡凈帛子揾乾然後
　用藥忌酸辣鮓醬等毒物
　　癰癤論
小兒生癰癤者由六府不和風毒邪熱干於皮膚摶於
血氣入客經絡之間留結而生小而有頭者為癤大而
無頭者為癰初生則赤腫漸漸腫起外則皮薄而光内
則肉腐敗潰變而為膿無頭者須針刺破有頭者不必
刺也熟則捻去膿血得盡者隨即便差若膿血不盡瘡
口合者雖時暫得差終須更發或根邊别生若邪毒入
深附骨留結者則為附骨癰若出膿血復遇風冷所乗
𫝊摶日久不差者則為疽瘡若外面皮膚雖合而毒氣
入裏攻潰轉深只有瘡孔時出惡汁者此變瘻瘡也
　右以甘草一兩剉各二寸長用水八分一碗將甘草
　蘸水文武火上炙至水盡為麤末别用水一椀煎至
　半碗放温時時量性服取微利其毒自消未利再服
又方治癰癤欲成未見其頭但腫痛不已
　　官桂　陳皮(等分/)
　右杵末水調傅腫處
又方治如前
　右以大黄朴硝等分為末毎用三錢入麵一錢新水
　調塗
雄黄膏治癰癤纔發赤腫作痛便用龍角散忍冬散三
　方大妙
　　雄黄(半兩研/水飛)天南星(半兩/生末)寒水石(煆過一/兩研)黄丹(一/分)
　　乳香(半兩/研)
　右拌匀細蜜調成膏攤帛子上貼之
龍角散
　　地龍(去土稱/一兩)荆芥穗(一/兩)甘草(一兩/炙)
　　角刺(一兩取紫色不枯者/凈洗𢷬去骨只用皮)
　右為麤末毎用一合水三盞酒一盞煎至二盞半去
　滓再至二盞入研細乳香末一錢匙調匀量大小旋
　旋與服五七歳兒半盞已下分二服日三神驗
忍冬散
　　忍冬草(乾者/一兩)甘草節(半/兩)大黄(半兩/生)
　右同為細末毎用三錢匕水一大盞煎至七分調乳
　香末半錢匕服如上法
又方治癰癤無頭要生
　右以葵菜子一粒新汲水吞下即生頭破而膿出要
　兩處破服二粒要破處即逐粒加之
又方治癰癤無頭
　右以川山甲猪牙皂角去皮絃各一兩共炙焦黄為
　末毎用一錢熱酒調下服藥畢其瘡便破甚妙仍以
　冬𤓰藤為末傅瘡乾即水調傅之諸癤瘡皆可用
乳香膏貼癰癤
　　乳香(一兩/研)膩粉(半兩/研)松脂(半兩/研)蜜陀僧(半兩/研)
　　生地黄汁(半兩/)
　右拌匀先用一銚子煎好油四兩黄蠟二兩至熔熟
　下諸藥攪匀入麝香細末一錢熬成膏取下磁器盛
　之窨一宿毎用看大小剪貼子攤藥在上貼之一日
　兩換
沉香散治癰癤
　　沉香(半/兩)黄耆(半/兩)白歛(一/分)川朴硝(一/分)川大黄(一分/炮)
　　甘草(一/分)
　右為麤散毎用一錢水一小盞入麝香少許煎至五
　分去滓温服
又方治背上生癰癤凡瘡生背上者非善瘡也
　右以多年烟熏壁土并黄蘖二味等分為細末生姜
　自然汁調成膏攤紙上貼之更以茅香湯調下一錢
　匕大妙
治附骨癰
　右以槲皮燒末毎服一錢匕已破者以蜣蜋七枚和
　大麥爛𢷬貼封之
治癰瘡久不差敗壞成蟲
　　大蝦蟇(一枚自/死者)亂髪(一塊鷄/子大)猪脂(一/斤)
　右同煎之至消盡上二物時取下入䀋一合攪匀放
　冷成膏毎用先以龍骨研作粉圍瘡四面厚二分許
　以膏藥着瘡中日二易有蟲出如髪出盡愈
又方治如前
　右以白楊葉杵末傅之
又方治如前鷄舌香散
　　鷄舌香　木香　沉香(各一/兩)麻黄(去根/節)海藻(洗去/醎味)
　　大黄(炮各/半兩)
　右為麤散毎用一大錢水一盞入竹瀝二三㸃煎至
　五分去滓温服兼煎適温熱淋渫其瘡
治癰疽瘻瘡(餘治瘻瘡方並在後/)
　　銅緑　濕生蟲
　右同研細末毎用芥子心許紙撚蘸藥任入瘡口
　　惡瘡論
小兒有縁身生諸惡瘡者由府藏有熱衝發於外外被
風濕所干内外相乗摶於血氣隨其經絡虚處停滯留
結而生或大或小或痒或痛破潰成瘡或膿或血或腐
或敗挾毒所作者久而不差皆曰惡瘡若毒行攻裡亦
皆能變瘻瘡也
治兒身生小瘡作痒痛
　　宣連(去鬚/一兩)膩粉(一/分)白芨(一/兩)蕪荑(去皮/半兩)
　右為細末先洗瘡凈拭乾生油調塗
治生大瘡作焮痛
　　黄丹(一/兩)膩粉(一錢/匕)
　右研匀細嚼杏仁取汁調傅
治生瘡如火燒
　右以赤薜荔葉杵末油調塗之
治肺毒風瘡如癲
　右以好桑葉洗凈蒸一宿日㬠乾為末毎服一錢温
　水調下無時
治惡瘡不識者
　右以蜣蜋杵爛絞汁傅之亦治疳瘡
治諸惡瘡
　右以黄牛蹄甲燒灰湏再三燒令極細末入麝香少
　許拌匀乾摻瘡上
又方治如前
　右以地骨皮先刮取浮皮别收之次取浮皮下白皮
　如粉者為細末又以其下赤堅皮細剉共浮皮一處
　相和為麤末麤細各貯之毎用一麤末一合煎濃汁
　乗熱洗瘡直候湯冷以軟帛拭乾用細末傅之毎日
　洗傅一次取差
又方治如前
　右炒豉焦至烟絶為細末傅之不過數次差
又方治如前
　右以陳小麥半升不犯鐡器中炒黒色枯白礬灰半
　錢同為細末毎用少許貼瘡上
又方治如前
　　黄蘖(厚者去/麤皮)黄連(去/鬚)山梔子(去/殻)甘草(各一/兩)
　右各剉如豆大於沙石銚子内炒令烟絶如敷炭様
　放冷研細入麝末一錢拌匀先以温漿洗瘡去膿血
　凈軟帛拭乾摻藥在瘡上以紙片子葢了軟帛子包
　繫護之隔日再用不得入水昔衛州一老兵患瘡九
　年潰爛見骨得此藥効愈
治久惡瘡
　右以骨内髓膩粉和為劑却入骨内泥裹火煨熟取
　出先以鹽水洗瘡凈後乃傅之立効
追惡瘡膿血
　右以巴豆二十粒槌碎用清麻油二兩煎至黒焦去
　豆濾過入黄丹一兩以東引栁條數枝攪之煎成膏
　毎用以絹帛攤藥貼之以茭節燒灰傅之
治小兒魚臍瘡謂瘡形狀似魚臍也此亦惡瘡候
　以蛇蛻皮炙焦黄一兩燒灰細研用鷄子清旋調少
　許塗之
治小兒魚臍瘡
　以寒食餳燒灰研末傅之以白萵苣杵爛絞汁先以
　針刺瘡四畔滴汁於瘡口上
治小兒風氣相摶身生瘡瘍
　　地龍(去土/一兩)白殭蠶(去嘴絲/一兩)川芎(一/兩)甘草(一兩/用節)
　右為細末薄荷湯調下一錢或半錢
治惡瘡久不差肉黒爛膿色黒赤
　右先以不灰木檳榔各一分為細末摻貼瘡上候肉
　紅膿黄即用後木香散
　　木香(二/錢)檳榔(一/錢)黄連(去鬚/四錢)
　右同為細末乾摻貼上用之必効
馬莧散治諸瘡久不差變瘻瘡
　　馬齒莧(一兩牆/上生者)烏蛇肉(一兩酒浸/一宿焙乾)蒺䔧子(半兩炒/去刺)
　　亂髪(半兩/燒灰)曲頭棘針(半兩/燒灰)緋帛子(半兩/燒灰)
　右為細末毎量瘡大小用白酒調藥攤帛子上貼瘡
　上
貼久瘻瘡
　　白膠香　赤石脂　黄蘖　蜜陀僧(各半/兩)
　右為細末乾貼瘡上
又方治諸瘻瘡
　右以蝸牛三箇磁合子内收入麝香少許葢了火内
　燒過研為細末水和小圓子毎用一圓内瘡中又方
　以牛膝末傅之妙
又方治如前
　右以赤小豆黄連等分為末温漿水入鹽洗瘡凈摻
　藥或只以白膠香末摻之亦効
烏金散治疳瘡瘻出膿水痛不止諸藥無效者有蟲
　右以羊羔兒骨不以多少入藏瓶内鹽泥固濟炭火
　燒合宜研細毎用末五錢入麝末一錢雄黄末一錢
　同研拌匀時看瘡大小先以通手湯洗膿血凈口含
　洗之軟帛拭乾將藥滿填瘡口當次生肉三日外瘡
　合
　　浸淫瘡
小兒生浸淫瘡者由府有熱熏發皮膚復為風濕相持
摶於血氣而其瘡初生碎小後有膿汁浸淫漸大膿汁
著處便生故謂之浸淫瘡也又一証風毒濕瘡頗似浸
淫瘡亦膿汁浸淫而生但膿痂遍周比浸淫瘡稍大爾
治浸淫瘡痛不可忍發寒熱
　右以刺薊為細末新水調傅瘡上乾則易之
雄黄膏治浸淫瘡經効
　　雄黄(一兩研/水飛)雌黄(一兩研/水飛)川烏頭(一箇去皮/臍研為末)
　　松脂(一分/研)亂髪(一分/燒灰)
　右以猪脂六兩於銚子内熬成油後入下三味煎至
　髪消盡以綿濾去滓入二黄末攪匀盛磁器中成膏
　毎用少許塗瘡上日三次
又方治如前
　右以蠟胭脂於燈下用鏡子照瘡口念咒曰浸淫瘡
　好夜粧明鏡照紅粉粧毎念一遍抹胭脂塗瘡上如
　此七遍胭脂抹周遍其瘡即愈此法極騐甚者不過
　再
苦瓠散治風毒濕瘡
　　乾苦瓠(一/兩)蛇蛻(半兩/燒灰)露蜂房(半兩/微炙)樑
　右為細末毎用半錢生油調塗瘡多添之
四生散治惡瘡
　　綿黄耆　白附子　羌活(去/蘆)蒺蔾(各等分/)
　右為細末毎服一錢温酒調下
　　熛漿瘡論
小兒生熛漿瘡者由風熱毒氣客於皮膚摶於血氣而
所生也始生如火燒湯盪作泡而起尋即皮破漂漿出
以成瘡亦甚疼痛漸引相續而生有至遍身潰爛皮肉
不可救者故又名爛瘡宜速治之又一証生瘡狹長如
魚臍黄水出四面亦熛漿泡起此雖與熛漿相似而有
少異熛漿瘡者先起漿泡破而成瘡此瘡先乃生瘡後
即四面續生漿泡其狀狹長渾似魚臍故名曰魚臍瘡
熛漿瘡即不似魚臍也
治熛漿瘡神効屢騐
　右以栢葉洗凈切碎細研傅之隨手便乾更取汁半
　盞水解服之
又方　以桃仁去皮尖熟研和面脂傅之
又方治熛瘡黄爛
　右燒艾葉灰傅之一方燒馬骨灰傅之
生地黄膏治熛瘡毒甚發引遍身
　　生地黄(去蘆/洗凈)川升麻　藍葉　梔子仁　大黄(各一/兩)
　右研細以猪脂八兩同於銚内慢火煎色變濾去滓
　以磁合盛放冷成膏毎用少許塗瘡上
治小兒面目縁身卒生熛泡
　右以羖羊角燒灰研細末鷄子白和塗神騐卒無和
　亦妙
治小兒熛漿如魚胞赤爛成瘡熱痛不可忍
　右以磨家驢糞或塊結而不散者不以多少㬠乾地
　上堆定用手壘作屋狀以燈㸃着燒至欲過盆子合
　殺令作黒灰勿令白研為末毎用一錢和膩粉二錢
　殘燈油調塗如氷除熱痛甚妙
治小兒熛漿瘡起如丁葢發頭上一兩日後面上胷背
　縁身皆生其瘡熱痛
　　朱砂(半兩研/水飛)胡粉(一兩/半)水銀(半/兩)
　右一處研入水二三滴研至水銀無星用臘月猪脂三
　兩於銚内慢火熬熔去滓入藥末攪匀成膏磁合盛
　放冷即用少許塗之
治縁身生火熛瘡如麻豆有膿汁作痒痛一身盡徧
　　甘草　芍藥　白歛　黄芩　黄連(去/鬚)黄蘖(去麤/皮)
　　苦參(各等分/)
　右為細末用蜜和傅之日二夜一亦可作麤散煎湯
　洗之
治小兒熛爛瘡
　以鐡燒赤淬水中二七遍浴洗以燒艾熱灰傅之又
　以酒煎茱茰拭上又以桃仁杵爛和面脂傅又以赤
　小豆煮汁冷洗不過三次差
　　凍瘡論
小兒有凍瘡者多生於耳輪或脚上由冬月嚴寒之氣
傷容於肌膚摶於血氣所作初即腫痒須漸破而成瘡
頗難得差至春暖時自可到冬月冷時復發故名凍瘡
黄蘖膏治凍瘡
　　黄蘖(末/)白歛(末各/一兩)白芨(末半/兩)生芝麻(二合杵/爛取汁)
　右同研匀細以蒸蘿蔔一枚好酒一盞一處杵爛成
　膏毎用少許先以童子小便洗瘡了後以藥塗
又方以雀兒腦髓塗之立差
　　疿瘡論
小兒夏月多生疿瘡此由盛熱汗津出而腠理開被風
熱毒氣干於血氣所生其狀細碎苦蔂如粟芥之類色
赤而痒多生額頭胷背之上甚者徧身俗呼疿子痒而
搔之亦能成瘡
治疿瘡
　以兔絲子莖挼湯洗之亦治頭瘡及女人面瘡
治疿瘡痛不止
　　乾藕節(末三/兩)生油麻(三/合)
　右先杵油麻爛后下藕節末更入生蜜和調得所塗
　之三五次差
龍腦散治疿瘡
　　龍腦(一分/研)黄蘖(半兩/末)白麵(二/兩)臘茶(一兩/研末)
　右拌匀毎以新綿揾藥撲上破者傅之取差
又方
　右以蚌粉研細用雪水稀調臨卧塗之能以熱湯浴
　畢塗之更佳無雪水用新水
又方
　右以雪水磨檀香鵝毛蘸掃上
　　漆瘡論
小兒有偶為漆傷者本不耐漆或因見聞或因使新漆
器被漆氣所觸便著其毒而生腫赤狀似癮疹破而作
瘡微有濃汁亦頗疼痛俗呼為漆咬瘡也
化毒散治漆瘡痒痛
　　木通(一兩/剉)藍葉(半/兩)麥門冬(半兩/去心)犀角屑(一/分)
　　馬牙硝(一/分)甘草(一分炙/微赤剉)
　右麤散毎服一錢水一小盞煎至半盞去滓温服
垂柳膏治如前
　　垂柳枝(五/兩)苦參(二/兩)黄芩(一/兩)
　右剉散毎用三匙水兩碗煎至一碗去滓研入好墨
　汁半匙攪匀再熬成膏以磁合盛候冷用少許塗瘡
　上
又方　以好麻油生用塗上以黄蘆术剉碎煎濃汁放
　冷淋之
　　月蝕瘡論
小兒有月蝕瘡者或生耳鼻或生手指隨月生死世云
月初生之時兒以手指月乃生其瘡故因以名之
治耳伴生月蝕瘡
　右以黄連為末傅之
治手指生月蝕瘡或腫或破隨月生死
　右以生薤一把苦酒中煮數沸熟出以傅之
治諸處月蝕瘡
　右於月望夕取兔屎内蝦蟇腹中同燒研細傅之
又方治如前
　右於五月五日取蝦蟇燒灰研細末和猪膏傅之
又方治如前
　右取蛇蛻皮燒灰研末和猪脂傅
又方治如前亦治月蝕九竅皆有瘡
　右燒蚯蚓糞研末和猪脂傅
治月蝕瘡生兩耳出膿水不止
　　水銀　胡粉(各一兩入水銀三兩/㸃研至水銀星盡)黄連(去鬚為/末二兩)
　　松脂(一兩/研末)
　右並同研匀細以粉瘡上若乾即用煉成猪脂和膏
　傅仍先以鹽湯洗瘡凈拭乾塗藥一方只用胡粉和
　土傅之
又方治耳後月蝕瘡
　　敗皷皮(一兩/燒灰)蝦蟇(一枚/燒灰)
　右同研為末以煉成猪脂和膏塗之
　　蠼螋瘡論
小兒生蠼螋瘡者因居處屋壁之間有其蟲名曰蠼螋
其形寸許脚甚多而細瘦其逰走之時偶遇人影則尿
之隨所尿著處人身則應而生瘡多在腰間初生赤小
㾦􁁜如黍粟麻豆荏苒不已長出濃汁成瘡因其蟲名
而名之也北方人便為浸淫瘡也未知的否今兩存具
之
治蠼螋尿瘡
　右取胡鷰巢中土水和傅之或以猪脂苦酒和傅
又方　右取白扁豆葉傅之最佳
又方治蠼螋瘡繞身周匝則死一云繞腰腹
　右取蒺蔾葉𢷬傅之無葉用子
　　水毒論
小兒有諸般瘡瘍因洗面或洗手脚或澡浴等偶然水
入瘡中則發腫而疼痛名曰水毒宜早治之不爾則潰
發其瘡變出膿汁遷延時日久不能較也
治湯水入瘡為水毒發腫痛
　右以香附子乾姜各一分皆燒存性研細末傅之
　　赤逰論
小兒患赤遊腫痛者由内有積熱熏發於外外被風毒
所干内外相乗摶於血氣則皮膚赤腫其風邪毒氣隨
經絡行逰不定故為赤逰也若重者隨血氣虚處流注
為赤腫或片或渦毒漸引大疼痛難忍若遊至於心或
毒入腹者皆能殺人
治赤痛遊遍身上下不定若至於心即危
　右以芒硝投湯中取濃汁拭之亦治丹毒
又方治如前
　右以蒴藋煎汁澆淋之
治小兒縁身赤腫漸引腫起
　以米粉熬令黒色研細唾和傅之
治小兒半身赤漸漸長引不止
　以牛膝甘草二味等分㕮咀一方甘草減半毎用一
　兩水一盞煎五分去滓調伏龍肝末塗之大効
又方治如前
　以亂髪燒灰同伏龍肝末用膏油和傅
治赤熱毒腫遊行身上下至心即死
　以草鞋亂髪燒灰醋和傅之以伏龍肝研末鷄子白
　和傅乾再傅又以生景天杵爛傅上亦治丹發一方
　用一握絞汁拭之以水中苔杵爛傅之又以松菜杵
　爛傅之以白豆末水和傅之乾即易
治頭面縁身生赤毒腫起作片
　以栝樓根二兩伏龍肝半兩為末醋調塗之乾即再
　傅
治赤㳺腫半身紅漸漸展引不止
　以紅藍花末醋調傅之又以芸薹葉杵爛傅之
又方治如前赤腫遊行上下遍身不定
　右以芭蕉根汁煎塗之
防己散治如前
　　防己(半/兩)川朴硝　犀角屑　黄芩　黄耆
　　川升麻(各一分/)
　右為細末毎服半錢煎竹葉湯調下
木通散治赤遊成片渦赤色如染腫毒漸漸引大
　　木通(一/兩)川升麻　川大黄(剉碎/微炒)川朴硝(各半/兩)
　　梔子仁　甘草(微炙各/一分)
　右為麤散毎服一錢水一小盞煎至五分去滓温服
　之
截毒散治如前
　　川大黄(生/)鬰金　赤芍藥　膩粉
　　猪牙皂角(去皮子絃/各半兩)
　右為細散毎用少許生油調塗之
又方治如前
　右以五味子去枝梗焙乾為末熱酒調下一錢痛自
　消神効
又方治如前
　右以黄蘖寒水石等分為末用薄荷水稀調鷄翎掃
　塗之乾即再
治赤遊腫遍身入腹即殺人
　右取竈下黄土研為末油調塗勿令乾若入腹及入
　隂者以慎火草取汁一盞分服如無生者用乾者末
　之水調服
　　赤毒論
小兒丹毒者由風熱毒邪容於腠理摶於血氣發於皮
膚之所作也又千金論小兒黄丹惡毒皆熱積所成或
冬間向火烘衣夜間葢覆太暖或乳母愛食燒炙飲酒
皆令兒病丹發處其熱如火輕輕手近則痛不可忍又
有五色丹雖赤色者最多皆焮熱作痛甚者遍身壯熱
煩渇悶亂更有諸火丹其名証甚多不可盡述皆赤丹
之異名也其毒入腹者亦能殺人宜速治之
治赤丹此熱毒所作其色純赤如丹塗之故名赤丹
　右以蕎麥麵醋和傅之一方用蕎麥麵用鳩腦和餅
　索串吊起放乾要用時研末鷄子清調膏以鷄羽翎
　掃上効如神
又方　以胡荽汁傅之又以寒水石半兩白土一分研
　細末米醋調傅以藍淀或慎火草水苔生地黄梔子
　仁但得一味為末水調傅之皆可
治白丹虚腫如吹此風熱所作而風多者其色則白
　　香豉(二合炒/令黄)伏龍肝(一/兩)
　右同為細末毎用半錢生油調塗之
治黒丹痛腫此本熱毒復有冷以乗之互相瘀抑故黒
　色
　　川升麻　川芒硝　漏蘆(去蘆各/二兩)黄芩
　　梔子仁(各一/兩)
　右為麤末毎用兩匙水三盞煎至二盞去滓稍熱以
　軟帛蘸塌患處以消為度
治丹五色變易不常此風毒冷熱相摶盛衰不同故色
　無定也
　　棗木根(四/兩)丹參(去蘆/三兩)菊花(揀凈/二兩)
　右細剉拌匀毎用兩匙水二碗煎數沸適温熱避風
　處浴洗
又方治如前
　右以蜜和乾姜傅之
治急丹引
　右以鷄子白和赤小豆傅之
治赤丹
　以葛勒藤蔓輕輕摩破醋研訶梨勒汁塗之妙以淬
　鐡水飲一合得打鐡處淬鐡槽中水澄清用
治黒丹此本熱毒摶於血氣熱輕而挾於風多故色黒
　也
　以風化石灰二兩屋四角茅草三兩燒灰同研細末
　鷄子白調塗日三五次効以猪槽下泥塗之
治白丹此本熱毒摶於血氣熱輕而挾於風多故色白
　也
　以猪糞燒灰研末鷄子白調塗
治殃火丹生於兩脇腋及髈上
　以川朴硝研細竹瀝調下半錢更量大小加減
治天竈火丹發於髈裏尻間正赤流隂頭腫或血出
　以蠶沙一升水煮去滓取汁洗之
治廢竈火丹發足趺赤色
　以赤小豆末一兩牛角二兩燒灰同研匀細鷄子白
　和塗
治尿竈火丹發膝股起臍間走腹頭
　以屋四角茅草燒灰研細鷄子白和傅
治火熖丹發兩臂及背膝如火炙
　以老雅眼睛草葉和醋研爛傅之亦治赤腫
治五色丹遍身壯熱如爇燒若遶臍即損人
　以蒴藋葉杵爛水和傅之
治丹毒從臍中起
　以伏龍肝研末用屋漏水和傅之乾即再用取効為
　度如無屋漏水新汲水亦得
治丹腫起於兩脇心背不速治即殺人
　以羖羊角屑八兩水五升煎至一升絹濾去滓入煉
　了猪脂五兩和匀傅之
治丹毒忽生頭上皮赤腫起暈有碎瘡初發如錢漸開
及身長一二尺良久遍體入口耳到藏府胃爛即死此
候可畏宜速治之
　以甘草一兩擘破入水一大盞煎湯温温令乳母滿
　口呷含鼓漱徐徐吐洗病處以手掌摩揩不得犯指
　甲恐傷破仍更甘草湯服之三用即差
治丹毒
　以鯽魚肉細切五合小豆屑三合同杵如泥水和傅
　上
千金漏蘆湯治小兒熱毒赤白諸丹癰疽瘡癤
　　漏蘆(去/蘆)連翹　白歛　芒硝　甘草(炙各/一分)大黄(煨/)
　　升麻　枳實(麩/炒)麻黄(去根/節)黄芩(各三分/三字)
　右㕮咀以水一升半煎取五分量兒大小增減服
治一切諸丹
　以馬齒莧杵爛傅之治赤丹熱如火遶腰即損以黄
　芩末水調傅之以蓽麻子五箇去殻并皮研細入麵
　一匙水調傅之以水煮棘根洗之以栗子刺殻煎湯
　洗之以柳葉一斤水一斗煮取三升去滓挹洗病處
　日五六次以蚯蚓糞水和傅之以蒴藋葉浮萍草五
　葉藤海藻葉但得一味為末水調傅之
又方治諸丹已破作瘡出黄水釅痛
　右以豆豉炒焦烟絶為細末油調傅之
千金麻黄湯治諸丹惡毒發處如火輕輕手近則痛不
　可忍急與砭針出血仍與此湯并塌湯治之
　　麻黄(去根/節)升麻　葛根(各一/兩)射干　鷄舌香
　　甘草(炙各/半兩)石膏(半/合)
　右㕮咀以水三升煮取一升三歳兒分三服日盡
塌湯治諸般數十種丹毒
　　大黄(生/)甘草(生/)當歸　芎藭　白芷　獨活(去蘆/)
　　黄芩　赤芍藥　升麻　沉香　木香
　　木蘭皮(各一/兩)芒硝(三/兩)
　右㕮咀以水一斗二升煮取四升去滓内芒硝覽烊
　以綿揾塌之乾則易仍適温熱用取差止
消毒散治諸丹發赤腫作痛甚並赤遊腫背
　　川升麻　黄芩(各半/兩)麥門冬　川大黄(剉碎/微炒)
　　川朴硝(各一/分)
　右為麤末毎服一錢水一小盞煎至五分去滓温服
　　鱗體論
鱗體者謂皮膚之上如蛇皮鱗甲之狀故又名蛇體此
由氣血否澁不能通潤於皮膚矣又生下便有者此兒
在母腹形像未具之時母曾觀看或曾食喫或服藥餌
有犯鱗甲網罟穢毒之物兒胎中感而化之故又謂之
胎垢謂生下身皮黒垢若鱗者也此必難治
治小兒身上皮膚若蛇皮之鱗
　以白殭蠶去絲嘴為末煎湯適温煖浴之一云與蛇
　蛻同煎
　　疵靨論
疵靨者謂皮膚之上生赤色或黒色之㸃大小不等如
滓粒之狀縁身猶可若生面上則多惡之女子尤甚此
由風邪摶於津液之氣而作又言因傅胡粉皮膚虚而
謂粉氣入於腠理化生又有生下便有者此由兒在胎
中形像未具之時母食雜有毒感氣而化又有父母遺
體所生者此下二項不可治也
治小兒皮膚上生赤疵
　以馬尿洗之日四五次
又方治小兒生赤黒疵
　以針刺父脚中血滴疵上即消
　又以狗熱尿傅之疵自卷落
　
　
　
　
　小兒衛生總微論方卷二十
