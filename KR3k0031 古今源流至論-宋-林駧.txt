#+TITLE: 古今源流至論-宋-林駧
#+DATE: 2018-05-12 10:18:35
#+SOURCE: github.com/kanripo/KR3k0031 master 31068010                
欽定四庫全書　　　　　子部十一
　古今源流至論　　　　　類書類
　　提要
　　　　(臣/)等謹案古今源流至論前集十卷後集十
　　　　卷續集十卷宋林駉撰别集十卷宋黄履翁
　　　　撰駉字徳頌寧徳人清脩苦學嘗以易魁鄉
　　　　薦著書授徒鄰境爭迎師之其事蹟見閩書
　　　　中履翁字吉父不詳其里貫葢亦閩中人也
　　　　宋自神宗罷詩賦用策論取士學者咸思以
　　　　博綜古今㕘攷典制為務而又苦其浩瀚不
　　　　可猝窮於是類事之家往往排比聨貫薈稡
　　　　成書以供場屋採掇之用其時麻沙書坊刋
　　　　本最多大抵出自鄉塾陋儒勦襲陳言概無
　　　　足取惟章俊卿山堂羣書考索最為精博有
　　　　助考稽是編於經史百家之異同厯代制度
　　　　之沿革條列件繫亦尚有體要雖其書專為
　　　　科舉而設而有宋一代之朝章國典分門别
　　　　類序述詳明多有諸書所不載者實考証家
　　　　所取資未可以體例近俗廢矣乾隆四十三
　　　　年七月恭校上
　　　　　　　總纂官(臣/)紀昀(臣/)陸錫熊(臣/)孫士毅
　　　　　　　　總　校　官　(臣/)　陸　費　墀
古今源流至論前集原序
財貨而費於源流之知徳義而取夫源流之喻治不結
繩文籍以生三代而來至於我宋上下三千餘年帝王
代興聖明繼作典章文物宏模懿範本末源流所當講
明者奚獨財貨徳義而已儒家者流以多閲為貴以博
聞為高塞胷滿腹澒洞殽昧而無條貫或舉其中而不
知其本或原其始而不要其終高談有餘待問不足三
山先生林君徳頌雅有逺度志在邦典博古通今出於
生知平居私淑嘗取夫治體之大者約百餘目參古今
之宜窮始終之要問而辨之端如貫珠舉而行之審如
中鵠嘻有大學問而後有大議論先生以其淹貫之學
發而為經濟之文是非品藻確乎其當昔漢武帝之策
仲舒欲聞大道至論先生之論其至論也歟故名之曰
古今源流至論以廣其傳焉黄履翁序
欽定四庫全書
　古今源流至論前集卷一　　宋　林駉　撰
　
　
　
　
　
○此所謂旡極而太極也所以動而陽靜而隂之本體
也然非有以離乎隂陽也即隂陽而指本體不雜乎隂
陽而為言耳□此○之動而陽靜而隂也中○者其本
體也□者陽之動也○之用所以行也□者隂之靜也
○之體所以立也□者□之根也□者□之根也□
此陽變隂合而生水火木金土也□者陽之變也□者
隂之合也□隂盛故居右□陽盛故居左□陽穉故次
火□隂穉故次水□冲氣故居中而水火之□交系乎
上隂根陽陽根隂也水而木木而火火而土土而金
金而復水如環無端五氣布四時行也○□　　　五
行一隂陽五殊二實無餘欠也隂陽一太極精粗本末
無彼此也太極本無極上天之載無聲無臭也五行之
生各一其性氣殊質異各一其○無假借也　　此無
極二五所以妙合而無間也○乾男坤女以氣化者言
也各一其性而男女一太極也○萬物化生以形化者
言也各一其性而萬物一太極也(此以上引説解剥圖/體此以下据圖推盡)
(説/意)惟人也得其秀而最靈則所謂人○者於是乎在矣
然形□之為也神□之發也五性　　　之徳也善惡
男女之分也萬事萬物之象也此天下之動所以紛綸
交錯而吉凶悔吝所由以生也惟聖人者又得夫秀之
精一而有以全乎○之體用者也是以一動一靜各臻
其極而天下之故常感通乎寂然不動之中盖中也仁
也感也所謂□也○之用所以行也正也義也寂也所
謂□也○之體所以立也中正仁義渾然全體而靜者
常為主焉則人○於是乎立而○□　　　天地日月
四時鬼神有所不能違矣君子之戒慎恐懼所以脩此
而吉也小人之放僻邪侈所以悖此而凶也天地人之
道各一○也陽也剛也仁也所謂□也物之始也隂也
柔也義也所謂□也物之終也此所謂易也而三極之
道立焉實則一○也故曰易有太極□之謂也(朱子太/極圖觧)
　　太極論
自或者謂此圖非先生所學之至而學者遂疑其淺(晦/翁)
(遺學跋先生之學其妙見於太極一圖通書之言皆發/此圖之藴朱震進易説謂此圖傳自陳摶种放穆脩而)
(胡仁仲以為先生非止為种穆之學者此特其學之一/者耳非其至也及得誌文攷之然後知果先生自作而)
(非有所/受於人)自或者謂此圖程氏遺書未嘗及而學者遂疑
其迂(南軒解太極圖序曰或曰太極圖周先生授二程/先生者也今二程先生之所講論答問見於遺書)
(者大畧可覩獨未嘗及此圖何耶以為未可遽示則聖/人之遺辭見於中庸易係者先生固多所發明矣何獨)
(秘於此耶栻應之曰二程先生雖不及此圖然/於其説固多本之矣試嘗攷之當自可見也)嗟夫不
由師傳黙契道體推明兆朕根極領要盖濂溪所獨得
之學議論淵源理義粹精或者其可妄議乎嘗敬觀晦
翁之言曰先生之學其妙見於太極一圖彼謂非其至
者正先生至至之妙又觀晦翁之言曰程氏此圖黙識
於言意之表盖不求於陳迹也(晦翁解太極圖序曰張/敬夫以書來曰二先生)
(所與門人講論問答之言見於書者詳矣其於西銘盖/屢言之至此圖則未嘗一言及也謂其有微意是則固)
(然然所謂微意果何謂耶切以為此圖立象盡意剖析/幽微周子盖不得已而作也觀其手授之意盖以為惟)
(程子為能當之至程子而不言則疑其未有能受之者/爾夫既未能黙識於言意之表則持心空𣺌其弊必有)
(不可勝/言者)然則探前聖不傳之藴當求濓溪太極之圖求
濓溪太極之圖又當求晦翁緒論之意庶乎義理之門
可入而聖賢之閫可窺矣且氷輪金井心節清冽(趙閲/道贈)
(周茂叔詩心似氷輪浸/玉淵節如金井冽寒泉)光風霽月胷次灑落(黃庭堅濓/溪詩序周)
(茂叔人品甚高胷次洒落如光風霽/月好讀書養志林壑初不為人窘束)故發而為學其妙
具於太極之圖其圖又見於通書之論書不盡言圖不
盡意圖書盖相表裏也自今觀之無極而太極太極而
兩儀此圖之奥也(太極圖曰無極而太極太極動而生/陽動極而靜靜而生隂靜極復動一)
(動一靜互為其根分隂分陽兩儀立焉陽變/隂合而生水火木金土五氣順布四時行焉)而通書則
曰五殊二實二本則一豈非發明自無而有之㫖乎(通/書)
(性理命篇曰二氣五行化生萬物五殊二實二本/則一是萬為一一實萬分萬一各正小大有定)隂陽
一太極太極本無極此圖之妙也而通書則曰五行隂
陽隂陽太極豈非發明自有而無之㫖乎(通書動靜篇/曰水隂根陽)
(火陽根隂五行隂陽隂陽太極四時/運行萬物終始混兮闢兮其無窮兮)乾道坤道化生萬
物圖言易道之變化也(太極圖旡極之真二五之精妙/合而凝乾道成男坤道成女二)
(氣交感化生萬物萬物/生生而變化無窮焉)而通書所謂大哉乾元萬物資
始非此意耶(通書誠上第一曰誠者聖人之本/大哉乾元萬物資始誠之源也)聖人定
以中正仁義立人極焉圖言人極之宗主也(太極圖聖/人定之以)
(中正仁義而主/静立人極焉)而通書所謂聖人之道仁義中正而已
非此理耶(通書道篇聖人之道仁義中正而已矣守之/貴行之利擴之配天地豈不易簡豈為難知)
(不守不行/不擴耳)張南軒以太極圖淵源粹精秦漢以來所未
有信乎太極圖濓溪之閫奥也(南軒太/極圖序)胡氏以通書書
之約而道之大文之質而義之精信乎通書又此圖之
啓鑰也(胡宏通書序通書四十章周子所述也人見其/書之約也而不知其道之大也見其文之質也)
(而不知其義之精也見其言之淡也而不知其味之長/也顧愚何足以知之試舉其一二語為同志啓予之益)
(乎患人以發䇿决科榮身肥家希世寵為而已則曰志/伊尹之所志患人以知識見聞為得而自售不待價而)
(沽也則曰學顔子之所學人能立伊尹之志脩顔子之/學然後知通書之言包括至大而聖門之事其無窮焉)
然世之輕議其學者曰易有太極而圖加以無極疑其
渉於道家虛無之論嗚呼為其説者盍不以吾心驗之
方其寂然無思萬善未發是無極也雖云未發而此心
昭然靈源不昧是太極也欲知無極太極之妙先於吾
心澄神端慮察而見焉則夫子發明造化之藴了然無
餘賾矣善乎晦翁之言曰無極而太極非太極之外復
有所謂無極者盖上天之載無聲無臭而實造化之樞
紐也斯言盡之矣(晦翁解曰上天之載無聲無臭實造/化之綱維品彚之根柢也故曰無極)
(而太極非太極之/外復有無極也)噫康節先天之易了齋指為心法而
後來者反名其書為考數(陳了齋瑩中答楊中立游定/夫書康節云先天圖心法也)
(圖雖無文吾終日言未嘗離乎是故其詩曰身在天地/後心在天地先天地自我出其餘惡足言先天之學以)
(心為本其在經世康節之餘事耳世人求易於文字至/語皇極以為考數之書康節詩云自從三度絶韋編不)
(讀書來二十年俯仰之間旡所愧任傍人道是/神仙後來者名其書為考數皆康節所不憾也)橫渠西
銘之書伊川謂與孟子性善養氣之論同功而或者至
疑其流於兼愛(伊川語録西銘一書與孟子性善養氣/之論同功龜山曰西銘言體而不及用)
(未免渉於兼愛後伊川以/書告之始信西銘之學)無怪乎後學以無極議濓溪
也後之讀者誠能虛心一意反復潛玩而毋以先入之
説亂焉則庶幾乎有得周子之心
　　　西銘
愚嘗敬誦明道之訓矣曰西銘之書仁孝之理備乎此
須臾而不於此則不為仁不為孝矣(語/録)吁精矣哉橫渠
之道也至矣哉明道之訓也夫西銘一書理義奥閫發
前聖未發之藴啓人心未啓之機真可與天地同其體
渾渾乎無所名恢恢乎無所不及範圍不可得而過形
器不可得而縶(吕博士/西銘賛)故伊川一見不以性善養氣者
稱則以原道宗祖者言(楊中立問曰西銘言體不及用/恐其説遂至於兼愛何如伊川)
(曰西銘之書推理以存義與孟子性善養氣之論同功/豈墨氏之比哉西銘明理一而分殊墨氏則無分殊之)
(説子比而/同之過矣)明道一見不以達得天德者語則以極醇無
雜者論(明道曰訂頑立心便達得天徳又訂頑/之言極醇無雜秦漢以來學者所未到)然究其
㫖要大抵切切於仁孝之道且乾稱父坤稱母此西銘
之純乎孝(橫渠西銘曰乾稱父坤稱母予兹藐焉乃混/然中處故天地之塞吾其體天地之帥吾其)
(性民吾同胞物吾與也大君者吾父/母宗子也其大臣宗子之家相也)人而有見於此則
事天如事親事親如事天而孝子之職舉矣或謂申生
恭而未免䧟父於惡而乃取而儕諸大舜之底豫而遂
疑其駁不知橫渠之意非謂舜之孝果與申生同也特
以明事天者夭壽不貳而脩身以俟命耳夫何疑(西銘/曰育)
(英才潁封人之錫類不弛勞而底豫舜/其功也旡所逃而待烹申生其恭也)民吾同胞物吾
與也此西銘之純乎仁(見/上)人而有見於此則天下為一
家中國為一人而仁人之事畢矣或謂孟子親親仁民
自有次第而乃合而歸諸大君之長㓜而遂惑其泛不
知横渠之意非謂大君之心果愛無差等也特以示聖
人之心一視而同仁而能稱物以平施耳夫何惑(尊高/年所)
(以長其長慈孤弱所以㓜其㓜聖其合徳賢其秀也凡/天下疲癃殘疾惸獨鰥寡吾兄弟顚連而無告者也)
學者茍能志其所志學其所學澡身浴徳之地齋心克
己之時力於此焉而求之則孔孟之道可傳曽顔之學
可企而橫渠之望於後人者亦無負矣嗚呼知西銘者
固以西銘之言為當病西銘者復以西銘之言為過今
觀龜山之言有曰言體而不及用曰有平施而無稱物
此猶可也(見/上)鮑若雨何人而亦非之劉安節何人而亦
議之甲可乙否互相矛盾吁橫渠其果可疑乎如其果
爾則二程何信之篤也如彼如曰不然何二三子復疑
之深也如此哉疑之者是則信之者非信之者是則疑
之者非二者必有一焉曰皆是也信之者所以知之疑
之者亦所以求知之信之者固無疑矣而疑之者亦豈
終於疑哉吾亦見其不能不終歸於信而已矣鮑若雨
向嘗疑也及聞伊川管窺天之喻則幡然而改(語/録)劉安
節向嘗疑也及聞伊川造道有得之言則頓然而覺(同/上)
楊龜山向嘗疑也及聞伊川理一分殊一語則倐然風
飛判然氷釋矣又何疑焉(見/上)愚故曰終歸於信而已矣
嗟夫人疑先天易為考數之書得陳瑩中之言而悟世
疑太極圖加無極之妄得晦翁之言而釋(見太極/圖條)然則
西銘一書所以信於人心信於天下後世者幸有二程
先生遺訓在
　　　性學
道學不明而性命之説莫知所宗矣荀子曰人之性惡
也揚子曰人之性善惡混也荀子之言性杞栁之論楊
子之言性湍水之論善乎孟子之言曰人無有不善水
無有不下可謂深切著明直以破諸子異同之論矣然
切有疑焉伊洛之學孟子之學也程子曰善固謂性惡
亦不可不謂之性毋乃與孟子二言乎曰孟子舉本然
之性程子舉所稟之性盖本然之性天命之正理不以
聖智而有餘不以愚不肖而不足所稟之性剛柔之異
質遲速之異齊有生而鍾其純粹之最者亦有偏駁者
亦有駁之甚者其最粹者固存其本然之常性不待復
而誠此所謂生知聖人也若其偏駁者其為不善必先
就其所偏而發此固可得而反也若偏駁之甚則有於
其生也而察其聲音顔色而知其必為不善如叔向之
母知叔虎之必㓕羊舌氏之類是也故伊川謂夫子之
言性相近者指所稟之性謂孟子之言性善者指本然
之性是言也與孟子七篇盖相表裏又安有異同哉(南/軒)
(曰或問程子謂善固性也惡亦不可不謂之性也然則/與孟子有二言乎曰程子此論盖為氣稟有善惡言也)
(如羊舌虎之生已知其必㓕宗之類以其氣稟而知其/末流之弊至此謂惡亦不可不謂之性者言氣稟之性)
(也氣稟之性可以化而復其初夫其可/以化而復其初者是乃性之本善者也)彼荀楊之論執
所稟之性以論本然之性此所以失聖賢之本㫖也歟
嗚呼氣質之性固有善惡也然善者可以為聖為賢全
其所固有之物惡者能力自矯揉亦可以化而復其初
夫其可以化而復其初者是乃性之本善者也橫渠曰
氣質之性君子有弗性者焉(橫渠語録形而後有氣質/之性善反之則天地之性)
(存焉故氣質之性/君子有弗性者焉)龜山曰氣質之性君子不謂之性(龜/山)
(語録生之謂性氣質之性也/君子不謂之性則故而已矣)盖欲因其所稟而反之本
然則人皆可為堯舜此孟子所以有異於荀楊此程氏
所以有合於孟子也雖然以上智而論下愚固同此性
也以人而論物亦同此性也何者性之本則一而已矣
而其流行發見人物之所稟萬有不同焉究何莫而不
由於太極何莫而不具於太極是其本之一也然有太
極則有二氣五行絪緼交感其變不齊故其發見於人
物者未嘗不各具於氣稟之内故原其性之本一而察
其流行之各異知其流行之各異而本之一者未嘗不
全也程子曰論性而不論氣不備論氣而不論性不明
盖論性而不及氣則昧夫人物之分而太極之用不行
矣論氣而不及性則迷失大本之一而太極之體不立
矣用之不行體之不立焉得謂之知性乎異端之所以
賊仁害義者皆自此也(語/録)噫合則為太極之一本散則
為人物之異稟固也然在人有脩道之教可以化其氣
質之偏而復夫盡已之性盡人之性盡物之性及其極
與天地叅此人之所以為人之道而異夫庶物也孟子
所謂異於禽獸幾希者可不察哉可不謹哉
　　　心學
一中分造化心上起經綸此康節之詩也(康節詩曰天/向一中分造)
(化人從心/上起經綸)則知心學不可不謹中心如自固外物豈能
侵此明道之詩也則知心學不可不專(語/録)夫心者人之
神明所以具衆理而應萬事者也有和粹之心者其容
必温有慈仁之心者其容必良有雍肅之心者必恭有
保䕶之心者必儉耳目鼻口之不相亂者此心也喜怒
哀樂之不失節者此心也心之為心亦大矣世之論者
莫得其㫖以時求心而心非時之可求所謂出入無時
者是已以處求心而心非處之可得所謂潛天而天潛
地而地者是已以體求心而心非體之可見所謂不在
内外者是已以用求心而心非用之可得所謂無思無
慮寂然不動感而遂通者是已(康節/雜説)然則心果安在哉
曰日新之徳即念之致罔念之狂即心之放有所忿懥
有所憂患則不得正有所恐懼有所好惡則不得正心
之邪正其根於一念之微乎其所以非念之不生罔念
之不形者又在敬學之涵養也關洛諸公紬繹心學之
扄鑰發明性學之淵源自敬之外斷無餘藴明道之論
心曰敬以直内是涵養意也(明道曰或問每常遇事即/能知操存之意無事時如)
(何存養得熟曰古之人耳之於樂目之於禮左右起居/盤盂几杖有銘有戒動息皆有所養今皆廢此獨有理)
(義之養心耳但存此涵養意乆則自熟矣敬以直内是/涵養意言不莊不敬則鄙詐之心生矣貎不莊不敬則)
(怠慢之/心生矣)伊川之論心曰閑邪存誠敬以直内也(忠信所/以進徳)
(者何也閑邪則誠自存誠斯為忠信也如何是閑邪非/禮而勿視聽言動邪斯閑矣以此言之又幾時要身如)
(枯木心如死灰又如絶四德畢竟如何又幾/時復如枯木死灰敬以直内則消伊川語録)橫渠曰當
以己心為嚴師也(橫渠語録橫渠曰正心之始當以己/心為嚴師凡所動作則知所懼如此)
(一二年間守得牢/固則自然心正矣)夫惟守之以敬也鄙倍不生而此心
廣矣暴慢不生而此心肅矣縱肆不生而畏心長矣欺
詐不生而善心萌矣是必起居出入無不謹也視聽言
動無非禮也淵黙雷聲尸居龍見無敢欺也上帝臨汝
無貳爾心無敢慢也對妻子如對嚴賔待童稚如待長
者暗室屋漏洋乎如左右之有神不覩不聞儼乎如十
目十手之所指視夫然故雲行雨施此心之充魚躍鳶
飛此心之察洞然明鏡湛然止水與天地同其流與造
物同其游而虛明純粹不失赤子之初矣諸君子所以
潛心孔學以入堯舜精微之妙者其功用至實也嗚呼
自前聖絶學之後英雄豪傑功利崢嶸經生學士識見
爛熳茫乎不知所指歸者幾千年矣而關洛諸公發明
養心之敬學揭諸人亡書廢之餘豈非後學之幸歟雖
然數君子之論當矣然未免自為同異者伊川曰能盡
心則知性知天矣曰心曰性曰天本一理也(楊潛道録/伊川語孟)
(子曰盡其心者知其性則知天/矣心也性也天也非有異也)橫渠曰以心知天猶居
京師徃長安復二之也或混而一之或岐而二之斯不
一家自為學乎(吕與叔録伊川語橫渠嘗喻以心知天/猶居京師往長安但知出西門便可到)
(長安此猶是兩説若要識誠/實只在京師便先到長安)曰伊川混而一之者自得
之學此自誠而明之意也橫渠岐而二之者為學者言
之此自明而誠之意也其言異其㫖同烏可執是議之
哉伊川曰心之所主則虛故以明鑒在此萬物畢照言
之也(語/録)明道曰心有所主則實復以弊屋禦冦驅逐不
暇言之也(同/上)或以虛言或以實言斯不亦人自為説乎
曰伊川謂其虛者盖涵養莫如敬以敬存心則天真洞
然表裏澄徹所見者無非理而外邪不能入矣明道謂
其實者盖四端具備則充然有得無非實理而外患不
能入矣中之虛明則外不能撓中之充溢則外不能乗
又烏可過疑其異哉終日聖門無一事只輸顔子得心
齋愚也敢書諸紳(吕與/叔詩)
　　　中
中之理有二有大本之中有時中之中大本之中不偏
不倚渾然於未發之前故中庸謂中者天下之大本是
也時中之中時有萬變中無定體無定體者以太極無
適而不為中也故中庸謂君子而時中是也盖未發之
中猶地中之中隨時之中猶日中之中(晦翁或問曰程/子專以不偏為)
(言吕氏專以無過不及之説子又合而言之何也曰中/一名而含二義程子固言之矣今以其説推之不偏不)
(倚云者未發之前渾然在中無所偏倚之名也無過不/及者時中之義見諸行事各得其中之名也盖未發之)
(中不近四旁猶地中之中時中之/中則隨時取中猶日中之中爾)是理也關洛先生講
之熟矣程氏論大本之中也曰喜怒哀樂未發寂然不
動也(吕大臨曰不倚謂之中不雜謂之和程先生答曰/不倚謂之中甚善不雜之言猶未瑩不雜謂之和)
(未當大臨又曰喜怒哀樂之未發則赤子之心而已當/其未發此心至虛無所偏倚故謂之中程先生答曰喜)
(怒哀樂未發謂之中赤子之心發而未逺乎中若便謂/之中是不識大本也  又曰喜怒哀樂以未發謂之中)
(中也者寂然不動者/也故曰天下之大本)曰亭亭當當直上直下之正理也
(遺書程先生明道曰中者天下之大本天地之間亭亭/當當直上直下之正理出則不是唯敬而無失最正)
論時中之中也曰三過其門不入在禹稷之世為中居
陋巷在顔子之時為中如一家一國之所推也(遺書或/問時中)
(如何程伊川曰中字最難識須是黙識心通且試言一/㕔則中央為中一家則㕔中非中而堂為中言一國則)
(堂非中而國之中為中推此類可見矣如三過其門不/入在禹稷之世為中若居陋巷則非中也居陋巷在顔)
(子之時為中若三過其/門不入者則非中也)曰當手足胼胝則於此為中當
閉户不出則於此為中如秤權之義也噫盡之矣(伊川/曰欲)
(知中庸者無如權湏是時而為中若以手足胼胝閉户/不出二者之間取中便不是中若當手足胼胝則於此)
(為中權之為言秤錘之義/也何物為權時也義也)雖然程氏之答吕大臨問中
之書必謂其喜怒哀樂之未發(見/上)答蘇季明求中之問
則謂存養於喜怒哀樂之未發其所論大本之中自未
發一語之外無餘説矣(蘇季明問喜怒哀樂未發之前/求中可否伊川曰不可既思於)
(喜怒哀樂未發之前求之又却是思也既思/即是已發才發便謂之和不可謂之中也)至門人時
中之問斷然以難識告之必使黙識心通而後已是果
何見哉(見/上)嗚呼楊墨之兼愛為我皆滯於一偏之失子
莫之固執是又舉一而廢百此程夫子之所深懼也(南/軒)
(曰為我兼愛皆偏滯於一隅烏能中節至/於子莫則又於為我兼愛之間執其中)夫萬變者時
也萬殊者事也萬類者物也而是中散於萬變萬殊萬
類之中當此時則此為中於彼時則非中矣當此事則
此為中於他事則非中矣即是物則此為中於他物則
非中矣盖其所以為中者天理之所存也程氏所以深
切告語者盖慮其一動不謹必為吾道之賊也故愚為
之説曰堯舜湯武之征遜不同而同於中夷惠之出處
不同而同於中三仁之生死不同而同於中顔孟之語
黙不同而同於中明夫此則可與論時中之義也然又
論之方其未發也雖未有無過不及之可名然體用一
源則所以為無過不及之凖則者實在於是及其時中
也雖其所主不能不偏於一事然顯微無間則其所以
無過不及者是乃無偏倚者之所為也故程子曰言和
則中在其中言中則含喜怒哀樂在其中正謂此爾然
則後之學者以大本之中時中之中參稽而互考之則
思過半矣(遺/書)
　　　仁
甚矣仁之難言也義可言宜禮可言别智可言知仁果
何所訓哉(程氏遺書伊川曰義訓宜禮訓别智訓知仁/當何訓説者謂訓覺訓人皆非也當合孔孟)
(言仁處大槩研窮之/二三歳得之未晩也)以覺謂仁則仁非覺之可盡盖仁
然後有覺而覺未足謂仁也(無垢曰仁者覺也心既至/覺則善念亦覺惡念亦覺)
(豈獨覺吾一身而已哉晦翁語録曰張無垢以覺為仁/則是以智為仁又或問知覺是仁否曰仁然後有知覺)
以人謂仁則仁非人之可盡盖言仁而不言人則不見
理之所寓言人而不言仁則人特塊然之身耳必合而
言之非析而言之也(晦翁語録或問人者仁也合而言/之道也如何先生曰仁之所以得)
(名以其人也言仁而不言人則不見理之所寓言人而/不言仁則人不過是一塊血肉耳必合而言之方見得)
(道理/出來)以愛謂仁則仁亦非愛之可盡盖愛本人之情仁
本人之性又烏可以性為情哉(程氏遺書問仁伊川曰/此在諸公自思之將聖)
(賢所言仁處類聚觀之體認出來孟子惻隠之心仁也/後人遂以愛為仁愛自是情仁自是性孟子言惻隱之)
(心仁之端也既曰仁之端則不可便/謂之仁退之言博愛之謂仁非也)甚矣仁之難言也
杏壇迹蕪道學不傳不有先覺孰開我人此關洛君子
有功於後學也嘗叅諸關洛之論仁也在身為心在物
為理在德為元程曰心生道也惻隱之心人之生道是
在身為心也(或問仁與心何異曰心是所主處仁是就/事言曰若是則仁是心之用否曰固是若)
(說道仁者心之用則不可心譬如身四端如四肢云云/固是一身所用其可謂身之四肢如四端固具於心然)
(亦未可便謂心之用或曰譬如五榖之種必待陽氣而/生曰非是陽氣發處却是情也心譬如榖種生之性便)
(是仁也形又伊川曰心生道也有是心/斯具是  以生惻隱之心人之生道也)程曰仁者天下
之正理失正理則無序而不和是在物為理也(程氏經/說曰仁)
(者天下之正理失正/理則無序而不和)程曰萬物之生意可觀此元者善
之長斯所謂仁此言仁之徳也(遺書明道曰萬物之生/意最可觀此元者善之)
(長也斯之/謂仁也)嗚呼仁之為仁其不可限量如此豈一言所
能盡哉大哉仁之道乎内外逺近血脉貫通而後仁而
少有壅遏則未也(遺/書)一民一物同胞共體而後仁而少
有間斷則未也(橫渠西銘曰天地之塞吾其體天地之/帥吾其性民吾同胞物吾與也大君者)
(吾父母宗子其大臣宗子之家相也尊高年所以/長其長慈孤弱所以㓜其㓜聖其合徳賢其秀也)泛應
曲當無往不寓而後仁而此善彼不善則未也(遺/書)程氏
謂以手足痿痺為不仁以天地萬物為一體是物物皆
仁也(遺書明道曰醫書言手足痿痺為不仁此言最善/名狀仁者以天地萬物為一體莫非已也認得為)
(已何所/不至)張氏謂天體物而不遺仁體事而無不在是事
事皆仁也(正蒙張橫渠曰天體物不遺猶仁體事而無/不在也禮儀三百威儀三千無一物非仁也)
此關洛論仁正孔門博施濟衆天下歸仁之遺㫖歟雖
然言仁固難求仁尤難愚又求關洛求仁之要曰人體
公為仁又曰少私意不仁盖公則物我兼照天地同量
而私則町畦立而仁道息矣(伊川曰仁之道要之只消/道一公字公只是仁之理)
(不可將公便喚做仁人而以公體之故為仁只為公則/物我兼照故仁所以能恕所以能愛恕則仁之施愛則)
(仁之/用也)曰虛靜仁之本又曰仁之難成以人人有利慾之
心盖虛則無蔽靜則無撓而利慾則思慮汨而仁道泯
矣(橫渠曰端篤虛靜者仁之本不能安則端篤也無所/繫閔昏塞則是虛靜也此難以頓悟茍知之須乆於)
(道實體之方知其味夫仁亦在乎熟之而已/程氏曰仁之難成者以人人有利慾之心耳)　噫忠恕
者仁之方寛裕者仁之質齋莊中正者仁之守發強剛
毅者仁之用無迷其方無毁其質謹守之力行之則仁
其庶幾乎伊洛我師也龜山豈欺我哉(龜山文集龜山/曰忠恕者仁之)
(方也寛裕温柔者仁之質也齋莊中正者仁之守也發/強剛毅者仁之用也無迷其方無毁其質謹守之力行)
(之則仁其/庶幾乎)
　　　樂道
陳蔡之厄此事變之至難也而夫子之弦歌自如陋巷
之居此人情之難堪也而顔子之真樂不改盖境變於
外者皆其中之無所守樂順乎天者宜乎人之無所汨
夫子之恂恂便便誾誾侃侃躩如勃如襜如翼如無以
異於夭夭申申之時也視要盟於衛相禮於夾谷之時
無以異於鄉黨朝廷之時也夫子之以天自處彼視死
生禍福為何等物哉則弦歌於陳蔡者非迂也宜也顔
子之視紆金之榮不若簞食瓢飲之真也禮樂為邦之
盛不若杏壇雍容之趣也顔子之於貧賤富貴無一毫
介蔕於其間彼區區外慕安能凂已哉則不改其樂於
陋巷者非矯也亦宜也大抵人各有所樂也有樂於物
者有樂於道者如嵇康好鍛阮孚好蠟屐淵明之好酒
鍾繇之好書嘗試使康舍鍛孚舍屐淵明舍酒鍾繇舍
書其中心有歉然不樂者此皆中懐不足而有慕於物
也如伊尹之耕莘曾㸃之浴沂孟子之反身而誠其亦
自樂其樂於外物已盡忘之矣非真見乎道者不能也
雖然聖賢之所謂樂者何也遇事而事中有理遇物而
物中有理天高地下此理之形也雲行雨施此理之徹
也鳶飛魚躍此理之察也旦晝生死此理之安也素富
貴素貧賤素患難素夷狄無入而不樂焉此其所以為
聖賢之學歟孔顔之學寥寥千載尚有得其傳者吾於
伊洛見之濓溪之光風霽月胷次洒落不為外物拘束
者可想也(黃庭堅濓溪詩序周茂叔人品甚高/胷中洒落如光風霽月不為人拘束)夫惟不
為外物拘束則銖視軒冕塵視金玉而以道充為富貴
(通書富貴第三十三章君子以道充為富身安為貴故/常泰而無不足而銖視軒冕塵視金玉其重無加焉耳)
見其大則心泰心泰則無不足而以貧富為一處(同上/顔子)
(第三十三章見其大則心泰心泰則無不足云云則/富貴貧賤處之一也處之一則化而齊故顔子亞聖)已
意之妙見於窻前之草(謝顯道記明道語周茂叔窻前/草不除問之云與自家意思一)
(般子厚聞驢/鳴亦謂如此)再見之後使人有吟風弄月之興(明道先/生自言)
(再見茂叔後吟風弄月/以歸有吾與㸃也之意)此無他濂溪平日之所學者一
則曰顔子二則曰顔子則宜乎無歉於簞瓢之樂也(茂/叔)
(通書曰志伊尹之志學顔子之學尼又明道先生曰/昔受學於周茂叔每令尋顔子仲  樂處所樂何事)明
道之道通於外充然有得其不為世俗所累可見也(明/道)
(先生作鄠縣主簿有詩曰萬物靜觀皆自得四時佳興/與人同道通天地有形外思入風雲變態中富貴不淫)
(貧賤樂男兒/到此是豪雄)夫惟不為世俗所累則見草而知造物生
生之意(明道先生書窻前有茂草覆砌或鋤之/曰不可欲常見造物生意無垢語録)見魚而
知物意之自適(同上明道置盆池蓄小魚數尾時時觀/之或問其故曰吾欲觀萬物自得意草)
(之與魚人所共見惟明道見草則知生意見/魚則知自得意此豈流俗之見可同日而語)真趣寓於
雲淡風輕之天(明道有詩曰雲淡風輕近午天傍花隨/栁過前川時人不識予心樂將謂偷閑)
(學少年上蔡曰看他胷中/直是好與曾㸃底事一般)佳境見於坐上春風之日(朱/公)
(掞見明道於汝歸語人曰光庭在/春風中坐了一箇月上蔡語録)此無他明道之所慕
者一則曾㸃二則曾㸃則宜乎無愧暮春之詠也(見/上)二
先生之所學品題風花與堯舜三代而為一(程氏遺書/堯夫詩雪)
(月風花未品題他便把這些事與堯舜三代/一般此等語自孟子後無人曾敢如此道來)優游造物
與顔瓢㸃瑟而同樂(見/上)功名不足惑其心利達不足汨
其念是猶烈火中之真金乎疾風中之勁草乎嵗寒凜
凜而松栢自有和氣乎噫處暇裕之時固難處患難之
時尤難吾觀黨禍之起士類之大厄也涪州之行吾道
之不幸也(尹公語録崇寧初元祐學有禁奸人用事出/其黨為諸路學使專糾其事又伊川貶於涪)
(州/)伊川講道自如殆若平時語黙不為之易其節飲食
不為之失其味正仲尼不惑之時孟子不動心之境大
舜歌南風之日文王演周易之年也此其樂豈易量哉
是故張思叔因涪陵之歸甘心溝壑慨然有自得之意
(吕氏雜志張思叔伊川歸自涪陵思叔始見先生因誦/孟子志士不忘在溝壑勇士不忘䘮其元始有自得處)
(後更窮理/造微云)馬時中當學禁之嚴銳然親承有雖死何憾
之意(逸士狀馬伸字時中崇寜初元祐學有禁伸銳然/為依親之訃先生以非其時且曰得聞道雖死何)
(憾/)平日之所講明之所薰炙也熟矣嗚呼至此而後見
伊洛之學明道有詩曰富貴不淫貧賤樂男兒到此是
豪雄(見/上)呂晉伯有詩曰可憐曾㸃惟鳴瑟獨對春風詠
不休(上蔡語録吕晉伯兄弟中皆有見處作詩詠曽㸃/曰函丈從容問且酬展才無不相諸侯可憐曽㸃)
(惟鳴瑟獨對/春風詠不休)愚雖不敏請事斯語
　　　中庸大學
尊崇正學在君師講明正學在宗師大矣哉中庸大學
之書盖帝王立治之根本聖賢進徳之閫奥也是故表
章聖經崇重正學使天下享至治之澤此其責在君師
繼續絶學演析奥義使天下聞大道之要此其責在宗
師嘗觀唐虞而至今日世道不知幾變矣而二書正學
與風雨晦㝠流行於天地之間不容一息泯然三代而
上有君師以任道統固不待宗師之功春秋以來無君
師以任道統不得不賴宗師之學上有君師任尊崇之
責下有宗師任講明之責者其惟我朝乎且堯舜之相
授惟精一執中之道夏周之相因自皇極之道無聞焉
精則見於授受之妙粗則寓於耕桑之末微則存於人
心稟賦之初顯則著於日用常行之際而中庸之道尊
矣三代盛時中外有學方其八歳則自王公以下至於
庶人之子弟皆入小學而教之以禮樂射御書數之文
及其十有五年則自天子之元子衆子以至公卿大夫
元士之適子與凡民之俊秀皆入大學而教之以脩己
治人之道而大學之道尊矣是時也其學見於人君之
躬行其理見於吾民之性分治隆於上俗美於下不待
形於筆舌間而是學已昭昭於日月故曰三代而上君
師尊崇之功也自賢聖之君不作而正大之學無傳吾
夫子雖不得其位而所以為天地立心為生民立極為
前聖繼墜緒其功又有賢於堯舜者自率性脩道而至
天地位萬物育之功自夫婦造端而至上下皆察之境
自好學力行而至治人治天下之道皆所以講明中庸
之義以明徳新民為學問之本以致知格物為齊家治
國之原以仁敬孝慈為君臣父子之極皆所以講明大
學之㫖是時也夫子傳之曽子曽子傳之子思懼夫去
道愈逺去聖愈邈於是推帝王心傳之本叅父師問答
之㫖作為傳義開淑後人諄諄於言論之表故曰春秋
而下宗師講明之功也粤自杏壇迹蕪木鐸響息孔氏
家學流澌泯没經生學士溺記誦章句之末其學淺近
而無用異端邪説窮空虛寂㓕之域而其學荒唐而無
實使其君子不得聞大道之要其小人不得蒙至治之
澤晦盲否塞反覆沉痼以及五季之衰而壞亂極矣斯
文未喪隂剥陽復我宋龍興五星奎聚列聖相承既示
尊崇周程大儒復加講貫接堯舜之宗泒發孔孟之淵
源而正學始昭昭於人心方仁宗之嗣服也以中庸為
脩身治人之道乃命經筵反覆陳説非仁宗得中庸之
本乎(事實景祐四年仁宗宴餞邢昺於龍圖閣上指禮/記中庸昺指為天下國家有九經之語因講述大)
(義序脩身尊賢之本人又寳訓五年上令張/知古講中庸脩身治  之道必使反覆陳之)方哲宗之
初政也以大學為入徳之序乃詔經幄訓釋大義非哲
宗得大學之㫖乎(長編元祐五年劉唐老言大學一篇/論入徳之序欲詔經筵訓釋以備觀)
(覽/)夫自大原不傳之後其道寥寥不知幾載漢唐以來
或尊經或隆儒或右文固有任君師之責矣而不能接
聖道之正統此愚幸國朝有君師以尊正學也然此特
上人之責耳舂陵之墟周子出焉關洛之間程張出焉
二三先生口傳心授聖經賢傳紬繹奥㫖其言幽探乎
隂陽五行之賾而其實不離乎仁義中正之際(周子太/極圖五)
(行一隂陽也陰陽一太極也太極本無極也五行之生/也各一其性無極之真二五之精妙合而凝乾道成男)
(坤道成女二氣交感化生萬物萬物生生而變化無窮/焉唯人也得其秀而最靈形既生矣神發知矣五性感)
(動而善惡分萬事出矣聖人定之/以中正仁義而主靜立人極焉)其道極乎乾道變化
各正性命之奥而其實不出乎忠恕之心(語録程夫子/曰忠恕一以)
(貫之忠者天道恕者人道忠者無妄恕者所以行乎忠/也忠者體恕者用大本達道也此與違道不遠異者動)
(以天爾又曰夫子之道忠恕而已矣維天之/命於穆不已忠也乾道變化各正性命恕也)其學造乎
立極開太平之博而其實不外乎格物之微(語録程夫/子為天地)
(立心為生民立極為前聖繼絶學為天下後世開太平/又明道行狀曰以暗室屋漏為謹獨之所以格物致知)
(為成性/之驗)不曰中庸為終身之用(伊川/語録)則曰大學為入徳
之門(語録程夫子曰大學孔氏之遺書而初學入徳之/門也於今可見古人為學次第者獨賴此篇之存)
次其簡編發其歸趣而子思不言之藴盡矣夫自二學
不明之後諸說紛紛盖不一家漢唐以來或訓詁或正
義或著論固有任宗師之責矣而不得聖經之本㫖此
愚幸國朝有宗師以講正學也愚嘗莊誦遺經參稽緒
論而知是學之本矣盖誠者中庸之門户而敬者大學
之指歸然曰誠曰敬不過本之於心而已矣為小學者
不由乎敬固無以涵養本原而謹夫洒掃應對之節為
大學者不由乎敬亦無以進德脩業以致夫明德新民
之功此敬之功用也天下達徳而非誠固不能盡其智
仁勇以遂其行之之意國家九經而非誠亦不能盡已
盡人以得其所以行之之本此誠之功用也吾惟存養
其誠敬之心則霧掃空澄埃除鏡徹天真湛然表裏洞
照天下之理無往而不自得茍梏亡其誠敬之心則茅
塞生矣室廬空矣方寸擾擾情慾橫生天下之理惟見
其至難此非愚之臆說盖伊洛淵源之學也聖天子心
傳大原躬行實理褒寵晦翁之正𣲖講讀中庸大學之
正學乃形奎畫乃錫榮爵正儒學大幸之日嗚呼帝王
正道至祖宗而續至今日而盛孔氏正經至伊洛而傳
至晦翁而著愚也沐聖朝之文教佩前哲之格言當在
鳶飛魚躍之下
　
　
　古今源流至論前集卷一
欽定四庫全書
　古今源流至論前集卷二　　宋　林駉　撰
　　　語孟
論語一書盖理學之淵源也而終始問答不及誠之一
字學者疑之(龜山語録問中庸論誠而論語不及一誠/何也曰論語凡言恭敬忠信所以求仁而)
(進徳之事莫非誠也論語示/人以其入之方中庸言其至)孟子七篇盖性學之門户
也而辨舜與象皆謂之才君子惑焉(伊川語録孟子言/性情才三者皆無)
(不善亦不肯於所稟處說不善以堯為君而有象以瞽/瞍為父而有舜亦是才然孟子不為才之罪者正答公)
(都子問性善不/暇一一辨之)噫有是哉周子論太極而及無極或者
滋惑得先輩之說始明(周子太極圖有言無極而太極/近世諸儒疑其無極似道家之)
(論晦翁遂作圖/說解明圖體)横渠西銘世謂其言體而不及用非前
哲力解其說吾恐異論紛紛未已也(張横渠西銘楊龜/山疑其言體不及)
(用伊川貽書答之後龜/山始有釋然無惑之語)語孟二書聖賢之所議論之所
問答實萬世所取法之書簾視壁聽傳訛襲舛世無伊
洛開覺後人則夫子之道迂而孟子之志荒矣㫖哉伊
洛師友之言曰論語之所以不言誠者盖示人以入之
之方要之言恭敬忠信皆誠之㫖耳孟子之所以謂之
才者正答公都子性善之問未暇深辨要之平昔性情
才三者之論皆無不善者嗚呼論聖賢之學當以語
孟為宗師論語孟之學當以伊洛為依據此古今之至
言也嘗聞伊洛之門其稱論語也曰學者先讀論語當
如權衡學者但求論語自然有得(語/録)其稱孟子也曰孟
子有功聖門以言仁義孟子有功於世以言性善(同上/或問)
(於程子曰孟子還可謂聖人否程子曰未敢道他是聖/人然學已到聖處又曰孟子有功於聖門不可勝言仲)
(尼只説一箇仁字孟子開口便説仁義仲尼只説一箇/志孟子便説許多養氣出來只此二字其功甚多  又)
(曰孟子有大功於/世以其言性善也)自非平昔履此學明此理安能造聖
賢之閫奥哉自今觀之讀言志數語則知夫子聖人之
氣象(伊川雜録由願車馬與朋友共顔子願無伐善無/施勞孔子老者安之少者懐之觀此數句便見聖)
(賢氣象大段不同若讀此不見/得聖賢之氣象他處也難見)讀論交數語則知子張
為成人之交子夏為小子之交(遺書子貢問師也過商/也不及如論交可見否)
(曰氣象亦可見子張是成/人之交子夏是小子之交)因鄉黨之篇則聖人注措宛
然如見(伊川語録鄉黨一篇分明畫出一聖人出降一/等是自堂而出降階當此時放氣不屏故逞顔)
(色又云鄉黨一篇形容得聖人動容/注措甚好使學者宛然如見聖人)因温厲之言則聖
人容貌温然可想(伊川語録論語是孔門高弟撰其所/立言直見聖人處如子樂不得聖人)
(處怎生知得子樂誾誾行行侃侃亦其門人傍觀見得/如子温而厲威而不猛恭而安皆是善觀聖人者又云)
(惟曾子形容聖人氣象曰子/温而厲威而不猛恭而安)有以政事入者有以徳行
入者則知聖人之教(程氏遺書孔子教人各因其才有/以政事入者有以言語入者有以)
(徳行文/學入者)如陳文子之清如令尹子文之忠則辨非聖人
之仁(語錄問陳文子之清令尹子文之忠使聖人為/之則是仁否曰不然聖人為之亦只是清忠)嗚
呼伊洛之門其有得於論語也深矣生之謂性亦所禀
性也而直謂之不知性(伊川語録性善性之本也生之/謂性論其禀也孔子言性相近)
(者論其本豈可言相近盖論其所稟也告/子所云固是為孟子問他他說便不是)虚發四矢非
忠於君也而直美其能於取友(程氏遺書庾公之斯遇/子濯孺子虚發四矢甚)
(無謂也國之安危在此舉殺之可/也舍之初無害於國權輕重可也)存心養性盖兩言也
則曰心為發用性為自然(上蔡問孟子云知天事天如/何别曰今人莫不知有君也)
(事其君者少存心養性便是事天處曰/心性有别曰心是發用處性是自然)窮理盡性至命
盖三事也則曰窮理既能性命亦了(程先生曰窮理盡/性以至於命三事)
(一時並了元無次序不可將窮理作/知之事若窮得理即性至命亦可矣)論養氣則謂必如
顔子所立卓爾孟子言躍如也(程先生曰孟子養氣一/篇諸君宜潜心玩索須)
(是實識得方寸勿忘勿助長只是養氣之法如不識怎/生養有物始言養浩然之氣須是一箇物如顔子言所)
(立卓爾孟子言躍如/也分明得見方可)論執中則謂必如禹稷之當過門不
入顔子之當居陋巷也(遺書問時中如何程曰如三過/其門不入在禹稷之世為中若)
(居陋巷非中也居陋巷在顔子之/時為中若三過其門不入非中也)嗚呼伊洛之門其有
得孟子也至矣至侍燕閒而承謦咳者亦充然而有得
吕與叔得克已復禮之問有洞然八荒皆在吾闥之語
(吕與叔克己銘曰己既克之皇皇四逹洞/然八荒皆在我闥孰曰天下不歸吾仁)侯師聖得勿
忘勿助長之教豁然終身之省(師說侯師聖云云年十/五六時明道先生與某)
(講孟子必有事焉而勿正為一句心勿忘勿助長為一/句因講禪語之事則不無擬之則差某當時言下有省)
其感悟人心也又如此哉是學也一傳而得關洛再𫝊
而得吕侯諸君子又再傳而得晦翁朱夫子觀其二書
集註之作斷以章句參以師說决以己見發孔孟不傳
之藴啟伊洛未言之㫖芸閣秘藏照映典籍膠庠談論
訂砭愚頑此伊洛之得晦翁亦孔孟之得伊洛也歟盖
嘗論之誦聖賢之言易行聖賢之行難是必致謹於終
日三省之時樂道於暮春詠歸之興加敬於出孝入悌
視聽言動之際出門倚衡何見非理書紳鼓瑟何徃非
天而後有悟於論語是必存養於赤子不失之初窮究
於夜氣尚存之旦充廣於四端火然泉逹之後窮理盡
性表裏洞徹知言養氣内外昭融而後有合於孟子是
豈口耳誦說云乎哉雖然表章聖經在聖明講明聖經
在師儒哲宗召程夫子講論語故論語之教始尊(哲宗/元祐)
(初召程伊川講筵講顔回在陋/巷因及魯君不用賢之失也)高宗召伊洛門人講孟
子故孟子之學始行(王安石罷孟子不講哲宗始講又/至髙宗建炎二年講孟子上曰孟)
(子所言皆仁/義與治道)此今日宸章奎翰褒崇朱氏盖有取語孟
集註之說愚也不能誦此以為盤銘寜不負天子負所
學乎
　　　古史
裴駰之集觧所以釋遷史之疑禇少孫之續書所以補
遷史之闕小司馬之索隠又所以救遷史之訛(並史/記)夫
釋其疑補其闕固有頼裴禇之功而正救舛訛若非司
馬之索隱則是非有謬於聖人也不少嗚呼孰知小司
馬之後潁濱先生出於千百載之後作為古史紏謬救
失隱然小司馬之用心昔人有言杜征南顔秘書乃丘
明孟堅之忠臣特其所謂將順者而小司馬蘇潁濱乃
太史公正救之忠臣其功尤多噫㫖哉是言乎愚嘗紬
繹古史而知潁濱之有功於遷史也深矣遷紀首黄帝
而遺羲昊盖未見孔安國尚書而言也古史於是有三
皇五帝之說則遷之舛者始定遷紀之言髙辛生而神
靈黄帝迎日推䇿盖輕信秦漢間異說也古史於是削
其虚誕之言則遷之訛者始正琴牢陳亢此聖門之髙
弟遷則略之不有古史孰能明其實乎蘇秦從約之書
入秦而函關閉此說客之浮語遷則書之不有古史孰
能規其正乎(史記紀首黄帝不載伏羲少昊古史以伏/羲氏神農黄帝為三皇以少昊顓頊髙辛)
(唐虞為五帝又尚書序云伏羲神農黄帝之書謂之三/墳言大道也少昊顓頊髙辛唐虞之書謂之五典言常)
(道也/削之)　(又黄帝紀生而神靈迎日推䇿等語子由古史/史記不書琴牢陳亢古史則載又史記蘇秦𫝊)
(書蘇秦入秦函關閉/等語古史皆不載)荆軻刺客之靡爾遷史乃有不欺
其志之羙使古史之論不明則軻果為信義者乎西門
豹循吏之流耳遷乃抑於滑稽之列使無古史之說則
西門豹果徒滑稽者乎史記謂獻子有隂徳於趙則韓
晉同祖謂非周武之後乎古史所謂必辨也遷史以莊
子作盗跖篇詆孔子之徒故明其術不知莊子盖助孔
子古史所以必明也(史記任俠𫝊荆軻義燕不欺其志/等語古史皆辨之  又史記滑稽)
(𫝊載西門豹古史謂/非滑稽餘並見古史)遷之述宰我也曰宰我常從田常
噫以宰我之智而為僭逆之舉乎蘇公辨之宜矣遷之
述子貢也曰子貢一出而變昜五國噫以子貢之逹而
有變詐之謀乎蘇公訂之當矣(子由曰太史公宰我為/臨淄大夫與田常作亂)
(夷其族孔子耻之余以為宰我之賢列於四科不至於/從叛逆也盖田常之亂本與闞止争政闞止亦曰子我)
(也越子由曰太史稱子貢一出而存魯亂齊破吴強晋/伯  予觀左傳齊之伐魯本於悼公之怒季姬而非陳)
(常吴之伐齊本怒悼公之反覆而非子貢凡太史公所/紀皆非也盖戰國說客設為子貢之辭而太史公信之)
(耳/)傳穣苴而不知考據之乖次蘇則刪之而不存記虞
鄉而不知履歴之先後蘇則考之而不舛(子由曰太史/公為司馬穣)
(苴𫝊言齊景公時晋伐阿邑燕侵河上王師敗績晏子/薦穰苴遂以成功大夫髙國譛殺之予以左氏考之景)
(公四十五年始救晉自是凡四伐晉未有燕晉伐齊者/也戰國䇿稱穰苴執政湣王殺之意者穰苴湣王之臣)
(嘗為湣王劫燕晉而戰國雜説妄以為景公時耶故刪/去穰苴而為孫呉立傳  子由曰游説之士皆左右罔)
(利獨虞卿始終事趙專持泛説觀其赴秦魏之急捐相/印去萬户而不顧此義俠之士非説客也太史公記虞)
(卿與趙謀事皆秦破長平後而卿為魏齊弃相走大梁/則前此矣意者魏齊亞卿自梁還復相趙太史失不言)
(之/耳)噫遷之所以有誤者非短也潁濵之所以詳辨者非
苛也盖嘗推原其故史遷當經籍既灰之日野史雜出
之後故聞見寡陋紀録踈略則其有誤也固宜潁濵當
學官已立之餘諸儒訂正之乆故採摭無遺稽考悉備
則其詳辨也亦宜昔潁濵嘗謂漢景武間尚書古文詩
毛氏春秋左傳皆不列於學官世讀之者少則其意惜
遷未及見聖人之全書此古史之作所以惜遷也非所
以詆遷也又謂秦焚古書略盡幸而野史一二存者遷
亦未暇詳則其意又憫遷出於煨燼之餘其諸子世俗
以易古文之語此古史之作所以憫遷也非所以疑遷
也愚觀古史一叙有咨嗟嘆息之意此執燭者愛曽子
之見也而豈曰求以揜其實而專其美者乎(並古/文序)嗟夫
潁濵之於馬遷其用心特相先後古史之於史記其立
論特相表裏察遷之意必不以操戈入室者為忌諒蘇
之心亦必不以吹毛求疵者為嫌末學淺識殆未可以
文人相輕者議之也不然蘇老泉之論遷史曰其與善
也隱而彰其懲惡也直而寛者豈為歆向之説哉(老泉/文遷)
(固史雖以事辭勝然亦兼道與法而有之云云其與善/也不亦隱而彰乎云云其懲惡也不亦直而寛乎云云)
愛而知其惡憎而知其善此蘇氏之家學也故愛漢史
者刋漢史之誤(劉攽作漢/史刋誤)愛唐史者糾唐史之謬(呉縝/作唐)
(史糾/謬)當以是而求潁濵之用心
　　　新舊唐史
史記一書筆於司馬氏之父子而不能逃蘇潁濵之議
(蘇子由作古史/以正史記舛訛)西漢一史著於班氏之兄弟而不能逭
華嶠之譏(華嶠譏班/史之非)夫司馬之父子非歆向之父子班
氏之兄弟非勝建之兄弟一家議論未嘗矛盾諸儒紛
紛且議其後則夫唐史之作所編非一人所集非一書
豈無疑似之迹乎然君子觀其一去一取卓卓乎出於
遷固諸人之右者盖取其大節而非議其小目也喜其
褒貶而非考其異同也且唐史有二曰舊史曰新史其
舊史有呉兢之私撰唐書有栁芳之續成唐厯貞觀政
要出於呉兢所撰順宗實録出於韓愈所筆至後唐明
宗命史官劉氏脩為唐史即所謂舊史也至我朝慶厯
之五年以舊唐史蕪穢不治命宋公祁歐陽公脩刪脩
之越十有七年書成即所謂新史也愚嘗合二史而參
考之舊史李光弼父開元中封薊國公新史以為在武
后時是時之先後不可合也舊史敬宗第六子成美而
新史以為第五子昭宗十子而新史以為十七子是數
之多寡不可知也舊史陸徳明字子元而新史乃作陸
元明字德明舊史徐有功無字而新史乃名洪政以字
行是名字之舛訛不可究也(案光弼在天寳至徳時其/父宜在開元時舊史是案)
(二史敬宗止五子安得言第六也新史是案舊史昭宗/諸王自豐王祁至蔡王祐等七王皆失其傳則冝其為)
(七子二史皆異案十八學士賛亦以元明為名而徳明/為字與新史同案孝敬皇帝諱洪故有功避之而行其)
(字與新/史同)若乃新史所著異同尤多年月有差如魏謩之
相志以為十一年而傳以為十五年姓名有差如麗景
洪之將紀以為晏洪而傳以為景洪縣公之號可疑則
見於呉縝之糾謬(呉縝糾謬案膠東郡王道彦傳云唐/興務廣宗支故從昆弟皆爵郡王太)
(宗即位問大臣曰盡王宗子於天下可乎封徳彛對曰/漢所封惟帝子其親昆弟非大功不王先朝一切封之)
(以天下為私奉非所以别親踈於是疏属王者皆降為/公由是言之則道彦初封郡王所降封郡公如本紀貞)
(觀八年書道彦膠東郡公矣今/道彦本傳書郡王亦新書之誤)死囚之數可疑則見於
温公之考異然則將安諉其責哉(温公考異七年死囚/三百九十人案四年)
(實録云斷死罪三十九人今年實録凡有二百九十九/人何乃多如此白居易云死囚四百來歸獄舊本紀統)
(紀年代紀皆云二百九十人今從新書又呉縝糾謬云/三百九十人者乃録囚之時自死罪至杖笞之數爾若)
(謂皆死罪/必不然也)大抵所編非一人則予奪無定論所集非一
書則紀載無定説且紀志出於歐陽公列傳出於宋祁
公天文律厯五行志則劉羲叟為之方鎮百官表則梅
堯臣為之禮儀兵志初出於王景彛業未畢而卒則成
此書者又非止二人耳毋怪乎予奪無定論也且帝紀
編年則得於孫氏之南齊錄述姚崇十事則得於開元
之遺史賛太宗之謂牽於多愛則出於等慈寺之碑紀
武宗之謂躬受道籙則出於㑹昌之文其賛房杜則本
之栁芳其賛五王則本之呂温傳段秀實則本子厚之
文集毋怪乎紀載無定説也(唐鱠序子嘗患唐史厯年/之乆記事之多秉筆者之)
(衆是以支離不能合也紀志出於歐陽公列傳出於宋/公祁更而二人此其不能相一也固宜而天文律厯五)
(行志則劉羲叟為之方鎮百官表則梅堯臣為之禮儀/兵志初出於王景彛業未竟而卒則成此書固非止二)
(人毋怪乎首尾之不相貫也竇又等慈寺碑等慈寺在/鄭州汜水唐太宗破王世充  建徳乃於戰處建寺云)
(為陣亡薦福太宗不世之姿而牽惑習俗崇信浮圖豈/以其言浩博為可喜耶余於本紀譏其牽於多愛者也)
(圖又㑹昌投龍文余修唐本紀而武宗以奮然除去浮/  銳矣而躬受道家之籙服藥以求長年以此知非明)
(智不惑者特好惡有不同耳及得會昌投龍文見其自/稱函道離𤣥昭明三光弟子南岳上真人則又益以前)
(言為不/謬矣)噫讀春秋者當論褒貶之大義不當論夏五郭
公之疑讀唐史者當論去取之大節不當論疑似異同
之迹以李義府許敬宗姦邪而與長孫無忌同傳以栁
宗元劉禹錫之阿附而與韓愈同傳此舊史之失也新
史改之所以先君子而後小人也以劉蕡之鯁直而槩
之於文苑以呉淑之忠義而槩之於外戚以陽城之卓
異而列隱逸以孫思邈之高尚而列方技此舊史之失
也新史易之所以取大節而棄小目也(新史記傳有條/不紊如陽城昔)
(在隱逸今書之於卓異傳秦系昔人不傳今書之於隱/逸韓愈使王庭湊之節舊史不書今乃書之所以明君)
(子之節太宗恨魏徵之諫有殺田舍翁之語舊史則書/今乃不書所以掩人君之闕此新史之得也舊史以高)
(智周薛季王方翼之功業而㮣之以良吏以陳子昻之/諫諍劉蕡之切直而槩之於文苑以呉淑之忠義而槩)
(之於外戚以陽城之卓異而槩之以隱逸以孫思邈之/高尚而槩之以方技是弃其大行而取其小節此舊史)
(之失也元又李義府許敬宗姦邪而與長孫無忌同傳/以栁宗  劉禹錫之不正而與韓愈同傳高愍之果毅)
(李氏妻之忠勇有烈士之慷慨韓偓之正直皆不為立/傳而僧神秀普寂義福一行反為立傳獨孤及之才行)
(兼全皇甫湜之文章秀穎韋丹之善政何易于之愛民/皆不為立傳而道士王知逺潘師正呉筠反為立傳舊)
(史之/失也)此其有關於世教也不淺或者烏可以小小不同
而妄議噫寧如先輩言列傳之有據依不敢如好事者
之以舛訛議景文寧為先輩稱史法之得春秋不敢為
糾謬之集以議歐公
　　　通鑑
昔神宗皇帝之叙通鑑曰典刑之總㑹冊牘之淵林盖
嘉其有關於風化也(神宗叙通鑑博而得其要簡而周/於事其典刑之總㑹冊牘之淵林)
(矣/)孝宗皇帝之讀通鑑曰法其所以興戒其所以亡盖
稱其有益於治道也(聖政乾道二年上日閒暇取尚書/通鑑孜孜而讀之帝之所以帝王)
(之所以王法其所以興戒其所以/亡口誦心惟未嘗一日輙去手也)噫温公之有功於是
書也大矣然嘗聞之十有九年史筆始絶其用心至勞
也洛與夏縣遺藁充棟其為書至繁也(公著通鑑洛中/夏縣之藁各有)
(兩/屋)官属之辟召始得劉道原後得范淳夫其編次甚詳
也(温公辟官属考通鑑始得劉/道原道原既卒又得范淳夫)衆論之訪咨或得康節
改曹魏之事或得伊川定李唐之實其訂正精也(聞見/録司)
(馬文正初作厯代論至曹操則是奪之於盜手非取之/於漢室也富文忠疑之問於康節以為非是子家尚藏)
(康節答文忠書副本當時或以告文正今通鑑魏下無/此論難又伊川語録君實脩通鑑至唐而正叔曰敢與)
(太宗肅宗正簒名乎曰然又曰敢辨魏徵之罪乎曰何/罪徵事皇太子太子死遂忘不戴天之讎而反事之此)
(王法所當誅曰管仲不死子糾之難而事威公孔子稱/其能與徵何異曰小白長而當立子糾少不當立小白)
(殺子糾管仲以所事言之則可死以/義言之則未可死與徵之事全異)張芸叟嘗云僅能
一觀更休觀書陳了齋亦以此書如藥山無一不在嗚
呼後之觀者將終篇而熟究之乎抑閲未終紙而欠伸
思睡乎(張芸叟答孫子發書多論通鑑其畧云温公嘗/曰吾作此書惟王勝之嘗閲之終篇自餘君子)
(求見欲觀讀未終/紙已欠伸思睡矣)盖嘗謂是書當以扶持風教論不當
以小小節目論當以關切治道論不當以區區凡例論
首書晉大夫魏斯趙籍韓䖍為諸侯所以明君臣之分
(通鑑論首三晉/以大夫為諸侯)力辨四皓為惠帝立黨制其父所以明
父子之義(通鑑論四皓不當為惠帝/以制父高祖傳嫡之命)魯仲連射書聊城
公則闕之文潛亦謂仲連以布衣游諸侯不當以身任
天下之責(通鑑不書魯仲/連下聊城之事)曹操分香賣履公則譏之元
城謂厯數百年無有知之者惟公獨能知其心(通鑑論/曹操垂)
(没意存代禪分香賣履以掩平生之姦又元/城謂此論數百年無有知之惟公獨知其心)劉洎之死
史以為出於遂良公謂遂良乃忠臣必無譖洎之語竇
叅之諌史以為出於陸贄公乃謂贄有救解之辭而無
報叅之意韓休必不至譖李吉甫顔真卿必不至為賊
草奏公之所論者凜凜乎君臣父子之經三綱五常之
理仁義忠信之道豈非有關於風教乎(並通鑑/本出處)論曹參
遵何之約束正以箴熙寧大臣變法之失(日録熙寧三/年司馬光傳)
(通鑑漢紀至曹參代蕭何為相一遵何故事因曰何獨/漢也道者萬世無弊使夏商周子孫常守禹湯文武之)
(法雖至今/猶存也)論賈山所言從諫拒諫正以譏熙寧大臣同
已之非(日録熙寧三年司馬光讀通鑑賈/山上疏因言從諫之美拒諫之禍)蘇秦之縱橫
談説本不足取也存其事於書者欲見當時辨説之覆
邦家也(日録熙寧元年光讀通鑑至蘇秦從約事上曰/蘇張掉三寸舌乃能如是乎光曰秦儀縱橫無)
(益於治臣存其事於書者見/當時辨説所謂覆邦家也)嗇夫之辨給馳騁亦不足
道也公之深辨而不釋口者欲使小人知利口之無益
也(日録熙寧三年讀張釋之論嗇夫利口光曰孔子稱/利口之覆邦家夫利口何至覆邦盖人能以是為非)
(則君從其言是則邦家之覆誠不/難矣時惠卿在坐光專以此斥之)公之所論者拳拳乎
變更持守之異拒諫從諫之别私説正論之不相入豈
非有益於治道乎世之好議前輩者謂離騷之賦日月
爭光公削之而不録以是為去取之未當不知公之貽
書范祖禹已謂詩賦若止為文章皆請直刪則公之所
録者必有深識不然厯代儒林文苑之士十已削其七
八非此意耶(公與范祖禹書詩賦若止為文章詔誥若/止為除官及妖異止於怪誕詼諧止於取)
(笑更請直刪/餘見在下)姓武之䜟不近人情公存之而不去以是
為編録之未精不知公之貽書祖禹曰妖異有所警戒
則並存之則公之所存者必有高見不然漢高祖斷蛇
之事具載於書非此意耶(通鑑不書怪獨書唐因姓武/之䜟殺李君羡事  又聞見)
(録司馬公脩通鑑時謂范純父曰諸史中有詩賦等若/止為文章便可刪去公之意正欲立於天下後世不在)
(空言耳如屈原以忠廢所著離騷太史謂與日月爭光/通鑑并屈原事削去之褒毫髪之善通鑑揜日月之光)
(何邪公之當有深/意求於考異無之)然則論公之書不可以凡例輕議也
又况一書浩繁非盡出於公之手睢陽事用張中丞傳
淮西事用平蔡録其述魏鄭公得之諌録其述李絳得
之論事宜其編次之難也(真宗命儒臣册府元龜所遺/弃既多故亦不能暴白如通)
(鑑則不然以唐朝一代稱之敘王世充李宻事用河洛/記魏鄭公諫諍用諫録李綘奏議用李司空論事睢陽)
(事用張中丞傳淮西事用陳公平蔡録李泌事用鄴侯/家傳李徳裕太原澤潞回鶻事用本朝獻替記皆本末)
(燦/然)嗚呼劉向采上古至秦漢休咎之紀為五行傳論書
亦博矣然牽於隂陽之説未免遷就不足以悟成帝之
意唐次以自古忠臣賢士衆讒被放之事為辨謗畧書
亦詳矣然究其纉次之意正為十年不遷祗為身計宜
乎貽徳宗之怒噫甚矣書之難著也其視公之所編宜
何如哉
　　　離騷
東坡以騷為風雅再變而讀者謂得體(蘇東坡曰離/騷風雅再變)温
公不以騷編入通鑑而論者謂未純(聞見録司馬公修/通鑑時謂范純父)
(曰諸史有詩賦等皆止為文章便可刪去公之意正欲/立於天下後世不在空言耳如屈原以忠廢所著離騷)
(太史謂與日月爭光公皆削/之當有深識求於考異無之)嗟夫坡公所學有得於騷
固也而温公所以不録者以其例不取詩賦或者烏可
執是而輕譏哉讀鴟鴞之詩不可不知周公憂周之情
讀災異之疏不可不知劉向傷漢之意讀離騷之賦不
知原之拳拳為楚亦未為知原者夫楚宗國也原不能
止懷王之西而知芈氏之將亡不能輔襄王以復不戴
天之讎而反受子蘭之譛故其情切其辭悲昔許穆夫
人以既嫁之女尚憂宗國而賦載馳之詩原也得無言
乎後之不知騷者則曰九歌之作近於舛崑崙之述近
於非經逺遊之作近於放卜居之作近於詭太一之歌
繼之以湘君則近於靡惜誦之章繼之以懷沙則近於
矯故賈誼以鳯凰千仞而譏平矣(本傳賈誼賦有曰凰/凰翔于千仞兮覽德)
(輝而/下之)揚雄以湛身而笑平矣(揚雄作畔/牢以諷平)班固以露才揚
已議平矣(班固謂平之離/騷揚才露已)不思誼之鵩賦不若平之以
鴻鵠虬龍而喻君子(見/上)雄之投閣不若平之抱石江濱
而馨風千古(揚雄因新莽/投閣幾死)固之賦燕然以媚悖逆之臣
不若平之獨醒而不啜其醨也(班固作燕然/銘以媚竇憲)不特此耳
九歌之辨取其禹之平水土而牧養羣生即骨雖朽而
目不瞑於湘水矣噫安得東坡山谷與之讀騷經哉
　　　文選文粹文鑑
論漢魏以後之文莫備於文選論李唐之文莫備於文
粹論聖宋之文莫備於文鑑噫文之難評也尚矣相如
上林之賦劉勰稱其繁類成艶為辭賦之英特而李白
之序大獵復謂窮壯極麗何齷齪之甚(劉勰曰相如上/林繁類以成艶)
(孟堅賦兩都明則以彩贍張衡二京迅㧞以宏富楊又/李白序大獵曰相如子雲競誇詞賦子虛上林長  羽)
(獵既非諸侯述職之義當時/徒窮壯極麗何齷齪之甚也)其去取之不一如此則選
之所録漢賦果安從哉韓昌黎毛頴傳舊史鄙其譏戲
不近人情小宋復謂送窮文毛穎傳皆古人意思未到
可以名家其抑揚之不一如此則粹之所編唐集果安
適哉(舊唐書云愈作毛穎傳譏戲不近人情此文章之/甚謬者矣  又小宋云退之送窮文進學解毛穎)
(傳皆古人意思未/到可以名家矣)范文正岳陽樓記後山謂其累世以
為竒尹師魯復謂傳竒體耳其品藻之不相入如此則
鑑所論本朝之文又何如哉(後山詩話云范文正公岳/陽樓記用對語説時累世)
(以為竒尹師魯讀之曰傳竒體/耳傳竒唐裴硎所著小説也)雖然文章美惡自有定
論去取當否要終自見吾平心論之則曰選曰粹曰鑑
之所集有不難辨者且蕭統盡索自古文士之作築臺
選之始於楚騷訖於江左為卷三十名之曰選且曰章
表記頌詩賦書論亦各有體茍失其體雖工弗取其用
工多矣姚鉉盡取唐人之文拔其尤者先後三變無不
編次為卷一百命之曰粹且曰擷英掇華正以古雅侈
言蔓辭率皆不取其用心勞矣夫以上下數千年間騷
人墨客雄辭傑筆有聲翰墨無毫髮遺是集也或如松
林竹徑清隂䆳密下臨清流瑩然可愛使人蕭然忘塵
埃之意其清如此或如園林華發低紅昻紫麗服靚粧
雜遊其間使人熙熙然神怡氣定其和如此然其間纂
次之不公品題之未當尚不免前輩之議則以選自名
者或有可刪之文以粹自命者多有可疵之體亦何取
於勤且博哉且王右軍之序蘭亭絲竹管絃四言兩意
不免見黜似矣然劉向之序戰國有先秦典雅之製董
子之䇿賢良得伊周格心之學而例黜之可乎(王羲之/蘭亭序)
(不録其中以天朗氣清非春氣絲竹管絃四言兩意/故也  又劉向戰國䇿序董子賢良䇿亦並不載)屈
原之作離騷辭古意烈有風雅體特軋卷首似矣然子
雲之美新名教罪人潘元茂之九錫君子羞之而槩收
之可乎(文選卷首載離騷子雲美新/文潘元茂九錫文皆在選中)不特此也司馬長
卿賦上林而引盧橘夏熟班孟堅賦西都而言玉樹青
葱而亦取之耶(左太冲序三都賦云相如賦上林而言/盧橘夏熟楊雄賦甘泉陳玉樹青葱班)
(固賦西都而嘆出比目張衡賦西京而述/以游海若義則虛而無證言則侈而非經)蘇李河梁送
别之詩在長安而有江漢之語(文選載李陵/送蘇武詩)宋玉高唐
神女之賦以一篇分而為序而亦録之耶此統之去取
不能逃後世之議也且段文昌平淮西碑録之誠善矣
韓昌黎之所作果不及乎(唐舊史云韓昌黎淮西碑多/載裴度事時先入蔡李愬功)
(第一愬不平之詔令刋去命翰林段文昌撰/又文粹不載韓愈淮西碑只載文昌淮西碑)　李徳裕
忠諫論録之誠善矣韓愈諍臣之所作果不及乎(文粹/只載)
(李徳裕/忠諫論)不特此耳王摩詰老將行指天幸不敗為衛青
李長吉鴈門行以黑雲壓城而續以甲光向日之句而
俱取之何也韓栁之䆳古李杜之風雅元白之雄深而
反雜以釋子蘭飲馬長城窟道士呉筠游仙歩虛而不
倫若是何也此鉉之編次不能揜天下之公也(文/粹)嗚呼
不有美玉安别碔砆不有先輩之文鑑無以知選粹之
謬肆我本朝始有文海孝宗惡其踳駁且遺逸者衆乃
命儒臣更修其書斷自中興以前彚次表上賜名曰皇
朝文鑑如衆星列宿爭芒於層漢也如象齒犀角充斥
於天府也自今觀之經學至國朝而愈明形於言論發
六經所未盡之藴程伊川之序易傳無非天理人極之
奥游酢之為孫莘老序易傳亦皆性命仁義之妙其於
孔安國序書杜元凱之序左傳選皆登載者同乎異乎
詩體至國朝而始正發於諷詠有三百篇之意蘇東坡
之直節勁氣傲雪凌霜黄魯直之風韻洒落光風霽月
其與樂天之放蕩愚溪之嘲怨粹皆所采取者是乎否
乎文章雜體至我國朝而尤盛縉紳揚厲之文如梁周
翰五鳯樓賦鋪陳藝祖聖德進士科舉之文如王曽之
有物混成盖有古詩風骨名臣奏議之文如張方平之
諫用兵東坡之疏買燈潁濱之言條例尤其表裏愈偉
者彼選之雜賦諫書粹之表頌銘賛㣲夫斯之為文也
視此不亦恧乎(已上並/文鑑)雖然國朝之文所以嫓墳襲典
超漢軋唐傑然為一代之盛者有由也三百年來文不
振直從韓栁到孫丁此文之始倡也(王元之詩曰三百/年來文不振直從)
(韓栁到孫丁如今便合教/修史二子文章似六經)六十年來旺氣消文章化入
山川手此文之再變也曾子文章衆無有水之江漢星
之斗此文之愈盛也(王荆公贈/曾南豐詩)王元之穆伯長導其源
尹師魯孫明復疏其流廬陵臨川眉山南豐助其瀾鳴
律和呂嚼羽含宮則氣骨安得不古議論安得不正哉
愚故併論之
　　　杜詩
白樂天海圖屏風之作前輩窺見其心之不忍用兵(東/坡)
(讀白樂天海圖屏風詩/謂樂天心不忍用兵)劉禹錫三閣詩四章識者謂可
以配黍離(山谷讀劉禹錫三閣詩/曰此詩可以配黍離)後之讀工部詩者安
可不求詩之意哉吾觀公之氣節高邁秋霜爭嚴風標
屹立砥柱中流嗜殺人如嚴武則瞪睨而兒戲之(嚴武/守蜀)
(杜甫訪武醉捋其鬚曰子/非嚴挺之子耶武大怒)房琯毁師公乃排衆而申救
之(再上疏/救琯)而議者不挈置於仁人之列至於沈宋謟諛
温李滛艶者為伍前輩深以是為恨惜哉夫公之詩盖
愛君之盛心也北征之篇盖倉皇問家室而作也使或
者處之對童稚語妻孥他不暇顧而終篇諄復惟及國
事山谷喜之謂退之南山不必作登慈恩塔寺此正陪
諸公遊遨而作也固宜笑談風月傲視八極以樂其心
而措意立辭意在言外荆公謂其譏天寳時事則其愛
國之意果何如微升古塞外已隱暮雲端夏鄭公知其
為肅宗而非為月也初月出不高衆星尚爭光或謂史
思明尚在而非為星也石壕吏之作韓魏公知其論戍
役之苦茅壁之詠蘇公知其嫉藩鎮之強噫非杜工部
之知道不能發愛君愛國之辭非蘇王諸公之知詩不
能明愛君愛國之心是詩也烏可與騷人墨客同日語
哉(並杜/詩註)不特此也百舌一詠惡讒佞也惡木一章傷小
人也腐草之螢譏閹寺也寒城之菊憫士操也悲青坂
傷戰敗之無功也嘆秋雨刺暴虐之傷恩也兵車行盖
念驅中國之衆開邉境之地也洗兵馬之作盖言復西
京之地掃安史之亂也又不特此也以是心而處已又
以其處已者而待人其送嚴鄭公也則曰公若登台輔
臨危莫愛身其寄裴道州蘇侍御也則曰致君堯舜付
公等早據要路思捐軀其寄董嘉榮也則曰雲臺畫形
象皆為掃妖氛嗚呼又何待人之厚耶先輩謂公詩足
以厯知一代治亂以為一代之史則非詞人之詩乃詩
中之史也(呂公編杜工部年譜始於先天終於大厯且/與唐紀傳相為表裏故凡唐史所未載者或)
(見於公之詩而觀公之詩足以厯考一世之治亂/  又唐史云善謀時事至千言不衰世號詩史)先儒
作公詩序又謂詩與唐録猶槩見事迹復許之以為詩
之六經則非特詩中之史又詩中之經也(見杜/詩)曽謂三
百既刪之後果無詩乎世之輕議先輩者且謂楊大年
鄙為邨夫子以是而疑公之詩不思江漢思歸客之句
大年且不能属是豈鄙公之詩(詩史楊大年不喜杜子/美詩謂之邨夫子有鄉)
(人以子美詩強大年不服因曰公試為我續江漢思歸/客一句大年以為属對鄉人曰乾坤一腐儒大年似少)
(屈/)又謂歐陽子生平不甚愛之復以是而疑公之詩不
思身輕一鳥過之字歐公嘉嘆不已又曷不深取哉(貢/父)
(詩話歐公平生不甚愛杜詩而謂韓吏部絶倫又歐公/與客得杜詩有身輕一鳥之句歐公與客思足其句或)
(曰下或曰落及得全句/乃過字歐公深嘆之)不然山谷稱其靈丹一粒(黄山/谷稱)
(子美詩如靈丹/一粒㸃鐵成金)蘇公稱其集大成(東坡曰子/美詩云云)陳無已稱
其竒工易新盖莫不好此數君子者盖風騷之冠冕翰
墨之典刑使非有愜於衆論豈為是過情之論歟
　　　雜體
議論不本於孔氏則厭常喜異不足以垂後世之訓文
章不祖於六經則夸多鬭靡不足以該天下之理夫自
杏壇迹蕪麟筆絶矣詞人才子名溢於縹囊舒文染翰
卷盈乎緗帙紛紛籍籍盖不知其幾然論本孔氏文祖
六經庶可登文章之籙否則累編連牘特紙上之陳迹
耳盖詩變為樂府之後則作拘幽操(文王/作)作思歸引(衛/女)
(作/)即或愛或思之詩也詩變為離騷之後則作弔湘(賈/誼)
(作弔/湘賦)作畔牢愁(揚雄/作)即或怨或哀之詩也書自誥命之
文不傳而為制為誥為表者皆書之宗泒也詩自明良
之歌不作而為賦為頌為箴者皆詩之源流也後之曰
記傳曰志賛本春秋之遺策也後之曰序曰記即易與
記之遺體也然則學必尊師而後天下無異説文必尊
經而後天下無異論此古今之格言也諸葛孔明出師
一表言辭激烈對越鬼神讀之令人雍雍然生敬心故
東坡謂其與説命相表裏(東坡云孔明出師表/與伊訓説命相表裏)杜工部
平生詩集模寫風景拳拳愛君讀之令人灑灑然生愛
心故山谷謂有三百篇之㫖(山谷讀杜子美詩如靈丹/一粒㸃鐵成金有三百篇)
(之/㫖)夫以文而論人如晁錯之賢良䇿賈生之過秦論班
彪之王命論揚雄之美新王羲之蘭亭序潘元茂之九
錫此皆膾炙人口者而前輩特取孔明之一表以詩而
論人如蘇李之高妙陶阮之沖澹曹劉之豪逸謝鮑之
峻潔徐庾之華麗此盖有聲於詩壇者而前輩特稱子
美之詩此無他不以文論文以經論文也夫商盤周誥
特當時小民登于王庭之言幽深簡古如登峻坂然後
之博學君子研窮㫖意未易通究國風雅頌亦不過小
夫賤𨽻之辭渾厚醖藉如奏黄鍾大呂後之騒人墨客
老於文墨練辭剪句有不能得其一二者噫作文而不
究六經之㫖不愧古之聖賢寧不愧古之民乎然嘗觀
漢晉而下惟唐之韓栁文章機軸自成一家當於古人
中求之韓之南溪始泛三首魯直嘆有詩人之句律(魯/直)
(於退之最愛南溪始泛三首有詩/人句律之深意盖退之絶筆於此)韓之淮西碑孫覺喜
其敘與銘得詩書之體(後山詩話云龍圖孫學士覺喜/論文謂退之淮西碑敘如書銘)
(如/詩)韓之盤谷序坡老謂唐無文章惟此篇而已(東坡云/歐公言)
(晉無文章惟陶淵明歸去來一篇而已余亦/謂唐無文章惟送李愿歸盤谷序一篇而已)則韓之所
筆非唐之文古之文也栁之詩東坡稱其在韋蘇州之
上(東坡晩年最喜栁子厚稱/其詩在淵明下韋蘇州上)栁之序前輩稱送僧浩然
一篇無六朝風采栁之碑東坡稱曹溪南嶽諸碑妙絶
古今(坡公云讀栁集曹溪/南岳諸碑妙絶古今)則栁之所著非唐之文古之
文也嗚呼盍亦遡其源流乎盖詩葩易竒盤誥詰屈春
秋謹嚴韓之所學者在是則捕龍蛇摶虎豹急與之角
而不敢暇者宜矣(進學解又栁文嘗讀韓所著毛穎傳/後題云有南來者言韓愈為毛穎傳)
(云云索而讀之若捕龍蛇摶/虎豹急與之角而力不敢暇)上而詩易春秋下而左氏
國語栁之所學者在是則軋漢周而凌晉宋凜然為一
王之法者宜矣(栁文/集序)噫韓栁逺矣文氣彫喪三百年來
文不振直從韓栁到孫丁吾於我朝諸公見之(見/後)夫論
制誥之文非駢麗俳優之為美而以體製謹嚴之為高
蘇公行呂惠卿之謫辭衆口稱快(東坡作呂惠卿謫辭/曰先皇帝求賢若不)
(及從善如轉圜始以帝堯之明姑試伯鯀終然孔子之/聖不信宰予尚寛兩觀之誅薄示三危之竄衆論愜之)
錢穆父之行章子厚謫辭切中事情(章子厚元祐初簾/前爭事無禮責出)
(知汝州錢穆父行詞云怏怏非少主之臣悻/悻無大臣之節子厚見穆父責其太甚也)范純仁之
遺表辭意感切是文也非六經簡嚴之體歟(范純仁之/遺表其畧)
(云盖嘗先天下而憂期不負聖人之學此先臣所以教/子而微臣資以事君又云萬里波濤僅免江魚之葬五)
(年瘴厲幾從山鬼之游惟宣仁之誣謗未明致保祐之/憂勤不顯奏表時蔡京用事下有司欲罪其子李端叔)
(云代作/遂廢錮)論記述之文非鋪陳華麗之為巧而以規切諷
諭之為工王元之之記待漏院切切然憂國之心(王元/之作)
(待漏院記論大臣早/思憂國愛民之事)范文正之記岳陽樓有對景自警
之辭(范文正作岳陽樓記/論事皆自警之心)張伯玉之記六經閣得尊六
經黜百氏之意(張伯玉作太平州六經閣記云云經/閣者諸子百家皆在焉不書尊經也)是
文也非六經紀實之㫖歟其奏議也潁濵之言條例司
東坡之論買燈張方平之諫用兵鄭介夫之辭除授筆
勢翩翩炳然仁義之美談非得伊訓召誥之意乎其詩
章也楊公之賦朝京闕(楊億童子時送中書賦朝京闕/結句云願秉清忠節終身立聖)
(朝/)歐公之詠春帖(歐公作春日帖子皆規諷意如御輦/經年不游幸上林花好莫爭開戒盤)
(遊也陽進升君/子隂消退小人)坡公之諷水利(坡詩謂閑送苕溪入/太湖盖譏一時水利)中
存諷諭藹然箴美之遺意非得周雅商頌之體乎進士
之文王曽以賦䇿勲而為賢相(王曽應舉作有物混成/賦識者知其有宰相器)
張庭堅以經義進而為名臣則不可以科舉輕視也序
述之文程伊川自序易傳春秋傳游定夫為孫莘老序
周易傳則不可以序體槩論也嗚呼宣公奏議前輩
論其有七篇仁義之談(陸䞇論諫百篇皆仁義之言/論者稱其有孟子七篇之意)劉
禹錫三閣四章識者謂可以配黍離(黄山谷謂劉禹錫/三閣經四章可以)
(配黍/離)况我朝諸公以六經為凖的以孔孟為宗師以仁
義禮樂為醖藉以箴規諷諫為㫖要則含商嚼羽戞金
切玉豈非周情孔思之遺乎嘗謂孔子之學歴戰國而
病至孟子則復起孟子之學厯漢魏而病至韓栁則復
起韓栁之學厯五代而病至我朝諸君子則復起得非
聖經之未墜歟斯文之未喪歟六經簡嚴與天地並傳
而無一日之或息歟不然何其抑之未乆而復伸晦之
未幾而卒明也于今便合教脩史二子文章似六經必
有續王元之之詩以為諸公誦(王元之詩曰三百年來/文不振直從韓桞到孫)
(丁于今便合教脩史/二子文章似六經)
　古今源流至論前集卷二
欽定四庫全書
　古今源流至論前集卷三　　宋　林駉　撰
　　　策試
窮居憂天下之事布衣言當世之政此正試士以策之
意也古人敷納以言之意逺矣其所以謀及庶人咨爾
有衆者惟設科之策耳然策所以陳時務也問以時政
之得失咨以生民之利病欲其有禆國議也名之以敢
言稱之以極諫欲其無有隠情也士而無志於世則已
茍有志焉則條對洋洋皆正大剛直之言持論鯁鯁盡
激厲奮發之氣孰肯以得失計較恐其見黜不肯極言
時政以貽先輩之議哉(劉器之云殿試用詩賦策問固/無優劣人但見䇿中侃侃似乎)
(有用不知祖宗立法自有深意且士人得失計較為重/豈欲極言時政闕失自取黜落是士人初入仕上之人)
(已教之謟也或有沽激慷慨之士未必有/益僧孺宗閔對䇿極詆時政遂成牛李黨)且漢之以策
對者始於晁錯(漢文帝初年求賢/良晁錯對䇿第一)自錯而下如董如宏
如欽永皆以䇿舉也(並本/傳)唐以䇿著者始於裴垍自垍
而下如牛如元白如劉蕡皆以䇿顯也其間筆勢翩翩
言論灑灑鏗鏘於漢唐之間亦皆足取也然君子求其
有關於天下之大計有禆國家之大議期無愧於切時
之論則仲舒劉蕡上策也而宏欽永裴元白之流特下
䇿耳方武帝即位之初其時務莫切於正始也今觀三
篇之對議論淵源理義醖藉勉強行道之論正心正官
之論其有禆帝之初政也不少彼公孫欽永何為哉且
武帝中年元成末代之際其䇿賢良之意正為災異權
臣而發也宏則誣水旱以獻䛕其與仲舒天心仁愛之
意為孰切欽則援申伯以附鳯其視仲舒正朝廷之意
為孰優永則托後宮以市直其與仲舒論初政之意為
孰明(並本/傳)嗚呼捨心腹之疾而論皮膚之患君子謂之
不知務方文宗即位之初其時務亦莫切於謹始也今
觀方正一篇勁氣直節凜凜逼人力攻藩鎮之強痛斥
閹寺之橫其有益於唐之初政也不誣彼僧孺元白何
為哉且憲宗元和之時其䇿制科之意正為強藩強閹
而發也僧孺之言法令詔令其與蕡之攻藩臣者為如
何稹之論通經設科其與蕡之排閹寺者為如何白之
條正觀開元禮樂其與蕡之談謹始者又如何(並本/傳)嗚
呼棄豺狼而問狐狸君子尤謂之不知務嗟夫士君子
之平居暇日擊節伊周高談孔孟議論動人灑然可聽
去取念重卷舌自黙此所謂修於家而壊於天子之庭
也尚安有所學哉國朝之策試有二曰制科曰進士國
初以詩賦取士盖循唐制之舊所謂策試者特施之制
科耳(太平興國三年上御講武殿試禮部合格人加論/一首自是以一題為凖又國朝制科廷試策一道)
熈寧三年以策取士盖因呂公著之請所謂制科者已
罷策試耳(熈寧三年先是呂公著密奏言天子臨軒䇿/士而用詩賦非舉賢求治意己亥上御集英)
(時進士初就席有司權給禮部韻及題出乃策也上曰/對策亦可以盡人才愈於用詩賦遂賜陸佃葉祖洽以)
(下及第時蘇軾為考官以舉子希合爭言祖宗法制乃/擬答以對韓維呂惠卿初考阿附者皆在高等言直者)
(在下等葉祖洽言祖宗多因循茍且之政陛下革而新/之陸佃初第五以和新法升第二范鉞直詆時政皆在)
(下至於熙寧四年安石請更貢舉條制於是除聲律專/意經義罷明經及諸科立新制殿試第一道限一千字)
(以上分五等其又七年詔進士卷罷詞賦所試/與制舉無異  賢良方正等科乞並停罷從之)此其沿
革之由也然觀其名公碩望輩出科目議論表表洋乎
董劉之對盖非欽永元白望其下風張方平平戎十䇿
傑然於賢良之科(張方平以茂才異等權校書郎又以/賢良方正中選試平戎十䇿吕夷簡)
(曰六科得人矣又/召對賜五品服)蘇子由直言君相拔出於方正之對
(嘉祐六年試賢良方正軾第三等轍第四等轍語切直/司馬光考入第三等范鎮難之欲降其等蔡襄曰吾愧)
(之而不敢怨惟胡宿請黜之上曰求直言以直言去之/天下其謂我何乃收入第四等知制誥王安石疑轍右)
(宰相專攻人主比之谷永不肯為辭韓琦曰彼䇿謂宰/相不足用欲得婁師徳郝處俊而用之尚以谷永疑之)
(乎/)此制科之得人也范鉞當熙寧之初直詆時政而不
恤大臣之怒(見/上)張九成當紹興之時公言百執而不憚
天子之嫌(紹興二年御試上曰試舉人以鯁直為上諛/佞者降之遂賜張九成以下及第上曰九成)
(策上自朕躬下及百執言之無/所避擢為首選其誰曰不然)此進士之得人也上以
直言求之下以直言應之雖古君臣規戒之意亦不過
是也雖然司馬君實之司文衡則東坡之䇿以直對(見/上)
吕惠卿之任考校毋怪葉祖洽之不奉新法也(見/上)此先
輩所謂對者之是非在考官之去取誠至論歟(元祐中/呂公著)
(曰天子臨軒發䇿豈非近古良法耶至/於對者之是非邪正則在考官去取耳)
　　　書法
昔東坡嘗言詩至杜子美書至顔魯公及題唐書後又
曰顔魯公書雄秀獨出如杜子美詩格力天縱夫坡公
之稱顔書而必及杜詩者果何見哉盖顔之筆態有天
縱自然之妙即杜詩之自為一家也顔之精神形於以
死赴國之時即杜公之憂國愛君也噫不得於心而泥
於古人之陳迹不適於用而工於紙上之妙墨安足與
語古今之書哉(東坡嘗曰詩至於杜子美畫/至於呉道子書至於顔魯公)且虞世南
之所稱五絶而書翰居其一世南之書固可喜也而所
學者禪氏之遺耳(唐書虞/世南傳)薛稷之書雖稱筆態遒麗時
人無及然拘拘於世南遂良之舊蹟(唐書薛/稷傳)歐陽尺牘
所傳人以為法書亦可貴也而所倣者羲之之書至其
子通雖曰不擇紙筆皆得如意然又切切於其父之遺
法(同/上)依傍繩墨摹放規矩得則得矣而無胷中之活法
君子固得以議之若乃唐之栁公權其有聲於一時者
人固推重觀其與君論筆法之妙不求於筆而求於心
盖有得於虛精靜思之間則栁之書雖未工而亦工盖
以其自得於心也(穆宗問栁公權筆法對曰心正則筆/正筆正乃可法矣穆宗知其以筆諫)
(也/)且霧捲霞收狀若踈而復密(鍾/繇)鳯翥龍蟠勢如斜而
反直(王逸/少)病其疲則有若隆冬之折木患其拘則有若
嚴家之餓𨽻此筆法之雄健也(王獻之字勢踈疲如隆/冬之折木雖枯朽而無)
(屈伸筆蹤拘束若嚴家之/餓𨽻雖覊贏而不放縱)行行若縈春蚓字字如綰秋
蛇此筆體之和緩也(蕭子/雲)釵頭屈玉鼎足垂金何雅麗
也(李/斯)行間玉潤字裏金生何俊拔也(禇遂/良)有風流閒媚
號伯喈中興者(韓擇/木)有八分精妙法衛家傳者(蔡有/隣)奥
通墨妙曲盡筆精善則善矣而區區於無用之工巧君
子固得以議之若乃漢之蔡中郎其筆法傳於當時者
不知其幾觀其西京太學之石經開晤後學訂正聖經
使無魚魯之失則蔡之書雖未工而猶工何者以其有
濟於用也(蔡邕書六經刻之石立於/太學天下學者爭觀之)吾觀司馬温公𨽻
書家人中庸二篇皆修身齊家之道至起高宗嘉嘆之
㫖此温公之書有禆於君也如此豈但公權之意哉(繫/年)
(録紹興六年上曰司馬光𨽻書甚似漢人所書家/人及中庸皆脩身齊家之道不特玩其字而已)蘇文
忠所書無非正論亦起高宗稱賞之音此蘇公之書有
關於世也如此豈特蔡中郎石經之字哉(聖政建炎四/年張守奏昨)
(聞聖訓蘇軾書無非正論言皆/有益不獨取其字畫之工而已)行將鐫石鼓之文勒燕
然之碑請執筆以徃
　　　方言
揚子雲作方言識者怍之(揚雄作/方言)劉子元欲作方言志
而未果當世以為恨(史/通)乆矣哉四方言語之不可不知
也雖然不易知也撑犂孤塗陸機猶莫之知况下於機
者乎(漢書撑犂孤塗單于撑犂天也孤塗子也單于/言大天子也陸機讀史不識撑犂二字何哉)魏
冒踰糟使無田恭則朱輔其何録(東漢作都夷傳朱輔/上疏王唐散等慕化)
(歸義作詩三章述夷之語辭意難正有田恭與之習狎/頗曉其言逺夷樂德歌詩曰提宮隗里魏冒踰糟提宮)
(隗里言大漢是治也魏冒/踰糟言與天合意也云云)愚嘗採方言之所以異矣夫
陳湯傳既曰母鼓西域傳又曰母寡是一字而二音也
(母鼔出陳湯傳母/寡出前西域傳)班史既曰龜兹而為邱慈范史又曰
龜兹而為屈沮是一字而三音也(龜兹二字西漢音/邱慈東漢音屈沮)此
猶可曰是夷習之未定也然楚自克庸其文物有可觀
者而曰馮曰羌何陋也(楚詞憑不厭乎求索羌内/恕以及人皆楚人語也)蜀自
文翁之化其儒學盖彬彬然而以一為蜀何訛也(揚子/方言)
(曰一蜀也郭璞/注蜀與獨同)此猶可曰是舊染之未洗也若夫南方
都之音豬宋人來之音離此中國衣冠之所萃禮樂之
自出而乃如是耶(禮記汙其宮而豬焉注南方以都為/豬  又宋人歌曰于思于思弃甲復)
(來音離鼎又匡衡傳毋/説詩匡  來亦音離)居之為姬但之為地在魯有焉
(檀弓何居注音姬齊魯之間語助丙/吉魯人吉曰西曹地忍之注地但也)邾曰邾婁得來曰
登來在齊有焉(公羊齊人稱邾皆曰邾婁得又禮記亦/謂邾婁又公羊云登來音  來此齊人)
(語/也)此文學之天性聖賢之舊居而亦如是耶至吾聖人
亦有以而為如者吾孟子有所謂施云者抑聖賢不能
自拔於流俗歟(春秋莊七年星隕如雨注如雨如而也/星隕而雨也語亦云宗廟之事如㑹同)
(方六七十如五六十皆訓而字又孟子/云孟施舍注孟姓也舍名也施發音也)盖五方殊性從
古固然水土異宜習俗難變如呉楚輕淺燕趙重濁秦
隴則去聲多入梁益則平聲似去江東取類與河北復
殊莊嶽齊音雖衆楚莫之變焉可以是律之天下哉是
故中土且莫之一况外俗乎聖人且不能免况他人乎
且陳勝傳謂多為夥楚元王傳謂空為丘(陳勝傳以多/為夥  又楚)
(元王傳謂/空為丘)王式傳謂丘為區是以意而釋也(儒林王式/傳以丘為)
(區子又/荀)以案為語辭見於蘭陵三十二篇(荀子多有案/字為語辭也)
以頤為楚語之助見於史記陳渉世家(史記陳渉世家/以頤為語助)
以那為去聲而亦為語助見於韓伯林傳是以字而助
也(漢書韓伯林傳云汝/是韓伯林那注語助)不特此耳指襟紐為衣舡杜詩
有之天子呼來不上舡之證也(杜甫八/仙歌)指簟為桃笙栁
詩有之蒲扇桃笙安可帶之證也(栁文/詩類)他如稱浦為歩
韓碑言之(韓文碑有歩有新/舡盖指歩為浦)安移於齊戰國䇿有之(戰/國)
(䇿云安移也/齊安移於梁)一憐字而為愛為哀(揚子雲方言撫者憐/愛也  又云撫矜憐)
(者憐/哀也)一惄字而為憂為思子雲方言有之是又隨俗變
通與時稱謂其不一也如此(方言云濟聽惄慈栢憂也/  又  鬰悠惄惟慮頥念)
(靖慎乃/思也)嗚呼達書名於四方通言語於重譯此亦士君
子之責無蹈陸機朱輔之失
　　　鄉評
甚哉鄉黨公論所自出也盖人之行義能掩於人之所
不知而不能迯乎衆議能修於其家而不能隱乎有司
昔者周之鄉里選舉也閭胥既書其孝悌族師又書其
任恤黨正又書其道蓺而所書者非一人月吉既攷之
(族/師)歳終又攷之(閭/胥)三年大比又攷之(鄉大/夫)而所攷非一
日(並周/禮)則由鄉而之學由學而之司馬無非平日所素
稱之賢然所以至是者有教化之官以訓之有學校之
地以養之此選舉所以為良法歟周轍不西上無善教
一變而為諸侯之客再變而為州縣之吏漢興以來此
意猶古鄉置三老而人猶知教化也(漢百官表上三老/秦置掌教化  又)
(漢高紀漢元年置鄉三老/時董公以三老能遮説)科立孝㢘而人尚知德行也
(惠帝即位立孝/亷力田之科)其人果賢耶則公議終不揜其善其人
果不賢耶則終身不齒鄉閭之論故武帝求賢良國人
共推公孫宏以充賦(公孫/宏傳)萬石君以孝謹聞郡國特以
其子為郎中令(本/傳)一推兒寛則曰知之乆矣(本/傳)一言蕭
望之則曰此東海蕭生耶(本/傳)一薦龔勝則曰固已聞其
名(本/傳)是其人之賢有不可揜也如此至酈生家貧落魄
縣中謂之狂生韓信家貧無行不得推擇為吏陳湯無
節不得與諸儒州里之論(並本/傳)其人之不肖亦豈欺人
之不知哉推原其由意漢初置三老設孝亷有教化作
成之功歟自後或采於閥閲或取於科舉而鄉里之公
是非泯矣國朝雖無閭胥族師之官而選舉猶有周人
忠厚之意雖無黨庠遂序之名而學校猶有周人教養
之實昔范仲淹嘗謂省試封彌解試不封彌良以解發
考其行履南省考其蓺業則選舉之意猶周也(范仲淹/言外出)
(發解本鄉舉里選之意又先考其履行然後取以蓺業/今乃不求履行惟以詞藻問之加用封彌不見名字大)
(非里選之本意也臣請定外郡解發湏是履行無惡蓺/業及等者方得解薦不封彌試卷南省考試之人已經)
(本鄉詢考履行湏却封彌/試卷精考蓺業定奪高下)宋祁王拱辰嘗謂士皆土著
而教之以學校然後州縣察其履行而薦選之於是詔
天下皆立學則教養之意猶周也(慶歴四年宋祁王拱/辰張方平歐陽修梅)
(摯曾公亮王洙孫甫等皆曰參考衆説取其便於今者/莫若使士皆土著而教之以學校然後州縣察其履行)
(則學者修飭矣故為設立學舍保任薦送之法於是分/州縣皆立學本道使者以属部官為教授三年而代士)
(湏在學習業三/百日乃聽秋試)故栁仲塗之有聲於場屋先獻文軸遂
居首選是以終身之學業决有司之選舉也(長編天聖/三年詔自)
(今不試所業古制先於所薦選試下考試所業方聴取/解故栁仲塗以文軸投主司張景惟䄂一書簾前取之)
王復之素聞於西京有司稱賞預先解發是以平時之
銓次為此日之定論也(天聖明道中錢文僖公留守西/都謝希深為通判歐陽永叔為)
(推官尹師魯為掌書記梅聖俞為主簿有知名進士十/人遊希深永叔之門王復王尚恭為稱首時科舉法寛)
(秋試府中師魯希深監試永叔聖俞為試官王復欲往/請作州解永叔曰王尚恭作解元矣王復不行則又曰)
(解元非王復不可盖諸生文賦/平時已次第之矣其公如此)張公詠之試大名也將
以張公首薦而公推張覃為第一(太平興國四年張詠/與冦凖同舉大名府)
(議將首薦詠詠以同郡張覃素有文/行即與㓂公請以覃為冠士論多之)蔡公齊之䇿萊州
也將以蔡公首薦而公推史防為第一(蔡齊萊州人州/舉進士第一以)
(書薦其里人史/防而已居其後)嗚呼令聞令望不惟衆論多之而有司
亦採之不惟有司採之而同列亦推之此其公道在天
下公論在人心何其昭昭如是耶我思古人實獲我心
吾於國朝三嘆三詠云
　　　慶厯人材
衆賢之進如茅斯㧞此徂徠之頌也(石介作聖德詩曰/於維慶厯一年三)
(月云云維明道初天地嘉吉云云衆賢/之進如茅斯抜大奸之去如距斯脫)新除諌官朝野
相歡此蔡襄之詩也(慶厯初除歐公王素余靖為諫官/蔡襄有詩御筆新除三諫官紛然)
(朝野盡相歡上聞之/亦除蔡襄為諫官)嗟夫於維慶厯君子道泰天降時
雨山川出雲深矣哉仁宗善養之仁也盖自五閏彫陋
人物骫髀草茅岩穴韜光晦迹此正六隂之極我宋龍
興士類奮起科目網羅縉紳推輓此正一陽之萌三聖
相承日加培植至於仁廟項背相望乃六陽之盛也然
乾興之初私論猶勝丁謂之魄已息而欽若之脉猶存
(乾興初丁謂移逐/時王欽若為相)馮拯之蕕方去而利用之蔓復滋(乾/興)
(初罷馮拯時曹利/用尚薦張遜為相)是時也人才雖進而未伸天聖之間
黨論方熾伏閣之爭此雖公論如夷簡之斥逐何(明道/二年)
(郭皇后見踈范諷言后無子當廢呂夷簡賛其言仲淹/孔道輔孫祖徳蔣堂郭勸馬絳段少連劉渙詣垂拱殿)
(門伏奏夷簡奏臺諫伏/閣非美事乃逐道輔等)貽書之責此雖盛事如若訥之
不肖何是時也人才雖伸而未盛(司諫高若訥言仲淹/貶職臣不敢妄有營)
(救今歐陽修貽書責臣不能辨仲淹非辜恐中外聞之/天子以意遷逐賢人所損不細貶修為夷陵縣令西京)
(留守推官蔡襄作四賢一不肖詩四/賢指仲淹靖洙修不肖斥若訥也)迨天地嘉吉善類
吐氣誦石介之詩詠蔡襄之句而後知人材之川涌雲
集矣自今觀之可属大事重厚如勃非溢美也受遺輔
政有始有卒與韓公恊力者有曽公焉(石介詩予早識/琦琦有竒骨可)
(屬大事重厚如勃政又曽公亮謹畏周宻内/外無間言受遺輔  有始有卒可方張安世)億萬維生
公手撫摩非誇詞也中庭拜麻相慶相賀與富公齊名
者有潞公焉(蘇公頌富鄭公曰北至燕然南至于河億/萬維生公手撫摩  又長編文彦博與富)
(弼同拜麻是日士夫以得人相賀天下/謂之文富上曰吾得二相賢于夢卜矣)此宰相之德望
也契丹入使稱嘆得人則徳用其人(仁宗朝王徳用再/入樞府為使是時)
(富弼偕契丹使來徳用伴射使者曰天子/以公典樞府而用富公為相可謂得人矣)元昊納欵士
夫交賀則仲淹其人(慶歴初元昊納欵遂詔韓琦范仲/淹為樞宻副使天下聞之而士夫)
(酌酒相賀曰上用韓范非惟/社稷之幸乃天下生民之幸)忠純可紀玉音稱賞非薛
奎乎(事/畧)忠鯁自任戚畹側目非宗道乎此參樞之節槩
也(拾遺録魯宗道為參政忠鯁自/任時人謂魚頭公貴戚皆側目)叩鐶大呼不曰忤㫖
(孔道輔范仲淹等伏奏/垂拱殿門叩銅鐶大呼)叩榻論事不曰沽名(慶歴聖德/詩惟脩惟)
(靖立朝讞讞言論磥砢忠誠時達素相/之後含忠履㓗昔為御史幾叩于榻)臺諫之風采可
想也椒房之冊翰林不進(宋祁入翰林當張貴妃制初/行冊禮而祁乃以誥進妃怒)
(扺于地曰何學士敢/輕人遂落職知許州)招提之記學士不草翰苑之節操
可敬也(翰林學士蔡齊知河南府羅崇勲趣上脩崇德/寺記曰參知政事可得也齊遲其記不上崇勲)
(怒讒于太后命齊出守魯宗道固留之/不能得太后諭宰相取記齊始上之)敇出唐介何剡
封還(家塾記嘉祐五年唐介知荆州敕過門下知封駁/事何剡封還之言介為諫官有補朝廷不當出詔)
(介復知諫/院如故)敇除懷敏胡宿繳駁給舍之清忠鯁論又何
其凜凜也(楊懷敏除副都知知制誥胡宿不草制封還/以聞上疑宿職不當言謂宰相曰前代有此)
(故事否彦博曰近來富/弼亦封還詞頭上意解)以言其邊帥則黑王相公見者
驚心(王德用狀貌魁偉而靣色正黒邊夷君長皆知其/名識與不識稱之曰黒王相公北方常呼其名以)
(驚小/兒)小范老子聞之破膽(范仲淹帥陜西軍中有謡云/軍中有一范西賊聞之驚破)
(膽/)以言其郡守則一琴自隨成都清節(趙抃守蜀惟以/一琴一鶴自隨)
一硯不持端溪美政(色拯守端州舊守縁歳貢數倍/奉權貴拯貢數足不持一硯)以
言其縣令則宦寺索牛以理拒之(呉育知襄城縣宗室/宦官上冡或夜索牛)
(駕車公曰牛/不可得也)衛士縱馬以法杖之(范純仁知襄邑縣民/有訴衛士縱馬食田)
(者公捕/而杖之)著之於國史班班可紀噫盛哉雖然生聖明之
世負君子之名砥節礪行分所當然猶未見其盛也若
夫陳執中本俗吏也首薦呉育代居揆席君子賢之况
不為執中乎(蘇公曰陳執中本俗/吏能薦呉育自代)孔宗旦本酷吏也叱
罵蠻儂甘死如飴識者稱之况不為宗旦乎(仁宗時儂/智高執孔)
(宗旦欲任以事宗旦叱賊乃大罵遂被害宗旦始官京/東與李道徐尚同等四人為監司目曰四瞪人多惡之)
(而能立/節乃爾)猗歟休哉士君子而為此未足為人材之盛鄙
夫庸人而若此深足為慶也噫豐芑之仁數世用之慶
厯人材不特用於一時而復見於異日嗚呼逺矣哉治
平之初主少國疑之時矣當時天下悸惘呼吸之間有
雷有風有存有亡而韓魏公屹然中立親扶曰轂垂紳搢
笏神閑氣定而天下不敢言不敢議韓公本慶厯之碩
輔也(言行/録)熙豐之際陽消隂長之時矣新法之行趍者
瀾倒同己者進異議者斥而蘇公諸人首立赤幟臺府
論列至為一空而小人終知公論之不可磨蘇公本嘉
祐之名賢也(蘇軾嘉祐中登第至熙寧間王安石行新/法蘇公力攻其非時文彦博韓琦司馬公)
(呂公著諸賢交口論列/皆斥去臺府至為一空)元祐之初改絃易轍之時矣程
范二公慮有朋黨章呂小人窺伺間隙而温公奮然任
怨不暇他恤拯溺救焚而天下知太平之有日温公本
嘉祐之諌官也書曰罔俾阿衡專美有商愚甚拳拳於
今之士君子
　　　元祐人材
觀古靈之薦藁而後知元祐人材之賢(長編熙寧九年/哲宗初即位古)
(靈陳襄薦司馬公而下三十三人章藁司馬光韓維呂/公著乞詔還詞苑或居經幄蘇頌宜居編修孫覺李常)
(范純仁可充侍從蘇軾曾鞏可備文翰孫洙進擢脩注/王存顧臨可属危難林希可以編撰李師中可當邊帥)
(傅堯俞有諌諍之風胡宗愈文醇行修劉摯置之文舘/虞太熙可充臺閣程顥可備風憲劉載薛昌朝當置臺)
(閣張載學行脩明蘇轍學與文稱軾靜厚過之孔文仲/性醇行粹呉育端良質實呉恕器識深純林英有才與)
(行孫奕士行林旦力行鄒何/操履唐坰才翰鄭俠敢言)觀文徳之黨碑而後知元
祐人才之盛(紹聖間元祐黨籍自司馬而下百餘人逐/州立碑又劉元城曰元祐黨止七十四人)
(餘皆/非是)噫貽厥孫謀以燕翼子祖宗之培植也深矣盖自
太宗設三館而已示作成之意(紹興十一年上謂宰執/曰人才須素養太宗置)
(三館養天下之士至仁/廟人才畢出為國名臣)仁宗設六科而遂有飛躍之效
(子由龍川志曰自設六科以來/士之翹俊者爭論國政長短)天地􁁃育雨露洗濯碩
德名公霧滃雲集流而為數世之仁者此也然新法一
唱正人繼逐而人材沮於貶竄間新法一行士心日變
而人材壞於胎卵中世道荆棘天下茅葦嶺隅海表落
落如晨星之相望所幸碩果不食隂剥陽復而士之元
氣復春矣元祐天子磨洗舊習二三大臣極力推轂駸
駸乎慶歴之盛噫偉哉方元豐之八年也召吕公著於
揚(元豐八年揚州召/呂公著乗傳赴闕)召司馬光於陳(元豐八年樞宻院/司馬光為門下侍)
(郎自陳州召還言/脩身治心之要)二老來歸衆正相慶孫覺之方正李
常清之有守劉摯之資性端厚王巖叟之素有才氣則
呂公所薦也(元豐八年呂公著薦孫覺方正有學識可/充諌議大夫或給事中范純仁勁氣可充)
(諫官或户部侍郎使議青苗等法李常清有守可備御/史中丞劉摯資性端厚可充侍御史蘇轍王巖叟並有)
(才氣可充諫官/或言事御史)趙彦若之博學唐淑問之難進自餘如
韓宗道晏安止范純禮或以行義或以文學則司馬公
所薦也(元豐八年司馬光言竊見劉摯公忠剛直始終/不變趙彦若博學有父風内行脩飭𫝊堯俞清)
(介安貧滯淹歳乆范純仁臨事明敏不畏強禦唐淑問行/已有恥難進易退范祖禹温良端厚修身無缺此六人)
(節操㓗正雖不敢遽言大任若使之或處臺諫或侍講/讀必有禆益自餘如呂大防王存李常孫覺胡宗愈韓)
(宗道梁燾趙君錫王巖叟晏安止范純禮蘇軾蘇轍朱/光庭或以行義或以文學伏望紀其姓名各隨器能任)
(使/)至元祐之元年也詔文公彦博則有副我虛宁之語
(元祐元年詔文彦博曰卿踐更二府弼亮三朝名聞四/夷功在天下注想元老渇見儀刑宜疾其驅副我虛宁)
(詔書到日可肩與赴闕/時授太師平章軍國事)詔范公鎮則有為我強起之詞
(元祐元年賜范鎮詔曰朕虛懷前席以致諸老非敢以/事諉也茍得黄髪之叟皤然在位則朝廷尊嚴姦宄消)
(伏卿雖篤老乃心王室毋憚數命之勞以副中外之望/  又降詔曰西伯善養二老來歸漢室卑詞四人入侍)
(為我強起/毋或憚勞)鮮于侁梁燾則任左右諫議(元祐元年鮮于/侁為右諫議大)
(夫梁燾為左/諫議大夫)朱光庭王覿則任左右司諫(元祐元年朱/光庭為左司)
(諫王覿為/右司諫)諫垣之有人也張舜民黄庭堅則擢校理張
耒晁補之則擢正字館職之有人也(元祐元年十一月/畢仲游趙挺之並)
(為集賢校理孫復梅顥張舜民並為秘閣校理張耒晁/補之劉安世李昭玘張察並為正字畢仲游等十二人)
(並以學士院/召試充選也)李常之拜户部則天下知朝廷不忍於征
利(元祐元年吏部侍郎李常為户部尚書用/文士掌邦計則天下知朝廷非急於征利)蘇軾之除
翰學則出於先朝之眷愛(元祐元年蘇軾為翰林學士/初宣仁謂軾曰先帝嘗謂卿)
(竒材今日/所以擢卿)范祖禹之為侍講則為講官之第一(元祐元/年傅堯)
(俞為侍讀而用著作郎范祖禹兼侍講/時祖禹在經筵色和氣柔為講官第一)程伊川之性學
高明則任校書(元祐元年程頤/以布衣為校書)蘇轍之操守端方則任
起居(見/上)庶職皆有人也明年則丁隲以不附新法而擢
正言(元祐元年丁隲為右正言自行新法即不/肯為知縣折資監當幾二十年人各稱之)陳師道
以名公交薦而擢掌教(元祐二年徐州布衣陳師道為/亳州司户充徐州教授先是蘇)
(軾傅堯俞孫覺言師道文詞高古度越/流輩安貧守道若將終身故有是命)彭汝礪亦以衆
賢爭稱而擢舍人(見/下)又明年則吕大防范純仁為僕射
(元祐三年四月吕公著為司空吕/大防為左僕射范純仁為右僕射)豐稷趙屼為臺諌(時/豐)
(稷為左司諫論荆王頵奢侈監察御史趙/屼與稷同對退謂稷曰聞君言使屼浹背)劉安世為言
路(時劉安世為諫官論胡/宗愈凡二十次論列)至四年則安世力薦傅堯俞
素有德行得大臣體(時宣仁后令梁燾劉安世具可用/臣僚姓名進入於是燾安世共奏)
(傅堯俞素有徳行得大臣體/蘇頌學問該博練達典故)蘇頌學問該博有聲先朝
至五年則范祖禹屢薦韓維可居經筵趙君錫孝行鄭
穆純正鄭雍端㓗(時范祖禹四劄薦韓維可居經筵蘇/頌可任經莚蘇軾可居尚書趙君錫)
(孝行書于英宗實録士夫所共知鄭穆館閣老儒/操履純正鄭雍謹靜端㓗言行不妄宜署左右)六年
則楊康國賈易姚勔列居風憲而言路愈振(六年楊康/國為左司)
(諫賈易為侍御史安世為/監察御史姚勔為右正言)七年則顧臨孔武仲吕希哲
吕大臨錯列朝著而朝綱日正(七年顧臨為侍讀讀寶/訓論鈔法之便四月范)
(祖禹言孔武仲學問該博吕希哲呂公著之子公著言/此子不欺暗室可備勸講吕大臨是大防之弟脩身好)
(學如古人吕純仁自為布/衣以行誼稱於士大夫)兹數年間朝廷清明居廟堂
者屹然泰山之具瞻任言職者凜若秋霜之在望也氣
和色柔君德日長無愧於翠幄之任論駁封還小人氷
晛無歉於青𤨏之寄六部繩聨而無事之不舉庶府星
布而無弊之不革外而州縣之小吏微而管庫之末任
皆師師然有羔羊之風豈不盛歟然君子所惜者諸賢
彈冠之秋熈豐小人投閑置散其乗問俟隙有日矣元
祐諸公操戈太甚反起異日朋黨之禍戲薄之語亦小
忿也主正叔者攻子瞻主子瞻者攻正叔(吕陶言明堂/賀赦訖兩省)
(官欲弔司馬光程正叔曰子於是日哭則不歌或曰子/言哭則不歌不言歌則不哭子瞻戲正叔曰此乃枉死)
(市叔孫通所制禮也衆大/笑結寃之端自此始也)吏額之爭初無他意也而主
微仲者攻莘老主莘老者攻微仲(劉摯字莘老為中書/侍郎初以吏額房事)
(與僕射吕大防微仲議不合己而摯門下侍郎及臺諫/共攻大防語他人曰使上意曉然不疑如門下之力居)
(多然士大夫趍利者交搆其間謂大防與摯有隙造為/朋黨之論摯語大防曰吾曹心知無他然外論如此非)
(朝廷所宜有願引避大防曰行有請矣摯乞出外大防/辭位不許及摯遷右僕射與大防同列未滿歳言者爭)
(擊之摯尋罷朋黨之論遂/不可破其本自吏額始)不知今日之相攻正為攻我
者之資鷸蚌相持漁者之利諸君子獨不念及此耶噫
元祐而為紹聖君子方惜其天意之剥紹聖而為建紹
君子又喜其天意之復
　
　
　
　
　
　
　
　
　
　
　
　
　古今源流至論前集卷三
欽定四庫全書
　古今源流至論前集卷四　　宋　林駉　撰
　　　玉牒
玉牒之書何記乎記大事也以紀帝系以載厯數以籍
昭穆盖将綿天地亘古今為不朽傳也以書政令以記
户口以别封域盖将以理亂興衰之大驗固與之為消
長也有大制誥有大冊命凡闗於事之大者皆録之又
将使進退取舎予奪廢置揆之人情而安布之冊書而
信也嗚呼亦重矣(續㑹要脩玉牒官無定貟掌脩皇帝/玉牒凡編年以紀帝系而載其歴數)
(及朝廷政令之因革者為玉牒以又四朝志宗正脩纂/牒譜圗籍其别有五一曰玉牒  編年之體叙帝系而)
(紀其歴數凡政令賞罰封/域戸口禮文祥瑞之事)故瑶編金軸崇藻飾也寳鑰
縹囊謹緘䕶也耆儒宿學假以嵗月重成書也編摩告
備寵以優爵示有敬也是書之隆重如此則闗係治體
而寄其深長無窮之意者顧不多哉(會要凡玉牒書以/銷金花白羅紙金)
(軸銷金細羅縹𢃄黒漆金飾匣紅綿褁金鎻鑰又淳熈/臣僚劄著之金版藏之邃殿典領之於大臣如是其嚴)
(也/)愚嘗攷設官之本末為書之沿革與夫圗籍之或分
或合藏籍之有始有終有可得而論者盖唐玉牒本宗
正之職開成始别置官其倣唐制或以宗正卿領其事
或命知制誥掌其職與夫以學士典領者咸平祥符熈
寧之制也其分𨽻宗正與夫置使以領者元豐大觀之
制也其提舉以宰臣充修以侍從纂修以宗正卿少而
下則見於紹興之初者如此其不置修書檢討獨以少
卿丞編脩既而宰臣提舉而脩書之一員仍舊則見於
紹興之末者如此在乾道則以參樞提舉初不專係於
宰相在今日則提舉有監修有修玉牒有檢討皆以宰
臣侍從他官兼至於纂脩則卿丞簿皆與此則玉牒設
官之本末也(唐本宗正之職開成後始置修玉牒官聖/朝祥符九年以知制誥劉筠夏竦為修玉)
(牒官自後置一貟或二貟熈寧三年皇帝玉牒十年一/修玉牒並以學士典領自元豐官制行分𨽻宗正寺官)
(紹興十二年襲舊制始以宰臣一人提舉修玉牒官一/人以侍從兼凡宗正卿少而下悉與修纂二十九年詔)
(玉牒所併入宗正寺更不置修玉牒官檢討官以本司/少卿丞同領編修事詔玉牒所宰臣提舉依舊修書官)
(一貟同宗正卿丞修纂更不置檢討官紹興三十二年/詔尚書左僕射陳伯康提舉編修玉牒後或以參知政)
(事簽書樞宻院兼權提舉乾道元年錢/端禮以參知兼權蒋芾以簽書兼權)皇唐玉牒之號
肇於開成為書一百一十卷者李衢林寳所撰也其襲
唐憲度用編年法者咸平之制也其以成書十年一進
者熈寧之制也照用日歴指定修書則又見於熈寧者
如此以玉牒聖政抄送史院則見於元符者如此其在
舊制所書之條例者凡十有一其在紹興以來臣僚所
定之條例凡九若親祠若㳺幸若大除拜若大慶賞若
皇子公主之出降封冊若大事之類皆大書特書此則
玉牒為書之沿革也(續通典唐開成三年脩玉牒官李/衢奏聖唐玉牒與史冊並驅立號)
(建名期於不朽乞特創嘉多敕以皇唐玉牒為名又續/㑹要脩皇帝玉牒凡編年以紀帝系  又中興㑹要熈)
(寧三年玉牒十年一進脩指又元豐六年詔宗正寺修/玉牒詔用日歴所文字並  定所書而今本所節録元)
(符二年宗正寺丞陳覺民乞将先帝玉牒/内聖政令本寺修玉牒官抄冩餘見上)唐始置圗譜
官其譜自武徳者栁芳之所撰也其譜自永徽者栁景
之所續也於是永泰有譜天潢源泒有圗在我國朝至
道時則梁周翰所編也在祥符時則始属玉牒趙世長
所請也於是皇属有籍仙源積慶有圗宗藩慶系有録
其曰宗枝属籍者盖皇属籍也迨至紹興合而一之謂
之仙源慶系属籍總要此則玉牒圗譜之分合也(中興/本末)
(紹興十一年卲大受言宗正舊有四書曰玉牒曰仙源/積慶圗曰宗藩慶系録曰宗文属類建炎南渡寺官失)
(職舉四者而逸於江滸陛下比命重脩仙源積慶系属/籍總要合三者而一之固已無愧於昔獨玉牒未修望)
(命有司討論於/是始建玉牒所)纂脩之所則咸平始纂於秘閣既而祥
符建殿于新寺既又脩於編修院之西閣所以便國史
也嘉祐則脩於宗正寺廨熈寜則於三班院既而從編
脩院者用祥符之舊也元豐則以𨽻宗寺紹興中間始
特建以纂修之所既而併於宗寺者用元豐之舊也属
籍之樓見於咸平慶籍之堂創于景徳曰圗曰録嵗以
供龍圗天章寳文者則舊制也是則置局藏籍之終始
也(職源聖朝祥符六年始設局置官倣唐制也八年建/玉牒殿于新寺景祐元年宗正寺脩玉牒官李淑申)
(請詔以編修院廳西閣子充修纂玉牒之所時李淑言/前脩玉牒馮允亦是兼編修㑹要盖縁國史玉牒事節)
(湏要照㑹所以只就編修院修纂熈寧三年玉牒於三/班院置局後從編修院自元豐官制行分録宗正寺官)
(紹興間始/建玉牒所)噫觀祖宗之所已書知祖宗之所由治謹方
來之所未書兾方來之所大治必也麟趾振振螽羽蟄
蟄而後無愧於帝系歴數昭穆之譜朝廷清明民物阜
安而後無愧於政令封域戸口之記衆正翔集群邪晛
消而後無愧於冊拜制誥之書萬世可法天下可誦鋪
張對天之閎休揚厲無前之偉績愚願拭目以觀
　　　㑹要
昔淳熈廷臣之進㑹要也其表曰考貞元㑹昌之作至
藝祖而後成叅慶歴熈寧之編逮慈皇而載續愚嘗因
是而推原其由是書始於貞元之蘇冕繼於㑹昌之崔
鉉至建隆初王溥取宣宗以後故事又從而推廣之此
唐㑹要之源流也(自唐徳宗貞元間蘇冕始為唐㑹要/四十卷武宗時崔鉉又續四十卷本)
(朝建隆初王溥取宣宗以後故事并蘇崔/所録共為二百卷文理簡當太宗嘉之)自建隆至慶
歴凡百五十卷則進於章得象由慶歴至熈寧凡三百
卷則成於王珪元豐而至政和以續脩㑹要為名則汪
大猷刪定之建炎而至紹興以中興㑹要為名則陳騤
編類之此國朝㑹要之源流也(寳訓寳元二年上以蘇/冕典章有足考者乃詔)
(史官纂國朝建隆以來止慶歴二年凡制度沿革大小/畢録為㑹要百五十卷慶歴四年監脩國史章得象上)
(之卷又職源本朝㑹要自建隆至慶歴四年成一百五/十  章得象上玉牒編修  又長編元豐二年宰臣王)
(珪上國朝㑹要三百卷寧仁宗時脩㑹要自建隆止慶/歴二年一百五十卷熈  初珪請續之凡十二年乃成)
(止熈寧十年通舊增損成三百卷脩又職源乾道四年/詔尚書左僕射陳駿卿兼提舉編  國朝㑹要五年秘)
(書少監汪大猷等言蔡攸所脩國朝㑹要除将熈寧十/年以前章得象王珪所修重加刪改外其自元豐至政)
(和止得帝系后妃吉禮三門攸所修吉禮縁當時議論/好惡不同妄有刪改以近時好乞令本省再加刪定兼)
(今來續脩斷自神宗其五朝㑹要内有熈寧十年内事/亦合重行編入以續修國朝㑹要為名從之六年中書)
(門下有言國朝㑹要已修至靖康詔令自建炎元年接/續至乾道五年九年秘監陳騤言編類建炎已後㑹要)
(至紹興三十三年六月十一/日成書以中興㑹要為名)列帝系於其先編蕃夷於
其後禮樂輿服之目秩秩乎不紊學校職名之條繩繩
乎可攷總而類之門而分之唐與我朝同此書也亦同
此名也(王洙㑹要總類十五帝系三卷禮三十六卷樂/四卷輿服四卷學校四卷運歴瑞異各一卷職)
(官三十三卷選舉十卷道釋四卷食貨十六卷刑法八/卷兵九卷方域八卷蕃夷一卷王珪㑹要凡二十一類)
(如后妃王洙入在帝系/中王珪自為一類之類)然唐自徳宗武宣而後治少亂
多大綱不舉故其書雖備而無取國朝自藝祖列聖相
𫝊之盛豐功茂徳照映今古故其書相稱而無愧愚敢
端拜而論之唐之言帝系也顔真卿以謂皇帝則盡有
大聖之號皇后則盡有順聖之號議禮之士病其繁多
不經其視我朝建隆之尊四廟祥符天聖之加號祖宗
盛徳大功為如何况今繼志以彰孝治備禮以奉慈極
寳冊徽號輝光日星唐虞禹益之𫝊姜妊太姒之徳又
何加乎唐之郊禋曠嵗而不舉張九齡至謂郊禋常典
猶闕其儀而有怠於事天之語其視我朝定南郊行禮
之圗徹黄褥遮道之飾用綉文鹵簿之儀(見郊祀門/)其
精神享帝又如何况今嚴禋致祠以享神祗討論盛典
光華史冊又何愧宗伯所掌者乎唐於食貨之事載之
㑹要大率苛取横歛而已故裴守真以為太府聚天下
之財而國用有缺司農理天下之財而倉庾不充其視
我朝賜租於乾徳减六州之稅於開寳免開封之租於
咸平(賦稅門/)其損上益下裕民足國又為如何况今培
植國本以寛民力則八政食貨之書又不足言矣噫國
朝之徳業如此治功如此則成書所載當以唐虞三代
論不當以唐論也信矣然嘗論之天下有公是非則所
書皆實事天下有公毁譽則所載皆定論宣仁之善政
始不能以自明而終明於尊堯之集(宣仁誣謗事為蔡/京悖筆所汙至陳)
(瑩中作尊/堯集始定)金陵之私史始固未免於失實而終實於時
政之記(紹聖間蔡卞以金陵實録私史壓宗/劄至紹興命范冲以實録刪定之)且熈寧十
年以後之㑹要其所議論本於時好故不定於蔡攸之
私筆而定於乾道正論興起之際(見上/)嘉定三年以前
之㑹要其所刪集之大者在於戮姦更化故不定于曩
時未更化之前而定于已更化之後(見上/)噫是書之作
上以慰祖宗在天之靈下以示子孫奕世之典抑亦公
道大明而後皆直筆也愚故併及之
　　　實録
實錄之名何始乎稱於漢而定於唐也愚嘗究其顛末
矣漢人抽蘭䑓之秘藏發金匱之舊籍曰本紀則係天
下之統曰世家則係一國之紀曰列𫝊則係一人之事
書者制度沿革之大端表者興亡理亂之大略雖出入
於歴代之事而實褒貶西漢之治此漢實録之號也是
則漢之書亦詳矣然帝紀列呂氏不能無譏於房闥之
政八書著封禪不能無憾於登封之舉禮書盡録荀子
是長樂等儀非儀也樂書止載戴記是昭容禮容等樂
非樂也漢之實録得無不足於漢之治乎(史記/)唐高祖
之二十卷敬宗撰之房元齡脩之太宗之六十卷顔嗣
元脩之長孫無忌又增之憲宗之四十卷則潤色於既
濟父子之手徳宗之五十卷順宗之五卷則粉飾於蒋
乂韓愈之筆此唐實録之書也是則唐之書亦備矣然
敬宗之曲筆未免有失實之嫌韓愈之直書又起後來
竄定之議唐之實録果能直紀唐之事乎(唐史/)嗚呼業
鉅而辭淺固不足以揄揚其萬一文浮而實泯亦豈紀
錄之真哉漢唐之制陋矣惟我國家聖聖相承豐功茂
徳輝映史牒名實相稱萬古不磨盖自捜尋有詔訪求
有命而實錄之書益備(㑹要咸平元年詔曰太祖誕膺/丕命啓肇皇基㳟惟實錄将示)
(無窮而筆削非工多所漏畧先命張洎重加刋定其書/未成近因捜尋備見踈簡命呂端錢若水表成以揚芬)
(烈興又至道三年命錢若水脩太宗實錄若水言自太/平  國已前君臣獻替不著於話言淳化五年以前親)
(决萬機不聞于䇿府/請降詔求訪從之)提舉以宰臣脩撰以侍從檢討校
勘以本省官而實録之官益重(㑹要提舉實録院之置/盖自治平元年以宰臣)
(韓琦提舉脩仁宗實録熈寜九年以宰臣曾公亮提舉/修英宗實録紹興初實録國史皆寓史館後罷史館遇)
(修實録即置實録院遇修國史即置國史院九年二月/以上神宗哲宗徽宗實録始置院以宰臣一貟提舉修)
(撰檢討官無定貟檢討官以本省官或他官兼而修撰/官如史官例十二年詔史館提舉討司承受等并官吏)
(並併歸實録院/以罷史館也)或置院或寓史館或罷館而歸院而實
錄之地益崇(見上/)名山登載鏗乎二典之並𫝊寳閣分
華熀若祖孫之炳燿嗚呼盛矣哉我藝祖之開天下也
披棘蕩榛規模萬世太宗之守文治也廣聲纉功有光
前代故興國三年李昉扈蒙趙璘幾之同修所獻者(㑹/要)
(太平興國三年命李昉扈䝉李穆董淳趙璘幾同修太/祖實録五年書成凡五十卷淳化五年乃命李至張洎)
(同修太祖/國史實録)咸平元年呂端錢若水李宗諤趙安仁之同
脩所上者皆鋪陳乎此也(咸平元年命呂端錢若水裁/成若水表辭帝曰以卿前修)
(太宗實録甚為周備而太祖朝事盡漏畧故再命卿修/撰又以王禹偁李宗諤梁顥趙安仁同脩撰端罷李沆)
(繼/成)咸平元年錢若水所上八十卷祥符九年王旦所脩
二書皆終始乎此也(㑹要至道二年命錢若水脩太宗/實録若水言自太平興國請降詔)
(求訪從之咸平九年八月書成凡八十卷増又祥符九/年王旦言兩朝實録有未備者望降史官  修詔可)
真宗以清浄治而民物乂安仁宗以安静治而風俗醇
厚故天聖二年三月癸夘李維晏殊所上之百五十卷
而大典惟恐其不謹也(寳訓天聖二年三月癸夘李維/晏殊所上凡一百五十卷宰相)
(王欽若/等表上)熈寧二年冬韓琦所上二百卷而金匱惟恐其
不副也(熈寧二年韓琦等表曰仁宗在位四十餘年嵗/紀綿乆注記盈多先帝撰述賜下永以丕承夙)
(愧多聞繆塵聖選不能昭星斗之觀副金匱之藏昧死/奏編經營失次其所修仁宗實録二百卷事月日卷上)
(進/)英宗以上聖之資撫高世之行則三十卷之昭昭可
攷者曾公亮領之也(熈寧二年曽公亮表曰英宗以上/聖之資撫高世之行度越前王憲)
(章來裔聖上申命儒臣俾知撰次臣捧詔惴慄迨兹/朞嵗僅乃成篇其所修英宗實録共三十卷上進)神
宗天資高美動法三代則正史之乆欝復明者范冲定
之也(中興本末紹興四年上欲重修神哲兩朝實録常/同言范祖禹之子冲知其本末乃召冲上諭宰執)
(曰二史失實非所以𫝊後朱勝非曰神宗史添入王安/石日録哲宗經蔡京蔡卞之手今脩之足以彰二帝之)
(盛美矣秋范冲條上宣仁誣謗事且奏曰臣親奉玉音/議熈寜之法度則曰神宗之意初實不然言紹聖之繼)
(述則曰帝王之孝豈在于是辨宣仁之誣謗謂功烈之/盛何可不明思道君之重明為奸臣之所誤安得不悔)
(願明詔群臣示之好惡詔付史館六年范冲言重脩神/宗實録於朱墨二本中有所刋定奉詔别為考異一書)
(明辨去取之意以辨誣為名從之八年神宗實録用何/愉刋正訛謬六月詔前脩詳畧去取未當令本省簽貼)
(進/入)哲宗元祐之治雖汙於卞京之手而終潔於紹興之
四年也(見上/)徽宗崇觀之事本出於蔡京之姦而卒明
於紹興之三十二年也(中興本末紹興八年詔修徽宗/實録以左僕射趙鼎提舉鼎奏)
(曰先帝以仁厚之徳㴠養天下其間法令有未盡善者/皆出於群臣貪功冐賞而有司壅於上聞非先帝本意)
(又曰崇觀之失不歸蔡京使何人任責十二年/初詔修徽宗實録至是纔成六十卷秦檜上之)高宗之
中興再植宇宙盖耳目所接未逺則紹興嘉泰諸臣所
定亦可覆也(嘉泰二年高宗實録二百三十卷起紹興/十七年之正月迄紹興三十二年之正月)
孝宗之揖遜宏模懿範實人心所共知則嘉定諸臣所
潤色者亦可見也(嘉定十二年詔/脩孝宗實録)隆名美號昭乎日月
之照臨深仁厚澤蕩乎天地之覆載襲六為七作宋一
經蘭䑓石室有直筆而無𨼆情寳軸牙籖有全册而無
遺典微夫漢唐之史也視我朝之盛徳全典鏗鍧炳焕
不亦恧乎
　　　溫公之學
誦公之行事者曰今人不及須求之古人(韓魏公語録/文潞公書言)
(君實作事今人所/不及須求之古人)稱公之學術者曰三代而下公一人
而已(劉元城語録或云三代而下宰相學術温公一人/而已公以為如何公曰學術誠然若相之才所以)
(圗回四海未敢以為第一盖當時正/人多短于才所謂爱而知其惡也)噫公何以得此名
哉吾嘗求其操履大致矣平生所行不外乎誠無欺心
也(劉安世從溫公學數年一日問盡心行己之要温公/曰其誠乎吾生平行之未嘗須臾敢離故立朝行己)
(俯仰無/愧耳)平生所為可語諸人無私心也(晁無咎云司馬/温公有言吾無)
(過人者但生平所為未/嘗不可對人言者耳)夫惟心之無欺也己正物正精
粗一致意誠國治本末一理君其不我信乎夫惟心之
無私也視國猶家夷險不變待人猶己公私無間人其
不我知乎此公至誠自得之學見於立朝行己之間也
授以翰林而辭翰林(神宗即位擢司馬温公為翰林學/士力辭上諭以卿有文學何辭公)
(曰臣不能為四六上曰如西漢制誥可也公曰本朝故/事不可上曰卿舉進士高等而云不能四六何也公趍)
(出遣内臣強公受/告公不得已乃受)授以樞宻而辭樞宻(韓魏公言君實/初除樞宻副使)
(竟辭不受亟遣人賫書與潞公勉之君實云自古被這/官爵引得壊了名節不少一日神宗有無人才之嘆蒲)
(宗孟曰人才半為光以邪說壞之上曰蒲宗孟乃不取/司馬光耶光未論别事只辭樞宻一節朕自即位惟見)
(此一人他人則遣/之去亦不肯矣)非矯情也禹益伯夷之遜也善韓公
而非韓公(龍川志云治平韓魏公建議於陜西刺義勇/無一人敢言其非者司馬君實時為諌官極)
(言不便持劄子至中書堂魏公曰今已降敇牓與民約/永不充軍戍邉矣君實曰朝廷屢失信未敢為信雖光)
(亦未免疑也魏公曰吾在此君無憂此語之不可信君/實曰光終不敢奉信恐相公亦不能自信耳魏公曰君)
(何相輕甚耶又光與韓琦在仁宗/朝同論建儲在神宗朝論新法)善范鎮而非范鎮(熈/寜)
(元豐間士大夫論天下賢者必曰君實景仁二公盖相/得歡甚曰吾與子生同志死當同傳盖二公用舍大節)
(皆不謀而同如仁宗論立皇嗣英宗時論濮王稱號神/宗時論新法其言若出一人君實嘗謂人曰吾與景仁)
(兄弟也但姓不同耳然至于論鍾律則反覆相非終/身不能一君子是以知二公非茍同者也范鎮墓志)非
褊心也稷契臯陶之忠也此處己待人之道然耳至爱
君之大節憂國之至情俯仰無慙神明可質真一代之
標凖也建儲之議人所難言言之者亦未必力中心藏
之何日忘之如公幾人哉自為并倅已獻三章繼入諫
垣復抗累䟽雖仁宗亦稱他人所不及也(初至和三年/仁宗始不豫)
(國嗣未立諌官范鎮首發其議公時為并州通判上䟽/擇宗室賢者使攝儲貳以待皇嗣之生退居藩服不然)
(典宿衛尹京邑亦足以係天下之望䟽三上其一留中/其二付中書公又與鎮書此大事不言則己言一出豈)
(可復返願公以死争之及公為諫官復上䟽上沉思乆/之曰得非欲選宗室為繼嗣者乎此忠臣之言但人不)
(敢及耳至嘉祐六年復上䟽/上大悟詔英宗判宗正寺)新法之行人所同争争之
者恐未必力風雨如晦雞鳴不已如公幾人哉始諫不
從奮然補外再諫不聽浩然居洛雖荆公亦稱其言不
變也(公力論安石新法不便垂拱登對乞知許州或西/京留守御史䑓國子監上曰卿何得出外光曰臣)
(必不敢留上沉吟乆之曰安石素與卿善卿何自疑光/曰臣與安石素善但自執政違忤甚多今忤安石者如)
(蘇軾軰皆中以危法臣不敢避削黜然出知永興軍朝/辭進對猶乞免本路青苗助役後判西京留守御史䑓)
(遂居洛買園以獨樂名之又荆公嘗曰自/吾行新法始終言不可者惟司馬光一人)公之愛君何
其終始不易邪雖然此未足以知公也改絃之際公豈
不知朋黨之禍邪而拯溺救焚不暇他恤且曰天若祚
宋此必無事是言也天地實臨之(劉先生語録公曰温/公當揆路日盖知後)
(必有反覆之禍曰然變法當如救焚拯溺何暇論異日/事又聞見録公欲改新法或謂公曰元豐小人有以父)
(子之義聞上則朋黨之禍作矣/公正色曰天若祚宋必無此事)垂歿之頃公豈不念身
後之事耶而憂國忘家不能自已且曰四患未除死不
瞑目是言也鬼神實鑒之(元祐元年公始得疾詔公與/尚書左丞呂公著朝㑹與執)
(政異班再拜而已免舞蹈公疾益甚嘆曰四患/未除吾死不瞑目矣乃力疾上辭至九月薨)公之憂
國何其禍福不變耶雖然此亦未足以盡公也何者公
之至誠格於匹夫公之忠信行於蠻貊公之清忠粹徳
凛凜異日之景仰兹所以為公也兒童知名且重君實
(東坡作温公獨樂園詩兒/童誦君實走卒識司馬)衛士加額歡呼相公(公赴闕/庭衛士)
(見公入皆以手加額曰此司馬相公也至民遮道呼/曰公無歸洛留相天子活百姓所在數千人觀之)噫
賤𨽻且稱之况君子乎大遼伶人敬公清名(文潞公謂/温公曰彦)
(愽昔守北京遣人入大遼偵事回云見遼主大宴群臣/伶人劇戯作衣冠者見物必攫取懐之有從其後以挺)
(仆之者曰司馬端明耶君實/清名在夷狄如此温公愧謝)契丹伴使慕公忠亮(呂晦/叔曰)
(昨使契丹彼中接伴問副使狄諮曰司馬中丞今為何/官諮曰今為翰林學士兼侍讀學士曰不為中丞耶聞)
(是公甚忠亮晦/叔以著於語録)噫逺人且敬之况吾國乎凜然遺像後
人尊仰畫公至有致富(公既沒京師民畫遺像刻印鬻/之家置一本飲食必祝焉四方)
(皆遣人之京師時/畫工有以致富者)刻之黨名異時立石䥴工不肯受役
(元祐奸黨并元符黨凡三百七人起司馬止王仲基上/親書刻石于文徳殿之東壁又詔蔡京書須諸路立石)
(長安當立石召石工安民者刋之安民辭曰元祐大臣/如司馬光者天下謂之正直今謂之奸邪安民不忍鐫)
(也府官欲罪之安民曰被役不敢辭/乞不刻安民後世以安民為罪也)噫異日且慕之况
當時親見乎然則公何以得此名哉曰微之顯誠之不
可掩也如此夫
　　　康節之學
不觀明道之論無以知康節為内聖外王之道(言行録/明道訪)
(康節歸謂門人純明/曰内聖外王之道也)不觀了翁之論無以知康節為在
心之學(聞見錄陳瑩中書康節先天圗心法也其詩曰/身在天地後心在天地先天地自我出自餘惡)
(足言然則先天之學以心為本/其在經世者康節之餘事耳)愚嘗求其源流矣有義
理之學有物理之學有性命之學是學也盖北面李挺
之而得也然叩擊於飯立坐拜之間潜思於夣寐興居
之際探羲文於方冊中探造化於指顧頃公之所自得
者又多矣(辨惑挺之聞康節好學自造其廬問先君曰/子何所學先君曰為科舉進取之學耳曰科)
(舉之外有義理之學子知之曰未也願受敎曰義理之/外有物理之學子知之乎曰未也願受敎曰物理之外)
(有性命之學子知之乎曰未也/願受教於是傳其學於李挺之)且因神農取益取噬嗑
黄帝堯舜取涣取隨而知畫前之易曰畫前元有易刪
後更無詩則所學不在書而在理(龜山語録堯夫云須/信畫前元有易自從)
(刪後更無詩畫前有易何以見曰畫前有易其理甚微/然即孔子所發明者言之如神農取益取噬嗑黄帝堯)
(舜取涣取隨當神農黄帝堯舜/時重卦未畫非畫前有易邪)以起震終艮明文王之
八卦以天地定位明伏羲之八卦而發揮先天之學其
詩曰身在天地後心在天地先則所學不在書而在心
此公義理之學然也(陳瑩中書康節觀物云起震終艮/一節明文王之八卦也盖先天之)
(學本乎伏羲而備乎文王故其詩曰天地定位否泰反/類山澤通氣咸損見義雷風相薄恒益起意水火相射)
(既濟未濟四象相交成十六事八卦相盪為六十四卦/又按先天圗乾坤與否泰艮兊與咸損震巽與恒益坎)
(離與既濟未濟常相對/共為十六卦餘見上)杜䳌之聞至微也而知世治之所
關(熈寧戊申堯夫聞杜䳌啼不樂或問之曰将有人起/東南為相以文教亂天下此禍非六十年不已未幾)
(王介甫召自江寧介甫所建明經術法令至建/炎戊申方熄此事又見聞見錄但不言戊申)春雷之
鳴至隐也而辨其所起之方(程氏遺書卲康節問伊川/曰今年春雷何處起曰起)
(處起/云云)詠楊桞之風氣象灑落有吟風弄月之趣(上蔡語/錄堯夫)
(詩云梧桐月向懐中照楊桞/風來面上吹真風流人豪也)推牡丹之數胷次洞達有
致知格物之妙此公物理之學也(歩里客談司馬文正/種牡丹卲堯夫曰某)
(日午時馬踐死是日及/午馬廐中馬絶經仆之)聖飾性而不加增狂染性而不
加損既發明孟子性善之㫖(康節雜說曰性如是無有/相見無有聲臭無有小大)
(無有廣狭以萬寳采飾之而空不受其飾無所措手而/加飾以糞穢而汙染之而空不受汙損無所施其汙染)
(也是以聖飾性而性不加増狂染性而性不加損孟子/指性善也以謂人之生有不學而知不慮而能今有赤)
(子卧于空室饑則乳之不見一人不交一語試問之孰/為汝親赤子蠢然不知方其乳哺者教之既乆親愛之)
(心生豈/非性哉)習智而智習愚而愚習聖而聖習狂而狂又發
明孔子性習之說(同上康節曰自孔子沒諸子之言性/甚衆未嘗有一言及於正性非無性)
(也無有自性也若有自性則愚者常愚不可以為智智/者常智不可以為愚其實無自性故不可以不習孔子)
(曰學而時習之性如美田種藝耘耔灌溉之功猶習習/智而智習愚而愚習聖而聖習狂而狂書曰習乃性成)
(只在一念/克與㒺耳)論顔子之不遷怒不貳過曰皆情也非性也
(康節觀物外篇曰顔子不遷怒不貳過遷怒貳/過皆情也非性也不至于性命不足謂之學)論韓子
之上中下三品曰皆習也非性也此又公性命之學也
(雜說康節曰韓子之言性有上中下三品其所以為性/者五仁義禮智信則有當其名者矣性如水中泡膠中)
(清隂中影水中月决定是而不可得鷹之鷙橘之甘若/有自性則鷙橘丼苦不可移也自習而名上中下可也)
(以正性為三/品不可也)自同時不知公者往往以為神仙之學豈
知公之所學主乎誠至誠可以通神明曾謂公為幻惑
之流歟(陳瑩中答楊中立㳺定夫書康節云先天一圗/心法也世人求易于文字至語皇極以為考數)
(之書康節詩云自從三度絶韋編不讀書來二十年俯/仰之間無所愧任人謗道是神仙同時者目其人為神)
(仙後來者名其書為考/數皆康節所不知也)後來所不知者又以為考數之
學豈知公之所學本乎心或於心外欲觀休咎而已曾
謂公為卜筮之術歟(康節觀物外篇康節曰先天學心/法也故圗皆由中起萬化萬事生)
(乎心也先天學生乎誠至誠可/以通神明不誠則不可以謂道)不然邢和叔欲𫝊此學
公告以虛心滌慮(辨惑邢和叔從康節學援引古今康/節曰先天學未有許多言語曰當虛)
(心滌/慮)程氏性學淵源公則慨然欲授之(卲康節曰天下/聰明過人惟程)
(伯淳正叔/可傳此學)果神仙乎抑至誠乎果數學乎抑心法乎天
向一中分造化人從心上起經綸後之欲求其學者當
於此詳味云(康節詩/)
　　　歐蘇之學
昔蘇子序歐陽之文曰宋興七十餘年斯文終有愧於
古自歐陽子出天下争自洗磨故嘉祐以來文章始盛
者歐陽子之功也(文集蘇軾序歐陽之文曰韓愈之後/三百餘年而得歐陽子天下尊之曰)
(歐陽子今之韓愈也宋興七十餘年民不知兵富而教/之至天聖景祐極矣而斯文終有愧於古自歐陽子出)
(天下争自洗磨以通經學古為高以救時行道為賢以/犯顔敢諫為忠長育成就而嘉祐末號稱多士歐陽子)
(之功/為多)李廌記蘇子之言曰方今太平文士軰出要使文
有宗主昔歐陽以是任與某故元祐以來文章愈盛者
蘇子之功也(李廌記東坡嘗言文章之任亦在名世之/士相與主盟則其道不墜方今天下太平)
(文士軰出要使文有宗主昔歐陽以是任與某異/日文章盟主責在諸君子亦如文忠公之𫝊授也)盖嘗
攷其所自來矣國初襲五季之陋氣習卑淺體製浮靡
衲被之譏君子所羞(楊億為文用故事令子姪檢討出/處用片紙錄之文成掇拾所録人)
(謂之/衲被)太崑之嘲為天下笑(天聖以來穆脩尹洙歐陽倡/為古文變西崑體學者從之)
(其有楊劉體者人/戯之曰莫太崑否)劉筠倡之於前楊億和之於後雖栁
仲塗穆伯長始尚古文而猶未變也(聞見録本朝古文/桞仲塗穆伯長首)
(為之倡尹洙師魯兄弟繼其後歐陽子工偶儷之文及/官河南始得師魯出韓文學之盖公為古文則居師魯)
(後/也)歐陽子祖韓昌黎之謹嚴習師魯之簡古(歐公書韓/文後曰余)
(少得昌黎文集後舉進士及第官于洛陽而尹師魯之/徒皆在遂相與作為古文因出所藏昌黎集而補綴之)
(其後天下學者亦漸趍於古又事實天聖明道中錢文/僖守西都起䨇柱樓觀關者命永叔師魯作記永叔先)
(成凡千餘言師魯曰洙止用五百字可/記文成永叔服其簡古自此始為古文)讀公之文如㳺
帝舜之庭聽簫韶之樂戞擊雜陳而節奏雍容人以為
是文也精純典雅之文也故一時化之鉤棘之句變而
渾厚(嘉祐二年歐陽知貢舉先是進士習為竒怪鉤章/棘句浸失渾厚脩痛加裁抑及榜出囂薄之士群)
(聚詆斥或為祭歐陽之/文然文體由是少變)險怪之詞革而平易嘉祐文章
所以一變者非歐陽子之功而誰功(筆談嘉祐中士人/劉幾好為險怪之)
(詞歐陽公惡之㑹公主文有一舉人論曰天地軋萬物/茁聖人發公曰此必劉幾也黜之既而果幾後幾年公)
(為御試考官而幾在廷時堯舜性仁賦有曰静而延年/獨高五帝之夀動而有勇形為四罪之誅公大稱賞及)
(唱名乃劉煇人曰此幾易名公愕然因成其名/小賦有内積安行之徳人謂積近於學改為藴)故曾南
豐之毅蘇東坡蘇潁濱之通數君子皆出公之門而其
文亦鏗然名家也(東都事畧歐陽脩以高明愽大之學/興起斯文大章短篇與詩書春秋相)
(表裏自是􁍇川以王氏為宗南豐以曾氏為重眉山以/蘇氏為師而文章之學于今為盛唐有韓愈之功宋得)
(歐陽子之力夫/豈偶然也哉)國朝自熈寜之間黄茅白葦幾徧天下
(東坡文集王氏新學行云/云黄茅白葦幾徧天下)牽合虛無名曰時學荒唐誕
怪名曰時文(聞見錄荆公用事以穿鑿不經入於虛無/牽合勝說作為字觧者謂之時學而春秋)
(百王之法獨廢而不用又以荒唐誕/怪非昔是今無所統紀者謂之時文)王氏作之於前呂
氏述之於後雖當時能文之士亦靡然丕變也(王安石/呂恵卿)
(行新/法)蘇子尚古學之源流排新經之破碎讀公之文如
駕千里之駒而御以王良造父之手豪縱奮逸而疾徐
中節人以為是文也雄渾瓌偉之文也而一時化之穿
鑿之說謹守注䟽好異之學變為正論元祐文章所以
一新者非蘇子之功而誰功(元祐三年東坡知貢舉盡/廢新學凡經學盡守注䟽)
(不敢自立怪/說文體一變)故山谷之文竒而工淮海之文直而婉文
潜之文深而静無咎之文潔而騷無已之文簡而肅數
君子皆履公之庭而其文亦粹然出正也世之好訶詆
人物者謂歐陽子醉翁亭記未免有賦體之累不知公
之此記特戯筆耳盖不自以為竒也(東坡云永叔作醉/翁亭記其辭玩易)
(盖戯云耳又不自以為竒也而妄庸者亦作永叔語云/平生為此又最得意又云吾不能為退之書記退之又)
(不能為醉翁亭記此又大妄也㳺陳後山云退之作記/記其事爾今之記乃論也秦少  謂醉翁亭記亦用賦)
(體/)又謂蘇子新書麗句未免有嘲詠之過不知公之所
諷特陶情耳初不害其為文也要之論二公者當以救
時行道為高立節著名為尚而平居㳺戯之筆適意賦
詠之詞盖不足為公累吾觀歐公方其司文衡也痛革
天地軋萬物茁之病(見上/)其為翰苑也托諷於袚除祈
祝之辭其有禆於風敎也不少(高宗時綦崇禮言歐陽/脩立朝以諫諍為心若)
(春日帖子盖宮禁門戸祓除祈祝之辭異時作者不過/誦徳歌福而已至脩乃中含規諌嘗謂脩之詞有曰陽)
(進升君子隂消退小人勸上以用威斷也有曰玉輦/經年不遊幸上林花好莫争開戒上以節盤㳺也)蘇
公買燈等䟽力論當時之弊隠然有一唱三嘆之音書
温公神道碑首言西方之兵寡而黄河之流以復識者
知其胷中有天下之體可以超宇宙排海岱其自立氣
節也為如何(並見蘇文/)噫此歐蘇之學所以絶唱古今
也讀詩未有劉長卿一句已呼阮籍為老兵筆語未有
駱賓王一字已罵宋玉為罪人則吾豈敢
　　　闗洛之學(理學/)
張敬夫記濓溪之祠也曰先生起於逺方超然自得二
程先生推明究極其學則知二程之學本於濓溪信矣
(張敬夫濓溪祠堂記周茂叔起于逺方超然自得本乎/易之太極中庸之誠以極天地萬物之變化其教人使)
(之志伊尹之志學顔子之學推之於治禮樂刑/法可舉而行於是二程先生推明究極其學)㳺定夫
書程氏之行也曰先生有妙質聞道甚早横渠張子厚
友而師之有虛心求益之意則知横渠之學得於程氏
信矣(㳺定夫書程伊川行状云先生有妙質聞道甚早/横渠張子厚友而師之云云又龜山䟦横渠與伊)
(川簡云横渠之學出於程氏而闗中諸生/尊其師欲自為一家故予録此簡示學者)大抵有濓溪
則有二程有二程則有横渠吟風弄月名利俱釋二程
盖有得周子再見之後(明道先生自言再見茂叔後吟/風弄月以歸有吾與㸃也之意)
共談道學涣然自足横渠盖有得於一見程子之日(横/渠)
(少學孫吴後從范文正學中庸又後貫/穿百家及見二程共談道學涣然有得)師友淵源千載
而下尚可想見夫同一源流則同一學術同一學術則
同一議論可也然嘗觀數先生平日之所談論之所趍
向未能無疑焉且主於太極與静者周子之學也(太極/圗曰)
(無極而太極太極動而生陽動極而静静/而生隂静極復動一動一静互為其根)二程既學於
濓溪遡其立教不言極而言仁不言静而言敬程氏豈
為彎弓之見哉(明道論仁如手足痿痺為不仁伊川論/仁如榖種生之性程氏論敬曰主一之)
(謂/敬)主於仁與敬者二程之學也横渠既得於二程究其
為說又不主於二者而主於禮張氏豈為操戈之說哉
(横渠教/人以禮)及以數書而紬繹之則殊塗同歸百慮一致未
見其為異者周子論静無不動天下歸仁君子悉有衆
善無不愛且敬何嘗不本於仁與敬乎(通書/)程氏論動
容周旋主於禮未嘗欲其形如死灰何嘗不本於禮乎
(語録/)横渠論至虛之實至静之動與夫仁者安静等語
又何嘗不與周程相出入乎(理窟/)嗟夫堯舜相授不外
一中大禹叙疇名曰皇極至子思則又於中庸發明夫
子鳶飛魚躍之妙中也極也即夫子所謂中庸也曾謂
周子太極與静非程氏仁敬之論耶顔子先愽文而後
約禮則自明而誠曾子先忠信而後𫝊習則自誠而明
至孟子則一以誠身明善為主明也誠也即孟子所謂
誠身明善也曾謂程子曰仁與敬非横渠主禮之論耶
嘗謂數先生之學未嘗不同也而所以啓後人之疑者
闗洛之人自尊其師之過也為程氏之學者曰二程講
論問答見於遺書者未嘗及於太極圗使後人疑程子
之學異於周者未必非此言始(晦菴䟦太極/篇曰云云)為張氏之
學者曰横渠之學不出於二程使後人疑張子之學異
於程子者未必非此言始(程氏遺書呂與叔作横渠行/状有見二程盡棄其學之語)
(伊川曰表叔平生議論謂頥兄弟有/同處則可若謂學於頥兄弟無是事)噫指伊川之說以
議康節之學此康節之所深戒歟(聞見録近時妄人出/雜書數千百條託為)
(伊川之說意欲前無古人于以重吾之師矣如司馬文/正公張横渠皆斥以為未至但以康節為數學亦安知)
(所謂數者非伊川之雅言也豈中立定夫亦惑於此歟/太諫公反復論之深矣先君之戒則曰張廵許逺同為)
(忠義兩家子弟不能明二父之志更相毁故并為退之/所貶凡託伊川之説以議吾家學者若子孫可勿辨乎)
然嘗論之闗洛之學致疑於後人者固諸儒議論之過
見信於後人者亦後儒指明之功夫洪範曰極易曰太
極可謂盡矣而周子又加無極於太極之上近代儒宗
又從而釋之曰不言無極則太極同於一物而不足以
為萬化之根本不言太極則無極淪於空虛而不能為
萬化之根本何其詳且盡耶(晦翁/語録)明道伊川横渠教人
切至曰敬曰一明矣而程夫子又示人曰主一之謂敬
無適之謂一近代儒宗又告其學者曰講究涵養如車
兩輪廢一不可(晦翁/語録)何其簡且易耶噫安得深知闗洛
者與之語闗洛哉
　　　闗洛之學(經學/)
中庸觧義盖程夫子親筆也心不自滿且火其書則知
於經也為不茍(陳長方見尹子於姑蘇問中庸觧尹/子曰先生自以為不滿悉焚之矣)周
易一𫝊盖程夫子晩年也學者請授尚覬學進則知於
經也為不輕(伊川晚年作易𫝊門人請/授先生曰更俟學有所進)嗚呼先生於聖經也
深矣盖自咸陽一熖編殘簡斷漢儒紛紛蛙鳴蟬噪其
所壞者不少國朝慶歴而上士以詩賦取科第於經學
未暇也慶歴以來文學彬彬周子之通書伊川之經𫝊
横渠之理窟而伊洛之門又相與講明之而道徳之言
藹如也自今觀之西風而雨悟宻雲不雨之意理義養
心得敬以直内之說則得於易者雖數也亦理也(伊川/語録)
(長安西風而雨終未曉此理須是自東而北自南而西/則不雨何者東北陽也陽倡而隂和西南隂也隂倡則)
(陽不和易言宻雲不雨自我西郊則是隂先倡也耳又/明道先生曰古之所養心者皆廢今獨理義養心  敬)
(以直内是/涵養意)兎微物耳可起八卦梅粗迹耳可知乾坤則
得於易者雖理也亦數也(遺書因見賣兎者曰聖人見河/圗洛書而畫八卦然何必圖書)
(只看此兎亦可作八卦數便從中起古聖人之取神物/之至者耳又遺書早梅冬至以前發方一陽未生然則)
(發生何也其榮其枯此萬物一个隂陽升降大節然/逐枝則有一个榮枮分限不齊此各有一个乾坤也)或
以七九為進君子以六八為退小人是不知有自然之
數不有程氏誰其辨之(程氏遺書先儒以六為老隂以/八為少隂固不知介甫以為進)
(君子而退小人則是聖人安排義理也此是定隂陽之/數九六只取純隂純陽過六則一陽生至八便不是純)
(隂/)以九四為武王觀兵以九三為湯武知位可至是不
知有本然之理不有程氏誰其正之(遺書介甫以武王/觀兵為九四大無)
(義理兼觀兵之說亦無此事如今日天命絶則便是獨/夫豈容更留三年今日天命未絶便是君也為人臣子)
(豈可以兵脅其君只是太誓序云十有一年正經惟十/有三年先儒遂轉為觀兵之說先王無觀兵之事不是)
(前序一字錯便是後三字錯幾同上知至至之如今學/者知至處便從此至之是可  也荆公云九三知九五)
(之位可至而至之大殺害事使人臣常懐此心大/亂之道亦自不識湯武知至至之只是至其道也)其深
於易之理數也歟鳶飛戾天魚躍于淵此言周人作人
也讀之得理學之妙(二程語錄詩云鳶飛戾天魚躍于/淵猶韓愈謂魚川泳而烏雲飛上)
(下自然得其所也詩人之意/言如此氣象周人作人以之)秉心塞淵騋牝三千此言
衛人坰牧也讀之得心學之善(伊川語録夫子言興於/詩觀其言是興起人善)
(意如言秉心塞淵騋牝三千又如駉之詩駉牧是賤事/其中却言思無邪詩三百一言以蔽之者在此一句駉)
(牧而必要無邪者/盖非此不能駉牧)文王至徳者也以靈䑓為始受命則
辨其不知文王(横渠理窟靈䑓民始附也先儒指以為/文王受命之年此極害義文王之於紂)
(事之盡道矣先儒觧經如此君/臣之義且不明何有義理哉)周公至仁者也以破斧
為真破斧則辨其不知周公(横渠正蒙訓破我斧缺我/戕言四國亂離烏能有為)
(徒破我斧我戕而已周公征/而安之者此愛人之至也)其得詩之㫖趣也歟夏社
之遷人皆曰湯實為之君子曰欲遷者非湯其不可者
湯也召公之不恱人皆曰周公實致之君子曰召公實
不安於心周公無可疑也(程氏遺書湯既勝夏欲遷其/社不可湯為聖人不容有妄)
(語不可者湯不可之也湯以為國既亡則社自當遷以/為遷之不若不遷之為愈故但屋之春秋書亳社災魯)
(有亳社屋之故有火災此制必始於湯也稱伊川語録/召公何以疑周公曰召公何嘗疑周公書  召公不恱)
(何也召公初稱為太保與周公並列其心不安故不恱/耳豈有召公之賢不知周公乎詩言刺朝廷之不知者)
(為成/王耳)㤗誓之不書商歴者以見紂罪自絶于天舊所未
論此則論之伊尹之始立太甲者以外丙仲壬幼而不
立舊所未辨此則辨之達矣哉論書之學也(程氏遺書/泰誓書何)
(一月曰商厯已絶周厯未建故用之正今之正月不書/商歴以見紂自絶于天矣  又遺書伊尹受湯委寄太)
(甲如不終厥徳可廢也然則始何不擇/賢盖外丙四嵗仲壬二嵗惟太甲長年)入徳之門無如
大學大學其學之門戸乎中庸一卷書終身用不盡中
庸其道之總要乎(伊川語録唐國見伊川問學如何曰/入徳之門無如大學今之學者頼有)
(此篇僅存一又伊川語録善讀中庸/者只得此  卷書終身用不盡也)禮之達禮之成吾
得之禮運禮器禮之洒掃禮之應對吾得之少儀曲儀
至矣哉𫝊記之學也(横渠正蒙曰禮器則藏諸身吉無/不利禮運云者語其達也禮器云)
(者語其成也達與成體與用之道合體與用大人之事/備矣  又呂氏童蒙訓後生學問須㑹曲禮少儀等學)
(洒掃應對/進退之事)有闗雎麟趾之意然後可以行周官法度吾
得之程明道(龜山語録正心一事若深知而體自有其/效王氏之學盖未造乎此其治天下専講)
(求法度如彼脩身之潔宜足以化民矣明道常曰有闗/雎麟趾之意然後可以行周官之法度盖深造乎此)
知三代致治之意始可講周官經世之務吾得之楊龜
山(龜山語録熈寧君子皆通世務而所取為證者秦漢/以下之事而已有為秦漢以上之説者與之争輙不)
(勝今之論者多以三代為言然須深知三代致治之/意方可若周官之書先王經世之務也不可不講)此
周官之典精矣王氏之欲行周典彼烏知哉(見上/)春秋
何以始世儒之說紛如也龜山曰王者之迹熄則知春
秋之始(龜山語録春秋始𨼆其說紛紛無定論孟子有/言王者之迹熄而詩亡詩亡然後春秋作平王)
(之崩在𨼆公三年則𨼆公即位實在平王時平王東遷/黍離降為國風則王者之詩亡矣此春秋所以作也)
春秋何以終世儒之論不一也伊川曰聖人有所因而
作則知春秋之終(伊川入闗語録孔子感麟而作春秋/或謂不然如何曰春秋不為惑麟而)
(作然麟不出春秋豈不作孔子之意盖亦有素因此一/事乃作故其書亦以此終如畫卦因圗書果無圗書八)
(卦亦/須作)此春秋之經明矣彼王氏欲罷春秋彼烏知哉(王/安)
(石罷春/秋學)嗚呼伊洛經學豈特為漢儒訓詁之習乎程門
書𫝊崇寧小人禁錮不講或者已卜其異日之事(崇寧/間蔡)
(京用事禁錮/程氏之學)胡氏春秋建炎中興秘閣珍藏君子知有
中興之脉(高宗好春秋胡安國/觧春秋詔藏秘閣)其有闗於世道也不淺
誠不可以訓詁待之也
　　　程氏黨論
觀歐陽尹師魯穆伯長之說作古文以變崑體學者爭
師而世莫之議(天聖以來穆脩尹洙歐陽脩倡為古文/變西崑體學者從之又聞見録本朝古)
(文桞開仲塗穆脩伯長首為之倡尹洙師魯兄弟繼其/後歐陽子工偶儷之文及官河南始得師魯出古文示)
(之監又曾南豐蘇東坡/王  川皆歐公門人也)觀安定太山徂徠之徒明經學
以扶名敎門人實繁而人莫之議(胡安定瑗慶歴中敎/學者在湖學弟子以)
(數千計錢藻劉彛范純仁皆出其門孫明復居太山下/學春秋四方學者争師之石介字守道耕徂徕山以易)
(教授/學者)吾程夫子以誠敬為入門以踐履為實地自致知
至於知止自誠意至於平天下亦何負于人哉而天下
往往輕有鄙笑之論何也大抵木高則風必摧行高則
人必毁七十二子不可非也而非之孟子不可疑也而
疑之然亦何損正學之日月哉吾觀程夫子辭謝之表
曰入朝見嫉世俗常態名高毁甚史册明言則夫子不
以毁譽芥蒂也明矣(伊川辭謝表曰入朝見嫉世/俗常態名高毁甚史冊明言)且程
之與蘇同尊堯舜同學孔孟同師六經同尚仁義然主
程氏者攻蘇子主蘇子者毁程氏此其故何耶愚嘗推
其故矣哭則不歌程氏盖守經㫖而蘇則戯之此爭忿
之始也(呂陶言明堂賀赦訖兩省官欲弔司馬光程曰/子於是日哭則不歌或曰子言哭則不歌不言)
(歌則不哭蘇戯程曰此乃枉死市叔孫/通所制禮衆大笑結怨之端自此始)吕公有事質問
程氏初無容心而蘇則疑之此又立敵之端也噫蘇固
非也而程之門人所與力争者亦未為得也何者䇿問
之語未足以譏子瞻而朱光庭必斥其非舜民之事不
可以及呂陶而賈易則力劾其罪夫如是安得不激氷
炭之意歟嗚呼程夫子以太空止水處吾心以虛舟飄
瓦視世事以浮雲飛埃待爵禄初豈為是屑屑之忿盖
附程氏之黨從程氏之㳺者未能釋然于懐也雖然范
祖禹非與蘇同里乎曰光庭賈易不與程立黨也(蘇子/瞻眉)
(州人范祖禹成都華陽人本同蜀居范/祖禹嘗曰朱光庭賈易不與程立黨)黄庭堅非蘇之
門人乎曰濂溪灑落人品甚高未嘗不尊伊洛之學也
(黄庭堅本蘇之門人世謂之蘇黄甞作濓溪詩序周茂/叔人品甚高胷中灑落如光風霽月好讀書雅意林壑)
(初不為/人窘束)噫先生之名雖可毁先生之道固自若不然何
取信范黄二君子之深耶嗟夫程蘇之學皆正𫝊程蘇
之㳺皆正人細忿小嫌特水上之漚鑑中之塵耳愚之
所深惜者元豐小人投散置閑􁋚怨刺骨乗間有日諸
賢不悟操戈相攻不知今日之相攻正所以啓異日攻
我之資程氏既去蘇黨隨罷鷸蚌相持漁者之利此君
子所深哀也(聞見録哲宗即位羣賢畢集忠厚不擾庻/幾嘉祐之風矣然雖賢者不免以類相從)
(故當時有川黨洛黨朔黨之語洛黨者以程正叔為領/袖朱光庭賈易等為羽翼川黨者蘇子瞻為領袖呂陶)
(等為羽翼朔黨以梁燾劉摰王巖叟劉安世為領袖羽/翼尤衆諸賢相攻不已正叔多用古禮子瞻謂不近人)
(情如王介甫或加玩侮故朱光庭賈易皆訕子瞻執政/兩平之時退元豐大臣于散地􁋚怨刺骨隂相間隙而)
(諸賢不悟自立黨相毁至紹聖初章子厚為相以為元/祐黨竄嶺海之外可哀也呂微仲秦人獨立無黨范淳)
(夫蜀人師溫公不立黨亦/不免竄逐以死尤可哀也)
　
　
　
　
　
　古今源流至論前集卷四
欽定四庫全書
　古今源流至論前集卷五　　宋　林駉　撰
　　　朱氏之學
元祐初元擢用横渠人曰吾道之幸不知異日節恵之
諡此所以為幸也(哲宗元祐二年陳襄薦三十六人張/載預其列  又至寜宗嘉定間諡節)
(恵/)建炎中興召用龜山人曰儒學之榮不知異日文靖
之封此所以為榮也(高宗建炎二年召楊龜山胡/文定馬時中  又後諡文靖)大抵
榮其身於前不若顯其名於後行其道於一時不若流
其澤於異日此君子當求源流深長之論昔我宋龍興
五星奎聚九江之下舂陵之墟有周子出焉繼而得程
張又繼而得胡楊尹馬又繼而得晦翁朱夫子嗚呼道
學之𫝊至晦翁而益盛者非天耶近而閩浙逺而巴蜀
千里裹糧樞衣凾丈遺訓格言家𫝊人誦方淳熈之盛
時也芝詔親訪蒲輪屈致入而談經翠幄有陳善閉邪
之敬出而持麾外郡有學道爱人之用然未足為盛爾
(孝宗朝謂朱氏樂道安貧遂詔用之始任/南康軍次任浙東倉又次任憲復除侍講)至嘉定之更
化也掃清異說之荆蓁開明正學之日月藏其遺書而
想典型之存錫其褒諡而發潛徳之馨然亦未足為榮
耳(寧宗朝嘉定初詔晦翁/四書藏之秘監謚文公)何者夫子之學上補治道下
扶名敎此其功豈易報哉我主上心𫝊道統躬行實理
講讀夫子之遺書慨慕夫子之高行乃形奎畫乃發天
語乃畀隆職乃封穹爵吾道生榮墟墓有光此與太祖
初基首賛孔顔同一意也(近寳慶二年二月庸主上親/批云朕觀朱熹中  大學論)
(語孟子四書羽翼斯文有補治道朕方有志講學前哲/典型深維慨慕可追封信國公贈太師諡如故  又太)
(祖建隆間作文自賛孔顔/餘七十二子命近臣賛之)愚嘗覽遺編而起敬想高節
而景仰竊窺所學萬一而鋪繹之其為詩易四書之論
著也求其本義攻其末失黜小序明卜筮風諷比興必
正其體彖象經𫝊必析其㫖求古人垂訓之心析諸儒
不一之說纂以精義辨以或問附以輯畧别以章句以
論語首篇為入徳之本以孟子七篇為言性之書(晦翁/論語)
(集注學而篇此古人入徳之門篇又孟子集注/孟子告子篇言性最詳然觀七  皆是言性)以守常
為中庸之要以致敬為大學之原(中庸或問序或曰庸/字之義程子以不易)
(言之而子以平常何也曰惟其平常故可常而不可易/其義雖殊其致一也但謂之不易則必要於乆而後見)
(不若謂之平常則其驗於今之無所詭異而其常乆而/不可易者可兼舉也  又大學或問序葢吾聞之敬之)
(一字聖學所以成始而成終也為小學者無此固無/以㴠養本源為大學者不由乎此亦無以開發聰明)如
親見聖賢𫝊授之㫖而無拘儒固滯之非其視周張二
程之經𫝊大抵發其所己言而及其所未及言也其為儀
禮經𫝊之通觧也自王氏廢罷儀禮獨立𫝊記是以儀
禮惟有士禮數篇僅存王侯大夫之禮皆缺𫝊訛襲舛
世實病之自是而後儒生之誦習者知有禮記而不知
有儀禮士大夫之好古者知有開元以後之禮而不知
有儀禮今也分章句附記𫝊大而邦國王朝之儀次而
士庻䘮祭之目制度區别條理明白其視劉㳟姚闢蘇
張數君子之所述作大抵明其所未明備其所未備也
(詳見晦翁/儀禮觧)其為通鑑綱目也取溫公編年之書律春秋
記事之法一事之疑若决蓍龜一字之簡凜乎斧鉞别
周末之僣王明昭烈之正統天下知其有名分之嚴(按/綱)
(目周末諸王皆别出獨昭烈/首為正統與溫公通鑑異)揚子雲而係之以莽狄仁
傑而係之以周天下知其䕶名節之重(按綱目以揚雄/附王莽以狄仁)
(傑附武后/與通鑑異)綱舉而不紊目張而不繁其視司馬溫公異
辭而同㫖也語録之書則辭㫖從容往復詰難其辨愈
愽其義愈精逺而談性命道徳之妙近而論洒掃應對
之粗讀之者如承謦咳而侍燕閒此與伊洛之門風㫖
必録葢無愧也家藏之集則鋪陳義理吟詠情性長篇
短章璀璨前後潛徳發而姦雄誅其文切於衛道皮剥
落而筋骨在其文恥於徇時讀之者知其奏金石而諧
韶頀此與穆柳之流文集並𫝊又逺過也是數書者得
於操存㴠養之頃而著於述作問答之餘本於精神念
慮之微而形於言語文字之際此觀其書當觀其所以
書也抑嘗聞之師曰此數書析而言之則各為一書合
而論之初無異致葢其敎人之法以大學語孟中庸為
入道之序而後及於諸經不先之以大學則無以提綱
挈領而盡語孟之精微不參之以語孟則無以融㑹貫
通而極中庸之㫖趣不㑹其極於中庸則又何以建立
大本經綸大經而讀天下之書論天下之事哉此易詩
而下數書未有不本於四書也此今日宸翰褒寵亦特
拳拳於此學也然所以讀四書豈無其本哉究太極動
静同源之㫖窮西銘理一分殊之學味真趣於窻前之
草樂至理於池中之蓮挹坐上之春風想門外之立雪
寓禮於洒掃應對之間主敬於喜怒哀樂之頃則有心
胷之書而無筆舌之書矣愚敢書紳以誦
　　　法帝王
巍冠講唐虞此韓公之詩也愚知人臣當以古道告其
君(韓文/)致君堯舜上此杜公之詩也愚知人臣當以古
道勉其君(杜詩致君堯舜/上再使風俗淳)夫天生聖人錫以聰明睿智
之資復生賢臣禀以高明正大之學明良一堂更相告
語當以唐虞三代望其治不當以目前小康而自足當
以稷契臯陶待其身不當以功利陋習而自處則君臣
之望塞矣愚觀漢唐以來帝王盛治影滅響息非特其
君無逺大之想而亦其臣無責難之義稽古未遑如文
帝則不敢為(文帝賛稽古禮/文之事猶多闕)雜伯自任如宣帝則不願
為(宣帝/紀)此固其君之責若武帝之上嘉下樂氣亦銳矣
汲黯贛直人也靣斥其君以奈何欲效之語使帝平時
廣大之志皆發而為神仙宮室之舉(汲黯/𫝊)太宗逺冀堯
舜志亦壮矣封徳彛世俗人也力言三代以後難化之
道雖帝勉強於帝王之說不能無惑於法律伯道之論
(魏徴/𫝊)嗚呼自薄猶可且薄其君寜忍之乎接帝王之統
於如綫之餘振帝王之澤於頺波之中吾於國朝君臣
有望焉因四凶之去而歎後世刑網之宻則有意於堯
舜之治(寳訓太祖讀尚書歎曰堯舜之世四凶/止從竄殛何後代法網過為靡宻也)因昌言
之拜而思諌者切中之言則有意於大禹之道(寳訓淳/化二年)
(上曰昔禹拜昌言世稱其明今之諫/者倘能切中時病朕豈惜大禹之拜)誦說命師古之言
則高宗其心也(寳訓淳化五年講說命上曰尚書治世/之道説命為最文王得太公高宗得𫝊)
(說𫝊說言簡真良相也因誦/事不師古匪說攸聞之句)講冏命正人之說則周王
其心也(寳訓皇祐五年講冏命侍御僕從㒺非正/人帝曰君臣之際必誠意相與而治道成)是意
也雖帝堯之考古帝舜之稽古亦不是過此祖宗以堯
舜三代望其治者何如哉以至誠為本而不及功利則
以堯舜期其君(程顥語録陳君道以至誠仁爱為本未/嘗及功利嘗極陳治道神宗曰此堯舜)
(之事朕/何敢當)以勤儉為懐而治不難到則以大禹期其君(聖/政)
(孝宗時林機講禹貢云觀禹貢之書立為經常之制天/下樂趍而不厭當以大禹勤儉之徳為懐治效不難到)
(上曰人主茍有/貪心何所不至)陳傅說而勉其師古則欲君為高宗也
(寳訓端拱元年羅處約上䟽臣讀傳說之書以為事不/師古匪說攸聞又二典曰若稽古皆謂順考古道致乎)
(太/平)講洪範而告其三徳則欲君為武王也(帝學英宗召/王廣淵書洪)
(範於屏因訪廣淵論洪範得失廣淵進張景論七篇上/曰景所說過先儒逺矣以三徳為御臣之柄尤為善論)
是意也雖伊洛之格君孟軻之敬王亦不是過此先正
以臯䕫伊周待其身又何如哉抑又論之行帝王之道
在祖宗固已無愧致帝王之治在祖宗亦無慊太平之
功堯舜不及此陳瑩中之言也則我朝成法又同符而
一揆也(孝宗序聖政曰進而得之諄/諄之訓退而求之渾渾之書)夫祖宗功徳輝映
瑤編神謨聖畧峥嶸寳閣所慕者非一君所法者非一
代而太宗仁宗孝宗拳拳於三聖而不敢越者以其易
知易行正堯舜揖遜文武授受之家學歟抑又論之太
甲無沗於成湯皆伊尹格心之學成王歴知先公之艱
難非周公之功而誰功此又大臣相與勸戒之意也熈
寧天子有志潤色安石素不快於仁宗者也唱為祖宗
不足法之說(元城語録安石云天變不足/懼祖宗不足法人言不足畏)呂恵卿迎合
於安石也立為一年一變法之說(長編英宗讀蕭何曹/曹參事司馬光曰)
(參不變何法得守成之道由此言之祖宗之法不可變/也後恵卿進說咸有一徳因言先王之法有一年一變)
(者有五年一變者有三十年一變/者有百年一變者前日光言非是)雇役一行而祖宗之
役法壊保甲一用而祖宗之兵法壊青苗一興而祖宗
之所以爱民者至是盡壊(見新/法門)安石諸人不能逃其咎
嗚呼安得文彦愽司馬溫公諸人與之論守法哉
　　　聖學
論聖學之博不若論聖學之精論聖學之勤不若論聖
學之専嗟夫逺稽古典近參家訓採遺文於墜闕之餘
萃鉅帙於編摩之後似愽矣然求簡牘之陳言而不考
義理之奥㫖得口耳之粗迹而不究心胷之實學則愽
所以為雜也漏下咨訪夜分談論講唐虞於細旃之上
玩周孔於遺編之間似勤矣然一暴未幾而十寒之已
至學奕方勤而鴻鵠之已移則勤所以為惰也何者帝
王之學與經生異致謹于天命人心之際立辨於君子
小人之情以法祖奉親為大本以正心脩身為要務不
以位為樂而以斯民不被澤為憂不以身為恤而以天
下國家得所安為念學云學云豈言語口耳云乎哉然
是學也樂便嬖則壮心沮無警畏則戒心忘踈賢士則
正論咈喜任好則舉錯偏爱惡私則憸壬入好慾衆則
孝敬衰此心術之大累而學術之所由邪正也終始惟
一時乃日新可以知成湯聖學之精且専而湯之所以
精専者商書曰不邇聲色不殖貨利葢聲色易以惑此
心貨利易以壊此心興言及此則學之日新又新也宜
矣(書/)日就月将緝熈光明可以知成王之精且専而成
王之所以精専者無逸曰無滛于觀于逸于遊于田又
曰無迷酗于酒葢逸觀游田易以䘮此心酒亦易以惑
此心彼惟謹守厥訓則其學之能顯徳行也宜矣甚哉
人主一心攻之甚衆也可不謹哉後世人君未甞不知
學也未嘗不欲為湯成王也六經之表章百家之罷黜
見於武帝建元之初年固也然一事征伐則此心已肆
於窮黷矣一興土木則此心已縱於奢侈矣一惑長生
則此心已荒於神仙矣何怪帝學之不雜(並本紀/)文籍
之討論名儒之訪問見於太宗開館之初政固也然浮
屠之立則此心不能不惑於異端矣射獵之好則此心
不能不縱於游畋矣雪恥酬兇之誇詡則此心未能不
馳騖於逺畧矣何怪帝學之不怠(本紀/)嗚呼心學不𫝊
帝王之學棘榛久矣寥寥千載能嗣其𫝊者惟我國朝
乎夫經史講論足矣而且或節孝經之要語(呂公著家/𫝊哲宗時)
(公著於尚書論語孝經中/節取要語一百叚進呈)或取伯陽之緒言(事實淳化/五年上讀)
(老子語近臣曰伯陽五千言讀之/甚有益治身治國之道並在其内)或進陸贄之奏議(聖/政)
(孝宗讀陸贄奏/議日取五板)或覽貞觀之政要(寳訓慶歴八年進/讀貞觀政要終)祖
訓進讀足矣而且或披仁宗之二圖(長編元祐五年范/祖禹言仁宗慶歴)
(元年出御製觀文鍳古圗示輔臣皇祐元年召近臣觀/三朝訓鍳圗二圗必有本願陛下鍳此可以見善惡)
或閱太平之總類(祖禹帝學興國八年語宰相曰史館/所脩太平總類自今日進三卷朕将)
(親/覽)或上帝學之三卷(見上/)或上三朝之聖政(石介聖政/序三聖之)
(徳三朝之政國史載之備矣臣慮國史紀之至繁聖人/一日萬幾不能徧覽吴兢作貞觀政要臣效作三聖聖)
(政/録)此足見聖學之愽夫講學經筵可矣而復有宮中之
觀書(長編元祐七年王岩叟奏曰陛下宮中/何以消日上曰並無所好惟是觀書)有禁中之
日課(中興本末紹興七年上曰朕喜春秋之學/率二十四日讀一過居常禁中亦有日課)有退朝
之覽奏(仁宗/)講學常時可矣而復有夜分而觀書(事畧/太宗)
(􁍇政之暇觀書為樂/每至夜分手不釋卷)有炎暑而講經(寳訓天聖四年上/謂宰臣王曾曰比)
(以大暑罷講適召孫奭說書卿等可至經筵王曾曰陛/下萬幾之暇留意經術雖炎暑不輟有以見聖學之高)
(明/也)有風雨而親御經幄(范祖禹帝學神宗天資好學自/強不息禁中觀書或至夜分自)
(熈寧至元豐日御/經筵風雨不間)此足見聖學之勤矣噫論其愽不若
論其精論其勤不若論其専何以言之酣酒嗜音范祖
禹援此以告其君則誦之而無斁(范氏家傳范祖禹講/尚書内作色荒外作)
(禽荒酣酒嗜音峻宇雕牆有一于此未或不亡講/畢再誦却立云願陛下留意哲宗首肯者再三)飲食
宴樂林瑀借此以誘其君則斥之而不聽(寳訓慶歴二/年瑀撰周易)
(天人㑹元其説用天子即位年月日辰占所直卦以推/吉凶瑀言上即位其卦直需其象曰雲上於天需君子)
(以飲食宴樂臣欲陛下頻出宴/遊則合卦上駭其言遂斥之)夫嗜音也宴遊也此盖
君心之酖毒一去一取聖狂天淵其學之精為如何情
慾之節有得於易之損(寳訓仁宗讀易至損君子以懲/忿窒慾上曰人之情慾皆生於)
(隂陽節/之在人)逸豫之戒有得於書之無逸(帝學皇祐四年講/無逸上曰朕深知)
(享國之道/宜戒逸豫)夫情慾也逸豫也此又伐心之斤斧端本澄
源天真湛然其學之専為如何大抵自古不患學術之
不正而患心術之不純不患心術之不純而患外物之
易誘我祖宗不溺情於羅綺妖冶之色不恱耳於滛聲
艶詞之樂不惑於刀鋸虧殘之習不喜於脂韋巧侫之
說驗之以旦夜之氣體之以清明之徳警之以中庸大
學之學守之以暗室屋漏之誠是理也此正舜之業業
禹之汲汲湯之日躋文王不已之意也易之乾乾詩之
於穆書之精一記之不息之㫖也昔程子在元祐講筵
専以正君心為本(元祐初伊川為崇政/說書首論正君心)文公在淳熈經
幄首以誠敬為勉(朱晦翁淳熈在經筵為侍/講論中庸大學誠敬之㫖)此正帝王
之家法也今天子日御翠幄奎章陸離有朕方有志於
學之㫖且以中庸大學語孟為本則巍冠森侍者宜以
程朱之所告君者告君則無負天子亦無負所學矣
　　　聖製
聖人之道與天地同其妙聖人之文與天地同其工方
藴而為道也醖籍乎仁義道徳之㫖㴠蓄乎禮樂綱常
之端古今治亂得失之㫖有以愽其見萬物變化生成
之藴有以養其思此如天地之歛為元氣渾淪磅礴而
不可窺其秘也及發而為文也布造化於紙上散陽和
於筆端嫓墳襲經戞韶切頀滿心而溢而不足以費其
精神肆筆而成而不足以役其念慮此如天地之散為
風雲為雨露為日月河漢而不可揜也是故是文也當
以天地論而不當以經生學士論當以聖道論而不當
以一技一藝論當以彌綸造化膠轕宇宙論而不當以辭
藻為工製作為巧論夫伏羲之八卦非八卦也盖天地
之機緘隂陽之藴奥胥此焉出大禹之九疇非九疇也
葢彛倫之本原皇極之㫖要於此乎見夫豈如後世區
區然學為如是之文哉且後之所謂文其形於歌詠也
或為歌(武帝天馬芝房/朱鳥隂陽之歌)或為賦(魏武帝登高必賦唐太/宗作威鳯賦以賜長孫)
(無忌/等)或為樂章(漢武帝造雜/詩皆成樂章)或為詩句(文宗召桞公權/聮句人皆苦炎)
(熱我爱夏日長公權属曰薫風自南來殿閣生微凉家/開成二年賜裴度詩曰注想待元老識君恨不早我)
(柱石衰憂/來學丘禱)其寓於述作也或為論(魏武帝作典/論二十篇)或為序
(唐元宗作孝經序序又唐嘗美謝樞文/召見欲作賦先為  篇言天下乂安)或為書(魏武帝/作兵書)
(數千/言)或為範(太宗作帝/範十二篇)非不知雕琢之工也程度之嚴
也然正心誠意之學已墜於文墨之中危微精一之妙
不闗於言語之末噫可嘆也我國家奎星應治文風振
古列聖相承靡敢暇逸宮室苑囿無所增益惟儒館是
闢聲色服御無所玩好惟文墨是娱天葩睿藻峥嶸於
文府之秘瓊章寳字輝煌於傑閣之嚴猗歟休哉愚嘗
拜觀真宗之盛製也進士有詩(祥符二年賜知舉晁逈/已下詩云禮闌選士古)
(稱難都為陞沉咫尺間較藝清/時公道在掄材應得惠人寰)崇儒有論(寳訓祥符六/年以崇儒術)
(為君難為臣不易論示王旦先是陳彭年因奏對上曰/儒術汙隆其應甚大國家隆替何莫由斯秦衰則經術)
(道息漢興則學校興行彭年曰陛下聖言足以為/天下訓可著之於篇翰頃之以二論示陳彭年)所以
振文敎之隆龍圗有賛太清有記所以示圗籍之尊(龍/圗)
(閣藏太宗御製/真宗自為賛)歌冩念農(寳訓祥符十年上作閔農歌/又作十一經詩賜近臣和)
吟詠貴食(見上/)所以重邦本之貴然真宗之文非専於
文也觀其與王元之論文而極論王者之文且謂彫纎
之言豈足軫慮則知我真宗之所製無非學之所充歟
(真宗與王禹偁論文謂王者之文云云彫/纎之言豈足軫慮較輕重於𤨏𤨏之儒)又嘗拜觀孝
宗之聖製也喜晴託詠(孝宗新春喜晴詩末聮云平生/雄武心覽鏡朱顔在豈惜常憂)
(勤規恢/須廣大)秋雨述懐所以述規恢之志(秋雨述懐末句神/宗應未逺當繼沛)
(中/歌)詩播冷泉(孝宗作高宗冷泉堂古風高宗親䟦之大/畧曰吾兒自㓜岐嶷進徳脩業如雲升川)
(增一日千里豈待義/方之訓師保之功)吟寫郊禮所以述孝敬之念(孝宗/作郊)
(禮詩/十章)用人著論(乾道中御/製用人論)秘閣著詩所以表敬臣之心
(乾道五年幸/秘省賜詩)然孝宗之文非泥於文也觀其序高宗之
聖政曰進而得之諄諄之訓退而求之渾渾之書則知
孝宗之所製無非學之所積歟(孝宗序高宗聖政曰進/而得之諄諄之訓退而)
(求之渾渾之書率而行之庻幾於/治云云惟大猷是經惟舊章是循)不特真宗孝宗為然
也作文宣賛作兖國賛重聖道也(金坡遺事太祖作文/宣王賛曰王澤下衰)
(文武将墜尼父挺生河海標異監/又自賛顔子時車駕親幸國子)賜趙普詩(長編興國/八年上賜)
(趙普/詩)賜楊億詩眷大臣也(太宗賜楊億詩曰𤨏闥往年/司制誥共嘉藻思類相如)
非藝祖太宗之製乎著危竿喻(寳訓慶歴四年御延英/作危竿喻述居安慮危)
(之/意)著鑒古記謹保治也(仁宗康定二年親製觀/文鍳古圗記以示輔臣)草親征
詔(高宗草親征詔有/謂秦無人之類)草討賊命志中興也(高宗討賊命/有逗留稽慢)
(之/誅)非仁宗高宗之製乎故龍圗太清太祖太宗之所藏
也天章寳文真宗仁宗英宗之所藏也敷文焕章華文
徽宗高宗孝宗之所藏也(太祖文宣王兖國公二賛太/宗戒石之銘所謂清樓之御)
(製玉容殿之御集藏於龍圗閣者是也真宗文宣王之/賛正說之篇向敏中所集李虛己所編藏於徽猷閣徽)
(宗之文藏於敷文閣高宗之文藏/於焕章閣孝宗之文藏於華文閣)儲之書林鬼神呵䕶
布之天下臣民𫝊誦如圗書肇於河洛而疇卦演其奥
也如雲漢麗於層霄而萬物覩其光也其視漢魏而下
哇俚混并律吕叢雜微夫斯之為文也方之我祖宗之
作不亦恧乎堯舜之盛必有典謨文武之政布在方册
愚何幸親見之
　　　聖翰
王褒一頌此頌之工者今日書之所以侈聖賢之遇合
也(寶慶二年主上御書王褒/聖主得賢臣頌賜丞相)陸機一賦此賦之美者今
日書之所以示文章之好尚也(寳慶二年正月/親書陸機文賦)夫六龍
在御正天下觀瞻之始宸章一布河漢争輝心畫一形
海宇仰望如非上闗於治道下切於風敎又何必屑屑
於翰墨之間哉此愚於今日得其書又得其所以書也
嘗謂古者有心於道而無心於書其後有心於治而亦
無心於書又其後於書加詳而道與治若無與焉噫君
子可以覘世道之盛衰矣且河圗之畫以道之所寄也
不得不形於書聲銘之字以徳之所寓也不得不託於
字石鼓之文以功之所形也不得不寓於文萬世而下
盪人耳目與天地同其乆與日月争其光者豈非道之
待書而著耶故曰有心於道而無心於書也十札之書
頒及方國儆吏治也飛白之字賜及近弼禮大臣也(漢/光)
(武一札十行頒及方國賜又太/宗飛白書鸞鳯冲霄字  馬周)帝範之書貽示後嗣重
國本也(太宗貞觀中作帝範/十二篇以勉太子)刑政敎化之㫖在是法度
典刑之意在是真情實意之拳拳懇懇者莫不在是故
曰有心於治而亦無心於書也氣龎道駁文存意泯臣
工筆法君臣相忌(宋武帝王僧䖍以/書法君臣相忌)君得戈畫臣皆稱
慶龍翔鳯翥體非不精也霧捲霞舒筆非不壯也然殚
精竭誠於毫釐之巧而絶無正大之學寫情陶意於㸃
畫之粗而類無高明之見故曰於書加詳而道與治無
與焉者此也嗚呼以禮樂為管以天常為筆而後可書
以心為畫以道為工而後可書否則一㸃一畫果何益
於事哉昔王文正公之語士遜也曰皇太子不必學書
夫書不可闕也學以為巧則非帝王之書(長編張士遜/嘗言曰皇太)
(子學書甚好而王文正公正色/折之以為皇太子不必學書)孝宗之奉高宗御書也
曰不惟宸章奎畫照耀萬世其所以崇儒重道者可謂
至矣夫書不可無也無闗於道則非有益之書(孝宗/聖政)噫
我祖宗之聖翰無非有闗於道徳政治之要也且孝經
一書百行之本則書之以勒碑隂曰将以垂世敎也(寳/訓)
(太宗嘗有草千字文書賜李至至請换刻上曰千字文/盖梁武帝得鍾繇破碑俾周興嗣次韻非垂世立敎之)
(道孝經百行之本朕/當親書勒之碑隂)臨民奉法吏治之要則書之以賜
棘寺曰将以厲吏治也(長編淳化四年太宗書一幅曰/公務刑政惠爱監民奉法除姦)
(方可書為勞績又别書三/十餘幅賜大理正尹玘等)玉堂四字以寵翰林則有意
於重文辭(元城語録淳化二年上飛白書玉堂之署四/字賜蘇易簡榜於㕔額上曰此為翰林美事)
秘閣二字以寵秘書則有意於重閣職(長編淳化三年/李至言願比玉)
(堂之署賜以新額乃/飛白秘閣二字賜之)此太宗之翰太宗之意所寓也歟
以文儒之字賜張方平以愽學之字賜張錫無非示文
學之勸(長編慶歴八年學士張方平上奏答手詔所問/上異之書文儒二字賜方平  又皇祐元年張)
(錫講書禁中上嘆其愽學/飛白書愽學二字賜之)以端敏之書賜王舉正以日
新厥徳之書賜張士遜無非為臣下之勉此仁宗之翰
仁宗之意所寓也歟(蘇文慶歴賜王舉正端敏二字蘇/軾記云抱烏號之弓不若藏此筆)
(寳曲阜之履不若𫝊此書曰仁宗嘗賜張士遜十二字/曰寅亮天地弼予一人又  日新厥徳蘇軾為之賛)
不特此也高宗親翰輝映胄監天下之所共覩(淳熈四/年監安)
(府建閣安頓太上皇御書石經/以光堯御書石經之閣為名)又書中庸賜進士書孟
子列屏幛則聖經有光焉(高宗嘗書中庸二篇賜進/士又書孟子列於屏幛)書
趙充國𫝊以修營田書羊祜𫝊以脩睦鄰則前史有榮
焉(編年録紹興三年上書趙充國𫝊以修/營田之政同上七年書羊祜𫝊賜秦檜)寜宗奎畫寵
示外廷士夫之所敬仰故易簡二字形之天筆則知有
得易之妙縕(寜宗嘉定間嘗書/易簡二字示近臣)有臺一章錫之台衮則
知有得詩之本意(寜宗嘉定間嘗書/有臺詩賜丞相)噫天下固有不寳
烏號之弓而寳此筆不藏曲阜之履而藏此書今日王
褒之頌陸機之賦􁉑然於初政之世者愚意源流於家
學也
　　　敬天
古人以天自處而求在我之天後世以天自警而求在
天之天嗚呼誰謂世道愈降而有䙝天棄天之意乎夫
雨暘寒燠吾之五事風霆流形吾之志氣是吾之舉動
皆天也天禄天爵吾則代之天刑天討吾則奉之是吾
之政事皆天也吾其可求於㝠㝠之中乎是故古人以
天自處也虛室生白吉祥止止吾誰欺淵黙雷聲尸居
龍見吾誰欺上帝監汝毋貳爾心帝即心也一陟一降
在帝左右天即我也一言之微一行之細曰吾無愧於
心則無愧於天矣一賢否之黜陟一賞罰之榮辱曰吾
無怍於人則無怍於天矣此堯之欽天舜之敇天湯之
六事自責文之純亦不已無非求在我之天也至後之
以天自警也雨𤾉之不時是以有决獄之命星文之示
變是以有罪已之文减膳徹樂美意也必因災異而後
見蠲租求言盛徳也必因譴告而始形倖福而為善懼
禍而不為惡是雖未純乎天而亦知畏乎天此文帝之
蠲租太宗之釋刑無非求在天之天也(並本紀/)若夫以
天命不足畏者論之旱乾之變天心仁愛也且以乾封
之祥而自文名曰䙝天(武帝紀時大旱帝以為/乾封之祥遂改元乾封)廟屋之
壊天意警懼也反以行與壞㑹而自釋名曰棄天(明皇/出幸)
(廟屋壞姚崇/曰行與壊㑹)平居未變之前既不能以天自處一旦既
變之後復不知以天自畏此武帝之䙝明皇之棄君子
所以深憾也嗚呼聖人不作知天之學不𫝊矣愚幸國
朝有見焉夫祥瑞之應漢唐君臣動色稱慶也獲麟作
歌芝房有詩薦之天地告之宗廟盖侈之以為美談我
祖宗獲麟入貢此為上瑞而曰時和俗阜乃為上瑞竒
獸無益也(寳訓太平興國九年嵐州獻一角獸徐鉉等/曰麟一角者明海内共一王也盖天下一統)
(之應太宗曰珍禽竒獸無益於事但得時和嵗豊人安俗阜/乃為上瑞令養于後園不欲宣布於外此事長編在雍熈)
(元/年)異草來獻此為至寳而曰豐年為瑞賢臣為寳異草不
足尚也(長編皇祐三年無為軍獻異草三百五十本上/曰朕以豐年為瑞賢臣為寳至於草木䖝禽之)
(異烏足尚哉/知軍免罪)夫無徼福覬祥之心則平日之所自脩者
吾身而已而天瑞何與焉夫災異之譴漢唐君臣文過
飾非也乆旱下詔日食求言告之中外播之臣民盖自
以為盛舉我祖宗不雨徹樂禮也而曰恐飾虛名不若
夙夜精心也(長編慶歴三年上曰天乆不雨将害民田/朕每焚香上禱于天昨夜聞雷遽起冠𢃄)
(露立殿下須㬰雨至衣皆沾濕章得象曰非陛下至誠/曷致天應若此上曰比欲下詔罪已徹樂减膳又恐近)
(於崇飾虛名不若晝/夜精心宻禱為佳耳)遇旱避殿禮也而曰是亦文飾但
至誠也(㑹要熈寧元年上憂旱甚言當避正殿又恐妨/有文飾富弼曰此但係陛下至誠亦不須避殿)
(上曰避殿亦/只是文飾)夫無虛文外飾之禮則平日所自畏者吾
心而已而天譴何與焉不特此也慶歴七年春旱之詔
上命學士更草曰與其降疾於人不若移災於朕是語
也天地鬼神鑒觀之雖桑林之禱亦不過是(寳訓仁宗/命學士草)
(制無以増損以又慶歴七年春旱将降詔楊察既進草/上曰此未足  盡朕寅畏之意乃更其詔朕不敏於徳)
(不明於政天威震動以戒朕躬/與其降疾於人不若移灾於朕)熈寧八年直言之詔上
親秉筆以累年災害一歸咎於已是詔也中外臣民感
泣之雖雲漢之詩亦不過是(長編熈寧八年富弼言近/日手詔許中外臣僚直言)
(朝政闕失洛城士庻已歡忻鼔舞臣再詳手詔乃陛下/親筆非學士所作以至累年災害前後包括一一歸咎)
(於已忠義之士讀之莫不/感泣故星變不旋踵而滅)又不特此也仁宗嘗語輔臣
曰國家雖無災異亦當常自脩警則非但因異而見也
(寳訓慶歴六年上謂輔臣曰比臣僚有言星變者且國/家雖無大異亦當常自脩警况因謫見乎夫天之譴告)
(人君使懼而脩徳此天/心之仁也敢不祗畏)孝宗嘗語近臣曰朕與卿等尤
當上下交脩以答天貺則非但有變而警也(孝宗/聖政)詩曰
在宮雝雝在廟肅肅惟我祖宗之心乎抑又論之明良
賡歌時幾是敕則君心無一日而不警君臣相䛕諱言
災異其不流於玩忽者幾希方國家無事也自常情觀
之莫不居安㤀危李公沆當國每朝必以水旱盗賊之
事奏聞誠恐不知憂懼也(元城語録李丞相沆每朝奏/事畢必以水旱盗賊不孝惡)
(逆之事奏聞上為之變色既退同列曰吾儕當路幸天/下無事丞相每以不美之事拂上意後告之曰人主豈)
(可一日不知憂懼也不/知憂懼則無所不至矣)方天下争獻祥瑞也自常情處
之莫不好祥惡異韓公琦力言災符不言瑞諜誠慮夫
意安政怠也(長編景祐四年有芝生於化成殿柱御製/瑞芝詩儒者並獻賦韓琦言春秋之法記)
(災異至於祥瑞畧而不書豈不以若閱瑞諜則意安覩/災符則心懼意安則政怠心懼則徳脩望陛下不特以)
(災異為重至於珍符竒瑞雖仁愛所/形亦望日謹一日以雖休勿休為念)彼王安石以三不
足之說禍後世寧不愧死於李韓二君子哉
　　　災祥
雲漢為虐不害中興天作滛雨宋其興焉則知災異之
來人君不足懼寳鼎作歌無補虛耗瑞雪相賀適驕唐
治則知休祥之至人君不足恃抑何也盖天心仁愛每
寓於譴告之中而奪其鑒益其疾正天以休徴咎予也
是以聖人陟降以天自處惟求其在我之天而不求其
在天之天也歟古者雨雹風雷之變固未嘗忽而不憂
慶雲景星之祥亦未嘗欣然而自泰金縢未啓大風㧞
木君臣相顧以動色洛邑已定休祥荐臻君臣警戒以
自若其所以自處者吾之徳無闕歟政無失歟吾之刑
罰得中而民安其化歟而天之災祥休咎豈容置喜懼
作輟之心於其間哉後世一休祥之適至錯采繢畫夸
諸臣民一咎徴之荐至君臣相告指為天數芝房之産
未足竒也彼則薦之郊廟而頌美屋廟之壊深可畏也
彼則委之行與壊㑹而自文閭閻之疾苦不暇問也紀
綱之廢弛不暇舉也言行之玷缺不暇脩也而古者敬
天奉天之意彼安知哉嗚呼上帝監汝毋貳爾心相在
爾室不愧屋漏盖天在我而不在彼吾之自盡者非求
以無愧於天求以無愧於我也是意也其不明於漢唐
也乆矣欽哉之歌敬之之詩猶幸我朝有聞焉嵐州之
麟養之後園曰時和為上瑞竒獸無益也(寳訓太平興/國九年嵐州)
(獻一角獸徐鉉曰麟一角者明海内共一統也葢天下/一統之應太宗曰珍禽竒獸無益於事但得時和嵗豐)
(人安俗阜乃為上瑞令養於後園不/欲宣布于外此事長編在雍熈元年)坊州之麟養之苑
中曰民安為上瑞鳥獸何足云也(寳訓雍熈三年坊州/獻一角獸近臣奏曰)
(瑞應圗牝曰麟牡曰麒昔嵐州進麟也此乃麒也請宣/示中外上不許但令豢於苑中謂宰相曰時和嵗豐兆)
(民安泰斯為上瑞鳥/獸草木亦何足云)枯桔之生可稱也吾瑞鐡騎不瑞
枯桔(聖政紹興七年劉光世奏枯桔生穗委是祥瑞上/曰朝廷有賢輔佐軍中有十萬鐡騎乃為祥瑞此)
(外皆不/足信)異草之産可珍也吾寳賢臣不寳異草(長編景/祐三年)
(無為軍獻芝草三百五十本上曰朕以豐年/為瑞賢臣為寳至於草木昆蟲焉足尚哉)臨川之圗
丼露不足褒也故寧罷其守使人不敢為佞(聖政紹興/七年知果)
(州宇文彬通判嚴信孺進禾登䨇穗上曰去年荒旱安/有瑞禾往年知撫州高衛進丼露圗朕疾其佞罷其守)
(彬等可/罷官)澧州之獻瑞木不足賞也故寜却其獻使人不
敢為欺(長編寳歴三年澧州獻瑞木有文曰太平之道/歐陽修言使木不偽實是天生亦有深意葢其)
(意可推也有道則太平失道則危亂方今但見/其失未見其得也此瑞木乃誤事之妖木耳)噫漢唐
之君飾祥文瑞作歌獻詩者視此不亦愧乎熒惑犯輿
鬼應在秦雍天子憂之曰朕念及秦民也(長編司天言/熒惑犯輿鬼)
(秦雍之分國家當有兵在西北太宗謂宰相曰天文/謫見如此秦地民罹其殃朕旦夕念之不遑寧處)彗
星出營室變在秦魯天子憂之曰朕念及天下也(㑹要/咸平)
(元年彗出營室光三尺餘呂端言變在秦魯/之分上曰朕念天下生靈豈獨在一方耶)開寳之五
年霖雨不止上曰朕闕政也是語也天地實臨之(長編/開寳)
(五年上謂宰相曰霖雨不止朕日夜焦勞㒺知所措得/非時政有闕使之然耶趙普曰陛下憂勤庻務有弊必)
(去至於苦雨為災/乃是臣等失職)天聖之四年霖雨為沴上曰朕不徳
也是語也神明實鑒之(寳訓天聖四年大雨雷電平地/水數尺仁宗避殿减膳謂宰臣)
(曰霖雨為災夙夜惕厲豈/朕之不徳而政之不脩歟)端拱之旱則减常膳走群望
甚至欲築臺以自焚何切也(政要太宗遇嵗旱必蔬食/减食品三之二  又長編)
(端拱二年上以嵗旱减膳徧走群望於又政要增釋淳/化二年以嵗蝗旱詔宰相呂蒙正當  文徳殿前築一)
(䑓朕當暴露於其上三日不雨當焚朕以答天/譴呂蒙正惶恐封還詔書未幾膏澤霑足蝗死)慶歴之
旱上則蔬食引咎精心宻禱甚至冠𢃄露立而不辭何
誠也(長編慶歴三年上謂輔臣曰春夏不雨盖朕不徳/所致但日於禁中蔬食引咎而已又八月不雨上)
(曰天乆不雨朕每焚香上禱于天昨夕寝殿中忽聞微/雷遽起冠𢃄露立殿下須㬰雨至衣皆沾濕章得象曰)
(非陛下至誠/曷致天應)噫漢唐之君不自引咎往往䙝天者視此
不亦愧乎雖然此上人之責耳鳴雉之變商之大臣作
訓以為戒天休之至周召且以是警告焉吾觀先正諸
公熏心之論不聞逆耳之言屢戒其古大臣用心歟瑞
芝之生韓公琦有諌琦之心誠慮夫意安而政怠也(景/祐)
(四年有芝生于化成殿柱御製瑞芝詩儒者並獻賦韓/琦言春秋之法但記災異至於祥瑞畧而不書豈不以)
(若閱瑞諜則意安覩災符則心懼意安則政怠心懼則/徳脩望陛下時以灾異為事至於珍符竒瑞雖仁愛所)
(感亦望日謹一日/以雖休勿休為念)瑞星之見張公知白有諌知白之心
誠欲其懼亂而思危也(景徳二年司天監奏周伯星見/羣臣稱賀張知白言懼亂者治)
(必興焉思危者安必乆焉今陛下思黎元之疾苦知/軍旅之勤勞誠能寳兹數事則瑞星不出臣亦賀)是
大臣亦以休祥不足恃矣四方水旱人所諱也李公沆
當國必以變異為戒(元城語録李丞相沆每朝奏事畢/必以四方水旱盗賊不孝惡逆之)
(事奏聞上為之變色曰人/主豈可一日不知憂懼也)江淮連旱人所惡也崔公立
獻議必以天戒為慮(長編祥符間士大夫争奏符瑞獻/賛頌崔立獨言水發徐兖旱連江)
(淮無為烈風金陵大火是天所以戒驕矜而中/外多上雲露草木之瑞此何足為治道言哉)是大臣
亦以災異為足戒矣明良相逢時幾是敕此國家所以
上格天休而享靈長之福也盖自王欽若以符瑞惑上
聽而當時以祥瑞為美談(長編初王欽若以城下之盟/毁冦凖上自是常怏怏欽若)
(曰陛下當為大功業以鎮服四海上曰何得大功業欽/若曰封禪是矣然封禪當得天瑞又曰天瑞安可必得)
(葢有以力為之陛下謂河圗洛書果有此乎聖人以神/道設敎耳上意未决他日杜鎬直宿上曰河圗洛書果)
(何事耶鎬不測上㫖謾應曰聖人以神/道設敎耳其言偶與欽若同上意遂决)自王安石以天
變不足畏之說䙝天戒而當時以災異為適至(王安石/以三不)
(足之說天命不足畏祖/宗不足法人言不足恤)然戚綸之䟽力攻其非(大中祥/符元年)
(王欽若上天書戚綸言流俗之人或作慿神靈或偽形/土木妄陳符命伏望凝神正道仰答天貺上嘉納之)
溫公之論深辨其失而祖宗深切嘉納不為異論所惑
異時欽若安石亦自知悔矣然則災異之來正人君之
拂士休祥之應實國家之鴆毒可不戒哉可不勉哉
　　　儀象
古人之論天者多矣有曰盖天有曰宣天有曰穹天有
曰安天有曰昕天盖天之說又離為周髀(盖天形如盖/本庖羲氏立)
(周天歴度宣天言天碧無質察色所謂宣夜也穹天言/天形穹窿如雞子晉時晉聳所陳安天言天在上有常)
(安之形晉時虞喜所說昕天天勢南低/北軒吴桃信所造周髀乃周公授於商)考其制度之盡
善而可為萬世之通行者未有如渾天者也何者觀揚
雄有八事之難則知盖天之不如渾天也觀蔡邕無師
法之譏則知宣天之不如渾天也觀好竒徇異之責則
知昕天穹天安天又不如渾天也(晉天文志/)渾天之制
起於誰乎或云唐堯即位羲和立渾儀或云舜齊七政
所言璇璣者謂渾天儀季長創言璇衡為渾天儀王蕃
言渾天儀者羲和之舊器其後落下閎耿夀昌鮮于妄
人行於西漢張衡賈逵行於東都陸績行於晉王蕃行
於吴李淳風一行行於唐皆具精於制作者抑嘗以渾
天而考之黄帝之歴起辛卯顓帝之歴起乙卯虞舜之
歴起戊午歴之所作非渾天不可也青道二出黄道東
赤道二出黄道南白道二出黄道西黑道二出黄道北
道之所行非渾儀不可也中外之宮常明者百有二十
可名者三百二十為星者二千五百微星之數萬有一
千五百二十錢樂之則以朱黑白而别三家星葛衡則
以白青黄而别三家星以考星宿非渾天不可也自軫
十二度至氐四度則知其為夀星自氐五度至尾九度
則知其為大火自尾十度至南斗十一度則知其為析
木以考躔度非渾儀不可也華林之置(粱華林殿前置/銅儀孔廷所造)
觀象之置(後魏晁崇修/渾儀以觀星)常號最宻凝暉之置(唐太宗置/銅儀於凝)
(暉/閣)武成之置(唐明皇詔一行/置於武成殿)常號最宻偽劉曜史官孔
挺常為䨇鐶横規單規以銅為之其法見用於時也梁
帝為横規為南軸單規為北軸以木為之其法見用於
時也唐太宗為六合儀三辰儀四游儀以銅為之未幾
易之以鐡其法見用於時也噫渾天之行於世也乆矣
然設之崇䑓以候天象者渾儀也轉之宻室以與天行
相符者渾象也儀以驗之天象以驗之儀二者不同而
為用則一盖不可不參稽而互考也我朝盖兩用之矣
夫水運渾儀則古之刻漏儀也在太宗則以太平渾儀名
在哲宗則以元祐儀象名其布星辰猶渾象也其窺天
象猶渾儀也(長編元祐四年詳定水運渾儀所奏趙齊/良状宋以火徳王所造渾儀其名水運乞)
(更水名以避刑剋按張衡謂之刻漏儀一有謂之水運/俯視圗張思順所造太宗賜名太平渾儀名稱並各不)
(同今新制備二器而通三用乞特賜名詔以元祐渾天/儀象為名許将言乞被有製水運渾儀本様進呈差官)
(試驗如候天不差則造銅器今校驗已得參合詔以銅/造仍名元祐渾天儀象言其後本所又言前所得渾天)
(儀者其外形如丸其内則有璣有衡外形如丸可徧而/星辰大率若木所造渾象之製内有璇衡可仰窺天象)
(大率若木所造渾儀之製若渾天儀則兼二器有之同/為一器既言渾天則其為象可知然於渾象中設璣衡)
(使人内窺天象以占測為主故可總謂之渾天儀其實/兼儀象而有之也今所建渾儀渾象别為二器而渾儀)
(占測天度之真數又以渾象置之宻室自為天運與儀/參合若并為一器即象為儀以同工天度則渾天儀象)
(兩得之矣此亦本朝備具典禮之/一法也乞更重作渾天儀從之)其視璇璣齊七政之
意無愧矣嗚呼志天文不知璣衡歐陽公深以為疑(歐/陽)
(修唐史天文志周禮測景求中分星辨國而獨無璣/衡豈其不用於三代耶不然二物莫知其為何器也)賦
璣衡不知儀象沈存中所以深歎歟(筆談天/文類)雖然有平
子之推算則渾天之說行於漢無一行之歴法則唐之
鐡儀特為觀美之具爾是必有張思訓文明殿之制而
後可知日月之行度(長編太平興國四年新渾儀成張/思訓所創也置文明殿東南之鐘)
(鼔樓舊制日月行度皆人所/運新創成於自然尤為精妙)有沈括能發三司之欺而
可知雲物之祺祥(筆談國朝置天文院於禁中設刻漏/觀天䑓銅渾儀皆如司天監與司天)
(監互相檢察每夜天文院其有無觀見雲物祺祥及常/夜星次須合於皇城門未發到禁中門發後司天占状)
(方到以兩司奏状對勘以防虛偽近嵗皆是隂相計㑹/符同寫奏其日月五星行次皆只據正歴所算躔度謄)
(奏不曽占候有司畢備其安否而已熈寧中予領/太史常按發其欺免官者六人未幾其弊復如初)有蘇
子容激水轉輪之智而後知星辰之躔次(蘇頌行状元/祐中建請别)
(置渾儀因命公提舉公既邃於律歴以韓公兼曉算術/奏用之且授以占法為䑓三層上設渾儀中設渾象下)
(設司辰激水轉輪不假人力時至刻漏則司/辰出告星辰躔度測驗不差前此未有也)之二三君
子亦何愧於重黎羲和之職云
　古今源流至論前集卷五
欽定四庫全書
　古今源流至論前集卷六　　宋　林駉　撰
　　　階官沿革圖
本朝官階(上係元豐制下係宋初制其政和大觀增改/者别注在下又以祖宗舊官遷轉之法叅附)
　(于/後)
開府儀同三司(使相/)
　祖宗以節度使中書令節度使侍中節度使平章事
　待勲賢故老乆次宰相罷職隨其舊職如節度使出
　判大藩及召入未還相位而拜樞宻者則加樞宻使
　以易節度故通謂之使相(正誤曰曹彬初以節度使/為樞宻使不罷旄鉞乃開)
　(寳九年二月事其年十月太宗即位二十七日加彬/同平章事仍充樞宻使即罷旄鉞此言以樞宻事易)
　(節度即通謂使相葢誤若謂樞宻使加同平章事亦/通謂之使相則可又不係召自大藩未還相位而為)
　(樞宻/使)雖使中書叙位亦在同中書門下平章事之下
　迨改官制一用開府儀同三司换之時祖宗意以文
　潞公彦博任使相侍中曹郡王佾任使相中書令皆
　换開府為减㤙數於是拜潞公太尉自司徒進位也
　佾進封濟陽郡王
特進(左右僕射/)
　左右僕射為宰相官樞宻參政止於六尚書若宰相
　官係吏部尚書即遷左僕射係兵部尚書即遷右僕
　射乃用特進换之時王安石獨改特進至政和後薛
　昻𢃄觀文學士任特進白時中以門下侍郎𢃄特進
　皆失舊制繼詔並改金紫光禄大夫今後非宰相不
　除
　右二等為宰執
金紫光禄大夫(吏部尚書/)
　元豐獨换吏部尚書者葢故事宰相初美罷不拘見
　𢃄六部侍郎或左右丞五尚書皆超進吏部尚書故
　以金紫易之若宰相官𢃄吏部尚書者多拜使相出
　鎮若平遷即加左僕射
銀青光禄大夫(户部/刑部)　(禮部/工部)　(兵部書/五尚)
　時宰相王珪任禮部侍郎平章事神宗以珪久不
　進官因改官制换寄禄乃遷銀青光禄大夫○光禄
　大夫(元祐銀青光禄大夫分左右大觀以左銀青光/禄大夫為銀青光禄大夫右銀青光禄大夫為)
　(光禄/大夫)
光禄大夫(左右丞/)
　○宣奉大夫　正奉大夫(元祐有左光禄大夫右光/禄大夫大觀改左光禄大)
　(夫為宣奉大夫右光禄大夫為正奉大夫/今所謂光禄大夫乃右銀青光禄大夫也)
正議大夫(吏部/工部)　(户部/禮部)　(兵部郎刑部/六侍)
　以正議大夫换六侍郎併作一等時論以宰執貪進
　官作此葢故事丞郎作四轉今乃改作兩轉耳
　○通奉大夫(元祐正議大夫分左右大觀以左正議/大夫為正議大夫右正議大夫為通奉)
　(大/夫)
通議大夫(給事中/)　(中書舎人/)
太中大夫(左右諫議大夫/)
　神宗以寄禄官等級减少遂以太中大夫為宰相官
　故蔡確時任右諫議大夫參知政事先换太中大夫
　及拜相則依前太中大夫守尚書右僕射兼中書侍
　郎遂為定制
　右宰執所轉官自通議以上無磨勘法自金紫光禄
　至太中為侍從(以上加爵/)
　元豐中自太中大夫至金紫止六階昔之尚書今為
　一官昔之六部侍郎今為一官是十官併為兩官矣
　左右丞左右諌議亦併四官為兩官其後增置通奉
　正奉宣奉大夫三階自太中以上惟宰執侍從得遷
中大夫(秘書監/)　(殿中監/)
　元豐三年偶闕任殿中監者故只著秘書監
　神宗以太中大夫為宰相官故初除執政只授中大
　夫時翰林學士蒲宗孟王安禮為左右丞二公寄禄
　官皆未至大夫只除中大夫守之
　○中奉大夫(元祐中散大夫分左右大觀以左中/散為中奉大夫右中散為中散大夫)
中散大夫(光禄卿/)　(少府監/)
　故事有出身人自太常少卿轉光禄卿無出身人自
　衛尉少卿轉将作監次轉衛尉卿自衛尉卿遷殿中
　監無出身人减一轉為優
朝議大夫(太常卿光禄/四少)　(衛尉司司農/左右  郎中)
　○奉直大夫(元祐朝議大夫分左右大觀以左朝議/大夫為朝議大夫以右朝議大夫為奉)
　(直大/夫)
　奉直　朝議　中散　中奉　中大夫　五等為卿
　監(以上加/食邑)少卿監等級最多一换之則清濁莫分舊
　制應兩制侍從官至左右司郎中當遷者左司轉左
　諌議右司轉右諫議其太常少卿若自吏部兵部司
　封郎中轉到者遇特㫖轉行亦遷右諌議大夫以别
　歴任清要則是朝議轉太中也崇寧已前從官自朝
　議直轉中大夫乃用元豐故事以中大夫為執政官
　可比舊制太中大夫自增中奉大夫遂細轉乃由當
　時執政不知典故爾至庶僚職方郎中轉光禄少卿
　駕部郎中轉司農少卿次轉衛尉少卿皆為朝議其
　太常少卿年勞叙遷及光禄少卿皆轉光禄卿若衛
　尉少卿只轉少府監或将作監次遷衛尉卿則是有
　出身者三遷至秘書監無出身者五遷至殿中監皆
　中大夫也今增置奉直中奉而有出身人不遷中奉
　奉直猶舊制也
朝請大夫(吏部/考功)　(兵部/駕部)　(司封郎職方之司勲郎中/庫部  中謂  前行)
　昔之吏兵司封三曹若翰林學士任即遷中書舎人
　自舎人遷禮部侍郎視他官遷五等葢祖宗優詞臣
　如此侍從官任即遷左右司郎中次遷左右諫議館
　職以上任即遷太常少卿再遷光禄卿若任太常少
　卿除侍從官徑遷諫議大夫兩制到此不轉卿監超
　轉諫議止候朝議有闕方補朝議以七十貟為額
朝散大夫(户部/司門)　(刑部郎度支/比部  中)　(都官中金部中倉部/謂之  行郎)
朝奉大夫(禮部/屯田)　(工部郎主客/水部  中)　(膳部後行郎中/謂之)
　昔之吏户禮三曹惟除郎中不除貟外葢侍從方遷
　此官仍隔一資超轉
　朝奉　朝散　朝請　三大夫為正郎
　故事右名曹(兵刑工/三部)及司封司勲度支金部祠部主
　客雖轉正郎亦不呼郎中只稱其曹名以辨其常調
　也自改大夫更無别異自古大夫猶今之執政侍從
　也書所謂日宣三徳者是焉曲禮曰四郊多壘卿大
　夫之辱也由此觀之豈宜换授庶僚耶在漢晉間只
　有光禄太中中散大夫為侍從官當論思獻納之任
　至隋唐增名作階已非所宜今乃易少卿監郎中是
　轉名器也
朝請郎(兵部貟司封/庫部  外郎)　(駕部前司勲外職方/謂之  行貟  郎)
朝散郎(起居舎人部/度支  金)　(侍御史部貟外刑部/司門比)　(都官後/謂之)
　(行貟/外郎)
　右三等為貟郎侍御史不與中行貟外郎等殿中侍
　御史不與後行貟外郎等故自監察御史遷殿中侍
　御史殿中遷侍御史此以特㫖遷　此三等階未免
　混淆祖宗爱惜名器不以假人凡士之有徳有才者
　有政事文學者隨其所長用之命其官以别之故状
　元登第者初命官以将作監丞兩遷左司諌次轉起
　居舎人兵部貟外郎多官未及此以擢知制誥若左
　右司諫𢃄待制以上職遷吏部貟外郎起居舎人𢃄
　待制以上職遷禮部郎中次轉吏部郎中次轉右諫
　議大夫若三人及第及制科歴一任回即除館職并
　任官職人官自太常博士遂遷祠部度支司封貟外
　郎若因任轉運副使以上即自祠部轉刑部度支遷
　兵部貟外郎司封轉工部郎中凡進士出身人自太
　常博士遂遷屯田都官職方貟外郎若任省府推判
　官提㸃刑獄或館職即遷祠部度支司封貟外郎若
　官已係屯田即遷度支都官即遷司封貟外郎職方
　即轉祠部郎中凡待世賞自國子博士轉虞部比部
　駕部貟外郎若曾任省府推判官提㸃刑獄以上即
　轉主客金部司勲貟外郎若官已係虞部即遷金部
　比部即遷司勲駕部即遷主客郎中凡雜流出身自
　國子博士轉水部司門庫部貟外郎若擢省府推判
　官提㸃刑獄即自水部遷倉部司門遷考功庫部遷
　膳部郎中此等遷改絶稀但多因避家諱第降一等
　改至此曹若任兩制侍從轉官即自後行貟外郎便
　遷吏部次遷戸部郎中次遷左司郎中其中行貟外
　郎合轉禮部郎中次遷吏部郎中其前行貟外郎同
　後行再遷之格
　右六部分二十四司吏户禮三部(任侍從官方除此/)
　及司封度支祠部為左名曹(任館職人方遷此/)兵刑
　工三部(館職任轉運副使以上方遷此/)及職方都官
　屯田為右名曹(有出身人方遷此/)司勲金部主客(䕃/)
　(補擢用者方遷此/)及考功倉庫膳部為左曹(雜流擢/)
　(省府推判官提㸃刑獄者方遷此/)駕部比部虞部(䕃/)
　(補方遷此/)及庫部司門水部為右曹(雜流遷此/)叙遷
　品秩尤嚴今以二十四司併為三階宜失之太簡也
承議郎(舊左右正言/太常博士)　(監察御史/國子博士)
奉議郎(太常丞/秘書丞)　　　(殿中丞/著作郎)
通直郎(太子中允/中舍)　　(左右賛善大夫/洗馬)
　舊制初除知制誥及待制而官未至貟外郎者即除
　右正言惟状元未擢外制當叙遷者即自著作郎亦
　轉右正言熈寜三年許将以磨勘當遷宰相王安石
　方欲抑三人進取遂特與太常博士初下筆方成大
　字堂候官以手約筆具陳祖宗舊制當遷右正言安
　石乃改大字就作右字因知前軰堂吏猶能執祖宗
　之法若有出身人皆遷太常博士餘人皆轉國子博
　士易階官後清濁無别矣
　昔之正言監察御史著作郎皆特㫖遷不與太常博
　士國子博士及三丞等
　舊制前名自太子中允遷太常丞著作佐郎遷秘書
　丞大理丞遷殿中丞状元初命将作監丞首遷著作
　郎凡無出身者自太子賛善中舎洗馬皆遷殿中丞
　(以上兩等皆號大朝官/)
　舊制凡初擢用京官選人為經筵官及臺諫皆除太
　子中允若擢轉運判官則前名除中允無出身人除
　賛善中舎其叙遷官則還其嵗月以表其借朝臣而
　奉使也若無出身人自大理寺丞叙遷中舎宰執奏
　補者轉賛善雜科轉洗馬葢有以别之自改官後初
　拜待制以上而官未陞朝官並改通直郎仍效舊制
　𢃄除正官爾(以上太子官属號小朝官/)
　右三等階官及以上外郎郎中加勲自武衛至上柱
　國
宣徳郎(著作佐郎/)　(大理寺丞/)　(今為宣敎郎/)
　凡前名自光禄寺丞轉官選人改官皆遷佐郎大理
　評事轉大理寺丞餘人光禄衛尉寺丞轉官選人改
　官皆遷大理寺丞
宣義郎(光禄寺丞/)　(衛尉寺丞/)　(将作監丞/)
　凡前名自太祝奉禮轉官選人改次等官皆遷光禄
　寺丞餘人大理評事自太祝轉者遷光禄寺丞奉禮
　轉及選人改等官皆遷衛尉寺丞
承事郎(大理評事/)
　凡前名校書郎正字監主簿皆轉評事昔第一甲三
　人登科命官如之熈寕末状元方除評事餘人太祝
　奉禮遷官皆轉大理評事宰相任子亦如之(正誤曰/状元授)
　(大理評事自嘉祐四年劉煇始前此状元並授監丞/第二三人授大理評事熈寧三年葉祖洽授大理評)
　(事上官均陸佃授兩使職/官張中程堯佐為初等職)
承奉郎(太常寺太祝/)　(奉禮郎/)
　凡執政官任子授太祝其用宰執恩澤轉官皆遷太
　祝其用從官恩澤轉者遷奉禮
承務郎(秘書省/)　(校書郎/)　(正字亦将作監簿/)
　凡任子前宰執授校書郎諸曹侍郎樞宻直學士以
　上授正字諫議大夫待制以上授将作監簿舊制校書
　正字有俸同太祝奉禮郎格至改階官一例無俸
　祖宗故事進士第一人初命官以将作監丞遷著作
　郎遷左右正言遷右司諌遷起居舎人自将作監丞
　至起居舎人五官惟進士第一人乃特㫖得遷自起
　居舎人即遷兵部外郎次遷工部郎中若以起居舎
　人知制誥即遷禮部郎中(超遷一官/)自是以上率超
　一官以遷祖宗於進士第一人所以優待如此
　右五等階號京官自京官而上四年一轉無出身人
　逐資有出身人超資至奉議並逐資至朝議大夫有
　止法内奉直中㪚大夫有出身人不轉祖宗朝官制
　其甄别流品至嚴一官凡數等宰執侍從之遷為一
　等卿列館職之遷為一等出身為一等䕃補為一等
　雜流為一等
　　　崇寜七階
承直郎(三京府判官/觀察判官)　(留守判官/)　(節度判官/)
儒林郎(節度掌書記/)　(觀察支傳/)
文林郎(防團判官官/節度  推)　(京府判官/軍監)　(留守為兩使觀察/以上      職官)
從事郎(防團推官初等監推官/以上為號    職官)
從政郎(録事參軍仕郎縣令改從政號令録/崇寧號通    政和      郎)
修職郎(録事縣令仕郎試御知縣知録事/崇寧號登    政和改脩職郎)
廸功郎(司理號司法郎司户改簿尉郎號判司簿尉/崇寧  将仕  政和  廸功)
　右號選人
　　　階官始末
漢置光禄大夫因秦郎中令有中大夫之貟則光祿大
夫之名葢始於此(漢百官表上秦郎中令属有中大夫/武帝太初元年更名中大夫為光禄)
(大/夫)金紫則置於魏也銀青則置於晉也(唐六典觀晉有/加金章紫綬者)
(則謂金紫光祿大夫又/晉有銀青光禄大夫)隋置散官取秦大夫掌議論之
義則正議通議之名葢始於此(秦郎中令有太中大夫/中大夫諫大夫掌議論)
(皆無貟多至數十人/又隋因置正議通議)太中大夫中大夫則置於秦也(見/于)
(上/)中散大夫則置於漢末也(王莽置中/散大夫)朝議大夫雖隋
置之亦因漢大夫以上得奉朝議之意朝請大夫雖隋
置之亦因漢将軍公卿以特進奉朝請之意(並通/典)至朝
散則隋置之唐因之耳宣奉至朝奉六階則元豐未有
大觀創之耳(宣奉正奉通奉中奉奉/直朝奉凡六階置大觀)此大夫之階始末
也隋置朝請朝散郎之官元豐置朝奉之官隋文置奉
議之官又隋採晉宋以來諸官皆有通直郎以官高下
而通為宿直故始為通直之稱至唐取梁宣議将軍而
易隋㳺騎尉之散官故始有宣議之名承奉承直則隋
創之(隋煬帝故事唐因之國朝避諱/改為承事承奉隋文帝置之)承務則唐置之(唐/置)
(因隋尚書二十/四司承務之名)崇寧七階初已定其四(承直文林/儒林從事)而三
者之名則更於政和(廸功修/職從政)此郎之階始末也葢國初
庶官只存空名元豐新制以階易官然昔之雖存空名
而流品甄别官秩難進則人人有安分之念今之易為
階官而流品混淆官職易高則易有所希覬而不自重
矣舊平章遷侍中侍中遷中書令中書遷尚書令國朝
未有至中書令者今以一儀同三司該之是宰相累遷
之官一遷即為之矣(奏議畢仲㳺言舊平章遷中書令/國朝未有遷至中書令而今儀同)
(三司一階兼宰相累遷之官舊禮部尚書遷户部户部/遷吏部工部遷刑部刑部遷兵部而今銀青光祿大夫)
(一班兼尚書累遷之官舊制禮部侍郎遷户部戸部遷/吏部工部遷刑部刑部遷兵部而今正議大夫一階兼)
(侍郎累遷之官昔之階秩/難於進今之階秩易於高)舊六部尚書侍從則自禮而
户自户而吏常調則自工而刑自刑而兵今以一銀青
光祿該之是十二年之官八年俱歴之矣此畢仲㳺之
深有慨於階秩易高之弊也(見上/)舊制六曹侍郎之任
禮部遷户部户部遷吏部則待侍從臣僚工部遷刑部
刑部遷兵部則待常調臣僚其區别嚴矣今例以正議
大夫可乎舊制前行郎中之任遷太常少卿則待進士
遷司農衛尉少卿由司農衛尉少卿入光禄少卿則待
世賞其區别嚴矣今槩以朝議大夫可乎此丁隲深論
流品相混之弊也(長編丁隲言正議大夫舊六部侍郎/是也官制未行以前侍從臣僚自禮)
(部遷户部户部遷吏部常調臣僚自工部遷刑部刑部/遷兵部三遷凡十二年今自通議大夫一遷即為正議)
(大夫前行郎中考滿當遷進士則遷太常少卿今朝議/大夫也非進士出身則遷司農少卿或衛尉少卿由司)
(農衛尉少卿入光祿少卿然後轉少府監如此二/遷凡十二年今自朝議大夫二遷為中散大夫)雖然
官秩易高流品相混固不免或者之譏而正名責實各
舉職任亦官制既更之驗也况夫一黜一陟有合舊制
亦不可謂無得於祖宗之意且自朝議大夫直遷太中
大夫此元豐制也非舊日兩制以上不遷卿監之遺乎
官至朝請大夫而止待朝議有闕則補此元豐制也非
舊日以少卿監七十貟為額之遺乎(見上/)此其選用之
公升進之難亦何慊哉若夫循國初之舊意釐元豐之
新制又不能無望於今日
　　　兩府
國朝兩府之職其周之冢宰司馬歟漢之丞相太尉歟
然周以冡宰統司馬故兵民有相通之意漢太尉重於
丞相而武職往往偏失焉觀此則國朝之或分或合其
得失有不難知者且冡宰司馬周之六卿其職適相等
耳然調發之權不歸之司馬而歸之天官豈固畀以職
而復奪其權耶葢兵為重事身為大臣邈不相通則國
事睽矣故呂伋掌兵若無與於太保而太保實俾之程
伯出師若無與於尹氏而尹氏實命之夫以掌兵出師
之事一属大臣則脉絡貫通又安有疑貳之意哉丞相
太尉漢之三公其職亦相維耳然漢承秦舊官制益紊
文不足以勝武兵有以異乎政事權偏重無以為統御
防閑之道其事不可勝弔矣故諸呂兆禍勢亦亟矣丞
相平至以五百金交歡太尉勃而左袒之功僅濟擁昭
立宣事亦重矣丞相敞至不敢發一語而大将軍以國
家之權自任(並本傳/)夫以丞相之重而下聽命於掌兵
之将况望其能振職哉愚嘗推兩府之分合矣且中書
主民宻院主兵其事相埒也中書降麻宻院降宣其權
相等也将分任其事之為當耶則軍國大務不當専委
未免如富鄭公之議(康定元年知諫院富弼又言邉事/係國安危不當専委樞宻院而宰)
(相不與乞如國初/令宰相兼樞使)抑併其職為中書耶則兵柄相維有
闗大體又非所以知祖宗建樞之意(㑹要元豐改官制/議者欲廢宻院歸)
(兵部神宗曰祖宗不以兵/柄歸有司互相維制不從)嗚呼分其事固非也併其職
尤非也必於分之中而有合之理存於判然不相為謀
之際而實有相貫通者寓然後可與論設官之深㫖歟葢
自范質王溥免相之後而二府之事權裂矣(國初建隆/間范質王)
(溥趙普皆兼/樞宻使後罷)獲繼遷母之議非細事也宻院知之而中
書初未知之(太宗朝獲李繼遷母時與宻院寇凖議欲/斬之中書呂端初未知其議遂詣凖因語)
(欲斬繼遷母端曰某為中書豈容不與其議因/奏繼遷母不當斬恐絶繼遷必致侮遂從之)興兵薊
門之役非末故也宻院謀之而中書不預聞之(雍熈上/有意北)
(伐曹彬等為敵所躡我師大敗趙普手䟽極諫/初議興兵上獨與樞宻院計取中書不預聞)此田公
錫抗言宻院公事宰相不得預聞中書政事樞宻不得
預議不能無憾於咸平之時也(咸平初田錫抗言宻院/公事宰相不得預聞中)
(書政事樞宻不得預議/致兵謀不精國事未善)迨夫景徳間真宗每得邉奏必
送中書於是有共參利害之意澶淵百萬之師宼公親
扶日轂尺箠笞之而北敵幾無隻輪匹馬之返此非景
徳相通之驗歟(景徳元年上每得邉奏必先送中書謂/畢士安宼凖曰軍旅之事雖属樞宻院)
(然中書總文武大政號令所從出向者李沆或有所見/往往制其機宜卿等當閲邉奏共叅利害勿以事干樞)
(宻院而有所隠也後契丹犯澶淵中書宼/公力决親征之議遂射中其帥狼狽以歸)自寇公免相
之後而二府之事權又裂矣戎酋之降非末節也而中
書初不預知(時大将劉平敗議制鄉兵不决知陟之敗/陳執中同判院張觀並罷張士遜言軍旅)
(之事樞宻當任其責戎酋吹同乞陟自角厮羅界來降/詔補三班奉職覊置湖南富弼言當厚賞以勸來者上)
(命以所言送中書/而宰相初不知)元昊之叛非小警也而邉奏皆不闗
中書此丁度力言二府分政若措置乖異則天下無適
從不能無激於康定之初也(康定元年詔樞宻院自今/邉事並與宰相張士遜章)
(得象參議之即不須檢國朝舊例以中書制民樞宻主/兵故元昊反邉奏皆不闗中書翰林學士丁度嘗建言)
(古之號令必出於一今二府分兵民之政/若措置乖異則天下無適從非國體也)迨夫慶歴間
仁宗因張方平之議於是宰相有兼樞之職西邉陸梁
之賊呂章二公分命名帥戮力平之而卒致骨寒膽破
之謡此非慶厯兼領之效歟(慶歴二年七月右僕射兼/門下侍郎平章事呂夷簡)
(判樞宻院户部侍郎平章事章得象兼樞宻使樞宻晏/殊同平章事初富弼建議宰相兼樞宻使上曰軍國之)
(務當悉歸中書樞宻非古官然未欲遽廢故止令中書/同議樞宻院事後張方平請廢樞宻院上乃追用弼議)
(特降制命夷簡判院事而得象兼使殊加同平章事為/使如故  又范仲淹韓琦為陜西帥西邉謡軍中有一)
(韓西賊聞之心骨寒軍中/有一范西賊聞之驚破膽)自賈昌朝陳執中免相之後
而二府之事權又益裂矣(慶厯二年呂夷簡章得象并/兼樞宻院三年夷簡致仕晏)
(殊兼樞使四年殊免杜衍同平章事兼樞宻使五年衍/得象免賈昌朝陳執中並以同平章事兼樞宻使七年)
(昌朝免執中本官以不/兼樞宻使自後並不兼)趙明與西人戰宻院賞功而中
書降約束郭逵脩堡柵宻院方詰責而中書已降褒詔
此滕達道深嘆熈寧戰守異議之非也(熈寜初滕達道/言中書宻院議)
(邉事多不合趙明與西人戰中書賞功而樞院降約束/郭逵修堡柵樞宻方詰責之而中書已下褒詔夫中書)
(欲戰而宻院欲/守何以令天下)迨夫元豐詔大事三省與宻院同議矣
(元豐官制行詔釐其事之小大大事三省與樞宻院同/議進呈畫㫖三省官皆簽書以付宻院小事樞宻獨取)
(㫖訖闗三省/遂為定制)元祐詔除授諫官三省宻院同進呈矣(哲/宗)
(元豐八年/呂公著言)然是時邉事利害尤未甚相通者至建炎間
高宗乃以宰臣張浚兼樞宻而趙鼎亦以左僕射兼之
是時也國歩尚艱敵勢方張剗亂而治支危而安再植
巍巍中天之業者皆左扶右持之力此非建炎兼領之
功歟(中興本末紹興七年宰臣張浚兼樞宻使趙鼎秦/檜亦以左僕射兼三十六年詔曰比縁軍興令宰)
(相兼樞使今邉事已/定可體故事不兼)噫自國初以至中興其分其合不
知其幾大抵合之則文武相通分之則兵政異情咸平
景徳康定慶歴熈寜建炎之得失可知也可不審哉雖
然主民而知兵此固闗天下之大計宻院而不預中書
亦非大臣相維之意是故樞使而同平章事君子以為
慶歴之善謀(見上/)宻司不與三省之差除議者為元符
惜之此愚於終篇而詳及焉(元豐間曾布時為樞宻/欲預三省差除事不允)
　　　九卿
論漢之九卿當究其權之輕重論唐之九卿當究其職
之煩省甞按東漢百官志謂之九卿者奉常一也光祿
二也衛尉三也太僕四也鴻臚五也少府司農宗正廷
尉合而九焉夫漢唐之九寺即周之六官也然周有上
下相維之制而漢有事權偏重之失周有職任無曠之
實而唐有貟數過繁之弊此其故何哉愚甞究其源流
矣觀周之建官也百官聽命於六卿而六卿聽命於太
宰故出納之要職宿衛之親人供奉之近習凡周之人
布滿於王朝者若不可得而一而不知實以冡宰統之
則其權未始不一也(周禮天官/)司徒以旗致萬民宗伯
以軍禮同邦國司馬大合兵以從司㓂凡周人兵民之
權若不出於一而不知實以三公兼之則其權未始不
一也此上下相維之制然爾(周禮/)彼漢之九卿吾惑焉
景帝眷顧晁錯而内史得侵宰相申屠嘉之權(晁錯𫝊/)
武帝属意𢎞羊兒寛而九卿敢奪石慶之職(石慶傳/)是
時也九卿更進用事天下之務不闗决於丞相(同上/)禮
事属太常兵事既属光祿勲又属中尉刑典盡属廷尉
邦賦既属司農又属少府至使外庭之權丞相皆不與
聞焉此漢事權偏重之由也(漢百官/表上)又觀周之建官也
或以公兼宗伯司㓂或以公兼司馬司空是公得兼卿
職也(周公以公兼冢宰召公以公兼宗伯蘇公以/三公兼司㓂畢公毛公以三公兼司馬司空)或以
卿兼鄉大夫或以卿兼軍将是卿得兼有司也(周禮一/鄉則卿)
(一人又攷凡/軍将皆命卿)此周人職任無曠之實然爾彼唐之九卿
吾憾焉既有六尚書合周官之數又有九卿寺同漢官
之名杜佑言其繁之弊則曰官名職務遷易不同空存
虛稱皆無事實故有二臯陶二垂二契二伯夷二伯益
四伯冏之説(本傳/)陸長源言其曠之弊則曰光祿不供
酒衛尉不供幕官曹虛設禄俸枉請(陸長源上䟽曰兵/部無戎帳户部無)
(版圗虞水不管山川金倉不司錢榖光禄不供酒衛尉/不供幕秘書不校勘著作不修撰官曹虛設禄俸枉請)
是時也其任分則其數必繁其數繁則其事必曠太農
少府復分於戸部太常宗正復散於禮部儀仗一事也
既掌於衛尉又掌於庫部飲饍一事也既任於光禄又
任於膳部其餘三寺亦多分散(唐百官志/)此唐職任過
繁之由也循漢唐之名得成周之實不失於偏重不失
於過冗幸有國朝之制焉國初省部寺監皆為空名九
卿之職併省不齊且太常則易為判禮院之名(㑹要國/初太常)
(寺皆以禁林之長主判而禮院自有判院同判院天禧/末罷知院天聖中有禮儀院而寺與禮儀舊不相闗康)
(定九年置判寺同/判寺兼禮儀寺)宗正則僅有判寺之名(續㑹要國朝/宗正寺判寺)
(事一人以宗姓兩制以上充闕時則朝官已上知承事/掌奉宗廟諸陵薦享之事司皇族之籍又元豐改制所)
(掌與舊/畧同)太僕則羣牧司是其職也大理則糾察在京刑
獄是其職也鴻臚則其職歸客省四方館光禄司農則
其職皆𨽻三司衛尉則其職分為金吾衛仗三衛皇城
等司此國朝建置之始也(察官制九寺則判太常寺禮/院即卿之任也資輕者為知)
(院同知院兼掌博士之職宗正有判寺一貟太僕職属/羣牧司有制置使一貟以樞宻及學士領之有判院一)
(貟大理則糾察在京刑獄是其職也鴻臚歸客省四方/館光禄司農太府其職皆𨽻三司衛尉無所𨽻属其職)
(分為金吾衛仗司其環衛之任分𨽻三衛/皇城司矣故此五寺别無置司并主判官)迨元豐詳定
官制法唐六典其九寺各有卿有少卿有丞簿惟太常
復置愽士太祝奉禮恊律之官大理復置寺正評事司
直之官(同上元豐定制九寺各有卿少卿寺簿而太常/復置博士太祝奉禮恊律郎大理則置寺正評)
(事司/直)其名正矣其職定矣然既有六部又有四監既有
四監又有九寺是不免有十羊九牧之煩此寺監之職
可歸六曹之論所以拳拳於劉公安世也(元祐劉安世/上言陛下量)
(事簡劇以定貟之多寡六曹所減凡十九貟而官無廢/事者處之得其理也今太僕鴻臚光禄太府各二卿丞)
(簿官属仍不預焉前日省官之詔遂為空文欲望寺監/之職可以歸之六曹者宜盡省之庶幾官得其人經費)
(易/給)中興以來遂議併省衛尉併兵部太僕併駕部光禄
鴻臚併禮部所存者僅五寺耳官無虛設事無散任此
所以為萬世一定之法歟(中興㑹要中興以來併省冗/職除太常寺大理寺不罷外)
(宗正以太常兼而衛尉併兵部太僕併駕部太府司農/併户部光禄勲鴻臚併禮部紹興復置宗正太府司農)
(餘並/廢)雖然論虞九官之制不若論䕫典樂夷秩宗之為
盛論周六卿之典不若論召公宗伯蘇公司寇之為美
吾觀我朝其任太常也范景仁為判寺力辯濮園之議
凜凜然有生氣(治平中范景仁判太常寺時濮園/之議或以親說上景仁力辯非是)賈黄
中除禮院詳定損益之禮後世皆取法焉(實録賈黄中/判太常禮院)
(多識故實每詳定典禮損益得中咸善之治平中修禮/書百卷名曰太常因革禮初歐陽公同判太常寺奏請)
其任宗正也元弼定敎親之式俾公子皆有振振麟趾
之風(治平元年判大宗正寺元弼言詳定/皇親讀書等賞罰規式詔依所定)仲忽立糾親
之法親賢懋功之閣巋然有光(四朝國史仲忽𫝊仲忽/者入判太宗正寺徽宗)
(賜之甲第建親賢懋功之閣以示/寵立宗同法式後人視為宗貫)則知我朝卿寺之任
果在此而不在彼微夫漢唐之官也其視我朝巨公碩
望流芳後日者不亦恧乎
　　　臺諫
昔我孝宗之諭御史也曰分𨽻六察可許詳奏至諭諫
臣也曰欲其遺補不任糾劾(乾道八年虞允文奏祖宗/時監察御史未言事上曰)
(今既分𨽻六察可許隨事詳奏事又淳熈十五年林栗/奏諫議之臣往往分行御史之  箴規闕失寂無聞焉)
(乞面加訓諭以遺補/為名不任糾劾之職)夫糾劾臺官之任也論諍諌垣之
責也然臺臣得行論諍之事諌垣不任糾劾之舉祖宗
之意何責已以周待人以恕也然則以臺諌分任其責
其殆漢唐之制歟嘗觀漢百官表矣御史有中丞専掌
糾劾諫大夫數十人俱掌議論(漢百官表上御史兩丞/皆曰中丞在殿中蘭臺)
(掌圗籍秘書外督部刺史内領侍御史十五人受公卿/奏事舉劾案章  光禄勲属官有大夫掌議論有太中)
(大夫中大夫諫大/夫多至數十人)糾劾委御史議論委大夫是漢臺諫
之分也是故蕭望之按延夀之驕恣嚴延年劾霍光之
廢立皆以御史也(前蕭望之為御史大夫按韓延夀驕/恣嚴延年為侍御史劾霍光擅廢立)
劉向戒外戚之竊柄龔勝爭孫實之繫獄皆以大夫也
(劉向為光禄大夫力論外戚之横獄又/龔勝時為諌大夫爭孫實係掖庭)其所以各守其
職也甚嚴矣又觀唐陸長源之論矣諫臣須蹇蹇匪躬
之士憲官須孜孜嫉妬之人匪躬故為諫臣嫉妬故為
憲官是唐臺諫之分也(本𫝊/)是故韋思謙之劾褚遂良
溫造之奏李佑皆以御史也(本𫝊/)杜拾遺之封事岑補
闕之諫書皆以諫臣也(杜甫為拾遺詩曰明朝有封事/數問夜如何岑參為補闕詩曰)
(聖明無闕事/自覺諫書希)其所以各專其事也甚明矣吾猶惜夫諌
垣太拘言路太狹殆非廣君之聰明也大抵漢唐之任
諫諍自諌臣之外皆無所與非諌臣而得與者往往以
越職離局議之昔漢鄭昌訟葢寛饒之書曰臣官以諌
為名不敢不言夫官任諫諍然後得論則其他皆不敢
言也固宜(本𫝊/)唐魏謩之擢拾遺補闕未幾遷為起居
舎人帝以論奏敕之謩則曰頃為諌臣故得有所陳今
記言動不敢侵官夫拾遺補闕則諫起居舍人則不諫
是無怪乎其曰侵官也(本傳/)葢嘗推原其由古者樂於
聞善故彼此皆得以盡言後世諱於聞過雖諫臣亦不
得行其職汲黯以中大夫而守東海蕭望之以諫官而
補郡吏葢諫官本以糾人主之過俾之出補守相不得
出入禁闥則漢之諫官何益哉(汲黯以中大夫守東海/云云望之以丞相司直)
(出守平原不樂上䟽曰出諫/官以補郡吏所謂憂末忘本)元次公謂諫議冗者貧無
以繼禄陽城為諫議大夫不屑言事唐之諫貟尤甚於
漢也(本𫝊/)噫諫官猶不敢言事况㙜臣乎况於百司庻
府乎國朝之置臺諫猶漢唐也其任㙜諫實異漢唐也
何者諫臣使之諫諍此其所以為盛歟且趙中令之開
國勲舊而失色於雷中丞之一奏(雷徳驤為御史中丞/奏趙中令普強市人)
(第宅上怒叱之後其子隣復訟/其庇吏受賂上怒按問罷相)韓魏公三朝元老不能
不膽落於王中丞之一言(王陶為御史中丞劾韓/琦䟦扈不押常朝班)臺臣
之得劾糾固也范司諫寧犯宰相之怒而不容黙郭后
之事(明道二年郭皇后見踈呂夷簡以前罷相怨后范/誨言后無子當廢夷簡賛其言先敇有司無得受)
(章䟽范仲淹同孔道輔數人詣垂拱殿門伏/奏門者闔扉道輔叩銅鐶大呼乃逐仲淹等)鄒正言寧
觸人主之怒而不容已於孟后之舉(四朝國史曾誕與/右正言鄒浩善友)
(孟后之廢誕三與浩書勸使力請后浩不報及浩/以諌立劉后南遷誕著玉山主人對客問以譏之)諫臣
之得諫諍故也然濮園之議諫垣雖争而三御史亦相
繼罷去(長編治平年詔議奉安濮安懿王/典禮司馬光王珪范公相繼列之)蔡確之貶諫
垣雖論而御史府亦為之一空(蔡確新州之貶㙜府相/繼斥逐至為之一空)
新法之行不惟諫臣辨之而空㙜至與之論列(新法事/司馬公)
(蘇軾諸公凡任㙜諫/者皆以新法去國)是故廢國家大計察官司細故呂
公著既言六察之弊専察官司不與於言劉摯又言御
史之偏則祖宗重於責己而善於待人者可見也(元豐/八年)
(呂公著言御史天子耳目比年以來専舉六察故事廢/國家利害之大計察官司簿領之細故乞罷按察只置)
(言事御史而又劉摯言伏見諌官止有大夫一貟御史/㙜自中丞  下雖十貟然止於中丞侍御史得言事外)
(監察御史六貟専察治官司公事文書而不與於言望/以諫院增置諫官貟其本㙜六察御史並許言事乃詔)
(監察御史兼言事殿/中侍御史兼察事)
　　　提舉
常平之事舊領之常參官其後或𨽻於漕㙜或總於使
臣而提舉常平之貟未定也至熈寜二年始置局焉(國/朝)
(淳化中建常平倉皇祐元年令漕運司與長吏舉所部/官専領之然猶𨽻漕臣至熈寜初遣使提領此葢提舉)
(常平所始也二年制置三司條例言河北陜西已差官/提舉常平廣惠倉欲差胡朝宗張復侯叔獻曾宜等並)
(為提/舉)茶鹽之事舊領之發運司其後或兼於憲㙜或總
於知通而提舉常平之貟未定也至政和初元始置司
馬(國朝茶鹽之事舊𨽻發運司知元豐間或以轉運常/平官兼提舉或以提刑兼領  通提舉政和以後詔)
(江淮荆湖六路共置茶鹽提舉一貟宣和二年詔/河北京東路推行新法鈔鹽可添置提舉官一貟)然常
平罷於元祐而隨罷隨復(元祐初司馬光言熈寜初執/政以常平法不善将糴本作)
(青苗錢請罷之二又紹聖九年復置建炎元年詔提舉/常平歸提刑司  年復詔提刑兼紹興二年復置四年)
(罷委/漕臣)茶鹽罷於紹興既而或置或罷(建炎四年詔逐路/提刑司茶鹽司盡)
(依舊分東西路紹興二年詔荆湖北路復置茶鹽/司四年詔廣西茶鹽司官吏並罷其職事委漕臣)迨至
紹興之五年常平茶鹽併為一司而後提舉之職定矣
噫茶鹽之利為公而取其官吏固不敢有侵移之患兼
於他官無害也此君子不論亦可也常平之利為民而
置一司錢榖往往有所滲漏専置提舉誠有便於民也
此君子不論不可也請以熈寧元祐罷置常平之制而
詳究之夫常平賑荒之善政也我朝置塲於淳化之二
年(淳化京師大穰分遣使臣於四門置塲增價以糴/名曰常平以常平官領之嵗饑而减價以與貧民)置
倉於景徳之三年(景徳三年始置常平倉每州擇清幹/官主之専委司農總領三司無得移)
(用/)無非求以便民然州縣移用聚糴不時每有災沴無
所振發尚拳拳於慶歴廷臣之請此誠為政之害也(慶/歴)
(四年范仲淹言常平倉司農寺管轄官小權輕提刑多/不舉職盡被州縣将出常平倉錢本使用致不及時聚)
(糴每有災沴無所振發徒有/安撫之名初無救卹之實)熈寜二年始罷置司與其
漏巵於州縣之吏孰若兼總於一司與其沫鮒以候旬
月之報孰若立賑於旦暮此其立法夫豈不善(溫公言/於哲宗)
(曰向者因州缺常平本錢無力少糴又官吏雖欲趍時/收糴而縣申州州申提刑提刑申司農比至闗投動渉)
(累月已/是失時)然借唐虞之行以行盗跖之法(范鎮言常平始/於漢之盛時雖)
(唐虞無以易也青苗亂世所為青苗在田賤/估其值收歛未畢而必其償是盗跖之法也)託夀昌之
名以用桑孔之術(見後/)豐年糴榖賤價償官周之荒政然
乎否乎凶嵗伐桑易錢輸負漢之常平然乎否乎(司馬/公言)
(将糴本作青苗錢出息二分置提舉官主之豐年則農/夫糴榖十不得四五之價凶年則易牛賣肉伐桑賣薪)
(以輸錢/於官)此元祐所以力罷而不恤也雖然寧以常平之
故而復提舉不可以青苗之故而罷提舉葢提舉非熈
寧之失以常平為青苗者誠熈寧之失耳中興以來罷
置利害講之熟矣常平本漢夀昌豈以安石而廢此高
宗之諭其臣也(紹興八年十一月李光請罷常平主管/官上謂宰執曰常平法本漢景夀昌今)
(豈可以安石而廢之其提舉官自/可復置庶幾不至䧟失一司錢榖)常平法不宜廢青苗
市易當罷此吕公頥浩之告其君也(建炎二年七月言/者請復常平官脩)
(補□之法八月詔從之既又詔常平之法豈以多弊須/以紹述為名雖公私不便當增損者亦不敢言今止為)
(常平本法所係甚大非可他司兼領宜置提舉官十一/月吕頥浩葉夣得言常平法不宜廢惟青苗市易當罷)
(上曰青苗/永無復行)於是復提舉之官脩常平之法自散自歛事
權歸一無滲利也時出時入榖價不踴無歉嵗也至今
便之誠萬世之良法噫熈寜之置提舉是登壟斷而㒺
利也元祐之罷提舉是因一噎而廢食也欲求便民之
實惠其惟中興之法乎
　
　
　
　
　古今源流至論前集卷六
欽定四庫全書
　古今源流至論前集卷七　　宋　林駉　撰
　　　提刑
緋紫爭榮秩同漕運此國朝崇重之意也印紙書績籍
名中書此國朝激勸之權也(景徳四年真宗謂王旦曰/先帝常選朝官諸路提㸃)
(刑獄今可復置旦曰河北陜西地控邊要尤須得人取/性度和中有執守者親遣太常博士陳綸李及咸引對)
(於長春殿所至專察視囚禁詳視軍牘州郡不得迎送/聚㑹所部每旬具囚繫犯由訊鞫次第申報常檢舉催)
(督任繫久者即馳往按問出入人罪者移牒覆勘劾官/吏以聞敢有庇匿並當加罪仍借緋紫以三年為任増)
(給緡錢如漕運使之數内出御前印書為厯書其勞績/中書密院籍其姓名代還奏課議行功賞如刑獄枉濫)
(不能適舉官吏曠弛不能彈/劾務從畏避者寘以深典)夫天下分而為幾縣縣總
而為幾州州合而為幾道獄讞之繁耶簡耶民情之伸
耶否耶其權皆出於憲司之職使得元結數十輩錯布
州郡則萬物吐氣安有不平之訟是以我朝重之重之
者所以重其民也此其哀矜一念隱然於設官分職之
際故其擇吏也取其愷悌之賢而不取其刻深之習取
其均平之政而不取其髙下之手死罪之覆遷為貟郎
(杜衍為提㸃刑獄覆死/罪遷為刑部貟外郎官)寃獄之活課居上等(祥符四年/以主客郎)
(中李㢲為度支郎中兩浙運使司勲郎中王矩為工部/郎中京西運副初遣官提㸃刑獄至是代還命白敏中)
(等較其殿最以嘗活寃獄者為第二等餘為/第三等㢲矩皆為第二故遷秩為轉運副使)夫以謹刑
之吏優以祿秩則苛虐者知所懲矣清謹著聲擢之提
按(天聖二年監察御史張逸為益州路提㸃刑獄上謂/輔臣曰益州民物繁富提按之任尤須得人王欽若)
(曰逸為御史以清/謹著今必稱職)賢明廉幹委之讞問(明道二年上謂/輔臣曰諸路刑)
(獄既罷提㸃官轉運司不能一一躬親讞問恐致寃濫/宜選賢明㢘幹不生事者委任之乃復諸路提㸃刑獄)
(司/)夫以清明之吏得以居官則貪愚者知所憚矣或者
乃曰申命使臣秪為勞擾尚見於淳化之詔(淳化四年/十月降詔)
(曰比者申命使臣分聽獄訟徒經嵗序蔑有平反既莫/副於哀矜徒肆為於勞擾其諸使遣刑獄司宜從省罷)
(委轉運/司提舉)提刑無益過為煩擾又見於天聖之令(天聖四/年詔諸)
(路提㸃刑獄朝臣使臣交割本職公事與轉運使/副或言提㸃刑獄官過為煩擾無益於事故也)則是
司之設徒為州縣之擾其說果信乎然天下幾州不能
皆龔黄一州幾縣不能皆卓魯豈無未清之訟乎使任
按察之職者剪一身之棘蓁植子孫之桃李私家無怨
矣如公家何求鸞鳳之美名改鷹鸇之清操守令無擾
矣如吾民何盖斂勞擾之怨者正以伸寃抑之刑而假
安靜之名者適以滋姦貪之地此歐陽公所謂朝廷未
知官吏為州縣大患而按察可以利民委任之意不堅
毁謗之言易入正有激而云也(河北按察使歐陽修言/今按察者所奏未能與)
(行沮毁者一言便加轉信皆由朝廷未知官吏為州縣/大患而按察司以利民委任之意不堅故毁謗之言易)
(入/)不然淳化嘗委刑獄於漕司矣(見/上)未幾景徳親選其
人專察囚禁而憲司復置也(見/上)天聖又嘗併提按於漕
司矣(見/上)未幾明道以漕運不能躬親讞問恐致寃濫而
憲司復置也(見/上)然則淳化天聖之詔以為煩擾者豈非
懲羮之太過歟故嘗曰目為三虎者不當責(慶厯中漕/司楊紘提)
(刑王鼎頗務深刻官/司憚之號江東三虎)而不按贓吏者大可責也(淳熙十/三年知)
(平江府常熟縣曽鞏將版帳贓賞錢支用及達法科取/物事發除名勒停上曰監司以按察為職置司所在不)
(能無失察之罪御批/傅琪劉潁各降一官)號為四瞪者不可議(京東監司孔/宗旦李遵徐)
(尚周等四人人多惡之/號為四瞪仁宗時也)而不擿枉濫者深足議也(見/上)
　　　守令
嘗觀班孟堅之傳循吏而有疑焉夫親民者莫如守而
於民最親者莫如令今漢傳所紀守相甚悉凡令若長
沒而不書豈為邑者績用之不逮於郡耶否則瑣瑣為
不足紀也噫此正孟堅史筆之微㫖歟且天下至廣也
郡邑至衆也以郡而言之守長之賢否且不能人人而
察而縣幾倍於郡令幾倍於守其㢘其貪其材其庸況
得枚舉而縷計哉故漢人之察吏深得上下相維之意
詔㫖叮嚀璽書勉勵惟及守相而部刺史以六條問事
獨察二千石而已(元豐五年初置刺史每以秋分法/行部以詔書六條察郡國舉不)以此
見命守察令之意是時也有聲中興者茂陵之績著(魏/相)
治行尤異者陽翟之治彰(趙廣/漢)道不拾遺何愧於潁川
之遜畔三老願留何慊於膠東之勞來(焦延/壽)播之謡詠
著之史冊昭昭可見班史豈故遺於此哉忠義不傳而
紀信之實未嘗没湯周不列酷吏豈能逃深刻之失葢
漢之察吏者既惟切切於守相而固之傳循吏不屑及
於令宰也宜矣至膺百里而綰銅章者皆委其責於守
若相也王尊之守安定則出教告属縣以明謹所職而
毋以身試法朱博之為兾州而以兩令換縣因其有材
不職而改任之薛宣亦以刺史當察墨綬之長吏此漢
制所以近古也漢制逺矣五季令長率皆庸謬無能之
流國家以民為本其於親民之官深切留意是故損鎮
將之權而邑之事始舉(今朝事實五代任官凡齷齪無/能昏老不任驅策者始注縣令)
(故天下之邑率皆不治誅求刻剥猥迹萬狀故優諢之/言多以長官為笑建隆初始以朝官為知縣其後多用)
(京官為之五代藩將補親隨為諸縣鎮將掌縣盜初與/縣令抗禮凡公事即專達於州建隆三年置尉簿掌鄉)
(村盜賊鎮將所主郭/内而已始統於縣)選京朝之官而邑之任始重(見/上)其
事舉則得行所欲為之志其任重則不敢有輕授之心
然祖宗之意猶未也盖民不能徧愛得賢令足矣令不
能盡知得賢守足矣守臣嵗舉縣令一人則天聖之詔
也(天聖七年詔知州軍文武升朝官嵗舉見任判官主/簿尉有罪非干私有出身三考無出身四考堪縣令)
(者各一人轉運運/使副不限以數舉)知州課縣令三條則熈寧之法也(熙/寧)
(二年考課院準詔定考較知縣縣令課法在任斷獄平/允民無寃濫賦稅及時出辦不煩追擾及差役均平並)
(無論訴之人及雖論訴而無不當之理在任能屏除盜/賊里民安居對課力田使野無曠土又能賑恤窮困不)
(致流移雖有流移之人多方招誘却令復業一任之中/主客户比舊籍稍有増衍在任架閣簿書務令整齊經)
(提轉㸃檢别無散失及興復功利疏導積水以利民田/能勸誘人戸種植桑麻天下州軍委知州通州每嵗取)
(索轄下得替知縣縣令前項三條課績兼依唐四善德/義清謹公平恪勤按逐人有上項事實即叅詳為上中)
(下三等申本路提轉再行審定上中下三等内有績行/尤異出於上等之外即定為優等若政事昏繆出於三)
(等之下等即/定為劣等)守倅察縣令四善則元祐之令也(元祐四/年吏部)
(言縣令委任守倅考察課績以德義有聞清謹明著公/平可稱恪勤匪懈為四善案張薄書齊整差役均平為)
(治事之最農桑墾植田野無曠土為勸課之最屏除盜/賊賑䘏窮困為撫養之最仍通取善最分三等及七事)
(以為上五事/為中餘為下)夫舉之者守課之者守察之者又守也則
領挈裘順綱舉目張又何患有不稱之職哉今守相任
考察之責者吾惑焉其所剡薦者以財賦充益為先而
留意教化者未必不遭斥逐其所稱賞者以催科先辦
為最而勞心撫字者未必不考下下逢迎主將則可以
取悅而進身稽違星限則立致譴呵而罷黜否則曰某
邑某宰非某人之葭莩則某人之推轂也非某人之膠
漆則某人之請託也又否則曰某縣某屬非苞苴之往
來則書問之殷懃也非介紹之相通則左右之先容也
培恩桃李而不為荆棘之地沽名鸞鳳而不立鷹鸇之
操則何以警貪墨之風而養循良之治哉昔髙宗聖訓
曰縣令末也郡守本也若郡守得人則縣令何患不得
人此今日家法也(紹興二十八年何傳請擇大/縣令為堂除上謂宰執云云)雖然令
長得人責之守牧守牧得人責之部使此又澄源正本
之論故併及之
　　　漢爵二十級(表爵皆秦制/以賞功勞)
公士(漢儀曰公士為國君列士顔/注曰言有爵命異於士卒)
上造(顔曰言有成/命於上也)
簮褭(顔曰以組帶馬曰簮/褭者言飾此於馬也)
不更(顔曰言不與/更卒之事也)
大夫(顔曰列位/從大夫)
官大夫(顔曰加官公者示官大/夫樊噲傳曰國大夫)
公大夫(秦制公大夫以上令丞與抗禮髙紀曰七大/夫以上皆高爵也顔曰七大夫公大夫也)
公乗(一曰上聞公乗顔曰言/其得乗公家之車也)
五大夫(食貨志曰民多買復及五大夫徴發之士/益鮮顔曰五大夫第九級至此始免徭役)
左庶長(顏曰言其為/衆列之長)
右庶長
左更(顔曰更言主領/更卒部其役也)
中更
右更
少上造(顔曰言其主/上造之事)
大上造
駟車庻長(顔曰言乗駟馬之/車而為衆長也)
大庶長
闗内侯(劉昭曰秦都山西以闗内為王畿故曰闗内侯/又風俗通曰秦時六國未平將相家皆闗中故)
　(曰闗/内侯)
徹侯(應劭曰舊曰徹侯避武帝諱曰通侯通亦/徹也張晏曰後改為列侯列者序列也)
　　　爵邑
漢以爵邑為實惠唐以爵邑為虛名愚嘗推其本末矣
漢封爵之等有二十曰徹侯者乃得食縣曰闗内侯者
即無受邑曰大庶長至公士者如吏職耳(漢百官表上/二十徹侯秦)
(制以賞功勞後志本注曰承秦爵二十等為徹侯金印/紫綬以賞有功大者食縣小者食鄉亭得臣其所食吏)
(民至武帝元朔二年令諸王得推恩分衆子土地國家/為封亦為列侯  又後漢志云秦賜爵十九等為闗内)
(侯亡土寄食在所縣民租多少各有戸數為限/劉昭曰秦都山西以闗内為王畿故曰闗内侯)若宣帝
本始間以劉徳蘇武爵皆闗内而得食邑者葢當時嘉
異定策之功(宣帝本始元年論定䇿功蘇武等八人爵/皆闗内侯徳武食邑特寵劉徳蘇武也)
髙帝即位初年七大夫以上皆令食邑又所以特寵一
時軍士之勞葢非常制也(前髙祖紀帝初即位令軍/士七大夫以上皆得食邑)食
邑之例有二有封為某侯言食邑數者有封為某侯不
言食邑者(漢功臣侯表如平陽侯萬六百戸留/侯萬户鄼侯八千户之類餘並見表)彼不言
食邑葢以一縣一鄉之租稅俱予之言邑數則特據邑
數而予之耳周官所謂以其室數制之者是已若戸之
數邑所封不足以充之則或取之其隣張延壽嗣富平
侯國在陳留别邑在魏其云别邑者取之隣近之租稅
以給之葢無定制也(漢外戚恩澤侯表張延壽嗣富平/侯國在陳留别邑在魏郡又如夏)
(侯之食邑沂陽益食兹氏漢王即/位更食汝隂益食細陽千戸之類)要之漢人制爵自侯
以上則食租自大庶長以下亦得贖罪(食貨/志)故公大夫
以上者得與令丞抗禮(髙/紀)爵五大夫者有罪不入狴犴
(惠紀爵五大夫吏六百石以/上有罪當盜械者皆頌繫)爵上造以上者當刑減一
等(同上上造以上有罪當刑及當/為城旦舂者皆耐為鬼薪白粲)爵至五大夫以上者
乃得復一人(食貨/志)無非示其實惠者若唐則不然曰王
至男者其爵等有九曰萬户至三百者其邑數亦有九
(唐百官志司封郎中一人從五品上貟外郎一人從六/品上掌封命朝㑹賜予之級凡爵九等一曰王食邑萬)
(戸正一品二曰嗣王郡王食邑五千户從一品三曰國/公食邑三千户從一品四曰開國郡公食邑二千户正)
(二品五曰開國縣公食邑千五百戸從二品六曰開國/縣侯食邑千戸從三品七曰開國縣伯食邑七百戸正)
(四品八曰開國縣子食邑五百户正五/品九曰開國縣男食邑三百戸從五品)夫封爵猶漢也
食邑猶漢也然唐之爵號但止於服色而已陸贄所謂
無俸禄之資無管攝之柄無免役之優者是也(本/傳)是其
所以為美稱者又所以為虛假歟安有如漢人之實哉
噫以漢而論唐則唐無足取以我朝而論漢則漢亦不
能無議者且國朝爵有五等公侯伯子男是也且官之
至少卿監遥郡勲之至上柱國也始封男爵其食邑三
百焉已而二百封子已而二百封伯已而二百封侯至
二千之數於是有公爵之封(蔡龍圗官制凡官初轉少/府監諸司使帶遥郡即封)
(某縣開國男食邑三百戸故事加勲有至此法專加封/爵自元豐改官制及除宰臣以下至待制觀察使加三)
(四種外餘但加一種耳若加恩理勲至上柱國方封男/食邑三百户再該加恩遂封子増三百户次加封某郡)
(開國伯又増二百戸次加恩又増食邑二百户及次加/恩方封候亦増食邑二百户其後凡遇加恩即増二百)
(戸至二千/戸方封公)官之轉觀察待制以上使也始封子爵其食
邑五百焉已而八百封伯已而一千封侯亦至二千之
數於是有公爵之封此侍臣以下所封之例也(同上若/觀察待)
(制以上使初封開國子食邑五百户次封開國伯食邑/八百户又次封侯食邑一千戸食實封二百户其後再)
(遇加恩増食邑三百户食實封一/百戸増至二千戸封某郡開國公)其初除執政也則不
問封爵之有無即與伯封一轉而侯再轉而公矣(同上/若初)
(除執政不問有無封爵即帶封伯食邑五百戸食實封/二百戸次遇遷轉加邑即封侯食邑實封户數亦如之)
(又兩經恩/遂封公侯)其初拜丞相也則不問封爵之髙下即與侯
封食邑至二千戸則封公實封至萬戸則封小國次中
國次大國此宰執所封之例也(同上初丞相直封侯食/邑一千户食實封四百)
(户每經恩遷轉官或美罷相皆加食邑實封户邑亦如/之及二千石封公若累加食邑通食邑封及萬户侯封)
(小國公次封中國公次封大國公若因小國中/國及大邦不願封大國者聽如文潞公是也)國朝所
以逺過於漢者葢漢之爵封有以宦官而封如張釋卿
者(髙后紀八年封中謁者張釋卿為列侯諸中官/宦者令丞一皆賜爵闗内侯食邑注釋卿宦者)有以
方士而封如欒大者(武帝欒大以方/士封為樂道侯)而我朝爵與徳稱
未嘗濫受也漢有累爵至列侯而未有食邑如樊噲者
有累賜食邑而後封侯如王商者(本/傳)而我朝爵與邑等
未嘗虛假也此唐之不如漢而漢之不如國朝歟
　　　資格
以法徇朝廷則待朝廷之意固厚而待士夫之意亦厚
也以法徇士夫則待士夫之意固薄而待朝廷之意亦
薄也何者法所以奔走天下士夫也上下取必於例而
不權乎理之可否大小相沿於情而不核乎事之名實
前者勉强以相從後者展轉而循習譬如金石珠璣茍
道路階庭處處有之則與瓦礫無異若爵禄一一如意
則何以奔走天下之士不惟朝廷之法輕而士夫之自
待者亦薄矣嘗觀漢之資格莫善於漢初莫不弊於武
帝漢初之除相也灌嬰薨而除御史大夫蒼蒼免而相
御史大夫嘉嘉薨而相御史大夫青是相之除拜皆以
序遷矣(百官/表)方漢初之拜爵也樊噲以舍人而賜大夫
已而加列大夫已而賜上聞已而賜五大夫(本/傳)夏侯嬰
以太僕而賜爵五大夫已而賜執帛已而賜執珪已而
得印匱是爵之遷轉亦皆以階進矣間有超越遷轉出
於上之特恩而未聞指是以為例也夫何武帝之不念
及此哉公孫𢎞徒歩數年至宰相封侯(本/傳)田千秋亦以
一言悟意旬月取宰相(本/傳)嗚呼相者百官之本也超資
越次略無等級况其餘乎葢法之所在天地鬼神不能
易而易之者人也然則果法耶人耶愚嘗切論我朝之
政逺過於前代者以寛恩待士夫之厚也我朝之政時
有不及於前代者以法例徇人情之過也盖嘗推其由
矣方太祖即位之初也朝廷未有事例之行士夫未有
稽習之病是時也川班比例妄訴威㫁赫然謂朕之所
與即為恩澤豈有例耶若是則泛例無有也(上收蜀得/將士之精)
(者置川班殿直廪賜所給與御馬直等開寳四年南郊/禮畢行賞以扈御馬直從特命増給錢人五十至川班)
(爭訟不得如例擊登聞鼔陳乞上怒遣中使謂之曰朕/之所與即為恩澤又焉有例哉命斬妄訴者四十人餘)
(悉配𨽻/諸州)元臣宿將以平蜀大勲雖已許之爵未嘗輕授
若是則濫恩無有也(曹彬平蜀上始許以使相及還上/曰今方隅尚有未服者汝為使相)
(品位至矣肯復力戰耶更候/我取太原因賜錢五十萬)張齊賢以布衣上書其言
雖可取而亦未授以官若是則冗爵無有也(東軒筆録/太祖謂太)
(宗曰我幸西都惟得張齊賢耳/不欲官之異時使輔汝為相)列聖以來資格甚嚴其
用某人也必曰嘗歴某資也由守而憲由憲而漕由漕
而三路使由三路使而三司副使至是方除待制焉由
正將邊守州鈐由邊守州鈐而邊帥路鈐由邊帥路鈐
而都鈐總管至是方選管軍馬其遷轉不輕也如此(官/制)
(舊典祖宗用人必嚴資格三人賜第制科入等自不待/次而舉猶試以民事故三人皆擢通判制科除簽判一)
(任還試館職或擢言路因其帖職遂除省府擢判官循/至三司副使言官歴䑓諫循至侍御史知雜事乃不次)
(任用所致自餘各論資序一兩任升通判歴兩任升初/任知州資序可為正運判若除提刑知節鎮帶權字第)
(二任可正知節鎮而權知大藩次升初任提刑資序可/正知大藩而權轉運副使第一任正除運判轉升運使)
(几三路使各髙一等兩任提刑外轉運使資序若除三/路及發運副使帶權字方領帥兩任升三路使資序若)
(除發運使帶權字一任升三司副使資序正此方平除/待制及三路帥也朝廷每除藩府監司必有理某資序)
(指揮至王安石喜引新進號能集事遂權知縣資序人/為監司郡守至有初改官選人亦預峻㧞者又奏議政)
(和三年吕頤浩奏祖宗時將臣資深者除正將其次除/副將自正將分以路升都監不可任民事者除㳂邊知)
(州無才者除州鈐轄三者一等資格若功顯者升路鈐/及㳂邊安撫知州有勞績方除提刑邊功多而資未深)
(者除都鈐轄資深者除路總管遷/副總管至是方除遣管軍四廂)自循習既久不便從
狹舊比新例日衍一日前倣後承事増一事其來非朝
夕耳故有司守法不思國體但徇人情歐陽公修己言
於慶歴之始(言行/録)爵位品秩若一稱滿其意將無以役
使羣臣司馬光復極論於治平之初(治平初司馬光上/䟽今爵位品秩譬)
(如金玉珠璣茍道路階庭處處有之則與瓦/礫無異若一稱滿其意將無以役使羣臣)名器禄爵
人所奔趍必積勞而後遷則不敢躁求茍開驟進之門
使有意外之得則何所不至蘇公軾又嘗力陳於熙寧
之初(奏/議)然横恩四出援例日至猶未至後來之極也迨
夫安石用事喜引新進有知縣資序而為監司郡守者
有初改官而亦預峻㧞者(同/上)有為判官而遽除臺職者
(長編前秀州判官李定改太子中允除監察御史裏行/宋敏求封還詞頭復下蘇頌次至吕大臨皆封還並補)
(外天下謂/之三舍人)嗟夫示天下以寛大之意納士大夫於寛裕
之途兹豈不美然屈吾國之紀綱而便人情之所願欲
沿人之情至於無已則法制舒肆而難收其末流之弊
有不勝言者然祖宗以全盛之天下當久安長治之餘
用四方事力之廣則涵容衆弊無傷大體今以東南一
隅之力收勞筋苦骨之賦未有舒伸轉移之術上方慮
其事力之易窮下猶謂其志願之未滿豈可曲循姑息
不求總核之時乎且隨事設官一官所以治一事也今
添差益貟至於無節一壺而百挈十羊而九牧慮其害
政而病民也於是有不釐務之法謂寧給以優閑之廩
而不假以州縣之權今也釐務十五六矣政安在乎薦舉
用人保之以親民之名而必責之以親民之實今多端
經營求於倖免指州縣為徒勞之官視繁劇為煎熬之
地慮其民事之不歴也於是有必試邑之法謂不限以
治民考績之途則勞逸有不均之嘆今也舉貟具而不
試邑者其端復開矣法安在乎若此等弊未昜縷數朝
廷之爵禄既輕士夫之自待亦薄平居無事用此規模
猶不可以立規况庶政方新圗事揆策之時乎然又論
之待常材以資待非常之材以望捨資而用望則狂謬
之流矯抗之士或以虛名而濫進然徒以資而待士則
盛徳尊行瓌竒俊偉之賢或拘格遲回有沉陸下僚之
嘆是故畢士安以侍讀學士兩遷而正端揆(増釋景徳/元年宰相)
(李沆薨時王旦王欽若參政四年矣馮拯陳堯叟在樞/密不於見任參知樞密中求相而畢士安時為侍讀學)
(士冦準以故輔為三司使乃先以士安/參知政事準由計司階士安同平章事)宋琪以兵部貟
外三遷而居端揆(同上興國八年正月以兵部貟外郎/宋琪為右諫議大夫同判三司以琪)
(參知政事十一/月拜同平章事)近例左右史次補知制誥而陳襄以右
史遷臺諫(言行/録)舊制中書舍人止遷後行而王祐以舍
人而遷兵部(事/畧)王化基以大言自薦而擢知制誥王顯
以閣使兩遷而至兩府(増釋興國八年正月以東上閤/門使王顯為宣徽南院使兼樞)
(密副使六月拜樞/密使  餘見事畧)初未始以常法拘也嗚呼韓忠獻力
言蘇東坡未可遽入翰林且請培養使天下之士畏慕
降服然後用(蘇文忠以賢良致身英宗久聞其名以唐/故事召入翰林韓公琦力請朝廷培養之)
(使天下之士畏慕降/服然後取而用之)夫如是而後可用資司馬温公舉
李擇為户部議者雖以為駭而温公不謂之躐等夫如
是而後可用望(事/畧)今之二三大臣儻以韓忠獻司馬公之
所以待士者待士尚何資望之可疑哉
　　　職田
職田之制尚矣王制之論圭田釋者謂其厚賢孟子之
言圭田釋者謂其供祭祀嗚呼古者待士夫之意厚矣盖
衣食既足而後養廉潔之行廪餼或闕將不能安職守之
常此培養氣節封植人材所以特拳拳於圭田之制歟井
田既壞美意間斷秦漢而後寡廉鮮恥沿厯至唐内外庶
官始有職分之田(唐凡京諸司各有公廨田内而自司農/寺二十六頃至率更府各二頃所給有)
(差外而自大都督府四十頃至中戍下戍各一頃亦各有/差諸京官文武職事各有職分田一品十二頃二品十頃)
(三品九頃四品七頃五品六頃六品四頃七品三頃五十/畝八品二頃五十畝九品二頃並去京城百里内給百里)
(内地少欲外給者亦聴之諸州及都䕶府親王府宗人職/分之田亦各有品二品十二頃三品十頃四品八頃五品)
(七頃六品五頃七品四頃八品三頃九品二頃五十畝諸/職分田田限三月三十日稍田限四月十三日以前上者)
(並入後人以後上者入前人其賫用田以九月三十日為/限各前人月耕未種後人馴其功直自種若准租分法)
然貞觀方給未幾以侵漁而罷(太宗貞觀十一年以職/田侵漁百姓詔給逃還)
(貧户視職田多少每歳給粟二/十謂之地是歳以水旱復罷之)開元再復未幾以匱乏
而寢(自代宗以來闗中匱竭時物價騰貴内官不給乃/裁外田及田二分之一以給京官俸如前肅宗上)
(元十一年令官給職田其/後藉為兵糧矣至是復行)嗟夫同此制也亦同此意也
周人行之為良法唐人行之多弊政此其故何哉葢古
者授田於民葢藉民以給禄也故愛護其民常如一日
唐以此田為自耕之地則勢家巨室百計豪取於是有
侵漁之弊古者公卿大夫食其賦以為禄初不以田為
私屬也故圭田之制可行終世唐則以此田為私屬之
物則官日益繁地有常限於是有匱乏之弊周唐之制
所以若同而實異也吾觀國朝職田之制葢始於真宗
之時方國初承五季凋瘵之後土曠人稀人不樂仕禄
猶可以自給也承平日久官繁物踊蒞官之日淺閑居
之日長而往往有温飽不給之憂祖宗憫其然也咸平
之際遂給職田(二年給内外/京職官田)天聖之際隨罷隨復(天聖/七年)
(上封者言職田不均又貪吏多取嵗租以害細民請廢/之命晏殊與三司使議皆以為然詔天下職官悉以嵗)
(租送官具數上三司以時估價與給之九年詔職田所/以養㢘也貪汙之人侵於細民比詔停罷命三司裒公)
(田嵗入之數計直而均給之未能即行如聞勤事之吏/禄薄不足自養其復即多占佃户及無田令出租者以)
(枉法/論)熙寧之制均及四川元豐之制均及熙河元祐中
變限嵗之法而以月元符中變限月之法而以日此其
沿革大畧然耳(熙寧中以四川職田嵗收子利稻梁桑/麻等納隨處皆同遂召吕晦劉述均定)
(計實榖穡一色每計中價百有二十而梓夔利三路數/少均分不足已定到成都一路以髙下均給之元豐以)
(後復熙河等路以其地給弓箭手而郡縣官職田每頃/嵗給錢鈔十千元祐中復推廣神宗均定四川遺意以)
(限月之法變而均給焉元符新敕一人/變限月而貪冐者或窮一日以赴限期)然既有俸禄又
有職田俸禄則隨其官之髙下職田則隨其地之有無
此不均之患喋喋於諸臣之論也(慶厯二年范仲淹疏/近日臣僚乞罷職田)
(以其有不均之謗有侵民之害臣謂職田本欲養賢縁/而侵民者實比之衣食不足壊其名節豈止職田之害)
(耶自古常患重内而輕外唐外官月俸尤豐請兩制同/議外官職田有不均者均之有不給者給之然後可以)
(責其/㢘節)是故當其有之之地雖一邑之微毋慮千頃當其
無之之所雖大藩之雄不及一邑或櫛風沐雨而愁困
之不給或玩嵗愒日而鮮醲之過奉其不均何如哉(古/文)
(方職田不均當其有之之地藩鎮大者至四千頃下及/一縣亦無慮十頃及其無之之所雖大藩求有縣百分)
(之一亦不可得或又州自守貳以下嵗動數百縣自令/佐以下亦不下數十于其間又有在令佐之職而反過)
(於守貳者亦有居簿尉之官而反過於令佐者又有一/命之吏獨無職田之入者冐風沭雨負星戴月一月所)
(得不過數十少/者不過十餘千)階州之髙苑凡九百斛常州之江隂凡
八百斛下而或四五百或二三百至於閩廣咸無焉或
處優逸而所得丘山或任繁劇而不得圭撮其不均又
何如哉(政和末言者謂天下圭租多寡不均縣令所得/多至九百斛如階州之高苑八百斛如常州之)
(江隂至是而降或四五百或二三百而閩廣有自來/無圭撮處遂詔縣令職田有未及格者促令標撥)然
既言之遂罷之既罷之又復之豈故循習其弊耶大抵
事育之不及甚於多寡不均之患名節之自壊又不止
於頃畝不平之憂然則如之何而可曰天下公田在在
而有地之多者斂之以入官地之無者出之以供官此
慶厯廷臣之議也今獨不可行乎(見/上)今天下職田皆有
定數斂其租之直於上均其租之直於下此天聖詔㫖
之諭也今獨不可行乎(見/上)此法既行無尊卑不倫之弊
無豐嗇不平之患其周人圭田之遺意歟噫孰知侵漁
之酷尤甚於不均之苦乎夫田以圭名為其潔也授之
以田而名之以圭者古人之意欲使夫仕享是禄而思
潔其行也今以養廉之具而為濟貧之媒守晉州者私
増租入守絳陜者遣私斂穫(杜子充請復元祐均給之/法從之初晋州守臣李君)
(卿以所得職田諭意屬邑令増租入比舊數倍後㐮陵/縣令周政力陳其弊郡守符彦嵗减十七八佃户始脫)
(苛斂之苦而晉韓絳三州圭腴素多守臣多苛法昜其/種子或遣子弟監穫貪汙猥賤無所不有建中靖國初)
(知延安范純粹乞/令監司究情治之)寧不負上人責望之意哉故曰不均
之患其責在朝廷侵民之患其責在士夫
　　　閩中人材
自常衮興學校而閩人始知文章之重(唐常衮為閩觀/察使時閩人未)
(知學衮至為建學校訓/教諸生而人遂知學)自歐陽詹登進士而閩人始知
科第之榮(韓退之文集送歐陽詹序時詹與退之等同/登進士第時人謂之龍虎榜云閩人知學自)
(詹/始)愚嘗徧閱圖志熟究史牒葢騶駱為姓閩中是居遂
為無諸國時漢初五年也(史記閩越王無諸姓騶氏從/諸侯滅秦漢五年立無諸為)
(閩越王又索隱賛曰句踐之裔是曰無諸/既席漢寵寔因秦餘騶駱為姓閩中是居)其地僻陋其
俗鄙朴其人物希踈寂寥自唐以來駸駸與上國齒曼
胡之纓化為青衿(閩中記林藻泉山銘云/曼胡之纓化為青衿)有闕下髙風
鄉人敬慕者(林/藴)有龍虎同榜天下稱重者(歐陽/詹)有苜蓿
賦詩後世仰慕者(薛全之為補闕賦詩曰曉日上團團/照見先生盤盤中無一物苜蓿長欄)
(杆遂去本福州/長溪縣人也)天運既回地靈毓秀前躅髙古後代景
仰嗚呼美哉然唐之風土未盡變至我朝而始大榮盛
唐之人材未盡出至我朝而始大繁衍此雖風俗轉移
之效抑亦人文成化之朝黙有以薫陶涵毓也然嘗論
之夫靈而為人業而為士非特區區功名利禄之計其
為文也必欲潤色皇猷不循時好其為學也必欲窺造
道閫有補治道其操履則以端方直亮為尚其言論則
以鯁介慷慨為髙立人之朝則處事不撓其氣槩可慕
也任君之責則竭忠自效其忠藎可敬也處國之難則
視死如歸其忠義可服也否則鳴珂名里衣錦榮鄉科
第相望衣冠雜遝亦何足為榮且盛哉此君子攷論人
物盖取其數大節耳是故名重禁林詞學無比時與楊
劉同譽者(隆平集楊億建州浦城人真宗謂億詞學無/比多所法時與劉筠同聲譽有正元元和風)
(自億/始)職居西掖文學知名時與楊陳並稱者是其為文
不徇時好也(隆平集陳從昜泉州人與楊大雅/同在西掖文學知名時謂之楊陳)得體用
之學者精及道徳粗及水利(劉彞福唐人從胡安定學/熙寧二年召對上問從學)
(何人對曰臣少從胡瑗以道徳仁義教東南諸生今學/者明體用之學以為政教之本皆師之功彞又長水利)
著尊堯之集者學問淵源議論謹嚴是其為學有補治
道(聞見録陳瑩中南劒人著尊堯集辨誣後得瑩中尊/堯集遂改神宗實録盖蔡卞據王安石日録妄修神)
(宗實/録也)氣髙行古人皆化之不曰迂闊而自變(陳㐮與鄉/士陳烈周)
(希孟鄭穆四人者氣髙行古以天下之重為己任時學/者溺於篆籕之文所謂知天盡性之學指為迂闊四人)
(卒不變人卒信而化/之時人謂之四先生)孝友質直必稽孔孟不為曲謹以
求名其操履正矣(隆平集王回字深甫福建侯官人孝/友質直博學知要王安石謂回造次)
(必考孔孟不為小㢘曲謹以求名/於世其學問自漢儒林者罕及也)諫垣論事權倖退斂
而新除三諫之詩至今膾炙人口(墓志仁宗任蔡㐮為/諫官遇事感激無所)
(回撓權倖畏斂不敢干撓時有詩曰御筆新除/三諫官欣然朝野盡相歡襄乃興化仙逰人也)檢院抗
章不懼勢要而直論新法之疏聞者為之縮頸(王安石/行新法)
(時鄭俠者詣檢鼓院上章力攻其弊遂繪圗上神/宗嘆息翌日詔罷青苗免役俠乃福州福清人也)其言
論直矣力沮濫賞不避外怨非褊心也(隆平集吴育字/春甫建州人章)
(憲太后升祔真宗廟言者謂覃恩給賞力諫既而上語/輔臣曰外甚怨執政宜謹之育曰臣既以身許國何避)
(耶/)不由銓考封還詞頭非沽名也此其氣槩何如哉(事/畧)
(蘓頌字子容泉州人秀州判官李定改太子中允除監/察御史宋敏求封還詞頭敏求罷蘇頌當制奏定不由)
(銓考擢授朝列不縁御史㑹至憲䑓未敢具草次至/大臨大臨亦封還並左遷知制誥天下謂之三舍人)君
相予久予嘉君伐則見於聖徳之詩(石介聖徳頌汝得/象殊重謹微密君)
(相予久予嘉君伐/得象乃建州人也)薦賢報國莫非名士則見於古靈之藁
(陳㐮福州侯官人號古靈先生哲宗元祐初薦司馬温/公而下凡三十三人皆節義忠正之士謂之古靈藁)
受遺詔於治平之初(曽公亮泉州人治平初與韓琦/同輔英宗時謂可比張安世)陳
規模於中興之日此其忠藎何如哉(繫年録李丞相綱/字伯紀邵武軍人)
(相髙宗言中興規/模當有先後之序)儂智之變事勢亟矣寧死其身而不
忍辱其國(事畧曹覲建州人知封州儂智高反隣或勸/使之去覲叱之曰吾家以忠義自將豈茍生)
(耶率州兵禦賊力不勝遂為所執賊/諭欲用之曰犬彘敢爾耶遂殺之)渡江之際國步艱
矣寧死其節而不忍偷其生此其節義又何如哉(係年/録劉)
(珙建安人以忠顯公死節補承務郎葢忠顯公劉韐者/靖康中守真定有功京城失守敵人得之欲為將忠義)
(不辱/而死)酌幽馨而起敬想遺迹而興嗟凜然起髙山仰止
之想如其舍是不論而縷縷功名富貴之徒特遼東之
豕耳嗚呼孰知有大於此者乎葢顯名於一時者不若
傳道於異日有功於耳目者不若淑教於人心彼伊洛
正學為天地立心為生民立極為前聖繼絶學為天下
開太平葢有與風雨晦㝠流行於天地間而不可磨滅
者自黨籍一嚴禁錮日久中更變故道脉如綫一傳而
得游定夫胡文定楊龜山之流靈光屹立疏瀹源派碩
果不食元氣復春講明經學於建炎之初培植人材於
熙寧之後此三君子之功大矣(游酢字定夫建安人胡/安國建州崇安人楊時)
(字中立南劒人從學伊川之門後黨禁嚴諸弟四散至/髙宗建炎初召楊龜山胡安國在經筵後浙閩學者皆)
(出其門盡知/性命之學)再傳而得仲素五峰致堂延平晦翁之流
故老道徳賴此典刑晚輩學問視此模楷責權臣以尊
主攘狄之義示後人以中庸大學之教此數君子之功
大矣(羅仲素南劒人清介絶俗從學於楊龜山後劒浦/人李延平先生諱侗者又從仲素學受春秋中庸)
(語孟之說晦庵朱先生從學延平先生盡得其學皆伊/洛性命之學也又胡五峰胡致堂皆胡安國文定先生)
(之子秦檜以金助胡寅省親寅謝曰願公修政任/賢尊主攘狄以開後功檜以其諷已始大惡之)此又
閩中之山斗照映古今後學敢不欽於景仰哉噫雖百
昌黎作歐陽序林藻作泉山銘何足形容其萬一歟(見/上)
　　　蜀中人材
昔我髙宗之論蜀士也曰當以德行為先文章乃其餘
事大哉王言其品藻人物之龜鑑歟(係年録紹興二十/六年沈該進呈蜀)
(中人材上曰蜀人多能文然士人/當以徳行為先文章乃其餘事)愚嘗登岷峨之山望
巴江之水捫參歴井縱觀四望山川葱鬱氣象宏富其
為物也有青金丹砂之良其為人也皆光明俊傑之習
然世之論者曰模寫風物有聲詞壇是蜀士之長也馳
騁古今持論文苑是蜀士之盛也噫德行首科文章末
枝由漢至唐光映史牒能文之士固不少而碩徳重望
者抑何寥寥間見耶黄門奏賦飄飄凌雲似也然失節
臨卭至虧終身之大節(西漢司馬長卿奏賦黄門武帝/嘆曰飄飄有凌雲之氣又與卓)
(氏因撫琴有/滛奔之聲)白首草元甘心寂寞固也然劇秦美新為
名教之罪人(楊子雲草太元又/作劇秦文以諷莽)作頌漢庭誇詡君臣善
文辭也而彭祖喬松之語識者陋之(王/褒)賦詩沉香笑謔
風月善詩章也而騎鯨捉月之踈君子惜焉(李白作沉/香亭數章)
(又後游江騎/鯨捉月而死)故漢之所可取者惟嚴君平唐之所可稱
者惟陳子昂甘心肥遯不事王侯忠孝一言有禆風教
(嚴君平居蜀肆以賣卜為業為/臣者教以忠為子者教以孝)秉心立朝有意規諫奏
論數章皆切大體(陳子/昂)此又表表於漢唐數君子之上
尚論蜀之人材果在此而不在彼也自五季根據人物
彫陋我宋混一日薰月染偉人碩徳相望先後不特區
區於翰墨蹊徑之末自今觀之詞賦有聲人曰范景仁
之能君子曰首决大議其勇决不可及也(范景仁成都/人為舉子塲)
(屋有聲賦作彩霓理識勤翻來如云云注又隱作平音/去之景仁不之辨後仕仁宗時仁宗三十五年在位未)
(有繼嗣景仁上疏曰太祖舍其子而立太宗天下之大/公也某王既薨真宗取宗室子養之天下之大慮也願)
(陛下以太祖心行真宗故事章十九上待罪不肯去鬚/髪為白其後仁宗感悟遂立英宗君實作傳曰景仁之)
(勇决予所/不及也)著論權衡人曰蘇老泉之能君子曰辨姦未
形其先見不可及也(鑿表蘇洵字明允眉州人歐陽永/叔一見權書衡書嗟嘆目為荀卿)
(子又聞見録王安石名始盛歐陽修勸老泉與/之遊先生曰吾鄙其人作辨奸一篇以譏之)稱坡公
者皆曰天下竒材不知儋耳之遊其氣可以沮金石而
凌雪霜(事畧王偁曰東坡斥之嶺/海之外而不為之愠也)稱潁濵者皆曰制策
翩翩不知新法之疏其言可以質天地而感鬼神(遺老/傳轍)
(舉直言極諫得失司馬公第以三等范景仁難之蔡君/謨曰吾三司使也司會之言吾愧之而不敢怨胡武平)
(請去之上曰以直言召人而以直棄之天下謂我何卒/兩寘之下第王介甫意其右宰相韓公曰此人策語謂)
(宰相不足用欲得婁師徳郝處俊用之尚以谷永疑之/乎後神宗嗣立介甫得幸急求財利轍議事而多詆介)
(甫及青苗法/行極論之)范淳夫之經學非學也色和氣柔開悟上
意此其學粹矣(家傳范祖禹字淳夫成都華陽人弱不/好弄博學强記范忠文每器之曰天下)
(士也元祐初伊川謂温公曰經筵若得范淳夫尤好頤/自度乏温潤之氣淳夫色温而氣柔可以開陳是非導)
(人主之意其/後除侍中)田公錫之奏議非文也憂治世而危明主
此其文雅矣(隆平集田公錫本京兆人唐末徙蜀因居/嘉州蘇越序公奏議曰自太平興國至于)
(咸平可謂大治而田公之言常若有不測之憂近在朝/夕何哉古之君子必憂治世而危明主明主有絶人之)
(資治世無可畏之防/此君子所深懼也)以孝事親甘露降祥彭公乗之孝
人曰今之曽子也(隆平集彭乗益州人天禧初遷集賢/校理懇求便親得知普州父卒既葬)
(甘露降墓栢上/人以為孝感)以廉律己上悟帝意孫公抃之㢘人曰
今之伯夷也(孫抃眉州人皇祐中權御史中丞諫官奏/抃非糾繆才抃言今士趨進者多謙退者)
(少以善求上為精神以能訐入為風采若然臣誠不能/也仁宗察其言趣視事抃居侍從屈久而短於進取人)
(以為/長者)苗劉之變事勢倉卒張公忠獻親扶日轂洗日虞
淵其功何如哉(張忠獻公浚成都人髙宗即位星夜/馳赴劉正彦作亂公唱義師平之)河
南之擾人心危懼孫公昭逺忠氣激烈聞者生氣其節
何如哉(建炎二年金兵攻河南府留守孫昭逺戰不利/其下擁昭逺南去避兵昭逺罵之曰若等衣食)
(縣官不以此時報國南/去何為昭逺抃孫也)之數君子者上則信於其君次
則信於其友下則信於其人葢一世所共知者至若山
顛水涯頽墻敗壁之下不逐時好不徇世禄不求人知
此其清操髙節照映流俗君子尤當表而出之不阿匪
人終身退藏王子思之逸節也(事畧王子思眉州人廷/對不避權貴蔡京知成)
(都府舉為學官不聽/後京為相遂不復仕)不從偽命守節肥遯尹和靖之髙
義也(建炎初劉豫偽命召尹焞焞不/肯因居蜀後髙宗因召居經筵)張俞一布衣也力
舉祖訓勸勉大臣(康定中益州隱士張俞上宰相吕夷/簡書閣下且舉太祖太宗之故事開)
(導天子之聰明云云呂夷/簡謂俞所言郭元振不及)何群果州一草澤也後學起
敬目曰御史(長編至和三年賜果州草澤何群安逸處/士慶厯中石介在學諸生來者數千人群)
(自蜀至介以為學長群與人言未/嘗下意曲從同舍目曰布衣御史)嗚呼蜀士有聲於上
國也久矣然在漢唐則先文學在國朝則先德行此又
天涵地育之教歟不然由漢以來踵秦陋習文翁修起
學宫人始知學又不專於岷峨巴江之精氣也今塲屋
之下嵗貢傑出泉石之間芝詔屢聘則孰不為明時用
哉嚴王陳李司馬揚一翁二季對相望必有續後山之
詩(陳后山見二蘇詩曰岷峨之山中巴江異人間/出駭四方嚴王陳李司馬楊一翁二季對相望)
　
　
　
　
　
　
　
　
　
　
　
　
　
　
　古今源流至論前集卷七
欽定四庫全書
　古今源流至論前集卷八　　宋　林駉　撰
　　　儒吏
古者以仁義為儒以教化為吏而儒與吏為一後世以
章句為儒以法律為吏而儒與吏為二嗟夫周官九兩
曰道與治孔門四科文學政事又曷嘗有異致哉此愚
深嘆後人之不古也夫惟儒與吏為一也詩書禮樂皆
潤澤生民之具功名事業亦吾道之緒餘是故臯夔伊
傅雍容於廟堂之上而君民相忘於道化之中寂寥於
都俞之頌而天下交通於泰和之治周召毛畢以帝王
制作施於邦國都鄙之間以孝悌睦婣書比閭族黨之
民是時也内而賡歌外而岳牧皆剛簡直寛之徳出而
使長入而使治無非俊造秀乂之士後世指臯夔伊傅
周召之倫以為儒之效吏之循者不過仁義教化之學
耳夫惟儒與吏為二也儒則從事於誦說章句之末而
目吏為俗也吏則從事於法律刀筆之陋而目儒為腐
也是故假春秋以濟欺(公孫𢎞學春秋及對策以/旱為桀之餘烈上䛕武帝)托論
語以文奸者(張禹不言天變及帝問之/以子不語怪力亂神為對)往往以詩書為
發蒙上尊管晏下煽申商者又甚於功利之場(晁錯𢎞/羊張湯)
(杜周/等傳)儒術飾吏似濟時也如多詐何惠文從事似振治
也如太刻何(見/上)是時也視腐儒為敗事(酈食/其)視尚書為
樸學而儒之效泯(武/帝)指申韓為家學(景/帝)指雜伯為制度
而吏之實壊(宣/帝)當時謂寛𢎞杜張之徒以為儒之術吏
之能者不過章句法律之習爾嗚呼儒與吏之名固對
立於古今也然天下亦豈有捨儒而可以為吏哉儒道
與天地並上之扶天經立人紀次之定社稷安國家曷
嘗一日無所待於儒至其列之官爵著之行事居天職
而治天民者夫是之謂吏而非有二也烏可以壁間蠧
簡為無用之藏徒與民相處於三尺間哉第恐儒而非
真曾俗吏之不若所以起後人輕鄙之議甚矣天下不
可無儒者之功也吾觀唐虞三代之時此固享吾道之
福若周而秦秦而漢漢西而東儒者之效固間闗於群
咻衆吠之中天下亦隂受吾道之賜異端横流吾道如
綫大造幾不立矣吾孟子奮力而排之我是以有仁義
之道秦火既熾孔壁不傳大造復不立矣吾董氏首尊
孔氏我是以有六經之教奸雄竊睨染指漢鼎大造又
不復立矣而若陳元方鄭康成之徒且聲大義於一隅
我是以有孔孟之澤(本/傳)若然者果儒之功耶抑吏之功
耶文不䘮天道未墜地藝祖立極天下文明以讀書勉
大臣(太祖曰宰相/必用讀書人)以文吏代鎮將(太祖謂趙普曰儒臣/有武幹者何人普以)
(辛仲甫對徙/益州都監)以士人治刑獄(開寳六年詔改馬歩院為/司寇院以新及第進士九)
(經五經及選人資序/相當者為司寇參軍)以儒人典藩方(太祖因命郎曹卿/監官出典藩方懲)
(武臣/之弊)趙普一代勲臣也東征西討無不如意求其所學
自論語之外無餘業(趙普曰論語二十篇吾/以一半佐太祖定天下)盧多遜當
代名儒也博學强記該貫古今用而為相藹然於太平
興國之治(太祖問盧多遜事善對帝曰宰/相必用讀書人後太宗拜為相)一掃五季刻
薄之習隱然正道之規模此列聖所以守為家法也故
三司錢榖之任葢吏職之至難我祖宗必擇德望儒臣
如陳恕冦凖程琳蔡齊之倫相望於前蓋不敢付之庸常
之吏也(蔡龍圗官制祖宗舊制選除執政侍從必先選/歴錢穀伯祖文忠公欲擢參大政先除擢三司)
(使數月乃拜樞宻副使吕申公嘉祐中朝廷欲置之禁/掖乃除户部判官數月進修起居注旋召知制誥○陳)
(晉公恕為三司使十八年精於吏事晚年薦寇萊公自/代真宗用萊公為三司使景祐元年程琳為三司使禁)
(中有所取輙復奏之又/蔡齊為三司使見上)京尹繁劇之任尤吏事之至冗
我祖宗必用賢明碩望如范仲淹杜衍包拯歐陽修之
流歡然政聲葢不敢委之刻薄之吏也(范仲淹除侍郎/即任開封府時)
(與吕夷簡不恊欲以此困之仲淹為尹數月京師稱治/○杜衍知開封府權貴不敢干以私○包孝肅知開封)
(府京師為之語曰闗節不到有閻羅/包老○歐陽修嘉祐二年除開封府)此吏之所施未嘗
不源流於儒也歐公之倡古文吾儒之領袖也其與曽
南豐蘇東坡之所講明者不但區區於操觚弄翰之末
耳以犯顔敢諫為忠以濟時行道為賢東坡之有聲杭
郡南豐之六秉州麾皆有補於吏政(蘇軾序歐公文集/曰天聖景祐間歐)
(陽子出天下爭自濯磨以通今學古為髙以救時行道/為賢以犯顔敢諫為忠長育成就至嘉祐末號稱多士)
(歐陽之力居多○南豐歐公門下士東坡歐公所取○/南豐行狀公自求補外轉徙六州東坡守為蘇堤浚三)
(河杭人/徳之)胡安定之明經學吾儒之山斗也其與劉彞范
純仁錢藻之所議論者不特屑屑於訓詁句讀之習爾
講經義有齋明時務有齋劉彞之明水利純仁之明治
道皆有益於吏治(吕氏家塾記湖學以經義及時務學/中有經義齋治事齋經義齋者擇疏)
(通有器局者居之治事齋者各治一事又兼一事如邊/防水利之類云李廌記安定甄别人物因其所好而類)
(聚别居之故好尚經術者好談兵戰者好文藝者好尚/節義者使之以類羣居○劉彞對神宗曰錢藻之淵篤)
(孫覺之純明范純仁之直温錢公輔之簡諒其餘/政事文學不可數皆安定之門人也劉彞學水利)何熙
寧之臣言道德而心功利親羣小而踈老成天下為之
開闔動揺彼六七年中數十使者徒貪城社之可憑不
思竈突之炎上孰知寛之一分民受一分之賜矣諸賢
固已隨事苴補於㝠㝠之中及其焦頭爛額於元祐七
八年問者又向時排擯廢逐不可得一日安於朝廷之
人也當是時雖百惠卿其將焉施惜乎君子防制之太
踈小人報復之反肆積至政宣無可為矣(見新/法條)天運循
環隂剥陽復龜山先生巋然如靈光之獨存出其眇然
之驅支山岳萬鈞之壓以啟趙鼎張浚諸賢弼成建炎
撥亂之功此吾道之一伸也(龜山/行狀)晦翁先生屹然如泰
山之具瞻福星外臨以蘇生靈荒旱之餘復成淳熙太
平之治此吾道之再興也(晦翁/行状)嗚呼二公所學為天地
立心為生民立極為前聖繼絶學為天下開太平豈一
時吏治究其萬一哉此愚於終篇推廣儒學之盛云
　　　才德
忠肅懿恭徳也而古謂之才(左/傳)徳行道藝賢也而古亦
謂之能(周/禮)嗟夫以徳養其才則才泯於徳之中徳不足
而惟以才自見則始判於徳之外且人才之在天下若
十指然强者奮發敏者輕銳辨者縱横是其才禀於天
者然也先王以君師之責自任作成長育以全天地父
母所不可及之功九徳之辨(書/)典樂之教皆所以治其
偏而成其全禮樂射御敬敏任恤皆所以達其才而成
其徳(禮/)迨夫陶和毓粹氣質變化朝廷比閭人人君子
是故司馬論材即曰秀曰俊之賢鄉老賔興即月書季
攷之行(禮/)奔走禦侮疏附先後夫豈其才之不用而赳
赳武夫公侯干城無非兎罝好徳之人虎賁趣馬左右
擕僕夫豈其才之不任而淠彼涇舟烝徒楫之亦無非
奉璋峩峩之士其徳度足以收世望其風流足以成習
俗其器識足以達事幾此古者未嘗有才徳之分也自
尾生之行一棄而德為無用(漢陳/平傳)自跅􁀪之詔一下而
才為有濟(漢武/帝紀)弄車織薄不齒鄉井(衛綰/周勃)黥卒亡命闖
伺山澤(黥/布)非不足與集事也然叛者九起不顧盟血之
未乾(韓信傳又/彭越傳)奉命絶域唇辨如流(張/騫)宣威沙漠開拓
土宇(衛青霍/去病)非不足與謀功也然本根蠧耗索然元氣
之已秋於是君子始有才徳之辨曰徳如大圭不割也
才如利刄不缺也(唐白居/昜傳)曰德勝才謂之君子也曰若
才勝徳謂之小人也(司馬/温公)嗚呼謹重寛厚者固足壽國
脉而敏銳奮發者亦豈不能辦事哉全徳粹行固足以
服人心而一藝一能亦豈為棄物哉惟隨宜而器使之
各謹視其所用而已葢鸞輿在前屬車在後清道而後
行則非稱徳之驥不足以駕君之車及用之戰陳施之
馳逐則非駿足疾駈超軼而絶塵者不足以獲多而取
勝然則曰賢與能亦不容偏廢也愚獨惜教養之制不
明剛柔緩急不能無偏而世之所謂才者往往淪於頑
鈍無耻之流此才之所以不如徳也歟世更五季人物
彫陋天生聖明陶冶一世治獄必用士人(開寳詔以新/及第進士九)
(經五經及選人資序/相當者為司理參軍)固也宰相必用讀書(太祖因盧多/遜善對曰宰)
(相必用/讀書人)而左右前後無非儒學之選(見/後)典郡必用儒臣
(太祖問趙普曰儒臣有武幹者何/人趙普以辛仲甫對徙益州都監)將閫必擇無過固也
(太祖命將必用/謹厚無過者)而堂後官亦必參之以士人之任(舊堂/後官)
(皆胥輩至太/祖參用士人)是雖斬艾蓬蒿削平僭偽之初使愚使貪
使智使勇固不能免而天下既定非鎮重老成之人不
用也嗚呼其為天下慮後世慮也逺矣是故亂世用材
治世用行太宗有意於用徳也(端拱二年上曰為臣之/道治平之代雖收功效)
(亂世止用其才不用其行如陳平韓信頃刻可立功業/治平之世即此輩無以施其謀畧孔子四科以徳行為)
(首/)夫惟以徳為可重故李沆以風範端凝相(李沆侍宴/太宗目送)
(之曰李沆風範/端凝真貴人也)韓丕以冲澹自處進(韓丕起寒素以冲/澹自處不奔競於)
(名宦太宗甚重之命守本官左/諫議大夫知制誥為翰林學士)用士安而不用張洎者
以洎有文學而士安有徳行也(太宗淳化二年以畢士/安為翰林學士初執政)
(欲令張洎上曰極知洎以文學/資仕不下士安第徳行不及爾)用敏中而復用張詠者
以敏中大耐而詠素有徳望也(淳化四年一日御筆飛/白書向敏中張詠姓名)
(付宰相曰此二人名臣也朕/將用之餘見言行録本傳)太宗之用捨如此風俗其
有不厚乎才幹則不乏徳行則罕見此真宗有意於尚
徳也夫惟以徳為可敬王旦以深沉有徳相(張詠嘗謂/人曰吾榜)
(中得人最多謹厚有雅望無如李文/靖深沉有徳鎮服天下無如王公)李諮以苦學奉親
用(景徳二年李諮中進士第上親閱試卷謂宰相曰李/諮亦有可觀聞其㓜年母為父所棄歸其舅諮日夕)
(號泣求還其母至乃絶葷茹以禱祈/又能刻苦為學自取名級亦可喜也)寧取文行之趙安
仁而不取盛元(景徳元年七月先是上召翰林梁顥夜/對詢及臺閣人物顥曰晁迥篤於詞學)
(盛元敏於吏事上不答徐問曰文行兼著如趙安仁/有幾顥曰安仁才識兼茂未見其比以安仁為翰學)寧
用他人輔仲舒而不用致堯(真宗朝時梅詢曽致堯以/才名自負嘗遣致堯輔温)
(仲舒安撫陜西致堯於閤門疏論仲舒言不足與共/事李沆在中書不喜因用他人輔仲舒而還致堯)真
宗之去取如此人才其有不盛乎貽厥孫謀以燕翼子
豐芑之仁數世用之吾觀徂徠之頌也潞公重望弼亮
數世小范老子純乎王道以率履予衍以謹厚予殊比
弼以夔契比琦以周勃凡見於一頌者皆君子人也(維/仲)
(淹弼一夔一契予早識琦而有竒骨可屬大事重厚如/勃曰衍予來汝予黄髪心如一兮率履不越汝得象殊)
(謹重/㣲密)又觀古靈之藁也司馬名相首擢第一孫覺純仁
可列侍從以可備風憲舉明道以可屬危難舉王存以張
子厚為學行修明以吴育為端良吴恕為器識凡見於一
藁者亦皆君子人也(長編熙寜九年古靈陳㐮薦司馬/温公而下三十三人章藁司馬光)
(韓維吕公著乞詔還詞苑或居經幄蘇頌宜居編修孫/覺李常范純仁可充侍從王存顧臨可屬危難程顥可)
(備風憲張載學行修明孔文仲性醇行/粹吴育端良質實吴恕器識深醇云云)吁有由也雖然
用捨人材在人主權衡人才在大臣昔李文靖當國冦
公屢以丁公薦而文靖則曰才則才矣使在人上不可
也(東軒筆録冦準屢薦丁晉公之才於李文靖而終未/用一日語文靖曰比屢言丁謂而終不用豈其才不)
(足用耶文靖曰如斯人者才則才矣顧其為人可使在/人上乎萊曰如謂者相公終能抑之使在人下乎文靖)
(曰他日後悔/當思吾言)王文正品藻人物楊文公亦以丁謂告而
文正則曰才則才矣使獨當權不可也(遺事楊文正輿/王文公評品人)
(物文公曰丁謂久逺果何如對曰才則才矣語道則未/他日在上位使有徳者助之庶得終吉若獨當權必為)
(身/累)惟二公之所取者不在於區區之小才則自真宗而
後多得重厚名流者亦大臣擢用之公也(李沆為相真/宗問治道所)
(宜先沆曰不用浮薄新進喜事之人此最為先/故自真宗之世至仁宗初年多得厚重之士)陳升之
才智才也安石曰是可用也司馬公曰是不能臨大節
也(神宗問司馬光曰今中外大臣獨升之有才智曉達/政事光曰升之才智誠如聖諭恐不能臨大節而不)
(可奪耳安石用/事引升之自代)吕惠卿之明辨才也安石曰是可用也
司馬公曰是用心不端也(神宗歴問羣臣至惠卿光曰/惠卿憸巧致安石負謗皆惠)
(卿所為也上曰惠卿明辨亦似有才光曰惠卿文/學誠如聖旨然用心不端安石後力引惠卿代已)惟安
石之所用者惟取其才智明辨之人則自熙豐以來大
抵皆少年新進輕躁浮薄之流皆安石之咎也嗚呼安
得李王司馬二三君子與之評品人物哉
　　　士風
諛佞成風漢道不西清虚相習晉其東矣噫豈惟漢晉
然哉雖唐虞三代而有此未有不敗者也國朝立三綱
以為綱張四維以為維護風俗如護元氣重名節如重
鬼神何厚耶好事盡輸純與直謾勞頰舌湧如泉此太
宗戒欺誕之詩也士夫其不為誠實乎(太宗作七言詩/示學士卒章云)
(好事盡輸純與直/謾勞頰舌湧如泉)臣守但當守公法馳騖茍進何可取
此真宗疾奔競之詩也士夫其不為恬退乎(真宗作詩/示羣臣云)
(云/)李昉子弟並從罷黜懲攘奪也(雍熙二年宰相李昉/之子宗詩參政吕蒙)
(正之弟蒙亨舉進士試皆入等上曰比至勢家/與孤寒並進但以藝升人亦謂朕有私皆罷之)温叟子
孫特加甄録戒貪墨也士夫其不為推遜清㢘乎(劉温/叟至)
(清㢘太宗嘗賜以錢五百千不敢辭貯於别室明年復/因重午以角黍遺之使人至見前所送錢扃鎖如故還)
(白其事上曰我錢尚不用况他人乎後温/叟薨太宗録其後曰使名節者知所激勸)嗚呼有君如
此其忍負之此國朝所以人人有士君子之行胡宿白
首不忍欺君詳議不敢得也(嘉祐元年胡宿知審刑院/詳議官闕判院者當擇人)
(以薦於上宿與同列得二人一人者監稅河北以水災/虧課同列曰虧課小失不足白上以累才宿不可至上)
(前白之同列曰詳議在得人公固欲白上縁是不得奈/何公曰得與不得一詳議官爾宿以誠事主上今白首)
(矣不忍絲/髮欺君)冦公初進不可欺君科第不足計也(冦忠愍/時年方)
(十九舉進士時太宗取人多問其年年少者往往/還遣或教公増其年公曰吾初進取可欺君耶)不預
宴集館閣盛徳晏公曰非不宴遊直以貧故無飾辭也
(晏殊為館職時天下無事士大夫多為宴集公時貧不/能出獨家居與昆弟講習一日選東宫官忽中批除晏)
(殊既受命上面諭除授之意公曰臣非不樂宴遊者直/以貧無可為具臣若有錢亦須往但無錢耳上益嘉其)
(誠/實)私入市肆宫僚失徳宗道曰飲酒常情欺君大罪無
妄語也(魯宗道昜服飲仁和肆一日真宗急召使者入/門移時行自仁和肆歸中使先入白與公約曰)
(上怪公來遲當以何事對公曰但以實告曰然則當得/罪公曰飲酒人之常情欺君臣子之大罪使者如公對)
(真宗問何故私入酒家公曰臣貧無器皿酒肆具備適/有親客遂與之飲真宗曰卿為宫臣恐為御史所彈然)
(自此/竒公)噫匹夫至愚尚知以誠况諸君子乎其誠實之風
著矣年方强仕請解機務急流勇退人也(至道三年真/宗即位錢若)
(水以母老請解機務章再上乃得請君請云/云又麻衣僧謂若水曰公急流中勇退人也)年未知命
表求掛冠知止求退人也(咸平四年韓見素為監察御/史表求致仕時方年四十八)
(上問輔臣曰見素髮齒尚壯遽爾致仕何也吕端曰見/素性恬退上難之李至曰近世朝行中躁競求進者多)
(知止求退者少若允其請亦足以激勸風俗/上黙然乃授刑部貟外郎致仕年八十餘卒)父任執政
不就廷試非韓維之安於静退乎他日之遷監學正以
旌擢之(韓維嘗以進士薦禮部父億任執政不就廷試/仁宗患縉紳奔競諭近臣曰恬退守道者旌擢)
(則躁求者自當知愧於是宰相文彦愽等言公好古嗜/學安於静退乞加甄録召試學士院辭不赴除國子監)
(主/簿)禮部第一不肯自陳非范景仁之恬於進取乎他日
之除袐閣正以勸激之(范鎮舉進士禮部奏名第一故/事唱第過三人則禮部第一人)
(越次抗聲自陳因擢置上第鎮不肯自言至第七十九/人乃出拜退就列無言龎籍言鎮有異才不汲汲於進)
(取特除/直祕閣)噫虞非其招猶不屑往况諸君子乎其恬退之
風盛矣張公詠之試大名也將以張公首薦而公推張
覃為第一(太平興國四年張詠與冦準同赴大名舉義/將首薦詠詠以同郡張覃素有文行即率冦)
(公以覃為薦/士論多之)蔡公齊之試萊州也將以蔡公首薦而公
推史方為第一(蔡齊萊州人舉進士第一以書/薦其里人史方而已居其次)畢文簡
之除相可喜也曰臣以駑朽請薦相才(畢士安參政入/謝帝曰未也行)
(且相卿公曰臣材駑朽不足勝任惟冦準兼資忠/義善㫁大事此宰相材也不閱月並拜平章事)杜祁
公之去相甚鬱也曰某以非材久妨賢路(杜衍門生嘗/謂公曰公在)
(相位未期年而出天下甚鬱望曰衍以非材久妨賢路/遽得解去深遂乃心然獨有一恨平生聞某人之賢可)
(某任/未薦)嗚呼攫金逐鹿者聞此寧不有愧心乎其推遜何
如哉有官鼎鼐無地樓臺萊公之儉徳也是詩也肯移
為他人誦耶(聞見録萊公居家儉魏野贈公詩曰有官/居鼎鼐無地起樓臺後北使曰此無地相)
(公/耶)馬諳舊路龜放長江趙公之清徳也肯私為外人讚
耶(趙抃初知成都擕一龜一鶴自隨其再任也屏去龜/鶴止一蒼頭執事張公祐送詩云馬諳舊路行來滑)
(龜放長江/不再來)歸自南海不載一物何㢘耶(余靖為廣西安/撫戒當任官吏)
(不得市南藥及公北/歸不載南海一物)歸自西蜀僅有數卷何薄耶(太祖/初立)
(命王全斌等伐蜀沈倫為水陸轉運使諸將爭取金帛/子女倫一無所取東歸之日惟圗書數卷耳太祖知之)
(擢為户部侍/郎兼樞副使)嗚呼囊帛匱金者知此寧不汗顔乎其清
廉何如哉是雖諸賢律身之嚴亦祖宗激勸之微權也
雖然授以翰林力辭不已(神宗即位擢司馬光為翰林/學士力辭上諭以卿有文學)
(何辭公曰臣不能四六上曰如西漢制誥可也公曰本/朝故事不可上曰卿舉進士髙第而云不能四六何也)
(公移出内臣强公受吿/以告置懷中不得已受)授以館職固辭不就(温公家語/至和中召)
(王安石試館職固辭不就乃除羣牧判官又辭不許乃/就職嘉祐中召除館職三司度支判固辭不許未幾命)
(修起居辭章/至十上焉)温公荆公之推遜一也然議者以温公為
是而荆公為非議法不合請歸西洛(温公與安石論新/法青苗不合章屢)
(上請/歸洛)用法未便投老鍾山(初吕惠卿為荆公所知驟引/至執政荆公去惠卿背之值)
(荆公再相於是起華亭獄而使徐禧王古蹇周輔之輩/按之惠卿請不得然後以語中子雱荆公不快遂投老)
(金陵/鍾山)温公荆公之恬退一也然議者以温公為得而荆
公為失温公之不事生産(公忠信孝友恭儉正直出於/天性不事生産買宅洛中僅)
(庇風/雨)荆公之不自奉養(上言安石不好官職不自奉養/可謂賢者光曰安石誠賢但性)
(不曉事而復/庇其短也)均之為清㢘也議者亦以温公為真清而
荆公為詐清何耶大抵重厚之士其處已也以誠好名
之士其處已也不以誠温公重厚之士而荆公特好名
之士也是則三者習尚又闗於誠不誠之間未可以笑
貌聲音求之矣不然温公平生以誠嘗語之劉安世(元/城)
(先生曰安世從公遊學十年問其立身之/要公曰其惟誠乎公平生行之俯仰無愧)而安石詐人
我仁宗已心薄之(仁宗朝安石知制誥一日賞花釣魚/宴内侍各以金盞盛釣餌藥置几上)
(安石食之盡明日謂宰輔曰王安石詐人也/使誤食釣餌一粒則止矣食之盡不情也)君子於此
可以覘二公之終身也噫相在爾室不愧屋漏中庸之
學君子不可不書諸紳
　　　幸學
古者以學為維持風教之地故視學為常典後世以學
為粉飾太平之具故視學為曠儀嗟夫學者化民成俗
之本不可一日不明於天下也是以三代盛時取士論
政莫不在是卜禘而後視學所以游其志也未見其輕
於禘也士不變而視學所以重其教也未見其嫌瀆也
春入學秋頒學一嵗而再學未見其繁且數也以謂不
如是則無以維三綱五常之具示作人重道之心為禮
樂教化之本此所以視為常典歟後世以先王化民之
地而指為美觀之文平日常行之事而視為創舉之禮
漢明臨雍拜老此先王大合樂之舉而史筆紀之以為
美談(凡入學以齒將入學小胥大胥小樂正簡不率教/者以告于大樂正大樂正以告于王王命三公九)
(卿大夫元士皆入學不變王親視學不變三日不舉屏/之逺方終身不齒大樂正論造士之秀者以告于王而)
(升於司馬曰進士記王制又漢明帝紀永平中帝臨雍/拜老諸生圜橋門者億萬計執疑問難又班固賦辟雍)
(湯湯聖/皇蒞止)唐太宗數幸釋菜此先王春入學之常唐人嗟
異以為偉觀(唐儒學傳序太宗召天下純儒老徳以為/學官數臨幸觀釋菜命祭酒博士講論經)
(義優以束帛廣學舍千二百區三學益生員復置書筭/二學皆有博士大抵諸生員至三千二百雖三代所未)
(聞/也)嗚呼明帝太宗當文治彫落之餘士類湮鬱之後一
旦舉行駭人耳目爼豆生輝冠帶増氣此所以視為曠
儀歟嘗謂王者以一身膺天地社稷之託禮樂綱常之
任其不可輕之地有三曰天地曰宗廟曰學校夫以萬
機之繁未必皆其身與惟天地之祀宗廟之祠與夫學
校之幸非萬乗親幸未見其所以致敬之意是故吉蠲
大報於天地之郊灌鬯薦獻於宗廟之享承師問道於
親臨學校之幸此無他天地萬物之始宗廟國家之本
而學校教化之基國之大務未有舍此而先者韓退之
謂天下通祀惟社稷與夫子社稷壇祭不若夫子用王
者事嗟夫夫子豈止與社稷爭雄長而已哉(韓/文)國家以
禮義淑人心人文化天下方太祖肇造之初蓬孛未豁
也我太祖元年正月幸監二月又幸至四年四月又幸
故其賛先聖曰尼父挺生河海標異祖述堯舜有徳無
位是舉也其視武王克商封先聖之後者同一意也(太/祖)
(建隆元年正月幸國子監二月又幸四年四月又幸海/又作文宣王賛曰王澤下衰文武將墜尼父挺生河)
(標異祖述堯舜有徳無位/哲人其萎鳳鳥不至云云)髙宗中興之始國步甚艱也
我髙宗親謁聖祠師道日隆命講周易經學有光故其
贊先聖曰維時載雍戢此武功肅昭盛儀海宇聿崇是
舉也其視光武興漢先建太學比日臨享者同意也(聖/政)
(紹興十四年三月幸太學謁先聖先師登降步趨執爵/灌獻天容肅恭禮畢乃命司業髙閲講周易復幸養心)
(持正二齋上幸畢觀太祖太宗徽宗所製贊文因御製/文宣王贊後又製七十二子贊文宣王贊曰大哉宣聖)
(斯文在兹帝王之式古今之師志則春秋道由忠恕賢/於堯舜日月其譽維時載雍戢此武功肅昭盛儀海宇)
(聿/崇)夫當太祖之初興髙宗之再造庶事草創未暇他舉
一則曰幸學二則曰幸學飾禮容奉籩豆周旋進退興
降俯伏汲汲然為尊師重道之舉此固百世而下聞風
興起者祖宗躬行之於前子孫潤色之於後此道術所
以顯行教化所以興隆也是故列聖相承盛禮日舉自
太祖而後則端拱幸國學而玩易之泰卦(寳訓太宗端/拱元年幸國)
(子監將出顧見講堂左右言博士李覺方聚徒講書即/詔覺講易泰卦翌日語近臣曰昨聽泰卦文理深奥足)
(以為君臣監戒淳化五年又幸/國子監召孫奭講堯典說命)淳化又幸講書之堯典(見/上)
此太宗舉行之典也景德二年幸國子而覽書庫明年
又謁先聖以展拜此真宗舉行之典也(寳訓真宗景德/二年幸國子監)
(歴覽書庫觀羣書鏤板曰國家崇尚儒術然非四方無/事亦何以䥴此  又㑹要景德中幸西京謁先聖詔河)
(南府營建國子監又幸四月又謁文/宣王廟帝展拜以表嚴師崇儒之意)自髙宗而後則淳
熙之禮行釋奠吾道有光義闡中庸聖學髙明此孝宗
親幸之禮也(孝宗淳熙四年二月幸太學詔畧曰朕躬/釋奠闡中庸之義云云士大夫其念哉當)
(為君子之儒母慕小人之德則無負於樂育在汝等勉/之是時龔遂良等奏命儒臣講經上曰禮記中庸為天)
(下國家有九經/一叚最益治道)嘉泰之詔命司成紬繹周官束帛戔戔
寵及青衿此寧宗親幸之禮也(寧宗嘉泰壬戌幸學/講周官賜諸生束帛)貽
厥孫謀以燕翼子祖宗之為謀逺矣雖然祖宗之所以
屢行幸禮者豈以是為漢唐美觀之文哉吾觀吕大防
曰古者天子視學葢常事也徳意在焉小惠何足道嗚
呼大防之言其欲祖宗常行是禮之意深矣欲觀國家
之美意當求諸辟雍之章(元祐中哲宗幸國子監詔文/宣王殿行釋奠禮畢御端化)
(堂命國子祭酒豐稷講尚書無逸或謂吕大防曰祖宗/視學非有爵命之賞則有金帛之賜今皆無之何也大)
(防曰古者天子視學葢常事也徳意在焉小惠何足道/哉吾固欲天子時一幸金爵之賞後日何可繼也正恐)
(惜費而止耳/聞者乃服)
　　　學政
有學教有學政詩書薰染禮樂和平鼓舞於鳶飛之下
者教也檢柅私心防閑非習折旋於蟻封之地者政也
教者所以長養之政者所以規正之政寓於教而無偏
廢之失而聖人之責塞矣然政教果自行乎葢天下之
尊有三覆載我者天地也鞠育我者父母也而導迪作
成者雖天地父母亦無所用其力故有師教之義焉聽
禮義之誨如臨深淵視規矩之嚴如畏簡書目擩耳染
無非教也手舉足履無非政也而師儒之功為大尚論
古今政教之善安得不歸於教者之責哉且成周盛時
人人君子長育如陵潤澤如沚既教以射御又教以詩
書既習以諷誦又習以羽籥而教之之意詳矣然撻以
記之而侯明之德不可無否則威之而承之庸之不可
廢於禁制防遏之法有隱然訓迪誘諭之意嗚呼盡之
矣不知成周之政教所以施之成均用之鄉黨而無一
人之不被者伊誰之功葢嘗考之成均學政專待國子
政也而樂音導迪使人有易直子諒之心非教乎而政
教之施非大司樂之責而誰責(大司樂掌成均之法以/詔建國之學政而合國)
(之子弟焉凡有道者有徳者使教焉死則以為樂祖祭興/於瞽宗以樂徳教國子中和祗庸孝友以樂語教國子)
(道諷誦言語以樂舞國子/舞雲門大卷大咸大㲈)鄉黨禁令専待秀民政也而
屬於掌教無非示道藝之美非教乎而政教之行非地
官之責而誰責(卿大/夫)噫有政教以淑其心有師儒以任
其責則學校為扶天理立人極之地歟國家自慶歴以
來建立學校元豐宏之南渡新之其知學校為扶持世
教之本葢不可一日忽(天聖五年晏殊知應天府大興/學慶厯四年詔州縣皆立學十)
(一月余靖言興建學校以育俊秀由是廣學官頒學田/  又熙豐間中書言近制増廣太學益置生貟請分三)
(等以初入學為外舍不限員上舍以百員/内舍以二百員為限又建紹間再新學舍)然觀安定胡
先生之在湖學也談經學以明理義而學之教為甚詳
補正録以明規矩而學之政亦不廢體用之學封植人
材榱桷之詩膾炙人口孰不曰政教並舉之善君子觀
錢藻范純仁劉彞之流講明經學議論治道皆知有政
教之學者無非胡先生之功也(墓志先生為蘇湖教授/嚴條約以身先之雖大)
(暑必公服終日以見諸生嚴師弟子之禮懇懇為諸生/言所以治已而後治人者後為太學四方歸之又吕氏)
(家塾記荆公詩曰先收先生作梁棟以次收拾桶與榱/  又李廌書熙寧二年劉彞召對上問從學何人曰少)
(從安定上曰其人文章與王安石孰優彞曰瑗以道德/仁義教東南諸生時安石在塲屋修進士業累朝取士)
(不以體用為本當寳元明道間明體用之學授諸生始/自蘇湖終於太學出其門者無慮二千餘人上曰門人)
(在朝為誰曰錢藻之淵篤孫覺之純明范純仁之直温/錢公輔之簡諒又職畧仁宗朝胡安定掌太學其正録)
(第補諸生熙寧末興三舍始遣官為正録學正五人凡/諸生之戾規矩者待以五等之罰學録五人掌佐學正)
(糾不如/規者)今以經義詞章課士固非古者樂正之教以學
令學規待士固非古者大胥之政因仍舊習其來尚矣
然文已中程而選考不預則不聽選已書籍而程試不
預則不許試此兼考行藝之意又出於經義詞章之外
諸生外有顯過亦許糾治舍選有犯重罰亦必舉行此
申明規矩之意又出於學舍學規之外亦何慊於政教
乎然愚所以不滿者意葢有在也葢今之司成所掌者
學教正樂正之遺意今之正録所糾者規罰亦大胥小
胥之舊然師儒之於生徒適然而值如浮萍之不相闗
博士月一詣齋教導之意第為具文而教安在哉士之
視規矩指為不切如屋壁之陳迹間有毅然不恤衆議
以師道自任而群謗蝟興而反退縮矣而政安在哉此
愚不咎政教之制不如古而咎師儒之不如古之得伸
其志也雖然豪傑之士雖無文王猶興待文王而興者
凡民也忠信仁義是為天爵則教在我也清議所臨嚴
於簡書則政在我也士以綱常自任以言行自守表儀
不足而後誨訓形焉誨訓不足而後繩墨及焉寧不有
靦面目將何自立於俯仰間哉抱琴而歌鼓篋而遊采
芹藻於泮水之間詠道德於橋門之下此士君子自修
之學也敢不以是而自勉
　　　繪功臣
昭勲崇德閣記
朝散大夫守太常少卿麋(漂/)朝請郎太常丞兼權尚左
郎官留(几/英)朝奉郎太常博士林(惟/孝)宣教郎太常寺主簿
許(儀/)宣教郎行太社令程(源/)宣教郎行籍田令余(天/錫)臣
等恭惟皇帝陛下躬上聖之資誕膺駿命嗣守鴻圗尊
賢尚功厲志求治固已緝熙十三朝之令緒培植億萬
載之丕基矣屬時社稷尊安海宇清晏慨艱難之積累
思左右之勤勞永惟寧考在御嘗有崇顯配享勲臣之
㫖經始未成乃寳慶元年八月申命奉常闡基建閣自
趙韓王(普/)而下二十有三人悉登繪而表異之親洒宸
翰寵以隆名曰昭勲崇德之閣雲章炳耀下飾萬物臣
等整襟肅容端拜聳觀切謂群公先正遭遇聖時濟業
於平定之初圖義於惟機之日次策於危疑之頃扶景
運而致中興輔潛德而定大計曰文曰武咸有丕績可
謂協明良之㑹矣貂纓儼飾烝徒祫侑可謂極始終之
榮矣至若視功載於奕葉崇傑閣於頌臺具昭盛典以
示永藏斯千古之曠儀一人之厚錫也陛下欽承先志
䆳宇聿新扁揭昭回輝映層漢猗歟漢之麒麟唐之凌
煙其舊義無所取意以名之於恩重事殊豈惟元勲故
老精爽飛動潛孚於肹蠁之中而嗣臣志士修名砥節
亦莫不思奮於激勸之下龍吟虎嘯事業益閎乾清坤
夷邦家永輯其自今日始臣等猥以謭薄欽厥攸司幸
際明時目擊盛舉䖍奉奎翰刻之翠珉敢稽首拜手恭
書于下用對揚丕顯休命謹記
元祐初我哲宗嗣服之始也首行鄭公配享之法(元祐/三年)
(神廟侑食時欲從安石配享鮮于侁奏疏/以富公訪落之初功德第一合配神廟)隆興初我孝
宗即政之初也首從岳侯祠宇之典(孝宗初年江西守/臣乞建岳侯祠宇)
(從/之)夫當人君臨御之元國家之利害民生之休戚豈無
一二急務所當講明者而祖宗拳拳於報功之典者葢
人心觀瞻莫新於初政士氣激昂莫切於初政衡茅之
下垂名自奮者有人縉紳之列以身任責者有人是時
也茍無褒崇勸勉之意孰肯以功名自見哉此祖宗之
寵表臣節特行於初政之時也此今日之繪畫盛儀正
得祖宗之意也且人臣之所謂大勲者非曰尺寸之㣲
勞也絲粟之小材也或開國於斬艾蓬蒿之秋或保治
於重熙累洽之日或翊日月於人心危疑之頃或作霖
雨於舊學登庸之後他如仗天威伸皇靈以驅馳於介
胄間者皆國家所倚賴豈車服爵禄所能報其萬一哉
是必傑棟崢嶸聳人瞻視麗筆黼藻示世典刑上以發
九泉忠義之馨下以感一世豪傑之念則報功之責塞
矣夫圗繪之典漢唐非不講也甘露之麒麟(前宣帝甘/露間因單)
(于來朝建麒麟閣繪霍氏/而下十一人屬國蘇武)永平之雲臺(顯宗永平二年/於雲臺圗建武)
(名將自鄧禹而/下二十八人)貞觀之凌煙(太宗貞觀中凌煙閣/繪長孫無忌而下)侈然
於史牒之間亦一代之偉觀然寵其創守者未必及其
中興念其征伐者未必思其規誨此君子惜其有遺也
又孰若今日前後之輝映哉今日仰紹燕謀慨念鴻勲
乃命奉常有翬其宇衣冠冕服之儀洋洋如在也功勲
庸多之美凜凜不忘也自趙中令而下二十三人見其
形而思其人因其人而慨其功嗚呼盛矣哉然先正之
功何如哉方藝祖之開國也以仁興武與壺漿百姓請
命于上天削百年之根據合諸國之𤓰分西顧而誅李
筠(李筠周朝為昭義節度在鎮䟦扈太祖/即位舉兵反遣石守信攻其城赴火死)南盼而戮重
進(李重進鎮楊州李筠反重進/密書與筠相結太祖遂平之)平蜀而孟昶俘(前蜀王/建唐僖)
(宗授西川節度至子衍唐莊宗滅之以孟知/祥為後唐昭宗封為蜀王尋即帝位其子昶)踰越而劉
鋹縛(梁封劉隱為南海王弟巖襲位國號南/漢傳巖龑玢晟鋹開寳三年潘美伐之)浮梁東渡
天下為家蓬孛軒豁悉主悉臣當是之時非趙薛沈呂
諸公之功而誰功(見/前)至列聖之承休也興國之下太原
(太平興國四年冬駕親征/太原漢主降北漢遂平)景德之征澶淵(景德元年契/丹侵澶真宗)
(用冦萊公親征之策遂/征之射其帥遂請和)嘉祐之太平(嘉祐間天下富庶/不知兵革時和嵗)
(豐/)元祐之革弊(元祐初司馬温公當國盡革熙/豐新法天下咸謂快活條貫)節紀綱
於治安之餘修禮文於藩飾之後結人心植國本凜凜
不能一日安以為泰山四維之地當是之時非張冦王
吕文富司馬諸公之功而誰功(見/前)治平嗣服正人心易
惑之際呼吸之間有雷有風有存有亡大臣親扶日轂
晏然如山神閑氣定垂紳搢笏使中外餔啜嬉遊而無
竊義之警天地亮其心鬼神鑒其誠則定策如韓如曽
亦難矣(慶厯聖德詩予早識琦而有竒骨可屬大事重/厚如勃  又事畧曽公亮謹畏周密受遺輔政)
(有始有卒可方張/安世餘見言行録)隆興潛邸正聖心培養之機歴試之
始方知諸難潛飛之日正思施普大臣者朝規夕誨言
箴行銘乾進剛徳䝉養聖功異日登進揆席葢念舊學
之勲社稷享其福生靈䝉其恩則舊學如史文惠亦難
矣(史越王/言行録)不特此耳方僣偽之未平九縣飈回三精霧
塞趙薛賛謀畫策固有功矣而曹潘仰仗威靈糾率義
旅亦創業之竒勛也方敵國之肆侮鼎社陸沈神人共
憤趙張居中運策固有功矣而韓劉虎視江上洗滌腥
羶亦中興之偉績也夫此數公者先朝褒崇之典錫之
爵秩禄之子孫曰未也勤之鼎彞銘之竹帛曰未也而
又清廟有像大烝有享而猶未也迨于今日矢棘壯觀
偉儀精神侈其典也奎畫陸離鴻名赫奕榮其舉也盡
祖宗所未盡之禮報先正所難報之功其所以激勸後
來使人有悠長之思又何如哉抑又論之周禮司勲一
職自王功國功而次其等有六祭之大烝銘之太常均
之為報典也而所謂王功國功特冠於諸功之上抑何
也葢有功於民者不若有功於君有勞於事者不若有
勞於國此正周公之輔相成王甘盤之舊學商宗也然
則司勲烏可不首舉哉不然麒麟之繪如丙魏之輔佐
充國之征伐皆煥然於其列獨霍氏之名首冠諸公者
葢擁昭立宣對越無愧其功尤偉也凌煙之像如李靖
之善戰魏徴之能諫亦燦然於丹青之下而房杜二公
特列其上者亦秦府舊臣啓沃日久其功尤卓也此愚
於定䇿舊學之勲故表而出之
　　　任舊臣
貽厥孫謀以燕翼子此前人儲材之意也不愆不忘率
由舊章此後人仍舊之意也夫人材之在天下其養也
非一日其用也亦非一日何者木之蔽雲調惜拱把是
必養於卵翼之時用於登進之始禮樂㢘耻以維之寛
大樂易以待之如護元氣如愛重寳以為不如是則無
以流久長之仁備緩急之用也是故髙帝末年重念安
劉之計特拳拳於勲舊之絳侯武帝以遺詔而任霍光
正以為擁昭立宣之地其儲材之意深矣(並本/傳)龜惟千
年可決大疑是必以老成為柱石以重厚為腹心不為
新進之所移不為異說之所揺如待上賔如對嚴師以
為不如是則無以任付託之寄慰在天之靈也是故文
帝之用將相莫非舊臣是雖洛陽年少紛紛之請曽不
為之轉移太宗之用房杜秦府舊人從遊日久不啻若
僚友然其任舊之禮至矣(並本/紀)甚矣舊臣有闗於天下
之治也其閲世也久其歴事也熟則智老識逺有蓍龜
之見其受恩也深其感徳也厚則與國終始有嵗寒之
操議論重厚無少年之紛更也忠槩真純無流俗之鍥
薄也可以託六尺之孤可以服群心之望可以決大事
之危疑可以翊社稷之靈長此舊臣之所以可仗也如
此故天之祚人國家也使二三元老左扶右持森然斗
杓之横漢壽考康寧福禄未艾屹然華岳之不揺否則
參辰不合典刑汩没晚輩後進紛更百出則國之為國
也危矣昔曽子有言孝可能也其不改父之臣為難能
也誠哉是言矣愚嘗拜觀國朝委任之意我藝祖之開
基也柴周三相保全寵禮心腹相孚邊幅盡略此與成
湯之相伊尹武王之待箕子葢同一意夫以異代之舊
臣且用之而不疑則我藝祖之豐芑詒後者子孫其忍
忘之哉(通略上待周三相並以優禮范質司徒平章事/昭文館大學士加侍中王溥左僕射平章事監)
(修國史加司空魏仁浦中書/侍郎平章事集賢殿大學士)太宗承之沈薛並任不廢
舊職(事略任沈倫/薛居正九年)中令三入追念故績(記聞昭憲太后/敕太祖曰汝萬)
(嵗後以次傳之二弟太祖曰敢不如母教太祖為約誓/書趙普書於紙尾藏之金匱後太宗因見藏書即召普)
(再/相)張齊賢之相以輔汝為相之言而相之也(東軒筆錄/太祖謂太)
(宗曰我幸西都惟得張齊賢耳/不欲官之異時使輔汝為相也)盧多遜之相以儒者宰
相之言而相之也(長編盧多遜言對精敏太/祖曰宰相不可無儒者)我太宗之
所任者非藝祖之遺後歟真宗嗣位仰法太宗齊賢之
復入也凡二年䝉正之復入也凡三年吕端之即居相
位也亦一年此真宗之任舊臣然也仁宗之繼真廟也
登庸元老布置揆席景祐之相李迪即天禧之相也(記/聞)
(章獻上仙迪名復相吕夷簡譖之/嵗餘罷相迪謂人曰迪不自量)天聖之相王欽若亦
天禧之相也(事畧天禧間王欽若作相/至仁宗嗣位天聖初復相)如張如王前朝
參樞追念不忘相繼秉軸(長編王曽張知白真宗朝曽/為相知白為參政仁宗初年)
(相曽又/相知白)英宗之繼仁廟也治平初元廟堂權重受遺輔
政無愧古人韓公親扶日轂晏然太山人心無警重厚
如勃(徂徠聖徳詩予早識琦而有/竒骨可屬大事重厚如勃)曽公謹畏周密内外
無隙有始有卒可方安世(長編曽公亮謹畏周密内外/無間言受遺輔政有始有卒)
(可方張/安世)吾觀列聖相承委任勲舊無新進以撓國政無
讒言以間故老堂堂相位尊嚴謹重以持守家法為本
以維持治體為尚百餘年間天下享安靖和平之福皆
元老故臣相與扶持輔贊之功此固前人儲數世之仁
抑亦後之子孫愛惜保護之至此也熙寧大臣徳不勝
才大言闊論驚駭人聽韓公元勲一去不留(治平四年/九月韓琦)
(罷/相)富公大臣相繼去位(富弼熙寧二/年十月罷相)而前朝之耆舊一
網盡去所與共事者非新進之惠卿則少年之曽布(熙/寧)
(七年四月安石薦惠卿代已曽/布終始守新法安石之門人)浮躁輕薄自相傾軋元
豐末年方用正人慨然有革去熙寧之意惜乎有志不
及就也中更元祐嗣守先志退二大奸曽不踰時(元祐/元年)
(二月蔡確免/三月韓縝免)潞公碩徳首䝉師禮(元祐相司馬温公吕/公以潞公舊相遂居)
(二相之上/師禮之)司馬吕公相繼召用吕大防繼之范純仁又
繼之劉摯蘇頌又繼之(並元祐/人材門)之數君子皆端人也皆
先朝之徳望也環列左右風采頓異嗚呼累朝之所相
者皆故臣之重厚故天下享持守安静之治熙寧大臣
之所用者盡少年之輕躁而國家紛紛之弊未已也嗚
呼可不鑒哉
　古今源流至論前集卷八
欽定四庫全書
　古今源流至論前集卷九　　宋　林駉　撰
　　　録賢裔
嘗觀漢人之表列侯也先叙爵邑後叙子孫則知漢人
象賢之意(漢列侯功臣表先姓名次/諡號次爵邑又次子孫)又觀唐人之表宰
相也先列職名後列譜系則知唐人世禄之典(唐宰相/表上列)
(職名次/書譜系)嗟夫喬木舊望見者興念甘棠遺愛去之見思
則席勲業之舊著閥閱之英者可無悠長之念哉然嘗
論之為國家宣力者固可重為生民立極者尤可敬為
當時立勲者固可嘉為後世開太平者尤可尚此有國
家者不可一日不續吾道之脉也何者以誠敬為入門
以踐履為實地者此道也以正心格物為本原以治國
平天下為功用者此道也風雨有晦㝠而此道無變遷
世變有汙隆而此道無轉移周公之迹陳矣魯之子孫
崇尚文學雖列國紛紜而不變孔子之筆絶矣後世見
禮不觀諸他而觀之子思然則續其統振其緒上之人
安得不任其責哉故周公之後與姬室相為無窮而夫
子之裔歴漢唐猶一日信矣夫不可一日不續吾道之
脉也我國家崇尚文治維持道統念故家之餘澤起遺
笏之舊愛上以接先賢之正傳下以發潛徳之幽光故
劉温叟以清節著名太宗特録其子所以示天下之名
節(劉温叟以清節自守温叟没太/宗特録其子曰所以表其清節)司馬公以誠實立身
哲宗特召子康所以表名臣之行業(司馬公元祐二年/殁哲宗召其子康)
(為崇政/說書)此象賢之意固隆矣至若道學宗𣲖後代山斗
濂溪先生導其源伊洛横渠浚其流楊游胡馬諸君子
助其瀾自元祐至今日其間或興或廢不知其幾而人
心天理不泯於頽靡之中國脉元氣終有賴於維持之
力道學固無負於國家而國家亦無負於道學也自今
觀之紹聖末年唱為黨禍名儒故老海隅嶺表而吾道
之𣲖絶矣我髙宗雨露洗濯善類萌蘖龜山大儒靈光
獨立胡氏父子相繼擢用而伊洛之傳始振此髙宗録
賢之功也(紹聖間以程伊川洛黨放歸田至四年十一/月送涪州編管又崇寧初元祐學有禁  又)
(中興本末建炎初崇政殿說書程頤以道學為天下倡/其門人高第有故監察御史游酢與今徽猷閣待制楊)
(時是時以時為工部侍郎年七十九矣及入對有言聖/賢之君未有不以講學為務者尋詔時兼侍講是時如)
(右丞許景衡右文殿修撰胡安國左司郎中吴給殿中/侍御史馬伸皆各得時之學又未幾召胡安國及其子)
(寅俱/在位)秦氏當國忘讎忍恥高視闊步訕笑大儒而吾道
之脉微矣我孝宗天涵地育諸儒生氣屈致文公講道
翠幄其他苗裔收拾殆盡而伊洛之傳復振此孝宗録
賢之功也(秦檜主和趙鼎之黨劉大中之徒相繼求去/○又慶元初孝宗以朱熹安貧樂道召為侍)
(講/)權臣用事倡為偽學排逐正人響息影滅而吾道之
灰冷矣我寧宗改絃昜轍推明理學節惠有諡讀書有
人閩中江右家傳人誦而伊洛之傳至今源源光盛此
寧宗録賢之功也(嘉定間諡横渠節惠閣又/詔陸氏子孫讀書秘)嗚呼雖無
老成人尚有典刑在祖宗固已尊顯矣豐水有芑武王
豈不仕今日能無加培植歟主上初政未遑他務伊川
道學之宗既錄其後朱張道學之𣲖復顯其裔即此一
意人心興起使天下知格物致知之學非迂闊道德性
命之書非髙逺其所以立天地心繼前聖學也不淺又
不但為泉壌之輝也雖然司馬公一相主盟吾道而伊
洛之正學始明(元祐初司馬公為相召河南布衣程伊/川為說書一時門人朱光庭諸君子皆)
(擢/用)趙忠簡求去正人勢孤而伊洛之門人復散(紹興張/魏公敗)
(劉猊於濠州上曰却賊之功盡出右相之力於/是趙鼎皇懼求去時鼎既去補外董朱繼去)此愚又
不能不拳拳於君相相與扶持之功云
　　　定策大臣
召公之託聞顧命漢相之謀應大横此非韓魏公之制
乎(華陽授韓魏公門下侍郎制曰惟召公之託嘗聞顧/命之言惟漢相之謀終應大横之兆葢懐先見者識)
(之邃決至慮者材之英天相/不㧞之基神贊非常之輔)子孟之承先帝召公之保
三朝此非曽魯公之制乎(華陽授曽魯公授門下侍郎/制曰大火基宋實開五聖之)
(符六龍乗乾遂致中天之運又授君僕射制曰子/孟之承先帝預定大謀召公之保三朝率躬一德)甚矣
大臣勲業莫重於定策也夫外懾強敵内伸國威獻凱
奏勲以紓神人之共憤者勇略之臣也出入禁闥陪奉
丹陛朝夕雍容格君心於無過之地者侍從之臣也正
色立朝奮身抗議凜凜風采以破奸雄之膽者諫諍之
臣也然乗鴈雙鳬無闗多寡毛髪絲粟僅效㣲勞其於
天下之大計社稷之重寄彼葢未之知也方國論洶洶
之秋人心危疑事勢倉卒呼吸之間有雷有風進退之
間有存有亡斯時也曰勇略曰侍從曰諫諍舉不能以
容其力此非大臣之責而誰責陳祖宗之訓於新嗣之
初啓金縢之書於流言之日不動聲色措國泰山天地
鑒其誠宗廟諒其心天下蒙其福此伊周事業鏗鏘於
千百載之下者其惟定策之功歟不然吴起齊之名將
也東征西討勲塞一時盛矣然當國疑主少之初扶持
社稷遂不若田文之功(通鑑魏置相田文吴起不悅謂/田文曰請與子論功可乎田文)
(曰可起曰將三軍敵國不敢謀子孰與起文曰不如子/起曰治百官親萬民實府庫子孰與起文曰不如子起)
(曰子皆出吾下而位居吾上何也文曰主少國疑大臣/未附百姓未信方是之時屬之子乎屬之我乎起黙然)
(曰屬之/子矣)陳平漢之謀臣也誅秦慼項葢出漢庭之右盛
矣然當代邸奉立之時親握天子璽又不及周絳侯之
勲(周勃/傳)嗚呼尚論大臣之大節不觀諸國勢危貳之秋
則伊周之事業泯矣天開有宋偉人間生社稷元勲鼎
彞弗泯是故開國勲舊宏濟艱難葢以天下為己任金
匱之藏首禆國論慈闈之訓仰決聖謨其弼亮之美可
以對越乎穹壌(記聞昭憲太后敕太祖曰若萬嵗後以/次傳之二弟則并汝之子亦獲安矣太)
(祖曰敢不如母教太后因召趙普於/榻前為約誓書普書紙尾藏之金匱)三朝元老乃心王
室躬蹈不測之深淵伏奏懇切首唱大義扶翊日月使
中外之人餔啜嬉遊而無驚視竊語之警(韓/琦)定策亞傅
責重節堅可以託六尺之孤謹畏周密内外無間言有
始有卒可方安世其感動人主者實先孚於衆論(長編/曽公)
(亮謹畏周密内外無間言受遺/輔政有始有卒可方張安世)此二三君子身佩安危
忠扶宗社神閑氣定垂紳搢笏而定國祚於泰山四維
之地豐功茂績載在盟府嗚呼盛矣哉然又論之定一
時之大策固難正異日之君心尤難方國本未定事勢
殆矣而能談笑廟堂親決大議此固有賴弼亮之休至
國本已定事勢安矣而君心方善而未固君徳方進而
未純其可無輔贊彌綸之力歟是周召訪洛之時作書
誦詩警戒日聞而成王終為令主平勃於錢榖之間浹
背莫對文帝之治幾疵焉(前陳/平傳)此大臣拳拳不能自已
之忠尤當見於異日也噫呂端本真宗之顧命大臣奏
事雍容未嘗喜懼以輔咸平之治者端之力居多(真宗/初即)
(位毎見呂端必肅然拱揖不以名呼端再拜以請上曰/公等顧命元老朕安敢上比先帝又趙普嘗曰吕公奏)
(事毎得嘉賞未嘗喜遇挫/未嘗懼真台輔之器也)韓公乃神宗之定策元老新
法之疏懇切再三猶能寛一分之賜者韓公之功歟(神/宗)
(初韓公奉英宗之遺命以立之至行新法韓公再三力/疏後乞補外特授守司徒兼侍中鎮安武勝節度使判)
(相/州)書曰罔俾阿衡專美有商愚深望於今之大臣
　　　功臣配享
予享先王爾祖與之此侑食之始制也(書盤庚兹予大/享于先王爾祖)
(其從與/享之)有功太常祭於大烝此侑食之定制也(周禮夏/官司勲)
(凡有功者銘書於王之太/常祭於大烝司勲詔之)嗟夫甘棠微木見者興詠故
笏細物中心惻然况覽竹帛之舊蹟觀鼎彞之遺銘其
可無慨慕逺想之典歟此商周所以拳拳於清廟之享
者見仁之至義之盡也商周逺矣其待臣之禮吾憾焉
晉文公間闗在外十有九年之推從亡日久葢同甘苦
共患難者比其反國乃不及禄(左/傳)韓淮隂誅秦蹙項葢
漢庭之第一功盟血未乾狗烹弓藏終不能老死牖下
(韓信/傳)此固鍥薄少恩之人固不足與語君臣始終之義
若夫漢之霍子孟唐之魏鄭公此千載魚水之㑹然能
榮其身於前而不能全其名於後能俾厚秩於一時而
不能播幽馨於異日此君子深為之浩歎方子孟未央
之奏親握天子璽以授宣帝受遺託孤無負先朝葢三
代而下所未有麟閣崢嶸遺像凜然位次第一氏而不
名若無負於子孟矣然霍氏之肉未寒而赤族之誅己
及使光之元勲茂績不再傳而盡泯何刻哉(本傳霍光/與諸臣議)
(立孝武曽孫未央列奏遂即帝位至甘露元年遂建麒/麟閣光居其一特曰霍氏不書其名後光薨人告顯禹)
(有變遂/赤其族)觀此則漢人祭功臣於庭之制特具文耳(通典/漢制)
(祭功臣於庭生特燕於堂/死則降於庭與士庶為列)方魏公立朝之日引入臥内
好同心腹諫行言聽措世太平亦三代而下所未有豐
碑嵯峨大書深刻鋪陳功蹟若有光焉亦無負於鄭公
矣然萋斐之言一入而仆碑之悔遽形使鑑逝之後反
於墟墓有譴焉何薄哉(魏徴傳太宗拜諫議大夫或引/至臥内訪天下事徴亦以不世)
(遇乃展盡底藴後薨帝嘆曰今魏徴卒一鑑亡矣後帝/登凌煙閣觀畫像賦詩悼痛聞者媢之毁短百為帝不)
(悅乃停叔玉昏仆所/為碑顧其家衰矣)觀此則唐人享功臣於禘祫之日
特虛設耳(通典唐貞觀十六年有司言禮祫享功臣配享/於廟庭禘享則不配後令禘祫之日功臣並配)
(享請集禮官/學士等議)噫論漢之君臣不若宣帝子孟之相得論
唐之君臣不若太宗魏公之始終不替猶不能得事死
如事生之禮况其餘乎我國朝以忠孝為家法以禮義
為國維元勲碩徳既保全於土龍既禱之餘縟儀盛典
復追報於喬木見思之日然侑食之典庸可輕乎哉議
集縉紳愜公論也册告宗廟無愧辭也(蘇東坡劄子自/祖宗以來釋擇)
(元勲重望始終全徳之臣以配食列聖葢自天子所不/敢專必命都省集議其人非天下之公議所屬不預此)
(選奏議既上詔㫖恭依/册告宗廟然後敢行)愚嘗拜觀盛朝歴數舊勲凡侑
於清廟祭於大烝當時無異論後世無私說至今言之
猶使人有起敬起愛之意我藝祖之開國也中令元勲
宏濟艱難(記聞太祖叱雷徳驤曰鼎鐺尚有/耳汝不聞趙普吾之社稷臣乎)侍中重望
削平僣偽是用侑享于藝祖(澠水燕談曹彬征伐前後/凡降四國王江南四川廣)
(南湖/南也)我太宗之繼統也輔新政於太平之初則有居正
(薛居正太平興國初/入相後配享太宗廟)揚天靈於混一之日則有潘石(潘/美)
(石熙載輔太祖太宗平定天/下二人後並配享太宗廟庭)是用侑享於太宗其在真
宗時也文靖文正凝逺深沉(李文靖沆風範凝逺又王/文正旦張詠曰深沉有德)
(鎮服天下/無如王公)李公威名天下知之(李繼/隆)其在仁宗時也沂
公大節險夷一致(王曽有天/下之大節)申公持權見逺謀偉(事畧/夷簡)
(相仁宗美功立名主治䘮之禮其見逺矣消監兵之策/其意深矣請建都之議其謀偉矣斯善持宰相之權者)
(歟/)在英廟則琦有竒骨重厚如勃(徂徠慶厯聖徳詩予/早識琦而有竒骨可)
(屬大事重/厚如勃)曽公輔政可方安世(長編曽公亮謹畏周密/内外無間言受遺輔政)
(有始有卒可/方張安世)在神廟則鄭公秉心端方直亮歴事四世
計安宗社(長編元祐三年禮部言神宗配享功臣合命/尚書以下議孫永等議富弼秉心直亮歴事)
(三世計安宗社以配享/神廟廟庭實為宜稱)葢不特國初以來之禮也高宗
中興是時也吕趙韓張俱有名績淳熙廷議侑食宜稱
(要括淳熙十六年宇文价議仰惟髙宗天錫勇智紹開/中興一時將相名臣宜列侍太室序於大烝伏見吕頤)
(浩再登鼎司能斷大事主盟大舉取日虞淵厥功茂焉/趙鼎智慮湛明學識純固北邉受警力贊親征國本未)
(正建萬世之長策韓世忠身歴百戰義勇横秋建炎勤/王投袂奮發連營淮楚直視無前名聞羗夷至今膽落)
(張俊贊翊霸府披棘以立朝廷禦侮蘄川靖寇江左而/秉心忠勤終始一節四人皆有名績見稱於世俱宜配)
(享聖/㫖依)孝光授受是時也文惠忠亮培養聖徳葛公為揆
效忠訪洛(史文惠公輔孝宗潛邸后即位再入相遂/配享廟庭又葛卿輔光宗初年亦配享)其
報稱之公取予之當葢質諸鬼神而無疑闗諸百世而
無憾者(類苑趙普曹彬配享太祖薛居正潘美石熙載/配享太宗李沆王旦李繼隆配享於真宗王曽)
(吕夷簡配享仁宗韓琦配享英宗王安石富弼配享神/宗蔡確配享哲宗韓忠彦配享徽宗又長編元豐元年)
(曽公亮卒贈太師中書令配享英宗廟庭又淳熙十/六年議吕頤浩趙鼎韓世忠張俊配享髙宗廟庭)若
神宗侍侑之人或行或罷紛紛不一君子不能無議也
鮮于侁曰宜以富鄭公也(鮮于侁曰勲徳第一惟富弼/耳本朝舊制雖有二人且如)
(唐朝止用郭子儀故事只/以弼一人配享議遂定)曽布曰宜以王安石也(長編/紹聖)
(元年詔王安石配享神宗三年詔罷富弼配享神宗初/元祐富弼配食天下以為宜至是謂弼得罪先帝罷之)
(翌日布對上問罷富弼配享如何布曰臣自元祐中聞/之故已訝其不當先帝以王安石為相君臣相得近世)
(所未有舍安石而用弼豈先帝之心哉/但元祐中人持偏見不恤義理所安耳)然王安石之變
更家法終不若富弼之計安宗社(見/上)曽布之曲持私說
終不若鮮于侁之允愜衆論人心之公議千載終不泯
也是故安石之享能倡於曽布而不能不罷於趙鼎(言/行)
(録王安石𫝊紹聖初配享神宗崇寧三年詔配祀文宣/王廟靖康初用楊時言停文宣王廟配享列于從祀建)
(炎中用趙鼎言/罷配享神宗)曽布之議能行於紹聖而不能不沮於
建炎君子幸其宗主公議有人矣雖然太室之禮腆矣
侑食之人常矣然追崇一意而有出於大烝之外傑閣
像形頌䑓鐫碑遺風舊蹟凛乎如存豐功茂績昭然不
磨此愚三詠三嘆於今日(見繪功/臣條)
　　　薦賢
乾興初年仁宗即位之始也而王曽首薦吕夷簡之相
(長編仁宗謀相/王曽薦吕夷簡)熙寧九年哲宗即位之元也而陳㐮首
薦司馬光之用(長編熙寧九年陳㐮薦司/馬温公而下三十三人)夫人主臨御
之初興起事功寤寐人材毛髮絲粟寸能不遺為人臣
者不念公家榱桷之用徒為私門桃李之計寧不負初
政側席之意哉然嘗論之人臣以報國為念則所薦無
非公人臣以植恩為念則所薦無非私夫親固可疑也
茍有材之可舉則不以親而疑讎可嫌也茍有徳之可
擢則不以讎而嫌吾以公而薦賢而謝恩私門則無也
吾以賢而後薦而以求後舉則無也此無他人臣以報
國為念而他不暇顧矣夫茍公道不行於上而公論不
明於下則短牘朝馳長牋暮進其舉曰覔親故交求彼
此相薦其舉曰互綢繆託契夙有恩惠其舉曰私白晝
大都與奸為市其舉曰鬻此無他人臣以植恩為念而
國不暇恤矣吾觀國朝知人之明薦人之公為大臣者
惟知薦賢報國為事為士夫者惟知行已律身為常上
以公取下以公進葢不特如王曽陳㐮所薦也噫盛矣
曹彬一代名將也教子登壇韜略世授卒以二子薦之
(記聞曹彬將薨太宗親問以後事對曰臣二子璨/與瑋材器皆堪為將又問其優劣曰璨不如瑋)吕蒙
正一代賢相也衣鉢相傳勲業無愧卒以猶子夷簡薦
之(聞見録吕䝉正為相致仕真宗問諸子孰可/用公曰臣子不足用有姪夷簡宰相材也)是不以
親為疑也廢后之事范仲淹嘗攻吕夷簡而夷簡復薦
仲淹(長編吕夷簡景祐執政因仁宗廢郭后事仲淹同/孔道輔諸人扣門大呼攻夷簡落職知饒州夷簡)
(入相言於仁宗曰仲淹賢者豈可但除舊職仲淹謝曰/向以公事忤相公不意相公乃爾夷簡曰夷簡豈復以)
(舊事為/念哉)燈籠錦之事唐介嘗劾文彦愽而彦愽復薦唐
介是不以讎為疑也(言行録文彦愽為唐介燈籠錦所/劾介出知潭州彦愽亦罷相後彦)
(博再入相首薦/唐介復召用焉)李文正之用賢以為大臣之職業而不
市私恩(言行録/本傳)王文正之㧞賢未嘗顯㧞一人而恐恩
自已出(魏公别録韓琦言王公曽當國未嘗顯㧞一人曰/范仲淹諷之曽曰恩自己出怨將誰歸仲淹嘆)
(真宰/相也)葢不敢樹恩私門也吕文靖之薦包孝肅以其同
巷而不求見(吕文靖與包拯同巷拯未/嘗一見文靖以此薦之)司馬公之薦劉
元城取其無書抵政府葢不待有求後舉也(語録温公/薦劉安世)
(充舘職因謂白知所以相薦乎安世曰獲從公逰舊矣/曰非也光居閒足下時節問訊不絶位政府足下獨無)
(書此所/以薦也)論薦若此其視祁奚之於午(祁奚請老晉侯問/嗣焉曰午也可君)
(子曰舉其/子不為比)解狐之於荆伯抑(趙簡子問解狐孰可為上/黨守曰荆伯抑王曰非子)
(之讎乎曰舉/賢不避仇讎)婁師徳之於狄仁傑(狄仁傑為相婁師徳/實薦之仁傑不知數)
(擠師德武后以告仁傑嘆/曰婁公盛徳我為所容)亦何愧哉不然李師錫乃王
德用之甥而薦者凡三十餘人(政要増釋慶厯中流内/銓引還人李師錫改京)
(官其歴任薦者三十餘人上曰此誰之子弟左右對曰/王徳用外甥上曰薦之者多葢以德用之故且與循資)
陳琪乃龎籍之壻而薦者至二十四人徒以權貴之故
而薦也夫何取(至和二年流内銓引對雍丘縣陳琪改/京官上謂判銓賈黯曰琪雖無他過而)
(歴三任皆因縁陳乞不由有司奏擬琪乃龎籍女壻今/保薦者多至二十四人得非專欲諂附大臣故爾邪且)
(與恭城/縣知縣)王安國本荆公之親弟也至託公以力薦之(王/安)
(國荆公之弟荆/公薦之於上)吕惠卿本荆公之同已也至犯衆怒以
力薦之(吕惠卿巧憸附安石極論新法之便荆公薦之/自代司馬公極口排之以為江充李訓之徒)
徒以親故之私而薦也夫何取嗟夫吕文穆謂我為相
無能但有一能善用人(吕文穆䝉正曰我為相無/能但有一能善用人耳)唐質
肅言吾輔政何功惟薦二臺官無愧耳(言行/録)前輩之薦
賢報國以此為稱職之賢彼循權貴私親故者不亦恧
乎雖然薦賢者固無負國家而被薦者亦不曽負舉主
范仲淹之於晏殊葢有知己之恩也稱壽一疏聞者縮
頸而毎以不稱為羞若此者可以受所薦(長編天聖七/年上率百官)
(上皇太后壽乃受朝仲淹奏虧君體損國威初晏殊薦/仲淹為館職聞之遂詰仲淹曰仲淹繆辱公舉毎懼不)
(稱為知己羞不意反/以忠直獲罪殊愧謝)荆公之於文潞公亦有知己之恩
也新法一奏識者稱快而反以異已為嫌若此者適以
負所薦(仁宗朝文彦愽薦韓維王安石張瓌䓁恬退後/安石用事行新法文彦愽極諫其非王安石不)
(聽反斥彦/愽補外)不然繆舉同坐之令不愧國家寧不愧所知
乎昔前輩有詩曰先收先生作棟梁其次收拾桷與榱
愚敢誦此於初政急賢之世以為二三大臣勉(歐公贈/胡安定)
(詩/)
　　　舉廉
虞朝設教曰簡而廉周典計吏曰弊以廉夫廉者百行
之本也以此律身以此正家以此化風俗此士夫職分
之常而非卓絶之行尚何待教之弊之而後為哉大抵
回天下之勢者在機而不在力淑天下之心者在上而
不在下葢千駟弗視萬鍾何加足以厲天下之風俗者
固有之矣醉醲飽鮮傾囷倒廪者豈盡無也四知自懼
一物不載足以激天下之節義者固有之矣乞墦取媚
登壟罔利者豈盡無也是必新采芑之田興孤竹之節
者而後可以美士心嚴媢賄之誅儆殉貨之刑而後可
以回士心却羨餘之貢推金錢之賜而後可以服士心
不然則士心轉移不以宫室之美妻妾之奉而為之則
以人生之萍梗世運之汙隆而為之可不畏哉嘗怪文
帝之舉㢘而萬家之縣無有應令(本/紀)武帝之舉㢘而闔
郡之廣不薦一人(本/紀)是何㢘吏之艱耶葢簠簋不飭既
不如賈誼廉恥四維之勸(賈誼/策)而犬馬嬉遊至使魏其
武安窮力而肆為之(本/傳)則縣不應而郡不薦也亦宜矣
國家以節儉化天下以廉恥勸風俗即此一意已見於
藝祖立國之初則人人稷契家家夷齊有不煩人言者
且平蜀東歸惟有圖書沈倫之清節可貴也於是有樞
宻之命(太祖初立命王全斌等伐蜀沈倫為水陸轉運/使諸將爭取金帛子女倫清潔一無所取東歸)
(之日惟圖書數卷太祖知之/擢為户部侍郎兼樞密使)身平江南惟載圖籍曹彬
之廉潔可尚也於是有玉音之嘆(曹彬平江南倉廪府/庫悉委轉運司收籍)
(檢視彬一不問及歸舟中無他/物惟圖籍衣被而已上嘆賞之)惟其得勸廉之道則廉
吏其不勉乎符彦卿之羨餘未昜革也而必出粟以愧
其心(太祖聞大名部民輸租節度使符彦卿加量收其/羨餘詔命朝臣掌庾反出公粟賜彦卿以愧其心)
王晉卿之貪黷未昜化也而必還錦以愧其心(乾徳四/年前陜)
(州刺史王晉卿獻重錦十匹白金十兩上曰/晉卿貪黷無厭此獻不可納亟還賜以愧之)惟其得律
貪之道則貪吏其不愧乎是故有官鼎鼐無地樓臺(聞/見)
(録萊公居家儉素所臥青帷二十年不易或以公孫𢎞/刺之公笑曰彼詐我誠尚何愧魏野贈公詩曰有官居)
(鼎鼐無地起樓臺後遼使目公曰此無地相公耶或曰/公頗奢縱非也葢公多典藩於公㑹宴設則甚盛亦退)
(之所謂甔石之儲常空於私/室方丈之食毎盛於賔筵)何簡薄也田園貧相惟富
詩書何冲淡也(人有贈富鄭公詩曰田/園貧宰相圖籍富詩書)身為中丞不受
遺錢無貪心也(太宗在晉邸嘗以五百千錢遺中丞劉/温叟不敢辭貯於别室明年重午復以)
(角黍遺之使人至見前所送錢扃鎖如故/還白其事上曰我錢尚不受况他人乎)身判棘寺不
受賜錢無利心也(向敏中判大理寺時没入祖宗弼錢/分賜法吏公引鍾離意委珠事獨不)
(受云/云)嗟夫食前方丈侍妾數百為卿相者誰獨無是心
哉而今也不貪不黷無愧於心其表厲之功多矣守杭
之日愧市白集非矯俗也(乾興九年三月以李及知杭/州及性清介所治簡嚴惡錢)
(塘風俗輕靡不事宴逰一日冐雪出郊衆謂當置酒召/客乃獨造林逋清談至暮而歸居官數年未嘗市吴物)
(比去惟市白樂天/集至後深以為悔)入蜀之時龜鶴自隨非强清也(趙抃/初在)
(成都擕一龜一鶴以行其再任也屏去龜鶴止一蒼頭/執事張公裕學士贈以詩云馬諳舊路行來滑龜放長)
(江不/再回)出判端城不持一硯有善政也(包拯知端州嵗貢/硯前守縁貢數十)
(倍以遺權貴拯命製者僅/足貢數嵗滿不持一硯)出帥南海不載一物有清節
也(余靖為廣西安撫戒當任官吏不得/市南藥及公北歸不載南海一物)嗟夫囊錦櫃金
笑與秩終為守令者誰獨無是心哉而今也以昜虐難
欺而自畏其勸勉之道至矣嘗謂天下之廉吏有三曰
自然之廉曰矯激之廉曰勉强之廉胡質之清惟恐人
知自然之廉也時苗為令去官留犢矯激之廉也楊湛
貪鄙聞薛宣之名而改節勉强之廉也噫矯激之廉君
子不取自然之廉不可多得欲使天下之吏皆自勉於
廉節葢必有虞之九徳周之六計以起其愧恥之心庶
無歉於先正之髙風昔者隆興初年玉音有曰收召賢
士可擢廉潔以律貪鄙夫以我朝嗣服之初必拳拳於
舉廉之令者葢新天下之習俗一乗其機則有頑廉懦
立之風一失其機則有噬臍不及事之悔今日新政首
舉廉吏其感動人心多矣細書一頒聞者興起精白一
意以承休德詠布衾之銘(司馬/公)歌無宅之詩(冦萊/公)愚何
幸親見之
　　　財計
利權宜合不宜分利源宜公不宜私此國朝建置三司
之美意也夫斂散及時出納由已此利權也若十羊九
牧徒費事功則彼此不通矣視人猶已損上益下此利
源也若丘夷淵實不知本末則上下俱困矣之二事者
國朝講之也審矣夫夏官之胄案秋官之磨勘衙司冬
官之修造河渠自唐五代以來而他官皆所不與我國
朝悉屬三司故造作軍器屬之胄案土木之工屬之修
造河防之設屬之河渠國家財用之出莫大於三者而
三司皆得總焉(蔡官制唐地官設度支金部倉部户部/唐末省官分置使五代專以鹽鉄為理)
(財之要分在三省之屬今之金部也度支主用度户部/主版籍故次之其子司磨勘在比部衙司乃今部官皆)
(𨽻秋官胄案乃今庫部屬夏官修造乃今工部河渠乃/今水部歸正冬官地官不得統焉皇朝盡付三司者可)
(見立功以實不以文也開折司兼管綱運衙司考所掌/之財勘磨財用檢察憑由悉歸磨勘造作軍器則胄案)
(主行土木之功則修造河渠之役則河渠行之/國家之費無大於三事而諸員必三司案之)外之諸
道轉運内之私帑儲蓄自唐五代以來而地官未必盡
焉我國朝悉歸三司故漕臣督集財賦必由三司勸沮
内庫取索金帛必經三司出納國家財用之入無要於
此三者三司皆得統焉故曰利權宜合不宜分者此也
(蔡官制本朝分路設漕運使副判官付以按核之權皆/督集財賦集肄三司凡經費羨餘轉運官獻之三司盡)
(輸都城積于左藏庫别有科名/次貯内庫者皆三司所統之也)自昔計臣未有不興利
而富國者斂民房錢閹宦曰可而三司堯臣曰不可夫
不以困民為念則國用宜乏今主計三年而償前後所
貸内庫錢至數百萬而財用沛然有餘也(慶厯三年四/月王堯臣為)
(户部郎中權三司使事堯臣始受命言於上曰今國與/民皆弊矣在陛下任臣者如何因請自擇僚屬上納其)
(言堯臣果以治辦聞五月入内都知張永和建議請收/民房錢十之三以給軍費事下有司堯臣持不可因上)
(言曰此衰世事唐徳宗所以致朱泚之亂者鹽鉄副使/林維畏永和勢助之甚力堯臣奏維維議乃定堯臣主)
(計凡三年前後姚仲孫借内藏錢數百萬久不能償堯/臣悉按籍償之而軍國之用猶沛然有餘葢未嘗加賦)
(於民也益梓夔三路轉運皆乞増鹽井課嵗可得錢十/餘萬堯臣固不從上問其說曰西蜀僻逺恩澤鮮及而)
(貢入常倍民力由此困朝廷既未有以/恤之而又求益焉是重困也上善其說)河北榷鹽廷臣
曰可而三司張方平曰不可夫不以規利為重則國計
難辦今再任未朞而京師有五年之蓄而公帑愈厚也
(慶厯六年十二月議榷河北鹽張方平見上問曰河北/再榷鹽何也上曰始議立法非再也方平曰周世宗榷)
(河北鹽犯輙處死世宗北伐父老遮道泣訴願以鹽課/均之兩稅而弛其禁世宗許之今兩稅鹽錢是也豈非)
(再榷乎上大悟曰卿語宰相罷之方平曰法雖未下民/已知之當直以手詔罷之不可自有司也下詔河北父)
(老相率拜迎于路及為佛老㑹七日以報上恩且刻詔/書北京其後父老過其下必稽首流涕  又嘉祐元年)
(八月張方平為三司使始方平主計京師有三年粮而/馬粟倍之至是馬粟僅足一嵗而粮亦減半其財用大)
(不及舊方平遂畫漕運十四策宰相富弼讀方平奏上/前上太息稱善弼曰此國計大本非常奏也悉如所啓)
(施行其後未及朞年/而京師有五年之蓄)自昔計臣未有不重租而榷民者
景徳茶商所條三等使王涯處此未必不喜上等也三
司宋太初取其公私之俱便而不取其榷利之太深異
時公用足而民富者非公其誰與之(長編景徳二年茶/商條三等茶租三)
(司使宋太初不敢深取/於民只從中等之說)慶厯議臣欲合稅名為一使楊
炎處此未必不厭其多名也三司程琳寕取其名件之
繁碎而不肯鹽麯之併合異時不至没舊名而増新額
者非公其誰賴之故曰利源宜公不宜私者此也(景祐/元年)
(程琳為三司使先是三司併合田賦公納諸名品為一/物程琳謂借使牛皮倉鹽地錢合為一榖麥豆合為一)
(昜於勾校可也然後世有興利之臣/復有舊名増之是重困民無已時也)噫利權合矣利源
通矣然不重其職而口談元理者以財榖為迂手校鈆
黄者以籌算為浼其肯盡職耶是以國朝吕申公之在
禁掖必先除户部蔡文忠之叅大政必先除三司使此
古者冡宰理財之意也(蔡官制祖宗舊制選除執政侍/從必先歴錢榖蔡文忠公由進)
(士第一亦嘗自三司度支副使權拜起居舍人知制誥/乃至翰林學士仁宗方親決萬機即欲權參大政尚書)
(除權三司使數月乃拜樞密副使元祐宰相吕申公在/政和間任館閣禮官已有賢名嘉祐中朝廷欲寘中禁)
(從按其歴任未嘗經錢榖乃先除/戸部判官居數月進修起居注)不久其任則求遷仕
途者以公宇為傳舍速化職任者以簿書為假途其肯
究心耶是以國朝陳晉公之為三司使十有八年號真
鹽鐡李士衡之任筦計至二十年才智過人此古者倉
庫為民之意也(陳晉公恕為三司使十八年精於吏事/晚年薦寇萊公自代真宗用萊公為三)
(司使檢尋晉公前後事件類為方冊及所至榜示躬至/其第請晉公判押自是計相無不循其舊貫  長編李)
(士衡前後筦計之任/至二十年才智過人)夫如是國用安得不裕民力安得
不豐哉今之任財計者有祖宗家法在
　　　荒政
救荒之政尚矣言者腐聽者厭然君子審先後緩急之
宜則以察時變為先以保民命為急以簿書期㑹之間
為寛緩不急之故權度三者則荒政之論得矣夫隂陽
之在天地間騰降而相推不能無所愆伏如人之一身
有血氣不能無所凝滯水旱流行勢必代有故古者於
三年之耕則餘一年之食是於三年之間慮一年之必
歉也其斯謂之察時變以三十年之通而凶荒水旱民
無菜色甚者不舉膳不祭肺馬不食粟馳道不除上下
皇皇相與併力以救之惟恐一民之不有其生也其斯
之謂保民命至於文務調度之日上下文具之觀則皆
姑置之以俟時平無事然後可議其斯之謂知所緩急
先後故天下之政非一而荒政獨以救言夫謂之救則
其勢奚以異於焚溺之類也揖遜救焚無益於焚念慮
不可緩也徐行救溺無補於溺講畫不可後也昔者嘗
讀雲漢之詩葢深悲宣王之遭時適變而亦深嘆宣王
之能捍災禦患也切想其於兢兢業業如雷如霆之時
此心隱然於流離轉徙之民不啻若已推之若夫朝廷
上下盡瘁戮力曽不敢須㬰寧也其曰鞠哉庶士則庶
官之長勤於事也其曰疚哉冡宰則大臣之尊勞於職
也其曰趣馬師氏則趣馬不秣而師氏弛其兵也其曰
膳夫左右則膳夫徹膳而左右置而不問也而又繼之
曰靡人不周無不能止嗚呼盡之矣是無一人不周急
於民也是無一不急之物不之去也夫如是上足以銷
天變下足以保民生王化復行非偶然之故也若酒榷
鹽鐵可罷於民所疾苦之時而兩府之士不以告至貽
汝南次公之譏(前霍/光傳)稅錢草粟可寛於闗中飢旱之時
而羣臣之間未嘗言至煩昌黎御史之奏(韓文/集)嗚呼陋
矣漢唐君臣也其視周人之政逺矣祖宗勤恤民隱周
行於平時無事之暇而捄災美意不能自己於天變上
聞之日且常平之法行於淳化之二年(淳化二年京師/大穰分遣使臣)
(於四門置塲増價以糴名曰常平以/常叅官領之嵗飢即減價糶與貧民)義倉之法行於乾
德之元年(乾德元年令州縣置義倉所收/稅一石毎輸一斗以備凶荒)救荒之策似
矣而祖宗猶未也上供者國用所自出也吾寧恤於江
淮而無恤於國用(祥符九年詔江淮運司留上/供米五十萬而備飢年賑濟)軍儲者
邊備所需也吾寧恤於揚泗而無恤於邊儲(沈倫使吴/越奏揚泗)
(飢饉中軍儲尚有百萬斛/可貸於民即命發廪糶)救荒之策至矣而祖宗猶未
也諸道租稅悉從蠲免恐其有以困吾民(乾徳元年詔/水旱作沴民)
(俗流離委諸道長吏預告/有災傷處並放今年租稅)劒州群盜捕逐不置慮其有
以擾吾民(雍熙二年西劒州榖貴詔以官粟賑民仍命/使捕賊上曰盗賊之起皆由飢饉可預為防)
(備/)嗚呼此其仁之至義之盡歟此特上人之責耳而群
公百辟其能無上體愛民之意乎其任運使也漕兩浙
者則發廪減直以濟貧民(祥符六年兩浙運使陳堯佐/言杭閏等州米斗錢六十葢)
(江隂不稔行於販鬻致有増價宜勿/禁以濟小民仍令發廪減其價糶之)漕梓州者則出禄
米以賑飢民(扈稱為梓州路運使嵗飢出禄米以賑民/貧富家大族皆以米輸官全活者數千人)
其秉州麾也活青州四十萬人則毎自喜言之(邵伯温/言富鄭)
(公使遼功甚偉毎不自以為功至知青州活飢民/四十餘萬毎自言之曰過於中書令二十四考矣)活京
東百萬口而人至今賴之(蔡齊治京東租弛其鹽禁民/得以賈昜人至今賴之皆曰)
(使吾人百萬之口活/而不飢者蔡公也)詩曰靡人不周無不能止亦何慊
於雲漢之章雖然觀祖宗之心於天變上聞之時不若
觀祖宗之心於平時無事之日賜貧婦以茶綵賜耕者
以茶綵是無念而不在民也(政要仁宗駐駕觀道左耕/者賜以茶綵天聖三年觀)
(刈麥聞民舍有機杼聲召問之乃/一貧婦因曰其勤如此賜以茶綵)既觀農刈麥又觀農
刈禾是無念而不在農也(政要増釋開寳六年駕出觀/民刈麥刈禾八年又觀種稻)
(興國二年幸景風門外觀刈/麥九月又出南薫門觀稼)夫惟存於平居見於荒政
閭閻疾苦上徹旒冕户庭洞達無間鰥寡此祖宗之心
其堯湯之用心乎
　
　
　
　
　
　
　
　
　
　
　
　
　古今源流至論前集卷九
欽定四庫全書
　古今源流至論前集卷十　　宋　林駉　撰
　　　恤刑
淑氣一動草木皆春暘谷方升萬物仰照是知初政不
可無恤刑之心上醫調護元氣流暢良農不力稂莠害
禾又知初政不可無恤刑之吏夫當大化圖新之初天
下望澤之始窮閻蔀屋之下遐陬僻壌之所一動一植
欣欣然有更生之願况吾民乎然仁出於君心而入於
人心豈自能發越而自能充滿也哉推而廣之而在下
不可慼狹也勤而施之而在下不可廢沮也爬搔其痛
癢洗濯其瘡痍如雨澤周流於焦涸之地如陽和宣暢
於沍寒之谷則仁心仁聞浹洽彌匝而無匹夫不被其
澤矣且舜於嗣位之始而申之欽哉恤刑之訓孰不曰
虞之恤刑者然民協于中之治則有由矣伯夷降典折
民惟刑臯陶作士惟明克允此其充廣好生之德也博
矣成王於立政之初而發庶獄庶謹之訓又孰不曰周
之恤刑者然囹圄空虛之治則有由矣司冦蘇公欽爾
由獄君陳用辟爾惟厥中此其發達忠厚之仁也廣矣
或者且謂四凶之誅凜然秋霜之殺物妹邦之罰又雷
霆之不及掩耳者似不免為帝王盛世之累嗚呼孰知
虞周深仁厚澤之意其在於此乎何者四凶不去則導
其民於非善是縱姦也羣飲不執則滛斯民於非辜是
滋惡也虞周之刑不施於民而施於吏正以警奉承宣
布之職歟(並/書)不然文帝後元元年即有決獄之問(本/紀)太
宗貞觀初年而議決罪之誅(刑法/志)其視虞周之初意葢
異世而合轍者然釋之守法力持寛恕方推廣帝無窮
之意(張釋之傳釋之為/廷尉持法平恕)而晁錯刑名者流已蹙其脉矣
(晁錯傳錯習申韓刑名之/學勸帝親事法宫削七國)鄭公仁義潤澤生民方欲勸
帝力行之功而德彞小人鍥薄之習已截其軌矣(本/傳)吾
觀虞周忠厚之治而漢唐僅有幾致之風此其刑之煩
省吏之寛猛識者可以觀世道之盛衰嗟夫虞周逺矣
仁意間斷五季苛虐民不見徳我太祖開國之初未遑
他務一洗舊習而新之立折杖之法寛常刑之典(南豐/太祖)
(總序太祖立折杖法脫民榜/笞死禍定著常刑一本寛大)法有縱故可罪也而緩其
誅罪有誤入可恕也則重其辟(奏議曽鞏云宋興以來/所用者鞭朴之刑然猶)
(詳審反覆故於緩故縱之誅重/議入之罪葢未嘗用一暴刑也)猗歟休哉此帝王初政
之用心然所以充吾仁心廣吾德義者又有人矣京師
鞫獄改用士人(長編開寳六年上留意聽㫁專事欽恤/畿左右軍院典司案鞫開封府舊選牙)
(校分掌其職上哀欽/庶獄始詔改用士人)州郡重辟覆以刑部(長編建隆三/年上謂宰臣)
(曰五代諸侯䟦扈多枉法殺人朝廷置而不問刑部之/職幾廢乃令諸州自今決大辟訖録按聞奏委刑部詳)
(覆/之)上有寛明仁恕之心下有慈祥惻怛之念良法一定
萬代遵守是故仁宗即政四月庚子之詔一意恤刑然
考之當時我仁宗不徒以恤刑之語見於詔令之空言
獄有稽留無大過也而必劾其吏自今天下無滯獄矣
(類苑仁宗嘗問近臣曰比屢下約束州縣令其能盡體/朝廷恤刑之意乎王欽若曰獄事之重諸路使者職在)
(按察其稽慢者自當糾劾仁宗/曰卿言甚善更以此意戒之)讞有不當有常法也而
不罪其吏自今天下無寃民矣(寳訓天下有疑獄聽奏/讞大理厭其煩以不應)
(奏坐之自是官吏不敢復讞上奏應大/辟有疑皆令奏讞讞而不當官吏不坐)故休養生息一
世於祥風和氣之下而使田夫野叟吟詠於山林壟畝
之間孝宗嗣位三月乙卯之詔詳議寛恤然參之信史
我孝宗不徒以寛恤之語見於十八事之頒(聖政嗣位/三月下詔)
(有寛恤/十八條)巧持多端者必寘於罪(聖政乾道二年詔曰比/年以來治獄之吏大率)
(巧持多端随意援引而重輕之卿等其革因/習之弊明審克之公使奸不隱情罰必當罪)奉行不䖍
者警以常刑(乾道間詔部使者奉行上/意不䖍定以常刑云云)故隆興乾淳之
間東南之生齒繁庶吏稱民安熙然有慶厯嘉祐之治
是則恤刑不寛無以推仁心飭吏不嚴無以行仁政此
祖宗拳拳於訓敕之命也其亦我藝祖詒謀之善也主
上新紹燕謀仁聞四達今日下詔恤刑明日下詔飭吏
垂髫戴白鼓春風而沐和氣然不知奉行之吏果無愧
於詔㫖丁寧乎且酷暑隆凍按囚踈決法也今日秉憲
節者奉法日少慢法日多不分牒於貳車則委責於丞
佐按行分部而不問事情之曲折受成吏手而不知訟
牒之始末其可憾一也毎嵗告終例行按察法也今之
典獄訟者賢明日少酷虐日多髙下輕重而與吏為奸
飢寒瘐死而簿厯不明其可憾二也有犯者固已伏辜
必令妄及於無罪平民之家以為誅求之計私販者不
即疏決必令妄稱興販於亭户富厚之室以為計囑之
媒其可憾者三也嗟夫六條有戒御製有銘湯湯乎江
河之難犯昭昭乎日月之昭布士大夫其忍負之必也
朝廷操信必之權臺諫公耳目之寄監司任彈劾之責
則朝綱以肅吏治以振民瘼以蘓將復見太平盛觀書
曰欽哉欽哉惟刑之恤哉聖天子已盡心矣又曰式敬
爾由獄以長我王國士大夫盍自勉焉
　　　新法
新作南門聖人所貶新開阡陌君子懼焉甚矣國家不
可輕變法人臣不敢輕議法也愚嘗拜觀國史熟究新
法未嘗不撫卷而興嘆焉國家自建隆至嘉祐天下似
有舒緩不振之勢而根本所在則泰山而四維之猶之
巨室焉上下和睦財用充足所少者屋宇未備器用未
精臧獲遲鈍不及事而鄰牆有時而肆侮悶悶之政誠
有不快人意者(元城語録神廟必欲變法者葢有說矣/祖宗以忠厚治天下至於嘉祐天下之)
(事似乎舒緩委靡不振當時士大夫亦有厭之其實根/本牢固至神廟即位天資絶人見朝廷州縣多舒緩不)
(及漢唐毎與大臣議論竦然有不悅色當時有識者以/謂方今天下正如大富家上下和睦田園開闢屋宇牢)
(壯財用充足但屋宇少設飾器用少精巧僕妾椎魯不/敢作過但有鄰舍來相侵侮不免以物贈之其來已久)
(遂不敢承當上意改革法度/王金陵揣知上意以身當之)是時也何郯以總覽威柄
之說進(増釋慶厯中何郯言今之政令不舉葢失於寛/之漸也以陛下聖明之資加有祖宗典法具在)
(但當總覽威柄/以奮乾綱之㫁)余靖以自覽威權之說進(増釋余靖言/當今為陛下)
(計但能天子自覽威權大/臣公行賞罰沮蠻夷之氣)宋綬曰覽威柄綬猶郯也(長/編)
(明道二年宋綬言帝王御天下在總覽威柄頃太后朝/識者謂恩出太后今恩賞雖行又謂自大臣出非人臣)
(罔工何/以致此)歐陽修曰執威權修猶靖也(長編慶厯二年歐/陽修言内外臣庶)
(尊陛下如天若一旦猝然執/威權以臨之則萬事皆辦)我仁祖深執謙徳不敢自
用其為天下根本慮也至矣熙寧大臣承事勢委靡之餘
奮起而更張之未為不切時者然事之未舉者舉之而
已矣勢之未振者振之而已矣何至棄其本根而他圖
哉輸錢免役以便民也而寛剰之求多則民始以為不
便矣(熙寧四年十月頒募役法鄧綰言利路役錢嵗用/九萬六千六百餘緡而李瑜率十三萬緡有竒均)
(役本以裕民而瑜/乃聚斂積寛剰)青苗取息似未病民也而抑配之過
擾則民始告病矣(熙寧二年正月李常孫覺言敕㫖散/青苗錢聽民從便而提舉官務以多)
(散為功又民富者不願取而貧者乃欲得之即令隨户/等髙下品配又令貧富相兼十人為保首民間諠然以)
(為不/便)保甲固民兵之遺意也而團教之妨農責罰之太
峻果古意乎(元豐八年四月司馬光乞罷保甲云云三/四年來又令河東河北陜西置都教埸無)
(問四時每五日一教時置使者提舉一丁教閲一丁供/送雖云五日而保正長託他事為名日聚教埸得賂則)
(縱之不得則留之是三路耕/耘收穫稼穡之事盡廢也)淤田固重農之美意也而
激水以壊民田廬果古意乎(熙寧六年九月賜屯田員/外郎侯叔獻太常丞楊及)
(府界淤田各十頃叔獻等引河水淤田決清水淤畿縣/澶州間壊民田廬塜墓嵗被其患他州縣淤田類如此)
(而朝廷不/知也云云)經義之法行而科舉之法壊(熙寧四年中書/言令定貢舉新)
(制進士罷詩賦帖經墨義各占治詩書昜周禮禮記一/經兼以論語孟子毎試四埸初本經次兼經並大義十)
(道務通經義理不須盡用注/疏次時務策三道禮部五道)預買之法行而賦斂之法
壊(國初買絹帛之類先以錢付民至熙/寧行預買法而錢往往不付之民)彦愽曰祖宗之
法不必更張太過也荆公曰祖宗不足法也(言行録熙/寧初慶州)
(軍亂二府入議文彦愽曰朝廷施為務合人心以静重/為先不宜偏聽陛下即位以厲精求治而人情未安者)
(更張之過耳祖宗法未必不可行但有廢墜不舉之/處耳盖荆公知彦愽言為已發故力排之餘見下)温
公曰祖宗之法不可變也惠卿曰一年一變法也(長編/邇英)
(進讀蕭何曹參事司馬公曰曹參不變何法得守成之/道由此言之祖宗之法不可變也後數日吕惠卿進講)
(因言先王之法有一年/一變者有五年一變者)王吕之言勝而文潞司馬公之
言不勝而祖宗之制度變更殆盡君子於此為之不滿
焉程明道同學於濂溪也以不樂新法而絶(程明道與/介甫同學)
(於濂溪後介甫用事行新/法程諫之不從乞補外)韓維與荆公同受薦於潞公
也以不合新法而踈(温公瑣語皇祐中文潞公薦韓維/曽公亮張瓌王安石四人恬退乞)
(不次擢用新又韓維行状安石用/事維極論  法不便不報乞補外)鄭介夫師事於荆公
錢景諶素交於荆公一論新法終身相棄(鄭俠字介夫/從學荆公後)
(介夫極論新法神宗為罷青苗免役錢景諶因别/頭試解舉本荆公考之後論新法不合遂相絶)蘇子
瞻素厚於荆公劉道原雅善於荆公一議新法屏迹不
容(蘇東坡與王安禮王安石素有文墨之契議論翰墨/後荆公新法行東坡極詆之  又十國紀序王介甫)
(與劉道原有舊深愛其才熙寧中介甫參大政欲引道/原修三司條例道原固辭以不習金榖之事及吕獻可)
(得罪知鄧州道原往見介甫曰公所以致人言葢亦有/所未思因為條陳所更法令未便介甫大怒遂與之絶)
(交/)故老典刑參辰相絶平生膠漆矛盾不合而荆公所
與共事者以章吕曽布為腹心張琥李定為爪牙劉孝
孫張商英為鷹犬元絳陳繹為厮役惜哉(唐介言安石/用事章吕曽)
(布為腹心張琥李定為爪牙劉孝孫張商英為鷹犬元/絳陳繹為厮役逆意者久不召還附同者雖不肖為賢)
(又置市昜司都人有致餓死/者以安石比李林甫盧杞)夫勸人主以講學此荆公
之本心也而三不足之惑上聽胡為有兩口舌耶(上謂/安石)
(曰昨閱卿所奏書至數遍言本朝事可謂精盡試為朕/詳言施設之方對曰願陛下以講學為事講學既明則)
(施設之方不言而自諭不又元城語録曰安/石云天變不足懼祖宗  足法人言不足畏)諫人主以
變風俗此荆公之素願也而首擢不孝之小人胡為自
相枘鑿耶(熙寧元年二月庚子安石侍上曰朕仰慕卿/道徳甚至卿所施設以何為先安石曰變風)
(俗立法度最方今所急也凡欲美風俗在長君子消小/人以禮義㢘恥由君子出故也  又熙寧三年六月詔)
(令朱壽昌孝行赴闕先是言者攻李定不持母喪/王安石立主定因忌壽昌及壽昌至但選審官院)祖宗
出政安利元元此安石告君之言也而新法擾民冐行
不顧公何忍為之(上問安石祖宗守天下能百年無大/變以何道也安石曰云云其於發政)
(出令之間一以安利/元元為事餘見上)屈已夷狄安逸邊人此安石告君
之論也而開邊誤國貽禍後來公又何忍行之(安石上/書仁宗)
(在位日久寧屈已棄財於夷狄終不忍加兵自夏人順/服蠻夷遂無大變邊人父子夫婦得免於兵死而中國)
(之人豫逸蕃息以至今日者未嘗加兵之效/也  熙寧三年又從王韶李師中開邉之議)推原其由
安石所學者孔孟之書所友者直諒之士所談者正大
之言一旦棄置如許操戈入室者此皆小人從臾之罪
也觀福建子三字之書則知異日怨用小人之意(荆公/為惠)
(卿下石反相顛覆至晚年鍾山/題福建子三字葢憤惠卿也)觀吾昔好交游今以國
事相絶之嘆則知晩年惜去君子之悔(聞見録曰田承/君云荆公嘗謂)
(其姪訪曰吾昔好交游甚多皆以國事相絶公居閑復/欲作書相問訪欣然為設紙筆案上公屢欲下筆輒長)
(嘆而/止)噫亦晚矣又嘗論之小人嗜利而附新法固可罪
君子變節而附新法尤可咎方新法之始議也朝廷尚
有疑貳之意常秩之聘正國論去取之機召至闕庭昌
言其便而法遂行矣(熙寧二年詔舉遺逸潁州薦常秩/以職官起時王介甫方行新法常)
(秩賜對盛言新法之便乃除諫/官至待制介甫遂亦心知之)至新法之行也朝廷復
有悔艾之舉閲道之問又國事興廢之機安石自罷之
言一入而法卒不廢矣(王介甫因新法行衆議不便介/甫辭病神宗欲罷之因問趙閲)
(道對曰候安石/自罷之遂不廢)及新法之盡用也三五少年略無愛惜
當時故老在朝僅有曽公亮耳儻能寛之一分則民受
一分之賜亮也隂助力贊無毫髮遺安石環顧無所忌
憚此法終為誤國蠧民之具矣(長編公亮隂助安石/更張庶事一切聽之)然
則變法之禍此固安石之罪也尤小人之罪也固小人
之罪也亦君子之罪也君子安得不為之浩歎吾觀熙
寧天子安石相誤之語使安石聞之必不為也(神宗與/王珪因)
(論馬監事神宗曰安/石相誤豈惟此一事)熙寧細民鬻妻賣子之怨使安石
見之必不為也(鄭介夫繪民間鬻妻賣子/流離之狀詣登聞院上疏)上欺其君下
棄其民熙寕小人不得辭其咎元祐初元天意祚宋人
曰父政不可改也君子曰東朝以母改子非以子改父
也人曰神考不可改也君子曰天子改安石之政非改
神考之政也罷保甲廢市昜四患之除如救焚然君子
方以元祐為嘉祐而不知紹聖又轉而為熙寧矣(司馬/公行)
(狀曰二聖嗣位民日引領以觀新政而進說者以為三/年無改於父之道温公爭之曰先帝之法其善者雖百)
(世不可昜也若安石惠卿等所建為天下害非先帝本/意者改之如拯溺救焚然况太后以母改子非子改父)
噫元豐之變熙寧未盡變也而君子喜之何者意其必
有元祐也紹聖之變元祐亦未至甚也而君子傷之何
者意其必有崇觀也(奏議陳瑩中言自熙寧至今二十/餘年天下之事已經四更改熙寧)
(改治平元豐改熙寧元祐改神考紹/聖改宣仁凡所行之事各有先後)紹述一語更倡迭
和莫助兩圖左次右列而天下之事去矣噫誰生厲階
至今為梗往者不可諫矣不愆不忘率由舊章君子深
幸其有建紹之治
　　　朝儀
君臣大分也固當嚴於視朝而尤嚴於平時朝㑹盛儀
也固當謹於外朝而尤謹於内庭何者平時之際其情
昜狎内庭之所其分昜褻茍溺於晏安而憚於禮法不
樂於檢束而自便於縱肆則上下相從事於茍且之文
而近習預政之弊職此之由也嘗觀周禮一書而知周
人之法度何其謹重詳密耶夫外朝之儀朝士既掌之
司儀又辨之而猶未也治朝之儀司士掌之宰夫又掌
之而猶未也葢内朝燕佚必有師保正救之官而閹尹
婦寺又皆屬於冡宰之臣行之於宫庭寢處之間達之
於朝庭宣布之際同此禮也亦同此心也豈必視朝而
後嚴外朝而後謹哉漢唐之儀非不足觀然内外幾天
淵之隔旦暮有聖狂之分漢之制朝㑹也謁者贊導郎
中俠階百官執㦸傳警御史執法舉不如儀若嚴矣(百/官)
(表/上)然臥枕宦者而不顧排闥(髙帝枕宦者臥樊噲排闥/入見之曰陛下桀紂王也)
踞視將軍而見至不冠(武帝踞厠視/大將軍衛青)則又何䙝也異時
倖臣嫚朝之醜(申屠嘉傳鄧通宦者戯殿上嘉/召通欲斬之帝遣使者赦通)權臣干
政之弊是非内庭不謹而區區於外庭之文耶(末年王/鳳王莽)
(權臣/竊政)方唐之損益禮文也有兩丞以辨其儀有典儀以
贊其位贊辭則通事舍人正班序則御史臺屬若嚴矣
(唐百/官志)然樂工伎術之流皆得鳴玉(馬周/傳)斜封墨敕之弊
率由中出(武后/紀)則又何䙝也異時大臣有離立之慢武
夫有背闕之侮(李勉/傳)者是非平昔過輕而屑屑於視朝
之頃耶國朝以禮立國朝儀尤重舊制常朝以日入閤
以朔大朝㑹以冬至五月朔(㑹要淳化二年張洎言唐/初五日一朝肅宗而下咸)
(隻日朝雙日不坐陛下自臨大寳十有五年未嘗一日/不雞鳴而起然㳺焉息焉亦聖人之訓望依前代隻日)
(視朝雙日不坐不從又㑹要唐太宗始御紫宸殿羣臣/入閤常以月朔行之後唐天成初又以望入閤國初舊)
(制皆以朔入閤又按㑹要太祖元㑹二冬㑹二五月朔/一太宗元㑹六冬㑹三五月朔二真宗元㑹四五月朔)
(一/)至天聖則罷五月之朝㑹熙寧罷月朔之入閤而以
日視朝之制則天禧變用隻日焉此朝㑹之時然也(寳/訓)
(天聖三年故事五月朔御天安殿視朝仁宗問輔臣曰/此何禮也王欽若曰唐以瑞氣始於此故設君臣相見)
(之儀上命罷之日又長編三年詔罷入閤儀先是王珪/言入閤者唐隻  紫宸殿受常朝之儀也唐紫宸與今)
(同而唐宣政殿即今文徳殿唐制天子坐朝必立儀正/衙若正御紫宸殿換正衙儀自宣政東西閤門入故謂)
(之入閤五代以來廢正衙立儀之制今入閤儀正是唐/常朝非為古禮不可遵用故罷之  又按㑹要天禧四)
(年中書門下言唐貞觀十三年房喬請三日一臨朝顯/慶三年長孫無忌請隔日視事並從之自後有五日開)
(延英隻日視朝雙日不坐請自今雙日前後殿不/坐隻日視事或於長春閤或於承明殿遂從之)舊制
有外臣之辭謝有羣臣之横行有宰臣之押班至乾徳
則變辭謝(類苑舊制文武群臣由一命而上自外至京/必先詣正衙見訖乃得入見辭謝亦如之太)
(祖嘗驛召一邊臣入對訝其到京數日而未見左右奏/以未過正衙及令入見畢乃詣正衙淳化二年張郁言)
(正衙之設謂之外朝群臣辭見及謝先詣正衙見訖方/許入對此舊制也乾德以來始詔先赴中謝後赴正衙)
(而中辭謝辭見之後多不詣正衙/致朝經廢欲赴中謝次日赴正衙)咸平則倦於横行(㑹/要)
(咸平四年御史言舊例假三日羣臣並赴文徳殿横行/朝參近日多以内殿起居不赴望申舊制以肅朝儀)
而押班之制則嘉祐雖廢而中丞有言迨熙寧始盡革
焉此朝㑹之制然也(長編神宗即位王陶彈宰相不押/常朝班韓琦言先朝以前殿退晩)
(以日有機事商議故不及押班為嵗已久即非始自臣/等唐毎月凡朝延英其餘不坐之日宰相須赴正衙押)
(班及延英對宰臣曰令傳宣放班則宰臣更不赴正衙/押班明矣祖宗以來繼日奏事祥符初敕宰臣赴文徳)
(殿押班當時似未討論中書若日/赴文徳殿押班則機務當有妨滯)至列聖之所遵守先
正之所維持者天冠地屨凛凛難犯朝㑹䙝慢太平有
詔也(㑹要太平興國五年詔曰表著之設葢有等威五/代以來舊章多廢遂至䙝慢殊失矜莊自今朝㑹)
(皆務/恭䖍)殿庭私禮景德有戒也(㑹要景徳三年詔曰自今/朝㑹始務端肅不得諠譁)
(内職設直以上赴起居入殿庭行私禮者委閤門彈/奏時艾仲儒言立班時多談語行私禮故有是命)趨
朝後時祥符有令也則列聖之遵守此法固重矣(㑹要/祥符)
(二年趙相言伏見常參官每日趨朝多不整肅舊制毎/日趨朝並早赴漏院候開内門齊入仗令具晚入者姓)
(名申奏/從之)上前之喧忿未巳則王文正以為當譴(樞使王/崇勲上)
(前失禮王文正/公曽執奏劾之)外朝之威儀稍慢則薛簡肅公以為言
(事略薛/奎傳)武臣之少有失儀則王欽若力攻其失(㑹要鞠/永言武)
(班臣僚少有失儀望免弹奏王欽若奏鞠/永自授憲官多不彈奏詔鞠永出處通判)則先正之維
持此禮尤謹矣然衣冠整肅之地朝廷森嚴之所律之
以舞蹈繩之以俯伏夫誰不致其敬哉若命坐以優大
臣此常時也我太祖輟之以重其威噫平日且爾况視
朝之頃乎燕服以見近臣此常禮也我太祖昜之以示
其敬噫内庭且爾况外朝之地乎夫惟藝祖立極之初
已明此意聖子神孫共守家法昭乎太陽之照物凛乎
太阿之出匣其視周之六典何愧哉
　　　鹵簿
古之禮文詳乎後之禮文詳乎曰亦古之禮文詳爾然
古人行之天下以為宜後世行之天下不以為安何也
葢禮文之在天下用於自尊者為驕矜之失而用於事
天者為盛美之事古人惟以事天為禮則制愈備而愈
不弊自夫後世以侈心行之則勢位之益隆而人心之
益薄分守之益嚴而風俗之益衰登鳳凰而翳華芝徒
見於甘泉行幸之時(甘泉/賦)乗綉象而靡雷旗第用於上
林游獵之地(上林/賦)故其車騎服御徒足以駭世耀俗而
相攘相僣之患已見於天下是無惑乎後世之不如古
也夫論制度之善莫如周禮文之備莫如周然輿服之
必飾者非所以自奉也仗衛之必嚴者非所以自侈也
葢用之於己者為甚昜而用之於事天者為甚備故玉
路之十有再就者獨見於祀天而以朝以賔者不與焉
太常之十有二旒者獨見於祀天而以田以戎者不與
焉執戈盾而夾王車者不用於他而獨用於祭祀之時
服裘冕而從王車者不見於他而獨用於郊祀之際(並/同)
此古者禮文之詳天下以為宜者葢以事天盛典不容
不備也秦皇承六國既滅之後謂非備其儀衛不足以
震撼愚民之心自侈出警入蹕之衛以九國貳車之制
從車羅騎照耀輝煌前旌後旗馳騖紛紜然其禮不用
於祀天而用於東遊行幸之舉則秦之侈靡無制者適
足以啓天下睥睨之心何益哉(蔡邕獨㫁曰天子車駕/次第謂之鹵簿有大駕)
(有小駕有法駕每出太僕奉駕上鹵簿於尚書又曰古/者諸侯貳車九乗秦滅九國兼其車服漢承秦制故大)
(駕屬車八十一乗/  餘見髙祖紀)漢武懲禮文多闕之陋謂非煥其文
章不足以新一代之施設備太僕屬車之乗(見/上)新甘泉
鹵簿之儀千乗萬騎駭人瞻視羽葆霓旌極口賦詠(並/見)
(司馬相如𫝊又趙昭儀得幸每/上甘泉常從左屬車豹尾中)然其禮不用於祀天而
用於游幸求仙之舉(本/紀)則帝之靡麗自奉者徒以濟平
昔好大之慾何補哉嗚呼君臣亡等脫略邊幅固不足
以立萬世經常之制然事天不足奉己過汰又非先王
制禮之本意也國家承五代簡陋之習制度踈略駁毋
庸議自范質討論故事而始定鹵簿之圖(太祖謂范質/曰今時和嵗)
(豐克舉禋祀卿宜講求遺逸副朕寅恭之意焉/質等討尋故事推得大成南郊鹵簿等圗上之)自陶榖
為禮儀使而始定鹵簿之制(太祖南郊陶榖為禮/儀使定鹵簿儀仗)其導
駕押仗之服則從開元五色之禮其執仗次第之色則
從五行相生之次其乗輿則増造五輅其奉身則備用
六引作於乾德之四年成於開寳之三年而用於開寳
之四年太祖増其儀衛仁宗煥其采章神宗哲宗更正
其制作徽圖寳記藏在秘府今披而視之尚猶聳然而
作如望旄頭之塵而聽屬車之音噫盛哉(開寳四年十/一月親享太)
(廟始用綉衣鹵簿綉又輿服志槀太祖親閲儀仗毁其/不中度者易以文  自此儀衛寖盛太宗真宗又増益)
(之仁宗即位宋綬定鹵簿為圖記十卷上之司又神宗/元豐三年詳定禮文所言詳鹵簿記公卿奉  第一開)
(封令乗輕車次太常卿乗革車隼旗次太常卿乗革車/鳳旗次司徒乗革車瑞馬旗御史大夫乗革車獬豸旗)
(次兵部尚書乗革車虎旗皆非是縣令五品秩比大夫/常乗墨車建旗諸侯當乗墨車建旗太常卿古春官當)
(乗夏縵建旃司徒令王公當乗夏縵建旃從之又元祐/七年大常言議所說王公以下繖合用青令鹵簿圖六)
(引紫繖乞改用青從之八又元/祐七年鹵簿圖改二十  宿旗)然嘗觀其制度矣天子
之制鸞駕用之朝陵謁廟其四曰黄麾仗用之省方親
征大駕凡二萬餘人法駕省三分之一鸞駕半於法駕
黄麾仗又減於鸞駕夫祖宗之嚴於祭祀也故大駕法
駕鸞駕為甚重其數為甚備祖宗之略於自奉也故黄
麾仗其制為甚疎其數為甚簡嗚呼其得周人祀享之
禮歟(元龜凡鹵簿四等一曰大駕二曰法駕三曰鸞駕/四曰黄麾仗大駕者郊祀籍田獻玉清昭應宫景)
(靈宫用之法駕者泰山下汾隂行禮用之鸞駕者朝陵/迎大小天書東封西祀朝謁太清宫大告太清宫躬謝)
(大齋用之本名小駕黄麾仗者御樓車駕親征或有省/方還京上遂用之  又李清臣輿服志槀按皇祐二年)
(鹵簿使言明堂大享用法駕鹵簿減大駕三分之一得/兵部仗大駕用萬有八千二百五十六人法駕減其一)
(用萬有一千一百七十人檢祥符封禪法駕人數用萬/有一千六百六十一人本部無法駕字圖又文牘散逸)
(望同禮官詳定乃定萬一千/八十八人如此則數又不同)是故開寳之鹵簿遺逸特
命討尋固也然非事天禋祀則未必備(見/上)康定之儀衛
寡薄特令加備固也然非郊廟大禮則未必増(輿服志/橐康定)
(元年宋庠言郊廟大禮惟鹵簿外常日導從前有駕頭/而後有擁蔽之扇而正侍從百司官屬下至厮役皆雜)
(行中道士庶夾道馳走喧呼不禁非所謂旄頭先驅清/道後行也國朝承五代荒殘之弊盡去戈㦸旌旗之制)
(儀衛簡寡頗同藩鎮宜委近臣討論儀從及/鹵簿參酌取其中稍増儀物諸禮院詳定)玉輅大祀
之禮也不敢施之齋宿(元豐四年太常言齋祀之車異/用國朝親祀致齋翌日即進玉)
(輅非是謂致齋翌日進金輅至太廟/齋宿翌日行禮畢進玉輅赴南郊)毬杖玩習之物也
不敢用之南郊恐其䙝也(志槀景祐五年賈昌朝言儀/衞三事一曰南郊鹵簿車駕)
(出宫曰執毬杖夫毬杖非古蓋唐世尚之以資玩習方/今親奉大禮乃陳戯賞之具未為允稱宜亟去毬杖)
此祖宗以事天為盛舉以祀禮為縟儀則儀衞之詳何
慊焉
　　　郊禮
古今郊祀之議有二曰天地並祭之議祖宗並配之議
喙喙爭鳴人人異見自漢儒至我朝治平元祐諸君子
之說不知幾千百年于兹然議禮如訟毋惡於爭執經
如仇不厭其異要之制禮至聖人而定議禮至聖經而
定則制度合而議論決矣夫郊祭之禮見於周典三代
以來未之有改也後之議者或主以分祭之說或主以
合祭之說而分合之議分矣(周禮禮/記注疏)君子但觀昊天有
成命之詩聖人合言郊祀天地之意則合祭之禮誠當
也(詩昊天有/成命篇)配享之禮肇於周易(豫/卦)三代以來亦未之
有變也後之議者或主以嚴父之說或主以尊祖之說
而配享之議分矣(記祭法/注疏)君子但觀思文我將之詩聖
人載后稷文王配祀之意則並配之禮亦宜也(詩我將/思文二)
(詩/)蓋嘗考之國朝矣合祭始於乾徳之元年也甲子南
至行禮圜丘時從劉温叟禮圖之論(長編藝祖乾徳元/年范質張昭劉温)
(叟行禮圖相與討閲故事上之上甚嘉之其後遵/用此制十一月甲子日南至合祭天地于圜丘)自是
而後或太宗郊五或真宗郊五或九郊或三郊皆用是
典其不合祭者惟元豐六年之一郊耳(奏議元祐七年/顧臨等言宋興)
(以來太祖郊四太宗郊五真宗郊五仁宗郊九英宗郊/一神宗郊三皆合祭不合祭者惟元豐六年一郊耳陛)
(下嗣位八年已再享明堂今初郊禮若循祖宗之/舊他日果能行北郊之禮然後罷合祭未為失也)元祐
於是有分合之議顧臨曰合祭是范純禮曰分祭是(七/年)
(顧臨等八人議請合祭范純禮等二十三人言合祭不/見於經三省進呈顧臨等議太皇太后曰宜依仁宗先)
(帝故事吕大防蘇軾蘇頌以合祭為是范百禄以元豐/六年南郊分禮上帝配以太祖未可輕改大防又以皇)
(帝即位未嘗親祀天地/合行合祭之禮為有名)蘇軾曰分祭非劉安世曰合祭
非(初議北郊禮蘇軾主合祭從之者五人劉安世謂當/分祭從者三四十人軾引昊天有成命詩以難分祭)
(議後癸巳合祭/天地于圜丘)然當時卒從合祭之說蓋祖宗成法萬
世不昜皆合昊天有成命之詩有不容輕昜者矣(見/上)且
嚴父配享始於乾徳之元年也南郊親祀升配宣祖時
從張昭之議(長編乾徳元年十一月合祭天地於南郊/以宣祖配初有司議配享請以僖祖升配)
(張昭曰唐貞觀初以髙祖配圜丘梁太祖郊天以皇考/烈祖配恭惟宣祖積累勲伐肇基王業請奉以配享從)
(之/)自是而後有配以始祖(長編雍熙元年初太祖請祀/以宣祖配及上即位禮官以)
(為舜郊嚳商郊契周郊后稷王業因之而興也故太平/興國三年六年並以太祖配天於禮為允上將東封扈)
(蒙奏嚴父莫大於/配天遂用蒙議)有配以祖考(長編淳化三年蘇昜簡/言聖朝親祀圜丘以宣)
(祖侑符聖人大孝之道成嚴父配天之義恭惟太祖光/啓丕圖以聖授聖按唐永徽中以髙祖太宗同配望將)
(來郊丘奉宣/祖同配從之)有三聖同侑有祖宗迭配其前後升配之
禮不一矣(長編景祐二年禮院言太祖為帝者祖太宗/真宗為帝者宗三廟並萬世不遷太宗親郊)
(奉宣祖太祖配真宗肇祀奉太祖太宗配今三宗同躋/不祧之位請以太祖為定配二宗為迭配其將來皇帝)
(親祀且請以三聖皆侑年又按國史此後並迭配故慶/厯七年楊察言景祐二  敕太祖為定配二宗為迭配)
(慶厯四年南郊已奉太祖太宗配今合以太祖真宗配/詔依  又按皇祐二年大享明堂三聖同侑自此以後)
(並三聖同/侑云云)治平於是有並配之議王珪曰請以嚴父蓋
主仁宗也(長編治平元年詔以仁宗配享明堂初禮院/奏乞與兩制同議王珪請依周公嚴父配享)
(明堂王疇請依王/珪議奉仁宗配享)吕誨曰請以尊祖蓋主真宗也(同上/司馬)
(光吕誨議祀無豐于昵考經曰嚴父莫大於配天以周/公有聖人之德而文王適其父也近世祀明堂皆以父)
(配於五帝此乃誤識孝經/之意宜遵古禮以真宗配)錢公輔曰請以祖宗蓋主太
祖太宗也(同上錢公輔議郊之祭以始封之祖有聖人/之德者配焉明堂之祭以創業繼統之君有)
(聖人之徳者配焉太祖則周之后稷配祭于郊者也太/宗則周之文王配祭于明堂者也此二配萬世不遷)
李受傳曰請以祖考蓋主真宗仁宗也(同上李受傳乞/以仁宗與真宗)
(並配先王作樂崇徳薦之上帝/以配祖考其以祖考並配也)然當時卒從嚴父宗祀
之說者蓋明堂尊父郊以尊祖合於我將思文之詩有
不容輕議者矣雖然制度不考無以合古誠敬不足無
以格天夫古者其席藳秸其祭掃地其器陶匏蓋尚質
以章天德也我祖宗乗輿服御並從儉約毋外飾也(聖/政)
(孝宗隆興三年詔曰太祖皇帝乾德元年郊祀詔書有/令務從省約毋至勞煩仰見事天之誠惜民之心朕遵)
(皇祖之典崇儉徳而戒勞民除事神賞軍/外其乗輿服御及中外之費並從省約)青城帟幕務
從簡省毋美觀也(紹興十三年進呈郊禮宿齋洗如望/祭青城幕次事上曰止是一宿不必)
(枉費人力所有宿齋處望祭殿只隨/宜絞縛用蘆席青布之類不得侈大)古者鬼神之享享
于克誠黍稷之馨不如明徳蓋修德以享天心也我祖
宗屏去葷茹天子身行之則一陟一降在帝左右矣(長/編)
(拾遺祥符二年上曰太祖太宗每奉郊禮皆屏/葷茹朕二祀圜丘並遵行之但外庭不知耳)前期洗
沐與百官共由之則彼此奔走對越在天矣(類苑太平/興國二年)
(太宗謂近臣曰朕将郊祀如聞行事官不盡/嚴潔當令致齋日即洗潔衣服為民祈福)此其小心
翼翼嚴恭寅畏之德蓋異世同符百聖一揆初未嘗一
毫間㫁也宜乎一德享天三靈垂貺故夜月澄爽雲物
晏温則元祐親祠之日也(元祐七年十一月冬至合祭/天地于圜丘是日五鼔輦詣)
(壇外壝百官待詔不立班自小次歴午陛外壇不設茵/褥稽首跪奠致誠極恭夜月澄爽雲物晏温比還御殿)
(肆赦終日和暖翌日/風寒相屬時雪如期)朝獻則杲日麗空登壇則台星騰
彩(紹興十六年十一月初上致齋而雲作及朝獻則/杲日麗空至郊夕則微隂登壇即霽而台星見)則
紹興肇禋之日也帝鑒不逺洋洋其上微之顯誠之不
可揜也如此夫
　　　社稷
縟儀肅將明禋具舉人君所以備事神之文一徳格天
百靈孚佑人君所以盡感神之實夫人非土不生非榖
不食社稷之祭誠重矣是故封人設壝不屋而壇此壇
壝之制嚴也(周/禮)薦必以血牲必以黝此牲牢之具潔也
(王制云天子祭社稷皆少牢皆黝用黒/常月用甲祭日之晨王及臣皆服絺冕)歌奏應鍾其舞
以帗則樂舞之儀為如何(大司/樂)服尚絺冕其飾三章則
服冕之用為如何(見/上)春夏祈榖載芟歌之秋冬報禮良
耜載詠此人君事神之文備矣然夏徳一懋而山川鬼
神亦莫不寧有道曽孫一興義兵而所過名山大川之
神皆隂拱而受職焉是又感神之徳然也豈必因祭祀
而始獲地示之福哉噫儒者講禮於千百載之下不明
其禮文固無以定沿革之制不究其名義亦無以訂議
論之實夫社者五土之神稷者五榖之神土榖之有功
於民此祀典之所當尊是以人臣有平土之功則取以
配社有播榖之功則取以配稷夫何疑而後儒紛紛之
議執經如仇辯禮如訟嗚呼亦惑矣且有功於民者祀
之古今之通議也昔共工氏之子龍有平土之功髙陽
氏之子黎亦有平土之功是故祭社之日取二子以配
食焉示不忘本之義也然則今之配祀者謂之龍可也
黎亦可也何慊於二名耶彼直以龍與黎為社之正神
而非配社者漢儒之妄也或曰不然使社為土神則當
祀以犢不當兼用羊豕也殊不知用犢祭地禮也社乃
地祇之屬而非地猶五帝為天之尊神而非天也安得
不用羊豕吾益知社為土之正神而無疑也(鄭元注社/稷者五榖)
(之神勾龍后稷以配食也按所據郊特牲云社祭土而/主隂氣君南向於北牖下荅隂之義又云社者神社之)
(道又周禮以血祭祭社稷五祀五樂用靈鼓大喪三年/不祭惟天地社稷越紼而行事王肅云勾龍周棄並為)
(五官故禮為社稷又牲用太牢與天地不同若榖是榖/神祀之用榖反自食乎崔靈恩云二家之說鄭為長餘)
(見禮/記)烈山氏之子柱有播榖之功厲山氏之子農亦有
播榖之功是故祭稷之日取二子以配食焉亦不忘本
之義也然則今之配祀者謂之柱可也農亦可也何嫌
於二名耶彼直以柱與農為稷之正神而非配稷者又
漢儒之妄也或曰不然使稷為榖神則當祀以犢不當
復用黍稷也殊不知用犢祭地禮也稷乃地祇之屬而
非地猶五帝為天之尊神而非天也安得不用黍稷吾
益知稷為榖之正神而無疑也(見/上)孝經說云社者土之
神稷者能布五榖皆土地自然之氣故名曰神則社稷
之為正神而非人為之也不亦可信矣乎(見孝/經疏)祭法有
云共工氏之子能平九州厲山氏之子能植百榖則數
臣之配食社稷而非正神也不亦可信乎(昔厲山氏之/有天下也其)
(子曰農能植百穀夏之衰也周棄繼之故祀以為稷共/工氏之霸九州也其子曰后土能平九州故祀以為社)
考歴代之制度訂諸儒之議論而社稷之義定矣國朝
以重農為國本以明禮為家法縟典盛儀於皇三代故
大社之饌定於竇儀(長編太祖初有事於太廟乃詔竇/儀定其儀注儀以開元禮參酌於)
(三代之典繼以進食之祭作雍和樂大社之饌自正/門入配坐之饌自左門入皇帝詣壘洗之儀如圜丘)屋
壇之制申於王隨(天聖十年太常王隨言壇廣五丈髙/五尺五色土為之四面各一屋惟南)
(無/屋)三獻之禮得於奉常李維之請(景徳間太常李維言/社稷同釋奠之禮)
埋血之祭定於元豐禮院之議(元豐四年詳定禮文所/言今社稷儀注不用血)
(祭皆違禮經伏請社/稷以埋血為始從之)其定籩豆簠簋之數見於景徳四
年之詔(正配祀二籩豆三簠簋二/爼從祀籩豆二簠簋爼一)其考儀注祝文之事
見於天聖七年之議(祝文云以后稷配棄言柱與棄/俱為稷不稱棄何以别於柱)嗚
呼其制備矣其文侈矣其意厚矣而祖宗所以感神者
又出於禮文之外宋德當天社稷鼎安歴三百年而又
有以遺萬載無疆之休和氣致祥農扈告豐百室盈止
而享黍稷稻梁之慶故勾龍為社夏制也且拳拳於過
門不入土功用成之日秋報歌詩周制也而豳風農桑
之務且致意焉有事神之文有感神之實而後質之鬼
神而無愧矣
　
　
　
　
　
　
　
　古今源流至論前集卷十
欽定四庫全書
　古今源流至論後集卷一　　宋　林駉　撰
　　　道學
道學之説帝王以前無有也立我烝民莫匪爾極不識
不知順帝之則斯時也吾道隱然於危㣲授受之間而
道學之説不立遵王之義無偏無陂遵王之路無反無
側斯時也吾道渾然於彛倫攸叙之際而道學之說不
聞故在上者惟知有道統之傳在下者惟知有道化之
盛人極以之立元化以之運世道以之清殆猶元氣淪
渾未散初莫知吾道為何物也自周轍不西皇極之主
弗作而吾道之脉已㣲天生素王出力興起繼以亞聖
相為扶持懼賊亂以簡嚴一字之春秋塞楊墨以明白
七篇之仁義君臣父子之道復立禮義忠信之教復興
天地之運已息而復繼人物之倫㡬亂而復叙此孔孟
有皇極之徳無皇極之位所以有道學之名也嗚呼天
日常明宇宙常清天下而常有帝王正學而常有孔孟
則符契若合閱百聖而如一人統緒相承歴萬世而如
一日奈一壊於秦人之刑名而道之正學湮㣲再壞於
漢人之黄老而道之正學分裂大壊於梁陳隋唐寂滅
之教而道之正學㡬無餘澤噫可歎也嘗謂天下不可
一日無儒學之功也故其逹於朝廷之上施諸典章措
諸政化則天下顯然享斯道之福及其隱於師友之間
形諸問荅見諸著述則天下猶隂被斯道之澤至上無
宗主下無扶持而波蕩於異端之流則生民之禍始興
矣韓昌黎謂軻之後不得其傳信夫此伊川先生亦以
為至論也歟(韓文原道篇云道之大原出乎天堯以是/傳之舜云云軻之後不得其傳焉又伊川)
(云退之晩年為文所得甚多如軻之後/不得其傳之語非蹈襲空虗而得之)雖然文不䘮天
道未墜地百世而下必有我師至於本朝濂溪浚其源
伊洛導其流横渠助其瀾揖堯舜於夢寐之間授孔孟
於講論之頃景星鳯凰天下快覩太山北斗學者依歸
故性理言其二氣五行動静言其四時萬物誠論其元
亨利貞道論其中正仁義則發於通書之數篇(通書性/理命篇)
(曰二氣五行化生萬物五殊二實二本則一是萬為一/一實萬分萬一各正小大有定  又動静篇水隂根陽)
(火陽根隂五行隂陽隂陽太極四時運行萬物終始混/兮闢兮其無窮兮  又誠篇曰誠者聖人之本大哉)
(乾元萬物資始誠之源也乾道變化各正性命誠斯立/焉純粹至善者也元亨誠之通利貞誠之復大哉易也)
(性命之源乎利又道篇曰聖人之道仁義中正而已矣/守之貴行之  廓之配天地豈不易簡豈為難知不守)
(不行不/廓耳)無極而太極太極而兩儀兩儀而五氣五氣而
四時則見於太極之一圖(太極圗曰無極而太極太極/動而生陽動極而静静而生)
(隂静極復動一動一静互為其根分隂分陽兩儀立/焉陽變隂合而生水火木金土五氣順布四時行焉)玉
淵金井志慮髙潔(趙閱道贈周茂叔詩心似氷/輪浸玉淵節如金井冽寒泉)光風霽
月胷次灑落(黄庭堅濂溪傳序周茂叔人品甚髙胷中/灑落如光風霽月好讀書䊒意林壑初不)
(為人/窘束)此濂溪之學本乎易之太極然也(張敬夫作周濂/溪祠堂記本乎)
(易之太極/中庸之誠)論性别其所禀本然之殊(伊川曰性相近此/言所禀之性非言)
(性之本若言其本豈可言相近孟子言性善性之/本也性之本則無不善所禀之性有善有不善)論心
辨其曰虚曰實之異(伊川訓門人謂心有所主則虚/明道告與叔謂心有所主則實)排
異端必正其枯槁恣肆之弊(明道謂異端之教滯固者/入於枯槁䟽通者歸於恣)
(肆/)自致知至於知止誠意至於平天下洒掃應對至於
窮理盡性(伊川撰明道行状先生之言平易易知賢愚/皆獲其益如羣飲於河各充其量先生教人)
(自致知至於知止誠意至於平天下/洒掃應對至於窮理盡性循循有序)以誠敬為入門踐
履為實地暗室屋漏為謹獨之所(河南/語錄)托興吟風充然
有得(明道語錄詩可以興某自再見周茂叔/後吟風弄月以歸有吾與㸃也之意)瞑目立雪
望之凜然(㳺定夫楊中立見伊川坐而瞑目二子立不/敢去退則門外雪深尺餘矣其嚴厲也如此)
此伊洛之學本乎中庸之誠然也(伊川/行狀)訂頑砭愚有亞
聖性善養氣之論(横渠學堂右書訂頑左書砭愚伊川/曰是起争端改訂頑曰西銘砭愚曰)
(東銘明道曰訂頑之言極淳正無雜楊中立曰西銘言/體不及用恐流於兼愛伊川曰横渠立言誠有過處乃)
(在正蒙西銘推理存義擴前聖/所未發與孟子性善養氣說同)正蒙理窟發前聖所未
言之藴(横渠有理窟一集/論經又正蒙一書)正容謹節凜若神明窮理盡
性瑩如氷雪此横渠之學又自禮法而入也(横渠/語錄)然嘗
觀劉立之之言曰程氏從汝南周茂叔問學窮性命之
理則知程氏之學出於濂溪也信矣(河間劉立之曰明/道從汝南周茂叔)
(問學窮性命之理率性㑹道體道成徳出處孔孟從容/不勉又哲宗㣲宗實錄伊川年十四五與明道同受業)
(於㫪陵周/茂叔先生)又觀游定夫之言曰張子厚少好言邉旣而
得聞程氏論議乃盡棄所學從事於道虚心求益懇懇
不及則知張氏之學得於伊洛也信矣(建安游酢曰明/道先生生而有)
(妙質聞道甚早年逾冠明誠交資張子厚友而師之子/厚少時自居其才謂提騎卒數萬可横行匃奴視叛羗)
(為易與耳故從之游者各能道邊事旣而得聞明道先/生論議乃謝其徒盡弃其舊學以從事於道其視先生)
(雖外兄弟之子而虚心求益懇懇如不及後子厚學成/徳尊識者謂與孟子比  龜山䟦横渠與伊川簡横渠)
(之學出於程氏而闗中諸生尊其師/欲自為一家故予錄此簡以示學者)愚竊論之道學猶
元氣也周流今古罔有間斷風雨有晦冥日月有薄蝕
而此道不泯也世變有汙隆治道有興衰而此道終存
也且涪陵之謫學禁甚嚴黨人至有五鬼之號吾道嘗
一蝕矣(紹聖間以黨論放歸田里四年十一月送涪州/編管  又崇寜初元祐學有禁孔文仲奏伊川)
(歴致議諫騰口間亂以償恩/讎故市井目為五鬼之魁)而至髙宗中興召用門弟
巋然如靈光之獨立士夫不能無歆羡之嘆而正學㡬
晦而復彰夫奚害(胡安國墓誌及中興本末云建炎初/故崇政殿說書河南程頥以道學為)
(天下倡其門人髙弟有故監察御史建陽游酢與今㣲/猷閣待制將樂揚時是也以時為工部侍郎年七十九)
(矣及入對有言聖賢之君未有不以典學為務者以君/徳在是故也尋詔時兼侍講是時如右丞許景衡右文)
(殿修撰胡安國左司郎中呉給殿中左侍御史/馬伸皆號得頥之學安國崇安人給項城人也)濠梁之
役趙公求去或者有髙視闊歩之譏吾道嘗再蝕矣(紹/興)
(張魏公敗劉猊於濠州上曰却賊之功盡出右相之力/於是趙鼎惶懼乞去時鼎旣出補外董朱繼出時譏其)
(髙視闊歩/以為行)而趙公再相汲引善類藹然於縉紳之間而
正學㡬㣲而復盛夫奚病(趙鼎後再相復汲引胡董/劉朱諸賢當時其黨復盛)秦
黨不便於趙而劉大中之徒復相繼而去吾道又嘗再
蝕矣(秦檜主和議不便趙鼎之/黨劉大中之徒於是求出)而慶元初年大儒設教
摳衣雲集屈致講帷吾教有光焉而正學㡬墜而復振
夫奚損(慶元初召用朱文公為侍/講文公祖伊洛之學故也)自是而後或廢或興
不知㡬變未易盡言而伊洛源流至今流衍益盛也噫
以道傳學在士大夫固為有功而以道名學在士大夫
不能無過節義盛於漢而衰於漢清流盛於唐而衰於
唐道學之實隱然於冥冥之中是乃吾道之幸而道學
之名矯矯然表暴於世者非士君子之福何者正學與
邪學不兩立正人與邪人不兩用一消一長之間道學
所由顯晦之機也前日偽學之事可鍳矣吁可畏㢤元
城了翁曰願士大夫立此名節不願士大夫立此門户
愚亦曰願士大夫傳道學之實不願士大夫唱道學之
名
　　　格物之學
人皆學解牛吾獨得養生(莊/子)人皆學舞劒吾獨得草
書(張/旭)此格物之功用也至誠之未盡則鳶魚之不察
機心之一露則鷗鳥之不下此格物之本原也夫天地
之間皆物也至粗者物之迹至精者物之理角者吾知
其為牛鬛者吾知其為馬非迹乎橋梓之父子鴻鴈之
兄弟非理乎當因其迹而求其理不當忘其理而泥其
迹也是學也必意誠心正而後可以明是理而私偽梏
亡者不可以明是理必知周見徹而後可以明是理而
人慾蔽塞者不可以明是理中庸言格物之妙本於誠
意七篇所論備物者亦以反身而誠者先之獨不觀聖
門之學乎顔子感常山之鳥知東野之馬悟也(家/語)而不
知是理得於心齋坐忘之頃曾子造舍瑟之趣托浴
沂之樂妙也(論/語)盖詠歌而歸天真黙悟非可以迹求
之粤自杏壇迹熄槐市響絶後之所謂格者不累於物
則離於物寥寥千載能續曾顔之學者惟我朝闗洛諸
公有得焉嘗攷諸君子之學有知者固格之而無知者
亦格也有形者固造之而無形者亦造也探其原遡其
藴盖自誠敬得之伊洛之學尸居而龍見淵黙而雷聲
以誠敬為入門以踐履為實地關中之學下學而上逹
文章而天性以正容謹節為本以窮理盡性為用之君
子者燭理旣融見理已到一性澄徹萬善昭融以之格
物何物非我以之明理何理非天蠢而鳥獸塊而金石
幽而造化悉歸吾性分之中自今觀之見鳥集而知機
心之不生非妄也即傷弓飛鳥見曲髙舉之意也(伊川/指庭)
(下羣雀曰地上之有物則羣雀集而食之故與之則不/即來食須乆乃集盖人有意在爾若負粟者過適遺下)
(則便集而/食矣云云)聞驢鳴而知己意之自若非誕也即鼓琴得
趣六馬仰秣之㫖耳(周茂叔窻前草不除問之云與自/家意思一般子厚聞驢鳴亦謂如)
(此/)中孚一感可及豚魚信乎狗有吠屠之靈(伊川曰犬/吠屠人世)
(𫝊有物隨之非也此正/如海鷗爾又易中孚卦)春燕秋鴻各隨寒暑信乎雉為
盛陽之物(伊川曰雉尾長故極/陽兔尾短故極隂)此有知之物固易知也
若夫有生而無知有形而不動者亦明之呉江楓葉秋
古人固以物而知時而今觀梅枝而知乾坤者信矣(早/梅)
(冬至以前發方一陽未生然則發生何也其榮其枯此/萬物一箇隂陽升降之節也然逐枝自有榮枯分限不)
(齊各有一乾坤/也伊川語錄)寒城菊自花前賢詠其物之有操而今
謂草木之有恕心者信矣(有問明道曰如何謂之恕心/曰充廣得去為恕心如何是)
(充廣得去曰天地變化草木繁充廣不/去如何曰天地閉賢人隱  又杜詩)此有形之物亦
易知也至於無形之可觀無迹之可騐運於茫昧者亦
知之一氣升降未易管蠡今觀石壇之潤而探天地升
降之妙若迂矣然礎石之迹一潤而在天之雨必至非
為迂也(程先生遊西湖在石壇上坐少頃脚/踏處濕舉起曰便見天地升降道理)慘舒迭運
周流穹壤今以一瓶之粗而指隂陽消長之義若怪矣
然豐山之鍾方鳴而霜降之候已應非為怪也(程先生/見火邊)
(湯瓶指之曰此便/見隂陽消長之義)格物至是信無一物之不格也噫論
關洛格物之學不先求其正心誠意窮理盡性之妙而
謂今日格一物明日格一物以為所格在是亦不足語
大學之道(或問伊川格物須是物物格之還只格一物/而萬理皆知曰今日格一物明日格一物積)
(習旣久然後曉/然自有貫通處)
　　　師道
愚嘗退而靜思士君子以身立天地間其不可負不可
慢者三曰君曰父而師與焉夫生而為人業而為士戴
天履地而靈於萬物不至於斵䘮磨滅擯棄彫落是誰
之力歟富貴安佚我者君也鞠育覆護我者父也而誘
掖訓導啓廸成就我者師也人能忠而君孝而父此固
職分之常茍棄所學倍其師將何自立於俯仰間乎昔
者孔子以布衣匹夫而衣冠禮樂足以師表一世其門
人弟子不逺數千里而從之雖飢寒流落擯於死而不
去寧從陳蔡之厄而不忍棄絃歌之誨寧處匡人之圍
而不敢叛聖門之教(論/語)寧有漢兵之圍魯共王之難而
詩書金石之聲不敢忘也(漢兵項羽傳/及魯共王序)噫此其有補於
世教豈淺淺哉木鐸響絶杏壇迹蕪師道之不絶也如
綫授子夏之學者虚無其説(田子/方)傳荀卿之業者刑名
其家(李/斯)操戈入室㡬百年于兹矣盖可嘆也漢之諸儒
爭開户牖徃徃有自棄之心唐之諸儒吠噬狂走亦
有厭薄之見方漢家蠧簡有所師承守榖梁者不敢
從左氏(劉歆諸人習左/氏不從公榖)習韓詩者不敢尚齊魯(儒林/傳)非
不守師教也然劉歆受學方進矛盾户庭其視左氏春
秋之學謂何(本/傳)林吉從師周堪失身匪人其視夏侯尚
書之學安在(儒林/傳)嗚呼習羿之藝彎弓反射漢儒何
忍哉方唐家崇尚儒術願承模楷從武公之教者升
堂而游抱琴而歌(韓文上巳日燕太/學聼彈琴詩序)薫陽城之徳者
詣闕而留抗䟽而請(唐書陽/城傳)非不尊師道也然昌黎一
代山斗百川東之且不能保籍湜之不叛(韓文與/孟簡書)子厚
衡湘以南皆師之至答韋中立一書恐恐然群怪聚罵
之譏(栁文答韋中立論師道書今之世不聞有師有輒/譁笑之以為狂人獨韓愈奮不顧流俗犯笑侮収)
(召後學作師說因抗顔為師世果羣怪聚罵指伺牽引/而操與為言詞愈以是得狂名居長安炊不暇熟又挈)
(之而東如是者數矣黨性聞庸蜀/之南常雨少日日出則犬吠云云)嗚呼見雪而走望日
而吠唐儒何怪哉(見/上)甚矣師道不可一日不存也為天
地立心為生民立極者師也為前聖繼絶學為天下
開太平者師也不然河汾王氏師友講習而能開三百
載之唐者師亦何負於人耶一時從遊謀如房斷如杜
直如魏智如李方布衣窮悴之時直期以公輔之器異
時以論諫稱以征伐顯以輔賛彌縫著稽其夙志無不
酬然(文中/子)孔孟而下而能得師友淵源者河汾一人而
已此師道不可一日不存也得洙泗之源流接河汾之
支𣲖吾於先正諸公有望焉安定之在湖以體用學也
(家塾記安定先生胡瑗慶歴中教學蘇湖間束脩弟子/以數千計時方尚詞賦獨湖學以經義及時務學中故)
(有經義齋/治事齋)康節之在洛以象數學也(康節傳李挺/之象數之學)明復
之在泰山以經學也(墓誌孫復字明復後居太山/學春秋著尊王發㣲十二篇)自周
而程自程而張又以性理之學也(張敬夫祠堂記周敦/頥字茂叔起於逺方)
(超然自得本乎易之太極中庸之誠以極天地萬物之/變化其教人使之志伊尹之志學顔子之學推之於治)
(禮樂刑政可舉而行於是二程兄弟推明皇極之學楊/龜山䟦横渠與伊川簡横渠之學出於程氏而闗中諸)
(生尊其師欲自為一家/故予錄此簡以示學者)安定先生其體仁義禮樂其文
詩書史傳其用則潤澤生民歸於皇極凡從而學者其
醇厚和易之氣望之可知(熈寧十年劉彛召對上問從/學何人曰少從安定臣聞聖)
(人之道有體有用有文君臣父子仁義禮樂體也詩書/史傳子集文也舉而措之天下用也累朝取士不以體)
(用為本而尚浮華之詞是以風俗偷薄瑗當寳元明道/間明體用之學授諸生始自蘇湖終於太學出其門者)
(無慮二千餘人學者明體用以為政教之本臣師之力/也上曰門人在朝為誰曰錢藻之淵篤孫覺之純明范)
(純仁之直温錢公輔之簡諒其在外明體適用數十軰/其餘政事文學不可勝數  又聞見錄安定教人有法)
(伊川曰凡從安定先生學者其/醇厚和易之氣望之可知也)道徳賢材侈為歌詠(歐/陽)
(脩詩曰呉興先生富道/徳詵詵弟子皆賢材)棟梁桷榱極口稱羙(王荆公詩/曰先取先)
(生作棟梁以次/収拾桷與榱)錢藻之淵篤孫覺之純明純仁之直温
(見/上)藹然為一代之盛此東南諸生皆能明體適用無愧
於安定之門也康節先生先天易數以發乾坤之藴(康/節)
(傳李挺之/先天易)皇極經世以續彛倫之傳(陳瓘曰先天之/學心法也其學)
(在心或於心外欲觀休咎/故以皇極為名數之書)其得之李挺之穆伯長之源
流盖非一日(陳摶學易以數學授穆脩伯長脩/授李之才挺之才授康節先生)衛之學
者捨學而學(門人張㟭撰行狀大名王豫天性瑰瑋博/逹之士也精於易聞先生之篤志愛而欲)
(授之旣與之語三日得所未聞始大驚服卒/捨其學而學焉衛人乃知先生之為有道也)洛之士夫
薰徳而化(明道先生撰墓誌在洛㡬三十年講學於家/未嘗强以語人而就問者日衆鄉里化之逺)
(近尊之云云其與人言必依於忠信仁義樂道人之/善而未嘗攻其惡故賢者恱其徳不賢者服其化)章
子厚欲傳其學而不之許(章子厚從先生遊欲傳數學/先生曰湏十年不仕乃可盖)
(不之/許也)邢和叔欲傳其學而亦不之許(邢和叔從康節學/援引古今康節曰)
(先天學未有許多言語且當虚心潜慮上/蔡語錄邢恕要學堯夫不肯曰徒長奸雄)此先生不輕
於授人而人亦不忍負於先生也太山先生不惑傳注
不為曲說自著尊王發㣲之書道徳髙邁而李丞相孔
給事皆尊事之(歐公撰墓誌先生少舉進士不中退居/太山之陽著春秋注尊王發㣲魯之學)
(者其尤賢而有道者石介自介而下皆以弟子事之李/丞相廸以其弟之女妻之孔給事道輔為人剛直嚴重)
(不妄與人聞先生之風就見之介執杖屨侍左右/先生坐則立升降拜起則扶之及其徃謝也亦然)一時
學者如石守道張洞盖魯人之所尚北面授經講問不
怠親執杖屨從容左右於是學者知有師弟子之禮(澠/水)
(燕談孫明復先生居太山之陽道純徳備深於春秋守/道率張洞北面而師之訪問講觧日夕不怠明復行則)
(從升降拜起則執杖屨以從/於是學者始知師弟之禮)此太山之道愈尊而師友
之分愈嚴也至若濂溪太極一圗洞窺秘奥通書數篇
萬世所宗志伊尹之志學顔子之學超然自得本乎易
之道中庸之誠而遊濂溪之門者則有二程諸君子焉
(見/上)程氏春風和氣使人愛慕門外立雪氣象森嚴(侯仲/良云)
(朱公掞見明道歸語人曰光庭在春風中坐了一月游/定夫楊中立見伊川坐而瞑目二子不敢去退則門外)
(雪深尺餘矣/其嚴厲如此)使天下知有師道之可慕可敬而逰程氏
之門者則有如游如楊如張如馬焉(游定夫楊中立張/思叔馬時中皆出)
(程氏/之門)横渠訂頑砭愚其言醇正正䝉一書學者指南(横/渠)
(學堂雙牖右書訂頑左書砭愚伊川曰是起爭端改訂/頑曰西銘砭愚曰東銘明道曰訂頑之言醇正無雜楊)
(中立曰西銘言體不/及用恐流於兼愛)闗中學者躬行之多至與洛並而
遊横渠之門者則有吕與叔蘇季明焉(張子厚學成徳/尊與孟子比然)
(猶秘其學明道曰今之時當隨其資教之雖識有明暗/亦各有得焉子厚用其言故闗中學者躬行之多與洛)
(人並吕與叔作横渠行狀蘇季/明胡氏云季明從横渠甚多)嗚呼此未足見師教淑
人之深也不觀宋衛之辱無以知孔門從道之堅不觀
齊梁之沮無以知孟氏諸弟尊師之篤不觀黨禍之慘
無以知伊川門人薰徳之久方黨事之起也根連株繫
禍發如矢而張繹屹然砥柱甘心溝壑而不變(張繹字/思叔伊)
(川歸自涪陵思叔始見先生因讀孟子志士不忘在/溝壑勇士不忘䘮其元始有自得處後更窮理造㣲)方
學禁之嚴也逺遯深逝不敢親承而馬時中嵗寒不改
至執贄十反而不已(馬伸字時中崇寧初元祐學有禁/伸銳然為親依之計先生以非其)
(時恐貽公累公執贄凡十反且曰使/伸得聞道雖死何憾况不至死乎)吾道可守而夷狄
之法不可徇(伊川自涪歸學者彫落多從佛教獨龜山/與謝顯道不變因言學者皆荒於夷狄矣)
(時吕原明游定/夫皆重佛教)則謝顯道其人也(見/上)進士可棄而元祐
之學不可議則尹焞其人也(尹焞師事伊川應進士/舉䇿問議誅元祐黨人)
(焞曰尚可以干祿乎哉不對而出告/於程夫子曰吾不復應進士舉矣)嗚呼風雨如晦雞
鳴不已諸君子有焉吾道㡬墜而復續性學已晦而復
明至今談伊川之學者歛袵起敬誦伊川之誨者書紳
自守是雖先生善淑之教亦諸君子固守之誠也若夫
王安石從師濂溪而新經等作與向時所學大戾(王荆/公從)
(學濂溪後行新法/大戾濂溪之教)郭忠孝授經伊川黨事叛去至死不
相徃來(崇寧初元祐學有禁奸人用事出其黨為諸路/學使專紏其事程先生之門雖素從游者以趍)
(利叛去郭忠孝自黨事起不與/先生相徃來及卒亦不致奠)噫長者絶子乎子絶長
者也此在聖門鳴鼓而攻之不暇尚足與語此哉
　　　友義
觀昌黎誌子厚之碑則知朋友相處之義不容變(韓文/桞子)
(厚墓誌銘云云中山劉夢得禹錫亦在遣中當詣播州/子厚泣曰播州非人所居而夢得親在堂吾不忍夢得)
(之窮無辭以白其大人且萬無母子俱徃理請於朝將/具䟽願以桞易播雖重得罪死不悔遇有以夢得事白)
(上者夢得於是改刺連州嗚呼士窮乃見節義今夫平/居里巷相慕恱酒食遊戯相徴逐云一旦臨小利害僅)
(如毛髮反眼/若不相識)觀丙吉貽弱翁之書又知朋友相規之義
不茍同(漢史/本傳)噫伐木須友以成民徳至於歸厚谷風朋
友之道絶天下至於俗薄以世道升降觀之則朋友之
義亦大矣夫所謂相處之義非結綬彈冠相慶也非平
居笑語詡詡也利害不移貧富不變生死禍福不敢易
其志程嬰杵臼全趙孤於辛苦之中(左/傳)張儉李篤脫黨
禍於危疑之頃者是矣(東漢黨錮/傳張儉傳)不然杯酒論交傾倒
肺腑少臨利害若不相識屨滿於炙手可熱之時羅
設於一貧一賤之日酈生賣友耳餘交兵(本/傳)此市井賤
丈夫之所為其視朋友相處之義果謂何耶夫所謂
相規之義非恕已而攻人也非植黨而激變也學雖同
而不可不切磋情雖孚而不容不各盡所見勃朴平智
不害為交歡之約(漢周/勃傳)廵戰逺守不失為相戮力之親
者是矣(唐書/本傳)不然舉坐稱善徒示貌親同聲賛美惟恐
拂情有擠井相害之私無推車協濟之意東都黨錮(東/漢)
(黨錮/𫝊)唐人分朋(唐牛僧/孺等傳)秪為昵昵相狎之情其視朋友
相規之義果謂何耶大抵握手論心道義相許不盡其
所以共患難同甘苦之變此固不足為先施之信茍為
國辦事捨公從私以附麗雷同者相勉豈情之真愛之
篤哉亦嘗觀先正數君子矣張㓂布衣交也冦公雖貴
而忠定面折畧不少恕此不以富貴易其心(談藪張冦/布衣交也)
(萊公兄事之忠定常面折不少恕雖貴不改也萊公在/岐忠定在蜀還不留旣别顧萊公曰曽讀霍光傳否曰)
(未也萊公歸讀其傳至不/學無術笑曰張公謂我矣)韓李莫逆交也韓公旣仕而
李公相從不忍少離此不以窮達變其節(韓億李若谷/少嘗同途赴)
(試共有一被一氊每出入則互為僕從/後韓先登第李嘗從之其後並為參政)仲淹去國正黨
論方熾之秋士夫畏禍少有送者而王質載酒祖餞留
語數夕禍福果足動乎(仲淹貶士夫畏夷簡少肯送者/李紘王質皆載酒徃餞質又留)
(語數夕或誚質質曰希/文賢者得為朋黨幸矣)大年補外正人言下石之隙士
夫首竄無有辨者而王曽面排謗議賡詠詩什危疑果
足累乎(楊文公因母病有陽翟之行王文正公恐人害/之白上遣使䁑醫院而言事者彈劾不已卒以)
(亞卿分司上嘗語輔臣曰楊億好謗時政王公曰楊億/文人叨荷國恩若諧謔過當則恐有之至於謗訕臣保)
(其不為也王公器重文公至深頗思其歸乃因中書齋/宿覧文公近詩而與趙文定諸時賢繼和上知之乃諭)
(公召文公/為秘書監)鄒浩言事而去也田畫毅然切責願無以此
舉自滿其贈之厚矣(言行錄/鄒浩傳)梅聖俞旣歿而貧也劉敞
未嘗為人書銘特書碑以助其乏其愛之至矣(言行錄/劉敞傳)
雖然此未足為待之之深也平居相處則稱美之不暇
為國論事則廷爭而無私(長編慶厯五年歐陽脩言杜/衍為人清審而謹守規矩仲)
(淹則恢宏自信而不疑韓琦則純正而質直富弼則明/敏而果鋭四人為性各不同雖皆歸於盡忠而所見各)
(異故杜衍欲深罪滕宗諒仲淹力爭而寛之仲淹謂契/丹必攻河東請急脩邊備富弼言契丹必不來至於尹)
(洙亦號仲淹之黨及爭水洛城事韓琦則是尹洙而非/劉滬仲淹則是劉滬而非尹洙四人者可謂公正之賢)
(也平日閒居則相稱美之不暇為國論事則公言廷爭/而無私杜衍真得忠臣有不和之節而讒為朋黨誣矣)
上前爭事各持異議以自騁下殿相善不失和氣而如
故此則可重也(魏泰别錄韓忠獻公言慶厯中與希文/彦國同在西府上前爭事議論各别下)
(殿各不失和氣如未嘗爭也當時相善三人正/如推車子盖其心主於車可行而已不為已也)是故君
實景仁異姓兄弟耳鍾律一事終身相非(范景仁墓誌/君實嘗語人)
(曰吾與景仁兄弟也但姓不同耳至於鍾律則反復/相非終身不能相一君子是以知二公非茍同者)韓
公杜公世指為朋黨耳舉兵一事彼此異見(杜衍墓誌/邊將欲大)
(舉擊夏人韓公以為可舉杜公以為不可然兵後果不/得出契丹與夏人大戰河外范文正安撫河東欲以兵)
(從公以為契丹必不來兵不可妄也後契丹卒不來/二人皆世俗指以為朋黨者其議論之異盖如此)水
洛之城議及尹洙洙孫甫所善也甫非咈洙正愛洙也
(孫甫墓誌邊將劉滬城水洛于渭州部署尹洙以滬違/節度將誅之大臣稍主洙議公以城水洛通秦渭於國)
(家利滬不可罪由是罷/洙洙公平生所善也)差役之害言咈温公東坡温公
所契也東坡非戾温公正厚温公也(蘇軾謂司馬公曰/差役免役各有利)
(害免役之害頋掊民財十室九空差役之害民常在官/不得專力於農而貪吏猾胥得縁為奸又曰今欲驟罷)
(免役而行差役盖/未易也光不然之)欲宥宗諒仲淹曰可杜公曰不可不
曰杜公仲淹之所愛(南豐雜識孫甫嘗家居石介過之/曰富公言滕宗諒守慶州用公使)
(錢坐罪杜公則欲致宗諒重法不然則衍不能在此范/公則欲薄其罪曰不然則仲淹請去此二人世指為朋)
(黨/也)欲宥仲約仲淹曰可富公曰不可不曰仲淹富公之
所黨(龍川志髙郵知軍晁仲約迎勞劫盗張海富弼在/樞府欲誅仲約以正法范公在政府欲宥之云云)
(餘見/上)其相處也如昵其論事也如爭諸公豈為面朋哉
夫何荆公處友不端也陳升之荆公推轂矣旣登揆席
忍為操戈之計(長編陳升之善傅㑹以取富貴安石用/事務變更設制置條例司引升之共事)
(凡所欲為自條例司直奏行安石深徳之故推升之先/使為相旣登相後於條例司遂不復闗預安石大怒於)
(是二人/始判)吕惠卿荆公愛友矣旣入參職遂肆彎弓之巧
(長編始安石薦惠卿代已惠卿旣得勢恐/安石復入凡可以害安石者無不用其智)此小人之棄
節背義得罪於荆公固多矣然荆公所以失相處之義
以其無相規之理故也何者人莫患乎好人同己也同
己之心一勝則勢利之友日親而禮義之交日踈規正
之論不聞而䛕侫之言愈宻反覆之禍諸賢已先知之
(司馬光對賔客輒指言之曰覆王氏者必惠卿也/後六年惠卿叛安石茍可以覆王氏者靡所不為)程明
道與荆公同學於濂溪也以不樂新法而絶(程明道與/王介甫同)
(學於濂溪周茂叔後介甫用事明/道力攻新法之害不聼乞補外)韓維與荆公同受薦
於文潞公也以不合新法而踈(温公瑣語皇祐中文潞/公為宰相薦安石及張)
(瓌曽公亮韓維四人恬退乞不次進用又韓維/行狀安石用事維極論新法不便不報乞補外)鄭俠師
事於荆公(鄭俠從荆公學極論新/法神宗為罷青苗免役)錢景諶素交與荆公
(聞見錄錢景諶與王荆公善後荆公用/事論新法不合遂相絶終身為外官)一論新法終身
相棄司馬君實素厚於荆公(司馬君實與荆公素厚及/荆公用事行新法君實與)
(荆公書介甫從政期年天下惡介甫者/詆毁無所不至某獨知其不然云云)劉道原雅善於
荆公(十國紀年序王介甫與道原有舊深愛其才熈寧/中介甫參大政欲引道原脩三司條例道原固辭)
(以不習金榖之事及吕獻可得罪知鄧州道原徃見介/甫曰公所以致人言盖亦有所未思因為條陳所更法)
(令介甫大怒/遂與之絶)一議新法屏迹不容荆公之茍同如此安
得不蹈小人之計耶晩年謂其姪防曰吾昔好交游甚
多皆以國事相絶欲下筆作書相問長嘆而止意若有
所愧噫荆公之悔亦晩矣(聞見錄田畫承君云荆公嘗謂/其姪防曰吾昔好交游甚多皆)
(以公事相絶公居閑復欲作書相問防忻然為設紙筆/案上公屢欲下筆作書輒長歎而止意若有所愧也)
尚論處友之道知相處不容變之心又知相規不茍同
之理庶無愧於前脩云
　　　評文
屈原之離騷有長鯨蒼虬不得伸之態讀之令人激切
生忠憤心竒體也或者至有露才揚已之譏(蔣之翰稱/騷經若驚)
(瀾奔湍欎閉而不流若長鯨蒼虬偃滯而不得伸若温/金璞玉泥沙掩匿而不得用若明星皎月雲霧蔽䝉而)
(不得出又班固謂屈/原作騷露才揚已)靖節之歸去來有閑鷗立海之狀
讀之令人清灑忘名利心佳製也或者有以賦為辭之
議(前軰謂陶淵明如野鶴任風閑/鷗立海又曰歸去來以賦為辭)嗚呼為文之難如此
而况於論文者乎夫自六經不作之後騷人墨客雄才
徤筆馳價於翰墨之塲者不知其㡬固難以一二數姑
即文選文粹之所去取者而評議之信矣夫論文之難
也且擷華掇菁而為選蕭統之用工多矣然西漢之文
不取仲舒之三䇿而取揚雄之美新何見也(見漢史董/仲舒傳又)
(文/選)去疵取醇而為粹姚鉉之着意勞矣然李唐之文不
取昌黎之碑而取叚文昌之碑何識也(唐舊史云韓昌/黎淮西碑多載)
(裴度事時先入蔡李愬功第一愬不平之詔令磨愈文/命翰林學士叚文昌撰故李義山詩曰帝曰汝度功第)
(一汝從事愈宜為辭意竒語重喻者少讒之天子言其/私  又東坡嘗於邸壁間見一詩云淮西功徳冠皇唐)
(吏部文章日月光干載斷碑人膾炙不知世有/叚文昌  又姚鉉文粹只載叚文昌淮西碑)噫選粹
之失豈止於此耶編司馬長卿賦上林而不知謬言盧
橘夏熟編揚子雲賦甘泉而不知妄用玉樹青葱羽獵
托諷之詞子虚奏雅之篇而反雜於長門䙝慢之語選
果足信乎(左太冲三都賦序云相如賦上林而稱盧橘/夏熟揚雄賦甘泉而陳玉植青葱班固賦西)
(都而嘆出比目魚張衡賦西京而述遊/海若其言無證又見司馬相如揚雄賦)述王摩詰老將
行而不辨指天幸不敗為衛青之誤述李長吉鴈門行
而不指黑雲壓城續以甲光向日之失道士呉筠之著
游仙釋子蘭之作長城窟而亦溷李杜元白之集粹果
可取乎(並文/粹)噫三代之文至漢復起西漢之文至唐復
振一去一取且無定見况江左諸子紛紛之筆歟嗚
呼有頴士之髙識庶能知李華吊古戰場文(唐李/華傳)無歐
陽公之巨眼而昌黎文集終為頽壁敝篋之物(歐陽公/韓文後)
(州南有大姓李氏者其子堯輔頗好學余為兒童時多/遊其家見有弊篋貯故書在壁間發而視之得唐昌黎)
(先生文集六卷因乞以歸/之見其文深厚而雄博)信矣夫論文之難也天開我
宋鉅工彬彬一洗萬古日月爭光故有為三百年來文
不振直從韓桞到孫丁之詩者(孫何與丁謂齊名王禹/偁有詩曰三百年來文)
(不振直從韓桞到孫丁于今便/合教修史二子文章似六經)有為曽子文章衆無有
水之江漢星之斗之詠者(王荆公贈曽/子固之詩云)山川旺氣化入
文章噫盛哉有如王黄州之恪孫㤗山之義石徂徠之
厲尹河南之簡歐廬陵之醇蘇文安之逺李旴江之銳
宋常山之峻司馬涑水之端曽南豐之毅王臨川之整
蘇東坡之浩蘇潁濵之通李淇水之宏陳後山之濬黄
豫章之理秦淮海之煥晁濟北之舒張譙國之婉張石
室之俊筆勢駸駸與周漢軋是豈區區模倣者之所能
及哉然考其評議觀其取予徃徃有佩劔相笑之見夫
歐陽永叔醉翁亭記平生最得意者而秦少游以為用
賦體(東坡云永叔作醉翁亭記其辭玩易盖戯云爾又/不自以為竒特也而妄庸者亦作永叔語曰平生)
(為此文最得意又云吾不能為退之書記退之又不能/為吾醉翁亭記此又大妄也陳後山云退之作記記其)
(事爾今之記乃論也秦少/游謂醉翁亭記亦用賦體)范文正岳陽樓記世稱曰佳
作者而尹師魯以為傳竒體(後山詩話云范文正為岳/陽樓記用對語說時累世)
(以為竒尹師魯讀之曰傳竒體/耳傳竒唐制硎所著小說也)曽子固之記六經閣張
伯玉終不愜意(曽子固初為太平州司户參軍張伯玉/前軰人也歐陽公王荆公諸名士共稱)
(子固文章伯玉殊不顧間語子固吾方作六經閣其為/之記子固凡謄槀六七終不愜伯玉之意則謂子固曰)
(吾自為之其書於紙曰六經閣者諸子百家皆/在焉不書尊經也云云子固大畏服聞見後錄)陳鐸之
批答魯仲明謂非詔語(魯仲明論陳鐸批/答乃表語非詔語)王荆公以東
坡醉白堂記為韓白優劣論蘇公以王金陵處州學記
為學校䇿(並文/集注)噫稱賛之意不足而正救之辭有餘諸
公非相短也正所以相切磋也不然桞子厚素稱韓之
文若捕龍蛇摶虎豹急與之角而不暇至論韓碑議其
有㡌子之習諸公之見非韓桞之見歟(桞文集讀韓愈/所著毛穎傳後)
(題云有來南者言韓愈為毛穎傳云云索而讀之若捕/龍蛇摶虎豹急與之角而力不敢暇指韓子之怪於文)
(也何又劉夢得曰桞八駮韓十八平淮西碑云左饘右/粥  如我平淮西碑云仰父俯子桞云韓碑議有㡌子)
(使我為之便/說用兵伐叛)樂天之詩沈存中喜其識趣可尚章子厚
譏其識趣最淺(詩史云沈存中謂樂天詩不必皆好然/識趣可尚章子厚謂不然樂天識趣最)
(淺陋謂詩中言甘露事處㡬如幸災雖私讐可快然朝/廷當此不幸臣子不當形歌詠也如當公白首同歸日)
(是我青山獨徃時之類之又百斛明珠云樂天為王涯/所誣謫江州司馬甘露  禍樂天在洛適遊香山寺有)
(詩曰當君白首同歸日是我青山獨徃時不知者/以樂天為幸之樂天豈幸人之過者盖悲之也)杜陵
之詩黄魯直稱其靈丹一粒楊大年薄其為村夫子(黄/魯)
(直稱杜子美詩如靈丹一粒㸃鐵成金以又詩史楊大/年不喜杜子美詩謂之村夫子有鄉人  子美詩强大)
(年不服因曰公試為我續江漢思歸客一句大/年以為屬對鄉人曰乾坤一腐儒大年似少屈)昌黎之
文歐公平日推重以家藏萬卷惟韓文為舊物萬世所
尊而蘇潁濵乃譏之(歐公書韓文後云云余家蔵書萬/卷獨昌黎先生集為舊物也嗚呼)
(韓氏之文之道萬世所共尊天下所共傳而有也/又蘇子由謂元和聖徳詩李斯頌秦所不肯言)愚溪
之文蘇東坡晚年最愛以碑文妙絶今古而歐公乃薄
之(蘇東坡晩年最喜桞子厚稱其詩在淵明下韋蘇州/上至讀曹溪南嶽諸碑妙絶今古  歐公謂子厚叔)
(文之事韓/門罪人)噫去取之見不同而優劣之論亦異諸公非
相反也正所以相詰難也不然老泉嘗稱遷之史其與
善隱而彰其懲惡直而寛至其子頴濵作古史以紏其
失諸公之見非蘇氏父子之見歟(老泉文遷史其與善/也隱而彰其懲惡也)
(直而寛其賤夷狄也簡而明○/又子由作古史論史遷之失)雖然文人相輕從古固
然然學不逮先軰文不逮先軰亦效先軰雌黄之口皆
其氣習不渾厚而輕躁者之為乎讀詩未有劉長卿一
句己呼阮籍為老兵筆語未有駱賔王一字己罵宋玉
為罪人則吾豈敢
　　　韓文
昔歐公之䟦昌黎文集也曰予少得韓文於頽壁敝篋
間閱之可愛方舉進士未暇進力後官洛陽與尹師魯
出所蔵而補綴之而韓文遂行於世噫歐公用力也久
矣(歐公書韓文後曰余少家漢東州南有李輔兒頗好/學余為兒時多遊其家見有敝篋貯故書在壁間發)
(而視之得昌黎先生文集六卷脫落顛倒無次序因乞/李氏歸讀之見其言深厚而雄博然余猶少未能悉究)
(其義徒見其浩然無涯若可愛余方舉進士以禮部詩/賦為事年十有七試於州為有司所黜因取所蔵韓氏)
(之文復閱之則喟然嘆曰學者當至於是而止耳後七/年舉進士及第官於洛陽而尹師魯之徒皆在遂相與)
(作為古文因出所蔵昌黎集而補綴之求人家所有舊/本而校之其後天下學者亦漸趍於古而韓文遂行於)
(世/)故革華傳舊所不傳而歐公錄之(洪興祖注曰下邳/革華傳舊來無此)
(傳歐公/始錄之)召大顛書舊所不載而歐公辨之(慶厯丁亥江/西袁渉世弼)
(得此書疑因之滁州謁歐陽永叔質之曰實退之語它/意不及也此書唐元和十四年刻在朝陽靈山寺東坡)
(又云世/妄撰之)作詩得寛韻則波瀾横溢泛入傍韻得窄韻則
不復旁出因難見巧舊所未論而歐公始評之(歐公云/退之工)
(於用韻得寛韻則波瀾横溢泛入旁韻如此日足可惜/之類是也得窄韻則不復旁出因難見巧如病中贈張)
(十八之/類是也)故作文者非韓不學學韓者非歐不師蘇公謂
歐陽今之韓愈信夫(蘇軾序歐陽之文曰韓文之後三/百餘年而得歐陽子天下尊之曰)
(歐陽子今/之韓愈也)嗚呼昌黎之文龍翔鳯躍日光玉㓗出入周
孔凌駕卿雲千態萬狀道徳仁義之言炳如也然毛頴
一傳舊史譏之則公之文在唐而未著(漢唐書云愈作/毛頴傳譏其不)
(近人情此文章之甚謬者矣洪興/祖曰舊史所見如此罕有識者)伯長所鬻經年不售
則公之文在國初而未顯(穆伯長有韓桞集鏤板/鬻於京師經年無售者)不有
歐陽氏其孰為古文之倡歟其孰繼昌黎之躅歟自是
而後如蘇如曽如王如宋諸君子繼唱迭和追逐前脩
盛矣哉愚嘗觀公之文矣讀聖徳詩而知其文辭雅正
與周雅爭光讀城南聨句而知其辭氣豪放雖累十百
千而不困故東坡謂寄盤谷子二章不减杜子美(東坡/曰退)
(之尋常詩自謂不及李杜若盧郎中雲夫/寄示送盤谷子詩二章獨不减杜子美)魯直謂南溪
始泛三首有詩人句律之深意(魯直於退之最愛南溪/始泛三首以為有詩人)
(句律之深意盖/退之絶筆於此)則公之詩可知也讀平淮西碑氣象宏
富得相如體讀曹成王碑語句簡古得子雲體(洪興祖/曰嘗見)
(一士人云曹成王碑造語法子雲也南山詩平淮西碑/氣象宏富法相如也進學觧師說之類精純入道理法)
(劉向也凡為文字字有/法法左氏司馬遷也)故孫覺謂淮西碑其叙如書銘
如詩(後山詩話云龍圗孫學士覺喜論/文謂退之淮西碑叙如書銘如詩)臨川謂退之善
為銘如王適張徹二銘尤竒(王荆公云退之善為銘/如王適張徹尤竒也)則
公之碑若銘可見也原道一篇扶持名教與軻書相表
裏進學觧師說等作精粹入道理不下劉向及質之前
軰伊川謂如軻之後不得其傳之語非蹈襲空虚而得
之(伊川云退之晩年為文所得甚多如軻之/後不得其傳之語非蹈襲空虚而得之)小宋謂送
窮文進學觧皆古人意思未到則公之雜文皆周情孔
思也(小宋云退之送窮文進學觧毛頴等傳皆古人意/思未到可以名家矣然送窮與楊子雲逐貧賦大)
(意相類盖古人作文皆有所祖述如司馬相如大人賦/全用屈原逺逰中語老杜云逓相祖述復先誰長卿子)
(長皆剽竊/前人意耶)至若序若傳愈出愈竒送李愿歸盤谷序東
坡以唐無文章惟此一篇而已(東坡云歐陽公言晉無/文章惟陶淵明歸去來)
(一篇而已余亦謂唐無文章惟/送李愿歸盤谷序一篇而已)毛頴等傳前軰以其說
出於莊周寓言(荆林東齋洪興祖宣和間人嘗謂毛頴/傳桞子厚以為怪予以為子虚烏有之)
(比其說出於/莊周寓言)嗚呼斯文也振八代之衰濟天下之溺回
狂瀾以挽異端之趍吹死灰以彰六經之學盖名教中
一砥柱固非後學測其涯矣姑即先正之所評論之所
嘉嘆以叙其一二焉耳然孔孟經學不行於春秋戰國
而行於後世昌黎文集不顯於李唐而顯於我朝噫有
以夫然嘗論之韓公得歐公而唱得諸公而和固為斯
文之幸然淺學者見卑識陋輕議妄改好事者託名亂
真求售其文斯文又何不幸耶聴頴師彈琴一詩盖竒
作也或者妄託文忠公以此為聽琵琶之詩旣議韓公
又誣歐公(洪興祖曰歐公以聽頴師彈琴詩為聽琵琶/詩東坡嘗作聽琴詩恨文忠公不及見二公)
(之論似/未必然)祭桞子厚文盖精語也或者妄以表表愈偉之
句改為表奏(洪興祖曰退之文章多為流俗庸人妄改/如祭桞子厚文云表表愈偉嘗見一本改)
(作表/奏)嗟夫胷中無國子監不可讀杜甫詩况公之文淺
學者豈可輕議乎(前軰/論云)直諫表論顧威狀言不成文事
非指實已不免前軰之論(荆林東齋曰直諫表論顧威/狀舊本無之好事者編入别)
(集觀其文法非退之作公在穆宗朝不聞有直諫事設/或有之史官豈得不傳盖後人妄託公名以售其文才)
(識庸淺尚不堪為退之作故也直諫表云忝位聖唐見/賢如齊賢逹之士所痛心怪駭而已枵然無圗等語皆)
(不成文理又論顧威狀云今臣獨陳一力胡能止百官/之䛕說煩救顧威此一詩季同不可謂百官之䛕又云)
(臣當寸草之命骨肉謝於陛/下矣議刑常事安用此等語)詩之序議三器論命意措
辭絶無長處又别出一人之手凡此數篇皆編外集(或/論)
(韓文直諫表顧威狀正出一手詩之序議三器論又/出一人之手論意措辭絶無長處徒務怪句云云)嗟
夫李華弔古戰場文且不逃頴士之所識况公之文好
事者其可託名乎(唐書李/華傳)雖然外集所錄固雜矣至明
水賦送俱文珍僧令縱答劉秀才論史與夫上賈滑州
書薦薛公達書通觧擇言鄠人對等篇深粹典麗非他
人所能及而李漢公之門人最厚者収拾遺文無所失
墜而此作反不在四十卷之列何耶我知之矣盖論史
之作人禍天刑數語特出於有激而云(答劉秀才論史/書云夫為史者)
(不有人禍必有天刑豈可不畏懼而輕為之哉唐有天/下二百年矣聖君賢相相踵其餘文武之士不可勝數)
(豈一人卒能/紀而傳之耶)明水賦雖工乃舉子聲律之語(外集省試/明水賦)
文珍閹寺識者羞稱(外集送汴州監軍/俱文珍序并傳)令縱浮屠名教
所斥(又送浮屠令/縱西遊序)乃公意自不欲存於世者故漢集中
不収之(李漢文集序門人李漢辱知最厚且親遂収拾/遺文無所失墜捴七百二十六合為四十一卷)
(又有注論語十卷順宗/實錄五卷不在集中)至其他所作又有可言者盖少
年識見一昌黎也潮州貶還又一昌黎也黄山谷嘗曰
公之文自潮州還有不待繩削而自合者則公之老作
為自然也(韓公年譜云魯直云退之自潮/州還朝後文不煩繩削而自合)伊川亦曰退
之晩年為文所得甚多則以公之晚作為有所見也(見/上)
彼上賈滑州書方年二十二(韓公年譜上賈滑州耽書/云愈年二十二讀書學文)
(十五年自七嵗讀書至此首尾/十六年一本作二十三誤矣)而薦薛公達書殆又始
冠之嵗(年譜正元四年戊辰張建封為滁泗濠節度公/薦薛公逹於建封云河東薛公達年二十有六)
(按公達墓誌云元和四年年四十七卒自元和己丑逆/數之至今二十六嵗公時年二十二始有文章見集中)
通觧擇言觧鄠人對三篇亦皆少時所作(洪興祖云通/觧擇言觧鄠)
(人對或云皆/少時所作)齒少氣弱誠非足以垂永乆者也噫張燕
公謪岳州而詩益悽惋人以為江山之助(張說傳說為/文屬思精壯)
(長於碑誌世所不逮旣謫岳州/而詩益悽惋人謂得江山助云)杜工部自䕫州後所著
篇什皆不待斧斤而自合(杜甫詩後因闗輔飢輒弃官/去客秦州流落劔南夔峽間)
(酒酣慷慨懷古/餘見杜詩集)桞子厚南遷後作曹溪南嶽諸碑妙絶
古今東坡稱嘆不能自已者(栁宗元年譜東坡居士云/桞子厚南遷作曹溪南嶽)
(諸碑妙/絶古今)然則論韓公之文安敢以少年所作為公之累
耶
　
　
　
　
　
　古今源流至論後集卷一
欽定四庫全書
　古今源流至論後集卷二　　宋　林駉　撰
　　　三省
　　　　侍中　　　中書令　　　尚書令
　　　　左右僕射(唐亦除尚書令以/僕射為尚書省長)
三省之職起於秦漢三省之任重於東都魏晉以尚書
省統天下之務中書省總機要之司門下省掌出納之
命則唐與本朝也且侍中秦官特丞相史之任漢選貴
游充為加官掌侍左右分典服物(宋百官志曰侍中本/秦丞相史也使五人)
(往來殿内東廂奏事故謂之侍中又按通典漢侍中為/加官得入禁中分掌乗輿服物云云貴子弟至襁褓受)
(寵/)嚴助詞臣得備顧問(本/傳)安國名儒特掌唾盂(宋百/官志)
(武帝世孔安國為侍中以其/儒者特聽掌唾盂朝廷榮之)其微可知也中書令漢官
特少府屬之職晚年倦政游宴後庭遂置中書俾領章
奏武帝初用宦者成帝懲用士人甚欲輕其權也(通典/其所)
(置中書之名因武帝遊宴後庭始用宦者典事尚書謂/之中書謁者置令僕射元帝時𢎞恭為令石顯為僕射)
(秉權用事成帝改中書謁者令/日中謁者令更以士人為之)秦時少府主發書殿中
者謂之尚書令不過任蠶室至賤之人通掌圖書宣達
封奏而政不與焉(六典云初秦變周法天下之事皆決/丞相府置尚書於禁中有令丞掌通)
(章奏而已之又通典云秦時少府遣吏四人在殿中主/發書故謂  尚書尚者主也又云武帝始用宦者主中)
(書以司馬遷中間遂罷其官以為中書之職至/武帝罷中書宦者又置尚書五人一人為僕射)秦時以
善射者掌事謂之僕射乃謁者冗從之徒後置尚書雖
優此官而任猶輕焉此三省之職起於秦漢然也(通典/秦官)
(漢因之自侍中尚書博士初皆有之古者重武官有主/射以督課故曰僕射又云成帝尚書五人一人為僕射)
(四人分曹通掌尚書秘/記章奏之事其任猶輕)西漢丞相總百官而九卿分事
東都事權歸臺閣而尚書分曹出納王言敷奏萬機令
則總領紀綱僕射則分掌錢穀而尚書之權始重(司馬/温公)
(文按西漢以丞相總百官而九卿分天下之事光武中/興自親庶務事歸䑓閣尚書始重而西漢公卿稍已失)
(職矣及通典尚書至後漢則為優重出納王言敷奏萬/機令  右丞摠領紀綱無所不統僕射及左丞分掌廪)
(餼錢穀靈帝以侍中梁鵠為選部/尚書總謂之尚書臺亦謂之中臺)魏武置秘書令典尚
書之奏事文帝置中書令罷秘書之官屬遂以秘書左
丞劉放為中書監以秘書右丞為中書令職重情親專
掌機要而中書之任始重(魏武帝為魏王置秘書令典/尚書奏事又其任也文帝黃)
(初初改為中書令又置監以秘書左丞劉放為中書監/右丞孫資為中書令並掌機要中書令監始於此也)
(又司馬温公文及魏佐漢初建魏國置秘書令典尚書/奏事文帝受禪改秘書為中書有令有監亦不廢尚書)
(然中書親近而/尚書疎外矣)東晉以後天子以侍中常在左右與議
政事始不專用中書入侍帷幄出擁華盖嵇紹為侍中
身捍乗輿禇翼為侍中面叱峻兵於是中書之權分而
門下之權重矣(司馬温公文東晉以後天子以侍中常/在左右多與之議政事於是又有門下)
(而中書之權始分矣侍王粲為侍中曹植贈粲詩曰戴/蟬珥貂朱衣皓帶入  帷幄出擁華盖  又通典注曰)
(彭權於晉武帝為侍中能答旄頭之義嵇紹於晉惠帝/為侍中以身捍衞帝側禇翼為侍中抱天子以叱蘇峻)
(兵鍾雅為侍中出招/義兵事覺為峻所害)此三省之任重於東都魏晉然也
降及南北大抵循襲唐因隋制以三省長官為宰相命
太宗為尚書令封德彛為中書令髙士㢘為侍中後以
太宗嘗為尚書令故以僕射為侍中中書令為宰相如
武德間以裴寂德彛為左右僕射正觀初以蕭瑀無忌
為左右僕射皆為宰相之職其制可見也(唐宰相表武/德元年六月)
(甲戌趙國公世民為尚書令三年三月甲戍中書侍郎/封德彛兼中書令九年七月辛卯髙士㢘為侍中又表)
(四年四月寂為左僕射九年德彛為右僕射右又正觀/元年蕭瑀為尚書左僕射長孫無忌為尚書  僕射)
其後以品髙不除他官叅預故有叅議朝政叅知政事
之名(唐百官志太宗時以杜預吏部尚書叅議朝政魏/徴以秘書監叅預朝政或曰叅議得失叅知政事)
(之類其名非一/皆宰相之職也)又其後或加平章或加同品至拜僕射
亦必帶之惟侍中中書令則否故有平章同品之名(同/上)
(貞觀八年僕射李靖以疾辭位詔疾少瘳三兩日一至/中書門下平章事而平章事之名盖起於此其後李勣)
(以太子詹事同中書門下三品書同侍中中書令也而/同三品之名盖起於此職源自尚書令闕二僕射為宰)
(相及正觀未除拜僕射必加同/中書門下平章事及叅知等名)然唐為此號者盖欲合
中書令之權耳自是相承至于國朝莫之能改非不分
也理勢不可復分也國初三省長官第為空名惟侍中
有真拜者在國初則范質趙普繼此則丁謂馮拯韓琦
而已是雖以門下省長官而總百揆然三省之職實合
為一故未改官制之前凡命相者必曰同中書門下平
章事盖國朝之制名曰沿唐而實異於唐歟(職源國朝/沿唐制凡)
(命相必曰同中書門下平章事即真拜侍中者不復言/平章事累朝因仍三省長官尚書令中書令侍中僕射)
(不與政皆為空官特以寓祿秩序位品而已趙又皇朝/元輔表建隆元年范質侍中興國六年九月  普司徒)
(兼侍中乾興元年丁謂馮拯並侍中治平四年神宗/即位正月韓琦司徒侍中昭文館大學士監脩國史)元
豐正名三省並建分職設局如貫繩然然愚所深惜者
小人用事託公濟私其弊有三盖不可不論且王珪以
左僕射兼門下侍郎蔡確以右僕射兼中書侍郎二省
宜相兼矣夫何確專政柄惟重中書凡有除吏珪不與
聞盖僕射為相命令進擬皆所由出安有省覆之舉二
省進對同得預聞旣已奉行又復有審駁之理此事權
所以盡歸於右僕射之手蔡確偏重右相之弊一也(元/豐)
(五年詔自今事並中書取㫖門下覆奏尚書施行輔臣/有言中書獨取㫖事權太重上曰三省體均中書議之)
(尚書行之苟有不當自可論奏不當於此亂體統也初/王珪蔡確力賛改官制確先說珪曰公久居相位必拜)
(中書令故珪不疑一日確宻言三省長官位髙不須設/只以左僕射兼門下侍郎右僕射兼中書侍郎各主兩)
(省事上以為然確獨專政柄凡除吏珪不與聞乃言臣/備位宰相不與進退百官請同議上許之三省並建政)
(事者大事出門下其次出中書又其次出尚書王安禮/不預官制乃曰政畏多門要當歸一臣謂事無巨細宣)
(於中書本於門下尚書行之則善矣從之僕又筆談官/制行左僕射兼門下侍郎行侍郎之職右  射兼中書)
(侍郎行中書之職别置侍郎以貳之二省宜相兼矣然/僕射旣為宰相則凡命令進擬末有不由之出者出令)
(之職旣身行尚又省而復之乎方其進對門下侍郎亦/預聞矣既已奉行之而又審之亦無是理門下惟有給)
(事封駁未有侍郎自駁已奉之命者則侍中侍郎所謂/省審殆幾虚文也元祐間議者以詔令稽留吏員冗多)
(因有并門下省之意故雖不行然而有當禀左相必送/中書右相或持不主左相無如之何中書侍郎進門下)
(侍郎雖名為進/其實不樂也)自呂公著有同舟共濟之說而執政皆
協力(呂公著神道碑官制三省並建而中書獨為取㫖/之地門下尚書奉行而已公著曰三省均輔臣也)
(正如同舟共濟當一心共力以脩政事乞事于三/省者自今執政同進呈取㫖而各行之遂定為令)又韓
縝以猶子避親改授之命而三省同取㫖三省宜同心
矣(韓縝為右僕射其猶子以避親改授超升本班時黄/履言之始命三省合取㫖事及䑓諫章疏同進擬不)
(專屬/中書)夫何子厚任左僕射有欲更分班奏事之制者子
厚懼權之去已乃曰此先帝之志不可易故終哲宗之
世不置右僕射而文書有合送中書取㫖者則以為無
條有例由尚書省徑上但過門下而已蔡京姦臣尤而
效之子厚偏重左相之弊二也(紹聖元年章焞左僕射/當時有言元祐擅更三)
(省分班奏事之制者焞曰此先帝之志不可易故文書/有合送中書取㫖者則以為無條有例由尚書省徑上)
(但過門下而已三年李清臣為中書侍郎言官制中書/取㫖門下審覆尚書施行近日尚書侵紊職事而合送)
(中書者更不送中書便將上取㫖伏望變正相/又紹聖元年至元符二年凡六年惟焞為左)又有甚
者京相既久姦謀日長請改左僕射為太宰右僕射為
少宰自以太師兼總三省號為公相宰執大臣皆居其
下益肆其無忌憚之心噫可嘆也是則蔡京偏重公相
之弊其變已三流害尤甚歟(大觀二年京為左僕射獨/相政和六年改左右僕射)
(為太宰少宰五月京以太師楚國公領三省事三日一/至都堂元輔表  又蔡絛國史補政和廢尚書令侍中)
(中書令改為左輔右弼未始除授左右僕射/為太宰少宰京為太師兼領三省號公相云)嗟夫右相
偏重之弊王珪非不言之言之卒不勝(見/上)左相偏重之
弊李清臣非不辨之辨之卒不能至公相專恣之弊宣
和詔令非不言罷而或以為噬臍之悔(宣和七年詔令/居三公論道之)
(位而摠理三省衆務使宰相備員殊失紹述憲章之意/可於尚書復置令虚而不除三公止係階官更不摠領)
(三省餘/見上)甚至紹興權臣竊之(秦檜紹興十/三年除太師)開禧權臣又
竊之識者盖為浩歎罷平章之名定丞相之稱此乾道
之令典也(乾道八年改左右丞相/罷左右僕射平章事)今日宜率由之以為
萬世家法云
　　　宰相兼樞
周公冡宰出征東山(詩/)畢公為公兼任司馬(書/)嗟夫軍
旅之事非縉紳之所當預將帥之權非廟堂之所可侵
而周公必使兼統不曰侵官何耶盖出征重寄也握兵
大權也身為大臣不得與知則渙散不相通彼此不相
濟其弊豈勝言哉嘗以周之六官攷之冡宰所以掌邦
治統百官也司馬所以統六卿平邦國也二卿適相等
耳至調發之權不歸之司馬而歸之天官噫先王之為
慮也逺矣故呂伋掌兵若無闗於太保而太保實俾之
(書顧/命)程伯出師若無與於尹氏而尹氏實命之(詩/)於分
之中而有合之理存於判然不相屬之際而有貫通之
意寓此周人所以為良法歟自㢘藺立敵而將相之職
分田吳爭功而軍國之權偏(通鑑魏置相田文吳起不/恱謂田文曰請與子論功)
(可乎田文曰可起曰將三軍敵國不敢謀子孰與起文/曰不如子起曰治百官親萬民實府庫子孰與起文曰)
(不如子起曰守西河而秦兵不敢東鄉韓魏賔從子孰/與起文曰不如子起曰三者子皆出吾下而位加吾上)
(何也文曰主少國疑大臣未附百姓不信方是之時屬/之子乎屬之我乎起黙然曰屬之子矣  又藺相如輔)
(趙王歸國以相如為上卿位在㢘頗之右亷頗曰我為/趙將有攻城野戰之功藺相如素賤人吾羞不忍為之)
(下宣言曰我見相如必辱之相如聞之每朝常稱疾不/欲爭列出而望見輙引車避匿其舎人皆以為恥相如)
(曰子視㢘將軍孰與秦王曰不若相如曰夫以秦王之/威而相如廷叱之辱其羣臣相如雖駑獨畏㢘將軍哉)
(顧吾念之强秦所以不敢加兵於趙者徒以吾兩人/在也今兩虎共鬪勢不俱生㢘頗聞之至門謝罪)更
秦歴漢官制益紊諸呂兆釁勢亦亟矣丞相平至以五
百金交驩太尉而左袒之功僅濟(漢書周/勃傳)擁昭立宣事
亦重矣丞相敞至不敢言而大將軍光以廢立之權自
任(本/傳)夫以丞相之重而下聽命於掌兵之將况望其
無所不統如周人之制哉厥後以北衙抗南衙之權以
西府敵東府之勢自朝廷而言則曰軍國而軍先於國
自大夫而言則曰將相而將先於相古人事權一切倒
置中書主民樞宻主兵兩不相通而天下之事紊矣我
太祖肇造區夏削平僭偽范質趙普皆以宰相兼樞宻
之柄(皇朝元輔表建隆元年二月王溥范質大學士樞/宻使同中書門下平章事又乾德二年正月樞宻)
(使趙普門下侍郎同/中書門下平章事)家法相傳至今不易故時方有事
則叅議機謀之秘時方無事則各任兵民之寄太宗朝
獲繼遷母之議非細事也而宰相呂端告樞使冦公曰
邊鄙常事端不敢與軍國大計不可不知於是覆奏養
視招徠繼遷果動九重撫髀之嘆(保安軍獲李繼遷母/是時冦凖為樞使呂)
(端為宰相上召凖與之謀端邀凖曰邊鄙常事樞宻院/之職端不敢與知若軍國大計端備位宰相不可以莫)
(之知也凖以獲繼遷母告端曰君何以處之凖曰凖欲/斬以戒㓙逆端曰此非計之得也端將覆奏之即具奏)
(曰陛下今日殺繼遷之母繼遷可擒乎若不然徒植怨/讎益堅其叛心耳以臣之愚謂宜置於延州使善養視)
(之以招徠繼遷上撫髀/稱善曰微卿幾誤朕事)真宗朝契丹冦邊之舉非細故
也而真宗謂宰相冦凖曰中書總文武大政宻院雖專
兵須本中書於是建議親征尺箠笞之果三十餘年無
北顧之憂(景德元年上每得邊奏必先送中書謂畢士/安冦凖曰軍旅之事雖屬樞宻院然中書摠)
(文武大政號令所從出向者李沆或有所見往往别其/機宜卿等當詳閱邊奏共參利害勿以事干樞宻院而)
(有所隱也未㡬契丹犯澶淵宰相/㓂準力主親征之役果契丹請和)當是時也二府雖有
同議之公未有兼任之職迨慶厯間西事方興因富弼
之言而以張士遜同議宻院事(康定元年詔樞宻院自/今邊事並與宰相張士)
(遜章得象參議之即不須簽樞國朝舊例以中書主民/樞宻主兵故元昊反邊奏皆不關中書知諫院富弼言)
(邊事係國安危不當專委樞宻院而宰相不與乞如國/初令宰相兼樞宻使翰林學士丁度言今之六府分兵)
(民之政若措置乖異則天下無適從非國體也請軍旅/重務二府得通議之上參取其言而降是詔士遜等以)
(詔納上前曰恐樞宻院謂臣等奪權/弼曰此宰相避事耳非畏奪權也)因張方平之言而
以呂夷簡章得象皆兼樞宻使(慶厯二年七月右僕射/兼門下侍郎平章事呂)
(夷簡判樞宻院戸部侍郎平章事章得象兼樞宻使晏/殊同平章事初富弼建議宰相兼樞宻使上曰軍國之)
(務當悉歸中書樞宻非自官然未欲遽廢故止令中書/同議樞宻院事及張方平請廢樞宻院上乃追命富弼)
(議特降制命夷簡判院事而得/象兼使殊加平章事為使如故)未㡬邊事旣寧而兼職
遂罷於慶厯之五年(慶厯五年從賈昌朝陳執中之/言罷兼樞宻以邊事寧故也)建
紹間國歩多艱乃以宰相范宗尹兼樞宻於建炎之時
(建炎四年六月以宰相范宗尹兼樞宻院事罷御營使/議者以為宰相之職無所不統本朝沿五代分為兩府)
(兵道付於樞宻比年又置御營使是政出於三也於是/以其事歸樞宻院為機務房焉  自慶厯後宰相不兼)
(樞宻者八十餘年/而後兼盖自此始)復以張浚趙鼎兼樞使於紹興之日
(紹興七年宰臣張浚兼樞宻/使趙鼎秦檜亦以左僕射兼)未㡬和議既成而兼職復
罷於紹興之二十六年(紹興二十六年詔曰比緣軍興/令宰相兼樞宻使今邊事已定)
(可依祖宗故/事更不兼領)然亦觀慶厯紹興兼樞之效乎方夷簡判
樞院之職命范公仲淹出撫陜西相約平賊而趙元昊
送欵哀鳴終身膽破而西邊晏然矣(吕夷簡自許州召/還除平章門下事)
(兼判樞宻院時范仲淹亦召還二人歡然相約/戮力平賊范公出陜西未幾元昊請和復還)張魏公
都督兵馬之事命張韓劉岳分屯江淮大敗劉猊僅以
身免而敵人始懼矣(名臣事/實本傳)此見兵民相通之驗歟不
然雍熈議征幽州獨與宻院詳議中書不得預聞卒不
能成幽薊之功(雍熈三年正月先是賀令圖等相繼上/言取幽薊上始有意北伐曹彬等為虜)
(所躡我師大敗趙普手䟽諫曰蠢兹獯鬻誠非我敵自/古帝王置之度外云云願頒明詔速議抽軍初議興兵)
(上獨與樞密計/中書不預聞)康定戎人歸附諫官方爾論列而中書
初不預知不免有區處之失(康定初時吹同乞沙自唃/厮羅界來降詔補之班奏)
(職覊置湖南富弼言當厚賞以勸來者/上命以所言送中書而宰相初不知)其弊亦可見矣
甚至熈寧初趙明與西人戰中書賞功而樞宻約束郭
逵脩堡柵宻院詰之而中書褒詔滕達道之言其深知
事情歟其有感祖宗舊制歟(熈寧初滕達道言中書宻/院議邊事多不合趙明與)
(西人戰中書賞功而宻院降約束郭逵脩堡柵宻院方/詰之而中書已下褒詔夫中書欲戰而宻院欲守何以)
(令天下願敕大臣凡戰守/議同而後下神宗善之)
　　　宰相臺諫
秉鈞當軸宅揆代工坐廟堂而進退百官此宰相之職
烏府深嚴豸冠威肅振紀綱而警風采此臺諫之職噫
孰謂天子耳目之官尤重於股肱之任歟何者廊廟之
謀謨未必盡合於事情賢否之升黙未必盡愜於公論
况權門一登炙手可熱相府潭潭趍者如市使非白簡
霜飛之嚴何以動其警畏之心哉然敢於論人主之過
而不敢於忤權臣之意敢於陳宫闈之非而不敢於指
廟堂之失茍不奬其勁直之節借其容納之意則孰肯
盡言耶且霍光廢立權在掌握雖宣帝亦憚之嚴延年
以侍御史之微劾奏其罪而朝廷肅然起敬(嚴延年傳/宣帝時為)
(侍御史帝初即位劾奏霍光擅廢立無人臣/禮不道奏雖寢朝廷肅然敬憚餘見霍光傳)王鳳竊柄
根據中外雖成帝亦憚之劉向以大夫之卑公陳其咎
而權貴為之縮頸(劉向陳延光祿大夫是時帝元舅陽/平侯王鳳為大將軍乗政以太后專)
(國權兄弟七人皆封為列侯時數有大/異向以為外戚貴盛兄弟用事之故)震霆一驚聽者
掩耳威望若此廟堂其不警乎李義府取媚昭儀擅殺
六品髙宗且不問其枉法之罪王義方一為侍御對仗
呵叱昌誦彈文之過(通鑑髙宗記李義府恃寵用事洛/陽婦人淳于氏美色係大理獄義)
(府囑寺丞畢正義枉法出之將納為妾大理卿叚寳𤣥/疑而奏之上命給事中劉仁執等鞠之義府恐事洩逼)
(正義自縊於獄中上知之原義府罪不問侍御史王義/方欲奏彈之先白其母曰義方為御史視奸臣不紏則)
(不忠紏之則身危而憂及於親為不孝二者不能自決/母曰若王陵之母殺身以成子之名汝能盡忠以事君)
(吾死不恨義方乃奏義府於輦轂之下擅殺六品寺丞/如此則生殺之威不由上出於是對仗叱義府令下三)
(叱義府始出/乃讀彈文)裴延齡怙恩老姦舉朝側目德宗方有白
麻之拜陽城身為諫官守閣慷慨卒沮其右相之命(裴/延)
(齡譛陸䞇與李充張滂等失勢怨望四月貶贄為忠州/别駕初陽城自處士為諫議大夫人皆想望風采及至)
(日夜痛飲韓愈作爭臣論以議之城亦不以屬意及贄/等貶上怒未解中外惴恐無敢救者城聞而起曰不可)
(令天子信用奸臣殺無罪人即帥拾遺王仲舒歸登右/補闕熊執易崔邠等守延英門上䟽論延齡奸邪贄等)
(無罪上大怒欲加城等罪太子為之營救上意乃解張/萬福聞諫官伏閣往至延英門大言賀曰朝廷有直臣)
(天下必太平遂遍拜城與仲舒等已而連呼太平萬歲/太平萬歲萬福武人自此名重天下時朝夕相延齡陽)
(城曰脫以延齡為相城當/取白麻壞之慟哭於廷)嚴霜在望睹者毛寒言論若
此權要其不懼乎不然黃閣森嚴紫府榮耀喬岳峻天
魁斗橫漢縉紳不敢言給舍不敢論而任風憲者若猶
首䑕自黙仗馬不鳴則事權不振國勢不立亦豈廟堂
之福哉嘗觀國朝宰相臺諫輕重之由矣自御史劾趙
中令反以見斥而臺諫之言輕(太祖寵待趙韓王如左/右侍御史雷德驤劾奏)
(普强市人第宅上怒叱之後其子有/鄰復訟其庇吏受賄上怒按問罷相)自諫官論丁謂卒
不見聽而臺諫之言沮(蘇子由云使丁晉公之時臺諫/言事必聽其敗已久矣至於申)
(公非諸公並攻其/短其害必有甚也)卒之中令其子不能逃庇吏受賕之
失而謂之姦邪他日自敗則知人言有益於國家也多
矣(並見/上)至于仁祖以政事付宰相以公議委臺諫政事
之出少有愆失而公議之誅略不少貸是故晏殊為政
傾身諫官張方平盖指仁宗時言也(子由龍川志云張/安道為予言國朝)
(自真宗以前朝廷尊嚴私說不行好竒喜事之人不敢/以事揺惑朝廷故士知為詩賦取科第而不知其他自)
(設六科以來士之翹翹者爭論國政長短其始也范諷/孔道輔范仲淹以才能為稱首其後晏元獻為政富鄭)
(公參政事多置諫官乃用歐陽脩余靖蔡襄孫沔為諫/官諫官日橫鄭公尤傾身下士上以謙虚為賢下以傲)
(誕為髙於是私說遂勝而朝廷輕矣予以為張公之論/得其一不得其二徒見今世朝廷輕思曩日之重不知)
(大臣恣為非横其害亦不細也盖朝廷重輕則不在/此誠使正人在上舉動皆當下無以議而朝廷重矣)富
弼為相奉㫖臺諫汪輔之亦指仁宗時言也(嘉祐四年/汪輔之以)
(書誚責富弼曰公為宰/相但奉臺諫風㫖而已)是雖朝廷之勢若輕而議論之
權若橫然失在廟堂救在臺諫亦不過維持公議而已
自今觀之景祐之際丞相呂夷簡也納賂市恩抗疏力
爭夷簡之勑雖峻而仲淹之氣愈厲(國朝元輔表天聖/七年夷簡同中書)
(門下平章事至明道二年二月免三年再相景祐四年/免仁宗廢郭后夷簡以前罷相怨后范諷言后無子當)
(廢夷簡直其言先勅有司無得受䑓諫章䟽仲淹孔道/輔孫祖德蔣堂郭勸馬絳叚少連宋郊劉渙詣垂拱殿)
(門伏奏斥夷簡納賂/市恩罷相判許州)寳元之際執政王隨陳堯佐也不
才多私極口深詆韓琦之章屢上而王隨之黨隨罷(寳/元)
(元年三月平章王隨陳堯佐參政韓億石中立皆罷初/呂夷簡宻薦隨與堯佐二人為相其意引援非才居已)
(下者用之覬他日上意見思而復相已及四人議政數/僨事於中書隨復屬疾堯佐復年髙多不舉事災異仍)
(見右司諫韓琦論隨等不才多/私凡䟽十上於是四人俱罷)文彦博取媚宫闈唐介
劾之雖介有别駕之除而彦博亦有罷免之命况猶遣
使護介乎此見於皇祐之時也(皇祐三年唐介劾文彦/博知益州日作間金燈)
(籠錦因中人入獻宫掖縁此為執政及恩州賊平幸㑹/明鎬成功遂叨宰相昨除張堯佐宣徽節度使盖彦博)
(奸謀迎合乞斥罷彦博以富弼代之上怒甚召二府示/曰介言他事乃可至謂彦博因貴妃得執政此何言也)
(介面質曰彦博宜自省即有不可隱於上前彦博拜謝/不已梁適斥介下殿介辭益堅上令送䑓劾介彦博言)
(臺官言事職也愿不加罪不許上怒不可測羣臣莫敢/諫右正言蔡襄獨進言介誠狂直然容受直言帝王盛)
(德也必望矜貸之王舉正復言介責太重改英州别駕/復取其奏以入遣中使護送介至英州且戒必全之無)
(令道死彦博罷為吏部尚/書觀文殿大學士知許州)梁適求援閹寺馬遵彈之雖
遵有補外之行而適終負去位之愆况上久知清議弗
平乎(至和元年五月平章梁適罷先是殿中侍御史馬/遵等彈適奸邪貪黷任情狥私上知清議弗平乃)
(罷之馬遵等皆出補守倅適之得政中官有力焉及遵/等極言其過左右或言御史捃拾宰相自今誰敢當其)
(任/者)此見於至和之時也劉沆挾私趙抃力沮(劉沆在相/疾言官屢)
(加裁抑出范師道其趙抃張鼎言/沆挾私出御史罷相知應天府)執中剛愎蔡襄面斥
(蔡襄言執中剛愎/不才不可任以政)甚者富鄭公一代名臣初年拜麻士
夫相賀且不免韓絳之議則清議凛凛於朝廷之上誠
可畏也(嘉祐六年歐陽脩言景祐中范仲淹言宰相呂/夷簡貶知饒州皇祐中唐介言宰相文彦博貶)
(英州别駕至和初呂中復呂景初馬遵言宰相梁適並/罷職出外其後趙抃范師道言宰相劉沆亦罷職出外)
(前年韓絳言富弼罷知蔡州今又唐介五人言陳升之/得罪自范仲淹貶饒州後至今二十年臺諫未聞有規)
(諫人主而得罪者臣盖謂方/今諫人主則易言大臣則難)蘇子由嘗曰申公非諸賢
並攻其短其害必有甚則臺諫不惟有益於人國其於
相業亦不為無助(見/上)自議者以私說日勝輕議臺諫而
風采言論非復前日之舊(見上子由龍/川志云云)妄行新法此宰
相之過也臺諫爭之宜矣而反補外焉(熈寧間王安石/為相行新法臺)
(諫相繼論列盡出補/外臺中為之一空)邊事失實此宰相之尤也御史論
之當矣而反左遷焉(見/下)鳴呼諫官御史敢攻人主不忤
權臣傅公此言誠有激而云也(元祐二年御史張舜民/因論邊事言文彦博照)
(營劉奉世失實罷判登聞鼓院自古諫官御史之患在/敢攻人主之短不敢忤權臣之意如舜民者宜被擢賞)
(而反蒙廢黜豈所以勸/忠義之節哉傅堯俞傳)吾觀後來之事則知仁祖之為
國慮豈不逺哉雖然仁宗盛時臺諫所以敢言者雖曰
人主崇奬之誠亦大臣優容之公夷簡非仲淹所斥乎
夷簡復相且曰仲淹賢者朝廷將用之此言豈易發耶
(康定元年范仲淹復舊職㑹夷簡復入朝言於仁宗曰/仲淹賢者朝廷將用之豈可但除舊職耶即除龍圖閣)
(學士陜西安撫使仲淹謝曰向以公事忤相公不/意相公乃爾奬㧞夷簡曰夷簡敢以舊事為念)彦博
非唐介所攻乎彦博復相乃曰召臣未召唐介臣不敢
行此言豈易得耶(元豐中潞公留守西京唐介之子義/問元運判潞公謂義問曰仁宗時先)
(參政為臺諫以言某謫官某亦罷相未㡬復召還相位/某上言唐某所言正中臣罪召臣未召唐介臣不敢行)
(仁宗以某言起參政/通判潭州尋至大用)之二君子者其真古大臣用心歟
愚觀徂徠之頌蔡襄之詩因三詠三嘆於慶厯宰相臺
諫云(石介作聖德詩誦慶厯諸賢如衍殊昌朝仲淹脩/靖得象襄弼王素蔡襄作諫官詩云御筆新除三)
(諫官紛然朝野盡相/歡素脩靖三諫官也)
　　　叅政
黃樞貳職侍講金華紫府宏深參謀玉鉉(陳希烈/制詞云)是職
也豈非師尹之副歟按漢表御史大夫掌副丞相則今
參貳之意也(漢百官表上御史大夫秦官/位上卿銀印青綬掌副丞相)按唐表叅預
叅議得管朝政則今叅貳之名也(唐宰相表魏徴以秘/書監叅預朝政褚遂)
(良以黃門侍/郎叅預朝政)夫惟貳於相職則小大相通長貳合議盡
推車協力之忠効同舟共濟之義相曰可叅曰不可叅
曰然相曰不然則天下無不舉之事矣嘗觀宣帝之任
御史大夫也本始地節四五年間丞相韋賢御史大夫
魏相也是為長寛而貳嚴地節神爵八九年間丞相魏
相御史大夫丙吉也是為長嚴而貳寛神爵五鳳三四
年間丞相丙吉御史大夫蕭望之也是為長寛而貳嚴
(並漢百/官表上)同異相濟寛嚴相用不過適中而已此所以成
中興之績又嘗觀太宗之任叅預等官也正觀三年房
元齡為尚書左僕射魏徴以秘書監叅預朝政元齡謂
創業為難徴謂守成為難故彼此異議而不嫌(房元齡/傳帝問)
(創業守成孰難元齡曰創業則難魏徵曰守成為難帝/曰元齡從我定天下見創業則難徴與我安天下見守)
(成為/不易)正觀四年元齡尚為僕射蕭瑀以御史大夫參議
朝政蕭瑀偏駁則元齡裁正元齡過失則蕭瑀痛劾故
議論相規而不恕此所以成造業之功(蕭瑀傳正觀四/年瑀為晉州都)
(督遷御史大夫參預朝政瑀意或偏駁不通用法深房/元齡魏徴温彦博頗裁正之㑹元齡等小過失瑀即痛)
(劾/)然漢之御史大夫不副丞相皆有覬覦謀䧟之心(杜/佑)
(通典漢御史大夫不求副/丞相多隂毁丞相欲代之)唐之參議參預名曰副貳實
無異宰相之任(錢若水曰按唐故事裴寂參知政事杜/淹參議朝政魏徴蕭瑀參議政事劉洎)
(叅知政事劉幽求參知機務並宰相之任今/陶穀不能逺引乃以參政下丞相一等失之)然則名實
相副長貳協濟者其惟國朝乎國初相權太重擇官為
副倣唐參知參議之名而立參知政事之官遂命薛居
正呂餘慶為之時乾德二年因陶穀之言也(職畧國朝/乾德二年)
(太祖已相趙普畏其專將擇官以為副而難其名稱召/陶穀問曰下丞相一等有何官對曰唐有參知機務參)
(知政事今可用之遂命薛/居正呂餘慶為參知政事)舊制不押班知印自開寳中
宰相趙普與薛居正輪知於是有押班知印之命(初不/宣制)
(不押班不知印不升政事堂上令就宣徽院使㕔上事/殿庭别設磚位於宰相後勑尾書銜降宰相數字月俸)
(雜給皆半之此乾德之制也至開寳六年詔押班/知印及祠祭行香令宰相趙普與薛居正輪知)舊制
不升政事堂自咸平中宰相呂端與寇凖同事於是有
得升都堂之例(至道元年詔宰相使相視事及商議軍/國政事並得升都堂先是呂端寇凖並)
(為諫議大夫參知政事至是端相而凖尚參政端慮凖/不平且言兄餘慶任參政曰悉與宰相同願舉行之從)
(其/請)至元豐以門下中書侍郎尚書左右丞為參知政事
之職至建炎罷左右丞而門下中書侍郎即為參知政
事之名此事權輕重制度沿革之由也(元豐官制罷參/知政事以門下)
(中書侍郎尚書左右丞為執政建炎三年呂頥浩請將/元祐司馬光併省奏召侍從參議孫覿等請以門下中)
(書侍郎並參知政事而咸罷尚/書左右丞焉職畧及中興㑹要)愚之所以深喜者有協
同而無扞格有相維而無相激相有舉事之非則為參
者抗議正救不曰越職參有建議之失則為相者廷爭
力辨不曰侵官此非古者相規之意歟故景德魏州之
守此時盖無方略可展中書萊公以一言勉參政欽若
則即日就道不敢辭難(東軒筆錄真宗之次澶淵也語/萊公曰敵騎未退何人可為朕)
(守魏萊公曰當此之際無方畧可展古人有言智將不/如福將臣視參政王欽若福祿未艾宜可為守於是即)
(時進語出勑遂召欽若諭以上意欽若茫然自失未及/有言公遽曰主上親征非臣子辭難之日參政為國柄)
(臣當體此意遂酌大白飲之命曰/上馬盃欽若不敢辭飲訖拜别)卒能成勝敵之功者
伊誰之力(同上或云王公數進疑辭於上前/故萊公出之以成勝敵之績耳)慶厯西事
之興此時諸臣皆有退避呂夷簡復相范仲淹除參政
行邊二公相歡戮力平賊卒能受元昊之欵者伊誰之
功(范仲淹神道碑呂公復相公亦再起被用於是二公/歡然相約戮力平賊又公安撫陜西欲為取雲夏之)
(謀夏人已請臣/公以疾請鄧州)元祐初年司馬拜僕射公著除左丞熈
寧弊法同心力革而不恤朋黨之禍(言行/錄)元祐四年純
仁為僕射王存除左丞竄逐蔡確合力固爭而不顧罷
黜之命(名臣事實王/公存傳云云)此數公相恊之效然也至所見或
異所議不同則互相正救不敢為茍同之習是故范公
焚書之事參政宋庠謂可深罪而呂文靖曰止薄責之
是相得詰其參之非也(記聞范文正知延州移書諭元/昊以利害元昊復書語極悖慢)
(文公具奏其狀焚其書不以聞時宋庠為參知政事一/日許公從容言曰希文大臣擅與元昊書得其書又焚)
(去不奏它人敢爾邪宋公以為許公深罪范也時朝廷/命文正分析文正奏臣聞敵有悔過意以書誘諭之㑹)
(任福敗敵勢益振故復書悖慢臣以為使朝廷見之而/不能討則辱在朝廷乃對官屬焚之奏上兩府共進呈)
(宋公遽曰范仲淹可斬杜祁公為樞副曰仲淹之志出/於忠果欲為朝廷相勑厲爾何可深罪上問許公何如)
(許公曰杜衍之言是/也止可薄責而已)王守忠空頭之簽韓公出勑只令
參書參政趙公槩難之是參得難其相之行也(聞見錄/有入内)
(都知王守忠者姦邪反覆間諜兩宫司馬温公等請誅/之韓魏公一日出空頭勑一道參政歐陽脩已簽書矣)
(參政趙公槩難之問歐公曰何如歐公曰第書之韓公/必自有說魏公坐政事堂以頭子勾守忠立庭下數之)
(曰汝罪當死責蘄州團練副使安置取空頭勅填/之差使臣即日押行其意以謂少緩則中變矣)六曹
吏額之議呂丞相則置房都省劉門下則錄黃過門能
使上意曉然者劉之力也(名臣事實/劉摯傳)蒲宗孟尚書之命
三省則奏除蘇執政則力爭不可能使朝廷稍安者蘇
之言也(名臣事實/蘇轍傳)嗚呼一謀議之當則恊力胥濟不為
築室之疑一舉動之失則相規無私不為濟水之同賢
矣哉先正用心也若夫丁謂除參萊公推轂也親拂相
鬚狗茍取媚萊公所宜面責未㡬􁋚怨忍為下石之謀
(遺事萊公嘗語所親曰丁生誠竒材惟不堪重任公為/丞相謂參知政事嘗㑹食都堂羮染公鬚謂起拂之公)
(正色曰身為執政而親為宰相拂鬚耶謂/慙不勝公性正直不恱巧佞故卒為所䧟)惠卿除參荆
公力薦也稍至得意反覆䧟穽荆公再相於是詔獄忍
為彎弓之計何慘耶(初呂惠卿為荆公所知驟引至執/政荆公去惠卿遂背之洎荆公再)
(相於是起華亭詔獄而使徐禧王古蹇周輔三輩按之/惠卿情不得練亨甫呂嘉問以鄧綰所脩惠卿事交聞)
(其間復為惠卿取中語連荆公子雱雱/時已病坐此憂憤而卒荆公再求罷去)噫丁呂小人也
始之比周以勢利而附後之立異以勢利而叛其視諸
賢相恊相正之風亦少愧哉
　　　三司
嘗觀三司沿革之由矣度支本唐户部之郎耳自宰相
兼判係以使名而度支之權始重此其一變也(百官志/度支郎)
(中員外郎各一人掌天下租賦物産豐財之宜知又呂/諲傳乾元二年擢諲同中書門下平章事三月  門下)
(省兼判度支唐宰/相兼度支自諲始)鹽鐵亦唐户部之郎耳自御史分務
吏至萬員而鹽鐵之權愈重(吳武陵傳諫曰云云鹽鐵/度支亦戸部郎爾今三分)
(其務吏萬員皆御史員外郎為之今又加使/權其務是御史員外郎久於事反不可信)此其再變
也接于五代鹽鐵度支户部皆專使總領曰三司而鹽
鐵又升户部度支之上此其三變也(鹽鐵戸部度支在/唐五代皆專使領)
(皇朝方設副使以三司使總之故號/三司鹽鐵副使其度支戸部亦如之)然則戸部之職一
變而判以宰相再變而主以他官三變而為三司而所
謂三司使者乃其三變之餘爾國朝立極五季弊政掃
除殆盡而獨一二僅存殆有深意焉盖我朝以宰相主
民樞府主兵三司主財國家大務莫重三者故不得不
專其職也有正使位亞執政官稱省主有副使位亞待
制者稱省副外此有判官其員有二資序視轉運有子
司其員有六資序視提刑通稱曰省判吏員之多寡然
也(國朝沿五代後唐之制置三司使以總國計應四方/貢賦之入朝廷未嘗預焉一歸三司總鹽鐵度支戸)
(部號計省使位亞執政目為計相官稱省主其恩數廪/祿與參樞並鹽鐵度支戸部本唐五代皆專使領皇朝)
(方分設副使以三司使總之位亞待制及稱省副恩數/同夫卿監逐司各置判官二員號三司鹽鐵判官三司)
(度支戸部判官以佐副使視轉運使資序又有三司判/官六員謂之子司視提刑資序各主一司謂開折司勾)
(覆磨勘司兼憑由胄案兼刑案修造案河渠案各號三/司判官管勾開折司或衙司公事之類以專職也乃通)
(判省/判)在太平興國則分而為三(太平興國八年始分三/司為三部各置使王明)
(為鹽鐵使陳從信為度支使郝正為户部使雍熈三年/詔三司錢榖公事自今並預計定合行與否具狀聞奏)
(不得復/持兩端)在淳化則合而為一(淳化三年五月詔罷鹽鐵/度支户部等使三司但置)
(使一/員)至至道因陳恕之奏復有三部之分(至道二年陳/恕奏分為三)
(部各設主/司從之)又咸平命冦凖之充復有一使之置(咸平六/年先是)
(三司各置使局不相總統彼此自求充濟至於出納移/用則專名指執動相違戾六月始併鹽鐵度支戸部為)
(一使命/寇凖充)官職之分合然也曰長若屬皆不輕授蔡文忠
之在仁廟進士第一欲擢政府先除正使呂申公之在
英廟館閣有聲欲寘禁從先除判官長貳之選用然也
(蔡龍圗官制祖宗舊制選除執政侍從必先選歴錢榖/蔡文忠公由進士第一亦嘗自三司度支副使權拜起)
(居舎人知制誥乃至翰林學士權御史中丞章獻明肅/皇后遺詔令楊太后繼垂簾同聽是時仁宗年二十四)
(文忠公力諍之方親決萬機即欲權參大政尚書除權/三司使數月乃拜樞宻副使元祐宰相呂申公在至和)
(間任館閣禮官已有賢名嘉祐中朝廷欲寘之禁從按/其歴任未嘗經錢榖乃先除戸部判官居數月進脩起)
(居注旋召試知制誥可見/待三司使暨僚屬之意)至事權之不分利源之歸一
隱然有周官理財之意又豈唐與五代所能髣髴萬一
哉夫夏官之胄案秋官之磨勘衙司冬官之脩造河渠
自唐五代以來而地官之所不與我朝悉屬三司故造
作軍器屬之胄案土木之役屬之脩造河防之役屬之
河渠國家財用之出無大於三者而今皆得總焉均節
制度檢柅耗蠧而不為他司之所用此財之所出者三
司得統之矣(蔡官制唐地官設度支金部倉部戸部唐/末省官分置使五代專以鹽鐵為理財之)
(要分在二省之屬今之金部也度支主用度戸部主版/籍故次之其子司磨勘在比部衙司乃今都官皆𨽻秋)
(官胄案乃今庫部屬夏官修造乃今工部河渠乃今水/部𨽻之冬官地官不得統焉皇朝盡付三司者可見立)
(功以實不以文也開拆司兼管綱運衙司考所掌之財/勾磨財計檢察憑由悉歸磨勘造作軍器則胄案主行)
(土木之工𨽻修造河防之役則河渠行之/國家之費無大三事為蠧矣必三司按之)外之諸路轉
運内之私帑儲蓄自唐五代以來而地官未必盡與我
朝盡歸三司故漕運督集財賦之權三司制之内庭分
貯羨餘之財三司亦領之國家財用之入無大於二者
而今皆得總焉公私通融内外統一而不為他司之所
分此財之所入者三司得統之矣(蔡官制本朝分路設/漕運使副判官付以)
(按劾之權皆督集財賦悉𨽻三司凡經費羨餘轉運官/獻之三司盡輸都城積于左藏庫别有科名決分貯内)
(庫者皆三/司使總之)自熈寧變新法而三司之職已壞自元豐改
官制而三司之權盡失噫惜哉(同上以此論之三司使/之職不待改官制而失)
(其權自熈寧更變新法之時已壞矣况政和之後以勾/當為承受實領邦計以便宣取而戸部尤難守其職掌)
(焉/)是故方雍熈之變法也所遣使者盡出相門皆務聚
歛取恱廟堂而三司不得制御前置簿盡籍總數帑藏
盈溢侈心易生而三司不得防外則常平免役坊塲河
渡之資皆號朝廷封樁内則嵗課上供之數皆别創庫
藏貯而三司並不相關故漕司之趣辦而不𨽻三司之
勸沮内庭之積貯而不關三司之參攷向之三司皆總
財之所入者安在哉此在龍圗嘆其熈寧變法三司無
權勸沮漕司無案關防用度者此也(蔡官制曰熈寧遣/使盡出於宰相之)
(門皆務聚歛以恱廟堂要重賞而取美官非若三司撫/此權以動人則漕臣亦不敢横歛也邦計所入有常可)
(絶人主之奢費安石乃置房通籍於御前盡籍國帑之/數在神宗恭儉郡國帑藏率皆盈富至崇寜後蔡京自)
(號制禮作樂往往蠧國勸以奢廣而又宦者各專局應/奉及滛巧繕修與夫除戎器脩河渠凡此之類皆不先)
(關戸部非若三司有專案以關防也同上又安石為相/與三司分權凡賦稅常貢征𣙜之利方歸三司摘山煮)
(海坑冶𣙜貨户部沒納之財悉歸朝廷其立法與常平/免役坊塲河渡禁軍關額地利之資皆號朝廷封樁又)
(有嵗科上供之數盡運入京師/别創庫以貯之三司不預焉)方元豐之改制也三司
之胄案為軍器監而繕治械仗之費戸部不得聞三司
之脩造案為將作監而百工興作之用户部不得攷三
司之磨勘歸於比部並𨽻刑曹鉤考户部皆不得知故
他司辦事為效而不恤財之有無戸部以給財為功而
不論事之當否向之三司得攷財之所出者安在哉此
司馬公言其改官制以來五曹得以自專而户部不能
制者此也(南窓記談嘉祐中大水取三司河渠案置都/水監元豐官制以三司胄案之事歸之軍器)
(脩造案之事歸之將作三監皆𨽻工部於是戸部所掌/版籍財用三事而已元祐中蘇子由為户部侍郎請都)
(水將作軍器三監皆𨽻戸部凡三監有所為户部定其/事之當否裁其費之多寡而工部監其工之良楛程其)
(作之遲速朝廷從之按唐度支使杜佑奏營繕歸之將/作木炭歸之司農染練歸之少府計司兼領他職自唐)
(已然不得云出於祖宗之意凡子由所諫者皆佑之釐/正也豈時移事異固不聞耶又温公言戸部尚書三司)
(使也而左曹𨽻尚書右曹不𨽻尚書矣天下之財分而/為二無專主之者誰為國家愛惜乎又云自改官制以)
(來置尚書六曹二十四司及九寺三監將舊三司所掌/散在六曹及諸寺監應支用錢物五曹得以自專百司)
(得符即時應副/而戸部不能制)雖然今之户部尚書即昔之三司使也
左右曹之侍郎即昔之副使也郎中貟外即昔之判官
子司也國初因仍五代第為權宜之舉今之復唐舊制
正為經久之謀豈得以罷三司歸户部為非古哉第事
權之分合利源之通塞如何耳使其能久其任有如陳
晉公之為三司十有八年號真鹽鐵萊公之在三司前
後事件類為方冊何患事之不舉(陳晉公為三司使十/八年精於吏事晚年)
(薦寇萊公自代真宗用萊公為三司使以晉公為集賢/學士萊公檢尋晉公前後事件類為方冊及所至榜示)
(躬至其第請晉公判押自是計相無不循其舊貫至李/􁱁為三司使始改茶法而晉公規模漸革向之榜示亦)
(除削/矣)能重其職有如程琳為使禁中有取覆奏罷之(景/祐)
(元年程琳為三司使禁中有所取琳覆奏罷之内侍/言琳專琳曰三司財用皆朝廷有也臣為陛下惜爾)王
堯臣之為使閹寺橫歛輙奏止之何患其弊之不革(慶/厯)
(三年四月王堯臣為户部郎中權三司使事堯臣始受/命言於上曰今國與民皆困矣在陛下任臣者如何因)
(請自擇僚屬上納其言堯臣果以治上聞五月入内都/知張永和建議請収民房錢七之三以給軍費事下有)
(司堯臣持不可因上言曰此衰世事唐德宗所以致朱/泚之亂者鹽鐵副使林維張永和勢助之甚力堯臣奏)
(鐵維議/乃定)能專其事有如鄭戩居省半載而得羡餘四百
萬緡(康定元年鄭戩在三司未半嵗復漕運考課格/分别殿最又勾校三司出入得羡錢四百萬緡)張
方平主計未朞而京師有五年之蓄何患其用之不豐
(嘉祐九年八月張方平為三司使遂畫漕運十四策宰/相富弼讀方平奏上前晝漏盡十刻侍衞皆跛倚上太)
(息稱善弼曰此國用大本非常奏也悉如所啓施行退/謂方平曰自慶厯以來公論食貨詳矣朝廷損益必以)
(公奏為本其後未朞/年京師有五年之蓄)不然亦徒動元祐諸賢拳拳之請
也(司馬温公蘇/子由奏見上)
　　　侍從
昔歐陽脩進言曰侍從之臣論思為職(嘉祐三年三月/歐陽脩言學士)
(待制號為侍從之臣所以奉閒宴備顧問以論思獻納/為職自祖宗以來尤所精擇苟非清德美行藹然衆譽)
(髙文博學獨出一時則不得與其選是以選用至難員/數至少官以難得為貴人以得職為榮縉紳人望既隆)
(則朝廷之體増重而後用人亦易員數不/少今自觀文殿大學士至待制並立定員)范純仁抗䟽
曰侍從之官是亦論思(熈寧二年四月同知誎院范純/仁言今兩府之下則有侍從官)
(實古九卿之職是亦朝夕論思同國休戚今朝臣將主/判司存使為己之職事寵亞四輔報同庶僚人情既習)
(因循朝廷不加考校或有時政得失惟能退有後言處/之不疑自同胡越乞降詔督責凡朝廷闕失並須論列)
(有所上章疏付政府銓定/量加賞罰上與安石為然)嗟夫佩持荷槖對立松堦承
清燕之雍容親龍光之宻勿莫親於侍臣之職固也然
潤色典誥主判司存謀議政事參決疑難孰非侍臣責
也二公者置而不言一則曰論思二則曰論思何耶我
知之矣夫人主深宫退處之時侍左右者雜薫腐便嬖
之習恱耳目者多綺羅妖冶之色使王所皆居州而誰
與為不善無人於穆公之側則退而寒之者至膺是選
者其可不以正捄君心切劘聖德為己任哉昔漢之侍
中大夫非侍從之選乎出入禁闥掌直承明謀議辨論
中外相應似也夫何俳優不根之論莫能勝義理之文
詞賦虛誕之作不過狀陸離之景卒使神仙之心方啓
而征伐之志益銳者司馬相如嚴助東方朔之流不能
論思之失也(嚴助傳後得朱買臣吾丘壽王司馬相如/主父偃徐樂嚴安東方朔枚臯膠蒼終軍)
(蔥竒等並在左右是時征伐四夷朝廷多事上令助等/與大臣辨論中外相應以義理之文大臣數詘其尤親)
(幸者東方朔嚴助枚臯吾邱壽王司馬/相如朔臯持論不根上頗俳優畜之)唐之學士待制
非侍從之職乎晨趍青瑣夕宿嚴衞上備顧問次典議
論似也夫何應制摛辭者(李/白)第以靡麗之文賦詩估酒
者(張/洎)殊失操脩之行卒使梨園之樂汨亂聰明沉香之
章轉移心術者李白張洎之流不能論思之過也(並本/傳)
國朝責任之意盖與漢唐異矣王鬷之為待制忤意季
良杜衍之為待制不誌薛顔可以言侍臣之任乎曰未
也(天聖九年閏十月王􁋼杜衍並為天章閣待制初馬/季良建言京師賈人常以賤價居茶鹽引請官置務)
(取市之季良方用事有司莫敢忤其意鬷獨不可曰與/民競利豈國體耶他日上見鬷勞之曰官市交引賴卿)
(力言罷之甚善有司臨事當如此薛顔死其家屬衍為/墓誌衍卻之及在三司因奏事上謂衍曰薛顏有愧行)
(卿不與誌墓/誠清職也)楊億之為翰林揮翰如飛陳彭年之為翰
林詞筆優長可以言侍臣之任乎曰未也(楊億真宗朝/為翰林學士)
(揮翰如飛文不加㸃年又祥符六年陳彭年/為翰林學士上曰彭  詞華優長人鮮及者)蔡齊之為
學士不媚近習劉筠之為學士不奉權貴可以言侍臣
之任乎曰未也(天聖六年以學士蔡齊知河南府羅崇/勲趣上脩景德寺記曰參政可得也齊)
(不上崇勲讒於太后命齊出又天禧二年丁謂復相召/學士劉筠草復相制筠不奉詔乃更召晏殊殊遇筠側)
(面而過盖/有愧也)吾觀熈寧之詔曰侍從自今視朕過失極言
無隱(熈寜因范純仁之請乃詔侍從官自今視朕過失/與朝廷事之闕畧具章極言無隱噫言善而不用)
(朕有闕咎道久而弗言爾為不恭將用此/考察在位所以事君之實而為黜陟焉)又觀淳熈之
詔曰侍從自後事有過舉盡忠極言(淳熈八年八月壬/子召侍從官王希)
(以下頒示御札曰朕謂侍從之臣當以論思獻納為任/自後事有過舉政有缺失卿等即宜盡忠極言或求對)
(或入奏務在/當理而後已)嗚呼聖朝責望之意盖如此縉紳其可不
以是自勉歟是故司馬温公之除翰林也脩心之諫首
論仁勇治國之諫歴陳賞罰温公獻納之意切矣觀其
不拜樞宻之言曰臣為侍從於天下事無不言者可見
也(温公行狀神宗即位除公為翰林學士公上䟽論脩/心之要三曰仁曰明曰勇治國之要三曰官人曰信)
(賞曰必罰其說甚備且曰臣昔為諫官即以此六言獻/仁宗其後以獻英宗今以獻陛下餘見言行錄公拜樞)
(宻副使上章力辭至六七曰誠能罷置條例司雖不用/臣臣受賜多矣上遣人謂樞宻兵事也公言臣未受命)
(則猶侍從也於/事無不可言者)范文正公之除待制也百官之圗不忌
時宰四論之獻極指弊政范公論諫之意厚矣觀其諷
丞相之言曰論思侍臣之職予敢不勉可知也(景祐元/年徙蘇)
(州為天章閣待制仲淹自還朝言事愈亟宰相使人謂/之曰待制侍臣非口舌任也仲淹曰論思侍臣職也余)
(敢不勉景祐六年時呂夷簡執政進者徃其門仲淹上/百官圗夷簡不恱又為四論以獻一曰帝王好尚二曰)
(選賢任能三曰斥名四曰推委大抵譏指時政夷/簡大怒以仲淹語上於帝前訴仲淹越職言事)怨女
三千放出宮死囚四百來歸獄李昉之為侍臣誦此以
規其君何忠也(太宗語侍臣曰朕何如唐太宗李昉誦/白居易七德舞詞怨女三千放出宫死)
(囚四百來歸獄上聞之曰朕/不及朕不及卿言警朕矣)玉輦經年不遊幸上林花
好莫爭開歐公之居從臣詠此以諷其君何直也(髙宗/時綦)
(崇言歐陽脩立朝以諫諍為心若春日帖子盖臨禁門/戸祓除祈祝之辭異時作者不過頌德歌福而已至脩)
(乃中含規諷嘗讀脩之詞有曰陽進升君子隂消退小/人勸上以用威斷也有曰玉輦經年不遊幸上林花好)
(莫爭開戒上/以節盤游也)不然寵亞四輔報同庶僚寧不愧熈寧諫
官之言乎(見/上)抑又論之箴規闕失縉紳責也奬借風采
廟堂責也蔡襄直言有補時政多矣一為至和權臣中
傷甘心請外以求避(至和二年六月趙抃言天子南面/之尊左右前後須得正人賢士為)
(之羽翼朝廷有大賞罰可以􁱁訪有大闕失可以禆益/有大急難可以謀議有大禮法可以質正抃盖論蔡襄)
(吳奎等請外以避權/要中傷不當聽其去)范希文賢者有禆君德多矣景祐
大臣且戒其侍臣非口舌之任(見/上)殆何啻欲書掣肘乎
此愚又拳拳於廟堂之責
　　　兩制
天子私人世以為貴榮矣哉鑾坡之選也(五代職官志/選用益重號)
(為内相又以為天子私/人入院一嵗遂知制誥)宰相判官世所推重榮矣哉鳳
閣之選也(呂陶言中書舎人前世推重/謂之宰相判官豈曰序遷)然嘗究設官之
源流矣承明直廬侍中為文是西都制誥第以侍中掌
之(漢嚴助厭承明之黨補外郡/召歸侍中復使為文本傳)明光奏事尚書為誥是
東都誥令但以尚書郎職之(通典注漢尚書郎直宿建/禮門奏事明光殿下筆為)
(詔誥出語/為誥令)是時翰學中舎尚未置員至魏設中書之官
南朝以來相仍不改出則宣命入則參決於是有中書
舍人之職(通典魏置中書通事舎人東晉省宋初復置/通事舎人四員入直閣内出宣詔命凡有陳)
(奏則舎人持入參決於中梁用人殊簡以才能不限資/地多以他官兼領後除通事字直曰通事舎人自是詔)
(誥之任舎人專之唐武/德改中書舎人置六員)至唐立學士之官開元以來改
稱翰學備待顧問發演絲綸於是有翰林學士之職(通/典)
(自太宗時召名儒學士草制然猶未有名號乾封以後/始號北門學士元宗初置翰林待詔掌四方表疏執答)
(應和文章繼以詔勑文誥悉由中書多壅滯始還朝官/有詞藝學識者入居翰林供奉别㫖然亦未定名制勑)
(書詔猶分在集賢開元二十六年始以翰林供奉改稱/學士則建學士院於翰林院之南俾掌内命其後又置)
(東翰林院於金鸞殿之西/隨上所在選用益重職林)此制度沿革之由也嗟夫發
揮白麻稱曰内相(見/上)典掌紫泥號為一佛(神宗重内外/制之任嘗謂)
(左右曰詞臣之選古今所重朕早聞人言朝/廷命一知制誥六姻相賀以謂一佛出世)誠古今清
華之選若非德望隆重才猷頴㧞其何以稱是職哉正
諫自任閹宦知懼(李絳為翰林學士孜孜以正/諫為己任中官縱肆皆憚之)草詔一
下士卒感泣(陸贄為學士從幸奉天/下詔山東士卒感泣)固無愧於翰學之
任然騎鯨之怪孟浪之檢豈不為謫仙之累(唐李白傳/白為翰林)
(學士帝愛其才後浮游四/方於采石騎鯨捉月而死)解事舍人明練事機(齊澣援/凖古誼)
(時號解/事舎人)文場元帥獨擅聲價(張九/齡)固無歉於中書之除
然集蠅之揮輕鄙見斥豈不為元稹之辱若人也其有
負寵任之意多矣(憲宗用元稹知制誥朝論鄙之會同/僚食𤓰於閣下有青蠅集其上中書)
(舎人武元衡以扇揮之/曰適從何來遽集於此)國朝未改官制之前翰林學士
帶知制誥者乃其為内制之職而他官帶知制誥者為
外制之職若不帶知制誥而但為翰林中書者是特寄
祿官之稱官制旣行則翰學中書自為職官不復帶知
制誥之銜然國朝所選兩制名儒彬彬實異於唐且畢
士安之與張洎均之為才士也我太宗之選翰林用士
安而不用洎以士安有德行而洎特有文之士爾(太宗/以畢)
(士安為翰林學士初執政欲用張洎上曰/極知張洎文學不下士安第德行不及爾)楊億之與梅
詢均之為文人也我真宗之選知制誥用億而不用詢
以億望實素著而詢特險薄之人爾(咸平四年三月禮/部郎中薛映兵部)
(員外梁鼎左司諫楊億並知制誥初上欲用梅詢宰相/李沆言詢險薄億實望素著遂與薛映梁鼎並命云云)
北門深嚴非可輕任寧用竇儀而不用杜韡盖酣酒無
取也(乾道二年上謂宰相曰北門深嚴當擇審重士處/之范質曰竇儀清介謹重上曰禁中非此人不可)
(時宰相欲用杜韡質曰近王著以酒/失罷去韡之嗜酒尤甚豈當用邪)西掖典司非可序
遷寧用劉攽而不用曽肇肇盖操履偏詖也(元祐元年/十一月曽)
(肇為中書舎人王巖叟言未行官制以來謂之知制誥/專行誥詞不預政事自改官制遂為中書屬官肇之凡)
(材何以稱職及劉攽除中書舎人巖叟又言近劉攽命/下之日無賢不肖莫不稱為得人今既有中書舎人兩)
(員肇可汰去呂陶又言肇操履偏詖藝文浮淺今乃擇/居西掖外則典司誥命内則分押諸房前世推重豈可)
(序遷輙/以虚授)范杲獻記擢以翰學可矣然躁競求進則拒之
而不入(知制誥范杲數致書宰相求入翰林嘗出一篇/示李昉曰先公謂杲才任學士故付杲於是獻)
(玉堂記請備其職上/惡其浮躁不使居内)林希有文處以中書可矣然謟附
無恥則斥之而不容(元祐元年九月林希為中書舎人/王覿言希雖博有文藝素號險巧)
(當王珪用事希意謟附無所不至復為韓縝鷹犬/與張璪交結何可代言禁掖詔中書時暫闕官)噫祖宗
之選用固嚴矣而兩制之所自處者將以文學為貴耶
抑亦職位為榮耶否則以踐履操守為重也且文章典
雅有三代風(張方平在翰林上手札羡之曰/卿文章典雅煥然有三代之風)文詞醇深
有西漢風(温公年譜云無所不通文詞醇深/有西漢風神宗初擢為翰林學士)何粹也史
館進碑驚為神速(國初王祐拜中舎受史館詔普照/王碑經宿上進中外驚其神速)西
垣視草嘆曰竒材(蘇/軾)何竒也然文藻之粹詞翰之竒未
可為兩制之盛四字寵名御筆親書(淳化二年蘇易簡/續翰林志二卷以)
(獻上嘉之飛白玉堂之署四字付/易簡榜之㕔額永為翰林美事)七言賦詩御筆親製
(學士楊億疾在假御筆七言/詩有副予側席待名賢之句)何寵也王吕父子俱掌紫
誥(春明退朝錄父子掌誥國初至熈寧元年凡九家李/文正昌武王兵部文正王思讞安簡鼎文元文莊錢)
(希白修懿梁翰林莊肅吕文靖公夷簡/宋宣獻公敏求蘇儀甫子容此九家也)韓曽兄弟親草
黃麻(本朝弟草兄制惟韓氏與曽/子固無他比也公論榮之)何貴也然恩禮之寵
家世之貴未可為兩制之重切嘗求翰學之榮矣冊妃
之命所當從也而宋祁不肯草(宋景文初入翰林當張/貴妃制初行冊禮而祁)
(以誥進妃怒抵于地曰何/學士敢輕人落職知許州)冊后之命所當奉也而楊億
不肯草(真宗議冊皇后上欲得楊億草制使丁謂諭㫖/曰大年勉為此不憂不富貴億曰如此富貴非)
(所願也乃命他/學士草制之)丁謂再相之麻筠不奉詔(丁謂復相詔/學士劉筠草)
(復相制筠不奉詔乃更召晏殊/殊遇筠側面而過盖有所愧)崇勲招提之記齊不進
藁(天聖六年以翰林學士蔡齊知河南府羅崇勲趣上/脩景徳寺記曰參政可得也齊隱其記不進崇勲怒)
(讒於太后/命齊出守)夫内制翰學之責也今㗖以利祿而不從迫
於權貴而不徇其操守何如哉非榮乎又嘗求中舍之
榮矣丁謂除參中書告以降麻舍人反以草制雖拂權
勢不恤也(丁謂自保寧軍節度使知江寧召為參政中/書以為當降麻盛文肅為學士以為當草制)
(竟以制除/丁衘之)吕弼罷樞丞相力請命詞舍人力請用麻雖
拂廟堂不顧也(舊制執政罷政樞宻使除宣徽使轉一/兩官除藩府其次除觀文殿學士皆宣)
(麻熈寧間吕惠公弼因爭新法求去王安石隂沮之乃/選舍人院命詞蔡齊掌外制繳詞頭舉典故論之安石)
(勸上内批今後樞宻罷更不宣麻元豐中馮京/以樞宻使改除節度使乃宣麻蔡龍圗官制)遂國之
命創例封還(國初舍人主行文書封還詞頭者盖鮮康/定間劉從德遂國夫人初以后族出入禁)
(中一日削其國封久之中㫖還封富弼當制封還詞頭/朝論謂無近比然多是弼者後歐陽脩援例封還張可)
(乆詞/頭)李定之詞相繼繳駁(四朝國史李定以資淺入臺/宋敏求蘇頌相繼封還詞命)
(次呂大臨亦還之世/稱為熈寧三舎人)夫外制中舎之任也今抗大臣而
不奉任衆怨而不從其節槩何如哉非榮乎故曰錫宴
賡詠不足為蘇翰林賀而忠孝一生心之詠君子以為
賀也(太宗蘇易簡為翰林錫宴賦詩太宗詩曰君/臣千載遇易簡賡云忠孝一生心太宗喜之)揮翰
如飛不足為楊制誥喜而願秉忠清節之詩君子以為
喜也(真宗朝知陳州召還知制誥又歸田録大年揮翰/如飛文不加㸃又嘗試中書詩云願秉忠清節終)
(身立聖朝宰/相表賀云云)
　
　
　
　
　
　
　
　
　古今源流至論後集卷二
欽定四庫全書
　古今源流至論後集卷三　　宋　林駉　撰
　　　起居注
自黄帝命沮誦倉頡為左右史則五帝亦有史矣(世/本)至
穆王有左史戎夫則三代亦有史矣(尚/書)今之起居其左
右之遺制歟迨至漢武之起居注修於禁中(漢武帝有/禁中起居)
(注/)東都之起居注修於宮䑓(後漢馬皇后撰明帝起居/注則漢起居注為宫中女)
(史之/任)是漢之所注特命女史為之而修注正官未有定
晉魏而下或令著作掌起居之史或命正字任起居之
事(自魏晉起居注則著作掌之其後起居皆侍近之臣/録記也録其言行與其勲職有其職而無其官後又)
(别置起居注以他官領之至隋初以吏部散/官又校書正字有著述之才者掌起居之職)是歴代之
所注特他官領之而左右史官未定矣唐正觀始置起
居郎之員顯慶始置起居舍人之職其制詳悉視昔有
加焉(唐正觀二年省起居舍人置起居郎二人/顯慶中復置起居舍人與郎分掌左右)至於國
朝起居郎𨽻門下起居舍人𨽻中書然皆為虚名不理
省事而典職者自號修起居注以三舘校理以上充之
(聖朝沿唐制起居郎𨽻門下起居舍人𨽻中書號小兩/省官皆為虚名不治本省事而典職者自號修起居注)
(凡二人以三館校理以上充不分左右元豐五年官制/行罷修注而郎舍人始專其職畢衍為郎蔡卞為舍人)
元豐以來改官制罷修注而郎舍人始專其事而起居
注之員至是始定嗟夫出聯豹尾入侍螭頭宻邇清光
咫尺天顔何其榮也片言可録濡毫直書一動少差汗
青有愧何其重也夫人秉剛大正直之氣任榮近清貴
之職安有隠而不書乎然自人主欲觀史也觸雷霆之
威犯萬鈞之勢則有所諱忌而不敢書自奏事不直前
也出位者有戒離次者有責則有所退遜而不得言自
前殿不立也聖言彰彰者知之而玉音宻欵者則不知
廷紳退言者聞之而造膝前請者則不聞則又有所踈
遠而不及注處是三難而修注之意輕矣竊嘗推䆒其
制盖莫善於唐亦莫不善於唐國朝始遵其善而鑒其
不善而秉筆者始無含毫之耻且自唐正觀初欲觀起
居注録而史臣不進其制尚嚴爾(唐太宗謂諫議大夫/禇遂良曰卿知起居)
(記録何事得觀之否對曰今之起居古左右史也人君/言事且記善惡以為檢戒庶㡬人主不為非法不聞帝)
(王親自觀史太宗曰朕有不善/卿必書之耶遂良曰君舉必記)至鄭有融以史進呈(鄭/朗)
(宇有融為起居郎文宗謂宰臣曰云云時朗執筆螭頭/下宰臣退上謂朗曰適議論卿記録來吾試觀之朗對)
(曰臣執筆所記秉名為史故事不可取/觀帝曰何妨一見以誡醜言朗遂進之)於是人主有觀
史之私國朝以起居注進御沿舊制也(淳化五年置起/居院於禁中梁)
(周翰請起居注先進/御後付史舘從之)然乗快指揮一事偶有誤失天子
恐史官書之若是亦不害其為觀史(寳訓太祖嘗一日/罷朝御便殿坐俛)
(首不言者乆之内使王繼恩進曰陛下不同常日語笑/宴樂不知其故上曰爾謂帝王可容易行事耶早來前)
(殿我乗快指揮一事偶有誤失/史官必書之我所以不樂也)厥後歐陽乞不進本之
請猶欲憂明主危治世矣(嘉祐四年歐陽修言日厯時/政記起居臣乞更不進本前)
(責少修/史職)唐初諫官或兼知起居注或兼起居事同宰相
奏事是非可否得以直前(唐詔宰相入内平章大計必/隨諫官同入議禇遂良以諫)
(議大夫兼知/起居注之類)其意尚隆爾自長慶後記言之職惟編詔
書不及他事於是無奏事之制(長慶後宰相佛儔置時/政記率事非其實未㡬)
(亦罷而起居郎由因書制起居舍人/居記言之職惟編詔書不及他事)國朝左右史奏事
必禀中書候㫖沿舊制也(四朝志元豐中兼修注王存/乞復起居郎舍人之職使得)
(盡聞明天子徳音退而書之神宗亦謂人臣奏對有頗/僻誕惡者君左右有史官書之則無所售其奸矣故事)
(左右雖曰侍立而欲奏事必/禀中書候㫖有因對及之)然以諫官而兼修注者亦
不移牒閣門奏事後殿若是亦未嘗不許直奏(熈寜四/年同修)
(起居注同知諫院張琥乞今後起居注常令諫官一員/兼領所書左右史之職稍不曠廢詔諫官兼修起居注)
(者後殿侍立亦許奏/事更不牒閣門長編)厥後王存直奏之請猶欲不兼諫
職而皆許直前矣(元豐中王存乞復起居之職/雖不兼諫職亦許直前奏矣)唐初人
君御正殿二史分侍臨陛俯聽退而書之其職至親爾
(通典每皇帝御殿前對立於殿有命/則臨陛俯聽退而書之以為起居注)自武宗時隨仗而
退不復簮筆(武宗即位隨仗而退/無復簮筆之制嘉話)於是無分立前殿之
制國初御正殿則不侍過朝㑹則對立亦沿舊制也(聖/朝)
(天子御正殿記注官不侍左右唯朝㑹對立於香案前/常日則更畨逓直於崇正殿延和殿行幸則從上出入)
然御崇政長春之時有中書以記宣諭樞宥以記機宻
亦未嘗無史官之記(梁周翰言請自今崇徳殿長春殿/皇帝宣諭之言侍臣論列之事中)
(書修為時政記其樞宻/事渉機宻亦令修纂)厥後鄭居中前殿並立之請亦
為美意然故事徒存而直筆不聞焉君子惜之(石林宴/語崇政)
(初鄭居中乞前殿皆入立如後殿雖存/故事而奏對語畧不與聞亦不敢自是)是制也紹聖姦
臣以乞不旁立而壊(元祐七年詔邇英殿講讀罷有留/身奏事者許侍立紹聖元年黄履)
(言所奏或干機宻/難令侍立乃止)崇寜小人以不書奏對而失(見/上)紹興
䛕臣復不補記注而廢(秦檜當國記注言不補自紹興/九年以後起居注不修者十五)
(年用洪延/言始修)而祖宗所以防謹言動之官隳矣至隆興以
來廷紳始嚴記注之制一曰人主不當觀史二曰立非
其地三曰前殿不立四曰奏不直前孝宗皇帝慨然復
歐陽之舊典申王存之遺意獨立於東南之制不變焉
(隆興元年胡銓奏記注之失有四一人主不當觀史國/朝梁周翰以起居注進御慶厯中歐陽修乞不進本仁)
(宗從之今望遵仁宗之訓二立非其地國朝記注之職/立於座後歐陽謂人主言動必書乃立於前修罷乃令)
(於殿前之東南隅言動不聞乞復歐陽修之制三殿前/不立舊制前後殿皆侍立今獨後殿侍立而前殿不立)
(四奏不直前臣欲直前奏事閣門以不預牒却之嘗預/牒矣又以無班為辭是雖有直前之名而無可奏之時)
夫不觀史之制既嚴有善必書有過必録君無㣲愆矣
前殿侍立之制既定面奏天語親聆聖謨史無遺事矣
直前奏事之制既通披露情素竭効忠誠臣無諱言矣
至所立之地循而不改非有他意也正欲存螭頭之舊
爾嘗以立螭之制攷之唐志云伏在紫宸夾香案分立
殿下直第二螭首是唐之所立在殿下矣(唐百官志若/伏在紫宸内)
(閣則夾香案分立殿下直第/二螭首和墨濡筆皆即抝處)至歐陽公請立上前北靣
而立雖近唐制而非居殿下是慶厯所立又在殿上矣
(歐陽公請立之上前北靣以/視而後纎悉得以備録云云)盖汴京殿陛之制不與唐
同汴地坦夷殿級不越㝷文若退居螭首則不能俯陛
聽事故難循唐之舊迹今紹興不立上前而立於東南
者豈非存唐立螭之制歟雖曰唐人之螭存於殿下紹
興之螭存於殿角然亦有遺焉耳(程大昌演繁露云本/成營造法式螭首施)
(之對柱及殿四角今二史立東南隅其並立殿角隨/階之螭歟以其皆為石螭遂認為唐螭非其地也)孝
宗之制豈不盡善歟今朝廷清明言論無隠龍仗承㫖
螭墨増光故欲觀祖宗記注之史請自孝宗欲觀孝宗
記注之史請自今日
　　　檢鼔院
國朝檢鼔院之置何始乎盖源流於周人肺石路鼓之
制而因仍於唐人匭院登聞鼓之舊(唐武后置匭於朝/東曰延恩西曰伸)
(寃餘見後詞又唐大厯四年詔天下寃滯/於廟堂受  推决尚未盡者聼撾登聞鼓)其要在於通
下情逹民枉耳大抵有闗雎麟趾之意而後可以行周
官之法度無先王之仁心而徒用先王之仁政則皆其
壅蔽之漸也昔周肺石職於司冦路鼓建於太僕而守
於僕御宜若斯民之不直者悉得造其地伸其情庶無
負置官設物之意然質之詩書問其至於肺石之立者
㡬何人問其擊於路鼓者㡬何人夷考其時寥寥無聞
豈周人特為文具耶抑當時不能直造其地耶盖天下
之情求於急廹之際者不若求於暇豫之日待其怨憤
而後發者不若情意素通之為愈吾觀成周所以待民
者抑何仁之至義之盡耶掌治朝之法而待萬民之逆
者宰夫固嘗職之矣掌外朝之治以致萬民而咨之者
小司冦又嘗職之矣咨於衆庶則各帥而致於朝者卿
大夫亦嘗任其事矣夫此一民也當無事之時既待之
於治朝又待之於外朝又致之於鄉吏平時有言無徃
不盡而抑鬱不平之憤不復洩於他日故肺石雖設而
斯民未嘗立也路鼔雖建而斯民未嘗擊也彼民胡為
而不立斯石而不擊斯鼔哉吁可言而不言則失之隠
不可言而或言則失之狂周民固無隠也而豈敢為狂
哉彼唐人設物之意何其待民之薄耶武后置匭於朝
東曰延恩西曰伸寃似有周人肺石之舊(通鑑太后命/鑄銅為匭置)
(之朝堂又受天下表疏銘其東曰延恩南曰招徠西曰/伸寃北曰通元命正諫補闕拾遺一人掌之先責職官)
(乃聼投/表䟽)然是時羅織紛紜萋菲成獄猶不能伸縉紳之
寃况吾民乎(同上太后自徐敬業之反疑天下人多圗/已欲大誅殺以威之乃盛開告宻之門告)
(宻者稱㫖則不次除官無實者不問於是四方告宻者/蜂起人皆重足屏息索元禮性殘忍推一人必令引數)
(十百人來俊臣效之周興萬國俊等共/撰羅織經數千言教其徒網羅無辜)徳宗設鼔於朝
名曰登聞受詞伸訴似有周人路鼓之制然是時群臣
跼蹐不獲奏陳猶見於軒墀之間况天下乎(徳宗問陸/贄以當今)
(切務陸贄曰云云陛下嚴䆳髙居未嘗降㫖臨問群臣/跼蹐趍退亦不列事奏陳軒墀之間且未相諭宇宙之)
(廣何由自/通餘見上)嗟夫周之君民相通於平居之暇故未嘗因
其文而始至唐之君民素有壅塞不相孚之意故雖有
其具而不敢告噫民愚若神烏可以文欺哉然則循唐
之制復周之意其惟我朝乎國初有匭院有鼔司雍
熈則改匭院為登聞檢院始命樞宻直學士張詠判之
以隷諫議大夫(國初雍熈元年改匭院為檢院七月改/匭院為登聞乃依唐諫官一員判院景)
(徳四年改為登聞檢院命樞宻直學士張詠判𨽻諫議/大夫掌受文武官及士民章奏事凡言朝廷得失公私)
(利病軍期機宻陳乞恩賞理雪寃滯/願進状者先鼔院若有所抑詣檢院)景徳則改鼔司為
登聞鼔院始命知制誥周起判之以𨽻司諫正言(國初/曰鼔)
(司以内臣掌之鼓在宣徳門南街西廊至道二年命太/子中舍王濟勾當鼔司用朝臣勾當自此始至景徳四)
(年詔改為登聞鼓院命知制誥周起同/判掌諸上封受而進之以𨽻司諫正言)至建炎則置局
於闕門之前欲其勢之易親也(建炎元年因舊制/置局於闕門之前)紹興
則揭書檢鼔司所言之目欲其民之易知也(紹興九年/臣寮言檢)
(鼔司之目有六鼓司之目有八乞令/兩司将申令所載名件分明掲示之)此特其創立之制
然招徠人言通逹下情巳見於不言同然之表是故猳
豚之失似細故也牟暉得擊鼔以告其事(淳化四年京/畿民牟暉擊)
(登聞鼔訴家奴失猳豚詔令賜千錢償其直因語宰相/曰似此細事悉訴於朕亦為聼决大可笑也然推此心)
(以臨天下可/以無寃民矣)考校之失似㣲過也徐士廉伐鼓以伸其
憤(開寳五年扈蒙奏名合格進士上以武濟川朴質最/陋絀去濟川乃李昉鄉人昉知貢舉㑹徐士廉伐鼓)
(訴昉上令覆試士/廉豫焉昉坐責云)秋旱之變小民雖賤得詣登聞而自
訴(大中祥符九年大名府民伐登聞/鼔訴秋旱詔遣官視按蠲其賦)玉清之災齋郎雖
卑得詣鼓院而力陳(仁宗朝玉清宫火災齋/郎詣登聞鼔院言其弊)鄭俠詣檢
鼔言新法之害雖安石大臣不恤也(熈寜八年鄭俠詣/登聞檢院上書言)
(新法不便丁謂判檢/院延坐啜茶坐落職)翟馬周詣鼔院訴中書不憂邉之
罪雖李昉元宰不忌也(端拱元年翟馬周擊鼔訟李昉/職任元宰不憂邉思患昉以是)
(罷/)不特此爾三司言胥吏不得撾鼓言事而上則曰彼
若不言朝廷何由盡知三衙言諸軍所訴令鼔司勿受
而上則曰若不明諭有司則人有冤滯丞相之子則不
令判鼔院慮訴事不得盡逹而觀望有所不敢言也(治/平)
(四年楊繪言宰相不當用其子判鼓院上謂御史中丞/滕甫曰繪不習朝廷事鼔院傳逹而已何與於事甫曰)
(人有訴宰相者使其子傳逹之可乎且天下/見宰相子在是豈復敢訴事上悟亦罷之)近臣看詳
檢院封事則遽罷看詳慮可否不親决而羣下有所不
敢盡言也(仁宗朝令近臣看詳檢院所上/封事范諷上言乞遂看詳從之)是意一孚愚
民作氣田野纎悉無隱於冕旒之前堂陛闊略無忽於
草茅之賤是豈矯餙强勉之為哉盖彼之未訴也其情
巳通於無事之頃彼之入告也其言自逹於設物之時
不然山林布衣執論行都(張齊/賢)錦工獄吏司對殿陛(王/賛)
豈必待檢院乎常山布衣進説敢言京師細民妄議朝
政豈必待鼔司乎嗚呼祖宗之待民如何茍謂因是而
後得其情則待其君薄矣祖宗之心其成周之心歟欲
知周道請觀今日
　　　運司
自漢初用蕭何計戸轉漕而後有漕運之名(蕭何闗中/計户轉輸)
(饋/餉)自唐先天用李傑為水陸發運使而後有漕運之官
漢雖置司事已輙罷君子不必論之若唐則有可言者
盖自永徽以前供給易贍先天以後用度浸廣於是用
李傑充使焉漕法尚未詳也(李傑傳先天中進水陸發/運使注云太宗時用物有)
(節而易贍水陸漕運嵗不過二十萬石故漕事簡開元/以來自太原倉北運浮于渭以實闗中故當時有陸運)
(有水運以裴耀卿為侍/郎兼江淮都發運使)至開元後車駕東巡欲實闗輔
裴耀卿為使乃講明廣漕之法河口置倉分入河洛則
東倉受之三川廹險鑿山開道則西倉受之未及三年
積七百萬石省費三千萬緡自是而後漕職愈重唐人
徃徃藉此以為國家之用(開元初京師饑元宗將幸東/都召問所以救人者裴耀卿)
(曰陛下既東廵百官畢從則太倉三輔可遣重臣分道/賑給自東都益廣漕運以實闗輔為國大計臣願廣陜)
(運道使京師常有三年食雖水旱不足憂且河南租船/候水始進矣工不便河漕處處停留易生隱盗請置倉)
(河口以納東租然後官自雇船分入河洛度三門東西/各築厫倉自東至者東倉受之三門廹險則徬河鑿山)
(以開車道運十數里西倉受之度宜徐運抵太原倉趍/河入渭更無留阻可减費鉅萬天子然其言拜侍郎充)
(轉運使於是置河隂孟津二門倉引天下租由孟/津泝河而西三年積七百萬石省運費三千萬緡)安史
之變國用匱矣甸農挼穗㸑無晨煙晏也講明利害至
有四十萬斛之衍(劉晏傳時大兵後京師米斗千錢禁/膳不兼時甸農挼穗以輸晏乃按行)
(二門遺迹視李傑新堤盡得其利病乃移書於宰相元/載以為大抵運之利與害各有四京師三輔苦税入之)
(重進湖粟可减徭賦半為一利云云起宜陽熊耳虎牢/成臯五百里見口纔千餘居無尺椽㸑無晨煙而使轉)
(車輓漕功且難就為一病云云盡以漕/事委晏凡嵗致四十萬斛物不翔貴)靈耀之反國賦
絶矣藩臣自擅州縣益削琦也榷塩佐軍而有二百萬
緡之利(李靈耀反河南節帥或不奉法擅征賦州縣益/削第五琦為運使始𣙜塩佐軍興晏代之法益)
(宻初嵗取緡錢六十/萬末乃嵗入二百萬)噫江淮之運少緩而六軍脱巾韓
滉之米一至而君臣相慶唐人安得不以漕權為重乎
(徳宗時江淮米不至六軍脱巾於道上憂之㑹韓滉米/運至陜上喜謂太子曰米已至陜吾父子得生矣置酒)
(相/慶)太祖始命髙防邉光範充北路轉運使是時盖因平
澤潞而置也(始太祖時平澤潞則命户部侍郎髙防兵/部侍郎邉光範充北路轉運使用師湖南)
(則命部判官滕白充南靣給事中沈義倫充京西水陸/轉運使是也至於命何㓜冲充東靣劉仁遂充西面曹)
(翰充南靣胡玩充北/靣皆水陸轉運使)太宗始命樂冲郭泌為水陸轉運
使是時盖因平太原而設也(太宗時加劉保勲為河東/京西四靣轉運使樂冲為)
(太原管内水陸轉運使郭泌為御河至闗南水陸轉運/使王在田為陸路轉運使崔邁為水陸判官或謂路或)
(謂道或曰知或曰同知或曰同或曰幹當/皆縁用武責以饋運之職也吕原増釋云)然軍興則置
軍寢則罷盖以國初東征西討王師頻年軍餉未易卒
辦始專置司以主之此如漢之轉漕闗中唐之漕運江
淮餽糧之外他無所與非如今之所謂監司之職(同上/國初)
(未嘗有監司之目其始除轉運使上/因軍興專主糧餉至班師即停罷)自髙保寅奏支郡
為藩帥所制李幹亦言闗市為藩鎮所專遂設轉運之
官分别藩閫之權(始轉運一司𨽻州縣皆在一時初無/定制所主掌者惟糧餉而已自髙保)
(寅知懐州州𨽻河陽時趙普為河陽帥與保寅素有隙/事多抑滯保寅不能平手䟽請罷支郡㑹左拾遺李幹)
(亦言諸州藩鎮支属州郡多俾親吏掌其闗市頗不便/於啇賈滯天下之貨望不令有所統攝時太平興國三)
(年也遂詔邠寜等州/先𨽻藩鎮直属京師)自是而後凡邉防盗賊刑獄按㢘
之任無所不總非但金榖而已(自是而後邉防盗賊刑/獄金榖按廉之任皆委)
(於轉運使又節次以天下之地形勢俾之分路而治矣/繼増轉運使判官以京官為之於是轉運使於一路之)
(事無所/不總)出使廣南掩擊蠻賊任邉防也(真宗大中祥符/二年五月廣南)
(西路轉運使言如洪寨主殿直李文著以輕兵掩襲蠻/賊文著中流矢死其隨文著將校八人本司並斬訖七)
(年八月梓州轉運使冦賊言本使公宇在梓遂州去戎/盧地遠或戎人緩急冦邉難於照應請置賀州詔從之)
(以此知轉運司總邉/防之事也並同上)行部益郡雪理寃獄任刑訟也(大/中)
(祥符二年以侍御史趙稹為益州轉運使蒲江縣捕盗/不得反係平民數十楚箠强服合其辭若無疑者積行)
(部馳入縣獄盡/得其寃釋出之)王綽楊綋將漕江東得專窘擿之任按
廉所職也(富弼薦楊綋為江東轉運綋嘗言不法之人/不可貸如使肆貪於一郡一邑害良民千萬)
(家不若去之不利一家耳聞者望風觧去云又慶厯/中漕司楊綋王綽提刑王鼎頗仄刻深號江東三虎)張
齊賢丁謂除使淄青兼帶盗賊之啣盗賊所職也(真宗/朝知)
(青州張齊賢兼提舉青淄濰等州轉運廵檢盗賊事知/鄆州丁謂兼提舉鄆齊濮等州轉運廵檢賊盗事吕原)
(増/釋)厥後憲䑓一出漕權漸輕邉防之任憲實主之漕不
知也刑獄之任憲實主之漕不知也盗賊之任憲實主
之漕亦不知也(真宗景徳四年置提刑至天聖六年罷/又眀道二年冬復置自後提刑一司雖)
(專以提刑為事封樁錢榖盗賊保甲軍器河渠事務浸/繁權勢益重而轉運所總惟財賦綱運之責而已  又)
(真宗即位省罷建受之官景徳間遂建提刑一司實分/漕使之權又以武臣帶閣職者副之熈寜中議罷武臣)
(提刑或謂真宗時以武臣提刑令譏察漕司也監司之/官既衆所領之職又分諸路復以知州帶諸路安撫鈐)
(轄等名目自領軍事而漕司所職催科徴賦/出納金榖應辦上供輦漕綱運數事而已)至按廉一
任憲主之倉主之帥又主之而漕復不得而專是漕所
司者其惟綱運征賦之事乎夫專以征賦綱運為責也
將為國計耶則箠楚秋霜期限星火而民力困矣將為
民計耶則版曹文移朝廷責督而國課嚴矣噫民者邦
之本也本固則邦寜吾求足其國而虧其本以培之可
乎民以食為天也而君以民為天也吾過取於民則是
奪所天而不顧其君之天可乎嗚呼朝廷之財根本在
州縣州縣之財根本在民括民之財以入州縣括州縣
之財以入朝廷此富公所以隱憂(富公知青州朝廷輦/青州之財入于京師)
(富公上/䟽言之)噫劉晏猶能罷無名之歛(上元寳應間晏以官/船漕而吏主驛事罷)
(無名之歛正塩/官船以禆用度)第五琦尚有不益賦之名(本傳琦當軍/興随事促辦)
(人不益賦/而用以饒)况我朝之名公乎是故任河北之漕者至蠲
民租數百萬計使漢之𢎞羊而知此寜不有愧心耶(皇/祐)
(三年河北轉運使吕公弼為天章閣待制河北都轉運/使公弼在職蠲冗賦及民負責不能償者數百萬計而)
(官用亦饒上/加秩任之)為七閩之漕者代納塩錢三十萬緡使唐
之楊炎而聞此寜不有靦面目耶(紹聖三十年福建漕/王時升言到官纔一)
(考見樁上供庫錢三十萬緡欲代納本路拖欠塩錢上/從之宰執奏合旌賞上曰漕臣能節度州而代納百姓)
(積欠理宜勸激恐他路聞之妄認/以為羡餘俟政績著聞與陞職名)羡餘為獻聚歛者為
之而彭公思永不忍為也(彭思永為荆湖北路漕運時/大農誘諸路使以羡餘為獻)
(公曰裒民取賞吾/不忍為遂無所獻)掊拾羡餘俗吏能之而楊公察所不
能也(慶厯三年詔江南東路漕運使楊察入為右正言/知制誥察在部專以舉官為急務察曰此按察職)
(也茍掊拾羡餘俗/吏能之何必我哉)石炭有税此常賦也寜去之而不租
(陳堯佐為河東漕運地寒而民貧奏除石炭税减官冶/鉄課數十萬以便民曰轉運征利之官也利有本末下)
(有餘則上足吾/寜為俗吏哉)差役等事此公法也寜奏之而不行(范/忠)
(宣公權成都府轉運使兼領農田水利等事嘆以/新法於民不便反復論奏戒約州郡未得遽行)噫皮
之不存毛將安傅諸公審之熟矣陳堯佐有言轉運征
利之官也利有本末下有餘則上足誠知本之論歟(見/上)
雖然王旦以朝廷𣙜利之至戒張士遜而士遜終不
敢求錐刀之利(真宗時張士遜為江南轉運使辭王文/正公曰求教公曰朝廷𣙜利至矣後士)
(遜思之未/嘗求刀錐)王安石以沮格新法之故捃范純仁而純仁
不獲行便民之政(王安石怒純仁權成都漕運沮/格新法使門下人捃摭公私事)此又
廟堂之責也漕臣何尤焉
　　　京兆尹
周之六鄉六卿分治秦之畿甸治以内史此京尹之始
制也(漢官表内史周官掌治京師景帝二年分置左右/内史武帝太初元年更名右内史為京兆尹左内)
(史為左馮翊又本表主爵中尉秦官掌列侯景帝中六/年更名都尉武帝太初元年更名右扶風作右史内地)
(與左馮翊京兆尹是為三/輔後列侯更屬大鴻臚)漢之始也以内史治京師之
民以主爵中尉治京師之列侯而諸陵豪右則又屬於
太常所以然者盖懲强弱相陵之弊耳(見/上)其後也武帝
以右内史為京兆尹以左内史為左馮翊以主爵中尉
為右扶風專治其民而列侯則改屬鴻臚所以然者
盖廣三輔之治耳(見/上)又其後也元帝分陵邑以屬三
輔命三輔以紏列侯豪右民庶皆得同治(本/紀)所以然
者盖因列侯犯法之故耳然嘗論之初年所任如石慶
兒寛之徒大抵皆循良慈愛之吏(並本紀皆/為内史)末年所用
如王尊王章王駿之流徃徃嚴毅威名之人(京尹如王/尊王章王)
(駿皆有治聲民歌曰/前有趙張後有三王)抑何也盖内史始專治民吏訟簡
寡而昜辨民心謹畏而易化故其勢不得不寛至三輔
同治列侯彼此植黨通謀桀駑難繩倚勢作威縱肆莫
治故其勢不得不嚴是非厭寛柔而尚慘酷以治庶民
與治列侯異也大抵京畿繁劇之衝也豪右民庶之蠧
也向非扶弱抑强凛然風采斷獄視刑恢乎餘刃則何
以壯根本之勢哉不特漢為然也唐李元綋决三輔之
渠而權貴沮氣(唐李元綋權京兆尹詔决三輔渠時王/主權家皆旁渠立磑瀦㵼爭利元綋勑)
(吏盡/毁之)許孟容捕神䇿之吏而閹寺屏息(許孟容為京兆/尹神䇿軍自興)
(元後驕恣府縣不能制軍吏李昱貸富民錢不肯歸孟/容遣吏捕詰之與之期使償曰不如期者死一軍盡驚)
(訴於朝憲宗詔以昱付軍治之奏曰不奉詔臣當/誅然臣職司輦下當為抑豪强京師豪右大服)盖自
漢以三輔同治列侯豪右之後厯代相仍為京尹者大
抵皆然也國朝以汴都為儀刑之地以尹牧為彈壓之
司莫不以優治繁冗為能以不畏强禦為任而風聲遠
出於漢唐之右聽斷明審府無留事章聖至賦詩勞之
則有若周起(周起知開封府聼斷明審府無留事真/宗以為材至嘗幸其府問勞賦詩樂歌)聽
斷繁冗庭無留訟裕陵以稱職奬之則有若蔡齊(元豐/初蔡)
(文忠公以翰林學士尹京師鄭滑二大藩廢為縣合王/畿二十餘邑真為浩穰獄訟繁冗蔡公聽斷庭無留訴)
(裕陵以稱職訓奨/之蔡絛官制云云)剖决精敏姦無所假則李穆其人也
(太平興國八年以翰林學士李穆知開封府剖决精敏/奸猾無所假貸豪右屏息權貴不敢干以私上知其材)
(有意/大用)决事神速獄常屢空則程琳其人也(程琳明道二/年以翰林侍)
(講學士知開封府前知開封者苦其治劇或不滿嵗輙/罷不然被譏謗或以事去獨琳居數嵗而治益精明决)
(事神速一嵗中/獄空者四五)其優治繁冗為如何王巖叟能使老姦
自然畏栗(王巖叟知開封府舊以推判官分左右聽二/人共治每有異同異日不决官吏疲於咨禀)
(罪人困於留係公至首立逐官分治之法且不役精神/智力如在無事小郡者而老奸吏自然畏栗至不敢欺)
杜衍自使權要不敢有干(杜衍知開封舊常權貴有干/其法而能不為屈者世皆為)
(難至公能使權要不敢有所干凡其為治以聽㫁盗/訟為能否爾獨公始有餘力省其民事如治巳州)姜
遵公直清政擦子之謡京師傳播(蔡官制朝廷以開封/府為潜邸乃知少尹)
(作權知府自是常帯權字其後人以翰林學士雜學士/為之選用皆人望盖四方取則之地政尚嚴明而以彈)
(壓為先章聖仁宗朝姜遵薛奎皆以公直而政清/姜遵號姜擦子薛奎號薛出油民稱譽而畏之)包拯
剛嚴不私包老之謡逺近稱嘆其不畏强禦為如何(包/孝)
(肅知開封府天性峭嚴未嘗有笑容人謂包希仁笑比/黄河清又知開封府為人剛毅不可以私干京師為之)
(語曰闗節不到有閻羅/包老吏民畏服稱之)夫數君子豈不能沽鸞鳯之名
而去鸇鷹之操植桃李之恩而除棘荆之怨哉誠以輦
轂之下奸猾囊槖劇要之所文書丘山非明不足以聽
斷非嚴不足以折姦不可以外地遠郡例論也是故薛
奎本循吏也居蜀之日以徳愛稱至尹開封嚴肅為治
民至私以俚語目之且戒曰是不可犯(薛奎在開封以/嚴為治肅清京)
(師民至私以俚語目之且相戒曰/是不可犯及居蜀則以恵愛稱)蘇頌本惠人也守杭
之曰盡釋係民至尹開封頗嚴鞭朴謂京師浩穰當以
柱後惠文治之非亳頴卧治之比(蘇頌尹開封頗嚴鞭/朴以謂京師浩穰須)
(彈壓當以柱後惠文治之非亳潁/卧治之比先治杭州釋係禁民)二公補外則以寛守
内則以嚴煖然而春凄然而秋其知寛猛之術乎其知
牧守之要乎或者且曰歐陽修不事風采范純禮一切
以寛亦不失為尹京之能吏豈專在於乳虎蒼鷹之酷
耶曰不然歐公承包希仁威嚴之後純禮繼吴居厚刻
深之餘京畿清肅吏民敬畏固不待施嚴毅之政則以
寛濟猛特一時權宜之用非可常論也愚故詳及之(嘉/祐)
(二年歐陽修知開封府承包拯威嚴之後一切循理不/事風采或以為修言修曰人性各有所長短誠不能捨)
(所長强所短也深又元符三年范純禮知開封府先是/吳居厚尹京以  刻為治范純禮一切寛之或以為言)
(純禮曰深刻之後若益/以猛是以火濟火也)
　　　東南財賦
嘗觀夏書所論揚州之貢其田則下下而不及於諸州
其貢則齒革而不言於絲紵(書禹/貢)又觀周禮職方所載
揚州之賦其榖則宜稻而他種皆非所有其利則金錫
竹箭而絲枲亦非所宜(周禮職/方氏)夫揚州東南之沃壤也
自夏歴周㡬百年矣而地利瘠薄民物鮮少禹貢周禮
皆不稱之何耶謂其水患之未平則降丘宅土播榖貿
貨夏時已無廢業矣謂其人力之不及則出粟勉耕出
帛勸蠶周時已無遺利矣且不特夏周之粟帛也漢之
㑹稽一郡則今之兩浙路也而獨海塩有塩官廬江九
江二郡乃今淮甸間也獨皖城有鐡官而無塩官則知
漢之塩鐡官之置多見於西北而不見於東南矣(漢地/理志)
(㑹稽郡屬江都揚州海塩縣故武原鄉有塩官/廬江郡九江郡並屬揚州廬江𤾂城縣有鐡官)又不特
漢之塩鐡也元始總天下之戸口自淮而南止當二百
餘萬是則漢人萬里南邦僅當天下四分之一也後晉
武平吳藉其民力纔當五十餘萬晉秦分爭民物重困
僅當天下五分之一也至隋平陳總江浙閩中不盈三
十萬户是又東南分裂民物彫耗僅當天下七分之一
也(並杜佑/通典)則知自漢至隋户口之數而東南徃徃不及
諸郡矣愚嘗推攷其故天無常時地無常利皆隨世運
去留以為盛衰之故意者天將興帝王於數百載之後
必眷斯民於數百載之前是以東南財賦不勝於夏周
漢隋之時而勝於李唐聖宋之朝者正以乆其所蓄以
大今日之所發也粤自漁陽唱亂之後河北淪於藩鎮
而國用全在東南故李吉甫上國計簿總計天下方鎮
除十五道不申户口外嵗所倚辦止於浙東西宣歙淮
南江西鄂岳福建湖南八道四十九州一百四十四萬戸
比天寳三分増一(通鑑憲宗紀元和三年李吉甫撰元/和國紀簿上之總計天下方鎮四十)
(八州府二百九十五縣千四百五十二其鳯翔鄜坊邠/寧振武涇原銀夏靈塩河東易定魏博鎮冀范陽滄景)
(淮西淄清等十五道七十一州不申户口外每嵗貢賦/止於浙東宣歙淮南江西鄂岳福建湖南八道四十九)
(州一百四十四萬户/口比天寶三分増一)當時指曰江淮財賦之淵也又曰
江淮天下敖倉也張廵許逺所以濟用度者在是第五
琦所以充府庫者在是(通鑑肅/宗紀)劉晏任職財賦日倍漕
運江淮致米數十萬斛倍貞觀轉運東南之數(通鑑代/宗紀自)
(䘮亂以來汴水堙廢百姓挼穗以給禁軍劉晏乃䟽浚/汴水遺元載書具陳利害自是每嵗運米數十萬石以)
(給闗中唐世漕運之能者惟晏為稱/首時晏為河南江淮以東轉運使)謹察鹽利収錢六
百萬緡過第五琦㩁鹽佐軍之法(同上至徳初第五琦/始𣙜塩以佐軍用後)
(劉晏代之法益精宻初嵗入錢六十萬緡末年所入踰/十倍而人不厭苦大厯末計一嵗征賦所入總二千一)
(百萬緡而塩利居其大半以塩為漕傭自江淮/至渭橋率萬斛傭七十緡自淮以北列置廵院)鬻僧于
揚貿銅易薪于淮楚則嵗得緡錢千餘萬焉(晏悉諸淮/楚間貿銅)
(易薪嵗得緡/錢十餘萬)此東南財賦至唐而盛也至於國朝視唐
尤倍上天降康年豐時和下民安業物蕃俗阜是故漕
運之數陜西所漕五十萬陳許所漕四十萬京東所漕
十二萬而東南至三百萬焉(至道元年先是汴河運東/南諸路米三百萬石菽一)
(百萬石黄河運陜西蒲州粟五十萬石菽二十萬石惠/民河運陳許等郡粟四十萬石菽二十萬石廣濟河運)
(京東列郡粟十三萬石是嵗/汴河運米至五百八十萬石)鹽課之利河北之鹽素無
禁𣙜觧池之鹽多至减耗而淮鹽最資國用焉(呂東萊/論禁榷)
(之利惟是海塩與觧池之塩最資國用南方之塩皆出/於海北方之塩皆出於池就海論之惟淮塩最資國用)
(如蜀中之塩自贍一方大農之國計不與焉河北之塩/自安史亂河北一路縁藩鎮據有河北塩本朝固以塩)
(定税所以河北/一路塩無禁𣙜)以言其鼔鑄則饒之永年池之永豐江
之廣寜韶之永通監䖍之鑄錢院無非東南所出也(中/興)
(小厯國初諸州鑄錢監惟饒之永年最古自唐乾元初/創本朝於至道中増池之永豐咸平中増江之廣寜而)
(􁍆之鑄錢院大觀始建兵興以來鼔鑄増損舊數是年/始令永豐監卒寓役於䖍盖移少以就多也㑹要又有)
(韶州永通惠州阜民永平軍華/州陜州等處盖景徳増置也)以言其𣙜茶則閩之建
州漢之蘄口鄂之咸寜湖北之諸郡無非東南所産也
(筆談乾徳二年詔在京建州漢蘄口各置𣙜貨務淳化/四年行交引罷貼射法又王徳用塵史六路租茶嵗計)
(三十三萬八千六十八貫有竒湖北獨當一十萬二千/二百三十一貫有竒而重一州所𣙜無慮三萬九千緡)
(諸邑之中咸/寜又獨太重)至熈寜分天下為十二路而淮漢以南已
居其五總天下千六百餘萬户而淮漢以南已當千有
餘萬戸此東南財賦至國朝而尤盛也(長/編)噫天非眷李
唐也正以眷祖宗也天固眷祖宗也尤以眷今日也猗
歟休哉春至而百卉榮雷震而萬蟄奮佳氣葱葱莫不
在㴠育之内天地於此乎合四時於此乎交㑹風雨而
和隂陽者此其根本也休祥之所降珍産之所聚湊車
舟而朝玉帛者此其都㑹也然則天意有待於帝王之
興安得地利不盛於東南歟
　　　㑹計司
理天下之財昜㑹天下之財難嘗觀周禮一書半論理
財而㑹計一司何其周思曲慮耶夫職内職嵗職幣司
裘掌皮均之為理財也宜屬於太府而司㑹皆主之司
㑹之權不亦重乎司書所掌六典八法八則以治邦國
都鄙官府也宜屬於太宰而司㑹得主之司㑹之書不
亦備乎大抵㑹計之權重則糾察稽攷得行於諸府之
中㑹計之書備則出入虚盈得攷於用度之際此周人
所以善理財也歟(並周禮/司會)漢自髙祖立法舉天下之財
賦盡入於治粟内史又有計相以總之尚書以㑹之則
計簿之職嚴矣(漢百官表治粟内史秦官掌錢榖有兩/丞景帝後元年更大農令武帝太初元)
(年更名大司農又張蒼傳蒼為相國府計/相總天下計簿又周禮司㑹如今之尚書)然自計相之
職罷(蒼死計相/不除人)而丞相不知錢榖出入之數(文帝問陳/平周勃錢)
(穀出入勃不能對平/曰問之治粟内史)尚書之權輕(漢官表少府/屬官有尚書)而官帑
有放㪚官錢之弊(韓延壽放㪚/官錢得罪)甚至計簿具文務為欺
謾徃徃督責三公(宣紀黄龍元年詔方今天下少事徭/役省减兵革不動而民多貧盗賊不)
(少其咎安在上計簿具文而已務為欺/謾以逋其課三公不以為意朕將安任)而膠東户口偽
増萬餘(王成傳成偽増膠東/户口萬餘得加職)樂成隱田㡬四百頃(康置/傳)
終不得檢抳其姦也唐自太宗立法舉天下之財賦盡
入於左藏太府又有比部以檢覆之殿院以臨蒞之度
支以量出之則總核之計詳矣(唐食貨志故事天下財/賦歸左藏而太府以時)
(上其數尚書比/部覆其出入)然自兩税之目興而中年之用度已數
倍於始(同上徳宗相楊炎遂作兩税法/置兩税使以總之量出制入)自無名之歛起
而元和之計簿已無救於汙吏(元和間總天下/財賦作計簿)甚至事
故相仍兵革繼起財賦衰耗頗為豪將所取而進奉羡
餘移用頻借尚安以計為也(食貨志肅宗時京師豪將/假取不能禁第五琦為塩)
(鐡度支使請皆歸大盈庫自是天下之/財為人君私藏有司不得程其多少)䆒觀黄龍之詔
㫖反覆杜牧之罪言(見上又杜牧罪言云皆/言土地為强藩所㨿)盖有痛感
於斯時之弊而不能自己者我朝所設㑹計之任漢耶
唐耶抑周耶吾惟觀度支置使與於三司之列雖周之
司㑹亦不及也(蔡龍圗官制國朝四方貢賦一歸三司/號計省使位亞執政目為計相官稱首)
(主其恩數廪禄與叅樞同塩金/度支户部在唐五代皆專使領)計司掌審覆百官諸司
之俸磨勘司任驅磨財計檢覆憑由之事衙司掌所攷
之財理欠掌逋欠之賦稱曰子司皆其所屬(蔡官制唐/地官設度)
(支金部倉部户部唐末省官分置使五代專以塩金為/理財之要分在三省之首今之金部也度支主用度戸)
(部主版籍故次之其子司磨勘乃今比部衙司乃今部/官皆主秋官胄案乃今庫部屬夏官修造乃今工部河)
(渠案乃今水部屬之冬官地官不得統焉皇朝盡付三/司者可見立功以實不以文也開折司兼主度運衙司)
(各所掌之財驅磨財計檢察憑由悉歸磨勘司造作軍/器則胄案主行土木之工國修造案河防之役則河渠)
(行之又子司有計司掌審䨱百官諸/司俸給理欠司掌天下逋欠財賦)外而轉運財賦恐
有横歛(蔡官制本朝轉運使副判官督集財賦悉隷三/司凡經費羡餘獻之三司積于左藏庫皆三司)
(總/之)内而帑藏所儲恐有横費㪚在中外皆其所察(同上/分貯)
(内藏庫者皆三司總之又景祐元年程/琳為三司使禁中有所取輙覆奏罷之)官稱首主目為
計相其權之重也如此(見/上)則紏察檢柅之勢安得不行
乎噫此㑹計之權然也至景祐皇祐治平熈寜元祐主
計者必有㑹計成書其生齒之籍圗地之宜調度之多
寡賦収之厚薄其名其色其物其數莫不備具較然可
攷是書也非籌畫之繁也非朱墨之較也又非區區於
銖積寸累之利也盖以通天下有無之故起人君仁儉
之實吾觀慶厯之入二千八百十三萬六千有竒其出
也二千七百五十三萬八千有竒此入之多於所出則
知其無妄用之失元祐之入錢以千計者四千八百四
十八萬其出之多者一百八十二萬此出之多於所入
則知其有輕費之弊(㑹要慶厯之入二千八百十三萬/六千五百一十六其出也二千七)
(百五十三萬八千四百一十八治平二千三百六十六/萬八千三百五十九其出也二千三百二十八萬一千)
(七百二十九熈寜三千三十六萬九千九百五十二而/其出也二千五百四十八萬五千有竒  又元祐中蘇)
(軾為元祐㑹計録其别有五一収支二民財三課入四/儲運五經費収支錄曰今者一嵗之入金以兩計者四)
(千四百而其出之不盡者二千七百銀以兩計者五萬/七千而其出之多者六萬錢以千計者四千八百四十)
(八萬其出之多者一百八十二萬納絹以疋計者一百/一十五萬而其出入多者十七萬榖以石計者二千四)
(百四十五萬而其出之不盡者七十四萬草以束計者/七百九十九萬而其出之多者八百一十一萬然則一)
(嵗之入不足以/計一嵗之出矣)盖闗於國計之盈虚民生之休戚也大
矣故李惟清為度支帳式來上則民力乆有不堪可預
知之(淳化二年度支使李惟清以帳式奏御上曰費/用若此民力乆何以堪當由簡省即便裁度)田
况為三司㑹計有録則財賦所出可詳驗之(田况皇祐/中權三司)
(使約景徳㑹計録以今財賦所入多於景徳而其出多/於所入者為皇祐㑹計録上之冀以悟上庶更立新制)
蘇轍為戸侍元祐之録一作則一嵗之入不足以給一
嵗之出亦歴歴載之(見/上)裁酌國用正救君心又豈遜司
㑹八法八則之任哉然嘗論之三君子所㑹之錄其有
補於國用固也上於不足之時而不上於有餘之日抑
何耶盖貫朽粟陳侈心之階公私單竭儉徳之媒此
正先正愛君憂國至情也獨不觀陳晉公丁謂之事乎
景徳間二公皆嘗為三司使也上命陳晉公具錢榖之
數恕則隱而不進曰若知充羡必生侈心也(陳恕為三/司使真宗)
(命具中外錢榖之數以聞恕諾而不進乆之上屢趣不/進執政詰之恕曰天子富於春秋若知府庫之充羡必)
(生侈心是以不敢/進上聞而善之)問丁謂用度之數謂則錄而來上曰
府庫充溢也(景徳四年三司使丁謂上景徳㑹計錄時/議封禪上慮用度不足以問謂謂奏府庫)
(充實遂以/㑹錄來上)後之論者以陳晉公為愛君以丁謂為媚
上則知錢穀之數不可不上也亦不可苟上也噫知陳
晉公之所不錄則知三君子之所以錄先正之為國慮
也何仁哉
　
　
　
　
　
　
　
　
　
　
　
　古今源流至論後集卷三
欽定四庫全書
　古今源流至論後集卷四　　宋　林駉　撰
　　　浙江潮(海潮/)
強弩射潮江流為東則論水患者歸之天理(五代史錢/鏐以強弩)
(射潮潮/水東流)負薪塞流河不為溢則論水患者責之人力(漢/武)
(帝自臨决河令羣臣從官自將軍以下皆負/薪寘决河下淇園之竹以為障於是卒塞)夫五事既
正行無汨陳一徳脩明水循故道嶽瀆之鬼神受職河
海之波濤不驚此固天理之所存若非人為之能與然
蔡墨擾龍之對必謂水官當宿其業以脩其方(左昭二/十八年)
(秋龍見于絳郊魏獻子問於蔡墨曰云云夫物物有其/官官脩其方朝夕思之一日失職則死及之失官不食)
(官宿其業其物乃至其泯弃之物乃抵/㐲欝湮不育故有五行之官是謂五官)子産言宣汾洮
障大澤之功亦歸之臺駘能業其官者以見古人不泥
茫昧之數而必謹脩治之職也如此(左昭公一子産曰/昔金天氏有裔子)
(曰昧為元冥師生允格臺駘臺駘能業其/官宣汾洮障大澤以處太原帝用嘉之)然則浚治道
滌之事曽謂無益而不講乎嘗觀漢武帝時河决瓠子
東南注鉅隨塞隨壞議者皆謂江河之决人力不可強
塞也其後自臨决河羣臣從官皆寘力焉果卒塞之築
宫其上而瓠子之水息矣(漢溝洫志孝武元光中河决/於瓠子東南注鉅野通於淮)
(泗上使汲黯鄭當時興人徒塞之輙復壞時田蚡為相/言於上曰江河之决天事未易以人力強塞後二十餘)
(歳梁楚之地尤甚於是上臨决河湛白馬玊璧令羣臣乃/從官自將軍以下皆負薪寘决河下淇園之竹以為障)
(作歌曰瓠子决兮将奈何浩浩洋洋慮殚為河云云於/是卒塞瓠子築宫其上名曰宣防而道河北行二渠復)
(禹舊/迹)成帝初河决館陶浸滛數郡民益不利議者謂一
川兼受數河雖髙増堤防不能泄也其後王延世編竹
寘石兩船夾載而下之三十六日河堤告成而館陶之
水治矣(成帝即位清河都尉馮逡言令屯民河塞靈鳴/犢口又益不利獨一川兼受數河之任雖髙増)
(堤防終不能泄後三歳河果决於舘陶河堤使者王延/世使塞以竹落長四丈大九圍盛以小石兩船夾載而)
(下三十六日河堤成/以五年為河平元年)推原其由漢猶近古尚有水官宿
業之意有都水長丞有河堤使者有渭水司空外此又
有陂官雲夢等官(漢百官/表上)領水之職盖非一人此所以
不慮决溢之害嗚呼天下安有難圖之事哉亦安有非
人力所致哉然此特河流之决耳嘗考之史傳海潮衝
溢其患尤難顯慶中括州海溢溺者九千餘人(唐五行/志顕慶)
(元年九月括州暴風雨海水溢漲六月括州大風/雨海溢壊永嘉安固二縣溺死者九千七十人)上元
中青州海溢漂者五千餘家(上元三年八月青州大風/雨海溢漂居人五千餘家)
(同/上)永貞中宻州海溢至有毁城之决(同上永貞十一年/六月宻州大風雨)
(海溢毁/城云云)海之為患尚矣至若兩浙之地襟山𢃄湖廣袤
無幾浮沫蔽江洪濤浴日豈能無穿齧之慮故大厯海
溢杭州(同上大厯十年/七月杭州海溢)寳厯海溢㑹稽(同上寳厯二年/夏越州大風海)
(溢/)光化間浙江又溢壞居民者甚衆(同上光化三年九/月浙江溢壞居民)
(甚/衆)噫可畏也然讀瓠子之歌(見/上)誦黄樓之賦(蘇公守/徐河决)
(曹村公親入武衞營曰事急矣宜為/我盡力増築城為木岸遂作黄樓賦)莫非歸功於隄防
捍築之力此不可不講也曩時錢塘江岸率用薪土潮
水衝擊屢築屢毁景祐中轉運張夏命作石堤以防江
潮於是無怒濤之衝(長/編)曩時湖水失利取給江潮潮
多入市民甚病之元祐中杭守蘇軾浚茅山一河受江
潮浚塩橋一河受湖水於是免市淘之潮(蘇文忠公墓/誌杭本江海)
(之圮水泉鹹苦唐刺史李泌始引西湖水作六井民足/於水及白居易復浚西湖淤水入運河自河入田所溉)
(至千頃然湖水多淤乆廢開治至是積二十五萬餘丈/而水無幾矣運河决湖水之利取給於江潮潮濁多淤)
(河行闤闠中三年一淘為市井大患而六井亦幾廢公/始至浚二河以茅山一河受江潮以塩橋一河受湖水)
(復造堰閘以為河水蓄洩之限然後/潮不入市杭人名其堤曰蘇公堤云)以此言之大抵以
人力勝也夫錢塘本江海之地自錢氏立國大城其地
壘石以衞塘築岸以夷谷今之通闤𢃄闠即朝帆暮櫓
之鄉向之魚龍出没為連甍接棟之所重以中興南渡
六飛駐蹕馮夷海若頫首帖耳行都千里屹然奠枕百
年無水菑矣雖曰清蹕所臨百靈陪扈然石塘雄峙鮫
鰐避舍非天也人也比年以來海堤頺圮塩官居民凛
凛朝夕遣廷紳以脩理命使者以相視悠悠歲月未有
成說談禨祥者歸之時數之偶然崇詭異者委諸螭龍
之擾害寡謀淺慮者又曰天河激湧地機翕張白浪黒
沙下無根著有非人力之可致姑俟水勢之稍定嗟夫
斷鰲立極猶藉人為湮谷塹山具存往迹獨不能以理
輔智曲為障塞乎至有怠於拯溺者或欲築堤以折其
怒或欲浚塘以殺其勢此其救患之䇿而未能行何也
築堤之說近裏者為是而田之在堤外者則多方而沮
之浚塘之說田之在東郷者為便而西郷者復以為不
可人懐私意矛盾異論官吏惑之泛泛無謀是無怪聽
其為魚也昔禹之治水先自冀始盖冀者尭所都之地
有不可緩今嚙岸為患宻邇神京其可不亟圖之膺行
河之寄者不得不任其責也雖然懐㐮湯湯不害至治
天作大水宋其興乎(左𫝊荘公十一年秋宋大水公使/吊焉曰天作滛雨害於粢盛若之)
(何不吊對曰孤實不敬天降之灾又以/為君憂拜命之辱臧文仲曰宋其興乎)此天心仁愛之
意在謹徳以致和修政以治變可也今宜勉之
　　　國論
劉元城先生曰唐虞三代與吾祖宗之時公論在上君
相主之晩周東漢上之人不能主公論所用非其人於
是公論在下誠哉是言也(元城語録天下以為當然者/謂之公論公論非強名乃天)
(道也此道未嘗廢顧所在何如耳唐虞三代與吾祖宗/之時公論在上君相主之晚周東漢上之人不能主公)
(論所用非其人於是清議在下云云/然在上則治在下則亂可以下之乎)甚矣公議之存與
天地相為終始春秋之征伐彼自征伐爾戰國之縱横
彼自縱横爾秦自坑戮東都自黨錮三國自鼎峙晉宋
以後自爾紛紛其存亡治亂之殊公議盖未嘗一日不
存王陵之廷争雖不能定劉氏後致白馬之盟不寒者
伊誰之力(漢本/傳)程嬰杵臼全趙孤於艱難辛苦之中千
載而下言者猶有生氣(左/𫝊)嗟夫天下不可無公論固
也然在上則治在下則亂在廟堂則享其福在草茅則
受其弊元城為言確矣嘗試攷之虞夏盛時君臣一體
片言之發則賡歌再拜當時所與同心而出治道者惟
一二腹心大臣而已問之朝野朝野不知夫何所容其
議此固不待言耳伊尹桐宫之事天下盖未嘗見也伊
尹行之天下信之獨非公議素明於上耶(書伊/訓)周公攝
政之事四國固流言也周公任之諸大夫終服之獨非
公議自不泯於上耶(書周/誥)盖古者三公無職與王坐而
論道自冢宰而下文章議論之吏無聞焉此大臣所以
維持者甚至矣自厲王之過觀其詩則大雅之作秉國
大臣有如穆公凡伯憂民勞板蕩等詩以言之而百官
庶府尚不與聞焉(詩民勞/板蕩詩)自幽王之變則小雅之作諸
大夫誦過以言之而匹夫匹婦亦不至與議焉(詩小/雅)自
平王之遷王迹掃地則國風之作雖國人戌卒皆得昌
言之而大雅小雅不復作焉(詩國風黍/離等詩)陵夷至于六國
之際處士横議王公卑禮議帝秦之論反主於匹夫魯
仲連清議之口定六國之計皆係於說客蘇張反覆之
舌(通鑑周/赧王紀)古者君相之權安在哉髙祖之興削平煩苛
專務簡易不遽引㧞戰國知名之人所以養成公論者
不可謂不至傾心所聽惟將相二三功臣耳末年太子
之廢雖出於四老人定之向非張良主於内周昌諸臣
主於外則一介踈逺必不能以言為帝輕重也(漢本/𫝊)曹
參畧猜忌而遵蕭何之約束則卿大夫以下欲言而不
敢言(漢本/𫝊)陳平許其請以封諸吕之爵則大臣有口欲
爭而不容爭(漢本/𫝊)當時豪傑之士滿於山東游侠之流
盈於閭里卒不敢輕議朝廷之事者以所主有人矣(任/侠)
(傳/)以至大臣絳灌力斥少年紛更之請丞相衞綰請罷
申韓蘇張亂政之學此則漢初功臣主張國論之力(賈/誼)
(傳及衞/綰傳)自新進用事大臣見詘朔方之議屈於侍中(公/孫)
(𢎞傳武帝東置滄海北築朔方之郡𢎞數諌以為罷弊/中國以奉無用之地愿罷之於是上使侍中朱買臣等)
(難宏置朔方之便發十䇿𢎞不得/一乃謝曰山東鄙人不知其便)流民之議屈於九卿
(石慶/傳)尊號之議屈於外戚(王莽/傳)矯制之議屈於谷永(陳/湯)
(傳/)卒養成天下謟佞之俗東漢雖有公議之名無預君
相之事李膺范滂之徒一戰不勝公議敗績而漢鼎亦
不復支然則公議在下而不在上豈天下之福哉(東漢/本傳)
元城所謂晩周東漢上之人不能主公論者豈不信歟
國朝公論之權不在縉紳不在草茅凛凛於廟堂之上
繁星麗天斗杓芒寒太山喬嶽屹然朝宗噫可敬也利
害文字焚之通衢則太平興國之國論在趙中令(邵氏/聞見)
(録趙普為相於㕔事坐屏後置一甕有人投利害文字/皆置其中滿即焚之通衢李文靖沆為相凡建議務更)
(張喜激昂者一切不用毎曰用此報國嗚呼賢相思慮/逺矣王荆公為相置條例司論天下利害盡變祖宗法)
(益信趙中令李文/靖得為國之體也)更張議論一切不行則天禧祥符之
國論在李文靖(見/上)借契丹兵朝廷許之卒奪於吕夷
簡之一言(家塾記契丹借兵伐髙麗明肅欲與之吕文/靖公夷簡堅執不可后云適已微許其使矣)
(不與恐生怨奈何公曰但以臣不肯拒之既而后語其/使曰意非不與但以吕相公堅不可耳使人無語而去)
殺繼遷母樞府行之而終屈於吕端之一奏(記聞保安/軍奏獲李)
(繼遷母太宗甚喜是時寇準為樞副吕端為宰相上獨/召凖與之謀凖退自宰相幕次前過不入端使人邀至)
(幕中曰向者主上召君何為凖曰議邉事耳端曰陛下/戒君勿言於端乎凖曰不然若邉鄙常事樞宻院之職)
(端不敢與知若軍國大計端備位宰相不可以莫之知/也凖以獲繼遷母告端曰君何以處之凖曰凖欲斬保)
(安軍北門之外以戒餘逆端曰陛下以為何如曰陛下/以為然令凖之宻院行文書耳端曰必若此非計之得)
(也願君少緩其事文書勿亟下端将覆奏之即召閣門/吏使奏宰相吕端請對上召入之端見具道凖言且曰)
(以臣之愚謂宜置於延州使善養之以招徠繼遷雖不/能即降終可係其心而母死生之命在我矣上稱善曰)
(微卿幾/誤我事)澶淵之役王欽若言之陳堯叟又言之而冦萊
公獨立赤幟確然不揺也(記聞冦萊公從上在澶淵王/欽若請幸金陵陳尭叟請幸)
(蜀上以問公時欽若堯叟在旁公心知此二人所為陽/為不知曰誰為陛下畫此䇿者可斬也今敵勢慿陵陛)
(下當率厲衆心進前禦敵以衞社稷奈/何委棄宗廟逺之楚蜀耶上悟乃止)濮園之議臺諌
爭之禮曹又爭之韓琦壁立萬仞屹然不變也(長編治/平二年)
(詔議崇奉濮安懿王典禮范純仁與吕大防合奏曰豺/􁀙當道擊逐宜先如宰相韓琦初不深慮欲累濮王以)
(不正之號司馬光曰為人後者為之子不敢復顧私親/王珪議濮王於仁宗為兄皇帝宜稱皇伯而不名中書)
(奏按儀禮為人後為其父母服所繼所生父母皆稱父/母王珪等議稱皇伯於典禮未見明據司馬光言向者)
(詔議濮安懿王典禮王珪等以為宜如封贈期親尊屬/故事凡兩次㑹議無一人異辭者欲奉濮王以私也而)
(政府欲尊為皇考誤惑聖聽二年皇太后手書令皇帝/稱親諱避濮安懿王名下一字置園令一人從中書之)
(請/也)元祐革弊之議朝論洶洶或說以異日朋黨之禍(范/鎮)
(遺事元祐初鎮再致仕宇文邦彦問公不起之由公曰/事有太甚者恐他日為朋黨之禍予先使語君實不吾)
(信/也)或告以不可為暴革之患(范純仁與司馬光素有間/行差役法純仁以為凡法)
(不可暴革乃言於光且先行一時俟見其利害/可否漸而推之光不聼純仁曰又一王介甫矣)温公拯
溺救災不暇他恤(元城/語録)盖中流砥柱萬折必東也方國
朝公論始出之時初是者什三後是者什八又其後則
人人心服皆以為當嗚呼公議之不可泯也如此夫元
城所謂唐虞三代與吾祖宗之時公論君相主之又豈
不信歟雖然主張國論大臣責也正救大臣臺諌責也
古者命卿論士鄉老以三公之貴而進退其間盖公議
雖主於大臣而必酌於衆見也是以國朝失在廟堂救
在臺諌此朝廷所以清明有道之際廟堂似過舉矣全
臺論列不曰黨同扣鐶大呼不曰肆志大臣竦然知有
公議之不可犯(明道二年郭皇后見踈吕夷簡以前罷/相怨后范鎮言后無子當廢夷簡賛其)
(言先敕有司無得受臺諌章䟽仲淹孔道輔孫祖徳蒋/堂郭勸馬絳叚少連宋祁劉渙詣垂拱殿門伏奏門者)
(闔扉道輔扣銅鐶大呼夷簡奏/臺諌伏閣非美事乃逐道輔等)熈寜之間廟堂輕變更
矣御史面折不為假借(程顥嘗言熈寧初王介甫行新/法並用君子小人君子正直則)
(以為俗學而斥去小人謟佞則以為才能而進用如司/馬光不拜樞宻而去范尭夫辭脩注得罪張天祺自御)
(史面折介甫被責君/子去則所用皆小人)諌官納敕不為狂躁(時范鎮諸人/以争論新法)
(皆納敕/而去)大臣悔艾亦知為小人之所誤(荆公晚年為吕/惠卿所叛始悔)
(用惠卿之謀鍾山題/福建子三字識之)夫以國論一出廟堂主之臺諫正
之百官庶府布衣匹夫尚復何議哉不然永樂之舉滿
朝不言(神宗朝永樂城之䧟夏人决水以灌吾壘時吕/惠卿所薦徐禧築永樂城夏人破之死者千餘)
(萬帝嘆曰永樂之患無一/人言其不可者聞見録)燕雲之役羣臣不議(又奏議/陳公輔)
(言本朝禍變其弊實在尚同客曰崇觀宣和間王黼童/貫有燕雲之謀致金人踐蹂中國今歸咎尚同毋乃不)
(然曰熈寜以来權臣用事創立新法期於必行故天下/靡然尚同至崇寜間蔡京挾紹述之說蔽欺聖明恐脇)
(臣下凡有異議謂之詆毁先烈動揺國政故忠臣義士/鉗口結舌尚同之弊甚矣遂使王黼童貫敢為燕雲之)
(謀者特此而已矣有欲尊崇濮安懿王此特於禮經不/便當時吕獻可范景仁等七八人交口攻之豈有通謀)
(金人背祖宗盟約廢邉境守/備而舉朝羣臣無人敢言者)至今言之令人憤激此則
可憾也噫戒之哉
　　　國勢
人皆曰國勢貴乎強君子曰國勢貴乎重人皆曰國勢
惡乎弱君子曰國勢惡乎輕夫強與重異弱與輕殊強
弱形也輕重勢也弱之弊者臣下狃於寛而玩吾法吾
民習於寛而玩吾治不過積寛之過而已矣輕之弊者
柄移於臣下而朝廷䙝政出於小人而紀綱紊其患有
不可勝言者嘗謂形雖弱而勢重者周也形雖強而勢
輕者秦也方周之治過乎弱河洛頑民三紀不服民無
畏心也(洛/誥)三監有變反曰艱大臣無警心也(金/縢)似鄰於
不振矣而八柄馭群臣凛然有不可干之意大臣統内
朝而近習無預政之嫌勢之重者自若也(周禮/太宰)及秦之
治尚乎強以兵威服諸侯以財粟富京師以刑威劫群
臣以焚詩書尚法律愚天下之民若幾於自振矣而盜
賊羣起得以輕朝廷之勢(陳勝/集)閹宦自恣得以輕政事
之權(趙/髙)形之強者果何益哉周之弱形正如君子長者
其勢不能與強者争不害為大體秦之輕勢正如巨室
不能自立而納侮於僮僕尚謂國足恃乎國朝立國之
勢自建隆立極以來臣民習於寛厚風俗狃於治安天
下之勢近於委靡而不振朝廷之制幾於廢弛而不舉
兵驕士弛吏玩財困積弱之弊識者痛之(元城語録神/廟必欲變法)
(者盖有說矣祖宗以忠厚治天下至於嘉祐天下之事/似乎舒緩委靡不振當時士夫亦自厭之其實根本牢)
(固至神廟見朝廷州縣多舒緩不及漢唐毎與大臣議/論悚然有不悦色當時識者以為方今天下正如大富)
(家上下充足但有僕/妾遲鈍不敢改革)是故何郯以總攬威柄之說進(何/郯)
(言方今之政令不舉盖失於寛之漸也以陛下聖明之/資加有祖宗典刑具在但當總攬威柄以奮乾剛之斷)
余靖以自攬威權之說進(余靖言當今為陛下計但能/天子自攬威權大臣公行賞)
(罰沮夷狄之氣/塞盗賊之源)宋綬曰攬威柄綬猶郯也(明道二年宋/綬言帝王御)
(天下在/攬威柄)歐陽脩曰執威權脩猶靖也(慶厯三年歐陽脩/言内外臣庶尊陛)
(下如天若一旦赫然執威/權以臨之則萬事皆辦)然寛厚仁愛之心不揺於群
臣紛更之請忠信誠慤之實不悔於吏民玩治之餘寜
受夷狄之侮而終不忍用生民之命寜容臣下之欺而
終不忍失君上之體寜寄爪牙於連營坐食之兵而終
不忍役不教之民寕使小人盗賊之負我而終不忍一
毫負天下也列聖用心之寛如此其為弱也亦宜然根
本所在甚於泰山四維之固大勢所歸凛然有太阿出
匣之狀國勢既重弱何病焉此祖宗不貴乎強而貴乎
重也然則重之之勢何如哉曰權在人主則國勢重公
論在朝廷則國勢重政事在君子則國勢重是故祖宗
之置參貳以分政柄防權臣也(國朝乾徳四年太祖已/相趙普畏其專将擇官)
(以為副而難其名稱召陶穀問曰下丞相一等有何官/對曰唐有參知機務參知政事今可用之遂命薛居正)
(吕餘慶為/參知政事)分樞筦以掌兵柄防叛將也(范祖禹言祖宗/兵法本於樞宻)
(有發兵之權而無握兵之重京師之兵總於三帥有握/兵之重而無發兵之權彼此相維不得專制此所以百)
(三十年無兵變/也詳見兵權)臺諫論事慷慨敢言防壅蔽也(子由龍/川志張)
(安道為予言自設六科以來士之翹俊者争論國政長/短其始也范諷孔道輔范仲淹以才能為稱首其後晏)
(元獻為政富鄭公參政事多置諫官乃用歐陽脩余靖/蔡㐮孫沔為諫官諫官日横鄭公尤傾身下士上以謙)
(虚為賢下以敖誕為/髙於是朝廷輕矣)銀臺封駁不畏權要防專切也(淳/化)
(四年太宗從魏羽請命魏庠柴成務同知給事中事制/敕有未便許封駁未幾以給事中封駁𨽻通進銀臺司)
分命監司紏察州縣防末大也(乾徳以後僣偽略平始景/置轉運使按察帶御史)
(徳四年置提刑熈寕二年差官提/舉常平元祐初罷紹聖九年復置)天子不必攬權而權
在君上矣北辰居所衆星拱之國勢其不重乎然而人
主之權不能自重也所恃公論在朝廷耳故自慶厯盛
時責成輔相雖若威權之少弛而言路風采肅然加於
奸邪之頸(仁宗朝諫官韓縝論政事錯繆以宰相非其/人堯佐與王隨同罷又夏竦拜樞時十八䟽)
(斥/之)治平之間政在冢宰雖若廟堂之太重而御史一䟽
直攻其䟦扈之態(治平間韓琦定䇿拜相名望隆重御/史中丞王陶抗䟽極言琦不押班為)
(䟦/扈)熈寜以來信任柄臣雖若國體之少變而力爭新法
之臣不加罪也(王安石行新法時臺諫給舍皆言其失/如司馬温公蘇東坡吕公著范純仁皆)
(辨/之)元祐之初簾帷立政雖若乾剛之未充而朝廷之公
論不可犯也(元祐初宣仁后垂簾蒞政時司馬光吕公/著劉安世諸賢變熈豐弊政時有慶厯之)
(治/)宰相臺諫主公論而公論在朝廷矣泰山喬嶽屹然
朝宗國勢其不重乎然而朝廷之公論亦不能常存也
所恃以存者君子常親而小人常逺矣故待大臣儒生
之情親而待宦官近習之情踈在講筵師席之時多而
在深宫禁宻之時少不以閹宦預機宻(官制舊典皇朝/革唐五代宦官)
(驕横之弊不使典衞統兵干/預政事但專任其本職而已)不以戚里參政事(至和元/年樞宻)
(使彰徳節度同平章事王貽永数以疾求罷本朝/外姻未有輔政者貽永在樞宻十五年常逺權利)兵權
付之將帥而去内臣監軍之弊(長編治平元年吕誨上/英宗云聞陜西四路各)
(差中官一貟充鈐轄自唐以來舉兵不/利未有不自於監軍者奈何又増此貟)政令出於三省
而無中㫖内降之私(趙抃言陛下李仲昌之罪状宣諭/中書行之可也付樞宻院治之可)
(也奈何事從中出張/皇大獄驚駭外議)雜流不列於清貴之聫(官制舊典/云舊制状)
(元初為将作監丞一滿遷右司諌起居舍人兵部員外/郎三人及第及制利一任囬自太常博士遷祠部度支)
(司封員外郎進士出身自太常博士屯田都官職方員/外郎世賞自國子博士轉虞部駕部貟外郎雜流自國)
(子博士轉水部司/門庫部貟外郎)貂璫不加以節越之寵(王守忠疾求/為節度使梁)
(適曰宦官無除真刺史况真節度乎上/曰朕嘗許矣適曰除節度死有餘責)肆夏鸞和鄭聲
自逺國勢其不重乎祖宗惟不恃其可畏之威而恃其
可重之勢故逺方不畏其兵而畏中國之有人小人不
畏其刑而畏君子之公論倖臣近習不畏其法而畏朝
廷之紀綱西蕃悍於邉陲而屈服於王文正之一言(王/旦)
(言行録/本傳)狄青嘗將百萬精兵而膽落於王文忠之清議
(王堯臣傳時樞使狄青以軍功起行伍居大位而士卒/多屬目徃往造作言語以相扇動人情以為疑而青色)
(頗自得公嘗以語衆折青為陳禍福言古将帥起微/賤至富貴而不能保首領者可以為鑒戒青稍沮畏)王
守忠姦邪反覆群臣百計不能去而俛首於韓公之竄
(聞見録英宗即位有疾光獻皇后垂簾同聽政有入内/都知王守忠者奸邪反覆間諜兩宫司馬温公知諌院)
(吕諫議為侍御史凡十數章請誅之韓魏公一日出空/頭敕一道參政歐陽公已簽書矣參政趙公槩難之問)
(歐公曰何如歐公曰第書之韓公必自有説魏公坐政/事堂以頭子勾守忠著立庭下数之曰汝罪當死責蘄)
(州團練副使蘄州安置取空頭敕填/之即日押行乃治平元年八月也)契丹桀驁陸梁中
國兵甲不能服而寒心於司馬之相(元祐初司馬温公/入相遼人敕其邊)
(吏曰中國相司馬矣/謹母生事開邉隙)夫聖朝之所以服四方威強暴戢
近習豈其力必可以制生死之命哉君上有大權朝廷
有公論天下有君子而已今日欲重國勢當以祖宗之
已行者而為法云
　　　君子
君子之名何始乎三代以前無有也直道之行誰毁誰
譽至治之世人人有行天下隂受君子之功而不知有
君子之名甚哉君子之名見於世非君子之福也何者
名者天下之令名非惟人情不堪造物亦不吾堪耳吾
而以君子自處孰肯以小人自名此君子之名人以為
幸而君子以為不幸也漢初天下未嘗無君子而當時
未嘗指名其人也雖尊顯於髙祖涵養於孝文收拾於
武帝而天下安有君子小人兩立之形哉自望之輔政
劉向繼用周堪更生諸賢亦彈冠相慶於是有用君子
之迹然亦未盛也(石顕傳初元中前将軍蕭望之及光/禄大夫周堪宗正劉更生皆給事中)
(望之領尚書事知石顕專權邪辟建白以為尚書百官/之本國家樞機宜以通明公正處之請罷中書之官應)
(古制不近刑人元帝不聽由是大與不叶後皆害焉望/之自殺堪更生廢錮不得復進用後大中大夫張猛魏)
(郡太守京房御史中丞陳咸待詔賈捐之皆/嘗奏封事或召見言顕短顕求其罪擠害之)至李膺杜
喬用事而君子之勢始振陳蕃李膺一出而君子之名
始盛挺身於虎豹之中砥柱於風波之表自三代以後
未有盛於斯時也(詳見東漢/黨錮傳)然一沮於宏恭石顯之姦
再沮於曹騰侯覽之詐豈漢君子之福耶(見/上)唐初天下
亦未嘗無君子而當時亦未嘗指名其人也雖戕賊於
武氏萌蘖於開元消沮於李林甫元載之手而天下安
有朋黨之説哉自杜黄裳裴垍引用賢者李絳李藩武
元衡裴度諸人皆㧞茅彚進於是有用君子之名然亦
未害也(裴垍傳垍為學士時引李絳崔羣與同列及相/又擢韋貫之裴度知制誥李夷簡為御史中丞)
(皆踵躡為輔相號名臣自他選任罔不精明人無異言/故元和之治百度修舉稱朝無幸人  又李藩傳裴垍)
(曰憲宗謂藩有宰相器㑹鄭絪罷因拜相貫又史臣曰/裴垍精鑒黙識舉賢任能如崔羣裴度韋  之軰咸登)
(將相皆/垍薦逹)至裴度元老反為新進小人所排而朋黨之說
始起(憲宗朝度入朝第勲進金紫光禄大夫復知政事/程异皇甫鎛以言財賦幸俄得宰相度極論不可)
(帝不納纎人始得乗罅率為所構出為河東節度使至/穆宗議者交口請相度乃以本官兼平章事時權幸側)
(目謂李逢吉險謀可構度共諷帝召逢吉/還度相閲月果為逢吉所間出為節度)僧孺宗閔遂
與徳裕立敵而朋黨之説始熾(唐憲宗時牛僧孺皇甫/湜李宗閔對䇿歴指時)
(政之失無所避李吉甫惡其直亦訴於上故僧孺乆不/調穆宗時李徳裕以父恨李宗閔常對䇿譏切遂恨之)
李進則牛之嚢槖為之一空牛進則李之門戸為之一
掃自歴代以來未有熾於斯時也然竄逐於嶺海之隅
間關於蠻瘴之鄉豈唐君子之幸耶(李徳/裕傳)愚願天下享
君子之福不願天下羡君子之名願君子立終身之節
不願君子植正人之黨願國家當如三代漢唐之初不
願國家如建寜㑹昌之際也宋興百年公道大明私論
退聼納天下於渾淪元氣中趙忠獻李文靖王文正諸
公為政天下晏然享其福而不知其功初不分其君子
之目中葉以來名字一立而君子之蒙禍也有三推原
其故皆起於君子好自異於世耳嘗觀慶厯間富范登
朝一竦方去是時正人雖少伸矣而竦之蓄憤伺隙未
已也吾深扄固鐍於中猶恐無以杜奸人之計况夫石
徂徠聖徳一詩侈歌一䕫一契之名則安得不激小人
之變自富范之受是名也而朋黨之名遂作一網之計
得行富范果不旋踵而去矣吁渭清涇濁别白太明一
䕫一契之名於士大夫乎奚益(慶厯間夏竦除樞使䑓/諫十八䟽力爭遂寢時)
(石介作聖徳詩曰於維慶厯三年三月云云維仲淹弼/一䕫一契予早識琦琦有竒骨可屬大事重厚如勃曰)
(衍汝來汝予黄髪心如一兮率履不越云云衆賢之進/如茅斯㧞大奸之去如距斯脱大奸盖斥竦也泰山先)
(生曰子禍始於此矣介卒竦言於仁宗曰介實不死北/走胡矣出中使發介棺吕夷簡令中使責親属状入奏)
(仁宗亦寤竦之譛介又先是石介奏記於富弼責以行/伊周之事夏竦怨  斥已乃使女奴隂習介書改伊周)
(作伊霍上雖不信而仲淹弼不自安皆請出按西北邉/進奏院祠神蘇舜欽循前用鬻故紙錢召妓女開席王)
(拱辰諷周魚詢劾奏貶舜欽因貶王洙尹約江休復/王益柔宋敏求徐受等拱辰喜曰吾一網打盡矣)元
祐初中國既相司馬而鱗集左右者皆賢士大夫是時
吾道雖粗伸矣而章蔡之啣怨伺間求以報復於我者
百端也吾蓄鋩隠鋭而不露焉猶恐小人之窺吾便也
况夫蘇劉諸君子恬不自悟而且唱為朔黨川黨之名
自蘇劉之植是名也而小人愈得以肆其計文徳黨碑
之立而諸君子皆海之隅嶺之表矣吁操戈入室自相
排抵朔黨川黨之名於士大夫乎奚補(聞見録哲宗即/位羣賢畢集忠)
(厚不擾庶幾嘉祐之風矣然雖賢者不免以類相從故/當時川黨洛黨朔黨之語洛黨者以程正叔為領袖朱)
(光庭賈易等為羽翼川黨者以蘇子瞻為領䄂吕陶等/為羽翼朔黨者以劉摯梁燾王岩叟劉安世為領袖羽)
(翼尤衆諸黨相攻不已時退元豐大臣于散地啣怨刺/骨隂伺間隙而諸賢不悟自立黨相毁至紹聖初章子)
(厚為相目以為元祐黨竄嶺海之外可哀也吕微仲秦/人戅直無黨范淳夫蜀人師温公不立黨亦不免竄逐)
(以死尤可哀也化元祐奸黨并元符黨凡三百七十人/起司馬光止王  基上親書刻石於文徳殿之東壁又)
(詔蔡京頒諸路立碑後劉逹勸上碎元祐黨碑除上書/係籍人禁夜半遣黄門毁石刻而歩里客談云大雷雨)
(碎宣和/殿碑)紹淳間山斗大儒以標凖一世之人望而主張
吾道之正盟伊川之䰟方駸駸而有生氣然奸人在旁
側目睥睨而已欲倒吾道之戈矣况吾又從立道學之
名以標的天下縉紳士夫趍者如流自道學之名熾而
小人之憾深既而權倖得志善類一空黨以消天下之
名流偽以排天下之正學間關萬里之行道學之大不
幸可知矣吁抽關啓鑰示人可投一切道學之名於士
大夫奚利(趙鼎入相招用胡寅諸賢皆伊川門人也後/秦檜用事諸賢皆外竄斥又開禧姦臣以道)
(學為偽學而道/學之黨盡逐矣)夫名者所以自别於君子也而反以為
君子之累名者所以求異於小人也而適以激天下之
怨則夫士大夫亦奚貴於此名哉盖天下之為小人者
常多而為君子者常少君子之防小人也常踈而小人
之擠君子也常巧故范希文不喜徂徠聖徳詩而指徂
徠為怪鬼盖事出於怪則必至於招小人之謗也(石守/道作)
(聖徳詩范希文見之以為怪鬼張安道亦雅不喜石/介謂狂譎盗名所以與歐范不足至人目以姦邪)元
城了翁亦惟願士大夫有此名節而不願士大夫立此
門户自立以求異則必至於啓小人之爭也吁可畏哉
　　　去小人
甚矣小人之詐也以便佞為車以邪㨗為途以似忠似
信而沽名以偽言偽行而欺世心術反覆險如山川智
謀隂宻詭如鬼神噫可畏哉開國承家小人勿用則小
人不容於創造之時鬼方之克小人勿用則小人不容
於興復之日是不使一日得安其身也雖然天下未有
無小人之世聖人未有無去小人之術當未進之時則
牢辭固拒惟恐微隙之可乗迨既衰之後則力賛勇决
惟恐舊根之復蔓此所以無小人之禍歟方朝廷清明
國家尊嚴君有剛健中正之資臣有厥孚交如之志斯
時也虎豹在山蛟龍在淵若無事也而聖人必杜漸於
㝠㝠之中履霜之警恐其堅也取女之戒懼其壯也童
牛之牿防其盛也金柅之係止其進也無非拒絶於未
進之時如舜之去四凶成王之誅管蔡是也(並/書)不然王
衍未用或者知其必壊蒼生後用之而為晉禍(晉書王/衍神情)
(明秀少時山濤見之嗟歎良乆曰何物老嫗生寜馨兒/然誤天下蒼生者未必非此人也後衍佐政惟尚清談)
(晉果有夷狄之禍至東海孝獻王越薨王衍等相與奉/越䘮還葬東海石勒遣輕騎追之無一人得免者執太)
(尉衍等坐之幕下衍言少無宦情勒曰君少登朝何/得言無宦情破壞天下非君而誰夜使人排墻殺之)盧
杞未用識者恐其他日之得志後用之而為唐害信夫
小人不可不防於其始(盧杞奕之子也貌醜色如藍郭/子儀每見賓客婢妾不離側杞)
(嘗往問疾子儀悉屏侍妾獨隐几待之或問其故子儀/曰杞貌陋心險婦人輩見之必笑他日杞得志吾族無)
(類矣後得志中傷顔真卿李揆復以趙賛判度支於是/間架除陌之暴縱矣後李懐光謀反因暴言杞罪惡士)
(議沸譁乃貶為新/州司馬後遷澧州)至剛道浸長群疑己亡衆正有彈冠
之慶小人有孤睽之勢斯時也髙臺忽傾曲池忽平若
無虞也而聖人必致慮於衰微之際揚于王庭發衆聽
也君子夬夬厲剛志也獲狐於田示無縱也射隼於墉
示必誅也無非鋤剔於已消之後如魏相之去霍氏(宣/帝)
(時霍氏縱横霍顕及禹山雲自見日侵削/謀廢太子事覺山雲自殺禹要斬顯棄市)五王之去二
張是也(張東之桓彦範敬暉袁恕已崔元暉封五王始/武后疾甚張易之張昌宗居中用事五王恊謀)
(帥左右羽林兵五百餘人至元武門/迎太子於是收張易之昌宗梟首)不然望之為政先
漢君子方幸以為福而望之不知戒懼反為小人所乗
(蕭望之等患許史放縱又疾恭顕擅權乞罷中書宦者/由是大與髙恭顕忤望之周堪数薦名儒鄭朋隂欲附)
(望之後望之知其傾邪絶不與通朋乃更入許史後恭/顕令鄭朋華龍告望之等謀罷退許史状恭顯因奏望)
(之堪更生朋黨毁離親戚請召致廷尉上初即位不省/召致廷尉為下獄也可其奏後上召堪更生曰繫獄上)
(責㳟顕皆叩頭謝上欲用望之為相恭顕及許史子弟/皆側目於望之㑹望之子散騎中郎伋訟望之前事恭)
(顯等言望之幸得不坐不悔過教子上書歸非於上非/頗屈望之於牢獄塞其怏怏則聖朝無以施㤙厚上可)
(其奏望/之自殺)陳蕃得志後漢君子方恃以為依而反為小人
所䧟信夫小人不可不盡絶於其終(竇后委政於蕃蕃/與后父竇武同心)
(盡力召用名賢共參政事天下之士莫不想望太平中/常侍曹節王甫等與共交構謟事太后蕃嘗疾之志誅)
(宦官㑹武亦有謀蕃乃上䟽言侯覽與趙夫人並亂天/下今不急誅必生變蕃因與武謀之及事泄曹節等矯)
(詔誅武等亦執蕃/送獄中即日害之)愚嘗感世道盛衰之由觀小人進退
之機竊於本朝増慨焉自建隆一陽之萌駸駸而至於
慶厯六陽之盛天下皆君子而小人不多見也自熈寜
一隂之生紛紛而至於宣靖六隂之極君子委蛇退縮
波流風靡而小人荆棘多矣當夫熈寜之初王介甫方
進也新參彈文吕誨力排(王介甫初拜參政吕誨将對/於崇政殿温公宻問曰今日)
(請對何事吕誨曰䄂中彈文乃新參也温公曰以介甫/之文學行義命至之日衆喜得人奈何論之誨曰安石)
(雖有時名然好執偏見喜人佞已若在侍/從猶或可容置諸宰輔天下必受其弊矣)辯姦一篇老
泉深詆(王安石名始盛歐陽公勸洵與之逰蘇公曰/是不近人情者鮮不為天下患作辨姦一篇)李
定新入也敏求當制不肯草詞李蘇舍人相繼封還當
時諸賢凛凛於堅氷之至也切矣(神宗方厲精為治急/於人才王安石薦秀)
(州判官李定召見拜太子中允監察御史裏行知制誥/吕大臨宋敏求以定驟入幕大職而升朝著任執法非)
(故事與蘇頌相繼封還詞頭不草制詔蘇頌/三人皆罷而定御史之命亦中寢蘇頌墓誌)惜夫安石
雖沮而復用(吕氏家塾記中丞吕公誨論荆公十事荆/公力求去位上為出吕公而韓魏公亦論)
(青苖奏至荆公稱/疾求分司上不許)李定雖寝而復行(李定不除御史裏/行安石復引用之)
新進登朝群憸塞路以章吕為腹心張琥為爪牙劉孝
孫張商英為鷹犬元絳陳繹為厮役(唐坰言安石用章/吕曽布為腹心張)
(琥李定為爪牙劉孝孫張商英為鷹犬元絳陳繹為厮/役逆意者乆不召還附同者雖不肖為賢又置市易司)
(都人有致餓死者以/安石比李林甫盧杞)而温公名流皆投閑居棄散地矣
(程顥言熈寕初王介甫行新法並用君子小人君子正/直則以為俗學小人謟佞則以為才能如司馬光不拜)
(樞宻而去范尭夫辭修注則罪張天祺自御/史面折介甫被責君子去則所用皆小人)嗚呼蟻宂
不塞遂成江河熒熒星火果焚玉石此始者不能杜安
石進用之門而使非類敢倒公議之戈也迨夫元祐之
初公論有歸群正翔集或以叅用熈寜舊臣之説告而
温公慨然曰天若祚宋必無此事也(哲宗即位温公當/國悉改熈豐舊事)
(或曰舊臣如吕惠卿章惇輩皆小人他日有以父子之/義間上則朋黨之禍作矣光正色曰天若祚宋必無此)
(事必改之不疑君子謂光之勇孟軻不如若曰參用/熈寜諸臣共變其法以絶異時之禍實光所不取也)或
以引進元豐黨人之說進而蘇公毅然曰君子小人不
可並處也(元祐五年吕大防劉摯言欲引用元豐黨人/以平舊怨謂之調停蘇公言君子小人不可)
(並處議者欲與之共事欲以此調停其黨此人若進必/害正人以快私忿人臣被禍不足言所惜者朝廷也太)
(皇太后曰蘇公疑吾君臣並用邪正/言極中理自此兼用邪正之説始衰)當時諸賢拳拳於
羸豖之戒也至矣惜夫范忠宣主持平之論而小人之
䰟返(范純仁自為執政務以博大開上意忠厚篤士風/在樞府時言者攻章惇鄧綰公皆力為救觧因言)
(臣嘗為綰誣奏坐黜今日所陳恐録人過太深實係國/體兩宫感悟即日使手詔嘉納因下詔書前日希合附)
(㑹之人一切勿問書者亦勿復以言既而在/庭頗分朋黨議論多出私意浸潤之説稍行)吕汲公持
内恕之心而小人之脉盛(哲宗親政吕汲公欲用楊畏/為諌議大夫忠宣公曰天子)
(諌官當用正人楊畏不可用汲公方約畏為助謂忠宣/公豈以楊畏嘗言公耶忠宣公曰不知也盖上初召忠)
(宣畏嘗有言上不行忠宣故不知也/後畏首叛汲公無所不至聞見録)倖門一開趍者瀾
倒清臣一用而首唱紹述(元祐中劉摯言神宗顧命大/臣不可盡去宜於張璪三人)
(内罷璪以安天下留安燾清臣以全國體/至紹聖元年清臣首倡紹述鄧伯温和之)楊畏一進而
盡援邪黨(元祐八年畏言神宗更法以垂萬世乞賜講/求成紹述之道即䟽章惇安燾吕惠卿鄧伯)
(温李清臣行義乞召/章惇為相上納之)而元祐諸賢皆海之隅嶺之表矣
(聞見録元祐初退元豐大臣于散地啣怨刺骨隂伺間/隙而諸賢不悟自立黨相毁至紹聖初章惇為相目以)
(為元祐黨竄嶺/海之外可哀也)嗚呼氷炭同處必至交爭薫蕕共器乆
當遺臭此始者不能盡絶熈豐之黨而復蔓稂莠之害
也愚嘗論之使熈寜之初沮抑金陵亦如慶厯十八䟽
攻夏竦之力則熈豐餘孽不為異日之宣靖(仁宗朝吕/夷簡罷相)
(夏竦受樞宻使時十八䟽争之卒奪其命代以/杜衍聖徳詩所謂大姦之去如距斯脱者此也)使元祐
之初斥逐舊黨亦如乾興諸公逐丁謂群邪之决則元
祐善治不為異日之紹聖(仁宗即位乾興初年王曽言/謂令雷允恭擅移皇堂於絶)
(地太后怒貶謂并曹利用馮極王欽/若諸人凡向之黨丁謂者皆貶斥)惜哉盖天将祚人
之國必先福其君子禍其小人觀其君子之衆多如林
福夀如山小人之消鑠如氷奔逐如流則知其國之盛
觀其君子之寥落如晨星摧折如霜木小人之依憑如
城狐遺毒如螫蝮則知其國之微天意甚可懼也噫熈
寜貽為宣靖元祐反為紹聖者天耶人耶雖然此論小
人未進既退之勢也不幸由徑而入媚竈而來盤據華
津布列要路将决裂之太亟耶則必激反噬之忿抑包
容而兼收耶則將有遺患之憂必也上有知人灼俊之
君下有平心處事之臣立剛直之的以為之唱開中正
之門以為之歸涵濡愧悔善心自生則小人亦可化為
君子之習吕夷簡本小人之黨耳得脩靖諸公為之規
諷既而不念舊事與仲淹有相約之歡(呂夷簡因廢后/事與范仲淹相)
(忤而歐陽脩余靖尹洙皆以仲淹黨去國當時諸賢極/論夷簡後夷簡入朝言於仁宗曰仲淹賢者朝廷将用)
(之即除龍圖學士陕西安撫仲淹謝曰向以公事忤相/公何意奨㧞夷簡曰夷簡豈敢以舊事為念耶於是二)
(公歡然相約戮力平賊天下之士皆以此多二公也/又蘇子由云申公非諸公並攻其短其害必有甚)陳
執中本俗吏之流耳得蔡襄為之救正既而薦引名士
而東坡亦有可賢之嘆(蔡㐮言陳執中剛愎不才不可/任以事  又東坡志林王鞏云)
(其父仲儀言陳執中罷相仁宗問誰可代卿者執中舉/吴育上即召赴闕㑹乾元節侍宴偶醉坐睡忽驚顧附)
(床呼其從者上愕然即除西京蘭䑓以此觀/之執中雖俗吏亦可賢也育之不相命矣夫)此又變佞
為忠之道也故併論之
　
　
　
　古今源流至論後集卷四
欽定四庫全書
　古今源流至論後集卷五　　宋　林駉　撰
　　　内朝
内外之勢合則朝廷皆正人内外之勢分則國家無善
治甚矣天下之政不可多門而宫中府中當為一體也
何者體統聫屬事權通融外無間隔内無壅蔽則出入
起居皆忠良端正之人左右前後無偏嬖側媚之習是
意也周人盖得之矣公卿踈外進見有時宫禁森嚴幾
若天淵則政由中决而威福之柄移於下命從内出而
機宻之事不得聞於外是意也漢人盖蹈之矣嘗觀周
之盛時外朝之上槐棘森列臣民咸造固也而内庭之
秘且統於冢宰之職治朝之上百司星環庶尹日侍宜
也而燕朝之暇亦無非師保之官前有官人之職中士
四人下士八人掌寝處沐浴之䙝而隱然厲其縱禮敗
度之心後有典婦等職中士二人下士十有二人掌衣
服冠屦之微而第欲防其奢用亂政之原(並周/禮)凡此無
非所以合内外之勢異時家齊身修心和氣平而無女
寵之習閹宦之患奢侈之弊者豈無故而然耶秦人不
古焚滅周典政權四出駮不容議漢氏初興猶識此意
宰相監宫中(王陵傳吕后以審食其為左/右丞相監宫中如郎中令)大臣劾閹宦
(申屠嘉傳鄧通方愛幸嘉入朝而通居上旁怠慢罷朝/坐府中嘉為檄召通詣相府責曰小臣慢殿上不敬當)
(斬上使使持節/召通謝丞相)外得以統内也三公之屬有御史中丞
在内受公卿奏事(漢百官表上御史大夫有両丞曰御/史中丞在殿中蘭䑓掌圖籍秘書外)
(督部刺史内領侍御史十五/人受公卿奏事舉劾案章)九卿之屬有少府尚書在
内主吏民章報(後百官志上曰尚書丞掌録文書朝㑹/左丞主吏民章報及騶伯史右丞假署)
(印綬餘見前/漢百官表)内復屬於外也于斯時也宫闈幽邃姬寵
娱侍而廷臣奏事者或得致桀紂之諫(周昌傳昌嘗燕/入奏事髙帝方)
(擁戚姬昌遂不奏帝乃騎昌項問之曰我/何如主也昌曰陛下桀紂之主也上笑之)禁省峻峙宦
寺與居而排闥直前者且得躬獻其社禝之忠(樊噲傳/髙帝病)
(惡見人卧禁中召戸者無得入羣臣絳灌等莫敢入十/餘日噲乃排闥直入大臣隨之上獨枕一宦者卧噲等)
(見上流涕曰始陛下與臣等起豐沛定天下何其壮/也今天下已定何其憊也且陛下不見趙髙之事乎)以
士人皆任中常侍之官(前百官表上中常侍五員得入/禁中二人後漢朱穆䟽曰案漢)
(故事中常侍省尚書事參選/士人建武以後悉用宦者)以郎将得却内夫人之座
(袁盎傳文帝幸上林皇后慎夫人從其在禁中常同座/及坐郎署長布席中郎将盎引却慎夫人座夫人怒不)
(肯上亦怒起袁盎諌曰臣聞尊卑有序則上下和/今陛下既已立后慎夫人乃妾妾豈可與同座哉)凛凛
然有周人之風自侍中為加官之親數詰三公而大臣
唯唯退聽(前百官表侍中左右曹諸吏散騎中常侍皆/加官所加或列侯将軍大夫将都尉尚書太)
(醫太官令至郎中亡貟多至數十人上又朱買臣傳武/帝拜買臣為中大夫與嚴助俱侍中  使買臣詰難丞)
(相公孫𢎞築朔方事/發十䇿𢎞不得一)大司馬為内朝之寵典領尚書而
丞相僅取充位向之以外統内安在哉(前漢孟康注曰/大司馬左右前)
(後将軍侍中常侍散騎諸吏為中朝丞相以下至六百/石為外朝  又霍光為大司馬内領尚書外典兵馬又)
(霍光謂丞相田千秋曰始與君/侯受遺詔令光治内君侯治外)諸吏居中執法而御史
之中丞其權始分(前百官表諸吏得執法中應邵/曰諸吏得案劾如御史  丞)宦官
典事尚書而少府之尚書其職盡廢向之以内屬外又
安在哉(元帝用石顕閹宦/為尚書詳見本傳)自是而後内朝事權一移於
權臣再移於諸璫又再移於戚畹故方霍氏之秉權也
塩鐵之議光實主之丞相括嚢不言(田千/秋傳)昌邑之事光
實專之丞相不得與議(楊敞/傳)堂堂揆席大抵以庸繆易
制者為之此移於權臣之弊恭顯之用事也孝元柔懦
益不能制望之力爭終不復回(蕭望/之傳)陳咸為中丞欲行
總領部刺史奏事之職而為顯所排(本/傳)京房行考課欲
通籍殿中以防壅塞之弊而亦為顯所沮(並奉/傳)進退大
權盡出中書謁者之手兩府大臣不敢過而問焉此移
於諸璫之失王氏之弄權也外總軍馬内領尚書入恃
椒房出植邪黨王舜既任於前王莽復竊於後二三大
臣屏息不言而漢禍始慘矣此移於戚畹之害(本/傳)推原
其由皆武帝親内朝踈外朝之過也東都以後流弊愈
甚議郎不在宿直之中(後百官志郎官皆主吏直執㦸/宿衞諸殿門惟議郎不在直中)
郎省皆為黄門之廬(通典明帝以後和熹太后稱制乃/以閹人為常侍小黄門通命兩宫)
(自此悉用閹/人不調他士)至後御史之權盡移於尚書尚書之權盡
歸於宦官尚書宦官合為一黨而宰相踈隔於外御史
緘黙於内是以太尉楊秉奏侯覽而尚書召秉掾属詰
之曰設官分職各有司存三公統外御史察内當是時
也御史豈真得以察内耶事權之失已乆小人徒借察
内之名以自便耳噫可嘆也(後漢楊秉傳秉為太尉時/中常侍侯覽弟參為益州)
(刺史累有賍罪秉劾奏參恐自殺舊典宦竪之徒本在/給使省闥司晨守夜而今猥受過寵執政操權肆其凶)
(忿宜急屏斥投畀豺虎非㤙所宥書奏尚書召對秉掾/屬曰公府外職而奏劾近官云云經典漢制有故事乎)
(秉使對曰春秋趙鞅以晉陽之甲逐君側之惡鄧通觧/慢申屠嘉召對詰責文帝從而請之漢世三公無所不)
(統尚書/不能詰)盖嘗論之自宿衞之親人不領於大臣也而宫
正宫伯之官遂去為光禄勲之任光禄勲之屬日益親
而門下遂為省加官遂為司侍中遂為宰相矣自供奉
之近習不領於大臣也而膳夫以下掌次而上遂去為
少府太常之任比其極也門下太僕之司又省分為殿
中為内諸司使矣大抵兼則治散則亂合則盛離則衰
自三代而下治亂盛衰不知幾變懲其變而復周官以
救之此為治之大原歟國家外朝内朝無異漢唐而脉
絡貫通實得周意自今觀之韓琦為宰相得治都知奸
邪之罪則宦官有過宰相得斥之(聞見録英宗即位有/疾光獻皇后垂簾同)
(聽政有入内都知王守忠者奸邪反覆間諜兩宫司馬/温公吕諫議皆請誅之韓魏公一日出空頭敕一道參)
(政趙公歐陽公皆已簽韓公坐政事堂以頭子勾守忠/著立庭下數之曰汝罪當斬遂責蘄州團練副使蘄州)
(安/置)傅堯俞奏樞宻不治内侍求内降之罪則宦官有過
樞府得治之(内侍朱晦朱頴士以内降監汶口傅尭俞/言樞宻院不治頴士求内降罪後既罪頴)
(士公又屡請治樞宻院罪以戒/欺罔数上章益切權倖憚焉)此周冢宰統内庭之意
也玉宸殿宴息之所爾或召近臣而觀書(景徳四年太/清樓藏太宗)
(御製及墨迹四部羣書上召輔臣對苑中因登樓閲視/又至景福玊宸殿翔鵉儀鳳閣置酒賦詩玉宸殿乃上)
(晏私之所中施御榻帷帳皆黄繒為之無文彩之飾殿/東西聚書八千餘卷上曰此皆正經史屡經較定者小)
(説他書/不與焉)小閣秘宻之地爾且召學士而觀文(歸田録楊/大年在學)
(士院忽夜召見於一小閣深在禁中既見賜/茶從容顧問乆之出文藁数卷以示大年)此周人師
氏居寢門之意也不特此耳釣魚賦詩錫宴後苑(太宗/嘗宴)
(吕端後苑上作釣魚詩斷句云欲餌金鈎殊未逺磻溪/湏問釣魚人公和詩進曰愚臣鈎直難堪用宜作濠梁)
(結網/人)置酒賦詩召入内閣(真宗嘗召羣臣翔鸞/儀鳳閣置酒賦詩)中禁宻
勿或入夜而請對(哲宗朝蘇軾為翰林學士入對禁中/命坐賜茶曰内翰湏盡心事官家報)
(先帝之遇軾出/執金蓮燭歸院)便殿秘嚴或非時而召語(吕端為參政/太宗朝多獨)
(對便殿語/必移刻)或詞臣至深宫忘岸幘之便(學士竇儀草制/至宫門見上岸)
(幘跣足而坐因却立不肯/進上遽索冠帶而後召入)或士人為御藥院供奉之官
此貂璫之夫統於兩府衣冠之流侍於内庭雖成周亦
不是過噫王制既墜内外分裂更漢至唐上下千餘年
間遺韻不嗣幸而我朝脩復古制聖明胷中豁然表裏
然則家法之善今日安可不守哉昔諸葛孔明之相蜀
也興漢一念對越天地出師一表未及軍旅且拳拳於
宫府一體之請嗚呼孔明其知中興之本歟愚敢援此
以為請(諸葛亮出師表宫中府中俱為一體陟罰臧否/不宜異同云云親賢臣逺小人此先漢所以興)
(隆/也)
　　　漢班序圗
　諸侯王　　　　相國　　　　太師
　太傅　　　　　太保　　　　丞相
　大司馬　　　　御史大夫　　大將軍
　列將軍兼官　　特進　　　　列将軍
　列侯奉朝請　　太常　　　　光禄勲
　衞尉　　　　　太僕　　　　廷尉
　宗正　　　　　大司農　　　大鴻臚
　少府　　　　　長信少府　　中少府
　執金吾　　　　太子太傅　　水衡都尉
　京兆尹　　　　左馮翊　　　右扶風
　典屬國　　　　将作少府　　就國侯
　潁川三河太守齊楚等相　　　東海等太守
　髙宻等相　　　太子少傅　　太子詹事
　關内侯　　　　丞相司直(與州郡叙則居/刺史守相上)
　司𨽻校尉(與州郡序則居/刺史守相上)　　　城門校尉
　八校尉　　　　捜粟校尉　　光禄大夫(非中二/千石者)
　(序在三輔/都尉下)　　　御史中丞(與刺史守相/序則居其上)
　丞相長史　　　三輔都尉　　五官左右中郎将
　羽林中郎将　　護軍都尉　　奉車都尉(秩光禄/大夫者)
　(在關内/侯下)　　　　駙馬都尉　　騎都尉
　尚書令　　　　西域都尉　　太中大夫
　尚書僕射　　　尚書　　　　諸侯太傅
　十二州刺史(與守相序/則居其上)　　　　朔方刺史
　郡都尉　　　　關都尉　　　虞都尉
　屬國都尉　　　西域副校尉郎中車将
　郎中戸騎二将諸侯中尉　　　諸侯内史
　諌大夫　　　　太子家令　　愽士
　九卿列卿丞謁者僕射　　　　公車司馬令
　将軍長史　　　廷尉正監　　長安令
　千石令　　　　黄門侍郎　　尚書丞郎
　議郎　　　　　五官左右中郎從事中郎
　太史令　　　　廷尉平　　　三輔丞
　六百石令　　　五百石長　　郡司馬長史
　五官左右侍郎太守丞　　　　都尉丞
　三百石長　　　侍御史　　　太子門大夫
　五官左右中郎　太子庶子　　中庶子
　太子舍人　　　太子洗馬　　縣丞尉
　羽林郎
　　　　　右並劉敞漢官儀
　太師位在太傅上太保位次太傅太傅位在三公上
　(漢百/官表)
　武帝以衞青為大将軍位在諸公上
　漢雜事諸侯功徳優盛朝廷所敬異者賜位特進位
　在三公上亡秩
　漢興置大将軍驃騎将軍位次丞相
　舊列侯奉朝請者位次三公
　元夀二年賜大司馬位在司徒上
　御史大夫位上卿(表/)　前後左右将軍位上卿(表/)
　詹事位在長秋上　　中太僕位在正卿太僕上
　給事中位次侍中中常侍(表/)
　故事司𨽻校尉位在司直下其有所㑹居二千石前
　(漢翟方/進傳)
　　　班序
禹宅百揆虞廷師師旦統百官周朝蹌蹌相臣其官師
之表歟夫玉帛之朝森列前後環佩之音鏘鳴左右槐
棘之儀凛如也毳鷩之容温如也然廟堂不重何以警
官聨而正朝綱哉嘗以漢事論之奉常稱禮中丞執法
謁者賛儀鴻臚賔唱列侯将軍軍吏而下則面于東丞
相御史大夫而下則向于西人皆曰漢朝班次之定者
此也(叔孫通傳功臣列侯将軍軍吏陳西方東向/文臣丞相以下陳東方西向餘見前百官表)不知
漢儀之所以定者相臣之職也盖蕭何位居第一而諸
将無爭次之議(本/傳)申屠嘉檄折慢臣而群臣無敢慢之
習(本/𫝊)漢初大臣風采凛凛朝廷之上隱然有不可犯之
色夫何相權一輕小臣詰辱而朝位紛矣(嚴助傳擢助/為中大夫令)
(助與大臣辨論中外相應/以義理之文大臣数詘)御史大夫特佐丞相耳奏事
差居相後漢法也自隂欲代位之意形望之見輕輙與
抗禮而丞相之分始紊(蕭望之傳丞相司直曰故事丞/相病明日御史大夫輒問病朝)
(奏事㑹廷中差居丞相後今丞相數病望之不問病㑹/庭中與丞相鈞禮望之曰疾年寜能父我耶案大臣望)
(之通經術居九卿之右本朝所仰望至不奉法自脩踞/慢不遜受所監闕二百五十以上請逮禁治上於是詔)
(左遷望之為太子/太傅又見通典)大司馬特一有司耳位次退在相後
漢法也自中朝之權貴董賢專權反居其上而丞相之
位始失(通典大将軍位次丞相散又孟康曰大司馬左/右前後将軍侍中常侍  騎諸吏為中朝丞相)
(以下至六百石為外朝哀帝寵/董賢為大司馬詔居大司徒上)嗟夫丞相百官之長也
輕辱慢棄一至於此尚何望官位有定次耶是故舊以
御史大夫首於列将軍而未央名奏則先将軍而後御
史大夫舊以太常首於太僕而未央名奏則先太僕而
後太常表書執金吾居大鴻臚之後而未央名奏後書
大鴻臚臣賢先書執金吾延夀表書長信少府居三輔
之先而未央名奏先書三輔而後書長信少府推原其
由盖霍光專權相臣易制未央之奏國家大議丞相敞
不得與聞一出於光之手是無怪乎班序之紛紛雖曰
光以丞相而先司馬欲以自文然豈能揜其專政之弊
哉噫未央一奏不出於外庭而出於内朝顛倒若此則
尚論漢之朝位者安得不思初年大臣之制歟(霍光與/羣臣連)
(名奏昌邑王曰丞相臣敞大司馬大将軍臣光車騎将/軍臣安世度遼将軍臣明友前将軍臣増後将軍臣充)
(國御史大夫臣誼宜春侯臣譚當塗侯臣聖桃侯臣昌/樂杜侯臣屠著堂太僕臣延年太常臣昌大司農臣延)
(年宗正臣徳少府臣樂成廷尉臣光執金吾臣延夀大/鴻臚臣賢左馮翊臣廣明右扶風臣徳長信少府臣嘉)
(典屬國臣武京輔都尉臣廣漢司𨽻校尉臣辟兵諸/吏文學光禄大夫臣遷太中大夫臣徳  餘見圗注)革
漢人之陋習復虞周之舊典吾於國朝見之樞臣曹利
用爭為首班未易折也宰相王曽抗聲自言而利用不
敢抗(國朝故事叙班以宰相為首親王次之使相又次/之初曹彬為樞宻使兼侍中位在宰相李沆下及)
(王曽拜平章事利用樞宻使兼侍中乃令利用班曽上/然中外皆以為失至是曽拜首相曽與利用告謝而利)
(用争班閣門屢請班首姓名曽抗聲曰但言/宰相王曽以下告謝班始定而利用浸不悦)樞宻楊崇
勲敢失朝禮未易擊也宰相王曽抗奏徑劾而崇勲不
敢言(本/傳)李昉守本官為直院位次學士例也天子雖詰
之而宰相不易之必待真拜而後升(李昉入直翰林先/是盧多遜以任學)
(士太祖見昉在多遜下問其故宰相曰昉以本/官直學士院未即真拜遂真拜學士在多遜上)王欽若
罷叅政為資政位次翰學例也欽若雖訴之而中書冦
公不升之必特置大學士而後進(歸田録云時寇公在/中書定其班以王欽)
(若罷參政為資政殿學士在翰林學士之下侍讀學士/之上欽若不悦訴於上曰臣向自翰林學士拜參知政)
(事今無罪而罷班反在下是貶/也真宗特為置大學士處之)夫以事權振於廟堂之
上而班序肅於殿陛之間太山峻天望者毛竦斗柄横
漢觀之膽寒紀綱安得不整耶故夫班先宰相次以親
王又次以使相國朝舊制也彦愽宗臣一拜樞使亦願
居丞相陳升之之下雖詔居其上而不敢(神宗時陳升/之為相文彦)
(博樞宻使詔以彦慱朝廷宗臣令升之位彦愽下以稱/遇賢意彦愽曰國朝樞宻使無在宰相上者獨曹利用)
(嘗在王曽張知白上臣忝知禮/義不效利用所為以紊朝著)三衙叙班首以殿前次
以馬司又次以歩司國朝舊制也傅潜為馬步軍都虞
候而在殿前都指揮使戴興之上者以潜兼任二司故
進之而不嫌(實録淳化元年𫝊潜自殿前副都指揮使/遷侍衛馬歩軍都虞候在殿前都指揮使)
(遷侍衞上咸平二年王超自殿前/都指揮使遷侍衞馬步軍都虞候)侍讀侍講均曰經筵
而熈寜則以講官而後讀官(國朝㑹要熈寜元年龔鼎/臣蘇頌劉攽等議不當坐)
(講䟽朝廷班制以/侍講居侍讀之下)權尚書試尚書均曰尚書而元祐則
以試官而先權官(四朝志元祐初置權尚書俸賜/等侍郎班序在試尚書之下)相權
既尊官聫自定此提綱振領之説也雖然紏察百官大
臣責也正救大臣臺諫職也韓琦三朝元老不押班細
故也而中丞王陶抗章力爭而不少恕嗚呼大臣紏於
上臺諌救於下祖宗之意深矣哉(長編神宗即位王陶/彈宰相不押常朝班)
(朝廷以宰相日奏事垂拱退詣文徳殿押常朝班或已/過辰正則御史臺放班行之已数十年陶乃肆誣詆韓)
(琦言先朝以前殿退晩及日有機事商議/故不及押班為歲已乆即非始自臣等)
　　　均任
朝廷内職指為登仙(唐倪若/水傳)牧守重任視曰斥地(張九/齡傳)
此内重外輕之弊也承明直廬反厭其居(漢嚴/助傳)刺史左
遷恨降之晩(李泌/傳)此内輕外重之弊也嗚呼古今論均
任之説多矣言者腐聽者厭愚以謂皆無關於治本也
愚之所謂慮者大臣一日去國而朝廷有信任之私衆
賢不獲安身則姦邪肆傾害之巧此所深懼也漢制九
卿出為守相(如石慶太僕出/為齊相之類)守相入為丞相(如劉屈氂/以涿郡太)
(守代石/慶為相)或選中二千石為御史大夫(通典漢故事選郡/國守相髙第入為)
(中二千石選中二/千石為御史大夫)或選愽士諌大夫補郡國守相(如公/孫宏)
(以博士遷左内史董仲舒以博士遷江都相嚴助/以中大夫守㑹稽汲黯以中大夫守東海之類)其所
以為内外制者未嘗不一故曹參特為齊相而得代蕭
何相國之任(曹參傳參以齊國/相入為相國代何)周勃巳為丞相且率列
侯之國為吏漢制亦可見矣(文帝紀三年詔曰前日詔/遣周勃之國辭未行丞相)
(朕之所重其為朕率列侯/之國遂免丞相勃就國)獨惜夫姦人害正隂傾巧計
使賢者不得安於朝廷而人主不察也汲黯一代忠臣
犯顔敢諌凛凛可敬一沮於宏湯之手出守淮陽雖有
禁闥拾遺補闕之願而不克施(汲黯傳始黯列九卿公/孫宏張湯為小吏及宏)
(湯稍貴與黯同位黯非毁宏湯数年召拜淮陽太守黯/伏謝不受印綬詔數強予然後奉詔召上殿黯泣曰云)
(云今病力不能任郡事臣願為中郎出入禁闥拾遺補/闕臣之願也上曰君薄淮陽耶吾今召君矣過李息曰)
(黯弃逐居郡不/得與朝廷議矣)京房朝之正人考功課吏黜陟賢否一
䧟於五鹿充宗之計出守魏郡雖有通籍殿中以防壅
塞之請而不得行(京房傳上令房上弟子曉知考功課/吏事者欲試用之房上中郎任良姚)
(平願以為刺史言考功法臣得通籍殿中為奏事以防/壅塞石顕五鹿充宗皆疾房欲逺之建言宜試以郡遂)
(出為齊/郡太守)蕭望之石渠名儒經明行脩擢為諌官其有補
於君徳也不少石顯小人抵隙有日出補平原太守雖
有雅意本朝之忠而不得遂(蕭望之傳時選愽士諫大/夫通政事者補郡國守相)
(以望之為平原太守望之雅意在本朝逺為郡守内不/自得乃上䟽曰陛下悉出諌官以補郡吏所謂憂其末)
(而忘其本者也朝無爭臣則不知過國無達士則不聞/善願選明經術通於幾微謀慮之士以為内臣外郡不)
(治豈足憂哉宏又本傳/望之與石顯  恭不恊)嗚呼君側無子思王所無居州
重臣不得行其權辟賢不能安其身彼小人者知其意
向之所在肆為讒毁擠人於䧟穽而下石而謂國家行
更迭之制人臣有决擇之私其亦君見之不明歟漢事
已矣且以國朝觀之改秩者宰邑典郡者除郎寺監丞
之既更必出守千里之地郎官卿監之已歴必分一道
之節是故身在館閣出領外郡(祥符五年龍圖閣待制/張知白言唐李喬嘗云)
(朝廷重内輕外毎除牧伯皆避命致訴望於䑓閣妙選/賢良分典大州韋嗣立因而請行伏見江浙大郡方切)
(擇人臣雖不肖願繼前修上曰知白援引故事/請重刺史之官良可嘉也然以累更外任不許)官至正
郎自請治縣(増釋咸平中兵部郎中史館修撰韓綬自/請治縣除秘書少監知河南府洛陽縣今)
(之縉紳皆為論撰官至/正郎肯自陳請治縣乎)知天雄者叅大政(太宗朝知天/雄軍趙昌言)
(有能政帝善之召拜/給事中叅知政事)倅河南者知宥院(淳化四年前河/南府通判劉昌)
(言賜對言事稱㫖五月守衛/尉少卿六月同知樞宻院事)不計出入之輕重不論禄
秩之多寡君惟知賢能之可用臣惟知職業之當效非
如漢唐諸人紛紛之論然愚嘗觀慶厯元祐之時正人
方用而復去群枉方杜而復開未嘗不感於進退之機
而更迭之制君子未暇論也何者方慶厯盛時盖厭西
兵日乆而思欲整齊衆治也登輔臣以收人望擢端鯁
以増諌員晏公殊居於台司(晏殊慶厯三年三月同中/書門下平章事兼樞宻使)
(集賢院/大學士)范公仲淹實周旋政府(慶厯間元昊請和范仲/淹自涇州召拜樞宻副)
(使乃除參/知政事)杜公衍擢在宥職而韓公琦富公弼盖相與
副之(慶厯中杜衍以吏部侍郎同平章門下平章事兼/樞宻使初年宣撫河東拜樞宻使時韓琦富弼為)
(副/)歐陽公修首以端亮選在諫院曰素曰靖曰㐮又相
繼而除(歐陽修余靖王素為諫官時蔡㐮作詩曰御筆/新除三諫官欣然朝野盡相歡三人以詩進呈)
(尋以蔡㐮同為諫/官時謂之四諫)數君子以社稷自任而上亦責治於
朞月之間於是仲淹主西事弼主北事仲淹與弼又各
上時務十餘條大抵欲退不肖止僥倖以振紀綱於内
易監司汰部吏以明政化於外(范仲淹為叅政毎進見/上必以太平責之公嘆)
(曰上之用我者至矣既而上再賜手詔趣使條天下事/公退而條十数事上之其詔天下興學取士先徳行不)
(專文辭革磨勘例遷以别能否减任子之数而除濫官/用農桑考課守宰等事見神道碑  又遺事云范公為)
(叅政與韓富二樞並命鋭意天下之事患諸路監司不/才更用杜杞張昷之輩  又龍川志范公出按陜西富)
(公出按河北范公因自乞守邉富公自河/北還至國門不許入嘆曰范六丈聖人也)然君子無常
合之勢小人有難㧞之根毁謗滋甚朋黨浸起自殊既
以事罷(晏殊為相益務進賢才當公居相府時范仲淹/韓琦富弼皆進用至於䑓閣多一時之賢天子)
(既厭西兵閔天下困弊奮然有意数詔大臣條天下事/方施行而小人權倖皆不便明年秋㑹公以事罷而仲)
(淹等亦相次皆去事遂已神道碑/元輔表殊以工部尚書知潁州免)衍亦以權倖不平之
憤而去(陳執中在中書與杜衍異議孫甫乞出中書奏/乞留甫上頷之衍出劄子令甫供職執中不肯)
(署衍取劄子焚之因譛衍衍/相纔百二十日出知兖州免)韓范富三人亦繼踵於外
(先是石介奏記於富弼責以行伊周之事夏竦怨介斥/己乃使女奴習介書改伊周作伊霍上雖不信而仲淹)
(弼不自安皆請出/按西北邉餘見上)襄以守泉修亦乞蔡而向之合者始
睽矣(時范富既罷諸賢盡去蔡/㐮知泉州歐陽修知蔡州)慶厯君子翻然為均逸
之舉者豈其本心哉元祐盛時盖痛懲熈寜舊政而欲
振起庶事也召元老於散地起正人於外藩司馬公吕
公既登揆席(元祐元年四月正議大夫門下侍郎司馬/光左僕射金紫光禄大夫門下侍郎吕公)
(著右僕射五月太師文/潞公平章軍國事矣)大防純仁又繼之(元祐三年中/大夫中書侍)
(郎吕大防太中大夫左僕射中大夫同/知樞宻院事范純仁太中大夫右僕射)劉摯王存既在
政路(元祐初劉摯除門下侍/郎王存除尚書左丞)蘇轍蘇頌又繼之(元祐五/年蘇轍)
(拜尚書右丞遷門下侍/郎蘇頌拜尚書左丞)諫垣則劉公安世給舍則范淳
甫講筵則程伊川(元祐中劉安世除諫議大夫范祖禹/除給事中程伊川除崇正殿説書)
諸賢彈冠相慶慨然以革弊為巳任免青苗保甲之患
罷諸科誦數之學天下駸駸慶厯之治(遺老傳蘇轍曰/元祐以来裁損)
(宗室恩止租免减朝廷無窮之費出賣坊場雇募衙前/免民間破家之患罷黜諸科誦数之學訓練諸将傭惰)
(之兵置寄禄之/官復六曹之舊)然君子方有坐席之温小人隂有伺隙
之計楊畏力引吕章李鄧之徒(先是吕大防用楊畏為/諫議大夫宻約畏助己)
(元祐六年畏言乞講求成繼述之道即䟽吕惠卿章惇/安燾鄧温伯李清臣等行義乞召章惇為相上納之)
鄭雍深排蘇劉朱王之黨(元祐鄭雍楊畏論劉摯蘇軾/又具黨人之姓名始劉摯終)
(吴立禮凡三十人朱光庭王岩/叟孫升韓用等與焉詔罷摯)蘇子由則守汝(元祐末/奏事不)
(報再以劄子面論之上不悦李鄧從而/媒孽之乃以本官出知汝州李遺老傳)范淳甫則守陜
劉摯則守鄆(元祐末出范淳甫/守陜劉摯則守鄆)川黨洛黨朔黨諸賢皆
海之隅嶺之表(聞見録洛黨者以程正叔為領䄂朱光/庭賈易等為羽翼川黨者蘇子瞻為領)
(䄂吕陶為羽翼朔黨者以梁燾劉摯王岩叟劉安世為/領䄂羽翼尤衆諸黨以相攻不已至紹聖初章子厚為)
(相同以為元祐黨竄嶺海之外可哀也吕微仲秦人戅/直無黨范淳夫蜀人師温公不立黨亦不免竄逐以死)
(尤可/哀也)而向之用者盡黜矣元祐君子不能安於朝廷之
上者豈國家之福哉噫慶厯諸公既去而所用皆夏竦
陳執中之流元祐諸君子既出而所信皆子厚蔡確之
輩君子小人之機亦可畏也矣捨是不慮屑屑然品位
之崇卑内外之輕重其亦放飯流歠而問無齒决君子
謂之不知務易論治道之盛莫尚於㤗衆賢彚進於初
而九二之臣又廣包荒之量而用馮河之勇去朋黨之
私而無遐逺之棄以此得尚于六五中行之君然聖人
於卦之彖則斷之曰内君子而外小人盖必君子進而
小人退然後足以遂初九彚征之美成九二得尚于中
興之功不如是而使小人制之則泰以為否矣(易泰/卦)嗚
呼萊公一出大名北使咨嗟有何以不在中書之問(拾/遺)
(萊公鎮大名府北使道由之謂公曰相公望重何以不/在中書公曰皇上以朝廷無事北門鎖鑰非凖不可)
中國既相司馬遼人相戒有毋生事開邉隙之語(遼人/敕邉)
(吏曰中國相司馬矣/謹毋生事開邉隙)正人端士一進一退其有係於夷
狄觀望也如此其可一日去之哉
　　　省官
古者官冗乎後世官冗乎古者因事而命官因官以分
職故若贅而實省也後世職散而無統屬多而虚授故
若繁而實曠也且周天官凡卿大夫命士三百五十餘
人地官除鄉遂虞衡山林司關司門不可攷者尚四百
餘人春夏秋冬四官凡五百餘人此六官中大略以春
秋官為凖以多乗少皆以五百人為額則凡三千人之
數土訓誦訓無他職事掌葛掌染僅以微物是周之官
若冗矣然周公以公兼冢宰召公以公兼宗伯(通典臣/按顧命)
(云太保領冢宰畢公領司馬毛公領司空别有芮伯為/司徒彤伯為宗伯衞侯為司寇則是時三公各兼一卿)
(之職此引安國/注頴達䟽云也)太公以太師而兼司盟之職(左傳僖公/三十六年)
(云載在盟府/太師職之)蘇公以三公而兼太史之官此命官兼攝
也(書立政太史/司寇蘇公)軍司馬輿司馬行司馬戎僕戎右有軍
旅則用之(並禮/夏官)甸祝田僕有田獵則用之(春官甸祝掌/四時之田夏)
(官田僕掌/取田路)有䘮紀則用䘮祝(春官䘮祝掌大/䘮勸防之事)有盟㑹則
有詛祝(春官詛祝/掌盟詛)此臨事權設也局分不必專設史胥
不必别置所以若贅而實省歟漢自武帝意在理財則
司農増均輸平凖郡國増塩鐵等官(百官表司農屬官/有均輸平凖令丞)
(時桑宏羊為大司農中丞稍稍置均輸志又平凖書宏/羊請置平凖于京師  又食貨志地里  皆云郡國置)
(塩鐵/官)意在用兵則内有八校尉征伐有將軍(又刑法志/内増八校)
(尉又武帝置驃騎将/軍車騎将軍大将軍)意在用刑則置中都官獄三十六
所漢官何繁耶(後百官志武帝以下置中都/官獄三十六所光武中興省)然則官雖
多而無計㑹之司兵官雖増而無統𨽻之長刑官雖衆
不屬廷尉而又事權之散主唐世六尚書之有二十四
司之屬二十四司之有侍郎郎中員外之員夫何外是
復有九寺四監之分大司農少府戸部職也太常宗正
禮部職也光禄勲但供良醖禮部之膳部也衞尉掌軍
兵儀仗帳幕兵部之庫部也唐官何贅耶(唐百官志吏/部其屬有四)
(一曰吏部二曰司封三曰司勲四曰考功戸部其屬有/四一曰戸部二曰度支三曰金部四曰倉部禮部其屬)
(有四一曰禮部二曰祠部三曰膳部四曰主客兵部其/屬有四一曰兵部二曰駕部三曰庫部四曰武部刑部)
(其屬有四一曰刑部二曰都官三曰比部四曰司門工/部其屬有四一曰工部二曰屯田三曰虞部四曰水部)
然兵部無戎帳戸部無版圖光禄不供酒衞尉不供幕
官曹虛設俸禄枉請(杜佑傳云云二咎繇二垂二契二/伯夷之弊又陸長源詩曰兵部無)
(戎帳戸部無版圖虞水不管山川金倉不司錢穀光/禄不供酒衞尉不供幕秘書不校勘著作不脩撰)漢
官職散而無統唐官屬多而虛授所以若繁而實曠歟
國朝設官固無漢唐濫員之弊而所可論者其惟入仕
之門乎嘗以國朝入仕之制考之真宗以前入流尚少
仁宗以後入流始冗此不可不論也太平興國詔曰今
封疆盡闢縣邑猥多動皆缺員歴年未補(太宗太平興/國詔云云)
咸平中詔曰如聞州縣闕多貟少可選朝官各舉所知
(真宗咸平詔曰如聞州縣闕多貟/少可選朝官各舉所知以補貟闕)夫入流如是其少何
也謂其恩澤之吝而選舉之艱歟則當時郊祀行慶百
僚不待攷而遷官誕節推恩從官不候郊而任子(並吕/源増)
(釋/云)諸科但量試墨義取士之數甚優(國初科舉未備諸/科但量試墨義)
張齊賢之賜第也通榜並與通判(言行録云太祖幸西/都張齊賢獻十䇿還)
(語太宗曰我幸西京惟得張齊賢耳不欲官之汝異時/收以自輔也興國二年齊賢舉進士有司第其名在数)
(十人後上不悦一榜盡與/通判齊賢不十年至相)錢若水之到選也三人各遷
朝官(言行録錢/若水傳)夫寛恩如此而官不冗者有由矣仁宗
慶歴中張方平上言謂在銓近萬人(言行録張/方平云云)嘉祐中
蘇軾進䇿謂一官而三人共之(東坡云近歳以來吏多/而闕少率一官而三人)
(共之居者一人去者一人而伺之者又/一人是一官而有三人無事而食也)夫入流如是其
冗何也謂其恩澤之泛而選舉之濫歟則當時罷從官
毎嵗任子之法(仁宗詔自今從官/毎嵗不得例任子)削諸科間歲取士之
數(嘉祐二年上封者言四年一貢舉四方士/子待試者六七千人徃往廢學遂至困窮)以磨勘則
増保舉之員(舊制知縣幕職皆得薦舉後遂/監司郡守得保舉乂増員數)以䕃補則
嚴銓選之限(熈寜中罷身言書判/立銓試出官之法)官無大小付之格法
羔鴈不至巖谷峻加夫裁抑如此而官冗者有由矣盖
嘗觀上官均論祖宗入流之多也在特奏胥吏資䕃之
濫則知仁宗以後所以致冗者其三者入流弊歟(元祐/元年)
(上官均言今之自文職入流者凡四進士補䕃與夫納/粟得官百司胥吏也自武職入流者凡三武舉補䕃與)
(百司胥吏也四者之冗其可罷者納/粟也有可裁抑者特奏資䕃胥吏也)且特奏之法真宗
以前未設也嘉祐始數十人治平三百人熈寜五百人
而况於後乎(上官均云嘉祐四年以後特奏纔數十人/治平至熈寜三年三百餘人熈寕三年毎)
(次推恩不减四五百人欲乞四等/以上限以人數可革特奏之弊)嗚呼龍鍾榆景一該
恩免求田問舍欲免韲塩所入若此安得而不濫乎胥
吏之任真宗以前尚嚴也景祐中遂有三司諸吏老疾
不汰之冗廟堂揀斥投瓦自肆甚者或以减年而出官
或以坐理資任而典郡而况於後乎(景祐中詔揀汰三/司吏之老疾者三)
(司優幸朱正等聚衆諠訴詣中丞杜衍第投瓦礫肆醜/言  又上官均云百司胥吏積勤累日大率及二十餘)
(年方得出仕惟三省人吏尤為優幸毎以㸃撿文書酬/奨减年出官最速其不願出官者坐理資任至為郡宜)
(加裁抑則可以/損雜流之弊)嗚呼騖鴈老吏寡亷鮮恥玩弄文法不
易故態所入若此安得而不濫乎若夫資䕃之恩其弊
滋甚建隆初禮部補齋郎纔十五人兵部補洗馬纔十
二人太平興國初文武朝臣班簿纔二百人咸平初纔
四百人而朝臣又非皆得以任子至于慶厯則有任學
士二十年而一家兄弟子孫入京官者二十人矣(上官/均曰)
(建隆之時禮部補齋郎時十五人耳兵部補洗馬纔十/二人云云慶厯三年范仲淹言毎歲奏薦積成冗官有)
(任學士以上官纔及二十年則一家兄弟子孫/出京官者二十人仍次第升朝此濫進之極也)况國初
無致仕之制後有易簀而請者有停服而請者致仕之
恩何濫也(吕源云興國六年給事劉載致仕賜其子宗/古同學究出身天禧元年知制誥胡旦致仕)
(以其子戣試校書郎三丞以上為太廟齋郎夫給事中/者今之通議大夫也知制誥今之中書舍人也皆曰侍)
(從員外郎三丞郎今之朝奉奉議郎推㤙至此可謂廣/矣崇寜以前新受致仕乃推恩因疾篤而請者非有恬)
(退之志不足賞也其後有司計地里逺近為/事府之制遂有停䘮待命改日移時之弊)國初無遺
表之制後有妻族外生悉皆沾恩門生僕𨽻亦蒙甄録
遺表之恩何濫也(同上開寳七年相州節度韓重贇卒/子崇訓為西京作房副使淳化二年)
(左諫議大夫劉蟠卒子錯為大理評事祖宗時無遺表/之制如韓重贇劉璠皆一時特恩也真宗以後臣寮遺)
(表旁及妻弟外生門/客奴𨽻皆望沾恩也)嗚呼未離襁褓已列縉紳不限賢
愚槩居禄仕安得不動先賢之念三冗未去欲清庶職
何異决水於不流之澤哉然則論省官之䇿於今日者
當清其所入之流不當汰其所置之職何者在内之官
自宰執而下三省院宥官十有七玉牒聖政講筵所官
十有五不必皆專其官也學士院三人諫垣六人臺職
十一人不必備其貟也尚書六部自長貳郎官當五十
人今長貳尚有闕者大理一寺自卿至主簿當二十四
人秘書一省自監至正字當二十人今卿監尚有不除
者其餘館閣學校倉場庫局人各有官官各有守皆所
當設也在外之官漕司昔有使副今有使而無副矣憲
司昔有文武今有文而無武矣州縣有添差今罷之矣
逺郡有辟差今嚴之矣有守則有倅州之小者則無倅
矣有令則有丞縣之小者則無丞矣無簿則兼之以尉
矣其餘幕職州曹倉場庫務人各有官官各有守此所
當備也雖曰外有一官之缺居者一人去者一人而伺
之者又一人然居者一人而已雖有官而未禄也内有
一官之缺延頸望遷者衆廟堂之所進擬者半之侍從
臺諫之所論薦者半之人主之所欲親自召擢者又必
有一二人焉然得之者止於一人而已是數人者雖有
欲得之心而無可得之地也此今日有周人兼攝之意
無漢唐虛設之弊何得以議其冗故不必汰其職也然
入仕之源若特恩之多胥吏之衆資䕃之濫在今日不
可不清也
　　　幕府奏辟
謹簡乃僚書有明訓遥聞辟召傳為美談此盖周以鄉
舉取士而府史惟長所辟之制噫辟召之法尚矣漢制
公府之掾佐郡邑之屬吏諸侯王國之内史以下皆得
辟於其長故曹參為相國擇郡國吏召除為丞相史(前/曹)
(參/傳)匡衡為丞相署陸賜集曹掾(匡衡/傳)此相府所辟也何
武以大司空辟鮑宣為西曹掾(鮑宣/傳)史髙以大司馬辟
匡衡為議曹史(匡衡/傳)此大司空大司馬府所辟也屬吏
之辟於郡縣則如周景以刺史而辟陳蕃為别駕(後陳/蕃傳)
王渙以考城令而辟仇香為主簿是也(仇香/傳)内史以下
之辟於諸侯王國則如趙王張敖以田叔為郎中(田叔/傳)
齊王㐮以魏勃為將軍是也(齊王/㐮傳)是必素履先飭於家
庭聞望藹聞於桑梓而後辟書交至幣禮爭馳下之從
上必明去就之誼上之求下必盡尊禮之誠東都盛時
此風愈髙有奉書一歲而後至者(後任延傳吴有龍邱/萇者隐居太末志不)
(降辱掾吏自請召之延曰龍邱先生躬徳履義召之不/可遣功曹奉謁脩書積一歲萇乃詣府門郡中賢大夫)
(皆往/觀焉)有公府九辟而不就者(後鍾皓傳皓前後九辟公/府召為廷尉正愽士林慮)
(長皆不就時皓及荀/淑並為士夫所歸慕)有政事不問投劾而去者(崔寔傳/太原閔)
(仲叔者世稱節士雖周黨之㓗清自以弗及建武中應/司徒侯霸之辟既至霸不及政事徒勞苦而已仲叔恨)
(曰以仲叔為不足問邪不當辟也辟/而不問是失人也遂辭出投劾而去)有諌爭不合投傳
而往者(陳蕃傳刺史周景辟别駕從/事以諫諍不合投傳而去)特設一榻敬為上
賔(徐/穉)盛陳厚禮如待神明諸賢髙標照映千古此漢人
辟置一付公議未嘗有妄求茍進之心噫是特公府郡
國所辟也若疆埸之事甚重兵戎之寄至難尤當聚天
下之英材以共圖閫外之大計料敵制勝叅畫貴詳呼
吸應酬講求必熟其可以為私門桃李之地乎唐之節
度方面行軍用師肇開幕府争辟名流賛畫奏功歴歴
可攷子儀之置府朔方也主留則杜黄裳判官則張鎰
所辟六十餘人後皆為将相顯官削平盗賊平復兩京
寜非杜張諸賢之功歟(杜黄裳傳郭子儀辟杜黄裳佐/朔方府子儀入朝使主留事諸)
(将驕蹇難制者黄裳皆以子儀令易置衆不敢亂十又/張鎰傳子儀表鎰為判官又子儀傳子儀幕府六  餘)
(人後皆為将相顕官/其取士得材類如此)馬燧之出使三城也張建封為幕
佐事多諏訪齊映為判官練達軍情大破靈曜威震北
方豈非張齊二人之功歟(張建封傳馬燧伐李靈曜時/為三城鎮遏使雅知張建封)
(表為判官軍中事多諏訪又齊映傳馬燧/辟齊映為判官映練達軍情論奏稱意)裴度之節度
淮蔡也韓愈為叅謀皇甫湜為判官元濟就縛蔡城悉
平又非若人賛戎之謀歟(韓愈傳度平淮蔡奏辟愈為/叅謀  又皇甫湜傳度辟湜)
(為判/官)不特此也李石所辟四鎮凡有征伐必為留後(李/石)
(傳李石辟李聴幕府從歴四鎮有才畧為吏精明聽毎/征伐必留石主後事太和中為司馬聽以兵北渡河令)
(石入奏占/對華敏)叚秀實凡佐三府募士益馬皆知威名(本傳/秀實)
(佐嗣業荔并元禮白孝徳三/府益知名募士市馬以助軍)光弼僚屬如李抱玊田神
功韓遊瓌輩皆章章可稱列者(李光弼傳光弼僚佐如/李抱玉哥舒曜田神功)
(韓遊瓌等皆/章章可稱者)建封幕賔如許孟容韓愈李藩皆人傑以
風流談笑折衝(張建封傳賛/又李藩傳)武元衡節度劒南而開府
極一時之選(武元/衡傳)史筆書之侈為盛事嗚呼唐之戎幕
得人故也然帥府之所招致名公之所叅佐彼此不聞
有輕召屑就之意是故石洪閑居東都重嗣懼不肯來
敬具書幣邀辟是上之所召不輕也(石洪/傳)温造雖從建
封招禮但與咨謀不敢縻以執事是下之所就不屑也
(温造/傳)昌黎作序極談二公之髙致(韓文送石/洪處士序)一去一就
惟義之適宜乎隨所幕府藹然有聲歟本朝西事之興
韓范二公出鎮陜府亦許自辟其屬韓之幕則皆尹洙
之流(尹師魯墓誌元昊反陜西用兵大将葛懐敏奏起/為經略判官師魯雖用懐敏辭而尤為經略使韓)
(公所深知其後諸将敗於好水韓公降知秦州/師魯亦從通判濠州乆之韓公奏得通判秦州)范之佐
則皆狄青之儔(韓公范公為帥狄青𨽻其麾下咸竒之/曰此國器也文公嘗以左氏春秋授青)
西賊知懼送欵請和至有骨寒膽破之謡雖韓范之功
亦尹洙狄青之助也南征智儂武襄總帥矣凡所辟置
素有人望皆平日所與以為可用者於是成破賊之績
(智髙叛命孫沔招撫沔大受請託所與行者朱從道鄭/續歐陽乾曜之徒皆險薄無賴於有所避免邀求沔引)
(之自從逺近莫不嗟異狄公青所辟取者皆/青之素所與以為可用者人望固已歸矣)西鎮陜蜀
張魏公出帥矣尤以總攬豪傑為務劉子羽善謀吴玠
善戰趙開善理財一時名士皆集麾下於是成中興之
業(張魏公西行任陜蜀之計辟劉子羽參議軍事尤以/搜攬豪傑為先務一時奮勇義氣之士皆集麾下吴)
(玠為統制弟璘領帳前親兵趙開為轉/運善理財治茶塩酒法而民不加賦)今之三邉正急
材之秋也諸豪鷹附正勞鎮撫遺黎蟻慕方切安集運
籌畫䇿非已見之所能制敵禦戎豈獨力之所任唐諸
鎮召賢之禮本朝帥閫辟屬之書今日用之宜也然巧
於營進者指謂㨗徑志在速化者因生妄心扳援肺腑
未免委曲之私勢要夤縁至歴經營之計剡削未足姑
從寄徑考任既滿復生他圖未施賛畫之勞復以宛轉
而去嗟夫邉陲地重非應酬之物軍國務劇豈致曲之
階必也増重厥選謹擇其材庶無負朝廷責望之意若
昔狄武襄有因貴近而從行也青則曰從能擊賊不敢
不請往而不能則軍中法重青不敢私聞者遂沮(初朝/廷命)
(狄青平廣南始受命有因貴近求從青行青曰從青之/士能擊賊有功者往不能擊賊則軍事法重不敢私也)
(聞者/大駭)范文正辟歐陽公於幕下也脩則曰吾嘗論救范
公豈為已利遂竟不往(言行録歐/陽脩傳)今之總戎佐幕均以
二公為念則奏辟公矣仲連飛書燕將自殺陳琳草檄
魏祖愈風必有若人者出矣(白氏/六帖)
　　　流品
漢科目未立流品無别似雜矣而任用未嘗不嚴也唐
科目既詳流品已分似清矣而任用未嘗不混也漢制
子弟能自脩則以為舞人(周禮大胥注漢大樂律曰除/吏二千石至六百石及關内)
(侯到五大夫子先取嫡子七尺以上年十二到/年二十二顔色和順身體脩理者以為舞人)郡國好
文學則以為博士弟子(公孫宏建議為博士官置弟子/五十人令郡國縣官有好文學)
(敬長上肅政教順鄉里出入不悖二千石謹察可者/當與計偕詣太常受業如弟子一歲皆輙課補掌故)或
以孝悌力田賢良方正(髙后元年初置孝悌力田二千/石者一人文帝置賢良科自晁)
(錯/始)或以資筭得官入粟拜爵(如張釋之以貲為騎郎/卜式輸財封侯之類)或
以父兄保任公卿薦舉(如汲黯以任為太子洗馬又田/蚡薦人起家至二千石之類)
其他注曹縣吏(趙廣漢尹翁歸/皆以郡吏獄吏)紹事幕府(如蔡義任霍/光幕府之類)
上書公車者皆足為進取之計(東方朔嚴助/皆上書待詔)盖是時不
為科目故流品所以無别也然入仕之始亦自有品節
存乎其間嚴助朱買臣䟽廣以明經文學進則除愽士
大夫侍中(嚴助傳郡舉賢良對䇿百餘人武帝嘉助權/為中大夫  朱買臣傳召見説春秋言楚辭)
(甚説之拜為中大夫與嚴助俱侍中傳䟽廣傳少好學/明春秋召為博士太中大夫  平當  當明經為學士)
夏侯嬰公孫賀衞綰以材武勇猛進則除太僕中郎驂
乗(夏侯嬰傳以縣令史為髙祖使為太僕嘗奉車太公/孫賀傳少以騎士從軍数有功武帝即位遷至  僕)
(文衞綰傳以戯車為郎事/  帝功次遷中郎将云云)張湯以法律進身則先以法
官處之故湯為内史丞相掾薦補侍御史復為廷尉皆
法官也(本傳先使書獄後為長安吏給事内史為寗城/掾武安侯田蚡為丞相召湯為史薦補侍御史)
(後為廷/尉云云)黄霸入粟補官則先以財賦處之故霸始以卒
史領郡穀錢計簿正察補河東均輸長皆掌財也(本傳/武帝)
(末以待詔入錢賞官補侍郎謁者坐同産有罪劾免後/復入穀沈黎郡補左馮翊五百石卒右馮翊以霸入財)
(為官不書右職使領郡錢穀計/簿以亷稱察補河東均輸長)此任用未嘗不嚴者也
唐制由學館者曰生徒由州縣者曰鄉貢由天子自詔
者曰制舉(唐選舉志唐制取士之科其大要有三由學/館者曰生徒由州縣者曰鄉貢皆升於有司)
(而進退之禮歲舉之常選也其天子/自詔曰制舉所以待非常之才焉)他如子儀除左衞
長史則自武舉異等進(本/傳)李朝隱擢大理則自明法中
第(本/傳)裴耀卿遷秘書則自童子中選(本/傳)盖當時皆由科
目故流品若清也然任用之際無所區别調馬賤工鳴
玉於縉紳之間(馬周傳士長通白明達本樂工韋槃提/斛斯政本無他材獨觧調馬今超受髙)
(賞與外庭朝㑹鳴/玉曵履臣切恥之)伎藝雜術濫進於翰苑之所(唐翰林/院有碁)
(工畫工/皆待詔)普思方士玷名秘監(桓彦範傳云俄墨敇以方/士鄭普思為秘書監葉静)
(能為國子祭酒/彦範言不從)朝恩蠶室濫職國子(魚朝恩傳朝恩中/人為國子祭酒)
王毛仲特牧𨽻耳至為開府(本傳毛仲善牧馬後/為開府儀同三司)王叔
文本棊工耳得入戸侍(本傳叔文善棊待詔/後得寵為戸部侍郎)此任用未
嘗不混也甚矣流品不可不嚴也國朝閹宦不預機務
之職雜流不厠貂蟬之列世賞不任儒科之選其視漢
唐何如哉漢能嚴於終不嚴於初唐能别於初不别於
終此所以不及國朝逺矣是故衞得仁不與授上佐曰
彼伶官也不可處士人資望也(開寳八年教坊使衞得/仁求領郡上曰伶人為)
(刺史乃荘宗失/政止授大樂令)陳舜封不與授殿直曰彼倡優也不可
任清望官也(淳化五年大理評事陳舜封為殿直舜封/父為伶官舜封舉進士及第佐望江主簿)
(轉運使言其通法律宰相以補廷尉属因奏事言辭㨗/給舉止類倡優上問誰之子舜封言其父上曰此其雜)
(類豈可任清望官宰相不為國家/澄汰流品之所致也遂改殿直)唐之樂工曵履得無
愧乎(見/上)寜置宣政而不予宣徽曰吾不寵内侍也(昭宣/使王)
(繼㤙平蜀賊有功議為宣徽使上曰宣徽執政/之漸别立宣政使序位在昭宣使之上以授之)寜置崇
班侍禁而不予供奉殿直曰吾不私近臣也(淳化三年/詔置内殿)
(崇班在供奉之上左右侍禁在殿直之上以供奉殿/直有四十年不遷者故特置崇班侍禁之目以授之)漢
之宦官典中書不亦恧乎(漢宣帝置中令僕命宦/官為之時恭顯任職)劉明
恕走吏也雖為望郎不與陞階(言行録云堂吏劉明恕/宰相以其服勤歲乆官)
(為望郎引樞宻使都承㫖例将異其禮王旦以政府表/則之地不宜隳舊典且諸羣吏晨謁之際獨俾不升復)
(援恩例改二品服/公皆以為不可)趙自化醫工也雖為醫長不與遥郡
(景徳初雍王元份洎晉國公主並上言趙自化藥餌有/功請領遥郡真宗以自化為尚食使居太醫之長不當)
(復請令樞/宻裁之)伎術無得佩魚别士類也(天聖二年翰林待/詔王元度纂勒真)
(宗御書得紫服求佩魚上曰先朝伎術官無得佩魚所/以别士類也後又乞正官出職曰伎術人若除正官則)
(紊流/品)伎術官有止法别清流也(嘉祐三年詔嘗為中書/樞宻諸司吏人及伎術)
(官出職者無得任提刑及知州軍軍/班出身至正任方得知邉要軍州)噫此固雜流之别
耳若進士第一人遷司諌三人及第并制科遷祠部進
士出身遷屯田世賞遷虞部夫司諫祠部屯田虞部特
今之一朝奉郎也而甄别若此何嚴耶(官制舊典云舊/制状元初為将)
(作監丞一任遷右司諫起居舍人兵部員外郎三人及/第併制科一任同自太常愽士遷祠部度支司封員外)
(郎進士出身自太常愽士由都官職方員外郎世賞自/國子愽士轉虞部駕部員外郎  又左右司諫侍御史)
(工部祠部主客屯田虞部/水部員外郎後為朝奉郎)六曹侍郎其遷不等侍從臣
寮自禮部遷戸部戸部遷吏部常調臣寮自工部遷刑
部刑部遷兵部夫六曹侍郎特今之一正議大夫也而
甄别若此何嚴耶(王隲言正議大夫舊六部侍郎是也/官制未行以前侍從臣寮自禮部遷)
(戸部戸部遷吏部常調臣寮自工部遷刑部刑部遷兵/部三遷凡十二年今日通議大夫一遷即為正議大夫)
噫祖宗立法固嚴矣其亦大臣維持之功歟堂吏除貟
郎赴慶節之㑹此細事耳而王公旦以為不可(天禧元/年詔金)
(部員外郎提㸃中書制敕五房劉明恕自今遇大禮慶/節許依樞院都承㫖例上夀仍赴宴㑹如更舊制注云)
(祥符六年王/旦言不可)閹宦帶遥郡預殿上之宴此末節耳而何
剡以為不可(何剡上仁宗曰聞閣門進紫宸殿宴坐圖/入内都知王守忠在任景宗下預坐閣門)
(儀制惟正刺史遇宴㑹許列殿上今以守忠帶兩使留/後便依正官例預宴自今凡帶遥郡皆合殿上預坐僣)
(壞莫/甚)嗚呼一進退出處之末等級品節凛然難犯况於
名器假人乎漢唐陋政視此有愧
　
　
　
　
　
　
　
　
　
　
　古今源流至論後集卷五
欽定四庫全書
　古今源流至論後集卷六　　宋　林駉　撰
　　　敬臣
古之待臣也貌敬而心亦孚後之待臣也貌親而心實
踈嗟夫君臣相處不可有一毫之偽也夫茍畜之如犬
馬視之如土芥疾之如冦讎此固不足語接下思恭之
道若外有出門見賔之禮而内懷疑忌之心陽為盥手
納䟽之誠而隂有沮抑之意其視犬馬土芥冦讎之見
相去一間耳豈其本心哉是故古者改容而見三公無
矯情也下車而拜昌言無薄心也齋戒受諫登拜賢書
又非區區笑貌也盖臣鄰賡歌温乎家人之唯諾詩書
勸戒甚於師弟之告語平時㑹遇精神無間故於降接
之際無徃非誠初非有所矯飾也所謂古之待臣貌敬
而心孚者非歟自尊君卑臣之分嚴而情不通(秦/紀)自騎
項踞洗之意形而禮愈薄(漢髙祖騎周昌/項溺酈生冠)間有温顔降
體之施又非中心之誠然噫可嘆也劒履上殿非不誠
也而械繫之辱且不能免(蕭/何)朝禮益荘非不重也而詔
獄之嫌至不能脱(周/勃)長沙之謫已行而前席之問徒切
(賈/誼)淮陽之驛既遣而避帷之敬徒施(汲/黯)麟閣不名大臣
之禮厚矣胡為有赤族之慘(霍/光)凌煙賦詩諫臣之寵至
矣何為有仆碑之咎(魏/徵)山南夜詔喜見顔色卒莫去其
追仇盡言之恨(陸/贄)曲江召宴愛形詩章終莫逭其信讒
投閑之譴(裴/度)所謂後之待臣貌親而心踈者非歟嗚呼
尊事黄耇行葦有詩敬體臣下中庸有訓此三代聖人
之家法秦漢而下泯矣不有聖世其誰嗣之乎我朝曹
彬諸公終始眷禮垂絶之頃至親幸其第而不怠其視
盟血未乾狗烹就戮者逺矣(言行録曹侍中彬将至絶/太宗親臨幸之問以後事)
(對曰臣無事可言固問之對曰臣二子/璨與瑋材器可取臣若内舉皆堪為将)魏公定䇿兩朝
略無疑隙至不容中丞之輕議其視顧命少主驂乗致
疑者異矣(見/上)士自一命以上不輕誅戮言者得罪且有
遣使護送之禮其視縉紳有過髠鉗相望者不可同年
語矣(唐介為䑓諫論文潞公燈籠錦事謫居英/州潞公亦判許州仁宗遣使護介至謫所)趙中令
開國勲舊鼎鐺有耳小臣萋斐則出之左遷曰不如是
非所以尊國政也(雷德驤劾奏普上叱之曰鼎鐺尚有/耳汝不聞趙普吾之社稷臣乎遂黜)
(德/驤)文潞公累朝德望三至中書廷臣輕毁則出之外郡
曰不如是非所以重元臣也(見/上)一疾之瘳則爵賞醫者
(建隆三年王溥范質相繼卧疾上命翰林醫官王襲宋/瓊視之溥質皆愈上喜以襲為光禄丞瓊為都水監主)
(簿/)一疾之療則親剪其鬚(慶厯二年吕夷簡感風眩手/詔曰古者鬚可療疾朕以賜)
(卿/)以君見臣有定儀也而肅然拱揖敬之不亦至乎(言/行)
(録吕端傳真宗初即位每見公肅然拱揖不以名/呼常召見便殿訪軍國大事皆有條理上甚嘉納)以臣
拜君有常禮也而特命毋拜愛之不亦篤乎(治平元年/詔曰自今)
(視事畢不進食即御經筵故事講讀/畢拜而退上命勿拜後遂以為常)呼學士而不名重
經筵也(丁度在經筵仁宗/每呼學士而不名)呼侍中而不名重宰臣也(韓/琦)
(見上未嘗呼/名只呼侍中)半夜親幸示殊恩也(開寳元年一夕大雪/乆而聞叩門聲甚異)
(亟出則上立雪中普皇恐拜迎上曰已約吾弟矣已/而太宗至即普室設重裀地坐熾炭燒肉普妻行酒)三
日一朝示異禮也(吕申公三/日一朝)噫君臣相處豈為是不切
之虚文哉御宴賦詩脱略邉幅(仁宗朝嘗賜侍臣宴/或賦詩釣魚為樂)講
筵論經誠意交孚相與之無間則相待之愈厚内心之
無疑則外貌之益敬與後世矯情飾容者萬萬不侔矣
嗚呼盛哉抑又論之孟子曰君之視臣如手足則臣視
君如腹心盖君臣報施之禮然也神宗以師臣待安石
盖非常禮也毋使上知至形私書豈毫髪不敢欺之意
耶(王安石除相神宗常以師臣待之後吕惠卿反覆王/氏以安石嘗有私書有毋令上知之語遂呈上上亦)
(疑/之)髙宗以太師處秦氏亦非輕禮也和議誤國至今非
之豈犬馬報君之忠耶(秦檜自敵中歸敵以船載其家/属後檜除相力主和議遂害岳)
(劉之将敵使通好有毋/昜首相之約中興本末)噫若人也其不愧有君如此其
忍負之之戒乎
　　　全功臣
龍蛇一章君子所悲(晉文公反國賞從亡者介之推不/言祿祿亦弗及縣書宫門曰龍欲)
(上天五蛇為輔龍已升天四蛇/各入其宇一蛇獨怨終不見處)狗兎數語識者憾焉(韓/信)
(因縳雲夢曰狡/兎死走狗烹)甚矣功名之難全也噫有由矣盖君之
視臣固不可有始敬終慢之心而臣之保身亦不可無
急流勇退之節君臣相處未能兩盡其義此誅戮竄逐
之禍相望於後世也夫當國歩多艱之秋為君者促席
而問謀握手而畫䇿封以大都名城而不靳啖以厚禄
豐爵而不吝迨夫禍亂既平遂起厭薄疑忌之心小則
為介子推之不及禄(見/上)大則為蕭相國之械繫(本/傳)嗟夫
天下無事名為功臣必至屠戮不幸有卒然之警緩急
之際誰實頼之此為君不可無保全之仁也夫欲垂名
於竹帛之時為臣者冒矢石而不辭處風波而自任瞿
然君之不吾信戚然君之不吾用迨夫稍有微勞常有
要朝廷之心輕則為光弼之不朝(魚朝恩程元振用事/日謀有中傷李光弼)
(及來稹為元振䜛死光弼愈恐吐蕃犯京師代宗詔入/陜光弼畏禍遷延不敢行及帝幸陜猶倚以為重数發)
(問其毋以/觧嫌疑)重則為黥布之怨望(本/傳)嗟夫立人本朝以功
名自見乃臣子之職分其可㤑功矜能自貽伊慼耶此
人臣不可無自全之智也嗚呼三代而下駢首就戮不
得老牖下者此雖其君疑忌之過亦其臣之不能脱然
自保也歟惜哉且勾踐卧薪嘗膽誓雪呉耻蠡種相與
戮力盖同甘苦共患難也呉國既沼之後范蠡扁舟五
湖蕭然逺遁不失為陶朱公之樂大夫種不能見幾與
長頸鳥喙為終始卒至一死而後已雖勾踐固不足與
同逸樂惟范蠡能免而大夫種不能者亦其明哲不足
矣(史記/本傳)漢髙祖百戰間關誅秦蹙項韓張比肩漢庭盖
左右手之不容釋也南宫行封之後留侯尋盟黄石從
遊赤松甘為辟榖之怪淮隂不能歛隠陳兵出入卒至
偽遊之劫雖髙祖固少恩人然留侯無恙而韓信就擒
者亦其自啓疑心矣(西漢/本傳)大抵土龍芻狗重於方禱之
初而賤於既禱之日為君者固以是而自戒養虎馳熊
咆哮聲勢於指獵之時而削落爪牙於無事之頃為臣
者其可不以是而自儆哉不然文帝能詔獄於木強之
周勃而不能及於多智之陳平孝宣能赤族於驕蹇之
霍氏而不能加於謹重之安世豈獨其君之失耶(並本/傳)
不觀國朝保全之義乎石守信斬艾蓬蒿芟夷根據盖
平亂勲臣也我太祖陪宴京師眷留邸第老死無憾焉
噫太祖之恩固厚矣而守信等乞觧兵權兩無猜嫌其
自全亦智也(本朝事實太祖召石守信王審琦等飲酒/酒酣上曰汝曹何不釋去兵權擇便好田)
(宅市之為子孫立永乆之計君臣之間兩無猜疑不亦/善乎明日皆乞觧軍權以散官就第  又蔡氏官制皇)
(朝革方鎮之患召諸鎮于京師/欵陪游宴各賜邸第以留之)趙中令金匱藏書鼎鐺
有耳盖開國勲舊也我太宗追念故績召居揆席始終
無怠焉噫太宗之恩固厚矣而趙中令臺論斥劾略不
敢肆其自畏亦甚也(雷德驤劾奏普上叱之曰鼎鐺尚/有耳汝不聞趙普吾社稷臣乎又)
(昭憲太后敕太祖曰汝萬嵗後以次傳之二弟則并汝/之子亦獲安矣太祖曰敢不如母教太后具召普於榻)
(前為約誓書普書紙尾藏之金匱/後太宗開金匱得書復召為相)曹彬平江南之功偉
矣寜賜數萬緡之鏹毋寜除使相之職抑之所以全之
也彬亦謹畏自喜不敢過望終有二子将壇之登(曹彬/平江)
(南太祖謂之曰朕欲以卿為使相然今敵尚多卿為使/相安肯復為朕盡死力即賜錢二十萬緡而已後彬二)
(子皆登/将壇)狄青破嶺南之績厚矣寜賜諸子之官毋寜任
樞使之寵靳之所以愛之也青亦晩節喜書尤好節義
終不為童謡之惑(狄青平嶺南智儂還上欲以為樞使/同平章事龎籍曰今青雖有功未若)
(曹彬之大若賞以此官則富貴極矣異日復有冦盗青/更立功将以何官賞之陛下若謂賞功未盡宜更官其)
(諸子後青除樞使是時范蜀公為諫官人有相語童謡/云漢似胡兒胡似漢改頭換面總一般只有汾河非子)
(岸以青為汾河人面有刺字不肯滅去又姓狄為漢人/此歌為是人作也為不疑矣欲予言之予應之曰此唐)
(太宗殺李君羡事上安忍為適以啓君臣相疑耳史後/范文正公以左氏春秋授武㐮武㐮晩節益喜書  尤)
(好節/義)不特此耳張魏公走烏珠平湖冦破劉豫渡江之
所恃而無恐者異時和議一唱百計中傷而髙宗且曰
朕待魏公有加終不為浮議所惑此言豈昜發耶然魏
公今日上表而待罪明日奏䟽而乞骸未嘗貪心於功
名也(本/傳)韓忠武王殱苖劉鏖大儀拓東海中興䇿勲之
為第一者異日權臣當國舉朝所憚而髙宗召讌禁苑
情同家人嵗時賜予相踵不絶此禮豈昜得耶然韓王
從燕於杖屨之樂放意於林泉之間若未嘗有權位也
(髙宗云韓王起西陲布衣杖劒從我不十數年功名與/日月爭光平全蜀夷江西剪湖湘殱苖劉摧烏珠鏖大)
(儀拓東海扞陽楚震淮揚所當無非勍敵而功益不可/及秦檜用事舉朝惮檜權力皆附麗為自全計獨王於)
(班列一揖之外不復與親馬又髙宗数召王同家人燕/于苑中眷禮深篤数賜名  寳劒其他賜予勞問相踵)
(晚以王公奉朝請尤能以道卷舒絶口不言功名盖自罷政/居都城髙卧十年杖屨幅巾放意林泉壺觴自樂若未嘗)
(有權/位者)夫惟祖宗之所以待臣下者既無一毫厭薄之心
勲舊之所以自待者復有退然不矜之意宜乎勒功鼎
彛光映千古指誓山河延及後嗣三代以下所未見也
詩云錫山川土田于周受命祖宗有焉又曰明哲君子
以保其身先正有焉
　　　吏責
婺不恤緯而憂王室野人食芹猶念至尊嗟夫士夫儋
人之爵立人之本朝而不以國家為任不愧於古君子
豈不愧於若人乎自夫人以任怨為嫌也栽培桃李不
植荆棘而國家之事不樂為自夫人以嗜利為念也當
愁醉醲當飢飽鮮而國家之事不肯為自夫人之畏事
也仗馬緘黙轅車局促而國家之事不敢為三者日錮
于中而愛君憂國之念薄矣嗚呼曷不觀伊周之存心
乎桐宫之事天下所未見也而伊尹處大疑而不恤任
重責而不顧攝政之舉當時所駭聞也而周公居流言
而不嫌坐羣謗而不變異時衆論退聽上天震怒而伊
周之心對越無愧盖天下之利害其怵迫乎吾前者何
其多也而惟捐其身則足以當之而無懼天下之議論
其動揺乎吾聽者何其不一也而惟守其心則足以居
之而不疑伊周之所以任此者惟所捐者身所守者心
而已縱使流俗未能知之有識之士其不知之乎天下
未能諒之天地鬼神其不鍳臨之乎夫如是何憂何慮
而不任其責哉伊周逺矣漢唐臣子其負人國家事者
何多耶王氏染指漢鼎正臣子死事之日數千士夫爭
獻符命無一人敢言其非而能抗虎狼之勢者惟劉宗
老一二臣而已(通鑑平帝紀王莽簒政士夫如劉歆之/徤以宗室爭獻符命  又劉向傳向嘗)
(顯訟宗室譏刺王氏為/王氏居官者所持不遷)禄山唱亂漁陽正臣子赴難之
秋二十四郡望風披靡無一義士敢抗其敵而能禦犬
羊之醜者惟顔魯公一人而已曽謂國有人乎(通鑑元/宗紀時)
(海内承平百姓累世不識兵革猝聞范陽兵起逺近震/駭河北皆禄山統内所過州縣望風瓦觧或開門出迎)
(或棄城竄匿或為所擒戮無敢拒之者初平原太守顔/真卿知禄山且反因霖雨完城浚濠料丁壮實倉廩禄)
(山以其書生昜之及禄山反牒真卿以平原博平兵七/千防河津真卿遣平原司兵李平間道奏之上始聞禄)
(山反河北郡縣皆風靡嘆曰二十四郡無一義士/耶及平至大喜曰朕不識顔真卿何状乃能如是)此無
他任怨嗜利畏事之念切是無怪乎視已為重視國為
輕也我朝諸公處事何其有勇為而無退避耶澶淵之
役中外震驚欽若堯叟輩第保身而不暇他計萊公親
扶日轂屹然山立卒使遼人幾無匹馬隻輪之返萊公
何勇哉(契丹冦河北諸郡震動天子北巡至澶州敵騎/已過魏府矣上不欲渡河駐南澶州陳堯叟勸)
(之蜀王欽若勸之金陵冦凖勸上北渡髙瓊賛之既至/澶州士氣百倍㑹有飛矢射其統軍殺之契丹遂請和)
(和議成諸将請設伏邀擊可使敵匹馬不返萊公勸/帝勿從縱敵歸國以保盟好至三十九年不敢窺邉)蕭
英之聘敵情叵測夷簡殊軰第畏首而不敢輕議富鄭
公啣使北庭片言伐之而活南北億萬生靈之命鄭公
何壮哉(慶厯二年契丹聚兵境上遣蕭英劉六符來聘/仁宗命擇報聘羣臣皆莫敢行乃命富鄭公報)
(聘見遼主曰北朝與中國通好則人主專其利而臣下/無所獲若用兵則利歸臣下而人主任其禍故北朝勸)
(用兵者皆其身謀非國計也遼主大悟令歸以誓書來/富公再使以國書與口傳之詞不同還奏仁宗召夷簡)
(問之曰恐是誤當令改定富公益辯論不平仁宗問晏/殊殊曰夷簡决不肯為恐誤耳富公曰晏殊奸邪黨夷)
(簡富公晏公之壻也其忠直如此蘇公頌之/曰北至燕然南至于河億萬維生公手撫摩)慶厯天子
銳意太平范公陜西召還慨然以整飭紀綱為任寜薄
任子之恩而不恤僥倖者之謗寜宻磨勘之法而不顧
朋黨之論(陜西用兵天子以仲淹人望所属㧞用護邉/及夷簡召還頼以為治然規模閎大論者以)
(為難行任子之恩薄磨勘之法宻僥倖者不/悦於是毁謗浸甚而朋黨之論滋不可觧)元祐天子
變更新法司馬洛中召用奮然以拯溺捄焚為意寜逐
熈豐之黨而不念異日之禍寜罷青苖之法而不忌小
人之怨(范鎮遺事元祐初范鎮語宇文邦彦曰事有太/甚者恐他日為朋黨之禍予先語君實不吾信)
(也舊又聞見録哲宗即位温公當國悉改熈豐舊事或/曰  臣如吕惠卿章子厚軰皆小人他日有以父子之)
(義間上則朋黨之禍作矣光正色曰天若祚宋必無此/事遂改之不疑君子謂光之勇孟軻不如若曰參用熈)
(寜舊臣共變其法/實光所不取也)夫以冦公鄭公處國勢危疑之秋廷
臣畏避之際力如此其艱也范公司馬當黨論方熾之
時小人伺隙之日勢如此其逆也然四君子不忌不嫌
以身當國初不知其艱且逆噫彼美人兮西方之人兮
愚意諸賢其伊周之流歟又有甚於此者凡人之告老
而歸也優㳺晩齡顧戀私計固無預乎時政之議而杜
祁公雖謝事家居憂念世故見於顔色夜不能寐殆有
甚於居朝之日(言行録及/東都事畧)凡人之罹䜛而去也放意林
泉陶情麴糵徃徃有抑欝不平之氣而劉莘老方竄逐
中惟謂當途者能顧人國事絶不言人之擠排而已之
困躓初無異於守官之初(言行/録)凡人處生死之變也悲
嗚躑躅未有不念身後者而吕獻公忍死謂平生故人
以天下尚可為曽不念其身之病而子孫之貧也(言行/録)
嗚呼前軰或於休退或於竄逐或於生死之際而其積
心措慮皆無頃刻而不念國家事况於居官任責得行
其事乎今之君子嘗加意於此否也噫髙若訥不救仲
淹之貶而歐陽脩終不貸若訥之過(仲淹因論劉后事/貶饒州歐陽脩移)
(書責司諫髙若訥不救仲淹若訥言仲淹貶職臣不敢/妄有營救今歐陽脩移書責臣不能辯仲淹非辜恐中)
(外聞之謂天子以意遷逐賢人所損不少貶為夷陵令/西京留守推官蔡㐮作四賢一不肖詩四賢指仲淹靖)
(洙脩不肖/斥若訥)鄒浩未辯孟后之事而曽誕已不恕鄒浩之
譏(四朝國史曽誕與右正言鄒浩善友孟后之廢誕三/與浩書勸使力請后浩不報及浩以諌立劉后南遷)
(誕著玉山主人對客問一篇以/譏之論者或以比韓愈諌官論)然則士大夫不能以身
任責其能逃天下之公議者寡矣可不勉哉
　　　諫諍
甚矣諫之多端也犯顔逆鱗叩頭流血其名曰直宜也
鄒浩極諫得罪世疑其賣直(程氏遺書張粹曰鄒浩以/極諫得罪世疑其賣直也)
(伊川曰君子之於人當於有過中/求無過不當於無過中求有過)引裾折檻之人范公
之所憂(東軒筆録歐陽修余靖蔡㐮王素為諫官四人/立引石介范公曰介性好異為諫官必以難行)
(之事責人君少拂其意則引裾折檻叩頭流血/主上無失德朝政亦自脩舉安用如此諫官也)是直或
議其激也和容愉色微言婉辭其名曰諷可也李文靖
以宻啓為䜛佞深切惡之(龜山語録真宗問李文靖曰/人皆有宻啓而卿獨無何也)
(對曰臣待罪宰相公事則公言之何用宻啓夫/人臣有宻啓者非䜛則佞臣常惡之豈敢效尤)心知其
非而辭辯不及者雖趙公槩不免於譏(長編范純仁遺/荆公書曰參政)
(鄙老誠為因循之人棄公論為流俗之語曽相公惟務/雷同一切詭随趙參政心知其非而辭辨不及凡事不)
(能力救此皆朝廷大臣/所為安得政令之無失)是諷又疑其佞也嗚呼直既不
可諷又不可然則君子将安從哉曰臣子之存心貴乎
忠進言貴乎誠吾其果忠且誠乎則直者必諒其披肝
露膽之真諷者必鍳其遇巷納牖之道否則借忠自文
托誠自效是二者皆不免或者之議昔龍逢比干之諫
也有過必面折有失必力指不顧其剖心之誅以此為
直夫奚疑傅說周公之諫也不直逹其隱不明指其事
隱然於詩書規諷之㫖以此為諷夫奚譏噫有傅周龍
干之志則可無傅周龍干之志則為激為佞也後之為
臣者吾懼焉以直自許者斬錯之爭聞者毛竦或疑其
為復讎之舉(袁/盎)折絳之訐言者生氣又疑其不忘吕禄
舊時舍人之恩(袁/盎)越職抗議似慷慨也隂為黨王氏之
謀(谷永/傳)叩墀死爭若髙亢也第欲附逢吉之意(劉栖/楚)嗚
呼勸秦鑿渠意在利韓曽謂直言足信乎能如汲長孺
面折廷爭者幾人哉(本/傳)以諷自名者子虛之作鋪張景
物適啓神仙之想(司馬/相如)羽獵之賦偽言車騎反滋游樂
之心(楊/雄)通西南有書未必助君宣化而窮兵之念已動
(司馬/相如)得寳鼎有對未必規君修德而封禪之舉已萌(吾/丘)
(壽/王)嗚呼曲終奏雅不免於勸曽謂諷諫可聽乎能如魏
鄭公嫵媚規正者幾人哉(本/傳)噫析圭儋爵立人本朝俯
伏於冕旒之前愛敬泯於廟堂之上天地鬼神昭布森
列不可誣也愚謂進諫之道不問其直不問其諷而一
念之誠對越無愧可矣正容極口直而不激托辭寓意
曲而不倨若人不昜得也我思古人實獲我心其惟國
朝諸公乎伏閣奏事叩鐶呼聲非好名也(明道二年郭/皇后見廢司)
(諫范仲淹孔道輔孫祖德蒋堂郭勸馬絳叚少連宋祁/劉渙詣垂拱殿門伏奏門者闔扉道輔叩銅鐶大呼夷)
(簡奏䑓諫伏閣/非美事乃逐之)挽衣苦諍叩榻抗論非褊心也(記聞太/宗時冦)
(萊公為員外郎奏事忤上㫖上拂衣起公手引上衣令/上復坐决其事然後退上由是嘉之嘗曰朕得冦凖如)
(唐文皇得魏鄭公也特又石介聖德詩惟修惟靖立朝/讞讞言論磥砢忠誠  逹素相之後含忠履潔昔為御)
(史幾叩/于榻)寜為英州之行而必奪寵臣之命(名臣傳張堯/佐以姪女有)
(寵一日驟遷四使唐介引楊國忠為戒又與諫官論列/卒奪兩使又言宰相文彦愽以燈籠錦媚貴妃而致位)
(宰相仁宗大/怒後謫英州)寜為雪堂之游而力沮新法之行(蘇軾論/新法事)
(與王荆公不恊出守/黄州團練使作雴堂)一竦未去凡十八䟽言之而不已
(夏竦受樞宻使凡十八䟽/爭之奪其命代以杜衍)一確未竄至十餘章詆之而
愈厲(言行録吴處厚上蔡確安州所為謗詩劉安世論/奏曰確詩十篇多渉譏訕大不敬時彭汝礪及肇)
(在中書為舍人亦皆救確劉公曰上自執政下至堂吏/確之黨與殆居其半又與梁燾吳安闕詩同上䟽力爭)
(䟽十餘上始/竄確於新州)風力愈勁者目為擊鶻(王素居臺諫風力/愈勁帝曰真御史)
(也議者目公/為獨擊鶻)廷爭不回者稱為殿虎(言行録劉安世正/色立朝其面折廷)
(爭至雷霆之怒赫然則執簡却立伺天威少霽復前極/論一時奏對且前且却或至四五殿庭觀者皆汗泚竦)
(聼公退則咨嗟嘆/服目之曰殿上虎)此其風采壁立雖鼎鑊不避也昜曰
直方大不習無不利數君子有焉侍從規諫不爭口舌
非循黙也(寳訓歐陽脩為翰林學士仁宗一日見御閣/春帖子讀之曰歐陽之辭也及悉取宫中帖)
(子閲之舉筆不忘規/諌真侍從之臣也)經筵開陳色温氣和非容悦也(元/祐)
(初伊川謂温公曰經筵得范淳夫來尤好頥自度/乏温潤之氣淳夫色温而氣和可以開陳是非)辨錫
王勇智之語聞之為戒(神宗御經筵吕公著講天乃錫/王智勇上曰何以獨言勇智公)
(曰仲虺稱湯能伐夏救民故以勇智言之然聖人之德/當如昜所謂聰明睿智神武而不殺者時上富於春秋)
(故公以好勇/黷武為戒)論酣酒嗜音之句聽之首肯此借經而諭
也(范祖禹講尚書内作色荒外作禽荒酣酒嗜音峻宇/雕墻有一于此未或不亡講畢再誦此六句却立云)
(願陛下留聽哲/宗首肯再三)論蘇秦約縱則曰無益於治(熈寜元年/光讀通鑑)
(至蘇秦約縱事上曰蘇張掉三寸舌乃能如是乎光曰/秦儀縱横無益於治臣存其事於書者欲見當時以辯)
(説相髙所謂利口覆邦/家也上曰卿每有幾諫)論嗇夫利口則曰惡其覆邦(三/年)
(讀張釋之論嗇夫利口光曰孔子稱利口之覆邦家夫/利口何至覆邦盖人能以是為非以非為是則君從其)
(言是則邦家之覆誠不難矣/時惠卿在坐公専以此斥之)此托史而箴也宫禁之帖
特祓除祈祝之辭耳因詩章而含規諷何婉耶(髙宗時/綦崇禮)
(言歐公立朝以諫諍為心若春日帖子盖宫禁門户祓/除祈祝之辭異時作者不過頌德歌功而已至脩乃中)
(含規諷嘗讀脩之辭有曰陽進升君子/隂消退小人勸上以用威斷也云云)告老之章特休
退辭謝之意耳因身疾而喻朝政何誠耶(吕獻可病自/草章乞致仕)
(曰臣無宿疾遇為醫者用術乖方率任情意差之精辨/禍延四支非但於􁀰盩之苦又将虞心腹之疾雖然一)
(身之微固未足恤其如九族之托良以/為憂盖以一身之疾喻朝政之弊也)此其旁入曲諭
雖風雅不過也詩曰言之者無罪聞之者足以戒數君
子有焉嗟夫先正之善諫固也然天子信其心當時服
其誠天下後世知其忠所以與後世自文者異矣不然
王金陵議事上前如朋黨爭辯不少降氣直矣(司馬光/與王介)
(甫書介甫素剛直每議事於人主前/如朋黨爭辨於私室不少降志氣)吕惠卿進讀布法
象魏以為變法之説婉也(吕惠卿進讀正月始和布法/象魏此先王之法有一年變)
(者/)然私書欺君(王介甫有毋令上知之/書後惠卿以此呈上)新法誤國其沽
直貢䛕之詐識者以先知之噫有君如此其忍負之王
吕豈能逃萬世之議哉
　　　隠逸
古者逸民之行有三上焉者出處進退關係天下雖萬
乗不得而臣其次髙舉逺遁不累利禄使天下常髙其
風又其下托隠自媒詭禄求顯故始為人喜而終為人
厭也嗟夫逸民一舉天下歸心不事王侯髙尚其志遯
之時義大矣哉未可以一二而疑天下士矣故方埋光
而隐英風清節可以激頑薄之習如西山薇蕨照映千
古至春秋末造猶知有君臣之義桐江一絲扶漢九鼎
雖姦雄終身垂涎不敢染指及脱迹而進碩德重望可
以救衰微之俗如莘郊之耒方釋而雲霓之望已蘇渭
水之釣方投而塗炭之苦已拯所謂出處進退關係天
下者此也若適意江湖草芥功名陶情畎畆浮雲富貴
詠詩扵霸陵之鄉(東漢梁鴻與妻孟光共入霸陵山中/以耕織為業詠詩書彈琴以自娛)採
藥於武安之山(䑓脩隐於武安山採藥/自給建初中州辟不就)擲楯而嘆耻役
亭長(逢萌家貧給事縣為亭長既而擲楯嘆曰大丈夫/安能為人役哉遂去之長安時王莽殺其子岸萌)
(曰禍将及人即觧冠掛東/都城門光武詔書召不起)觧綬而歸羞為折腰(陶淵/明)四
明狂客雖貴宦而不顧(賀知章棄官徒歩歸/鄉里自號四明狂客)少室山人
至三詔而不起(唐李渤三詔不起/自號少室山人)隐於一室掩耳世事
雖不鉛刀一割不猶愈於朝扣秦關暮遊燕壁奔競於
利禄之場者乎所謂髙舉逺遁不累利禄者此也至放
利之徒以遁迹為假途以逃名為媒身足崖壑而志城
闕迹泉石而心軒冕元纁方聘坐索髙價蒲輪既至浸
渝初心故隐居終南者有㨗徑之言(盧藏/用)號曰處士者
有盗名之陋(東/漢)此軻書所謂郷原唐史所謂假隐者寜
不為夷齊之罪人乎(唐隐逸傳序放利之徒假隐自名/以詭禄仕肩相摩於道至號終南)
(嵩少為仕途㨗徑/高尚之節䘮焉)故曰托隐自媒詭仕求顯者此也雖
然舉秀才不知書舉孝㢘濁如泥自古誠不免有此然
不可以此例薄之國朝以禮賢為家法束帛安車相望
於巖穴之下而諸君子或出而濟世澤民或隐而毓德
脩行清風凛凛萬世可敬王昭素若行怪之人也愛民
一語銘書御屏(開寳三年召處士王昭素見便殿訪以/民事所言無隐又問治民飬身對曰莫)
(若愛民寡慾/上書之屏几)陳希夷若幻惑之流也致治數言有禆君
政(雍熙元年召華山隐士陳摶入見上加禮重送至中/書宋琪問曰先生脩飬之道可以化乎摶曰摶不知)
(黄白之事吐納之理主上真有道之主正是君臣恊心/同德興化致治之秋勤行修煉無出於此琪上其言上)
(喜號希/夷先生)魏野逸行見於烹茶鶴避煙之詩(章聖遣使詔/魏野野聞使)
(至留詩一聫于壁而遽去云洗硯魚吞墨烹茶鶴/避煙使還以壁間詩對章聖曰野不來矣遂不召)林逋
髙節寓於曽無封禪書之句(林逋居西湖二十年未嘗/入城臨終賦詩有茂陵他)
(日求遺藁尤喜曽/無封禅書之句)關於國體則种放之時議有奏宋唐
之建儲有諷(淳化三年召終南山种放景德四年復召/祥符二年放歸上作詩賜放羣臣皆賦杜)
(鎬誦北山移文譏之時有嘲之者曰不把一書禆萬乗/只义兩手揖三公八年卒録其姓學究出身先是有譏)
(放循黙上曰放言事甚衆但外庭不知耳因出所上時/議十三篇又嘉祐元年草澤宋堂為助教堂雙流人性)
(宕蕩擬陳子昻感/遇詩諷上建儲事)益於經學則孫復之春秋發微代淵
之周易㫖要(慶厯二年以孫復為國子直講復居泰山/學春秋著尊王發微十二篇  又皇祐四)
(年以代淵為祠部員郎淵嘗進/士甲科遂致仕著周易㫖要)南山三友縉紳力薦(髙/澤)
(從种放隐終南山與張堯許邵勃/號南山三友冦萊公薦之辭不起)白衣御史學校起敬
(慶厯中石介在太學召之州草澤何羣為學長/羣與人言未嘗下意曲從同舍目為白衣御史)益州逸
士力舉故事之當行(康定中益州隐士張俞上宰相吕/夷簡書云閣下宜舉太祖太宗之)
(故事開導天子之聰明云云吕/夷簡謂俞所言郭元樞不如)河南布衣屢有偽命而
不應(靖康初召河南布衣尹焞授和靖處士劉豫僣/位招以厚禮焞逃去蜀髙宗召授崇政説書)草
澤之間緼袍之内清節榮耀至今猶起人歆慕之想嗚
呼孰知尤有大可重者乎康節先生當世重望也皇極
經世繼續彛倫先天昜圖啓鑰奥藴異日新法之行州
縣騷然諸賢能寛一分之言門生故人皆行好事豈非
學道愛人之術歟(嘉祐中康節先生以遺逸命官辭之/不從河南尹遣官就第送誥敕朝章)
(康節服以謝即褐衣如初至熈寜初再命官三辭又不/從先生嘗著皇極經世書先天昜圖傳於世至熈寜三)
(年新法行天下騷然州縣殆不可為矣門生故舊仕宦/四方者皆欲投劾而歸以書問康節康節答曰正賢者)
(所當盡力之時能寛一分則民/受一分之賜投劾而去何益)伊川先生天民先覺也
講筵之論君德日進經學之傳後進世守異日渡江之
際國勢如綫門人如楊如尹發揮正傳復夀國脉巋然
如靈光之獨立豈非講明道學之功歟之二公者退則
有夷齊髙尚之節進則有伊吕格天之業豈可以晨門
荷蕢者比耶(元祐元年三月至京師除宣德郎又以通/直郎除崇政殿説書先生因乞令講書以)
(參六日上殿問起居因得從容納誨以輔上德性又明/道語録初明道先生曰異日能使人尊嚴師道者吾弟)
(也若接引後學随人才而成就之則予不得辭焉又靖/康改元建炎髙宗即位召楊時尹焞二人皆先生之髙)
(弟/)若夫常秩之未至也人期之既至也人鄙之新法之
行秩與有力雖介甫亦心知其為人其有負側席之意
多矣(熈寜二年詔舉遺逸呉充祖無擇薦康節穎州薦/常秩康節辭不起常秩以職官起時王介甫方行)
(新法常秩賜對盛言新法之便乃/除諫官至待制介甫亦心知之)愚故曰康節伊川二
先生之行上也魏野林逋諸君子之操次也而常秩則
下焉耳
　　　文行
德行一科首居文學卓行等傳特先文蓺(唐/史)嗚呼文行
之有别也尚矣盖自學術大明正論不欝比屋皆可封
之人人人有君子之行凡發而話言詠而情性皆出於
中心之誠故康衢之謡發於童子之口風雅之什出於
閭巷之間則後世老師宿儒之所不及斯時也有德行
而無文章吾道未墜叔世迭興東魯聖人為文主盟後
之議論不本於孔氏則厭常喜異不足以垂後世之訓
文章不祖於六經則夸多鬬靡不足以該天下之理故
軻書七篇貴仁尚義蘭陵一書尊王黜伯莫不謹守其
家之法度斯時也先德行而後文章迨一變於戰國縱
横之學再變於焚熖之禍文氣煙欝學術淺陋間以能
文鳴於世者用工靡麗無補踐履又君子所惡也且漢
士登文章之籙者賈之賦鵩司馬之子虚公孫之奏大
對揚雄之善詞章晁錯主父偃王褒枚乗以文詞顯劉
歆谷永以經學著(並漢/本傳)豈不横鶩逺駕為漢之翹楚由
今觀之興悲湘水適䘮良心(賈誼/傳)失節臨卭侵虧細行
(司馬/相如)脱粟濟姦何明經之足尚(公孫/宏)投閣招辱何草元
之自勞(揚/雄)刑名(晁/錯)縱横之學曷齒於儒流辭賦頌歌之
作亡禆於諷諭(王褒/枚乗)黨王鳯而名節蔑聞(谷/永)附新莽而
忠義掃地(劉/歆)大節不謹他美莫贖焉唐士馳翰墨之場
者辭章則栁河東劉中山酬奉則宋之問沈佺期制策
則楊炎徳裕言詩則李白元稹豈不聲價增重為唐之
巨擘(唐文藝𫝊大歴貞元問羙才輩出扵是韓愈唱之/桞宗元皇甫湜李翺等和之此其極也若侍從酬)
(奉則李嶠宋之問沈佺期王維制策則常衮楊炎陸贄/權徳輿王仲舒李徳裕言詩則李白杜甫元稹白居易)
(劉禹錫譎怪則李賀杜牧李商隠皆卓然以所長為/一世冠然嘗言之夫子之門以文學為之科何哉)由
今觀之叔文詀詀小人傾身納交蠅營狗苟卒至竄逐
而後悔(劉禹錫/栁宗元)易之怙寵憸夫甘心媚附奴顔婢膝必
至取敗而後已(宋之問/沈佺期)誘殺忠良朝野側目(楊/炎)植立朋
黨縉紳貽害(李徳/裕)統御寡謀無絃鳴鴈落之能(元/稹)孟浪
不檢為挺身騎鯨之怪(李/白)言不顧行文章奚工焉若漢
之董仲舒唐之韓退之當扵古人求之敷陳三策切中
帝心(董仲/舒)佐佑六經有光帝範(韓/愈)使夫人慕山斗之為
髙遡淵源之自出則不專扵文而已嗚呼漢唐諸子猶
不免後人之議則晉宋齊梁蛙鳴蟬噪尚何足論哉故
嘗論之文弊扵戰國暴秦至漢董仲舒則繼道統扵垂
綫文弊扵三國六朝至唐韓昌黎則囬狂瀾扵既倒文
弊扵五代末習至國朝則諸公震春霆扵已蟄天之未
䘮斯文也昭昭矣奎星開宋文風振古六十年来旺氣
消文章化入山川手文人才士項背相望祥符間時則
楊億劉筠二公為文宗主耳筆力宏壮天下仰慕翰染
如飛門人𫝊録此文之始唱也(祥符間劉筠與楊億齊/名時謂之楊劉  又石)
(介祥符詔書記楊翰林少知古道筆力宏壮門楊大年/每欲作文揮翰如飛文不加㸃每盈一幅則  人𫝊録)
(頃刻之際或數千言真/一代之文豪也歸田録)然因其言而觀其行册后之舉
富貴可立俟也而楊億不奉詔(真宗議册皇后上欲得/楊億草制使丁謂諭㫖)
(曰大年勉為此不憂不富貴億曰此/富貴非所願也乃命他學士草之)丁謂之留權要所
當奉也而劉筠不奉詔(天聖三年丁謂復相召學士劉/筠草復相制筠不奉詔乃更召)
(晏殊殊遇筠側面/而過盖有所愧也)氣節如此則其文宏壮也宜哉天聖
間時則尹洙歐陽公為文宗主耳尹之文則簡而有法
約千言為五百在六經惟春秋可當(天聖眀道間錢文/僖守西都起雙桂)
(樓命永叔與師魯作記永叔先成近千餘言師魯曰洙/只用五百字可記文成永叔服其簡古又聞見録歐陽)
(修誌師魯墓論其文曰簡而有法自謂人曰/在六經中惟春秋可當則歐扵師魯不傳)歐之文得
之自然非學所至其自負要似韓愈(墓誌景祐初以古/文相尚得之自然)
(非學所至歐蘇公序歐陽之文曰韓愈之後三百/餘年而得  陽子天下尊之曰歐陽今之韓愈也)然此
文之方變也因所學而觀所養䖏窮達臨禍福無愧扵
古君子則歐公能言之(歐陽公曰尹洙天下之士識與/不識皆稱曰師魯盖其名重當)
(世而世之知師魯者或推其文學或髙其議論或多其/材能至扵忠義之節䖏窮達臨禍福無愧扵古君子則)
(天下稱師魯者/未必盡知之)以救時行道為賢以犯顔敢諫為忠則
蘇公能言之(天聖景祐歐陽子出天下爭自濯磨以通/今學古為髙以救時行道為賢以犯顔敢)
(諫為忠長育成就至嘉祐末號稱多士/歐陽之功居多蘇軾序歐陽公之文集)義槩如此則其
文簡嚴也宜哉慶歴景祐間眉山之蘇南豐之曾間見
層出為文宗主耳讀東坡之文如駕千里之駒而馭以
王良造父雖豪縦奔逸不失疾徐進退之宜(山谷稱東/坡文云云)
讀南豐之文如三軍之鼓氣猛獸之抉江湖之波濤煙
雲之姿状有慓鷙奔放雄渾瓌偉之氣(王震序南豐文/曰南豐先生以)
(文章名天下久矣異時齒髪壮志氣鋭其文章之慓鷙/奔放雄渾瓌偉若三軍之鼔氣猛獸之抉江湖之波濤)
(煙雲之姿状/一何竒也)此文之益盛也然二公所謂踐履者始而
金馬石渠不自知其東坡赤壁中而東坡赤壁不自知
其朱崖儋耳扶海上風濤之壮氣益厲文益髙此東坡
之所以為東坡(蘇子瞻中進士第稱中制第優等除判/官召試直史館通判杭州知宻徐湖三)
(州未幾以黄州團練副使安置汝州中元祐初復朝奉/郎召為禮部郎中起居舍人一年為  書舍人翰林學)
(士兼侍讀出知杭州讀又召為翰林承㫖出守穎復以/兵部尚書召還兼侍  尋遷禮部兼端眀殿翰林侍讀)
(二學士紹聖元年以本官知闕州貶出恵州安置/又貶瓊州别駕昌化軍安置從恵州再徙本州)始而
挺立朝廷逺迹權貴凛然有不可犯之色中而間關補
外六州郡麾泰然無三愠之意晩而言事不合小人乗
間晏然有不為之動之勇終身大節表裏無瑕此南豐
之所以為南豐(公自為小官至扵朝廷挺立無所附逺/迹權貴由是愛公者皆為編校書籍積)
(九年自求補外轉徙六州三十餘年人皆為公凛然而/公䖏之自若也公扵是時就與任事者不合自小人乗)
(問又欲擠之一時知名者徃徃坐譏刺語廢逐公扵慮/患防㣲絶人逺甚政事張弛操縦雖出乎已而未嘗廢)
(法自便以其故莫能中/傷公亦不為之動也)而區區文墨間豈足盡二公哉
不然晉公之文盖自韓桞而後一見也(孫柯與丁謂齊/名王禹偁以為)
(唐韓栁後三百/年有孫丁也)拂鬚之媚君子惡之(丁謂為參政與冦/丞相㑹食都堂羹)
(染公鬚謂起拂之公正色曰身/已為執政而親為宰相拂鬚耶)臨川之文盖與三蘇二
曾相伯仲也新法之害識者羞之(王安石時與三蘇二/曾相論文  又神宗)
(朝行新法/人皆苦之)嗚呼節義大閑文章末技聖賢立身行已誠
千百世典刑而枝辭蔓説又特其説鈴者也後之君子
宜加决擇焉
　　　氣節
陳咸之父教其子以讇(本𫝊陳咸父萬年嘗病召咸教/戒扵牀下語至夜半咸睡頭觸)
(屏風萬年怒欲杖之咸/謝曰大要教咸讇也)范滂之母教其子以義(本𫝊建/寧二年)
(大誅黨人詔下急捕滂等滂白母曰仲博孝敬足以供/養滂從龍舒君歸黄泉存亡各得其所惟大人割不可)
(忍之恩勿増感戚母曰汝今得與李杜齊名死亦何/恨既有令名復求夀考可兼得乎滂跪受教而别)觀
咸之父滂之母則兩漢風俗可知矣噫有由也周能貴
士唱義尊周(楊子周之士也貴秦之士也賤周之士也/賢秦之士也荀文春秋末管仲列國大夫)
(皆唱義/尊周)秦燔詩書䑕狗媚秦(叔孫/通𫝊)上人之趨向其士習
之權輿也歟嗚呼君者綱常之主君不能㴠養作成則
無以副上天付託之意士者吾道之表士不能自愛自
重則無以盡上天禀賦之厚然士有不待而興此固當
然之責而君為天下國家計其可無崇奨之術耶嘗觀
兩漢士氣伸屈之由矣昔高祖以孝行為無益(陳平/𫝊)以
儒者為可辱(酈食/其𫝊)封項伯以啓亡節之臣(項羽/𫝊)名鄭籍
以沮盡忠之士(鄭當/時𫝊)即此一意士氣掃地是無怪乎䛕
佞成習也袁盎以諸侯王相不為卑賤矣而拜申屠嘉
扵車下(袁盎/𫝊)為魏其賔客自丞相而下皆在一見田蚡
則趨席㐲地不敢仰視者(田蚡/𫝊)至為衛青之揖客獨一
汲黯黯之外皆拜也(汲黯/𫝊)孔光身為帝師名位第一且
屈膝扵閹人之董賢(孔光/傳)異時厥角稽首甘獻符命(劉/歆)
(傳/)劇秦羙新取媚權要(掦雄/傳)而漢鼎為人所移者伊誰
之咎嗟夫子卿仗節單于起敬汲黯在朝淮南寝謀(並/本)
(𫝊/)士亦何負扵漢而漢徃徃沮抑卒使賣國以求媚漢
亦何利哉若光武尊禮嚴光起救弊俗以羊裘見天子
而不為慢以口書授三公而不為傲巖巖釣臺照映千
古桐江一絲扶漢九鼎此風一唱爭持名檢是無怪乎
節義相望也(嚴光/𫝊)陳蕃竇武唱扵前李膺林昱和扵後
(並本/𫝊)張儉以南郡督郵舉劾中常侍(本𫝊儉為東都督/郵時中常侍侯覧)
(殘累百姓儉舉劾覧及其母/罪惡請誅之由是告儉為黨)王允以太原郡吏捕殺小
黄門趙津(本/傳)皇甫規掾上計而上䟽討羌(皇甫規雖在/布衣見馬賢)
(将諸郡兵擊羌不恤軍事乃上書言状郡将知規有兵/畧乃命為功曹其後𦍑攻隴西規乃上䟽求乞自效)
周舉令平邱而上書奏事(周舉順帝時舉賢良茂材為/平丘令上書言當時得失辭)
(甚切/辨)異時設席尊禮如待神眀清議所臨姦雄宿頸而
漢鼎終不敢染指者伊誰之力嗟夫禍黨株連甘戮如
飴(東漢黨/錮𫝊)三國鼎沸唱義尊漢士之不負扵漢亦漢有
尊尚名節之功豈非漢之福歟西漢所尚如此東漢所
尚如彼咸父滂母亦其耳濡目染非自為之屈伸也是
氣也東都以後沮扵晉人輕賤名檢之習汨扵梁人崇
尚寂滅之風淪扵李唐相習佛老之教大壊極弊扵五
代亂離之世吹死灰扵已冷回狂瀾扵既倒幸有國朝
封植之恩祖宗張三綱以為綱立四維以為維洗磨故
習砥礪士心釋北漢之衛融喜其不負劉氏而有臣得
死所之言(劉承鈞臣衛融被執至京師太祖問融承鈞/所以助李筠反状融言不遜太祖命以鉄撾)
(擊其首流血被面融呼曰臣得死所矣太祖顧左右曰/此忠臣也釋之命以良藥傅其瘡遣融致書扵承鈞)
召前代之李昉喜其不朝而有惟知事周之語(李昉在/周初知)
(開封府人望已歸太祖昉獨不附王師入京昉又獨不/朝貶道州司馬徙延州別駕在延州三嵗當徙昉不願)
(内徙後宰相薦其可大用召判兵部昉五辭行至長安/移疾六十日中使促之行至洛陽又移疾三十日既至)
(上勞之昉曰臣前日知事周而已今以事/周之心事陛下上喜曰宰相不謬薦人)陶穀之詞翰
誠在所取而懐中之文太祖終薄之(陶穀傳記羙詞翰/太祖将受禪未有)
(禪文穀在旁出諸懐中/曰成矣太祖甚薄之)范質之㢘節誠在所重而欠世
宗一死太宗終惜之(太祖為軍士擁逼叱之不退范質/頗誚讓太祖且不肯拜王溥先拜)
(質不得已從之太祖即位先命溥致仕盖薄其為/人也又嘗稱質之賢曰惜也但欠世宗一死耳)噫豪
傑之士雖無文王猶興天下不可謂無若人而俯仰一
世為人桔橰若此者亦不少人主之好惡天下仰望而
終身焉身為貟外輙挽帝衣(冦/凖)昔為御史幾扣予榻(石/介)
(慶厯聖徳詩素相之後含忠/履㓗昔為御史幾扣予榻)石介布衣也濃墨大字直
詆大臣之夏竦(石介聖徳詩曰衆賢之進如茅斯拔大/奸之去如距斯脱大臣斥夏竦也泰山)
(先生曰子禍/始扵此矣)仲淹司諫也伏閣大呼敢論宰相之夷簡
(眀道二年郭皇后見疎吕夷簡以前罷相怨后范諷言/后無子當廢夷簡賛其言先敕有司無得受臺誎章奏)
(仲淹孔道輔孫祖徳蒋堂郭勸段少連宋祁劉渙詣垂/拱殿門伏奏門者闔扉道輔扣銅鐶大呼夷簡奏臺諫)
(伏呼閣非羙事/乃逐道輔等)此固平居暇豫之時然也有如呼吸之
頃有雷有風進退之間有存有亡而能視死如歸者此
則可重西夏之難劉平以冒賊死任福以身報國死敵
之所以不敢踐環慶而窺秦鳯者二公之力居多焉(元/昊)
(反康定元年劉平戰沒黄徳和誣奏平降賊富弼奏云/平引兵赴援以奸臣不救故敗竟罵賊亟食而死  又)
(慶厯元年任福敗有小校劉進者勸福自免福曰吾為/大将兵敗以死報國耳挺身决鬬鎗中左頬絶其喉死)
南儂之變趙師旦以叱賊死曹覲以不受羙官死賊之
所以不敢沿欝江而蹂番禺者二公之力居多焉(趙師/旦守)
(亷州儂智髙起陷城賊令拜叱曰恨不斬此賊以報國/家豈有太守而助賊即遂害之  又曹覲皇祐五年守)
(封州儂智髙叛為賊所執賊知其名臣子屈令拜任以/羙官覲慢罵不顧賊尚不敢殺復説曰我王番禺汝堪)
(宰相覲叱曰狗彘死在旦/夕尚敢狂誖語即遂害之)此處祖宗全盛之時然也有
如霜降水涸涯涘乃見疾風凛凛勁草自若而能挺身
不變者此尤可敬伏覩建炎之詔曰河北億萬衆寧死
鋒刃無一人負國以民庶觀之其士夫守節可知此雖
吾國中否之世漢唐盛時豈有此耶精忠之節動揺山
岳剛大之氣凌逼雲漢祖宗培植之功大矣哉
　　　清和
自忠肅共懿之風息而清之名始形自宣慈惠和之徳
泯而和之名始彰嗚呼清和之名立天下無全徳似也
然觀夷之清惠之和出䖏進退莫窺其際不聞有一偏
一曲之失而所以偏曲者後之效夷惠而不至者之過
也夫以夷齊之不立扵惡人之朝不與惡人言其不屑
就之風疑扵隘矣而夫子稱其不念舊惡其心量之廣
大如此然則夷齊豈有清之弊哉以下惠之不羞汙君
不卑小官其不屑去之風疑扵不恭矣而孟子稱其不
以三公易其介其所守之不可奪如此然則下惠豈有
和之弊哉甚矣後世制行之失也偏見詖説熟扵天下
之耳目詭行曲學足以移人之氣習而清和之敗績也
多矣自夫世之士以為傲睨世故可隆聞望軒挺物表
可掠聲稱㓗脩不汙尚㢘隅也倜儻不羣崇氣槩也肥
遯自守重道義也反乎此則㫖韋䠞踖其名為佞詭隨
曲徑其名為偷委靡遷就其名為懦扵是矜嶄崖絶異
之行而曰髙尚其志此大易之道也伯夷嘗行之矣自
夫世之士以為皦皦之志久則難全皓皓之行終則易
汙和光同塵為貟機也隨波逐流為通賢也雷同一談
為達權也反乎此則骯髒殊好是之謂誕宏闊持論是
之謂迂矯拂立情是之謂譎扵是事将順容與之行而
曰凡民不協而受之者此皇極之道也下惠嘗行之矣
嗚呼學歩邯鄲至失邯鄲學顰西子反失西子是則學
夷惠而失夷惠者其弊必至扵此歟且西都之風非不
尚和也然将相不能正誼盡瘁而臨難交歡猶相與求
容悦扵五百金之態(周勃陳/平𫝊)御史不能抗色立朝而垂
沒教諂且形扵父子之間(陳咸/𫝊)朔方良策難詰隨對如
誤國何(公孫/宏傳)留屯集議初是什三如昧事何(趙充/國𫝊)甚至
坐視漢鼎之移而目不加瞬者則在相位(張禹/𫝊)甘心天
禄之投而心不愧者則在臺閣(揚雄/𫝊)若是者阿順而已
果和之聖乎東都之俗非不尚清也然抗志扵攬轡之
秋而忘戰國處士横議之戒(范滂/傳)要譽扵龍門之登而
忘智者偃息衡門之諭(李膺/𫝊)名目相高重慕清裁屣履
相先爭畏貶議(黨錮/𫝊)甚至西州豪傑之不預至自訟以
為髙生徒録牒之未破至自表以為㓗(同/上)若是者驕亢
而已果清之聖乎清不流扵隘和不流扵不恭有夷惠
之髙行無兩都之流弊吾扵國朝諸公見之平居相稱
若尚同也而議事則公言無私不害其為同(長編慶厯/五年歐陽)
(脩言杜衍為人精審而謹守規矩仲淹則恢宏自信而/不疑韓琦則純正而質直富弼則眀敏而果鋭四人為)
(性各不同雖皆歸扵盡忠而所見各異云云四人者可/謂公平之賢也平日閑居則相稱羙之不暇為國議事)
(則公言廷爭而無私杜衍真得忠臣/有不和之節而小人䜛為朋黨誣矣)上前爭事若好異
也而下殿則如未嘗爭不害其為異(魏泰别録韓忠獻/公言慶厯中與希)
(文彦國同在西府上前爭事議論各别下殿各不失和/氣如未嘗爭也當時相善三人正如推車子盖予心主)
(扵車可行而/已不為已也)范公之與呂夷簡雖立異扵伏閣奏事之
時而不能不相歡扵平賊之舉(眀道二年郭皇后見疎/吕夷簡以前罷相怨后)
(范諷言后無子當廢夷簡賛其言先敕有司毋得受臺/誎章疏范仲淹孔道輔等詣垂拱門㐲奏門者闔扉道)
(輔扣銅鐶大呼夷簡奏臺誎伏閣非羙事乃逐道輔等/  又范仲淹神道碑自公坐吕公貶羣士大夫各持二)
(公曲直吕公患之凢直公者皆指為朋黨或坐竄逐及/吕公復相公亦再起被用扵是二公歡然相約戮力平)
(賊天下之士/皆多二公)君實之扵景仁雖相得扵異姓兄弟之情
而終不相下扵鍾律之事(范景仁墓誌熈寧元豐間士/大夫論下賢者必曰君實景)
(仁二公盖相得歡甚曰吾與子生同志死當同傳而天/下之人亦無敢優劣之者故君實嘗語人曰吾與景仁)
(兄弟也但姓不同耳至扵論鍾律則反覆相非/終身不能相一君子是以知二公非苟同者)邵康節
之自處則退遁山林不屑富貴至語門弟則寛民新法
投劾何益又非髙亢也(嘉祐中康節以遺逸命官辭之/不從河南尹遣官就第迎告敕)
(朝章康節服以謝即褐衣如初終居洛陽至熈寧再命/官三辭又不從再服以謝且曰吾不復仕矣至熈寧三)
(年朝廷初行新法所遣使者皆新進少年天下騷然康/節閑居林下門生故舊仕宦四方者皆欲技劾而歸以)
(書問康節康節答曰正賢者所當盡力之時新法固/嚴能寛一分則民受一分之賜矣投劾而去何益)程
眀道之誨人若坐春風温厚可想至對執政則面排新
法執論不撓又非容順也(朱公掞見明道于汝州踰月/而歸語人曰光庭在春風中)
(坐了一箇月又熈寧間判武學新進者以先生言其新/法之初首為異論罷復舊任又嘗被㫖赴都堂議事荆)
(公方怒言者厲色待之先生曰天下非一/家私議愿公平氣以聴荆公為之愧屈)毁方瓦合人
曰杜衍示門人之教然也而歐公乃以忠臣不和稱之
(杜公語録有門生為縣令公戒之日切當晦韜無露圭/角毁方瓦合求合扵中可也門生曰公平生以直亮忠)
(信取重天下今反誨某以此何也公曰予所以欲毁方/瓦合求合扵中也又歐陽公稱公真得忠臣有不和之)
(節見/上)勤謹和緩人曰劉安世得李若谷之教然也而蘇
公乃以真鐡漢褒之(吕氏雜録器之云安世初登第與/二同年謁李若谷參政三人同起)
(身請教李曰若谷自守官以来嘗持四者曰勤謹和緩/其間一後生應聲曰勤謹和既聞命矣緩之一字某所)
(未聞李正色作氣曰世間甚事不因忙後錯了則又言/行録昔有與蘇子瞻論元祐人才者至劉安世  曰器)
(之真鐡漢/不可及也)萬馬能駐確不可奪王公存之不徇流俗固
也然平居恂恂不為詭激之行(王公墓誌公性寛厚儀/状偉然平居恂恂不為)
(詭激之行至有所守確不可奪議論平䖏無所向/背司馬温公曰並馳萬馬中能駐足者其王存乎)赤幟
自立屹不可向温公之好持異論故也然不才自䖏常
歉扵勇决之人(丁未録熈寧三年初上有㫖用司馬光/安石曰光雖好異論然其才豈能害政)
(如光者異論之人倚光為重耳今陛下置光扵人上是/為異論之人立赤幟也  又温公行状公知永興軍到)
(官上章曰臣之不才最出羣臣之下先見不如吕誨公/直不如范純仁程顥敢言不如蘇軾孔文仲勇决不如)
(范/鎮)夫同流滔滔而立砥柱不移之操嚴霜凛凛而有和
氣温厚之習以此制行亦何歉扵夷惠之聖哉抑又論
之尚清之弊則流而為激為訐尚和之弊則流而為庸
為佞二者胥失也然流之激訐弗顧身害不失為扶持
名教之地流扵庸佞蠅營狗苟必至㢘恥掃地而後已
噫可畏哉昔真宗嘗謂管仲之仁不如召忽之忠(景徳/四年)
(上曰孔子言管仲如其仁豈非召忽以忠死/管仲不能固其節耶為臣之道當如是乎)仁宗嘗謂
蘧伯玉之君子不若史魚之直(家𫝊皇祐中楊安國講/直哉史魚仁宗曰蘧伯)
(玉信君子矣然不若史魚之直據孔子所言則史魚不/若蘧伯玉仁宗之言人君之言也人君惟欲臣下切直)
(故言蘧伯玉/不若史魚也)其為士夫者寧為其方毋為其圎寧為其
清毋為其和可也不然熈豐大臣好人同已諸賢異論
斥逐殆盡異時此風復熾胚胎不測之禍則亦可為尚
和同者之戒(王荆/公𫝊)昔人有言曰效伯高不得不失為謹
飭士效季良不得則陷為天下輕薄子(東漢馬/援傳)愚則曰
學伯夷不得不失為名節學下惠不得必流為詭隨
　
　古今源流至論後集卷六
欽定四庫全書
　古今源流至論後集卷七　　宋　林駉　撰
　　　歷代徳運
五行相勝鄒衍說也五行相生劉向說也夫執相勝之
說曰夏得木徳商得金徳周得火徳是也立相生之說
曰帝出乎震故伏羲氏始受木徳其後以母傳子是也
嗟夫五行固有相勝相生之義矣然帝王授受天命人
心未嘗相勝愚不敢信衍之說五徳之運其說雖不見
於六經以古帝王建號推之則其說驗矣(漢律厯志三/代既没五伯)
(之末史官䘮紀秦兼天下未遑暇及亦頗推五勝而自/以為獲水徳以周為火用水勝之謂有黒龍之瑞以十)
(月為正色尚黒盖從鄒衍/所勝為行說也餘見下)自今觀之神農氏之時以為
炎帝者為其尚火也黄帝氏以為黄帝者為其尚土也
少昊氏以為金天者為其尚金也非其所尚之徳則其
號特為虚設五行用事始本於東方萬物之所自起焉
王者則而象之首以木徳王天下其次一以所生之行
而轉相承也以建號而推自神農而上為伏羲則知其
為木徳也自少昊而下為髙辛則知其為水徳也自伏
羲以至髙辛則五行之運一周矣又自尭以至于商則
五行之運再周矣皆繼繼承承取其相生之義則劉向
父子之說為足信矣(漢律厯志孝成世劉向總六厯列/是非作五紀論向子歆究其微眇)
(作三統厯及譜以説春秋推法密要故述焉云云炮犧/繼天而王為百王先首徳始於木故為帝太昊取犧牲)
(故號曰炮犧氏共工氏伯九域言雖有水徳在火木之/間非其序也炎帝以火承木故為炎帝號曰神農氏黄)
(帝火生土故為土徳與炎帝之後戰于阪泉號曰軒轅/氏少昊帝考徳曰少昊曰清清者黄帝之子清陽也是)
(其子孫名摯立土生金故為金徳號曰金天氏顓頊帝/金生水故為水徳號曰髙陽氏帝嚳水生木故為木徳)
(號曰髙辛氏唐帝帝系曰帝嚳四妃陳豐生帝尭封於/唐盖髙辛氏衰天下歸之木生火故為火徳號曰陶唐)
(氏虞帝帝系曰顓帝生窮蟬五世而生瞽叟叟生舜尭/嬗以天下火生土故為土徳號曰有虞氏伯禹舜嬗以)
(天下土生金故為金徳號曰夏后氏湯伐桀金生水故/為水徳號曰商後曰殷武王伐紂水生木故為木徳號)
(曰周/室)若以相勝而言則舜受尭之天下是有勝尭之心
禹受舜之天下是有勝舜之心非獨舜禹不然雖三代
而下亦不然也湯之纉夏出於不得已如其以商之金
而克夏之木則是彰湯之得天下出於本心矣武王伐
商亦出於不得已如其以周之火而克商之金則是彰
武王之得天下亦出於本心矣謂相勝之說出於秦之
意則可出於帝王之意則未可也徒見夫商尚白故以
為尚金周尚赤故以為尚火欲以附㑹相勝之說嗚呼
若從其相勝之說則夏之木徳胡從而尚黒(記檀弓有/虞氏之瓦)
(棺云云夏后氏尚黒/商人尚白周人尚赤)徒見夫夏有青龍之瑞遂以為尚
木商有銀山之祥遂以為尚金欲以附㑹相勝之説嗚
呼若從其相勝之說則周之火徳胡為有白魚之瑞耶
則鄒衍之説不足信矣(前董仲舒策武王/白魚入于王舟)由周而降相
生之義千載未嘗不符契也且秦本西戎餘分閏位不
足繼周班固削而不取焉夫秦不足繼周則繼周者漢
也周以木而漢以火宜矣不然彊華奉赤符亦謂以火
為主何耶(漢律厯志秦以水徳在周漢木火之間周人/畧其行序故易不載  又王莽傳賛莽非命)
(之運紫色䵷聲餘分閏位際又光紀彊華奉赤伏符曰/劉秀發兵捕不道四七之  火為主  䵷莽傳注雖無)
(明音但顔注云紫間色䵷邪音又云樂之淫/聲則䵷字與蛙字同義  哇音蛙淫鄭之音)自魏至隋
皆非正統不足繼漢崔昌議去而不用焉夫自魏而隋
皆不足繼漢則繼漢者唐也漢以火而唐以土宜矣不
然伊川謂唐土徳而少河患何耶(唐天寳九載崔昌議/自魏晉至周隋皆不)
(得為正統欲唐逺繼漢統衞包扶李林甫行之災/又伊川語録唐土徳偏少河患本朝火徳多水)君子
觀漢之承周唐之承漢相生正理異世一揆則知秦用
水徳之治而行刻深之法其相勝之說背戾於聖人也
多矣自是而後莊宗中興唐祚同為一代則土運未絶
也一傳而晉以金再傳而漢以水又再傳而周以木天
開我宋運膺火徳徐鉉之言信矣(長編徐鉉曰荘宗中/興唐祚重新土運自)
(後相傳晉以金漢以水周以木/皇宋運膺火徳國初便祀火帝)且我宋以火王天下也
豈非上天所眷命乎受命宋分星應大辰火之祥也(通/略)
(嘉祐元年知并州韓琦乞復本州為節鎮胡公宿以為/尭遷閼伯於商丘王以火徳又京師為宋之分野而并)
(為晉地參商相讎之星宋興平僣偽并最後服太宗削/之不使列於方鎮宜如舊制不從乃復并州為太原府)
收復河東日在重午火所旺也(元城語録温公曰太祖/初為歸徳軍節度使實)
(在宋國故號宋且河東晉地也昔髙辛遷閼伯於商邱/主辰今應天府是也遷實沈於大夏主參今太原府是)
(也參商不相能乆矣國初但曰并州不加以府號盖有/深意也又本朝収河東在戊寅年重午日乃火土旺日)
(此參水所忌故克之宋受命已十九年而晉始服是以/本朝盛則後服衰則先陷後靖康元年丙午重九日太)
(原陷噫先生可謂先知矣僕妄意測之曰丙午為天/水火最大忌九為陽數之極故太原以重九日陷)赤
烏報蕃昌之兆(長編至道九年知通利軍錢昭獻赤烏/白兎各一云烏禀陽精兎昭隂瑞報火)
(徳蕃昌之兆示金方馴服之證上謂/侍臣曰烏色如渥丹信火徳之符也)紅光彰誕育之祥
(繫年録大觀元年髙宗生于/東京大内之宫中紅光照室)噫盛哉是故赤帝有祭也
(長編乾徳元年聶崇義言皇家以火徳承正統請奉赤/帝為感生帝毎别尊而祭之尚書省集議遂如崇義奏)
(辛為壇於南郊奉宣祖升配當以正月上/  奉祀感生帝者即五方上帝之一也)歳正月商丘
有祠也(胡宿墓誌南京鴻慶宫災胡宿言南京聖宋所/以受命建號太火主於商丘國家乗徳而王者)
(也比年數災宜脩火祀事下大/常歳以長史奉祀商邱自公始)色尚赤也臘用戌也(長/編)
(建隆元年國家受周木徳/以火徳王色尚赤臘用戌)火徳彰彰其與尭比隆歟彼
趙垂慶因羽毛之白而欲用金徳矣然越數代而紹唐
此不可也(長編雍熈元年布衣趙垂慶言皇家當越五/代而上承唐統為金徳自禪代以來羽毛之)
(白者不可勝紀皆金徳之應也集百官議徐鉉曰五運/相承間不容髪豈可越數姓之上繼百年之運此不可)
(之甚也乞聖徳承/木為火徳從之)噫太原後服胡公言之并不加號温
公言之彼曷不知乎(並見/上注)謝絳因日抱黄珥而又欲用
土徳矣然越唐而承於隋此又不可也(長編天禧四年/謝絳言神農以)
(火徳聖祖以土徳國家以黜五代紹唐土徳以繼聖祖/臣聞太祖生而包洛黄及受命五緯聚奎而鎮星是主)
(陛下升太山日抱黄珥朝祀太清有星曰含譽色黄而/澤非土徳之瑞乎惟勿以變古為疑時董行父請用天)
(為統以金為徳詔兩制議皆言用土徳則當越唐上承/於隋用金徳則當越五代紹唐而太祖實受終於周室)
(豈可弗遵傳繼之序/絳行父議皆不用)噫水患多應伊川言之火祀宜修
胡宿言之彼曷不審乎(並見/上注)不然南京即政建炎紀元
何天意猶眷眷於中興之後耶(中興本末宗澤請開封/府南京曹隕進道君御)
(札曰便可即真來救父母上由是趍應天府耿南仲議/改元宜倣藝祖建隆之號且本朝以火徳王請曰建炎)
(上初即位用漢光武故事為壇/於宋之陽名曰中興受命之壇)嗚呼宋徳當天歴年萬
億赫然炎精奕葉有光愚尤有望於今日也
　　　歷代世譜
能言其祖郯子見稱(左昭公十七年郯子來朝昭子問/曰少昊氏鳥名官何也郯子曰吾)
(祖也我其/知之矣)不識其先籍談貽笑(左昭十五年晉荀躒如/周籍談為介王曰諸侯)
(皆有鎮撫王室晉獨無有何也談曰諸侯之封皆受名/器於王故薦彛器晉居深山王靈不及其何以獻王曰)
(叔氏其忘諸乎密須之鼔闕鞏之甲唐叔/受之女司典之後何故忘之籍談不能對)甚矣世系不
可不明也夫世系明逆順之理别親踈之分封侯之所
以乆長統緒之所以繼述其有關於世教也至矣古者
别生分類而作汨作時則有著姓氏之書奠世系叙昭
穆而命小史時則有姓氏之官璇源仙派繩繩有序金
枝玉葉秩秩可考故訂正甚易也自諜譜乆廢源流無
據掘起草野之夫而求附聖明之後生長夷狄之部而
僭紊帝王之裔噫可嘆矣竊嘗論之且五帝之相承三
王之繼禪無非出於黄帝之後攷之史遷世表黄帝二
世而顓帝三世而髙辛四世而唐尭至舜則八世焉此
帝之世系出於黄帝明矣(史記世表黄帝生昌意昌意/生顓頊顓頊生窮蟬窮蟬生)
(敬康敬康生句望句望生蟜/牛蟜牛生瞽瞍瞽瞍生舜)四世而禹二十世而湯至
武王則二十一世焉此王之世系出於黄帝又明矣(同/上)
(黄帝生昌意昌意生顓頊顓頊生鯀鯀生禹又世表從/黄帝至湯二十世從湯至紂三十世從黄帝至紂四十)
(九世武又世表從黄/帝至  王二十一世)是雖史遷世掌天官能知諜譜之
詳而亦帝王盛世歷歴有書若官也世之執茫昧之說
者曰契生於卵后稷人迹世系無可考也(史記契因元/鳥卵而生稷)
(因履巨人/迹而生)泥五徳之說者曰髙辛以水生木夏禹以土
生金世系又不必信也(漢劉向及子歆論帝/王相授以五行相生)噫稷契之
事特經傳欲以見天命精微之意(史記禇/先生云)五徳之說又
特起於漢儒附㑹之私皆不可以實論也(見/上)吾惟觀史
遷世表一書而知帝王源流之傳耳彼秦起西戎特一
醜類托於栢翳之所出若難信也况吕政受命寄身不
韋而亦玷栢翳之後可乎(史記大費生大㢘大㢘元孫/曰中衍中衍元孫曰中潏生)
(蜚㢘蜚㢘生惡來李勝惡來之後為秦又秦本西戎之/裔  又史記秦記始皇荘㐮王子也名子楚為質於趙)
(見吕不韋姬悦之不韋陽翟大賈/也其姬有娠而獻於子楚生始皇)漢起沛中特一亭長
本於唐尭之所出似無疑也况鄙哉劉裕亦冐元王而
亦玷唐堯之後可乎(漢髙祖賛漢承唐運又髙祖紀髙/祖少為亭長又宋紀劉裕稱漢楚)
(元王/之後)曹魏之興肇於宦者曹騰而以為曹叔振鐸之裔
夫何僭矧嵩本養息姓氏無考耶(曹操本嵩子嵩本曹/騰養子盖騰後漢時)
(宦官之又魏武作家傳自云曹叔/振鐸  後周武封母弟振鐸於曹)唐祖之始肇於隴西
北道而以為出於臯陶夫何偽矧以理為李尤為不經
耶(唐紀髙祖諱淵隴西人也又唐宗室世系李氏出自/嬴姓帝顓頊髙陽氏生大業大業生女華女華生臯)
(陶字庭堅為堯大理歴虞夏商世為大理以官命族為/理氏至後利正逃難於伊侯之地食木子得全改理為)
(李氏唐盖/其後也)甚者晉之敬塘西夷裔也而改姓石氏可乎
(五代史晉紀石敬塘其父臬棙雞本出/於西夷其姓石氏不知其得姓之始也)唐之克用朱邪
族也而冐姓李氏可乎(五代史唐紀李克用其先盖出/於西突厥本號朱邪後伐黄巢)
(賜姓為/李氏)嗚呼杜正倫求齒於城南諸杜君子所鄙(唐杜/正倫)
(與城南諸杜昭穆素逺求同譜不許銜之諸杜所居號/杜固世傳其地有壮氣故世衣冠世倫既執政建言鑿)
(杜固川流如血自/是南杜稍不振)郭崇韜哭子儀之墓識者羞之(五代/史郭)
(崇韜傳崇韜以其姓郭因以為子儀之後崇韜/伐蜀過子儀墓下馬號慟而去聞者頗以為笑)况帝王
正統使醜類卑族混而無别君子安得不辨之哉此無
他自秦以後姓氏無書毋怪乎夷夏貴賤之混噫掃歷
代附㑹之說接上世統傳之正吾於我朝見之昔太祖
之肇開區夏應明宗天生聖人之禱(五代史明宗焚香/禱於宫中朕本夷)
(人愿天早生聖人為天/下主或以太祖應之)太宗之克紹先烈驗玊帝薦祉
之祥(開寳九年上曰晉王必為太平天子十月有神降/于盩厔縣自言黒煞将軍玉帝之輔也云太上宫)
(闕已成晉王有仁/心上崩太宗即位)誠天命之所眷然仙源積慶天派分
潤君子不可不求源流之出愚嘗觀李攸景命萬年之
録也謂始基之祖曰平水有勞皁游銘功則知出於伯
益也尚矣(紹興中李攸作景命萬年録趙氏之先於秦/共祖大費與禹平水土舜曰咨爾費賛禹功)
(其錫皁游爾後嗣将大費佐禹調駒鳥獸是為栢翳栢/翳生大亷大亷元孫曰仲衍其後季勝季勝三世造父)
(以功封趙城/子孫因氏焉)又觀蘇轍聖祖之記也謂始基之祖曰惟
我聖祖肇自皇世則知本於栢翳也又明矣(蘇轍筠州/聖祖殿記)
(周制天下都邑立后稷祠而唐澧州祀老子盖二祖之/徳光配天地凡有社有民不可以弗享維我聖祖肇自)
(皇世知越周唐威神在天靈徳下降/禪符癸丑始詔四方萬國咸建祠宫)嗟夫舜以孝而育
虞禹以功而孕夏契之後為商稷之後為周獨益未也
天之報益其在我朝乎或者且曰邵愽言今之章奏不
當名廣漢則本朝廣漢之後也君子曰是益之後在漢
為京兆也(聞見録今章奏不當名廣漢按/國史㑹要本朝廣漢之後也)或者又曰吳
處厚言廟食宜及程嬰杵臼有功社稷則本朝趙武之
後也君子曰是益之後在春秋為趙氏也(魏泰東軒筆/録元豐中吴)
(處厚上書云昔程嬰公孫杵臼全趙氏之孤最有功於/社稷而皆死忠義廟食弗顯宜有崇厲愿訪塜墓飾詞)
(加封詔封嬰為誠信/侯杵臼為忠智侯)然泝其流測其源其在奏鮮粒民
之始歟昔益始封之日帝舜曰爾後嗣將大信矣夫噫
帝王世系皆出於黄帝吾得之遷史世表國朝世系實
出於伯益吾得之李攸蘇轍夫何疑哉
　　　世胄
世胄之說尚矣傳曰八元八凱世濟其美此虞制也(左/傳)
詩曰王命山甫纉戎祖考此周制也(毛/詩)嗟夫故國喬木
見者興思甘棠遺澤愛之勿敗况所謂世臣者箕裘之
業不墜詩書之澤猶存民望之所歸屬國勢之所倚重
聖人其可不加任用之誠乎然富貴者侈之階逸樂者
驕之府蒞而不學動成過咎持禄自滿鮮克由禮虞周
聖人之所慮也是故后夔教胄子必示以直温剛簡之
徳師氏教國子特拳拳於三徳六行之訓夫惟教於未
用之初用於既教之後此徳業有肖於前人也歟噫世
臣之親軻書所重仕不世禄詩人刺之成周以後未嘗
不重世胄之選華元子罕宋公族也史魚甯武衞卿族
也子良子皮子産太叔鄭公族也鬬辛鬬禦疆薳賈
楚卿族也晉之范欒郤趙魯之季孟叔孫齊之晏嬰吳
之季札分布列國相輝麟筆無非用人以世者愚獨惜
夫作成善教浸不如古尹氏立王子朝而階亂(公羊昭/公二十)
(三/年)崔氏出奔衞而怙權(宣公/十年)故公羊有世卿之譏(見/上)吁
非譏其以世也盖譏不以賢也然則王教不如古而人
才亦不如古宜矣是教也一變於春秋再變於漢三變
於唐教愈壞而愈失材愈趍而愈下可歎也漢自任子
之令既除而世胄之無聞(王吉上言曰今使俗吏任子/弟率皆驕驁不通今古此伐)
(檀所為作也宜明選/求賢除任子之令)唐自刺史世襲之議不行而世臣
之不用(唐史戴/胄傳)况無教養之道乎陵之敗義有沗於李
将軍之威望(李陵/傳)禹之驕縱卒壞霍愽陸之勲伐(霍光/霍禹)
(傳/)漢之世胄安在哉虞世南之後而至於為匠(本/傳)房杜
之後而敗於子之不肖(本/傳)唐之世胄安在哉攷論漢唐
之事君子深為之於邑噫人材非有古今之異也特後
世之教有靦於帝王者多矣春秋之教雖不古猶幸其
有風聲氣習之遺漢唐以來往往捨法而無教則人材
消蝕又何尤焉國朝重象賢之禮嚴世禄之制衣冠陸
續相望後先勲業赫奕不替雲仍噫有由也既嚴以監
胄之教又嚴以較試之法既重以覆試之實又重以引
對之命(國初建國子監教養公卿大夫子弟又建隆之/制所補齋郎進監以三事覆試之曰身曰年曰)
(誦書覆而不實主者坐之故稀與王貽孫坐補齋郎失/實貶官趙元拱髙元緒坐補齋郎貶官  又祥符三年)
(詔門資二十五以上求差使者令於國學所習以二年/為限令審官院與判監考試既而引對錢象中陳宗紀)
(並以學業未精且令/習讀候次年引對)此慶厯之詔所謂周大司樂掌學
政以六藝教國子則官材盖本於世胄者其有意於作
成胄子也至矣(慶厯三年十一月詔曰周大司樂掌學/政以六藝教國子則官材盖本於世胄)
(而今之䕃法受㤙太廣以致踈宗䝉恩拜焉未知率/身之道從政之方今設考課之格立保任之條云云)宜
乎世有賢臣者文靖相慶厯之治(吕夷簡仁宗即位拜/參知政事知戸部侍)
(郎同平章事出判陳州歳中復相封申國公出判許州/未幾復入相徙封許國公拜司空平章事明道二年章)
(獻崩上始親政事公手䟽為治之本以諷于上後吕公/與范公俱出又再入相二公相歡約討西賊至元昊納)
(欵遂與/和焉)申公新元祐之風吕氏之家聲不替也(元豐五/年出知)
(定州徙揚州哲宗即位召兼侍講拜尚書左丞遷門下/侍郎拜尚書右僕射元祐三年拜司空兼平章事力除)
(新法之害與詰青苗之害責興利之弊戒用兵之失救/官制之滯  司馬光輔政於是民歡呼鼓舞  又公在)
(潁歐公為守以公為相家令子弟/待公厚及與劉敞學始愛公學識)忠獻輔景祐之政(仁/宗)
(初韓忠憲公億為御史知雜事景祐三年除工部侍郎/同知樞宻院事拜參知政事范文正公知開封府獻百)
(官圖隂薦公可用文正既貶仁宗以諭公遂除參知政/事  又蘇氏談訓云教子嚴肅不可犯第二子舍人持)
(國有過必欲撻之/家法之嚴如此)持國正熈寜之法韓氏之世業不墜
也(神宗朝維除翰學承㫖時京師旱上䟽曰近日畿内/縣督索青苗錢甚急往徃鞭撻取足至伐桑為薪以)
(易錢貨旱災之餘重罹此苦望陛下自奮英斷行之因/奏對面論神宗感悟有㫖根究圖易免行利害權住方)
(田編排保甲罷議東西門市易命公草制求直言其畧/曰朕之聴納有不得於理歟獄訟非其情歟賦歛失其)
(節歟詔出人情/大悦是日大雨)一范之謡聞者破膽而純仁之事業益
盛焉(范文正公仲淹知陜西邉人謡曰軍中有一韓西/賊聞之心膽寒軍中有一范西賊聞之驚破膽)
(又范純仁文正公之次子以恩補太常寺太祝中皇祐/元年進士第後元祐初拜尚書右僕射宣仁曰卿父仲)
(淹可謂忠臣/卿當似之)一韓之謡聞者骨寒而忠彦之忠望尤著
焉(言行録/本傳)此相業之彰即商之伊陟也三覆以待北戎
授首楊延昭之為有功而其父業前朝之名将也(政要/咸平)
(中敵寇代州莫州刺史楊延昭伏鋭兵於羊山西自此/掩擊且戰且退及西山伏發敵大敗獲敵将凾首以獻)
(又長編咸平二年真宗駐蹕大名莫州刺史楊延昭入/奏邉事上指示諸王曰延昭父業為前朝名将延昭兵)
(䕶塞復有父/風可嘉也)一矢加遺西蕃驚遁曹寳臣之為有功而
其父彬開國之勲舊也(記曰曹彬将薨太宗親臨其第/問以後事對曰臣二子璨與瑋)
(皆将材上問其優劣對曰璨不如瑋已而果然西蕃犯/塞瑋望敵陣前有僧往來問左右曰敵貴人也遣李迢)
(射之一發而斃於是敵遁以大軍乗之敵大敗/西蕃慴服毎言及瑋則加手於頂呼之為父)馬全義
之力戰已有勞於太祖者也其子知節嚴飭見憚焉(言/行)
(録馬知節父全義從太祖定天下力戰有功/公年十八監彭州兵馬以嚴飭見憚如老将)王超之禦
敵已有勲於太宗者也其子徳用夷狄知名焉(同上王/徳用父)
(武康公超事太宗真宗有勞公以父任為官至道二年/討繼遷公從武康公出鉄門為先鋒軍至烏白池公告)
(其父曰歸師過險必亂乃令曰亂行者斬士卒無敢先/後武康嘆曰王氏有子矣  又王徳用神道碑公善撫)
(士雄偉動人雖里/婦夷狄皆知者)此将材之良即周之召虎也噫遺風
餘澤目擩耳染豈一朝一夕之積哉詩曰凡周之士不
顯亦世國朝有焉又曰無忝爾祖聿脩厥徳先正有焉
　　　氏姓
子長之序司馬氏所出也其先司馬適晉後復奔魏(司/馬)
(遷傳遷論司馬氏之所自出於顓帝時則為重黎在宣/王時則為程伯休父其後官失其守為司馬氏惠㐮之)
(間司馬氏適晉晉中軍隋/㑹奔魏而司馬又入梁)子雲之序楊氏所出也其祖
食采晉陽後為陽侯二公之序詳矣(揚雄自序楊氏所/自出其先出自於)
(周伯僑食采於晉之楊因以為氏周末時而楊氏或稱/侯㑹六卿争權韓魏趙興而范中行智伯斃當是時為)
(偪楊/侯者)然按之春秋隋㑹奔秦後自秦入魏入魏而還晉
豈有自晉而奔魏之理則知子長之說也妄(按春秋左/氏傳隋㑹)
(奔秦復自秦入魏而/還晉未嘗自晉奔魏)考之張衡言晉士大夫食采於楊
為楊氏食我有罪而楊氏滅無有所謂楊侯者則知子
雲之說也踈(張衡言晉之士大夫食采於楊為楊氏/食我有罪而楊氏滅無有所謂楊侯)嗚
呼子長子雲漢大儒也所序又復自姓也本末源流錯
繆無據愚欲以一已之見而論他人之譜諜噫難矣哉
雖然亦不可不論也古者姓氏之權出於上故姓氏易
明後世姓氏之權出於下故姓氏難考夫為齊為魯為
宋為衞賜氏以國也為戴為武為宣為穆賜氏以謚也
賜氏以官則若司寇司馬賜氏以爵則若王孫公孫賜
氏以字則若孟孫叔孫賜氏以居則若東門西門三烏
五鹿以志賜也巫氏匠陶以事賜也籍談之籍以其司
晉之典董狐之董以董晉之史凡此皆上所命也(風俗/通氏)
(姓篇序曰凡民之興也事賜氏於國齊魯宋衞也賜/氏於謚戴武宣穆也賜氏於號唐虞夏商也云云)自
夫王制不明私意妄改往徃有紛錯變亂之失嗟夫表
功徳厚親族者姓也制婚姻明人倫者姓也其可輕乎
哉邾子之後去邑而為朱氏(本自髙陽後周封于邾後/為楚所滅子孫乃去邑氏)
(朱/焉)邢叔之後去邑而為于氏(本周武王子邢叔子孫以/國為氏其後去邑單于氏)
踈氏至束晳去足以為束(束晳字廣微踈廣之後/曽祖避難去足為束)橋氏
至周文帝去木而為喬(周紀文帝本橋/氏後去木姓喬)此以字而訛其
姓也夏啓封支子于莘而其後為辛氏(唐書辛替否傳/注辛姓夏啓封)
(支子于莘莘辛聲相近遂為辛氏漢初辛/滿為趙魏名将徙家隴西便為隴西人)周武王封虢
叔於西虢而其後為郭氏(蔡伯喈作郭林宗碑曰郭林/宗其先出自周王季之穆有)
(虢叔者實有懿徳文王咨焉建/國命氏或謂之郭即其後也)歩揺氏訛為慕容(前燕/録云)
(魏初莫䕶䟦率部落入居遼西時燕代多冠歩揺冠䟦/好之乃斂髪襲冠諸部因謂之歩揺後音訛為慕容焉)
(䟦孫陟歸進拜單于遵循華俗自云/慕二儀之徳繼三光之容以為氏)奚氏訛而為嵇(嵇/康)
(本奚氏後康/易而為嵇)此以聲相近而訛其姓也趙奢因封馬服
君其後轉為馬氏(趙奢本自伯益之後奢封馬服君後/遂氏焉秦滅趙徙奢孫興於咸陽為)
(右内史遂為/扶風人望)田千秋因乗小車其後轉為車氏(車千秋/本齊田)
(氏後至千秋以年老得乗小車出入省/中時人謂之車丞相子孫因以為氏焉)京房本李姓也
推律而姓京(京房本姓李後因/進律改姓為京)陸羽不知所出也筮易
而姓陸(陸羽復州人不知所生或曰有僧得之水濵蓄/之既長以易自筮得蹇之漸曰鴻漸于陸其羽)
(可用為儀吉因以/陸為氏名而字之)慶純因避安帝諱轉為賀氏(賀氏本/齊之公)
(族慶封之後漢侍中慶純避安帝/諱改為賀氏出㑹稽河南二望)秃髪賀以魏太武謂
與同源轉為源氏(唐源乾曜傳注源姓秃髪傉檀之子/賀入後魏魏太武謂之曰與卿同源)
(可為源氏源乾/曜盖其後也)楚人以項籍之故而易籍為席(唐席豫/傳席姓)
(出安定其先姓籍避/項羽名改姓席氏)閩人以王審知之故而易沈為尤
(尤本沈姓以沈與/審同音後易尤姓)是數者非更姓之私乎灌孟本張姓
也為灌嬰舍人而冐為灌氏(漢灌孟本張氏後為/灌嬰舍人冐為灌姓)貟凝
之本劉姓也慕伍貟忠烈而冐為貟氏(貟半千傳其先/本彭城劉氏十)
(世祖凝之事宋及齊受禪奔元/魏以忠烈自比伍貟因自姓貟)李元諒本安姓也養於
閹尹而冐為駱氏(唐李元諒安息人本安氏少為宦/官駱奉先養息冐姓駱名元光)衞
青本鄭姓而冐姓衞(前漢衞青本鄭姓後為/衞家奴僕因冐姓衞)鄭注本魚
氏而冐姓鄭(唐鄭注本姓魚冐為鄭故當時/號魚鄭及用事人瘦謂白水族)是數者非
冐姓之偽乎切嘗深究其弊自族别而為姓姓别而為
望望别而為房故姓多則訛其族望多則訛其姓房多
則訛其望必然之理也今夫劉氏一族自堯陶唐氏至
秦為劉氏而其姓有六(自陶唐氏既衰至夏别為御龍/氏至商别為豕韋氏至周别為)
(唐杜氏至晉别為范氏/至秦别為劉氏凡六姓)三子别媯氏一族自舜别為姚
氏至齊王建為王氏而其姓有四若是則姓多而訛其
族(媯氏舜為姚氏至胡公别為陳氏至敬仲奔齊/别為田氏至齊王建之子别為王氏凡四姓)杜氏
一姓自枝伯之後為杜城杜氏王赫子威之後為濮陽
杜氏一姓而五望(枝伯之後不近者則為杜誠杜氏至/漢建平侯延平之後則為京兆杜氏)
(晉當陽侯預之後則為㐮陽杜氏恕子寛之後則為旦/水杜氏赫子威之後則為濮陽杜氏是杜氏一姓五望)
張氏一族自常山王耳之後為河間張氏至唐相亮為
鄭州張氏一姓而十望若是則望多而訛其姓(張氏自/常山王)
(耳之後則為河間張氏留侯良之後則為東武城張氏/北平侯蒼之後則為中山張氏後漢太守綱之後則為)
(馮翼張氏後漢蜀郡太守睦之後則為吴郡張氏晉司/空華之後其一徙居河東則為河東張氏其一徙居河)
(南則為始興張氏漢相安世居繄水則為魏郡張氏唐/祖鎬世居平原則為汲郡張氏唐相亮又為鄭州張氏)
(凡有/十望)清河崔氏一望而三房愽陸崔氏一望而四房趙
郡李氏一望而六房隴氐李氏一望而四房若是則房
多而訛其望(並唐宰/相世系)王制不明私意妄改其弊一至於
此歟惜哉噫孰知我朝先正嚴於氏姓之别乎希文少
依母氏冐朱姓已稱朱學究也既長知其世家泣從范
氏嗚呼其視滕公隨外家而姓孫所見逺矣(范仲淹字/希文生二)
(歳而孤母夫人貧無依再適長山朱氏既長知其世家/感泣去之始范公少冐朱姓舉學究姜遵引入中堂謂)
(其夫人曰朱學究年雖少竒士也年二十餘始/改科舉進士  又漢滕公隨母外家因姓孫)武襄逺
祖狄梁公已有誥身可騐也公以一時遭際不敢凂梁
公之後嗚呼其視郭崇韜哭子儀之墓所得多矣(筆談/云狄)
(青為樞宻使有狄梁公之後持梁公畫像及誥身十餘/通詣青獻之以謂青之逺祖青謝曰一時遭際安敢自)
(附梁公厚贈而還之比之郭崇/韜哭子儀之墓青所得多矣)若夫司馬之呼聳聞大
遼(狄遼敇邉吏曰中國相司/馬矣謹毌生事開邉隙)小范之稱驚動西夏(名臣/傳仲)
(淹領延安夏人聞之戒曰今小/范老子腹中自有數萬甲兵)則知姓氏以人物而榮
子厚無行有玷郇公(聞見録章惇者郇公之踈族介甫/用事李承之薦惇介甫曰聞惇大)
(無/行)京卞憸人借名端明(蔡端明名襄蔡京/蔡卞皆傚其名)則知姓氏以
人物而辱或榮或辱皆由人物彼區區改姓冐姓何益
哉
　　　名諱
楚臣名籍義士所鄙(鄭當時傳髙祖既滅項/籍令楚舊臣皆名籍)霍氏不名
後世榮之(宣帝圖麟閣十二/人惟霍光不名)甚矣哉名諱之重也何者
以諱事神古人以為正禮聞人之過如聞父母之名盖
以明尊尊親親之義正三綱五常之理誠扶世之要道
歟昔孔子作春秋也内而君臣之朝聘外而兵師之征
伐公侯之盟好與國之㛰姻榮増華衮辱過斧鉞特寓
於名字之間且齊曰齊侯宋曰宋公列國之君書爵宜
也而衞滅同姓之國則特書名以譏之小國之君未拜
王命而不書爵則書名可也而邾婁之君與公同盟則
特書字以褒之聖人立天地之常經人道之大倫皆於
是乎頼後世豈可輕乎哉然嘗論之古人之以諱也狥
公而合乎禮後世之以諱也狥私而背乎禮且古之臣
為君諱子為親諱此當然之理然詩書不諱也臨文不
諱也廟中亦不諱也若文王諱昌而箕子為武王陳洪
範曰使羞其行而邦其昌厲公諱胡而其子宣王時詩
曰胡不相畏者詩書不諱也春秋僖公名申而書戊申
定公名宋而書宋仲幾莊公名同而書同盟者臨文不
諱也周公成王詩曰克昌厥后又曰駿發爾私者廟中
不諱也此非徇公而合禮乎後之為漢帝諱者徹侯改
為通侯(武帝諱徹諸将徹/侯皆改為通侯)秀才改為茂材(光武諱秀班/固作史如武)
(約詔令州郡察吏民有/茂材者盖秀改為茂也)荘助改為嚴助(嚴助本姓荘班/固避明帝諱易)
(為/嚴)此固尊其所當尊彼吕后名雉以雉字易為野雞豈
非尊耶(吕后紀諱雉令臣/下呼雉為野雞)為唐帝諱者劉淵易為劉元
海戴淵易為戴若思(唐髙祖之祖諱虎李延夀唐人作/南北史故名季龍易為石虎韓擒)
(虎者只稱韓擒戴又髙祖諱淵亦/以劉淵為元海  淵為戴若思)名季龍者石虎名韓
擒者擒虎此避其所當避彼漢元后之父名禁改禁中
曰省中豈宜避耶(漢元后之父王禁貴顯時/避其諱呼禁中曰省中)董仲舒受
業之徒名曰歩舒(臣歩舒受業於/仲舒亦因名舒)司馬長卿以慕藺而
名曰相如豈有尊之而復名之乎(前漢司馬相如字長/卿少名犬子既學慕)
(藺相如為人/也更名相如)衞侯諱惡而衞有石惡(左傳衞侯諱惡其/臣亦有石惡者)
父稱羲之而子名獻之豈有君父可同諱乎(晉王羲之/子名獻之)
甚者劉歆當世儒宗竊䜟自欺易歆為秀(漢䜟曰劉秀/發兵捕不道)
(故劉歆欲合/䜟改名為秀)唐世名臣其名隱而字顯者乃以字行又
何取於父母之名其子乎此皆徇私背禮之失也(唐史/論唐)
(臣徳彛元齡士亷師古皆以字行其名/曰倫曰喬曰籀曰儉餘見歐陽集古䟦)若夫國朝先正
一姓字之稱一名諱之論何其不輕耶識與不識皆稱
師魯兒童走卒皆誦君實是以字稱之也(尹洙字師魯/天下之士識)
(與不識皆稱曰師魯又東坡詩/云兒童誦君實走卒識司馬)豈非春秋書字之褒乎
市井相語指元城曰劉待制閨婦相呼指魏公曰張都
督是以官稱之也豈非春秋書爵之褒乎(劉安世在宋/市井細民以)
(謂若過南京不見劉待制如過泗州不見大/聖  又張浚凡閨婦細民皆呼曰張都督)稱寇萊曰
冦老稱包拯曰包老示其尊敬之義也豈非春秋書郭
公之褒乎(冦萊公貶外故天下謡曰欲得天下好莫如/召寇老又包拯知開封府語曰關節不到有)
(閻羅/包老)噫是特下之相敬不敢以諱也有如以君名臣亦
何不可呼學士而不呼丁度(丁度在經筵仁宗/毎呼學士而不名)呼侍中
而不呼韓琦此尤敬之至愛之篤矣(英宗呼韓侍/中不以名)至姓
宋而不名郊為時諱也此如姚元崇以開元尊號之故
而獨名崇之意(宋祁公初名郊字伯庠有忌其先達者/譛之謂其姓符國號名應郊天又曰郊)
(者交也交者替代之名也宋郊其言不祥仁宗遽命改/之公乃改名庠字公序又姚崇字元之初名姚元崇後)
(元宗改為開元恐犯/開元尊號獨名崇)父諱林而不除翰林為親避也此
如李賀以父名晉而不應進士之義(唐李賀父名晉肅/賀不應進士以父)
(名晉與進同音後韓退之作諱辨觧之/又名臣傳有以父諱林除翰林不受詔)先正所稱皆有
古誼豈若後人紛紛徇私之失歟愚詳論之以俟君子
續歐陽公集古録之跋
　　　聞望
周人用賢之法因民之所自擇而遂使之入長出治孟
子用賢之術必徇國人之所共賢而徐加採擇盖衆望
所向不可不順也夫世所謂人望者固有父天下而號
天下之大父者有能子一邑而得冠天下之名者景星
鳳凰覩者為快太山北斗望之悚然坐於廟堂則姦雄
縮頸處於方面則夷狄望風故一鄉一國之望一鄉一
國向之矣天下之望天下向之矣彼其向是人也以謂
是惟無用用之決能表治而福民吾其咈之彼謂我遏
膏澤使不流也雲行于天雷震于地雖未遽雨而槁苗
已有生意意期之故心向之也是以君子乗此機而用
此人則功雖未效而形已著於事先矣舜之用賢也元
凱先焉元凱非能不施功而水土自平也不用力而五
教自行也選用之初天下固已為有功何也是十六族
者世濟其美斯民注其耳目乆矣是所謂以民治民以
天下治天下因其向而答之之謂也(左傳昔髙陽氏有/才子八人蒼舒隤)
(敳檮演大臨龎降庭堅仲容叔逹齊聖廣淵明允篤誠/天下之民謂之八凱髙辛氏有才子八人伯奮仲堪叔)
(獻季仲伯虎仲熊叔豹李貍忠肅恭懿宣慈惠和天下/之民謂之八元此十六族也世濟其美不隕其名以至)
(于尭堯不能舉舜臣尭舉八凱使主后土以揆百事莫/不時序地平天成舉八元使布五教于四方内平外成)
是故以已用人庸或不宜因衆用望無往不濟衆望在
循吏則用召父杜母吏民稱誦郡國向治焉(前召信臣/為南陽太)
(守吏民親愛信臣號曰召父後/杜詩傳為南陽太守號為杜母)衆望在舊士則用顧榮
賀循以結人心而江東皆歸焉(晉王導說瑯琊王睿曰/顧榮賀循此士之望宜)
(引之以結人心二子既至則無不來矣睿乃使導躬造/循榮以循為吴國内史榮為軍司加散騎常侍故江東)
(歸心/焉)衆望以節義為重李固風裁士夫多慕用之而盜
賊請降(李固結父英賢四方有志之士多慕其風而來/學京師咸嘆曰是為李公矣永和固為荆州刺)
(史賊自/縛歸首)李膺龍門登者為榮用之而閹宦屏息(李膺士/夫慕之)
(被其容接號曰登龍門為司𨽻校尉諸黄/門常侍皆鞠躬屏氣休沐不敢出宫省)衆望以徳勲
為重裴度碩徳若位巖廊而幽鎮自臣(唐本傳長慶四/年王庭湊屠元)
(翼之家敬宗羞惋嗟宰相非其人使兇賊熾肆學士韋/處厚上䟽曰臣聞汲黯在朝淮南寝謀干木處魏諸侯)
(息兵裴度元勲巨徳若位岩廊/委決必使戎敵畏威幽鎮自臣)子儀元勲一見回紇而
下馬列拜(郭子儀永泰中懐㤙盡說吐蕃等掠涇邠京/師大震子儀以數十騎見回紇大酋曰何忘)
(㤙誼而至是耶回紇捨馬下拜曰果/吾父也子儀即召與飲結歡好如初)舉逸民則天下歸
心是重望在逸民也故諸葛起草廬謝安起東山卒成
伯蜀興晉之功(諸葛亮臥南陽草廬先主枉駕起之遂/伯蜀地以抗吴魏謝安髙臥東山後起)
(為宰相舉謝𤣥/破符堅之師)用世臣則天下所慕是重望在世臣也
故山甫纉戎召虎出師卒成中興之勲(詩/)彼以所欲向
之我以其所向用之天下欣欣如有獲焉寜不慰蒼生
而寜吾國哉嗚呼汲黯在朝淮南寢謀干木處魏諸侯
息兵(見上/注)士君子以一身係天下觀望也大矣嘗以國
朝觀之文富天下聞名乆矣一旦並拜相麻而縉紳之
流至相慶賀徂徠之詩膾炙人口宜乎天下向治也(至/和)
(初並用文富二公宣麻之際上遣小黄門密聴論議二/公乆有人望一旦復用朝士往往相賀黄門具奏上大)
(恱仲又石介作聖徳詩/維  淹弼一夔一契)韓范天下知名乆矣一旦出鎮
陜府而骨寒之謡傳播軍中小范之名聞者起敬宜乎
人樂為用也(韓公與范公在兵間最乆二公名重當時/人心歸之樂為之用天下稱曰韓范軍中)
(謡曰軍中有一韓西賊聞之心膽寒軍中有一范西賊/聞之驚破膽  又西夏相語曰小范胷中數萬甲兵)
元祐之初國事改絃之日也温公入朝人皆望治何者
兒童走卒皆識司馬乆矣(東坡作温公獨樂園詩兒/童誦君實走卒識司馬)渡
江之際國勢綴旒之秋也張公登揆再植中天何者小
兒婦女皆知都督素矣(張浚為相與趙鼎共起事功時/天下小兒婦女皆稱曰張都督)
噫國吾國也民吾民也而敬之亦宜也若夫蠻夷狄𨽻
不知禮義一聞盛名斂袵起畏此尤可嘉也無地起樓
臺之詩流布北敵至勤諮問(魏野贈寇公詩曰有官居/鼎鼐無地起樓臺北使至)
(賜宴兩府預坐北使歴視坐中問曰誰是/無地起楼䑓相公丁謂曰寇公暫撫南邦)長嘯却胡騎
之賦傳誦髙麗至問安否嗚呼若人而在朝廷朝廷其
不尊乎(范鎮少賦長嘯却胡騎賦及奉使髙麗敵相目/曰此長嘯公也其後兄子百禄使敵敵亦問鎮)
(安/否)曹公在天雄敵使一過不敢疾驅(曹公威震西鄙及/鎮天雄契丹使過)
(必戒其下/無敢疾驅)王公蒞大名敵使入境沐浴潔服嗚呼若人
而在藩閫藩閫其不壮乎詩曰如珪如璋令聞令望吾
於諸君子見之今日欲寛天下之憂而起中外之治惟
在急收人望耳豪傑歸附正覘吾所以駕馭之術必得
人如裴度而後可以用蔡人(裴度平吴元/濟用蔡人)遺黎南來正
望吾所以鎮撫之策必得人如馮異而後可以慰關輔
(光武徇河北遣異乗傳循/撫屬縣録囚徒存鰥寡)新敵慕義正觀吾所以區處
之方必得人如祖逖而後可以制石勒(祖逖鎮兵黄河/以南皆為晉土)
(石勒遣使奉/幣請和於逖)朝無重臣天下何賴昔宣和末向子諲謂
惟起劉安世陳瓘則尚可支持使朝廷得聞其語及二
臣之尚在起而用之則立國豈但江左而已何者劉安
世在宋市井細民皆知有劉待制陳瓘過越田夫野老
皆知有陳瑩中二公人望所向如此豈難扶宣和之治
耶(劉安世在宋杜門屏迹然田夫野老市井細民以謂/若過南京不見劉待制如過泗州不見大聖又陳瓘)
(遷謫以來杜門三十年所至人情向慕雖田夫野老咸/知名自天台道由㑹稽知越州王豐甫具舟候於郊越)
(人聞公赴府争競觀瞻比肩/輿歸道路遮擁幾不可行)不然眼釘之謡天下所惡
(天下謡曰欲得天下平須㧞眼中釘欲得/天下好莫如召寇老時丁謂譛貶寇公也)距脱之詩士
夫鄙之(石介聖徳詩曰如茅斯㧞/如距斯脱距盖指夏竦也)知衆之所惡者如此
又知所好者如彼今日其可不謹哉
　
　古今源流至論後集卷七
欽定四庫全書
　古今源流至論後集卷八　　宋　林駉　撰
　　　儲材
嘗怪漢髙帝屈用羣策駕馭英豪當時未嘗無材也而
猛士之思已見於大風之歌(髙紀髙帝至豐而作大風/歌曰大風起兮雲飛揚安)
(得猛士兮/守四方)孝武廣開數路收召賢俊當時盛稱得人也
而跅弛之求且見於末年之詔(武帝/紀)是何得其效於前
而不獲其用於後耶盖嘗論之方蓬蒿未刈讐敵未服
也登壇而拜(韓信/傳)揮洗而聽(酈食/其傳)臨軒策士(董仲/舒傳)下詔
求賢(武帝/紀)於此之時偏禆行伍皆欲自勉山林草澤聞
者作興不聞有乏材之憂迨干戈既定事功已集也元
勲宿将葅醢相望(韓信黥/布傳)丞相大臣誅譴相繼(公孫賀/劉屈氂)
(傳/)於此之時朝廷之上故老凋零衡茅之下豪逸退遁
無怪乎有拊髀之嘆此無他盖二君愛惜培養則臨難
有可仗之人輕棄厭薄則處事無可任之士不是之思
而徒謂天下乏材是誣天下也不然二君晚年既悔之
後降心招禮作意收召遺一周勃而能成誅吕安劉之
功(周勃/傳)儲一霍光而果定擁昭立宣之策者是果乏材
哉(霍光/傳)詩曰豐水有芑武王豈不仕貽厥孫謀以燕翼
子信乎人材不可無培植之功也世更五代士氣骩髀
岩穴緼袍韜光晦迹此正六隂之極我朝開基磨洗作
新科目網羅學校收拾此方一陽之萌三朝相承日培
月長至于仁廟雲集霧滃此際六陽之極故増葺胄監
鑾輿親幸我太祖作興之始也(太祖既受禪即詔有司/増葺國子監祠宇車駕)
(一再/臨幸)三館増置書籍充棟我太宗涵養之時也(淳化元/年二月)
(國家因唐制建昭文史館集賢院於禁中昭文集賢置/大學士其學士史館置監修國史脩撰直館昭文亦置)
(直館賢院又有/修撰校理之職)深矣哉祖宗之仁歟慶厯之初天地嘉
吉衆賢之進如茅斯㧞(石介聖/徳詩)至此始見豐芑之效此
高宗謂太宗置三館養天下之士至仁廟人材輩出為
國名臣信夫(紹興十一年上謂宰執曰學校人材自出/人才須素養太宗置三館養天下之士至)
(仁廟人才輩/出為國名臣)自今觀之可屬大事重厚如勃非溢美也
(石介聖徳詩予早識琦琦有/竒骨可屬大事重厚如勃)億萬維生公手撫摩非侈
辭也(蘇東坡傳公神道碑北至燕然/南至于河億萬維生公手撫摩)中庭拜麻相慶相
賀有令聞也(文彦博同富弼拜相宣麻之日士夫以得/人相慶天下謂之文富上曰吾得二相賢)
(於夢/卜矣)受遺輔政有始有卒無間言也(曽公亮謹畏周宻/内外無間言受遺)
(輔政有始有/卒可方安世)非宰輔之得人乎契丹入賀稱嘆得人(仁/宗)
(朝王徳用再入樞宻是時富公相契丹使來徳用伴/射使者曰天子以公典宻而用富公作相可謂得人)元
昊納欵酌酒相賀則徳用仲淹典樞之勞也(慶厯初元/昊納欵遂)
(召韓琦范仲淹為樞宻副使天下聞之而士夫酌酒/相賀曰上用韓琦非惟社稷之幸乃天下生民之幸)忠
純可紀玊音稱賞(仁宗曰朕命參知政事忠純可/紀者惟蔡齊魯宗道薛奎而已)忠鯁
自任貴戚深憚則薛奎宗道佐政之功也(拾遺録魯宗/道為叅政忠)
(鯁自任時人謂魚頭公者又歸田録時曹利用恃權/驕横公折之貴戚用事  莫不憚之目為魚頭參政)非
叅樞之得人乎諌官叩鐶不曰沽名(明道二年仲淹孔/道輔孫祖徳蒋堂)
(馬絳叚少連宋祁劉渙詣垂拱殿門/伏奏門者闔扉道輔叩銅鐶大呼)御史叩榻不曰好
異(石介聖徳詩惟脩惟靖立朝讞讞言論磥砢忠誠/特達素相之後含忠履潔昔為御史幾叩予榻)四
賢之稱指以為榮(蔡㐮作四賢一不肖之詩四賢謂范仲/淹余靖尹洙歐陽脩一不肖謂髙若)
(訥/也)三諫之詩傳者為快(仁宗用歐陽脩余靖王素為諌/官蔡㐮作詩曰御筆新除三諌)
(官宣傳朝野盡相歡云云三/人以詩進上復用㐮為諫官)臺諫之風采可想也貴妃
之冊權寵可奉祁為翰林不以冊進(宋祁入翰林當作/貴妃制初行冊禮)
(而祁以誥進妃怒抵于地曰何學士/敢輕人遂落職知許州東都事畧)招提之記政府可
得齊為學士不以記上(天聖六年以翰林學士蔡齊知/河南府羅崇勲趍上修景徳寺)
(記曰參知政事可得也齊故隐其記/不上崇勲怒䜛於太后命齊出守)翰苑之節操可羡
也敕出唐介而何郯封還(嘉祐五年唐介知荆南敇過/門下知封駁事何郯封還之)
(言介為諌官有補朝廷不/當出詔介復知諫院如故)詔除懐敏而胡宿繳駁(皇祐/元年)
(楊懐敏除副都知知制誥胡宿不草制封還上謂宰相/曰前代有此故事否文彦博曰唐給事袁髙不草盧相)
(制書近來富弼亦封/還詞頭上乃意觧)其給舍之持正論也如此前代亂
亡反覆規諷(孫奭毎講書前代亂/君亡國必反覆規諷)前代治亂再三熟復
(王舉正進諫及前代治亂之/際必再三熟復以盡規諷也)其經筵之格君心也如此
不特此也以言其邉帥則黒王相公見者驚心(王徳用/状貌魁)
(偉而面色正黒雖匹夫下卒閭巷小兒外至邉夷君長/皆知其名稱之曰黒王相公北敵常呼其名以驚小兒)
小范老子聞之破膽(名臣傳仲淹領延安閲兵選将日/夕訓練夏人相戒曰無以延州為)
(意小范老子腹中自有數萬甲兵不比大范老子可欺/也戎人呼知州為老子大范謂雍也又邉上謡曰軍中)
(有一范西賊/聞之驚破膽)以言其郡守則成都清節以一琴自隨(趙/抃)
(在成都携一琴一鶴以行其再任也屏去琴鶴止一蒼/頭執手神宗嘗謂曰聞卿匹馬入蜀以一琴一鶴自隨)
(為政簡易/亦稱是耶)端溪美政一硯不持(包拯知端州歲貢硯前/守縁貢率数十倍以遺)
(權貴拯令制者才足貢/數歲滿不持一硯歸)以言其縣令則閹寺索牛以理
拒之(仁宗時吴育知㐮城縣宗室宦寺上冡/過縣或夜索牛駕車公曰牛不可得)衞士縱馬
以法杖之(范純仁始知㐮邑縣民有訴/衞士縱馬食术者公捕杖之)項背相望為國
名臣噫盛哉吾觀慶厯人材之衆如此豈一朝一夕之
積耶然遺波餘澤用之不盡猶足為異日之觀治平之
初主少國疑之秋也當時天下呼吸之間有雷有風有
存有亡韓魏公屹然中立親扶日轂垂紳搢笏神閒氣
定而天下不敢言不敢議韓公本慶厯之碩輔(言行録/韓琦傳)
熈寜之際陽消隂長之時也新法之行趨者瀾倒同已
者進異議者斥富公首立赤幟臺府繼論至為一空而
小人終知公議之不可奪富公本慶厯之名相(富弼與/安石議)
(法意不合公稱疾求去司馬公言於神宗曰富弼老成/有人望其去可惜上曰朕留之至矣彼堅欲去時蒲宗)
(孟范伯禄范公吕公/諸賢皆以争新法去)元祐之元改絃易轍之日也程范
二公慮有朋黨(聞見録程顥曰君實晦叔作相當與元/豐大臣同若先分黨與他日可憂君實)
(忠直難與力争甚范公遺事公與乎文/邦彦曰事有太  者恐他日朋黨之禍)章吕小人窺伺
隙間(時吕惠卿語章子厚投/問皆抵巇伺間聞見録)而温公極溺救災不暇他
恤而天下知太平之有日温公本嘉祐之名臣(劉安世/曰温公)
(當揆路日盖知後有反覆之禍拯溺救焚何暇/論異日事温公在嘉祐時修起居注同知諫院)禁廢不
盡者猶足以支靖康之變(伊川東坡劉安世諸黨崇/寕初謂之元祐學皆禁廢)源
派相傳者且能致建紹之功(楊時馬伸皆伊川/弟子建炎初召用)社稷靈
長終必頼之祖宗涵養之功大矣書曰罔俾阿衡專美
有商愚不能無望于今之士君子
　　　隆儒
漢立博士人心尊經(孟子序漢文廣遊學之路而天下/衆書徃往頗出論語孝經孟子爾)
(雅皆置/博士)唐召學士天下崇文(唐太宗於門下别置𢎞文/館召用十八學士時謂登)
(瀛/洲)甚矣天下不可一日無儒者之功也人主亦不可一
日不重儒者之學也夫禮義之所以興分守之所以立
紀綱之所以張耕鑿之所以安者非儒之功耶為天地
立心為生民立極為斯道明正統為萬世開太平者又
非儒之功耶吾儒功用與天地並其可不加崇重之誠
乎自博士之置官也孔壁簡編家傳人誦太常弟子文
學彬彬(儒林傳序丞相公孫𢎞與太常臧愽士平等議/因舊官而興焉為博士官置弟子五十人云云)
(自此以來彬彬/多文學之士)師儒講論於石渠之間(孝宣詔諸儒於/石渠講五經同)
(異/)冠帶雜遝於橋門之外(孝明帝臨辟雍冠帶濟/濟圜橋門者億萬計)漢固
無負於儒異時桐江髙風可扶漢鼎於危疑之際北海
清議凛然誅姦雄垂涎之心(嚴光及/孔融傳)則儒術之澤可見
乎自學士之召用也踵堂授經濟濟八千(唐選舉志太/宗益崇儒術)
(云云自天下初定増築學舍至千二百區遣博士為授/經四夷若髙麗百濟新羅髙昌吐蕃相繼遣子弟入學)
(遂至八/千餘人)金鑾玉堂招集名勝(唐開元置翰林皆選文學/之士  又李白金鑾論當)
(世事又翰林/謂之玉堂)以制科待非常之才(唐選/舉志)以進士為龍虎
之榜(韓愈歐陽瞻諸人登/進士科稱為龍虎榜)唐亦無負於儒異時名儒事
業皆出於科舉之中(唐選舉志大抵衆科之目進士尤/貴得人亦最為盛焉方其取以辭)
(章類若浮文而少實及其臨事施設/其事業藹然為國名臣者不可勝數)奮書生正色屹然
為六館之唱(朱泚叛何蕃/唱義六館)則儒學之功可見矣噫吾儒
有益於人國家也大矣哉世更五季吾道荆榛天開我
宋五星應奎方太祖太宗之立國也倥偬不給未遑他
務特拳拳於東魯聖人其為吾道計至厚也我太祖之
賛文宣曰尼父挺生河海標異(太祖作文宣王賛曰尼/父挺生河海標異祖述)
(尭舜有徳無位哲/人其萎鳯烏不至)我太宗之賛文宣曰肅昭威儀海宇
聿崇(太宗作文宣王賛曰維時載雍/戢此武功肅昭威儀海宇聿崇)昭回之光炳耀河
漢褒讃之文千古不磨噫貽厥孫謀以燕翼子後之繼
志述事者其不自斯道發揮乎是故儒行一篇親賜孫
何何而非儒其肯賜乎(淳化三年詔刻儒行篇賜大/臣并賜孫何等為座右之誨)崇
儒一論親示王旦旦而非儒其肯示乎(祥符二年以崇/儒術為君難為)
(臣不易論二篇示王旦曰先是陳彭年因奏對上曰儒/術汙隆其應甚大國家崇賛何莫由斯秦息則儒術息)
(漢興則學校興彭年曰陛下聖/言足以為天下訓可著之篇翰)召康節以祕書而不為
過以道義可重也(聞見録熈寕二年詔舉遺逸呉充祖/無擇薦康節康節除校書郎徴以推)
(官辭/不就)賜伊川以座講而不為傲以經術可尊也(舊講讀/官賜坐)
(仁宗富於春秋乃命儒臣立就御案便於指示神宗時/王安石為侍讀請賜坐韓維以下三人以為當坐劉摯)
(以下十人以為不當坐乃不行元/祐初程頥為侍講請坐講從之)玉堂四字以寵翰林
重詞翰也(淳化三年太宗飛白玉堂之署四字賜蘇/易簡榜於㕔額上曰此永為翰林中美事)秘
閣二字以寵秘書重經籍也(淳化四年李玉言愿比玉/堂之署賜以新額乃飛白)
(秘閣二/字賜之)師儒之當敬則錫以章服賜以宴㑹以為經筵
之盛事(慶厯七年開延英閣講孝經賜曽公亮三品服/帝曰以此賜異於他日又曰自古帝王皆有師)
(今賜師儒之臣講筵之榮也於又元祐/元年賜宰臣執政經筵官晏  東宫)進士之當褒則
宴以瓊林給以騶從以為儒科之美觀(太平興國二年/吕蒙正等給第)
(賜宴開寳寺上自為詩賜之八年宴㑹始就瓊林以為/定制又祥符八年蔡齊居第一上曰得人矣特詔金吾)
(給七騶出/而節傳呼)不特此也石經嵯峨屹立胄監(淳熈四年臨/安府建閣安)
(頓太上皇御書石經以光/尭御書石經之閣為名)法駕雍容親幸秘省(淳熈五/年九月)
(車駕幸祕書省御右文殿從駕官及館職起居畢宣/宰執以下於秘閣觀累朝御製御書及圖畫古器等)其
隆儒美意至中興以後有加焉噫生聖明之世為聖明
之士其鳶飛魚躍之情何如耶霜降水涸涯涘乃見嵗
寒凛凛始知松栢吾觀變故艱難之書而知諸儒之所
養新學之興黄茅白葦幾變天下儒道幾晦(蘇東坡論/王荆公欲)
(天下為黄/茅白葦)然有直詆時政而甘居在下者(熈寜二年初/以策取士時)
(蘇軾為考官以舉子希合争言祖宗法制乃擬答以對/韓維吕惠卿主考阿附者皆在髙等言直者皆下等葉)
(祖洽言祖宗多因循苟簡之政陛下革而新之陸佃/初第五以附新法陞第二范鉞直詆時政皆在下)有
不阿主司而力排新法者新學能變之乎(聞見録錢景/諶與荆公善)
(論新法不合絶交其答趙度文書云僕為進士時彼主/别頭試取僕於數百人之中及參大政僕見於新第問)
(青苗助役如何僕對/利少害多彼不樂)學禁之嚴名儒碩望間關海隅儒
道幾墜矣(元祐學在崇寜時有禁/故伊川有涪陵之行)然有執贄求學而不
恤禁錮者(馬伸字時中崇寜初元祐學有禁伸鋭然從/伊川為親承之計先生曰非其時恐為公累)
(公執贄凡十反且曰使伸得聞/道雖死何憾况不至死者乎)有讀策問而不應進士
舉者(尹焞事伊川應進士舉策問議誅元祐黨人焞曰/尚可以干禄乎哉不對而出告程夫子曰吾不復)
(進士/舉矣)學禁能止之乎靖康之事儒道幾如綫矣然學校
之士草茅之儒寜死於鋒鏑而不忍負吾國寜守節義
而不肯辱北廷此其抗節守義之心果能易之乎(紹興/十年)
(上曰學校人材自出須素養太宗置三館養天下之士/至仁廟時人材輩出為國名臣秦檜曰國朝崇道重儒)
(變故以来士人雖陷/敵者往往亦能守節)祖宗培植之功深矣嗚呼吾道何
負人國家哉
　　　抑奔競
朝扣秦關暮游燕壁此奔競之風始唱也上書公車曳
裾王門此奔競之風益熾也嗟夫奔競誠可薄也然非
士夫得已也何者井田法行學校政舉故人安分守而
為恬静之習井田制壞學校政廢故人無定向而甘為
僥倖之態此蘇秦游說六國日夜皇皇而歎無負郭之
田也(史記蘇秦嘆曰使我有負郭之/田二三頃安得佩六國印乎)然則豈士夫之得
已哉是故權在於左右則為之掃門權在於嬖寵則為
之控馬權在於貴戚則為之主事朱扉一開燕雀駢集
潭潭相府趍者如市小而望一顔之借大而望終身之
庇噫可歎也甚者子雲漢之大儒求媚取容甘有美新
之作(本/傳)昌黎一代山斗一不得志至三上宰相之書(韓/文)
自餘何望焉國家上以禮義礪其俗下以亷耻律其身
英風義槩凛凛相望故玉堂獻記不入翰苑(知制誥范/杲數致書)
(宰相求入翰林又嘗出制誥一篇示李昉曰先公謂杲/才任學士故以此付杲於是獻玉堂記請備其職上惡)
(其躁競終不/使居内署)河平獻頌不留蘭臺(右補闕胡旦進河平/頌太宗覽之曰胡旦)
(兇憸蹂憤文辭率繆安可/置之蘭臺遂黜商州副使)不以私書至京師則擢之御
史(唐介改侍御史知復州未至召充言事御史介至仁/宗曰知卿被謫以来未嘗以私書至京師可謂不易)
(所守矣介頓首謝/退就言職無所避)不以私事干朝廷則處之諌諍(王舉/正)
天子以此礪風俗風俗其不歸厚乎兩及相門則却以
素定(王旦謂向文簡曰累於上前說張師徳名家子有/士行不意兩及吾門状元及第榮進素定但當静)
(以待之耳若復奔競/使無階而進将如何)一謁大資則却以不求(伊川云頥/與韓持國)
(大資泛舟潁昌客将云有一官員上書謁見大資乃是/求知己頥云大資居位却不求人乃使人倒來求己持)
(國曰正執求薦章常事也頥曰只謂曽有不求/者不與來求者與之遂致人如此持國便服)韓維安
於静退而彦愽薦之(仁宗患縉紳奔競諭近臣曰恬退/守道者旌擢則躁求者自當知耻)
(於是宰相文彦博宋庠等言韓維好古/嗜學安於静退乞加甄録以厚風俗)劉器之不通問
訊而温公薦之(司馬公薦劉安世充館職因謂公曰知/所以相薦否公曰獲從公遊舊矣温公)
(曰非也光居閒足下問訊不絶位/政府足下獨無書所以相薦也)大臣以此化士夫士
夫其不安守乎天子明此道於上大臣明此道於下所
以養成恬静退讓之俗也方登強仕脱然勇退則有如
錢若水(至道三年真宗即位若水時方年四十以母老/請觧機務章再上乃得請  陳希夷謂錢若水)
(急流中勇/退人也)未及掛冠遽爾請老則有如韓見素(咸平元/年監察)
(御史韓見素表求致仕時年四十八上問輔臣曰見素/齒髪尚壮遽求致仕何也吕端曰見素性恬退上難之)
(李至曰近世朝行中躁競求進者多知止求退者少若/允其請亦足以激勸薄俗上黙然乃授刑部員外郎致)
(仕見素退居華山/年八十餘乃卒)有十年不求磨勘者(慶厯八年祠部/員外郎秘閣校)
(理張瓌為兩浙轉運瓌十年/不磨勘遷官朝廷奨其退静)有十五年退居者(宇文之/邵退居)
(十五年不易其/志時論稱之)禮部第一人庭唱抗聲舊例也而范鎮
不肯自陳(寳元元年范鎮禮部奏名為第一故事禮部/第一人賜第時有第二甲者近下猶升之吴)
(育歐陽脩殿庭唱第過三人亦抗聲自陳鎮獨黙然至/第七十九人乃出拜退就别無一言衆以是賢之禮部)
(第一人在第/二甲自鎮始)進士第一科求試館職舊例也而安石不
肯召試(皇祐三年宰臣言殿中丞王安石進士第四人/及第舊制一任還進所業求試館職安石凡数)
(任並無所陳朝廷特令召試亦辭以家貧親老乞特/賜甄擢召安石赴闕俟試畢别取㫖安石辭不就)嗚
呼孰非我朝涵養作成之功哉好事盡輸純與直謾勞
頰舌湧如泉此太宗嫉躁競之詩也(太宗毎念躁競之/輩不循理道作七)
(言詩示學士卒章云好事盡/輸純與直謾勞頰舌湧如泉)臣下但當守公法馳騖茍
進何可取此真宗喜恬退之詩也今之士夫當以此書
紳云
　　　排異端
問禮老聃問樂萇𢎞此孔子之恕也禽獸楊墨妾婦儀
衍此孟子之嚴也嗟夫孔孟家法源流則一同師帝王
同用仁義同尊六經至處異端之學或恕或嚴矛盾異
見抑何耶盖夫子之勉人為善也言足以庶幾於道識
未至於甚悖乎理海㴠春育不至皦皦是在蠻貊而引
之之意孟子之為世衛道也售偽以假真似是而實非
痛懲深詆惟恐不力是以門墻而麾之之見先輩謂夫
子猶元氣渾然有四時之象孟子猶太山有岩岩不可
犯之状者正此意也然夷子竊仁貽禍萬世老氏道徳
流為少恩(孟子學又史記太史公曰申/韓之  雜於老子道徳之義)其為吾道害也
烈矣故夫子雖曰小道可觀而攻乎異端一言與門人
弟子警戒提撕甚切也然則學孔孟之學者其可不以
衞吾道排異端為家法哉自孔孟不傳之後而黄老之
學唱於蓋公(曹參/傳)和於賈誼(本/傳)大熾於司馬談之父子
(司馬談與其子遷世為史官以為出/於老子盖老子為周之柱下史故也)而吾道又一厄矣
董仲舒推明孔氏力挽正學清淨之說方息而賢良之
科始盛百氏之術既罷而六經之學益彰文章彬彬煥
然有三代之風者董氏之力也(董仲舒傳自仲舒對策/推明孔氏抑黜百家立)
(學校之官州郡舉茂才孝亷皆自仲舒發云可又武帝/賛慨然罷黜百家表章六經號令文章煥然  述也)
自仲舒既没之後而釋氏之學漢明帝無故開其端(後/西)
(域/賛)梁武無識宗其教(通鑑梁紀武帝齋素/奉佛屢設無量大齋)唐憲又從而
實其怪異之迹(唐憲宗迎佛骨/韓愈上䟽諫之)而吾道又再厄矣韓昌
黎火其書廬其居欲巾澄觀(韓文僧澄觀詩我/欲收拾加冠巾)欲冠靈
師(韓文靈師詩方欲缺/其道且欲冠其巾)原道一篇名教砥柱佛骨一䟽
羣疑氷釋障百川而東之回狂瀾於既倒者昌黎之功
也世更五季吾道湮欝甚矣異論邪説争鳴競吠宋興
七十餘年而舊染未洗也自歐陽公攻於前石徂徠排
於後而先正諸公羣起而斥之後學免擿埴之惑吾道
増杲日之輝自今觀之仁義之說勝則楊墨之學廢歐
陽公之本論然也本論一出而天下始知勝之之道(六/一)
(文本論曰佛老為中國患千餘歳世之卓然不惑而有/立者莫不欲去之已嘗去矣而復大集攻之暫破而愈)
(堅撲之未滅而已熾至於無可奈何果不可去耶盖亦/未知其方也然則将奈何曰莫若修其本以勝之昔戰)
(國之時楊墨交亂孟子患之而專言仁義之説仁義之/説勝則楊墨之學廢漢之時百家並興董子患之而退)
(修孔氏之學孔子道明而百家自/息此所謂修其本以勝之之效也)遷四民之常居毁中
國之衣冠石徂徠之經說然也經說一出而天下又知
可怪之害欲除其弊先從其徒非李方叔浮圖之論乎
讀其論者則知銷之有道矣(李廌浮圖論浮圖初入中/國英睿之君忠義之臣欲)
(除其弊終亦不能何哉銷之不以其道也今不必推罪/於佛惟治其徒曰吾将使汝不出戸治其佛之説而躬)
(行之禮部署以為/令刑部防以為法)欲非其非必反其是非李泰伯廣潜
之書乎觀其書者則知彼說必窮矣(李泰伯廣潜書昔/之排浮屠徒非其)
(非而弗及其是胡不窮之曰爾之慈悲普濟而不以禮/節之是不知父子之可親而他人之可踈也爾之報應)
(而不以信行之土木媚佛則反/禍為福是招權鬻獄汙吏事也)明道極推其教之失則
曰滯固者入於枯槁䟽通者歸於恣肆是說也其中異
學之膏肓歟(明道語録佛氏之教滯固者入/於枯槁䟽通者歸於恣肆云云)伊川推其
難辯之弊則曰楊墨之禍慘於申韓釋氏之禍慘於楊
墨是說也其為吾道之大閑歟(伊川/語録)昔東坡之序歐陽
公也謂愈之後三百有餘年而後得歐陽子其學推韓
愈孟子以達於孔氏且曰歐陽子今之韓愈嗚呼豈特
歐陽子哉凡先正有功於吾道者皆韓愈也請廣東坡
言外之意(蘇軾序公之文曰自漢以來道術不出於孔/氏而亂天下者多矣晉以老荘亡梁以佛亡)
(莫或正之五百餘年而後得韓愈學者以愈配孟子盖/庶幾焉愈之後三百有餘年而後得歐陽子其學推韓)
(愈孟子以達於孔氏其言簡而明信而通引物連類折/之於至理以服人心故天下翕然師尊之曰歐陽子今)
(之韓/愈也)
　　　經學
聖經不幸於後世者三曰議經曰僭經曰叛經而秦人
焚焰之罪不與焉噫可歎也嚴矣哉聖人之經天地鬼
神不能易而易之者諸儒也嗚呼諸儒之輕易聖經自
若也而諸儒之罪豈能逃於後世哉自其有議經之說
也書則疑伯益之事(史通疑伯益之/死為啓所誅)記則辨月令之非
(鄭康成云名曰月令者以其記十二月政之所行也本/吕氏春秋十二月紀之首章也又云其中官名時事不)
(合周/法)指易為卜筮之數(秦人以易為卜筮/之書故不焚之)指詩不當暴
醜亂之迹讀禮未知篇數已謂為戰國之書讀春秋未
知十二公已議三傳之失(子由文周公治周莫詳於周/禮以吾觀之秦漢諸儒以意)
(損益者衆矣非周公之全書也識又司馬温公上書近/歳新進後生未知臧否讀易未  卦爻已謂十翼非孔)
(子之言讀禮未知篇數已謂周官為戰國之書讀詩未/盡周南召南已謂毛鄭為章句之學讀春秋未知十二)
(公已謂三傳可束髙閣循守注䟽者/謂之腐儒穿鑿臆説者謂之精義)夫以聖人作經猶
不敢議夏五郭公之疑而况於後儒乎噫以蠡測海妄
窺涯涘君子知議經者之過自其有僭經之說也論禮
樂者誕(荀/卿)賡華黍者贅(東/晳)作太𤣥者妄(楊/雄)史遷之實録
司馬彪之九州春秋麟筆之玷耳王通之續書孔衍之
漢魏尚書典謨之累耳夫以游夏髙弟猶不敢一辭之
措而况於後儒乎噫效顰西子反失西子君子知僭經
者之咎自其有叛經之說也受業公羊多詐不情(公孫/𢎞)
傳業左氏自獻符命(劉/歆)以從事易學之人而投閣取辱
(揚/雄)以不語怪力之言而欺君自誣(張/禹)以六典井田之法
而助莽簒政(劉/歆)夫以莊周異端之流猶知尊聖人之教
而况於後儒乎(東坡/文)噫操戈入室自相背戾君子知叛
經者之罪嗚呼使彼而知曽經聖人議論安敢之諷則
必獨抱遺經深究終始而不敢議(韓文詩曽經聖人手/議論安敢到又云寄)
(盧仝詩春秋三傳束髙/閣獨抱遺經究終始)彼而知誰能書閣皓首太𤣥之
詩則必束閣臆說覆瓿淺言而不敢僭(杜詩誰能書閣/下皓首太𤣥經)
彼而知荘周之書發冢之譏則必佩服聖言書紳遺訓
而不敢為彎弓之叛(荘/子)惜哉文不喪天道未墜地振遺
經之絶響起吾道之如綫吾於先正諸公有望焉泰山
之孫明復(墓誌孫復字明復後居泰山學春秋著尊/王發微十二篇用范富薦除國子直講)徂
徠之石守道(石介字守道耕徂徠山以易教授/于家後為直講學者從之甚衆)南城之
李泰伯(墓誌李遘字泰伯南城人有易禮二論周禮論/五十首天子聞之以将仕郎試太學助教又召)
(入太學/説書)湖學則有胡安定(家塾記安定先生胡瑗慶厯/中教授湖蘇間束脩弟子以)
(數千計時方尚詞賦獨湖學以經義/入時務學中故有經義齋治事齋)閩中則有周希孟
陳述古之流(墓誌蔡㐮知福州閩士專用賦應科舉公/得周希孟以經學傳授學者嘗數百人又)
(有陳㐮字述/古以經學名)周子之在濂溪(周茂/叔)張横渠之在關中(張/載)
(字子厚設/教關中)康節二程之在洛(邵雍謚康節先生/程顥程頥在洛陽)道徳之
言藹如也於易則先天之學以心為本(聞見録陳瑩中/答楊中立游定)
(夫書康節云先天圖心法也詩曰身在天地後心在天/地先天地自我出自餘惡足言然則先天之學以心為)
(本其在經世者/康節之餘事耳)經世之作以中自名(童蒙訓邵康節以/十二萬四千五百)
(年為一㑹自開闢至尭時正當十二萬年之中數故先/生名雍字尭夫名雍取黎民於變時雍也其居洛陽亦)
(取天地/之中)因數窮理也一兎之微可起八卦(遺書因見賣/兎者曰聖人)
(見河圖洛書而畫八卦然何必圖書只看此兎亦可/作八卦数便從中起古聖人只取神物之至者耳)梅
枝之粗可知乾坤(遺書早梅冬至已前發方一陽未生/然則發生何也其榮其枯此萬物一)
(箇隂陽升降大節然逐枝自有一箇/榮枯分限不齊此各有一乾坤也)因理達數也太極
一圖天地之本(周茂叔太極圖五行一隂陽也隂陽一/太極也太極本無極也五行之生各一)
(其性無極之真二五之精妙合而凝乾道成男坤道/成女二氣交感化生萬物萬物生生而變化無窮)潜
虚一書萬物之府又理數相推也(温公潜虚萬物皆祖/於虗生於氣氣以成)
(體體以受性性以辨名名以立行行以俟命故虚者物/之府也氣者性之戸也體者質之具也性者神之賦也)
(名者事之分也行者人/之務也命者時之遇也)於記則六經門戸自中庸入(鄒/浩)
(曰六經干門萬戸何從而/入其要在於中庸之謹獨)學識波瀾自檀弓入(蘇東坡/學識波)
(瀾自檀/弓入)物我兩盡自曲禮入(張横渠物我兩/盡自曲禮入)以大學為
入徳之門(伊川語録唐棣見伊川問學如何曰入徳/之門無如大學今之學者賴有此篇僅存)以
少儀盡進退之事(吕氏童蒙訓後生學問須㑹曲禮少/儀儀禮小學洒掃應對進退之事)
其言近道吾得樂記焉(童蒙訓禮記除中庸大學唯樂/記為最近道學者深思之禮記)
(之表記其迹近/矣乎其言正)其事可備吾得禮運禮器焉(横渠正䝉/書禮器則)
(藏諸身吉無不利禮運云者語其運也禮器云者語其/成也逹與成體與用之道合體與用大人之事備矣)
其於書與周禮也論洪範而辨五事叅極之鑿(老泉洪/範論歆)
(向之惑始於福極分應五事遂強為之説故其失浸廣/今其傳以極之惡福之攸好徳歸諸貌極之憂福之康)
(寜歸諸言極之疾福之夀歸諸視極之貧福之富歸諸/聽極之凶短折福之考終命歸諸思所謂福止此而已)
(所謂極則未盡其弱焉遂曲引皇極以足之皇/極非五事而其不建之咎豈止一理之弱哉)傳禹貢
而别三江入海之味(聞見録東坡傳禹貢三江既入曰/自豫章而下入於彭蠡而東南流)
(為南江自蜀岷山至於九江彭蠡以入于海為中江自/嶓冡導漾東流為漢過三澨大别以入于江匯于彭蠡)
(以入于海為北江自三江自彭蠡以上為二自夏口以/上為三江漢合于夏口與豫章之江皆匯于彭蠡則三)
(為一過秣陵京口以入于海不復三矣禹貢猶曰北曰/中者以味别也盖此三水性不相入江雖合而水味異)
(故至于今有三泠之説古今稱唐陸羽知水味三泠相/雜而不能欺不可誣也予讀唐史髙宗問許敬宗書稱)
(浮于濟漯今濟與漯絶不相属何故而然許敬宗曰禹/導沇水東流為濟入于河今自漯至滎而入河水自此)
(洑地過河而南出為滎古者水官能辨味與色潜而出/合而分皆能識之盖江河以味别敬宗先言之矣東坡)
(不表見之者嫌其/姓名汙簡冊耳)辨稽古為作史之辭(元城語録元城/謂馬永卿曰今)
(之書乃漢所謂尚書自作尭典以上書序也舊與他序/同在一處孔氏修於諸篇之首尭典兩字乃篇題也其)
(下當為粤若稽古粤若發語之辭也稽古者言史官考/古有此事也今孔氏以若為順古道而行之非也永卿)
(曰粤若者所謂越若來三月是也所謂稽古者則所謂/惟稽古是也先生曰然今按藝文志注秦延君說曰若)
(稽古三萬言則是曰若稽古當作四字句今乃/以堯典曰為一句若稽古帝尭為一句非也)解放勲
為稱堯之道(伊川語録放勲非尭號盖史稱尭之道也/謂三王而上以神道設教至尭方見於事)
(功也後人以放勲為尭號故記孟子者遂以尭曰為放/勲非也若以尭號為放勲則臯陶當號允廸禹自文命)
(下言敷於四/海有甚義理)講周官經世之務當知三代致治之意(龜/山)
(語録熈豐君子皆通世務而所取為證者漢以下之事/而已有為秦漢以上之説者與之争取不勝今之論事)
(多以三代為言實未必曉有能以三代之徳與之剖析/是非有不戰而自屈者然須深知三代致治之意方可)
(若周官之書先王經/世之務也不可不講)行周官之法度當有關睢麟趾之
仁(龜山語録明道常曰有關睢麟趾之意/然後可以行周官之法度盖深達乎此)論象魏之布
法當有周家舊法之說(司馬温公辨吕惠卿一月變法/一歳變法謂周禮正月布法盖)
(布周家/舊法也)其於詩與春秋也自從刪後更無詩其知詩也
達(邵康節詩曰須信畫前元/有易自從刪後更無詩)置心平易始知詩其論詩
也明(吕童蒙訓横渠讀詩詩云置心平易始知/詩楊中立曰如此詩則可以讀三百篇矣)靈臺之
詩非文王之受命理窟辨之(横渠理窟靈臺民始附也/先儒指以為文王受命之)
(年此極害義文王之於紂而事之盡道矣先/儒觧經如此君臣之道一不明何有義理哉)破斧之詩
非周公之真破斧正蒙駁之(横渠正蒙訓既破我斧又/缺我斨言四國亂離烏能)
(有為徒破缺我斧斨而已周/公征而安之愛人之至也)究春秋之始於王道迹熄
之餘(龜山語録春秋始隐其説紛紛無定論孟子有言/王者之迹熄而詩亡詩亡然後春秋作平王之崩)
(在隱公三年則隱公即位實在平王時平王/東遷黍離降為國風則王詩亡而春秋作)窮春秋之
終於聖人感麟之因(伊川入關語録孔子感麟而作春/秋或謂不然如何曰春秋不為感)
(麟而作然麟不出春秋豈不作孔子之言盖亦有素因/此一事而作故其書亦於此終如畫卦因圖書果無圖)
(書八卦/亦作)五伯功罪莫逃於觀物之一書(康節觀物篇五/伯者功之首罪)
(之魁也春秋者孔子之刑書也聖人先立其/功後定其罪人有功必俱録之不可不知也)文姜罪戾
莫逭於遺書之數語(遺書問禘於太廟用致夫人是哀/姜否曰文姜也文姜與桓公如齊)
(終啓弑桓之惡其罪大矣故聖人止曰夫人而去姜氏/夲朝太祖立法極合春秋之意有夫因婦而被殺以婦)
(為首正/與此合)噫諸儒議之僭之叛之之後使非先正諸公尊
信講明之篤則言語之禍甚於煨燼之慘也夫何吕王
者流復蹈前失千機百穽紛紛不已觀卦之畫指為老
鸛小大之雅指為老鴉非議經而何(聞見録東坡答劉/道原書云方新學)
(經觧紛然日夜摹刻不暇近見京師經義題有其善喪/厥善其厥不同何也又説易觀卦本是老鸛大小雅本)
(是老鴉此類甚多王/氏之學穿穴至此)新義之行求附六籍字說之作繆
戾不經非僭經而何(王荆公作新義字說/為科舉取士之業)記經粹學謂
非法言春秋直筆謂非聖經又何其叛耶(熈寜元年詔/講筵罷講禮)
(記先是王安石数難禮記之非上曰禮記既不皆法言/擇其中有補者講之如何安石曰陛下必欲聞法言宜)
(改他經故有是詔一又熈寜四年進士罷詩賦安石作/詩書易周禮禮記  經兼以語孟毎試四塲初本經次)
(兼經并大義十道次/論次策春秋不與焉)噫王氏之經皆唱於吕蔡之徒而
不能不譏於蘇程之黨能亂於熈豐之間而不能不絶
於元祐之後吾聖經昭昭日星萬世不泯蛙鳴蟬噪者
豈足為輕重哉後之諸儒當以先正為依據云
　　　傳注
三傳束髙閣遺經究終始觀此則傳注之學為可略寜
道孔聖誤諱言鄭服非觀此則傳注之學為可用嗟夫
同異黨伐者雖不足以造聖經之純全而獵渉鹵莽之
患尤甚於黨伐捃摭訓詁者雖不足以極聖經之精奥
而髙談闊論之病尤深於訓詁何者侯國棄籍咸陽焚
經使孔壁之簡不傳愽士之官不立師友之學不講訓
注之書不作則間斷殘缺人誰知經安得不賴補綴百
孔之功吾能因經以考傳之得失因傳以遡經之本原
此其所學果何所負而殆欲盡略之乎夫易雖以卜筮
存而實亡考經觧所援差之毫釐繆以千里之語而易
初無此文則不全也甚矣使非田焦費髙開其原陳元
王弼導其流後人何從見易乎噫讀易未識卦爻已謂
十翼非孔子之言此温公所深憂也(司馬温公曰讀易/未識卦爻已謂十)
(翼非孔子之言讀禮未知篇/數已謂周官如戰國之書)詩自春秋作而已失觀論
語所援素以為絢偏其反而之句而詩初無其辭則所
亡者多矣使匪申公毛韓為之訓鄭𤣥賈逵為之注後
人何從知詩乎噫讀詩以先儒為非則啓後學之穿鑿
此元城所極論也(元城語録元城謂馬永卿曰某嘗讀/韓詩有雨無極篇序云正大夫刺幽)
(王也首云雨無其極傷我稼穡浩浩昊天不駿其徳因/曰詩中云正大夫離居豈非序所謂正大夫乎凡此事)
(但欲吾友知耳若又以先儒為/非則啓後生穿鑿害愈大矣)既脱酒誥復失武成書
非全也設非伏生受業孔氏為注何所取而為軌範乎
兒寛一篇聞者喜色夏侯一言已知變事烏可謂無用
之學(並前漢/本傳)嗚呼學書未精而效伊川疑金縢元城疑
稽古者皆自文之說耳(伊川語録問金縢周公代武王/死何如曰此只是周公之意其)
(辭則不可信只是本有此事後人自作文是此一篇尚/書文顛倒處多如金縢尤不可信  又元城語録元城)
(謂馬永卿曰今之書乃漢所謂尚書自作尭典以上書/序也其舊他序同在一處孔氏移於諸篇之首尭典兩)
(字乃篇題也其下粤若發語之辭也/今孔氏以若為順古道而行非也)既失月令又失王
制禮非全也(月令吕不韋作/王制漢儒作)設非髙堂后蒼大小二戴
何所取而為儀文乎傳一大學學者賴之(伊川雜録唐/棣見伊川問)
(學何如入曰入徳之門無如大/學今之學者頼有此篇僅存)得一中庸終身所用(伊/川)
(語録善讀中庸者只得此/一卷書終身用不盡也)烏可謂無益之書嗚呼學禮
未盡而曰晁氏議曲禮泰伯議儒行者皆輕薄者之言
耳(晁氏客語曲禮曰毋不敬毋不敬則焉有傲欲傲不/可長欲不可縱疑注䟽之言非經也  又李泰伯儒)
(行非孔子言也盖戰國時豪士所以高世之節耳其條/十有五然㫖意重復要其歸不過三数塗而已一篇之)
(内雖時與聖人合而稱説多過或曰哀公輕儒孔子/有為而言曰多自夸大以揺其君豈所謂孔子者哉)學
官不立周禮最闕所頼者河間之獻康成之箋而是書
不至絶響此龜山謂周官經世之務不可不講必有見
也(龜山語録須深知三代致治之意方可若/周官之書先王經世之務也不可不講)麟筆既絶
策書不存所賴者左氏公榖之傳賈誼諸儒之訓而是
學不至如綫此明道謂經不通求之傳傳不通求之經
盖有㫖也(龜山語録伯淳先生嘗云看春秋若經不通/當求之傳傳不通當求之經如左氏君氏卒)
(君氏乃惠公繼室聲子也而公羊書曰尹氏傳云夫人/也聲子書曰君氏是何義須以尹氏為正以所得求之)
(經/)噫六經不全諸儒補葺固為聖經之幸諸儒未備先
正推廣豈非聖經之大幸歟夫莘老易傳游酢所序(孫/莘)
(老易傳游/酢為序)東坡易傳晁氏所敬(聞見録晁以道問東坡/曰先生易傳當傳萬世)
(曰尚恨某不/知数學耳)或發於太極之圖(周茂叔作/太極圖)或廣於先天
之説(邵康節/先天易)此易之學益明也雨無極之章必參韓詩
(見/上)淇水之章必推逸詩(捫蝨集今書傳所載逸詩何限/惟琴書載衞女之詩所謂思歸)
(引者獨見全篇云㳙㳙流水流于淇兮有懐于衞靡日/不思執節不移兮行不詭隨坎坷何辜兮離厥茨是詩)
(始言淇水有似乎竹竿次言離厥茨有似乎墻有茨則/逸詩之言類乎此者多惟有不純故不見取於孔子)
或論黍離則知人心之不變(元城語録曰黍離之詩嘗/見老先生言惟劉銘説最)
(善其說謂人之情於憂樂之事初遇之則人心變焉次/遇之則人心微變三遇之則人情如常矣君子則不然)
(其行役也徃来非一見之也初見稷之苗又見稷之穗/又見稷之實而感傷之心終始如一不少變焉此詩人)
(之意也若謂視苗以為穗/視穗以為實則失之逺矣)或觧狡童而知人心之已離
(龜山語録問正叔曰詩比其君狡童碩䑕則已甚其說/如何曰此理舊疑来因學春秋遂别其意春秋書突之)
(奔及其歸皆曰鄭伯突其書忽止曰鄭怱盖不以忽為/君也不以為君故目之為狡童魏之碩䑕魏之重斂則)
(人心之離亦可見矣/人心離則為獨夫)此詩之學益明也書一也老泉有
論東坡有觧(老泉文有洪範/論東坡作書觧)禮一也泰伯有論横渠有
觧(墓誌李遘字泰伯南城人有/易禮二論又横渠有禮記觧)以言其周禮則子由論
三者之疑(子由文論周禮王畿之疑諸/侯封國之疑公侯鄉遂之疑)泰伯著五十篇
之論(泰伯有周禮/禮論五十首)以言其春秋則泰山著尊王之書(孫/復)
(學春秋著尊王/發微十二篇)康節著觀物之論(康節先生觀物/篇全論春秋)他如
五經口義(胡安定有五/經講筵口義)經學理窟(横渠有經/學理窟)講於經帷
藏於秘閣非可一二數嗚呼諸公之有功於聖經賢傳
也多矣至若伊洛之門紬繹奥義講明正訓其論議精
粹儼如面命後學又有依歸之地易觧一部親筆所撰
中庸講議不滿復著於禮之數雖定於陜西諸公而禮
文未詳非自為不可也於春秋之傳雖成於劉質夫而
說或未盡非自為不可也於樂也書也雖分撰於閩中
諸公而非親說亦不可也噫曽經先生之手無遺議矣
(遺書問先生聞有五經觧已成否曰惟易須親撰諸經/皆關中諸公持去以頥説撰成之禮之名數陜西諸公)
(刪定已送與吕與叔與叔今死矣不知其書安在也然/所定只禮之名數若禮之文若非親作不可也又尹和)
(靖語録劉質夫作春秋傳未成有問伊川答曰已令劉/絢作自不湏頥費工夫也劉傳既成門人請觀伊川曰)
(須頥親作又陳長方見尹子於姑蘇問/中庸觧尹子曰先生以不滿意焚之矣)中興以來家傳
人誦故朱氏之易傳(晦菴遺文朱震進易説謂太/極圖傳自陳摶种放穆脩)胡氏
之春秋(紹興七年趙鼎曰胡安國昨進春秋必經聖覽/上曰安國所觧朕置之座右雖間有傳注頗能)
(發明經㫖朕喜春秋之/學率二十四日讀一過)盖得凾丈謦欬之餘列於秘府
萬古有光觀髙宗進讀胡氏春秋謂安國所觧朕置座
右間有傳注頗明經㫖吁傳注之學其不可略也如此
夫前輩有詩曰讀書未到康成處安敢髙聲議漢儒敢
誦此以為後學之戒
　
　
　
　
　
　
　
　
　
　
　
　
　
　古今源流至論後集卷八
欽定四庫全書
　古今源流至論後集卷九　　宋　林駉　撰
　　　史學
論史於麟經絶筆之後至司馬遷史記而止論史於麟
經成書之後至歐陽公唐史而止甚矣作史之難也班
史失之同范史失之誕陳夀之志三國失之誣陸機干
寳諸人之史晉失之謬其餘諸家紛紛盖不足論大抵
作史有法論史有體觀史之表取其抑揚之大義而不
當取其登載之年月觀史之書志史歴代則述歴代之
沿革史一代則著一代之可否觀史之紀傳當得褒貶
直筆是非公論而未暇較其異同也嘗攷遷史之表矣
三代世表所以觀百世之本支攷黄帝之初先列譜系
以祖宗為經以子孫為緯則五帝三王皆出於黄帝此
帝王授受之正統可見也(史記三代世表自黄帝以/後至周其譜系皆出黄帝)六
國年表所以示天下之名分故齊康公之十九年為田
和遷居海上而書田齊太公卒且繫之康公二十年康
公既卒始書田齊此尊卑逆順之正理可見也(六國年/表齊年)
(表曰田常曽孫田和始列為諸侯遷康公海上食一城/時康公十九年也又齊年表康公二十年曰田和卒康)
(公二十一年曰田桓公午立康公二十五年田齊伐燕/取桑丘按康公雖遷海上然田齊有大事皆繫於康公)
(之年至康公二十六年康公卒其/齊年表乃書田公遂并齊而有之)十二諸侯年表以下
以地為主故年經而國緯所以觀天下之大勢也髙祖
功臣年表以下以時為主故國經而年緯所以觀一時
之得失也秦楚年表上尊義帝而漢居其中明大義也
將相年表上繫大事之記明職分也(並本表所/載如此)至唐之
表猶有遷之遺意焉表宰相則書杜如晦為侍中仍監
東宫兵馬之事盖言宰相不當下行有司之職(唐宰相/表正觀)
(二年正月辛亥兵部尚書如晦檢校/侍中攝吏部尚書仍監東宫兵馬事)魏徴為秘書監反
帶參豫朝政之銜盖言他官不宜上任宰相之權(貞觀/四年)
(二月蕭瑀為御史大夫參議朝政貞觀/三年二月魏徴以秘書監參議朝政)唐之宰相稱號
如此豈不為後人之戒表宰相世系則書裴氏之房有
五而宰相十七人劉氏之房有七而宰相十二人唐之
諸臣能修家法如此豈不為後人之勸(唐宰相世/系表云)此馬
遷歐陽之表其寓抑揚大義深矣哉嘗攷遷史之書矣
封禪一書固述帝舜以下也正以著當時求仙之詐平
準一書固述歴代也正以譏當時征利之非於禮書則
載孫卿禮論而不載叔孫通綿蕞者以見野儀之失而
古禮之得也於厯書則載古厯九百四十分之法而不
載太初八十一分之法者以見太初之踈而古厯之宻
也(並遷史/八書)至唐史之志猶有遷之遺㫖焉董仲舒劉向
子歆以春秋洪範論災異之證班固合三說而志五行
(前五行志董仲舒治公羊春秋始推隂陽為儒者宗劉/向治穀梁春秋数其禍福傳以洪範與仲舒錯至向子)
(歆治左氏傳其春秋/意亦已革矣云云)范史因之晉史又因之歐公自立
特見考武徳以來著其災異削其事應而不徇漢儒之
論此志五行之得體也(唐五行志不載漢儒之/論俱載武徳以来證應)馬遷考
經星常宿纎悉不遺為天官之書(天官書歴論經星緯/星諸宿及天文風雨)
(日月皆/述之)班固因遷舊說而志天文晉史因之隋史又因
之歐公獨以一代天文災異者從事考武徳以来某星
為祥某星為異而不泛言彼蒼之象此志天文之得體
也(唐天/文志)此遷之論歴代歐之論一代其沿革大㫖微矣
哉又嘗攷遷史之紀傳世家矣子長以事之繫於天下
則謂之紀秦始皇已并六國事異於前則始皇可紀也
項羽政由己出且封漢王則項羽可紀也孝惠髙后之
時政出房闥君道不立雖紀吕后亦可也子長以事之
有大於列傳則係之世家夫子在周則臣道在後世則
師道故以世家别之陳涉在夏商則為湯武在秦則為
陳涉故以世家係之蕭曹良平雖曰通侯而勲烈冠於
群后皆社稷之臣則亦列於世家也列傳褒貶尤有深
意以伯夷居於列傳之首重清節也以孟荀冠於淳于
之徒尊吾道也以莊周附於老子以申不害附於韓非
别異端也他如佞倖酷吏日者龜䇿滑稽貨殖游侠皆
為當世而發吁有㫖哉至唐之紀傳視遷亦不多遜紀
太宗而譏以牽於多愛之言非妄也盖得於讀等慈之
碑(等慈寺碑等慈寺在鄭州汜水唐太宗破王世充竇/建徳乃於戰處建寺云為陣亡薦福太宗不世之主)
(而牽惑習俗崇信浮屠豈以其言浩愽為/可喜耶余於本紀譏其牽於多愛者此也)紀武宗而責
以好惡不同之語非誕也盖得於讀㑹昌之文(會昌投/龍文余)
(修唐本紀至武宗以謂奮然除去浮屠鋭矣而躬受道/家之籙服藥以求長年以此知非明智不惑者特好惡)
(不同爾及得㑹昌投龍文見其自稱承道繼元昭明/三光弟子南岳炎上真人則又益以前言為不謬矣)韓
愈使王庭湊之節舊史没其事今乃書其實盖以明忠
臣之義陽城諫延齡之相舊史寘於隱逸今乃列於卓
行盖以表君子之功入秦系於隠逸出劉蕡於文苑皆
所以示揚善褒徳之意(新史記傳有條不紊如陽城昔/在隱逸今書之於卓行秦系昔)
(人不傳今書之於隠逸韓愈使王庭湊之節舊史不書/今乃書之所以明君子之節太宗拒魏徴之諌有殺田)
(舍翁之語舊史則書今乃不書所以掩人君之闕此新/史之得也舊史以髙智周薛季朝王方翼之功業而槩)
(之以良吏以陳子昂之諌諍劉蕡之切直而槩之於文/苑以吴叔之忠義而槩之於外戚以陽城之卓異而槩)
(之以隱逸以孫思邈之髙尚而槩之以方技/是畧其大行而取其小節此舊史之失也)此遷史唐
史之紀傳世家真得褒貶直筆是非公論歟嗚呼世無
馬遷無以示後人作史之例世無歐公無以洗諸子作
史之陋然自固而下亦不可不辨也且以言其表則王
子侯表遷則斷自建元以武帝始有分封之制也而固
則自髙文以來叙之何昧耶(武帝從主父偃之請始令/諸侯王子分封遷作王子)
(侯表特始建元者此也按班固亦作王子/侯表不始於建元自髙文以来皆表之)公卿百官表遷
則係以大事以驗大臣賢否之職也而固則削去不録
止書拜罷年月而已何略耶(遷史作漢興将相名臣表/上記大事次相次將次大)
(臣至固作百官表上表載官/制沿革下表載拜表年月)古今人物表以區區一夫
之見而欲定生民以來賢聖愚智之差等又何其不知
量耶(固作古今人物表分為上中/下九等自三皇至秦皆録之)以言其志則髙祖之
創南北軍武帝之置羽林軍此一代大政也固則不志
兵使節度無所攷光武之三十税一和帝之縱民煑鑄
此一代之急務也曄則不志食貨使豐耗無所稽(西漢/無兵)
(志東漢無/食貨志)志郊祀者不計巡幸里數之逺(聞見録舜一/歲而巡四岳)
(南方多暑以五月至衡山北方多寒以十二月至常山/世頗疑之漢書郊祀志武帝自三月出行封禪又並海)
(至碣石又巡遼西又歴北邉又至九原五月/還甘泉僅以百日行萬八千餘里尤荒唐矣)志天文者
反略當代災祥之事(班史晉史志天文大/抵不言當代災祥事)以言其紀傳
則范史紀皇后而不知尊卑之分(東漢皇后有紀如光/武郭皇后光烈隂皇)
(后明徳馬皇后和/熹鄧皇后是也)三國紀曹魏而不辨逆順之理(三國/志以)
(魏為/帝紀)甚者晉史之紀繆誤愈甚貶晉之亡也且有鰲墜
三山鯨吞九服之言即恊夫歌詠之辭貶惠皇之失御
也且有溽暑之氣方聞淫哇之音罕記即恊夫表奏之
語此諸史著紀之失然也(並晉紀/云云)固論蕭何之理家而
不思記載之反覆(聞見録蕭何傳先言民上書何彊賤/買民田宅数千人後言何買田宅必)
(居窮僻處曰令後世賢師/吾儉其反覆不可信如此)論釋之之不調而不思表傳
履歴之乖誤(洪邁續筆漢書紀傳志表矛盾不同非惟/一張釋之為甚本傳云釋之為騎郎事文)
(帝十年不得調袁盎請徙補謁者後拜為廷尉逮事景/帝歲餘為淮南相而百官表所載文帝即位三年釋之)
(為廷尉至十年書廷尉昌廷尉嘉又二年凡歴十三年/景帝乃立而張歐為廷尉則釋之未嘗十年不得調又)
(未嘗以廷尉/事景帝也)曄以忠義董宣列於酷吏之儔以直諒鄭
衆列於宦者之徒(見東漢酷吏宦者傳董宣在/酷吏傳首鄭衆在宦者傳首)夀因私
忿未復而訾諸葛瞻之失(陳夀父與諸葛有忿/因作傳訾瞻之失)索米不
獲而不立丁儀之傳(夀因丁廙索米當立丁圭/傳後不獲遂不立丁儀傳)他如南
北紛錯陳隋乖謬盖未能縷數者此諸史立傳之過然
也世之好議論者曰蘇子由古史之作而遷史無直筆
(蘇子由作古史/議遷史之非)吴縝糾謬之出而歐史無全美(哲宗朝/吴縝進)
(唐史糾繆凡二十條一以無為有二似實而虛三書事/失實四自相違舛五年月時世差互六官爵姓名謬誤)
(七世系鄉里無法八尊敬君親未嚴九紀志表傳不相/符合十一事兩見而異同不壹十一辭義踈略十二事)
(状叢複十三宜削而反存十四當書而反闕十五義例/不明十六先後失序十七編次未當十八予奪不常十)
(九事有可疑二/十字書非是)往往以微失細過吹毛求疵噫亦苛矣
議遷史者以遷之妄述宰我常從田常而不知左氏所
述闞止争政之由(伊川語録史記載宰予被殺孔子羞/之嘗疑田氏不敗無縁被戮若為齊)
(君而死是乃忠義孔子何羞之有及觀左氏乃是闞止/為陳常所殺亦字子我謬誤如此  又潁濵文太史公)
(言宰我為臨淄大夫與田常作亂夷其族孔子恥之余/以為宰我之賢列於四科不至於從叛逆也盖田常之)
(亂本與闞止争政/闞止亦字子我也)遷之妄稱子貢一出變易五國而不
知左氏所載伐魯伐齊之故(子由文太史公稱子貢一/出而存魯亂齊破吴強晉)
(伯越予觀左傳齊之伐魯本於悼公之怒季姬而非陳/常吴之伐齊本怒悼公之反覆而非子貢凡太史公所)
(記皆非也盖戰國説客誤為/子貢之辭而太史公信之耳)遂以是為遷史之失嗚呼
盍亦究史遷傳信之誤乎盖遷承秦滅籍之後左氏不
立學官經傳無傳始誤於游說之辭若後儒知其闞止
争政知其伐魯伐齊者以左氏歴歴可㨿也遷何尤焉
(漢左氏不立學官劉歆遺書太常請立亦未/顯至後漢鄭賈諸人皆習左氏而左氏始盛)議唐史者
以穎達之字傳云仲達碑云冲逺字畫之訛也(集古録/孔穎達)
(碑其文磨滅今以其可見者質於唐書列傳傳云字仲/達碑云字冲逺碑字多殘缺惟其名字特著可以正傳)
(之謬不疑以冲逺為仲達以此知文字轉易失其真者/何可勝数幸而因集録所得以正其訛舛者亦不少也)
裴光庭之謚傳云忠憲碑為忠獻字音之訛也(同上裴/光庭碑)
(張九齡撰元宗御書唐書傳云光庭素與蕭嵩不平及/卒孫琬希嵩意謚曰克平帝聞特賜謚曰忠憲云碑後)
(題額皆為忠獻傳云撰揺山徃則而碑/云往記此碑元宗自書不應誤碑如是)其傳子儀則不
書微時之所征討(郭子儀廟碑髙參文其序子儀功業/不甚詳而載異姓處宻討沙陀處宻)
(事則唐書列傳無之盖子儀微時所歴其後遂立大勲/宜乎史畧不書也然唐書有處宻處月朱耶孤注等皆)
(是西突厥薛延陀别部名號余於五代史求沙陀種/類卒不見本末參謂處宻為沙陀不知何所㨿也)其
傳張廵則不書大小數百戰之功(張中丞傳嗚呼張巡/許逺之事壮矣秉筆)
(之士皆喜為之稱述然以翰墨所記考唐書列傳及韓/退之所書皆互有得失而列傳最為䟽畧盖云史家當)
(記大節然而大小數百戰屡敗賊兵其智謀才力/亦有過人可以示後者史家滅而不著可惜也)遂以
是為唐史之誤嗚呼盍以考紀傳分撰之始乎盖歐公
所修者紀志宋公所修者列傳時慮其體不一命歐公
脩而一之公受命而退一無所易見公愛人以徳也公
何病焉若夫子由吴縝所作是又前輩互相正救之意
不然温公作通鑑猶自為考異三十卷則作史安有無
遺論歟此二公非所以短司馬歐陽正所以愛司馬歐
陽也
　　　論詩
觀詩之為美為箴原於虞廷君臣之詠觀詩之為譏為
諷原於夏人昆弟之歌嗟夫周詩三百盖經聖人手也
一歌一詠尚有源流則後之騷人墨客與盟詩壇者其
可不祖風雅之體乎是故詩言志歌永言後世傚之以
為歌一曰風二曰賦後世擬之以為賦吟詠情性轉而
為吟故嗟嘆之易而為嘆自詩變為樂府之後孔子作
龜山操(韓文孔子以季桓子受齊女/樂諫不從望龜山而作操)伯竒作履霜操(尹/吉)
(甫子名伯竒無罪為後母/譛而見逐自傷作履霜操)牧犢子作雉朝飛(齊牧犢子/七十無妻)
(見雉䨇飛感而/作雉朝飛操)即或憂或思之詩自詩變為離騷之後
賈誼之弔湘(賈誼在長沙/作弔湘賦)楊雄之畔牢愁(本/傳)即或哀或
愁之詩凡此皆詩之體制源流也振振鷺三言之所起
關關睢鳩四言之所起維以不永懐五言之所起魚麗
于罶魴鯉六言之所起交交黄鳥止于棘七言之所起
我不敢傚我友自逸(劉馮事始云詩三字至八字皆自/毛詩如三字若鼔淵淵醉言歸之)
(類四字若關關睢鳩在河之洲之類五字若誰謂雀無/角何以穿我屋之類六字若俟我於庭乎而充耳以青)
(乎而之類七字若交交黄鳥止于棘之類/八字若節南山云我不敢傚我友自逸)八言之所起
(注見/上)凡此皆詩之句讀源流也然自己刪之後詩雅蕭
條有如蘇李之髙妙嵇阮之冲澹曹劉之豪逸謝鮑之
清奥徐陵庾信之靡麗華藻白樂天栁宗元之放蕩嘲
怨此數子非不可與言詩嘲詠風月亡禆風教夸耀煙
雲無關政體其視詩人愛君憂國之情無有也此邵康
節謂其刪後無詩宜矣(邵康節詩云須信晝前原/有易自從刪後更無詩)雖然
諸葛武侯出師一表尚有傅説訓誨之辭陸宣公論諌
之奏猶有孟子仁義之談孰謂周詩以後絶唱寡和之
甚邪愚嘗謂晉之淵明唐之杜甫非可與刻繪者例論
當以古人求之可也且淵明處世優游自適桑栗里閭
得酒輙醉盖不可以名利羈絆故發而為詩和平自然
無纎毫累太羮元酒淡乎無味一唱三歎邈乎希聲隱
然有至味至樂之妙讀命子等詩虚静平淺有孤鶴任
風之態歸去來一辭蕭然物外有閑鷗忘海之勢至若
自晉以前皆用義熈年號入宋以後惟書甲子(並見陶/淵明詩)
(集/)讀之者自能扶綱常於紛亂之餘起風教於陵遲之
後豈可以後之詩論耶杜甫流落劒南放散沅湘往来
夔陜之間奔走寇亂之際飲食言笑歡愉嘆戚無一息
而忘夫君北征之篇盖倉卒問家室而作也使或者處
之對童稚語妻子他不暇顧而終篇諄復惟及國事山
谷喜之謂退之南山不必作登慈恩塔寺此正陪諸公
遊遨而作也固宜笑談戯謔傲視八極以樂其心而措
意立辭意在言外荆公謂其譏天寳時事則其憂國之
意果何如哉(並杜/詩注)杜䳌之詩忠愛之念天地實臨北征
之詩忠毅之色秋霜之嚴與栢舟考槃之詩異辭同體
豈可以後之詩論耶(並杜/詩)世之論者謂韓昌黎以淵明
嗜酒有所託而逃者似未許之不知退之當元和之際
思欲致君不幸有嶺表之行故進李杜而退淵明亦愈
自喻之言又謂歐公平生不愛杜詩必有短者不知歐
公方倡古文以抑末學不好杜詩所以權時而救弊也
(貢父詩話歐公平生不甚愛杜詩而謂韓吏/部絶倫又歐公變崑體以古文為後學倡)不然東坡
喜淵明之癯而實腴謂曹劉鮑謝皆所不及(東坡喜淵/明詩癯而)
(實腴雖曹劉鮑謝李杜皆所不及山/谷謂東坡飽喫惠州飯細和淵明詩)山谷亦以子美之
詩為靈丹一粒何耶(黄魯直謂子美之詩如/靈丹一粒㸃鐵成金)噫金屑雖
貴着眼成病文章雖多於性有害論淵明之詩當取其
有補風教論子美之詩當取其愛君憂國外是不論徒
工於文墨章句間豈深知二公哉陶杜之後而得美刺
箴規之㫖吾於楊歐蘇黄見之夫自宋興以来名公鉅
卿馳騁翰墨固不可一二數求其備政治裨風教者四
君子有功焉楊文公超出於岐㠜㓜稚之時觀其願秉
忠清節終身立聖朝之句則知有致君堯舜之意(楊文/公年)
(十一送中書再試執政令賦喜朝京闕詩立就且有願/秉忠清節終身立聖朝之句宰相表賀見湘山野録)
讀其介推母子伯夷兄弟之句則知有綿上首陽之
風異時范文正公因文而知其道至躋之大雅大忠之
列可見矣(范文正公讃楊公像曰昔王文正天下謂之/大雅冦萊公天下謂之大忠樞宻扶風馬公)
(天下謂之正直此三公一代偉人也公與三君/子深相交許情如金石則公之道其正可知矣)歐公以歌詠
為諷諌之首其曰玊輦經年不遊幸上林花好莫争開
節盤遊也其曰君王念舊憐遺族當使無權保厥家抑
外戚也(髙宗時綦崈禮言歐陽脩立朝以諌諍為心若/春日帖子盖宫禁門戸祓除祈祝之辭異時作)
(者不過頌徳歌福而已至脩乃中舍規諷嘗讀脩之詞/有曰陽進升君子隂消退小人勸上以用威斷也有曰)
(玊輦經年不遊幸上林花好莫争開勸上以節盤遊也/有曰聖主本無聲色惑宫花不用妬新粧諷上以逺女)
(色也於温成皇后閣乃曰君王念舊憐遺族當使無權/保厥家又有所謂焉是時温成薨上念之不已其叔父)
(尭佐且将用矣公議/未然故脩因是申諷)異時蘇公以犯顔敢諌為公序之
確矣(蘇軾序歐陽脩之文曰自歐陽子出天下争自磨濯/以通經學古為髙以救時行道為貴以犯顔敢諌為)
(忠長育成就至嘉祐末號/稱多士歐陽之功為多)繼而蘇黄間見疊出蘇之正
節勁氣傲雪凌霜黄之風韻灑落光風霽月(見道學/傳授門)則
形於歌詠尚可想見英風清節之美是中惟可飲醇酒
意則在於詆新法閑送苕溪入太湖意則在於譏水利
(見坡/詩集)嗚呼沔彼流水不在於水而在於規鶴鳴九臯不
主於鶴而主於誨蘇公之詩盖得比興而為詩也東坡
䟦漁父則取其清新婉麗之作(東坡䟦山谷/漁父詩云云)東坡送孟
容詩則起堅城受我降之語(山谷云子瞻詩句妙一世/乃云送孟容詩效庭堅體)
(盖退之效孟郊樊宗師之比以文滑稽耳故詩云我詩/如曹鄶淺陋不成邦公如大國楚吞五湖三江赤壁風)
(月笛玉堂雲霧牕句法/提一律堅城受我降)嗚呼韓昌黎詩豪矣未必熟李
太白詩深矣未必暢山谷之詩盖兼數子所長而為詩
也故論東坡之詩為得於淵明論山谷之詩為得於子
美誠至論歟噫聶夷中四月賣絲五月賣穀之詠或者
猶以周詩許之(聶夷中詩曰四月賣新絲五月賣新榖/醫得眼前瘡括却心頭肉或謂有三百)
(篇之/㫖)况晉之淵明唐之工部我朝之楊歐坡谷四公其
有補於風教也不少君子安得不進於三百篇之列也
　　　字文
王荆公之辨字説以觀為鸛以雅為鴉君子以為怪(聞/見)
(録東坡答劉道原書云新學説易觀卦本是老鸛/大小雅本是老鴉此類甚衆王氏之學穿穴至此)王聖
美之治字學以水之小者曰淺金之小者曰錢君子以
為鑿(筆談王聖美治字學演其義以為古文古之字説/皆從左文凡字其類在左其義在右如木類其左)
(皆從木所謂古文者如淺小也水之小者曰淺金之小/者曰錢反而小者曰殘見之小者曰賤如此之類故以)
(淺為/義也)甚矣字學不可不講也亦不可過用其心也何者
閲字未盡偏傍固世儒所不予而苦於竒字或者議其
艱深以不識字而見譏者固不足道而人譽其多識且
以為終身之恨此荆公聖美之說宜夫君子不與也夫
古者虫書鳥跡象形指事凡假借轉注姑以代結䋲記
遺忘耳故其字有省文有借用後世皓首㸃畫勞心偏
傍好異過竒往往以巳見合古文故其字有篆𨽻之變
有傳寫之訛此古今字文之所以異歟彊可為強則如
記南方之強(記中/庸)遲可為遲則如詩之行道遲遲匹可
為鴄則如軻書之匹雛(並本/書)是所謂省文之字吕令言
載青旂則載通為戴(記月/令)漢史言神爵則爵通為雀借
此字而彼用可也(漢書宣/帝紀)漢文紀云祝釐是借釐為禧
矣禮樂志云熈事是又借熈為禧矣借一字而兩用可
也(並本/書)漢髙紀繇咸陽則與徭通文紀無繇教訓其民
則與由通百官表臯繇則與陶通李尋傳繇俗則與謠
通韋孟詩犬馬繇繇則與悠通班固賦摸先聖之大繇
則與猷通借一字而六用亦可也(並本/出處)是所謂借用之
字若此數者豈非古者制字之正乎自夫有篆𨽻之鑿
也糺亂兩字初非通用而𨽻古之初冩用混淆至糺變
為亂灋法兩字亦非通字而𨽻書之後多倦㸃畫至灋
轉為法棗字從朿不從來古文也後儒觧漢書先生來
來而為棗劉字從丣(音/酉)從金古文也後儒論漢史書姓
劉為卯金(筆談古文自變𨽻其法已錯亂後轉為楷字/愈益訛舛如兩漢篆文尚未廢庶有可疑者)
(如漢武帝以隱語召東方朔云先生來來觧云來來棗/也按棗字從束音刺不從來此或是後人所傳非當時)
(語如卯金刀為劉貨泉為白水真人此則出於緯書乃/漢人之語按劉字從卯從金如桺駵畱皆從丣非卯字)
(也不知縁何如此字/書余見周禮諸書)自夫有傳寫之訛也榷酒漕運則
以榷而從木救以砭劑則以􁀙而從金(吴縝作新唐書/辨疑凡二十條)
(至字書亦本如唐承訓傳載婦弱持陬則以棷為陬張/建封傳困□不起則以蹙為□救以砭劑以􁀙而從金)
(榷酒漕運以榷而/從木如此類甚多)互字則易而為牙(筆談牙儈本唐人/以牙為互字如互)
(市類是也後人互字/傳冩為牙遂為牙矣)臘字則易而為獵(唐史蕭炅不學/讀伏臘為伏獵)
(挺之言於九齡曰省/中豈容有伏獵侍郎)書魚為魯冩帝為虎(抱朴子曰書/之寫以魚為)
(魯以帝/為虎)若此數者豈非後人論字之謬乎嗚呼三豕渡
河非子夏莫之辨(左/傳)石鼓聱牙雖昌黎亦未之曉(韓文/石鼓)
(歌/)信矣夫字學之難也雖然古今之文雖變而所以為
理者未嘗變増損之畫雖異而所以為説者未嘗異吾
嘗觀先正諸公講明經史推究傳注其有補於後學也
多矣而區區篆𨽻傳寫之過一洗萬古而空之劉邠之
刋誤漢書也侯表之紅縣則易而絳縣(侯表載侯戸封/紅縣刋誤曰非)
(紅縣絳/訛為紅)侯表之票客則易而典客(侯表韓信入漢為連/敖票客刋誤曰按史)
(記功臣表作連敖典客即非票/客票典二字轉冩之訛故也)吴縝之糾謬唐史也唐
承訓傳載婦弱持陬則以掫為陬張建封傳困□不支
則以蹙為□(見上/注)二公之刋誤糾謬如是等類未易縷
數姑以一二言之以辨傳寫者之失若程伊川讀論語
曰子在齊聞韶音不知肉味(聞見録今世所傳宰予晝/寝以晝作畫三月不知肉)
(味以三月作音浴乎沂以浴作㳂至為淺陋伊川取之/何耶回何敢死死字自有意義伊川門人改云子在回)
(何敢先學者/類不服也)蘇東坡讀尚書曰思日賛賛㐮哉二先生
盖出新意也説者且以三月之近音子曰之曰近日月
之日疑其為不知篆嗚呼先生所讀者古文所論者古
意豈若俗儒腐唇於篆𨽻間哉是時字説方熾先生極
力排之必不蹈或者之非愚意必有源流不可以私見
議先輩也(東坡書觧云云又時王荆/公作字説程蘇力排之)噫蒼頡之制字盖
以關天地參造化也天粟書雨市妖夜哭萬物由之以
著綱常由之以立百官萬民由之以治則古文誠不可
廢矣惜夫後之諸儒寡識者失之愚過竒者失之鑿必
如楚子因止戈為武以知武之非己功晉伯宗因反正
為乏以知酆舒之必可伐因三蟲食皿為蠱如醫和知
晉侯之疾因亥有二首六身如史趙知絳老人所生日
數之積(並左/傳)庶無失古人制字之本意吁此唐人所以
設明字之科有以夫
　　　字音
昔前輩沈存中之論音韻也曰玖與李異其韻而詩則
恊投我以木李報之以瓊玖梁與慶異其音而詩則恊
黍稷稻粱農夫之慶求其説而不得且謂意别有理也
(沈存中筆談音韻之學自沈約為四聲及天竺梵學入/中國其術漸宻觀古人諧聲有不可觧者如玖字有字)
(多與李字恊用慶字正字多與平字章字恊用如詩或/羣或友以燕天子彼留之子貽我佩玖投我以木李報)
(之以瓊玖終三十里十千維耦自今以始嵗其有君子/有谷貽孫子陟降左右令聞不已膳夫左右無不能止)
(又如孝孫有慶萬夀無疆黍稷稻梁農夫之慶惟其有/章矣是以有慶矣如此亦多今廣韻中慶一音卿然如)
(詩之未見君子憂心怲怲既見君子/庶幾或臧不止慶字恐别有理也)夫學識如存中愽
洽如存中猶不能曉古詩之韻况後學乎然嘗觀上世
之書易近世之詩歌皆有叶韻者而後知詩無有不叶
第古今之字異耳音韻異耳以今字而㑹古音則律度
不諧宜其差以古字而尋古音則宫商相應宜其叶盖
詩之言其字多與音異者字古也字古則音亦古也如
言題彼脊令則題音大叱鱣鮪發發則發音補末若泉
源在左佩玊之儺以儺之音為乃可清人在彭駟介旁
旁以旁之音為補彭說一字也曰與子成說曰不可說
也又曰召伯所說莫一字也曰維葉莫莫曰莫其徳音
又曰歲聿云莫夫同是字也或通用或借用則自古而
音異也多矣(並毛/詩注)豈有古者塗歌里詠之言如是不叶
哉且書曰元首明哉股肱良哉庶事康哉則曰明曰良
曰康不同韻也易曰西南得朋乃與類行東北䘮朋乃
終有慶則曰行曰慶不同聲也借曰明之於良與康固
恊隣韻而行之於慶烏得而恊耶盖廣韻中以慶音卿
若班固賦東都用慶字與成叶(班固東都賦彰皇徳兮/牟周成永延長兮膺天)
(慶/)楊雄草太𤣥用慶字與疆莊叶往往比而用之則知
古人盖用古音也(太元居卦次三長㓜序序子克父測/曰子克父乃能有興也次四見豕在)
(堂狗繫之女測曰見豕在堂其體不慶也次五軸轤調/安安和富真測曰軸轤安和順其疆也次六外其井竈)
(三歲見背則曰外其井竈三歲不享也次九老夫/擐車少女提壺利考家測曰老父擐車其體乃壮)噫書
與易猶或相恊矧所謂古之詩乎此猶曰居古宜用古
也髙馳兮冲天羌愈思兮愁人天與人韻異也以音推
之天之反鐵因也屈原非用古音耶(離騷/經)皎皎霞外屣
萬乗其如脱外與脱音殊也以音推之脱之音退也徳
璋非用古音耶房中歌曰象來致福多與國叶(漢郊/祀志)明
堂詩曰允懐多福亦與職叶(班固/傳)聲若相逺也以賈誼
䟽觀之福之音福則漢人非用古福音耶(前賈誼/傳注)不特
此耳韓昌黎最後出者也濃墨大字作元和聖徳之詩
既韻於雨而旁見疊出或曰魚魚雅雅又曰濡及九有
此詩配吉甫而作是必不茍然者毋乃退之倔強得寛
韻則波瀾横溢泛入傍韻得窄韻則不復旁出因難見
巧歟非也退之平日所習者皆古文故其所作者皆古
音(韓文元和聖徳詩曰皇帝即阼物無違拒曰暘而暘/曰雨而雨云云駕龍十二魚魚雅雅云云浹于族親)
(濡及九有云云作為歌詩/以配吉甫餘見韓文注)噫後人著詩猶或相叶矧所
謂古之詩者乎嗟夫尋古人之音不能求古人之字反
以沈約四聲西域七音後來紛紛等作以強律之古豈
不過哉然嘗論古者字音之失有由矣變於四方言語
之不同鑿於諸儒學識之不廣南方之都音豬(禮記汙/其宫而)
(豬焉注南方/以都為豬)宋人以來音離(左傳宋人歌曰于思于/思棄甲復來注來音離)邾
曰邾婁(公羊齊人鄒邾皆曰邾婁故禮記/亦謂之邾婁盖齊人語如此耳)得來曰登來
在齊有焉(登來亦出公羊曰/得來齊人語也)以居為姬(檀弓何居注音/姬齊魯之間語)
(助/也)以但為地在魯有焉(丙吉傳吉魯人吉曰西/曹地忍之注地但也)曰馮曰
羗楚何陋也(楚詞憑不厭乎求索羗内/恕以及人皆楚人語也)以一為蜀蜀何
訛也(楊子方言曰一蜀也/郭璞注蜀與獨同)吴人稱浦為歩韓碑有之(韓/文)
(碑歩有新收注/吴人謂浦為歩)夷人以龜兹為丘慈或為屈沮漢書言
之(龜玆國者西漢音/丘慈東漢音屈沮)此變於四方言語不同也白樂天
題坐隅詩曰俱化為餓殍殍非孚也而押之可乎杜牧
杜秋娘詩曰厭飫不能飴飴乃餳也而訛之可乎(沈存/中筆)
(談晚唐士人專以小詩著名而讀書滅裂如白樂天題/座隅詩曰俱化為餓殍殍作孚作押韻杜牧杜秋娘詩)
(云厭飫不能飴飴乃餳/耳若作飲音當音飲)吁音况于古也而楊雄賦翰林
主人曰吁顔師古乃鑿而音于(本傳/注)梧音訛胡反古也
而張良傳賛魁梧項籍傳枝梧顔師古乃鑿而音悟(並/本)
(傳/注)此鑿於諸儒學識不廣也嗚呼孰知方言之變諸儒
之鑿其弊猶循習於後歟閩人之舉進士也省試詩題
至以髙與歌同韻此見四方言語之失(國初省試考官/取一卷省題詩)
(以髙與歌同押取在入等乃閩中士人/時考官亦閩人盖閩音以髙歌同音也)范景仁之舉進
士也詩用彩霓考官以沈約郊居賦雌霓連蜷讀霓為
入聲而黜之此見後儒學識不廣之過(范景仁少舉進/士善文賦場屋)
(師之參政王公薦召試學士院詩用彩霓字學士以沈/約郊居賦雌霓連蜷讀霓為入聲謂景仁為失韻殊不)
(知約賦但取聲律便美/非霓不可讀為平聲也)噫安得昌黎諸人與之論古者
哉嗟夫深於竒字方言世儒所師(楊/雄)閲字未盡偏傍識
者譏之信矣夫音韻之學不可不講也雖然君子寜為
范景仁之從古音毋為沈存中之疑古韻寜讀賈元公
之音辨毋讀王荆公之字説
　　　后徳
易著家人詩首關睢嗚呼聖人作經何拳拳於此耶大
抵宫庭雖隱風俗攸化寡妻是刑邦家所關故私謁不
行則椒房無預政之嫌外戚無竊柄之弊而朝廷清矣
嫉忌不生則禁宻有肅穆之風子孫有衆多之慶而本
支強矣晏朝有箴則無宴遊逸豫之習無聲色嗜慾之
好而君徳進矣舜之歴試不在於親總萬機而在於􁀙
汭之化(書舜/典)禹之典則不在於予臨兆民而在於塗山
之徳(史/記)文王姜任太姒所以成肇造之基(毛/詩)宣王得助
姜后所以致中興之業(史/記)噫盛哉推原其由古者彤管
有史雅頌有訓(毛/詩)以冢宰總内朝之政宰夫任宫教之
職(周禮/天官)是以無後世干請之私奢縱之過竊弄之失者
職此之故也自關睢之化不行内庭之教不講而一家
之紀綱視昔有訓焉漢自吕后之横不能制政出房闥
而産禄有封王之僭(吕后/紀)自慎夫人同坐之禮不能正
(袁盎/傳)尊卑亡度而倡優有后飾之習(賈誼/策)迨至末年許
史專寵鳳莽竊權染指漢鼎舉朝不問而漢之宗社危
矣(並本/傳)唐自昭儀立后革命為周而諸李有殱滅之禍
(髙宗立武昭儀為后後武后廢中宗潜謀革命稍除宗/室欲悉誅韓魯等諸王命監察御史蘇珦按其宻状珦)
(詢問皆無明騐或告珦與韓魯通謀太后召珦詰之珦/抗論不回太后曰卿大雅之士此獄不必卿也使周興)
(等按之於是韓魯等諸/王皆自殺親黨皆誅死)韋氏專國政事無章而五王有
就戮之慘(武三思因上官婉児與韋后私通武氏之勢/復振日夜譛五王貶敬暉崖州司馬桓彦範)
(龍州司馬張柬之新州司馬袁恕已賔州司馬崔元瑋/白州司馬遣大理正周利用害五王於貶所初敬暉為)
(平陽王彦範為扶風王柬之為漢陽王/恕已為南陽王元瑋為博陵王號五王)迨至中世牽愛
祍席胡雛唱亂漁陽鼙鼓動地而來而唐之國祚殆矣
(𤣥宗寵禄山聼其出入宫掖不禁或與貴妃對食或通/宵不出頗有醜聲聞於外上亦不疑後禄山求兼河東)
(節度既兼領三鎮有輕中國之心遂自/漁陽唱亂逺近驚駭河北皆禄山統内)陋矣哉漢唐家
法也漢之風俗至有姑婦相稽之嫌(賈誼策/魏祖䟽)唐之風俗
至有婦駕其夫之失伊誰之咎(通/鑑)然則家人之卦關睢
之詩其有補於風教也大矣我祖宗以仁義立國以綱
常齊家以人倫化天下内言不出於外私恩不容於公
盖與唐虞三代比隆焉漢朝椒房恃寵至有戚里撓權
之患(吕后紀/王莽傳)聖朝杜絶私情髙氏修宅請置濳火太后
因戒二髙不得干請是后族未嘗私請也(英宗宣仁聖/烈皇后髙氏)
(嘗脩北宅以奉親母兩國太夫人入謝旦請置潜火一/鋪后曰但令公紀公繪省事豈觧失火太夫人不樂復)
(曰曹家亦是聽政時南宅創添潜火太后變色曰姐姐/殊不思之甚也二姐豈敢比娘娘娘娘於趙氏大有功)
(不可引之因手札戒二髙不/得干請其家至今寳藏之)唐朝宫闈不肅入閣圖至
有昭容之位聖朝内外整嚴曹佾至老視疾禁中太后
曰此非若所當留是后族未嘗得入也(神宗事光獻太/后極誠孝所以)
(娱悦后無不至本朝故事外家男子未嘗得入謁后既/年髙多疾弟佾亦老上固為之請得入謁與佾同至后)
(閣坐少頃上先起令佾先申親意遽/謂佾曰此非若所當留輙隨上出)冊命太后文徳親
受舊典可援也而宣仁自謙故只就崇政(元祐三年宣/仁太后受冊)
(有司檢用章獻明肅皇后故事受策當御文徳殿后不/許謂只就崇政殿令學士具詔未進入蘇軾草詔中有)
(曰且予凉薄常慕謙冲况敢躬御治朝自同先后處之/無過之地乃是愛君之深意後三日内批付三省所進)
(詔本自常慕而下二十六字不免有今是昔非之議可/叙述太皇太后顧徳實不及章獻不敢依文徳殿故事)
(於是三省重定進入丁巳太皇太后手詔祥禫既終典/册告具而有司遵用章獻故事予當受策文徳殿雖皇)
(帝孝愛之意務極尊崇而朝廷損益之文務/從宜稱云云所有将來受策可只就崇政殿)建立長秋
東朝降詔故事可遵也而顯仁后自謂不預外庭(紹興/十三)
(年上曰数日來太后趣行中宫之禮朕乞太后/降一指揮太后不肯曰我但理家事豈預外庭)英宗推
恩元舅太后持其制不下(治平元年知宣徽北院節度/使曹佾同平章事初議除拜)
(上問韓琦琦曰陛下推恩元舅非私外戚/也遂降制太后持其制不下上固請乃許)髙氏舉故事
加恩太后輒欲裁損(元祐七年三省言景祐七年李用/和等改官移鎮恩例今髙氏朱氏)
(皆舉故事加恩太皇太后曰章獻垂簾初無此例吕大/防曰太皇太后以髙氏故深自抑畏如故事何后曰外)
(家恩澤方欲除損可又増/長乎大防曰此盛徳事)此猶可也孰知元后賢徳維
持宗社其功尤大歟父以子繼豈非古今相授之常乎
而昭憲切然逺慮且曰四海至廣必立長君是言也不
惟社稷之福亦生靈之幸(杜太后問太祖曰汝自知所/以得天下者乎上曰此皆祖)
(考及太后餘慶也后曰不然政由柴氏使㓜兒主天下/羣心不附故爾使周有長君汝安得至此汝後當傳位)
(汝弟田海至廣能立長君社/稷之福也上曰敢不如教)母以子貴豈非家庭相慶
之時乎而昭憲愀然不樂且曰治得其道此位可尊是
言也不惟子孫鑒之而天地亦臨之(宣祖昭憲皇后杜/氏太祖既即位拜)
(后於堂上衆皆賀后愀然不樂左右曰臣聞母以子貴/今子為天子胡為不樂后曰吾聞為君難且天子者置)
(身兆庶之上若治得其道則此位可尊茍或失馭則求/為匹夫不可得是吾所憂也爾其勉之太祖再拜曰謹)
(受/教)不特此耳元祐初元正小人伺隙之秋宣仁召申公
於外郡起司馬於散地拯溺救災革弊去姦藹然有慶
厯之風此其功為如何(宣仁后元祐初垂簾召申公相/司馬盡革熈寕弊政一時政治)
(人謂有/慶厯風)建炎渡江正國祚綴旒之日隆祐掃清劉苗再
植中天剗危而安芟禍而福赫然中興之烈此其功又
如何(隆祐太后手詔立康王即/位後宣問揚國殱苗劉)詩之思齊徽音螽斯不
妬其我朝賢后之謂歟
　　　齊家
夫子述詩上起關睢鵲巢之風而下終於陳靈之亂序
書本於父子之底豫而慨然絶筆於秦穆不憾其為崤
之師噫聖人品節裁成所以立國之規模何其正大深
逺耶盖宫庭祍席之㣲而係於邦國都鄙之治父子兄
弟之倫而關於上下内外之分推而至於國可以安治
而無憾極而及於天下可以平靖而無隙變故而不能
移危疑而不能亂此六經之格言孔孟之大訓三代聖
人之家法也愚嘗誦五子之歌讀盤庚之書深切有感
焉夫以太康洛表之畋十旬弗反神怨民怒之時也而
五子者方且憂懇惻怛不忍自利至援萬姓之仇以身
當之而不辭盤庚遷都之舉安土重遷民咨胥怨卿士
浮言之日也而王宫宗室貴后之寵者顧乃從上所命
而不煩片辭之告戒是知禹之立夏湯之造商專以齊
家為本其純粹和輯之風乃至於此歟文武造周此意
尤厚麟之趾振振公子重宗族也常棣之華鄂不韡韡
友兄弟也思齊不瑕樛木無嫉嚴閫教也典禮以維之
雅頌以播之仁義禮樂以化之異時我周東遷晉鄭焉
依(左/傳)姜后脱簪輔成中興(史/記)皆祖宗家傳之法吾觀三
代有道之長乆安長治羿浞稔亂而不叛商都七遷而
不擾春秋戰國綿綿而不絶者盖對越之義常尊而肅
穆之風不絶也至漢歴唐此風泯如漢自杯羹之語一
形削滅恩義而父子之倫缺(髙祖/紀)吕后之横莫制紊亂
舊約而夫婦之義乖(吕后/紀)漢之風俗染而成習母子之
誶語婦姑之相稽儒者之深憂(賈誼/傳)子弟殺父兄妻殺
夫一歲至數百人中興名相以為不可一日安者(魏相/傳)
國之不亡岌岌哉唐自兄弟不相忍而蹀血於禁門父
子不相安而逼奪於神器(太宗/紀)唐之子孫無所取則子
攝兵叛其父(太宗太子承乾懼廢謀變事/敗太子言為齊王太所圖)臣專兵叛其
君(禄山朱/泚之變)婦駕其夫而兄戕其弟(韋/后)凛凛然自立於危
亡困厄之中尚何取於憑藉扶持之法哉前輩謂漢大
綱正唐之大綱固未正也而漢之大綱又安在耶惟我
宋立國大體兵力雖不及於漢唐而家法實無愧於三
代是故傳授一語鬼神森列金匱藏書千古不磨神器
大寳舉而委之不啻脱屣然則太祖太宗之相授堯舜
揖遜也(太后疾太祖侍藥太后曰汝萬嵗後當以次傳/之二弟則并汝之子亦獲安矣太祖曰敢不如)
(母教因召趙普於榻/前為誓書藏之金匱)終日留侍天顔自怡冐雨扶駕孝
心不已冷泉堂詩之䟦萬機之暇父子杯酒相屬則髙
宗孝宗之相得王李文王唯諾也(淳熈五年史浩奏陛/下事親之懿二典所)
(載誠有不能及者或留侍終日或恭請宴游凡所以盡/子之道以天下養者無不極其至  又紹興三十一年)
(太上移徳夀宫皇帝攀戀垂泣出祥曦殿門冐雨扶駕/太上麾謝再三令左右扶掖以還又髙宗作冷泉堂孝)
(宗古風云聖心仁智倩優閑壺中天地非人間蓬萊方/丈眇空闊豈若坐對三神山髙宗䟦之曰此就寛閑之)
(地疊石為山因湖為泉作小亭於其傍用為娱老之具/吾兒萬機之暇時來遊豫父子杯酒相屬挹山光而聼)
(泉流濯喧埃而發清興恍若徜徉/乎靈隱天竺之間其樂可勝計耶)聖朝虎闈有訓世世
不忘親近儒臣之時多昵比嬖倖之時少賔護名賢歴
陳忠孝(寳訓太宗命李至李沆為太子賔客啟謝之日/上曰賔護之任非名賢不可卿等皆乆服大僚)
(語及經藉當為/陳忠臣孝子事)師傅重任深戒順從(長編至道九年以/李至李沆兼太子)
(賔客見太子如師傅之儀太子見必先拜太宗謂至曰/太子仁賢當賴正人輔之以道卿等可盡心調䕶若動)
(皆由禮則宜賛成事或未當/必須力言勿因循而順從也)則見於太宗之世元良有
箴副以詩歌(天禧二年立皇太子上作元良/箴賜皇太子又作詩分賜賔客)資善有記
戒及戯玩則見於真宗之朝(長編祥符九年詔築室於/元符觀南為皇子就學之)
(所名曰資善上作記刻石堂中命楊懐玉為王/伴讀仍面戒不得於堂中戯笑及陳玩弄之具)此子孫
世有哲王也聖朝宫禁嚴宻出入整肅内之風㫖不傳
於外外之請謁不通於内宫人服銷金以迎駕真宗却
之貴妃衣蜀錦以侍宴仁宗責之(長/編)此閨門世有哲后
也聖朝開國承家小人勿用慮肺腑之怙勢而不授以
政慮薫腐之挾寵而不假以權駙馬柴宗慶求為使相
王曽執議不可(天聖四年仁宗曰駙馬都尉柴宗慶求/為使相何如王曽曰先帝時石保吉魏)
(咸信皆歴行陣有功晚年/方除使相之任豈容私情)宦官王守忠求為節度梁適
死爭不已(王守忠疾求為節度使梁適曰宦官無除真/刺史况真節度乎上曰朕嘗許守忠矣適曰)
(臣今日備位宰相明日除内官/為節度死有餘責翌日守忠卒)此國家世無倖習也我
宋家法之善尭舜三代而下誠未之聞也伊川謂三代
之後本朝有超越古今者五事誠至論也然伊川所言
歸本於大體以忠孝廉恥為之綱紀故能如此伊川之
言信矣(伊川詔録嘗觀三代之後本朝有超越古今者/五事如百年無内亂四聖百年相授受命之日)
(市不易肆百年未嘗誅殺大臣至誠以待夷狄此皆大/體以忠孝亷恥為之綱紀故能如此盖睿祖開基規模)
(自别大綱不/正萬目即紊)吕微仲謂自三代後唯本朝百三十年中
外無事亦至論也然微仲所言推原於家法最善歴舉
其事親敬長治内勤身之法微仲之言驗矣(元祐八年/上讀寳訓)
(畢吕大防等進曰祖宗家法甚正自三代後唯本朝百/三十年中外無事盖由祖宗家法甚善臣請舉其畧事)
(親之法事長之法治内之法外戚之法尚/儉之法勤身之法尚禮之法寛仁之法)詩曰貽厥孫
謀以燕翼子祖宗有焉又曰不愆不忘率由舊章今日
有焉
　　　睦族
周之王業何以興吾觀麟趾而知周之所以興周之王
業何以成吾觀行葦而知周之所以成麟趾之信厚不
惟公子而止也而且及公族不惟公族而止也而且及
公姓何其才之多也行葦之親睦既肆之筵矣又設之
席既設之席矣又授之几何其恩之厚也然則周人之
過歴有由矣是故版蕩之餘常棣缺矣而共和行政周
召是賴荒媟之習角弓作矣而我周之東晉鄭焉依綿
綿葛藟在河之滸兄弟之義何在也而糾合宗族以蕃
王室載之麟筆班班可攷焉噫霜降水涸涯涘乃見至
文武成康已逺而周以宗強屹若盤石君子是以知同
姓之有功於周歟自周以後享國長乆惟漢唐而已然
其始固有周人封爵之典而其後不免蹈秦人孤立之
失此吾有感於世變也方漢懲前日之弊大者既嗣世
而襲封而其苗裔支别則置宗正官以糾合之此其敬
宗之意厚矣(前諸侯王表懲戒亡秦孤立之敗於是剖/裂疆土二等之爵功臣侯者百有餘邑尊)
(王子弟大啓九國掌又前/百官表上宗正卿  親屬)朱虚列侯輝映王室(朱虚侯/劉章與)
(周勃誅/諸吕)河間獻樂譜系増重亦何負於漢哉(河間獻/王獻)夫
何王子分封之令下而侯國削弱(武帝施主父偃之䇿/下推恩之令使諸侯)
(王得分戸邑以封/子弟而藩國自析)侯國不得宿衞之禁嚴而宗室無有
在位(自景武間嚴忌鄒陽枚乗之徒皆官事吴梁迨淮/南衡山不軌之謀覺天子懲艾作左官之律則天)
(下之士不得仕諸侯矣主父偃齊人而齊為郎中韓安/國梁人而入位大司農迨成帝世彭宣遷廷尉以王國)
(人出守太原龔勝學者亦以王國人不得宿衞則王國/之乆不許留京師矣  又按髙后紀誅諸吕勃令典客)
(劉愒說吕禄劉章急入宫衞帝始皆宿衞自武帝不與/諸國人宿衞宗室無有在京師者至昭帝詔劉辟強其)
(養仕於朝自是辟強之子徳為宗正徳之/子向向之子歆並在朝俱楚元王之後耳)異時劉龔諸
人畔漢獻符者豈非有所激耶(王莽傳莽曰嘉新公國/師以符命為予四輔明)
(徳侯劉龔率取侯劉等凡三十二人皆知天命或獻天/符或貢昌言或捕告反虜厥功茂焉諸劉與三十三人)
(同宗共祖者勿罷/嘉新公劉歆也)吾觀漢諸侯王表有所謂莽知殫微
生其姦心之言信夫(前諸侯王表哀平之際親屬踈逺/是故王莽知漢中外殚微本末俱)
(弱亡所忌憚生其姦心究其/終始強弱之變明鑒戒焉)唐有天下之後親者固寵
殊恩踈者亦䟽王爵此其親愛之意厚矣江夏定難玉
牒有光河間立功宗室標的亦何負於唐哉(唐太祖諸/子賛襄髙)
(祖禳除四方河間之功江夏之畧可謂宗室標的者也/始唐興䟽屬畢王至太宗稍稍降封又見江夏郡王道)
(宗河間元王/孝恭二傳)夫何未及再傳而降封之禮已薄(見/上)迨至
親盡而仕宦之制無别(唐宗室世系表唐有天下三百/年子孫蕃衍可謂盛矣然其初)
(皆有封爵至其世逺親盡則各隨其人賢愚與異/姓之臣雜而仕宦或至流落於民間甚可歎也)異時
劉秩名儒因武氏之禍欲行封建者豈非有所感耶(唐/太)
(祖諸子賛至名儒劉秩因武氏之禍則建論以為設爵/無上署官不職非古之道故權移外家宗廟絶而更存)
(存之之理在取順而難逆絶之之原在單弱而無所憚/至謂郡縣可以小寜不可以久安大抵與曹元首陸士)
(衡之言/相上下)吾觀唐宗室世系表有所謂流落民間甚可歎
也之言信夫(見/上)噫厚叙九族臯陶有謨立愛惟親伊尹
有訓斯道也帝王相傳之家法漢唐其可忽諸國朝睦
族之恩與周比隆公族之賢亦與周比隆分王之爵天
聖制也(奏議天聖四年司諫劉隨言皇家謙抑宗族親/王之子不封郡王親王既没不立嗣王闕典未)
(行屬在繼聖封又寳訓仁宗謂輔臣曰自荆王没而祖/宗之後未有  王爵者三代皆建宗戚乃以皇叔徳文)
(為東平郡王皇兄濮安懿王為汝南郡王允弼為北海/郡王皇弟允良為華原郡王姪從藹為潁國公宗説為)
(沂國/公)南班之恩景祐制也(景祐二年南郊太祖宗室並/與轉官仍自諸司使以下至)
(殿直皆換西班官諸司使鎮諸州刺史者十二人換諸/衞大将軍領諸州刺史諸司副使以下十九人換諸衞)
(大将軍内殿承制以下一百三十人並為将軍率府率/副先是宗子無遷官法惟遇稀曠大禮則普遷一官及)
(南郊並侑三聖宗子並上表乞推恩故為此制按實録/會要正史並稱換西班官百官表獨稱南班官當考)
(又職源天禧元年定制宣祖太祖太宗初命授諸衞将/軍曽孫右侍禁元孫授右班殿直景祐中初定南郊縁)
(入禮乞惟恩遂/有南班之授)至和二年遷官有法也(寳訓仁宗謂輔/臣曰宗室乆不)
(推恩今悉遷官可乎宰相等曰睦九族尭舜之道陛下/推恩宗室此新政之美也又長編至和二年詔曰任職)
(之臣則有考課遷官之法而宗姓不與吏事先朝著格/使十八年一遷所以隆族示愛也朕尚念有耆老乆次)
(者令中書樞宻第其服屬自明/道覃㤙後且十年咸與進官)熈寧初元出補有法也
(奏議元豐元年趙彦若言熈寜初始命宗子出補外官/封事任列於有職之臣此盛徳至公之事昔漢之取人)
(不限踈近而宗正有郡國歳計上籍之文劉向以髙才/進  唐宗正寺歲送進士二十人李程李肱皆為舉首)
(今宗正寺不預薦士切恐臣職有所未稱謂宜俾諸教/官依國子監外官學例為課試法毎遇秋試就宗正寺)
(鎖院試别立人/数頗示優異)其䟽封之恩誠篤矣睦親有宅(寳訓仁/宗詔以)
(玉清宫地為潞王等宅賜名睦親上既建睦親宅/徐國公承節願得美名榜其所居之宅賜名廣親)睦宗
有院(職官崇寜元年蔡京置敦宗/院光宗即位改為睦宗院)意何勤也分賜有銘
(㑹要大中祥符三年帝作宗室座/右銘并注分賜元渥等以申誨導)賡詠有詩(祥符元年/召宗室從)
(官及宫僚射于密王元偓宫賜以御詩及衣幣有差元/渥能自脩勵嘗曰讀書日記兩事歲月滋乆為益多矣)
(上毎稱其好學御/詩出必令繼和焉)情何宻也其厚遇之禮誠至矣然祖
宗之意不以是而止也盖生長侯王之第不知政事稼
穡之難豢養富貴之勢不知詩書禮樂之訓是以記室
之除必擇良士(寳訓太宗以王龜從王素畢士元張茂/貞充諸王府記室参軍謂之曰諸王生)
(長深宫未知世務必資良士賛導為善使日/聞忠孝之訓卿等皆謹恪有行各宜勉之)翊善之命
必戒迂儒(元儼年少尤資訓導翊善成維迂儒循/黙崔昈性頗嚴以之代維庶有補益)王府
侍講謹選徳行之人(四朝國史鄭穆為岐嘉二王侍講/府僚缺員陳㐮請擇人神宗曰如)
(勤脩徳行乃宜左右王也任三年一滿非/公事不至執政之門講説有法可為勸戒)宫院教授亦
須端慤之士(仁宗嘗曰諸宫院教授非止講習經㫖/亦須選履行端慤者於是以張維翰充)則
善心日長也一大長宗正之職既有宗正又有同知(職/源)
(國朝宗正寺掌叙宗派紀屬籍以昭穆定親踈元豐六/年詔宗正事長二不專用同姓盖自有大宗正寺掌皇)
(族宗乂皇祐三年初置宗正司以寧江軍節度允遜知/大  正事章化軍留後守節同知大宗正事時諸王孫)
(衆多既聚居睦親院故於祖宗後各擇一人訓導糾違/失凡宗族之政皆令關掌崇寧元年増置同知大宗正)
(事一員以宗/惠領其職)一外宗正之職既有宗丞又有宗簿(職原/崇寕)
(元年蔡京申請宗室既許分居兩京輔郡乞於兩京置/外宗正司擇宗室之賢管幹於本州通判職官内選二)
(人兼領丞簿中丞南外置司泉州西外置司福州丞係/倅兼簿係僉判兼紹興亦有宗司乾道七年省紹興宗)
(司𨽻行在置/四門宗司)則畏心日生也夫示之恩寵以養其身加
之訓督以養其心則陶和毓粹皆漢河間唐江夏也自
今觀之其勤於學問則有手抄經史百家者(興國團練/使徳文少)
(好學凡經史百家手自抄王為文雅上以其刻勵如諸/生嘗因進見戯呼之曰王秀才由是宫中悉稱之上封)
(祀徳文表賦頌/上毎賜之詩)有上詩賦十卷者(寶訓夏竦擬試詩賦/論十卷上之請與進)
(士赴廷試上曰宗子好學亦朝/廷美事命學士院召試三題)有以文章第進士者(寳/訓)
(皇祐中叔韶所為文召試學士院賜進士及第入謝上/曰宗子好學無幾爾獨以文章得進上第前代宗子無)
(有/也)其忠於規諫則有所獻多忠言者(荆王元儼性喜儒/學在宫中時孫奭)
(為侍講平日與論經藝王病上親/至臥内屏人語乆之所獻多忠言)有所上關治原者(寳/訓)
(右神武大将軍宗諤上治原十五卷上曰宗諤採實/録祖宗所行善事而為書意在規諫亦宗室之良也)有
論新法而感泣者(聞見録神宗岐王至太皇太后宫太/皇太后曰吾聞民間甚苦新法宜因)
(赦罷之王安石怨之者衆不若出之於外帝曰羣臣推/安石能横身為國家當事耳峧王曰太皇太后之言是)
(也帝怒曰是我壞天下耶汝自為/之岐王泣曰何至是皆不樂而罷)其嚴於律己則有自
奉儉薄者(從積奉已儉薄嵗時禄賜博置/珍異物獻於御厨動以萬計)有性謹寡慾
者(荆王元龍多蓄書好為/文性謹約寡嗜慾長編)有事親至孝者(新平郡王宗/保奉母康氏)
(至孝母或遣人至雖賤必衣𢃄見之康氏好方書毎歲/以錢十餘萬為藥以施疾者母死宗保歲歲為之每制)
(藥必涕/泣追慕)至若國歩多艱之秋策勲社稷中興有功伸威
絶域聞者起畏屹然有宗強之勢此尤為宗籍之榮也
信王忠義堅如金石擊敵慰民兩河響應猶繫人心於
如綫(中興本末二聖北狩諸親王皆從獨信王榛至慶/原府遁歸趙邦傑馬曠率兵擊敵奉信王為首兩)
(河響應榛奏曰邦傑與曠忠義之心堅若金石臣陷敵/中頗知其虚實賊今稍隳皆懐歸心望朝廷早遣兵来)
(援/)其氣槩之英發威望之赫奕豈一朝一夕之所致哉
噫凡今之人莫如兄弟此上人之責也懐徳惟寜宗子
維城此臣下之責也
　　　戚畹
周因申伯而戚畹始有任職之選是時也以賢而不以
親(詩/)秦任穰侯而戚畹始有竊政之弊是時也以親而
不以賢(穰侯太后之弟秦昭王之舅/時用為相專政用事通鑑)嗟夫扳援肺腑未
免縱侈之習依憑城社或有專恣之權苟不痛懲力革
則其弊有不可勝言者故漢自吕氏顓權産禄怙勢白
馬盟寒爭䟽王爵棯成北軍之變(吕后紀及王/陵陳平傳)王氏根
據莽鳳長奸垂涎漢鼎舉朝不問卒致簒奪之患(王莽/傳)
此雖吕王之罪亦漢人抑制無法也唐自三思鄙夫怙
恩昭儀氣使縉紳勢傾朝野於是有諸李殱滅之禍(武/后)
(髙宗立為昭儀髙宗崩武后聽政武/三思日横後武后盡誅諸王宗室)國忠小人托愛貴
妃中外傾附倚為太山於是有胡雛唱亂之兵(楊國忠/以貴妃)
(故為右相公卿以下莫不震慴張彖曰君輩以楊右相/如太山吾以為氷山耳初安禄山以李林甫狡猾故畏)
(服之及國忠為相禄/山以是有隙遂反)此雖武楊之罪亦唐人寵任太盛
也推原其由其亦秦人作俑之過乎嗚呼竇長君少君
其質甚美彼灌絳猶選士之有節行者為之師傅賔客
(竇嬰/傳)東都四姓小侯立學且拳拳於姻戚之教(後顯宗/立四姓)
(小侯學教/導國戚)然則外戚其可無訓導裁抑之法歟嚴矣哉
國朝之法也魏咸信更立行陣本功臣也而晩年方有
使相之除(天聖四年上謂輔臣曰駙馬都尉柴宗慶求/為使相何如王曽曰先朝石保吉魏咸信皆)
(歴行陣有勞晚年方除使相将相之/任豈容私情上曰卿等可召諭之)向傳範典郡有聲
本賢守也而當時且靳鄆州之命(治平四年十一月知/潭州向傳範改知鄆)
(州諌官楊繪言傳範后族不當領安撫樞使文彦愽曰/傳範累典郡有政績故授此非縁外戚上曰諌官如此)
(言甚善可以/止他干請也)其吝於用賞如此不獨上之人為然張尭
佐遷宣徽使包希仁抗䟽力争(皇祐二年三司使戸部/侍郎張尭佐為宣徽南)
(院使淮康節度使景靈宮使又加同羣牧制置使知誎/院包拯乞追還恩命王舉正為中丞亦言尭佐一日而)
(除四使乂賜二子科名不當以後宫踈漏庸常之才過/受寵渥不報舉正留百官班庭争尭佐亦辭宣徽景靈)
(使乃詔學士/貼麻處分)曹佾拜中書令吕公著執奏不可(元豐三/年上以)
(慈聖光獻故大推恩曹氏於后為兄弟行轉三官子行/兩官孫行一官且欲以佾為中書令吕公著言正中書)
(令宋興以來未嘗除人况不𢃄節度使即宰相也上曰/此誠闕典第不如是不足以稱厚㤙公著固争乃以節)
(度兼中/書令)是其臣吝於用賞亦然也杜彦圭販易免征未
害也至有鄱陽之行(饒州防禦使杜彦圭太宗時圭遣/親吏於秦隴間市竹木過度免其)
(役既至又多其直市於官即責授饒/州刺史彦圭乃昭憲皇太后之姪也)王繼勲或有戕暴
未甚也且有登州之貶(王繼勲孝明皇后之親弟官至/彰徳軍節度觀察留後太祖以)
(戕殺奴婢削奪/官爵乃配登州)其嚴於用法如此不獨上之人為然思
永有過有司奏之(紹興元年宰執奏有司勘到偽造告/身事連知閤門潘思永上曰雖戚里)
(既有過安可廢法/於是令罷閤職)士曈落職宰相論之(紹興三年宰執/奏戚里髙士曈)
(乞落階官及差遣詔除客省四方館公事仍轉一官上/曰士曈宣仁近親故優異之然不可躐等朕於外戚未)
(嘗假以恩澤今後宫之/家未有過保義郎者)是其臣嚴於用法亦然也用賞
既吝則驕汰之習戢用法既嚴則敬畏之心生君臣上
下更相告戒其為慮逺矣不特此爾自古椒房未有不
私其親今也外家有求髙后手札曰二髙不得干請也
(英宗宣仁皇后髙氏嘗修北宅以奉親其母兩國太夫/人入謝且請置潜火一鋪髙后手札戒二髙不得干請)
(其家至今/寳藏之)元舅加恩太后面諭曰外家不可増長也(元/祐)
(七年三省言景祐七年李用和等改官移鎮㤙例今髙/氏朱氏皆舉故事加恩太皇太后曰章獻垂簾初無此)
(例吕大防曰太皇太后以髙氏故深自抑畏如故事何/后曰外家㤙澤方欲裁損可又増長乎大防曰此盛徳)
(事/也)又不特此耳自古戚里未有不自榮其家今也李遵
勉奏請納禄力辭錫賚(駙馬都尉李遵勉属疾奏請納/禄車駕臨問賜白金五千兩不)
(受/)王貽永求罷輔政欲逺權利(至和元年樞宻使彰徳/節度同平章事王貽永)
(数以疾求罷去本朝外姻未有輔政者貽永在樞十/五年常逺權利歸第則杜門謝賔客人稱其謙静)噫
椒房抑逺裁制既無私親之心戚畹謙静退抑復無貪
禄之態宜乎陶和毓粹折節卑禮有古人之風歟
　
　
　古今源流至論後集卷九
欽定四庫全書
　古今源流至論後集卷十　　宋　林駉　撰
　　　勸農
嘗觀諸史而知周人重農之意厚矣詩曰曾孫来止以
見君之尊嚴出入田畝而不為屈也又曰嘗其㫖否以
見田畯之官相忘豆觴而不為耻也夫櫛風沐雨莫勞
乎農沾體塗足莫賤乎農周之君臣從事扵襏襫之間
交孚扵閭里之所則當時為農者安得不相勸勉哉然
周人之意不止此也天子所命者農命官所先者農朝
廷所加恵者農官府所分作者農下至州鄉閭巷婦人
女子賤𨽻小夫歌詠讃頌亦無一不在農者噫盛矣夫
自民不里居農非前世之農勸相之方視為末務去而
為游手棄而為末作散而為諸侯之食客聚而為山澤
之盜賊漢復古意多方勸率免其租以優之(文紀賜民/田租之半)
設其科以貴之(吕后元年初置孝弟/力田二千石一人)民未知種麥則勸
之種麥(仲舒説上曰今關中俗不好種麥願/陛下詔大農使關中民益種宿麥)民未知養
苗則教之養苗(食貨志以趙過為捜粟都尉遣令長三/老力田及田父老善為田者受田器各)
(耕種/養苗)春事欲作則鑄以耕種之器(終軍傳徐偃曰偃矯/制教種者欲及春耕)
(種贍民/器也)田務正殷則不行發卒之令(發巴蜀卒相如為/檄曉論百姓以發)
(卒之事方今田時重/煩百姓已親見近縣)至其法之最良者則自天子而下
無不以農為務躬耕藉田率勸民耕天子勸農也(征和/四年)
(上耕扵鉅鹿又昭帝始/元六年上耕扵上林)分府計吏告郡勸農宰相勸農
也(後百官志注漢舊儀曰哀帝元壽二年以丞相為大/司徒郡國守長吏上計事畢遣歸告二千石帥勸農)
(桑思稱/厚恩)司農諸丞部州分勸(大司農部丞十三人/各部一州勸農桑事)　少府
水衡各置農官則九卿勸農也(前百官志水衡/少府並置農官)刺史行
部必問墾田(何武𫝊武為刺史行部必/問墾田頃畝五穀羙惡)博士廵行舉奏
野荒則監司勸農也(武紀元符六年分遣博士六人/分廵行天下野荒治苛者舉奏)渤
海太守勸趨田畝(龔遂𫝊遂為渤海太守勸民農桑民/有持刀劒者使賣劒買牛賣刀買犢)
(曰春夏不得不趨田畝秋/冬課収歛郡皆有蓄積)南陽太守出入阡陌則州郡
勸農也(召信臣為南陽太/守出入阡陌勸農)嗚呼漢人勸相之意亦至矣
愚之所不滿者漢當去古未逺之日不能正其經界均
其田里或為外戚之所占(孫寳𫝊帝舅紅陽侯立使客/因南郡太守李尚占草田數)
(百頃頗有民所假少府陂澤畧皆開發上書愿以入縣/官有詔郡平田予直有價萬萬以上寳聞之遣丞相史)
(按驗發其奸劾奏/立尚尚下獄死)或為豪民之所侵(食貨志豪民侵/陵分田勸假)有
仁心仁聞而民不被其澤者有由也噫自漢以後世道
愈趨經界之制固若難行而勸勉之令獨不講乎五代
以来民無常業萬目聧聧其不聊生甚乎田稅三斗錢
氏弊政而兩浙之農病(兩浙田税畝三斗錢氏國除朝/廷遣王方贄均兩浙新税方贄)
(令畝出一斗使還責擅減租税方贄以為畝税一斗者/天下之通法兩浙既為王民皆當循為國之法上從之)
(至今畆税一斗惟江南福建/猶循舊額當時無人論列)牛輸税米馬氏横歛而湖
湘之農病(咸平三年李允則知潭州初馬氏暴歛營田/户給牛輸税米四斛牛死猶輸謂之枯骨允)
(則除/之)田器有税五代相承而河北之農病(河北五代末/揶筭田器吕)
(文靖嘆曰王道本扵農此何名哉因表/除之朝廷推其法他路自是農器無征)夫田也牛也耕
器也盖農民所恃以為生養之地暴征虐歛一至扵此
尚何望其無惰農哉天生聖人為天下主以務農立國
以足食為政凢一毫有便扵農者極力行之因王方贄
之請而減田賦因李允則之請而去牛租因吕夷簡之
請而不税農器(並見/上)夫惟優農之仁既行則勸農之政
得施矣上而天子之勸相則田中刈麥法駕親視(政要/增釋)
(開寳六年駕出觀民刈麥刈禾興國二年/出南薫門觀稼從臣列坐田中令民刈麥)民間機杼清
問勤劬(同上天聖二年觀刈麥聞民間有機杼聲召問/之乃貧婦因曰其勤如此尚不免貧賜茶綵)
賜田婦以坐席勤者知勸(太宗逰金明池召田婦數十/人賜席使坐問以民間疾苦)
賜耕者以茶綵惰者知愧(政要增釋仁宗駐駕/觀道左耕者賜茶綵)下而官
吏之勸相則長吏勸墾田數悉書印紙見扵至道之詔
(至道元年詔募民請佃諸州曠土仍蠲二嵗租/州縣勸民墾田之數悉書扵邙紙以候施賞)知通漕
臺勸農並令入銜見扵景徳之命(景徳六年二月丙子/權三司使丁謂等曰)
(今諸州長吏職當勸農知州者並兼管内勸農使餘及/通判並兼勸農事諸路運使副使兼本路勸農使詔可)
(勸農入銜/自此始)勸農置司嵗終賞罰見扵皇祐之令(皇祐元/年右司)
(諫錢彦逺本朝轉運使提㸃刑獄知州通判皆帶勸農/之職拜敕結銜所在督課而徒有虚文無勸導之實謂)
(宜置勸農司設法勸課俟嵗/終農隙運司考較賞罰從之)不特此耳念農之歌置之
坐側(真宗製貴廪食吟珍農民/吟念農歌皆置之座右)耕田之繪置之左右是
無徃而不在農也(紹興十一年上曰朕聞民間乏牛皆/以人耕田其勞可閔令晝以人耕田)
(之象置之左右庶/不忘稼穡之艱難)民食野豆天語惻然(咸平五年上謂/輔臣曰河北穀)
(雖登民間尚/有食野豆者)民食麻滓帝心恧然是無念而不在農也
(咸平四年上詔輔臣以諸州物價曉示之/又出麻滓蓬實曰民已食此可速賑濟)此周官分井
之意豳詩七月之情温乎可想也今之為官吏者果
無負九重念農之仁乎聞有帶勸農之銜矣木鐸方聞
東郊有作不過設供帳以為園林㳺樂之舉聞有示勸
農之文矣老氓玩視胥吏循常不過掛墻壁以為里巷
無用之物是豈有真情實意哉嗚呼吾農願無催税打
門之聲不願有㪷酒彘肩之賜願無黄放白催之文不
願有連篇累牘之語朝廷以此責州縣州縣以此寛吾
民則不至為具文爾若夫復成周耕鑿之農無漢人兼
并之害則今日經界不可不講也
　　　户口
愚嘗歴觀古今民數登耗之由矣自其有兵革之禍也
彫耗扵戰鬬之場枕藉扵干戈之役而民始不堪其命
自其有形役之害也根連株繫扵羅織之獄勞筋苦骨
扵營繕之工而民始不聊其生自其失農桑之業也亡
而為盜賊去而為浮屠而民始不安其居噫可歎也夫
世道之盛衰係扵夫家之衆寡夫家之衆寡係扵君政
之善否此任生靈之寄者可不謹歟夫自春秋戰國而
至漢版籍莫盛扵漢之元始户凢千二百二十三萬三
千六十二(漢志元始民户千二百二十三萬三千六十/二口五千九百五十九萬四千九百七十八)
自三國六朝而至唐版籍莫盛扵唐之開元户凢八百
九十一萬四千七百九(通鑑隋煬帝大業二年户八百/九十萬七千五百三千六此隋)
(之極盛也唐元宗户總八百九十一萬四千七百九/口總五千二百九十萬九千三百九此唐之極盛也)吁
有由矣盖漢承累代戰爭之餘加以劉項相持盜賊蜂
起轉輸征伐曾無寧嵗觀曲逆一縣秦尚三萬户間者
兵起僅至五千其耗可知也(陳平傳髙祖南過曲逆顧/問御史曲逆户口幾何對)
(曰始皇時三萬餘户間者兵/數起多亡匿今見五千餘户)扵是髙帝講和親而民始
息肩文帝勸農桑而民始安業(本/紀)然而猶未也至宣帝
懲海内减半之後極力撫摩膠東相勞来流民而賜爵
(膠東相王成勞来流民自占/八十萬餘口賜爵關内侯)南陽守户口增倍而賜金
(召信臣為南陽太守户/口増倍賜黄金十斤)所以元始户籍之登者此也唐
承南北紛亂之餘加以隋人不網莽為盜區内劉外夷
十耗八九觀隋大業尚有八百萬餘户至唐初僅有三
百萬其耗可知也(唐食貨志唐正觀初户不及三/百萬絹一疋易米一斗餘見上)扵是
太宗恤刑而死罪絶少(同上是嵗天下斷死罪/者二十九人號太平)髙宗承
平而天下乂安(同上髙宗承/之海内乂安)然而猶未也元宗懲役費
並起之後厲精為治蠲徭給符而免苦役之勞(李義甫/許敬宗)
(用事役費並起初以武氏之亂民不勝其毒元宗初立/遂立蠲徭給符之令州縣上户口之登耗以為殿最)
髪僧為農而無㳺手之病(開元初姚崇為相髪/僧歸農至萬二千人)所以開
元户籍之登者此也嗟夫受民數者必拜見負版者必
式古人重民之意拳拳不能自己也如此然則牧民者
可不加意乎五代紛紛生齒凋弊天生聖人為民父母
方建隆之元年也版籍来上嚴定陞降(長編建隆元年/有司請據諸道)
(所具版籍陞降天下縣令以四千户以上為望三千户/以上為緊二千户以上為上千户以上為中不滿千户)
(為下仍請三年課責/户籍别定陞降從之)至眀年也户口増耗申嚴殿最(長/編)
(建隆二年先是按令文州縣官撫摩有方户口增益者各/凖見户每上分加一分刺史縣令各進考一等若撫摩)
(乖方户口減耗各凖增户法亦減一分降考一等主司/因循例不進考至是有司上言自今請以減損户口一)
(分科納餘欠/三分並降考)夫開基立極豈無急政一則曰定版籍之
陞降二則曰嚴户口之殿最者深知本固邦寧之意歟
列聖相承天㴠地育故梅詢之告仁宗曰二聖相承休
養百姓今之户數至倍扵前(長編寳元二年上謂侍臣/曰今天下户籍幾何梅詢)
(對曰自五代之季生齒凋耗太祖受命而太宗真宗繼/聖承祧休養百姓今天下户口之數盖増扵前矣詔三)
(司及編修/院檢閲)王安石之告神宗曰户口之盛無如今日本
朝百年不見兵革(長編熈寧六年上論户口之数王安/石奏户口之盛無如今日本朝太平)
(百年生民未嘗見兵革上曰累聖以来咸以愛民為心/既未有征役又無别館離宮營繕之事生齒蕃庶盖不)
(足/怪)是知我朝無兵革之禍無刑役之苦無農桑之棄則
生太平之世為太平之民無怪乎不蕃息也是故以太
宗視太祖加百餘萬以真宗視太宗加五百萬(長編寳/元二年)
(編修院上厯代户口數太祖朝二百五十萬八千九百/六十五太宗朝三百五十七萬四千二百五十七真宗)
(朝八百六十六萬九千七百九十七寳/元元年一十一十二萬四千二百九十)自祥符而視景
徳已増百餘萬(太中祥符元年是嵗天下户七百九十/萬八千五百五十五口一千七百八十)
(萬三千四百又景徳四年權三司使丁謂言景徳三年/新收户三十三萬二千九百九十八流移者四千一百)
(五十總舊管七百一千一萬七千五百七十一户一千/六百二十八萬二百五十四口比咸平六年計增五十)
(五萬三千四百一十户二/百萬二千二百一十四口)自寳元而視祥符已増三百
餘萬(寳元二年户部上天下主户六百四十七萬九百/九十五口千四百二十九萬九百五客户三百七)
(十萬八千九百九十四口六/百一十九萬五千四百二)其在治平視國初凢十有
五倍(治平四年主户九百七十九萬九千三百四/十七客户四百三十八萬二千一百三十九)其在
元豐視國初凢十有八倍(元豐六年主户千一百三十/七萬九千一百七十四客户)
(五百八十三萬二/千五百三十九)至于紹興盖二十倍有竒(紹興四年/主户千一)
(百六萬八千七百四十一客户/六百二十六萬六千百二十九)噫至此始見深仁厚澤
之功嘗謂自古規恢大業維持國本未有不加㴠養扵
數年之前越報夫差十年生聚(越王困扵會稽而歸乃/嚴不産子之令産一子)
(者賜酒肉産二子者與保主姬後/十年生聚十年教訓卒平吴國)濬平吴亦用此術(晉/王)
(濬/傳)况襁負子来雲集鱗附宜亟為生聚教訓之計今日
中興欲侔周徳當觀諸鴻鴈之詩
　　　民心
民心國之命脉也國家之安危係焉嗟夫人心有神非
可文欺真徳實義可以係其心而非虚辭矯情所能誘
深仁厚澤可以感其心而非小術淺恵所能留此有天
下者所深畏也夫自周迄于五代上下二千年間釐為
十有六代惟周餘八百年漢四百年唐亦垂三百年其
餘十有三代乃不能五百載是何脩短如是之相絶耶
豈非周人本扵仁義漢唐近扵仁義而餘亦不足論歟
昔者周之興也散財發粟懐民以仁也下車釋囚感民
以義也分田為井教民以相生養也拯救扵文武㴠養
扵成康勞来安集扵宣王之世其愛戴當如何耶黍離
之歌涕泗欷歔(毛/詩)葵丘之㑹感激奮發(齊威/公)噫此猶可
也末年威王以盟向予鄭而盟向之民不肯事鄭襄王
以陽樊予晉而陽樊之民不肯事晉(左/𫝊)豈有求而應有
利而為也哉聖人有至公之施而自得至公之報其民
亦不自知其何以使之然無他此皆本扵仁義之功也
漢髙祖之得天下人皆曰法令章程也君子曰仁義公
恕也唐太宗之維天下人皆曰制度憑藉也君子曰仁
義既效也雖遭扵武宣兵刑之禍而終不忘髙文寛仁
之恩雖罹扵肅代干戈之慘而終不棄太宗愛民之心
是故吕氏之禍七國之亂漢幾亡矣而左袒為劉(周勃/𫝊)
堅壁從漢(周亞/夫𫝊)凛然有不敢犯之色新莽之簒三國之
爭漢幾去矣而三輔流涕(光武/紀)荆楚雲從(三國志蜀先/主興自蜀荆)
(楚之士從/者如雲)猶起人悠長之思漢何以得此哉漁陽之叛
藩鎮之強非小變也而河朔死義(顔真卿顔/杲卿𫝊)山東感泣
天下復為唐(陸贄/𫝊)奉天之幸關陕之狩非細故也而戎
狄送欵京輔掃清天下復為唐(郭子儀李/光弼𫝊)唐何以得此
哉無他此皆近扵仁義之效也嗚呼天下之生久矣然
治安之日少亂亡之日多可歎也戰國以兵革禍天下
秦以刑威戕天下至漢而有所依曹魏以簒奪取天下
南北以戎狄亂天下至唐而有所歸噫孰知唐亡之後
其禍尤慘歟五代紛紛干戈亂離民生斯時如刈草菅
向使天不興聖眀之世則吾民其将疇依然我國家強
不如秦富不如隋機變不如齊楚事力不如漢唐所恃
以為千萬世無窮之基者惟結人心而已立極以来掃
除苛撓革命之日市不易肆獨王彦昇之專殺終身惡
之而不用(康節先生謂國朝五事自唐虞而下所未有/者一革命之日市不易肆二克復天下在即)
(位後三未嘗殺一無罪四百年方四葉五百/年無心腹患又王彦昇專殺太祖終身惡之)削平僣偽
不戮一人獨王全斌之平蜀暴掠十年廢之而不録(曹/武)
(恵初與王全斌同伐蜀殺降卒三千餘人/武恵諫不聴及歸上惡其暴不録用之)太原違命勦
而絶之可也不殺為誓天地實臨之(開寳二年王師伐/河東至上黨佛寺)
(上焚香自誓曰吾取/太原終不殺一人)江南奏捷喜而受之可也而垂泣
一意鬼神實聞之(江南平捷至太祖覧奏泣下曰攻/城之役必有横遭鋒刃此實何罪)此
一念也雖堯舜不戰之兵湯武仁義之師殆不是過噫
此未見其至者前代降王皆以逐鹿而不免爭肉之誅
前代将帥皆以兎死而不免狗烹之患前代三恪之子
孫屠滅芟夷畧無遺種而我祖宗天地之恩咸使覆育
夫豈厚施而求報哉盖謂吾之立國自當如此而非以
為仁也夫惟吾祖宗之專務愛民也是故養兵雖驕而
終不忍以兵煩吾民理財雖乏而終不忍以苛取困吾
民寧建都扵四平無險之地而終不忍疲吾民轉餉之
力寧捐金繒以屈已扵慢侮之敵人而終不忍苦吾民
干戈之禍臣下忍扵負吾國将帥忍扵負吾法而終不
忍如前代之誅戮也嗚呼為吾宋之民者将何以報之
哉霜降水涸涯涘乃見故君子每扵靖康之際觀之為
臣者甘受誅夷之慘而不負扞守之節為民者甘從刀
鋸之死而不汙腥膻之俗嘗觀建炎之詔曰河北億萬
之衆無一人忍負國者以此而論則我朝之社稷雖𫝊
扵萬世猶未足以報吾祖宗之萬一也今之民心何如
哉兩淮之民罷扵轉徙困扵饋餉以遺黎之来忠義之
附已安者難恃方来者難保是兩淮之民所當恤也襄
漢之間軍兵踐蹂氣象蕭條戕扵兵革死扵盜賊呻吟
者未起塗炭者未蘇是襄漢之民所當恤也西蜀之地
去天一方臯郊失守忠義反戈犬羊之侵掠方興鴻鴈
之離散未集是西蜀之民所當恤也内地之民樂嵗之
禾場方築而富室并之凶年之四壁赤立而重斂困之
凛凛乎朝夕之不相保是内郡之民所當恤也京畿之
民一室湫隘而居之者數家一夫經營而仰食者數口
皇皇乎一飽之未期是京畿之民所當恤也矧邉郵騷
繹匪曰常程疆埸多憂已勞逺筭則夫謀所以壮吾命
脉者可不加意哉
　　　常平義倉
古今救荒之策多矣成周都鄙委積之政上也漢唐常
平義倉之法次也外此臨期趣辦移民移粟最下也噫
激西江之水不足捄涸轍之魚則捨一時濟用之謀以
圗三十年制用之法君子以為迂求三年之艾以攻其
疾苟為不蓄終身不得則苟簡應變倉卒就食君子以
為踈逺則行濟用之策而為經久之圖者其惟常平義
倉歟且常平之法何始乎自李悝已有平糴之說至夀
昌始定常平之策此其始也(漢食貨志李悝謂魏文侯/曰善平糴者必謹觀嵗有)
(上中下熟上熟其收自四餘四百石中熟自三餘三百/石下熟自倍餘百石小飢則收百石中飢七十石大飢)
(三十石故上熟則上糴三而舍一中熟則糴二下熟則/糴一使民適足價平則止小飢則發小熟之所歛中飢)
(則發中熟之所歛大饑則發大熟之所歛而糶之故雖/遭饑饉水旱糴不貴而民不散取有餘而補不足也行)
(之魏國國以富強時又同上宣帝即位歲數豐穰穀至/石五錢農人少利  大司農中丞耿壽昌行漕事果便)
(遂白令邉郡皆築倉以穀賤時增其價而糴以利/農穀貴時减其價而糶名曰常平倉民大便之)厥後
罷於元帝(同上元帝即位天下大水二年齊地飢榖石三百/餘民多餓死諸儒多言鹽鐵官及比假田官常)
(平倉可罷/上從其議)復扵顯宗(通典顯宗/復常平倉)隨罷隨復無有定制至
于我朝淳化之二年京師置場有其法也(淳化二年京/師大穰分遣)
(使臣扵四門置場增價以糴名曰常平/以常參官領之嵗饑即減價糶與貧民)景徳之三年諸
路置倉有所積也(景徳三年始置常平倉每州擇清幹/官主之專委司農總領三司無得移)
(用/)然增價以糴分命使臣減價以糶專命司農隨時遣
用未有定職至熈寧以来提舉常平之官始定焉(司馬/光言)
(熈寧初執政以常平法不善将糴本/作青苗錢出息二分置提舉官督之)夫祖宗之始置常
平也出内庫之儲以為糴本(仁宗嘉祐七年給内庫/及三司錢以助糴本)頒
三司之錢以濟常平(見/上)粒米狼戾之時民艱扵錢官則
增價以入之菜色隠憂之日民乏扵食官則減價以出
之夫何舉糴本而為青苗之錢鬻廣倉以求二分之息
(見/上)伐桑易鏹官帑厚矣如民貧何鬻田輸官公家利矣
如私害何此常平救荒之實政壊矣(見上豐嵗則農夫/糶榖十不得四五)
(之價凶年則屠牛賣肉/伐桑賣薪以輸錢扵官)義倉之法何始乎自隋始置扵
鄉社至唐改置扵州縣此其始也(隋食貨志開皇五年/長孫平奏令諸州百)
(姓及軍人勸課當社共立義倉収穫之日隨其所得勸/課出粟及麥熟當社造倉窖貯之若時或不熟當社有)
(饑饉者即以此榖賑給自是諸州儲峙委積秋又唐食/貨志太宗時戴胄建議自王公已下計墾田  熟所在)
(為義倉嵗/凶以給民)厥後弛扵永徽壊扵神龍隨罷隨復亦無定
制(同上太宗置義倉及常平倉以備凶荒髙宗後稍/假義倉以給他費至神龍畧盡元宗即位復之)至
于我朝乾徳創之未幾而罷元豐復之未幾亦罷迨紹
聖復以石輸五升大觀又以石輸一斗至于今日而義
倉輸官之法始定焉(乾徳元年令州縣置義倉所収二/税石每輸一斗以備凶荒乾徳四)
(年詔朝廷置義倉以恤百姓訪聞重疊供給復成勞攘/俾從停罷  又熈享元年錢顗言乞扵州縣各置社倉)
(主三等人户量出斛㪷以備賑濟擇有物力一户充甲/頭所歛至輕所濟至博唐齊同三州守臣王廣淵趙尚)
(寛髙賦皆乞置義倉即詔行之既而上與王安石論其/法安石意主青苗故言而罷元豐復詔行義倉蔡承禧)
(言二石輸一斗所取至輕乃令畿甸皆立倉京東西如/畿邑法仍所就縣倉輸自是義倉又縣倉矣  又紹聖)
(著令斗取五合即元豐法也大觀初/增令斗取一升以備賑荒至今有焉)夫古人始置義倉
也自民而出自民而入豐凶有濟緩急有權名之以義
則寓至公之用置之扵社則有自便之利夫何社倉轉
而縣倉民始不與而為官吏之移用縣倉轉而郡倉民
益相逺而為軍國之資費官知其歛未知其散民見其
入未見其出此義倉之實政廢矣(自義倉不留諸倉而/知縣倉悉為官吏移)
(用始也縣倉與民猶近厥後三等户皆令輸郡/義未既入郡倉轉充軍食或資煩費豈復贍民)中興以
来講明荒政常平錢穀專委一司而無陷失之弊(建炎/二年)
(言者請復常平倉詔常平本法所係甚大非可他司兼/領宜復置常平倉然盧襲前弊又至害民令葉夢得同)
(議夢得等言常平法不宜廢如免役易功亦可行惟青/苗市易可罷請選實厯州縣通世務者為提舉從之紹)
(興八年李光請罷常平主管官上曰常平本漢耿壽昌/今豈可以王安石廢之而提舉自可復置庶幾不陷失)
(一司/錢榖)建民騷繹置倉長灘已有社倉之遺意天下豈有
難革之弊(紹興二十年建州甌寧縣有洞曰回源與建/陽接境乃范汝為竊發之地去嵗凶民杜八)
(乗時嘯聚張大一李大二復扵洞中作過進士魏掞之/謂民之易動縁扵艱食請于提舉袁得一得米千六百)
(石以貸鄉民至冬而取遂置倉扵邑之長灘鋪民得/以濟不復思亂人謂掞之所為乃社倉之遺意也)今
日常平義倉之儲雖有羙名本無實恵不惟州縣有侵
借之患而支撥至有淹延之憂城邑近郊尚可少濟鄉
落少民瘽身從事彼知官長皂吏為何人一旦藜藿不
繼又安能扶持百里取糴扵場以活其已餓之莩哉是
有之與無其理一也嗚呼孰知有甚者焉常平出扵官
義倉出扵民出扵官者官自歛之官自出之其弊雖不
足以利民亦不至扵病民出扵民者民實出之官實歛
之其弊不但民無給而官且病之文移星火指為常賦
籮頭斛面重歛取嬴噫可嘆也愚謂民不必甚予特無
取之足矣民不必甚利特無害之足矣平時奪其衣食
之資一旦徒啖以濡沫之利樂嵗不為盖蔵之地凶年
始思啼饑之民何益哉寧願為不取蠒絲之尹鐸毋願
為矯制擅發之汲黯寧願為催科政拙之陽城不願為
發粟賑饑之韓昭則裕民實政隱扵常平義倉之外昔
邵先生有言諸賢能寛之一分則民受一分之賜有官
守者其勉之
　　　抑貢獻
愚嘗讀禹貢一書而有疑焉夫西旅底貢召公有戒盖
人主不可有一毫玩好之私今揚之貢金雍之琳琅不
幾如漢人酎金之誅乎(武帝八月獻酧金服䖍曰八月/獻酎宗廟時使諸侯各獻金来)
(助祭/也)荆之大龜梁之熊皮不幾如漢人天馬之求乎(武/帝)
(遣使徃大宛求/天馬作天馬歌)青之海錯楊之橘柚不幾如唐人貢荔
之病乎(唐眀皇楊貴妃好荔枝令蜀郡貢之坡詩/曰一騎紅塵妃子笑誰人知是茘枝来)曰古
者以貢為賦正什一便民之法後世常賦之外復求方
物此所以為困民之弊政歟且禹貢之冀州獨不言貢
篚者盖畿甸之内既衆且大賦其總秷秸粟米也是食
為土貢之用也兖州之貢蠶絲豫州之貢絺紵其地則
宻邇扵畿甸焉是衣服亦為土貢之用也自服食之外
則器用次之器用之外寳玉玩好又次之故貢金琳琅
大龜熊皮海錯橘柚之屬皆為土貢之物也皆償田賦
之輕也聖人初何心過求哉不然賦出扵田貢以其土
所宜而禹書總謂之貢孟子所謂夏后氏五十而貢亦
以田賦為貢何耶及周之衰荆揚貢金之地已陷吴楚
金不入貢而天王求之扵魯盖以魯通扵吴豈不失聖
人禹貢貢篚之本若荆貢菁茅時屬扵楚王祭不供無
以縮酒管夷吾佐威公以伐之可謂知先王制貢之意
然則禹之所謂貢即後世之所謂賦初何害扵貢篚歟
厥後常賦不足誅求無厭自夫有酎金之誅也色惡者
罰少斤兩者罰列侯廢黜郡國蕭條而民始匱矣(侯表/朝節)
(侯因城五鳯四年坐酎金四兩免廟又如淳注曰漢儀/注諸侯王嵗以户口酎黄金扵漢  皇帝臨酎酎金金)
(少不如斤兩色惡王削縣侯免國百又臣賛注曰少/府省金而列侯坐酎金失侯者以  數並武紀注)自
夫有天馬之求也出兵扵大宛之庭勞民扵西域之國
干戈連年人不聊生而民始病矣(見/上)自夫有茘枝之貢
也十里一置五里一堠兵火催督道途枕籍而民始疲
矣(楊妃好荔枝五里一堠十里/一置道途奔走人死枕藉)其他貢取百端勞擾萬
状其視聖人制貢之法同乎否乎噫可歎也漢唐弊政
談者厭之姑舍是而以我朝論拜觀乾徳之罷羨餘之
詔曰倘規羨餘必務掊克是詔也天地鬼神實聞之(太/祖)
(乾徳詔曰出納之吝謂之有司/倘規致扵羨餘必深務扵掊克)熈寧之罷貢物之詔曰
所貢飲食闕乏無害是詔也千萬世猶将賴之(長編神/宗即位)
(出諸州貢物名件手詔曰四方入貢雖云古禮考之禹/制未有若兹之繁也又所貢物多飲食之類閫之亦無)
(甚害/也)夫以天下奉一人此臣民職分之常我祖宗一則
曰罷之二則曰罷之誠以小人乗人君耳目之欲以市
恩竭吾民膏血之利以求利恐恐然有所不敢祖宗之
心其帝王之道歟天地之徳歟且朝獻有費(髙紀十一/年三月詔)
(曰今獻未有程吏或多賦以為道而諸侯王尤多民疾/之今諸侯王常以十月朝獻及郡各以日數率人嵗六)
(十三錢以/給獻費)月進有錢(徳宗奉天之後屬意聚歛常賦之/外進奉不息劒南節度使韋臯有)
(日進江南觀察/使李兼有月進)漢唐故例爾我朝場院以餘粟上者有
責(通鑑長編光化軍旅金某上言三司令諸䖏場院有/羡餘粟及萬石芻五萬束以上者上其名請行常典)
(上曰此非倍取民租私減軍/食何以致之宜追寝其事)轉運以聚歛為羨者有罰
(仁宗寳訓天聖三年湖廣轉運使王逵多為聚歛為部/内得替里長押録録二十萬為羨上曰使人無効百姓)
(何以生乎乃詔取常賦/外歛民者以逵制論之)倉官以羨餘獻者有戒(寳訓真/宗咸平)
(元年詔監倉官不得以羨餘為獻上曰倉庫多收出羨/以為勞績若非受納之際剰收即是出給之時減尅)
易曰損上益下其利無疆我祖宗有之淡菜有貢(唐孔/戣以)
(明州嵗貢淡菜蚶/蛤役四十三萬人)𤓰菓有獻(徳宗朝有獻𤓰菓者/帝嘉其意授以官)漢唐
常事爾我朝諸州新茶寧斥而不入(真宗諸州嵗貢新/茶三十餘䖏詔悉)
(罷/之)廣南菓實寧却而不受(寳訓仁宗罷廣/南嵗貢果實)閩中新荔寧
罷而不納(聖政髙宗詔興二十三年十二月辛巳進呈/御筆批下安豐軍進鰔鮓白魚不欲以口腹)
(勞人令自今後罷上曰三年已降指揮罷溫州橘柚福/州荔枝獨淮甸鰔鮓未罷此皆祖宗嵗貢之物朕恐勞)
(百姓所以/頒降指揮)語曰菲飲食惡衣服我祖宗有之白雉有詩
(建武日南嶺外蠻夷/獻白雉白兎復有詩)白狼有歌(漢顯宗紀外國/獻白狠遂作歌)漢亦為
羙談爾我朝貢馴犀者還之(寳訓真宗時交州進馴犀/上曰此犀逺至深違物理)
(朕還/之)獻白馬者却之(寶訓真宗時交州獻白御馬一/匹上曰無名進貢何用遂還之)進
崑崙奴者返之(同上蒲相國遣使獻崑崙奴上曰/異俗隔去郷土亦可憫也遂還之)書曰
不貴異物賤用物我祖宗有之噫無用之物棄之可也
而有用者亦棄之足用之秋罷之可也而時雖乏用亦
罷之且南郊之禋兵給官賜所費不貲此正聚歛不暇
也漕臺貢助郊費且責以為貪政(長編仁宗時范鎮言/國家自陕西用兵以)
(来賦役繁費轉運使復扵常賦/外進羨錢以助南郊此貪政也)渡江之始兵連勢蹙所
蓄未豐此正誅求不恤也守臣羨錢入貢且罰以為歛
民(髙宗紹興三年二月戊子殿中侍御史江濟劄子奏/前知明州吴懋輙有所獻踰五百緡恐朝廷受之無)
(名倘或小人觀望爭相效尤以為己利其患有不可勝/言者臣欲望斥還懋所獻錢仍加黜罷少寛民力後吴)
(懋降/兩官)嗟夫至此而後見聖人盛心歟萬國貢珍孟堅作
賦(東都/賦)寸天入貢杜陵賦詩(本詩/集)使知東坡之詠貢荔
罪林甫而酹伯㳺豈不愧死乎(坡詩謂貢荔枝曰至今/欲食林甫肉不識何人)
(酹伯/㳺)
　　　廟祀
執經如讎議禮如訟諸儒宗廟之議何其紛紛也論立
廟之制者或曰天子七廟太祖不毁則不在七廟之數
(王肅曰尊者尊統扵上故天子七廟世有/殊功異徳惟太祖不毁不在七廟之數)或曰夏之廟
五商之廟六惟周有七廟之制(鄭康成夏五廟/商六廟周七廟)此諸儒
之説不一也然書曰禋于六宗禮曰旅酬六尸一尸發
爵六尸旅之則七廟自虞舜已言之伊尹曰七世之廟
可以觀徳則七廟在商時已備之盖太祖有大功扵天
下雖百世而不改其餘則父為昭子為穆三昭三穆以
世數次比及親而遷焉此七廟誠不易之論而曰五廟
六廟者非也至漢初三廟隋文四廟唐自開元以後至
為九室十一室其有戾扵古制也多矣(國朝張昭奏曰/周立七廟清廟)
(之外祀太祖及文武也漢初二廟悉不如禮魏晉始復/七廟之制江左相承不改然七廟之中猶虞祖之室隋)
(文但立髙曾祖禰四廟而已言因隋立四親廟梁氏而/下不易其法  又廟志開元以後常為九室終唐之世)
(常為九代/十一室)論祭祀之禮者或曰日祭月祀時享(左𫝊祭/公謀父)
(曰甸服者祭侯服者祀賔服/者貢日祭月祀時享嵗貢)或曰天子曰祭扵祖考月
祀扵廟時享扵二祧(韋元成云天子日祭扵祖考月祀/扵廟時享扵二祧嵗遍扵壇墠)
此諸儒之説互言也然大宗伯則祀春禴夏嘗秋蒸冬
則有時祭之禮(周禮大/宗伯)祭法則五廟皆月祭而二祧止
享嘗有月祭之禮(記祭法王立七廟一壇一墠曰考廟/王考廟皇考廟顯考廟祖考廟皆月)
(祭之逺廟為祧有/二祧享嘗乃止)盖先王制禮不過適中過乎禮者失
之凟不及乎禮者失之簡此月祭時祭誠至當之論而
曰日祭者非也至漢日祭扵廟時祭扵便殿(漢郊/祀志)其有
咈扵古禮也甚矣論禘祫之義者或曰祫大扵禘(鄭康/成)
或曰禘大扵祫(王/肅)或曰一祭二名(賈/逵)此諸儒之説異同
也然祫則合食而已毁廟未毁廟之主皆合食于太祖
非惟天子有祫而諸侯皆得有祫禘則禘其祖之所自
出如虞夏禘黄帝商周禘嚳惟天子有禘而諸侯不得
有禘(見後/注)此禘尊祫卑誠萬世常行之典而曰祫大扵
禘一祭二名者皆非也至魯為諸侯禘于僖室故孔子
謂魯之郊禘非禮也其有叛扵四代之典已無據矣(左/𫝊)
(春秋及/禮記)大抵後世無定禮參之聖人則有定禮諸儒無
定説質之聖經則有定説用聖人之定禮合聖人之定
説其惟國朝乎立廟之制未定也至建隆間集議宗廟
因唐人四親之説定成周七廟之制是制也盖從張昭
之請而行之(建隆元年正月有司請立宗廟詔百官集/議兵部尚書張昭等奏議曰按尭舜禹皆)
(立五廟盖二昭二穆與其始祖也有商改立六廟昭穆/之外祖契與湯也周立七廟親廟之外祀始祖及文武)
(也云云隋文但立髙曾祖禰四廟而已唐因隋立四親/廟梁氏而下不易其法稽古之道斯為折𠂻伏請近立)
(髙曾四代謚號/崇建廟宇制可)祭祀之禮儀未定也至元豐中朔月合
五廟而行月祭四孟合七廟而行時祭是禮也盖因議
臣而舉之此立廟之制祭祀之禮皆與古合(長編元豐/三年詳定)
(禮文所言古者宗廟有時享月祭而無月中祭月半有/祭非時享也記曰春祠夏禴秋嘗冬蒸又曰逺廟為祧)
(享嘗乃止此所謂時享也又曰考廟曰王考廟曰皇考/廟曰顯考廟曰祖考廟皆月祭之左傳閏月不告朔猶)
(朝于廟此所謂月祭也五廟有月祭而二祧止烝嘗者/仁之行有親疎禮之施有隆殺其止享而不與乎蒸則)
(加殺矣翼祖宣祖時享止扵秋嘗禧祖太祖太宗真/宗仁宗英宗時享外時月朔宗廟各一獻牲用特牛)至
若祫禘之説有合扵古者行之有難合扵古者闕之何
者禘者祭其逺祖謂之追享祫者自即位朝廟始謂之
朝享由親廟而毁廟合而祭之故其禮為當行由始祖
而逺祖譜失其傳故其禮為難考是故虞夏商周所出
甚眀故有禘漢魏而後所出無據故不禘此國朝僖祖
而上譜諜不眀故寧為漢魏之祭毋寧為四王之禮也
(長編元絳等言禘者禘其祖所自出故謂之追享祫者/自即位朝廟始故謂之朝享王者享及七世推親以及)
(祖推祖以及始祖祭時各扵其廟祭之扵是有祠禴嘗/蒸既有祠禴嘗蒸矣而毁廟之主不及尤為未也縁生)
(有合族綴食之恩焉扵始祖之廟合毁廟親廟之主而/祭之扵是有祫焉既祫矣而逺祖不及猶以為未也又)
(推其上審諦其祖之所自出而祭之扵是有禘焉至此/而仁之至義之盡也然諦之所自以其祖配君舜禹祖)
(髙陽髙陽世系出自黄帝則虞夏禘黄帝以髙陽氏配/商祖契出自帝嚳則商人禘嚳以契配周祖文王亦出)
(自嚳故周人禘嚳以文王配四代世系所出者明故追/祭所及者逺也漢魏以来世系不眀漢自上皇以前無)
(聞故自髙帝而上惟見太上皇一世而已魏自處士君/而上亦無聞故眀帝上事髙祖之父處士以下五世而)
(已劉氏出扵劉累而漢不禘堯曹氏出扵陸終之子安/而魏又禘漢以譜諜不眀故也恭惟藝祖連漢唐故事)
(祭四親廟惟僖祖而上所自出者譜失其𫝊有司因仍/舊説二年一祫五年一禘禘與祫皆合羣廟之主綴食)
(扵始祖禘祫之名不同而禮實無異其為訛舛莫甚焉/臣等推本先王立禘之意以為國家世系所𫝊與虞夏)
(商周不同既求其祖之所自出而不得則禘禮當闕/之必推見祖系所自出乃可以行惟聖神詳擇従之)是
説也盖得元絳之言矣然則論帝王之制當求之祖宗
定諸儒之議當考之先正庶無遺議矣抑有聞焉祭祀
之職不獨在扵我将我享之時而在扵朝夕脩省之際
不特見扵犧牲牢醴之末而見扵誠心實徳之行親享
四室不登黄道此太祖之敬也(㑹要乾徳元年親享四/室有司取褥為黄道詔)
(徹/之)昭告祖考不行中道此真宗之誠也(㑹要祥符三年/詔曰朕以親祀)
(后祇昭告祖考頃者入廟則步武出門屬以時方未暇/改更是宜避中道以不行奉至神而如在恭謁廟曰朕)
(扵東西/偏門入)詩曰扵穆清廟肅雝顯相書曰黍稷非馨明徳
惟馨又扵制度禮文之外而求祖宗之盛心云
　　　釋奠
過魯一祀足以興漢(漢紀髙祖過魯/祀孔子以太牢)國學廟貌有光扵
唐噫東魯聖人吾道宗主功用在人萬古不泯其可不
嚴報本之禮乎(唐禮樂志武徳二年始詔國子學/立周公孔子廟七年髙祖釋奠焉)愚嘗
深考古今之禮切以為所當先者有三曰天地曰祖宗
而學校之先師與焉所當備者亦有三曰郊祀曰禘享
而學校之釋奠與焉夫生而為人業而為士戴天履地
靈扵萬物而不至扵斵䘮磨滅者伊誰之力歟發而為
言著而為經仁義禮樂𫝊諸萬世而不墜者又誰之力
歟造端立極出扵此理者天地也垂法立則以維持乎
此理者聖人也發其用闡其義淑諸将来者師之教也
故報扵天地而郊社之禮舉焉報扵祖宗而禘享之禮
舉焉報扵先師而釋奠之禮舉焉然河汾王通氏曰夫
子之道不啻天地也通扵夫子受罔極之恩(文中/子)嗚呼
罔極之恩雖殫天下之物何足以報之特拳拳誠意不
能自己姑寓扵制度文物之間耳夫自漢髙帝行太牢
之祠也元始有追謚之褒有奉祀之典(元始五年六月/丙午封孔子後)
(孔均為褒成侯追謚孔子曰褒成宣尼公/漢帝紀又表云孔霸承烈侯奉孔子祀)元和有闕里
之祀有諸弟之祀(東漢郊祀志章帝元和中因行郡/國幸魯祠孔子及七十二弟子)自
唐髙祖有廟貌之設也貞觀有釋奠之禮配享之儀(唐/禮)
(樂志貞觀二年左僕射房𤣥齡博士朱子奢建言周公/尼父俱聖人然釋奠扵學以夫子也大業以前皆孔丘)
(為先聖顔回為先師乃罷周公祀升孔子為先聖以顔/回配四年詔州縣學皆作孔子廟十一年詔尊孔子為)
(宣父作廟扵兖州十四年太宗親釋奠扵國子學二十/一年詔左丘眀卜子夏公羊髙穀梁赤伏勝髙堂生戴)
(聖毛萇孔安國劉向鄭衆賈逵杜子春馬融盧植鄭康/成服䖍何休王肅王弼杜預范寗二十二人皆以配享)
(而尼父廟學/官自祭之)開元有國學南面之位有羣弟封爵之榮
(開元二十七年詔夫子既稱先聖可謚曰文宣王以其/嗣為文宣公先時孔廟以周公南面而夫子坐西墉下)
(貞觀初廢周公祭而夫子位未改至是二京國子監天/下州縣夫子始皆南面以顔淵配贈諸弟子爵公侯子)
(淵兖公子騫費侯伯牛鄆侯仲弓薛侯子有徐侯子路/衛侯宰我齊侯子貢黎侯子㳺吴侯子夏魏侯又贈曽)
(參以下六/十七人)然祀禮行扵漢而釋奠未講也釋奠講扵唐
而儀文未稱也至于我朝其文愈侈其儀愈隆天下始
知祀事之重與天地祖宗等噫盛矣哉是故以顔淵為
亞聖優之以公爵舊制也國朝則優進孟子而同列扵
南面配食之位(唐禮樂志封/子淵為兖公)以四科之賢列為十哲而
顔子居其首舊制也國朝則復進顔淵扵配享而十哲
坐扵東西面之列(見/上)以左邱明而下二十二人圖繪扵
壁者舊制也國朝則以韓昌黎名賢皆列扵從祀之位
(唐禮樂志開元七年司業李元瓘奏先聖廟為十哲像以/先師顔子配則配像當坐今乃立侍餘弟子列像廟堂)
(不預享而范寗等皆從祀請釋奠十哲扵上而圖七十/二子扵壁曾參以孝受經扵夫子請享之如二十二賢)
(乃詔十哲為坐像悉預祀曾參特為之像/坐亞之圗七十二子及二十二賢扵廟壁)我朝聖賢之
教彬然扵家傳口誦之間詩書之澤藹然扵目擩耳染
之餘吾道輝煌日月爭光正學𫝊授源派益衍者皆祖
宗尊師之功也然究其儀物觀其制度又不無深意焉
其日用丁以文明之盛也其時用仲以四時之正也雲
山之象竒耦之數寓扵樽罍籩豆之器以吾道與天地
隂陽為一體也奠幣而後獻爵先誠而後物也再獻而
後旅爵先尊而後卑也奠爵所以致其厚故合樂以興
舞羞菜所以致其薄故興樂而不樂酒以元所以致其
䖍幣以白所以尚其質夫子之道猶元氣然周流兩間
成小成大所以答其賜者固宜其備也噫世更五季聖
道湮欝久矣文物光華盪人耳目豈止魯祠廟貌之敬
哉雖然累朝之報本誠厚矣然亦祖宗開國貽謀之善
也我太祖之贊文宣曰尼父挺生河海標異祖述堯舜
有徳無位(太祖作文宣王贊曰王澤下衰文武將墜尼/父挺生河海標異祖述堯舜有徳無位哲人)
(其萎鳳/鳥不至)　我太宗之贊文宣曰維時載雍戢此武功肅
昭威儀海宇聿崇(太宗作文宣王賛維時載雍戢/此武功肅昭威儀海宇聿崇)其為
吾道計至切也聖子神孫安得不發揮斯道乎噫荆舒
何人亦侑夫子不有龜山孰尊我師然則公議在人其
不可揜也如此夫(編年崇寜三年置辟雍扵京師以王/安石配享文宣王廟庭坐顔孟下)
(又言行録王安石𫝊紹聖初配享神宗廟崇寜三年詔/配祀文宣王廟靖康初聞楊時言停文宣王廟配享列)
(于從祀建炎中聞趙/鼎言罷配享神宗)
　
　
　
　
　
　
　
　
　
　
　
　
　古今源流至論後集卷十
欽定四庫全書
　古今源流至論續集卷一　　宋　林駉　撰
　　　衛兵上
　　　　三代畿兵皆有定制史自遷固不志兵而漢
　　　　南北軍漫然無攷諸儒議論往往異同今叅
　　　　訂漢史之所互載及先儒之所發明緯而為
　　　　圗焉
　南北軍
　　考異古者前朝後市王宮在南故漢衛宮之兵在
　　城内者為南宮城之軍既謂之南京城之軍則謂
　　之北所以别也
　　　南軍
　　　　衛尉寺(漢書儀曰衛/尉寺在宮内)
衛尉(表衛尉一人掌/宮門衛屯兵)
　　考異南軍衛尉主之衛尉有尉士令丞諸丞衛侯
　　司馬皆属焉周勃既入北軍乃令人告衛尉毋納
　　呂産以此知南軍主之衛尉明矣
衛士令丞(漢官儀曰營衛周廬晝夜誰何殿門外署属/衛尉  漢儀民年三十三為正  嵗為衛士)
諸屯衛侯(後志左右都侯各一人六百/石本注主劔㦸士徼循宮)
諸屯衛司馬(顔注曰衛尉有八屯衛尉/司馬主衛士徼循宿衛)
　　考異按張衡兩都賦曰衛尉八屯注引八校尉此
　　大謬也校尉北軍也衛尉南軍也據宮門四面皆
　　有公車每門各有二司馬凡八司馬故曰八屯
　　　　郎尉(表初皆亡貟多至千人/掌守門户出充車騎)
　　考異或以光禄勲為南軍既於史無所據况所領
　　皆郎烏可以軍言曰守門户充車騎孰謂其非軍
　　也郎而非軍宣帝胡為出之擊羗也按禮儀志國
　　有大變則閉宮門城門設屯衛兵不過諸郎與北
　　軍爾𥘉不及衛尉之所領何也以是知衛郎衛兵
　　同為南軍事出一體爾
中郎　五官中郎将　左中郎将　右中郎将(通典曰/中郎将)
　　(分掌三/署郎)
侍郎(袁盎兄子種為常侍騎張釋之為騎郎李廣為郎/騎常侍顔曰官為郎而常騎以侍天子司馬相如)
　　(為郎事景帝/為武騎常侍)
郎中　郎中車将　郎中戸将　郎中騎将(漢舊儀曰/左右車騎)
　　(将主左右車郎左右/戸将主左右戸郎)
　　　　期門府(蔡質漢儀曰期門府次虎賁府表武/帝建元三年初置平帝元始元年更)
　　　　(名虎/賁)
期門郎(表掌執兵送從比郎亡貟多至千人/服䖍曰與期門下以微行後遂名官)
　　徐官考曰謹按周之兵制無事則散之田畆有役
　　則召以縣師而宿衛長養之兵則有虎賁之士八
　　百人至六軍之徒一軍百人大司馬之属徒三百
　　有二十人又在虎賁之外然不常有而虎賁之禄
　　比下士足以代耕盖庻人在官者也漢期門千人
　　而秩比郎亦古虎賁之遺意歟
虎賁中郎将(蔡質漢儀曰舊作虎賁言如虎之奔也王/莽以古有勇士孟賁故名焉  漢官典職)
(儀曰虎賁中郎将/主武賁千百五人)
　　考異應卲漢官儀以虎賁曰古官謹按周虎賁氏
　　下大夫二人中士十有二人掌先後王而趨以卒
　　伍成王之道末命召公俾齊侯呂伋而伋方發虎
　　賁之士宰臣統總宮衛其嚴如此漢安能及哉
期門僕射(表僕射秩/比千石)給事期門(史記功臣/表董忠)
　　　　羽林府(表武帝太初元年初置名曰建章營/衛後更名羽林騎  顔曰如羽之疾)
　　　　(如林/之盛)
羽林郎(表掌送從以期門比三百石後/志本注曰無貟掌宿衛侍從)
　　考異後志以六郡良家補漢儀以三輔良家補然
　　以史考之趙充國以六郡良家子善騎射補羽林
　　丼延夀以北地良家子善騎射補羽林亦六郡也
　　當以後志之言為正
羽林孤兒(宣紀注武帝又取從軍死事之子孫/養羽林宮教以五兵號曰羽林孤兒)
　　徐官考曰漢法待死事有加恩自高帝始也孔子
　　欲勿殤僮汪踦周禮冢人凡死於兵不入兆域則
　　是死於兵革者固有二等也高帝令軍士不幸死
　　吏為衣衾棺歛轉送其家又軍法父子俱有死事
　　得輿䘮歸武帝取從軍死事之子孫養羽林號曰
　　羽林孤兒皆所以激厲将帥也
羽林令丞(表羽林/有令丞)監羽林中郎将(諸吏中郎将/羽林監任勝)監羽林
騎都尉(表宣帝令中郎将/騎都尉監羽林)羽林黄頭郎(鄧/通)
　　　　都尉(通典西漢奉車駙馬/二都尉並属光禄勲)
奉車都尉(表掌御乗輿車武帝元鼎/二年初置秩比二千石)
　　考異霍光為奉車都尉光禄大夫出則奉車入侍
　　左右奉車盖始於此
　　東萊曰或以奉車駙馬為加官非也荀氏漢紀及
　　通典並不列於加官即此可考
駙馬都尉(表掌駙馬武帝元鼎二/年初置秩比二千石)
　　考異金日磾為監遷侍中駙馬都尉光禄大夫出
　　則驂乗入侍左右駙馬盖始於此
　　漢制叢録曰駙馬都尉之官雖置自武帝然於時
　　尚主者獨取列侯未拜此官
騎都尉(表宣帝令騎都尉監羽林勲後/志曰主監羽林並属光禄)
　　考異表云武帝元鼎二年初置秩比二千石及按
　　沛公為漢王靳歙遷騎都尉則是漢初亦置矣
　　考異按本表及後志騎都尉本監羽林盖南軍也
　　及攷金渉𫝊在成帝時為侍中騎都尉領三輔胡
　　越騎胡越騎之在三輔者若長水長楊宣曲之属
　　此北軍也今廼領盖季年之制也自昭帝用霍山
　　為奉車都尉侍中領胡越兵其制已失之矣
　　考異按都尉本軍中官高祖時靳歙以騎都尉定
　　三秦自後無除武帝以李陵有廣之風拜為騎都
　　尉将勇敢五千教射酒泉張掖其後上官桀以捕
　　反者馬何羅上官安以騎都尉為車騎将軍自此騎
　　都尉遂為一官至宣帝時以騎都尉監羽林故騎
　　都尉遂為羽林官又以騎都尉監䕶西域其後李
　　尋平當使䕶河隄
　　　北軍
　　　　中尉府
中尉(表秦官掌徼循京師武帝/太初元年更名執金吾)
　　考異武帝始有執金吾之名及按功臣表蟲達從
　　起碭至霸上為執金吾未審當時為何官耳
　　考異北軍中尉主之中尉有中壘令丞左右京輔
　　都尉尉丞兵卒皆属焉八校尉有中壘校尉掌北
　　軍壘門内則北軍為京城兵而主之中尉亡疑矣
中壘令校尉(表令一人丞/一人尉兩人)
左右京輔都尉尉丞(尉比二千石丞一人六百石武帝/元鼎四年置有兵卒  元紀建昭)
(元年令三輔/都尉二千石)
　　　　城門校尉
城門校尉(表掌城門屯兵一人百環濟要畧/云高帝置出從緹騎  二十人)
　　徐官考曰謹按周官司門下大夫二人鄭氏若今
　　城門校尉
　　漢制叢録曰按劉屈氂𫝊武帝世以戾太子在外
　　始置屯兵長安諸城門表云城門校尉掌京師城
　　門屯兵是城門校尉之官自武帝始有然表但云
　　中壘屯騎等八校尉皆武帝初置至城門校尉獨
　　不言起自何時所未諭也成帝世羊阿侯譚成都
　　侯商紅陽侯立踵相躡以特進領城門兵豈至是
　　屯兵益盛又與前世殊耶
司馬丞(通典曰司馬/丞各一人)
八屯司馬(顔曰八屯各有司馬即通典曰司/馬丞各一人盖司馬  司馬丞)
門候(征和二年以太子在外初置候通典十二/城門候各一人  黄圗曰主  時謹啓閉)
　　　　(霸城門候/覆盎門候)　(宣平門候/安門候)　(東門候候/西安門)
　　　　(宣城門候/路城門候)　(直城門候/厨城門候)　(雍門候/横門候)
　　徐官考曰按周司門之属每門下士二人即門候
　　之官歟
城門令史(王莽傳王興者/故城門令史)
　　　　八校尉(八校尉皆武帝初置有丞司馬顔曰/自中壘以下凡八校尉城門不在此)
　　　　(數/中)
中壘校尉(掌北軍壘門内外掌西城荀恱漢紀掌四城/門漢儀曰尉一人掌上書者獄上書於公車)
　(有不如法/付北軍獄)
　　東萊曰謹按中壘掌北軍則知八校皆北軍也故
　　後志本註曰舊有中壘校尉領北軍營壘之事中
　　興省中壘但置北軍中候以監五營又按中尉有
　　中壘令丞則知北軍之統于中尉中壘在北門即
　　與南軍不相亂頗有周人辨方正位之意
屯騎校尉(表掌/騎士)
歩兵校尉(表掌上林/苑門屯兵)
越騎校尉(表掌越騎如淳曰越/人内附以為騎也)
長水校尉(表掌長水宣曲胡騎宣師古曰長水湖名宣/曲觀名胡騎之屯於  曲者  劉氏釋名曰)
　(長水校尉長於水/戰舟船之事也)
胡騎校尉(表池陽胡騎增晉灼曰胡騎不常置故刑法/志云武帝内  七校者以胡騎校尉不常所)
　(以不/與也)
射聲校尉(表掌待詔/射聲士)
虎賁校尉(表掌/輕車)
　　八校尉各有丞司馬惟中壘校尉多有尉一人
監北軍使者(劉屈氂傳任安北史記/武帝使任安䕶  軍)
北軍錢官(史記任安笞辱北軍錢官小/吏公孫敬用擅用北軍錢)
　　　總南北軍
車騎将軍(張安世傳七月罷車騎将軍屯兵列宮衛尉/城門北軍兵属焉又漢儀曰漢置車騎衛将)
　(軍左右前後皆位次/上卿典京師兵衛)
衛将軍(文帝元年拜宋昌為/衛将軍領南北軍)
軍正(主平楊僕又胡建南/北各有正  置丞)
丞(天漢中胡建/守軍正丞)
　　　衛兵下
周廬千列設㦸百重入守虎闗出陪豹尾此古人設衛
所以強幹弱枝防未然而威不軌也昔成周宿衛之制
居則宮正宮伯之衛行則虎賁氏之衛僕從之衛掌於
太僕守𨽻之衛掌於司𨽻其制盖不一矣宮正有宮中
之􁁎役(宮正掌王宮之戒令糾禁以時比宮中之官府/次舎之衆寡凡邦之大事令王宮之官府次舎)
(無失守而/聽政令)宮伯有公卿大夫之士庻子(宮伯掌王宮之/士庻子在版者)
(作其徒役之事授八次八舎之職/事若邦有大事作宮衆則令之)以為環列腹心之任
居衛之制然也虎賁氏有虎士八百人掌先後王而趍
以卒伍視朝則在路門之右(虎賁掌先後王趍以卒伍/軍旅會同亦如之舍則守)
(王閑王在國則舎王宮國有大故則守王門又夏官司/士云正朝儀之位王南鄉王族故士虎士在路門之右)
行衛之制然也太僕掌奉輿馬督扈從視朝則在路門
之左(太僕王眂朝則前正位而退入亦如之王出入則/左馭而前驅太僕而下有小臣祭僕𨽻僕御僕皆)
(属焉又司士云太僕左右/太僕從者在路門之左)司𨽻掌率夷𨽻執兵器服兵
服以衛王之門外朝在野外則守内列(司𨽻掌師四翟/之𨽻使皆服其)
(邦之服執其邦之兵守王宮與野舎之厲禁司𨽻而下/有罪𨽻蠻𨽻閩𨽻夷𨽻貉𨽻皆屬焉罪𨽻其守王宮與)
(其厲禁者如蠻𨽻之事蠻𨽻其在王宮者執其國之/兵以守王宮在野外則守厲禁閩𨽻掌守則取𨽻焉)僕
從守𨽻之衛制然也由是言之環列腹心之衛非兵衛
在内而不出虎士之衛為重兵之衛非王出亦不行四
翟之𨽻則環衛諸門僕從之徒則整飭騶從此宿衛之
制詳矣然虎賁綴衣無非吉士侍衛僕從㒺匪正人(書/立)
(政冏/命)執劉鉞而上戈刃者皆用冠冕之士大夫(顧命四/人綦弁)
(執戈上刃夾兩階戺一人冕執劉立於東堂一人冕執/鉞立於西堂一人冕執戣立于東垂一人冕執瞿立于)
(西/垂)居虎門而詔王媺者乃率四夷之賤𨽻(師氏居虎門/司王朝以媺)
(詔王地官師氏使/其属帥四夷之𨽻)糾其徳行稽其功緒勸以善也(宮正/稽其)
(功緒糾其徳行會其/什伍而教之道藝)掌其糾禁嚴其誅賞防以過也(宮/伯)
(掌其政令行其秩序以/時頒其衣裘嚴其誅賞)由是言之腹心之衛固擇有道
有徳之賢而宿衛之兵亦皆使賢士大夫為之此宿衛
之任嚴矣噫孰知聖人防微杜漸之意不止是耶盖人
君處内庭之時多處外庭之時少親侍臣之意玩親大
臣之意嚴今宮正宮伯之兵衛郎衛固為太宰之属(天/官)
(宮正/宮伯)而虎賁之虎士掌於司馬司𨽻之五𨽻掌於司宼
皆聽命於太宰内外相維而賢否無相混之嫌事權不
分而政令無下移之漸此周制之所以盡善也漢制南
軍衛宮衛尉主之(官表衛尉一人/掌宮嚴衛屯兵)北軍䕶京中尉主之
(官表掌徼/循京師)南軍則有郎衛兵衛之别如三署諸郎羽林
期門則皆郎衛也(表光祿勲属官有郎掌守門户出充/車騎中郎侍郎郎中又期門羽林皆)
(属/焉)如衛士令丞諸屯衛侯則皆兵衛也(表衛尉属官有/公車司馬衛士)
(旅賁三令丞又諸屯衛侯/司馬二十二官皆属焉)是衛也非南軍守宮之衛乎
北軍則有調兵募兵之分如三輔兵卒則是調兵而衛
(表中尉属官左右京輔都尉尉丞有兵卒按黄霸為京/兆尹坐發騎士詣北軍調馬不適士貶秩則京輔兵卒)
(番上北/軍明矣)如八校胡騎越騎則是募兵而衛(表八校尉皆/武帝初置中)
(壘屯騎歩兵越騎長水胡騎射聲虎賁五按八校雖不/明言為北軍然攷之後百官志載光武  營即八校之)
(並省者而北軍中侯監其營故東漢累有/北軍五校之稱是知武帝八校正北軍也)是衛也非北
軍䕶京之衛乎此漢人南北軍之制也朱虛入衛卒平
諸吕(本𫝊/)方朔執㦸坐折董偃(東方朔為常侍郎上使/謁者引内董君偃是時)
(朔執㦸殿下辟㦸而前董偃有/斬罪三上有詔更置酒北宫)袁盎為中郎却慎夫人
之坐(本傳/)日磾之侍縛馬何羅之逆(金日磾遷侍中出/則驂乗入侍左右)
(馬何羅謀為逆上幸林光宮明旦上未起何羅亡何從/外入袖白刃從東廂上日磾擒縛之由是著忠孝之節)
王國侯國拘不得入(漢制王國侯國不得入宿衛龔勝/為楚王常侍後三舉孝亷不得宿)
(衛/)同族犯法限不得與(漢制同族犯法不得宿衛蕭望/之以甲科為郎後坐弟犯法不)
(得宿/衛)雖以龔勝蕭望之之賢寧從退免則宿衛所任之
人固無愧於周爾然始以南北軍皆𨽻三公而太尉周
勃得入北軍以成安劉之功可也(本𫝊/)自武帝踈逺外
庭之後衛尉之職領於将軍(王莽以右将/軍兼衛尉)城門之兵領
於司馬(成帝世平阿侯王譚成都侯王商紅陽/侯王立皆以大司馬特進領城門兵)往往以
中朝任之而大臣皆無與焉大司馬之任又非向時太
尉之比豈知禁嚴之地大臣皆不預聞則凡可以轉移
人主之心志惑亂人主之視聽無所不至異日之變可
見爾甚至東漢以來又舉五官郎将羽林虎賁以職属
大夫議郎謁者僕射以文属(後官志五官中郎將左右/中郎将羽林虎賁中郎将)
(羽林監以職属光禄大夫大中大夫中散大夫/諫議大夫議郎謁者僕射常侍謁者以文属)分属(闕/)
　
　
　
　
　
　
　
　
　
　
　
(餘但翊衛二府而已/餘見杜牧原十六衛)張延師之謹畏至三十年(唐職林/張延師)
(為左衛大将軍性謹畏典/羽林三十年未嘗有過)未嘗有過(見上/)阿史那忠之
清謹至四十八年無有纎隙(阿史那忠蘇尼太子也清/謹為右驍衛大将軍宿衛)
(四十八年無纎隙/人比之金日磾)龎王久典宿衛習知制度(龐王久典宿/衛習知朝)
(廷制度高祖顧諸将多不嫻儀典故授王/領軍武衛二大将軍使衆觀以為模範)叚志元衛章
武門夜不示詔(叚志元為左驍衛大将軍文徳皇后之/塟勒兵衛章武門太宗夜遣使至今其)
(披户内使志元拒曰軍門不夜開使者示手/詔志元曰夜不能辨比旦帝嘆曰真将軍)則宿衛所
任之人亦無愧於周爾然始以大臣兼領宿衛使文皇
有丼寝之安可也(元微之行於季友右羽林将軍制曰/分八舍之衆寡均三庚之勞逸皆将)
(軍之力也是以李大亮上直禁中而文皇丼寝則/心腹牙爪之任不細矣時李大亮以冬官兼也)自六
軍禁衛皆用市人其選始輕(天寳之後衛佐悉以假人/為軍始京師人耻之至相)
(罵辱必曰侍官而/六軍宿衞皆市人)禄山吐蕃之變神䇿禁軍外入赴難
國家遂以倚重悉命中人主之其勢益横(兵志上元中/以北衙軍使)
(衛伯玉為神䇿軍節度使鎮陜州中使魚朝恩為觀軍/容使監其軍禄山反伯玉與朝恩赴難至永泰元年吐)
(蕃復入寇朝恩又以神䇿軍屯苑自是復盛分為左右/廂大厯四年請以京兆之好畤鳯翔之麟逰晉潤皆𨽻)
(神/䇿)自是南衙日輕北衙日重矣犬所謂禁軍者盖太宗
舉義兵起太原已定天下悉罷還歸而願留宿衛者三
萬人給以渭北腴田號曰元從禁軍本為兵立制非為
制置兵(唐兵制初高祖以義兵起太原已定天下悉罷/遣歸其願留宿衛者三萬高祖以渭北白渠旁)
(民棄膏腴田分給之號元從禁/軍後老不任事者以其子弟代)其後左右羽林龍武神
武及神䇿神威而總名北衙者豈太宗初制哉(同上貞/觀初太)
(宗擇善射者百人為二畨於北門長上曰百騎以從田/獵又置北衙七營選材力驍壮月以一營畨上始置左)
(右屯營於元武門領以諸衙號飛騎高宗置左右羽林/軍大朝會則執仗以衛階陛行幸則夾馳道為内仗武)
(后改百騎曰千騎睿宗又改千騎曰萬騎及元宗以萬/騎平韋氏改為左右龍武軍肅宗復置神武軍自哥舒)
(翰破吐蕃及安祿山反衛伯玉赴難賜號神䇿代宗幸/陜朝恩舉陜兵并神䇿元從後遂為天子禁軍徳宗又)
(改名/神威)且唐之十六衛已備漢人南北軍之制漢以衛尉
䕶南軍以金吾廵北軍今十六衛已有金吾将軍掌京
城廵警是北軍已寓其間觀白集羽林衛将軍之制所
謂國家設十六衛猶漢之有南北軍其知之矣(白集王/元輔授)
(左羽林衛将軍制國家設十六衛猶漢/之有南北軍而左右羽林尤稱親重)而其元從禁軍
亦猶官制貟外之制初非禁衛正兵也今以禁軍為北
衙衛兵為南衙以備漢制豈不過歟北衙既横之後外
庭諸臣莫之誰何蕭復言之而不見聽(蕭復言艱難以/來始用宦官監)
(軍權望太重是曹止可委宫掖/事兵要正機勿使叅預不聽)高元裕諫之而不見用
(本𫝊敬宗視朝不時决事禁中宦寺恣放大臣不得進/見元裕諫曰西頭勢乃重南衙樞宻之權過宰相帝頓)
(悟而不能檢/制人皆危之)惜夫推原其故皆外臣不預禁軍専歸宦
者其為患至是也噫漢不以中朝属外朝而使閹宦宿
直卒成何進之亂(何進傳袁紹說何進誅宦官曰竇武/欲誅内寵反為所害者以言語漏泄)
(而五營百官畏中人也将軍宜/一為天下除害進然之云云)唐不以北衙𨽻南衙亦
使宦官典兵反致王叔文之亂(兵志順宗即位王叔文/用事欲取神䇿兵柄乃)
(用故将范希朝為左右神䇿/節度使以奪宦官權而不克)其視周人以禁衛属冢宰
之意又何止天淵哉國朝有皇城司有殿前司皇城始
於梁之乾化(五代梁乾化六年詔曰端門正門/也宜以時開敞奪陽氣委皇城使)國朝因
其名置親從官數千人入内内侍省都知與副同主判
之(長編仁宗慶厯問張方平言國初循周制置諸班直/備爪牙属殿前司又置親從官属皇城司嚴立保舉)
(之法選千人以/充内殿之衛)殿前司始於周之顯徳(職源殿前司始/於周世宗顯徳)
(元/年)國朝循其舊有馬軍歩軍獨殿前得統之是故皇城
一司於内庭宿衛無不預者而獨宿直諸班禁衛無所
統攝至親從之官復命武臣同主其事又非専出於宦
者之手殿前一司雖統攝諸班禁衛而皇城之司亦判
然不相闗亦漢南北軍相統之意也(蔡官制皇城司以/入内兩都知主内)
(判定事入内都知無不與知者惟宿直諸班禁衛畧無/統攝而皇城司親從官數千人乃命武臣二貟同兩都)
(知主之而殿前復不與/此祖宗處軍政深意也)而皇城殿前直相維持寔是周
人之遺制不特此爾為金吾者有擁衆渡河之功(高瓊/為金)
(吾将軍真宗澶淵/之役瓊擁衆渡河)為虞候者有上䟽論事之直(張耆字/元弼真)
(宗朝為殿中都虞候是時大興宮室之役以奉符瑞宰/臣丁謂欲殫財力大臣不敢議耆上言土木之役不足)
(奉天意/遷樞宻)為指揮者有手不釋卷之賢(燕達字逢辰元祐/初為殿前都指揮)
(使然喜讀書手不釋卷/神宗以其忠寔可用)抑不特此爾周以冢宰主之國
朝以樞府統之内朝外朝混然一體其政柄兵令一惟
樞府之為聽與漢周間史洪肇之徒為之者異矣(石林/燕語)
(三司天下兵柄皆在其手權雖重而軍政號令則在樞/宻院與漢周間史洪肇之徒為之者異矣此祖宗之微)
(意非前世/所及也)此其防微杜漸之意豈人之所能及知哉
　　　形勢(淮甸隴蜀荆襄/)
自古立國於東南其攻守之勢有三曰淮甸曰隴蜀曰
荆襄然設險之地不同而守險之術亦異盖難守莫如
淮易守莫如蜀守蜀當以守為守守淮當以戰為守守
襄陽如守淮守荆湖如守蜀此謀國者不可不熟究也
夫淮之東根本在廣陵而以山陽旴𣅿為門戸淮之西
重鎮在合肥而以鍾離夀春為捍蔽兩淮之地大抵然
也然而道途平衍山川廣莫虜騎奔馳衝突莫禦故據
淮而守示以必戰此上䇿也因其始至逆而擊之此中
䇿也縱敵平原以歩當騎是為無䇿謝𤣥破苻堅於肥
水方至之初(苻堅進屯夀陽列陣臨肥水元軍不得渡/元使謂苻融曰君逺渉吾境而臨水為陣)
(是不欲速戰諸君稍却令将士得周旋僕與諸軍緩轡/而觀之不亦樂乎堅衆皆曰宜偪肥水莫令得上我衆)
(彼寡勢必萬全堅曰但却軍令得過我以鐵騎逼殺之/麾使却陣亂不能止元以精鋭八千渉渡决戰堅衆奔)
(遁晉謝/元傳)楊行宻敗朱全忠於清口未合之際(梁太祖遣/葛從周鹿)
(師古攻行宻夀州行宻擊敗梁兵清口殺師古而/從周收兵走追至渭河又大敗之五代吴世家)其效
亦可見也南唐初保淮南劉仁瞻力戰夀春周師逡廵
不敢進迨夫陳景逹失紫金之屯宋齊丘遏出擊之師
再獻江北而國因以危(五代史紀節傳周師征淮先遣/李榖攻夀春仁瞻鎮夀州遣兵)
(守城圍之數重攻之百端/不能下餘見南唐世家)知守淮而不知戰也故曰守
淮當以戰為守蜀之根本在成都而漢中為唇齒漢中
為保蜀之藩籬而以陜隴為近援守南鄭則長安為可
窺守武興則隴西為可取隴蜀之勢大抵然也然其地
羊腸鳥跡棧閣巉絶一夫據險千夫莫當惟固守形勝
乘機俟時則其效為可全捨險輕出衆寡不敵則其勢
為難必是以劉備力守陽平而知曹操之無能為(先主/率諸)
(将進兵漢中分遣将軍吴蘭雷銅等入武闗皆為曹公/軍所殺先主次於陽平闗與淵邰等相拒蜀記詳見諸)
(葛亮/𫝊注)孔明列守祁山而知仲達之難勝(本𫝊六年春亮/身率諸軍攻祁)
(山闗中響震九年復出祁山以木牛運糧盡退軍與魏/将張邰交戰射殺張邰注亮時在祁山旌旂利器守在)
(險要/十二)其事亦可知耳此後姜維輕出以圗隴西而蜀口
之守不堅故劉氏遂至于亡蜀(通鑑/云云)楊亮輕出以争仇
池而成都之守不固司馬氏遂至於失蜀(同上/)皆不知
以守為守故也故曰守蜀當以守為守若夫荆之與襄
雖曰宻邇而事勢則殊嶓冢導漾東流為漢襄陽為一
要會岷山導江灔澦東注江陵為一機會襄以漢為險
荆以江為險江可恃也漢不可恃也苻堅取襄陽以馬
渡漢(晉載記/前秦)朱全忠取襄陽以浮橋渡漢(五代梁/太祖記)漢豈
足為襄陽之險耶故曰守襄陽當如守淮荆州以江陵
為要而江陵上有夷陵下有武昌洞庭蟠其左漢陽固
其右豈襄陽比耶陸抗言敵得江陵必不能守(本𫝊/)此
知兵之言也故曰守江陵當如守蜀夫長江可以固吾
國也長淮可以窺河南也川陜可以𢷬闗中而荆襄可
以圗宛洛也昔者有蜀無荆蜀卒不能舉魏(三國/蜀志)而今
日荆蜀險隘吾實有之昔者有江無淮陳卒不能以拒
隋而今日江淮表裏吾實兼之則天下之勢今日固得
之矣三險雖可恃而形勢殊不侔當得中興之所以守
者守之則退可以卧䕶吾境進可以掃清朔庭爾然以
三者而熟究之最難守者固莫如淮而最急守者亦莫
如淮何者盖兩淮乃吾國之藩籬依山為險則淮之西
也恃水為險則淮之東也淮甸坦夷如盱眙安豐鍾離
淮隂天長六合等處我之拒敵直一衣𢃄水之限爾使
藩籬不固盗賊闖吾之門戸則堂奥且露立矣徒以孤
江與敵對壘豈不岌岌乎昔孫權老於兵間堰瓦梁塢
壖須今日攻合肥明日攻六合揺揺兵鋒無日不在淮
甸非為經略兩淮計正所以為保長江計也此守淮又
今日之所急也故詳論之
　　　畿兵
漢之畿兵始為番上至其後也畨上變為常屯常屯變
為逺征而畿兵之制壊矣唐之畿兵始為府衛至其後
也府衛變為長從長從變為禁軍而畿兵之制壊矣此
漢唐内兵三變之由也古者天子之兵止于六軍六軍
之兵止于六鄉其出也則為士為卒為旅為軍為師其
入也則有比有閭有族有黨有州有鄉兵無坐食之費
民無長屯之勞安有如漢唐逺征長從之兵哉古者五
侯九伯二伯専征而諸侯皆共四方之事司馬法王有
四方之事則冢宰召師于諸侯虎賁氏奉書以牙璋發
之(漢食/貨志)而詩言元戎十乘特以為啓行之先安有如漢
人輕出之舉哉古者吕伋掌虎賁之士非有宰相之命
則吕伋不敢擅發召公雖得以制命非有二諸侯将命
以往則召公亦不敢以専行内外相制事權散主不獨
命於一人可見矣(書顧/命)又安有如唐人私親禁軍而盡
属於閹宦之手哉按百官表衛尉掌宮門屯衛兵(本表/衛尉)
(秦官掌宮/門衛屯兵)而高后紀言周勃既将北軍然尚有南軍乃令
平陽侯告衛尉無納吕産(本紀/)以此知南軍為宫城兵
而衛尉主之也明矣又按百官表西漢中壘校尉主掌
北軍營壘之事(本軍中壘校尉掌北/軍壘門内外掌西城)至光武變為北軍
中候而西漢之初中尉属官有中壘令丞尉式道左右
中候而中尉所職乃廵徼京師(本表中尉秦官掌徼廵/京師属官有中壘等互)
(武庫都舡四令丞又式道左右中侯侯丞乃左右京輔/都尉尉丞兵卒皆属焉餘見後官志中興省中壘  置)
(中侯以/監五營)以此知北軍為京城兵而中尉主之也明矣然
漢初二軍衛士皆調發郡國材官騎士而分番為之民
一嵗為衛士二嵗為材官(漢儀注云民伍一嵗/為衛士二嵗為材官)盖寛饒
𫝊衛卒願留更一年(本𫝊注盖寛饒為衛司馬及嵗盡/交代上臨享罷衛卒衛卒數人皆)
(叩頭自請復/留共更一年)則是郡國番上於南軍之制左右京輔都
尉尉丞兵卒盡属中尉(上注/)黄覇為京兆尹發騎士詣
北軍(黄覇𫝊為京兆尹發騎士/詣北軍馬不適士坐貶秩)則是三輔畨上於北軍
之制第南軍猶調於郡國北軍第調於京輔此漢初畨
上之法猶為近古也夫何武帝増置八校募知胡人事
者為胡騎募知越人事者為越騎(前刑法志又表越騎/校尉掌越騎胡騎校)
(尉掌池/陽胡騎)而北軍始有長屯之兵後恐中尉之權太重乃
於光禄勲增置羽林期門皆以世家為之(表武帝建元/三年初置期)
(門太初元年初置羽林/掌執兵送從比郎無貟)而南軍始有常屯之兵此番上
變為常屯是矣然而未至大壊也夫何光武以來弛郡
國守尉都試之役(高祖紀張晏注曰材官騎士習射御/馳騎戰陳常以八月太守都尉令長)
(會都試課殿/最光武省之)罷輕車材官騎士樓船之士(光武紀建武/七年詔曰今)
(國有衆軍並多精勇宜且罷輕車騎士/材官樓船士及軍假吏令復還民伍)兵備浸壞雖黎
陽立營領兵騎常千人以謁者監之號黎陽兵(本紀/及志)而
京師南北軍如故不知都試既罷外兵不練而國有征
伐終藉京師兵以出自建武訖于漢衰匃奴之宼鮮卑
之寇嵗嵗有之或遣将出擊或移兵留屯連年暴露奔
命四方而禁旅無復鎮衛之職(如明帝永平十年遣騎/都尉宋苗出平城北伐)
(匃奴竇固破呼衍王于天/山留兵屯伊吾廬城之類)或曰東都之兵雖或以執金
吾将或以光禄勲将或又以五校将(如順帝紀永和二/年以執金吾張喬)
(行車騎将軍将兵屯三輔天文志車騎将軍都馬越騎/校尉馮柱發左右羽林北軍五校征伐胡七年九月隴)
(西羗反遣執金吾列尚武騎校尉趙世發北軍/五校黎陽雍容及邉胡兵三萬騎征西羗之類)無非京
師領兵之官然恐亦如西都故事何以知其出衛兵耶
曰不然西漢之世雖或以内之兵官充将而所将之兵
則明言發某郡車騎某郡材官(高帝紀十一年發上郡/北隴西車騎與巴蜀材)
(官/)惟宣帝一出羽林佽飛之兵紀以明著之(宣帝紀神/爵元年發)
(應募佽飛射士羽/林孤兒胡越騎)若東都則但見遣将行師而已果以
何兵而充之也異時皇甫規願借列屯坐食之兵五千
擊羗(本𫝊西羗攻隴闗規上䟽求乞自效曰云云願假/臣兩營二郡屯列坐食之兵五千出其不意時帝)
(不能/用)所謂列屯坐食指内外郡所養之兵為言也然則
東漢行師大抵羽林五營黎陽虎牙之士爾此常屯之
兵又變為逺征其法盡壊也唐兵有十六衛将軍兵有
五府中郎将兵十六衛兵即諸州折衝府兵番上宿衛
者是(通鑑唐太宗紀十一年更命統軍為折衝都尉别/将為果毅都尉凡十道置府六百二十四而闗内)
(二百六十一皆𨽻諸衛每嵗季冬折衝都尉帥其属教/戰當給馬者官與其直凡當衛者番上兵部以逺近給)
(畨/)猶漢之材官騎士而将軍猶衛尉也五府兵即勲官
子孫以資䕃得補者是又漢之三省郎衛而中郎将猶
漢中郎将也唐則總之南衙衛兵其外又有左右屯營
飛騎起於太原三萬之卒父子相繼者是(見衛/兵注)猶漢之
期門羽林唐則謂之北衙禁兵初太宗定府兵之制應
天下之兵皆謂之天子禁軍(見上/注)是以逺而諸郡之府
兵近而五府之衛兵又近而兩宮營之親兵皆属於十
六衛将軍每月番上以備宿衛(唐兵志府兵之制十二/衛為左右皆有将軍以)
(分統諸府之兵有郎将方主團主以相統/治又有驃騎二府皆有将軍又見前注)三時務農一
時講武無坐食也籍藏将府伍散田畆無列屯也此唐
府衛之兵為近古也自高宗武后時天下久不用兵府
兵法壊更代不時衛士亡匿張說乃請一切募士取京
兆蒲同岐華府兵及兵丁而益以潞州長從兵共十二
萬號長從宿衛未幾更號射騎自是諸府之兵闕籍不
補折衝之将積嵗不遷故兵無全兵将無常将宿衛亦
非宿衛此府衛變為長從是矣(唐志自高宗武后時天/下乆不用兵府兵之法)
(浸壊畨役更代多不以時衛士稍稍亡匿至是益耗散/宿衛不能給宰相張說乃請一切募士宿衛十一年取)
(京兆蒲同岐華府兵及兵丁而益以潞州長從兵共十/二萬號長從宿衛嵗一番命尚書左丞蕭嵩與州吏共)
(選之明年更號曰騎射然自是諸府兵益/多不補折衝将卒嵗不遷士人皆耻為之)然猶未極也
禄山之反六軍宿衛往往市人西駕之兵僅止千人靈
武之士至不滿百(元宗末年禁兵浸耗及禄山反天子/駕西幸禁軍從者僅千人肅宗赴靈)
(武士不/滿百)而所謂神䇿兵乃自外來赴難賜號神䇿朝廷
倚重(兵志禄山反如嘐以伯玉将兵千人赴難伯玉與/朝恩皆屯於陜時邉士䧟蹙神䇿故地淪沒即詔)
(伯玉所部/號神䇿軍)後幸陜之變朝恩以神䇿扈乘輿吐蕃之寇
朝恩復以神䇿屯苑中自是浸盛指為天子禁軍分以
左右廂居北軍之右非他軍比爾(代宗廣徳元年避吐/蕃幸陜朝恩舉在陜)
(兵與神䇿從扈悉號神䇿軍天子幸其營及京師平朝/恩遂以兵歸禁中自将之然未與北軍比也永泰元年)
(吐蕃復入寇朝恩又以神䇿軍屯苑中自是浸盛分/為左右廂號北軍后遂為天子禁軍非他軍比兵志)異
日幸梁之斾方旋而定難之號先及唐之所恃神䇿禁
軍何如哉(自徳宗幸梁還以神䇿有勞皆/號興元元從奉天定難功臣)盖自肅宗以
後府衛射騎之法再變而京師實恃禁軍以為重如羽
林(高宗龍朔/二年始置)神武(肅宗至徳/二載置)英武(肅宗至徳/後復置)寳應(代宗/以射)
(生軍入禁中清難皆賜名寳/應故射生軍又號寳應軍)神威(兵志自肅宗以後北/軍增置威武長興等)
(軍名額頗多而廢置不一惟羽林龍武神武神䇿神威/云云總名同左右十軍而神䇿専以宦官主之其勢尤)
(盛迨昭宗以朱全忠誅/宦官而神䇿之軍始廢)名者固不一軍然神䇿専以宦
官主之其勢獨盛於是南衙之衛輕北衙之衛重而大
勢去矣此長從之兵又變為禁軍其法盡壊也嘗以漢
唐之變詳論之盖漢方常屯而逺征之變已形唐方長
從而禁軍之勢已横何者京師既設列屯之兵安坐而
食甚為無謂於是驅以出征此其勢必至府衛既無可
恃之兵一旦有警皆不能甲不得不恃禁軍亦其理然
也惜也漢兵出征之後京師单弱閹宦復恣終藉州牧
之兵以除之閹宦雖除而董卓之禍成矣(董卓以州/牧誅宦官)唐
衛既變之後神䇿獨盛中使弄權終藉藩鎮之兵以誅
之神䇿雖誅而朱李之變興矣(見上注/)強幹弱枝之道
奈何漢唐不察耶國朝定都陳留前無險阻之形後無
藩籬之固我太祖皇帝慮安危之機權内外之勢從容
杯酒藩鎮觧權州縣精兵悉萃京師(張方平上䟽伏以/京師本古之陳留)
(郡天下四衝八達之地自唐以前嘗為重藩四向無險/阻之形藩籬之固逼近戎狄太祖深慮安危之計始削)
(諸藩鎮之權屯兵/於内連營畿甸)凡禁軍之最親近者號諸班直入侍
殿陛出扈鑾輿𨽻於侍衛殿前非諸班直者内守京師
外備征伐𨽻於軍頭皇城騏驥院(長編凡禁軍之最親/近者執㦸殿陛宿衛)
(宫省扈從乘輿號諸班直非諸班直𨽻於御前忠佐/軍頭司皇城司騏驥院餘軍皆以守京師備征伐)殿
前司領騎兵之額三十七歩兵之額二十六侍衛司領
騎兵之額三十五歩兵之額八十三至軍頭僅四皇城
僅二騏驥僅特騎兵之二額焉大抵盡属於殿前侍衛
之司(長編太祖既得天下收節鎮兵權置諸司軍額自/古禁旅之盛無若本朝殿前司領騎兵之額三十)
(七歩兵之額二十六侍衛司領騎兵之額三十五歩兵/之額八十三御前忠佐軍頭司領歩騎之額四皇城司)
(領歩騎之額二左右騏驥/院領歩兵之額二通畧)然殿前侍衛始分而二後拆
而三自王超侍衛之職既罷無復任者而侍衛之馬軍
歩軍列而二之與殿前號為三衙而殿司又重於馬歩
二司矣(實錄咸平三年王超自殿前都指揮/使遷侍衛馬歩軍都虞候餘見職畧)捧日天武
四廂屬之殿司龍衛神衛四廂屬之馬歩二司(捧日舊/曰日騎)
(天武舊曰控鶴龍衛舊曰龍㨗神衛舊曰英武太平興/國二年改控鶴為天武龍㨗曰龍衛虎㨗曰秘衛雍熈)
(四年改日騎曰捧日皆以美名易禁軍之號也殿前司/捧日天武馬軍司龍衛歩軍司神衛謂之上四軍各有)
(左右廂廂/各三軍)其任至隆其權至重精兵銳卒皆在焉雖曰
京師十萬諸郡十萬内外足相制(元豐五年神宗曰藝/祖養兵二十三萬京)
(師十萬餘諸道十萬餘使京師足以制諸道/諸道足以當京師故内外相制無偏重之患)而外兵之
弱終不若京師之強也噫其亦祖宗制兵之有道歟選
諸道之勇者補禁旅(乾徳二年令天下長吏擇本道兵/驍勇籍其名送都下以補禁旅)
取禁軍之徤者𨽻親軍(太平興國三年後苑親閱禁軍/取伉徤者𨽻親軍罷軟老弱悉)
(分配/外州)疲弱之夫退為剰貟(建隆二年詔殿前侍衛二司/簡驍勇者聽為上軍疲弱者)
(退為剰貟上每御/講武殿親臨試之)老弱之卒分𨽻外郡(見/上)選之精矣或
閱後苑(見/上)或訓西郊(建隆二年大閱西郊上曰晉漢衛/兵數十萬然可用者寡朕親校其)
(擊刺騎射之/藝盡為精銳)或習戰朱明池(乾徳元年鑿池朱明門外/選卒號水虎㨗習戰池中)
或閲兵講武殿(乾徳二年上親閱講武/殿得萬餘人属侍衛司)練之熟矣川班
殿直以妄訴而併廢(乾徳中收蜀精兵置川班殿直廩/給與御龍直等開寳四年太祖以)
(龍御直扈從郊祀特命增給而川班殿直不得如例擊/鼓上訴帝怒曰朕之所與即為恩澤焉有例哉命斬妄)
(訴遂廢/其班)武雄百卒以肆掠而誅戮(乾徳中籍諸道驍勇/兵送闕下太祖團結)
(為武勇軍凡百餘人白日掠/人妻女於城下帝怒捕斬之)坊兵作過罪及主将(何剡/語太)
(祖酒坊火發本坊兵士就便作過太祖/以本坊使田處岩等不能部轄處極典)雲捷偽印寘之
極法(建隆三年雲捷軍有偽/刻侍衛司印者斬之)御之嚴矣居重馭輕之勢
祖宗謀之何其深歟景祐以來承平日久法制稍弛虎
翼質弱不知戰鬪龍衛力綿不能披甲(慶厯元年田况/上兵䇿七曰新)
(添虎翼軍自南中選材質綿弱自云不知戰鬪/八曰騎兵高者無如龍衛有不能披甲下馬者)似過乎
弱也皇城御士至有竊兵(慶厯八年崇政殿宿直皇城/司親事官刼取庫兵縁上殿)
(屋何剡両上/書乞重黜陟)軍頭歩直或有埋器(皇祐元年軍頭歩直/兵上擬欲作過於皇)
(城内先埋藏器仗錢/彦逺七上書請根究)若鄰乎慢也群公抗䟽不能自己
於是天子振之大臣汰之(韓琦汰冗兵老/弱者數萬人)軍政肅而士
心警矣至于熈寧復加振刷有就而合額者有以全部
附𨽻者有併營而增額者部佐整肅無有名存而實缺
(熈寧三年大整軍額有就而合者如龍衛二十九指揮/併為二十有以全部附𨽻者宣威併入威猛廣㨗而宣)
(威廢罷契丹直撥入神騎而契丹直廢罷有併營而增/額者如宣武二十指揮四百人額併為十二指揮五百)
(人為額有就而易名者如驍猛四指揮以第四指揮改/充驍雄存三指揮自是部伍齊整無有名存而實缺也)
自高俅以恩得用軍政遂弛非復曩時之制(紹興三年/胡安國言)
(本朝分三衛以掌親軍雖崇寧舊章猶在及高俅以恩/得用軍政遂弛陛下承寳位而親兵寡弱豈強本之計)
高宗慨然嚴訓厲之法(紹興二年擢楊沂中為神武中/興統制而言者請增衛兵上曰)
(朕命沂中治神武中軍皆宿衛兵也遂命沂中兼提舉/衛兵沂中嘆曰勾陳天仗单弱於是招丁壮未半嵗軍)
(容益張遂改中/軍為殿前司)立轉遷之制(紹興五年時諸将所總嵗/嵗奏功而天子親兵乆無)
(遷轉趙鼎請立為轉/遷之法復祖宗之制)神武中軍改入殿前(見上/注)都督軍
馬悉𨽻三衙(趙鼎言都督府兵馬合𨽻三衙上曰祖宗/故事軍馬未有不𨽻三衙今正之甚善)
懔懔乎國初之遺意噫盛哉愚嘗究觀祖宗内兵之制
其微意猶有二以發兵之權付樞府以握兵之重委三
衙欲其彼此之相維一也故有樞宻承㫖權馬司者而
范公祖禹力言不可兼有發兵握兵之職(范祖禹言樞/宻副都承㫖)
(曹誦權馬軍司祖宗兵法本於樞宻有發兵之權而無/握兵之重京師之兵總於三帥有握兵之重而無發兵)
(之權今樞属官任管軍是本兵之地又/得握兵合而為一非祖宗制兵之意)以禁軍之強者
備周廬以禁軍之次者代諸路(見前/注)欲其畿兵之不出
二也故皇祐邉郵有警畿兵調發而包公拯言調畿兵
非固宗社之䇿(皇祐元年包拯言畿兵雖有大故不可/多調發近來邉郵有警乃一例調發恐)
(非固宗社制/夷狄之良䇿)今祖宗成憲萬世不易然中興以來殿司
歩司守䕶王畿馬軍一司出戍金陵(畿兵馬軍一司中/興以後嘗出戍建)
(康/)雖咽喉之鎮欲示威重而根本之所盍以權其輕重
乎
　　　州兵
神宗有言藝祖養兵二十二萬京師十萬餘諸道十萬
餘使京師足以制諸道諸道足以當京師故内外無偏
重之患深矣哉我藝祖立國之謀也神矣哉我神宗察
治之智也(神宗嘗曰藝祖養兵比二十二萬京師十萬/餘諸道十萬餘使京師内之兵足以制諸道)
(諸道則無外亂合諸道之兵足以當京師則無内變内/外相制無偏重之患天下承平百餘年盖因於此王珪)
(曰國朝兵制雖詳莫能推明其意/張璪曰非陛下神聖孰能知之)愚嘗仰稽聖訓逺閲
歴代其治亂安危未有不由乎此古者六鄉之内六軍
寓焉六遂之内軍又倍焉此在内以為強本之地征徐
以魯伐貊以韓平淮夷以江漢此在外以為治亂之具
(費誓魯侯伯禽宅曲阜徐夷並興東郊不開作費誓孔/安國注徐戎淮夷並起為寇於魯魯侯征之於費地為)
(誓衆於魯東郊之地貊下文甲戌我惟征徐戎又韓奕/詩王錫韓侯其追其  奄受北國又江漢詩命召公平)
(淮/夷)二者不可偏失也尚矣至秦初銷鋒鏑聚咸陽而陳
勝至乘虛以外亂(過秦論又/陳勝傳)後復以重兵伐趙而漢高
掉臂而入闗(章邯提内兵伐趙/漢高帝遂入秦闗)内外不能相維此秦所
以不支爾噫秦之覆轍豈不可鑒而漢唐之君復蹈之
君子未嘗不嘆其謀國之踈也嘗謂漢唐内兵之制其
變適同而外兵之變亦無以異大抵始失於過重故盗
賊有竊興之便後失於過輕故牧鎮有難去之患其本
末有不難攷者且漢列郡有都尉佐太守典武職甲卒
王國則以内史比郡守中尉比都尉侯國則亦有相秩
比天下令長(前官表郡尉秦官掌佐守典武秩甲卒秩/比二千石景帝更名都尉後百官志注漢)
(舊儀曰大司空何武奏罷内史相如太守中尉如都尉/添職是後中尉争權而互相奏常不和也後百官志侯)
(國每置相一人其秩各如本縣注曰主治民如令/長同上中尉一人比二千石注職如郡尉主盗賊)每嵗
八月會太守都尉令長相丞咸預各以其方之所習而
課殿最焉(前高帝紀材官騎士習射御馳騎戰陳常以/八月太守都尉令長咸會都試課殿最也)
巴蜀三河頴川之材官(按高帝十一年發上郡北/地隴西車騎巴蜀材官)上郡
北地天水安定之騎士(武帝元鼎六年發隴西天/水安定北地上郡騎士)廬江
會稽之樓船(地里志廬江郡有樓船官又卜式𫝊願與/𫝊昌習樓船者擊呂嘉又伍被𫝊有潯陽)
(之船又朱買臣傅為會/稽太守詔到郡治樓船)是也然齊王發兵并琅琊兵而
西以赴諸呂之難則外兵足以制内(諸呂謀亂朱虛侯/如京師使人告兄)
(齊王王遂發兵又并琅琊/兵而西以二國兵入京師)亞夫将二十六将軍往擊吴
楚則内兵足以制外(本傳/)漢初相制之意非不善也夫
何都試一罷外備單弱(後百官志中興建武六年省諸/郡都尉并職太守而都試之役)
(省闗/都尉)於是北胡有變始置度遼官(明帝紀永平八年初/置度遼将車屯五原)
(漫/栢)南蠻或叛則置象林兵(和帝紀永和十四年五月/初置象林将兵長史官)羗
犯三輔則置長安雍二尉(安帝紀永初四年匃奴宼常/山初置長安二營都尉官)
鮮卑宼居庸則置漁陽營(安帝紀建光元年鮮卑寇/居庸十一月置漁陽營兵)然
兵不素練戰非素具臨時取辦每出輙北外兵終失於
弱耳迨至盗賊競起外始盛置立為積射(鮮卑𫝊延平/四年鮮卑入)
(上谷攻居庸闗復發縁邉諸郡黎陽/營兵積射士歩騎二萬人屯列衛要)募為䧟陣(西羗𫝊/任道遣)
(假司馬募䧟陣士/擊零昌於北地)邉置義從(叚紀明傳桓帝咸熹四年/冬上郡由氐隴西鳥吾諸)
(種羗共寇并凉二州紀/明将湟中義從討之)州為牧鎮(靈帝從劉焉之請/牧刺史新置牧)外
兵既重内兵復弱盗賊雖衰牧鎮已盛是以京師有變
則邊郡長驅而至董卓曹操之徒相繼而入漢祚遂以
鼎立此又矯重外兵之失也(董卓曹操皆以/鎮兵入京師)唐之府兵
折衝都尉雖遥𨽻於諸衛軍城守捉實散在於諸道每
嵗季冬折衝将率兵馬之在府者置左右校習戰陣之
儀歩隊騎隊之有其制擊鉦伐鼔之有其節國無不習
之兵(兵志太宗貞觀十年更號統軍為折衝都尉别将/為果毅都尉諸府總曰折衝府凡天下十道置府)
(六百三十四皆有名號而闗内三百六十有一皆以𨽻/諸尉唐初兵之戍邊者大曰軍小曰守捉曰城曰鎮而)
(總之曰道其軍城鎮守捉皆有使而道有大将一人曰/大總管又唐每嵗季冬折衝都尉率五校兵馬之在府)
(者置左右校尉每校為歩隊十騎隊一皆卷矟旛展刀/旂散立以候角手吹大角一通諸校皆斂人騎為隊云)
(云/)然府兵六百三十四所以三百六十有一在闗中固
為重本計而復道二百有餘分布錯置亦為防外設唐
初相制之意非不善也(見上/)夫何更代法廢諸府之籍
不補折衝之将不遷(唐制張説以府兵為射騎然自是/諸府士益多不補折衝将積嵗不)
(遷士人皆/耻為之)及范陽之變所過州縣望風瓦觧如入無人
之境外兵盖失於不補耳(唐禄山反范陽所過州縣望/風瓦觧又顔真卿𫝊祿山反)
(河朔盡䧟獨平原城守備元宗嘆/曰河北二十四郡無一忠臣邪)迨至諸鎮之兵共起
討賊其後安史繼亂中國雲擾肅宗命李光弼等討之
號九節度之師大盗既滅而武夫戰卒以功起行陣者
皆除節度由是方鎮相望於内地朝廷不能制而丼為
姑息之政(唐兵志禄山反犯京師天子之兵弱不能抗/遂䧟兩京肅宗起靈武而諸鎮之兵共起誅)
(賊其後禄山子慶緒及史思明父子繼亂中國大亂肅/宗命李光弼等討之號九節度之師大盗既滅而武夫)
(戰卒以功起行陣列為侯王者皆除節度由是方鎮相/望於内地大者連州十餘小者猶兼三四天子不能禁)
(則忍恥含垢因而撫之謂之姑息之政始時為朝廷患/者河朔之鎮及其末朱全忠以梁兵李克用以晉兵更)
(犯京師而李茂貞韓建近據岐華妄一喜怒兵已至國/門矣其他大鎮南則吴浙荆湖閩廣西則岐蜀北則燕)
(晉而梁盗據其中自國/門以外皆列於方鎮矣)是以京師有變藩鎮亦驅兵而
至朱李之徒相繼犯京(見上/)唐族遂以𤓰裂此亦矯重
外兵之失也嗟夫輕則盗賊以乘隙重則牧鎮以據兵
為國者安可不權其勢歟國朝州兵之制有禁軍有廂
軍有禁廂軍國初以天下精兵萃之京師而其餘者分
布於諸郡以備戰衛此謂之禁軍(見衛/兵門)宋有天下以來
凡役使營繕不調於民皆兵役之此謂之廂軍(兵志國/朝以備)
(戰衛為禁軍以給徒役為廂軍各𨽻其州之本城由總/於侍衛而兵部掌出號令又以廂軍教閱者始號禁廂)
(軍后以為下禁軍熈寧三年詔以禁軍分五都法以檢/治廂軍熈寧元豐之間廂軍之數視祖宗時益重矣自)
(三代后凡國之役皆調於民故民以勞弊宋有天下悉/役廂軍凡役作及諸營繕民無與焉故民力全固承平)
(百/年)熈寧取廂軍之壮者而教之留之在城免其難役此
謂之禁廂軍(見上/)然州郡所恃以為屏翰王室者惟禁
軍而已其始末可不論歟盖太祖懲前代之弊收藩鎮
之兵連營畿甸守衛皇居而州郡之兵不免有疲弱之
弊至咸平以後循習日乆諸郡撤備(咸平三年王禹偁/言太祖之初十分)
(天下有其七太宗嗣業天下一家議者乃/合江淮諸郡毁城湟撤武備者三十餘年)後恐太弱乃
募陜西之強壮為保毅簡保毅之精卒為振武於是有
保毅振武之禁軍(咸平四年九月詔陜西民家出一丁/號保毅軍給資糧與正兵分戍守城)
(壘遣御史吴倩與轉運使同主其事凡得六萬八千七/百九十五人具縁邉兵上先選中者並陞為禁軍號保)
(㨗景徳元年陜西運使言西面沿邉諸州於保毅諸軍/内簡集成振武軍四十指揮自立北軍邉聲振戎不敢)
(寇/)康定以來元昊陸梁禁衛皆西乃籍民兵以補軍籍
陞廂軍以充禁旅於是有保捷武衛宣毅之禁軍(張方/平言)
(康定之末慶厯之初議刺民兵極論其害今日果然太/祖朝兵不及十五萬太宗朝不過四十萬祥符已後稍)
(稍消伏而因西戎阻命始籍民兵俄以補軍籍陞諸州/廂軍以充禁旅陜西河北京東京西増置保捷一百八)
(十五指揮武衛七十四指/揮宣毅一百六十四指揮)慶厯間䑕竊内訌復於閩浙
江淮間脩武備增指揮於是復有保毅之禁軍(同上慶/厯三年)
(因王倫張海等賊於江淮湖浙福建諸路又添保毅等/二十四指揮凡内外增置禁軍約四十二餘萬人通三)
(朝兵八九十萬其廂軍/鄉軍義軍不在此數)自是而後或刺義勇(治平初刺/義勇軍十)
(五餘/萬)或校廂軍(見上/)而兵始克大備在慶厯已有八九
十萬治平後有十五餘萬至於熈寧又不知其幾矣祖
宗所以權衡内外之勢何其當耶然在國初常精在今
日常惰豈非役之太過歟夫兵者不役役者不兵今諸
郡所謂禁兵者大抵與廂軍無異技巧工匠者若人也
改借占留者若人也又或者常時執法物備呵導以為
兵也若是而謂之禁軍其不習於驕且惰乎求其所以
教之則有兒戲而無法制也有賞賚而無黜責也器械
之相角不能無精而不能皆精弓弩之俱發不能無中
而不能皆中膂力無争戰之苦而賞給有必得之利日
未及昃返斾而歸是旬教月教春秋大教反為官吏逰
賞軍級邀求之目何有於較藝春秋大閱差官按教反
為路分鈐轄騷擾州縣之資何有於教閱禁軍且爾廂
軍又何暇教乎夫州縣之兵即殿侍之兵名曰在外實
統於内更戍迭出於殿侍二司者皆精卒分於州縣者
皆惰兵盖殿侍二司了無他役而州縣不専為兵故也
是則熈寧私役禁軍之制在今日不可不講也(熈寧中/私役禁)
(軍雖經郊叙復永/不與親民差遣)况國朝之制庫曰軍資官曰叅軍務
曰贍軍而為守倅者亦先軍而後州其於軍事重矣詎
可視曰期會故常而不加之意乎
　　　屯田
田不井授國有兵費糧以漕運士有饑色(孫子千里饋/糧士有饑色)
後之欲為富國足兵之計者不出屯田之制耳盖自文
帝募民耕塞下已有屯田之説(晁錯傳錯言守邉備塞/勸農力本當世急務其)
(畧/云)自武帝遣戰士田燉煌至鹽澤始有屯田之規(前西/域𫝊)
(漢興至于孝武始開西域自燉煌而西至鹽/澤往往起程而輪䑓黎渠皆有田卒數百人)成於昭宣
廣於魏晉而極盛於唐大抵漢之屯田以兵唐之屯田
以民其餘歴代或民或兵盖不一也漢自通西域始於
校尉将卒屯田渠黎而車師前王庭専用戊已校尉(見/上)
(餘見西/域𫝊)趙充國既罷兵留屯田盖弛刑應募及淮陽汝
南兵故曰九校萬人郡騎伉徤胡騎各千倅馬什二則
為遊田以防寇鈔(趙充/國𫝊)此非兵耶唐因軍府以置屯田
天下之屯凡九百九十有二或𨽻司農或属苑内或分
諸州或以卿少循行或以御史莅輸或有警以兵千人
助䕶此非民耶(唐兵志/)其他始屯渭水(蜀諸葛亮𫝊分/兵屯田為乆駐)
(之基耕者/雜於渭濱)田荆州(晉羊祜鎮襄陽墾田八百餘頃祜之/始至也軍無百日之儲及至季年有)
(十年/之積)則如漢人之制也任峻之募田(魏志任峻𫝊曹操/以任峻為興農中)
(郎将募民/屯田許下)隋人之立堡(隋高祖開皇二年於/河西百姓立堡屯田)則如唐人
之制也要之皆可省運漕而寛國費兵民俱便也然尚
論屯田之制其說有三兵屯而不戰則可以耕議定而
不揺則可以耕命将帥以先士卒則可以耕何者春務
方殷邊塵復警秋禾方熟胡騎復蹂屯其可乆乎甲可
乙否徒憚一勞彼是此非或惜暫費屯其可成乎應容
師募稼穡為凂嬉逰連營耒耜所羞者尤不可之甚者
三者而一失焉則難就矣諸葛之屯渭上(見/上)張公謹之
屯代郡(張公謹𫝊正觀初為代郡/都督置屯田以省餽運)皆養兵蓄銳而不廢
耕墾者歟金城之屯議者紛紛而充國卒違詔罷兵以
成屯田之利(趙充國傳/)許下之田疑若旦攻夕戰而不
暇者而曹公獨從棗秪之計而嵗得數萬石(魏公曹操/破黄巾恐)
(軍乏不足羽林監祇建置屯/田於許下嵗得榖百萬斛)皆素有成謀而不惑異議
者歟子儀躬耕百畝軍士不勸而耕(代宗時郭子儀以/河中軍食常乏乃)
(躬耕百畆将校以是為差軍士皆不勸/而耕卒成野無曠土軍有餘糧之效)婁師徳身衣皮
袴士卒樂為之田(婁師徳為豐州都督衣皮袴/率士卒屯田積有數百萬)皆将帥
率先士卒之驗歟五代干戈之餘所在土曠民稀農田
之政往往殘缺而不補國初始創營田務於唐鄧襄三
州雜置營田使於河北東西路(國初有屯田使屯田務/襄唐鄧三州有營田務)
(如州通判陜西路營田招置使/河東漕運兼東路招置營田使)夫創務以督其耕置使
而勸其事務農之政可謂切至然以州而論則僅行於
三州以路而論則纔舉於兩路猶未繼及於天下自端
拱以來又置使於河東其後樊知古等出使則盡推其
法於逐路而屯田之利始愽(端拱二年以陳恕為河東/路招置營田使欲大興營)
(田當雍熈之間強胡累為邉害天子念守兵嵗廣於是/方田之法自此始是後開易水䟽雞跖修鮑河之利邊)
(屯以次立矣時命/樊知古等出使)時或調兵卒田河北(續通鑑王守斌/田永興以戍卒)
(王沿之田河/北以役卒)或調丁夫田襄陽(真宗咸平二年耿望知/襄州置營田上中下三)
(務調夫五百築堤市/牛七百頭分給之)兵民盖通用矣然成說未定衆議
易揺作室道謀欲書掣肘此君子所深惜也故雍熈遣
議臣於宿亳夀春襄鄧之間得田可治者三十六萬頃
養兵待敵可也而任事者破其議而終莫興焉(長編雍/熈中遣)
(議臣東出宿亳至夀春西出許潁轉陳蔡之間至唐鄧事/則得田三十六萬欲脩耕屯之業天子尤意向之而任)
(者頗壊其計/故功不立)淳化命屯田使於河北沿邉之地建田種
植禾稼成熟将帥在責勤也而沮其議者頗衆焉(淳化/四年)
(初何承矩至滄州即建屯田之議上意頗向之會黄懋/以上書請知河北諸州興作水田以承矩為制置河北)
(沿邉屯田使承矩建水田之議沮之者頗衆又武臣亦/耻于營葺細作既而種稻又不熟羣議益盛幾罷其事)
(及是承矩載稻/穗數車還闕下)是不特在神哲之時也中興以來尤切
留意書充國留屯之事其勉之也至(高宗紹興六年上/曰朕昨在會稽嘗)
(書趙充國𫝊以賜諸/将但上下不能奉承)申建隆嵗課之法其督之也勤(紹/興)
(十八年九月上曰淮南阡陌相望素號沃壤今皆為不/耕之田良由州縣不務招來安集以致流移未盡復業)
(建隆初以戸口增置為守令嵗課之法宜令使部申嚴/行下淮南官荘四十三耕田二百二十五頃官得萬九)
(千九百九十八石建康官荘三十九耕田/一百八十四頃官得六千五百三十石)倣陜西弓箭
手之規其謀之也審(詔令孟庾韓世忠措置将兵馬為/屯田之計體倣陜西弓箭手法所)
(貴耕植漸廣/以寛民力)韓世忠田金陵(紹興二年詔左司張綱等/條具陳説及臣僚獻議屯)
(田盡一以聞中書門下言建康府南南北岸荒/田甚廣詔令孟庾韓世忠措置為屯田之計)岳飛田
鄂州(岳飛任宣撫使日於諸軍揀撥老弱不堪披帯官/兵七千餘人立為撞軍名額専使營田於鄂州)
王之竒田兩淮(紹興九年令知揚州王/之竒措置兩淮屯田)吴玠田梁洋(紹/興)
(五年詔吴玠於梁洋等州措置官庄/屯田今已就緒漸省餽運以寛民力)當時淮南官荘四
十三耕田二百二十五頃官得萬九千九百九十八石
建康官荘三十九耕田一百八十四頃官得六千五百
二十石(見上/)其明騐可見矣今之為邊計者果能行是
䇿乎否也聞有𢃄措置屯田之衘者矣而率先士卒未
聞也知有省漕運寛民力之議者矣而留屯省漕未知
也間有充國棗秪之徒出為國計不以異議而揺則以
小費而沮所以方成而遽廢也夫今兩淮之地沃壤千
里淮之右如安豐如合淝淮之左如淮南如𤓰歩雷瑭
之田既耕則淮之左可守芍陂之田既耕則淮之右可
守屯田之利其可不興乎昔鄧艾屯兩淮淮之南北計
五萬人什二番休尚有四萬度六七年間十萬之衆有
五年之食即今兩淮之遺迹也(見上/)今荆襄之區瀰漫
相望西出河洛不盈百里近可以通闗輔綴隴蜀逺可
以俯視秦趙據上流鮑渠赤河之利既興則樊城沔口
可無屯戍之患屯營之利其可不興乎昔羊祜之於襄
陽減戍邏之卒墾田八百餘頃始至無百日之糧季年
乃有十年之蓄即今荆襄之遺迹也(見上/)以魏晉且爾
况今堂堂之天下乎今倣魏晉之故地參漢唐之舊規
近邊則以兵内地則以民兵責之将帥民責之守令以
是而課殿最以是而考能否又安有難就之緒哉士飽
而歌馬騰于槽可旦夕兾耳
　　　民兵
以民為兵古法也然古者之民樂於為兵後世之民憚
於為兵盖其為說幾千百年於此矣愚嘗推求其故盖
古者寓兵於農後世寓農於兵又其後也籍農以為兵
盖民兵之名雖同而民兵之意實異也夫寓兵於農自
為已衛而民不知其為兵寓農於兵樂為公役而民不
害其為兵至籍農以為兵者非所願為而強之使從非
所素習而驅之使戰民於是乎不堪矣成周盛時比閭
族黨皆伍兩軍旅之師(禮大司徒令五家為比五比為/閭四閭為族五族為黨五黨為)
(師五師為軍又小司徒乃會萬民之卒伍而用之五人/為伍五伍為兩四兩為卒五卒為旅五旅為師五師為)
(軍凡起徒役/毋過家一人)蒐苗獮狩皆征伐擊刺之制(夏官大司馬/又左隠五年)
(春蒐夏苗/秋獮冬狩)卿士大夫皆将帥司馬之職此寓兵於農也
漢人調兵之法起田中者為吏卒(馮唐傳士卒從田中/起安知尺籍伍符)
為衛士者業農桑(後禮儀志罷遣/衛士勸以農桑)唐府兵番上之制無
事則執耒以耕有警則荷戈以戰此寓農於兵也及其
後則兵民一裂不可復合始矯而正之不過籍民為兵
而已昭義歩兵雄冠山東(李抱真𫝊抱真為懐澤路觀/察留後凡八年抱真䇿山東)
(有變澤潞兵所走集乗戰伐後賦重人困軍伍彫形乃/籍戸三丁擇一蠲其徭租給弓矢令嫻習三年皆為精)
(兵乃曰軍可用矣遂雄山東/天下稱昭義歩兵為諸侯冠)雄邉子弟威伸南詔(李德/裕𫝊)
(徙劒南西川乃建籌邉樓又調甲人於安定弓人河中/弩人浙西由是器械犀銳謂之雄邉子弟於是二邉浸)
(懼南詔/還所俘)此固籍民為兵之效然其弊也自兵而戰而非
武庫之器自農而食而非縣官之給民未免有憚役之
勞又其弊也散於州縣者籍為營壘之符㳺於田畝者
律以卒伍之令民未免有怨恨之情其視抱真徳裕之
謀畫又不及爾民安得樂而為之哉我國家以仁立國
不専在兵自河東既平之後西北二患我獨當之(趙普/曰云)
(云/)故咸平景徳中多有事於西北是也自是中國之兵
增至六十餘萬然問其禁旅不若土人也(景徳二年陳/貫上兵論三)
(篇言禁旅當以衛京師/不當戍邉莫若募土人)問其東兵不若土兵也(田况言/振武保)
(捷皆是土兵材力伉徤武藝精強其餘請給微甚不及/東軍之下者新添武藝軍不知戰鬪若添土兵請給其)
(立功必不在/東軍之後)是三路備邊之民兵盖有益於國家河北
河東之強壮陜西之保毅其所謂民兵乎謂民兵果盡
善耶則未免羣公之所議謂民兵果未盡善耶則何為
服邉人之心也嘗究始末而論之夫河北河東強壮之
民自五代時瀛灞諸州恃以雄壮國勢至景徳間以其
明效於前代遂以籍民而為之人以五百而為指揮射
極至精而為校長此強壮之集本民兵也(長編河北河/東強北自五)
(代瀛灞諸州已有之恃以為壮真宗咸平三年始詔河/北民家二丁三丁籍一四丁五丁籍二六丁七丁籍三)
(八丁以上籍四為強壮五百人為指揮置指揮使百人/為都置正副都頭二人節級四人所在置籍擇善射者)
(第補校長聽自置馬勝甲者蠲其户役尋/募其勇敢團結附大軍為柵官給鎧甲)陜西保毅之
名自咸平間詔陜西家出一丁號為保毅官給資糧戍
同禁旅既主之以轉運遂撫之以六萬八千之衆簡閱
既精義勇可用此保毅之集亦民兵也(長編咸平四年/詔陜西民家出)
(一丁號保毅官給資糧與正兵分戍守巨壘遣御史吴/倩與轉運使同主其事凡得六萬八千七百九十五人)
(其緑邉兵士先選中者/並陞為禁軍號保㨗)至後元昊陸梁禁兵皆西州郡
單弱莫備不虞強壮保毅之外復簡弓手之兵亦一時
不得已之計此弓手亦皆民兵也(慶厯二年詔簡河北/強壮刺為義勇不願)
(者釋之有其籍以備守葺城池自此強壮浸廢又簡河/東鄉弓手亦為義勇而陜西之弓手為保捷分戍邉外)
(時初置義勇人情訩訩乃詔李昭逺開諭父老民始安/焉長編本朝方元昊之叛也禁兵皆西而諸路守兵多)
(揀赴闕郡縣無備/乃命召額外弓手)盖邉兵居沙磧之地苦寒好勇自古
禦寇却敵非此不可而兩河陜西之民灑沐風雨諳歴
山川材力伉徤天性純實無事則射獵自娱見敵則奮
不顧身茍優其田疇安其室廬使力耕死戰世為邊用
則可以減屯戍省餽運為不易之利(慶歴二年賈昌朝/言河北河東強壮)
(陜西弓箭手之属盖土兵遺制也且戎狄居苦寒沙磧/之地惡衣食好馳善射自古禦寇却敵非此不可今宜)
(優復田疇安其廬舎使力耕死戰世為邊用則可以減/屯戍而省供饋為不易之利内地州縣增置弓手亦當)
(給如鄉軍之/法而試之)民何憚而不為哉惜也強壮之兵始者不
過鳩集鄉閭(見前注/)後至抽赴京師(田錫咸平六年上/䟽今國家為少闕)
(京兵防禦邉戍遂於曹單永亳陳蔡汝潁之間㸃集騎/士㨂選強壮得五七萬人諸聞始降宣命指揮只令本)
(城防守及至奏聞都數即並抽赴京師/如此失信令下皆懐怨望豈得無詞)又後湼為正軍
而強壮之意隳(張方平慶厯四年上䟽臣伏見宣差朝/臣分路往陜西河東京東西路於前來)
(㸃差強壮弓手内招募願充軍人分配宣毅保捷者自/去嵗初降勅命㸃差強壮弓手之時民間喧然皆言此)
(時㸃差皆以強壮弓手為名實㸃補軍籍敕㫖屢下原/諭只要䕶縣鄉必不起從征戍郡縣又多方安輯民猶)
(猜驚今此命果下如民所素料此後命令無/復可信此其不便一也遂歴陳六不便之說)保毅之兵
始者無異編氓後至刺手黥面(張方平慶厯中論刺陜/西路悉充保捷軍京東)
(西路弓手強壮悉刺充宣毅又司馬溫公治平元年議/刺陜西義勇總十五萬六千八百人司馬公極言其不)
(可韓公琦曰君但見慶厯間陜西鄉兵初刺手背後皆/刺面充正軍憂今復然耳今已降勅永不充軍邉戍矣)
(吾在此君何憂光曰相公長在此可也他人在此因已/成之兵使運糧戍邉反掌間耳後義勇運糧戍邉率以)
(為/常)又後運糧戍邊(見上注/)而保毅之制失至三路弓手
之兵或刺充宣毅或刺充保捷(見上注/)皆永為禁兵矣
嗟夫散在郡縣自蠶自食不耗帑帛不蠧廩粟國無所
費也自處以連營則仰給縣官耳身為丁氓為農為兵
有事而戰休戰而耕民以為便也自𨽻以正籍則終身
失業爾(張方平上䟽強壮弓手各在郡縣未去農業若/朝廷用漢代耕之術因唐防秋之法入耕出戰)
(逓為防戍則是農不去業兵不舎備不困帑廩之積當/時丁壮之人今既籍為正兵處之連營則其衣食財用)
(仰給縣官此/其不便也)夫韓公一代元老也措謀立畫夫豈不審
弓箭之刺率皆市人所至為宼張公已言之而韓公未
之聽(墓誌時於諸路刺弓箭手為宣毅保捷指揮方平/連諍之不從所刺兵皆市人不可用而宣毅驕甚)
(所至為寇識者以/不從方平言為議)義勇之刺其後戍邉率以為常(見前/)
(注/)溫公已言之而韓公未之信是豈韓公之慮不及二
公耶噫公非不慮及此也觀公請刺義勇之䟽謂三路
當西北控禦之地宜㸃義勇止刺手背一時不無小擾
而終成長利是公亦知一時之擾但心乎為國故不暇
恤矣(韓琦治平元年奏今之義勇河北幾十五萬河東/幾八萬勇悍純實生於天性陜西當西事之初亦)
(嘗三丁選一丁為弓手其後刺為保捷正軍及夏國納/欵所存無幾河北河東陜西三路當西北控禦之地事)
(當一體今若於陜西諸州亦㸃義勇止刺/手背一時不無小擾而終成長利詔從之)觀公誦石壕
吏之詩謂後世調兵於民殆無虚嵗今收拾強悍養以
為兵使終身保骨肉相聚之樂是公盖憫其調兵戍邉
之弊故心乎為民他不暇問矣(别録琦議及養兵事慨/然曰琦有所思而得養)
(兵雖非古然自有利處昔者發百姓戍邉無虛嵗杜甫/石壕吏篇調兵於民其弊至此後世既收拾強悍無頼)
(者養之以為兵良民雖稅歛良厚而/終身保骨肉相聚之樂此豈小利)夫何熈寧大臣用
趙子幾之言行團集保甲之法而民病尤甚夫強壮團
結之名在咸平亦嘗行之(見上注/)然不過藉之以威夷
狄熈寧欲廣其法於天下始命三路盡團而為甲焉(熈/寧)
(三年因趙子幾之請藉畿民為保/甲置提舉官教閱之後推行諸道)方耕而輟方耘而罷
民於是有覊縻之苦既受笞於長正又受辱於縣令又
受笞於提舉之官民於是有鞭笞之苦(王岩叟論保甲/之苦朝廷知教)
(民以為兵而不知教之太苛而民不易堪知别為二司/以總軍而不知擾之太煩而民以生怨方耕而輟方耘)
(而罷方幹而去此覊縻之所以為苦也其教也保長得/笞之保正又笞之廵檢之指使與廵檢者又互鞭之提)
(舉之官長又鞭之一有逃避縣令又鞭之此鞭笞之為/甚苦也時父老之諺曰兒曹空手不可以入教塲非虛)
(語也此誅求之/所以甚苦也)諺曰兒曹空手不入教塲民之不堪甚
矣(上注/)天子曰民兵妨農也安石曰以農為兵也(上論/變義)
(勇為民上曰民兵雖善止是妨農事如何安石曰有/事以農為兵始發之以戰守其妨農之時少云云)天
子曰民兵未可恃也安石曰不患不為用也(上曰止是/民兵未可)
(恃以戰守奈何安石曰有/将帥則不患民兵不用)往往借周官閭胥比長之說
以自文其誰欺邪(安石與馮京辯河北弓箭射法云云/兩司馬即是閭胥伍司馬即是比長)
(但隨時異/名而已)善乎程明道之言曰有闗睢麟趾之意而後
行周官之法度(語錄/)惜乎安石之不悟也可勝嘆哉雖
然亦不可因噎而廢食也中典以來兩淮荆襄専倚民
兵以為重其經畫亦有具矣然無事具其名而有事不
收其用何者總於總管者總管不之恤領於郡守者郡
守不之念賦役蠲免為恵幾何旗幟器械悉令自辦今
果何時而不之顧耶噫得一曹公瑋則陜西皆良兵(言/)
(行錄/)用一种世衡則青澗皆善射(同上种世衡在青澗/城課民習兵以銀為)
(的射中與之後/人無不能者)有官守者盍加勉
　
　
　古今源流至論續集卷一
欽定四庫全書
　古今源流至論續集卷二　　宋　林駉　撰
　　　兵權
天下有二權兵權宜分不宜専政權宜専不宜分政權
分則事無統兵權専則事必變此善計天下者所宜審
處也三代而下兵權散主有司有扈之師六事咸在牧
野之戰三卿同出書稱太保伸桓南宮毛俾齊侯呂伋
以二干戈虎賁百人逆子釗而常武詩亦曰王命卿士
南仲太祖太師皇父整我六師王謂尹氏命程伯休父
左右陳行戒我師旅且太保相也非南宮之使不能専
令兵師齊侯将也非太保之命不敢擅興禁旅夫以二
兵百士而二三大臣參互職掌至於皇父整師尹氏播
令程父出征則兵無専制将無専權大略可攷是以兵
滿天下居然若無皆措置之謀審矣是意也漢人得之
而無内變外叛之慮唐人失之而有宦官方鎮之禍自
今觀之漢太尉本王命也然北軍雖矯入而南軍復不
得入(周勃欲入北軍不得入紀通尚符節乃令持/節矯入内勃北軍復使人告南軍毋納呂産)軍正
次於将軍也然正不属於将軍将軍有罪以聞(胡建𫝊/天漢中)
(建守軍正承時監軍御史為奸穿北軍壘垣以為賈區/建斬之上奏曰臣謹按軍法正無属将軍将軍有罪以)
(聞/)南北之軍雖有職掌復設䕶軍無専制也(前表䕶軍/都尉武帝)
(元符四年属大司馬通典漢/以除䕶軍都尉盡䕶諸将)将軍之職因事而置事已
輙罷無常守也(若漢大将軍車騎将軍左右前後将軍/有常職其他将軍因出征伐始置如驍)
(衛如輕車如材官如鴈門/如樓船皆事已復罷也)故内無専兵之患漢兵大計
皆在郡國内而宿衛皆取郡國外而征伐亦取郡國然
都試之役太守都尉事也而縣之令長丞尉必欲俱會
其相察至矣(漢制每嵗八月會都試郡太/守縣尉令長咸預以課殿最)調兵之權郡
守可専也而非虎符稽合不敢擅興其防微深矣(文帝/紀初)
(與郡守為銅虎符應卲曰銅虎符第一至第五/國家常發兵遣使者至郡合符符合乃聽受之)是故都
試而不詣試所者必免(燕王旦𫝊将軍都郎羽林注師/古曰都大也謂大會試漢光祿)
(典令諸當試者/不會試所免之)都試而僭上者必誅(韓延夀𫝊御史按/延夀在東郡試騎)
(士治飾兵車望之劾奏/延夀上僭不道坐棄市)齊哀王欲發兵非有虎符而遽
止(齊懐王傳齊哀王欲發兵誅諸呂太尉周/勃及陳平曰王欲發兵非有漢虎符驗也)膠西王卭
因發兵無虎符而自殺(吴王濞𫝊漢将弓高侯頺遺膠/西王卭書曰云云王肉袒叩頭)
(漢軍璧謁曰云云将軍曰王茍以誅晁錯為不善何不/以聞及未有詔虎符擅發兵擊義國乃出詔書為王讀)
(之曰王自圗/之王遂自殺)故外無擅兵之憂自唐府兵一壊禁衛大
權盡歸中人魚朝恩専神䇿之兵(代宗吐蕃之難魚朝/恩以神䇿兵屯苑中)
劉國珍位太師之權(宦者吐突承璀𫝊詔内常侍劉國/珍馬朝宗分領易定幽滄等糧料)
(使諫官李庸白居易等衆對延英/謂古無中人位太師恐為四方笑)承璀充諸軍招討之
使(白居易傳會王承宗叛帝詔吐突承璀率師出討居/易述唐家制度每征伐専委将帥責成功比年始以)
(中人為都監韓全義討淮西賈良國監之高崇文討蜀/劉正亮監之自興天下兵未有以中人専綂領者神䇿)
(既不置行營節度即承璀為制将/又充諸軍招討處置使是實都統)韓全義討淮賈良國
監其軍高崇文討蜀劉正亮監其軍(見上/)西頭之勢乃
重南衙樞宻之權過於宰相(高元裕𫝊敬宗視朝不時/稍稍决事諌曰今西頭勢)
(乃重南衙樞宻/之權過宰相)於是有宦官之變漢以都尉為太尉之
副唐以司馬為刺史之副故楊綰謂刺史自有持節諸
軍事以掌軍旅司馬右司武以副軍(楊綰𫝊時諸州悉/𢃄團練事綰奏刺)
(史自有持節諸軍事以掌軍旅司馬右司武所以副軍/郎今副使司兵參軍團練判官名號重復可罷團練守)
(捉/)是都尉與州司馬同為州郡之貳而唐州司馬品秩
乃在長吏之下自不得同於刺史而都督府有行軍司
馬(百官志行軍/司馬掌戎右)又但其属耳白居易為江州司馬壁記
自稱郡佐然其言云自武徳以來郡守之職總於諸侯
帥郡佐之職移於部從事然則豈復有漢都尉哉(白居/易江)
(州司馬壁記曰自武徳以來庶官以便宜從事大攝小/重攝輕郡守之職總於諸侯帥郡佐之職移於部從事)
(故自立五大都督府至於上中下/郡司馬之事盡去惟貟與俸在)牧鎮本有兵權而又
兼總其所𨽻州之兵權於是有方鎮之禍藝祖立極制
兵立武具有本末聖算瞭然毫髪無隠三百年間絶無
内外之警我太祖貽謀之善也收諸鎮之權而萃京師
舉京師之兵而属殿岩内而宿衛外而禁廂百萬貔貅
皆在掌握三衙之權若重耳然兵之尺籍雖在三衙兵
之大權實在樞宻故三帥有握兵之重而無發兵之權
樞宻有發兵之權而無握兵之重彼此相制㒺敢異志
内安得而不固乎(范祖禹言伏見樞宻副都承㫖曹誦/權馬軍司祖宗兵法本於樞宻有發)
(兵之權而無握兵之重京師之兵總於三帥有握兵之/重而無發兵之權彼此相維不得専制此所以百三十)
(年無兵變也自唐季以及五代樞宻之權偏重動為國/患由手握禁旅又得興發今副都承㫖為樞宻属官權)
(任管軍是本兵之地又得握兵/合而為一非祖宗制兵之意)大郡有十數指揮中郡
五七指揮小郡三五指揮平時除戎器備城隍脩武備
得以便宜從事郡守之權若重耳然軍儲給餉属之運
司統制軍馬貳之郡倅上有轉運以警其志下有倅貳
以分其權上下相維㒺有偏失外安得而不壮乎(蔡官/志逐)
(州置軍招營兵大郡有十數指揮中郡有五七指揮下/郡不下三五指揮每指揮率以四五百人為額其軍儲)
(餉給悉在運司其統制軍馬乃𨽻守倅一方有宼盗不/虞州郡有兵有財足以聚人率衆屏翰王室平時除戎)
(器備城隍講武備皆有其資/也乃祖宗防州郡之深意)然又論之内之兵權互有
職掌此萬世不易之規故曹誦以樞属權管軍范祖禹
力言之其守宗祖之法固矣(見前注/)若外之兵權自熈
寜大臣削之過甚籍郡兵併軍額置将副専領至使軍
情離貳役使不行一有警急束手無䇿後日之患君子
已預卜之盖其權過分故也(蔡官典熈寧初安石言州/郡持權太重分将籍州郡)
(兵通一路團結五千人為一将置将副専領其後軍情/離貳守臣驅使不行是失兵權也靖康中詔守臣統兵)
(入衛遇敵輙潰流為群/盗由守臣失權柄故也)夫州郡兵權不可不分亦不可
過分不分則縱過分則弱昔國初董遵誨李漢超之徒
分守邉郡許令召募驍勇以為爪牙軍中諸事許從便
宜二十年間無西北之憂盖郡守有兵權也(國朝寳訓/僭偽時未)
(下南北末賔太祖留心将帥命李漢超屯闗南馬仁瑀/守瀛州韓令坤鎮常山賀惟忠守易州何繼筠鎮𨽻州)
(以拒北兵郭進控西山武守琪戍晉州李謙傳守隰州/以禦太原趙賛屯延州姚内斌守䕫州以備西戎郡中)
(管㩁之利悉令與之許令召募驍勇以為爪牙/凡軍中事許從便宜由是二十年無西北之憂)尚論内
外制兵之權請以國初為龜鑑
　　　兵糧
興師十萬日費千金千里餽糧士有饑色(孫武/云)此廪兵
國家之急務也然亦起於秦漢之後歟盖嘗論之成周
賦藏於民素有委積故不聞廪兵之說漢唐初年民自
為兵自給用度亦不聞廪兵之費至其後也或歛州郡
歸京師而後給於邉境之用或漕東南以聚闗中而始
給於諸道之兵故轉輸勞民緩急乏用而廩兵始為深
患矣嗟夫田不井居兵與農異先王遺制不可復講有
如我國家藏於州郡而無聚歛之私儲於邉塞而無乏
用之急兵不言匱民不告勞豈非委積之意歟予觀成
周太平一書半論理財經國大用具在九式至於軍旅
獨無與焉(禮天官太宰以九式均節財用祭祀賔/客䘮祭羞服之事幣帛芻秣匪頒玩好)始嘗
疑之及考於遺人之職則曰飲食曰委積所以待軍旅
者甚専(禮地官遺人凡師役掌其道路之委積凡國之/道十里有廬廬有飲食二十里有宿宿有路室)
(路室有委五十里有市/市有候舘候舘有積)異日倉積於豳(公劉詩/)糧峙於
申(崧高詩/)會蒐之備達於衛境(左定四年取於相土之/東都以會王之東蒐)
皆是物也以是知先王雖不明言以用武欲藏富於天
下而其周思熟慮以為緩急之備則自都達境要有所
属矣又豈必盡計之於纎悉而無遺用歟迨及春秋此
意猶存是故齊師陳鄭申侯共糧(左𫝊四年屈完及諸/侯盟陳轅濤塗謂鄭)
(申侯曰師出於陳鄭之間國必甚病若出於東方觀兵/於東夷循海而歸其可也申侯見齊侯曰師老矣若出)
(於東方而遇敵懼不可用也若出於陳鄭之/間共其資糧扉屨其可也齊侯説與之虎牢)晉軍楚地
三日舘榖(經夏四月己巳晉侯齊師宋師秦師及楚人/戰于城濮楚師敗績𫝊楚師敗績三日舘榖)
(杜預注舘舍也/食楚軍榖三日)是知諸侯之國在在皆有焉有所謂飛
芻輓粟者乎所謂賦藏於民不聞廪兵之說者此也自
秦人致瀕海之粟悉漕京師(伍被𫝊秦致瀕海/之粟轉于南河)刮逺方
之藏皆儲敖倉(酈食其𫝊敖倉天下轉輸久矣臣聞其/下藏粟甚富楚人㧞滎陽不堅守敖倉)
一粒一粟惟恐在民而先王里候委積之制掃地矣漢
自初年軍賦有二曰丁賦曰財賦丁賦則以丁年算賦
也(前高帝紀四年八月初為算賦如淳曰漢儀注民年/十五以上至五十六出賦錢人百二十為一算為治)
(庫兵/車馬)財賦則富者以貲而算貧者以衣服釜鬵而算也
(前景/帝紀)至於故吏嘗佩将軍都尉及二千石印者亦給軍
賦則又不特取之於民矣(恵帝紀故吏嘗佩将軍都尉/将兵及佩二千石官印者惟)
(給軍賦他/無所與)盖漢兵出於民費用自給故淮南之民繇役
往來自補衣粧(賈誼上䟽曰至今淮南地逺者或數千/里越四諸侯而縣属於漢其吏民繇役)
(往來長安道者自悉補中/道衣錢用諸侯給也前漢)吴楚之兵列侯從軍自貸子
錢(貨殖𫝊吴楚之兵起長安中列/侯封君行從軍賫貸子家錢)而其取於民者殆不
過為庫兵車馬之資而已(見上/)此其所以無坐食之蠧
唐自盛時天下戸口八百餘萬而府丁四十萬皆自食
其力不賦於民凡民之租調以奉上者二十分之十九
其一為兵故縣官嵗受八百萬之賦(並孫/樵云)盖唐兵出於
民自耕自戰三時務農一時講武而士無闕食籍藏将
府伍散田畝而兵無坐蠧(並兵志/)此所以不聞饋糧之
擾所謂兵出於民不見廪兵之費者此也夫何漢自武
宣唐自肅代之後用兵連年轉輸不繼推原其故夫豈
無自盖漢以郡國之所積盡輸大農而邉郡諸官之所
請必皆報而後給(漢百官志大司農卿一人本注曰掌/諸錢榖金帛諸貨幣郡國四時上月)
(旦見錢榖簿其逋未畢各具别之邉郡諸官/請調度者皆為報發損益多寡取相給之)故不復預
藏於邉郡爾唐自通濟漕渠而甸農或至于挼穂而闗
中不足給(食貨/志)自河北諸鎮皆強租賦不領於度支而
河内不足恃(東萊/文)故僅以江淮為給爾夫粟不藏於邉
郡而藏于京師不輸於諸道而輸於一隅則倉卒何所
備緩急何所仰哉異時漢以西南夷之役負擔餽餉率
十餘鍾致一石(食貨志唐蒙司馬相如始開西南夷鑿/山通道千餘里以縻巴蜀之民罷焉又)
(通西南夷道作者數千萬負/擔餽餉率十餘鍾致一石)而戰士無禄(同上武帝司/農陳藏錢經)
(用賦役既竭不足以奉戰士/有司請令民得買爵贖罪)塞卒乏糧(霍去病傳其在/塞外卒乏糧或)
(不能/自振)古人有之乎否也唐以江淮之米不通六軍之士
脫巾於道韓滉運米適至君臣之間置酒相慶(食貨志/徳宗時)
古人有之乎否也所謂由京師而給邉用漕東南以給
諸道而廩兵始為大患者此也國初宿兵京師則浚三
河以通漕輸(張方/平言)行師敵國則置轉運以給糧餉(正要/增釋)
(國初始除轉運使止因軍興専主糧餉至班師即停罷/如太祖初平澤潞則命戸部侍郎高防兵部侍郎邉光)
(範充北路轉運使用師湖南則命刑部判官滕旦充湖/南給事中沈義倫充京西水陸轉運使是也太宗時如)
(劉保勲為河東城西轉運使樂中為太原/管内水陸轉運使王在田為陸路轉運使)然亦不専仰
於漕運也何者封樁内庫之儲以備軍湏(編年太祖嘗/顧左右曰軍)
(興湏預為之備若臨事率歛非善計也國初/天下貢賦盡入左藏庫乾徳初府庫充羡)簞食壺漿
之迎以給王師則宿兵行師之用非所慮爾自時厥後
景徳澶淵之役事起倉卒寳元西師之興歴四五年皆
不聞調度之患盖三司主之於内轉運職之於外此内
復有内帑之儲今年出真珠以助糴邉儲(寳元二年出/内庫真珠估)
(緡錢三十萬賜三司上諭曰此無用之物不若散之/民間收其直助糴邉儲亦可以少紓民之歛也通鑑)明
年出綵帛以備軍賞(同上皇祐二年出内庫絹五十萬/下河北陜西河東路以備軍賞)
公私通融軍民俱利然而又不惟是轉運雖𨽻於三司
而總一道之稅賦㩁酤茶塩坑冶之利則得以擅其裒
多益寡之權或有軍興則轉運給之郡守雖統于轉運
而合一州地利坊塲河渡支酬不盡之贏則得以聚人
率衆屏翰王室保固郡境平時除戎器治城防脩武備
則郡守皆可為之豈非藏於州郡而無聚歛之私乎(蔡/官)
(志/云)自變法以來三司之權散於内轉運郡守之權輕於
外一有警急束手無䇿後日之患君子已預卜之盖自
中興以來駐蹕吴會控扼之地上下數千里列屯相望
費用不貲其治糧餉職之主将主将不自給也(湖北總/領壁記)
主将取之漕司漕司吝於供億也然後請之於朝總領
之官出焉(張俊/上言)然未以名官也自收諸帥之兵目為御
前分屯要害而後總領之官置焉(紹興十一年取諸州/之兵以為御前屯駐)
(諸處皆置總領以朝臣為之鎮江諸軍錢糧淮東總領/掌之建康池州諸軍錢糧淮西總領掌之江州荆南江)
(南諸軍錢糧湖廣總領掌之興元州金/州諸軍錢糧四川總領掌之中興會要)鎮江諸軍錢糧
淮東總領掌之金陵池州諸軍錢糧淮西總領掌之武
昌荆南江南諸軍錢糧湖廣總領掌之興元州金州諸
軍錢糧四川總領掌之(同上/)四總之官既立上可以備
邉境不虞之用下可以省老弱轉運之勞通融出入裁
制盈虛其於軍用甚便豈非儲於邉塞而無乏用之急
乎大抵國家用度多縻於兵西蜀湖廣江淮之賦類歸
總司所供京師者惟仰閩浙而已(見上/)近年以來不無
滲漏之弊固未能盡知而曉然易見者試舉一二言之
且沿江列屯有於臨事之始輙發緡錢十餘萬以為例
名曰犒賞此弊於泛用一也江淮養兵有以規利者備
供兵為名以錢商販凡累鉅萬號曰營運此弊於失䧟
二也觧發之日例送北司諸帥私饋報以公帑此弊於
私予三也議者請革其弊欲合總司之權而制之版曹
然道里踰隔或慮乏興天下事勢又有所難合者然則
為今之計莫若使戸部部長有以稽考之也盖今之任
總司之職者每以大農少卿與夫金倉部郎官為之雖
直司於外郡而係銜則必以中都官盖以名曰出使而
實非任外之職夫果其非外職則雖外猶内也以金倉
部而下又皆戸部之属則以長而察其属其權甚尊其
勢甚順何患乎積弊之難攷不然不度緩急不審輕重
而欲俾戸部部長而制總司之利則漢唐轉輸廩兵之
弊可鍳也
　　　車戰
出車彭彭旂旐央央此周人北伐之詩也方叔蒞止其
車三千此周人南征之詩也夫用兵亦多術矣一則曰
車二則曰車果何說耶盖用兵之道惟車有節至則歛
兵附車以拒之退則乗勝出兵以撃之出則藉此為所
歸之地入則以此為所居之宅誠良技也誠周人之所
急也雖然亦嘗遡其所自來矣盖古者作車以行陸未
始用之於戰自夏啓誓御以正而勝有扈湯以龍旂十
乘以克有夏至于成周其法大備臨衝閑閑伐崇之舉
也戎車三百牧野之戰也周宣之南征北伐皆用是制
然先王之車戰不求大勝求為不可敗而已春秋諸侯
節制不謹逐利於草莽之間始為徼利之兵自鄭荘公
始多用徒兵自中行穆子始毁車以崇卒自右師展始
乘馬自趙武靈王始用胡騎先王車制由是幾廢然春
秋去古未逺其法未盡掃地倣其遺躅者亦往往以之
取勝戎車孔愽遂克淮夷非魯僖乎(泮水詩戎車孔愽/徒御無斁既克淮)
(夷孔淑/不逆)矜其車甲西戎就討非秦襄乎(小戎詩備其兵/甲以討西戎西)
(戎方強而征伐不休國人則矜/其車甲婦人能閔其君子焉)大蒐于紅革車千乗(左/昭)
(八年大蒐于紅自根牟/至于商衛革車千乗)治兵于邾甲車數千乗(昭十三/年治兵)
(于邾南甲車四千乘/遂合諸侯于平丘)楚子之游闕且四十乘(宣十一年/使潘黨率)
(㳺車四/十乘)宋華元之甲車猶不下四百六十乗(宋華元甲/車六百六)
(十/乘)齊之會諸侯有兵車有乘車(前郊祀志桓公曰寡人/兵車之會三乗車之會)
(五/)鄭之賂諸侯有廣車有軘車(左襄十一年鄭人賂晉/侯廣車軘車淳十五乗)
(甲兵/備)此車制至春秋猶有存者秦漢而下亦間有之夏
侯嬰以兵車而破李由(本紀/)公孫賀以輕車而出雲中
(本傳/)馬燧以戰車而威北方(唐馬燧𫝊為戰車冒以狻/猊象列戰于後云云威振)
(北/方)衛青之撃匃奴也以武剛車(本𫝊青擊胡單于以精/騎當之青以武剛車自)
(環為營縱兵出/擊單于遁去)魏田豫之平代郡也以貟陣車(魏田豫/征代郡)
(北虜以騎擊之豫以車為貟陣弓/弩持滿於内胡不得進遂舎而去)扁箱車用之足以擒
頡利(長編神宗朝取兩河民車以為戰備沈/括曰云云李靖於扁箱車以擒頡利)大車用之
足以觧虜敵(李陵傳陵之入胡卒與虜遇陵以大車/為營引士於内千弩俱發虜觧去云云)兩
翼以進方軌徐行宋武以是削平僭亂(本紀/)總召扁箱
别為鹿角馬陵以是破羗戎(本傳/)此皆用車之利也然
有制敵之長技有制敵之竒謀長技手足也強弱之形
係焉竒謀心術也成敗之機係焉是故草淺地堅可馳
可突(志書唐太宗李/靖問對云云)而江湖洳沮則不可也(高宗紹興/三年上曰)
(近有獻車戰者朕謂在人不在車既/江湖洳沮之地雖有車騎亦何用)平原曠野可進可
退(前晁/錯傳)而川徑險阻則不可也(同上/)彼徒我車鄭人有
侵軼之慮此審勢之隘也(左隠九年彼徒我/車懼其侵軼我也)毁車為行
晉人有敗狄之功此察機之阨也(昭元年晉中行穆子/敗羣狄于太原魏舒)
(曰彼徒我車所遇又阨以什共車必克請皆卒自我/始乃毁車以為行敵人笑之未陣而薄之大敗之)若
夫車不得方軌之言不見用於成安君而泜水之戰隨
敗(前韓信𫝊趙成安君聚兵井陘李左車說曰井陘之/道車不得方軌騎不得成列願假竒兵三萬人絶其)
(後成安君儒者不用詐謀竒/計信遂斬成安君泜水上)車戰雜以馬牛一用於房
琯而斜濤之兵莫支(房琯/𫝊)此又不審地利之失然則用
以長技濟以竒謀始為善兵矣國初用於西北制敵取
勝車戰為利澶淵之戰李徳隆以大車環壘歩騎處中
戎馬因是而遁去(景徳初契丹入寇大将李徳隆以澶/淵不足守命士卒掘壕塹以大車數)
(千乗重壘環之歩騎處中戎/馬數萬來攻其營禦之遁去)陽城之勝符彦卿以拒馬
為行寨虜騎因是而莫禦(咸平四年吴叔請復古車戰/之法曰衛青李陵田豫馬隆)
(皆以車而勝近符彦卿破虜陽城亦拒馬為行寨夫匃/奴所長者騎兵也茍非連兵以制之則何以禦其奔突)
(哉故用車戰為便其制取當用者接其衡軛駕以牛車/上致槍以刄外向間列士卒於車外賊至射之乃出騎)
(兵擊之此制虜要術也戰之用車一陣之甲鎧也故可/以行止為營陣賊至則歛兵附車以拒之賊退則乗勝)
(出兵以擊之出則藉此為所歸之地入則以此/為所居之宅故人心有依不懼胡騎之陵突也)行載兵
甲止為營陣郭固之式馬燧之舊制也(至和二年韓琦/言郭固就民車)
(約古制為之臨陣禦敵緩急易集其車前銳後方上置/七槍為前後二拒此馬燧戰車行載兵甲止為營陣也)
(又以民車之籍増為重箱高四尺四寸用革輓之吴起/所謂革車掩戸挽輪籠轂是也琦以為可用于平川之)
(地臨陣人拆奔衝下營以為寨脚今令固/自賫車式進呈試之以固為衛尉寺丞)駕以牛車上
置槍刃吴叔之法衛青之故智也(見上/)此固國朝用車
之明驗也然亦不輕用也若山徑之蹊可用小車而不
用大車其察形熟矣(范仲淹上仁宗議政云延安之西/廣川之東有賊界百餘里侵入漢)
(地唐馬燧造戰車行載甲兵止為管陣此路山坡大軍/難進當用小車二十輛銀絹錢二十萬賞有功将吏)
干戈之際宜用兵車而不籍民車而度用審矣(北兵将/入詔遣)
(中貴人取兩河民車為備民大驚擾一日沈括立御座/側神宗曰卿知藉車之事乎括曰車戰之利見於歴世)
(臣但未知一事古人所謂輕車者兵車也今之民車重/大以牛輓之日不能行三十里少蒙雨雪則跬歩不進)
(故俗謂之太平車恐民間不可用耳神/宗喜曰無人如此語朕遂罷藉民車)今由南而北直
趨中原欲禦衝突之勢誠不可無車也然有米守信之
智而後可極寨脚車之利(米守信知禮州遣李錫持新/様流星弩拒馬牌寨脚車山)
(字甲八/種來進)有韓魏公之謀而後能察箱車之用(至和二年/初韓琦言)
(郭固嘗造車陣法以民之箱增為重箱高四/尺四寸前後二尺高與箱等用革輓之云云)用車勝敵
其别有八六韜言之詳矣宜踵其軌轍云
　　　舟師
江漢湯湯武夫洸洸此水戰之始也嗟夫波濤洶湧敵
人興嘆出沒如神望者膽落自古國於東南者皆恃此
以收制敵之功然鼓棹而一進退之勢逐流而争上下
之利非熟於舟師者不能也自周以後吴楚之争衡漢
唐之平難三國六朝之戰争未有不用乎此朱買臣治
樓船而破東越(武帝時東越數反覆朱買臣因言發兵/浮海直指泉南陳舟列兵席卷南行可)
(破滅也上拜買臣會稽太守詔買臣到郡治/樓船備糧食水戰具嵗餘買臣受詔破東越)楊僕發水
軍而平南越(元鼎五年南越反遣伏波将軍路徳博出/桂陽下湟水樓船将軍楊僕出豫章下滇)
(水歸義越侯嚴為戈船将軍出零陵下/漓水卑為下瀬将軍出蒼梧咸會番禺)漢舟師之效也
孝恭大治舟艦水陸並進遂平江陵(唐河澗王孝㳟𫝊/乃大治戰艦𨽻水)
(戰圗下江陸俄逰荆湘道/總管統水陸十三軍破越)曹成王選歩艦二萬人卒平
希烈(韓文曹成王廟碑王姓李氏諱臯字子蘭李希烈/及授節帥江西聚兵大選江州能者教之歩艦二)
(萬人卒/平之)唐舟師之效也然漢不志兵制莫得聞唐以志
兵水戰復闕愚嘗推原其由盖漢唐之都逺在闗中固
非舟師履歴之地雖或取勝亦間有之非若東南常用
之技此史氏所以畧之也然漢以北方之将而能用東
南之技唐以中原之人而能收功於窮陬者亦平時之
素閲爾盖漢昆明有池所以為習戰之所而唐人亦踵
其故事以訓兵焉所以得志於水戰也噫以西北而用
舟師非其所恃也而猶能成其功以東南而用舟師乃
其所長也其可不加之意乎然用舟師之謀有二襲之
以伏則必敗窒之以堅則必敗故善用兵者於二者之
間而深究其利害耳試以東南所用之事而觀之長岸
之戰吴雖敗衂猶有後圗楚惟恃上流之險詫餘皇之
獲狃於小勝以弱視吴故長鬛之伏一呼而已得之舟
復失(左昭十/七年)江上之戰吴雖首兵畧不為備越惟􁉅枚
以分屯鳴鼓以駭敵因其不誡夜以乗之故中軍之襲
繼進而江北之師悉奔(吴語/)楚以遇伏而虧軍實越亦
用伏而成駿功不然吴見舟以惑楚而求勝於潛師(定/二)
(年/)非此術歟故曰師有潛伏則其謀在察微方曹公順
流而東也船艦彌望首尾相接扞敵非不固也而周公
瑾以蒙衝一進而船艦空於烈熖(三國志言劉豫州為/曹公所破欲引兵渡)
(江與魯肅遇於當陽遂合兵因進注夏口遣諸葛亮詣/權權瑜及程普等與備併力逆曹公于赤壁曹公軍引)
(次江北瑜等在南岸瑜部将黄盖曰今寇衆我寡難與/持乆然觀操軍相連船艦相接可燒而去也遂同時發)
(火操軍/大敗)方吴人之禦晉師也江磧要害鐵鎻横截禦敵
非不堅也而王濬炬筏一施而鐵鎻截於長江(通鑑晉/伐吴太)
(康元年杜預向江陵王濬唐彬擊破丹陽監盛紀吴人/於江磧要害之處並以鐵鎻横截之又作鐵錐長丈餘)
(暗置江中以逆拒舟艦濬作巨筏數十長百餘歩縛草/為人被甲持杖令善水者以筏先行遇鐵錐輙著筏而)
(去又作大炬在船前遇鎖炬燃之湏㬰融液斷絶於是/船無所礙濬克西陵吴孫皓曰北來諸軍乃飛渡江也)
不然董襲沔口之役突入斷紲而破之(三國志/董襲傳)非此術歟
故曰勢有窒礙則其謀在攻堅愚謂有必勝之将無必
勝之兵有可恃之謀無可恃之技此用兵者不可不審
也國朝舟師之技未嘗不講而舟師之技未嘗輕用何
者用於西北非其所長也非其所長而冐用之終非可
恃之具爾越逸川澤習性已乆遂立平河之軍(江浙發/運使楊)
(允㳟捕海寇四十九人送闕下上悉貸之顧左右曰此/等越逸川澤習性已久可團為水軍以備舟楫之役以)
(平河/為名)江淮士卒素習於水遂立水虎翼之軍(祥符六年/詔諸道選)
(江淮習水卒於金明池按試戰立為水虎翼軍初太/祖立神衛水軍及江淮平定不復振舉上復置焉)其
選之精矣興國幸金明池以試戈棹之利(太宗太平興/國九年上幸)
(金明池觀習水戰曰戈棹之戰南方所利/今萬方平定無所施用習之示不忘戰)祥符又詔金
明池以試習水之卒(見上/)其閲之勤矣然伐蜀之舉捨
舟而用歩騎卒以勝蜀(太祖征西川命劉光義出䕫州/路伐蜀上出䕫峽地圗示光義)
(曰䕫州有鎮江至此我軍泝流而上謹勿以舟争勝當/先以歩騎陸行出其不意擊之俟其少却以戰艦夾攻)
(之光義等至䕫/卒如上所計)采石之役捨舟而立檣木卒以擒全贇
(開寳七年閏十月太祖使郝守濬造黄黒龍船於采石/磯跨江為浮梁先試於石碑口十一月移浮梁於采石)
(繫䌫三日而成不差尺寸王師過之如履平地吴将全/贇領衆十萬将焚浮梁戰櫂正明入奏請造戰艦三百)
(艘上曰全贇朝夕至若俟艦成固不及矣不若於洲浦/間多立檣木全贇疑我師襲其後必不敢進明如詔㫖)
(果擒/全贇)豈非自用所長而不䧟其所短耶
　　　馬政
馬政之說古今凡幾變以官民通牧者周也牧於民而
用於官者漢也牧於官而給於民者唐也至於國朝始
則牧之在官後則蓄之於民又其後則市之於戎狄其
得失利病有不難攷者成周以民牧者如丘甸嵗取馬
四匹之類(前刑法志四邑為丘四/丘為甸有戎馬一匹)平時則官給芻秣有
警則民供調發然而在天子之都諸侯之國士大夫之
家未嘗不自蓄焉此盖在官養之爾何以知之如周禮
以天子有十二閑先儒論數謂不過三千餘匹衛文公
承夷狄所滅之後新造之國末年亦至騋牝三千(定之/方中)
(詩/)若以制度論之衛以諸侯之國又當殘亂之餘其他
固未及論安得遽如成周全盛乗馬之數盖所謂天子
有十二閑是養之於官者衛文公謂騋牝三千舉官民
通數而言之此成周官民通牧之制也阡陌開井田廢
兵車不復取田賦戎馬各從官給於是馬政日廢而外
患生矣漢初稍復古制勸民養馬有一匹者復卒三人
盖居閒則免三人之算有事則當三人之卒此内郡之
制也(前食貨志今令民有車騎馬一匹者復卒三人車/騎者天下武備也故為復卒注當為卒者免其三)
(人不為卒者/復其錢耳)至於邉塞則縱民蓄牧而官不禁烏氏居
塞則致馬數千羣橋桃居塞則致馬千匹(貨殖𫝊/)于時
内郡之盛則衆庶有馬阡陌成群(食貨志/武帝初)邉郡之盛則
三十六苑分置西北(前百官表牧師諸苑三十六所養/馬二十萬又漢儀注曰太僕牧師)
(諸苑三十六所分布四邉/北邉以為朗苑馬三十萬)自武帝征伐馬大耗乏行一
切之令自封君而下以次出馬則内郡庻民有馬者欲
望復卒難矣令民得蓄邉者縣官假民馬每三嵗歸其
息什二則邉郡之欲廣蓄牧者難矣(食貨志諸北地太/守以下而令民得)
(蓄邉縣官假馬母三嵗市歸息什一以除告緡用充入/新秦中車騎馬乏縣官錢不買馬難得乃著令令封君)
(以下至三百石吏以上差出壯/上天下高之在蓄字馬嵗課息)故内郡不足則藉民馬
以補車騎(武帝紀太初二年二月/藉吏民馬補車騎馬)邉郡不足則發驢槖
駞負食出玉闗輪臺之悔始修馬令吁亦已晩矣(出西/域傳)
(又渠黎國𫝊輪䑓詔曰當今務本力農修馬政以補缺/毋乏武備而已郡國二千石各上進蓄馬方畧云云)
此漢牧於民而用於官之制也唐府兵之制當給馬者
官與其直市之每匹錢二萬五千刺史折衝果毅嵗周
不任戰者鬻之以其錢更市不足則府供之此給錢以
市也至府兵漸壊兵貧難致乃給以監牧之馬此給馬
以用也大抵唐之馬政皆編於官民無與焉(唐兵志自/高宗武后)
(府兵之法更號曰彍騎詔諸州府馬缺乏官私/共補之今兵貧難致乃給以監牧馬餘見兵志)始唐接
周隋亂離之後承天下征伐之弊鳩括殘驢僅得牝牡
三千匹於赤岸澤徙之隴右始命太僕張萬嵗葺其政
焉肇自貞觀訖于麟徳四十年間馬至七十萬餘匹于
時天下以一縑易一馬秦漢之盛未始聞也垂拱以後
馬耗大半開元始命王毛仲為内外閑廐使牧養有法
雲錦成羣復與麟徳馬數相等耳此唐牧於官而給於
民之制也(兵志唐初得突厥馬二千匹又得隋馬三千/匹於赤岸澤徙之隴右命太僕張萬嵗主之)
(善於其職自貞觀至麟徳蕃息及七十萬六千匹分為/八坊四十八監各置所以領之是時天下以一縑易一)
(馬垂拱後馬耗大半元宗初年牧馬有二十四萬匹以/王毛仲為内外閑廐使至開元十三年有馬四十萬匹)
(上之東封以牧色從色别為羣望之如雲錦唐制天子/十二閑為三廐曰鳯苑其後又增飛龍廐凡馬五千為)
(上廐三千為/中廐餘下廐)國朝馬政蓄於監牧者曰官馬散於編户
者曰戸馬市於邉郡者曰戎馬然與其蓄之於民孰若
市之於戎與其市之於戎孰若養之於官何者民間蓄
養指為外廐非不可也(王旦對仁宗曰聽民間蓄養官/中緩急以本直市之猶外廐耳)
(馬知節曰馬多不精多蓄/駑弱其費愈甚上然之)然馬為不精多蓄駑弱况民
至受其害乎(見上/)沿邉等郡估買蕃馬非不可也(余靖/言國)
(家自來於河東陜西沿邉守處估買蕃/馬自西賊不庭買馬數少不足國用)然市費益增牧
數不加况戎反享其利乎(端拱中李覺上言曰議者以/為欲國之多馬在㗖戎以利)
(使重譯而至然市馬之費嵗增而廐/牧之數不加盖失其生利之理也)此國朝所以重於
監牧也騏驥有院天駟有監天廐有坊(國初有左右飛/龍院太宗興國)
(五年改為天廐院雍熈四年改為左右騏驥院左右天/駟監左右天廐坊皆𨽻属焉雍熈中太宗嘗幸天駟監)
(閲/焉)既置群牧司又置牧使此在内監牧之制(咸平二年/置群牧司)
(景徳四年以樞宻陳/堯叟兼郡牧制置使)自河北至許州已有十八監(長編/自河)
(北至許州軍鎮凡有一十八/監始置羣牧司總内外馬政)兩河陜西有都總管處復
置一監(治平四年群牧司言乞於河北河東陜西有都/總管處皆置一監令陜西監牧司以所市馬選)
(上京年額外餘分撥諸監/則本路軍馬可以自辨)太原交城又復置馬監(唐介/知太)
(原請於交城縣置馬監詔催占符相視遂得汾川故/牧地三千餘頃其千二百餘頃民佃租以給芻豆)既
委羣牧司又委守倅兼領(天聖四年祖宗舊制以羣牧/司總天下馬其属有左右騏)
(驥院分領左右天駟監左右天廐坊諸廐之在外者知/州通判兼領之各據芻地并課士卒春夏出牧秋冬入)
(廐/)此在外監牧之制故陳堯叟作羣牧議勒石于監信
知監牧為便且急也(陳堯叟議羣牧之設國家巨防作/羣牧議以獻勒石大名監遂命堯)
(叟為群/牧使)熈寧大臣何人哉誤聽曾孝寛之說而棄文潞
公之議舉祖宗七八十年營成之制一旦盡壊(熈寧七/年曾孝)
(寛言慶厯嘗詔河北諸州每戸養破甲馬一匹乞檢會/施行戸馬始此又文彦愽上神宗言賦牧地與農民歛)
(其租課獻國馬於編戸責其孳息不知所賦之地皆可/耕乎戸散一馬縶之維之皆可蕃息乎坊廐監庫柵穿)
(井泉官廨營房七八十年經/營成就廢罷之後蕩然一空)賦農民以牧地散國馬於
編戸每一都限馬五十匹十五年而足謂之保馬而郡
縣茍附不一二年而足之天下騷然不勝其擾至煩天
子有安石相誤之嘆噫其忍負之乎(彦博言不用元豐/時其弊乃見神宗)
(嘆曰朕有愧於文彦博王珪曰罷祖宗馬監自/是王安石上曰安石相誤豈獨此一事云云)夫養馬
於民在成周未嘗不行在祖宗未嘗不用聽民蓄養市
以本直祥符制也(祥符四年上馬及十萬當且止也王/旦曰聽民間蓄養官中緩急以本直)
(市/之)詔能蓄馬與免二丁嘉祐令也(嘉祐中令河東京東/京西淮南籍丁壮為)
(兵處有能蓄一戰馬者與免二丁/仍不併戸等以備緩急丁度上言)如是民何憚而不牧
之夫何熈寧大臣急於争利一槩取民民始不堪爾迨
至民病已極國用復闕於是求之戎狄而設茶馬之職
焉市馬於戎雖不求牧之於官亦猶愈牧之於民此尚
有可言也愚嘗攷之國朝市馬戎馬之制始易以銅錢
戎因獲其器次易以銀絹戎復獲其用(國初河東川陜/諸路買馬給以)
(銅錢而戎人皆鑄錢為器興國五年乃以布帛凖其直/又元豐四年郭茂詢言欲専以茶愽馬以采帛愽糧榖)
(及以茶馬併為一司竊聞昔時亦用茶縑金帛近嵗始/専用銀絹及錢鈔等况賣馬買馬事實相湏乞買馬通)
(管茶場/從之)今以摘山之利而易充廐之良戎人得茶不能
以為我害中國得馬足以為我利亦濟用之良䇿初命
李杞川蜀市茶蒲宗閔秦鳯易馬始盖分任其事(成都/記熈)
(寧七年詔李杞蒲宗閔經畫川茶充秦鳯熈河路愽馬/杞於秦州宗閔於成都置司後改名都大提舉茶馬事)
至郭茂詢言茶司立法以害馬政後遂専任其事(元豐/中郭)
(茂詢言茶司既不兼買馬遂立/法以害馬政乞併為一司從之)是職既設茶課百萬獲
馬萬匹其效亦可見爾(舊蜀茶額三十萬至李稷加為/五十萬陸師閔代稷為百萬紹)
(聖中程之郡以羡茶轉入熈秦市/戰騎故馬多而茶息厚馬至萬匹)不然元祐變法更革
殆盡獨茶馬不廢者亦有謂矣(司馬光元祐初相罷諸/路塩錢法後復其舊獨)
(川陜茶以邉用未即罷/遣使相視去其甚者)今日雖仍熈寧茶馬之事而亦
當行祖宗監牧之制圉師以蓄之校人以視之秣飼以
時部轄有方則以渥洼之種耳否則貴市於外夷而賤
棄於中國此李公覺之所以慮也(端拱元年李覺言市/易之馬至於中國縶)
(之維之飼以枯槁離析牝牡制其生性因/而減耗是貴市於外夷而賤棄於中國也)
　　　國用
成周以冢宰制國用漢初以相國任會計故利權有所
總至漢以財用分掌於大農少府水衡閹宦唐以財用
分掌於諸使郎官故利權無所總至國朝始以三司主
之後以戸部専之此古今財用虛盈之故也且以周之
外府而論王后世子衣服之用則共之祭祀賔客會同
軍旅又共之賞賜給勞之用邦布者又復共之職若繁
矣而不知以九賦九貢之貨賄而授之外府者太宰也
(外府掌邦國之出入以共百物以待邦之大用共王及/后世子之衣服之用凡祭祀賔客䘮紀㑹同軍旅共其)
(財用之幣齎賜予之財/用凡邦之小用皆受焉)以王府而論王之金玉則藏之
王之玩好則藏之凡有精美貨賄則莫不藏之任若専
矣而不知以貨賄收藏總而歸之者亦太宰也夫財之
所出太宰既總之財之所入太宰復總之以至大而太
府次而泉府又次而司會皆冢宰得會之節之則利權
安得不一乎(並周禮本官王府掌王之金玉玩好/兵器凡良貨賄之藏餘見太宰官)漢制
以執盾襄為内史軍正咸延為少府(漢官表下漢初元/年内史執盾襄少)
(府軍正/咸延)而當時給軍食納獻費正名數治宮室等事皆
未嘗闗與於其人所謂給餉修治與夫㑹計之任者皆
歸之相國(蕭何為相國闗中給餉餽又治未/央宮室又有計相在相府為會計)則雖内史
少府有公藏私藏之分而亦未始有所别異(漢制内史/掌諸錢穀)
(金帛諸貨幣少府掌山/海江澤之利以給供養)嘗觀漢表自文帝即位以後未
嘗除内史非掌財之無人盖漢初會計事専在相府是
時張蒼為御史大夫則所為會計者特此耳蒼盖舊秦
主計者而漢初嘗在蕭相國府領計矣自蒼為御史大
夫至相凡十五年不易則文帝之世所以無領財之任
者其謂之此歟則利權安得而不専乎(按漢表文帝時/郎無内史官又)
(按陳平對文帝云錢榖問内史盖平勃比皆失對妄指/是為言耳直至景帝世始改内史為大農令繼年而恵)
(實為之高帝世則執盾襄為内史景帝田郎恵實為大/農文帝未嘗除人也又張蒼傳蒼受計相居相府領郡)
(國國/計)不然周世圜法流通泉布充足而人主無侈用之
心漢初餉饋不乏陳腐相因而國家有富庻之效者是
孰使之然哉夫漢郡國上計相府領之此良法也自平
勃失對之後漢之大臣類以出納為有司之任往往不
屑為之司農少府之掌始分而二上林水衡之置又裂
而三供養勞賜出少府供帳牲事属水衡而軍國大計
歸司農財皆異掌費皆異供(前漢表内史至景帝更為/大農武帝更名大司農掌)
(榖貨又毋将隆𫝊奏言武庫兵器天下公用國家武備/繕治造作皆度大司農又前官表少府秦官掌山澤之)
(稅以給其養又表水衡都尉武帝初置掌/上林苑又龔遂傳供帳諸舘為宗廟取牲)不量多少費
用無度西羗一役此大農事也乃以少府禁錢續之(賈/捐)
(之𫝊往者以羗軍言之暴師曾未一年兵出不踰千/里費四十餘萬若大司農錢盡乃以少府禁錢續之)降
胡數萬亦大農事也一旦不給則御府禁錢亦始補贍
(武帝元/光年)修治第宅非水衡事也亦間出水衡錢以為縣
官工作之支(宣帝本/始三年)雖曰移用補助以權事宜而調度
紛紛越官躐事使一代財制幾乎無攷則皆利權散主
之失此猶未足見其甚也異時光武併禁錢掌之大農
(後百官志承秦凡山澤陂池之私/名曰禁錢属少府世祖改属司農)将以絶一己之私制
非不善而不知適以啓閹人之弊(章帝章和元年宮中/别立一監専用閹人)
(領之其属有尚/方考工諸曹)反使子孫歎無私財而開鴻都賣爵後
園自為己藏矣至是財計之任安在哉(靈帝光和元年/初開西邸賣官)
(聚財以/為私藏)唐以度支郎掌嵗計所出而支調之與中書門
下議定乃奏此亦唐人良法也(百官志度支郎中貟外/郎各二人掌天下租賦)
(物産豐約之宜水路道塗之利嵗計所出而/支調之以近及逺與中書門下議定乃奏)自呂諲領
度支之使係以使名親行其事於是裴度以宰相不可
領度支韋宏質亦言宰相不可兼錢榖於是相臣不與
均節之任(呂諲傳肅宗乾元二年擢諲同中書門下平/章事三月知門下省兼判度支唐宰相兼度)
(支自諲始又裴度傳未幾判度支文宗加門下侍郎陳/調兵食非宰相事請罷度支歸有司奏可又李徳裕傳)
(時韋宏質建言宰相不可兼治錢穀徳裕奏言云云/宏質賤臣豈得以非所宜言妄觸天聽是輕宰相)夫
財用之計本闗宰相使户部治其繁而已總其要亦周
人冡宰會財之意今必係以使名而下行其事或者得
以煩碎𤨏屑而議罷之矣未幾使名既罷分委諸郎(吴/武)
(陵傳諫曰云云塩鐵度支一户部郎事今三分其務至/萬貟皆御史貟外郎為之始命若實可信今又加使權)
(其務是御史貟外郎乆於事反不可信/也今更旬月又将以郎中之為不可信)或云權判(徳宗/時陸)
(贄請以前湖南觀察/使權判度支從之)或云専判(楊國忠傳元宗召見入/供奉主簿計等均分銖)
(不誤帝曰度支郎才/天寳七年専判度支)故吴武陵言塩鐵度支一戸部郎
耳今分其務至萬貟(見上注/)則戸部之職至是盡廢此
猶未足見其變也接于五代後唐遂以戸部度支塩鐵
為三司使加塩鐵於戸部度支之上至是財計之任又
變矣(見上注/)然則以三司之使而寓以周人冢宰之任
者豈非國朝歟夫夏官之㑹案秋官之磨勘冬官之修
造河渠自唐及五代以來而地官皆所不與我朝悉属
三司故造作軍器属之㑹案土木之役属之修造河防
之役属之河渠國家財用之出無大於此三者而今皆
得總焉稽考帳籍均節費用歛散及時縱舍由己而不
為他司之所制此財之出者三司皆得兼制矣非成周
太宰以貨賄授外府之意乎(蔡官制唐地官設度支金/部倉部戸部唐末省官分)
(置吏五代専以塩鐵為理財之要分在三省之首今之/金部也度支主用度戸部主版籍故次之其三司磨勘)
(在比部衙司乃今刑部皆𨽻秋官㑹案乃今庫部属夏/官修造乃今工部河渠乃今水部𨽻之冬官地官不得)
(統焉皇朝盡付三司者可見立功以實不以文也開拆/司兼管網運衙司考所掌之財勘磨財計檢察慿由悉)
(歸磨勘司造作軍器則㑹案主行土木之工𨽻修造河/防之役則河渠行之國家之費無出三事為蠧耗之大)
(者必命三/司使總之)外之諸路漕運内之私帑儲蓄自唐至五代
以來而地官未必盡與我朝盡歸三司故轉運使副判
官督集財賦之權三司統之内庭分貯錢帛之私三司
亦總之國家財用之入無要於此二者而今皆得總焉
公私通融内外統一利權所属㒺有渙散而不為他司
之所分此財之所入三司皆得兼主矣非成周太宰總
玉府之意乎(南豐文戸部之於中䑓為周官司徒之職/掌財賦之調度金榖之出入以待邦國之)
(用歴唐五代征歛煩興而吏名雜出地官之職盖存虛/號而已又蔡官制宋朝轉運使副判官督集財賦悉𨽻)
(三司凡經費羡餘獻之三司積于左藏庫及/分貯内藏庫者皆三司總之立勸阻之法)自熈寧變
法之後使者出於相臣之門皆務聚歛而三司不得制
旁通簿置於人主之前盡籍國帑之數而三司不敢與
外則常平免役坊場河渡地利之資皆號朝廷封樁内
則常課上供之數皆别創庫藏貯而三司皆不相闗故
漕司之趣辨而不𨽻三司之勸沮内庭之積貯而不闗
外司之參攷財之所入者安得而有驗耶(蔡官制自熈/寧遣使出于)
(相臣之門皆務聚歛以恱廟堂非若三司使有此權以/動漕臣亦不敢横歛也云云安石乃置旁通簿于御前)
(盡籍國帑之數在神宗㳟儉君國帑藏率皆富溢崇寧/後蔡京蠧國奢廣百端皆不先闗戸部非若三司有専)
(案以闗防也同上王安石為相與三司分權凡賦稅常/貢徴𣙜之利方歸三司摘山煮海坑冶𣙜貨戸絶沒納)
(之財悉歸朝廷與常平免役坊場河渡禁軍闕額地利/之資皆號朝廷封樁又有嵗課上供數盡入京師别創)
(庫以貯之/三司不與)自元豐改官制之後三司之㑹案為軍器監
而繕治械杖之費户部不得聞三司之修造案為将作
監而百工興作之用户部不得攷三司之磨勘歸於比
部並𨽻刑曹鉤考户部皆不得知故他司以辦事為效
而不恤財之有無户部以給財為功不論事之當否財
之所出者安得而有攷耶(南窻紀談嘉祐中大水取三/司河渠案置都水監元豐官)
(制以三司會案之事歸之軍器修造案之事歸之将作/三監皆隸工部於是户部所掌版籍財用二事而已元)
(祐中蘓子由為戸部侍郎請都水将作軍器三監皆𨽻/戸部凡三監有所為户部定其事之當否裁其費之多)
(寡而工部任其工之良苦程其作之遲速朝廷從之按/唐度支使杜佑奏營繕歸之将作木炭歸之司農染練)
(歸之少府計司兼領他職自唐已然不得云出于祖宗/之意凡子由所請者皆佑之釐正也豈時移勢異固不)
(同/耶)雖然愚以三司戸部而叅攷之今之戸部尚書即昔
之三司使也左右曹之侍郎即昔之副使也戸部之諸
曹郎即昔之三司判官也有能推而行之則亦祖宗之
法爾國初猶能仍五代之陋制而寓周冢宰之意今獨
不能沿唐之美名而求祖宗三司之實乎且官制未改
之前副使判官多自諸轉運而遷入則為兩制出則為
都漕乆其任則為三司之長朝廷䑓省之官皆自此而
遷焉後之戸部既不以理財待之矣而况外府司農之
長貳哉昔之三司所謂理財也何者國朝呂申公之在
禁從必先除戸部判官蔡文忠之叅大政必先除擢三
司使此理財之任重矣(蔡官制祖宗舊制選除執政侍/從必先選歴錢榖伯祖文忠公)
(欲推叅大政先除權三司使數月乃拜樞宻副使呂申/公嘉祐中朝廷欲置之禁從乃除戸部判官數月進脩)
(起居注旋/詔知制誥)今口談元理財榖為迂手校鉛黄籌算若凂
視國朝之重其任者何如耶國朝陳晉公之為三司使
十有八年號真鹽鐵宼萊公之為三司使前後事件類
為方册此理財之任専矣(陳晉公為三司使真宗曰真/鹽鐵使陳恕十有八年精于)
(吏事晩年薦萊公自代萊公檢尋晉公前/後事件類為方冊所至榜示請晉公書押)今假途望遷
舊例厭視公宇𫝊舎胥吏浮萍視國朝之専其任者何
如耶噫有由矣昔天下之財歸之一使事權所在幾半
天下諸州之財聽於一道之轉漕而主漕計者得以通
諸州之有無諸路之財聽之發運之司而為發運者得
以通諸路之多寡三司統發運發運統諸路一路之漕
臣統諸州上下相維之勢也今版曹所仰止於閩浙其
他則撥𨽻餉所版曹不知也此外則朝廷樁積版曹不
知也今将重其權也則舉天下之財莫若使版曹皆得
通融而責之以昔者三司之任至将作軍器比部之司
亦版曹得與之其任重其權専任重則在此無不盡其
能權専則在彼無以分其事則錢流貫朽嵗月可兾耳
噫何世無劉晏特在任之如何耳
　
　
　
　
　
　
　
　
　
　
　
　
　古今源流至論續集卷二
欽定四庫全書
　古今源流至論續集卷三　　宋　林駉　撰
　　　内帑
古者藏富於民後世藏富於國又其後藏富於府庫世
儒皆有是言矣噫亦嘗觀其用之之意乎夫内庭之費
外朝之所不及知宮掖之藏有司之所不敢問固也然
使其均節之有人出入之有度則雖籍而在内内猶外
也名而為私私猶公也何歉乎嘗觀古今公私之意矣
周人制於冢宰冢宰大臣也故不敢有侈用之心漢初
属於少府少府外朝也故亦無滲漏之弊至東漢歴唐
率以閹人主之而財用始専為私用爾我朝舉内帑之
財而属於三司之使其亦成周之意歟嘗觀周官之書
有太府有玉府有天府有外府有内府皆王之府藏也
凡頒其貨于受藏之府頒其賄于受用之府則太府掌
之凡良貨賄之藏以共王之珠玉則玉府掌之凡藏國
之寳鎮寳器則天府掌之而外府之職則掌布之出入
以共百物之用内府之藏則受九貢九賦之貨賄以待
邦之大用别而言之府庫之名不同合而言之皆聖人
之所藏也然而内府之藏所以待邦之大用者尤異于
他府(内府掌受九貢九賦之貨賄以待邦之大用凡四/方之幣獻金玉齒革兵器凡良貨賄入焉凡王及)
(冢宰之好賜/予則共之)而受九貢貨賄又出於太宰之手以此知
周人之積所用者邦用所受者太宰又安有一己之私
乎漢人財賦分為二品其一以給國家之公用則司農
之所掌其一以給天子之私養則少府之所掌至其財
之所入則田租均輸司農事陂澤市租少府事也(官表/大司)
(農掌榖貨属有均輸官少府/掌山海池澤之稅以給共養)嘗觀哀帝發武庫兵送董
賢毋将隆奏武庫兵器天下公用國家武備繕治造作
皆度大司農錢大司農錢自乗輿不以給共養共養勞
費一出少府是不以本藏給末用不以民力共浮費(毋/将)
(隆𫝊哀帝即位遷執金吾時侍中董賢方貴上使中黄/門發武庫前後十軰送賢及上乳母王阿舎隆奏言武)
(庫兵器天下公用國家武備繕治造作皆度大司農錢/大司農錢自乗輿不以給共養共養勞賜一出少府盖)
(不以本藏給末用不以/民力共浮費别公私也)及觀元帝世賈捐之言往者暴
師曾未一年兵不踰千里費四十餘萬大司農錢盡乃
以少府禁錢續之(見國用/條注)是又以私藏為公用以内帑
為外費夫大農公用也而天子不敢私用之少府私用
也而大農得公用之私不得以傷公而本得以資末亦
良法也况少府外朝之臣而得主内庭之物故宫掖無
横出之私閹宦無干預之弊尤漢人之美意又安有一
己之私乎東漢始以山海塩鐵而歸之郡縣出少府禁
錢而属之司農非不可也(後百官志郡國􁈜鐵官本属/司農中興皆属郡縣餘均輸)
(官等皆省又漢承秦凡山澤陂池之/私名曰禁錢属少府世祖改属司農)然宫中私用一切
皆於司農取之而司農又不盡應其求章和以來不能
堪此於是别自立監而用閹人領之(章帝章和元年宮/中别立一監命閹)
(人主/之)而桓靈諸君每歎天子無私財而開鴻都賣爵以
為私藏矣(靈帝光和元年初開西邸賣官初帝每嘆桓/帝無私財故賣官聚財以為私藏自闗内侯)
(虎賁羽林入/錢各有差)夫宮掖之費在内所不能免而使一切取
辦於外庭則固有其制而不得為者此所以計出於亡
聊而有為庫之私也唐始以財賦所入皆在左藏盈虛
之數太府上之出納之數比部覆之非不可也及第五
琦不能禁豪将之求取乃悉納之内帑天子以給取為
便而天下公賦皆為天子私藏有司不敢計而弊端舞
弄於孺宦之手至楊炎請出内帑以歸有司當時方喜
有貞觀之風未幾盧杞一用而炎卒貶死前日之法盡
變異時瓊林大盈第為己蓄而不計邦用之虛盈矣(楊/炎)
(傳徳宗即位拜門下侍郎同平章舊制天下財賦皆入/左藏庫而太府四時以數聞尚書  部覆出納舉无奸)
(欺及第五琦為度支塩鐵使京師豪将求取无節琦不/能禁乃悉租賦進大盈内庫天子以給取為便故不復)
(出自是天下公賦為人君私藏有司不得計贏少而宦/官以冗名持簿者三百人及炎為相言於帝曰財賦者)
(邦國大本而生人喉命先朝權制以中人領其職五尺/宦䜿操邦之柄豊儉盈虛雖大臣不得知則无以計天)
(下利害請出之以歸有司度宮中經費一嵗幾何量數/奉入不敢以闕帝從之後炎貶死嶺表盧杞用事而瓊)
(林大盈復命/宦者主之)夫東漢之别監唐人之大盈是亦周漢内
府少府之制然不歸於大臣而歸於孺宦不属於外朝
而属於内庭帳籍無攷姦弊肆出以啓異時宦官之恣
此其所以為失也成周之意一失於東都再失於唐寥
寥千載而能追其意者其惟國朝乎昔我藝祖皇帝斬
刈蓬蒿混一版圗梯來索引之國奉琛相望嶺表海嶠
之邦入貢不絶府庫充盈林積山阜遂别建内帑以藏
之時乾徳之初年也(編年國初天下盡入左藏庫乾徳/初府庫充溢太祖嘗顧左右曰軍)
(興饑饉湏預為之備若臨事厚歛非長/計也於講武殿别為内庫以貯金帛)夫上不歸於有
司下不散於爾民而第藏於府庫之私我祖果何意哉
噫孰知聖人深長慮歟太祖嘗語左右曰軍興饑饉須
預為備臨事厚歛非長計也遂别為内庫以貯金帛我
祖之意為民計也則内帑之立私耶公耶(見上/)又嘗語
近臣曰朕憫八州之民乆䧟契丹俟蓄滿五百萬緡以
贖山後諸郡我祖之意為國慮也則内帑之立私耶公
耶(寳訓太祖别庫曰封椿庫每嵗國用之餘皆入焉嘗/語近臣曰石晉割幽燕諸郡以歸契丹俟蓄滿五百)
(萬緡以贖/山後諸郡)聖人用心與天地同其公與民臣同其情於
此可見矣列聖相承銖積寸累為民而守無毫髪私貨
泉金帛分命有司専職守也(長編太平興國二年命賈/黄中程能馮瓉分掌左藏)
(二庫先是貨泉與金帛通/掌乆儲蓄盈羡始分命之)牙錢匣藏叅驗定數防㵕漏
也(熈寧二年神宗謂輔臣曰太宗時内藏財貨每千用/二牙錢記之名物不同所用錢色亦異他人莫能曉)
(也嘗匣而置之御閣以叅驗帳籍中定數晩年嘗出錢/示真宗曰善保此足矣今守内藏臣皆不曉帳籍闗防)
(之法當更/擇人領之)不特此爾金帛雖多不敢私用真宗訓之(五/朝)
(寳訓真宗嘗幸景徳殿庫閲所積金帛謂左右曰/每念四方輸賦不易金帛雖多朕亦不敢私用)朕於
宮中一無所費仁宗戒之(長編慶厯二年罷左藏月進/錢千二百緡語輔臣曰此周)
(公所謂供王之好用者朕/宮中無所費併以賜将官)在上之訓戒為如何宮中私
費孫甫有諫(慶厯二年孫甫言景福内庫祖宗以備非/常之用近嵗諸路物帛多入内庫内外盡)
(疑宮中之私費唐置瓊林大盈二庫率/供燕侈今日景福之積頗類唐之二庫)近倖侵漁呂誨
有諌(治平元年呂誨言内帑奉宸庫非有司闗掌外臣/莫得知具登耗如聞禁中取用尚未節加之近倖)
(因縁侵漁一旦/有事何以枝梧)在下之規儆又如何異時三十庫之羡
侈為歌詩皆歴聖積累儉約之所致(元豐元年上每憤/契丹倔強慨然有)
(復幽燕之意即景福殿庫聚金帛為兵費是年始更庫/名制詩以揭之曰五季失圗玁狁孔熾藝祖造邦思有)
(懲艾爰設内庫期以募士曾孫保之敢忘厥志凡三十/庫後積羡贏又揭以詩曰每乾夕惕心妄意遵洪業顧)
(予不武姿何/以成戎㨗)至有軍國經常之費又皆取而為吾國吾
民之用非徒為是蓄積也明道出禁錢以賜三司(仁宗/明道)
(二年以内藏錢百萬賜三司初三司以用度不足/假於上上曰國家禁錢本無内外盖以助經費也)慶厯
罷月進錢以賜縣官(見上/)此則為經費之助也皇祐出
内藏庫絹以糴軍糧(通鑑仁宗皇祐二年冬出内藏庫/緡錢四十萬紬絹六十萬下河北)
(使糴糧草四年又出内藏庫錢三十/萬緡絹十五萬疋下河北助糴軍糧)至和又出内藏庫
錢以糴軍儲(通鑑至和初出内藏/庫錢三十萬助軍儲)此則為軍食之費也
陜西愽糴以濟饑民則賫奉宸銀三萬兩(寳訓慶厯四/年遣内侍賫)
(奉宸銀三萬兩下陜西/愽糴糧麥以濟饑民)河北水災欲行賑貸則出内藏
絹三十萬疋(嘉祐元年出内藏庫絹三十萬/疋銀十萬兩賑貸河北水災)非為民用
乎河北賞軍此公費也而亦出内庫之帛(皇祐二年出/内藏庫絹五)
(十萬下河北陜西/河東以備軍賞)河北買馬此外帑也而亦賫奉宸之
珠(神宗熈寧元年詔出奉宸珠二千三百四十/萬付河北四㩁場鬻之别封樁以備置馬)此非兵
用乎以至平荆湖則用之祠郊丘則用之(真宗出陳彭/年所撰内藏)
(庫記示王曾太祖以來有景福内庫先帝改此名所儲/金帛以備軍國之用非自奉也二帝之平荆湖西蜀嶺)
(表江左河東親祀郊丘所/費巨萬皆出於是寳訓)皆非為一己私奉爾噫此猶
未足見聖人之公心也自漢唐以來内帑蓄儲一出閹
寺而外庭不得過而問焉景徳中真宗令内庫取索必
經三司(真宗幸景徳殿庫曰此庫金帛最多不/敢私用自今非時取索必經三司出納)景祐中
程琳為三司使禁中所取輙覆奏罷(景祐元年程琳為/三司使禁中有所)
(取輙覆奏罷之内侍言琳専琳曰三/司財賦皆朝廷有也臣為陛下惜耳)財之所用既為國
費財之所主又歸大臣此與周人冢宰之意均爾漢唐
之君得無有靦面目乎今天子仁儉有菲食澣衣之徳
宮闈簡約無金瑰珠礫之侈累累丘山浩浩江海不待
言耳然祖宗之内藏為幽燕設也今日之内藏亦為祖
宗計可也昔神宗歌景福庫之詩曰五季失圗玁狁孔
熾藝祖造邦思有懲艾爰設内府期以募士曾孫保之
敢忘厥志愚願聖天子以此為訓(見上注/)
　　　州縣財
井田之法行而財藏於民漢承秦阡陌之後加之武帝
多事之餘取民之目愈悉已不在民矣而猶在郡縣不
至盡輦京師是亦漢人之良法也是故魚鼈葦蒲之利
郡得取之以為饒則山林陂澤之利亦不盡歸少府矣
(翟方/進傳)田租之入以待朝廷軍興之用則租賦之入不盡
歸之司農矣自武帝置鹽鐵官之後塩鐵之利雖已行
官𣙜而所留於郡國者猶有餘藏則塩鐵之利亦不盡
輸之上林之官矣(據郡國出鐵者皆置鐵官而常山郡/蒲吾縣有鐵山而不置若郡國置鐵)
(官之外則越嶲郡定筰朔方縣與夫鴈門之祈陽東平/之無塩此數地者皆塩澤塩亭所在而當時不置官)
所以一有軍興用度大農調郡國以給之郡國災荒朝
廷亦取旁郡錢榖以助之其三輔所在廪犧官錢至百
餘萬(蕭望之傳/)而櫟陽一縣其錢亦不下數千萬(薛宣/)
(傳/)財之所在郡縣果何如耶雖然歛收錢榖州縣事也
稽收計簿朝廷事也則財之所以散於天下亦未嘗茫
然無所攷是以調發不給者加以乏興之刑(趙廣漢傳/尉吏禹劾)
(蘇賢為騎士屯覇上/不詣屯所乏軍興)用度無據者臨之以放散之律(韓/延)
(夀𫝊延夀坐放散/官錢百萬得罪)此又漢人之良法也沿歴至唐此意
失矣強藩陸梁者不申戸口而州縣所租歸於藩臣之
手(唐至中後河北/十路不申戸口)守臣貢佞者復獻羡餘而州縣所蓄
又為京師之貢(李絳傳方鎮有地則有賦或嗇用度易/羡餘以為獻臣為陛下謹出納烏有羡)
(贏哉又自淮西用兵以來度支塩鐵及四方争進奉謂/之助軍錢賊平進奉謂之賀禮後又進奉謂之助賞上)
(加尊號又進/奉謂之賀禮)稅間架筭除陌為國計足矣如斯民何(徳/宗)
(貞元後趙賛請復稅間/架筭除陌而民益愁怨)設大盈立内庫為公積厚矣如
斯民何(楊炎傳舊制天下財賦皆入左藏第五琦悉財/賦進大盈内庫天子以給取為便而宦官以冗)
(名持簿者/三百人)又其極也私家無銅爐平地無銅山而民之
錢空於官耳(唐人/詩)二月賣新絲五月糶新榖而民之衣
食竭於官耳(五代聶夷中詩二月賣新絲五月/糶新榖醫得眼前瘡剜却心頭肉)至國家
肇造之初海内分裂天下賦入不上於版曹者大半建
隆三年始出師平湖南已而湖南平又三年平蜀又六
年下江南又四年收嶺南師旅嵗興皆仰縣官當是時
也外而邉郡分命将師鎮禦西北郡中管𣙜之利悉以
與之恣其回易不責其上供也(三朝寳訓國朝僭偽未/下命李漢超屯闗南郭)
(進控西山趙賛屯延州凡列郡禦北虜太原西戎之郡/管𣙜之利悉以與之恣其回易免所過征稅由是邉臣)
(多致克㨗二十年/間無西北之憂)内而州郡轉運雖𨽻於三司而總一
道稅賦之利則得以擅其裒多益寡之權郡守雖統於
轉運而合一州地利支酬不盡之贏則得以為屏翰保
固之資亦不盡責其上供也(國初一路賦稅㩁酤商稅/茶塩坑冶之利轉運得以)
(裒多益寡以給邉郡其二稅定例分數𨽻属州縣及係/官廓稅以地利坊場河渡支酬衙門不盡者盡歸本州)
(其係省經費錢帛貯之軍資庫轉運總之若属州縣之/財别有州府庫貯藏聽知通備用非常其犒饋燕設則)
(有公使庫仍許回易收息支費其量分方鎮財用付郡/守其㫖逺哉州郡足以聚人率衆屏翰王室皆有其資)
是故為三司者不敢歛州縣之財以厚公帑為漕使郡
守者不敢輦州郡之財以入京師陳晉公恕嘗任三司
使矣茶法之定止從中䇿以求公私之兼濟而取利太
深者置而不用焉(陳恕為三司使将立茶私召茶商數/十人俾條利害第為三等副使宋太)
(祖曰吾觀上等之說利取太深此可行於商賈不可行/於朝廷下等因滅裂無取惟中等之說公私皆濟世言)
(三司使之才/惟恕為稱首)張方平亦嘗任三司使矣拱辰𣙜塩之請
公乃具陳本末立止其事且請下免𣙜之詔焉此為三
司使者然也(王拱辰請𣙜河北塩張方平見上曰河北/再𣙜塩何也仁宗驚曰始立法非再也公)
(曰周世宗𣙜河北塩犯輙處死世宗北伐父老遮道泣/訴請以塩課均之兩稅而弛其禁世宗許之今兩稅塩)
(是也豈非再𣙜乎仁宗大悟/曰卿語宰相立罷之遂下詔)張士遜嘗為江西轉運矣
王文正以𣙜利之至告之而士遜未嘗求錐刀之利(真/宗)
(時張士遜為江南轉運使辭王文正公曰求教公曰/朝廷𣙜利至矣後士遜思公之言未嘗求錐刀之利)富
公弼嘗知青州矣朝廷輦青州之錢以入而富公力言
其害此為漕使守臣然也(富弼知青州朝廷輦青州之/財入於京師公上䟽力言之)
豈非州郡之地其財用之根本歟王金陵何人哉取祖
宗培植根本之地而斧斤之茶塩坑冶有使者而茶塩
坑冶之利州縣不得私坊場河渡募衙前而坊場河渡
之利州縣不得取二稅分數舊属州縣也至是歸運司
以備經費矣軍資錢帛舊與州縣也至是亦歸運司以
備經費矣昔聽其回易也今禁之昔許其醖造也今限
之(熈寧初安石言郡守持權太重以坊場河渡戸絶之/産召人買僕斷佃量破雇直以募衙前餘以助常平)
(青苗取息二分為抵當市易以抑兼并其舊例二稅分/數房廓地利盡歸運司以属經費只有公使庫限額正)
(使錢為守臣之施設又禁其回易限其醖造行之/十年州郡饋犒幾乏其資此守臣無財也餘見上)甚至
行均輸市易之法而商賈之民困(時安石為均輸市易/青苗保馬保甲鄭俠)
(至為流/民圖)行寛剰役錢之法而下户之民困(安石行雇役/法舊行差役)
(下户不與今行雇法下戸皆/輸錢雇直之外謂之寛剰錢)行青苗放息之法而天下
之民困(安石行青苗法二分取息范鎮曰青/苗者唐亂世所為是盗跖之法也)噫三頃荒
田都賣盡要錢凖備納青苗公獨不聞此詩乎(撫州饒/竦詩云)
噫作法於凉其弊猶貪作法於貪弊将若何異時紹聖
崇觀奸臣復用其法其弊尤慘皆金陵作俑之罪也中
興以來痛務剗革然版章未厚所出者微兵革方興所
用者廣仁政之發不逮仁心矣𣙜酤征商契紙頭子已
有定額也後以官兵無給復增一分名曰經制焉(建炎/二年)
(初宣和因方臘之亂官兵無所給乃詔發運使陳亨伯/經制東南亨伯始設比較酒務量添酒價及商稅額亦)
(增一分并賣契紙錢公家出納每緡二十三文並號經/制錢靖康罷之至是葉夢得言經制之法添商價增嵗)
(額并賣契紙頭子錢皆求於民之/所欲非強其所不欲望復行之)運司經制以為贍軍
已有經制也後以軍用不贍復就數内逐月樁辦名曰
月樁焉(七年先是諸路贍大軍錢令運司於經制𣙜酟/征商等數内逐月樁辦號月樁錢所出不能什)
(之二三餘則州縣之吏臨/時措置未免取之百姓)民戸出錢本為雇役也今復
拘入贍軍與夫抵常庫之四分轉運司之移用當平之
七分茶塩之貸息悉歸上供名曰總制焉(建炎五年令/章誼措置財)
(用初州縣出納錢物每名收二十三文作經制錢至是/加為定數除舊合得外餘並拘法以助軍需既又拘耆)
(戸長雇錢并抵當庫四分息錢及轉運司移用常平司/七分茶塩司之貸息錢悉歸總制司而總制錢自此始)
(矣/)不特此耳降本和買法也今本錢不給又為折帛矣
(紹興九年謝祖信言和預買為民之病有司變為折易/又甚病者也祖宗時官俵錢於春民輸縑於夏公私兩)
(利其後官無本可俵則名為預買其實白著軍興行一/切之政數嵗前縑價高折錢或十千八千今減價而有)
(司猶執前直一例折錢使民/鬻絹而求錢此又甚病者)降本和糴法也今本錢不
給又有要索矣(紹興二十八年自紹興改元以後每嵗/降本錢下江浙湖南和糴以備軍儲閏)
(八月宰執奏乞與蠲免上曰朕向在河朔見民以為苦/朝廷所降本錢州縣移用不即時給縱有給處又為吏)
(多需今幸軍儲粗/足豈得已不已也)諸路上供之外復有無額上供錢耳
(紹興二十五年時諸路上供數外/又有無額上供錢及一百貫以上)川蜀明告激賞絹之
外又有隂取激賞錢耳(紹興二十七年趙逵奏四川激/賞絹官以所納揭之通衢此明)
(告而取之如給賞錢之類總領以數下州縣必陽/戒之曰無損嵗計無傷民力此隂取而不告也)朝廷
之費用莫支而州縣之根括無已况又有歸名有宗室
有添差有離軍揀汰衆口嗷嗷衣食縣官一有不給謗
讟隨之上既輦京師為上供之數下復有諸邑為衣食
之給為州縣者亦難乎哉為今之計先裕大農而州縣
自裕耳經常錢物閲兩嵗而未發者大農之錢也今則
拘催所拘之場務嵗終所餘與夫乳香度牒等錢大農
之錢也今則封樁庫樁之南庫舊𨽻於大農者也今則
提領有官大農無與焉誠以是三者歸之大農則夫有
名無實虛樁而不可指擬者可以次第捐之州縣州縣
既裕則民力亦少寛矣不然捕蛇說猛虎行亦徒為喋
喋也
　　　漕運
觀禹貢所載入于渭亂于河之類所輸不過九州之方
物(書禹貢/)則知漕運之法三代之時未立也觀管子所
載粟行五百里之類所漕不過一時之輓卒(管子/)則知
國都之漕春秋之時亦未聞也予嘗推原其故盖古者
天子中千里而為都公侯中百里而為都天子之都漕
運所貢入者不過五百里之地諸侯之都漕運所貢入
者不過五十里之地乗輿服制之用宗廟百司之給自
足以供雖春秋戰國以來行師千里間行漕輓然事已
兵休猶未至於甚病而所以輸於國都者不出五百里
五十里爾自秦罷侯置郡漕法始講致瀕海之粟輸北
河之倉(伍被傳秦致瀕海/之粟轉于兩河)盖以三十餘鍾而致一石而
民始病矣然則秦為漕運之俑乎(通與秦欲攻匃奴琅/琊負海之粟轉輸北)
(河率三十鍾/而致一石)迨至漢唐其事愈詳方其初年邉事未興
兵役未煩故漕運之費省至其後也征伐日勞供役日
廣故漕運之費多自今觀之漢初京師之用止仰近郡
諸侯之粟不歸天子當時闗東之漕僅數十萬石而已
(食貨志漢初漕闗東粟以給/中都官嵗不過數十萬石)其省何如也及武帝以後
山東漕益而為百餘萬石(溝洫志武帝時河東守潘系/言漕從山東上嵗百餘萬石)
既而縣官度食者衆則河漕又益而為四百萬石(食貨/志武)
(帝時其沒入奴婢諸苑養狗馬禽獸官益雜置多/徒婢衆而下河漕發四百萬餘石及官自糴乃足)繼而
言利之臣愈請増益則山東之漕且至六百萬石焉(食/貨)
(志宏羊請山東/益六百萬石)迨至軍旅既息之後每嵗漕榖為石猶
不下四百萬(食貨志五鳯中耿夀昌言嵗漕/闗東榖四百萬石以給京師)向者諸侯
自殖之粟至是削弱皆轉輸於中都爾唐初府兵之法
未壊平時無事身居田畆一有征行自為調度當時闗
中之漕不過十萬而已(唐食/貸志)其省何如也及明皇以後
天寳每嵗二百五十萬(通典天寳中嵗每水/陸二百五十萬石)廣徳嵗轉
亦不下百一十萬(代宗廣徳二年以劉晏専領東都河/南淮西江南東西運漕嵗轉粟百一)
(十萬石無升/斗溺者唐志)甚至江淮之運少緩六軍脫巾於道韓滉
之米一至君臣舉酒相慶(徳宗時江淮米不至六軍脫/巾於道而上憂之會韓滉運)
(米至陜上喜謂太子曰米已至/陜吾父子得生矣置酒相慶)則唐人所以倚辦於此
可謂急矣噫引渭穿渠之謀不見於高文之時而見於
武帝之世(溝洫志武帝時鄭當時為大司農言異時闗/東漕渠從渭上渡六月罷師古曰計度其上)
(八月而後可罷也而渭水道九百餘里時有難處引渭/穿渠起長安旁南山下至河三百餘里徑易漕渡二月)
(罷發卒穿渠/以漕大利)泝河入渭之說不用於太宗之日而見於
代宗之後(代宗廣徳二年以劉晏領漕江南之運積揚/州汴河之運積河隂河船之運積渭口渭船)
(之運入太/倉唐志)盖漢唐中年以兵費之故所以屢講而屢詳
其勢不得不然也噫兵役漕運相為消長其他朝廷用
度百官廪禄十不費一大槩多糜於兵爾予獨謂漢以
用兵而費財唐以養兵而蠧粟養兵者未可遽息用兵
者朝罷而夕安此唐之漕運又加詳於漢也大抵漢漕
皆仰於山東唐漕皆仰於江淮故武帝時潘系言漕者
山東也宏羊益漕者亦山東也(並見/前注)盖江淮漕米去長
安逾逺諸侯自為封殖而已吴王之反自謂聚糧食三
十餘年(吴王濞𫝊/)而枚乗之說亦云漢家轉粟西向不
如海陵之倉(枚乗𫝊/)故江淮之漕未通而多仰於山東
矣天寳以後劉晏所漕者江淮也韓滉所漕者亦江淮
也(並見前注/)盖自開濟漕渠而甸農或至挼穂而闗中
不足給(唐食貨志/)自藩鎮不申戸口者十五道而河北
不足給(同上/)故諸道之漕不通而皆仰於江淮矣此漢
唐漕法之本末也國家定都於汴四方輻湊逺近俱便
過於漢唐是時漕運之法分為四路東南之粟自汴河
而至(會要國朝水運自江淮南兩浙荆湖南北路運每/嵗租糴至真揚楚泗州置轉船倉受納分調舟船)
(計網泝流入汴至/京師發運使領之)陜西之粟自黄河而入(會要陜西諸/州芻粟自黄)
(河三門沿流入汴至三門㳂/白波發運判官催綱領之)陳蔡之粟自恵民河通之
(會要恵民河與蔡河一水即閔河也建隆元年始命陳/承昭導閔河自新鄭與蔡水合貫京師南歴陳潁達夀)
(春以達淮右舟楫於是以河西為閔河東南為/蔡河至開寳六年三月始改閔河為恵民河)京東之
粟自廣濟河通之(會要廣濟河自都城歴漕濟及鄆共/廣五文舊云五文河開寳六年改廣)
(濟/河)然論四河之利害汴河為重黄河次之而恵民廣濟
又其次也何以言之視至道所漕之數廣濟十二萬恵
民四十萬黄河五十萬而汴河至三百萬於此可見矣
(至道元年先是汴河嵗運江淮米三百萬石菽一百萬/石黄河粟五十萬石菽三十萬石恵民河粟四十萬石)
(菽二十萬石廣濟河粟十三萬石/是嵗汴河運米至五百八十萬石)故汴河以發運使副
領之黄河以運使判官領之而恵民特命催綱廣濟特
用使臣(㑹要國朝置淮南兩浙江湖路都大發運使副/都監以朝官以上充或諸司使充國朝有三門)
(白波黄河汴河水路發運使三人在三門以朝官充三/門判官一人白波判官一人以京朝官充陳潁許蔡光)
(夀諸州之粟芻自石唐恵民河沿泝而至置催綱領之/河北衛州東北有御河至乾寧軍饋食邉亦有使臣主)
(之/)然本朝所謂嵗漕六百萬石(景徳三年上供六百萬/石永為定制出㑹要)
専倚辦於江淮其他三河所入非大農仰給之所惟是
江淮最重故獨於汴河漕法為詳也今以汴漕本末而
論之自轉般之法行漕益富而人亦便自直達之法用
漕益空而人愈病且國家以東南六路之粟載於真泗
轉般之倉江船之入至此而止無稽滯也汴船之出至
此而發無覆溺也江船不入汴汴船不入江豈非國家
之良法歟(國史國家定都大梁尤宿重兵故嵗漕東南/米麥六百萬斛漕運以儲積為本故置三轉)
(般倉於真泗二州以發運官董之江船不入汴者即於/三倉卸納回運官塩量給舟人汴船不出江往來轉運)
(無復留滯而三倉常有數年之儲州縣告歉則折納上/等優劣謂之額斛計本年最嵗額以倉儲代輸京師謂)
(之代發後於豊熟以中價收米榖賤則官不至傷農饑/歉則納錢民以為便故范旻去淮南江淮之間輦運相)
(繼太宗稱其功而奨異之淳化中康定中江淮嵗漕不/給京師之軍儲范仲徳薦許元為發運判官元曰以六)
(路七十二州之粟不能足京師者吾不信也至行命瀕/江州縣留二月糧餘悉發之逺近以次相補引千餘艘)
(轉運而西/京師足食)故范旻主漕計江淮之間輦運相繼天子加
奨許元為判官瀕江之粟千艘而西京師足食其效驗
盖不誣爾(並見上注/)自發運以嵗額不敷之故而拘舟
卒江船不至汴船出江而漕法一變矣(會要許元比年/諸路轉運司年)
(額不敷發運司不放兵卒歸仍令出外江邉沿江州軍/截頭運故諸路糧船太半為籍綱發運司搬塩往遂運)
(米而還且汴船不諳沿江風水沉失/者多既從許元議會元罷不即行)自閉口之制不行
而通冬運役夫𢷬氷凍死者衆而漕法再變矣(會要舊/制有閉)
(口十月則舟楫不行王安石欲通冬運不令閉口水淺/澁舟不行於是以船艘數十前設巨椎以𢷬氷役夫苦)
(寒死者/甚衆)然發綱發運未罷而猶未至大壊也夫何崇觀
奸臣以糴本數萬緡為羡餘之貢本錢既竭而無可增
糴積粟既空而無可代發於是孝緒說行以轉般之制
變為直達之法而漕法至是而三變矣(國史崇觀奸臣/用事始求美財)
(以供侈費用所親胡師文為大漕以糴本數萬緡充貢/而除戸侍自是繼者效尤時有進獻而本錢竭矣本錢)
(既竭不能増糴而漕儲既空無可代發而三倉無用矣/乃用曾孝緒之說立直達之法六路郡縣各縂嵗額雖)
(湖南北至逺之地亦直抵京師豊不加糴歉處湏見米/方米綱之來也立法甚峻船有損壞所至脩整不得踰)
(時州縣共運皆以費給之以至沿流驅役至必騷擾/兼以塩法既變廽舟無所得舟人逃散舊法盡廢)噫
孰知直達之法而為吾國吾民之深害歟始者由江而
淮由淮而汴人以為便也今綱運直至文移星火而弊
壊之外不及脩整矣始者以船回塩以塩償費人以為
利也今塩法既變絶無錐刀而廻船之夫多有逃移矣
始者稔嵗則發運收糴公私俱濟也今公帑垂罄糴不
得增外郡告荒粟難取辦将何以堪耶(並見上注/)蔡京
小人不得不任其咎爾此東京漕法之本末如此今駐
蹕吴會蜀漢之粟順流而下以供荆襄之軍閩浙之粟
水運而上以供中都之用無復有難致之險然比年以
來風濤之突蕩道里之逗留郡之所費不知其幾矣况
間嵗不登州以歉告議者又深慮焉将以廣漕歟則東
南民力竭矣未易廣也将以省漕歟則六軍百司仰給
於此亦未易省也是将何術而可噫木牛流馬不若渭
南之屯為可久(諸葛亮傳/)闗東轉漕不若三輔之糴為
省費(食貨志五鳯中大司農中丞耿夀昌言故事嵗漕/闗東榖數百萬石以給京師用卒六萬人通糴三)
(輔引農河東上黨太原郡榖/足給京師又以省闗東漕卒)今獨不能傚其故智乎且
荆之區淮之甸田畆相望荆棘未啓者甚衆誠能招徠
流民籍之給以田器予以牛種委守令以督其事遲之
數年則一嵗之入必倍於今日矣浙之東吴之㑹舳艫
相啣商販奔湊者甚衆誠能捐内帑數百萬以糴之略
其譏征廣為儲蓄無拘其限以寛其集無抑其價以誘
其來付郡守以領其事以吴越而入京師其勢甚便則
轉運之米可以盡計而省之矣捨是不講而泛求廣漕
省漕之䇿雖劉晏復生無以為謀矣
　　　賦稅
孟子曰有布縷之征有粟米之征有力役之征君子用
其一緩其二用其二而民有莩用其三而父子離然則
明王之法固不出於斯三者就三者之中猶必有緩急
以權之則為良法矣欲論成周漢唐征賦之制其可不
叅酌於此乎今按小司徒云乃均土地而井牧其田野
九夫為井四井為邑次而為丘為甸為縣為都以任地
事而令貢賦此皆以田而出賦其所謂粟米之征歟康
成以小司徒令貢賦之文謂貢嬪婦百工之物則指為
布縷之征者非也按載師之凡任地國宅無征園㕓二
十而稅一近郊十一逺郊二十而三甸稍都鄙即無過
十二此自近郊而下盖冐園㕓之文爾古者五畆之宅
植墻下以桑今園㕓可以植桑於其中則布縷之征盖
出於此其間有植草木亦必計其所有而賦之以代布
縷所以輕近而重逺此皆以園㕓而出賦其所謂布縷
之征歟康成以載師近郊逺郊謂之國征而為米粟者
非也按均人云凡均地征以嵗上下豐年則公旬用三
日中年則公旬用二日無年則公旬用一日此皆以力
而任事其所謂力役之征歟考諸康成之說亦然也然
而周之所以任民者有九職如百工商賈之徒雖亦授
田其數鮮矣粟米之征其取既輕布縷均及亦非過取
欲進而等之農夫什一之法則夫泉府之入門闗之征
有廛人司闗以掌之固其宜矣是以太宰有九賦之歛
自一以至六即載師所謂園廛之賦自七以至九則工
商之徒各隨其職而賦之者也康成誤以載師之文而
為田稅而太宰之九賦無以當之乃謂九賦計口出泉
(太宰以九賦歛財貨一曰邦中之賦二曰四郊之賦三/曰邦甸之賦四曰家稍之賦五曰邦縣之賦六曰邦都)
(之賦七曰闗市之賦八曰山澤之賦九曰幣餘之賦康/成注云賦口率出其泉也今之筭泉或謂之賦此其舊)
(法/歟)然則孟子三者之外又将有所謂泉筭乎周公之法
豈若是其煩哉夫筭泉之法近出漢世前未之聞康成
以當時法度而推測周法漢家自有制度奈何謂周亦
漢耶若夫里布屋粟與夫家之征載師亦掌旅師所聚
皆㳺惰之罰耳非取民之正法也太宰九貢之法侯國
以其所取於民者貢之天予然後得以用其餘非王令
貢之也至於他官之所掌如閭師縣師遂人之所歛即
是三者而分職以叅治之非有他取也觀周公制度之
稅役之多者則輕乎什一役之少者則厚乎什一截長
補短欲使其均之為什一而無有幸不幸之嘆至於力
役之征時有豐凶而損益焉吾乃今知孟子之說為深
得周公之意矣康成談經而不知聖人制法之意有如
後人按其成說而行之得無暴取於民而深戾於古歟
(並周禮小司徒/載師均人注)至漢之田賦唐之田租正周人米粟之
征也漢之更賦唐之庸役正周人力役之征也漢之口
賦似有不合而唐之調法正周人布縷之征也且以漢
唐租賦而論之漢量吏禄度官用以賦民於是什五稅
其一文帝始行賜租之令至十三年之六月乃盡除而
不收焉及景帝元年行半租之令而半租之明年則又
有三十稅一之令故終漢之世三十稅一者自景帝始
也(前食貨志漢輕田租什五而稅一量吏禄度官用以/賦於民云云至文帝晁錯復說上云云上乃下詔賜)
(民十二年租稅之半明年遂除民田之租稅/孝景二年令民半出田租三十而稅一也)唐因口分
世業之田而立租賦之法田以二百四十歩為畆一丁
以百畆受之平嵗為米可百二十石而租粟止於二石
而唐世以百餘而稅一者自太宗始也(食貨志唐制凡/民始生為黄四)
(嵗為小十六為中二十為丁六十為老授田之制丁及/男年十八以上者田一頃共八十畆為口分二十畆為)
(世業凡授田者毎嵗輸/粟二斛稻三斛謂之租)夫什一天下之中制也輕之入
于貉重之流於桀漢唐雖不忍取民必不忍以貉道治
天下二十取一百餘稅一可以足乎如其足於此也則
景帝太宗果貉道也如其不足於此也則是必有他取
於民也何以知之漢自田賦之外有口賦有筭賦口賦
者民自年三嵗出口錢二十至年十四而止自年十五
嵗出筭錢百二十至五十六而止自武帝增口錢之三
以補車騎馬而口賦始二十三為率是口賦已重於田
賦爾(漢志高祖四年為口賦筭賦注漢儀注民年三嵗/出口錢二十至十四而止年十五出筭錢百二十)
(為一箅至五十六而止又志漢/武帝增口錢錢補車騎馬云)此猶可也至更賦正率
之更以月代邉戍之更以三日代而不得行者月為錢
二千日為錢百王莽以為漢租雖輕而更賦之重至使
罷癃之不免其言不為無據然則漢之更賦為民病則
輕租僅足以償之爾(漢紀注如淳曰三月一更中嵗雇/者月二千是為踐更戍邉三日亦)
(名為更有食貨志王莽下令曰漢氏減輕田租三十而/稅一常  更賦罷癃咸出而豪民侵陵分田劫假厥名)
(三十實什/稅一也)唐自田租之外有調有庸調者隨家以出為
絹二匹綿三兩無綿絹則為布二丈五尺是調賦又重
於田租爾(唐志丁隨鄉所出嵗輸絹二匹綾絹二丈布/加五之一麻三斤非蠶鄉則輸銀十四兩謂)
(之/調)此猶可也至庸法以身為役嵗以二十為率是已七
倍於古其為法以丁身為本案開元赦文有戸高丁多
父母在而别籍居者迹其故豈不由丁口増多給田有
限而庸役有加所以致此馬周䟽言今之戸口不及隋
十一而徭役者兄去弟還道路相繼其言亦不為無據
然則唐之庸役為民病則輕租亦僅足以償之耳(唐食/貨志)
(用人之役以二十日閏加二日不及者日為絹三尺謂/之庸有事而加役二十五日免調三十者租調皆免止)
(役不過五十日餘見/馬周𫝊及元宗紀)不特此爾古者授田於官八家百
畆是民皆有田也漢為豪民之所占(見上注/)唐以貧民
之所鬻(食貨志貧無以葬/者得賣世業田)則雖輕租薄賦民何頼焉古
者輸賦於官各供所有是民無他費也漢之算賦則以
錢(見上/)唐之兩稅亦以錢(貞元四年詔天下兩稅始用/楊炎嵗為之夏輸無過六月)
(秋輸無過十月自初定兩稅貨重錢輕乃斗錢而輸綾/絹既而物價愈下所納愈多雖賦不増舊而民愈困矣)
則雖輕租薄賦民何頼焉此漢唐之賦往往倍於成周
也雖然以漢唐而論則漢又逺過於唐漢法雖有害於
民而實優於農減租之詔無嵗無之故流民免(元帝紀/初元元)
(年/)貲錢不滿二萬免(平帝/)行所過免(武宣元/成紀)初郡免(食/貨)
(志武/帝)災郡免(于定國𫝊及/昭宣元成紀)軍事勞苦免(高紀/二年)假田免(元/紀)
(初元/元年)而新田則稍入(武帝時河東渠/田廢令賦稍入)逋租之民又時貸
焉(成紀建始二/年河平四年)其待農之意何如哉是雖他賦過重而
農尚亡恙也武帝費用百出利析秋毫直至海内虛耗
而後已然輪臺之詔一下而民遽有息肩之意者盖當
時取民之法固為甚苛在商賈均輸平準塩鐵之賦而
已而漢家三十稅一之法猶存不改於農無加損也若
唐之租調亦為良法奈何徳宗從楊炎之請遽變為兩
稅使他賦有出於商賈園林之征亦皆取給於田是雖
曰省賦而農民之蠧甚矣(見上注/)此終唐之世民生無
聊之由也五代以來横歛四出國朝立極已加蠲免而
舊嵗之額視唐為加重熈寧以來新法一行元祐雖變
紹聖復開而名色之多視國初為加重渡江以來賦入
日少時復多事而一切之賦視熈豐為復重噫民病矣
其可不思所以寛之歟且輸米一石加錢百餘舊無是
也而廣南行之(開寳三年詔廣南州縣嵗輸米稅每石/加率錢百六十今每石上十文餘並倣)
未納國租先遭率歛舊無是也而漢晉創之(雍熈二年/上謂宰臣)
(曰晉漢未納王租先遭率歛近年/以來頗革此弊亦可謂之小康矣)畆稅三斗錢氏弊政
也(兩浙田稅畆三斗錢氏國除朝廷遣王方質均兩浙/雜稅方贄令畆出一斗使還責擅減租稅方贄以謂)
(畆税一斗者天下之通法兩浙既為王民豈/循偽國之法上從之惟江南福建猶循舊額)人出地稅
絹馬氏横歛也(咸平三年李允則知潭州初馬氏暴歛/州人嵗出絹謂之地稅及潘美定湖南)
(計屋每間輸絹丈三尺謂之屋稅營田戸給牛/輸嵗米四斛牛死猶輸謂之枯骨允則請除之)福歙有
重税之額(五代方鎮多於舊賦之外重取於民國初悉/皆蠲正稅額一定其間或有輕重未均處隨)
(事均之福歙州税額太重福州則令以錢二貫五百折/納絹一匹歙州輸官之絹止重數兩太原府輸賦金乃)
(令減價糴米補之後人往往疑福歙折絹/太貴太原折米太賤盖不見當時之意也)秀州有别租
之課(秀州言錢俶千六百戸嵗納二稅外别輸租真宗/曰重加租稅課納於錢氏是横賦也若錢俶族滅)
(别加/優卹)此皆五代額外之取也國朝掃五代之煩苛還三
代之簡易天下之田二十稅一猶下蠲減之令寛租之
意何如哉然江南沿征至祥符而始去(祥符元年陳靖/言江南偽命日)
(於夏稅正稅外有沿征錢物凡十四件乃溫父僣竊江/淮物力不充征歛欺暴太祖克復之初舊弊不去者盖)
(樊知古怨偽朝不與名第既任轉輸㒺思鼎革私怒其/上流毒其民使我皇朝只得伐罪之名未見弔民之實)
(上作供征數内有可仍舊有可從新有可/推為國恩有可推為民便願陛下察之)江西外增一
斗之米至慶厯而始除(慶厯七年諸路轉運廣要出剰/厚有加耗謂之閏官江南諸州)
(納米一石出剰一斗往往有聚歛之臣加耗之外要一/斗以江西路嵗百萬石若每石米一斗出剰已及十萬)
(石上曰聚歛之臣/過於盗賊遂止之)何者盖五代苛政過多積弊難去故
耳至慶厯以來始定矣夫何熈寧大臣借周官之書文
管商之術坊場河渡昔歸州縣今充為上供焉(蔡官制/熈寧間)
(取坊場河渡戸絶之産召人買僕斷佃量破雇直/以募衙前餘以助常平青苗取息三分為抵當)茶塩
坑冶昔在州縣今歸使者焉(熈寧間置提舉茶/塩司提㸃坑冶司)青苗取
息公帑雖厚而屠牛市肉如民病何(司馬光言熈寜作/青苗取息二分凶)
(年則屠牛賣肉伐桑/賣薪以輸錢於官)寛剰過敷公府雖豐而拆屋賣木
如民困何(國初差役至熈寧行雇役下戸亦出錢/謂之剰錢定州民有拆屋賣木免役錢)均輸
市易不貸秋毫商者苦矣(熈寜立青苗免役市易均輸/保甲保馬法鄭俠進流民圗)
諸色賦歛皆輸以錢農者傷矣(元祐元年蘇轍言自熈/寧以來民間出錢免役)
(又出常平息錢官庫之錢貫朽/而不可較民間之錢捜索殆盡)此皆熈寧新法之弊也
元祐以拯溺救焚之仁為改絃易轍之舉罷青苗免役
之法去市易均輸之政吾民至是始有慶厯之望未幾
紹聖諸人復之而崇觀奸臣又重之而祖宗之仁政幾
失矣中興以來非不復舊然土宇半於全盛之時而兵
費倍於全盛之時不雨於天不輸於鬼其勢求歛於民
然大抵多縻於兵而他用不及什之一焉自今攷之諸
路之嵗入雖為錢三千五百四十餘萬緡而歸於版曹
者一千九百餘萬緡歸於淮東之總者二百六萬歸於
淮西之總者三百七十八萬歸於湖廣者五百七萬歸
於四川者五百三十萬且猶未足也又於三𣙜務嵗入
二千四百萬之中捐五百五十萬以給版曹捐四百八
十萬以給淮東捐八百九十三萬以給淮西其得供於
朝廷者不過五百餘萬緡耳此安平無事之時所出之
數如此况渡江兵革方殷之時乎是故以酒務商稅州
縣出納等錢而入經制似過取耳然廹於給軍不得不
取也(建炎二年初宣和因方臘之亂官兵無所給乃詔/發運使陳亨伯經制東南亨伯始設比較酒務量)
(添酒價及商稅額亦増一分并賣契紙錢公家出納每/緍收二十三文並號經制錢靖康罷之至是葉夢得言)
(經制之法添酒價增嵗額並賣契紙頭子錢/皆求於民之所欲非強其所不欲望復行之)以耆戸雇
役茶塩貸息等錢而入總制若過歛爾然時方用兵不
得不歛也(建炎五年令章誼措置財用初州縣出納錢/物每緡收二十三文作經制錢至是加為定)
(數除舊合得外餘並拘發以需軍需既又拘耆戸長雇/錢并抵當庫四分息錢及轉運司移用常平司七分茶)
(塩司貸息等錢悉歸總制/司而總制劣自此始矣)月樁而非贍軍未必取也(七/年)
(先是諸路贍大軍錢今運司於經制𣙜酤征商等數内/逐月樁辦是月樁錢所樁不能什之二三餘則州縣之)
(吏臨時指畫未/免歛之百姓耳)折帛而非給士未必有也(紹興元年謝/祖信言和豫)
(買為民之病有司變為折帛錢又甚病者也祖宗時官/俵錢於春民輸絹於夏公私兩利其後官無本可俵則)
(名為豫買其實白著軍興行一切之政數嵗前縑價高/折錢或十千八千今價減而有司猶執前直一例折錢)
(使民鬻縑而求/鏹此又甚病也)無額上供(紹興二十五年時諸路上供/數外又有無額上供錢及一)
(萬貫以上推賞有差其後言者/又乞二千貫以上即無推賞)隂取給賞(紹興二十七/年趙逵奏四)
(川取民之途有二如給賞絹之類官以民所納者揭之/通衢此明告而取也如給賞錢之類總領以數下州縣)
(必陽戒之曰無損嵗計無/傷民力此隂取而不告也)改鈔軍衣等錢儻非為三軍
之用亦何忍而求之乎(乾道三年臣僚言郡守下車首/請属邑督責財賦如數方許還)
(邑此之謂獻助錢委郡丞職幕官下邑官認發錢物抑/無為有增少為多此之謂剗刷錢二稅就州輸納既倍)
(收合耗重增折科又率其合零就整一寸納一尺一合/納一升謂之竒零錢酒稅不照國初額止從重數謂之)
(逓年課利錢至於催到上供錢物之類申發鈔状到州/多行截留先填舊欠别行催發謂之改鈔錢及當支散)
(春夏衣賜抛降數目拘催謂之軍衣錢又有無額鈔總/制錢之類不一而足籍為定數按月觧發曰版帳曰綱)
(目曰格目又有所謂月樁并清冊子數所在/州縣名數不同是皆州汨於縣之色目也)今日賦目
雖視紹興而隂取之數視紹興又重矣何者賦有常時
時有常數今乃重權大量以取贏餘既有加耗又有折
色吾民何以供賦入有限限與民宜今乃妄意科歛非
時追索民方勤農先赴星限未攷官課先辦吏需吾民
何以供國家蠲免之令墻掛壁粘朝廷寛恤之詔黄放
白催吾民何以告雖常賦定數未易遽革而額外剰歛
獨可不省乎昔邵先生有言曰諸賢能寛之一分則民
受一分之賜為士夫者盍致思焉(卲康節/曰云云)
　
　
　
　古今源流至論續集卷三
欽定四庫全書
　古今源流至論續集卷四　　宋　林駉　撰
　　　㩁酤
酒之有禁尚矣自古至今大畧有三以民之傷徳敗性
而禁者一也以民之糜榖耗粟而禁者二也借古人酒
禁之名而為規利之術者三也予嘗究其始末而論之
未嘗不嘆後世風俗之不古也夫酒之為物古人惟以
供祭祀而君臣之間以彛酒相戒凡羣飲者執拘以歸
于周予其殺(酒誥周王誥羣臣曰矧汝剛制于酒厥或/告曰羣飲汝勿佚盡執拘以歸于周予其)
(殺又惟殷之廸諸臣惟工乃/湎于酒勿庸殺之姑惟教之)刑之至重莫此為甚然聖
人豈有他意哉惟懼其沉湎浸漬黷亂風俗不過導廸
民彛防閉私慾而已至於地官有司虣以掌市飲之禁
秋官有萍氏以掌幾酒謹酒之禁皆是意也是禁也豈
非為傷徳敗性之故歟漢初酤酒有禁而時有酺賜盖
因秦法之舊蕭相國作為律令羣飲者罰金四兩著之
法令亦頗有古意(文紀注漢有酒酟酤有禁三人/以上無故羣飲酒罰金四兩)至漢
文以即位而賜民酺(文紀帝即位賜民酺五日元年詔/云為酒醪以糜榖者多十六年九)
(月令天/下大酺)景帝以嵗旱而禁民酤(景紀中元五年/夏旱禁民酤)懼以有
用為無用之舉糜耗米榖民食不足爾後元酒醪糜榖
之戒可見也是禁也豈非為害榖耗粟之故歟吁古之
酒禁為亂徳也漢之酒禁為糜榖也糜榖而禁似若非
古然猶有崇本抑末之意至其後也三變而為争利之
術宜乎國政之日蕃而風俗之不古也自其未㩁之初
猶有吏舍歌呼之習(曹參𫝊/)其既㩁之後光禄之郎醉
汚殿陛九卿諸吏仰天嗚嗚(楊惲/)朝廷之間且有此則
鄉黨小民何所不至耶甚矣宏羊之作俑也方武帝多
事用度不足宏羊以商賈之習不恤民計置官㩁酒考
其嵗月至天漢之三載而初㩁盖春秋暮年利源益浚
自是以後惟恐民之不彛酒也(武紀天漢三年春/二月初㩁酒酤)始元
賢良文學之徒願罷鹽鐵㩁酤方發議之初以鹽鐵均
輸與酒㩁並議而桑大夫答之尚猶以皆便為辭及再
詰之後姑専以均輸鹽鐵為請而酒㩁之法已置而不
敢䕶則酒㩁之設其義盖悖歟賢良既議之後鹽鐵均
輸尚無恙而㩁酤一法首從剗去亦幾乎古矣(昭紀始/元六年)
(召郡國文學賢良問民所疾苦皆對願罷酒㩁均輸等/官無與民争利宏羊難之於是丞相田千秋奏宜罷郡)
(國㩁酟令民得破律/酤租賣酒升四錢)霍光大臣不學亡術未能取康誥
之書以嚴羣飲之禁乃且令民得自酤酒而官稅升四
錢其月攘一雞者乎其後長安三輔每有私酤之弊(趙/廣)
(漢宣帝時廣漢長安吏自将與俱至光子愽陸侯禹第/直突入其家捜索私酤  初廣漢客私沽長安而丞相)
(史逐/去客)而他日百寮用度不給大臣又有賣醪之請(翟方/進傳)
(制誥下云乞賣/酒醪後請止)雖未竟行而言利之徒因取為六筦之
令民始病於此矣(王莽𫝊初魯康言鹽鐵錢布皆斡惟/酒酤獨未斡復設六筦之令命縣官)
(酟酒義和置酒郡一/人乗𫝊督酒利云)厥後相仍指為常制陳文帝以國
用不足而行㩁酤(南史陳文帝天嘉中虞荔等/以國用不足奏請㩁酤從之)唐肅宗
以廪食方屈而禁酒酤(唐初無酒禁肅宗乾元二年京/師酒貴帝以廪食方屈乃禁京)
(城酟/酒)代宗令酤戸而納月租(唐代宗廣徳二年定天下/酟戸以月收稅大厯中兼)
(定三等逐/月稅錢)徳宗以㩁錢而隨兩稅(憲宗元和六年罷京/師酤肆以㩁酒錢隨)
(兩稅青/苗歛之)皆指此為規利之媒也五代以來其法愈酷私
酒㳙滴犯者至死况不止於㳙滴乎(東萊文五代之時/如王章之徒提酒)
(㳙滴處死太祖自㳙/滴至一石其法甚寛)私麴勺合論者棄市况不止於勺
合乎(漢初犯私麴者棄市周祖令至五斤死上以/法禁宻詔民犯私麴至十五斤者始處極典)藝祖
立極痛懲前弊雖未能盡弛一時之利然易嚴而寛其
革有漸爾向以㳙滴而至死今而寛至於一石(見上注/)
向以勺合而棄市今而寛至於十五斤(見上注/)或者茍
不觀前代行刑之慘而妄議祖宗立法之意是不知本
之論自後列聖相承日減月尅而酒禁並無死刑皆太
祖貽謀之善(東萊文自後列聖相承漸漸蠲減所以後/來酒禁都無死刑正如孔子所謂為之兆)
(也/)是故益州麴錢寧除而不課(太宗太平興國二年詔/除諸州官措置㩁酤舊)
(造曲鬻仍除益州嵗/增麴錢六萬貫寳訓)江南酒課寜罷而不取(寳訓真宗/咸平六年)
(秦義畫䇿增㩁酟課以助軍旅之費遣朝臣乗傳諸州/初增㩁酤之課景徳元年江南諸州頗為煩擾属嵗歉)
(罷之二年李昉言江淮兩浙荆湖亦望停寝俟嵗稔/如故上見奏亟罷仍詔義等自今㩁酤課勿復増益)江
淮㩁酤第從中制恐下無遺利也(寶訓時江淮制置秦/義上言㩁酤遺利望)
(增課上曰㩁酤之設本以經費之廣故助國用若/使下無遺利非常久之道第詔酌中而務於通濟)諸路
㩁酤立為定規恐言者增課也(長編景徳四年因宰相/王旦言淮南諸路㩁酟)
(增益課利煩擾特甚乃詔三司取一年中數/立為定額自今中外勿得言增課以圗恩奨)然則酒之
有㩁豈祖宗之得已哉特以國用寖廣未能遽弛仁心
不獲寓於仁政爾噫此猶未足以見聖人之用心也學
士酒失斥而不用近臣酣飲去之不容(乾徳二年令竇/儀為翰林學士)
(時宰相有欲復用韋曄者質曰近王著以酒失/罷去曄之酣飲尤甚於著豈當復用耶乃止)有周人
正徳之意乾徳之詔糜榖有戒(乾徳四年詔古者倉廪/實禮節興所宜禁民飲)
(愽勿致遊惰戒其/崇儉免於糜榖)慶厯之令羣飲有禁(仁宗初詔鄉村/不得增置酒塲)
(初上封者言天下酒課月比嵗増無有底/極非古者禁羣飲欲節用之意故條約之)即漢初重本
之意此祖宗之酒禁又不専在於區區之利盖以正徳
重本之美意並行其間矣自王安石開利門増酒課於
青苗方散之時而為㒺民之舉張肆設樂惑亂民心果
何俗也設法命名籠取市利果何義也(東萊文自王荆/公置歛散青苗)
(法一時新進苛刻之徒布在州縣青苗因收利息於散/青苗之時官司又多張酒肆廣為聲樂耀人之耳目今)
(俗謂之設法/盖自此始)嗚呼古者懼民之為過自設法之後反納
於有過古者恐民之羣飲自設法之後惟慮其不飲桑
宏羊㩁酒之法(見前注/)至是又變矣向非中興以來深
鑒其失罷蜀中隔槽之㩁(建炎二年張浚趙鼎大變酒/法自成都始先罷公帑罷酒)
(即舊坊場所置隔槽設官主之聽釀戸以米赴官司自/釀凡米一石輸錢三千紹興二十六年費庭論隔槽酒)
(䑓之事上曰此張浚趙鼎濟一時/之急耳今休兵既乆自合更也)弛七閩萬戸之禁(紹/興)
(二十七年上曰中間福建用鈔鹽未幾復罷若可行祖/宗已行之正如萬戸酒前後欲㩁者甚多然竟不可行)
(大扺法貴從容/不然不可經久)於國用不得已之中弛利寛法明示此
意於天下愚恐末流之弊又不止於設法矣噫始作俑
者其無後乎宏羊小人安得不執其咎昔先正翰林蘇
公論酒誥一書以為漢武帝以來至于今皆有酒禁刑
者或至流賞者或不貲未嘗少縱至於私釀終不能絶
周王獨何以禁之曰周王無所利於酒也以正民徳而
已(東坡書觧/)然則欲明酒禁之法當以祖宗正徳重本
之美意毋但為取利設可也
　　　㩁茶
嘗觀禹貢任九州土地所宜而無茶一字周禮列祭祀
賔客之名物亦無茶一字以至漢唐以來史𫝊所載皆
不言之夫茶充於味而饒於利何盛於今而不用於古
乎抑有說焉按本草茶本名茗一名􁎊一名菽今通謂
之茶盖茶近故呼之末之乃可飲與古所食殊不同(本/)
(草/)而茶譜云雅州蒙山中頂之茶獲一両即能袪疾
二兩無疾三兩固以换骨四兩即為仙矣其他頂茶園
採摘不廢惟中峯雲霧蒙散鷙獸時出故人迹之所不
到是茶也本藥品之至良也(茶譜雅州蒙山中有五頂/頂有茶園其中頂曰上清)
(峯昔人有遇老父謂曰蒙之中頂茶獲一兩即能袪疾/二兩無疾三兩固以换骨四兩即為仙矣其四頂茶園)
(採摘不廢惟中頂草木繁宻雲/霧所蔽鷙獸時出人迹不至)至唐人茶飲序云釋滯
消壅一日之利暫佳瘏氣侵精終身之累斯大則知自
蒙山之外他土所産其性極冷故多雜以草木食之是
茶也本草食之相混也(唐毋榮茶/飲序云)及其後也智者創物
製作愈精亦可以少易其性譬如易牙先得口之於味
而俾天下之人皆知所嗜而有國家者因以為財賦之
原焉究其所由來貴於唐而盛於我朝也亦猶含桃薦
廟而盛於漢(漢以含桃/薦寝廟)荔子萬錢而重於唐(唐貴妃嗜/荔子時至)
(萬/錢)盖物之所尚各有其時爾自唐陸羽隠於茗溪性酷
嗜茶乃著茶經三篇言茶之原之法之具尤備(陸羽上/元初更)
(隠茗溪自稱桑苧翁性嗜茶著經三篇言茶之原之法/之具尤備天下益知飲茶矣時鬻茶者至陶羽形置煬)
(突間祖為茶神有常伯熊者因陸羽論復/廣煮茶之功李卿知伯熊善煮茶召之)如常伯熊嗜
之(見上/)玉川子嗜之(盧仝性嗜茶至飲七/椀曰覺兩腋生清風)江湖散人嗜
之(陸龜䝉號江湖散人嗜茶置園/顧渚山下嵗取租茶自判品第)故天下益知飲茶回
紇入朝亦驅馬市之矣(回紇𫝊入朝/驅馬市茶)習之既久民之不
可一日無茶猶一日而無食故茶之有稅始於趙賛(唐/志)
(徳宗時趙賛議稅天下茶漆/竹木十取一以為常平本錢)行於張滂(通典上元九年/初稅茶凡州縣)
(産茶山外要路皆估其直/什稅一從張滂之請也)至王播則有増稅(唐志穆宗/時王播増)
(天下茶稅率/百錢増五十)至王涯則有㩁法(同上王涯置㩁茶使/使徙民植茶於官場)迨
至我朝往往與鹽利相等賔主設禮非茶不交而私家
之用皆仰於此㩁商市馬入銜置使而公家之利全辦
於此茶至是而始重矣然嘗以國朝㩁茶之法而觀之
曰㩁務曰貼射曰交引曰三分曰三說曰茶賦紛紛不
一然論其大要不過有三鬻之在官一也通之商賈二
也賦之茶戸三也乾徳之㩁務(筆談太祖乾徳二年詔/在京建州漢蘄口各置)
(㩁貨務五年/始禁私賣)淳化之交引(太宗淳化四年行/交引法置㩁務)咸平之三
分(咸平五年王嗣宗始立三分法以十分茶價四分給/香藥三分犀象三分茶引六年又改支六分犀象四)
(分茶/引)景徳之三說(景徳二年許入中錢帛/金銀謂之三說並筆談)此鬻之在官
者淳化二年貼射置法(淳化二年令商賈就園戸置茶/於官場貼射始行貼射法至四)
(年行交引罷/貼射同上)此通之商賈者嘉祐三年均賦於民(嘉祐/四年)
(韓絳及三司言茶課嵗二百四十四萬八千嘉祐三年/才及一百二十八萬又募人入錢皆有虛數實八十六)
(萬而三十九萬有竒是為本錢才得子錢四十六萬九/千而已其賛運給費不與焉宜納至和之後一嵗之數)
(以所得息錢均賦茶戸恣其買賣詔弛茶禁以三司嵗/課均賦茶戸嵗輸三十三萬八千有竒謂之租錢唯臘)
(茶禁如舊餘茶/肆行天下矣)此賦之茶户者然㩁茶之法官病則求
之商商病則求之官二法之立雖曰不能無弊然彼此
相權公私相補則亦無害也惟夫均之於民則民病始
極噫豈惟民病哉雖在官在商亦因是而有弊爾愚嘗
推原其法自乾徳置㩁茶之務定私買之禁然利額未
甚多場務未甚衆而民之有茶猶得以自折其稅是官
鬻猶有遺利也(太祖乾徳二年諸州民有茶附折稅外/官悉市之許民於京師輸金銀錢帛官)
(約劵就㩁務以茶償之時在京建州漢蘄口置/務他處皆未置自後有十三場六㩁務之立)至淳化
許商賈置鬻茶之場而行貼射之法然大商之利多而
國家之課減未幾復罷其制是通商猶有遺法也(國初/許商)
(賈就園戸置茶於官場貼射謂之貼射法太宗淳化三/年始行之四年罷仁宗天聖元年復行之行之三年利)
(歸大商又曰邉糴償以見錢京師府藏不足以繼争言/不便孫奭言商人貼射則善茶入商人入官者皆粗惡)
(詔罷行/三稅法)商納芻粟於邉郡官給文劵於茶務此交引之
法爾然鬻引之具一興而所給之茶不充此利復在商
而不在官也(西北用兵又募商人入中粟麥材木於邉/郡給文劵謂之交引許就沿江㩁務自請)
(射茶郡所入直千五六千至三十千而給券百千謂之/加檯然商人入中者不知茶利至京皆以茶引鬻於茶)
(商百千纔得二十餘緡謂之實錢輦下坐賈遂専交引/以射利謂之引鋪嵗月滋深沿江茶務交引紛至茶不)
(充給計嵗入雜茶三/年不能償其弊如此)始以茶錢與香藥犀象為三分之
法邉糴未充而商人為便後以轉糴便糴直便為三說
之法邉粟雖足而商人折閱此利徒在官而不在商也
(熈寧四年吴充曰茶法初立許商人入芻粟之郡入交/錢至京師或使銀金紬絹或香藥犀象唯所欲商人便)
(之後以邉糴未定遂以三分之法定立分數不許從便/又茶官多置茶之下者茍足課額商人得之往往折閱)
(所以大壊又筆談舊傳茶有三說見錢為一說犀牙香/藥為一說茶為一說此乃三分法謂縁邉入納糧草價)
(折為三分一分折見錢一分折犀象雜貨一分折茶爾/後又併折塩為四分法予在三司求得三說乃是轉糴)
(為一說便糴為一說直便為一說轉糴者極邉糧草嵗/入必欲足常額三司先封樁見錢𦂳便錢𦂳茶錢然後)
(召人入中便糴者沿邉糧草商人先入之詣京師請慢/便錢慢茶鈔及雜貨直便者商人取便於沿邉入納見)
(錢於京師請領轉糴數足然後聽便/糴直便以此商人就趍極邉轉糴)之二法者官無全
利亦無全害商無全得亦無全失盖彼此迭相救矣夫
何韓絳以三司所得之息而均於茶戸之民舊納茶稅
今變租錢民甚困之(見上/)甚者稅不多登而官有浸虧
之課販者日寡而商有不通之患此官之與商商之與
民交受其弊(歐陽言民舊納茶稅今變租錢一害也小/商所販至少大商絶不通行二害也茶租)
(不登浸虧國用三害也徃時官茶容民入雜故茶多而/賤今民自賣湏要真茶真茶不多其價遂貴四害也河)
(北和糴實要見錢京師/嵗輦於河北五害也)歐陽五害之說豈欺我哉(見上/)
噫此猶未至極病者茶戸均賦固也異日均賦之外復
有㩁之之法民堪之乎(靖康元年楊時言陛下復祖宗/之舊崇寧紛更惟茶塩二法最)
(為民害仁宗㑹㩁茶争利均為茶租户輸之弛其/禁令茶租錢輸如故而㩁户愈宻是㩁之又㩁也)茶地
出租可也異日無茶之所亦例有租錢之輸民堪之乎
(王徳用塵史嘗試攷之其茶凡三名一名供軍稅茶盖/江南李氏所取以助軍也二曰酒茶乃景徳之前因撲)
(賣縣酒課其利計茶以納後因敗欠遂以數敷出於民/三曰市茶景徳三年嵗荒官許額外課茶以濟艱食後)
(不復減湖北二路淮安復漢陽三州軍無茶租盖民不/種以資利耳嘗按茶之起謂之根租以茶株均敷其多)
(寡而已今水湖田宅之/地無茶株而有茶稅)噫民病矣其可不為之慮耶昔
開寳中有司請高茶價我太祖曰茶則善矣無乃困吾
民乎詔勿増價噫是言也将天地鬼神實聞矣豈惟斯
民感之哉愚願今之聖天子法之(太祖開寳七年有司/以湖南新茶異於常)
(嵗請高其價以鬻之上曰茶則善矣無乃重/困吾民乎即詔第復舊制勿増價直寳訓)景徳中茶
商俱條三等利害宋太初曰上等利取太深惟從中等
公私皆濟噫是言也将民生日用實頼之豈惟國用利
之哉(陳恕為三司使将立茶法召茶商數十人俾條利/害第為三等副使宋太初曰吾觀上等之說利取)
(太深此可行於商賈不可行於朝廷下等固滅裂無取/惟中等之說公私皆濟吾裁損之可以經乆行之數年)
(公用足而民富實世言/三司使惟陳恕為稱首)愚願今之賢大夫法之
　　　㩁鹽(古今鹽法之沿革/)
昔禹貢以青州貢鹽而鹽用始興當時鹽雖入貢而與
民通用也(禹貢青州/厥貢塩絺)周官以鹽人掌鹽而鹽用始重當
時鹽雖有官而未始不在民也(鹽人掌鹽之政令/以共百事之鹽)盖古
者名山大澤不以封天子使吏治之而入其貢賦或稅
取焉以待時發夫其不封也非徒利之九兩藪以富得
民而繫之于太宰将與百姓共矣(太宰/)至管仲以魚塩
富國以功利相君著海王之篇興塩筴之利(通典齊桓/公問管仲)
(何以為國對曰惟筴山海為可耳桓公/曰何謂山海曰海王之國謹正塩筴)舉三代聖人正
大之用而為後世自私之謀至使禁㩁之法與古人相
為終始仲其作俑之尤也仲何人哉秦之塩利至二十
倍於古(漢食貨志秦改帝王之/制塩利二十倍於古)漢之山澤以為私奉養
(漢表少府掌山澤/之租以共奉養)則塩之不在民可知矣然漢初隄防
未宻搜取未悉吴王煮海雄視一方(吴王濞東煮海水/以為塩以故無賦)
(國用/饒足)猗頓之富與天子埒(前猗頓𫝊用塩/起富與王者埒)漢初猶有遺
利在民也自鄭當時一旦薦齊之大鬻塩者而塩之在
官始悉(前食貨志咸陽齊之大鬻塩承僅南陽大治故/鄭當時進言云云大農上塩鐵丞孔僅咸陽言)
(頼募民自給費因官/器作王塩官與牢盆)於是懼其無所職掌也郡國置官
三十有九而鴈門沃陽有長丞焉(同上元封五年宏羊/為大農丞幹天下塩)
(鐵請置大農部及數十人分部王郡國各在往置塩鐵/官又地理志郡國塩官有三十九鴈門沃陽有長丞)
又懼其無所監臨也塩官之上又有塩長官焉(表司農/属官幹)
(官有兩長丞斡官/郡斡塩鐵者注云)又懼其無所稽考也則又舉而一之
於司農水衡之職焉(表大司農属官有斡官又後漢志/郡國塩官本属大司農又水衡都)
(尉有均輸官/主塩鐵事)上下相統一孔不遺宏羊孔僅之徒鞭筭
殆盡而民始病苦矣雖然剥利固切而猶未竭澤也以
史攷之塩官之置多見於西北而東南之郡特少如㑹
稽一郡則今之兩浙路也而獨海塩有塩官廬江九江
二郡乃今淮甸間也獨睆城有鐵官而無塩官(地里志/)
又觀終軍詰徐偃以為膠東南近琅邪北接北海魯國
西枕泰山東有東海二國食塩悉取於鄰郡塩鐵郡有
餘藏(終軍𫝊軍詰徐偃矯制曰膠東南近琅邪北接北/海魯國西枕泰山東有東海二國食塩悉取於鄰)
(郡塩鐵郡有餘藏正一國廢國家不/足以為利害而以安社稷為辭何也)縱膠東魯國廢不
取當時諸郡相通彼此相補雖以東南財賦之淵以武
帝之多慾行之且猶有不盡取者其後昭帝議弛禁而
不果(昭帝時舉天下賢良文學之士願罷塩鐵㩁酤於/是丞相奏賢良文學不明縣官猥以塩鐵為不便)
(宜罷郡國㩁酟酒闗内/鐵奏可時塩㩁不罷)至元帝雖嘗罷之未幾復置(食/貨)
(志元帝時罷塩鐵/官三年而復之)是以終漢世而不變此君子重始立
法也自是而後魏因衛現之言而置塩官(三國時衛現/議曰塩者國)
(之大寳宜依舊制使者監塩賣魏/武帝於是遣謁者僕射監塩官)陳因虞荔之言而立
塩稅(陳文帝天嘉元年虞荔孔奂以/國用不足奏立煮海塩稅從之)沿歴至唐始為軍
國大計焉塩之池十有八塩之井六百四十皆𨽻度支
(見食/貨志)第五琦劉晏講明備盡(乾元初第五琦初變塩法/就海井竈之池置塩院後)
(劉晏以為因民所急而稅之則/國用足於是上塩法輕重之宜)天下財計塩利居半官
兵諸費皆仰給之其後軍費日滋塩價日踴有以數斗
之粟而易一升之塩民有不勝之病(大厯末六百餘萬/緡天下之賦塩利)
(居半宮闈服御軍鎮百官皆仰給焉其後軍費日增塩/價浸貴有以榖數斗易塩一升私糶犯法未嘗少息唐)
(志/)以此知天下利源不可開一開而不可復塞推原其
故管氏子不能逃其咎也捨是而以我朝塩法論之塩
之種類盖不一品有出於池出於海出於井者有出於
地出於山出於木石者北方之塩盡出觧池䟽為畦隴
决水以灌南風以播塩始成熟此池之顆塩也南方之
塩産於海西蜀之塩産於井煎熬出素烹煉成鹹此海
井之末塩也河北所産成於鹵地永康所産出於山崖
此出於地出於山之塩也胡中之塩或生於木或生於
石此出於木出於石之塩也(東萊文世所共知者有三/如出於海出於井出於池)
(三者塩之尤多世共知之如青州出於井幽薊北海嶺/南南海皆出於海劒南西川出於井如河東塩出於池)
(如觧池塩之尤著者大畧三種三種之外所出亦多如/河北有鹵地此出於地者如永康軍塩出於崖此出於)
(山者又有出於石出於木品類不一大抵南方所出是/海塩自漢以來海塩井塩同煎熬之制皆烹煉然後成)
(兩處之塩必資人力如觧州之塩大抵如耕種䟽為畦/隴决水灌其間必候南風起此塩遂熟風一夜起水一)
(夜結成塩所以北方皆坐食塩如南風不起則課利遂/失大海塩井塩全資於人觧池之塩全資於天而人不)
(與/)大抵塩者吾民之日用不可一日闕所以天地間無
地無之然論大農國計之所仰惟淮之海觧之池最資
國用至蜀之井自贍一方河北之鹵素無禁㩁其餘山
崖所生木石所出亦不多爾國朝淮鈔未行置倉建安
江浙湖廣以船運米而入真州真州因船回塩而散江
浙湖廣以之發塩得船為便彼之回船得塩為利國不
匱而民亦足費益省而利益饒此李沆之良法也(東萊/文方)
(其國初鈔塩未行是時建安運置塩倉乃令真州發運/在真州是時李沆為運使運米轉入其倉空船回皆載)
(塩散於江浙湖廣諸路各得塩資船運而民/力寛此南方之塩其利廣而塩㩁最資國用)自蔡京秉
政轉般法壊始則俾商賈入納於官而為鈔法以逺近
為差終則俾商賈已納其錢而鈔復不用而折閲益甚
此海塩之法壊於蔡京之手(蔡京秉政廢轉般倉立直/達之法使商賈入納於官)
(為鈔塩法請鈔於京師商賈運於四方有長引短引限/以時日蔡京専行㒺民塩法數十日一變塩法既變則)
(鈔塩亦不可以用商賈既納錢/之後鈔皆不用所以折閱甚多)國初觧塩通商陜京為
便商以納錢之鈔輸貨務官以給塩之鈔在觧池公家
無輦運之勞民用無泥沙之雜契丹以塩奪課則防之
西夏以塩入界則禁之公私通融君臣便利此盛度之
良謀也(舊制陜西三十五州軍京西十州軍許民買觧/塩餘皆㩁之慶厯元年議者以輦運之役困於)
(軍民不若商旅入錢散塩上命盛度與三司議之度請/以見錢輸在京㩁貨務就地給塩其利有五方禁商時)
(官自輦運兵兼疫勞今無此弊一利也始以陸運既差/貼頭又役軍戸今悉罷之二利也舟運有沉溺之患兼)
(又侵盗雜以沙泥今得真塩三利也錢為富家多藏公/商嵗出緡錢五千餘萬頗助經費四利也嵗減監軍人)
(畦夫役作之給五利也上從之遂詔弛三十一州軍㩁/推而行之又呂文觧池有契丹西夏之塩相雜觧池塩)
(味不及西夏價直而西北又賤所以沿邉多盗販二國/塩以奪觧池國家當措置闗防徽廟初雨水不常圍塹)
(不宻守者䕶視不固為外水叅/雜不復成塩所以大失課利)自蔡京觧之塩法盡廢
而滄之塩價復踴西北之塩鈔多剰而㩁務之錢鈔復
阻况以雨水不常地力消耗此觧塩之法復廢於蔡京
之手(大觀四年初舊法以六路軍湏給鈔於邉募商入/中其塩即赴觧池錢即赴㩁貨務支復以都茶場)
(引錢課利輸㩁貨務軍民便之至蔡京聚錢中都進羡/要寵及先變塩鈔錢鈔為二改塩法廢觧池行滄塩於)
(西北塩翔貴又地界逺故西北塩鈔多剰至錢鈔則㩁/貨務艱澁百端商旅不行始以軍糧湏費科之於民及)
(弓箭手至是張商英以/為言詔復舊法餘見上)祖宗以庸蜀僻逺恩澤鮮及貢
入常多故不忍以塩謀利而重困之卭州一旦減塩井
之課至一百萬此王堯臣力言蜀井之不可㩁也(慶厯/六年)
(益梓䕫三路轉運使皆乞增塩元課王堯臣不從上問/其說對曰庸蜀僻逺恩澤鮮及而貢入常多民力由此)
(困朝廷既未有以恤之而又牟利焉是重困也上善/其對五月減卭州塩井課嵗額緡錢一百萬長編)夫
何王宗望小人以商賈之利而損國家之體庸蜀之塩
始㩁矣(元豐四年䕫州路轉運使王宗望乞就成都置/塩㩁司而兩蜀産塩之地置場其井塩盡㩁之)
(官然後售/之於民)祖宗以河北自安史之亂藩臣竊有其利因
而以塩定稅固無再㩁加以河北鹵地彌望非如蜀井
觧池立墻塹以封守熬波即成非如南方瀕海待煎烹
而易察此張方平痛論河北不可㩁也(慶厯六年三司/使王拱宸言請)
(㩁河北塩三司更立㩁法未下張方平見上曰河北再/㩁塩何也上曰始立㩁法非再也方平曰周世宗以河)
(北塩課均之兩稅今兩稅塩鐵是也豈非再㩁乎上大/悟立罷之又呂文惟是河北之塩自安史亂河北一路)
(縁藩鎮據有河北塩後因而以塩定稅所以河北一路/無㩁塩仁宗時議者要禁㩁仁宗不肯神宗時荆公章)
(子厚亦欲禁㩁神宗亦不許自後章子厚為相方始行/禁㩁犯者甚多盗賊甚起河北所以不可禁兼河北之)
(塩又與其他不同如井塩官可知一井故井塩可㩁如/觧池之塩毫釐封守亦可禁㩁海塩亦待煎起爐閉爐)
(非一旦所成官司又勤禁察亦可禁㩁淮河北塩是鹵/地其地甚廣非如井池可以為篱塹封守又却纔煎便)
(成非如海塩必待煎煮可以禁察所以最易得犯禁/自章子厚禁㩁河北一行靖康之末盗賊滋多矣)夫
何子厚奸臣以箕歛之法而為固寵之計河北之塩始
再㩁矣(見上/)此國朝塩法沿革之大畧也愚嘗因是而
思之天下不可一日無儒者之論也何者君子之為國
計為公而不為私小人之為國計言利而不顧義自公
私不兩立義利不相合而天下之正論廢矣齊之塩筴
不行於太公之時而行於管仲圗伯之日漢之塩㩁願
罷於賢良文學之口而力行於桑孔小人之說此猶可
也國朝淮塩之法李沆以公行之而便蔡京以私行之
而病觧塩之法盛度以義行之而利蔡京以利行之而
弊庸蜀之塩王堯臣不之㩁而王宗望㩁之河北之塩
張方平不之㩁而章子厚㩁之君子小人其枘鑿也如
此彼小人者不過以規利為逺謀以富國為大功而國
家之重計生民之大業彼何知焉古今之所以為民禍
者未有不由小人之誤國信矣夫天下不可一日無儒
者之論也
　　　錢幣
堯鑄錢於歴山以遭洪水而鑄也湯鑄錢於荘山以遭
大旱而鑄也(堯遭洪水以歴山之金鑄錢救人湯遭大/旱以荘山之金鑄錢出後魏高謙之表)
嗚呼錢幣之來久矣聖人特為水旱權宜之設未嘗倚
之以為經常之用也至周太公立九府圜法而國家之
經用始資焉錢圜函方輕重以銖而錢之制以定利於
刀流於泉而錢之用以通錢之為用昉乎此歟(太公為/周立九)
(府圜法黄金方寸而重一斤錢圜函方輕重以銖布帛/廣二尺二寸為幅長四丈為疋故貨寳於金利於刀流)
(於泉布於布束/於帛出漢志)嗟夫六府養民金居其一利用厚生日
用資焉(書/)此天地自然之利何假夫鑄金為錢而後為
利哉聖人裁成輔相懋遷化居鑄金以救民於水旱之
餘是亦因所利而利之即斵木為耒以濟天下之義也
(易/)然輕重相權之法猶未若是之紛紛也景王當周之季
欲更鑄大錢而單繆公始有子母之說雖繆公之言弗
聽太公之制遽更而勸農振乏百姓利焉(周景王二十/一年将更鑄)
(大錢單繆公曰不可古者天降災戾於是乎量資幣權/輕重以救民民患輕則為之作重幣以行之於是乎有)
(母權子而行民皆得焉若不堪重則作多輕而行之亦/不廢重於是乎有子權母而行小大利之今王費輕作)
(重民為其資能無匱乎弗聽卒鑄大錢文曰寳貨肉好/者有周郭以勸農贍不足百姓蒙利焉出國語漢志)
自子母之說肇於繆公後世於是有輕重之制有直當
之法由周而唐迭更迭變而民病之君子攷論之故作
俑之由舎周景之君臣其奚歸雖然亦嘗攷論夫輕重
直當之始末矣秦之錢質如周秦之不周君子知其故
也(秦兼天下幣為三等黄金以鎰/名為上幣錢銅質如周同上)漢興何為是紛紛者
高帝懲秦重幣之餘而鑄筴錢已不免有輕重之意未
幾高后以其太輕而重之於是有八銖之行(高后二年/行八銖錢)
(應曰本秦錢漢以其太重更鑄筴/錢民患其太輕故行之出本紀)文帝以其太重而輕
之於是有四銖之改(本紀/五年)自時厥後或輕而三銖(建元/以來)
(用少更鑄三銖錢重/如其文出食貨志)或重而半兩(文帝時鑄四銖錢其/文為半兩食貨志)
八九十年之間錢幣屢更而農商俱病以聖人救民之
具而卒為病民之端抑何不思之甚耶盖至於武帝元
狩五年罷半兩而鑄五銖(元狩五年詔罷半兩/錢而行五銖錢本紀)雖變於
新室而光武中興復還武帝之舊(建武十六年/始行五銖錢)以其輕
重適中故也自五銖之行多之不加輕少之不加重則
三官之鑄至元始中積至二百八十億萬(武帝元鼎二/年初置水衡)
(都尉掌上林其属有上林均輸鑄官辦銅令三官自元/狩五年三官初鑄五銖至平帝元始中成錢二百八十)
(億萬餘/漢志)豈非五銖之制乆而無弊歟魏人或罷或立然
亦不能變五銖也(魏文帝罷五銖錢以榖帛為市/買至明帝太和間復立五銖)他如
蜀之直百(蜀先主㧞成都軍用不足劉巴曰此/易耳但當鑄直百錢帝從之晉志)吴之當
千(吴孫權赤烏元年鑄當千錢/徑一寸四分重十六銖晉志)愈變而愈重晉之四分
沈郎(晉元帝過江輕重雜行大者謂之比輪中者謂之/四分吴興沈充又鑄小錢謂之沈郎魏志)宋之
來子荇葉(宋廢帝時有來/子荇葉之名)愈變而愈輕甚而曰鵝眼曰
綖環入水不沉十萬不盈一掬(宋廢帝時錢一千長不/盈三寸謂之鵝眼劣於)
(此者謂之綖環入水不沉十萬不/盈一掬斗米一萬商賈不敢行)由三國歴南北以至
於隋錢之名制不一而足至有秤錢之令(北齊天下之/市各置秤於)
(市門私鑄不禁但重/五銖然後聽用之)有置用之法(隋京師及諸州邸肆/皆令立榜置様為准)
(不中様者/不入於市)此輕重迭更之弊也唐興亦可以監矣何當
直之法猶沿前代而未能一洗其輕重迭勝之弊哉夫
當直之法始於漢武京師赤仄之制(漢武帝時郡國鑄/錢民多奸鑄公卿)
(請令京師百官鑄/赤仄一當五通典)自漢以後以一當兩(宋元嘉二十四/年江夏王義㳟)
(建議請以大錢/一當兩出南史)或以一當十(梁敬帝太平二年改/四銖錢一當十同上)甚至
以一當千(周宣帝大象元年鑄永通/方國錢以一當千出隋志)夫物之不齊物之
情也自天一地十生成之數既定累一至十累百至千
秩然之數不可躐取如舉一可以當十則天地生成之
道息矣夫何唐人不明此理猶踵其弊而不之改耶武
徳八分之行是也(唐高祖武徳四年初行開元通寳錢/徑八分重四銖三絫輕重小大最為)
(折𠂻逺近/便之通鑑)未幾乾封之鑄以一當十(高宗乾封元年鑄/乾封泉寳徑寸重)
(五銖六分一當/十通鑑唐書)自高宗貽謀之不善先後嗣子孫法愈
出而愈弊試以肅宗之時觀之乾元之錢一也徑寸者
當十而寸二分者當五十一寸之徑與寸二分之徑均
之為錢何為是之差别耶問之則曰重稜之不同自重
稜之法既出於是民間之錢大而重稜者亦號重稜法
既多端物價翔踴不得已而定減其直上無定制下無
定從於是民間交易錢有虛實之名矣(肅宗乾元元年/經費不給鑄錢)
(使第五琦鑄乾元重寳錢徑一寸每緡重十斤與開元/通寳參用以一當十亦號乾元十當錢第五琦為相復)
(命絳州諸爐鑄重輪乾元錢徑二寸二分其文亦曰乾/元重寳皆有外郭為重輪每緡重二十斤與開元通寳)
(並行以一當五十是時民間行之錢大而重稜者亦號/重稜錢法既屢更物價騰踴上元元年減重稜錢以一)
(當二十開元舊錢與乾元十當錢皆以一當十典荘展/碓等交易當用當十錢由是錢有虛實之名唐志㑹要)
終唐之世經費不給則議鑄(見上注/)兵役不支則請鑄
(唐自淮上用兵役錢益少鍾/模請鑄大錢一當五十通鑑)或以一當二或以一當三
(代宗即位乾元重寳錢以一/當二重輪錢以一當三唐志)當五十者有之(見上注/)當
十大錢者有之(同上/)此直當迭更之弊也嗚呼攷論歴
代之變更推究錢幣之始末堯不可及也湯不可及也
由周而來僅有漢唐而輕重之迭勝當直之屢更其弊
若此曷不廣鑄以濟其乏歟漢初猶有盗鑄之令至文
帝弛禁放鑄雖以賈誼七福之說不能回帝之聽故吴
鄧之錢布於天下富埒天子財過王者利權弛而不收
(孝文五年更鑄四銖錢除盗鑄錢令使民放鑄賈誼諌/因陳七福之說上不聽是時吴以諸侯即山鑄銅富埒)
(天子鄧通以鑄錢財過天/子故吴鄧之錢布天下)武帝禁郡國無専鑄禁之誠
是也(武帝禁郡國無鑄専令上林三官/鑄錢令天下非三官錢不得行)章帝罷之縱民
自鑄利權收而復弛(後章帝章和二年遺詔罷郡/國塩鐵之禁縱民煮鑄通鑑)勢利
人主之大柄其可弛之於下哉唐至元宗錢禁未弛也
夫何放鑄之議雜起於張九齡之徒九齡曰放鑄是劉
秩則曰放鑄非一是一非卒無定論止詔禁惡錢而已
九齡固賢臣也五不可之說劉秩非不善謀惜九齡不
之悟而元宗不之聽也(唐元宗開元二十二年宰相張/九齡建議宜縱民鑄錢叅軍劉)
(秩言五不可於是下/詔禁惡錢而已唐志)惟我國家監前代已往之弊故鼓
鑄之權操之於上而不縱之於下饒之永平仍於唐池
之永豐置於至道江之廣寧置於咸平韶之永通置於
景徳而䖍之鑄錢院又置於大觀(並中興/小厯)此鼓鑄之地
也國初平江南嵗鑄七萬緡天聖中嵗鑄百餘萬緡慶
厯中至二百萬緡熈寧中多至六百萬緡此鼔鑄之數
然也(國初平江南嵗鑄七萬貫自後稍增廣至仁宗天/聖十嵗鑄一百餘萬貫慶厯間至二百餘萬貫神)
(宗熈寧已後/六百餘萬貫)國初錢文曰宋元通寳自淳化改元御書
淳化為文是後每改元必為之更鑄(通畧太宗淳化元/年國初錢文曰宋)
(元通寳太平興國後又鑄太平通寳是嵗/上親書淳化通寳自後每改元必以為文)仁宗嘉祐有
折二之令(嘉祐四年以陜西民間多盗鑄大錢於是以/見行當三大錢折小銅錢二謂之折二錢)
慶厯有當三之請(慶厯二年鄭戬請廢當十/錢以一當三至今頼之)當三雖請
於鄭戬而未鑄也至崇寧而始鑄焉(徽宗崇寜二年鑄/大銅夾錫錢以一)
(當三餘/見上注)折二雖鑄於陜廣而未行也至熈寜而始行焉
(熈寜五年三司言奉詔折二錢可且未得支用别聽指/揮先是薛向鑄折二錢於陜西其後許彦又鑄於廣南)
(以償銅價既而有言折二錢民不肯折用上批欲罷之/中書言無是律上曰恐四夷聞中國行兩等錢以為貧)
(窘乃傷國體何如安石曰錢有二品/自周已然何係貧富上乃復行之)此折當之始末也
雖當時行之傷及國體(見上注/)然三品之錢至今便之
豈非我朝之良法歟夫我朝鼓鑄之地如此其廣鼓鑄
之數如此其多錢之流衍又如此其盛而錢幣日削可
不推原其故歟盖有利之源有利之權利源之消長在
天地利權之操縱在人主自熈寧間一罷銅禁奸民日
消錢為器而邉防海舶不復譏錢之出(張文定公墓誌/公在熈寧間論)
(錢禁自王安石為政始罷銅禁奸民日消錢/為器邉防海舶不復譏錢之出故中國日耗)以畎澮之
益而供尾閭之泄張公方平雖力言之無益也(張方平/䟽云)
今日之法将操其權於上乎抑縱其權於下乎側聞中
興以來嵗鑄以五十萬為額而虧額猶多止及十萬比
之祖宗所入至少也(紹興二十二年初諸路嵗鑄銅錢/一百六十萬自紹興以來權以五)
(十萬為額而虧額甚/多止及十萬一千貫)而當時歛散闔闢不聞乏用究其
所以則滲漏之法罪及主吏(紹興中宣諭官言二廣邉/郡透漏銅錢應帥臣監司)
(守卒廵捕當職官失察/者乞比犯人減等坐罪)鉟銷之禁責及士大夫(紹興中/臣寮言)
(民以錢十文得銅一兩鑄為器皿可得五十文士大/夫之爱竒者百計以蓄以為玩好乞嚴鉟銷之禁)紹
興之制可覆也錢寳之泄以軍法論(乾道六年詔淮南/運司如般載錢寳)
(一貫以上依/軍法施行)銅器之禁刻之事板(淳熈八年上曰朕以/宰牛禁銅器及金翠)
(等事刻之記事板每/京尹初上輙示之)乾道淳熈之制可覆也今日惟申
嚴紹興乾道淳熈之禁足矣詩云不愆不忘率由舊章
上之人盍致思焉
　　　楮幣
古者劵幣造於下而行於下故聽於民之自便後世劵
幣造於上而行於下故貴於君民之俱便夫法無精粗
便民者良論無當否便民者至君上之立法臣下之議
法求便於民可也果何計於君哉盖自後世以劵幣而
權錢錢之與楮相為消長此劵幣之通塞國計命脉之
所繋民生利疚之所闗焉故必貴於君民之俱便也愚
嘗攷論其始末而後知劵幣造於下而民自便者周也
劵幣造於上而君民之俱便者漢與唐也雖其名號之
不同其實則一而已周官小宰以官府之八成經邦治
四曰聽稱責以𫝊别識者謂𫝊别劵書也盖民間私相
稱貸以為符驗而小宰特聽之而已(禮小宰以官府之/八成經邦治四曰)
(聽稱責以𫝊别鄭司農云𫝊别謂劵書也聽訟者以劵/書决之𫝊𫝊著約束於文書别别為兩兩家各得一也)
(正曰今之/劵書也)故曰古者劵幣造於下而行於下故其用聽
於民之自便者此也由周而漢自漢而唐有所謂皮幣
(漢志武帝以公上之用不/給於是造白鹿以為皮幣)有所謂飛錢(唐志憲宗令商/賈至京師委錢)
(諸道進奏院使富家以輕業/趍四方合劵乃取之號飛錢)皮幣造於武帝(事見/上)飛錢
造於憲宗(事見/上)一以濟公上之不給一以便商賈之懋
遷而公私兼濟焉故曰後世劵幣造於上而行於下故
其用貴於君民之俱便者此也夫曰𫝊别曰皮幣曰飛
錢皆所以權錢之輕重然則楮幣之端緒豈非始於此
歟國家開寳中在京有便錢務(開寳太/祖年號)天禧中建州有
便錢務(天禧真/宗年號)而乾徳中又有交引之制(太祖乾徳二/年募商人入)
(粟麥材木於邉郡/給文劵謂之交引)然楮幣則始於蜀也真宗祥符中張
忠定公鎮蜀患鐵錢之重不可貿易於是設質劑之法
一交一緡以三年為一界而换之(寳訓/)至仁宗天聖初
薛田請置交子務以權出入於是始置益州交子務(長/編)
(仁宗天聖元年寇瑊守蜀乞廢交子不復用㑹瑊去而/薛田代之田請官為置務詔從其請始置益州交子務)
然行於蜀而未行於外也熈寧中欲行於河東以莫若
之言而罷(寳訓神宗熈寜中因高遵裕等言欲行於河/東轉運使莫若言今交子法行商販必不肯)
(中納糧草不然有害邉計/亦恐塩礬不售遂廢之)欲行於陜西以張景寜之言
而罷(同上上因沈起言欲行交子於陜西而張景寜謂/交子可行於蜀不可行於陜西将必民失業無以)
(為生/遂罷)其後以條例司之議而各置務則散於外焉初張
忠定公之始行於蜀也主以富民而官不與(長編仁宗/天聖元年)
(初蜀民以鐵錢重私為劵謂之交/子以便買易富民上大户主之)其後以薛田張若谷
之議而置務則始歛之於官(事見上/)夫主以富民則聽
民之自便是亦周人之意至於歛之於官則非周矣嗚
呼古者劵幣以便民良法也後世因之而為國家之利
亦未失也至於今也稱提無術劵幣不行非惟民病之
國亦病之沿流遡源豈非錢重而楮輕乎天下之理多
則輕少則重天聖創置之初一界一百二十五萬(仁宗/)
(朝/)至紹聖則增為一百四十萬(哲宗朝/)至元符則增為
一百八十萬(哲宗朝/)至建炎則增為三百七十萬(高宗/)
(朝/)雖以辛巳用兵而中外之數僅餘百萬而上(高宗朝/)
盖至淳熈間兩界共四千五百餘萬(孝宗朝/)較之天聖
則數十倍矣紹熈(光宗朝/)慶元以後又溢至十萬之數
向者止行兩界每界所印三千六百萬為率今増至三
界則共有二億四千萬(開禧臣/寮奏劄)其多若此幾何而不輕
乎以方寸之楮飛錢致逺不積錢以為本不能以空文
行此富公弼所以為神宗言也(經濟富公弼上神宗言/以方寸之紙飛錢致逺)
(欲不積錢為本亦不能以空文行今商號鄜耀洮崖清/逺鐵冶所收極廣茍即以更鑄折二錢嵗除吏費外可)
(得百萬緍為交子本/并上可行十二亊)故紹興間陳季若請行交子於諸
路我高宗詔於都茶場置㑹子務撥左藏錢一十二萬
貫為本(㑹要紹興末陳季若請行交子法於諸路其後/上用錢端禮言行於東南三十一年設於都茶)
(場置㑹子務撥左藏/錢一十八萬貫為本)有本如是楮其不重乎今交子之
行通於江淮福浙一夫可以賫千萬緡而無闗津譏征
之患無變易輕貨之勞其於民亦可謂便矣然今之民
往往重錢而輕楮者何哉曰歛散之無術也今日講求
其歛散之術将求諸錢乎抑求諸楮乎抑亦錢楮之相
權乎在昔楮劵之行於蜀賤則官出錢以歛之貴則官
出楮以散之使居者以藏鏹為得行者以挾劵為便是
故州縣之折納四方之征商坊場河務之課息不責其
錢不拘其楮是錢重而楮亦重今則不然中半之法行
於出而不行於入元陌之令行於近而不行於逺朝廷
未嘗不嚴出納之禁矣而巧為名色邀阻者自若也未
嘗不嚴殿最之課矣而虛數偽冐㒺上者亦自若也門
闗之外便同隔江上下皆知置而不問輦轂之下尚乃
如此何責於外郡乎若是則今日歛散之䇿當如何必
如孝宗之出内帑金帛以收换則可重必如孝宗綱運
許中半入納則可重(孝宗聖政發内帑金帛换㑹子藏/於内庫者四百萬行於民間者二)
(百萬進呈淮東西兩總領各乞以金銀兌换㑹子/支遣上曰綱運既以㑹子中半入納何故缺少)不然
則得守臣如趙開者用公錢以收之則可重茍舎是而
他求焉殆非敢知也
　
　
　
　
　
　
　
　古今源流至論續集卷四
欽定四庫全書
　古今源流至論續集卷五　　宋　林駉　撰
　　　鬻爵
王者代天爵人尤宜謹之豈非王嘉之言乎嘉何以言
之感時而言也夫人主擅威福之柄命爵詔禄所得専
也曰崇徳(記文王世子宗廟之/中以爵為位崇徳也)曰以賢(禮地官大司徒/因民之常施十)
(有二敎十有一/曰以賢制爵)截乎不敢以輕畀曰不瀆(記緇衣爵不/瀆而民作愿)
曰不踰(左成十八年/爵不踰徳)凜乎不敢以過予是何其謹重若
此哉盖位天位也禄天禄也(孟子云/)五服之章天所以
命有徳(書臯陶/)非一人所得私也經曰論定然後官之
任官然後爵之(記/)𫝊曰惟名與器不可假人(左/傳)誠以一
爵之差天威不違顔咫尺凜乎其可畏也以是知爵禄
之柄雖人主之所擅而非人主之所可私私之不可鬻
之可乎嘗攷鬻爵之制實始於漢王嘉漢人也代天之
言得不為漢發哉觀漢高當草昧之初将欲收拾人材
以開一代之治而曰有能從吾遊者吾能尊顯之(本紀/)
至於天下既定第蕭何之次以服衆議(張良𫝊/)先雍齒
之侯以息偶語(同上/)是亦一已之私然而未甚失也夫
何文帝從晁錯備邉之言令民納粟以拜爵(晁錯傳/)景
帝之世上郡之旱而復脩賣爵之令至裁其價以招人
(通典及食貨志云孝景時上郡以西旱復脩賣爵令/而裁其價以招人徒役作得輸粟於縣官以除罪)則
稍非孝文之制矣其後武帝以撃胡之費又創立武功
爵令人得以入貲而補吏(元朔元年國用空竭有司議/令人得賣爵及贖罪請置賞)
(官名曰武/功爵云)故卜式首以家財輸邉乃至超拜中郎賜爵
左庶長告天下以風百姓(元鼎初豪富皆争匿財不助/縣官惟卜式數求入財天子)
(乃超拜式為中郎賜爵左庶/長田十頃告天下以風百姓)則吏道雜而多端矣雖然
亦可以得人也有以貲拜郎為廷尉而天下無寃民者
(張釋之/)有入錢補謁者守潁川而治行第一者(黄霸/)嗚
呼作法於凉其弊尤貪(左𫝊云/)况孝文作俑於先景武
循襲於後是宜東都之季其弊尤甚有吏人入榖而得
闗内侯者(後漢永安二年天下水旱用度不足/三公奏請令吏人入榖得闗内侯)有銅臭
入錢以買三公者(靈帝開賣官之路廷尉崔烈入錢五/百萬以買司徒其子鈞曰大人不當)
(為三公論者/嫌其銅臭)馴而至於晉武帝之時賣官得錢入私門
(晉武帝太康三年劉毅曰桓靈賣官錢入官/庫陛下賣官錢入私門以此言之乃不如也)唐至徳之
後納錢百千則賜明經(唐至徳三年鄭叔請奏伏敕納/錢百千文與明經出身不識文)
(字者加/三十千)品秩耗弊選舉冗濫至是極矣國朝諸科並建
數路得人無非奉若天道(書/)至於鬻爵雖間舉行皆為
權宜之制故入粟六百石與補上造之請非備邉不許
也(咸平末河北轉運使劉綜上言令民入粟備邉六百/石補上造萬二千石為大庶長事存典故利入公家)
(上慮爵賞之濫重惜其事宰相/言故事具存行之無損行之)出粟五千餘石賜第班
行之請非補之則不許也(天禧二年學究鄭可状本州/民闕食願出粟五千六百石)
(賑濟望賜第選班行本㫖不行晁逈李維上言臣等商/度損餘補乏為利亦大望令宰臣定議特從其請俟豐)
(稔即/止)或以賑水旱(太宗時州郡水旱有艱食者/許富民入粟賑貸等第補官)或以備
糴本(熈寧七年賜敕誥補貼賑貸涇原/環慶路饑民及為永興常平糴本)無非為權宜之
制誠以鬻爵之法雖所以濟人事之不及非所以體天
道之至公故隨舉隨罷終不以為經久之䇿淳熈之君
曰理財有道均節出入足矣安用輕官爵以益貨財(淳/熈)
(三年詔鬻爵非古制也理財有道均節出入足矣安用/輕官爵以益貨財朕甚不取自今除歉嵗民愿入粟賑)
(饑有裕於衆聽取㫖/補官其餘一切住罷)則其不得已之意為可知矣元祐
之臣曰納粟不如資䕃資䕃不如進士(元祐元年上官/均言百司胥吏)
(主行文書積年寡過例該禄仕及豪右之家以賞受官/其才品庸下素不知義又外䑓郡守奨薦之所不及彼)
(自分其卑賤豈復有奮勵之意其視䕃子弟聞父兄之/教少壮就官有鄉進之心宜有間矣由此觀之納粟胥)
(吏不如補䕃補䕃不如進士理之必然也/又以為四者之冗有可罷者納粟得官也)則其輕重之
意從可知矣今日邉備未徹國計未豐舉行鬻爵之制
是亦祖宗權宜之術然必得其所以處之之道可以俯
仰無愧焉處之何如與之服飾如康定之制可也(康定/元年)
(尹洙上䟽請鬻爵為士軍號營房其鬻爵之法凡入粟/五百斛為上爵許以珠金為婦女服飾得與本部七品)
(官接坐犯罪聽贖入粟百斛為/下爵許蓄女使以銀為飲器)與之免役如嘉祐之制
可也(嘉祐六年詔凡入貲為郎至升朝官户役皆/免之京官不得免衙前自餘免其身而已)與之
監臨物務而不與之叅軍判官如慶厯之制亦可也(慶/)
(七年詔流内銓應納粟授官人不除司理司法叅/軍自上州判官止令監臨物務從李東之請也)雖鬻
何病焉
　　　鬻僧
三代而上王政脩明民有常業而不知為僧三代而下
王政廢闕民無常業始起而為僧韓子曰古之為民者
四今之為民者六(原/道)歐陽子曰井田廢而兼并游惰之
姦起(本論/)盖傷之也惟其傷之是以闢之故著書立言
直欲人其人火其書明先王之道以道之(原道/)脩仁義
之本以勝之(本論/)觗排攘斥不使之賊吾良民也有王
者作補王政之闕脩王教之廢以正人之惑可也顧可
鬻之以開其端歟吾嘗攷其源流佛之為教古無有也
東漢以來始入中國(漢明帝時浮屠/之教入中國)然未度僧也至唐
元宗聽楊國忠之言始納錢以度僧(時安樂山反楊國/忠以為正庫物不)
(可以給乃遣侍御史崔衆至太原/納錢度僧尼道士旬日得百萬緡)然則鬻度之法創於
此歟嗚呼四民有常業古之道也彼其不蠶而衣不耕
而食滅君臣廢父子悖理傷化甚矣一人為僧一夫失
業故妄度姦人使壊正法姚崇為元宗言之(唐紀/)若不
鈐制當失六十萬丁李徳裕為穆宗言之(唐紀/)夫何自
唐以來逓相祖襲至于今而不廢歟噫我知之矣不過
借是以為豐財之術也抑豈知此端既開趍者瀾倒天
下之民失業者衆財果可豐歟國朝熈寧以前日就裁
損天子曰經業精熟方許籍記(雍熈二年詔自今經/業精熟方許籍記)否
則曰四千未度當降約束(至道元年帝覽泉州一嵗未/度者四千餘人聳然曰一夫)
(耕三人食尚有餒者近世一夫耕迨至十/人食天下黎民安得不重困當降約束)大臣曰所度
皆惰農游手不可(天聖四年宰臣王曾言剃度太多皆/惰農游手之人無益政化張知白曰)
(臣任樞宻日嘗斷劫盗一火皆是/僧行上曰自今懲革勿使太濫)否則曰所度皆亡頼
姦人不可(嘉祐三年賈昌朝奏京師僧寺多招納亡頼/游民為弟子或藏匿亡命姦人自今皆取鄉)
(貫保任方聽/收納詔從之)其在當時或五十而度一人(至和初陳執/中執政因乾)
(元節聽僧五十度一人既而言/者以為不可復百人度一人)或百人而度一人(至和/元年)
(詔乾元節度僧/限百人度一人)至熈寧以後則冗濫矣河東修城則以
僧牒(熈寧七年給度牒五百/道付河東運使修城)陜西糴榖則以僧牒(熈寜/三年)
(賜五百道度牒付陜西/宣撫司易見錢糴榖)永興糴本則以僧牒(熈寧七年/賜度牒二)
(千五百道賑涇原環慶路/饑民及永興路常平糴本)其在當時價至百九十千百
九十千未止也又至三百千三百千未止也(元豐七年/以下言度)
(牒已著令每道為錢百三十千檢㑹䕫州路每道/三百千以次减為百九十千價高處别取㫖從之)盖熈
寜以前重本抑末不以鬻牒為利熈寧以後務末亡本
必以鬻牒為利惟熈寧以前無所利乎此也故自嘉祐
至治平凡七萬八千通十三年計之嵗之所度止於六
千也惟熈寧以後有所利乎此也故自熈寜之初至八年
凡八萬六千通八年計之嵗之所鬻不啻一萬也(熈寜/八年)
(上批勘㑹賣度牒數呈有司言自嘉祐至治平總十三/年給七萬八千餘道熈寜至今八年給八萬九千餘道)
然我朝諸君子嘗有言焉熈寧以前王公曾言其多宋
公祁言其冗熈寧以後程公顥言不鬻錢曾公輔乞並
裁損(並長編/)此皆切時救弊之言然亦非知本之論也
我高宗嘗曰一人為僧則一夫不耕其所失豈止一度牒
之利(紹興七年獻言之人有欲多賣度牒者朕以為不/然一度牒所得不過一二百千一人為僧則一夫)
(不耕其所失豈/止一度牒之利)又曰一夫受田百畆一夫為僧即百畆
之田不耕矣(二十七年上曰今田萊多荒若更賣度牒/是驅農為僧且一夫受田百畆一夫為僧)
(即百畆之田不耕矣朕所以不給度/牒者正恐僧徒多則不耕者衆矣)噫聖謨洋洋嘉言
孔彰三代而下知本者其惟高宗乎
　　　三公
以太師太傅太保為三公者周也以丞相大司馬御史
大夫為三公者漢也以太尉司徒司空為三公者後漢
至唐大抵然也國朝始取隋唐之制命太尉司徒司空
為之後復成周之名以太師太傅太保為之此三公沿
革之本末爾按成王作周官曰立太師太傅太保兹惟
三公論道經邦爕理隂陽(書周官/全文)則太師太𫝊太保周
之三公也然三公之位實兼六卿之職所謂鄉老二鄉
則公一人初無司存(通典注周禮王畿有六鄉每二/鄉則公一人盖一公領二鄉也)非
必親治二鄉盖與王坐而論道者也成王時周公以公
兼冡宰召公以公兼宗伯蘇忿生以公兼司㓂康王即
位召太保奭芮伯彤伯畢公衛侯毛公則是六卿之中
召公畢公毛公亦皆兼三公之職(尚書顧命又通典按/顧命太保領冡宰畢)
(公領司馬毛公領司空則有芮伯為司徒彤伯為/宗伯衛侯為司㓂則周時三公兼一卿之職云云)故𫝊
云司徒公司馬公司空公是也(尚書/)杜佑通典以司馬
主天司徒主人司空主土是為三公豈非以公兼卿職
而言乎(通典或說司馬主天司徒主人司空主土是為/三公注云韓詩外𫝊隂陽不和責之司馬君臣)
(不正責之司徒山/陵崩弛責之司空)按丙吉為丞相自謂三公典調和隂
陽(本𫝊/)王尊劾丞相衡御史大夫譚位三公負下㒺上
(本𫝊/)王根為大司馬杜鄴言根前為三公比周(杜鄴𫝊/)
則丞相太尉御史大夫漢之三公也然太尉本主兵之
職(漢百官表上太尉/金印紫綬掌武事)御史大夫特副丞相之官(同上御/史大夫)
(銀印青綬/掌副丞相)乃與丞相並列已失古誼况得稱為公乎夫
以大司馬之官得為三公者盖自武帝寵假大司馬之
權而冠以大将軍之號終漢之世大司馬専主國柄尤
重於相權爾(漢武紀元狩四年初置大司馬以冠将軍/之號按漢武帝初命霍光為大司馬外領)
(軍馬内典尚書其後/董賢王鳯王莽為之)以御史大夫之官亦得列為三公
者盖自成帝從何武之請以御史大夫為大司空自是
遂與丞相鈞禮爾(成帝綏和元年更御史大夫為/大司空表上又何武𫝊云云)杜佑
通典以漢丞相大司馬御史大夫為三公者豈非以權
重而稱公乎(通典注哀帝時議以漢舊無司徒故定三/公之名曰大司馬大司徒大司空史記曰)
(公孫宏以春秋布衣為天子三公漢初因秦置丞相而/宏為之則丞相為三公矣又云大司馬大司徒大司空)
(為三/公)按後漢志曰太尉公主天司徒公主人司空公主
地則太尉司徒司空東漢之三公也(後漢志太尉公主/天部太常衛尉光)
(禄勲司徒公主人部太僕鴻臚廷/尉司空主地部宗正少府司農)然多以九卿為之(通/典)
(盖多以九/卿為之)且周以三公而兼六官後漢以三公而部九
卿似有古意然三公之外復以太傅為上公果何議耶
(通典後漢惟有太/傅一人謂之上公)若三公災異冊免則始於徐防(後漢/日蝕)
(星流及大雨雹等災異者惟免太尉自/徐防為太尉始凡天地災變三公皆免)三公在外冊拜
則始於張溫(靈帝臨朝始遣使者就長安拜/張溫為太尉三公在外自溫始)三公封為
列侯則始於崔林(初封司空崔林為安陽亭侯/三公皆封列侯自林始也)自是而
後相仍不改魏則拜太尉司徒司空之外而增置太保
(黄初二年又分三公户邑封子弟/各一人為列侯末年增置太保)晉則加太宰太傅太
保司馬将軍之官而為八公(晉武帝即位之初以安平/王孚為太宰鄭仲為太傅)
(王祥為太保義陽王子初為太尉何曾為司徒荀顗為/司空石苞為大司馬陳騫為大将軍凡八公同時並置)
(惟無丞相焉時拜八公同辰攀雲/附翼者也遂以太傅太保為上公)宋則仍八公之官而
不名言為八公(宋皆有八公之官而不/言為八公也並通典)齊之三公唯有
太傅(通典齊時三/公唯有太傅)梁之三公復置七貟(梁有丞相太宰/太傅太保大司)
(馬大将軍太尉司徒司/空開府儀同三司等官)陳之三公並為贈官(陳以丞相/太宰太傅)
(太保大司馬大/将軍並為贈官)由魏而齊由隋而唐無所更革皆以太
尉司徒司空為三矣(後魏以太師太傅太保謂之三師/上公也大司馬大将軍謂之二大)
(太尉司徒司空謂之三公北齊皆有三師二大三公之/官並置府隋置三師不置僚属不主事惟置太尉司徒)
(司空以為三公叅議國之三事唐復置三師以師範億/人儀刑四海置三公以論道經邦爕理隂陽無其人則)
(闕/)至于國朝其制又有可論者國初以來以太師太傅
太保為三師太尉司徒司空為三公仍唐之制也政和
更制詔三師為三公三公為三少傚周之制也宣和之
末以三公只為階官不復總領三省復祖宗之制也國
初官制大抵沿唐三師三公號為宰相使相之官皆無
所職掌王溥以昭文舘大學士兼司空(元輔表太宗/太平興國八)
(年十月溥以昭文舘大學士侍/中同中書門下平章事進司空)范質亦以昭文舘大學
士進司徒(太祖建隆元年二月門下侍郎同中書門下/平章事昭文舘大學士范質侍中左僕射門)
(下侍郎同中書門下/平章事進官司徒)此以宰相兼之符彦卿為太師高
保融自守太保為太傅(職源太祖符彦卿為太師/高保融自守太保為太傅)此以
使相兼之然自國朝以來曠世不除皆元老宿望者始
任其選趙韓王開國舊勲一代柱石其勲孰高焉文潞
公三朝元老聖世蓍龜其年孰尊焉於是以太師除之(蔡/官)
(制三公之官尤重太師趙韓王以勲文潞公以年方得/之此曠世不除仍自司空五遷方至太師又按元輔表)
(趙普以太平興國八年十月以檢校太師兼侍中文彦/愽至和三年六月以檢校太師同平章事河陽三城節)
(度/使)王文正公旦自景徳三年相至祥符十年免凡十餘
年(元輔表王旦真宗景徳三年正月以尚書右丞參知/政事遷工部尚書同中書門下平章事至大中祥符)
(十年二月旦為/太尉魏國公)呂文靖公夷簡天聖七年相至寳元三
年再相凡十五年(天聖七年八月夷簡以吏部侍郎昭/文舘大學士兼修國史元祐四年出)
(知許州康定元年五月夷簡許州再入以右僕射門下/侍郎同平章事昭文舘大學士監修國史至二年九月)
(以太尉許/國公致仕)於是以太尉拜之(蔡官制王文正公旦與文/靖公夷簡皆為相二十年)
(以太尉/致仕)此國朝盛時寵任三公之意若是其嚴也而先
正諸公任三公之職亦皆有功於國家也政和之間以
太師太傅太保皆古三公之官為宰相之任遂詔依三
代易師為公若復古矣(政和二年詔曰太師太傅太保/此古三公之官為宰相之任今)
(為三師然古無三師之稱合依三代為三公官不/必備惟其人為宰相之任若除三公即為宰相)然除
三公者即總三省號為公相之任故蔡京以太師總三
省而使宰相居其下不敢與之抗復且丐免書門下省
不欲任樞宻之兵柄是制也政和小人以私意為之矣
(蔡繇國史補政和廢尚書令侍中中書令改為左輔右/弼未始除授左右僕射改為太宰少宰京為太師總三)
(省事號公相京丐免門下省盖以樞/宻事皆過門下不欲任兵柄故也)宣和之末以三公
論道之任而總理省務使宰輔備貟殊失紹述憲章之
意遂詔為階官不領三省若復舊矣(宣和七年詔令居/三公論道之位而)
(總理三省衆務使宰相備貟殊失紹述憲章之意可於/尚書復置令虛而不除三公止係階官更不總領三省)
然故事親王近属皇帝子姪官至三公而止盖有嫌於
任師傅之官自宣和後皇子官率至太傅殊非設官之
㫖是制也宣和小人復以私意為之矣(蔡官制故事親/王近属皇弟子)
(姪官至三公而止盖有嫌師傅之任也自宣和後皇子/官率至太傅甚非設官之㫖所以不置用之公孤也)
夫三師而為三公以復古制非不善也改三公為階官
以復家法亦非不當也然私意一形典章變易一以専
師傅之權一以輕師傅之任輕其任者其害小専其權
者其害大何者紹興權臣以太師而固位於是壊中興
恢復之謀開禧權臣以太師而竊政於是開南北用兵
之釁君子推原其故皆蔡京小人作俑之尤也其害豈
不慘歟噫可不鑒哉可不戒哉
　　　宰相上(論歴代相職當否/)
自黄帝首命六相(管子黄帝得六相而天地治通典黄/帝得蚩尤而明天道得太常而察地)
(理得蒼龍而辨東方得祝融而辨南方得風/后而辨西方得后土而辨北方謂之六相)舜之舉相
十六(通典舉八凱使治后土舉八元使布五教/謂之十六相八凱即棄益禹臯陶之倫)而相之
名始立自湯之左右用伊虺(宋百官志成湯以伊尹/為右相仲虺為左相)周
之左右任周召(通典周時召公為保周公為/師相成王為左右亦其任也)而相之貟
始定切嘗逺稽歴代近觀聖朝國勢重輕治道汙隆未
嘗不闗相業之脩否也大抵周人以宿衛財用閹宦嬪
御之属統于冢宰故相權専而君心正至秦始分属諸
卿爾漢初不以御史太尉九卿加官之属侵丞相故相
權重而職業脩至武帝始奪其權耳魏晉以來以丞相
為尊官廢置不常類以監令管機要之任李唐之興以
省長為丞相品高不除類以他官掌政事之要國初以
昭文修史集賢為相所用皆端士元豐以左右僕射為
相所用非正人元祐雖仍元豐而相職舉紹聖雖仍元
祐而相權偏政和以來更革不常至中興而後易平章
之號定丞相之名始為千萬世不刋之典此古今用相
之本末也試詳言之嘗觀周人冢宰之尊其所統六十
官之属往往皆士夫所不屑為之務似若䙝矣噫孰知
正所以為論道經邦之職歟夫内朝宿衛之士(天官宗/伯掌貴)
(遊子/弟)外庭徒役之人(宮正掌宮/中徒役)職之卑者也而冢宰得
以統攝之異時侍御僕從所以皆正人者非出於此歟
太府受藏之務司㑹稽考之任(並天/官)事之末者也而冢
宰得以均節之異時用度有節所以無奢用濫賜之弊
者又非出於此歟奴僕熏腐之流(閹人/)宮闈嬪御之職
(官人/内宰)供奉飲膳之役(酒人/漿人)貟之至冗物之至微者也而
冢宰皆得以主之異時家齊身脩心和氣平所以無女
寵閹宦之習者豈無故而然耶格心事業於此見之夫
何秦人焚烈周官将古人所以體統維持之具分散四
出宮伯宮正則分入郎中令(漢百官表郎中令秦官掌/宮殿掖門戸属官有郎皆)
(秦官郎守門/戸出充車騎)衛尉(同上衛尉秦官掌宮門衛屯/兵属官有衛士旅賁令丞)而宿衛
之意失司㑹太府則盡入治粟内史(同上治粟内史/秦官掌榖貨)而
出納之意壊善人醫師則盡入少府(同上少府秦官掌/山海池澤之税以)
(給供養属官有太醫易官/導官永巷宦官之属云)宮人内府則盡入大長秋(同/上)
(秦官私府水巷/宦官皆属焉)而供奉飲膳使令之意至是盡泯衆職
既分大臣莫統而人主宴私玩狎之際心術轉移性質
浸漬無所不至此周人任相之意而壊於秦者此也漢
自高文之時委任大臣責重權尊御史大夫掌副丞相
如詔下諸侯王則御史以其制書詣於丞相同署乃行
是相得預制詔(高紀高帝詔召賢良御史大夫下/相國相國下諸侯王表掌副丞相)太尉
職属丞相如匃奴入㓂太尉官罷改丞相将兵撃之是
相得兼武事(文帝三年罷太尉官属黄霸曰太尉官置/乆矣丞相兼之文帝三年匃奴入冦灌嬰)
(為丞相将/兵撃之)二千石之重丞相罷裁之而列卿無紊權之
弊(通典曰漢相得戮二千石申/屠嘉欲斬内史晁錯是也)閹宦之寵丞相請誅之
而近習無預政之患(申屠/嘉𫝊)加官未置而内庭外庭相得
通主之(百官表曰侍中左右曹諸吏散騎中常侍皆加/官所加或列侯将軍卿大夫将都尉尚書太府)
(太官令至郎中亡貟按表兩府不得加官孟康曰大司/馬左右前後将軍侍中常侍散騎諸史為中朝丞相以)
(下至六百/石為外朝)掾史行部而州郡民事相得盡知之(文帝十/三年以)
(御史不奉法乃遣丞相/史出刺并督察御史)高皇帝蕭相國之規模逺矣夫
何武帝以來過懲田蚡權専之弊而深抑大臣之職(田/)
(蚡𫝊/)故自張湯以舞文為御史大夫也奏事日旰天子
忘食而李嚴緘黙但取充位青翟庸繆見知得罪而御
史之權日重(初年張湯為御史大夫言事日旰天子忘/食議皮幣白金事時李嚴等丞相取充位)
(之又張湯以見知/  罪致疾青翟)自霍光以受遺為大司馬也(後改太/尉為司)
(馬/)内領尚書外領軍馬(本𫝊光為大司馬/大将軍領尚書)而塩鐵之議
千秋括囊(田千/秋傳)昌邑之事楊敞不預(楊敞傳/)而大司馬
之權日横自丞相不敢擅召二千石(田千秋傳/)而相不
得統列卿也至使宏羊㩁利溫舒峻法九卿更進用事
而事不闗於丞相矣(按元鼎五年丞相趙周坐不省酎/金死石慶為丞相征伐封禪公家)
(用少桑宏羊等致利王溫舒之属峻法兒寛等推文學/九卿更進用事事不闗决於丞相慶而慶但醇謹而已)
自游宴後庭而宦者典尚書章奏(通典曰武帝游宴後/庭始用宦者主中書)
(以司馬/遷為之)而相不得問内庭也至使石顯弄權董賢竊政
(並本𫝊/)中宦益恣而事權過於丞相矣諸吏居中舉法
(應卲曰諸吏得授/職如御史中丞)侍中論誣大臣(武帝𫝊侍中出入禁/闥辨論數誣大臣如)
(嚴助/之徒)加官權重宰相踈逺是中朝之血脉不闗於丞相
府矣刺史得自奏事(武帝置部刺/史百官表云)綉衣専遣出使(暴勝/)
(之𫝊/)府掾在内不聞利害是外郡之血脉不闗於丞相
府矣五十四年之間凡易相者十有三人亟辭亟罷不
得展布雖至宣帝重丞相之權丙魏伸丞相之職然外
而御史之抗禮(蕭望之/)内而宦者之用事(石顯宏恭/)又
焉用彼相哉甚而東都以太傅當冢宰之任(後百官志/武帝初即)
(位輙置太傅録尚書事胡庭/注曰猶古冡宰總已意也)二百年間僅除十一人而
已(自卓茂至金日/磾止十一人)大抵事權盡歸䑓閣相亦末如之何
也已矣推原其故武帝安得不執其咎此漢初任相之
制而壊於武帝者此也自魏晉以來相國丞相或為贈
官或則不置間有置者自為尊崇之位多非人臣之職
其真為宰相者往往以他官叅掌機宻之事(通典曰按/自魏晉以)
(來宰相但以他官叅掌機宻或委知政事者則是矣無/有常官其相國丞相或為贈官或則不置自為尊崇之)
(位多非大臣之職其真/為宰相者不必居此官)是故魏以劉放孫資為中書監
令而掌機宻(通典曰魏文帝以劉放孫/資為中書監令並掌機宻)晉以張華荀朂
為侍中而居阿衡(同上張華為中書令侍中劉卞謂華/曰公居阿衡之地荀朂為中書監侍)
(中毘賛/朝政)東晉以謝安庾亮庾氷之徒並為中書監而皆
稱賢相(東晉庾亮庾氷相次為中書監先是王導輔政/以寛和得衆庾亮以法裁物至氷經綸時務朝)
(野注心咸/曰賢相)宋以江湛王僧綽殷景仁王華之徒並以侍
中衛将軍而或任機宻或居門下(宋文帝初徐慶之為司/空録尚書事後以江湛)
(王僧綽俱為侍中任以機宻後又以殷景仁為侍中左/衛将軍王曇首侍中劉湛四人俱居門下皆以風力局)
(幹冠冕一時/同時稱之)齊有六貴為宰相則如顧命之江祐領軍
之坦之(齊王檢為侍中尚書令嘗謂人曰江左風流宰/相唯有謝安盖自况也明帝顧命江祐兄弟及)
(始安王遥光尚書令徐孝嗣領軍蕭坦/之更曰理物時呼為六貴皆宰相也)梁以叅機事為
宰相則如尚書令之何敬容僕射之徐勉(梁何敬容初/為吏部尚書)
(侍中時徐勉為僕射/叅掌機事並為宰相)北齊謂登台鉉稱宰相者則如司
座之韓軌(北齊韓軌為中書令専授/司座自以勲歴登台鉉)侍中之趙彦琛(北/齊)
(趙彦琛為宰相/兼侍中並通典)按此則或掌機宻或管朝政或為侍中
或給事中或受顧命皆為宰相也(通典云/)然自晉宋數
朝以風流相尚以元虛為宗覩白署空稱為清貴(同上/)
省牒按簿鄙為流俗(何敬容獨勤庻務為世所嗤鄙卞/壺以䑓閣之務頗欲綜理阮孚曰)
(不亦/勞乎)東山勝遊蘭亭名㑹事肥遯也龍章鳳姿壁立千
仞飾儀榘也雌黄陽秋崇辭致也玉麈蒲葵尚放曠也
棄禮法如土梗視義理如桎梏朝綱廢弛衆職隳弊卒
致夷狄亂華之禍豈非清談廢事之咎歟此魏晉而下
任相然也自隋始以尚書令僕射中書令侍中為宰相
亦有他官叅與焉如楊素為僕射掌朝政桞述為兵部
叅機事之類(通典云/)唐因隋制初以三省長官議國政
而為宰相其後以太宗嘗為尚書令臣下避不敢居由
是僕射為尚書省之長與侍中中書令號為真相品位
既崇不欲輕授故常以他官居職無有定貟但加同中
書門下三品及平章事知政事叅知機務叅與政事及
平章軍國重事之名者並為宰相亦漢行丞相之例(通/典)
(大唐侍中中書令是真宰相其餘以他官叅掌者無定/貟但加同中書門下三品及平章事知政事叅知機宻)
(叅與政事及平章軍國重事之名者並為宰相亦漢初/行丞相事之例也韓安國為御史大夫行丞相事餘並)
(百官/志)貞觀間李勣以太子詹事同門下三品而同三品
之名立李靖以疾辭位詔三両日一至中書門下平章
事而平章之名立(同上/)杜淹以吏部尚書叅預朝政魏
徴以秘書監叅預朝政岑文本為秘書郎兼直中書省
専主機要張亮為刑部尚書亦叅朝政而知政事叅機
務之名始衆此他官上兼宰相職也至宰相又復下行
有司之事如杜如晦本為侍中既攝吏部又監東宮兵
馬房𤣥齡本為僕射既監國史又領學官(並本𫝊/)終唐
之世相無常職亦無常貟乃至守本官為之而有守如
故判如故之目坐政事堂而分決本司之事或至數十
人同時為之甚至出為帥臣亦為外宰相之稱(同上/)故
三為宰相皆兼兵部前後出鎮三佩相印且不寧惟是
時方用兵則為節度使時或崇儒則為大學士時急財
用則為塩鐵使(同上/)其不足取法初非一端此非貽謀
之未善歟雖然貞觀開元盛時名稱雖煩而事業無廢
職位若異而機務不隳有如英衛智勇房杜謀斷王魏
規諫姚宋正變亦何愧於爰立之命自後用者非賢賢
者不用禍變迭興不可枚數唐之相業始不足取張曲
江峭直剛方嘘吸雲雨惜也相位不留而李林甫之姦
䛕用焉是以有范陽之變(崔群𫝊世謂祿山反為治亂/分時臣謂罷張九齡相林甫)
(則治亂固/已分矣)陸宣公論諫仁義言之藥石惜也杜門却掃
而盧杞之邪謀進焉唐是以有涇卒之亂(唐舊史曰雖/知非竟遂於)
(楊炎而受佞不忘於盧杞取延齡之妬謀罷陸贄之相/位貞元之辰吾道窮矣  唐賛徳宗猜忌刻薄用盧杞)
(趙賛則至於敗亂而不悔注徳宗用盧杞/以趙賛判度支及涇卒亂始曰不稅間架)裴晉公身係
安危朝廷柱石惜也讒言一入(裴度為/緑野堂)而鎛异之小人
信焉唐以是有閹宦之禍(唐賛憲宗晩節信用非人不/終其業而身罹不測之禍尤)
(甚於順宗注信用程异皇甫鎛數暴怒恚憤左右繼踵/問罪而不自安故中人王守澄陳宏志等由是弑帝於)
(中和/殿)可勝嘆哉此唐之任相然也(又接下篇/)
　　　宰相下(論本朝相職得人先論因革後論人材/)
國朝制雖沿唐而實異於人盖三省為空官而以平章
為宰相惟其真加侍中則不除平章(職源國朝沿唐舊/制凡命相必曰同)
(中書門下平章事即真拜侍中者不復言平章事然國/初止除范質趙普亦未嘗除人累朝因仍三省長官尚)
(書中書令侍中僕射不與政皆/為空官特以寓禄秩品位而已)至平章而分為三等𢃄昭
文為長修史為次集賢又其次(蔡官/制云)是制也自建隆以
後用之三省各蒞職而以左右僕射為宰相左相必兼
門下侍郎右相必兼中書侍郎然中書取㫖其權獨重
至有右僕射除吏左僕射有不預聞而有當禀左相必
送中書右相更不欲行是制也元豐小人以私意用之
後因呂公著同舟共濟之請三省同得取㫖以革元豐
之弊召潞公元老於二相之上以太師平章軍國重事
而兼用祖宗之法是制也元祐大臣以公心用之夫何
紹聖以來偏重左相事之合送中書者但自尚書徑上
門下子厚用之而李清臣莫之勝蔡京效之而趙挺之
莫之制盖竊元祐之制以行其私也(呂大防欲用楊畏/為諫議大夫范純)
(仁不可大防素稱畏敢言宻約畏助已竟超遷畏元祐/間畏言神宗更法以垂萬世即䟽章惇乞召為相  又)
(紹聖元年清臣首唱紹述曾布宻論趙挺之建/議紹述曰吾當用能紹述者勝之遂召蔡京)政和以
來更左揆曰太宰右揆曰少宰而太師總領三省之事
號為公相蔡京為太師領省務而權益盛王輔為太傅
總省政而意益私亦竊元祐之制以専其政也厥後建
炎盡革前弊始罷太宰少宰而復左右僕射乾道復罷
左右僕射而改左右丞相(政和問更左揆曰太宰右揆/曰少宰而以三師三公是謂)
(宰相靖康末詔依元豐故事復為僕射左右僕射必兼/門下中書侍郎建炎三年呂頥浩言被㫖将元祐中司)
(馬光建請併省奏召侍從叅詳宰相不兼兩省侍郎而/復祖宗之舊為同中書門下平章事職畧中興㑹要)
(乾道七年詔丞相總齊百揆賛襄治道事無不統而僕/射之官名實未稱宜傚周漢之制明年改尚書左右僕)
(射為左右丞相中/興㑹要孝宗㑹要)至是而相之職名一定而不易竊嘗
因國朝之制而求大臣之事業矣昔藝祖之開基也前
代之相揆席終留箕子其仁也(范質王溥/魏仁浦)開國元勲金
匱有書周公其忠也(趙普/)以吏侍而拜門下者方重自
居(開寳六年九月吏部侍郎叅知政事薛居正門下侍/郎同中書門下平章事居正為人方重不事苛察)
以樞宻而除集賢者清節自守(同上沈倫為樞宻副使/尚書戸部侍郎拜中書)
(侍郎同中書門下平/章事集賢殿大學士)迨至太宗念舊臣而留沈薛開秘
藏而召中令獻䇿而擢齊賢(沈倫清介在相位自守而/已薛居正為人方重不亊)
(苛察太宗任沈倫薛居正六年太祖幸西京洛陽人張/齊賢獻十䇿太祖召見齊賢以手畫地條陳太祖善其)
(四䇿齊賢堅執皆善及還語上曰我幸西京惟得一/張齊賢耳我不欲遂官爵之汝異時可牧以自輔也)噫
豊水有芑貽厥孫謀培植人材之功深矣以至歸囚一
詠隂諷君徳(李昉/)烹鮮一語有裨治道(言行録淳化三/年太宗謂宰相)
(曰治國之道在乎寛猛得中呂蒙正曰老子稱治大國/若烹小鮮夫魚擾之則亂近日求更制度者甚衆望陛)
(下行清/浄之化)昉與蒙正之善於規諫進思賢從諫之對(李/琪)無
喜賞懼挫之心(呂/端)琪與端之深得相體若乃盧多遜之
貝錦今日譖趙忠獻(太宗即位普為盧多遜所譖出守/河陽上一旦發金匱得書大悟遂)
(遣使急召之既至復為相/而多遜遂貶朱崖言行録)明日毁李文正(盧多遜與李/昉相善待之)
(不疑多遜知政多毁昉后太宗語及遜亊/昉為觧釋太宗曰多遜常毁卿一錢不值)一斥嶺表終
身不用讒者既去稂不傷稼此皆我太宗之明哲也真
宗嗣位二呂一張復秉鈞軸(真宗朝呂端為相五年呂/蒙正為相三年張齊賢為)
(相亦/三年)一時風采繼者益善水旱屢奏嘆曰聖相(聞見録/咸平景)
(徳中李文靖沆在相位王文正旦知政亊時邉報日聞/二公不皇文正嘆曰安得及見太平吾軰優㳺矣文靖)
(曰外患足以無懼異日天下雖平上意浸滿後必朝陵/展禮文正嘆曰文靖聖矣故當時謂文靖為聖相  又)
(龍川志云李沆為相王旦知政亊沆日取四方水旱盗/賊奏之旦以為細事不煩聖聽沆曰人主當知艱難不)
(然血氣方剛不留意聲色犬馬則土木甲兵禱祠之事/作矣吾老不及見此此叅政他日之憂也及旦親見王)
(欽若丁謂等所為乃嘆/曰李文靖真聖人也)風範端凝目曰貴人沆之賢也
(李沆常侍曲宴太宗目送之/曰李沆風範端凝真貴人也)江淮命使深戒竭民(薛簡/肅公)
(天禧初為江淮發運使辭王文正公公無他語但/曰江南民力竭矣薛退而謂人曰真宰相之言也)江西
遣漕亦懲㩁利旦之公也(言行録張士遜出為江西轉/運使辭王文正公於政事堂)
(且求敎王文正曰朝廷/㩁利至矣士遜起謝)始除端揆厨絶飲宴(上語李昌/武曰敏中)
(門下今日賀客必多卿往觀之昌武候丞相歸乃往見/丞相方謝客門闌悄然昌武與同親徑入見之徐賀曰)
(自上即位未嘗除端揆此非常之命公但唯唯既退復/使人至庖厨中問今日有無親戚賔客飲宴者亦寂無)
(一人明日入對上問昨日見敏中之意何如/乃具以所見對上笑曰向敏中大耐官職)累在衡軸
門無私謁敏中之耐也(言行録敏中𫝊公性端厚明辨/累在衡軸門無私謁諸子不令)
(釐/務)以相才力薦而駑朽自謙(畢士安初知政亊入謝帝/曰未也行且相卿公謝曰)
(臣材駑朽不足以勝任惟冦凖兼資忠義此宰相材也/帝曰然當藉郡宿徳以鎮之不閲月拜公平章亊冦公)
(並命而以公監/修國史位在上)以名節自厲而險夷不易(言行録畢士/安傳公資端)
(重偉儀觀少以名節自厲貫于險/夷至長不易平生無一語過差)畢士安君子人也(帝/謂)
(冦公曰畢士/安君子人也)以幸汾為非天意(李廸言陛下幸汾亳土/木之役過往時幾百倍)
(今旱蝗之變殆天/意所以儆陛下也)以内藏為備凶荒(同上公曰祖宗初/置内藏庫欲復西)
(北故土及以備凶荒今邉無他廢陛/下用此以便國用民不勞矣言行録)李廸敬天愛民之
誠也至如㓂萊公之忠節豈非數公之推轂納交者與
澶淵之役親扶日轂尺箠笞之(蘇内翰作寇公神道碑/惟彼北戎闕      節)
(彼萊公尺/箠笞之)三十餘年絶無邉塵之警社稷之功寔加尚
之夫何小人萋菲之言易入而萊公之迹屢辭屢罷
釁鼓之言為國謀也(澶淵之役唯萊公首次親征時/陳堯叟請幸蜀王欽若乞幸江)
(南上召萊公問之公曰不知誰為此謀者/臣欲得獻䇿之人斬以釁鼔然後北伐耳)王欽若不
堪倡為投瓊之譖而公反出主北門之鑰矣(公鎮大名/州北使道)
(由之謂公曰相公望重何以不在中書公/曰皇上以朝廷無事北門鎖鑰非準不可)捋鬚之責為
公言也丁謂不平遽為下石之舉而公復渉雷陽之波
矣馮拯小人依附邪黨絶無一言及之嗟夫一萊公也
前數公之賢則薦之愛之後數子之姦則排之䧟之君
子小人其枘鑿也如此所幸仁皇維持公論收拾善類
為宼之朋者茹茅類進為丁之黨者莠稂盡除故丁謂
馮拯王欽若之佞貶斥殆盡至張士遜以曹利用之進
雖既用而亦罷王曾李廸之賢登用恐後至張知白以
嘗不阿欽若亦亟擢而就用(仁宗謀相王曾薦呂夷簡/曹利用薦張士遜利用既)
(得罪士遜亦罷李廸曰丁謂好邪利用馮拯亦相朋黨/王曾言謂合雷允㳟擅移皇堂於絶地太后怒貶謂王)
(欽若為相張知白叅政與/議論多不合以疾辭位)不特此也王隋陳堯佐以老
病不和而去(闕望者多别録云韓琦常言天下事不如/人      仁宗王隋陳堯佐為輔相皆老)
(病而不和中書亊多而去韓闕不中立/二人叅預又頗以私意害公皆請罷之)呂夷簡以斥逐
臺諫而去(仁宗廢郭后夷簡飭有司無得受䑓諫章奏/貶孔道輔范仲淹王曾斥夷簡嘗紀賂市恩)
(罷相判/許州)至于慶厯隂消陽長帝賚良弼故光輔王室中
外嬉逰(溫公撰韓公琦祠堂記故能光輔三朝大濟艱/難使中外之人餔啜嬉逰自若曾無驚親傾聽)
(切語之警坐置天下/於大寧公之力也)而向所施行杜衍亦以時上之衍
亦若人也(是時仁宗以天下多事急於求治因詔輔相/杜衍曰朕用韓琦范仲淹富弼皆中外人望)
(有可施行宜/以時上之)麻拜中庭縉紳相賀而用賢堅信龎籍力
請之籍亦若流也(文彦博與富弼同拜宣麻之日士大/夫以得人相慶天下謂之文富上曰)
(吾得二相賢於/夢卜矣長編)公亮受遺責重節堅而亞勲定䇿之碑
屹立焉(曾公亮嘗與韓忠獻公力賛仁宗早建太子以/為天下萬世之本至是感悟儲貳乃定配享英)
(宗廟庭篆其碑首曰兩/朝顧命定䇿亞勲之碑)晏殊不求恩澤而天子勤渠之
問有寵焉(公為相務薦賢范仲淹孔道輔皆出其門未/嘗為子弟求恩澤其在陳州上問宰相曰晏)
(殊居外未嘗有所請其亦有所欲耶宰相告公/公自為表問起居而已故及薨天子哀悼之)昌朝學
問得象謹重而聖徳一詩濃墨大書侈言而為盛事焉
是時也左臯右䕫前伊後周不是過也至使執中之俗
吏且以至公而結主知(東坡志林云軾謂陳執中俗吏/耳持以至公猶能取信於上)
宋庠之無所作為不失為雍雍有徳之君子(塵史宋元/憲雍雍然)
(有徳之君子也既叅大政朝廷無事日閲文史後既登/庸尤務清浄無所作為有為者病之公嘗自謂時賢多)
(以不才誚我因為自詠詩曰我本無心士終非濟世才/虛舟人莫怒疑虎石嘗開蚊負愁山重葵傾喜日來欲)
(将嘲強觧真/意轉悠哉)梁適劉沆雖貪黷挾私而亦不得逞其慾
(馬遵劾梁適貪黷怙權罷相知鄭州劉沆在相疾言者/屢加裁抑出范師道趙抃張昪言沆挾私出御史罷相)
(知應/天府)四十二年之治諸公之力多矣自熈寧大臣收用
新進韓富二公丼心觧職絳與升之引類彈冠此固不
待議耳有如安石之得志也公亮為國家舊臣唯唯不
言倒戈晩節及安石之罷相也吴充素排新法至主國
事置而不議噫風俗移人趍者瀾倒而能砥柱中流者
幾何人哉繼以柔懦之王珪剛詐之蔡確末年天子雖
有革弊之念惜乎論道之非人矣哲宗初年罷蔡確去
韓縝潞公司馬公著之舊望既相於前純仁大防劉摯
蘇頌之諸賢復踵於後拯溺救焚改絃易轍天下凜凛
慶厯嘉祐之治惜夫調停一唱玉石同區章子厚何人
哉起自謫籍濫居左揆變亂溫公之典刑講明金陵之
故事一暴未幾十寒已至元祐善政影響不存迨及建
中曾布忠彦對持相衡忠彦不能制布之巧反引蔡京
以勝之京也得志姦邪百出馴至中原之變有甚元豐
紹聖小人之用心盖不勝誅也天意祚宋人材軰出中
興以來風采一新莘夫渭老際㑹風雲立政立事毋愧
國朝諸君子之事業噫必有如徂徠者賡慶厯之詩侈
中興之盛愚何幸親見之
　　　樞府
樞府之官何始乎曰自唐始也名肇於開元官設於永
泰權重於五代而其制其意至我朝始詳且宻此其大
畧也按唐開元間張說為相改政事堂號中書門下列
五房于其後有樞宻房以主曹務本相臣以統之(唐百/官志)
(開元中張說為相改政事堂號中書門下列五房于其/後一曰吏房二曰樞宻房三曰兵房四曰戸房五曰刑)
(禮房分曹以主衆/務宰相無所不統)未始付於他官僅有其名未有其官
也自代宗永泰置内樞宻使以宦者董廷秀為之元和
則命劉光琦長慶則命王守澄不置司局不立僚属惟
承受表奏於内進呈(永泰中宦官董廷秀叅掌樞宻事/元和中劉光琦梁守謙為樞宻使)
(長慶中王守澄知樞宻事舊左右軍容多入為/樞宻廨署三間貯書櫃而已續通典餘見下注)若人主
有所處分則宣付中書門下施行而已僅有其官爾未
重其權也(以宦者為之初不置司局但有屋三楹貯文/書而已其職掌惟承受表奏於内中進呈若)
(人主有所處分則宣付中書門/下施行而已呂原明家塾記)迨至僖昭之間楊復㳟
西門季元欲奪相權建置條目乃於堂状貼黄指揮公
事此其分權之漸(舊左右軍容多入為樞宻廨署三間/貯書櫃而已亦無視事之㕔後僖昭)
(時楊復㳟西門季元欲奪宰相權乃於堂/署後貼黄指揮公事此其始也續通典)後梁用士人
而易閹宦改宻院而為崇政特命敬翔為使謀議中朝
備問左右尚未専事於外至唐以後復名樞宻往往以
宰臣兼之唐用郭崇韜晉用桑維翰周用范質王溥皆
天子腹心之臣得議軍國大事其權與宰相等至是始
重矣藝祖受命以東府掌文事叅政佐之西府掌武事
副使佐之百司長官及監司長吏皆得専達或奏朝廷
或申中書事大則進呈取㫖除敕宣命而小則批状直
下本路本州故文書簡徑無滯有使有副使有簽書有
同簽書有知院有同知院使副則始命魏仁浦趙普簽
書同簽則始命石熈載郭逵知院同知則始命張遜溫
仲舒(國朝樞宻院與中書對符文武二相號為兩府建/隆元年以魏仁浦吴建祚為樞宻使趙普為副使)
(周末闕副使至是始置太平興國四年以石熈載為樞/宻直學士以簽書院事簽書之名始此淳化三年以張)
(遜知院事溫仲舒冦準同知院事同知院之名始此治/平中以郭逵同簽書院事同簽書之名始此舊制樞宻)
(院有使則置副使有知/院則置同知院㑹要)且不寧惟是有不𢃄正官充使
如趙普為檢校太尉充樞宻使是也有樞宻𢃄節度如
曹彬為檢校領忠武節度是也或以文官充使則始於石
熈載為戸部充使也或儒臣以樞使兼使相則始於王
欽若等守本官檢校太傅同平章事充使也(五代置樞/宻使國初)
(因之建隆三年趙普為檢校太尉充樞宻使不𢃄正官/充使自普始也開寳九年曹彬為樞宻使領忠武等節)
(度使樞宻𢃄節度自彬始也太平興國六年石熈載為/戸部尚書充樞宻使以文資正官充使自熈載始也祥)
(符五年王欽若陳堯佐並守本官檢校太傅同中書門/下平章事充樞宻使儒臣以樞宻使兼任相自欽若等)
(始也聖/朝職畧)非制之詳耶然國家立極五代弊政掃除殆盡
獨此不廢盖有慶厯議臣請併中書而仁宗不之併(慶/厯)
(張方平言樞宻院起於後唐權宜/之制請罷併其事於中書不報)元豐議臣請廢宻院
而神宗不之廢(元豐改官制議者欲廢宻院歸兵部神/宗曰祖宗不以兵柄歸有司故専命官)
(統之互相維制/不從續㑹要)推原其故其美意有二盖宰相平章軍
國兵事可知也而兵之籍則不與殿院兼總兵馬兵籍
可掌也而兵之符則不在發兵大權盡歸宻府體統相
維㒺有偏失噫車徒之數司馬所掌調發之權冢宰所
主周人維持之意而我朝得之此其意一也邉事興則
相與其職邉事寧則樞任其事西師之興以宰相呂夷
簡章得象等兼樞宻未幾以兵休而罷渡江之初以宰
相張浚等兼樞宻未幾以邉寧而罷噫蠻夷之事特専
作士誓師之舉亦命宅揆虞廷文武相通之意而我朝
得之此其意二也制雖漢唐意實傚古夫如是何嫌何
疑而廢之耶是職也氣節清謹者任之而輕險奸回者
不與也威望隆重者居之而浮薄淺陋者不與也是故
風寒親幸決䇿江南杯酒從容藩臣觧職趙中令之為
有功始平西蜀囊無寸錦終克金陵民皆安堵曹武恵
之為稱職太祖所任樞臣者八人而趙曹為之冠(曹彬/趙普)
(吴延祚李承矩王仁瞻/李處耘楚昭輔魏仁浦)罷綏州之役而時論所稱辨繼
隆之奏而力争不已時有錢宣靖焉(玉壺清話曰時言/者請城綏州積兵)
(禦黨項詔公自魏乗疾傳往按至則乞罷其役時論韙/之  記聞李繼隆與轉運使盧之翰有隙欲䧟之罪丞)
(相呂端等皆不敢言權/樞宻副使錢若水言之)未命之初天子已有飛白之記
既除之後復有邉政有望之喜時則有向文簡焉(太宗/飛白)
(書張詠向敏中二人名付中書曰二人者名臣為朕記/之向公自貟外郎為諫議知樞宻院止百餘日咸平四)
(年除平章事出知永興駕御澶淵手賜/宻詔令付西鄙得便益從事歸田録)太宗所任樞臣
者十六人而錢向為之首(曹彬錢若水向文簡冦凖楚/昭輔石熈載王欽若王沔張)
(先張昌言楊守一張士遜溫/仲舒劉昌言趙鎔李惟清)契丹叛盟非細故也而萊
公親扶上轂尺箠笞之(萊公在淳化為同知在至道為/參政  又為樞宻使同平章亊)
契丹請盟若少安也而馬知節言邉論兵未嘗少置真
宗之所任樞臣者二十九而冦馬又其卓卓者(曹招陳/堯叟曹)
(利用宋湜薛魁㓂凖向敏中馮拯馬知節周起趙鎔曹/珪王顯周瑩王惟美王繼英薛宗訓曹武穆李惟清任)
(中正張著張士遜夏仕/嶠楊礪韓宗訓張旻)迨至慶厯名賢軰出天下兵數
更為圗籍邉防屯戍必加全補憂邉𤨏也(歐陽脩/)北伐
虜㓂南平蠻獠料敵制勝名将莫加有武功也(狄武㐮/)
有契丹仰望而稱嘆得人者(王徳用/)有士夫聞報而酌
酒相賀者(范仲淹/)有天下顒顒望致太平者(田况/)以率
履予以重集予勃以䕫契予弼魯人石介慶厯一詩濃
墨大字若縱口而談古人噫盛哉自是而後治平則有
文彦愽(治平元年十月/文彦愽樞宻使)元豐則有呂公著(元豐元年呂/公著同知樞)
(宻院三年遷/為樞宻副使)元祐則有范純仁(元祐元年六月范純/仁同知樞宻院事)皆
正人也皆有益於國家也噫天降時雨山川出雲氣類
相感非偶然爾雖然有自來矣王顯之為使也學問寡
陋天子特取軍戎三篇以賜之慮其不學問惰矣夏竦
之除樞也衆議紛紛天子親書文行忠信四字以勉之
慮其有黍厥職矣(慶厯/三年)天㴠地育故應有此然此特上
人之力也有若先正諸賢維持公論彦卿主兵趙中令
以宣懐之(太祖欲使符彦卿典兵宣已出趙韓王懐之/請見出彦卿宣進之土曰宣何以復在卿所)
(韓王曰臣托以處分/之語末備復留之)張耆為使晏殊以力争之(晏殊𫝊/天聖中)
(太后以張耆為樞宻使殊言朝廷雖乏賢/亦宜以中才處之如耆者但富貴之可也)宋約為簽書
王金陵謂與牛仙客無異(熈寧初以宋約為簽書王安/石云與明皇牛仙客無異)
郝質欲在西府韓公琦謂不可比狄青(韓琦𫝊/)白麻未
追言者十八(夏竦/)簽書未惬䑓諫交章(郭逵𫝊/)噫祖宗
㴠育既如彼先正維持又如此則堂堂北樞孰非正人
端士乎
　　　六部(論古今六部分合/)
周之分典其職有六唐之設官亦如其數然則唐之六
部其源流於周歟(通典注自宋齊以來分定為六曹稍/似周禮至隋六部其制益明大唐武)
(太后遂以吏部為天官戸部為地官禮部為春官兵部/為夏官刑部為秋官工部為冬官以承周六官之制)
盖尚書舊不分曹而分曹始於西漢尚書舊不以曹名
為號而定號始於東都(成帝建始四年置尚書五人一/人為僕射而四人分四曹各有)
(其任又置三公曹是為五曹尚書舊不分曹至是始分/曹通典注  光武親覧吏職改常侍曹為吏部曹主選)
(舉齋祀事漢末改吏部為選部靈帝以侍中梁鵠為選/部尚書舊尚書雖有曹名不以為號至是以曹名為號)
(晉/志)魏晉而下或分而五或析而六未有定貟也(魏有五/曹晉置)
(六曹渡江有五尚書宋齊梁各有六尚書陳置尚/書五貟後周依周官置六卿隋改為六部尚書)唐因
隋制六典建官而六部之制始定(唐因隋制/六典建官)國朝鑒藩
鎮之弊乃以尚書郎曹出領外寄皆為定官特以寓禄
秩序品位而已(國朝太祖太宗鑒藩鎮之弊乃以尚書/郎曹寺官出領外寄三嵗一易坐鎮外)
(重分裂之務尚書侍郎郎中貟外郎與九寺五監皆為/定官特以寓禄秩序品位而已省䑓寺監往往他官兼)
(領神宗即位慨然欲更其制熈寧末始命舘閣校唐六/典元豐二年以摹本賜羣臣乃置局中書命翰林學士)
(張璪等詳定八月下詔肇新官制凡省䑓寺監領定官/者一切罷去而易之以階五年詳定所上寄禄格而省)
(䑓寺監之官各還/所職矣中興㑹要)神宗慨然舉六典之制而盡復之向
之曹局各還所職時元豐五年也(見上注/)而六部之名
始復至侍郎之名漢已有之而今侍郎之任則自隋置
也(侍郎之名舊矣漢凡諸郎掌更直執㦸宿衛諸殿門/以侍衛之故通謂之侍郎至隋煬帝六年尚書六曹)
(各置侍郎一人今之侍郎其/置自此始也六典及通典注)郎中之名漢亦有之而今
郎中之任則自唐置也(漢三署郎有郎中之名主作/文書唐置六部郎中通典注)貟
外之名古未有之而貟外之官則自隋置也(通典隋開/皇三年尚)
(書二十四司各/置貟外郎一人)此六部分局設属之源流爾愚嘗推攷
古今設官之意盖周之六卿統於大臣故若分而實合
唐之六部紊於寺監故雖繁而實曠元豐以前名雖未
正而事權歸一實有得於周元豐以後制雖盡復而冗
貟未併未免類於唐然則循周之制復周之意其在今
日乎夫周以冢宰征師於諸侯司徒以旗致萬民宗伯
以軍禮同郡國司馬大合軍以從司㓂凡周人兵民之
權若不歸於一也(並見周禮/本官注)而不知實以三公兼之則
其權未始分異時呂伋虎賁逆王之日盖太保命之而
不見其危疑卒遽之事則是三公統之之由也(書顧命/)
邦布出入掌之外府金玉收藏掌之玉府九貢九賦之
入掌之内府其他如幣帛之物租賦之用泉布之利散
主於六官之属者若不一也而不知皆大臣得以均節
㑹計之(天官/太宰)則又曷嘗不一哉異時上之人無用度之
私下之人無賜予之濫則是又其區處財用之有人也
豈非周之六卿統於大臣故若分而實合歟唐一尚書
之分為其属者有四是為二十四司矣二十四司之分
佐其長者有三是為侍郎郎中貟外矣令僕率其属丞
郎分其行郎中貟外判其曹則何所不包亦何所不任
夫何六部之外又有九寺九寺之外又有四監戸部之
財散於司農少府禮部之儀裂於太常鴻臚光禄勲與
膳部之權衛尉掌庫部之事太僕侵駕部之職其餘四
監又以兵禮二部之所掌者而紊之不亦幾於繁乎夫
惟職掌太繁其勢必至於虛授是其繁也乃所以為曠
也(以上並/百官志)故杜佑言繁之弊有二垂二契二伯夷二伯
益之說(杜佑省官議昔臯陶作士正五刑今刑部尚書/大理卿是二臯陶也垂作共工利器用今工部)
(尚書将作監是二垂也契作司徒敷五教今司徒戸部/尚書是二契也伯夷職宗禮今禮部尚書禮儀使是二)
(伯夷也伯益作虞掌山澤今虞部郎中都水使者是二/伯益也伯景太僕掌車馬今太僕駕部尚輦奉御閑廐)
(使者是四/伯冏也)陸長源言其曠之弊則兵部無戎帳戸部無
版圗虞水不管山川金倉不司錢榖之說(陸長源曠官/文兵部無戎)
(帳戸部無版圗虞水不管山川金倉不司錢榖光禄不/供酒衛尉不供幕秘書不校勘著作不脩撰官曹虛設)
(禄俸/不請)亦知其繁乃所以為曠歟豈非唐之六部紊於寺
監故雖繁而實曠乎國初吏部則審官流外三班主之
户部則三司使判之(職畧聖朝雖沿唐制設吏部然而/名存實廢典選之職自分為四文)
(選二曰審官院曰流内銓武選二曰審官西院曰三班/院户部判院事一人以兩制以上充凡戸口田産金穀)
(食貨之政今皆源流於三司上本曹/但受天下之土貢充㑹陳庭而已)禮儀之事歸之太
常貢舉之政領之貢舉則禮部職也四方奏案歸之審
刑在京獄訟委之糾察則刑部職也(國朝禮部判部事/二人以兩制臣𢃄)
(職朝官以上充凡禮儀之使悉歸於太常禮院而貢舉/之政領於知貢舉官本曹但掌制科舉人補奏太廟禮)
(齋郎室長掌座都省集議等事刑部尚書侍郎郎中正/為階官而刑部判部事二人以御史知雜以上或朝官)
(充淳化二年以刑部復大辟案増置審刑院凡四方以/其獄來上則讞於審刑院大中祥符二年置糾察在京)
(刑獄/司)内兵部事歸樞府工部事歸三司(國朝兵部判部/事一人以兩制)
(充凡天下兵籍武官選授及軍旅卒戍之政令悉歸於/樞宻院工部判部事一人以兩制以上充凡城池二役)
(皆𨽻三司修造/案本曹無所掌)故此二部不設主判多以别官兼之盖
國朝樞宻主兵三司主財權重任隆往往與中書埓則
合兵工之部而歸之矣以名而論之稱號未正體統不
立若不及於唐爾然總戸部工部之務盡歸三司得以
權其有無制其出入而無蠧耗之弊(察官制三司主財/計至造作軍器則)
(胄案主之土木之工𨽻修造案河防之役𨽻河渠案且/國家工役之費無出於此三事其所能為蠧耗之大者)
(必命三司總之乃/可節以制度也)舉兵部三衙之籍盡歸樞府得以上
下相維彼此相制而無有握兵之慮(范祖禹言祖宗兵/法本於樞宻有發)
(兵之權而無握兵之重京師之兵總於三帥有握兵之/重而無發兵之權彼此相維不得専制此所以百三十)
(年無兵/變也)此元豐以前名雖未正而事權歸一實有得於
周者是也元豐以司封司勲之属歸吏部以度支倉部
歸戸部之二部也事劇務繁則侍郎之貟二而郎中之
貟四曰禮則祠部主客而下属焉曰兵則職方駕部而
下皆属焉曰工則屯田虞部而下属焉之三部也曹閑
局冷則侍郎之貟一而郎中之貟二(尚書六部吏部一/尚書二侍郎分掌)
(四選吏部司封司勲考功属焉戸部一尚書二侍郎分/左右曹而戸部度支金部倉部属焉禮部一尚書一侍)
(郎禮部祠部主客膳部属焉兵部一尚書一侍郎兵部/職方駕部庫部属焉刑部一尚書一侍郎刑部都官比)
(部司門属焉工部一尚書一侍郎工部屯田虞部水部/属焉每部郎官二貟知州以上資考及階官朝議大夫)
(以上為郎官也餘貟外唯吏戸刑/三部郎官各置四貟以其劇曹也)至於刑之一部都官
比部属之刑部司門属之其曹稍繁其事稍詳則侍郎
之貟一而郎中之貟四而又糾以都司(左右司郎官各/二貟通糾六部)
(號都司専佐宰相/理省事謂之宰属)察以六察(元豐五年詳定官制所言/朝廷以天下事分六曹以)
(治之都省以聽之六察以察之六曹失職則都/省在所糾都省失糾則六察在所彈上下相維)如繩之
貫如畫棊局井井乎有條也以制而言之小大有倫燦
然可觀若有同乎周爾然寺監之貟未歸六曹不免有
叢冗之弊(元豐三年劉安世言先帝時寺監長貳多不/並置今省曹所減止十餘貟寺監所増仍倍)
(乎昔故望叅酌典故凡寺監/事歸之六曹者宜盡省之)三監之權未合戸部而不
免有涣散不相通之患(元祐四年蘇轍言愿詔都/水軍器将作三監𨽻户部)此元
豐以後制雖盡復而冗職未併未免類於唐者此也今
六部星分誠有周人六典之美然事權不一脉絡不通
盍反而正之乎何者戸部之財不豐不責之戸部而流
品之不澄軍功之不實工役之繁具者吏部兵部工部
不得不任其責也刑部之刑不息不責之刑部而制作
之未明教條之未至禮部誠不得不任其責也若此等
類皆寓之以相聨相属之意則今之官非唐之官乃周
之官矣夫復何議
　
　
　
　
　
　古今源流至論續集卷五
欽定四庫全書
　古今源流至論續集卷六　　宋　林駉　撰
　　　臺官
御史古官也自周迄今無代無之然名雖相沿意實相
逺蓋以御史為𫝊命記事之官者周與戰國也以御史
平章報奏而兼察劾之任者秦漢也以御史分為四司
專劾百官之過者東都魏晉以來也唐則任彈劾之外
而復兼訴訟之事國朝則任彈劾之外而復兼言事之
責此歴代委任之大者也按周官御史五史之至微者
以中士下士為之特小臣之𫝊命令者耳(周官/御史)迨至戰
國獻書多云獻書大王御史(史/記)澠池之㑹秦趙各命御
史書事(史記藺/相如傳)而淳于髠謂齊王曰御史在前凡此皆
記事之任而糾察之責未聞焉此蓋周與戰國制也(通/典)
(曰御史之官周官有之盖掌賛書而授法令非今任也/戰國時亦有御史秦趙沔池之㑹各命書其事又淳于)
(髠謂齊王曰御史在/前則皆記事之任也)至秦人主日親政事以操其下侍
御僕從其勢益親或在中以受文書或在外以主彈擊
(通典至秦漢為糾察之任本注曰秦以御史監郡漢/初叔孫通新制禮儀以御史執法舉不如儀者是也)漢
因舊制御史大夫佐丞相兼統萬幾中丞在殿中掌圗
籍秘書侍御史受公卿奏事舉劾按章(漢表御史大夫/秦官位上卿掌)
(副丞相有両丞一曰中丞在殿中蘭䑓掌圗籍秘書外/督部刺史内領侍御史十五人受公卿奏事舉劾案章)
故張蒼為柱下御史明習天下圗書(張蒼傳蒼為御史/主柱下方書明習)
(天下圗書計籍/又善算律厯)李文為御史中丞數從中主文書事(張/湯)
(傳湯為御史大夫李文為御/史中丞數從中主文書事)陳咸為中丞總領諸郡奏
事(本𫝊元帝擢咸為御史中丞總領諸郡奏事/課第州刺史内執法殿中公卿以下憚之)此居中
受文書也叔孫通令中執法舉朝㑹不如儀(見/上)蕭望之
為大夫部按延夀之驕恣(韓延夀𫝊延夀代望之為左/馮翊而延夀遷御史大夫望)
(之劾奏延夀僭上不/道延夀竟坐棄市)嚴延年為侍御史劾奏霍光之廢
立(本傳延年舉侍御史宣帝初即位劾奏霍光擅/廢立無人臣禮不道奏雖寝朝廷肅然敬憚)此在
外主彈擊也兹盖秦漢制也至成帝以御史大夫為大司
空置長史而中丞官職如故至哀帝再更大司空之後
迄于東都而中丞出外為䑓率専任彈劾始不居中主
章奏之事(前表成帝綏和元年御史大夫更名大司空/置長史如中丞官職如故哀帝建平二年復)
(為御史大夫元夀二年復為大司空御史中丞更名御/史長史又後百官志御史大夫轉為司空因别留中為)
(御史/䑓率)専席而坐其職重也(後漢光武改為中丞與尚書/令司𨽻校尉朝㑹皆専席而)
(坐京師號三/獨坐通典)驄馬見避其望隆也(後漢桓典為侍御史/執法無所避常乗驄)
(馬京都畏之為之語曰/行行且止避驄馬御史)埋輪都亭豺狼屏迹(張綱為侍/御史安帝)
(時遣八使案行風俗惟綱最官卑年少同日受命各之/部獨埋其車輪於洛陽都亭曰豺狼當道安問狐狸遂)
(奏大将軍梁/冀罪惡云云)執法殿陛權倖知畏(陳翔字子鱗拜侍御/史正旦朝賀大将軍)
(梁冀威儀不整翔奏請以冀理/罪時權倖知畏並通典及本𫝊)自是以來權専任重魏
則簪白筆以奏不法(魏置御史八人當大㑹殿中御史/簪白筆側陛而座帝問左右此何)
(官何立筆對曰此謂御/史舊時簪筆以奏不法)晉則糾行馬以督百僚(通典晉/中丞専)
(糾行馬内司𨽻専糾行馬外雖制/如是然亦更奏衆官實無其限)宋則命中外停駐以
尊之(同上孝武帝孝建二年制中丞與尚書令分道雖/丞郎下朝相值亦得赴之餘内外衆官皆受停駐)
齊梁以來常命十人居曹以察之(齊有十人梁陳皆九/人居曹糾察不法)
兹盖東都魏晉以後制也唐制有大夫有中丞有侍御
史有殿中侍御史有監察御史復有主簿内供奉裏行
之員(通典大夫一人中丞二人侍御史四人殿中侍御/史六人監察御史十人主簿一人内供奉裏行各)
(如正貟/之半)大抵䑓事大夫總判之中丞通判之侍御史分
判之至殿中則糾班序之不整者監察則掌監祭祀諸
軍出使者其餘職事與正同爾(通典御史大夫掌肅清/風俗彈劾内外總判䑓)
(事中丞職副大夫通判䑓事侍御史掌糾察内外受制/出使分判䑓事殿中侍御史號為副端閣門之外百僚)
(不序有離立失列言囂而不肅者則糾罰之其正冬大/㑹則戴元豸乘馬加飾監察御史掌内外糾察并監祭)
(祀及監諸軍出使等凡諸供奉及/裏行雖俸禄有差職事與正同)貞元以來曰御史䑓
則天以後曰肅政䑓左䑓以察朝廷右䑓以察郡縣龍
朔改肅政為御史睿宗復詔二䑓以察京師太極復廢
右䑓而左䑓専𨽻尚書省此特沿革之制爾然以職任
論之(武太后時改御史䑓為肅政䑓凡置左右肅政二/䑓則置大夫中丞各一人侍御史殿中監察各二)
(十人左以察朝廷右以懲郡縣二䑓迭相糾正而左加/敬憚龍朔以後去肅政之名但為左右御史䑓睿宗即)
(位詔二䑓並察京師資位既等競為彈劾百僚被察殆/不堪命太極元年以尚書省悉𨽻左䑓月餘右䑓復請)
(分給尚書西行事左䑓大夫乃表請依貞觀故事/遂廢後䑓而本御史䑓官復舊廢䑓之官並𨽻焉)戴豸
糾儀縉紳皆整肅也(見/下)􁋚命出使山岳可動搖也(乾封/二年)
(韋仁約曰御史􁉅命出使不能/動搖山岳震懾州縣誠曠職矣)桞範之規拂蕭復之剛
介王義方之抗奏姦人(王義方擊/李義府)溫造之望威稱職(並/本)
(𫝊/)中書令抑置田宅監察得劾之(韋仁約奏/褚遂良)御史中丞
犯状有五監察亦得擊之(紀履忠劾/來俊臣)此不過糾督之任
然舊制御史不受訴訟有通辭状者立於䑓門候御史
出收取採如可糾則糾之略其姓名皆云風彈自永徽
中崔茂元為大夫始任受事得任訴訟矣(通典舊例御/史䑓不受訴)
(訟有通詞状者立於䑓門候御史出門外收採如可彈/者畧其姓名皆云風聞訪知永徽中崔義立為大夫始)
(定受事御史人知一日劾状/題告人姓名或訴訟之事)舊制不主刑獄惟主案効
提綱而已自貞觀末年中丞李乾祐以囚自大理滋姦
又按事多為棘寺所反乃奏䑓中置獄復得主刑獄矣
此唐自彈劾之外而得兼獄訟也(通典舊御史但聞風/彈事提綱而已其鞠)
(案禁繫則委之大理貞觀末御史中丞李乾祐以囚自/大理來往往多奸弊又按事入法多為大理所反乃奏)
(於䑓中置東西/二獄以自繫劾)國朝初無正貟止為兼官中丞除正貟
外或帶它官者尚書則曰某官兼御史中丞郎則曰御
史中丞兼某官給諫則曰某官權御史中丞事次則知
雜御史副中丞判䑓事其属有三院一曰䑓院侍御史
𨽻焉二曰殿院殿中侍御史𨽻焉三曰察院監察御史
𨽻焉三院多在外任風憲之職它官領之(職源聖朝㳂/唐之制設御)
(史䑓大夫無正貟止為兼官中丞除正貟外或帶他官/者尚書則曰某官兼御史中丞丞郎則曰御史中丞兼)
(某官給事中諫議大夫則曰某官權御史中丞事次有/知雜御史二貟副中丞判䑓事其属有三院一曰䑓院)
(侍御史𨽻焉二曰殿院殿中侍御史𨽻焉三曰察院監/察御史𨽻焉舊制三院多出外任風憲之職用它官領)
(之/)自太平興國以張巽為監察御史正官舉職自此始
也天禧始置言事御史景祐始置御史裏行元豐復置
六察其後大正官名不除大夫以中丞為長知雜御史
為侍御史言事官為殿中侍御史六察官為監察御史
其使名皆除之此特沿革之制爾然以職任論之(太平/興國)
(三年以張巽為監察御史正名舉職自此始也唐制御/史不専言職至天禧中始置言事御史其後乆不除至)
(慶厯五年殿中侍御史梅摯監察御史李京並為言事/御史唐太宗時置御史裏行至景祐中始置以處御史)
(之官卑者唐議䑓案有六監司元豐三年李定請復六/察於是以御史専領六察察在京官司又詔御史六貟)
(以三貟分領察案三貟専言事其後大正官名不除大/夫檢校官𢃄憲銜者亦除去以中丞為長知雜御史為)
(侍御史言事官為殿中侍御史六察官為監察御史舊/以中丞兼檢理使殿中侍御史兼左丞右廵使監察御)
(史兼監察使至是使/名悉罷㑹要四朝志)國朝之任御史者亦如唐人按劾
之任其清勁忠烈尤過之韓琦一代宗臣不押班細故
也而王陶極口詆之(韓琦不押班王陶/論琦有䟦扈之罪)文彦愽三朝元
老燈籠錦微失也而唐介抗䟽論之(唐介論文彦愽以/燈籠錦媚後宮求)
(遷介遂貶春州/别駕彦愽亦出)呂誨之先見(呂誨為中丞時王安石除/叅政呂誨首力彈之時溫)
(公皆以為過後安石行/新法溫公始服先見)王素之勁力(王素在䑓諌風力/愈勁帝曰真御史)
(也議者目/為獨擊鶻)鐡面御史(趙抃為御史彈劾不/避權倖號鐡面御史)鐡肝御史(四/朝)
(國史劉顗為御史言事貶蘇軾以詩送有/烏府先生鐵作肝之句世號為鐵肝御史)風采凛凛令
人膽落此亦不過糾督之任然唐制御史以局専糾百
官陸長源云諫官湏蹇蹇匪躬之士憲官湏孜孜嫉惡
之人李華序崔孝公集亦曰直躬正詞擢左補闕嫉邪
忿佞除侍御史直躬故能諫君嫉邪故能察吏是䑓憲
無預君徳之正否也(長源上宰相書曰諌臣湏蹇蹇匪/躬之士憲臣湏孜孜嫉惡之人李)
(華序崔汚文曰朝廷以公直躬正/詞擢左補闕嫉邪忿佞除侍御史)至我朝太宗置言事
御史而朝廷闕失御史得言之(見/上)呂公著諸賢復言六
察不與於言専察官司復許得言而國家大計六察得
發之又不止區區於指摘群臣細故而已(元豐八年呂/公著言御史)
(大夫比年以來専舉六察故事廢國家利害之大計察/官司簿領之細故乞罷案察只置言事御史劉摯又言)
(中丞而下十貟然止於中丞侍御史得言事外監察御/史六貟専察治官司公事文書不與於言請許六察並)
(許言/事)此國朝自彈劾之外而復兼諫諍也愚以古今御
史之職而歴攷之未嘗不嘆國朝之美意盖糾群臣之
慝易劾大臣之失為難劾大臣之失固難言人主之闕
尤為不易我國家涵養士氣崇奨直言趙中令開國元
勲固對越神明而䟦扈之態未必不自雷徳驤一言折
之(太祖寵待趙韓王如左右手御史雷徳驤劾奏普強/市人第宅上怒叱之後其弟有隣復訟其庇吏受賕)
(上怒按/問罷相)丁謂當軸用事使非䑓諌有言則其禍天下非
止如今日所觀者(蘇子由云使丁晉公之時䑓諫言事/必聽其敗已乆矣至如申公非諸公)
(共攻其短其/害必有甚也)惟演之麻鞫詠毁之(錢惟演圗相監察御/史語右正言劉隨曰)
(若相惟演當/取白麻毁之)堯佐之使御史奪之(張堯佐以女有寵於/仁宗一日除四使唐)
(介論列卒/奪兩使)曾不以卑抗尊而為嫌也噫孰知犯人主之
威而尤為難乎雷霆之威犯者必折堂陛之嚴目不敢
瞬人非䘮心誰敢冐身於斧鉞之下今先正諸賢感慨
奮發不為之折雖斥之貶之相率以為慶也叩鐶大呼
不曰沽名(明道二年郭皇后見踈仲奄孔道輔孫祖徳/蒋堂郭勸馬絳叚少連宋祁劉涣詣垂拱殿)
(門伏奏門者闔扉道輔叩銅鐶大呼/夷簡以䑓諫伏閣非美事乃逐之)叩榻論諌不曰忤
㫖(石介慶歴聖徳詩惟脩惟靖立朝讞讞言論醜酠忠/誠特逹素相之後含忠履潔昔為御史今叩予榻)
濮園之議全䑓論列(侍御史知雜事呂誨前後十一䟽/丐休王珪等議侍御史呂純仁監)
(察御史裏行呂大/防皆論稱親之非)新法之論䑓府一空(蒲宗孟范百祿/蘇公范公呂公)
(皆争新/法去)於是始足見國朝䑓論之公耳雖然有由也欲
除御史先擇舉主(元祐五年劉安世朱光庭伏覩祖宗/故事天禧三年詔諫議大夫賈黄中)
(知制誥陳知微於常叅官舉公清強敏材堪御史者一/人臣等切惟聖訓皆有微㫖何者御史之任使以糾察)
(百僚故湏先擇舉主使之引/類然亦未嘗専出於執政也)選人入䑓皆不奉詔(熈寧/中李)
(定以資淺入䑓三/舎人皆不奉詔)其居之以人者審也諫官御史不兼
職務(天禧中詔諫官御/史不得兼職務)入䑓十旬無䟽者罰(舊制御史/入䑓滿十)
(旬無章䟽者/有䑓辱之罰)其責之以言者専也言及乘輿天子改容
語闗廊廟宰相待罪(蘇東/坡論)其假之以權者重也鳯凰鳴
矣于彼高岡梧桐生矣于彼朝陽君子推原其故三咏
三歎祖宗待之之厚矣
　　　諫垣
官以諫名非古也自漢武置諌大夫専掌議論於是有
言事之官(漢官表上大夫掌議論有諌大/夫皆無貟多至數十人武帝置)盖自周季監
謗秦氏禁言腹誹心謗莫不有罪况敢昌言其事乎西
漢以來始懲壅蔽之患特立論諌之貟以作天下慷慨
敢言之氣豈非夫人之所願然言路之通固自此始而
言路之狹亦自此始也觀鄭昌訟盖寛饒之書曰臣官
以諫為名不敢不言(盖寛饒傳昌上書訟寛饒曰臣得/從大夫之後官以諌為名不敢不)
(言/)而鮑宣上書論何武亦曰官以諌諍為職不敢不竭
愚(鮑宣傳召為諫大夫是時帝祖母傅太后欲與成帝/母俱稱尊號宣為諫大夫上書云官以諫諍為職不)
(敢不竭愚上以/宣名儒優容之)夫職任諌諍然後得論天下之事而職
非當諌者謂其為越職可乎君子惜其職之有所拘也
盖自唐虞二代盛時不以諌名官而天下皆可言之人
漢唐之世特以諌名官而天下無敢言之人我朝雖仍
諌諍之貟而不拘諌諍之職公卿可諌也布衣可諌也
閭巷小民亦可諌也官共漢唐而意實虞周爾試以古
今評之群后四朝敷奏以言諸侯朝宗陳謨謀事則外
之侯伯牧守皆得言矣臯陶作士稽首颺言伯益朕虞
吁咈作戒則内之公卿師長皆得言矣鄭人鄉校得議
執政則草茅賤士皆得言矣瞽誦工諌市議道謗則農
商工賈又皆得言矣是意也行於總章衢室之間寓於
謗木善旌之際見於發言盈庭之時拳拳於都俞規戒
之頃當時諌官之名隠然於其間故曰唐虞三代盛時
不以諌名官而天下皆可言之人是也自諌議大夫之
官置於漢(武帝置諫大夫至光/武改為諫議大夫)補闕拾遺之貟增於唐
(唐武后垂拱中置左右補闕左右拾遺二官以/掌供奉諷諫開元以來左属門下右属中書)以如是
之名求如是之實霜飛白簡露奏皂囊以輔天子耳目
之任亦美矣然中郎補闕者出綰淮南之綬(汲黯𫝊臣/願為中郎)
(出入禁闥補過拾遺臣之願也上/曰君薄淮南邪出為淮南太守)愽士對䇿者往持江
都之麾(董仲舒對䇿第一拜/為愽士出為江都相)是猶可諉者曰非諫貟也
非言責也有如劉向戒外戚之専孫寳奏馮后之事皆
以大夫也(劉向𫝊遷光禄大夫時王鳯秉政倚太后専/權向以為外戚貴盛兄弟用事之故不聽孫)
(寳𫝊哀帝即位召寳為諌大夫初傅太后與中山孝王/母馮太后俱事元帝有隙傅太后使有司考馮太后令)
(自殺衆庶寃之寳奏請覆治/傅太后怒上乃順㫖下寳獄)蕭望之以諌官而出補郡
吏王吉以諌大夫而上䟽見踈皆以諌官也(蕭望之𫝊/是時選愽)
(士諫大夫通政事者補郡國守相以望之為平原太守/望之上䟽曰悉出諫官以補郡吏所謂憂其末而忘其)
(本者也朝無爭臣則不知過國無達士則不聞善王吉/𫝊吉宣帝時為諫大夫論除任子之令上以其言迂濶)
(不甚寵異也吉/遂謝病歸琅琊)然亦視如土梗屏棄不用夫職在諌諍
猶不得伸其喙尚奚望於百􁁊哉唐因漢制復增遺闕
愚意有導人使諌之意然貞元以來蒋又以右拾遺為
史館修撰(蒋又貞元九年以右/拾遺權史館修撰)穆宗之世李紳以左拾
遺為翰林學士(本𫝊元和擢進士第穆宗召為右拾遺/翰林學士與李徳裕元楨同時號三俊)
夫拾遺一職也史館又一職也翰林學士又一職也則
唐之所以任是官者亦幾於不専矣任之而不専其職
固未為唐害任之而不用其言唐之害為不小爾觀李
渤之初以拾遺召也未幾遷為補闕一諫忤㫖下遷叅
軍(李渤𫝊渤始以拾遺召嵗餘遷右/補闕以直忤㫖下遷諮議叅軍)裴潾之初以補闕
諫也一徙舎人未幾再䟽身亦再貶(裴潾𫝊潾屢遷左/補闕諫憲宗以中)
(人領使帝不用後擢為起居舎人又諫/憲宗從桞泌治丹劑帝怒貶江陵令)則唐之所以望
補闕而拾遺者亦文具矣嗟夫古者上自公卿下至工
瞽皆諌君之人也至後世結舌不鳴僅有諌垣之立耳
古者若箴若頌若議若謗皆諌君之言也至後世掃地
不存僅有諌囊之規耳今也任諌垣者未必言進諌囊
者未必信此君子深為之浩歎故曰漢唐之世特以諫
名而天下無敢言之人是也我國初官以定俸實不親
職故赴諫院者方得諫官端拱初以補闕為司諫以拾
遺為正言所以舉其職也(國初承五代之弊官失其守/者裁以定俸入而不親職兼)
(議大夫司諫正言湏降敕赴諫院供職者方為諫官端/拱三年以左右補闕為左右司諫以左右拾遺為左右)
(正言時太宗欲諫官/脩職故詔改其官)天禧之廣諫貟(天禧初詔兩省置/諫官一貟再兼職)
(務/)明道之置諫院(明道元年陳執中為諫官屢請/置諌官六是以門下為諌院)所以
重其職也元豐正名散騎常侍不除而諫議大夫遂為
諫垣之長其属有司諫焉有正言焉而三者各分左右
焉此諫官沿革之制也(元豐正名左右散騎常侍各一/人既闕不殊而左右司諫大夫)
(遂為諫垣之長専言責焉左𨽻門/下省右𨽻中書省掌規諌諷論)然國朝雖仍漢唐之
官而實得虞周之意三百餘卷上裨君徳(田錫遷諫議/大夫凡進三)
(百餘卷真宗見之必荘/嘗比之曰朕之汲黯也)一十九章極詆時弊(劉安世十/九章論蔡)
(京時為諫/議大夫)諫議大夫之有人也御筆新除歡動朝野(慶/厯)
(歐陽永叔張安道王素俱除諫官蔡君謨以詩賀曰御/筆新除三諫官喧然朝野兢相歡當年流落丹心在自)
(古忠良得路難必有謀猷禆帝治直湏風采動朝端世/間萬事俱塵土留取功名乆逺看三人以其詩薦之於)
(上尋亦除諫/官涑水記)御筆親題名留殿壁(魯宗道為正言事有/遺誤風聞彈䟽御筆)
(題殿壁/曰魯直)司諫正言之有人也不特此爾四諫之稱侈為
美談(歐陽脩余靖蔡襄王素/為諫官時謂之四諌)四賢之名播在流詠(范文/正公)
(言事忤大臣貶余靖上䟽論救落職尹洙歐陽/相繼抗䟽亦得罪蔡襄作四賢一不肖之詩)若此者
又班班可紀也兹任言責者知無不言言無不盡爾至
若鄒浩之為正言也不陳孟后之事而曾誕玉山客問
之篇隂諷潛刺聞者若愧(四朝國史曾誕與右正言鄒/浩友善孟后之廢誕三與浩)
(書勸使力請后浩不報及浩以諫立劉后南遷誕著玉/山主人對客問一篇以譏之識者或以比韓愈諍臣論)
高若訥之為司諌也不言仲淹之去而蔡襄不肖之詩
極口深詆略不少貸(見上/)故雖庸庸𤨏𤨏之流亦為挺
挺敢言之氣失在諌垣救在縉紳以此觀之我朝之諌
諍者何特諌垣一二貟哉又嘗舎是而觀之百執草茅
田野之公論矣外任漕䑓亦許奏事(歐陽脩/)出為郡倅
得議建儲(司馬公/)是在外群臣得以奏封不曰越職以
希恩也身居貟外挽衣論列(㓂萊公/)職為監門上書言
事(鄭俠為監門/上書言新法)是在内微職得以抗議不曰出位而賈
名也山林布衣抗論行都(張齊賢/)上庠諸生䟽陳中道
(太學生江煒時為靖國/中陳大中至正之道)草澤之士敢議國政不曰猖狂
而加罪錦工獄吏引對殿陛(王賛/)大名細民伐鼓論事
(大中祥符九年大名府民伐登聞/鼔訴秋旱詔遣官披視蠲其賦)閭閻之夫敢言朝政
不曰誹謗以速刑自上而下由貴而賤皆為論列之人
爾故曰我朝雖仍諌諍之官而不拘諌諍之責者此也
　　　翰苑
玉堂賜篆景仰彌文寳𢃄横金敬佩新渥榮矣哉翰苑
之選也(東坡謝翰/林表云)然嘗攷建置之由矣西漢以來代言
委諸尚書未有是官爾(通典漢尚書郎直宿建禮門奏/事明光殿下筆為詔誥出語為)
(誥/令)魏晉以後代言委諸中書亦未有是官爾(通典梁用/中書舎人)
(居詔誥之任注魏晉以來詔/誥皆中書令及侍郎掌之)而翰林建職其自唐始歟
夫翰林院者藝能伎術召見之所處也(韋執誼翰林政/事翰林院者在)
(銀䑓門内以藝能伎/術召見之所處也)貞觀間時召學士草制而名號則
未聞焉乾封間始號北門學士而他號則亦未聞焉開
元初始選朝官入居翰林供奉别㫖而定名則亦皆未
聞焉迨至二十六年而翰林學士之名定矣(自太宗時/召名儒學)
(士草制然猶未有名號乾封以後始號北門學士元宗/初制翰林待詔掌四方表䟽執答應和文章繼以詔勅)
(文誥悉由中書多壅滯始選朝官有詞藝學識者入居/翰林供奉别㫖然亦未定名制敕書詔猶分任集賢開)
(元二十六年始以翰林供奉改稱學士别建學士院於/翰林院之南俾専内命其後又置東翰林院於金鑾殿)
(之西隨上所在選用益/重職林及翰林故事)國朝翰林雖掌内制而學士或
領外制其文書皆知制誥主之(國朝翰林學士掌内制/淳化二年以翰林學士)
(賈黄巾蘇易簡司管勾差遣院而學士領外司自此始/自學士兼領他司止與職名同元豐官制行始専内制)
(故必𢃄/知制誥)有承㫖有學士有直院有權直院承㫖以久次
居之(唐始以鄭絪為承㫖國朝承㫖不常/置以院中久次者一人充續㑹要)學士多以外
制除之直院以資淺者充之(國朝開寳二年以中書舎/人李方知制誥盧多遜並)
(直學士院而直院之名始此㑹要塵/史云但以資淺者為之其實正官也)權直以他官暫行
之(開寳六年以知制誥張詹權直翰林院而權直之名/始此凡他官入院未至學士謂之直院學士俱闗他)
(官暫行文書謂/之權直㑹要)元豐正名而後翰林之職定矣嗟夫水
遶瀛洲花圜周廡外喧既寂内務靡華清之極也西聮
金鑾北瞻銅樓晨趍𤨏闥夕宿嚴衛宻之至也備待顧
問辨疑釋非發演絲綸據古援今任之重也自非天才
㧞萃已徳邁倫未有不沗厥職爾李白嘗為翰林供奉
矣雖一時應制摛辭奴僕力士然未幾神遊八極不可
覊絆者才為之累也(唐李白𫝊白為樂章帝爱其才嘗/侍帝醉使高力士脱靴後白浮游)
(四方於采石騎/鯨捉月而死)張洎亦嘗為翰林學士矣雖一時侍詩
侑酒勢有華盖之逼然未幾而儀同之詔不下卒受楊
國忠之謗者徳未足於此也(本𫝊/)自開元至咸通翰苑
顯名者一百八十九人為相者五十有三(元宗八人肅/宗四人一相)
(代宗六人一相徳宗二十二人七相順宗二人一相憲/宗二十四人十相穆宗七人一相敬宗三人一相文宗)
(三十四人十相武宗八人三相宣宗三十/九人十一相懿宗以後三十六人七相)非不侈為美
談然求如正諌自任閹宦知懼(李絳為翰林學士孜孜/以正諌為己任嘗極論)
(中官縱恣/人皆憚之)草詔一下士卒感泣者能有幾人哉(陸贄為/學士從)
(幸奉天下詔山/東士卒感泣)至于國朝與唐異矣紫詔白麻流布中
外金坡玉堂選遴才徳且以尚書而為翰林下遷也而
太祖乃曰深嚴之地當以宿儒處之(長編乾徳元年上/謂宰相曰北門深)
(嚴當擇審重士處之范質曰竇儀清介謹重然在前朝/已自翰林遷端明今又遷兵部尚書難於復召上曰禁)
(中非此人不可卿當/諭朕意勉再赴職)據平資而除翰林非超遷也而太
宗乃曰學士之職清貴非可以他官比之(張洎欲遷翰/林太宗曰學)
(士之職清切貴重非/他官可比金坡遺事)是用人不以資而以望矣和㠓以
文得寵可用也而眸子不正竟不居以近侍(太祖以和/㠓善文寵)
(待之欲召入翰林謂近臣曰㠓眸子/眊然胸中必不正不可以居近侍)范杲獻記求進亦
可用也而躁競可厭終不除以内制(知制誥范杲數致/書宰相求入翰林)
(嘗出一篇示李昉曰先公謂杲才任學士故以付杲/於是獻玉堂記請備其職上惡其躁競不使居内)是
用人不以文而以行矣此選用之意然也蘇易簡張洎
皆興國之翰林矣清浄玉堂中之詩而太宗特示易簡
焉(蘇易簡時為承㫖張洎為學士上䟽數千言太/宗賜蘇易簡詩云翰林承㫖貴清浄玉堂中)豈非
洎之徳行不及文學(執政欲用張洎上曰極知洎文/學不下士安苐徳行不及爾)蘇
之忠孝形諸歌詠歟(太宗賜易簡言曰君臣千/載㑹易簡曰忠孝一生心)楊億晏
殊皆景徳之翰林矣前席待名賢之詩而真宗特賜楊
億焉(真宗御筆七言詩賜楊億曰承明近侍究儒𤣥苦/學勞心疾已痊善保興居調飲食副予前席待名)
(賢/)豈非億能不草冊后之制(真宗欲册皇后上欲得楊/億草制使丁謂諭㫖曰大)
(年勉此不憂不富貴億曰此富/貴非所願也乃命他學士草制)而殊丼奉相謂之詔歟
(天禧三年丁謂復相召學士劉筠草復相制筠不/奉詔乃更詔晏殊殊遇筠側面而過盖有所愧也)此勸
勉之情然也賜以錦袍(十月朔舊賜紅錦袍淳化三年/代以細花盤鵰錦賜丁丞相一)
(等/)錫以金盞(神宗賜王珪/以盤龍金盞)設以紫花之座(神宗設紫花/座賜王珪坐)
榮以金蓮之燭(哲宗時蘇軾為翰林學士入對命坐賜/茶曰中翰須盡心事官家報先帝知遇)
(出撤金蓮/燭歸院)或不覺前席(英宗朝/張方中)或命坐賜茶(見上/)或待
舊臣以賔友(太宗以賔友/待蘇易簡)或見宰相以客禮(孫抃/)此待
遇之禮然也噫選用謹矣勸勉至矣待遇之恩復厚矣
則雍容禁坡回翔仙境參決國論發揮天語其忍負之
哉是故條畫兵數稱為頗牧有李文定焉(李文定公廸/在真宗時為)
(學士上問陜西兵幾何對曰臣向在本道以冊書兵馬/糧草之數以備調發今猶佩置囊中帝令探取之目黄)
(門取紙筆令具䟽帝曰不/意頗牧復在吾禁中矣)兼有文學可比董楊有司馬
公焉(神宗擢司馬光為學士自謂知制誥不敢濫居况/堪為學士乎又三䟽力辭上從容問光曰古之君)
(子或學而不文或文而不學惟董仲舒楊雄兼之卿有/文學何辭為光曰臣不能四六上曰卿既舉進士取高)
(第賦亦四六也以告勑/授光光不得己受之)有文章典雅者(張方平在翰林/上手札褒之曰)
(卿文章典雅/有三代風)有文行兼著者(真宗朝召學士梁顥夜對/論及人物上曰文行兼著)
(如趙安仁者有/幾遂為學士)噫盛哉不特此爾唐之翰林妄為弄辭
艶曲無所規正(如沈佺期為學士為弄辭/李白為翰林作樂章之類)陋也而我朝
歐陽公宮帖亦不忘規諫之意(歐陽脩宮中之/帖亦不忘規諫)唐之内
制不聞封還間以給事郎為之(袁高為給事封還/盧相刺史詞頭)拘也
而我朝劉筠亦不草丁謂之制(見上注/)此尤翰苑之盛
也子瞻堂堂如山如河此魯直賛誦東坡也愚以先正
諸公亦何歉於斯云
　
　
　
　
　
　
　
　
　古今源流至論續集卷六
欽定四庫全書
　古今源流至論續集卷七　　宋　林駉　撰
　　　史院
有編史之名有編史之官有編史之所此三者不可不
論也且三代國史之名其來尚矣至漢有所謂髙祖傳
孝文傳漢著記(前藝文志髙祖傳十三篇髙祖大臣述/古語詔䇿孝文𫝊十一篇文帝詔䇿漢)
(著記百千卷師古/曰若今起居注)有所謂楚漢春秋(陸賈作楚/漢春秋)禁中女
史(漢武帝有禁/中起居注)宗室屬籍(漢表三王世家宗/正者主諸劉屬籍)迨唐始加
詳焉玉牒始著於李衢(續通典開成二年修玉牒官李/衢奏命名勑有以皇后玉牒為)
(名/)㑹要始著於蘇冕(唐徳宗貞元間蘓冕始為唐㑹/要四十卷崔鉉又續四千卷)日
歴始詳於韋執誼(唐貞元初韋執誼奏修撰私家紀録/非是望令各撰日歴館中詳定從之)
(此日歴/所從起)實錄雜著於長孫無忌呉競諸人之手(長孫無/忌作太)
(宗實録四十卷知㡬/作髙宗實録三十卷)而又國史有書(舊唐書/)政要有書
(唐太宗/政要)時政有記(姚璹請立/時政記)國朝以來因唐玉牒㑹要
日歴實錄之外駮定是非列為志傳者國史也捜求事
迹不入正史者别為一書也(天聖五年王曽言欲採實/録日厯時政記起居注其)
(問事迹不入正史者别為/一書與正史並行從之)纂集盛美有聖政焉編摩典
章有寳訓焉曰政要(富弼修三/朝政要)曰帝學(范祖禹編仁/宗訓典帝學)曰
太平故事(元祐二年龔夬言仁宗朝/命近臣脩三朝故事乞續)曰中興要略(髙宗/有中)
(興要/略)至是其書始備矣三代太史之官其𫝊逺矣(通典/夏有)
(終古商有髙勢周則/有禮太史皆太史也)至漢世有太史公以掌筆削(太史/公司)
(馬/談)有中丞以收圖書(漢表御史有兩/丞收蘭臺圗籍)有宗正以掌属籍
(見上/)迨唐復加盛焉以宰相而監國史則為監脩之官
(唐太宗以宰相監修國/史如房𤣥齡甞為之)以史館而撰國史則為脩撰之
官(唐初令狐徳棻請脩近史遂命脩撰名/始於此唐史館脩撰四人掌脩國史)國朝以來因
唐監脩脩撰之外乾興命宰相馮拯提舉(乾興元年命/司徒監脩國)
(史馮拯専領/提舉監脩)淳化以董元亨為史館檢討則又有檢討
(淳化二年以殿中丞郭延澤太子/右贊善董元亨並為史館檢討)大抵提舉監修惟提
大綱檢討惟事捜閲所以専史職者脩撰而已(聖朝職/畧宰相)
(監修但提大綱檢討官捜/閲校對惟脩撰實専史職)至是其官始詳矣成周志書
皆藏外府(周禮本/官注)至漢有殿中蘭臺之藏(漢表御史丞/在殿中蘭臺)
(掌圖籍/秘書)金匱石室之貯(遷為太史令紬史/記石室金匱之書)名山大川之
所(遷作史記副/本藏之名山)迨唐則加重焉著作有局所以編史也
(唐初著作郎掌脩國史及/製碑頌之属分判局事)四庫有號所以藏史也(唐有/四庫)
(國史命校書/郎刪正之)國朝以來因唐著作局之外新寺建殿三
班設局宗正置寺此則為玉牒之所(祥符八年建玉牒/殿于新寺至熙寧)
(三年玉牒於三班院置局後徙編脩院自元豊官制行/分𨽻宗正寺官六年詔宗正寺脩玉牒照用日歴所文)
(宗中興/㑹要)門下置院(國朝以宰相兼監脩國史修撰直館/檢討無常員掌修日歴舊於門下省)
(置編脩院修纂/日歴四朝志)宣徽有藏(國朝監修國史一人以宰相/為之掌修日歴及典司圖籍)
(之事凡國史别置院於/宣徽北院之東以藏之)秩書立局(元豊官制行歸秘書/有國史案以著作佐)
(郎修纂/日歴)此則為日歴之所其餘國史等書或編於史院
或修於史館盖不一所至是編書之所益重矣噫此特
其制爾至編史之意其可不論歟自漢以來有述作無
法之患自唐以來有更易不定之弊國朝元祐以前有
踈略未備之失元祐以後有誣謗不實之過請論之司
馬遷紬石室之書紀數千年之事此漢之正史也然項
羽以奸猾之雄假竊名號而帝紀反列之惠帝承正統
之傳在位有年而帝紀反削之遷之所紀是耶非耶(正/帝)
(紀詳見/史記)孟堅觀東觀之書述二百年之事亦漢之正史
也然劉歆䛕莽之恥名教罪人而本𫝊闕而不書(劉歆/奉符)
(命於王莽/傳不言之)黄覇潁川之政吏治冠冕而循吏則去而不
傳(本𫝊/)固之所𫝊公耶私耶此述作無法之患是也唐
自太宗欲觀史而史不得行其直(禇遂良𫝊見/起居注載)自房𤣥
齡監修國史而史又不得以行其直(本傳/)敬宗曲筆變
亂名實(許敬/宗𫝊)張說祈改竄易是非(張說祈改魏元忠之/事吴競不肯本傳)
獨韓昌黎一代儒宗道醇氣勁所作順宗實録粗伸其
意而紛紛之議至後世猶不已宣宗追恨至於竄易無
全篇而後止文公天刑人禍之言豈非有為而言歟(本/)
(傳/)此更易不定之弊是也國朝以來其史又何如哉自
今觀之自建隆元年至開寳八年耳目所接未逺也而
史臣逼於權勢多所回避實錄所載頗有脱略至命李
沆等脩之為卷五十而太祖之實録始詳(長編淳化五/年太宗語宰)
(相曰太祖朝事耳目相接今實錄中頗有漏畧可集史/官重撰蘓易簡對曰近代委學士扈䝉修史䝉性巽怯)
(逼於權勢多所回避甚非直筆㑹要咸平二年六月監/修國史李沆上太祖實錄曰前實錄僣主偽臣頗全事)
(迹今之所紀坦然明白其實録五十卷并/事目二卷謹與舊本同進帝覽之稱善)自慶厯四年
至熙寜三年歲月相距未久也而史臣亟欲成書㑹要
所載尚有遺事至命王珪等修之為卷三百而仁宗之
㑹要始備(熙寧三年翰林學士承㫖王珪言伏見國朝/㑹要凡朝廷檢尋故事未嘗不用此事然止)
(修至慶厯三年其後事迹恐嵗久浸成淪墜又當時亟/欲成書及欲廣其部帙故其間尚有遺事而所載多吏)
(文恐不足行逺欲乞差官下史院自慶厯四年以後續/修至熙寜三年庶成一代之典詔可㑹要又元豐三年)
(九月宰相王珪上國朝㑹要三百卷仁宗時修㑹要自/建隆止慶厯四年一百五十卷熙寧初珪請續之凡十)
(二年乃成止熙寧十年通/舊増損成二十卷長編)甚者君臣獻替不著話言況
餘論乎(至道三年錢若水言太平興國八年已前君臣/獻替不著於話言淳化五年已前親决萬機不)
(聞於䇿府許/臣等披訪)親决萬機不聞策府況他務乎(見上/)元昊
稱臣頗闗國體而皆不書之況軍國諸事乎(嘉祐四年/修撰歐陽)
(修言切見元昊自初僣敇至稱臣始/終事節皆不曽書其於他事又可知)此其疎略未備之
失然也神宗實録之修聖謨可覆也蔡卞何人哉尊私
史而壓宗廟薄神考而厚安石至陳瓘尊堯之集出而
誣謗之迹彰(建中靖國曽布奏請以王安石付史館蔡/卞修神宗實録陳瓘極論之遂作尊堯集)
(其序云昔紹聖史臣蔡卞用王安石日録以修神宗實/録薄神考而厚安石尊私史而壓宗廟臣居諫省請改)
(裕陵實録及在都司進日録卞云云/故以臣所著日録論名曰尊堯集)哲宗國史之成典
章具在蔡京何人哉以私憤而揺公道謗宣仁而貶司
馬至范冲辨誣之書成而誣謗之罪著(髙宗紹興四年/謂宰臣朱勝非)
(曰神宗哲宗實録事多失實范祖禹有子名冲者令兼/史事勝非奏曰神考史縁入王安石日録哲宗史經蔡)
(卞蔡京之手議論多不公今䝉刪修天下幸甚已而范/冲辭免勝非曰冲謂史館専修神宗哲宗實録而其父)
(祖禹當元祐間任諫官復坐死嶺表而神宗實録又經/祖禹之手今令重修則凡出京卞之意者不無刪改恐)
(其黨未能厭服上曰以私意増添不知當否勝非曰皆/非公論上曰然則刪之何害冲遂修神宗實録乞别為)
(考異書明去取之意重修哲宗實録考其/議論多誣請别為一書以辨誣為名從之)此有誣謗失
實之過然也今鴻藻麗筆刋定蘭臺述作公矣瑶編金
軸緘藏秘閣紀録定矣固無漢唐之患有如更化以來
㑹要之書肇於嘉泰迄於嘉定典章憲度之彰明本末
源流之炳煥至刪集之大則在於戮權臣之竊政此又
無遺事也玉牒之書前乎開禧後乎慶元金枝玉葉之
繩繩豊功偉績之浩浩至編次之要則在於辨宗臣之
被誣此又無失實也是書也上以慰祖宗在天之靈下
以垂子孫奕世之休豈不偉歟豈不偉歟
　　　館閣
聲華當健筆灑落富清製此非杜甫秘監之詩乎(杜甫/贈李)
(邕秘書監詩曰惜昔李公存詩林/有根柢聲華當徤筆灑落富清製)義苑手秘寳文堂耳
驚霆此非韓愈校書之詩乎(韓詩贈張徹濡墨竄舊史/磨丹注前經義苑手秘寳)
(文堂耳/驚霆)嗟夫東璧騰輝(晋天文志東璧二/星下應圖書秘府)太乙秉藜(拾/遺)
(記曰劉向校書天禄閣夜有老人著黄衣扶藜杖出火/丹以照向向問姓名荅曰我是太乙之精上帝聞卯金)
(之人有博學/者下而觀焉)天所應也蓬萊仙境(漢崇東觀禮儀時/人羡為蓬萊島仙)瀛
洲清選(唐太宗開𢎞文館召十/八人學士號為登瀛洲)人所羡也使居是選者
非如杜韓二公之所稱賛寧不忝厥職耶自漢有石渠
石室延閣廣内貯之外府蘭臺秘書麒麟天禄藏之内
禁此杜佑之說也(通典漢武時圖籍志在石渠延閣廣/内秘府之室謂之秘書又有御史中)
(丞掌蘭臺秘書及麒麟/天禄閣藏之於内禁)然考之三輔故事石渠之閣在
未央殿北以藏秘書(施仇/傳注)則石渠不得謂之外府而七
略亦謂外有太常太史愽士之藏内有延閣廣内秘室
之府則延閣廣内亦禁中之藏矣故天禄為大夫校書
之所(劉向遷光禄大夫領校五經秘書劉歆哀帝為侍/中大夫遷光禄大夫領五經卒父業楊雄為大夫)
(校書天/禄閣)石渠為諸儒講經之地(孝宣詔諸儒講/五經於石渠)蘭臺石
室則在殿中為史官著述之居(遷為太史令紬/石室金匱之書)至後漢
圖書秘記入於東觀亦如西都之所藏(後漢圖書在東/觀通典餘見上)
則漢之圖書皆藏於内也夫内禁宻勿秘殿森嚴使諸
儒出入其中議論商確漢之意亦厚矣夫何揚雄校讎
忍為劇秦(揚雄作劇/秦美新)劉歆集議甘心事莽(劉歆集七藝/嘗奉符書於)
(王/莽)求如劉宗老乃心王室者有幾人哉(本傳/)噫西都猶
爾况東都乎自晋人置秘書監并統著作局掌三閣圖
書而秘書之府始居於外(通典晋恵帝永平置秘書監/屬官并統著作郎又東晋置)
(秘書監掌三閣圗書自/是秘書之府始居於外)自隋人寫秘閣之書分為三品
於觀文殿東西廊貯之而秘閣之書始藏於外(隋志/云云)至
唐之藏書尤非一所曰宏文館置於門下省曰崇文館
置於東宫(唐志武徳四年置修文館/于門下省九年改曰宏文)因漢蘭臺而以秘
書省為蘭臺因漢麒麟閣又改秘書省為麟臺(唐六典/初漢御)
(史中丞在殿中掌蘭臺秘書圖籍至唐以秘書省為蘭/臺漢西京未央宫中有麒麟閣亦藏秘書即楊雄校書)
(之所也至唐改/秘書為麟臺)此於在外藏之至開元之五年於乾元
殿東廊寫四庫書以充内庫十三年置集賢書院由是
書籍充溢無所不備秘書所有不及其半此於在内藏
之(韓文唐以秘府為外且逺更聚書集賢殿置校讐官/曰學士曰校理常以寵宰相為大學士其他學士皆)
(逹官也校理則天下名士由是集賢之書盛積秘書所/有不及其半又見本朝太宗朝李至上言又藝文志)
則唐之圖書分藏於内外也夫史館之籍許通禁中學
士之選號登瀛洲唐之意尤厚矣夫何敬宗脩史第成
門户(許敬宗貞觀除著作郎兼脩國史喜謂/所親曰仕宦不為著作無以成門户)欽明談經
丼舞八風(祝欽明為八風舞五/經掃地餘見本傳)求如蔣義劉知㡬等史
學優長者有㡬人哉(本傳/)噫唐且然爾况晋隋乎君子
厭論也國朝奎星應治文風振古凡所居之府所藏之
書所職之官皆煥然一新矣舊館湫隘纔蔽風雨太宗
别建三館(昭文館史/館集賢院)輪奐壮麗賜崇文以為名啓便門
而備幸盡遷舊館之書以實之院之東廊為昭文書南
廊為集賢書西廊有四庫分經史子集四部為史館書
而猶未也(長編云梁氏都汴貞明中始以今右長慶門/東北小屋數十間為三館湫隘纔蔽風雨周)
(廬徼道環於其側太宗即位因臨幸周覽顧左右曰若/此之陋豈可蓄天下圖書延四方賢俊耶即詔有司别)
(建三館輪奐壮麗甲于内庭二月甲辰朔詔賜名為崇/文院西序啓便門以備臨幸盡遷舊館之書以實之院)
(之東廊為昭文書南廊為集賢書西廊有四庫分經史/子集四部為史館書六庫書籍正副本分八萬卷䇿府)
(之文煥乎/一變矣)至端拱則建秘閣(両朝國史志端拱初建秘/閣擇三館書籍真本并古)
(畫墨迹/以蔵之)景徳則廣西庫(長編景徳三年上謂輔臣曰國/家捜訪圖書其數漸廣乃詔分)
(其藏西庫地/以廣秘閣)祥符則設六閣(真宗祥符間分六閣經典/閣三千七百六十二卷子)
(書閣一萬三百六十三卷文集閣八千三十一卷天文/閣二千五百六十四卷圖書閣一千四百二十一軸)
而所居之府侈矣舊館所藏書僅萬餘卷(長編太宗太/平興國三年)
(建隆初三館所藏書僅一萬二/千餘卷及平諸國收其圖籍)篇帙未備至平蜀得書
一萬三千卷平江南得書三萬餘卷(訓鑒國初止萬二/千卷吴蜀平所獲)
(滋多得蜀書一萬三千卷江南書三萬餘卷/今廣内冊府通五萬六千二百卷其盛如此)復得朱載
之徒獻書總千二百二十八卷爾而猶未也(長編乾徳/四年詔求)
(亡書是嵗三禮渉弼三𫝊彭榦學究朱載皆/應詔獻書摠千二百二十八卷命分置諸府)祥符經典
閣為卷三千七百六十二子書閣為卷萬三百六十三
文集閣為卷八千三十一天文閣有二千五百六十四
卷圖書閣有一千四百二十一軸景祐以來復詔求亡
書益州進士至進四百卷而秘閣之書至是充棟(嘉祐/中下)
(詔求亡書献書四百篇者授以官爵二百卷以/下者賜以金帛益州進士郭友宜進四百卷)所藏之
書富矣太宗以柴成務宋鎬直史館而館職之官尚未
備也(㑹要太平五年以殿中侍御史柴成務為户部員/外郎直史館監察御史宋鎬為右拾遺直史館)
至淳化命吕祐之直昭文和㠓直集賢趙隣㡬直史館
杜鎬直秘閣而編校之官尚未置也(長編淳化二年以/起居舍人直史館)
(吕祐之等分置昭文館太子中允和㠓直集賢院趙隣/㡬直史館杜鎬知秘閣先是但有直文館於是始備三)
(館之/職)至嘉祐以蔡抗陳㐮充秘閣校理陳繹充館閣校
勘而三等之官備矣(長編嘉祐四年置館閣編定書籍/官以秘閣校理蔡抗陳㐮集賢校)
(理蘇頌館閣校勘陳繹分昭文史館集賢/院秘閣書編定之館職三等見蔡官制)官制之行併
三館之職而歸秘書省(職源元豊王明以崇文院為秘/書省既罷館職盡以三館職事)
(歸秘書省属有五著作郎著作佐郎秘書校書正字元/祐復置館職已而隨官資除授或領内外職任不必専)
(在館中紹聖初罷之宣和初定為/十八員建炎三年罷紹興元年復)罷直館直院之名而
存直秘閣(石林燕語國朝直館直院謂之館職以他官/兼者謂之貼職官制行廢崇文院為秘事監)
(建秘閣於中自少監至正字列為職事官罷直館直院/之名獨存直秘閣於貼職之首皆不試而除盖特以為)
(恩數/而已)然直秘閣之名但為貼職自少監至正字列為職
事官元祐復之紹聖罷之宣和又復之中興以來罷於
建炎復於紹興至今相仍也(並見上/)噫此特論所居之
館所藏之書所職之員而已而所任之人又何如哉年
方十餘清節自許何㓜悟有得也(楊億應童子賦詩曰/原秉清忠節終身立)
(聖朝令居館/閣時年十一)年至七十篤學不已何耆老不衰也(咸平/五年)
(以職方員外郎分司西京樂史直史館年七十餘於是/奉留司表入賀上召見嘉其筋力不衰且篤學好著書)
(故授以舊職悉取所著書藏秘府史/與其子黄自俱直史館時人榮之)居館九年處之自
如何恬退也(曽鞏為史館編校凡/積九年處之自如)在館十年不少干澤
何堅操也(王存為著作史館等/官十年不少干恩澤)司馬光文章學術當代
尊仰自直講為校勘當也張横渠道徳仁義闗中師表
特薦而為崇文校書宜也(並名臣/事實)景仁之遷直閣龎公
薦之以不汲汲於進取爾(范景仁/)器之之充館職温公薦
之以不交通當路爾(劉噐之已上並見/本朝名臣事實)噫使漢唐數子
知之得無愧容乎雖然有由也錫之宴㑹以歡其心(淳/化)
(秘閣成秘書監李至上言願比玉堂之署賜以新額戊/辰御飛白書秘閣二字賜之仍詔宰相樞宻使與近臣)
(就觀置宴閣下直秘閣官/皆預又賜詩以美其事)寵之犀帶以華其躬(端拱中/王禹偁)
(羅處約召赴中書命試詔臣僚和御製雪詩序稱㫖故/皆擢用為直史館賜緋舊止賜塗金帶特擇犀帯寵之)
(長/編)所以示眷愛之恩親製御詩以美其事親書秘閣以
榮其居(並見/上注)所以示褒嘉之意此上之眷遇為如何處
以子弟魯宗道力拒之恐膏梁之習而溷清華之選(天/聖)
(六年執政多任子於館職讀書魯宗道曰館/閣育天下英才豈紈袴子弟得與恩澤處耶)校以道書
范淳甫深闢之恐異端之說而玷六經之書(哲宗朝王/欽若等乞)
(差道士陳景元校黄老道書/范祖禹上䟽為損朝廷之體)此下之愛惜為如何噫紬
經繹史砥名厲行孰非正人哉夫何王安石當國喜用
少進主行新法遂不由召試直除館職由是闒茸躁進
之士得以濫厠儒流而儲材之地遂輕矣(蔡官制熙寕/中王安石當)
(國喜用新進少年主行新法遂不由召試直除館職/由是闒茸輕進之士得以濫進儒館時亦不知貴)至
蔡京竊政九等職名増立不已弊濫愈甚由是俗冗乳臭
之夫叨竊閣名而養賢之職掃地矣(崇寕而後増立九/等職名為賞功之)
(格自是俗冗不學之徒以嬰児孺子或胥吏之後叨竊/館閣之名孰為史哉元豐更官制以著作秘書郎為一)
(等其次佐郎校書郎又其次以正字待未陞朝官及選/人皆取名士無復召試矣至崇寕後多處恩倖至於伎)
(術之子戎狄之裔皆預此除豈止闒茸不學/之徒耶由是儒館養賢之名掃地矣蔡官制)噫蔡京不
足責王荆公初年力辭館職之命盖以此選為重也(言/)
(行録/)至後復請嚴召試之法意猶以此選不濫用也(熙/寧)
(二年王安石論伏見館職一除乃至十人此本所以儲/公卿之材也然陛下試求以為講官則必不知其誰可)
(試求以諫官則必不知其誰可試求以監司則必不知/其誰可此患在於不親考試以實故也臣願陛下察舉)
(衆人所謂材良而材美可以為公卿者召試令三館祗/候雖已帯館職亦可令兼祗候事有當議論者或召至)
(中書或召禁中令奏利害/是非則人之賢不肖審矣)夫何末路倒戈終始二節召
試美意去而不用君子盖深惜之噫可勝嘆哉
　　　監司
周命撢人循省四方漢遣掾史分别諸郡良法也自武
帝始置刺史職卑權重尚得察舉之體至成帝易為州
牧職重權専流為藩鎮之弊迨國朝増置監司帥臣而
下亦許糾劾有元封之得而無綏和之失此古今按察
之大略也自古封建之法行天下至廣難以統一故五
載一廵狩以一風俗以通民情至周而稍多五載廵狩
既不能行故置撢人之属以逹上下使無壅蔽秦人郡
縣之後周制始壊(秦置監御/史掌監郡)漢興蕭相國獨知此意故
遣掾史行部郡國之治悉逹于公府闗絡脉理一統于
上(漢紀以御史不奉法乃遣/丞相史出刺并督察御史)亦周人之遺意也自武帝
元封五年初置部刺史每以秋分行部(見上注/)以詔書
六條察舉郡國雖相府郡縣其意稍間然以六百石之
微而察二千石之尊其職卑其權重職卑使其人自奮
權重使其志得行豈非一代之美意乎(漢官表上武帝/元封五年初置)
(部刺史掌奉詔察州/秩六百石員十三人)綏和以來不遵古制始更部刺史
為州牧(同上成帝綏和元年/更名州牧二千石)始也官下縣令今位次九
卿矣(大縣萬戸以上千/石九卿下二千石)始也職六百石今職二千石矣
其職既重其權安得而不専朱愽為冀州刺史行部不
察黄綬吏民有言縣丞尉各令詣郡(本傳愽行部告吏/民欲言縣丞尉者)
(刺史不察黄綬各自詣/郡令丞尉職卑皆黄綬)何武為揚州刺史所舉奏二千
石長吏必先露章服罪者為虧除免之而已(本傳武為/刺史所舉)
(奏二千石長吏必先露章/服罪者為虧除免之而已)是皆未更州牧之初也然愽
之得大體猶其本心武則有所畏而為之耳何以言之
武以貴治賤不以卑臨尊故欲罷刺史而置州牧(愽傳/武言)
(春秋之義用貴治賤不以卑/臨尊請罷刺史更置州牧)愽以職卑賞厚勸功樂進
故欲罷州牧而置刺史(博言職卑而賞厚咸勸功/樂進故罷州牧置刺史)即今
日之所言觀前日之所為可知其心矣噫孰知更牧之
後而為異日無窮之禍歟東都以來其制復變始州牧
奏劾二千石長吏者皆下三公遣吏騐寔然後退黜及
光武即位不復委任三府故權在州牧廢置自由則嘗
一變矣(通典舊制州牧奏二千石長吏不任位者事皆/先下三公遣吏驗然後黜退光武即位用法明)
(察不復委三府故/舉歸下之刺史)始以六條詔察過失者罷免其後乃
與賦政治民之事則又一變矣(通典漢制刺史以六條/一條強宗豪田宅踰制)
(二條二千石不奉詔書三條二千石不恤疑獄四條二/千石選署不平五條二千石子弟恃怙榮勢六條二千)
(石違公損下或又漢官制劉昭曰晉武帝詔曰上古中/代或置州牧  置御史皆搃綱紀而賦政治民之事任)
(之諸侯郡守漢末四海分崩自/是刺史内親民事外領兵馬)其始傳車周行後乃更
為重鎮據有州郡則又一變矣(通典漢刺史乗傳周行/郡國無適所治有定處)
(舊常以八月巡行所部録囚徒課殿最靈帝中平五年/改刺史唯置牧是時天下方亂各欲據有州郡州牧之)
(任自此/重矣)愈變愈重至於東都之末方鎮之形方成而劉
焉建論猶請重其權任(通鑑靈紀中平五年劉焉建議/刺史無職任宜改牧伯朝廷從)
(之以焉為益州牧/劉䖍為幽州牧)是知有牧鎮而不知有朝廷袁紹曹
操首亂而争雄(東漢本傳皆以州牧起兵討卓拜紹為/勃海太守闗東州郡起兵討卓以紹為)
(盟/主)蘇峻桓温效尤而䟦扈(晋書/本𫝊)自晉至陳禪代之際多
由於此至唐之興不鑒前轍以河北隴右之極邊為天
下之重鎮而撫之以都督其品位崇重復不少抑豈所
謂五大不在邉之說乎(見地理志兵志都督畧與十六/衞将軍同品在六尚書之上與)
(左右僕射/為一流)自是郡守日輕方鎮日重齊映為觀察以刺
史不如制而見遽至謫為别駕(唐令狐峘為吉州刺史/見江州觀察使齊映不)
(抹首属戎器映以為恨謫為别駕按/唐刺史乃太守之任非漢部刺史也)劉晏為觀察自刺
史六品以下得杖而後奏(代宗使劉晏為觀察故所部/善惡刺史六品以下杖而後)
(奏/)其重何如耶甚至諸道帥臣皆兼觀察之權江南觀
察使即宣帥為之荆湖觀察使即潭帥鄂帥為之竊柄
擅權無有糾其非者則養成藩鎮之禍又何言哉(劉噐/之云)
(唐制諸道帥臣兼觀察之權故藩鎮擅權無人糾舉是/以江南觀察使即宣帥為之荆湖觀察使即潭帥鄂帥)
(為之其餘諸/道亦復如此)此元城先生所以嘆刺史為良法州牧為
隳制也(劉器之云漢刺史部十三州職纔六百石爾漢/制萬户以上縣令職千石今刺史之職乃在千)
(石縣令下其職卑矣然刺史之權極重以六條問事一/條謂强宗豪右其五條皆謂二千石不法且職卑則其)
(激昂自進假以重權則得行其志此良法/也綏和五年更名牧秩二千石其法隳矣)我朝監司始
則有轉運使副轉運判官後則有提㸃刑獄武臣提刑
又其後則有提舉茶塩提舉常平此三者不可不論也
轉運置於乾徳判官置於開寳使副置於太平紹興以
來使副運判詔不䨇除(乾徳以後僣偽畧平始置轉運/使以總利權開寳六年除徐澤)
(為判官具轉運之名太平興國初皆曰使兩省以上則/為轉運使又置副使與諸路判官焉紹興以來詔使副)
(運判不/雙除)淳化中置提㸃刑獄四年省之景徳中復置天
聖六年罷之八年復置而治平罷之迨置於熙寧之後
而提刑之職遂不廢乾道以來武臣提刑罷而不差(淳/化)
(三年遣官往諸路提㸃刑獄尋省之景徳四年復置天/聖六年罷八年復置嘉祐中有武臣提刑議者謂武臣)
(不可為監司罷之治平元年罷提刑委轉運司熙寕二/年文武提刑並罷十年復置提㸃京畿刑獄宣和初詔)
(江西嶺東増置武臣提刑建炎元年以/盗賊權差一次孝宗乾道武臣提刑罷)提舉常平置於
熈寕而元祐罷之既而隨罷隨復提舉茶塩置於宣和
而紹興罷之既而或置或罷紹興以來常平茶塩併為
一司(熙寕二年差官提舉常平元祐初罷紹聖九年復/置政和元年六路共置茶塩提舉一員既而諸路)
(皆置建炎元年詔提舉常平歸提刑司二年復置三年/復詔提刑兼紹興三年復置四年罷委漕臣五年詔提)
(舉常平併/入茶鹽司)然究其始而觀之國初實無監司之目始雖
除轉運特因軍興専主糧餉王師既班其職旋罷如平
澤潞則命髙防充北路轉運使用師湖南則命沈義倫
充京西水陸轉運使是也(増釋國初未嘗有監司之目/其始除轉運使止因軍興專)
(主粮餉至班師即停罷如太祖時平澤潞則命户部侍/郎髙防兵部侍郎邉光範充北路轉運使用師湖南則)
(命判官滕白充南靣給事中沈義倫充京西水陸轉運/使是也太宗時如劉保勲為河東城西四靣轉運使樂)
(冲為太原管内水陸轉運使或謂路或謂道或曰知/或曰同知或為幹當此為用武責以餽運之職也)迨
僭偽畧平懲五季之亂藩臣擅有財賦不歸王府始置
諸道轉運以總利權然但司財計而按察未任爾(職畧/藝祖)
(開基懲五季之亂藩臣擅有財賦不歸王府自/乾徳以後僣偽畧平始置諸道轉運以揔利權)自太平
興國中髙保寅請罷支郡以損方靣而轉運始加按察
之任(始轉運一司𨽻州縣與夫廢置皆在一時初無定/制所主掌者軍需粮餉而已自髙保寅知懐光州)
(𨽻河陽時趙普為河陽帥與保寅素有隙事多相制保/寅不能平手䟽請罷支郡㑹左拾遺李幹亦言諸州藩)
(鎮支属州郡多俾親吏掌其闗市頗不便於商賈望不/令有所統攝以分方靣之權尊奨王室亦强榦弱枝之)
(術也時太平興國二年也遂詔諸州𨽻藩鎮今直屬京/師郡長吏得自奏事自是而後邊防盜賊刑獄金榖按)
(察之任皆委於/轉運使增釋)自慶厯間歐陽公請遣使者以察官吏
而轉運始帶按察之職(慶厯三年詔諸路轉運使並帶/按察使每嵗考官吏能否先是)
(歐陽脩請遣使按察官吏賈昌朝言轉運以按/官吏故令兼領之六年復罷按察之銜實録)然當時
按察之官尚未衆也監郡之責亦委倅貳東坡所謂若
問君王覔符竹恐無螃蟹有監州盖借錢昆之言以自
詠其事盖可見矣(國朝懲藩鎮之弊設通判以貳州事/故嘗與知州争權每云我是監郡朝)
(廷使我來監汝舉動為其所制太祖聞之下詔戒厲使/與長吏恊和有錢昆者餘杭人嗜蟹甞求補外郡人問)
(其所欲昆曰但得有螃蟹無通判處則可至今以為口/實故東坡詩曰若問君王覔符竹恐無螃蟹有監州盖)
(指此/也)故金糓之任漕司主之(見前注/)刑獄之事漕司㝷
之(太宗淳化二年五月詔轉運使司命常叅官一人糾/察州郡刑獄四年十月詔刑獄司宜省委轉運司振)
(舉之以此知轉運司/揔刑獄之事也増釋)至提刑提舉之官既出而漕司之
事分而倅貳之權輕矣此其更置之由也噫漢以二千
石而為牧禄秩太優人無奮職我朝以郎曹出使而得
劾宰執侍從之臣漢制不及也唐以帥臣而兼觀察無由
糾舉人多廢職我朝以名藩具状而亦書姓名於監司
之前唐制不及也(至道元年八月荆湖轉運使何士宗/請執政大臣出領外郡應合申轉運)
(公事只書通判以下姓名太宗謂宰相等曰大臣品位/雖崇若出臨外郡即轉運使所部係州府不係品位此)
(朝廷典憲不可/輕改餘見上注)不特此爾奏事稱㫖特賜金紫(馮亮/)将
漕有勞榮錫錦袍(景祐間河北陜西三路漕/臣有勞錫方騰練鵲錦袍)華其躬也
覆正死罪即遷員郎(杜衍為提刑覆正死/罪遷刑部員外郎官)索治寃獄課
命遷官(成正忠為提刑治寃獄/課在第二等遂遷官)榮其職也當時任職者
當何如哉有訪西蜀利害者(趙稹為益州路轉運使上/諭稹曰蜀去朝廷逺而有)
(可更置者上之稹至部事無大/小悉心究訪一日章數上長編)有罷江南横賦者(大中/七年)
(陳靖為江南轉運使自李氏横/賦於民者凡十七事靖請罷之)有除陜路之害者(薛頌/為陜)
(路轉運使除䕫州陜西防州等四/路脩成浮橋溉田煉礬之害事畧)有救東國之民者(四/朝)
(國史哲宗念東國困於役竄吴居厚復以鮮于/侁為京東轉運使司馬光曰侁為福星救之耳)噫三虎
楊紘猶使貪吏觧去况不為三虎乎(富弼薦楊紘為江/東轉運使紘常言)
(不法之人不可貸肆貪饕於一郡一邑害良民千萬家/不若去之不利一家耳聞者望風觧去然竟坐刻苛下)
(遷慶厯中漕司楊紘王綽/提刑王鼎號江東三虎)四瞪宗旦尚能叱詈蠻儂况
不為四瞪乎(仁宗朝儂智髙執孔宗旦欲任以事宗旦/叱賊乃大罵遂被害宗旦始官京東與李)
(道徐尚同等四人為監/司人惡之號為四瞪)此皆激昻勉勵之有權耳然嘗
觀歐公包公之言而有疑焉官吏為患察以利民此歐
公之論也(河北都轉運按察使歐陽脩言今按察者所/奏未能舉行沮壊者一言便加輕信皆由朝)
(廷未知官吏為州縣大患而按察可/以利民委任不堅故毁謗之言易入)體量部吏頗傷煩
碎此包公之論也(包拯言諸道轉運使自兼按察及置/判官以來并提㸃刑獄等體量部下)
(官吏頗傷煩碎此盖/茍圖振舉以希進用)二公之言果孰從乎曰圖振舉之
名而為煩苛之政者非也借寛厚之說以為容庇之私
者尤非也用捨升黜公而不私則二公之言皆可用耳
愚復奚言
　　　郡守
漢之兵財在於郡守故郡守得以伸其權唐之兵財不
在刺史故刺史無以行其志國朝分藩鎮之權付郡守
而兵財為有餘熈寕收郡守之權歸朝廷而兵財為不
足此古今郡守輕重得失之由也夫漢内郡甲卒掌於
郡尉(漢官表郡尉秦官/佐守典武職甲卒)邊郡兵官屬於長史(漢官邉郡/有長史掌)
(兵馬職/六百石)守若無與於兵然都試之講太守㑹之(漢每秋/八月郡)
(太守都尉與縣令長/丞尉㑹都試課殿最)虎符之調太守分之(文帝初與郡/守為銅虎符)
故趙廣漢之將兵屬蒲類将軍擊匈奴朱買臣将兵與
横海将軍擊南越(並本𫝊/)則一郡之兵守得以自将也
千乘河東均輸有官(地理志千乘有均輸/官河東有均輸官)鴈門沃陽㩁
塩有丞(地里志郡國皆有塩/官鴈門沃陽置長丞)守若無與於財然葦蒲之
入郡得取之(翟方/進傳)廪犧之錢郡得藏之(蕭望/之傳)文翁守蜀
郡减省少府用度以興學校魏尚守雲中許以軍市之
租以給士卒(本傳/)則一郡之財守得以自用也夫惟兵
得以自用則進退擊刺可以為緩急之備財得以自給
則積聚散施可以支凶荒之患郡守容不得伸其權乎
夫何刺史一罷更為州牧而郡守之權非復前日爾自
州牧得領兵馬則兵易而在州牧(晋武帝詔曰千石中/代或置州牧或置御)
(史或置監御史皆揔紀綱而賦政治民之事任之諸侯/郡守漢末四海分崩自是刺史内親民事外領兵馬後)
(志/注)自州牧得據土地則財又轉而在州牧(靈帝中平五/年改刺史唯)
(置牧自是天下方亂豪傑各欲據有州郡而劉虞劉焉/亦自九卿出領州牧州牧之任自此重矣後袁紹曹操)
(董卓皆以/州牧割據)沿歴至唐終為積習太宗始易太守為刺史
又皆假以使持節之稱(官志武徳元年太守/曰刺史加使持節)按前代所
謂持節者皆得専戮二千石以下(通典魏晋制有使持/節假持節使持節戮)
(二千石以下假/持節戮無官人)是以古所以假太守而假刺史此其重
之之意豈無謂哉惟其重鎮之地邊屯之兵歸於都督
又品秩得居六尚書之上(見兵志/)故郡守日輕而藩鎮
日重白居易江州壁記云自武徳以來庶官皆便宜從
事郡守之職統于諸侯帥郡佐之職移於部從事(白居/易江)
(州司馬壁記自武徳以來庶官以便宜從事大攝小重/攝輕郡守之職統於諸侯帥郡佐之職移於部從事故)
(自立五大都督府至於上中下/郡司馬之事盡去惟員與俸在)則牧鎮總郡守之權在
初時已然爾夫刺史本以職租賦也諸鎮既强自擅租
賦不領度支刺史何有於財乎(唐自肅宗代宗之後如/河北諸鎮租賦不領於)
(度/支)刺史持節正以掌軍旅也後諸鎮兼總所𨽻州之兵
權刺史何有於兵乎(楊綰𫝊時諸州悉帯團練使綰奏/刺史自有持節諸軍事以掌軍旅)
(餘見/兵志)兵財既専於牧鎮之手内地相望皆為廣區趙魏
燕齊同日而起梁蔡呉蜀躡而和之(藩鎮𫝊序地益廣/兵益强僣擬益盛)
(侈心益昌趙魏燕齊同曰/而起梁蔡吴蜀躡而和之)此其措置之失豈但唐人之
罪盖其所從來者逺矣始嘗疑之兵財之在郡守固能
守衞邦境也兵財之在藩鎮猶其在郡守也然在郡守
則可以已亂而在藩鎮往往至於召禍何耶曰守之所
治不過千里鎮之所屬支𨽻數郡兵益强財益富土地
益廣所以有頡頏難制之患非若守權之適中耳强不
至縱弱不至削盍觀諸國朝乎皇朝立極首革前弊解
强藩之權於杯酒之間去積世之患於談笑之頃錢糓
之利入於王府精兵之强收于京畿(太祖召趙普曰唐/季以來兵革不息)
(何也普曰自唐以來戰闘不息節鎮太重而已惟稍奪/其權制其錢穀收其精兵天下安矣上因召石守信王)
(審琦等飲酒酒酣上曰汝曹何不釋去兵權擇便好田/宅市之為子孫立永久之業君臣之間兩無猜疑不亦)
(善乎明日皆乞觧軍權以/散官就第見本朝事實)然猶恐未盡也髙保寅以州
事制於河陽之帥李幹以闗市掌於藩鎮之吏復以諸
路邊防金糓之任皆委於轉運之官向之支郡𨽻於雄
藩者今直屬京師耳向之郡吏制於帥臣者今得自奏
事耳(増釋髙保寅知懐州州𨽻河陽時趙普為河陽帥/與保寅素有隙事多相制保寅不能平上䟽請罷)
(支郡㑹左拾遺李幹亦言諸州藩鎮支屬州郡多禆親/吏掌其闗市頗不便於啇賈望不令有所統攝以分方)
(靣之權尊奨王室亦强幹弱枝之術也時太平興國二/年遂詔邠寕涇原鄜坊延丹陜虢㐮均房復鄧唐澶濮)
(宋亳鄆濟滄徳曹單青淄兖沂貝兾滑衞鎮深趙定祈/等州先𨽻藩鎮令自属京師郡長吏得自奏事自是而)
(後邉防盜賊刑獄金糓兼按之任皆/委於轉運使又節次土地俾之分治)此盖分方鎮之權
十之二三以付守倅也(見下注/)當時郡守兵可以用財
可以給無復有掣肘之患鳴呼聖人為千萬世之謀逺
矣哉是故以山澤之利歸於轉運轉運不自私也盡給
逐郡以用之經費之錢總於轉運轉運不自有也皆聼
知通以支之二稅分數既𨽻屬郡坊場等利又歸本州
此外犒饋燕設又有公使庫以回易朝廷非不知州郡
㩁利均厚其權若重也盖以聚人率衆脩城講武於此
為之資耳(國初以一路賦稅㩁酟商稅茶鹽坑冶山澤/之利轉運司官得以裒多益寡移用以給逐)
(郡其二稅有定例分數𨽻属州郡及係官房廊雜收地/利坊場河渡支酧衙前不用者盡歸本州其係省經費)
(錢帛貯之軍資庫轉運司捴庫若属州郡之財别有府/庫貯藏聽知通備用非常其犒饋燕設則有公使庫仍)
(許回易收息助費是量分方鎮財/利以付郡守其㫖逺哉蔡官制)不然趙賛董遵誨之
徒以郡中筦㩁悉與貿易而卒得捍禦之力者非其驗
歟(三朝寳訓國初太祖留心将帥命趙賛屯延州董遵/誨屯環州以備西戎李漢超屯闗南馬仁瑀守光州)
(以禦太原郡中筦㩁之利悉與貿易免所過征稅計令/召募驍勇以為爪牙凡軍中事許從便宜由是邉臣多)
(克㨗二十年/無西北之憂)守𢃄知軍事之銜軍政得制也倅帶通判
軍事之職軍政得貳也大郡指揮數十中郡指揮五七
小郡亦不下三五平時犒勞得其歡心一旦有警可忘
其死此人知郡守為千里之長朝廷非不知州郡得専
軍政其權若重也盖以屏翰王室保固邉境以此為之
備耳(逐州置軍營招兵大郡有數十指揮中郡有五七/指揮小郡亦不下三五指揮每指揮率以四五百)
(人為額其軍餉給悉在運司其統制軍馬乃𨽻守倅如/曰知某州軍州事通判某州軍州事軍乃軍政也州乃)
(民事也兵民皆守臣得専制而通判二其權平時飾饋/犒勞各得其歡心一旦有警使之犯難可忘其死此久)
(知守臣為千里之主也時朝廷非不知州郡㩁利均厚/但欲倚付防虞不輕盖分方鎮之權十之二三以付守)
(倅也一方或有冦盗不虞州郡有兵有財足以聚人率/衆屏翰王室保固邦境應将隣州平時除戎噐治城防)
(講武備皆有其資此乃/祖宗時待郡守之深意)不然李漢超馬仁瑀之徒軍事
許從便宜召募驍勇以為爪牙而多有克㨗之功者非
其效歟(見上/注)熈寕大臣變法過當以郡之兵權太重而
輕之郡之財用太専而收之舊例軍額守所主也併額
以後𨽻于憲司守不敢過而問焉舊例兵馬守所制也
團結以後領于将副守不得過而問焉是守無兵權也
二稅之數悉入經費正使之錢已禁醖造問其茶鹽茶
鹽有使問其坑冶坑冶有司青苖取息免役輸錢星火
文移秋毫不貸是守無財用也噫兵去則無以備非常
財乏則無以支不給異日之患安石獨不慮及此乎(至/熈)
(寕初王安石建言郡守兵權太重於是刮四方地利籍/州府禁軍罷招填而掇併軍額又㑹其逐利闕額兵食)
(衣樁嵗計其口數上供京師乃𨽻提刑目為朝廷封樁/立免役法悉歛民財而官為差募收坊場河渡户絶沒)
(官之産召人買樸斷佃量破雇直以募衙前藉其餘資/以助常平設歛散之法初號青苗錢取息二分嵗積巨)
(萬又為抵當市易以抑兼併措置常平使者専董一司/其舊例属州一稅分數房廊地利盡撥入轉運司以備)
(經費州郡只有公使庫限額正使錢為守臣之施設而/又禁其回易限其醖造行之十年州郡饋犒㡬乏其資)
(此守臣無財也分将籍州郡兵通一路團結五千人為/一将置将副専領其後軍情離貳守臣驅使不行是失)
(兵權也既無兵權又無財用一旦冦盗何以禦之靖康/中詔守臣統兵入衛遇敵輙潰流為羣盜由守臣失兵)
(權無財/用故也)今郡縣之兵有禁兵有廂兵有弓兵係於廂者郡
可私以役使而禁兵弓兵之籍見在帥司以備宣撫征
伐攻戰之役所謂兵者特兵籍而已一郡之財有贍軍
有係省有上供為係省者州可留以廪給用度而贍軍
上供之數悉輸轉運司以備户部總司俸給賞犒之費
所謂財者特應期㑹而已母乃太弱乎臂指拘牽氣象
蕭條朝廷之詔責則曰民之父母不能任責也牧帥之
文移則曰吏之師帥不克稱職也為守者亦難矣噫藝
祖廟謨中令秘畫刋諸琬琰萬世可覆舉而行之愚有
望於今日
　　　縣令　附(丞簿尉/)
前漢詔書言守不及令至明帝詔不得繆舉黄綬始言
之矣(本紀/)班史傳循吏言守不及令至范史載卓魯諸
人始及之矣(後漢循/吏𫝊)夫西漢之所以不及者豈以其職
甚卑耶否則政未必賢耶又否則待令甚輕不及太守
耶然嘗攷之漢有自孝亷舉者(趙廣漢王尊劉/輔尹賞平當)有自賢
良舉者(魏相/貢禹)有自直言(王尊/)方正(房鳯/)舉者有自茂材
(薛宣龔/勝尹賞)四行(何武/)舉者不特此耳以詐御史𫝊者至於
棄市(魏/相)以侍中犯法者至於斷頭(何並/)胡建捕客於盖
主之家(本𫝊/)義縱不少貸於太后外孫之罪(本𫝊/)舉選
之法既不輕任誅戮之權復無所制則職亦不輕矣治
劇有功(何並原渉/陳遵尹賞)将漕有最陽翟之課治行尤異(趙廣/)
(漢/)外黄之政上書願留(焦延壽/)自虢令轉守槐里王尊
之能也(本傳/)由櫟陽徙雲陽平陵朱博之最也(本𫝊/)則
吏亦未甞不賢矣或遷刺史(朱愽/)或遷諌大夫(劉輔/)或
遷京輔都尉(趙廣漢/)或遷御史中丞(薛宣/)上之寵擢為
如何瑯琊太守不肯令掾下縣曰縣自有長吏(朱博/)馮
翊京尹不肯出縣行曰縣皆有賢令長(韓延壽/)下之待
遇為如何又不可以待令為卑而議之也然詔書不之
及循吏不之傳何哉我知之矣養民之道郡踈而縣親
除吏之法郡少而縣多令之親民固不可輕也天下㡬
郡一郡㡬縣君門萬里必欲人人而擇之不㡬𤨏𤨏屑
屑乎漢法太守得自除吏而刺史行部但察二千石一
守得人則諸縣得人矣此西漢法簡而易用也東都詔
書之下督及黄綬雖曰丁寧切責欲皆卓魯然非執要
御詳之道智力所及察者可以得知情偽耳目所不及
知者必有不如人意耳何東都之不憚煩耶嗟夫豈惟
東都然哉唐明皇以縣令理人之策召試於後庭而韋
濟獲第一之擢(開元初韋濟為甄城令既謝有詔問所/以安人者對凡二百人惟濟居第一不)
(能對者/免官)宣宗聞醴泉考滿之政預得於父老而李君奭
被刺史之除(本傳/)審察於未用之先奨勵於已試之後
委任縣令之意亦篤矣然當時吏治不如所望是豈徒
為美名而未聞吏治之實乎将所察未必周而徒自惑
於聰明乎善乎姚崇之言曰擇十道使患未盡得人安
得縣令皆稱職則知二君雖以縣令為意未得其所以
審擇奨勵之術噫母惑乎漢詔之不及班史之不傳歟
此猶可也五季令長率以齷齪老耄者為之所在不治
猥迹萬状(本朝事實五代任官凡齷齪無能昏老不任/驅䇿者始注縣令故天下之邑率皆不治誅)
(求刻剥猥迹萬状故優諢之言多以長令為笑建隆初/始以朝官為知縣其後多用京官為之五代藩侯補親)
(隨為諸縣鎮将掌警盗刼與縣令抗禮凡公事専逹於/州建隆二年置尉簿掌鄉村盗賊鎮将所主郭内而已)
(始統/於縣)推原其故盖令長之權制於鎮将之官而鎮将之
任又出於藩侯之屬所以局促委頓不獲展用而士流
皆不屑任之也(政要後周用人為令濫雜/由是士流耻居之餘見上)國朝立國之
初首重親民之職始邑之事權牽於鎮将今别置尉簿
悉統於縣其權重矣始邑之令長委於無能今京朝等
官始令受職其選清矣其權重則皆有奮志其選清則
罔有庸才然猶未也按察郡守監司任之按察縣令郡
守任之一則曰縣有課最知通考察也(元祐四年吏部/言縣令罷任知)
(通考察課績以徳義有聞清謹明著/公平可稱恪勤匪懈為四善從之)二則曰令難盡擇
精選郡守也(髙宗謂輔臣曰近時士大夫數言縣令多/有不稱其任者朕再三思之亦難盡擇莫)
(若精選監司郡守似為要道正如朕深/居九重豈盡知百職能否當留意相體)此國家之美意
西都之遺制爾是故循良政迹著在國史今可覆也宦
寺索牛以理拒之(吴育知㐮城縣宗室宦寺上塚過縣/或夜索牛駕車公曰牛不可得也)
衞士縱馬以法杖之(范純仁知㐮邑縣民有訴衛/士縱馬食田者公捕杖之)青苖
不請寧棄官去(姜潜以民不願請青苖拂/府寺意稱病棄官而去)免役不議寧
投劾去(劉䝉知湖陽縣初行免役法使者詔諸令/㑹議䝉以為不便不肯㑹議即投劾去)民田
植桑存名著作(純仁知㐮城民鮮種桑公因民之有罪/輕重者使植桑人得其利號為著作林)
(著作公作/宰時官也)縣庭植栢留號萊公(冦凖知巴東縣每期㑹/賦役不出符移唯具鄉)
(里姓名掲縣門民莫敢後手植䨇/栢於縣庭民比甘棠謂之萊公栢)不奉行茶法雖忤使
者民所利也(唐恕不行茶法忤使/者意而謝病免歸)不髙價估絹雖拂轉
運民所便也(宇文之郡為曲水令不肯髙/價估絹拂轉運使意遂致仕)治簿書恤孤
寡非朐山之範乎(熙寕二年劉彛為朐山令治簿書恤/孤寡通陂池教種藝平賦歛抑豪猾)
(振游惰凡所以惠民者無不/至式其事為一書名曰法範)清如水平如衡非糓城之
謡乎(四朝國史葉康直傳康直知光化縣豐稷為穀/城令人歌之曰葉光化豐榖城清如水平如衡)皆
國家考察勸勉之有術矣噫盛哉抑又論之自朝廷而
州郡州郡則親於民也自州郡而縣縣又親於民也然
縣之吏有丞焉有簿若尉焉皆親民也國家以坑冶之
利常平之倉命丞職之(國史外補云縣丞昔大邑有之/至是不以邑之大小皆得置丞)
(使主常平坑/冶農田水利)邑版之稽地力之教命簿職之(胡文恭行/吕英制云)
(善勾邑版之稽/能盡地力之教)檢覆之事廵捕之責命尉職之(四朝志/尉掌廵)
(捕及檢/覆之事)豈不重歟然今日上而監司郡守之監臨次而
令長之切責又次而蓮幕之伺察歛板趍庭借書求庇
舉手移足惴惴譴呵噫親民之官百里所依顧輕之至
此耶盍不以國家崇重之意而觀之丞之一職置於熈
寜罷於元祐厥後隨罷隨復其事固未得聞(國初不置/丞皇祐但)
(赤縣有之熈寜増置縣丞一員/元祐初省熈寜三年復大觀復)若尉與簿自開寳三年
置之(見前注/)其職未嘗不振爾裴明允一慈谿尉耳親
詣闕庭力陳世事不曰越職也(寳元初有明州慈谿尉/裴明允倜儻不羣雖處)
(賤官有憂天下之心屢上書言事復詣/闕上書漢梅福上書言災異求假詔傳)呉擇仁一雍丘
簿耳得詣朝堂親白河事不曰凟尊也(擇仁字智夫為/開封雍丘主簿)
(元祐中金水河隄壊十八縣皆選属佐役擇仁詣/朝堂白事宰相范純仁異之領簿中乃有是人耶)元城
之尉以有追捕功也而國家特除令尹勉之至矣(乾徳/元年)
(以大名府元城縣尉張義元為本縣令賞捕盗之/功也天下縣尉久廢是嵗復置義元首該賞典)楚丘
之簿以有公輔器也而留守為之加禮重之至矣(四朝/國史)
(張昇字杲卿為椘丘主簿南京/留守王曽識其有公輔器重之)祖宗之所褒寵先正之
所優禮亦以親民之選在所當重爾噫脫身簿尉中始
與箠楚辭(杜詩/)此唐之極弊在今日固不至此極然亦
當體祖宗先正之意可也愚因縣令之親民故併以屬
論之
　　　将帥
将帥之名古也然周官将與帥並置而将之職大於帥
漢唐之初置将不置帥而帥之名泯國朝中葉以來置
将統以帥而帥之權重愚嘗攷其始末歴代之将帥可
得而論矣周設六官而兵掌於司馬司馬之職其制軍
有六曰軍曰師曰旅曰卒曰兩曰伍萬二千五百人為
軍軍有将二千五百人為師師有帥五百人為旅旅亦
有帥軍将命卿師帥皆中大夫旅帥皆下大夫(禮夏官/司馬乃)
(立夏官司馬使帥其属而掌邦政以佐王平邦國政官/之屬大司馬卿一人小司馬中大夫二人軍司馬下大)
(夫四人凡制軍萬有二千五百人為軍王六軍大國三/軍次國二軍小國一軍軍将皆命卿二千有五百人為)
(師師帥皆中大夫五百人為旅旅帥皆下大夫百人為/卒卒長皆上士二十五人為兩兩司馬皆中士五人為)
(伍伍皆/有長)即是而觀将之職重而帥之職輕将之所統者
衆而帥之所統者寡下至春秋之世此制猶存秦之伐
鄭有三帥之遣(書秦誓秦穆公伐鄭注遣三/帥帥師往伐之事見左𫝊)齊之内政
亦有鄉帥縣帥焉(伍鄙之法三十家為邑邑有司十邑/為卒卒有卒帥十卒為鄉鄉有鄉帥)
(三鄉為縣/縣有縣帥)故曰将帥並置而将之職大於帥也漢初有
大将之拜(前韓/信傳)而帥則未聞也唐興以府衛制兵析闗
中為十二道皆置府後更為軍軍置将副(武徳初始置/軍府以驃騎)
(車騎兩将軍領之析關中為十二道道皆置府/二年更十二道曰軍軍置將副各一人唐志)而帥之
名亦未聞也故漢之名将前有韓彭(韓信/彭越)後有衛霍(衛/青)
(霍去/病)至於唐也靖之與勣(李靖/李勣)功著於前光弼子儀(李/光)
(弼郭/子儀)名播於後不特此爾雲䑓圖畫(漢明帝時圖畫中/興二十八将於南)
(宫雲/臺贊)榮耀一時帝室勤功(唐興其名将曰英衞皆擢於/罪亡之餘遂能依乗風雲勤)
(功帝室/本贊)垂傳萬世曽不見以帥而顯者雖唐之中世節
度使之置亦謂之帥然府兵壊而方鎮唐室以衰君子
無取焉(詳見唐/兵志)故曰置将不置帥而帥之名泯也國初
僭國未下西北未賔服太祖命諸将出鎮邉地即帥之
職而未有定名(國初諸僣國未下西北未賔服太祖留/心諸帥命李漢超屯江南馬仁瑀守瀛)
(洲韓令坤鎮常山賀惟忠守易州何繼筠守棣州以拒/北虜郭進控西山武守琪戍晋州李謙傅守隰州李繼)
(勲鎮昭義以禦太原趙賛屯延州姚内斌守慶州董遵/誨屯環州王彥昇守原州馮繼宗鎮靈武以備西戎寳)
(訓長/編)至神宗始置諸路将官陜西四十二将河北三十
七将東南一十三将各有正副調發賞罰皆决於将副
(宣和六/年詔)然未有以統其權也宣和間詔杭越等州守臣
並帶安撫掌總護諸将統制軍(㑹要/)而未有帥府也至
建延初李綱請於沿河沿江要郡置帥府其帥府文臣
一員帶安撫使為都總管武臣一員為副總管遇朝廷
起兵則副總管為帥至紹興二年諸路並置(中興/㑹要)則是
帥府統諸将矣故張公浚之帥興元得以節制平江常
秀兵馬(事實/)吴公玠之帥涇原得以兼陜西諸路都統
(事實/)豈非帥之權重於将乎夫将帥並置者周也置将
不置帥者漢唐之初也而我朝中葉以來獨以帥而總
夫将者何哉吾知其為御将之法也今夫泛駕脫啣之
馬亦在所馭之而已御得其道則狙詐咸作使御失其
道則狙詐咸作敵况為命為威(董賢為大司/馬衛将軍册)将之所係
為甚重嚴霜時雨(怒如嚴霜喜/如時雨魏事)将之喜怒為不常自非
神武秘畧(景祐四/年御製)有帥以總其權而制其命寕保其無
陸梁之患哉雖然我祖宗亦未甞無御将之法也伐蜀
之役因大雪而脫所服之裘㡌以賜之(将帥發京師時/大雪上設氈帷)
(於講武殿衣紫貂裘㡌曰我被裘如此尚覺寒念西征/諸将衝犯雪霰何以堪處即觧裘㡌遣中黄門驛賫以)
(賜王全斌全斌/拜賜感泣長編)此御之以恩也江南之役以匣劒授曹
彬曰不用命者戮(帝大言諭彬曰所謂大将者能斬出/位犯分之副将則不難矣彬汗下不)
(敢仰視/言行録)此御之以威也恩以使人愛威以使人畏此藝
祖所以為善御也方今邉防繹騷戰勝攻取正有頼於
爪牙之任誠能法藝祖之道恩威並行而又有中興帥
府之法以節制之可謂善将將矣
　
　
　
　
　
　
　
　
　
　
　
　
　古今源流至論續集卷七
欽定四庫全書
　古今源流至論續集卷八　宋　林駉　撰
　　　宦官上
周以冢宰統閹寺漢初以丞相監宫中於是無近習之
弊東漢用佞倖與政唐命中人典兵於是有内庭之變
此本末源流之論君子不可不究也嗟夫為閹而稱士
(周禮閹人上士四人/注閹稱士者異其賢)為巷伯而疾惡(巷伯詩/)勃貂管蘇
有功於晋楚(勃貂即寺人披也左𫝊曰吕郤畏逼将焚/公宫弑晋文公披見公以難告遂殺吕郤)
(新唐曰楚恭王告諸大夫/管蘇範我以文逹我以禮)景監繆賢著庸於秦趙(商君/入秦)
(因秦孝公寵臣景監以求見又繆賢曰臣舍/人䉮相如可使也著庸謂薦鞅及相如也)兹皆有益
於人之國君子必欲絶之去之而後已何耶盖熏腐之
徒無所愛惜退而視其室則無妻妾之情俛而顧其後
則無子孫之親所以為妻妾子孫者聚則成一室散則
行道之人耳(侯元叔小臣論古之閹寺非若後世之熏/腐童稚而養畜也盖因刑餘之人而擇其)
(可任者使之給役於宫寝之内其待之猶輿臺爾刑餘/之人何所顧藉退而觀其室則無妻妾之情俛而顧其)
(後則無子孫之親其所以為妻妾子孫者聚則成一家/而散則皆行道之人爾如此而欲進徳脩業不亦難哉)
是以依勢怙寵竊柄弄權為勃貂管蘇者百不一二為
竪刁伊戾者十已七八故君子患之(左傳恒公卒易牙/入與寺人刁殺羣)
(吏而立公子無虧又客聘晋過宋太子請享之寺人伊/戾請從之至刑牲加書偕坎之騁告公曰太子将為亂)
(公使視之言有之太子/死公聞無罪烹伊戾)雖然在周漢盛時不聞有蠧政
害事之漸而在漢唐末世往往有之者豈盡歸閹宦之
罪哉亦不能善處閹寺者之失也攷之成周閹人守中
門之禁(天官閹人掌守/王宫中門之禁)寺人掌女宫之戒(寺人掌女/宫之戒令)内
小臣四人王之正内五人(天官内小臣閹人上士四/人寺人主之正内五人)一
以冢宰領之夫以論道經邦之臣而下統微賤卑䙝之
職似非大臣之體爾然周人格心之學大抵源流於此
何者便僻側媚之習易以移君徳讒譖䛕佞之言易以
惑君聽自非統於大臣鮮有不至恣肆使人主以外庭
之屬不得以私意眤内臣以冢宰之尊不敢以非道干
此其預防之意豈不深矣哉漢初猶有古意以宰相得
監宫中如郎中令禁闕之内皆其所屬(王陵𫝊吕后以/審食其為左右)
(丞相監宫中/如郎中令)至文帝時宦官猶知宰相為可畏鄧通之
幸其寵已極小有怠慢丞相嘉檄召詣府折辱垂死而
不敢言(申屠嘉傳鄧通方愛幸嘉入朝而通居上旁怠/慢罷朝坐府中嘉為檄召通詣相府責曰小臣)
(慢殿上不敬當斬上使/使持節召通謝丞相)自武帝踈逺朝士宰相不得加
官内朝若有間矣然以少府統中書(表少府属官中書/令謁者中黄門)
宰相統少府其脉絡猶得相屬况以司馬遷儒者為中
書令(司馬遷以腐/刑為中書令)亦不無正救之益既而石顯用事康
衡甄譚猶得條奏言其舊惡(康衡傳元帝時中書令石/顕用事自前相韋賢及衡)
(皆畏顯不敢失其意至成帝即位衡/乃與御史大夫甄譚共奏顯舊惡)則宰相雖無曩日
之權而宰制之意猶在也此周漢盛時所以無近習之
弊者寧非大臣統治之功歟自東都至唐寵任宦者其
禍始惨然宦官寵任雖同而所以任之亦異東都以宦
官専領其事(光武以宫中私用守之外有/司章和後别立監領於閹人)是政權歸之
矣唐以宦官専典禁衛是兵權歸之矣政權歸之則賢
否混淆而其亂在朝廷兵權歸之則變生肘腋而其亂
在宫禁夫政權必有所假其寵固然後其權専向使人
主一旦省悟則反亂為治亦易之耳若夫兵權在其掌
握能使人主覺悟欲謀去而不可得盖至於長吁飲恨
而後已(文宗丼/露之變)此典兵尤惨於與政也然要之以無所
愛惜之人而得以與政典兵以為心腹之患皆非國家
之福爾且西漢之制侍郎皆用明經(如楊雄位執㦸新/安日掌御唾盂之)
(類/)常侍參用士人(表少府中常侍/注參用士人)人主朝夕宴逰之頃
不但刑腐之流而已誠美意也夫何章和以後議郎不
在宿直之中(後百官志郎官皆主吏直執㦸/宿衛諸殿郎惟議郎不在直中)郎省皆為
黄門之廬(通典明帝以後和熹太后稱制乃以閹人為/常侍小黄門通命兩宫自此悉用閹人不調)
(他/士)别自立監専以閹人領之自是閹人不領於外朝耳
(見上注/)夫惟外無所統内無所制手握王爵口含天憲
非復閨牖房闥之任(東漢宦官傳序竇后以女主臨朝/而萬機殷庶且逺朝臣不得不委)
(用刑人寄之國命手握王爵口/含天憲非復閨牖房闥之任也)曹節王甫無所顧忌(陳/蕃)
(謂竇武曰中常侍曹節王甫自先帝時操弄國柄濁亂/海内武乃白太后曰故事黄門常侍但當給事省中今)
(乃使與政事而任權重子孫布列肆為貪暴宜誅以清/朝廷後事寝宋瑀刼太后奪璽書令中謁者守南宫門)
(使鄭侃特節及御史謁者捕收武等武不受詔殺使者/王甫将千餘人與武對陳後武軍歸甫兵降悉收武親)
(姻誅之/竇武傳)竇武陳蕃誅伐之謀一泄自殞其身何進袁紹
不勝其忿舉義兵以除之漢於是危矣(何進𫝊袁紹與/進素有志誅宦)
(官後張讓等率常侍成珪畢嵐數十人持兵斬進于嘉/徳殿前紹乃引兵屯朱雀闕下捕得趙忠等斬之進素)
(有仁恩士卒皆流涕願致死吴康遂引兵與董卓殺弟/苗弃其屍於苑中紹遂閍北宫勒兵捕宦者無少長皆)
(殺之苖何/進弟也)唐初之制内侍省不至三品官黄衣廪食守
門傳命而已誠良法也(唐宦官傳序太宗詔内侍省不/置三品官以内侍為之長階卑)
(而不任以事惟周廬守/禦庭内掃除廩食而已)夫何肅代以後或命魚朝恩管
神䇿兵(禄山反伯玉與朝恩赴難至永泰元年吐蕃/復入冦朝恩又以神䇿屯苑中自是復盛)或
使承璀為招討使(白居易𫝊㑹王承宗叛帝詔吐突承/璀率師出討居易諫曰唐家制度每)
(征伐専委将帥比年始以中人為都監韓全義討淮賈/良國監之髙崇文討蜀劉正亮監之且興天下兵未有)
(以中人専統領者神䇿既不置行營節度即承璀為制/将又統諸軍招討處置使是實都統恐四方聞之必輕)
(朝廷帝/不聽)韓全義討淮賈良國監其軍髙崇文討蜀劉正
亮監其軍(見上注/)西頭之勢過於南衙樞宻之權甚於
宰相(髙元裕傳敬宗决事禁中宦官恣放大臣不得進/見元裕諫曰今西頭勢乃重南衙樞宻之權過宰)
(相帝悟而不能/制人皆危之)蕭復嘗為徳宗言之而不見聽(本𫝊復/言艱難)
(以來始用宦者監軍權望太重是曹止可/委宫掖事兵要政機毋使參决帝不聽)柳伉因䟽程
元振及之而不能用(程元振傳柳伉上䟽曰天下乃恨/陛下逺賢良任宦寺必欲存宗社)
(計斬元振首馳告天下悉出内史𨽻諸州持神䇿兵/付大臣䟽聞帝顧公議不與下詔盡削元振官爵)髙
元裕言其勢重南衙白居易言不當位大帥(見上/注)然天
子雖知之而不能制之亦徒為是喋喋之論其禍豈不
慘於東都歟王叔文等欲奪其權終不可得(兵志順宗/王叔文用)
(事欲取神䇿兵柄以/奪宦者權而不克)始藉朱全忠以族之(朱全忠起兵/殺神䇿兵)
唐於是不嗣矣推原其故東漢三公擁虛位以在上無
復向時總領九卿之職唐以北衙尤重南衙無復周人
以尊統卑之意所以稔成厲階爾此漢唐末世而有内
庭之變者寧非典兵預政之失歟
　　　宦官下
國朝懲五季閹宦横肆之弊不典兵不預政(見下/注)子孫
守之永為家法舊制内臣将命于外不預公事此不使
之預政也(長編祥符六年詔内臣将命于外干預州縣/公事及所在官吏不即以聞並寘于罪凡内)
(臣出使責知委状敢妄奏他/事者當伏軍令祖宗舊制也)舊制宦官専任本職不得
典衛此不使之典兵也(蔡官制舊典皇朝懲唐五代宦/官横驕之弊不使典衛摠兵干)
(預政事但専/任本職而已)噫何嚴耶是故史崇真言縣令貪亷可信
也乃命監司以審察(景徳四年内侍史崇真使嘉州還/言平􁁊知縣王昭度亷幹犍為知)
(縣王固貪濁真宗曰内臣将命乃/察善惡固亦可奨然湏轉運審察)楊繼凝奏苑卒自溺
可從也乃付外司以鞫劾(侯元臣小臣論甞聞史崇真/自嘉州還言二縣貪亷不同)
(乃命監司審察楊繼凝奏苑卒/自溺付外鞫劾此不輕信也)彼安得而與政乎黄徳
和之為監軍少牽西帥用吕文靖之謀而永罷監軍(洓/水)
(記聞景祐中西鄙用兵大将劉平死之議者以朝廷委/宦者監軍主帥節制有不得専者詔誅監軍黄徳和或)
(請罷帥監軍仁宗以問宰相吕文靖公公曰不必罷但/擇謹厚者為之仁宗委公擇之對曰臣待罪宰相不當)
(與中貴私交何由知其賢否詔都知押班保舉有不稱/職者與同罪仁宗従之翌日都知叩頭乞罷監軍宦官)
(士大夫嘉/公之有謀)王守忠之為鈐轄恐循唐弊從富公之言而
永罷鈐轄(王守忠為陜西都鈐轄富公弼言用守忠鈐/轄乃與唐中官監軍無異且黄徳和覆車之)
(轍可復蹈乎詔/罷守忠鈐轄)彼安得而典兵乎不特此也張守忠本
近侍爾以役夫斃於木下而抵極法王繼恩有大功爾
以交結中外而謫筠州是又不輕免其罪也(侯賢良論/張守忠以)
(役夫斃於木下而抵極法王繼恩以交結中外謫筠州/又真宗大中祥符中杖殺入内髙品張守恩守恩雖近)
(侍上不貸以法論者以謂朝廷至/治行罰不私又繼恩有平蜀大功)内侍押班雖曰遷官
然年未滿五十者不許之(長編祖宗舊制内臣年未五/十不得為内侍省押班長編)
内侍磨勘雖曰當得然仕未三十年者不與之(長編初/沙苑缺)
(馬内侍李繼和領職不數月得馬十數梁適薦之/詔减磨勘三年舊制内侍入仕三十年始得磨勘)是又
不輕進其官也盖罪不輕免則彼無縱肆之念官不輕
進則彼無驕佚之心不肆不縱不驕不佚此所以不敢
萌與政典兵之職矣噫亦有由也周以冢宰統閹寺而
侍御皆正人漢初以丞相監宫中而宦孺無非習國家所
以統屬宦官者盖樞府任其權夫尊以臨卑則卑有所
攝外以屬内則内無所隱此防微杜漸之深㫖我祖宗
其得之觀傅堯俞奏樞宻不治内侍求内降之罪則宦
官有過樞宻得治之矣(内侍朱晦朱穎士以内降監汶/口傅堯俞言樞宻院不治頴士)
(求内降罪後既罷穎士公又屢請治樞院/罪以戒欺罔章數上每上益切權倖憚焉)觀髙若訥為
樞使不除内侍留後之官則宦官進職樞宻得専之矣
(至和元年王守忠罷延福宫使為武信留後使毌得援/例故事未冇真為留後者守忠盖東官舊恩數求之上)
(亦欲與之先是髙若訥為樞宻使持不可故止及是守/忠病復求節度使宰相梁適曰宦官無除真刺史况真)
(節度乎上曰朕盖甞許守忠矣適曰臣今日備位宰相/明日除一内臣為節度使臣雖死有餘責御史中丞孫)
(抃亦諫乃/罷不除)夫有過則治有勞則遷或賞或罰一聽大臣
宜乎謹愿抑畏而不敢肆也噫樞宻固職分之當爾有
如都知之罪韓公竄之(邵氏聞見録英宗即位有疾光/献皇后垂簾同聽政有入内都)
(知王守忠者姦邪反復間諜兩宫司馬温公知諫院吕/諫議為侍御史凡十數章請誅之韓魏公一日出空頭)
(敕一道叅政歐陽公已簽書矣参政趙公槩難之問歐/公曰何如歐公曰第書之韓公必自冇說魏公坐政事)
(堂以頭子勾守忠著立庭下數之曰汝罪當死責蘄州/團練副使蘄州安置取空頭敕填之差使臣即日押行)
(其意以為少/緩則中變矣)節度之求梁適沮之(見上/注)是宰相復得治
也兼判二省韓絳力言(長編仁宗皇祐五年王守忠為/入内内侍省都知諫官韓絳言)
(宦寺兼判二省國朝所未有也御史俞希/孟乞自今更不除前後省都都知奏可)妄圖押班吕
誨極辯(長編嘉祐六年皇城使果州團練使張茂則為/内侍省押班司馬光吕誨言祖宗舊制年未五)
(十不得為内侍省押班茂則年方四十/八恐茂則一開此例内臣攀例者多)是臺諫復得言
也全彬誥詞劉敞不撰(至和元年石全彬為入内副都/知知制誥劉敞封還詞頭奏全)
(彬三月不得換職從之後三/月全彬卒為入内副都知)惟簡誥詞蘇轍封還(元祐/元年)
(詔内侍押班梁惟簡有勤績今可特與帶遥郡刺史中/書舍人蘇轍封還言惟簡旬月之間三加超擢所有誥)
(詞臣未/敢撰)是給舍復得駁也嗟夫以區區薰腐之流既受
察於樞宻復受察於丞相又復受察於臺諫給舍祖宗
深思曲慮之意周矣夫何元豐大臣不遵典章河東總
兵非無帥也而乃使王中正領之熈河用事非無人也
乃使李憲専之大而将帥皆聽節制次而官吏悉由廢
置募兵用師敕於其口威福柄令出於其手而祖宗不
許預政典兵之法安在哉(范祖禹論熙寕元豐間内臣/之中李憲王中正宋周臣三)
(人者最為魁傑憲摠兵熈河兼領三路中正摠兵河東/兼領四路其權勢震動内外口敕募兵州郡不敢違此)
(三人者雖加誅戮未足以謝萬姓唯憲已死/中正周臣猶存又除押班乞追罷餘見下注)鄧潤甫周
尹言之蔡承禧彭汝礪又言之(通畧熙寕九年上遣内/使李憲措置邉事諸将)
(聽憲節制卒丑中丞鄧潤甫御史周尹蔡承禧彭汝/礪言自詩書以降上下數千載不聞以中人為帥者)司
馬公劉莘老又極言之(司馬公言近聞王中正徃陜西/黜陟守鈐中正弄權已有其驗)
(劉摯上哲宗曰李憲於熙河貪功生事威/福柄令持於其手廢置用舍出于其口)至使押班李
舜舉亦曰四郊多壘此卿大夫之辱不宜内臣掌将帥
之任(長編元豐五年李憲奏駐兵討賊朝廷悉力應副/近李舜舉奏財粮未備人夫難行朝廷以舜舉所)
(言忠實遂聽信舜舉退謂執政王珪迎勞之曰朝廷以/邉事屬押班及李憲可忘西顧之憂矣舜舉曰四郊多)
(壘此卿大夫之辱也相公當國而以邉事屬二内臣可/乎内臣止宜供後庭洒掃之職豈可當将帥之任耶聞)
(者代珪發/慙長編)噫舜舉本閹人也時亦任邉事也且能責王
珪以内臣不當任将帥之事珪也不自知愧迎勞問之
至使聞者為之發慙豈不有忝厥職乎鳴呼以堂堂揆
度之任反不若一閹人之謀又焉用彼相哉異時童貫
握兵權於外以典兵為常梁師成擅文柄於内以預政
為例陶鑄将相垂二十年君子推其末流之禍固蔡京
王黼為之之罪亦元豐大臣作俑之失也(楊時上欽宗/云自古閹人)
(用事未有無禍者比年以來此曹尤盛皆由蔡京王黼/首為亂階童貫握兵權於外梁師成擅文柄於内陶鑄)
(将相垂二十年原其禍/根皆蔡京王黼為之也)中興以來盡掃宿弊率由舊章
内侍之官不許兼職恐失於檢察也(聖政錄髙宗建炎/罷内寺官一員兼)
(鈐轄教坊且曰朕近録内侍官更代/失於檢察仍帶前領兼官更不差置)都知之親非時不
見恐眤於近習也(㑹要上因論大金内侍有用事者曰/朕今在宫中都知押班御藥院素號)
(最親宻者非時未嘗見亦未嘗不正秦檜等曰有/以仰鑒聖見髙逺不眤於近習防微杜漸如此)此社
稷之福生靈之幸祖宗成憲愚幸於中興以來見之
　　　禄秩上
漢官秩(漢表禄秩之數與諸家之/所載大抵異同今参攷之)
　　　　三代而上官至周而備三代而下秩至漢而
　　　　詳然漢表禄秩之數與諸家所載大抵異同
　　　　今參訂之緯而為圖
萬石
　東萊曰按史記燕王噲遜國於子之噲收印自三百
　　石以上而效之以石計禄始見於此
　太師　　　　太傅　　　　丞相
　太尉(孝武定令驃騎将軍/禄秩與大将軍同)　　御史大夫
　前後左右将軍
　　考異按漢制三公號稱萬石今攷賈誼新書曰漢
　　丞相之尊亡秩又攷茂陵中書曰御史大夫秩中
　　二千石未知孰是
中二千石
　太常　　　　光祿勲　　　衞尉
　太僕　　　　廷尉　　　　大鴻臚
　宗正　　　　大司農　　　少府
　執金吾(已上/並表)　京兆尹　　　左馮翊
　右扶風(已上如淳注漢/表謂二千石誤)
　　漢官録曰王尊為京兆尹御史大夫奏尊不宜備
　　位九卿如淳曰三輔皆中二千石號為卿然孟堅
　　表自太子太傅至右扶風總云皆二千石則三輔
　　非中二千石如淳之言何所據歟及攷後漢志乃
　　曰京兆尹左馮翊右扶風三人漢初都長安皆秩
　　中二千石謂之三輔中興都洛陽以河南為尹以
　　三輔陵廟所在不改其號但减其秩(按通典又稱/减秩與太守)
　　(同/)然則如淳不為無據而孟堅之論蓋習見東都
　　以後事故云耳非西都之制也
真二千石(表不載此秩/)
　詹事(茂陵中書秩真二千石/荀恱漢紀秩比二千石)
　諸侯王相(初真二千石後吴楚反减為/二千石係汲黯傳如淳注)
　　徐氏曰按外戚傳傛華秩視真二千石在中二千
　　石之下二千石之上師古曰真二千石月得百五
　　十斛一嵗凡得千八百石又按如淳注汲黯傳亦
　　曰諸侯相秩真二千石月得百五十斛臣瓉注詹
　　事引茂陵書秩真二千石而百官表乃亡此秩至
　　東京則有此秩通典以為真二千石即郡二千石
　　皆所未諭也
　丞相司直　　護軍都尉　　光禄大夫(亡印綬増/秩者為中)
　(二千/石)　　　　五官中郎将　左右中郎将
　虎賁中郎将　監羽林中郎将　西域都䕶
　奉車都尉　　駙馬都尉　　騎都尉
　郡都尉(以上/並表)　闗都尉　　　農都尉
　䕶羌校尉(以上漢/官儀)諸侯内史　䕶烏桓校尉(後烏/桓傳)
　侍中(後漢比二千石/漢官秩云千石)　　　　屬國都尉
千石
　丞相長史　　大司馬長史　御史丞長史
　将軍長史　　九卿丞(六典注又曰衞/尉丞比千石)
　中尉丞(本表云自太常至執金吾皆千石漢官秩云/中尉丞六百石當考按後志本注又曰執金)
　(吾七/千石)　　　　萬户縣令(侯國相以/上並表)
　太子衛率長(漢儀/注)　　　　　太子率更長(後志令/千石)
　内者令(丁孚/漢官)　中書謁者令(漢舊儀/)
比千石
　太中大夫　　郎中車户騎三将
　謁者僕射　　期門僕射(以上並表/)
九百石(荀恱漢紀充依良人秩視九/百石謹按史漢並亡此秩)
八百石(成帝陽朔二年除吏八百石/秩李竒曰除八百就六百)
　太子家令(茂陵/中書)太史令(元鳯中太史令夀王非太初/厯有司劾壽王史八百石古)
　　(之大夫云考異議/論見六百石條)
比八百石
　諫大夫(貢禹傳諫大夫比八百石表比/八百石顔注俸月九千二百)
六百石
　将作少府監　詹事丞　　　水衡都尉丞
　廷尉左右平　三輔丞　　　三輔都尉
　郡長史　　　州刺史　　　郡太守丞
　郡都尉丞　　萬户縣令(侯國/相)　　(以上並表/)
　太子門大夫　朔方刺史　　太子庶子(以上/表注)
　公車司馬令(漢官/儀)　　　　　大廐令(後志本注舊/有大廐皆六)
　　(百/石)　　　　未央令　　　家馬令
　車府令　　　路軡令　　　騎馬令
　式道左右中候(後志/注)　　　　廪犧令(漢舊儀秩/六百石)
　外史　　　　閭師(以上孝/平紀)　黄門侍郎(六典/)
　御史大夫史　公主家令　　武騎常侍(司馬相如/傳顔注曰)
　　(秩六/百石)　　　太史令(漢儀注/六百石)
　　考異漢儀注曰太史令屬太常秩六百石司馬遷
　　云僕甞厠下大夫之列臣瓉因謂太史令千石故
　　比下大夫至元鳯中太史令張壽王非太初厯有
　　司劾壽王吏八百石古之大夫作妖言亂制度三
　　者之說皆不同以事理攷之當以六百石為正何
　　者九卿之屬凡以令稱者皆六百石太史不應獨
　　異就使其秩加於諸令漢表豈應軼而不錄又宣
　　帝黄龍詔曰吏六百石位大夫有罪先請秩禄上
　　通何武翟方進曰刺史位下大夫刺史亦六百石
　　耳以此推之太史所以稱下大夫者豈非以六百
　　石之故歟奚必千石八百石而後可稱也補志亦
　　云太史令一人六百石如此則知漢儀之言不妄
　　耳
　太常掌故(晁錯以文學為太常掌故應/邵曰掌故六百石史本傳)
　　考異漢書注引應劭之言以為六百石唐張守節
　　史記正義引應劭之言乃云百石二說不同按晁
　　錯以掌故遷太子舍人太子舍人纔二百石豈有
　　自六百石而為二百石猶謂之遷乎當以正義百
　　石為正漢書六字盖衍文也
　下大夫
　　考異朱愽曰刺史位下大夫謹按刺史秩六百石
　　而以比下大夫者六百石尊爵也叔孫通朝儀吏
　　六百石以上入賀邴曼容仕不肯過六百石宣帝
　　詔曰吏六百石秩禄上通則比周之下大夫不為
　　過矣又按孝恵詔曰爵五大夫吏六百石則又以
　　比五大夫者盖爵自公士至五大夫凡九級吏自
　　百石至六百石亦九等爵秩尊卑適相等也王莽
　　倣周制建官乃以千石為下大夫六百石為元士
　　不相協矣
比六百石
　愽士　　　　議郎　　　　五官中郎
　左右中郎　　謁者　　　　戊巳校尉(以上表/)
　太子洗馬(長注/)丞相召事(漢儀注/)
五百石(成帝陽朔二年除吏五百石/秩李竒曰除五百就四百)
　縣長(侯國相成帝綏和元年長相皆/墨綬哀帝建平二年復黄綬)
四百石
　丞相史　　　太尉史　　　大将軍史
　丞相少史　　太子中允(以上漢/儀注)
　符節令(漢官/)　縣丞　　　　縣尉(以上表/)
　長安左右部尉(六/典)
比四百石
　五官侍郎　　左右侍郎(以上/表)丞相東曹掾西曹掾
　　(漢官儀注云或/曰後為百石)
三百石
　縣長(侯國相表/)
比三百石
　五官郎　　　左右郎中(以上/表)丞相掾(舊漢/儀志)
　中黄門(後志比百石注曰/後増比二千石)
二百石
　廷尉史　　　太子舍人(以上/漢官)左右馮翊卒史(黄覇/傳)
　縣丞　　　　縣尉(以上表/)
比二百石
　丞相屬(漢舊/儀注)
百石
　丞相屬　　　丞相令史(以上漢/舊儀注)
　御史屬(匡衡傳/)左右内史卒史　郡國王經卒史
　廣行卒史(以上儒/林傳)　　　　　部從事
　治事别駕(以上漢官儀/)　　　廷尉文學卒史(兒寛/傳)
　長安游徼　　長安獄吏(以上趙/廣漢傳)
　太常掌故(見六百石條注/)　　計食佐史及諸府屬
　　　禄秩下
論古人制禄之意有三優外官一也優小吏二也優故
老三也夫外官加優則勉於治民而無侵漁之患小吏
加優則亷於處已而無喪節之恥故老加優則來者知
勸而勉於事功矣古制内諸侯則畀之以祿而不以世
嗣外諸侯則得以世嗣而不止於世禄其為優外秩可
知也(王制天子之縣内諸侯禄外諸/侯嗣也又孔穎逹正議云云)方五百里者其半
入於天子則方百里者亦如之今其所食者極於七十
里是入於天子者将四之一而已其為優小吏可知也
(同上/)自卿已下必有圭田五十畆而使𨽻農治之則特
免其征税之入是又優老重賢之恩也(孟子/)噫古人之
意何其仁之至義之盡耶是意也漢人盖得之矣夫上
自三公下至百石吏載見於百官表之注者固莫不有
差等(萬石中二千石月俸百八十斛二千石百一十斛/比二千石百斛千石八十斛六百石七十斛四百)
(石五十斛比四百石四十五斛三百石四十斛比三百/石三十七斛二百石三十斛比二百石二十七斛百石)
(十六斛自四百石至二百石為長吏百石以下有計食/佐史之秩是為小吏師古注及通典云按漢表不載真)
(二千石師古注又真二千石月得一百五十斛一嵗凡/得千八百石又按如淳注汲黯𫝊亦云諸侯相秩真二)
(千石月得百五十斛臣瓉注詹事引茂陵書秩真二千/石而百官表不載此秩所未諭也至東京百官志則有)
(此秩/爾)其分秩之名有四如二千石之秩有中二千石有
真二千石有二千石有比二千石曰比者嵗得千二百
石曰真者嵗得千八百石曰中者嵗得二千一百六十
石至其直謂之二千石者嵗得千四百石而已凡言中
滿也比言不及數也其餘則不滿二千石(並漢官表顔/師古注中言)
(滿也比言/不及數也)夫漢人所以為是四等之别者盖漢三輔事
浩繁皆秩中二千石選用二千石髙第入守滿嵗稱職
乃得為真者所以勉之也(按王成為膠東相秩真二千/石後以流民多自古増秩為)
(中二千石其他趙/廣漢尹翁歸皆然)此曰中者比四者之名然爾其制秩
之權有三或陞秩以答一時之勲勞或加秩以示一時
之恩意或貶秩以責後日之功效蘇武為典屬國能守
出使之節乗馬延為将作大匠能董土木之役皆陞中
二千石(按前表載典屬國本二千石後志載将作大匠/亦本二千石武帝時乗馬延又秩中二千石以)
(帝多興土木故増之宣帝時蘇武/留匈奴十九年亦陞中二千石)盖陞秩之例霍光増
符璽郎秩二等(霍光就符璽郎取璽郎/不肯光遂加秩二等)元帝加司𨽻諸
葛豐秩光禄大夫(本傳/)盖加秩之例黄覇為京兆尹遂
貶秩還潁川太守官以八百石居京兆尹趙廣漢賊殺
不辜㑹赦貶秩一等盖貶秩之例(並本傳/)此或陞或貶
之權然爾噫孰知漢人制祿又有得古人之遺歟漢制
侯相真二千石郡守二千石(汲黯傳如淳注諸侯相秩/真二千石漢官表郡守二)
(千/石)太中大夫中大夫諫大夫博士特千石八百石比六
百石而已(官表太中大夫比千石貢禹傳諫大夫秩八/百石官表又云比八百石漢表博士比六百)
(石/)然公孫𢎞董仲舒本博士秩爾至遷左内史則為中
二千石補江都相則為真二千石(公孫𢎞以博士為左/内史董仲舒以博士)
(為江都相/並本傳)嚴助主父偃本中大夫秩爾至出守㑹稽則
為二千石補齊相則為真二千石(嚴助為中大夫守㑹/稽主父偃為中大夫)
(補齊相/本傳)盖漢人以内秩之卑而當外秩之崇所以使之
樂於治郡而無輕外之心此優外秩何如也漢以中二
千石而至於百石所以禄守令者如此然號二千石者
月得俸百二十斛計之一年止於千餘號百石者月俸
十六斛計之一年㡬於二百内而鄉令丞亦如之足見
大吏之數虧而小吏之數優(見上/)故部刺史秩六百石
而縣令至秩千石中郎侍郎不過三百四百石而五官
三将車户騎乃秩比二千石或比千石者皆漢人以養
小吏亷潔之操(表刺史六百石萬户縣令千石五官侍/郎左右侍郎比四百石五官郎中左右)
(郎中比三百石五官中郎将左右中郎将虎賁中郎将/監羽林中郎将比二千石郎中車户騎三将皆比千石)
不然宣帝之益吏俸何以自百石以下光武又何以六
百石而下乃増於西京舊制乎此優小吏何如也(宣紀/益天)
(下吏百石以下俸十五後光武紀建武二十六年増百/官俸其百石以上减於西京舊制六百石以下増於舊)
(制/)至於公卿辭禄歸老於家往往亦賜之禄者有如石
奮自諸侯相以下大夫祿歸老周仁自郎中令以二千
石祿歸老張歐自御史大夫以上大夫禄歸老貢禹為
諫大夫秩止八百石以光禄大夫養病乃享二千石之
厚秩(並本傳亦/見致任條)夫歸老于家至過其禄以與之其為優
老重賢之意又何如也唐之制祿奈何其不然乎太宗
減冗汰煩約為中制官之省至七百三十史臣以為不
濫而易祿若可取爾(百官志/)今以制觀之其有愧於古
多矣漢之縣令千石而唐一品乃七百石漢𥘉刺史六
百石而唐從一品亦六百石唐二品者五百石而漢之
博士乃比六百石唐從二品者四百六十石而漢之縣
長乃五百石(通典京官正一品七百石從一品六百石/正二品五百石從二品四百二十石正三)
(品四百石從三品三百六十石正四品三百石從四品/二百六十石正五品二百石從五品一百六十石正六)
(品一百石從六品九十石正七品八十石從七品七十/石正八品六十七石從八品六十二石正九品五十七)
(石從九品五十/二石漢志見上)然則以此為唐人之失歟曰非也此固
失爾而猶未甚也職分之田尋遷貧户稅𤱔給粟其制
隨紊公𪠘之田寺監闗鎮各有頃數其費太冗(唐自王/公以下)
(各有職田貞觀十一年以職田侵漁百姓詔給還貧户/視職田多少每𤱔給粟二斗謂之地予又凡京諸司各)
(有公𪠘田内而自司農寺二十六頃至率更府各二頃/亦各有差外而自大都督府四十頃至中戍下戍各有)
(差云云各前人自耕未種後人/酬其功直已自種者准租分𤼵)公𪠘之錢任居市肆恣
其囘易其法甚悖(禇遂良上䟽近許諸司命史捉公𪠘/本錢諸司取此色人號為投錢令史)
(不簡性識但令身能慣販即依𥙷擬大率入捉五十貫/以下四十貫以上任居市肆恣其販易每月納利四千)
(一年凡輸/五萬云云)然則以此為唐人之失歟曰非也此固失爾
而亦未至甚也國子博士啼飢託諷(進學觧國子先生/晨入太學云云冬)
(煖而兒號寒年/登而妻啼飢)廣文先生無氈賦詩(杜甫甞贈鄭䖍詩/曰才名四十年坐)
(客寒/無氈)唐之待小吏太薄非漢人之制矣州郡刺史月俸
千緡藩鎮帥臣動加十倍(唐自中興以後方鎮益恣州/刺史月俸千緡而大鎮十倍)
(京官祿/甚薄)唐之待外太重又非漢人所以待外之意矣雖
致仕半祿見於建中(職官分紀建中三年敕致/仕官所請半俸及賜物)歸老半
料見於貞元(唐徳宗正元五年蕭昕以工部尚書致仕/仍給半料初致仕官只給半禄無料上加)
(之以待/老臣)然間見於元老舊臣又非若漢人之有常制此
所以有愧於漢也國家制祿之法周漢同意前代俸給
未有實數也雍熈則給之(雍熙四年詔俸給之數宜從/優厚應百官俸錢給他物以)
(八分為十者自/今給其實數)前代俸給未有實錢也祥符則給之(祥/符)
(五年詔加文武職官月俸初後唐以軍儲不充百官月/俸折支非實請减半數而支實數後所去半實俸復虚)
(折三年復給實錢皇朝之制有一分/實錢三分折支景徳之後俸始全給)前代俸給未有職
田也至咸平則給之(真宗咸平二年給/内外京官職田)不惟此爾省冗
員之費而益職官之俸則開寳制也(開寳三年詔吏員/冗多而求其治者)
(難也俸禄鮮薄而責以亷者無謂也與具冗員而重費/不若省官而益俸諸道宜差减其員舊俸外増給五十)
省宫掖之費而優官吏之禄則寳元制也(寳元元年詔/比省浮費自)
(乗輿服御及宫掖所須務從儉約若吏兵俸賜母得/裁减時欲捐吏兵俸帝曰祿廪有定制無變更云云)抑
不惟此爾曰外秩曰小吏曰故老此三者尤祖宗之所
加意其為士大夫慮至矣自今觀之外官供給按月而
支(紹興二年上語及戢贓吏不可不禁然州縣官合得/請給宜按月支與使之食足然後可以養亷上曰然)
外官職田隨地而均(慶厯二年詔兩府同議外官職田/有不均者均之有不給者給之)
何優也盖厯嵗彌月於訟牒之勞負星戴月於廵警之
役坐受餽遺不若中都之官非時賜予不若近侍之臣
祖宗所以優之者此也噫出鎮太原念其領外尚加總
管以増給况小郡蕞邑乎(真宗遣温仲舒鎮太原仲舒/曰藩方重鎮非敢有辭晩有)
(兒息年皆㓜稚若得改官端揆許携/家而往賜都總管添給敢不承命)選人之職増以禄
米(熈寕四年中書言選人俸薄不足/以勵亷今欲月増俸米麦從之)廵尉之官給以全
俸(寳訓仁宗慶厯中詔廵檢縣尉捕/盗廵警其職至勞以全俸給之)何厚也盖閒居俟
闕於數年之久扶老携㓜於千里之宦朝虀暮鹽之願
未償仰事俯育之計曰廹祖宗所以厚之者此也噫職
為制誥憫其居貧猶特賜錢以償逋况小吏薄秩乎(李/文)
(靖公沆知制誥太宗知其負人息錢曰沆為制詰俸/入㡬何家貧不給豈暇償逋耶特賜錢一百三十萬)淳
化致仕俸半本官(職源淳化中致仕官給半/俸以示敬賢隆老之意)景祐致仕
俸同分司(景祐三年詔致仕官舊皆給半俸而仕未顯/有或貧不能自給非所以優髙年養亷恥詔)
(自今兩省大臣監司以/上致仕給俸如分司官)又何其賞之醲也盖脫簮公府
有不忘畎畆之懐歸伏私第而尚馳魏闕之念此養老
優賢之念所以不能自己噫掛冠鄉閭猶赴公宴况區
區俸給乎(政和中孫隣言諸州致仕官居鄉者乞降令/赴貢士宴擇其年彌髙者而敬事之使長㓜)
(有序献酬有禮人知里/選之法孝弟之義從之)此愚三咏三嘆祖宗之盛典也
雖然俸禄鮮薄責亷無謂此開寳天子之語是語也天
子言之可也(見上/)衣食不足安肯理事此元祐大臣之
語是語也大臣言之亦可也(高宗讀寳訓至司馬光為/相每詢士大夫私計足否)
(人怪而問光光曰倘衣食不足安肯為朝廷理/事服聖訓曰今之俸禄不按月支非養亷隅)為士夫
而介之於此得無不可乎出任之初不念温飽王公曽
未嘗以禄秩為意(王公曽初為状元或曰状元一生/喫著不盡曽曰曽平生不在温飽)梓
州之俸推濟窮民扈稱未嘗以外請為念(扈稱為梓州/運使嵗飢出)
(禄米以/賑民)歸第之日納還俸劵富鄭公亦未嘗容心於祠
禄(富弼辭疾歸第/以其俸劵還府)天下夫豈無若人哉風雨如晦雞鳴
不已此盖豪傑之士有非區區爵禄所能易其節耳愚
故曰養亷之禮在朝廷不可不厚自養之學在士大夫
不可不勉
　　　兼官
禹為司空兼宅百揆羲和四人兼任四時然則兼官行
事其唐虞之制歟(書/)夫兼而行之則有餘專而行之則
不足以有限之官難以處無窮之事此官不必備亦惟
其人官事不攝未為知禮也成周設官寔法唐虞成王
之時周公以三公兼冢宰召公以三公兼宗伯蘇公以
三公兼司寇畢公毛公以三公兼司馬司空至成王季
年芮伯彤伯衛侯實専領司徒宗伯司馬之職其餘大
抵皆兼官也(書蔡仲之命周公位冢宰正百官餘並見/立政周官顧命通典注按頋命太保領冢)
(宰畢公領司馬毛公領司空别有芮伯為司徒彤伯為/宗伯衛侯為司寇則同時三公各兼一卿之職此引安)
(國注穎逹䟽云/也詳見頋命注)夫百官之中六卿為重而皆得兼之况
於羣有司乎嘗以周禮攷之二郷則公一人是六卿兼
鄉大夫也(同上卿大夫/每鄉卿一人)不惟此也太史下大夫爾蘇公
以三公兼之太史司冦蘇公是也(周禮太史下大夫二/人立政太史司寇蘇)
(公/)司盟命士爾太公亦以三公兼之載在盟府太師職
之是也(左傳僖二/十六年)抑不惟此也軍司馬輿司馬行司馬
戎僕戎右有軍旅則用之(並夏官/)甸祝田僕有田獵則
用之(春官甸祝掌四時之田/夏官田僕掌御田輅)有喪紀則用夏采喪紀(天/官)
(夏采掌大喪之冕服復于太祖/春官喪祝掌大喪勸防之事)有盟祝則用詛祝(春官/詛祝)
(掌盟/記)是皆有事則兼無事則闕矣故夫六官之中以春
夏秋冬率以多少相乗除大約一官凡五百人則六官
凡三千人而兼攝者意其必相半焉雖然官雖兼領而
人未有不稱職雖並行而事未有不當三公為卿道揆
法守皆舉也(見上/)六卿出将軍政民事皆通也(司馬凡/制軍軍)
(将皆/命卿)古人設官豈不簡而盡歟漢唐以來官非不攝也
然闕者未必當兼兼者未必皆當所以有歉於唐虞成
周之治漢制以本官而任它職者固謂之兼以髙官而
攝卑職者又謂之領王尊轉守槐里兼行美陽之令(本/傳)
(王尊為虢令轉守槐/里兼行美陽令事)常惠以右将軍兼典屬國(本傳/)此
兼職也桑𢎞羊以治粟内史領大司農(漢百官/表下)劉向以
光禄大夫領校書(劉向傳以光禄大夫領校秘/書天禄閣子劉歆亦領校書)此領職
也夫兼縣令兼屬國領司農領校書亦常制爾有如車
騎将軍張安世度遼将軍范明友而兼光禄勲後将軍
趙充國右将軍王莽而兼衛尉或以左将軍兼太僕(上/官)
(桀以上並/漢表下)或以後将軍兼少府(趙充國為後軍兼衛/尉水衡少府見本傳)且
将軍中朝也光禄勲衛尉太僕少府外朝也(孟康曰大/司馬左右)
(前後将軍侍中常侍散騎諸吏為/中朝丞相以下至八百石為外朝)舉外朝之職悉并於
中朝至使公卿亡所職掌而事權皆屬於諸将軍之手
此皆武宣以後踈逺外庭而隂奪其職也漢之兼官其
果周意乎霍光為大司馬大将軍領尚書自是而後(霍/光)
(傳武帝以光為大司/馬大将軍内領尚書)張安世以車騎将軍領蕭望之以
前将軍領師丹以左将軍領異時王鳯諸人皆以将軍
領之(並本/傳)内領尚書外領兵馬軍國之制専於一人所
以基漢家之禍者盖在此漢之領官其果周意乎唐制
有所謂攝如侍中之攝吏部(杜如晦職檢校侍中攝吏/部尚書搃監東宫兵馬進)
(位尚書/右僕射)有所謂領如平章之領度支(肅宗寳應元年元/載同平章事領度)
(支轉運使如故廣徳元年劉晏/同平章事領度支等使如故)有所謂兼如宰相之兼
兵部(通鑑姚崇三為宰/相皆兼兵部尚書)然以宰相下行有司之事有司
上侵宰相之權未免有紛紛變更之弊夫宰相兼有司
而有司攝宰相周人亦未嘗不然爾然周公之統六官
不過持其大要未有如房杜之徒日閱訟牒之煩且勞
也(元齡傳帝曰公為僕射當助朕廣耳/目比聞閱訟牒日數百豈暇求人哉)周公之兼冢宰
盖以三公兼之又豈有如岑文本之徒以侍郎微賤得
専機要哉(魏徴以秘書監恭預朝政岑文本以侍郎/専典機要張亮以刑部尚書恭預朝政)此
猶可也在外之官大攝小重攝輕郡守之職總於諸侯
帥郡佐之職移於部從事(白居易江州司馬壁記自武/徳以來庶官以便宜從事大)
(攝小重攝輕郡守之職總於諸侯帥郡佐之職移於部/從事故自立五大都督府至於上中下郡司馬之事盡)
(去惟員/與俸在)甚至諸道帥臣兼觀察之使江南觀察使即宣
帥兼之荆南觀察使即潭帥鄂帥兼之(元城先生曰唐/制諸道帥臣兼)
(觀察使之權故藩鎮無有紏舉是以江南觀察使即宣/帥為之荆湖觀察使即潭帥鄂帥為之其餘諸州亦復)
(如/此)兵衆地廣無有糾其非者卒為唐家三百年之患止
由兼權太重耳嗟夫漢以将軍兼九卿領尚書而有外
戚之禍唐以帥臣總郡守兼察使而致藩鎮之變後之
為國者可不鑒哉國朝兼官之制何如也中書主民樞
宻主兵若不相屬爾然慶厯興師章得象以宰相兼樞
宻院(元輔表慶厯二年七月夷簡得象并兼判樞宻院/又慶歴二年二邉用兵富公言邉事繫國安危不)
(當専委樞宻國初范質王漙宰相兼知樞宻院事今兵/興宜使宰相以故事兼領仁宗遂以夷簡判樞宻院章)
(得象兼樞宻使又紹興七年宰臣張浚/兼樞密使趙鼎秦檜亦以左僕射兼)紹興用兵張浚
亦以宰相兼樞宻使(見上/)即畢公領司馬也宰臣論道
史官脩史若不相闗爾然咸平李沆以平章兼脩國史
(元輔表咸平元年十月李沆同/中書門下平章事兼脩國史)紹興吕頥浩以僕射兼
脩國史(中興㑹要紹興二年詔左/僕射吕頥浩兼提舉脩史)即蘇公兼太史也宰
執兼太子師傅其格心至矣(官制舊典仁宗建儲置三/少各一人丁謂兼少師馮)
(拯兼少傅是時實為東宫/官餘多以為宰相致仕官)諫官兼脩起居注其奏事便
矣(熈寕四年同修起居注同知諫院張琥言今後起居/注當令諫官一員兼領所貴左右史之職不廢詔諫)
(官兼修起居注者後殿侍立亦/許奏事更不栘牒閣門長編)此國朝兼職之善也然
可兼則兼不可則否有如樞宻承㫖兼馬軍司均為兵
職也然范祖禹力言之何者盖樞宻有發兵之權而無
握兵之重三衙有握兵之重而無發兵之權彼此相維
不可専制今樞宻而任管軍發兵握兵合而為一故不
兼之矣(范祖禹言伏見樞宻副都承㫖曹誦權馬軍司/祖宗兵法本於樞宻有發兵之權而無握兵之)
(重京師之兵總於三帥有握兵之重而無發兵之權今/副都承㫖為樞宻属官權任管軍是本軍之地又得握)
(兵合而為一非/祖宗制兵之意)中舍而兼給事均為駁職也然曾鞏深
言之何者盖中書則有舍人主行門下則有給事主讀
以舍人預封駁不失為正救以舍人兼主讀不過為将
順今主讀一事給事任之中舍復兼之不㡬太過歟(曽/鞏)
(言中書則有舍人主行門下則有給事主讀尚書則有/左右丞郎受付各有分守不相侵踰故自來舍人不兼)
(給事近給事封駁中書録黄三省進呈却令舍人書讀/行下臣恐有隳官制又舍人雖主行詞命封還詞頭者)
(盖鮮康定間富弼當制封還遂國夫人之命後胡/宿歐陽修皆援弼例封還遂以為常曽鞏聞見録)至此
而後見國朝設官之㫖逺矣哉夫何元豐大臣為右相
而兼中書侍郎中書取㫖其權獨重凡所除吏門下皆
不預聞此蔡確以私意廢祖宗法也(元豐改官制確先/說王珪曰公久居)
(相位必拜中書令故珪不疑一日確宻言三省長官位/髙不預設只以左僕射兼門下侍郎右僕射兼中書侍)
(郎各主兩省事上以為然確獨専政柄凡除吏珪不與/聞初輔臣有言曰中書獨取㫖事體太重上曰不當公)
(此亂體/統也)崇寕奸臣為太師而領三省事號為公相使宰
執居其下不敢與抗朝廷大柄在其掌握此蔡京以私
意廢祖宗法也(蔡絛國史補蔡京為太師兼領三省事/號公相京子免門下省盖以樞宻使皆)
(過門下不欲/在兵柄故也)噫君子以公兼之而事舉小人以私竊之
而法隳則知在人不在官在事不在職爾今日欲行兼
官之制昔有周典今有家法愚不敢贅言
　　　試守權行
論試守之法莫善於漢論權行之法莫不善於漢漢制
官卑而職重者試守官闕而卑攝者權行至權之者即
漢人之所謂假也愚嘗考其本末而論之凡守官皆序
舊階不食全俸(百官/表)宣帝元康元年書守京兆彭城太
守遺五鳯元年書守左馮翊渤海太守信守官皆序舊
階是也(漢表/)平帝令二百石以上一切滿職如真食者
謂諸官吏初除皆試守一嵗乃為真食全俸平帝初即
位故令為真守者不食全俸是也(平帝紀/)凡守官滿嵗
稱職者為真不稱者遣歸故官東都太守韓延壽守左
馮翊滿嵗稱職為真潁川太守趙廣漢守京兆尹右輔
都尉王訢守右扶風皆稱職為真以是知守官滿嵗稱
職為真然也(並本/傳)潁川太守黄覇守京兆尹坐事連貶
秩數月詔歸潁川太守官以是知不稱職者歸故官然
也(本傳/)盖漢守官之制大抵若此故有以六百石秩試
守御史大夫者(朱雲傳/)有以泰山太守入守大鴻臚者
(表蕭育/)令丞可知也則如御史臣光守尚書令(史記三/王世家)
胡建守軍正丞(本𫝊/)府史可守也則如邉通之守丞相
長史(張湯傳/)路温舒之守廷史(本傳/)至若宰相罷免亦
有復為九卿列大夫者(表下/)是不特三輔為然也愚觀
漢儀有云武帝置十三州刺史刺史舉茂才移名丞相
考召取三科明經一科明律令一科能治劇一科皆試
守滿嵗為真則是制也其殆起于武帝乎(漢官儀云武/帝置十三州)
(刺史刺史舉民有茂材移名丞相考召取三科明經一/科明律令一科能治劇一科詔選諫大夫議郎博士諸)
(侯王傅太僕郎中令取明經選廷尉正監平案章取/明律令選長安三輔令取治劇皆試守滿嵗為真)意
者武帝銳意事功欲驟用文學材智之壬故特置守官
用以處資淺之人耳一時奮志勵職立事興功無有隳
堕廢弛之態寕非試守之法莫善於漢歟夫行者如太
僕賀典敬容平陽侯曹窟皆行御史大夫都尉王尊宗
正劉徳皆行京兆尹大中大夫劉歆則行太常少府樂
成則行大鴻臚此行職之例也(已下並漢/百官表下)然御史可行
也九卿可行也若張湯為御史大夫行丞相事(表/)不求
副丞相而有覬覦代位之心觀其以見知之罪致荘青
翟其用意可見爾(本傳/)杜佑謂漢御史大夫其心冀幸
丞相物故乃隂私相毁害欲代之(通典漢凡為御史大/夫而丞相次也其心)
(兾幸丞相物故或乃隂私相毁欲代之注見史記又曰/鄭𢎞為大夫守之數年不得匡衡居之未滿嵗而丞相)
(馳即/代之)其知之矣此行丞相之失也夫假者燕倉為假田
使者趙充國為假司馬(本𫝊趙充國為假/司馬從貳師將軍)杜勲以軍侯
為假丞(陳湯傳/)此假職之例也然使者可假也司馬可
假也丞皆可假也若曹參為假左丞相以屯闗中(本傳/)徒
以古人論道經邦之任而用借為将者之威重輕相職
而重戰功豈古人之意邪故班固官表載漢初丞相特
錄蕭何而曹參則削之其知之矣(按漢百官表下漢初/丞相但言蕭相國不)
(言曹參又按通典渭漢二年拜曹參為假左丞相即漢/初丞相當有左右今漢表特言一丞相疑誤縁漢初丞)
(相以征伐而借名未甞居位如韓信以左丞相擊魏樊/噲以定韓王信而遷左丞相酈商以破臧荼遷右丞相)
(則非特曹參而止漢表獨載蕭何餘則不載正/此意也通典因參之名而疑漢表之誤非也)此假丞
相之失也嗟夫丞相大臣也朝廷百執之望也今御史
行之以奪其權為将假之以竊其名而以漢人行假之
法果善乎唐制以職事髙者為守以職事卑者為行未
為正命者為試行守之法君子未暇論之今觀其試法
未嘗不嘆其非也自則天舉人不問賢否咸加擢拜大
置試官以處之試官盖起於此當時授遺補者六十一
人授侍御著作者各二十四人授校書衛佐者二十二
人噫何濫耶補闕連車載拾遺平斗量此唐人之謡所
以譏試官之失也(通典天授二年凡舉人無賢不肖咸/加擢拜大置試官以處之試官盖起)
(於此也注試者未為正命凡止官皆稱行守其階髙而/官卑者稱行階卑而官髙者稱守階官同者並無行守)
(字太后務收物情十道使舉人并州縣令王山耀等六/十一人並授拾遺補闕懐州錄事參軍崔献可等二十)
(四人並授侍御史并州錄事參軍徐所等二十四人並/授著作郎魏州内黄縣尉崔宣道等二十二人並授衛)
(佐校書郎御史等故當時諺曰補闕連車載拾遺/平斗量把推侍御史甌脫校書郎試官自此始也)國朝
改官制之後遂立行試守之法髙一品為行下一品為
守下二等為試品同則否(元豐四年詔自今職事官寄/禄髙一品者為行下一品者)
(為守下二品者為試/品同者不用行守試)如舊光禄大夫視左右丞正議大
夫視六曹侍郎通議大夫視給事太中大夫視諫議今
之六曹侍郎自光禄大夫除是髙一品以行書之自通
議大夫除是下一品以守書之自太中大夫除是下二
品以試書之若除以正議大夫則品同不書矣元祐以
來復置權尚書權侍郎權尚書依守侍郎而權侍郎則
以未歴給舍及待制以上者加之所以待資淺之官(元/祐)
(置權尚書俸賜依守侍郎班序在正尚書之下崇寧罷/紹興八年復置權尚書元祐置權侍郎未歴給事中中)
(書舍人及待制以上者並帶權字禄/比諫議大夫崇寕罷建炎四年置)此行守試權之法
至是始備矣然階尊官卑曰行可也階卑官尊曰守可
也官與階等不用可也此三者足以該之矣而自守之
下復加以試贅爾此蔣之竒謂通議以下除侍郎不必
云試者非以試為贅耶(紹聖四年蒋之竒言且如正議/大夫視六曹侍郎光禄大夫視)
(左右丞通議大夫視給事中今六曹侍郎自正議大夫/除則官與階等不守不行可也自光禄大夫已上除則)
(階尊官卑謂之可行也自通議大夫以下/除則階卑官尊謂之守可也何必云試哉)自試之下復
加以權煩爾此翟思謂尚書侍郎不宜去行守試而加
權者非以權為煩耶(紹聖四年翟思言神宗官制元祐/浸以變亂如尚書侍郎宜去行守)
(試而加權者學士待制校理有/兼尚書侍郎者詔有司釐正)雖然此特官名之紛紛
耳今日四者並用未易輕變也惟選官以法任官以人
循漢人之試守懲漢人之行假則亦成周之六典矣不
然漢用試法而法舉唐立試官而官濫豈非推而行之
存乎人乎
　
　古今源流至論續集卷八
欽定四庫全書
　古今源流至論續集卷九　　宋　林駉　撰
　　　任子
舜命八元八凱皆出於髙辛髙陽舜之用人以世也周
命鄭虢毛原皆出於姬姓宗盟周之用人亦以世也世
卿之説其來尚矣然在虞周以為當在後世以為濫何
耶愚嘗推原其故命典樂而教胄子而直溫剛簡之德
全命司樂以教國子而中和孝友之行備蓋教之於平
時用之於異日所以為有賢子弟也夫富貴者侈之階
安逸者驕之府蒞而不學動成過咎持禄自滿鮮克由
禮如之何而無教養之素耶後世任子之濫正由此也
漢人任子之法有任為太子洗馬者(汲黯/)太子庶子者
(蕭育史丹馮野王皆/以父任為中庶子)有任為右校書者(辛慶忌/)愽士弟
子者(伏湛/)有任為侍中(史丹九男皆以/丹任為侍中)任為軍司空者
(杜延年/)有任為郎(蘇武以任為郎劉向為輦郎孔光子/男放為侍郎虎賁諸郎皆父死子代)
任為中郎將者(謝永/)此所任之官也或以父任(西漢龔/勝免策)
(曰其任子若孫若同産子/一人各除為郎餘見上)或以兄任(霍去病任兄為郎/袁盎以兄任為郎)
(楊惲任/兄為郎)或以族父任(侯霸以族父/淵任為舍人)或以宗家任(趙兼淮/南王舅)
(子由以宗/家任為郎)此所任之人也其為制固不一爾清耶濫耶
愚固未暇議獨怪夫漢人無教養之法至使王吉所論
任子率多驕驁不通古今直欲除而去之又何足取哉
(王吉上言曰今使俗吏任子弟率多驕驁不通古/今此伐檀所為作也宜明選求賢除任子之令)是故
萬年教子不過以謟(萬年召子咸教戒於牀下語至夜/半咸睡頭觸屏風萬年怒欲杖之)
(咸謝曰大要教咸/謟也乃不復言)方朔教子亦惟以容(本賛曰非夷齊/而是栁下惠戒)
(其子以為容首陽為拙柱下/為工飽食安步以仕易農)為父兄者不教以節義不
教以亷恥而俾為容身保妻子計此皆漢人積弊之故
若是而不除任子之令是滋弊也唐世任子之法有所
謂三衛者曰親衛勲衛翊衛皆大臣之子孫為之分畨
宿衛而後授之禄任當武徳貞觀初其等有七人所共
榮也(官志親衛之府一勲衛之府二翊衛之府三武德/貞觀初重授大臣二品三品子補親衛二品曾孫)
(三品曾孫四品子職事官五品子若孫勲官三品以上/有封及國公子補勲衛一品皆率府勲衛四品孫五品)
(及上柱國子補翊衛及率府勲衛勲官三品及縣/男以上子散官五品以上子若孫補諸衛及翊衛)有所
謂親事帳内者文武三品以上乃給而以品官之子為
之(食貨志光宅元年文武職事三品以上給親事帳内/以六品七品子為親事以八品九品子為帳内歲納)
(錢千五百謂/之品子課錢)有所謂納課品子者捉錢品子者納課
則歲取庶臣之子而上之兵部納課十三歲而後試上
等送吏部其次留本司又其次納貨納已而復試量文
武授散官捉錢則無違負滿二百日本屬以簿附朝集
使上之考功兵部滿十歲量文武授散官(有納課品子/歲取文武官)
(六品以下勲官二品以下五品以上子年十八以上每嵗/解上兵部納課十三歲初試一等選吏部二等留本司)
(三等納資二歲四等納三嵗納已復試凡一嵗為一選増/自一選至十二選視官品髙下以定其數因功髙下而)
(損/)又有太廟社稷齋郎皆以武選而崇文𢎞文及四門
館生又以文授(唐選/舉志)其為目皆不一爾當耶否耶愚亦
未易論獨喜夫唐有學校以教養之曰崇文館曰國子
學曰廣文館曰四門館其生徒皆以皇屬國戚及大臣
朝臣子孫為之(見學校/門詳載)而當時皆以奏䕃之目不若儒
科之榮至使楊國忠亦願其子以明經舉豈非上人激
勸之功哉(楊國忠傳子暄舉明經不中禮部侍郎達奚/珣子撫往見國忠國忠聞暄當黜語曰生子)
(不富貴耶豈以一第為鼠/輩所賣珣大驚即置髙第)是故柳子厚作吏商而勸為
吏之亷(栁文/)昌黎作示兒首言讀書辛勤之好(示兒詩/始我來)
(京師/云云)為父兄者勸以亷勸以學亦唐人相師之風則唐
之子弟想亦耳濡目染之素爾國初補奏之子止為六
宅使(増釋開寳五年參政樞密之子並授供奉官太宗/以趙普為六宅使豈當時太平未久人君尚有右)
(武之/意耶)魏咸信以宰相仁浦之子為駙馬都尉特請於朝
乃得其子為寺丞是公主未有奏蔭也(增釋淳化四年彰/德節度使駙馬都)
(尉魏咸信長男昭節為大理寺丞從咸信之請以此知/祖宗朝公主無奏子法也咸信乃仁浦之子仁浦以右)
(相就第身後恩數不及其孫而咸信以駙/馬都尉亦持請於朝乃得官其長男云)杜彦鈞以昭
憲之姪從太祖幾二十年僅補東頭供奉官是戚里未
輕奏蔭也(同上杜彦鈞者昭憲皇太后之姪太祖太宗/之表弟太祖有天下從其父至京師更太祖)
(之世幾二十年至太平興國五年始補東頭供奉官/以此知祖宗之戚里后妃之家子弟得官之不濫也)王
德用以勲臣超之子超之建旄已二十年而德用僅為
忠佐是管軍方鎮未有奏蔭也(同上祥符六年王超卒/録其子為州都尉為忠)
(佐惟二子補官超更四鎮建旄秉鉞二十餘年而德用/止以太平軍牙校補官豈祥符以前方鎮與管軍三衙)
(未有奏/補法也)補奏之法非嚴耶然此未足為嚴公卿子弟未
仕之前則命入學以教之既學之後復立較試以考之
若可用矣猶以為未也其已試者復嚴之覆試覆試則
以身年誦書三者而並舉焉其已覆試者復親為之引
對引對果精則命官否則復黜焉兹其所以為嚴是故
奚嶼以坐補齋郎而貶髙元緒亦以坐補齋郎而貶噫
覆試失實尚罪舉主嚴何如耶(建隆之制所補齋郎進/馬以三事覆試之曰身)
(曰年曰誦書覆而不實主者坐故奚嶼王貽孫坐/補齋郎失實貶官趙元拱髙元緒坐補齋郎貶官)錢象
中以學業未精而黜陳宗紀亦以學業未精而黜噫引
對未精復俾再學嚴何如耶(祥符三年詔門資二十五/以上求差使者令於國學)
(聴習以二年為限令審官與判監考試既而引對錢/象中陳宗紀並以學業未精且令習讀次年引對)夫
既習於國學復試於有司又復引對於天子之庭又安
有膏梁之習哉此國初之制然也蓋自祥符之後以太
平之樂與臣下共慶恩意漸寛故國初無誕節之恩雖
有亦一時之特㫖自祥符定承天節奏蔭於是有誕節
推恩之例(至道末壽寜節推恩時上春秋稍髙出自特/㫖後世遂為故事祥符八年定承天節南郊)
(奏蔭條格以推恩/既濫入流增多也)國初無遺表之制雖有亦一時之特
恩自祥符丐請日繁白丁盡補於是有遺表推恩之例
(增釋祖宗朝無遺表之制如韓重賢劉璠亦一時之特/恩真宗以後臣寮遺表丐請無厭旁及妻弟外甥下逮)
(門客奴𨽻率皆/僥倖皆望沾恩)國初無郊禋之蔭自祥符南郊詔朝臣
與恩一子於是有郊禋推恩之例(祥符元年詔提刑朝/臣與一子恩自是三)
(年一講大禮奏/蔭之恩廣矣)此雖承平日久恩重賞厚然覆試之制
尚嚴而引對之制猶在我真宗在御二十五年未嘗不
臨軒試之若寛而實嚴也(真宗在御二十五年臨軒引/對率以為常天禧四年不豫)
(有司建言諸試御齋郎自今更不/引對依格注擬從之遂以為例)自引對罷於天禧之
四年而選用不如前日爾況自明道之間復以致仕推
恩有員外致仕而其子試校書者有三丞致仕而其子
為三丞者雖曰國初有之蓋特恩也然亦給事知制誥
侍從之職始得任子為學究校書而已今以員外三丞
不過以朝奉奉議郎皆得官其子不愈寛乎此於誕節
遺表郊禋之外而復開致仕之例(興國六年給事劉載/致仕賜其子宗古同)
(學究出身天禧元年知制誥胡旦致仕以其子幾試校/書郎至明道初員外郎致仕者試校書三丞致仕其子)
(為三丞郎夫給事者今之通議大夫也知制誥者今之/中書舍人也皆曰侍従員外郎三丞郎今之朝奉奉議)
(郎也推恩至/此可謂廣矣)是以慶厯以來諸賢刺口極論富弼論冗
濫之弊(慶厯中范仲俺富弼有曰自真宗皇帝以太平/之樂與臣下共慶恩意漸廣夫任子法弊冗濫)
(日增請罷少卿監/以上乾元節云云)李東之請定補䕃之法(至和中諫官/李東之請定)
(選舉補蔭之法范鎮毋湜孫抃等亦更/進其言自是歲嵗入流者無慮三百員)父兄不知教訓
子弟不修藝業此孫抃之請也(慶厯元年孫抃奏國朝/自景德祥符間屢行大)
(禮旁洽慶澤毎遇南郊慶聖節並許奏蔭不限才愚概/居禄仕未離襁褓已列簮紳故使父兄不知教訓子弟)
(不修藝業俾之從政只以害/民若不急為更張積成弊倖)臣僚不許陳乞學生精加
考試此何剡之請也(何剡言近年大臣罷兩府任便陳/乞子弟召試充館職或出身用為)
(恩例望自今後館閣不許臣僚陳乞及奏舉人同/試以塞僥倖如有合該恩例者送學士精加考試)范鎮
言之母湜孫抃又言之(見上注/)於是仁宗慨然懲革濫
恩伏覩慶厯之詔曰周大司樂掌學政以六藝教國子
則官材蓋本於世胄今之蔭法推恩太廣設考課之格
立保任之條自是任子之恩殺而考士之制嚴矣(慶厯/三年)
(十一月詔曰周大司樂掌學政以六藝教國子則官材/蓋本於世冑而今之蔭法推恩太廣以致疎宗蒙恩拜)
(焉授官未知率身之道從政之方今設考課之格立/保任之條咨爾庶位體兹意焉自是任子之恩殺矣)夫
何熙寜大臣當國罷身言書判之制立銓試出官之法
甚而有免試之例有陳乞之恩不惟不試於便殿亦且
不試於有司不惟不試於有司亦或不詣於銓曹不問
賢否徑得出仕否則處以嶽祠坐縻廪禄爾而任子之
法至此益弊夫既廣恩意之寛而復無較試之嚴所以
為濫也(熙寜中罷身言書判立銓試出身之法又繼禄/恩例著免試之法或有陳乞之恩不惟不試於)
(有司又不引對於便殿不到銓部徑/得注官甚者處於嶽祠坐縻廪禄)今日任子之法以
言乎郊禋郊禋有蔭也以言乎致仕致仕有蔭也以言
乎遺表遺表亦有蔭也所不存者誕節之恩其蔭不為
不廣爾考試之法問其引對今已罷矣問其覆試今亦
罷矣所存者銓試之制其試不為不優爾然為子弟者
以富貴為可樂以豢養安逸為可適意而從仕之學未
嘗過而問焉為父兄者一命與子終身為喜再命與孫
沒齒無憾而過庭之訓未嘗及焉夫既命而銓既銓而
爵此非拒其來也蓋所以勉其學而養其材也況一歲
而一試非復三歲大比之久合五而取一非於千百之
中而不可幾也問之以可據之律較之以童子所易能
之目則待之之道誠寛而且厚也夫何不勉以從政之
學不加以過庭之訓至挾策而趨塲屋者或閣筆以相
視貨賄公行至有執而從吏訊者甚而未踰乎强仕之
年而甘從逺僻之役規避吏部之問而求領禱祠之職
推原其故皆平時之無所教養訓裁也今日而能行乾
道不經銓試不許入仕之令則門資者相率而為學來
者不濫仕者不冗而祖宗舊典復見矣(乾道二年臣僚/乞指揮今後出)
(官人先令吏部具曾與不曾銓試申尚書省然後取㫖/除授詔都謙亨差遣更不施行餘並依奏初將仕郎都)
(謙亨差岳廣既未曽銓試又/補授未滿三年故有此請)
　　　久任
重黎羲和世掌天地(書𦙍征注羲和自唐虞三代世職/不絶國語楚語重黎世序天地)
典禮(伯夷/)典樂(后夔/)終始一人平水罔功随即黜之可
也而必遲之九載(鯀/)古之人其重於久任蓋於此也夫
子相魯初而謗之三月而誦之(孔子攝相事其初人謗/曰麛裘而鞞投之無戾)
(鞞之麛裘投之無郵三月政成教行民誦之/曰衮衣章甫實獲我所章甫衮衣恵我無私)子產相鄭
一年而謗之三年而誦之(子産從政一年鄭人謗之曰/取我衣冠而禇之取我田疇)
(而伍之孰殺子產吾其與之及三年又誦之曰我有子/弟子産誨之我有田疇子産植之子産而死誰其嗣之)
方其謗而未誦也若驟去也雖聖賢無所施其技矣帝
王寜不計慮此耶降及先漢猶有古意漢制惟邊吏三
歲一更(段㑹宗傳如淳注/邊吏三歲一更)而其他官以至倉庫之微初
未嘗有終更之限也(前王嘉疏文帝時吏居官者長子/孫以官為氏倉氏庫氏皆其吏之)
(後也其二千石長吏亦安/官樂業莫有茍且之意)夏侯嬰自高祖時為太僕至
文帝不易其職(本𫝊髙祖以嬰為太/僕文帝立復為太僕)揚雄為黄門郎歴
三世不徙官(本贊雄三/世不徙官)此其在内者然也有為京兆尹
九年(張敞/)有為刺史五年有為郡太守八年(黄霸為潁/川太守前)
(後八/年)其在外職未嘗不久其任也王嘉謂文帝時吏居
官或長子孫以官為氏其二千石長吏亦安官樂業莫
有茍且之意(上注/)此足以見漢之任吏不輕於易置也
茍二千石治行課最則璽書褒寵増秩賜金(循吏/傳序)亦未
遽遷擢以重斯民去思之心至其屬吏則其太守察其
廉汙而進退之故郡丞雖老聾或以其亷而不欲數易
(黄霸守潁川許丞老病聾督郵白欲逐之霸曰許丞亷/吏耳頗重聴何傷且善助之或問其故霸曰數易長吏)
(公私耗費甚多易新吏/又未必賢徒相益為亂)曹吏書佐選其可用者而罷斥
諸病吏(朱愽傳愽為琅琊太守新視事右曹掾吏皆移/病卧愽乃見諸曹吏書佐選可用者出教置之)
(皆斥罷/諸病吏)亦安有具員而終任者哉東都以來數遷屢易
是以朱浮左雄輩極言之(光武時朱浮上疏曰間者守/相數見換易疲勞道路云云)
(順帝時左雄上疏曰吏數換易則/下不安業乆於其事則民服教化)下至李唐猶及四歲
然劉祥道盧懷謹猶病其速也(髙宗時劉祥道疏曰今/任官率四考罷官知秋)
(滿懷去民知遷徙則茍且中宗時盧懷謹疏曰比州/牧上任四嵗今或一二年即遷何暇宣風恤人哉)其
在當時有守桂陽十年者(前注/)有守桂州二十八年者
(李襲/志)有治并州十六年(闕/)

(及識吏民士俗未及/諳已復去矣長編)
　　　銓選
成周選舉之法先之以司徒而終之以司馬唐人先之
以禮部而終之以吏部司馬位居司徒之次而受其成
者古之取人德行為本司徒考其德行而司馬授之政
事故以司馬受終焉(見唐/禮)若此類言之則唐之禮部乃
居司徒之職而吏部實居司馬之任所謂司士以德詔
爵以功詔禄以久奠食(夏官司/士云云)則猶唐之考功郎之類
是也(官志吏部考功郎掌文武百官功過善惡之考法/凡百司之長嵗較其屬功過差以九等流内之官)
(叙以四善/二十七最)然而冢宰者初無與於其間豈非以此為有
司之職而人主之大柄不應於始進之日而錙銖之耶
漢至成帝而選曹之名立(東漢官志成帝用士人復故/當選署及奏下尚書曹文書)
(衆/事)自漢之東權歸臺閣(仲長統傳光武忿權臣之/竊命雖置三公事歸臺閣)而謂
臺閣者乃尚書之職而選所自出也論者毎以不任謂為
倒置豈非選權益重既非昔比宰相又有不可虛拘者
邪晉宋而下其任均矣徐羨之謂蔡廓曰黄散以下廓
猶辭不受選(通鑑宋景平元年詔蔡廓為吏部尚書廓/謂傅亮曰選事若悉以見付不然不能拜)
(也亮以語録尚書徐羨之羡之曰黄散以下悉/以委蔡廓曰我不能為徐干木書紙尾遂不受)則吏部
之尤重也然自是宰相常總其大而吏部常任其小以
至於唐有敕受有㫖受敕受者宰相奏議而除拜之㫖
受者六品以下吏部銓材授職然後上言詔㫖但書聞
以從之而不可否者也(通典選/舉類)開元中起居遺補及御
史等官皆以㫖授列於選舉四年乃敇員外郎御史并
餘供奉官皆以敇授(唐選舉志詔員外郎御史/諸供奉官皆進名受敇)不復在
吏部矣然則吏部之權日以輕宰相之任日以繁而唐
世吏部之職皆得以己意物論銓擇其才品而進退之
非但據資授職而亦不可以取必於一定之制是以宰
相吏部皆得行其權焉噫辨論官材司馬職也(王制司/馬辨論)
(官/材)詔爵詔禄司士職也黄散以下悉委之選吏部職也
諫員臺屬不由敇授開元以來吏部職也(並本/篇注)以今準
古吏部之職豈其輕哉國朝之初猶存舊制太祖不以
資歴為拘而委吏部觀人量材甄别(寳訓建隆元年詔/曰惟彼銓衡止憑)
(資歴慮有英俊陸沈下僚委吏部尚書/觀其人才具名以聞常與量才甄别)真宗不以判中
循資而親閲功過狀為之陞黜(長編景德元年命有司/一明太平興國中四等)
(判格判中應循資而詔有司以歴/任功過狀進也上親閲而升黜之)是以當時有撾閽鼔
訴吏部條前後矛盾者(桑捐/)有受詔復視而言選調失
於均平者(太平興國六年魏羽令有司/選調失於均平合責有司)是國初銓選之
際雖有定法而未嘗拘以法也由今觀之判銓之職尤
為得人有薦選人並遷朝官為直館者(冦準薦錢/若水等)有寒
士不為人所知為陳其狀而升擢之者(大中祥符五年/陳堯咨判流内)
(銓士有孤寒不為人知者/堯咨為陳其狀而升擢之)有三年不與父通問而廢歸
田里者(長編至和元年賈黯判流内銓有益州推官桑/澤在蜀三年不與其父通問黯言之於朝澤坐)
(廢歸/田里)有匿其私罪應舉及第而奪其勞考者(同上晉州/推官李亢)
(有私罪黜自行去匿於得官以白衣應舉及第積十/嵗當磨勘自首其事黯以為罔冒奏罷之奪其勞考)其
請擇主判官責成選事蘇紳之言也(仁宗寳元元年蘇/紳陳便宜六事五)
(曰請擇主判官付/以事權責成選事)其請命判銓之官當以衡鑑自任者
文彦愽之言也(哲宗元祐二年文彦愽乞委吏部長貳/依三類之法定本選之人判銓之官當)
(以衡鑑自任/處之不疑)是祖宗之銓選雖任法而猶任以人也私
竊怪近世以來吏部牽於資格而不能任甄綜人物之
權宿秩任歲月乆近而叙遷差遣視名次髙下而占射
格法既局所謂銓量人物者徒建空名而已是以前輩
有言今賢才之伏於下者資格礙之也職業之廢於上
者資格牽之也士之寡亷鮮恥者爭於資格也民之困
於虐政暴令者資格之人衆也萬事之所以玩弊百吏
之所以廢弛法制之所以頹壞而不救者皆資格之失
也(孫洙論資格/之弊云云)然則今之當銓衡之任者愚敢以不限
資格為請
　　　經筵
古者自上而下皆勸學之賢至後世有定職矣又其甚
也闕而不置爾古者由内而外皆講學之地至後世有
定所矣又其甚也罷而不設爾噫孰知國朝講官之外
未嘗不親正人乎經筵之外未嘗不勤聖學乎此愚所
以三咏三嘆也且古之盛時前師後傅左疑右丞可與
講論乎曰未也保氏諫慝史官記過可與講論乎曰未
也蓋宿衛環列無非吉士侍御僕從罔非正人朝夕從
容不啻朋友師弟子之講習此則聖人講論之人噫師
氏之職與同膳夫(詩雲漢/)閹宦之賤得列小宰(禮天官/)
聖人之意微矣哉廣庭密勿大臣納誨可以講論乎曰
未也虎門森嚴以媺詔王(師氏/)可以講論乎曰未也蓋
深宫幽隠之所無以異於廣庭議論之地宦官女子之
側凜凜乎公卿百執之列所以薰陶涵養無往而不善
此則聖人講論之地噫路門寢門皆屬儒臣内朝外朝
統於冢宰聖人之慮逺矣哉此三代所以世有哲王也
自宣帝甘露中始詔諸儒講五經於石渠經筵之所始
乎此(本紀甘露三年詔諸儒講五經同異太子太傅蕭/望之等申奏其議上親稱制臨决焉立梁丘易夏)
(侯尚書榖/梁春秋)厥後遂為常制是以東漢章帝嘗命諸儒於
白虎觀講五經侍中淳于恭奏帝親稱制臨决如石渠
故事(後本紀建初四年詔曰中元元年詔五經章句頗/多議欲減省至水平元年長水校尉樊鯈奏言先)
(帝欲使諸儒共主經議云云於是下太常卿大夫愽士/議郎郎官及諸生諸儒㑹白虎觀講論五經使五官中)
(郎將魏應承制問侍中淳于恭奏帝親稱制/臨决如孝宣甘露石渠故事作白虎議奏)於是有定
所矣夫石渠天子所以藏秘書寓於未央大殿之地俾
羣儒出入禁庭講論經學非不善也然望之名儒出補
外郡(本傳/)石顯憸人弄權中庭(本傳/)宣帝之講論果常
如石渠乎自元宗選儒學之士入内侍讀馬懷素禇無
量與焉侍讀之名始乎此迨開元十三年置集賢院有
侍講學士有侍讀學士於是有常職矣(唐百官志及通/鑑唐開元三年)
(上謂宰相曰朕毎讀書有所疑滯無從質問可選儒學/之士使入内侍讀九月戊寅以馬懷素禇無量更日侍)
(讀唐開元十三年改置正修書院為集賢書院選耆儒/日一人侍讀以質史籍疑義置集賢院侍講學士侍讀)
(直學/士)夫以侍讀侍講皆天下文學經術之士俾之横經
帝幕紬繹古今非不善也然棃園之樂汨亂聰明寜王
之笛轉移心術(唐書本紀/及禮樂志)帝之講學果常如集賢書院
乎噫傅以一齊讙以衆楚求其齊語必不可得一暴未
幾十寒已至天下未有能生之物嗟夫講學且爾況不
講乎勸學且爾況不勸乎故尚書樸學厭而不好(漢歐/陽生)
(傳兒寛初見武帝語經上曰/吾始以尚書為樸學不好)愽士倚席廢而不講(後儒/林傳)
(序自安帝攬政薄於藝文愽/士倚席不講朋徒相視怠散)噫駁乎無以議為也國朝
以講學為治本以親賢為家法自太祖置講席(太祖置/講席於)
(便殿命王/昭素講易)太宗開經幃(太平興國/始開經幃)實國朝經筵之始景
祐則講於崇政(景祐中崇政/殿置説書)元祐則講於資善(哲宗詔/開講筵)
(進讀寳訓講讀日赴/資善以雙日講讀)或命直禁中(太宗命吕文仲為翰/林侍讀寓直禁中以)
(備顧/問)或直廬秘閣(長編咸平二年真宗設直廬於秘閣/侍讀更日侍講長上日給珍膳夜則)
(送/宿)此講學之所也不特此爾聽政之餘探賾簡編(真宗/謂近)
(臣曰朕聴政之外未嘗虛度時/日探賾簡編素所躭玩長編)視朝之暇講論經藝(真/宗)
(寳訓上毎視朝之暇即令講説嘗曰朕聽政/之餘惟文史是樂講論經藝寜有倦耶云云)非講筵乎
宫中消日惟是觀書(長編元祐七年王岩叟奏曰陛下/宫中何以消日上曰並無所好惟)
(是觀/書)居常禁中亦有日課(紹興七年上曰朕喜春秋之/學率二十四日讀一過居常)
(禁中亦/有日課)非講筵乎是經筵之外無適而非學也國朝未
置侍讀以著作佐郎吕文仲為之尋又為翰林侍讀實
國朝講官之始(國朝太宗太平興國八年始用著作佐/郎吕文仲為侍讀尋又為翰林侍讀寓)
(直禁中/長編)咸平始以楊徽之為翰林侍讀學士邢昺為翰
林侍講學士(真宗咸平二年以楊徽之夏侯驕吕文仲/並為翰林侍讀學士邢昺為翰林侍講學)
(士始建學士/之職長編)景祐始以賈昌朝為崇政殿説書(景祐元/年始以)
(賈昌朝為崇/政殿説書)以楊安國為天章閣侍講(景祐四年以賈/昌朝王道宗馬)
(希言楊安國並兼天章閣侍講預内/殿起居天章閣置侍講始此長編)有為翰林侍讀不
帶學士者(馮元/)有為侍講侍讀不加别名者(㑹要馮宗/元為侍講)
(髙若訥為侍讀不加/别名但供館而已)有為侍講侍讀外使者(景德四年/以翰林侍)
(講學士邢昺知曹州侍讀學士外使自昺始也天禧三/年張知白為刑部侍郎充翰林學士知天雄軍府侍讀)
(學士外使自知/白始也續㑹要)有著作佐郎兼侍講者(元祐間范純仁/乃以著作佐郎)
(兼侍講司馬公後/亦以著作佐郎兼)此講讀之官也不特此爾臺丞未有
與經筵者特與之(慶厯二年召權御史中丞賈昌朝侍/講邇英閣故事臺丞無在經筵者帝)
(以昌朝長於/講説特召之)僕射罕預經筵者亦預之(景祐元年詔右/僕射賈昌朝赴)
(講筵備顧問不講書帝以昌/朝兼宰相又舊講官特命之)非講官乎以太師而赴
經筵(元豐六年文彦愽以太師致仕元/祐初命平章事一月兩赴經筵)以史官而侍經
筵(至和元年知制誥賈黯言乞令修起居注官入侍閣/中侍臣講讀經史事有可書随即紀録從之長編)
以處士而召經筵(王昭素/程伊川)非講官乎是講讀之外無賢
不講也當是時經筵無常所而燕處閑暇皆經筵也講
官無定員而名儒碩學皆講官也夫無往非學無賢不
親則發聖賢之傳窮典籍之奥果何如哉是故以水喻
政得之小旻(慶厯五年講詩小旻曰如彼泉流旡淪胥/以敗帝謂趙師民曰以水喻政有㫖哉對)
(曰水性順則通逆則壅喻用賢則王/政通而世清用邪則王澤壅而世濁)烹鮮喻治得之匪
風(慶厯五年講詩匪風曰誰能烹魚溉之釜/鬵帝曰老子謂治國若烹小鮮義與此同)此學詩也
薄征緩刑荒政講之(至和元年講周禮大荒大禮則薄/征緩刑楊安國曰所謂緩刑者過)
(誤之民當歲歉則赦之今持兵仗劫粮廪一切寛之恐/不足以禁奸帝曰天下皆吾赤子也捕而殺之不亦甚)
(乎/)修德承天視祲論之(三年講周禮視祲上曰妖祥之/興皆由人事君人者在修德以)
(承天/意)此學禮也上承下施蓋取諸鼎(皇祐三年講鼎卦/上問九五之象施)
(之人事如何楊安國曰鼎為烹餁成新之器上承至/尊下又應初上承下施任重非據故足折而覆餗)亂
極生治蓋取諸萃(孝宗講萃之上六日/盛極則衰亂極則治)易學明也説命
三篇特誦三句(淳化五年孫奭講尚書説命三篇至事/不師古以克永世匪説攸聞上曰誠哉)
(是言上意欲切厲輔臣因歎曰/天以良弼賚商朕獨不得耶)五子之歌再誦六句(范/祖)
(禹家傳講尚書内作色荒外作禽荒甘酒嗜音峻宇彫/牆有一于此未或不亡講畢再誦此六句却立云願陛)
(下留聴哲宗/首肯者再三)書學深也論魯封疆(景德四年上問王旦/曰仲尼作春秋幾年)
(成旦曰仲尼修春秋凡二百四十二年行事又問魯之/封疆及始封之君旦曰伯禽宅曲阜地封六百里周公)
(常在周故封/伯禽於魯)講鄭鑄刑(仁宗御經筵命講左氏傳鄭人/鑄刑書上曰使民知法而欲止)
(辟不若不知/而民自化也)此明春秋而知之中庸修身(天聖五年上/令張知古講)
(中庸至修身治人之/道必使反覆陳之)大學入德(元祐五年右正言劉唐/老言大學一篇論入德)
(之序願乞詔經筵/訓釋以備觀覽)此講禮記而知之我國家所以為天
地立心為生民立極為天下開太平者未有不源流於
經也噫經學難明也馬上之治弗用詩書(漢髙/帝)清凈之
治專尚黄老(孝文/帝)是不事乎經也是以讀書為糟粕也
(莊子/)通變之説竊而紛更(武帝紀元光元年詔曰易曰/通其變使民不倦朕嘉唐虞)
(而樂商周又汲/黯𫝊紛更約束)復讎之語舉而窮黷(匈奴傳武帝下詔/曰昔襄公復九世)
(之讐春秋大之是/嵗太初四年也)是自叛其經也是以詩書發冡也(莊/)
(子/)故不事乎經者其罪小自叛其經者其罪大何者不
事乎經雖無以利民亦不至禍民叛經者借先王之文
逆先王之道其禍天下惨矣嗟夫聖人作經豈料禍天
下哉正理之不明適用之不知所以至此也取需卦燕
樂之説啓其君以宴遊(慶厯二年林瑀撰周易天人㑹/元記其説用天子即位年月日)
(辰占所值卦以推吉凶瑀言上即位其卦直需其象曰/雲上於天需君子以飲食燕樂臣願陛下頻出宴遊則)
(合卦體上駭/其言斥之)借豐亨豫大之説諛其君以侈靡(增釋蔡/京用事)
(借豐亨豫大之説開天下侈靡之心輔相/皆寒儒而所處無異皇居所享爭僣玉食)易果如是乎
青苗弊法假周人出息之事以自文(李當言王安石妄/取經義傅㑹其説)
(謂周人國事之財用取之於息錢不知泉府實授廛人/之五布周禮所以使出息者不使其幸得而惰於業)
保甲苛令託先王民兵之論以自售(熙寜三年行保甲/法上論變義勇為)
(民兵謂安石曰民兵雖善止是妨農事如何安石曰先/王以農為兵因鄉遂寓軍旅今邊郵農人則無什伍不)
(知戰守/之法)禮果如是乎湯誥勇智非以不殺論之則黷武
者未必不竊之矣(神宗御經筵吕公箸講天乃錫王勇/智上曰何以獨言勇智公曰仲虺稱)
(湯能伐夏救民故以智勇言之然聖人之勇當如易所/謂聰明睿知神武而不殺者時上富於春秋故公以好)
(勇黯武/為戒)王制柴望不以巡狩原之而封禪者皆假之矣
(范祖禹講王制曰古人多因燔柴望告之説乃附/㑹為封禪皆秦漢之侈心非古者巡狩省方之義)新臺
一詩聖人所以垂訓也或者不知置而弗講是未知其
所以詩(慶厯五年先是講官不欲講新臺帝謂曽公亮/曰為君之道善惡皆欲得聞況詩三百皆聖人)
(所删定義存勸/戒也豈當有避)春秋一經聖人所以垂訓也安石不知
黜而不進是未知其所以春秋(王安石以春秋為破碎/之書於是經筵不講春)
(秋/)噫聖經難明也安得講師三昧如范祖禹(東坡謂范/祖禹乃得)
(講師/三昧)經學淵源如程伊川(言行/録)俾之講論經筵哉
　古今源流至論續集卷九
欽定四庫全書
　古今源流至論續集卷十　　宋　林駉　撰
　　　國學
古者學校養其心不養其身後之學校養其身不養其
心又其後也養心之教既泯養身之政復闕此君子所
以觀古今之别也嘗考成周一書纎悉備具而學校養
士之職獨闕而不載有如仕未受田者必有稍食王朝之
環衛則宫正均其稍食王宫之人民則内宰均其稍食
外焉守溝池之士庶則均其稍食者有掌固焉内焉治
文書之府史則掌供其食者有犒人焉(並同禮/本官)獨不聞
有所謂養士之官不知當時肄業於成均者何以為養
耶雖宫伯月終則均秩周人之待國子者其出於此矣
又不知當時士庶者何以為養耶噫周人之所以養士
者非區區犧廪之末也有樂舞以和平其血氣有詩書
以培植其見聞有干戈射御以閑其禮儀其所以長育
成就者盖在此而不在彼古人非不欲設官以専其事
豐廪以養其體誠不敢以百司庶府待學校舉餼廪之
微以是凂天下之賢者而當時賢士亦不待有所慕而
為有所利而進潤澤如沚長養如陵厚德如朝陽令儀
如梧桐盖靈龜朶頥輕重有别而自養之學深矣漢承
秦滅學之後學校未遑武帝從仲舒之言遂建太學(仲/舒)
(對䇿順興太學又/武帝賛興太學)然按晋灼所言乃謂西京無太學(晋/灼)
(言西京無太學/曲臺行射禮)若爾則漢未甞有矣及按三輔黄圖謂
西京太學在長安西北七里若爾則漢未甞無矣(三輔/黄圖)
(西京太學在長安西/北七里有獄有市)嘗以二說叅之盖黄圖所載皆武
帝制度是指武帝之時而言也晋灼盖論漢初之制也
方武帝建學之初為諸生學長安者或至困厄而不自
激厲由郡國選詣愽士者或貧無資用時行賃作(兒寛/以郡)
(國選詣博士受業孔安國貧無資用/嘗為弟子都飬時行賃作帶經而鋤)廪犧猶未具也至
元帝好儒設員用度充足至是始備焉(元帝好儒以用/度充足設員千)
(人/)始武帝弟子之員僅至五十(儒林傳始帝選/弟子五十員)至昭帝
所増之數亦止百人養員未盛也(昭帝舉賢良文學増/愽士弟子員滿百人)
及成帝太學弟子増至三千至是始盛焉(成帝末或言/孔子布衣養)
(徒三千人今太學弟子少於/是増員三千人嵗餘復如故)然特養其身而已愽士徒
取儀状果能如周人德行道藝之選乎(武帝擇民年十/八以上儀状端)
(正者補愽/士弟子)太常雖與受業果能如周人成均司樂之教
乎(漢以弟子詣太常/得受業如弟子)此養心之教猶闕也至光武中興
四方學士雲㑹京師立五經博士之員修太學籩豆之
典(光武中興好儒術四方學士抱墳典雲㑹京師/建武五年乃起太學稽式古典籩豆干戚之容)迨明
帝復加潤色制度一新乃流辟雍辟雍湯湯何輪奐也
抑抑皇儀孝友光明何尊顯也尊飬更老其意勤也縉
紳億萬其文盛也(明帝即位親行其禮袒割辟雍之上/尊養三老五更享射禮畢帝正坐自)
(講諸儒執經問難於前冠帶縉紳千人圜橋門而觀聽/者盖億萬計又班固辟雍詩乃流辟雍辟雍湯湯聖皇)
(涖止造舟為梁抑抑皇儀孝/友光明於赫太上服我漢行)然亦特養其身而已執
經問難果如周人春夏詩書之學乎親行射禮果能如
周人射御之習乎(見上/注)此養心之教亦未聞也雖然王
咸舉幡㑹者千餘非西都興學之功歟(王咸舉幡以救/司𨽻鮑宣㑹者)
(千/餘)林宗唱義從者三萬非東都設學之效歟(黨錮傳郭/林宗為唱)
(時太學三萬人從之/時公卿皆為貶議)異時腐夫刑人瀆亂國典太學名
教扶持公議烈日爭嚴視死如歸(黨錮/傳)噫吾儒之有益
於人國家也如此鳴呼以兩漢僅能脩飭制度文為之
末猶足以起人激厲之志使如成周之所以養士者養
士則鳶飛魚躍之下果何如耶唐有二館七學二館曰
𢎞文館置於門下省曰崇文館置於東宫皆以宰相領
之其生徒以皇屬國戚及大臣子孫為之(選舉志凡館/二門下省有)
(𢎞文館生徒三十人東宫有崇文館生徒二十人以皇/緦麻以上親皇太后皇后大功以上親宰相及散官一)
(品功臣身食實封者京官職事從/三品中書黄門侍郎之子為之)七學曰國子學曰大
學亦以大臣子孫為之(同上凡學六皆𨽻國子監國子/學生三品人以文武三品以上)
(子孫者從三品以下曽孫及勲官二品縣公京官四品/帶三品勲封之子為之太學生五百人以五品以上子)
(職百官五品舊親若三品曽孫及/勲官三品以上有封之子為之)曰廣文館曰四門館
以朝臣之子孫與庶人之俊秀者為之(此唐初之制按/百官志注天寳)
(九載始置廣文館有學生六十人束都十人選舉志四/門學生千三百人共五百人以勲官三品以上無封四)
(品有封臣文武七品以上子為之/八百人以庶人之俊異者為之)曰律學曰書學曰筭
學皆以習其業者為之(選舉志曰律學生五十人書學/生三十人筭學生三十人以八)
(品以下子及庶人/之通其學者為之)凡二千二百一十員皆尚書省補授
(見前/注)太宗之時亦盛矣未㡬再傳掃地殆盡(韋嗣立嘗/䟽言國家)
(自永淳以來/國學廢散)論堂之庭盡墾為圃二館之門復如論堂
學制果如是乎(舒元輿作國庠記云云予嘗至下論堂/庭堂數畆盡墾為圃又至于二館其門)
(其庭其堂/皆如論堂)終朝之雨流潦不停既夕之天列宿上羅學
制果如是乎(李觀脩太學書曰終朝之雨流潦不停既/夕之天列宿上羅至有愽士助教犁鋤其)
(中/)此固學校之壞也至國子博士不免啼飢(進學/觧)廣文
先生猶嘆無氈(杜甫詩嘗贈鄭䖍詩曰才/名四十年坐客嘆無氈)遷祭酒者謂
散冗之地(權徳輿謂劉秩為/祭酒置之散地)為助教者躬犁鋤之事(見/上)
(注/)以師儒之職猶爾則養貟之意可以黙諭矣豈非養
心之教既泯而養身之政復闕乎夫學校教化之本原
自唐虞三代春秋兩漢以來未嘗一日廢六朝之擾攘
南北之戰争其視學校疑若敝屣然猶修飭制度躬禮
師儒且得已而不已亦以天理人心之本在是爾以三
百年之唐反不若僻陋攘亂之邦舉古人所以維持風
化之要者廢壊無餘噫可嘆也盖唐以科目取進士以
進士之科為貴則學校獨廢至此然獨不觀朱泚之變
世道已極而太學何蕃毅然壁立首唱大義六館震驚
而唐頼以不亡者未必非兹人之力(何蕃/傳)然則吾道亦
何負於國家而唐壊之至此耶君子所厭言也我藝祖
立極之初未遑他務首幸監學士風丕振親賛孔顔吾
道有光此與武王下車訪箕子陳洪範者同一意也(長/編)
(太祖既受禪初詔有司增修祠宇自賛孔顔三時臨幸/焉建隆元年正月幸國子監二月又幸四年四月又幸)
盖國家自建隆以來已有國子監釋奠行禮而太學未
有也至慶厯從王拱辰之請始假錫慶院為之(仁宗慶/厯中王)
(拱辰田况王洙余靖等言首善當自京師今取才養士/之法盛矣而國子監才二百楹制度狹小不足以容學)
(者請以錫慶院為太學/葺講殿備臨幸從之)然慶厯以後生徒日廢所居猶
狹時太學實未營也至熈寕從鄧綰之請始賜錫慶院
以創之(熙寕四年侍御史鄧綰言國家治平百年雖有/國子監粗容春秋釋奠齋庖之室其中不足以)
(容一生員至於太學即未嘗營建上假錫慶院西北隅/廊屋數十間逼窄湫漏生員才滿三百人即無容足之)
(地欲乞賜錫慶院為之仍/修武成廟以為右學從之)由是若廊若廡若堂若齋制
度壮觀規模鼎新而建學之制備矣始太學惟有内舍
給食之員僅至二百外舍未立爾熈寕元年逺方待次
盖百餘人於是從數以立外舍之員盖從諫官之請也
(熈寕元年正月詔太學増置外舍生百員初太學置内/舍生二百員為給食至是貟足逺方之士待次而入者)
(盖百餘人諌官滕甫劉庠並/以為言故有是詔見長編)然來遊之士愈多内舍外舍
近至三百時上舍猶未立爾未㡬四年遂置上舍百員
内舍倍之而外舍則不限焉盖從中書之請也(四年十/月中書)
(言近増廣太學益置生員為外舍不限員以初入學生/員為外舍不限員自外舍升内舍内舍升上舍上舍以)
(百員内舍以二/百員為限從之)由是冠帶濟濟絃誦洋洋藹然虞庠夏
校之風而養士之員盛矣然祖宗養士之意不止是也
雅樂歌詩養其耳也(胡安定判國子監合諸生于/首善堂雅樂歌詩乙夜乃散)講經
問難淑其心也(太祖幸國子監講書淳化/幸國子監講堯典說命)齋有選考之
簿月有選考之目文已中程而選考不預則不聽選選
已書籍而程式不預則不許試又兼攷其行藝也養心
之道又何如哉然而今日習熟見聞之久視為故常月
書季攷第課工拙無預乎行齋堂規罰徒寘屋壁無預
乎行舍選所以論行也當其年不犯重罰而已罰不必
盡舉也舉者十一營者十五罰不必盡行也間有毅然
不恤衆議以師道自任以規矩力行衆謗蝟興則又退
縮矣抑又有法可行而不行者才為衆所知越次陞舍
法也今不行也行藝為衆所服不雜選者罰法也今不
行也愽士月一詣齋教導今可行乎諸生外有顯過亦
許糾治今可行乎祖宗所以維持人心者若為文具噫
得一程伊川置禮賢等齋以訓諸生不患不知性理之
學(伊川先生在太學欲以月試為/課於講堂側置吏師禮賢等齋)得一胡安定置治事
等齋以訓後進不患不知體用之學(胡安定設治事等/齋以訓諸生又劉)
(彛言安定有/體用之學)此又師儒責也若夫風雨如晦鷄鳴不已
中流滔天砥柱屹立此又豪傑之士不待文王而興者
未可謂學校中無之
　　　州縣學
夫思樂泮水薄采其芹是詩也君子知魯之所以興(泮/水)
(詩/)青青子衿在城闕兮是詩也君子知鄭之所以微(子/衿)
(詩/)盖古之所謂學大抵於黨庠遂序之中國學之設不
過公卿大夫之子弟非養天下之士以為公卿大夫任
於王朝其子弟從父兄則不得不為之置學于京師其
所以養成人材皆少長於黨遂之間而習熟乎庠序之
教培植㴠養殆非一日有州長以㑹其禮射有郷大夫
以察其行藝齒序之正既有黨正孝弟之書又有族師
(並周禮/本官)鳴呼古人重黨遂之學盖如此其至君子於此
所以卜魯鄭之興衰也是故蜀有文翁則儒化以成(前/漢)
(文翁𫝊文翁為蜀郡守修/起學官由是蜀好文雅)閩有常衮則貢士與内州等
(唐常衮𫝊衮為福建觀察使始閩人未知學衮為/設鄊校親加講導由是風俗一變貢士與内州等)閩蜀
一僻陬耳一為之興起文教而人材至今為東南之盛
鳶飛魚躍亦何所不至哉國朝之初有四書院曰白鹿
洞曰嵩陽曰岳麓曰應天府外又有茅山書院猶未建
州學也(太平興國二年知江州周述言廬山白鹿洞學/徒常數千百人望賜九經詔從其請又至道二)
(年賜嵩陽書院額及印本九經咸平四年衡州守臣李/允則奏岳麓書院修廣舎宇有書生六十餘人聽講乞)
(下國子監降韓文等書從之祥符二年應天府新建書/院詔以曺誠為助教并賜書院額此四書院之外又有)
(茅山書/院㑹要)乾興初孫奭守兖州建學舍聚生徒請太學助
教為講書(乾興元年十一月判國子監孫奭言知兖州/日於文宣王廟建立學舎以延生徒雖以俸)
(錢贍之而不足伏見宻州馬耆山講書仍給田/十頃以為學糧從之助教楊光輔充講書長編)而餘鎮
未置學也景祐中詔藩鎮皆立學矣(㑹要景祐四年詔/藩鎮始立學他州)
(勿聽/也)而他州則勿聽寳元元年因蔡齊之請置潁州學
大郡始立學矣(寳元元年穎州守臣蔡齊請立學時大/郡始有學自明道景祐間累詔州郡立)
(學賜田給書學校相繼而興近制惟藩/鎮立學穎為右郡齊以為言亦詔許之)而小郡則未置
至於慶厯之四年范仲淹言學校本行實宋祁言莫若
使土著而教之學校則學者修飭於是詔諸路州軍各
令立學學者二百人許置縣學於是州郡之不置學者
鮮矣(職源餘/見後)而教授之置亦於是乎始其初委之漕司
於幕職州縣中舉之或用兼官或用士人皆漕司主之
而未𨽻朝廷也熈寧中詔諸路學官並委中書門下選
差至是始屬於朝廷矣(㑹要慶厯三年又置教授以三/年為一任以經術行義訓導諸)
(生掌其課試之事而糾正不如規者委運司及長吏於/幕職州縣官内薦教授或本處舉人舉有徳藝者充當)
(時雖置教授或用兼官或用士人委於漕司而未𨽻朝/廷也熈寕六年詔諸路學官並委中書門下選差至是)
(教授始屬/於朝廷矣)元豐中州府學官共五十三員惟大郡有之
餘未盡有也元祐初詔齊廬宿常等州各置自是列郡
多置教官矣(續㑹要元豐元年州府學官共五十三員/諸路惟大郡有之軍監盖未盡有也元祐)
(元年詔齊廬宿常等州各置教授/一員自是以後列郡多有教官矣)然自置教官之後選
擇正人無日不申明之辦舉職事以副責任則政和之
請也(政和五年臣僚言見任教授不得為人撰書啓/簡牘樂語庶得本舉職事以副責任師儒之意)教
官之職切宜遴選則紹興之命也(紹興十三年朱宙奏/乞盡復教官上曰若)
(教官非人使人心術之壊/再整頓費力切宜遴選也)不撰樂語不兼他職其任專
也(紹興三十六年詔諸州教/授並不許兼他職餘見上)設科以試通經而任其選
重也(元豐五年立法試學官上等為博士下等為正錄/願授教授者充元符元年詔學者嵗一試紹興十)
(五年詔試諸州教授自來春始又紹興十三年上語朱/宙曰十二年已有指揮仍須擇通經正心術者任之)
祖宗之所以作成士類亦至矣而今之州郡之學學者
之視郡庠猶視傳舍學官之視學者殆若浮萍佩焉悠
悠口焉囂囂春秋有試更出迭入僅縻一時之廪犧而
已吁何輕耶愚嘗咨之耆老曰盖舍法行而郡縣之學
有實政舍法廢而郡縣之學皆文具何者今之郡縣有
學即古者黨庠遂序之遺意古人謂今之育材成徳而
異日之升於司徒升於學升於司馬者皆若而人也則
教養之政安得而不嚴自後世郡縣之學所養所取判
然兩塗毋怪乎其為文具矣鳴呼烏知舍法為一代之
良制歟思昔舍法之行也士之𨽻於學月書季攷優登
于籍於是貢之京師而入于天子之學凡有玷於罰者
不預焉是以郡縣生徒更相淬厲以為今之所以教我
養我者凡皆以成就我也而我固不可不重也而師儒
之官亦以為上之人所以進用人材凡皆權輿於此也
而教養之職我實任之時則訓誨教養與之相期於無
過之地而人知謹飭亦皆相率聽命以求無忝於有司
自舍法之既廢今之太學僅存其迹而郡縣之學已非
前日且今太學之法猶舍法也每季有試非無益之試
也而他日兩優釋褐自此始也名書于罰非罰金之比
也而他日銓注有所沮格自此始也而又三嵗大比升
於春官由太學而進者居多士之逰太學盖無一而非
進身之階也今郡縣之學則不然登名於大比雖足迹
不歴於學皆可以預計偕師友相聚泛泛焉不相知名
而無有席間函丈之誨果能如范公夜課諸生皆立時
刻乎(晏丞相殊守南京范文正公仲淹方遭母憂晏公/請掌府學范公常宿學中訓督學者皆有法度夜)
(課諸生讀書寝/食皆立時刻)果能如安定雅樂歌詩乙夜乃散乎(胡/安)
(定在學時合雅樂歌詩/乙夜乃散聲徹乎外)宜乎俊民良子弟皆褁糧千里
為上庠之逰而青衿之子相與挑逹城闕之逰爾何者
養士有學而進身無階其名存其實輕如之何而不為
文具愚以是知舍法之為良法也或者乃曰是法也行
之於蔡氏安得為良法(崇寕三年罷科舉五年嵗貢法/成三舍天下教養之士一十一)
(萬餘員為屋九萬一十餘楹費錢三/百四十萬餘緡米五十五萬餘石)嗚呼此非蔡氏法
也王宋諸公之遺制也在昔慶厯中宋祁王拱辰軰請
士皆土著而教之以學校然後州縣察其履行而薦選
之於是詔天下皆立學所謂舍法盖萌芽於此(慶厯四/年宋祁)
(王拱辰張方平歐陽脩梅摯曽公亮王洙孫甫劉湜等/奏曰參考衆說取其便扵今者莫若使士皆土著而教)
(之以學校然後州縣察其履行則學者修飭矣故為設/立學校遣使者以属部官為教授三年而代須在學事)
(業三百日/乃聽私試)至於元祐王公巖叟乃謂科舉之外不當别
開進取之名於是乞罷三舍之法開師弟不相見之禁
(元祐元年王巖叟奏庠序者所以萃羣才而樂育之不/必科舉之外别開進取之名乞罷三舍法開先生弟子)
(不相見/之禁)若夫科舉罷於熈寕之三年貢法成於崇寕之
五年是取慶歴遺法而行之也特蔡氏不當以私意為
去取焉耳於法乎何議借曰蔡氏立之其法茍善猶不
可以人廢法况是法立於慶厯諸君子乎今誠能行王
宋之議申慶厯之法則家家稷契人人臯夔又安有文
具之說哉
　　　學官
解經不窮戴侍中此漢人之法也為博士之官者例如
此後學開啓當何如(戴慿習京氏易年十六召試博士/拜郎時慿對曰博士說經皆不如)
(臣帝即召上殿講說帝善之拜為/侍中京師語曰觧經不窮戴侍中)學行可師賀徳基此
唐人之語也為祭酒之官例如此諸儒尊仰又何如(唐/賀)
(徳仁與從兄徳基俱為國子祭酒時人語/曰學行可師賀徳基文質彬彬賀徳仁)夫學校教化
之本師儒學校之責諸生蓍龜後來綿蕞其可輕也哉
(皮日休移成均博士書曰足下出文/圃為諸生之蓍龜作後來之綿蕞)愚甞推其學官建
置之由矣祭酒立於漢(通典漢置博士至東京凡十四/人而聰明有威重者一人為祭)
(酒謂之博/士祭酒)司業監丞立於隋(隋大業三年於國子監初/置司業一人監丞二人)
監簿正錄立於北齊(通典北齊國子寺有正/録員置主簿隋各一人)至愽士之
官西漢已有(武帝初置/五經博士)而國子博士則始於晋也(晋咸/寕四)
(年初置國子博士一人皆取/履行清淳通明典義者為之)太學博士則始於梁也(梁/置)
(太學愽/士八人)武學博士則始於我朝慶厯也(慶厯三年置武/學始以阮逸為)
(之未/㡬省)國朝國子監有判其資淺者為同知即祭酒司業
之任有直講八員即博士之任(仁宗雖有武學/博士未㡬省)元豐官
制既行國子監有祭酒司業丞簿太學有博士正録並
為學官(黄元禮/官制)此古今沿革之大略也然自古迄今其
所以崇重風化選用師儒常如一日爾自古觀之刻石
傳經儒林訂正(戴逵為儒林祭/酒刻石傳經)華山有賦士林傳布(楊/㳟)
(之為祭酒作華山賦示/韓愈愈稱之士林傳布)徳仁文質時人歌之(賀徳仁為/祭酒人歌)
(曰文質彬/彬賀徳仁)盧誕儒宗天子稱之(盧誕有名於時時天子/以誕儒宗學府拜為祭)
(酒/)昌黎入國子而生徒相賀(李翶作韓公行状云公遷/祭酒奏儒生為學官日使)
(㑹講生徒多奔走聽聞皆/喜曰國子監不寂寞矣)楊汪講國學而通經莫屈(隋/楊)
(汪為祭酒帝令百僚就學與汪講/論通經碩學多舉焉論難莫屈)此祭酒之有人也進
退作則動言是傚陽城有之(楊宗元為司業陽城遺愛/碣曰帝來師儒式我成均)
(進退作則/動言是傚)嚴以得禮扶善遏過竇公有之(韓愈為司業/竇公墓誌云)
(云/)手書九經(張參為國子司業年老常手/寫九經曰讀書不如寫書)口誦鹿鳴(山/揮)
(景祐中為國子司業誦鹿鳴蟋蟀篇未畢中書/令李蟜以近規諷止之帝嘉其直下詔褒之)非通經
歟燕堂鼓琴(退之聽琴序云司業武公少儀摠學者三/十有六人列飲燕祭酒堂有一書生抱琴)
(歌有虞/之遺風)闕下唱義(陽城言不許延齡相下遷司業城言/事得罪為道州刺史太學生何蕃頓)
(首闕下/請留)非感徳歟此司業之有人也廣文先生才過屈
宋(杜甫贈廣文館博士鄭䖍詩先生/有道出羲皇先生有才過屈宋)國子先生上規姚
姒(韓愈為國子愽士作進學觧曰國/子先生云云上規姚姒渾渾無涯)論易折角(朱雲為/博士講)
(易人歌曰五鹿岳/岳朱雲折其角)講經重席(戴馮講書帝令羣臣說經/不通者奪其席以益通者)
(慿遂重坐/五十席)何淹貫也覽筆即下(房昭逺考定國子生通/經者覧筆即下初無疑)
(滯/)看書不寐(王元威轉四門博士時年/老猶燭下看書通宵不寐)何敏勤也此非
愽士之有人乎我朝以來尤加崇重圓冠方袂肩摩踵
接而學校師儒之任皆世偉望人才作成流為數年不
窮之用者皆學官之力也傅澥自學正至祭酒官以儒
名者且三十餘年其任之也専(四朝國史注傅澥自布/衣錄天子學至為正為)
(司業祭酒迄于司成官以/儒名者三十年時人推之)鄭穆以待制兼祭酒一旦請
老而諸生願留者至三千餘人其慕之也深(四朝國史/鄭穆傳元)
(祐中以寳文閣待制常兼祭酒每諸生請益無問寒暑/雖童子必朝服延接以禮送迎皆専其經術而服其教)
(訓六年請老提舉洞霄宫敕過門下給事中范祖禹言/穆雖年出七十精力尚强古者大夫七十而致仕有不)
(得謝賜之几杖祭酒居師資之地正宜處老成願毋輕/聽其去不聽報太學之士數千人以状論司業又詣宰)
(相請/留)程顥學問淵源洛中師表而召判武學何其幸也
(名臣/事實)陳瑩中學術醇正元祐名臣而擢為博士又何其
慰學者之望也(同上/)名儒宿德項背相望未易枚數當
代仰之後人思之尚想乎螟蛉之誨噫盛哉然嘗論之
學者固諸人之望祭酒又為學官之唱且匪曰蘭芷疇
變入室不自朱藍何遷素絲非王儉辭祭酒之表乎(齊/王)
(融為王儉辭/祭酒表云云)寳劒未砥猶全切玉美箭闕羽尚無衝石
非王延明辭祭酒之表乎(魏温子升為安豐王延明辭/祭酒表曰寳劍未砥猶全切)
(玉之功美箭闕羽/尚無衝石之勢)盖祭酒之職非他官比志行必粹道
義必尊庶無慊於教成之任二子所以力辭而不敢者
亦自知分爾茍國師有人則下是典教有不難舉吕公
著一為祭酒命駕親謁程頥請為學正而學者皆知性
理之學(名臣事實/吕公著𫝊)王陶方任祭酒亦遣愽士詣孟醇擢
為學士而諸生始知有聘士之禮(同上/)此又挈裘提領
之論矣雖然兹皆漢唐以來學官之任而考之成周則
未聞焉且周典六官治官掌治禮官掌禮曰刑曰兵曰
事考其官屬亦各稱其職掌之當然獨至於地官謂之
教典而其設官殊不可曉盖自鄉老至比長皆六鄉之
官自封人至充人皆疆埸之師自載師至均人皆財賦
之官其他不過整齊田學推考征歛而所謂教官者師
氏保氏司諫數人而已而非専掌乎學校者也及詳考
而熟觀之如司樂則掌成均之法樂師則掌國學之政
然周人徃徃以學校之職而屬於典樂之官果何意哉
(並周禮/本官)盖樂者所以調和其血氣涵養其心術優游漸
漬鼓舞動盪其入人也深此先王作成人材之深㫖是
故舜之胄子教於后夔(書命夔典/樂教胄子)啇之學政屬於瞽宗
(殷制太學/為瞽宗)皆此意也漢人去古未逺猶知博士弟子受
業太常(漢以愽士弟子員受業太/常太常屬官有大司業)使知禮樂之本自東
都以後學校自學校太常自太常而此意失矣至我朝
安定胡先生之判國子監也教育有法深有古意雅樂
歌詩乙夜乃散至奏鼓琴瑟之聲洋洋乎外伊川所謂
凡從安定先生學者其醇厚和易之氣望之可知豈非
平日動盪涵養之效歟異時淵篤純明直温簡諒色色
有之(吕氏家塾記曰安定為賦講䇿判舉事每公私試/罷掌儀率諸學子弟㑹于首善堂合雅樂歌詩乙)
(夜乃散諸齋歌詩奏琴瑟之聲徹于外聞見録曰伊川/曰凡從安定先生學者其醇厚和易之氣望之可知也)
(李廌書言劉彛對神宗曰安定明體用之學上曰其門/人今在朝為誰對曰若錢藻之淵篤孫覺之純明范純)
(仁之直溫錢/公輔之簡諒)歐公詩曰呉興先生富道徳詵詵弟子皆
賢才荆公詩曰先收先生作梁棟以次收拾桷與榱愚
請頌此為今日師儒勉(吕氏家/塾記)
　　　科舉
進士之選其自隋始乎曰非隋也周也王制謂大樂正
論造士之秀以告于王而升之司馬曰進士此其始也
特設科較藝始於隋爾噫進士之選在古者何其重在
後世何其輕耶周人賢書之貢必加拜受拜云者想其
恭敬而不敢慢也三物之教必曰賔興賔云者想其禮
待而不敢忽也此周人之貴有由矣由漢以來固不能
如拜受賔興之禮然猶州長身勸為之駕雖以當時號
為謟䛕公孫𢎞者猶出於鄊人之勸勉未嘗有自進之
風(公孫/𢎞傳)至唐楊綰投牒自進而士始甚輕(唐選/舉志)盖古者
上有求於下其後也上下交相求又其後也下始急於
求上此古今輕重之别也然自漢設科以後科目紛紛
不知其㡬大抵自漢至隋以前惟行孝亷秀才之科自
隋唐至本朝惟行進士明經之科至熈寧後王荆公以
經義試進士於是明經始廢而進士獨行耳此其大略
也進士之科唐與我朝行之然在唐為輕在我朝為重
何以知之三十老明經五十少進士此唐人之謡也以
此知進士為劣而明經為優矣(唐摭言進士盛於唐貞/觀永徽之際不由此選)
(終不為美其艱難則曰三/十老明經五十少進士)焚香禮進士撤幕待經生此
國朝之詩也以此知經生為輕而進士為貴矣(編年仁/宗謹於)
(選士皇祐五年廷試焚香祝之曰願得忠孝状元及唱/名乃鄭澥也又華談禮部進士設香案與舉人對拜坐)
(設供帳甚盛冇司具茶湯飲漿至試學究則撒幕亦無/茶湯盖防私傳經義歐公有詩曰焚香禮進士撤慕待)
(經/生)故唐之進士得第者百一二明經者十二三(通典武/徳以來)
(明經惟有丁第進士惟乙科而已其進士千人/得第者百一二明經者倍之得第者十二三)本朝之
乾德進士二十六人如五經開元三禮三傳學究合九
十三人其額至寛也而得人之盛反不若進士(長編太/祖朝)
盖待之既厚則卓犖非常之士皆願為進士得之既易
則庸庸記誦者丼為明經耳此前軰稱國朝進士為將
相科其有由矣(王唐曰進士一/科乃将相科)是固然也盍亦推原進
士一科興置之制可乎春官之試始未有也自元宗以
考功望輕移試禮部於是有定所焉(元宗開元二十四/年員外郎李昻為)
(貢人詆訶帝以員外郎望輕遂貢舉於/禮部以侍郎主之禮部試士自此始)殿前之試始未
有也自武后以對䇿為緩親試殿前於是為常制焉(武/后)
(元年䇿問貢士於洛陽殿數唱方/了遂引試殿前殿前試自此始)設衛棘圍始未有也
自唐楊浚始開三行試於是為故事焉(唐選舉志元宗/天寳十一載禮)
(部侍郎楊浚始開為三行試又曰試兵衛薦棘/圍之進士大抵千人得第者百一明經倍之)進士試
以詩賦䇿論自唐始也我朝因之至熈寧復加經義之
制(見詩賦/經義門)臨軒試以詩賦亦自唐始也我朝興國加試
以論至熈寧始定策試之制(同上/)糊名之制行於淳化
(淳化二年先是胡旦等以所試先成擢上第由是士爭/習浮華尚敏速陳靖請糊名考校以革其弊於是始令)
(糊/名)而諸州之糊名則自明道始(明道二年詔諸州/試舉並封彌卷首)易書
之制立於祥符(祥符八年置謄録院令封彌官封印/試卷付之積書吏録本命京官校正)而
諸州之易書則自景祐始(景祐四年詔開封及國子監/及别頭試封彌謄録如禮部)
(從韓琦/之請也)傳義有禁昉於雍熈(雍熈二年詔曰今有以文/字往復與吏為奸者寘之)
(于法以經義相/教者斥出科塲)匿服有禁昉於天禧(天禧三年舉人郭/稹冐緦麻䘮殿三)
(舉同保殿一舉有司欲脫王洙問洙曰果保稹否/不然可易也洙曰保之不願易也乃與稹俱罷)慶厯
則有冐貢之禁(慶厯四年所禁有七曰/隱憂匿服曰假户冐名)祥符則有挾書
之禁(祥符五年上謂宰相曰聞貢院舉人觧衣閱視慮/挾藏書冊有失士體宜令止之是嵗諸科以挾書)
(扶出十/八人)封印卷首因温仲舒之言而行(真宗咸平二年/命禮部尚書温)
(仲舒知貢舉董龜正黄渉同考試及封印卷/首仍當日入院禮部貢院封印卷首自此始)嚴禁秉燭
因戚綸之言而行(寳訓真宗因戚綸之言而嚴秉燭/之禁用周起之言而謹糊名之法)舊
未有避親别頭也而祥符張士遜請行之(時是監察御/史張士遜為)
(貢院監門官時貢舉初用糊名之法士遜曰主司有親/戚在進士中明日當引試願出以避嫌主司不聽士遜)
(乃自言引去上是之記名於御屏遂詔自/今舉人與試官有親嫌者皆移試别頭)舊未有隨侍
别頭也而景祐賈昌朝請行之(景祐四年二月先是崇/政殿說書賈昌朝言舉)
(人有合避親及隨侍逺地宜令運司類試而學士丁度/謂舊制五月起請差遣甲寅乃詔用三月一日於是諸)
(路始冇/别頭試)廷試取士或取之多(咸平三年舉人集都下者/萬四千五百六十二命吏)
(部知貢舉恕所取士甚多以王曽為首/及是糊名考校曽復得甲科時議稱之)或取之少(祥符/八年)
(上御殿覆試多所黜落疑所抺者未當命宰/相閱之上曰考官固為艱難公在其中矣)而與廷試
者不黜則始自嘉祐之二年(嘉祐二年進士張衡等及/第是嵗進士與殿試者始)
(皆不落記聞云是春以進士辱歐/陽之故殿試及第皆不落一人)舉士嵗數或一嵗一
舉(建隆以來皆/一嵗一舉禮)或間嵗一舉或四嵗一舉或累嵗不舉
(嘉祐二年上封者言四年一貢舉四方士子待試者六/七千人往往廢舉遂至困窮宜間嵗一舉詔自今間嵗)
(貢舉天聖二年上謂王欽若曰乆罷貢舉/慮遺天下賢士宜令禮部精加校試)而三嵗一舉
則始自治平之四年(治平四年進士二百五十八/分四等自此三嵗一舉士)自梁
顥等唱名於是有唱名及第之典(雍熙二年御試得梁/顥等並唱名及第唱)
(名自/此始)自王世則等錫宴於是有錫宴瓊林之禮(長編興/國八年)
(上御講武殿覆試禮部貢舉人擢進士長沙/王世則而下錫宴瓊林苑其後遂為定制)噫國朝之
所以待進士者何其嚴而重耶夫待之既嚴禮之既重
則薦於鄉試於有司䇿於天子之廷者其忍負之哉自
今觀之懐州觧發素已銓次(天聖明道中有進士十人/游謝希深歐陽永叔之門)
(王復王尚恭為稱首時科舉法寛秋試府園醮㕔希深/監試永叔聖俞為試官王復欲往請懐州觧永叔曰王)
(尚恭作觧元矣王復不行則曰觧元非王復不/可盖諸生文賦平日已次第之矣其公如此)大名舉
子自相推先(太平興國四年張詠與寇凖同赴大名舉/議将首薦詠詠以同郡張覃素有文行即)
(率冦公請/以覃為冠)則薦於鄉者皆平時推譽於州里也李廸有
聲禮部不黜(景徳二年廸與賈邉皆有名塲屋禮部奏/名皆不與取其文觀之廸落韻邉論當仁)
(不遜於師以師為衆特令就御試王旦議落/韻失於不詳審捨注疏者不可取遂取廸)王曽首薦
復冠春官(王曽鄉薦春官廷試皆第/一時陳恕典貢舉擢為首)則試於有司者亦
皆素知名於場屋也夫外郡既考履行有司復考文藝
若無愧矣而猶嚴於臨軒之選此與周人升於鄉升於
司徒司馬者同一意也是故齊賢受知先朝擢自下第
(太祖幸西都張齊賢献十䇿還語太宗曰我幸西京惟/得張齊賢耳不欲官之汝異時收以自輔也興國二年)
(齊賢舉進士有司第其名在數十人後上/不悦一榜盡與通判齊賢不十年至相)蔡齊偉有儀
状擢居首選(祥符八年蔡齊儀状偉秀舉/止端重上意屬之擢第一)韓琦唱名太
史奏瑞(天聖五年仁宗初臨軒試進士韓琦名在第二/時唱名第一甲太史奏日下五色雲見從官皆)
(賀/)楊寘賜第公卿皆賀(慶厯二年賜楊寘等及第寘初/試國子監禮部皆第一及是帝)
(見姓名喜曰楊寘/也公卿賀得人)不特此耳状元及第不在温飽(王沂/公状)
(元及第或曰状元一生喫著/不盡公曰曽平生不在温飽)禮部第一不肯自陳(寳元/元年)
(范鎮禮部奏名第一故事省試第一人未有第二甲者/雖近下而升之吴育歐陽公唱二人亦抗聲自陳鎮乃)
(黙然至七十九人乃出升衆賢之/禮部第一人在第二甲自鎮始)此其著節立身又有
出於科舉之外盖祖宗不専取以文墨而試賢亦惟以
行藝所以正人相望出為明時用也然愚又嘗論之科
舉之禁不可以不嚴亦不可以過嚴不嚴則無以杜僥
倖之心過嚴則復以隔天下之士且糊名易書似也然
東坡反遺李廌(李廌以文見知東坡東坡元祐三年知貢/舉意得廌以冠多士及考章程文大喜以)
(為魁既拆號廌不得第乃作詩曰與君相從非一日筆/勢翩翩疑可識平生謾説古戰塲過眼終迷日五色)
歐公誤取劉輝(筆談嘉祐中士人劉㡬驟為險怪之辭/歐陽惡之㑹公主文有一舉人論曰天)
(地軋萬物茁聖人發公曰此必劉㡬也榜之既而果㡬/也後數年公為御試考官而㡬在廷公曰除惡務本有)
(一論曰主上收精藏明於冕旒之下公曰吾得劉㡬矣/既黜乃蕭稷也時堯舜性仁賦曰静可延年獨髙五帝)
(之壽動而有勇形為四㓙之誅公大稱賞/及唱名乃劉輝人曰此劉㡬易名公愕然)糊名易書之
法果可用乎冐貫匿服有禁似也然余公靖易名他州
以取觧(余靖韶州人本名希古犯/臀罪易名靖取他州觧)王公洙願保匿服而
不易(見上匿服/之禁注)冐貫匿服之法果可繩乎此王文正公所
以舉科場條貫投地而不取也(陳彭年為翰林學士詣/王文正公旦呈科場條)
(貫公投之於地曰内翰做官㡬/日待隔截天下士陳懼而退)
　　　考校
古者以徳行考士而士心正後世以文藝考士而士習
壊世儒皆有是言矣嗟夫舉孝亷者濁如泥舉隱逸者
索髙價徳行果可得士乎愚嘗推原其故盖古今人才
一也成周人才出於學戰國人才出於客漢之人才出
於吏唐之人才出於科舉時用里選則人才由里選而
出時用科舉則人才由科舉而至以後世科目之後而
欲用成周里選之法是猶結繩於書契鄉飲於軍市君
子謂之不知務噫何代不生才何才不資世特恐考者
非賢賢者不考耳且進士之科莫盛於唐而考士之法
亦莫病於唐夫以張九齡之峭直剛方吸嘘雲雨顔平原之
忠肝義膽對越神明陸宣公之論諫仁義裴晉公之明哲保
身(並本/傳)此進士誠莫盛於唐也然昌黎名儒三至禮部何蕃義
士終身不第此猶可也齊皥以貴而不得舉(韓愈送齊/皥序云)王參元以
富而不得舉(栁子厚與王/參元書云)是畏嫌而自私也錢徽典舉而
私擢李宗閔之親(李宗閔傳初錢徽典貢舉宗/閔託所親於徽李德裕疏之)達奚珣典
舉而陰取楊國忠之子(楊國忠以其子暄舉明經不中/怒典舉者達奚珣珣聞之大驚)
(遂寘之髙第/俄與珣同列)是徇情而自私也此考士之法莫病於唐
也夫選之不精擇之不審往往歸咎於文藝是罪嵗爾
國朝考士之法何如哉宋白典春官而蘇王中選(宋白/三掌)
(貢舉所取蘇易簡王禹偁輩皆/知名而黜罷者衆因致謗議)程羽掌貢舉而張冦聨
名(張詠嘗謂人曰吾榜中得人最多謹重有雅望如李/文靖深沈有德如王公面折廷爭如冦公當方面則)
(詠不敢辭是歲興國/五年程羽知貢舉)至使人才流為數世之用誰之力
與方平司文賦尚典要(哲宗時臣僚言往時舉人路授/倡為長賦幾千言但為浮辭不)
(求典要得方/平擯而正之)歐公持衡文變渾雅(同上嘉祐劉幾喜為/怪僻句後歐陽革去)
(其風/復雅)至使文章以通經學古為髙者又誰之功歟大抵
人物之消長文章之髙下皆任文衡者之責可輕乎哉
不然王介甫以私學取天下士至有以雅為鴉之弊惠
卿以己意取䇿問而當時皆訕前朝阿當世(見詩賦論/䇿門注)
文章人物為之一變向非元祐諸公出而正之則黄茅
白葦之習殆何如耶(東坡謂王介甫欲以/天下為黄茅白葦)然嘗論之考校
之術不可過於任法亦不可過於任情任法矯也任情
私也過眼終迷日五色非主司自嘆之詩乎(東坡遺李/廌詩見科)
(舉門/注)落却親情賣至公非主司被嘲之詩乎(陳彭年有/親戚為所)
(黜遂批其詩曰取他權勢/要明主落却親情賣至公)此任法之弊也主司冬烘錯
認顔標(有主司取卷以顔標為顔魯公之後取之後非/是遂為舉子賦詩曰主司頭腦太冬烘錯認顔)
(標作/魯公)典舉徇情私擢濟川(開寳五年扈䝉知貢舉奏進/士安守亮等上以進士武濟)
(川材質最陋絀去濟川乃學士李昉鄉人/昉知貢舉上不恱㑹徐士兼訴昉遂覆試)此任情之弊
也曰法無寛嚴精考得矣情無公私得人足矣若李廸
落韻本有聲也雖黜廸而取廸(景徳二年鄉試得李廸/以下先是廸與賈邉皆)
(有名場屋禮部奏名皆不與取其文觀之廸賦落韻邉/論當仁不遜於師以師為衆時令就御試王旦議落韻)
(者失於不詳審捨注䟽而立異論不可/取遂取廸而黜邉當時朝論大率如此)如是而廢法何
惡乎王復能賦素知名也遂私復而取復(王復王尚恭/遊謝希深歐)
(陽永叔之門時科舉法寛秋試府園醮㕔希深監試永/叔聖俞為試官王復欲請懐州觧永叔曰王尚恭作觧)
(元矣王復不行則又曰觧元非王復不可/盖諸生文賦平日已次第之矣其公如此)如是而狥情
可厭乎噫是故然爾業患不能精無患有司之不明行
患不能成無患有司之不公為進士者又當自勉也或
曰彩霓之韻未誤而黜(范景文用彩霓字主文不知作/平聲盖不審沈約之論而黜人)
(勸景文辨之/景文不肯)刑賞之論見疑而降(東坡作刑賞忠厚之/至論歐陽得之甚喜)
(欲寘第一疑門生/曽南豐遂降第二)此非行業之不精君子則曰寧求諸
已不求諸人也或又曰火山軍之名得之夢寐(主司或/夢火山)
(軍得名後歐公所/取卷乃劉輝也)王俊民之謡已播城市(王荆公與一/主文相角識)
(一卷正未相允間有一主文曰前城市間/已說王俊民作状元矣拆號果王俊民)此又物理之
素定君子則曰寕求諸我不求諸天也不然尚崑體以
逐時好(天聖以來穆修尹洙歐陽唱為古文變西崑體/學者從之其有習劉體者人戯之曰莫太崑否)
(時學者皆/尚崑體)阿新法以取髙第(見經義詞/賦門注)不惟有司恥之
愚亦恥之雖然國家以文藝取士固也亦不専以文藝
也宋祁甲科兄郊次之以文而取也然進郊而退祁盖
弟不可先兄(天聖二年宋郊與其弟祁俱以辭賦得名/禮部奏祁名第一太后不欲弟先兄乃推)
(郊第一而/寘祁第二)沈文通第一馮京次之以文而校也然升馮
京而降文通盖貴胄不可先寒畯(皇祐初有官沈文通/中第一仁宗曰朕不)
(欲以貴胄先天下寒畯遂/以馮京為第一文通第二)上之人未嘗定以文藝也大
名鄉薦欲首選張公詠也公辭之而推張覃(太平興國/四年張詠)
(與寇凖同赴大名舉議将首薦詠詠以同/郡張覃素有文行即率凖請以覃為冠)萊州觧發欲
首薦蔡公齊也公辭之而推史防(蔡齊萊州人州舉進/士第一以書薦其里)
(人史防而/已居其次)下之人亦未嘗校以文藝也夫以文墨考士
而不以文墨拘以科目進身而不為科目累藹然有成
周徳行道藝之風噫盛哉唐人進士何足語此
　
　
　
　
　
　古今源流至論續集卷十
欽定四庫全書
　古今源流至論别集卷一　宋　黃履翁　撰
　　　治鑑綱目　(文公褒貶之意/)
治鑑目録司馬公晩筆也而其書太簡不足以備歴代
之顚末(通鑑綱目序先正溫國司馬公受詔編集資治/通鑑旣成又撮其精要之語别爲目録三十卷)
(并上之晩病本書太詳目録太簡更著/舉要歴八十卷以適厥中而未成也)治鑑補遺胡文
定續書也而其事固備不足以示後來之監戒(同上紹/興初故)
(侍讀南陽胡文定公始復因公遺藁修成舉要補遺若/干卷則其文愈約而事愈備矣然徃者得於其家而伏)
(讀之猶竊自痛記識之弗強不/能有以領其要而及其詳也)然則成先正未成之志
發遺書未發之蘊此文公綱目之作其有益於治鑑也
不少愚嘗莊誦公之書而知用功深而持論嚴矣夫歲
年有乆近詳書甲子以紀之則歲周於上而天道明矣
(序云表歲以首年注逐年之上行外書某甲子遇甲/子子字則朱書以别之雖無事依舉要亦備歲年)國
統有離合特書正統以别之則統正於下而人道定矣
(同上因年以著統注凡正統之年/歳下大書非正統者兩行分注)有始終興廢灾祥沿
革之正例者有善可爲法惡可爲戒之變例者皆大書
以提要則大綱槩舉而監戒昭矣(同上大書以提要注/凡大書有正例有變)
(例正例如始終興廢灾祥沿革及號令征伐殺生除拜之/大者變例如不在此例而善可爲法惡可爲戒者特書)
(之/)有追原其始遂言其終者有詳陳其事備載其言者
皆分注以備述則衆目畢張而㡬微著矣(同上分注以備/言注凡分注)
(有追原其始者有遂言其終者有詳陳其事者有備載/其言者有因始終而見者有因拜罷而見者有因事類)
(而見者有因/家世而見者)昔溫公嘗謂吾作此書惟王勝之嘗閲之
終篇自餘君子讀未終紙思睡矣是其編次太詳也今
大綱舉而衆目張其得詳畧之中乎(張芸叟答孫子發/書多論通鑑其畧)
(云溫公嘗曰吾作此書惟王勝之嘗閲之終篇/自餘君子求見欲觀讀未終紙已欠伸思睡矣)溫公又
謂臣今所述止叙國家之興衰著生民之休戚使觀之
者自擇其善惡得失以爲勸戒是其勸戒未著也今監
戒昭而㡬微著其得褒貶之法乎(溫公作魏紀曰臣今/所述止欲叙國家之)
(興衰著生民之休戚使觀之者自擇其善惡得失以/爲勸戒非若春秋立褒貶之法撥亂世反諸正也)昔
人有言杜征南顔秘書乃左丘孟堅之忠臣特其所謂
將順者而小司馬蘇潁濱乃太史公正救之忠臣其功
尤多然則晦翁所編不惟爲溫公將順之忠臣抑亦溫
公正救之忠臣也自今觀之戰國之時秦楚韓魏之僭
王則别之使天下知僭僞之不得其正亦春秋誅呉楚
之法(通鑑綱目周赧王五十九年王入秦盡獻其地歸/而卒是年不書正統年紀遂分注秦昭襄王五十)
(二年楚孝烈王八年/燕孝王三年云云)南北之際宋齊梁陳之分治則卑
之使天下知傳授之不得其統亦春秋黜五伯之意(通/鑑)
(綱目自晉恭皇帝元熙二年宋王劉裕稱皇帝廢帝爲/零陵王至次年不書宋年爲正但分注宋永初二年魏)
(泰常六年至齊/梁陳皆依此例)削曹魏之竊位明昭烈之正統非異溫
公也所以示天下之大分(按通鑑作魏紀書世祖文皇/帝黃初元年綱目不書魏年)
(號大書昭烈皇帝章武元年分注魏黃初年呉黃/武年魏曰魏主呉曰呉主以蜀爲正統稱皇帝)去則
天之僞號存中宗之紀年非拂溫公也所以正天下之
公論(按通鑑作武后紀書嗣聖元年廢中宗爲廬陵王/後改垂拱元年又改天授元年長壽元年至綱目)
(皆不書之但始終/書中宗嗣聖年號)揚雄本仕於漢也而曰莽大夫揚雄
葢雄之姦心佞舌曲筆美新名之曰莽者正以誅諛臣
之心(通鑑綱目莽元鳳五年莽大夫揚雄死注云雄所/作法言卒章盛稱莽功德可比伊周後又作劇秦)
(羙新之文以頌/莽君子病焉)陶潛本没於宋也而曰晉處士陶潛卒
葢潛之清風高節恥身後代稱之曰晉者正以表忠臣
之節(通鑑綱目宋元嘉四年書晉徵士陶潛卒注云潛/自以先世爲晉輔恥復屈身後代自宋高祖王業)
(漸隆不復肯仕是歲將復/徴之㑹卒世號靖節先生)漢史曰幸太學今不曰幸而
曰視尊師道也(光武紀初起太學車駕還宮幸太學/綱目云光武初起太學帝還視之)唐
史曰尚公主今不曰尚而曰適明人倫也(按唐史例曰/某人尚公主)
(按通鑑綱目例曰公主適某人如景龍元/年冬十一月安樂公主適武延秀之類)書孟軻之去
齊傷吾道之不行也(綱目周赧王元年書孟軻去齊注/是時天下方務於合從連衡以攻)
(伐爲賢而處士楊朱之言盈天下孟子乃述唐虞三代/之徳推明孔子之道以正人心息邪説爲己任是以所)
(如皆不合遂致爲/臣於齊而歸云云)貶仁傑以係周惡臣道之不立也(按/綱)
(目中宗嗣聖八年周武后如意元年九月周以狄仁傑/同平章事又嗣聖十五年周武氏聖厯元年秋八月周)
(以狄仁傑/兼納言)元狩六年特述殺大農令顔異者嘆公卿自
後取容矣(綱目武帝元狩六年書殺大農令顔異注自/是之後有腹誹之法比而公卿大夫多謟諛)
(取容/矣)元鼎三年大書令入財補郎者嘆郎選自後益衰
矣(綱目武帝元鼎二年書令株送徒入財補郎注所忠/言世家子弟常大亂齊民乃召諸犯令相引數千人)
(名曰株送徒入財者/得補郎郎選衰矣)大抵一事之疑若决蓍龜一字之
簡凜乎釡鉞發潛德之幽光誅姦雄於已死者此書也
别正閏之異號辨冠屨之殊分者此書也嗚呼公之書
豈私見臆説而自爲哉採故老之異聞拾諸儒之緒論
質諸人心而無疑參諸衆論而無愧也是故其書衛鞅
之受禍則取胡氏之論(綱目周顯王三十一年秦人誅/衛鞅滅其家注胡氏曰鞅至是)
(雖有變計亦無所施矣何則百姓者其仇也六國者其/敵也惠文王之憾不可平公子䖍之刑不可補商於蕞)
(爾之地不足以自蔽也欲圖善後之策亦無所爲/而可矣嗚呼刑名之學刻薄之徒亦可以少戒哉)其書
秦割地以和韓魏則取蘇氏之説(綱目周赧王十七年/齊韓魏伐秦敗其軍)
(於凾谷關河渭絶一日秦割河東三城以和三國乃退/注蘇氏曰使田文能奮其威則是役也齊可以伯惜其)
(聽蘇代之計臨凾谷關而無攻以求楚東國而出師/之名索然以盡東國旣不可得而懷王卒死於秦)其述
秦趙㑹於澠池則楊龜山之議也(綱目周赧王三十六/年秦趙㑹於澠池注)
(楊氏曰古之智者以小事大有以皮幣犬馬珠玉而不/得免者至乃棄國而逃之况一璧乎雖與之可也相如)
(計不出此而欲以身死之可謂未義而/傷勇矣及其全璧而歸於趙亦何益哉)其述張良誤中
副車則程子之辨也(綱目癸未秦二十九年帝東遊至/陽武韓人張良狙擊誤中副車令)
(天下大索十日不得遂登之罘刻石而還注或曰張良/之計不亦踈乎程子曰欲報君仇之急何暇自爲謀哉)
夫惟旁搜博採非一書也左諏右訪非一説也則是書
之作非一己之私見乃天下之公論矣昔晦翁嘗語門
人曰某作通鑑綱目後之君子必有取焉嗚呼使晦翁
非眞見此書無歉必不肯發此語也(語録先生語門人/曰如三國南北五)
(代皆天下分裂不能冇君臣此時便無正統某嘗作通/鑑綱目有無統之論此書今方成後之君子必有取焉)
厥今秘閣珍藏壁星相映翠幄進講遺編有光而公之
言驗矣
　　　周子通書(誠爲此書之樞紐/)
昔張南軒記濓溪之學曰本乎易之太極中庸之誠是
知太極與誠乃自得之蘊也(張敬夫濓溪祠堂記先生/之學本乎易之太極中庸)
(之/誠)朱晦翁釋濓溪之書曰聖人之誠即所謂太極是知
誠與太極乃無間之妙也(誠上篇誠者聖人之本注聖/人之所以聖者無他焉以其)
(獨能全此而已此書與圖/相表裏誠即所謂太極也)愚嘗歛衽危坐澄心端思究
通書之微言遡先儒之緒論竊知先生之言其高極乎
無極太極之奥而其實不離乎日用之間其幽探乎隂
陽五行之賾而其實不離乎仁義禮智剛柔善惡之際
其體用之同源顯微之無間秦漢而下誠未有臻斯理
者不外乎大易中庸之所傳也(晦庵濓溪/祠堂記)大抵書之要
㫖不外乎誠之全體而誠之全體不外乎圖之太極明
乎此則四十篇之㫖思過半矣夫誠者實理之謂也是
書首章一則曰誠二則曰誠(通書誠第/一誠第二)正以發全書之
㫖趣示後學之根源而其所謂誠則有二焉自然而實
者天也必期於實者人而天也正中庸所謂自誠而明
自明而誠之㫖此又所當熟究焉者是故曰誠者聖人
之本也(誠上篇誠者/聖人之本也)曰聖誠而已矣(誠下篇聖/誠而已矣)曰誠無
爲也無妄也(誠㡬德篇誠無爲㡬善惡又家人睽復/無妄篇妄復則無妄矣無妄則誠矣)曰
誠動於此也寂然不動也(思第九篇㡬動於彼誠動於/此又聖第四篇寂然不動者)
(誠/也)此誠者天之道性焉安焉之謂也曰君子乾乾不息
於誠也(乾損益動篇君子乾乾不息於/誠然必懲忿窒慾遷善改過)曰至誠則動擬
議以成其變化也(擬議第三/十二篇)此誠之者人之道復焉執
焉之謂也其論舜之心誠(家人睽復無妄篇推堯所以/釐降二女於潙汭舜可禪乎)
(吾兹試矣云云身/端心誠之謂也)孔子之道德(孔子篇道/德高厚)其誠者之道
歟其論顔子之發聖蘊(聖蘊篇發聖人之蘊敎/萬世無窮者顔子也)仲由之
喜聞過(過二十六篇/仲由喜聞過)其誠之之道歟其論聖之希天(志/學)
(篇聖希天/賢希聖)聖之明通(聖學第/二十篇)是亦誠者之道也其論士
之志學(見/上)君子之務實(務實第十四故君子進德/脩業孳孳不息務寔勝也)是亦
誠之之道也言其師友者欲人聚辯此實理耳(師友上/第二十)
(四師友下/第二十五)言其童䝉者欲人求明此實理耳(䝉艮第四/十童䝉求)
(我我正果/行如筮焉)患人以辭章决科而昧此實理則曰文辭爲
藝而道德爲實(文辭第二十八篇文/辭藝也道徳實也)患人以富貴肥家
而喪此實理則曰銖視軒冕塵視金玉(富貴第二十三/銖視軒冕塵視)
(金/玉)是書也無非推明乎誠之一字耳然人見其文之質
而不知其義之精人見其言之淡而不知其味之長(胡/氏)
(論通書曰人見其書之約/而不知其道之大也云云)何者形而上者固此理也形
而下者亦此理也散於造化者固此理也㑹於人心者
亦此理也是理也寓之於圖則曰太極筆之於書則曰
誠太極具則二氣五行之運行實理全則五常百行之
發見又安有異理哉故誠之源則陽之動誠斯立則隂
之静也(誠上篇大哉乾元萬物資始誠之源也注即圖/之陽動也又曰乾道變化各正性命誠斯立焉)
(注即圖之/隂静也)㡬之善則陽之屬也㡬之惡則隂之屬也(誠/㡬)
(德篇誠無爲㡬善惡注㡬者動之微善惡之所由分也/葢動於人心之微則天理固當發見而人欲亦已萌乎)
(其間矣此隂/陽之象也)仁義禮智信即五行之性也(同上德愛曰/仁宜曰義理)
(曰禮通曰智守曰信注道之得於身者謂之德其别/則有五者之用而因以名其體焉即五行之性也)孝
悌忠順之百行即萬物之象也(誠下篇誠五常之本百/行之源也注五常仁義)
(禮智信五行之性也百行孝/悌忠順之屬萬物之象也)不特此爾若五行隂陽隂
陽太極(動静/篇)若五殊二實二本則一(理性/命篇)又發明乎物
物各具實理非自微而之顯乎若禮理樂和(禮樂篇禮/理也樂和)
(也注禮隂/也樂陽也)若剛柔善惡(師第七曰性者剛柔善惡中而/已矣注剛柔固隂陽之大分而)
(其中又各有隂陽/以爲善惡之分焉)又發明乎事事皆隂陽非自顯而之
微乎又不特此爾聖學一篇言一之無欲而極明通公
溥之境然學者深味之則知無極之眞兩儀四象之本
皆不外乎此心矣(聖學篇一者無欲也無欲則静虛動/直静虛則明明則通動直則公公則)
(溥明通公溥庻矣乎注此章學者能深玩而力行之則/有以知無極之真兩儀四象之本皆不外乎此心而日)
(用間自無别/用力處矣)孔子一篇言夫子道德敎化而合天地四
時之妙然學者詳思之則知孔子本太極而有隂陽五
行之用矣(孔子下篇道徳高厚敎化無窮實與天地參/而四時同其惟孔子乎注道高如天者陽也)
(德厚如地者隂也敎化無窮如/四時者五行也孔子其太極乎)嗚呼通書筆絶庭草迹
蕪世無諸老相與講論以發其所未言之㫖則後之學
者又安知其㫖要哉愚故曰味西銘之書當知仁孝之
至理(程明道曰西銘之書/仁孝之理備乎此)究通書之㫖當知至誠之實
體而好爲議者曰周子之言復以利貞爲言非大易之
説也(晦庵語録門人問濓溪説復字就歸處説伊川就云/動處説先生曰然濓溪就坤上説就回來處説如)
(利貞誠之復也誠心復其不善之動而已矣皆是就歸/來處説伊川則止就動處説如元亨利貞濓溪就利貞)
(上説復字伊川就元字頭説復字然濓溪伊川之説道/理只一様非有所異只是所指地頭不同以復卦言之)
(下靣一畫便是動處/王弼之説與濓溪同)周子之言中以和爲訓非中庸意
也(師第七惟中者和也中節也天下之達道也聖人之/事也注此以得性之正而言也然以和爲中與中庸)
(不合葢就已發無過不及者而/言之如書所謂允執厥中者也)夫周子之學源流於易
中庸之書而議論若是相戾何哉曰知周子以坤卦言
則利貞亦可以爲復(見/上)知周子以時中言則達道亦可
以爲中(或問子思之言中和如此而周子則曰中者和/也中節也天下之達道也乃舉中而合之和何)
(以爲天下大本耶曰子思所謂中以未發言也周子所/謂中以時中言也學者涵泳而别識之見其並行而不)
(相悖/可也)噫書不盡言圖不盡意學者當求諸胷中之眞見
而毋泥紙上之陳迹云
　　　文公四書(論四書心學之要/)
四書之學世儒論之詳矣雖然聖經浩博千岐萬轍吾
道高深如天如淵葢未易涉其流而窺其涯也粤自魯
鄒敎息蟬噪蛙鳴吾道之所寄不越乎言語文字之間
諸儒之所論不外乎章句訓詁之末是故説語孟者溺
於卑近則得其言而不得其所以言騖於高逺則自謂
得其所以言乃并與其言而失之(晦庵語孟精義序論/孟之書學者所以求)
(道之至要古今爲之説者葢已百有餘家然自秦漢以/來儒者類皆不足以與聞斯道之傳其溺於卑近者旣)
(得其言而不得其意其騖於高逺者則又支/離踳駁或乃并其言而失之學者益以病焉)談中庸者
雜於異端而有近理亂眞之禍(晦翁中庸章句序自是/而又再傳以得孟氏爲)
(能推明是書以承先聖之統及其没而遂失其/傳焉云云佛老之徒出則彌近理而大亂眞矣)講大學
者知其正心誠意而不及致知格物之原(晦翁大學章/句或問漢魏)
(以來諸儒之論未嘗有及之者至唐韓子乃能援以爲/説而見於原道之篇則庻㡬其有聞矣然其言極於正)
(心誠意而無曰致知格物云者則是不探其端而/驟語其次亦未免於擇焉不精語焉不詳之病)馳心
曲學議論崢嶸腐唇析句識趣卑陋噫可歎也碩果不
食我宋復興星聚奎而文風振起水泝洛而道統流傳
周子奮於九江之下程子鳴於河洛之間得有所考以
續千載不傳之緒得有所據以斥異端似是之非其後
也武夷大儒塤箎唱和錯簡淆亂者則支分節解而脉
絡貫通殘編簡斷者則正訛補闕而㫖趣歸㑹於是有
章句之作(大學章句云右傳之五章葢釋格物致知之/義而今亡矣間嘗竊取程子之意以補之曰)
(所謂致知在格物者言欲致吾/之知在即物而窮其理也云云)前乎伊洛一言之有據
吾取之後乎伊洛一義之有考吾取之理有未安雖學
正學者必去言有不可去雖不與吾好者必録於是有
集註之作雖然左氏之傳必託之君子而後褒貶之義
明法言一書設爲問答必託之或人而後顯今也合衆
派而㑹流參殊塗而同歸故説之有所取必明其所以
取之意説之有所去必辨其所以去之由此或問之作
又得以曲暢旁通而無遺論也然文公之意正將繼絶
學傳正統豈但鑚研訓釋而已哉葢論語之言無所不
包其要在於心之操存㴠養七篇之指無所不究其要在
於心之體驗擴充(論孟精義序抑嘗論之論語之言無/所不包而其所以示人者莫非操存)
(㴠養之要七篇之指無所不究而其所/以示人者類多體驗擴充之端云云)中庸其言雖多
而其樞紐不出乎心之誠(中庸或問葢此篇大抵專以/發明實性之本然欲人之實)
(此理而無妄故其言雖多而其樞/紐不越乎誠之一言也嗚呼深哉)大學其論雖博而其
始終不出乎心之敬(大學或問葢吾聞之敬之一字聖/學所以成始而成終者也爲小學)
(者不由乎此固無以㴠養本原而謹夫灑掃應對進退/之節與夫六藝之敎爲大學者不由乎此亦無以開發)
(聰明進德脩業而致夫明德新民之功也是/以程子發明格物之道而必以是爲説焉)無非昭揭
此心法啟鑰此心學也嗚呼此非先生之學之至其孰
能明之哉大抵心學難傳也出入無時非得於操存則
其失也縱旦晝牿亡非得於涵養則其失也蕩脉絡難
明界分難别非體驗之則其失也蔽善端方萌正性方
覺非擴充之則其失也固尸居龍見淵黙雷聲虛室生
白吉祥至止則心在乎誠否則流於妄矣出門如賓承
事如祭守口如缻防意如城則心在乎敬否則流於肆
矣吾觀洙泗之所講明文公之所解釋則聖賢之分量
理義之精微莫不昭然於方册間矣且學莫切於操存
也夫以曾子之魯一日三省忠於人而信於友傳於師
而習於己故釋之曰此專用心於内也(論語集注謝氏/曰諸子之學皆)
(出於聖人其後愈逺而愈失其眞獨/曾子之學專用心於内故傳之無弊)以顔子之愚終食
不違造次於是顚沛於是故釋之曰此存養之功密也
(同上言君子爲仁自富貴貧賤取舎之間以至於終食/造次顚沛之頃無時無處而不用其力也然取舎之分)
(明然後存養之功密存養之/功密則其取舎之分益明矣)學莫深於涵養也暮春沂
泗舞雩詠歸氣象從容胷次灑落然未知所言何意而
大儒則曰無舍己爲人之意天地同流自見言外是言
也誰其知之(同上曾㸃之學葢有以見夫人慾盡處天/理流行随處充滿無少欠缺故其動静從)
(容如此而其言志則又不過即其所居之位樂其日用/之常初無舍己爲人之意而其胷次直與天地萬物上)
(下同流各得其所之妙隱然自見於言外視三子之規/規於事爲之末者氣象不侔矣夫子歎息而深許之而)
(門人記其本末獨加詳/矣葢亦有以識此矣)簞食瓢飲頽然陋巷内性優游
外物脱落然未知所樂何事而大儒則曰從事於博文
約禮以至於旣竭吾才而後有得是樂也誰其㑹之(同/上)
(程子曰昔受學於周茂叔每令尋仲尼顔子樂處所樂/何事愚按程子之言引而不發葢欲學者深思而自得)
(之今亦不敢妄爲之説學者但當從事於博文約禮之/誨以至於欲罷不能而竭其才則庻乎有以得之矣)
此精義之序所謂論語之言莫非操存涵養之要者是
也然亦非訓釋之功何以知其味哉學莫難於體驗也
先利後義之辨其非爲善爲利之言其間所以驗天理
人慾之分也然毫髮千里之説以利爲義之説又廣其
所未言(孟子集注梁惠王上循天理則不求利而自無/不利徇人慾則求利未得而害己随之所謂毫)
(釐之差千里之謬此孟子之書所以造端托始之深意/學者所宜精察而明辨也云云  又同上楊氏曰舜蹠)
(之相去逺矣而其分乃在利善之間而已是豈可以不/謹然講之不熟見之不明未有不以利爲義者又學者)
(所當深察也或問雞鳴而起/若未接物如何爲善云云)鄉原之德賊告子之義外
所以驗似是而非之説然求媚於世之戒不得其正之
戒又發其所已言(同上盡心下孟子言此深自閉藏以/求媚於當世是郷原之行也  又告)
(子上告子之辨義外而屢變其説以求勝卒不聞其能/自反而有所疑也此正其所謂不得於言勿求於心者)
(所以卒於鹵莽/而不得其正也)學莫先於擴充也自可欲之善極而至
於聖而不可知之神自徐行後長之事極而至於堯舜
之道此敎人以希聖之學然上下一理之訓日用不知
之訓又從而紬繹之(同上尹氏曰可欲之善至於聖而/不可知之神上下一理擴充之至)
(於神則不可得而名矣疾又楊氏曰堯舜之道大矣而/所以爲之乃在夫行止  徐之間非有甚高難行之事)
(也百姓葢日/用而不知爾)充赤子入井之心而仁足以保四海充無
欲穿窬之心而義至於不勝用此敎人以善推之學然
不能自己之説推不爲達所爲之説又從而反覆之(同/上)
(公孫丑上皆即此推廣而充滿其本然之量則其日新/又新將有不能自己者矣能由此而遂充之則四海雖)
(逺亦吾度内無難保者不能充之則雖事之至近而不/能矣  又盡心下能推其所不爲以達於所爲則能滿)
(其無穿窬之心/而無不義矣)此精義之序所謂孟子之言莫非體驗
擴充之要者是也然非訓釋之功又何以明其㫖哉夫
誠者心學之極致始乎天命謂性者言實理之原也終
乎無聲無臭者又極天命之性而言也謹獨云者所以
實乎此理之實也中和云者所以狀此實理之體用也
中庸則言實理之有常過不及則不知實理之妄行曰
費曰隱者言實理之用廣體微鳶飛魚躍者言實理之
流行充滿誠明以下累章之言者反復乎此耳大抵誠
之爲道在天爲實理在人爲實心以天理言之則冲漠
無涯眞實無妄萬理兼該一體無雜故天理得誠之名
若所謂天之道鬼神之德是也以聖人之心言之氣質
清純表裏洞徹人慾盡泯天理渾然故聖人得誠之名
若所謂不勉而中不思而得者是也此或問一書講明
發揮以言誠爲中庸之樞紐者詎不信歟(中庸或問曰/何以言誠爲)
(此篇之樞紐也自誠者實而已矣天命云者實理之原/也性其在物之實體道其當然之實用而敎也者又因)
(其體用之實而品節之也不可離者此理之實也隱之/見微之顯實之存亡而不可揜者也戒謹恐懼而謹其)
(獨焉所以實乎此理之實也中和云者所以狀此實理/之體用也天地位萬物育則所以極此實理之功效也)
(中庸云者實理之適可而平常者也過與不及不見實/理而妄行者也費而隱者言實理之用廣而體微也鳶)
(飛魚躍流動充滿夫/豈無實而有是哉)夫敬者心學之大原一篇之指其
目凡八八事之要其條凡三葢脩身以上者明明德之
事以求知至善之所在也齊家以下者新民之事以求
得至善之所止也然究其端緒明其本末又皆不外乎
敬之一字葢敬心旣立而由是格物致知以明事物之
理則所謂尊德性而道問學由是誠意正心以脩其身
則所謂先立其大者而小者不能奪由是齊家治國以
及乎天下則所謂修己以安百姓篤恭而天下平是皆
未始一日而離乎敬也夫敬之爲道一心之主宰萬事
之根本爲小學者固將以涵養本原以成其始爲大學
者固將以開發聰明以成其終此或問一書議論問答
以言敬爲聖學之始終者詎不信歟(大學或問葢吾聞/之敬之一字聖學)
(所以成始而成終者也爲小學者不由乎此固無以涵/養本原而謹夫灑掃應對進退之節與夫六藝之敎爲)
(大學者不由乎此亦無以開發聰明進德脩業而致夫/明德新民之功也是以程子發明格物之道而必以是)
(爲説/焉)然嘗論之脱略言語㑹悟理義者心胷之學也研
窮章句遺棄本根者口耳之學也文公之釋四書者正
欲示天下性命之原開人心誠敬之天學者而求語孟
之書當思吾夫子之所以至於聖人者何如孟子之成
於聖人者何如(集注篇首讀論孟法程子曰學者須以/論語孟子爲本云云聖人之所以至於)
(聖人而吾之所以未至者所以未得者句句而求之晝/誦而味中夜而思之平其心易其氣闕其疑則聖人之)
(意可/見矣)其問也猶吾之問也其善也猶吾之善也(同/上)夫子
之所以明快孟子之所以雄辨(伊川語録孔子儘是明/快人顔子儘豈弟孟子)
(儘雄/辨)夫子之所以涵養孟子之所以光耀(集注孟子篇/首程子曰孟)
(子有些英氣纔有英氣便有圭角英氣甚害事如顔子/便渾厚不同顔子去聖人只毫髮間孟子大賢亞聖之)
(次也或曰英氣見於甚處曰但以孔子之言比之可見/且如冰與水精非不光比之玉自是有温潤含蓄氣象)
(無許多/光耀也)晝誦而味夜思而求反復於靜一之中浹洽於
精研之後端拜秋陽之皜皜緬想太山之岩岩氣質自
是而成焉事功自是而審焉則不在於講説之間而在
於涵泳之頃學者而求中庸大學之書當思在天之對
越鬼神之格思對妻子如對賓客對童稚如對大人造
化之深理鬼神之能事聖人之極功皆造端乎一念之
誠弗貳以二弗參以三巨細相涵表裏交養整齊於執
事之時端莊於若思之際心性之實德事物之妙理國
家之極治皆黙㑹乎一念之敬則是書不在於訓釋之
粗而在於存養之妙昔尹和靖門人稱尹公於經書不
爲講解而耳順心得如誦已言噫心領神㑹乃文公之
本意而筆舌譊譊非文公之得已也雖然不先乎大學
無以提挈綱領而盡論孟之精微不參之論孟無以融
貫㑹通而極中庸之歸趣此又後先之序也噫伊洛我
師也文公豈欺我哉
　　　誠(論天道人道之誠/)
誠之道大矣哉具於太極之渾淪而極於天地之變化
始於夫婦之隱微而著於鳶魚之飛躍存於盛服之齋
明而格於鬼神之左右洋洋是故眞實無妄純粹無僞
徹上徹下皆實理之所爲者誠也而一有所雜則妄矣
悠乆不息周流不已自始至終皆實心之所爲者誠也
而一有所間則息矣雖然難言也竊嘗泝魯鄒之淵源
沿伊洛之流派逹紫陽之舟楫而聞其略矣且以自然
之理言之天地之間惟天爲至實而無妄冲漠無朕而
萬物兼該剛健常行而一體弗雜是以一元之氣無古
今無寒暑無風雨晦明萬古常運而未嘗有一息之停
詩曰維天之命於穆不已此之謂也天下之物無洪纎
無巨細無飛潜動植萬古常生而未嘗有一物之差易
曰乾道變化各正性命此之謂也(中庸或問誠之爲義/其詳可得而聞乎曰)
(難言也姑以其名義言之則眞實無妄之云也若事理/之得此名亦随其所指之大小而皆有取乎眞實無妄)
(之意耳葢以自然之理言之則天地之間惟天理爲至/實而無妄故天理得誠之名若所謂天之道鬼神之德)
(是也以德言之則有生之類惟聖人之心爲至實而無/妄故聖人得誠之名若所謂不勉而中不思而得者是)
(也至於隨事而言則一念之實亦誠也一言之實亦誠/也一行之實亦誠也是其大小雖有不同然其義之所)
(歸則未始不在於實也曰然則天理聖人之所以若是/其實者何也曰一則純二則雜純則誠雜則妄此萬物)
(之大情也夫天之所以爲天也冲漠無朕而萬物兼該/無所不具然其爲體則一而已矣未始有物以雜也)
是理也在天爲實理在人爲實心自然而實者天也必
期於實者人而天也(注見/後)夫所謂自然而實者聖人極
致之功也葢聖人氣稟清純赤子不失一眞渾融萬境
洞徹渾然元氣之未鑿湛然太虛之無累動容皆禮不
勉而中從容皆道不思而得仁則表裏皆仁而未有一
毫之不仁義則表裏皆義而未有一毫之不義正大舜
天德出寧之境文王純亦不已之天夫子從心不踰矩
之年也夫所謂必期於實者賢人自明之敎也葢賢人
性命雖正而梏於形體道心雖具而局於氣質掃其塵
而鑑自明澄其滓而水自清慾盡理還人泯天定謹獨
於暗室不覩之地存心於雷聲淵黙之時當其惻隱之
發而不雜於忮害則所以爲仁者無不實矣當其羞惡
之發而不雜於貪昩則所以爲義者無不實矣正顔子
克己復禮之學曾子一日三省之功孟子誠身明善之
道也嗟夫性焉安焉者聖也復焉執焉者賢也聖則希
天賢則希聖其分量之小大氣質之清濁才品之高下
固有不可强而同者然生知學知其歸一致安行勉行
其終同功恐懼不聞此誠之固執者而言也而能極天
地位萬物育之功曲致有誠此誠之未至者而言也而
能造至誠能化之誠(並中/庸)擬言議動之學而至於變化
(通書擬議第三十五至誠則動動則變變則化故曰擬/之而後言議之而後動擬議以成其變化  晦庵注曰)
(中庸易大傳所指不同/今合而言之未詳其義)慾無誠立之驗而極於明通(通/書)
(後録予謂養心不止於寡而存耳葢寡焉以至/於無旡則誠立明通誠立賢也明通聖也云云)此造化
之實理鬼神之盛德聖神之極功又孰爲有餘孰爲不
足哉噫誠則明矣明則誠矣自明之敎學者不可一息
間斷也嘗觀中庸一書其論理也詳矣要其本㫖不過
發明乎誠之實理所謂天之道人之道是已天命云者
實理之原也性其在我之實體道其當然之實用而敎
也者又因體用之實而品節之也曰大本達道所以言
實理之體用曰天地位萬物育所以極是理之效驗中
庸云者其知實理之可常者乎過與不及云者其不知
實理妄行者乎(注見/後)以舜明知以回明仁以子路明勇
謂誠者亦實此三德而已爾(中庸章句此篇大㫖以知/仁勇三達德爲入道之門)
(故於篇首即以大舜顔淵子路之事明之舜知也顔淵/仁也子路勇也三者廢其一則無以造道而成德矣又)
(云達道雖人所共由無是三德則無以行之達德雖人/所同得然一有不誠則人欲間之而德非其德矣程子)
(曰所謂誠者止是誠實此/三者三者之外别無誠)實理之爲用也廣故曰費實
用之爲體也微故曰隱近而夫婦逺而聖人天地皆費
也而是理之所以然則隱而莫之見焉道不逺人者夫
婦所能丘未能一者聖人所不能皆費也而推其所以
然則有至隱存焉(中庸章句費用之廣也隱體之微也/君子之道近自夫婦居室之間逺而)
(至於聖人天地之所不能盡其大無外其小無内可謂/費矣然其理之所以然則隱而莫之見也  又第十三)
(章道不逺人者夫婦所能丘未能一者聖人/所不能皆費也而其所以然者則至隱存焉)其述自邇
自卑則言乎費其述不見不聞則言乎隱而帝王之事
夫子之言則又合體用兼費隱而並言之矣信矣夫誠
爲中庸之樞紐也(中庸或問曰何以言誠爲此篇之樞/紐也曰誠者實而已矣天命云者實)
(理之原也性其在我之實體道其當然之實用而敎也/者又因其體用之實而品節之也不可離者此理之實)
(也隱之見微之顯實之存亡而不可揜者也戒謹恐懼/而謹其獨焉所以實乎此理之實也中和云者所以狀)
(此實理之體用也天地位萬物育則所以極此實理之/功効也中庸云者實理之適可而平常者也過與不及)
(不見實理而妄行者也費而隱者言實理之用廣而體人/微也鳶飛魚躍流動充滿夫豈無實而有是哉道不逺)
(以下至於大舜文武周公之事孔子之言皆實理應用/之當然而鬼神之不可揜則又其發見之所以然也聖)
(人於此固以其無一毫之不實而至於如此之盛其示/人也亦欲其必以其實而無一毫之僞也葢自然而實)
(者天也必期於實者人而天也誠明以下累章之意者/所以反復乎此而語其所以至於正大經而立大本參)
(天地而贊化育則亦眞實無妄之極功也卒章尚絅之/云又本其務實之初心而言也内省者謹獨克己之功)
(不愧屋漏者戒謹恐懼而無已可克之事皆所以實乎/此之序也時靡有爭變也百辟刑之化也無聲無臭又)
(極乎天命之性實理之原而言也葢此篇大指專以發/明實理之本然欲人之實此理而無妄故其言雖多而)
(其樞紐不越乎誠之/一字也嗚呼深哉)是理也伊洛諸公葢得之故通書
之言誠也旣曰聖之性又曰賢之復(通書誠㡬德第三/誠無爲㡬善惡德)
(愛曰仁宜曰義理曰禮通曰智守曰信性焉安焉之謂/聖復焉執焉之謂賢發微不可見充周不可窮之謂神)
易傳之言誠也旣曰無妄又曰不欺(近思録易傳旡妄/之謂誠不欺其次)
(矣一本云李邦直云不欺之謂誠但以不欺爲誠徐仲/車不息之謂誠中庸言至誠無息非以無息解誠也或)
(以問先生先/生曰云云)夫曰性曰無妄者所以發中庸誠者之㫖
曰復曰不欺者所以明中庸誠之者之義然周程二公
豈但空言而已哉君子當於踐履中求之志伊尹之所
志學顔子之所學(通/書)以存養爲實功以踐履爲實地致
知格物爲誠意之驗持敬主一爲成德之本(遺/書)冰輪金
井而念慮之澄徹(趙閲道贈/周茂叔詩)光風霽月而胷次之灑落
(黃庭堅濓/溪詩序)玉質金聲渾乎内外之無瑕(晦庵作/明道贊)規圓矩
方截乎言動之無缺(晦庵作/伊川贊)非茍知之亦允蹈之粹哉
伊洛之學也然而論者則曰擬議論誠之篇周子謂成
其變化而晦翁疑之(注見/上)自誠之明之章程子謂誠即
明也而晦翁又疑之(或問誠明之説曰程子諸説皆學/者所傳録其以内外道行爲誠明)
(似不親切云云程子之辨雖已得之然未究其立言/本意之所以失也其曰誠即明也恐亦不能無誤)晦
翁深於理學也而操戈若此然則周程果非中庸之㫖
歟曰義理之學難言性命之蘊難究疑之者乃所以信
之也君子之學寧過於疑毋寧過於信過於疑必有所
見焉過於信則口耳乎學非心胷學矣故晦翁之注釋
通書曰至誠者實理之自然擬議者所以誠之之事非
惑周子也信周子也(晦翁注通書擬議章云或曰至誠者/實理之自然擬議者所以誠之之)
(事/也)釋中庸曰誠則無不明明則可以至於誠非異伊川
也佐伊川也(中庸章句注誠則無不明/矣明則可以至於誠矣)學者誠能佩中
庸味通書步武周程張朱之言則可以造聖賢之閫奥
㑹德義之淵源矣噫立則參前輿則倚衡出門如賓使
民如祭此魯論之心學孔氏之家法也故曰孟子不言
易而深於易論語不言誠而極於誠
　　　復(論善惡動静之復/)
一陽初動處萬物未生時淵哉康節之言也(康節詩語/又晦翁)
(録或問一陽初動處萬物未生時以人心觀之便是善/惡之端感物而動處曰此是欲動未動之間如怵惕惻)
(隱於赤子入井之初方怵惕惻隱而未成怵惕惻隱之/時故上云冬至子之半是康節常要就中間説子之半)
(則未成子方離於亥而爲子方四五分是/他要如此説常要説隂陽之間動靜之間)昔者聖人作
易以擬隂陽之變於陽之消而息於下也聖人乃以復
名卦其説則取旣徃而來反之義其爻則有一剛五柔
之畫其象則雷在地中以明將奮之意其㫖則碩果不
食以取復生之理此見天地生物之心循環之無窮也
(晦翁答晦叔書但以易傳觀之則可見矣葢天地以生/物爲心而此卦之下一陽爻即天地所以生物之心至)
(於復之得名則以此陽之復生而已天地以生物/爲心此句自無病昨與南軒論之亦已云無疑矣)夫大
德敦化而川流不息豈假夫旣消之氣以爲方息之資
也亦見其絶於彼而生於此而因以著徃來之象爾是
雖氣有開闔物有虛盈而天地之心亘古窮今未始毫
釐間斷君子但觀一陽之初動萬物之未生其生意闖
然具此全美則所謂天地生物之心者豈不可見乎(晦/庵)
(答張敬夫論復曰復見天地之心某則以爲天地以生/物爲心者也雖氣有開闔物有盈虛而天地之心則亘)
(古窮今未始有毫髮之間斷故陽極於外而復生於内/聖人以爲於此可以見天地之心焉葢其復者氣也其)
(所以復者則有理而已而非天地之心生生不息則陽/之極也一絶而不復續矣尚何以復生於内而爲闔闢)
(之無窮乎此則所謂動之端者乃一陽之所以動非徒/指夫一陽之已動者而言也夜氣固未可謂之天地心)
(然是氣之復處茍求其故/則亦可以見天地之心矣)伊川曰一陽動之端乃天地
生物之心也(伊川易傳一陽復於下乃天地生物之心/也先儒皆以靜爲見天地之心葢不知動)
(之端乃天地之心也非/知道者孰能知之云云)晦庵曰陽極復生此可以見天
地之心也(見/上)其與康節之言葢相表裏鳴呼微矣哉是
理也在造化則爲隂消陽動之機也在人心則爲慾盡
理明之初也葢人之爲人太和保合善端無窮所謂復
者非曰追夫已放之心而還之録夫已棄之善而屬之
亦曰不逐逐於外不汩汩於物則吾心之體即此而存
同然之善自有不能已耳方人心之始復也有茁其萌
有惻其隱夜氣存於不梏之初善心動於有感之際元
之始長而生生無窮春之始露而盎盎莫遏歛於方寸
隱於眇綿葢有不可得而限量之妙(晦翁復齋銘萬物/職職其生不窮孰)
(與尸之造化爲工隂闢陽開於穆無疆全體妙用奚獨始/於斯潛陽壯隂而曰昭哉此天地心葢翕無餘斯闢之)
(生意闖矣具此全羙其在於人曰性之仁歛藏方寸包/括無垠有茁其萌有惻其隱於以充之四海其準曰惟)
(兹今𣺌綿之間是用齋戒揜身閉關仰/主羲圗稽經協𫝊敢贊一辭以詔無倦)及其人心之已
復也四端充廣萬善呈露誠復而妄除天存而人泯雲
行雨施吾之德也鳶飛魚躍吾之誠也天高地下吾仁
之流行也於以充之四海其凖而實不出乎一念之間
正顔子復禮歸仁之功孟子惻隱擴充之善濓溪誠通
誠復之天也噫聖人於復之卦所以贊其可見天地之
心而又以爲德之本者其不以此歟嘗謂復者反也言
反其本然之善也小人迷復衆人有復聖人無復何者
天地之氣所以有復者以其有隂衆人之心所以有復
者以其有惡若聖人之心造化爲一赤子不失天理渾
然初無間斷孰得以窺其心之起滅耶雖然聖人亦未
嘗無也復之理有二有善惡之復有動靜之復旦晝梏
亡膠膠擾擾而惻隱羞惡之心躍然於一悟之頃是善
惡爲隂陽也若寂然至靜之中而有一念之動是動靜
爲隂陽也聖人固不可以善惡言而靜極而動之復豈
能無之此又所當熟究而洞識也(晦翁文集天地有隂/則有復衆人有惡則)
(有復惟聖人則無復若靜而復動則有之但不可以善/惡名也  又語録或問寂然至靜在此若一念之動此)
(便是復否曰恁地説不盡復有兩様有善惡之復/有動靜之復兩様復自不同須要各㸔得分曉)然嘗
究大易之精㫖考先儒之緒綸又不能無疑焉通書所
謂利貞誠之復周子葢以靜而言也(周子通書故曰一/隂一陽之謂道繼)
(之者善也誠之者性也元亨誠之通利/貞誠之復大哉易也性命之源乎云云)易傳所謂一陽復
於下程子又以動而言也(見/上)夫周程乃師友淵源之學
其立説若是異同何耶葢以靜而言者於坤爻指其所
歸之地以動而言者於復爻指其所動之處所歸之地
利貞之德所動之處又元之德也其言異其意同或者
烏可妄疑哉此晦翁以濓溪伊川之説非有所異但所
指之地不同其言可爲依據矣(晦翁語録或問濓溪説/復字就歸處説伊川就)
(動處説所以不同曰然濓溪就坤上説就囬來處説如/云利貞者誠之復也誠心復其不善之動而已矣皆是)
(就歸來處説伊川却正就動處説如元亨利貞濓溪就/利貞説復字伊川就元字頭説復字以周易卦爻之義)
(推之則伊川之説爲正然濓溪伊川之説道/理只一様非有所異只是所指地頭不同)嗚呼不有
周程無以明大易之㫖不有晦翁無以明周程之論
　
　
　
　
　
　
　
　
　古今源流至論别集卷一
欽定四庫全書
　古今源流至論别集卷二　宋　黃履翁　撰
　　　勇(論血氣理義之勇/)
聞之師曰有血氣之勇有理義之勇(南軒孟子解有血/氣之勇有理義之)
(勇/)血氣之勇不可一日不克理義之勇不可一日不存
也夫發於志氣之動而非出於理義之安局於噐質之
偏而非得於學問之粹馮河不悔按劒疾視而外示虛
驕之氣者血氣之勇也泰然於自克之境而變故不能
動釋然於不校之地而威武不能加氣塞天地志奪三
軍而内得存養之實者理義之勇也此聖人歴歴乎君
子小人之别南方北方之異者正恐學者知有血氣而
不知有理義所以深致其辨歟甚矣理義之勇學者不
可不存也爲學不勇則始勤終輟而有一暴十寒之累
進道不勇則旦聖暮狂而有半塗中廢之失改過不勇
也則處心自吝必不更日月之蝕立志不勇也則用心
太弱必不立中流之砥勇之於人大矣雖然亦未易言
也學未至於自反則其力不全於己無以克其私則其
中索然而無所恃是必以誠敬爲入門以踐履爲實地
以屋漏隱微爲謹獨之所以夜氣清明爲養性之天忿
慾誠之賊也吾則窒之恐有以沮吾勇富貴性之蠧也
吾則忘之恐有以汨吾勇意必固我心之翳也吾則無
之恐有以累吾勇天者定人者勝非念不足以喪其所
養外物不足以敗其所守則遇坎而莫爲之陷處困而
莫爲之詘正大之理可質鬼神剛毅之志不渝燥濕雷
震於側而色不變太山壓於前而目不瞬此豈堅忍虛
驕者所能勉哉抑亦平日克己之學也吾觀洙泗門弟
如子貢之俊敏子夏之謹嚴子路之勇果皆平日之升
堂入室者而所以傳夫子之道乃付之曾子夫曾子之
魯退然而若怯歉然而若樸黙然而似不能言意未足
以任道統然觀其力量曰士不可以不𢎞毅也則天地
同其大金石同其堅曰臨大節而不可奪也則禍福一
其心夷險一其行此其氣象太山岩岩壁立萬仭之壯
可望而不可近者參果何以臻此哉葢涵養於忠恕一
唯之時操存於一日三省之頃而固非挾諸外以爲重
也參之勇愚意自魯中得之則其任道統之傳者非幸
也宜也一傳而子思再傳而孟子由其存誠於暗室而
患難之可行由其致嚴於妻子而威武之莫屈師友淵
源之學有自來矣是學也寥寥千載誰其嗣之吾幸得
諸關洛之門伊川謂不難於感慨殺身而難於從容就
義則伊川以理義爲勇矣(遺書感慨殺身者/易從容就義者難)橫渠謂不
貴冐死之有爲而貴義理之已明則橫渠亦以理義爲
勇矣(橫渠語録若氣節之士冒死以有爲於義未必中/然非有志槩者莫能况吾於義理已明何故不爲)
噫非茍知之亦允蹈之吾觀涪州之行慨然勇徃而窮
塞禍難舉不足以嬰其心以霜節雪操處事變以虛舟
飄瓦視世故葢百變不磨而屹立者何勇哉(年譜元祐/七年除直)
(秘閣判西京監先生再辭極論儒者進退之道御史董/敦逸以爲怨望改授崇福宫九年哲宗親政申西監之)
(命先生再辭不就紹聖間以黨論放歸田里四年送涪/州編管門人謝良佐曰是行也乃族子公孫與邢恕之)
(爲爾先生曰族子至愚不足責故人情/厚不敢疑孟子旣知天焉用尤臧氏)臯比之徹毅然
勇爲而孫呉佛老躍然而盡脱囊綻矢發不足喻其決
火烈湍奔不足言其果葢一念頓悟至道者何勇哉(晦/翁)
(贊橫渠早説孫呉晩逃佛老勇徹臯比一變至/道精思力踐妙契疾書訂頑之訓示我廣居)嗚呼伊
川之勇於處變橫渠之勇於求道是豈自外入哉持敬
主一而僞心之已化樂天知命而妄心之已釋夫惟僞
妄之心不凝也則貧賤莫之戚危難莫之動是伊川之
勇皆順乎天也(語/録)德盛貌嚴而驕心之已忘心廣體胖
而吝心之已去夫惟驕吝之不留也則見善若不及聞
道惟恐失是橫渠之勇皆造乎天也(呂與叔撰橫渠/行狀及語録)嗟
夫已私盡克蟊賊不生仁之勇也剛直自守客氣不容
義之勇也動必以天無妄之健也順必以禮大壯之壯
也此洙泗之本原伊洛之功用學者所當體認其説歟
昔明道有詩曰富貴不滛貧賤樂男兒到此是英雄愚
謂以此書諸紳(明道詩曰閑來無事不從容睡覺東窻/日已紅云云富貴不滛貧賤樂男兒到)
(此是/英雄)
　　　義利(當辨於疑似之間/)
學問之道無他明乎義利而已矣爲人君而不明乎義
利則其弊至於不仁爲人臣而不明乎義利則其弊至
於不忠爲人子而不明乎義利則其弊至於不孝雖然
是未可以易言也茍不致謹於疑似之微力辨於界分
之嚴其是非得失葢有毫釐之差而千里之謬者可不
畏哉竊嘗疑之易之文言曰利者義之和又曰利物足
以和義是言也葢合義利而論之軻之七篇曰先利後
義以爲不奪不饜去義懐利則以爲必亡是言也葢别
義利而論之夫孟子一書前軰以爲得易之用顧乃背
而馳者何哉及觀程夫子之論謂古者以利爲本茍不
利則害性後人皆趍利故孟子㧞本塞源不敢言利孟
子與易所言則一然後知孟子之言葢激於戰國之時
也(伊川/語録)何者三代以前習俗純厚天理素明不以利爲
利而以義爲利故義利不容於不合三代而下人慾橫
流私心日熾以仁義爲土苴以功利爲標的故義利不
容於不别世之不信孟子者旣非其不當去利其信孟
子者又直言不可近利世無伊洛先生之論則孟子之
本㫖微矣大抵義之説行則利固己存乎其間利而不
以義亦祗見其爲害耳故言善利之間者而其間不能
以髮言善惡之㡬者而其㡬爲甚微(通/書)此君子戒謹恐
懼審思明辨於疑似之微界分之嚴也且雞鳴爲利利
也而徒近名不務實者亦利也(程氏外書學者須是務/實不要近名方是有意)
(近名則是僞也大本已失更學何事爲也/名與爲利清濁雖不同然其利心則一)龍斷罔利利也
而納交要譽惡其聲者亦利也(南軒孟子序如内交要/譽惡其聲之類者有爲)
(而爲皆/利也)枉尋直尺詭遇獲禽者利也而不知先難而後
獲者亦利也(外書仁者先難而後獲有爲而作皆先獲/也古人唯知爲仁而已今人皆先獲也)
道塗不爭險易之利冬夏不爭隂陽之和至微事也而
聖人以爲儒者之羙談恐其利心之求便也未可以言
而言可以言而不言至末事也而君子以比穿窬之小
人戒其利心之求得也必有事焉而勿正懼利心之害
吾學也經德不回非以干禄言語必信非以正行慮利
心之害吾德也聖賢之所以致辨甚嚴者葢天下之理
非難明於白黑之易分而難辨於形迹之相似非難察
於天淵之相遼而難知於毫芒之一間噫可畏哉是理
也我朝伊洛講之詳矣載之遺書筆之目録寓之經解
遡其言究其味切切乎爲人爲己之别昭昭乎天理人
慾之辨近世大儒如朱如張又相與紬繹之尤其親切
著明也義固所以利之此子思語也而晦翁則謂義固
有利若行義之時先言有利則此心已邪又發子思未
言之蘊矣(晦翁語録説義利處曰聖贒之言所以要辨/别教分曉但只要向義邉一直去更不通思)
(量第二着才説義固所以爲利固是義有大利存焉若/行義時便説道有利則此心已傾邪向那邊去聖賢直)
(要止向一/路做去)先義後利此孟子語也而南軒則别其有所
爲無所爲又推孟子未露之㫖矣(南軒孟子序凡有所/爲而爲者皆利也)
二君子者其論明其㫖切無非自伊洛中來也昔太史
公讀孟子書至利國之對而爲之廢卷太息流涕而言
之彼葢有感當時功利之徒而深信孟子塞原之論也
雖然遷之學葢有自來也董子嘗有正誼不謀利之一
言誠得孔孟之餘論而遷之史記有予聞之董生云者
意遷從仲舒㳺而得是言歟嗚呼知遷之有得於董子
之言則知朱張有得於伊洛之學信矣夫天下不可一
日無儒者之論亦不可一日無師友之學也嘗謂義利
之説不明於天下乆矣自孔孟而後而董子知其味自
董子而後伊洛探其源自伊洛而後朱張辨其分於是
學者知有吾道之的人慾之蠧也昔廖公問學於龜山
先生答以舜跖善利之分公猶請益不已葢以爲此無
難也而先生一言以警之曰吾懼子之不察以利爲善
耳公於是悚然知善之爲難愚方戒懼於此敢不請事
斯語
　　　剛柔(賴師道作成之力/)
嘗觀通書之論剛柔也詳矣其曰剛善則爲義爲勇爲
斷反是而惡則猛隘强梁耳其曰柔善則爲慈爲順爲
巽反是而惡則懦弱邪佞耳此言剛柔善惡之異也然
所以易其惡至其中則拳拳於師道之立焉(通書師第/七篇或問)
(曰曷為天下善曰師曰何謂也曰性者剛柔善惡中/已矣不達曰剛善為義為直為㫁為嚴毅為幹固惡)
(爲猛爲隘爲强梁柔善爲慈爲順爲巽惡爲懦弱爲無/㫁爲邪佞惟中也者和也中節也天下之達道也聖人)
(之事也故聖人立教俾人自易其惡自至其中而止矣/故先覺覺後覺闥者求於明而師道立矣師道立則善)
(人多善人多則朝/廷正而天下治矣)甚矣師道不可一日不立於天下也
古者有君師司主張吾道之權故人才有曲成之善後
世有宗師任維持吾道之責故人才亦無偏尚之習又
其後也上無君師以司其權下無宗師以任其責而世
之人才不流於懦弱則流於高亢耳夫人涵二五之精
抱綱常之正其本然之性固善矣然才品不能無優劣
氣質不能無厚薄氣之不同不能無清濁力之不同不
能無强弱自非聖人未有不局於氣質之性者古之任
師道者知之以爲是隂陽之運五氣之不齊也順性情
而立其教闡義理以開其迷明中和以㑹其歸涵養其
德性和平其心術矯揉其血氣裁其過而合之中約其
偏而歸之全去其惡而納之善使一世長短小大之材
而㑹之於渾龎純全之域故中者不倚正者不矯淑者
不爲懦固者不爲僻此人材所以易就而理性情所以
爲王道之畢也昔者䖒周聖人任君師之道也作樂教
胄直寛剛簡其别有四建極示人剛柔正直其分有三
考虞書之所命與箕疇之所訓未嘗不嘆古人於師道
如此其備也直不專於直而必以溫則和順矣寛不專
於寛則𢎞毅矣剛不近虐簡不近傲則無棄材矣此舜之
命官有曲就之功而無直施之術剛克非暴也去血氣
之剛而已矣柔克非懦也去血氣之柔而已矣剛而非
暴柔而非懦則歸於正直而已矣此周之訓民無偏黨
之私而有正直之道嗚呼人有是性君有是教相與發
躍以成就之此上世所以多全才而虞周之君所以有
功於人物也故曰古者有君師司主張吾道之權而人
才有曲成之善者是也昔者夫子聖人任宗師之道也
無皇極之位而有皇極之德設教杏壇開聾啟瞶隨噐
成就因材發育奬勸其噐質之粹者以勉其餘裁抑其
性質之過者以警其失誘進其一二僅可稱者以要其
成故當時諸子濡染吾夫子之教領悟吾夫子之訓莫
不悉爲中和之歸顔氏怒不遷犯不校粹然春風和氣
似近於柔矣而爲邦一問毅然以王者之事爲己任一
日克己天下歸仁非剛孰能之乎曾子得一大勇之説
發而為𢎞毅之語似專於剛矣而一貫之語悠然領㑹
於一唯之間此時此意氣象從容畧無凝滯又非得於
柔乎剛柔必歸於木訥多慾不足以言剛謦咳之下儆
省有餘故曰宗師任維持吾道之責而人才無偏尚之
習者是也自後世以來上無皇極之主爲之㑹歸下無
先覺之儒爲之發鑰腐唇句讀皓首經傳間有馳神聖
賢於千載之上則亦倀倀然豈知所適或詭隨䛕佞以
爲利或矯亢沽激以爲高尚何望其氣質之變化哉且
寛厚長者恥言人過西漢之淳厚羙矣而其弊至有齷
齪自守引經誤國厥角稽首爭獻符命坐視漢鼎之移
而目不瞬此其爲懦弱爲無斷爲邪佞何有乎柔之善
大學橫議壁立萬仭東都之名節高矣而其弊至有視
死如歸甘戮如飴根連株繋恬不爲怪而漢之宗社亦
隨以亡此其爲猛爲隘爲强梁何有乎剛之善葢惟未
知師道作成之教故持心雖厚特移於氣習之陋非得
於性情之正執節雖高特發於志氣之動非出於義理
之安故曰上無君師以司其權下無宗師以任其責而
人才流於懦弱高亢者是也葢嘗論之立天之道曰隂
與陽立地之道曰柔與剛立人之道曰仁與義三才之
所以立者固不外乎隂陽剛柔仁義之道而已然隂陽
仁義即剛柔之别名也亦剛柔之迭相爲用也何者折
膠墮指天下之至隂本柔也而一陽生焉流金爍石天
下之至陽本剛也而一隂生焉則隂陽未嘗不互爲其
根仁有流動發越之意本剛也然其用則慈柔義有合
權從宜之意本柔也然其用則決裂(晦翁語録先生答/叔重疑問曰仁體)
(剛而用柔義體柔而用剛又問門人曰仁便有箇流動/發越之意然其用則慈柔義便有箇商量從宜之義然)
(其用則/決裂)仁義亦未嘗不迭爲其用鳴呼天地且不違而
况於人乎此晦翁釋太極之圗所謂隂陽成象剛柔成
質仁義成德固有體用之分其實則一太極也(晦翁太/極圖解)
(隂陽成象天道之所以立也剛柔成質地道之所以立/也仁義成德人道之所以立也道一而已隨事著見故)
(有三才之别而於其中又各有/體用之分焉其實則一太極也)自虞周之教不明孔孟
之書不作而世之言剛柔者偏矣幸而濓溪浚其源程
張朱氏道其流而學者始知有中和之德其辨剛慾也
則曰有慾則無剛剛則不屈於慾是戒夫人血氣之偏
矣(遺書人有慾則無/剛剛則不屈於慾)其辨仁義剛柔也則曰仁體剛而
用柔義體柔而用剛是明夫人理義之全矣(見/上)其論顔
孟之氣象則曰和風慶雲太山岩岩也(明道語録仲尼/天地也顔子和)
(風慶雲也孟子太/山岩岩氣象也)所以形容聖賢剛柔之善其論夷惠
之清和則曰和而不流中而不倚也所以推明聖賢剛
柔之中(晦翁語録門人問和而不流中立而不倚下惠/夷齊正是如此曰是又曰栁下惠和而不流處)
(甚分曉但夷齊如何是中立而不倚處曰武王伐紂夷/齊扣馬而諫不從却終身不食周粟此見得他中立不)
(倚處曰如此恐倚做一邊去曰他雖如此又不念舊惡/曰亦不相似文王善養老他便盍歸乎來後武王伐紂)
(他又自不從而去此便/見他中立而不倚處)是説也正源流通書之遺㫖也
噫麗日祥雲和風甘雨此晦翁贊明道之和學者欲爲
柔則當以明道爲標準(晦翁贊明道曰山立揚休玉質/金聲元氣之㑹渾然天成麗日)
(祥雲和風甘雨龍/德正中厥施斯普)規圓矩方繩直準平此晦翁贊伊川
之肅學者欲爲剛則當以伊川爲模楷(同上贊伊川曰/規圓矩方繩直)
(凖平允矣君子展也大成布帛之/文菽粟之味知德者希孰識其貴)是必想舜樂之遺音
遵箕疇之正路玩洙泗謦欬之訓味濓溪善惡之論挹
明道座上之春風侍伊川門外之深雪歸而求之有餘
師孰謂師道之不立者雖然士以一身任綱常之責寧
過乎剛毋寧過乎弱寧爲狂狷毋寧爲詭隨此孔子思
得狂士孟子善養至剛横渠謂剛則守而不回柔則入
而不立(橫渠孟子説人又要得剛太柔則入於不立亦/有人生無喜怒者則又要得剛剛則守得定不)
(回進道勇敢載則比/它人自是勇處多)晦翁謂剛果方能傳道柔弱不能
濟事也(晦翁語録孔子曰不得中行而與之必也狂狷/乎㸔來這箇道理須是剛便立得脚住方能有)
(所成只觀孔子晩年方得曾子曾子傳子思子思傳孟/子㸔來此語聖賢都是如此剛果決裂方能傳道若慈)
(善柔弱終/不濟事)夫剛非士之累也守而精之金石可通發而
充之天地可塞循而達之天下國家可治世言太剛則
折士患不剛耳折不折天也吾聞東坡之言矣(蘇東坡/論剛德)
抑猶有未盡然者使其果出於義理何折之憂使其爲
血氣之剛則折也宜哉是則剛非士之累而柔乃士之
累也處心太柔必無植立必無建明必不果於從政必
不直於立朝必不克己之嚴重必不徙義之勇敢必不
任道之𢎞毅士君子將何所擇哉每觀紹聖以來君子
之得禍而慘伊川先生之流落涪州艱關困躓之餘瀕
於一死使柔懦者處此未必不上栁河東之書也而先
生怡然自樂晝夜生死銖視軒冕塵視金玉剛心勇志
萬折不磨至今言之猶有生氣彼邪佞得志炎炎然今
皆安在哉吾未見剛者如先生之卓然有定力也昔韓
退之平生倔强慷慨言事一見蠻煙瘴雨之悽愴而甘
上功德之表其詩曰自從牙齒折始信舌爲柔平生剛
氣折辱殆盡君子視韓退之之揉剛爲柔安得不三嘆
三詠程夫子之剛
　　　君權(攬權不必親細務/)
以天下之責任大臣以天下之平委臺諫以天下之論
付士夫則人主之權重矣夫權出於人主則臣下稟國
家之命而不敢欺藩鎮憚京師之勢而不敢慢夷狄畏
中國之威而不敢侮然人主之所謂總權者豈必屑屑
然親事務之細哉夫茍屑屑然親之則其聰明必有所
遺而威福必有所寄聰明有所遺者乃生患之原而威
福之所寄者即弄權之漸也是故權不可以不歸於人
主而必重廟堂之柄以總之政不可以不在廟堂而必
擇臺諫之臣以察之言不可以不從臺諫而必通天下
之情以廣之如是則萬世無弊矣愚觀漢唐以來其事
權分散四出或在宫闈或在戚畹或在貂璫或在權臣
其弊徃徃不一者大抵廟堂之責不重臺諫之言不聼
士夫之論不明耳且漢自孝惠以來白馬寒盟諸呂爭
王是時也權出於房闈元成以後黃霧四塞司馬輔政
是時也權出於戚畹然使平勃之歡早交(本/傳)王陵之諍
得行(本傳太后欲立諸呂為王王陵曰高帝刑白馬帝/盟曰非劉氏而王天下共撃之陳平周勃曰高)
(定天下王子弟今太后若稱制王諸呂無所不可及退/陵譲平勃曰始與高帝啑血盟諸君不在耶今欲阿意)
(背約何靣目見高帝地下乎平勃曰靣折庭爭臣不如/君全社稷定劉氏之後君亦不如臣於是太后陽遷陵)
(爲太𫝊實/奪之相權)雖百呂産其何施王商之言不屈(本傳瑯琊/太守楊彤)
(與王鳯連昏其郡有灾害商按問之鳳以爲請商不聼/竟奏免彤奏寢不下鳳以是怨商隂求其短使人告商)
(閨門/事)楊興之諫見聞(本傳詔博問公卿大夫無/有所諱楊興諫曰云云)雖百王
鳳其何損夫惟廷臣沮氣公論閉口此漢之人主之勢孤
矣唐自中睿之世斜封四出紀綱紊亂是時也權出於
内庭德順之時北衙勢橫廢置自己是時也權出於閹
宦然使彦範之表弗沮(本傳桓彦範上表伏見陛下每/臨朝皇后必施帷幔坐殿上豫)
(聞政事臣切觀自古帝王未有與婦人共政而不破國/亡身者也伏願陛下覽古今之戒令皇后專居中宫治)
(隂教勿出外朝/干國政上不聼)宋璟之言見容(本傳處士韋月將上書/告武三思濳通宮掖上)
(怒令斬之宋璟曰必欲斬月詔/將請先斬臣不然臣終不奉)則宫掖安敢竊其柄蕭復
之謀見聼(本傳復言艱難以來始用宦者監軍權望太/重是曹止可委宫掖事兵要政機勿使參預)
(帝不/聼)栁伉之䟽早入(宦者程元振傳栁伉上䟽曰云云/天下之心乃恨陛下逺賢良任宦)
(寺離間將相必欲存宗廟社稷獨斬元振首馳告天下悉/出内使𨽻諸州以神策兵付大臣䟽聞帝顧公議不與)
(乃下詔盡削/元振官爵)則閹宦安敢弄其權夫惟甘言易入忠論
難從此唐之人主之位虛矣不然宣帝初年霍氏用事
猶前日也一旦赫然綜核名實以魏相爲丞相以丙吉
為御史朝廷尊嚴凜然太阿之出匣非任大臣之力歟
(本/傳)憲宗初元藩鎮陸梁猶前日也神斷天造振舉紀綱
以杜黃裳總相權以李絳任言責強藩屏息豁然大明
之當天非任忠賢之功歟(本/傳)大抵人主之權不寄於下
者大臣委任之專也大臣不能竊其權者言路風采
之振也言路不至蔽其私者士大夫議論之公也祖宗
所以為宰相置參貳分兵民為二府以給舍司兩省以
臺諫察大臣葢為是也是故政事歸於廟堂而言路通
於天下廟堂之有所失給舍得言給舍之有所不及臺
諫得言臺諫之有所不能言天下能言之矣天下能言
而人主能賞罰廢置豈得不謂之權不由己而何必親
屑屑之事為人主之私哉五季以來藩臣竊權根據瓜
裂不知幾年或廢或置彼得專之朝廷不知也或叛
或服彼得為之朝廷不問也我藝祖英武自天雄斷如
神杯酒雍容顛倒掌股(本朝事實雷德驤為御史中丞/奏趙中令普强市人第宅上怒)
(叱之後德驤子有鄰復訟其/庇吏受賕上怒按問罷相)分其支郡在此無疑心(同/上)
(五代節鎮所領皆有支郡如劒南節度則凡劒南州軍/皆為支郡魏博節度則凡河北州軍皆為支郡太祖乃)
(令潭朗數軍直屬京師長吏得自奏/事其後大縣屯兵亦有直屬京師者)留之邸第在彼
無觖望(蔡氏官制皇朝革方鎮之患召諸鎮於京師/欵陪遊宴各賜邸第以留之分命朝士大夫)
(出守/諸郡)而權始歸君上嗚呼藝祖豈切切自親其末哉
以政事之柄任中書以參貳之職分政權以臺諫之
官糾大臣故收節鎮之兵則問趙普決征伐之議則
問趙普其任重矣然參政薛居正得以分其柄(時趙普/為相甚)
(專藝祖遂置參知政事命薛/居正呂餘慶為之以分其權)御史雷德驤得以糾其失
此藝祖善於攬權也天聖之間政在東朝行法旣寛推
恩益廣宋綬以總攬威柄之說進(長編明道三年宋綬/言帝王御天下在總)
(攬威柄頃太后朝議者謂恩出太后今恩寵/雖行又謂自大臣出非大臣罔上何以致此)余靖以自
攬威權之說進(增釋余靖言當今為陛下計但能天子/自攬威權大臣公行賞罰沮蠻夷之氣)
(塞盜賊/之源)我仁宗始親政事稍肅紀綱宮中之有請謁
者斥(長編仁宗曰人皆知杜衍封還内降不知朕/宮中以杜衍不可而止者多於所封還也)内
臣之有罪戾者絀(長編明道二年帝始親攬庶政裁抑/僥倖初皇太后輔政江德明等交通)
(請謁薛奎言不斥逐恐稽以為亂/上不欲㬥其罪狀止絀之於外)而權始歸君上嗚呼
仁宗豈區區自任其繁哉責股肱之任於大臣而君
道常佚委耳目之寄於言者而上聽無壅(長編呂希純/言仁宗責股)
(肱之任於大臣而君道常佚委耳目之寄於之/言者而上聼無壅享國之日長人至於今思)故始則委
夷簡終則委文富宰相之任重矣然范諫官得論夷簡
之非(長編明道二年郭皇后見踈呂夷簡以前罷相怨/后范諷言后無子當廢夷簡贊其言先敕有司無)
(得受章䟽范仲淹同孔道輔數人詣垂拱殿門/伏奏門者闔扉道輔叩銅鐶大呼乃逐仲淹等)唐御史
得糾文潞之失(長編唐介論文/彦博燈籠錦)此仁宗公於攬權也
愚故曰以天下之責任大臣以天下之平委臺諫以天
下之論付士夫則人主之權重者此也
　　　内外重輕(内外無失於偏重/)
天下之勢當重於内乎抑重於外乎曰内重則爲内憂
外重則爲外患必使内外相制輕重相權則天下之勢
均矣古者外有重兵内無强臣呼吸於談笑之間而奔
走於藩維之外錯布於州郡之逺而順從於指顧之頃
當此之時内非不重而其亂不起於左右之大臣則生
於山林之奸民故天下之重不可使專在内也古者外
封侯國内翰王室其兵足以征伐其食足以守衛其權
足以生殺當此之時外非不重而其極諸侯有擁兵之
强國勢有倒垂之柄故天下之重尤不可使專在外也
嘗論自古外重之弊莫如周内重之弊莫如秦西漢之
勢類乎周東漢之勢類乎秦皆非善持天下之勢也其
善持天下之勢者惟唐之太宗我朝之列聖耳周自
得天下之後大封同姓星羅棋布犬牙相制維藩維翰
意亦善矣厥後賞罰不歸於王室征伐不出於天子下
堂見諸侯而名分微强臣問周鼎而事權紊是内輕無
以制之秦自并六國之餘銷鋒鑄鏑外無寸鐵形勢建
瓴坐制六合謀亦逺矣未㡬權臣内擅而無所忌匹夫
橫行而莫之禁趙高肆指鹿之姦陳勝起揭竿之禍是
外輕無以防之西漢懲曩秦孤立之勢今日割某城以
益呉楚明日割某地以封燕趙僭上者不之問不朝者
不之責至使七國唱亂㡬危社稷西漢之勢何以異於
周哉厥後建分封之策(漢武帝用主父偃/分封諸侯王子弟)下削地之令
(諸候王/子表)公族微弱㡬不自立至使斗筲之莽談笑得漢
鼎璽而劉氏無一人以唱其義又何吹虀之過耶東漢
鑒季年都試之弊(翟義討王莽因東郡都試勒車騎因/發莽命移檄郡縣共行天罰誅莽)
(又李通勸光武起兵因請以材官都試騎士曰欲劫前/隊大夫及属正因以號令大衆乃使光武歸舂陵舉兵)
(相/應)六年省郡國都尉(百官志中興建武六年省諸郡都/尉并職太守無都試之役省闋都)
(尉/)七年罷車騎材官(光武紀建武七年詔曰今國有衆/軍並多精勇且罷輕車騎士及材)
(官樓船士及軍/假吏還民伍)九年省關中都尉(同上建武九年省關/都尉復置護羌校尉)
(官/)二十二年復罷諸邊亭候吏卒(同上建武二十二年/詔罷諸邉亭候吏卒)
至使北胡有變南蠻叛命(明帝紀永平八年北胡有變/置度遼官又和帝紀永平十)
(四年南蠻叛/置象林兵)羌犯三輔(百官志安帝以羌犯/三輔置右扶風都尉)鮮卑寇居
庸(安帝紀建光元/年鮮卑寇居庸)東漢之勢何以異於秦哉厥後改刺
史置州牧(靈帝紀中平五年/改刺史新置牧)至籍外兵以除閹宦之根
(何進/傳)羣牧爭政漢遂三分又何改絃之甚耶大抵天下
之勢内無重則無以威外之强臣外無重則無以服内
之大臣而絶姦民之心此二者其勢並立若持衡然不
可使此首重而彼尾輕也唐之太宗其審天下之勢熟
矣旣平宇内分四方之地盡以沿邊爲節度府而范陽
朔方之軍皆𢃄甲十萬(地里志河北一道曰平盧曰范/陽隴右一道曰隴右曰安西曰)
(北庭曰/河西)逺足以制夷狄之難近足以備匹夫之亂内足
以禁大臣之變而將帥之臣常不至於叛者内有重兵
之勢以豫制之也貞觀之際天下之兵八百餘府而在
關中者五百舉天下之衆而後能當關中之半而朝廷
之臣亦不至於乘隙伺間以邀大利者外有節度之權
以破其心也(陸贄傳太宗列置府兵八百餘所而關中/五百舉天下不敵關中則居重馭輕之意)
故外之節度有周之諸侯外重之勢而易置從命得以
擇其賢不肖之才是以人君無征伐之勞而天下無世
臣暴虐之患内府之兵有秦之關中内重之勢而左右
謹飭莫敢爲不義之行是以上無逼奪之危下無誅絕
之禍有周秦之利而無周秦之害形格勢禁内外相制
未有如唐太宗之善為制也恭惟藝祖立國神謀睿
算中令謀國深慮逺計强藩爲患㡬年於兹杯酒雍容
顚倒掌股收其兵權無疑心也(藝祖召王審琦等曰汝/曹何不釋去兵權擇便)
(好田宅市之爲子孫立乆永之業君臣之間兩/無猜疑不亦善乎明日乞解軍權以散官就第)分其支
郡無觖望也(本朝事實五代節鎮皆有支郡如劔南/節度等太祖乃令潭朗數軍直達京師)其
規模逺矣哉是故以大梁爲天下之樞而聚諸道精銳
之兵甲卒數十萬衆戰馬數十萬匹(太宗語及北兵利/害長自言國家以)
(大梁為天下之樞故定/都焉今天下甲卒云云)其兵之强未有如我朝也以
三司掌財計之權而總中外出納之用内則收禁藏之
金帛外則總漕運之財賦(蔡官制本朝轉運使副判官/督集財賦悉𨽻三司凡經費)
(羨餘獻之三司積於左藏庫及分貯/内庫者皆三司總之立勸沮之法)其財之饒未有如
我朝也此為重内之謀深矣然收天下之精兵聚之
京師州郡之兵若不足也而猶足以自衛聚天下之財
榖入於京師州郡之財若不足也而猶足以自給大郡
十數指揮中郡五七指揮小郡三五指揮軍儲餉給屬
之運司統制軍馬𨽻之守倅一旦有警可以使之犯難
而忘死外兵不減於内也二税分數𨽻屬州縣地利贏
餘歸之本州經費職之軍資庫犒宴職之公使庫而又
使之回易收其息利外賦不減於内也(蔡氏官制一路/賦税榷酤茶鹽)
(坑冶之利轉運得以裒多益寡以給逐郡其二税定例/分數𨽻屬州縣及係官房雜以地利坊塲河渡支酬猶)
(前不盡者盡歸本州其係官錢經省錢帛貯之軍資庫/轉運總之其屬州縣之財賦别有州府庫貯藏聼知通)
(備用非常其饋燕則有公使庫仍許回易收其利息以/助賞用其㫖逺哉逐州置軍招營兵大郡有十數指揮)
(中郡有五七指揮下郡有三五指揮每指揮率以四五/百人爲額其軍儲饋餉悉在運司其統制軍馬乃𨽻守)
(倅一方有所警州郡有兵有財足以取人率/兵屏衛王室平時儲戎噐備城隍皆有其資)内不偏重
外不過輕此國朝之制又超越唐太宗居重馭輕之意
中興以來燕謀不逺江上諸屯老熊當道殿巖禁旅虎
豹守關兵足以相制四總錯峙鞭算軍儲農寺中居山
積國用財足以相維其爲千萬年之計深矣然日者衛
兵单弱尺籍多虛軍馬一司逺戍金陵爲根本慮宜熟
籌之
　
　
　
　
　古今源流至論别集卷二
欽定四庫全書
　古今源流至論别集卷三　宋　黃履翁　撰
　　　内降
内降之名非羙也殆亦鴻都斜封之意乎然鴻都斜封
皆漢唐衰微之世而内降之名乃起於國朝全盛之日
惟其見於衰微之世故漢唐之大臣多以任責䝉譴惟
其起於全盛之日故國朝之大臣則以任責為賢任
責而䝉譴必莫回其已壞之政任責而爲賢必能杜其
方萌之始此治亂得失之所由分也然以漢唐論之又
不能無辨焉漢自桓靈以來唐自中睿以後其弊亦適
相當然漢之治日衰日亡唐之治雖微復起者有由矣
葢唐大臣尚得任其責諫官尚得言其事百司尚得舉
其職公議猶存私情知畏亦足回狂瀾於旣倒彼漢三
府不舉劾尚書不加省奏請朝上罷譴夕報莫能挽天
下之勢此漢之末代不及唐之中世也方桓靈之在位
也常侍阿保氣燄薫炙手握王爵口含天憲出呼吸變
霜露陳蕃言之而就戮(本𫝊初竇太后之立也陳蕃有/力焉及臨朝政無大小皆委於)
(蕃蕃與竇武同心戮力以奬王室徴天下名賢李膺杜/密尹勲劉瑜等皆列於朝廷與共參政事於是天下之)
(人莫不延頸相望太平而帝乳母趙嬈及諸女尚書旦/夕在太后側中常侍曹節王甫等共相朋結謟事太后)
(太后信之數出語命有所封拜蕃武疾之嘗共㑹朝堂/蕃私謂武曰曹節王甫操弄國權濁亂海内今不誅之)
(後必難圖武深然之蕃大喜以手推席而起武乃引尚/書令尹勲共定計策九月武出宿歸府典中書者先以)
(告長樂五官吏朱瑀瑀盜發武罵曰放縱者自可誅耳/我曹何罪而當盡見族滅因大呼曰陳蕃竇武奏白太)
(后廢帝爲大逆乃夜召所親共普等十七人喢血共盟/曹節請帝出御前殿㧞劔踊躍趙嬈等擁衛左右閉諸)
(禁門召尚書官屬脅以白刃使作敕板拜之/王甫爲黃門令持節至北寺獄收勲等殺)楊賜諫之而
去位(本傳靈帝上以災異詔問消弭之術光禄大夫楊/賜對曰今妾媵閹尹共專國政鴻都羣小並各㧞)
(擢樂松處常伯任芝居訥言以便辟之性受不次之寵/而令搢紳之徒委伏畎畆口誦堯舜之言身蹈絶俗之)
(行委捐溝壑不見逮及冠履倒易陵谷代處幸賴皇天/垂象譴告周書曰天子見怪則修德諸侯見怪則修政)
(卿大夫見怪則修職士庻人見怪則脩身唯陛下斥逺/佞巧之臣速徴鶴鳴之士㫁絶尺一抑止盤遊冀上天)
(還威象變可弭/賜秉之子也)懷憤於遷逐之地飲恨於誅戮之時公
議掃地矣是故熹平鴻都之榜招集斗筲溷濁政理俛
眉承睫僥倖恩寵呂强所謂三府坐逃選舉之負尚書
復不訾省而選舉皆出詔用則禄賞之柄外朝不與聞
也(陽球傳置鴻都門學鴻都門學諸生皆敕州郡三公/舉用辟用辟召或出爲刺史太守入爲尚書侍中有)
(封侯賜爵者士君子皆恥與爲列焉旣而設爲鴻都文/學樂松等圖象立贊尚書令陽球諫曰松等皆出於微)
(蔑斗筲小人俛眉承睫徼進明時而形圖丹青有識掩/口今太學東觀足以宣明聖化愿罷之可以銷天下之)
(謗書奏不省/  又呂强傳)黃門北寺之獄擅矯王命逐捕忠黨根連
株繫甘戮如飴鄭颯持節自行之而廷尉不豫聞三府
不覆按則釜鉞之柄大臣不與知也(見/上)方中睿之臨政
也公主則太平安樂尚宮則柴氏姜氏戚里則郕國沛
國爭弄其權勢傾朝野宰相重臣皆出私門屠沽臧獲
納粟除官然大臣得言吏部得執公議尚存矣是故除
授之命吏部員外郎李朝隱前後執破一千四百餘人
一無所顧(本傳吏部員外郎李朝隱前後執破一千四/百餘人怨謗紛遝朝隱一無所顧則大臣雖)
(失其職而百司尚/能奉法以執奏也)斜封之官兵部尚書姚元之力言停
廢至數千人則大臣有司尚得守公法以奏請也(本傳中/宗時韋)
(后及太平安樂公主用事於側門降斜封授官號斜封官凡/數千員至墨敇睿宗景雲元年八月姚元之宋璟及御史)
(大夫畢構上言先朝斜封官悉宜/停廢上從之罷斜封官凡數千人)釋慧範何人哉建寺
作佛贓至萬計御史魏傅弓請寘極法乃行放黜(本傳/御史)
(魏傅弓劾釋慧範建寺作佛欺匿奸贓四十餘萬請寘/極法上欲宥之而傅弓謂刑罰國之大事陛下賞已亡)
(以加宜刑所不及上/乃黜放慧範於家)鬻伎行巫又何人哉濫居纓冕盡
占膏腴左拾遺辛替否上䟽謂今金銀不共於印束帛
不充於賜(本傳左拾遺辛替否上䟽謂今十倍行賞十/倍増官金銀不共於印束帛不充於賜富豪)
(商賈盡居纓冕之流鬻伎行巫盡涉膏腴之地則大/臣雖失其職而諫官御史尚能引大義以弹劾也)則
御史諫官尚能引大義以弹劾也夫漢之大臣不能救
桓靈之過唐之諸賢尚能規中睿之失此漢唐得失之
所由判歟嗚呼亦嘗究其源流乎葢漢自中世丞相不
豫中朝之事(武/帝)三公不任臺閣之職(光/武)循習日乆弊端
百出夫何陳蕃楊賜竇武之徒言之徒切聽之甚藐者
其來非一日矣至唐之大臣上佐萬機下理庻務事權
相通公論不泯又非漢之所可及武后垂拱之初命王
立本徃宣敇以鞠劉禕之事而禕之謂不經鳳閣鸞臺
何名爲敕則制敕未有不經鸞臺鳳閣也(本傳武后垂/拱初或誣悰)
(爲侍郎劉禕之之隂事后命肅州刺史王立本徃/宣敇以推鞠禕之謂不經鳳閣鸞臺何名爲敇也)文宗
太和之末宣除鄭覃御史大夫而中書侍郎李宗閔謂
每事一切宣出安用中書則政事未有不經中書也(本/傳)
(文宗太和末宣除鄭覃御史大夫而中書侍郎李宗/閔謂樞密使崔潭峻每事一切宣出安用中書云云)文
宗開成之間李珏謂用杜悰爲戸部尚書陳夷行謂當
由上㫖珏謂太宗用宰相天下皆先平章若事不由中
書安用平章則宰相未有不平章天下事也(本傳開成/四年李珏)
(謂用杜悰爲戸部尚書陳夷行謂當由上㫖不可使權/在臣下珏謂太宗用宰相天下皆先平章故號平章事)
(若事不由中書則莫用平章陛下昔語臣以竇易直勸/我於宰相啟擬五取其三二取其一彼宜勸我擇宰相)
(不容勸我凝宰相/陛下豈忘之耶)夫惟出納制敇之命進退賢否之權
一則曰鸞臺鳳閣二則曰中書宰相則人主有所憚而
不敢私近習有所懼而不敢請此所以爲唐一代之良
法也愚獨惜夫敬宗童昏䁥比羣憸牛僧孺累表補外
李逢吉表裏爲奸觀薛廷老以右拾遺入閣奏事謂近
日除拜不由中書進擬多自宣出敬宗厲色叱之自拾
遺見斥之後大臣不敢平章於上百司不敢劾奏於下
(本/傳)而天下事去矣所幸繼之以文宗之恭儉委任大臣
不疑不貳李珏之賢自任平章之責宗閔之黨亦能嘆
宣出之非則唐斜封墨敕之弊固未至如漢之速亡也
(本/傳)然其消萌杜漸豈若國朝於全盛之日乎國朝自
太祖以來躬決萬機明白洞達一有賞罰外朝公議至
天聖明道之間請托之門稍開奔競之風漸長仁祖
親政痛革宿弊然天性寛仁坦然無我未能遽絶一時
哀祈之思所頼防其微救其失者大而兩府之封繳次
而臺諫之弹劾又次而百司之執奏也故杜祁公當慶
厯之初與韓琦富弼實爲兩地之大臣同心合德交脩
佐佑凡内降與恩澤者積至數十則連封而面納之
仁宗有言外人雖知杜衍封還内降吾居禁中以衍不
可而止者多於所封還則兩府能封繳之力也(長編杜/衍抑絶)
(僥倖凡内降積至十數則盡封還之上謂歐陽修曰外/人知杜衍封還内降耶吾居禁中有求恩澤者每以杜)
(衍不可告之而止者多/於所封還也其助多矣)景祐之初韓琦方爲諫官首論
内降爲唐之斜封今之内降蠧壞紀綱爲害至深願詔
皇族戚里之家不許陳乞(長編仁宗景祐初韓魏公琦/實供職於諫省首論内降以)
(為國家由祖宗以来躬決萬機凡於賞罰必使兩地/大臣於外朝公議頃因莊憲之垂簾奔競之輩私行)
(賄賂假託皇戚干請内降僥倖日滋法律不能懲有罪/爵禄無以勸有勲唐之斜封今之内降蠧壞紀網爲害)
(至深願詔皇族戚里之家/繼自今不許於内陳乞)至慶厯李仲昌修河之罪不
經兩府詔從中出臺官相與極力言之則臺諫能弹劾
之力也(長編馬遵言李仲昌妄違朝㫖輙壞河事臺官/累有弹劾乞寘重典尋有指揮上令經赦未議)
(而已今者聼於何人旣差臺官推劾又監以内臣是臺/官未足取信於陛下也詔獄出於内降而中書不預議)
(是中書亦不能信於陛下也又言若陛下聞之語言亦/付外施行若謂已經中書則冝移之密院何煩内)
(降駭物情而損國體哉趙抃言陛下正仲昌等罪狀内/宣諭中書行之可也付樞密院治之可也奈何事從)
(出張皇驚/駭物議)歐陽脩領京兆首論内㫖之承準(長編嘉祐/三年翰林)
(學士知開封府歐陽脩言内官梁舉直公事兩曾執奏/内降時與救罪其内降臣便不敢不司兼鑑進狀)
龎籍倅開封力奏内侍之私請(長編開封兩府史扈玉/遷職一等尚羙人遣内)
(侍韓從禮傳敎㫖免上人市籍府判/龎籍奏其事仁宗命杖韓從禮)則百司執奏之力
也嗚呼當時不惟廟堂之大臣能任其責臺諫百司之
諸吏能糾其失而仁宗謹重命令愛惜名噐又見於
倉卒應酬之間丁寧戒飭之際嘗觀當時小人有進甘
言邪説以誤聽者謂當收攬威柄事事率自中出仁
宗答曰措置天下事正不欲中出不如付之公議令宰
相行之臺諫言之大哉言乎其天地之心歟(長編闕柴/中家謂當)
(收攬威柄勿令人臣竊弄權事事率自申出仁宗答於/以措置天下事正不欲自中若自中出果有不便難)
(改更不如付之公議令宰相行之行而天下不以/爲便則臺諫得言其失於是改之爲易矣云云)又觀
天聖九年至嘉祐八年其戒飭内降八條手詔切責諄
復不曰内外庻官之請託則曰宗室外戚之干祈不令
中書密院執奏内降之差遣則戒内外百官毋援前比
之希遷大哉言乎其社稷之福歟(奏議曾肇言仁宗私/天地之度洞然無)
(但慮左右干祈迫切不已臣伏見仁宗下詔約束臣以/下干求内降令中書密院具條執奏當時羣臣亦每)
(禁止内降爲言輙見納用謹録上仁宗戒飭詔書凡託/八條其天聖九年十月之詔則申戒内外庻官之請)
(明道二年四月之詔則申戒宗室外戚之干祈康定元/年十月之詔則令中書密院執奏内降所與臣僚之差)
(遣慶厯四年十二月之詔則申戒臣僚因入對以求恩/澤六年四月詔則申戒内外文武百官毋援前比以希)
(遷改而皇祐二年九月之詔則尤爲訓誥之懇切德音/有謂朕躬庻政之機持大公之柄比者憸倖四興妄圖)
(或違禮干恩或負罪希貸率求内降間亦奉行蠧政虧施行/風莫斯爲甚自今内降令中書密院并百司執奏無政)
(者令諫官御史弹劾以聞丁寧警劾可謂切至而嘉祐/三年八月之詔猶以比者内降雖許執奏而百司間有)
(奉行爲言八月之詔猶以鎮海留後李/璋自求内降罰銅爲言伏乞置之座右)此仁宗之治
所以超漢軼唐而爲百王之盛矣今日朝廷清明號
令整肅萬無此弊然欲防微杜漸當如以仁宗詔書
八條置之座右以爲龜鑑此又燕翼之詒謀也(見/上)
　　　本朝官制上(論新舊官制沿革/)
黄元禮官制國朝自太祖設官分職多襲五代之制
雖稍有增損大體仍舊唐制省部寺監之官無所職
掌别領内外任使省部寺監别設主判官員額惟以侍
中中書令同中書門下平章事爲宰相乾德二年始置
參政爲宰相副貳初以薛居正呂餘慶爲之宰相所居
省謂之中書門下國政所出兵政𨽻樞密院承五代之
制有使副使太宗朝命石熙載以樞密直學士簽書樞
密院事後以張士遜爲知樞密院事寇準溫仲舒同知
樞密院事治平中郭逵以檢校太保同簽書樞密院事
故樞密有使副使知院同知院簽書院員額與中書號
爲二府尚書置判尚書都省一員掌百官赴省集議及
大祀受䄡戒之事六部各有主判率以學士待制館閣
官領之吏部即審官東院掌尚書左選審官西院掌尚
書右選吏部南曹掌侍郎左選三班院掌侍郎右選流
内銓考功郎官之職也户部郎三司使尚書之任也其
官崇職重乆次者爲使稍輕則爲權使資淺則爲權發
遣使公事度支副使户部副使鹽鐵副使各一員此侍
郎之任也别置子司判官八員度支判官戸部判官鹽
鐵判官各一員所掌本曹郎官之職也判㑹案一員掌
造噐械唐軍噐監職也判脩造案一員唐工部將作少
府監職也判磨勘司一員掌勾考唐比部職也判(闕三/)
(字/)院一員掌審司(闕/)出納及審覆百官諸司兵級請俸
舊兼禁軍以繁冗别立諸司專計司掌之以分其職判
理欠司一員掌催促諸路遺欠禮部有判部及判禮部
貢院即尚書侍郎之任内兵部事歸樞府工部事歸三
司故此二部不設主判官多以别官兼之刑部則判審
刑院及詳議官掌詳覆諸路奏案是其職也翰林學士
襲唐制以六員爲額其𢃄知制誥即釐本院職事其别
領省府職任即不𢃄知制誥内年德俱重者一員爲承
㫖知通進銀臺司兼門下封駁事其任即給事中也而
𨽻樞密院知制誥即中書舎人之職也御史臺雖有大
夫員而不除以中丞爲臺長次侍御史知雜事侍御史
裏行殿中侍御史殿中侍御史裏行監察御史監察御
史裏行已上爲諫官以别官兼領官即爲知諫院同知
諫院亦有正諫議大夫司諫正言者九寺則判太常寺
禮院即卿之任也資輕者爲知院同知院兼掌博士之
職宗正有判寺一員太僕職屬羣牧司有制置使一員
以樞府及學士領之有判官一員大理則糾察在京刑
獄是其職也鴻臚歸客省四方舘光禄司農太府其職
皆𨽻三司衛尉無所總轄其職分爲金吾䘖仗司其環
衛之任分𨽻三衙皇城司故此五寺别無置司并主判
官員秘書省即昭文館史館集賢院謂之三館與秘閣
同𨽻本省有直館直院直閣校理館閣校勘謂之館職
初除於本省供職一年出補内外任使昭文史館有直
館集賢院有學士脩撰直院校理秘閣有直閣校理又
有判秘書省秘閣一員專掌省事國子監有判其資淺
者爲同知或同管即祭酒司業之任博士轉而爲直講
將作少府軍噐三監之職並屬三司而都水無常職員
遇興役即差官亦係三司差人迨熙寧興役法水利
方置判司農寺并司農寺丞員闕建大理寺方置權發
遣大理少卿公事二員職掌官外有學士待制等員唯
觀文殿大學士仁宗朝以賈昌朝辭使相特建此職
仍詔非曾任宰相不除觀文殿學士資政殿大學士資
政殿學士端明殿學士翰林侍讀侍講學士龍圖天章
寳文閣學士直學士樞密直學士三閣待制皆爲侍從
清望之選並無職掌多𢃄職以領在内省府寺監在外
藩方任使自資政以上多以授二府舊臣此國朝舊定
制如此元豐初始命置局詳定官制在内設尚書省置
令左右僕射門下省置侍中中書省置令已上爲宰相
而兩令侍中不除人尚書有左右丞門下中書各有侍
郎樞密院有知樞密院事同知樞密院事已上爲執政
尚書六部吏部一尚書二侍郎分掌四選吏部司封
司勲考功屬焉户部一尚書二侍郎分左右曹而户部
度支金部倉部屬焉禮部一尚書一侍郎禮部祠部主
客膳部屬焉兵部一尚書一侍郎兵部職方駕部庫部
屬焉刑部一尚書一侍郎刑部都官比部司門屬焉工
部一尚書一侍郎工部屯田虞部水部屬焉每部郎官
二員知州已上資序及階官朝議大夫已上爲郎官餘
員外唯吏部戸部刑部郎官各置四員以其劇曹也
左右司郎官各二員通糾六部號都司專佐宰相理省
事謂之宰屬翰林學士定以二員爲額乆次者爲承直
御史臺官名如舊制而除知雜事及裏行之名門下後
省置左散騎常侍而不除人給事中四員起居郎二員
左諫議大夫左司諫左正言寓焉中書後省置右散騎
常侍而不除人中書舎人六員起居舎人一員右諫議
大夫右司諫右正言寓焉號兩省官秘書省有監少監
丞郎校書郎正字著作郎佐郎寓焉號館職罷直館院
校理等員闕惟存脩撰直秘閣號貼職而别領在外任
使九寺太常宗正光禄衛尉太僕大理鴻臚司農太府
有卿少卿丞簿太常復置博士太祝奉禮協律郎大理
則置寺正評事司直四監將作少府軍噐置監少監丞
簿南外北外丞已上爲寺監官國子監有祭酒司業丞
簿太學有博士正録已上爲學官謂職事官罷三司使
副及諸主判官而其職分𨽻諸省部寺監羣牧司使名
不除而不命官其職皆屬太僕寺以太師太傅太保爲
三師太尉司徒司空爲三公皆論道之官無專領之職
爲宰相兼官以開府儀同三司易節度使同中書門下
平章事號爲使相以唐文散階換省部寺監官歸釐本
職號階官爲寄禄官而食其俸以領内外任使以特進
易左右僕射金紫光禄大夫易吏部尚書銀青光禄大
夫易五曹尚書光禄大夫易左右丞正議大夫易列曹
侍郎通議大夫易給舎太中大夫易左右諫議大夫中
大夫易秘書監殿中監中散大夫易大卿監朝議大夫
易少卿監朝請朝散朝奉大夫易郎中朝請朝散朝奉
郎易員外郎承議郎易太常國子博士奉議郎易太常
秘書監中丞通直郎易太子中允中舎左右贊善大夫
宣德郎易寺丞宣義郎易監丞承事郎易大理評事承
奉郎易太常寺太祝奉禮郎承務郎易寺監主簿自承
務郎至特進爲寄祿官大學士至待制其名皆存以爲
二府罷政省部長貳給舎諫議補外之職集賢殿修撰
直龍圖閣直秘閣號貼職庻僚領在外繁劇任使者𢃄
之削去憲銜檢校官留勲十二轉自通直郎以上𢃄入
銜此為元豐新制官名即循唐舊典職掌亦倣周禮
六官之法也(黃琦字元禮/)
　　　本朝官制下(論新舊官制當否/)
論國朝之官制有二曰國初舊制曰元豐新制舊制之
善者則官職分治脉絡相統禄秩有階遷轉得序也新
制之善者則省部諸司各有職掌郎曹等官不寄虛名
也愚嘗究其沿革之得失矣國初懲藩鎮之弊朝官
文臣多領外寄九寺三監皆爲空官特以是寄禄秩班
序位而已向所典之事則别有職存也姑舉大略言之
且兵部事歸樞府戸部工部事歸三司固也然吏部旣
有官矣而别設審官院三班院以判其事禮部旣有官
矣而别創判禮部判貢院以董其務是吏禮二部皆虛
存耳太僕事歸羣牧鴻臚事歸客省固也然太常有卿
矣而復立判禮院以任其責宗正有卿矣而復置判寺
以行其權是太常宗正二卿皆空設爾至元豐之八
年取唐六典而與羣臣講明之踰二年而法成本末次
第歴歴條舉或正而治之或旁而治之或統而治之向
者省部寺監之無職今其職舉矣向者郎曹卿監之虛
官今其官定矣此元豐更新之法不為不善也(㑹要/元豐)
(三年以唐六典摹本賜羣臣命官置局以義制作上自/考求故實自一命以上各區處而科條之省曹寺監以)
(長治屬正而治之也故其爲法詳御史非其長以察爲/官旁而治之者也故其爲法畧都省無所不總統而治)
(之者也故法當考其成於是長史察/月御史察季都省察嵗五年而法成)雖然此特正其名
也若其羙意微權隱然於分司設局之表者皆一切更
革之又不可不論者舊制脩造案之屬三司正以考其
財之有無而今也脩造案爲將作監而百工興作之用
戸部不得考是他司以辦事爲效而不恤財之有無也
舊制磨勘司之屬三司正以論其事之當否而今也磨
勘歸於比部並𨽻刑曹鉤考戸部不得知是戸部以給
財爲功而不論事之當否也此司馬溫公言改官制以
來五曹得以自專而戸部不能制者正嘆其脉絡不相
統之過(南窻記嘉祐中大水取三司河渠案置都水監/元豐官制以三司㑹案之事歸之軍器修造)
(案之事歸之將作監皆𨽻二部於是戸部所掌版籍財/用之事而已元祐中蘇子由爲戸部侍郎言都水將作)
(軍噐三監皆屬户部凡三監有所爲戸部定其事之當/否裁其費之多寡而工部任其工之良苦程其作之遅)
(速來又司馬公言戸部尚書三司使也云云自改官制/以  三司所掌散任六曹及諸寺監應支用錢物五曹)
(得以自專有司得符即/時應付而户部不能制)舊制前行郎中進士則遷太常
少卿非進士則遷司農衛尉少卿由司農衛尉少卿入
光禄少卿今以一朝議該之是十二年之官一遷即爲之
矣舊制戸部尚書侍從則歴禮部戸部吏部常調則自
工而刑自刑而兵累而至吏部今以一銀青光禄該之
是十二年之官八年俱歴之矣(丁隲云前行郎中考滿/當遷進士則遷太常少)
(卿今朝議大夫也非進士出身則遷司農少卿或衛尉/少卿由司農衛尉少卿入光禄少卿然後轉少府監如)
(此三遷凡十二年今自朝議/大夫一遷為中散大夫云云)此畢仲游言改官制遷轉
之法且謂昔之官品難於進今之官制易於高者正惜
其遷轉不得序之失(畢仲游/云云)嗚呼安得因元豐更新之
名而參國初相維之意哉
　　　漢官制(漢制自武帝而失/)
嘗觀司馬遷之表將相名臣也首記大事君子於此知
其職之當否(史記漢興以來將相名臣表先大事/記次丞相又次太尉又次御史大夫)又觀
班固之表百官也先論沿革君子於此驗其制之是非
(西漢百官表上論/沿革下表論拜表)然合二表論之大抵載武帝分職之
謬更制之過則知漢之官制莫善於漢初莫病於武帝
也漢之初用丞相即御史大夫爲之灌嬰薨而除張蒼
蒼免而相申屠嘉(漢初以來將/相名臣表)所以重國體也至武帝
盡弃舊法李蔡之死御史大夫湯不遷而青翟以太子
少傅拜(表元狩五年三月甲午丞相蔡有罪/自殺四月太子少傅嚴青翟爲丞相)石慶之薨
不拜御史大夫寛而拜涿郡太守劉屈甃(正和元年四/月壬申丞相)
(賀下獄五月涿郡太守/劉屈氂遂爲左丞相)何輕哉漢初之用太尉特掌武
事於朝廷大政亦間與之自勃爲太尉而攻陳豨亞夫
爲太尉而伐呉楚彼時多因是拜相也(並本/傳)至武帝置
大司馬其權遂出於丞相之上衛青拜而已重其權霍
光拜而復領尚書(衛青傳青拜大司馬而恩寵益盛又尚/霍光傳光拜大司馬外典軍馬内領)
(書云/云)何重哉漢初之用御史大夫本副丞相其事權不
敢與丞相埓高后欲封諸呂問左丞相平太尉勃而不
及趙堯文帝錢榖决獄之問止及右丞相勃左丞相
平而不及張蒼(本/傳)其權任可知也至武帝㥯於功利乃
專任御史大夫而使之自行不經丞相議造白金皮弊
之事委御史大夫湯而丞相李嚴不之知(武帝初年張/蒼爲御史大)
(夫議造白金皮弊等事/李嚴爲丞相但充位耳)議徙流民四十萬之事用御史
大夫寛而丞相石慶不之聞(兒寛爲御史大夫與上議/行封禪引九卿更進用事)
(更不闗决於石慶是時議徙流民於邉四十萬/口上知慶老謹乃按御史大夫兒寛以下議)又何其
甚哉此漢三公之制變於武帝也太常之職掌宗廟禮
儀以列侯忠孝敬謹者爲之漢初此意甚重爾(漢表太/常秦官)
(掌宗廟禮儀又宋百官志漢制/太常以列侯忠孝敬謹者爲之)至武帝之世多至獲罪
有陵橋道絶免者(孔/誠)風發廟瓦免者(魏不/害)由元狩而下
奪爵免官者至二十八人(本表/下)而尊奉宗廟之意失矣
(並漢百/官表下)光禄勲之職掌諸郎衛考其德行而進退之漢
初此意甚美爾(後志本注曰掌宿衛掌宫掖門户典謁/署郎更直執㦸宿衛考其德行而進退)
(之/)至武帝之世郎選以財而充補(武帝後入/財者補郎)期門以武
士而宿衛(本/表)而選用郎衛之意壞矣廷尉所掌刑辟也
漢初用張釋之軰任之固有恤刑之心(本/傳)至武帝任張
湯杜周之流而法令益滋(本/傳)甚者令諸官府各治其事
不統於廷尉恤民之意安在哉(後補志云自武帝而下/京師諸官府各置治獄)
(以治事凡/三十餘所)大司農所掌財貨也漢初用執盾襄軰爲之
(按漢表高帝元年用執盾襄爲治粟内史自後更不/除人至景後元年改内史爲大農令繼年惠寔爲之)未
聞有興利之議至武帝任𢎞羊孔僅之徒而搉禁日嚴
(武帝始令郡置鹽鐡以𨽻大/司農𢎞羊孔僅行鹽鐡事)甚者均輸有令告緡有令
紛紛四出裕民之意安在哉此漢九卿之制變於武帝
也丞相得劾倖臣漢法也(申屠嘉欲斬/鄧通戯殿上)自武帝遊宴後
庭而閹人遂恣由是有恭顯弄權之禍豈所謂閹寺
屬太宰之意乎主爵掌治内史漢法也自武帝始分三
輔而畿内間斷由是有京兆尹劾丞相之弊豈所謂二
卿則公一人之意乎(漢表上内史周官掌治京師景帝/二年分置左右内史武帝更名右)
(内史爲京兆尹左内史爲左/馮翊主爵中尉爲右扶風云)去監御史而州郡無監忌
之患漢初鑒秦之失也(漢皇表監御史掌/監郡秦官漢省之)至武帝有部
刺史之置州郡自截然於外刺史專達與丞相無與是
外部之血脉不相關矣(漢表部刺史武帝元封五年初/置掌奉詔條察州職六百石員)
(十三人初丞相/分遣使刺州)去加官而外朝有相通之善亦漢初懲
秦之弊也(漢表加官侍郎左右曹/諸吏散騎中常侍秦官)至武帝復加官之任
凡小臣一得加官得入中朝親近議論與朝廷相絶是
中朝之血脉不相關矣(表所加或列侯將軍卿大夫都/尉尚書太醫令太官令至郎中)
(無員多至數十人/給事中亦加官)自是而後一變而成帝權入尚書(成/帝)
(懲㳟顯中書之弊遂/罷中書置尚書五人)再變而光武任歸臺閣(光武不任/三公事歸)
(臺/閣)人徒見流弊至此夫豈知其所自哉
　　　禮(以齊家為禮之本/)
四官各垂法而禮獨不著於象魏(周禮天官太宰垂治/象之法於象魏地官)
(司徒垂教象之法於象魏夏官司馬垂政象之法於/象魏秋官司寇垂刑象之法於象魏春官宗伯無之)四
官各有司而禮獨名於宗伯(見/上)禮之為用大矣哉葢藏於
人心之微而不在於耳目觀瞻之頃關於天地之大而非
付於有司職掌之末嘗觀周禮一書經制大備冠昏祭祀
秩秩乎其文吉凶軍賓繩繩乎其典上而朝廷宗廟燦然
有儀以相接下而閭里鄉井歡然有恩以相交人以為周
公之制度其􁅔悉詳密也如此雖然有關睢麟趾之意然
後可以行周官之法度(龜山語録/注見下)知三代致治之意始
可講周官經世之務(龜山語録正心一事若深知而體/之自有其效王氏之學葢未達乎)
(此其治天下專講求法度如𬒳修身之潔冝足以化民度/矣明道嘗曰有關雎麟趾之意然後可以行周官之法)
(葢深達乎此事又熙豐君子雖通世務而所取為證者/秦漢以下之  而已有為秦漢以上之説者與之爭取)
(不勝今之論事者多以三代為言實未必曉有能以三/代之法與之剖析是非有不戰而自屈者然須深知三)
(代之意方可若周官之書先/王經世之務也不可不講)先儒固嘗言之矣大抵自
其身而刑於家閨門肅肅無以異於宗廟之間衽席雍
雍無以異於朝廷之上内外有章宫庭有度此禮之行
於一家也自其家而推之國君臣相正官師相規宮府
俱爲一體上下合爲一心此禮之行於一國也誠以内
治之不謹則禮法之不嚴家道之不謹則經制之不立
是以成周聖人内朝燕佚必有師保正救之官而閹尹
婦寺又皆屬於冢宰之臣此風化之流行表著之觀瞻
葢在此而不在彼也觀周禮者不驗冢宰師保之職而
徒取春官宗伯之任君子謂之不知務嗚呼魯用周禮
識者以其爲未可動(韓宣子聘魯見易象與春秋曰周/禮盡在是矣又曰魯秉周禮未可)
(動/也)秦未能用周禮詩人謂無以固其國(詩蒹葭刺襄公/也未能用周禮)
(將無以固/其國焉)禮之爲用大矣哉漢唐之言禮陋矣諸將擊
柱何等威儀(叔孫/通傳)倖臣戱殿何等氣象(鄧通/傳)是朝禮未
肅也旣祀宗廟又祀便殿旣祭郡國又祭園陵是廟禮
未專也(韋元成傳祖宗廟在郡國六十八合百六十七/所而京師自高祖下至宣帝與太上皇悼皇考)
(各自有陸旁立廟并爲百七十六又國中各有陵寢廟/殿日祭於寢月祭於廟時祭於便殿日十四食歲三十)
(五/祀)后蒼所紀徒顯學校之闕(后蒼/傳)曹褒所定又雜䜟緯
之書(本/傳)習儀禮者徒善爲性(徐/生)談曲禮者指爲拘曲(王/成)
(傳/)彼見禮爲何物哉皇后亞獻不免瀆神(高宗封於社/首以皇后爲)
(亞獻/本紀)文昌祠先僭用音樂(叚文昌享祀先廟/至用音樂薦之)何有乎吉
禮元齡大臣至令奪服(房元/齡傳)茂宗尚在亦使借吉(張茂/宗)
何有乎凶禮以言其軍禮則元宗講武驪山三閲之餘
元振遽奏禮止(元宗講武驪山旣三令帝親閲之元振/遽奏禮止帝怒軍容不整引在􁁊下將)
(斬之劉幽求張説扣馬諫曰元振有/大功有罪當宥乃赦死流新州卒)以言其賓禮則代
宗故事宴曲江至使教坊倡諢雜侍雖御史風憲之司
而亦與所謂貞觀禮書(禮樂志太宗時定爲吉禮六十/一篇賓禮四篇軍禮二十篇嘉)
(禮四十一篇凶禮十/一篇是謂貞觀禮)開元禮卷(元宗時乃詔正仲丘等/定百五十卷是爲開元)
(禮/)禮閣新儀(元和未韋公肅/又爲禮閣新儀)曲臺新禮(王容威爲曲臺/新禮並禮樂志)
彼安知禮之本哉葢嘗因是考論漢唐之禮惟其不知
造端立本於脩身齊家之説而徒求粉􁂣顯設於具文
觀羙之際此禮云禮云所以有愧於成周也漢自爼上
杯羹之語一聞而父子之禮缺矣(高帝/紀)自僞遊雲夣之
事一起而君臣之禮缺矣(韓信/傳云)呂后之橫不能制而夫
婦之禮缺矣故一傳而有房闥專政之患(呂后/紀)再傳而
有夫人並坐之醜(袁盎/傳)又再傳而有外戚弄權之漸(田/蚡)
(竇憲/傳)漢之禮不明於家庭之間毋怪乎朝㑹祭祀之無
度也唐自貞觀有内慙之德閨門之禮紊矣(太宗/妃贊)顯慶
多中决之政而朝廷之禮紊矣(高/宗)垂拱有殱簒之姦而
宗族之禮紊矣(武后改嗣聖爲垂拱/盡殄諸李國號周)故一傳而有斜封
墨敕之濫(中宗時安樂公主用/事降斜封墨敇云云)再傳而有漁陽召亂之
釁(元宗時安/禄山反)又再傳而有閹宦擅政之禍(宦官/傳)唐之禮
不正乎人倫之本毋怪乎吉凶賓嘉之亡制也嗚呼漢
祖起自亭長親與椎埋屠狗之徒摶取而僅得之唐之
源流又出於夷狄之陋(晦翁語録唐源流出於夷狄/故閨門失禮之事不以爲畏)是
以君臣父子之大綱仁義禮樂之正統視之爲迂濶而
不暇講也惟我國朝自藝祖肇造以道立極以禮御
世兄弟相傳而天下服其孝弟(昭憲太后問太祖下/曰汝知所以得天)
(者乎上曰此宗祖及太后餘慶也后曰不然正由柴氏/使㓜兒主天下羣心不附故爾汝後當傳位汝弟上曰)
(敢不如母教遂召趙/普立誓藏之金匱)父子相遜而天下服其孝慈(高宗/禪位)
(孝宗一堂父/子堯舜揖遜)天作之配則如高曹向孟有安邦安國之
功而無險陂私謁之行社稷之臣如杜富韓范有同心
體國之忠而無狥私忘公之患程伊川謂自三代後本
朝有超越古今者五事而推原其由葢以忠孝亷恥爲
之紀綱之效(伊川語録/注見下)呂微仲謂自三代後本朝百三
十年無事而推原其由亦以事親治内之法之驗(伊川/語録)
(嘗謂三代之後本朝有超越古今者五事如百年無内/亂四聖百年相授受命之日市不改肆百年未嘗誅殺)
(大臣至誠以待夷狄此皆大體以忠孝亷恥爲之綱紀/故能如此  長編元祐八年對讀寳訓畢呂大防進曰)
(祖宗家法甚多自三代後惟本朝百三十年中外無事/葢由祖宗所立家法最善臣請舉其畧事親之法事長)
(之法治内之法外戚之法尚儉/之法勤身之法尚禮寛仁之法)夫惟國家致謹於正心
脩身之法加意於事親齊家之本則布之朝廷宗廟達
之内外上下未有不由乎禮也是故郊祀廢典也而行
於建隆(五朝寳訓太祖建隆/四年行南郊之禮)藉田曠儀也而行於端拱
(長編端拱二年/行藉田禮云云)明堂亦希濶之舉也而行於皇祐(皇祐/二年)
(請季秋太/享明堂)朝㑹有禮以十五條彈其失儀(類苑凡羣臣/起居謝辭失)
(儀者閤門使及宣徽/使八十五條彈奏)婚姻有禮而以五禮存其名數此
開寳通禮(開寳四年命劉温叟以本朝沿革之度/廣成此書凡三十卷號爲開寳通禮)慶厯
禮儀(長編慶厯四年上新修太常禮四十卷慶厯/新禮儀三十六卷賜脩書賈昌朝以下噐幣)禮閣
新編(天聖六年王皥上/所撰禮閣新編)太常新禮(見/上)可與太平六典相
表裏也噫繼周百世損益可知禮儀威儀待人而行愚
不無望於今日
　
　
　
　
　
　
　
　
　
　
　古今源流至論别集卷三
欽定四庫全書
　古今源流至論别集卷四　宋　黄履翁　撰
　　　厯代人才(論厯代人才得失/)
愚嘗考論古今人才髙下矣西漢當取其守大義不當
取其務長者東都當取其循正道不當取其尚竒節三
國處僣竊之時當考其心術兩晉承浮誕之俗當貴其
氣槩唐人襲華靡之文當求其德行至國朝興國以後
時則在保治其人皆務大體景祐以來時則在任事其
人皆持公心元祐之間時則在革弊其人皆守正論此
權衡人物之公論也方西漢懲鞅斯峻刻之弊曹相國
以清淨浚其源周絳侯以重厚𨗳其流萬石君東陽侯
張廷尉以長者揚其波議論寛厚恥言人過守繩尺遵
規矩謙謙然君子長者之風然恭遜有餘挺操不立能
革曩時之刻薄而不能禁末年之委靡是故身居相位
持禄固寵(張禹/孔光)名為宗臣厥角稽首(劉/歆)奴顔婢膝諛唇
佞舌俔俔伈伈無敢出一語豈非長者末流之弊而君
子所喜稱者汲黯正色淮南寢謀(本/傳)劉向抗䟽奸臣沮
氣(本/傳)使立漢之本朝者皆若而人則斗筲之莽必不敢
垂涎漢鼎惜夫蘇文忠公所謂西漢大臣徒守尋常及
其衰也靡然如蛟龍釋其風雲之勞而安於豢畜之樂
終以不悟者是也(東坡上韓太尉書西漢之間其大臣/守尋常而不務大畧東漢之末士大)
(夫多竒節而不循正道元成之間天下無事公卿将相/安其禄位顧其子孫各互植私恩買田宅為不可動之)
(計低回畏避以茍嵗月而皆依附儒術六經之言而取/近似者以為口實孔子曰惡居下流而訕上惡訐以為)
(直而劉歆谷永之徒又相與彌縫其闕而縁飾之故其/衰也靡然如蛟龍釋其風雲之勞而安於豢畜之樂終)
(以不悟使其肩披股烈登/於匹夫之爼豈不悲哉)東都鑒光禹委靡之弊嚴光
以髙節唱之李固杜喬以清名和之李膺范滂之徒又
以横議群而咻之身負重名口􁋚清議壁立萬仞凛然
有不可犯之色然虛名相尚實效無補能立一時之風
采而不能夀四百年之命脉是故刋章誅捕立禁根連
朋舊屏迹忠義飲恨人之云亡邦國殄瘁漢之大勢去
矣豈非竒節末流之失耶君子所喜道者黄憲淵乎似
道圭角不露申屠蟠見幾而作不俟終日使居東都之
末世者皆若而人則漢祚亦不至相繼而亡惜夫司馬
温公所謂黨人生亂世而以口舌救之撩虺蛇踐虎狼
士類殄滅而國隨以亡者是也(通鑑論申屠蟠黨人生/衰亂之世不在其位四)
(海横流而欲以口舌救之臧否人物激濁揚清撩虺蛇/之頭踐虎狼之尾以至身被淫刑禍及朋友士類殄滅)
(而國隨以亡不亦悲乎夫惟郭㤗旣明且哲以保/其身申屠蟠見幾而作不俟終日卓乎不可及已)三國
之人才魏則賈詡實良平之亞(本傳賈詡傳少時人莫/知惟閻忠異之謂詡有)
(良平/之竒)杜畿當蕭㓂之舉(本傳杜畿傳太祖謂荀彧曰河/東要地也君為我舉蕭何㓂恂)
(以鎭之彧曰/杜畿其人也)荀攸則顔子寗武不能過張旣則南仲吉
甫不能踰(本傳荀攸傳顔子寗武/不能過也餘見張旣傳)蜀則關張為萬人之
敵(本傳張飛傳程昱等/咸稱羽飛萬人之敵)黄忠有冠三軍之勇(本傳黄忠/傳忠攻劉)
(璋常先登䧟陣/勇義冠三軍)蔣琬負社稷之器(本傳蔣琬傳諸葛亮/曰蔣琬社稷之器非)
(百里/之才)龎統非百里之才(本傳龎統傳司馬徽/稱統當南州之冠冕)吳則周瑜
可比方叔(本傳吳周瑜傳諸葛瑾歩隲連名上䟽周瑜/入作心膂出為爪牙揚國忠義華夏是震雖)
(周之方叔漢之/信布誠無以尚)呂範可方吳漢(本傳呂範傳注忠亮篤/直以憂公為先卞護修)
(整加之恪勤與吳/漢相類故方之)呂蒙魯肅入為腹心(本傳吳主以呂/蒙魯肅為腹心)
(丼寜凌統/為牙距)丼寜凌統出為牙距(本/傳)三方鼎峙羣材輩出
功業表表差強人意三國人才不為不多矣然所可稱
者惟蜀諸葛亮一人而已不得已而思其次魏之荀彧
吳之張昭庶乎可也何者當英雄角逐之秋毛髪絲粟
皆為世用徒知有功名而不知有道義徒知有吳魏而
不知有漢室亮也出處無愧始終一節忠肝義膽對越
神明求之古人則王者之佐董昭請加曹公九錫彧謂
君子愛人以德不宜如此曹操挾天子之令以臨吳昭
謂天子之命不可與抗求之古人則伯者之佐(文仲子/名見本)
(傳/)二子雖不敢望諸葛之高風視諸子為有間矣夫兩
晉之人才西晉則有阮籍之志氣宏放(本傳阮籍傳容/貌瓌傑志氣宏)
(放傲然自得任情不/覊而喜怒不形于色)王衍之風姿閑雅(本傳王衍傳神/情明秀風姿閑)
(雅/)竹林勝遊遺落世事(阮籍/王戎)蘭亭盛集聳動俗軰(王羲/之)
東晉則王𨗳之中興第一賀循之當世儒宗(並本/傳)東山
勝遊風流相髙(謝/安)南州望士名價増重(顧/榮)東西相望代
不乏人功名事業色色有之兩晉人才不為不多矣然
所可稱者惟卞壺一人而已何者當魏末相尚通逹之
士輕蔑禮法不事守節徒知有清談而不知有職業徒
知有私計而不知有公家壺也忠於事上亷於持身子
孫慕王謝之為逹壺則責之逆賊蘇峻之舉兵壺則死
之司徒不朝壺奏其罪御史有過壺劾其非兩晉人才
捨壺吾誰與歸(卞/壺)唐人當百年清明之㑹則當轉移人
心變化風俗乃増設課試窘束天下士於章句之間士
夫風俗不本於行已者實自科目累之但聞唐文之變
至於還淳則士夫所急亦可知矣而尚望其忠信習成
亷恥道立哉夫王勃楊炯盧照鄰駱賔王之長於文李
白杜甫元稹白居易之長於詩沈佺期宋之問之精於
文學常衮楊炎之長於制誥杜牧李程優於詞賦挺然
於科目之中者不少焉黨永王而名節蔑聞(李/白)附叔文
而才猷靡邵栁宗元德行不謹文章何功焉吾之所稱
者惟韓昌黎一人而已回異端之狂瀾聳後學之北斗
忠犯人主之怒勇奪三軍之氣義可以開衡山之雲節
可以馴潮陽之鱷屹為吾道之砥柱其有益三百年之
治者大矣此豈區區科目詞章所能染其習哉
　　　厯代人才下(論本朝人才之盛/)
國朝自興國以來蓬孛軒豁版圖混一紀綱修明朝廷
尊安是時也人才皆以保治為念寜取其器質重厚毋
寜取其文采可人寜取其操履端方毋寜取其明快如
意故沆之沉厚寡言得大臣之體(元城論本朝名相最/得人臣體者惟李沆)
(沆謂人曰沆在政府無以補報國家但以人主利害一/切不行此大似失言然祖宗法極是穩便後人不知水)
(旱盗賊惡逆之事上為之變色謂同列曰人/主豈可一日不知憂懼也此兩事最為得體)士安之飭
躬謹行有古人之風李文定之寛大温和(李/廸)呂正惠之
持重識體(呂端畢士安以名節自厲天下稱其清而其/亡也帝曰士安君子人也朕東宫以至輔相)
(飭躬謹行有/古人之風)利害之議束閣不行恐有以害吾治(李文靖/公為相)
(凡建議務更張喜激昂者一切不用每日用此報國嗚/呼賢相思慮逺矣王荆公為相置條例司論天下利害)
(盡變祖宗法益知趙中令/李文靖得為國之體也)輕險之才擯棄不用恐有以
變吾法(李文靖㓂萊公始與丁謂善薦於李文靖文靖/曰斯人才則才矣顧其為人可以在人上乎萊)
(公曰如謂者能抑之在人下乎/文靖笑曰他日後悔當思吾言)則當時皆務大體何如
哉自景祐以來僥倖之門開奔競之風長政事委靡權
綱廢弛是時也人才皆以任事為賢寜忤大臣之怒而
不肯緘黙而不言寜歛小人之怨而不肯詭隨而自徇
范仲淹革磨勘之法不以為忤(陜西用兵天子以仲淹/士望所屬㧞用䕶邉及)
(夷簡罷召還頼以為治然規模閎大論者以為難行任/子之恩薄磨勘之法宻僥倖者毁謗浸甚而朋黨之論)
(滋不/可解)杜衍封内降之㫖不以為拂(杜衍抑絶僥倖凡内/降積至十數則連封)
(而還/之)夷簡少失諫官至十餘人奏其非(呂夷簡因廢郭/后事孔道輔十)
(餘人叩鐶/伏奏其事)夏竦未去廷臣累十八䟽以挫其鋒陜西之
警琦則奮發自任賊人為之骨寒契丹之驁弼則慷慨
請行遼人爲之屈膝三諫之詩傳播中外(蔡襄作三諫/詩稱余靖歐)
(陽修/王素)徂徠之誦極談德業(石介作/聖德詩)則當時皆守公心何
如哉自元祐以來新法之蠧未去熙寜之根尚存世道
荆棘天下茅葦端人正士雨露洗滌是時也人才皆以
革弊為心寜去新法之驟而祖宗之典故不忍棄寜逐
姦黨之過而朝廷之德望不忍失召呂公著於揚(元豐/六年)
(揚州召呂公/著乗傳赴闕)召司馬光於陳(元豐八年樞宻司馬光為/門下侍郎自陳州召還言)
(修身治/心之要)二老來歸衆正相慶呂公則薦方正之孫覺有
守之李常清端厚之劉摯才氣之王岩叟(長編元豐八/年呂公著薦)
(孫覺方正有學識可充諫議大夫或給事中范純仁勁/氣可充諫官或户部侍郎使議青苖等法李常清有守)
(可備御史中丞劉摯資性端厚可充侍御史蘇/轍王岩叟並有才氣可充諫官或充侍御史)司馬公
則薦博學之趙彦若難進之唐淑問明敏之范純仁清
立之傅堯俞(司馬光薦趙彦若博學有父風内行修飭/傅堯俞清立安恬滯淹嵗久范純仁臨事)
(明敏不畏強禦唐淑問行已有恥難進易退范祖禹温/良寛厚修明無缺此六人節操潔正雖不敢遽言大任)
(若使之或處䑓諫或侍講讀必有禆益自餘如呂大防/王存李常孫覺胡宗愈韓宗道梁燾趙君錫王岩叟晏)
(安正范純禮蘇軾朱光庭或以行義或/以文學聞望記其姓名隨器能任使)古靈之藁至三
十三人(長編熙寜九年哲宗初即位古靈陳襄薦司馬/公而下三十三人章藁司馬光韓維呂公著乞)
(詔還詞苑或居經幄蘇頌宜居編修孫覺李常范純仁/可充侍從蘇軾曽鞏可備文翰尹洙歐陽修注王存顧)
(臨可屬危難林晞可以編撰李師中可當邊帥傅堯俞/有諍臣之風胡宗愈文醇行修劉摯置之文舘虞太熙)
(可充臺閣程顥可備風憲劉載薛昌朝當置臺閣張載/學行修明蘇轍學與文稱軾靜厚過之孔文仲性醇行)
(粹吳育端良質實吳恕器識深純林英有才尚行孫/奕士行林旦力行鄒浩操履唐坰才翰鄭俠敢言)文
德之碑至七十四人(紹聖間元祐黨籍自司馬而下百/餘人逐州立碑文城曰元祐劉元)
(黨正七十四/人餘皆非是)諸賢以拯溺救焚之心為改絃易轍之舉
詔令一新老稚稱快賢才相望夷狄知畏則當時皆守
正論又何如哉愚嘗論之自漢而下人才之不如古者
有由也先王造成天下而學校之建師友之傳父兄之
詔尊經逹才使之知去仁無所成名卓然内具者與天
地同其大則其視天下卑陬𤨏隘之趍若凂焉周衰此
學之不明久矣故人才不失於委靡則失於矯亢不失
於浮誕則失於華彩至國朝科目雖未能頓革前世然
自國初止用詞賦體尚淳龎無他破碎士夫心緒尚未
多岐而又設三舘以養天下之才立六科以用非常之
士雲蒸霧滃項背相望庶可比先王觀也噫此愚於此
有感於世道之升降歟
　　　吳楚人才人(才由地氣所鍾/)
嘗聞班孟堅之志地理也論吳嚴助朱買臣之貴顯則
繼以章山之銅豫章之金則知吳之人才其亦三吳之
氣所鍾歟(漢地/理志)又觀韓昌黎之送廖道士歸衡山也謂
白金水銀丹砂石英等物皆不足當其竒意必有忠信
材德之民生於其間則知楚之人材其亦衡山之精所
産歟(出韓文送/廖道士)夫二子論吳楚之人材必原吳楚之地
産意者一氣英靈之粹周流宇宙小則泄之於萬物大
則泄之於人材其為物也珍其為人也秀况吳之為郡
㑹稽山川之蟠鬱錢塘波濤之吞吐楚之為勢三江五
湖之澄徹蒼梧雲夣之宏富誠天地之要區也自非毓
而為英特俊傑之材發而為䟽通洞達之學安能當如
是之間氣哉雖然亦嘗䆒其源流乎蓋自僖公元年以
前楚未嘗書國(春秋魯僖公元年杜/預注荆始號為楚)自成公十五年以
前吳絶不經見(同上成公十五年冬十一月/㑹吳于鍾離自今始來通)于時人才
未見史傳自楚莊圖伯之後故仕已無慍子文能之朝
覲有珪薳啓疆能言之(左昭公/五年)而人才始出矣自吳子
通於上國之後故請觀周樂季札能之(左襄/公)伐楚征越
伍貟能任之(左定四年/又哀元年)而人材始見矣嗚呼此未足見
其盛也自漢以來吳㑹之區襄沔之間項背相望厯厯
可紀向爲蛩然之音今為遼東之豕矣故能文則嚴助
之策賢良(㑹稽邑人/舉賢良)買臣之言楚詞(朱買臣吳人也邑/子嚴助薦之召見)
(說春秋言楚/詞帝恱之)裴欽之翰采足用(吳志裴欽傳/記翰采足用)陸雲之文
藻宏麗(晉陸雲/吳人也)能兵則周瑜之走曹操吕蒙之斬關羽
(本/傳)魯肅之建獨㫁(三國志評曰周瑜/魯肅建獨㫁之明)陸遜之有謀略(同/上)
(評曰予竒/遜之謀畧)壮節矯矯有國士風范謹華融其人也(本/傳)節
槩梗梗有丈夫格潘濬陸凱其人也(本傳評曰潘濬陸/凱皆節槩梗梗有)
(丈夫/格業)四明狂客晩節勇退則如知章之恬處(賀知章自/號四明狂)
(客詔賜鏡/湖剡溪曲)江湖散人屢詔不至則如龜蒙之髙尚(陸龜/蒙姑)
(蘇人時謂江湖散人/後以髙士召不至)剡溪之秦系注老子以自娛(秦系/天寳)
(末避亂剡溪注/老子彌年不出)苕溪之陸羽著茶經以自得(陸羽上元/初苕溪著)
(茶經/三篇)虞翻陸績以竒偉稱(虞翻傳注客有候其兄翻進/與書客竒之陸績見袁術懐)
(橘遺母術/大竒之)吳範趙達以術數顯(左傳評曰三子/名於其術精矣)論諫數
百皆本仁義陸宣公之愛君也(陸贄/傳)專對數語敵人知
敬趙咨之不辱命也(通鑑魏/文帝紀)得非吳門風物之嘉㑹稽
景象之富其發之於人者如是乎冠冕之目士元專於
南州而楊慮顯於沔南則以德行名(龎顯/傳)宗族之茂蔡
瑁盛於漢末而習氏豪於晉世則以閥閱著(晉山/簡傳)文筆
才學辟疆之父子(前楚元/王𫝊)五常並稱馬良之弟兄(蜀志/馬良)
(傳諺曰馬氏五/常白眉最強)少者代老鄰人愧謝世文係伯之德與
遜也南陔名里以姓命亭尹平浩然孝與賢也九歳屬
文有如杜易簡十三屬文有如羅令則何秀發之絶人
耶八十而手自校書有如向巨達七十而賢良高節有
如張柬之何耆老而不倦耶忠義則郭祖深張悌羅憲
或輿襯敢言或忘身徇國或堅守巴東凜然古之烈士
材畧則向寵柳渾蔡道貴鮑昭或曉暢軍事料敵萬里
或拳勇比關張或治績顯太原以挺然時之良能(並本/傳)
得非衡山欝秀之氣海陽雄麗之狀其發之於人如是
乎嗚呼此亦未足見其盛也國朝以來教化之所漸染
禮樂之所作成天運至是而益盛地産至是而益驗矣
故仲淹斥夷簡之非而以諫諍名(吕夷簡廢郭后事仲/淹與孔道輔伏閣奏)
(之范仲淹/姑蘇人)純仁游安定之門而以純明稱(李廌書劉彛/對神宗曰胡)
(瑗明體用之學以授諸生上曰其門人今在朝為誰曰/錢藻之淵篤孔覺之純明范純仁之直温錢公輔之簡)
(諒皆陛下所知也范純仁蘇/州人錢藻吳越王鏐五世孫)仲淹純仁則姑蘇人也唐
欽叟息䍧牱之疑而大義昭示(事畧唐恪字欽叟錢塘/人䍧牱獻地命恪往諭)
(夷人始疑𠂻甲以逆之恪盡撤兵衞獨將騶卒數十往/夷人望見歡呼撤兵聽命恪示以大義咸感泣曰不圖)
(今日得沾聖化以使稱/職入為右司員外郎)林和靖得孤山之趣而逸德愈
高(林逋字君復號和靖居士杭/州人也隠居西湖之孤山)欽叟和靖則錢塘人也
封内降之命而倖恩自息則有杜祁公(杜衍封内降十/餘納之衍越州)
(人/也)斥奸臣之罪而直氣不沮則有陳賔王(事畧陳過庭/字賔王越州)
(山陰人方臘反過庭言致㓂者蔡京養㓂者/王黼竄二人則㓂自平由是責黄州安置)杜祁公陳
賔王則㑹稽人也以誠事君不喪平生之節則有胡公
宿(胡宿字武平常州晉陵人常謂同列曰宿/以誠事君不忍毫髪欺君以喪平生之節)以直去國
不失為聖人之清則有鄒公浩(事畧鄒浩常州晉陵人/章惇因廢孟后立劉氏)
(浩上疏極諫除名羈管曽誕曰浩雖不得為知幾之士/然百世之下頑夫亷懦夫有立志尚不失為聖人之清)
(也/)胡公鄒公則毗陵人也以諸賢表表如此豈昔之吳
㑹所能望哉晏公殊履身誠實不從丁謂之諂(温公日/錄晏殊)
(撫州臨川人年十三眞宗靣試詩賦除秘省正字令於/龍圖閣讀書師陳彭年彭年亦杭州人有文學而奸邪)
(丁謂薦之置上/左右使其譽已)王安國氣豪玩世力排惠卿之佞(聞見/錄荆)
(公諸弟皆有文行安國有氣豪玩世在人主前不屈已/方蘇子瞻下御史獄小人勸上殺之安禮言其不可安)
(國者正直有方一日荆公與吕惠卿論新法安國吹笛/於内荆公遣人請學士放鄭聲安國曰願相公逺佞人)
(惠卿/愧之)晏公王公則居於臨川也歐陽公首唱古文力還
三代之體(歐文序蘇軾序歐陽修文曰自漢以來道術/不出於孔氏而亂天下者多矣晉以老荘亡)
(梁以佛亡五百餘年而後得韓愈又後二百餘年而後/得歐陽子其學推韓愈孟子以達於孔氏折之於至理)
(以服人心故天下翕然尊之曰歐/陽子今之韓愈也歐公乃吉州人)劉原父博究古簡熟
知三代之器(行狀劉敞字原父吉州臨江人學問廣博/無書不通自浮屠老子及山經地誌隂陽)
(卜筮醫藥天文皆究知大畧嘗曰歳星往來虚危間當/有興於齊者歳餘英宗以齊州防禦使入繼大統在長)
(安得三代時鍾磬器回文字竒/古公讀之因以考知前代制度)歐公原父則居於廬陵
也曽子固長於文南豐自名也(曽鞏字子固建昌南豐/人于震敘公之文曰南)
(豐先生以文章名天下久矣異時齒髪壮志氣銳其文/章驃騺奔放雄渾瓌偉一何竒也先生自負要以劉向)
(不知以韓愈/為如何耳)黄魯直長於詩江西所宗也(事畧係年錄/紹興七年上)
(曰蜀中之士多學蘇軾父子江西之士多學黄庭/堅張俊曰大抵耳目所接師友淵源必有所自)以諸
賢之挺挺如此豈昔之荆楚所能及哉噫是雖地靈人
傑之所致亦聖朝㴠養培植之功也况今黄旗紫蓋運
在東南時雨将降山川滃浡挹勝地之英精想前修之
遐躅又彬彬於翠華南渡之後張九成杭人也鯁論自
許力斥逆豫而不顧禍變之臨胡銓江西人也忠義自
守痛排奸檜而不恤遷逐之苦此其變化士風培植國
脈又不少矣或者則曰姑蘇有丁謂三吳之恥也臨川
有安石全楚之累也嗚呼以此議二子可也以此議吳
楚可乎今之君子當以諸賢為勸以二子為戒云
　　　儒學同異(胡邵程氏本同道/)
言經學者主安定言數學者主康節言理學者主二程
此國朝諸儒之學也夫老師宿儒見聞相傳經生學士
先後輩出孫太山石徂徠則經學未嘗不講也李挺之
穆伯長則數學未嘗不論也濓溪之理學則又首導其
源也而君子獨推明胡邵二程之學者有由矣蓋伊川
之講學嘗游安定之門牆(程伊川與吕希哲/俱事胡先生云云)康節之談
道又素交於程氏之兄弟(邵康節與二程同居洛中二/程侍大中訪康節明日謂門)
(生曰雖從堯夫先生遊聽其議論振古之豪傑也明道/和康節詩曰先生嘗與賞西街􁃷子親攜竹杖來明道)
(敬禮康/節如此)師友學問同一源派至遡其所從入之門求其
所自得之趣徃徃若背而馳焉言經者不合於數言數
者不合於理此君子所以必原其異而合其同也且經
義治道各分其齋(慶厯間方尚詞賦獨湖學以經義及/時務學中有經義齋治事齋經義齋)
(者擇疏通有器局者居之治事齋者人各/治一事又兼一事如邉防水利之類云云)文藝節義各
隨其類(安定甄别人物因其所好類聚而别居之故好/尚經術者好談兵戰者好文藝者好尚節義者)
(使之以類羣居相與講/習時召之為定其理)其效見於梁柱榱桷之詩(湖學/多秀)
(彦出而筮仕徃徃取高第及為政多適於世用歐陽詩/曰吳興先生富道德詵詵弟子皆賢才荆公詩曰先収)
(先生作梁柱以/次収拾桷與榱)其驗見於純明直温之對(熙寜三年劉/彜召對上問)
(從學何人曰少從安定上曰其人文章與王安石孰優/彜曰瑗以道德仁義教東南諸生時王安石在塲屋修)
(進士業臣聞聖人之道有體有用有文君臣父子仁義/禮樂體也詩書史傳子集文也舉而措之天下用也累)
(朝取士不以體用為本而尚浮華之詞是以風俗偷薄/瑗當寳元明道講明體用之學授諸生始自蘇湖終于)
(太學出其門者無慮二千餘人學者明體用以為政教/之本臣師之功也上曰門人在朝為誰曰錢藻之淵篤)
(孫覺之純明范純仁之直温錢公輔之簡諒其在/外明體適用數十輩其餘政事文學不可勝數)是安
定專於明經以為濟時之用也先天之圖講明象數(陳/瑩)
(中書康節觀物云起震終艮一節明文王之八卦也天/地定位一節明伏羲之八卦也蓋先天之學本乎伏羲)
(而備於文王故其詩曰天地定位否泰反類山澤通氣/咸損見義雷風相薄恒益起意水火相射旣濟未濟四)
(象相交成十六事八卦相盪為六十四坎按先天圖未/乾坤與否泰艮兊與咸損震巽與恒益  離與旣濟)
(濟常相對是/為十六卦)經世之書考驗休咎(按經世圖元之元二/元之㑹十二此隂數)
(十二也元之運二百六十此陽數三十也元之世四千/三百二十此又隂數也元之歳十一萬九千六百此又)
(陽數/也)大而聞杜䳌以卜其世之治亂(歩聖客談熙寜戊/申堯夫聞杜䳌不)
(樂或問之曰將有人起東南為相以文教亂天下此禍/非六十年不己未幾王介甫召自江寜介甫所建明經)
(術法令至建炎戊申方息申此/事又見聞見錄但不言戊)微而觀牡丹以定其物
之榮枯(同上司馬文正種牡丹邵堯夫曰某日某/時馬踐死是日及午馬廐中馬出爭仆)是康
節專於言數以為退居之趣也以誠敬為入門以踐履
為實地自致知至於知止自灑掃應對至於窮理盡性
(伊川撰明道行狀先生教人自致知至於知止/誠意至於平天下灑掃應對至於窮理盡性)是程氏
專於明理以為垂世之訓也大扺聖賢有異學古今無
異道支派若殊分而根源實一本途轍若殊趨而歸宿
實一致是故窮今博古以垂後者此道也救時行道以
立功者亦此道也正心誠意以自養者此道也治國齊
家以兼善者亦此道也顔閔之德行游夏之文學固殊
尚矣而實同出於孔門善誘之教子思之中庸孟子之
仁義固異入矣而實同本於曽子一唯之㫖此三君子
者其傳均出於孔孟其說均出於六經其持論均尊王
而黜伯其存心均崇仁義而抑功利其衞道均排斥異
端而推明正統况同居於洛者俱有濟時之念開講於
湖者安知無明理之學不可以出處之迹異其見也不
可以理數之名異其議也學者何必辨其疑似哉自今
觀之仁義為體之學與遺書言仁者相表裏(同上遺又/程氏  書)
至誠直心之訓與中庸論心者同脈絡(徐積字仲車號/節孝先生從安)
(定學不復仕進其學以至誠為本初見安定頭有少偏/安定厲聲曰頭容直積因思不獨頭容直心亦要直也)
(自此不敢有邪心又/程伊川作中庸解義)不然好學一論講明性情非源流
安定之門乎則知安定之學初非捨理而言經也(伊川/初游)
(安定之門作顔子所好何學論曰天地儲精得五行之/粹者為人其本也真而靜其未發也五性具焉曰仁義)
(禮智信形旣生矣外物觸其形而動於中矣其中動而/七情出焉曰喜怒哀懼愛惡欲情旣熾而益蕩其性鑿)
(矣/)觀性觀心之序即盡心知性之㫖(康節擊壤集序以/道觀性以性觀心)
(以心觀身以身觀物治則治矣猶未離乎害也不若以/道觀道以性觀性以心觀心以身觀身以物觀物雖欲)
(相偽其可得乎心又伊川曰盡其心者我/自盡其心能知  則自然知性知天矣)動心忍性之
喻即治怒治懼之說(遺書言堯夫解它山之石可以攻/玉譬如君子與小人處為小人侵)
(陵則修省畏避動心忍性増益預防如此便道理出來/  又遺書明道先生曰治怒為難治懼亦難克己可以)
(治怒明理/可以治懼)不然天地一問極究其理非聞諸康節之論
乎則知康節之學初非外理而求數也(近思録伊川程/先生見康節邵)
(先生伊川指食桌而問曰此桌安在地上不知天地安/在何處康節為之極論其理以至六合之外伊川嘆曰)
(平生惟見周茂叔論至此又康節之子伯温所記但云/極論而不言其所論云何今按康節之書有曰天何依)
(曰依乎地曰地何附曰附乎天曰天地何所依附曰自/相依附天依形地附氣其形也有涯其氣也無涯竊恐)
(當時康節所論與伊川所聞於周/先生者亦當如此因附見之云)不特此也大易有傳
中庸有解同一經學也(伊川作易傳/及中庸解義)兔起八卦梅知乾
坤同一數學也(遺書伊川見賣兔者曰聖人見河圖洛/書畫八卦何必圖書只㸔此兔亦可作)
(八卦數便從此中可起聖人即神物之至著者耳也又/同上早梅冬至以前發方一陽未生然則發生何  其)
(榮其枯此萬物一箇隂陽升降大節也然/逐枝自有榮枯分限不齊各有一乾坤也)中堂改法之
議(語錄劉安禮云王荆公執政議法改令言者攻之甚/力明道嘗被旨中堂議事荆公方怒言者厲色待之)
(先生曰天下之事非一家私議願/公平氣以聽荆公為之愧屈云云)諸賢寛民之語同救
新法也(時行新法諸人皆求去有問康節者曰/諸賢能寛之一分則民受一分之賜)講用兵
戰陳之法(邢和叔敘明道先生事云堯舜三代之治先/生固已黙識矣至於行師用兵戰陳之法無)
(所不講習皆造其極外之夷狄情狀山川道路之/險易邊鄙防戍城寨斥堠控帶之要靡不究知)論邊
防治道之學同談兵學也(同/上)不然一則曰安定之門人
其醇厚之氣可知(聞見錄安定教人有法伊川曰凡從/安定先生學者其醇厚和易之氣望)
(之可/知也)二則曰安定之門人皆知稽古愛民(遺書安定之/門人徃徃知)
(稽古愛民矣則/於為政乎何有)一則曰康節振古之豪(見/上)二則曰康節
内聖外王之道(明道謂康節内/聖外王之道)又何嘆詠之不自己耶
則知程氏之學蓋得於安定而合於康節也噫吾道一
太極也太極之運行則為兩儀為二氣為五行吾道之
充廣則為經術為象數為理義曷嘗有二本哉然合三
君子之學而論之安定之傳其後寂寥康節之書流於
卜筮惟伊洛一派家傳人誦日月爭光蓋性命之學甚
切而理義之味甚長也是故一傳而楊龜山馬時中壽
靖康之脈於國勢綴旒之際(楊龜山墓誌金人奄至城/下太學生伏闕乞畱李綱)
(种師道執政慮其生亂引高歡事掲榜通衢且請以禮/起邦彦公言士民伏闕出於一時忠憤無足深罪李邦)
(彦首畫逃遁之策罷李綱而納誓書李鄴奉使失辭惟/金人言是聽二者國人之所同棄也宜收還榜以示慰)
(人心者逸士狀馬伸字時中崇寧初禁元祐學伊川之/門學  無幾公因張繹求見先生以非其時恐貽公累)
(公曰使伸得聞道雖死何憾况不至於死者乎靖康間/金人立張邦昌公首具書請邦昌速奉迎康王以書抵)
(銀臺司進之吏視書不稱臣辭不受公叱曰逆類吾今/日不愛一死而欲吾稱臣耶尚書省以示邦昌邦昌得)
(書氣/沮)再傳而胡安國髙閌扶紹興之業於權臣炙手之
日(胡文定公行狀安國字康侯游定夫謝顯道楊中立/皆二程髙弟公不及二程之門而三君子皆以斯文)
(之任期公謝公嘗語朱震曰胡康侯大冬嚴雪而松栢/挺然獨秀也紹興元年除中書舍人兼侍講  小厯紹)
(興二十一年禮部侍郎髙閌退居明州秦檜弟禄願與/公結姻公辭之遂致仕閌喜故程頥之學又嘗見楊時)
(每語竞日中年/勇退人甚髙之)又再傳而朱紫陽張南軒濟淳熙之治
於道學復燃之時(寳慶臣僚劄子程顥程頥張載諸賢/既講明於伊洛之間朱熹張栻吕祖)
(謙又發揮於淳熙之際朱熹行狀除提㸃江西刑獄事/奏事是行也有要之於路以正心誠意為上所厭聞戒)
(以勿言者先生曰吾平生所學只/有此四字豈可回互以欺吾君乎)則訓詁學數之傳又
未若理學之愈久愈明也愚也其於程夫子願學焉
　　　理學異同(周程張源流之學/)
周子接洙泗之統也而有不由師傳黙契道體之妙(晦/庵)
(濓溪祠堂記上接洙泗千載之統下啓河洛百世之傳/又書堂記先生不由師傳黙契道體建圖屬書根極領)
(要/)程子從濓溪之學也而有吟風弄月吾與㸃也之意
(明道先生曰自再見周茂叔後吟/風弄月以歸有吾與㸃也之意)張氏得伊洛之論也
而有盡棄所學從事於道之舉(建安游酢曰張子厚少/時自居其才謂提騎卒)
(數萬可横行匈奴視叛羌為易事耳故從之遊者多能/道邊事旣而得聞明道先生議論乃謝其徒盡棄所學)
(以從事於道其視先生雖外兄弟/之子而虚心求益懇懇如不及)嗟夫秋陽皜皜世不
復覩(孟/子)泰山巖巖遺迹不存(遺書仲尼天地也顔子和/風慶雲也孟子泰山巖巖)
(之氣/象也)道喪千載絶學誰繼更秦及漢厯晉隋唐以至于
我有宋五星聚奎實開文明之運漓者淳判者合清明
之稟得以全付人而周子出焉(晦庵江州濓/溪書堂記)上接孔孟
千載之緒下啓程張百世之傳脈絡分明而規模宏逺
矣然聞知見知如出一人源深流長百世可知及考其
議論驗其問答周子多異於洙泗之論程氏復乖於濓
溪之說而張與程又若劒佩相笑者徃徃致後學之疑
吁有是哉嘗觀通書之言(通書師第七剛善為義為直/為㫁為嚴毅為幹固惡為猛)
(為隘為強梁柔善為慈為順為㢲惡為懦弱為無㫁為/邪佞惟中也者和也中節也天下之達道也聖人之事)
(也晦菴注此以得性之正而言也然以和為中與中庸/合蓋就已發無過不及者言之如書所謂允執厥中也)
通書之言誠以擬議為言復非與中庸之說相類也(通/書)
(擬議第三十五至誠則動動則變變則化故曰擬之而/後言議之而後動擬議以成其變化晦翁注中庸易大)
(傳所指不同今合言之未詳其義或曰至誠/者實理之自然擬議者所以誠之之事也)圖之言太
極之上而加以無極非大易㫖也(易繫辭易有太極是/生兩儀太極圗云無)
(極而太極太極動而生/陽動極而靜靜而生隂)圗之言五行但於易四象以爲
水火金木而即其中而為土非與大易之論相合也(通/書)
(師第七注此章所言剛柔即易之兩儀各加善惡即易/之四象易又加倍以為八卦而此書及圗則止於四象)
(以為水火金木而即其中以為土蓋道體則一而人/之所見詳畧不同但於本體不差則並行而不悖矣)夫
周子上接洙泗之統也今著而為書畫而為圗其旨趣
之異同也如此豈書不盡言圗不盡意哉曰知周子以
時中言則達道亦可以為中(或問子思之言中和如此/而周子則曰中者和也中)
(節也天下之達道也乃舉中而合之和何以為天下大/本耶曰子思所謂中以未發言也周子所謂中以時中)
(言也學者㴠泳而别識之/其並行而不相悖可矣)知周子以誠之之事言則擬
議亦可以為誠(見/上)知無形而有理之意則信周子非論
太極之外(晦翁解太極圗曰上天之載無聲無臭實造/化之樞紐品彚之根柢也故曰無極而太極)
(非太極之外復有無極也太又語錄無極而太/極是說無形而有理所謂  極者二氣五行)知本體
不差並行不悖之理則信周子於四象之中而亦為五
行(見/上)大抵所指雖彼此而本原之不失所見雖詳畧而
體統之不紊然則濓溪何嘗不合於孔孟哉又觀遺書
之言仁也曰仁之道但以公字論之(晦翁語錄近思錄/云仁之道要之只)
(消道一公字公只是仁之理不可將/公便喚做仁公而以仁體之故為仁)其與通書德愛曰
仁之言不一也(通書誠無為幾善惡德愛曰仁/宜曰義理曰禮通曰智守曰信)易傳之
言復也曰動之端蓋以元字論之(一陽復於下乃天地/生物之心也先儒皆)
(以靜為見天地之心蓋不知動之端乃天地之心也出/伊川易傳  晦庵語錄伊川也是就動處說就元字頭)
(說復/字)其與通書利貞誠復之言不同也(通書元亨誠之/通利貞誠之復)
(晦庵曰若濓溪/就利貞上說復)夫程子親傳濓溪之學也今言仁言復
其議論之牴牾也如此豈人自為說家自為學哉曰仁
難言也愛者仁之德公者仁之理曰愛曰公皆善狀仁
者何疑焉(見/上)復亦難窮也元亨者以動言利貞者以靜
言曰動曰靜亦皆善言復者何惑焉(晦庵語錄濓溪就/坤上說就回來處)
(說如云利貞者誠之復也誠心復其不善之動而已矣/皆就歸來處說伊川就動處說如元亨利貞濓溪就利)
(貞上說復者伊川就元字頭說復字濓溪伊川之說道/理只一様非有所異只是所指地頭不同王弼之說與)
(濓溪/同)大抵體用雖異說而同其本動靜雖異論而同其
理然則伊川何嘗不合於濓溪哉至程張之言理又有
可得而論者伊川曰理也性也命也三者之異也窮理
則盡性性盡則知命矣(伊川云天命猶天道也以其用/言之謂之命命者造化之謂)
横渠則曰盡性至命如穿渠引源是二之也(伊川曰横/渠嘗譬命)
(是天窮理盡性如穿渠引源/渠與源兩物後來此說必改)伊川曰心也性也天也三
者一理也能盡心則知性知天矣(伊川曰盡其心者我/自盡其心能盡心則)
(自然知性知天矣如言窮理盡性以至於命以序/言之不得不然其實能窮理便能盡性知命也)横渠
則曰以心知天猶居京師徃長安亦二之也(伊川曰横/渠嘗論以)
(心知天猶居京師徃長安但知出西門便可到長安/此猶見兩處若要識此意只在京師便是到長安)或
混而一之或歧而二之是不亦自為矛盾乎曰混而一
之者自得學也歧而二之者為學者言之也自得之學
在諸君子則可在他人則躐等矣此横渠不敢以伊川
之說語人也其言異其㫖同是横渠又何嘗自異於伊
川哉嗟夫夫子太極也見而知者或忠恕或仁孝聞而
知者或中庸或仁義要均之傳道統均之淑人心况二
三君子發其户牖於群瞶之中演其支派於衆流之後
相佐佑而無背馳相羽翼而非遼絕學者當驗諸孔門
之學則無疑論矣愚之所惜者濓溪本得於孔孟也而
謂太極一圖傳於种穆希夷之派毋乃以虚誕待濓溪
乎(晦菴遺文跋朱震進易說謂此圗傳之陳摶种放穆/修而來而胡仁仲又以為先生非止為种穆之學者)
(此特其學之一師矣以先生之學之妙不出此圗以為/得之於人則决非种穆所及以為非其至者則先生之)
(學又何以加/於此圗哉)而晦翁得誌文考之謂先生自作而非有
所受於人者嗚呼世無晦翁之論則濓溪特种穆之學
耳(同上嘗竊疑之及得誌文考之然後知果先生自作/而非有所受於人者二公蓋未見此誌而云之耳)
程氏本學於周子也而或謂二程之講論問答見於遺
書者獨未嘗及此圗毋乃以舍學倍師疑程氏乎(張南/軒太)
(極圗說今二程之講論問答見於遺書者獨未嘗及/此圗何耶曰二程雖未及此圗然其說固多本之矣)而
南軒於圗解論之謂太極圗周先生手授二程者嗚呼
世無南軒之辯則程氏自棄濓溪之書耳(南軒太極圗/解或曰太極)
(圗周先生手授二程先生者也今二程先生之所講論/答問之見於遺書者大畧可見獨未嘗及此圗何耶以)
(為未可據及則聖人之微辭見於中庸易繫者先生固/多所發明矣而何獨秘於此耶栻應之曰二程先生所)
(不及此圗然於其說固多本之矣試詳攷之當自可見/也  蓋先生之學其妙具於太極一圗通書之言皆發)
(此圗之藴而程先生兄弟語及性命之際亦未嘗不因/其說觀通書之誠動靜理性命等章及程氏書之李仲)
(通銘程邵公志顔子好/學論等篇則可見矣)横渠本出於程氏也而闗中諸
生欲尊其師自為一家毋乃以彎弓反射待横渠乎而
龜山䟦横渠與伊川之簡特言横渠之學出於程氏故
錄此簡以示學者嗚呼世無龜山之說則横渠自為名
家耳(龜山跋横渠與伊川簡横渠之學出於程氏而闗/中諸生尊其師欲自為一家故予錄此簡以示學)
(者/)愚故曰孔孟之學得周程張子而始傳周程之學得
朱張諸君子而始信
　
　
　
　
　
　
　
　
　
　古今源流至論别集卷四
欽定四庫全書
　古今源流至論别集卷五　宋　黄履翁　撰
　　　表志上(班史之表不及遷/)
昔邵氏論班固表志之優劣謂遷作歴代史表志當著
歴代固作漢史表志不當著歴代嗚呼固之不及遷者
豈止是哉(聞見錄遷作歴代史人物表食貨等志當著/歴代之人固作漢史表志亦著歴代之史失)
(於畏/遷也)夫子長負邁世之氣登龍門探禹穴採摭異聞網
羅徃史合三千年事而㫁之於五十萬言之下措辭深
寄興遠抑揚去取自成一家如天馬駿足歩驟不凡不
肯少就於籠絡彼孟堅摹規倣矩甘寄籬下安敢望子
長之風耶夫表者興亡理亂之大略而固之表則猶譜
牒也書者制度沿革之大端而固之志則猶案牘也且
遷之諸侯年表以下以地爲主故年經而國緯所以觀
天下之大勢如髙帝五年韓信王楚英布王淮南盧綰
王燕張耳王趙彭越王梁韓王信王太原吳芮王長沙
則天下之勢異姓強而同姓未有封者也如髙帝六年
髙祖弟交王楚髙祖子淝王齊英布王淮南盧綰王燕
張敖王趙彭越王梁髙祖兄喜王代吳芮王長沙則天
下之勢異姓與同姓強弱亦略相當也髙祖功臣年表
以下以時爲主故國經而年緯所以觀一時之得失如
髙祖功臣年表髙祖功臣侯者一百四十三至文帝之
世存者一百二十五至武帝時存者七十一則時之守
先典待舊勲孰得孰失皆可知矣如惠景間侯者表建
元之後存者二國太初已後又皆國除則時之政事孰
緩孰急皆可知矣(所以封之功名所以/亡之刑名所當詳考)如建元以來侯
者表元光元朔元狩以來不以匈奴則以南粤則知時
之用兵戰功居多矣(按建元以來侯者表元光侯者四/元朔侯者二十元狩侯者十二皆)
(以匈奴封惟公孫宏以丞相封元鼎侯者十六皆以匈/奴南粤封惟如意以周後欒大以方術石慶以丞相封)
如建元以來王子侯者表元光侯者七元朔侯者一百
二十七則知時之分封侯子施行次第矣(按建元以來/王子侯者七)
(元朔侯者一百二十七元狩/侯者二十五元鼎侯者三)漢興以來將相名臣年表
以大事爲主所以觀君臣之職分如髙帝元年大事記
沛公爲漢王之南鄭還定雍而相位書蕭何守漢中御
史大夫位書周苛守滎陽髙帝九年大事記未央宫成
置酒前殿帝奉玉巵上太上皇壽曰今臣功孰與仲多
而相位書蕭何爲相國御史大夫位周昌爲趙丞相則
君臣之職分或得或失皆歴歴可見矣(史記漢興以來/將相名臣表)
彼班氏之表何如哉侯表徒列子孫世數之繁官表徒
書公卿拜罷之日是特聚諸家之譜牒耳未聞有發明
一代之意也且諸侯年表曰異姓王者曰同姓王者遷
則合而爲一正以明漢初親疎相錯之㫖固廢年經國
緯之制徒以一已之見乃以異姓同姓分而爲二則天
下大勢何觀焉(按漢史分二表異姓諸/侯王表又諸侯王表)功臣年表曰髙
祖功臣侯者曰景惠間侯者曰建元以來侯者遷則析
而爲三正以明一時行封異同之意固廢國緯年經之
制徒以卷帙重大之故乃以髙惠髙后文帝景武昭宣
元成析而爲二則當世得失何驗焉(按漢史髙惠髙后/文功臣表又景武)
(昭宣元成表/與史記異)建元以來王子侯者表㫁自建元蓋是時
始行分封之典遷意正有在也固則起於髙祖且謂聖
祖建業以廣親親殊失王子侯表之本㫖矣(按史記有/建元以來)
(王子侯者表按漢史有王子侯表自髙祖起序/云大哉聖祖建業也後嗣承序以廣親親云云)漢興以
來將相名臣表不載九卿百司蓋漢興將相權重之故
遷意正有寓也固則以將相混於列職之中且不記大
事以爲主殊失將相名臣表之本㫖矣(按史記漢興以/來将相名臣表)
(先大事記次丞相次太尉次御史大夫又按漢史百/官表上卷載百官制度沿革下卷載百官拜罷年月)此
猶可也固於諸表之外自出新意以爲古今人表意有
抑揚之深義然徐攷是書其失猶甚范武子即士㑹也
丘明之傳春秋明矣而表既書士㑹又書武子(左傳范/武子本)
(士㑹按古今人表以士/㑹列中上武子列上中)計然爲范蠡所著之書也蔡謨
之著漢書審矣而表既書范蠡又書計然(蔡謨注計然/正范蠡所著)
(之書言然其計也按古今人表以計然范蠡/爲二人又按史記以計然本范蠡之師云云)何考訂之
不精耶况表名古今不言漢人顔師古以未及言今非
也(顔師古注表云固作古今/人表名古未及今而卒)蓋西漢公卿傳及東都雲
仍猶在固爲漢人畏避閣筆亦猶張湯之後有大司空
純者固以純之故不以湯爲酷吏然則固之敢於論前
代之賢否不敢論當代人物正爲此慮遂避忌而不直
書噫作史而不直書果何取於史哉(元城曰西漢酷吏/傳班固獨恕杜張)
(何也固史有深意張湯之後至東漢猶盛有恭侯純者/歴位至大司空班固不入酷吏以純固也曰杜氏之絶)
(已乆而亦不入何也曰杜張一等人也若令湯獨入列/傳則世得以議已并貸杜周此子産立公子洩意也)
　　　表志下(班史之志不及遷/)
且封禪之書何為而作也自武帝有求仙之惑今日用
方士明日遣祠官溺心於虚無之境而不自知子長欲
救其失其首雖曰自古帝王何嘗不封禪而其贊乃云
究觀方士祠官之意子長之意婉矣(史記封/禪書)平準之書
何為而作也自武帝有征利之慾今日禁鹽鐵明日置
平準留意於錐刀之利而不自知子長欲箴其非徃徃
指言宏羊致利之由子長之言深矣(史記平/準書)其著律書
也不言律而言兵不言兵之用而言兵之偃觀其論文
帝事浩漫宏博若不相類徐而考之則知文帝之時偃
兵息民結和通使民氣歡洽陰陽恊和天地之氣亦隨
以正其知造律之本矣(律書云文帝曰兵凶器雖克所/願謂百姓逺方何今匈奴内侵)
(且結和通使云云/可謂和樂者乎)其序厯書也不言太初而言古厯不
言八十一分之術而言九百四十分之法觀其在元豐
間議造漢厯號為太初其術最驗遷書置而不取蓋古
厯之失以其朔餘太強而至於後天乃改新厯而後天
之失尤甚於古厯此遷所以不取太初日分之法其知
作厯之法矣(前律厯志武帝元封七年太中大夫公孫/卿壼遂太史令司馬遷等言厯紀廢壊宜)
(改正朔遂詔卿遂與侍郎尊大典典星射姓等議造漢/厯乃以前厯上元秦厯四千六百一十七歳至元封七)
(年得太初本星度新正以造漢家太初厯其法以律起/日律容一篇積八十一寸則一日之分也按史記厯書)
(只言古厯法九百四十分為/日法即不載太初厯云云)書天官則初言春秋星隕
而五伯代興次言漢初日蝕而諸吕作亂又次言元光
元狩蚩尤旗見而兵師四出正以警時君修德修政之
心(天官書宋襄公時星隕如雨天子微五伯代興云云/諸吕作亂日食晝昏吳楚七國作亂彗星數丈天狗)
(過梁野元光元狩蚩尤之旗畫見則半政/長天其後兵師四出太上修德其次修)書河渠則初言
夏禹治水之源流次言秦漢治渠之利害正以知歴代
水利之由(河渠/書)於禮書載禮論於樂書載樂記遷非蹈
襲舊文也漢承秦滅學之後百氏蜂起天下知有衆說
而不知有吾道知有新制而不知有古典所謂禮論樂
記之書誰其講之遷乃取而載之於書非有髙世之識
不能也彼班氏之志何如哉遷所謂天官而固更曰天
文夫兩曜之運行羣星之錯布此非關於漢之一代者
而固編於國史施於何代而不可編次果奚益乎(史通/兩曜)
(百星麗於元象非如九州萬國廢置無常故海田可變/而景緯無易古之天猶今之天也必欲刋之國史施於)
(何代不可也但史記包括所及區域綿長故書有天官/論者竟志其語班固因循復以天文作志無漢事而𨽻)
(入漢/書)遷所謂河渠而固更曰溝洫夫廣深皆四尺謂之
溝皆八尺謂之洫此非漢所治者而固徒以盡力溝洫
之說遂以表其書名實果相當乎合律於厯似也然考
之志既言元封七年十一月甲子朔旦冬至日在建星
又云星紀中牽牛初冬至夫建星在斗十三四度之間
其與牽牛初相去蓋十餘度不應若是之逺此雖漢厯
之未精而固獨無一言辨之何耶(律厯志元封七年仲/冬十一月甲子朔旦)
(冬至日建星孟康注曰建星在斗牛之間晉灼曰古厯/皆在建星建星斗星也又律厯志云星紀初斗十三度)
(中牽牛/初冬至)合禮於樂似也然攷之志禮樂之制固詳於史
記而於禮多闕而不詳長樂朝儀此漢初禮典之大者
但言其大槩而已又何耶(見本/志)易封禪曰郊祀而不載
原廟薦新之事(叔孫/通傳)宗廟迭毁之議(韋元/城傳)毋乃太簡乎
易平準曰食貨以𢎞羊均輸㒺民之術而比成周泉府
之法(食貨志贊曰易稱裒多益寡稱物平施書云懋遷/有無周有泉府之官故  羊均輸夀昌常平亦有)
(從/來)毋乃太謬乎此猶可也固於八書之外自立私見以
為地里藝文五行刑法之四志意有去取之髙識然熟
究之而亦無足取其論天子之行幸而不計里數之逺
邇邵氏議其志地里之疎(聞見錄武帝自三月出行封/禪又並海至碣石又巡遼西)
(又歴北邉又至九原五月還甘泉僅/以百日行萬八千餘里尤荒唐矣)其論儒者之學術
而至與農雜而分峙李氏譏其志藝文之陋(李清臣文/遷之自序)
(嘗分九流矣固為藝文志遂以儒者與道法隂陽名墨/雜家農家分峙而齊驅嗚呼固以為儒者求治於世而)
(已乎宜固因竇憲而/犯於非義也云云)其引書失宜者四其叙事乖禮者
五劉氏駁其志五行之錯(劉知幾史通論漢史五行志/  其錯繆者四科一引書失)
(宜二叙事乖禮三災異多濫四古學不精駁其違悞者/有十三條如文公二年不雨班氏以為文公有大致亢)
(陽之禍知幾以為求諸人事理必不然疏其引書失宜/者有四一史記左氏交錯相併二春秋史記錯亂難别)
(三屢定春秋言無定體四書名去取所記不同辨其叙/事乖理者有五一徒發首端不副證驗二虚論古語論)
(事不同三直引特論竞無他術四科條/不整尋繹難知五標舉年號詳畧無法)刑法一志既曰
大刑用甲兵則兵猶刑也而又詳於刑畧於兵一代制
度漫無所考如垓下之役孔將軍左費將軍右淮隂當
其中陽敗以誘之兩將軍從兵淮隂復乗之此兵家致
人之術羽所以敗者由此而固惟曰羽圍垓下曽不見
其所以能勝者微遷著之後人將何所考哉抑又論之
遷史固優孟堅也然功十而過一遷史亦不能無失孟
堅誠不及子長也然過十而功一孟堅亦不為無得且
三代世表誠能推百世之本支然伏羲神農黄帝為三
皇少昊顓帝髙辛唐虞為五帝遷乃首黄帝而遺羲昊
名曰五帝三王之記其失一也(見三代/世表)律書誠能推上
生之損益然遷之黄鐘九寸蓋以九寸為分以十分之
寸約之得八寸十分一而乃謂之七分一其失二也(律/書)
(云/)烏可以遷之得而不議其失哉王子侯表例不稱姓
而下卷以姓書之蓋元始以來王子行封權歸王氏特
待以異姓之法黙寓其感慨之意其可取一也(漢史王/子侯表)
(上不書姓王子侯表下乃/書姓時元始問也云云)食貨志本言財利而歴載張
湯峻文窮治之法蓋武帝欲興利源先施嚴刑而湯之
慘刻不志於刑法志於食貨正原其用刑之由其可取
二也(食貨志自公孫宏以春秋之義繩臣下取宏相張/湯以峻文決理為廷尉於是見知之法生而廢格)
(沮撓窮治/之法用矣)烏可以固之短而不取其長哉此愚紬繹二
史而詳致其辨云
　　　太元(太元學易之得失/)
太元果有得於易乎然劉歆嘲之(劉歆謂太元/可覆醤瓿)嚴尤誚
之(嚴尤謂此/書必廢)老蘇東坡又起而譏之(老泉作太元論辨/其說又東坡謂雄)
(好為艱險之辭以文淺易/之說如太元法言皆是)是其書未足論也太元果無
得於易乎然桓譚稱之(桓譚稱其/書必傳)張衡喜之(張衡稱太/元殆盡隂)
(陽之/數)溫公康節又從而推之(溫公集注太元又邵康節/觀物外篇楊雄作太元可)
(謂見天地/之心者也)是其書未可輕也愚嘗平心論之以一家之
書而強合諸家之數此雄之所以失以大易之理而參
決一已之見此雄之所以得善則存之否則去之則雄
將無辭而諸儒亦無議矣且易有彖元則有首易有爻
元則有贊易之爻有象而元之贊有測以元文而準文
言以攤瑩掜圗告而準繫辭元固求合乎易也(温公讀/元易有)
(彖元有首彖者卦辭也首者統論一首之義也易有爻/元有贊易有象元有測測所以解贊也易有文言元有)
(元元文解五德弄中首九贊文言之類也易有繫辭元/有攤瑩掜圖告五者皆推贊太元繫辭之類也易有說)
(卦元有數數者論九贊所象說卦之類也易有序卦元/有衝衝者序八十一首隂陽相對而解之序卦之類也)
(易有推卦元有錯錯者/推八十一首而說之)然易之天五配以地十元也有
五而無十(元數一六為水二七為火三/八為木四九為金五五為土)易之六畫(初二/三四)
(五/上)加以六位(九/六)元也有畫而無位(初一次二次三次四/次五次六次七次八)
(次/九)果易乎元以元文擬文言而元文不加之晬(太元以/晬準乾)
而加之中(元以中準中孚蓋以卦氣起/於中孚故以元文加之中)元以首名準卦
而或以一首或以二首(易一卦當六日七分元一首當/四日半積之故以二首當一卦)
果易乎是元亦不專合乎易也贊之初二以至于上九
則有取於洪範九疇之數一與六共宗以至于五與五
相宗則有取於洛書生成之數其為首八十一則黄鐘
之天數寓焉其為贊七百二十有九則十二辰之中數
寓焉泰中之數三十六其用三十三而虚其三則太極
凾三為一之數泰積之數始於十八終於五十四而合
於七十二此則商徴益一上生之數(前律/厯志)此猶可也六
日七分之數唐一行所深非而子雲自中至養則而效
之而未敢亂其叙(孟喜惟易去坎離震兊存六十卦使/每卦各主六日七分以當朞之日以)
(中孚為冬至用事之始六日七分而後復受之凶又唐/一行謂孟氏六日七分之卦止於占災𤯝與吉  善敗)
(之事至於觀隂陽之/變則錯亂而難行)牽牛起度之數蔡邕所力議而子
雲自中至養求而合之而欲應其度(前律厯志洛下閎/作太初厯  又按)
(元中首入牛一度周首入牛五/度至養則為斗宿二十二度)疲精竭神於占候歩推
之末噫亦勞矣自今論之夫復卦之所謂七日來復者
謂自復而至於乾自姤而至於坤皆六日爾而有隂陽
之辨極其始終則至復與姤皆七日焉是蓋天道之自
然而復卦之所以善言天道者也而孟喜乃以私意附
㑹之其說曰去坎離震兊以分主二十四氣而六十卦
之爻乃當三百六旬之數又自七分推之則其為數四
百二十分每以八十分為一日則為五日四分之一而
可以備其周天之數以中孚為冬至用事之始故六日
七分而復受之果何者而合於七日來復之義也至太
元之書始於中終於養凡八十一首以一首當四日有
半而其所主者乃三百六旬與夫四日之半又以踦羸
二贊而足其閏之數而六日七分之說興焉是固有取
於喜之說也抑不思六日七分之竒數果可合於七日
來復之義乎借曰太元以虚三起數而七日之數止於
六日七分則一日八十分之義果何義乎(易卦氣震離/坎兊四正卦)
(各守其方餘六十每卦六日則當三百六十日又以一/日分為八十分五日為四日分四分之一為二十分總)
(四百二十分分之六十卦每卦又得七分故曰六日七/分太元每首直四日半八十一首凡直三百六十四日)
(半又以踦贊諸半日又羸贊諸家/皆以為當四分之一雖温公亦然)近代之厯冬至在斗
二度其說本於戴記月令仲冬日在斗之數此亦天道
自然而月令之所以為善言天道也而洛下閎乃以淺
見揣摩之其說曰始於十一月冬至夜半甲子起牽牛
一度驗其日月如合璧五星如連珠而其數始定然自
太初以迄于今朔後天三日氣後天四日冬至之所在
差天幾三十餘度果何為而合於在斗二度之說也至
太元之書始於中而應於冬至之日以明陽氣之萌故
中首入牛一度周首入牛五度至於養則始為斗宿二
十二度是固有取於閎之說也抑不思差天於三十度
之間則四分之虧一者果能免乎借曰厯乆必差而盈
縮進退不能為千萬世之數則探端造始者果能逭其
責乎(前律厯志洛下閎作太初厯元封七年仲冬十一/月甲子朔旦冬至日在建星孟康曰建星在斗牛)
(之間云云又楊雄傳元三方九州二十七部八十一家/二百四十三表一百二十九贊分為三卷與太初厯相)
(應又温公注太元以為擬太初厯古厯四分之一在太/初為千五百三十九分之三百八十五分實於四分之)
(一増一秒不可以四分之一論也首又太元注每首之/下列二十八宿中首入牛一度周  入牛五度養首入)
(斗宿二/十三度)雖然子雲泥於諸家之數固不能無牽合之謬
子雲參於大易之學亦不可無真實之見夫子雲當莽
賢之世不事進取恬於勢利獨與嚴遵李仲元游則其
學必有據矣夫以漢之正統而象七百二十九贊之正
數以莽之閏位而取踦羸二贊之餘分此其立論關於
天地之常經古今之大義數耶理耶(馬永卿問元城先/儒注太元每首之)
(下引二十八宿何也先生曰周天二十八宿三百六十/五度四分度之一而太元七百二十九贊乃此數也永)
(卿曰七百二十九贊分而為二合三百六十四度有半/而不相應何也曰楊氏以半不可合故有踦贊羸贊應)
(周天之數漢之正統以象歳也莽之僭竊乃閏位也先/儒於踦羸之下注以為水火之閏而王莽傳所謂餘分)
(閏位者蓋為是也/噫子雲之數深矣)以斷之首而得夬卦五陽去一隂之
象以隂陽之象而明君子小人進退之義此其爲說切
於造化之妙用治道之體數耶理耶(長編慶厯七年張/揆注太元集解召)
(見延和殿今探得斷首且言惟易夬卦蓋剛/陽以決隂柔君子進小人退之象也上恱)昔韓愈讀
荀子欲合於理者存之害於理者去之有道之士於太
元亦云
　　　中說(論王通可疑者四/)
潛虚一書温公所著也而或謂非出於温公(温公行狀/墓誌不載)
(潛/虚)太極一圖周子所作也而或謂非出於周子(張南軒/太極圖)
(解或曰太極圖周先生手授二程者也今二程/之講論答問見於遺書者獨未嘗及此圖何耶)此中說
一書雖有格言而不能免後人之疑者無怪也夫自魯
鄒教息說鈴紛紛得其傳者蓋鮮諸子之没自荀楊不
能深入閫奥河汾王氏生於隋季動法吾夫子歩武質
疑問難甚矣其類魯論也遐想氣象亦徃徃如沂水泳
游時矣然所以滋後人之疑者有由也韓愈作原道篇
僅有軻死不傳與荀楊大醇小疵之說曽無一語齒及
河汾可疑者一也(中序愈不稱文/中子云云見下)房杜王魏諸人嘗游
其門皆位將相非忘乎木落糞本之義者亦不見尊其
師而立之傳此可疑者二也(中說世家門人自逺而至/河南董常太山姚義京兆)
(杜淹趙郡李靖南陽程元扶風陳威河東薛収中山賈/瓊清河房元竇鉅鹿魏徴太原温大雅潁川陳叔達咸)
(稱師北面而/受王佐之道)關子明在太和中見魏孝文距通所生之
年蓋百二三十年矣而其書乃有問禮於關生之語此
可疑者三也(錄關子明事太和末余五代祖穆公曰談/湯穆公曰足下竒材也入言于孝文詔見)
(之關又中說子嘗問禮/於  生遂退而求諸野)李德林卒於開皇十一年通纔
八歳爾而其書乃有德林請見子於長安之語此可疑
者四也(王道篇子在長安時楊素蘇夔李德林請見子/與之言歸而有憂色門人問子子曰云云德林)
(與吾言文而不及理門人曰然則何憂云云/門人退子援琴鼓蕩之什門人皆霑襟焉)夫惟事迹
之有可疑也於是世之議者始而惑繼而毁終而駁之
以為通之門人私為之増益其師說而房杜王魏之遊
其門者皆無是事焉吁有是哉(後人作駁中/說者十卷)然嘗觀中
序之論閱東郊之書而又參隋唐之史而後知王通之
學不誣而中說之書可信也且退之不及於通非遺其
人也愈方稱孟子能距楊墨而功不在禹下正推明力
排異端之功不稱之者蓋先功而後道之義(中序彼韓/愈氏力排)
(異端儒之功者也故稱孟子能距楊墨而功不在禹下/孟軻氏儒之道者也故稱顔回謂與禹稷同道愈不稱)
(文中子其先功而後道歟猶文中/子不稱孟軻道存而功在其中矣)房魏不揚其師非棄
所學也通之弟以言觸長孫無忌王氏兄弟抑而不用
陳叔達時撰隋史欲編世家而避太尉之權而不敢不
傳之者蓋閣筆避權之過(東臯答陳尚書書曰貞觀初/仲父太原府君為監察御史)
(彈侯君集事連長孫無忌太尉由是獲罪時杜淹為御/史大夫宻奏仲父直言非辜於是太尉與杜公有隙而)
(王氏兄弟皆抑而不用矣季父與陳尚書叔達相善陳/公方撰隋史季父持文中子世家與陳公編之陳公亦)
(避太尉之權藏而未出重重作書遺季父深言勤懇季/父答書其畧曰云云時魏文公對曰夫子有後矣天將)
(啓之證也儻逢明主願翼其道及仲兄出湖蘇/合杜大夫嘗於上前言其樸忠太尉聞之怒)關生之
問禮德林之請見非果可疑也特傳述者錯其歳月耳
荀卿子遊於齊居於蘭陵近世儒者亦疑其時世以為
非與齊宣王春申君相值謂劉向誤序卿事可也并以
為無卿可乎嗟夫通之為道明白正大蓋扶世立教濟
時行道之學中之為說議論問答本樂天知命窮理盡
性之書蓋孔孟氏之流派而後來諸公之逕蹊也議者
不味其言而疑其傳不信其道而惑其人世無諸老大
儒之論則河汾之學術沉没寂寥不著人間安得聲名
掀掲流傳古今哉故其在唐朝也司空圖皮日休皆尊
其學以房魏數公真其徒大書于碑以示後世而文士
又有請以王通氏陪從祀者使無其人容有是舉乎(見/唐)
(書/)其在我朝也柳仲塗宗之於前孫漢公廣之於後(中/序)
而伊洛大儒又稱為隱君子極有格言荀楊不到使無
其人容有是論乎(遺書明道曰文中子本是一隱君子/世人徃徃得其議論附㑹成書其間)
(極有格言荀/楊道不到處)噫河汾之學不幸史失其名而起或者毁
駁之議亦幸而世有公論而得諸儒辨明之力然又論
之中說一書固有述作之功而不能無侈大夸詡之言
固有羽翼之助而不能無僭擬妄誕之咎何者以董常
而比顔子以公卿問答而比孔門之諸弟以陳思王而
比季伯之遜以荀氏之二仁而比殷之三仁其通之自
處則欲與夫子而齊驅嗚呼學歩邯鄲而失邯鄲效顰
西子而失西子何通之不量力也固宜起後世紛紛之
論善乎紫陽先生之論通也雖稱其過荀楊而咎其擬
夫子雖喜其明世變而惜其闕大體誠確論也然則中
說之書豈得謂合乎中之義哉(晦庵語録中說一書都/是要學孔子論語說泰)
(伯三以天下遜他便說陳思王善遜論語說殷有三仁/他便說荀氏有二仁又以公卿大夫來相答問便比當)
(時門人弟子斤又同上王通自比孔子殊不知秦漢以/下君臣人物  兩已定云云然王通比荀楊又别於事)
(上講究得精故於世變興亡人情物態更革沿襲施用/作為先後次第都曉得只可惜不曽向上靣透一層於)
(大體處有所欠闕晦/翁晚號為紫陽先生)愚故曰楊雄作法言而言未必可
法知幾作通史而史未必皆通王通作中說而說未必
合中
　　　先天易(先天之學在心法/)
畫前元有易刪後更無詩此先天學也欲知大易之㫖
當求之先天(邵堯夫詩須信畫前元有易自從刪後更/無詩畫前有易何以見曰畫前有易其力)
(甚微然即孔子之發明者言之如神農取益取噬嗑黄/帝堯舜取渙取隨益神農黄帝堯舜時重卦未畫非畫)
(前有/易耶)身在天地後心在天地先此心法也欲知先天之
學當求之心法(陳瑩中答楊中立游定夫書康節云先/天圗心法也圖雖無文吾終日言未嘗)
(離乎是故其詩曰身在天地後心在天地先天地自我/出其餘惡足言先天之學以心為本其在經世康節之)
(餘事/耳)夫先天之易非康節之私意也十三卦之藴未畫
之前聖人已取之孔子嘗發明其旨此其源流之學耳
然是學也非求之圖而求之心非取其數而取其中中
者先天之要心者中道之主康節之所自得者在是嗚
呼天下安有心外之學哉愚嘗即其圖而玩之乾南坤
北與離上坎下之位不同也乾履大有與乾坤屯蒙之
序不同也(陳瑩中云伏羲之易乾南而坤北自乾而左/自㢲而右兊在東離為西起震終艮之序則)
(離上而坎下震東而兊西與先天之序不同矣乾/坤屯蒙之序與乾履大有大壯之序亦不同也)康節
之於易固非好為同異者蓋有先天之易有後天之易
先天之易伏羲易也後天之易文王易也文王之易聖
人旣言之矣伏羲之易聖人未之言此康節開其機而
發其藏也是圖也自太極而兩儀自兩儀而四象四象
既交而成十六事八卦相盪而為六十四卦此先天之
象也(陳瑩中書康節觀物云起震終艮一節明文王之/八卦也天地定位一節明伏羲之八卦也蓋先天)
(之學本於伏羲而備於文王其詩曰天地定位否泰反/類山澤通氣咸損見義雷風相薄恒益起意水火既射)
(既濟未濟四象既交成十六事八卦相盪為六十四卦/按先天圖乾坤與否泰艮兊與咸損震巽與恒益坎離)
(與既濟未濟常相/對是為十六卦)由一隂一陽而為二隂二陽由二隂
二陽而為四隂四陽由四而為八由八而為十六由十
六而為三十二由三十二而為六十四此先天之數也
(先天由一隂一陽而為二隂二陽由二隂二陽而為四/隂四陽由四隂四陽而為八隂八陽由八隂八陽而為)
(十六隂十六陽由十六隂十六陽而為/三十二隂三十二陽而六十四卦成矣)有變象化象有
感象應象故變象則寒暑晝夜化象則風雨露雷感象
則性情形體應象則走飛草木此象之不一也(經世書/元之元)
(日之日乾之乾元之㑹日之月乾之兊元之運日之星/乾之離元之世日之辰乾之震元之歳日之石乾之㢲)
(元之月日之土乾之坎元之日日之火乾之艮元之辰/日之水乾之坤七者皆然又天隂陽日月星辰地剛柔)
(水火土石變象寒暑晝夜化象雨風/露雷感象性情形體應象走飛草木)有徃數來數有隂
數陽數故徃數者已生之卦由左而旋來數者未生之
卦由右而轉(觀物篇數徃者順者順天而行是左旋也/皆已生之卦也知來者逆者逆天而行是)
(右轉也皆未生之卦也夫易之數/由逆而成矣此一節直講圖意)隂數者起於十二陽
數者起於三十此數之不一也(觀物篇乾陽中陽不司/變故一年止舉十二月)
(震隂中隂不可變故一日十二時不可見兊陽中隂離/隂中陽皆可變故日月之數可分是以隂數以十二起)
(陽數以三十起而常存乎三六也按經世圖元之元元/之㑹十二此隂數十二也元之運三百六十此陽數三)
(十也元之世四千三百二十此又隂數也/元之歳十二萬九千六百此又陽數也)然數之起者
不出乎中中之主者不外乎心即中而言數即心而言
中(見/上)則先天之學得矣不然於中外而求象數於心外
而觀休咎吾恐先天之圖皆陳迹經世之書為考數豈
足與論康節之學哉(陳瓘曰先天之學心法也其學在/心或於心外欲觀休咎故以皇極)
(為考數/之書耳)愚故曰不知性學不可言太極之圖(周子太極/圖隂陽一)
(太極圖晦庵釋曰隂陽異位動靜異時而皆不能離乎/太極至於所以為太極者又初無聲臭之可言是性之)
(本體然也天下豈/有性外之物哉)不知心法不可談先天之易而世之
議者且曰司馬文正與康節素善者而未嘗言及先天
或疑其學之迂(聞見錄司馬文正與康節同時/友善而未嘗有言及先天學)嗚呼康
節謙退君子也蓋不肯以平日所長求衒於人正傳温
公而不及潛虚之意何疑哉(温公行狀墓/銘不載潛虚)世之議者且
曰是圖康節得之李挺之挺之得之穆伯長伯長得之
陳希夷(陳希夷學易以數學授穆修伯長修/授李之才挺之之才授康節先生)或疑其學
之誕嗚呼希夷有道之士也故以易學流傳於後正濓
溪得希夷种穆太極圖之意何害哉(胡宏通書序周茂/叔傳太極圖於穆)
(修修傳於种放/放傳於希夷)吾觀春雷之變而知天時之徃復隂陽
之消長(邵康節問伊川曰今年/春雷何處起曰起處起)杜䳌之兆而推地氣之
去留世道之盛衰其有關於世道也如此或者至以迂
濶議之吁亦妄矣(康節歩天津橋聞杜䳌不樂客問其/故曰洛陽舊無杜䳌不一二年上用)
(南人為相天/下多事矣)
　　　援經(論儒生援經之謬/)
嘗謂漢儒有明經之功而不無泥經之失有援經之言
而不無假經之過夫聖人六經與天地並正為立民極
之地而後儒反假托以文姦援引以濟私是先王學術
反為禍天下之具也且漢自中世以來上以表章而自
任下以授受而名家朝廷之上非經不能立事縉紳之
間非經不敢建議賈捐之請勿擊朱厓王商則曰經義
何以處(本/傳)龔勝之奏王嘉公孫祿則曰君議無一所據
(王嘉/傳)一時君臣相與從事於經學之間意亦善矣如董
仲舒以元年謹始之義而勉時君之初政(董仲/舒傳)雋不疑
以蒯瞶出奔之事而辨一時之疑獄(雋不/疑傳)以此立論豈
不為聖經之幸惜其考究之不精講明之不熟徃徃以
詩書為發蒙是則可嘆也已自今觀之來歸自京我行
永乆詩雖有是言而無關於邊功也乃援之以頌陳湯
之功(陳湯傳/劉向云)何泥也乃眷西顧此維與宅詩雖有是語
初無關於郊祀也乃取之以定南北郊何鑿也(匡衡/傳)推
遯卦不效以必考課不可謂無得於易然房之法煩碎
已甚人皆能言其非豈必得推卦而知其不行乎(京房/傳)
用咨十二牧而罷刺史不可謂無得於書然刺史之法
以卑臨尊正上下相維之意豈可泥於十二牧之法而
罷之乎(何武/傳)古者夷狄來朝坐之國門之外丞相霸援
荒服之義當矣而或者乃假長發之詩而從位單于於
諸侯王之上抑何與經戾也(蕭望/之傳)古者天子之於丞相
右坐為起左與為下况於百官乎司直尊上公之說當
矣或者意慢丞相乃托尊上人之言以自文抑何背戾
之甚也(㳙勲/傳)甚者欲附姦臣則援其不語怪力亂神之
言(張禹/傳)欲行㩁酤則援其有酒酤我之文欲奪其利則
援周禮五均之法(王莽/傳)是又借聖經以為殺人之術也
雖然漢儒固有過矣而過亦不先也自左氏以賦詩之
語而定人之禍福以占易之言而論事之吉凶於是詩
流入於五際專持子午卯酉以驗人事易流入於五行
專類淫巫瞽史以決疑心推波助瀾漢儒尤甚是左氏
作俑之過也且秦繆之享晉文賦六月以見意夫六月
宣王北伐之詩也重耳何足以當之周襄之享晉文也
賦菁莪以見意夫菁莪天子養育人材之詩文公何足
以當之垂隴之役鄭伯所以享趙子也七子從鄭伯以
寵其禮趙孟請賦詩以觀其志不知伯之汰侈已盛雖
愚夫亦知其必亡豈待賦鶉奔之詩而後見哉昭元之
㑹鄭伯所以享三大夫也趙孟賦匏葉以為之倡穆叔
賦鵲巢以為之和不知死生禍福雖聖人亦歸之命而
不敢必豈必因賦詩而言不復此哉夫左氏述賦詩凡
六十有六篇而合乎專對之義者止於寗俞辭湛露彤
弓叔孫豹如辭肆夏元侯之二事焉其餘皆斷章而不
能合聖人之道也(並左/傳)如觀之為卦先王所以觀民而
設教也左氏執其說以驗陳氏之得政離之為卦先王
所以繼離照于四方也左氏衍其說以符晉侯之必敗
叔孫婼見賊於家臣是其見善之不明爾左氏取明夷
之占以附楚丘之妖怪南蒯家臣而君圖是其用心之
不臧爾左氏取黄裳之義以成惠伯之先見夫左氏述
卜筮者三十有三而有功於名教者止於南蒯之事焉
其餘皆附㑹而不能合三聖之法也(並本/傳)晉范寗謂左
氏失之誣者豈不驗歟(范寗謂左氏富而/艶其失也誣云云)嗚呼左氏親
見聖人者也且穿鑿附㑹而不合之罪以罪左氏也國
朝以經學淑人心名儒以經學扶名教未嘗不講經也
而不聞有鑿經之失未嘗不據經也而不聞有假經之
名有合乎經則施於議論之間不合乎經則不泥於章
句之末此正善詩不說之意也講月令而明奉天之事
(范祖禹講月令聖人奉天之事切於畏/天者莫如仁宗願陛下誠於奉天云云)講春秋而發尊
君之㫖(寳訓邇英閣講春秋仁宗曰春秋經旨在於奨/王室尊君道左氏詭異不若公榖之質宋綬曰)
(誠如/聖諭)其論禹貢也戒人主之貪心(孝宗時林機講禹貢/因論禹貢之書立為)
(經常之制天下樂趨而不厭常以/大禹勤儉之心為懷治效不難到)其論乾卦也而諷今
日之君道(開寳三年上召王昭素講乾至九五飛龍在/天歛容曰此文正當陛下今日之事因示諷)
(諫帝/大恱)此固合於聖經而援是以告君也若夫燔柴望秩
此王制之論也不敢附㑹其說恐滋君上封禪之侈心
矣(范祖禹講王制曰古人多因燔柴望秩之說乃/附㑹為封禪皆秦漢之侈心非古者省方之意)錫王
勇智此仲虺之誥也不敢敷陳其旨恐啓君上之黷武
之忍心矣(神宗朝吕公著講天乃錫王勇智上曰何以/獨言勇智公曰仲虺稱湯能伐夏救民故以)
(智勇言之然聖人之德當如易所謂聰明睿智神武/而不殺者時上富於春秋故公以好勇黷武為戒)是
雖不求合乎經之言而深合乎經之道豈若漢儒之陋
哉竊嘗論之周禮一書為生民立極為天下開太平此
周官之本意也至和中有以荒札緩刑之說勉其君者
(至和元年講周禮大荒大札則薄征緩刑楊安國曰所/謂緩刑者過誤之民當歳歉則赦之上曰天下皆吾赤)
(子捕而殺之/不亦甚乎)熙寧中有以布法象魏之法誣其君者(吕/惠)
(卿進講言先王之法有一年變法者如正月始和布法/象魏是也有五年一變者廵狩考制度是也上問司馬)
(公何如公曰布舊/法也何名為變)是二說也同出於周官也一則勉之
以恤刑之心一則欺之以變法之失其得失可鑒矣易
之一書貴陽而賤隂進君子而退小人此周易之要法
也皇祐中有以鼎卦覆餗之說諭其君者(皇祐三年講/鼎卦上問九)
(四之象施於人事如何楊安國曰鼎為烹飪成新之器/上承至尊下又應初上承下施任重非據故足折而覆)
(餗/)慶厯中有以需卦燕樂之說啓其君者(慶厯二年林/瑀撰周易天)
(人㑹元記其說用天子即位年月日時占所直卦以推/吉凶瑀言上即位其卦直需其象曰雲上於天需君子)
(以飲食晏樂臣願陛下頻出晏遊極水/陸珍好之美則合卦體上駭其言斥之)是二說也同出
於周易也一則戒之以用人之道一則諛之以縱慾之
非其誠僞又可見矣嗚呼可不戒哉可不戒哉
　
　古今源流至論别集卷五
欽定四庫全書
　古今源流至論别集卷六　宋　黄履翁　撰
　　　擬經(論儒生擬經之僭/)
華黍之補亡欲繼乎詩也君子不之予(晉束晳補南陔/白華華黍由庚)
(崇丘由/儀六詩)而老杜一集本以五言為體山谷謂有三百篇
之㫖(山谷讀杜工部詩如靈丹一/粒㸃鐵成金有三百篇之旨)湯征之續闕欲續乎
書也君子不之取(白居易補/湯征篇)而孔明出師一表本以表
而自名東坡嘆其與伊訓說命相表裏(東坡云孔明出/師一表與伊訓)
(說命相/表裏)大抵得聖人之意則自然暗合於道泥聖人之
言則徃徃反戾於經况國風雅頌渾厚醖藉誦之如奏
黄鐘大吕商盤周誥幽深簡古讀之如登九折峻坂儒
生學士無聖人萬分之一而欲效聖人之所為噫亦妄
矣束晳補詩俳優之戱舜耳居易續書尫巫之歩禹耳
此愚竊嘆夫後之擬經者皆侮聖人也且六經何為而
作哉蓋夫子接三代之後有典謨訓誥之文有禮樂法
度之善天地隂陽之蘊已露而未顯三綱五常之道幾
墜而未振於是刪詩定書制禮作樂繫周易作春秋聖
人蓋為天地立心為生民立極也彼王通何人哉既續
詩矣而又續書既元經矣而又易讚既禮論矣而又樂論
然曹劉沈謝之句安能合鹿鳴四牡大明關雎之㫖七
制詔志䇿議之文安能合堯典舜典禹謨伊訓之義(見/下)
達者與幾守者存義果序卦雜卦之藴乎(中說問易篇/子賛易至序)
(卦曰大哉時之相生也達者可與幾矣至/雜卦曰旁行而不流守者可與存義矣)皇始之帝晉
宋之王果奨周室尊中國之筆乎(同上子曰元經其正/名乎皇始之帝證天)
(以授之也晉宋之王近於王體於是乎未忘中國穆公/之意也齊梁陳之德行之於四夷也以明中國之有代)
(太和之力也經又魏相篇春秋抗王而尊魯其亦周/之所存乎元  抗帝而尊中國其亦天命之所歸乎)禮
之論樂之論果能推明先王政化之意乎(魏相篇董常/曰夫子以續)
(詩續書為朝廷禮論樂論為政化贊易/為司命元經為賞罰此夫子所以生也)侈然以王氏六
經自名此特效西子之顰耳通之意猶未也中說一書
酷類魯論以董常比顔子以公卿大夫比顔曽門弟而
其心則以夫子自尊通之意正如歐陽永叔自擬韓昌
黎而以梅聖俞擬孟郊也嗚呼安得後人不以六經奴
婢誚之哉(晦翁語錄問王通病處如何曰這人於用處便/曉得急欲見之於用故便要做周公底事業)
(去上書要興太平及知時勢之不可為做周公底事業/不得則急退而續詩書續元經又要做孔子底事業殊)
(不知孔子之時接乎三代有許多典謨訓誥之文有許/多禮樂法度名物度數聖人之典皆在於是取而讃述)
(方做得這家具成王通之時有甚麽典謨訓誥有甚麽/禮樂法度乃欲取漢魏之下者為之書則欲以七制命)
(議之屬為續書詩則欲取曹劉沈謝者為續詩便續得/這般詩書發明得箇甚麽道理自漢以來詔令之稍可)
(觀者不過數箇如髙帝求賢詔雖好已為不純文帝勸/農武帝薦賢䇿輪臺之悔只有此數詔畧好此外又無)
(那一篇比得典謨訓誥便求一篇如君牙冏命秦誓也/無曹劉沈謝之詩又那得一篇如鹿鳴四牡大明文王)
(關雎鵲巢亦可學為四句古詩者但多稱頌之辭言皆/過實不足取信樂又如何有雲英咸韶濩武之樂禮又)
(如何有伯夷周公制作之禮他只是急要做箇孔子又/無證佐故粧㸃幾箇人來做堯舜湯武皆經我刪定便)
(顯得我是聖人如中說一書都是要學孔子論語說泰/伯三以天下讓他便說陳思王善讓論語說殷有三仁)
(他便說荀氏有二仁又捉這幾箇公卿大夫來相答問/便比當時門人弟子正如梅聖俞說歐陽永叔他自要)
(做韓退之却將我來比孟郊王通便是如此王通/自要做箇孔夫子便胡亂把别人來為聖為賢)然僭
經之罪不特一王通也世無君子之論則蟬噪爭鳴蛙
尊自居皆得侮聖言矣子雲之太元蓋準易之象數也
易有彖元則有首易有爻元則有贊易之爻有象而元
之贊則有測(温公讀元易有彖元有首彖者卦辭也首/者統論一首之義也易有爻元有贊易有)
(象元有測測所以解易也易有文言元有/元文解五德幷中首九贊文言之類也)然易以道勝
而元以數勝是雄蔽於名而作也此後世所以有吳楚
僭王之譏焉嗚呼畫前元有易何俟雄之贅哉(邵康節/詩須信)
(畫前元有易自/從刪後更無詩)雄且不能逃君子之議則京房之卦氣
(京房以卦氣用/事候寒温風雨)元嵩之元包(後周衛元嵩作元包唐蘇/源明為之傳李江為之注)
一行之大衍(唐僧一行/作大衍厯)皆謬也屈平之騷經蓋傚詩之
比興也以香草比君子以龍鳳比忠正美人以喻時君
惡鳥以况小人(王逸序楚詞章句以騷之文依詩取興/引義譬喻以善鳥香草譬忠正以惡禽)
(臭物比讒佞取美大人以譬於君宓妃佚安以譬/賢臣蛟龍鸞鳯以託君子鴟鴞雲霓以為小人)然詩
之體尚忠厚騷之體類迫切是原蔽於怨而作也此或
者所以有異經典之誚焉(劉勰/云)嗚呼刪後更無詩何待
原之傚哉(見/上)原且不能逭後世之譏則王褒得賢之頌
(漢王褒作聖/主得賢臣頌)宗元平淮之雅(柳宗/元)皆妄也吳越之春秋
(後漢趙曄為吳越春秋其屬辭皆不與/春秋史記相似非史筆之正出隋志)楚漢之春秋(後/漢)
(班彪傳漢興定天下太中大夫陸/賈記錄時功作楚漢春秋九篇)非不求合於春秋也
然游夏髙弟且不能措一辭况諸公乎三國之尚書(史/通)
(云/)記注之尚書非不求合於書也然秦魯二篇聖人且
不得已繫於帝王之後况後世乎世儒論後之學者僭
擬聖經正如兒曹歛容危坐以效老成拜伏跪起以效
賔主言氣象大不相類也雖然聖經之名固不可擬而
所述之道獨不可學乎聖經之體固不可襲而所寓之
意獨不可求乎述性命者存乎易讀易而得性命之理
雖未必曰易謂之得於易可也詠性情者存乎詩作詩
而得性情之㫖雖未必曰詩謂之得於詩可也示直筆
者在春秋紀政事者在乎書作史而能成實錄備故事
雖未必曰書曰春秋謂之得於書春秋亦可也石介之
宋頌九篇衆謂猗那清廟之詩無以加(石介著宋頌九/篇衆論以猗那)
(清廟之詩無/以加此云云)嗚呼劉禹錫三閣四章魯直且以黍離配
之宋頌之無愧猗那也宜矣(黄山谷謂劉禹錫三/閣四章可以配黍離)尹洙
之皇雅十篇人謂堯典舜歌而下所未聞(尹洙作皇雅/十篇范文正)
(公序其文堯典舜歌而下文章之作醇醨迭變抑末揚/本去鄭復雅左右聖人之道者難之師魯從穆伯長遊)
(力為古文而師魯深/於春秋故其文謹嚴)嗚呼韓退之淮西之碑孫覺且嘆
其叙如書則皇雅之可軋舜歌也亦宜矣(後山詩話龍/圖孫學士覺)
(論文謂退之淮西/碑叙如書銘如詩)康節先天之學(邵康節明先天易其/詩曰天地定位否泰)
(反類山澤通氣咸損見義雷風相/薄恒益起意水火相射旣濟未濟)濓溪太極之圖(濓溪/作太)
(極圖論無極/而太極云云)雖未嘗規規於方州部家之體而理數暗
合於易噫孟子七篇之書不言易而君子謂其深於易
者以其所載者性命也王元之之太祖實錄其事直書
(王禹偁修太祖實錄直言其事執/政以禹偁輕重其間出知黄州)曽子固之兩朝國史
必主仁義(曽鞏修兩朝國史所為文開合馳騁應/用不窮然言近旨逺其歸必主於仁義)雖未
嘗屑屑於編年之法而褒貶實得於春秋噫子長易編
年而為紀傳表書君子謂其合於春秋者以其所書者
實錄也(史記如不表吳者或/謂春秋外夷狄之意)世之議者且曰司馬所著
潛虚之書毋乃蹈太元之轍乎曰此未必出公之手也
吾觀傳公之行者不聞一語及於潛虚其意可見矣(温/公)
(行状墓銘/不載潛虚)世之議者又曰朱氏所補大學致知格物之
章毋乃效補詩之尤乎曰此亦知先生之已說者吾觀
章句之序自謂以程氏之說輯之以俟後之君子其意
亦不敢自專矣(見太學/章句序)噫曽經聖人手議論安得到後
之學者妄為僭經之舉盍以是自訟云
　　　明經(唐本朝亦能得人/)
三十老明經五十少進士此唐人之謡也(唐人言進士/盛於貞觀永)
(徽之際不由此選終不為重則曰白衣公卿又曰/二品白衫其艱難則曰三十老明經五十少進士)焚香
禮進士撤幕待經生此我朝之詩也(編年仁宗謹於選/士皇祐五年廷試)
(焚香祝之曰愿得忠孝状元洎唱名則鄭/獬也時有詩曰焚香禮進士撤幕待經生)夫以詩謡觀
之則明經之科亦輕於進士矣噫有由矣蓋唐之試明
經者但取絶句(楊綰奏有司帖試明經不知大/義乃取年頭月尾孤經絶句)我朝之
試明經者專取記誦(天聖八年晏殊言近明經並試試/䇿問參其所習以校材識今專取)
(記誦請試䇿/後議以上)夫惟取絶句專記誦所以起人厭薄之意
使講明先王之義理紬繹諸儒之議論明於理體為郷
所稱如唐人之詔(髙祖詔諸州明於理性為郷里/稱者縣考州覆歳隨方物入貢)經學
優深可以為師如國朝之科(太宗國初有經學/優深可以為師科)亦何遜
於進士哉雖然是科之設唐與國朝未嘗不重而得人
亦未嘗不盛也唐之設科有五經有二經有學究一經
有三禮有三傳(唐選舉志明經之科有五經有三經有/二經有學究一經有三禮有三史有史)
(科此歳舉/之常選也)此選舉之條也國朝之設科有三禮(薛顔字/彦回少)
(以三禮/取第)有三經(太平興國四年詔曰明法於諸科之中/功績最小學究併三經之業精習稍艱)
(自詩書易只習/一經仍併明法)有二經(雍熙三年書易併為一經/明經亦復令兼置二經)有名
曰經學優深(見/上)有名曰經明行修(真宗祥符二年試服/勤詞學經明行修張)
(師德等又元年試舉/人張觀以下及第)此科舉之目也及考唐制誥三家
傳儀禮出身者不任散官其崇尚之意甚隆矣(唐選舉/志楊綰)
(云云因詔以三家傳儀/禮出身者不任散官)入觀國朝嘗試經明行修舉人
以經義精奥至上煩御筆親選考官以授其義其選取
之意尤厚矣(真宗嘗試經明行修舉人召考試官諭以/去歳所試義自多不便王旦曰蓋經義實)
(取精奥注疏文字亦與廟諱同者故出義頗艱因/出兩制三館官簿義釋考官親選以御筆記之)夫待
之不薄選之不輕而洪儒實學亦彬彬於是科之内是
故顔孔之訓五經(貞觀間孔頴達與顔師古撰五經/義訓凡百餘篇詔改為正義云)德
明之著音義(陸德明著/六經釋音)治易則康子元(本/傳)議禮則元行
冲(本/傳)談春秋則蓋文達(並本/傳)舉周禮刪定郊祀者禇無
量也舉詩禮以對祈穀祀者王仲丘也(並本/傳)他如狄仁
傑許孟容徐有功皆挺然於明經之舉(本傳狄仁傑舉/明經許孟容擢)
(進士第又第明經徐/有功以學行舉明經)則明經何負於唐哉崔頥正則以
明經進士(太宗時崔頥正與弟/偓佺舉進士明經)孔維則以九經及第(事/畧)
(孔維字為則以九經及/第國子周禮禮記博士)聶崇義薛顔舉於三禮之選(聶/崇)
(義少舉三禮明禮學通經旨又薛/顔字彦回三禮及第為嘉州司户)張師德張觀出於經
明行修之科(見/上)辨析經疑講明易卦則如馮原之擢五
經(馮原字伯宗崔頥正孫奭授以五經大義舉進士為/江隂尉㑹詔擇明經補學官謝泌領餘諾之因問以)
(疑義輙辨析遂以為國子監直講/真宗講泰卦上恱除龍圖直閣)先列注疏後斷已意
則如劉道原之應大義(皇祐初詔能講解經義者别奏/名趙周翰問春秋禮記大義劉)
(恕道原年十八所對最詳先具注疏次引/諸儒異說末以已意斷之主司擢為第一)則明經何慊
於我朝哉愚之所憾者唐人外有尊經之名而不知尊
聖人之道聖經雜於釋老故髙祖釋奠浮屠惠乗道士
劉進喜乃得與徐文達陸德明同講(髙祖已釋奠召博/士徐文達浮屠惠)
(乗道士劉進喜各講經德明隨方立義徧析其/要帝大喜曰三人者誠辨然德明所舉輙蔽)髙宗已
數召李元植與方士浮屠講經(本/傳)甚至明經一科且雜
試以老子之學人主好尚如此則士之通經無怪其所
學之不純矣祝欽明之五經掃地(本傳欽明擢明經作/八風舞盧藏用曰是)
(舉五經/掃地矣)元㣲之之阿附匪人(元稹字㣲之十五擢明經/判入等後與中人交已相)
(裴/度)所學安在耶若我朝以經學立民極以吾道扶世教
或專於明經或合於進士雖沿革不常而尊重聖道之
意千載一日也(熙寧四年除聲律專意經義罷明經及/諸科立意舉新制曰進士罷詩賦名占)
(詩書易禮記周禮二經至元祐/禮部言經義詩賦名試進士)是以經學一唱靡然化
之經義名齋學者雲集有如胡安定(胡安定有經義/齋有治事齋)經
術傳授學者數百有如蔡端明(蔡襄知福州時閩士專/詩賦應科舉公得周希)
(孟以經術傳授學/者至數百人云云)孫明復唱於平陽(太山先生孫明復/乃晉州平陽人)
石守道振於兖州(石介字守/道兖州人)濓溪講於㫪陵(周茂叔濓/溪先生九)
(江/人)二程鳴於伊洛(程明道先生伊川先/生洛中學者皆尊之)張子明於關中
(張載字子厚關/中皆尊其學)莫不以性命道德為依據以仁義禮樂
為宗主至今學者皆知有正心誠意格物致知之學諸
先生之力多矣豈非我朝作成崇重之效歟愚故併及
之
　　　武舉(論武舉設科之由/)
自周人以射御賔興已有用武取士之意然未有其名
爾(大司/徒)至漢人以兵法召募遂有用武取士之名然未
有其科爾(成帝元延元年詔舉/明兵法有大慮者)及唐人又别立一科謂
之武舉而進士武舉始為二焉(唐武后長安二年始立/武舉之科至睿宗則其)
(法始行元/宗増置)嘗觀成周之時士之在庠序之間嘗從事於
射矣有賔客之事則以射有祭祀之事則以射别士之
行同從偶則以射平時以此為教養之術三歳以此為
賔興之地大者居則為六卿之官出則為六卿之将次
者入則為比閭族黨之師行則皆卒兩師旅之帥是時
也㴠養於庠序之時選舉於郷閭之日特未嘗明言用
武以取士也故曰未有其名爾漢至武帝以良家子而
立選(漢武帝選六郡良/家子以為羽林士)成帝以知名而召募(成帝元延/年詔北邉)
(二十二郡舉猛勇/知兵者各一人)有詔舉明曉戰陣(後漢安帝詔舉/明曉軍法之士)有
詔舉武猛堪任(安帝建元之間又/有武猛堪任之舉)有詔舉明戰陣之畧
詣公車(靈帝元和間又舉有/戰陣之畧者詣公車)有詔舉猛勇才略之人皆
名聞(西晉武帝詔曰吳㑹未平宜得猛士以濟武功其/普告州郡有勇猛秀異才力傑出者皆名聞兖州)
(馬隆材堪為良將帝以為司馬督涼州刺史楊傾失羌/戎之和隆陳必敗俄而傾沒於敵河西斷絶以隆為武)
(威太守隆募能引弓四鈞弩九/石者得三千五百人終平秦涼)是名二三人皆知之甘
延壽伸威外國號為賢将趙充國坐困西羌輝映麟閣
(本/傳)甘趙本以良家子應選也馬隆偏廂制車深入力戰
秦涼削平功名第一隆本以勇猛應募也是時也示之
以威武之名作之以功名之心尚未聞設科以取士也
故曰未聞其科耳唐自開國諸将老死殆盡邉陲宿衛
空虚乏使遂更翹關負重之選而所得皆姦悍無賴之
流故其弊也坐廟堂仕州縣者以執兵為恥守邉疆入
宿衛者不識一丁字猶幸懲其前弊更立新制開元増
置軍謀宏逺堪任將帥之科(開元大備舊制每歳孟春/如明經進士之法行郷飲)
(酒之禮送于兵部其校試之職則掌射員外其試用之/法則自凡上有馬射有馬鎗有歩射有穿禮有翹關有)
(負重與大身材言語之選大抵/手射之科惟所中多者為第)天寶増置明孫吳法之
科當時所取之士不為無補於國家故開元一舉而得
裴端復天寶再舉而得郭子儀裴之事業固未多見而
子儀當版蕩之秋禄山思明繼踵爲亂吐蕃回紇輕視
中國唐祀幾絶而復續者皆子儀剪滅定撫之功是賴
(出本/傳)是時也進士則取文辭武舉則取勇智故曰進士
武舉始兩立者是也五季之末諸將大抵多務鬭力強
弓勁弩以徹堅中的為竒利刀長槊以回鋒挫銳為功
而古今成敗隂謀竒計了莫識為何等事直姦悍之匹
夫耳藝祖思移其習以収其效於是盡敕諸将讀書史
閱義理而復設武舉之科申敕諸道解送此武科之始
設也(要覽太祖開寶元年太祖令諸道解武舉者/命李昉扈蒙試問所習之業皆無乃罷之)自後
真宗有軍謀深逺武藝絶倫之科咸平制也(咸平三年/真宗北征)
(趙安仁上言當今有至要者五其三求軍謀合武舉已/議復行其軍謀深逺武藝絶倫伏望復唐室故事復開)
(此/選)至景德初更詔兩制三館復詳定武舉條貫焉仁宗
有歩射馬射策試之法天聖制也(天聖七年置武舉應三/班院使人文武子弟實)
(有軍謀武藝許詣兵部投牒取應先投軍機䇿論三卷/每卷三道召人保委先試歩射一石弓力馬射七斗弓)
(力問䇿一道合/格即引見召試)至寶元間復詔兵部試武舉以䇿論定
去留以弓馬定髙下焉(聖政/編年)夫我真宗仁宗之留意是
科者豈徒徇虚名亡實用哉蓋自當時太平全盛之後
應制科者樂為賢良方正而恥為将帥邉寄之名(天聖/七年)
(置制科其名曰賢良方正直言極諫科博通典墳明於/教化科才識兼茂明於體用科詳明典吏可使從政科)
(識洞韜畧運籌決勝科軍謀宏逺材堪邉/寄科凡以得京朝官之被舉及應選者)應武舉者徒
知蹶張馳射而不知有智謀韜略之秘(富弼獻閲将議/於景祐曰今選)
(将之道或列制科或設武舉其應制科者必樂為賢良/方正恥為将帥而應武舉者蹶張馳射擠於卒伍所得)
(皆妄庸鄙淺蓋今重/文雅以輕武節也)於是旣取武藝又取軍謀既考騎
射又考䇿試而異人傑士徃徃間出於是科之下是故
景德設科之初髙志寧出焉天聖改紀申命之後令狐
挺出焉方元昊之未發也志寧請兵欲覆其巢穴謀不
獲售元昊因以背逆何料敵之精耶韓琦謂志寧可比
淮隂其美之深矣方智髙之梗化也挺教狄青以蕃落
騎擣其虚青果取勝何知兵之熟耶畢仲游謂挺觀敵
制變籌度萬里外猶矢破的當其稱之極矣二人雖未
中選不盡其用然平日閑習是科非但區區於鞍馬弓
矢之末也(長/編)雖然今日有武學養之於未用之初有武
舉擢之於將用之日其法誠善矣然復能意氣以感召
之精神以招徠之或出於大臣之論薦或選於世家之
傳習又出於是科之外可也昔蘇洵謂弓馬䇿試未盡
可使兩制舉所聞方略弓馬勇而有謀者待以不次之
任(蘇老泉文請為新制以革其弊弓馬不過麄才䇿試/亦為無用可使兩制舉所聞弓馬勇而有謀者待以)
(不次/之任)范文正亦謂今可於忠孝之門挾智勇之器堪将
材者宻授兵畧試邉任一朝用之不甚顛沛(范文正公/曰将門出)
(将古有言焉今可於忠孝之門挾智勇之器堪将材者/宻授兵畧試邉任其議山水之向背厯星霜之艱難宜)
(用之不/至顛沛)今於有司程度之外復為一術以籠絡天下不
羈之士則出是科者可以為郭子儀不出是科者亦不
失為韓淮隂而天下無遺材矣
　　　宏詞(唐本朝設科得人/)
唐人嘗行是科矣而韓昌黎謂古之豪傑必慚是選(韓/答)
(崔立之書僕聞禮部有以博學宏詞選者人尤謂之才/退因取所試讀之乃類於俳優者之辭顔忸怩而心不)
(寧者/數月)國朝亦行是科矣而楊龜山謂古人得已似不如
此(龜山云試宏詞乃是以文字/自售古人得已似不如此)嗟夫設科本得士而反
以累士又果何取哉然自郷舉里選之法壞士之抱寸
長挾一藝者其肯與草木俱腐不得不奮於科目之中
况潤色皇猷黼黻王言非老於文墨者誰能任之此唐
人因隋國朝因唐於科舉之外而設是科未可執二公
之說以議詞學也愚請先論沿革之制而後及於得人
之盛則亦無負於人國家矣夫宏詞之創於隋盛於唐
見於志選舉之詳固不必論若我朝始於何時哉蓋國
初有宏詞㧞萃科(陳彭年言流内銓選人/許應宏詞㧞萃科云云)有服勤詞學
科(丁度程琳皆中/服勤詞學科)或者此其兆歟夫是科之復蓋起於
紹聖罷詩賦之時也于時議臣建言採唐人宏麗秀異
之目而謂詞賦旣罷求天下應用之文故特復此科焉
(神宗十三年髙冏白神宗以經術造士遂罷詩賦又慮/不足以盡人才乃設詞學一科試以雜文  又餘見長)
(編紹聖/三年)其目有記序箴銘有表章露布有檄書戒頌每
歳必試而所試特四題爾至於大觀四年則以紹聖為
未備而改為詞學兼茂(建中靖國元年應試中宏詞人/不拘有無考任並除學官大觀)
(間謂之詞學兼茂紹/興初謂之博學宏詞)紹興之二年則又以大觀為未備
而改為博學宏詞其除去檄書而増入制誥者大觀之
法也其再復檄書而演為六題者紹興之法也雖然此
沿革之制也自唐以至今日其人材彬彬相望蓋為是
科之榮爾且論諫仁義其篇數百搜次成敗其種五十
規諫可尚也(唐陸贄傳中博學宏詞又贊曰贄論諫數/百篇譏陳時病皆本仁義  李絳傳擢進)
(士宏詞又云詔絳搜次君臣成敗/五十種為列屏帳便坐帝乃閱視)䇿勲淮蔡強藩屏氣
收功兩河唐室中興事業可嘉也(裴度傳以宏詞補校/書郎又云時討蔡數)
(不利度親身督戰縛元濟以歸賢杜黄裳傳中宏詞又/云黄裳言王者之道在修己任  而已帝納之由是平)
(夏剪齊滅蔡復兩/河自黄裳啓之)文塲弄權深摧其鋒回紇恃功力沮
其氣其志節髙矣(鄭絪傳擢進士宏詞竇文場詩功隂/諷宰相進擬如統軍比絪當作制奏)
(罷統軍用麻廷蕭昕傳再中博學宏詞科大厯中持節/使回紇恃功  責昕昕曰云云回紇大慚因厚禮遣使)
(者約/和)典司文衡無卑弱氣掌直制誥有典誥風其文學
純矣(髙錯傳連中進士宏詞科開成元年權知貢舉帝/曰比年文章卑弱今所尚差勝於前鄭覃曰陛下)
(矯革文弊以正頽俗而錯乃能為陛下得人風崔/元翰傳舉宏詞知制誥其文粹温厚有典雅)噫得
人如唐之數子亦何有於昌黎必慚是選之說哉論事
不及已之私則有丁度(事畧丁度祥符四年中服勤詞/學科侍從十五年數論天下事)
(未嘗及/其私)事君不發人之私則有李熙靖(長通鑑/云云)何正大
也程琳則不屈於繼明(祥符四年程琳登服勤詞學/科持重不撓不屈於李繼明)譚
世勣則不附於蔡京(事/實)何剛方也段少連伏閣於明道
(明道/二年)晁詠之上書於元符(晁詠之少有異才蘇軾/曰此奇才也後舉宏詞)何鯁
介也噫得人如我朝之諸公亦何有於龜山古人得已
之論哉或者又曰王涯劉禹錫本博學宏詞也而阿附
匪人君子羞之(王涯劉禹錫應中博學宏詞/科涯附李訓禹錫附王叔文)秦檜本辭
學兼茂也而姦謀誤國後世有憾焉(宣和/五年)若是適為詞
科之累而又何足尚者嗟夫舉秀才不知書舉孝亷濁
如泥自古皆不免有此然不可以一髽而譏百冠也然
嘗論之有宏詞之名者必其有宏詞之實夫穿貫古今
網羅散失其學如此而後謂之博閎中肆外矢口成章
其詞如此而後謂之宏上之艱其選者所以重其選也
下之疑其薄者毋乃自處於薄乎學問無窮文章無盡
科目不可以茍得爵禄不可以濫取是必思若湧泉如
蘇頲(蘇頲傳元宗平内難書命填委頲所占授輕/重無少差李嶠曰舍人思若湧泉吾所不及)氣備
中和如許景先(許景先傳辭旨豐/美得中和之氣)援準古誼如解事舍
人(齊幹傳論議及詔誥皆/援準古誼號解事舍人)文章顯名如燕許手筆(蘇頲/傳頲)
(與張說以文章顯號望畧/等故時號燕許大手筆)然後可以展詔誥必敷奏機
辯如新豐布衣(馬周傳周入關舍新豐/逆旅又曰周敷奏機辯)通達國體如洛
陽年少(前漢賈誼贊通達國體又/本傳洛陽之人年少初學)以論議則郎顗之於
災異(郎顗傳順帝時災異屢見/公車召顗乃詣闕拜章)以薦賢則孔融之稱一
鶚(禰衡傳孔融上疏薦之/曰鷙鳥累百不如一鶚)然後可以為章表揚清激濁
褒善貶惡莫大乎誥誡觀夫寧慰父老之心明諭天子之
意則得體焉(選司馬相如諭/蜀父老文云云)運幕府之機奏武功之捷
者莫大乎露布觀夫馬上占辭敏若宿成則有法焉(唐/薛)
(攸傳/云云)條陳利害警肅邇遐莫大乎檄書觀夫千里論事
若對面語則中度焉(房元齡傳居府出入十年軍符府/檄駐馬即辦髙祖曰若人每謂吾)
(兒陳事千里/外猶對面語)託當時之事實垂銘鏤以無窮者莫如銘
必若華山之作髙標赫世半壁飛雨之辭可誦也補衮
職之將闕防機微於未然莫如箴必若口戒之作室本
無暗垣之有耳之言可佩也翼乎如鴻毛遇順風沛乎
如巨魚縱大壑斯可以言頌襟三江而帶五湖控蠻荆
而引甌越斯可以言記李商隱所謂皇王之道盡識聖
賢之文盡知然後可以為博學宏詞
　　　堂除(唐國朝沿革之由/)
自銓曹之弊滋而堂除之法始立自叙遷之意拘而堂
除之權始重又其後也堂闕稍正而堂除之事簡堂簿
復創而堂除之事繁此先後沿革之由也嘗試考之蓋
東漢權歸臺閣不任三公而尚書之選所由出(仲長統/傳光武)
(恐權臣之竊命雖/置三公事歸臺閣)晉宋而下沿襲舊制晉以山濤為吏
部尚書中外品員多所啓擬(晉山濤為吏部尚書居選/部十餘年每官闕輙啓擬)
(中外品員多由之濤所奏甄/别人物各為題號山公啓事)宋以蔡擴為吏部尚書黄
散以下悉以付之擴猶以為失職而不拜(宋蔡廓為吏/部尚書廓至)
(謂左丞傅隆曰選皆出我乎隆言之執政徐羨之曰黄/散以下專以相委過此則與衆參之廓聞之曰我不能)
(為徐羨之書紙尾遂不就案黄紙錄事/尚書與吏部尚書連名故云書紙尾)則吏部之職上
自卿大夫下自州縣之吏無所不總而宰相尚不肯於
除吏至唐中葉吏部無所黜陟而後宰相得以任除用
之責有敕受有旨受敕受者五品以上宰臣奏議而除
拜之旨受者六品以下吏部得銓材授之開元初起居
遺補及御史等官皆以旨受而列於選曹四年乃敕貟
外郎御史并餘供奉官皆以敕受而不在吏部(通鑑德/宗記陸)
(贄請令臺省長官各舉其屬署其名於詔書異日考其/殿最并以升降舉者五日詔行贄議未幾或言於上曰)
(諸司所舉皆有情故或受貨賄不得實才上宻喻贄自/今改除卿宜自擇勿任諸司贄上奏其畧曰國朝五品)
(以上制敕命之蓋宰相商議奏可者也六品以下則旨/受蓋吏部銓材書職詔旨蓋聞而不可否者也開元中)
(起居遺補御史等並列其選曹其後倖臣/專朝舍僉議而重已權廢公舉而行私意)宰相總其大
而吏部任其小此堂除之法始立也五代之際文武諸
臣考滿則遷叙遷之法遂為弊政我藝祖欲革其習故
舉而委之大臣俾之進退百官總理衆職(政要故事文/武常參官名)
(以事著於月限考滿則遷太祖籍名責實非有/勞者未嘗遷秩自是歳滿叙遷之法頗不復常)自卿監
而下號寄禄官至中散大夫始由堂除而吏部不敢專
自元士而下合從常調者悉歸銓綜而中書不可侵(政/和)
(三年吕頥浩奏祖宗故事除監司知州及舊格堂除通/判外如監司屬官鹽場坑冶錢監等闕一切撥還吏部)
(自監察御史省郎以上及祕書省官書局諌議編修官/堂除外始寺監丞法寺官外路學官亦令吏部注擬士)
(人旣有入仕之路/則自知亷恥矣)惟銓曹不得堂除之次故吏部之法
嚴惟中書不可侵吏部之權故廟堂之權重吕端方拜
平章而太宗勉以進賢為稱職(寶訓至道元年四月吕/端拜平章事太宗曰廟)
(堂之上固無虚授但能進賢/退不肖便為稱職卿宜勉之)馮拯訟尚書除授不公而
㓂萊公因而罷政(事畧/本傳)天子嚴其法大臣嚴其選此堂
除之權始重也元豐間肇新官制首欲革一時冗濫之
弊乃詔有司俾造選格凡部闕之在堂者稍歸正于銓
衡一時士論號為至公(蘇頌行状神宗謂三代至漢未/嘗有文武之制蘇頌言唐吏部)
(有三銓之法分品秩掌選事今若文武一歸吏部莫若/分左右曹以掌兩選從之於是吏部有四銓之法文臣)
(之升朝者尚書左選掌之自初任幕職州縣官侍郎右/選掌之武官之升朝者有尚書右選掌之自副尉至從)
(義侍郎左/選掌之)元祐初年韓縝在政府復罷選格請取繁劇
之地六十餘闕竟歸中書而御史王陶力詆其不可正
所以止覬倖而尊廟堂當是時堂除之事稍簡矣(長/編)崇
觀間始創堂除之簿以籍其歲月注其考任述其初過
立法以防之廟堂失論道之體而除授日冗士夫艱仕
進之路而奔競日長政和三年吕頥浩言近世堂除多
侵注擬士人失職望下吏部正所以養亷恥而尊廟堂
當是時堂除之事益繁矣(政和三年吕頥浩奏祖宗時/内外差遣並付審官院流内)
(銓堂窠窠闕不多士大夫自有調官之路故奔競風息/近世堂除多侵注擬士人失職亷恥道喪望下吏部考)
(矣/)雖然此法也蓋廟堂乃官人之源堂除非用法之地
茍較量銖尺謹守程度自可付之有司則奚取於道揆
故田蚡薦人起家至二千石(田蚡傳薦人起家至二千/石武帝曰君薦吏未吾亦)
(欲除/吏)李吉甫㧞士引用凡三十人(李吉甫始執政以情/謂裴垍曰此日人物)
(吾之不及知且宰相職當進賢任能君精鑒為我言之/垍即簡求疏三十許人吉甫㝷以薦于朝天下稱得人)
未足多道而後世以為美談者以大臣職業所當然也
太宗謂宰相曰中書職任進賢退不肖卿在中書何由
盡知他人舉薦各以類進卿更審詳可否大哉帝王之
言真知任輔相之體矣(寶訓太宗謂宰相曰中書職任/進賢退不肖但一郡一邑得良)
(吏即民受其賜卿在中書何由盡知中外官吏賢否/他人舉薦各以類進卿更審詳可否亦致理之道也)㓂
準為相每用人材有持例簿以進者準曰宰相用人是
安有例懿哉先民之言真能得輔相之體矣(章聖嘗謂/兩府擇一)
(人為馬歩指揮使吏以例簿進公叱曰/朝廷用一牙官尚須檢例安用我輩哉)且寅亮天工非
賢罔乂坐居廟堂進退百官然終無意必則好惡正心
無適莫則取舍公藏用貴宻而下情貴孚多門貴塞而
公道貴廣惟清心以照羣動惟虚已以納萬類惟誠則
維明定則應則以之官使庶工總理衆務如鑑之明水
之清衆影畢陳而萬象俱見矣張師德以兩造王旦之
門是以緩其遷(王文正公旦傳張師德兩詣王旦相公/門不得見公語向文簡曰師德名家子)
(有士行不意兩及吾門状元及第榮進素定但當/靜以待之若復奔競使無階而進者當何如也)劉安
世以不通温公之書是以驟其用(温公薦劉安世充館/職因謂曰知所以相)
(薦乎安世曰獲與公遊舊矣曰非也光居閑足下/時節問訊不絶位政府足下獨無書此所以薦也)吕蒙
正之薦夷簡而不以為私(吕蒙正為相致仕真宗問諸/子孰可用公曰臣子不足用)
(有姪夷簡/宰相材也)夷簡之擢仲淹而不以為嫌(吕夷簡景祐執/政范仲淹屢攻)
(之落職知饒州後夷簡復入相言於仁宗曰仲淹賢者/豈可但除舊職仲淹謝曰向以公事忤相公不謂相公)
(乃爾夷簡曰夷簡豈/復以舊事為念耶)抑揚升黜惟合公道此輔相之體
也嗟夫堂除之說天子託大臣以選擇人材無資格之
拘無關鍵之限所恃公心之取予耳薦賢自任力求報
國對客來訪隨錄嚢中(吕蒙/正)庶毋負大臣之責然而沓
來踵至相禪於無窮寡亷鮮恥舉期於必得大言未必
底績虚譽每多誤人䛕佞類忠鯁亮似激異論工於先
入邪說易於抵㠊故陳篇獻記適以長奔競之風乗權
藉勢無非為僥倖之舉宰邑無聞競圖院轄分教将終
希望掌故中書之地不知崇嚴而一命以上皆得以納
約於賔吏卑陬罄折語言周遭殊無愛君憂國之忠而
動有干榮嗜進之請噫可嘆也雖然以先輩而處已以
報國而存心旌恬退則躁求者知恥擢重厚則浮薄者
自退才可用也而親讎之不問德可采也而資叙之不
拘則東閣之開何患無董汲之賢哉
　　　吏部(論古今任人/)
選部之設尚矣尚書之有選部則始於漢(後漢百官志/成帝初置尚)
(書有尚書侍曹主公卿事後漢改/為吏曹主選舉祠祀後又為選部)尚書而為吏部則始
於魏(通鑑魏改選部為/吏部主選事云云)吏部之有侍郎則始於隋(同上/隋吏)
(部尚書一人正二品/侍郎二人正三品)此設官之由也縣令以上始赴尚
書則漢吏部之職(前漢張敞傳膠東吏追捕有功/上名尚書調補縣令者數十人)黄散
以下悉委之選則宋吏部之職(通鑑宋營陽王紀蔡廓/為吏部尚書廓謂傅亮)
(曰選事悉以見付亮以語尚書徐/羨之羨之曰黄散以下悉以委之)諫員臺屬皆以㫖敕
則唐開元以前吏部之職(同上德宗紀陸贄奏曰國朝/五品以上制敕命之蓋宰相)
(商議奏可否也六品以下/則旨受蓋吏部銓材授職)此除吏之由也然以厯代論
之則銓綜之法莫宻於唐亦莫疎於唐蓋綱維所繫不
過兩端一曰試法二曰集法試以訂其實集以限其來
也已集而試察其書判旣集而銓察其身言此試法也
(唐選舉志選人之法有四一曰身體貌豐偉二曰言言/辭辯正三曰書楷法遒美四曰判文理優長五品以上)
(及臺省官皆三考餘四考五品以上始/集而試觀其書判已試而銓察其身言)期以十月畢以
三月此集法也(同上貞觀二年侍郎劉林甫言隋制以/十一月為選始至春乃畢今選者衆請)
(四時至十九年馬周以四時為/勞乃復以十月為選至三月畢)始者制度方新人情未
玩觀德考行雖未見其平生諮事考言猶可見其梗槩
及夫仕者既衆入流益蕃偽主符誥以為官接承他姓
而應調旁坐而假手詭貫而冐名雖差逓選期繁設等
級開紏告之令増譴犯之科較藝至用糊名命題時引
僻事防禁雖具弊端益滋而試法壞矣(同/上)始者兵革方
休人不樂仕至符移以速其集續食以資其行留放以
時注擬斯速故應選者暫集而遐邇無聚糧之費合退
者歸而長安無索米之勞自後集法不常或四時擬注
或三年一集真偽易於混淆文牘不可尋勘十年不入
官員闕莫之補而集法壞矣(同上乾元後天下兵興率/三年一補吏員稽壅則案)
(牘叢淆偽冐蒙真吏緣為奸廢置無綱/至十年不被調者散員或累嵗不舉)裴光庭作循資
格以矯試法之弊陸宣公立計闕例以救集法之偏然
而躡級限年賢愚一槩於是有四十而從仕六十而未
離一尉者也方試法未壞尚可因是以求才及其壞也
一切用資格矣(裴光庭為吏部尚書始作循資格而賢/愚一槩必與格合乃得銓授限年躡級)
(不得踰越於是乆淹不收使之謂之聖書及光庭卒蕭/嵩以為非求才之方奏罷之乃下詔曰凡人年三十而)
(出身四十乃得而從事更造格以分寸為差若循新格/則六十年未離一尉自今選人才業優異有操行及逺)
(郡下僚名迹稍著者考吏部/隨材甄擢之  又見選舉志)然唐人銓選不實則除名
(鄭善/果)除官不當則奪俸(鄭/絪)詭冐資䕃則坐以流罪(時選/者盛)
(集有詭冐資䕃冐牒取調/者獄具戴胄以法當流)典選納賂則終於斥去(崔湜/傳武)
(德以來父子同為侍郎與鄭愔同/典選納賂遺為御史劾奏云云)上惟以法而責人下
亦以人而任法其升黜進退尚有出於微文之外也是
故有設榜引注悉有差次者(裴行儉髙宗時為司列太/常伯始設長名榜引銓引)
(法復定州縣升降為八等具三品五府/都䕶都督府悉有差次量官資授之)有裁抑僥倖奏
停斜封者(李朝隠中宗時為吏部員外郎時政出權倖/不關兩省而内授官但斜封其状付中書侍)
(郎宣所司朝隠執罷千四百/員怨誹喧騰朝隠脫然無避)况又有如削李下之蹊(李/義)
(睿宗時為吏部尚書仍知制誥請/謁不行時人語曰李下無蹊徑)賜金背之鏡而請託
不得行乎(髙季輔太宗時為吏部侍郎善銓/序人物帝賜金背鏡一况其清鑑)有姓厯銓
厯裁綜無弊者(李敬宣為少常伯委事於員外郎張仁/偉仁偉又造姓厯改狀様銓厯等程式)
(而銓總之/法宻矣)有偽牒詭功擿檢無遺者(盧從愿睿宗時為/吏部侍郎吏選自)
(中宗後耗蕩愿精力於官偽牒詭功/擿檢無所遺銓總六年以平允聞)况又有如裴馬有
聲於臺閣(馬載為司列少常伯與裴行/儉並掌選事言者皆稱裴馬)盧宋俱髙於銓
次而號稱平允者乎(宋璟為吏部尚書先是崔湜鄭愔/典選為歳近予奪至逆用二歳闕)
(猶不能給更置冬選流品淆并璟與侍/郎李義盧從愿澄革之由是銓總平允)若是者無非所
以救法意之不善而濟之以人者也國朝銓選之法不
知幾變矣其始也文臣屬中書武臣屬樞宻三班屬宣
徽院當是時大臣之權重而有司無與矣(吕源云太宗/末置審官三)
(班/)其後也置審官院以分中書之權置審官東院以分
樞宻之權以宣徽所掌而歸三班院以幕職州縣考課
而歸流内銓當是時大臣之權分而有司參舉矣(實錄/太宗)
(置磨勘京朝官院/又實錄淳熙四年)又其後官制之行也合東西審官之
事而歸之左右尚書合流内三班之事而歸之左右侍
郎當是時大臣之任輕而有司專職矣(蘇頌行狀神宗/謂三代至漢未)
(嘗有文武之制蘇頌言唐吏部有三銓之法分品秩掌/選事今欲文武一歸吏部莫如分左右曹以掌兩選從)
(之於是吏部有四選之法文臣之升朝者尚書左選掌/之自初任幕職州縣官侍郎右選掌之武官之升朝者)
(尚書右選掌之自副尉/至從義侍郎左選掌之)然權在大臣之時磨勘未立叙
遷不行而百官遷轉惟視功績之優劣權在有司之後
磨勘旣立叙遷既舉而百官注擬惟拘拘於資格之一
定然國朝盛時條例雖主於故常而黜陟則付之長吏
寒士寡援者陳狀升擢(太中祥符五年陳堯咨判流内/銓士有孤寒不為人知者堯咨)
(為陳其狀/而升擢之)匿事應舉者奪考奏罷(長編晉州推官奎亢/有私罪匿以白衣應)
(舉及第積十餘歳匿磨勘自首其事/賈黯以為罔冐奏罷之奪其勞考)是吏部尚得專其
去留也自熙寧以來循至今日其權一委吏部天子不
之問大臣不之與以歳月乆近而遷轉以名字高下而
注授資厯髙深盗跖而必予閥閱未應顔閔而不庸科
目斯升而任子亦升恩免者獲進而雜流者亦進覃霈
之所霑者既予而僥倖之所及者亦予吏胥為姦弊源
鼠穴並緣循習之例不用出入之文毛舉細數而倍費
符移摘拾小節而淹延歳月其末流弊極矣猶不思所
以變而通之乎今宜重吏部之權專吏部之責法之所
當行者則據法以選用不害其為守法否則如唐人欲
任牛仙客至越資而不暇顧則法豈可棄哉(張九/齡傳)法之
所不必拘者則捨法以進退不害其為超法否則如唐
人李元紘拘於法而不得行則法豈可泥哉是必選法
不更輕重無欺如王質(神道碑王質判流内之日選法/備員如權銓選法未嘗更或問)
(衡在執者不欺其/輕重何必更法)科條掲示奸弊莫容如魯宗道(仁宗/判銓)
(魯宗道知吏奸狀悉書科/條掲於廡下以便選人)則善於守法也是必賢者許
别論奏如㓂準選薦人錢若水等為朝官(長編㓂準薦/錢若水等十)
(三人皆遷朝/官為直館者)不才者則如賈黯廢桑澤之不肖(長編至/和元年)
(賈黯判流内銓有交通問黯益判推官桑澤/在蜀三年不舉具言之於朝坐廢歸田里)則善於超
法也人與法而並行資與望而兼用尚何患選曹不清
而賢否難辨哉
　
　
　
　
　
　
　
　
　
　
　
　
　
　　古今源流至論别集卷六
欽定四庫全書
　古今源流至論别集卷七　　宋　黄履翁　撰
　　　備邊
漢之邊防簡於髙文而詳於武帝之世唐之邊防宻於
太宗而踈於元宗之後夫自簡而詳者非曰得率然首
尾相應之勢也武帝喜功之過也自宻而踈者非曰得
護風寒數處之要也元宗而下不知備邊之道也蓋漢
自髙祖平城之圍以匈奴數侵代地遂北置雲中郡以
備之(高帝十六年詔代居常山之北與夷狄邊趙乃從/山南有之逺數有胡冦難以為國頗取山南太原)
(之地益/屬代)迨至髙后孝文匈奴知北邊有備於是自隴西
北地入(髙后六年匈奴冦狄道道屬隴/西  又文紀二年匈奴入北地)　然漢之邊防
亦不過此爾自夫武帝好大喜功始自遺禍而入冦之
路始廣不出上谷(元朔二年元狩/六年征和二年)則出定襄代郡(自馬/邑軍)
(後五嵗之秋漢使四將各萬騎擊胡闗市下將軍衛青/出上谷公孫敖出代郡明年李息出代郡其明年春復)
(遣衛青將六將軍十餘萬/騎仍再出定㐮數百里)其後又通西域欲以㫁其右
臂(西域贊孝武開玉門闗/通西域以㫁匈奴右臂)而單于之兵反自其所置之
郡而入然後漢兵徃來於秦凉之北而不得息夫東之
於遼西北平西之於張掖酒泉中之於定襄鴈門疆場
廣莫靡有定所有不勝其為防者豈非武帝有以速之
耶唐世匈奴之患莫甚於吐蕃太宗之初為之防患矣
天下十道分置都督而隴右一道乃居其八(地里志秦/渭凉西四)
(州中都督府鄯流/沙四州下都督府)天寳之初昜為節度(天寳元年置十/節度經畧以備)
(邊/)而隴西節度之兵凡七萬五千又附以劒南三萬九
百人(通鑑隴右節度治鄯州兵七萬五千/人劒南節度治益州兵二萬九百人)其為西戎之
患豈不極至自夫河北難作兵皆東徙其後吐蕃乗虚
内侵(唐肅宗即位吐蕃助討禄山大/掠東都代宗即位以十萬向塞)不數年間隴右數
十州相繼䧟没豈非謀事之踈以至是邪然嘗論之漢
之失於喜功唐之失於寡謀固不免有備禦之難而能
經略邊事使夷狄尚不敢輕視中國亦不為無䇿也本
始中匈奴常帥十餘萬騎南旁塞以冦而趙充國乃將
四萬騎屯沿邊九郡單于聞之引去夫以四萬騎分屯
九郡而充國乃總領於其間非老將為謀之審耶(趙充/國傳)
(古曰九郡者五原朔方雲中代郡鴈門定㐮右/北平上谷漁陽也四萬騎分屯之而充國總領)太和中
李德裕建籌邊樓於劒南四川按南道與蠻相入者圖
之左西道與吐蕃按之右而弓弩甲胄人皆其素備總
十一軍而作仗義城作禦侮城作柔逺城二邊浸懼南
詔東服夫以十一軍皆雄邉子弟而制二邊非德裕之
善謀殆不能也(李徳裕傳徳裕知劒南西川蜀自南詔/入冦民失職徳裕至則完城創治乃建)
(籌邊樓按兩道山川險要與蠻相入者圖之右與吐蕃/接者圖之右又請甲人於安定弓人於河中弩於祁西)
(由是蜀之器械皆犀利率户二百人取一人使習戰謂/之雄邊子弟總十一軍築仗義城禦侮城柔逺城於是)
(二邉浸懼南詔請/還所俘掠四萬人)嗚呼使漢唐任禦邊之寄皆如趙充
國李徳裕之謀又何西北之足憂哉然觀漢之單于鳴
鍾渭橋貢琛漢廷不至如前日陸梁之態而唐之吐蕃
南詔相挺為患卒與唐終始者豈非漢之備邊之䇿周
思曲慮不若唐之踈略耶夫發武庫以贍邊兵(食貨志/邊兵不)
(足乃發武庫二/官兵以贍之)發少府以給邊費(賈捐之傳臣切以往/者羗車之暴師大司)
(農錢盡乃以少/府禁錢續之)北邊諸郡特藏兵器(漢成帝紀注如淳/曰漢北邊郡庫官)
(之邊器所/藏欲置令)西北二邊分養苑馬(漢儀注太僕牧師諸苑/三十六所分布西邊北)
(邊/)其備甚悉矣徙邊之民廪給衣食(晁錯傳陛下幸憂/邊境予冬夏衣廪)
(徙民/實邊)北邊騎士軺車不筭(前食貨志率緡錢四千筭一/非吏比者北邊騎士軺車不)
(筭/)邊民被害飢寒相失則天下共給其費(蕭望之傳金/布令甲日邊)
(郡數被兵難飢寒天聖六年/父子相失令天下共給其費)六郡良家子則給以期門
羽林之選(地理志漢興六郡良家子送給期/門羽林以材力為官將多出名焉)其恤邊優
矣内郡有守有丞而已邊郡又有長史以掌兵(百官表/上郡守)
(秦官掌治其郡秩二千石/有丞邊郡有長史掌兵馬)内郡之縣有令而已邊縣則
又置障塞尉(後百官志邊/縣有障塞尉)其設官又備矣彼唐之區畫
備禦果若漢之詳且盡歟毋怪乎唐之邊患三百年間
之無寧嵗也
　　　舉主(擇於先而/責於後)
擇舉主於未用之先責舉主於已用之後此古今薦舉
之良法也方人才之未用某才之可使歟某徳之可任
歟固難知其賢否之實吾惟擇舉主於其先俾盡其推
轂之誠則得矣及人才之已用其果賢歟未賢歟某果
效歟未效歟固當施其升黜之權吾惟責舉主於其後
以嚴其連坐之法則得矣擇之於其先而人知所勉責
之於其後而人知所懼則舉親舉讎但守公道不敢以
名器為房奩之物薦賢報國願盡臣職不敢以私恩為
桃李之地夫如是安有所薦之不實哉嘗觀漢唐盛時
薦舉之法最為得體尚髣髴古人之遺意漢法郡國可
薦(終軍傳濟南人太/守聞其材甚竒之)公府可薦(叚㑹宗傳五府舉為/西域都護騎都尉)為
師者亦可薦(叔孫通傳通為奉常通曰通有諸弟子儒/生隨臣久矣願陛下官之帝悉以為郎)
其薦賢之路亦寛矣夫薦賢之路寛意其有冗濫之弊
然吴公薦賈誼(賈誼傳河南太守吴公/聞誼秀才召置門下)王商薦鮑宣(鮑/宣)
(𫝊大司馬衛將軍王/商辟宣薦為議郎)叔孫通薦兩生(本/傳)皆不失為獵獵
聲名之士抑何耶唐法有薦舉餘四十人者(出唐書杜/淹參預朝)
(議所薦嬴四十/人後皆知名)有薦疏至三十人者(李吉甫執政謂裴/垍曰此日人物吾)
(不知為我言之垍即薦畧疏三/十人吉甫薦于朝天下稱得人)其薦賢之數亦多矣夫
薦賢之數多意其有混淆之失然杜淹所薦而後皆果
爾知名(見上/本傳)李吉甫所薦天下稱為得人(見/上)往往無倖
位之弊又何邪愚嘗熟考其由切觀貢禹上疏元帝曰
首相選舉不以實及有贓者輙行其誅亡但免官(本傳/云云)
(則爭盡力為善進真賢/舉實應而天下治矣)其責舉主之罪為甚嚴又觀元
宗敕京官刺史四府上佐各舉縣令一人視其政善惡
為舉者賞罰(通鑑元宗九年敇京官五品以上外官刺/史四府上佐各舉縣令一人視其政善惡)
(為舉者/賞罰)其責舉主之法為甚詳夫惟罪之甚嚴責之甚
詳為舉主者將盡心於薦賢之職此無妄舉彼無倖進
又何疑其路之寛而數之多也然合漢唐論之而漢法
又嚴於唐舉獄吏有贓者貶秩(嚴顔/年傳)舉茂才不實者削
戸(張湯傳張湯與張勃交髙其能元帝詔舉茂才勃/舉湯司𨽻奏湯無行勃選舉故不以實坐削户)舉
方正失禮者左遷(何武傳武坐舉方正所舉者召槃辟/雅拜有司以為詭衆虚偽武坐左遷)
此漢之得人也有由矣國朝用人之法一則曰舉主二
則曰舉主視漢唐又逺過焉太宗嘗語大臣曰若更不
擇舉主何由得賢(太宗寳訓上謂輔臣曰若/不擇舉主何由得賢人)真宗嘗語
近臣曰不若先擇主以類求人(真宗謂李至曰凡所舉/官多聞謬濫不若先擇)
(舉主以/類求人)此祖宗之明訓也富鄭公曰有德者然後知人
之德有才者然後知人之才歐陽公曰廉者舉清廉贓
者舉貪濁此先正之格言也(仁宗朝歐陽公論法舉者/廉者舉清廉賍者舉貪濁)
(私者舉請求餘見/仁宗朝經濟録)上以是告乎下下以是請于上其講
明薦賢之道盡矣舉京朝委之蘇昜簡陳恕(淳化四年/詔蘇昜簡)
(陳恕冦凖等采之於幕職州/縣官由舉堪充京朝官一人)舉御史委之樂黄自陳知
微(天僖二年詔樂黄自陳知微於/常參官舉材任御史者一人)舉三司判官則委李
昉(太宗太平/興國八年)舉監司則委張知白(天僖四年詔張知白/等十二人舉監司)
夫以薦賢之責而切之平時素所稱重之人其得人可
知也然祖宗非徒輕委也嘗觀乾徳之詔曰除授之制
書舉主姓名或不如舉者並連坐也(乾德五年詔翰林/學士及常參官舉)
(堪充陞朝官一人除授之制書舉/主姓名或不如舉者並連坐之)其切責之意甚嚴也
是故吕祐之舉東野日宣坐徇親而貶(太平興國四年/舉主許陳首詔)
(吕祐之舉堪充朝官各一人先是祐之坐舉/妻弟東野日宣貶秩上曰此可原前過取之)夏侯或舉
曹利渉坐徇勢而劾(曹利渉乃利用之弟為趙州都監/倚勢誅劾始夏侯彧等三十二人)
(薦上命劾之後/贖金以戒繆舉)崔能之任即墨未滿嵗移職則罪舉者
之欺蔽(太平興國六年魏羽上言曰瀛州録事郭進十/年不代河間令崔能言前任即墨未滿嵗移秩)
(選任失於平均愿罪主者以肅/欺蔽太宗曰上言若此可貴也)路垣之令餘杭貪墨敗
露則劾漕司之妄薦(仁宗朝大理寺丞路垣之為餘杭/令貪墨上命追官運使等薦垣為)
(京官並/劾之)連坐之法嚴則薦賢之意公正澄源正本之論
雖然責之固重矣而褒之未嘗或後也太宗曰濫舉者
既懲其過所得實者當議酬奬(皇朝要覽淳化四年太/宗曰云云吕蒙正曰陛)
(下分功過明賞罰盡/至公之道足以激勸)以此諭下人誰敢私舉乎陳堯叟
曰所舉之人若任用後顯有器能其舉主特與酬奬(㑹/要)
(咸平四年馮拯陳堯叟曰所舉之人若任用後顯有器/能明著績用其舉主特與酬奬不如舉主即依法科罪)
以此告君人孰不知勸乎陳升之任執政不敢私薦一
士(職方郎中胡枚除知興元府殊自失歴干執政皆不/及復謁升之求薦升之辭以備位執政不當私薦一)
(士/)謝泌為諫議未嘗妄薦一人(諫議謝泌居官不妄薦/士或薦一人則焚香捧)
(表望闕再拜所薦/雖少無不顯名)罰以懲其過賞以旌其能是以人人
自勉不至植私恩而廢公道也抑以論之薦人者固當
任乎公被薦者尤不當干以私劉器之不通書政府乃
所以能擢(温公薦劉器之充館職因謂曰知所以相薦/乎器之曰獲從公遊舊矣曰非也光居閒足)
(下時節問信不絶位政府/足下獨無書此所以薦也)吕舜從惟勤於職事乃所以
求知(吕希哲語人曰自少守官未嘗干人薦舉仲父舜/從守官㑹稽或議其不求知者仲父曰勤於職事)
(乃所以/求知也)噫薦人者既公所薦被薦者不私所干又何患
薦舉之失職也昔陳㐮薦司馬温公而下三十三人剡
章遺墨炯炯不磨紹興天子特為賞音嗚呼安得薦人
如古靈被薦如温國以為異日之美談哉(紹興元年詔/曰近得陳㐮)
(薦章草起司馬光而下三十三人徳行言語政事文理/皆所具備今宣示百辟卿士可亦各舉所知得其人當)
(受上賞其或/不當宜坐罰)
　　　章服(論古今章/服異同)
西漢輿服之制史不立制一代制度漫不可考故後世
莫傳焉然觀夏侯勝傳經術茍明取青紫如拾地芥顔
注以此為卿大夫之服(本傳/顔注)又觀張敞傳自謂備皂衣
二十餘年如注以此為朝臣之服(本傳敞謂備皂衣二/十餘年如淳注曰群)
(臣雖有五時服/至朝皆有皂衣)及按百官表有金印紫綬有銀印青綬
(百官表上丞相太尉金印紫綬/秩比二千石以上銀印青綬)曰青紫者蓋謂此顔氏
豈以印綬亦可言服耶是則朝用皂衣蓋漢人之定制
而謂青紫者非也正戰國䇿所謂得補黒衣之數鄭國
風注所謂緇衣卿士之服漢之所用源流已久矣不然
谷永自太常擢光禄大夫自言擢之皂衣之吏厠之群
臣之末又曷以是言哉(戰國䇿左師觸龍見趙太后云/老臣賤息舒祺最少愿補黒衣)
(之數以衛王宫又云國風緇衣云緇黒衣/卿士朝之正服又谷永奏正謝王鳳云云)漢制簡矣姑
舉大略且以唐與我朝章服之制論之唐制其服則三
品紫四品五品朱六品七品緑八品九品青(馬周傳先/是品官舊)
(服止黄紫於是三品服紫四品五/品朱六品七品緑八品九品青)其魚袋則髙宗時五
品以上用銀三品以上用金(唐車服志髙宗給五品以/上隨用銀魚袋以防詔命)
(之詐出内必合之/三品以上金飾袋)中宗時郡王始佩魚特進亦佩魚(中/宗)
(初罷龜袋復給以魚郡王嗣王以佩/金魚袋景祐中令特進佩魚自此始)舊檢校試官不佩
至開元亦給之(中宗時員外郎試檢校官給玉佩矣/開元初五品以上檢校試官皆佩矣)舊
致仕者不佩至張嘉正亦賞之(中書令張嘉正奏/致仕者佩魚終身)自是
百官賜緋紫必兼魚袋謂之章服(同上張嘉正致仕亦/佩魚自是賞緋紫必)
(兼魚袋謂之章服賞/時服朱紫佩魚者矣)此沿革之制然也國朝之制其服
則舉子以白紵品官以緑衣章服以緋紫(石林燕語國/朝以緋紫為)
(章服故官品未應得服者雖燕服亦不得用紫太平興/國中李昉請禁品官緑袍舉子白紵下不得紫色衣)
其魚袋則故事學士得服金帶而非學士得服始於薛
師正(石林燕語故事惟學士得服金帶熙寜初薛師正/以天章閣待制權三司使上以為能詔賜金帶非)
(學士得金/帶自此始)故事武弁不佩金魚而武弁亦佩始於陳堯
咨(通鑑國初升朝官服緋緑後二十年者叙賜緋紫内/出金魚以賜近臣親王武臣内職將校皆不帶又澠)
(水燕談陳堯咨以龍圖閣學士換觀察使曰諫臣/本儒生今昜武弁愿佩金魚以示優異詔從之)學士
而重戴淳化制也(楊文公談苑重戴者大裁㡌也淳化/初宰相學士五品以上皆令服之王)
(元之謝表云頭有重戴謂為翰林學士也/燕語謂公卿既有繖又有戴謂之重戴)學士而重金
元豐制也(燕語舊制學士以上賜御仙花帶不佩魚惟/二府服笏頭帶佩魚謂之重金官制行始詔)
(佩魚故蘇子瞻謝表玉堂賜篆仰淳/化之彌文寳帶重金佩元豐之新渥)罷政而仍舊服大
觀制也(㑹要大觀元年吴居厚數請老不許以為資政/殿學士東太乙宫使故事罷政當時所賜髙品)
(今特恩許仍舊服遂/著為令自居厚始)此沿革之制然也然嘗論之明庶
以功車服以庸古人所以重報功之典彼其之子不稱
其服詩人備譏其無徳焉吾觀唐初之所辭受我朝之
所予奪其意猶古也温璋為大理丞賜以緋衣以審獄
得情也(温璋傳累官大理寺除平吏盗官物而焚/其帑璋刺得其情賜緋衣遷婺州刺史)牛叢
為睦州刺史力辭金紫以越等不宜也(本傳叢以司勲/員外郎為睦州)
(刺史賜之金紫叢以為/越等不敢當於是賜緋)陽城以處士而賜緋衣非過也
所以旌逸徳之髙(陽城傳徳宗召拜城右諫議大夫城/褐衣至闕下辭帝遣中人持緋衣衣)
(之/)李泌以山人而賜金紫非僭也所以表異能之美(肅/宗)
(即位靈武泌謁見衆指曰著黄者聖人白者山/人帝聞因賜金紫拜元帥廣平王行軍司馬)夫受之
者不以為䙝恩辭之者不以為矯情正唐人别功過之
美意也以三品服賜楊安國以五品服賜趙師民重儒
臣也(通鑑慶歴四年侍講楊安國為直龍圖賜三品服/崇政殿說書趙師民為天章閣侍講賜五品服)
以三品服賜王素以五品服賜余靖歐陽修蔡㐮寵諫
臣也(同上慶歴三年賜知諫院王素三品服余靖歐陽/修蔡㐮五品服面諭之曰卿等朕所自擇故有是)
(賜/)曽致堯之浮躁不可錫以章紱則奪之(寳訓曽致堯/為經畧判官)
(賜金紫上言愿不受章紱之賜真宗曰/致堯辭㫖狂躁不可不責仍奪其服)王文度之伎術
不可加以佩魚則抑之(寳訓天聖三年翰林待詔王文/度摹勒真宗御書得紫服且求)
(佩魚仁宗曰先朝命伎術官無得/佩魚所以别士類也宜必明之)夫予之者不以為徇
情奪之者不以為少恩正我朝寓勸懲之微權也愚之
所惜者唐之後代不守舊典以章徳寵功之制輕舉妄
用而良法掃地矣沈佺期以弄辭而假牙緋(沈佺期傳/佺期兼修)
(文館學士既侍宴詔學士等舞回/波佺期為弄辭帝悅遂假以牙緋)路應以有恩於李泌
而賜金紫何濫哉(本/傳)永穆公主生子潛三日而賜緋衣
銀魚(本/𫝊)魚朝恩養息令㣲服緑不候帝賜而令服紫以
謝(本/𫝊)何䙝哉此唐之不及我朝逺矣愚故併論其始末
云
　　　變更持守(變更持守/不可偏)
為治之術有二喜作為者尚變更樂因循者貴安靜嗚
呼何其持論之偏處心之私耶蓋天下之治非其蹈常
襲故之為難而以運用變通之為不昜非其紛更多事
之為可喜而以救弊而歸於中道之為可尚有改制之
名而亡變道之實因更化之術而得善治之道夫如是
能革一時之弊而不失立國之意矣大抵天下當無事
之時國家之法度昭如日星祖宗之人民固如磐石於
於此時而為改絃之舉君子謂之踈天下當積弊之後
變更起於意料之不及而弊源䑕穴事功隳於上下之
偷安而世變波流於此時而為膠柱之說君子謂之陋
是以善守法者不見其垢玩因仍之習而自足以享經
久悠逺之利善革弊者不見其紛更變亂之迹而自足
以致安强平定之功以鳬鷖持盈守成之規模而為車
攻興滯補弊之事功則為治之術得矣漢唐陳迹類能
言之請以國朝之事詳述焉我朝自建隆以來其論有
四興國以後持守之論甚堅而不聞變更之術景祐以
來變更之議雖紛而力為持守之道熙寧則以持守為
可厭而過為變更之說元祐則以變更為可鑒而不失
持守之意此二百年間為治之術然也昔我藝祖削百
年之根據合數世之瓜分社稷乂安紀綱修明官莫重
於三省而置給舍兵莫重於殿岩而歸樞府財用布中
外而總三司吏治在州縣而置監司貂璫謹畏無唐人
監軍之弊戚畹㢘恪無漢人預政之嫌臺諫持天下之
平士夫守天下之論國家尊嚴凛然太阿之出匣天下
鞏固屹若泰山之四維太宗以道治天下真宗以文安
天下大臣以重厚鎮風俗士夫以安靜守家法更張之
議一切不用李文靖以此報國也(李文靖公沆為相凡/建議務更張喜激昂)
(者一切不用毎曰用此報國嗚呼賢相思慮逺矣王荆/公為相置條例司論天下利害盡變祖宗法豈如趙中)
(令李文靖得/為國之體也)改作之戒務作故事王公旦以此為相也
(長編王旦言宋興三世祖宗之法具在故其為/相務行故事慎所改作真宗信之所言無不聴)吕公蒙
正曰制度不可更也(長編淳化三年上謂宰相言治國/之道在乎寛猛得中吕蒙正曰老)
(子稱治大國若烹小鮮擾之則亂近日上封/求更制度者甚衆望陛下漸行清淨之化)胡公宿曰庶
事不可更也(長編嘉祐六年胡宿為樞宻副使宿謹重/而當重任愿惜大體羣臣方建利害多更)
(張庶事宿曰變法古人所難不務守/祖宗成法而徒紛紛無益於后也)是時也持守之論
甚堅而不聞更變之術仁宗景祐以來簾帷雖預事而
臺諫之公論不少恕内降雖干恩而大臣之封還不少
假儂賊雖擾而人心之本愈固西北雖警而邊帥之威
甚伸庶官求恩澤則戒之内之紀綱未嘗不正也(杜衍/抑絶)
(僥倖凡内降積至十數則節封而面還之上謂歐陽修/曰外人知杜衍封還内降耶吾居禁中有求恩澤者毎)
(以杜衍不可告人而止者/多於所封還也其助多矣)監司有不才則去之外之紀
綱未嘗不嚴也(范文正公為參政患諸司監司不才更/用杜杞張昷之輩公取班薄視不才監)
(司姓名一筆勾之富公曰則是一筆安知/一家哭矣公曰一家哭何如一路哭耶)然大而廟堂
次而縉紳又次而草茅往往悼法制之不立傷政事之
少弛而我仁宗寧處於舒緩之勢而不敢有嚴刻之政
寧拂變更之請而不敢傷積累之業法制不立富弼言
之(富弼作政要序云近來紀綱甚/紊蓋法制不立而淪胥至此也)法令不行劉敞言之
(知禮院使吴充坐謫罰禮生去官劉敞奏朝廷久安吏/困因循稍激厲盡職未知如何而使充得罪大臣依勢)
(作威政事不平如此望陛下且收/攬威權無使聰明下蔽法令不行)蘇軾則有蕩滌之請
(蘇/文)何剡則有威柄之說(長/編)仁宗以治體為念而一切置
之是時也變更之說雖紛而力為持守之道熙寧以來
大臣不念家法而為紛更之舉謂祖宗不足法而輕昜
百年之舊章謂一月一變法而妄立一時之新政(吕惠/卿)
雇募之法行而役法壊保甲之法行而兵法壊經義之
法行而科舉之法壊青苗之法行而賦斂之法又壊天
子有變法之悔而安石不之悟同列有變法之譏而安
石不之悟是時也以持守為可厭而過為變更之舉元
祐以來大臣拯溺救焚而力還祖宗之舊詔彦博居平
章而鑒前日少年之輕銳(元祐元年詔文彦博曰卿踐/更二府弼亮三朝名聞四夷)
(功在天下注想元老渴見儀刑宜疾其驅副我虚/宁詔書到日可肩輿赴闕特授太師平章軍國事)用李
常為户部而革前日俗吏之征㩁(元祐元年吏部侍郎/李常為户部尚書用)
(文士掌邦計則天下/知朝廷非急於征利)去保甲而軍心安罷新學而士心
正除青苗而民心固窒邊隙而夷狄之心服是時也以
變更為可鑒而不失持守之意切嘗論之興國間國勢
方强治體方定如人處富盛之初規模尚新器用尚精
不過安居堂奥優游嵗月而已此變更之說不行也景
祐間國勢雖弱而人心和治具雖弛而邦本强猶人席
富庶之餘上下和睦用度充足特其屋宇朴陋臧獲遲
鈍耳未敢撼揺其本根此變更之說亦未行也熙寧間
固不能堪其悶悶之政然事之未舉者舉之而已矣勢
之未振者振之而已矣豈容伐其本根此如人處積痞
之餘精神不運風采不足特以良劑徐理之一旦遽投
烏喙之藥幾何不傷其夀哉元祐間蓋不勝其紛紛之
病一弊之未去必去之一害之未除必除之不暇為揖
遜救焚之謀此如人之痼疾必使疾根之盡除茍或謂
勿使遽愈姑留其根幾何不貽其患哉嘗謂景祐守興
國之規模雖過於安靜不害其為景祐元祐革熙豐之
法令雖遽於變更不害其為元祐愚之所惜者元祐變
為紹聖紹聖變為崇觀紹述一語甲唱乙和莫助兩圖
左序右列天下之事去矣所幸天意祚宋聖君中興紹
興淳熙相繼復舊駸駸有景祐元祐之風不愆不忘率
由舊章愚不勝惓惓於今日
　
　
　
　
　
　
　
　
　
　古今源流至論别集卷七
欽定四庫全書
　古今源流至論别集卷八　　宋　黄履翁　撰
　　　將權(禁衛共權/不可專)
古者典兵之職分為將者無吝權後世典兵之職專為
將者多貪權夫有攻取之將有守衞之將攻取之將出
入於行伍之間奔走於矢石之下兵無常聚將無常職
固無徘徊吝權之意守衞之將從容於殿陛之際循徼
於朝夕之頃兵有常守將有專權昜有負固要上之心
古之聖人所以防微杜漸之意甚微矣是故兵非不聚
也而不得以調其兵權非不專也而隂有以制其權此
成周盛時周廬清肅王宫尊嚴而無意外之虞者有由
也夫何漢唐之慮不及此耶嘗觀周之兵制無事則散
之田畝有役則召以縣師而宿衛常養之兵則有虎賁
之士八百人至六軍之徒一軍百人大司馬之屬徒三
百有二十八又在虎賁之外然不常有而虎賁之禄比
下士足以代耕蓋庶人在官者也夫宿衛有常兵虎賁
有常守似若漢唐禁衛之制然攷之書稱太保命仲桓
南宫毛俾齊侯吕伋以二干戈虎賁百人逆子釗是齊
侯有握兵之重而不敢發兵太保有發兵之權而不得
握兵事權相維彼此相制初何害其宿衛之有常守哉
嗚呼二兵至末也百士至少也而二三大臣參互職掌
是以兵之與將居然若無其為謀也審矣至漢以南北
軍為重唐以北禁軍為重故國命實係之平居無事之
時初未見其為利害倉卒患難之際一舉手伸縮則輕
重隨之此無他握兵發兵之權皆歸一人則職之專者
驕之府勢之窮者厲之階此其理之必至也周勃之平
諸吕必藉南北軍以誅之乃令人告衛尉毋納吕産蓋
懼兵權之相敵是漢之所恃以弭亂者惟南北軍為重
耳(周勃/傳)文帝之承大統亦藉南北軍以鎮之是夜即令
代邸舊人宋昌為衛將軍兼領其權是漢之所恃以服
衆者亦惟南北軍為重耳(文帝元年初即大位是夜拜/宋昌為衛將軍領南北軍)
嗚呼南北軍之在漢也如此夫何一移於權臣再移於
外戚而漢事去矣霍氏内領尚書外領軍馬而又使其
子為奉車都尉領胡越兵其壻為東西衛尉領宿衛卒
啓異日之邪謀特以將兵之權足恃矣(霍光傳自昭帝/時光子禹及兄)
(孫雲皆中郎將雲弟山奉車都尉侍中領胡越兵光兩/女壻為東西宫衛尉後光薨宣帝更以禹為大司馬冠)
(小冠亡印綬罷右將軍/兵屯於是始有邪謀)王氏兄弟根據世掌兵柄陽阿
侯譚成都侯商紅陽侯立以特進領城門兵(成帝世平/阿侯譚成)
(都侯商紅陽侯立俱/以特進領城門兵)莽則始以右將軍兼衛尉後以大
司馬領軍事(百官表莽以右將軍/兼衛尉後拜大司馬)卒移漢家之鼎璽亦
以將兵之權得專矣此漢典兵之職專而將得以召變
也武后時武攸宜歴左右羽林將軍總禁兵十年后之
意蓋有在也張柬之將誅張昜之等於是以彦範敬暉
為左右羽林故能集事使禁兵尚在諸武之手則柬之
無所措其謀(張柬之將誅張昜之等引與定䇿以彦範/敬暉為左右羽林將軍屬以禁兵與李諶)
(李多祚等討賊就宫中迎中宗/至元武門斬昜之等中宗復位)韋后欲圖不軌以從子
從弟分領左右羽林亦武后用武攸宜之意也元宗時
為臨淄王引軍夜起乗其不意斬韋播等羽林之軍相
率而應之故能以有功使播等尚得以抗衡則臨淄王
安得定其難(通/鑑)嗚呼此禁軍之在唐也如此夫何一變
於宦官再變於方鎮而唐業微矣魚朝恩專神䇿之兵
(代宗吐蕃之難魚朝/恩以神䇿兵屯苑中)劉國珍任大帥之權(宦者吐突承/璀傳詔内常)
(侍劉國珍馬朝宗分領昜定幽滄等州李鄘白居/昜等對延英謂古無中人任大帥恐為四方所笑)兵要
政機勿使參預蕭復言之而不見聽(蕭復言艱難以來/始用宦者監軍權)
(望太重是曹止可委宫掖/兵要政機勿使參預不聽)神䇿禁兵乞付大臣柳伉及
之而不能用(程元振傳栁伉上䟽曰乞斬程元振馳告/天下悉出内使𨽻諸州持神䇿兵付大臣)
(帝聞公議不與/乃下詔削官爵)西頭之勢乃重南衙髙元裕言之而不
能行(敬宗宦官恣放大臣不得進見髙元裕等諫曰今/西頭勢乃重南衙樞宻權過宰相帝不能檢制)
終唐之世北衙事權一出閹宦予奪廢置自如其意及
崔昌遐召朱全忠之兵以制之而唐亦亡(韓全晦傳全/晦監鳳翔軍)
(劉季述之誅崔昌遐等曰自中人典兵王室愈亂以全/晦為左神䇿中尉全晦知崔必除己因諷李茂貞自選)
(士四千宿衛崔亦諷朱全忠内兵三千/居南司全忠誅第五可範等八百餘人)此唐典兵之職
專而將得以稔禍也夫總熊羆矯矯之衆據虎豹岩岩
之闗其志昜至於縱肆其權昜至於震慄非分其權奪
其志黙制於㝠㝠之中又安能入吾鞭笞駕馭之術哉
漢之南北軍唐之北禁軍即周人虎賁宿衛之意周人
分其職於調發之時漢唐專其職於出入之頃此漢唐
禍亂相繼不及周之遺意也逺矣方漢之用周勃宋昌
唐之用柬之臨淄王權宜濟事已非漢唐之獲已况時
變事昜漢之所典者權臣外戚唐之所典者宦官小人
無怪其事勢之迭變也噫復成周之美意革漢唐之陋
政未嘗不嘆我藝祖之逺謀然嘗攷二司之顛末遡三
衙之源委而熟知其故矣侍衛司始於梁其名昜世而
後定而都指揮則方鎮之軍校號也(五代史康義誠等/論唐末方鎮之兵)
(多矣凡一軍有指揮使一人而合一州諸軍又有馬歩/軍都指揮使一人蓋其卒伍之長也自梁以宣武軍建)
(國因其舊制有在京馬歩軍都指揮使後唐因之至明/宗時始更親軍馬歩軍都指揮使時天子自有六軍諸)
(衛之職六軍有統軍諸將有將軍而又以大臣宗室一/人判六軍諸衛此朝廷大將天子國兵之舊制也而侍)
(衛親軍者天子自將之私兵也推其名號可知矣天子/自為將則都指揮使乃卒伍之都長矣然漢周以來其)
(職益重漢有侍衛司獄凡朝廷大事皆决侍衛獄時史/宏肇為都指揮使與宰相樞宻並執國政而宏肇尤專)
(任以至於亡語曰㳙㳙不絶流為江河熒熒不滅炎炎/柰何可不戒哉親軍之號始於明宗其後又有殿前都)
(指揮使亦親軍也皆不見其更置/之始今天下之兵分屬兩司矣)殿前軍始於周簡天
下猛士為之而都㸃檢則實位指揮使之上也(通畧五/代禁旅)
(無復舊制梁太祖始置侍衛馬歩軍周世宗置殿前軍/時募天下猛士上為都虞侯受詔簡其技藝精絶者為)
(殿前諸班上受禪悉因其制衙注引石林燕語曰殿前/司與侍衛司馬軍歩軍為三  其實二司而侍衛司又)
(分置馬歩軍指揮使爾殿前司亦參馬歩軍總於都指/揮使故殿前司與馬歩軍兩司三衙分天下兵而領之)
(此祖宗制兵之要也都指揮使本方鎮軍校名自梁起/宣武乃以鎮兵因舊號置在京馬歩軍都指揮使而自)
(將之至後唐明宗改為侍衛親軍其後遂不廢殿前軍/起於周世宗時太祖為殿前都虞侯詔天下選壯士送)
(京師命太祖擇武藝精髙者為殿前諸班而都㸃檢位/都指揮使上太祖實由此受禪歐陽修五代史號精詳)
(乃云不知所始蓋考之未詳也自有兩司而六軍諸衛/漸廢今兩司不特為親軍而已天下之兵柄皆在焉其)
(權雖重而軍政號令則在樞宻與/漢周間史宏肇之徒為之異者矣)漢周以來職位隆重
史宏肇之領宿衛也内與鈞樞迭相抗衡(見/上)外領節鎮
陵虐官吏(史宏肇傳宏肇遷侍衛親軍馬歩軍都指揮/使務行殺戮罪無大小皆死宏肇領歸徳其)
(副使月率私錢干緡為獻潁州麴場官麴温與軍將何/拯爭官務訟之三司三司直温拯訴之宏肇宏肇已謂)
(潁已屬州而温不先自白/乃追温殺之連坐數十人)李重進之領宿衛也隂懐異
心自相猜忌異日勢窮猶敢䟦扈(長編淮南李重進周/太祖之甥也始與上)
(俱事世宗分掌内外兵權而重進以上英武心常憚焉/恭帝即位出鎮楊州領宿衛如故及上受禪命韓令坤)
(代重進為馬歩軍都指揮使重進不自安招集亡命増/城浚隍隂為背叛之計九月己未重進反命石守信王)
(審琦討之十月上親/征重進盡室赴火死)噫五季失圖國威不振獷然自肆
可也大明當天魑魅群伏蓋我藝祖籌之久矣其建隆
二年也韓令坤平重進而歸表解軍職延釗賀長春而
來又表解軍職而㸃檢之職臣下避不敢居於是天子
之朝綱振矣(熊克通畧曰建隆二年侍衛都指揮使韓/令坤從上親討李重進還又殿前都㸃檢)
(慕容延釗以長春節自澶州來朝並表解軍職閏月以/令坤為成徳軍節度使延釗為山南東道節度使自是)
(殿前都㸃檢/不復除矣)開國謀臣一言悟主杯酒從容轉移間耳
曩之侍衛指揮去而之天平曩之侍衛虞侯去而之鎮
寧曩之殿前㸃檢曩之殿前指揮又去而之歸徳之忠
正間雖遥帶軍職而兵權實不在焉非心邪念氷釋雲
散而如石如髙如魏歸鎮幾二十年功名保全老死牖
下此豈無所自來哉(通畧建隆二年時侍衛副都指揮/使石守信殿前都副㸃檢高懐徳)
(殿前都指揮使王審琦侍衛都虞侯張令鐸猶分典禁/兵趙普屢以為言請授以他任上不得已乃召守信等)
(與宴道舊相樂因曰朕與卿等昔嘗比肩義同骨肉豈/有他哉而言者不已莫若自擇善地各守外藩優㳺卒)
(嵗不亦樂乎守信等謝七月遷守信為侍衛都指揮使/領天平節度懐徳為歸德軍節度審琦為忠正軍節度)
(令坤為鎮寧軍節度使並出鎮獨守信尚遥帶軍職注/云時諸帥猶典衛兵一旦出之外鎮結以厚渥使以欣)
(然釋去故終獲保全由是石髙魏之族俱蒙選尚尋各/歸鎮幾二十年貴重赫奕始終如一光武保全功臣不)
(是過也李長編上既誅李筠及重進一日問趙普曰天/下自唐  以來凡昜數姓戰闘不息何也普曰此非他)
(故方鎮太重君弱臣強而已今治之無他伩焉惟稍奪/其權天下安矣時石守信王審琦等典禁衛但請授以)
(他職上乃召守信等飲謂曰我非爾曹之力不至此然/為天子亦大艱難殊不若為節度之樂吾終夕未嘗敢)
(安枕而卧也守信曰今天命已定誰敢有異心曰汝曹/雖無異心如麾下之人欲富貴者何一旦黄袍加汝之)
(身汝雖欲不為其可得乎爾曹何不釋去兵權出守大/藩多置歌兒舞女日飲酒相歡以終其天年我且與爾)
(曹為婚姻不亦善乎皆拜謝明日咸稱疾詔罷注及太/祖與趙普意但不欲守信等典禁軍且豈不令守信等)
(各居方鎮耶太祖云為天子不若為節度使樂是欲守/信等為節度也及開寳三年乃罷王彦超等節度蓋司)
(馬記聞誤并/三事為一耳)自時厥後軍政一新兵之符籍雖在三衙
兵之號令實在樞宻其在三衙也即周命齊侯之意其
在樞宻也即周命太保之制分司散主體統聯屬使漢
唐以來二千餘年間紛紛之變一旦盡去嗚呼藝祖之
規模逺矣哉(范祖禹奏議伏見樞宻副都承㫖曹誦權/馬軍司祖宗兵法天下京兵本於樞宻有)
(發兵之權而無握兵之重京師之兵總於三帥有握兵/之重而無發兵之權彼此相維不得專制此所以百三)
(十年無兵禍也自唐李以及五代樞宻之權偏重動為/國患由手握禁旅又得興發今副都承㫖為樞宻屬官)
(權任管軍是本兵之地又得握/兵合而為一非祖宗制兵本意)
　　　將才(論有事當/知用將)
國家無事邊塵不飛是時也可以言蓄將國家多事羽
檄交馳是時也可以言用將當用將之秋而彷徨求蓄
將之術君子謂之不知務何者將才未昜得也觀其才
於暇豫之際養其氣於舒徐之餘投之以險觀其智嘗
之以難觀其决或蓄之以宿衛如漢人羽林之選(趙充/國甘)
(延夀皆以六郡良家/子善騎射補羽林郎)或擢之於科目如唐人武舉之制
(郭子儀由武/舉為大帥)或求儒將於詩書禮樂之家(左/傳)或取世將
於山西六郡之地(地里/志)未戰而知其能否未用而知其
短長此無事之規模也若乃奔鯨觸網封豕荐食事起
倉卒呼吸風雨茍拘拘然恃蓄將之說毋乃激西江而
救涸轍哉雖然天下未用兵常有無將之慮而兵之既
用則亦未嘗無將亦在吾用之之道何如耳夫人無勇
怯有道使之則怯可為勇士無利鈍有道使之則鈍可
為利智可使也愚亦可使也㢘可使也貪亦可使也功
可使也過亦可使也詩書元帥固可任而奴虜行伍亦
未可棄閥閱名家固可委而山林藪澤亦未可輕精神
以感召之氣類以招徠之擢頗牧於禁中走孫吴於堂
下亦何至有拊髀之嘆昔漢髙帝奮劒豐沛將未嘗素
蓄也然齋壇一拜可以收無雙之信踞洗一見可以控
爪牙之布歩將騎將各隨所長則可盡曹灌之材能用
將則將未嘗無也光武起自南陽將未嘗預蓄也然岸
幘一迎可以屈善兵之援澠池一褒可以激巾車之異
歩戰水戰各分所能則可以盡岑異之材能使將則將
未嘗無也豈必蓄之而後得哉不然危機告急局面方
新且欲擇而試之試而蓄之吾恐授鉞之命未下而赤
白嚢之警已趣矣嘗觀康定慶厯初西事煩興劉平既
衂(康定元年李士彬被元昊將所擒抵延州之下劉元/石元孫合軍救延州至三川口遇賊諸軍爭奮殺賊)
(以輕兵薄戰官軍却黄徳和驂馬遁與元/孫皆被執圍延州凡七日㑹大雪解去)任福復敗(慶/厯)
(元年諜言元昊謀寇渭州韓琦移鎮戎軍出其兵使任/福擊賊桑澤為先鋒朱觀武英繼之琦面受方畧勢未)
(可戰則據險設伏待其歸然後擊之福屯好水以朱觀/武英屯洛川邏者傳賊兵少故福等輕之路益逺蒭糧)
(不繼福力戰身被十餘鎗而死王珪望/見福麾幟尚在進戰為飛矢中其目死)平時所謂將者
皆不足恃矣而用兵之久則武㐮㧞於部伍(狄青本鄜/延黥卒為)
(廵檢司指使寳元二年西賊冦/保安青擊走之為右班殿直)世衡擢於下僚(种世衡/放之兄)
(子也以放䕃為將作主簿後僉判鄜州建築城青/澗開營田二千頃又課民射人人皆精賊不敢近)韓范
二公奮於儒生卒能屈西賊之膝(韓琦范仲淹分帥陜/西軍中有謡曰軍中)
(有一韓西賊聞之心膽寒軍/中有一范西賊聞之驚破膽)建炎南渡初王師屢挫杜
充降敵王爕憤軍當時所謂將者不足恃矣用兵之久
則如師道出於名家顯忠起於軍陣張劉大將振於偏
禆卒能裭强敵之氣天生將材豈嗇於前而豐於後哉
則亦祖宗將將之道至此有以使然也昔裴度論憲宗
平河西曰豈朝廷威令能制其命哉直以處置得宜能
服其心耳此用將之道也以劉澭激之則髙崇文不敢
不盡力以李光顔愧之則韓宏不敢不聽其命豈非裴
度所謂能服其心者哉嗟夫委兵柄於人手使之盡其
死力以拒敵此非朝廷大有以服其心不可也不有以
服之則其心輕朝廷之勢慢朝廷之令雖有克敵之功
而他日猶有不可測之患肆我藝祖立極猛將疊出豈
天降時雨山川出雲之應哉用將之道我藝祖蓋得之
矣郭進之在西山軍校越訴則執以賜進此感之以誠
也(政要郭進在西山有軍校詣闕訟進不法事太祖曰/進御下嚴此人有過懼而誣之使送與進令殺之進)
(表謝㑹并人入冦因曰汝有膽氣今捨汝罪令汝掩殺/并冦如勝即薦汝其人踴躍果致克㨗進即乞遷職)
曹彬之請使相官恐大隆則寧賜以錢此勉之以權也
(曹彬伐江南上始許以使相及還上曰今方隅尚有未/服者汝為使相品位極隆肯復力戰耶更候我取太原)
(因賜錢/五十萬)王全斌伐蜀則脫裘㡌以衣之此結之以恩也
(王全斌伐蜀冬大雪太祖謂左右曰我被服如/此尚寒西征將帥衝犯霜雪遂解裘㡌賜全斌)漢瓊等
伐江南則出匣劒以警之此懼之以法也(長編開寳四/年討荆南以)
(匣劒授曹彬曰副帥而下不/用命者斬之潘美等皆失色)是以感者奮勉者銳戴恩
者思報憚法者知誅東征西討所向必克今日欲求用
將之術願以藝祖為法
　　　將帥恊和(將帥相恊/則成功)
將帥以公心相處則以之成事功而有餘將帥以私心
自用則以之圖事功而不足嗟夫疆埸之事甚重兵戎
之寄至艱局面不常事機沓至呼吸之頃有雷有風進
退之間有存有亡所恃以摧敵人張吾軍者將臣閫帥
相與戮力也豫之一卦雷出地奮而隠然有和豫之意
聖人以是為建侯行師之利則師不可不和也明矣大
抵將帥以公心相處則恊力於推車之日合謀於濟舟
之頃攻守有殊勢必審訂其可而後行進退有異機必
參酌其宜而後决或對壘以攻其腹或間道以擊其背
是故㢘藺惟能先公家而後私讎所以安趙於九鼎(㢘/頗)
(藺相/如)李郭能以忠義相許涕泣自誓所以濟唐之中興
(李光弼郭/子儀等)故曰以之成事功而有餘將帥以私心自用
則無率然相應之形為軀蛩自蔽之計此欲主和而彼
欲主戰此欲進擊而彼欲退守以節制自居者而不知
傾心以相與以兵權自任者而未免角立以相異故崔
浩桓温之不恊則連年北伐而無功(通/鑑)鄧艾鍾㑹之相
惡則西師雖勝而無益(同/上)故曰以之圖事功而不足噫
戰勝攻取非獨智之所能為必有賴於恊謀之力摧堅
挫銳非獨力之所能舉必有資於犄角之助此一公一
私之間國家之安危兵師之勝負未嘗不相闗也安可
以睚眦之私嫌纎芥之小隙而敗乃公事哉嘗觀春秋
之時鞌之戰振旅入國士爕後歸不敢掠主帥之名䇿
勲勞將郤克先遜不敢掩諸將之功師克在和安得不
勝(左/傳)邲之戰師方及河荀林父欲還先縠欲進鄭如晉
師彘子欲從欒武子欲不許師既不和安得不敗(左/傳)嗚
呼君子觀春秋成敗之迹則膺制閫任總戎者可不謹
哉國朝南征之師曹彬以所造之舟成浮梁我師其渡
(長編王師趨池州守將郭彦走彬入池州先是郝守濬/集丁匠自荆南以大舡載竹筏并下朗下黄黒龍船為)
(浮梁或謂江闊古未有浮梁而濟者乃先試於石碑口/彬敗江南二萬衆於采石磯詔移石碑鎮浮梁於采石)
(磯繫䌫三日作成不差尺/寸王師過之如履平地)潘美以所部之衆獲浮梁我
師其渡(初决秦淮江南兵皆背城而陣時舟楫未具潘/美下令曰美提驍騎數萬豈限此一衣帶水而)
(不徑渡乎率所部先濟王師隨之江南兵大敗江南/兵將泝流奪采石浮梁美旋擊破之擒鄭賔等七人)此
曹潘相助之功豈謂議論素不相合而自異耶(曹彬潘/美二人)
(議論素/不相合)西伐之役劉光義泝峽流而上以攻其東(長編/劉光)
(義入峽路連破寨殺其將袁徳宏奪戰艦二百餘艘初/蜀於䕫州鏁江為浮梁上設敵棚光義等行上出地圖)
(指其處曰泝流至此勿以舟師爭勝當先遣歩騎潛擊/之乃以戰棹夾攻光義未至鏁江二十里捨舟前遶浮)
(梁復引舟而上遂屯兵白帝廟光義/發夔州方施開通等州刺史皆迎降)王全斌修閣道而
入以攻其西(同上王全斌以斷棧大軍不得進議取羅/川路入蜀康延澤曰羅川路險衆難並濟)
(不如分兵修棧約㑹於深渡可也彦進白全斌許之不/數日閣道成遂進擊金山寨又破小漫天寨而全斌亦)
(由羅川至深渡與彦進/㑹分三道擊大破之)此劉王相恊之力豈謂入蜀有
先後而自疑耶(長編遂州降光義入城盡以府庫錢帛/給軍士諸將欲屠城曹彬禁之乃止先)
(是王全斌既入成都後數日光義始至昶遺餽/如初詔書頒賞亦無差降兩路將士始有相疾)澶淵之
㨗回鑾賞功保吉謂指揮方略皆出繼隆謂宣力用心
不及保吉此契丹有請和之舉其與李愬訟裴度之功
異矣(同上又/李愬傳)西事之興分閫制敵范仲淹則版築自守
(仲淹帥延州遣子純佑與趙明先掠其地引兵隨其後/至柔逺始號令版築旬日城成賜名大順環慶自是冦)
(益/少)韓琦則出兵與戰此軍中有膽破之謡(事畧范仲淹/韓琦經畧西)
(邊俱有威名軍中語曰軍中有一韓西賊聞/之骨膽寒軍中有一范西賊聞之驚破膽)其與辛武
賢沮趙充國之謀逺矣(趙充/國傳)中興諸將間有不睦一念
國事釋憾結歡方江上之師未發也二大將失和其心
不相恊矣世忠一聞結友之事即欲負荆以謝光世(小/歴)
(紹興四年劉光世屯建康韓世忠屯鎮江以私隙未平/上諭世忠曰大將國家利害所係漢賈復冦恂以私憤)
(幾欲交兵光武一言分之即結友而去卿與光世不謀/議者謂失駕馭之術朕甚愧之世忠曰敢不奉詔他日)
(見光世當/負荆以謝)及江上之師既發也三大將體敵其心若不
相下矣光世一聞滅怨之說遂先致書以約韓張(同上/光世)
(軍在馬家渡張浚軍在采石遂詔光世以兵援世忠且/令復移軍建康三大將權相敵兼時私隙莫肯恊心上)
(詔魏矼諭光世曰賊衆我寡合力猶懼不支况軍自為/心將何以戰為諸公計當滅怨隙不獨可以報國身亦)
(有利矼勸光世貽書二帥以示無他使/為犄角已而二帥皆復書交致其情)渡淮之役韓世
忠欲借兵而張俊拒之趙鼎既責俊而又遣楊沂中以
往然後可以集事(六年初俊在淮上謀渡淮北而韓世/忠辭以兵少欲摘張俊之將趙宻為)
(助俊拒之謂世忠有見吞之意浚奏乞降聖㫖而俊亦/禀於朝趙鼎白上曰浚以宰相督軍號令不行何以舉)
(事乃責俊當禀行命浚奏俊終不肯分軍鼎曰世忠所/欲者趙宻耳今楊沂中不減於宻而所統乃御軍誰敢)
(覬覦當令沂中助世忠却/發宻入衛浚曰此上䇿也)保淮之舉韓世忠業已進兵
而劉光世乃欲棄去張浚既責光世又令楊沂中以往
然後卒以殄冦(同上劉豫兵渡淮入冦先令劉麟等偽/胡服於河南千百為群人皆以金為合)
(兵劉光世奏廬州難守且干趙鼎欲還太平州張浚奏/敵數少奔命决不復来此必皆豫兵張俊劉光世皆請)
(益兵衆懼欲退合肥之衆浚以書戒俊及光世曰今日/之事有進擊無退保韓世忠統兵過渡遇敵力戰既而)
(亦還楚州浚奏若諸將渡江則無淮南而長江之險與/敵共賊得淮南江南其可保乎今淮西之冦正當合兵)
(一有退意大事去矣上手書報浚覽所奏甚明劉光世/已捨廬州而退浚星馳至采石遣人諭光世之衆曰若)
(有一渡江即斬以徇且督光世復還廬州光世不得已/遣王徳進至金前正遇麟游兵敗之浚遣楊沂中至泗)
(州與俊合沂中悉衆以出至李家灣/大破其衆猊逃去麟亦望風而遁)大抵兵重事也其
謀事則貴乎和其存心則主乎公以之用師何向不克
以之禦敵有動斯得矣然又論之恊同心力奔走事功
此人臣之功也駕馭英豪役使勇智此人君之權也昔
者憲宗淮西之役兵在韓洪是洪未嘗與裴度同心也
裴欲破賊而洪則倚賊為重一時之事可謂難矣惟憲
宗之意向一定故度得以奮然而勇往觀其賊在則歸
闕無日之言而淮西已定矣所謂韓洪之謀豈不卒游
於廟筭之内哉武宗澤潞之役兵在何洪敬是洪敬亦
不足以知徳裕也諸將欲戰而洪敬猶未動他人處之
豈不為之失措惟武宗之意向一定故徳裕得以竭力
而從事觀其威斷貴定之言而澤潞不足平矣所謂洪
敬之謀豈不卒歸於鞭笞駕御之下哉然則國朝平僭
偽破勁敵諸將所以同心効力於驅馳之間者固制閫
將臣之忠亦祖宗鞭䇿籠絡之有其計歟
　　　邊將(待邊將寧/過乎寛)
善將將者莫如漢髙帝不善將將者亦莫如漢高帝方
劉項相持之時勇將謀臣雲合輻湊毛髪絲粟皆歸帝
駕馭之下故登壇以拜推食以賜感其心也(韓信/傳)踞洗
以見供帳以待折其氣也(黥布/傳)捐金不問讒言不疑示
其誠也(陳平/傳)或擢於降虜之亡卒(韓/信)或㧞於販繒之匹
夫(灌/嬰)或取於吹簫之覊民(周/勃)顛倒掌股不知其術昔孫
綽所謂髙祖馭虎光武馭龍石勒嘆曰若遇漢髙祖當
北面事之則帝將將之術亦高矣然天下已定之後環
視四顧無一足恃慨然有感於安得猛士之歌信亡於
胡布亦通於胡(韓王信/欒布傳)各圖飛揚難施籠絡是何得其
用於前而乏其用於後耶蓋帝知御將之道而不知御
邊將之道也夫所謂御邊將者寛繩尺假事權俾之展
布四體毋為雲中差級之守(馮唐傳/論魏尚)布誠心去讒言俾
之得效死力毋為河南代任之將(祖逖守河南因為讒/言所間命戴若思代)
(之/)久其嵗月軍民素孚如㐮陽峴山之愛則絶南顧之
憂(羊祜守/㐮陽)予其軍租士卒效力如鴈門幕府之利則免
北冦之虞(李/牧)自予自奪而無掣肘之患或進或退而無
中制之嫌有兵足以自固有財足以自用士卒感其恩
吏民愛其徳敵國畏其威不然御之如束濕待之如詐
狙此信布所以有通胡之志者亦髙帝之術太嚴矣譬
如養鷹本以搏擊也慮有凌霄往往繩束太甚彼固帖
然不敢髙舉亦安能從禽哉大抵守將之權與攻將異
寧過乎寛毋寧過乎嚴寧用乎恩毋寧用乎法則操縱
闔闢之權妙矣吾觀髙帝之術窮於御將未嘗不三嘆
我藝祖神謀妙筭之髙也方僭偽砥平蓬孛雲豁樽酒
片言兵權盡釋帝之所用御將之術固嚴矣至待邊將
又何其闊畧寛厚耶且平蜀之將掠人子女(政要乾徳/中責授節)
(度使王全斌崔彦進為留後左衛上將王仁贍為右衛/大將軍制授内客省使曹彬宣徽南院使侍衛都指揮)
(使劉義允節度使皆收蜀將帥也初孟昶降全斌等不/能正身率下爭取珠玉及取人婦女太祖聞蜀復亂及)
(全斌歸闕太祖召王仁贍詰之仁贍徧指諸將過失求/欲自解太祖曰納李廷珪妓女開徳豐庫取珠貝亦全)
(斌等耶富弼釋曰賞罰人主之權衡用其權無他賞當/功罰當罪而已全斌雖有平蜀之功貪恣不法復致蜀)
(亂故不可不貶降曹彬有功無過故當/顯用也賞罰如是之明宜乎將相盡力)守闗南之將亦
掠人子女(事畧李漢超在闗南人有訟漢超強取其女/為妾及貨而不償者太祖問曰汝女可適何)
(人曰農家也漢超未至闗南如何曰嵗苦侵暴太祖曰/漢超朕之貴臣為其妾不猶愈於農婦乎使漢超不守)
(闗南能保汝家之所有乎責而遣之宻使喻漢超曰/亟還其女并貨勿復為也而漢超感泣誓以死報)平
蜀之將掠人財物(見/上)守闗南之將亦掠人財物(見/上)所犯
同也所罰亦同可也今也責全斌而不責漢超我太祖
何意也曰明其約束正其典憲待攻將之法也寛其法
制略其細故待守將之法也嗚呼豈特待李漢超之恕
哉有訟郭進者則反付郭進(政要郭進在西山有軍校/指訟進不法事太祖曰進)
(御下嚴此人有過懼而誣之使送與進令殺之進表謝/㑹并人入冦因曰汝有膽氣今捨汝罪令汝掩殺并冦)
(如勝即薦汝其人踴躍/果致克㨗即乞遷職)有間劉進者則反賚劉進(政要/隰州)
(招討將劉進勇力絶人以少擊衆并人患之為臘書間/進晉師得之以聞太祖令械進送闕下刺史李謙溥上)
(言聞進為并人所惡此乃間也帝/悟釋之賜以禁軍都校戎帳服具)或二十年或八九年
何任之之專也(長編慶厯八年張方平上言祖宗任李/漢超賀惟忠李謙溥姚内斌董遵誨等)
(或二十年或猶八九年假其事權畧其細故不為問/言移昜又不與髙官使其志未滿不怠於為善也)或
予以租賦或聽其貿昜何予之之厚也(寳訓太祖留心/諸帥命漢超等)
(以禦北虜郭進等以禦太原趙賛等以備西戎筦𣙜之/利悉以予之聴其貿昜凡軍中事許便宜二十年間無)
(西北/之憂)或閫外之事一以付之(咸平四年楊億奏疏太祖/命姚内斌領慶州董遵誨)
(領環州二人所統之兵才五六千人而已閫外之事一/以付之軍市之租不從中復用能士卒致命羗戎畏服)
或軍中之事許以便宜(寳訓/見上)何待之之寛也用能士卒
致死羗戎懾氣二十年間無西北之憂者有由矣詩曰
不愆不忘率由舊章今三邊鼎立諸閫碁布正事機沓
至之秋欲講明御將之術請以藝祖為法
　　　講武(論古今講/武之制)
昔成周盛時越裳底貢肅慎來朝天下若無事矣而周
禮一書講明武備若不能以一日安嗚呼聖人之為國
慮也逺矣哉嘗觀周制其在春夏也有振旅茇舍之制
(食貨志春振旅以蒐夏茇舍以苖秋治兵/以獮冬大閱以狩皆於農隙以講武焉)其在秋冬也
有治兵大閱之制(見/上)是四時皆教也其辨名號也有縣
鄙家鄉官野之異(禮夏/官)其辨旗物也有諸侯軍吏鄙野
之異(同/上)是内外皆教也四時皆閱其𨽻之也精内外逓
教其用之也利此成周所以得持守之道歟自秦以講
武為角觝之戱𨽻兵之法間見秋冬而四時之制遂廢
(前刑法志春秋之後强吞弱小並為戰國魯講武之禮/以為戯樂用相誇視而秦更名角觝先王之禮設於滛)
(樂中矣田又月令孟秋乃命將帥選士厲兵季秋天/子乃命  獵以習五戎至孟冬乃命將相講武習射)自
秦銷鋒以為罷武之計𨽻兵之法僅行中都而内外之
教又廢(秦銷鋒鏑鑄/為金人十二)漢興鑒秦其當時教兵之法畧備
焉内有乗輿之制外有都試之法然乗之以孟秋而志
魏禮曰十月(後禮儀志立秋之日自郊禮始畢乃掦我/威斬牲薦陵廟還宫齋束帛以賜武官皆)
(𨽻兵法習戰陣之儀斬牲之禮名曰貙劉兵官皆𨽻孫/吴六十四陣名曰乗之劉昭補注曰月令天子講武習)
(射御角力盧植曰角力有如漢家/乗之引蹶蹋踘之屬也餘見下注)都試以八月而傳翟
義曰九月(前漢延夀傳及都試講武設斧鉞旌旗注/郡守八月都試餘見翟方進子義傳云)雖
秋冬行禮非有古人四時之制然内外𨽻兵其法猶有
遺意其在孟秋則乗輿御戎路執弩射牲齎束帛賜武
官俾𨽻孫吴之法習戰陣之儀其儀甚設也(後禮儀志/立秋之日)
(其儀乗輿御戎路白馬朱鬛射執弩射牲以鹿麛太/宰令謁者各一人載獲車馳驅送陵廟還宫餘見上)其
在十月則車駕幸長安水南門㑹五營之士為八陣之
法其事甚重也(魏書曰建安/二十一年)其儀雖異其說雖别然皆
以乗輿為名此漢京師講武之制然爾其在諸郡則毎
嵗八月有郡守都尉課都試之功凡車騎材官樓船各
習焉故漢光禄挈令諸當試者不㑹都所免之是已(髙/帝)
(紀十一年七月上發上郡北地隴西車騎巴蜀材官及/中尉卒三萬人又應劭注曰材官有材力者又張晏曰)
(材官騎士習射御馳驅戰陣常以八月太守都尉令丞/長㑹都試課殿最水處則習樓船邊郡將萬騎行陣塞)
(林又前漢燕王旦傳將軍都郎羽林張晏曰都試郎羽/  也師古曰都大也謂大㑹試之漢光禄挈令諸當試)
(者不㑹都/折免之)其在王國則講武之秋有内史中尉行都試
之事凡平時皆不擅發焉故武帝賜燕王旦書曰非教
士不得召是已(前燕王旦傳賜䇿曰毋乃廢備也非教/士不得從召顔師古曰凡邉之備不可)
(廢張晏曰言不/素習不得應召)此漢郡國講武之制然爾光武起自兵
間久厭武事由是罷尉侯之職無都試之役廢車騎材
官樓船之士惟京師𨽻兵而外之武備盡弛矣(光武紀/建武三)
(年罷郡國都尉官後百官志建武六年省諸郡都尉惟/邊尉往往置都尉及屬國都尉又建武七年令國有衆)
(軍並多精勇且罷輕車騎士材官樓船士及軍假吏令/還復民伍又建武二十二年詔罷諸邊亭侯吏卒云云)
推原其由蓋自西都之季都試或以為患韓延夀以試
士僭擬不道誅(本傳御史按延夀在東都試騎士治飾/兵車畫龍虎朱雀延夀衣黄赭方領駕)
(四馬𫝊棇建幢棨植係羽戴車歌軍功曹引軍皆駕四/馬戴棨㦸分騎為伍分左右部軍假司馬千人持幢旁)
(轂歌者兊居射室望見延夀車噭咷楚歌延夀坐射室/騎吏持㦸夾陛列立騎士從者帶弓􁀙羅后令騎士兵)
(車四兩营陣被甲鞮鞪居馬上抱弩頁蘭又使騎士戯/車走馬盗驂望之劾奏延夀上僭不道坐棄市噭音呌)
(咷他釣切鞮丁/溪切鞪莫侯切)而翟義之討王莽(王莽傳東郡太守翟/義都試勒車騎因發)
(莽命立嚴鄉侯劉信為天子移檄郡國言莽毒殺平/帝攝天子位欲絶漢室今共行天罰誅莽共讀曰恭)
李通之勸光武(李通𫝊光武避事在宛通聞之即遣弟/軼迎光武因備言其計乃遂相約結定)
(謀議以材官都試騎士日欲劫前隊大夫及屬正因/以號令大衆乃使光武與軼歸春陵舉兵以相應)皆
因秋試之日因動軍旅誅守長號令起軍旅光武懲之
遂罷其事又自以國有衆軍並多精勇(見/上)可無假於外
郡兵也遂一切罷之專以國軍為用其後國軍疲於奔
命殆不可繼又於邊郡置義從諸兵(叚紀明𫝊成帝延/禧四年冬上郡沈)
(氏隴西牢姐烏娱諸種羗兵冦并凉二州紀明將湟中/義從討之凉州刺史郭閎貪其有功稽固紀明軍使不)
(得進義從從夕鳴鄉皆反叛閎歸罪於紀明朝廷知為/閎所誣詔問其狀復拜議郎遷并州刺史時須郡等諸)
(種羗五六千人冦武威張掖酒泉燒人廬舍六年冦勢/轉盛凉州幾亡復以紀明為護羗都尉明年春羗封繆)
(良多郡律等酋豪三百五十五人率二千落詣紀明降/當煎勒姐種猶自屯結冬紀明將萬餘人擊破之斬其)
(酋豪首虜四千餘人八年春紀明復擊姐勒種斬首四/百餘級降者二千餘人夏進擊當煎種於湟中大破之)
(首虜數千人兄破西羗斬首二萬三千級虜生口數萬/人馬牛羊八十萬頭降者萬餘落永康元年當煎諸種)
(復反紀明復追擊於鸞鳥大破之殺其渠帥斬首三千/餘級西羗於此弭定而東羗先零等數冦擾二州建寧)
(元年春紀明將兵萬餘人與先零諸種戰於逢義山虜/衆大潰斬首八千餘級驢牛馬羊等二十八萬頭東羗)
(盡/定)外兵既重則内伍太弱是以京師有變則邊郡長驅
而至(何進傳進素知中官天下所疾袁紹亦素有謀遂/與紹定籌䇿以其計白太后不聽後進為尚方監)
(渠詐以太后詔斬進進部曲將吴康張瑋聞進被害袁/紹乃引兵屯朱雀闕下勒兵捕宦者二千餘人董卓遂)
(廢/帝)雖漢之亡因於宦戚爭政使邊兵不熾漢之亡不若
是之速善乎應劭之論曰天生五材誰能去兵自郡國
罷車騎材官之後官無警捕實啓戎心一方有難三面
救之取辦黔首不及講其射御驅之以即强敵是以毎
戰常負不教而戰是謂棄之迹其禍敗光武豈能逃其
責哉(百官志注應劭漢官曰蓋天生五材民並用之廢/一不可誰能去兵兵之設尚矣昜稱弦木為弧剡)
(木為矢弧矢之利以威天下春秋三時務農一時講武/詩美公劉匪居匪康入耕出載乃還既粮干戈戚揚四)
(方莫當自郡國罷材官騎士之後官無警備實啓冦心/一方有難三面救之發興雷震煙蒸電散一切取辦黔)
(首囂然不及講其射御用其戒警一旦驅之以即強敵/尢鳩鵲擁鷹鸇豚羊弋狼虎是以毎嵗良負王旅不振)
(張角攘挾以為遐近揺蕩八州並發煙炎逢天牧守裊/裂流血成川爾乃逺召三邊殊俗之兵非我族類忿鶩)
(縱横多僵善良以為已功則貨糞土哀夫民切流遷之/咎見出在兹不教而戰是謂棄之迹其禍敗豈虚也哉)
我太祖加意軍政其講之有常練之有法四時講武之
儀著之開寳通禮可覆也(仁宗天聖中李俶儀閱武曰/開寳通禮有四時講武儀初)
(彊侯未平多親閱/武試按駁角射)或大閱西郊(建隆三年閲武西郊上/曰晉邊衛兵數十萬然)
(可用者寡朕親校其擊刺/騎射之藝悉為精銳云云)或習戰朱明池(乾徳元年鑿/池朱明門外)
(選卒號龍虎/軍習戰池中)或閱兵講武殿(乾徳三年上御講武殿閱/諸道兵得萬餘人屬侍衛)
(司/)擊刺騎射悉為精銳而見用老弱怯懦安於剰員而
不辭(建隆二年令殿前侍衛及非兵騎勇/者一其籍老弱怯懦者處之剰員)百萬貔貅一
可當百東征西討飄乎振蕩吁有由矣太宗真宗承之
軍容愈肅興國間築楊村䑓大閱(同上太平興國間築/䑓楊村備大閱之禮)
咸平初幸飛山教場訓練(同上咸平初闢場東武原發/卒㑹村其后幸飛山教場躬)
(親訓/練)故千乗萬騎周旋如一(太平興國二年崔翰分布/士伍建五色旗以號令士)
(卒毎教旗指授則萬乗千騎周旋如一甲/兵之盛近代無比上悅乃以令嚴賜翰)殿庭進退容
止中節(至道元年上閱武便殿衛士有挽弓及一石五/斗者矢二十發綽有餘力又令騎兵歩兵東西)
(列陣觀其進退容止中節上曰此殿庭間数百人/爾猶有兵威可觀况堂堂之陣數萬成列者哉)近京
補禁衛皆為精兵(咸平四年募近京強士補禁衛詔髙/峻教閱行伍整肅上曰昨日村民皆)
(為精/兵矣)祖宗之不忘武備也如此雖然此京師閱武之制
也然州郡所存率皆疲弱循習已久外備不修大郡給
十人小郡給五人以充常從名曰長吏實同於人滁州
守禦代以白直淮陽重鎮與滁無異去滁而黄復不及
滁即三郡推之他可知矣(三年王禹偁言太祖之初十/分天下有其七太宗嗣戴天)
(下一家義者乃合江淮諸郡毀城隍弛武備者三十餘/年書生領州大郡給十人小郡給五人以充常從號曰)
(長吏實同於人名為郡城蕩若平地臣比在滁州值發/兵漕闗中城無人守禦乃以白直代主闗閉及從淮陽)
(稱為重鎮乃與滁州無異今黄州城池器甲復不及滁/陽萬一竊發何以支吾望令江淮郡許置全城守禦軍)
(士二三/百人)嗚呼祖宗之意有在也蓋太祖鑒前代之弊收
藩鎮之權天下精兵悉萃京師况定都陳留四無扞蔽
其勢必為居重馭輕之道(張方平言京師古之陳留郡/四通八達之地都城四面而)
(無險阻之固藩籬之限太祖/始制藩鎮之權屯兵於内)選諸道驍勇者稱禁旅(乾/徳)
(三年令天下官吏擇本道籍/其名選都下以補禁旅之闕)取禁直伉健者𨽻親軍(太/平)
(興國三年後苑親閱禁軍取伉健/者𨽻親軍罷軟老弱悉分配外州)故在内而强在外而
弱在内而勇在外而怯也自王元之一言於咸平三年
之間(見/上)稍稍修置外兵増氣陜西之保毅選中者得升
則置於咸平之四年(四年詔陜西民五家出一人號保/毅軍給資糧與正兵分戌吴倩與)
(運使主其事凡得六萬八千餘人其沿/邊先選中者亦升為禁軍號保㨗云云)沿邊之振武簡
集者得補則置於景徳之元年(元年陜西運使言西南/沿邊諸州於保毅之軍)
(内簡金成振武軍四十指揮自/立北軍邊聲頗振戌不敢冦)河北之禁軍由廂兵而
教習者得預則置於祥符之九年(又上封者言諸路廂/軍無使征役祥符九)
(年詔河北金城揀料本城廂兵/五百人置營教習升為禁軍)然猶未盛也慶厯初西
戎阻命始黥民兵以補軍籍陞諸州廂軍以充禁旅既
増保㨗又置宣毅比及三年又置保毅内外通置禁軍
四十餘萬通三朝共八九十萬而鄉軍廂軍不與焉而
後兵大備矣(張方平言康定之末慶厯之初議刺民兵/極論其害今曰果然太祖朝兵不及十五)
(萬太宗朝不過四十萬祥符已後稍稍消伏向因西戎/阻命始籍民兵俄黔配補軍籍升諸州廂軍以充禁旅)
(陜西河北京東京西増置保㨗一百八十五指揮武衛/七十四指揮宣毅一百六十四指揮慶厯三年因王倫)
(張海等賊於江淮荆浙福建諸路又添保毅等二十四/指揮凡内外増置禁軍約四十二餘萬人通三朝兵八)
(十萬其廂軍鄉軍軍/議軍不與此數云云)大抵人無勇怯有道以作之則怯
者亦勇人無強弱有道以教之則弱者亦强愚觀慶厯
以後士氣益伸邊威愈壯外而蛇豕甘心請命内而狗
鼠迸迹不存者無非教閱之有時訓練之有法耳今之
兵容何如哉夫近而三衙本拱扈宫城以為根本之地
也逺而諸軍本屏翰州郡以為爪牙之計也今試觀之
以戈矛器刃自淬者幾人以弓弩箭鏃自厲者幾人以
心膽膂力自奮者幾人殿歩諸司皆市井浮浪之徒諸
路禁旅盡田中脆弱之夫果能驍勇過人如武雄之軍
乎(乾徳中籍諸道驍勇兵送/闕下太祖團結為武雄軍)果能分教戰勝如陜西之
軍乎(寳元間元昊叛命屢戰不利范仲淹隨部分而/教之朝廷推其法於諸路與夏人戰敗之聖政)宣
借差借占留者甚衆虛額虛名差破者甚濫三司雖有
旬教月教春秋大教然反以是為官吏賞賜軍將燕犒
之目何有於較藝諸郡春秋二教雖差按教之官然反
以是為路分鈐轄弄權搔擾州縣之資何有於按閱乾
徳嘗自閱侍衛一司矣(見/上)至道嘗親閱衛士矣(見/上)熙寧
中嘗禁私役禁軍矣(熙寧中私筏禁軍雖經郊/敘復求不與親民差遣)淳熙初
嘗責守臣教閲矣(聖政淳熙二年上曰諸路某軍士軍/弓手須常教閱禁在守臣遣戻坐罪)
今誠能舉是制而行之則治兵蒐卒其庶乎
　
　
　
　
　
　
　
　
　
　
　
　
　古今源流至論别集卷八
欽定四庫全書
　古今源流至論别集卷九　　宋　黄履翁　撰
　　　軍政(論漢與祖/宗之政)
甚矣軍政不可一日廢也夫聚天下不逞之人而授以
兵家不仁之具其氣咆哮而難制其心頑獷而難服非
法足以束其心恩足以效其死威足以制其生死之命
則百萬熊羆錚錚佼佼安能入吾奔走之下哉嘗觀三
代之下而能得制兵之道者惟漢可取其䘏兵也寛其
待兵也嚴其制兵也整肅其召兵也周宻夫恤之以寛
則人知自勉待之以嚴則下知自戒制之以整肅則無
玩意召之以周宻則無姦心是以終漢之世晏然無事
諸吕七國變生倉卒而備禦素具北胡南越連兵數年
而邦本不揺誠有以也吾觀從軍有勞得以復除(髙帝/紀三)
(年闗中卒從軍/者復家一嵗)亡士過多將軍有譴(李廣𫝊漢下廣吏/吏當廣亡失多為)
(虜所得坐當/斬贖為庶人)金布著令尤恤死事(金布令曰邊士卒從/軍死者將為續傳歸)
(所居給以/衣棺云云)羽林既死特錄孤兒(前百官表上太初元年/初置建章營騎俊勇名)
(曰羽林騎又取死事之子孫養羽/林營號曰羽林孤兒羽林有令)其䘏兵也寛矣然力
功増級者幕府已察(馮唐傳雲中守魏尚坐上功/首虜差六級下之吏削其爵)亭徼
不治者出警必罰(食貨志上北出蕭闗從數萬騎行獵/新秦中以勸邊兵而歸新秦中或千)
(里無停徼於是誅/北地太守以下)捕降為虜者詔書加詰(楊僕傳南越/反拜為樓船)
(將軍有功封將梁侯東越反上欲使復將為其伐前勞/以書敇責之曰將軍之功獨有先破石間尋愜復有斬)
(將搴旗之實也烏足以驕人哉前破畨禺捕降者以為/虜掘死人以為獲是一過也云云推此心以在江外江)
(海之間可得信乎僕惶/恐對曰願盡死贖罪)逗撓者有誅(韓安國傳楊/敀坐逗撓誅)後期
者有誅(張騫傳後二年騫為衛尉與李廣俱出右北平/擊匈奴匈奴圍李將軍軍失亡多而騫後期當)
(斬贖為/庶人)畏懦者有誅(前功臣表張騫元朔二年坐以將/軍擊匈奴畏懦當斬贖罪免楊僕)
(元封四年坐為將軍擊朝鮮畏/懦入竹二萬箇贖金為城旦)其待兵也嚴矣以制兵
之意言之則京師之兵僅萬人耳統於一官未為過多
而二三卿士各分所領欲上下之相維也(按後百官志/光禄勲注宫)
(衛士八十一人八又蔡質漢儀曰主虎賁千五百人又/羽林郎百一十  人羽林左騎八百人羽林右騎九百)
(人而又前百官表云諸郎守門戸出充車騎多至千人/總  計之光禄勲有四千三百九十九人  按後百官)
(志衛尉卿一人注漢官儀曰衛士六十人南宫衛士令/一人本注曰南宫衛士貟吏九十五人衛士五百三十)
(七人北宫衛士令一人本注曰北宫衛士四百七十一/人又右都僕左都侯衛士共百九十九人又宫掖門凡)
(七各有司馬以領衛士南屯百二人蒼龍四十人元武/三十八人北屯三十八人朱雀百二十四人東門百二)
(十人朔平百二十人總而計之衛侯所有一千五百一/十三人又北軍五校各領七百人長水領七百三十人)
(又執金吾五百二十人總而計之有二千五十人以宫/掖門所領者論之多者百八十人少者三十八人其十)
(二人止領一校多不過千人合四者計之則京師之兵/止餘萬人既有光禄勲又有衛尉又有五校執金吾等)
(官/)都試之役太守都尉事爾縣之令長丞尉何預而必
欲俱㑹欲上下之相察也(前髙帝紀材官騎士習射御/馳驅戰陣常以八月太守都)
(尉令長丞尉㑹/都試課殿最)伍符素備以正什伍(馮唐傳尺藉伍符/注李竒曰尺藉所)
(以書軍令伍符軍士伍二相保之符信也如淳曰漢軍/法曰吏卒斬首以尺藉書下郡縣移郡令人故行不行)
(奪勞二嵗伍符亦什/伍之符要節度也)游徼亭長以防盗賊(前百官表縣/令長皆秦官)
(皆有丞尉十里一亭亭有長十亭一鄉鄉有三老有秩/嗇夫游徼三老掌教化嗇夫秩聴訟收賦稅游徼徼循)
(禁賊盗鄉亭亦/如之皆秦制也)其整肅何如哉以召兵之意言之始用
羽檄以召天下之兵(髙帝紀十年陳􁀙反趙代地皆􁀙/有吾以羽檄召天下兵未有至者)
(注師古曰檄者以木簡為書長尺二寸用召也其有急/事以鳥羽挿之示其速也魏武奏事云邊有警輒露檄)
(挿/羽)後用虎符以合郡國之信(文帝/紀)膠西欲擅發兵而弓
髙詰之自圗(吴王濞傳漢將弓髙侯類遺膠西王卬書/曰云云王肉袒叩頭漢軍壁謁曰臣卬奉)
(法不謹驚駭百姓乃苦將軍逺道至於窮國敢請葅醢/之罪侯執金鼔見言曰王苦軍事願聞王發兵軍王對)
(曰晁錯變更髙帝法令天下七國發兵且誅錯聞錯已/誅卭等謹以罷兵歸將軍曰王茍以誅錯為不善何不)
(以聞及未有詔虎符擅發兵擊義國乃出/詔書為王讀之曰王其自圖之王遂自殺)嚴助以節發
兵而郡守拒之不從(本傳建元三年閩越舉兵圍東甌/東甌告急於漢武帝以問太尉田)
(蚡蚡曰云云上曰太尉不足與計吾新即位不欲出虎/符發兵郡國乃遣助以節發兵㑹稽㑹稽大守欲拒法)
(不為發助乃斬一司馬諭意指/師古曰以法拒之為無符騐也)其周宻又何如哉蓋髙
帝出入兵間熟究利病其為四百年之規模逺矣至我
國家本以仁得天下未始倚兵為重也然承五代破碎
之餘其紛紛謀亂皆無頼不逞之人藝祖平定天下聚
以為兵其所以隄防制御之術不得不曲防周慮厚禄
以畀之重罰以警之明法以節之分權以防之列聖相
承緝熙燕謀其視漢家之法又逺過矣代蜀名帥超授
醲賞(行狀王仁贍歴詆諸將奢縱不法兾以自解止言/謹畏㢘恪惟曹彬一人耳太祖怒下全斌吏即授)
(彬宣徽南院使彬曰收蜀将校皆得罪臣以無功獨蒙/厚賞恐無以勸天下太祖曰卿有茂功加以不伐設有)
(㣲累仁贍/肯惜言哉)典兵舊臣皆䝉厚禄(符彦卿等罷兵解職皆/畀以厚禄以享富貴)
備邉諸將悉予市租(郭進李漢超賀惟忠姚内斌等備/邊其筦𣙜之科悉以予之畧其細)
(故二十年間/無西北之憂)若寛矣然王仁贍之貪慾則下之吏議(見/上)
潘美之驕伐則警以匣劒(聖政編年太祖征荆南以匣/劒付曹彬曰自副將不用命)
(有罪犯者得斬之潘/美等皆為之失色)又未嘗不嚴也此待將帥然爾御
龍扈從特命増給(太祖以御龍直從郊祀從命増給而/川班殿直不得如例擊鼔上訴帝怒)
(曰朕之所與即為恩澤烏有/例哉命斬妄訴遂廢其班)沿邊戌卒時賜絹襦(興國/八年)
(詔河北河東沿邊戍卒人賜黄絹/襦一京師内外諸軍人給米一石)巾屨端布出自特㫖
緍錢薪炭或行泛恩(増釋兵卒名額不一輕重不同故/隨其等降為之月粮科錢衣賜不)
(使過分祖宗時或賜巾屨紵衣或賜緍錢端布或賜草/茶或賜鮮米或以霖雨賜蒸或以春寒賜薪炭其諸修)
(城浚河守束綱運皆時賜緍錢/襦袴之類悉出於非時特㫖也)若寛矣然武雄之肆掠
則百卒竟誅(乾徳中藉諸道驍勇兵送闕下太祖團結/為武雄軍凡百餘人白日掠人妻女於城)
(下帝怒/捕戮之)川班之妄訴則全軍俱廢(乾徳中收蜀精兵置/川班殿直廪給與御)
(龍直等開寳四年太祖以御龍直宣從郊祀特命増給/而川班殿直不得如例擊鼓上訢帝怒曰朕之所與即)
(為恩澤烏有例哉命/斬妄訴遂廢其班)酒坊之兵士作過則罪及主將(何/剡)
(言太祖酒坊火發本坊兵士因便作過太祖/以本坊使田處岩等不能部轄並處極法)又未嘗不
嚴也此特士卒然爾不特此也軍士衣不得過膝葱韭
不得入營無侈心也出戍之日多在營之日少無非念
也營在城西者糧在城東營在城東者糧在城西無怠
志也其制兵之意可見其整肅矣(張方平言太祖訓齊/兵法甚嚴軍人不得)
(衣皂但許衣褐其制不得過膝豈有紅紫之服葱韭不/得入營門豈知魚肉之味又置更戍之法逺妻弩外戍)
(之日多人人少子而衣食昜足毎月請糧營在城西者/即於城東給營在城東者即於城西給不許雇車乗須)
(令自負以勞役之故士卒足衣食無外慕安辛苦而昜/使今則異矣衣服驕侈所授廪給一身不足妻子飢凍)
(豈能不歸/怨於上耶)又不特此也三帥有握兵之重而無發兵之
權樞宻有發兵之權而無握兵之重其召兵之意可見
其周宻矣(范祖禹言伏見樞宻都承㫖曹誦權馬軍司/祖宗兵法本於樞宻有發兵之權而無握兵)
(之重京師之兵總於三帥有握兵之重而無發兵之權/彼此相維不得專制此所以百三十年無兵變自唐季)
(以及五代樞宻之權偏重動為國患由手握禁旅又得/興廢今副都承㫖為樞宻屬官權在管軍是本兵之地)
(又得握兵合而為一/非祖宗制兵之意)皇朝之制大臣平章先軍而後國
羣臣出守先軍而後州庫曰軍資監曰軍器官曰參軍
軍務曰贍軍其於軍事重矣故其恤之寛待之嚴制之
以整肅召之以周宻無不置其慮者宜也愚敢以祖宗
之政望今日不但以漢之政望今日
　　　軍器(言平時當/備兵器)
昔胡安定之始在湖學也講明邊防必專置齋(胡安定/在湖學)
(也治道有齋水利有齋邊/防有齋門人皆傳其業)及監作院也訪尋利器必精
技能(胡安定監/某處作院)夫安定道徳之宗師也其於兵事為尤
熟則儒者烏可以軍旅未學為辭而不之講哉夫徒手
而遇盗雖賁育無如之何操箠而遇敵雖童子不知所
避甚矣兵器之有切於國家也有備則氣勝無備則氣
沮理也亦勢也昜之利於睽陳於萃聖人蓋思之審矣
愚嘗究其本末在周則出於民在漢則出於官雖所在
之制不同而所重之意則一也自今觀之周制其於鄉
也鄉師既簡兵器矣(地官鄉師簡其/戎鐸旗物兵器)族師又簡兵器(族/師)
(合其卒伍/簡其兵器)縣師又備兵器(縣師若有軍旅則㑹其車人/之卒伍使皆備旗鼔兵器)
其於遂也遂人既簡兵器矣(遂人簡/其兵器)里宰又比兵器(里/宰)
(掌備其邑之衆寡/與其六畜兵器)稍人又帥輂輦(稍人作其/兵徒輂輦)夫惟器械
素備兵甲素精一旦有警用之無缺是時也釋耒而戰
捨戈而耕良農皆兵卿士皆將此兵器之在農者是也
漢制其在郡國也則有庫兵(漢成帝紀元始元年立上/郡庫如淳曰漢北邉郡庫)
(官之兵器所藏燕王曰𫝊領庫兵掌漢/官志注云處尉徼長亭長皆習設五兵)或置工官(潁北/王翟)
(有工官南陽苑秦長官鉄官濟南東平交有工官/鉄官泰山東泰髙有工官嬴有鉄官見地里志)庫兵
以筭賦為之(髙帝紀初為筭賦注賦錢人百/二十為一筭以治庫兵車馬)而工官與
鐡官同置於産鐡之郡(見/上)其在京師也則有武庫掌於
中尉(百官表中尉武帝更名/執金吾有武庫主兵器)而天子又自有若盧考工
室若盧以藏兵器考工室以主作器械一以少府主之
(官表少府屬官有若盧考工室如淳曰/若盧藏兵器讚曰考工主工作器械)夫惟外有庶官
内有列卿工匠器械咸精其能是時也邊吏拒冦者得
賜武庫兵(毋將隆傳哀帝發武庫兵前後十餘輩送董/賢及上乳母王阿舍隆奏言武庫兵器天下)
(公用國家武備繕治造作皆度大司/農錢邊吏職在拒冦者得賜武庫兵)邊兵不足者得發
工官兵(食貨志武帝時邊兵不足/發武庫工官兵以補之)此兵器之在官者是
也周之在民以兵農為一之時漢之在官以兵農已分
之後愚之所取者器械既備周果中興宣帝之威伸南
北所恃器械之精耳其視秦之銷鏑唐之銷兵(秦銷鋒/鏑鑄以)
(為金人十二唐穆/宗朝蕭詵議銷兵)何止天淵哉昔我祖宗之定天下而
治不忘亂安不忘危其於武備尤切留意造兵器者十
日一進課其功也(曽子固文太祖平定四方命魏丕主/作院毎造兵器十日一進課之旬謂)
(上親閱之作/治之功盡矣)典軍器者十餘年不昜專其業也(太祖使/魏丕典)
(作坊十餘年器械精明床子/弩止七百歩丕増至千歩)或幸弓矢舍賜及作工(太/祖)
(幸司弓署按循/作工賜以布帛)或幸軍器庫加賞主吏(真宗幸軍器/監加賞主吏)勉
其職也或作坊嵗造凡三萬或諸州嵗造凡六百餘萬
豐其積也(曽子固文太祖作坊嵗造甲鎧其装鎗劒刀/鋸器械箭箶籚皮笠弩撞床子弩凡三萬二)
(千又弓弩院嵗造弓箭弦鐡凡千六百五十餘萬諸州/嵗造弓箭剪劒甲兠鍪箭鏃等凡六百二十餘萬又别)
(造佳器凡諸兵械置五庫貯/之戎具精勤近古未有也)甲鎧山積鋒鋩霜勁近古
未有焉至於慶厯武備幾弛矣我仁宗一意作新工吏
竦然既遣近臣分治軍器(天聖六年天下州軍器械久/不修繕遣近臣十六人分治)
(之/)又遣朝臣揀試兵器(嘉祐四年詔在京所造軍器多/不精其選朝官使臣揀試之)
而兵械果精於敕勵之下獨轅之弩則得之郭諮(皇祐/四年)
(郭諮所進獨轅弩詔弓弩院如様制之/既成夏安期具言使詔置獨轅弩軍)寨脚之車則得
之郭固(寳訓知并州韓琦言邠州推官郭固約古制為/車前方後銳上制七槍以為前後二拒凡一車)
(二十五人五人居上十四人推挽六人執器械臨陣可便/以遏奔衝下營可以立寨脚可用於平川之地上召試)
(殿推固/為衛尉)流星之弩拒馬之牌則得之米守信(米守信知/澧州遣李)
(錫持新様流星弩拒馬牌寨脚車山字鐡甲/等八種來進上試於殿庭擢為三班差使)及于熙寧
兵政又新矣我神宗甚切加意内外修飭其在京師有
監有庫(熙寧六年置軍器監總内外軍器之政軍器舊/領於三司判案三司事叢判案者以類昜始令)
(置監而廢案焉又置内宫箭南庫/又御前所製軍器别差官提舉云)其在諸州又有作院
而戎器有光于昔弓則曰神臂(熙寧元年入内副都知/進神臂弓初民李宏獻)
(此上於玉津騎校射二百四十餘歩穿榆木没半簳詔/依様置造至是以進置鐡甲七十歩若水自若連中撤)
(札上/稱之)床子(元豐六年范子竒言判軍器監進床子大弓/强於神臂弓獨轅弩較之九牛弩尤為輕便)
弩則有九牛(注見/上)八牛(元豐四年涇原路經畧言案武/經有三弓八牛床子箭用二槍)
(三劒箭乞下軍器監給/弩箭赴本路依様造)箭則曰入陣(熙寧六年詔造入/陣弓箭其射視馬)
(射弓箭自/依舊制)减指(見/上)刀則名斬馬(熙寧五年陳琰管勾作/坊造斬馬刀初上匣刀)
(様示蔡挺言制作精巧便於/操擊遂頒様造數萬賜邊臣)鞍則名邊様(熙寧六年詔/軍器監以鞍)
(轡様計在京軍馬數造給初馬軍用大鞍不便野戰/上始以邊様皮鞍小鞍回旋摶射得盡馳馬之技)甲
則名偏挨(元豐十年涇原路經畧使言乞改/造神臂素全甲為偏挨甲從之)我祖宗備
豫不虞之意深矣哉然嘗論之昔晁錯言匃奴中國之
長技以勁弩長㦸匃奴之弓弗能格則漢之所重者弩
也(本/傳)我髙宗因進呈王大智所造軍器因諭曰莫若且
令多造弩則國朝之所重者亦弩也(聖政紹興二年進/呈王大智造軍器)
(上曰莫若且令多造弩翟汝文曰強弩可以制敵人上/曰朕謂不在此制敵在修文徳若器械不可不備爾)
切嘗觀漢與國朝所以制敵人之命往往以是而取勝
信矣夫中國長技不可一日弛也李廣之擊單于以大
黄射其禆將(本𫝊服䖍注/大黄肩弩也)李陵之歩戰亦以連弩射退
單于(本傳注如今之合陣或/併兩弩共一弦之類)叚㑹宗入烏孫選精兵三
十弩(本傳注李竒曰三/十人人持一弩)陳湯圍郅支亦以㦸弩為後(本/傳)
此漢用弩之明騐也澶淵之役契丹掃境而至張瓌守
床子弩一矢飲羽敵將挫衂(真宗親幸澶淵時李繼隆/禦敵于澶州其契丹大酋)
(撻懶躬出督戰張瓌守床子弩潜發撻懶/中額死敵大挫衂退却不敢動遂請和)此國朝用弩
之成效也雖然漢之所修戎器所用長技固無慊於國
朝然國朝藏之之制各異其處守之之官各分其任此
其防微杜漸莫有姦心又非漢之所能及我高宗嘗言
祖宗置庫有内外之異及弓弩弦箭亦各異職分官主
之皆有深意其知之矣(髙宗曰祖宗有内外軍器軍藏/百間所藏弓弩器械不可勝計)
(外器庫數亦如此原祖宗置庫有内外之異/及弓弩弦箭亦名異藏分官主之皆有深意)漢人郡國
之庫兵京師之武庫不能禁守防閑至啓或者之邪謀
故申屠聖之反於潁川也殺長吏盗庫兵經歴九郡(漢/成)
(帝紀陽朔三年潁川鐡官徒申屠聖百八十/人殺長吏盗庫兵自稱将軍經歴九郡云云)戾太子之
反於京師也矯制赦囚徒發武庫兵(劉屈氂𫝊太子遣/使者矯制赦長安)
(中都官囚徒/發武庫兵)何拙哉君子於此安得不三嘆三詠我祖
宗之逺謀矣
　　　箴銘(箴銘為防/過之地)
古者以箴銘為防過之本故其心常有所畏後世以箴
銘為文過之具故其心昜有所玩甚矣人君不可一日
無畏心哉聲色嗜慾昜得以昏此心沉湎遊逸昜得以
怠此心便嬖使令昜得以惑此心䛕佞姦謟昜得以乗
此心聖人知其然也存誠於出入起居之間寓戒於飲
食沐浴之頃息養瞬存無念非敬左顧右瞻無往非禮
天命可敬歟民心難保歟君子小人之或進或退歟天
理人慾之或消或長歟皆舉而寓於箴銘之間庶乎吾
過亦寡矣夫湯之懋敬厥徳若無假於銘也而盤之銘
且曰茍日新日日新茍之為言進徳之要領日之為言
進徳之功用此盤愈潔而此徳愈新何湯之不能自己
耶(記大/學)武王之不役耳目亦無假於銘也而觴之銘且
曰樂極則悲沉湎致非悲之為言戒樂心之無益非之
為言戒私慾之為害此觴常存而此念愈謹何武之如
是過慮耶(太公隂謀武王衣之銘曰桑蠶苦力工難得/新捐故後必寒鏡銘曰以鏡自照者見形容)
(以人自照者見吉凶觴銘曰樂/極則悲沉湎致非社稷安危)且湯武聖人也非不知
銘諸物而不若銘諸心也形於言不若形於行也而恐
恐然不能自安者欲内外交養表裏俱進矣後世之所
謂箴銘規戒者吾惑焉長夜之屏成帝之美意也然後
宫之寵荒滛亡度其視商紂特五十歩矣(序/)無逸之圖
元宗之盛心也然山水之筆轉移不常其視成王不啻
天淵矣(宋璟/等傳)連屏五十種憲宗之念非不勤而晚節用
人何如耶(憲宗詔李絳捜次君臣成敗五十/種為連屏張便座帝常閱視云云)丹扆六箴
敬宗之志非不銳而溺志邪說又何如耶(唐敬宗朝李/徳裕獻丹扆)
(六箴一宵衣二正服三罷/獻四納誨五辨邪六防微)吾不意古人防過之本而為
漢唐文過之具也夫不知有防過之言而䧟於有過猶
兾他日之能改知有防過之言而視之以為文過將無
自新之日矣此漢唐所以有愧於商周也恭惟國朝列
聖相承以警戒為龜鑑以晏安為鴆毒兢兢一念比迹
湯武中庸有圖發揮九經(真宗上晏餞邢昺於龍圖閣/上掛禮記中庸篇圖指為天)
(下國家有/九經之語)欹器有論講明至戒(天禧二年/作欹器論)真宗盤杅之
銘在是也無逸一篇列為講圖(仁宗孫奭上無逸/圖帝施於講讀閣)前代
遺迹寫為鑒圖(仁宗命圖畫前代帝王美惡之迹可為/規戒號曰觀文鑒古圖慶厯中出示輔)
(臣/)仁宗几杖之戒在是也不獨此也書洪範之語於座
屏是屏也示不忘三徳御臣之意(英宗召王廣淵書洪/範於屏因訪廣淵先)
(儒論洪範得失廣淵進張景論七篇上曰景所/說過先儒逺矣以三徳為御臣之柄尤為善論)書孟子
之言於屏障是屏也示不忘講究治道之語也(髙宗建/炎二年)
(上曰近以孟子論治/道處手寫於絹屏)無逸之圖設於殿壁是燕息之地
亦不替艱難之訓(紹興五年范仲乞寫無逸圖設於講/殿之壁趙鼎曰仰見從善汲汲之意)
敬天之圖列於經幄是出入之際常不愆敬畏之戒(孝/宗)
夫祖宗之敬天保治用人聴言已無愧於帝王之盛然
猶採古人之成訓摭前代之往事或施之屏障或寓之
坐銘者是非為是過謹也葢無過之可防不失為規警
之意忘其所可戒安保異日之無過哉是以凜凛於太
平無事之日業業於退朝燕居之時想帝王於夢寐之
間監治亂於觀瞻之下其為慮逺矣夫今日寫無逸之
圖成王之勤也述㫖酒之箴大禹之儉也日者聖心過
謙復為箴戒條列門分輝映丹扆又湯之盤銘武之觴
銘也彼漢唐視此不亦恧乎
　　　藏書(論古今聚/散之由)
成周小史掌邦國之志外史掌三皇五帝之書則國之
藏書也尚矣夫典籍之府上映奎壁圖書之文下泝河
洛其所以振文風昭世教者在是立人極續聖傳者在
是豈但充棟汗牛為太平之美觀哉愚嘗稽往古閱方
来其斯文之或盛或衰或存或亡不知其幾變矣然文
不喪天道未墜地幾散而復合幾斷而復續綿綿延延
至今日尚亡恙也嗚呼天耶人耶自秦人焚烈之餘尺
籍不收其所存者特愽士之書耳至項氏咸陽三日火
亦皆煨燼惠帝除挾書之律而書始出武帝建藏書之
䇿而書始集(藝文志孝武世書缺簡脫禮壊樂崩聖上/喟然而嘆曰朕甚憫焉於是建藏書之䇿)
(置寫書之官下及諸/子傳說皆充祕府)成帝復求遺書於天下輯羣書總
之而為七略而漢之書始備矣外有太常愽士之藏内
有延閣廣内秘室之府劉向校經傳諸子詩賦任宏校
兵書尹咸校術數李柱國校方技經傳則有昜詩書禮
樂春秋論語孝經小學之九種諸子則有儒道隂陽法
名墨縱横雜農小說之十種詩賦其種有五兵書其種
有四術數則曰天文厯譜五行蓍龜雜占刑法也方技
則曰醫經經方房中神仙也(同上詔光禄大夫劉向校/經傳諸子詩賦歩兵校尉)
(任宏校兵書太史令尹咸校術數特醫李柱國校方技/其七畧故有輯畧有六藝畧昜詩書禮樂春秋論語孝)
(經小學九種一百三家三千三百二十三篇有諸子畧/儒道隂陽法名墨縱横雜畧小說十種百八十九家四)
(千三百二十四篇有詩賦畧五種百六家千三百一十/八篇有兵書畧權謀刑法隂陽技巧四種五十三家七)
(百七十篇有術數畧天文歴譜五行蓍龜雜占刑法二/種百九十家二千五百二十八卷有方技畧醫經經方)
(房中神仙四種三十/六家八百六十八卷)光武中興復好典籍明章繼軌又
加潤色石室蘭臺充積彌盛東觀仁夀纂集尤多而班
固傅毅又依七略而為書部此秦之焚滅至漢始備也
(隋經籍志兩漢石室蘭臺彌以充積又於東觀及仁夀/閣集新書班固傅毅等典掌焉並依七畧而為書部董)
(卓之亂獻帝西遷圖書縑/帛軍人皆取而為惟囊)自獻帝西遷之餘圗書縑帛
皆為帷嚢四百餘年所積之文棄置殆盡魏氏採掇遺
逸藏在祕書分為四部總括群籍東晉之來雖幾散失
元嘉諸人復克補亡(同上魏氏採掇遺亡鄭黙始置中/經荀朂又因中經更著新簿分為)
(四部總括羣書一曰甲部紀六藝及小學等書二曰乙/部有古諸子家近世子家兵書兵家術數三曰丙部有)
(史記舊事四曰丁部有詩賦圖譜及家書大凡四部合/三萬九千九百四十五卷東晉之初李充以勉舊簿校)
(之其見存者但/有三千十四卷)謝靈運有目録四部王儉又撰述七志
一曰經典志以紀六藝史記二曰諸子志以紀今古諸
子三曰文翰志以紀詩賦四曰軍書志以紀兵書曰隂
陽曰術藝曰圖譜又紀圖緯方技圖書之書(宋元嘉八/年謝靈運)
(造四部目録大凡六萬四千五百八十二卷元徽五年/王儉又造目録大凡萬五千七百四卷又别撰七志一)
(曰經典志紀六藝小學史記雜傳二曰諸子志紀今古/諸子三曰文翰志紀詩賦四曰軍書志紀兵書五曰隂)
(陽志紀隂陽圖緯六曰術藝志紀方技七曰/圖譜志紀地域及圗書其書散見合九條)齊任王亮
梁用任昉相踵部集其為卷不下二萬三千餘爾(齊永/明中)
(祕書丞王亮又造四部書目大凡一萬八千三十卷梁/初任昉躬加部集大凡一萬三千一百六卷而釋氏不)
(與/焉)此漢末之散逸至歴數代始備也自是而後一失於
周師之入郢而江陵之典籍盡焚再失於爾朱之唱亂
而洛陽之經史復散(元帝克平侯景收文徳之書及公/私經籍歸于江陵大凡七萬餘卷)
(周師入郢咸自焚之後魏都燕代南畧中原租收經史/孝文始都洛邑聚書於齊祕府暨爾朱之亂㪚落民間)
三失於唐初砥柱之覆溺而東都之卷帙盡亡(唐藝文/志初隋)
(嘉則殿書三十七萬卷至武徳初有書八萬卷王世充/平得隋書八千餘卷太府卿宋遵貴監運東都浮舟近)
(河西致京師經砥/柱舟覆盡亡其書)貞觀間命魏徴虞世南顔師古典祕
監請求天下所藏其書開元間命馬懐素禇無量修圖
書借録民間未見之文修書有院集書有院名儒實學
出入校讎經史子集分為四部藏書之盛莫盛於開元
(唐藝文志唐分為四類曰經史子集其著録者五萬三/千九百一十五卷而唐學者自為之書者又二萬八千)
(四百六十/九卷云)至禄山之亂寸牘不藏而斯文復遺矣(同上/禄山)
(之亂寸簡不蔵元載為/相奏以千錢求書一卷)後苗發等使江淮發遺書又後
鄭覃請祕閣採經籍四庫儲書至是復全分藏於十二
庫之下至黄巢之亂存者已少昭宗遷洛而是書又蕩
然無餘矣(唐藝文志後命苗發等使江淮採訪至文宗/鄭覃侍講進言經籍未備因語祕閣捜採於)
(是四庫之書復令分蔵于十二庫黄巢/之亂存者益少昭宗徙洛陽蕩然無餘)嗚呼斯文夫豈
終厄耶天開我宋五星聚奎典籍山積籖軸鱗集方建
隆之始其書卷僅萬一千耳乾徳二年南征北伐稍稍
間出史館充備然藝祖猶切留意也求書之詔毎嵗下
之(乾徳/四年)未幾王禮渉弼等獻千二百二十八卷江南李
氏獻圖書二萬餘卷(開寳中/並㑹要)太平則建三館矣(見/下)端拱
則建祕閣矣(太平興國中始建三館東廊為昭文館書/庫西廊為集賢館書庫南廊為少館書庫)
(書籍正副端拱二年/就院中堂建祕閣)祥符詔求書得卷萬五千七百餘
(乾符三年火燔崇文院及祕閣下/詔求書得萬五千七百四十卷)嘉祐詔求書得卷五
百者與官(嘉祐五年詔曰今祕閣所蔵比唐開元舊録/尚多逸篇士庶家上所闕書及五百卷者與)
(官並國/朝㑹要)祕閣崢嶸名山輝映繩繩乎星緯之聯絡也炳
炳乎雲漢之昭回也上以闡吾道不傳之統下以夀斯
文幾息之脉文風自是而振起焉經學自是而發揮焉
猗歟盛哉竊嘗觀世道之盛衰慨聖文之興廢毎於漢
初有憾焉其他損益存亡皆未有闗於世教之大者何
者聖經功用與天地並非諸子百家雜記小說之比方
祖龍焚天下之書而愽士官所掌固自若也使髙帝入
闗之始舍館僅定而挈愽士所掌之書悉歸㶚上與秦
府圖書並蔵之正第一機㑹也此時一失遂蕩然於咸
陽之火至孔壁壊伏生老方切切然求已脫之簡吁已
晩矣此愚不究祖龍焚書之日而咎漢祖入闗之始也
雖然髙帝乃不事詩書之主蕭何又舊日刀筆之吏又
安知聖經功用哉
　　　奉使(使命係國/勢强弱)
國勢之强弱使命之重輕係焉使命之重輕敵情之敬
忽係焉何以言之方漢帝之初興也與項氏相持百戰
間其事無難於歸太公者辯士如酈生隋何陸賈數子
最號善口伐者帝嘗於數子中遣之使楚楚傲然不聼
迨侯生朝往楚壁暮歸漢庭又何談之昜也謂三子不
足用耶則下淮南下南越亦非拙於詞者謂侯生詞鋒
說刃果異於人耶則史傳寂寞絶無可書者嗚呼此豈
可以口舌爭哉葢陸賈之使正劉項雌雄未决之時侯
生之往乃楚弱漢强之日夫帷楚弱而漢强也則楚氣
已索固將求媚於漢之不暇是固侯生之所可以拱揖
恐喝而動也譬如千金之家㓜奴弱婢人亦不敢昜其
言至販夫販婦之徒雖得烏獲為之用告人以言人猶
得以侮之此强弱之勢殊而敬忽之心變也吾觀春秋
以來三軍暴骨罪在行人一言退師功在使命其倚重
於說詞也重矣然晉韓起羊舌肸之使楚也楚視中華
藐若無人欲宫韓子而刖叔向以張其長蛇封豕之威
能使楚子裭氣專為之禮二子初無刧敵之論是孰使
之然哉意晉國天下莫强而鄰國為之側席也不然薳
啟疆對楚子之辭謂晉未昜侮侮將有悔則知非二子
之力乃晉之勢也(左/傳)鄭得燭之武弦髙子産禆諶之善
言也今日掉三寸以退秦師(燭之武/弦髙)明日仗一語以沮
晉國(子/産)鄭固頼以僅免而鄭之為國卒至削弱而不能
自振是何無濟於事哉意鄭國居小則秦楚昜至於交
侮不然前日之鄭乞盟逃盟豈無一言之足以中人心
則知非數子之咎乃鄭之削也大抵國勢未張則竒辯
無所施其巧國勢已立雖微多言下大敵如發䝉耳不
特此耳蘇中郎一介行人耳衛律刧刺耳語不知其幾
單于百計欵留亦不知其幾而中郎不懼不屈卒能寒
氈裘之膽何也蓋武帝犁庭掃穴之威戎心素懾則中
郎仗漢之威靈必有所恃而無恐單于豈能久屈哉(出/本)
(𫝊/)鄭元璹特一辯士耳以孑然單車之身而往數百萬
精騎之敵而唇辯如流終能造太原之師何也蓋太宗
電掃霆擊之兵氣吞群雄則元璹賴唐之甲兵得以折
其鋒而奪之氣突厥豈難服哉我國朝國勢如太阿之
出匣人心如太山之四維人才如斗柄之横漢其自為
國也强矣是以皇華之車一出原隰布中國之威聲伐
夷狄之姦計毎毎至於成功方景徳北伐之時也曹利
用一出果不敢違三十萬之約(長編契丹冦河北州郡/震動天子北廵至澶州)
(敵騎已過魏州矣上不欲渡河駐南澶州陳堯叟勸之/蜀王欽若勸之金陵冦凖勸上北渡髙瓊贊之既至澶)
(州士氣百倍㑹有飛矢射其/統軍殺之契丹遂請和云云)慶厯全盛之日也提封萬
里精兵萬騎將相一心法令素明富弼一語終不能加
獻納之字(長編慶厯二年契丹聚兵幽薊遣蕭英劉六/符求闗南十縣選可使敵者群臣皆􁀙行富)
(弼曰主憂臣辱臣不敢愛其死弼為接伴英稱足疾不/拜弼曰吾嘗使北病臥車中聞命輙拜今中使至而君)
(不起此何禮也英起使人掖而拜弼與之日開懐盡言/英宻以主所欲告弼弼具以聞弼報聘見遼主曰北朝)
(忘章聖之大徳乎澶淵之役若從諸將之言北兵無得/脫者且北朝與中國通好則人主專其利而臣下無所)
(獲若用兵則利歸臣下而人主任其禍今中國提封萬/里所在精兵以萬計法令修明上下一心北朝能保其)
(必勝乎曰不能曰就使其勝士馬羣臣當之歟抑人主/當之歟遼主首肯者久之曰寡人所欲得者以其地爾)
(弼曰北朝欲得十縣不過利其私賦今以金帛代之可/以坐資國用遼主曰卿再至其以誓書来弼再徃中使)
(賫書授弼恐書詞異同宻啓副封果如所料遂急奏上/召吕夷簡問之夷簡曰此誤爾昜書而行遼主曰須於)
(誓書加一獻字弼曰不可曰改為納字弼曰自古惟唐/髙祖借兵突厥當時所遺或稱獻納不可知其後頡利)
(為太宗所擒豈更有此理遼主/黙然於是留所許二十萬誓書)加號自尊吴奎不賀彼
自退聽非畏吴奎之善辭也畏朝廷之分義也(吴奎墓/誌公使)
(契丹遼加其主稱號謁公使入賀公自以為使事/有職賀無預也不為徃遼主畏其守義甚重之)俳優
侮聖道輔斥之悚然知愧非懼道輔之虛言也懼吾國
之禮義也(長編天聖四年孔道輔使契丹契丹燕使者/優人以文宣為戯道輔正色曰中國與北朝)
(通好以禮文相接今俳優之徒侮慢先聖而不之敬北/朝之過也遼君臣黙然酌大巵謝曰天寒飲此可致和)
(氣道輔曰不/和固無害)嗟夫使之有職尚矣詩有皇華之章語有
專對之責周禮有象胥行人之官或下詔而求才(武帝/紀)
或設科而取士(武/帝)或應募而為使(張/騫)其擇之甚精用之
甚重也然吾之朝廷有可服之道吾之甲兵有可畏之
實吾之將帥有可震之名雖無趙咨代魏之辭亦足以
挫敵人之氣昔我太祖擇用武臣不識文字者待江南
之辯使而卒臣江南富弼鍊金煆鐡言傾人聽而使契
丹日無損於無厭之求終身恥道其事天下之事勢大
畧可覩矣雖然此言立國者所當自重耳若使於四方
不辱君命為使者宜加勉焉
　　　律法(諸家言律/法同異)
世之論律法之善者莫如司馬遷而論律法之失者亦
莫如司馬遷夫遷世為太史最精律法以律之一龠而
推日分以律之九寸而得甲子此非善知律者不能也
(前津厯志遷言厯記廢壊乃語與方士唐都洛下閎等/議造漢厯其法以律起日律容一龠積八十一分則一)
(日之分也與律相終律長九寸百/七十一分而終復之而復得甲子)然攷之律書其所議
論其所推筭而其失滋甚且遷之黄鍾九寸蓋以九分
為寸以十分之寸約之得八寸十分一而乃謂之七分
之其失一也(史記/律書)遷之鍾分丑三之下有二其實位生
之法而妄論餘分其失二也(同/上)夫以遷之長於律學尚
不免有異同之疑况紛紛諸子乎若記禮六十日皆用
五音而京房用七音隋史乃謂房與康成同其數何疎
耶(隋律厯志梁武帝作鍾律緯論/按京馬鄭蔡至㽔賔並上注)遷之律至㽔賔重上
生而固則以次下生晉史乃謂遷固同其律何繆耶(史/記)
(應鍾上生㽔賔之候又上生為仲吕至前漢律厯志/則不然應鍾上生之法云云下生仲吕又晉志云云)至
後世影響之論道聽塗說同聲是非又烏知其得失哉
善乎沈存中之說曰漢志言數乃律吕長短立成法耳
為史者見其數浩愽乃曰隂陽合徳化生萬物是猶得
幣𢷬帛杵指為防鳳脛骨而立脛廟也嗚呼指為脛廟
而尊敬之猶可言也妄為可否而寘議焉豈若闕其所
不知者乎求聲以律造律以黍此古今不昜之論者(唐/禮)
(樂/志)而世之議者何其紛如也蓋有正聲有子聲有五聲
有七聲如遷如固如房如沈重(沈重依京房之法/作三百六十律)皆用
正聲也(前律厯志云云又本朝陳暘/曰五聲十六律樂之正也)如康成(注禮/記)如鄭
譯(作八十四調百四十/四律終於十八聲)如孝孫皆兼用子聲也(唐禮樂/志祖孝)
(孫等定/樂云云)遷之著書固之作志康成之釋禮皆用五聲焉
(史記并前志/與周禮注云)房之六十律重又廣之為三百六十律譯
與孝孫之八十四調而廣之為百四十四律皆用七聲
焉(唐禮樂志鄭譯牛宏彦之之徒為三百六十/律又祖孝孫考以古聲凡八十四調用七聲)此聲之
不同所以致辨也至於絫黍之法地有肥磽不同也年
有豐耗不同也此黍之所以為難定也(皇祐四年范鎮/上書云云此秬)
(黍為非/是一也)於是有更用粟者有用禾秒者有以蠶絲有以
馬尾者而又有用人指者此絫黍之法既廢所以致辨
也(同上此律之為非/是二也又見後)國朝景祐中李照損鐘磬之十六
而為十二馮元從而駁之元之議不勝於是正聲五聲
用焉(長編仁宗景祐二年李昭言鍾磬/十六枚止資十二馮元等駁之)元豐中劉㡬合
四清聲而為十六楊傑因而贊之㡬之議得行於是子
聲七聲復用焉(同上元豐三年劉㡬言十二律/之外有四清聲也楊傑云云)然昭之
樂欲减和峴之制而鑄工私减不之知昭號為洞曉音
律而其所製或雜鄭衛是其聲未始有定也(同上厥後/李昭參考)
(和峴之徒則是和峴失之於清而李昭失/之於濁其洞曉如此昭所學多)李昭以縱黍
胡安定以横黍房庶以一稃二米之黍而阮逸又以量
楊傑又以八升魏漢又以聖人三指甚至景仁君實莫
逆之交也而鍾律之辨終其身莫之定是其法未始有
定也(編年皇祐三年房庶言云云范鎮與劉㡬言曰李/昭以縱黍胡瑗以横黍房庶所用一稃二米之黍)
(也又皇祐四年范鎮上書/云云司馬光數與之論難)然則如之何曰古今律術雖
難辨而律本尚可言也嘗觀遷之序律書不言律而言
兵不言兵之用而言兵之偃(律/書)其論文帝事浩漫宏博
若不相類者徐而考之則知文帝之時偃兵息民綏和
通使而民氣歡洽隂陽洽和天地之氣亦隨以正此誠
造律之本也(同/上)因天地之正氣以定一代之正律律其
有不定者乎古人謂天地之氣合以生風風氣正而十
二律定正為此耳(前律/厯志)歐陽公之論皇祐樂曰一代之
制鼎新大備蓋由先和民心後正律吕而然也(六一/文)嗚
呼其知之矣
　
　
　
　
　
　
　
　
　
　
　
　
　
　古今源流至論别集卷九
欽定四庫全書
　古今源流至論别集卷十　宋　黄履翁　撰
　　　方鎮(論方鎮叛/服之由)
藩鎮之為唐患也尚矣其根萌於武德十道之置使其
勢成於至德九節度之分封其禍見於乾元平盧主帥
之自立此廢置叛服之由也方太宗平定之後既分天
下為十道(地里志太宗因山川形便分天下為十道一/曰關内二曰河南三曰河東四曰河北五曰)
(山南六曰隴右七曰淮南八/曰江南九曰劔南十曰嶺南)而於軍鎮城戍之兵為十
二道而置使處之總之以都督者(同上武德初始置軍/府以驃騎車騎両將)
(軍府領之分天下/為十二道云云)此其為方鎮已成之兆特待時而張
耳且河北隴右此皆極邊之地天下之府六百餘所而
在河北者不過三十在隴右者不過二十九而又皆𨽻
於衛將軍矣此何足以係廢興大致觀其總軍而置使
河北一道則析而為二曰平盧曰范陽隴右一道則析
而為四曰隴右曰安西曰北庭曰河西而其曰軍曰守
捉曰城曰鎮焉者大者二十餘小者亦不下十餘以天
下之極邊為天下之重鎮而撫之以都督其品略與十
六衛將軍同乃在尚書之上而其左右僕射為一流所
謂五大不在邊者果若是乎漁陽鞞鼓掃境而來亦其
勢之必至者此府衛之法壊而方鎮之根形矣嗚呼易
封建而為郡縣論者知其無叛國(桞/文)改刺史而置州牧
識者料其郡牧之爭政(靈帝紀中平五年改刺史/新置牧後董卓袁紹爭起)太宗
何不鑑其覆轍耶故曰其根萌於武德十道之置使者
是也方肅宗即位之初安史父子相挺為禍尚頼諸鎮
勤王之師共起誅戮而九節度之號立焉大難既平蓬
孛軒豁是時也正當申朝廷之紀綱明節鎮之形分君
臣幸安茍且歳月河北瓜分方鎮碁布大者連州十餘
小者毋慮三四成肱髀難削之形效輔車相依之勢使
人視之若羗戎然此節度之名立而方鎮之勢成矣(唐/兵)
(志肅宗起靈武而諸鎮之兵共起討賊其後安史父子/繼起中國大敝肅宗命李光弼等討之號九節度乆之)
(大盗既成而武夫戰卒以功起行陣列為/侯王皆除節度使由是方鎮相望於内地)嗚呼割梁以
封越所以啓叛者之九起舉吳以予濞而變狀不待異
日見之(漢/傳)肅宗乃不思及此耶故曰其勢成於至德九
節度之分封者是也乾元初侯希逸帥平盧軍士實為
之此一機也尤强弱安危之分也夫天子所恃以鼓舞
天下者以爵禄廢置在上不在下焉耳命將帥統藩維
事之最大者而遣一介之使徇行伍之情此而可為夫
孰有不可為哉士卒得以陵偏禆偏禆得以陵將帥則
將帥之慢朝廷自然之勢也此自立之弊生而唱亂之
禍起矣嗚呼賞罰不出於天子而春秋諸侯得以抗衡
守相不置於漢庭而七國侯王得以僭上又何不是之
思耶故曰其禍見於乾元平盧之自立者是也(乾元元/年平盧)
(節度使王元志薨上遣中使往撫慰將士且就察軍中/所欲立者授以旌節髙麗人李懐玉為禆將殺元志子)
(擁侯希逸為平盧軍副節/度使由軍士廢立自此始)自是以來茍安之念生姑息
之政成且承嗣一黠虜耳重歛虐民亦何能為而代宗
惟恐少拂其意自置官吏弗之問也私入賦税弗之詰
也兼宰相則就加平章増以鴈門之封重以天雄之號
州為督府子尚公主其寵之不已過乎頔亦一黠虜耳
黷貨滛刑果何能為而德宗惟恐少咈其意愛惡予奪
惟意是徇既奏元洪流端州矣而復請輕之改為長史
既奏薛正倫貶峽州矣而復自悔之留為判官其縱之
不已過乎諸州相視徃徃以匹夫而要朝廷以卒伍而
抗天子由代德姑息之過也大抵芽蘖之未萌則片言
折之而有餘間隙之已開則干戈取之而不足可不深
慮而早計乎(並本/傳)至憲宗之削平諸藩方有太阿出匣
之狀然軍士有犯上之罪以天子之命殛之何所不可
而乃紿之以賞實之以刑繼自今以徃誰敢以信必待
朝廷者(通鑑元和十四年沂海交宻觀察使王遂最酷/後卒王弁斬之自稱留後八月朝廷乃除弁開)
(州刺史遣中使紿之曰開州已有迎候道路/留後宜速發弁當日發近州六月腰斬東市)武宗之宣
慰河北方有江漢朝宗之意然郭誼就降縱不舉賞流
之逺方可也而乃戮之以刑繼自今以徃誰敢以信義
望朝廷者(昭義節度使劉從謙卒其子稹不發䘮請為/留後李德裕曰澤潞事體與河朔三鎮不同)
(若遣重臣往諭王元逵何𢎞敬兩鎮聼命則稹成擒矣/上喜决意討稹遣李回宣慰河北三鎮無不奉詔後郭)
(誼斬稹歸朝上曰郭誼如何處之德裕曰劉稹騃孺子/耳阻兵拒命皆誼為之謀主及勢孤力屈又賣稹以求)
(賞宜併誼等誅之遂斬之温公曰董重質之在淮西郭/誼之在昭義吳元濟劉稹如木偶人在技兒之手耳彼)
(二人者始則勸人為亂終則賣主規利其死固有餘罪/然憲宗用之於前武宗誅之於後臣以為皆失之何則)
(賞姦非義也殺降非信也失義與信何以為國如/誼等免死流之逺方没齒不還可矣殺之非也)大抵
韓信之叛心不生於假王之時而生於雲夣之偽遊竇
融之内附不畏漢兵之强而畏河西之璽書惟義可以
起人之敬畏惟信可以使人之悦服失義與信何以立
國此藩鎮與唐三百年相為終始也五代紛紛其敝尤
甚噫有由也上聖龍興群雄䑕伏惟正月乙巳以詔諭
諸鎮越翼日戊午又别以詔賜諸鎮王言如綸其出如
綍誰敢有異心者(長編建隆元年正月甲辰太祖即位/乙巳遣中使乗傳齎詔諭諸節度使)
(戊午又别/以詔賜焉)鎮安之韓令坤自北還聼命鎮寧之慕容延
釗自真定聼命(同上先是鎮安節度韓令坤鎮兵廵北/邊太祖征契丹鎮寧節度慕容延釗帥)
(前軍至真定上既受禪遣使諭延釗/令坤各以便宜從事兩人皆聼命)彦卿之在天雄則
表請而名稱(天雄節度魏王符彦/卿表請呼名詔不允)王景之在雄武則治
裝而入朝(長編二年雄武節度王景每朝廷/遣使雖卑位亦送迎自是來朝)建雄之廷
璋驛詔朝馳單車夕至矣(通畧十月建州軍節度王廷/璋㑹詔赴闕即日单車就道)
成德之郭崇朝發信使夕無違命矣(元年初成德節度/郭崇聞上受禪遣)
(使偵之崇聞使至即命/吏郊迎已而崇請入朝)袁彦之兇率以潘美諭之而至
自保義承信之渉嫌以魏丕直之而安於䕶國(同上元/年保義)
(節度袁彦性兇率聞禪代日夜繕甲兵使潘美監其軍/美单騎入城諭令朝覲彦遂治装上道上喜曰潘美不)
(殺袁彦成我志耳忠正節度使承信為䕶國節度承信/至河中或言其謀反上遣魏丕賜承信生辰禮物因察)
(之還言承信無反狀/承信因是獲沒于家)一旦以息兵為問趙公普以方鎮
太重對片言之發適當帝心聚天下之精兵收天下之
財榖皆入京師隱然有虎豹在山之勢而又支郡長吏
得自奏事而長吏得以舉其權鎮將職属悉委之縣而
縣官得以行其職轉運既以扼其私别乗又以制其專
强藩巨鎮皆顚倒於掌股之上吾觀開寳之二年守劇
鎮者各罷而歸環衛杯酒易置如制嬰兒自非規模宏
逺何以至是嗚呼我藝祖一舉而去數百年之患仁矣
哉
　　　吏胥(論漢唐吏/胥得失)
文中子曰古者士登乎仕吏執乎役吏初登仕非古也
其秦之餘酷乎(文中/子)然蘇老泉又論漢有天下平津侯
樂安侯軰皆號為儒宗而卒不能為漢立不世大功而
其卓絶俊偉震耀四海者廼其賢人出於胥吏中者耳
(老泉/文)是何王氏深加排擯而老蘇若是喜談耶愚嘗䆒
其由矣盖六王未畢之初而人才出於諸侯之客秦削
封建之後而人才隱於郡縣之吏漢興以來科目未興
徃徃有由郡縣吏至二千石將相者射䇿為掌故廼為
廷尉視蓄之官(兒寛/傳)甲科為官廼為抱關擊柝之吏(何/武)
(馬/宫)趙廣漢河間之郡吏也尹翁歸河東之獄吏也張敞
太史之卒史王尊涿郡之書佐也鮑宣縣之郷嗇夫丙
吉魯之獄吏也(並夲/傳)是皆雄俊明博外可以將而内可
以相者此老泉稱其俊傑卓絶能立大功是也自朱博
以吏才陵轢掾史而諸生始有為吏之恥(夲/傳)自世祖以
名節厲世俗於是有不肯為令史所居之郎沿歷隋唐
以吏為辱而明俊竒異者大抵進身於科目之間所謂
執役為吏者特姦猾亡恥之流耳間有積勞登仕厠迹
朝著而搢紳亦羞之不曰名器不可假也則曰流品所
當别也故唐之周興自尚書吏而遷秋官侍郎(酷吏傳/周興世)
(習法律遷秋官/侍郎屢决刑獄)鍾紹京夲胥吏而後為中書令(夲/傳)牛仙
客由縣小吏至大丞相(仙客初為縣小吏李明甫稱其/才後以工部尚書同知門下事)
若此曹者小而習律令長而習獄訟奸謀詭計甚為清
流之玷夫唐以書史縣胥之流而得居卿相之地其視
漢之趙尹張王之先後履歷亦同此意也然漢不以為
嫌而唐以為怪者盖漢所用皆竒士而唐所進皆俗軰
此王通所以深嘆後世吏仕之非古也雖然漢代人才
多出吏胥而超越後代者又不無所夲也盖武帝世公
孫宏奏請俾廣行卒吏太守卒吏皆通一藝自是以來
公卿大夫士吏彬彬多文學之士(儒林/傳)夫公孫宏一言
於孝武之時而人才鼎盛於宣元之世然則漢代人才
多自吏胥者皆從事於文學禮義之中非若後世區區
之法律獄訟之習所能及耳國朝之所謂吏者固不如
漢之有材亦不至如唐之輕任故堂後之官參用士人
懲其弊也(太祖命堂後官/參以士人用之)二司之胥必汰老疾澄其源
也(景祐中詔揀汰三司吏之老疾者三司後行/朱正等聚衆諠譁詣於丞相衍第投瓦肆言)魯宗道
之判銓悉書科條揭於廡下防吏奸也(仁宗初判銓魯/宗道知吏奸狀)
(悉書科條揭於/廡下人便之)杜祁公之典曹悉自予奪俾無升堂革
吏欺也(景祐二年杜衍判銓先是長吏多為奸敕更取/銓法問曰盡乎曰盡矣乃閲得其夲末明日曉)
(諸吏無得升堂各坐曹/名行文書吏不能為奸)夫我朝之防閑禁制使之不得
肆其情者盖生長於法律之中出入於簿書之間前比
後例任意據援甲令乙科隨手髙下非明足以燭其姦
力足以抑其强鮮有不貽其害也然又論之第書紙尾
一聼吏手固非善於處吏者而典法自守不肯徇私亦
未可輕絶也昔冦萊公議擢指揮使吏以例簿進公曰
用一衙官尚須檢例安用我軰此固不肯徇吏之請(章/聖)
(嘗謂兩府擇一人為馬歩指揮使吏以例簿進/公叱曰朝廷用一衙官尚須檢例安用我軰哉)王安石
欲書除許將太常博士吏以手約筆具陳祖宗舊制當
遷右正言安石不得任私即從其請是堂吏能執祖宗
之法又安可遽棄之(官制熈寧三年許將以磨勘當遷/宰相王安石方欲抑三人進取遂)
(特與太常博士初下筆方成大字堂後官以手約筆具/陳祖宗舊制當遷右正言安石乃改大字就作右字因)
(知前軰堂吏猶/能執祖宗之法)噫孰謂我朝之吏果不能及漢之足法
哉
　　　田制(論歷代田/制異同)
井田之成於周乎曰畫於黄帝而大備於周也井田之
壊於秦乎曰廢於戰國而極變於秦也盖井田之議維
持甚周纎悉畢備其成非一日其壊亦非一日也方其
田制之始創也經土設井立歩制畆(通典黄帝始經土/設井以塞爭端立)
(歩制畆以防不足使八家為井/井道四通而分八宅鑿井為井)其成豈一日耶至周公
因上世帝王之規立一代太平之制自五家為比積而
為郷(周禮大/司徒)自五家為鄰積而為遂(禮遂/人)相友於烹葵
剥棗之業自得於衣帛食肉之樂此所以大備於周及
其田制之始變也貢助莫聞其詳(孟/子)井地姑舉大略(同/上)
其壊亦豈一日耶至商鞅乘經界不正之餘為阡陌决
裂之制富則跨邑貧亡立錐逐逐於爭奪之場汲汲於
兼并之利此所以大壊於秦自秦變周之後其田制又
不知其幾變曰代田曰限田曰均田曰永業之制曰司
均之官曰口分世業之法自今觀之代田之制起於趙
過一畆三甽歳代其處善田者令學養苖之狀亡牛者
教以人耕之法命卒於官而教民於邊郡此代田之制
漢武行之也(漢食貨志武帝未備征伐之事下詔曰方/今之務在力農以趙過為搜粟都尉過能)
(為代田一畆三甽歳代處故曰代田古法也使教田太/常三老大農置工巧好與從事為作田器二千石遣令)
(長三老力田及里老善田者受田器學耕種養田状是/後邊城河東大農三老太常民皆便代田用力少而得)
(粟/多)限田之議出於石苞謂王公以國為家宜不復有田
宅今可限之自國王公侯以至於丁男丁女皆有降差
此限田之制晉武行之也(通/典)均田之法男子四十畆婦
人二十畆戸絶者以為公田刺史十五頃縣令以上六
頃其田則更代相付此李安仁之議而行於後魏孝文
之時也(通典後魏孝文太和元年三月詔曰一夫制田/四十畆中田二十畆無令人有餘力地有遺利)
(時李安仁上䟽曰今雖桑井難復宜更均量審其經制/令公藝有凖力業相為細人獲資生之利豪右靡餘地)
(之盈又所爭之田宜限年㫁事乆實/明帝深納之均田之制起於此矣)永業之制男子十
五皆有田畆婦人十五皆有營業又令男子十八而受
田六十而免役此北齊孝成之制而行之於河清之時
也(通典北齊武皇帝河清二年詔令男子十八受田輸/租條二十充兵六十免役力六十六退田免租調京)
(師四面諸方之外二十里内為公田受公田者三縣改/遷户役事官一品以上逮于羽林武賁各有差其外畿)
(郡縣人官第一品以下羽林武賁以上各/有差職業及百姓請墾田者各為永業田)後周伯政之
初置司均之官掌田里之丁者止百畆是之謂司均(通/典)
(後周文帝伯政之初創置大宫司均掌田里之政令凡/人口十以上宅五畆口七以上宅四畆口五以下宅三)
(畆有室者田百四/十畆無者百畆)歷貞觀之始度田以歩畆百為頃男
年十八以上受田一頃八十畆為口分二十畆為世業
貧無以𦵏得鬻世業自狹郷徙寛郷者併鬻口分已鬻
者不復受夫是之謂口分世業(唐食貨志制度田以歩/其闊一歩其長二百四)
(十歩為一畆百畆為頃度田之制丁男年十八以上者/人一頃其八千畆為口分二十畆為永業老及篤疾癈)
(疾者人四十畆寡妻妾一十畆當户者増二十畆皆以/二十畆為永業其餘為口分凡庶人徙郷及貧無以𦵏)
(者得賣世業田自狹郷而徙寛郷者得并賣口分田已/賣者不復授死者收之以授無田者凡收授皆以歳十)
(月授田先貧永徽中買賣世業口分田其後/豪富兼併貧者失業於是詔賣者還地罰之)愚觀歷代
所立之制封疆非不正也貧富非不等也然徃徃奪富
與貧民不相安改舊從新勢或不便者多矣且以漢唐
論之漢得天下之初民亡名數逃保山澤是時土曠人
稀可以行古人授田居民之制其理甚適其事甚順世
儒皆有是言也不知其勢有不得行者盖古者萬夫之
地三十二里有半而其間為川為路者一為澮為道者
九為洫為塗者百為溝為畛者千為遂為徑者萬此數
者非塞溪壁平澗谷夷邱陵壊廬舍徙城邑不可為也
縱使能盡得平曠之地行之亦當驅天下之人竭天下
之糧窮數百年專力於此而後可望天下之地盡為井
田盡為溝洫已而又為屋廬於其中以安其居而後可
豈不迂哉此漢初雖有可為之機而無可為之地也愚
之所惜者仲舒限民名田之説不行於時至使紅陽侯
占墾草田至數百頃(漢孫寳傳帝舅紅陽侯立使客因/南郡太守李尚占墾草田數百頃)
(立王立也師古曰占隱度而取/之也草田荆田也占之瞻􁂒)張禹買田皆極膏腴(夲/傳)
(禹為人内殖貨財家以田為業及富貴多買田/至四百頃皆涇渭灌溉極膏腴上賈賈讀曰價)匡衡為
丞相多取縣田以為封邑(夲/傳)哀帝私寵宦官之田多至
二千頃(哀帝/紀)而貧富始相逺矣方太宗平天下之後為
口分為世業毎年十月里正造簿縣令應給脱户者有
禁言之則可聼書之則可觀世儒皆以為善也(唐食/貨志)不
知其勢亦有不可行者盖三代之世天子所以自治者
甚狹而其所以治之者甚親而甚專王城之外二百里
為鄉遂鄉遂之外為都鄙則已付之都鄙之長都鄙之
外為邦國則五等諸侯分治之而天子所自治者鄉遂
之民耳數之生耗皆可以歳比田之升降皆可以家數
今唐為授田之制盡使合古而其衆寡生耗進退之數
不能不責成於官吏鄉升之縣縣升之州州升之朝不
能不取信於簿籍而内外官吏更易之不常逺近之相
隔新故之相襲豈無隱欺之患哉古人行之於二百里
之間唐人欲行之於萬里之逺其弊也皆以空文上之
豈不惑哉(唐食貨志歳終其民之年與地之闊狹為鄉/帳鄉成於縣縣成於州州成於户部又有計)
(帳具來歳課/役以報度支)此唐初雖有能為之力而無能為之術也
愚之所甚恨者太宗貞觀末年伐遼之舉正田制既定
之日以田二十頃賜征遼之功(元仁/基)是太宗初年已自
敗其制况口分世業之法不合於古乎至使公主田園
或徧畿甸(太平/公主)宦官名田㡬半京畿睿宗於劉幽求賜
之田千畆(夲傳睿宗立􁩐幽求侍中下詔曰國家/之復幽求是頼宜加賜實封千畆云云)武宗
於鄭光賜之鄠雩陽二縣良田(夲/傳)而兼并抑又甚矣噫
漢唐之盛一處於勢而不可為一泥於法而不善為况
魏晉紛紛之時耶然則不用井田之制而享井田之利
者其惟國朝乎建隆初嘗行均田之法均田之大名不
實者有罰括田於鄭州殘暴者有貶(政要建隆初命常/參官徃諸道均田)
(大名府舘陶縣民郭贇詣闕訴括田不均詔令他縣官/審視所隱頃畆皆實太祖怒夲縣令程廸决杖徒流海)
(島括田使給事中冦鄭削兩任免又度支判官刑部員/外郎崔遜坐括田於鄭州殘暴苛急所按失實為民所)
(訴貶伊/陽令)是時也百姓無不均之患官吏無或隱之欺而
田制定矣紹興初又嘗行經界之法群議紛紛令下之
初吾民便於法成之後是時也版圖無不革之弊税役
無不均之法而田制又定矣(紹興年間嘗行經界之法/令下之初羣議紛然法成)
(之後民盛便之詭名挾佃皆無所逃其奸兹誠萬世之/利也然所在州縣有可行者有不可行者此為未均焉)
(滿軒/筆録)今日畫田之制固不可行而浙右經界獨不可廣
推乎井田之制固不可曉而荆襄閒田獨不可誘耕乎
老蘇田制之論潁濵民政之説正愚有望於今日者敢
以此為獻
　　　水利(古者不與/水爭利)
論古今水利之制莫善於周莫不善於漢夫水利之在
天下猶人之血氣然一息之不通則四體非復吾有大
而江河川澤㣲而溝洫畎澮其小大雖不同而其䟽通
導逹不可使一日之壅閼則一也成周之盡力於溝洫
西漢之用功於河渠不貪小利以害大謀不急近功以
遺逺害田畆有灌溉之益川澤無壅塞之憂此周禮述
溝洫遷史書河渠之利歟且成周匠人之職方井之廣
四尺者謂之溝十里之成廣八尺者謂之洫百里之同
廣二尋者謂之澮夫自四尺之溝積而至於二尋之澮
一同之間其捐膏腴之地以為溝洫之制者凡幾畆也
(禮冬官匠人為溝洫九夫為井井間廣四尺深四尺謂/之溝方十里為成成間廣八尺深八尺謂之洫方百里)
(為同同間廣二尋/深二仭謂之澮)小司徒之經土地而井牧其田野説
者論田税之所出則百井之地出田税者六十有四而
三十六井則治洫也萬井之地出田税者四千九十有
六井而三千有竒則治溝與澮也夫自一成之地積而
至於一同萬夫之衆其捐賦税之入以治溝洫之利者
凡㡬人也(地官小/司徒注)成周之君豈不愛膏腴之地賦歛之
入而棄以為無用之溝洫哉誠以所棄者小而所利者
大所捐於公上者不能毫髪而所以福斯民而澤天下
者無窮已也自經界不明而先王溝洫之治漫無可考
以九河之地猶失其八支而莫得其迹(東坡辨九河云/以漢許商之言)
(考之徒駭最北鬲津最南盖徒駭是河之夲道東出分/為八齊小白塞之為今河間弓髙以東至平原鬲津徃)
(往有其遺處盖其/八支併歸徒駭也)則細而溝洫之属可知矣天下所謂
有才之士始出而以私智經營雖其利澤不博未及古
人徧利天下之意不猶愈於後世與水爭地貪尺寸之
利而遺無窮之害哉自春秋戰國浚其源西漢導其流
而河渠之水利詳矣孫叔敖起芍陂楚受其惠文翁穿
腴口蜀以富饒(史/記)鑿漳水於魏者鄴旁有稻梁之詠(魏/襄)
(王時史起為鄴令日魏氏行田以百畆鄴獨二百畆是/田惡也漳水在其旁西門豹為鄴令不知用於是引漳)
(水灌田鄴以富民歌之曰鄴有賢令兮為史/公决漳水兮灌鄴旁終古瀉滷兮生稻梁)導涇水於
秦者谷口有禾黍之謡(班固西都賦又前溝洫志自秦/用鄭國鑿涇水為渠號鄭國渠)
(至武帝中大夫白公復奏穿引涇水一起谷口以灌池/陽名曰白渠民歌之曰鄭國在前白公在後云云且灌)
(且溉長/我禾黍)此見於春秋戰國之時也自漢以來講明尤備
内而京師外而列郡又逺而邊地源流𣲖分原隰碁布
歷歷可見(漢武帝時嚴熊言臨晋民欲穿洛以溉重泉/於是發萬人穿渠穿得龍骨故曰龍首泉渠)
兒寛穿六輔渠於左内史之制(武帝元鼎間兒寛為左/内史奏請穿六輔渠)
白公引涇水於池陽之區(見/上)决渠降雨荷臿成雲衣食
京師億萬之口豈非京師之利乎(西都/賦)其他渠縣泰山
則引汶東海則引鉅定海南九江則引淮朔方西河酒
泉諸郡則皆引河及川谷以溉田(溝洫志用事者爭言/水利朔方西河河西)
(酒泉皆引河及山谷以溉田而關中靈救成國障渠引/諸川汝南九江引淮東海引鉅定泰山不引汶水皆穿)
(渠溉田各萬餘頃他小渠及/陂山通道者不可勝言也)陂山通道在在相望豈非
諸郡之利乎輪臺以東有渠溉田五千頃(桑𢎞羊奏故/輪臺以東坡)
(渠黎皆故國地廣饒水草有溉田五千/頃以上温和田美可益通溝渠種五糓)而鮮水左右亦
有橋七十所(趙充國屯田奏云願留邊二千人屯要害/處繕鄉亭浚溝渠治陸陿以西道橋七十)
(所令鮮/水左右)是雖極邊之地水道源流無不加意又豈非邊
地之利乎西漢之君不計地利之廣狹不論費役之多
寡不一勞者不永逸不暫費者不永寧此漢人得享溉
灌之利也然周漢之所以得水利者治之者非一官領
之者非一人得以盡心於溝洫河渠之間是故周官營
溝行水之制則職之匠人俾任浚導之功也(匠人為溝/洫凡溝必)
(因水勢防/必因地勢)止水蓄水之令則領之稻人俾專儲蓄之利
也(地官稻人以儲蓄水以防止水以溝/瀦水以遂均水以蕩舍水以澮㵼水)夫惟浚之於其
始積之於其終又安有旱澇之患哉漢之京師則少府
總禁池之事其属則有池監(百官表少府掌山海陂澤/之税其属有上林卜池監)
(有都水/長丞)有都水(見/上)水衡掌林苑之事其属則有水司空
(百官表水衡都尉/水司空長丞属焉)有都司(前百官表奉常注如淳曰都/水治渠隄水門又按太常少)
(府水衡皆有/都水長丞)三輔以行京師之職太常以領巴陵之渠
(並百/官表)郡國則九江有陂湖官南海則有淮浦官南郡江
夏則有雲夣官夫惟既任於其内又分於其外又安有
壅閼之憂哉(地里志九江郡有陂官湖官南海郡/中有淮浦官南郡江夏郡有雲夣官)國朝
惠養元元留心水利三司則有都水監(夲朝官制都水/監属三司貟無)
(常職興/役則差)諸路則有提舉(淳熙七年臣僚乞委提舉常/平築陂塘脩堰門瀦水為備)州
有倅貳邑有丞佐(淳熙七年又臣僚劄子乞委諸路常/平司籍定所𨽻郡縣公私陂塘川澤)
(之教專責縣丞因民暇日勸率䟽道聖㫖依令/專一督責縣丞於農隙日浚治䟽導廣行儲蓄)而又郡
有守邑有令皆得以行其浚導瀦蓄之利故修蕭何之
故堰則若許景山而廢壊之地復蒙大利(真宗朝知興/元府許景山)
(嘗脩漢蕭何所為故堰頋其属曰鄼侯方佐天下乃暇/為此以灌農田今吾豈憚一時之勞而廢萬世之利於)
(是因其壊/堰大脩之)正鄭公在前白公起後之意也(見/上)修召信臣
之舊渠則若趙尚寛而荒瘠之場變為沃壤(仁宗朝有/唐州太守)
(趙尚寛者修復召信臣渠與境内陂堰向為荒瘠之地/變為沃壤三司使包拯上其事上嘉其能命留再任且)
(有雄擢/之諭)正前有召父後有杜母之遺也(後漢杜詩復脩/召信臣南陽渠)
(人歌之曰前有/召父後有杜母)築海堤以衛田而民享其利則如范文
正(范仲淹監西溪倉建白於朝請築海堤於通泰海州/之境長數百里以衛民田以文正為興化令專掌役)
(事發通泰楚海四州民夫治之/既成民享其利興化以范為姓)興水利有功而治累得
聲則如劉彛(安定胡先生有治事齋如治兵水利之類/嘗言劉彛善治水後累為政皆興水利)
得人如是則其利可勝既耶今日聞有論水利之事矣
而不蒙其利聞有任水利之官矣而不行其勞夫湖藪
陂澤水之所瀦而河渠畎遂水之所泄豪民墾之以獲
豐殖之資官司仰之以享租輸之入及其日増歳衍而
水利之故地皆為創置之良田曩之仰其水利以耕者
今不勝旱溢之害是固不可以悉舉也姑以越之鑑湖
言之自漢永和中始開其廣三百餘里而灌溉之利及
於民者為田八千餘頃及熙寧中盗耕其中者九百頃
至近歳又甚矣至取其田以歸之公上此未害也而不
知所剩者僅數百畆而利之所入復未必盡歸之官所
害者凡數千頃而駸駸不已則越三郡將受其弊矣儻
今日公上不利絲毫之賦守令不恤豪右之民毋惑於
紛紛之議毋付於悠悠之事則何患乎利不興害不除
而使周漢專其利哉雖然水利固當舉也亦非易輕舉
也才不辨者不足任心不盡者不足任茍且順從者不
足任上糜帑庫下奪農田隄防一開水失故道則有指
鄰國以為壑説禹貢而行河者益以滋其繆耳不然閑
送苕溪入太湖東坡何託此以諷熈寧興水利者哉(東/坡)
(詩議王安/石興水利)
　
　
　
　
　
　
　
　
　
　
　
　
　古今源流至論别集卷十
