#+TITLE: 蘭臺軌範-清-徐大椿
#+DATE: 2016-06-11 12:23:16
#+SOURCE: github.com/kanripo/KR3e0097 master 4c75ec76                
欽定四庫全書　　　　　子部五
　蘭臺軌範總目　　　　　醫家類
　　卷一
　　　通治方
　　卷二
　　　風　　　　　　　　痺歴節
　　　痿　　　　　　　　厥
　　　虚勞　　　　　　　消症(附強/中)
　　卷三
　　　傷寒　　　　　　　百合
　　　感冒　　　　　　　寒熱
　　　霍亂(附轉/筋)　　　　　痓
　　　癃閉利淋
　　卷四
　　　濕　　　　　　　　暍
　　　痎瘧　　　　　　　痢
　　　癲狂癎　　　　　　痰飲
　　　咳𠻳(附肺/脹)　　　　　疝
　　卷五
　　　喘　　　　　　　　臌脹水腫
　　　肺痿(附肺/癰)　　　　　諸血
　　　噎膈嘔吐(附關/格)　　　泄瀉
　　卷六
　　　積聚癥痞　　　　　蟲(附狐/惑)
　　　諸痛(頭心胃/腰腹)　　　　脚氣(附轉/筋)
　　卷七
　　　疫癘鬼疰　　　　　諸疸(附黄/汗)
　　　情志卧夢　　　　　五竅病(耳目鼻/口齒)
　　　雜病
　　卷八
　　　婦人　　　　　　　小兒
　　　　(臣/)等謹案蘭臺軌範八卷
　　　國朝徐大椿撰大椿持論以張機所傳為主謂
　　　　為古之經方唐人所傳已有合有不合宋元
　　　　以後則彌失古法故是編所録病論惟取靈
　　　　樞素問難經金匱要略傷寒論隋巢元方病
　　　　源唐孫思邈千金方王燾外臺秘要而止所
　　　　録諸方亦多取於諸書而宋以後方則采其
　　　　義有可推試多獲效者其去取最為謹嚴每
　　　　方之下多有附註論配合之㫖與施用之宜
　　　　於疑似出入之間辨别尤悉較諸家方書但
　　　　云主治某症而不言其所以然者特為精密
　　　　獨其天性好奇頗信服食之説故所註本草
　　　　於久服延年之論皆無所駁正而此書所列
　　　　通治方中於千金鍾乳粉局方玉霜圓之類
　　　　金石燥烈之藥往往取之是其通中之一蔽
　　　　觀是書者亦不可不知所短焉乾隆四十三
　　　　年三月恭校上
　　　　　　　　　　總纂官(臣/)紀昀(臣/)陸錫熊(臣/)孫士毅
　　　　　　　　　　總　校　官　(臣/)　陸　費　墀
蘭臺軌範原序
欲治病者必先識病之名能識病名而後求其病之所
由生知其所由生又當辨其生之因各不同而病狀所
由異然後考其治之之法一病必有主方一方必有主
藥或病名同而病因異或病因同而病症異則又各有
主方各有主藥千變萬化之中實有一定不移之法即
或有加减出入而紀律井然先聖後聖其揆一也自南
陽夫子以後此道漸㣲六朝以降傳書絶少迨唐人外
臺千金不過裒集古方未能原本内經精通病變然病
名尚能確指藥味猶多精切自宋以還無非隂陽氣血
寒熱補㵼諸膚廓籠統之談其一病之主方主藥茫然
不曉亦間有分門立類先述病原後講治法其議論則
襍亂無統其方藥則浮泛不經已如雲中望月霧裏看
花仿彿想像而已至於近世則惟記通治之方數首藥
名數十種以治萬病全不知病之各有定名方之各有
法度藥之各有專能中無定見隨心所憶姑且一試動
輙誤人余深憫焉兹書之所由作也本内經以探其源
次難經及金匱傷寒論以求其治其有未備者則取六
朝唐人之方以廣其法自宋以後諸家及諸單方異訣
擇其義有可推試多獲效者附焉庶幾古聖治病之法
尚可復覩使學者有所持循不至傍偟無措至於推求
原本仍當取内經金匱等全書潛心體認而後世之書
亦當窮其流𣲖掇其精華摘其繆誤而後此書之精意
自能融㑹貫通而心有實獲則變化在我矣乾隆二十
九年四月洄溪徐大椿書於呉山之半松書屋
　　凡例
一毎病先叙病原首内經次金匱傷寒次病源千金外
　臺宋以後亦間有採者前人已有之論則後者不録
　若一病之中為病不一則即詳著於總名之下不復
　另立病名方之次第亦然
一一病必有一方專治者名曰主方而一病又有幾種
　毎種亦各有主方此先聖相傳之法莫之能易也俱
　載本病之下其有此病之主方而他病亦可用者則
　他病下祗載方名并治法註云見某病門以便翻閲
一專治一病為主方如一方而所治之病甚多者則為
　通治之方先立通治方一卷以俟隨症揀用變而通
　之全在乎人服食養生皆在其中矣
一金匱諸方非南陽所自造乃上古聖人相傳之方所
　謂經方是也此乃羣方之祖神妙淵㣲不可思議分
　載於各症之下學者當精思熟識以為凖的
一傷寒一科宜將傷寒論諸條字字體認其一百十三
　方亦當字字參悟余已將一百十三方編成類方一
　書矣此書無病不載豈可獨遺傷寒故畧取六經主
　病之方隨症分録其外諸方兼治襍病者俱分載各
　症條下蓋傷寒諸方當時本不專治傷寒南陽取以
　治傷寒之變症耳學者當合金匱傷寒兩書相參並
　觀乃能深通其義而所投輒效矣
一後世諸方其精實切病者皆附於古方之後其有將
　古方増减一二味即另立方名者殊屬僭妄蓋加减
　之法稍知醫理者皆能之若易一二味即自名一方
　則方名不可勝窮矣今一概不録或有襍藥竒法據
　稱得之秘傳而其理不可解則有效有害皆未可知
　一概不録或方中有難得之藥及無人能識之藥并
　違禁之藥(如胎骨/之類)一概不録其有飛鍊禁咒等方既
　乏師承又屬𣺌茫一概不録至於大藥重劑藥品既
　多修治艱鉅此乃服食之大藥非救病之急劑學者
　平時查考以廣見聞可也一概不録學務窮經志切
　師古不尚竒功祇求實效此書之志如是而已
一凡事最忌耳食孔子所謂道聽而塗説也如治浮火
　者當引火歸元乃指腎臟虚寒火不能納非治實火
　及别臟之火也如類中風用地黄引子乃治少隂純
　虚之痱症非治風火痰厥之中風也如暑天用大順
　散乃治夏日貪冷中寒之症非治暑熱正病也如大
　便不通用蘆薈丸乃治廣腸堅結諸藥不效之病非
　治津枯液燥之病也虚勞用建中湯乃治陽虚脉遲
　之症非治隂虚火旺之症也近人耳聞有此數方並
　不細審病因惘然施用受禍必烈集中俱為標出此
　外不止一端學者所當痛省
一通天地人之謂儒百家藝術皆士大夫所宜究心况
　疾病乃身命所關豈可輕以諉人此集溯本窮源簡
　括明備人人易曉病者醫者對症尋方互相考証則
　是非立辨不致以性命輕擲未始非衞生之一助云
欽定四庫全書
　蘭臺軌範卷一
　　　　　　　　　　　　　呉江徐大椿撰
　　通治方(雖云通治亦當細切病/情不得籠統施用也)
小建中湯(金匱/)虚勞裏急悸衂腹中痛夢失精四肢痠
　疼手足煩熱咽乾口燥此湯主之
　桂枝(三兩/去皮)甘草(三兩/炙)大棗(十二/枚)芍藥(六兩/)生薑(三兩/)
　膠飴(一升/)
　右六味以水七升煮取三升去滓内膠飴更上㣲火
　消解温服一升日三服(此方治陰寒陽衰之虚勞正/與隂虚火旺之病相反庸醫)
　(誤用害人甚多非此咽乾/口燥乃津液少  有火也)
黄茋建中湯(金匱/)虚勞裏急諸不足者主之
　於小建中湯内加黄茋一兩半餘依前法
大建中湯　　治内虚裏急少氣手足厥冷小腹攣急
　或腹滿弦急不能食起即㣲汗隂縮或腹中寒痛不
　堪口乾精出或手足乍寒乍熱而煩寃酸痛不能乆
　立
　黄茋　　當歸　　桂心　　芍藥　　人參
　甘草(各一/錢)半夏(炮/)　黒附子(炮各二/錢半)
　右藥毎服五錢加薑三片棗二枚煎服(此非金匱大/建中湯金匱)
　(方入腹痛門方桂枝去皮即桂心非近時所用之肉/桂心也  此  兼治下焦虚寒之症不但建立中宫)
炙甘草湯(傷寒論一/名復脉湯)治虚勞不足汗出而悶脉結悸行
　動如常不出百日危急者十一日死
　甘草(四兩/炙)桂枝　　生薑(各三/兩)麥門冬(半斤/)麻仁(半/)
　(斤/)阿膠　　人參(各二/兩)大棗(三十/枚)生地黄(一斤/)
　右九味以酒七升水八升先煮八味取三升去滓内
　膠消盡温服一升日三服(此治血脉空竭方見用酒/所以和血脉凡脉  結悸)
　(者雖行動如常亦不出百日必死若復危急不能/行動則過十日必死語極明白從前解者多誤)
八味地黄丸(崔氏/)虚勞腰痛少腹拘急小便不利者主
　之又婦人病飲食如故煩熱不得卧而反倚息者此
　名轉胞不得溺也以胞系了戾故致此病但利小便
　則愈此亦主之
　乾地黄(八兩九蒸/為度搗膏)乾山藥　　山茰肉(各四/兩)丹皮
　　白茯苓　　澤㵼(各三/兩)桂枝　　附子(各一/兩)
　右八味為末煉蜜丸如桐子大酒下十五丸日再服
　(此方亦治脚氣乃驅邪水以益正水之法也方此方/專利小便水去而陰不傷扶陽而火不升製  之妙)
　(固非一端但近人以此一方治天/下之病則又大失此方之義矣)
資生腎氣丸　　治肺腎虚腰重脚輕小便不利或肚
　腹腫脹四肢浮腫或喘急痰盛已成蠱症
　於前八味丸加車前子牛膝各一兩餘依前法
六味地黄丸(錢氏/)治腎隂不足發熱作渇小便淋閉氣
　壅痰𠻳頭目眩暈眼花耳聾咽乾舌痛齒牙不固腰
　腿痿軟自汗盜汗便血諸血失音水泛為痰血虚發
　熱等症
　於前方去肉桂附子餘依前法(此方錢氏/專治小兒)
當歸生薑羊肉湯(金匱/)治産後腹中㽲痛并治腹中寒
　疝虚勞不足
　當歸(三兩/)生薑(五兩/)羊肉(一斤/)
　右以水八升煮取三升温服七合日三服若寒多者
　加生薑成一斤痛多而嘔者加陳皮二兩白术一兩
　如加生薑等者亦加水五升煮取三升二合服之(精/不)
　(足者補之以/味此方是也)
竹葉石羔湯(傷寒/論)治傷寒解後虚羸少氣氣逆欲吐者
　竹葉(二把/)石羔(一斤/碎)半夏(半斤/洗)人參(三兩/)甘草(二兩/炙)
　麥門冬(一升/去心)粳米(半升/)
　右七味以水一斗煮取六升去滓内粳米煮米熟湯
　成去米温服一升日三服(集騐載此方加生薑治嘔/最良  此治三陽餘熱未)
　(盡峻凡大病之後必有留熱總宜清解後人俱概/用  補以留其邪則元氣不能驟復愈補愈虚矣)亦
　治傷暑發渇脉虚(暑病有虚熱者宜之若吐/逆瞀亂之症則大誤矣)
脾約丸(金匱即/麻仁丸)治腸胃熱燥大便秘結
　麻仁(五兩/另研)大黄(一斤/蒸焙)厚朴(薑炒/)枳實(麩炒/)芍藥(炒各/五兩)
　杏仁(五兩/半)
　右為末蜜丸梧子大臨睡用白湯送下二十丸大便
　利即止(此潤腸/之主方)
四君子湯　　治面色痿白言語輕㣲四肢無力脉來
　虚弱者若内傷虚熱或飲食難化須加炮薑
　人參　　白术　　茯苓　　甘草(各二/錢)
　右加薑棗水煎服(此補脾/之主方)
五味異功散(錢氏/)調理脾胃
　於四君子湯加陳皮一錢為末毎服二錢白湯調服
七味白术散　　治一切吐㵼煩渇霍亂虚損氣弱保
　養衰老及治酒積嘔噦
　於四君子湯加藿香半兩葛根一兩木香二錢半為
　末毎服二錢白湯調下
六君子湯　　治氣虚有痰脾虚臌脹
　即前方加陳皮半夏餘依前法更加藿香砂仁為香
　砂六君子湯
獨參湯　　治元氣大虚昏厥脉㣲欲絶及婦人崩産
　脱血血暈
　人參(分兩隨/人隨症)
　右一味須上揀者濃煎頓服待元氣漸回隨證加减
　(此一時急救之法服/後即當隨症用藥)
參附湯　　治隂陽血氣暴脱證
　人參(一兩/)附子(製五/錢)
　右加薑棗水煎服(此亦急/救之方)本方去人參加黄茋名茋
　附湯
保元湯
　黄茋(三錢/)人參(二錢/)甘草(一錢/)肉桂(春夏二三分/秋冬六七分)
　右四味水煎服(氣血虚寒者用之純虚寒之痘症亦/用  此乃宋以後之方故肉桂止用)
　(二三分以為氣分引/藥乃厚桂非桂枝也)
生脉飲(醫録/)治熱傷元氣氣短倦怠口渇出汗
　人參(五錢/)麥門冬　　五味子(各三/錢)
　右三味水煎服(此方傷暑之後存其津液庸醫即以/之治暑病誤甚觀方下治症並無一)
　(字治暑邪者味此即於復脉湯内取參麥二味以止/汗故復加五  子近人不論何病毎用此方收住邪)
　(氣殺人/無筭)
歸脾湯(濟生/)治思慮傷脾或徤忘怔忡驚悸盜汗寤而
　不寐或心脾作痛嗜卧少食及婦女月經不調
　人參　　龍眼肉　　黄茋(各二/錢半)甘草(五分/)白术(二/錢)
　(半/)茯苓(二錢/半)木香(五分/)當歸　　酸棗仁(炒研/)逺志
　(各一/錢)
　右加薑三片水煎服(補脾有二法一補心以生脾血/一補腎以壯脾氣此方乃心脾)
　(同治之法補後天以/生血即所以調經)
補中益氣湯(東垣/)治隂虚内熱頭痛口渇表熱自汗不
　任風寒脉洪大心煩不安四肢困倦懶於言語無氣
　以動動則氣髙而喘
　黄茋(炙/)　人參　　雲术(炒各一/錢五分)甘草(炙一/錢)陳皮(五/)
　(分/)當歸(一錢/)升麻　　柴胡(各五/分)
　右八味加生薑三片大棗二枚水煎温服(東垣之方/一概以升)
　(提中氣為主如果中氣下䧟者最為合度若/氣髙而喘則非升柴所宜學者不可誤用也)
虎潛丸(丹溪/)治腎隂不足筋骨痿不能歩履
　龜板　　黄柏(各四/兩)知母　　熟地(各三/兩)牛膝(三兩/五錢)
　鎻陽　　虎骨　　當歸(各一/兩)芍藥(一兩/五錢)陳皮(七錢/五分)
　冬月加熟薑(五錢/)
　右為末煮羯羊肉搗為丸桐子大淡鹽湯下(痿症皆/屬於熱)
　(經有明文此方最為合度後人以温補治痿則相反/矣  痿症又有屬痰濕風寒外邪者此方又非所宜)
資生丸　　治婦人姙娠三月脾虚嘔吐或胎滑不固
　兼丈夫調中養胃饑能使飽飽能使饑神妙難述
　人參(三兩/)茯苓(二兩/)雲术(三兩/)山藥(二兩/)薏仁(一兩/半)
　蓮肉(二兩/)芡實(一兩/半)甘草(一兩/)陳皮　　麥蘖
　神麯(各二/兩)砂仁(一兩/半)白豆蔲(八錢/)桔梗(一兩/)藿香(一/)
　(兩/)川黄連(四錢/)白扁豆　　山查(各一/兩半)
　右十八味為細末煉蜜丸彈子大毎服二丸米飲下
　(此方治懐孕氣阻用兼消兼補之法意亦可取今人/不論何因為總治脾胃之藥則失製方之義矣  藥)
　(味太襍全無法度/姑存之以備一格)
龜鹿二仙膠　　大補精髓益氣養神
　鹿角(血者/十斤)龜板(自敗者/五斤)以上二味另熬膏　枸杞子
　(甘州者/三十兩)人參(十五/兩)
　右用鉛罈如法熬膠初服酒化一錢五分漸加至三
　錢空心下(精不足者補之以味而龜鹿又/能通督任填補之法此為最稳)
三才封髓丹(寳鑑/)除心火益腎水滋隂養血潤補不燥
　天冬　　熟地　　人參(各五/錢)黄柏(三兩/)砂仁(一兩/)
　甘草(炙七/錢)
　右為末麺糊丸梧子大每服五十丸用蓯蓉半兩切
　作片酒浸一宿次日煎三四沸空心食前送下(此補/隂氣)
　(之方虚人老人/便結者為宜)
七寳美髯丹(邵應/節)補腎氣烏鬚髪延年益壽
　何首烏(赤白雌雄/各一斤)牛膝(八兩以何首烏先用米泔水/浸一日夜以竹刀刮去粗皮)
　(切作大片用黒豆鋪甑中一層却鋪何首烏一層毎/鋪豆一層却鋪牛膝一層重重相間上鋪豆覆之以)
　(豆熟為度去豆晒乾次日如前/用生豆蒸如法蒸七次去豆用)破故紙(半斤酒浸洗/淨用黒芝蔴)
　(同炒無聲為/度去芝蔴)當歸(半斤去頭/尾酒洗)白茯苓(半斤用人乳拌/浸透晒亁蒸)
　赤茯苓(半斤黒牛乳/浸晒亁蒸)莵絲子(半斤酒浸一宿洗/晒亁蒸晒三次)枸杞
　子(半斤去/蒂枯者)
　右共為末蜜丸龍眼大毎日空心嚼二三丸温酒或
　米湯白鹽湯皆可下製法不可犯鐵器(此補腎/血之方)
無比山藥丸(千金/)治丈夫乆虚百損五勞七傷頭痛目
　眩支厥或煩熱或脾疼腰臗不隨飲食不生肌肉或
　少食而脹滿體無光澤陽氣衰絶隂氣不行
　熟地(酒浸/)赤石脂　　巴㦸(去心/)茯苓　　牛膝(酒/)
　(浸/)山茱茰肉　　澤㵼(各三/兩)亁山藥(二兩/)五味子(六/)
　(兩/)肉蓯蓉(酒浸/四兩)兎絲子　　杜仲(炒各/三兩)
　右藥煉蜜丸桐子大毎服二十丸至三十丸食前温
　酒或米飲下服七日後令人身徤體潤面光音響為
　騐此藥通中入腦鼻必酸疼勿怪(此收攝腎氣之/方最為稳妥)
還少丹(楊氏/)大補心腎脾胃虚寒飲食少思發熱盜汗
　遺精白濁及真氣虧損肌體羸瘦肢節倦怠等症
　山藥　　牛膝　　逺志　　山茰肉　　茯苓
　　五味子　　楮實子　　巴㦸(酒浸/去心)肉蓯蓉(酒浸/一宿)
　石菖蒲　　杜仲(薑汁酒/同拌炒)茴香(各一/兩)枸杞子　　熟
　地(各二/兩)
　右共為細末煉蜜同棗肉為丸梧子大每服三十丸
　温酒或鹽湯下日三服(此交通心/腎之方)
羊腎丸　　治腎勞虚寒面腫垢黑腰脊引痛屈伸不
　利夢寐驚悸小便不利
　熟地　　杜仲　　兎絲子(另研/)石斛　　黄茋
　　續斷　　肉桂　　牛膝　　磁石(煆醋/淬)沉香
　　五加皮　　山藥(炒各/一兩)
　右為末雄羊腎兩對以葱椒酒煮爛入少酒糊杵丸
　梧子大毎服七十丸空心鹽湯送下(此降納腎/氣之方)
羊肉粥方(養老/書)治老人虚損羸瘦助陽壯筋骨
　羊肉(二斤/)黄茋(一兩/生用)人參(二兩/)白茯苓(一兩/)大棗(五/)
　(枚/)粳米(三合加生薑少許尤佳/入核桃去羶氣亦可)
　右先以肉去脂皮取精膂肉留四兩細切餘一斤十
　二兩以水五大盞并黄茋等煎取汁三盞去滓入米
　煮粥臨熟下切生肉更煮入五味調和空心服之(此/古)
　(人服食/之方也)
三才丸(潔古/)治脾肺虚咳𠻳
　人參　　天門冬　　地黄(各等/分)
　右為末煉蜜丸空心服(此方與𠻳症非宜必上/下純虚而不𠻳者可用)
天王補心丹(道藏/)治心血不足神志不寧津液枯竭徤
　忘怔忡大便不利口舌生瘡等證
　人參　　白茯苓　　元參　　桔梗　　逺志(各/五)
　(錢/)當歸　　五味子　　麥冬　　天冬　　丹參
　　　酸棗仁(各一/兩)生地(四兩/)柏子仁(一兩/)
　右為末煉蜜丸如椒目大白湯下(此養心/之主方)一方有石
　菖蒲四錢無五味子一方有甘草川連
秘方補心丸　　治心虚手振
　當歸(一兩/五錢)川芎　　粉甘草(各一/兩)生地(一兩/半)逺志(二/兩)
　(半/)棗仁(炒/)　柏子仁(去油各/三兩)人參　　胆星　　硃
　砂(另研各/五錢)金箔(二十/片)麝香(一錢/)琥珀(三錢/)茯苓(七錢/)
　石菖蒲(六錢/)
　右為末餅糊丸菉豆大硃砂為衣毎服七八十丸吐
　津嚥下或薑湯送下(此心神恍惚而/有痰者宜之)
黒地黄丸　　治陽盛隂衰脾胃不足房室虛損形瘦
　無力面多青黄而無常色此補腎益胃之劑也
　蒼术(一斤/油浸)熟地(一斤/)五味子(半斤/)亁薑(秋冬一兩夏/五錢春七錢)
　右為末棗肉丸梧子大食前米飲服百丸治血虚乆
　痔甚妙(按此治脱血脾寒之聖藥/  亁薑當泡淡炒黒用)
元精丹　　北方黒氣入通於腎開竅於二隂藏精於
　腎味醎其類水其病在骨此藥主之
　血餘(自已髮及父子一本者及少壯男女髮㨂去黄/白色者用灰湯洗二三次以大皂角四兩搥碎)
　(煮水洗淨務期無油氣為佳將髮扯斷晒亁每洗髮/一斤用川椒四兩㨂去梗核於大鍋内髮一層椒一)
　(層和匀以中鍋蓋蓋鹽泥固濟勿令泄氣桑柴火慢/煮三炷香即退火待冷取出約重四兩有餘於無風)
　(處研為/細末)何首烏(製法如前七寳美髯/丹法取淨末一斤)黒芝蔴(九蒸九/晒取淨)
　(末八/兩)女貞實(四兩/)破故紙(炒取淨/末四兩)生地(酒浸杵/膏入藥)熟地
　(同上製/各八兩)旱蓮艸　　桑葚(各取淨汁熬/膏各四兩)胡桃仁(二兩/研膏)
　膠棗(二兩/研膏)槐角子(入牛胆内/百日四兩)
　右以藥末和諸膏和匀加煉蜜一斤入石臼杵千餘
　下為丸梧子大毎服六十丸空心用首烏釀酒二三
　杯送下日三服(諸品皆色黒之藥專補腎血/  此治便後脱血之神方也)
青州白丸(局方/)治一切風及小兒驚風婦人血風大人
　頭風
　南星(三兩/)白附子(二兩/)半夏(七兩/)川烏(半兩各/生用)
　右為細末放磁器中日晒夜露春五夏三秋七冬十
　日以糯米粉煮粥丸薑湯下風症温酒下驚風薄荷
　湯下(此四味宜水研取漿澄粉晒露七/日去水作丸  此治風痰之要藥)
指迷茯苓丸　　治中脘留伏痰飲臂痛難舉手足不
　得轉移
　茯苓(二兩/)半夏(一兩/)枳殻(半兩/炒)風化硝(二錢/半)
　右為末薑汁和丸桐子大毎服三十丸薑湯下(按方/極和)
　(平而義精效速方内/半夏宜生研澄粉用)
威喜丸(局方/)治飲食積滯蟲痞脹滿乆痢乆瘧沉冷積
　寒
　廣木香　　肉豆蔲(各四/錢)亁薑(泡炒二/錢五分)巴豆(二十粒/去皮心)
　(及油/炒研)杏仁(四十粒去/皮尖研)百草霜(五錢加茯/苓亦可)
　右前四味為末入百草霜同研後入杏仁巴豆霜研
　黄蠟一兩五錢酒煮一時去酒將蠟入蔴油七錢溶
　化拌藥研匀乗熱丸如菉豆大毎服二三十丸(用黄/蠟之)
　(義最精凡治積新病宜急下乆病宜緩/下此方治乆患寒積之症乃緩下法也)
靈砂(局方/)治上盛下虚痰涎壅盛最能鎮墜升降隂陽
　和五臟助元氣
　水銀(一斤/)硫黄(四兩/)
　右二味用新鐵銚炒成砂子或有烟熖即以醋洒候
　研細入水火鼎醋調赤石脂封口鐵線扎縳㬠亁鹽
　泥固濟用炭二十斤煆如鼎子烈筆蘸赤石脂頻抹
　其處火盡為度經宿取出研為細末糯米糊為丸如
　麻子大毎服三丸空心棗湯米飲井花水人參湯任
　下量病輕重増至五七丸(此鎮墜之藥若用黒/錫丹則此方可不備)
二神丸(本事/方)治腰痛腎虚全不進食
　破故紙(四兩/炒)肉豆蔲(二兩/生)
　右為末用大棗四十枚生薑四兩同煎糜爛去薑棗
　核皮研膏入藥末丸鹽湯下(此治腎家有/寒濕之方)本方加五
　味子呉茱茰各二兩為四神丸
導赤散(錢氏/)治心熱口糜舌瘡小便黄赤莖中作痛熱
　淋不利
　生地　　木通　　甘草梢(各等/分)
　右三味水煎服(此㵼心火從/小腸中出也)
亡血脱血方(千金/翼)治亡血脱血鼻頭白色唇白去血無
　力者
　生地黄(十斤/)
　右一味搗以酒一斗絞取汁令極盡去渣㣲火煎减
　半内白蜜五升棗膏一升以攪之勿止令可丸酒服
　如雞子一丸日三乆服不已老而更少萬病除愈千
　金又以此二味加阿膠甘草作煎服亦可用
當歸補血湯(寳鑑/)治男婦血虚似白虎証肌熱面赤煩
　渇引飲脉來洪大而虚重按則㣲
　當歸(二錢/)黄茋(一兩/)
　右二味水煎服(此補表/血之方)
益血潤腸丸　　治津液亡大腸秘老人虚人皆可服
　并祛風養血
　熟地(六兩/)杏仁(炒/)　麻仁(各三兩以上/三味俱搗膏)枳殻　　當
　歸　　橘紅(凈各二/兩五錢)阿膠　　肉蓯蓉(各一/兩半)蘇子
　　荆芥(各一/兩)
　右為末以前三味膏同杵千餘下仍加蜜丸梧子大
　毎服五六十丸空心白湯下(此脾約丸/之變法)
芎當膠艾湯(金匱/)婦人有漏下者有半産後因續下血
　不絶者有姙娠下血者假令妊娠腹中痛為胞阻膠
　艾湯主之
　芎藭　　阿膠　　甘草(各二/兩)艾葉　　當歸(各三/兩)
　芍藥(四兩/)亁地黄(六兩/)
　右六味水五升清酒三升合煮取三升去渣内膠令
　消盡温服一升日三服不差更作
四物湯(局方/)治一切血熱血虚血燥諸証
　當歸　　熟地(各三/錢)川芎(一錢/五分)白芍(二錢/酒炒)
　右四味水煎服(此血病/之主方)
八珍湯　　治心肺虚損氣血兩虚
　即四君子湯合四物湯餘依上法
十全大補湯(局方/)治男子婦人諸虚不足五勞七傷不
　進飲食乆病虚損時發潮熱氣攻骨脊拘急疼痛夜
　夢遺精面色痿黄脚膝無力
　即八珍湯加桂心陳皮
人參養營湯(局方/)治脾肺俱虚發熱惡寒肢體瘦倦食
　少作㵼
　人參　　白术　　茯苓　　甘草　　黄茋
　陳皮　　當歸(各一/錢)熟地(七分/半)白芍(一錢/半)桂心(一錢/)
　逺志(五分/)五味子(七分/半)
　右十二味加薑三片大棗二枚(此即十全大補湯去/川芎加五味逺志黄)
　(茋以生/心血)
柴胡四物湯(保命/)治日乆虚勞㣲有寒熱脉沉而數
　川芎　　當歸　　白芍　　熟地(各一錢五分/當用生地)柴
　胡(一錢/)人參　　黄茋　　甘草　　半夏(各三/錢)
　右為末水煎服(柴胡加入補藥俱不相合獨此為宜/柴胡疎通少陽調和營衛非專於散)
　(風/也)
兎絲子丸(和劑/)治腎氣虚損五勞七傷脚膝痠疼面目
　黧黒目眩耳鳴心冲氣短時有盜汗小便數滑
　兎絲子　　鹿茸(酥炙/去毛)澤㵼　　石龍芮(去土淨再/用水洗)
　桂枝　　附子(各一/兩)石斛　　熟地　　茯苓
　牛膝(酒浸/焙)山茰肉　　續斷　　防風　　杜仲
　　肉蓯蓉(酒浸/焙)補骨脂(酒炒/)蓽澄茄　　巴㦸
　沉香　　茴香(炒各七/錢五分)五味子　　川芎　　桑螵
　蛸(酒浸/炒)覆盆子(各五/錢)
　右為細末酒煮麫糊為丸梧子大毎服三十丸温酒
　下或鹽湯下(此等方不過隂陽兼補之法泛而無統/近時補劑盡如此然能多而不雜尚屬)
　(可/取)
蓯蓉兎絲子丸　　此方不寒不熱助隂生子
　肉蓯蓉(一兩/三錢)覆盆子　　蛇麻子　　川芎　　當
　歸　　兎絲子(各一兩/二錢)白芍(一兩/)牡蠣(鹽泥/固煆)烏鰂魚
　骨(各八/錢)五味子　　防風(各六/錢)艾葉(三錢/)條芩(五錢/)
　右為末煉蜜丸如梧子大毎服三四十丸鹽湯下早
　晩皆可服(此乃婦人温/經之主方也)
餌术方(千金/翼)
　生术削去皮炭火急炙令熟空肚飽食之全無藥氣
　可以當食不假山粮惟飲水神秘之勿傳(真於术尤/佳此服食)
　(之方/也)
服牛乳方(千金/翼)能補虚破氣
　牛乳(三升/)蓽撥(半兩末/之綿裏)
　右二味於銅器中水三升和乳合煎取三升頓服日
　三七日除一切氣
生地黄煎(外臺/)主補虚損填骨髓長肌肉去客熱
　生地汁(五升/)棗膏(六合/)白蜜(七合/)酒(一升/)牛酥(四合/)
　生薑汁(二合/)紫蘇子(一升以酒一/升絞取汁)鹿角膠(四兩/炙末)
　右煎地黄等六味汁三分減一内蜜調入膠末候煎
　成以器盛之酒和服
阿伽陀藥(千金/翼)主諸種病及將息服法乆服益人神色
　無諸病方(此等即所謂海上竒方如紫金錠之類其/所治之症皆與本草不相合而確有神騐)
　(真不可/思議也)
　紫檀(用蘇木/亦可)小蘗(一名山/石榴)茜草　　鬱金　　胡椒
　(各五/兩)
　右為末水和内臼中更搗一萬杵丸好隂亁用　諸
　咽喉口中熱瘡以水煮升麻湯下桐子大一丸旦服
　之諸面腫心悶因風起者煮防風湯服一丸諸四體
　酸疼或寒或熱麻黄湯一丸諸䘌下部有瘡吞一丸
　又煮艾槐白皮湯研一丸灌下部諸卒死冷水服二
　丸諸被壓擣當心帶一丸又水研一丸三服諸被蛇
　及惡獸等毒以麝香如相思子研藥一丸服并以紫
　檀磨汁和藥塗患處諸被鬼撓亂失心癲狂艾汁下
　如無青艾亁艾取汁亦可并隨身帶一丸諸傳尸水
　磨雄黄下諸消渇朴硝湯下諸淋水服二丸諸疔腫
　元參湯下諸卒胸膈熱苦竹葉湯下諸難産以蓀蔣
　二七水煮服一丸薑黄亦得諸熱瘡大黄取汁服又
　以大黄和藥調塗諸吐血若因熱吐者服之並差因
　冷吐者菖蒲汁下諸鼻中血刺薊汁下並研灌鼻諸
　噎病栝蔞汁下諸赤白帶下以丹皮刺薊根各二分
　煮服　後補法　以地榆桑螵蛸(一云/桑耳)各二分水二
　升煮取一升分作二服取汁一合研藥一二丸服之
　諸藥毒惡忤研服惡瘧常山湯下瘟疫時氣元參湯
　下諸䘌疳濕及心風心驚戰悸多忘恍惚嘔吐黄疸
　失音風癎臍下絞痛霍亂吐痢小兒驚啼産後血結
　並宜服之
玉屏風散(得効/)治風邪乆留而不散者自汗不止者亦
　宜
　防風　　黄茋　　白术(各等分或/加炒糯米)
　右為細末酒調服(此能固表使風邪不易/入加牡礪名白术散)
盗汗方(外臺/)
　麻黄根　　牡礪(各三/錢)黄茋　　人參(各三/兩)龍骨
　　枸杞根白皮(各四/兩)大棗(七枚/)
　右以水六升煮取二升五合分六服
止汗紅粉
　麻黄根　　牡礪(煆各/一兩)赤石脂　　龍骨(各五/錢)
　右為末以絹袋盛貯如朴粉用之
當歸六黄湯　　治隂虚有火盜汗發熱
　當歸　　生地　　熟地　　黄芩　　黃連
　黄柏(等分/)黄茋(加倍/)
　右水煎服(凢止汗方内俱/可加浮麥大棗)
麥門冬湯(三因/)治漏氣因上焦傷風開其腠理上焦之
　氣慓悍滑疾遇開即出經氣失道邪氣内著故有是
　症
　麥冬　　生蘆根　　竹茹　　白术(各五/錢)甘草(炙/)
　　茯苓(各二/兩)人參　　陳皮　　葳蕤(各三/兩)
　右九味毎服四錢薑五片陳米一撮煎熱服(不論冬/夏頭汗)
　(自出謂之漏風/俗名蒸籠頭)
二賢散　　治積塊進飲食
　橘紅(一斤/)甘草(四兩/)鹽(五錢/)
　右以水煮爛晒亁為末淡鹽湯下有塊加薑黄半兩
　同前藥煮氣滯加香附二兩氣虚加沉香半兩另入
　噤口痢加蓮肉二兩
逍遥散(局方/)治肝家血虚火旺頭痛目眩頰赤口苦倦
　怠煩渇抑鬱不樂兩肋作痛寒熱小腹重墜婦人經
　水不調脉弦大而虚
　芍藥(酒炒/)當歸　　白术(炒/)　茯苓　　甘草(炙/)
　柴胡(各二/錢)本方加丹皮梔子即加味逍遥散加煨薑
　三片薄荷少許煎服(此疎逹肝/脾之方)
平胃散(東垣/)治濕淫於内脾胃不能尅制有積飲痞膈
　中滿者
　蒼术(五斤米泔/浸七日)陳皮(去白/)厚朴(各三斤/薑汁炒)甘草(三十/兩炙)
　右為末毎服二錢薑湯下日三服或水煎毎服五錢
　如小便赤澁加茯苓澤㵼米榖不化飲食傷多加枳
　殻胃中氣不快心下痞氣加枳殻木香心下痞悶腹
　脹者加厚朴甘草減半遇夏加炒黄芩遇雨水濕潤
　時加茯苓澤㵼如有痰涎加半夏陳皮咳𠻳飲食減
　少脉細加當歸黄茋脉洪大緩加黄芩黄連大便硬
　加大黄三錢芒硝三錢先嚼麩炒桃仁爛以藥送下
　本方加皂礬即皂礬平胃丸(消食積/蟲痞)
五苓散(金匱/)治瘦人臍下有悸吐涎沫而癲眩此水也
　此方主之(此乃散方近人用/以作湯往往鮮效)
　澤㵼(一兩/一分)猪苓(去皮/)白术　　茯苓(各三/分)桂(二分/去皮)
　右五味為末白飲服方寸七日三服多飲暖水汗出
　愈(傷寒論以此方治太陽表裏未清之症所謂表/裏者經與府也故此方為利膀胱水道之主藥)
二陳湯(局方/)治肥盛之人濕痰為患喘𠻳脹滿
　半夏(製/)　茯苓(各三/錢)陳皮(二錢/去白)甘草(一錢/)
　右四味加薑三片水煎服
枳术丸　　治痞積消食強胃(金匱名枳术湯治/心中堅大如盤)
　枳實(一兩/)白术(二兩/)
　右用荷葉裹燒飯為丸桐子大毎服五十丸加木香
　砂仁即香砂枳术丸(方本金匱張潔/古變其法成丸)
㵼黄散　　治脾胃伏火口燥唇亁口瘡口臭煩渇
　藿香(七錢/)山梔(一兩/)甘草(二兩/)防風(四兩/)
　右四味同蜜酒炒為末毎二錢煎服(其妙在用/蜜酒炒)
保和丸(丹溪/)治食積酒積
　山查(二兩/)半夏(薑製/)橘紅　　神麴　　麥芽
　茯苓(各一/兩)連翹　　萊菔子(炒/)　黄連(各半/兩)
　右為末水丸加白术二兩名大安丸(此治脾胃濕/火氣阻之方)
加減思食丸　　治脾胃俱虚水榖不化胸膈痞悶腹
　脇時脹食減嗜卧口苦無味虚羸少氣胸中有寒飲
　食不下反胃惡心及病後心虚不勝榖氣食不服常
　並宜服之
　神麹(炒黄/)麥芽(炒黄各/二兩)烏梅(四兩/)亁木𤓰(半兩/)白茯
　苓　　甘草(炒各二/錢半)
　右為末蜜丸櫻桃大毎服一丸細嚼白湯送下如渇
　時噙化一丸(此收納胃氣之方/用烏梅木𤓰甚巧)
越鞠湯丸(丹溪/)治一切濕痰食火氣血諸鬰
　香附　　蒼术　　撫芎(各二/兩)神麹　　山梔仁(各/一)
　(兩/)
　右以水煎服或作丸菉豆大毎服百丸白滚湯下
四磨飲(濟生/)治七情傷感上氣喘急胸膈不快妨悶不
　食
　人參　　梹榔　　沉香　　天台烏藥
　右四味各濃磨水取七分煎三五沸空心温服(濃汁/使藥)
　(存留胸中不即下逹/亦古製方之法也)
玅香丸(局方/)治時疾傷寒解五毒治潮熱積熱及小兒
　驚癎百病
　巴豆(三百十五粒去殻心膜炒熱/研如麺按巴豆太多宜酌減)牛黄(研/)　龍腦(研/)
　　膩粉　　麝香(研各/三兩)辰砂(研飛/九兩)金箔(研九/十片)
　右合研匀煉黄蠟六兩入白蜜三分同煉匀為丸毎
　兩作三十丸如治潮熱積熱傷寒結胸發黄狂走􁂌
　熱口亁面赤大小便不通大黄炙甘草湯下一丸毒
　痢下血黄連湯調膩粉少許如患酒毒食毒茶毒氣
　毒風痰伏痞吐逆等症並用膩粉龍腦米飲下中毒
　吐血悶亂煩躁欲死者用生人血下立愈小兒百病
　驚癎急慢驚風涎潮搐搦用龍腦膩粉蜜湯下菉豆
　大二丸諸積食積頰赤煩躁睡卧不寧驚哭㵼痢並
　用金銀薄荷湯下更量歳數加減如男婦因病傷寒
　時疾陰陽氣交結伏毒氣胃中喘燥眼赤潮發經七
　八日至半月日未安醫所不明證候脉息交亂者可
　服一丸或分作三丸亦可並用龍腦膩粉米飲調下
　一服取轉下一切惡毒涎并藥丸㵼下如要藥即行
　用針刺一孔冷水浸少時服之其效更速(凡用蠟丸/之藥既不)
　(可化開服則三分一丸之大丸不能下嚥/宜作一分一丸之小丸每服三丸為妥)
藿香正氣散(局方/)治外受四時不正之氣内停飲食頭
　痛寒熱或霍亂吐泄或作瘧疾
　厚朴　　陳皮　　桔梗　　半夏(各二/兩)甘草(一兩/炙)
　大腹皮(換梹榔/亦可)白芷　　茯苓　　蘇葉(各三/兩)藿香
　(三兩/)
　右十味加薑棗水煎熱服(此方可/治時疫)
天水散(河間一名益元/散一名六一散)治夏時中暑熱傷元氣内外俱
　熱無氣以動煩渇欲飲腸胃枯涸者又能催生下乳
　積聚水畜裏急後重暑注下迫者宜之
　桂府滑石(六兩/水飛)甘草(一兩/)辰砂(三錢/)
　右為細末新汲水一碗調服三錢(滑利清凉通逹水/道而不傷隂所以)
　(為/佳)
二氣丹(局方/)治内虚裏寒胸腹滿痛泄利無度嘔吐自
　汗小便不禁陽氣漸微手足厥冷及傷寒隂症霍亂
　轉筋乆下冷痢少氣羸困一切虚寒痼冷
　肉桂　　硫黄(細研各/二錢半)亁薑(炮/)　硃砂(另研為衣/各二錢)黒
　附子(製五/錢)
　右為末麺糊丸桐子大毎服三十丸艾湯或鹽湯下
　(此治下焦無陽/積寒犯腎之症)
㵼白散(錢乙/)治肺熱咳𠻳
　桑皮(炒/)　地骨皮(各一/兩)甘草(五錢/)
　右為末毎服一二錢入粳米百粒水煎(此方能治/肺中之飲)
三黄湯(本事/方)治三焦實熱一切有餘火症大便秘結者
　黄芩　　大黄　　黄連(各等/分)
　右三味水煎服
凉膈散(局方/)治心火上盛中焦燥實煩躁口渇目赤頭
　眩口瘡唇裂吐血䘐血大小便秘諸風瘛瘲發斑發
　狂及小兒驚風痘瘡黒陷
　連翹(四兩/)大黄(酒浸/)芒硝　　甘草(各二/兩)黄芩(酒炒/)
　薄荷　　梔子(各一/兩)
　右為末毎服三錢加竹葉生蜜煎(此㵼中上二焦之/火即調胃承氣加)
　(疎風清火/之品也)
四物二連湯(元戎/)治血虚五心煩熱晝則明了夜則發
　熱
　當歸　　白芍(炒/)　生地(各一/兩)川芎(七分/)黄連(炒五/分)
　胡黄連(三分/)
　右六味水煎服(血中有實熱/此方主之)
左金丸　　治肝藏火實左脇作痛
　黄連(六兩/)呉茱茰(一兩/洗泡)
　右為末作丸(呉茰仲景用以治嘔逆吐涎等症脇痛/亦痰飲為害也兩脇皆屬於肝此方亦)
　(不專治/左脇)
龍胆㵼肝湯(局方/)治脇痛口苦耳聾耳腫筋痿隂濕熱
　癢隂腫白濁溲血
　龍胆(酒炒/三分)黄芩(炒/)　梔子(酒炒/)澤㵼(一錢/)木通
　車前子(各五/分)當歸(三分炒/酒洗)柴胡(一錢/)甘草　　生地
　(酒炒各/三分)
　右十味水煎服(此㵼中上焦之/火純用苦味)
甘露飲(局方/)治丈夫小兒胃中客熱牙宣齒爛目垂欲
　閉饑不欲食及目赤腫痛口瘡咽腫瘡疹已發未發
　又療脾胃濕熱醉飽房勞黄疸腹滿或時身熱並宜
　服之
　枇杷葉　　熟地　　天冬　　枳殻　　茵蔯
　　生地　　麥冬　　石斛　　甘草(炙/)　黄芩(各/等)
　(分/)
　右為末毎二錢水一盞煎七分去滓食後臨卧温服
　本事方去麥冬加犀角名加减甘露飲(此乃以散/作飲者)
清心蓮子飲(局方/)治心虚有熱小便赤澁
　黄芩　　麥門冬(去心/)地骨皮　　甘草(炙/)　車前
　子(各半/兩)石蓮肉(去心/)白茯苓(去皮/)黄茋(蜜炙/)人參(各/七)
　(錢/半)
　右剉散毎三錢另用麥冬十粒水煎八分水中沉冷
　空心服發熱加柴胡薄荷(亦以散/作飲者)
㵼熱梔子煎(外臺/)治胆府實熱精神不守
　梔子(二十/一枚)竹茹(一兩/)香豉(六合/)大青　　橘(各二/兩)赤
　蜜(三合/)
　右六味以水六升煮取一升七合去滓下蜜再微煎
　二三沸分再服
大順散(局方/)治胃暑伏熱引飲過多脾胃受濕水榖不
　分霍亂嘔吐藏腑不調
　甘草(三十斤/剉寸長)亁薑　　杏仁(去皮/尖)肉桂(去麤皮/各四斤)
　右先將甘草用白砂糖炒及八分黄熟次入亁薑同
　炒令薑裂次入杏仁又同炒候不作聲為度篩凈後
　入肉桂一處搗為散毎服二錢水煎温服如煩躁井
　花水調下不拘時沸湯調亦得(此治暑天内傷冷飲/之症非治暑也又甘)
　(草多於諸藥八倍亦非法此等病百不得一偶用之/耳而製藥四十二斤又止服二錢其意何居其方本)
　(不足取而後之庸醫竟以此治燥火/之暑病殺人無筭故録此以証其非)
十精丸(又名保真丸/元和紀用經)
　兎絲子(人精長隂發陽/酒浸一宿濕搗)甘菊花(月精二味/春加一倍)五加皮(草/精)
　(益肌去/皮用)柏子仁(木精明目通/氣二味夏加)白术(日精長/肌肉)人參(藥精/鎮心)
　(療驚癎二/味秋加)石斛(山精治筋骨如/金釵者酥炙)鹿茸(血精止腰痛/益精酥炙)肉
　蓯蓉(地精破癥消食/酒浸一宿蒸用)巴㦸(天精治精冷益智紫色者/去心酒浸一宿四味冬加)
　右十味等分隨四季各加分兩為末煉蜜丸梧桐子
　大空心温酒或鹽湯下二十五粒至三十粒忌牛肉
　生葱(此世所謂丹藥/也温平補益)
成煉鍾乳粉(千金/翼)主五勞七傷欬逆上氣治寒𠻳通音
　聲明目益精安五藏通百節利九竅下乳汁益氣補
　虚療脚弱冷疼下焦傷竭強隂乆服延年益壽令人
　有子
　鍾乳(不拘/多少)
　右取韶州鍾乳顔色明凈光澤者不拘多少置鍾乳
　於金銀器中即以大鐺著水沉金銀器於鐺中煮之
　常令如魚眼沸水减即添薄乳三日三夜麤厚管者
　七日七夜候乳色變黄白即熟如疑生更煮滿十日
　最佳出金銀器中更著清水更煮經半日許即出之
　水色清不變則止即於磁鉢中用玉鎚著水研之毎
　日著水攪令匀勿使著鎚鉢勿使纎塵入内研覺亁
　澁即更添水常令如稀米泔狀乳細者皆浮在上麄
　者沉在下復繞鎚鉢四邊研之狀若乳汁研指上如
　書中白魚膩即成澄取曝亁毎服秤半兩分為三服
　用温酒調下空腹服更量病輕重加減服之亦可和
　為丸服之(此鎮心強腎之聖/藥唐人最重之)
玉霜圓(局方/)治真氣虚􁁄下焦傷竭臍腹弦急腰脚疼
　痛精神困倦面色枮槁或亡血盜汗遺瀝失精二便
　滑數肌消陽痿乆服續骨聨筋秘精堅髓安魂定魄
　輕身壯陽
　白龍骨(一斤細搗羅研水飛三次晒亁用黒/豆一斗蒸一伏時以夾袋盛晒亁)牡蠣(火/煆)
　(成/粉)紫稍花(如無以木賊/代之各三兩)牛膝(酒浸炙/亁秤)磁石(醋淬/七次)紫巴
　㦸(穿心/者)澤㵼(酒浸一/宿炙)石斛(炙/)　硃砂(研飛/)肉蓯蓉(去/皮)
　(酒浸一宿炙/亁各二兩)茴香(㣲炒/)肉桂(去皮各/一兩)兎絲子(酒浸一/伏時蒸)
　(杵為/末)鹿茸(半兩酒浸一伏/時慢火炙脆)韭子(微炒/五兩)天雄(十兩酒浸/七日掘一)
　(地坑以炭燒赤速去火令凈以醋二升沃於坑候亁/乗熱便投天雄在内以盆合土擁之經宿後取出去)
　(皮/臍)
　右為細末煉酒蜜各半和圓如桐子大毎服三十丸
　空心晩食前温酒下(按此藥澁精納氣腎中/陽虚者最宜亦丹藥也)
礞石滚痰丸(養生/主論)治實熱老痰之峻劑虚寒者不可用
　黄芩　　大黄(酒蒸各/八兩)礞石(一兩焰消煆過/埋地内七日)沉香(五/錢)
　(忌/火)
　右四味為細末水丸川椒大量人大小用之用温水
　一口送過咽即仰卧令藥徐徐而下半日不可飲食
　勿起身行動言語待藥氣自胃口漸下二腸然後動
　作飲食服後喉間稠黏壅滯不快此藥力相攻故痰
　氣從上也少頃藥力至而漸逐惡物入腹下腸效如
　響應(下結痰/之主方)
黒錫丹(局方/)治脾元乆冷上實下虚胸中痰飲或上攻
　頭目及奔豚上氣兩脇膨脹并隂陽氣不升降五種
　水氣脚氣上攻或卒暴中風痰潮上膈等症
　沉香　　附子　　胡蘆巴　　肉桂(各半/兩)茴香
　　破故紙　　肉豆蔲　　金鈴子　　木香(各一/兩)
　黒錫　　硫黄(與黑錫結炒/子各三兩)
　右為末同研酒煮麺糊為丸梧子大隂亁以布袋擦
　令光瑩毎服四十丸薑湯下(此鎮納上越之陽氣為/醫家必備之要藥  按)
　(黒錫成砂最難加/水銀少許為妙)
龍腦雞蘇丸(局方/)治上焦熱除煩解勞去肺熱咳衂血
　熱驚悸脾胃熱口甘吐血肝胆熱泣出口苦腎熱神
　志不定上而酒毒膈熱消渇下而血滯五淋血崩
　薄荷(一斤/)生地(另為末/六兩)黄芩　　新蒲黄(炒/)　麥冬
　　　阿膠(炒/)　人參(俱為/末)木通　　銀柴胡(各二兩/木通沸)
　(湯浸一日/夜絞汁)甘草(一兩/半)黄連(一兩/)
　右為末好蜜二斤先煎一二沸然後下生地末不住
　手攪時加木通柴胡汁慢火熬膏勿令火𦂳膏成然
　後加藥末和丸豌豆大毎服二十丸白湯下(此方製/法精妙)
　虚勞虚煩梔子湯下肺熱黄芩湯下心熱悸動恍惚
　人參湯下衂血吐血麥冬湯下肝熱防風湯下腎熱
　黄柏湯下已上並食後臨卧服治五淋及婦人漏下
　車前湯下痰𠻳者生薑湯下莖中痛者蒲黄滑石水
　一鍾調下氣逆橘皮湯下室女虚勞寒熱潮作柴胡
　人參湯下(生地末不若鮮者一斤同蜜熬成膏尤妙/此方能治血中之熱骨蒸病最宜惟薄荷)
　(太多宜减十分之九想製方之人所用薄荷乃他處/之薄荷非蘇州之真龍腦也真龍腦芳烈透腦發洩)
　(太過反有所害故醫/者不可不知藥也)
至寳丹(局方/)治中惡氣絶中風不語中諸物毒熱疫煩
　躁氣喘吐逆難産悶亂死胎不下以上並用童便一
　合生薑自然汁三五滴和温化下三圓至五丸神效
　又治心肺積熱嘔吐邪氣攻心大腸風秘神魂恍惚
　頭目昏眩口亁不眠傷寒狂語並治之
　生烏犀屑　　生玳瑁屑　　琥珀(研/)　硃砂(研飛/)
　雄黄(研細各/一兩)龍腦　　麝香(研各/一分)牛黄(五錢/研)安息香
　(一兩半為末酒研飛淨一/兩熬膏用水安息尤妙)銀箔金箔(各五十片/研細為衣)
　右將生犀玳瑁為細末入餘藥研匀將安息香膏重
　湯煮凝成後入諸藥中和捜成劑丸如桐子大用人
　參湯化下三丸至五丸又治小兒諸癎急驚心熱卒
　中客忤不得眠煩躁風涎搐搦毎二歳兒服二丸人
　參湯下本事方中多人參南星天竺黄(安神定魄必/備之方真神)
　(丹/也)
蘇合香丸(局方/)療傳屍骨蒸殗殜肺痿疰忤鬼氣卒心
　痛霍亂吐利時氣瘴瘧赤白暴利瘀血月閉痃癖丁
　腫驚癎小兒吐乳大人狐狸等疾
　蘇合香油(五錢入安/息香内)安息香(一兩另為末用無/灰酒半斤熬膏)丁香
　　　青木香　　白檀香　　沉香　　蓽撥
　香附子　　訶子(煨取/肉)烏犀(鎊/)　硃砂(水飛各/一兩)薫陸
　香　　片腦(研各/五錢)麝香(七錢/半)
　右為細末入安息香膏煉蜜和劑圓如芡實大毎四
　丸空心用沸湯化下温酒下亦得(此辟邪驅穢之聖/方惟氷麝太多宜)
　(減大/半)
瓊玉膏(申先/生方)治虚勞亁欬
　生地黄(四斤若取鮮生/地汁須用十斤)白茯苓(十二/兩)白蜜(二斤/)人參
　(六兩有加沉香血/珀粉各一錢五分)
　右以地黄汁同蜜熬沸用絹濾過將參茯為細末入
　前汁和匀以磁瓶用綿紙十數層加箬葉封瓶口入
　砂鍋内以長流水没瓶頸桑柴火煮三晝夜取出換
　紙紥口以蠟封固懸井中一日取起仍煮半日湯調
　服(此方别本製法各殊自此為血症第一方按亁淮/生地四斤浸透可取  然汁一斤若浙地則十斤)
　(祗取自然汁一斤須三十斤方可配諸/藥故修合之法當隨時隨地變通也)
大活絡丹(聖濟/)治一切中風癱瘓痿痺痰厥拘攣疼痛
　癰疽流注跌撲損傷小兒驚癎婦人停經
　白花蛇　　烏稍蛇　　威靈仙　　兩頭尖(俱酒/浸)
　草烏　　天麻(煨/)　全蝎(去毒/)首烏(黑豆/水浸)龜板(炙/)
　麻黄　　貫仲　　炙草　　𦍑活　　官桂
　藿香　　烏藥　　黄連　　熟地　　大黄(蒸/)
　木香　　沉香(以上各/二兩)細辛　　赤芍　　没藥(去/油)
　(另/研)丁香　　乳香(去油/另研)殭蚕　　天南星(薑製/)青皮
　　　骨碎補　　白蔲　　安息香(酒熬/)黒附子(製/)
　　黄芩(蒸/)　茯苓　　香附(酒浸/焙)元參　　白术(以/上)
　(各一/兩)防風(二兩/半)葛根　　虎脛骨(炙/)　當歸(各一/兩半)血
　蝎(另研/七錢)地龍(炙/)　犀角　　麝香(另研/)松脂(各五/錢)牛
　黄(另研/)片腦(另研各一/錢五分)人參(三兩/)
　右共五十味為末蜜丸如桂圓核大金箔為衣陳酒
　送下(頑痰惡風熱毒瘀血入於經絡非此方不能透/逹凡治肢體大症必備之藥也方書亦有活絡)
　(丹祇用地龍乳香等四五味此乃/治藜藿人實邪之方不堪用也)
紫雪(局方/)療脚氣口中生瘡狂易呌走瘴疫毒厲卒死
　温瘧五尸五注心腹諸疾㽲痛及解諸熱毒藥邪熱
　卒黄等症并解蠱毒鬼魅野道熱毒又治小兒驚癎
　百病
　黄金(一百/兩)寒水石　　磁石　　石膏　　滑石(各/三)
　(斤/)以上並搗碎用水一斛煮至四斗去滓入下藥
　羚羊角屑　　犀角屑　　青木香　　沉香(各五/斤)
　丁香(一兩/)元參　　升麻(各一/斤)甘草(八兩/炙)以上入前
　藥汁中再煮取一斗五升去渣入下藥　朴硝(十斤/)
　硝石(四斤/)二味入前藥汁中㣲火上煎柳木篦攪不
　住手候有七升投在木盆中半日欲凝入下藥　麝
　香當門子(一兩二/錢半)硃砂(三兩/)上藥入前藥中攪調令
　匀磁器收藏藥成霜雪紫色水調下(按二硝太多當/只用十分之一)
　(則藥力方厚丁香用二兩余所合者皆然方中黄金/百兩以飛金一萬頁代之尤妙  邪火毒火穿經入)
　(臟無藥可治此能/消解其效如神)
解毒萬病丹(一名紫/金錠)治一切藥毒菰子鼠莽惡菌疫死
　牛馬河豚等毒及時行瘟疫山嵐瘴瘧纒喉風痺黄
　疸赤眼瘡癤熱毒上攻或自縊溺水打撲傷損癰疽
　發背魚臍瘡腫百蟲蛇犬所傷男子婦人癲邪狂走
　鬼胎鬼氣並宜服之
　山茨菰(去皮洗淨/焙二兩)川文蛤(一名五棓子搥破/洗刮内桴二兩)千金子
　(去殻用紙包裹換紙研數十/次去盡油無油成霜二兩)麝香(細研淨/三錢)紅芽大㦸
　(洗焙/一兩)
　右各研細末和匀以糯米粥為劑毎料分作四十粒
　於端午七夕重陽合如欲急用辰日亦得於木臼中
　杵數百下不得令婦人孝服人不具手足人及雞犬
　之類見之(此秘藥中之第一方也黄用藥之竒不/可思議或加入硃砂雄  各五錢尤效)
　
　
　
　
　
　
　
　
　
　
　
　
　
　
　
　蘭臺軌範卷一
欽定四庫全書
　蘭臺軌範卷二
　　　　　　　　　　　　　呉江徐大椿撰
風
　　靈素
素問風論黄帝問曰風之傷人也或為寒熱或為熱中
或為寒中或為癘風或為偏枯或為風也其病各異其
名不同或内至五臟六腑不知其解願聞其說岐伯對
曰風氣藏於皮膚之間内不得通外不得泄風者善行
而數變腠理開則洒然寒閉則熱而悶其寒也則衰食
飲其熱也則消肌肉故使人怢慄而不能食名曰寒熱
風氣與陽明入胃循脉而上至目内眥其人肥則風氣
不得外泄則為熱中而目黄人痩則外泄而寒則為寒
中而泣出風氣與太陽俱入行諸脉俞散於分肉之間
與衛氣相干其道不利故使肌肉憤䐜而有痬衛風有
所凝而不行是故其肉有不仁也癘者有營氣熱腑其
氣不清故使鼻柱壊而色敗皮膚痬潰風寒客於脈而不
去名曰癘風或名寒熱以春甲乙傷於風者為肝風以夏
丙丁傷於風者為心風以季夏戊己傷於邪者為痺風以
秋庚辛中於邪者為肺風以冬壬癸中於邪者為腎風風
中五臟六腑之俞亦為臟腑之風各入其門户所中則為
偏風風氣循風腑而上則為腦風風入係頭則為目風眼
寒飲酒中風則為漏風入房汗出中風則為内風新沐中
風則為首風乆風入中則為腸風飱泄外在腠理則為泄
風故風者百病之長也至其變化乃為他病也肺風之狀
多汗惡風色皏然白時欬短氣晝日則差暮則甚診在眉
上其色白心風之狀多汗惡風焦絶善怒嚇赤色病甚則
言不可快診在口其色赤肝風之狀多汗惡風善悲色㣲
蒼嗌亁善怒時憎女子診目下其色青脾風之狀多汗惡
風身體怠惰四肢不欲動色薄㣲黄不嗜食診在鼻上其
色黄腎風之狀多汗惡風面龎然浮腫脊痛不能正立其
色炤隠曲不利診在肌上其色黒胃風之狀頸多汗惡風
食飲不下膈塞不通腹善滿失衣則䐜脹食寒則泄診形
痩而腹大首風之狀頭面多汗惡風當先風一日則病甚
頭痛不可以出内至其風日則病少愈漏風之狀或多汗
常不可單衣食則汗出甚則身汗喘息惡風衣常濡口亁
善渇不能勞事泄風之狀多汗汗出泄衣上口中亁上漬
其風不能勞事身體盡痛則寒(諸風病狀各殊其多汗惡/風則傷風畏風傷風自汗)
(凡七情六淫之病必有現/症能辨症斷不至誤治也)　平人氣象論面腫曰風
風厥勞風　評熱病論岐伯曰汗出而身熱者風也汗
出而煩滿不解者厥也病名曰風厥(氣逆甚即/名風厥)帝曰願
卒聞之岐伯曰巨陽生氣故先受邪少隂與其為表裏
也得熱則上從之從之則厥也(必少隂之氣/上乃能厥)帝曰治之
奈何岐伯曰表裏刺之飲之服湯帝曰勞風為病何如
岐伯曰勞風法在肺下其為病也使人強上㝠視唾出
若涕惡風而振寒此為勞風之病帝曰治之奈何岐伯
曰以救俛仰巨陽引精者三日中年者五日不精者七
日欬出青黄涕其狀如膿大如彈丸從口中若鼻中出
不出則傷肺傷肺則死也(此等病最當體認若誤以為/肺癰肺痿則失之逺矣葢肺)
(癰乃肺生癰肺痿乃肺痿􁁜/此則風寒入肺痰涎凝結也)
酒風　病能論帝曰有病身熱解墮汗出如浴惡風少
氣此為何病岐伯曰病名曰酒風
偏枯　生氣通天論汗出偏沮使人偏枯
痱　靈樞熱病痱之為病身無痛者四肢不收智亂不
甚其言㣲知可治甚則不能言不可治也
　　金匱
夫風之為病當半身不遂或但臂不遂者此為痺脉㣲
而數中風使然　寸口脉浮而𦂳𦂳則為寒浮則為虚
寒虚相摶邪在皮膚浮為血虚絡脉空虚賊邪不㵼或
左或右邪氣反緩正氣即急(病在緩處故外/治必塗其緩者)正氣引邪
喎僻不遂邪在於絡肌膚不仁邪在於經即重不勝邪
入於腑即不識人邪入於臟舌即難言口吐涎(此辨症/之要訣)
寸口脉遲而緩遲則為寒緩則為虚榮緩則為亡血衛
緩則為中風邪氣中經則身痒而瘾疹心氣不足邪氣
入中則胸滿而短氣
　　傷寒論
脉浮而大浮為風虚大為氣強風氣相摶必成瘾疹身
體為痒痒者名泄風乆風為痂癩
　　病源
風癔　風邪之氣若先發於隂病發於五臟者其狀奄
忽不知人喉裏噫噫然有聲舌強不能言發汗身軟者
可治眼下及鼻人中左右上白者可治黒赤吐沫者不
可治汗不出體直者七日死
口噤　諸陽經筋皆在於頭三陽之筋并絡入領頰夾
於口諸陽為風寒所客則筋急故口噤不開也胗其脉
遲者生
舌強　脾脉絡胃夾咽連舌本散舌下心之别脉係舌
本今心脾二臟受風邪故舌強不得語也
賊風　冬至之日有疾風從南方來名曰虚風其傷人
也但痛不可按抑轉動傷風冷則骨解深痛按之乃應
骨痛也但覺身内索索冷欲得熱物熨痛處即小寛時
有汗乆不去重遇冷氣相摶結成瘰癧及偏枯遇風熱
相摶乃變附骨疽也(附骨疽亦由/風冷所致)
風痙　口噤不開背強而直如發癎之狀其重者耳中
策策痛卒然身體痙直者死也由風邪傷於太陽經復
遇寒濕則發痙也(此與病後壊/症之痙不同)
角弓反張　風邪傷人令腰背反折不能俛仰似角弓
者由邪入諸陽經故也
柔風　血氣俱虚風邪并入在於陽則皮膚緩在於隂
則腹裏急柔風之狀四肢不能收裏急不能仰
不仁　由榮氣虚衛氣實風寒入於肌肉使血氣不宣
流其狀搔之皮膚如隔衣是也
風驚悸　由心氣不足心府為風邪所乗則驚不自安
悸動不定其狀目精不轉而不得呼
刺風　由體虚膚腠開為風所侵如刃錐所刺也
蠱風　由體虚受風其風在於皮膚隠隠躍躍若畫若
刺一身盡痛侵傷氣血其動作如蠱毒也
鬚眉墮落　皆由風濕冷得之邪客於經絡與血氣相
干使榮衛不和故面色敗皮膚傷鼻柱壊鬚眉落(此乃/癘風)
(也/)
惡風　風病有四百四種總不出五種黄風青風赤風
白風黒風人身有八萬尸虫若無八萬尸虫人身不成
不立復有諸惡横病諸風害人所謂五種風生五種虫
能害於人
口喎　養生方云夜卧當耳勿得有孔風入耳中喜食
口喎(口喎見金匱此又是一病/當内服藥而外提出風邪)
　　外臺
風猥退　四肢不收身體疼痛肌肉虚滿骨節懈怠腰
脚緩弱由分肉流於血脉乆成風水之病
嚲曵　肢體弛緩不收攝也人以胃氣養肌肉經脉胃
氣衰損則經脉虚而筋肉懈惰故風邪摶於筋而使嚲
曵也
風毒發　眼疼脚縱中指疼連肘邊牽心裏悶肋脹少
氣喘氣欲絶不能食
　　風方
酒風(素問/)治身熱懈惰汗出如浴惡風少氣
　澤㵼　　术(各十/分)麋銜(五分/)合以三指撮為後飯(麋/銜)
　(即薇銜一名無心草南人呼為無風草味苦平㣲寒/主治風濕三指為一撮約二三錢飯後藥先為後飯)
　(凡按麋銜疑即鹿啣草為後飯服在飯後非飯前也/  古方須將神農本草細㕘藥性乃能深知其義)
侯氏黒散(金匱/)治大風四肢煩重心中惡寒不足者
　菊花(四十/分)白术(十分/)細辛(三分/)茯苓(三分/)牡蠣(三分/)
　桔梗(八分/)防風(十分/)人參　　礬石(各三/分)黄芩(五分/)
　當歸　　亁薑　　芎窮　　桂枝(各三/分)
　右十四味杵為散酒服方寸七日一服初服二十日
　温酒調服禁一切魚肉大蒜常宜冷服六十日止即
　藥積在腹中不下也熱食即下矣冷食自能助藥力
　(腸腹空虚則邪易留此填/滿空隙使邪氣不能容)
風引湯(金匱/)除熱癱癎　巢氏云脚氣宜風引湯
　大黄　　亁薑　　龍骨(各四/兩)桂枝(三兩/)甘草
　牡蠣(各二/兩)寒水石　　滑石　　赤石脂　　白石
　脂　　紫石英　　石膏(各六/兩)
　右十二味杵粗篩以韋嚢盛之取三指撮井花水三
　升煮三沸温服一升(此乃臟腑之熱非草木之品所/能散故以金石重藥清其裏)
防已地黄湯(金匱/)治病如狂狀妄行獨語不休無寒熱
　其脉浮
　防已(一分/)桂枝　　防風(各二/分)甘草(一分/)
　右四味以酒一杯浸之一宿絞取汁生地黄二斤㕮
　咀蒸之如斗米飯乆以銅器盛其汁更絞地黄汁和
　分再服(此方他藥輕而生地獨重乃治血中之風也/此等法最宜細玩  凡風勝則燥又風能發)
　(火故治風藥中無/純用燥熱之理)
頭風摩散(金匱/)
　大附子(一枚/泡)鹽(等分/)
　右二味為散沐了以方寸七已摩疢上令藥力行
越脾湯(金匱/)風水惡風一身悉腫脉浮不渇續自汗出
　無大汗者主之
　麻黄(六兩/)石膏(半斤/)生薑(三兩/)甘草(二兩/)大棗(十五/枚)
　右五味以水六升先煮麻黄去上沫内諸藥煮取三
　升分温三服惡風加附子一枚本方加白术四兩即
　越脾加术湯(越脾寒散之方也/治風熱在表之症)
小續命湯(千金/)治卒中風欲死身體緩急口目不正舌
　強不能言奄奄忽忽神精悶亂諸風服之皆騐
　麻黄　　防已　　人參　　黄芩　　桂心
　芍藥　　甘草　　川芎　　杏仁(各一/兩)防風(一兩/半)
　附子(一枚/)生薑(五兩/)
　右十二味㕮咀以水一斗二升先煮麻黄三沸去沫
　内諸藥煮取三升分三服不瘥更合三四劑隨人風
　輕重虚實脚弱服之亦瘥恍惚者加茯神逺志骨節
　疼煩有熱者去附子倍芍藥外臺加白术一兩石膏
　當歸各二兩無防已(續命為中風之主方因症加减/變化由人而總不能舍此以立)
　(法後人不知此義人自為説流弊無窮而中風一症/遂十不愈一矣  人參附桂何嘗不用必實見其有)
　(寒象而後可加然尤宜於西北/人若東南人則當詳審勿輕試)
録騐續命湯　　治中風痱身體不能自收口不能言
　冒昧不知痛處或拘急不得轉側
　麻黄　　桂枝　　當歸　　人參　　石膏
　亁薑　　甘草(各三/兩)川芎　　杏仁(四十/枚)
　右九味以水一斗煮取四升温服一升當小汗薄覆
　脊憑几坐汗出則愈不汗更服無所禁勿當風并治
　但伏不得卧咳逆上氣面目浮腫(虚而感風則成痱/此治痱症之主方)
近效术附湯　　治風虚頭重眩苦極不知食味暖肌
　補中益精氣
　白术(二兩/)附子(一枚半/泡去皮)甘草(一兩/炙)
　右三味剉毎五錢七薑五片棗一枚水盞半煎七分
　去滓温服(此治中風後陽虚之症書按古今録騐近/效二種乃唐以前之方  今全本末見外)
　(臺中引二書之方極多金匱要畧宋人校書者往往/以本集中載方太少故亦採取二書并千金外臺之)
　(方擇其精要者附一二方於毎病之後而方首亦必/不没其所本之書古人之不苟如此今人見其方載)
　(入金匱中即以為仲景/所定之方誤矣須知之)
地黄煎(千金/)治熱風心煩悶及脾胃間熱不下食方
　生地黄汁　　枸杞根汁(各二/兩)生薑汁　　酥(各三/升)
　荆瀝　　竹瀝(各五/升)天門冬　　人參(各八/兩)茯苓(六/)
　(兩/)大黄　　梔子(各四/兩)
　右十一味搗篩五物為散先煎地黄等汁成膏内散
　攪匀毎服一七日再漸加至三七覺利减(風行必燥/古人治風)
　(必用潤藥乃真訣也今人反以剛/燥辛熱之品治之是益其疾矣)
三黄湯(千金/)治中風手足拘急百節疼痛煩熱心亂惡
　寒經日不欲飲食
　麻黄(五分/)獨活(四分/)細辛　　黄茋(各二/分)黄芩(三分/)
　右五味以水六升煮取二升分温三服一服小汗二
　服大汗心熱加大黄二分腹滿加枳實一枚氣逆加
　人參三分悸加牡蠣三分渇加栝蔞根三分先有寒
　加附子一枚(此方專以/驅風為治)
風痱方(千金/)治手足不遂殭直
　伏龍肝五升為末冷水八升攪取汁飲之能盡為善
蒸半身不遂方(千金/)
　蚕沙兩石熟蒸分作直袋三枚熱盛一袋著患處如
　冷換熱者數易之瘥後須羊肚釀粳米葱白薑椒豉
　等爛煮熱吃日食一具十日止(按此法熨/痺症亦良)
治風懿方
　竹瀝(一升/)治半身不遂手足拘急身冷強直不語或
　狂言角弓反張或食或不食或大小便不利(治風懿/之法與)
　(治風痱之/法不相逺)
口眼喎僻方(千金/翼)治中風面目相引偏僻牙車急舌不
　轉
　牡蠣(熬/)　礬石(燒/)　附子(泡去/皮)伏龍肝(等分/)
　右四味搗篩為散以三歳雄雞血和藥敷上預候看
　勿令太過偏右塗左偏左塗右正則洗去之
又方
　大皂莢(五兩去/皮子)搗篩以三年大醋和塗緩處
又方(千金/翼)治風著人面引口偏著耳牙車急舌不得轉
　生地黄汁　　竹瀝(各一/升)獨活(三兩/切)
　右三味合煎取一升頓服之即愈(驅風舒/經活血)
開心肥徤方(千金/翼)
　人參(五兩/)大猪肪(八枚/)
　右二味搗人參為散猪肪煎取凝毎服以人參一分
　猪脂十分以酒半升和服之一百日骨髓充盈日記
　千言身體潤澤去熱風冷風心頭等風月服二升半
　即有大效(此方治老人及/風燥者最宜)
一切風虚方(千金/翼)
　杏仁(九升去尖及/兩仁曝亁)
　右一味搗為末以水九升研濾如作粥法緩火煎令
　如麻浮上匙取和羮粥酒内一匙服之毎食即服不
　限多少服七日後大汗出二十日後汗止慎風冷猪
　魚雞蒜大醋一劑後諸風减差春夏恐酸少作服之
　秋九月後煎之此法神妙可深秘之(此即作杏酪之/法服食最宜)
竹瀝湯(外臺/)治諸中風
　竹瀝(二升/)生葛根(一升用按/亦當  汁)生薑汁(三合/)
　右三味分三服日三(此通經/絡之法)
卒不得語方(外臺/)
　以苦酒煮芥子薄頸一周以衣包之一日一夕乃解
　瘥
中風不語方(寶鑑/)
　取龜尿㸃舌　取龜尿法置龜於新荷葉上以猪髮
　鼻内戳之立出
地黄飲子(宣明/)治中風舌瘖不能言足廢不能行此少
　隂氣厥不至名曰風痱急當温之
　熟地　　山茱茰　　五味子　　蓯蓉(酒浸/)石斛
　　　麥冬　　石菖蒲　　逺志　　茯苓　　桂
　心　　附子(炮/)　巴㦸(去心/等分)薄荷(七葉/)
　右十三味毎服三錢生薑五片棗一枚煎服(風氣甚/而有火)
　(多痰者忌服之此治少隂氣厥之方所謂類中風也/故全屬補腎  藥庸醫不察竟以之治一切中風之)
　(症輕則永無愈期甚則益其病/而致死醫者病家終身不悟也)
稀涎散(局方/)治中風牙關𦂳急并治單蛾雙蛾
　江子仁(六粒/)牙皂(三錢/)明礬(一兩/)
　右先化開礬入二味待礬枯為末毎用三分吹入喉
　中(此急救弔痰/開喉之法)
豨薟丸(本事/方)治口眼喎斜偏風失音不語時時吐涎乆
　服并眼目清明髭鬚烏黒筋骨強徤
　豨薟　　五月中取葉及嫩枝洗九蒸九晒㣲焙為
　末煉蜜丸桐子大温酒或米飲下三四十丸(按余取/豨薟瀝)
　(汁熬膏打末為丸尤有力法此/緩治之劑非一時救病之)
控涎丹(三因/方)
　甘遂　　大㦸　　白芥子(等分/)
　右為末煮糊丸桐子大晒亁卧時淡薑湯或熱湯下
　五七丸至十丸(此乃下痰之方人/實症實者用之)
滌痰散(嚴氏/)治中風痰迷心竅舌強不能言
　南星(薑製/)半夏(各二/錢半)枳實　　茯苓(各二/錢)橘紅(一錢/五分)
　石菖蒲　　人參(各一/錢)竹茹(七分/)甘草
　右九味加薑五片水煎服(此治心/經之痰)
勝金丸(本事/方)治中風忽然昏倒若醉形體昏悶四肢不
　收風涎潮於上膈氣閉不通
　生薄荷(半兩/)猪牙皂角(二兩搥碎水一升二味/一處浸取汁研成膏)𤓰蒂
　末(一兩/)藜蘆(二兩/)硃砂(五錢/許研)
　右將硃砂末二分與二味研匀用膏子搜和丸如龍
　眼大以硃砂一分為衣温酒化下一丸甚者二丸以
　吐為度得吐即醒不醒者不治(實見其痰在上膈則/可用否則提氣上升)
　(反成厥/冐等疾)
銀液丹(局方/)治諸風痰涎藴結心膈滿悶頭痛目運面
　熱心忪痰唾稠黏精神昏􁀙及風涎潮搐並宜服之
　天南星(三分/為末)硃砂(半兩/研飛)鐵粉　　水銀(各三兩/結砂子)膩粉
　(一兩/研)黒鉛(煉十遍􁛨三兩與水銀結沙為小/塊同甘草十兩水煮半日候冷研)
　右研匀麺糊丸梧桐子大毎服二丸同薄荷蜜湯下
　生薑湯亦可㣲為度食後服如治風癎不計時候服
　(痰涎逆上用此鎮壓亦不可少在前方提之使/出此方鎮之使下隨宜施治全  辨症之確)
癘風方　　治眉落鼻壊徧體生瘡　出神仙感遇傳
　角刺(一二升/燒灰)大黄(九蒸/晒)
　右為末再煎大黄湯服方寸七旬日即愈
青州白圓(局方見/通治)
痺歴節
　　靈素
靈周痺論黄帝曰願聞衆痺岐伯對曰此各在其處更
發更止更居更起以右應左以左應右非能周也更發
更休也帝曰善願聞周痺何如岐伯對曰周痺者在於
血脉之中隨脉以上隨脉以下不能左右各當其所帝
曰善此痛安在何因而有名岐伯對曰風寒濕氣客於
外分肉之間迫切而為沫沫得寒則聚聚則排分肉而
分裂也(經中無痰字/沫即痰也)分裂則痛痛則神歸之神歸之則
熱熱則痛解痛解則厥厥則他痺發發則如是此内不
在臟而外未發於皮獨居分肉之間真氣不能周故曰
周痺
深痺　九鍼十二原篇八風傷人内舍於骨解腰脊節
腠理之間為深痺
風痺　壽夭剛柔篇病在陽者命曰風病在隂者命曰
痺隂陽俱病者命曰風痺(二病之殊/兩言而定)
寒痺　壽夭剛柔篇寒痺之為病也留而不去時痛而
皮不仁
素問痺論帝問痺之安生岐伯對曰風寒濕三氣雜至
合而為痺也其風氣勝者為行痺寒氣勝者為痛痺濕
氣勝者為著痺也凡痺之客五臟者(客五臟痺氣入/内而生内症矣)肺
痺者煩滿喘而嘔心痺者脉不通煩則心下鼓暴上氣
而喘嗌亁善噫厥氣上則恐肝痺者夜卧則驚多飲數
小便上為引如懐腎痺者善脹尻以代踵脊以代頭脾
痺者四肢解墮發欬嘔汁上為大塞腸痺者數飲而出
不得中氣喘爭時發飱泄胞痺者少腹膀胱按之内痛
若沃以湯澁於小便上為清涕隂氣者靜則神藏躁則
消亡飲食自倍腸胃乃傷淫氣喘息痺聚在肺淫氣憂
思痺聚在心淫氣遺溺痺聚在腎淫氣乏竭痺聚在肝
淫氣肌絶痺聚在脾諸痺不已亦益内也其風氣勝者
其人易已也帝曰痺其時有死者有疼久者有易已者
其故何也岐伯曰其入臟者死其留連筋骨間者疼久
其留皮膚間者易已帝曰其客於六腑者何也岐伯曰
此亦其食飲居處為其病本也帝曰榮衛之氣亦令人
痺乎岐伯曰榮者水榖之精氣也和調於五臟灑陳於
六腑乃能入於脉也故循脉上下貫五臟絡六腑也衛
者水榖之悍氣也其氣慓疾滑利不能入於脉也故循
皮膚之中分肉之間熏於盲膜散於胸腹逆其氣則病
從其氣則愈不與風寒濕氣合故不為痺帝曰善痺或
痛或不痛或不仁或寒或熱或燥或濕其故何也岐伯
曰痛者寒氣多也有寒故痛也其不痛不仁者病乆入
深榮衛之行濇經絡時疎故不通皮膚不營故為不仁
其寒者陽氣少隂氣多與病相益故寒其熱者陽氣多
隂氣少病氣勝陽遭隂故為痺熱其多汗而濡者此其
逢濕甚也陽氣少隂氣盛兩氣相感故汗出而濡也帝
曰夫痺之為病不痛何也岐伯曰痺在於骨則重在於
脉則血凝而不流在於筋則屈不伸在於肉則不仁在
於皮則寒故具此五者則不痛也凡痺之類逢寒則蟲
逢熱則縱
隂痺　至真要大論隂痺者按之不得腰脊頭頂痛時
眩大便難隂氣不用饑不欲食欬唾則有血心如懸病
本於腎
筋肌骨痺　長刺莭論病在筋筋攣莭痛不可以行名
曰筋痺病在肌膚肌膚盡痛名曰肌痺病在骨骨重不
可舉骨髓酸痛寒氣至名曰骨痺
肉苛　逆調論帝曰人之肉苛者雖近於衣絮猶尚苛
也是為何疾岐伯曰營氣虚衛氣實也營氣虚則不仁
衛氣虚則不用營衛俱虚則不仁且不用肉如故也人
身與志不相有曰死
　　金匱
問曰血痺病從何得之師曰夫尊榮人骨肉肌膚盛重
因疲勞汗出卧不時動摇加被㣲風遂得之但以脉自
㣲濇在寸口關上小𦂳宜鍼引陽氣令脉和𦂳去則愈
　寸口脉沉而弱沉即主骨弱即主筋沉即為腎弱即
為肝汗出入水中如水傷心歴節痛黄汗出故曰歴節
　少隂脉浮而弱弱則血不足浮則為風風血相摶即
疼痛如掣　盛人脉濇小短氣自汗出歴節疼不可屈
伸此皆飲酒汗出當風所致　味酸則傷筋筋傷則緩
名曰泄醎則傷骨骨傷則痿名曰枯枯泄相摶名曰斷
泄榮氣不通衛不獨行榮衛俱㣲三焦無所御四屬斷
絶身體羸瘦獨足腫大黄汗出脛冷假令發熱便為歴
節也
　　痺歴節方
痺症方(靈樞/)
　治之以馬膏膏其急者以白酒和桂以塗其緩者以
　桑鈎鈎之即以生桑炭置之坎中髙下以坐等以膏
　熨急頰且飲美酒噉美炙肉不飲酒者自強也為之
　三拊而已(馬膏馬脂也其性味甘平柔潤能養筋治/痺故可以膏其急者白酒辣桂性味辛温)
　(能通經絡行血脉故可以塗其緩者桑之性平能利/關節除風寒濕痺諸痛故以桑鈎鈎之者鈎正其口)
　(也復以生桑火炭置之地坎之中髙下以坐等者欲/其淺深適中便於坐而得其暖也然後以前膏熨其)
　(急頰且飲之美酒噉之美肉皆助血舒筋之法也雖/不善飲亦自強之三拊而已言再三拊摩其患處則)
　(病亦已矣外筋骨之病總在軀殻/古法多用  治今人不能知矣)
寒痺熨法(靈樞/)
　用淳酒二十升蜀椒一升亁薑一斤桂心一斤凡四
　種皆㕮咀漬酒中用綿絮一斤細白布四丈并内酒
　中置酒馬矢煴中(馬矢煴中者燃/馬屎而煨之也)蓋封塗勿使泄五
　日五夜出布綿絮曝亁之亁後復漬以盡其汁毎漬
　必晬(晬周/日也)其日乃出亁并用滓與綿絮複布為複巾
　(重布為巾如今之夾袋/所以盛貯綿絮藥滓也)長六七尺為六七巾則用生
　桑炭炙巾以熨寒痺所刺之處令熱入至於病所(熨/寒)
　(痺所刺則知先已刺過然後熨之若不刺/而徒熨恐藥性不易入則刺法亦當考明)寒復炙巾
　以熨之三十遍而止汗出以巾拭身亦三十遍而止
黄茋桂枝五物湯(金匱/)治血痺隂陽俱㣲寸口關上㣲
　尺中小𦂳外症身體不仁如風痺狀
　黄茋　　芍藥　　桂枝(各三/兩)生薑(六兩/)大棗(十二/枚)
　右五味以水六升煮取二升温服七合日三服一方
　有人參(此即桂枝湯以黄茋易甘草乃/衛虚營弱之方固衛即以䕶營)
桂枝芍藥知母湯(金匱/)治肢節疼痛身體尩羸脚腫如
　脫頭眩短氣温温欲吐
　桂枝(四兩/)芍藥(三兩/)甘草　　麻黄　　附子(炮各/二兩)
　生薑　　白术(各五/兩)知母(四兩/)
　右九味以水七升煮取二升温服七合日三服(此為/陽虚)
　(之/症)
烏頭湯(金匱/)治歴節疼痛不可屈伸
　麻黄　　芍藥　　黄茋　　甘草(炙各/三兩)烏頭(三枚/㕮咀)
　(以蜜二升煮取/一升即出烏頭)
　右五味㕮咀四味水三升煮取一升去滓内蜜煎中
　更煎之服七合不知更服之(其煎法精妙可師風寒/入節非此不能通逹陽)
　(氣/)
獨活寄生湯(千金/)治風寒濕痺偏枯脚氣
　獨活(三兩/)桑寄生　　秦芄　　細辛　　歸身
　　生地　　白芍　　川芎　　桂心　　茯苓
　　杜仲　　牛膝　　人參　　甘草(各等/分)一方有
　防風
　右十四味為粗末毎服四錢煎服(此驅風通/治之方)
舒筋飲　　治臂痛不能舉由氣血凝滯經絡不能行
　所致非風非濕腰以下食前服腰以上食後服
　片薑黄(二錢如無以/莪术代之)赤芍　　當歸　　海桐皮(去/粗)
　(皮/)白术(各一錢/五分)羌活　　炙甘草(各一/錢)
　右七味加薑三片煎服磨冲沉香汁少許
拔痺膏
　用生半夏為末同廣膠等分先用薑汁將膏煎烊調
　入半夏塗
史國公酒方(聖惠/)治中風語言塞澁手足拘攣半身不
　遂痿痺不仁
　當歸(酒洗/)虎脛骨(酒浸一日/焙亁醋炙)羌活　　鱉甲(炙/)　萆
　薢　　防風　　秦芄　　牛膝　　松節　　晩
　蠶沙(二兩/)枸杞子(五兩/)茄根(八兩/蒸)
　右為粗末絹袋盛浸無灰酒一斗十日取飲
半身不遂外治方(見風/門)大活絡丹　　指迷茯苓丸(俱/見)
　(通/治)
痿
　　素問
素問痿論黄帝問曰五臟使人痿何也岐伯對曰肺主
身之皮毛心主身之血脉肝主身之筋膜脾主身之肌
肉腎主身之骨髓故肺熱葉焦則皮毛虚弱急薄著則
生痿躄也心氣熱而下脉厥而上上則下脉虚虚則生
脉痿樞折挈脛縱而不任地也肝氣熱則胆泄口苦筋
膜亁筋脉亁則脛急而攣發為筋痿脾氣熱則胃亁而
渇肌肉不仁發為肉痿腎氣熱則腰脊不舉骨枯而髓
減發為骨痿帝曰何以得之岐伯曰肺者臟之長也為
心之蓋也有所失亡所求不得則發肺鳴鳴則肺熱葉
焦故曰五臟因肺熱葉焦發為痿躄此之謂也(痿症總/屬熱而)
(皆關於肺後人治痿/而用燥熱之藥俱誤)悲哀太甚則胞絡絶胞絡絶則陽
氣内動發則心下崩數溲血也故本病曰大經空虚發
為肌痺傳為脈痿思想無窮所願不得意淫於外入房
太甚宗筋弛縱發為筋痿及為白淫故下經曰筋痿者
生於肝使内也有漸於濕以水為事若有所留居處相
濕肌肉濡漬痺而不仁發為肉痿故下經曰肉痿者得
之濕地也有所逺行勞倦逢大熱而渇渇則陽氣内伐
内伐則熱舍於腎腎者水臟也今水不勝火則骨枯而
髓虚故足不任身發為骨痿故下經曰骨痿者生於大
熱也黄帝曰何以别之岐伯曰肺熱者色白而毛散心
熱者色赤而絡溢肝熱者色蒼而爪枯脾熱者色黄而
肉蠕動腎熱者色黒而齒槁帝曰如夫子言可矣論言
治痿者獨取陽明何也岐伯曰陽明者五臟六腑之海
主潤宗筋宗筋主束骨而利機關也衝脈者經脈之海
也主滲灌谿谷與陽明合於宗筋隂陽總宗筋之㑹㑹
於氣街(氣街一名氣衝足陽明經穴在/毛際兩旁鼠鼷上一寸動脈處)而陽明為之長
皆屬於帶脈而絡於督脈故陽明虚則宗筋縱帶脈不
引故足痿不用也帝曰治之奈何岐伯曰各補其榮(諸/經)
(所溜/為榮)而通其俞(諸經所/注為俞)調其虚實和其順逆筋脈骨肉
各以其時受月則病已矣(時受月王氷注謂病所/受之時月未知是否)生氣
通天論濕熱不攘大筋緛短小筋弛長緛短為拘弛長
為痿
　　難經
五損損於骨骨痿不能起於牀
　　痿方
金剛丸(保命/)治腎損骨痿不能起於牀
　萆薢　　杜仲(炒去/絲)蓯蓉(酒浸/等分)
　右為末酒煮腰子搗丸如桐子大毎服五七十丸温
　酒下
虎骨四觔丸(局方/)治脚痿
　宣木𤓰　　天麻　　蓯蓉　　牛膝(各焙亁/一斤)附子
　　　虎骨(各一兩/酥炙)
　右以上各如法修製先將前四味用無灰酒浸春秋
　各五日夏三冬十日取出焙亁入附子虎骨共研為
　末用浸藥酒打麺糊丸梧子大毎服五十丸食前鹽
　湯下
加減四觔丸(三因/)治腎肝虚熱淫於内致筋骨痿弱足
　不任地驚恐戰掉潮熱時作飲食無味不生氣力
　肉蓯蓉(酒浸/)牛膝(酒浸/)木𤓰(亁/)　鹿茸(酥炙/)熟地
　　五味子(酒浸/)兎絲子(酒浸各/等分)
　右為末煉蜜丸桐子大毎服五十丸温酒米飲下一
　方不用五味有杜仲
煨腎丸(保命/)治腎肝虚及脾損榖不化
　牛膝　　萆薢　　杜仲(炒去/絲)白蒺藜　　防風
　　兎絲子(酒浸/)蓯蓉(酒浸/)葫蘆巴　　破故紙(等分/)
　桂枝(減半/)
　右為末將猪腰子製如食法搗爛蜜丸如桐子大毎
　服五七十丸温酒送下又治腰痛不起(亦治/腎痿)
續骨丹(本事/)治兩脚輭弱虚羸無力及小兒不能行
　天麻(酒浸/)白附子　　牛膝　　木鱉子(各半/兩)羗活
　(半兩/)烏頭(一錢/泡)地龍(去土/一分)乳香　　没藥(各二/錢)硃砂
　(一錢/)
　右以生南星末一兩無灰酒炙糊丸雞頭大硃砂為
　衣(此加味活絡丹/也舒筋最宜)
思仙續斷圓(本事/)治肝腎風虚氣弱脚不可踐地腰脊
　疼痛風毒流注下經行止艱難小便餘瀝此補五臟
　内傷調中益精凉血堅強筋骨益智輕身耐老
　思仙术　　生地(各五/兩)五加皮　　防風　　米仁
　　　羗活　　川斷　　牛膝(各三/兩)萆薢(四兩/)
　右為細末好酒三升化青鹽三兩用大木𤓰半斤去
　皮子以鹽酒煮木𤓰成膏杵丸如桐子大毎服三四
　十丸空心食前温酒鹽湯下膏少和酒可也(此方治/下焦風)
　(濕脚氣亦效而内經針痿之法獨取陽明以陽明為/諸筋總㑹也  用藥則補腎為多以腎為筋骨之總)
　(司也養其精血而逐其/風痰則大畧無誤矣)
虎潛丸(丹溪/)大活絡丹(以上二方/俱見通治)
厥
　　靈素
靈癲狂篇厥逆為病也足暴清胸若將裂腸若將以刀
切之煩而不能食脈大小皆濇(厥之象如此甚/則不知人矣)
素厥論黄帝問曰厥之寒熱者何也岐伯對曰陽氣衰
於下則為寒厥隂氣衰於下則為熱厥帝曰熱厥之為
熱也必起於足下者何也岐伯曰陽氣起於足五指之
表隂脈者集於足下而聚於足心故陽氣勝則足下熱
也帝曰寒厥之為寒也必從五指而上於膝者何也岐
伯曰隂氣起於五指之裏集於膝下而聚於膝上故隂
氣勝則從五指至膝上寒其寒也不從外皆從内也
解精㣲論厥則目無所見夫人厥則陽氣并於上隂氣
并於下陽并於上則火獨光也隂并於下則足寒足寒
則脹也(厥則無不因陽氣在上若不能通隂/納陽而用辛熱滋膩之藥貽害無窮)　調經論
血之與氣并走於上則為大厥厥則暴死氣復反則生
不反則死　陽明脈解論厥逆連藏則死連經則生
瘖俳煎厥　素脈解篇内奪而厥則為瘖俳此腎虚也
少隂不至者厥也肝氣當治而未得故善怒善怒者名
曰煎厥(劉河間地黄引/子專治瘖俳)　生氣通天論陽氣者煩勞則
張精絶辟積於夏使人煎厥(此當治肝/脾之逆)
薄厥　素生通天論陽氣者大怒則形氣絶而血菀於
上使人薄厥(此當治/血逆)
陽明厥　素陽明脈解論陽明厥則喘而惋惋則惡人
少隂厥　素脈要精㣲論脈俱沉細數者少隂厥也
風厥　素評熱論汗出而身熱者風也汗出而煩滿不
解者厥也病名曰風厥(此當/治風)
尸厥　素刺繆論五絡俱竭令人身脈皆動而形無知
也其狀若尸或曰尸厥
　　難經
督之為病脊強而厥
　　金匱
問曰寸脈沉大而滑沉則為實滑則為氣實氣相摶血
氣入臟即死入腑即愈此為卒厥何謂也師曰唇口青
身冷為入臟即死如身和汗自出為入腑即愈(卒厥之/症頗似)
(中風一或誤/治死不旋踵)
　　傷寒論
寸口諸㣲亡陽諸濡亡血諸弱發熱諸𦂳為寒諸乗寒
者則為厥鬱冒不仁以胃無榖氣脾濇不通口急不能
言戰而慓也　少隂脈不至腎氣㣲少精血奔氣促迫
上入胸膈宗氣反聚血結心下陽氣退下熱歸隂股與
隂相動令身不仁此為尸厥　少陽厥隂俱病耳聾嚢
縮而厥水漿不入不知人者六日死(此為/寒厥)
諸四逆厥者不可下之虚家亦然(以下所論諸條皆指/傷寒症手足逆冷而)
(言非氣逆不/知人之厥也)傷寒始發熱六日厥反九日而利凡厥利
者當不能食今反能食者恐為除中食以索餅不發熱
者知胃氣尚勝必愈　傷寒一二日至四五日而厥者
必發熱前熱者後必厥厥深者熱亦深厥㣲者熱亦㣲
厥應下之而反發汗者必口傷爛赤(此為/熱厥)凡厥者隂陽
氣不相順接便為厥(此致厥/之由)厥者手足逆冷是也(此厥/之象)
傷寒脈㣲而厥至七八日膚冷其人躁無暫安時者此
為臟厥　傷寒熱少厥㣲指頭寒黙黙不欲食煩躁數
小便利色白者此熱除也欲得食其病為愈若厥而嘔
胸脇煩滿其後必便血(熱入/裏)病者手足厥冷言我不結
胸小腹滿按之痛者此冷結在膀胱關元也　傷寒發
熱下利厥逆躁不卧者死　傷寒發熱下利至甚厥不
止者死　傷寒五六日不結胸腹濡脈虚復厥者不可
下此為亡血下之死　傷寒脈促手足厥逆者可灸之
　下利手足厥冷無脈者灸之不温若脈不還反㣲喘
者死(虚寒/之厥)下利後脈絶手足厥冷晬時脈還手足温者
生脈不還者死　病人手足厥冷脈乍結以客氣在胸
中心中滿而煩欲食不能食者病在胸中當吐之(傷寒/論中)
(厥症諸條有寒有熱有虚有實有寒熱互乗其變不一/隨病異形非厥之正病也尤不可不潛心體察凡一病)
(其變態不同如此何可執/一説以人命為兒戯耶)
　　厥方
尸厥方(素問/)以竹管吹其兩耳鬄(鬄剃/同)其左角之髮方
　一寸燔治飲以美酒(燔治燒/為末也)
赤圓(金匱/)寒氣厥逆主之
　茯苓　　半夏(各四兩洗/一方用桂)烏頭(二兩/泡)細辛(一兩千金/作人參)
　右六味末之内真朱為色煉蜜丸如麻子大先食酒
　飲下三丸日再夜一服不知稍増之以知為度(真朱/即硃)
　(砂/)
茯苓甘草湯(傷寒/論)傷寒厥而心下悸者宜先治水當服
　此湯却治其厥不爾水漬入胃必作利也
　茯苓(二兩/)桂枝(二兩/)生草(一兩/炙)生薑(二兩/)
　右四味水四升煮取二升分温三服
尸蹷方(金匱/)治尸蹷脈動而無氣氣閉不通故靜而死
　也草蒲屑内鼻兩孔中吹之令人以桂屑著舌下
白薇湯(本事/方)人平居無苦疾忽如死人身不動摇黙黙
　不知人目閉不能開口瘖不能言或微知人或惡聞
　人聲但如眩冒移時方寤此由出汗過多血少氣併
　於陽獨上而不下氣壅塞而不行故身如死氣過血
　還隂陽復通移時方寤名曰鬱冒亦名血厥婦人多
　有之宜服
　白薇　　當歸(各一/兩)人參　　甘草(各一/錢)
　右為粗末毎服五錢水二盞煎至一盞去滓温服(此/病)
　(最多而婦科皆/不知無不誤治)
四逆湯(傷寒/論)下利厥逆而惡寒者主之大汗若大下利
　而冷厥者亦主之(方見/傷寒)
通脈四逆湯(傷寒/論)下利清榖裏寒外熱汗出而厥者主
　之(方見/通治)　附加減法如面色赤者加葱九莖　腹中
　痛者去葱加芍藥二兩　嘔者加生薑二兩　咽痛
　者去芍藥加桔梗一兩　利止脈不出者去桔梗加
　人參一兩
當歸四逆湯(傷寒/論)手足厥冷脈細欲絶者主之(方見傷/寒  以)
　(上三方皆治寒極之厥/與熱厥正相反須辨之)
𤓰蒂散　　白虎湯(此治熱厥二/方俱見傷寒)烏梅丸(此治虫厥/見虫門)蘇
　合香丸(此治/氣厥)四磨飲　　至寳丹(以上三方/俱見通治)
虚勞
　　金匱
夫男子平人脈大為勞極虚亦為勞　男子面色薄者
主渇及亡血卒喘悸脈浮者裏虚也　男子脈虚沉弦
無寒熱短氣裏急小便不利面赤白時目瞑兼衂少腹
滿此為勞使之然　勞之為病其脉浮大手足煩春夏
劇秋冬瘥隂寒精自出酸削不能行　男子脈浮弱而
濇為無子精氣清冷　男子平人脈虚弱細㣲者喜盜
汗也　人年五六十其病脈大者痺俠背行若腸鳴馬
刀俠癭者皆為勞得之　脈沉小遲名脫氣其人疾行
則喘喝手足逆寒腹滿甚則溏泄食不消化也　脈弦
而大弦則為減大則為芤減則為寒芤則為虚虚寒相
摶此名為草婦人則半産漏下男子則亡血失精(古人/所謂)
(虚勞皆是純虚無陽之症與近日之隂虚火旺吐血咳/𠻳者正相反誤治必斃近日吐血咳𠻳之病乃是血症)
(有似虚勞其/實非虚勞也)
　　病源
夫虚勞者五勞六極七傷是也五勞者一曰志勞二曰
思勞三曰心勞四曰憂勞五曰瘦勞六極者一曰氣極
二曰血極三曰筋極四曰骨極五曰肌極六曰精極七
傷者一曰隂寒二曰隂萎三曰隂急四曰精連連五曰
精少隂下濕六曰精清七曰小便苦數臨事不卒
五蒸一骨蒸根在腎二脈蒸根在心三皮蒸根在肺四
肉蒸根在脾五内蒸亦名血蒸必外寒而内熱把手附
骨而内熱甚根在五臟六腑　又有二十三蒸各有症
名
肺勞者短氣面腫鼻不聞香臭　肝勞者面目亁黒口
苦精神不守恐畏不能獨卧目視不明　心勞者忽忽
喜忘大便苦難或時鴨糖口内生瘡　脾勞者舌苦直
不能咽唾　腎勞者背難以俛仰小便不利色赤黄而
有餘瀝莖内痛隂濕囊生瘡小腹滿急(此乃五/臟之勞)
　　虚勞方
桂枝加龍骨牡蠣湯(金匱/)失精家少腹弦急隂頭寒目
　弦(一作頭/眶痛)髪落脈極虚芤遲為清榖亡血失精脈得
　諸芤動㣲𦂳男子失精女子夢交此湯主之
　桂枝(二兩/)芍藥　　生薑(各三/兩)甘草(二兩/)大棗(十二/枚)
　龍骨　　牡蠣(各三/兩)
　右七味以水七升煮取三升分温三服(脈極虚芤遲/乃為虚寒之)
　(症故用桂枝及建中等湯若𠻳血而脈/數者乃隂虚之症與此相反誤用必斃)
薯蕷丸(金匱/)虚勞諸不足風氣百疾主之
　薯蕷(三十/分)當歸　　桂枝　　麹　　亁地黄
　豆黄卷(各十/分)甘草(二十/八分)人參(十分/)芎藭　　芍藥
　　白术　　麥門冬(各六/分)柴胡　　桔梗　　茯苓
　(各五/分)阿膠(七分/)杏仁(六分/)亁薑(三分/)白歛(二分/)防風
　(六分/)大棗(百枚/為膏)
　右二十一味末之煉蜜和丸如彈子大空腹酒服一
　丸一百丸為劑
大黄䗪虫丸(金匱/)五勞虚極羸瘦腹滿不能飲食食傷
　憂傷飲傷房室傷饑傷勞傷經絡榮衛氣傷内有亁
　血肌膚甲錯兩目暗黑此丸主之
　大黄(十分/蒸)黄芩(二兩/)甘草(三兩/)桃仁(一升/)杏仁(一升/)
　芍藥(四兩/)亁地黄(十兩/)蠐螬(一升/)亁漆(一兩/)蝱虫(一/)
　(升/)水蛭(百枚/)䗪虫(半斤/)
　右十二味末之煉蜜為丸小豆大酒飲服五丸日三
　服(血亁則結而不散非草木之品所能下必用食血/之虫以化之  此方專治瘀血成勞之症瘀不除)
　(則正氣永無復理故/去病即所以補虚也)
治夢洩精方(千金/)
　韭子(一升/)
　右為末酒服方寸七日三服立效
羌活補體丸(千金/)療髓虚腦痛不安胆腑中寒
　羌活　　川芎　　當歸(各三/兩)桂心(二兩/)人參(四兩/)
　酥(一升/)大麻仁(二升熬/研脂)棗肉(一斤/研脂)牛髓　　羊髓(各/一)
　(升/)
　右十味先篩前五味為散後用棗肉麻仁打匀再下
　二髓及酥重湯煮之為丸桐子大酒服三十丸日再
　服
肘後獺肝散(金匱/附方)治冷勞又主鬼疰一門相染
　獺肝(一具炙/亁末之)
　右水服方寸七日三服
骨蒸方(千金/)療熱骨蒸羸痩煩悶短氣喘息兩鼻孔張
　日西即發
　龍胆　　黄連　　栝蔞(各一/兩)梔子(二七/枚擘)芒硝(半兩/)
　青葙子　　苦參　　大黄　　黄芩　　芍藥(各/半)
　(兩/)
　右十一味搗篩為末煉蜜和丸如梧子大飲服十丸
　日二服以知為度(此為純寒之劑/實熱者宜之)
救急療瘦疾方(外臺/)
　炙甘草(三兩/)
　右一味小便煮服(用小便竒此/方亦治咽痛)
口亁方(外臺/)療脾熱脇痛熱滿不歇目赤不止口唇亁
　裂
　石膏(碎綿/裹)生地汁　　赤蜜(各一/升)淡竹葉(五升/切)
　右四味水一斗二升先煮竹葉取七升去滓煮石膏
　取一升五合去滓納地黄汁煮二三沸下蜜煎三升
　細服
傳屍勞方(外臺/)
　獺肝(一具破/亁炙)鱉甲(一枚/炙)野狸頭(一枚/炙)紫苑(四分/)漢防
　已(一兩/半)蜀漆(洗/)　麥冬　　甘草(炙各/一兩)
　右藥搗篩已成煉烊羊腎脂二分合蜜一分烊令和
　丸桐子大毎服十丸加至十五丸日再其藥合和分
　一分懸門頞上一分著頭邊一分繫臂上先服頭邊
　次服臂上次服門上大驗
秦芄鱉甲散(寳鑑/)治骨蒸壯熱肌肉消痩舌紅頰赤氣
　粗困倦盜汗
　鱉甲　　柴胡　　地骨皮(各一/兩)秦芄　　知母
　當歸(各五/錢)
　右為末毎半兩入烏梅一枚青蒿五葉同煎臨卧空
　心温服
秦芄扶羸湯(直指/)治肺痿骨蒸勞𠻳聲嗄自汗體倦
　鱉甲　　秦芄　　當歸　　人參(各一/錢半)柴胡(二錢/)
　地骨皮　　紫苑　　半夏　　甘草(各一/錢)
　右九味加薑棗煎服
十味煎(外臺/)治凡病在胸膈上者宜飽服而在夜肺既
　居上則病在上晝宜服丸夜宜合桑白皮汁等服
　桑白皮(一升/)地骨皮(三升/)二味以水七升煮取三升
　去渣澄清　　生地汁(五升/)麥冬汁(二升/)生薑汁(一/)
　(升/)竹瀝　　生葛根汁(各三/升)白蜜(一升/)牛酥(三合/)大
　棗(一升/)
　右十味先煮生地以下葛根以上和煎減半則内桑
　皮等和煎之三分減一則内酥蜜棗等藥攪之勿停
　手如稠飴狀毎服胡桃大一枚唅之(滋潤肺經此為/第一薑汁宜用)
　(少/許)
百花煎(類方/竒要)治吐血咳𠻳補肺
　生地汁　　藕汁　　黄牛乳(各一/升)胡桃(十枚/研細)黄明
　膠(炙燥末半兩/阿膠尤佳)生薑汁(半升/)亁柿(五枚/細研)大棗(二十一/枚煮去)
　(皮核/研爛)清酒(一升/)秦芄(半兩末秦芄味太苦/當用薄荷或蘇子汁)杏仁(三兩/研細)
　右藥煎減半入好蜜四兩漫火養成入磁器服一匙
　米飲調下日三(方内薑汁太多/宜減去大半)
人參蛤蚧散(寳鑑/)治二三年間肺逆喘𠻳咯吐膿血滿
　面生瘡遍身黄腫
　蛤蚧(一對全者河水浸五宿逐/日換水洗去腥氣酥炙黄)杏仁(五兩/)甘草(炙三/兩)
　人參　　茯苓　　貝母　　知母　　桑白皮(各/二)
　(兩/)
　右為細末磁器内盛毎日如茶㸃服神效
金鎻固精丸　　治夢遺滑精
　芡實　　蓮鬚　　蒺藜(各二/兩)龍骨(一兩/酥炙)牡蠣(煆四/兩)
　右以蓮子粉糊丸服鹽湯送下
金鎻丹(本事/方)治夢泄遺精關鎻不固
　茴香　　葫蘆巴　　破故紙(炒/)　白龍骨(各一/兩)木
　香(一兩/五錢)胡桃(三十個/研膏)羊腎(三對切開用鹽/擦炙熟搗膏)
　右為末和二膏研匀酒浸煮熟丸桐子大毎服三五
　十丸鹽湯下
金鎻正元丹(局方/)治真氣不足元臟虚弱四肢倦怠百
　節酸疼精神昏困手足多冷心忪盜汗飲食減少小
　便滑數遺精白濁
　五倍子　　茯苓(各八/兩)補骨脂(十兩/微炒)紫巴㦸(去心/)葫
　蘆巴(炒/)　蓯蓉(洗淨各/一斤)硃砂(别研/)龍骨(各三/兩)
　右為細末入研令匀酒糊為丸如桐子大毎服十五
　丸至二十丸空心食前温酒或鹽湯下
犀角紫河車丸(寳鑑/)治傳尸勞三月必平復其餘勞症
　即消數服神效
　紫河車(一具米泔浸一/宿洗淨焙亁)鱉甲(酥炙/)桔梗　　胡黄連
　　　白芍　　敗鼓皮心(醋炙/)大黄　　貝母
　龍胆草　　黄藥子　　知母(各二/錢半)芒硝　　犀角
　(鎊/)　硃砂(各二/錢研)
　右為末蜜丸桐子大硃砂為衣空心温酒服二十丸
　如膈熱食後服重病不過一料
小建中湯(金匱/)黄茋建中湯(金匱/)炙甘草湯(金匱/附方)
大建中湯　　八味地黄丸(金匱/)人參養榮湯(局方/)瓊
玉膏　　生地黄煎(外臺/)四物二連湯(元戎見以上九/方俱  通治)
消症(附強中/)
　　靈素
靈師傅篇胃中熱則消榖令人懸心善饑
素氣厥論心移寒於肺肺消肺消者飲一㳛二死不治
隂陽别論二陽之病發心脾有不得隠曲女子不月其
傳為風消其傳為息賁死不治　氣厥論心移熱於肺
傳為鬲消
　　金匱
厥隂之為病消渇氣上衝心心中疼熱饑而不欲食食
即吐蚘下之不肯止(此症不可/誤認蚘厥)
　　病源
夫消渇者渇不止小便多是也其病變多發癰疽此坐
熱氣留於經絡血氣壅澁故成癰膿　内消病者不渇
而小便多是也利多不得潤養五臟臟衰則生諸病由
腎盛之時恣意快情致使虚耗故不渇而小便多也
強中病者莖長興盛不痿精液自出由少服五石熱住
於腎中下焦虚少壯之時血氣尚豐能制於五石及至
年衰血氣減少腎虚不復能制津液若精液竭則諸病
生矣
　　消症方
文蛤散(金匱/)渇欲飲水不止者主之　傷寒論治心煩
　肉上粟起意欲飲水反不渇者
　文蛤(五兩/)上一味杵為散以沸湯五合和服方寸七
　(欲飲而不渇乃胸/中有水而口燥也)
消渇方(千金/)
　栝蔞根　　生薑　　麥冬　　蘆根(切各/二升)茅根(切/三)
　(升/)
　右五味㕮咀以水一斗煮取三升分三服(此清胃/之主方)
茯神湯(千金/)洩熱止渇治胃腑實熱引飲常渇者
　茯神(二兩/)栝蔞根(五兩/)生麥冬(五兩/)萎蕤(四兩/)知母
　(四兩/)生地黄(六兩/)小麥(二升/)大棗(二十/枚)淡竹葉(切三/升)
　右九味以水三斗煮小麥竹葉取九升去渣下藥煮
　取四升分四服不問早晩但渇即進通治渇患熱者
黄連圓治渇方(千金/)
　黄連(一斤/)生地黄(一斤/)
　右二味絞地黄汁浸黄連出曝燥復内汁中令汁盡
　亁搗末蜜丸桐子大服二十丸日三食前後無拘亦
　可為散酒服方寸七(此治胃中有伏火之方製法神/妙  本事方用冬𤓰汁収入黄)
　(連内為丸即以冬𤓰汁煎大麥仁湯/下亦仿此義則知多吃冬𤓰亦妙也)
桑根湯(千金/翼)主日飲一石水方
　桑根白皮(切五升入地三尺/者良炙令黄黒)
　右一味水煮以味濃為度適寒温任性飲戒食鹽
神效散(本事/方)治渇疾飲水不止
　白浮石　　蛤粉　　蟬脫(各等/分)
　右細末用鯽魚胆七個調三錢服不拘時候神效
猪腎薺苨湯(千金/)強中之病莖長興盛不交精液自出
　消渇之後即作癰疽皆由石熱凡如此等宜服
　猪腎(一只/)大豆(一升/)薺苨(三兩/)人參　　石膏(各三/兩)
　茯神　　磁石(綿裹/)知母　　葛根　　黄芩
　甘草　　栝蔞根(各二/兩)
　右十二味㕮咀以水一斗五升先煮猪腎大豆取一
　斗去渣下藥煮取三升分三服渇即飲之下焦熱者
　夜輒合一劑病勢漸歇即止(此乃腎熱之症因藥毒/所發與胃熱之消渇各)
　(殊/)
腎氣丸(見通/治)白虎人參湯(見暘/門)栝蔞瞿麥圓(方見/淋閉)療唇
　口亁裂方(見虚/勞)
　
　
　
　
　
　
　
　
　
　
　
　
　
　蘭臺軌範卷二
欽定四庫全書
　蘭臺軌範卷三
　　　　　　　　　　　　　呉江徐大椿撰
傷寒
　　素問
素熱論篇帝曰今夫熱病者皆傷寒之類也或愈或死
其死皆以六七日之間其愈皆以十日以上者何也岐
伯對曰巨陽者諸陽之屬也其脈連於風府故為諸陽
主氣也人之傷於寒也則為病熱熱雖盛不死其兩感
於寒而病者必不免於死帝曰願聞其故岐伯曰傷寒
一日巨陽受之故頭項痛腰脊強二日陽明受之陽明
主肉其脈俠鼻絡於目故身熱目疼而鼻亁不得卧也
三日少陽受之少陽主胆其脈循脇絡於耳故胸脇痛
而耳聾三陽經絡皆受其病而未入於臟者故可汗而
已四日太隂受之太隂脈布胃中絡於嗌故腹滿而嗌
亁五日少隂受之少隂脈貫腎絡於肺繫舌本故口燥
舌亁而渇六日厥隂受之厥隂脈循隂器而絡於肝故
煩滿而囊縮三隂三陽五臟六腑皆受病榮衛不行五
臟不通則死矣(隂脈皆連五臟故曰入/臟非風寒直入臟中也)其不兩感於寒
者七日巨陽病衰頭痛少愈八日陽明病衰身熱少愈
九日少陽病衰耳聾㣲聞十日太隂病衰腹減如故則
思飲食十一日少隂病衰渇止不滿舌亁已而嚏十二
日厥隂病衰囊縱小腹㣲下大氣皆去病日已矣帝曰
治之奈何岐伯曰治之各通其臟脈病日衰已矣其未
滿三日者可汗而已其滿三日者可泄而已　水熱穴
論帝曰人傷於寒而傳為熱何也岐伯曰夫寒甚則生
熱也
兩感　素熱論帝曰其病兩感於寒者其脈應與其病
形何如岐伯曰兩感於寒者病一日則巨陽與少隂俱
病則頭痛口亁而煩滿二日則陽明與太隂俱病則腹
滿身熱不欲食譫言三日則少陽與厥隂俱病則耳聾
囊縮而厥水漿不入不知人六日死帝曰五臟已傷六
腑不通榮衛不行如是之後三日乃死何也岐伯曰陽
明者十二經脈之長也其血氣盛故不知人三日其氣
盡故死(兩感則表/裏同病)
温病暑病　素熱論凡病傷寒而成温者先夏至日者
為病温後夏至日者為病暑暑當與汗皆出勿止
隂陽交　素評熱病論帝問曰有病温者汗出輙復熱
而脈躁疾不為汗衰狂言不能食病為何岐伯曰病名
隂陽交交者死也帝曰願聞其說岐伯曰人所以汗出
者皆生於榖榖生於精今邪氣交爭於骨肉而得汗者
是邪却而精勝也精勝則當能食而不復熱復熱者邪
氣也汗出者精氣也今汗出而輒復熱者是邪勝也不
能食者精無俾也病而留者其壽可立而傾也且夫熱
論曰汗出而脈尚躁盛者死今脈不與汗相應此不勝
其病也其死明矣狂言者是失志失志者死今見三死
不見一生雖愈必死也
遺證　素熱論帝曰熱病已愈時有所遺者何也岐伯
曰諸遺者熱盛而強食之故有所遺也若此者皆病已
衰而熱有所藏因其榖氣相薄兩熱相合故有所遺也
帝曰善治遺奈何岐伯曰視其虚實調其逆從可使必
已矣帝曰病熱當何禁之岐伯曰病熱少愈食肉則復
多食則遺此其禁也
　　難經
傷寒有幾其脈有變不然傷寒有五有中風有傷寒有
濕温有熱病有温病其所苦各不同中風之脈陽浮而
滑隂濡而弱濕温之脈陽濡而弱隂小而急傷寒之脈
隂陽俱盛而𦂳濇熱病之脈隂陽俱浮浮之而滑沉之
散濇温病之脈行在諸經不知何經之動也各隨其經
所在而取之傷寒有汗出而愈下之而死者有汗出而
死下之而愈者何也然陽虚隂盛汗出而愈下之即死
陽盛隂虚汗出而死下之而愈(陽虚隂盛者風傷衛而/汗自洩寒氣在内而未)
(出也陽盛隂虚者身熱汗閉燥火内結津液亁/枮隂氣欲竭也此以有邪處為虚無邪處為盛)
　　傷寒論六經脈症
太陽病脈浮頭項強痛而惡寒　尺寸俱浮者太陽受
病也其脈上連風府故頭項痛腰脊強　發熱汗出惡
風脈緩者名曰中風　惡寒體痛嘔逆脈隂陽俱𦂳者
名曰傷寒　發熱惡寒者發於陽也無熱惡寒者發於
隂也發於陽者七日愈發於隂者六日愈以陽數七隂
數六也
陽明中風口苦咽亁腹滿㣲喘發熱惡寒脈浮而𦂳(惡/寒)
(未離/太陽)陽明病若能食名中風不能食名中寒　尺寸俱
長者陽明受病也其脈俠鼻絡於目故身熱目疼鼻亁
不能卧　陽明外証身熱汗自出不惡寒反惡熱也(邪/氣)
(已離太陽/故不惡寒)陽明脈大(以上皆陽/明之經病)有太陽陽明有正陽陽
明有少陽陽明(此三條皆/傳腑之症)太陽陽明者脾約是也　少
陽陽明者發汗利小便已胃中燥煩實大便難是也
陽明之為病胃家實也(此正陽/陽明)陽明居中土也萬物所
歸無所復傳始雖惡寒二日自止此為陽明病也
少陽之為病口苦舌亁目眩也　尺寸俱弦者少陽受
病也其脈循脇絡於耳故胸脇痛而耳聾　少陽中
風兩耳無所聞目赤胸中滿而煩者不可吐下吐下則
悸而驚　傷寒脈弦細頭痛發熱者屬少陽(頭痛發熱/與太陽同)
(而脈之弦/細獨異)三陽合病脈浮大上關上但欲眠睡目合則
汗(内熱/已極)傷寒六七日無大熱(外熱輕則/内熱重)其人躁煩者此
為陽去入隂也(若熱輕而不煩/躁則病欲退矣)傷寒三日三陽為盡三
隂當受邪其人反能食而不嘔此為三隂不受邪也
太隂之為病腹滿而嘔食不下自利益甚時腹自痛
尺寸俱沉細者太隂受病也其脈布胃中絡於嗌故腹
滿而嗌亁　傷寒脈浮而緩手足自温者繫在太隂(同/一)
(太隂病而有沉細浮緩之殊蓋沉細/乃太隂病脈浮緩乃太隂本脈也)自利不渇者屬太
隂以臟有寒故也當温之宜服四逆輩(少隂自利而渇/熱入下焦也此)
(自利而不渇/寒入中焦也)
少隂之為病脈㣲細但欲寐也(衛氣行於陽則/寤行於隂則寐)少隂病
欲吐不吐心煩但欲寐五六日自利而渇者屬少隂也
　尺寸俱沉者少隂受病也以其脈貫腎絡於肺繫舌
本故口燥舌亁而渇
厥隂之為病消渇氣上撞心心中疼熱饑而不欲食食
則吐蚘下之利不止　尺寸俱㣲緩者厥隂受病也以
其脈循隂器絡於肝故煩滿而囊縮　厥隂中風脈㣲
浮為欲愈不浮為未愈
　　傷寒傳足不傳手經脈(此本陶節庵/最為明晰)
足太陽脈起於目内眥從頸下後項連風府行身之後
終於足其外症頭疼項強腰脊痛骨節痛惡心發熱惡
寒標病宜發汗但太多則亡陽筋惕肉瞤　小便不利
者當利自利者不可利利之引熱入膀胱其人如狂
不可下下之為結胸
足陽明脈起於鼻頞絡於目循面下人迎入缺盆下膈
屬胃行身之前終於足之厲兊穴故其症目痛鼻亁不
得眠頭頞痛身熱㣲惡寒無汗者屬標病宜解肌身熱
發渇汗出屬本病宜清熱解肌　若惡熱自汗發渴去
衣被發斑發黄發狂大便秘腹滿此正陽明胃腑病也
宜下之
足少陽脈起於目鋭眥上抵頭循角絡耳中循胸脇行
身之側終於足故頭角痛目眩耳聾脇疼心下痞寒熱
往來嘔而口苦膽熱也此經無標本只有小柴胡一湯
和解隨症加減有三禁汗之犯太陽下之犯陽明利之
犯少隂　脈弦數者是本經症
足太隂為三隂經首其脈始於足大指上行至腹絡於
喉連舌本行身之前也故腹滿自利咽亁嘔吐腹滿邪
入脾也嘔吐脾氣不和也自利挾熱下利也咽亁脾脈
連喉也頭不疼隂脈至頸而還也身㣲熱手足温表邪
解而傳入裏也身目俱黄標病宜平熱腹滿硬痛渇而
喉亁小便赤大便難本病雖宜下然當分寒熱施治
足少隂脈始於足心上行貫脊循喉絡舌本下注心胸
行身之後也其病手足乍冷乍温身不熱者標病二便
不通舌亁口燥者本病此經本熱而標寒也宜急下以
存腎水雖自利此是飲湯水所致不可疑為寒也初病
大熱至此變為厥冷者是熱深厥亦深也急下之至隂
又難拘定法因分直中者寒症傳經者熱症大抵六經
中惟此難辨有直中真隂者有夾隂中寒者有夾隂傷
寒者有虚陽伏隂者有隂極發躁者有漏底傷寒者前
二症身不熱厥冷全似少隂傳經而冷者後四症身熱
面赤又全似陽大要口燥舌亁渇而譫語大便實者傳
經熱症也足冷嘔吐㵼痢不渇或惡寒腹痛者直中真
寒症也
足厥隂脈始於足大指上循隂器抵小腹循脇上口唇
與督脈會於巔頂行身之側也其症煩懣囊拳消渇舌
捲譫語大便不通而頭疼手足乍冷乍温者此是陽經
傳來熱邪本病宜急下若發熱惡寒狀如瘧疾此是熱
邪在經標病宜和解若不嘔便清當有大汗至而自愈
　頭疼者以督脈會於巔頂故也　大抵熱深厥亦深
則舌捲囊縮(肝主/筋也)隂寒冷極亦捲縮須以口渇不渇足
冷不冷脈沉實沉細别之(厥隂屬熱者甚多後人皆指/為極寒概用温熱誤人無筭)
(熟讀傷寒/論自知)
　　傷寒六經治法方(諸方精義俱詳余所著/傷寒類方中不更贅)
桂枝湯(俱本傷/寒論)治太陽中風頭疼發熱汗出惡風
　桂枝(三兩/去皮)芍藥(三兩/)甘草(二兩/炙)生薑(三兩/)大棗(十二/枚擘)
　右五味㕮咀以水七升㣲火煮取三升去滓適寒温
　服一升服已須臾歠熱稀粥一升餘以助藥力温覆
　令一時許通身漐漐㣲似有汗者益佳不可令如水
　流漓病必不除若一服汗出病差停後服不必盡劑
　若不汗更服依前法又不汗後服當小促其間半日
　許令三服盡若病重者一日一夜服周時觀之服一
　劑盡病証猶在者更作服若汗不出者乃服至二三
　劑禁生冷粘滑肉麺五辛酒酪臭惡等物(此服外感/風寒之藥)
　(服法俱/當如此)
麻黄湯　　治太陽中寒頭身俱痛發熱無汗惡風而
　喘
　麻黄(三兩/去節)桂枝(二兩/去皮)甘草(一兩/炙)杏仁(七十個湯/泡去皮尖)
　右四味以水九升先煮麻黄減二升去上沫内諸藥
　煮取二升半去滓温服八合覆取㣲似汗不須啜粥
　餘如桂枝法將息
桂枝麻黄各半湯　　治傷寒向愈脈㣲緩惡寒身癢
　桂枝(一兩十六/銖去皮)芍藥(酒洗/)生薑(切/)　甘草(炙/)　麻黄
　(各一兩/去節)大棗(四枚/擘)杏仁(二十四個湯浸去/皮尖及兩仁者)
　右七味以水五升先煮麻黄一二沸去上沫内諸藥
　煮取一升八合去滓温服六合令㣲汗則愈
桂枝加葛根湯　　治太陽病項背強几几反汗出惡
　風
　葛根(四兩/)芍藥(二兩/)甘草(二兩/)生薑(三兩/切)大棗(十二/枚擘)
　桂枝(三兩/去皮)
　右六味以水一斗先煮葛根减二升去上沫内諸藥
　煮取三升去滓温服一升覆取㣲似汗不須啜粥餘
　如桂枝法(本方無麻黄若加麻黄則為/葛根湯矣陳無已本誤加)
葛根湯　　治太陽病項背強無汗惡風者又治太陽
　陽明合病自下利者
　葛根(四兩/)麻黄(三兩/去節)桂枝(二兩/去皮)芍藥(二兩/切)甘草(二兩/炙)
　生薑(三兩/切)大棗(十二/枚擘)
　右七味㕮咀以水一斗先煮麻黄葛根減二升去沫
　内諸藥煮取三升去滓温服一升覆取㣲似汗不須
　啜粥餘如桂枝法將息及禁忌
葛根黄芩黄連湯　　治太陽症誤下利遂不止喘而
　汗出者此主之
　葛根(半斤/)甘草(炙/)　黄芩(各二/兩)黄連(三兩/)
　右四味以水八升先煮葛根减二升入諸藥煮取二
　升去滓分温再服
桂枝加芍藥湯　　治太陽誤下腹滿時痛屬太隂也
　此主之大實痛者加大黄一兩即桂枝加大黄湯
　桂枝(三兩/)芍藥(六兩/酒洗)甘草(二兩/炙)生薑(三兩/切)大棗(十二/枚擘)
　右五味㕮咀以水七升㣲火煮取三升去滓適寒温
　服一升(此即桂枝湯加芍藥一倍即另成一方而以/之治太隂症分兩輕重之所關如此  太隂)
　(病必/腹滿)
大青龍湯　　治太陽中風脈浮𦂳惡寒發熱身疼不
　汗出而煩躁者
　麻黄(六兩/去節)桂枝(二兩/去皮)甘草(二兩/炙)杏仁(四十粒/去皮尖)生薑(三/兩)
　(切/)大棗(十二/枚擘)石膏(如雞子/大碎)
　右七味以水九升先煮麻黄减二升去上沫内諸藥
　煮取三升去滓温服一升取㣲似汗汗出多者温粉
　撲之一服汗者停後服汗多亡陽遂虚惡風煩躁不
　得眠也(此風寒兩傷之方治按載大青龍何以不載/小青龍蓋小青龍  傷寒不解心下有水氣)
　(之症非傷/寒正方也)
桂枝加桂湯　　治燒針令其汗針處被寒核起㣲赤
　必發奔豚灸其核上各一壯與此湯
　即桂枝湯加桂二兩
小柴胡湯　　治少陽中風往來寒熱胸脇苦滿心煩
　喜嘔腹痛心悸頭汗出舌上胎白及婦人熱入血室
　等症
　柴胡(半斤/)黄芩　　人參　　甘草(各三/兩)半夏(半升/洗)
　生薑(三兩/切)大棗(十二/枚擘)
　右七味水一斗二升煮取六升去滓再煎取三升温
　服一升日三服　若胸中煩而不嘔去半夏人參加
　栝蔞實一枚　若渇者去半夏加人參合前成四兩
　半栝蔞根四兩　若腹中痛者去黄芩加芍藥三兩
　　若脇下痞鞕去大棗加牡蠣四兩　若心下悸小
　便不利者去黄芩加茯苓四兩　若不渇外有㣲熱
　者去人參加桂三兩温覆取㣲汗愈　若欬者去人
　參大棗生薑加五味子半升亁薑二兩(此方加減/法須細稔)
大柴胡湯　　治傷寒十餘日柴胡症仍在嘔而心下
　急心中痞鞕而痢熱結在裏往來寒熱等症
　柴胡(半斤/)黄芩(三兩/)芍藥(三兩/)半夏(半升/洗)生薑(五兩/切)
　枳實(四枚/炙)大棗(十二/枚擘)大黄(二兩/)
　右八味以水一斗二升煮取六升去滓再煎温服一
　升日三服
大承氣湯　　治傷寒十餘日吐下後不解晡時發潮
　熱獨語如見鬼狀尋衣摸牀胃中有燥屎也此下之
　大黄(四兩/酒洗)厚朴(半斤去/皮炙)枳實(五枚/炙)芒硝(三合/)
　右四味以水一斗先煮二物取五升去滓内大黄煮
　取二升去滓内芒硝更上㣲火一兩沸分温再服得
　下餘勿服(胃中非存燥屎之所此言胃中者指足陽/明言即所謂胃中實是也乃腸胃之總名)
小承氣湯　　治汗多㣲發熱不惡寒或小便數而大
　便鞕讝語者與此湯㣲和胃氣
　大黄(四兩/)厚朴(二兩去/皮炙)枳實(三枚/炙)
　右三味以水四升煮取一升二合去滓分温二服初
　服湯當更衣不爾者盡飲之若更衣者勿服之
調胃承氣湯　　治胃氣不和不惡寒但熱腹㣲滿而
　煩與此湯
　大黄(四兩去皮/清酒浸)甘草(二兩/炙)芒硝(半斤/)
　右三味㕮咀以水三升先煮大黄甘草取一升去滓
　内芒硝更上火㣲煮令沸少少温服(不惡寒乃外邪/已盡方可下此)
　(仲景之/要法)
桃核承氣湯　　治太陽病不解熱結膀胱其人如狂
　血自下下者愈其外不解者尚未可攻宜先與桂枝
　解外外解已但小腹急結此主之
　桃仁(五十個/去皮尖)桂枝(二兩/去皮)大黄(四兩/)芒硝　　甘草(炙/各)
　(二/兩)
　右五味以水七升煮取二升半去滓内芒硝更上火
　㣲沸下火先令温服五合日三服當㣲利
抵當湯　　治傷寒六七日少腹鞕小便自利其人如
　狂喜忘大便黑此有蓄血
　水蛭(熬/)　蝱虫(各三十個/去翅足熬)桃仁(三十個/去皮尖)大黄(三兩/酒浸)
　右四味為末以水五升煮取三升去滓温服一升不
　下再服
抵當丸　　治傷寒有熱少腹滿應小便不利今反利
　者為有血也當下之不可餘藥
　水蛭(二十/個)蝱虫(二十/五個)桃仁(二十個/去皮尖)大黄(三兩/)
　右四味杵分為四丸以水一升煮一丸取七合服之
　晬時當下血若不下者更服
大陷胸湯　　治表未解而醫反下之胃虚而陽氣内
　陷心下有鞕舌上燥渇小有潮熱心上至少腹痛不
　可近
　大黄(六兩/去皮)芒硝(一升/)甘遂(一錢/)
　右三味以水六升先煮大黄取二升去滓内芒硝煮
　一兩沸内甘遂末温服一升得快利止後服(結胸乃/水飲為)
　(患傷寒論云此為/水結故用甘遂)
大陷胸丸　　治病發於陽而反下之熱入因作結胸
　病發於隂而反下之因作痞所以成結胸者以下之
　太早故也
　大黄(半斤/)葶藶子(熬/)　芒硝　　杏仁(去皮尖熬/黒各半升)
　右四味搗篩二味内杏仁芒硝合研如脂和散取如
　彈丸一枚别搗甘遂末一錢七白蜜二合水二升煮
　取一升温頓服之一宿乃下如不下更服取下為效
小陷胸湯　　治病在心下按之則痛脈浮滑者
　黄連(一兩/)半夏(半升/洗)栝蔞實(大者/一個)
　右三味以水六升先煮栝蔞取三升去滓内諸藥煮
　取二升去滓分温三服
白虎湯　　治脈滑而厥裏有熱也　又治三陽合病
　腹滿身重讝語遺尿自汗出者
　知母(六兩/)石膏(一斤/碎)甘草(二兩/)粳米(六合/)
　右四味以水一斗煮米熟湯成去滓温服一升日三
　服(陽極於内發散則路/逺故從小便去之)
麻黄附子細辛湯　　治少隂始得病反發熱脈沉者
　麻黄(去節/)細辛(各二/兩)附子(一枚泡去/皮破八片)
　右三味以水一斗先煮麻黄减二升去上沫内藥煮
　取三升去滓温服一升日三服
四逆散　　治少隂傳經熱邪四逆或咳或悸或小便
　不利或腹中痛或泄痢下重者
　甘草(炙/)　枳實(破水漬/炙亁)柴胡　　芍藥(各十/分)
　右四味搗篩白飲和服方寸七日三服　欬者加五
　味子亁薑各五分并主下痢　悸者加桂枝五分
　小便不利者加茯苓五分　腹中痛者加附子一枚
　炮令拆　泄痢下重者先以五升煮薤白三升煮取
　三升去滓以散三方寸匕内湯中煮取一升半分温
　再服(熱邪入深乃見四逆誤認為寒貽害匪細/  薤白能治下重以能洩大腸之氣也)
四逆湯　　治脈沉體痛温温欲吐下利清榖手足厥
　冷内寒外熱脈㣲欲絶等症
　甘草(二兩/炙)亁薑(一兩/半)附子(一枚生用去/皮破八片)
　右三味㕮咀以水三升煮取一升二合去滓分温再
　服強人可大附子一枚亁薑三兩(四逆湯不可輕用/一症不其即當細)
　(審必諸症皆全/方可决用無疑)
四逆加人參湯　　治痢後亡血
　本方加人參
通脈四逆湯　　治下痢清穀脉絶汗出而厥
　本方加亁薑一倍
通脈四逆加猪胆汁湯　　治汗出而厥脈絶拘急
　本方加猪胆汁
當歸四逆湯　　治手足厥冷脈細欲絶脈浮革因爾
　腸鳴者
　當歸　　桂枝　　芍藥(各三/兩)細辛(二兩/)大棗(二十/五個)
　甘草　　通草(各二/兩)
　右七味以水八升煮取三升去滓温服一升日三服
　(此四逆症乃從太陽誤下所致非厥隂/少隂之四逆也故仍以桂枝湯為主)
理中丸及湯　　治霍亂頭痛發熱身疼痛寒多不用
　水者理中湯若大病瘥後喜唾乆不了了胃上有寒
　者用理中丸
　人參　　甘草(炙/)　白术　　亁薑(各三/兩)
　右四味搗篩為末蜜丸如雞子黄大以沸湯數合和
　一丸研碎温服之日三服夜二服腹中未熱益至三
　四丸然不及湯湯法以四物依兩數切用水八升煮
　取三升去滓温服一升日三服(四逆乃温下焦中焦/之法理中為温上焦)
　(中焦之法各/有部位也)
附子㵼心湯　　治心下痞而復惡寒汗出
　大黄(二兩/)黄連　　黄芩(各一/兩)附子(一枚泡去皮/破别煮取汁)
　右四味切三味以麻沸湯二升漬之須臾絞去滓内
　附子汁分温再服(治上焦用生藥故漬而不/煎  附子能回陽止汗)
梔子䜴湯　　治汗吐下後虚煩不得眠及大下之後
　身熱未去心中結痛或㣲煩者
　梔子(十四/枚擘)香䜴(四合/綿褁)
　右二味以水四升先煮梔子得二升半内䜴煮取一
　升半去滓分為二服温進一服得吐者止後服(邪在/至髙)
　(之分以此吐之所謂在上者因而/越之也  此吐方之最和平者)
真武湯　　治太陽汗出不解仍發熱心悸頭眩身瞤
　動振振欲僻地者　又治少隂至四五日小便不利
　四肢沉重疼痛自下痢此為有水氣
　茯苓　　芍藥　　生薑(各三/兩切)白术(二兩/)附子(一枚/泡去)
　(皮破/八片)
　右五味以水八升煮取三升去滓温服七合日三服
　(此治水逆/之正方)　若欬者加五味半升細辛亁薑各一兩
　　若小便利者去茯苓　若下痢者去芍藥加亁薑
　二兩　若嘔者去附子加生薑足前成半斤
大黄黄連㵼心湯　　治傷寒脈浮𦂳而復下之𦂳反
　入裏則作痞按之自濡但氣痞耳此主之
　大黄(二兩/)黄連(一兩/)
　右二味以麻沸湯二升漬之須臾絞去滓分温再服
　(凡治下焦之補劑當多煎以熟為主治上焦之㵼劑/當不煎以生為主  此亦治至髙之熱邪故亦用生)
　(藥/)
白通湯　　治少隂下痢
　葱白(四莖/)亁薑(一兩/)附子(一枚生用去/皮破八片)
　右三味以水三升煮取一升去滓分温再服(此為/寒痢)
白通加猪胆汁方　　治服白通湯利不止汗出而厥
　逆無脈亁嘔而煩服湯後脈暴出者死㣲續者生
　即白通湯煎成内人尿五合猪胆汁一合分温再服
猪膚湯　　少隂病下痢咽痛胸滿心煩者此主之
　猪膚(一斤/)
　右一味以水一斗煮取五升去滓加白蜜一升白粉
　五合熬香和令相得温分六服(引少隂之/虚火下逹)
甘草湯桔梗湯　　治少隂咽痛先與甘草湯不瘥與
　桔梗湯
　甘草(二兩/)
　右一味以水二升煮減半去滓温服七合日二服
　桔梗湯加桔梗一兩煎法同(此方制少隂/在上之火)
𤓰蒂散　　治太陽病胸中痞鞕氣上冲胸不得息此
　胸中有寒也又或手足厥冷脈乍𦂳心中煩滿不能
　食病在胸中並當吐之
　𤓰蒂(熬/)　赤小豆(各一/分)
　右二味各别搗篩為散已合治之取一錢七以香豉
　一合用熱湯七合煮作稀糜去滓取汁和散温頓服
　之不吐者少少加得快吐乃止諸亡血虚家不可與
　之
麻黄升麻湯　　治傷寒六七日大下後厥逆寸脈沉
　遲下部脈不至咽喉不利吐膿血泄痢為難治此主
　之
　麻黄(二兩半/去節)升麻　　當歸(各一兩/一分)知母　　黄芩
　　　蔞㽔(各十/八銖)石膏(碎綿/褁)白术　　亁薑　　芍藥
　　　天冬(去心/)桂枝　　茯苓　　甘草(炙各/六銖)
　右十四味以水一斗先煮麻黄一兩沸去上沫内諸
　藥煮取三升去滓分温三服令汗出愈
旋復代赭湯　　治傷寒汗出吐下後心下痞鞕噫氣
　不除此主之
　旋復花(三兩/)人參(二兩/)生薑(五兩/切)半夏(半升/洗)代赭石
　(一兩/)大棗(十二/枚擘)甘草(三兩/炙)
　右七味以水一斗煮取六升去滓再煎取三升温服
　一升日三服
苦酒湯　　治少隂病咽中生瘡聲不出者
　半夏(洗破十/四枚)雞子(一枚去黄内/苦酒著殻中)
　右二味内半夏著苦酒中以雞子殻置刀環中安火
　上令三沸去滓少少含嚥之不差更作三劑服之(製/法)
　(竒/)
枳實梔子豉湯　　治大病瘥後勞復
　枳實(三枚/炙)梔子(十四/枚擘)豉(一升/綿褁)
　右三味以清漿水七升空煮取四升内枳實梔子煮
　取二升下䜴更煮五六沸去滓温分再服覆令㣲似
　汗若有宿食者加大黄如博碁子大五六枚(大病後/勞復庸)
　(醫必作虚治乃純用降/氣清火之品當細參之)
竹葉石膏湯　　治傷寒解後虚羸少氣氣逆欲吐者
　(方見通治多壯火食氣/故少氣者  屬火症)
燒裩散　　治隂陽易病其人身重少氣少腹裏急隂
　中拘攣熱上衝胸頭重不舉眼中生花膝脛拘急
　右取婦人中裩近隂處剪燒灰以水和服方寸七日
　三服小便即利隂頭㣲腫則愈婦人病取男子裩襠
　燒灰
猪胆導法　　以猪胆汁加醋内榖導中
蜜煎導法　　以蜜煎老揑作指大一條内榖導中以
　手按之
　右二方俱治傷寒大發汗小便利津液内竭大便雖
　鞕不可攻之用此法
治男子新病起房内復者方(千金/)
　取女人月經赤帛燒服方寸七亦治隂卵腫縮入腹
　絞痛欲死
治交接勞復隂卵腫縮腹中絞痛便欲死方(千金/)
　取所交接婦人衣服以覆男子立愈
竹皮湯(外臺/)治交接勞復卵腫腹痛便絶欲死
　青竹皮(一升/)
　右一味水三升煮五六沸絞汁頓服立愈此方范汪
　亦治大便後勞復
療食勞方(外臺/)
　杏仁(五十/枚)
　右一味以酢二升煎取服之取汗則差
治結胸灸法(本事/方)
　巴豆(十四/枚)黄連(七寸連/皮用)
　右搗細末用津唾和成膏填入臍心以艾灸其上腹
　中有聲其病去矣不拘壯數以病退為度纔炙了便
　以温湯浸手帕拭之恐生瘡也(此法最稳凡胸中病/俱可依此法外治)
鵲石散(本事/方)治傷寒發狂棄衣奔走踰牆上屋
　黄連　　寒水石(各等/分)
　右為細末毎服二錢濃煎甘草汁調服
鼈甲散(活人/書)治傷寒八九日不瘥名曰壊症傷寒不能
　治者宜此療之
　升麻　　前胡(去蘆/)烏梅(去核/)枳實(麸炒/去麸)犀角(鎊/)
　黄芩(各半/兩)生地黄(切兩/合)甘草(一分/炙)鼈甲(去裙米醋炙/赤黄杵碎用)
　(半/兩)
　右剉如麻豆大毎服抄五錢七水一盞半煎至八分
　去滓温服
升麻鼈甲湯(金匱/)陽毒之為病面赤斑斑如錦文咽喉
　痛唾膿血五日可治七日不可治此湯主之
　升麻(二兩/)當歸(一兩/)蜀椒(炒去汗/一兩)甘草(二兩/)鼈甲(手/指)
　(大一/片炙)雄黄(半兩/研)
　右六味以水四升煮取一升頓服之老小再服取汗
升麻鼈甲去雄黄蜀椒方　　隂毒之為病面目青身
　痛如被杖咽喉痛五日可治七日不可治升麻鼈甲
　湯去雄黄蜀椒主之　肘後千金方陽毒用升麻湯
　無鼈甲有桂隂毒用甘草湯即本方無雄黄活人陽
　毒升麻湯用犀角射干黄芩人參無當歸蜀椒鼈甲
　雄黄(蜀椒辛熱之品陽毒用而隂毒反去之/疑誤活人書加犀角等四味頗切當)
梔子仁湯(活人/書)治陽毒傷寒壯熱百節疼痛
　梔子仁(一兩/)柴胡(一兩/半)升麻　　黄芩(各二/兩)赤芍(一/)
　(兩/)大青(一兩/)石膏(二兩/)知母(一兩/)甘草(半兩/炙)杏仁(二/兩)
　(湯浸去皮尖及雙/仁者麸炒㣲黄)
　右件搗為粗末毎服抄四錢以水一盞入生薑半分
　豉一百粒煎至六分去滓不計時候温服
還陽湯(本事/方)治隂毒面色青四肢逆冷心燥腹痛
　用硫黄末新汲水調下良乆或寒一起或熱一起更
　看𦂳慢再服一二錢則為汗出差
萎㽔湯(活人/書)治風温兼療冬温及春月中風傷寒發熱
　頭眩痛喉咽亁舌強胸内疼痞滿腰背強
　萎㽔(三分/)石膏(一兩/杵碎)白薇　　麻黄(湯泡焙/亁秤)川芎
　　葛根(生者可用/二兩尤妙)大羌活(去蘆/)甘草(炙/)　杏仁(去皮/尖雙)
　(仁搥碎/各半兩)青木香(一分冬一兩始/春用半兩炒)
　右剉如麻豆大毎服五錢水一盞半煎一盞日三四
　服(此清散之劑/可治時疫)
白虎加蒼术湯(本事/方)治濕温多汗
　知母(五兩/)甘草(二兩/炙)石膏(一斤/)蒼术　　粳米(各三/兩)
　右為末毎服四錢水一盞半煎至七分去滓取汁温
　服
黑膏(活人/書)治温毒發斑
　好豉(一升/)生地黄(半斤/切)
　右二味以猪膏二斤合露之煎令三分減一絞去滓
　用雄黄麝香如大豆者内中絞和盡服之毒便從皮
　中出則愈(凡外感之症治之得宜六七日間無不愈/者過期不愈皆治之不得其法所以或傳)
　(經或變病種種現症不可窮極以致治法千端聚訟/不息故仲景傷寒論治傷寒之正方不過數首餘皆)
　(誤治之變症故取治襍病之方隨症救療也傷按傷/寒為外感之總名傳變出入千頭萬緒仲景  寒論)
　(一字不可遺漏今止舉六經本症及六經主方數首/以存大畧不可以此而廢全書也能將傷寒全書熟)
　(讀而精通之則凡為外感之病遊刄有餘/矣故此集外感之方選録甚少意有在也)
百合病
　　金匱
論曰百合病者百脈一宗悉致其病也意欲食復不能
食常黙然欲卧不能卧欲行不能行飲食或有美時或
有不用聞食臭時如寒無寒如熱無熱口苦小便赤諸
藥不能治得藥則劇吐利如有神靈者身形如和其脈
㣲數毎溺時頭痛者六十日乃愈若溺時頭不痛浙然
者四十日愈若溺快然但頭眩者二十日愈其症或未
病而預見或病四五日而出或病二十日或一月㣲見
者各隨症治之　百合病見於隂者以陽法救之見於
陽者以隂法救之見陽攻隂復發其汗此為逆見隂攻
陽乃復下之此亦為逆(此等症病後得之者甚多醫者/不知多方誤治以致病氣日深)
　(不可救療始終無一人能識之者遍地皆然也藥百/脈一宗悉病蓋肺朝百脈故以百合治肺為主)
　　百合病方
百合知母湯(金匱/)百合病發汗後者主之
　百合(七枚/擘)知母(三兩/切)
　右先以水洗百合漬一宿當白沫出去其水更以泉
　水二升煎取一升去滓别以泉水二升煎知母取一
　升去滓後合和煎取一升五合分温再服
滑石代赭湯(金匱/)百合病下之後者主之
　百合(七枚/擘)滑石(三兩碎/綿裏)代赭石(如彈丸大一/枚碎綿褁)
　右先以水洗百合漬一宿當白沫出去其水更以泉
　水二升煎取一升去滓别以泉水二升煎滑石代赭
　取一升去滓後合和重煎取一升五合分温服
百合雞子湯(金匱/)百合病吐之後者主之
　百合(七枚/擘)雞子黄(一枚/)
　右先以水洗百合漬一宿當白沫出去其水更以泉
　水二升煎取一升去滓内雞子黄攪匀煎五分温服
百合地黄湯(金匱/)百合病不經吐下發汗病形如初者
　主之
　百合(七枚/擘)生地黄汁(一升/)
　右先以水洗百合漬一宿當白沫出去其水更以泉
　水二升煎取一升去滓内地黄汁煎取一升五合分
　温再服中病勿更服大便常如漆
百合洗方(金匱/)百合病一月不解變成渇者主之
　百合一升以水一斗漬之一宿以洗身洗已食煮餅
　勿以鹽豉也
栝蔞牡蠣散(金匱/)百合病渇不差者主之
　栝蔞根　　牡蠣(熬等/分)
　右為細末飲服方寸七日三服
百合滑石散(金匱/)百合病變發熱者(一作發/寒熱)主之
　百合(一兩/炙)滑石(三兩/)
　右為散飲服方寸七日三服當㣲利者止服熱則除
　　感冒方(附/)
九味羌活湯(張元/素方)四時發散
　羌活　　防風　　川芎　　白芷　　細辛
　蒼术　　黄芩　　甘草　　生地
　右加生薑三片葱白三莖水煎服(此外感之總方惟/生地不若易當歸)
　(為佳加此方之分兩當因病之/輕重  減故不為一定之數)
敗毒散(活人/書)治傷寒瘟疫風濕風眩拘踡風痰頭痛目
　眩四肢痛憎寒壯熱項強睛疼
　羌活　　獨活　　前胡　　柴胡　　川芎
　枳殻　　白茯苓　　桔梗　　人參(各一/兩)甘草(五/錢)
　右為細末毎服二錢水一盞入生薑三片煎七分温
　服或沸湯㸃服　煩熱口渇加黄芩
參蘇飲(易簡/)治感冒風寒頭痛發熱憎寒咳𠻳涕唾稠
　黏胸膈滿悶衇弱無汗
　人參　　蘇葉　　亁葛　　前胡　　陳皮
　枳殻　　茯苓　　半夏(各八/分)桔梗　　木香
　甘草(各五/分)生薑(五片/)大棗(一枚/)
　右十三味水煎熱服取汗
　(以上三方乃感冒風寒之總法其病止在皮毛肌肉/之中未入經絡故不能傳變大段驅散太陽陽明之)
　(風寒足矣其有食者則兼用消食之/品可也此等症四時皆有南方最多)
寒熱
　　靈素
靈口問篇帝曰人之振寒者何氣使然岐伯曰寒氣客
於皮膚隂氣盛陽氣虚故為振寒寒慄
素逆調論黄帝問曰人身非常温也非常熱也為之熱
而煩滿者何也岐伯對曰隂氣少而陽氣勝故熱而煩
滿也帝曰人身非衣寒也中非有寒氣也寒從中生者
何岐伯曰是人多痺氣也陽氣少隂氣多故身寒如從
水中出帝曰人有四肢熱逢風寒如灸如火者何也岐
伯曰是人者隂氣虚陽氣盛四肢者陽也兩陽相得而
隂氣虚少少水不能滅盛火而陽獨治獨治者不能生
長也獨勝而止耳逢風寒如炙如火者是人當肉爍也
帝曰人有身寒湯火不能熱厚衣不能温然不凍慄是
為何病岐伯曰是人者素腎氣勝以水為事太陽氣衰
腎脂枯不長一水不能勝兩火腎者水也而生於骨腎
不生則髓不能滿故寒甚至骨也所以不能凍慄者肝
一陽也心二陽也腎孤臟也一水不能勝二火故不能
凍慄病名曰骨痺是人當攣節也帝曰人之肉苛者雖
近於衣絮猶尚苛也是為何疾岐伯曰榮氣虚衛氣實
也榮氣虚則不仁衛氣虚則不用榮衛俱虚則不仁且
不用肉如故也人身與志不相有曰死
移熱移寒　素氣厥論黄帝問曰五臟六腑寒熱相移
者何岐伯曰腎移寒於脾癰腫少氣脾移寒於肝癰腫
筋攣肝移寒於心狂隔中心移寒於肺肺消飲一溲二
死不治肺移寒於腎為涌水涌水者按腹不堅水氣客
於大腸疾行則鳴濯濯如嚢褁漿水之病也脾移熱於
肝則為驚衂肝移熱於心則死心移熱於肺傳為鬲消
肺移熱於腎傳為柔痓腎移熱於脾傳為虚腸澼死不
可治胞移熱於膀胱則癃溺血膀胱移熱於小腸鬲腸
不便上為口糜小腸移熱於大腸為虙瘕為沉大腸移
熱於胃善食而痩又謂之食亦胃移熱於胆亦曰食亦
胆移熱於腦則辛頞鼻淵鼻淵者濁涕下不止也傳為
衂衊瞑目故得之氣厥也
　　難經
寒熱之病候之如何也然皮寒熱者皮不可近席毛髮
焦鼻藁不得汗肌寒熱者皮膚痛唇口藁無汗骨寒熱
者病無所安汗注不休齒藁痛　陽維為病苦寒熱
　　傷寒論
病人身大熱反欲近衣者熱在皮膚寒在骨髓也身大
寒反不欲近衣者寒在皮膚熱在骨髓也
　(此種寒熱既非感冒亦非傷寒其淺深有皮膚骨髓/之殊其乆暫有歳月之異輕者有似感冒重者即變)
　(骨蒸所以内經以後諸書寒熱自有方論不入傷寒/等法大段以清營中之熱為主其或有風有痰有積)
　(有瘀者則隨症/消息之可也)
　　寒熱方
四時加減柴胡湯(金匱/)治五臟寒熱
　柴胡　　白术(各八/分)大腹梹榔(四枚并/皮子用)陳皮(五分/)生
　薑(五分/)桔梗(七分/)已上冬三月柴胡稍多春三月減
　白术増枳實夏三月又増甘草仍用枳實白术秋三
　月同冬三月惟陳皮稍多
　右各㕮咀分為三貼一貼以水三升煮取二升分温
　三服如人行四五里進一服渣再合煎一服(治寒熱/總不能)
　(外柴胡去寒熱乆者必有積滯/  分讀  聲二錢半為一分)
天行熱病方(外臺/)療天行三日外至七日不歇内熱令
　人更相染著主大青消毒湯
　大青(四兩/)香豉(八合熬/綿褁)亁葛　　梔子(各四/兩)生地(一/升)
　(切/)芒硝(三兩/)
　右六味切以水五升煮取二升半去滓下芒硝分三
　服　一方有石膏八兩忌蕪荑熱麺酒蒜等物(此方/專清)
　(陽明/之熱)
苦參湯(千金/)療天行熱病五六日以上宜服
　苦參(三兩/)黄芩(二兩/)生地黄(八兩/)
　右三味切以水八升煮取二升去滓温服半升日再
　服忌蕪荑
凝雪湯(外臺/)療天行毒病七八日熱積胸中煩亂欲死
　芫花(一升/)
　右一味以水三升煮取一升半漬故布薄胸上不過
　再三薄熱則除當温四肢䕶厥逆也(按本草芫花能/治蠱毒消胸中)
　(痰/水)
大黄湯(外臺/)療天行五六日不解頭痛壯熱四肢煩疼
　不得飲食
　大黄(胃/)　黄連(心肝/)黄柏(腎/)　梔子(肺各半/兩擘)
　右四味以水八升煮六七沸内䜴一升葱白七莖煮
　取三升去滓分三服此許推然方神良又療傷寒已
　五六日頭痛壯熱四肢煩疼取汗並宜老小忌猪肉
　冷水(此三黄湯之變/能除六經之熱)
桃葉熏身法(外臺/)
　水一石煮桃葉取七斗以薦席自圍衣被蓋上安桃
　湯於牀簀下取熱自熏停少時當雨汗汗遍去湯待
　歇速粉之并炙大椎則愈
　(按寒熱之因千變萬殊有屬外感有屬内傷而外感/内傷之中又各不同其外有屬痰飲有屬瘀血有屬)
　(積聚有屬敗症不可勝舉其治法各詳於本病/條下當細審之此只録時行熱病之數方耳)
霍亂(附轉筋/)
　　傷寒論
問曰病有霍亂者何答曰嘔吐而利名曰霍亂問曰病
發熱頭痛身疼惡寒吐利者此屬何病答曰此名霍亂
自吐下又利止復更發熱也　傷寒其脈㣲澁者本是
霍亂今是傷寒却四五日至隂經上轉入隂必利本嘔
下利者不可治也欲似大便而反失氣仍不利者屬陽
明也便必鞕十三日愈所以然者經盡故也下利後當
便鞕鞕則能食者愈今反不能食則後經中頗能食復
過一經能食過之一日當愈不愈者不屬陽明也吐利
發汗脈平小煩者以新虚不勝榖氣也(此霍亂是傷寒/變症與霍亂本)
(症㣲/别)
　　病源
霍亂者由人温凉不調隂陽清濁二氣有相干亂之時
其亂在於腸胃之間者因遇飲食而變發則心腹絞痛
其有先心痛者則先吐先腹痛者則先利心腹並痛者
則吐利俱發挾風而實者身發熱頭痛體疼而復吐利
虚者但吐利心腹刺痛而已亦有飲酒食肉腥膾生冷
過度因居處不節或露卧濕地或當風取凉而風冷之
氣歸於三焦傳於脾胃脾胃得冷則不磨不磨則水榖
不消化亦令清濁二氣相干脾胃虚弱便則吐利水榖
不消則心腹脹滿皆成霍亂　霍亂脈大可治㣲細不
可治霍亂吐下脈㣲遲氣息劣口不欲言者不可治(此/霍)
(亂之正病/言之最詳)
亁霍亂者是冷氣搏於腸胃致飲食不消但腹滿煩亂
絞痛短氣其腸胃先挾實故不吐利名為亁霍亂也
霍亂而轉筋者由冷氣入於筋故也冷入於足之三隂
三陽則脚轉筋入於手之三隂三陽則手轉筋隨冷所
入之筋筋則轉轉者皆由邪冷之氣擊動其筋而移轉
也
　(按轉筋之病金匱有雞屎白散一方附脚氣條下而/轉筋之症不一有平時常轉筋者有霍亂而轉筋者)
　(并有轉筋入腹者當用木𤓰呉茱茰/等藥及外治湯熨之法以偹選擇)
　　霍亂轉筋方
五苓散　　霍亂頭痛發熱多欲飲水者主之寒多不
　用水者理中丸主之(二方俱傷寒/論見通治)
理中丸　(此是寒霍亂之方百不得/一者也誤用者害不旋踵)
　加減法　若臍上築者腎氣動也去术加桂四兩
　吐多去术加生薑三兩　下多者還用术　悸者加
　茯苓二兩　渇欲得水者加术足前成四兩半　腹
　中痛者加人參足前成四兩半　寒者加亁薑成四
　兩半　腹滿者去术加附子一枚　服湯後如食頃
　飲熱粥一升許㣲自温勿發掲衣服
霍亂轉筋入腹極鹹作鹽湯於糟中煖漬之則差(千金/)
又方　　以醋煮青布㩉脚膝冷復易之
又方(千金/翼)治霍亂轉筋兩臂及脚胸脇諸轉筋並主之
　香薷一把水煮令極濃服二三升即差青木香亦佳
廣濟髙良薑湯(外臺/)治霍亂吐痢轉筋入腹
　髙良薑(四兩/)桂心(各四/兩)
　右二味以水七升煮取二升去滓分三服(此亦治寒/霍亂之方)
霍亂轉筋入腹方(外臺/)
　木𤓰子根皮合煎湯服之
茱茰湯(外臺/)療霍亂轉筋不止
　呉茱茰(一升/)甘草　　亁薑(各二/兩泡)蓼子(一把/)亂髪(一/兩)
　(燒/)桂心(二兩/)
　右六味以水七升煮取二升三合去滓分温三服
灸法(外臺/)以手拗所患脚大拇指當脚心急筋上七壯
　　又灸當足大拇指聚筋上七壯　又灸足大拇指
　下約中一壯　又灸湧泉入腹者灸臍左二寸十四
　壯　又灸股中大筋上隂一寸　轉筋四逆者灸兩
　乳根黒際各一壯　轉筋欲死者灸臍上一寸十四
　壯
藿香正氣散(局方/)一元散(河間/)蘇合香丸(局方/)香薷飲
(局方俱/見通治)
痓
　　金匱
太陽病發熱無汗反惡寒者名曰剛痓(一作痙/餘同)太陽病
發熱汗出而不惡寒名曰柔痓　太陽病發熱脈沉而
細者名曰痓為難治　太陽病發汗太多因致痓　夫
風病下之則痓復發汗必拘急　瘡家雖身疼痛不可
發汗汗出則痓　病者身熱足寒頸項強急惡寒時頭
熱面赤目赤獨頭動摇卒口噤背反張者痓病也若發
其汗者寒濕相得其表益虚即惡寒甚發其汗已其脈
如蛇　暴腹脹大者為欲解脈如故反伏弦者痓　夫
痓脈按之𦂳如弦直上下行　痓病有炙瘡難治　太
陽病其症備身體強几几然脈反沉遲此為痓　太陽
病無汗而小便反多氣上衝胸口噤不得語欲作剛痓
　痓為病胸滿口噤卧不著席脚攣急必介齒
　　痓方
栝蔞桂枝湯(金匱/)太陽病其症備身體強几几然脈反
　沉遲此湯主之
　栝蔞根(二兩/)桂枝　　芍藥(各三/兩)甘草(二兩/)生薑(三/)
　(兩/)大棗(十二/枚)
　右六味以水九升煮取三升分温三服取㣲汗汗不
　出食頃啜熱粥法
麻黄加獨活防風湯(金匱/)治剛痓
　麻黄　　桂枝(各一/兩)芍藥(三兩/)甘草(半兩/)獨活
　防風(各一/兩)
　右六味毎服一兩水煎
　(痓病乃傷寒壊症小兒得之猶有愈者其餘則百難/療一其實者或有因下而得生虚者竟無治法金匱)
　(諸方見/效絶少)
葛根湯(金匱/)大承氣湯(金匱/)桂枝加葛湯(有汗用見/傷寒門)小
續命湯(見中/風門)
癃閉利淋
　　靈素
靈本輸篇三焦手少陽之脈入絡膀胱約下焦實則閉
癃虚則遺溺　五味篇酸走筋多食之令人癃
素宣明五氣論膀胱不利為癃不約為遺溺　氣厥論
胞移熱於膀胱則癃溺血　骨空論督脈為病癃痔遺
溺
　　金匱
淋之為病小便如粟狀小腹弦急痛引臍中　淋家不
可發汗發汗則必便血　熱在下焦者則尿血亦令淋
秘不通　小便不利者有水氣其人苦渇
　　病源
石淋　淋而出石也腎主水水結則化為石
氣淋　腎虚膀胱熱氣脹所為也
膏淋　淋而有肥狀似膏故謂之膏淋亦曰肉淋此腎
虚不能制於肥液故與小便俱出也
勞淋　謂勞傷腎氣而生熱成淋也
血淋　熱淋之甚者則尿血心主血血之行身通遍經
絡循環腑臟勞甚則散失其常經溢滲入胞而成血淋
也
胞轉　其病狀臍下急痛小便不通是也或因小便應
下而強忍之或為寒熱所迫此二者俱合水氣還上氣
於胞使胞屈别不得充張外水應入不得入内溲應出
不得出外内相壅塞故令不通病至四五日乃有致死
者飽食訖應小便而忍之或飽食訖而走馬或小便急
疾走或忍水入房皆令胞轉或胞落並致死(數便為癃/絶不便為)
(胞/轉)
尿床　小便乃水液之餘從膀胱入於胞夜卧則陽氣
衰伏不能制於隂所以隂氣獨發於眠睡不覺尿出也
　　癃閉利淋方
栝蔞瞿麥圓(金匱/)小便不利者有水氣其人苦渇此主
　之
　栝蔞根(二兩/)茯苓(三兩/)薯蕷(三兩/)附子(一枚/泡)瞿麥(一/)
　(兩/)
　右五味末之煉蜜丸梧子大飲服三丸日三服不知
　増至七八丸以小便利腹中温為知
滑石白魚散(金匱/)主小便不利
　滑石(二分/)亂髮(二分/燒)白魚(二分/)
　右三味杵為散飲服半錢七日三服
茯苓戎鹽湯(金匱/)小便不利主之
　茯苓(半斤/)白术(二兩/)戎鹽(一枚彈/丸大)
　右三味以水五升煮取三升分温三服
猪苓湯(金匱/)脈浮發熱渇欲飲水小便不利者主之
　猪苓(去皮/)茯苓　　阿膠　　滑石　　澤㵼(各一/兩)
　右五味以水四升先煮四味取二升去滓内膠烊消
　温服七合日三服(此蓄飲/之症)
治諸種淋方(千金/)
　葵根(八兩/)茅根　　石首魚頭口(各三兩宜/用頭中骨)甘草(一/)
　(兩/)通草(二兩/)貝子(五合/)天麻根(五兩/)
　右七味㕮咀以水一斗二升煮取五升分五服日三
　夜二亦主石淋(治石淋/尤切)
石葦散(千金/)治血淋
　石葦　　當歸　　蒲黄　　芍藥
　右四味各等分治下篩酒服方寸七日三
胞轉方(千金/翼)治丈夫女人胞轉不得小便八九日者
　滑石(一斤/)寒水石(一兩/碎)葵子(一升/)
　右三味以水一斗煮取五升盡服即利
療小便難方(本事/方)治便難小腹脹不急治殺人
　用葱白三斤細剉炒令熱以帕子褁分作二處更替
　運臍下即通
石葦散(局方/)治膀胱有熱淋瀝不宣或尿如豆汁或便
　出砂石並治之
　木通(剉二/兩)石葦(二兩/去毛)滑石　　白术　　瞿麥
　芍藥　　葵子(各三/兩)當歸　　甘草(炙/)　王不留行
　右為細末毎服二錢小麥湯調下食前日二三服
藕蜜煎(養老/書)治老人淋病小便不利痛悶之極
　藕汁(五合/)白蜜(五合/)生地黄汁(一升/)
　右相和㣲火煎之令如餳空心含半匙漸漸下飲食
　忌熱食炙肉(此方亦/治血淋)
治石淋方(千金/翼)
　車前子(二升/)絹袋貯以水八升煮取三升空腹頓服
　之須㬰當下石子宿勿食服之良
治熱淋方(千金/翼)
　白茅根(四斤/)以水一斗五升煮取五升毎服一升日
　三夜二
四汁飲　　治熱淋小便赤濇疼痛
　蔔萄(取自/然汁)生藕(取汁/)生地(取汁/)白蜜(各五/合)
　右和匀先把一盞銀器石器内慢火熬沸不拘時温
　服
牛膝膏　　治死血作淋
　桃仁(去皮/尖)歸尾(各一/兩)牛膝(四兩酒/浸一宿)赤芍　　生地(各/一)
　(兩/半)水十鍾㣲火煎至二碗入麝香少許分四次空心
　服如夏月用凉水換此膏不壊
八正散(寳鑑/)治諸淋
　瞿麥　　梔子　　萹蓄　　大黄　　滑石
　木通　　車前子　　甘草(各一/錢)加燈心一錢煎服
治小便失禁方(千金/)以水三升煮雞腸取一升分三服
家韭子丸　　治遺溺及陽氣衰敗白濁遺精
　家韭子(炒六/兩)鹿茸(四兩/酥炙)肉蓯蓉(酒浸/)牛膝(酒浸/)熟地
　　　當歸(各二/兩)兔絲子(酒浸/)巴㦸(各一/兩半)杜仲　　石
　斛　　桂心　　亁薑(各一/兩)
　右為末酒糊丸桐子大毎服五十丸加至百丸食前
　鹽湯温酒任下小兒遺尿者多因胞寒亦陽氣不足
　也别作小丸服
夜多小便方(千金/翼)治膀胱冷故小便至夜獨多
　雞腸(五具治/如食法)羊腎(一具去脂/並令亁)赤石脂(六兩/)龍骨(三兩/)
　肉蓯蓉(四兩/)川連(五兩/)桂心(二兩/)
　右七味為末毎服方寸七日二服五日中作羊腎炙
　一劑十日外作羊腎臛香味如常食飽與之
猪肚丸　　治小便頻數
　猪肚(一個蓮子一升同煮一/同去皮心焙亁為末)舶上茴香(五錢/)破故紙
　(一兩鹽/水炒)川練子(酒炒去/核一兩)母丁香(三錢/)加桑螵蛸(一兩/尤效)
　蜜丸桐子大毎服五十丸空心温酒送下
縮泉丸　　治脬氣不足小便頻多
　烏藥　　益智仁(各等/分)
　右二味為末酒煮山藥糊丸如梧子大毎服五十丸
　空心鹽湯送下(一方有/覆盆子)
治尿床(千金/)取雞肶脛一具并腸燒末酒服男雌女雄
威喜丸(見通/治)蒲灰散(見水/腫)龍腦雞蘇丸(治五淋血/崩見通治)
　
　
　
　
　
　
　
　
　
　
　
　
　
　蘭臺軌範卷三
欽定四庫全書
　蘭臺軌範卷四
　　　　　　　　　　　　　呉江徐大椿撰
濕
　　金匱
太陽病關節疼痛而煩脈沉而細者此名濕痺濕痺之
候小便不利大便反快但當利其小便　濕家之為病
一身盡疼發熱身色如熏黄也(此黄與黄/疸各别)濕家其人但
頭汗出背強欲得被覆向火若下之早則噦或胸滿小
便不利　舌上如胎者以丹田有熱胸上有寒渇欲得
飲而不能飲則口燥煩也　濕家下之額上汗出㣲喘
小便利者死若下利不止者亦死　風濕相摶一身盡
疼痛法當汗出而解值天隂雨不止醫云此可發汗汗
之病不愈者何也蓋發其汗汗大出者但風氣去濕氣
在是故不愈也若治風濕者發其汗但㣲㣲欲出汗者
風濕俱去也　濕家病身疼發熱面黄而喘頭痛鼻塞
而煩其脈大自能飲食腹中和無病病在頭中寒濕故
鼻塞内藥鼻中則愈(内鼻之藥金匱未載俟廣求其法/以補之亦不過牙皂𤓰蒂之類)
　　濕方
麻黄加术湯(金匱/)濕家身煩疼可與麻黄加术湯發其
　汗為宜慎不可以火攻之
　麻黄(三兩/去節)桂枝(二兩/去皮)甘草(一兩/炙)杏仁(七十個/去皮尖)白术(四/)
　(兩/)
　右五味以水九升先煮麻黄减二升去上沫内諸藥
　煮取二升半去滓温服八合覆取㣲似汗(此濕家發/汗之主方)
防己黄茋湯(金匱/)風濕脈浮身重汗出惡風者此湯主
　之
　防己(一兩/)甘草(半兩/炒)白术(七錢/半)黄茋(一兩一分去蘆/惡風黄茋主之)
　右剉麻豆大毎抄五錢七生薑四片大棗一枚水盞
　半煎八分去滓温服良乆再服　喘者加麻黄半兩
　　胃中不和者加芍藥三分　氣上衝者加桂枝三
　分　下有陳寒者加細辛三分　服後當如虫行皮
　中從腰下如氷後坐被上又以一被繞腰下温令㣲
　汗差
麻黄杏仁薏苡甘草湯(金匱/)病者一身盡疼發熱日晡
　所劇者名風濕此病傷於汗出當風或乆傷取冷所
　致也
　麻黄(半兩去/節湯泡)甘草(一兩/炙)薏苡仁(半兩/)杏仁(十個去/皮尖炒)
　右剉麻豆大毎服四錢水一盞半煮八分去滓温服
　有㣲汗避風
桂枝附子湯(金匱/)傷寒八九日風濕相摶身體疼煩不
　能自轉側不嘔不渇脈浮虚而濇者桂枝附子湯主
　之若大便堅小便自利者去桂加白术湯主之
　桂枝(四兩/去皮)生薑(三兩/切)附子(三枚泡去/皮破八片)甘草(二兩/炙)大棗
　(十二/枚擘)
　右五味以水六升煮取二升去滓分温三服
白术附子湯(金匱/)
　白术(二兩/)附子(一枚半/泡去皮)甘草(一兩/炙)生薑(一兩/半切)大棗(六/)
　(枚/)
　右五味以水三升煮取一升去滓分温三服一服覺
　身痺半日許再服三服多盡其人如冒狀勿怪即是
　术附並走皮中逐水氣未得除故耳
甘草附子湯(金匱/)風濕相摶骨節疼煩掣痛不得屈伸
　近之則痛劇汗出短氣小便不利惡風不欲去衣或
　身㣲腫者此湯主之
　甘草(二兩/炙)附子(二枚泡/去皮)白术(二兩/)桂枝(四兩/去皮)
　右四味以水六升煮取三升去滓温服一升日三服
　初服得㣲汗則解能食汗出復煩者服五合恐一升
　多者服六七合為妙(此風濕而/兼寒者)
二玅散(丹溪/)治筋骨疼痛因濕熱者如有氣加氣藥如
　血虚加血藥如痛甚以薑汁熱辣服之
　黄柏(炒/)　蒼术(炒去/皮)
　右為末生薑研沸湯調服如表實氣實者少酒佐之
　(在表之濕當散之在裏之濕/當燥之諸方之義不外乎此)
黑地黄丸(方見/通治)
暍
　　金匱
太陽中暍發熱惡寒身重而疼痛其脈弦細芤遲小便
已洒洒然毛聳手足逆冷小有勞身即熱口開前板齒
燥若發其汗則惡寒甚加温針則發熱甚若下之則淋
甚(此中暍乃中時行之熱氣與卒然/中暑病象如霍亂者不同當别之)
　　暍方
白虎人參湯(金匱/)太陽中熱者暍是也汗出惡寒身熱
而渇此湯主之
　知母(六兩/)石膏(一斤/碎)甘草(二兩/)粳米(六合/)人參(三兩/)
　右五味以水一斗煮米熟湯成去滓温服一升日三
　服(熱入裏則外惡寒清裏熱則惡寒自解然亦須詳/審有表無表方為精宻况凡屬汗出多之病無不)
　(惡寒者以其惡寒汗出而誤認為/寒用大順散等熱劑則立危矣)
一物𤓰蒂湯(金匱/)太陽中暍身熱疼重而脈㣲弱此以
　夏月傷冷水水行皮中所致也
　𤓰蒂(二十/個)
　右剉以水一升煮取五合去滓頓服(此方服/之當吐)
香薷飲(局方/)治暑熱乗凉飲冷陽氣為隂邪所遏頭痛
　發熱惡寒煩燥口渇腹滿吐㵼者
　香薷(一斤/)厚朴(薑汁/炒)白扁豆(炒各/半斤)
　右水煎浸冷服(此治時行暑病之主方其/分兩則五錢至一兩止)
十味香薷飲
　即前方加人參甘草黄茋木𤓰陳皮白术茯苓
黄連香薷飲
　即香薷飲加黄連(四兩薑汁/同炒黄色)
枇杷散(局方/)治中暑伏熱煩渇引飲嘔逆惡心頭目眩
　暈
　枇杷葉　　陳皮　　丁香　　厚朴(各五/錢)白茅根
　　　麥冬　　木𤓰　　甘草(炙各/一兩)香茹(七錢/半)
　右為末毎二錢薑三片煎湯調服温服亦可如煩燥
　井水調下小兒三歳以下服五分量大小加減
蟬酥丸(秘方/)
　茅术　　雄黄(各一/兩)辰砂(五錢/)麝香(一錢/)丁香
　牙皂(各三/錢)蟬酥(五錢/)
　右用火酒化蟬酥打丸如鳯仙子大辰砂為衣放舌
　底化下重者二三丸
千金丹(秘方即人/馬平安散)
　麝香　　氷片(各二/錢)硃砂(五錢/)雄黄　　硼砂
　硝(各一/兩)金箔(一百張或/加牛黄)
　右七味為末或水服二三分或嗅少許於鼻内
又刮􁁜法
　用薄錢醮香油刮胸背及臂股灣令色紫疹起為度
　或用婦人縛髮油繩醮油刮亦可
紫金錠　　蘇合丸(局方/)藿香正氣散(局方/)生脈飲
　六一散(以上俱/見通治)
痎瘧
　　素問
瘧論黄帝問曰夫痎瘧皆生於風其畜作有時者何也
岐伯曰瘧之始發也先起於毫毛伸欠乃作寒慄鼓頷
腰脊俱痛寒去則内外皆熱頭痛如破渇欲冷飲帝曰
何氣使然岐伯曰隂陽上下交爭虚實更作隂陽相移
也陽并於隂則隂實而陽虚陽明虚則寒慄鼓頷也巨
陽虚則腰背頭項痛三陽俱虚則隂氣勝隂氣勝則骨
寒而痛寒生於内故中外皆寒陽盛則外熱隂虚則内
熱外内皆熱則喘而渇故欲冷飲也此皆得之夏傷於
暑熱氣盛藏於皮膚之内腸胃之外此營氣之所舍也
此令人汗空疎腠理開因得秋氣汗出遇風及得之以
浴水氣舍於皮膚之内與衛氣并居衛氣者晝日行於
陽夜行於隂此氣得陽而外出得隂而内薄内外相薄
是以日作帝曰其間日作者何也岐伯曰其氣之舍深
内薄於隂陽氣獨發隂邪内著隂與陽爭不得出是以
間日而作也帝曰其作日晏與日早者何氣使然岐伯
曰邪氣客於風腑循膂而下衛氣一日一夜大㑹於風
腑其明日日下一節故其作也晏此先客於脊背也毎
至於風腑則腠理開腠理開則邪氣入邪氣入則病作
以此日作稍稍益晏其出於風腑日下一節二十五日
下至骶骨二十六日入於脊内注於伏膂之内其氣上
行九日出於缺盆之中其氣日髙故作日益早其間日
發者由邪氣内薄於五臟横連募原其道逺其氣深其
行遲不能與衛氣俱行不得皆出故間日乃作也帝曰
夫子言衛氣毎至於風腑腠理乃發發則邪氣入入則
病作今衛氣日下一節其氣之發也不當風腑其日作
者奈何岐伯曰此邪氣客於頭項循膂而下者也故虚
實不同邪中異所則不得當其風腑也故邪中於頭項
氣至頭項而病中於背氣至背而病中於腰脊氣至腰
脊而病中於手足氣至手足而病衛氣之所在與邪氣
相合則病作故風無常腑衛氣之所發必開其腠理邪
氣之所合則其腑也帝曰善夫風之與瘧也相似同類
而風獨常在瘧得有時而休者何也岐伯曰風氣留其
處故常在瘧氣隨經絡沉以内薄故衛氣應乃作帝曰
瘧先寒而後熱者何岐伯曰夏傷於大暑其汗大出腠
理開發因遇夏氣淒滄之水寒臟於腠理皮膚之中秋
傷於風則病成矣夫寒者隂氣也風者陽氣也先傷於
寒而後傷於風故先寒而後熱病以時作名曰寒瘧帝
曰先熱而後寒者何也岐伯曰此先傷於風而後傷於
寒故先熱而後寒亦以時作名曰温瘧其但熱而不寒
者隂氣先絶陽氣獨發則少氣煩寃手足熱而欲嘔名
曰癉瘧(内經之文亦論其理如此其實病變不同不可/執一而論此等極多不獨論瘧為然故學者當)
(以意/㑹也)岐伯曰瘧之且發也隂陽之且移也必從四末始
也陽已傷隂從之故先其時堅束其處令邪氣不得入
隂氣不得出審候見之在孫絡盛堅而血者皆取之此
真往而未得并者也帝曰時有間二日或至數日發或
渇或不渇其故何也岐伯曰其間日者邪氣與衛氣客
於六腑而有時相失不能相得故休數日乃作也　其
以秋病者寒甚以冬病者寒不甚以春病者惡風以夏
病者多汗　瘧脈緩大虚便宜用藥不宜用鍼凡治瘧
先發如食頃乃可以治過之則失時也諸瘧而脈不見
刺十指間出血血去必已先視身之赤如小豆者盡取
之(瘧疾藥當在未來時前服刺瘧之法簡易可/學不必習針法皆能之亦治瘧之要訣也)
風瘧　素生氣通天論魄汗未盡形弱而氣爍穴腧以
閉發為風瘧　又云夏傷於暑秋為痎瘧(二日一發者/為痎瘧痎與)
(㾬/同)
似瘧　素生真要大論帝曰火熱復惡寒發熱如有瘧
狀或一日發或間數日發其故何也岐伯曰勝復之氣
㑹合之時有多少也隂氣多而陽氣少則其發日逺陽
氣多而隂氣少則其發日近此勝復相摶盛衰之節瘧
亦同法(瘧亦同法則/非瘧可知)
　　金匱
師曰瘧脈自弦弦數者多熱弦遲者多寒弦小𦂳者下
之差弦遲者可温之弦𦂳者可發汗針灸也浮大者可
吐之弦數者風發也以飲食消息止之　但熱不寒者
邪氣内藏於心外舍分肉之間令人消爍肌肉
牡瘧　瘧多寒者名曰牡瘧(似當作牝字諸/本皆作牡存考)
　　瘧方
鼈甲煎圓(金匱/)病瘧以月一日發當以十五日愈設不
　差當月盡解如其不差當云何師曰此結為癥瘕名
　曰瘧毋急治之宜此方
　鼈甲(十一/分炙)烏扇(三分/燒)黄芩(三分/)柴胡(六分/)鼠婦(三分/熬)
　亁薑(三分/)大黄(三分/)芍藥(五分/)桂枝(三分/)葶藶(一分/熬)
　石韋(三分/去毛)厚朴(三分/)牡丹(五分/去心)瞿麥(二分/)紫威(三分/)
　半夏(一分/)人參(一分/)􁁉虫(五分/熬)阿膠(三分/)蜂窠(四分/炙)
　赤消(十二/分)蜣蜋(六分/熬)桃仁(二分/)
　右二十三味為末取鍜灶下灰一斗清酒一斛五斗
　浸灰候酒盡一半著鼈甲於中煮令泛爛如膠漆絞
　取汁内諸藥煎為丸如梧子大空心服七丸日三服
白虎加桂枝湯(金匱/)温瘧者其脈如平身無寒但熱骨
　節疼煩時吐此湯主之
　知母(六兩/)甘草(二兩/炙)石膏(一斤/)粳米(二合/)桂枝(三兩/去皮)
　右剉毎五錢水一盞半盞至八分去滓温服汗出愈
　(内經以先熱後寒為温/瘧但熱不寒為癉瘧)
蜀漆散(金匱/)瘧多寒者名曰牡瘧此湯主之(牡宜/作牝)
　蜀漆(洗去/腥)雲母(燒二/日夜)龍骨(等分/)
　右三味杵為散未發前以漿水服半錢七　温瘧加
　蜀漆半分臨發時服一錢七
柴胡去半夏加栝蔞湯(金匱/)治瘧病發渇者亦治勞瘧
　柴胡(八兩/)人參　　黄芩　　甘草(各三/兩)栝蔞根(四/)
　(兩/)生薑(二兩/)大棗(十二/枚)
　右七味以水一斗二升煮取六升去滓煎取三升温
　服一升日二服
柴胡桂薑湯(金匱/)治瘧寒多㣲有熱或但寒不熱
　柴胡(半斤/)桂枝(三兩/去皮)亁薑(二兩/)栝蔞根(四兩/)黄芩(三/)
　(兩/)牡蠣(二兩/熬)甘草(二兩/炙)
　右七味以水一斗二升煮取六升去滓再煎取三升
　日三服初服㣲煩復服汗出便愈
蜀漆丸(千金/)主痎瘧連年不差服三七日定差方
　蜀漆　　知母　　白薇　　地骨皮　　麥門冬
　(去心/)升麻(各五/分)恒山(一兩/半)石膏(二兩/研)香豉(一合/)萎蕤
　　　烏梅肉　　鼈甲(各一/兩炙)甘草
　右十三味搗篩為末煉蜜和丸如桐子大空腹飲服
　十丸日再加至二三十丸(此方治三/日瘧為宜)
陵鯉湯(千金/)主瘧疾江南瘴瘧方
　陵鯉甲(四十/枚炙)烏賊魚骨　　附子(泡各一/兩去皮)恒山(三兩/)
　右五味㕮咀以酒三升漬一宿未發前稍稍啜之勿
　絶吐之并塗五心一日斷食過時乆乃食(用生藥/探吐法)
療瘧病醫不能救者方(千金/翼)外治截瘧法
　以繩量病人脚圍繞足跟及五指一匝訖截斷繩取
　所量繩置項上著反向背上當繩頭處中脊骨上灸
　三十壯則定候看復惡寒急灸三十壯則定氏至過
　發一炊乆候之雖饑勿與食盡日此神騐男左足女
　右足
療瘧常山湯(外臺/)吐法
　常山(三兩/)
　右一味切以漿水三升浸經一宿煎取一升欲發前
　頓服之後㣲吐差止忌生葱生菜
牡蠣湯(外臺/)治牡瘧
　牡蠣(四兩/)麻黄(四兩/去節)甘草(二兩/)蜀漆(二兩/)
　右四味以水八升先煮蜀漆麻黄去上沫得六升内
　諸藥煮取二升温服一升若吐則勿更服
清脾湯(濟生/)治熱多陽瘧
　青皮　　厚朴　　柴胡　　黄芩　　半夏
　甘草　　茯苓　　白术　　草果(煨/)
　右九味加薑三片水煎服
常山飲(局方/)治痰瘧
　常山(火酒/炒)知母　　貝母　　草果　　梹榔(各一/錢)
　烏梅(三個/)
　右六味加薑棗煎瘧未發時面東温服
烏梅引子　　療温瘧勞瘧
　烏梅(七個/)桃柳心(各七/莖)葱白(七莖/)豆䜴(一合/)甘草(四/)
　(分/)柴胡(四分/)知母(四分/)大黄(三分/)
　右八味各細剉以童子小便兩茶碗宿浸明旦早煎
　三二沸去滓頓服差未差更作服三服永差忌海藻
　菘菜
集騐瘧必從四肢始療方
　先其時一日頃用細左索繩𦂳束其手足十指過發
　時乃解之(此即内/經之法)
四獸湯(易簡/)治食瘧諸瘧和胃消痰
　半夏　　人參　　茯苓　　白术　　橘紅
　草果　　生薑　　烏梅　　大棗　　甘草(各等/分)
　右以鹽少許淹食頃濕紙厚褁慢火煨香熱毎服四
　錢温服
小柴胡湯(見傷/寒)
　(治瘧之法不外諸方惟三日瘧則煎劑不能取效宜/病日用煎方以驅邪餘兩日用温補以扶元氣又加)
　(避風靜養/則庶幾矣)
痢
　　素問
通評虚實論帝曰腸澼便血何如岐伯曰身熱則死寒
則生帝曰腸澼下白沫何如岐伯曰脈沉則生脈浮
則死帝曰腸澼下膿何如岐伯曰脈懸絶則死滑大則
生帝曰腸澼之屬身不熱脈不懸絶何如岐伯曰滑大
者曰生懸濇者曰死以臟期之　氣厥論腎移熱於脾
傳為虚腸澼死不可治　大竒論腎脈小摶沉為腸澼
下血血温身熱者死心肝澼亦下血二臟同病者可治
其脈小沉濇為腸澼其身熱者死　太隂陽明論犯賊
風虚邪陽受之飲食不節起居不時者隂受之陽受之
則入六腑隂受之則入五臟入六腑則身熱不時卧上
為喘呼入五臟則填滿閉塞下為飱泄乆為腸澼(此俗/所謂)
(腸紅/病也)
　　金匱
六腑氣絶於外者手足寒上氣脚縮五臟氣絶於内者
痢不禁下甚者手足不仁　下痢脈沉弦者下重脈大
者為末止脈㣲弱數者為欲自止雖發熱不死　下痢
手足厥冷無脈者炙之不温若脈不還反㣲喘者死少
隂負跌陽者為順也　下痢有㣲熱而渇脈弱者令自
愈(下痢渇者自愈以陽/氣復而寒邪去也)下痢脈數有㣲熱汗出令自愈
設脈𦂳為末解下痢脈數而渇者令自愈設不差必清
膿血以有熱故也　下痢氣者當利其小便　下痢清
榖不可攻其表汗出必脹滿　下痢脈沉而遲其人面
少赤身有㣲熱下痢清榖者必鬱冒汗出而解病人必
㣲厥所以然者其面𢃄陽下虚故也　下痢後脈絶手
足厥冷晬時脈還手足温者生不還者死　下痢腹脹
滿身體疼痛者先温其裏乃攻其表(以上諸症皆屬隂/寒之痢非暑毒之)
(痢也治法/大相懸殊)
　　病源
痢而赤白者是熱乘於血血滲於腸内則赤也冷氣入
腸摶腸間津液凝滯則白也冷熱相交故赤白相雜重
者狀如膿涕而血雜之輕者白膿上有赤脈薄血狀如
魚脂腦世謂魚腦痢也
血痢者熱毒折於血入大腸故也
休息痢者胃腕有停飲因痢積乆或冷氣或熱氣乘之
氣動於飲則飲動而腸虚受之故為痢也
痢如膏由臟腑虚冷氣入於大腸成痢冷氣積腸又虚
滑脂凝如膏也
蠱蛀痢毒氣侵於臟腑如病蠱蛀之家痢血雜膿瘀黒
有片如雞肝與血俱下是也
雜痢謂痢色無定或水榖或膿血或青或黄或赤或白
變雜無常或雜色相兼而痢也挾熱則黄赤熱甚則變
膿血也冷則白冷甚則青黒皆由飲食不節冷熱不調
胃氣虚故變易
　　痢方
桃花湯(金匱/)下痢便膿血者此湯主之
　赤石脂(一斤一半剉/一半篩末)亁薑(一兩/)粳米(一升/)
　右三味以水七升煮米令熟去滓温服七合内赤石
　脂末方寸七日三服若一服愈餘勿服(此治下焦/滑脱之痢)
白頭翁湯(金匱/)熱痢下重者此湯主之
　白頭翁　　黄連　　黄柏　　秦皮(各三/兩)
　右四味以水七升煮取二升去滓温服一升不愈再
　服
紫參湯(金匱/)下痢肺痛此湯主之
　紫參(半斤/)甘草(三兩/)
　右二味以水五升先煮紫參内甘草煮取一升半分
　温三服(紫參疑即燭/上染紅色者)
訶梨勒散(金匱/)治氣痢
　訶梨勒(十枚/煨)
　右一味為散粥飲和頓服
甘草㵼心湯(傷寒/論)傷寒中風醫反下之其人下痢日數
　行榖不化腹中雷鳴心下痞鞕而滿亁嘔心煩不得
　安此湯主之
　甘草(四兩/炙)黄芩　　亁薑(各三/兩)半夏(半升/)黄連(一兩/)
　大棗(十二/枚)
　右六味以水一斗煮取六升去滓再煎取三升温服
　一升日三服(此治上焦/不和之痢)
黄芩湯(傷寒/論)太陽與少陽合病自下痢者與黄芩湯若
　嘔者黄芩加半夏生薑湯　若傷寒本自寒下醫復
　吐下之寒格更逆吐下若食入口即吐亁薑黄連黄
　芩人參湯主之
　黄芩(三兩/)甘草　　芍藥(各二/兩)大棗(十二/枚)
　右四味以水一斗煮取三升去滓温服一升日再夜
　一服(此熱痢/之主方)
黄芩加半夏生薑湯(傷寒/論)
　即前方加半夏(半升/)生薑(三兩/)煎服法同
亁薑黄連黄芩人參湯(傷寒/論)
　亁薑　　黄連　　黄芩　　人參(各三/兩)
　右四味以水六升煮取二升分温再服(㵼心湯以下/四方皆以黄)
　(芩為主而因症加減/此痢疾之正方也)
赤石脂禹餘粮湯(傷寒/論)傷寒服湯藥下痢不止心下痞
　硬服㵼心湯已復以他藥下之痢不止醫以理中湯
　與之痢益甚理中者理中焦此痢在下焦此湯主之
　赤石脂(碎/)　禹餘粮(碎各/一斤)
　已上二味以水六升煮取二升去滓三服(下焦乃大/腸之底也)
雄黄丸　　夷堅甲志云昔虞丞相自渠州被召途中
　冒暑得疾泄㵼連月夢壁間有韻語方一紙讀之數
　遍其詞曰毒暑在脾濕氣連脚不泄則痢不痢則瘧
　獨煉雄黄蒸餅和藥甘草作湯服之安樂别作治療
　醫家大錯如方製藥服之遂愈(此方治/暑毒痢)
柴胡加芒硝湯(傷寒/論)治傷寒胸滿而嘔日晡所發潮熱
　已而㣲痢先以小柴胡解外後以此主之
　即柴胡湯方加芒硝二兩
　右先煮柴胡湯去滓内芒硝分温再服不解更作
𤓰蔞散　　治五色痢乆不愈者
　𤓰蔞(一個以炭火煨存/性蓋地上出火毒)
　右研細温酒服盡
療熱毒痢血片臍下絞刺痛方(外臺/)
　升麻　　地榆　　茜草　　黄連(各六/分)犀角(四分/)
　生地(八分/)梔子　　薤白　　香豉(各二/合)
　右九味水六升煮取一升五合分温三服日再(此血/痢之)
　(主/方)
主赤白痢方(外臺/)
　黄連(二兩/)阿膠(四片/)
　右二味以酒二升合黄連煎十五沸去滓然後内阿
　膠令烊温服三升(此治血/熱之痢)
療五疳蒸下痢方(外臺/)
　苦參　　青葙　　甘草(炙各/三兩)
　右三味以水四升煮取二升半分三灌即愈凡蒸但
　服地汁即差(此兼/治虫)
薤白湯(活人/書)傷寒下痢如爛肉汁赤白滯下伏氣腹痛
　諸熱毒並皆治之
　豉(半斤/綿褁)薤白(一把/)梔子(七枚大/者破之)
　右剉如麻豆大以水二升半先煮梔子十沸下薤白
　煎至二升許下豉煎取一升二合去滓毎服一湯盞
訶梨勒丸(局方/)治腸胃積寒乆痢純白或有青黒日夜
　無度
　肉豆蔲(去皮/)木香　　亁薑(泡各二/十兩)縮砂仁　　訶
　梨勒皮　　川烏頭(泡去/皮臍)白礬(煆各二/十分)龍骨(洗/)　赤
　石脂(各八/十兩)
　右為末用粟米飯為丸如梧子大毎服二十丸至三
　十丸温粟米飲下食前服甚者可倍加丸數(此温濇/之劑)
葛根湯　　葛根黄芩黄連湯　　當歸四逆湯
　大承氣湯　　小承氣湯　　四逆散　　四逆湯
　　　白通加猪胆汁湯　　白通湯　　四逆加人
　參湯　　通脈四逆湯　　猪膚湯　陽毒升麻
　湯(以上十三方/俱見傷寒門)生薑㵼心湯(見嘔/吐門)烏梅丸(方見/虫門)威喜
　丸(方見通治應此方/和劑名感  丸)
癲狂癎
　　靈素
靈癲狂篇狂始生先自悲也喜忘苦怒善恐者得之憂
饑　狂始發少卧不饑自髙賢也自辯智也自尊貴也
善罵詈日夜不休　狂言驚善笑好歌樂妄行不休者
得之大恐　狂目妄見耳妄聞善呼者少氣之所生也
　狂者多食善見鬼神善笑而不發於外者得之有所
大喜
骨癲　靈癲狂篇骨癲疾者顑齒諸腧分肉皆滿而骨
居汗出煩悗嘔多沃沫氣下泄不治
筋癲疾　靈癲狂篇筋癲疾者身倦攣急嘔多沃沫氣
下泄不治
脈癲疾　靈癲狂篇脈癲疾者暴仆四支之脈皆脹而
縱脈滿盡刺之出血嘔多沃沫氣下泄不治
素生氣通天論隂不勝其陽則脈流薄疾并乃狂　宣
明五氣論五邪所亂邪入於陽則狂　調經論血并於
隂氣并於陽故為驚狂　至真要大論諸躁狂越皆屬
於火
通評虚實論帝曰癲疾何如岐伯曰脈搏大滑乆自己
脈小堅急死不治帝曰癲疾之脈虚實何如岐伯曰虚
則可治實則死　陽明脈解篇岐伯曰四支者諸陽之
本陽盛則四支實實則能登髙也帝曰其棄衣而走者
何也岐伯曰熱盛於身故棄衣欲走也帝曰其妄言罵
詈不避親疎而歌者何也岐伯曰陽盛則使人妄言罵
詈不避親疎而不欲食不欲食故妄走也
陽厥怒狂　素病能論帝曰有病怒狂者此病安生岐
伯曰陽氣者因暴折而難决故善怒也病名曰陽厥帝
曰治之奈何岐伯曰奪其食即已使之服以生鐵洛為
飲夫生鐵洛者下氣疾也
胎病　素竒病論帝曰人生而有病癲疾者病名曰何
安所得之岐伯曰病名為胎病此得之在母腹中時其
母有所大驚氣上而不下精氣并居故令子發為癲疾
也
　　難經
癲疾始發意不樂僵仆直視其脈三部隂陽俱盛是也
重陽者狂重隂者癲
　　病源
風癲　風癲者由氣血虚邪入於隂經故也又人在胎
其母卒大驚精氣并居令子發癲其發則仆地吐涎沫
無所覺是也(此俗名/羊頭瘋)
五癲　五癲者一曰陽癲發如死人遺尿食頃乃解二
曰隂癲初生小時臍瘡未愈數洗浴因此得之三曰風
癲發時眼目相引牽縱反強羊鳴食頃方解四曰濕癲
眉頭痛身重坐熱沐頭濕結腦肺未止得之五曰馬癲
發作時時反目口噤手足相引身體皆然
鬼魅　凡人有為鬼物所魅則好悲而心自動或心亂
如醉狂言驚怖向壁悲啼夢寤喜魘或與鬼神交通病
苦乍寒乍熱心腹滿短氣不能飲食此魅之所持也
十歳以上為癲十歳以下為癎大體不外三種風驚食
是也
　　千金
驚癎　癎分心肝脾肺腎膈腸之病及馬牛羊猪犬雞
之别(其象各/有所似)
　　癲狂方
生鐵落為飲(素問/)
　生鐵落即爐冶間鎚落之鐵屑用水研浸可以為飲
　其屬金其氣寒而重最能墜熱開結平水火之邪故
　可以下氣疾除狂怒也凡藥中用鐵精鐵華粉鍼砂
　鐵綉水之類皆同此意(此治怒狂之方/以鎮肝為主)
桂枝去芍藥加蜀漆龍骨牡蠣救逆湯(傷寒/論)治傷寒脈
　浮醫以火迫刼之亡陽必驚狂起卧不安者
　即桂枝湯去芍藥加蜀漆(三兩洗/去腥)牡蠣(五兩/熬)龍骨(四/)
　(兩/)
　右七味以水一斗煮取二升先煮蜀漆内諸藥煮取
　三升去渣温服一升
柴胡加龍骨牡蠣湯(傷寒/論)治傷寒下之驚煩小便不利
　讝語身重不能轉側此湯主之
　柴胡　　龍骨　　人參　　茯苓　　鉛丹
　黄芩　　桂枝(各一/兩半)半夏(二合/)大黄(二兩/)牡蠣(一兩/生)
　生薑(一兩/半)大棗(六枚/)
　右十二味以水八升煮取四升内大黄更煮去滓温
　服一升
治癲狂百病(千金/翼)
　大麻子(四升上/好者)以水六升煮令芽生去滓煎取二升
　空腹頓服或多言語勿怪但使人摩手足(煮法/竒)
莨菪子散(外臺/)治五癎
　猪卵(一具隂亁/一百日)莨菪子(三斤/)牛黄(八分/)鯉魚胆(五分/)
　桂心(一兩/研)
　右五味以清酒一升漬莨菪子暴令亁盡酒止搗合
　下篩酒服五分日再當醉不知稍増
抱胆丸(類方/)治一切癲癎風狂或因驚恐怖畏所致及
　婦人産後血虚驚氣入心并室女經脈通行驚邪藴
　結
　水銀　　硃砂(細研各/二兩)黑鉛(一兩/半)乳香(一兩/)
　右將黑鉛入銚子内下水銀結成砂子次下硃砂乳
　香乗熱用柳木槌研匀丸雞豆大毎服一丸井花水
　吞下病者得卧切莫驚動覺來即安再服一丸除根
琥珀壽星丸(局方/)治心胆被驚神不守舍或痰迷心竅
　恍惚健忘妄言妄見
　天南星(一斤掘坑深二尺用炭火五升於坑内燒紅/取出炭掃凈用好酒一斤澆將南星趂熱下)
　(坑内用盆急蓋訖泥壅合/經一宿取出再焙亁為末)琥珀(四兩/另研)硃砂(一兩研飛/一半為衣)
　右和猪心血三個生薑汁打麺糊攪令稠粘將心血
　和入藥末丸如桐子大毎服五十丸煎人參湯下日
　三
控延丹(類方/)治諸癎乆不愈頑延聚散無時變生諸症
　川烏(用生/)半夏(湯洗/)白殭蚕(炒各半兩生/薑汁浸一宿)鐵粉(三錢/研)
　全蝎　　甘遂(各二錢半/麺褁煨)
　右為細末生薑自然汁為丸如菉豆大硃砂為衣毎
　服十五丸食後生薑湯下忌食甘草
獨效苦丁香散　　治忽患心疾癲狂不止得之驚憂
　痰氣上犯心包當治其源
　以苦丁香即𤓰蒂半兩為末毎服一錢井花水調滿
　盞投之得大吐熟睡勿令人驚起
甘遂散(類方/)治癲狂及婦女心風血邪
　甘遂末一錢用猪心取三管血三條和甘遂多少和
　之將心批作二片入藥在内合之綿縛外用皮紙褁
　濕慢火煨熟勿令焦取藥細研碾入辰砂末一錢和
　匀令作四丸毎服一丸將所煨猪心煎湯化下再服
　用别猪心過半日大便下惡物後服調和胃氣丸此
　病乍作乍醒者甦不食迷癡者不治
苦參丸(外臺/)治狂邪發惡或披頭大呌欲殺人不避水
　火以苦參為末蜜丸桐子大毎服十丸薄荷湯下
礞石滚痰丸(養生/主論)蘇合香丸(局方/)至寳丹(以上三方/俱見通治)
　(按癲癎一症其輕者不拘何方可/愈重者必用鍜鍊秘方僅能有效)
痰飲
　　金匱
問夫飲有四何謂也師曰有痰飲有懸飲有溢飲有支
飲問曰何以異師曰其人素盛今痩水走腸間瀝瀝有
聲謂之痰飲飲後水流在脇下欬唾引痛謂之懸飲飲
水流行歸於四肢當汗出而不汗出身體疼重謂之溢
飲欬逆倚息氣短不得卧其形如腫謂之支飲　水在
心心下堅築短氣惡水不得飲　水在肺吐涎沫欲飲
水　水在脾少氣身重　水在肝脇下支滿嚏而痛
水在腎心下悸　夫心下有留飲其人背寒冷如水大
　留飲者脇下痛引缺盆咳𠻳則輒已　胸中有留飲
其人短氣而渇四肢歴節痛脈沉者有留飲　膈上病
痰滿喘咳吐發則寒熱背痛腰疼目泣自出其人振振
身瞤劇必有伏飲　夫病人飲水多必暴喘滿凡食少
飲多水停心下甚者則悸㣲者短氣脈雙弦者寒也皆
大下後喜虚脈偏弦者飲也　病痰飲者當以温藥和
之(温藥和之/治飲總訣)夫有支飲家乆咳數歳其脈弱者可治實
大數者死其脈虚者必苦冐其人本有支飲在胸中故
也治屬飲家　夫短氣有㣲飲當從小便去之　病溢
飲者當發其汗(水在中當利小便水在/四肢當發汗此亦總訣)嘔家本渇渇者
為欲解今反不渇心下有支飲故也　假令痩人臍下
有悸吐涎沫而癲眩此水也　先渇後嘔為水停心下
此屬飲家(全部内經無一痰字然世間痰飲之病最多/惟仲景大創厥論而後萬世治痰之法始備)
　　病源
癖飲　由飲水多水停聚兩脇之間遇寒氣相摶則結
聚成塊在脇下弦亘起按之作水聲(飲成形/者為癖)
酒癖　因大飲酒後渇而引飲無度酒與飲停滯在脇
肋下結聚成癖時時作痛其狀脇下氣急而痛
鬲痰　謂痰水結於胸膈之上又犯大寒使陽氣不行
令痰水結聚不散而隂氣逆上上與風痰相結上衝於
頭即令頭痛或數歳不已乆之腦痛故云鬲痰頭痛若
手足寒至節即死
　　痰飲方
苓桂甘术湯(金匱/)心下有痰飲胸脇支滿目眩此方主
　之短氣有㣲飲當從小便去之此主之腎氣丸亦主
　之
　茯苓(四兩/)桂枝　　白术(各三/兩)甘草(一兩/)
　右四味以水六升煮取三升分温三服小便即利
甘遂半夏湯(金匱/)病者脈伏其人欲自利利反快雖痢
　心下續堅滿此為留飲欲去故也此湯主之
　甘遂(大者/三枚)半夏(十二/枚)芍藥(五枚/)甘草(如指大一枚/炙一本無)
　右四味以水二升煮取半升去滓以蜜半升和藥汁
　煎取八合頓服之(甘遂甘草同/用下飲尤速)
十棗湯(金匱/)脈沉而弦者懸飲内痛此方主之　欬家
　其脈弦為有水此主之　又支飲家欬煩胸中痛者
　不卒死至一百日或一歳亦宜此湯
　芫花(熬/)　甘遂　　大㦸(各等/分)
　右三味搗篩以水一升五合先煮肥大棗十枚取八
　合去滓内藥末強人服一錢七羸人服半錢平旦温
　服之不下者明日更加半錢得快之後糜粥自養(此/以)
　(散作/湯法)
小青龍湯(金匱/)治心下有水氣亁嘔發熱或咳或痢少
　腹滿而喘
　麻黄(去節/)芍藥(各三/兩)五味子(半升/)亁薑　　甘草(炙/)
　　細辛　　桂枝(去皮各/三兩)半夏(半升/湯洗)
　右八味以水一斗先煮麻黄减二升去上沫内諸藥
　煮取三升去滓温服一升　若㣲痢者去麻黄加芫
　花如雞子大熬令赤色　渇者去半夏加栝蔞根三
　兩　噎者去麻黄加附子一枚泡　小便不利少腹
　滿去麻黄加茯苓四兩　喘者去麻黄加杏仁半升
　去皮尖
木防己湯(金匱/)膈間支飲其人喘滿心下痞堅面色黧
　黒其脈沉𦂳得之數十日醫吐下之不愈此湯主之
　虚者即愈實者三日復發復與不愈者宜此湯去石
　膏加茯苓芒硝湯主之
　木防己(三兩/)石膏(十二枚/雞子大)桂枝(二兩/)人參(四兩/)
　右四味以水六升煮取二升分温再服
木防己去石膏加茯苓芒硝湯(金匱/)
　即前方去石膏加茯苓(四兩/)芒硝(三合/)
　右五味以水六升先煮四味取二升去滓内芒硝再
　微煎分温再服㣲痢則愈
澤㵼湯(金匱/)治心下有支飲其人苦冒眩
　澤㵼(五兩/)白术(二兩/)
　右二味以水二升煮取一升分温再服(此亦從小便/去之法也)
小半夏湯(金匱/)嘔家本渇渇者為欲解今反不渇心下
　有支飲故也此湯主之
　半夏(半升/)生薑(半斤/)
　右二味以水七升煮取一升半分温再服(此專嘔/之方)
小半夏加茯苓湯　　治卒嘔吐心下痞膈間有水眩
　悸者此湯主之
　即前方加茯苓三兩(一法/四兩)煎法同(加茯苓而眩悸愈/知茯苓治水之力)
　(大/矣)
葶藶大棗㵼肺湯(金匱/)治支飲不得息
　葶藶(熬令黄色捣/丸如彈子大)大棗(十二/枚)
　右先以水三升煮棗取二升去棗内葶藶煮取一升
　頓服(不得息肺病也/所以専治肺)
桂苓五味甘草湯(金匱/)欬逆倚息不得卧服小青龍已
　多唾口燥寸脈沉尺脈㣲手足厥逆氣從小腹上冲
　胸咽手足痺其面翕熱如醉狀因復下流隂股小便
　難時復冒者與此湯治其氣衝
　茯苓(四兩/)桂枝(四兩/去皮)甘草(炙三/兩)五味子(半升/)
　右四味以水八升煮取三升去滓分温三服(此方五/味子不)
　(與亁薑同服因服小青龍之後發/洩已甚而氣冲故専於歛肺也)
苓甘五味薑辛湯(金匱/)衝氣即低而反更咳胸滿者用
　桂苓五味甘草湯去桂加薑辛以治其咳滿
　茯苓(四兩/)甘草　　亁薑　　細辛(各三/兩)五味(半升/)
　右五味以水八升煮取三升去滓温服半升日三
苓甘五味薑辛半夏湯(金匱/)欬滿即止而更復渇衝氣
　復發者以細辛亁薑為熱藥也服之當遂渇而渇反
　止者為支飲也支飲者法當冒冒者必嘔嘔者復内
　半夏以去其水
　茯苓(四兩/)甘草　　細辛　　亁薑(各二/兩)五味
　半夏(各半/升)
　右六味以水八升煮取三升去滓温服半升日三
苓甘五味加薑辛半夏杏仁湯(金匱/)水去嘔止其人形
　腫者加杏仁主之其証應内麻黄以其人遂痺故不
　内之若逆而内之者必厥所以然者以其人血虚麻
　黄發其陽故也
　即前方加杏仁(半升去/皮尖)煎服法同
苓甘五味加薑辛半夏杏仁大黄湯(金匱/)若面熱如醉
　此為胃熱上衝熏其面加大黄以痢之
　即前方再加大黄(三兩/)煎服法同(以上五方因症加/減精義當細參)
厚朴大黄湯(金匱/)支飲胸滿者主之
　厚朴(一尺/)大黄(六兩/)枳實(四枚/)
　右三味以水五升煮取二升分温再服(專治/胸滿)
痰飲頭痛往來寒熱方(千金/翼)
　常山(一兩/)雲母粉(二兩/)
　右二味搗篩為散熱湯服方寸七吐之止吐不盡更
　服
赤石脂散(千金/翼)痰飲吐水無時其源為冷飲過度脾胃
　氣羸飲食入胃變冷水反吐不停
　赤石脂(三升/)
　右一味為散服方寸七酒飲並可下漸加三七盡三
　斤終身不吐水又不下利補五臟令人肥健有人患
　飲諸藥不瘥服此一斤即愈(本事方云此/方試之神效)
前胡丸　　治心頭痰積宿水嘔逆不下食
　前胡　　白术　　甘草(各五/分炙)麥冬(去心/六分)旋復花
　　豆蔲(各三/分)人參(六分/)枳實(炙/)　大黄(各四/分)
　右九味為末蜜丸桐子大空腹酒下二十丸漸加至
　三十丸忌桃李魚蒜等物
范汪大甘遂丸(外臺/)治留水乆澼
　芫花(熬/)　甘遂　　葶藶(熬/)　大黄　　苦參
　大㦸　　芒硝　　貝母　　桂心(各一/兩)杏仁(三十/枚)
　巴豆(三十枚去/皮心熬)烏喙(三分炮/令拆)
　右十二味為末其巴豆杏仁搗如膏蜜丸如豆大服
　二丸日三不知稍加以意將息之忌蘆笋猪肉生葱
礬石湯(外臺/)治胸中痰澼頭痛不欲食及飲酒則阻痰
　礬石(一兩/)以水二升煮取一升内蜜半升頓服之須
　臾未吐飲少熱湯
金珠化痰丸(局方/)治胸膈煩悶涕唾稠黏痰實咳𠻳咽
　溢不利
　辰砂(研飛/二兩)生白龍腦(細研/半兩)皂莢子(炒黄/色)白礬(光明者/於銕石)
　(器内熬汁/盡冷研)鈆白花(細研/)天竺黄(研各/一兩)金箔(二十片/為衣)半
　夏(湯洗七次用生薑一兩去皮/同搗細作餅炙㣲黄色四兩)
　右以半夏皂莢子為末與諸藥研匀生薑汁煮麺糊
　丸如桐子大毎服十丸至十五丸生薑湯下食後臨
　卧服(此方製半夏之法頗/妙治上膈之痰最宜)
葛花解酲湯(東垣/)治酒傷而成飲癖
　蓮花青皮(三分/去穰)木香(五分/)橘皮(去白/)白茯苓　　人
　參　　猪苓(各一錢/五分)神麯(炒/)　澤㵼　　亁薑
　白术(各二/錢)白豆蔲仁　　葛花　　砂仁(各五/錢)
　右為細末和匀毎服三錢白湯調下但得㣲汗酒病
　去矣不可恃此過飲頻服取汗以損天年
大青龍湯(金匱見/傷寒)防己椒目葶藶大黄丸(金匱見/水腫)五苓
散(金匱/)二陳湯(和劑/)腎氣丸　　青州白丸　　六君
子湯　　二賢散(以上六方/俱見通治)小青龍加石膏湯(見咳/𠻳)
　(痰飲之症十居三四患之者無不胃疼嘔逆乃普天/下醫家無人能知之者人立一説治無一效言之慨)
　(然/)
咳𠻳(附肺脹/)
　　靈素
靈樞玉版篇咳脫形身熱脈小以疾是逆也不過十五
日而死矣(脈小以疾訣死/之法盡此四字)
素問欬論帝曰肺之令人咳何也岐伯曰五臟六腑皆
令人咳非獨肺也皮毛者肺之合也皮毛先受邪氣邪
氣以從其合也其寒飲食入胃從肺脈上至於肺則肺
寒肺寒則外内合邪因而客之則為肺咳五臟各以其
時受病非其時各傳以與之肺欬之狀咳而喘息有音
甚則唾血心欬之狀欬則心痛喉中介介如梗狀甚則
咽痛喉痺肝欬之狀欬則兩脇下痛甚則不可以轉轉
則兩胠下滿脾欬之狀欬則右胠下痛隂隂引肩背甚
則不可以動動則欬劇腎欬之狀欬則腰背相引而痛
甚則欬涎　五氣之乆欬乃移於六腑脾欬不已則胃
受之胃欬之狀欬而嘔嘔甚則長虫出肝欬不已則胆
受之胆欬之狀欬嘔胆汁肺欬不已則大腸受之大腸
欬狀咳而遺矢心欬不已則小腸受之小腸欬狀欬而
失氣氣與欬俱失腎欬不已則膀胱受之膀胱欬狀欬
而遺溺乆欬不已則三焦受之三焦欬狀欬而腹滿不
欲食飲此皆聚於胃關於肺使人多涕唾而面浮腫氣
逆也　生氣通天論秋傷於濕上逆而咳　臟氣法時
論腎病者腹大脛腫喘欬身重　示從容論喘欬者是
水氣并陽明也
　　金匱
乆欬數歳其脈弱者可治其脈虚者必苦冒其人本有
支飲在胸中故也治屬飲家　上氣喘而噪者屬肺脹
欲作風水發汗則愈
　　外臺
十欬一曰風欬欲語因欬言不得終也二曰寒欬飲冷
食寒因之而欬也三曰支飲心下堅滿欬引四肢痛脈
反遲也四曰肝欬欬而引脇下痛也五曰心欬欬而吐
血引手少隂也六曰脾欬欬而涎出續續不止下引少
腹也七曰肺欬欬引頸項吐涎沫也八曰腎欬耳聾無
所聞引腰并臍中也九曰胆欬欬引頭痛口苦也十曰
厥隂欬欬引舌本也
　　咳𠻳方
射干麻黄湯(金匱/)咳而上氣喉中作水雞聲此湯主之
　射干(十三枚一/法三兩)麻黄　　生薑(各四/兩)紫苑　　欵冬
　花(各三/兩)五味子(半升/)細辛(三兩/)半夏(八枚一/法半升)大棗(七/)
　(枚/)
　右九味以水一斗二升先煮麻黄兩沸去上沫内諸
　藥取三升分温三服
皂莢丸(金匱/)欬逆上氣時時唾濁但坐不得眠此方主
　之
　皂莢(八兩刮去/皮酥炙)
　右一味末之蜜丸梧子大以棗膏和湯服三丸日三
　夜一服(稠痰粘肺不能/清滌非此不可)
厚朴麻黄湯(金匱/)欬而脈浮者此主之
　厚朴(五兩/)麻黄(四兩/)石膏(如雞/子大)杏仁　　半夏(各半/升)
　亁薑　　細辛(各二/兩)小麥(一升/)五味子(半升/)
　右九味以水一斗二升先煮小麥熟去滓内諸藥煮
　取三升温服一升日三(脈浮風/邪在表)
澤漆湯(金匱/)欬而脈沉者此主之
　半夏(半升/)紫參(五兩一/作紫苑)澤漆(三斤以東流水五/斗煮取一斗五升)生薑
　　　白前(各五/兩)甘草　　黄芩　　人參　　桂枝
　(各三/兩)
　右九味㕮咀内澤漆汁中煮取五升温服五合至夜
　盡(脈沉伏/飲在裏)
越婢加半夏湯(金匱/)咳而上氣此為肺脹其人喘目如
　脱狀脈浮大者主之
　麻黄(六兩/)石膏(半斤/)生薑(三兩/)大棗(十五/枚)甘草(二兩/)
　半夏(半升/)
　右六味以水六升先煮麻黄去上沫内諸藥煮取三
　升分温三服(肺脹之喘最/多知者絶少)
小青龍加石膏湯(金匱/)肺脹咳而上氣煩躁而喘脈浮
　者心下有水此主之
　即小青龍加石膏二兩煎法同(小青龍湯/方見痰飲)
杏仁煎(外臺/)主氣𠻳
　杏仁(一斤去/皮尖)糖(一合疑/是飴糖)酥(一合/)生薑汁(一合/)蜜(五合/)
　貝母(八合另/研末)蘇子(一升水研/絞汁七合)
　右七味先搗杏仁如泥内後六味合煎如飴糖取如
　棗大含嚥之日三但𠻳發細細含之(蘇子絞汁/始有力)
十味丸(外臺/)治乆𠻳有聲成肺癰者
　麻黄(去節/)白前(各二/兩)桑皮(六兩/)射干(四兩/)白薇(三兩/)
　百部(五兩/)地黄(六兩/)地骨皮(五兩/)橘皮(三兩/)
　右為末蜜丸桐子大桑皮湯下十丸日再服稍加至
　十五丸
療上氣方(外臺/)
　葶藶(五合熬紫/色為泥)桑白皮　　大棗(二十/枚)
　右三味以水四升煮取一升去滓内葶藶子泥如棗
　大煮三分減一以快痢為度
鯉魚湯(外臺/)治上氣
　杏仁(熬/)　貝母　　桂枝(各三/兩)橘皮　　人參
　甘草(炙/)　厚朴(炙/)　麻黄(去節/)茯苓　　胡麻
　白前(各二/兩)生薑(六兩/)半夏(五兩/洗)鯉魚(五斤/)
　右以水二斗煮魚得一斗二升去魚内藥煎取三升
　二合分四服(按此方治咳𠻳有/水聲身浮腫最妙)
觀音應夢散(夷堅/志)治老人虚𠻳
　人參(一寸/)胡桃(二枚不/去皮)
　右二味以棗二枚薑五片水煎服
補肺阿膠散(錢乙/)止𠻳生津
　阿膠(一兩/半)馬兠鈴(焙/)　惡實(炒/)　甘草(炙各/一兩)杏仁(七/)
　(錢/)
　右加糯米一合水煎服(按此方治小/兒天哮最效)
清音丸(統㫖/)治咳𠻳失音
　桔梗　　訶子(各一/兩)甘草(五分/)硼砂(三錢/)青黛(三錢/)
　氷片(三分/)
　右為末蜜丸龍眼大噙化一丸
葶藶丸　　治肺氣咳𠻳面目浮腫喘促不安小便赤
　色
　甜葶藶(隔紙/炒)貝母(煨黄/色)木通(各一/兩)杏仁　　防己(各/二)
　(兩/)
　右為末棗肉為丸桐子大桑白皮煎湯下五十丸
蘇子煎　　治上氣咳𠻳
　蘇子　　生薑汁　　生地汁　　白蜜　　杏仁
　(各一/升)
　右搗蘇子以地黄汁薑汁澆之以絹絞取汁更搗以
　汁澆之絞令味盡去滓熬令杏仁㣲黄黒如脂又以
　汁澆之絹絞往來六七度令味盡去滓内蜜合和置
　瓦器中於湯上煎之令如飴毎服方寸七日三夜一
　(此治/乆𠻳)
蘇子降氣湯(局方/)治虚陽上攻氣不升降上盛下虚痰
　涎壅盛胸膈噎塞并乆年肺氣至效
　蘇子　　半夏(各二/錢半)前胡　　甘草(炙/)　厚朴
　陳皮(各八/分)當歸(二錢/)沉香(七分/)薑(三片/)
　右水煎不拘時服若虚冷人加肉桂(五分/)黄茋(一錢/)
治乆𠻳上氣心胸煩熱吐膿血方
　蘇子　　鹿角膠(炒/)　杏仁(炒各/三兩)薑汁(一合/)白蜜(一/)
　(盞/)生地汁(一合/)
　右將前三味搗令熱入薑汁地黄汁蜜相和慢火熬
　成膏磁器中蜜封之毎服半匙許温粥飲調下日三
　四服(此治寒𠻳之諸病之中唯咳𠻳之病因各殊而/最難愈治  稍誤即貽害無窮余以此症考求)
　(四十餘年而後稍能措手故所載之方至/詳至悉學者當於此潛心參䆒勿輕視也)
麥冬湯(金匱見/哮喘)小青龍湯　　葶藶大棗㵼肺湯
桂苓五味甘草湯　　桂苓五味去桂加薑辛湯
又去桂加薑辛半夏湯　　又去桂加薑辛半夏杏仁
湯　　又去桂加薑半夏杏仁大黄湯(以上七方皆金/匱治痰飲之方)
(俱載痰/飲門)麻黄附子細辛湯(仲景方/見傷寒)烏梅丸(金匱見/虫門)金珠
化痰丸(見痰/飲)人參蛤蚧散(寳鑑見/虚勞)
疝
　　靈素
靈經脈篇肝所生病為狐疝　足厥隂病丈夫㿉疝婦
人少腹腫
素骨空論任脈為病男子内結七疝督脈為病從少腹
上衝心而痛不得前後為衝疝　隂陽别論三陽為病
發熱寒其傳為頽疝　脈要精㣲論診得心脈而急病
名心疝少腹當有形也
　　病源
七疝　七疝者厥疝癥疝寒疝氣疝盤疝胕疝狼疝此
名七疝也厥逆心痛足寒諸飲食吐不下名曰厥疝也
腹中氣乍滿心下盡痛氣積如臂名曰癥疝也寒飲食
即脇下腹中盡痛名曰寒疝也腹中乍滿乍减而痛名
曰氣疝也腹中痛在臍旁名曰盤疝也腹中臍下有積
聚名曰胕疝也小腹與隂相引而痛大便難名曰狼疝
也凡七疝皆由血氣虚弱飲食寒濕不調理之所生
饑疝　隂氣在内寒氣客於足陽明手少陽之絡令食
竟必饑心為之痛名曰饑疝
　　外臺
痛達背膂名尸疝　心下堅痛不可手迫名石疝　臍
下結痛女子月事不時名血疝　少腹脹滿引膀胱急
痛名脈疝　寒氣積於内上衝心如刀錐所刺四肢逆
冷或唇口變青名心疝　㿗疝堅大如斗(諸疝惟㿗疝/最大而堅冲)
(起犯心即能殺/人非硫黄不治)
　　疝方
烏頭桂枝湯(金匱/)治寒疝腹中痛逆冷手足不仁若身
　疼痛灸刺諸藥不能治者
　烏頭(大者五枚熬去/皮不必㕮咀)以水二升煎減半去滓以桂枝
　湯五合解之(又一/煎法)令得一升後初服二合不知即服
　三合又不知復加至五合其知者如醉狀得吐者為
　中病
蜘蛛散(金匱/)隂狐疝氣者偏有小大時時上下此方主
　之
　蜘蛛(十四枚/熬焦)桂枝(半兩/)
　右為散取八分一七飲和服日再服蜜圓亦可(俗名/偏墜)
大烏頭煎方(金匱/)腹滿脈弦而𦂳弦則衛氣不行即惡
　寒𦂳則不欲食邪正相摶即為寒疝遶臍痛苦發則
　白津出手足厥冷其脈沉𦂳者此主之
　烏頭(大者五枚熬/去皮不必咀)水二升煮取一升去滓内蜜二升
　煎令水氣盡(又一/煎法)取二升強人服七合弱人服五合
　不知明日更服不可一日再服(沉寒入裏非大/熱之藥不治)
洗隂腫核痛(千金/翼)治丈夫隂腫大如斗核中痛者
　雄黄(一兩/末)礬石(二兩/研)甘草(一尺/生)
　右以水一斗煮二升洗之神良
麝香大㦸丸(局方/)治隂㿗腫脹或小腸氣痛
　葫蘆巴(四兩/)麝香(一錢/)大㦸(半兩/炒黄)茴香　　川棟子
　(各二兩以好酒二升葱白七根長/三四寸同煮軟去核取肉和丸)木香　　訶子(酒/浸)
　(蒸/)附子(泡/)　梹榔(各一兩/不見火)
　右九味為丸如桐子大或酒或薑湯下五十丸(此方/通治)
　(疝氣他如荔枝核青鹽牽牛等俱可/加入不必因一二味之殊另名一方)
濟生橘核丸　　治四種㿗病卵核腫脹偏有大小或
　堅硬如石痛引臍腹甚則膚囊腫脹成瘡時出黄水
　或癰腫㿉爛
　橘核(炒/)　海藻　　昆布　　海帶(各泡/)川練肉(炒/)
　　桃仁(麸炒各/一兩)製厚朴　　木通　　枳實(麸炒/)延
　胡索(炒/)　桂心　　木香(各一/兩)
　右為細末酒丸桐子大毎服七十丸酒鹽湯下(此輭/堅之)
　(藥/)
川練子丸　　治疝氣及一切下部之疾腫痛縮小雖
　多年服此藥永去病根
　川練子(凈肉一斤分四處四兩用麺一合班猫四十/九個同麸炒黄色去麸班猫不用四兩用麺)
　(一合巴豆四十九粒同麸炒黄色去麸巴豆不用四/兩用麸一合巴㦸一兩同麸炒黄色去麸巴㦸不用)
　(四兩用鹽一兩茴香一合同/炒黄色去鹽及茴香不用)木香(一兩不/見火)破故紙(一/兩)
　(炒香/為度)
　右為末酒糊丸如桐子大毎五十丸鹽湯下甚者日
　進三兩服空心食前
碙砂圓(本事/方)有人貨疝氣藥日數千文有一國醫多金
　得之用之良騐
　木香　　沉香　　巴豆肉(各一/兩)青皮(二兩/)銅青(半/兩)
　(研/)碙砂(一分/研)
　右上二香青皮三味細剉同巴豆慢火炒令紫色為
　度去巴豆為末入青砂二味研匀蒸餅和丸如桐子
　大毎服七丸至九丸鹽湯吞下二三服空心食前服
　(按此方法既有理而用銅青/更竒此等所謂海上方也)
蟬脱散　　治脬囊腫小兒坐地為蚓或蟻吹著
　蟬脱(半兩/)水一碗煎湯洗再温再洗仍與五苓散加
　燈心煎服(或用石/灰湯洗)
當歸生薑羊肉湯(見通/治)撞氣阿魏丸(見嘔/吐)
　
　
　
　
　
　
　
　
　
　
　
　
　
　蘭臺軌範卷四
欽定四庫全書
　蘭臺軌範卷五
　　　　　　　　　　　　　呉江徐大椿撰
喘
　　素問
經脈别論夜行則喘出於腎淫氣病肺有所墮恐喘出
於肝淫氣害脾有所驚恐喘出於肺淫氣傷心度水跌
仆喘出於腎與骨當是之時勇者氣行則已怯者則著
而為病也　陽明脈解篇陽明厥則喘而惋惋則惡人
帝曰或喘而死或喘而生者何也岐伯曰厥逆連臟則
死連經則生　脈要精㣲論肝脈摶堅而長因血在脇
下令人喘逆　逆調論腎者水臟主津液主卧與喘也
(此句又為/喘之總訣)生氣通天論因於暑汗煩則喘喝靜則多言
　隂陽别論隂爭於内陽擾於外魄汗未藏四逆而起
起則熏肺使人喘鳴　水熱穴論水病者下為胕腫大
腹上為喘呼不得卧者標本俱病故肺為喘呼腎為水
腫肺為逆不得卧
　　金匱
上氣面浮腫肩息其脈浮大不治又加痢尤甚
　　喘方
麥冬湯(金匱/)火逆上氣咽喉不利止逆下氣此主之
　麥冬(七升/)半夏(一升/)人參　　甘草(各二/兩)粳米(三合/)
　大棗(十二/枚)
　右六味以水一斗二升煮取六升温服一升日三夜
　一服(此即竹葉石膏湯去竹葉石膏加大棗也專/清肺胃之火若火逆甚仍用竹葉石膏為妙)
桂枝加厚朴杏子湯(傷寒/論)喘家主之
　於桂枝湯方内加厚朴(二兩/)杏仁(五十個/去皮尖)餘依前法
麻黄杏仁甘草石膏湯(傷寒/論)發汗後不可更行桂枝湯
　汗出而喘無大熱者此湯主之
　麻黄(四兩/去節)杏仁(五十個/去皮尖)甘草(二兩/炙)石膏(半斤碎/綿裹)
　右四味以水七升先煮麻黄減二升去上沫内諸藥
　煮取二升去滓温服一升(即越婢湯加/杏仁去薑棗)
定喘湯(振生/方)治肺寒膈熱哮喘
　麻黄　　欵冬花　　半夏　　桑皮(各三/錢)蘇子(二/)
　(錢/)杏仁(一錢/五分)白果(二十一/枚碎炒)黄芩　　甘草(各一/錢)
　右以水煎徐徐服
皺肺丸　　治喘
　欵冬花　　知母　　秦艽　　百部(去心/)紫苑
　　貝母　　阿膠　　糯米(炒各/一兩)杏仁(另研/四兩)
　右為末將羊肺一具先以水灌洗看容得水多少即
　更添些煮杏仁令沸濾過灌入肺中繫定以糯米泔
　煮熟研爛成膏捜和前藥末杵數千下丸梧子大毎
　服五十丸食前桑白皮煎湯下
清燥救肺湯　　治膹鬱喘嘔
　桑葉(三錢經/霜者)石膏(二錢/半炒)甘草(一錢/)胡麻仁(一錢/炒研)阿膠
　(八分/)人參(七分/)麥冬(一錢/二分)杏仁(七分去皮/尖炒黄)枇杷葉(一/片)
　(去毛/蜜炙)
　右九味以水一碗煎六分頻頻二三次滚熱服
小青龍加石膏湯　　越婢加半夏湯(俱見/咳𠻳)
　(按此二方為喘病之主方其餘衆方意不能/外此即有他法必有别因當隨症増減也)
麻黄湯(見傷/寒)資生腎氣丸　　㵼白散(錢乙/)黒錫丸(俱/見)
(通/治)
　(按黒錫丸鎮納元氣為治喘必備之/藥當蓄在平時非一時所能驟合也)
臌脹水腫
　　靈素
靈脹論黄帝問曰願聞脹之舍岐伯曰夫脹者皆在於
臟腑之外(四字總/括明透)排臟腑而廓胸脇脹皮膚故命曰脹
帝曰未解其意岐伯曰夫胸腹臟腑之郭也膻中者心
主之宫城也胃者太倉也咽喉小腸者傳送也胃之五
竅者閭里門户也亷泉玉英者津液之道也故五臟六
腑者各有畔界其病各有形狀營氣循脈衛氣逆為脈
脹衛氣並脈循分為膚脹　水脹篇黄帝問於岐伯曰
水與膚脹臌脹腸覃石瘕石水何以别之岐伯答曰水
始起也目窠上㣲腫如新卧起之狀其頸脈動時欬隂
股間寒足脛瘇腹乃大其水已成矣以手按其腹隨手
而起如褁水之狀此其候也黄帝曰膚脹何以候之岐
伯曰膚脹者寒氣客於皮膚之間􁲎􁲎然不堅腹大身
盡腫皮厚按其腹窅而不起腹色不變此其候也臌脹
何如岐伯曰腹脹身皆大大與膚脹等也色蒼黄腹筋
起此其候也腸覃何如岐伯曰寒氣客於腸外與衛氣
相摶氣不得榮因有所繋癖而内著惡氣乃起瘜肉内
生其始生也大如雞卵稍以益大至其成如懐子之狀
乆者離歳按之則堅推之則移月事以時下此其候也
石瘕何如岐伯曰石瘕生於胞中寒氣客於子門子門
閉塞氣不得通惡血當㵼不㵼衃則留止日以益大狀
如懐子月事不以時下皆生於女子可導而下　隂陽
别論云隂陽結邪多隂少陽曰石水少腹腫　邪氣臟
腑病形篇督脈㣲大為石水起臍已下至小腹睡睡然
上至胃腕死不治(水為有形之物故按之即起膚脹為/無形之氣故按之不起腸覃乃腸外)
(惡氣所結故月事仍下石瘕乃胞中惡血所凝故月事/不行各有定理也至石水則在少腹之中水結不散之)
(症若臌脹則非氣非水臟腑皮/肉俱堅腫邪盛正衰難為治矣)
素腹中論黄帝問曰有病心腹滿旦食則不暮食此為
何病岐伯對曰名為臌脹帝曰治之奈何岐伯曰治之
以雞矢醴一劑知二劑已　水熱穴論黄帝問曰少隂
何以主腎腎何以主水岐伯對曰腎者至隂也至隂者
盛水也肺者太隂也少隂者冬脈也故其本在腎其末
在肺皆聚水也　腎者胃之關也關門不利故聚水而
從其類也故凡水病下為胕腫大腹上為喘呼不得卧
者標本俱病　氣厥論肺移寒於腎為涌水涌水者按
腹不堅水氣客於大腸疾行則鳴濯濯如囊褁漿水之
病也　隂陽應象大論濁氣在上則生䐜脹
　　金匱
師曰病有風水有皮水有正水有石水有黄汗風水其
脈自浮外證骨節疼痛惡風皮水其脈亦浮外證胕腫
按之没指不惡風其腹如鼔不渇當發其汗正水其脈
沉遲外證自喘石水其脈自沉外證腹滿不喘黄汗其
脈沉遲身發熱胸滿四肢頭面腫乆不愈必致癰膿
脈浮而洪浮則為風洪則為氣風氣相摶風強為􁁜疹
身體為痒痒為泄風乆為痂癩氣強則為水難以俛仰
風氣相擊身體洪腫汗出乃愈惡風則虚此為風水不
惡風者小便通利上焦有寒其口多涎此為黄汗　寸
口脈沉滑者中有水氣面目腫大有熱名曰風水視人
之目褁上㣲擁如蚕新卧起狀其頸脈動時時咳按其
手足上陷而不起者風水　太陽病脈浮而𦂳法當骨
節疼痛反不疼身體反重而酸其人不渇汗出即愈此
為風水惡寒者此為極虚發汗得之渇而不惡寒者此
為皮水身腫而冷狀如周痺胸中窒不能食反聚痛暮
躁不得眠此為黄汗痛在骨節欬而喘不渇者此為肺
脹其狀如腫發汗即愈然諸病此者渇而下利小便數
者皆不可發汗　裏水者一身面目黄腫其脈沉小便
不利故令病水假如小便自利此亡津液故令渇也越
婢加白术湯主之　少隂脈𦂳而沉𦂳則為痛沉則為
水小便即難脈得諸沉當責有水身體腫重水病脈出
者死　夫水病人目下有卧蚕靣目鮮澤脈伏其人消
渇病水腹大小便不利其脈沉絶者有水可下之　問
曰病下痢後渇飲水小便不利腹滿因腫者何也答曰
此法當病水若小便自利及汗出者自當愈　心水者
其身重而少氣不得卧煩而躁其人隂腫　肝水者其
腹大不能自轉側脇下腹痛時時津液㣲生小便續通
　肺水者其身腫小便難時時鴨溏　脾水者其腹大
四肢苦重津液不生但苦少氣小便難　腎水者其腹
大臍腫腰痛不得溺隂下濕如牛鼻上汗其足逆冷面
反瘦師曰諸有水者腰以下腫當利小便腰以上腫當
發汗乃愈　師曰寸口脈沉而遲沉則為水遲則為寒
寒水相摶趺陽脈伏水榖不化脾氣衰則鶩溏胃氣衰
則身腫少陽脈卑少隂脈細男子則小便不利婦人則
經水不通經為血血不利則為水名血分　師曰寸口
脈遲而濇遲則為寒濇為血不足趺陽脈㣲而遲㣲則
為氣遲則為寒寒氣不足則手足逆冷手足逆冷則榮
衛不利榮衛不利則腹滿脇鳴相逐氣轉膀胱榮衛俱
勞陽氣不通即身冷隂氣不通即骨疼陽前通則惡寒
隂前通則痺不仁隂陽相得其氣乃行大氣一轉其氣
乃散實則失氣虚則遺溺名曰氣分(氣分非水病但此/病無所附因血分)
(而類及之也然金匱云氣分心下堅大如/盤水飲所作則氣分似為水在氣中之病)
　　病源
水分候　水分者言腎氣虚弱不能制水令水氣分散
流布四肢故云水分但四肢皮膚虚腫聶聶而動者名
水分也
燥水候　燥水謂水氣溢於皮膚因令腫滿以指畫肉
上則隠隠成文字者名曰燥水也
　(水腫之病千頭萬緒雖在形體而實内連臟腑不但/難愈即愈最易復病復即更難再愈所以内經針水)
　(病之穴多至百外而調養亦須百日反不若臌脹之/症一愈可以不發治此症者非醫者能審定病症神)
　(而明之病者能隨時省察/潛心調攝鮮有獲全者)
　　臌脹水腫方(此卷載水腫之方最備但病/情不同各有所宜當細辨之)
雞矢醴方(素問/)治心腹滿旦食不暮食
　羯雞矢(八合研/炒焦)無灰酒(三碗/)
　右共煎亁至一半許用布濾取汁五更熱飲則腹鳴
　辰巳時行二三次皆黒水也次日覺足面漸有縐紋
　又飲一次則漸縐至膝上而病愈矣
防己茯苓湯(金匱/)皮水為病四肢腫水氣在皮膚中四
　肢聶聶動者主之
　防己　　黄茋　　桂枝(各三/兩)甘草(二兩/)茯苓(六兩/)
　右五味以水六升煮取二升分温三服
甘草麻黄湯(金匱/)裏水主之
　甘草(二兩/)麻黄(四兩/)
　右二味以水五升先煮麻黄去上沫内甘草煮取三
　升温服一升重覆汗出不汗再服慎風寒
麻黄附子湯(金匱/)水之為病其脈沉小屬少隂浮者為
　風無水虚脹者為氣水發其汗即已脈沉者宜麻黄
　附子湯浮者宜杏子湯(金匱注云杏子湯未見恐/是麻黄杏仁甘草石膏湯)
　麻黄(三兩/)甘草(二兩/)附子(一枚/泡)
　右三味以水七升先煮麻黄去上沫内諸藥煮取二
　升半温服八分日三服(發汗為治水要訣此/乃發腎水之汗也)
桂枝去芍藥加麻黄細辛附子湯(金匱/)氣分心下堅大
　如盤邊如旋杯水飲所作此方主之
　桂枝　　生薑(各三/兩)甘草(二兩/)大棗(十二/枚)麻黄
　細辛(各二/兩)附子(一枚/泡)
　右七味以水七升先煮麻黄去上沫内諸藥煮取二
　升分温三服當汗出如蟲行皮中即愈
枳术湯(金匱/)心下堅大如盤邊如旋盤水飲所作此方
　主之
　枳實(七枚/)白术(二兩/)
　右二味以水五升煮取三升分温三服腹中耎即散
蒲灰散(金匱/)治小便不利
　蒲灰(七分/)滑石(三分/)
　右二味杵為散飲服方寸七日三服
已椒藶黄圓(金匱/)腹滿口舌亁燥此腸間有水氣此主
　之
　防己　　椒目　　葶藶(熬/)　大黄(各一/兩)
　右四味末之蜜丸如桐子大先食飲服一丸日三服
　稍増口中有津液渇者加芒硝半兩(此治腸間之水/外症不必有水)
　(象/也)
牡蠣澤㵼散(傷寒/論)大病差後從腰以下有水氣者主之
　牡蠣(熬/)　澤㵼　　栝蔞根　　蜀漆(洗去/腥)葶藶(熬/)
　　商陸根(熬/)　海藻(洗去鹹/各等分)
　右七味異搗下篩為散更入臼中治之白飲和服方
　寸匕小便利止後服日三
大腹水腫方(千金/)治氣息不通命在旦夕者
　牛黄(二分/)椒目(三分/)昆布　　海藻　　牽牛子
　　桂心(各八/分)葶藶(六分/)
　右七味為末别搗葶藶如膏合和丸如桐子飲服十
　丸日二稍加小便利為度貞觀九年漢陽王患水醫
　所不治余處此方日夜尿一二斗五六日即瘥
麻豆湯(千金/翼)治遍身腫小便澁者
　麻黄(二升/熬研)烏豆(一斗以水四斗/煮取汁一斗)桑根白皮(切五/升)
　右三味以豆汁内藥煮取六升一服一升日二服三
　日令盡(豆不多不/能取效)
十水丸(千金/翼)
　第一之水先從面目腫遍一身名曰青水其根在肝
　大㦸主之
　第二之水先從心腫名曰赤水其根在心葶藶主之
　第三之水先從腹腫名曰黄水其根在脾甘遂主之
　第四之水先從脚腫上氣而欬名曰白水其根在肺
　藁本主之
　第五之水先從足趺腫名曰黑水其根在腎連翹主
　之
　第六之水先從面至足腫名曰元水其根在胆芫花
　主之
　第七之水先從四肢起腹滿大身盡腫名曰風水其
　根在胃澤漆主之
　第八之水先四肢小腫其腹獨大名曰石水其根在
　膀胱桑根白皮主之
　第九之水先從小腸滿名曰暴水其根在小腸巴豆
　主之
　第十之水乍盛乍虚乍來乍去名曰氣水其根在大
　腸赤小豆主之
　右十病藥皆等分與病狀同者則倍之白蜜和先食
　服一丸如小豆日三欲下病者服三丸弱者當以意
　節之(十水之名病源亦詳載其狀今立此/十方想當時本有此分别也姑存之)
舟車神祐方(河間/)治水腫水脹形氣俱實者
　黑牽牛(四兩/)大黄(二兩/酒浸)甘遂(一兩麺/褁煨)橘紅　　大㦸
　(麺褁/煨)芫花(醋炒/)青皮(炒各/一兩)木香(五錢/)梹榔(五錢/)輕粉
　(一錢/)
　右為末水丸毎服五分五更滚水下大便利三次為
　度若一二次不通利次日漸加至一錢若服後大便
　利四五次或形氣不支則减其服三分二分俱可或
　隔一二三日服一次以愈為度甚者忌鹽醬百日
大聖濬川丸(類方/)
　大黄　　牽牛　　郁李仁(各一/兩)木香　　芒硝(各/三)
　(錢/)甘遂(半錢/)
　右為末蜜丸桐子大諒人虚實服之(此下水/之峻劑)
木香散(類方/)治單腹脹
　木香　　青皮　　白术　　薑黄　　豆蔲(各半/兩)
　阿魏　　蓽澄茄(各一/兩)
　右為末醋丸如豆大毎服二十丸薑湯送下
葶藶丸(外臺/)治水腫及脚並虚腫
　葶藶子(半兩/)牽牛子(半兩生/熟各半)澤漆葉　　海藻(洗去/鹽炙)
　昆布(如上/炙)桑根白皮(炙/)　甘遂(熬/)　椒目　　郁李
　仁(各三/分)桂心(一分/)
　右為末蜜丸桐子大一服十五丸日再加至二十丸
療水病洪腫氣脹不消食方(外臺/)
　香薷内釡中以水淹之出香薷上數寸煮濃汁去滓
　煎令可丸桐子大服五丸日三小便多為度(又一/丸法)
療患氣兼水身面腫垂死方(外臺/)
　桑白皮　　茯苓　　郁李仁(各四/兩)橘皮(二兩/)海藻
　(三兩/洗)赤小豆(一升/)
　右六味以水八升煮二升半分三服
五香散(局方/)升降諸氣宣利三焦疏導壅滯發散邪熱
　治隂陽之氣鬱結不消諸熱藴毒腫痛結核中脘不
　快心腹脹滿
　木香　　丁香　　沉香　　乳香　　藿香(等分/)
　右為粗末毎服三錢水一盞半煎八分去滓食後温
　服(此方治氣/分亦宜)
五皮散(局方/)治風濕客於脾經氣血凝滯以致面目虚
　浮四肢腫滿心腹膨脹上氣促急兼治皮水姙娠胎
　水
　五加皮　　地骨皮　　生薑皮　　大腹皮
　茯苓(等分/)
　右五味毎三錢水煎熱服一方加白术磨沉香木香
治蠱脹方(雜抄/方)
　大麥粉(五錢/)
敷藥(類方/)治腹滿堅硬如石隂囊腫大先用甘草嚼後
　用此
　大㦸　　芫花　　甘遂　　海藻(各等/分)
　右為末用醋調麺和覆貼腫處仍以輭綿褁住
沉香琥珀丸　　治水腫一切急難症小便不通
　琥珀　　杏仁　　紫蘇　　赤茯苓　　澤㵼(各/五)
　(錢/)葶藶　　郁李仁(去皮/尖)沉香(各一/兩半)陳皮　　防己
　(各七/錢半)
　右為末蜜丸如梧子大以麝香為衣毎服二十五丸
　加至五十丸空心人參湯送下量虚實加减之
調榮飲　　治瘀血流滯血化為水四肢浮腫皮血赤
　紋名血分
　蓬术　　川芎　　當歸　　元胡索　　梹榔
　　陳皮　　赤芍　　桑皮(炒/)　大腹皮　　赤茯
　苓　　葶藶　　瞿麥(各一/錢)大黄(一錢/五分)細辛　　官
　桂　　甘草(炙各/五分)
　右以薑棗水煎服(血分之病金匱有/病無方此為至當)
烏鯉魚湯(類方/)治水氣四肢浮腫
　烏鯉魚　　赤小豆　　桑皮　　白术　　陳皮
　(各三/錢)葱白(五根/)
　右以水三碗同煮不可入鹽先吃魚後服藥不拘時
小胃丹(丹溪/)
　芫花(醋炒過一宿瓦器内不住手/攪炒令黑不可焦一兩半)甘遂(麺褁長流水/浸半月煮晒)
　(亁一/兩半)大黄(紙褁煨勿令焦焙亁切以/酒浸炒熟焙亁一兩半)大㦸(長流水煮/一時再用)
　(水洗晒/亁五錢)黄柏(三兩/炒)
　右為末以白术膏丸如蘿蔔子大臨卧津液吞下或
　白湯下取膈上濕痰熱積以意消息之欲痢空心服
　　一方加木香梹榔各半兩(此即十棗湯/加大黄黄柏)
煨腎散　　治腎家水腫
　甘遂(三錢/)獖猪腰子(一個/)
　右細批破少鹽椒淹透摻藥末上荷葉包褁煨燒熟
　温酒嚼服之
禹餘粮丸　　治十種水氣脚膝腫上氣喘滿小便不
　利但是水氣悉皆治之許學士及丹溪皆云此治膨
　脹之要藥(即釙砂丸又/名蛇含石丸)
　蛇含石(大者三兩以新銕銚盛入炭火中燒石與銚/子一般紅用鉗取蛇黄傾入醋中候冷研極)
　(細末/聴用)禹餘粮(三兩/)真針砂(五兩以水淘淨炒亁入餘/粮一處用米醋二升就銚)
　(内煮醋亁為度後用銚并藥入炭火中/燒紅鉗出傾藥淨磚地上候冷研細)以三物為主
　其次量人虚實入下項(治水多是取轉惟此三物既/非大㦸甘遂芫花之比又有)
　(下項藥扶持故虚/人老人亦可用)羌活　　木香　　茯苓　　川
　芎　　牛膝　　桂心　　白豆蔲　　大茴香
　　蓬术　　附子　　亁薑　　青皮　　三稜
　　白蒺藜　　當歸(各半兩酒/浸一宿)
　右為末入前藥拌匀以湯浸蒸餅捩去水和藥再杵
　為丸梧子大食前温酒白湯任下三十丸至五十丸
　最忌鹽一毫不可入口否則發疾愈甚但試服藥即
　於小便内旋去不動臟腑病日三服兼以温和調補
　氣血藥助之真神方也(此方兼治有/形之積塊)
越婢湯(金匱/)越婢加术湯(方見/風門)五苓散(見通/治)甘草亁薑
　茯苓白术湯(金匱即腎著/湯見腰痛)十棗湯(見痰/飲)防己黄茋湯
　(金匱見/濕門)
肺痿(附肺癰/)
　　金匱
問曰熱在上焦者因欬為肺痿肺痿之病從何得之師
曰或從汗出或從嘔吐或從消渇小便利數或從便難
又被快藥下痢重亡津液故得之曰寸口脈數其人𠻳
口中反有濁唾涎沫者何師曰為肺痿之病若口中辟
辟燥欬即胸中隠隠痛脈反滑數此為肺癰欬唾膿血
脈數虚者為肺痿數實者為肺癰　問曰病欬逆脈之
何以知此為肺癰當有膿血吐之則死其脈何類師曰
寸口脈㣲而數㣲則為風數則為熱㣲則汗出數則惡
寒風中於衛呼氣不入熱過於榮吸而不出風傷皮毛
熱傷血脈風舍於肺其人則欬口亁喘滿咽燥不渴多
唾濁沫時時振寒熱之所過血為之凝滯畜結癰膿吐
如米粥始萌可救膿成則死(肺癰之疾膿成亦有愈者/全在用藥變化漢時治法)
(或未/全耳)上氣面浮腫肩息其脈浮大不治又加痢尤甚
上氣喘而躁者屬肺脹欲作風水發汗則愈
　　肺痿方
甘草亁薑湯(金匱/)肺痿吐涎沫而不欬者其人不渇必
　遺尿小便數所以然者以上虚不能制下故也此為
　肺中冷必眩多涎唾甘草亁薑湯以温之若服湯已
　渇者屬消渇
　甘草(四兩/炙)亁薑(二兩/泡)
　右二味以水三升煮取一升五合去滓分温再服(此/乃)
　(治肺冷之方非肺痿通/用之方也不得誤用)
桂枝去芍藥加皂莢湯(千金/)治肺痿吐涎沫
　桂枝　　生薑(各三/兩)甘草(二兩/炙)棗(十五/枚)皂莢(一枚去/皮子炙)
　(焦/)
　右五味以水七升煮取三升分三服(肺症生薑/不可輕用)
韋莖湯(千金/)治欬有㣲熱煩滿胸中甲錯是為肺癰
　韋莖(二升/)薏苡仁(半升/)桃仁(五十/枚)𤓰瓣(半升/)
　右四味以水一斗煮韋莖得五升去滓内諸藥煮取
　二升服一升再服當吐如膿(此方/最稳)
桔梗白散(外臺/)治欬而胸滿振寒脈數咽亁不渇時出
　濁唾腥臭乆乆吐膿如米粥者為肺癰
　桔梗　　貝母(各三/分)巴豆(一分去皮/熬令如脂)
　右三味為散強人飲服半錢七羸者減之病在上膈
　者吐膿血膈下者㵼出若下多不止飲冷水一杯則
　定
　(肺痿全屬内症肺癰乃係外科輕者煎藥可愈重者/膿血已聚必得清火消毒提膿保肺等藥方能挽回)
　(否則不治所以金匱云/始萌可救膿成則死也)
甘草湯(治肺痿/見傷寒)炙甘草湯(見通/治)葶藶大棗㵼肺湯(方見/痰飲)
　十味丸(方見/咳𠻳)
諸血
　　靈素
靈玉版篇嘔血胸滿引背脈小而疾是逆也　衂而不
止脈大是逆也　熱病篇欬而衂汗不出出不至足者
死
血枯　素腹中論帝曰有病胸脇支滿者妨於食病至
則先聞腥臊臭出清液先吐血四肢清目眩時時前後
血病名為何何以得之岐伯曰病名血枯此得之年少
時有所大脫血若醉入房中氣竭肝傷故月事少不來
也
溺血　素氣厥論胞移熱於膀胱則癃溺血　痿論悲
哀大甚則胞絡絶胞絡絶則陽氣内動發則心下崩數
溲血
　　金匱
夫吐血欬逆上氣其脈數而有熱不得卧者死　夫酒
客欬者必至吐血此因極飲過度所致也　師曰尺脈
浮目睛暈黄衂未止暈黄去目睛慧了知衂今止又曰
從春至夏衂者太陽從秋至冬衂者陽明　衂家不可
汗汗出必額上陷脈𦂳急直視不能眴不得眠　病人
面無血色無寒熱脈沉弦者衂浮弱手按之絶者下血
煩欬者必吐血　亡血不可發其表汗出即寒慄而振
瘀血　病人胸滿唇痿舌青口燥但欲潄水不欲咽無
寒熱脈㣲大來遲腹不滿其人言我滿為有瘀血　病
者如熱狀煩滿口亁燥而渇其脈反無熱此為隂伏是
瘀血也當下之
　　病源
吐血有三種一曰内衂二曰肺疽三曰傷胃内衂者出
血如鼻衂但不從鼻孔出是近心肺間津出還流入胃
内出如豆汁或如衂血凝停胃裏因即滿悶便吐或去
數升乃至一斛是也肺疽者言飲酒之後毒滿便吐吐已
後有一合二合或半升一升是也傷胃者是飲食大飽
之後胃内冷不能消化則便煩悶強嘔吐之所食之物
與氣共上衝蹙因傷損胃口便吐血色鮮正赤是也(此/三)
(種皆是吐血/與咳血迥别)凡吐血之後體恒㤿㤿然心裏煩躁悶亂
紛紛顛倒不安寸口脈㣲而弱血氣俱虚則吐血關上
脈㣲而芤亦吐血脈細沉者生喘咳上氣浮大者死乆
不瘥面色黄黒無復血氣時寒時熱(此三者乃吐血症/若𠻳血屬肺又是)
(一症多/難治)
舌血　心臟有熱則舌上出血
九竅出血　榮衛大虚腑臟傷損血脈流散脈數不得
卧者死
汗血　肝藏血心之液為汗肝心俱傷於邪則汗血
　　外臺
便血　先血後便為逺血先便後血為近血
　　諸血方
血枯方(素問/)
　以四烏鰂骨一藘茹二物并合之丸以雀卵大如小
　豆以五丸為後飯飲以鮑魚汁利腸中及傷肝也(後/飯)
　(先藥後飯也烏鰂即烏賊治女子赤白漏下令人有/子藘茹即茜草能益精通經雀卵即麻雀卵補精血)
　(治隂痿鮑魚即淡亁魚石/首為勝能通血脈益隂氣)
柏葉湯(金匱/)治吐血不止
　柏葉　亁薑(各三/兩)艾(三把/)
　右三味以水五升取馬通汁一升合煮取一升分温
　再服
㵼心湯(金匱/)治心氣不足吐血衂血此湯主之
　大黄(二兩/)黄連　　黄芩(各一/兩)
　右三味以水三升煮取一升頓服之
滋血潤腸湯(統㫖/)治血枯及死血在膈飲食不下大便
　燥
　當歸(三錢/)白芍(煨/)　生地(各一/錢半)紅花　　桃仁(炒/)
　大黄(酒煨/)枳殻(各一/錢)韭汁(酒半/盞)
　右八味以水一鍾半煎七分食前服
治吐血百治不瘥療十十差神騐不傳方(千金/)
　地黄汁(半斤/)大黄生末(一方/寸七)
　右二味煎地黄汁三沸内大黄末調和空腹服之日
　三即差(用大黄極少不過/引生地下逹耳)
犀角地黄湯(千金/)治傷寒及温病應發汗而不汗之内
　蓄血者及鼻衂吐血不盡内餘瘀血大便黒面黄消
　瘀血
　犀角(一兩/)生地黄(八兩/)芍藥(三兩/)丹皮(二兩/)
　右四味㕮咀以水九升煮取三升分三服喜妄如狂
　者加大黄二兩黄芩三兩其人脈大來遲腹不滿自
　言滿者為無熱但依方二味不必加
犀角地黄湯　　主脈浮客脈芤相合血積胸中熱之
　甚血在上焦此湯主之
　犀角　　大黄(各一/錢)黄芩(三錢/)黄連(二錢/)生地(四錢/)
　右五味水煎食後服
四生丸(類方/)治吐血衂血血熱妄行
　生荷葉　　生艾葉　　側柏葉　　生地(等分/)
　右搗爛丸如雞子大毎服一丸水煎去滓服(以丸煎/湯亦一)
　(法/)
白芨枇杷丸(戴氏/)治咯血
　白芨(一兩/)枇杷葉(去毛/蜜炙)藕節(各五/錢)
　右為細末另以阿膠五錢蛤粉炒用生地汁調之火
　上頓化入前藥為丸如龍眼大毎服一丸(此治肺血/之方  枇)
　(杷藕節只宜作/湯為丸非法)
皮膚血汗方(聖濟/)
　郁李仁(去皮研/一錢)以鵞梨搗汁調下
汗血方(經騐/方)
　用人中白新瓦焙亁入麝香少許温酒調服立效
諸竅出血方(聖惠/方)
　頭髪　　敗稯　　陳蓮蓬(並燒灰/等分)
　右三味毎服三錢木香湯下
療舌上出血如孔鑽者(千金/)
　煎香薷飲汁服
療舌血不止(千金/)
　用槐花炒為末糝上(蒲黄炭/亦可糝)
紫霜丸　　治舌上出血竅如針孔
　紫金砂(即露蜂房頂上/實處研一兩)蘆薈(三錢/)貝母(四錢/)
　右為細末蜜丸櫻桃大毎服一丸煎化服吐血衂血
　用温酒化服
療齒齗血出(外臺/)
　竹茹四兩醋浸一宿含之
療酒醉牙齒涌血(外臺/)
　燒釘赤炷血孔中即止(此烙/法也)
雄黄麝香散　　治牙齗腫爛出血
　雄黄　　血竭　　白礬(枯各一/錢半)麝香(一字/)銅緑
　　輕粉　　黄連　　黄丹(炒各/一錢)
　右共為末研匀敷患處
治牙縫出血(類方/)
　以紙絍子蘸亁蟾酥少許於血處按之立止
黄連散　　治齒縫間出血吃食不得
　黄連　　白龍骨　　牙硝(各一/兩)白礬(一分/)龍腦(一/)
　(錢/)
　右為細末毎用少許敷牙根上
療滿口齒血出
　枸杞子為末煎湯潄之然後吞下立止根亦可　一
　方用子汁含滿口更後吃
治牙宣方
　用棉花核煆灰擦
療鼻瀝血三升氣欲絶方(千金/)
　龍骨末一棗核許㣲以氣吹入鼻中即斷更出者更
　吹之
茅花湯(活人/書)治鼻衂
　茅花毎服三錢煎服不拘時
地黄散(元戎/)治鼻衂乆不愈
　生地　　熟地　　地骨皮　　枸杞子
　右等分焙亁為末蜜湯調下
療淋血方(外臺/)
　苧蔴根十枚水五升煮取二升服神騐
療小便出血方(外臺/)
　龍骨末二方寸匕酒一升服之日三
瞿麥散(竒效/方)治血淋尿血
　瞿麥穗　　赤芍　　車前子　　白茅根　　赤
　茯苓　　桑白皮　　石韋(去毛/)生亁地黄　　阿
　膠(炒/)　滑石　　黄芩　　甘草(炙各/二錢)
　右為細末毎服二錢入血餘燒灰二錢調服
神效方　　治血淋
　海螵蛸　　生乾地黄　　赤茯苓(等分/)
　右為細末毎服一錢用柏葉車前子煎湯下
髮灰散　　治血淋小便出血如尿
　用亂髪燒灰入麝香少許毎服一錢用米醋温湯調
　下
玉屑散　　治尿血并五淋砂石疼痛不可忍受者
　黄茋　　人參(等分/)
　右為末用蘿蔔大者切一指厚三指大四五片蜜奄
　少時蘸蜜炙亁復蘸復炙盡蜜二兩為度勿令焦至
　熟蘸黄茋人參末吃不以時仍以鹽湯送下(製法/竒)
鹿角膠丸(濟生/)治房勞傷小便尿血
　鹿角膠(半兩/)没藥(另研/)油頭髪繩(各三/錢)
　右為末茅根汁打麫糊丸桐子大毎服五十丸鹽湯
　下
黄土湯(金匱/)治下血先便後血此近血也
　甘草　　亁地黄　　白术　　附子(泡/)　阿膠
　　黄芩(各三/兩)灶中黄土(半斤/)
　右七味以水八升煮取三升分温三服
赤小豆當歸散(金匱/)治下血先血後便此逺血也
　赤豆(三升浸令/芽出晒亁)當歸(三兩/)
　右二味杵散漿水服方寸七日三服
牛角䚡灰散(外臺/)治卒下血
　黄牛角䚡一具燒赤色為細末煮豉汁和二錢服重
　者日三
猪臟丸　　治大人小兒大便下血日乆多食易饑腹
　不痛裏不急
　先用海螵蛸炙黄去皮白者為末木賊草煎湯調下
　三日後效後用黄連二兩嫩猪臟二尺去肥
　右以黄連塞滿猪臟紥兩頭煮十分爛研細添糕糊
　丸梧子大毎服三五十丸食前米飲送下(此方治婦/人血崩亦)
　(良/)
又猪臟丸　　治痔漏下血
　猪臟(一條洗/淨揑亁)槐花(炒為末填入臟内兩頭/扎定石器内米醋煮爛)
　右搗和丸如梧子大毎服五十丸食前當歸湯下
抵當湯　　抵當丸(俱治/瘀血)桃核承氣湯(治熱結膀胱小/腸急結者以上)
(三方俱/見傷寒)大黄􁔄蟲丸　　百花煎　　人參蛤蚧散(以/上)
(三方俱/見虚勞)瓊玉膏　　龍腦雞蘇丸　　千金地黄湯
　治亡血脱血鼻唇色白無力者方(以上四方/俱見通治)
噎膈嘔吐(附關格/)
　　靈素
靈結根篇太隂為開厥隂為闔少隂為樞故開折則倉
廪無所輸膈洞膈洞者取之太隂視有餘不足　上膈
篇黄帝曰氣為上膈者食飲入而還出余已知之矣蠱
為下膈(下膈名蠱似屬蟲為患/當以治蟲之法治之)下膈者食晬時乃出余
未得其意願卒聞之岐伯曰喜怒不適食飲不節寒温
不時則寒汁流於腸中流於腸中則蟲寒蟲寒則積聚
守於下管則腸胃充郭衛氣不營邪氣居之人食則蟲
上食蟲上食則下管虚下管虚則邪氣勝之積聚已留
留則癰成癰成則下管約其癰在管内者即而痛深其
癰在外者則癰外而痛浮癰上皮熱　五味篇苦走骨
多食之令人變嘔苦入於胃五榖之氣皆不能勝苦苦
入下脘三焦之道皆閉而不通故變嘔　四時氣篇善
嘔嘔有苦長太息心中憺憺恐人將捕之邪在胆逆在
胃胆液泄則口苦胃氣逆則嘔苦故曰嘔　經脈篇足
太隂病舌本強食則嘔胃脘痛腹脹善噫足厥隂所生
病者胸滿嘔逆
素隂陽别論一陽發病少氣善欬善泄其傳為膈　三
陽結謂之膈　至真要大論諸嘔吐皆屬於熱
關格　六節臟象論人迎一盛病在少陽二盛病在太
陽三盛病在陽明四盛以上為格陽寸口一盛病在厥
隂二盛病在少隂三盛病在太隂四盛以上為格隂人
迎與寸口俱盛四格以上為關格關格之脈贏不能極
於天地之精氣則死矣(此指關格之/脈非病名也)
　　金匱
嘔家有癰膿不可治嘔膿盡自愈　先嘔却渇者此為
欲解先渇却嘔者為水停心下此屬飲家嘔家本渇今
反不渇者以心下有支飲故也　問曰病人脈數數為
熱當消榖引食而反嘔者何也師曰以發其汗令陽㣲
膈氣虚脈乃數數為客熱不能消榖胃中虚故也　趺
陽脈浮而濇浮則為虚虚則傷脾脾傷則不磨朝食暮
吐暮食朝吐宿榖不化名曰胃反脈𦂳而濇其病難治
　病人欲吐者不可下之　嘔而脈弱小便復利身有
㣲熱見厥者難治
　　傷寒論
脈上㣲頭小者則汗出下㣲本大者則為關格不通不
得尿頭無汗可治有汗者死　寸口脈浮而大浮則虚
大為實在尺為關在寸為格關則不得小便格則吐逆
　趺陽脈伏而濇伏則吐逆水榖不化濇則食不得入
名曰關格(此乃關/格之病)
　(按關格之症内經傷寒論所指不同内經所云是不/治之症傷寒論所云則卒暴之疾當於通便止嘔方)
　(法隨宜施/治可也)
　　千金
走哺　下焦熱氣逆不續嘔吐不禁
　　外臺
五噎　夫五噎謂一曰氣噎二曰憂噎三曰食噎四曰
勞噎五曰思噎雖有五名皆由隂陽不和三焦隔絶津
液不行憂恚嗔怒所生謂之五噎噎者噎塞不通也
氣噎　隂陽不和寒氣填於胸膈故氣噎不通令人喘
悸胸背痛也
卒食噎　由臟冷而不理津液少而不能傳行飲食也
　　噎膈嘔吐方
茱茰湯(金匱/)嘔而胸滿者此湯主之　亁嘔吐涎沫頭
　痛此亦主之
　茱茰(一升/)人參(三兩/)生薑(六兩/)大棗(十二/枚)
　右四味以水五升煮取三升温服七合日三服
生薑㵼心湯(傷寒/論)治胃中不和心下痞鞕亁噫食臭脇
　下有水氣腹中雷鳴下痢
　生薑(四兩/)甘草(炙/)　人參　　黄芩(各三/兩)半夏
　亁薑(各一/兩)大棗(十二/枚)
　右七味以水一斗煮取六升去渣煎取三升温服一
　升日三服(生薑亁薑同用/取辛以開之)
半夏㵼心湯(金匱/)嘔而腸鳴心下痞者此湯主之
　半夏(半斤/洗)黄芩　　亁薑　　人參(各三/兩)黄連(一兩/)
　大棗(十二/枚)甘草(三兩/炙)
　右七味以水一斗煮取六升去滓再煎取三升温服
　一升日三服
黄芩加半夏生薑湯(金匱/)亁嘔而痢者此湯主之
　黄芩(三兩/)甘草(炙/)　芍藥(各二/兩)半夏(半斤/)生薑(三兩/)
　大棗(十二/枚)
　右六味以水一斗煮取三升去渣温服一升日再夜
　一
猪苓散(金匱/)嘔吐而病在膈上後思水者解急與之思
　水者此湯主之
　猪苓　　茯苓　　白术(各等/分)
　右三味杵為散飲服方寸七日三服(傷飲惡飲此乃/常理若胸中有)
　(水則津液下流反口亁/思水但不能多飲耳)
大半夏湯(金匱/)反胃嘔吐者此湯主之
　半夏(三升洗/完用)人參(三兩/)白蜜(一升/)
　右三味以水一斗二升和蜜揚之二百四十遍煮藥
　取二升半温服一升餘分再服(其妙在用/甘爛水)
大黄甘草湯(金匱/)食已即吐者此湯主之
　大黄(四兩/)甘草(一兩/)
　右二味以水三升煮取一升分温再服(此治上/焦之吐)
茯苓澤㵼湯(金匱/)胃反吐而渇欲飲水者此湯主之
　茯苓(半斤/)澤㵼(四兩/)甘草(三兩/)桂枝(二兩/)白术(三兩/)
　生薑(四兩/)
　右六味以水一斗煮取三升内澤㵼再煮取二升半
　温服八合日三服(此治蓄飲之吐内澤㵼再/煮似先煮五味後煮澤㵼)
文蛤湯(金匱/)吐後渇飲得水而貪飲者此湯主之兼主
　㣲風脈𦂳頭痛
　文蛤(五兩/)麻黄　　甘草　　生薑(各三/兩)石膏(五兩/)
　杏仁(五十/個)大棗(十二/枚)
　右七味以水六升煮取二升温服一升汗出愈(文蛤/亦入)
　(煎/劑)
生薑半夏湯(金匱/)病人胸中似喘不喘似嘔不嘔似噦
　不噦心中憒憒然無奈者此湯主之
　半夏(半斤/)生薑汁(一斤/)
　右二味以水七升煮取二升内生薑汁煮取一升半
　小冷分四服日三夜一服止停後服(此治寒飲之症/内汁再煮似先)
　(煮半/夏)
半夏亁薑散(金匱/)亁嘔吐逆吐涎沫此主之
　半夏　　亁薑(各等/分)
　右二味杵為散取方寸七漿水一升半煎取七合頓
　服之(此治胃/寒之吐)
葛根加半夏湯(傷寒/論)太陽陽明合病不下痢但嘔者主
　之
　葛根(四兩/)麻黄(三兩去節湯泡/去黄汁焙亁)生薑(三兩/)甘草(二兩/炙)
　芍藥(二兩/)桂枝(二兩/去皮)大棗(十二/枚)半夏(半斤/泡)
　右八味以水一斗先煮葛根麻黄減二升去白沫内
　諸藥煮取三升去渣温服一升覆取㣲似汗
橘皮湯(金匱/)亁嘔噦若手足厥者此湯主之
　橘皮(四兩/)生薑(半斤/)
　右二味以水七升煮取三升温服一升下咽即愈(此/治)
　(胃氣不/通之吐)
橘皮竹茹湯(金匱/)噦逆者此湯主之
　橘皮(二升/)竹茹(二升/)大棗(三十/枚)生薑(半斤/)甘草(五兩/)
　人參(一兩/)
　右六味以水一斗煮取三升温服一升日三服
黄連湯(傷寒/論)傷寒胸中有熱胃中有邪氣腹中痛欲嘔
　吐者主之
　黄連　　甘草(炙/)　亁薑　　桂枝(去皮各/三兩)人參(二/)
　(兩/)半夏(半斤/)大棗(十二/枚)
　右七味以水一斗煮取六升去渣温服一升日三夜
　一服(邪氣寒氣也/故寒熱並用)
昆布丸　　治五噎咽塞食飲不下
　昆布(洗/)　麥冬　　天冬　　訶梨勒　　木通
　　大黄　　朴硝(各一兩/五錢)郁李仁　　桂心　　百
　合(各一/兩)羚羊角　　杏仁　　蘇子　　射干(各半/兩)
　柴胡　　陳皮　　梹榔(各二錢/五分)
　右藥蜜丸桐子大熱酒下毎服三十丸不拘時
關格不通方(千金/翼)
　芒硝　　芍藥　　杏仁(各四/兩)枳實(一兩/炙)大黄(半斤/)
　地黄(二兩/)
　右藥以水七升煮取三升分三服
千金理諸噎方
　常食亁粳米飯即不噎
又方(竒方/)
　炭末細羅丸如彈子大含少許細細咽津即下
中風客熱噦方(千金/翼)
　竹茹(四兩/)生米(五合/)
　右二味以水六升煮米熟服之
嘔噦方(千金/翼)
　蘆根(五兩/)以水五升煮取三升分三服兼服小兒尿
　一二合良
消榖丸(千金/翼)主數年不能飲食
　小麥蘗　　七月七日麹(各一/升)亁薑　　烏梅(各四/兩)
　右四味搗篩為末煉蜜丸如桐子大空腹酒服十五
　丸日再稍加至三十丸其寒在胸中及反胃番心皆
　差
卒噦(千金/翼)
　男噦女人丁壯氣盛者嘘其肺俞女子男子噓之
廣濟梹榔散(外臺/)療吐酸水毎食則變作醋水吐出
　梹榔(十六/分)人參(六分/)茯苓(八分/)橘皮(六分/)蓽撥(六分/)
　右五味搗篩為散平晨空腹生薑五六兩合皮擣絞
　取汁温内散方寸匕攪調頓服之日一服漸加至一
　七半(純薑汁服末藥斷難入口祗宜取/薑汁一滴拌藥别飲送下為妥)
崔氏方(外臺/)療食則吐或朝食夜吐名曰胃反或氣噎
　不飲食數年羸削唯飲水亦同此方
　半夏(六兩/)人參(六兩/)生薑(一兩/)橘皮(二兩/)牛涎(一升/)
　舂杵頭糠(一升/綿褁)厚朴(二兩/炙)羚羊角(三兩/削)
　右以水八升煮取三升分温三服頻服
深師治噎方(外臺/)
　羚羊角　　前胡　　甘草　　人參　　橘皮(各/二)
　(兩/)
　右五味以水六升煮取三升分四服
反胃方(本事/方)
　驢水(即驢/小便)日服二合後食㣲吐一半晡時又服二合
　人定時食粥吐出便定
丁香柿蒂湯(嚴氏/)治寒呃
　丁香　　柿蒂(各二/錢)人參(一錢/)生薑(五片/)煎服
治冷呃方
　刀頭子(炙存/性)酒服錢許
撞氣阿魏丸(局方/)治五種噎疾九般心痛痃癖氣塊冷
　氣攻刺及脾胃停寒胸滿膨脹嘔吐酸水丈夫小腸
　氣痛婦人氣血等疾
　茴香(炒香/)陳皮(去白/)青皮　　川芎　　丁香皮
　　蓬莪术(泡/)　甘草(泡各/一兩)縮砂仁　　肉桂(去粗皮/各半兩)
　生薑(四兩鹽/醃炒黒)白芷(泡半/兩)胡椒(二錢/半)阿魏(二錢半醋浸/一宿以麸為)
　(丸/)
　右為末用阿魏丸雞頭大毎藥丸一斤用硃砂七錢
　為衣丈夫氣痛炒鹽湯下一粒至二粒婦人血氣醋
　湯下常服一粒爛嚼茶酒任下(此方純用通氣温熱/之藥有火者不宜服)
　(此卷所載方論種種各殊然皆係嘔吐反胃水飲蟲/積等症非真膈病也膈病乃胃口枯槁之症百無一)
　(治論中雖有格脈格症而其形象俱/未詳載必臨症多乃能識其真耳)
旋復代赭湯　　四逆湯　　小柴胡湯(以上三方/俱見傷寒)
　小半夏湯(方見/痰飲)竹葉石膏湯(加生薑/見通治)
泄㵼
　　靈素
靈論疾疹尺篇飱泄脈小者手足寒難已飱泄脈小手
足温泄易已　玉版篇其腹大脹四末清脫形泄甚逆
也　諸病暴注下迫皆屬於熱
素隂陽應象大論清氣在下則生飱泄　春傷於風夏
生飱泄　濕勝則濡泄　脈要精㣲論乆風為飱泄
平人氣象論泄而脫血難治　玉機真臟論泄而脈大
難治
　　難經
泄凡有五其名不同有胃泄有脾泄有大腸泄有小腸
泄有大瘕泄名曰後重胃泄者飲食不化色黄脾泄者
腹脹滿泄注食即嘔吐逆大腸泄者食已窘迫大便色
白腸鳴切痛小腸泄者溲而便膿血少腹痛大瘕泄者
裏急後重數至圊而不能便莖中痛此五泄之要法也
　　泄㵼方
温脾湯(本事/方)主治錮冷在腸胃間泄㵼腹痛宜先取去
　然後調治不可謂虚以養病也
　厚朴　　亁薑　　甘草　　桂心　　附子(各二/兩)
　大黄(四錢/)
　右六味㕮咀取一兩水二鍾煎六分頓服(不可謂虚/以養病此)
　(千古之要訣/後人反是)
訶梨勒丸(濟生/)治大腸虚冷泄㵼不止腹脇引痛飲食
　不化
　訶梨勒(麫褁/煨)附子(泡/)　肉豆蔲(麺褁/煨)木香　　呉茱
　茰(炒/)　龍骨(生用/)白茯苓　　蓽撥(等分/)
　右為末生薑汁煮麺糊丸如梧子大毎服七十丸空
　心米飲下
香茸丸　　治飲酒多遂成酒泄骨立不能食但再飲
　一二盞泄作幾年矣
　嫩鹿茸(酥炙/黄)肉豆蔲(煨各/一兩)生麝香(另研/一錢)
　右為末陳米飯為丸如梧子大毎服五十丸空心米
　飲下
固腸丸(得效/)治臟腑滑泄晝夜無度
　呉茱茰　　御粟殻　　黄連(各等/分)
　右為末醋糊丸如桐子大毎服三十丸空心米飲下
附子理中丸(局方/)治脾胃冷弱心腹疼痛嘔吐㵼痢霍
　亂轉筋體冷㣲汗手足厥冷心下逆冷滿悶腹中雷
　鳴飲食不進及一切沉寒痼冷並皆治之
　人參(一兩/)附子(泡一/枚)亁薑(泡/)　甘草(炙各/一兩)白术(土炒/二兩)
　右為末蜜丸毎藥一兩作十丸毎服一丸以水一盞
　化開煎至七分稍熱食前服
四君子湯(局方/)六君子湯　　歸脾湯　　平胃散
　補中益氣湯　　枳實丸(消痞積/止泄㵼)㵼黄散　　五苓
散　　四神丸　　藿香正氣散(局方見以上/十方  通治)四逆散
(治少隂/泄㵼)大承氣湯　　小承氣湯　　調胃承氣湯
　敗毒散　　葛根湯　　葛根黄芩黄連湯(以上八/方俱見)
(傷/寒)厚朴七物湯(方見腹/痛門)
　(按泄㵼乃一時寒暖不調水榖不化或冐暑傷濕等/症當擇清淡消散之品一二劑即愈今所集方内多)
　(脾胃虚寒乆病之/方隨症酌用可也)
　
　
　
　
　
　
　
　
　
　
　
　
　
　
　
　蘭臺軌範卷五
欽定四庫全書
　蘭臺軌範卷六
　　　　　　　　　　　　　呉江徐大椿撰
積聚癥痞
　　靈素
靈百病始生篇黄帝問於岐伯曰夫百病之始生也皆
生於風雨寒暑清濕喜怒喜怒不節則傷臟風雨則傷
上清濕則傷下三部之氣所傷異類願聞其㑹岐伯曰
三部之氣各不同或起於隂或起於陽請言其方喜怒
不節則傷臟臟傷則病起於隂也清濕襲虚則病起於
下風雨襲虚則病起於上是謂三部至於其淫泆不可
勝數　黄帝曰積之始生至其已成奈何岐伯曰積之
始生得寒乃生(四字乃成/積之總訣)厥乃成積也黄帝曰其成積
奈何岐伯曰厥氣生足悗悗生脛寒脛寒則血氣凝濇
血氣凝濇則寒氣上入於腸胃入於腸胃則䐜脹䐜脹
則腸外之汁沫迫聚不得散日以成積卒然多飲食則
腸滿起居不節用力過度則絡脈傷陽絡傷則血外溢
血外溢則衂血隂絡傷則血内溢血乃溢則後血(衂為/陽經)
(之血宜凉後血為/隂經之血宜温)腸胃之絡傷則血溢於腸外腸外有
寒汁沫與血相摶則并合凝聚不得散而積成矣(凡積/未有)
(不因血/而成者)卒然外中於寒若内傷於憂怒則氣上逆氣上
逆則六輸不通温氣不行凝血藴裏而不散津液濇滲
著而不去而積皆成矣　六元正紀大論大積大聚不
可犯也衰其大半而止過則死　骨空論任脈為病男
子内結七疝女子帶下瘕聚
息積　素竒病論帝曰病脇下滿氣逆二三歳不已是
為何病岐伯曰病名曰息積此不妨於食不可灸刺積
為導引服藥藥不能獨治也(積最宜/外治)
伏梁　靈邪氣臟腑病形篇心脈㣲緩為伏梁在心下
上下行時唾血　素腹中論帝曰人有身體髀骰䯒皆
腫環臍而痛是為何病岐伯曰病名伏梁此風根也其
氣溢於大腸而著於肓肓之原在臍下故環臍而痛也
不可動之動之為水溺濇之病
　　難經
病有積有聚何以别之然積者隂氣也聚者陽氣也故
隂沉而伏陽浮而動氣之所積名曰積氣之所聚名曰
聚故積者五臟所生聚者六腑所成也積者隂氣也其
始發有常處其痛不離其部上下有所終始左右有所
窮處聚者陽氣也其始發無根本上下無所留止其痛
無常處故以是别知積聚也　五臟之積各有名乎以
何月何日得之然肝之積名曰肥氣在左脇下如覆杯
有頭足心之積名曰伏梁起臍上大如臂上至心下脾
之積名曰痞氣在胃脘腹大如盤肺之積名曰息賁在
右脇下覆大如杯腎之積名曰賁豚發於少腹上至心
下若豚狀或上或下無時
　　金匱
師曰病有奔豚有吐膿有驚怖有火邪此四部病皆從
驚發得之師曰奔豚病從少腹起上衝咽喉發作欲死
復還止皆從驚恐得之　夫瘦人繞臍痛必有風冷榖
氣不行而反下之其氣必衝不衝心下則痞　問曰病
有積有聚有䅽氣何謂也師曰積者臟病也終不移聚
者腑病也發作有時展轉痛移為可治䅽氣者脇下痛
按之則愈復發為䅽氣(積聚皆有形䅽氣/則無形而有氣耳)病者腹滿按
之不痛為虚痛者為實可下之舌黄未下者下之黄自
去　腹滿時減復如故此為寒當與温藥　脈𦂳如轉
索無常者有宿食也　薤不可共牛肉作羮食之成瘕
病韭亦然　醋合酪食之令人血瘕
　　病源
癥瘕　皆由寒温不調飲食不化與臟氣相摶結所生
也其病不動者直名為癥若病雖有結瘕而可推移者
名為癥瘕瘕者假也謂虚假可動也
鼈癥　謂腹内有癥結如鼈之形狀有食鼈觸冷不消
生癥者有食諸雜物得冷不消變化而作者
蝨癥　人有多蝨而性好嚙之所嚙既多腑臟虚弱不
能消之變化生癥患者見蝨必嚙之不能禁止時從下
部出亦能斃人
米癥　人有好啞米轉乆彌嗜啞之若不得米則胸中
清水出米不消化遂生癥結其人常思米不能飲食乆
則斃
腹内有人聲　有人腹内忽有人聲或學人語而相答
此乃不幸致生灾變非關經絡臟腑冷熱虚實所為也
(服雷丸/可愈)
髮癥　有人因飲食内悞有頭髮隨食成癥胸喉間如
有虫上下來去者是也
蛟龍病　三月八日蛟龍子生在芹菜上人食芹菜入
腹變成蛟龍其病之狀發則如癲
魚癥　有人胃氣虚弱者食生魚因為冷氣所摶不能
消之結成魚癥揣之有形狀如魚也
蛇癥　人有食蛇不消因腹内生蛇瘕也亦有蛇之精
液誤入飲食内食之其狀常若饑而食則不下喉食至
胸内即吐出其病在腹摸揣亦有蛇狀謂蛇瘕也
酒瘕　人有飲酒多而食榖少積乆漸痩遂常思酒不
得則吐多睡不復能食是胃中有虫使之然名為酒瘕
也
腹内有毛　人因飲食内誤有毛隨食入腹則漸漸羸
痩但此病不說别有證狀常自言因食毛以知之
　　積聚癥痞方
奔豚湯(金匱/)奔豚氣上衝胸腹痛往來寒熱此主之
　甘草　　川芎　　當歸(各二/兩)半夏(四兩/)黄芩(二兩/)
　生葛(五兩/)芍藥(二兩/)生薑(四兩/)甘李根白皮(一升/)
　右九味以水二斗煮取五升温服一升日三夜一服
茯苓桂枝甘草大棗湯(金匱/)發汗後臍下悸者欲作賁
　豚此湯主之
　桂枝(四兩/)茯苓(半斤/)甘草(二兩/炙)大棗(十五/枚)
　右四味以甘爛水一斗先煮茯苓减二升内諸藥煮
　取三升去渣温服一升日三服
桂枝加桂湯(金匱/)發汗後燒針令其汗針處被寒核起
　而赤者必發賁豚　　小腹上至心灸其核上各一
　壯與此湯(此灸法不循/穴道亦甚易)
　即桂枝湯加桂二兩
備急丸(金匱/)治寒氣冷食稽留胃中心腹滿痛大便不
　通
　大黄　　亁薑(各二/兩)巴豆(一兩去皮/研如脂)
　右先搗大黄亁薑為末内巴豆合搗千杵和蜜丸如
　豆大藏蜜器中勿洩氣候用毎服三四丸煖水或酒
　下
　又主中惡心腹脹滿卒痛如錐刺氣急口噤如卒死
　者捧頭起灌令下咽須臾當差不差更與三丸當腹
　中鳴即吐利便差若口噤者須化從鼻孔用葦管吹
　入自下於咽(此温下之法是口噤不/能服藥者亦  一法)
貪食食多不消心腹堅滿痛治之方(千金/)
　鹽(一升/)水(三升/)
　右二味煮令鹽消分三服當吐出食便差
蛟龍病方(金匱/)治春秋二時龍精帶入芹菜中人偶食
　之為病發時手背腹滿痛不可忍
　硬糖(二三/升)日兩度服之吐出如蜥蜴三五枚差
療犬肉傷(金匱/)治食犬肉不消心下堅或腹脹口亁大
　渇心急發熱妄語如狂或洞下
　杏仁(一升合皮/熟研用)沸湯三升和汁分三服痢下肉片大
　騐
療食鱠傷(金匱/)治鱠食之在心胸間不化吐復不出速
　下除之乆成癥病
　橘皮(一兩/)大黄(二兩/)朴硝(二兩/)
　右三味以水一大升煮至小升頓服即消
療鱠癥(金匱/)治食鱠多不消結為癥病
　馬鞭草搗汁飲之或以薑葉汁飲之一升亦消又可
　服藥吐之
療蝨癥(千金/)由嚙蝨在腹生長為蝨癥(按此病發/服水銀)
　故篾子(一枚/)故梳子(一枚/)
　右二味各破為兩分先取一分燒灰末之又取一分
　以水五升煮取一升頓服前末盡少時當病出無所
　忌
療十年痃癖方(千金/翼)
　桃仁(去皮尖雙/仁煮熬)豉(亁泡去皮熬/搗篩各六升)蜀椒(去目閉口者/生捣篩三升)亁
　薑(捣篩/三升)
　右四味先搗桃仁如膏合搗千杵如亁可入少蜜和
　搗令可丸如酸棗大空腹酒服三丸日三仍熨法
椒熨方(千金/翼)
　取新盆一口受一斗者鑽底上作三十餘孔孔上布
　椒三合椒上布鹽鹽上安紙兩重上布冷灰一升冷
　灰上安熱灰一升熱灰上安熱炭火如雞子大常令
　盆熱底安薄氊其口以板蓋上以手捉勿令落仰卧
　安於腹上逐病上及痛處自捉遣移熨之冷氣及癥
　結皆從下部中作氣出七日一易椒鹽滿三七日百
　病差乃止
破癖湯(千金/翼)
　白术　　枳實(炙/)　柴胡(各三/兩)
　右以水五升煮取二升分三服日三
備急熨癥方(千金/翼)
　呉茱茰(三升/)以酒和煮熱布褁熨之
廣濟療鼈瘕(外臺/)
　白馬尿(一升/五合)温服之令盡差
廣濟療米癥(外臺/)其疾常欲食米若不得米則胸中出
　清水
　雞屎(一升/)白米(五合/)搗散用水一升頓服
療米癥羸痩至死(外臺/)
　葱白(兩虎/口切)烏梅(三十/枚碎)
　右二味以水三升宿漬烏梅使得極濃清晨噉葱白
　隨飲烏梅汁盡頃之心腹煩欲吐即令出之三晨療
　之當吐出米癥差無所忌
廣濟療髮癥(外臺/)人因食誤食髮即胸間如有虫上下
　惟欲飲油
　油(一升/)以香澤煎之大􁀙鐒貯之安病人頭邊以口
　鼻臨油上勿令得飲及傳之鼻面令有香氣當呌喚
　取飲不得與之必疲極眠睡其髮當從口出飲油人
　專守視之并石灰一褁見癥出以灰粉手捉癥抽出
　須㬰抽盡即是髪也(竒/法)
積塊丸　　治癥瘕積聚癖塊蠱積
　京三稜　　莪术(各用/醋煨)自然銅　　蛇含石(各燒研/各二兩)
　雄黄　　蜈蚣(各一錢二/分焙研)木香(一錢/半)銕花粉(用粳米/醋炒一)
　(錢/)辰砂　　沉香(各八/分)氷片(五分/)蘆薈　　天竺黄
　　　阿魏　　全蝎(焙亁各/四錢)
　右為末用雄猪胆汁丸如桐子大毎服七八分(諸虫/皆效)
治食索粉積方
　用紫蘇煎濃汁加杏仁泥服之即散
易簡紅丸　　破癥消瘕
　蓬术　　三稜　　橘皮　　青皮　　胡椒
　亁薑　　阿魏　　礬紅
　右水泛為丸毎服六十丸薑湯下又小兒脾胃之症
　極有神效
大七氣湯　　治一切癥瘕
　三稜　　莪术(各煨/切)青皮　　陳皮(去白/)木香
　藿香　　肉桂　　益智仁　　甘草(各七錢/五分)
　右㕮咀毎服五錢水二盞煎至一盞食前服
半硫圓丸(局方/)除積冷温脾胃一切痃癖大便冷閉
　硫黄(明淨好者研令極細/用柳木鎚子研過)半夏(湯洗七次/焙亁為末)
　右等分以生薑自然汁同熬入亁蒸餅末攪和匀入
　臼内杵數百下圓如桐子大毎服空心温酒或生薑
　湯下十五丸至二十丸婦人醋湯下
髮癥飲油方(夏子竒/疾方)
　雄黄(半兩/)
　右為末水調服之虫自出
食髮成瘕方
　猪脂(二升/)酒(三升/)
　右以水煮三沸温服日三
酒鼈氣鼈血鼈方(直指/方)治平時嗜酒血入於酒為酒鼈
　任氣血凝於氣為氣鼈虚勞痼冷敗血襍痰為血鼈
　或附脇背或隠腸腹須急治之
　生硫黄末以老酒調下時時服之(此味人多畏之不/敢輕服其實性甚)
　(和緩目覩有人服數斤全/無所害惟肌膚色黄而已)
蛇癥方(千金/翼)
　白馬尾切細酒服初服五分一七次服三分一七更
　服二分一七不可頓服殺人
蛟龍病方
　唐明皇襍録云有黄門奉使交廣回太醫周顧曰此
　人腹中有蛟龍上驚問對曰臣馳馬大庾嶺熱困且
　渇遂飲澗水竟腹中堅痞如石周遂以石硝雄黄煮
　服之立吐一物長數寸大如指視之鱗甲皆具此疾
　遂愈
蛇瘕(危氏/方)治面光發熱如火炙
　蒜汁一盌飲之吐出如蛇即愈
腹内蛇癥方(易簡/)
　誤食菜中蛇精成蛇瘕或食蛇肉成瘕腹中常饑食
　物即吐以赤足蜈蚣一條炙研末酒服
血瘕方(甄氏/)
　鼈甲　　大黄　　琥珀(等分/)
　右三味作散酒服二錢少時惡血即下若婦人小腸
　中血下盡即休服也
虱瘕　　喜食血
　用極舊木梳煆灰服
婦人狐瘕方(外臺/)因月水來或悲或驚或逢疾風暴雨
　被濕致成狐瘕精神恍惚令人月水不通胸脇腰背
　痛引隂中小便難嗜食欲吐如有孕狀其瘕手足成
　形者殺人未成者可治
　用新鼠一枚以新絮褁之黄泥固住入地坑中桑薪
　燒其上一日夜取出去絮入桂心末六銖為末酒服
　方寸七不過一二服當自下
𤓰蒂散(金匱/)大承氣湯　　小承氣湯　　調胃承氣
湯(以上四方/俱見傷寒)保和丸(丹溪/)枳术丸(潔古/)皂礬平胃散
　感應丸(上四方/見通治)阿魏撞氣丸(方見/膈吐)蛇含石丸(即禹餘/粮丸見)
(臌/脹)
蟲(附狐惑/)
　　靈樞
上膈篇虫為下膈(其詳備載/膈症門)
虫瘕蛟蛕　厥病篇腸中有虫瘕及蛟蛕皆不可取以
小針心腸痛憹作痛腫聚往來上下行痛有休止腹熱
喜渴涎出者是蛟蛕也以手聚按而堅持之無令得移
以大針刺之乆持之虫不動乃出針也
　　金匱
蚘虫之為病令人吐涎心痛發作有時毒藥不止　蚘
厥者當吐蚘令病者靜而復時煩此為臟寒蚘上入膈
故煩須臾復止得食而嘔又煩者蚘聞食臭出其人當
自吐蚘狐感之為病狀如傷寒黙黙欲眠目不得閉卧
起不安蝕於喉為惑蝕於隂為狐不欲飲食惡聞食臭
其面目乍赤乍黒乍白(此皆傷寒餘毒所/結濕熱生虫也)
　　病源
九虫者一曰伏虫長四分二曰蚘虫長一尺三曰白虫
長一寸四曰肉虫狀如爛杏五曰肺虫狀如蚕六曰胃
虫狀如蝦蟆七曰弱虫狀如𤓰瓣八曰赤虫狀如生肉
九曰蟯虫至細㣲形如菜虫伏虫羣虫之主也蚘虫貫
心則殺人白虫相生子孫轉大長至四五尺亦能殺人
肉虫令人煩滿肺虫令人咳𠻳胃虫令人嘔逆吐喜噦弱
虫又名膈虫令人多唾赤虫令人腸鳴蟯虫居胴腸多
則為痔極則為癩因人瘡處以生諸癰疽癬痿病疥齲
虫無所不為人亦不必盡有有亦不必盡多或偏無者
此諸虫依腸胃之間若腑臟氣實則不為害若虚則能
侵蝕隨其虫之動而能變成諸患也　凡蠱毒有數種
皆是變感之氣人有故造作之多取虫蛇之類以器皿
盛貯任其自相噉擊惟有一物獨在者即為之蠱便能
變感隨逐酒食為人患禍患禍於他則蠱主吉利所以
不羈之徒畜事之
齒慝　是虫食齒至斷膿爛汁臭如屯之収故謂之慝
齒
　　虫方
甘草粉蜜湯(金匱/)蚘虫之為病令人吐涎心痛發作有
　時毒藥不止此湯主之
　甘草(二兩/)粉(一兩/)蜜(四兩/)
　右以水三升煮甘草取二升去滓内粉蜜攪令和煎
　如薄粥温服一升差即止
烏梅丸　　治病者靜而時煩因臟寒蚘上入其膈為
　蚘厥當吐蚘
　烏梅(三百/個)黄連(一斤/)黄檗(六兩/)亁薑(十兩/)附子(六枚/泡)
　蜀椒(四兩熬/去汗)桂枝(六兩/)細辛(六兩/)人參(六兩/)當歸(四/)
　(兩/)
　右十味異搗篩合治之以苦酒漬烏梅一宿去核蒸
　之五升米下飯熟搗成泥和藥令相得内臼中與蜜
　杵二千下丸如梧桐子大先食飲服十丸日三服稍
　加至二十丸禁生冷滑物臭食等
療蚘虫攻心腹痛(千金/)
　用石榴根搗取汁平旦服亦可水煎
療虫蝕下部(千金/)
　胡粉　　雄黄
　右二味各等分為末著榖道中亦治小兒
療傷寒慝病(千金/)
　取生雞子小頭叩出白入漆一合熟和攪令極調當
　沫出更内著殻中仰吞之食頃或半日乃吐下虫劇
　者再服虫盡熱除病愈
追虫丸(八陣/)治一切虫積
　黑牽牛(取頭/末)梹榔(各八/兩)雷丸(醋炙/)南木香(各二兩/為末)茵
　蔯(二兩/)大皂角　　苦楝皮(各一/兩)
　右煎濃汁水為丸菉豆大大人毎服四錢小兒三錢
　或二錢或一錢半量人虚實用砂糖水吞下待追去
　惡毒虫積二三次方以粥補之(按濃煎汁水為丸原/本如此必有誤字竟)
　(將水泛/丸可也)
下虫丸　　追虫取積
　苦楝皮(根皮為上樹面次/之去面上粗皮)
　右為末麺糊丸彈子大如欲服藥宜戒午飯晡時預
　食油煎雞卵餅一二個待上床時白滚湯化下一丸
　至五更取下異虫為效
療寸白虫
　榧子　　梹榔　　蕪荑(各等/分)為末毎二錢温酒調
　服先吃燒牛肉脯後服食水㵼永除
又方
　榧子(四十九/粒去皮)以月上旬平旦空心服七枚日服盡虫
　消成水永瘥　又云食實七枚七日滿虫化為水
療濕慝虫(千金/翼)此症多是熱病後或乆下不止或有客
　熱結在腹中或遇暑濕凉氣者多生此病病亦有燥
　慝不甚洩痢而下部瘡癢不問燥濕乆則殺人為病
　診齒無色舌上盡白甚者滿口有瘡四肢沉重喜眠
　如此者為虫下食其肛肛爛盡見五臟即死矣
　黄連　　生薑(切各/十兩)艾葉(八兩/)苦參(四兩/)
　右四味㕮咀以水一斗煮取三升為三服日三
療蛔虫　　病由勞熱傷心有虫名蛔虫長一尺貫心
　則死
　雷丸(熬/)　橘皮　　桃仁(各五/分)狼牙(六分/)貫衆(三枚/)
　蕪荑　　青葙子　　亁漆(熬各/四分)亂髮(如雞/子燒)殭蚕(二/十)
　(枚/熬)
　右十味搗篩蜜丸以飲及酒空腹服二七丸日再服
療百虫方(外臺/)
　石榴皮(東引者一/握去瘡皮)梹榔(七枚/)
　右以水二升煎減半頓服欲服時先嚼鹿脯咽汁即
　進之毎月一二三日吃藥必瘥以虫頭向上月三五
　以後不效以虫頭向下也服藥前一日莫食其虫吃
　藥之後或痢出或内消皆瘥忌食生膾白酒諸冷物
　一月餘
鶴虱散(外臺/)療蛔虫心痛
　鶴虱二分末温酢一盞和服之虫當出
胡粉丸(外臺/)療心痛不可忍似蛔虫者
　生胡麻(一合/)胡粉(半合/熬捣)
　右二味先以猪肉脯一斤空腹啖咽汁勿咽肉後取
　胡粉和胡麻搜作丸以少清酒使成頓服盡十歳以
　上増減忌生冷猪血魚雞蒜醋等七日若是蛔虫吐
　水者是也
甘草㵼心湯(金匱/)治狐惑之為病狀如傷寒黙黙欲眠
　目不閉卧起不安蝕於喉為惑蝕於隂為狐不欲飲
　食惡聞食臭其面目乍赤乍黒乍白蝕於上部則聲
　喝此湯主之蝕於下部則咽亁苦參湯洗之蝕於肛
　者雄黄薫之
　甘草(四兩/)黄芩　　人參　　亁薑(各三/兩)黄連(一兩/)
　大棗(十二/枚)半夏(半升/)
　右七味水一斗煮取六升去滓再煎温服一升日三
　服
苦參湯(金匱/)苦參一升水一斗煎取七升去渣薫洗日
　三
雄黄(金匱/)
　雄黄一味為末筒瓦二枚合之燒向肛薫之
赤小豆當歸散(金匱/)病者脈數無熱㣲煩黙黙但欲卧
　汗出初得之三四日目赤如鳩眼七八日目四􁏱黑
　若能食者膿已成也此湯主之
　赤小豆(三升浸令/芽出曝亁)當歸
　右二味杵為散漿水服方寸七日三服
療心痛欲死(外臺/)
　濃搗地黄汁和麺作冷淘不用鹽服一頓虫即出
蕪荑散　　治虫咬心痛欲騐之大痛不可忍或吐青
　黄緑水涎沫或吐虫發有休止
　蕪荑　　雷丸(各半/兩)亁漆(碎研炒烟/盡一兩)
　右共為末毎服三錢調和服
諸痛(頭心胃/腰腹)
　　靈素
靈終始篇病痛者隂也痛而以手按之不得者隂也
素舉痛論視其五色黄赤為熱白為寒青黒為痛　調
經論實者外堅充滿不可按之按之則痛虚者聶辟氣
不足按之則氣足以温之故快然而不痛　隂陽應象
大論氣傷痛形氣腫故先痛而後腫者氣傷形也先腫
而後痛者形傷氣也　痺論痛者寒氣多也有寒故痛
也
頭痛
　　靈素
靈經脈篇足太陽膀胱脈動則病衝頭痛目似脫項如
拔脊痛腰似折髀不可以曲膕如結踹如裂是為踝厥
　督脈之别名曰長強挾膂上項散頭上下當肩脾左
右别走太陽入貫膂實則脊強虚則頭重　足少陽胆
脈是主骨所生病者頭痛頷痛　厥病篇真頭痛頭痛
甚腦盡痛手足寒至節死不治
素竒病論帝曰人有病頭痛以數歳不已此安得之名
為何病岐伯曰當有所犯大寒内至骨髓髓者以腦為
主腦逆故令頭痛齒亦痛病名曰厥逆
　　病源
鬲痰風厥頭痛　風痰相結上衝於頭即令頭痛數歳
不已即連腦痛手足寒至節即死(真頭痛亦/必有痰)
　　千金
卒頭痛頭痛如破非中冷又非中風是胸膈中痰厥氣
上衝名為厥頭痛吐之即差
　　頭痛方
頭痛方(千金/翼)
　葶藶子搗末以湯淋取汁洗頭良
又方(千金/翼)
　呉茱茰(三升/)以水五升煮取三升以綿拭髮根良
厥頭痛吐方(外臺/)治痰厥頭痛
　但單煮茗作飲二三升許須㬰適吐吐畢又飲能如
　是數過劇者須吐胆汁乃止不損人
石膏散(寳鑑/)
　川芎　　石膏　　白芷(各等/分)
　右為末毎服四錢煮茶清調下(此治風火/頭痛之方)
透頂散(本事/方)治偏正頭風夾腦風并一切頭風不問逺
　年近日
　細辛(三莖/)𤓰蒂(七分/)丁香(三粒/)糯米(七粒/)腦子
　麝香(各一黒/豆大)
　右將腦麝研細將前四味另研細然後合研令匀封
　好患人在左右搐一大豆許良乆出涎一升許則安
痛風餅子(聖惠/)
　五倍子　　全蝎　　土狗(各八/分)
　右為末醋丸作如錢大餅子發時再用醋潤透頂太
　陽穴上炙熱貼之仍用帕子縛之啜濃茶睡覺自愈
止痛太陽丹(竒效/)
　天南星　　川芎(等分/)
　右為末同蓮鬚葱白搗爛作餅貼太陽痛處
氣攻頭痛方(竒效/)
　萆麻子　　乳香(等分/)
　右搗爛作餅貼太陽穴上如痛止急去頂上解開頭
　髮出氣即去藥
治頭痛方(竒效/)
　用大蒜一顆去皮研取汁令病人仰卧以銅筯㸃少
　許滴鼻中急令搐入腦眼中淚出差
玉液湯(濟生/)治眉稜骨痛
　半夏六錢泡湯七次切片作一服加生薑十片水煎
　去渣納沉香末少許服
麢犀湯(濟生/)治暗風頭旋眼黒昏眩倦怠痰涎壅盛骨
　節疼痛
　羚羊角屑　　旋覆花　　紫苑　　石膏　　甘
　草(炙各/一兩)細辛(半兩/)前胡(七錢/半)犀角屑(二錢/半)
　右藥毎服三錢加生薑三片大棗一枚水煎服
秘方貼頭風熱病
　大黄　　朴硝(等分/)
　右為末用井底泥揑作餅貼兩太陽穴(頭風皆屬寒/此獨為熱不)
　(可不/備)
清震湯(保命/)治頭面疙􁪴増寒拘急發熱狀如傷寒(即/雷)
　(頭/風)
　升麻　　蒼术(各四/錢)荷葉(全者/一個)水煎食後服(楊梅毒/入頭亦)
　(有此病當用治/毒之方治之)
治頭内如虫蛀響　　此名天白蟻
　用茶子末吹鼻中(此竒病不/可不知)
玉真圓(本事/方)治腎氣不足氣逆上行頭痛不可忍謂之
　腎厥其脈舉之則弦按之則石堅
　硫黄(二兩/)石膏(煆通/赤研)半夏(柴湯洗/各一兩)硝石(一錢/五分)
　右為細末研匀生薑汁糊丸如梧子大隂亁毎服二
　十丸或薑湯或米飲下更灸關元穴百壯
茶調散(局方/)治諸風上攻頭目昏重偏正頭疼鼻塞身
　重及婦人血風攻疰太陽穴疼
　白芷　　甘草　　羌活(各二/兩)荆芥(去梗/)川芎(各四/兩)
　細辛(去蘆/一兩)防風(一兩/半)薄荷(葉不見/火八兩)
　右為細末毎服二錢食後茶清調下常服清頭目
頭風摩散(方見/風門)
　(頭風有偏正之殊其病皆在少陽陽明之絡以毫針/刺痛處數穴立效其外有瘡毒入頭名楊梅頭痛此)
　(乃外科之症/另有治法)
心胃痛
　　靈樞
厥病篇厥心痛與背相控善瘈如從後觸其心傴倭者
腎心痛也厥心痛痛如以錐鍼刺其心心痛甚者脾心
痛也厥心痛色蒼蒼如死狀終日不得太息肝心痛也
厥心痛卧若徒居心痛間動作痛益甚色不變肺心痛
也真心痛手足凊至節心痛甚旦發夕死夕發旦死
　　千金
胸痺令人心中堅痞急痛肌中若痺絞痛如刺不能俯
仰胸前皮皆痛手不得犯短氣咳唾引痛咽塞痒燥時
欲嘔吐煩悶自汗出或引背痛不治數日死
　　外臺
九種心痛　一虫　二注　三氣　四悸　五食　六
飲　七冷　八熱　九去來痛
惡注心痛　中惡心痛心腹絞刺奄奄欲絶
　(近人患心胃痛者甚多十人之中必有二三皆係痰/飲留於心下乆成飲囊發作輕重疎數雖各不同而)
　(病因一轍治法以滌飲降氣為主凡病竟有時代之/不同如近三十年中咳𠻳吐血者十人而五余少時)
　(此病絶少亦/不可解也)
　　心胃痛方
栝婁薤白白酒湯(金匱/)胸痺之病喘息欬唾胸背痛短
　氣寸口脈沉而遲關上小𦂳數此湯主之
　栝婁(一枚/捣)薤白(半斤/)白酒(七升/)
　右三味同煮取三升分温再服
栝婁薤半夏湯(金匱/)胸痺不得卧心痛徹背者此湯主
　之
　即前方加半夏半升
枳實薤桂枝湯(金匱/)胸痺心中痞氣氣結在胸胸滿脇
　下逆搶心此湯主之人參湯亦主之
　枳實(四枚/)厚朴(四兩/)薤白(半斤/)桂枝(一兩/)栝婁(一枚/捣)
　右五味以水五升先煮枳實厚朴取二升去渣内諸
　藥煮數沸分温三服
人參湯(金匱即/理中湯)
茯苓杏仁甘草湯(金匱/)胸痺胸中氣塞短氣此湯主之
　橘枳薑湯亦主之
　茯苓(三兩/)杏仁(五十/枚)甘草(一兩/)
　右三味以水一斗煮取五升温服一升日三不差更
　服
橘皮枳實生薑湯(金匱/)
　橘皮(一升/)枳實(三兩/)生薑(半斤/)
　右三味以水五升煮取二升分温再服
薏苡仁附子散(金匱/)胸痺緩急者此主之
　薏苡仁(十五/兩)大附子(十枚/泡)
　右二味杵為散服方寸七日三服
桂枝生薑枳實湯(金匱/)心中痞諸逆心懸痛此湯主之
　桂枝　　生薑(各三/兩)枳實(五枚/)
　右三味以水六升煮取三升分温三服
赤石脂丸(金匱/)心痛徹背背痛徹心此主之
　蜀椒(一兩/)烏頭(一分/泡)附子(半兩/)亁薑(一兩/)赤脂(一兩/)
　右五味末之蜜丸如梧子大先食服一丸日三服不
　知再加(此治大/寒之症)
九痛丸(金匱/)治九種心疼
　附子(三兩/泡)狼牙(一兩/炙香)巴豆(一兩去皮心/熬研如脂)人參　　亁
　薑　　茱茰(各一/兩)
　右六味末之煉蜜丸如梧子大酒下強人初服三丸
　日三服弱者二丸　兼治卒中惡腹脹痛口不能言
　又治連年積冷流注心胸痛并冷氣上衝落馬墜車
　血疾等皆主之忌口如常法
大建中湯(金匱/)心胸中大寒痛嘔不能飲食腹中寒上
　衝皮起出見有頭足上下痛不可觸近此主之
　蜀椒(二合/去汗)亁薑(四兩/)人參(二兩/)
　以水四升煮取二升去渣内膠飴一升㣲火煎取一
　升半分温再服如一炊頃可飲粥二升後更服當一
　日食糜温覆之
療胸痺心痛方(千金/)
　灸膻中百壯穴在鳩尾上一寸(此灸神效百壯灸瘡/愈再灸非一日滿百)
　(壯/也)
熨背法(千金/翼)治胸痺心背疼痛氣悶
　烏頭　　細辛　　附子　　羌活　　蜀椒
　桂心(各一/兩)川芎(一兩三/錢半)
　右共為散以少醋拌綿褁㣲火炙令煖以熨背上
療心痛方(外臺/)
　生油半合温服瘥(此乃治虫/痛之方)
海蛤丸(丹溪/)治痰飲心痛
　海蛤(燒灰為末過數/日火毒散用)𤓰蔞仁(研/)
　右以海蛤入𤓰蔞内亁濕得所為丸毎服五十丸
失笑散(經騐/)治婦人心痛氣刺不可忍
　五靈脂　　蒲黄(等分/)
　毎用二錢醋熬膏入水煎服(此方治瘀/血犯心)
鶴蝨散(外臺/)胡粉丸(外臺/)療心痛如虫嚙方(外臺/)蕪荑
散(以上四方/俱見虫門)平胃散(見通/治)半夏㵼心湯(見膈/吐)
腰痛
　　靈樞
經脈篇肝足厥隂也是動則病腰痛不可以俯仰　終
始篇刺諸痛者其脈皆實從腰以上者手太隂陽明皆
主之從腰以下者足太隂陽明皆主之病在腰者取之
膕
　　病源
腎主腰脚腎經虚損風冷乗之故腰痛也又邪客於足
少隂之絡令人腰痛引小腹不可以仰息診其尺脈沉
主腰背痛尺寸俱浮直下此為督脈腰強痛
風濕腰痛　勞傷腎氣經絡既虚或因卧濕當風風寒
乗虚摶於腎腎經與血氣相擊而腰痛
腎著腰痛　腎主腰脚腎經虚則受風冷内有積水風
水相搏浸積於腎腎氣内著不能宣通故令腰痛其痛
狀身重腰冷腹重如帶五千錢如坐於水形狀如水不
渇小便自利飲食如故乆乆變為水病腎濕故也
背倭　肝主筋而藏血血為隂氣為陽陽氣精則養神
柔則養筋隂陽和同則血氣調適共相榮養也邪不能
傷若虚則受風風寒摶於脊膂之筋冷則攣急故令背
倭
脇痛　邪氣客於足少陽之絡令人脇痛欬汗出隂氣
擊於肝寒氣客於脈中則血泣脈急引脇與小腹診其
脈弦而急脇下如刀刺狀如飛尸至困不死(脇痛屬足/少陽不屬)
(足厥/隂)
　　腰痛方
甘薑苓术湯(金匱/)腎著之病其人身體重腰中冷如坐
　水中形如水狀反不渇小便自利飲食如故病屬下
　焦身勞汗出衣裏冷濕乆乆得之腰以下冷痛腹重
　如帶五千錢
　甘草　　白术(各二/兩)亁薑　　茯苓(各四/兩)
　右四味以水五升煮取三升分温三服腰中即温
青娥丸(局方/)治腎虚為風冷所乗或處濕地或墜墮傷
　損或因風寒皆令腰間似有物垂墜也悉主之
　胡桃(二十個/去殻皮)破故紙(酒炒/六兩)蒜(四兩/熬膏)杜仲(薑汁炒/十六兩)
　右共為末丸如桐子大温酒下婦人淡醋湯下三十
　丸
加味小柴胡湯(良方/)治傷寒脇痛
　柴胡(二錢/)半夏(一錢/半)黄芩(二錢/)人參(一錢/五分)牡蠣粉(一/)
　(錢/)枳殻(一錢/)甘草(一錢/)
　右作一服薑五片紅棗二枚煎服
摩腰膏(丹溪/)治老人腰痛婦人白帶
　附子尖　　烏頭尖　　南星(各二/錢半)硃砂　　雄黄
　　　樟腦　　丁香(各一/錢半)亁薑(一錢/)麝香(大者/五粒)
　右共為末蜜丸龍眼大毎一丸用生薑汁化開如厚
　粥火上烘熱放掌上摩腰中候藥盡貼腰上即烘綿
　衣縛定腰熱如火間二日用一丸(此法近有人專用/此治形體之病凡)
　(虚人老人頗有效騐其術甚行補又此方加入倭硫/黄人參鹿茸沉香水安息等大  之品摩虚損及老)
　(人更妙俟又一法以蔴油黄蠟為丸如胡桃大烘熱/摩腰上  腰上熱然後紥好一丸可用數十次  腹)
　(中病亦/可摩)
療腰痛方(良方/)
　杜仲　　肉蓯蓉　　破故紙　　人參　　當歸
　　　秋石　　川巴㦸　　鹿角霜(各等/分)
　右後末用猪腰子一個洗淨淡鹽湯泡過劈開兩邊
　中間勿斷細花開用前藥滲入另用稀絹一塊包褁
　綿紥外用小灌入酒少許紙封毋令走泄藥氣煮熟
　取食之飲醇酒三杯立愈
又方(竒效/)
　胡桃肉　　補骨脂　　杜仲(各四/兩)
　右作二貼毎貼用水二盞煎服
麋茸丸(本事/)治腎虚腰痛
　麋茸(一兩鹿/角亦可)免絲子末(一兩/)舶上茴香(半兩/)
　右為末用羊腎一對酒煮爛去膜研和丸桐子大如
　羊腎少入酒糊佐之毎服三五十丸温酒或鹽湯下
藥碁子(本事/方)治腰腿痛氣滯
　牽牛不拘多少用新瓦入火煿得通紅便將牽牛頓
　在瓦上自然半生半熟不得撥動取末一兩入細研
　硫黄一錢同研匀分三分毎用白麺一匙水和捍開
　切作碁子大五更初以水一盞煮熱連湯温送下如
　住即己未住隔日再作予嘗有此疾毎發止一服痛
　止
二神丸(本事/方)左金丸(俱見/通治)
　(按腰痛屬虚者固多而因風寒痰濕氣阻血/凝者亦不少一概蠻補必成痼疾不可不審)
腹痛
　　金匱
趺陽脈㣲弦法當腹滿不滿者必便難兩胠疼痛此虚
寒從下上也當以温藥服之　病者腹滿按之不痛為
虚痛者為實可下之舌黄者下之黄自去　腹滿時減
復如故此為寒當與温藥　夫中寒家喜欠其人清涕
出發熱色和者善嚏　中寒其人下痢以裏虚也欲嚏
不能此人肚中寒　夫痩人繞臍痛必有風冷榖氣不
行而反下之其氣必衝不衝者心下則痞
　　傷寒論
病人不大便五六日繞臍痛煩躁發作有時者此有燥
屎故使不大便也　太隂之為病腹滿而吐食不下自
痢益甚時腹自痛若下之必胸中結鞕　傷寒五六日
腹中痛若轉氣下趣少腹者此欲自痢也
　　腹痛方
厚朴七物湯(金匱/)病腹滿發熱十日脈浮而數飲食如
　故此湯主之
　厚朴(半斤/)甘草　　大黄(各三/兩)大棗(十枚/)枳實(五枚/)
　桂枝(二兩/)生薑(五兩/)
　右七味以水一斗煮取四升温服八合日三服嘔者
　加半夏五合下痢去大黄寒多者加生薑至半斤
附子粳米湯(金匱/)腹中寒氣雷鳴切痛胸脇逆滿嘔吐
　此湯主之
　附子(一枚/泡)半夏(半升/)甘草(一兩/)大棗(十枚/)粳米(半升/)
　右五味以水八升煮米熟湯成去滓温服一升日三
　服
蒸臍法　　亦可隨病所在蒸之外科寒症亦能蒸散
　丁香　　木香　　半夏　　南星　　川烏
　歸身　　肉桂　　麝　　氷　　乳香　　大黄
　　　硝　　山甲　　雄黄　　蟢窠　　白蔲
　右為粗末放麺圏内上用銅皮一片多鑽細眼用艾
　火灸銅皮上毎日十餘火滿三百六十火病除藥味
　亦可因症加減其藥用燒酒薑汁等拌濕
厚朴二物湯(金匱/)痛而閉者此湯主之
　厚朴八(兩/)大黄(四兩/)枳實(五枚/)
　右三味以水一斗二升先煮二味取五升内大黄煮
　取三升温服一服以痢為度
大黄附子湯(金匱/)脇下偏痛發熱其脈𦂳弦此寒也以
　温藥下之宜此湯
　大黄(三兩/)附子(三枚/泡)細辛(二兩/)
　以水五升煮取二升分温三服強人煮取二升半分
　温三服服後如人行四五里進一服
黄連湯(見嘔/吐)小建中湯(見虚/勞)桂枝加大黄湯　　大柴
胡湯　　小柴胡湯　　大承氣湯　　桂枝加芍藥
湯　　理中湯　　四逆湯(以上俱/見傷寒)蘇合丸(見通/治)
脚氣(附轉筋/)
　　千金
諸經方有脚氣之論古人少有此疾(脚氣之名金匱已/載但患者少耳)
自永嘉南渡衣纓士人多有遭者有支法存仰道人等
並留意經方偏善斯術多獲全濟又宋齊之間釋門深
師述二公等諸家舊方為二十卷其脚弱一方近百餘
首魏周之代蓋無此病所以姚公集驗殊不慇懃徐王
撰録未以為意特以三方鼎峙風教未一霜露不均寒
暑不等關西河北不識此疾自聖唐開闢無外南極之
地作鎮於彼往往皆遭近來中國士大夫亦有患者良
由今代風氣混同所致耳此病先從脚起因即脛腫時
人號為脚氣深師云脚弱者即其義也　問風毒中人
隨處皆得作病何偏著於脚答曰人有五臟心脈經絡
所起在手十指餘三臟經絡所起在足十趾地之寒暑
風濕皆作蒸氣足常履之所以風毒之中人必先中脚
乆而不瘥徧及四肢腹背頭項經云次傳間傳是也凡
脚氣皆感風毒所致(治脚氣必兼/風此乃要訣)人多不即覺㑹因他
病一度始發或奄然大悶經兩三日乃覺庸醫不識作
餘病治莫不盡斃始起甚㣲飲食如故惟卒起脚屈弱
不能動為異耳黄帝云緩風濕痺是也　有脚氣未覺
而頭項臂膞已有所苦諸處未知而心腹五内已有所
困或嘔食臭腹痛下痢二便不通衝悸不欲見光精神
昏憒迷忘錯亂壯熱頭痛身體酷冷疼痛轉筋頑痺緩
縱百節攣急小腹不仁等症皆脚氣狀貌也亦云風毒
脚氣之侯婦人亦爾又有産後取凉多中此毒其熱悶
掣瘲驚悸心煩嘔吐氣上皆其候也又但覺臍下冷痞
愊愊然不快小便淋瀝即是其候頑弱名緩風疼痛為
濕痺　熱者治以冷藥冷者療以熱藥以意消息之(諸/病)
(皆/然)心下急氣喘不停自汗脈促嘔吐不止者死　凡脚
氣皆由氣實而死終無一人服藥致虚而殂故不得大
補亦不可大㵼(凡治病大/段相同)脚氣其人黑瘦者易治肥大
肉厚赤白者難治瘦人肉硬肥人肉軟也(外症/亦同)脚氣有
腫者有不腫者其小腹頑痺不仁者脚多不腫小腹頑
後不過三五日即令人嘔吐名脚氣入心如此者難治
以腎水尅心火也　初得脚弱便速灸之服竹瀝湯灸
訖服八風散無不瘥者若但灸不服藥但服藥不灸後
必更發
　　脚氣當灸之穴
初灸風市　次伏兔　次犢鼻　次膝兩眼　次三里
　次上亷　次下亷　次絶骨
　　病源
脚氣疼不仁　由風濕毒氣與血氣相摶故疼邪在膚
腠則血氣澁而皮膚厚搔之如膈衣故不仁
脚氣痺攣風毒摶於經風濕乗於血故令痺攣也
脚氣心腹脹急　風濕毒氣從脚上入於内與臟氣相
搏結聚不散故心腹脹急
脚氣腫滿　由風濕毒氣搏於腎經則腎氣不能宣通
水液使傳於小腸反漬於皮膚故腫滿也
脚氣驚悸　由温濕挾風毒初客膚腠後經腑臟與神
氣相搏則心驚悸也
脚氣轉筋　靈樞四時氣篇轉筋於陽治其陽轉筋於
隂治其隂　本輸篇轉筋者立而取之可令遂已
　　脚氣方
礬石湯(金匱/)治脚氣衝心
　礬石(二兩/)以漿水一斗五升煎浸脚良
第一竹瀝湯(千金/)治兩脚痺弱或轉筋皮肉不仁腹脹
　起如腫按之不陷心中惡不欲食或患冷方
　竹瀝(五升/)甘草　　秦芄　　葛根　　黄芩
　麻黄　　防己　　細辛　　桂心　　亁薑(各一/兩)
　防風　　升麻(各一/兩半)茯苓(二兩/)附子(二枚/)杏仁(五十/枚)
　右十五味以水七升合竹瀝煮取三升分三服取汗
　(此脚氣主方/多治風之藥)
烏麻酒(千金/)治風虚氣滿脚疼痺攣弱不能行
　烏麻(五升/)㣲熬搗酒漬一宿隨所能飲之盡更作
茱茰木𤓰湯　　治脚氣衝心悶亂不識人手足脈欲
　絶
　呉茱茰(半兩/)木𤓰(一兩/)梹榔(二兩/)生薑(五片/)水煎服
蘇子粥(養老/書)治老人脚氣毒悶身體不仁行履不能
　紫蘇子(五合熬研細/以水投取汁)粳米(四合凈/洗淘)
　右煮作粥臨熟下蘇汁調之空心食之日一服亦温
　中
杉木湯(本事/方)唐柳栁州云元和十二年二月得脚氣夜
　半痞絶脇有塊大如石且死困塞不知人三日滎陽
　鄭洵美杉木湯服半日食頃大小便三次氣通塊散
　用杉木節一大升橘葉一升無葉以皮代之大腹梹
　榔七個合子碎之童子小便三大升共煮一升半分
　二服若一服得快痢停後服
梹榔散(活人/書)治脚腫
　橘葉(一大/握)沙木(一握/)小便(一盞/)酒　(盞同以/藥煎)
　右煎數沸調梹榔末二錢食後服(即前方/變法)
木𤓰散(活人/書)治脚氣
　大腹皮(一枚/)紫蘇(一分/)亁木𤓰(一分/)甘草(一分/炙)木香
　(一分/)羌活(一分/)
　右細剉為散分作三服毎用白水一盞煎至半盞去
　滓通口服
雞屎白散(金匱/)轉筋之為病其人臂脚直脈上下行㣲
　弦轉筋入腹者
　雞屎白一味為散取方寸匕以水六合和温服
療轉筋方(外臺/)
　以鹽一升水一升半作湯洗漬良
延效療轉筋(外臺/)并治渾身轉筋
　煖水稍熱於浴斛中坐浸須㬰便差如湯沃雪
轉筋灸法(外臺/)
　轉筋在兩臂若胸脇者灸手掌白肉際七壯　在十
　指者灸手踝骨上七壯　在脛骨者灸膝下亷筋上
　三壯　又法灸涌泉七壯亦可灸大都七壯(穴在足/大母指)
　(本節内側/白肉際)腹脹轉筋者灸臍上一寸十四壯
烏頭湯(見風/痺)麻豆湯(見水/腫)大活絡丹　　崔氏八味丸
(即腎氣丸/俱見通治)
　
　
　
　
　
　
　
　
　
　
　蘭臺軌範卷六
欽定四庫全書
　蘭臺軌範卷七
　　　　　　　　　　　　　呉江徐大椿撰
疫癘鬼疰
　　素問
遺篇刺法論黄帝曰余聞五疫之至皆相染易無問大
小病狀相似不施救療如何可得不相移易者岐伯曰
不相染者正氣存内邪不可干避其毒氣天牝從來(天/牝)
(内經注云鼻也空虚能受天地/之氣故曰天牝欲其來往出入)復得其性氣出於腦即
不邪干氣出於腦即先想心如日欲將入於疫室先想
青氣自肝而出左行於東化作林木次想白氣自肺而
出右行於西化作戈甲次想赤氣自心而出南行於上
化作焰明次想黒氣自腎而出北行於下化作水次想
黄氣自脾而出存於中央化作土五氣䕶身已畢以想
頭上如北斗之煌煌然後可入於疫室又一法於春分之
日日未出而吐之又一法於雨水日後三浴以藥泄汗
　　病源
一歳之内節氣不和寒暑乖候或有暴風疾雨霧露不
散則民多疾疫無長少卒皆相似如有鬼厲故云疫癘
中惡　精神衰弱為鬼神之氣卒中之卒然心腹刺痛
悶亂欲死凡卒中惡腹大而滿者診其脈𦂳大而浮者
死𦂳細而浮者生　又中惡吐血數升脈沉數細者死
浮焱如疾者生(脈大段如此亦不可泥吐卒然吐/血多者多係中惡莫作  血治)
尸厥　隂陽逆也其狀如死猶㣲有息而不恒脈尚動
而形無知也脈沉大而滑身温而汗此為入腑氣復自
愈若唇青身冷此為入臟即死
鬼擊　謂鬼癘之氣擊著於人也得之無漸如人以刀
矛持刺狀胸脇腹内絞急切痛不可抑按或吐血或鼻
中出血或下血一名為鬼排重者死
卒魘　魂魄外遊為他邪所執欲還未得忌火照之照
則神魂遂不復入乃死若在燈光前魘者是本由明出
不忌火
三尸諸蟲　其虫與人俱生而此虫忌血能與鬼靈相
通常接引外邪為人患害其發作之狀或沉沉黙黙不
知所苦而無處不惡或腹痛脹急或磥塊踊起或攣引
腰脊或精神襍錯變狀多端其病大同小異但以一方
治之者故名諸尸也
尸注　是五尸内之尸注而挾外鬼邪之氣流注身體
令人無處不惡每節氣改變輒至大惡積月累年漸就
頓滯以至於死死後復易旁人乃至滅門以其尸病注
易旁人故曰尸注
喪尸　人有年命衰弱至於喪死之處心意有所畏惡
其身内尸虫性既忌惡便更接引外邪共為疹病其發
亦心腹刺痛脹滿氣急但逢喪處其病則發故謂之喪
尸
尸氣　人有觸值死尸或臨尸其尸氣入腹内與尸虫
相接成病其發亦心腹刺痛脹滿氣急但聞尸氣則發
故謂之尸氣
諸注　謂邪氣居住人身内故名為注又注易旁人也
乃有三十六種九十九種而方皆不顯其名所載有風
鬼轉生死邪氣寒熱冷蠱毒惡忤遁走温喪哭殃食水
骨血温痺勞㣲泄石産土飲以上諸注皆正氣虚而邪
氣傳綿也與諸尸病相近
　　又有九種注
一曰風注　二曰寒注　三曰氣注　四曰生注　五
曰凉注　六曰酒注　七曰食注　八曰水注　九曰
尸注
　　疫癘方
小金丹方(素問/)
　辰砂(二兩/)水磨雄黄(一兩/)叶子雌黄(一兩/)紫金(半兩/愚按)
　(以金箔同藥研/之可為細末)
　同入合中外固了地一尺築地實不用爐不須藥制
　用火二十斤煆之也七日終(常令火/不絶)候冷七日取次
　日出合子(合子即磁/礶之屬)取出順日研之(順日研之/謂左旋也)三日
　煉白沙蜜為丸如梧子大毎日望東吸日華氣一口
　氷水下一丸和氣咽之服十粒無疫干也
還魂湯(金匱/)救卒死客忤死
　麻黄(三兩去節/一方四兩)杏仁(去皮尖/七十個)甘草(一兩炙千金/用桂心二兩)
　右三味水八升煮取三升去渣分令咽之通治諸感
　忤　千金方云此方主卒忤鬼擊飛尸諸奄忽氣絶
　復覺或已無脈口禁拗不開去齒下湯湯入口不下
　者分病人髮左右足踏肩引之藥下復增取一升須
　臾立甦
又方
　韭根(一把/)烏梅(二七/个)呉茱茰(半升/炒)
　右三味以水一斗煮之以病人櫛内中三沸櫛浮者
　生沉者死煮取三升去滓分飲之
外臺走馬湯(金匱/附方)治中惡心痛腹脹大便不通并通治
　飛尸鬼擊
　巴豆(二枚去/皮心熬)杏仁(二枚/)
　右二味以綿纒搥令碎熱湯二合捻取自然汁飲之
　當下老小量之
雄黄粉(千金/翼)治卒中鬼擊及刀兵所傷血漏腹中不出
　煩滿欲絶
　雄黄一味為粉以酒服一刀圭日三血化為水
治瘟方(外臺/)瘟疫轉相染著至滅門延及外人無収視
　者
　赤小豆　　鬼箭羽　　鬼臼　　雄黄(研/)　丹砂
　(各二/兩)
　右五味搗末蜜丸如小豆大服一丸可與病人同牀
辟瘟殺鬼丸(外臺/)
　虎頭骨(五兩/炙)硃砂(一兩/半研)鬼臼(一兩/)雄黄(一兩/半研)皂莢(一/兩)
　(炙/)雌黄(一兩/半研)蕪荑(一兩/)
　右七味搗篩以蠟蜜和彈丸大絳囊盛繫臂男左女
　右家中置屋四角月朔望夜半中庭燒一丸忌生血
　物
八毒赤丸(寳鑑/)治鬼疰病
　雄黄　　礬石　　硃砂　　附子(泡/)　藜蘆
　丹皮　　巴豆(各一/兩)蜈蚣(一條/)為末蜜丸小豆大毎
　服五七丸冷水送下無時(礬石或/作礜石)
紫金錠　　蘇合丸(二方俱/見通治)
諸疸(附黄汗/)
　　素問
平人氣象論溺黄赤安卧者黄疸已食如饑者胃疸目
黄者曰黄疸
　　金匱
趺陽脈𦂳而數數則為熱熱則消榖𦂳則為寒食即為
滿(脈𦂳而數則有熱兼有寒故用/藥亦當寒熱兼顧古方可考也)尺脈浮為傷腎跌陽
𦂳為傷脾風寒相搏食榖即眩榖氣不消胃中苦濁濁
氣下流小便不通隂被其寒熱流膀胱身體盡黄名曰
榖疸額上黒㣲汗出手足中熱薄暮即發膀胱急小便
自利名曰女勞疸腹如水狀不治心中懊憹而熱不能
食時欲吐名曰酒疸　夫病酒黄疸必小便不利其候
心中熱足下熱是其證也　酒疸心中熱欲吐者吐之
愈　酒疸下之乆乆為黒疸目青面黒心中如噉蒜虀
狀大便正黒皮膚爪之不仁脈浮弱雖黒㣲黄故知之
　黄家從濕得之一身盡發熱面黄肚熱熱在裏當下
之　黄疸之病當以十八日為期治之十日以上瘥反
劇為難治　疸而渇者其疸難治疸而不渇者其疸可
治發於隂部其人必嘔陽部其人振寒而發熱也　黄
汗之病兩脛自冷假令發熱此屬歴節食已汗出又身
常暮卧盗汗出者此榮氣也若汗出已反發熱者乆乆
其身必甲錯發熱不止者必生惡瘡若身重汗出已輒
輕者乆乆必身瞤瞤即胸中痛又從腰以下必汗出下
無汗腰臗弛痛如有物在皮中狀劇者不能食身疼痛
煩燥小便不利此為黄汗
　　病源
黄病　黄病者一身盡疼發熱面色洞黄七八日後壯
熱口裏有血當下之法如㹠肝狀其人少腹内急若其
人眼睛澀疼鼻骨疼兩膞及項強腰背急即是患黄多
大便澀但令得小便快即不慮死不用大便多多即心
腹脹不存此由寒濕在表則熱蓄於脾胃腠理不開瘀
熱與宿榖相搏煩鬱不消則大小便不通故身體面目
皆變黄也(利小便為/治黄總訣)
急黄　脾黄有熱榖氣鬱蒸因為熱毒所加故猝然發
黄心滿氣喘命在頃刻故云急黄也
勞黄　脾臟中風風與瘀熱相搏故令身體發黄額上
黒㣲汗出手足中熱薄暮發膀胱急四肢煩小便自利
名為勞黄
腦黄　熱邪在骨髓腦為髓海故熱氣從骨髓流入於
腦則身體發黄頭痛眉疼
隂黄　陽氣伏隂氣盛熱毒加之故但身面色黄頭痛
而不發熱名為隂黄
癖黄　氣水飲停滯結聚成癖因熱氣相搏則鬱蒸不
散故脇下滿痛而身發黄名為癖黄
噤黄　心脾有瘀熱心主於舌脾之絡脈出於舌下若
身面發黄舌下大脈起青黒色舌噤不能語名為噤黄
五色黄　凡人著五種黄其人㝠漠不知東西者看其
左手脈名手肝脈兩筋中其脈如有如無又看近手屈
肘前臂上當有三岐脈中央者名為手肝脈兩廂者名
岐脈看時若肝脈全無兩廂壊其人九死一生若中央
脈近掌三指道有如不絶其人必不死
酒疸　虚勞之人飲酒多進榖少則胃内生熱因大醉
當風入水則身目發黄心中懊痛足脛滿小便黄面發
赤斑
榖疸　榖疸之狀食畢頭眩心忪怫鬱不安而發黄由
失饑大食胃氣衝熏所致
女勞疸　其狀身目皆黄發熱惡寒小腹滿急小便難
由大勞大熱而交接即入水所致也
黒疸　黒疸之狀小腹滿身體盡黄額上反黒足下熱
大便黒是也諸疸乆乆多變為黒疸
黄汗之為病身體洪腫發熱汗出不渇狀如風水汗染
衣正黄如蘗汁其脈自沉此由脾胃有熱汗出而入水
中浴若水入汗孔中得成黄汗也
　　諸疸方
茵陳蒿湯(金匱/)榖疸之為病寒熱不食食即頭眩心胸
　不安乆乆發黄為榖疸此湯主之
　茵陳蒿(六兩/)梔子(十四/枚)大黄(二兩/)
　右三味以水一斗先煮茵陳減六升内二味煮取三
　升去滓分温三服小便當利尿如皂角汁狀色正赤
　一宿腹減黄從小便去也
消石礬石散(金匱/)黄家日晡所發熱而反惡寒此為女
　勞得之膀胱急少腹滿身盡黄額上黒足下熱因作
　黒疸其腹脹如水狀大便必黒時溏此女勞之病非
　水也腹滿者難治此方主之
　消石　　礬石(燒等/分)
　右二味為散以大麥粥汁和服方寸匕日三服病隨
　大小便去小便正黄大便正黒是候也
梔子大黄湯(金匱/)酒黄疸心中懊憹或熱痛此方主之
　梔子(十四/枚)大黄(一兩/)枳實(五枚/)豉(一升/)
　右四味以水六升煮取二升分温三服
桂枝加黄茋湯(金匱/)諸病黄家但利其小便假令脈浮
　當以汗解之此方主之　亦主治黄汗
　桂枝　　芍藥　　甘草(各二/兩)生薑(三兩/)大棗(十二/枚)
　黄茋(二兩/)
　右六味以水八升煮取三升温服一升須臾飲熱稀
　粥一升餘以助藥力温覆取㣲汗不汗更服
猪膏髮煎(金匱/)諸黄主之
　猪膏(半斤/)亂髮(如雞子/大三枚)
　右二味和膏中煎之髮消藥成分再服病從小便出
茵陳五苓散(金匱/)黄疸主之
　茵陳膏末(一錢/)五苓散(五分/)
　右二味和先食飲方寸七日三服(此利小/便之法)
大黄消石湯(金匱/)黄疸腹滿小便不利而赤自汗出此
　為表和裏實當下之
　大黄　　黄檗　　消石(各四/兩)梔子(十五/枚)
　右四味以水六升煮取二升去渣内消更煮取一升
　頓服(黄疸變腹滿者最/多此方乃下法也)
麻黄醇酒湯(千金/)治黄疸
　麻黄(三兩/)以美清酒五升煮取二升半頓服盡冬月
　用酒春月用水
黄疸方(千金/翼)治身目皆黄皮肉麹塵出
　茵陳(一把/)梔子(二十/四枚)石膏(一斤/)以水五升煮二升取
　二升半去渣以猛火燒石膏令赤投湯中沸定服一
　升覆取汗周身以粉粉之不汗更服(燒石膏之/義甚精妙)
赤苓散(千金/翼)主黒疸身皮大便皆黒
　赤小豆(三十/枚)茯苓(六銖/切)雄黄(一銖/)𤓰丁(四銖/)女蔞(六/)
　(銖/)甘草(二銖/炙)以水三升煮豆茯苓取八合搗四味為
　散和半錢服之須臾當吐吐則愈亦主一切黄
寒水石散(千金/翼)主肉疸飲少小便多白如泔色此病得
　之從酒
　寒水石　　白石脂　　栝蔞(各五/分)知母　　兔絲
　子　　桂心(各三/分)搗篩為散麥粥服五分七日三服
　五日知十日差(此方不常用/聊備一格)
女勞疸(千金/翼)治黄疸之為病日晡所發熱惡寒少腹急
　體黄額黒大便黒溏洩足下熱此為女勞也腹滿者
　難療
　滑石(研/)　石膏(研各/五兩)為散麥粥汁服方寸七日三小
　便極利差
牛胆煎(千金/翼)酒疸身黄麹塵出此主之
　牛胆(一枚/)大黄(八兩/)芫花(一升/熬)蕘花(半斤/熬)
　右三味以酒一升切三味漬之一宿煮減半去渣内
　牛胆㣲火煎令可丸丸如豆大服一服日移六七尺
　不知更服一丸膈上吐膈下痢或不吐痢而愈
救急三十種黄方(外臺/)
　用雞子一顆并殻燒灰研酢一合又温之總和頓服
　身體眼暗極黄者不過三顆鼻中虫出神效
療黄疸方(外臺/)
　取生小麥苖搗絞取汁飲六七合晝夜三四飲三四
　日便愈無小麥苖穬麥苖亦得
近效𤓰蒂散(外臺/)療黄疸
　𤓰蒂(二七/枚)赤小豆(七枚/)生秫米(二七/枚)丁香(二七/枚)
　右四味搗篩重者取如大豆二枚各著一枚鼻孔中
　痛縮鼻須臾鼻中瀝清黄水或從口中出升餘則愈
　病輕者小豆大則可不愈間日復頻用效或使人以
　竹筒極力吹鼻中無不死者(嗅鼻出黄水唐以前即/有此法或用束腰葫蘆)
　(内白膜研細加麝少/許吹鼻亦能出水)
麻黄連軺赤小豆湯(傷寒/論)治傷寒瘀熱在裏身必發黄
　此主之
　麻黄(二兩/去節)連軺(二兩/)赤小豆(一升/)杏仁(四十/粒)甘草(二/)
　(兩/)生梓白皮(一升/)生薑(二兩/)大棗(十二/枚)
　右以潦一斗先煮麻黄去沫内諸藥煮取三升分温
　三服(此方治傷寒餘邪未/盡之黄與諸症㣲别)
黄茋芍藥桂枝苦酒湯(金匱/)黄汗之為病身體腫發熱
　汗出而渇狀如風水汗沾衣色正黄如蘗汁脈自沉
　以汗出入水中浴水從汗孔入得之此湯主之
　黄茋(五兩/)芍藥(三兩/)桂枝(三兩/)
　右三味以苦酒一升水七升相和煮取三升温服一
　升當心煩服至六七日乃解若心煩不止者以苦酒
　阻故也(一方以美生醯代苦酒/  此病在表不在裏)
　(金匱等書治疸病之方最多然用之或效或不效非/若他症之每發必中者何也蓋疸之重者有嚢在腹)
　(中包褁黄水藥不能入非决破其嚢或提其黄水出/淨必不除根此等病當求屢試屢騐和平清淡之單)
　(方治之專恃古方/竟有全然不應者)
小建中湯(見通/治)𤓰蒂湯(方見/暍門)
情志卧夢
　　靈素
靈大惑論五臟六腑之精氣皆上注於目而為之精精
之窠為眼骨之精為瞳子筋之精為黒眼血之精為絡
其窠氣之精為白眼肌肉之精為約束褁擷筋骨血氣
之精而與脈并為系上屬於腦後出於項中故邪中於
項因逢其身之虚其入深則隨眼系以入於腦則腦轉
腦轉則引目系急目系急則目眩以轉矣邪同其精其
精所中不相比也則精散精散則視岐視岐見兩物目
者五臟六腑之精也營衞魂魄之所常營神氣之所生
也故神勞則魂魄散志意亂是故瞳子黒眼法於隂白
眼赤脈法於陽也故隂陽合傳而精明也目者心使也
心者神之舍也故精神亂而不轉卒然見非常處精神
魂魄散不相得故曰惑也　素舉痛論帝曰余知百病
生於氣也怒則氣上喜則氣緩悲則氣消恐則氣下寒
則氣收炅則氣泄驚則氣亂勞則氣耗思則氣結　隂
陽氣象大論東方生風在聲為呼在變動為握在志為
怒怒傷肝悲勝怒(所勝即五行/生剋之理)南方生熱在聲為笑在
變動為憂在志為喜喜傷心恐勝喜中央生濕在聲為
歌在變動為噦在志為思思傷脾怒勝思西方生燥在
聲為哭在變動為欬在志為憂憂傷肺喜勝憂北方生
寒在聲為呻在變動為慄在志為恐恐傷腎思勝恐
調經論神有餘則笑不休神不足則悲血有餘則怒不
足則恐　血并於隂氣并於陽故為驚狂血并於陽氣
并於隂乃為炅中血并於上氣并於下心煩惋善怒血
并於下氣并於上亂而善忘(以上/情志)
不卧多卧　靈邪客篇黄帝問於伯髙曰夫邪氣之客
人也或令人目不瞑不卧出者何氣使然伯髙曰五榖
入於胃也其糟粕津液宗氣分為三隧故宗氣積於胸
中出於喉嚨以貫心脈而行呼吸焉榮氣者泌其津液
注之於脈化以為血以榮四末内注五臟六腑以應刻
數焉衛氣者出其悍氣之慄疾而先行於四末分肉皮
膚之間而不休者也晝日行於陽夜行於隂常從足少
隂之分間行於五臟六腑今厥氣客於五臟六腑則衛
氣獨衛其外行於陽不得入於隂行於陽則陽氣盛陽
氣盛則陽蹻陷不得入於隂隂虚故目不瞑黄帝曰善
治之奈何伯髙曰補其不足㵼其有餘調其虚實以通
其道而去其邪飲以半夏湯一劑隂陽已通其卧立至
　大惑論黄帝曰人之多卧者何氣使然岐伯曰此人
腸胃大而皮膚濕而分肉不解焉(善食人多善/卧往往如此)黄帝曰
卒然多卧者何氣使然岐伯曰邪氣留於上焦上焦閉
而不通已食若飲湯衛氣留乆於隂而不行故卒然多
卧焉
不夜瞑不晝瞑　靈營衛生㑹篇黄帝曰老人之不夜
瞑者何氣使然少壯之人不晝瞑者何氣使然岐伯答
曰壯者之氣血盛其肌肉滑氣道通榮衛之行不失其
常故晝精而夜瞑老者之氣血衰其肌肉枯氣道濇五
臟之氣相搏其榮氣衰少而衛氣内伐故晝不精夜不
瞑　寒熱病篇陽氣盛則瞋目隂氣盛則瞑目
不得卧　素逆調論不得卧而息有音者是陽明之逆
也足三陽者下行今逆而上行故息有音也陽明者胃
脈也胃者六腑之海其氣亦下行陽明逆不得從其道
故不得卧也下經曰胃不和則卧不安此之謂也夫起
居如故而息有音者此肺之絡脈逆也絡脈不得隨經
上下故留經而不行絡脈之病人也㣲故起居如故而
息有音也夫不得卧卧則喘者是水氣之客也夫水者
循津液而流也腎者水臟主津液主卧與喘也(以上卧/  按風)
(邪入於隂/經亦多卧)
靈淫邪發夢篇隂氣盛則夢渉大水而恐懼陽盛則夢
大火燔焫隂陽俱盛則夢相殺上盛則夢飛下盛則夢
墮甚饑則夢取甚飽則夢予肝氣盛則夢怒肺氣盛則
夢恐懼哭泣飛揚心氣盛則夢喜笑恐畏脾氣盛則夢
歌樂身體重不舉腎氣盛則夢腰脊兩解不屬
素脈要精㣲論短虫多則夢聚衆長虫多則夢相擊毁
傷(以上/夢)
　　情志卧夢方
半夏秫米湯(靈樞/)以流水千里以外者八升揚之萬遍
　取其清五升煮之炊以葦薪火沸置秫米一升治半
　夏五合徐炊令竭為一升半去其滓飲汁一小杯日
　三稍増以知為度故其病新發者覆杯則卧汗出則
　已矣乆者三飲而已也(漢時一斗僅今二升余親/見古銅量一枚較凖如此)
半夏麻黄丸(金匱/)心下悸者此主之
　半夏　　麻黄(等分/)
　右二味末之煉蜜丸小豆大飲服三丸日三(此治飲/在心下)
　(者/)
桂枝救逆湯(金匱/)火邪者主之
　桂枝(三兩/去皮)甘草(二兩/炙)生薑(三兩/)牡蠣(五兩/熬)龍骨(四兩/)
　蜀漆(三兩洗/去腥)大棗(十二/枚)
　右七味末之以水一斗二升先煮蜀漆減二升内諸
　藥煮取三升去滓温服
黄連阿膠湯(傷寒/論)治少隂病心中煩不得卧
　黄連(四兩/)黄芩(一兩/)芍藥(二兩/)阿膠(三兩/)雞子黄(二/)
　(枚/)
　右五味以水六升先煮三物取二升去滓内阿膠烊
　盡少冷内雞子黄攪和温服七合(此治腎氣沖心之/不得卧故清心火)
　(以納/腎氣)
酸棗仁湯(金匱/)治虚勞虚煩不得眠
　酸棗仁(二升/)甘草(一兩/)知母　　茯苓　　川芎(各/二)
　(兩/)
　右五味以水八升先煮棗仁取六升内諸藥煮取三
　升分温三服(同一心煩不眠而用藥逈别何醫者之/多不審也  此方外臺有加亁薑者亦)
　(可採/取)
温胆湯(千金/)治大病後虚煩不得眠此胆寒故也宜服
　半夏　　竹茹　　枳實(各二/兩)橘皮(三兩/)生薑(四兩/)
　甘草(一兩/)
　右六味㕮咀以水八升煮取二升分三服(又一不眠/之症  方)
　(中一味生薑已足散胆中之寒庸醫則必以熱/藥温胆須知胆為清虚之腑無庸熱補之理也)
治多忘(千金/)
　菖蒲(二分/)茯苓　　茯神　　人參(各五/分)逺志(七分/)
　右五味治下篩酒服方寸七日二夜一五日後知神
　良
枕中方(千金/)治好忘
　龜甲(炙/)　龍骨　　逺志(去心/)菖蒲(等分/)
　右四味治下篩酒服方寸七日三常服令人大聰
鎮心省睡益智方(千金/翼)
　逺志(五十兩/去心)益智子　　菖蒲(各八/兩)
　右三味為末以淳糯米酒服方寸七一百日有效秘
　不令人知
療虚煩不可攻方(外臺/)
　青竹茹(二升/)以水四升煮取三升去滓分温五服
梔子䜴湯(見傷/寒)補心丸　　天王補心丹(道藏/)鎮心丸
(以上三方/俱見通治)
五竅病(耳目鼻/口齒)
　　靈樞
靈脈度篇五臟不和則七竅不通
耳
　　靈素
靈厥氣篇精脱者耳聾　液脱者耳數鳴
素繆刺論邪客於手陽明之絡令人耳聾時不聞音刺
手大指次指爪甲上去端如韭葉許各一痏立聞不已
刺中指爪甲上與肉交者立聞其不時聞者不可刺也
(此乃邪氣入絡卒然/所得之症故可刺)耳聾刺手陽明不已刺其通脈出
耳前者
　　病源
耳聤聹耳　津液為風熱所乗結􁀙成丸塞耳
　　耳方
補腎治五聾方(千金/翼)治勞聾氣聾風聾虚聾毒聾如此
　乆聾耳中作聲
　萆麻仁(五分/)杏仁(去皮/尖)桃仁(去皮/尖)蠟(八分/)菖蒲
　磁石(各一/兩)巴豆仁(一分去/皮心熬)石鹽(三分/)附子(泡/)　通草
　(各半/兩)薫陸香(一分/)松脂(二兩/半)
　右十二味先搗諸草石等令細别搗諸仁如脂加松
　脂及蠟合搗數千杵可丸乃止取如棗核大綿褁塞
　耳一日四五度出之轉捻不過三四度日一易之
蓯蓉丸(濟生/)治腎虚耳聾或風邪入於經絡耳内虚鳴
　肉蓯蓉　　山茰肉　　石龍芮(一名胡/椒菜)石菖蒲
　　兔絲子　　羗活　　鹿茸　　石斛　　磁石
　　　附子(各一/兩)全蝎(七個/去毒)麝香(半字/旋入)
　右為末煉蜜丸梧子大每服百丸空心酒下或鹽湯
　下
麝香佛手散(竒效/)治五般耳出血水者
　麝香(少許/)人牙(煆過存性出火毒亦以/人牙換石首魚齒  良)
　右為細末毎用少許吹耳内即亁及治小兒痘瘡出
　現壓者酒調一字服之即出
磁石猪腎羮(養老/書)治老人乆患耳聾養腎臟強骨氣
　磁石(一斤杵碎水淘/去赤汁綿褁)猪腎(一對去脂/膜細切)
　右以水五升煮磁石取二升去磁石投腎調和以葱
　豉薑椒作羮空腹食之作粥及入酒並得
通耳法(濟生/)
　磁石(用𦂳者如/豆大一塊)穿山甲(燒存性為/末一字)
　右用新綿紙褁了塞耳口中銜少許鐵覺耳内如風
　雨即愈一方用班毛一箇巴豆一粒研細綿褁塞耳
　痛取出
　(按此症如有火者服清火藥腎虚/者服補腎藥隨症施治無定方也)
目
　　靈素
靈論疾診尺篇診目痛赤脈從上下者太陽病從下上
者陽明病從外走者少陽病　决氣篇氣脱者目不明
素解精㣲論夫風之中目也陽氣内守於精是火氣燔
目故見風則泣下也
　　目方
七寳散(千金/翼)主目瞖經年不愈方
　琥珀　　珠子　　珊瑚　　决明子　　紫貝
　　石胆　　馬珂(各一/分)硃砂(二分/)㽔仁(五錢/)
　右為細末傅目中如小豆大日三大良
去瞖方(千金/翼)
　貝子(十枚/燒灰)為末取如胡豆著瞖上日冄正仰卧令人
　傅之如炊一石米乆乃拭之有息肉者加珍珠如貝
　子等分研如粉
補肝丸(千金/翼)主明目
　地膚子　　藍子　　蒺藜子　　車前子　　𤓰
　子　　兔絲子　　茺蔚子(各二/兩)黄連(一兩/半)青葙子
　(一合/)大黄(二兩/)决明子　　細辛　　螢火虫(各五/合)
　桂心(五分/)
　右十四味搗篩煉蜜和丸飲服如桐子大下十五丸
　可加至二十丸慎生冷油蒜等物眼暗神方也
磁味丸(倪㣲德原/機啟㣲集)治神水寛大漸散昏如霧露中行漸
　覩空中有黒花覩物成二體及内障神水淡緑色淡
　白色及治耳鳴及聾
　磁石(二兩/)辰砂(一兩/)神麹(三兩/生)
　右三味更以一兩水和作餅煮浮入煎藥煉蜜丸每
　服十丸加至三十丸空心米湯下
石斛夜光丸　　治神水寛大漸散昏如霧露空中有
　黒花覩物成二神水淡緑淡白色者
　天門冬(二兩/)兔絲子(七錢/)人參　　茯苓(各二/兩)甘菊
　　　山藥　　枸杞　　石斛　　杏仁(各七/錢)草决
　明(八錢/)麥冬　　熟地　　生地(各一/兩)肉蓯蓉
　青葙子　　羚羊角(鎊/)　蒺藜　　川芎　　甘草
　(炙/)　黄連　　防風　　枳殻　　烏犀(鎊各/五錢)牛膝
　(七錢/半)
　右二十四味為細末煉蜜丸如桐子大毎服三十五
　丸温酒鹽湯送下(眼科藥不/外此諸味)
羚羊角散(局方/)治風熱毒上衝眼目暴發赤腫或生瘡
　疼痛隠澀羞明
　羚羊角(鎊/)　車前子　　甘草　　黄芩　　川升
　麻(各二/兩)决明子(二十/四枚)草龍胆(去蘆/)山梔仁(各五/兩)
　右為細末每服一錢食後温熟水調下日進三服小
　兒亦可服五分
蟬花散(局方/)治肝經藴熱風毒上攻眼目翳膜遮睛赤
　腫疼痛昏暗視物不明隠澁難開多生眵淚内外障
　眼
　草决明(炒/)　甘菊花　　川芎(不見/火)蟬退(洗去/土)山梔
　子　　榖精草　　防風(不見/火)黄芩(去土/)蔓荆子
　　木賊草　　羗活(不見/火)荆芥　　蜜䝉花　　白
　蒺藜(炒去/刺)甘草(各等/分)
　右為末毎服二錢用茶清調服或用荆芥湯入茶少
　許調服亦得食後及臨卧時服(此去翳/通治方)
洗眼藥(養老/書)
　胆礬(一兩煆令白/去火毒用)滑石(一兩/研)秦皮(半兩/)膩粉(二錢/)
　右四味毎用一字湯泡候温閉目洗兩眥頭以冷為
　度(胆礬入目極/痛煆用頗宜)
　(按五竅之病惟目病最多所以另有專科此集畧述/内治數方以備揀取至於全體治法則當廣求眼科)
　(諸書而探討之風火時眼煎方即/於丸散中擇對症之藥酌用可也)
鼻
　　靈素
靈憂恚無言篇人之鼻洞涕出不收者頏顙不開分氣
失也
素五臟别篇五氣入鼻藏於心肺心肺有病而鼻為之
不利也
辛頞鼻淵　素氣厥論胆移熱於腦則辛頞鼻淵鼻淵
者濁涕下不止也傳為衂衊瞑目(衊血/汗也)故得之氣厥也
　　鼻方
通草散(千金/翼)治鼻中息肉
　通草(半兩/)礬石(一兩/燒)真珠(一銖/)
　右三味下篩撚綿如棗核取藥如小豆著綿頭内鼻
　中日三次(真珠能去/一切息肉)
齀鼻方(千金/翼)治鼻中息肉不得息
　礬石(燒/)　藜蘆(各半/兩)𤓰蒂(二七/枚)附子(半兩/泡)
　右四味各搗下篩合和以竹管取藥如小豆大内孔
　中吹之以綿絮塞鼻中日再以愈為度(吹不/如吸)
消鼻痔方
　苦丁香　　甘遂(各二/錢)青黛　　草烏尖　　枯礬
　(各二/分半)
　右為細末麻油搜令硬不可爛旋丸如鼻孔大小用
　藥内鼻内令至痔肉上每日一次
凌霄花散(百一/選方)治酒齄鼻
　凌霄花　　山梔(等分/)
　右為末毎服二錢食後茶湯調下
蒼耳散　　治鼻流涕不止名曰鼻淵
　辛夷仁(半兩/)蒼耳子(炒二/錢半)香白芷(一兩/)薄荷(五分/)
　右為末毎服二錢用葱茶湯食後調服
治鼻淵方(本事/方)
　山梔子(不拘多少/燒存性)末之搐人鼻中立愈
又方
　藿香為末用猪胆汁或牛胆汁丸毎服一錢
　(按鼻病惟鼻淵最重當博求/效方不得徒恃外治法也)
又方
　絲𤓰連根處藤炙為末酒服(此治鼻中/有虫者)
鼻中瘜肉
　磽砂　　雄黄　　巴豆炭　　製信　　提硝
　　珠　　氷片　　硼砂　　苦丁香　以上俱可
　選用耳痔及諸瘜肉皆同
口齒
　　靈素
口苦　靈邪氣臟腑病形論胆病者善太息口苦嘔宿
汁心下澹澹恐人將捕之嗌中吤吤然數唾
齒痛　靈襍病篇齒痛不惡清飲取足陽明惡清飲取
手陽明
重舌　靈終始篇重舌刺舌柱以披針也
瘖　靈憂恚無言篇人卒然無音者寒氣客於厭則厭
不能發發不能下至其開閤不致故無音　肝脈􁓮暴
有所驚駭脈不至若瘖不治自己(驚駭而瘖者與有/娠之瘖皆不必治)
口糜　素氣厥論膀胱移熱於小腸鬲腸不便上為口
糜
齒寒　素繆刺論邪客於足陽明之經令人鼽衂上齒
寒
　　病源
齘齒者　睡眠而齒相磨切也此由血氣虚風邪客於
牙車筋脈之間故因睡眠氣息喘而邪動引其筋脈故
上下齒相磨切有聲謂之齘齒
滯頥　脾冷不能收攝唌唾漬於頥也
　　口齒方
口甘方(素問/)有病口甘者此五氣之溢也名曰脾痺夫
　五味入口藏於胃脾為之行其精氣津液在脾故令
　口甘也此肥美之所發也此人必數食甘美而多肥
　者也肥者令人内熱甘者令人中滿故其氣上溢轉
　為消渇治之以蘭除陳氣也(蘭草性味甘寒能利水/道辟不祥除胸中痰癖)
　(其氣清香能生津止渇潤肌/肉故可除陳積蓄熱之氣)
口苦方(素問/)有病口苦者病名胆痺夫肝者中之將也
　取决於胆咽為之使此人者數謀慮不决故胆虚氣
　上溢而口為之苦治之以胆募俞(數謀慮不决肝胆/俱勞勞則必虚虚)
　(則氣不固故胆氣上溢而口苦胆募在肋本經之日/月也胆俞在背足太陽之穴也經又云口苦取陽陵)
　(泉亦胆經之穴/在委中之外亷)
療口瘡(千金/)治口瘡乆不差入胸中並生瘡三年已上
　不瘥者
　濃煎薔薇根汁含之又稍稍咽之日三夜一冬用根
　夏用莖葉(冬青葉湯/亦可潄)
推頰車法(千金/)治失欠頰車蹉開張不合
　一人以手指牽其頥以漸推之則復入矣推當疾出
　指恐誤囓傷人指也(外塗南/星末)
口氣鼻穢方(千金/)
　常以月旦日未出時從東壁取步七步回頭向垣立
　含水噀壁七遍口即美香(此名/禁法)
口中臭方(千金/)
　細辛豆蔲含之甚良
口香去臭方(千金/)
　井花水三升潄口吐厠中良
治𦂳唇方(千金/)
　取蛇皮拭淨燒為灰敷之
又方
　灸虎口男左女右
塗唇方(千金/)治唇黒腫痛癢不可忍
　燒亂髮及蜂房六畜毛作灰猪脂和敷之亦治瀋唇
刺舌法(千金/)治舌卒腫滿口溢如吹猪胞氣息不得通
　須臾不治殺人
　刺舌兩邊大脈血出勿使刺著舌下中央脈血出不
　止殺人如上治不愈或血出數升則燒鐵箆令赤熨
　瘡數過以絶血也
療舌腫方(千金/)治舌腫起如猪胞
　釡下墨末以酢厚傅舌上下脱去更傅須臾即消若
　先决出血汁竟傅之彌佳凡此患人皆不識或錯治
　益困殺人甚急但看其舌下自有噤虫形狀或如螻
　蛄或如蚕子細看之有頭尾其頭少白燒銕釘烙頭
　上使熱即自消
療舌腫方(千金/)治舌上黒有數方大如筋出血如湧泉
　此心藏病
　戎鹽　　黄芩　　黄柏　　大黄(各五/兩)人參
　桂心　　甘草(各二/兩)
　右七味蜜丸梧子大以飲服十丸日三亦燒銕篦烙
　之
療重舌(千金/)并治舌上生瘡涎出
　以蒲黄末傅之不過三度差
療舌脹方(千金/)
　用雄雞冠血盞盛浸舌咽下即縮
療舌腫脹(本事/方)治心脾壅熱生木舌腫脹
　元參　　升麻　　大黄　　犀角　　甘草(各等/分)
　右為細末毎服三錢水一盞煎至五分温服不拘時
治失音(養老/書)
　皂角(一挺刮去/黒皮并子)蘿蔔(一個切/作片)
　右以水二碗同煎至半碗服之不過三服便語喫却
　蘿蔔更妙(此方乃去喉/間之痰涎也)
療馬喉痺(千金/)治喉痺深腫連頰吐氣數者名馬喉痺
　馬鞭草根一握(一名杜/牛膝)勿中風截去兩頭搗取汁服
　之
琥珀犀角膏　　治咽喉
　真琥珀(研/)　犀角(屑生用/各一錢)人參　　棗仁　　茯苓
　　　辰砂(研各/二錢)片腦(研一/錢)
　右為末研匀蜜為膏以磁器收貯候其疾作毎服一
　彈子大以麥冬濃煎湯化下一日連進五服(此治隂/火上炎)
　(之喉/痛)
喉腫刺法(千金/翼)治咽痛不得息若毒氣硬咽毒攻咽喉
　刺手小指爪文中出血即愈逐左右刺出血神秘立
　愈一法刺兩手少商穴出血其穴在大指内廉去爪
　甲如韭葉
口旁惡瘡方(千金/翼)
　亂髮灰　　故絮灰　　黄連末　　亁薑末(等分/)
　右四味合和為散以粉瘡上不過三遍
敷面靨方(千金/)治䵟􁢡烏靨令面潔白
　馬珂(二兩/)白附子　　鷹屎白　　珊瑚(各一/兩)
　右四味研成粉和匀用人乳調毎夜取傅面明旦温
　漿水洗之
又方(千金/)
　李子仁為末和雞子白傅一宿即落　一方用白附
　子末酒和傅之即落
止牙痛方
　蟾酥(七分/)硃砂　　雄黄(各三/分)甘草(一分/)
　右研極細以飛麺為丸如菜子大絲綿褁包塞在痛
　處
治牙痛仙方
　以羊前蹄膝合盤骨以酥塗炙黄為末入細辛末一
　錢雄黄末五分共三味研極細末擦患處立愈
治牙疼方(千金/翼)
　蒼耳子(五升/)
　右一味以水一斗煮取五升熱含之疼則吐吐復含
　不過三劑愈無子莖葉皆得用之
如神散(局方/)治風牙蚛牙攻疰疼痛牙齗動摇連頰浮
　腫
　露蜂房(㣲炙/)川椒(去目及閉口/㣲炒出汗)
　右為末毎用一錢水一盞入鹽少許同煎八分乗熱
　潄之冷即吐一服立效(二味炙灰為/末擦亦效)
細辛散(局方/)治風蚛牙疼牙齗宣爛牙齒摇動腮頷浮
　腫
　紅椒　　􁮓砂(去殻/)鶴蝨　　牙皂　　蓽撥(各半/兩)
　荆芥　　細辛(各一/兩)白芷　　川烏(各二/兩)
　右為細末毎用少許於痛處擦之有涎吐出不得咽
　少時用温水潄口頻頻擦之立有神效(治風寒牙/疼之症)
　(按牙疼有數種寒熱風火虫虚治各不同非對症則/不愈故有效有不效至於喉痺一症病變各殊此屬)
　(外科病變無窮兹偶録一二方未及萬/一若欲專治此症非廣求博識不可)
襍病
　　靈素
靈口問篇黄帝曰人之欠者何氣使然岐伯對曰衛氣
晝日行於陽夜半則行於隂隂者主夜夜者卧陽者主
上隂者主下故隂氣積於下陽氣未盡陽引而上隂引
而下隂陽相引故數欠陽氣盡隂氣盛則目瞑隂氣盡
而陽氣盛則寤矣　黄帝曰人之噦者(亁嘔為噦或/云即噯氣)何
氣使然岐伯曰榖入於胃胃氣上注於肺今有故寒氣
與新榖氣俱還入於胃新故相亂真邪相攻氣并相逆
復出於胃故為噦　黄帝曰人之唏者何氣使然岐伯
曰此隂氣盛而陽氣虚隂氣疾而陽氣徐隂氣盛而陽
氣絶故為唏　黄帝曰人之振寒者何氣使然岐伯曰
寒氣客於皮膚隂氣盛陽氣虚故為振寒寒慄　黄帝
曰人之噫者(噫呃/逆也)何氣使然岐伯曰寒氣客於胃厥逆
從上下散復出於胃故為噫　黄帝曰人之嚏者何氣
使然岐伯曰陽氣和利滿於心出於鼻故為嚏　黄帝
曰人之嚲者何氣使然岐伯曰胃不實則諸脈虚諸脈
虚則筋脈懈惰筋脈懈惰則行隂用力氣不能復故為
嚲　黄帝曰人之哀而泣涕出者何氣使然岐伯曰心
者五臟六腑之主也目者宗脈之所聚也上液之道也
口鼻者氣之門户也故悲哀愁憂則心動心動則五臟
六腑皆摇摇則宗脈感宗脈感則液道開液道開故泣
涕出焉液者所以灌精濡空竅者也故上液之道開則
泣泣不止則液竭液竭則精不灌精不灌則目無所見
矣　黄帝曰人之太息者何氣使然岐伯曰憂思則心
係急心係急則氣道約約則不利故太息以伸出之
黄帝曰人之涎下者何氣使然岐伯曰飲食者皆入於
胃胃中有熱則虫動虫動則胃緩胃緩則亷泉開故涎
下　黄帝曰人之耳中鳴者何氣使然岐伯曰耳者宗
脈之所聚也故胃中空則宗脈虚虚則下溜脈有所竭
者故耳鳴　黄帝曰人之自齧舌者何氣使然此厥逆
走上脈氣輩至也少隂氣至則齧舌少陽氣至則齧頰
陽明氣至則齧唇矣凡此十二邪者皆竒邪之走空竅
者也故邪之所在皆為不足(經氣為邪所據則正氣不/能復歸故為不足當引本)
(經之正氣以逐邪出外所謂正氣者即本經之氣故能/禦邪此指針法言之庸醫不知竟用補藥於邪氣所留)
(之經則是補住其/邪矣害忍言哉)故上氣不足腦為之不滿耳為之苦
鳴頭為之苦傾目為之眩中氣不足溲便為之變腸為
之苦鳴下氣不足則乃為痿厥心悗　五味篇酸走筋
多食之令人癃醎走血多食之令人渇辛走氣多食之
令人洞心苦走骨多食之令人變嘔甘走肉多食之令
人悶心　師傳篇岐伯曰入國問俗入家問諱上堂問
禮臨病人問所便(此句為萬世/辨症之秘訣)黄帝曰便病人奈何岐
伯曰夫中熱消痺則便寒寒中之屬則便熱胃中熱則
消榖令人懸心善饑臍以上皮熱腸中熱則出黄如糜
臍以下皮寒(按寒字當/作熱字)胃中寒則腹脹腸中寒則腸鳴
飱泄(凡脹滿宜温/藥飱泄亦同)胃中寒腸中熱則脹而且泄胃中熱
腸中寒則疾饑小腹痛脹　黄帝曰胃欲寒飲腸欲熱
飲　百病始生篇陽絡傷則血外溢血外溢則衂血隂
絡傷則血内溢血内溢則後血腸胃之絡傷則血溢於
腸外腸外有寒汁沫與血相摶則并合凝聚不得散而
積成矣　邪客篇黄帝問於岐伯曰人有八虚各何以
候岐伯答曰以候五臟黄帝曰候之奈何岐伯曰肺心
有邪其氣留於兩肘肝有邪其氣留於兩腋脾有邪其
氣留於兩髀腎有邪其氣留於兩膕凡此八虚者皆機
關之室真氣之所過血絡之所遊邪氣惡血固不得住
留住留則傷筋絡骨節機關不得屈伸故痀攣也　大
惑篇黄帝曰人之善饑而不嗜食者何氣使然岐伯曰
精氣并於脾熱氣留於胃胃熱則消榖榖消故善饑胃
氣逆上則胃脘寒故不嗜食　宣明五氣論五味所入
酸入肝辛入肺苦入心醎入腎甘入脾是謂五入五氣
所病心為噫肺為欬肝為語脾為吞腎為欠為嚏胃為
氣逆為噦為恐大腸小腸為泄下焦溢為水膀胱不利
為癃不納為遺溺胆為怒是為五病五精所并精氣并
於心則喜并於肺則悲并於肝則憂并於脾則畏并於
腎則恐是為五并虚而相并者也五臟所惡心惡熱肺
惡寒肝惡風脾惡濕腎惡燥是為五惡五臟化液心為
汗肺為涕肝為淚脾為涎腎為唾是為五液五味所禁
辛走氣氣病無多食辛醎走血血病無多食醎苦走骨
骨病無多食苦甘走肉肉病無多食甘酸走筋筋病無
多食酸是為五禁無令多食五病所發隂病發於骨陽
病發於血隂病發於肉陽病發於冬隂病發於夏是為
五發五邪所亂邪入於陽則狂邪入於隂則痺摶陽則
為癲疾摶隂則為瘖陽入之隂則靜隂出之陽則怒是
為五亂五邪所見春得秋脈夏得冬脈長夏得春脈秋
得夏脈冬得長夏脈名曰隂出之陽病善怒不治是謂
五邪皆同命死不治五臟所藏心藏神肺藏魄肝藏魂
脾藏意腎藏志是為五臟所藏五臟所主心主脈肺主
皮肝主筋脾主肉腎主骨是謂五主五勞所傷乆視傷
血乆卧傷氣乆坐傷肉乆立傷骨乆行傷筋是謂五勞
所傷五脈應象肝脈弦心脈鈎脾脈代肺脈毛腎脈石
是謂五臟之脈　至真要大論大要曰君一臣二竒之
制也君二臣四偶之制也君二臣三竒之制也君三臣
六偶之制也故曰近者竒之逺者偶之汗者不以竒下
者不以偶補上治上制以緩補下治下制以急急則氣
味厚緩則氣味薄適其至所此之謂也是故平氣之道
近而竒偶制小其服也逺而竒偶至大其服也大則數
少小則數多多則九之少則二之竒之不去則偶之是
謂重方偶之不去則反佐以取之所謂寒熱温凉反從
其病也　岐伯曰辛甘發散為陽酸苦涌泄為隂醎味
涌泄為隂淡味滲泄為陽六者或收或散或緩或急或
燥或潤或耎或堅以所利而行之調其氣使其平也
岐伯曰有毒無毒所治無主適大小為制也帝曰請言
其制岐伯曰君一臣二制之小也君一臣三佐五制之
中也君一臣三佐九制之大也寒者熱之熱者寒之㣲
者逆之甚者從之堅者削之客者除之勞者温之結者
散之留者攻之燥者濡之急者煖之散者收之損者益
之逸者行之驚者平之上之下之摩之浴之薄之刼之
開之發之適事為故　帝曰反治何謂岐伯曰熱因寒
用寒因熱用塞因塞用通因通用必伏其所主而先其
所因其始則同其終則異可使破積可使潰堅可使氣
和可使必已　岐伯曰主病之謂君佐君之謂臣應臣
之謂使非上下三品之謂也　岐伯曰諸寒之而熱者
取之隂熱之而寒者取之陽所謂求其屬也帝曰善服
寒而反熱服熱而反寒其故何也岐伯曰治其王氣是
以反也　五味入胃各歸所喜攻酸先入肝苦先入
心甘先入脾辛先入肺醎先入腎乆而増氣物化之常
也氣増而乆夭之由也　隂陽應象大論因其輕而揚
之因其重而減之因其衰而彰之形不足者温之以氣
精不足者補之以味其髙者因而越之其下者引而竭
之中滿者冩之於内其有邪者漬形以為汗　五常政
大論岐伯曰大毒治病十去其六常毒治病十去其七
小毒治病十去其八無毒治病十去其九榖肉果菜食
養盡之無使過之傷其正也不盡行復如法必先歳氣
無伐天和　至真要大論帝曰願聞病機何如岐伯曰
諸風掉眩皆屬於肝諸寒收引皆屬於腎諸氣膹鬱皆
屬於肺諸濕腫滿皆屬於脾諸熱􁁉瘛皆屬於火諸痛
痒瘡皆屬於心諸厥固泄皆屬於下諸痿喘嘔皆屬於
上諸禁鼓慄如喪神守皆屬於火諸痓項強皆屬於濕
諸逆衝上皆屬於火諸脹腹大皆屬於熱諸燥狂越皆
屬於火諸暴強直皆屬於風諸病有聲鼓之如鼓皆屬
於熱諸病胕腫疼酸驚駭皆屬於火諸轉反戾水液渾
濁皆屬於熱諸病水液澄澈清冷皆屬於寒諸嘔吐酸
暴注下迫皆屬於熱　生氣通天論陽因而上衛外者
也因於寒欲如轉樞起居如驚神氣乃浮因於暑汗煩
則喘喝靜則多言體若燔炭汗出而散因於濕首如褁
濕熱不攘大筋緛短小筋㢮長緛短為拘㢮長為痿因
於氣為腫四維相代陽氣乃竭陽氣者煩勞則張精絶
辟積於夏使人煎厥目盲不可以視耳閉不可以聴潰
潰乎若壊都汨汨乎不可止陽氣者大怒則形氣絶而
血莞於上使人薄厥有傷於筋縱其若不容汗出偏沮
使人偏枯汗出見濕乃生痤疿髙粱之變足生大丁受
如持虚勞汗當風寒薄為皶鬱乃痤陽氣者精則養神
柔則養筋開闔不得寒氣從之乃生大僂陷脈為痿留
連肉腠俞氣化薄傳為善畏及為驚駭營氣不從逆於
肉理乃生癰腫魄汗未盡形弱而氣爍穴俞以閉發為
風瘧故風者百病之始也清靜則肉腠閉拒雖有大風
苛毒弗之能害此因時之序也　春傷於風邪氣留連
乃為洞泄夏傷於暑秋為痎瘧秋傷於濕上逆而欬發
為痿厥冬傷於寒春必温病四時之氣更傷五臟　通
平虚實論黄帝問曰何為虚實岐伯對曰邪氣盛則實
精氣奪則虚　刺志論氣盛身寒得之傷寒氣虚身熱
得之傷暑榖入多而氣少者得之有所脱血濕居下也
榖入少而氣多者邪在胃及與肺也　玉肌真臟論黄
帝曰余聞虚實以决死生願聞其情岐伯曰五實死五
虚死帝曰願聞五實五虚岐伯曰脈盛皮熱腹脹前後
不通悶瞀此謂五實脈細皮寒氣少泄痢前後飲食不
入此謂五虚帝曰其時有生者何也岐伯曰漿粥入胃
泄注止則虚者活身汗得後痢則實者活此其候也
臟氣法時論肝苦急急食甘以緩之肝欲散急食辛以
散之用辛補之酸冩之心苦緩急食酸以收之心欲耎
急食鹹以耎之用醎補之甘冩之脾苦濕急食苦以燥
之脾欲緩急食甘以緩之用苦冩之甘補之肺苦氣上
逆急食苦以泄之肺欲收急食酸以收之用酸補之辛
冩之腎苦燥急食辛以潤之開腠理致津液通氣也腎
欲堅急食苦以堅之用苦補之醎冩之　夫邪之客於
身也以勝相加至其所生而愈至其所不勝而甚至於
所生而持自得其位而起必先定五臟之脈乃言間甚
之時死生之期也　毒藥攻邪五榖為養五果為助五
畜為益五菜為充氣味合而服之以補精益氣(以上皆/辨病治)
(病之總訣能精通其/理方能識症擇方)
解㑊　素玉肌真臟論冬脈太過則令人解㑊脊脈痛
而少氣不欲言　刺瘧論足少陽之瘧令人身體解㑊
寒不甚熱不甚惡見人見人心惴惴然熱多汗出甚
食㑊　素氣厥論大腸移熱於胃善食而痩又謂之食
㑊胃移熱於胆亦曰食㑊
膈洞　靈根結篇太陽為開開折則食廩無所輸膈洞
故開折者氣不足而生病　邪氣臟腑病形篇腎脈㣲
緩為洞洞者食不化下嗌還出
重強　素玉機真藏論脾脈不及則令人九竅不通名
曰重強
齲齒　靈論疾診尺篇診齲齒痛按其陽之來有過者
熱在左左熱在右右熱在上上熱在下下熱　繆刺論
齒齲刺手陽明不已刺其脈入齒中者立已(手陽明之/脈貫頰入)
(於齒中故當刺商陽穴不已則刺其痛脈之入齒中者/  按甲乙經註手陽明脈商陽二間三間合谷陽谿偏)
(歴温溜七/穴主齒痛)
　　金匱
跌蹶　其人但能前不能却刺腨入二寸此太陽經傷
也
　(所載雜病其方俱散見於各證條/内兹不復贅按病施治無遺法矣)
　
　
　
　
　蘭臺軌範卷七
欽定四庫全書
　蘭臺軌範卷八
　　　　　　　　　　　　　呉江徐大椿撰
婦人
　　素問
六元正紀大論黄帝問曰婦人身重毒之何如岐伯曰
有故無殞亦無殞也帝曰願聞其故岐伯曰大積大聚
其可犯也衰其大半而止過者死　腹中論帝曰何以
知懐子之且生也岐伯曰身有病而無邪脈也　竒病
論黄帝問曰人有重身九月而瘖此何為也岐伯曰胞
之絡脈絶也帝曰何以言之岐伯曰胞絡者繫於腎少
隂之脈貫腎繫舌本故不能言帝曰治之奈何岐伯曰
無治也當十月復　平人氣象論婦人手少隂脈動甚
者姙子也
　　難經
姙之為病其内苦結女子為瘕聚　左者為腎右者為
命門命門者諸精神之所舍原氣之所繫也男子以藏
精女子以繫胞
　　金匱
問曰新産婦人有三病一者病痓二者病鬱冒三者大
便難何謂也曰新産血虚多汗出喜中風故令病痓亡
血復汗寒多故多鬱冒亡津液胃燥故大便難産婦鬱
冒其脈㣲弱嘔不能食大便反堅但頭汗出所以然者
血虚而厥厥而必冒冒家欲解必大汗出以血虚下厥
孤陽上出故頭汗出所以産婦喜汗出者亡隂血虚陽
氣獨盛故當汗出隂陽乃復大便堅嘔不能食小柴胡
湯主之(雖當汗出/不宜太過)師曰産婦腹痛法當以枳實芍藥散
假令不愈者此為腹中有瘀血著臍下宜下瘀血湯主
之亦主經水不利
産後七八日無太陽証少腹堅痛此惡路不盡不大便
煩燥發熱切脈㣲實再倍發熱日晡時煩燥者不食食
則讝語至夜即愈宜大承氣湯主之熱在裏結在膀胱
也
婦人傷寒發熱經水適來書日明了暮則讝語如見鬼
狀者此為熱入血室治之無犯胃氣及上二焦必自愈
婦人中風發熱惡寒經水適來得七八日熱除脈遲身
凉和胸脇滿如結胸狀讝語者此為熱入血室也當刺
期門隨其實而取之(期門二穴在乳頭直下四寸第/二肋端此等刺法最易學也)
婦人之病因虚積冷結氣為諸經水斷絶至有歴年血
寒積結胞門寒傷經絡凝堅在上嘔吐涏唾乆成肺癰
形體損分在中盤結繞臍寒疝或兩脇疼痛與臟相連
或結熱中痛在關元脈數無瘡肌若魚鱗時著男子非
止女身在下未多經候不匀令隂掣痛少腹惡寒或引
腰脊下根氣衝氣衝急痛膝胵疼煩奄忽眩冒狀如厥
癲或有憂慘悲傷多嗔此皆帶下非有鬼神乆則羸痩
脈虚多寒三十六病千變萬端審脈隂陽虚實𦂳弦行
其針藥治危得安其雖同病脈各異源子當辨記勿謂
不然
問曰婦人年五十所病下痢數十日不止暮即發熱小
腹裏急腹滿手掌煩熱唇口亁燥何也師曰此病屬帶
下何以故曾經半産瘀血在少腹不去何以知之其証
唇口亁燥故知之當以温經湯主之
婦人陷經漏下黒不解膠薑湯主之(方無考校本云/宜是膠艾湯)
婦人懐娠六七月脈弦發熱其胎愈脹腹痛惡寒者少
腹如扇(形容惡/寒之盛)所以然者子臟開故也當附子湯温之
(方無/考)
婦人傷胎懐身腹滿不得小便從腰以下重如有水氣
狀懐身七月太隂當養不養此心氣實當刺㵼勞宫關
元小便㣲利則愈
　　病源
姙娠數墮胎候　血氣虚損子臟為風冷所居則血氣
不足故不能養胎所以致胎數墮候姙娠而恒腰痛者
喜墮胎也(按墮胎皆/由於血熱)
兩胎一死一生候　陽施隂化精盛有餘者則成兩胎
其兩胎而一死者候其胎上冷是胎已死也
姙娠過年不産　由挾寒冷宿血在胞而有胎則冷血
相摶令胎不長産不以時若其胎在胞日月雖多其胎
翳小轉動勞羸是挾於病必過時乃産
胞轉　臍下急痛小便不通是也其病由不同胞轉及
胞落並致死
帶下三十六疾　諸方説三十六疾者是十二癥九痛
七害五傷三固是也十二癥者是所下之物一如膏二
如青血三如紫汁四如赤皮五如膿痂六如豆汁七如
葵根羮八如凝血九如青血血似水十如米汁十一如
月浣十二經度不應期也九痛者一隂中傷痛二隂中
淋痛三小便即痛四寒冷痛五月水來腹痛六氣滿並
痛七汁出隂中如虫囓痛八脇下皮痛九腰痛七害者
一害食二害氣三害冷四害勞五害房六害姙七害睡
五傷者一窮孔痛二中寒熱痛三小腹急牢痛四臟不
仁五子門不正引腎痛三固者一月水閉塞不通其餘
二固文缺不載
與鬼交　臟腑虚神守弱鬼氣得病之也其狀不欲見
人獨言笑悲泣脈來遲伏或如鳥啄
惡阻　心中潰悶頭眩四肢煩疼懈惰不欲執作惡聞
食氣欲噉食鹹酸果食多睡少起乃至三四月以上大
劇者不能自勝舉也此由婦人元本虚羸血氣不足腎
氣又弱兼當風食冷太過心下有痰氣挾之而有姙也
子滿　此由脾胃虚弱有停水而挾以姙娠也水漬於
胞則令胎壊惟將産之月而脚㣲腫則其産易蓋胞藏
水血多也初姙娠者則反壊胎
胎漏　此由衝任脈虚不能約制太陽少隂之經血也
亦名胞阻漏血盡則人斃也
鬼胎　正虚則妖魅精入臟狀如懐娠
胎疸　其母臟氣熱熏蒸於胎
血分　是經血先斷而後成水病以其月水壅塞不通
經血分而為水故曰血分
胞絡傷損　子臟虚冷氣下衝則隂挺出謂之下脱亦
有因産用力偃氣而隂脱者
隂臭　由子臟有寒寒摶於津液藴積氣衝於隂故變
臭也(此亦由内/熱所致)
子臟開　由子臟宿虚因産冷氣乗之血氣得冷不得
相容故令開也
　　婦人方
桂枝茯苓圓(金匱/)治婦人宿有癥病經斷未及三月而
　得漏下不止胎動在臍上者為癥痼害姙娠六月動
　者前三月經水利時胎也下血者後斷三月衃也所
　以血不止者其癥不去故也當下其癥此主之
　桂枝　　丹皮　　茯苓　　桃仁(去皮/尖熬)芍藥(各等/分)
　右五味末之煉蜜丸如兔屎大毎日食前服一丸不
　知加至三丸
當歸芍藥散(金匱/)治婦人懐娠腹中㽲痛
　當歸(三兩/)芍藥(一斤/)茯苓(四兩/)白术(四兩/)澤㵼(半斤/)
　芎藭(三兩/)杵為散取方寸匕酒和日三服
亁薑人參半夏丸(金匱/)治姙娠嘔吐不止
　亁薑　　人參(各一/兩)半夏(二兩/)
　右三味末之生薑汁糊丸如梧子大飲服十丸日三
葵子茯苓散(金匱/)治姙娠有水氣身重小便不利洒淅
　惡寒起即頭眩
　葵子(一斤/)茯苓(三兩/)
　右二味杵為散飲服方寸七日三服小便利則愈
當歸貝母苦參丸(金匱/)治姙娠小便難飲食如故
　當歸　　貝母　　苦參(各等/分)
　右三味末之蜜丸如小豆大飲服三丸加至十丸
當歸散(金匱/)婦人姙娠宜常服
　當歸　　黄芩　　芍藥　　芎藭(各一/斤)白术(半斤/)
　右五味杵為散酒服方寸七日再服姙娠常服即易
　産胎無苦疾産後百病悉主之
白术散(金匱/)姙娠養胎
　白术　　芎藭　　蜀椒(三分/去汗)牡礪
　右四味杵為散酒服一錢七日三服夜一服但苦痛
　加芍藥心下毒痛倍加芎藭心煩吐痛不能飲食加
　細辛一兩半夏大者二十枚服之後更以酸漿水服
　之若嘔以醋漿水服復不解者小麥汁服之以後渇
　者大麥粥服之病雖愈服之勿置(原本無/分兩)
枳實芍藥散(金匱/)治産後腹痛煩滿不得卧
　枳實(燒令黒/勿太過)芍藥(等分/)
　右二味杵為散服方寸七日三服并主癰膿以麥粥
　下之假令腹痛不愈此為腹中有瘀血著臍下宜下
　瘀血湯主之亦主經水不利
下瘀血湯(金匱/)
　大黄(三兩/)桃仁(二十/枚)􁔄虫(二十枚/去足熬)末之蜜和為四丸
　以酒一升煎一丸取八合頓服之新血下如豚肝(以/丸)
　(作煎又一法字按/新字當作瘀)
竹葉湯(金匱/)治産後中風發熱面正赤喘而頭痛
　竹葉(一把/)葛根(三兩/)防風　　桂枝　　桔梗
　人參　　甘草(各一/兩)附子(一枚/泡)大棗(十五/枚)生薑(五兩/)
　右十味水一斗煮取二升半分温三服温覆取汗出
　　頸項強用大附子一枚破之如豆入前藥揚去沫
　　嘔者加半夏半升洗
竹皮大丸(金匱/)治婦人乳中虚煩亂嘔逆安中益氣
　生竹茹(二分/)石膏(二分/)桂枝(一分/)甘草(七分/)白薇(一/)
　(分/)
　右五味末之棗肉丸如彈子大飲服一丸日三夜二
　　有熱倍白薇　煩喘者加柏實一分
白頭翁加甘草阿膠湯(金匱/)治産後下痢虚極
　白頭翁　　甘草　　阿膠(各二/兩)秦皮(三兩/)黄連(二/)
　(兩/)蘗皮(三兩/)
　右六味水七升煮二升半内膠令消分温三服
半夏厚朴湯(金匱/)治婦人咽中如有炙臠
　半夏(一升/)厚朴(三兩/)茯苓(四兩/)生薑(五兩/)亁蘇葉(一/)
　(兩/)
　右五味水七升煮取四升分温四服日三夜一
甘麥大棗湯(金匱/)治婦人臟燥悲傷欲哭象如神靈所
　作數欠伸此主之
　甘草(三兩/)小麥(一升/)大棗(十枚/)
　右三味水六升煮取三升分温三服亦補脾氣
温經湯(金匱/)主婦人曽經半産瘀血在少腹不去其証
　唇口亁燥
　呉茱茰(三兩/)當歸(二兩/)芎藭(二兩/)芍藥(二兩/)人參(二/)
　(兩/)桂枝(二兩/)阿膠(二兩/)丹皮(二兩/)生薑(三兩/)甘草(二/)
　(兩/)半夏(一升/)麥冬(一升/去心)水一斗煮取三升分温三服
　　亦主婦人少腹寒乆不受胎兼治崩中去血或月
　水來過多及至期不來(調經/總方)
土𤓰根散(金匱/)治帶下經水不利少腹滿痛經一月再
　見
　土𤓰根　　芍藥　　桂枝　　􁔄虫(各三/兩)
　右三味杵為散酒服方寸七日三服(此治瘀血伏留/在衝脈之方)
旋復花湯(金匱/)寸口脈弦而大弦則為减大則為芤减
　則為寒芤則為虚寒虚相摶此名曰革婦人則半産
　漏下此湯主之
　旋復花(三兩/)葱(十四/莖)新絳(少許/)水三升煮取一升頓
　服
大黄甘遂湯(金匱/)治婦人少腹滿如敦狀小便㣲難而
　不渇此為水與血俱結在血室也此主之
　大黄(四兩/)甘遂(二兩/)阿膠(二兩/)
　右三味以水三升煮取一升頓服其血當下
礬石丸(金匱/)治經水閉不利臟堅癖不止中有亁血下
　白物
　礬石(三分/燒)杏仁(一分/)
　右二味末之煉蜜丸棗核大内臟中劇者再内之
紅藍花酒(金匱/)治婦人六十二種風腹中血氣刺痛
　紅藍花(一兩/)酒(一大/升)煎减半頓服一半未止再服
蛇床子散(金匱/)治婦人隂寒温隂中坐藥
　蛇床子一味末之以白粉少許和合相得如棗大綿
　褁内之自然温
狼牙湯(金匱/)治婦人隂中生瘡蝕爛者
　狼牙三兩水四升煮取半升以綿纒筯如繭絞湯瀝
　隂中日四遍
三物黄芩湯(千金/)治婦人在草蓐自發露得風四肢苦
　煩熱頭痛者與小柴胡湯頭不痛但煩者此湯主之
　黄芩(一兩/)苦參(二兩/)地黄(四兩/)
　右三味水六升煮取二升温服一升多吐下虫
當歸建中湯(千金/)治産後虚羸不足腹中刺痛不止吸
　吸少氣或苦少腹中急摩痛引腰背不能食飲産後
　一月日得服四五劑為善令人強壯宜
　當歸(四兩/)桂枝(三兩/)芍藥(六兩/)生薑(三兩/)甘草(二兩/)
　大棗(十二/枚)
　右六味水一斗煮取三升分温三服一日令盡　若
　大虚者加飴糖六兩湯成内之火上煖令飴消　若
　去血過多崩傷内衂不止加地黄六兩阿膠二兩
佛手散(本事方又/名芎歸湯)調經
　芎藭(二兩/)當歸(二兩/)
　右為細末毎服二錢水一盞酒二分煎七分温服
回生丹　　此催生之聖藥
　錦紋大黄(一斤/為末)蘇木(三兩打碎用河水五/碗煎汁三碗聴用)大黒豆(三/升)
　(水浸取殻用絹袋盛殻同豆煮熟/去豆不用將殻晒亁其汁留用)紅花(三兩炒黄色/入好酒三四)
　(碗煎三滚/去渣取汁)米醋(九斤陳/者更佳)將大黄末入凈鍋下米醋三
　斤文火熬之以長木筯不住手攪之成膏再加醋三
　斤熬之又加醋三斤次第加畢然後下黒豆汁三碗
　再熬次下蘇木汁次下紅花汁熬成大黄膏取入瓦
　盆盛之大黄鍋粑亦鏟下入後藥同磨　人參
　當歸(酒洗/)芎藭　　香附(醋炒/)延胡索(酒炒/)蒼术(米/泔)
　(浸/炒)蒲黄(隔紙/炒)茯苓　　桃仁(各一兩去/皮尖油)牛膝(五錢/酒洗)甘
　草(炙/)　地榆(酒洗/)川羌活　　橘紅　　白芍(各五/錢酒)
　(炒/)木𤓰　　青皮(各三錢/去穰炒)乳香　　没藥(各二/錢)益母
　草(三兩/)木香(四錢/)白术(三錢米/泔浸炒)烏藥(二兩五/錢去皮)良薑(四/)
　(錢/)馬鞭草(五錢/)秋葵子(三錢/)熟地(一兩酒浸九次/蒸晒如法製就)山
　稜(五錢醋浸/透紙褁煨)五靈脂(五錢醋煮化/焙乾細研)山茰肉(五錢酒/浸蒸捣)上
　三十味并前黒豆殻共晒為末入石臼内大黄膏拌
　匀再下熟蜜一斤共搗千杵為丸重二錢七八分隂
　亁不可火烘爍蠟為殻䕶之用時去蠟
開骨散　　臨産婦交骨不開
　當歸(五錢/)龜板(三錢醋/炙研)芎藭(二錢/)婦人髪(一團/)水煎
　服
奪命散　　産後
　没藥　　血竭(等分/)
　右研為細末纔産下用童便細酒半杯煎一二沸調
　下二錢良乆再服其惡血下行便不衝上免生百疾
下死胎方(本事/方)
　桂木(三錢/)麝香當門子(一粒/)仝研温酒服須臾如手
　推下比之用水銀等藥此不致損元氣也
交加散(本事/方)治婦人榮衛不通經脈不調腹中撮痛氣
　多血少結聚為瘕産後中風
　生地黄(五兩研/取汁)生薑(五兩研/取汁)
　右交互用汁浸一夕各炒黄漬汁盡為度末之尋常
　腹痛酒調下三錢尤不可缺
䕶胎方(本事/方)治姙娠時氣身熱令子不落
　伏龍肝為末水調塗臍下二寸亁則易差即止　又
　取井中泥塗心下亁則易
海蛤散(本事/方)治婦人傷寒血結胸膈揉而痛不可撫近
　海蛤　　滑石　　甘草(各一/兩)芒硝(半兩/)
　右為末毎服二錢雞子清調下
小柴胡加地黄湯(本事/方)治婦人室女傷寒發熱或發寒
　熱經水適來或適斷晝則明了夜則讝語如見鬼狀
　亦治産後惡露方來忽爾斷絶
　柴胡(一兩/一分)人參　　黄芩　　甘草　　生地黄(各/半)
　(兩/)
　右為末每用五錢水二盞生薑五片棗二枚煎至八
　分去渣服(此即熱/入血室)
烏雞煎圓(局方/)治婦人胎前産後諸般疾患並皆治之
　烏雄雞(一隻/)人參　　白术　　石牀　　丹皮
　　黄茋　　烏藥　　草菓　　延胡索　　地黄
　(熟乾者/洗焙)木香　　琥珀　　肉豆蔲(各半/兩)陳皮
　紅花　　川烏(泡/)　海桐皮　　芍藥(白者/)附子(泡/去)
　(皮/臍)肉桂(去粗/皮)蓬莪茂(各三/兩)蒼术(米泔浸切/焙一兩半)
　右細剉用烏雄雞一隻湯撏去毛及腸肚將上藥安
　放雞腹中用新瓦瓶好酒一斗同煮令亁去雞骨以
　油單紙盛焙亁為細末煉蜜丸如梧子大毎服三十
　丸
猪蹄湯(局方/)治乳婦氣少血衰脈澁不行絶無乳汁
　猪蹄(一隻/)木通(五兩/)
　右將猪蹄凈洗依食法事治次用水一斗同木通浸
　煮得四五升取汁飲如乳不下再服為妙
紫石英丸(局方/)治婦人乆冷無子及數經墮胎經水不
　調崩漏帶下三十六疾積聚癥瘕少腹急重小便白
　濁
　烏賊魚骨(燒灰/)甘草(炙/)　柏子仁(㣲炒/别研)山蕷(各一/兩半)辛
　荑仁　　肉桂(去粗/皮)卷柏　　石斛　　亁熟地黄
　　　芎窮　　牡䝉　　禹餘粮(醋淬七次/研各二兩)人參
　　續斷　　細辛　　桑寄生　　牛膝　　厚朴
　(薑汁/炙)食茱茰　　當歸(炒/)　川烏(泡去/皮臍)亁薑(泡/)　丹
　皮(各一兩/一分)天門冬(去心/)紫石英(細研飛/各三兩)
　右為細末煉蜜丸如梧子大毎服三十丸温酒或米
　飲下空心食前日二服
催生丹(局方/)治産婦産育艱難或逆或横並宜服之
　母丁香(末一/錢)麝香(别研/一錢)兔腦髓(臘月者去/皮捣如泥)乳香(别研/極細)
　(一/分)
　右拌匀以兔腦和圓如雞豆大隂亁用油紙蜜封貼
　温水服一丸即時産下隨男左女右手中握丸藥出
　是騐
小調經散(局方/)治産後敗血循經流入四肢腐爛如水
　服此血行腫消則愈
　没藥　　琥珀　　桂心　　白芍　　當歸(各一/錢)
　細辛　　麝香(各五/分)為末薑汁酒各少許調服(此方/治血)
　(分病/最良)
二味參蘓丸　　治産後瘀血入肺咳𠻳喘急
　人參(一兩/)紫蘇(二兩木疑/是蘇)
　作一劑水煎服若既愈當用六君子湯以補脾胃若
　口鼻黑氣起急用此藥加附子五錢亦有得生者
紫蘇飲(嚴氏/)治子懸腹痛或臨産驚恐氣結連日不安
　或大小便不利
　當歸　　甘草　　大腹皮(黒豆浸/水泡)人參　　芎藭
　　　橘皮(各七/分)白芍(炒五/分)紫蘇(一錢/)薑葱引水煎服
紫散(元和紀/用經)止血崩
　香附子(炒黒/存性)為末熱酒調方寸七再服立定生末安胎
秦桂丸(襍抄/方)治婦人無子
　秦芄　　桂心　　杜仲　　防風　　厚朴(各三/錢)
　附子(生用/)茯苓(各一兩/五錢)白薇　　亁薑　　沙參
　　牛膝　　半夏(各五/錢)人參(一兩/)細辛(一兩/一錢)
　右十四味為末煉蜜丸如菉豆大毎服三十丸空心
　米飲任下未效再加數丸已覺有孕便不可服
求嗣方(襍抄/方)壬子日合藥别日不用名助陽丹
　細辛(五錢/)牛膝(二兩/)茯苓(一兩/)没藥(四錢/)呉茱茰
　　白蘝　　白芨　　秦芄　　乳香　　防風
　　當歸(去蘆各/三錢)肉桂　　厚朴　　石菖蒲　　附
　子(各二/錢)人參(一錢/)　(以上二方治胞寒無子/者隂虚血少者非宜)
黄龍湯(活人/書)姙娠寒熱頭疼嘿嘿不欲飲食脇下痛嘔
　逆痰氣及産後傷風熱入胞宫寒熱如瘧并經水適
　斷病後勞復餘熱不解
　柴胡(一兩/)黄芩　　人參　　甘草(各一分/半炙)
　右四味每服五錢水一盞半煎一盞去渣温服
桂枝湯(金匱/)婦人得平脈隂脈小弱其人渇不能食無
　寒熱名姙娠桂枝湯主之於法六十日當有此證設
　有醫治逆者却一月加吐下者則絶之(見傷/寒)
小柴胡湯(金匱/)婦人中風七八日續來寒熱發作有時經
　水適斷此為熱入血室其血必結故使如瘧狀(見傷/寒)
大承氣湯(金匱/)産後七八日無太陽症少腹堅痛惡露
　不盡不大便煩燥發熱切脈㣲實再倍發熱日晡時
　煩燥者不食食即讝語至夜即愈熱在裏結在膀胱
　也(見傷/寒)
小青龍湯(金匱/)婦人吐涎沫醫反下之心下即痞當先
　治其吐涎沫此主之(見痰/飲)涎沫止乃治痞㵼心湯主
　之(見血/門)
芎歸膠艾湯(金匱/)治陷經漏下黑不解(見通/治)
猪髮膏煎(金匱/)胃氣下泄隂吹而正喧此穀氣之實也
　(見疸/門)
腎氣丸(金匱/)治婦人飲食如故煩熱不得卧而反倚息
　者此名轉胞不得溺也以胞系了戾故致此病但利
　小便則愈(即崔氏八味/丸  見通治)
當歸生薑羊肉湯(金匱/)治産後腹中㽲痛并治腹中寒
　疝虚勞不足(見通/治)
　(按婦人一切外感内傷等症與男子同無庸另立治/法惟經帶胎産癥瘕等疾病變多端必從調經種子)
　(等法探本索源而後可施用今因金匱要畧有治婦/人方論一卷故亦畧載婦人常用之方數十首至其)
　(全體仍當取唐宋以/來専門之書詳考之)
小兒(此卷方論俱從錢氏直訣選出其外有小兒常患/之症而方未備者更考他書補入治小兒之法大)
　(端畧具其所選之方藥一概全録不必更將他/卷查閲以便業幼科者專取此書誦習可也)
　　脈法
脈弦急(氣不/和)脈沉緩(傷食/)脈促結(虚驚/)脈浮(為風/)脈沉
細(為寒/)脈亂(不治/)
　全幼心鑑云小兒一歳以前看虎口食指寅卯辰三
　關以騐其病(寅卯辰即風/氣命三關也)脈紋從寅關起不至卯關
　者易治若連卯關者難治若寅侵卯卯侵過辰者十
　不救一其脈紋見有五色如因驚必青㵼痢必紫當
　以類而推之一歳後則可用一指轉側辨其三部脈
　弦急浮沉四五歳後脈七八至而細數者為平九至
　者傷十至者困六至五至者為虚為寒弦𦂳為風癎
　弦急為客忤
　　面部症
左腮為肝右腮為肺額上為心鼻為脾頦為腎若色赤
者熱也宜隨症治之
　　目部症
目内色赤者心實熱淡紅者心虚熱青者肝實熱淡青
者肝虚熱黄者脾實熱㣲黄者脾虚熱白而混者肺實
熱目無睛光者腎虚也
　　五臟虛實寒熱
心主驚實則呌哭發熱飲水而搐虚則卧而悸動不安
　視其睡口中氣温或合面睡及上竄咬牙皆心熱也
　心氣實則喜仰卧
肝主風實則目直大呌呵欠項急頓悶虚則咬牙多欠
　肝熱則手尋衣領及亂捻物壯熱飲水喘悶目赤發
揚　肝有風則目連劄得心熱則發搐或筋脈牽繫而
直視風甚則身反張強直不搐心不受熱也當補腎治
肝
脾主困實則困睡身熱飲水虚則吐㵼生風面白腹痛
口中氣冷不思飲食或吐清水　呵欠多睡者脾氣虚
而欲發驚也
肺主喘實則悶亂喘促有飲水者有不飲水者虚則哽
氣長出氣　肺熱則手掐眉目鼻面　肺盛復感風寒
則胸滿氣急喘𠻳上氣　肺臟怯則唇白悶亂氣粗喘
促哽氣者難治肺虚甚也
腎主虚無實也惟瘡疹腎實則變黒陷若胎禀虚怯神
氣不足目無睛光面白顱解此皆難育雖育不壽或更
加色欲變症百出愈難救療或目畏明下竄者蓋骨重
而身縮也咬牙者腎水虚而不能制心火也
　　變蒸
小兒在母腹中乃生骨氣五臟六腑成而未全自生之
後即長骨脈五臟六腑之神智也變者易也自内而長
自下而上又身熱故已生之日後三十二日一變變毎
畢即情性有異於前何者長生腑臟智意故也何為三
十二日長骨添精神人有三百六十五骨除手足中四
十五碎骨外有三百二十自生下骨一日十段而上之
十日百段三十二日計三百二十段為一遍亦曰一蒸
骨之餘氣自腦分入齦中作三十二齒而齒牙有不及
三十二數者由變不足其常也或二十八日即至長二
十八齒以下倣此但不過三十二之數也凡一周遍乃
發虚熱諸病如是十周則小蒸畢也計三百二十日生
骨氣乃全而未壯也
　　急驚風症治
小兒急驚因聞大聲或驚而發搐搐正如故此熱生於
心身熱面赤引飲口中氣熱二便黄赤甚則發搐蓋熱
甚生風陽盛而隂虚也宜利驚丸除其痰熱不可用巴
豆之藥
　　慢驚風症治
小兒慢驚因病後或吐㵼或藥餌傷損脾胃而肢體逆
冷口鼻氣㣲手足瘈瘲昏睡露睛此脾虚生風無陽之
症也　小兒初生壯熱吐哯身體強直手足抽掣目反
直視是胎驚風症也
　　發搐症治
驚癎發搐男則目左視無聲右視有聲女則右視無聲
左視有聲相勝故也
　欲騐逆順男則握拳拇指叉入食指中為順於外為
　逆女則又入食指為逆於外為順仍參吮乳不能類
　以治其母後倣此
若傷風發搐口中氣熱呵欠頓悶手足動摇
若傷食發搐身温多睡或吐不思食
百日内發搐真者不過二三次必死假者頻發不死真
者内生驚癎假者外傷風冷血氣未實不能勝任故發
搐
　　癲癎症治
凡治五癎皆隨臟治之每臟各有一獸之形並用五色
丸治之發而重者死病甚者亦死若反折上竄其聲如
犬症屬肝也若目瞪吐舌其聲如羊症屬心也若目直
腹痛其聲如牛症屬脾也若驚跳反折手縱其聲如雞
症屬肺也若肢體如尸口吐涎沫其聲如猪症屬腎也
小兒半歳之間有病以名中食三指曲按額前眉上髪
際之下若三指俱熱感受風邪鼻塞氣粗三指俱冷感
受風寒臟冷吐㵼若食中二指熱上熱下冷名中二指
熱夾驚之候食指熱胸膈氣滿乳食不消
　水鏡訣云隂陽運合男女成形已分九竅四肢乃生
　五臟六腑部位各分逆順難明若憑寸口之浮沉必
　至横亡於孩子須明虎口辨别三關消詳用藥必無
　差誤未至三歳看虎口三關若脈見風關尚易治交
　氣關則難治交命關為死症又當辨其色如獸驚三
　關必青水驚三關必赤人驚三關必黑若紫色主㵼
　痢黄色是雷驚三關脈通度乃極驚之症必死有紋
　或青或紅如線直者是母食傷脾左右一様者是驚
　積齊發紋有三條白主肺傷風痰或齁䶎聲青主傷
　寒及𠻳紅主泄㵼有黒相兼主下痢紅多白痢黒多
　赤痢有紫相兼虎口脈亂乃氣不和也蓋脈紋見有
　五色由其病甚色能加變至於純黑者不可得而治
　矣
　　五臟瘡疹証治
小兒在胎食五臟血穢伏於命門若遇天行時熱或乳
食所傷或驚恐所觸則其毒當出初起之候面燥腮赤
目胞亦赤呵欠頓悶乍凉乍熱咳𠻳嚏噴手足稍冷驚
悸多睡宜究其何臟所發察其何因所起令乳母亦須
節飲食慎風寒　五臟各有一症肝臟水疱青色而小
肺臟膿疱色白而大心臟癍色赤而小脾臟疹小次癍
故色赤黄淺也先發膿疱後發疹子者順先疹子後癍
者順反此為逆惟腎無候但見骫冷耳冷是也若寒水
來侮故黒陷而耳骫反熱為逆也急用百祥丸牛李膏
各三服不愈者死　如發潮熱三日以上出不甚多而
熱不止者未盡也潮熱隨出如早食潮熱不已為水疱
之類也一發便出盡者重瘡夾疹者半輕半重也出稀
者輕裏外微紅者輕外黒裏赤者㣲重外白裏黑者大
重也瘡端裏黒㸃如針孔者勢最劇也青亁紫陷昏睡
汗出煩燥熱渇腹脹啼喘二便不通者困也有大熱利
小便解熱毒若紫黒亁陷或寒戰咬牙或身黄腫紫者
急以百祥丸下之復惡寒不已身冷出汗耳骫反熱者
死症也此腎氣大旺脾虚不能制故耳下後身熱氣温
飲水者可治以脾土勝腎寒去而温熱也不黒者不可
下下則内虚歸腎大抵瘡疹屬陽在春夏為順秋冬為
逆冬月腎旺盛寒病多歸腎變黑又當辨春膿疱夏黒
陷秋癍子冬疹子者十活四五黒者十難救一　身熱
煩渇腹滿而喘便澁面赤悶亂大吐此當利小便不瘥
者宣風散下之若能食而痂頭焦起或未焦而喘實亦
可下之若五七日痂不焦是内熱也宣風散𨗳之生犀
汁解之　癍疹作搐為脾虚而肝則乗心火妄動風熱
相搏也當㵼心肝補脾土　瘡黑而忽便膿血并痂皮
者乃脾氣實腎邪退而病安也及㵼而乳食不化者脾
虚不能制腎故難治
　此即近世痘瘡之症其病與癍疹同列並無起脹成
　漿收靨等説大抵宋時之瘡形治法不過如此近日
　愈變愈重與癍疹絶不相類治亦逈别因知天下之
　病隨時隨地變化無窮所以内經有五運六氣異法
　方宜等論為醫者苟不能知天運之轉移及五方之
　體性終有偏執之處不可以稱上工也
　痘瘡無人可免自種痘之法起而小兒方有避險之
　路此天意好生有神人出焉造良法以救人也然人
　往往以種痘仍有死者疑而不敢種不知乃苖之不
　善非法之不善也况即有死者不過百中之一較之天
　行惡痘十死八九者其安危相去何如也至於治痘
　之書自宋至今不下數十種莫不和平切近孰意邇
　年以來崇奉怪書不論小兒之強弱痘症之虚實概
　以大黄數兩石膏數斤為一劑使兒真火消盡元氣
　大傷絶其起脹成漿之路因向其父母云此症或不
　能起脹或不能成漿而死至期果死其父母以為神
　目不知此實醫者致之死地也或幸不死則信為大
　黄石膏之功而此二味遂為不祧之藥矣又方中多
　用蜂房蝎子蠐螬蚯蚓蚌汁等惡物成升成碗灌入
　兒腹以增其毒而爛其胃宛轉就死尤可痛心夫近
　日時醫治精壯男婦之病見用清火之藥一二錢羣
　以為此寒凉之品斷不可服必當用附桂參术獨於
　數月之小兒反用大寒大毒之藥成兩成斤俾死者
　接踵而不悔何耶醫者不足責為父母而目覩其子
　之服此毒藥以致慘死毫無疑怨則何心也
　　丹瘤
丹瘤之症因熱毒客於腠理搏於血氣發於皮膚當以
白玉散塗之
　　傷風兼變症治二
傷風兼肝則發搐頓悶兼心則驚不安兼肺則喘𠻳哽
氣兼脾則困睡兼腎則目畏明各隨補其母
　　諸經發熱症治三
潮熱者時間發熱過時即退來日依時而發此欲發驚
也　壯熱者常熱不已甚則發驚癎也　風熱者身熱
而口中氣熱乃風邪外感也　温熱者肢體㣲熱也
發熱而不欲飲水者胃氣虚熱也發熱而飲水作渇喜
冷飲食者胃氣實熱也
　　吐㵼症治
若吐乳㵼黄傷熱乳也吐乳㵼青傷冷乳也皆當下之
　吐㵼昏倦睡不露睛者胃實熱也吐痰涎及緑水者
胃虚冷也　初生下吐因穢惡下咽故也凡初生急須
拭淨口中否則啼聲一發穢物咽下致生諸病(拭去穢/物出痘)
(必/稀)
　　五臟内外疳症主治
凡小兒疳在内目腫腹脹㵼痢青白體痩羸弱疳在外
鼻下赤爛頻揉鼻耳或肢體生瘡鼻瘡用蘭香散諸瘡
用白粉散　肝疳一名筋疳白膜遮睛或㵼血面痩
心疳面黄頰赤身體壯熱　脾疳一名肥疳體黄痩削
皮膚亁澁而有瘡疥腹大嗜土　腎疳一名骨疳肢體
痩削遍生瘡疥喜卧濕地　肺疳一名氣肝喘𠻳氣促
口鼻生瘡　若患潮熱當先補肝後㵼心若妄以硝黄
諸藥痢之若患癖當消磨若誤以巴豆硼砂下之及傷
寒誤下皆能成疳其初病者為熱疳久病者為冷疳冷
熱相兼者津液短少者皆因大病脾胃虧損内亡津液
所致當固脾胃為主早為施治則不變敗症也
　　腹痛腫脹諸症
小兒腹痛體痩面色㿠白目無睛光口中氣冷不思飲
食或嘔利撮口此脾土虚而寒水所侮也若口中氣温
面色黄白目無睛光或多睡惡食或大便酸臭此積病
也若腹脹而悶亂喘滿者實也若不悶亂喘滿者脾虚
也誤下之以致目疱腮面四肢浮腫肚腹愈脹因下而
喘脾氣益虚也脾虚不能勝腎水隨肺氣行於四肢如
水狀若侵浮於肺即大喘也
若腎熱傳於膀胱熱甚逆於脾肺脾胃虚而不能制腎
水流走四肢而身面皆腫若土勝則刑於肺故令喘也
若口吐涎沫或吐清水面㿠白心腹痛有時者䖝痛也
與癎相似但目不斜手不搐也安虫散主之
若腹中有癖不食但飲乳是也蓋小兒病此良由乳食
不消伏於腹中乍冷乍熱飲水過多即蕩滌腸胃亡失
津液脾胃虚弱不能傳化水榖以致四肢羸瘦肚腹漸
大而成疳矣
　　五臟雜症主治
喜汗者厚衣卧而額汗出也盜汗者肌肉虚而睡中汗
出也　胃虚汗者上至項下至臍也六陽虚汗者上至
頭下至項難治
夜啼者小兒筋骨血脈未成而多哭脾臟冷而痛也當
與温中藥或花火膏主之　若虚怯為冷所乗則唇青
驚啼者邪氣乗心也當以安神丸主之
若浴後拭臍不亁風入作瘡令兒撮口甚者是脾虚也
若頻撮口是氣不和也
弄舌熱者脾臟㣲熱令舌絡牽𦂳時時舒熱或飲水者
脾胃虚而津液少也兼面黄肌痩五心煩熱者疳積也
大病未已而弄舌者㓙
解顱者生下顖門不合也長必多愁少笑目白精多面
色㿠白或體消痩皆腎虚也
胎肥者生下豐厚目睛粉紅大便亁難時出涎水
胎熱者生下有血色時呌哭身熱淡黄目睛多赤大便
色黄急欲食乳並用浴體法主之
胎怯者生下面白肌肉痩弱大便白水身無血色哽氣
多噦亦用浴體法
急欲乳不能食者此風邪由臍而藴熱心脾致舌厚唇
燥不能吮乳也
龜胸龜背者由兒生下風客於脊入於骨髓致成龜背
若肺熱脹滿攻於胸膈即成龜胸並用龜尿㸃其骨節
自愈(取尿法用青蓮葉安龜在/上用鏡照之其尿自出)
失音吐㵼或大便後雖有聲而不能言又能咽物者非
失音此腎怯不能上接於陽也凡口噤不止則失音語
遲　若大病後身目皆黄者黄病也　身病背強大小
便澁一身盡黄小便黄赤此黄疸也㵼者難治　若百
日或半年不因病而身黄者胃熱胎疸也若淡黄兼白
者胃怯也　長大不行行則脚軟　齒久不生生則不
固　髪久不生生則不黒皆胎弱
　　小兒方
㵼青丸　　治肝經實熱急驚搐搦
　羌活(壬乙同歸一/治故用羌活)大黄(㵼諸/實熱)芎藭(入手足厥隂/辛以緩肝)山梔
　仁(㵼心火實/則㵼其子)龍胆草(炒益肝胆/氣止驚)當歸(入足厥隂以/其同藏血也)防
　風(各等/分)
　右為末煉蜜丸芡實大每服半丸竹葉湯入砂糖化
　下
導赤散　　治小腸實熱小便秘赤
　生地黄(心與小/腸之藥)木通(利小腸之熱故/錢氏用以導赤)甘草(生㵼心火/各等分)
　右為末毎服一錢入淡竹葉(凉心/經)水煎
生犀散　　治心經虚熱
　地骨皮　　赤芍藥　　柴胡　　亁葛(各一/兩)甘草
　(五錢/)犀角(二錢鎊主風熱驚癎鎮肝除心熱血丹溪/云犀角痘後用以散餘毒無毒而  虚者)
　(非/宜)
　右為末毎服一二錢水煎
㵼黄散　　治脾胃實熱
　藿香葉(入手足太隂經/助脾開胃止嘔)甘草(各七錢/五分)石膏(五錢㵼/胃火)山
　梔仁(一兩治胃/中熱氣)防風(三兩/)
　右用蜜酒㣲炒為末每服一二錢水煎
五味異功散　　治脾胃虚弱吐㵼不食
　人參　　茯苓　　白术　　甘草(炒/)　陳皮(各等/分)
　右為末毎服三錢薑棗水煎
益黄散　　治脾土虚寒嘔吐泄㵼
　陳皮　　青皮(下食入太/隂之倉)丁香(各二錢去/脾胃中寒)訶子肉(五/錢)
　(能開胃消/食止痢)甘草(炙三/錢)
　右為末毎服一二錢水煎
㵼白散　　治肺經實熱咳𠻳痰喘
　桑根白皮(炒㵼肺氣之有餘/有餘者邪有餘也)地骨皮(各一/兩)甘草(炙五/錢)
　右為末毎服一二錢入粳米百粒水煎
阿膠散　　治肺虚咳𠻳口亁作渇
　明阿膠(一兩麸炒能/補氣不足)甘草(炙一/錢)馬兠鈴(五錢主肺熱/咳𠻳清肺補)
　(肺/)
　糯米(一兩/)杏仁(七粒去皮尖下/喘用治氣也)鼠粘子(二錢/五分)
　右為末毎服二錢水煎
地黄丸　　治腎虚解顱或行遲語遲等症
　熟地黄(八錢酒洗益腎/水真隂補血虚)山茱茰肉(補腎/添精)亁山藥(涼腎/㵼隂)
　(中之火治足少/隂無汗之骨蒸)白茯苓(各三錢/入壬癸)牡丹皮　　澤㵼(各/三)
　(錢/)
　右地黄杵膏餘為末加煉蜜丸如桐子大毎服二三
　十丸空心白湯送下
四君子湯　　治脾氣虚弱飲食不化腸鳴泄㵼或嘔
　穢吐逆
　人參　　白茯苓　　白术　　甘草(炙各/五分)水煎服
四物湯　　治肝經血虚發熱日晡益甚或煩燥不寐
　當歸　　熟地黄(各二/錢)白芍藥(一錢/)芎藭(五分/)
　右作二劑水煎服
八珍湯　　治氣血俱虚或因失血過多或因剋伐元
　氣以致内熱發熱肢體痩瘁
　即四物四君子二湯合服
十全大補湯　　治氣血虚熱或因病後惡寒發熱或
　自汗盜汗食少體倦或發熱作渇頭痛眩運等症
　即八珍湯加黄茋肉桂
六君子湯　　治脾胃虚弱體痩面黄或久患瘧痢不
　思乳食或嘔吐泄㵼飲食不化或時患飲食停滯或
　母有前症致兒為患
　人參　　白术　　茯苓(各二/錢)陳皮　　半夏
　甘草(炙各/一錢)
　右毎服二三錢薑棗水煎
補中益氣湯　　治中氣不足困睡發熱或元氣虚弱
　感冐風寒諸症或乳母勞役發熱致兒為患
　黄茋(炙/)　人參　　白术(炒/)　甘草(炙/)　當歸
　陳皮(各五/分)升麻　　柴胡(各二/分)
　右七味加薑棗水煎
香砂助胃膏　　治胃寒吐㵼乳食不化
　人參　　白术(炒/)　白茯苓(各五/錢)甘草(炙/)　丁香(各/一)
　(錢去胃/中寒)砂仁(四十粒下/氣消食)白豆䓻(十四粒寛胃/煖脾胃進食)肉豆蔲
　(四箇煨温中補脾下氣運化/非比香附陳皮之駚泄也)亁山藥(一兩/)
　右為末煉蜜丸芡實大毎服二三丸米飲磨化
肥兒丸　　治食積五疳頸項結核髪稀成穗發熱作
　渇等症
　黄連(炒/)　神麹(炒/)　木香(各一兩/五錢)梹榔(二十箇/破滯氣)肉豆
　蔲(二兩/泡)史君子(酒浸/)麥芽(炒各/四兩)
　右為末麫糊丸如麻子大毎服三五十丸米飲下良
　乆用五味異功散一服以助胃氣
九味蘆薈丸　　治肝脾疳積體痩熱渇大便不利或
　瘰癧結核耳内生瘡等症
　蘆薈　　胡黄連　　黄連　　木香　　蕪荑(炒/)
　　青皮　　白雷丸　　鶴虱草(各一/兩)麝香(三錢/)
　右為末蒸餅糊丸如麻子大毎服一二錢空心白湯
　下
木香丸　　治冷疳
　木香　　青黛　　梹榔　　肉豆蔲　　麝香(各/一)
　(錢/半)續隨子(一兩/去油)蝦蟆(三箇燒/存性)
　右為末蜜丸如菉豆大每服三五丸煎薄荷湯下
胡黄連丸　　治熱疳
　胡黄連　　黄連(各五/錢)硃砂(二錢/另研)
　右為末填入猪胆内以線扎懸掛銚中淡漿水煮數
　沸取出研入蘆薈麝香各二錢飯和丸如麻子大毎
　服一二十丸米飲下
如聖丸　　治冷熱疳㵼
　史君子(取肉/一兩)胡黄連　　川黄連　　白蕪荑(炒各/二兩)
　(五/錢)麝香(五分/另研)亁蝦蟆(五箇酒/煮杵膏)
　右為末以蝦蟆膏杵丸麻子大毎服一二十丸煎人
　參湯下
蘭香散　　治鼻疳赤爛
　蘭香葉(二錢/燒灰)銅青　　輕粉(各五/分)為末亁貼
白粉散　　治諸疳瘡
　海螵蛸(三分/)白芨(二分/)輕粉(一分/)
　右為末先用漿水洗拭亁貼
蟾蜍丸　　治無辜疳症一服虚熱退二服煩渇止三
　服㵼痢愈
　蟾蜍(一枚夏月溝渠中取腹/大不跳不鳴身多㿔者)
　右取糞蛆一杓置桶中以尿浸之却將蟾蜍跌死投
　與蛆食一晝夜用布袋盛蛆置急流中一宿取出瓦
　上焙亁為末入麝香一字粳米飯丸麻子大毎服二
　三十丸米飲下其效如神
蕪荑散　　治虫動口内流涎
　白蕪荑　　亁漆(炒各/等分)
　右為末毎服五六分米飲下
安虫散　　治虫動心痛
　胡粉(炒黄/)梹榔　　川練子　　鶴虱(各三/錢)枯白礬
　(二錢/五分)
　右為末毎服五六分痛時米飲調下
白玉散　　治丹瘤
　白土(二錢/五分)寒水石(五錢/)為末用米醋或新水調塗
柳華散　　治熱毒口瘡
　黄柏(炒/)　蒲黄　　青黛　　人中白(煆各/等分)為末敷
仙方活命飲　　治一切瘡毒未成内消已成即潰此
　消毒排膿止痛之聖藥也若膿出而腫痛不止者元
　氣虚也當補之
　穿山甲　　白芷　　防風　　没藥　　甘草
　　赤芍藥　　歸尾　　乳香　　花粉　　貝母
　(各一/錢)金銀花　　陳皮(各三/錢)皂角刺(二錢/)
　右毎服二三錢酒水各半煎
消積丸　　治食積大便酸臭發熱
　丁香(九粒/)縮砂(十二/粒)巴豆(二粒去/皮心膜)烏梅肉(三箇/)
　右為末麫糊丸黍米大每服五七丸温水下
保和丸　　治食積
　山查(二兩/)神麹(二兩/)半夏　　茯苓(各一/兩)陳皮
　連翹　　蘿蔔子(各五/錢)
　右為末粥糊丸如桐子大毎服一二十丸白湯下
四神丸　　治脾腎禀虚泄㵼不食或乳母患此致兒
　為患
　肉豆蔲(二兩/)補骨脂(四兩/)五味子(二兩/)呉茱茰(一兩/)
　右為末用水二碗生薑八兩紅棗一百枚煮熟用棗
　肉和末丸如麻子大毎服二三十丸空心食前白湯
　下子母並服
五苓散　　治霍亂吐㵼燥渇飲水小便不利
　澤㵼(五錢/)猪苓　　官桂　　赤茯苓　　白术(各/三)
　(錢/)
　右為末毎服一二錢白湯調下
白虎湯　　治傷暑煩燥身熱痰盛頭痛口燥大渇
　知母(一兩/五錢)石膏(四兩/)白粳米(八錢/)甘草(炙五/錢)
　右為末毎服一二錢水煎
地黄清肺飲　　治肺疳咳𠻳痰唾禂粘
　阿膠(一錢/麫炒)鼠粘子(二分/炒)馬兠鈴　　甘草(各五/分炙)杏仁
　(七枚去/皮尖)糯米(十粒/炒)
　右毎服一錢水煎(此方似脱地黄一味否/則即前阿膠散方矣)
參蘓飲　　治感冐風寒或腹脹少食泄㵼嘔吐或手
　足並冷喘促痰涎
　人參　　紫蘇　　陳皮　　半夏　　茯苓
　枳殻(麸炒/)桔梗(炒/)　前胡　　乾葛　　甘草(炒各/五分)
　木香(三分/)為末每服一二錢水煎
小柴胡湯　治傷寒温熱患身熱惡風頭痛項強四
　肢煩疼寒熱往來嘔吐痰實及治中暑病瘧
　柴胡(八錢/)半夏(湯泡/)黄芩　　人參(各三/錢)甘草(炙二/錢)
　右毎服一二錢薑棗水煎
加味逍遥散　　治乳母肝脾氣血虚弱發熱致兒為
　患
　當歸　　白术　　茯苓　　芍藥(炒黄各/一錢)柴胡
　牡丹皮　　山梔(炒/)　甘草(炒各/五分)水煎服
龍胆㵼肝湯　　治肝經濕熱或嚢癰便毒小便澁滯
　龍胆草(酒炒/五分)車前子(炒/)　木通　　歸尾　　澤㵼
　　　甘草　　黄芩　　生地　　山梔(各三/分)水煎
　服
茵陳湯　　治身熱鼻亁汗出二便赤澁濕熱發黄
　茵陳(六錢/)梔子(二箇/)大黄(二錢/)毎服一錢水煎
黄連香薷飲
　香薷(四兩/)厚朴(二兩/)黄連
　右毎服一二錢將朴連同生薑炒令紫色入香薷水
　酒各一盞煎冷服
金匱加减腎氣丸　　治脾腎虚腰重脚輕小便不利
　或吐腹腫脹四肢浮腫喘急痰盛已成蠱者此症多
　因脾胃虚弱治失其宜元氣復傷而變者非此藥不
　救
　白茯苓(三兩/)附子(泡五/錢)川牛膝　　肉桂　　澤㵼
　　　車前子　　山茰肉　　山藥　　牡丹皮(各/一)
　(兩/)熟地黄(四兩掐碎/酒拌杵膏)
　右為末和地黄膏加煉蜜杵丸如桐子大每服一二
　十丸空心米湯下
五色丸　　治五癎
　硃砂　　真珠(各五/錢)水銀　　雄黄(各一/錢)黒鉛(三兩/同水)
　(銀結/成砂)
　右為末煉蜜丸麻子大每服三四丸煎銀花薄荷湯
　下
斷癎丹　　治癎差後變症不止
　黄茋(蜜炙/)鈎藤鈎　　細辛　　甘草(炙各/五錢)蛇退(三/寸)
　(酒/炙)蟬蜕(去土/四箇)牛黄(一字/另研)
　右為末煮棗肉為丸麻子大毎服五七丸人參煎湯
　下
褊銀丸　　治風涎膈熱及乳食不消腹脹喘促
　巴豆　　水銀(各五/錢)京墨(八錢火燒/醋淬研)黑鉛(二錢半/水銀煎)麝
　香(五分/另研)
　右為末陳米粥丸如菉豆大毎服二三丸煎薄荷湯
　下
利驚丸　　治急驚
　天竺黄(二錢/)輕粉　　青黛(各一/錢)黒牽牛(炒五/錢)
　右為末蜜丸豌豆大毎歳服一丸薄荷湯化下
小續命湯　　治中風不省人事涎鳴失音肢體反張
　或時厥冷
　麻黄(去節/)人參　　黄芩　　芎藭　　芍藥
　甘草(炒/)　杏仁(去皮/尖研)漢防已　　官桂(各五/錢)防風(七/錢)
　(五/分)附子(泡去皮/臍二錢)
　右各另為末和匀毎服一錢薑棗水煎有熱減桂附
鈎藤鈎飲　　治吐利脾胃虧損虚風慢驚
　鈎藤鈎(三分/)蟬蜕　　防風(炒/)　人參　　麻黄
　　白僵蠶(炒/)　天麻　　蝎尾(去毒炒/各五錢)甘草(炙/)　芎
　藭(各二錢/五分)麝香(一錢/叧研)為末毎服一二錢水煎
大青膏　　治傷風吐㵼身温氣熱驚搐
　天麻　　青黛(各一/錢)白附子　　亁蝎(去毒/)烏稍蛇
　(肉酒/浸焙)硃砂　　天竺黄(二錢/)麝香(二分/)
　右為末生蜜和膏毎服一豆粒許月中兒用半粒薄
　荷湯化下
百祥丸　　治痘瘡黒陷及𠻳而吐青緑水
　紅牙大㦸(隂亁漿水煮軟去/骨復入原汁中煮)
　右焙亁為末水丸粟米大毎服十丸赤芝蔴湯送下
牛李膏　　治痘瘡黒陷
　牛李子一味杵汁石器内熬膏毎服皂子大煎杏膠
　湯化下
雄黄散　　治痘後牙齦生疳蝕瘡
　雄黄(一錢/)銅緑(二錢/)同研細量瘡大小亁糝其上
歸脾湯　　治乳母脾經氣鬱致兒為患
　人參　　白术　　茯神　　黄茋　　龍眼肉(各/二)
　(錢/)逺志(一錢/)酸棗仁　　木香　　甘草(炙三/分)
　右薑棗水煎服加柴胡山梔名加味歸脾湯
越鞠丸　　治乳母六鬱傳兒為患或胸滿吐酸齒痛
　瘡疥等症
　蒼术　　神麹(炒/)　香附子　　山查　　山梔(炒/)
　芎藭　　麥芽(炒各/等分)
　右為末水調神麹糊丸桐子大毎服二三十丸白滚
　湯下子母並服
安神丸　　治邪熱驚啼心肝壯熱面黄頰赤
　麥門冬(去心/焙)牙硝　　白茯苓　　亁山藥　　寒
　水石　　甘草(各五/錢)硃砂(一兩/)龍腦(二分/半)
　右為末煉蜜丸芡實大毎服半丸砂糖水化下
花火膏　　治夜啼
　燈花一顆塗乳上令兒吮之
蟬蜕鈎藤散　　治肚疼驚啼
　鈎藤　　天麻　　茯苓　　芎藭　　白芍藥(各/二)
　(錢/)甘草　　蟬蜕(各一/錢)毎服一錢燈心湯下
羚羊角丸　　治行遲
　羚羊角(鎊/)虎脛骨(醋炙/黄)生地黄(焙/)　酸棗仁
　白茯苓(各五/錢)肉桂　　防風　　當歸　　黄茋(各/二)
　(錢五/分)
　右為末煉蜜丸毎服一皂子大白湯化下
止汗散　　治睡而自汗
　故蒲扇一把燒存性研為末毎服三錢温酒調下
當歸六黄湯　　治血虚不足虚火内動盜汗不止
　當歸　　熟地黄　　黄茋(炒/)　黄柏(以下俱/炒黒)黄芩
　　　黄連　　生地黄(各等/分)毎服二錢水煎服
團參湯　　治心血虚熱自汗盜汗
　人參　　當歸(各等/分)
　右用猪心一片毎服三錢水煎服
參附湯　　治禀賦不足上氣喘急自汗盜汗或病乆
　陽氣脱陷急宜服之
　人參(五錢/)附子(泡一/兩)毎服一錢薑水煎
人參養榮湯　　治脾肺俱虚發熱惡寒肢體痩倦食
　少作㵼或乆病虚損口亁食少欬而下痢驚熱自汗
　白芍藥(一錢/五分)人參　　陳皮　　黄茋(蜜炙/)桂心
　當歸　　白术(炒/)　甘草(炙各/一錢)熟地黄　　五味子
　(杵炒各/七分)逺志(五分/)毎服二三錢薑棗水煎
浴體法　　治胎肥胎熱胎怯
　烏蛇肉(酒浸/焙)白礬　　青黛(各三/錢)天麻(二錢/)蝎尾(去/)
　(毒/)硃砂(各五/分)麝香(二分/半)
　右為末桃枝一握水煎浴之勿浴背
神效當歸膏　　治跌撲湯火等瘡不問已潰未潰
　當歸　　黄蠟　　生地黄(各一/兩)麻油(六兩/)
　右先將當歸地黄入油煎黒去渣入蠟熔化候冷攪
　匀即成膏矣(以上皆直訣所載之方以/下諸方皆取别本附入者)
保命散(秘方/)治一切急驚慢驚痰涎湧塞手足抽搐目
　直神昏夜啼畫倦吐乳㵼白種種惡症
　珍珠　　牛黄(各三/分)琥珀(五分/)胆星　　白附子
　　蟬蜕(炙/)　天虫　　茯苓　　皂角　　防風
　　茯神(各二/錢)天竺黄(研/)　橘紅　　甘草　　薄荷
　　　硃砂(各一/錢)天麻(三錢/)全蝎(十箇酒/洗焙)礞石(三錢/煆)氷
　片　　麝香(各三/分)
　右為末和匀毎服一二分或用神麹糊丸麻子大毎
　服一二十丸量兒大小加減鈎藤一錢薄荷三分泡
　湯下凡小兒有病即宜少與乳食若似驚風即宜斷
　乳如欲食與米飲一勺必欲食乳須先將乳擠空然
　後以空乳令吮否則乳下喉中即成頑痰雖神丹無
　效俟少安漸與乳可也
治疳積方
　不落水雞肝酒洗同黄蠟一錢頓熟去蠟吃
治赤痏方
　寒水石　　黄柏　　黄連　　大黄　　鉛粉
　　枯礬　　白墡粉　　氷片　　青黛
　右藥隨舉幾味研麻油調塗
治痘出眼中方
　取田雞胆㸃之愈
治癩方　　不拘頭面遍身痛癢黄水出俱效
　黄連(一兩/)蛇床子(五錢/)五棓子(一兩/)輕粉(三錢/)黄柏
　(五錢/)枯礬(五錢/)川椒(二錢/)氷片(一錢/)同研麻油調塗
治骨蒸方
　銀柴胡(八分/)鮮骨皮(一錢/酒洗)真青蒿(八分/)川連(五分/)犀
　角(五分/)丹皮(五分/)甘草(三分/)元參(一錢/)竹葉(二十/片)蘆
　根(一兩/)水煎服
治遺尿方(㓜㓜/新書)
　雞䏶胵(一具/炙)桑螵蛸(三枚/炒)甘草(三分/炙)黄茋　　牡蠣
　(各五/錢煆)為粗末毎用一錢水一盞煎去渣服
治牙疳方
　人中白(一錢/)枯礬(三分/)紅褐子(一錢燒/存性)雞肫皮(二錢/煆)
　霜梅(八分/煆)雄黄(五分/)硼砂(五分/)銅青(三分/)
　右為末煎膿茶調搽吐出涎
治吐乳方(㓜㓜/新書)
　蓮子心(七枚/焙)丁香(三粒/)人參(三分/)
　右同研乳汁浸令兒吮食
治螳螂子方　　即妬乳也
　青黛(一錢/)元明粉(三錢/)硼砂(一錢/)薄荷(五分/)氷片(一/)
　(分/)
　右同研細擦口内兩頥吐出涎一日用四五次
　自古無螳螂子之病凡小兒變蒸之候毎有口内㣲
　腫惡乳之時名曰妬乳不治自愈其或不能坐視則
　用此方塗口亦易愈近日海濵妖婦造割螳螂子之
　法以騙人取利強者幸愈弱者俱死惟松江蘇州最
　受其害蓋小兒兩頥内外皮有兩層中空處有脂膜
　一塊人人皆然割去復生妖婦以此惑人人見果有
　如螳螂子者遂相信不疑死而不悔深可憐憫除蘇
　松之外天下並無有生螳螂子而死者斷不可為其
　所愚而受害也
損　　小兒股内無力因跌而起一足不伸臀左右大
　小不同腰脊歪斜脊骨髙起俱屬不治或乆而成毒
　亦為廢人
　
　
　
　
　
　
　
　
　
　
　
　蘭臺軌範卷八
