#+TITLE: 語林-明-何良俊
#+DATE: 2016-06-11 12:24:19
#+SOURCE: github.com/kanripo/KR3l0089 master 0df4e7cb                
欽定四庫全書　　　　　子部十二
　何氏語林　　　　　　　小説家𩔖一雜事之屬
　　提要
　　　　(臣/)等謹案何氏語林三十卷明何良俊撰良
　　　　俊有四友齋叢説己著錄是編因晉裴啟語
　　　　林之名其義例門目則全以劉義慶世説新
　　　　語為藍本而雜採宋齊以後事迹續之併義
　　　　慶原書共得二千七百餘條其簡汰頗為精
　　　　審其採掇舊聞翦裁鎔鑄具有簡澹雋雅之
　　　　致視偽本李垕續世説剽掇南北二史冗杳
　　　　擁腫徒盈卷帙者乃轉勝之每條之下又仿
　　　　劉孝標例自為之注亦頗為博贍其間摭拾
　　　　既富間有牴牾如王世懋讀史訂疑所謂以
　　　　王莽時之陳咸為漢成帝時之陳咸者固所
　　　　不免然于諸書舛互實多訂正如第二十二
　　　　卷紀元載妻王韞秀事援引考證亦未嘗不
　　　　極確核雖未能抗駕臨川並驅千古要其語
　　　　有根柢終非明人小説所可比也乾隆四十二
　　　　年二月恭校上
　　　　　　　總纂官(臣/)紀昀(臣/)陸錫熊(臣/)孫士毅
　　　　　　　　　總　校　官　(臣/)　陸　費　墀
欽定四庫全書　　　　　子部十二
　語林目録　　　　　　　小説家𩔖一(雜事之屬/)
　　卷一
　　　徳行上
　　卷二
　　　徳行(中/)
　　卷三
　　　徳行(下/)
　　卷四
　　　言語(上/)
　　卷五
　　　言語(下/)
　　卷六
　　　政事
　　卷七
　　　文學(上/)
　　卷八
　　　文學(中/)
　　卷九
　　　文學(下/)
　　卷十
　　　言志(上/)
　　卷十一
　　　言志(下/)
　　卷十二
　　　方正(上/)
　　卷十三
　　　方正(下/)
　　卷十四
　　　雅量
　　卷十五
　　　識鑒
　　卷十六
　　　賞譽(上/)
　　卷十七
　　　賞譽(下/)
　　卷十八
　　　品藻
　　卷十九
　　　箴規
　　卷二十
　　　棲逸
　　卷二十一
　　　㨗悟　　　　博識　　　　豪爽
　　卷二十二
　　　夙恵　　　　賢媛　　　　容止
　　卷二十三
　　　自新　　　　術觧　　　　巧藝
　　卷二十四
　　　企羨　　　　寵禮　　　　傷逝
　　卷二十五
　　　任誕
　　卷二十六
　　　簡傲
　　卷二十七
　　　排調
　　卷二十八
　　　輕詆
　　卷二十九
　　　假譎　　　　黜免　　　儉嗇
　　　侈汰　　　　忿狷　　　讒險
　　卷三十
　　　尤悔　　　　紕漏　　　惑溺
　　　仇隙
語林原序
何氏語林三十卷吾友何元朗氏之所編類倣劉氏世
說而作也初劉義慶氏採擷漢晉以来理言遺事論次
為書摽表揚㩁奕奕𤣥勝自兹以還稗官小說無慮百
數而此書特為雋永精深竒逸莫或繼之元朗雅好其
書研尋演繹積有嵗年捜覽篇籍思企芳躅昉自兩
漢迄扵宋元下上千餘年正史所列𫝊記所存竒蹤勝
踐漁獵靡遺凡二千七百餘事捴十餘萬言𩔖列義例
一惟劉氏之舊而凡劉所已見則不復書品目臚分雖
三十有八而原情執要寔惟語言為宗單詞隻句往
往令人意消思致淵永足深唱嘆誠亦至理攸寓文學
行義之淵也而或者以為摭裂委𤨏無所取裁骫骳偏
駮獨䏻發藻飾詞扵道徳性命無所發眀嗚呼事理無
窮學奚厎極理或不眀固不足以探性命之藴而辭
有不達道何從見是故博學詳說聖訓攸先修辭立誠
蓄徳之源也宋之末季學者牽扵性命之說深中厚
黙端居無為謂足以涵養性真變化氣質而考厥所
存多可議者是雖師授淵源惑扵所見亦惟簡便日趨
偷薄自畫假美言以䕶所不足甘扵面墻而不自知其
堕扵庸劣焉爾嗚呼翫物䘮志之一言遂為後學之深
痼君子盖嘗惜之元朗扵此真能不為所惑哉元朗貫
綜深愽文詞粹精見諸論撰偉麗淵宏足自名世此
書特其緒餘耳輔談式藝要亦不可以無𫝊也辛亥四
月之望文徴眀書
欽定四庫全書卷一
　語林卷一　　　　　　　眀　何良俊　撰
　　徳行第一(上/)
夫孔門以四科裁士首列徳行之目故曰我欲載之空
言不如見之行事也嗚呼夫行胡可以為偽然事變逓
陳雜然泛應士有百行焉能以一槩取哉狂狷殊途均
能厲聖剛柔異禀善克則中百慮一致要本扵徳爾矣
何良俊曰觀郭有道掃除旅舎庾異行跪而授條與阮
長之誤着屐自列事豈必皎皎偉絶殊行哉顧人以為
易多忽之耳夫掇煤易簀亦何關扵大徳而孔門以為
美談察㣲知著聖人所貴茍有心扵著則雖讓千乗之
國又何多焉故余所列都不遺扵細小
閔仲叔含菽飲水世稱節士老病家貧不能得肉日買
猪肝一片屠者或不肯與安邑令聞之勑吏常給焉仲
叔怪問其故歎曰閔仲叔豈以口腹累安邑耶遂去客
沛(謝承後漢書曰閔貢字仲叔太原人皇甫謐髙士𫝊蒜/曰仲叔同郡周黨貞介之士見仲叔食無菜遺之生)
(仲叔曰我欲省煩耳今/更作煩耶受而不食)
漢制每臘詔賜諸博士羊羊有大小肥痩博士祭酒議
欲殺羊稱分其肉時甄宇為博士獨不肯諸人又欲投
鈎宇復恥之因先自取其最痩者由是不復有爭後召
㑹詔問痩羊甄博士京師因以此號之(東觀漢記曰甄/宇北海人建武)
(中為州從事/徴拜博士)
杜林(范曅後漢書曰杜林字伯山扶風茂陵人父鄴成/哀間凉州刺史林少好學家既多書又外氏張竦)
(父子喜文采林從竦受/學博洽多聞時號通儒)與馬伏波鄉里親厚(後漢書曰/馬援字文)
(淵扶風茂陵人建/武中拜伏波將軍)伏波南方還時杜馬適死伏波令子
持一疋馬遺杜曰朋友有車馬之饋可且以備乏杜受
之後數月遣子奉書曰將軍内施九族外存賔客望恩
者多林父子兩人食列卿禄常有盈今送錢五萬伏波
受之謂子弟曰人當以此為法
杜林弟成物故隗囂聽林持䘮歸葬尋悔追令刺客楊
賢扵隴阺遮殺之賢見林身持鹿車載致弟䘮乃歎曰
當今之時誰能行義雖小人何忍殺義士遂亡去
趙孝父普王莽時為田禾將軍任孝為郎每告歸常白
衣歩擔嘗從長安還欲止郵亭亭長先時聞孝當過以
有長者客掃灑待之孝既至不白名長不肯内因問曰
聞田禾將軍子當從長安来何時至乎孝曰尋到矣扵
是遂去(范曅後漢書曰趙孝字長平沛國蘄人州郡辟/召進退必以禮顯宗聞其行詔拜諫議大夫遷)
(衛尉弟禮為御史中丞禮恭謙行已𩔖扵孝帝嘉其兄/弟篤行欲寵異之詔禮十日一就衛尉府大官送供具)
(令相對/盡歡)
劉文饒嘗乗牛車出行有人失牛就文饒車中認之文
饒無所言下駕步歸有頃認者得牛而送還叩頭謝曰
慙負長者随所刑罪文饒曰物有相𩔖事容脫誤幸勞
見歸何為謝之州里服其不校(謝承後漢書曰劉寛字/文饒𢎞農華隂人少學)
(歐陽尚書京氏易尤明韓詩外傳星官風角筭歴/皆究極師法稱為通儒未嘗與人爭勢利之事也)
朱文季與張堪同縣張扵太學中見文季甚重之接以
友道把文季臂語曰欲以妻子托朱生文季以張先達
舉手不敢對自後不復相見張亡後文季聞其妻子貧
困自往候視厚賑贍之文季子頡怪問曰大人不與堪
為友何忽如此文季曰堪嘗有知己之言吾以信於心
也(范曅後漢書曰朱暉字文季南陽/宛人家世衣冠暉早孤有氣决)
朱文季與同郡陳揖交善揖早卒有遺腹子友文季嘗
哀之後司徒桓虞為南陽太守召文季子駢為吏文季
辭駢而薦友一時稱其義烈
髙文通居鄉時隣里有爭財持兵而鬬文通往解之不
已乃脫巾叩頭請曰仁義遜譲奈何棄之爭者投兵謝
罪(嵇康髙士𫝊曰髙鳯字文通南陽葉人少為書生家/以農畝為業鳯専精誦習妻常之田曝麥扵庭令鳯)
(䕶雞時天暴雨鳯持竿誦經不覺潦水/流麥妻還怪問乃省其後遂為名儒)
梁伯鸞(梁鴻/別見)少孤常獨止不與人同食比舍先炊已呼
伯鸞及熱釡炊伯鸞曰童子鴻不因人熱者也滅竈更
燃之
第五子陵洛陽無主人鄉里無田宅寄止靈臺中或十
日不炊(趙岐三輔决録曰第五頡字子陵倫少子以清/正為郡功曺至州從事公府辟居髙第稱病免)
項仲山飲馬渭水每投三錢(三輔决録曰項/仲山安陵人)
公沙穆嘗養猪有病使人賣之扵市云當告買者言病
賤取其直不可言無病欺人取貴價也賣猪人到市即
售亦不言病其直過價穆怪問其故齎半直追以還買
猪人語以猪實有病欲賤賣不圗賣者相欺乃取貴直
買者言賣買定約亦復辭錢不取穆終不受錢而去(范/曅)
(後漢書曰公沙穆字文又北海膠東人習韓詩公羊春/秋尤銳思推歩之術居建成山舉孝亷以髙第為主事)
(遷遼東屬/國都尉)
陳重在郎署時有同舍郎歸寜誤持隣舍郎絝以去主
疑重所取重不自申說黙市絝償之後寜䘮者歸以絝
還主其事乃顯(范曅獨行𫝊曰陳重字景公豫章宜春/人少與雷義為友太守舉重孝亷重以)
(譲義前後十餘通記義後舉孝亷重與俱在郎署有同/署郎負息錢數十萬責主日至重乃宻以錢代還郎知)
(厚辭謝之重曰非我之為/将有同姓名者終不言恵)
漢時大雪積地丈餘洛陽令身出按行見民家皆除雪
出至𡊮安門獨無有路謂安已死令人除雪入戸看之
見安僵卧問何以不出安曰大雪人皆餓不宜干人(范/曅)
(後漢書曰𡊮安字邵公汝南汝陽人祖良/習孟氏易建武初官成武令安仕至司徒)
𡊮安為司徒每朝㑹憂念王室未嘗不流涕
司馬少賔安貧好學隠居教授信誠行乎州里鄉人有
所計爭輙令祝少賔不直者終不敢有言(謝承後漢書/曰司馬均字)
(少賔東/萊人)
范巨卿(范式/別見)為荆州刺史友人孔仲山家貧奉親變姓
名傭為新野縣阿里街卒(范曅後漢書曰孔嵩字仲山/南陽新野人為阿里街卒正)
(身厲行街中子弟皆服其訓辟公府之京師道宿下亭/盜共竊其馬尋問知其嵩也乃相責讓曰孔仲山善士)
(豈宜侵盜/送馬謝之)巨卿行部到新野縣選仲山為導騎迎巨卿
巨卿見仲山把臂謂曰子非孔仲山耶吾昔與子俱曵
長裾逰息太學吾蒙國恩致位牧伯而子懐道隱身處
扵卒伍不亦惜乎仲山曰侯嬴長守扵賤業晨門肆志
扵抱關子欲居九夷不患其陋貧者士之宜豈為鄙哉
巨卿勑縣代仲山仲山以先傭未竟不肯去
范史雲邅黨錮推鹿車載妻子以捃拾自資兒嘗拾得
五斛麥隣人尹臺遺之一斛囑兒不得通史雲後知即
令併送六斛還尹言麥已雜誓不肯受(范曅後漢書曰/范丹字史雲陳)
(留外黄人從樊英馬融受經好違時絶俗/為詭激之行常慕梁伯鸞閔仲叔之為人)
范史雲與同郡尹苞同志友善(謝承後漢書曰尹/苞字延博陳留人)二人
居貧出入共一單衣到人門外尹年長常先着衣入湏
臾出解與史雲
范史雲所止單陋有時絶糧窮居自若言貌無改時人
為之語曰甑中生塵范史雲釡中生魚范莱蕪(東觀漢/記曰史)
(雲桓帝時除莱蕪長以母䘮不到官後辟太尉府議者/意欲以為侍御史因遁身逃命扵梁沛之間徒行敝服)
(賣卜/扵市)
何進(范曅後漢書曰何進字遂髙南陽宛人靈帝何后/異母兄太后臨朝與太傅𡊮隗輔政謀誅宦官為)
(中常侍張/譲等所殺)嘗辟鄭康成州郡以進權戚不敢違意遂加
迫脅康成勉強詣進進為設几杖禮待甚優康成不受
朝服以幅巾見一宿逃去(范曅後漢書曰鄭𤣥字康成/北海髙宻人八世祖崇哀帝)
(時尚書僕射𤣥少為鄉嗇夫不樂為吏遂造太學師事/京兆第五元通京氏易公羊春秋三統歴九章筭術從)
(東都張恭祖受周官禮記左氏春秋韓詩古文尚書以/山東無足問者乃西入關因盧植得事馬融融素驕貴)
(𤣥在門下三年不得見使髙業弟子傳受扵𤣥𤣥日夜/尋誦未嘗怠倦㑹融集諸生考論圗緯聞𤣥善筭召見)
(扵樓上𤣥因質諸疑義問畢辭歸融謂門人曰鄭生今/去吾道東矣  鄭𤣥別傳曰𤣥年十一二随母還家正)
(臘㑹同列數十人皆美服盛飾語言閑通𤣥獨漠然/如不及母私督數之乃曰此非我志不在所願也)
黄叔度潔静通理齊聖廣淵不矜名以詭時不抗行以
矯俗論者或曰顔子復生乎漢代(周斐汝南先賢傳曰/黄憲字叔度汝南慎)
(陽人家世貧/賤父為牛醫)
世言黄叔度動則蹈規矩言則發徳音
郭林宗每行宿逆旅輙躬自灑掃及明去後人至見之
曰此必郭有道昨宿處也
徐孺子清妙髙峙超世絶俗(海内先賢𫝊曰徐穉字孺/子豫章南昌人家貧常自)
(耕稼非其力不食恭儉義讓所居人服其徳陳仲/舉在郡不接賔客唯穉来特設一榻去則懸之)嘗事
江夏黄公(太尉黄瓊先辭徴命後將出李固以書激厲/之曰聞已度伊洛豈即事有漸將順王命乎)
(君子謂伯夷隘栁下恵不恭𫝊曰不夷不恵可否之間/盖聖賢居身之所珍也誠欲枕山棲谷擬跡巢由斯則)
(可矣若輔政濟民今其時也自生民以来善政少而亂/俗多必待堯舜之君此為志士終無時矣嘗聞嶢嶢者)
(易缺皎皎者易汙陽春之曲和者必寡盛名之下其實/難副近魯陽樊君被徴朝廷設壇席猶待神眀雖無大)
(異言行所守亦無所缺而毁謗布流應時折減豈非觀故/徳望深聲名太盛乎自頃徴聘之士其功業皆無可採)
(俗論皆言䖏士純盜虚聲願先生𢎞/此逺謨令衆人嘆服一雪此言耳)後黄公亡殁孺子
往㑹葬無資以自致齎磨鏡具自随所在賃磨鏡取
直然後得前
鍾季明祖父至徳著名季明髙風承世除林慮長不行
人位不足天爵有餘(范曅後漢書曰鍾皓/字季明潁川長社人)
桓礹在揚州(范曅後漢書曰桓礹字文林沛郡龍/亢人父鸞議郎礹邅亂避地㑹稽)移居
從事屋豫(人姓名/未詳)室中中庭橘樹一株遇實熟乃以竹
籓樹四面風吹落兩實以繩繫著𣗳枝(東觀漢記曰礹/到吴刺史劉繇)
(振給榖食衣服所乏悉不受後適㑹稽太守王朗/餉給一無所留臨去屋中尺寸之物悉䟽付主人)
許子將(許劭/別見)少峻清節好人倫多所賞識徐孟玉為汝
南太守署為功曺(范曅後漢書曰徐璆字孟玉廣陵/海西人獻帝遷都以廷尉徴道為)
(袁術所刼授以上公之位璆嘆曰龔勝鮑宣獨何人/哉守之以死術不敢逼術死璆得其𫝊國璽上之)府中
聞子將為吏莫不改操飾行同郡𡊮本初(𡊮紹/別見)公族豪
俠去濮陽令歸車從甚盛將入郡界謝遣賔客曰吾輿
服豈可使許子將見遂以單車歸家
鍾元常言顔子既歿能備九徳不貳其過唯荀令君為
然(魏志曰荀彧字文若潁川潁隂人父緄濟南相彧年/少時南陽何顒見而異之曰王佐才也初事𡊮紹後)
(歸太祖與語大恱曰吾/子房也以為尚書令)
世稱荀令君徳行周備其所規模以聖人為度(荀彧别/𫝊曰司)
(馬宣王嘗稱書𫝊逺事吾耳目所從聞/見逮百數十年賢才未有及荀令君者)
司馬徳操盛徳絶倫有人臨蠶求簇箔徳操自棄其蠶
而與之或言凡損已贍人謂彼急我緩今彼此正等何
縁如此徳操曰人未嘗求已求而不與將慙何有以財
物令人慙者(董正司馬徽別𫝊曰司馬徽字徳操陽翟/人時人呼為水鏡嘗有人妄認徽猪徽便)
(推與之後數日亡猪者得猪以/猪還徽叩頭自責徽又厚謝之)
管㓜安在遼東隣人有牛暴㓜安田㓜安為牽牛着凉
䖏自與飲食過扵牛主牛主得牛大慙若犯嚴刑(魏志/曰管)
(寜字㓜安北海朱虗人十六䘮父中表愍其孤貧咸共/贈賵悉辭不受稱財以送終長八尺美鬚眉與華歆邴)
(原俱㳺學異國並敬善陳仲弓天下亂聞公孫/度令行海外與原及王烈至遼東度虚館候之)
管㓜安所居屯落㑹井而汲男女錯雜至爭汲鬬䦧㓜
安多買噐分置井傍汲以待之又不使知来者得而怪
之問知是㓜安乃各相悔責不復鬬訟
邴根矩嘗行遼東(魏志曰邴原字根矩北海朱虗人與/管寜俱以操尚稱州府辟命皆不就)
(避黄巾亂/俱至遼東)得遺錢拾以繫樹枝此錢既不見取而繫錢
者多鄉民便從禱祀邴問其故答云謂之神樹邴惡其
由己而成淫祀乃辯之里中遂歛其錢以為社供
王叔治七嵗時䘮母母以社日亡来嵗隣里脩社㑹叔
治感念亡母哀甚初䘮隣里聞之為之罷社(魏志曰王/脩字叔治)
(北海營陵人孔融在北海召脩為主簿後舉孝亷脩以/譲邴原融答教曰原之賢吾已知之昔髙陽氏有才子)
(八人堯不能用舜實舉之原可謂不患無位之徳以遺/後賢不亦可乎脩重辭融答曰掾清自潔已歴試諸難)
(謀而鮮過恵訓不倦余嘉乃勲應乃懿徳用升爾扵王/庭其可辭乎後郡中有反者脩夜往奔融賊初發融謂)
(左右曰能冒難来者唯王脩耳言終而脩至自是/融每有難脩雖休歸在家無不至融常頼以免)
華子魚(魏志曰華歆字子魚平原髙唐人髙唐為齊名/都衣冠無不㳺行市里歆為吏休沐出府則歸)
(家闔門議論持平終不毁傷人同郡陶邱洪自以眀見/過歆時王芬謀廢靈帝呼歆洪共定計洪欲行歆止之)
(曰夫廢立大事伊霍所難芬踈而不武此必無成而禍/將及族芬果敗洪乃服  華嶠譜叙曰歆淡扵財欲前)
(後寵賜諸公莫及然終不植産業陳羣歎/曰若華公可謂通而不泰清而不介矣)從㑹稽還都
(魏志曰曺公表徴歆孫權欲不遣歆謂權曰將軍交好/曺公分義未固使僕得為將軍効心豈不有益今空留)
(僕是養無用之物非/良計也權乃遣歆)賔客義故送者千人贈遺累數百
金子魚皆無所拒宻各題識臨去悉聚諸物語衆人曰
本無拒諸君之心而所受遂多念單車逺行將無以懐
璧為罪願諸君為之計衆乃各留所贈咸服其徳
沐徳信少以清介立名𫝊播異域(魚豢魏畧曰沐並字/徳信河間人𡊮紹時)
(為吏有志介黄初中為成臯令校事劉肇過縣求索藁/穀時蝗旱未辦肇人從入閣下呴呼罵吏並怒躧履提)
(刀多從吏卒欲收肇肇覺奔逸具以状聞有詔肇為牧/司爪牙吏而並欲收縛無所忌憚自恃清名耶髠决減)
(死放散/十餘年)吴使諸葛子瑜(諸葛瑾/别見)朱義封(吴志曰朱然字/義封丹陽故鄣)
(人仕吴為/左大司馬)圍樊城遣船兵扵峴山東斫材牂牁兵人作
食有先熟者呼後熟者云来共食後熟者答言不煩爾
呼者曰汝欲作沐徳信耶(魏畧曰並豫作終制戒其子/曰告雲儀等夫禮者生民之)
(始教百世之中庸也故力行則為君子不務者終為小/人然非聖人莫能履其從容也是以富貴者有驕奢之)
(過貧賤者譏扵固陋扵是養生送死茍竊非禮由斯觀/之陽貨璵璠甚扵暴骨桓魋石椁不如速朽此言儒學)
(撥亂反正鳴鼔矯俗之大義未是窮理盡性陶冶變化/之實論也若能原始要終以天地為一區萬物為芻狗)
(􁀲覽𤣥通求形景之宗同禍福之素一生死之命吾有/慕扵道矣夫道之為物惟恍惟忽夀為欺魄夭為鳬沒)
(身淪有無與神消息含恱隂陽甘夢太極奚以棺槨為/牢衣裳為纒屍繫地下長幽桎梏豈不哀哉昔荘周闊)
(達無所適莫又楊王孫裸體至夫末世縁生怨死之徒/含珠鱗押玉牀𧰼袵殺人以狥壙穴之内錮以紵絮藉)
(以蜃炭千載僵燥託𩔖神仙扵是大教陵遲競扵厚葬/謂荘子為放蕩以王孫為戮屍豈復識古有衣薪之鬼)
(而野有狐貍之胔哉吾以材質滓濁汙扵清流今年過/耳順奄忽無常茍得獲沒即以吾身襲扵王孫矣上以)
(贖市朝之逋罪下以親道化之靈祖顧爾㓜昏未知臧/否若將逐俗抑廢吾志為棄父之命誰或矜之使死而)
(有知吾/將屍視)
吕子義往省一友人嫌其設酒食懐乾糒而往主人盛
為供饌子義出懐中乾糒求一杯冷水食之(楊泉物理/論曰吕子)
(義當世清/賢士也)
潘元茂值年荒時部曲渠帥皆服元茂重名相率贈送
道路為儲以供行資元茂随同旅多少口率均分無有
尊卑優劣若所賦已盡則推己之分以周未遍父老皆
為之語曰且貴且富有南山之夀吾仍得與潘元茂又
曰恩不可忘無如我潘郎(文章志曰潘朂字元茂陳留/中牟人少有逸才獻帝時為)
(尚書郎遷東海相未/發拜尚書左丞病卒)
張子臺在魏以簡質聞(典畧曰張閣字子䑓/東都人官至太僕)杜恕著家
戒嘗稱之曰張子䑓視之似鄙朴人然其心中不知天
地間何者為美何者為好敦然似如與隂陽合徳作人
如此自可不富貴然患禍當何從而来世有髙亮如子
臺者皆多力慕體之不如也(魏志曰杜恕字務伯翊杜/氏新書曰恕少與馮  李)
(豐俱為父任總角相善後豐砥礪名行以要世譽而恕/誕節直意與豐殊趣豐竟馳名一時京師之士多為逰)
(說當路者以豐名過其實而恕被褐懐玉由此為豐所/不善恕亦任其自然不力行以合時豐顯仕朝廷恕猶)
(居家眀帝擢拜散騎/數月轉黄門侍郎)
董侍中(蜀志曰董允字休昭南郡枝江人父和字㓜宰/掌軍中郎將允秉心公亮丞相亮欲任以宫省)
(之事遷侍中允事為防制甚得匡救之理延熈中守尚/書令為大將軍費禕副貳華陽國志曰蜀人以諸葛)
(亮蔣琬費禕及允/為四相一號四英)嘗與尚書令費禕(别見/)典軍胡濟
(蜀志曰胡濟字偉度義/陽人官丞相典軍主簿)共期遊集嚴駕已辦郎中董
恢詣侍中許脩敬恢年少官㣲見侍中停出逡廵求去
侍中不許曰本所以出者欲與同好㳺談也今君已自
屈方展闊積捨此之談就彼之宴非所謂也乃命解驂
(襄陽記曰董恢字休緒襄陽人以宣信中郎副費禕使/吴孫權問禕曰楊儀魏延牧竪小人雖有鳴吠之益然)
(既已任之勢不得輕若一朝無諸葛亮必為禍亂諸君/不知防慮豈所謂貽厥孫謀乎禕愕然不能即答恢目)
(禕曰可速言儀延之不協起扵私忿無黥韓難御之心/也今方掃除彊賊混一區夏功以才成業由才廣若捨)
(此不任防其後患是猶備風波而逆廢舟楫非長計也/權大笑樂諸葛亮以為知言還未三日辟丞相府屬)
諸葛子瑜有容貎思度一時服其𢎞雅(吴志曰諸葛瑾/字子瑜瑯琊陽)
(都人避亂江東仕吴與魯肅並見賔待/嘗使蜀與弟亮公㑹相見退無私面)
陸子璋好學篤義(吴志曰陸瑁字子璋吴郡吴人丞相/遜族弟官選部尚書與同郡徐原素)
(不相識原臨死遺書託以孤弱瑁為起墳收養其子/又從父績早亡一子一女皆數嵗瑁迎養至長乃别)陳
國陳融陳留濮陽逸沛郡蔣纂廣陵𡊮迪皆單貧有志
就子璋㳺䖏子璋割少分甘與同豐約
駱公緒小時鄉里饑困㳺客或多窘乏公緒為之飲食
衰少其娣寡居仁愛有行見而哀之數問其故公緒曰
士大夫糟糠不足我何心獨飽(吴志曰駱統字公緒㑹/稽烏傷人父俊官至陳)
(相為𡊮術所害母改適為華歆小妻統時八嵗與親客/還㑹稽母送之拜辭上車逕去不顧母涕泣扵後御者)
(曰夫人尚在統曰不/欲増母思故不顧耳)
顧孝則留心下士愛好不倦(吴志曰顧劭字孝則吴郡/吴人父雍為丞相劭博覽)
(書𫝊好樂人倫少與舅陸績齊名而陸遜張敦卜靜亞/焉自州郡庶幾四方人士或言議而去或結厚而别風)
(聲流聞逺/近稱之)嘗識張秉扵民庶顧除豫章太守當之郡發
在近路值秉疾病時送者百數顧起辭賔客曰張仲節
有疾苦不能来别恨不見之暫還與别諸君幸少見待
(江表𫝊曰張秉/字仲節陽羨人)
卓恕嘗從建康還㑹稽辭太傅諸葛恪恪問何當復来
恕言某日當復至省覲至日恪欲為主人停不飲食以
湏恕至時賔客㑹者皆曰㑹稽建業相去千里道阻江
湖風波難必豈得如期俄恕至一座盡驚(㑹稽典録曰/卓恕字公行)
(上虞人為人篤/性言不宿諾)
吴用薛綜為選曺尚書(吴志曰薛綜字敬文沛郡竹邑/人避地交州從劉熈學士爕既)
(附孫權召為五官中郎除合浦太守日吴書曰權賜綜/紫綬嚢綜陳讓權曰太子年少渉道  淺君當博之以)
(文約之以禮茅土之封非君而誰時綜以/名儒居師傅之位乃兼選舉甚為優重)薛以讓顧子
黙曰譚心精體宻貫道達㣲才照人物徳允衆望誠非
愚臣所可越先(吴志曰顧譚字子黙祖雍吴丞相父劭/豫章太守譚弱冠與諸葛恪等為太子)
(四友後為全寄父子所構徙交州幽而發憤著新言二/十篇  陸機顧譚别𫝊曰宣太子正位東宫天子方隆)
(訓導之義妙簡俊彦講學左右四方之傑畢集太傅諸/葛恪等雄竒葢衆而譚以清識絶倫獨見推重自太尉)
(范慎謝景羊道之徒皆/以秀稱其名悉在譚下)
晉兵伐吴張巨先督沈瑩諸葛靚諸人逆之牛渚(襄陽/記曰)
(張悌字巨先襄陽人少有名理孫休時統兵牛渚沈瑩/曰晉治水軍扵蜀久矣今傾國大舉浮江而下我上流)
(諸軍無備名將皆死㓜少當任恐邉江諸城盡莫能禦/晉之水軍必至于此宜畜衆力待来一戰若勝之日江)
(西自清今渡江逆戰勝不可保若或摧䘮大事去矣悌/曰吴之將亡賢愚所知非今日也吾恐蜀兵来至衆心)
(必懼不可復整今渡江决勝其或敗喪同死社稷若其/克勝則此敵奔走兵勢萬倍便當乗威逆之中道不憂)
(不破若如子計恐行散盡坐待敵到君臣/俱降無復一人死難不亦辱乎遂渡江戰)吴軍大敗諸
葛靚退走(吴志曰諸葛靚字仲思魏諸葛誕之子誕據/夀春反使靚求援扵吴夀春破遂留吴不返)
過迎巨先巨先不肯去靚自往牽之曰天下存亡自有
大數豈卿一人所知何故自取死辱巨先垂涕曰仲思
今日是我死日也我作兒童時便為卿家丞相所拔常
恐不得其死負名賢知顧今以身狥社稷復何遁耶莫
牽曵之如是靚流涕放之去數百歩見巨先為晉軍
所殺
城陽太守梁栁當之官梁是皇甫士安從姑子(臧榮緒/晉書曰)
(皇甫謐字士安安定人年二十始受書得風痺疾/猶手不釋卷舉孝亷不行又辟著作不應卒于家)或勸
士安餞之士安曰栁為布衣時過我吾送迎不出門食
不過鹽菜貧者不以酒食為禮今作郡而送之是貴城
陽太守而輕梁栁豈中古人之道是非吾心所安(元晏/春秋)
(曰七年春余長七尺四寸矣未通史書與從姑/子梁栁編荆執荻分陳相刺習兵共以為樂)
鬲令袁毅在政貪濁饋遺朝廷以營虚譽嘗遺山巨源
絲百斤巨源不欲為異受之命懸之梁後毅事露案驗
衆官吏至巨源扵梁上得絲已數年塵埃封印如故(虞/預)
(晉書曰山濤字巨源河内懐人父曜寃句令濤少有器/量宿士猶不慢之年十七宗人謂宣帝曰濤當與景文)
(共綱紀天下者也帝戱曰卿小族那得此快人好荘老/與嵇康善為河内從事與石鑒共𫝊宿濤夜起蹋鑒曰)
(今何等時而眠也知太傅卧何意鑒曰宰相三日不朝/與尺一令歸第君何慮焉濤曰咄石生無事馬蹄間也)
(投𫝊而去果有曺爽事遂隠/身不交世務累遷吏部尚書)
王偉元少立操行不受致遺嘗有一門生為本縣所役
告偉元求屬令王曰卿學不足以庇身吾徳不足以䕃
卿屬之何益乃歩擔乾飯兒負鹽豉着草屩送所役生
到縣生徒隨從者千人令以偉元詣已整衣出迎偉元
乃下道至土牛傍磬折立自言門生為縣所役故来送
别因執手涕泣而去令即放遣此生一縣皆以為恥(王/隠)
(晉書曰王褒字偉元城陽營陵人祖脩有名魏世褒少/立操尚以父儀為晉文王所害絶世不仕立屋墓側隱)
(居以教授為務旦夕常至墓前朝拜悲號/斷絶墓前一柏褒常所攀枝葉為之枯)
裴叔則至性寛厚與物無忤不持檢素每逰貴勢輙取
其珍玩雖車馬噐服宿昔之間便以施諸窮乏(虞預晉/書曰裴)
(楷字叔則父徽魏冀州刺史楷眀悟有/識量弱冠知名尤精老易與王戎齊名)
裴叔則營新宅甚麗當移住與兄共逰牀帳儼然軒櫺
踈朗兄心甚欲之而口不言叔則心知其意便推使兄
住
庾異行嘗與弟子𣗳籬跪而授條或云今在隱屏先生
何恭之過異行曰幽顯易操非君子意也衮不忍為(王/隱)
(晉書曰庾衮字叔褒潁川人少邅大疫二兄俱亡次兄/又疫厲氣方盛諸父兄弟皆出避衮獨不出諸父強之)
(不可曰衮獨不畏病納/漿粥扶持不捨晝夜)
衛洗馬(衛玠/别見)常以人有不及可以情恕非意相干可以
理遣故終身不見喜愠之色
阮思曠嘗以人不湏廣學正應以禮讓為先故終日静
黙無所修綜而物自宗焉(阮光禄别傳曰阮裕字思曠/陳留尉氏人祖畧齊國内史)
(父顗汝南太守裕淹通有理識累遷侍中以/疾築室㑹稽剡山徴金紫光禄大夫不就)
阮宣子君貧清静年四十餘未有室王處仲(王敦/别見)諸人
歛錢與婚皆一時名士時有慕之者求入錢而不得(名/士)
(𫝊曰阮脩字宣子陳留尉氏人好老易䏻言理傲然無/營家無儋石之儲晏如也瑯琊王䖏仲為鴻臚卿謂曰)
(鴻臚丞差有禄卿常無食䏻作/不脩曰為復可耳遂為鴻臚丞)
陶士行每飲酒有限常歡有餘而限已竭(陶氏叙曰侃/字士行其先)
(鄱陽人後徙尋陽侃少有逺槩綱維宇宙之志察孝亷/入洛張華見而謂曰後来匡主寜民君其人也劉宏鎮)
(沔南取為長史謂侃曰昔吾為羊太傅參佐見語云君/後當居身處今相觀亦復然矣累遷湘廣荆三州刺史)
(贈大司馬/謚桓公)殷洪源(殷浩/别見)勸更少進士行悽然曰年少時
嘗有酒失慈母見約故不敢過
前軰忌日唯不飲酒作伎王世將以忌日送客至新亭
主人欲作音樂世將便起去持彈往衛洗馬墓下彈鳥(王/廙)
(别𫝊曰王廙字世將祖覽父正廙髙朗豪率性倨/傲不合己者面拒之故為物所疾加平南將軍薨)
陸祖言少有清操為吴興時(晉書曰陸納字祖言吴郡/吴人父玩官侍中司空納)
(少有清操貞厲絶俗太原王術雅敬重之/引為建威長史遷吏部郎出為吴興太守)至姑孰辭桓
公(桓温别𫝊曰桓温字元子譙國龍亢人漢五更桓榮/後也父彛有識鍳温豪邁有風氣為温嶠所知累遷)
(征西大將軍時鄴中未平餘燼假息温親勒郡/卒建旗致討清蕩伊洛展敬園陵薨謚宣武侯)祖言因
問桓曰公致醉可飲幾酒食肉多少桓曰年大来飲三
升便醉白肉不過十臠卿復云何祖言曰素不能飲止
可二升肉亦不足言後伺桓閑日白云外有㣲禮方守
逺郡欲與公一醉以展下情桓欣然納之時王坦之刁
彛在坐見祖言所進唯酒一斗鹿肉一柈坐客愕然祖
言徐曰眀公近云飲酒三升納止可二升今有一斗以
備杯杓餘瀝桓公諸人並歡其率素勅中厨更設精饌
酣飲極歡而罷
謝太傅嘗造陸祖言祖言都無供辦兄子俶宻為具餐
太傅既至祖言所設唯茶果而已俄而俶遂陳盛饌珍
羞畢具客去祖言大怒責數俶曰汝不能光益父叔乃
復穢我素業耶杖之四十(羊愔文字志曰謝安字安石/奕弟也世有學行安𢎞粹通)
(逺温雅融暢桓彛見其四嵗時稱/之善行書累遷太保録尚書事)
何公(何充/别見)為揚州日親戚有𦵏者乞數萬錢而帳下無
有揚州舊有􁏮米以賑貧寡乃有千餘萬斛虞存為治
中見何公道帳下空索求糶此米付帳下何公曰次道
義不共孤寡争粒
郭文舉父母服終遍逰名山歴華隂之崖以觀石室之
石函歩擔入吴興餘杭山窮谷中倚木扵𣗳苫覆而居
都無壁障餘杭令顧颺與葛洪共造之携與俱歸颺以
文舉山行或湏皮衣贈以韋袴褶一具文舉不納辭歸
山中颺追遣使者置衣室中而去文舉初無言韋衣乃
至爛于户内竟不服用(王隠晉書曰郭文字文舉入餘/杭山蘓峻未亂之前徙臨安山)
(中臨安令萬寵迎着縣中養病及峻破餘杭臨安如故/人始異之自後不復語但舉手以宣其意病甚寵問先)
(生可復得幾日文三舉/其手果以十五日終)
庾元規姿容雋朗好談老荘風格峻整動由禮則閨門
之内不肅而成時人以為夏侯太初陳長文之倫(夏侯/𤣥陳)
(羣已見晉陽秋曰庾亮字元規潁川鄢陵人明穆皇然/后長兄也淵雅有徳量侍從父琛避地㑹稽端拱嶷)
(郡人嚴憚之覲接/之者數人而已)
謝石奴請吴隱之為衛將軍主簿(晉書曰謝石字石奴/丞相安之弟假節大)
(都督與兄子/𤣥琰破苻堅)隱之將嫁女謝知其貧潔遣女必當率薄
乃令移厨帳助其經營使者至方見一婢牽犬賣之此
外蕭然無辦(鄭緝孝子𫝊曰吴隱之字䖏黙少有孝行/邅母喪哀毁過禮時與太常韓康伯隣居)
(康伯母殷浩之妹聰眀婦人也隱之每哭康伯母輒流涕/悲不自勝終其䘮如此謂康伯曰汝後若居銓衡當用此)
(輩人後康伯為吏/部尚書乃進用之)
劉子驥盛徳素為當時所推百里外有孤嫗病將死語
人曰唯有劉長史當埋我耳子驥親往候之值終為治
棺殯(鄧粲晉書曰劉驎之字子驥南陽安衆人性尚質/素信義著扵羣小凡厮伍之家婚娶葬送無不躬)
(自造焉退居陽岐去道斥近人士往来必/投其家驎之親自供給贈致一無所受)
汜毓奕世儒業敦睦九族客居青州逮毓七世人號其
家兒無常父衣無常主(晉中興書曰汜毓/字稚春北海廬人)
王恱之少厲清操為吏部郎時隣省有㑹同者遺恱之
餅一甌竟辭不受曰所費誠復小小然少来不欲當人
之恵(晉中興書曰王恱之字少眀祖獻之中書令父靖/之司徒左長史恱之少厲清操亮直有風檢為吏)
(部/郎)
桓石秀風韵秀澈好言老荘常獨䖏一室簡扵應接時
人比之庾純(晉書曰石秀㓜有令名甚為簡文帝所重/性放曠常弋釣林澤不以榮爵嬰心善騎)
(射發則命中常從叔父冲獵登九井山徒旅甚盛觀者/傾坐石秀未嘗屬目止嘯咏而已  晉陽秋曰庾純字)
(謀父博學有才/藝為世儒宗)
桓南郡領平西將軍以羊敬元為主簿參預機要羊欲
自踈時漏宻事南郡覺其此意愈重之以為楚臺殿中
郎語羊曰尚書政事之本殿中禮樂所出卿昔䖏股肱
方此為輕也羊拜職少日稱病自免屏居里巷十年不
出(沈約宋書曰羊欣字敬元太山南城人少懐/静黙秉操無競美姿容善言笑長扵草𨽻)
戴仲若與兄勃並隠遁有髙名世居剡下又以桐廬地
多名山復共逰之因留止居後勃疾患醫藥不給仲若
謂勃曰顒随兄得閑非有心扵黙語兄今疾篤無可營
療顒當干禄以自濟耳乃告時求海虞令事垂行而勃
卒仲若便引退(宋書曰戴顒字仲若/譙郡銍人戴逵子也)
郭原平少禀至性住在㑹稽居宅下濕遶宅為溝以通
淤水宅上種少竹春月夜有盜其筍者原平偶起見之
盜者奔走墜溝原平自以不能廣施至使此人顛沛乃
扵所植竹䖏溝上立小橋令足通行又采筍置籬外隣
曲慙愧無復取者(宋書曰郭原平字長泰㑹稽永興人/父世通以孝稱原平㓜禀至行養親)
(必已力性閑木工/傭賃以給供養)
甄彬甚有行誼嘗以一束苧就長沙寺庫質錢後贖苧
還扵苧束中得金五兩以手巾裹之彬送還寺庫寺僧
以半與甄甄拒不受曰五月披羊裘而負薪豈受遺金
者耶(李延夀南史曰甄彬中山人祖法崇江陵令彬有/行業鄉黨稱善  楊松介談藪曰彬為郫令辭太)
(祖時同列五人上戒以亷慎至彬獨曰/卿昔有還金之美故不復以此為戒)
王令眀兄鑒頗好聚歛廣營田業令眀意甚不同嘗謂
鑒曰尊何用田為鑒曰無田何由得食令眀曰亦復何
湏得食(南史曰王恵字令眀瑯琊人祖劭車騎將軍父/黙左光禄大夫恵㓜而夷簡為叔父司徒謐所)
(知恬静不妄交游未嘗有雜事宋武帝聞其名/以問其從兄誕誕曰恵後来秀令鄙宗之美也)
王僕射子恢之被召為秘書郎僕射為求奉朝請語恢
之曰秘書有限故有競朝請無限故無競吾欲使汝䖏
不競之地太祖嘉而許之(宋書曰王敬宏瑯琊臨沂人/本名裕避髙祖諱故稱字曽)
(祖廙晉驃騎將軍祖胡之司州刺史父茂之晉陵太/守敬宏少有清尚起家本國左常侍歴官至僕射)
孔中丞在都其弟道存為江夏内史時東土旱儉都下
米貴一斗將百錢道存慮中丞貧乏遣吏載五百米餉
之中丞呼吏語曰我在彼三載去官之日不辦有路糧
郎至彼未幾何縁得有此米可令載還吏白自古無有
載米上水者都下米貴乞扵此貨之中丞不聽吏載米
還江夏(宋書曰孔顗字思逺㑹稽山隂人祖琳之贈太/常父邈揚州治中顗骨鯁有風力以是非為己)
(任口吃好讀書舉秀才/補主簿官至御史中丞)
江湛為吏部尚書不營財利餉饋盈門一無所受鮮兼
衣餘食嘗為上所召遇澣衣稱疾經日衣成然後起(南/史)
(曰江湛字徽深濟陽考城人父夷右僕射湛居䘮以孝/聞愛文義善彈棊鼔琴為彭城王主簿司空檀道濟為)
(子求娶湛妺不許義康有命又不從時人重其立志所/畜牛餓御人求草湛良久曰可與飲在選頗有刻覈之)
(譏而公平無私不/受請謁論者稱焉)
沈道䖍居五康山中以捃拾自資同捃者或爭穟道䖍
諫之不止悉以所得與之爭者愧謝後每事輒云勿令
居士知
朱百年家素貧薄母以冬月亡衣並無絮百年自此不
衣綿帛嘗寒時就同縣孔思逺宿衣悉裌布飲酒醉眠
思逺以卧具覆之百年初不知既覺引卧具去謂思逺
曰綿定竒温因流涕悲慟思逺亦為之感泣(南史曰朱/百年㑹稽)
(山隂人祖凱之晉左衛將軍父濤揚州主簿百年少有/髙情親亡服闋携妻孔氏入㑹稽南山伐􁝜採若為業)
(以􁝜若置道頭輒為行人所取眀旦已復如此人稍怪/之積久知是朱隠士所賣湏者随其多少留錢取􁝜若)
(而去或寒雪􁝜若不售輒自榜船送妻還孔氏天晴迎/之有時出山隂為妻買繒采三五尺好飲酒遇醉或失)
(之頗言𤣥理為詩往往有髙勝之言與同/縣孔顗友善顗亦嗜酒相得輒酣對盡歡)
劉凝之隱居荆州時適嵗儉衡陽王義季慮凝之饑死
餉錢十萬凝之大喜持錢至市門見有饑色者悉分與
之俄頃都盡(酈道元水經註曰劉凝之字志安兄盛公/髙尚不仕凝之慕老莱嚴子陵之為人立)
(屋江湖非力不食妻梁州刺史郭全女亦能安貧元嘉/中夫妻隱扵衡山終焉不返矣  南史曰凝之字隱安)
釋曇遷經與范蔚宗王曇首逰欵後蔚宗被誅門有十
二䘮交知無敢近者曇遷抽貨衣物悉營葬送宋孝武
聞而歎賞語徐爰曰卿著宋書勿遺此士(釋慧皎髙僧/𫝊曰曇遷姓)
(支本月支人寓居建康篤好𤣥儒㳺心佛義善談荘/老并注十地王僧䖍為湘州及三吴並携共同逰)
江士清性至仁慈衣弊多蝨以綿裹置之食菜不食心
以其有生意也(齊春秋曰江泌字士清濟陽考城人有/孝行同族有一人與泌同名世謂泌為)
(孝泌以/别之)
　
　
　
　語林卷一
欽定四庫全書
　語林卷二　　　　　　　眀　何良俊　撰
　　徳行第一(中/)
齊髙帝鎮東府朝廷致敬時虞玩之為少府猶躡屐造
席髙帝取屐視之訛黒蒵斷以芒接之因問卿此屐已
幾載玩之曰初釋褐時買之着已三十年貧士竟不辦
易髙帝咨嗟因以新屐與之玩之不受問其故答曰公
之賜恩華俱重但蓍簮弊履復不可遺帝稱善久之
(南史曰虞玩之字茂瑶㑹稽餘姚人少閑刀筆/汎渉書史好臧否人物元徽中為尚書右丞)
桞侍中頻立大功名位已重時光禄大夫韋祖征州里
宿徳侍中每為之拜或勸祖征止之祖征答曰司馬公
所為後生楷法吾安能止之哉時人稱其兩得(南史曰/栁世隆)
(字彦緒元景弟子父叔宗位建威叅軍世隆㓜孤挺然/自立雖門勢子弟獨脩布衣之業及長好讀書彈琴渉)
(獵文史音吐温潤元景愛賞異扵諸子言扵宋孝/武得召見帝謂元景曰此兒將来復是三公一人)
謝元暉好奨人才㑹稽孔闇麄有文筆未為時人所知
孔稚圭嘗令草讓表以示元暉元暉嗟歎良久自折簡
寫之語稚圭曰是子聲名未立應共奨成無惜齒牙餘
論(蕭子顯齊書曰謝朓字元暉陳郡人少有美名文章/清麗觧褐豫章王行叅軍稍遷尚書吏部郎江祏等)
(謀立始安王遥光朓/不肯收朓下獄死)
王僧䖍為武陵太守携諸子姪到郡(南史曰僧䖍光禄/大夫僧綽弟也父)
(曇首太子詹事僧䖍釋褐太子舍人退黙少交接與𡊮/淑謝荘善淑每嘆曰卿文情鴻麗學解深拔而韜光潜)
(實物莫之窺雖魏陽元之/射王汝南之騎無以加焉)兄子儉中塗得病僧䖍為廢
寝食諸人或慰喻之僧䖍曰昔馬援子姪之間一情不
異鄧攸扵弟子更逾所生吾實懐其心誠未異古亡兄
之𦙍不宜忽諸若此兒不救便當回舟謝職(南史僧䖍/戒子書曰)
(知汝恨吾未許汝學欲自悔厲或以闔棺自欺或更擇/美業亟聞斯唱未覩其實吾未信汝非徒然也往年有)
(意扵史取三國志聚置牀頭百日許復徙業就𤣥汝曽/未窺其題目未辨其指歸而終日欺人人不受汝欺也)
(由吾不學無以為訓然重華無嚴父放勛無令子亦各/由己耳汝軰竊議亦當云阿越不學何忽自課汝見其)
(一耳不全爾也設令吾學如馬鄭亦復甚勝復倍不如/今亦必大减致之有由從身上来也汝自勤數倍許勝)
(劣及吾耳吾雖乏徳素要復推排人間十許年故是一/舊物人或以比數汝耳即化之後若自無調度誰復知)
(汝事者舍中亦有少負令譽越超清級者于時王家門/中優者龍鳯劣猶虎豹失䕃之後豈龍虎之議况吾不)
(能為汝䕃政令各自努力耳或有身經三公蔑爾無聞/布衣寒素卿相屈體父子貴賤殊兄弟聲名異何也體)
(盡讀數百卷書耳吾今悔無所及欲以前車誡爾後乗/也汝年入立境方應從宦兼有室累何䖏復得下帷如)
(王郎時邪各爾身已切義復關吾邪鬼唯愛深松/茂柏寜知子弟毁譽事因汝有感故畧叙胷懐)
張思曼口不言利有財輒散之清言端坐或竟日不食
門生見思曼饑為之辦飱(南史曰張緒字思曼岱兄子/也父演宋太子中舍人緒少)
(知名清簡寡欲從伯敷及叔父鏡從叔暢並貴異之鏡/比之樂廣敷云是我軰人暢言扵孝武帝用為尚書倉)
(部郎都令史諮詳郡縣米事緒蕭然直/視不以經懐宋眀帝每見輒歎其清淡)
張思光給假東出世祖問思光住在何䖏思光答曰臣
陸䖏無屋舟居非水後日上以問其從兄思曼思曼曰
融近東出未有居止權牽小船扵岸上住(蕭子顯齊書/曰張融字思)
(光吴郡吴人父暢㑹稽太守/祖褘有操行融弱冠有名)
陸慧曉為晉熈王長史立身清肅僚佐造見必起送之
或語云長史貴重不宜妄自謙屈陸曰我性惡人無禮
不容不以禮䖏人又未嘗卿士大夫或問其故陸曰貴
人不可卿而賤者乃可卿人生何容立輕重扵懐抱(南/齊)
(書曰陸慧曉字叔眀吴郡吴人髙祖玩晉太尉祖萬載/侍中父子真元嘉中海陵太守慧曉清介正立不雜交)
(游同郡張暢見其童㓜便嘉異/之張思曼亦曰此江東裴樂也)
謝長史亡後(南史曰謝曜小字阿多𢎞㣲之兄歴/御史中丞彭城王義康驃騎長史)𢎞㣲
哀戚過禮蔬食積時雖除服猶不噉魚肉(宋書曰謝𢎞/㣲初名宻曽)
(祖萬晉西中郎將祖韶車騎司馬父思武昌太守𢎞㣲/童㓜時精神端審時然後言  南史曰𢎞㣲居身清約)
(噐服不華而飲食/滋味盡其豐美)沙門慧琳嘗詣𢎞㣲𢎞㣲與之共飯
見其𬞞食慧琳曰檀越素既多疾頃者肌色㣲損即吉
之後猶未服膳若以無食傷生豈所望扵得理𢎞㣲答
曰衣冠之變禮不可踰在心之哀實未能已因而廢食
歔欷不自勝
宋末江左無復鰒魚一枚直錢數千文有餉禇彦回(禇/淵)
(别/見)三十枚者時彦回雖貴而貧過甚門人請賣之可得
十萬錢彦回曰我謂此是食物聊爾受之雖復儉乏寜
可賣餉取錢即與親㳺噉之少日都盡(蕭子顯齊書曰/禇淵字彦回河)
(南陽翟人祖秀之宋太常父湛之驃騎將軍尚主彦回/少有世譽復尚文帝女湛之卒彦回推財與弟唯取書)
(數千卷仕宋為司空後為/齊朝佐命官至侍中司徒)
裴昭明為長沙郡丞罷任歸(南齊書曰裴昭眀河東聞/喜人宋大中大夫松之孫)
(父駰南中郎叅軍昭眀少𫝊儒史之業泰始/中太學博士建武初為王𤣥邈安北長史)刺史王藴
謂曰卿清貧必無還資湘中人士有湏一禮之命者我
不愛也昭明曰下官忝為邦佐不能光益上府豈以鴻
都之事仰累清風(南史曰王藴字彦/深景文兄子也)
裴始安在郡還甚貧罄世祖曰裴昭眀罷郡歸遂無宅
我不諳書不知古人中誰比(蕭子顯齊書曰裴昭眀永/眀三年使虜世祖曰以卿)
(有將命之才當以一郡/相賞還為始安内史)
沈約撰宋書(劉璠梁典曰沈約字休文吴興武康人少/為蔡興宗所知引為安西記室梁興稍遷)
(侍中丹/陽尹)擬立𡊮粲傳以審世祖世祖曰𡊮粲自是宋家
忠臣(宋書曰𡊮粲字景倩陳郡陽夏人太尉淑兄子也/父濯早卒祖母哀其㓜孤名之曰愍孫好學有才)
(清整持風操自遇甚厚著妙徳先生傳以自況曰有妙/徳先生陳國人也氣志淵虚姿神清映性孝履順栖冲)
(業簡有舜之遺風先生㓜多疾踈嬾無所營尚然九流/百氏之言雕龍談天之藝皆泛識其大歸而不以成名)
(家貧嘗仕非其好也混其聲迹晦其心用席門常掩三/逕裁通雖揚子寂漠嚴叟沈冥不是過也修道遂志終)
(無得而稱焉又嘗謂周旋人曰昔有一國國中一水號/曰狂泉國人飲此水無不狂唯國君穿井而汲獨得無)
(恙國人既並狂反謂國主之不狂為狂扵是聚謀共執/國主療其狂疾火艾針藥莫不畢具國主不任其苦到)
(泉所酌水飲之飲畢便狂君臣大小其狂若一衆乃歡/然我既不狂難以獨立比亦欲試飲此水愍孫㓜慕荀)
(奉倩白世祖求改名為粲不許至是言扵太宗乃改為/粲字景倩後齊王功徳既重天命有歸粲以身受顧托)
(不欲事二姓宻有/異圗由是遇害)約又多載孝明帝諸鄙瀆事上遣左
右謂約曰孝武事迹不容頓爾我昔經事宋眀帝卿可
思諱惡之義由是多所省除
顔見逺仕齊為御史正色立朝有當官之稱及梁武執
政以疾去官尋齊和帝暴崩見逺慟哭而絶梁帝深恨
之語諸人曰我自應天從人何預天下人事而顔見逺
乃至扵此(姚思亷梁書曰顔見逺瑯琊臨沂人六代祖/含晉侍中見逺博學有志行初齊和帝之鎮)
(荆州以見逺為録事叅軍及即/位以為治書侍御史兼中丞)
阮長之為中書郎直省夜往隣省誤著屐出閤長之依
事自列門下以闇夜人不知不受列状長之固遣送曰
長之一生不侮闇室(南史曰阮長之字景茂一字善業/陳留尉氏人祖裕晉光禄大夫父)
(普驃騎叅軍長之少有孝性除臨海太守在官常擁敗/絮先是郡中田禄以芒種為斷此前去官則一年秩禄)
(皆入後人長之去武昌代人未至以/芒種前一日解印綬去時論多之)
徐孝嗣拜儀同(齊書曰徐孝嗣字始昌東海郯人祖湛/之宋司空父聿之著作郎並為太祖所)
(殺孝嗣㓜挺立風儀端簡官/尚書令謀廢少主賜藥酒卒)歛容謂左右曰吾徳慙古
人位登衮職將何以堪之明君可以理奪必當死請若
不獲命正嘗角巾邱園待罪家巷耳
劉祭酒(吴均齊春秋曰劉瓛字子珪沛國相人晉丹陽/尹惔六世孫也五嵗聞舅孔昭先讀管寜𫝊欣)
(然更請讀因聽/受曰可及此耳)弟璡方軌率直祭酒嘗夜呼璡共語璡
不時答方下床著衣立然後應祭酒怪問其久璡曰向
束帶未竟(蕭子顯齊書曰劉璡字子璥方軌正直宋/泰豫中為明帝挽郎後齊文恵太子召璡)
(入侍東宫尋署/中兵記室叅軍)
王茂逺與謝覽約官至侍中不復謀仕進覽自吏部尚
書出為吴興郡平心不畏強禦由䖏俗情薄也茂逺為
侍中已後雖不退身亦淡然自守(南史曰王峻字茂逺/王敬宏之曽孫也父)
(秀之侍中峻美風姿善容止仕齊/為桂陽内史天監初至中書侍郎)
昭明太子至性仁孝所生丁貴嬪亡水漿不入口每哭
輒慟絶(姚思亷梁書曰昭明太子蕭統字徳施髙祖長/子也孝謹天至精扵義學後寝疾薨年三十一)
髙祖遣顧常侍喻㫖曰毁不滅性聖人之制禮不勝䘮
比扵不孝有我在那得如此太子乃強進數合自是至
葬日進麥粥一升昭明體素壮腰帶十圍至是減削過
半每入朝士庶見之莫不下泣(南史曰顧協字正禮吴/郡吴人晉司空和六世)
(孫清介有志操仕/至散騎常侍舎人)
昭眀與諸賢汎舟𤣥圃池有盛稱此中宜奏女樂太子
初無言但詠左太冲招隠詩曰何必絲與竹山水有清
音
任彦升好交結奨拔士友得其延譽率多升擢衣冠貴
逰莫不爭與交親坐上賔客恒有數十時人慕之號曰
任君(劉璠梁典曰任昉字彦升樂安人四嵗誦古詩數/十篇十六舉秀才第一辭章之美冠絶當時官至)
(寜朔將軍/新安太守)
范元琰少便栖遁家甚貧罄灌園自給嘗出行見人盜
其菜元琰遽退還母問其故具以實對母問盜者為誰
答曰向退走者正畏其愧恥耳今啓其名願勿泄也扵
是母子秘之(梁書曰范元琰字伯珪吴郡錢塘人祖恱/之太學博士徴不至父靈瑜居憂以毁卒)
(元琰時童孺哀慕盡禮親黨異之及長好學博通經史/兼精佛義然性謙敬不以所長驕人家貧以園蔬為業)
人有渉溝盜范元琰筍者元琰因伐木為橋以渡之盜
者大慙一鄉無復草竊
明山賔至性篤實家甚貧困嘗貨所乗車中牛既售受
錢山賔語買主曰此牛經患漏蹄治差已久恐後脫發
無容不相語買主遽追取錢䖏士阮孝緒聞之歎曰此
言足使還淳反朴激薄停澆矣(阮孝緒别見梁書曰明/山賔字孝若平原鬲人)
(父僧紹隠居不仕山賔七嵗能言𤣥理十三博通經𫝊居/䘮盡禮服闋州辟從事史起家奉朝請累遷中書侍郎)
眀山賔初臨青州所部平陸縣嵗儉啓倉出米以贍貧
民後刺史檢州曺失去簿書以山賔為耗闕有司追責
籍其宅入官山賔黙不自理更市地造宅(劉璠梁典曰/梁昭眀太子)
(聞山賔築室不就令曰眀祭酒出撫大藩擁旄推轂挕/金拖紫而恒事屢空聞搆宇未成今送薄助并貽以詩)
(曰平仲古稱竒夷吾昔擅美今則挺伊賢東秦固多士/築室非道傍置宅歸仁里庾桑方可繫原生今易擬必)
(来三徑人將/招三徑士)
庾子輿少有至性父域卒官巴西子輿奉䘮歸至巴東
滛預石瞿塘大灘秋水猶壮子輿撫心長呌其夜五更
水忽減退安流南下及度水壮如舊時人為之語曰滛
預如幞本不通瞿塘水退為庾公(南史曰庾子輿字孝/卿南陽新野人父域)
(有孝行母好鶴唳域孜孜營求一日䨇鶴来下子輿幼/而岐嶷五嵗讀孝經手不釋卷或曰此書文句不多何)
(用自苦答曰孝者/徳之本何謂不多)
傅茂逺泊然静䖏不妄交逰𡊮司徒(𡊮粲/已見)每經其户輒
歎曰經其户寂若無人披其帷其人斯在豈得非名賢
(南史曰傅昭字茂逺北地靈州人晉司𨽻校尉咸七世/孫也蒞官常以清静為政不尚嚴肅居朝廷無所請謁)
(普通五年為/散騎常侍)
顧常侍清介持操為廷尉正時冬服單薄寺卿蔡子度
(蔡廓/别見)謂人曰我欲解身上襦與顧郎恐顧郎難衣食者
竟不敢遺之(顧協已見南史曰協少有志操内弟張言/率極推重之嘗薦扵武帝帝問協年率)
(三十五帝曰北方髙凉四十強仕南方卑濕三十便衰/如協便為已老但其事親孝與友信亦不可遺扵草澤)
(卿便稱勑喚出扵是/以協為太常博士)
張士簡嗜酒踈脫扵家務尤所忘懐在新安時遣家僮
載米三千斛還吴耗失大半士簡問其故答曰雀䑕耗
也士簡笑曰壮哉雀䑕不復研問(南史曰張率字士簡/吴郡吴人祖永宋征)
(北將軍父瓌右光禄大夫率性寛雅十/二能屬文歴黄門侍郎出為新安太守)
髙伯恭(魏收魏書曰髙允字伯恭勃海蓨人漢太傅褒/之後曽祖慶慕容垂司空祖泰吏部尚書父韜)
(魏道武丞相叅軍允少孤夙成有竒度年十餘嵗祖父/䘮還本郡允推財與二弟而為沙門名法浄未久而罷)
(性好文學擔笈負書千里就業博/通經史天文術數仕至秘書監)與廣平游雅(魏書曰/游雅字)
(伯度小名廣頭廣平任人與髙允俱知名徴拜中書博/士性剛戅好自矜誇凌獵人物髙允重雅文學而雅素)
(輕允允性寛不以為恨允將婚于邢氏雅勸允娶其族/允不從雅曰人貴河間邢不勝廣平游人自棄伯度我)
(自敬廣頭其貴/已賤人皆此𩔖)太原張偉(儒林傳曰張偉字仲業太原/中都人學通諸經儒謹汎納)
(雖有蒙固偉告喻殷勤曽無愠色常依附經典教以孝/弟門人感其仁化事之如父性清雅非法不言大武時)
(與髙允等俱辟授/博士遷中書侍郎)同業相友雅嘗論伯恭曰夫喜怒者
有生所不能無前史載卓公寛中文饒洪量𥚹心者或
弗之信余與髙子逰䖏四十年未嘗見其愠喜之色不
亦信哉髙子内文眀而外柔弱其言呐呐不能出口余
嘗呼為文子崔公謂余云髙生豐才博學一代佳士所
乏者矯矯風節耳余亦然之司徒之譴起扵纎㣲及於
詔責崔公聲嘶股戰不能言宗欽已下伏地流汗都無
人色髙子敷陳事理申釋是非辭義清辯音韻髙亮眀
主為之動容聞者無不稱善仁及僚友保兹元吉向之
所謂矯矯者更在斯乎(魏書曰崔浩與閔湛等同領著/作湛等勸浩刋所撰國史于石)
(以彰直筆允聞之謂著作郎宗欽曰閔湛所營分寸之/間恐為崔門萬世之禍吾徒無類矣未幾難作初浩被)
(收允直中書省景穆召允留宿宫内翌日謂曰入當見/至尊吾自導卿脫至尊有問但依吾說既入見景穆言)
(允小心慎宻且㣲賤制由扵浩請赦之帝召允謂曰國/史皆浩作不允曰太祖記前著作郎鄧彦海所撰先帝)
(記及今記臣與浩同作然而臣多扵浩帝大怒曰此甚/扵浩安有生路景穆曰天威嚴重允迷亂失次耳帝問)
(如東宫不允曰臣罪應滅族不敢虚妄殿下以臣侍講/日久哀臣乞命耳實不問臣不敢迷亂帝謂景穆曰直)
(哉此人情所難臨死不移且對君以實貞臣也寜失一/有罪宜宥之扵是召浩前使人詰惶惑不能對允事事)
(申眀皆有條理時帝怒甚勑允為詔自浩以下一百二/十八人皆夷五族允持疑不為頻詔催切允乞更一見)
(然後為詔詔引前允曰浩之所坐若更有餘釁非臣敢/知直以犯觸罪不至死帝命介士執允景穆拜請帝曰)
(無此人忿朕當有數千口死矣浩竟滅族/餘皆身死宗欽臨刑歎曰髙允其殆聖乎)宗愛之任勢
也威振四海嘗召百司扵都坐王公以下望庭畢拜髙
子獨升階長揖由此觀之汲長孺可卧見衛青何抗禮
之有向之所謂風節者得不謂此乎知人固不易人亦
不易知吾既失之扵心内崔亦陋之扵形外鍾期止聽
扵伯牙夷吾見眀扵鮑叔良有以也(北史曰宗愛不知/所由来以罪為閹)
(人歴碎職至中常侍後矯詔立吴王余位居元輔/録三省兼總戎禁坐召公卿權恣日甚内外憚之)
盧度世以崔浩事逃在髙陽鄭羆家羆匿之使者逮羆
長子羆誡之曰君子殺身以成仁汝雖死勿言其子奉
命大被拷掠乃至火爇其體以死卒無所言(北史曰度/世字子遷)
(㓜聰達有計數與從兄遐俱以學/行為時流所重度世官至侍中)
楊津拜司空日當時府主皆自引僚佐有人就津求為
幕屬津曰此事湏家兄裁之何為見問(北史曰楊津字/羅漢𢎞農華隂)
(人兄播華州刺史椿累官太保津至司空家世純厚並/敦義譲兄弟相事有如父子旦則聚扵㕔堂終日相對)
(未嘗入内有一美味不集不食㕔堂間幃幔隔障為燕/息之所時就休偃還共談笑椿年老他䖏醉歸津扶侍)
(還室仍假寝閣前承候安否椿津年過六十並登台鼎/津常旦暮叅問子姪羅列階下椿不命坐津不敢坐椿)
(每近出或日斜不至津不先飯椿還然後共食食則津/親授匙箸味皆先嘗椿命食然後食初津為肆州椿在)
(京每四時佳味輒因使次附之若或未寄不先入口一/家之内男女百口緦服同爨庭無間言魏世以来唯盧)
(陽烏兄弟及播昆/季當世莫逮焉)
翟暹(别見/)平居侵曉則與兄弟跪問母之起居出理官
政暮歸嘗食視寝畢然後至外齋對親賔論事或與沙
門談𤣥理夜久還寝一生不問家産
牛𢎞弟弼好酒而􁏴嘗因醉射殺𢎞駕車牛𢎞還宅夫
人迎謂曰叔射殺牛𢎞聞之無所怪問直答曰作脯
坐定其妻又言叔射殺牛大是異事𢎞言已知顔色自
若讀書不輟(北史曰牛𢎞字里仁安定鶉觚人襁褓時相/者見之謂其父曰此兒當貴善愛養之)
(及長鬚貌甚偉性寛裕好學博聞開皇/初授秘書監大業中進位上大將軍)
崔彦𤣥清虚寡欲以簡正見稱(李百藥齊書曰崔劼字彦/𤣥清河人父孝伯侍中劼)
(少清虚寡欲好學有家/風魏末累遷中書侍郎)初和士開擅朝曲求物譽(北史/曰和)
(士開字彦通清都臨漳人㓜聰慧為國子生解悟㨗疾/為同業所尚以傾巧便僻有寵扵齊神武仕至尚書左)
(僕/射)諸公因此頗為子弟干禄世門之胄多䖏京官彦𤣥
二子並為外任弟廓之從容言曰拱擴幸得不凡何為
不在省府之中清華之所而並出外藩有損家代彦
𤣥曰吾立身以来恥以一言自達今若進兒與身何
異卒無所求
陸雲駒邅母憂哀慕毁悴殆不勝䘮至沉篤頓昩時第
五弟摶遇疾臨終謂其兄弟曰大兄尫病如此性至慈
愛摶死之日不可令大兄知哭泣之聲亦不宜聞徹致
有感動家人至扵祖載方始告之雲駒聞而悲痛一慟
便絶(北齊書曰陸卭字雲駒洛陽人昆弟六人並魏藍/田公主元氏所生故邢邵嘗謂人曰藍田生美玉)
(豈虚/也)
韋孝寛在延州(令狐徳棻後周書曰韋叔裕字孝寛京/兆杜陵人世為三輔著姓孝寛沈敏和)
(正渉獵經史弱冠屬蕭寳夤作亂詣闕請為前驅拜統/軍随長孫承業西征每戰有功歴大司空出為延州總)
(管/)兄敬逺至州與孝寛相見將還孝寛以所乗馬及轡
勒與敬逺敬逺以其華飾心弗欲之笑謂孝寛曰古人
不棄遺簮墜屨者惡與之同出不與同歸吾雖不逮前
烈然捨舊録新亦非吾志乃乗舊馬以歸(後周書曰韋/夐字敬逺志)
(尚夷簡澹於榮利弱冠召拜雍州中從事非其好也謝/疾去前後十見徵辟皆不應屬周文帝經綸王業側席)
(求賢聞夐養髙不仕虚心敬恱遣使辟/之備加禮命雖情諭甚至竟不能强)
李徳林父校書亡時正嚴冬單衰徒跣自駕靈輿反𦵏
故里時博陵豪族有崔諶休假還鄉車服甚盛將赴吊
徳林從者數十騎稍稍減留比至徳林門纔餘五騎云
不得令李生怪人熏灼(隋書曰李徳林字公輔博陵安/平人父敬族太學博士徳林㓜)
(聰敏數嵗誦左思蜀都賦十日便度十五誦五經古今/文日數千言􁀲博墳典隂陽緯候無不通渉善屬文詞)
(覈而理暢隋文帝時為/相府屬加儀同大將軍)
房彦謙雖有禄仕務存儉素恒致屢空怡然自得嘗從
容獨笑顧謂其子𤣥齡曰人皆以禄富我獨以官貧所
遺子孫唯在清白耳所著文筆恢廓閑雅有古人深致
時太原王劭北海髙孝基蓨縣李綱河東栁彧薛孺皆
一時知名之士彦謙並與為友雖冠盖成列而門無雜
賔體資文雅深達政務有識歸之(隋書曰彦謙清河東/武城人天性頴悟受)
(學于博士尹琳手不釋卷遂通渉五經解屬文雅有詞/辯風槩齊廣寜王為齊州刺史辟為主簿終司𨽻刺史)
薛元敬是薛收兄子武徳中為天䇿府叅軍兼直記室
(劉昫唐書曰薛元敬隋選部侍郎邁子也有文學少與/收及族兄徳音齊名時人謂之河東三鳯武徳中為秘)
(書郎太宗召為天/䇿府叅軍記室)時收與房杜(房𤣥齡杜如/晦二人别見)䖏腹心之
寄更相結附元敬謹畏未嘗申欵如晦嘆曰小記室不
可得而親不可得而踈(唐書曰薛收字伯褒蒲州汾隂/人隋内史侍郎道衡子也十二)
(解屬文房𤣥齡薦之太宗即日召見授天/䇿府記室叅軍  中說曰收也曠而肅)
温大雅將改葬其祖父筮者曰若葬此地當害兄而福
弟大雅曰若得家弟永康我當含笑入地葬訖嵗餘
果卒(劉昫唐書曰温大雅字彦𢎞太原祁人性至孝少/好學以才辯知名仕隋東宫學士髙祖起義兵引)
(為記室叅軍専掌文翰武徳中遷黄門/侍郎與弟彦博對居近宻當世榮之)
李百藥名徳之子文行兼絶四海名流莫不宗仰晚年
懸車告老怡然自得穿池築山文酒譚賔以盡平生之
志(宋祁唐書曰李百藥字重規定州安平人隋内史令/徳林子也七嵗能屬文貞觀初拜中書舎人官至散)
(騎常/侍)
霍王元軌(唐書曰元軌唐髙祖第十四子也始封吴王/少多才藝太宗嘗問羣臣朕子弟中孰賢魏)
(徴曰唯吴王數與臣言未嘗不自失上問前代/誰比徴曰經學文雅漢之間平也改封霍王)臨徐州
與䖏士劉𤣥平為布衣之交或問𤣥平王之所長𤣥平
答以無長人問其故𤣥平曰夫人有短所以見長至扵
霍王無所不備吾何以稱之
太宗嘗賜于志寜張行成髙季輔田志寜言臣家自周
魏以来世居關中貲業不墜今行成季輔始營産土願
以臣有餘賜不足者帝分其田以與二人(唐書曰于志/寜雍州髙陵)
(人周太師燕文公謹之曽孫大業末為冠氏長時山東/盜起棄官歸鄉里髙祖入關率羣從扵長春宫迎接髙)
(祖甚加禮遇太宗召補記室至尚書僕射局張行成定/州義豐人少師事河間劉炫炫曰張子體  方正廊廟)
(人也大業末為謁者武徳中補殿中侍御史太宗謂房/𤣥齡曰古今用人必因媒介若行成者朕自舉之官至)
(尚書左僕射武髙季輔徳州蓨人父衡隋萬年令季輔/少好學兼習  藝貞觀初拜監察御史多所彈糺永徽)
(中授光禄大/夫行侍中)
河間王次子晦私第有樓下臨酒肆其人嘗候晦言曰
㣲賤之人雖禮所不及然家有長㓜不欲外人窺之家
迫眀公之樓出入非便請從此辭晦即日毁其樓(唐書/曰河)
(間王孝恭髙祖從父兄子也次子晦/累官營州都督以善政聞璽書勞問)
李義琰宅無正寝(劉昫唐書曰李義琰魏州昌樂人常/州刺史𤣥道族孫也身長八尺博學)
(多識上元中累/遷中書侍郎)弟義璡為市堂材(唐書曰李義璡義琰/弟官岐州司功叅軍)
義琰曰以吾為國相甚愧豈可尚營美宇以速禍咎義
璡言凡任為丞尉且崇第舎兄位髙安可偪下義琰曰
事難全遂物不兩興既䖏貴仕又廣居宇非有令徳必
受其殃卒不許其後木腐棄之(封氏聞見記曰義琰宅/至𥚹廹雖居相位在官)
(清儉竟終于方丈室之内髙宗聞/而嗟歎勅將作造堂以安靈座焉)
戴至徳為尚書右僕射(劉昫唐書曰至徳戴胄兄子/胄無子以至徳為後乾封中)
(累遷西䑓侍郎父子數年/間相繼知國政人以為榮)時劉仁軌為左(唐書曰劉仁/軌汴州尉氏)
(人恭謹好學博渉文史武徳初河南道大使任瓌將上/表論事仁軌見其起草為改定數字瓌甚異之遂赤牒)
(補息州叅軍累/遷尚書僕射)人有所訴仁軌率優容之至徳乃詰究本
末理直者宻為奏理終不顯私恩當時人多不知獨稱
仁軌為解事僕射常更日聽訟有一嫗詣省至徳已收
牒嫗乃復取曰初以為解事僕射今乃非是至徳笑還
之人服其長者(韋述唐歴曰世稱劉樂城與戴至徳同/為端揆劉則甘言接人以收物譽戴正)
(色拒下推美扵君故樂城之善于今未弭而戴氏之績/無聞焉嗚呼髙名美稱或因邀飾而致逺深仁至行或)
(以韜晦而莫𫝊豈唯劉戴而然盖自古有之矣故孔子/曰衆好之必察焉衆惡之必察焉非夫聖智鮮不惑也)
郭元振在太學時家中送資錢四十萬㑹有縗服叩門
者自言五世未葬願假以治䘮元振舉與之無少吝亦
不質其姓氏(唐書曰郭元振魏州貴鄉人授通泉尉任/侠使氣不以細務介意前後掠賣所部千)
(餘人以遺賔客百姓苦之則天聞召/見與語甚竒之累官朔方軍大總管)
王義方初拜御史意望殊髙忽畧人間細事買宅既數
日忽對賔朋指庭中青桐樹一䨇曰此亡酬直賔朋言
侍御貴重不知交易樹當随宅無别酬例義方曰此嘉
樹非他物比召宅主付之錢四千(宋祁唐書曰王義方/泗州漣水人客于魏)
(孤且窶事母謹甚淹究經術性謇特髙自標樹不肯造/請貴勢素善張亮亮抵罪義方貶吉安丞道南海舟師)
(持酒脯請福義方酌水誓曰有如忠獲戾孝見尤四維/廓氛千里安流神之聽之無作神羞時盛夏濤霧蒸湧)
(既祭天雲開露人壮其誠顯慶元年擢侍御史尋以彈/李義府貶莱州司户嵗終不調往客昌樂聚徒教授隠)
(居不/出)
王義方舉眀經詣京師客有徒歩疲扵道者自言父宦
逺方病且革欲往省覲困不能前義方解所乗馬遺之
不告姓名而去
王義方為魏徵(别見/)所知徵欲妻以夫人之姪王辭不
取俄而徵薨王乃取女人問其故曰初不附宰相今感
知己故也
李嶠當則天朝拜相后幸其宅見卧青絁帳賜御用繡
羅帳易之嶠卧不安席明日奏小時相者謂不當華欲
仍用舊帳(劉昫唐書曰李嶠趙州賛皇人隋内史侍郎/元操從曽孫也代為著姓父鎮惡㐮城令嶠)
(早孤事母以孝聞為兒童時夢有神人遺之䨇筆自是/漸有學業弱冠舉進士累轉監察御史神龍二年代韋)
(安石為/中書令)
故事宴集賢院官重者先飲時張說為學士語諸人曰
吾聞儒以道相髙不以官閥為先後大帝時修史十九
人長孫無忌以元舅每宴不肯先舉爵長安中與修三
教珠英當時學士亦不以品秩為限扵是引觴同飲時
伏其有體(劉昫唐書曰張說字道濟其先范陽人代居/河東後徙洛陽弱冠對䇿授太子校書預修)
(三教珠英開元中召說及禮官學/士賜宴集賢殿授說集賢院學士)
蘓昌容轉揚州大都督府長史府據都㑹多名珍怪産
前長史貲取巨萬昌容單衣襆被自將(劉昫唐書曰蘓/瓌字昌容京兆)
(武功人隋僕射威曽孫也祖䕫隋鴻臚卿父朂貞觀中/台州刺史瓌弱冠舉進士授豫王府録事叅軍長史王)
(徳貞司馬劉禕之皆噐重之累遷/揚州大都督府長史尚書右僕射)
陸象先在蒲州日小吏有罪但誡遣之大吏爭白以為
可杖象先曰人情大抵不相逺謂彼不曉吾言必湏責
者當以汝為始大吏慙而退象先嘗曰天下本自無事
但庸人擾之為煩爾第澄其源何憂不簡(劉昫唐書曰/陸象先本名)
(景初蘓州吴縣人天官侍郎元方之子少有噐量應制/舉拜揚州叅軍歴中書侍郎清浄寡欲不以細務介意)
(言論髙逺雅為時賢所服崔湜每謂人曰陸公加扵人一/等矣太平公主用事宰相蕭至忠岑羲及湜等咸傾附)
(之唯象先孤立未嘗造謁至忠等伏誅象先獨免其難/以保䕶功封兖國公時窮討至忠枝黨象先宻有申理)
(全濟甚多然未嘗言/及當時無知之者)
陸象先在官務以寛仁為政司馬韋抱真嘗言望眀公
稍行杖罰以立威名不然恐下人怠廢象先曰為政者
理則可矣何必嚴刑樹威損人益已以傷仁恕之道
元延祖年過四十不仕親姻強勸之再調舂陵丞輒棄
官去嘗曰人生衣食可適饑飽不宜復有所湏每灌畦
掇薪以為有生之役過此吾不思也(宋祁唐書曰延祖元/結之父三嵗而孤祖)
(仁基曰此兒且祀我因名而字之安禄山反延祖召結/戒曰而曺逢世多故不得自安山林勉樹名節無近羞)
(辱云卒年七十六門/人私謚曰太先生)
元紫芝貧時其兄早亡有遺孤朞月其嫂又䘮無乳哺
之紫芝晝夜哀號抱其子以已乳含之渉旬湩流遂得
長大兄子能食其乳方止(劉昫唐書曰元徳秀字紫芝/河南人性純朴無縁飾動師)
(古道父為延州刺史徳秀少孤貧事母以孝聞開元中/遊京師不忍離親每行則自負板輿與母詣長安母亡)
(廬扵墓所食無鹽酪藉無茵席刺血畫像寫佛經久之/以孤㓜牽扵禄仕授邢州南和尉佐治有恵政召補龍)
(武叅軍終/魯山令)
元紫芝為魯山令有清徳門下相與諡為文行先生士
大夫髙其行不名謂之元魯山
刺史韋詵休沐日登樓見人扵後圃有所瘞蔵訪之羣
吏曰此叅軍裴寛宅寛義不以苞苴汙家適有人以
鹿為餉致而去不敢自欺故瘞之詵聞而歎異(劉昫唐書/曰裴寛絳)
(州聞喜人裴漼從祖弟父無晦𡊮州刺史寛通畧以文/詞進騎射彈棊投壷特妙景雲中為潤州叅軍刺史韋)
(詵為按察使引為判官清幹善扵剖斷詵重/其才以女妻之後應㧞萃舉累官禮郎尚書)
楊綰至性沈靖獨處一室左右圖史凝塵滿席澹如也
(劉昫唐書曰楊綰字公權華州華隂人祖温玉則天朝/國子祭酒父偘醴泉令皆以儒行稱綰生聰惠䖏羣從)
(之中敏識過人及長好學不倦博通經史九流七畧無/不該覽尤工文辭藻思清贍而宗尚𤣥理家貧養母以)
(孝聞補太子正字代元載為/中書侍郎集賢殿大學士)
楊綰始輔政御史中丞崔寛家族富侈城南别墅池觀
堂皇為當時第一即日遣人毁之京兆尹黎幹出入從
騶御百數省損才留十騎中書令郭子儀在邠州行營
方大㑹除書適至音樂散五之四其他聞風靡然自化
者不可勝紀世以比山濤謝安
楊綰知友皆一時名士或造之者清談終晷未嘗及名
利有欲干以世務綰言必𤣥逺不敢發詞内愧而退大
歴中徳望日崇天下雅正之士不逺數千里爭趨其門
叚秀實初為營田官涇原大將焦令諶強占民田紿與
農約熟歸其半嵗旱令謀索入農往訴秀實秀實署
牒免之令諶召農責曰我畏叚秀實耶以牒置背上大
杖擊二十輿致庭中秀實泣曰乃我困汝即自裂裳裹
瘡注藥賣已馬以代償淮西將尹少榮罵令諶曰叚公
亷仁惟一馬賣而市穀入汝汝取之不恥汝何能為人
令諶大愧流汗曰吾終不可見叚公一夕自恨死(劉昫/唐書)
(曰叚秀實字成公隴州汧陽人祖達左衛中郎父行琛/洮州司馬秀實性至孝沉厚有斷朱泚謀逆時秀實為)
(司農卿泚召秀實議事源休姚令言李忠臣李子平皆/在坐秀實戎服與泚並膝語至僣位秀實勃然而起執)
(休腕奪其象笏奮躍而前唾泚面大罵曰狂賊吾恨不/斬汝萬叚吾豈逐汝反耶遂擊之泚舉臂自捍纔中其)
(顙流血匍匐而走兇徒愕然初不敢動秀實曰/我不同汝反何不殺我兇黨羣至遂遇害焉)
崔刑部(樞/)夫人是李西平女(宋祁唐書曰李晟字良噐/洮州臨潭人世以武力仕)
(晟㓜孤奉母以孝聞身長六尺積功/至鳯翔隴右涇原節度使封西平王)西平生日中堂大
宴方食有小婢附崔夫人耳語夫人頷之而去有頃復
至王問何事夫人言大家昨夜小不安適使人往候王
擲箸怒曰我不幸有此女大竒事汝為人婦豈有阿家
體候不安不檢校湯藥而與父作生日吾有此女何用
作生日為遽遣走擔子歸身亦續至崔氏家問疾且拜
謝教子女不至姻族聞之無不愧歎(大唐詔令憲宗時/詔曰中書舎人崔)
(樞積學懿文守經據古夙夜講習庶協于中可充皇太/子侍讀  因話録曰崔樞夫人治家整肅婦妾皆不許)
(時世/粧)
劉敦儒事親至孝親心緒不理每鞭人見血則一日恱
暢敦儒常歛衣受杖曽不變容(唐書曰敦儒開元史官/散騎常侍子𤣥之孫居)
(䘮毁瘠骨立洛中謂之/劉孝子官至兵曺叅軍)
李道樞母盧夫人剛嚴性喜鞭人時道樞名聞已光又
在班列往往賔客至門值公方受杖(劉昫唐書曰李道/樞趙郡人官侍御)
(史嘗乗醉謁中丞獨孤/朗朗劾之左授司議郎)
李師古䟦扈(唐書曰師古淄青/節度使李納之子)憚杜黄裳為相未敢失
禮命一幹吏寄錢數千繩并氊車子一乗亦直千緡使
者未敢遽送扵宅門伺候累日有緑輿自宅出從婢二
人青衣繿縷言是相公夫人使者遽歸以告師古師古
折其謀終身不敢改節(劉昫唐書曰杜黄裳字遵素京/兆杜陵人登宏辭科杜鴻漸深)
(噐重之為郭子儀朔方從事貞元二/年為檢校司空兼河中尹封邠國公)
李汧公少貧客㳺梁宋與諸生共逆旅諸生病且死出
白金語汧公曰左右無知者幸君以此葬我餘則君自
取之汧公許之托葬宻置餘金棺下後其家来謁汧公
共啓墓出金付之(劉昫唐書曰李勉字𤣥卿鄭王元懿/曽孫幼勤經史長而沉雅清峻徳宗)
(朝以司徒平章事一日上謂勉曰衆人皆言盧杞姦邪/朕何不知對曰天下皆知其姦邪獨陛下不知所以為)
(姦邪也時人多其正直勉坦率素淡好古尚竒清亷簡/易為宗臣之表善鼔琴好屬詩在相位二十年禄俸皆)
(遺親黨身沒無私積其在天官禮賢下士以□廵張叅/為判官卒扵幕三嵗之内每遇宴飲必設虚位扵筵次)
(陳膳執酹辭色/悽惻論者美之)
李汧公為嶺南罷鎮歸行到石門停舟悉捜家人犀象
投江中而去
李約嘗江行與一商胡舟楫相次商胡病篤固邀與約
相見以二女託之皆有異色又遺一大珠約悉唯唯及
商胡死財寳數萬約皆籍送官與二女求配始殮商
胡時宻以夜光含之後親屬来理資物約請官司發掘
驗之夜光果在墓中(尚書故事曰李約為兵部貟外汧/公勉之子也識度清曠逈出塵表)
(與主客郎張諗同官每單床清言達旦不寐冲因/話録曰約以近屬宰相子而雅度𤣥機蕭蕭  逺)
陽城年長不肯娶語羣弟曰吾與若孤惸相育既娶則
間外姓雖共䖏而益踈我所不忍羣弟義之亦不娶遂
兄弟同䖏終身(宋祁卓行傳曰陽城字亢宗定州北平/人好學貧不能得書求為吏𨽻集賢院)
(竊院書讀之晝夜不出户六年無所不通去隠中條山/與弟堦域常易衣出後為諫議大夫以沮裴延齡相出)
(為道州/刺史)
陽城嵗饑屏跡不過隣里屑榆為粥講論不輟有奴都
兒化其徳亦方介自約或哀其餒與之食不納後致糠
覈數杯乃受
任廸簡在李景略幕中(宋祁唐書曰任廸簡京兆萬年/人天徳李景畧表佐其軍後景)
(畧卒軍中請/為天徳軍使)景略嘗宴客行酒者誤進醯景略用法嚴
迪簡不忍其死飲為釂徐以他辭請易之歸病衉血終
不以聞軍中服其長者(宋祁唐書曰李景畧幽州良鄉/人父承恱檀州刺史宻雲軍使)
(景畧以䕃補幽州府功曺大歴末客河中闔門讀書李/懐光為朔方節度署廵官官至天徳軍西受降城都防)
(禦/使)
李廙為尚書左丞有清徳其妹是劉晏夫人晏方秉權
嘗造廙延至宴室見其門簾甚弊乃潜度廣狹以麤竹
織成簾將以贈廙三擕至門不敢發言而去
李實尹京時(劉昫唐書曰李實道王元慶𤣥孫以䕃入/仕貞元十九年為京兆尹恃寵強愎不顧)
(文法人皆側目/貶通州長史)甚知韋貫之嘗舉笏示所知曰此其姓
名也與吾同里素聞其賢願識之而進扵上或以語貫
之曰子今日詣實眀日賀者至矣貫之唯唯數嵗中不
往官亦不遷(劉昫唐書曰韋貫之本名純八代祖夐號/逍遥公父肇吏部侍郎有重名貫之授秘)
(書郎以尚書右丞平章事自布衣至貴位居室無改易/歴重位二十年苞苴寳玉不敢到門沉厚寡言與人交)
(終嵗無欵曲未曽偽詞以/恱人身歿之後家無羡財)
　
　
　
　
　
　
　
　
　語林卷二
欽定四庫全書
　語林卷三　　　　　　　眀　何良俊　撰
　　徳行第一(下/)
裴晉公為門下侍郎過吏部選人謂同過給事中曰吾
徒至此僥倖甚多此軰優一資半級何足問也悉與注
定未曽退量(劉昫唐書曰裴度字中立河東聞喜人元/和中以門下侍郎充彰義軍節度使淮蔡)
(平封晉/國公)
王丞相再主文柄(劉昫唐書曰王起字舉之王播之弟/長慶中錢徽掌貢士為朝臣請託人)
(以為濫詔起與白居易覆試覆落者多徽貶官起代徽/為禮部侍郎掌貢二年得士尤精起僻扵嗜學雖官位)
(崇重耽玩無斁夙夜孜孜殆/忘寝食書無不覽經目靡遺)欲以白敏中為状元(唐書/曰敏)
(中字用晦居易從父弟也祖鏻揚州録事叅軍父季康/溧陽令敏中少孤為諸兄之所訓厲長慶初登進士第)
病其人與賀㧞惎為友惎有文而落拓丞相宻令親知
通意俾敏中與惎絶復約敏中為具敏中許之既而惎
果造門左右紿以敏中他適惎遲留不言而去俄頃敏
中躍出呼左右召惎悉以實告且曰一第何門不可致
奈何輕負至交相與歡醉而寝前人来見之大怒而去
具言扵丞相丞相曰我比只得白敏中今當更取賀㧞
惎矣
李尚書在潭州(劉昫唐書曰李翺字習之凉武昭王之/後父楚金貝州司法叅軍翺㓜勤儒學)
(博雅好古為文尚氣質貞元中授校/書郎累官檢校户部尚書㐮州刺史)席上有舞柘枝者
顔色憂悴問之是故韋左司愛姬之女(唐詩紀事曰韋/應物周逍遥公)
(夐之後待價生令儀令儀生鑾鑾生應物其詩言天寳/時扈從遊幸事疑為三衛建中二年由比部貟外郎出)
(刺滁州追赴闕改左司郎中正元/初歴蘓州罷守寓蘓臺永定精舍)李公速命更其舞衣
延入與韓夫人相見(夫人韓吏/部愈之姪)見其言語清楚宛有冠
葢風儀遂扵賔榻中選士嫁之舒侍郎聞之贈李詩曰
湘江舞罷忽成悲便脫蠻靴出絳幃誰是蔡邕琴酒客
魏公懐舊嫁文姬(宋祁唐書曰舒元輿婺州東陽人地/寒不與士齒始學即警悟去客江夏)
(節度使郗士美異其秀特數延譽元和中舉進士/李訓用事用為御史中丞月中以本官平章事)
桞公權善書公卿贈遺鉅萬多為主蔵豎海鷗龍安所
竊别貯杯盂一笥緘縢如故其噐皆亡訊海鷗乃曰不
測其故公權笑曰銀杯羽化耳不復致詰(劉昫唐書曰/公權字誠懸)
(幼嗜學十二能賦詩初學王書遍閱近代筆法體勢勁/媚自成一家當時公卿碑板不得公權手筆人以為不)
(孝外夷入貢皆别署貨貝曰此購桞書上都西眀寺金/剛經碑備有鍾王歐虞禇陸之體尤為得意官至太子)
(太/師)
楊憑有客徐晦素厚善(唐書曰楊憑字虚受𢎞農人官/湖南江西觀察使工文辭少負)
(氣節與母弟凝凌相友愛皆有時名重交游尚然諾與穆/質許孟容李鄘王仲舒為友稱楊穆許李之友性簡傲不)
(能接下人多怨之及歴二鎮尤事/奢侈為李夷簡所劾責授臨賀尉)憑後得罪姻友憚畏
無敢至者獨晦送至藍田(唐書曰徐晦進士擢第登/制科為楊憑所薦及憑得)
(罪交親無敢祖送獨晦送至藍田不數日御史中丞/李夷簡請為監察晦白夷簡曰生平不踐公門公何)
(取而見奨㧞夷簡曰聞君送楊臨/賀不顧犯難肯負國乎由是知名)故相權徳輿言君送楊
臨賀誠厚無乃為累乎晦曰晦自布衣時楊臨賀知我
厚方兹流播寜忍無言而别有如公異時為姦佞譛斥
晦敢自同路人乎徳輿歎其長厚(唐書曰徳輿字載之/天水畧陽人父臯天)
(寳中禄山使之獻俘京師臯察禄山有異志因詐死逃/逸由是名聞天下卒謚貞孝徳輿四嵗能屬詩七嵗居)
(父䘮以孝聞十五為文數百篇名聲日大後以禮部尚/書平章事徳輿自貞元至元和三十年間羽儀朝行直)
(亮寛恕動作語言一無外飾藴藉風流為時稱嚮扵述/作特盛六經百氏㳺詠漸漬其文雅正而𢎞博王侯將)
(相洎當時名人薨歿以銘記/為請者什八九時為宗匠焉)
錢徽在翰林日憲宗嘗獨召徽有所咨議徽從容言曰
他學士皆髙選宜與聞機宻以廣叅决帝稱其長者(唐/書)
(曰錢徽字蔚章吴郡人父起天寳十年進士能五言詩/徽貞元初進士擢第從事戎幕元和初入朝三遷祠部)
(貟外郎召充/翰林學士)
錢蔚章初貶江州李宗閔楊汝士令蔚章以叚文昌李
紳私書進呈上必開悟蔚章曰茍無愧心得䘮一致脩
身慎行安可以私書相證耶即令子弟焚去(唐書曰長/慶元年錢)
(徽為禮部侍郎宰相叚文昌出鎮蜀川文昌好學尤喜/圗書古畫刑部侍郎楊憑兄弟以文學知名家多書畫)
(鍾王張鄭之蹟在書斷畫品者兼而有之凌子渾之盡/以獻文昌求進士文昌將發面託錢徽繼以私書保薦)
(學士李紳亦託舉子周漢賔扵徽及牓出渾之漢賔皆/不中選李宗閔與元稹素相厚善初稹以直道譴逐及)
(還朝大改前志由逕以徼進達宗閔亦急扵進取二人/遂有嫌隟楊汝士與徽有舊是嵗宗閔子壻蘓巢及汝)
(士季弟殷士俱及第文昌李紳大怒赴鎮辭日内殿面/奏徽所放進士鄭朗等藝薄不當在選中穆宗訪扵元)
(稹李紳二人對與文昌同遂命中書舍人王起主客郎/中白居易扵子亭重試内出題目孤竹管賦鳥散餘花)
(落詩而十人不中選/貶徽為江州刺史)
裴公美志操堅正童齓時兄弟同學于濟源别墅公美
經年不出墅門晝講經籍夜課詩賦虞人有以鹿為贄
者兄弟炰之召公美共食公美曰我等窮生菜食不充
今日食肉翌日何繼無宜改饌獨不肯食(劉昫唐書曰/裴休字公美)
(河内濟源人祖脩父肅肅生三子儔休俅皆登進士第/休累官御史大夫同平章事性寛恵不尚皦察而吏民)
(畏服善為文長扵書翰家世奉佛休尤深扵釋典太原/鳯翔近名山多僧寺視事之隙逰踐山林與義學僧講)
(求佛理中年後不食葷血常齋戒屏嗜慾香爐貝典不/離齋中詠歌賛唄以為法樂與尚書紇于臭皆以法號)
(相字時人重其髙潔而鄙其太過多以語嘲之休不以/為忤  唐語林曰裴相兄弟三人俱有盛名世謂俅不)
(如儔儔/不如休)
桞仲郢先為牛竒章辟客後李衛公(李徳裕/别見)知其無私
奏為京尹仲郢謝日自言不期太尉恩奨及此仰報盛
徳敢不如竒章公門館衛公不以為嫌仲郢常感衛公
之知大中朝李氏無禄仕者仲郢領鹽鐵特取衛公兄
子從質為推官知蘓州院令以禄利贍南宅時令狐綯
為宰相不恱仲郢與綯書曰任安不去嘗自愧扵昔人
吴詠自裁亦何施扵今日李太尉受責既久其家已空
遂絶蒸嘗誠深痛惻綯深歎美即與從質正員官(牛/僧)
(孺李徳裕令狐綯並别見度劉昫唐書曰栁仲郢字諭/蒙公綽之子官天平軍節  使禮法自持私居未嘗不)
(拱手内齋未嘗不束帶三為大鎮廐無名馬衣不薰香/退公布卷不捨晝夜九經三史一鈔魏晉南北史再鈔)
(手鈔分門三十卷號桞氏自備又精釋典瑜伽智度大/論皆再鈔自餘佛書多手記要義小楷精謹無一字肆)
(筆撰尚書二十四司箴/韓愈栁宗元深賞之)
司空表聖甚為王重榮父子所重(宋祁唐書曰司空圗/字表聖河中虞鄉人)
(累官中書舍人昭宗召拜兵部侍郎以疾固自乞㑹選/洛陽桞璨希賊意誅天下才望助䘮王室詔圗入朝圗)
(陽堕笏意趣野耄璨知無意扵世乃聽還圗居中條山/王官谷遂隠不出王重榮父子重之數致饋遺不肯受)
嘗為重榮作碑贈素絹千匹表聖致虞鄉市中人得取
之一日都盡(劉昫唐書曰王重榮太原祁人父縱河中/騎將重榮累功至河中節度使天子走鳯)
(翔與李克用謀定王/室重榮之功居多)
王凝清脩重徳冠絶當時每就寝息必叉手而卧慮夢
寐或見先靈(唐書曰王凝字致平年十五兩經擢第著/京師六岡銘為文士所稱至性堅正仕至)
(宣歙觀/察使)
趙光逢兩登廊廟四退邱園百行五常不欺暗室縉紳
咸仰以為名教主(孔平仲續世說曰後唐趙光逢幼嗜/典墳動循規檢弟光𦙍為平章事時)
(謁問扵私第語及政事他日光逢署/其户曰請不言中書事其端黙如此)
朱梁革命唐舊臣李濤朱葆光顔蕘數人挈家南渡寓
于潭州每正旦與至日必序立扵南嶽祠前北望號慟
殆二十年後唯李濤北歸葆光遂家衡山(宋史曰李濤/字信臣京兆)
(萬年人唐敬宗子郇王十一世孫父元將作監朱梁革/命元以宗室懼禍挈濤避地湖南依馬殷署濤衡陽令)
(兆文苑𫝊曰朱葆光其先京/  人唐亡挈家南渡寓潭州)
李後主𦵏北邙故吏張佖後官河南每清眀親拜其墓
哭之甚哀李氏子孫陵替佖常分俸贍給(司馬文正公/涑水記聞曰)
(張洎為舉人時張佖在江南已通洎每求見稱從表姪/孫既及第稱姪稍貴稱弟及秉政不復論中表以庶僚)
(遇之佖怨洎入骨國亡俱仕中國洎作錢俶謚議/云亢而無悔佖奏駮之洎廣引經𫝊自解乃得免)
江南李氏時有縣令鍾離君與隣縣許令為姻女將出
適買一婢從嫁一日其婢執箕帚治地堂前熟視窳䖏
惻然淚下鍾離君怪問之婢泣曰幼時我父扵此穴地
為毬窩道我戯劇嵗久而穴䖏未改鍾離君驚問其父
婢曰我父乃兩政前縣令身死家破我遂落民間更賣
為婢鍾離君呼牙儈問之復咨扵老吏具得其實遽以
書抵許氏曰吾買得前令之女義不可久辱當輟奩篚
先求壻嫁之更一年别為吾女營辦許答書曰蘧伯玉
恥獨為君子君何自専仁義願以前令之女配吾子君
女當别求良配扵是前令之女遂歸許氏
南唐後主薨太宗詔侍臣撰碑時有與徐鉉爭名欲中
傷之因言知吴王事跡莫若徐鉉太宗詔鉉為之鉉遽
請對泣曰臣舊事李煜陛下容臣存故主之義乃敢奉
詔太宗許之鉉為碑但推言氣數已盡天命有歸有曰
東隣遘禍南箕扇疑投杼致慈親之惑乞火無里媪之
談始勞因壘之師終後塗山之㑹太宗覽讀歎賞每對
宰臣稱鉉忠義(馬令南唐書曰徐鉉字鼎臣三魏泰東/軒筆録曰鉉嘗作吴王挽詞  首其一)
(曰倐忽千齡盡㝠茫萬事空青松洛陽陌荒草建康宫/道徳遺文在興衰自古同受恩無補報反袂泣塗窮其)
(二曰土徳承餘烈江南廣舊恩一朝人事變千古信書/存哀挽周原道銘旌鄭國門此身雖未死寂寞已銷魂)
(太宗得而覽/之尤加歎異)
徐鼎臣歸朝後坐事出陜右栁開時為州刺史開性豪
頗不加禮(王聖塗澠水燕談録曰河南栁先生開以髙/文苦學為世宗師後進經其題目翕然名重)
(扵/世)又開事多不法朝廷命鄭文寳治罪文寳素師事鼎
臣開詣鼎臣求觧鼎臣曰彼昔為鉉弟子然時異事背
尚安能必其心開再拜力懇鼎臣許之頃文寳至首不
見開即屏從者歩趨入巷詣鼎臣許覲省立扵庭下鼎
臣徐徐下座文寳拜竟陞自西階通温凊復降拜鼎臣
乃邀文寳上立談道舊且戒文寳以持節之重而鉉閑
慢廢棄後勿復来文寳力詢其所欲鼎臣曰栁開甚相
畏文寳黙出其事立散文寳敦尚風義世皆稱之(王偁/東都)
(事畧曰鄭文寳字仲賢仕南唐為校書郎以/文知名李煜歸朝舉進士卒官兵部貟外郎)
張齊賢為江南轉運日嘗家宴一奴竊銀噐數事于懐
中文定自簾下熟視不問爾後文定三為宰相門下厮
役往往皆得班行此奴竟不霑禄奴乗間自言某事相
公最久凡後扵某者皆得官相公何獨遺某因泣下不
止文定憫然語曰我欲不言爾乃怨我爾憶江南日盜
吾銀噐數事乎我懐之三十年不以告人雖爾亦不知
也吾備位宰相進退百官志在激濁揚清安敢以盜賊
薦耶念汝事吾久今予汝錢三百千汝其去吾門下自
擇所安奴震駭泣拜而去(吴䖏厚青箱雜記曰張齊賢/洛陽人少家貧父死無以𦵏)
(有河南縣史某甲為辦棺殮公深徳之遂長兄事之雖/貴不替後逍普宻薦齊賢扵太宗太宗未用普具列其)
(事謂陛下若擢齊賢則齊賢他日感/恩當過扵此太宗大恱未幾擢為相)
李丞相有一僕逋金十千一夕遁去其女將十嵗有美
姿自繫一劵扵帶願賣宅中以償丞相祝夫人曰當如
己子育之扵室訓教婦徳俟長求夫嫁之請夫人親為
結縭務在眀潔夫人如所教及笄擇一壻具奩歸之女
範堅白其二親後歸舊京感公刻骨丞相病夫婦刲股
作羮及薨服衰三年(王稱東都事畧曰李沆字太初洺/州肥鄉人父炳侍御史沆好學沉)
(厚寡言噐度宏逺咸平初拜/平章事卒贈中書令謚文靖)
李文靖為相専以方嚴重厚鎮服浮躁尤不樂人論說
短長胡祕監謫商州久未召嘗與文靖同為制誥聞其
拜參政以啓賀之詆前居職罷去者云吕參政以無功
為左丞新參政以酒失為少監辛參政非才謝病優拜
尚書陳參政新任失㫖退歸兩省其譽文靖甚力文靖
慨然不樂命小吏封置别箧曰吾豈真優扵是亦適
邅遇耳乗人之後而譏其非吾所不為況欲揚一已而
短四人乎終為相祕監不復用(王稱東都事畧曰胡旦/字周父渤海人舉進士)
(第一後䘮明以祕書監致仕雋辯強敏少有大志退老/漢上雖䘮眀猶令人讀經史憑几聽之未嘗少輟所著)
(有漢春秋將帥/要畧唐乗等書)
王文正以清徳事真皇上特敬重一日御宴陳設鮮華
文正顧視意色不恱上覺其如此至中休命左右以舊
陳設易之(孔平仲談苑曰王旦字子明為翰林學士嘗/奏事下殿真宗目送之曰與朕致太平者斯)
(人也拜平章事外撫四夷内和百姓官/吏得職天下富庶頌聲洋溢旦之力也)
王魏公有弟慠不可訓一日逼冬至祠家廟列百壺扵
堂弟皆擊破之家人惶駭魏公忽自外入見酒流滿路
不可行公無一言但攝衣歩入其後弟忽感悟為善
西蜀亂後官府多不挈家以行張忠定知益州單騎赴
任是時一府官屬憚張嚴峻莫敢蓄婢使張不欲絶人
情遂自買一婢以侍巾幘自此官屬稍稍置姬張在蜀
四年被召還闕呼婢父母出貲以嫁仍是䖏女(朱文公/五朝名)
(臣言行録曰張詠字復之濮/州人官至工部尚書謚忠定)
蔣侍郎家(宋史曰蔣堂字希魯常州宜興人官至尚書/禮部侍郎清修純飭遇事毅然不屈貧而樂)
(施好學工文延譽晚進至老不/倦尤嗜作詩有吴門集二十卷)有楊文公與王魏公(王/旦)
(已/見)一帖用半幅紙有折㾗其略云昨夜有進士蔣堂携
所作文来極可喜不敢不布聞謹封拜呈蘓子瞻曰夜
得一士旦而告人察其情若喜而不寐者世言文公為
魏公客公經國大謀人所不知者獨文公得與觀此帖
不特見文公好賢樂士之急且得一士必亟告之其補
扵公者亦多矣片紙折封尤見前人至誠相與簡易平
實不為虚文安得復有隠情皆可為後法(王稱東都事/畧曰楊億字)
(大年建州浦城人七嵗善屬文十一以童子召對試詩/賦五篇下筆立成太宗歎異以為秘書省正字歴官翰)
(林學士/謚曰文)
韓許公在中書日嘗見天下諸路有職司捃拾官吏小
過輒顔色不懌曰今天下太平主上之心雖蟲魚草木
皆欲得所夫仕者大則望為公卿次則望為侍從職司
其下亦望京朝幕職奈何錮之扵聖世(五朝名臣言行/録曰韓億字宗)
(魏其先真定人事仁宗/官至參政封許國公)
孫明復年四十猶不娶(東都事畧曰孫復字眀復晉州/平陽人舉進士不中居泰山之)
(陽學春秋著尊王發㣲不惑𫝊註不為曲說以亂經其/言簡易得經之本義為多魯多學者自石介以下皆以)
(弟子/事之)李廸知其賢欲以兄子妻之眀復初尚猶豫石介
與諸弟子請曰公卿不下士久矣今丞相不以先生貧
賤欲托以子宜因以成丞相之賢眀復乃聽(東都事畧/曰李迪字)
(復古濮州鄄城人少從栁開學為古文開曰此公輔噐/也後舉進士第一直史館真宗朝為相  石介别見)
韓魏公為相每見文字有攻人隠惡必手自封記不令
人見(韓忠獻家傳曰公諱琦字穉圭相州人天聖五年/仁宗臨軒試進士公名在第二時唱名第一甲方)
(終太史奏日下五色雲見左右從官皆/賀後相英宗神宗兩朝贈魏國忠獻王)
宋朝引試率在八月中韓魏公當國日二蘓將就試黄
門忽卧病魏公輒奏上曰今嵗召制科之士惟蘓軾蘓
轍最有聲望今聞蘓轍偶病未可試如此人兄弟中一
人不得就試甚非衆望欲展限以俟上許之黄門病中
魏公數使人問訊既聞全安方引試比常例展二十日
自後試科目並在九月後相國吕㣲仲語及科目何故
延及秋末東坡為吕言之吕曰韓忠獻其賢如此深可
慕爾
范文正在睢陽(文正公年譜曰公諱仲淹字希文蘓/州人仁宗朝官至參知政事謚文正)遣
其子堯夫扵姑蘓取麥五百斛堯夫時尚少還次丹陽
見石曼卿(别見/)問寄此久近曼卿言已兩月三䘮在淺
土欲𦵏之北歸無可與謀堯夫以所載舟與之單騎自
長蘆捷徑而去到家拜起侍立良久文正曰東吴見故
舊乎曰曼卿為三䘮未舉留滯丹陽時無郭元振莫可
告者文正曰何不以麥舟付之堯夫曰已付之矣(五朝/名臣)
(言行録曰范純仁字堯夫文/正公次子以恩補官相哲宗)
歐陽公下士後代罕比(東都事畧曰歐陽脩字永叔吉/州盧陵人舉進士試國子監禮)
(部皆第一仁宗朝知制誥帝常目之曰如歐陽脩/者何䖏得来後以觀文殿學士太子少師致仕)作河
北轉運使過滑州訪劉羲叟扵陋巷中羲叟時為布衣
人未有知者(曽鞏劉羲叟别𫝊曰羲叟字仲更澤州人/通經史百家之學國朝典故財賦刑名兵)
(械鍾律皆所究知舉進士不/第歐陽公薦授大理評事)
歐陽公為翰林學士日常有空頭門状數十紙随身或
見賢士大夫稱道人物必問其所居書填門状先往見
之果如所言便為延譽未嘗以位貌驕人
張安道與歐陽文忠素不相能安道守成都日文忠為
翰林蘓眀允父子自眉州走成都將求知扵安道安道
曰吾何足為重乃為作書辦装使人送至京師謁文忠
文忠得明允父子所著書亦不以安道所薦為嫌大喜
曰後来文章當在此即極力推挽天下髙此兩人(五朝/名臣)
(言行録曰張方平字安道宋城人中茂材異等及賢良/方正直言極諫科事仁宗英宗神宗位至參政卒謚文)
(定/)
趙叔平與歐陽公同在舘趙重厚寡言公意輕之公知
制誥日韓范在中書以趙為不文除天章閣待制趙不
以屑意㑹公甥女淫亂事覺語連公時疾韓范者皆欲
文致公罪云與甥亂上怒獄急羣臣無敢言趙乃上言
脩以文章為近臣不可以閨房曖昩之事輕加汙衊臣
與脩蹤跡素踈脩之待臣亦薄所惜者朝廷大體耳書
奏上不恱人皆為之懼趙澹然如平日(吴䖏厚青箱雜/記曰趙槩字叔)
(平為人寛厚長者留滯内相/十餘年晚始大用參二大政)
張文定公(張方平/已見)平生未嘗不衣冠而食嘗暑月與其
壻王鞏同飯命鞏禠帶公衫㡌自如鞏顧見不敢公曰
吾自布衣諸生邅遇至此一飯皆君賜也享君之賜敢
不敬乎子自食某之食雖衩衣無害也(東都事畧曰王/旦子素謚懿敏)
(為吏敢擊斷時稱其才諸子中鞏知名鞏字定國/從蘓軾學能為文除秘書省正字坐軾累貶賔州)
石守道為舉子時寓學扵南都固窮苦學世罕其比(孔/平)
(仲談苑曰石介字守道兖州人文章/學術天下宗師學者呼為徂徠先生)王侍郎(瀆/)聞其勤
約嘗以盤餐遺之守道謝曰甘脆者亦某之願但日享
之則可若止脩一餐則眀日何以復繼朝享膏粱暮
厭麄糲人之情也某所以不敢當賜王大嗟重之(東都/事畧)
(曰王堯臣應天府虞城人都官貟/外瀆之子翰林學士洙之猶子也)
羅可以踈放自適嘗有竊刈其園中蔬者可適遇見因
躡足避草間以俟其去又有攘殺其雞者可携壺就之
其人慙悚服罪可執其手曰與子幸同里閭不能烹雞
以待子我誠自愧乃設席呼其妻孥環坐盡醉而歸終
不語人人由是相誡無犯(墨客揮犀曰羅可沙陽之碩/儒也性度寛宏辭學贍麗嘗)
(預鄉薦見黜扵禮部遂慨/然不復進取以踈放自適)
龎相判太原日司馬温公(别見/)適倅并州一日被檄廵
邉温公因便宜命諸將築堡扵窮鄙而不以聞後為西
羌所敗殺一副將朝廷深訝龎公擅興詰責不已龎公
既素重温公畧弗自言久之遂落使相以觀文殿學士
罷歸龎公益黙不一語温公用是得免(五朝名臣言行/録曰龎籍字醇)
(之單州人中進/士第相仁宗)
趙清獻既謝政歸唯居髙齋不復與家人相接子弟晨
昏一至以二凈人一老兵為役早不茹葷以一凈人治
膳扵外日輪一僧伴食玉泉師三五日一過之晚乃畧
取鮓脯扵家老兵掃除事已即去唯一凈人執事其傍
暮以風罏置大鐵湯缾可貯斗水及列盥潄之具則凈
人亦去公燕坐至初夜就寝雞鳴凈人治佛室香火三
擊磬公乃起自以缾水頮面趨佛室暮年尚能日禮百
拜誦經至辰時(宋史曰趙抃字閱道衢州人官至參知/政事卒謚清獻  葉石林避暑録曰趙)
(清獻在錢唐州宅之東消暑堂堂後舊據城闉為屋五/間下瞰虚白堂不甚髙大而最據一州之勝謂之髙齋)
(後治第衢州臨大溪其傍不逺數歩亦有山麓屹/然而起即作别舘其上亦名髙齋既歸唯居此舘)
范氏自文正公貴顯以清苦儉約稱于世子孫皆守其
家法忠宣(范純仁/已見)正拜後嘗留晁美叔同匕箸美叔退
謂人曰丞相變家風矣或問之晁答曰鹽䜴棊子上有
肉兩簇豈非變家風乎聞者大笑(朱弁曲洧舊聞曰晁/端字美叔晁之道之)
(父官秘/書監)
司馬温公未有子清河郡君為置一妾一日使盛飾入
書室中公畧不顧妾思所以動之取一帙問曰中丞此
是何書公拱手正色答曰是尚書妾逡廵而退(東都事/畧曰司)
(馬光字君實陕州夏縣人位至丞相忠信孝友恭儉正/直出扵天性自少及老語未嘗妄其好學如饑之嗜食)
(扵財利紛華如惡惡臭誠心自然天下信之扵學無所/不通音樂律歴天文書數皆極其妙卒贈温國公謚文)
(正/)
陜人薛公度言小時見司馬温公自洛中来夏縣上冡
鄉人皆集父老或請曰願聞資政講書以為鄉里之訓
公欣然為講孝經庶人章(馬大年懶真子録曰司馬君/實先隴在鳴條山其地有餘)
(慶寺一日省墳止寺中有父老五六軰上謁獻粟米菜/羮既畢復請講書君實即取紙筆書庶人章講之既已)
(復前白曰自天子章以下各有毛詩兩句此獨無有何/也君實黙然少許謝曰光平生慮不及此當思所以奉)
(答村父/笑而去)
王荆公判金陵納節求宫觀得㑹靈觀使築第扵南門
外七里去蔣山亦七里平日乗一驢從數僮逰諸山寺
欲入城則乗小舫泛潮溝以行所居四無居人其宅僅
蔽風雨又不設垣墻望之若逆旅之舍有勸築垣墻輒
不應元豐末被疾奏捨此宅為寺有㫖賜名報寜疾愈
稅城中屋以居竟不復造宅(五朝名臣言行録曰王安/石字介甫撫州人位至丞)
(相左僕射封荆/公追贈舒王)
王舒王夫人(夫人姓吴氏/封越國夫人)好潔成疾舒王至性任率每
不相合自江寜乞歸私第有官藤床吴假用未還郡吏
来索左右莫敢言王一日跣而登床偃卧良久吴望見
即命送還
馮當世孫和叔吕晦叔薛師正同在樞宻府三人屢扵
上前爭論晦叔獨黙不言上顧問之晦叔方為開析可
否語簡而當上常納之三人亦不能違也出則未嘗語
人當時譏晦叔循黙不副衆望晦叔亦不辯同僚或為
辯之(神宗實録吕正獻公𫝊曰吕公著字晦叔本河東/人從祖蒙正為相因家開封父夷簡相仁宗公著)
(㓜不好弄嗜學忘寝食夷簡尤噐之曰他日必至/公輔元祐中拜司空平章事卒贈申國公謚正獻)
吕申公當文靖秉政時自書舗中投應舉家状弊衣蹇
驢謙退如寒素見者雖愛其容止亦不甚異既去問書
舗知是吕廷評乃始驚歎(曽鞏吕文靖𫝊曰吕夷簡字/坦夫夀州人天聖六年拜相)
(封許公以病特進司空平章軍國重事上剪須賜以療/其疾夷簡薦富弼等數人可大用以太尉致仕卒贈中)
(書令謚/文靖)
范正平(正平字子夷忠/宣公之次子)勤苦學問操履甚扵貧儒與外
氏子弟結課扵覺林寺去城二十里忠宣當國時正平
徒歩往来人不知為范丞相子(朱弁曲洧舊聞曰外氏/乃城東王文正家覺林)
(寺是文正公松/楸功徳寺也)
蘓子瞻云予小時書室前有竹柏雜花衆鳥巢其上武
陽君惡殺生婢妾不得捕取數年間鳥有巢扵低枝其
􁈸可俯而窺此不忮之誠信扵異類
蘓長公自儋北歸卜居陽羨時邵民瞻從公逰時時相
與杖䇿過長橋訪山水為樂邵為公買一宅為緡五百
公傾嚢僅能償之卜吉將入居夜與邵歩月偶至村落
聞婦人哭聲極哀公徙倚聽之與邵推扉而入則一老
嫗公問嫗何為哀傷至是嫗言吾有一居相𫝊百年吾
子不肖舉以售人今日遷徙百年舊居一旦訣别所以
泣也坡亦為之愴然問其故居所在則公以五百緍所
得者因再三慰撫謂曰嫗之故居乃吾所售不必深悲
當以是居還嫗即命取屋劵對嫗焚之呼其子迎母還
舊居不索其值公遂還毘陵不復買地(東都事畧曰蘓/軾字子瞻眉州)
(眉山人生十嵗而父洵宦學四方母程氏授以書比冠/學通經史屬文日數千言中進士乙科英宗朝直史館)
(熙寜中謫黄州團練哲宗召為翰林學士紹/聖初御史論軾譏斥先朝落職恵州安置)
吕汲公在相位其兄進伯自外郡代還相與坐東府堂
上夫人自廊下降堦趨謁以二婢掖侍而前進伯遽曰
宰相夫人不湏拜㣲仲觧其意叱二婢使去夫人獨拜
扵赤日中盡禮而退進伯畧不顧勞聞者歎服其家法
之嚴(宋史曰吕大防字㣲仲其先汲郡人祖通太常博/士父蕡比部郎中從京兆藍田遂家焉大防元祐)
(中拜中書侍郎封汲郡公兄大忠字晉伯大忠大防與/弟大臨同居相切磋論道考禮冠婚䘮祭一本扵古關)
(中言禮學/者推吕氏)
范忠宣既薨朝廷賜碑額曰世濟忠直時唐君益知潁
昌為表其居曰忠直坊正平語君益荷公厚意但上命
揭扵墓隧假寵扵范氏若施之康荘以為往来之觀非
朝廷意也君益言此州郡之事扵家君無與正平曰先
人功名何待此而顯且十室之邑必有忠信流俗所尚
識者所止異時不獨吾家為人嗤誚公亦寜逃扵指議
故敢以力請時李端叔官扵許語君益曰頃胡文恭知
蘓州時蔣希魯(蔣堂/已見)致政歸文恭嘗學扵蔣乃表其
第為難老坊蔣公見之不樂曰此俚俗歆㷔内不足而
假之人以為夸者非所望扵故人也時營繕已畢文恭
因其嘗獲芝草遂更為靈芝坊文恭退而語人曰識必
因徳而後達蔣公之徳盖所畏而其識如此非吾所及
也君益聞端叔言遂撤范氏之坊(胡宿别見字東都事畧/曰李之儀  端叔姑孰)
(人善屬文工扵尺牘蘓軾帥定武辟置幕/下及范純仁卒之儀為遺表𫝊誦扵世)
劉道原自洛陽南歸時巳十月尚無寒具司馬文正公
遺以衣襪及舊貂褥道原固辭強與之行及潁州悉封
還不受(宋史曰劉恕字道原筠州人父渙潁上令以剛/直稱歐陽脩作廬山髙美之恕少頴悟書過目)
(成誦重意義急然諾王安石與之有舊/欲引置三司條例恕以不習金榖辭)
陳后山為館職當侍祠郊丘非重裘不能禦寒后山内
子與趙挺之之内是姊妹乃為趙假一裘后山問所從
来内以實告后山曰汝豈不知我不著他衣裳即却去
之止衣一裘竟感寒疾而死(東都事畧曰陳師道字無/己徐州彭城人少刻苦問)
(學元祐中蘓軾傅堯俞孫覺薦扵朝為徐州教授除太/學博士師道家素貧自罷歸彭城或累日不炊妻子愠)
(見不/恤也)
伊喇子敬有良馬平章政事完顔元宜索之子敬以元
宜為相不與後元宜罷守東京子敬乃以此馬贐行識
者稱之(金史曰伊喇子敬字同文本名鄂克多囉遼五/院人讀書好學皇統間特進伊喇固修遼史辟)
(為掾天徳三年/入為翰林修撰)
沈璋以禮部侍郎知太原尹時介休人張覺聚黨亡命
山谷鈔掠邑縣招之不肯降曰前嘗有降者皆殺之今
以好言誘我是欲殺我耳獨得侍郎沈公一言我乃無
疑扵是命璋往招之覺即日降(金史曰沈璋字達之永/興人為衛尉卿從伐宋)
(汴京平衆爭趨貲貨璋載書數千卷而還太行賊䧟潞/州官軍討平之命璋權知州事軍卒當緑坐者七百人)
(帥府牒璋盡誅之璋不從帥府召璋呵責且欲殺璋璋/從容對曰招亡撫存璋之職也此軰初無叛心為賊所)
(脅故招之復来今欲殺之是殺降也茍利扵衆璋死何/憾朝廷聞而嘉之知潞州百姓為之立祠改同知太原)
(尹/)
毛仲權知曺州日有書生投書扵仲權辭渉謗訕僚屬
皆不能堪仲權延之上坐謝曰使碩常聞斯言庶乎寡
過士論多之(金史曰毛碩字仲權甘陵人宋末試弓馬子/弟碩中選辟兵馬都監宗望軍至碩以本部)
(迎降仕金累官南/京路都轉運使)
唐玉潜當宋亡後時西僧嘉木揚喇勒智怙恩横肆勢
焰爍人嘗帥徒役扵蕭山發趙氏諸陵殘斷支體棄骨
草莽間玉潜聞之亟貨家具并行貸通得百金具酒醪
市羊豕邀里中少年數十軰狎坐轟飲酒酣少年請其
故玉潜慘然具以實告少年許諾乃謀取四郊暴骨易
之斵文木為匱各署其表分委而散遣之各蕝地以藏俄
而西僧下令裒陵骨雜置牛馬枯骸中築一塔壓之
名曰鎮南然不知諸陵之骨故在也後有𫝊其事者玉
潜之義風一時震動吴越(羅有開唐義士𫝊曰唐珏字/玉潜㑹稽山隂人家貧聚徒)
(授經營滫髄/以養其母)
張昉家居時有同里張氏以絲五萬兩寄昉家而他適
俄而昉家被火家人惶駭走避貲用悉焚昉力完所寄
絲付張氏(元史曰張昉字顯卿東平汶上人父汝明金/治書侍御史昉性縝宻遇事敢言確然有守)
(以任子補吏部令史金亡還鄉里嚴/實行臺東平辟為掾累官兵部尚書)
胡汲仲剛介有守趙文敏嘗為羅司徒奉鈔百匹求為
其父作墓文汲仲曰我豈為宦豎諛墓中人耶拒而不
納是日正絶糧其子以情告坐上客咸勸受之汲仲辭
愈堅(元史曰胡長儒字汲仲婺州永康人父居仁知台/州軍從事文辭政事亦絶出扵四方至長孺其學)
(益大振㑹宋亡退棲永康山中至元中詔下求賢有司/強起之至京師待詔集賢院召見内殿拜集賢修撰與)
(宰相議不合改教授/揚州  趙孟頫别見)
大徳中熒惑入南斗許白雲以為災在吴楚竊深憂之
是嵗果大祲白雲形貌加瘠或問曰先生豈食不足耶
白雲曰今公私匱竭道殣相望吾豈能獨飽(元史曰許/謙字益之)
(其先京兆人後由平江徙婺之金華謙數嵗而孤稍長/肆力扵學受業金履祥之門延祐初居東陽學者翕然)
(從之逺而幽冀齊魯近而荆揚吴越皆不憚百舍来受/業焉學者以其身之安否為斯道之隆替世稱為白雲)
(先生朝廷/賜謚文懿)
暢師文任太平路總管公田收米積之盈屋曰我家幾
人能盡食此乎呼貧士及細民恣其取去(硯北雜志曰/暢師丈字純)
(父雒陽人/好竒尚怪)
胡存齋叅政能折節下士賔客至者如家焉南北士大
夫有經其地無不願見者每患閽人不為通是日茍不
出即懸一牌扵門曰胡存齋在家
錢伯全嘗納一女鬟風姿秀雅其室勸伯全私之伯全
正色答曰我所以置此者直欲侍巾櫛耳汝乃欲敗吾
徳耶即具貲嫁之果是䖏子(陶南村輟耕録曰錢璧字/伯全松江人中至順壬申)
(進士端重清/慎語不傷氣)
周仁榮嘗築一室纔落成友人楊公道輿疾造門曰願
假君新宅以死仁榮讓正寝居之俄而楊死箧中有遺
金數錠莫有知者楊之弟詣仁榮求分之仁榮曰賢兄
寄死扵我意固在是䘮事之費我自任之終不敢利其
一毫乃對衆封籍自平陽呼其子来悉付之(元史曰周/仁榮字本)
(心台州人少受性理之學工為文章用/薦署美化書院山長官至集賢待制)
李仲謙亷介自持每休沐則閉户讀書奉禄不給妻紡
績以益薪水之費仲謙止有一布衫或湏浣濯補紉必
俟休暇日若賔客見訪則使其子致謝曰家君治衣不
可出(輟耕録曰李思讓字仲謙鄒縣人至元間由嘉/興路吏貟補浙江按察司書吏後仕至憲官)
顧潤之(輟耕録曰顧徳玉/字潤之檇李人)嘗從俞觀光先生學(輟耕録/曰俞長)
(儒字觀光越之新昌人/為寜國路儒學教授)先生無子嘗語人曰吾昔寝疾
于杭潤之侍湯藥情若父子醫為之感動弗忍受金我
行且老必托之以死後訪醫吴中疾革趣舟歸潤之次
尹山而卒明日至檇李潤之奉其屍歛扵家衰絰就位
士人為潤之来吊者潤之拜之明年𦵏扵海鹽近顧氏
先塋嵗時祭享惟謹或問歛扵家禮與潤之曰吾聞師
哭諸寝又曰生扵我乎養死扵我乎殯非家歛之則將
尸諸草莽生服其訓死而委諸草莽仁者弗為也聞者
歎服
王眉叟管領浙之開元宫時浙省都事劉時中(致/)海内
名士也既卒貧無以為𦵏眉叟親往吊哭周其遺孤舉
其柩𦵏扵徳清與己之夀穴相近春秋祭掃不闕人以
為難(遂昌山人雜録曰杭人王溪月諱夀/衍字眉叟少為道士後領開元宫)
曺公克明在湖廣行省日(元史曰曺鑑字克眀宛平人/具通五經大義為湖廣行省)
(貟外郎累官/禮部尚書)麻陽主簿顧淵白致書問訊因寄辰砂一
函未及啓封漫置箧中後有一憲官来訪語及製藥言
苦無好辰砂公曰有一故人嘗以此見恵尋當奉送及
取視乃有砂金三兩雜其内公驚歎曰淵白以我為何
如人耶時淵白已歿呼其子歸之
吕徽之安貧樂道常逃其名以耕漁自給一日詣富家
易穀種大雪立門下聞閤中有吟哦聲乃一人分韻得
滕字苦吟弗就先生不覺失笑衆詰其故先生因舉滕
王蛺蝶事衆請足之先生援筆立就既敏且工問其姓
字終不肯言衆驚訝曰嘗聞吕䖏士名欲一見而不得
先生豈其人耶曰我農家安知吕䖏士與之穀怒曰我
豈可以貨取耶不受刺船去遣人遥尾其後路甚僻逺
識其所而返雪晴往訪焉惟草屋一間家徒四壁值先
生不在忽米桶中有人乃先生妻也因天寒無衣故坐
其中(輟耕録曰吕徽之家仙居萬山/中博學能詩文問無不知者)
倪元鎮自先世以来代雄扵貲元鎮厭棄紛華清修好
義其師鞏昌王仁輔老而無嗣奉養終其身歿為制服
執䘮營𦵏務致誠慤當世稱之(周南老雲林先生墓誌/銘曰雲林倪瓉字元鎮)
(元䖏士也漢御史寛之裔五世祖益挈家渡江至常州/無錫梅里之祗陀愛其地勝俗淳遂定居焉厥後族屬)
(寖盛貲雄扵鄉䖏士生而俊爽稍長強學好修性雅/潔敦行孝弟雖有餘財未嘗資以為俚俗紛華事)
倪䖏士嘗鬻産得錢百千緡㑹張伯雨至其家念伯雨
老不再至推與不留一緡(張伯雨/别見)
楊鐵崖避地松江嘗有一貴逰子既破産流落海上數
踵先生門一日竟持先生所購倪雲林畫去左右欲發
之先生曰吾哀其困使往見一達官以書畫為介耳非
盜也其務掩人過如此(鐵崖先生傳曰鐵崖先生者名/維楨字亷夫姓楊氏世為紹興)
(山隂人母李氏夢金鈎自月墮于懐既/寤生先生少穎悟好學登泰定進士)
沈仲說年四十未有子其妻為置一妾姿色美麗仲說
詢其父祖名姓女泣對曰妾范復初之女也父䘮家貧
老母見鬻扵此仲說惻然淚下因語其妻曰此女之父
吴中名士亦吾故人豈忍以為妾當如己子視之即召
其母令擇壻仲說具奩遣送郡人稱之(姑蘓志曰沈右/字仲說郡人)
　
　
　
　
　
　
　
　
　
　
　語林卷三
欽定四庫全書
　語林卷四　　　　　　明　何良俊　　撰
　　言語第二(上/)
余讀韓詩外𫝊得趙倉唐對魏文侯事歎曰夫言何可
以已哉排難解結釋疑辯誣喻誠通志協羣情定國是
使當時無倉唐之言太子不得立魏國幾殆嗚呼夫言
何可以已哉孔子曰誦詩三百使於四方不能専對雖
多亦奚以為又曰君子居其室出其言善則千里之外
應之正以見言之不可已也
何良俊曰余撰語林頗倣劉義慶世説然世説之詮事
也以𤣥虚標凖其選言也以簡逺為宗非此弗録余懼
後世典籍漸亡舊聞放失茍或泥此所遺實多故披覽
羣籍隨事䟽記不得盡如世説其或辭多浮長則稍為
刪潤云耳
漢哀帝語尚書鄭崇曰卿門何以如市崇答曰臣門如
市臣心如水(班固漢書曰鄭崇字子游髙宻大族祖父/以貲徙平陵崇少為郡文學史大司徒傅)
(喜薦崇擢尚書僕射數求見諫諍上初納用/之毎見曳革履上笑曰我識鄭尚書履聲)
靈帝頗好學藝毎引見劉寛常令講經寛毎於坐被酒
睡伏帝問太尉醉耶寛仰對曰臣不敢醉但任大責重
憂心如醉耳帝重其言(劉寛/己見)
朱公叔年二十許為郡督郵迎太守(張璠漢記曰朱穆/字公叔南陽宛人)
(父暉尚書令穆五嵗好學嚴謝承後漢書曰穆/少有英才學明五經性矜  疾惡不交非𩔖)太守見
公叔問曰君年少為督郵為因族勢或有令徳公叔答
云郡中瞻望明公如仲尼謂非顔回不敢以逆孔子語
次因及風俗人物太守大竒之曰身非仲尼督郵無愧
顔子(𡊮山松後漢書曰穆著論甚美蔡邕自至其家寫/之穆感時澆薄慕尚敦篤乃作崇厚論其辭曰夫)
(俗之薄也有自來矣故仲尼歎曰大道之行也而丘不/與焉葢傷之也夫道者以天下為一在彼猶在已也故)
(行違於道則愧生於心非畏義也事違於理則負結于/意非憚禮也故率性而行謂之道得其天性謂之徳徳)
(性失然後貴仁義是以仁義起而道徳遷禮法興而淳/樸散故道徳以仁義為薄淳樸以禮法為賊也夫中世)
(之所敦已為上世之所薄况又薄於此乎故天不崇大/則覆幬不廣地不深厚則載物不博人不敦龎則道數)
(不逺昔仲尼不失舊于原壤楚莊不忍章于絶纓由此/觀之聖賢之徳敦矣老氏之經曰丈夫處其厚不處其)
(薄居其實不居其華夫時有薄而厚施行有失而恵用/故覆人之過者敦之道也救人之失者厚之行也往者)
(馬援深昭此道可以為徳誡其兄子曰吾欲汝曹聞人/之過如聞父母之名斯言要矣逺則聖賢履之上世近)
(則邴吉張子儒行之漢廷故能振英聲於百世播不滅/之遺風不亦美哉然時俗或異風化不敦尚相誹謗謂)
(之臧否記短則兼折其長貶惡則并伐其善悠悠皆是/其可稱乎凡此之𩔖豈徒乖為君子之道將有危身累)
(家之禍焉悲夫行之者不知憂其然故害興而莫之及/斯既然矣又有異焉人皆見之而莫能自遷何則務進)
(者趨前而不顧後榮貴者矜已而不待人智不接愚富/不賑貧貞士孤而不恤賢者戹而不存故田蚡以尊顯)
(致安國之金淳于以貴勢引方進之言夫以韓翟之操/為漢名宰然猶不能振一貧賢薦一孤士况其下者乎)
(此禽息史魚所以専名於前而莫繼於後者也故時敦/俗美則小人守正利不能誘也時否俗薄雖君子為邪)
(義不能止也何則先進者既往而不反後來者復習俗/而追之是以虚華盛而忠信㣲刻薄稠而純篤稀斯葢)
(谷風有棄予之嘆伐木有鳥鳴之悲矣嗟乎世士誠躬/師孔聖之崇則嘉楚莊之美行希李老之雅誨思馬援)
(之所尚鄙二宰之失度美韓稜之抗正貴丙張之𢎞裕/賤時俗之誹謗則道豐績盛名顯身榮然後知薄者之)
(不足厚者/之有餘也)
　何良俊曰觀朱公叔之論崇厚似欲含光混俗志存
　悶悶者及其著絶交論與劉伯宗絶交書又何察察
　忿狷若此耶蔡中郎以為括二論而言之則刺薄者
　博而洽斷交者貞而孤及考公叔之平生刺姦疾邪
　又若不肯以身而受物之汶汶者則崇厚之作豈亦
　其矯性之談歟蔡又云孤有羔羊之節與其不獲已
　而矯時也走將從夫孤焉余則以為孤不可以立訓
　乃録其崇厚著之篇
鄭康成(鄭𤣥/己見)在𡊮冀州坐(𡊮山松後漢書曰𡊮紹字本/初汝南汝陽人司空逢之庶)
(子出後伯父成好英雄記曰紹不妄通賔客非海内知/名不得相見又  㳺俠與張孟卓何伯求吳子卿許子)
(逺伍徳瑜為/奔走之友)時汝南應劭亦歸於𡊮(東觀漢記曰應劭/字仲逺汝南南頓)
(人父奉司𨽻校尉劭/少便䔍學博覽多聞)因起自賛曰故泰山太守應仲逺
北面稱弟子何如鄭笑曰仲尼之門考以四科回賜之
徒不稱官閥應有慙色
符偉明在太學(范曅後漢書曰符融字偉明陳留浚儀/人少有鑒識先是漢中晉文經梁國黄)
(子艾並恃才智炫曜上京融察其非真謂李膺曰二子/行業無聞而使公卿問疾王臣坐門融恐小道破義空)
(譽違實特宜察焉膺然之二人由是名論漸衰後以浮/薄罪廢  謝承後漢書曰融一見郭林宗便與之交又)
(介於李膺以為海之明珠未耀其光鳥之鳯凰羽儀未/翔膺與林宗相見待以師友之禮遂振名天下融之致)
(也/)師事少府李膺膺風性髙簡每見偉明輒不聽他客
前聴其言論偉明幅巾奮袖談辭如雲膺常捧手歎美
(范曅後漢書曰李膺字元禮頴川襄城人祖修太尉父/益趙國相膺性簡亢無所交接唯以荀淑陳寔為師友)
張彦真去官歸鄉道逢友人共班草言曰趙殺鳴犢仲
尼臨河而反覆巢竭淵龍鳳逝而不至今宦豎日亂陷
害忠良夫徳之不逮人之無援將性命之不免奈何相
抱而泣有一老父趨而過之植其杖太息言曰二丈夫
何泣之悲也夫龍不𨼆鱗鳳不蔵羽網羅髙懸去將安
所雖泣何及乎二人欲與之語不顧而去(司馬彪續漢/書曰張升字)
(彦真陳留尉氏/人祖放富平侯)
范孟博以黨事繫獄詔遣中常侍王甫以次辯詰孟博
越次對曰臣聞仲尼之言見善如不及見惡如探湯欲
使善善同其清惡惡同其汚謂王政之所願聞不悟更
以為黨甫問卿更相㧞舉迭為唇齒有不合者動見排
斥其意云何孟博慷慨仰天曰古之循善自求多福今
之循善身陷大戮身死之日願埋滂於首陽山側上不
負皇天下不愧夷齊甫愍然為之改容(范曅後漢書曰/范滂字孟博汝)
(南細陽人少厲清節舉孝亷為清詔使登車攬轡有澄/清天下之志及至州境守令自知贓汚望風解印綬去)
(其所舉奏莫不厭塞/衆望後以黨事誅)
曹公(魏志曰曹操字孟徳沛國譙人少機警有權數任/俠放蕩不治行業後子丕代漢稱太祖武皇帝)
以楊太尉(范曅後漢書曰楊彪字文先𢎞農華隂人曾/祖震太尉祖秉太尉父賜司空彪少𫝊家學)
(以博習舊聞公車徴拜議/郎中平中代黄琬為司空)與𡊮公路婚將誣以同逆(英/雄)
(記曰𡊮術字公路汝南汝陽人/司空逢之子後僣號于夀春)孔文舉聞之不及朝服
往見曹曰楊公四世清徳海内所瞻周書父子兄弟罪
不相及况以𡊮氏歸罪楊公易稱積善餘慶徒欺人耳
曹公云此國家之意文舉曰假使成王殺邵公周公可
得言不知耶今纓緌縉紳瞻仰明公者以公聰明仁智
輔相漢朝今横殺無辜則海内觀聴誰不解體孔融魯
國男子明日便當拂衣而去不復朝矣(范曅後漢書曰/孔融字文舉魯)
(國人孔子二十世孫七世祖霸為元帝師位侍中父宙/泰山都尉  融家𫝊曰融兄弟七人融第六幼有自然)
(之/性)
曹公(曹操/己見)既殺楊徳祖(張隲文士傳曰楊修字徳祖父/彪漢太尉修辟丞相府主簿少)
(有才䇿為曹操/所忌以罪見殺)後與太尉遇於朝堂曹問太尉公何瘦
之甚太尉答曰愧無日磾先見之明(班固前漢書曰金/日磾子二人武帝)
(所愛以為弄兒其後弄兒壯大不謹自殿下/與宫人戯日磾適見之惡其滛亂遂殺弄兒)猶懐老牛
䑛犢之愛曹公為之改容
許汜(襄陽耆舊𫝊曰許汜是楊慮同里人少師慮為魏/武從事中郎昔在劉表坐論陳元龍者其人也)
與劉𤣥徳(續漢書曰劉備字𤣥徳涿郡人/漢景帝子中山靖王勝之後)並在劉荆州
坐(英雄記曰劉表字景升山陽髙平人魯恭王之後領/荆州牧身長八尺姿貌温偉與張儉等號為八顧)
共論人物許曰陳元龍淮海之士豪氣不除(謝承後漢/書曰陳登)
(字元龍下邳淮浦人學通古今䖏身循禮非/法不行性兼文武有雄姿異畧領廣陵太守)𤣥徳問許
君言豪寧有事耶許曰昔遭亂過下邳見元龍無客主
之意不相與語自上大床卧使客卧下床𤣥徳曰君有
國士之名今四海横流帝王失所君須憂國忘家有救
世之意乃求田問舍言無可採是元龍所諱也何縁當
與君語如我自卧百尺樓上卧君於地下何但上下床
之間哉荆州大笑𤣥徳因言曰若元龍文武膽志當求
之於古耳造次難得比也
劉公幹辯敏無對(文士傳曰劉楨字公幹東平人父梁/字曼山少有清才以文學見責終野)
(王令楨善文/章尤工五言)坐平視甄夫人配輸作部(典畧曰文帝為/太子嘗請諸文)
(學酒酣坐歡命夫人甄氏出拜坐中咸/伏楨獨平視太祖聞之收楨减死輸作)魏武至尚方觀
作見劉匡坐磨石公問石何如劉因喻己自理跽而答
曰石出荆山懸巖之顛外有五色之文内含卞氏之珍
磨之不加瑩雕之不增文禀氣堅貞受之自然顧其理
枉屈紆繞而不得申公笑釋之(典畧曰文帝嘗賜楨廓/落帶其後師死欲借以)
(為像因書嘲楨云夫物因人貴故在賤者之手不御至/尊之側今雖取之勿嫌其不反也楨答曰楨聞荆山之)
(璞曜元后之寳隨侯之珠燭衆士之好南垠之金登窈/窕之首鼲貂之尾綴侍臣之幘此四寳者伏朽石之下)
(潜汙泥之中而揚光千載之上發彩疇昔之外亦皆未/能初自接於至尊也夫尊者所服卑者所修貴者所御)
(賤者所先也故夏屋初成大匠先立其下嘉禾始熟農/夫先嘗其粒恨楨所帶無他妙飾若實殊異尚可納也)
(楨辭㫖巧/妙皆如是)
徐景山為尚書郎(魏志曰徐邈字景山燕國薊人太祖/平河朔召為丞相軍謀掾數嵗拜司)
(空邈歎曰三公論道之官無其人則/缺豈可以老病忝之哉固辭不受)時科禁酒景山私
飲至醉校尉趙達問以曹事景山答言中聖人逹白曹
公公大怒由是得罪(魏畧曰時鮮于度遼曰平日醉客/謂酒清者為聖人濁者為賢人邈)
(性修慎偶/醉言耳)後文帝幸武昌見景山問曰頗復中聖人否
景山答曰昔子反斃於糓陽御叔罰於飲酒臣嗜同二
子不能自懲時復中之然宿瘤以醜見𫝊而臣以醉見
識帝大笑顧左右曰名不虚立(盧欽論曰或問欽徐公/當武帝之時人以為通)
(自在凉州及還京師人以為介何也欽答曰往者毛孝/先崔季珪用事貴清素之士于時皆變易車服以求名)
(髙而徐公不改其常故人以為通比天下奢靡轉相倣/效徐公雅尚自若不與俗同故前日之通乃今日之介)
(也/)
何尚書自言易義精了(魚豢魏畧曰何晏字平叔太祖/納晏母收養晏其時秦宜禄兒)
(阿蘓亦隨母在公家蘓性謹慎而晏無所顧憚服餙擬/於天子文帝特憎之毎不呼其姓字謂之假子晏尚主)
(又好色故黄初時無所事任明帝立頗為冗官至正始/曲合於曹爽爽用為散騎侍郎遷侍中尚書晏性自喜)
(動静粉白不去手行步顧影為尚/書主選舉與之有舊者多被㧞擢)所不解者九事一日
迎管公明共論(管輅/别見)公明為剖析𤣥㫖九事皆明尚書
曰君論隂陽此世無雙時鄧𤣥茂亦在坐鄧言君見謂
善易而語不及易中辭義何也公明尋聲答言夫善易
者不論易尚書含笑賛之曰可謂要言不煩(魏畧曰鄧/颺字𤣥茂)
(南陽人少得士名與李勝等為浮華友事發被斥後為/侍中尚書許臧艾以顯官艾以父妾與颺京師為之語)
(曰以官易/婦鄧𤣥茂)
孫討逆既定豫章還饗將士(吴志曰孫䇿字伯符/曹操表為討逆將軍)謂虞
仲翔(虞翻/别見)曰孤昔再至夀春見馬日磾(三輔決録曰日/磾字翁叔馬融)
(族孫獻帝時太傅與蔡邕/楊賜堂溪典同校定石經)及與中州士大夫㑹言我東
方人多才耳恨學問不博語議之間有所不及孤意猶
謂未爾卿博學洽聞故前欲令卿一詣許交見朝士以
折中國妄語兒卿不願行便使張子綱(吳志曰張紘字/子綱廣陵人少)
(逰學京都後避地江東孫䇿創業遂委質焉與張昭並/與參謀常令一人居守一人征討  江表𫝊曰初權於)
(羣臣多呼其字惟呼張昭曰張/公張紘曰東部所以重二人也)恐子綱不能結兒輩舌
也(呉書曰紘見柟榴枕愛其文作賦陳琳在北見之以/示人曰此吾鄉里張子綱所作後紘見陳琳作武庫)
(賦應機論與琳書深歎美之琳答曰自僕在河北與天/下隔此間率少於文章易為雄伯故使僕受此過荖之)
(譚今景興在此足下與子布在彼所謂小巫見大巫神/氣盡矣紘既好文學又善楷篆書與孔融書自書融遺)
(紘書曰前勞手筆多篆書毎舉篇/見字欣然獨笑如復覩其人也)
李令伯嘗聘吳吳主與羣臣汎論道義因言寧為人弟
令伯曰願為人兄吳主問何願為兄令伯答曰為兄供
養之日長吳主及羣臣稱善(華陽國志曰李宻字令伯/犍為武陽人祖光朱提太)
(守父早亡母何氏更適人宻養於祖母治春秋左氏傳/博覽多所通渉機警辯捷事祖母以孝聞其侍疾則泣)
(涕側息日夜不解帶膳飲湯藥必自口/嘗夲郡禮命不應州辟從事尚書郎)
王渾平吳之日登建業宫釃酒既酣謂吳人曰諸君亡
國之餘得無戚乎(晉書曰王渾字𤣥冲太原晉陽人父/㫤魏司空渾沉雅有器量以平吳功)
(封一子江陵/侯位至司徒)時周子𨼆答曰漢末分崩三國鼎立魏滅
於前吳亡於後亡國之戚豈惟一人王大有慙色(虞預/晉書)
(曰周處字子𨼆吳郡陽羡人父魴吳裨將軍處入晉為/御史中丞多所彈糾不避彊禦齊萬年反以建威將軍)
(西征臨陣慷慨奮/不顧命遂死於戰)
劉季治善名稱有大辯曹爽用為選部郎(魏志曰劉曅/字子揚淮南)
(成徳人為太祖謀臣少子陶字季治亦髙才而薄行官/平原太守  王弼别𫝊曰淮南劉陶善論縱横為當時)
(所/推)鄧𤣥茂(鄧颺/己見)之徒稱為伊吕季治意陵青雲嘗語傅
休奕曰仲尼不聖何以知其然夫智者圖國天下羣愚
如弄一丸於掌中而不能得天下休奕以其言大惑不
復詳難謂季治曰天下之質變無常也㑹見卿窮後曹
爽敗季治退居里舍乃謝其言之過(晉書曰傅𤣥字休/奕北地泥陽人祖)
(燮漢漢陽太守𤣥少博學善屬文解/鍾律性剛勁亮直不能容人之短)
向茂伯經事鍾士季(鍾㑹别見人晉書曰向雄字茂伯/河内山陽    世語曰雄有節槩)
(仕至䕶/軍將軍)鍾誅後茂伯收殮塋𦵏晉文王召茂伯責之曰
往者王經之死卿哭於東市我不問也(世語曰王經字/彦偉清河人)
(漢晉春秋曰髙貴鄉公見威權日去召侍中王沈尚書/王經常侍王業謂曰司馬昭之心路人所知也吾不能)
(坐受廢辱今日與卿出討之王經曰昔魯昭公不忍季/氏敗走失國為天下笑今權在其門朝廷四方皆為致)
(死不顧逆順之理非一日也且宿衛空闕兵甲寡弱陛/下無乃欲除疾而更深之耶宜見重詳帝出懐中版令)
(投地曰行之决矣正使死何所懼况不必死耶入白太/后沈業奔告文王  晉諸公賛曰沈業將出呼王經經)
(不從曰吾/子行矣)今鍾會作逆又輒收𦵏若復相容如王法何
茂伯對曰昔先王掩骼埋胔仁流枯骨當時豈先卜其
功罪今王誅既加於法已備雄感義收𦵏教亦無闕法
立於上教𢎞於下何必使雄違生背死以立於時殿下
讐枯骨以為將來仁賢之資乎晉王稱善
鍾士季(鍾會/别見)母嘗言人誰能皆體自然但力行不倦抑
亦其次(魏氏春秋同異曰鍾繇嬖庶子會之母黜其夫/人文帝命繇復焉鍾恚忿飱椒致噤帝乃止)
劉尚書娶華家女生子不令或謂尚書曰君行髙一世
而諸子不能遵何不旦夕切磋使自改耶尚書答曰吾
之行事是所聞見不相祖習豈復教誨之所得乎世以
劉言為當(晉書曰劉寔字子真平原髙唐人少貧苦賣/牛衣以自給好學讀書博通古今清身潔己)
(行無玷缺初鍾會鄧艾伐蜀或問二將其平蜀乎寔曰/破蜀必矣而皆不還客問其故笑而不答竟如其言寔)
(以世多進趣亷遜道/缺著崇讓論以矯之)
裴叔道以辯論為業善叙名理辭氣清暢泠然若琴瑟
聞者知與不知無不歎服(晉諸公賛曰裴遐字叔道河/東人父緯長水校尉遐少有)
(理稱辟司空/掾散騎郎)
郭洗馬入洛聴伎人歌言佳(鄧粲晉紀曰郭訥字/敬言官至太子洗馬)石季
倫問其曲(王𨼆晉書曰石崇字季倫石苞子生於青州/故小名齊奴為荆州刺史刼奪殺人以致巨)
(富/)郭云不知季倫笑曰卿不識曲那得言佳郭答曰譬
如見西施何必識姓名然後知美(晉陽秋曰初訥仕吳/為蒸陽令入晉乆不)
(進序陸機薦之曰訥風度簡曠器識朗抜通濟敏悟才/足幹事出自新邦朝無知己居不遐外志不自營年時)
(倏忽邈無階緒實州/黨愚智所為恨恨)
衛叔寳少有名理善談老易自抱羸疾簡於酬對時友
歎曰衛君不言言必入真(晉書曰衛玠字叔寳河東安/邑人祖瓘太尉父峘黄門侍)
(郎標玠别傳曰玠頴識通逹天/韻  令謝㓜輿敬以亞父之禮)
王尼見司馬太傅(越/)曰公負尼物太傅言初不識此事
尼曰昔楚人失布謂令尹盗者以令尹執政盗賊公行
是與自盗無異今君左右有屋舍尼獨窮困是亦明公
負尼物也太傅大笑與尼絹五十匹(王尼/别見)
卞望之在事公私肅然性不宏裕故為諸名士所少(卞/壼)
(别𫝊曰壼字望之濟隂寃句人父粹太常卿壼少以貴/正見稱厯尚書令蘓峻作逆率衆距戰父子俱死王難)
(為鄧粲晉紀曰咸和中貴㳺子弟慕王平子謝㓜輿等/  逹卞厲色於朝曰悖禮傷教罪莫斯甚中朝傾覆實)
(由於此欲奏治之王/導庾亮不從乃止)阮遥集嘗謂之曰卿恒無閑泰常
如含瓦石卞答曰諸君以道徳恢𢎞風流相尚執鄙吝
者非壼而誰(阮孚别傳曰阮仲容所幸姑家婢生子仲/容與姑書曰胡婢遂生胡兒姑答曰魯靈)
(光殿賦曰胡人遥集於上楹/可字曰遥集也故孚字遥集)
王敦犯順(王敦别𫝊曰敦字處仲瑯琊臨沂人少有名/理累遷青州刺史避地江左厯侍中丞相大)
(將軍以罪伏誅功鄧粲晉紀曰初王導協賛中/興敦有方面之  敦以劉隗為間已舉兵討之)詔公卿
於石頭見敦敦問戴若思曰吾此舉動天下以為何如
戴曰見形者謂之逆體誠者謂之忠敦笑曰卿可謂能
言(虞預晉書曰戴儼字若思廣陵人才義辯濟/有風標鋒頴累遷征西將軍為王敦所害)
建康遭蘓峻之難(王𨼆晉書曰蘓峻字子髙長廣掖人/少有才學仕郡主簿值中原亂招合)
(流舊三千餘家結壘本縣逺近咸共宗焉討王敦有功/遷厯陽太守峻外營將表曰鼔自鳴峻斫鼓曰我鄉里)
(時有此則空城有頃詔徴峻峻曰臺下云我反反豈得/活耶我寜山頭望廷尉不能廷尉望山頭乃作亂  晉)
(陽秋曰峻率衆二萬濟自/横江至蔣山王師敗績)宫室焚蕩温太真議遷都豫
章(虞預晉書曰温嶠字太真太原祁人少標俊清徹英/頴顯名為劉琨左司馬時二都傾覆天下大亂琨聞)
(元皇受命慷慨幽朔志存本朝使嶠奉使嶠喟然曰嶠/雖乏管張之才而明公有桓文之志敢辭不敏以違髙)
(㫖以左長史奉使/累遷驃騎大将軍)三吳之豪請都㑹稽時異論紛紜王
丞相曰建康古之金陵舊為帝里又孫仲謀劉𤣥徳俱
言王者之宅古之帝王不必以豐儉遷都茍𢎞衛文大
帛之冠則無往不可若不績其麻則樂土為墟矣且北
宼㳺魂伺我之隙一旦示弱竄於蠻越求之望實俱非
良計今特宜鎮之以静羣情自安(王丞相别𫝊曰王導/字茂𢎞瑯琊人祖覽)
(以徳行稱父裁侍御史導少知名家/世貧約恬暢樂道未嘗以風塵經懐)
温太真嘗問郭文舉(郭文/己見)曰饑則思食壯則思室自然
之性先生安獨無情乎文舉答曰思由憶生不憶故無
情(抱朴子曰郭文舉入陸渾山/學道獨能無情意不生也)
翟道淵𨼆于潯陽庾公(庾亮/己見)臨江州時欽其風素嘗束
帶躡屐造之庾禮甚恭道淵曰使君直敬其枯木朽株
耳庾稱其能言(晉陽秋曰翟湯字道淵南陽人漢方進/之後䔍行任素義讓亷潔饋贈一無所)
(受值亂多宼聞湯名徳皆不敢犯此潯陽記曰亮表薦/湯徴國子博士不赴主簿張𤣥曰  君卧龍不可動也)
王安期去官東渡江道路梗澁人懐危懼王毎遇艱險
處之夷然雖家人不見其憂喜之色既至下邳登山北
望歎曰人言愁我始欲愁謝太傅曰當爾時覺形神俱
往(名士傳曰王承字安期太原晉陽人父湛汝南太寄/承冲淡寡欲無所循尚累遷東海内史為政清静吏)
(民懐之避亂渡江元皇/為鎮東引為從事中郎)
瑯琊王鎮廣陵(晉書曰瑯琊孝王名裒字道成裒晉中/興書曰元皇以明帝及瑯琊王  並非)
(敬后所生謂裒有大成之度勝於明帝從容問王導曰/立子以徳不以年今二子孰賢導曰世子宣城俱有爽)
(明之徳莫能優劣如此故當/以年於是更封裒為瑯琊王)妙選僚佐以阮遥集為長
史帝語之曰卿既統軍府郊壘多事宜節飲也阮曰陛
下不以臣不肖委以戎旅臣僶俛從事不敢有言正以
今王在鎮威風赫然皇澤遐被賊宼歛跡氛祲既澄日
月自朗臣亦何可爝火不息正應端拱嘯詠以樂當年
(晉陽秋曰阮孚字遥集陳留人咸第二子也/少有智調而無雋異累遷侍中吏部尚書)
王長史好儀形嘗覽鏡自照稱其父字曰王文開生如
馨兒耶當時稱以為逹(王長史别𫝊曰王濛字仲祖太/原晉陽人其先出自周室經漢)
(魏世為大族祖父佐北軍中候父訥葉令濛神氣清韶/十餘嵗放邁不羣弱冠風流雅正外絶榮競内寡私欲)
(辟司徒掾以后/父贈光禄大夫)
王長史(王濛/己見)語劉真長曰卿近大進劉曰卿仰看耶長
史問何意劉曰不爾何由測天之髙也
孟萬年好飲喜酣暢愈多不亂桓宣武嘗問酒有何好
而卿嗜之孟答曰公但未知酒中趣耳(孟嘉别𫝊曰嘉/字萬年江夏鄳)
(人曾祖父宗吴司空祖父揖晉廬陵太守宗𦵏武昌子/孫家焉嘉少以清操知名庾亮領江州辟嘉部廬陵從)
(事下都還亮引問風俗得失對曰待還當問從事吏亮/舉塵尾掩口而笑語弟翼曰孟嘉故是盛徳人轉勸學)
(從/事)
桓宣武嘗問孟萬年聴伎絲不如竹竹不如肉何也孟
答曰漸近自然一坐咨嗟
桓宣武征還劉尹(真長/己見)出數十里迎之桓都不語直云
垂長衣談清言竟是誰功劉答曰晉徳靈長功豈在汝
釋道安俊辯有髙才(安和上𫝊曰釋道安者常山薄栁/人本姓衛年十二作沙門神性聰)
(敏而貌至陋佛圖澄甚重之值石氏亂於陸渾山修學/為慕容俊所逼乃住襄陽以佛法東流經籍錯謬更為)
(條章標序篇目為之注解/自支道林等皆宗其理)自北來荆州與習鑿齒相見
(晉中興書曰習鑿齒字彦威襄陽人自續晉陽秋曰鑿/齒少而博學才情秀逸桓温甚竒之  州從事嵗中三)
(轉至治中後以忤㫖左遷户曹參軍衡陽/太守在郡著漢晉春秋斥温覬覦之心也)道安因自通
曰彌天釋道安習答曰四海習鑿齒當時以為名對
許𤣥度將弟出都婚諸人無不欽遲既至見其弟乃甚
癡都欲嘲棄之𤣥度為作賔主相對劉真長笑曰𤣥度
為弟婚施十重鐡步障(續晉陽秋曰許詢字𤣥度髙陽/人魏中領軍允𤣥孫緫角秀恵)
(衆稱神童長而風情簡/素司徒掾辟不就蚤卒)
謝太傅嘗賞愛𡊮彦伯機對敏速(續晉陽秋曰𡊮宏字/彦伯陳郡人魏郎中)
(令渙六世孫也祖猷侍中父朂/臨汝令宏起家安南司馬記室)後彦伯出為東陽郡時
賢祖道冶亭太傅起執彦伯手顧就左右取一扇授之
因語云聊以贈行彦伯應聲答曰輒當奉揚仁風恵彼
黎庶一時稱其率當
謝太傅一生語未嘗誤每與客共語退後叙説向言皆
有次第後忽一誤自知當必死其年果薨
謝公(謝安/己見)嘗有所咨於桓石秀石秀黙然不答謝公甚
怪之他日以語其從弟嗣嗣問之石秀曰此事非公所
諳吾又何言(桓石秀/己見)
桓南郡(桓𤣥/别見)問謝夫人(婦人集曰謝夫人名道藴謝太/傅大兄奕之女左將軍王凝之)
(妻也有文才所著/詩賦誄頌傳於世)太傅(謝安/)在東山二十餘年遂復不
終其理云何夫人答曰亡叔先正以無用為心顯𨼆為
優劣始末正當動静之異耳
桓靈寳征殷仲堪道出廬山因詣逺公語次及征討之
意逺不答又問何以見願逺曰願檀越安𨼆使彼亦復
無他桓出山語左右曰實乃生所未見(釋慧皎髙僧𫝊/曰慧逺本姓賈)
(雁門樓煩人弱而好書珪璋秀發及長博綜六經尤善/莊老性度宏偉宿儒英逹莫不服其深致後至潯陽見)
(廬峯清静始/住龍泉精舍)
殷仲文嘗勸宋武帝畜伎帝曰我不解聲仲文曰但畜
自解帝曰畏解故不畜(續晉陽秋曰仲文字仲文陳郡/人祖融太常父康吳興太守仲)
(文為桓𤣥咨議叅軍時王謐見禮而不親卞範之被親/而少禮其寵遇隆重兼於王卞矣𤣥簒位以佐命親貴)
(輿馬器服窮極綺麗後房妓妾數十絲竹/不絶音𤣥敗先投義軍遷侍中以罪伏誅)
王韶之少家貧而好學嘗三日絶粮執卷不輟家人誚
之曰困窮若此何不耕王徐答曰我常自耕耳(沈約宋/書曰王)
(韶之字休泰瑯琊臨沂人曾祖廙晉驃騎將軍祖羡之/鎮軍掾父偉之郎中令韶之家貧父為烏程令因居縣)
(境好史籍博涉多聞初/為衛將軍謝琰行叅軍)
戴仲若春日携雙柑斗酒人問何之答曰往聴黃鸝聲
此俗耳針砭詩膓鼓吹(戴顒/己見)
宋武帝西討劉毅以諸葛長民監留府長民後有異謀
猶豫不能發因屏人語劉穆之曰悠悠之言云太尉與
我不平何以至此穆之曰公泝流逺伐以老母弱子委
節下若有一毫不盡豈容若此長民意乃小安(劉穆之/别見)
(劉毅諸葛長民與宋武帝/同時起義並以事見誅)
宋武帝大會戯馬臺令諸人賦詩王曇首詩先成(李延/夀南)
(史曰王曇首太保𢎞之弟㓜有素尚兄弟分/財曇首唯取圖書而已辟瑯琊王大司馬屬)帝以問其
兄太保曰卿弟何如卿太保答曰臣弟若但如下官門
户何寄武帝大笑(宋書曰王𢎞字休元瑯琊臨沂人曾/祖導晉丞相祖洽中領軍父珣司徒)
(𢎞少好學以清恬知名與尚書僕射/謝混善弱冠為會稽王驃騎叅軍)
宋武帝既正位語羣臣曰朕始望不至此衆人咸撰辭
欲稱功徳王太保率爾對曰所謂天命求之不可得推
之不可去衆以為知言
髙祖辟宗少文為主簿不起問其故少文答曰棲邱飲
谷三十餘年髙祖善其對(宋書曰宗炳字少文南陽湼/陽人祖承宜都太守父繇之)
(湘鄉令母同郡師氏聰辯有學義教授諸子炳居喪過/禮為鄉閭所稱刺史殷仲堪桓𤣥並辟主簿舉秀才不)
(就/)
衡陽王(義季/)語宗少文曰方欲屈先生以重禄宗答曰
禄如腐草盛衰幾何
元嘉中京尹蕭摹之請建佛寺帝與何尚之羊𤣥保數
人議之尚之言渡江以來王庾諸公並稟志歸依則大
教難得頓絶時羊𤣥保進曰此談葢天人之際豈臣所
宜與竊恐秦楚論強兵之術孫吳盡吞併之計將無取
於此帝曰此非戰國之具良如卿言尚之曰夫禮𨼆逸
則戰士怠貴仁義則兵氣衰若以孫吳為志茍在吞噬
則無取堯舜之道豈惟釋教而已帝喜曰釋門有卿亦
猶孔門之有季路所謂惡言不入於耳帝自是信心始
立
顧湘州(顧覬之/别見)嘗在宋文帝坐論江東人物言及顧彦
先𡊮陽源謂湘州曰卿南人怯懦豈辦作賊湘州正色
曰卿乃復以忠義笑人陽源有慙色(沈約宋書曰𡊮淑/字陽源陳郡陽夏)
(人丹陽尹豹少子也少有風氣數嵗伯父湛謂家人曰/此非几兒及長善屬文彭城王起為祭酒遷左衛率及)
(兇劭簒逆/淑諫見害)
何尚之在選日有一人求為吏部郎尚之歎曰此敝俗
也官當圖人人安得圖官時顔延之在坐大笑語尚之
曰我聞古者官人以才今官人以勢彼勢之所求又何
疑焉當時以二公為名言
宋世祖嘗賜謝中書寳劒(宋書曰謝荘字希逸陳郡陽/夏人太常𢎞㣲子也七嵗能)
(屬文仕至光禄大夫卒年三十六謚憲子玉南史曰荘/韶令美風儀宋文帝見而異之曰藍田生  豈虚也哉)
謝以與魯豫州送别後魯作逆世祖嘗因宴集問劒所
在謝曰昔與魯爽别竊為陛下杜郵之賜世祖大悦當
時以為知言(宋書曰魯爽小名女生扶風郿人祖宗之/父軌爽少有武藝世祖以為左軍將軍都)
(督豫州軍事與南郡王義宣作/逆薛安都臨陣刺爽傳首京都)
元凶簒立(宋書曰元凶劭字休逺文帝長子也與/始興王濬同謀弑逆世祖入討劭伏誅)以顔
延之為光禄大夫(沈約宋書曰顔延之字延年瑯琊人/晉光禄大夫含之曾孫好讀書無所)
(不覽文章之美冠絶當時呉國内史/劉栁以為行軍叅軍後為秘書監)先是延之子竣為
世祖叅軍及義師入討竣叅定宻謀兼造書檄劭召延
之示以檄文問曰此筆誰所造延之曰竣之筆也問何
以知之延之曰竣筆體臣不容不識又問言辭何至乃
爾延之曰竣尚不顧有老父何縁復有陛下劭意遂釋
(姓氏英賢録曰顔竣字士遜延之長子也少有令譽為/宋孝武撫軍主簿甚被知遇竣盡心補益孝武鎮尋陽)
(遷南中郎記室及文帝崩問至孝武/舉兵入討轉諮議叅軍領軍録事)
宋明帝嘗出射雉至日中無所得帝甚猜羞召問侍臣
曰吾旦來如臯遂空行可笑座者莫答禇侍中言曰今
節候雖適而雲露尚凝故斯翬之禽驕心未警但得神
駕遊豫羣情便為載懽(南史曰禇炫字彦緒彦回從父/弟也父法顯鄱陽太守炫少清)
(簡為從舅王景文所知齊臺建/為侍中以家貧出補東陽太守)
謝孺子特善聲律(南史曰孺子陳郡陽夏人祖景仁左/僕射父恂鄱陽太守孺子少與族兄)
(莊齊名多藝能尤善聲/律家貧求為西陽太守)與王車騎張宴桐臺孺子吹笙
王自起舞既而歎曰真使人飄颻有伊洛間意(南史曰/王彧字)
(景文與明帝諱同故以字行祖穆司徒謐之長兄父僧/朗尚書景文美風姿好言理少與謝莊齊名為從叔球)
(所/知)
張征北為吳興(南史曰張永字景雲吳郡呉人會稽太/守張裕子也涉獵書史能為文章善𨽻)
(書騎射雜藝觸𩔖兼善又有巧思紙墨皆自營造/上毎得永表啟輒執玩咨嗟歎供奉者了不及也)請沈
驎士入郡沈聞郡後堂有佳山水乃往停數月張欲請
為功曹使人致意沈曰明府徳履冲素留心山谷民是
以被褐負杖忘其疲病必欲飾混沌以蛾眉冠越客於
文冕走雖不敏請附髙節有蹈東海而死爾(南史曰沈/驎士字雲)
(楨吳興武康人祖英期晉太中大夫父䖍之宋樂安令/驎士㓜俊敏七嵗聴叔父岳言𤣥賔散言無所遺岳撫)
(其肩曰若斯文不絶其在爾乎及長博通經史有髙尚/之心親亡居喪盡禮忌日輒流涕彌旬居貧織簾誦書)
(口手不息鄉里/號為織簾先生)
張景𦙍小名查(南史曰張敷字景𦙍母亡年數嵗便有/感慕之色性整貴風韻甚髙好讀𤣥言)
(兼屬文論父卲使與高士宗少文談繫象往復數畨少/文毎欲屈握麈尾歎曰吾道東矣於是名價日重宋武)
(帝聞其美召見竒之曰真/千里駒也以為中軍叅軍)父茂宗小名梨(南史曰張邵/字茂宗會稽)
(太守裕之弟晉瑯琊内/史後仕宋終吳興太守)宋文帝嘗戯之曰查何如梨景
𦙍答曰梨為百果之宗查何可比
齊髙帝時魏人南伐至淮而退帝問何意忽來忽去時
未有應者張思光(張融/己見)在下坐抗聲言曰以無道而來
見有道而去公卿歎以為佳
栁侍中(栁世隆/己見)盛事墳典張思曼語之曰觀君舉措當
以清名遺子孫耶栁曰一身之外亦復何須子孫不才
將為争府如其才也不如一經
　良俊按裴昭明𫝊亦載此事未應二人同時並有斯
　語
江夏王(鋒/)在南徐州與行事王文和别駕江祏(王文和/未詳江)
(祏别/見)並相交欵後文和被徴為益州置酒吿别文和流
淚言曰下官少來未嘗作詩今日違戀不覺文生於情
王仲寳聞之曰江夏可謂善變素絲者也(南史曰江夏/王鋒字宣頴)
(齊高帝第十二子也性方整五嵗好學書十嵗便能屬/文出為南徐州刺史常忽忽不樂作修栢賦以見志)
張寳積為湘州行事時蕭頴胄在江陵寳積乘腰輿詣
之舉動自若頴胄問何至之晚答曰本朝危亂四海横
流既不能為比干之死實未忍為㣲子之去是以至晚
頴胄深以為善(南史曰寳積張稷第六弟也永元中/為湘州行事蕭穎胄用為相府諮議)
釋僧鍾南遊京邑住中興寺(梁釋慧皎髙僧𫝊曰釋僧/鍾姓孫魯郡人十六出家)
(居貧履道嘗出夀春譙郡公請講百論導/公往聴之謂人曰後生可畏真不虚矣)永明初魏使
李道固來聘㑹于寺内帝以鍾有辯才勑令酬對往復
移時言無失措日影小晚鍾不食道固問何以不食鍾
曰古佛道法過中不飡道固曰何為聲聞耶鍾答曰應
以聲聞得度者故現聲聞當時以為名對
禇彦宣少秉髙節常非從兄彦回身事二代聞彦回拜
司徒歎曰彦回少立名行不意披猖至此門户不幸乃
復有今日之拜使彦回作中書郎而死不當是一名士
耶名徳不昌遂令有期頤之夀(禇淵己見彦南史曰禇/炤字彦宣  回從父弟)
(也父法顯鄱陽太守炤少有髙/節除國子博士以一目眇不拜)
世祖在東宫日嘗於𤣥圃宴集沈率數勸禇司徒酒(南/史)
(曰沈文季字仲逹吳興武康人父慶之侍中文季以/寛雅正直見知沈攸之反齊髙帝用為太子右衛率)司
徒甚不平啟世祖曰沈文季謂淵經為其郡數加淵酒
沈率曰惟桑與梓必恭敬止豈如明府亡國失土不識
枌榆(譏司徒/事二姓)
禇司徒甚重殷長史(南史曰殷叡陳郡人/王奐壻也奐敗伏誅)嘗語之曰諸
殷自荆州以來無出卿右殷歛容答曰殷族衰悴誠不
如昔若此㫖為虚固不足降此㫖為實彌不可聞
周彦倫清貧寡欲終日常蔬食雖有妻子獨處山舍(南/齊)
(書曰周顒字彦倫汝南安城人晉僕射顗七世孫祖虎/頭貟外常侍父恂歸鄉相顒少為族祖朗所知解褐海)
(陵國侍郎轉著/作撰起居注)衛將軍王儉嘗問彦倫曰卿山中何所
食彦倫答曰赤米白鹽緑葵紫蓼(南齊書曰王儉字仲/寳瑯琊臨沂人祖曇)
(首父僧綽儉生而僧綽遇害為叔父僧䖍所養數嵗襲/爵豫章侯拜受茅土流涕嗚咽㓜有神彩専心篤學手)
(不釋卷仕/至中書監)
文恵太子(齊書曰文恵太子長懋字雲/喬小字白澤世祖長子也)嘗問周彦倫菜
食何味最佳彦倫曰春初早韭秋末晚菘
周彦倫少往外氏臧車騎(質/)家得衛峘散𨽻書法學之
甚能文恵太子使彦倫書𤣥圃茅齋壁國子祭酒何𦙍
以倒薤書求就彦倫換之彦倫笑曰天下有道丘不與
易也
宗敬㣲答府召云何為謬傷海鳥横斤山木(南史𨼆逸/𫝊曰宗測)
(字敬㣲一字茂深南陽湼人炳之/孫也家居江陵性静退不樂人間)
齊世祖幸豫章王東田宴(南齊書曰豫章文獻王嶷字/宣儼太祖第二子寛仁𢎞雅)
(有大成之量太/祖特鍾愛焉)諸王咸在獨不召武陵王(南史曰武陵/昭王曅字宣)
(照太祖第五子也/剛頴雋出工奕棊)豫章曰風景殊美今日甚憶武陵上
乃呼之武陵至便射屢發命中顧謂四坐曰手如何帝
神色甚怪豫章曰阿五常日不爾今可謂仰藉天威帝
遂釋然
永明末京邑人士盛為文章談義皆湊竟陵王西邸(南/齊)
(書曰竟陵文宣王子良/字雲英世祖第二子也)劉士章為後進領袖機悟多能
(南史曰劉繪字士章彭城安上里人劉勔子也/初為齊髙帝行叅軍仕梁轉大司馬從事中郎)時張思
光周彦倫(張融周顒/並己見)並有言工張音㫖緩韻周辭致綺
捷士章言吐又頓挫有風氣時人為之語曰劉繪貼宅
别開一門
何義方言不虚妄葢其天性(梁書良吏傳曰何逺/字義方東海郯人)每戯
語人曰卿若得我一妄語則謝卿一縑衆共伺之終莫
能得
梁髙祖遣王領軍(杲/)聘何子季領軍曰今君遂當邈然
絶世猶有致身理不何曰卿但以事見推吾年巳五十
三月食四斗米不盡何容得有宦情昔荷聖王眄識今
又蒙旌賁甚願一詣闕但比腰脚大惡此心不遂耳
阮居士嘗與吳郡范元琰同徴不起(梁書曰阮孝緒字/士宗陳留尉氏人)
(父彦之宋從事中郎孝緒少懐栖遁屏居人外非/定省未嘗出戸家人莫見其面親友因呼為居士)陳郡
𡊮峻語之曰往者天地閉賢人隐今世路已清而子猶
懐栖遁耶居士曰昔周徳雖興夷齊不厭薇蕨漢道方
盛黄綺無間山林為仁由己何闗人世(梁書曰孝緒著/髙𨼆𫝊上自炎)
(黄終于天監之末分為三品又著論云夫至道之本貴/在無為聖人之跡存乎拯弊弊拯由跡跡用有乖於本)
(本既無為有為非道之至然不垂其跡則世無以平不/究其本則道實交喪丘旦將存其跡故宜權晦其本老)
(荘但明其本亦宜深抑其跡跡既可抑數子所以有餘/本方見晦尼丘是故不足非得一之士闕彼明智體之)
(之徒獨懐鑒識然聖已極照反創其跡賢未居宗更言/其本良由跡須拯世非聖不能本實明理在賢可照若)
(能體兹本跡悟彼抑揚/則孔莊之意其過半矣)
阮居士嘗曰非志驕富貴但性畏廟堂若使麏䴥可驂
何以異夫騏驥
王季文(南史曰王份字季文瑯琊人祖僧朗宋尚書/右僕射父粹黄門侍郎份歴官侍中丹陽尹)兄
子肅在北屢引魏人來侵疆場(南史曰王奐字道明景/文兄子也為雍州刺史)
(加都督與寧蠻長史劉興祖不睦擅自殺之臺徴不就/裴叔業於城内起兵攻奐斬之奐長子融融弟琛於都)
(棄市琛弟肅/秉並奔魏)世祖嘗因侍坐從容問季文曰近有北信
不季文歛容答曰肅既近忘墳栢寜逺憶有臣
王侍中(王份/)嘗因侍宴髙祖問羣臣朕為有為無侍中
答曰陛下應萬物為有體至理為無
蕭引書法遒逸陳宣帝嘗指其署名語諸人曰此字筆
勢翩翩似鳥之欲飛引答曰此乃陛下假其羽毛耳(南/史)
(曰蕭引字叔休南蘭陵人曾祖思話祖恵休父介並有/名引方正有器度聦敏博學善屬文仕梁位西昌侯主)
(簿侯景之亂南奔嶺表/北還拜尚書金部侍郎)
徐孝穆(徐陵/别見)使魏魏人授舘宴賔是日甚熱主客魏收
嘲孝穆曰今日之熱當由徐常侍來(北史曰魏收字伯/起小字佛助鉅鹿)
(下曲陽人少機警不持細行隨父在邊好習騎射後折/節讀書精力不輟以文華顯除太學博士至中書監)
孝穆從容答曰前王肅至此為魏始制禮儀今我來聘
使卿復知寒暑(北史曰王肅字恭懿瑯琊臨沂人父奐/齊雍州刺史肅少聰辯涉獵經史頗有)
(大志位秘書丞父奐為齊武帝所殺肅自建業來奔孝/文虚衿待之引見問故肅辭義敏切辯而有禮帝甚哀)
(惻之官散騎常/侍揚州刺史)
　
　
　
　
　
　
　
　
　
　
　
　
　語林卷四
欽定四庫全書
　語林卷五　　　　　　　明　何良俊　撰
　　言語第二(下/)
蘓珍之小時隨父在邊嘗謁東荆州刺史曹芝芝戯問
曰卿欲官不珍之答曰設官求人非人求官芝異其對
(北史曰蘓瓊字珍之長樂武強人父備魏衛尉瓊隨父/在邊東荆州刺史曹芝署為長流叅軍齊文㐮引為刑)
(獄叅軍每/加勞勉)
魏愷辭青州長史魏帝放還家禁不復用沉廢積年後
遇楊愔於路㣲自披陳楊曰發詔授官皆由聖㫖非選
曹所悉公不勞見訴愷應聲曰雖復零雨自天終待雲
興四岳公豈得言不知楊欣然曰此言極為簡要更不
須多數日用為霍州刺史(北史曰愷自散騎常侍遷青/州長史固辭文宣大怒曰何)
(物漢子與官不就時帝已失徳朝廷為之懼愷容色坦/然帝曰死與長史任卿所擇答曰能殺臣者陛下不受)
(長史者愚臣帝謂楊愔曰何慮無人苦/用此漢放還永不須收由是沈廢積年)
盧子友情性恬和蕭然有閑放之致與瑯琊王衍隴西
李夀之情好相得嘗語王曰昔太邱道廣許子將知而
不顧嵇生性惰鍾士季過而絶言吾處季孟之間去其
太甚王以為然(魏書曰盧懐仁字子友渉學有辭性恬/静蕭然有閑雅致歴𢎞農郡守不之任)
(卜居陳留界所著詩賦銘頌/二萬言撰中表實録二十卷)
劉獻之博觀衆籍人有從之學者輒曰人之立身雖百
行殊塗凖以四科要惟徳行為首子若能入孝出悌忠
信仁讓不待出户天下自知儻不能然雖復多聞博識
不過為土龍乞雨眩惑將來其於立身之道何益乎由
是學者髙其行義不敢造門(北史曰劉獻之博陵饒陽/人少孤貧雅好詩𫝊博觀)
(衆籍逼舉孝亷至京稱病而還孝文幸中山徴典校/書獻之喟然歎曰吾不如荘周散木逺矣因以疾辭)
魏佛助(魏收小字/己見)盛譽盧思道以詢祖為不及詢祖曰
見未能髙飛者借其羽毛知逸勢冲天者剪其翅翮(北/齊)
(書曰盧思道字子行聰爽俊辯通侻不覊年十六中山/劉松為人作碑以示思道思道讀之多所不解乃感激)
(讀書師事邢子才後復為文示松松不能甚解乃喟然/歎曰學之有益豈徒然哉因就魏收求異書數年間才)
(學兼著然不持操行好輕侮人天保中魏史成思道多/所非毁由是再被笞辱落泊不調楊遵彦薦於朝解褐)
(司空行叅軍/兼散騎侍郎)
盧詢祖甚有口辯好臧否人物嘗語人曰我昨東方未
明過和氏門外見二陸兩潘森然與槐栁齊列(當謂和/士開言)
(士開當權文士/皆輻湊其門也)
盧詢祖才辯機敏邢子才嘗戯之曰卿少年才學富盛
戴角者無上齒恐君不夀盧答曰詢祖初聞此言實懐
恐懼見丈人蒼蒼在鬢差以自安邢大賞其敏贍(李百/藥齊)
(書曰邢劭字子才河間鄴人魏太常貞之後十嵗能屬/文雅有才思聰明強記日誦萬言少在洛陽與時名勝)
(専以山水逰宴為娛嘗因霖雨讀漢書五日畧能遍記/後飲謔既倦廣尋經史五行俱下一覽便記無所遺忘)
(文章典麗既贍且速年未二/十名動衣冠官至國子祭酒)
盧詢祖初拜大夏男有宿徳朝士戯之曰大夏初成盧
即應聲曰且得燕雀相賀(李百藥齊書曰盧詢祖范陽/涿人祖父偉封大夏男父恭)
(道早卒詢祖襲爵有術學文辭華美/為後生之俊舉秀才官司徒記室)
北使李諧至南梁武與之遊歴偶至放生處帝問曰彼
國亦放生否諧答曰不取亦不放帝大慙(李諧别見潤/郡國志曰)
(州長命洲梁/武帝放生處)
瑯琊王肅在南時好茗飲􁃇羔過北又好羊肉酪漿嘗
云羊陸産之宗魚水族之長羊比齊魯大邦魚比邾莒
小國唯茗飲不中與酪漿作奴(北人呼茗/飲為酪奴)
賈思伯至性謙和傾身禮士雖在街道停車下馬接誘
恂恂曾無倦色客有調思伯曰公今貴重寧能不驕思
伯曰衰至便驕何常之有當時以為雅言(北史曰賈思/伯字仕休齊)
(郡益都人與弟思同師事北海隂鳯業竟無資酬之鳯/質其衣物時人為之語曰隂生讀書不免癡不識雙鳳)
(脱人衣思伯累遷中/書侍郎為孝文所知)
杜之松在河中(唐詩紀事曰杜之松/貞觀中為河中刺史)嘗請王無功講禮無
功答曰吾不能揖讓邦君門談糟粕棄醇醪也(劉昫唐/書曰王)
(績字無功絳州龍門人少與李播吕才為莫逆之交大/業中授揚州六合縣丞棄官結廬河渚以琴酒自樂嘗)
(躬耕東臯時人號東臯子或過酒肆動經數日往往題/壁作詩多為好事者諷詠臨終遺命薄𦵏預自為墓誌)
王世充平後(唐書曰王世充字行滿本姓支西域胡人/頗涉經史尤好兵法開皇中拜儀同後僣)
(位國號鄭/建元開明)蘓世長以漢南歸國髙祖責其後服世長頓
首曰自古帝王受命為逐鹿之喻一人得之萬夫歛手
豈有獲鹿之後忿同獵之徒問爭肉之罪(唐書曰蘓世/長雍州武功)
(人祖肜後魏散騎常侍父振周宕州刺史世長十餘歳/上書言事周武帝召問讀何書對曰讀孝經論語問何)
(所言曰孝經云為國者不侮於鰥寡論語云為政以徳/武帝善其對令于獸門舘讀書王世充僣號署行臺僕)
(射與世充兄子𢎞烈鎮㐮陽/洛陽平世長首勸𢎞烈歸降)
總章中髙宗將幸凉州時隴右虚耗議者以為非便髙
宗語侍臣曰五載一廵此葢典禮朕欲幸凉州中外咸
謂非宜何也衆未有對詳刑大夫來公敏曰陛下廵幸
凉州式宣王略求之故實未虧令典但隨時度義臣下
竊有所疑伏以髙麗雖平扶餘尚梗西道經略兵猶未
停且隴右諸州人户寡少供待車駕備擬稍難臣聞中
外實有竊議
潘師正居嵩山逍遥谷髙宗召問所須師正對曰臣所
須者茂松清泉山中不乏(唐書曰潘師正趙州賛皇人/少以孝聞大業中度為道士)
(師事王知逺清浄寡欲居嵩山積二十/年但服松葉飲水而已卒贈體元先生)
田游巖頻召不出髙宗幸嵩山親至其門游巖野服出
拜儀止謹樸帝問先生比佳否游巖對曰臣所謂泉石
膏肓煙霞痼疾(唐書曰田游巖京兆三原人初補太學/生後罷歸逰太白山遇林泉會意留連)
(不能去母及妻子並有方外之志同遊山水二十餘年/後入箕山就許由廟東築室而居帝後營奉天宫游巖)
(先居宫側特令勿毁仍/題曰處士田游巖宅)
天后嘗召徐有功責之曰公比斷獄多失出何耶有功
答曰失出臣小過好生陛下大徳(唐書曰徐有功國子/博士文逺孫也舉明)
(經除蒲州司法叅軍為政寛仁不行杖罰吏人感其恩/信遞相約曰若犯徐司法杖者衆斥罰之由是終於代)
(滿不戮/一人)
魏元忠既復官因侍宴天后問曰卿累負謗鑠何耶對
曰臣猶鹿也羅織之吏如獵者茍須臣肉作羔爾(劉昫/唐書)
(曰魏元忠宋州宋城人本名真宰以避則天母號改焉/志氣倜儻不以舉薦為意累年不調後上封事髙宗歎)
(異之累官侍中為宗/楚客所誣貶務州尉)
𤣥宗徴嵩山隱士盧鴻三詔乃至及謁見不拜但磬折
而已帝問其故鴻對曰臣聞老子云禮者忠信之薄不
足可依臣鴻敢不忠信奉見(唐書曰盧鴻一字浩然范/陽人徙家洛陽少有學業)
(善籀篆楷𨽻𨼆於嵩山開元初備禮再徴不至後一赴/召至東都將還山賜𨼆居之服并草堂一所恩禮甚厚)
蘓昌容拜僕射(蘓瓌/己見)當時拜官例許進食名為燒尾昌
容獨無所進將作大匠宗晉卿曰拜僕射竟不燒尾豈
不喜耶(宋祁唐書曰宗晉卿楚客弟其先/南陽人兄弟並坐姦贓流嶺外)昌容奏曰臣
聞宰相主調隂陽代天理物今粒食踊貴百姓不足臣
見宿衛兵至有三日不食者臣愚不稱職不敢燒尾(封/氏)
(聞見記曰凡新羊入羣為諸羊所觸不相親附火燒其/尾則定故初拜官朋僚合宴謂之燒尾貞觀中太宗嘗)
(問朱子奢燒尾事/子奢以此為對)
賀知章拜禮部侍郎兼集賢學士(劉昫唐書曰賀知章/會稽永興人太子洗)
(馬徳仁族孫少以文詞知名陸象先在中書引為太常/博士開元中張説為麗正殿修書使奏請知章及徐堅)
(趙冬曦同撰六典累年不就後/轉禮部侍郎加集賢院學士)時源乾曜與張説同在
政府(張説己見孫唐書曰源乾曜相州臨漳人隋比部/侍郎師之  父直心髙宗時司刑太常伯坐事流)
(嶺南乾曜開元中/官至黄門侍郎)乾曜問張曰賀公久著盛名今日一
時兩加榮命足使學者光耀然學士與侍郎何者為美
張曰侍郎自皇朝以來為衣冠之華選自非望實兼美
無以居之然終是具貟之吏又非往賢所慕學士懐先
王之道為縉紳軌儀藴揚班之詞彩兼游夏之文學始
可處之無愧二美之中此實為最
𤣥宗嘗問吳筠道法筠答曰道法之精無如老子五千
文其諸枝辭蔓説徒喪筆札耳(劉昫唐書曰吳筠魯中/儒士少通經善屬文性)
(髙潔不柰流俗入嵩山依潘師正為道士開元中南㳺/金陵訪道茅山久之東逰天台在剡與文士為詩酒之)
(會所著歌篇𫝊於京師𤣥宗遣使/徴之既至與語甚悦令待詔翰林)
張曲江語人曰學者常想胷次吞雲夢筆頭湧若耶溪
量既并包文亦浩瀚(劉昫唐書曰張九齡字子夀一名/博物曾祖君政韶州别駕因家始)
(興九齡㓜聰敏善屬文十三以書干刺史王方慶大嗟/賞之曰此子必能致逺𤣥宗在東宫舉文藻之士親加)
(䇿問九齡對䇿髙第遷/右拾遺累官中書令)
李揆致仕居東都杜司徒罷淮海入洛見之言及事事
第一之説揆曰若道門戸門户自有所承官職遭遇爾
今形骸凋悴看即下世一切為空何第一之有(唐書曰/李揆字)
(端卿隴西成紀人秦府學士𤣥道𤣥孫秘書監成裕之/子聰敏好學善屬文乾元初兼禮部侍郎揆以主司取)
(士多不考實徒峻其隄防深昧求賢之意請於庭中設/五經諸史及切韻本於床引貢士謂之曰大國選士但)
(務得才經籍在此請恣尋檢由是數月之間美聲上聞/未及畢事遷中書侍郎揆美風儀善奏對毎有敷陳皆)
(符獻替肅宗賞歎之曰卿門地人物文章/皆當代第一故時人有頭頭第一之説)
李約琴道酒徳詩調皆髙絶一時平生不近粉黛多蓄
古器嘗得古鐡一片擊之清越養一猿名山公初至金
陵於府主李錡坐屢賛招𨼆寺之勝一日錡宴於寺中
明日謂曰十郎嘗誇招𨼆寺昨遊宴細看何殊州中約
笑曰某所賞者踈野耳若逺山將翠幕遮古松用綵物
褁腥膻涴鹿掊泉音樂亂山鳥聲實不如在叔父㕔也
(李約/己見)
盧杞與馮盛相遇於道各携一囊杞發盛囊有墨一枚
杞大笑盛正色曰天峯煤和針魚腦入金溪子手中録
離騷古本如公止提綾紋刺三百為名利奴顧當孰勝
已而搜杞囊果三百刺(劉昫唐書曰盧杞字子良故相/懐慎之孫父奕御史中丞安禄)
(山䧟洛陽奕遇害杞以門䕃解褐率府兵曹徴為御史/中丞時尚父子儀病百官造問皆不屏姬侍杞至子儀)
(悉屏去獨𨼆几待之家人問故子儀曰杞形陋而心險/左右見之必笑若此人得權即吾族無𩔖矣及居糺彈)
(之地論奏稱㫖遷御史/大夫旬日為門下侍郎)
憲宗嘗問趙相曰人言卿在荆州毬塲草生何也趙對
曰死罪有之雖然草生不妨毬子往來上為之啟齒(劉/昫)
(唐書曰趙宗儒字秉文父曅秘書少監宗儒授校書郎/貞元中遷給事中與崔損同拜平章事罷為右庶子端)
(居守道徳宗嘉之遷吏部侍郎召見/勞之曰知卿閉闗六年故有此拜)
栁誠懸(栁公權/已見)性曉音律不好奏樂人問之答曰聞樂
令人驕怠
白樂天語人曰吾已脱去利名枷鎻開清髙門户但連
龕子母丹不知何日成耳(劉昫唐書曰白居易字樂天/太原人北齊五兵尚書建之)
(仍孫祖鍠父季庚世敦儒業居易聰慧絶人貞元十四/年髙郢擢昇甲科授校書郎元和中為集賢校理文辭)
(富豔尤精詩筆所著歌詩意存諷賦箴時之病𥙷政之/闕士君子多之往往流聞禁中章武納諫思理渇聞讜)
(言召入翰/林為學士)
陸羽問張志和孰與往來志和曰太虚為室明月為燭
與四海諸公共處未嘗少别何有往來(宋祁𨼆逸𫝊曰/陸羽字鴻漸一)
(名疾字季疵復州竟陵人不知所生有僧得諸水濵既/長以易自筮得蹇之漸曰鴻漸于陸其羽可用為儀乃)
(以陸為氏名而字之𨼆苕溪自稱桑苧翁闔門著書或/獨行野中誦詩擊木裴徊不得意或慟哭而歸時謂今)
(接輿也而唐詩紀事曰張志和字子周婺州人母夢楓/生腹上  産志和十六擢明經肅宗時貶南浦尉不復)
(仕居江湖自稱烟波釣徒著元真子兄鶴齡恐其遁世/為築室越州東郭與陸羽往還李徳裕稱志和𨼆而有)
(名顯而無事不窮/不逹嚴光之比云)
文宗喜經術(唐書曰文宗諱昴穆宗第二子寳厯二年/敬宗遇害乙巳即位于宣政殿  唐詩紀)
(事曰帝嘗謂左右曰若不甲夜視事乙夜觀書何以為/人君毎試進士多自出題所司進所試披覽吟詠終日)
(忘倦常延學士於内庭討論經義較量古今令宫女侍/茶湯飲饌李訓講周易時方盛夏命取水玉腰帶辟暑)
(犀如意賜訓曰如意與卿為談柄讀髙郢/無聲樂賦白居易求𤣥珠賦謂之𤣥祖)宰相李石因
言施士匄春秋可讀帝曰朕嘗見之穿鑿之學徒為異
同學者如浚井得美泉而已何必勞苦旁求然後為得
(劉昫唐書曰李石字中玉隴西人機辯有方畧尤精吏/術文宗自李徳裕宗閔朋黨相傾宿素大臣疑而不用)
(意在新進孤立石自戸部侍郎平章事春李肇/國史補曰大歴已後専學者有施士匄  秋)
楊嗣復進門下侍郎建言宜省官屬文宗言無乃滯才
乎嗣復對曰才者自異汰去粃滓菁華乃出(唐書曰楊/嗣復字繼)
(之僕射於陵子也七嵗能為文與牛僧孺李宗閔權徳/輿皆貢舉門生情義相得進退取捨多同開成二年以)
(戸部侍郎/平章事)
髙貞公郢在中書九年家無制草或問前輩皆有制集
公何獨焚之答曰王言不可存於私室(唐書曰髙郢字/公楚渤海蓨人)
(九嵗通春秋能屬文登茂才異行科授華隂尉嘗以魯/不合用天子禮樂乃引公羊𫝊著魯議累官中書侍郎)
明宗不豫馮道(己見/)入問疾道言寢膳之間尤宜調謹
因指御前果實曰如食桃不康他日見李思戒
周祖請馮道詣徐州冊湘隂公為漢嗣道曰侍中由𠂻
乎周祖設誓道曰莫教老夫謬語令為謬語人
江南李昪問道士王栖霞何道可致太平栖霞對曰王
者治心治身乃治家國今陛下尚未能去饑嗔飽喜何
論太平宋后自簾中稱歎以為至言(司馬光通鑑曰凡/唐主所賜予栖霞)
(皆不受栖霞常為人奏章唐主欲為之築壇辭曰/國用方乏何暇及此俟焚章不化乃當奏請耳)
宋太祖從周世宗南征有人譛於世宗言太祖有重車
數乘世宗遣人伺之果有籠篋令引入行在開視唯書
數千卷世宗召太祖諭之曰卿為朕將帥辟疆宇當堅
甲利兵何用書為太祖謝曰臣無竒謀上賛聖徳濫膺
寄任常恐不迨所以聚書觀覽欲廣聞見增智慮也世
宗善其對
太祖召見道士證𨼆(王聖塗渑水燕談録曰鎮陽道士/證𨼆博學多識道行清潔太祖北)
(征時召/見之)𨼆年九十形氣不衰帝欲留居建隆觀𨼆曰帝
都紛華非野人所宜處上訪以養生之術𨼆曰養生之
術不過清心練氣耳帝王之道則異於此老子曰我無
為而民自化我無欲而民自正軒轅帝堯享國延年率
由此道帝甚嘉之
宋祖草昧思求異人詔田徴君詣公車會父喪不赴(皇/朝)
(𩔖苑曰田徴君名告字象宜篤學好文理致髙古嘗學/詩於希夷平居寡薄志在經世太祖詔詣公車奔父喪)
(不至淳化中韓丕言於天/子召赴闕詔書入門而卒)田東遊過濮止王元之舎元
之勉進其道後得水𣗳於濟南明水將終焉(司馬温公/涑水紀聞)
(曰王禹偁字元之濟州人少善屬文舉進士知長洲縣/太宗召直史舘纔周歳遂知制誥禹偁性剛狷數忤權)
(貴改翰林學士/後落職知黃州)致書徐常侍(徐鉉/己見)質其去就徐答曰負
鼎叩角顧廬築巖各由其時不失其道在我而已何常
之有田遂决髙蹈之計
真宗召陳摶至京師士大夫多求其言摶曰優游之所
勿乆戀得意之所勿再往(魏泰東軒筆録曰陳摶字圖/南有經世之才生唐末厭五)
(代之亂入武當山學神仙導養之術/能辟穀或一睡三年後𨼆於華山)
㓂萊公鎮大名北使至語㓂曰相公望重何故不在中
書㓂曰主上以朝廷無事北門鎻鑰非凖不可(冦萊公/遺事曰)
(公諱凖字平仲華州人太宗幸魏公年十六以父陷蕃/上書行在辭色激昻舉止無畏上壯之命有司記姓名)
(後二年進士及/第䆮以貴顯)
丁崖州雖險詐然亦有長者言真宗嘗怒一朝士再三
語之丁輒退縮不答上作色曰如此叵耐問輒不應丁
進曰雷霆之下臣更加一言則虀粉矣真宗欣然嘉納
(東都事畧曰丁謂字公言初字謂之蘓州人嘗以文謁/王禹偁禹偁稱其文比之韓栁其名大振真宗朝拜相)
(以擅移皇堂貶崖州司户及東軒筆録曰丁謂有才智/然多希合天下以為姦邪  稍進用即啟真宗以神仙)
(之事作玉清昭應宫/耗費國帑不可勝紀)
范文正(已見/)一日見王沂公言宰相當顯㧞人物自丞
相當國門下未見一人沂公曰司諫不思耶若恩盡歸
已怨將誰歸范公恍若自失(王沂公筆録曰公諱曾字/孝先青城人自發解南省)
(廷試皆為首冠中山劉子儀戯語之曰狀元試三塲一/生喫着不盡公正色曰曾平生之志不在温飽仁宗朝)
(為相封/沂國公)
范文正嘗問琴理於崔遵度崔曰清麗而静和潤而逺
琴書是也(王君玉國老談苑曰遵度為太子/諭徳方正清素尤精於琴著琴箋)
宋景文言為文是静中一業(東都事畧曰宋祁字子京/與兄庠同試禮部奏名第)
(一章獻曰弟可先兄乎乃以郊為第一而祁為第十脩/唐書成拜翰林學士承㫖謚景文  歐陽公歸田録曰)
(宋郊與弟祁自布衣時名/動天下當時稱為二宋)
宋景文言莊周云送君者皆自厓而返君自兹逺毎讀
至此令人蕭寥有遺世之意
邵康節嘗言善人固可親未能知不可急合惡人固可
踈未能逺不可急去(道學名臣言行録曰邵雍字堯夫/其先范陽人三十來遊于洛葬親)
(伊川遂為河南人嘉祐中詔舉遺逸留守王拱辰薦授/將作監簿熙寜初中丞吕誨復薦補頴州團練推官稱)
(疾不之官卒贈秘/書省著作謚康節)
歐陽公嘗問一僧曰古之髙僧有去來翛然者何今世
之鮮也僧曰古人念念在定慧臨終安得而亂今人念
念在散亂臨終安得而定公深然之
司馬文正公云登山有道徐行則不困措足於實地則
不危(邵氏聞見録曰公不喜肩輿雖/山行亦乘馬路險則杖䇿以行)
程正叔(吕氏童䝉訓曰小程先生名頤字正叔舉進士/不中不復試元祐初正獻公與司馬温公同薦)
(遂召用侍講禁中旋又罷去貶涪州元符還洛卒于/家學者謂之廣平先生後居伊陽又謚伊川先生)語
其兄明道曰(道學名臣言行録曰程顥字伯淳河南人/生而神氣秀異異於常兒踰冠舉進士吕)
(公著薦授太子中允卒官宗/正寺丞學者稱為明道先生)吾兄弟近日説話太多明
道曰使見吕晦叔則不得不少見司馬君實則不得不
多
王荆公謂吕晦叔(吕公著/己見)曰漢元晚節劉向數上䟽切
諫疑太犯分晦叔曰有貴戚之卿(邵氏聞見録曰吕晦/叔王介甫同為館職)
(當時閣中皆名士毎評論古今人物治喪衆人之論必/止於介甫介甫之論又為晦叔止也一日論劉向當漢)
(末言天下事反復不休或以為知忠義或以為不逹時/變議未决介甫來衆問之介甫卒對曰劉向強聒人耳)
(衆意未滿晦叔來又問之/則曰同姓之卿歟衆乃服)
王荆公作相裁損宗室恩數宗子相率馬首陳狀云均
是宗廟子孫那得不看祖宗面荆公厲聲曰祖宗親盡
亦須祧遷何况賢輩於是皆散去
王荆公居鍾山日與金華俞秀老過故人家飲飲罷小
憇水亭顧水際沙間有饌器數件皆黄白物意吏卒所
竊使人問之乃小兒適聚於此食棗栗盡棄之而去荆
公謂秀老曰士欲任大事閲富貴如羣兒作息乃可耳
(葉夢得石林詩話曰俞紫芝字秀老揚州人少有髙行/不娶得浮屠心法所至翛然而工於詩王荆公居鍾山)
(秀老數相往來/公尤愛重之)
嘉祐初李仲昌議開六漯河荆公時為舘職頗右之既
而功不成仲昌以贓敗劉侍讀戯荆公曰要當如宗人
夷甫不與世事可也荆公答曰天下之事所以易壞而
難合者正以諸賢無意如鄙宗夷甫也但仁聖在上故
公家元海未敢䟦扈耳(劉原父行狀曰公諱敞字原父/𡊮州臨江人學問廣博無書不)
(通自浮屠老子以及山經地誌隂陽卜筮醫藥天文畧/皆究知嘗齋太乙宫與内弟王欽臣夜語曰嵗星往來)
(虚危間色甚明盛以吾觀之當有興於/齊者嵗餘英宗以齊州防禦入繼大統)
王荆公嘗問張文定孔子去世百年生孟子亞聖自後
絶無人何也文定言豈無只有過孔子上者公問是誰
文定言江南馬大師汾陽無業禪師雪峯岩頭丹霞雲
門是也公暫聞意甚不解乃問何謂文定曰儒門淡薄
收拾不住皆歸釋氏耳荆公欣然歎服後舉似張天覺
天覺撫几歎以為佳
濟南監鎮宋保國出觀荆公華嚴解東坡曰華嚴有八
十一卷今獨其一何也保國云公言此佛語至深妙他
皆菩薩語耳東坡曰予於藏經中取佛語數句雜菩薩
語中復取菩薩語數句雜佛語中子能識其非是乎曰
不能也東坡曰予昔在岐下聞河陽猪肉甚美使人往
市之使者醉猪夜逸去貿他猪以償客皆大詫以為非
他産所及既而事敗客皆大慙今荆公之猪未敗耳若
一念清淨墻壁瓦礫皆説無上妙法而云佛語深妙菩
薩不及豈非夢中語耶保國稱善(陶朱新録元祐黨人/碑有宋保國名姓)
東坡性不忍事嘗云如食中有蠅吐之乃已(捫虱新話/曰公嘗自)
(言性不慎語言與人無親踈輒輸寫肝膽有所不盡如/茹物不下必吐盡而已而世或記䟽以為怨咨葢實録)
(也/)
東坡在儋耳因試筆嘗自書云吾始至南海環視天水
無際悽然傷之曰何時得出此島耶已而思之天地在
積水中九州在大瀛海中中國在少海中有生孰不在
島者覆盆水於地芥浮於水蟻附於芥茫然不知所濟
少焉水涸蟻即徑去見其𩔖出涕曰幾不復與子相見
豈知俯仰之間有方軌八逹之路乎念此可為一笑
蘇長公自黄移汝道出金陵見介甫甚欵長公曰某欲
有言於公介甫色動意長公辯前日事長公曰某所言
天下事介甫色定長公曰大兵大獄漢唐滅亡之兆祖
宗以仁厚治天下正欲革此今西方用兵東南數起大
獄公獨無一言乎介甫舉兩指示長公曰二事皆恵卿
啟之某在外安敢言長公曰在朝則言在外則不言事
上之常禮耳上所以待公者非常禮公豈得以常禮自
處介甫厲聲曰某須説又言出在安石口入在子瞻耳
葢介甫畏恵卿恐長公泄之也介甫又語長公人須是
知行一不義殺一不辜而得天下弗為乃可長公曰今
之君子争减半年磨勘雖殺人亦為之介甫笑而不言
楊次公留心釋教嘗因上殿神考頗問佛法楊並不詳
答直云佛法實亦有助吾教既歸人言聖主難遇次公
平日所學如此今乃唯唯何也楊曰朝廷端欵明辯吾
懼度作導師(文苑𫝊曰楊傑字次公無為人少有名于/時元祐中為禮部貟外郎自號無為子)
王介甫嘗見舉燭因言佛書有日月燈光明佛燈光豈
得以配日月吕吉甫曰日昱乎晝月昱乎夜燈光昱乎
晝夜日月所不及其用無差别介甫大以為然(東都事/畧曰吕)
(恵卿字吉甫泉州晉江人為集賢校勘王安石領制置/三司條例司以恵卿為檢詳安石去位薦為叅知政事)
劉道原(劉恕/已見)不信浮屠説以為必無是事嘗曰人如居
逆旅一物不可乏去則盡棄之何得齎以自隨
蔣之竒既貴項上大贅每忌人視之為六路大漕至金
山寺僧了元(即佛/印)與蔣相善一日見蔣即手捫其贅蔣
心惡之了元徐曰冲卿在前頴叔在後蔣大喜(朱彧可/談曰慈)
(聖后嘗夢神人語云太平宰相項安節神宗宻求諸朝/臣無有此人乆之吴冲卿為上相瘰癤生頸間一日立)
(朝項上腫如拳后見之告上曰此真項安節也公東都/事畧曰蔣之竒字穎叔常州宜興人少游歐陽  之門)
(為部使者十二任六典會府所/至以治辯稱官至觀文殿學士)
馮當世晚年好佛(東都事畧曰馮京字當世鄂州江夏/人初雋邁不羣舉進士自鄉選至廷)
(對俱第一宰相富弼京之婦翁也京知制誥日韓琦為/相京數月不一見琦謂其傲以語弼弼使往見之京曰)
(公為宰相而京不妄詣公者乃所以/重公也豈傲哉官叅知政事謚文簡)知并州日以書寄
王平甫曰并門歌舞妙麗閉目不窺日以談禪為上平
甫答曰若如所論未逹禪理閉目不窺已是一重公案
東坡與劉貢父㑹語及不獲已之事貢父曰充𩔖至義
之盡也東坡曰貢父乃善讀孟子歟(魏泰東軒筆録曰/劉攽字貢父博學)
(有俊才然滑稽喜/謔玩亦屢以犯人)
蘓子瞻云嵗行盡矣風雨凄然紙窓竹屋燈青熒熒時
於此間得少佳趣一日舉似劉貢父貢父曰前數句是
夜行迷路誤入田螺精家中來
李公擇云余嘗雪中過范堯夫(已見/)于西府先有五客
在坐予因衆人論説民間利害公甚喜書室中無火坐
久寒甚公命温酒來與坐客各舉兩大白公曰説得通
透後令人心神融暢(東都事畧曰李常字公擇南康軍/建昌人幼力學舉進士調宣州觀)
(察推官方重自/持人畏憚之)
東坡謂晨飲為澆書李黄門謂午睡為攤飯
東坡嘗謂劉壯輿曰三國志注中好事甚多道原(劉恕/已見)
欲脩之而不果君不可辭也壯輿曰端明曷不為之坡
曰某雖工於語言也不是當行家(徐度却掃編曰劉羲/仲字壯輿劉道原子)
(也道原以史學自/名羲仲世其家學)
劉壯輿常摘歐陽公五代史之訛誤為紏繆以示東坡
東坡曰往嵗歐陽公著此書初成王荆公謂余曰歐陽
公脩五代史而不脩三國志非也子盍為之余固辭不
敢當夫為史者網羅數十百年之事以成一書其間豈
能無小得失余所以不敢當荆公之託者正畏如公之
徒掇拾其後耳
元祐中北敵使劉霄入賀蘓公與狄詠舘伴錫燕囘始
行公馬小蹶劉即前訊曰馬驚無苦否公應曰銜勒在
御雖小失無傷也
蘓長公云元豐六年十月二日夜解衣欲睡月色入户
欣然起行念無與樂者遂至承天寺尋張懷民懷民亦
未寐相與步於中庭庭中如積水空明水中藻荇交横
葢竹栢影也何夜無月何處無竹栢但少閒人如吾兩
人耳
蘓長公云久在江湖不見偉人前在金山見滕元發乘
小舟破巨浪來相訪出船巍然使人神聳
文潞公帥長安(五朝名臣言行録曰文彦博字寛夫汾/州人位至丞相封潞國忠烈公  趙萊)
(公録曰寳元中河東闕漕使堂上議難得可任者章郇/公言縉紳間説文彦博磊落有稱吕許公曰恨不識也)
(可召來面詢之明日召至許公歎曰此大有福人何所/任用不可自殿中侍御史遷待制不出十年出將入相)
見石才叔所蔵禇遂良聖教序墨蹟愛玩不已令子弟
臨一本休日宴僚屬出二本令坐客别之客盛稱公臨
本為真才叔不出一語以辯笑啟潞公云今日方知蒼
舒孤寒(王明清玉照新志曰石蒼舒字才叔雍人/也與山谷逰從尤妙筆札家蓄圖書甚富)
黃太史云士大夫三日不讀書則理義不交於胷中便
覺面貌可憎語言無味(山谷年譜曰公諱庭堅字魯直/分寧人治平丙午赴鄉舉詩題)
(出野無遺賢廬陵李詢讀先生詩中兩句云渭水空藏/月傅巖深鎻煙擊節稱賞云此人不惟文理冠塲異日)
(當以詩名擅四海遂膺首/選歴官著作佐郎兼史舘)
晏景初請一僧住院僧辭以窮陋不可為景初曰髙才
固易耳僧曰巧婦安能作無麫湯餅乎景初曰有麫則
拙婦亦辦矣僧慙而退(宋史曰晏敦復字景初丞/相殊之曽孫少學於程頤)
岳武穆嘗入見帝從容問曰卿得良馬不武穆答曰臣
有二馬日啖芻豆數斗飲泉一斛然非精潔即不受介
而馳初不甚疾比行百里始奮迅自午至酉猶可二百
里禠鞍甲而不息不汗此其受大而不茍取力裕而不
求逞致逺之材也不幸相繼以死今所乘者日不過數
升而秣不擇粟飲不擇泉攬轡未安踊躍疾驅甫百里
力竭汗喘殆欲斃然此其寡取易盈好逞易窮駑鈍之
材也帝稱善曰卿今議論極進(章頴南渡十將傳曰岳/飛字鵬舉相州湯隂人)
(少負氣節沈厚寡言性剛直天資敏悟強記書𫝊尤好/左氏春秋及孫呉兵法生而有力未冠能引弓三百斤)
(弩八石學射于周同能左右射同死朔望必鬻衣具而/酒肉詣同塜奠而泣引同所贈弓發三矢乃酹父知)
(義/之)
虞雍公既却逆亮於采石還至金陵謁葉樞宻(義問/)時
張忠定(燾/)及幕屬馮校書(方/)洪檢詳(邁/)在坐相與勞問
畢天風欲雪因留夘飲酒方行警報沓至亮懲前䘐將
改圖𤓰洲坐上皆恐葉四顧久之酌巵醪以前曰馮洪
二君雖叅帷幄實未履行陣舍人威名方新士卒相望
勉為國家卒此勲業雍公受之起立曰某去則不妨然
記得一小話敢為都督誦之昔有人得一鼈欲烹而食
之不忍當殺生之名乃熾火使釡水百沸横篠為橋與
鼈約曰能渡此則活汝鼈知主人以計取之勉力爬沙
僅能一渡主人曰汝能渡橋甚善更為我渡一遭我欲
觀之僕之此行無乃𩔖是乎席上皆笑雍公竟如鎮江
亮不克渡而弑自此簡上知馴致魁柄
金國與西夏議和翰林待制馮延登為使時李獻甫以
書表官從行夏使有口辯延登不能折往復數日至以
嵗幣為言獻甫不能平從旁進曰夏國與我和好百年
今易君臣之名為兄弟之國兄輸弟幣寜有據耶使者
曰兄弟且不論宋嵗輸吾國幣二十五萬疋典故具在
金朝必欲脩舊好非此例不可獻甫作色曰使者尚忍
言耶宋以嵗幣餌君家而賜之姓岸然以君父自居夏
國君臣無一悟者誠謂使者當以為諱乃今公言之使
者果能主此議以從賜姓之例弊邑雖嵗捐五十萬獻
甫請以身任之夏使語塞和議乃定(金史曰李獻甫字/欽用獻能從弟也)
(博通書傳尤精左氏及地理學為人有幹局心所到則/絶人逺甚時人稱其精神滿腹興定五年登進士第歴)
(咸陽簿累官鎮/南節度副使)
中統初許魯齋應召赴都曰(元史曰許衡字平仲懐之/河内人幼有異質七嵗入)
(學授章句稍長嗜學如饑渇往來河洛間從姚樞得伊/洛程氏之書益大有得中統元年世祖即位召至京師)
道謁劉静脩先生静脩言公一䀻而起無乃太速許答
曰不如此則道不行後至元中徴静脩至以為賛善大
夫未幾辭去及召為翰林學士復以疾辭或問之答曰
不如此則道不尊(元史曰劉因字夢吉保定容城人天/資絶人三歳識書日記千百言七嵗)
(能屬文落筆驚人及得程朱之書一見能發其㣲性不/茍合家雖甚貧非其義一介不取家居教授師道尊嚴)
(嘗愛諸葛孔明静以脩/身之語表所居曰静脩)
元憲宗時以蒙克薩勒為㫁事官之長其位在三公之
上猶漢之大將軍也既拜命出帳殿外欹槖坐熊席其
僚列坐左右者四十人蒙克薩勒問曰主上以我長此
官諸公其為我言當以何道守官衆皆黙然有夏人果
斡居下坐進曰夫扎爾古齊之道猶宰之刲羊也解肩
者不使傷其脊在持平而已䝉克薩勒聞之即起入帳
内衆不知所為皆咎果斡失言既入乃為帝言之帝召
果斡命之步曰是可用之才也果斡由是知名(元史曰/䝉克薩)
(勒察罕扎拉爾氏祖綽鄂父諾海並事烈祖蒙克/薩勒事睿宗恭謹過其父憲宗在藩邸深知之)
胡汲仲先生言終今之世無善治之日
元明善嘗副一䝉古大臣出使交趾瀕還國王贐以兼
金䝉古受之明善獨不受國王曰彼使臣已受矣公何
固辭明善曰彼所以受者安小國之心我所以不受者
全大國之體國王歎服
吴定翁嘗言曰士無求用於世惟求無愧於世人以為
名言(元史曰吴定翁字仲谷臨川人其先宋初自金陵/來徙定翁㓜嵗儼如成人清修文雅與孫轍齊名)
(而最善為詩辟薦相望而終不起程鉅夫貽之書曰臨/川士友及門者踵相接也何相望足下耿耿如玉人而)
(不可得/見乎)
富珠哩翀在翰林日嘗進講罷上顧問曰三教何者為
最優翀對曰釋如黄金道如白璧儒如五穀上曰若爾
則儒為賤耶翀對曰黄金白璧無亦何妨五穀於世其
可一日闕哉上大説(元史曰富珠哩翀字子翬其先隆/安人狀貌魁梧不妄言笑其學一)
(本於性命道徳而記問宏博異言僻語無不淹貫文章/簡奥典雅學者仰為表儀論者謂許衡之後能以師道)
(自任者惟耶律/有尚及翀而已)
至正中徴處士托音巴延杜本張瑾為翰林待制或議
以為擢用太峻左丞相特穆爾達實曰𨼆士無求於朝
廷而朝廷有求於𨼆士當時以為名言
　
　
　
　
　
　
　
　
　
　
　
　
　
　
　
　語林卷五
欽定四庫全書
　語林卷六　　　　　　　明　何良俊　撰
　　政事第三
孔子曰政寛則民慢慢則糾之以猛猛則民殘殘則施
之以寛此因子産遺訓故言氶敝易變之道大率如此
余觀孔子雅言及古稱循吏炳煥竹素者何嘗用猛哉
太史公曰奉法循理亦可以為治何必威嚴哉斯言是
矣善哉劉真長之言曰古之善政司契而已豈不以敦
本正源鎮静流末乎此語可著令甲茍用此道雖聖人
之篤恭𤣥黙何以加諸
卓茂為宻令有人詣茂言亭長受其米肉茂問此人亭
長為從汝求乎將平居自以恩意遺之人曰往遺之耳
茂曰遺之而受何故言耶人曰竊聞賢明之君使人不
畏吏吏不取人今我畏吏是以遺之吏既卒受故來言
耳茂曰凡人所以貴於禽獸者以有仁愛知相敬事今
鄰里長老尚致饋遺此乃人道所以相親吏顧不當乘
威力強請求耳凡人之生羣居雜處故經紀禮義以相
交接汝獨不欲脩之寜能髙飛逺走不在人間耶人曰
茍如此律何故禁之茂笑曰律設大法禮順人情今我
以禮教汝汝必無怨以律治汝何所措其手足乎一門
之内小者可論大者可殺也且歸念之於是人納其訓
吏懐其恩(酈道元水經註曰卓茂字子康南陽宛人温/仁寛雅恭而有禮人有認其馬者茂與之曰)
(若非公馬幸至丞相府歸我遂挽車而去後馬主得馬/謝而還之任黄門郎遷宻令舉善而徴口無惡言教化)
(大行道不拾遺蝗不入境百姓為之立祠享祀不輟矣/  東觀漢記曰茂恬暢樂道雅實不為華貌行已在清)
(濁之問自束髪至白/首與人未嘗有爭)
孔君魚為姑臧長清儉逼下有譏之者答曰奮身處脂
膏不能自潤(東觀漢記曰孔奮字君魚扶風茂陵人守/姑臧長時天下亂河西獨安前長居官數)
(月即致貲産奮在姑臧四嵗財物/不増惟老母極膳妻子但食葱菜)
鄭尚書在淮隂(范曄後漢書曰鄭𢎞字巨君會稽山/隂人從淮隂太守四遷為尚書令)消
息繇賦政不煩苛郡中大旱自出行春隨車致雨白鹿
方道俠轂而行(謝承後漢書曰𢎞問主簿黄國曰鹿為/吉為凶國拜賀曰聞三公車轓畫作鹿)
(明府必/為宰相)
龎仲逹為漢陽太守(司馬彪續漢書曰龎參字仲/逹河南緱氏人官至太尉)郡人
任棠有竒節𨼆居教授仲逹到先候之棠不交言但以
薤一大本水一盂置户屏前自抱孫兒伏於户下主簿
白以為倨仲逹思其㣲意良久曰棠是欲曉太守水者
欲吾清㧞大本薤者欲吾擊強宗抱兒當户欲吾開門
恤孤也歎息而還仲逹在職抑強助弱果以恵政得民
任延為會稽都尉時年十九迎官驚其壯及到静泊無
為唯先遣饋禮祠延陵季子(范曄後漢書曰任延字長/孫南陽宛人年十二為諸)
(生學於長安明詩易春秋顯名太學學中號/為任聖童更始中以大司馬屬拜會稽都尉)
延叔堅舉孝亷為平陽侯相到官表龔遂之墓立銘祭
祠擢用其後於畎畆之間(延篤/别見)
陳昭公守廣漢入為大司農(范曄後漢書曰陳寵字昭/公沛國洨人祖咸哀平間)
(尚書寵性周宻每亊務於寛厚由廣漢太守入為大/司農後為司空雖𫝊法律而兼通經書號為任職相)帝
問在郡何以為理昭公頓首謝曰臣任功曹王渙以簡
賢選能主簿譚顯拾遺補闕臣奉宣詔書而已帝大悦
(范曄後漢書曰王渙字稚子廣漢郪人少好俠尚氣晚/更改節敦儒習尚書讀律令為太守陳寵功曹當職割)
(斷不避豪右寵風聲大行渙由此顯名州舉茂才/為洛陽令譚顯後亦知名安帝時為豫州刺史)
𡊮司徒為河南尹政號嚴明然未嘗以贓罪鞠人常言
曰凡學仕者髙則望宰相下則希守牧錮人於聖世尹
不忍為也聞者皆感激自勵(𡊮安/已見)
汝南太守宗資任功曹范滂(范滂已見叔謝承後漢書/曰宗資字  都南陽安衆)
(人家代為漢名臣資少在京師學孟氏易歐陽尚書舉/孝亷拜議郎補汝南太守署范滂為功曹委任政事推)
(功於滂不伐其美任/善之名聞於海内)南陽太守成瑨亦委功曹岑晊(謝/承)
(後漢書曰成瑨少修仁義以清名見稱舉孝亷拜郎中/遷南陽太守郡多豪強中官磐牙境界瑨下車振威嚴)
(以檢攝之時桓帝乳母外親張子禁恃勢不畏法網功/曹岑晊勸使捕子禁付宛獄笞殺之桓帝徴瑨下獄死)
(林范曄後漢書曰岑晊字公孝南陽棘陽人有髙才郭/  宗朱公叔皆與為友李膺王暢稱其有幹國器雖在)
(閭里慨然有董/正天下之意)二郡為之語曰汝南太守范孟博南陽
宗資主畫諾南陽太守岑公孝𢎞農成瑨但坐嘯
宗叔都(宗資/已見)在汝南請范孟博為功曹范在職嚴整疾
惡人有行違孝弟不軌仁義者皆掃迹斥逐不與共朝
顯薦異節捜㧞幽陋天下稱之
范孟博外甥西平李頌是公族子孫行義為鄉里所棄
中常侍唐衡以頌屬汝南太守宗資資用為吏時孟博
在功曹心非其人寢而不召資怒責書佐朱靈靈仰謝
曰范滂清裁猶以利刅齒腐朽今日寜受笞死而滂不
可違資乃止(謝承後漢書曰宗資責問書佐朱靈靈以/告滂滂曰答教當言頌則滂之姊子豈不)
(樂其升進縁頌汙穢小人不宜玷/塵清朝不敢以位私人是以不召)
陳仲舉為樂安太守(司馬彪續漢書曰陳蕃字仲舉汝/南平輿人舉孝亷除郎中母憂去)
(官周景辟從事以諌爭不合投𫝊而去後李固表薦徴/拜議郎  范曄後漢書曰李固為青州刺史名有威政)
(屬城聞風皆自引去蕃獨以清績留安續/漢志曰樂安本名千乘和帝更名樂)郡人周孟玉
清潔之士(張璠漢紀曰周璆字/孟玉臨濟人有美名)前後太守禮命皆不至
獨仲舉能致焉仲舉大加寵異字而不名特置一榻去
則懸之(𡊮山松後漢書曰璆為樂城令逍遥無事縣中/大治去官徴聘不至陳蕃為太守璆來置榻去)
(懸/之)
陳仲舉在樂安郡縣民趙宣𦵏親而不閉埏隧止居其
中行服積二十年鄉邑稱孝州郡數禮請之仲舉就與
相見言次問及妻子宣有五子皆服中所生仲舉怒曰
聖人制禮賢者俯就不肖企及且祭不欲數以其易瀆
故也况乃寢宿冢蔵孕育其中誑時惑衆誣汚鬼神乎
遂致其罪
孔文舉(孔融/已見)在北海時教髙宻令曰志士鄧子然告困
焉得愛釡庾之間以傷烈士之心與豆三斛後乏復言
孔文舉為北海相有一人遭父䘮哭泣墓側色無憔悴
文舉刑之又一人母病瘥思食新麥家中無有乃盗鄰
家熟麥以進文舉特加賞異曰無有來謝勿復盗也(秦/子)
(曰夫盗而不罪者以為勸於養母/也哭而見殺者以為哀而不實也)
胡威少有志尚厲操清白父質臨荆州威自京都省之
家貧無車馬童僕威自驅驢單行見父停廐中十許日
告歸臨辭質賜絹一匹為道路費威跪問曰大人清嚴
不審於何得此質曰是吾俸禄之餘故以為汝糧耳威
受而去(晉陽秋曰胡威字伯虎淮南/人父質荆州刺史以忠清顯)
胡質在荆州其子威省覲告歸每至客舍自放驢取樵
爨炊食畢復隨旅進道質帳下都督隂齎糧要之因與
為伴每事相助經營又進少飯威疑宻加誘問知是都
督謝而遣之後以白質質杖都督一百除其吏名
裴潜為兖州時嘗作一胡牀及去留以挂壁(魏志曰裴/潜字文行)
(河東人避亂荆州劉表待之賔禮潜私謂王粲司馬芝/曰劉牧非覇王之才而欲以西伯自處其敗無日矣遂)
(南渡適/長沙)
王夷甫(王衍/别見)為元城令終日清談而縣務自理
陶公(陶侃/已見)明識過人臨荆州時勑武昌道上種栁人有
竊之植于其家陶見而識之問何以盗官栁種子時以
為神
王丞相善於因事初過江帑蔵空竭唯有練數千端丞
相與朝賢共制練布單衣一時士人翕然競服練遂涌
貴乃令主者賣之端至一金
王丞相(王導/已見)薨後庾季堅代相網宻刑峻(晉書曰庾氷/字季堅兄亮)
(以名徳流訓氷雅素垂風諸弟相率莫不/好禮為世論所重亮常以氷為庾氏之寳)殷洪喬出行
遇收捕者於途(殷氏譜曰殷羡字洪喬父識/鎮東司馬羡仕至光禄勲)慨然歎曰
丙吉問牛喘似不爾(班固漢書曰丙吉為相嘗出逢清/道羣鬭者死傷横道吉過之不問)
(前行逢人逐牛牛喘吐舌吉止駐使騎吏問逐牛行幾/里矣掾吏謂丞相前後失問或以譏吉吉曰民鬭相殺)
(傷長安令京兆尹職所當禁嵗竟丞相課其殿最奏行/賞罰而已宰相不親小事非所當於道路問也方春少)
(陽用事未可太熱恐牛近行用暑故喘此時氣失節恐/有所傷害也三公典調和隂陽職所當憂是以問之掾)
(吏乃服以/吉知大體)
殷光禄(殷羡/)嘗從容謂庾季堅曰卿輩自是綱目不失
皆是小道小善耳至如王公(王導/已見)故能行無理事謝太
傅每歎詠此唱
東海王越臨兖州以江應元為别駕委以州事(江氏家/傳曰江)
(統字應元時太傅從事中郎庾子嵩以風韻見重雅敬/君徳毎云當今可以為司徒充民望者江生其人也)
與應元書曰昔王子師(王允/已見)為豫州未下車辟荀慈明
下車辟孔文舉(荀爽孔融二/人並已見)貴州人士有堪應此者不
應元舉郄鑒為賢良阮脩為直言程收為方正時稱其
得人(郄鑒别見收阮修已見/晉書曰程  濟北人)
劉尹在郡為政清整門無雜賔時百姓好訟官長諸郡
往往為相舉正劉曰夫居下訕上此弊道也古之善政
司契而已豈不以敦本正源鎮静流末乎君雖不君下
安可以失禮若此風不革百姓將往而不反遂寢不問
(劉尹别𫝊曰劉惔字真長沛國蕭人漢氏之後有雅裁/雖蓽門陋巷晏如也歴侍中丹陽尹為政務鎮静信誠)
(風塵不/能移也)
孫安國(孫盛/已見)為長沙太守頗營資貨桓温遣部從事至
郡察知之重其髙名不時即劾盛與温牋辭㫖放蕩稱
州遣從事觀採風聲進無威鳯來儀之美退無鷹鸇摶
擊之用徘徊湘川將為怪鳥温得牋復遣從事按之贓
賄狼籍檻車收盛到州捨而不罪(何法盛晉中興書曰/孫盛字安國太原中)
(都人為秘書監篤尚好學自少及長手/常不釋卷既為史官乃著三國晉陽秋)
　何良俊曰小人黷貨固惟其常茍求亷潔自將正當
　責之賢者桓元子當察舉之寄實宜矯厲頽流使屬
　城聴采以彰軌物今孫盛贓賄狼籍乃獨以名髙不
　劾及以放蕩致隟始復按之罪狀既明又捨而不問
　將使小人因之有辭而中才猶或自沮求之舉措俱
　為失據晉於是為失政刑矣
吳𨼆之(已見/)為廣州刺史此地包帶山海珍異所出一
篋之寳可資數世前後刺史遂多黷貨未至州二十里
地名石門有水曰貪泉飲者懐無厭之欲隱之既至語
所親曰不見可欲使心不亂越崖喪亷吾知之矣乃至
泉所酌而飲之因賦詩曰古人云此水一㰱懐千金試
使夷齊飲終當不易心在州逾厲清操帷帳器服皆付
外庫常食不過菜及乾魚
顧覬之除山隂令山隂劇邑民户三萬前令晝夜不得
休事猶不舉覬之御繁以約縣用無事晝日垂簾門庭
閑寂宋世稱山隂務簡而理諸郡莫及(宋書曰顧覬之/字偉仁吴郡吳)
(人髙祖謙晉陸機姊夫祖崇大司農父黃老司徒左西/掾覬之初為郡主簿謝晦為荆州以為衛軍叅軍愛其)
(雅素深/相知待)
孔思逺(孔覬/已見)在郡性至真素不尚矯飾遇得寳玩服用
不疑而他物麄敗終不改易時吳郡顧覬之亦志崇儉
素宋世並稱清約
孔思逺代庾徽之為御史中丞庾性豪侈服玩甚華思
逺衣冠器用莫不麄率時蘭臺令史並三吳富人初有
輕之之意後見思逺蓬首緩帶風貌清嚴便重迹屏氣
莫敢欺犯(南史曰庾徽之字景猷頴川/􁆘陵人卒官南東海太守)
孔思逺使酒仗氣每醉彌日不醒為後軍府長史雖醉
日居多而曉明政理醒時判决未嘗有壅衆咸曰孔公
一月二十九日醉勝世人二十九日醒
劉損為吳郡太守至閶門便入泰伯廟時廟室頽毁垣
墻不修損愴然曰風猷尚可彷彿衡宇一何摧頽即發
教整葺(南史曰劉損字子騫衛將軍毅從父弟也父鎮/之以毅貴顯退居京口未嘗應召毅甚畏憚毎)
(還京口不敢以羽儀/入鎮之門損贈太常)
張景山歴三府諮議事舉情得多無異同或問景山主
上既㓜執事多門君每能輯和公私云何致此景山曰
古人言一心可事百君我為政端平待物以禮悔吝之
事何由而及明闇短長更是才用之多少耳(南史曰張/岱字景山)
(吳郡吴人張裕子也州辟從事遷東遷令時殷冲為吴/興太守謂人曰張東遷親貧須養所以棲遲下邑然名)
(器方顯終當大至/後為司徒西曹掾)
沈瓉之在丹徒性至踈直自以廉潔不事左右浸潤日
至遂鎻繫尚方(南史曰沈瓉之吳興武康人為丹徒令/以清亷抵罪邱寂之歎曰清吏真不可)
(為也政當處/季孟之間)瓉之自言願一見天子上召問復欲何陳
答曰臣坐清所以獲罪上曰清復何以得罪言無以承
奉要人上問要人為誰瓉之以手板四面指曰此赤衣
諸賢皆是後上知其無罪復除丹徒令吏人候之瓉之
戯語曰我今重來當以人肝代米不然清名不立
何敬叔在政清約不通問遺嘗歳儉夏節忽牓門受餉
共得米二千八百石悉取以代貧人輸租(齊春秋曰何/敬叔為長城)
(令在縣淸/亷不受饋)
傅琰為山隂令有賣針賣糖二老姥共争團絲來詣琰
琰樹團絲令鞭之宻視有鐡屑乃罰賣糖者
劉𤣥明甚有吏能厯建康山隂令政常為天下第一(南/史)
(曰劉𤣥明臨淮/人官至司農卿)後傅翽代為山隂問𤣥明曰願以舊政
告新令尹𤣥明答曰我有竒術卿家譜所不載(孔平仲/續世説)
(曰傅僧祐及子琰琰子翽為令並著竒績/時云諸傅有理縣譜子孫相𫝊不以示人)臨别當以相
示既而言作縣令唯日食一升飯而不飲酒此第一䇿
也
傅翽居官有名為吴令時往别建康令孫亷亷因問曰
聞丈人發姦摘伏恵化如神何以至此傅答曰惟勤而
能清清則憲綱自行勤則事無不理憲綱自行則吏不
能欺事自理則物不凝滯亷深服其言(南史曰傅翽北/地靈州人祖僧)
(祐山隂令父琰為建康山隂令並著能/名二縣謂之傅聖翽位至驃騎諮議)
顧憲之為建康令剖斷明决人稱神宰權要請托長吏
貪殘據法直繩無所阿縱性又清儉強力為政甚得民
和故都下飲酒得㫖者輒呼為顧建康言其清醇也(南/史)
(曰顧憲之字士思呉郡吴人祖覬之湘川刺史憲之官/尚書吏部郎中宋時覬之嘗為吏部於庭列植嘉樹謂)
(人曰吾為憲之植耳/至是憲之果為此職)
傅常侍(傅昭/已見)為臨海郡臨海先有蜜巖前後太守皆自
封固専收其利常侍曰周文之囿與百姓共之大可喻
小教令勿封
安成王初臨江州(南史曰安成康王秀字彦逹梁文帝/第七子仕齊太子舍人梁朝建封安)
(成郡王時諸王並下士建安安成尤好人物世以二安/方之四豪秀精意學術搜集經記招學士劉孝標使撰)
(𩔖苑書未畢而已行於世秀於武帝布衣昆/弟及為君臣小心畏敬過於疎賤帝益賢之)前刺史取
陶徴士曾孫為里司安成歎曰陶潜之徳豈可不及後
嗣即日辟為西曹
王綸之為豫章下車日祭徐孺子許子將墓圖畫陳蕃
華歆謝鯤像於郡朝堂(南史曰王綸之字元章王敬𢎞/之曾孫為安成王記室叅軍偃)
(仰召㑹退居僚末𡊮粲聞而嘆曰貴㳺居此位者/不以文記為髙自綸之始厯侍中出為豫章太守)
孔光禄除晉陵太守清白自守妻子並不之官唯以單
船臨郡所得秩俸隨即分贍孤寡郡中號曰神君曲阿
富人殷綺見光禄居處儉素乃餉以衣氊一具光禄曰
太守身居美禄何為不能辦此但百姓未周不容獨享
温飽勞卿厚意幸勿為煩(南史曰孔奐字休文㑹稽山/隂人曾祖琇之江夏内史祖)
(臻太子舍人父㓜孫無錫令奐仕齊為建康令梁武受/禪除晉陵太守太建中為吏部尚書甚有鑒裁詳練百)
(氏凡所甄拔諸/人莫不悦服)
郎世業泛渉典籍清慎無所營嘗語人曰仕官之所木
枕亦不須作况過於此唯頗令人寫書樊子葢曾遺之
書曰在官寫書亦是風流罪過世業答曰觀過知仁斯
亦可矣(三國典畧曰郎基字世業中/山新市人魯郡太守智之孫)
宋世良為清河太守獄内穭生桃樹蓬蒿亦滿每日門
庭虚寂無復訴訟時謂之神門及代去有老人丁金剛
曰老人年九十記三十五政府君非惟善政過人清亦
徹底今失賢者人何以濟(北史曰宋世良字元友西河/介休人魏孝莊時拜清河太)
(守才識閑明尤善政術/在郡未幾聲問甚髙)
蘓瓊為清河太守清慎無私有沙門道研求謁意在理
債瓊每見則談問𤣥理道研無由啟口弟子問其故道
研曰每見府君徑將我入青雲間何由得論地上事遂
焚其劵(蘓瓊/已見)
髙僕射(髙熲/别見)每以盤盛粉置於卧側思得一公事輒書
其上至明則記録入朝行之
楊昉為左丞時宇文化及子孫理資䕃朝廷以事隔兩
朝其家親族亦衆多為言者所司理之至於左司昉未
詳其案狀訴者以道理已成無復疑滯勃然逼昉昉曰
適朝退未食食畢當詳案訴者言公云未食亦知天下
有累年覊旅訴者乎昉遽命案立批之曰父殺隋主子
訴隋資生者猶配逺方死者無宜更叙時人深賞之
貟半千調武陽尉值嵗旱勸令殷子良發粟賑民子良
不從及子良謁州半千悉發之下頼以濟刺史大怒囚
半千於獄會薛元超持節河南讓太守曰君有民不能
恤恵出一尉尚何罪耶半千遂得釋(薛元超别見殷子/良未詳  江幾隣)
(嘉祐雜志曰白水縣堯山民掘得誌石是貟半千墓云/十八代祖疑自梁入魏本姓劉彭城人以其雅正似伍)
(員遂賜姓員齊劉昫文苑𫝊曰員半千本名餘慶晉州/臨汾人少與  州何彦先同師王義方義方嘉重之義)
(方卒半千與彦先皆制服喪畢而去上/元初授武陽尉睿宗朝至崇文舘學士)
宋廣平愛民惜物朝野歸美人咸謂有脚陽春(劉昫唐/書曰宋)
(璟邢州南和人其先自廣平徙焉璟少耿介有大節博/學工文翰弱冠舉進士累轉鳯閣舎人當官正色則天)
(甚重之𤣥宗朝累官尚/書右丞相封廣平郡公)
𤣥宗嘗賜酺三日上御五鳳樓觀者喧溢樂不得奏金
吾白挺如雨不能遏止上患之髙力士奏河南丞嚴安
之為理嚴為人所畏請使止之上從之安之至以手板
繞塲畫地曰犯此者死於是三日指其畫以相戒無敢
犯者(封氏聞見記曰嚴安之/為赤縣尉力行猛政)
裴耀卿勤於政事夜閲案牘晝决獄訟常養一雀每夕
自更初有聲至漏盡則急鳴裴呼為知更雀(劉昫唐書/曰耀卿户)
(部尚書守真子也少聰敏解屬文弱冠拜秘書正字補/相王府典籖睿宗在藩甚重之與掾邱悦文學韋利器)
(更直以備顧問府中稱為學直後遷/京兆尹尋拜黄門侍郎充轉運使)
李林甫姦邪隂賊妬嫉賢能至於善守章程深得宰相
之體當時雖正直之士多被搆害而尋常仕進者各獲
其分至開成間人猶呼為李右座而不名(劉昫唐書曰/林甫髙祖從)
(父弟叔良之孫天寳中以禮部侍郎同平章事性沉宻/城府深阻未嘗以愛憎見於容色自處台衡動循格令)
(衣冠士子非常調無仕進之門秉鈞二十年朝/野側目憚其威權及國忠誣搆天下以為寃)
裴琰之為同州司户叅軍年少不主曹務刺史李崇義
内輕之因語曰三輔事繁子盍求便官毋留此琰之唯
唯州中有積年舊案數百崇義讓使趣斷琰之曰何至
逼人乃爾命吏人連紙進筆遂為省閲一日都畢既與
奪當理而筆詞勁妙崇義驚曰子何自晦以成鄙夫之
過由是名動一州號霹靂手
徳宗即位淄青節度李正已表獻錢三十萬緡上欲受
恐見欺却之則無辭宰相崔祐甫請遣使慰勞淄青將
士因以正已所獻錢賜之使將士人人戴上恩諸道知
朝廷不重財貨上悦從之正已大慙服
𡊮滋為華州刺史以寛易清簡為政(劉昫唐書曰𡊮滋/字徳深陳郡汝南)
(人弱嵗強學以外兄元結有重名往依焉讀書𤣥解㫖/奥結甚重之黜陟使趙賛以處士薦授校書郎使南詔)
(還擢諫議大夫出為華州刺史以寛簡為政百姓至自/他境者給地以居其居曰義合里専以慈恵為本人甚)
(愛之徴拜金/吾衛大將軍)徴為金吾大將軍以楊於陵代之百姓遮
道不得去於陵使喻曰吾不敢易𡊮公政人皆羅拜(劉/昫)
(唐書曰楊於陵字逹夫𢎞農人太尉震之後父太清單/父尉禄山亂殁於賊於陵始六歳長客江南好學有竒)
(志釋褐句容主簿時韓滉節制金陵剛嚴少所接與於/陵以屬吏謁謝滉甚竒之謂其妻栁氏曰夫人欲擇佳)
(壻吾閱人多矣無如楊主簿者遂以女妻之滉入朝總/將相財賦之任於陵以婦翁權幸方熾卜築建昌以讀)
(書山水為樂滉殁始為膳/部員外累官檢校右僕射)
盧坦在江淮時旱儉穀貴或請抑其直坦曰所部地狹
榖來他州若直賤不來耳不如任之既而商賈以米坌
至又多貸兵食出諸市中米價頓平(唐書曰盧坦字保/衡河南洛陽人初)
(為義成軍判官累遷中/丞出為宣歙池觀察使)
李徳裕在浙西日南方信禨巫父母癘疾人子厭棄不
肯收養徳裕擇長老可語者喻以孝慈大倫患難相收
無可棄之義數年惡俗大變(劉昫唐書曰李徳裕字文/饒趙郡人祖栖筠御史大)
(夫父吉甫元和初宰相徳裕㓜有壯志苦心力學年纔/及冠志業大成貞元中以父譴逐蠻方隨侍左右元和)
(初父再秉國鈞避嫌不仕十一年得殿中侍御史穆宗/召入翰林轉中書舍人後李逢吉欲引牛僧孺為相懼)
(徳裕與李紳止之/出為浙西觀察使)
李徳裕初作相兩街使請准例每早朝令兵衛送徳裕
判云在具瞻之地自有國容當無事之時何勞武備衛
送宜停
白傅(白樂天/已見)為郡日恩信及民百姓皆愛而思之嘗植
檜數本於郡圃後人目為白公檜以比甘棠
開成中延英奏對李石(已見/)言臣往年從事西蜀中元
日嘗詣佛寺見故劍南節度使韋臯圖形百姓至者先
拜而後謁佛至有欲泣者臣訪於故老皆曰令公恩深
於蜀方百姓税重令公輪年全放自令公後無此恵澤
百姓窮困追思益切(唐書曰韋臯字武臣京兆人貞元/元年為劍南西川節度使以功加)
(檢校司徒中書/令封南康郡王)
令狐文公除守兖州州方旱儉米價甚髙迓史至公首
問米價幾何州有倉倉有幾石屈指獨語曰舊價若干
諸倉出米若干定價出糶則可賑救左右竊聴語逹郡
中富人競發所蓄米價頓平(劉昫唐書曰令狐楚字殻/士家世儒素楚善屬文李)
(説嚴綬鄭儋相繼鎮太原皆辟從事楚才思俊麗徳宗/好文每太原奏至能辨楚之所為鄭儋在鎮暴疾不及)
(處分後事軍中諠譁將有急變中夜十數騎持刃廹楚/至軍門令草遺表楚在白刃中搦管即成讀示三軍無)
(不感泣軍情乃安自是聲名益重/官尚書僕射封彭陽郡公謚曰文)
文宗(已見/)賜翰林學士章服續有待詔先欲賜者上曰
賜君子小人不同日待詔賜且待别日
趙中令為相日於㕔事屏風後置二大甕凡有人投機
宜文字者悉置於中滿即焚之通衢(東都事畧曰趙普/字則平幽州薊人)
(沉厚有大畧宋太祖受禪/以佐命功累官中書令)
李文靖(李沆/已見)為相當太平之際凡有建議務更張喜激
昻者一切報罷曰用此報國(湘山野録曰李公嘗被同/年馬亮責之曰外議以兄)
(為無口瓠公笑曰吾居政府然無長才但中外所陳利/害一切報罷聊以此補國耳今國家防制纎悉宻若凝)
(脂茍狥所陳一一行之則所傷實多陸象先曰庸人撓/正正謂此也憸人茍一時之進豈念於民耶公薨沐浴)
(右脅而逝盛暑中七日方斂/不聞腐氣信履踐之明效也)
宋世京畿及各郡皆有激賞庫遇羣盗竊發郡家開庫
募士故盗不旋踵輒被擒獲
宋世於郡縣立慈㓜局凡貧家子多欲厭棄不育者許
其抱至局書生年月日局置乳媪鞠視他人家或無子
女却來局取養之歳祲子女多入慈㓜局道無抛棄者
信乎仁澤之周也
五代以來軍卒陵將帥胥吏陵長官餘風至宋猶未盡
除張乖崖(張詠/已見)為崇陽令一吏自庫中出鬢傍巾下有
一錢詰之乃庫中錢也乖崖命杖之吏勃然曰一錢何
足杖我耶爾能杖我不能斬我也乖崖援筆判云一日
一錢千日千錢繩鋸木斷水滴石穿自仗劍下堦斬其
首申臺府自劾崇陽人至今𫝊之
錢若水為同州推官(五朝名臣言行録曰錢若水字淡/成河南人舉進士官至同知樞宻)
(院/事)時有富民女奴逃亡父母訟於州州録事嘗貸於富
民不獲乃劾富民父子共殺女奴罪皆應死富民不勝
榜楚自誣服具獄上州皆覆實無反異若水獨疑之留
其獄數曰録事詣若水詬之曰若受富民錢欲出其死
若水笑謝曰今數人當死豈可不少留熟觀其獄辭耶
留之且旬日若水詣知州屏人言曰若水所以留其獄
者宻使人訪求女奴今得之矣因宻送於知州所知州
垂簾引女奴父母從簾中推女奴示之父母持之而泣
乃引富民父子破械縱之其人號泣不肯去曰㣲使君
則某滅族矣知州言此推官之賜其人趨詣若水㕔事
若水閉門拒之曰知州自求得之我何與焉其人不得
入繞墻而哭傾家資飯僧為若水祈福知州又欲論奏
其功若水固辭曰若水獄事正人不寃死耳論功非本
心也且朝廷若以此為若水功當置録事於何地知州
歎服(司馬温公涑水記聞曰錢若水為同州推官知州/性褊急數以胷臆决事若水固争不能得輒曰當)
(陪奉贖銅耳旣而果為上司所駁州官皆/以贖論知州愧謝已而復然如此數次)
謝諌議知襄州日張宻學(逸/)為鄧城令有善政鄧去襄
城度漢水才十餘里謝暇日多乘小車從數吏渡漢水
入鄧城界以觀風謡或載酒邀張於野外同酌吟嘯終
日而去(宋史曰謝泌字宗源歙州人少好學有志操賈/黄中知宣州一見竒之累官右諫議大夫判吏)
(部銓鄧墨客揮犀曰謝諫議名知人喜薦下吏知襄州/日待  城知縣張逸特厚將薦之朝乃先設几案庭中)
(置章其上望闕焚香拜曰老臣為朝廷得一能吏/乃封上之逸官至樞宻學士累典大郡皆有能名)
趙徳明言民饑求糧百萬斛大臣皆曰徳明新納誓而
敢違約請以詔書責之真宗以問王魏公(王旦/已見)公請勑
有司具粟百萬於京師詔徳明來取上從之徳明得詔
慙且拜曰朝廷有人
張師徳謁向文簡(向敏中/别見)曰師徳兩詣王相公(王旦/已見)皆
不得見恐為人輕毁望公從容明之一日方議知制誥
王曰可惜張師徳向問何謂王曰累於上前説張師徳
名家子有士行不意兩及吾門狀元及第(師徳是狀元/張去華子師)
(徳又狀/元及第)榮進素定但當静以待之若奔競而得使無階
者何如向方以師徳意啟之公曰某處安敢輕毁人但
師徳後進待我淺也向因稱師徳適有闕望公弗遺公
曰第緩之使師徳知聊以戒貪進激薄俗也
蔣侍郎(蔣堂/已見)為江淮轉運日屬縣例致賀冬至書皆投
書即還有一縣使人獨不肯去須責回書呵逐亦不去
曰寜得罪不得書不敢回邑時蘓子美(别見/)在坐頗駭
曰皂隷如此野狠其令可知蔣曰不然此必徤者能使
人不敢慢其令如此乃為一簡答之方去子美歸吳中
月餘得蔣書曰縣令果徤者遂延譽後卒為名臣或云
是天章閣待制杜杞(涑水記聞曰杜杞字偉長為河南/轉運使五溪蠻反杞以金帛誘出)
(之因為設宴飲以漫陀羅酒昬醉盡殺之因立大宋平/蠻碑自擬馬伏波上疏論功朝廷劾其棄信専殺之狀)
(既而舍之官至/天章閣待制)
范文正公用士多取氣節而濶畧細故如孫威敏滕逹
道皆所素重其為帥日辟置幕客多取見居謫籍未牽
復人或疑之公曰人有才能而無過朝廷自應用之若
其實有可用之材不幸䧟於吏議深文不因事起之則
遂為廢人矣故公所舉多得士(滕逹道别見元東都事/畧曰孫沔字  規㑹稽)
(人為人明敏果敢有材知衡山縣上書言事以切直謫/監衡州酒稅移通州楚州所至皆有能迹召為右正言)
(拜樞宻副使契丹使請觀太廟樂宰相言非祠享不可/習沔請以理折之乃謂使臣曰廟樂之作皆本朝所以)
(歌詠祖宗功徳使人如能留助吾祭乃可觀/之由是不敢復請卒官觀文殿學士謚威敏)
皇祐中東吳大饑時范文正領浙西吴人喜競渡好為
佛寺文正縱民競渡太守日出宴於湖上居民空巷出
遊大興工役諸寺鼎興又新敖倉吏舎日役千夫監司
奏劾杭州不恤荒政嬉遊不節公私興造傷耗民力文
正乃自條叙所以宴遊興造皆欲發有餘之財以恵貧
者服力之人仰食公私無慮數萬荒政之施莫此為大
是嵗兩浙唯杭州晏然民不流徙人以為文正之恵
富韓公在青州活饑民四十餘萬公常自以為功語人
曰過於作中書令二十四考矣(邵氏聞見録曰富弼字/彦國河南人初逰塲屋)
(穆伯長見而謂之曰進士不足以盡子之才當以大/科名世後果登大科位至丞相封韓國公謚忠文)
歐陽公好推挽後學王向小時為三班奉職勾當滁州
一鎮公守滁日有書生為學子不行束修自往詣之學
子閉門不接書生訟于向向判其牒曰禮聞來學不聞
往教先生既已自屈弟子寜不少髙盍二物以收威豈
兩辭而造獄書生不喜向判徑持牒以見歐公公一閲
大稱其才遂為延譽卒成聞人(宋史曰王向字子直福/建侯官人王回弟也為)
(文長於序事嘗/作公黙先生𫝊)
歐陽公知開封日承包孝肅政猛之後一切循理不事
風采或以包之政勵公者公答曰凡人材性不一各有
長短用其所長事無不舉強其所短政必不逮吾亦任
吾所長爾聞者服其言(吕氏家墊記曰包拯字希仁嘗/為京尹令行禁止天下皆呼為)
(包待制又曰包家故市井小民及田野之人見徇私者/皆指笑之曰你一箇包家見貪汚者曰你一箇司馬家)
(葢當時亦稱司馬/君實為司馬家)
謝希深㓜子景平監光化軍税有一兵官為本㕔軍員
所持憂憤不樂景平一日問之兵官語其事景平曰君
第自解去吾必能報之兵官既去景平呼軍員責之曰
老兵何敢把持兵官使罷任去軍員無頼大言曰景平
但可飲酒擊鞠耳此事何能預景平以犯階級送獄獄
成决配之希深一時有大名其諸子皆賢景平最㓜尚
有家風(龔明之中吳紀聞曰謝絳字希深太子賔客濤/之子楊文公薦其才召充秘閣校理寳元初知)
(鄧州自少而仕凡五十年自守不回而外亦不甚異/一時賢士大夫無不敬之子景初景温皆為名儒)
孫夢得為中丞(東都事畧曰孫抃字夢得眉州眉山人/六世祖長孺喜蔵書為樓而置其上蜀)
(人謂之書樓孫氏抃/中甲科官翰林學士)薦唐介吳中復為御史(唐介别見/東都事畧)
(曰吳中復字仲庶興國軍人孫抃薦為御史彈治宰相/梁適謫判䖍州後知永興軍闗右大旱中復奏請賑䘏)
(執政遣使案驗誣以不實坐奪一官為/人樂易簡約好周人之急士大夫稱之)或人問曰聞君
未嘗與二人相識而薦之何也孫答曰昔人恥呈身御
史今豈求識面臺官耶後二人俱以風力稱於天下孫
晚年執政嘗歎曰吾無功以輔政唯薦二臺官為無愧
耳
司馬文正公作相日親書牓稿掲于客位曰訪及諸君
若覩朝政闕遺庶民疾苦欲進忠言者請以奏牘聞於
朝廷光得與同僚商議擇可行者進呈取㫖行之但以
私書寵諭終無所益若身有過失欲賜規正即以通封
書簡分付吏人𫝊入光得内自省訟佩服改行至於整
會官職差遣理雪罪名凡干身計並請一面進狀光得
與朝省衆官公議施行若在私第垂訪請不語及
髙宗視師金陵時張魏公為守(張浚/已見)楊和王領殿前司
有卒夜出與兵馬都監喧競卒訴之公判曰都監夜廵
職也禁兵酉㸃後不許出營法也牒宿衛司照條行和
王不得已命斬之
張魏公守金陵日嘗詣學有一士人投牒取視則爭博
也公立判云士子争財於學校教化不明太守罪也當
職先罰俸半月牒學照規行教官大窘引去
秦檜當國日民間以乏見鏹告貨壅莫售京尹曹泳以
白檜檜即席命召文思院官趣者絡繹既至亟諭之曰
適得㫖欲變錢法煩公依舊夾錫様鑄一緡將以進入
盡廢見鏹不用約以翌午畢事院官退夜呼工鞴液將
以及期富家聞之大窘盡輦宿蔵争取金粟物賈大昻
泉溢於市
曲端為涇原都統日張魏公嘗按視其軍端執撾以軍
禮見營中閴無一人公異之謂欲㸃視端以所部五軍
籍進公命㸃其一部端於庭間開籠縱一鴿以往而所
㸃之軍隨至張為愕然既而欲盡閲於是悉縱五鴿則
五軍頃刻而集戈甲煥燦旗幟精明公大加奨異(周公/謹曲)
(壯閔本末曰曲端字平甫鎮戎軍人善屬文長於兵畧/張浚宣撫川陜以端有威聲承制拜宣撫司都統制羅)
(索寇邠州端屢戰皆㨗薩里罕乘髙望之懼而號泣敵/人目為啼哭郎君既而浚欲大舉未測其意先使張彬)
(覘之曰公常患諸路兵不合財不足今宣撫司兵已合/財已足羅索以孤軍深入我合諸路攻之不難萬一尼)
(堪併兵而來何以待之端曰不然兵法先較彼已今敵/可勝止羅索孤軍然將士輕脱不减前日我不過止合)
(五路兵耳然將士無以大異於前兼敵之入㓂因糧於/我我常為客彼常為主今當按兵據險時出偏師以擾)
(其耕彼不得耕必將取糧河東是我為主彼為客不一/二年間必自困斃可一舉而滅萬一輕舉後憂方大彬)
(以其言復命浚不悦其秋烏珠窺江淮浚議出師㑹諸/將議所從端力以為不然須十年乃可端既與浚異趣)
(時王庶為參謀與端有宿怨譛於浚曰端有反心久矣/盍早圖之浚積前疑復聞庶言大怒罷其兵柄謫海州)
(團練萬安軍安置是年浚大舉軍至富平縣將戰立前/軍都統制曲端旗以懼之羅索曰聞曲將軍已得罪必)
(紿我也擁軍驟至軍遂大潰浚心愧其言而欲慰人望/乃下令以富平之役涇原軍出力最多皆前帥曲端訓)
(練有方叙復左武大夫興州居住浚自興州移司閬州/復用端吳玠憾之懼端復起乃言曰曲端再起必不利)
(於張公王庶又譛之浚入其説且以張中爭李彦琪趙/彬降虜疑端知其謀徙端恭州置獄端赴逮知必死仰)
(天長吁指其所乘戰馬鐵象云天不欲復中原乎惜哉/泣數行下左右皆泣初至獄有一官日盛服候之如事)
(上官禮端甚訝之一日其人忽前云將軍功臣朝廷所/知决無他慮若欲早出第手書一病狀獄司即以申主)
(便可憑藉出矣端欣然書之甫就獄官遽卷懐而去是/晚即進械坐之鐡籠熾火逼之殊極慘惡渇甚求飲與)
(之酒九竅流血而死年四十一至今西北故老尚能言/其寃而四朝國史端本傳之論乃曰曲端之死時論或)
(以為寃然觀其很愎自用輕視其上縱使得志終亦難/御况動違節制夫何功之可言乎此雖史臣為魏公地)
(然失其實矣信如所言則秦檜之殺岳飛亦不為過或/又比之孔明斬馬謖尤無謂也直筆之難也乆矣惜哉)
陳良翰在瑞安瑞安俗號強梗吏治尚嚴陳獨撫之以
寛催租不下文符但掲示名物民競樂輸聽訟咸得其
情或問陳何術陳答曰良翰無術第公此心如虚堂懸
鏡耳(宋史曰陳良翰字邦彦台州臨海人蚤孤事母至/孝性資莊重為文恢博有氣中紹興五年進士知)
(温州瑞安縣累/官太子詹事)
馬人望為度支判官㑹檢括户口人望未兩旬而畢同
知留守蕭保先怪而問之人望曰民産若括之無遺他
日必長厚歛之弊大率十得六七足矣保先謝曰公慮
逺吾不及也(遼史曰馬人望字儼叔髙祖𦙍卿為石晉/青州刺史人望頴悟㓜孤長以才學稱咸)
(雍中第進士官至參/知政事卒謚文獻)
張特立為宣徳州司候州多國戚號難治特立至官俱
往謁之有五將軍者率家奴刼民羣羊特立命大索閭
里遂過將軍家温言誘之曰將軍宅寜有盗羊者耶聊
視之以杜衆口潜使人索其後庭得羊數十遂縳其奴
繫獄其子匿他舍捕治之豪貴歛跡民頼以全(元史曰/張特立)
(字文舉東明人為偃師主簿改宣徳州候/世宗時歸𨼆田里世祖特賜號中庸先生)
胡汲仲(已見/)嘗為台州寜海主簿時浙東大祲宣慰同
知托歡徹爾議賑䘏歛富人錢一百五十萬給之至縣
以餘錢二十萬屬汲仲去行旁縣汲仲察其有乾沒意
悉散於民閲月再至索其錢汲仲抱成案進曰錢在是
矣托歡徹爾怒汲仲曰民一日不食當有死者誠不及
以聞然官書具在可徴也托歡徹爾不敢問
胡汲仲在寜海日有羣嫗相聚於佛菴誦經一嫗失其
衣適汲仲出行嫗訟之汲仲命以牟麥寘羣嫗掌中令
合掌繞佛誦經如故汲仲閉目端坐且曰吾使神督之
盗衣者行數周麥當芽中一嫗屢開視其掌汲仲命縳
之還所竊衣
至元中鈔法不行詔遣尚書劉宣與兵部郎中趙孟頫
馳驛至江南問行省丞相慢令之罪仍命凡左右司及
諸路官則徑笞之孟頫受命而行比還不笞一人(元史/曰趙)
(孟頫字子昻宋太祖子秦王徳芳之後五世祖秀安僖/王子偁四世祖崇憲靖王伯圭髙宗無子立子偁之子)
(是為孝宗伯圭其兄也賜第湖州故為湖州人父與訔/生孟頫㓜聰敏讀書過目輒成誦為文操筆立就宋亡)
(家居益自力於學至元中程鉅夫奉詔搜訪/遺逸於江南得孟頫以之入見世祖大悦)
王克敬為江浙行省叅政有松江一大姓嵗漕米萬石
獻京師其人既死子孫貧且行乞有司仍嵗徴弗足則
雜置松江田賦中令民包納克敬曰匹夫妄獻米徼名
爵以榮一身今身死家破又已奪其爵不可使一郡之
人均受其害國家寜乏此耶具奏免之(元史曰王克敬/字叔能大寜人)
(㓜竒頴嘗戯道旁丞相完澤見而異之大寜朔土習尚/少文而克敬孜孜為儒者事既仕為江浙行省屬累遷)
(吏部尚書乘傳至淮安墜馬居呉中養/疾元統初起為江浙行省叅知政事)
王克敬嘗為兩浙鹽運使温州逮鹽犯以一婦人至克
敬大怒曰豈有逮婦人行千百里外與吏卒雜處者汚
教甚矣自今毋得逮婦人建議著為令
葢苖為濟寜路單州判官會歳饑白郡府郡府未有以
應時他邑亦以告郡府遣苖至户部以請户部難之苖
伏中書堂下出糠餅以示曰濟寜民率食此况不得食
此者尤多豈可坐視而不救因泣下時宰大悟凡被災
者咸獲賑焉(元史曰葢苖字耘夫大名元城人聰敏好/學善記誦弱冠遊學四方藝業大進延祐)
(中授濟寜路/單州判官)
　
　
　
　
　
　
　
　
　
　
　語林卷六
欽定四庫全書
　語林卷七　　　　　　　明　何良俊　撰
　　文學第四(上/)
仲尼之徒身通六藝者七十二而以文學顯者二人可
不謂難哉子夏序詩與六經並垂宇宙何可掩也獨子
㳺無所考見說者以為南方之學得其精華嗚呼夫文
與義皆天地之賾也茍非得其精華者曷足以與此後
世言有枝葉若與古少異矣然覧其䜿義綴文理榦辭
條蔚然並茂非有義根曷從生哉枝葉雖繁又烏可少
也余故摭其最者著之篇使來者得以觀焉
淮南王著鴻烈二十篇號淮南子自云字中皆挾風霜
之氣揚子雲以為一出一入字直百金(西京雜記曰鴻/大也烈明也言)
(大明禮/教也)
董仲舒夢蛟龍入懐作春秋繁露(太史公儒林𫝊曰董/仲舒廣川人以治春)
(秋孝景時/為博士)
梁敬叔閉户自養以經籍為娛著書數篇名曰七序班
固見而稱曰孔子著春秋而亂臣賊子懼梁竦作七序
而竊位素餐者慙(范曄後漢書曰梁竦字敬叔安定烏/氏人父統太中大夫兄松尚光武女)
(舞隂公主以誹謗下獄/死竦與弟恭俱徙九真)
朱公叔躭學專精銳意講誦或時思至不自知亡失衣
冠顛墜阬岸其父以為専愚幾不知馬之幾足(朱穆/已見)
王充著論衡成中土未有傳者(𡊮山松後漢書曰王充/字仲任會稽上虞人㓜)
(聰明詣太學觀天子臨辟雍作六儒論雖謝承後漢書/曰謝夷吾薦充曰充之天才非學所加  前世孟軻孫)
(卿近世揚雄劉向/司馬遷不能過也)蔡中郎(蔡邕/别見)到江東得之歎為髙文
恒秘翫以為談助及還北諸公覺其談更逺檢求其帳
中果得論衡一部(𡊮山松後漢書曰其後王朗為㑹稽/太守又得其書時人稱其才進或曰)
(不見異人當得異書問之果以論衡之益邕抱朴子曰/時人在蔡邕帳中捜得論衡捉數卷持去  丁寧之曰)
(唯我與爾共/之勿廣也)
𡊮冀州(𡊮紹/已見)大㑹賔客使人要鄭康成(鄭𤣥/已見)鄭最後至
乃延升上坐身長八尺飲酒一斛秀眉明目容儀温偉
𡊮氏客多豪俊並有才說見鄭儒者未以通儒許之競
設異端百家互起鄭依方辯對咸出問表得所未聞莫
不嗟服(范曄後漢書曰黨禁起𤣥隐修經業杜門不出/時任城何休好公羊學遂著公羊墨守左氏膏)
(肓榖梁廢疾𤣥乃發墨守鍼膏肓起廢疾休見而嘆曰/康成入吾室操吾矛以伐我乎初中興之後范升陳元)
(李育賈逵之徒争論古今學後馬融答北地太/守劉瓌及𤣥答何休義據通深由是古學遂明)
董卓被誅蔡中郎適在司徒王允坐言之而嘆有動於
色允即收中郎治罪中郎請黥首刖足繼成漢史(張璠/漢記)
(曰蔡邕字伯喈陳留圉人六世祖勲與鮑宣卓茂不仕/新室父棱亦有清白行謚貞定公邕性篤孝少博學師)
(事太傅胡廣好辭章數術天文妙操音律桓帝時中常/侍擅恣聞邕善鼔琴遂白天子勑陳留督促發遣邕邕)
(不得已行到偃師稱疾而歸閑居翫古不交當世志范/曄後漢書曰王允字子師太原祁人少好大節有  於)
(立功郭林宗見而奇之曰王生一日千里/王佐才也後與士孫瑞結謀同誅董卓)太尉馬日磾
馳謂允曰伯喈曠世逸才多識漢事當續成後史為一
代大典且忠孝素著而所坐無名誅之無乃失人望乎
允曰昔武帝不殺司馬遷使作謗書流於後世方今國
祚中衰神器不固不可令佞臣執筆在㓜主左右既無
益聖徳復使吾黨蒙其訕議日磾退而告人曰王公其
不長世乎善人國之紀也制作國之典也滅紀廢典其
能久乎中郎遂死獄中(三輔决録曰日磾字翁叔馬融/族子少𫝊融業以才學進與楊)
(彪盧植蔡邕等典校中/書歴位九卿遂登台輔)
魏文帝初在東宫集諸儒於肅城門内講論大義侃侃
無倦
荀奉倩諸兄並以儒術論議(魏志曰荀粲字奉倩潁川/潁隂人父彧尚書令祖緄)
(濟南相曾祖淑朗陵相一何劭荀粲别𫝊曰粲簡貴不/能與常人交接所友皆  時俊傑葬夕赴者裁十餘人)
(皆同時知名之士哭之感慟路人字荀氏家𫝊曰彧五/子惲字長倩虎賁中郎將惲弟俁  叔倩御史中丞俁)
(弟詵字曼倩大將軍從事中郎皆知名詵弟顗字景倩/顗弟粲  晉陽秋曰荀顗博學洽聞嘗難鍾㑹易無互)
(體見稱/於世)奉倩獨好言道常以子貢稱夫子之言性與天
道不可得聞(何晏論語集解曰性者人之所受以生也/天道者元亨日新之道深㣲故不可得而)
(聞/)然則六籍雖存固聖人之糠粃也兄俁難曰易云聖
人立象以盡意繫辭焉以盡言則㣲言胡不可聞奉倩
答曰盖理之㣲者非物象之所舉也今稱立象以盡意
此非通於意外者也繫辭焉以盡言此非言乎繫表者
也斯則象外之意繫表之言固藴而不出矣一時能言
之士皆莫能屈
何平叔(何晏/已見)以為聖人無喜怒哀樂其論甚精鍾士季
諸人述之(魏志曰鍾㑹字士季潁川長社人太傅繇庻/子年五嵗繇遣見蔣濟濟甚異之及壯有才)
(數技藝精/練名理)王輔嗣(王弼/别見)意頗不同以為聖人茂於人者
神明也同於人者五情也神明茂故能體冲和以通無
五情同故不能無哀樂以應物然則聖人之情應物而
無累於物者也今以其無累便謂不復應物失之逺矣
世以王理為得
曹爽嘗集諸名徳使何尚書談理時少長莫不預㑹(魏/春)
(秋曰曹爽字昭伯魏宗室大司馬真之子受明/帝顧命頗專政恣肆以不得於司馬宣王被誅)中領軍
聞之歎曰妙哉何平叔之論道盡其理矣(魏志曰曹羲/爽之弟爽用)
(為中領軍後爽頗縦酒作樂羲深以為憂數諌止之又/著書三篇陳驕滛盈溢之致禍托戒諸弟以示爽爽甚)
(不恱羲以諌諭/不納涕泣而起)
王輔嗣與何尚書(何晏/已見)論道其賦會文辭不如晏然自
然有所㧞得多晏也(魏志曰王弼字輔嗣父業粲族子/官至尚書郎  何劭王弼别𫝊曰)
(弼㓜而察惠好老氏通辯能言時裴徽為吏部郎弼未/弱冠徃造焉徽一見而異之尋為𫝊嘏所知何晏為吏)
(部尚書甚奇之歎曰仲尼稱後生可畏若斯人者可與/言天人之際乎其注老子為指畧致有理統注易徃徃)
(有髙麗言太原王濟好談老莊常云見弼易注所悟者/多然淺而不識物情初與王黎荀融善黎奪其黃門郎)
(於是恨黎與融亦不終正始中遇癘疾亡時年二/十四晉景王聞之嗟歎累日其為髙識所惜如此)
王輔嗣與鍾士季(鍾㑹/已見)善鍾之論議以校練為家然每
服王之思致
管公明與單子春談文采葩流枝葉橫生少引聖籍多
發天然子春與群士論難鋒起公明人人答對言皆有
餘至日向暮子春語衆人曰此年少盛有材氣聽其言
論正似司馬長卿㳺獵賦何其磊落雄壯英神雋茂必
能明天文地理變化之數不徒有言也於是發聲徐州
號為神童(魏志曰管輅字公明平原人容貌麄醜無威/儀而嗜酒  管輅别傳曰輅父為瑯琊即邱)
(長公明時年十五來至官舎講學郡黌瑯琊太守單子/春雅有材度聞公明一黌之雋請與相見子春大㑹賔)
(客百餘人皆才辨之士公明曰府君名士加有雄貴之/姿輅既年少膽未堅剛若欲相難懼失精神請先飲三)
(升清酒然後言之子春便酌三升清酒獨使飲之酒盡/問子春今欲與輅相對者府君四坐之士耶子春曰吾)
(自與卿旗鼓相當輅言學問㣲淺未能上引聖人之道/陳秦漢之事但欲論金木水火土鬼神之情耳子春言)
(此至難而卿更以為易耶於是唱大/論之端遂經於隂陽單稱嘆不已)
管公明將赴洛辭裴使君(荀綽冀州記曰裴徽字文季/河東聞喜人魏尚書令潜之)
(少弟有髙才逺/度善言𤣥妙)裴言丁鄧二尚書有經國才畧於物理
不精何尚書神明精㣲言皆巧妙殆破秋毫自言不解
易中九事必當以相問比至洛宜善精其理公明言何
若巧妙以攻難之才㳺形之表未入於神也夫入神者
當歩天元推隂陽探味𤣥虛覧道無窮如差次老莊而
參爻𧰼愛㣲辯而興浮藻可謂射侯之巧非破秋毫之
妙也若九事皆至義者不足勞思若隂陽者精之已久
何足復言
黃初中有甲乙疑論荀仲茂(荀氏家𫝊曰荀閎字仲茂/諶之子為太子文學掾)
鍾元常(魏志曰鍾繇字元/常潁川長社人)王景興(王朗/别見)𡊮曜卿(魏志曰/𡊮渙字)
(曜卿陳郡扶樂人父滂漢司徒渙避地江淮為𡊮術所/命吕布擊術於阜陵渙徃從之為布所拘㽜  𡊮氏世)
(紀曰布之破也陳羣父子亦在布軍見太祖皆拜渙獨/髙揖太祖甚嚴憚之時太祖給衆官車各數乘使取布)
(軍中物衆人皆重載/渙取書數百卷而已)議各不同文帝謂元常曰𡊮王國
士更為唇齒荀閎勁悍徃來銳師真君侯之勍敵左右
之深憂
虞仲翔與孔北海書示以易註(吳志曰虞翻字仲翔㑹/稽餘姚人初為王朗功)
(曹過吳書曰翻少好學有髙志年十二客有候其兄者/不  翻翻追與書曰僕聞虎魄不取腐芥磁石不受曲)
(針過而不存不亦/宜乎客得書奇之)孔答曰聞延陵之理樂覩虞子之治
易乃知東南之美非徒㑹稽之竹箭又觀𧰼雲物察應
寒暑原其禍福與神合契可謂探賾窮通者也(虞翻别/傳曰翻)
(初立易注奏上曰臣聞六經之始莫大隂陽是以伏羲/仰天縣象而建八卦觀變動六爻為六十四以通神明)
(以𩔖萬物臣髙祖零陵太守光治孟氏易曾祖平輿令/成纉述其業至祖父鳯為之最宻臣先考日南太守歆)
(受本於鳳世傳其業至臣五世前人通講多玩章句雖/有秘說於經䟽闊臣生遇世亂長於軍旅習經於枹鼓)
(之間講論於戎馬之上蒙先師之說依經立注又臣郡/吏陳桃夢臣與道士相遇放髮被鹿裘布易六爻撓其)
(三以飲臣臣乞盡吞之道士言易道在天三爻足矣豈/臣受命應當知經所覧諸家解不離流俗義有不當輙)
(改定以就其正孔子曰乾元用九而天下治聖人南靣/盖取諸離斯誠天子所宜協隂陽致麟鳯之道謹正書)
(副上解又奏曰經之大者莫過於易自漢初以來海内/英才  之率少孝靈之際潁川荀諝號為知易臣得其)
(注有愈俗儒至所說西南得朋東北䘮朋顛倒反逆了/不可知孔子嘆易曰知變化之道者其知神之所為乎)
(以美大衍四象之作而上為章首尤可恠笑又南郡太/守馬融名有俊才其所解釋復不及諝孔子曰可與共)
(學未可與適道豈不其然若乃北海鄭𤣥南陽宋/忠雖各立注忠少差𤣥而皆未得其門難以示世)
潘元茂作魏公冊命辭義温雅人謂與典誥同風元茂
亡後王仲宣擅名當時時人見此冊疑是仲宣所為論
者紛紜及晉王為太傅臘日大㑹賔客元茂子滿時亦
在焉太傅語之曰尊君作魏公冊髙妙信不可及吾曾
聞仲宣亦以為不如朝廷之士始信是元茂作(潘朂/已見)
邯鄲子淑初詣臨菑侯(魚豢魏畧曰邯鄲淳一名竺字/子淑博學有文章又善蒼雅蟲)
(篆許氏字指初平時從三輔客荆州荆州内附太祖召/與相見甚敬異之時五官將博延英儒宿聞淳名因啓)
(淳欲使在文學官屬㑹臨菑/侯植亦求淳太祖遣淳詣植)臨菑大喜延入坐不先與
談時天正熱因呼常從取水自澡訖傅粉遂科頭拍袒
胡舞五椎鍜跳丸擊劔誦俳優小說數千言謂子淑曰
邯鄲生何如耶乃更著衣幘整容儀與子淑評說混元
造化之端品物區别之意然從論羲皇以來賢聖名臣
烈士優劣之差次頌古今文章賦誄及當官政事宜所
先後又論用武行兵倚伏之勢乃命厨宰酒炙交至坐
席黙然莫敢與抗及暮子淑歸對其所知歎臨菑之才
謂之天人(魏志曰陳思王植字子建十嵗即善作文太/祖曰汝倩人耶植跪曰言出為論下筆成章)
(顧當靣試柰何倩人時銅爵臺新成太祖將諸子登臺/使各為賦植援筆立成太祖甚異之初封平原侯後徙)
(臨菑植既以才見異丁儀丁廙楊修等為之羽翼幾為/太子者數矣然任性而行不自雕厲飲酒不節文帝御)
(之以術矯情自餙左右/並為之說遂定為嗣)
魏武嘗辟阮元瑜(張隲文士𫝊曰阮瑀字元瑜陳/留尉氏人魏丞相掾知名于時)不至
連見偪促遂逃入山中魏武使人焚山得之阮至召見
魏武時征長安大延賔客怒阮不時與語使就伎人列
阮既解音聲又善鼓琴遂撫絃按節因造歌曲曰奕奕
天門開大魏應期運青盖巡九州在東西人怨士為知
己死女為恱已翫恩義苟敷暢他人焉能亂為曲既㨗
音聲殊妙當時冠坐魏武大恱(魚豢典畧曰太祖嘗使/瑀作書與韓遂時太祖)
(適近出瑀隨從因於馬上具草呈之/太祖擥筆欲有所定而竟不能損益)
陳孔璋草檄文成以呈曹公(曹/操)公先苦頭風是日疾發
卧讀孔璋所著翕然而起曰此愈我病(魏畧曰陳琳字/孔璋廣陵人避)
(難冀州𡊮紹使典文章紹檄文即琳之辭也後歸太祖/太祖謂曰卿昔為本初移書但可罪狀孤而已惡惡止)
(其身何乃上及父祖耶琳謝/罪太祖愛其才而不責也)
蔡中郎(蔡邕/已見)從朔方還嘗避怨於吳顧元歎從學琴書
顧專一清静敏而易教中郎歎異之曰卿必成致今以
吾名與卿顧遂名雍又是中郎所歎因用元歎為字(吳/志)
(曰顧雍字元嘆吳郡吳人連牧州郡皆有治迹歴奉常/尚書令封陽遂鄉侯拜侯還寺家人不知後代孫邵為)
(丞/相)
陸公紀容貌壯偉博學多識星歴筭數無不該覽虞仲
翔舊齒名徳龎士元(龎統/别見)荆州令士年亦差長皆與交
善(吳志曰陸績字公紀吳郡吳人父康漢廬江太守績/在吳除鬰林太守既有躄疾又意在儒雅非其志也)
(雖有軍事不廢著述作渾天圖注易釋𤣥皆𫝊于世預/知亡日乃為辭曰有漢志士吳郡陸績㓜敦詩書長翫)
(禮易受命南征遘疾遇厄遭/命不幸嗚呼悲隔年三十二)
皇甫士安(皇甫謐/已見)耽翫典墳忘寢與食時人謂為書滛
或有箴其過篤將損耗精神士安曰朝聞道夕死可矣
况命有脩短分定懸天乎(虞預晉書曰謐少不好學㳺/蕩無度或以為癡嘗得𤓰果)
(輙進所後叔母任氏任氏曰孝經云三牲之飬猶為不/孝汝年餘二十目不存教心不入道無以慰我因歎曰)
(昔孟母三徙以成仁曾父烹豕以存教豈我居不擇鄰/教有所闕何爾魯鈍之甚也脩身篤學自汝得之於我)
(何有因對之流涕謐乃感激就鄉人席坦受書勤力不/怠居貧躬自稼穡帶經而農遂博綜典籍沈静寡欲始)
(有髙尚之志以著述為務自號𤣥晏先生著/禮樂聖真之論後得風痺疾猶手不輟卷)
張茂先强記黙識四海之内若指諸掌(晉陽秋曰張華/字茂先范陽人)
(博覽洽聞/無不貫綜)晉武帝嘗問漢代宫室制度及建章千門萬
户茂先應對如流聴者忘倦畫地成圖左右屬目時人
比之子産(孔子家語曰夫子曰子産於民為/惠於學為博物吾以兄事之也)
陸士衡初入洛次河南偃師時近夕結隂望道左若有
民居因徃投宿見一少年姿神端逺與士衡言𤣥妙有
辭致士衡心服其能無以酬抗士衡提緯古今總驗名
實此少年亦不甚欣解既曉辭去士衡脫驂逆旅嫗曰
此東數十里無村落止有山陽王家墓耳士衡怪悵還
睇昨路都無民居唯空野霾雲拱木蔽日知所遇者信
王輔嗣也士衡由此妙逹𤣥理或云是士龍(酈道元水/經註曰今)
(尸鄉澤野負原夾郭多墳壠/焉即陸士衡㑹王輔嗣處也)
衛叔寳甚有名理其後多病體羸母恒禁其談遇有勝
日親知時請一言無不咨嗟以為入㣲
王太尉自以論易畧盡然有所未了研之終莫能通每
云不知比没當復有能通之者不(虞預晉書曰王衍字/夷甫瑯琊臨沂人司)
(徒戎從弟父乂平北將軍夷甫蚤知名/以清虛通理稱仕至太尉為石勒所害)王處仲(王敦字/處仲)
謂太尉曰阮宣子(阮脩/已見)可與言太尉曰吾亦聞之但未
知其亹亹之處定何如耳及與宣子談言寡理暢王大
歎服
宋處宗甚有思理嘗買得一長鳴雞愛養甚至恒籠盛
著窓間雞遂作人語與處宗談論極有言致宋因此𤣥
功大進(晉陽秋曰宋宗字處宗/沛國人官兖州刺史)
劉殷有子七人五人各授一經餘一子授太史公記一
子授漢書一門之内七業俱興北州之學殷門為盛(王/隐)
(晉書曰劉殷字/長盛新興人)
阮思曠(阮裕/已見)不甚博學而論難甚精嘗問謝萬云未見
四本論君試為言之謝叙說既畢阮以傅嘏為得於是
撰數百許語精義入㣲聞者皆嘆味之
阮千里清虛寡欲自得於懐讀書不甚研求而黙識其
要詣理精辯言不足而㫖有餘(名士𫝊曰阮瞻字千里/阮咸子瞻夷任少嗜欲)
(不脩名行自得於/懐仕至太子舎人)
謝萬嘗作八賢論叙漁父屈原季主賈誼楚老龔勝孫
登嵇康為四隐四顯其㫖以處者為優出者為劣(晉中/興書)
(曰萬善屬/文能談論)以示孫興公孫以為體公識逺者則出處同
歸時以興公義為得(中興書曰孫綽字興公太原中都/人少以文稱歴太學博士大著作)
(散騎/常侍)
時人有稱庾太尉理者(庾亮/已見)殷光禄曰此公好舉宗本
槌人(殷浩别傳曰浩父/羡字洪喬光禄勲)
殷中軍於佛經有所不了(晉書曰殷浩字洪源陳郡長/平人父羡豫章太守浩識度)
(清逺弱冠有美名善𤣥/言為風流談論者所宗)遣人迎林公(髙逸沙門𫝊曰支/遁字道林河内林)
(慮人本姓闗氏任心獨徃風期高亮家世奉法嘗於餘/杭山沈思道行泠然獨暢年二十五始釋形入道五十)
(三終于/洛陽)林虛懐欲徃王右軍駐之曰淵源思致淵冨既
未易為敵且已所不解上人未必能通縱復服從亦名
不益髙若佻脫不合便䘮十年所保可不湏徃林公大
以為然(羊愔文字志曰王羲之字逸少瑯琊臨沂人父/曠淮南太守羲之少朗㧞為叔父廙所賞善草)
(𨽻累遷右軍將/軍㑹稽内史)
鳩摩羅什雅好大乘志在敷演(梁釋慧皎髙僧𫝊曰鳩/摩羅什此云童夀天竺)
(人也善經律論化行西域東㳺龜兹龜兹王造金師子/坐以處之符堅遣驍將吕光伐龜兹得什載與俱歸吕)
(光死姚興迎什入關待以國師之禮什神情鍳徹慠岸/出羣應機領㑹汎愛為心虛已善誘終日無勌𢎞始中)
(卒于/長安)常歎曰吾若著筆作大乘阿毗曇非迦㫋子比也
(出經叙曰僧伽提婆罽賔人雋朗有深鍳苻堅/至長安出諸經後渡江逺法師請譯阿毘曇)今深識
既寡將何所論唯為姚興著實相論二卷
殷仲堪在都嘗徃㸔棊從在瓦棺寺前宅中(王隐晉書/曰仲堪陳)
(郡人太常融孫也車騎將軍謝𤣥請/為長史孝武恱之俄為黄門侍郎)于時𡊮羊(𡊮喬/小字)與
人共在窓下圍棊仲堪在裏問𡊮易義𡊮應對如流圍
棊不輟意色傲然殊有餘地仲堪撰辭致難每有徃復
(𡊮氏家傳曰喬字彦升陳郡人父瓌光禄大夫/喬歴尚書郎江夏相從桓温平蜀封湘西伯)
殷仲堪談理正可與韓康伯對(晉陽秋曰康伯殷浩/甥善言理浩甚愛之)桓
敬道在南郡嘗作四皓論以示仲堪(桓𤣥别𫝊曰𤣥字/敬道譙國龍亢人)
(大司馬温少子㓜童中温甚愛之臨終命以為嗣年七/嵗襲封南郡公拜太子洗馬義興太守不得志少時去)
(軄歸其國與荆州刺史/殷仲堪素舊情好甚隆)仲堪致難徃復甚有𢎞致(𤣥論/曰四)
(皓來儀漢庭孝惠以立而惠帝柔弱吕后凶忌此數公/者觸彼埃塵欲以救弊二家之中各有其黨奪彼與此)
(其讐必興不知匹夫之志四公何以逃其患素履終吉/隐以保生者其若是乎殷難曰隐顯黙語非賢逹之心)
(盖所遇之時不同而所乘之途必異道無所屈而天下/以之獲寧仁者之心未能無感若夫四公者養志巖阿)
(道髙天下秦網雖虐㳺之而莫懼漢祖雖雄請之而弗/顧徒以一理有感汎然而應事同賔客之禮言無是非)
(之對孝惠以之獲安莫由報其徳如意以之定藩無所/容其怨且争奪滋生主非一姓則百姓生心祚無常人)
(則人皆自賢况夫漢以劍起人未知義式遏姦邪特宜/以正順為寳天下大器也茍亂亡見懼則滄海横流原)
(夫若人之振䇿豈為一人之廢興哉苟可以暢其仁義/與夫仗節委質可榮可辱者道跡懸殊理勢不同君何)
(疑之哉又謂諸吕强盛幾危劉氏如意若立必無此患/夫禍福同門倚伏萬端又未可斷也于時天下新定權)
(由上制髙祖分王子弟有磐石之固社稷深謀之臣森/然比肩豈𤨏𤨏禄産所能傾奪之哉此或四公所預於)
(今無以辯之但求古賢之心宜存之逺大耳端本存源/者雖不能無危其危易持苟啓競津雖未必不安而其)
(安難保此最有國之要/道古今賢哲所同惜也)
陸平原天才秀逸辭藻宏麗張司空(張華/已見)嘗謂之曰人
之為文每恨才少而子更患其多(晉陽秋曰陸機字士/衡吳郡吳人祖遜吳)
(丞相父抗大司馬機與弟雲並有雋才郎陸機别𫝊曰/機博學善屬文非禮不動入晉仕著作  平原内史)
葛稚川目陸平原之文如𤣥圃積玉無非夜光(晉書曰/葛洪字)
(稚川丹陽句容人少好學家貧伐薪以貿紙筆夜輙冩/書誦習性寡欲無所愛翫不知棊局幾道樗蒱齒名為)
(人木訥不好榮利閉門却掃未嘗交㳺於餘杭山見何/㓜道郭文舉目擊而已各無所言尋書問義不逺數千)
(里崎嶇冐渉期於必得遂䆒/覧典藉尤好神仙導養之法)
陸士衡入洛擬作三都賦聞左太冲作之(臧榮緒晉書/曰左思字太)
(冲齊國人博覧史記欲作三都賦乃詣著作郎訪岷卭/之事搆思十稔門庭藩溷皆著筆札遇得一句即䟽之)
(徴為秘書賦成張華見而/咨歎都邑豪貴競相𫝊冩)士衡撫掌大笑與弟士龍書
曰此間有一傖父欲作三都賦湏其成以覆酒甕耳後
左賦出士衡絶嘆伏以為不能加遂輟筆焉(陸雲别傳/曰雲字士)
(龍吳大司馬抗之第五子機同母弟也儒雅有俊才容/貌瓌偉口敏能談博聞彊記善著述六嵗能賦詩時人)
(以為項託楊烏之儔十八刺史周俊命為主/簿累遷太子舎人清河内史為成都王所害)
張司空(張華/已見)見左太冲三都賦曰班張之流也使讀之
者盡而有餘久而更新
成公子安少有俊才辭賦美麗張司空每見其文歎伏
以為絶倫(臧榮緒晉書曰成公綏字子安東郡白馬人/少有俊才而口吃張華一見甚善之時人以)
(其貧賤不重其/文仕為中臺郎)
楊公回少有異才初為郡鈴下威儀公事之暇輙讀五
經鄉邑未之知(晉書曰楊方字公囘虞預以其文示賀/循循遂稱方於京師司徒王導辟為掾)
(遷司徒叅軍自以地寒不願久留京華求𥙷逺郡間居/著述導從之補髙梁太守在郡積年著五經鉤沉吳越)
(春秋并雜文筆行于世以年老棄郡歸/導將進之臺閣固辭還郷里終于家)諸葛道明見而
奇之(諸葛恢别傳曰恢字道明瑯琊陽都人祖誕司空/父靚亦知名恢少有令問稱為名賢避難江左中)
(宗召𥙷主簿/累遷尚書令)嘗使為文薦郡功曹時叅軍虞預見而稱
美(晉書曰虞預字叔寧㑹稽餘姚人徴士喜之弟十二/而孤好學有文章為諸葛恢叅軍庾亮等薦預召為)
(丞相行叅軍所著/有晉書㑹稽典録)送以示賀循循報曰此子開㧞有志
意其文甚有奇分若果出胷臆乃是一國所推豈但牧
豎中逸群耶乃荒萊之特苖鹵田之善莠姿質已良但
沾染未足耳移植豐壌必成嘉榖(賀循别傳曰循字彦/先㑹稽山隂人本姓)
(慶髙祖純避漢帝諱改為賀氏父劭吳中書令以忠正/見害循少嬰家禍流放荒裔吳平乃還秉節髙舉元帝)
(為安東王循/為吳國内史)
𡊮彦伯(𡊮宏/已見)才藻豔逸文章絶美為桓大司馬(桓温/已見)記
室叅軍桓重其文筆專綜書記後𡊮為東征賦徧稱過
江諸名徳而獨不載桓常侍(桓彛桓温之父譙桓彛别/傳曰彛字茂倫  國龍亢)
(人漢五更桓榮十世孫也父頴有髙名彛/少孤識鍳明朗避亂渡江累遷散騎常侍)時伏滔亦在
桓公府(晉中興書曰伏滔字𤣥度平昌安邱人少有才/學舉秀才大司馬桓温叅軍領大著作掌國史)
宿與𡊮善苦諫之𡊮笑而不答公知之甚忿又不欲令
人顯問後遊青山歸命𡊮同載衆為之懼行數里公問
𡊮聞卿作東征賦多稱先賢何故不及家君𡊮答云尊
公稱謂非下官敢專既未遑啓不敢顯之耳公疑不實
乃曰君欲為何辭𡊮應聲曰風鍳散朗或捜或引身雖
可忘道不可隕宣城之節信義為允公泫然而止
王右軍少重患一二年輙發動後答許掾詩忽復惡中
得二十字云取歡仁智樂寄暢山水隂清泠澗下瀬歴
落松竹林既醒左右誦之誦竟右軍歎曰癲何預盛徳
事耶
王茂世少有才藻(沈約宋書曰王誕字茂世太保𢎞/從兄也祖恬中軍將軍父混太常)晉
孝武崩詔茂世從叔東亭為哀䇿文久而未就謂茂世
曰猶少叙節物一句因出本示茂世茂世便攬筆益之
接其秋冬代變後云霜䌓廣除風囘髙殿東亭賞其清
㧞(王司徒傳曰王珣字元琳丞相導之孫領軍洽之子/也少以清秀稱大司馬桓温辟為主簿從討𡊮真封)
(交阯望海縣東亭/侯累遷尚書令)
劉道光潜心𤣥易不好讀史常言讀書當味義根何為
費功於浮辭之文易者義之源太𤣥者理之門能明此
者即吾師也(晉書曰劉敏元字道光北海人厲志脩學/不以險難易心永嘉之亂自齊西奔仕劉)
(曜為中/書侍郎)
王淮之是彪之曾孫祖父臨之納之並博聞多識練悉
朝儀自是家世相𫝊諳江左舊事代有纂述緘之青箱
世謂之王氏青箱學(南史曰淮之字元曾瑯琊人初為/桓𤣥大將軍行叅軍宋臺建除御)
(史中丞卒/官侍中)
何侍中為丹陽尹時立宅南郭外更置𤣥學招集生徒
東海徐秀廬江何曇黄囘潁川荀子華太原孫宗昌王
延秀魯郡孔惠宣並慕道來遊謂之南學王蒨玉(玉球/别見)
嘗稱之曰尚之西河之風不墜(宋書曰何尚之字彦徳/廬江灊人曾祖凖髙尚)
(不仕祖恢南康太守父叔度恭謹有行業尚之雅好/文義從容賞㑹甚為宋太祖所知官至侍中尚書令)
鴈門周續之隐居廬山儒學著稱永明中徴詣京師開
舘居之髙祖臨幸朝彦畢集時顔延之官列猶卑引升
上席髙祖命顔問續之三義續之雅仗辭辯顔每折以
簡要既連挫續之使還自敷釋言約理暢莫不稱善(宋/書)
(曰周續之字道祖鴈門廣武人其先過江居豫章續之/年十二從范寗受業通五經五緯號曰十經名冠同門)
(稱為顔子武帝北伐世子居守迎續之舘于安樂/寺月餘還山江州刺史劉柳薦之辟太尉掾不就)
釋道生是法汰弟子㓜便明悟十五能講經及長有異
解立頓悟義時人推之(釋慧皎髙僧𫝊曰竺道生鉅鹿/人㓜頴悟若神值竺法汰遂改)
(俗歸依雋思竒㧞聞義開解王𢎞顔延之並/敬挹風猷言善不受報頓悟成佛著論於世)
張思光(張融/已見)𤣥義精明初無師法而神解過人白黑談
論鮮能抗拒(何承天與宗炳書曰冶城慧琳道人作白/黑論乃為衆僧所排足下試尋二家誰為)
(長者吾甚昧然/望有以佳悟)
顧景怡義學明解(南史曰顧歡字景怡一字𤣥平吳興/塩官人好黄老通隂陽為術數多驗)
(隐居不仕於天台山開/舘聚徒受業者常百人)㑹稽孔珪嘗登嶺尋景怡共論
四本(南齊書曰孔稚珪字徳璋㑹稽人也少渉學有美/譽仕至太子詹事  魏志曰四本者言才性同才)
(性異才性合才性離也尚書傅嘏論同中書令/李豐論異侍郎鍾㑹論合屯騎校尉王廣論離)景怡曰
蘭碩危而宻(傅嘏/)宣國安而踈(李豐/)士季似而非(鍾㑹/)
公深謬而是(王廣/)總而言之其失則同曲而辯之其塗
則異何者同昩其本而競談其末猶未識辰緯而意斷
南北群迷暗争失得無凖情長則申意短則屈所以四
本互通莫能相塞夫中理唯一豈容有二四本無正失
中故也於是著三名論以正之尚書劉澄臨川王常侍
朱廣之並立論難與景怡徃復世以為廣之才理尤為
精詣(南史曰廣之字處深吳郡錢唐人善清言廣𢎞明/集曰朱廣之疑夷夏論以書諮顧道士曰  之叩)
(頭見於謝常侍徃復夷夏論辯章同歸之義可為簡見/通㣲清練之談也至於𥅆尚端冕之飾屏破緇衣之素)
(申以擎跪之恭辱以跏趺之肅桎束華人杜絶外法舟/車之喻雖美平恕之情未篤致㑹之源既坦筌寄之徒)
(方壅然則三乘之悟窅望兹土六度之津於今長訣披/經􁮔理悵怏良深謝生貶没仙道褒明佛教以羽化之)
(術為浮濫之說殘形之唱為履真之文徒知己指之為/指不知彼指之無殊豈所以通方得意善同之謂乎僕)
(夙漸法化晚味道風常以崇空貴無宗趣一也蹄網雙/張義無偏取各随曉入唯心所安耳何必龍衮可襲而)
(瓔珞難乘者哉自貧來多務研斆沉替緘卷巾牘奄逾/十載㓜習前聞零落頓盡藴志空年開瞻靡階每獨慷)
(慨遥夜輟起申旦忘寐而清心逺信纒苦彌篤若夫信/不沿理則輕汎無主轉墮之賔因斯而起是以􁊗率狂)
(管書述鄙心願重為啓/誨敷導厥疑廣之叩頭)
顧歡黨道教𡊮粲崇佛說張融著門律言道之與佛逗
極無二吾見道士與道人戰儒墨道人與道士論是非
昔有鴻飛天道積逺難亮越人以為鳬楚人以為乙人
自楚越鴻常一爾以示周彥倫彥倫難之曰虚無法性
其寂雖同位寂之方其㫖則别論所謂逗極無二者為
逗極於虛無當無二於法性邪將二塗之外更有異本
足下所宗之本一物為鴻乙耳驅馳佛道無免二乖未
知髙鍳縁何識本攻難數反張理如小屈
周彦倫善言名理每賔客㑹集周虚席晤語辭韻如流
聴者忘倦兼善老易與張思光遇輒以𤣥言相滯彌日
不解
周彥倫音辭辯麗出言不窮宫商朱紫發口成句汎渉
百家長於佛理著三宗論立空假名立不空假名設不
空假名難空假名設空假名難不空假名假名空難二
宗又立假名空西凉智林道人見之遺彥倫書曰此義
㫖趣似非始開妙聲中絶六七十載貧道年二十時便
得此義竊每歎喜無與共之年少見長安耆老多云關
中髙勝乃舊有此義當法集盛時能深得斯趣者本無
多人過江東畧是無一貧道捉塵尾四十餘年東西講
說謬重一時餘義頗見宗録唯有此塗白黒無一人得
者為之發病非意此㫖猥來入耳始是真賞行道第一
功徳其論見重如此(釋慧皎高僧𫝊曰釋智林高昌人/初出家為亮公弟子申明二諦義)
(有三宗不同顒作三宗論既與林意相符乃致書於顒/謂便宜廣宣顒因出論焉林形長八尺天姿瓌雅登坐)
(震吼談吐若流/後辭還髙昌)
　
　
　
　
　
　
　
　
　
　
　
　
　
　
　
　語林卷七
欽定四庫全書
　語林卷八　　　　　　　明　何良俊　撰
　　文學第四(中/)
宋文帝嘗問慧觀頓悟之義誰復習之(釋惠皎髙僧𫝊/曰慧觀清河人)
(姓崔十嵗便以博見馳名弱年出家㳺/方廬山諮禀惠逺風神秀雅思入𤣥㣲)答云有生公弟
子道猷(髙僧𫝊曰道猷初為生公弟子師亡後見新出/勝鬘經歎曰先師昔義闇與經同因註勝鬘以)
(翌宣/遺訓)即勑臨川郡發遣到京既至延入宫内大集義僧
命猷伸述頓悟時競辯之徒關責互起猷既積思叅𤣥
又宗源有本乘機挫銳徃必摧鋒帝撫几稱快(髙僧𫝊/曰道生)
(既潜思日久徹悟言外廼喟然歎曰夫象以盡意得意/則象忘言以詮理入理則言息自經典東流譯人重阻)
(多守滯文鮮見𤣥義若志筌取魚始可以言道矣於是/校閱真俗研思因果廼言善不受報頓悟成佛又著二)
(諦/論)因語諸人曰生公孤情絶照猷公直轡獨上可謂克
明師匠無忝徽音
王令明(王惠/已見)夷簡恬曠不妄交遊門無雜事陳郡謝宣
逺才辯有風氣(王儉七志曰謝瞻字宣逺陳郡人㓜能/屬文宋黄門郎  㓜童𫝊曰謝瞻㓜而)
(聰悟五嵗能/屬文通𤣥理)其群從宣明(謝晦/已見)阿多(謝曜小字/已見)亦自雋
上嘗同造令明談義諸謝言論蜂起文史間發令明時
相酬對言清理逺宣逺等慙負而退
齊竟陵王(蕭子良/已見)精信釋教而范子真盛稱無佛(南史/曰范)
(縝字子真南鄉舞隂人晉安北將軍汪六世孫祖璩之/中書郎父濛早卒縝博通經術尤精三禮官至鄱陽内)
(史/)竟陵曰君不信因果世間何得有富貴何得有貧賤
范答曰凡人之生譬如一𣗳花同發一枝俱開一蔕隨
風而墮自有拂簾幌墜於茵席之上自有關籬墻落於
溷糞之側貴賤雖復殊塗因果竟在何處
何子季與周彦倫同時二人精信佛法(南史曰何𦙍字/子季廬江灊人)
(祖尚之中書令父鑠宋宜都太守𦙍八嵗居憂毁若成/人及長輕薄不覊晚乃折節好學師事劉瓛受易及禮)
(記毛詩入鍾山定林寺聴内典其業皆通而縦情誕節/時人未之知也唯瓛與周顒深器異之仕齊為建安太)
(守永元中徴太子詹事/梁徴領軍司馬並不就)子季别立精廬都無妻妾文惠
太子嘗問彥倫卿精進何如何𦙍彦倫答曰三塗八難
共所未免然各有其累太子問所累云何曰周妻何肉
(南史曰𦙍侈於味食必方丈後稍欲去其甚者猶食白/魚䱉脯糖蟹嘗食蚶蠣使門人議之學生鍾岏曰䱉之)
(就脯驟於屈伸蟹之將糖躁擾彌甚仁人用意深懐如/怛至於車螯蚶蠣眉目内闕慙混沌之奇獷殼外緘非)
(金人之慎不悴不榮曾草木之不若無馨無臭與瓦礫/其何算故宜長充庖厨永為口實竟陵王見岏議大怒)
(汝南周顒與𦙍書勸令食菜曰變之大者莫過死生死/生之所重無逾性命性命之與彼極切滋味之在我可)
(賖若云三世理誣則幸矣良快如使此道果然而受形/未息一徃一來生死常事則傷心之慘行亦自及丈人)
(於血氣之𩔖雖不身踐至於晨鳬夜鯉不能不取備屠/門財貝之經盜手猶為㢘士所棄生性之一啟鸞刀寧)
(復慈心所忍騶虞雖饑非自死之草不食聞其風者豈/不使人多愧丈人得此有素聊復片言發起耳𦙍末年)
(遂絶/血味)
梁武帝大𢎞佛教親自講說昭明太子亦崇信三寳遍
覧衆經乃於宫内別立慧義殿專為法集之所招引名
僧講論不輟太子自立三諦法身義並有深致普通元
年四月甘露降于慧義殿士庶皆以為至徳所感(昭明/集有)
(令㫖解二諦義曰二諦理實深𤣥自非虚懐無以適其/𢎞逺明道之方其由非一舉要論之不出境智或時以)
(境明義或時以智顯行至於二諦即是就境明義若迷/其方三有不絶若達其智萬累斯遣所言二諦者一是)
(真諦一名俗諦真諦亦名第一義諦俗諦亦名世諦真/諦俗諦以定體立名第一義諦世諦以褒貶立目若以)
(次第言說應云一真諦二俗諦一與二合數則為三非/直數過於二亦名有前後於義非便真既不因俗而有)
(俗亦不由真而生正可得言一真一俗真者是實義即/是平等更無異法能為雜間俗者即是集義此法得生)
(浮偽起作第一義者就無生境中別立美名言此法最/勝最妙無能及者世者以隔別為義生滅流動無有住)
(相湼槃經言出世人所知名第一義諦世人所知名為/世諦此即文證褒貶之理二諦立名差别不同真諦世)
(等以一義說第一義諦以二義說正言此理徳既第一/義亦第一世既浮偽更無有義所以但立世名諦者以)
(審實為義真諦審實是真俗諦審實是俗真諦離有離/無俗諦即有即無即有即無斯是假名離有離無此為)
(中道真是中道以不生為體俗既假名以生法為體又/與南澗寺慧超栖𤣥寺曇宗等問答二百餘條文多不)
(録/)
何散騎(南史曰何子朗字世明東海郯人與宗/人遜及思澄俱擅文名卒於國山令)早有才
思工於清言周昇逸每與共談服其精理(南史曰周捨/字昇逸汝南)
(安成人周顒子也長而博學尤/精義理官至侍中太子詹事)
陶貞白㓜有異操年十嵗得葛洪神仙𫝊晝夜研尋便
有養生之志謂人曰仰青雲覩白日不覺為逺矣(南史/曰陶)
(𢎞景字通明丹陽秣陵人高其志節累辭徴命隐于句/容之句曲山中山立舘自號華陽隐居人間書札以隐)
(居代名卒謚/貞白先生)
陶隐居圓通慎約出處冥㑹心如明鏡遇物便了言無
煩舛有亦輙覺
徐常侍崇信釋教經論多所精解後主在東宫令常侍
講大品經義學名僧自逺雲集每講筵商較四坐莫能
與抗(南史曰徐陵字孝穆東海郯人徐摛子也母臧氏/夢五色雲化為鳳集左肩上已而誕陵十三通老)
(莊義及長博渉史籍美文辭/官至中書監領太子詹事)
蔵法師於開善寺講說門徒數百皆是勝流時周𢎞正
年少未知名著紅褌錦絞髻踞門而聴衆人蔑之弗視
俄而乘間進難一坐盡傾法師疑非世人覘知是𢎞正
大相賞狎(南史曰周𢎞正字思行父寳始梁司徒祭酒/𢎞正㓜孤及弟𢎞讓𢎞直為伯父捨所飬十)
(嵗通老子周易官至國子祭酒弟𢎞直字/思方㓜聰敏仕梁為湘東王記室叅軍)周𢎞正甚為
伯父捨所重每與談理輙異之曰觀汝精神頴悟清理
警發後世知名當出吾右
張叅軍少有思理(南史曰張譏字直言清河武城人祖/僧寳梁太子洗馬父仲恱梁尚書祠)
(部郎譏㓜聰俊有思理十四通孝經/論語篤好𤣥言官始安王記室叅軍)為國子助教時周
𢎞正在國學發周易題𢎞正第四弟𢎞直亦在講席叅
軍與𢎞正論義𢎞正理小屈𢎞直危坐厲聲助其申理
叅軍正色曰今日義集辯正名理雖知兄弟急難四公
不得有助𢎞正語人曰吾每登坐見張譏在席使人懔
然
馬要理義學精解梁邵陵王(綸/)為南徐州引為學士時
邵陵自講大品令要理講維摩老子周易同日發題道
俗聴者二千人邵陵欲極觀優劣乃謂衆曰與馬學士
論義必使屈伏不得空立主客於是數家學者各起問
端要理依次剖判開其宗㫖然後枝分流别轉變無窮
聴者無不稱善(梁書曰馬樞字要理扶風郿人博極經/史尤善佛經及周易老子義隐于茅山)
(不應辟命每王公餽餉率十分受一樞少屬亂離凡所/居處盗賊不入依托者常數百家目精洞黄能視暗中)
(物有白鷰一雙巢其庭樹馴狎櫩廡時至几/案春來秋去幾三十年撰道覺論行于世)
隋高祖嘗令沈重與辛彥之論義(北史曰沈重吳興/人隋時稱為碩學)重不
能抗避席謝曰辛所謂金城湯池無可攻之勢(隋書曰/辛彦之)
(隴西狄道人祖世叙魏凉州刺史父靈輔周渭州刺史/彦之九嵗而孤不交非𩔖博渉經史與牛𢎞同志好學)
(後入闗家京兆周太祖見而器之引為中外府禮曹賜/以衣馬珠玉時國家草創百度伊始朝貴多出武人修)
(定儀注唯彥之而已入隋拜/禮部尚書與牛𢎞撰新禮)
陶徴士少有高趣(昭明太子陶徴士别𫝊曰陶淵明字/元亮或云潜字淵明潯陽柴桑人曾)
(祖侃晉大司馬淵明博學善屬文頴脫不羣任真自得/自以曾祖晉世宰輔耻屈身後代自宋高祖王業漸隆)
(不復肯仕世/號靖節先生)宅邊有五栁樹嘗著五栁先生𫝊以自况
談者以為皆其胷懐本趣也(陶集五柳先生𫝊曰先生/不知何許人也亦不詳其)
(姓字宅邊有五柳樹因以為號焉閒靖少言不慕榮利/好讀書不求甚解每有意㑹便欣然忘食性嗜酒家貧)
(不能常得親舊或置酒招之造飲輙盡期在必醉既醉/而退曾不吝情去留環堵蕭然不蔽風日短褐穿結簞)
(瓢屢空晏如也常著文章自娛頗示己志忘懐得失以/此自終賛曰黔婁有言不戚戚於貧賤不汲汲於富貴)
(其言兹若人之儔乎酣觴賦詩以樂/其志無懐氏之民歟葛天氏之民歟)
謝康樂以疾東歸(沈約宋書曰謝靈運陳郡人襲封康/樂侯博覧羣書文章之美江左莫逮)
(辟大司馬叅軍後為臨川太守為有司所紏徙封廣州/遂令趙欽等要合鄉里徤兒於三江口墓取有司奏依)
(法收罸詔於/廣州棄市)與族弟惠連東海何長瑜潁川荀雍太山
羊璿之以文章賞㑹共為山澤之遊時人謂為康樂四
友(宋書曰謝惠連陳郡陽夏人㓜而聰敏十嵗能屬文/族兄靈運深加賞之本州辟主簿不就後為司徒彭)
(城王法曹年二十七卒璠南史曰荀雍宇道雍官至貟/外散騎郎羊璿之字曜  臨川内史為司徒竟陵王誕)
(所幸愛誕敗坐誅何長瑜文才之美亞於惠連雍璿之/皆不及也臨川王招集文士長瑜自其國侍郎至西平)
(記室/叅軍)
宋元嘉中南平王獻赤鸚鵡普詔群臣為賦太子左衛
率𡊮淑文冠當時賦畢賫示謝希逸(謝莊/已見)時希逸賦亦
竟𡊮見而嘆曰江左無我卿當獨秀我若無卿亦一時
之傑也遂隐其賦
謝惠連十嵗能屬文族兄康樂賞愛之嘗曰每有篇章
對惠連輒得佳語嘗於永嘉西堂思詩竟日不就忽夢
見惠連即得池塘生春草園柳變鳴禽曰此語有神助
非吾所及也
顔延之嘗問鮑明逺已詩與謝康樂優劣鮑曰謝五言
如初發芙蓉自然可愛君詩若鋪錦列繡亦雕繢滿眼
(沈約宋書曰鮑昭字明逺文辭贍逸世祖時為中書舎/人上好為文章自謂物莫能及昭悟其㫖為文多鄙言)
(累句當時咸謂昭才盡實不然也臨海王子瑱/為荆州昭為前軍掌書記子瑱敗為亂兵所殺)
宋孝武殷貴妃亡丘長史獻挽詩三首有曰雲横廣堦
闇霜深高殿寒帝摘句嗟賞(南史曰丘靈鞠吳興烏程/人祖系祕書監父道真䕶)
(軍長史靈鞠少好學善屬文/州辟從事卒官車騎長史)
鮑明逺文辭贍逸當世推美初入臨川王(義慶/)衛軍府
猶未見知欲貢詩言志人止之曰卿名位尚卑不可輕
忤大王明逺勃然曰千載上有英才異士沉没而不聞
者安可數哉丈夫豈可遂藴智能使蘭艾不辨終日碌
碌與燕雀相隨乎於是奏詩臨川奇之賜帛二十匹
張思光作海賦成文辭詭激以示鎮軍將軍徐凱之徐
曰公此賦實超𤣥虛(王儉七志曰木華字𤣥虛廣川人/文章雋麗為楊駿府主簿  傅亮)
(文章志曰廣川木𤣥虚為/海賦文章雋麗足繼前良)但恨不道塩耳思光即求筆
益之曰漉沙搆白熬波出素積雪中春飛霜暑露
謝超宗坐康樂事徙嶺南(南史曰謝超宗謝/鳳子靈運之孫也)元嘉末得
還與惠休道人來徃(沈約宋書曰沙門惠休善屬文徐/湛之與之甚厚世祖命使還俗本)
(姓湯位至/揚州從事)好學有文辭宋孝武用為寵子新安王子鸞
常侍時王母殷淑妃卒超宗作誄奏之上大嗟賞曰超
宗殊有鳳毛
齊世祖問王僕射(王儉/已見)當今誰能為五言詩王答曰謝
朏得父膏腴(南史曰謝朏字敬冲謝莊子㓜聰慧十/嵗能屬文仕至中書監司徒衛將軍)江
淹有意(劉璠梁典曰江淹字文通濟陽人六嵗能屬詩/及長愛奇尚異宋桂陽王舉秀才齊興為豫章)
(王記室天監中為/金紫光禄大夫)
江文通以文章顯著後罷宣城郡歸泊船禪靈寺渚夜
夢一人自稱張景陽謂曰前寄一疋錦在卿處今可見
還江探懐中得數尺與之此人大恚曰那得裁割都盡
顧見丘遲謂曰餘此數尺既無所用當遂遺君江自爾
文思頓减
江文通嘗宿於冶亭夢見一丈人自稱郭璞呼文通曰
吾有筆在卿處多年可以見還江探懐中得五色筆一
以授之爾後為詩絶無美句時謂之才盡
何叅軍與族弟水部(何遜/别見)散騎(何子朗/已見)俱擅文名時人
為之語曰東海三何子朗最多叅軍曰外言殊不爾故
當推遜(南史曰何思澄字元静東海郯人父敬叔齊長/城令思澄少勤學工文為㳺廬山詩沈約見之)
(大相稱賞自以為弗建/仕至湘東王録事叅軍)
王仲寳極重任彥升每見其文必三復殷勤以為當時
無軰嘗語人曰自傅季友以來始復見於任子
何散騎嘗為敗冢賦以擬莊周馬捶其文甚工
范彥龍(梁書曰范雲字彦龍南鄉武隂人晉平北將軍/汪六世孫機警有識善屬文仕齊為竟陵王文)
(學至梁為/散騎侍郎)大重何仲言(梁書曰何遜字仲言東海郯人/曾祖承天宋御史中丞遜八嵗)
(能賦詩文章與劉孝綽並見重於/世世謂之何劉官至尚書水部郎)與結忘年交好一文
一咏范輙嗟頌嘗謂所親曰頃觀文人質則過俗麗則
傷懦其能含清濁中今古見之何生矣
謝𤣥暉長於五言詩沈休文見之曰二百年來無此詩
也
永明末盛為文章吳興沈休文陳郡謝𤣥暉瑯邪王元
長以氣𩔖相推轂汝南周彥倫善識聲為文皆用宫商
以平上去入為四聲以此制韻不可增减謂之永明體
(沈約謝朓周顒已見有蕭子顯齊書曰王融字元長瑯/琊人神明警惠博渉  文才為中書郎帝疾融先欲立)
(竟陵王子良及即/位下廷尉獄賜死)
柳文暢嘗和髙祖登景陽樓詩曰太液滄波起長楊高
𣗳秋翠華承漢逺雕輦逐風遊當世𫝊稱咸以為佳
柳吳興嘗為詩曰亭臯木葉下隴首秋雲飛王元長嘆
以為佳因書齋壁
昭明太子寛和容衆喜愠不形於色引納才雋上流賞
愛無倦恒自討論篇籍與學士商確古今繼以文章著
述時東宫有書三萬卷名才並集文學之盛晉宋以來
未之有也
天監中張士簡(張率/已見)奏待詔賦帝手勑曰相如工而不
敏枚臯速而不工卿可謂兼二子於金馬矣
王詹事工為詩沈休文甚知之(南史曰王筠字元禮一/字徳柔僧䖍之孫㓜警)
(悟七嵗能屬文十六為芍藥賦其辭甚美及長/清静好學與從兄泰齊名歴秘書監太子詹事)謂其伯
父次道(王志/已見)曰賢弟子文章之美可謂後來獨歩昔謝
𤣥暉嘗見語云好詩圓美流轉如彈丸近見筠數首方
知此言為實(南史曰筠性𢎞厚不以藝能髙人而少擅/才名與劉孝綽見重當時其自序云余少)
(好抄書老而彌篤雖遇見瞥觀皆即䟽記後重省覧懽/興彌深習與性成不覺筆倦自年十三四建武乙亥至)
(梁大同六年四十載矣㓜年讀五經皆七八十遍愛左/氏春秋吟諷常為口實廣畧去取凡三過五抄餘經及)
(周官儀禮國語爾雅山海經本草並再抄子史諸集皆/一遍未嘗倩人並躬自抄録大小百餘卷不足𫝊之好)
(事盖以備/遺忘而已)
沈尚書製郊居賦構思積時猶未都畢要王詹事示其
草王讀至雌霓(五激/反)連踡尚書曰僕嘗恐人呼作霓(五/鷄)
(反/)次至墜石磓星及冰縣塪而帶坻王皆擊節賛賞尚
書曰知音者希真賞殆絶所以相邀正此數句耳
沈尚書於郊居造齋閣成王詹事為著草木十詠書之
于壁皆直寫文辭不加篇目尚書語人曰此詩指物呈
形無假題署
王文海在㑹稽日㑹稽境有雲門天柱山王常出遊累
月不返至若耶溪賦詩曰蟬􁀙林逾静鳥鳴山更幽當
時以為文外獨絶(南史曰王藉字文海瑯琊人祖逺光/禄勲父僧祐黄門郎籍好學有才氣)
(為詩慕謝靈運至其合也殆無愧色時人咸謂康樂之/有王籍如仲尼之有丘明老聃之有莊周天監中為湘)
(東王諮/議叅軍)
陳郡𡊮嘏自重其文常語人曰我詩應湏大材迮之不
爾飛去
蕭子顯著鴻序賦成(南齊書曰蕭子顯字景陽豫章文/獻王嶷子也身長八尺狀貌甚雅)
(好學工文仕梁為吳/興太守贈中書令)以示沈休文休文曰可謂得明道
之高致盖幽通之流也(簫子顯自序曰余為邵陵王友/逺思前比即楚之唐宋梁之嚴)
(鄒追尋平生頗好辭藻雖在名無成求心已足若乃登/高目極臨水送歸風動春朝月明秋夜早鴈初鸎開花)
(落葉有來斯應每不能已且賈傅崔馬邯鄲繆路之徒/並以文章顯所以屢上歌頌天監六年預九日宴稠人)
(廣坐獨受㫖云今雲物甚美卿將不斐然賦詩詩成降/㫖曰可謂才子余退謂人曰一顧之恩非望而至遂方)
(賈誼何如哉每有製作特寡思功湏其自來不以力搆/少來所為詩賦則鴻序一作體兼衆製文備多方頗為)
(好事所傳故/虛聲易逺)
傅茂逺(傅昭/已見)􁍤官清静朝無請謁終日端居以書記為
樂博極古今尤善人物魏晉以來官宦簿閥姻通内外
舉而論之無所遺失世稱學府
劉孝標少未開悟晩更厲精嘗苦所見不博聞有異書
必徃祈借清河崔慰祖謂為書滛(劉孝標自序曰峻字/孝標平原人生於秣)
(陵縣朞月歸故鄉八嵗遇桑梓顛覆身充僕圉永明四/年逃還京師後為崔豫州刑獄叅軍天監中詔掌石渠)
(閣以病乞骸骨隐東陽金華山余嘗自比馮敬通而有/同之者三異之者四何則敬通雄才冠世志剛金石余)
(雖不及之而節亮慷慨此一同也敬通逢中興明君而/終不試用余逢命世英主亦擯斥當年此二同也敬通)
(有忌妻至於身操井臼余有悍室亦令家道轗軻此三/同也敬通當更始世手握兵符躍馬肉食余自少迄長)
(戚戚無懽此一異也敬通有子仲文宦成名立余禍同/伯道永無血𦙍此二異也敬通旅力剛强老而益壯余)
(有犬馬之疾溘死無時此三異也敬通雖芝殘蕙焚終/填溝壑而為名賢所慕其風流郁烈芬芳久而彌盛余)
(聲塵寂寞世不吾知魂魄一去將同秋草/此四異也所以力自為序遺之好事云)
徐衛率文體綺麗春坊盡學之號為宫體變動一時高
祖召見欲加責譲既至應對明敏髙祖意釋因共商略
經史次及百家雜說末論釋典衛率參校詳雅辭辯縱
横高祖深相嘆異更被殊寵(三國典畧曰徐摛字士秀/東海剡人散騎常侍超之)
(子文好新率不拘舊體梁武帝謂周捨曰我欲舉一人/文學俱長兼有徳行者令與晉安逰處捨曰臣外弟徐)
(摛形質陋小而堪此𨕖帝曰有仲宣之才亦不簡其/貌也乃以為侍讀文體既别春坊盡學之謂之宫體)
杜輔𤣥義學精深兼綜佛老魏時嘗引見於九龍殿帝
問經中佛性法性為一為異輔𤣥對曰佛性法性止是
一理詔問佛性既非法性何得為一對曰性無不在故
不說二詔問說者皆言法性寛佛性狹寛狹既别非二
如何輔𤣥曰在寛成寛在狹成狹若論性體非寛非狹
詔問既言成寛成狹何得非寛非狹若定是狹亦不能
成寛對曰若定是寛則不能為狹若定是狹亦不能為
寛以非寛狹故能成寛狹寛狹所成雖異能成恒一上
恱稱善(魏収魏書曰杜弼字輔𤣥中山曲陽人㓜聰敏/及長好名理探味𤣥宗在軍恒帶經行注老子)
(道徳經表上之又注莊子惠施篇并易上下/繫名曰新注義苑行于世官至膠州刺史)
魏帝集名僧於顯陽殿講說佛理杜輔𤣥與吏部尚書
楊愔中書令邢邵秘書監魏收並侍法筵勑輔𤣥升師
子座昭𤣥都僧逹及僧道順並緇林之英問難鋒至徃
復數十畨莫有能屈帝曰此賢若生孔門便是誰比(魏/書)
(曰杜輔𤣥嘗與邢子才扈從東山其論名理邢以為人/死還生恐是為蛇盡足杜曰盖謂人死歸無非有能生)
(之力然物之未生何獨致怪邢曰聖人設教本由勸奬/故懼以將來理合各遂其性杜曰聖人合徳天地齊信)
(四時言則為經行則為法而云以虛示物以詭勸民將/同魚腹之書有異鑿楹之誥安能使北辰降光龍宫韞)
(櫝就如所論福果可以鎔鑄性靈𢎞奬風教為益之大/莫極於斯此即真教何謂非實邢云死之言澌精神盡)
(也杜曰此所言澌如射箭盡手中盡也小雅曰無草不/死月令又云靡草死動植雖殊亦此之𩔖無情之卉尚)
(得還生含靈之物何妨再造若云草死猶有種在則復/人死亦有識種識種不見謂以為無神之在形亦非自)
(矚離朱之明不能覩雖蔣濟觀眸賢愚可察鍾生聴曲/山水呈狀乃神之工豈神之質猶玉帛之非禮鐘鼓之)
(非樂以此而推義斯見矣邢云季札言無不之亦言散/盡若復聚而為物不得言無不之也杜曰骨肉下歸於)
(土魂氣則無不之此乃形墜魂遊徃而非盡如鳥出巢/如蛇出穴由其尚有故無所不之若令無也之將焉適)
(延陵有察㣲之識知其不随於形仲尼發習禮之嘆美/其斯與形别若許之以廓然然則人皆季子不謂高論)
(執此為無邢云神之在人猶光之在燭燭盡則光窮人/死則神滅杜曰舊學前儒每有斯語羣疑衆惑咸由此)
(起盖辯之者未精思之者不篤竊有末見可以覈諸燭/則因質生光質大光亦大人則神不係於形形小神不)
(小故仲尼之智必不短於長狄孟徳之容乃逺寄於崔/琰神之於形亦猶君之有國國實君之所統君非國之)
(所生不與同生孰云俱滅邢云捨此適彼生生恒在周/孔自應同莊周之鼔缶和桑扈之循歌杜曰共隂而息)
(尚有將别之悲窮轍以逰亦興中途之嘆况曰聮體同/氣化為異物稱情之服何害於聖其後别與邢書云夫)
(建言明理宜出典證而違孔背釋獨為君子若不師聖/物各有心馬首欲東誰其能禦逸韻雖髙管見未喻前)
(後徃復再三/邢理屈而止)
人有問三教優劣於李士謙(北史曰李士謙字子約小/字容郎趙郡平棘人李謐)
(之子䘮父事母以孝聞母殁捨宅為伽藍詣學請業研/精不倦遂博覧羣籍家富於財以振施為務或謂士謙)
(子多隂徳士謙曰夫言隂徳其猶耳鳴已獨知之人無/知者今子皆知何隂徳之有開皇八年終趙州士女莫)
(不流淚曰我曹不/死令李叅軍死乎)士謙曰佛日也道月也儒五星也人
莫能難(隋書曰士謙善談𤣥理有一客不信佛家報應/之理士謙喻之曰積善餘慶積惡餘殃高門待)
(封掃墓望䘮豈非休咎之應耶佛經云轉輪五道無復/窮已此則賈誼所言千變萬化未始有極忽然為人之)
(謂也佛道未東賢者已知其然矣至若鯀為黄熊杜宇/為鶗鴂褒君為龍牛哀為獸君子為鵠小人為猿彭生)
(為豕如意為犬黄母為黿宣武為鼈鄧艾為牛徐伯為/魚鈴下為烏書生為虵羊祜前身李氏之子此非佛家)
(變受異形之謂耶客曰邢子才云豈有松栢後身化為/樗櫟士謙曰此不𩔖之談也變化皆由心作木豈有心)
(乎/)
邢子才(邢邵/已見)率情簡素博覧墳籍晚年尤以五經章句
為意窮其指要吉㓙禮儀公私諮禀質疑去惑為世指
南每公卿㑹議事闗典政子才援筆立成證引該洽帝
命朝章取定俄頃詞致宏逺獨歩當時與濟隂温子昇
為文士之冠時人謂之温邢
彭城王彥和博綜經史雅好文筆風儀容貌端嚴若神
既無山水之適又絶親知之遊獨敦尚文史物務之暇
披覧不輟撰自古帝王賢達至於魏世通三十卷名為
要畧(魏書曰彭城武宣王勰字彥和獻文皇帝子也少/岐嶷姿性不羣長而好學雅善屬文長直禁中叅)
(决大政軍國之事無不預/焉封彭城王官中書令)
蕭仁祖(蕭慤/已見)嘗於秋夜賦詩曰芙蓉露下落楊桞月中
踈邢子才甚愛之語人曰蕭仁祖之文可謂雕章間出
昔潘陸齊軌不襲建安之風顔謝同聲遂革太元之氣
自漢逮晉情賞猶自不諧河北江南意製本應相詭顔
黄門亦云吾愛其蕭散宛然在目而盧思道之徒雅所
不愜箕畢殊好理固宜然
魏孝静人日登雲龍門崔俊侍宴(魏書曰崔悛字長孺/清河東武城人狀貌)
(偉麗善於容止歴覧群書兼有詞藻自中興/迄於孝武詔令皆俊所為仕至東兖州刺史)又勑其子
瞻令近御坐亦有應詔詩(北史曰崔瞻字彦通潔白善/容止神彩嶷然言不妄發才)
(學風流為後來之秀天/統末官銀青光禄大夫)帝問邢邵曰此詩何如其父邢
曰悛博雅𢎞麗瞻氣調清新並詩人之冠燕罷共嗟賞
之咸曰今日之讌并為崔瞻父子
盧詢祖嘗作趙郡王妃挽歌其一篇云君王盛海内伉
儷盡寰中女儀掩鄭國嬪容映趙宫春艶桃花水秋度
桂枝風遂使叢臺夜明月滿床空當時嘆以為佳
薛道衡聘陳作人日詩云入春纔七日離家已二年南
人嗤之曰是底言誰謂此人解作詩及云人歸落鴈後
思發在花前乃喜曰名下固無虛士(隋書曰道衡字𤣥/卿河東汾隂人六)
(嵗而孤専精好學及長才名益著隴西辛術與語嘆曰/鄭公業不亡矣河東裴讞目之曰鼎遷河朔吾謂關西)
(孔子罕遇其人今復遇/薛君矣官至司𨽻大夫)
裴子野撰宋畧二十卷蘭陵蕭琛謂其評論可與過秦
王命分路揚鑣(劉璠梁典曰子野曾祖松之元嘉中受/詔續修宋史未成而卒子野欲繼成先)
(業永明末沈約撰宋書稱松之已後無聞焉子野更撰/宋畧二十卷叙事評論多善而云戮淮南太守沈璞以)
(其不從義師故也約懼徒跣謝之/請兩釋焉嘆其述作曰吾弗逮也)
煬帝時洛陽獻合蔕迎輦花帝令𡊮寳兒持之號司花
女時虞永興草征南指揮徳音於側寳兒注視之帝曰
昔𫝊飛燕可掌上舞今得寳兒方昭前事然多憨態今
注目於卿卿可便嘲之虞為絶句曰學畫鴉黄半未成
垂肩嚲䄂太憨生縁憨却得君王惜長把花枝傍輦行
帝稱美(劉昫唐書曰虞世南字伯施越州餘姚人父茘/陳太子中庶子叔父寄無子以世南繼後性沉)
(静寡欲篤志勤學少與兄世基學於顧野王經十餘年/精思不倦或累旬不盥櫛善屬文祖述徐陵陵亦言世)
(南得已之意又沙門智永善羲之書世南師焉妙得/其體由是聲名籍甚太宗朝官秘書監爵永興縣子)
李徳林為内史令與楊素共執隋政素功臣豪侈後房
婦女千人徳林子百藥夜入其室私素寵姬旦日俱執
於庭將斬之百藥年未二十儀神雋令素意惜之曰聞
汝善為文可作詩自叙若稱吾意當貸汝死授以紙筆
立就素覧之欣然以妾與之并資從數十萬(李徳林楊/素李百藥)
(並已/見)
釋慧净嘗與道士蔡晃談義晃屢被摧折(僧道宣𫝊燈/録曰慧浄俗)
(姓房氏常山真定人隋國子博士徽逺族子生知天挺/雅懐篇什風格標峻噐宇冲邈弱嵗便曉文頌十四出)
(家志業𢎞逺日頌八千餘/言總持辭義罕有其比)國子祭酒孔頴逹心存道黨
謂慧浄曰佛家無諍法師何以屢構斯難慧淨答曰如
來存日已有斯事佛破外道外道不通反謂佛曰汝常
自言平等今既以難破我即是不平何謂平等佛為通
曰以我不平破汝不平汝若得平即我平矣顧今亦爾
以淨之諍破彼之諍彼得無諍即淨無諍也時太子在
坐語祭酒曰君既䜈說真為道黨慧淨即啟曰淨聞君
子不黨何祭酒亦黨乎太子大笑合坐稱善(劉昫唐書/曰孔穎達)
(字仲達冀州衡水人八嵗就學日誦千餘言及長明左/氏𫝊鄭氏尚書王氏易毛詩禮記兼善筭歴解屬文同)
(郡劉焯名重海内穎達造門請質疑滯多出意表焯改/容敬之大業初舉明經太宗引為文學舘學士拜國子)
(祭/酒)
王無功(王績/已見)以周易老莊置床頭他書罕讀也
魏徴奏引諸儒校集秘書國家圖籍粲然完整(劉昫唐/書曰魏)
(徴字𤣥成鉅鹿曲城人父長賢北齊屯留令徴少孤貧/落拓有大志不事生業出家為道士好讀書多所通渉)
(見天下漸亂屬意縱横之說大業末事李宻後歸朝為/隐太子洗馬太宗踐祚拜諫議大夫累官太子太師知)
(門下/省事)
明皇於勤政樓以七寳装成山座高七尺召諸學士講
論古今勝者乃得升張曲江(張九齡/已見)論辯風生首登此
座
李北海小時見特進李嶠(李嶠/已見)自言讀書未徧願一見
秘書嶠曰秘閣萬卷書豈時日能習耶北海固請乃假
直秘書省未幾辭去嶠驚試問奥篇隐帙了辯如響嶠
歎曰子且名家(劉昫唐書曰李邕廣陵江都人父善受/文𨕖於曹顯後賀蘭敏之薦為崇賢舘)
(學士敏之敗善配流嶺外赦還寓居汴鄭之間以講文/𨕖為業所注文𨕖行于時邕少知名長安初李嶠張廷)
(珪薦邕詞高行直堪為諫官召/拜左拾遺天寳初為北海太守)
倪若水蔵書甚多列架不足疊窓安置不見天日子弟
直日㸔書凡親友祈借者先投束修羊(宋祁唐書曰倪/若水字子泉恒)
(州藁城人累官尚書右丞出為汴州刺史政清淨增修/孔廟興州縣學廬勸生徒身為教誨風化興行入為户)
(部侍郎復/拜右丞)
劉秩詳摭百家侔周書六官為政典三十五篇房琯稱
其才過劉向(宋祁唐書曰劉秩字祚卿史官劉知幾子/也累官給事中所著政典止戈記凡數十)
(篇/)杜君卿以為未盡因廣其闕參益新禮為二百篇自
號通典奏之優詔嘉美儒者服其書約而詳(劉昫唐書/曰杜佑字)
(君卿京兆萬年人父希望鴻臚卿佑以䕃入仕/𥙷濟南郡叅軍累官檢校司徒充度支鹽鐡使)
劉捷卿續詩書禮樂春秋五說既成語人曰天下滔滔
知我者希終不以示人(宋祁唐書曰劉迅字捷卿劉知/幾苐五子也歴京兆功曹叅軍)
(事上元中避/地安康卒)
杜君卿(杜佑/已見)資性嗜學雖名位通顯猶夜分讀書
陸魯望每得異書熟誦乃録讐比勤勤朱黄不去手所
蔵雖少其精皆可𫝊(唐詩紀事曰陸龜䝉字魯望吳郡/人父虞賔浙東從事龜䝉少高放)
(從張搏遊張歴湖蘓二州辟以自佐嘗至饒州三日無/所詣刺史蔡京率官屬就見之龜䝉不樂拂衣去不喜)
(交流俗常乘小舟設蓬席齎束書茶竈筆床釣具徃來/時謂江湖散人或號天随子甫里先生自比涪翁漁父)
(江上丈人唐末以左拾/遺授之詔下日終于家)
裴公美(裴休/已見)晝講經夜著書終年不出户
　
　
　
　
　語林卷八
欽定四庫全書
　語林卷九　　　　　　　明　何良俊　撰
　　文學第四(下/)
杜正倫在中書日(劉昫唐書曰杜正倫相州洹水人隋/仁壽中與兄正𤣥正蔵俱以秀才擢)
(第隋代舉秀才止十餘人正倫一家有三秀才甚為當/時稱美正倫善屬文深明釋典仕隋為羽騎尉武徳中)
(歴遷齊州總管府録事叅軍貞觀/四年遷中書侍郎顯慶中為相)與舎人董思恭夜直
共論文章思恭歸語人曰與杜公評文今日覺吾文頓
進(唐書曰董思恭蘇州吳人所著篇詠甚為時人所/重初為右史知考功舉事坐預泄問目配流嶺表)
高宗時上官儀獨持國政嘗凌晨入朝巡洛水堤歩月
徐轡詠詩曰脉脉廣川流驅馬入長洲鵲驚山月曙蟬
噪野風秋音韻清亮群公望之以為神仙(唐書紀事曰/上官儀字游)
(韶陜州人工詩其詞綺錯婉媚一時效之曰上官體高/宗時為相麟徳元年坐梁王忠事下獄死武后惡之也)
王勮長壽中為鳳閣舎人(劉昫唐書曰王勃與兄勔勮/才藻相𩔖勮弱冠進士登第)
(累除太子典膳/丞遷鳳閣舎人)壽春等五王出閣同日受冊有司具儀
忘載冊文百官在列方知闕禮勮召五吏在前執管口
授一時都畢其辭粲然衆皆恱服
王勃道出鍾陵九日都督大宴滕王閣宿命其壻作序
以誇客因出筆紙徧請坐客皆莫敢當至勃汎然不辭
都督怒起更衣遣吏伺其文輙報一再報語益竒乃矍
然曰天才也請遂成文(劉昫文苑𫝊曰王勃字子安絳/州龍門人祖通隋司户書佐棄)
(官歸以講學為業父福畤勃六嵗解屬文構思無滯詞/情英邁父為雍州司户左遷交趾令勃徃交趾省父道)
(出江中為採蓮賦以見意其辭甚/美渡南海墮水而卒時年二十八)
駱賔王在徐敬業府為敬業檄武后罪狀后讀但嘻笑
至一坏之土未乾六尺之孤安在矍然曰誰為之或以
賔王對后曰宰相安得失此人(劉昫唐書曰駱賔王婺/州義烏人少善屬文尤)
(妙於五言詩落魄無行好與博徒㳺高宗末為長安主/簿左遷臨海丞怏怏失志棄官去文明中與徐敬業作)
(亂敬業軍中書檄/皆賔王之詞也)
宋之問自謫所還至江南遊靈隐寺夜月極明在長廊
行吟曰鷲嶺鬰岧嶤龍宫鎻寂寥句未屬有老僧㸃長
明燈問曰少年夜久不寐何耶之問曰適欲題此寺而
興思不屬僧請吟上聮即曰何不云樓觀滄海日門對
浙江潮之問愕然訝其遒麗遂續終篇或言老僧是駱
賔王(唐詩紀事曰之問字延清汾州人與沈佺期劉允/濟媚附易之及敗貶瀧州叅軍逃歸景龍中謟事)
(太平公主後安樂公主權盛復徃諧結中宗將用為中/書舎人太平發其贓遷越州長史賦詩流𫝊京師睿宗)
(立以獪險盈惡/流欽州賜死)
自建安以訖江左詩律屢變至沈約庾信以音韻婉附
屬對精宻及宋之問沈佺期又加靡麗囘忌聲病約句
凖篇如錦繡成文學者宗之號為沈宋當時語曰蘇李
居前沈宋比肩(唐詩紀事曰沈佺期字雲卿相州人除/給事中考功郎受贓劾未䆒㑹張易之)
(敗長流驩州稍遷台州録事叅軍入計召見拜修文/直學士侍宴為弄辭恱帝賜牙緋尋為太子詹事)
崔融作武后哀冊文發疾而卒時人以為二三百年來
無此文(劉昫唐書曰崔融字成晏齊州人擢八科髙第/官司農少卿仍知制誥時張易之兄弟招集文)
(學之士融與李嶠蘇味道王紹宗等俱以文才降節/事之易之伏誅融左授𡊮州刺史尋召拜國子司業)
天后時刑吏横酷滛及善人劉知幾悼士無良而甘於
禍患作思謹賦以刺時蘇味道李嶠見而歎曰陸機豪
士之流乎(劉昫唐書曰劉子𤣥本名知幾少與兄知柔/以詞學知名長安中累遷左史宗楚客嫉其)
(正直謂諸史官曰此人作書如是欲置我何地知幾又/著史通子二十卷備論史䇿之體徐堅深重其書嘗云)
(居史職者宜置/此書於座右)
郭元振嘗因奏對天后與語大奇之索所為文章上寳
劔篇后覧嘉歎(唐詩紀事曰元振與薛稷趙彦昭同/為太學生天資雄邁景雲中位宰相)
蘇廷碩為中書舎人制詞敏速李特進(李嶠/已見)見而歎曰
舎人思如湧泉吾所不及(唐詩紀事曰蘇頲字廷碩㓜/敏悟一覧至千言吏侍馬載)
(曰古稱一日千里蘇生是矣長安中為中書/舎人時瓌同三品父子同在禁苑當世榮之)
𤣥宗平内難日書詔填委蘇頲在太極後閣口所占授
功狀百緒輕重無所差書史白丐公徐之不然手腕脫
矣
王方慶賞徐堅文章典實嘗稱之曰此掌綸誥之選也
(劉昫唐書曰徐堅字元固西臺舎人齊𥅆子也少好學/徧覧經史楊再思王方慶為東都留守引堅為判官方)
(慶善三禮之學每有疑滯就堅質問/堅必徴舊說訓釋詳明方慶深善之)
孫逖除庶子日(唐詩紀事曰逖河南人年十五見崔日/用試土火爐賦援筆立就甫冠三擅甲)
(科終刑/部侍郎)苑咸草制詞曰西掖掌綸朝推無對當時以為
知言(顔魯公集曰唐人推咸為文誥之最梵王右丞贈/苑咸詩序曰苑舎人能書梵字兼逹  音曲盡其)
(妙/)
孟浩然嘗遊秘省值秋月新霽諸英畢集相與賦詩次
當浩然浩然即援筆書曰㣲雲淡河漢踈雨滴梧桐舉
坐嗟其清絶咸以之閣筆不復為綴(王士源浩然集序/曰孟浩然字浩然)
(㐮陽人骨貌淑清風神散朗救患釋紛以立義表灌蔬/藝竹以全高尚交遊之中通脫傾盖機警無匿學不為)
(儒務掇菁藻文不按古匠心/獨妙五言詩天下稱其盡美)
𤣥宗與太真妃賞花命李龜年持金花牋賜李白令進
清平樂詞白援筆立就語詞妙麗天下稱之(錢希白南/部新書曰)
(李白山東人父任城尉因家焉少與魯中諸生孔巢父/韓沔裴政張叔明陶沔隐於徂徕山號竹溪六逸天寳)
(中游㑹稽與呉筠隐剡中筠徴赴/闕薦之於朝與筠俱待詔翰林)
權載之於述作特盛六經百氏游泳漸漬其文雅正𢎞
博王侯將相洎當時名人薨殁以銘志為請者十七八
一時稱為宗匠(權徳輿/已見)
韋蘇州(韋應物/已見)至性高㓗常鮮食寡欲所在焚香掃地
而坐為詩馳驟建安以還各得其風韻惟顧况劉長卿
丘丹秦系皎然之儔得厠賔列與之酬唱
郭曖尚昇平公主(劉昫唐書曰郭曖子儀第六/子尚代宗第四女昇平公主)盛集文
士即席賦詩公主幃而觀之李端中宴詩成曰薫香荀
令偏憐小傅粉何郎不解愁衆以為工或言是夙構端
曰願試一吟錢起云請以起姓為韻端復賦云新開金
埓教調馬舊賜銅山許鑄錢一時稱其妙絶曖出名馬
金帛為贈(姚合極𤣥集曰李端趙郡人與盧綸吉中孚/韓翃錢起司空曙苖發崔洞耿湋夏侯審唱)
(和號十才子歴校書郎杭州司馬前唐詩紀事曰錢起/吳興人與郎士元齊名時人語曰  有沈宋後有錢郎)
(終考功/郎中)
秦公緒與劉長卿善時以詩酬唱(宋祁唐書曰秦系字/公緒㑹稽人天寳末)
(避亂剡溪後客泉州南安有九日山大松百餘章俗𫝊/東晉時所植系結廬其上穴石為硯注老子彌年不出)
(人號其山/為高士峯)權徳輿(已見/)曰長卿自以為五言長城秦處
士用偏師攻之雖老益壯(唐詩紀事曰劉長卿字文房/終隋州刺史以詩馳聲上元)
(寳應間皇甫湜云詩未有劉長卿一句已呼宋玉為老/兵矣語未有駱賔王一字已罵宋玉為罪人矣其名重)
(如/此)
裴晉公(裴度/已見)平淮西後憲宗賜玉帶一條公臨薨却進
使舊僚作表皆不當公意因令子弟執筆口占狀曰内
府之珍先朝所賜既不敢將歸地下又不合留向人間
謹却封進聞者歎其簡切而不亂
裴令公居守東洛夜宴半酣令公索句時元白首唱(白/樂)
(天已見父劉昫唐書曰元稹字㣲之河南人魏昭成皇/帝之後  寛比部郎中稹九嵗能屬文十五兩經擢第)
(二十八應制舉才識兼茂明於體用科稹為第一除右/拾遺長慶二年拜平章事  唐詩紀事曰穆宗時嬪御)
(多誦稹歌詞宫中號為元才子滛李肇國史𥙷曰元和/以後文茟學淺切於白居易學  靡於元稹俱名為元)
(和/體)次至楊汝士(唐詩紀事曰汝士字慕巢牛奇章待之/善開成初鎮東川時嗣復鎮西川昆弟)
(對擁節旄/世榮其門)汝士援筆書曰昔日蘭亭無艶質此時金谷
有高人白知不能加遽裂之曰笙歌鼎沸勿作冷澹生
活元顧語曰樂天所謂能全其名者也
楊於陵(已見/)入覲(唐書曰於陵以長/慶四年留守東都)其子嗣復(已見/)率
兩榜門生迎於潼關宴新昌里第僕射與故人坐正寢
嗣復領諸生翼兩序元白俱在席賦詩時楊汝士詩後
成元白覧之失色是日大醉歸語其子弟曰吾今日壓
倒元白
元㣲之與劉夢得韋楚客同㑹於白樂天舎論南朝興
廢各賦金陵懐古詩劉滿引一盃飲已即成(詩曰王濬/樓船下益)
(州金陵王氣黯然收千尋鐡鎻沉江底一片降幡出石/頭人世幾回傷徃事山形依舊枕寒流而今四海為家)
(日故壘蕭/蕭蘆荻秋)白覧詩曰四人探驪龍子先獲珠所餘鱗爪
何用耶於是罷唱(劉昫唐書曰劉禹錫字夢得彭城人/祖雲父溆世以儒學稱禹錫精於古)
(文善五言詩今體文章復多才麗為監察御史以附麗/王叔文連加貶逐終太子賔客分司東都  唐詩紀事)
(曰韋楚客長慶/進士終于拾遺)
白樂天初至京以所業謁顧著作顧覩姓名熟視曰米
價方貴居亦不易及披卷首篇曰咸陽原上草一嵗一
枯榮野火燒不盡春風吹又生乃嗟賞曰道得箇語居
即易也因為之延譽聲名遂振(唐詩紀事曰顧况字逋/翁姑蘇人性詼諧與柳)
(渾李沁為方外友徳宗時渾輔政以秘書郎召及泌相/遷著作郎坐詩語調謔貶饒州司户居茅山以夀終)
白傅蔵書于東都聖善寺號白氏集李丞相公垂有詩
曰寄玉蓮花蔵緘珠貝葉扄院閒容客讀講倦許僧聴
部列雕金榜題存刻石銘永添鴻寳集莫雜小乘經其
為當時推重如此(劉昫唐書曰李紳字公垂潤州無錫/人本山東著姓高祖敬𤣥中書令父)
(悟為晉陵令因家無錫紳形狀短小而精悍能為歌詩/李錡愛其才辟為從事遁而獲免錡誅拜右拾遺穆宗)
(時為翰林學士與李徳裕/元稹同在禁署時稱三俊)
白樂天長恨及上陽宫人歌元㣲之連昌宫詞道開元
間宫禁事最為深切然㣲之有行宫一絶云寥落古行
宫宫花寂寞紅白頭宫女在閒坐說𤣥宗當時稱其語
少意婉有無窮之味
唐球居蜀中所著詩撚稿為圓納之大瓢中後卧病投
瓢於江曰斯文苟不沉没得者方知我苦心爾至新渠
有識者曰唐山人瓢也接得之(唐詩紀事曰球居蜀之/味江山方外之士也)
(北夢𤨏言曰球詩思/遊歴不出二百里)
武宗賜陣傷邊將詔封敖草詞曰傷居爾體痛在朕躬
帝言此語如朕意中出即賜以宫錦(劉昫唐書曰封敖/字碩大渤海人大)
(和中為中書舎人敖構思敏速語近而理勝不尚竒澁/武宗深重之  大唐新語曰李徳裕定䇿破回鶻誅劉)
(稹封衛國公其制語有遏横議於風波定竒謀於掌握/逆稹盗兵壺關晝鎻造膝嘉話開懐静思意皆我同言)
(不他惑制出敖徃慶之徳裕口誦此數句撫敖曰陸生/有言所恨文不迨意如卿此語秉筆者不易措言座中)
(解其所賜玉/帶以遺敖)
尚書東莞公夜宴坐列數花段成式作連珠以代劇語
其一曰竊以銅街麗人恨塵泥之將隔石室素女怨仙
俗之易分因知三鳥孤鸞從來要匹金鷄玉鵠不願成
群其二曰名比大喬怨佳期之未卜居連小市恨的信
之難移因知夜逼更長斜漢回而脉脉寒侵夢淺行雲
去以遲遲一時稱其美麗(劉昫唐書曰叚成式字柯古/父文昌劍南節度使成式以)
(䕃入宫為秘書省校書郎研精苦學秘閣書籍披閱皆/遍咸通初出為江州刺史解印寓居㐮陽以閒放自適)
(家多書史用以自/娛尤深於佛書)
宋次道家書皆校讐三五遍世之蔵書以次道家為善
本住在春明坊昭陵時(仁宗陵/名昭陵)士大夫喜讀書多僦居
其側以便於借置故也當時春明宅子僦直比他處常
高一倍(東都事畧曰宋敏求字次道随州平棘人父綬/叅知政事謚宣獻經史百家莫不通貫家蔵書)
(二萬卷敏求官龍圖閣學士修國史以/力學被遇父子繼世掌史時以為榮)陳叔易常歎此
事曰此風豈可復見耶
楊大年奉詔修冊府元龜每數卷成輒奏之比再降出
真宗常有簽貼凡少差誤必見至有數十簽大年雖服
上之精鍳心頗自愧竊揣萬幾少暇不應如此稍訪問
之乃每進本到輙降付陳彭年彭年博洽不可欺毫髪
故謬誤處皆簽貼以進大年乃盛薦彭年文字請與同
修自是進本降出不復簽矣(僧文瑩玉壺清話曰陳彭/年字永年生撫州十三著)
(皇綱論萬餘言為江左名軰所重入朝除正言待制龍/圖閣與晁逈戚綸條貢舉事嚴設糊名謄録取字林韻)
(畧字統及三蒼爾雅為禮部韻凡科塲儀範/遂為著格奉勑編太宗御集累官叅知政事)
張端公名重當世(蔡絛鐡圍山叢談曰張端公伯玉仁/廟朝人時號張百盃又曰張百篇言)
(一飲酒百盃一/掃詩百篇也)有士人頗强記自負飲酒尠雙求一朝
士書牘為容持謁端公端公啓緘喜曰君果多聞又能
敵吾飲量吾老久無對不意君之肯辱命酒共酌三十
許盃士人雄辯風生端公畧不為動俄辭以醉端公笑
曰果可人然量止此乎老夫當為君獨引矣遂自數十
舉以手指其室中四櫃書曰吾衰病不如昔所能記憶
者獨此君試自探一卷來吾為子誦之士人即櫃中偶
探得儀禮以白端公端公語士人君宜自舉其首士人
如其言端公琅然背誦士人始駭服再拜以為端公真
竒人
曾子固(曾鞏/别見)初為太平州司户時張伯玉作守歐陽公
與荆公諸人咸薦之伯玉殊不為禮一日就設㕔作大
排召子固惟賔主二人亦不交一談既而召子固於書
室謂曰人以公為曾夫子必無所不學也子固辭避而
退一日請子固作六經閣記子固屢作終不可其意乃
謂子固曰吾試為之即令子固代書遂口占曰六經閣
者諸子百家皆在焉不書尊經也盖子固年少恃才私
以不識字詆伯玉至是始歎服以為不能加(吳曾能改/齋漫録曰)
(伯玉字公逹范/文正公客也)
張文定公(張方平/已見)奉佛甚謹杜祁公獨不信佛法每對
客嘲笑有一醫姓朱出入二公之門嘗欲方便勸導祁
公久而未獲一日公病召朱朱以讀楞嚴未了不即徃
既至公怒曰楞嚴何等書而讀之朱出袖中首軸呈之
公覧竟索餘軸不覺遽盡十卷乃絶歎以為竒書因與
朱同謁文定責其不早以告文定曰譬如失物既已得
之不必詰其得之之晩公自此即若有得大加崇信
富文忠公深逹性理嘗與吳處厚書託訪荷澤諸禪師
處厚以偈戯公云是身如幻泡盡非真實相况兹紙上
影妄外更生妄到岸不湏船無風休起浪唯當清浄觀
妙法了無象公答偈曰執相誠非破相亦妄不執不破
是名實相人皆服公精詣
熈寧前士大夫未有談襌者偶富韓公問法於顒華嚴
知其得於圓照大本本時住蘇州瑞光寺聲振東南乃
遣使作頌寄之執禮如弟子於是一時翻然慕向人人
喜言名理惟司馬温公范蜀公以為不然既久二公亦
自偶入其說而温公尤信蜀公遂以為譏温公曰吾豈
謂天下無禪但吾儒所聞有不必棄我而從其書耳此
亦幾所謂實與而文不與者後因蜀公不納乃以書戱
之曰賤子悟已久景仁今尚迷又云到岸何湏栰揮鋤
不用金浮雲任來徃明月在天心此理極致本無差别
温公悟理已到至處乃能知其不異(僧曉瑩羅湖野録/曰富鄭公鎮亳州)
(華嚴顒公舘於州治咨以心法既有證入别後答顒書/曰示諭此事必有風因非今生能辦如弼遭遇和尚即)
(無始以來忘失事一旦認得此後定湏㧞出生死海不/是尋常恩和尚得弼百千何益於事不過得人道華嚴)
(㑹下出得箇老病俗漢濟得甚事所云陶汰甚多每念/古尊宿在本師處動是三二十年日日聞道聞法方得)
(透頂透底弼兩次䝉和尚垂顧共得兩箇月請益更作/聰明過人能下得多少工夫若非和尚巧設方便著力)
(擿發何由見箇涯岸未知何日瞻拜但日夕依依也出/續𫝊燈録曰圓照禪師常州管氏子體貌龎碩十九)
(家漕使李復圭命開法瑞光法席日盛神宗造相國寺/召為慧林第一祖召對延和殿帝目送之曰真慧福僧)
(也/)
劉原父在詞掖歐陽文忠公嘗折簡問入閣起於何年
閣是何殿開延英起何年五日一起居遂廢正衙不坐
起何年三者孤陋所不詳乞求本末原父方與客對食
曰明當為答已而復追囘令立俟報原父就坐中䟽入
閣事詳盡無遺原父私謂所親曰好箇歐九極有文章
可惜不甚讀書東坡後聞此言笑曰軾軰將如之何
王介甫喜談經術雖舘閣諸公莫與争鋒惟劉原父兄
弟來介甫為之小屈(朱弁曲洧舊聞曰東坡祭原父文/特載其事有大言滔天詭論滅世)
(之語盖指介甫也祭文/宣和以來始傳于世)
王舒王性酷嗜書雖寢食間手不釋卷或宴居黙坐研
究經㫖知常州日對客未嘗笑一日大㑹賔佐倡優在
庭公忽大笑人頗怪之有客乘間啓公公曰疇日席上
偶思咸恒二卦豁悟㣲㫖自喜有得故不覺發笑耳
慶歴中士大夫多修佛學徃徃為偈頌以發明禪理司
馬温公為解禪偈六篇云文中子以佛為西方聖人信
如文中子之言則佛之心可知矣今之言禪者好為隐
語以相迷大言以相勝使學之者倀倀然益入於迷妄
故予廣文中子之言而解之作解禪偈六首若其果然
雖中國可行何必西方若其不然則非予之所知也偈
曰忿忿如烈火利欲如銛鋒終朝長戚戚是名阿鼻獄
顔囘甘陋巷孟軻安自然富貴如浮雲是名極樂國孝
悌通神明忠信行蠻貊積善來百祥是名作因果仁人
之安宅義人之正路行之誠且久是名不壊身道徳修
一身功徳被萬物為賢為大聖是名菩薩佛言為百世
師行為天下法久久不可揜是名光明蔵當時稱其精
理
蘇子瞻云范景仁(范鎮/已見)平生不好佛晩年清謹無慾一
物不芥蔕於心真却是學佛作家然至死常不取佛法
某謂景仁雖不學佛而達佛理雖毁佛罵祖可也
范蜀公素不飲酒又詆佛教在許下與韓持國兄弟徃
還諸韓皆崇此二事每燕集未嘗不極飲盡歡少間則
以禪恱相勉蜀公頗病之蘇子瞻時在黄州公以書問
救之當以何術曰麴糵有毒平地生出醉鄉土偶作祟
眼前妄見佛國子瞻報之曰請公試觀能惑之性何自
而生欲救之心作何形相此猶不立彼復何依正恐黄
靣瞿曇亦湏歛袵况學之者耶意亦將以曉蜀公公終
不領(五朝名臣言行録曰韓維字持國忠獻公億之子/以䕃𥙷官仕至門下侍郎  邵氏聞見録曰神宗)
(潜邸英宗命韓魏公擇官僚用王陶韓維等皆名儒厚/徳之士一日侍坐近侍以弓様靴進維曰王安用舞靴)
(神宗有愧色/亟令毁去)
宋次道知亳州家多書劉道原(劉恕/已見)枉道就借觀之次
道日具酒饌為主人禮道原曰此非吾所為來也殊廢
吾事願悉撤去獨閉閤晝夜讀且抄留旬日盡其書而
去
劉道原在洛陽與司馬温公同遊萬安山道旁有碑乃
五代列將人所不稱道者道原即能言其行事終始不
遺温公歸驗之舊史信然(司馬温公十國紀年序曰光/嘗奏舊史文繁自布衣之士)
(鮮能該通况天子一日萬幾誠無暇周覧乞自戰國以/還訖于顯德凡關國家興衰繫衆庶休戚善可為法惡)
(可為戒者詮次為編年一書刪其浮長之辭庶於奏御/差便上喜尋詔光編次仍謂光曰卿自擇舘閣英才共)
(修光對曰舘閣文學之士誠多至於専精史學臣知者/惟和川令劉恕一人而已上曰善退即奏召之與共修)
(書凡數年史事之紛錯難治/者則以諉之光䝉成而已)
黄龍寺晦堂老子嘗問山谷以吾無隐乎爾之義山谷
詮釋再三晦堂終不然其說時暑退凉生秋香滿院晦
堂因問曰聞木犀香乎山谷曰聞晦堂曰吾無隐乎爾
山谷乃服(羅湖野録曰太史黄公魯直元祐間/丁家艱舘黄龍山從晦堂和尚㳺)
曾文清每日夙興誦論語一篇終身未嘗廢(宋史曰曾/幾字吉甫)
(㓜有識度事親孝母死蔬食十五年入太學有/聲從舅氏孔文仲武仲學為文雅徤詩尤工)
楊文公(楊億/已見)初入舘時年甚少故事初授舘職必以啓
謝執政時公啓事有曰朝無絳灌不妨賈誼之少年坐
有鄒枚未害相如之末至一時稱之
謝希深(謝絳/已見)嘗作上楊秘監(楊億/)啓事有曰曵鈴其空
上念無君子者解組不顧公其謂蒼生何大年題於所
携扇曰此文中虎也(中吳紀聞曰歐陽公嘗云三代以/來文章盛者稱西漢希深於制誥)
(尤得其體常楊/元白不足多也)
蘇舜欽既放廢寓居吳中(宋史曰蘇舜欽字子美叅知/政事易簡之孫慷慨有大志)
(范仲淹薦試集賢校理監進奏院舜欽娶宰相杜衍女/衍時與仲淹冨弼在政府多引用一時聞人御史中丞)
(王拱辰等不便其所為㑹進奏院祠神舜欽輙用鬻故/紙公錢召妓樂㑹賔客拱辰亷得之諷其屬魚周詢等)
(劾奏因欲揺動衍舜欽坐自盗除名同/時㑹者皆知名士因縁得罪者十餘人)買水石作滄浪
亭益讀書自喜時發憤懣於歌詩其體豪放徃徃驚人
(舜欽既寓于吳友人韓維責以世居京師而去離都下/隔絶親交舜欽報書曰䝉問責以兄弟在京師不以義)
(相就獨覊外數千里自取愁苦予豈無親戚之情豈不/知㑹合之樂昨在京師不敢犯人顔色不敢議論時事)
(隨衆上下心志蟠屈不開固亦極矣不能早自引去致/不測之禍捽去下吏人無敢言友讐一波共起謗議被)
(廢之後喧然未已更欲寘之死地來者徃徃鈎賾言語/欲以傳播故閉户不敢相見如避兵冦偷俗如此安可)
(久居其間遂超然逺舉覊泊於江湖之上不唯衣食之/累實亦少避機穽也况血屬之多資入之薄持國見之)
(矣常相團聚可乏衣食乎不可也可閉關不與人接乎/不可也與之接必與之言與之言必與之還徃使人人)
(皆如持國則可不迨持國者必加醸惡言喧布上下使/僕不能自明則前日之事未為重也都無此事亦終日)
(勞苦應接不暇寒暑奔走塵土泥淖中不能了人事羸/馬餓僕日栖栖取辱於都城使人指背譏笑哀閔亦何)
(顔靣安得不謂之愁苦哉此雖與兄弟相逺而伏臘稍/足居室稍寛無應接奔走之勞耳目清曠不設機關以)
(待人心安閑而體舒放三商而眠高舂而起靜院明窓/之下羅列圖史琴樽以自愉恱有興則泛小舟出盤閭)
(二門吟嘯覧古於江山之間渚茶野醸足以銷憂􁃇鱸/稻蟹足以適口又多高僧隐君子佛廟勝絶家有林圍)
(珍花奇石曲池高臺魚鳥留連不覺日暮昔孔子作春/秋而夷吳又曰吾欲居九夷觀今之風俗樂善好事知)
(予守道好學皆欣然過從不以罪人相遇雖孔子復生/必欲居此也人生内有自得外有所適固亦樂矣何必)
(高位厚禄役人以自奉飬然後為樂今雖僑此亦如仕/宦南北安可與親戚常相守耶予窘廹勢不得如持國)
(意必使我尸轉溝洫肉餧豺虎何其忍耶詩曰凡今之/人莫如兄弟兄弟以恩急難必相拯救後章曰䘮亂既)
(平既安且寧雖有兄弟不如友生謂友朋尚義安寧之/時以禮義相琢磨予於持國外兄弟也急難不相救又)
(於未安寧之際欲以義相琢刻雖古人/所不能受予欲不報慮淺吾持國也)
胡武平嘗奉勑撰温成皇后哀冊當時受㫖以温成嘗
因禁卒竊發捍衛有功而秉筆者不能文其實公乃用
西漢馬何羅觸瑟馮媛當熊二事以狀其意曰在昔禁
闈誰何弛衛觸瑟方警當熊已屬覧者無不歎服(東都/事畧)
(曰胡宿字武平常州晉陵人為人清儉謹黙内剛外和/羣居不譁笑與人言必思而後對􁍤官臨事謹重不輙)
(發發亦不可囘試舘閣校/勘遷端明殿學士謚文恭)
劉原父(已見/)文章敏贍嘗直舎人院一日追封皇子公
主九人命原父草制方下直為之立馬却坐一揮悉就
文辭典麗各得其體歐陽文忠聞而歎曰昔王勃一日
草五王䇿未足多也
王荆公在蔣山時以近製示蘇子瞻中有騷語云積李
兮縞夜崇桃兮炫晝子瞻曰自屈宋没後曠千餘年無
復離騷句法乃今見之荆公曰非子瞻見䛕某自負亦
如此
王荆公在鍾山有客自黄州來公曰東坡近日有何妙
語客曰東坡宿於臨臯亭醉夢而起作成都聖像蔵記
千有餘言㸃定才一兩字有寫本適留船中公遣人取
至時月出東南林影在地公展讀於風簷喜見眉鬚曰
子瞻人中龍也然有一字未稳客請之公曰日勝日負
不若曰如人善博日勝日貧耳東坡聞之拊手大笑亦
以公為知言
蘇子瞻自黄徙汝過金陵荆公野服乘驢謁於舟次子
瞻迎揖曰軾今日敢以野服見大丞相公笑曰禮豈為
我軰設哉乃相招遊蔣山在方丈飲茶公指案上大硯
曰可集古詩聮句賦此子瞻應聲曰軾請先道一句因
大唱曰巧匠斵山骨公沉思良久起曰且趂此好天色
窮覧蔣山之勝此非所急也田承君(田晝/别見)與一二客從
後觀之田曰荆公尋常好以此困人門下士徃徃辭以
不能如蘇公豈得以此懾伏
蘇子瞻奉祠西太乙見荆公舊題六言詩曰楊柳鳴蜩
緑暗荷花落日紅酣三十六陂春水白頭相見江南注
目久之曰此老野狐精也
蘇子瞻渡江至儀真和荆公遊蔣山詩後寄示荆公公
亟取讀至峯多巧障日江逺欲浮天撫几歎曰老夫一
生作詩無此二句
荆公為許子春作家譜子春寄示歐陽永叔而隠其名
永叔未及觀後因曝書讀之稱善初疑荆公作既而曰
介甫安能為必子固也
曾南豐表中語有曰鈎陳太㣲星緯咸若崑崙渤澥波
濤不驚陳履常甚愛之嘗曰此語信為竒偉(東都事畧/曰曾鞏字)
(子固撫州南豐人生而警敏十二能文及冠遊太學歐/陽修見其文而奇之自是名聞天下舉進士為集賢校)
(理平生嗜書家蔵至二萬卷又/集古今篆刻為金石録五百卷)
蘇東坡荔枝詩有云海中仙人絳羅𥜗紅綃中單白玉
膚當時絶歎以為工
蘇子由嘗云予少作文要使心如旋床大事大圓成小
事小圓轉每句如珠圓
蘇子由云讀書湏學為文餘事作詩耳
徐師川是山谷外生晩年欲自立名客有稱其源自山
谷者公讀之不樂答以小啓曰涪翁之妙天下君其問
諸水濵斯道之大域中我獨知之濠上(周煇清波雜志/曰東湖徐師川)
(名俯視山谷為外家紹興/初由諫垣遷翰苑賛機命)
耶律良讀書醫無閭山學既博將入南山肄業友人止
之曰爾無僕御驅馳千里縱聞見過人年亦垂暮今若
即仕已有餘地良曰窮通命也非爾所知不聴留數年
而歸(遼史曰耶律良字習撚小字蘇著帳郎君之後生/於乾州重熈中為燕趙王近侍以家貧詔乘厩馬)
(遷修起居注㑹獵秋良進秋游賦上嘉之清寧中/上幸鴨子河作捕魚賦由是寵遇稍隆遷知制誥)
蕭蒲离不謝絶人事卜居抹古山屏逺葷茹潜心佛書
延有道者談論彌日人問所得何如但曰有深樂惟覺
六鑿不相攘餘無知者(遼史曰蕭蒲离不字挼懶魏國/王惠之四世孫父母蚤䘮鞠於)
(祖父兀古匿性孝悌年十三兀古匿卒自以早失怙/恃復遭祖䘮哀毁踰禮族里嘉歎累徴皆以疾辭)
元明善以文學自負(元史曰元明善字復初大名清河/人拓䟦魏之裔頴悟絶出讀書過)
(目輙記諸經皆有師法尤深於春秋弱冠游吳浙東使/者薦為安豐建康兩學正辟掾行樞宻院時董士選僉)
(院事待之若賔友士選陞江西左丞辟/為省掾累官翰林學士河南行省左丞)嘗問吳㓜清五
經奥義退而歎曰與吳先生言如探淵海遂執弟子禮
終其身(元史曰吳澄字㓜清撫州崇仁人高祖曄居華/盖臨川二山間望氣者言其地當出異人澄三)
(嵗頴悟日發教之古詩随口成誦五嵗日受千餘言夜/讀書至旦母憂過勤節其膏火澄候母寢燃火復誦既)
(長於經𫝊皆習通之程鉅夫奉詔求賢起澄至京師母/老辭歸董士選薦澄有道擢翰林應奉學者稱為草廬)
(先/生)
𡊮伯長學士博聞洽識江左絶倫嘗語張伯雨曰宋東
都典故能以嵗記之度江後事能月記之
張伯雨(輟耕録曰道士張伯雨號句曲外史/又號貞居嘗從王溪月真人入京)初謁虞先
生(虞集/己見)先生不與言儒者事只問道家典故伯雨畧相
酬對或不能詳復問伯雨能作幾家符篆伯雨對不能
先生曰集試書之以質是否連書七十二家伯雨歎伏
輙下拜曰真吾師也自是交欵甚宻與先生書必稱弟
子
陳治中(輟耕録曰陳孚字剛中臨海縣人以薦入/翰林使交州有功授治中典鄉郡終老焉)嘗與
吕徽之相遇于道治中時猶布衣䇿蹇驢行見徽之風
神高逺問曰君得非吕徽之乎曰然徽之亦問君非陳
剛中乎遂握手若平生歡因共䟽驢事徽之言一事治
中答一事互至四十餘事治中已竭徽之曰我尚記得
某出某書某出某書復三十餘事治中深歎以為不能
及
　
　
　
　語林卷九
欽定四庫全書
　語林卷十　　　　　　　明　何良俊　撰
　　言志第五(上/)
夫志之於人大矣孟子曰志至焉仲尼燕居則使其羣
弟子言志故曰隐居以求其志又曰匹夫不可奪志也
范蠡曰君行令臣行意夫意亦志也假使李斯遂行其
志安得身陷大戮逮夫詣市而始有牽黄犬出上蔡東
門之悔不亦晚乎嘗怪主父偃言曰生不五鼎食死則
五鼎烹昔人以果如其言痛之嗚呼斯殆其志之所安
又何傷焉余厯觀古人性樂魚鳥則以伊呂為管庫口
悦芻豢則以巢許為卒飬靜躁懸殊亦各從其好也然
衆言淆亂當取𠂻於聖人求之孔門則由之勇賜之辯
其或心存民社志在禮樂非不可以興建事功並垂竹
素而夫子獨曰回也多財願為之宰又吾與之歎獨於
曾㸃何耶此則志之髙下得失槩可見矣
馮敬通才髙志大不戚戚於貧賤居常慷慨歎曰衍少
事名賢經厯顯位懷金垂紫揭節奉使不求苟得常有
陵雲之志三公之貴千金之富不得其願不槩於懐貧
而不衰賤而不恨年雖疲曵猶庶幾名賢之風修道徳
於幽㝠之路以終身名為後世法居貧年老卒于家(范/曅)
(後漢書曰馮衍字敬通京兆杜陵人祖野王元帝時大/鴻臚衍幼有竒才更始將軍廉丹辟為掾光武時新陽)
(侯隂就敬重衍與之交結帝懲西京外戚賔客皆以法/繩之衍由此得罪西歸故郡閉門自保不復與親故通)
桓君山嘗從班嗣借莊子班報曰吾子聞仁義之覊絆
係聲名之繮鎻伏孔氏之軌躅馳顔閔之極藝何以大
道為自眩也昔有學歩邯鄲者失其故歩匍匐而歸耳
其行已持論如此後終于家(魏𨽻高士傳曰班嗣世在/京師家有賜書内足於財)
(父黨揚子雲以/下莫不造門)
延叔堅著作東觀以病免歸教授家巷時越雋太守李
文徳素善叔堅語羣公曰延叔堅有王佐之才奈何屈
千里之足欲令薦引之叔堅為書止文徳曰夫道之將
廢所謂命也流聞乃欲相為求還東觀来命雖篤所未
敢當吾昩爽櫛梳坐於客堂朝則誦羲文之易虞夏之
書厯公旦之典禮覧仲尼之春秋夕則消揺内階詠詩
南軒百家衆氏投閒而作洋洋乎其盈耳煥爛兮其溢
目紛紛欣欣兮其獨樂也當此之時不知天之為盖地
之為輿不知世之有人已之有軀雖漸離擊筑傍若無
人高鳳讀書不知暴雨方之於吾未足况也且吾自束
修己來為人臣不䧟於不忠為人子不䧟於不孝上交
不謟下交不黷從此而殁下見先君逺祖可不慙赧如
此而不以善止恐如教羿射者也慎勿迷其本棄其生
後遭黨事禁錮卒于家郷里圖其形于屈原廟(袁山松/後漢書)
(曰延篤字叔堅南陽犨人少從唐溪典受左氏傳之先/賢行狀曰篤欲寫左傳無紙唐溪典以廢牋記與  篤)
(以牋記紙不可寫借本諷之粮盡辭歸典曰卿欲寫傳/何故辭歸篤曰已諷之矣典聞歎曰嗟乎延生雖復端)
(木聞一知二未足為喻若使尼父更起/於洙泗君當編名七十與游夏爭匹也)
梁伯鸞居常閉户吟詠書記(范曅後漢書曰梁鴻字伯/鸞扶風平陵人受業太學)
(家貧尚節介博覧不為章句學畢牧豕上林苑中誤遺/火延及他舍鴻尋訪燒者悉以豕償之其主猶以為少)
(鴻曰無他財願以身居作因為執勤不懈鄰家耆老共/責讓主人而稱鴻長者始敬異焉悉還其豕鴻不受而)
(去歸郷里勢家慕其高節多欲女之鴻並不娶同縣孟/氏有女肥醜而黑力舉石臼擇對不嫁父母問其故女)
(曰欲得賢如梁伯鸞者鴻聞而聘之始以裝飾入門七/日而鴻不答妻跪床下請曰竊聞夫子髙義簡斥數婦)
(妾亦偃蹇數夫今而見擇敢不請罪鴻曰吾欲裘褐之/人可與俱隐深山者今衣綺縞傅粉墨豈鴻所願哉妻)
(曰以觀夫子之志耳乃更為椎髻著布衣操作而前鴻/大喜曰此真梁鴻妻也字之曰徳曜名孟光居有頃妻)
(曰常聞夫子欲隠居避患今何為黙黙無乃欲低頭就/之乎鴻曰諾乃入霸陵山中以耕織為業詠詩彈琴以)
(自娛仰慕髙士為四皓以来二十四人作頌因東出關/過京作五噫歌曰陟彼北芒兮噫顧覧帝京兮噫宮室)
(崔嵬兮噫人之劬勞兮噫遼遼未央兮噫肅宗聞而非/之乃易姓名居齊魯之間有頃去適吳作詩曰遊舊邦)
(兮遐征將遥集兮東南心惙怛兮傷悴志菲菲兮升降/欲乗䇿兮縱邁疾吾俗兮作讒競舉枉兮措直咸先佞)
(兮唌唌固靡慙兮獨建冀異州兮尚賢聊逍遥兮遨嬉/纘仲尼兮周流儻云覩兮我悦遂舍車兮即浮過季札)
(兮延陵求魯連兮海隅雖不察兮光貌幸神靈兮與休/惟季春兮華阜麥含含兮方秀哀茂時兮逾邁愍芳香)
(兮日臭悼吾心兮不獲長委結兮焉究口囂囂兮余訕/嗟恇恇兮誰留至呉依臯伯通居廡下為人賃舂妻具)
(食舉案齊眉伯通異之曰彼傭能使其妻敬之如此非/凡人也乃舍之於家鴻潜閉著書十餘篇疾且困告主)
(人曰昔延陵季子葬于嬴博之間不歸郷里慎勿令我/子持䘮歸及卒伯通為求葬地於要離塚傍咸曰要離)
(烈士伯鸞清髙可令相/近葬畢妻子歸扶風)
梁敬叔坐兄累逺竄九真既徂南土厯江湖濟沅湘感
悼子胥屈原以非辜沉身作悼騷賦繫𤣥石而沉之
梁敬叔自負其才鬰鬰不得意登山逺望輒歎息言曰
大丈夫生當封侯死當廟食如其不然閒居足以飬志
詩書足以自娛州郡之職徒勞人耳
馬季長善鼓琴好吹笛逹生任性不拘儒者之節大將
軍鄧隲聞季長名召為舍人非其好也遂不應命後客
遊凉州㑹羌亂米貴關西道殣相望季長既饑困乃歎
息曰古人有言左手據天下之圖右手刎其喉愚夫不
為所以然者生貴於天下也今以曲俗咫尺之羞滅無
貲之軀殆非老莊所謂矣遂應隲召(范曅後漢書曰馬/融字季長扶風茂)
(陵人將作大匠嚴之子/為人美辭貌有俊才)
趙邠卿年三十許有重疾卧蓐七年自慮奄忽乃為遺
令勑兄子曰大丈夫生世遯無箕山之操仕無伊呂之
勲天不我與復何言哉可立一員石於吾墓前刻之曰
漢有逸人姓趙名嘉有志無時命也奈何其疾竟瘳(摯/虞)
(三輔决録註曰趙岐字邠卿京兆長陵人初名嘉少明/經有才藝仕州郡以廉直疾惡見憚娶馬敦女宗姜為)
(妻敦兄子融嘗至岐家多從賔與從妹宴飲作樂日夕/乃出過問趙處士所在岐亦厲節不以妹聓之故屈志)
(於融與其友書曰馬季長雖有名當世而不持士節三/輔髙士未曾以衣裾撇其門也曾讀周官二義不通一)
(造之其賤/融如此)
趙邠卿先自為壽藏圖季札子産晏嬰叔向四像居賔
位圖已像居主位皆為讚頌勑其子曰我死之日墓中
聚沙為牀布簟白衣散髪其上覆以單被即日便下下
訖便掩
仲長公理以為凡遊帝王者欲以立身揚名而名不常
存人生易滅優遊偃仰可以自娛欲卜居清曠以樂其
志因論之曰使居有良田廣宅背山臨流溝池環匝竹
木周布場圃築前果園𣗳後舟車足以代步涉之艱使
令足以息四體之役飬親有兼珍之膳妻孥無苦身之
勞良朋萃止則陳酒肴以娛之嘉時吉日則烹羔豚以
奉之蹰躇畦苑遊戱平林濯清水追凉風釣遊鯉弋髙
鴻風於舞雩之下詠歸髙堂之上安神閨房思老氏之
𤣥虚呼吸精和求至人之彷彿與達者數子論道講書
俯仰二儀錯綜人物彈南風之雅操發清商之妙曲逍
遥一世之上睥睨天地之間不受當時之責永保性命
之期則可以陵霄漢出宇宙之外矣豈羡夫入帝王之
門哉(范曅後漢書曰仲長統字公理山陽高平人少好/學博涉書記贍於文辭俶儻敢言不矜小節黙語)
(無常時人謂之狂生統嘗作詩以見志其詞曰飛鳥遺/跡蟬蛻亡殻螣蛇棄鱗神龍䘮角至人能變達士拔俗)
(乗雲無轡騁風無足垂露成幃張霄成幄沆瀣當餐九/陽代燭恒星艷珠朝霞潤玉六合之内恣心所欲人事)
(可遺何為局促大道雖夷見幾者寡任意無非適物無/可古来繞繞委曲如瑣百慮何為至要在我寄愁天上)
(埋憂地下叛㪚五經滅棄風雅百家雜碎請用從火抗/志山栖游心海左元氣為舟微風為柂敖翔太清縱意)
(容/冶)
張彦真(張升/己見)好學博聞而任情不覊其意相合者則傾
身交結不問窮賤如乖其志好雖王公大人終不屈從
常歎曰死生有命富貴在天其有知我者秦越可親苟
或不然從物何益
許子伯嘗與友人言次因及漢無統嗣幸臣專朝世俗
衰薄賢者放退慨然據地悲哭時稱許子伯哭世(謝承/後漢)
(書曰許慶字子伯家貧為郡督郵/常乗牛車郷里號曰軺車督郵)
趙溫居常歎曰大丈夫當雄飛安能雌伏(范曅後漢書/曰趙温字子)
(柔蜀郡成都人先是趙典為衛尉/典兄子謙謙弟温相繼為三公)
陳仲舉獨居一室荒穢不掃人問之答曰大丈夫當掃
除天下安事一室
孔北海居家失勢賔客日滿其門愛才樂士常若不足
每歎曰坐上客常滿尊中酒不空吾無憂矣
邴根矩童齔之中嶷然有異及長金玉其行逺遊從師
單步負笈苦身持力(邴原己見後原别傳曰原舊能飲/酒自行之  八九年酒不向口臨)
(别師友以原不飲㑹米肉送原原曰本能飲酒但以荒/思廢業故斷之耳今當逺别因見貺餞可一飲燕於是)
(共坐飲酒/終日不醉)至陳留則師韓子助(𡊮山松後漢書曰韓卓/字子助臘日奴竊食祭)
(其先卓義其/心即日免之)潁川則宗陳仲弓(陳寔/己見)汝南則交范孟博
(范滂/己見)涿郡則親盧子幹(范曅後漢書曰盧植字子幹身/長八尺二寸音聲如鐘與鄭𤣥)
(俱事馬融能通古今學好研精不守章句融外戚豪家/多列女倡植侍講積年未嘗轉盼學終辭歸闔門教授)
(性剛毅有大節常懐濟世/志不好辭賦能飲酒一石)
管公明(管輅/己見)常自言知我者希則我貴矣安能斷江漢
之波為激石之流樂與季主諭道不欲與漁父同舟
諸葛孔明在荆州遊學每晨夜恒抱膝長嘯(蜀志曰諸/葛亮字孔)
(明瑯琊陽都人父珪字君貢太山郡丞亮早孤躬耕隴/畝好為梁父吟身長八尺每自比管仲樂毅時人莫之)
(許也唯博陵崔州平潁川徐元直謂為信然孟魚豢魏/略曰亮在荆州與潁川石廣元徐元直汝南  公威俱)
(遊學三人務於精熟亮獨觀其大略謂三人曰卿三人/仕進可至刺史郡守三人問其所至亮但笑而不言後)
(公威思郷里欲北歸亮曰中國/饒士大夫遨遊何必故郷耶)
秦子勑少有才學屢辭辟命(蜀志曰秦宓字子勑廣漢/緜竹人不仕劉焉建興中)
(武侯領益州牧迎為别駕遷大司農宓見帝系之文五/帝同出一族辯其不然又論皇帝王霸養龍之説甚有)
(通理譙周數往諮訪記/録其言於春秋然否論)同郡王商勸令仕云貧賤困苦
亦何可以終身子勑答曰昔堯優許由非不𢎞也洗其
兩耳楚聘莊周非不廣也執竿不顧僕得曝背隴畝之
中誦顔氏之簞瓢詠原憲之蓬户時翺翔於林澤與沮
溺為等儔聴𤣥猿之悲吟察鶴鳴於九臯安身為樂無
憂為福處虛空之名居不靈之龜知我者希則我貴矣
斯乃僕得志之秋何困苦之戚(益部耆舊傳曰王商字/文表廣漢人以才學稱)
(聲聞著於州里劉璋辟為治中從事時許靖號為臧否/至蜀見商稱之曰使商生於華夏王景興無以加也璋)
(以為蜀郡太守成都禽堅有孝行商表其墓追贈孝亷/與嚴君平李𢎞立祠作銘以旌先賢修學廣農百姓便)
(之/)
鄭泉博學有竒姿而性嗜酒閑居常曰願得美酒滿五
百斛船以四時肥甘置兩頭反覆没飲之憊即住而啖
肴饍酒有升斗減隨即益之不亦快乎(吳書曰鄭泉字/文淵陳郡人博)
(學有竒志而性嗜酒仕吳官太中大夫使蜀先主問曰/吳王何以不答吾書得無以吾正名不宜乎泉曰曹氏)
(凌轢漢室終奪其位殿下既為宗室有維城之責不荷/戈執殳為海内率先而於是自名未合天下之議是以)
(寡君未復書耳/先主有慙色)
鄭泉臨卒時語同軰曰必葬我陶家之側庶百嵗之後
化而成土幸見取為酒壺實獲我心矣
虞仲翔放棄南方(虞翻己見自吳志曰翻性疎直數有/酒失權嘗  起行酒翻伏地陽醉不)
(持權去乃起坐權手劒欲擊之大司農劉基抱權諫曰/大王以三爵之後手殺善士雖翻有罪天下孰知之且)
(大王以容賢畜衆海内望風何故一朝棄之權曰曹孟/徳尚殺孔文舉孤於虞翻何有哉基曰孟徳輕害士人)
(天下非之大王欲與堯舜比隆何得自喻於彼由是得/免權又與張昭論神仙翻指昭曰彼皆死人而語神仙)
(世豈有仙人也權積怒非一遂徙翻交州/雖處罪放而講學不倦門徒常數百人)自恨䟽節骨
體不媚犯上獲罪當長没海隅生無可與語死以青蠅
為吊客使天下一人知己者足以不恨
阮嗣宗容貌瓌傑志氣宏放傲然獨得任性不覊或閉
户視書累月不出或登臨山水經日忘歸(晉書曰阮籍/字嗣宗陳留)
(尉氏人父瑀魏丞相掾率魏氏春秋曰籍曠逺不覊不/拘禮俗性至孝居䘮不  常檢而毁幾滅性兖州刺史)
(王㫤請與相見終日不得/與言自以為不能測也)
阮歩兵率意獨駕不由徑路車跡所窮輒慟哭而返嘗
登廣武觀楚漢戰處歎曰時無英雄使䜿子成名(魏氏/春秋)
(曰籍登蘇門山因假蘇門先生之論以寄所懐其歌曰/日沒不周西月出丹淵中陽精蔽不見隂光代為雄亭)
(亭在須臾厭厭將復隆富貴俯仰間貧賤何必終又歎/曰天地解兮六合開星辰隕兮日月頽我騰而上將何)
(懐惟晉書曰籍又著大人先生傳其畧曰世之所謂君/子  法是修惟禮是克手執圭璧足履繩墨行欲為目)
(前檢言欲為無窮則少稱郷黨長聞隣國上欲圖三公/下不失九州牧獨不見羣虱之處褌中逃乎深縫匿乎)
(敗絮自以為吉兆也行不敢離縫際動不敢出褌襠自/以為得繩墨也炎􁃷火流焦邑滅都羣虱處於褌中而)
(不能出也君子之處域内何異夫虱/之處褌中乎此亦籍之胷懐本趣也)
東平呂安(世語曰呂昭字子展東平人長子巽字長悌/為相國掾有寵於司馬文王次子安字仲悌)
(與嵇康厚善/與康俱被誅)服嵇中散高致(嵇康别傳曰嵇康字叔夜/譙國銍人父昭字子逺康)
(家世儒學少有雋才曠邁不羣高亮任性不修名譽寛/簡有大量學不師授博洽多聞長好老莊之業恬静無)
(欲性好服食善屬文論彈琴詠詩自足於懐遂放世事/縱意於塵埃之表撰録上古以来聖賢隐逸遁心遺名)
(者集為傳贊自混沌至于管寧凡百一十九人盖求之/於宇宙之内而發之乎千載之外者矣故世莫得而名)
(焉/)每一相思輒千里命駕(干寳晉紀曰呂安友嵇康相/思則命駕千里從之或遇其)
(出康兄喜位至方伯拭席而待弗之顧也/獨宿車中康母設酒求康兒共戱則去)
向子期(臧榮緒晉書曰向秀字子期河内懐人少有不/覊之志嵇康被誅秀應本州計入洛  晉書曰)
(秀清悟有逺識少為山濤所知嘗注莊子内外十篇發/明竒趣振起𤣥風讀者莫不超然心悟初秀欲注康曰)
(此書詎復須注正是妨人作樂耳及成示康曰殊復/勝否又與康論飬生辭難往復盖欲發康髙致也)
譙國嵇康東平呂安友善(向秀思舊賦序曰余與嵇康呂/安居止接近其人並有不覊之)
(才然嵇意逺而/踈呂心曠而放)並有㧞俗之韻其進止無不同而造事
營生業亦不異嘗與嵇康偶鍜於洛邑同呂安灌園於
山陽不慮家之有無外物不足怫其心弱冠著儒道論
棄而不録
或勸皇甫士安(皇甫謐/己見)修名廣交士安答曰自非聖人
孰能兼存出處居田里之中亦可以樂堯舜之道何必
崇接勢利事官鞅掌然後為名乎作𤣥守論以見志(謐/𤣥)
(守論曰或謂謐曰富貴人之所欲貧賤人之所惡何故/委形待於窮而不變乎且道之所貴者理世也人之所)
(美者及時也先生年邁齒變饑寒不贍轉死溝壑其誰/知乎謐曰人之所至惜者命也道之所必全者形也性)
(形所不可犯者疾病也若擾全道以損性命安得去貧/賤存所欲哉吾聞食人之禄者懐人之憂形强猶不堪)
(况吾之弱疾乎且貧者士之常賤者道之實處常得實/没齒不憂孰與富貴擾神耗精者乎又生為人所不知)
(死為人所不惜至矣喑聾之徒天下之有道者也夫一/人死而天下號者以為損也一人生而四海笑者以為)
(益也然則號笑非益死損生也是以至道不損至徳不/益何哉體足也如㢠廻天下之念以追損生之禍運四海)
(之心以廣非益之病豈道徳之至乎夫唯無損則至堅/矣夫唯無益則至厚矣堅故終不損厚故終不薄茍能)
(體堅厚之實居不薄之真立乎損益之外游乎形骸之/表則我道全矣  謐又作釋勸曰客曰盖聞天以懸象)
(著明地以含通吐靈故黄鍾次序律呂分形春華發蕚/夏繁其實秋風逐暑冬冰乃結人道以之應機乃發故)
(士或同升於唐朝或先覺於有莘或通夢以感主或釋/釣於渭濵或叩角以干齊或解褐以相秦或冒謗以安)
(鄭或乗駟以救屯或班荆以求友或借術於黄神故能/電飛景㧞超次邁倫騰髙聲以奮逺抗宇宙之清音由)
(此觀之進徳貴乎及時何故屈此而不伸今子以英茂/之才游精於六藝之府散意於衆妙之門者有年矣既)
(遭聖明之主偶知己之㑹時清道真可以冲邁此吾生/濯髮雲漢鴻漸之秋也韜光逐藪含章未曜棄通道之)
(逺由守介人之局操無乃乖於道之趣乎且吾聞招揺/昏㢠廻則天位正五教班叙則人理定今王命切至上招)
(迕主之累下致駭衆之疑達者貴同何必獨異羣賢可/從何必守意方今同命並臻饑不待飡振藻皇塗咸秩)
(天官子獨栖遲衡門放形世表恵不加人行不合道身/嬰大疢性命難保若其羲和促轡大火西頹臨川恨晚)
(將復何階夫貴隂賤璧聖所約也顛倒衣裳明所箴也/子其鍳先哲之洪範副聖朝之虚心冲靈翼於雲路浴)
(天池以濯鱗排閶闔歩玉岑登紫闥侍北辰翻然景曜/雜沓英塵輔唐虞之主化堯舜之人宣刑措之政配殷)
(周之臣銘功景鐘叅叙彛倫不亦茂哉而忽金白之輝/曜忘青紫之班瞵辭容服之光粲抱敝褐之終年無乃)
(勤乎主人笑而應之曰吁若賔可謂習外觀之暉暉未/覩幽人之髣髴也見俗人之不容未喻聖皇之兼愛也)
(循方圓於規矩未知大形之無外也故曰天𤣥而清地/静而寧含羅萬𩔖旁薄羣生寄身聖世託道之靈若夫)
(春以陽散冬以隂凝泰液含光元氣混蒸衆品仰化誕/制殊徴故進者享天禄處者安邱陵寒暑相椎四宿代)
(中隂陽不治運化無窮自然分定兩克厥中二物俱靈/是謂大同彼此無怨是謂至通若乃衰周之末貴詐賤)
(誠牽於權力以利要榮故蘇子出而六主合張儀入而/横勢成亷頗存而趙重樂毅去而燕輕公叔没而魏敗)
(孫臏刖而齊寧蠡種親而越覇屈子踈而楚傾是以君/無常籍臣無定名損義放誠一虚一盈故馮以彈劍感)
(主女有反賜之説項奮㧞山之力蒯陳鼎足之勢東郭/刼於田榮顔闔耻於見逼斯皆棄禮䘮真茍榮朝夕之)
(急者也豈道化之本與若乃聖帝之創化也叅徳乎二/皇齊風乎虞夏欲温温而和暢不欲察察而明切也欲)
(混混若𤣥流不欲蕩蕩而名發也欲索索而條觧不欲/契契而繩結也欲芒芒而無垠際不欲區區而分别也)
(欲闇然而内章不欲示白若氷雪也欲醇醇而任徳不/欲瑣瑣而執法也是以見機者以動成好遯者無所迫)
(故曰一明一昧得道之槩一弛一張合禮之方一浮一/沈兼得其真故上有勞謙之愛下有不名之臣朝有聘)
(賢之禮野有遯竄之人是以支伯以幽疾距唐李老寄/跡於西鄰顔氏安陋以成名原思娛道於至貧榮期以)
(三樂感尼父黔婁定謚於布衾干木偃息以存魏荆萊/志邁於江岑君平因蓍以道著四皓潜徳於洛濵鄭真)
(躬耕以致譽幼安發守乎今人皆持難奪之節執不廻/之意遭㧞俗之主全彼人之志故有獨定之計者不借)
(謀於衆人守不動之安者不假慮於羣賔故能棄外觀/之華通内道之真去顯顯之明路入昧昧之埃塵宛轉)
(萬情之形表排託虚寂以寄身居無事之宅交釋利之/人輕若鴻毛重若泥沈損之不得測之愈深真吾徒之)
(師表余迫疾而不能及者也子議吾失宿而駭衆吾亦/怪子較論而不折中也夫才不周用衆所斥也寢疾彌)
(年朝所棄也是以胥克之廢丘明列焉伯牛有疾孔子/斯歎若黄帝創制於九經岐伯剖腹以蠲腸扁鵲造虢)
(而尸起文摯徇命於齊王醫和顯術於秦晉倉公發秘/於漢王華佗存精於獨識仲景垂妙於定方徒恨生不)
(逢乎若人故乞命訴乎明王求絶編於天籙亮/我躬之辛苦冀微誠之降霜故俟罪而窮處)
羊太傅(虞預晉書曰羊祜字叔子泰山南城人世為二/千石至祜九世清徳祖續漢南陽太守父道上)
(黨太守祜蔡邕外孫少有異表太原郭奕見之曰此今/之顔子也與王沈俱被曹爽辟沈勸就之祜曰委質事)
(人復何容易爽敗沈謂祜曰常/識卿前語祜曰此非始慮所及)好山水毎風景必造峴
山置酒言詠終日不倦嘗慨然歎息顧謂從事中郎鄒
湛曰(晉諸公贊曰湛字潤甫新/野人以文義達仕至侍中)自有宇宙便有此山由
来賢逹勝士登此逺望如我與卿者多矣皆湮滅無聞
使人悲傷如百嵗後有知我魂魄猶應登此
王夷甫有雋才美姿明悟若神常自比子貢
顧彦先機神朗悟在廷尉時恒縱酒酣暢謂友人張季
鷹曰唯酒可以忘憂但無如作病何耳(文士傳曰顧榮/字彦先吳郡人)
(其先越王勾踐之支庶封於顧邑子孫遂氏焉世為吳/著姓大父雍吳丞相父穆宜都太守榮朗俊機警風頴)
(標徹厯/廷尉正)
張季鷹(文士傳曰張翰字季鷹父儼吳大鴻臚翰有清/才美望博學善屬文造次立成辭義清新齊王)
(冏辟為東曹掾翰以疾歸府以輒去除吏名性至孝/遭母艱哀毁過禮自以年宿不營當世以疾終於家)見
齊王冏執權(虞預晉書曰冏字景治齊王攸子也少聰/恵及長謙約好施趙王倫簒位冏起義兵)
(誅倫拜大司馬政皆决之恣用/羣小不復朝覲為長沙王所誅)謂同郡顧彦先曰天下
紛紛禍難未已夫有四海之名者求退良難吾本山林
間人無望於時子善以明防前以智慮後顧捉季鷹手
愴然曰吾亦與子採南山蕨飲三江水耳
陸平原在洛(陸機/己見)夏月忽思齋東頭竹篠中飲語劉寳
曰吾思鄉轉深矣
郭景純不持儀檢形質頽索縱情惰慢時有醉飽之失
(王隐晉書曰郭璞字景純河東聞喜人父瑗建平太守/  璞别傳曰璞竒博多通文藻粲麗才學賞豫足叅上)
(流其詩賦誄頌並傳於世而/訥於言造次詠語常人無異)著作郎干寳嘗戒之曰(晉/中)
(興書曰干寳字令升新蔡人祖正吳奮武將軍父/瑩丹陽丞寳少以博學才器著稱厯散騎常侍)此非
適性之道景純曰吾所受有分用之恒恐不盡卿乃憂
酒色為害耶(璞别傳曰王敦縱兵都輦咨以大事/璞極言成敗不為回屈敦忌而害之)
𢎞農王粹以貴門尚主舘宇𢎞麗圖莊周於室廣集朝
士使嵇君道為之讚(晉書曰嵇含字君道祖喜徐州刺/史父蕃太子舍人含好學能屬文)
(家在鞏縣亳邱自號亳邱子門曰歸厚/之門室曰慎終之室楚王瑋辟為掾)嵇援筆為吊文
文不加㸃其序曰帝婿王𢎞逺華池豐屋廣延朝彦圖
莊生垂綸之象記先達辭聘之事畫真人於刻桷之室
載退士於進趣之堂可謂托非其所可吊不可讃也其
辭曰邁矣莊周天縱特放大塊授其生自然資其量器
虚神清窮𤣥極曠人偽俗季真風既散野無訟屈之聲
朝有争寵之歎上下相陵長幼失貫於是借𤣥虚以助
溺引道徳以自奬户詠恬曠之辭家畫老莊之象今王
生沈淪名利身尚帝女連耀三光有出無處池非岩石
之溜宅非茅茨之宇馳屈産於皇衢畫兹象其焉取嗟
乎先生髙跡何局生處巖岫之居死寄雕楹之屋託非
其所没有餘辱悼大道之湮晦遂含悲而吐曲
嵇君道言陸平原作子書未成余一門生昔在平原軍
中常在左右見平原臨亡歎曰窮通時也遭遇命也古
人貴立言以為不朽吾所作子書未成以此為恨耳余
謂仲長統作昌言未竟而亡後董襲撰次之桓譚新論
未畢而終班固為其成琴道今才士何不贊成陸公子
書
漢時侍中習郁嘗於峴山南依范蠡飬魚法作池池邊
有髙隄徧種長楸修竹芙蓉縁岸菱芡覆水是游宴名
處山季倫臨荆州時毎到此池未嘗不大醉而還曰此
是我髙陽池(虞預晉書曰山簡字季倫平雅有父風與/嵇紹劉漠齊名遷尚書出為平南將軍)
王藍田初因家貧求試宛陵令頗受賂遺為州司所檢
有一千三百條王丞相使謂之曰名父之子不患無祿
屈臨小縣甚不宜爾藍田答云足自當止時人未喻也
後屢居州郡清潔絶倫禄賜皆散之親故始為當時所
歎(王述别傳曰述字懐祖太原晉陽人祖湛父承並有/髙名述蚤孤事親孝謹簞瓢陋巷晏安永日由是為)
(有識所知襲/爵藍田侯)
習鑿齒(己見/)與譙國桓秘並以才氣相推及鑿齒罷滎
陽郡歸與桓書曰吾以五月三日来達襄陽觸目悲感
畧無懽情痛惻之事故非書言所能具也每定省家舅
從北門入西望隆中想卧龍之吟東眺白沙思鳳雛之
聲北臨樊墟存鄧老之髙南眷城邑懐羊公之風縱目
檀溪念崔徐之友肆睇魚梁追二徳之逺未嘗不徘徊
移日惆悵極多撫乗躊躇慨爾而泣若乃魏武之所置
酒孫堅之所隕斃裴杜之故居繁王之舊宅遺事猶存
星列滿目𤨏𤨏常流碌碌凡士焉足感其方寸哉夫芬
芳起於椒蘭清響生乎琳琅命世而作佐者必垂可大
之餘風髙尚而邁徳者必有明勝之遺事若向八君子
者千載猶使義想其為人况相去之不逺乎彼一時此
一時焉知今日之才不如疇辰百年之後吾與足下不
並為景行乎是皆情志所寄當時賞其風期俊邁(晉書/曰桓)
(秘字穆子桓彛第四子小有才氣不倫於俗初/拜秘書郎兄温抑而不用久之為宣城内史)
王右軍少有美名在朝諸人愛其才氣頻召為吏部尚
書侍中皆不就復授䕶國將軍又推遷不拜殷中軍(殷/浩)
(己/見)素重右軍勸使應命與右軍書曰悠悠者以足下出
處足觀政之隆替如吾等亦謂為然至如足下出處正
與隆替對豈可以一世之存亡必從足下從容之適幸
徐求衆心卿不時起復何以求美政不若豁然開懐當
知萬物之情也右軍報書言吾素自無廊廟直王丞相
時果欲内吾誓不許之手跡猶存由来尚矣不於足下
叅政而方進退俟兒婚女嫁便懐尚子平之志數與親
知言之非一日也若蒙驅使關隴巴蜀皆所不辭吾雖
無專對之能直謹守時命宣國家威徳固當不同於凡
使必令逺近咸知朝廷留心於無外此所益殊不同居
䕶軍也漢末使太傅馬日磾慰撫關東若不以吾輕微
無所為疑宜及冬初以行吾惟恭以俟命
王右軍既懐静退優游無事與吏部郎謝萬書曰古之
辭世者或被髮佯狂或汚身穢跡今僕坐而獲免遂其
宿心其為慶幸豈非天賜頃東遊還修植桑果今盛敷
榮率諸子抱弱孫游觀其間有一味之甘割而分之以
娛目前雖植徳無殊邈猶欲教飬子孫以敦厚退讓戒
以輕薄庶令舉䇿數馬彷彿萬石之風君謂此何如比
當與安石東遊山海并行田視地利頥飬閑曠衣食之
餘欲與親知時共歡讌雖不能興言髙詠銜杯引滿語
田里所行故以為撫掌之資其為得意可勝言耶常依
陸賈班嗣楊王孫之處世老夫志願盡於此矣(晉中興/書曰謝)
(萬字萬石太傅安弟也才氣髙俊蚤/知名厯吏部西中郎將豫州刺史)
戴安道少有清操恬和通任甚為劉真長所知性甚快
暢泰於娛生好鼓琴善屬文尤樂遊宴多與髙門風流
者遊談者許其通隐屢辭徴命遂著髙尚之目(晉安帝/紀曰戴)
(逵字安道譙國/人也有美才)
謝太傅於東土山營墅樓舘林竹甚盛每擕中外子姪
往来遊集肴饌常費百金頗以此獲譏謝殊不以屑意
謝太傅神識沉敏風宇條暢先居㑹稽與支道林王逸
少許元度諸人常共遊處出則漁弋山水入則言詠屬
文未嘗有處世意後以辭命被禁遂栖遲東土往臨安
山中坐石室臨濬谷悠然歎曰此亦伯夷何逺
謝太傅與支道林書曰人生如寄耳終日戚戚遲君一
来以晤言銷之
張天錫在北數游宴園池頗廢政事時有諫者天錫曰
吾非好行行有得也觀朝榮則敬才秀之士翫芝蘭則
愛徳行之臣覩松竹則思貞操之賢臨清流則貴廉潔
之行覽蔓草則賤貪穢之吏逢颷風則惡凶狡之徒若
引伸觸𩔖庶無遺漏矣
宋武帝嘗問臨川王(名映武/帝弟)居家何事最樂臨川曰政
使劉瓛講禮顧􁁉講易朱廣之談荘老臣與二三諸彦
兄弟友生時復擊歎以此為樂上大嗟賞
劉穆之性奢豪食必方丈旦輒為十人饌未嘗獨餐每
至食時客止十人以還帳下依常下食以此為常嘗白
宋武帝曰穆之家本貧賤贍生多闕叨忝以来雖每存
約損而朝夕所須微為過豐此外不敢一毫負公
謝尚書自負才地少所交納(臧榮緒晉書曰謝混字叔/源陳郡人司空琰少子也)
(少有美譽善屬文為尚/書左僕射以黨劉毅誅)與劉萬壽(劉敬宣/小字)相遇便盡禮
著歡(沈約宋書曰劉敬宣字萬壽彭城人父牢之鎮北/將軍敬宣寛厚善待士多伎藝弓馬音律無事不)
(善官冀/州刺史)或問尚書卿未嘗輕交於人而傾盖於萬壽何
也尚書曰人之相知豈可以一途限孔文舉禮太史子
義夫豈有非之者耶
謝康樂為臨川内史在郡遊放不異永嘉為有司所糾
司徒遣從事鄭望生收謝謝執録望生興兵叛逸為詩
曰韓亡子房奮秦帝魯連耻本是江海人忠義感君子
後詔於廣州棄市臨刑作詩曰龔勝無餘生李業有終
盡嵇公理既迫霍生命亦殞悽悽陵霜葉網網衝風菌
邂逅竟幾何修短非所愍送心自覺前斯痛久已忍恨
我君子志不獲巖上泯詩所稱龔勝李業即前詩子房
魯連之意也
王𢎞之性好釣魚上虞江有一處名三石頭𢎞之常垂
綸於此經過者不識之或問漁師得魚賣否𢎞之答曰
釣亦不得得復不賣日夕載魚入上虞郭經親故門各
以一兩頭置門内而去(沈約宋書曰王𢎞之字方平瑯琊/人宣訓衛尉鎮之弟少孤貧為)
(外祖何凖所飬從叔獻之及太原王恭甚貴重之後謝/靈運顔延之並相欽重靈運與廬陵王義真牋曰㑹境)
(既豐山水江左嘉遁並多居之但季世慕榮幽棲者寡/或復才為時求弗獲從志若王𢎞之拂衣歸耕踰厯三)
(紀孔淳之隐約窮岫自始迄今阮萬齡辭事就閑纂戎/先業浙河之外棲遲山澤如斯而已既逺同羲唐亦激)
(貪厲競殿下愛素好古常若布衣每憶昔聞虚想/巖穴若遣一介有以相存真可謂千載盛美也)
陶徴士不解音樂而蓄素琴一張每有酒適輒撫弄以
寄意
王公嘏在吏部時年二十四謂親友曰吾以外戚謬被
時知多叨人爵本非其志兼比羸病庶務難擁安能捨
其所好而狥所不能乃稱疾不拜便謝遣胥徒拒絶賔
客掩扉覃思室宇蕭然(南史曰王錫字公嘏太保𢎞之/子曾祖洽晉中領軍祖珣晉司)
(徒錫位至江夏内史髙自位遇江/夏王當朝錫箕踞大坐畧無推敬)
宗元幹小時叔父少文問其所志元幹答曰願乗長風
破萬里浪(孫巖宋書曰宗慤字元幹南陽沮人兄泌娶/妻始入門夜被刼慤年十四挺身與拒衆皆)
(披散叔少文素著髙節子弟以文義/為業慤任氣好勇不為鄉曲所知)
劉靈預自少抗節須得禄便隐仕至晉平王驃騎記室
即歸家静處(蕭子顯齊書曰劉蚪字靈預南陽湼陽人/徙居江陵仕建平王驃騎記室罷官歸家)
(㫁穀餌术/及胡麻)
張思光自名其集曰玉海禇司徒(禇淵/己見)問其義張答曰
玉以比徳海崇上善
張思光居常歎曰不恨我不見古人所恨古人不見我
張思光家貧願祿與從叔征北(張永/己見)書曰融昔稱幼學
早訓家風雖則不敏率以成性布衣葦席弱年所安簞
食瓢飲不覺不樂但世業清貧民生多待榛栗棗脩女
贄既長束帛禽鳥男禮已大勉身就官十年七仕不欲
代耕何至此事昔求三吳一丞雖屢舛錯今聞南康缺
守願得為之融不知階級階級亦可不知融政以求丞
不得所以求郡求郡不得亦可復求丞又語王吏部(王/僧)
(䖍己/見)曰阮籍愛東平風土融亦欣晉平閑外時議以思
光非治民才竟不用
張思光臨沒遺令建白旌無旅不設祭奠令人捉麈尾
登屋招魂曰吾平生所善自當凌雲一笑三千買棺無
製新衾左手執孝經老子右手執小品法華經妾二人
哀事畢各遣還家以吾平生之風調何至使婦人行哭
失聲耶
王微與弟僧綽曰闔門皆蒙時私吾髙卧家巷遂至中
書郎此足以闔棺也(王智深宋記曰王微字景𤣥太保/𢎞之弟子好學無不通覽善屬文)
(能書十六舉秀才除右軍/諮議微素無宦情徴不就)
齊衡陽王居身清率言未嘗及時事㑹稽孔稚珪家起
園列植桐栁多搆山泉殆窮真趣衡陽往遊之稚珪曰
殿下處朱門遊紫闥詎得與山人交耶答曰身處朱門
而情遊江海形入紫闥而意在青雲稚珪大美之(南史/曰蕭)
(鈞字宣禮齊髙帝第十一子出繼衡陽王性好學善/屬文與瑯琊王智深以文章交㑹濟陽江淹亦逰焉)
孔徳璋(孔稚珪/己見)風韻清踈好文詠飲酒七八斗與外兄
張融情趣相得又與瑯琊王思逺廬江何㸃㸃弟𦙍並
欵交不樂世務居宅盛營山水憑几獨酌傍無雜事門
庭之内草莱不剪中有蛙鳴或問之稚珪笑曰我以此
當兩部鼓吹
王文憲(王儉/己見)初拜儀同王元長贈詩頗及規諷文憲甚
憚之笑謂人曰穰侯印詎便可觧
王中書(王融/己見)自恃人地三十内望為公輔夜直中書省
歎曰作此寂寂使鄧禹笑人
謝譓不妄交接門無雜賔有時獨醉嘗曰入吾室者但
有清風對吾飲者唯當明月(南史曰謝譓祖荘金紫光/禄大夫父朏尚書令譓仕)
(至右光/禄大夫)
王子𤣥少有志意每讀范滂傳未嘗不為之歎悒(南史/曰王)
(寂字子𤣥瑯琊人僧䖍之子性迅動好文章建武初欲/獻中興頌兄志謂曰汝膏梁年少何患不達不鎮之以)
(静將恐貽譏寂乃止位/秘書郎卒年三十一)
丘祭酒(丘靈鞠/己見)初領驍騎將軍丘不樂武位謂人曰我
應還東掘顧榮冢江南地方數千里士子風流皆出此
中顧榮忽引諸傖渡妨我軰塗轍
王尚書(王瞻/别見)性率任在選部時所舉多行其意頗嗜酒
飲至旬日而精神益朗
有人勸沈雲禎仕(沈驎士/己見)沈答曰魚縣獸檻天下一契
聖人𤣥悟所以每履吉先吾誠未能景行坐忘何為不
希企日損作𤣥㪚賦以絶世
　語林卷十
欽定四庫全書
　語林卷十一　　　　　　明　何良俊　撰
　　言志第五(下/)
王彦深不為羣從所禮常懷耻慨欲以將領自奮每撫
刀曰龍泉太阿汝知我者(南史曰王藴字彦深王景文/兄子也父楷人才凡劣故藴)
(不為羣/從所禮)
何子晳明目秀眉容貌方雅真素通美不以門户自矜
博通羣書善於談論家本甲族親姻多貴仕子晳雖不
入城府而率到好狎遨遊人間不簮不𢃄人地並髙無
所與屈大言箕踞公卿皆敬下之時駕柴車蹻草履恣
心所適致醉而歸時人號為通隐(南史曰何㸃字子晳/廬江人祖尚之父鑠)
(㸃十一居父母憂幾至滅性及長感家禍遂絶/婚宦宋徴太子洗馬梁徴中書侍郎並不就)
何子晳哀樂過人嘗行逢葬者歎曰此哭者之懷豈可
思耶因悲慟不能禁
何子晳與陳郡謝􁊞(南史曰謝􁊞字義潔陳郡人/謝荘子也仕至太子詹事)吳國
張融㑹稽孔稚圭為友從弟遁以東籬門園居之稚圭
為築室焉園有卞忠貞冢子晳植花卉於冢側毎飲必
舉酒酌之
何子晳小時欲絶婚宦既老又娶魯國孔嗣之女築别
室處之不與相見時人莫諭其意(南史曰魯國孔嗣之/字敬伯宋時與齊髙)
(帝同為中書舍人非其/所好去官隐居鍾山)
謝司徒(謝朏/己見)出為吳興弟侍中(謝瀹/己見)送至征虜渚司徒
指侍中口曰此中唯宜飲酒侍中於建武初專以長酣
為事與劉瑱沈昭畧以觴酌交飲各至數斗
檀超嗜酒好言詠舉止和靡自比晉郄超為髙平二超
謂人曰猶覺我為優(南史曰檀超字悦祖金鄉高平人/祖嶷之南瑯邪太守父道彪正員)
(郎超少好學放誕任氣為司徒右長史與江淹對/掌史職為左僕射王儉所不同徙交州於路見殺)
王思寂(王騫/己見)舊墅在鍾山有田八十餘頃與諸宅及故
舊共佃之常語人曰我不如鄭公業有田四百頃而食
常不周以此為愧
人或謂卞田居卿都不持操名器何由得升卞曰擲五
木子十擲輒鞬豈復是擲子之拙吾好擲政極此耳(南/史)
(曰卞彬字士蔚濟隂寃人祖嗣之中領軍父延之/上虞令彬險㧞有才與物多忤官車騎記室參軍)
蕭南郡初為秘書郎(宋書曰蕭惠開南蘭陵人蕭思話/子也少有風氣渉獵文史官至少)
(府加給/亊中)著作並名家年少蕭意趣與人都不同比肩或
三年不共語外祖劉光禄(南史曰劉成沛郡/人仕至光禄大夫)戒之曰汝
恩戚家子正應將迎時俗緝外内之歡如汝自業將無
少傷多異以取天下疾患耶蕭曰人間宜相緝和甚如
慈㫖但不幸耿介耻見作凡人畫龍未成故遂至於多
忤耳
蕭南郡除少府意甚不得寺内所住齋前有嚮所種花
草甚美恵開悉令剗除列種白楊𣗳每謂人曰人生不
得行胷懐雖壽百嵗猶為夭也
王養(王筠小字/筠己見)除尚書殿中郎王氏自過江以来未有
居郎署者或勸使不就養笑曰陸平原東南之秀王文
度獨歩江東吾得比蹤昔人何所多恨欣然就職
陶隐居特愛松風每聞其響便欣然為樂
梁元帝居藩勤心著述巵酒未嘗妄進蕭雍州毎語人
曰下官厯觀世人多有不好歡樂乃仰眠床上看屋梁
而著書千秋萬嵗誰傳此者勞神苦思竟不成名豈如
臨清風對朗月登山泛水肆意酣歌也(南史曰蕭恭字/敬範梁文帝孫)
(南平王元襄子也官/寧蠻校尉雍州刺史)
沈處黙清静有至行慕黄叔度徐孺子之為人獨處一
室人罕見其靣(南史曰沈顗字處黙吳興武康人父演/之齊太子右衛率顗永明中徴著作郎)
(不起齊末兵荒與家人并日而食或有饋其粱肉者閉/門不受唯採蓴荇根供食以樵採自資怡然不改其樂)
庾彦寳性托夷簡特愛林泉十畝之宅山池居半(梁書/曰庾)
(詵字彦寳新野人聰警篤學經史百家無不該綜晚年/尤遵釋教宅内立道塲環繞禮懴六時不輟誦法華經)
(毎日一遍夜中忽見一道人自稱願公容止甚異呼詵/為上行先生授香而去中大通四年因寢忽驚覺曰願)
(公復来不可久住言終而亡年七十八舉室咸聞空中/唱上行先生已生彌陀淨域矣武帝下詔謚貞節處士)
(以顯/髙烈)
蕭光祿(南史曰蕭子範豫章文獻王嶷之子幼有孝性/為南平王從事中郎王愛文學士子範偏被恩)
(遇簡文即位召為光禄大夫以逼賊不/拜子範貧無居宅尋卒於招提寺僧房)與弟子顯(己見/)
子雲(南史曰子雲字景喬子顯弟也好學有文藻性沈/静不樂仕進風神閑曠任性不羣夏月接賔恒自)
(裸袒又善草𨽻為世楷/法官至侍中國子祭酒)才名畧相比而風采容止不逮
故官途有優劣每讀漢書杜緩兄弟五人至大官唯中
弟欽官不至而最知名常吟諷之以况已也
蕭叔佐為㑹稽丞行經延陵季子廟設蘋藻之薦託異
代之交為詩叙意辭理清典(南史曰蕭允字叔佐蕭介/第三子也風神凝逺通達)
(有識鑒容止醖藉仕梁位太子洗馬侯景陷䑓城百僚/奔㪚允整衣冠坐于宫坊景軍敬焉弗之逼也尋居京)
(口時㓂賊縱横百姓波駭允獨不行人問其故允曰性/命自有常分豈可逃而免乎莊周所謂畏景避迹吾弗)
(為也乃閉門静處併/日而食卒免於患)
裴鴻臚(裴子野/己見)性曠達自云年出三十不復詣人初未
與張都尉遇便虚相推重因為忘年之交(張纉/己見)
蕭彦瑜言少壯有三好音律書酒年長以来二事都廢
唯書籍不衰(南史曰蕭琛字彦瑜惠開從子祖僧珎宋/廷尉卿父惠訓齊巴東相琛少明悟有才)
(辯與梁武有舊仕特/進金紫光禄大夫)
馬要理(馬樞/己見)嘗喟然歎曰吾聞貴爵位者以巢由為桎
梏愛山林者以伊呂為管庫束名實則芻芥柱下之言
翫清虚則糠粃席上之説稽之篤論亦各從其好也比
求志之士望塗而息豈天之不恵髙尚何山林無聞之
甚乎乃隐於茅山有終焉之志
髙道穆學涉經史非名流雋士不與交結每謂人曰人
生厲心立行貴於見知當使夕脱羊裘朝佩珠玉若時
不我知便須退跡江海自求其志(魏收魏書曰髙恭之/字道穆自云遼東人)
(學涉經史所交皆名流/雋士厯官黄門侍郎)
胡倫許好屬文既善典雅之辭又工鄙俗之句西入凉
州不遇將北遊魏乃為詩示所知程伯達曰羣犬吠新
客佞闇排踈賔直途既已塞曲路非所遵望衛惋祝鮀
盼楚悼靈均何用宣憂懐託翰寄輔仁一時皆傳之(魏/書)
(曰胡叟字倫許安定臨涇人世為西夏著姓少聰慧年/十三辨疑釋理鮮有能屈以姚氏將衰遂入長安隐匿)
(名行懼人見知京兆韋祖思少閲典墳多蔑時彦待叟/不足叟拂衣去祖思留之曰當與君論天人之際何遽)
(返乎叟曰論天人者其亡久矣/與君相知何夸言若是遂歸)
李琰之毎休暇之際恒閉門讀書不交人事嘗語人曰
吾所以好讀書不求身後之名但異見異聞心之所願
是以孜孜搜討欲罷不能豈為聲名勞七尺也此乃天
性非為力强(北史邢邵傳曰邵與黄門/侍郎李琰之對掌朝儀)
常景雅有文思兼好篇詠淹滯門下積年不遷(北史曰/常景字)
(永昌河内温人魏太常林之後祖爽時號儒林先生景/躭好經史遇新異之書求訪質買以必得為期衣食取)
(濟而/已)自以蜀司馬相如王裒嚴君平揚子雲四賢皆有
髙才而無顯位乃托意賛之(按景賛相如曰長卿有艷/才直致不羣性鬰若春烟)
(舉皎如秋月映遊梁雖好仁仕漢常稱病清貞非我亊/窮逹委天命其賛王曰王子挺秀質逸氣干青雲明珠)
(既絶俗白鵠信驚羣才世茍不合遇否途自分空枉碧/鷄命徒獻金馬文其賛嚴曰嚴公體沉静立志明霜雪)
(味道綜微言端蓍演妙説才屈羅仲口位結李强舌素/尚邁金貞清標陵玉徹其賛揚曰蜀江導清流揚子挹)
(餘休含光絶後彦覃思邈前修世輕久不/賞𤣥談物無求當途謝權寵置酒獨閑遊)
李永和杜門却掃絶跡下帷棄産營書手自刪削每歎
曰丈夫擁書萬卷何假南靣百城(北史曰李謐字永和/少好學周覧百氏初)
(師小學博士孔璠數年後璠還就謐請業同門生為之/語曰青成藍藍謝青師何常在明經徴拜著作佐郎辭)
(以授弟郁詔許之州再舉秀才公府二辟並不就唯以/琴書為業有絶世之心及卒博士孔璠等奏謚為貞静)
(處/士)
平繼叔研綜經籍多所通究安貧樂道不營資産衣食
常不足妻子不免饑寒三子並不率父業好酒自棄繼
叔忿其勢衰植杖廵舍側岡而哭不為營事婚宦故仕
聘濁碎不得及其門流親知每以為言繼叔曰此輩㑹
是衰頓何煩勞我乃别搆精廬置經籍其中一奴自給
妻子莫得而往時有珍味呼時老東安公刁雍等共飲
噉之家人無得嘗焉(北史曰平恒字繼叔燕郡薊人祖/視父儒仕慕容為通宦恒耽勤讀)
(誦多通博聞自周暨於魏世帝王傳代之由貴臣升降/之緒皆撰品第商畧是非號曰畧注合百餘篇安貧樂)
(道不以屢空改/操徴中書博士)
盧詢祖(己見/)嘗為築長城子使自負其才内懷鬱鬱既
至役所作築長城賦其畧曰板則紫栢杵則木瓜何斯
材而斯用也草則離離靡靡縁岡而殖但使十歩而有
一芳余亦何辭間於荆棘
楊遵彦聞髙王欲送置魏帝所棄衣冠於水濵若自沉
者變易名姓自稱劉士安入嵩山與沙門曇謨等屏居
削迹又潜之光州東入田横島以講誦為業海隅之士
謂之劉先生(北史曰楊愔字遵彦𢎞農華隂人楊津子/也小名秦王兒童時口若不能言而風度)
(深敏六嵗學史書十一習詩易好左氏/春秋仕至開府儀同三司尚書右僕射)
邢子才(邢邵/己見)有書甚多不甚讐校見人校書常笑曰何
愚之甚天下書至死讀不可遍焉能始復校此且誤書
思之更是一適(李百藥齊書曰子才妻弟李節才學之/士謂子才曰世間人多不聰明思誤書)
(何由能得子才曰若思/不能得便不勞讀書)
盧叔彪少便機悟豪舉輕俠好竒䇿慕諸葛亮之為人
(北史曰叔彪盧觀/之弟范陽涿人)
韋敬逺(韋夐/己見)雅好名義虚襟善誘雖耕夫牧䜿亦接對
歡然與族人處𤣥及安定梁曠為放逸之友
韋敬逺少愛文史留情著述手自抄録數十萬言晚年
虚静唯以體道㑹真為務舊所著述咸削其藁(北史曰/韋敬逺)
(作終戒曰昔士安以蘧蒢束體王孫以布囊繞尸二賢/髙達非庸才能繼吾死之日可歛舊衣勿更新造使棺)
(足周尸牛車載柩墳髙四尺壙深一丈其餘煩雜悉無/用也朝晡奠食於事彌煩吾不能頓絶汝輩之情可朔)
(望一奠而已仍薦蔬素勿設牲牢親友以物吊祭並不/得受吾終時恐為恍惚故預戒汝輩瞑目之日勿違吾)
(志/也)
釋曇延嘗自顧其影言曰余與爾沉淪日久飄泊何歸
今可挾道潜形精思出要遂隐于太行山百梯寺(僧道/宣傳)
(燈録曰釋曇延俗姓王氏蒲州桑泉人世家豪族年十/六聴妙法師講湼槃深悟其㫖遂捨俗服進具後器度)
(日新機/鍳俊㧞)
蕭大圜是簡文子幼便聰敏神情俊悟江陵平入魏大
見知遇深信因果心安閑放嘗言之曰拂衣褰裳無吞
舟之漏網挂冠懸節慮吾志之未從儻獲展禽之免有
美慈明之進如蒙北叟之放實勝濟南之徴其故何哉
夫閭閻有優游之美朝廷多簮佩之累盖由来久矣留
侯追蹤於松子陶朱成術於辛文良有以焉况乎智不
逸羣行不髙物而欲辛苦一生何其僻也豈如知足知
止蕭然無累北山之北棄絶人間南山之南超踰世網
靣修原而𢃄流水倚郊甸而枕平皋築蝸舍於叢林搆
環堵於幽薄近瞻煙霧逺睇風雲籍纎草以䕃長松結
幽蘭而援芳桂仰翔禽於百仞俯泳鱗於千尋果園在
後開窓以臨花卉𬞞圃居前坐簷而看灌甽二頃以供
饘粥十畝以給絲麻侍兒五三可充絍織家僮數四足
代耕耘沽酪牧羊協潘生之志畜鷄種黍應莊叟之言
獲菽尋汜氏之書露葵徴尹君之録烹羔豚而介春酒
迎伏臘而候嵗時披良書探至賾歌纂纂唱烏烏可以
娛神可以散慮有朋自逺揚㩁古今田畯相過劇談稼
穡斯亦足矣樂不可支永保性命何畏憂責豈若蹙足
入絆申脰就覊遊帝王之門趨宰衡之勢不知飄塵之
少選寧覺千祀之斯須萬物營營靡存其意天道昧昧
安可問哉嗟乎生若浮雲朝露寧俟長繩繫景實不願
之執燭夜遊驚其迅邁百年何幾擎跽曲拳四時如流
俛首躡足出處無成語黙奚當非直丘明所耻抑亦仲
尼耻之(北史曰蕭大圜字仁顯梁簡文第二十子幼聰/悟四嵗能誦三都賦侯景殺簡文大圜潜遁獲)
(免元帝降魏大圜至長安周文/帝以客禮待之封晉陵縣公)
蕭理孫在魏境上疆土既狹居常怏快每誦老驥伏櫪
志在千里烈士暮年壯心不己未嘗不盱衡扼腕歎咤
者久之(梁書曰蕭詧字理孫昭/明子梁封岳陽郡王)
李元操少善屬文晚年不復留意文筆人問其故慨然
歎曰五十之年倐焉已過鬢垂素髮筋力已衰宦意文
情一時都盡悲夫每於暇日輒引賔客絃歌對酒終日
為歡(隋書曰李孝貞字元操趙郡平棘人魏李順之𤣥/孫好學善屬文美於詞令隋文帝徴拜内史侍郎)
(與内史令李徳/林叅典文翰)
王無功(王績/己見)以醉失職託無心子以見趣曰無心子以
穢行聞越王黜之無愠色退而適茫蕩之野(王無功集/無心子傳)
(曰東皋子始仕以醉罷鄉人或誚之東皋子不屑也退/著無心子以見趣焉無心子寓居於越越王不知其大)
(人也拘之仕無喜色越國之式有穢行者不仕俄而無/心子以穢行聞於王王黜之無愠色退而將遊於茫蕩)
(之野適過勣之邑而遇機士士撫髀而歎者三曰嘻子/賢者而以罪廢無心子不應機士曰願受教無心子曰)
(爾聞蜚㢘氏之説乎昔蜚㢘氏有二馬一者朱鬛白毳/龍骼鳯臆驟馳如舞終日不釋鞍竟以熱死一者重脛)
(昂尾駝頸貉膝踶齧善蹶卉而散諸野終年肥遁是以/鳯凰不憎山棲蛟龍不羞泥蟠君子不茍潔以罹患聖)
(人不避穢而飬生東皋子聞/之曰善哉不可以加之矣)
王無功待詔門下省故事官給酒日三升或問待詔何
樂耶無功答曰良醖可戀耳侍中陳叔達聞之日給一
斗時號斗酒學士(劉昫唐書曰陳叔達字子聰陳宣帝/第十六子也善容止有才學在陳封)
(義陽王年十餘嵗嘗侍宴賦詩十韻援筆便就僕/射徐陵甚竒之入隋久不得調武徳四年拜侍中)
大樂署史焦革家善釀王無功求為大樂丞吏部以非
流不許無功固請曰有深意竟除之革死其妻送酒不
絶嵗餘又死無功曰天不使我酣美酒耶遂棄官去
顔師古多蔵古人圖畫是性所篤愛(劉昫唐書曰顔籀/字師古雍州萬年)
(人齊黄門侍郎之推孫也其先居瑯琊世仕江左之推/始居關中父思魯以學藝稱師古博覧羣書尤精詁訓)
(拜秘書少監時論稱其納賄出為栁州刺史師古既負/其才頻有罪譴意甚䘮沮自是闔門守静杜絶賔客放)
(志園亭葛巾野服搜求/古跡及古器耽好不已)
杜如晦英爽喜書以風流自命(阮逸中説注曰杜如晦/字克明唐太宗時典章)
(文物皆/杜所定)
李襲譽性好讀書手不釋卷居家以儉約自處所得俸
禄散給宗親餘貲寫書數萬卷每謂子孫曰吾不好貨
財以至貧乏京城有賜田十頃耕之可以充食河南有
桑千株蠶之可以充衣所寫得書讀之可以求官吾殁
之後汝曹勤此三事可以無求於人矣時論多之(大唐/新語)
(曰李襲譽為揚州江淮俗尚商賈不事農業襲譽引/陂塘水又築句城塘以灌田八百餘頃百姓思之)
東方虬自言二百年後乞你與西門豹作對(唐詩紀事/曰虬武后)
(時左史年陳子昂集寄東方左史修竹篇序曰文章道/弊五百  矣漢魏風骨晉宋莫傳然而文獻有可證者)
(常觀齊梁詩彩麗競繁而興寄都絶每以永歎昨見明/公孤桐篇骨氣端翔音韻頓挫光英明韻有金石聲遂)
(用洗心收視發揮幽鬰不/圖正始之音復覩於兹)
王義方(己見/)將彈李義府懼不㨗沉吟者久之他日忽
言曰非但為國除蠧亦乃名在身前遂彈焉坎坷以至
於終(劉昫唐書曰李義府饒陽人善屬文對䇿擢第以/劉洎馬周之薦除監察御史髙宗將立武氏為皇)
(后義府宻申協賛擢中書侍郎既處權要有忤意者輒/加傾陷柔而害物時人謂之李貓  義方傳義方廷劾)
(義府曰臣聞附下罔上聖主之所宜誅心狠貌恭明時/之所必罰是以隐賊掩義不容唐帝之朝竊幸乗權終)
(齒漢王之劍中書侍郎李義府因縁際㑹遂階通顯不/能盡忠竭節對敭王休䇿蹇勵駑祗奉皇眷而反憑附)
(城社蔽虧日月請托公行交遊羣小貪冶容之美原有/罪之淳于恐漏洩其謀殞無辜之正義雖挾山超海之)
(力望此猶輕廻天轉日之威方斯更劣此而可恕孰不/可容金風届節玉露啓塗霜簡與秋典共清忠臣將鷹)
(鸇並擊請除君側少答鴻私碎首玉階庶明臣節/髙宗以義方毁辱大臣言詞不遜左遷萊州司户)
蘇頲(己見/)掌文誥嘗八月十五夜禁中直宿與諸學士
翫月時長天無雲月色如晝蘇曰清光可愛何用燈燭
遂令撤去
李太白云予小時大人令誦子虛賦私心慕之及長南
遊雲夢覽七澤之壯觀酒隐安陸者十許年
李白晚度牛渚磯至姑孰悦謝家青山欲終焉及卒遂
葬山麓
李長源嘗語肅宗曰臣絶粒無家禄位第宅皆非所欲
收復京師後得枕天子膝睡有司奏客星犯帝座一動
天文足矣(劉昫唐書曰李泌字長源少聰敏博渉經史/精究易象善屬文以王佐自命天寳中上書)
(召見待詔翰林楊國忠忌之潜遁名跡以習隐自適肅/宗至靈武泌自嵩潁赴行在陳古今成敗之機延致臥)
(内動皆顧問泌稱山人固/辭官秩特以散官寵之)
李徳裕(己見/)不樂應舉其父丞相(李吉甫/己見)勉之答曰好
驢馬不入行遂以品子叙官
世言白樂天所藴不得施乃放意文酒
醉吟先生(白居易/己見)與嵩山僧如滿為空門友平泉客韋
楚為山水友劉夢得為詩友皇甫明之為酒友
韋表微為御史裏行不樂曰爵禄譬如滋味人皆欲之
吾年五十拭鏡剪白冐遊少年間取一班一級不見其
味也將為松菊主人不愧陶淵明云(劉昫儒林儔曰韋/表微元和中拜監)
(察御史少尅苦自立著九/經師授譜春秋總例諸書)
唐衢應進士不第能為歌詩意多感發見人文章有歎
傷者讀訖必哭涕泗不能已每與人言論發聲一號音
詞哀切聞者莫不悽然嘗遊太原屬戎帥軍宴衢得預
㑹酒酣言事抗音而哭一席不樂為之罷㑹故世稱唐
衢善哭(李肇國史補曰唐衢周鄭客/也有文學老而無成唯善哭)
天隨生(陸龜蒙/己見)宅荒少墻屋多隙地前後皆𣗳杞菊以
供杯案至夏中枝葉老硬氣味苦澁猶責童兒採掇不
已有人言千乗之邑非無好事之家日欲擊鮮為具以
飽君君獨閉關不出率空腸貯古聖賢道徳言語何自
苦如此天隨生笑曰我幾年来忍饑誦經豈不知屠沽
兒有酒食耶(笠澤業書杞菊賦曰惟杞與菊偕寒互緑/或穎或苕煙披雨沐我衣敗綈我飯脱粟)
(羞慙齒牙茍且梁肉蔓延駢羅其生實多/爾杞未棘爾菊未莎其如予何其如予何)
鄭少師於里第植小松七本號七松處士嘗曰異代可
對五栁先生(宋祁唐書曰鄭熏字子溥以太子少師致/仕再知禮部舉所引皆寒俊士𩔖稱之既)
(老號所居為隐巖蒔/松于庭稱七松居士)
裴休(己見/)披毳衲於歌嫗院持鉢乞食曰不為俗情所
染可以説法為人
皮日休放誕自號間氣布衣(唐詩紀事曰皮日休字襲/美襄陽人咸通中太常博)
(士遭亂歸吳黄巢寇江浙刼以從軍以為偽學士令之/作䜟日休曰欲識聖人姓田八二十一欲知聖人名果)
(頭三屈律巢大怒蓋巢頭醜/掠鬢不盡疑譏之也遂及禍)
司空表聖(司空圖/己見)自目為耐辱居士
司空表聖作亭觀素室悉圖唐興節士文人(劉昫文苑/傳曰圖晚)
(年為文尤事放達嘗擬白居易醉吟傳為休休亭記曰/司空氏禎貽溪之休休亭本名濯纓亭為陜軍所焚天)
(復癸亥復葺於壞垣之中乃更名曰休休休休也美也/既休而具美存焉盖量其才一宜休揣其分二宜休耄)
(且瞶三宜休又少而惰長而率老而迂是三者皆非濟/時之用又宜休也尚慮多難不能自信既而盡寢遇二)
(僧曰吾嘗為汝師汝昔矯於道鋭而不固為利欲所拘/幸悟而悔將復從我於是溪耳且汝雖退亦嘗為匪人)
(所嫉宜耐辱自警庶保終始與醉吟靖節第其品級於/千載之下復何求哉因為耐辱居士歌題於東北楹曰)
(咄語休休休莫莫莫伎倆雖多靈性惡頼是長教閑處/着休休休莫莫莫一局棊一爐藥天意時情可料度白)
(日偏催快活人黄金難買堪騎鶴若曰爾/何能答曰耐辱莫其詭激嘯傲多此𩔖)
李文正罷相為僕射奉朝請居昭慶坊去禁門遼逺五
鼓即起置白傅集數册於茶鐐中至安逺門仗舍燃燭
觀之俟啓鑰則赴朝(陳后山談叢曰李昉字明逺深州/人周朝知開封府時人望已歸太)
(祖昉獨不附王師入京昉又不朝貶延州别駕在延州/為生業以老後宰相奏其可大用召判兵部既至上勞)
(之昉曰臣前日知亊周而已今以事周/之心事陛下上喜曰宰相不謬薦人)
太宗命蘇易簡講文中子有楊素食經上因問食品稱
珍何物為最易簡曰臣聞物無定味適口者珍臣止知
虀汁為美太宗笑問其故曰臣憶一夕寒甚擁爐燒火
乗興痛飲大醉就寢四鼓始醒以重衾所擁咽吻燥渴
時中庭月明殘雪中覆一虀盎不暇呼童披衣掬雪以
盥手亟引數缶連沃濁肺咀虀數莖燦若金脆臣此時
自謂上界仙厨鸞脯鳯腊殆恐不及屢欲作氷壺先生
傳因循未暇也太宗笑而然之(東都事畧曰蘇易簡字/太簡梓州銅山人少好)
(學風度凝粹弱冠舉進士厯官翰林學士性嗜酒太宗/嘗以詩戒之入直雖不敢飲在私第未嘗不醉及其死)
(太宗曰易簡果/以酒敗可惜也)
种明逸至性嗜酒嘗種秫自釀每曰空山清寂聊以飬
和因號雲溪醉侯(王聖塗澠水燕談曰种放字明逸舉/進士不第隐於南山豹林谷學行髙)
(古從學者尤衆性頗嗜酒躬耕種秫以自釀所居有林/泉之勝景徳中召至闕真宗欲大用放固辭乃放還山)
張忠定(張詠/己見)自號乖崖以為乖則違衆崖不利物
陳堯佐退居鄭圃尤好詩什張士遜判西京以牡丹花
及酒遺之堯佐答曰有花無酒頭慵舉有酒無花眼懶
開正向西園念蕭索洛陽花酒一時来當時稱其有韻
(孔平仲談苑曰陳堯佐字希元修真宗實録特除知制/誥舊制須召試唯楊億與堯佐不試而授兄堯叟弟堯)
(咨皆舉進士第一兄/弟貴盛當世少比)
晏元獻公(晏殊/己見)雖早貴奉飬極約惟喜賔客未嘗一日
不宴飲盤饌皆不預辦客至旋營之蘇丞相(頌/)嘗在公
幕見毎有佳客必留但人設一空案一杯既命酒果實
蔬茹漸至亦必以歌樂相佐談笑雜出數行之後案上
已粲然矣稍闌即罷遣歌樂曰汝曹呈藝已畢且去乃
具筆札相與賦詩率以為常前軰風流未有其比
歐陽公言吾集古録一千卷蔵書一萬卷有琴一張有
碁一局而常置酒一壺吾老於其間是為六一遂號六
一居士自為傳刻石
石曼卿於𪠘後自作一庵常醉卧其間名曰捫虱
楊褒家雖甚貧特好書畫竒玩充實中槖家姬數人布
裙糲食而歌舞妙絶歐陽公贈之詩云三脚木牀坐調
曲盖紀實也(澠水燕談録曰楊褒華/陽人家甚貧好古博物)
孫龍圖喜讀書晚年病目乃擇卒伍中識字稍解事者
二人使其子取西漢左氏等數書授以句讀每瞑目危
坐室中命二人更讀於傍終一䇿則易一人飲之酒一
盃使退卒亦自喜不以為難(宋史曰孫覺字莘老髙郵/人從胡瑗學厯官御史中)
(丞以疾請罷除龍圖/閣學士提舉醴泉觀)
胡旦(己見/)作大硯可數尺鑱其旁曰宋胡旦作漢春秋
硯遺命埋冢中
劉貢父所居在宋門城下城脅有地可方八尺餘去地
一丈以上每登以眺逺其子戱曰此閶闔臺(劉攽己見/  東都事)
(畧曰攽與兄敞同學自刻厲博/讀羣書言行髙逺名亞敞焉)
韓持國(韓維/己見)喜聲樂遇極暑輒求避屢徙不如意則卧
一榻使婢執板緩歌不絶聲展轉徐聴或頷首撫掌與
之相應往往不復揮扇
司馬文正公嘗與人書曰草妨歩則薙之木碍冠則芟
之其他任其自然相與同生天地間亦各使遂其生耳
王荆公不耐静坐非卧即行晚卜居鍾山謝公墩自山
拒城適相半謂之半山嘗畜一驢毎食罷必日一至鍾
山縱歩山間倦則即定林寺而睡往往至日昃乃歸率
以為常有不及終往亦必跨驢中道而還此蔡天啓薛
肇明見之(東都事畧曰蔡肇字天啓丹/陽人師事王安石長於歌詩)
蘇子瞻在黄州及嶺外每旦起不招客與語必出而訪
客所與遊亦不盡擇各隨其人髙下談諧放蕩不復為
畛畦有不能談者則强之使説鬼或辭無有則曰姑妄
言之於時聞者無不絶倒
東坡在嶺海間最喜讀陶淵明栁子厚集謂之南遷二
友
東坡云爛蒸同州羊灌以杏酪食之以匕不以筋南都
撥心麵作槐葉温淘糝以襄邑抹猪炊共城香稻薦以
蒸子鵝吳興庖人砟松江鱸鱠既飽以廬山康王谷水
烹曾坑鬭品少焉觧衣仰卧使人誦東坡赤壁前後賦
亦一大快
東坡言嶺南氣候不常吾謂菊花開時乃重陽凉天佳
月即中秋不須以日月為斷十月初菊始開與客作重
九因次韻淵明九日詩登遊盡醉而返
范堯夫(范純仁/己見)每仕京師早晚二膳自己身以至婢妾
皆治於家往往鐫削過為簡儉有不飽者雖晚登政府
亦然補外則付之外厨加料幾倍無不厭餘或問其故
曰人進退雖在己然未有不累於妻孥者吾欲使居中
則勞且不足在外則逸而有餘故處吾左右者朝夕所
言必以外為樂而不顧戀京師於吾亦一助也前軰嚴
於出處每致意如此
田承君云頃為金陵酒官有王荆公處一老兵時来沽
酒必問公之動止兵云相公每日只在書院讀書時時
以手撫床而歎人莫測其意(聞見録曰田畫字承君陽/翟人宣簡公之姪也人物)
(雄偉議論慷慨/深有前軰之風)
王仲弓浮沉久不仕超然不嬰世故慕嵇叔夜陶淵明
之為人(硯北雜志曰王寔字仲弓許昌人文恪公陶之/子未冠從司馬温公學公不以膏粱蓄之教以)
(名節仲弓超然不以仕宦進取為意韓持/國歸以女范蜀公以耆老退居忘年接之)
蘇黄門(蘇轍/己見)南遷既還居許下多杜門不通賔客有鄉
人自蜀来見之伺候於門彌旬不得通宅南有叢竹竹
中為小亭遇風日清美或徜徉亭中鄉人既不得見謀
之閽人閽人使待於亭旁後旬日果出鄉人因趨進黄
門見之大驚慰勞久之曰子姑待我於此翩然而入迨
夜竟不復出
張文潜云范丞相(范堯夫/己見)司馬太師(司馬文正公/己見)俱以
閑官居洛中余時待次洛下一日春寒中謁之先見溫
公時寒甚天欲雪温公命至一小書室中坐談久之爐
不設火語移時主人設栗湯一杯而退後至留司御史
臺見范公纔見主人便言天寒逺来不易趨命溫酒大
杯滿釂三杯而去此事可見二公之趣各異
盧秉侍郎嘗為江南小郡司户叅軍於傳舍中題詩云
青衫瘦馬病叅軍旋糶官糧置酒樽但得有錢留客醉
也勝騎馬傍人門王荆公過而見之尤極稱賞俄薦于
朝數年間遂超顯仕(范成大吳郡志曰盧秉本徳清人/父革舉神童累官太子賔客退居)
(于吳遂為吳人秉元豐中為發運使每嵗上計必請/還鄉省侍後帥涇原懇乞歸飬手詔慰勉時以為榮)
茅山元符宮有蘇飬直象自賛其上曰松風颼颼瘦藤
在手唯此白叟獨全于酒(荃翁貴耳集曰蘇庠字飬直/父伯固從東坡遊東坡我夢)
(扁舟遊震澤之詞為伯固作也飬直屬玉雙飛/水滿塘之句亦見賞於坡坡呼為吾家飬直)
葉少藴言余家蔵書三萬餘卷䘮亂以来所亡幾半山
居狹隘餘地置書囊無幾雨漏鼠齧日復蠧敗今嵗出
曝之閱兩旬纔畢其間往往多余手抄日取所喜觀者
數十卷命門生從旁讀之不覺至日昃舊得釀法極簡
易盛夏三日輒成色如潼醴不減玉友每晚凉即相與
飲三杯而散亦復盎然讀書避暑固是佳事况有此釀
忽記歐公詩有一生勤苦書千卷萬事消磨酒十分慨
然有當於心(宋史曰葉夢得字少藴蘇州吳縣人嗜學/蚤成多識前言往行談論亹亹不窮仕至)
(江東安撫制置使提/舉洞霄宮卒于湖州)
林時隐博學多聞深明象緯聚書數千卷皆自校讐語
子孫曰吾與汝曹獲良産矣(宋史曰林霆字時隐與鄭/樵為金石交林光朝嘗師)
(事/之)
趙子固清放不覊好飲酒醉則以酒濡髮歌古樂府自
執紅牙以節曲(陶南村輟耕録曰趙孟堅字子固自號/彛齋宋宗室也寓居嘉興之廣陳酷嗜)
(古法書/名畫)
耶律和尚雅有美行數以財恤親友人皆愛重然嗜酒
不事事故不獲柄用或以為言答曰吾非不知顧人生
如風燈石火不飲將何為晚年沈湎尤甚(遼史曰耶律/和尚字特黙)
(系出季父房善滑稽重熙初補祗候郎君時帝篤於親/親凡三父之後皆序父兄行第於和尚尤狎愛然毎侍)
(宴雖詼諧未嘗有一言之過由是上益重之厯/積慶永興宮使累遷至同知南院宣徽使事)
完顔仲實資質簡重博學有俊才家蔵法書名畫不減
中秘宣宗南遷衣冠顛沛奔走仲實盡載書畫一帙不
遺徙居汴中客至貧不能具酒肴𬞞飯共食焚香煑茗
盡出蔵書談大定明昌以来故事終日不聴客去(金史/曰完)
(顔璹本名壽孫世宗賜名字仲實博學多才喜為詩工/真草書日以講誦吟咏為事與文士趙秉文楊雲翼雷)
(淵元好問李汾/王飛伯軰交善)
謝臯父登子陵西臺以竹如意擊石歌招魂之辭曰魂
来兮何極魂去兮江水黒化為朱鳥兮其咮焉食歌竟
竹石俱碎失聲大哭人莫能測(鄧牧謝臯父傳曰謝翺/字臯父延平人蚤事科)
(舉有志當世遭亂憤懣成疾性耿介不以貧累人所居/産薪炭秋暮載至杭易米卒嵗少裕則資遊江海訪前)
(代故實著家史補唐詩人無傳/者三十餘篇傳近世隐逸數篇)
趙子昂有琴名松雪但時出横牀未嘗撫弄(硯北雜志/曰張伯雨)
(少學琴畜一琴名風林嘗從趙子昂論琴子昂以為琴/之五音各有改絃法其法不傳世所謂琴者皆不審五)
(音之主徒呶呶耳殆不若秦筝之/按宮徵也故伯雨終身不復鼓琴)
胡石塘送蔡如愚歸東陽詩云薄糜不繼襖不煖謳吟
猶是鍾球鳴因指以語蔡曰此余秘宻蔵中休糧方也
(胡汲仲/己見)
鮮于伯機嘗於廢圃中得怪松一株移植所居齋前呼
為支離叟朝夕撫翫以為適(硯北雜志曰鮮于樞字伯/機漁陽人少為郡吏後以)
(材選為御史大夫掾意氣爽豪晨出載筆櫝與其長廷/爭是非一語不合輒欲棄去日晏歸焚香弄翰取鼎彛)
(陳諸几席搜抉㫁文廢欵客至則相對指説吟諷或命/觴徑醉中嵗益自刻苦讀書因號困學卒官太常典簿)
貫酸齋拜翰林侍讀學士知制誥同修國史(元史曰蘇雅/爾約蘇哈)
(父楚國忠惠公名衮格根蘇爾約蘇哈雅以貫為氏自/號酸齋生而神采秀異年十三膂力絶人稍長折節讀)
(書目五行下為文不蹈襲/故常其旨皆出人意表)忽喟然歎曰辭尊居卑昔賢
所尚今禁林清選與所讓軍資孰髙人將議吾矣(元史/曰公)
(初襲父官為兩淮萬户府達嚕噶齊御軍極嚴稍暇輒/投壺雅歌意所暢適不為形跡所拘一日呼弟忽都海)
(涯語之曰吾生宦情素薄顧祖父之爵不敢不襲今/已數年矣願以讓弟語已即觧所綰金虎符佩之)乃
稱疾辭還江南賣藥於錢塘市中詭姓名易冠服人無
有識之者偶過梁山濼見漁父織蘆花為被欲易之以
紬漁父疑其人陽曰君欲吾被當更賦一詩遂援筆立
成竟持被去人間喧傳蘆花被詩其依隐玩世多𩔖此
庫庫子山嘗語人曰天下事皆宰相所當言宰相不得
言則臺諫言之臺諫不敢言則經筵言之吾得備位經
筵得言人所不敢言於天子之前志願足矣(元史曰庫/庫字子山)
(喀喇氏父博果宻自有傳庫庫肄業國學博通羣書風/神凝逺制行峻潔其遇事英發掀髯論辨法家拂士不)
(能過之始授集賢待制累官奎/章閣學士院大學士知經筵事)
曹知白嘗遊京師王侯鉅公多折節與交章辟屢上知
白悉謝去曰吾聞冀北多竒士庶幾見之豈齪齪求官
者耶即日南歸隐居讀易終日不出户庭或放筆圖畫
掀髯長笑人莫窺其際(松江志曰曹知白字又𤣥别號/雲西其先閩之霍童山人後徙)
(居温宋宣和中景修始遷華亭知白身長七尺美鬚髯/性機敏至元中詔遣中書左丞鑿吳松江以策從行功)
(居多大徳戊戌庸田使栁公行水復獻寘閼成隄/之法民甚徳之大府薦教諭崑山意不樂遂辭去)
吾子行沉困市隱不能以自見豐碑巨碣寫其幽曠託
焉以自逃者也(胡長孺吾子行文塚銘曰吾衍字子行/太末人曠放髙不仕之節求室委巷教)
(小學常數十人所著/有尚書要畧諸書)
楊鐡崖雖病困危坐不披文則弄劄翰或理音樂素不
喜奕畫謂碁損閑心畫為人役見即屏去
楊鐡崖毎至名山川必登髙遐眺想見古人風節曠邁
非常人所能測也
倪雲林平生無他好翫唯嗜畜古法書名畫持以售者
酬之百金無所靳髙勝之韻每發揮於縑素蒼勁妍潤
尤得清致晚益務情退棄散無所積屏慮釋累黄冠野
服浮遊湖山之間以遂其志
顧仲瑛晚年閲佛書有悟遂祝髪稱金粟道人自題其
像曰儒衣僧帽道人鞋天下青山骨可埋若説向時豪
俠處五陵衣馬洛陽街一時賞其曠達(殷奎顧府君墓/志曰君諱徳輝)
(字仲瑛姓顧氏崑山人盖四姓之舊也幼頴敏善記誦/輕財喜事以意氣自豪年三十更折節讀書崇禮文儒)
(師友其賢者後淮兵入吳聞君將用之乃謝絶塵事營/别業於嘉興之合溪漁釣五湖三泖間自稱金粟道人)
(嵗戊申從其子/遷臨濠而卒)
　
　
　
　
　
　
　
　
　
　
　
　語林卷十一
欽定四庫全書
　語林卷十二　　　　　　明　何良俊　撰
　　方正第六(上/)
詩小康篇曰無縱詭隨以謹無良式遏宼虐㦧不畏明
毛公傳曰詭隨者詭人之善而隨人之惡鄭氏箋曰王
為政無聴於詭人之善不肯行而隨人之惡者以此勑
慎無善之人又用此止為㓂虐曾不畏敬明白之刑罪
者夫康成之曰以此曰又用此是盖深得詩人之㫖矣
至孔頴達正義乃曰惡有大小詭隨小惡無良其次㓂
虐則大惡也非唯不知詩人之㫖抑且并鄭氏之意而
失之矣盖詭隨㓂虐其惡相因豈有異也夫茍國是若
定雖㓂虐之人亦何能為害唯善惡不分則㓂虐者始
恣肆而無所畏忌一人詭隨猶可幾也一國詭隨而衆
論揺矣乃至於天下詭隨為善者將安望哉故詩人於
每章必著詭隨㓂虐盖三致意焉其意以為此詭隨者
廼無善之人茍一縱之則根盤芽茁其勢必至於惽怓
罔極以衆犯政繾綣而不可解必無縱而謹之則無善
者始不敢肆又用是以止㓂虐庶幾不至於作慝敗正
而小康或可冀也此詩人之意而孔氏以為詭隨小惡
夫乃欲芟夷㓂虐而更壅治之耶嘗讀屈原卜居篇曰
寧廉潔正直以自清將突梯滑稽如脂如韋以潔楹盖
傷之焉夫一善之不勝衆詭明矣原豈不知卑疵􁊴趨
之足以免禍寧自沉死而不肯為余觀世亦有方正如
原者然皆取禍不旋踵嗚呼傷哉此所載其疾惡似已
甚稍失中然能使詭隨歛跡至不得自容亦良快矣余
故以著之篇云
陳尚書見王莽誅何武鮑宣喟然歎曰易稱君子見㡬
而作不俟終日吾可以逝矣即乞骸骨去職三子(參豐/歛)
在位悉令解官父子相與歸郷里閉門不出入猶用漢
家祖臘或問之答曰我先祖豈知王氏臘乎(班固漢書/曰御史大)
(夫陳萬年子咸亢直有異/才官廷尉監累遷尚書)
蘇桓公性强切而持毁譽士友咸憚之至相語曰見蘇
桓公患其教責人不見又思之三輔號為大人(後漢書/蘇章傳)
(曰章八世祖建武帝時右將/軍祖父純字桓公有高名)
王仲回姿性方潔疾惡强豪一友人䘮親同郡陳遵關
西大俠為䕶䘮事賻助甚豐仲回懐一縑陳於主人前
曰如丹此縑出自機杼遵有慙色(范曄後漢書曰王丹/字仲回京兆下邽人)
(哀平間仕州郡王莽時連徴不至鄧禹至關中表/為左馮翊稱疾不視事免歸後徴為太子少傅)
更始中陳遵為大司馬出使匈奴過辭王丹丹曰俱遭
反覆唯我二人為天所遺今子當之絶域無以相贈贈
子以不拜遂揖而别(班固漢書游俠傳曰陳遵字孟公/杜陵人祖遂宣帝微時與有故遵)
(長八尺餘容貌甚偉畧涉傳記贍於文辭請求不敢逆/所到衣冠懐之時列侯有與遵同姓氏者毎至人門曰)
(陳孟公坐中莫不震動既至/而非因號其人曰陳驚坐云)
侯司徒欲與王仲回交友仲回被徴司徒遣子昱候於
道昱迎拜車下仲回下答之昱曰家公欲與君結交何
為見拜仲回曰君房有是言丹未之許也(范曄後漢書/曰侯覇字君)
(房河南宻人矜嚴有威容篤志好學師事九江太守房/元治榖梁春秋為元都講建武四年徴覇與車駕㑹壽)
(春拜尚書令明年/代伏湛為大司徒)
馬伏波嘗有疾梁松来候之獨拜牀下伏波不答松去
後諸子問曰梁伯孫帝婿貴重朝廷公卿己下莫不降
意大人奈何獨不為禮伏波曰我乃松父友也雖貴何
得失其序(范曄後漢書曰梁松字伯孫安定烏氏人梁/統子少為郎尚光武女舞隂長公主後飛書)
(毁謗下/獄死)
光武嘗問宋𢎞求通博之士(後漢書曰宋𢎞字仲子京/兆長安人父尚成帝時至)
(少/府)𢎞薦沛國桓譚才學洽聞幾能及揚雄劉向父子帝
召拜議郎每燕輒令鼓琴好其繁聲𢎞聞不悦伺譚出
内正朝服坐府上遣吏召譚至讓之曰吾欲薦女令輔
國家以道徳奈何數進鄭聲以亂雅頌譚頓首辭謝良
久遣去後大㑹羣臣令譚鼓琴譚見𢎞遂失常度帝怪
問𢎞免冠謝曰臣薦譚望能以中正導主而令朝廷躭
悦鄭聲臣之罪也帝改容謝不復令譚給事(范曄後漢書/曰桓譚字君)
(山沛國相人好音律善鼓琴博學多通徧習五經皆詁/訓大義不為章句能文章尤好古學數從劉歆揚雄辨)
(析疑異性嗜倡樂簡易不修威儀/而意非毁俗儒由是多見抵排)
吳大儀初為郡吏(范曄後漢書曰吳良字大儀齊國臨/菑人初為郡吏東平王聞而辟之上)
(疏薦良除議郎/遷司徒長史)歳旦與掾史入賀門下掾王望舉觴上
壽謟稱太守功徳大儀於下坐勃然進曰望佞邪之人
欺謟無狀願勿受其觴太守歛容而止讌罷轉大儀為
功曹大儀耻以言受進終不肯謁(東觀漢記曰王望言/曰齊郡敗亂遭離盜)
(賊不聞鷄鳴犬吠之音明府視事五年土地開闢盜賊/滅息五榖豐熟家給人足今日嵗首請上雅爵掾史皆)
(稱萬嵗良時跪曰門下掾佞謟明府勿受其觴盜賊未/盡人庶困乏今良曹掾尚無絝望曰議曹惰窳自無絝)
(寧足為不家給人足耶太守曰/此生言是賜良鰒魚百枚也)
肅宗嘗問第五倫曰聞卿為吏不過從兄飯有之乎倫
答曰臣少遭饑亂米石萬錢實不妄過人飯(司馬彪續/漢書曰第)
(五倫字伯魚京/兆人修行清白)
袁安(己見/)初為縣功曹奉檄詣從事從事因安致書於
令安曰公事自有督郵私請則非功曹所持辭不肯受
從事瞿然而止
周穉都作太常清潔守禮盡敬宗廟嘗臥病齋宮其妻
哀穉都老病闚問所若穉都大怒以妻干犯齋禁收送
詔獄時人為之語曰生世不諧作太常妻一嵗三百六
十日三百五十九日齋一日不齋醉如泥(東觀漢記曰/周澤字穉都)
(少修髙節耿介特立好學問治嚴氏春秋門徒數百人/隐居上野不汲汲於時俗拜太常果敢數有直言朝廷)
(嘉其/清亷)
范史雲(范丹/已見)與王子炳親善(范曅後漢書曰王奐字子/炳  謝承書曰王奐字子)
(昌河内武徳人明五經負笈追業常賃灌園/耻交勢利為考城令遷漢陽太守拜議郎卒)子炳為考
城令屢遣書請范范不時往及子炳除漢陽太守范與
弟協歩齎麥酒於路側設壇待之范見子炳車徒駱驛
遂不自聞與弟共辯論於路子炳識其音聲即下車與
相揖對子炳言行路倉卒非陳契濶之所可共到前亭
宿昔以叙分隔范曰子前在考城思欲相從以賤質自
絶豪友耳今子逺適千里㑹靣無期故輕行相候以展
訣别如其相追將有慕勢之譏便起告違拂衣而逝
大將軍鄧隲貴戚傾時無所下借獨重李充髙節每卑
敬之嘗置酒請充賔客滿堂酒酣隲跪曰幸託椒房位
列上將幕府初開欲辟天下竒偉以匡不逮惟諸君博
求其器充乃為陳海内隐居懐道之士頗有不合隲欲
絶其説以肉啖之充抵肉於地曰説士猶甘於肉遂出
徑去(杜預汝南記曰李充字大遜陳留人兄弟二人貧/無擔石之儲并日而食易衣而出妻竊謂充曰今)
(貧如此妾有私財可分異獨居人多費極無為空自窮/也充請呼隣里室家相對前跪白其母便顧其妻叱而)
(遣之婦行/泣出門去)
盧植少與鄭𤣥俱事馬融能通古今學好研精而不守
章句融外戚豪家多列女倡歌舞於前植侍講積年未
嘗轉盼融以是敬之
桓文林(桓礹/已見)姑是楊司空(楊賜/)夫人文林父卒姑赴哀
止於傳舍整飾而入文林心非之及勞問終無所言號
哭而已司空遣吏奉祠因縣發取祠具悉拒不受後每
至京師未嘗舎宿楊氏
蔡中郎自朔方歸將就還路五原太守王智餞之(智中/常侍)
(王甫/弟也)酒酣起舞屬中郎中郎不為報智素驕貴慚於賔
客詬曰徒敢輕我中郎遂拂衣去智宻告中郎怨於囚
放謗訕朝廷中郎慮不免乃亡命江海逺跡吳㑹
袁忠嘗乗船戴笠過詣王景興見景興左右僮從皆著
青絳采衣忠非其奢麗即稱疾發而退
魏文帝受禪(曹丕字子桓魏武長子也人魏氏春秋曰/初夏侯惇勸曹公宜早順  望曹公曰若)
(天命有歸吾其為周文/王矣後果至丕始代漢)欲用楊公(楊彪/已見)為太尉先遣人
示㫖楊曰彪備漢三公遭世傾亂不能有所補益耄年
被病豈能賛維新之朝乃授光禄大夫賜几杖衣袍朝
會引見著布單衣鹿皮冠持杖而入待以賔客之禮(司/馬)
(彪續漢書曰魏文帝詔曰先王制几杖之賜所以賔禮/黄耉太尉楊彪乃祖以来世著名績其賜公延年杖延)
(請之日便/使杖入也)
魏文帝(曹丕/已見)為五官中郎將時天下嚮慕賔客如雲邴
根矩(邴原/已見)獨守道持常自非公事不妄舉動曹公微使
人從容問之邴答曰吾聞國危不事冢宰君老不奉世
子此典制也曹公深重其言
沐徳信少有志介嘗過其姊姊為殺鷄炊黍徳信不留
蘇則(魏志曰蘇則字文師扶風武功人少以學行聞起/家為酒泉太守轉安定武都所在有威名  魏書)
(曰則剛膓疾惡/慕汲黯之為人)與臨菑侯(曹植/已見)聞魏氏代漢皆發服慟
哭文帝知臨菑如此初不聞則後帝在洛陽嘗從容言
曰人心不同當我應天受禪時天下人有哭者帝意在
臨菑則謂見問須髯悉張欲正論以對侍中傅巽目之
則悟而止(傅子曰傅巽字公悌瓌/瑋博逹有知人鍳識)
蘇文師拜侍中與董昭同官董嘗枕文師膝卧文師推
置之曰蘇則之膝非佞人之枕(魏志曰董昭字公仁濟/隂定陶人舉孝㢘初袁)
(紹以為叅軍入魏為太/祖謀臣拜司空軍祭酒)
呂子義世稱清賢有人就之宿非其度數之内子義燃
燭危坐通曉目不轉睛膝不移處(呂子義/已見)
司馬公既進爵為王(晉書曰司馬昭字子上司馬宣王/次子景王母弟也咸熙元年加封)
(晉/王)王太尉(晉書曰王祥字休徴瑯琊臨沂人事繼母朱/氏以孝聞徐州刺史呂䖍檄為别駕州界清)
(静政化大行時人歌之曰海沂之康實賴王祥邦國不/空别駕之功後天子幸太學命祥為三老祥南靣几杖)
(以師道自居天子北靣乞言祥陳帝王/政化之要聞者莫不砥礪官至太尉)荀司空(晉陽秋/曰荀顗)
(字景倩太尉彧第四子幼為姊夫陳羣所異司馬宣王/見而竒之曰荀令君之子也擢散騎侍郎佐命晉室官)
(至太尉封/臨淮康公)並詣之荀曰相王尊重何侯與一朝之臣皆
已盡敬今日便當相率而拜無所復疑太尉曰相國位
勢誠為貴重然要是魏之宰相吾等備位三公相去一
階而已班列大同安有天子三公可輒拜人者損魏朝
之望虧晉王之徳君子愛人以禮吾不為也及入荀遂
下拜太尉獨長揖王謂太尉曰今日然後知君見顧之
重(晉諸公賛曰何曾字頴考陳郡陽夏人父䕫魏太僕/曾以髙雅稱加性純孝位至太宰年八十餘薨謚元)
(公侯傅子曰以文王之道事其親者其穎昌何侯乎其/荀  乎古稱曾閔今曰荀何内盡其心以事其親外崇)
(禮讓以接天下孝子百世之宗仁人天下之/令也有能行仁孝之道者君子之儀表也)
諸葛思逺初統朝事(蜀志曰諸葛瞻字思逺丞相亮之/子亮出武功與兄瑾書曰瞻已八)
(嵗聰慧可愛嫌其早成恐不為重器耳丞相亡蜀人思/之愛瞻才敏毎朝廷有一善政佳事雖非瞻所建倡傳)
(相告曰葛侯所為也是以美聲溢譽有過/其實與董厥並平尚書事蜀亡死於國難)廖元儉(蜀志/曰廖)
(化字元儉襄陽人為丞相參軍以果/烈稱官位與張翼齊而在宗預之右)過宗徳豔欲與共
詣思逺許徳豔曰吾軰年踰七十所竊已過但少一死
耳何求於年少軰而屑屑造門耶遂不往(蜀志曰宗預/字徳豔南陽)
(安衆人為丞相主簿丞相卒吳慮魏襲蜀增巴邱守兵/萬人蜀亦益永安之戍預將命至吳孫權問曰東之與)
(西譬猶一家而西更增白帝之守何也預曰東益巴邱/之戍西増白帝之守皆事勢宜然不足相問權大笑嘉)
(其伉/直)
孫仲謀嘗於武昌臨釣臺飲酒(吳志曰孫權字仲謀兄/策既定諸郡以權為陽)
(羡長郡察孝㢘行奉義校尉漢遣劉琬加䇿錫命琬語/人曰吾觀孫氏兄弟雖各才秀明逹然皆禄祚不終唯)
(中弟孝㢘形貌竒偉骨體不恒大貴之表年又最壽堅/江表傳曰堅為下邳丞時生權方頥大口目有睛光)
(異之以為有貴象及䇿起事江東權嘗隨從性度𢎞/朗仁而多㫁好俠飬士毎參同計謀䇿自以為不及)使
人以水灑羣臣曰今日酣飲惟醉墮臺中乃當止耳張
子布正色不言出外車中坐權遣人呼張還謂曰共為
樂耳公何為作異張對曰昔紂為糟邱酒池長夜之飲
當時亦以為樂不以為過權黙然有慚色(吳志曰張昭/字子布彭城)
(人少好學從白侯子安受左氏春秋博覧/衆書與瑯琊趙昱東海王朗俱發名友善)
顧元歎(顧雍/己見)不飲酒寡言笑舉動時當每飲酒歡燕左
右恐有酒失為元歎所覺終不敢肆情孫權常曰顧公
在坐使人不樂(江表傳曰雍孫譚為選曹尚書嘗與宴/醉酒起舞不止雍召譚責之曰君王以)
(含垢為徳臣下以恭謹為節昔蕭何吳漢並有大功何/見髙帝似不能言漢奉光武亦信恪勤汝於國寧有汗)
(馬之勞但階門户遂見寵任何有舞不知止雖為酒後/亦由恃恩忘敬謙虚不足損吾家者必爾也因向壁卧)
(譚立過一/時乃遣去)
陸公紀(陸績/己見)小時在孫討逆(孫策/己見)坐時張昭張紘秦松
為上賔共論四海未泰須當用武公紀在末坐大聲言
曰昔管仲相齊九合諸侯一匡天下不以兵車孔子曰
逺人不服則修文徳以来之今論者不務道徳懐取之
術而唯尚武童蒙竊所未安
姚彪與張温俱至武昌遇吳興沈珩守風粮盡從彪貸
鹽一百斛彪性峻直得書不答方與溫談論良久呼左
右倒百斛鹽著江中謂温曰明吾不惜惜所與耳
建武初裴叔則(裴楷/己見)與山巨源(山濤/己見)和長輿(晉諸公賛/曰和嶠字)
(長輿汝南西平人父逌魏太常嶠少以雅量/稱深為賈充所知毎向世祖稱之厯官尚書)並以盛徳
處位晉武嘗問曰朕應天革命海内更始外間風聲云
何裴對曰陛下受命四海承風所未比徳於堯舜者但
以賈充之徒尚在朝耳方宜引天下賢人與𢎞政道不
宜示人以私
郄道徽在合肥被徴(郄鍳别傳曰鍳字道徽髙平金鄉/人漢御史大夫郄慮後也少有體)
(正躭思經籍/以儒雅著名)道經姑熟與王大將軍相見(王敦别傳曰/敦字處仲瑯)
(琊臨沂人少有名理累遷青州刺史避地/江左厯丞相大將軍揚州牧以罪伏誅)王謂道徽曰
樂彦輔(樂廣/己見)短才耳後生流宕言違名檢考之以實正
應不勝滿武秋(荀綽冀州記曰奮字武秋髙平人魏太/尉寵之孫性清平有識自吏部郎出為)
(冀州刺史之晉諸公賛曰奮體量清雅/有曽祖寵  風遷尚書令為荀顗所害)道徽曰擬人必
於其倫彦輔道韻平淡體識冲粹處傾危之朝不可得
而親踈及愍懐之廢可謂柔而有正武秋失節之士那
得為比王曰愍懐廢徙之際交有危機之急人何能以
死守以此相方其不減明矣道徽曰丈夫既潔身北靣
義同在三豈可偷生屈節茍道數終極固當存亡以之
耳王素懐無君之心聞道徽言大忿遂不復相見拘留
不遣道徽舉止自若初無懼心後王謂錢鳯曰郄道徽
儒雅之士名位既重何得害之乃放還臺
王敦下石頭害周伯仁(虞預晉書曰周顗字伯仁汝南/安城人揚州刺史浚長子也)
(晉陽秋曰顗有風流才氣/正體嶷然儕軰不敢䙝)王世儒與周侯素善往哭甚
慟既而見敦敦怪其有慘容問其所以世儒答曰向哭
周伯仁情不能已敦曰伯仁自致刑戮且凡人遇汝汝
那得爾世儒曰伯仁清譽之士有何罪故而加以極刑
因數敦抗旌犯上言辭慷慨與淚俱下(晉書曰王彬字/世儒王廙之弟)
(少稱/雅正)
周僕射(周顗/己見)亡後王敦使人致吊周仲智曰(鄧粲晉紀/曰周嵩字)
(仲智周顗弟也性狡直/果俠每以才氣凌物)亡兄天下有義人為天下無義
人所殺復何所吊敦甚銜之猶取為從事中郎後因事
誅嵩(晉陽秋曰嵩事/佛臨刑猶誦經)
初過江時熒惑守南斗經旬王丞相語陶回曰南斗是
揚州分野為熒惑守之吾當遜位以厭此謫耳(陶氏家/傳曰回)
(字恭淵為王導從事中郎為人正直不撓導亦以/此重焉每言曰陶中郎有輔佐之才真國器也)回答
曰公以明徳作相輔佐聖主宜親忠貞逺邪佞而與桓
景造膝熒惑何由退舍丞相有愧色(何法盛晉中興書/曰丹陽尹桓景頗)
(以佞事司徒王/導導甚昵之)
王丞相(王導/己見)名位隆重百僚欲為降禮馮太常(馮氏譜/曰馮懐)
(字祖思長樂人厯/太常䕶國將軍)以問顔光禄(晉書曰顔含字𢎞都瑯/琊莘人祖欽給事中父)
(黙汝隂太守含少有操行以孝聞仕至光禄勲累晉中/興書曰顔含嫂病困須蚺虵膽不能得含憂歎  日忽)
(有一童子持青囊授含乃虵/膽也童子化為青鳥飛去)顔曰王公雖重禮無偏敬
降禮之言或是諸君事宜鄙人老矣不識時務既而告
人曰吾聞伐國不問仁人向馮祖思問佞於我我其有
邪徳乎
郭景純(郭璞/己見)嘗遇顔𢎞都欲為之筮顔曰年在天位在
人修己而天不與者命也守道而人不知者性也自有
性命無勞蓍龜
蔡子尼體貌尊嚴莫有䙝嫚髙平劉整俊才白衣車服
奢麗語人曰紗縠吾之常服耳遇蔡子尼在坐而經日
不自安(晉諸公賛曰蔡克字子尼陳留雍邱人雅蔡克/别傳曰克祖睦蔡邕孫也克少好學有  尚體)
(貌尊/嚴)
王褒(己見/)與管彦為友約男女為婚彦後葬父於洛陽
褒遂别嫁其女因語彦弟馥曰昔嫁姊妹皆逺吉凶斷
絶今賢兄葬父洛陽則京邑之人豈吾結好之意馥曰
嫂是齊人兄當還齊褒曰豈有葬父洛陽而隨妻還齊
如此去就復何婚之有
庾異行(庾衮/己見)嘗與諸兄過邑人陳凖諸兄友之皆拜其
母異行獨不拜凖弟徽曰子何以不拜吾親異行曰夫
拜人之親者將自同於人之子其義至重袞敢輕之乎
遂不拜
王懐祖(王述/己見)年三十尚未知名人或謂之痴王丞相以
門地辟為中兵屬既見無他言唯問以在東米價懐祖
張目不答丞相曰王掾不痴人何言痴也
桓公(桓温/己見)議移洛陽鍾簴王懐祖曰永嘉不競暫都江
左方當漸平區宇旋軫舊京若其不爾宜改遷園陵不
應先事鍾簴桓公不能奪
簡文臨崩(續晉陽秋曰帝諱昱字道萬中宗少子仁聞/有智度穆帝幼冲以撫軍輔政大司馬桓温)
(廢海西公立帝/在位三年而崩)詔桓公居攝王中郎持詔命入於帝前
毁之帝曰天下儻来之運卿何所嫌中郎曰天下宣元
之天下陛下何得自專事遂不行(王中郎别傳曰王坦/之字文度太原晉陽)
(人祖承清淡平逺父述貞貴簡正坦之器度淳深孝友/天至譽輯朝野標的當時累遷中書令領北中郎將徐)
(兖二州/刺史)
桓公平蜀朝廷欲以豫章郡封桓時荀令逺言於朝曰
若温復假王威北平河洛修復園陵將何以加此朝議
乃止(晉書曰荀㽔字令逺荀崧之子起家秘書郎遷/尚書左丞少有儀望風操甚為簡文帝所重)
會稽王道子專政(孝文王傳曰王諱道子簡文皇帝第/五子也封㑹稽王領司徒揚州刺史)
(進太傅為/桓元所害)委任羣小陸祖言(陸納/己見)望闕歎曰好家居纎
兒欲撞壊之耶朝士稱其忠亮
周勰為謝太傅主簿居䘮廢禮崇尚老莊脱落名教時
韓康伯領中正不過勰品為之議曰拜下之敬猶違衆
從禮情理之極不宜以多比為通時人以康伯為澄世
所不能澄裁世所不能裁(續晉陽秋曰韓伯字康伯清/和有思致幼為舅殷浩所知)
(辭晉書曰王坦之著公謙論袁宏作論以難之伯美其/  㫖以為是非既辨誰與正之遂作辯謙以折中曰夫)
(尋理辯疑必先定其名分所存則彼我之趣可得而詳/也夫謙之為義存乎降己者也以髙從卑以賢同鄙故)
(謙名生焉孤寡不穀人之所惡而侯王以自稱降其貴/者也執御執射衆之所賤而君子以自目降其賢者也)
(與山在地中之象其致豈殊哉捨此二者而更求其義/雖南轅求冥終莫近也夫有所貴故有降焉有所美故)
(有謙焉譬影響之與形聲相與而立道足者忘貴賤而/一賢愚體公者乗理當而均彼我降挹之義於何而生)
(則謙之為美固不可以語至足之道渉大方之家矣誠/由未能一觀於能鄙則貴賤之情立非忘懐於彼我則)
(私己之累存當其所貴在我則矜值其所賢能之則伐/處貴非矜而矜己者常有其貴言善非伐而伐善者驟)
(稱其能是以知矜貴之傷徳故宅心於卑素悟驟稱之/虧理故情存乎不言情存於不言則善斯匿矣宅心於)
(卑素則貴斯降矣况君子之流茍理有未盡情有未夷/存我之理未冥於内豈不同心於降挹哉體有而擬無)
(者聖人之徳有累而存理者君子之情雖所滯不同其/於遣之縁有弊而用降已之道由私我而存一也故懲)
(忿窒欲著於損象卑以自牧實繫謙爻皆所以存其所/不足拂其所有餘者也王生之談以至理無謙近得之)
(矣云人有争心善不可收假後物之迹以逃動者之患/以語聖賢則可施之於下斯者豈惟逃患於外亦所以)
(洗心於/内也)
㑹稽王道子執政寵昵王國寳委以機權(王氏譜曰國/寳坦之第三)
(子太傅謝安國寳婦父也惡而抑之安薨相王輔政遷/中書令弟緒有寵於王國寳權動内外王珣王恭殷仲)
(堪為孝武所待不為相王所盻恭抗表討之會/稽王不能拒諸侯兵遂委罪國寳付廷尉賜死)王孝伯
每正言規諫(周祗隆安記曰王恭字孝伯太原晉陽人/祖濛司徒左長史風流標望父藴鎮軍將)
(軍亦得世譽中恭别傳曰恭清廉貴峻志存格正起/家著作郎厯  書令出為五州都督青兖二州刺史)道
子不從及赴山陵還孝伯歎曰榱棟維新便復有黍離
之歎
戴安道(戴逵/己見)少有髙名武陵王(司馬晞為太/宰封武陵王)聞其善鼓
琴使人召之安道就使者前打破琴直語云戴安道不
能為王侯伶人
司馬太傅(㑹稽王道/子已見)嘗集朝士置酒於東府謝尚書因
醉為委巷之歌王孝伯正色曰居端右之尊集藩王之
第而大肆淫聲欲令臣下何所取則(晉書曰謝石字石/奴丞相安之弟拜)
(秘書郎累遷/尚書僕射)
淮陵内史虞珧子婦裴氏有服食之術常著黄衣狀如
天師司馬道子甚悦之令與賔客談論時賢為之降節
王孝伯獨抗言曰未聞宰相之坐有失行婦人坐賔莫
不反側
王佛大臨荆州甚得民和(王忱小字佛大平晉安帝紀/曰王忱字元達  北將軍坦)
(之第四子甚得名於當世與族子/恭相善齊聲見稱仕至荆州刺史)桓南郡(桓元/己見)時在江
陵既其本國且奕葉故義常以才雄駕物王毎裁抑之
南郡嘗詣王通人未出南郡乗轝徑入王對南郡鞭門
幹南郡怒去王亦不留
𡊮彦升(𡊮喬/己見)與褚季野友善及康獻臨朝(康獻皇后/季野女也)彦
升與季野書曰皇太后踐登正阼臨馭皇朝將軍於國
外姓之太上皇也至於皇子近屬咸有揖讓之禮况䇿
名人臣而交媟人父天性攸尊亦體國而重矣故友之
好請從此辭論者以彦升為得禮(𡊮書又曰與將軍雖/世譽先後臭味同歸)
(然平昔之交與禮數而降箕踞之欣隨世事/而替雖欲虚詠濠肆脱落儀制其能得乎)
桓𤣥作逆晉安帝出宮時徐野民陪列悲動左右及𤣥
簒立野民又獨哀感涕泗交流(晉書曰徐廣字野民東/莞姑臧人世好學至廣)
(尤為精純謝𤣥為兖州辟從事桓/𤣥輔政以為大將軍文學祭酒)謝尚書謂之曰徐公
將無小過也野民收淚言曰君為宋朝佐命身是晉室
遺老憂喜之事固自不同乃更欷歔(沈約宋書曰謝晦/字宣明陳郡陽夏)
(人祖朗東陽太守父重司馬道子長史晦為孟㫤中兵/叅軍後為宋髙祖中領軍少帝即位加中書令與徐羡)
(之傅亮共輔/政以事伏誅)
謝晦為宋臺右衛權遇已重於彭城還都迎家賔客輻
輳時宣逺在家驚謂晦曰吾家以逺退為業汝遂勢傾
朝野此豈門户福耶乃𥪡籬隔絶門庭曰吾不忍見此
殷仲文還姑孰祖送傾朝桓敬祖要王參軍(王𢎞之/已見)同
行參軍曰餞離送别必在有情下官與殷風馬不接無
緣扈從敬祖深貴其言(晉中興書曰桓謙字敬祖冲/第三子尚書僕射中軍將軍)
蔡子度自豫章徴為吏部尚書(沈約宋書曰蔡廓字子/度濟陽考城人曾祖謨)
(晉司徒祖系撫軍長史父琳司徒左西屬廓博/涉羣書言行以禮起家著作佐郎至尚書令)時傅季
友(沈約宋書曰傅亮字季友北地人/博涉經史尤善文辭官散騎常侍)徐羡之共管朝政
(宋書曰徐羡之字宗文東海郯人祖寜尚書吏部郎父/祚之上虞令羡之厯官司空録尚書事羡之起自布衣)
(人無學術直以志力局度一旦居廊廟朝/野推服謂有宰臣之望與謝晦傅亮同誅)蔡因傅隆以
問季友若選事悉以見付不論不然不能拜也季友以
語羡之羡之曰黄門郎以下悉以委蔡吾徒不復厝懐
自此以上故宜共參同異蔡曰我不能為徐干木(羡之/小字)
署紙尾也遂不拜
沙門慧琳以才學為文帝所賞朝廷政事多與參决帝
每引見常升獨榻顔延之因醉白上曰昔同子驂乗𡊮
絲正色此三台之坐豈可使刑餘居之帝為變色
王倩玉(王球/已見)是司徒(王謐/)子公子簡貴素不交遊筵席
虚靜門無異客時殷尚書(宋書曰殷景仁陳郡長平人/曽祖融晉太常祖茂散騎常)
(侍父道裕早亡景仁少有/大成之量官至尚書僕射)劉領軍並執權重傾動内外
王雖通家姻戚未嘗往来(宋書曰劉湛字𢎞仁南陽湼/陽人祖躭父桞並晉左光禄)
(大夫湛少有局力不尚浮華博涉史傳諳前世舊典弱/年便有宰世情常自比管夷吾諸葛亮厯官尚書僕射)
(領軍/將軍)
中書舍人王𢎞為太祖所愛遇上謂曰卿欲作士人得
就王球坐乃當判耳若往詣球可稱旨就席𢎞如言往
王舉扇撝曰若不得爾𢎞還依事啓聞太祖曰我便無
如此何
張景𦙍(張敷/己見)為正員中書郎時舍人秋當周﨣並管要
務以張同省名家嘗欲詣之周曰彼恐不相容接不如
勿往秋言我等並已員外郎矣何憂不得共坐景𦙍先
設二牀去壁三四尺許二客就席張呼左右曰移我逺
客周等失色而退
張景𦙍為江夏王撫軍記室江夏就文帝求一義學沙
門㑹景𦙍赴假還江陵入辭帝令以後車載沙門往云
道中可得言晤張不奉詔曰臣性不耐雜(宋書曰江夏/王義恭武帝)
(子也幼明穎姿顔美麗武帝/特所鍾愛封江夏王謚文獻)
蔡興宗在荆州被徴還都時右軍王道隆任參内政權
重一時躡履到前不敢造席良乆王去竟不呼坐(南史/曰蔡)
(興宗字興宗幼為父廓所重謂有已風與親故書曰小/兒四嵗神氣似可不入非𩔖室不與小人遊故以興宗)
(為之名以興宗為之字/厯官吏部侍郎中書監)
宋孝武好狎侮羣臣自太宰義恭尚書令桞元景以下
皆不能免又寵一崑崙奴令以杖遍擊羣臣唯憚蔡興
宗方嚴不敢侵媟顔師伯謂議曹王耽之曰蔡尚書常
免昵戱去人實逺
王僧祐雅為從兄仲寳(王儉/己見)所知仲寳在中書日常鳴
笳列騶到其門候之僧祐輒稱疾不前仲寳曰此吾之
所望於若人也世以仲寳之愛名徳僧祐之不附貴要
並兩稱之(南史曰王僧祐字𦙍宗瑯琊人父逺光禄勲/僧祐雅博古善老荘不尚繁華工草𨽻善鼓)
(琴亭然獨立不交當世自天子至/侯伯未嘗與一人遊卒於黄門郎)
向𤣥季有義學才能立身方雅(南史曰向桞字𤣥季河/内山陽人父靖太子左)
(衛率桞仕至南康/郡渉義宣事伏法)與𡊮太尉徐司空顔揚州(𡊮淑徐湛/之顔竣並)
(己/見)並相友善後揚州貴勢當朝𤣥季猶以素情自處不
相推下范伯玉戒之曰名位不同禮有異數卿何得作
曩時意耶𤣥季曰我與士遜心期久矣豈可一旦以勢
利處之(南史曰范璩字伯玉平北將/軍汪之曾孫位至淮南太守)
褚彦回(褚淵/己見)美儀貌善容止俯仰進退咸有風則宋山
隂公主窺見彦回悦之以白帝帝召彦回西上閣宿十
日公主夜就之備見逼迫彦回整身而立不為移志公
主謂曰君鬚髯如㦸何無丈夫意彦回曰回雖不敏何
敢首為亂階
紀僧真得幸於齊世祖容表有士風嘗請於世祖曰臣
出自本縣武吏邀逢聖時階榮至此為兒婚得荀昭光
女即時無復所須唯就陛下乞作士大夫上曰此由江
斆(别見/)謝􁊞(己見/)我不得措意可自詣之僧真承㫖詣
斆登榻坐定斆顧命左右曰移吾牀逺客僧真䘮氣而
退以告世祖世祖曰士大夫故非天子所命
宋徳既衰齊高祖輔政朝野之情人懐彼此時王延之
與尚書令王僧䖍(己見/)中立無所去就時人為之語曰
二王持平不送不迎(南史曰王延之字希季祖敬𢎞宋/侍中父昇之都官尚書延之静黙)
(不交人事仕宋司徒左長史清貧居字穿漏褚彦回以/啓宋明帝即勅材官為起三間齋屋厯吏部尚書左僕)
(射/)
宋世吏部都令史咨執選事陸東海(陸慧曉/己見)在選任已
獨行未嘗與語帝遣人語陸云都令史諳悉舊貫可共
叅懐陸曰六十之年不復能諮都令史為吏部郎也上
若謂身不堪便當拂衣而退
齊髙帝於華林宴使羣臣各効伎藝褚彦回彈琵琶王
僧䖍桞世隆彈琴沈文季歌子夜来張敬兒舞時王仲
寳曰臣無所解唯知誦書因跪上前誦相如封禪書上
曰此盛徳之事吾何以堪之
王僕射(王儉/己見)嘗屬王琨用東海郡吏琨謂信人曰語郎
三臺五省皆是郎用人外方小郡當乞寒賤省官何容
復奪之遂不過其事(南史曰琨王華從父弟也祖薈㑹/稽内史父懌不辨菽麥時以為殷)
(道矜之流琨少謹篤為從伯謐所愛先是琨伯父廞得/罪晉世諸子並從誅唯華得免華宋世貴盛以門衰提)
(擕琨恩若同生為之延譽厯位/宣城太守孝建中為吏部郎)
褚彦宣常非從兄彦回身事二姓(褚炤/己見)彦回子賁(南史/曰淵)
(長子賁字蔚先少耿介父背𡊮粲等附髙帝/賁深執不同終身愧恨有棲退之志位侍中)往問訊彦
宣彦宣問曰司空今日何在賁曰奉璽紱在齊大司馬
門彦宣正色曰不知汝家司空將一家物與一家亦復
何謂彦回好戱詔以軺車給之彦宣大怒曰着此辱門
户那可令人見索火燒之馭人奔車乃免
卞士蔚弱冠時為上虞令甚有剛氣㑹稽太守孟彭以
令長裁之士蔚積不能容脱幘投地曰我所以屈卿者
正為此幘耳今已投之卿以一世勲門而傲天下國士
拂衣竟去(卞彬/己見)
張思曼(張緒/己見)忘情利禄朝野皆貴其風常語人曰吾一
生不解作諾
劉璡(己見/)嘗為武陵王(曅/)征虜參軍武陵與僚佐飲自
割鵞炙璡曰應刀落俎膳夫之事殿下親執鸞刀下官
未敢安席
中領軍劉勔(宋書曰劉勔字伯猷彭城安上里人祖懐/義父穎之並郡守勔少有志節兼好文義)
(受明帝顧命守尚/書僕射中領軍)晚節有棲退志表求東陽郡(南史曰/勔以世)
(路紏紛有懐止足經始鍾嶺之南以為棲息/聚石蓄水髣髴邱中朝士雅素者多往游之)尚書令𡊮
粲以下莫不賛美之王吏部曰永初景平唯謝晦殷景
仁為中領軍元嘉有到彦之為人望才譽勔不及也近
聞加侍中已為怏怏便求東陽臣恐子房赤松未易輕
擬
明帝廢鬱林虞侍中稱疾不陪位(齊書曰虞悰字景豫/㑹稽餘姚人祖嘯父)
(晉左民尚書父秀之黄門郎悰少謹勅有至性秀之於/都亡悰東出奔䘮水漿不入口州辟主簿厯官侍中)
帝使尚書令王晏諭㫖以虞舊人引叅佐命(南史曰王/晏字休黙)
(一字士彦祖𢎞之有髙行父普曜秘書監晏/官侍中左僕射永明中位任親重以事伏誅)虞謂晏曰
主上聖明公卿戮力寧假朽老以匡賛維新乎不敢聞
命朝議欲紏之僕射徐孝嗣曰此亦古之遺直衆議乃
止
任彦升(任昉/己見)在齊紆意於梅蟲兒(南史曰梅蟲兒吳興/人齊東昏時為制局)
(監甚見愛幸/東昏敗伏法)用為中書郎彦升造謝尚書令王亮亮曰
卿宜謝梅那忽謝我彦升大慙(南史曰王亮字奉叔王/瑩從父弟也父昌宋太)
(宰中郎亮以名家宋末選尚公主齊竟陵王開西邸延/才俊以為士林使工圖其像亮亦與焉仕中書監加散)
(騎常/侍)
沈休文撰史王希𥅆一日問休文曰從叔太常何故無
傳休文戱語云賢從有何可載希𥅆答曰從叔唯忠與
孝君當不以忠孝為美休文有慙色
徐勉為吏部尚書(梁書曰徐勉字修仁東海郯人祖長/宗宋髙祖覇府行叅軍父融南昌相)
(勉幼孤貧早勵清節六嵗時屬霖雨家人祈霽率爾為/文見稱耆宿及長篤志好學起家國子生王儉為祭酒)
(稱勉有宰輔之量/厯官侍中謚簡肅)嘗與門人夜集客有虞暠求詹事五
官勉正色答云今夕止可談風月不宜及公事時人服
其無私(勉嘗為書戒子崧曰吾家世清廉嘗居貧素至/産業之事所未嘗言非直不經營而已薄躬遭)
(逢遂至今日尊官厚禄可謂偹之每念叨竊若斯豈由/才致仰藉先代風範故臻此耳古人以清白遺子孫不)
(亦厚乎又曰遺子黄金滿籝不如一經詳求此言信非/徒語吾實有本志庶得遵奉此義不敢墜失所以顯貴)
(以来門人故舊亟薦便宜或使創闢田園或勸興立邸/店又欲舳艫運致亦令貨殖聚歛若此事皆距而不納)
(非謂㧞葵去織且欲省息紛紜中年聊於東田營小園/者非在播藝以要利入正欲穿池種𣗳少寄情賞又以)
(郊際閑曠終可為宅儻獲懸車致事實欲歌哭於斯慧/日十住等既應營婚又須住止吾清明門宅無相容處)
(所以爾者亦復有以前割西邉施宣武寺既失西廂不/復方幅意亦謂此逆旅舍耳何事須華常恨時人謂是)
(我宅古往今来豪富繼踵髙門甲第連闥洞房宛其死/矣定是誰室但不能不為培塿之山雜以花卉以娛休)
(沐用託性靈隨便架立不在廣大所以内中逼促無復/房宇近營東邉兒孫二宅乃藉十住南還之資既牽挽)
(不至又不可中塗而輟郊間之園遂不辦保貨與韋黯/乃獲百金成就兩宅已消其半尋園價所得何以至此)
(由吾經始厯年麄已戒立桃李茂宻桐竹成隂塍陌交/通梁畎相屬華樓逈榭頗有臨眺之美孤峯叢薄不無)
(紏紛之興瀆中並饒菰蔣湖裏殊富芰蓮雖云人外城/闕宻邇韋生欲之亦雅有情趣追述此事非有吝心盖)
(是筆勢所至耳憶謝靈運山家詩云中為天地物今成/鄙夫有吾此園有之二十載矣今為天地物物之與我)
(相校幾何哉此吾所餘今以分汝營小田舍親累既多/理亦湏此且釋氏之教以財物謂之外命儒典亦稱何)
(以聚人曰財况汝曹常情安得忘此聞汝所買姑孰田/地甚為舄鹵彌復何安孔子曰居家理治可移於官既)
(以營之宜使成立進退兩亡更貽耻笑若有所收穫汝/可自分贍内外大小宜令得所非吾所知又復應沾之)
(諸女耳汝既居長故有此及凡為人長殊復不易當使/中外諧緝人無間言先物後己然後可貴老生云後其)
(身而身先若能爾者更招巨利汝當自朂見賢思齊不/宜忽畧以棄日也棄日乃是棄身身名美惡豈不大哉)
(今之所敕畧言此意正謂為家已来不事資産陳其始/末無愧懐抱兼吾年時朽暮心力稍殫牽課奉公畧不)
(克舉其中餘暇裁可自休或復冬日之陽夏日之隂良/辰美景文案間隙負杖躡屩逍遥陋舘臨池觀魚披林)
(聴鳥濁酒一杯彈琴一曲求數刻之暫樂庶居常以待/終不宜復勞家間細務汝交關既定吾不復言及田事)
(汝亦勿復與吾言之假使堯水湯旱吾豈知如何若其/滿庾盈箱爾之幸遇並無俟令吾知也記云夫孝者善)
(繼人之志善述人之事今且/望汝全吾此志則無所恨矣)
朱彦和方貴用事賔客輻輳(南史曰朱异字彦和錢唐/人祖昭之以學觧稱父巽)
(之字處林有志節著辨相論顧歡見而異之以/女妻焉异徧覧經史兼通雜藝官侍中中領軍)欲引江
子一為助(南史曰江子一字元亮濟陽考城人晉散騎/常侍統之七世孫父法成奉朝請子一少慷)
(慨有大志仕/終南津校尉)彦和是子一姑夫子一知彦和不為物議
所歸未嘗造門
王東陽性簡貴有風格時朱异當朝用事毎休下車馬
填咽時有魏郡申英者寒門才俊好危言髙論以忤權
右常指异門曰此中穰穰皆以利往能不至者唯有大
小王東陽小東陽即承弟穉也(南史曰王承字安期初/為秘書郎累遷國子祭)
(酒承祖儉父暕皆為此職三世為/國師前代未有後為東陽太守)
阮居士外兄王晏貴顯居士度其必至顛覆王笳管造
門居士穿籬逃匿不與相見曽食醤美問之云是王家
所得便吐餐覆醤
郡陵王(綸/)嘗於婁湖立園廣宴朝士酒後好聚衆賔冠
手自裂破投之吐壺皆莫敢言謝舉嘗預宴王欲取舉
冠舉正色曰裂冠毁冕下官弗敢聞命拂衣而退王屢
召不反甚有慙色
蕭引(己見/)為建康令時宦者李善度蔡脱兒多所請託
引皆不許或諫曰李蔡之權在位皆憚亦宜少為身計
引曰吾之立身自有本末亦安能為李蔡致屈就令不
平不過免職耳
陳後主嘗置酒歡甚將移宴𢎞範宮衆人咸從唯蔡凝
與𡊮憲不行後主問其故凝答曰長樂尊嚴非酒後所
過臣不敢奉詔衆皆失色(南史曰蔡凝字子居蔡興宗/曽孫蔡撙之孫也美容止及)
(長博渉經傳有文詞太建中選尚/信義公主後主嗣位為黄門侍郎)
李敬文為髙陽内史河間守崔謀恃其弟暹權勢從敬
文乞麋角翎羽敬文答曰翎有六翮飛則冲天麋有四
足走便入海下官膚體踈嬾手足遲鈍不能逐飛追走
逺事佞人(北史曰李繪字敬文趙郡平棘人儀貌端偉/神情朗雋舅邢晏每與言數其髙逺曰若披)
(雲霧如對珠玉宅相之寄良在/此甥齊文襄用為散騎常侍)
晉公護執政廣營第宅嘗召韋敬逺至宅訪以政事敬
逺仰視其堂徐語曰酣酒嗜音峻宇雕墻有一於此未
或不亡䕶甚不悦有識者以為知言
桞調為侍御史楊素嘗戯之曰桞條通體弱獨揺不禁
風調歛版正色答曰調信無可取者公不當以為侍御
史調信有可取不應發此言公當具瞻之地樞機何可
輕發素甚竒之(北史曰桞調河東觧縣人桞昂之子厯/官秘書侍郎時王綱不振朝士多贓貨)
(唯調清素守/常為時所美)
　
　
　
　
　
　
　
　
　
　
　
　語林卷十二
欽定四庫全書
　語林卷十三　　　　　　明　何良俊　撰
　　方正第六(下/)
李綱嘗乞骸骨髙祖謾罵曰卿昔為何潘仁長史今顧
羞朕尚書耶綱頓首曰潘仁賊也志好殘殺然每諫輒
止為其長史無愧陛下功成厚自伐臣言如持水内石
何敢久為尚書(劉昫唐書曰李綱字文紀觀州蓚人大/業末屏居于鄠賊帥何潘仁以為長史)
(義師至京城綱謁見髙祖授丞相司錄貞觀四年拜/太子少師毎吐論發言辭色慷慨有不可奪之志)
蘇世長(己/見)從獵於髙陵是日大獲陳禽於旌門髙宗顧
謂羣臣曰今日畋樂乎蘇對曰陛下畋獵薄廢萬㡬不
滿十旬未為大樂髙宗色變旣而笑曰狂態發耶對曰
臣為私計則狂為陛下國計則忠
劉仁軌(己/見)旣宦達其弟仁相在鄉曲升沈不同遂搆嫌
恨與仁軌别籍毎於縣祇奉巨課或謂之曰何不與給
事同籍五品之家當免差科仁相曰誰能向狗尾底避
隂涼
楊徳幹為萬年令髙宗朝有宦官恃寵放鷂不避人禾
稼徳幹杖之二十悉拔去鷂頭宦者涕泣袒背以示帝
帝曰你情知此漢獰何須犯他百姓
張文瓘在禁近同列以堂饌豐餘欲少損文瓘曰此天
子所以重樞務待賢才也若不任職當自引避不宜節
減以自取名(宋祁唐書曰張文瓘字稚圭貝州武城人/貞觀初第明經累官黄門侍郎兼大理卿)
(執法平恕時/人比之戴胄)
則天時南海獻集翠裘珍麗異常后以賜張昌宗狄梁
公時入奏事后命梁公與昌宗雙陸則天曰卿二人賭
何物梁公對曰賭昌宗毛裘以臣紫絁袍為對則天笑
曰此裘價逾千金卿袍安能敵此梁公起曰臣此袍乃
大臣朝見奏對之衣昌宗乃嬖倖寵遇之服對臣之袍
臣猶怏怏昌宗心赧神沮累局連北梁公對御就褫其
袍拜恩而出至光範門付家奴衣之促馬而去(劉昫唐/書曰狄)
(仁傑字懐英太原人神功元年拜鸞臺侍郎中宗在房/陵仁傑每奏對無不以母子恩情為言后省悟召還中)
(宗帝反正/追贈司空)
武后臨朝薛懐義勢傾當時雖王主皆下之蘇良嗣遇
諸朝懐義偃蹇不為禮良嗣大怒使左右牽拽搭面數
十武后知曰阿師當向北門出入南衙宰相徃來勿犯
他(劉昫唐書曰蘇艮嗣世長之子髙宗時為周王府司/馬守文檢括莫敢有犯深為髙宗所稱則天朝工部)
(尚/書)
武候將軍田仁會(宋祁循吏傳曰田仁會雍州長安人/永徽中為平州刺史嵗旱自暴以祈)
(雨雨大至/郡人歌之)誣奏侍御史張仁褘(朝野僉載曰張仁禕上/元中為吏部員外郎)
髙宗臨問仁褘惶懼失次韋仁約歷階進曰臣與仁褘
連曹頗知事由仁褘懦不能自理若仁會眩惑聖聽致
仁褘非常之罪則臣事陛下不盡臣之恨矣請專對其
狀詞辯縱横音㫖朗暢髙宗深納之乃釋仁褘(大唐新/語曰韋)
(仁約在憲司見王公卿相未嘗拜人或勸之答曰鵰鶚/鷹鸇豈衆禽之偶奈何設拜以狎之後為左丞奏曰陛)
(下為官擇人非其人則闕今不惜美錦令臣製之此陛/下知臣之深亦㣲臣盡命之秋振舉綱目朝廷肅然)
韋安石為納言日(劉昫唐書曰韋安石京兆萬年人周/司空孝寛曽孫歴徳鄭二州刺史持)
(重少言笑為政清嚴所在人吏畏/之久視中遷文昌右丞尋知納言)二張引蜀商宋覇子
博塞后前(劉昫唐書曰張易之白晳美姿容善音律先/是易之弟昌宗入侍中禁旣而啓天后曰臣)
(兄易之器用過臣兼工合鍊即召見甚恱兄弟/俱侍宫中傅粉施朱衣錦繡服承辟陽之寵)安石言
商等賤類不當戱殿上顧左右引出坐皆失色后以安
石辭正改容慰勉鳯閣侍郎陸元方自以為不及退語
人曰韋公真宰相(劉昫唐書曰陸元方蘇州吳縣人伯/父東之以工書知名元方延載初遷)
(鳯閣侍郎則天嘗問以外事對曰臣備位宰臣有/大事即奏人間碎務不敢以煩聖覽由是忤㫖)
狄梁公為度支員外郎車駕將幸汾陽宫狄奉使先修
供頓并州長史李𤣥沖以道出妬女祠俗稱有盛衣服
車馬過必致雷風之異欲别開路梁公謂曰天子行幸
千乗萬騎風伯清塵雨師灑道何妬女之敢害而欲避
之𤣥沖遂止果無他變
宋廣平(宋璟/己見)嘗侍宴朝堂時二張皆為列卿(朝野僉載/曰周張易)
(之為控鶴監昌/宗為秘書監)廣平階六品在下坐易之素憚廣平剛
正妄恱其意虚位揖廣平曰公第一人何乃下坐廣平
曰才劣品卑張卿以為第一何也天官侍郎鄭善果謂
廣平曰中丞奈何呼五郎為卿(大唐新語曰當時朝列/呼易之為五郎昌宗為)
(六/郎)廣平曰以官言之正當為卿以親故當為張五非易
之家奴何郎之有(大唐新語曰鄭善果性至孝篤慎父/城周大將軍討尉遲迥遇害母崔氏)
(甚賢明曉以正道故善果/勵已清亷所蒞咸有政績)
張易之誣魏元忠有不順之言引張說令證之說皇惑
迫懼宋璟曰名義至重神道難欺必不可黨邪陷正以
求茍免若縁犯顔流貶芬芳多矣或至不測吾必叩閣
救子與子同死子須努力萬代瞻仰在此舉也說感其
言及入乃保明元忠竟得免死(大唐新語曰魏元忠以/摧辱二張反為所搆云)
(元忠屬意太子為少年耐久朋則天大怒下獄易/之引張說為證說明其枉元忠得免死流嶺南)
宋廣平自廣州召還𤣥宗遣内侍楊思朂迎之廣平風
度凝逺人莫測其際在塗竟不與思朂交一言思朂自
以將軍貴幸訴之於帝帝益嗟重
王毛仲有寵於𤣥宗百官附之一日毛仲嫁女上問何
所須毛仲頓首謝曰臣萬事已備但未得客上曰張說
源乾曜(二人/己見)輩豈不可召耶對曰此則得之上曰知汝
所不能致者一人耳必宋璟也對曰誠如聖㫖上笑曰
朕明日為汝召客明日上謂宰相朕奴毛仲有婚事卿
等宜與達官悉詣其第旣而日中客未敢舉箸待璟久
之方至先執酒西向拜謝飲不盡巵遽稱腹痛而歸(劉/昫)
(唐書曰王毛仲本髙麗人性識明悟𤣥宗為臨淄王時/常伏侍左右開元中部統羣牧孳息數倍𤣥宗大恱加)
(位至/特進)
安樂公主恃寵嘗奏請昆明池為湯沐中宗不許(劉昫/唐書)
(曰安樂公主中宗女也韋后欲寵樹公主為之開/府置官屬安樂恃寵驕恣賣官鬻爵勢傾朝廷)安樂
大役人夫掘其側為定昆池池成中宗韋庶人徃宴令
公卿已下賦詩黄門侍郎李日知詩曰但願暫思居者
逸無使時傳作者勞後睿宗登位謂日知曰朕當時亦
不敢言非卿忠正何能爾(唐詩紀事曰李日知/鄭州人景龍初為相)
吕太乙為户部員外郎户部與吏部隣司吏部移牒戸
部令牆宇悉樹棘以防令史交通太乙報牒曰眷彼吏
部銓總之司當須簡要清通何必設籬種棘省中賞其
俊拔(大唐新語曰太乙初為御史裏行自負才華而不/即真詠院中叢竹以寄意曰擢擢當軒竹青青重)
(嵗寒心貞徒見節籜小/未成竿後遷户部員外)
吳競與劉子𤣥撰定武后實錄叙張昌宗引張說誣證
魏元忠事云說已許昌宗賴宋璟激勵苦切故轉禍為
忠不然皇嗣且殆後說為相讀之不喜知競所為即從
容謬語曰劉生書魏齊公事不少假借奈何競曰子𤣥
已亡不可受誣地下競實書之其草故在聞者歎其直
說屢以情蘄改競辭曰狥公之情何名實錄卒不改世
稱為今之董狐(劉昫唐書曰吳競汴州浚儀人勵志勤/學博通經史魏元忠朱敬則為相薦其)
(有史才令直史館神/龍中修武后實錄)
秘書監姜皎得罪(唐詩紀事曰姜皎長安中為尚書奉/御明皇在藩邸皎識其有非常度遂)
(委心焉及即位授殿中少監出入卧内開/元中為秘書監坐洩禁中語流欽州道死)張嘉貞附會
權幸請加詔杖俄而皎死(劉昫唐書曰張嘉貞蒲州猗/氏人弱冠應五經舉累官并)
(州長史有告其在軍奢僣按騐無狀上將加告者反坐/之罪嘉貞奏曰昔天子聽政瞍賦矇誦百工諫庶人謗)
(而後天子酙酌焉今坐此輩是塞言者之路天下之事/無由上達特望免此罪以廣謗誦之道帝以嘉貞為忠)
(數月遷/中書令)後廣州都督裴伷先下獄帝問法當如何嘉貞
復援皎例時張說進曰臣聞刑不上大夫以其近於君
也故曰士可殺不可辱向者姜皎官是三品亦有㣲功
若其有犯應死即殺應流即流不宜庭辱以卒伍待况
律有八議勲貴在焉皎事旣不可追伷先豈容復濫上
然其言嘉貞退謂說曰何言事之深也說曰宰相者時
來即為豈能長據若貴臣盡當可杖但恐吾等行當及
之此言非為伷先乃為天下士君子也嘉貞有慙色(劉/昫)
(唐書曰裴伷先絳州聞喜人宰/相裴炎從子也官至工部尚書)
李邕為左拾遺時御史中丞宋璟奏張昌宗兄弟有不
順之言請付法曹推斷則天初不應邕在陛下進曰臣
觀宋璟之言事關社稷望陛下可其奏則天色稍解始
允宋璟所請旣出或謂邕曰子名位尚卑若不稱㫖禍
將不測何為造次如是邕曰不愿不狂其名不彰若不
如此後代何稱(李邕宋璟張/昌宗並己見)
孔著作(至/)撰百家類例品第海内族姓以張燕公為近
代新門不入百家之數駙馬張垍是燕公子見著作所
撰謂弟埱曰多是漢天下族姓何與伊事而妄為升降
埱素與著作善以兄言告之時工部侍郎韋述諳練士
族舉朝共推每有商確咸就諮訪著作書初成以呈韋
公韋以為可行及聞垍言著作懼禍將追改之以情告
韋韋曰孔至休矣大丈夫奮筆將為千載楷則奈何以
一言而自動揺有死而已何可改也遂不復改(劉昫唐/書曰韋)
(述司農𢎞機曽孫篤志文學有家書二千卷童時記覽/皆遍父景駿為肥郷令述從父至任洺州刺史元行沖)
(景駿姑子為時大儒常載書數車自隨述入其書齋忘/寢與食行沖引與之談貫穿經史事如指掌探賾奥㫖)
(如遇師資試以綴文操牘便就行沖引之同榻曰此吾/外家之寶也舉進士入關時述甚少儀形𦕈小考功宋)
(之問曰韋學士童年有何事業述對曰性好著書有所/撰唐春秋三十卷恨未終篇至如詞䇿仰待明試之問)
(曰本求異才果得遷固居史館二/十年勒成國史一百一十三卷)
蕭茂挺為集賢校理李林甫欲一見之穎士方有父喪
不時肯詣林甫嘗至一故人舍邀穎士穎士遂徃哭門
内以待林甫林甫不得已前弔乃去(李華作穎士文集/序曰蘭陵蕭穎士)
(字茂挺十九進士擢第淮南連帥表為揚州功曹君以/文章制度為己任時人咸以此許之及卒門人諡為文)
(元先生冉唐詩紀事曰穎士以拔奬後進為任如李陽/冰皇甫  陸渭由奬目皆為名士天下推知人稱蕭功)
(曹嘗兄事元徳秀而友殷寅顔真卿栁芳陸據李華邵/軫趙驊時人語曰殷顔栁陸李蕭邵趙以能全交也李)
(華與齊名/世號蕭李)
常衮當國(劉昫唐書曰常衮京兆人文章俊拔當時推/重與楊炎同掌綸誥時稱常楊性清直孤潔)
(不妄交遊代宗拜門/下侍郎同平章事)崔祐甫在中書(劉昫唐書曰崔祐/甫字貽孫父沔黄)
(門侍郎祐甫性剛直無所/容遇事不囘遷中書舍人)每論事未嘗降屈舍人岑參
初掌綸誥屢稱疾不宿直諸人不敢言崔獨以舍人職
在樞宻不宜讓事於人岑舍人稱疾旣久多有離局衮
曰此子羸疾日久諸賢豈不能容之崔曰相公若知岑
久抱疾本不當遷授今旣居此地安可以疾辭王事乎
衮黙然無以奪(唐詩紀事曰岑參南陽人文本之後至/徳中任宣議郎攝監察御史拾遺裴冕)
(杜甫薦參識度清逺議論雅正佳/名早立時輩所仰可備獻替之官)
李揆(己/見)秉政苗侍中薦元載可大用(劉昫唐書曰苗晉/卿上黨壺關人世)
(以儒素稱晉卿開元中知吏部選事性謙柔選人有訴/訟索好官者雖數千言或聲色甚勵晉卿必含容之畧)
(無愠色累/官侍中)揆語侍中曰龍章鳯姿之士不可見麞頭鼠
目之子乃求官耶竟不肯納載入相除揆秘書監江淮
養病十餘年(唐書曰元載鳯翔岐山人符唐詩紀事曰/載覊旅到京屢陳時務深  上㫖肅宗擢)
(拜中書以/貪恡伏法)
顔魯公在汝州淮西賊將僣竊問儀注於魯公公答曰
老夫耄矣曽掌國禮所記唯諸侯朝覲之儀耳臨以白
刃視之晏然(李肇國史補曰李希烈陷汝州盧杞建議/曰顔真卿四方所信若徃諭之可不勞師)
(而定時朱滔王武俊使皆在坐謂希烈曰聞太師名徳/久矣公欲建大號而太師至求宰相孰先太師者真卿)
(叱曰若等聞顔常山否吾兄也祿山反首舉義師後雖/被執詬賊不絶口吾年且八十官太師吾守吾節死而)
(後/已)
張延賞在中書(劉昫唐書曰張延賞中書令嘉貞之子/博涉經史達於政事苗晉卿見而竒之)
(以女妻焉貞元/中拜中書侍郎)恃權矜已嫉栁渾守正使人謂之曰相
公舊徳但節言於廟堂則名位可久渾曰為吾謝張相
公栁渾頭可斷舌不可禁卒為所擠(續襄陽耆舊傳曰/栁渾字夷曠襄陽)
(人天寶初補單父尉累拜監察御史/求外職宰相惜其才留為左補闕)
裴澥為陜府錄事叅軍時李汧公(李勉/己見)充觀察始至官
屬謁訖令别召裴錄事坐與之語且云少頃有燕便請
隨判官同赴及燕三召不至公怒召澥讓之曰某忝公
之官長以素聞公名兼朝中親友話公美事思接從容
故超越禮分面約赴燕遂累召不來何相忽之甚也澥
正色言曰中丞細思之未知誰失必也正名各司其局
古人所守其敢忘之中丞府中自有賓僚某走吏也安
得同之汧公曰老夫過矣澥退汧公命駕訪之置在賓
席(趙璘因話錄曰澥累官/同州刺史所在有能名)
憲宗寢疾杜黄裳時為太常卿欲率百官請皇太子監
國以語其婿韋執誼執誼曰丈人方得一官寧可復開
口議禁中事黄裳勃然曰黄裳受恩三朝豈可以一官
見買即拂衣而出
朱泚召段秀實(己/見)計事源休姚令言李忠臣李子平皆
在秀實戎服與休並坐語至僣位秀實勃然起執休腕
奪其象笏奮而前唾泚面大罵曰狂賊可磔萬段吾豈
從汝反耶遂擊泚中顙流血衊面
李惇在淄青幕屢有規正節度使王衡不能用一日王
對諸客别有所問惇曰某前後頗獻愚直大夫不用今
復問何為王作色曰李十五好為詆訐惇曰忠言大夫
謂之詆訐久住何益請從此辭再拜趨出命駕而去
栁元公甚知張尚書正甫(劉昫唐書曰栁公綽字起夫/性謹重動循禮法屬嵗饑其)
(家雖給而每飯不過一器歳稔復初家甚貧有書千卷/不讀非聖之書為文不尚浮靡官檢校左僕射河南節)
(度觀/察使)元公之子仲郢(别/見)嘗遇張於途去蓋下馬而拜張
止之不獲他日張言於元公曰夀郎(仲郢/小字)相逢其謙太
過元公作色不應久之張起去元公謂客曰張正甫與
公綽徃還欲使兒於街中騎馬衝公綽此人亦不足與
語張聞而謝過(劉昫唐書曰張正甫字踐方南陽人官/至檢校兵部尚書仁而端亮蒞官清强)
(居外任所/至稱理)
憲宗在東宫時王紹避太子諱請改名時以為謟李藩
曰自古故事由不識體之人敗之不可復正雖紹何誅
(劉昫唐書曰李藩字叔翰趙郡人少恬淡修檢雅容儀/好學元和中為中書侍郎藩為相材能不及裴垍孤峻)
(頗後韋貫之然人/物清規亦其流也)
裴垍在中書有故人自逺來訪裴給䘏優厚其人乗間
求京府判司裴曰公誠佳士但此官與公不相當不敢
以故人之私而隳朝廷紀綱他日有瞎眼宰相憐公者
不妨却得(劉昫唐書曰裴垍字𢎞中河東聞喜人代李/吉甫為中書侍郎年少驟居相位器局峻整)
(雖大寮前輩不敢干以私議者謂垍作相才與時會知/無不為于時朝無倖人百度寢理再周遘疾公論惜之)
鄭珣瑜在中書堂會食俄王叔文至吏白宰相方會食
百官例不得見叔文恚叱吏吏入白韋執誼遽起延入
閣内珣瑜歎曰吾可以復居此乎命左右取馬歸卧家
七日不出自是罷相(宋祁唐書曰鄭珣瑜字元伯鄭州/滎澤人天寳中退耕陸渾山以養)
(母崔祐甫為相擢左拾遺除河南尹清/静惠下人不敢干以私後為門下侍郎)
李逢吉當國(劉昫唐書曰李逢吉字虚舟隴西人學士/李𤣥道曽孫元和中為門下侍郎憲宗討)
(淮蔡以兵委裴度逢吉宻沮之後又構于方之獄代度/平章事時國威不振天下延頸俟度再用及為逢吉所)
(擠四海為/之側目)忌裴晉公(裴度/己見)復相使京兆尹劉棲楚十餘
人悉力根却之雖晉公門下賓客皆有去就意他日晉
公置酒延客棲楚曲意自解附耳而語崔咸疾棲楚舉
酒讓晉公曰丞相乃許所由官囁嚅耳語願上罰爵(項/安)
(世家說曰今坊市/公人謂之所由)晉公笑受而飲棲楚不自安趨出坐
上壯之(宋祁唐書曰崔咸字重易博州博平人元和初/鄭餘慶李夷簡表在幕府與均禮入朝為侍御)
(史處正特立/風采動一時)
李公垂(李紳/己見)為李錡掌書記錡逗撓不朝一日召公垂
使作疏公垂陽怖栗至不能為字下筆輒塗去盡數紙
錡怒罵曰何敢爾不憚死耶公垂對曰生未嘗見金革
今得死為幸即注以刃令易紙復然或言許縱能軍中
書紳不足用召縱至操書如所欲即囚公垂獄中錡誅
或欲以聞公垂謝曰本激於義非市名也乃止
韋澳是韋貫之子兄温與中丞髙元裕友善温請用澳
為御史一日謂澳曰髙二十九持憲綱欲與汝相面汝
必得御史澳不答温曰髙君端士汝不可輕澳曰然恐
無呈身御史竟不詣元裕之門
宣宗朝户部缺判使韋澳奏對延英宣宗言户部缺判
使澳但對以府事上言戸部缺判使者三又問卿意何
如澳曰臣近年心力減耗不奈繁劇累曽陳乞一小鎮
聖慈未垂矜允上嘿然不樂甥栁玭曰舅特承聖知延
英奏對恐未得中澳曰吾不為時相所信忽自宸衷委
以使務必以吾他歧得之何以自明我意不錯爾須知
時事漸不佳是吾徒貪爵位所致爾宜志之後出鎮河
陽
周祖入京師百官迎謁周祖見馮道猶設拜意道便行
推戴道受拜如平時徐語曰侍中此行不易周祖氣沮
故禪代之謀稍緩
宋太祖時竇儀在翰林忽一日宣入禁中行至屏障間
覘見太祖猶衩衣潛身却退中書謂曰官家坐多時請
速出見竇曰聖上衩衣必是未知儀來但奏云宣到翰
林學士竇儀太祖聞之遂起索衫帶著後方召見(五朝/名臣)
(言行錄曰竇儀字可象薊州人登晉朝進士當金坡遺/事曰王著旣貶官太祖謂范質曰深嚴之地  選慎重)
(之士以處之質言前朝學士惟竇儀清介謹厚然已為/尚書難於復召上曰禁中非此人不可當諭朕意令勉)
(赴所職即日/再入翰林)
陶榖為學士日嘗召對太祖䙝服御便殿榖望見將進
而復却者數四太祖笑曰措大索事分顧左右取袍帶
來上束帶竟榖遽趨出
宋太宗一日謂宰臣曰朕何如唐太宗衆皆曰陛下堯
舜也何太宗可比李文正(李昉/己見)獨無言徐誦白樂天詩
曰怨女三千放出宫死囚四百來歸獄太宗曰朕不如
也
真宗欲以後宫劉氏為貴妃遣使持手札以問李沆(己/見)
沆對使者引燭爇手札因附奏曰但道臣沆以為不可
其議遂寢
張知白守亳亳有豪士修佛廟成知白召穆修作記記
成不書士名士以五百金遺修求載名於記修投金庭
下促治裝去曰吾寧糊口為旅人終不以匪人汚吾文
也(東都事畧曰張知白字用晦滄州青池人真宗朝叅/知政事出知亳州天聖二年拜工部尚書平章事在)
(位重名器無毫髪私清約如/寒士卒贈中書令諡文節)
王魏公(王旦/己見)當國時玉清宫初成丁崖相(丁/謂)令大具酒
食列幕次以飲食游者後游者多詣丁訴玉清飲食官
視不謹多薄惡不可食丁至中書言於魏公公不答丁
三四言終無所云丁色變問相公何以不答公曰此地
不是與人理會饅頭夾子處
王魏公至性儉素東封日二府議増飾車服以盛法從
諸公令人於公第日詗之一無所為王冀公(欽/若)乃作繡
韀送公曰前議恐忘已令為之公使具直置之而不乗
冀公怪問其故公曰常所跨者君上所賜非不華也豈
可更事奢僣以隳典制
王文正作相罕接賓客獨楊大年(楊億/己見)來則對榻卧談
文正卒時屬家事一付大年後丁晉公求文正家婚大
年令絶之
楊大年答契丹書云隣壤交歡真宗注云朽壤糞壤令
大年重改因易為隣境明日引唐故事不稱職求罷上
曰楊億不通商量真有性氣
楊大年與王文穆不相得在館中文穆或繼至大年必
徑出他處亦然文穆去國日朝士皆有詩大年獨不作
文穆辭日奏真廟傳宣令大年作詩大年竟不奉詔(宋/史)
(曰王欽若字定國臨江新喻人進士甲科累官門下侍/郎卒諡文穆智數過人每朝廷有所興造委曲遷就以)
(中帝意又輕巧敢為矯誕仁宗嘗謂輔臣曰欽若久在/政府觀其所為真姦邪也王曽對曰欽若與丁謂林特)
(陳彭年劉承珪時謂五/鬼姦邪險偽誠如聖諭)
真宗將立明肅后令丁謂諭㫖於楊大年令作冊文丁
云此段不憂不富貴大年答曰如此富貴亦不願得
楊文公在翰林丁謂初叅政事羣公致賀楊語同列曰
骰子選爾何多尚哉未幾逃歸陽翟别墅
楊文公在翰苑日有新幸近臣意欲扳公入其黨中因
間語公曰君子知㣲知章知柔知剛公正色疾聲答曰
小人不恥不仁不畏不義
王沂公在閣下日楊文公性詼諧一時僚友無不被其
狎侮於沂公獨曰第四㕔舍人不敢奉戲
富鄭公為樞宻使英宗初即位賜大臣永昭陵遺留器
物已拜賜又例外獨賜鄭公加千鄭公力辭東朝遣小
黄門諭公此㣲物不足辭雖家人亦以為不害大體屢
辭恐違中㫖公曰此固㣲物要是例外也大臣例外受
賜不辭若人主例外作事何以止之竟辭不受
馮拯在中書日(涑水記聞曰馮拯河南人其父為趙韓/王守第舍拯小時韓王見而竒之曰此)
(子何不使讀書其父使就學數年舉進士太宗時請立/太子謫嶺南真宗即位被用至宰相無文學而性伉直)
(官至/侍中)孔道輔初拜正言詣馮許謁謝馮曰天子用君作
諫官豈宜私謝執政道輔慙伏而退後道輔嘗語人曰
如馮公者未足為賢相然求之於今亦未易有(儒林公/議曰孔)
(道輔自以聖人之後常髙自標置性剛介急於進用或/有勸其少通者答曰吾豈姓張姓李者耶聞者多笑之)
(為御史中丞以事被黜知鄆州然非其/罪躁忿且甚至胙縣一夕卒於驛舍)
富鄭公之薨神宗對輔臣悼惜且曰富弼平生强項今
誌其墓者亦必一强項人卿等試揣之已而自曰方今
强項者莫如韓維必維為之(五朝名臣言行錄曰韓維/字持國忠獻公之子篤志)
(好學神宗在潛邸英宗命韓魏公擇宫/僚用王陶韓維等皆名儒厚徳之士)時持國知汝州
其弟玉汝在樞宻院具聞此語亟遣使報持國曰雖其
家以是相囑甚勿許之不然且獲罪先是富氏果以誌
屬持國持國與玉汝書曰吾平生受富公厚恩恨未有
以報今其家見託義無以辭且已許之不可食言因以
獲罪所甘心也卒為之初持國年幾四十猶未仕會富
公鎮并門以帥幕辟之遂起(東都事畧曰韓縝字玉汝/忠獻公子也官至中書侍)
(郎外事莊重所至以嚴稱雖出入將/相而寂無功烈厚自奉養清議非之)
韓魏公留守北京李稷以國子博士為漕頗慢公公不
為較待之甚禮俄潞公代為留守未至揚言云李稷之
父絢我門下士也聞稷敢慢魏公必以父死失敎至此
吾視稷猶子也果不悛將庭訓之公至北京李來謁坐
客次久之公著道服出徐語曰而父吾客也只八拜稷
不獲已如數拜之(東都事畧曰徐禧用兵西夏李稷主/糧餉永樂城陷闔城俱没稷贈工部)
(侍/郎)
神宗嘗對章惇稱張安道之美問惇識否惇退以告吕
惠卿惠卿明日與安道同行入朝告以上語且曰行當
大用矣安道縮鼻不對其夕安道適與客坐惇呵引到
門謁入安道使謝曰素不相識不敢受謁惇慙怍而退
熈寧初蔡寺丞(名天申丞相/挺之子也)察訪京西挾其父勢妄作
威福震動一路河南尹李師中轉運使李南公事之甚
恭時司馬温公判留司御史臺因朝謁應天院天申獨
立一班旣報班齊温公呼知班曰引蔡寺丞歸本班知
班引天申立監竹木務官富替善之下天申即日行(蓋/朝)
(位儀注以官為髙下朝/謁應天院留臺職也)
司馬文正公自在臺閣時不送門狀曰不誠之事所不
敢為
范蜀公(范鎮/己見)有子弟赴官乞書詣見朝貴蜀公不許曰
仕官不可廣求人知受恩多則難為立朝
范景仁與趙閱道私好不協熈寧中王介甫執政以景
仁時為異同數訐之於上且曰陛下問趙抃即知其為
人他日上以問閱道閱道對曰鎮是忠臣上問卿何以
知其忠對曰嘉祐初仁宗不豫鎮百請立皇嗣以安社
稷豈非忠乎旣退介甫語閱道曰公不與景仁有隙乎
閱道曰不敢以私害公(涑水記聞曰至和中范景仁為/諫官趙閱道為御史以論陳恭)
(公事/有隙)
王荆公與唐質肅(唐介/己見)同為叅政議論未嘗少合荆公
雅愛馮道嘗謂其能屈力以安人如諸佛菩薩之行一
日於上前語及此事唐曰道為宰相使朝易四姓身事
十主豈得為純臣乎荆公曰伊尹五就湯五就桀者正
在安人而已豈得非純臣質肅曰有伊尹之志則可荆
公為之變色
王舒王嗜佛書曾子固欲諷之未有以發嘗一日會於
南昌少頃潘延之亦至延之談禪王問所得子固熟視
之已而又論人物曰某人可秤子固曰弇用老而逃佛
亦可一秤舒王曰子固失言也善學者讀其書唯理之
求有合吾心者則樵牧之言猶不可廢言而無理周孔
所不敢從子固笑曰前言苐戲之耳(羅湖野錄曰清逸/居士潘興嗣字延)
(之初調徳化縣尉同郡許瑊拜江州守潘徃見之瑊不/為禮遂懐刺歸竟不之官問道於黄龍南禪師獲其印)
(可嘗曰我清世之/逸民故自號焉)
孫少述與王荆公最厚荆公當國數年不復相聞及荆
公再罷相歸過髙沙少述適在亟徃造之相見惟勞苦
及弔元澤之喪兩公皆自忘其窮達遂留荆公置酒共
飯劇談經學抵暮乃散荆公曰退即解舟無由再見少
述曰如此更不奉謝矣悵悵各有惜别之色人然後知
兩公未易測也(老學菴筆記曰孫少述字正之與荆公/最厚公别少述詩云應須一曲千囘首)
(西去論心有幾人又云子今去此來何時後有不可誰/余規其相與如此及公當國數年不相聞人謂二公之)
(交遂/絶)
王荆公初叅大政一日因閱晏元獻小詞荆公曰為宰
相何詎作詞平甫曰彼亦偶然自喜而為爾顧其事業
亦不止此時吕惠卿為館職亦在坐遽曰為政必先放
鄭聲况自為之乎平甫正色曰放鄭聲不若逺佞人吕
大慚(涑水記聞曰王安國常非其兄所為官西京國子/教授任滿至京上以介甫故召上殿時人以為必)
(除侍講上問以其兄秉政物論如何對曰但恨聚斂太/急知人不明耳上黙然不恱由是别無恩命安國嘗力)
(諌其兄以天下恟恟不樂新法恐為家禍介甫不聽安/國哭於影堂曰吾家滅門矣又責曾布以誤惑丞相更)
(變法令布曰足下人之子弟朝廷變法何預足下事安/國勃然怒曰丞相吾兄也丞相之父即吾父也丞相殺)
(身破家僇及先人發握/邱壠豈得不預我事也)
吕惠卿之謫詞頭始下劉貢父當草制東坡呼曰貢父
平生作劊子今日纔斬人也貢父引疾謁告東坡一揮
而就不日傳寫都下紙為之貴(曲洧舊聞曰紹興初惠/卿牽復知江陵到任謝)
(上表云顧惟妄論何禆當日之朝廷徒使煩言有黷在/天之君父或曰觀此一聨其用心憸愎如此使其得志)
(必殺二蘇無疑矣蓋當時臺諌論列/多子由章疏而謫詞東坡當筆也)
章惇被謫錢勰草詞云硜硜無大臣之體鞅鞅非少主
之臣章甚銜之紹聖初召拜首台翰林曾子宣(布/)草麻
洎庭宣有赤舄几几南山巖巖之語時士大夫語云今
則几几巖巖奈硜硜鞅鞅乎未幾錢自吏部尚書責知
池州
章子厚在政府一日李邦直欲復唐巾裹子厚曰未消
争競只煩公令嗣帶來畧看蘇子由語張文潜曰廟堂
之上謔語肆行在下者安得不風靡
范淳夫(五朝名臣言行錄曰范祖禹字淳夫/成都人事神宗哲宗為太史著唐鑑)嘗語李方
叔云(宋史文苑傳曰李豸字方叔其先自鄆徙華豸六/嵗而孤能自奮立以學問稱嘗以文謁蘇軾於黄)
(州軾謂其筆墨瀾翻有飛砂走石/之勢拊其背曰子之才萬人敵也)李文正(李昉/己見)有言士
人當使王公聞名多而識面少此最名言蓋寧使王公
訝其不來無使王公厭其不去
髙宗在徽宗服中用白木椅子錢大主入覲見之曰此
檀香椅子耶張婕妤掩口笑曰禁中用胭脂皂筴多相
公已有語更敢用檀香作椅子時趙鼎張浚作相(宋史/曰張)
(浚字徳逺漢州綿竹人紹興中總中外之政天子方厲/精克已戒飭宫庭内侍無敢越度事無巨細必以咨浚)
趙鼎在潮五年杜門謝客時事不掛口及移吉陽軍有
謝上表曰白首何歸悵餘生之無幾丹心未泯誓九死
以不移秦檜見之曰此老倔强猶昔(宋史曰趙鼎字元/鎮解州聞喜人紹)
(興中至宰相秦檜畏其逼出知泉州自泉州歸復上書/言時政檜忌其復用諷次翁論其嘗受偽命乾没都督)
(府錢十七萬緡謫官興化軍論者猶/不已責清逺軍節度副使潮州安置)
史彌逺拜相陳晦草制用昆命元龜語倪文節歎曰董
賢為大司馬冊文有允執厥中一語蕭咸以為堯禪舜
之文長老見之莫不心懼今制詞所引舜禹揖遜事也
天下有如蕭咸者讀之得不大駭乎乃上省牘請貼改
麻制詔下分析彌逺除晦殿中侍御史即劾文節藩臣
僣論麻制鐫職而罷(宋史曰倪思字正甫湖州歸安人/中博學宏詞科累遷著作郎兼翰)
(林權直光宗即位典冊與尤袤對掌故事行三制並宣/學士上欲試思一夕併草除公師四制訓詞精敏在廷)
(誦/歎)
金人來取趙彬等三十人家屬詔歸之時洪晧曰昔韓
起謁環于鄭鄭小國也能引義不與金旣限淮官屬皆
吳人宜留不遣蓋慮知其虚實也彼方困於蒙古姑示
强以嘗中國若遽從之謂秦無人益輕我矣檜變色曰
公無謂秦無人(宋史曰洪皓字光弼番昜人少有竒節/慷慨有經畧四方志假禮部尚書為大)
(金通問使尼堪迫往劉豫皓不從流逓冷山烏舎銳意/南侵曰孰謂海大我力可乾但不能使天地相拍爾皓)
(曰兵猶火也弗戢將自焚自古無四十年用兵不止者/又數言所以來為兩國事旣不受使乃令深入教小兒)
(非古者待使之禮烏舍發怒曰汝作和事官而口硬如/許謂我不能殺汝耶皓曰自分當死願大國無受殺行)
(人之名願投之水以墜淵/為名可也烏舍義之而止)
元兵大入賈似道當國以去要君時度宗初即位呼為
師相至涕泣拜留之江萬里時為叅政以身掖帝云自
古無此君臣禮陛下不可拜似道不可復言去似道不
知所為下殿舉笏謝萬里曰㣲公似道幾為千古罪人
(宋史曰江萬里字子逺都昌人少神雋有鋒穎入太學/有文聲理宗在潛邸嘗書其姓名几硯間召試館職遷)
(右正言為侍御史器望清峻論議風采傾動/一時帝眷注尤厚度宗朝官至叅知政事)
至元中程文海薦宗臣二十三人以謝枋得為首時行
省奉詔起之執手相勞勉枋得謝曰上有堯舜下有巢
由枋得名姓不祥不敢赴詔(宋史曰謝枋得字君直信/州弋陽人讀書五行俱下)
(一覽終身不忘寳祐中對䇿極詆丞相董槐與宦官董/宋臣中乙科官至權工部侍郎宋亡見福建行省叅政)
(魏天祐傲岸不為禮與之言不對天祐怒强之而北至/京問謝太后櫕所及瀛國所在再拜慟哭遷憫忠寺見)
(壁間曹娥碑泣曰小女子猶耳吾豈不汝若哉留夢炎/使醫持藥雜米飲進之枋得曰吾欲死汝乃欲生我耶)
(棄之於地/不食而死)
呼沙呼弑衛紹王立宣宗一時朝臣皆言衛王失道天
命絶之呼沙呼無罪且有推戴之功獨張行信抗章言之
不報舉朝遂以為諱後史官謂賈益謙經事衛王宜知
其事時益謙居鄭州乃遣編修一人就鄭訪之益謙慷
慨言曰知衛王莫如我然我聞海陵被弑大定間禁近
能暴海陵蟄惡者輒得美仕故當時史官多所附會衛
王為人勤儉慎惜名器較其行事中材不及吾唯知此
而已設欲飾吾言以實其罪吾亦何惜餘年(金史曰賈/益謙字彦)
(亨沃州人大定中歴仕州/郡以能稱累官尚書左丞)
亷希憲嘗有疾帝累遣醫診視醫言須用沙糖作飲北
土糖最艱得家人求於外阿哈瑪特與二斤且致宻意
希憲却之曰使此物果能活人吾終不以奸人所與求
活也(元史曰亷希憲字善甫博囉哈雅子也幼魁偉舉/止異凡兒篤好經史手不釋卷一日方讀孟子聞)
(召急懐以進世祖問其說遂以性善義利仁暴/之㫖為對世祖嘉之目曰亷孟子由是知名)
元世祖一日命亷希憲受戒於國師對曰臣已受孔子
戒上曰汝孔子亦有戒耶希憲曰為臣當忠為子當孝
孔子之戒如是而已上稱善
賈居貞為左司郎中劉秉忠奏除叅知政事居貞辭曰
他日必有由郎官援例求執政者將何以處之執不肯
拜(元史曰賈居貞字仲明真定獲鹿人十五汴京破奉/母居天平世祖知其賢俾監築上都城授左司郎中)
(從帝北征毎陳說資治通鑑雖軍中未嘗廢書一日帝/問郎俸幾何居貞以數對帝謂太薄敕増之居貞辭曰)
(品秩宜然不可/以臣而紊制)
初迎帝師至京有㫖令朝臣一品以下皆乗白馬郊迎
大臣俯伏進觴帝師不為動富珠哩翀時為國子祭酒
舉觴立進曰帝師釋迦之徒天下僧人師也余孔子之
徒天下儒人師也請各不為禮帝師笑而起舉觴卒飲
衆為之慄然
趙承㫖(趙孟頫/己見)初至京會詔集百官於刑部議法衆欲
計至元鈔二百貫贓滿者死承㫖抗言其非或以承㫖
年少初自南方來譏國法不便意頗不平責承㫖曰今
朝廷行至元鈔故犯法者以是計贓論罪汝以為非豈
欲阻格至元鈔耶承㫖曰法者人命所係議有輕重則
人不得其死孟頫奉詔與議不敢不言今中統鈔虛故
改至元鈔謂至元鈔終無虚時豈有是理公不揆於理
欲以勢相陵可乎其人有愧色(元史承㫖議曰始造鈔/時以銀為本虚實相權)
(今二十年間輕重相去至數十倍故改中統為至元又/二十年後至元必復如中統使民計鈔抵法疑於太重)
(古者以米絹民生所須謂之二實銀錢與二物相權謂/之二虚四者為直雖升降有時終不大相逺也以絹計)
(贓最為適中况鈔乃宋時所創施於邊郡金人襲而用/之皆出於不得已迺欲以此斷人死命似不足深取也)
王虎臣言平江路總管趙全不法世祖命虎臣徃按葉
李執奏不宜遣虎臣帝不聽趙承㫖進曰趙全固當問
然虎臣前守此郡多强買人田縱賓客為姦利全數與
争虎臣怨之虎臣徃必將陷全事縱得實人亦不能無
疑帝悟乃遣他使(遂昌山人雜錄曰吳守趙全繼除杭/吳民泣送不忍捨時浙省以宗室大)
(臣鎮之待憲臣如司屬全不勝折/辱竟卒於杭時人擬以趙廣漢)
世祖嘗與趙承㫖共論葉李留夢炎優劣承㫖退語奉
御徹爾曰帝論賈似道誤國責留夢炎不言僧格罪甚
於似道而我等不言他日何以辭其責然我疏逺之臣
言必不聽侍臣中讀書知義理慷慨有大節又為上所
親信無踰公者夫捐一旦之命為萬姓除殘賊仁者之
事也公必勉之旣而徹爾至帝前數僧格罪惡帝怒命
衛士批其頰血涌口鼻委頓地上少間復呼而問之對
如初時大臣亦有繼言者帝遂按誅僧格罷尚書省大
臣多以罪去(元史曰前史官楊載稱孟頫之才頗為書/畫所掩知其書畫者不知其文章知其文)
(章者不知其經濟之/學人以為知言云)
吕思誠為浙西亷訪僉事時南臺御史大夫達實特穆
爾與江浙省臣有隙嗾思誠劾之思誠曰吾為天子耳
目不為臺臣鷹犬也不聽(元史曰吕思誠字仲實平定/州人母馮氏夢一丈夫趨而)
(揖曰我文昌星也寤而生思誠目有神光見者異之及/長從蕭㪺學治經試國子伴讀累官國子祭酒中書左)
(丞/)
吾子行(吾衍/己見)遇人巧宦善富如蟲蛆臭腐將噬染已避
去唯恐不速
張士誠據有吳中江南名士多徃依之所不可致者唯
楊亷夫一人一日聞其來吳使人要於路亷夫不得已
乃一至賓賢館時元主方以龍衣御酒賜士誠士誠聞
亷夫至甚喜即命飲以御酒酒未半亷夫作詩曰山中
歳歳烽煙起海上年年御酒來如此烽煙如此酒老夫
懐抱幾時開士誠得詩知亷夫不可屈不敢强也
張士誠弟士信聞倪元鎮善畫使人持絹侑以重幣欲
求其筆元鎮怒曰倪元鎮不能為王門畫師即裂去其
絹
　
　
　
　
　
　
　
　語林卷十三
欽定四庫全書
　語林卷十四　　　　　　明　何良俊　撰
　　雅量第七
昔鄙夫争一簞食聞堯讓天下而非之仲尼厄於陳蔡
匡坐鼔琴子路愠見而弗是也夫茍能人我皆冥則無
物不遣知有生皆幻則何險不夷此亦難與拘見褊心
者道也
有客薦士於王仲囘(王丹/己見)仲囘舉之後所舉者陷罪仲
囘坐以免客慙懼自絶仲囘終無所言尋復徵為太子
太傅乃呼客謂曰子之自絶何待丹之薄也不為設食
以罰之相待如舊
公沙穆居建城山中依林阻為室獨宿無侣時暴風震
雷有聲於外呼穆者三穆不與語有頃呼者自牖而入
音狀甚怪穆誦經自若終亦無他(聖賢羣輔錄曰公/沙穆北海名士也)
張然明進屯長城時休屠各及朔方烏桓並同反叛燒
度遼將軍門引屯赤阬煙火相望兵衆大恐各欲亡去
然明安坐帷中與弟子講誦自若軍士稍安(范曄後漢/書曰張奐)
(字然明敦煌酒泉人少遊三輔師事太尉朱寵學歐陽/尚書舉賢良對䇿第一㩴拜議郎遷安定屬國都尉正)
(身潔已威化大行/遷使匈奴中郎將)
孔文舉在青州(范曄後漢書曰融在北海/六年劉備表為青州刺史)為𡊮譚(𡊮紹/子)
所攻流矢雨集矛㦸内接孔隱几安坐讀書論義自若
諸葛武侯與司馬宣王(晉紀曰司馬懿字仲達河内温/人猜忌多權數魏武聞其有狼)
(顧相召使前行令反顧面正向後而身不動又嘗夢三/馬同食一槽甚惡焉謂太子丕曰司馬懿非人臣也必)
(與汝家事太子素與帝善每相全佑朱聖賢羣輔錄曰/河内司馬懿仲達潁川陳羣長文譙  鑠彦才濟隂吳)
(質季重為魏/文帝四友)治軍渭濱克日交戰宣王戎服蒞事使人
視武侯獨乗素輿葛巾毛扇指麾三軍隨其進止宣王
歎曰諸葛君可謂名士矣
曹公聞周公瑾年少俊才謂可以說動宻下揚州遣九
江蔣幹(江表傳曰幹有容儀以才辯見/稱獨步江淮之間莫與為對)布衣葛巾自託
私行以詣公瑾公瑾出迎立謂幹曰子翼良苦逺涉江
湖為曹氏作說客也幹曰與卿州里中間别隔遥聞芳
烈故來叙濶拜觀雅規而云說客無乃逆詐乎公瑾曰
吾雖不及夔曠聞絃賞音足知曲也因延幹入為設酒
食後三日公瑾引幹徧觀營壘倉庫及軍資器仗復還
張燕示以侍者服飾珍玩之物因謂幹曰丈夫處世一
遇知己外托君臣之義内結骨肉之恩言行計從禍福
共之假使蘇君更生酈叟復在吾猶拊其背而折其辭
豈足下幼生所能移乎幹但笑終無所言幹稱公瑾雅
量非言辭所間中州之士亦以此多之
許司徒喪子(蜀志曰許靖字文休汝南平輿人避亂交/阯依太守士燮劉璋遣使招靖靖入蜀璋)
(以為廣漢太守先主為漢中王拜太傅靖年逾七十愛/樂人物誘納後進清談不倦丞相諸葛亮皆為之拜)
董休昭(董允/己見)與費文偉欲共㑹其葬所休昭白其父掌
軍請車(蜀志曰董和字幼宰南郡枝江人劉璋時為益/州太守先主定蜀為掌軍中郎將與武侯並署)
(大司馬府事獻可替否共為交歡和外牧殊域内幹機/衡二十餘年死之日家無儋石之財亮敎與羣下曰夫)
(參署者集衆思廣忠益也若逺小嫌難相違覆曠闕損/矣違覆而得中猶棄弊蹻而獲珠玉然人心苦不能盡)
(惟徐元直處兹不惑又董幼宰參署七年事有不至至/于十反來相啓告茍能慕元直之十一幼宰之殷勤有)
(忠于國則亮/可少過矣)掌軍遣開後鹿車給之休昭有難載之色
文偉便從前先上及至喪所諸葛亮及諸貴人悉集車
乗甚鮮休昭猶神色未泰文偉晏然自若持車人還掌
軍問之知其如此謂休昭曰吾嘗疑汝於文偉優劣未
别也自是吾意了矣
諸葛武侯亡後以蔣公琰錄尚書事時新喪元帥逺近
危悚公琰拔自庶品處羣僚之右旣無戚容又無喜色
神守舉止有如平日衆望漸服(蜀志曰蔣琬字公琰零/陵湘鄉人隨先主入蜀)
(除廣都長先主至廣都琬衆事不理時又沈醉將加罪/戮丞相請曰蔣琬社稷之器非百里之才其為政以安)
(民為本不以修飾為先願主公/察之先主雅敬亮乃不加罪)
蔣公琰在大司馬府東曹掾楊戲素性簡略公琰與語
不時應答(蜀志曰楊戲字文然犍為武陽人與巴西程/祁巴郡楊汰蜀張表並知名丞相亮深識之)
(辟為主簿亮卒蔣琬請為治/中從事史嘗著漢季輔臣頌)或搆戲於公琰曰公與戲
語而不見應其慢上殊甚公琰曰人心不同各如其面
面從後言古人所戒也文然欲賛吾是耶則非其本心
欲反吾言則顯吾之非是以黙然是文然之快也乃更
以為慢耶(蜀志曰又督農楊敏曽毁琬曰作事憒憒誠/非及前人或以白琬主者請推治琬曰吾實)
(不如前人無可推也主者重白據聽不推則乞問其憒/憒之狀琬曰茍其不如則事不當理事不當理則憒憒)
(矣復何/問耶)
魏軍次於興平蜀假費文偉節督師徃禦(蜀志曰費褘/字文偉江夏)
(鄳人游學益土與汝南許叔龍南郡董允齊名丞相請/為叅軍代蔣琬為尚書令  費褘别傳曰戰國多事公)
(務煩猥褘識悟過人毎省讀書記舉目暫視已究其意/㫖其速數倍於人終亦不忘常以朝晡聽事其間接納)
(賓客飲食嬉戲加之博奕毎盡人之歡事亦不廢董允/為尚書令欲斆褘之所行旬日之中事多愆滯歎曰人)
(才力相縣若此吾聽/事終日猶有不暇爾)光祿大夫來敏至文偉許别就求
圍棊于時羽檄交馳嚴駕已訖文偉與敏留意對戲色
無厭倦敏曰聊觀試卿耳信自可人必能辦賊者文偉
至賊軍遂退(蜀志曰來敏字敬達義陽新野人父豔漢/司空敏涉略書籍善左氏春秋尤精倉雅)
(訓詁先主署典學校尉與孟光皆以樞機不慎數見貶/削然敏東宫舊㤙特加優待後為執慎將軍欲令以官)
(自/警)
范孝敬在武昌自造冢名長室時與賓客作鼓吹入中
晏飲(吳錄曰范慎字孝敬廣陵人竭忠知己之君纒綿/三益之友時人榮之後為侍中出補武昌左都督)
(孫皓移都甚憚之詔曰慎勲徳俱茂朕所敬慿宜登上/公以副衆望以為太尉慎自恨久為將遂託老耄軍士)
(戀之舉營/為之隕涕)
夏侯太初(夏侯𤣥/己見)格量𢎞濟臨斬東市顔色無異舉動
自若
阮徳如嘗於厠見鬼長丈餘色黒而眼大着皂單衣平
上幘去之咫尺徳如心定徐笑語之曰人言鬼可憎果
然鬼赧愧而退
嵇中散(嵇康/己見)嘗於夜中燈火下彈琴有一人入室初來
時面甚小斯須轉大遂長丈餘顔色甚黒單衣草帶嵇
熟視旣久乃吹火滅曰恥與魑魅争光
山巨源無所標明淳深淵黙人莫見其際而其器亦入
道故見者莫能稱謂而服其偉量
魏陽元(王隱晉書曰魏舒字陽元任城人幼孤為外氏/寗家所養寗氏起宅相者曰當出貴甥外祖母)
(意以盛氏甥小而惠謂應相也舒曰當為外氏成此宅/相少名遲鈍叔父衡使守水碓毎言舒堪八百户長我)
(願畢矣舒不以介意身長八尺二寸不修常人近事少/工射著韋衣入山澤毎獵大獲為後將軍鍾毓長史)
為鍾毓後將軍長史(魏書曰鍾毓字雅叔潁川長社人/相國繇長子十四為散騎侍郎機)
(捷談笑有父風/仕至車騎將軍)毓毎與參佐射陽元嘗為畫籌後遇朋
人不足以陽元滿數毓初不知其善射陽元容範旣極
閑雅兼發無不中舉坐莫敵毓謝而歎曰吾之不足以
盡卿材有如此射矣
魏陽元子旣先殞朝野咸謂陽元悲必過慟陽元退而
歎曰吾不及莊生逺矣豈以無益自損乎遂不復哭(王/隱)
(晉書曰魏舒子混字延廣清惠有才/行為太子舍人年二十七先舒卒)
阮千里善彈琴(名士傳曰阮瞻字千里夷任少嗜欲不/修名行自得於懐讀書不甚研求而識)
(其要仕至/太子舍人)人聞其能多徃聽之千里不問貴賤長幼至
輒與彈神氣沖和不知向人所在内兄潘安仁常令鼔
琴終日達夜曽無忤色(晉陽秋曰潘岳字安仁滎陽人/夙以才穎發名善屬文清綺絶)
(世蔡邕未能過也仕至/黄門侍郎為孫秀所害)
夏仲御母病危篤常詣洛市藥(晉書曰夏統字仲御會/稽永興人幼孤貧養親)
(以孝聞睦於兄弟毎採梠求食或至海邊拘螊􁥦以資/養雅善談論宗族勸之仕曰卿清亮質直可作郡綱紀)
(與府朝接自當顯至統勃然曰諸君待我至此乎使統/屬太平之時當與元凱評議出處遇濁代念與屈生同)
(汙共泥若汙隆之間自當耦耕沮溺豈有辱身曲意於/郡府之間平聞君之談不覺寒毛盡戴白汗言者大慙)
(統自此不與宗族相見從父敬寧祠先人迎女巫章丹/陳珠並有國色莊服甚麗善歌儛又能隱形匿影申夜)
(之初撞鐘擊鼓間以絲竹統諸從兄弟欲徃觀共紿之/曰從父疾病得瘳欲因其祭祀徃賀之卿可俱行乎統)
(入門忽見丹珠輕步佪儛靈談鬼笑統驚愕而走破藩/直出歸責諸人曰昔淫亂之俗興衛文公為之悲惋螮)
(蝀之氣見君子尚不敢指季桓納齊女仲尼載馳而退/子路見夏南憤恚而忼愾吾嘗恨不得頓叔向之頭陷)
(華父之眼奈何迎此妖物夜與遊戲放傲逸之情縱奢/滛之行亂男女之禮破貞髙之節也遂隱床上被髪而)
(卧不復言衆踧/踖即退遣丹珠)會三月上巳洛中王公已下方軌連軫
共至南浮橋邊褉男則朱服耀路女則錦綺粲爛仲御
時在船中曝所市藥雖見此輩穩坐不揺賈公閭望見
竒之願與相語(晉諸公賛曰賈充字公閭襄陵人父逵/豫州刺史充起家為尚書遷廷尉聽訟)
(稱平晉受禪封魯公有才識明達治體加善/刑法與裴楷共定科令蠲除宻網以為晉律)遣問船中
安坐者為誰仲御不應重問徐乃答曰會稽北海閒民
夏仲御
謝幼輿(晉陽秋曰謝鯤字幼輿陳郡人父衡晉碩儒鯤/性通簡好老易善音樂以琴書為業避亂江東)
(王敦引/為長史)初至東海王越太傅府坐家僮取官稿除名于
時在事諸人並以謝初登宰府便遭黜辱深為之恨謝
聞之方清歌鼔琴不以屑意時人服其逺暢(晉書曰東/海王越字)
(元超髙宻王泰之次子少有令名/謙虚持布衣之操為中外所宗)
劉越石為胡騎所圍數重(王隱晉書曰劉琨字越石中/山魏昌人祖邁有經國才父)
(璠光禄大夫琨少稱雋朗累遷尚書右丞迎大駕於/長安以勲封廣武侯出為并州刺史為叚日磾所害)城
中窘迫無計劉始夕乗月登樓清嘯胡賊聞之皆悽然
長歎中夜吹奏胡笳賊皆流涕人有懐土之切向曉又
吹賊并起圍奔去或云是劉王喬(曹嘉之晉紀曰劉疇/字王喬彭城人父訥)
(司𨽻校尉疇善談名理有/重名永嘉中為閻鼎所害)
桓宣武止新亭大陳兵衛呼謝太傅王中郎前欲於坐
害之王入失厝倒執手板流汗霑衣謝神姿舉動不異
常日舉目徧歴左右衛士從容語曰安聞諸侯有道守
在四夷明公何有壁間著阿堵輩桓笑曰正自不能不
爾於是矜莊之色頓盡命左右促晏行觴笑語移日(桓/温)
(謝安王坦/之並已見)
郄嘉賓嘗三伏之月詣謝公時炎暑熏赫諸人雖復當
風交扇猶沾汗流離謝着故絹衣食熱白粥宴然無異
郄曰非公幾不堪此(嘉賓郄超小字人晉中興書曰郄/超字景興髙平  司空愔之子卓)
(犖不覊有曠世之度/累遷司徒左長史)
孟嘉為桓宣武征西參軍九日宣武宴龍山寮佐畢集
時佐吏並著戎服有風至吹嘉㡌落嘉不之覺宣武使
左右勿言以觀其舉止嘉良久如厠宣武令取還之命
孫盛作文嘲嘉著嘉坐處嘉還見即答之其文甚美四
坐嗟異(孫盛己見年陶靖節征西長史孟府君傳曰君/諱嘉字萬  江夏鄂人曽祖宗以孝行稱仕吳)
(司馬祖揖元康中為廬陵太守宗葬武昌新陽縣子孫/家焉遂為縣人君少失父奉母與二弟居娶大司馬長)
(沙桓公陶侃第十女閨門孝友人無能間/鄉閭稱之沖黙有逺量弱冠儔類咸敬之)
王子敬夜齋中卧有羣偷入其室盜物都盡王徐曰偷
兒青氊我家舊物可特置之(王獻之别傳曰獻之字子/敬祖曠淮南太守父羲之)
(右將軍獻之咸寧中詔/尚餘姚公主遷中書令)
羊敬元(羊欣/己見)在隆安中見晉室漸亂優游私門不復進
仕會稽王世子(元/顯)每使羊書常辭不奉命元顯怒乃以
為其後軍府舍人此職本用寒士羊意貌恬然不以髙
卑見色論者稱焉
王江州(王𢎞/己見)欲識陶淵明不能致淵明嘗徃廬山王令
淵明故人龎通之齎酒具於半道栗里要之淵明有脚
疾使一門生二兒轝籃輿旣至欣然便共飲酌俄頃王
至亦無忤也
徐羨之起自布衣直以局度超居廊廟朝野推服咸謂
有宰臣之望沈宻寡言不以憂喜見色頗工奕棊觀戱
常若未解當世倍以此推之嘗與謝晦傅亮宴聚晦亮
才學辯博羨之風度詳整時然後言鄭鮮之歎曰觀徐
傅言論不復以學問為長(沈約宋書曰鄭鮮之字道子/滎陽開封人髙祖渾魏將作)
(大匠曽祖襲大司農父遵尚書郎襲初為江乗令因居/縣境鮮之下帷讀書絶交遊之務初為桓偉輔國主簿)
(歴官尚書/右僕射)
宋明帝賜王景文死勅至之夜景文在江州方與客棊
看勅訖置在局下神色恬然争刼竟歛子納奩畢徐言
奉勅見賜以死方以勅示客因舉賜鴆謂客曰此酒不
可相勸遂仰飲而絶(王彧/己見)
沈昭畧與徐孝嗣諸人同賜死於華林省時昭畧言笑
自若了無懼容孝嗣語昭畧曰見卿使人思夏侯太初
昭畧曰明府猶憶夏侯便是方寸不能都豁下官見龍
逢比干欣然相對霍光脫問明府今日之事當何辭答
之耶孝嗣不能對
張黄門出為封溪令廣越嶂險獠賊執張將殺食之張
神色不動方作洛生詠(張融己見建南齊書曰帝寵姬/殷淑妃薨  齋僚佐襯者多至)
(一萬融獨注襯百錢帝怒曰融/殊貧當序以佳祿出為封溪令)
齊髙宗廢鬱林領兵入殿左右驚報謝侍中(謝􁊞/己見)謝與
客圍棊毎下子輒云其當有意竟局乃還齋卧終不問
外事
豫章王北宅後堂宴集沈率(沈文季/己見)與褚太宰(褚淵/己見)並
善琵琶酒酣太宰取樂器作明君曲沈便下席大唱曰
沈文季不能作技兒豫章曰此故當不損仲容之徳太
宰顔色無異
褚太宰宅嘗失火烟焰甚逼左右驚擾太宰神色怡然
索轝來徐去
哀太子甚有器度為侯景所憚一日賊黨稱景命召太
子太子方講老子將欲下床而刑人掩至太子顔色不
變徐曰久知此事嗟其晚耳刑者欲以衣帶絞之太子
曰此不能見殺乃指繫帳竿下繩命取絞之而絶(梁書/曰哀)
(太子字仁宗太宗嫡長子也太宗即位立為皇太/子性寛和兼神用端嶷為賊所害時年二十八)
韋敬逺子在隨州物故孝寛子總復於并州戰没一日
之中凶問俱至家人相對悲慟敬逺神色自若徐語之
曰死生命也去來常事亦何足悲援琴撫之如舊
齊晉陽陷没王叔朗與同志避周兵(北史曰王晞字叔/朗小字沙彌北海)
(劇人淹雅有器度好學不倦美容儀有/風則齊亡周武帝以為儀同大將軍)王温酒服膏曾
不一廢每未肯即去同侣尤之王曰莫我尤我行事若
不悔久作三公矣
李宻據洛口署李𤣥道為記室宻敗為王世充所執衆
懼不能寐𤣥道曰死生有命非憂能了寢甚安及見世
充辭色不撓世充用為著作佐郎(劉昫唐書曰李𤣥道/隴西人貞觀中為常)
(州刺史在職清/簡百姓安之)
吐谷渾與党項冦邊時柴紹討之虜據髙射紹軍矢下
如雨士衆失色紹安坐遣人彈胡琵琶使二女子對舞
虜異之休射縱觀紹伺其懈以精騎從後掩擊虜衆大
潰(劉昫唐書曰柴紹字嗣昌晉州臨汾人趫捷有勇力/任俠聞於關中髙祖妻之以女即平陽公主也義旗)
(建累功封/霍國公)
劉禕之坐賜死旣沐浴而神色自若命其子草謝死表
其子哀號將絶不能書監刑者催逼之禕之乃自操紙
援筆即成辭理懇至見者無不傷痛(唐詩紀事曰劉禕/之字希美常州人)
(與孟利貞髙智周郭正一俱有名號劉孟髙郭上元中/與元萬頃等召入禁中論次新書髙宗宻與參決時政)
(以分宰相權時謂北/門學士武后時賜死)
李昭徳為内史婁師徳為納言相隨入朝師徳體肥行
緩李顧待不即至乃發怒曰尀耐殺人田舍漢師徳聞
之徐笑曰師徳不是田舍漢更阿誰是(大唐新語曰婁/師徳弟拜代州)
(刺史將行謂之曰吾以不才位居宰相汝今又得州牧/叨據過分人所嫉也將何以全先人髪膚弟長跪曰自)
(今雖有唾某面者某亦不敢言但拭之而已以此自勉/庶免兄憂師徳曰此適所謂為我憂也夫前人唾者發)
(於怒也汝今惡其唾而拭之是逆前人怒也唾不拭將/自乾何若笑而受之武后之年竟保寵祿率是道也)
婁師徳樸忠沈厚心無適莫狄仁傑(己/見)入相師徳舉之
及為同列仁傑頗輕師徳頻擠之外師徳知而不憾則
天覺之嘗問仁傑曰婁師徳知人否仁傑對曰臣嘗同
官未聞其知人則天曰朕之用卿師徳所薦安可謂不
知人仁傑大慙而退歎曰婁公盛徳我為其所容
婁師徳在夏官注選選者就按閱簿師徳曰容我擇之
選者不去乃灑筆曰墨汙爾
則天朝旱澇輒閉坊市南門以禳之宰相楊再思晨入
朝值一重車將牽出西門峻而又滑馭者叱牛不前乃
罵曰一羣癡宰相不能和得隂陽而閉坊門遣我匯行
如此辛苦再思徐謂之曰爾牛亦自弱不得嗔他宰相
(劉昫唐書曰再思鄭州原武人證聖初鳯閣侍郎巧佞/邪媚能得人主㣲㫖恭慎畏忌未嘗忤物或曰公名髙)
(位重何為屈折如此再思曰世路艱/難直者受禍茍不如此何以全身)
魏元忠(己/見)㣲時家止一婢厨中方㸑出外汲水還見老
猿為其守火婢驚白元忠元忠曰猿恐我乏使能為我
爨不亦善乎後亦無他
陸兖公(陸象先/己見)為同州刺史有家僮過參軍不下馬參
軍怒責其事鞭背見血入白兖公曰卑吏犯某請去官
公從容謂曰奴見官人不下馬打也得不打也得官人
打了去也得不去也得叅軍不測而退
韋斌責蘄春時李鄴侯(李泌/己見)以處士放逐中夜同宴屢
聞鴟音韋流涕鄴侯曰此聲人以為惡茍以好音聽之
則無足悲請飲酒不聞鴞音者浮以大白坐客皆企其
聲終夕不厭(劉昫唐書曰韋斌京兆萬年人父安石景/雲初宰相斌容止嚴厲冇大臣體與兄陟)
(齊名天寶末掌文誥李/林甫構陷貶巴陵太守)
杜兼誣奏李藩動揺軍中徳宗宻勅杜佑殺之杜素重
藩旬日不忍發因引藩共談内典遂及因報之說信有
之不藩曰信然杜曰審如此君應遇事無恐因出詔示
藩藩覽之無動色杜言君慎勿出口吾已宻論持百口
保君矣德宗怒不解追藩赴闕及召見望其儀形曰此
豈作惡事人耶除校書郎(李藩杜佑己見宰劉昫唐書/曰杜兼京兆人  相正倫五)
(代孫性浮險矜氣拜濠州刺史甚恣凶威叅軍韋賞判/官陸楚以論事忤兼兼誣奏二人扇動軍中忽有制使)
(至兼呼韋賞陸楚出宣制杖殺之賞進士擢第楚象先/之孫皆名家有士林之譽無罪受戮天下寃之又誣奏)
(李藩將殺之故兼/所至人側目焉)
陽城(己/見)召為諫議大夫見諸諫官紛紜言事細碎無不
聞達天子厭苦之城方與二弟痛飲人莫窺其涯際有
謁城者城引之與坐輒强以酒客辭城輒自飲客不得
已乃與城酬酢或客先醉仆於席上或城先醉卧客懐
中竟不聽客語
裴晉公(裴度/己見)不信術數每語人曰雞猪魚蒜逢著則喫
生死老病時至則行
靖安李少師雖居貴位不以威重隔物與賓僚飲宴談
笑曲盡布衣之歡亦不記人過失嘗一日宴散有人言
昨飲大歡公曰今日言歡則明前之不歡無好惡一不
得言(胡三省通鑑注曰李宗閔居/靖安坊當時人因以稱之)
處士丁重有人倫鑒一日見于琮語路巖曰某比不熟識
于侍郎今日見之風儀秀整禮貌謙挹如百斛重器所
貯尚空其半安得不益於祿位哉茍踰月不居廊廟則
某無復更至門下矣其後旬浹于果登台鉉(劉昫唐書/曰于琮給)
(事中敖之子落拓有大志駙馬鄭顥以器度竒之後尚/廣徳公主累踐臺閣揚歴藩府黄巢犯京師起琮為相)
(義不受命為賊所害就路巖字魯瞻陽平冠氏/人方鎮交辟久之方  數年間至中書舍人)
司空表聖(司空圖/己見)預為夀藏故人來者引置壙中賦詩
對酌人或難之表聖曰達人大觀幽顯一致非止暫遊
此中公何不廣耶
鄭仁誨初事唐將陳紹光紹光恃勇使酒嘗乗醉抽劒
將倳刃于仁誨左右無不奔避仁誨端坐以俟畧無懼
色紹光擲劒于地曰汝有此器度必當享人間富貴後
仁誨果至樞極(五代史記曰鄭仁誨字日新太原晉陽/人初事唐將陳紹光周太祖為樞宻召)
(仁誨用之累官内客省使謙謹/好禮不自矜伐為士大夫所稱)
馮道(己/見)與趙上交王度迎劉贇為漢嗣旣而周太祖已
副推戴左右知事變欲殺道等上交度惶怖不知所為
惟道偃仰自適畧無懼色(續世說曰道㣲時嘗賦詩云/終聞海岳歸明主未省乾坤)
(陷吉人至是/其言驗矣)
江南孫晟使周世宗待之甚厚召見飲以醇酒問以唐
事晟但言唐主畏陛下神武事陛下無二心及得唐主
蠟書誘邊將李重進皆謗毁反間之詞帝大怒責晟以
所對不實晟正色抗辭復問唐虚實又黙然不對送軍
巡院更使曹翰從容問之終不言翰乃曰有勅賜相公
死晟神色怡然索袍笏整衣冠南向拜曰臣謹以死報
乃就刑(馬令南唐書曰孫晟一名鳯宻州人好學有文/辭尤工於詩少為道士居廬山簡寂宫後易儒)
(服謁唐莊宗于鎮州用為著作郎天成中奔吳烈祖得/晟甚喜以為右僕射後周世宗征淮元宗懼遣禮部尚)
(書王崇質副/晟奉表入周)
江南李氏太弟景遂嘗與官僚宴集賛善大夫張易有
所規諫景遂方與客傳玩玉杯弗之顧易怒曰殿下重
寶而輕士取杯抵地碎之衆皆失色景遂但歛容謝過
(鄭文寶南唐近事曰張易為太弟賓客方雅直率而好/乗醉凌人嘗侍宴昭愛宫儲后持所愛玉杯親酌易酒)
(捧玩勤至有不顧之色易張目排座抗音而讓曰殿下/輕人重器不止虧損至徳恐乖聖人慈儉之㫖言訖碎)
(玉杯於殿柱一座失/色儲后避席而謝之)
吕文穆不記人過初叅政事入朝堂有朝士於簾内指
之曰此子亦叅政耶文穆佯為不聞而過同列令詰其
官位姓名文穆遽止之朝罷同列猶不能平悔不窮問
文穆曰若一知其姓名則終身不復能忘固不如毋知
也不問之何損時人服其量(東都事畧曰吕蒙正字聖/功河南人舉進士第一累)
(官叅知政事李昉罷相以蒙正為中書侍郎平章事寛/簡有重望以直道自持趙普開國元老䝉正晚出同在)
(相位普甚推許之/封許國公諡文穆)
　何良俊曰夫以韓魏公之偉度猶不能忘李師中然
　則知人之過而能不記者惟太上忘情耳下此而曰
　我忘之者其欺人亦已甚矣故於此不但見文穆寛
　中又有以知其無隱情也
李公沆秉鈞日有狂生叩馬獻書歴詆其短李遜謝曰
俟歸家當得詳覽狂生遂發訕怒隨公馬後肆言曰居
大位不能康濟天下又不能引退久妨賢路寧不愧於
心乎公但於馬上踧踖再三曰屢求退以主上未賜允
終無忤也
李文靖(李沆/己見)所居陋巷㕔事無重門頽垣敗壁不以屑
慮堂前藥欄壊夫人戒守舍者勿葺以試公公經月終
不言夫人以語公公笑謂其弟(維/)曰豈可以此動吾一
念哉
向敏中拜右揆(東都事畧曰向敏中字常之開封人沈/毅開濟識大體深為人主所知祥符中)
(拜中書門下平章事/天禧元年進右僕射)宣麻日李昌武在翰林當對上謂
之曰朕自即位已來未嘗除僕射今日有此殊命敏中
應甚喜門下賀客必多卿徃觀之明日却對來勿言朕
意也向歸昌武徃候見門闌悄無人昌武徑入見之徐
賀曰今日聞降麻士大夫莫不歡慰朝野相慶公但唯
唯又言自上即位未嘗降端揆此非常之命自非勲徳
隆重眷倚殊越何以有此公復唯唯終未測其意又歴
陳前代為僕射者勲勞徳業之盛禮命之重公亦唯唯
卒無一言旣退復使人至庖厨中問今日有無親戚賓
客飲食燕會亦寂無一人明日昌武具以所見對上笑
曰向敏中大耐官職(宋史曰李宗諤字昌武文正公昉/之子第進士授校書郎初昉居三)
(館兩制之職宗諤不數年皆踐其地風流儒/雅藏書萬卷内行淳至事繼母符氏以孝聞)
王太尉(王旦/己見)局量寛厚人不見其喜怒飲食有不精潔
但不食而已家人欲試其量以少埃墨投羮中公惟啖
飯問其何以不食羮曰我偶不喜肉一日又墨其飯公
視之曰吾今日不喜飯可且具粥
王文正公子弟嘗愬於公曰庖肉為饔人所私食肉不
飽公曰汝輩人料肉幾何曰一斤今但得半斤食其半
為饔人所廋公曰盡一斤可得飽乎曰盡一斤固當飽
曰此後人料一斤半
王文正公嘗宅門壊主者撤屋新之暫於廊廡下啓一
門以出入公至側門門低據鞍俯伏而過都不問門畢
復行正門亦不問
王文正家有控馬卒嵗滿辭公公問汝控馬幾時曰五
年矣公曰吾不省有汝旣去復呼囘曰汝乃某人乎於
是厚贈之乃是逐日控馬但見背未嘗視其面因去見
其背方省是此人
丁晉公(丁謂/己見)謫朱崖後許於光州居住流落貶竄十五
年髭鬢略無斑白人服其量
丁晉公在光州親知皆會至食不足轉運使表聞有㫖
給京東房錢一萬貫為其子(珙/)數月呼博而盡臨終前
半月已不食但焚香危坐黙誦佛書以沉香煎湯時呷
少許臨化之際神識不亂奄然而逝能榮辱兩忘大變
不怛當時稱為異人
仁宗久病廢朝一日康復思見執政坐便殿促召二府
吕許公聞命移刻方赴召比至中使數促公同列亦賛
公速行公愈緩步旣見上曰久病方平喜與公等相見
何遲遲其來公從容奏曰陛下不豫中外頗憂一旦聞
忽召近臣臣等若奔馳以進慮人驚動爾上以為得輔
臣之體(龍川志曰王沂公知制誥朝望日重一日至中/書見王文正公公問君識一吕夷簡否沂公曰)
(不識也文正曰此人異日與舍人對秉鈞軸沂公曰何/以知之曰吾亦不識但以其奏請得之沂公曰奏請何)
(事曰如不稅農器等/數事卒與沂公並相)
景徳中河北用兵車駕欲幸澶淵中外之論不一獨冦
忠愍(冦準/己見)賛成上意乗輿方渡河虜騎充斥城下人情
恟恟上使人㣲覘忠愍方酣寢於中書鼻息如雷人以
其一時鎮物比之謝安
吕許公(吕夷簡/己見)執政范文正屢攻其短坐落職知饒州
後吕再入相言於仁宗曰仲淹賢者朝廷將用之豈可
但除舊職遂除龍圖閣直學士經畧陜西上以許公為
長者文正面謝曰曏以公事忤相公不意乃爾奬拔許
公曰豈復以前事為念
宋元憲與弟景文未第時貧甚因依外家就學安陸冬
至召同人飲元憲語客曰至節無以為具獨有先人劒
鞘上裹銀一兩麄以辦節乃笑曰冬至喫劒鞘年節當
喫劒耳宴笑自若
吕文靖(夷/簡)四子(公弼公著/公爽公孺)皆穎異文靖與夫人語四兒
他日皆顯重但不知誰作宰相吾將驗之他日四子居
外夫人使小鬟擎四寶器貯茶而徃敎令至門故跌而
碎之三子皆失聲獨公著凝然不動文靖謂夫人曰此
兒必作相元祐中果大拜
富鄭公致政歸西都嘗著布直裰跨驢出郊逢水南巡
檢蓋中官也威儀呵引甚盛前卒呵騎者下公舉鞭促
驢卒聲愈厲又唱言不肯下驢請官位公舉鞭稱名曰
弼卒不曉所謂白其將曰前有一人騎驢衝節請官位
不得口稱弼弼將方悟曰乃相公也下馬伏謁道左其
候賛曰水南巡檢唱喏公舉鞭去
韓魏公帥定武時夜作書令一侍兵持燭於旁兵他顧
燭燃公鬚公以袖麾之作書如故少頃囘視則已易其
人矣公恐主吏鞭卒急呼曰勿易之渠方解持燭軍中
為之感服
韓魏公知北都有人獻玉盞云耕者入壊塚而得表裏
無纎瑕可指真絶寶也開讌召漕使顯官特設一桌致
玉盞其上將酌酒遍勸坐客俄為吏將誤觸臺倒玉盞
竟碎坐客皆愕然吏將伏地待罪公神色不動徐語曰
物破亦自有時
韓魏公駐兵延安忽夜有人攜匕首至卧内遂褰帷魏
公起坐問是誰曰某來殺諫議又問誰遣汝曰張相公
(蓋夏國方張/元用事也)魏公復就枕曰汝取我首去其人曰某不
忍願得諫議金帶足矣遂取帶而去明日魏公亦不治
此事俄有守陴卒報城櫓上得金帶乃納之范純祐亦
在延安謂魏公曰不治此事甚善蓋行之則沮國威今
受其帶是墮其計中矣魏公握范手再三歎曰非某所
及
龎相(龎籍/己見)為郡掾日會郡守性褊好責人小禮常令掾
屬羅拜庭下率坐受之衆皆忿恥竊罵公獨處之自若
公曾以疾在告月餘方出例當庭叅偶是日大雨守乃
命張傘布茅於庭使人設拜公拜起唯謹當時以為逺
到之量
趙閱道(趙抃/己見)為成都轉運出行部内唯攜一琴一鶴坐
則看鶴鼓琴嘗過青城山遇雪舍於逆旅逆旅人不知
是趙或慢狎之公頹然鼓琴不問
唐質肅嘗言文潞公(文彦博/己見)交結宫禁自御史責英州
别駕潞公亦罷相後潞公復相即上言唐介所言正中
臣罪召臣未召介臣不敢行仁宗即起介通判潭州尋
至大用(東都事畧曰唐介字子方荆南人為御史裏行/論張堯佐不當除宣徽使言彦博顯用堯佐隂)
(結貴妃外陷陛下有私後宫/之名仁宗怒甚貶英州别駕)
元厚之知福州日有吏白事公問如何行遣吏對合依
元降指揮公曰元絳未嘗指揮(公名絳/故云)吏悚而退終不
加罪(東都事畧曰元絳字厚之杭州錢塘人舉進士除/著作佐郎出知鄆州召為翰林學士卒諡章簡)
吕晦叔(吕公著/己見)平章軍國時門下因語次或曰嘉問敗
壊家法可惜公不答客愧而退一客少留曰司空尚能
容吕惠卿何况族黨此人妄意迎合可惡也公又不答
旣歸子弟請問二客之言何如公亦不答(宋史曰吕嘉/問字望之以)
(䕃入官條例司引以為屬提舉市易務初嘉問竊從祖/公弼論新法奏稿以示安石公弼遂斥於外吕氏號為)
(家/賊)
范忠宣(范純仁/己見)謫居永州以書寄人云此中羊麫無異
北方每日閉門飡餺飥不知身之在逺(猗覺寮雜記曰/比人食麫名餺)
(飥揚雄方言餅謂之飥齊民要術青䴹麥麫堪作飯及/餅飥甚美磨盡無麩則飥之名已見於漢魏五代史李)
(茂貞傳朕與宫人一日食粥一日食不/托不托俗語當以方言為正作餺飥字)
范忠宣謫永州公夫人在患難中毎遇不如意事則罵
章惇曰枉陷正人使我至此公每為一笑舟行過橘洲
大風雨中船破僅得及岸公令正平持蓋自負夫人以
登燎衣民舍稍蘇公顧曰船破豈亦章惇所為耶
范丞相在永州閉門獨處人稀識面客苦欲見者或出
則問寒暄而已家僮掃榻具枕揖客解帶對卧良久鼻
息如雷霆客自度未起亦熟睡睡覺常及暮乃去
范忠宣云或相勉以攝生之理不知人非久在世之物
假如丁令威千歳化鶴歸鄉見城郭人民皆非則獨存
亦何足樂
蘇公逮獄時舒亶之徒力詆上前必欲置之死地裕陵
宻遣小黄門至獄中視蘇起居狀適蘇公晝寢鼻息如
雷即馳以聞裕陵顧謂左右曰朕知蘇軾胷中無事者
於是即有黄州之命
蘇子瞻為鳯翔判官章子厚任商令同試永興軍進士
時劉原父為師皆以國士遇之二人相得歡甚同遊南
山諸寺抵仙遊潭下臨絶壁萬仞横一木為橋子厚推
蘇過潭書壁蘇不敢子厚平步以過用索繫樹步躡上
下神色不動以漆墨濡筆大書壁上曰章惇蘇軾來遊
范寥言魯直至宜州州無亭驛亦無民居可僦止一僧
舍可寓適為崇寧萬夀寺法所不許迺居一城樓極為
湫隘秋暑方熾幾不可過一日忽小雨魯直飲薄醉坐
胡床自欄楯間伸足出外以受雨顧謂寥曰信中吾平
生無此快也未幾而卒
米元章晩年學禪有得卒於淮陽軍先一月區處家事
作親友别書盡焚其所好書畫竒物預置一棺坐卧飲
食其中前七日不茹葷更衣沐浴焚香清坐而已及期
徧請郡寮舉拂示衆曰衆香國中來衆香國中去擲拂
合掌而逝(蔡肇南宫舍人米公墓誌曰元章少與禪人/摩詰遊詰以為得法其逝不怛作偈語有倫)
王鼎宰縣日嘗憩於庭俄有暴風舉卧榻空中鼎無懼
色但覺枕榻俱髙乃曰吾中朝端士邪無干正可徐置
之須臾榻復故處風亦隨止(遼史曰王鼎字虚中涿州/人幼好學居太寧山數年)
(博通經史時馬唐俊有文名適上已與同志袚褉水濱/鼎偶造席唐俊見鼎樸野置下坐欲以詩困之出所作)
(索賦鼎援筆立成唐俊驚其敏妙因與定交調易/州觀察判官累遷翰林學士當代典章多出其手)
楊鐵崖在松江嘗遊盤龍塘夜抵普門寺宿盜伺其亡
盡竊去所畜物黎明家人徃白之先生賦詩不輟語客
曰老鐵在是區區長物又奚恤衆服其量
倪元鎮旣却張士信之請一日士信與諸文士遊太湖
聞小舟中有異香士信曰此必一勝流急榜舟近之乃
元鎮也士信大怒即欲手刃之諸人力為營救然猶鞭
元鎮元鎮竟不吐一語後有人問之曰君被士信窘辱
而一語不發何也元鎮曰一說便俗
　
　
　
　
　
　
　
　
　
　語林卷十四
欽定四庫全書
　語林卷十五　　　　　　明　何良俊　撰
　　識鑒第八
夫人情深阻而莫測事勢倚伏而難定况乎人方幼而
即審其終事未形而能知其著可不謂尤難哉書曰知
人則哲維帝其難之易曰知幾其神乎不虚耳然子貢
億則屢中夫子顧少之焉何平叔曰子貢不窮理而幸
中亦所以不虚心也蓋聖人者心如明鏡遇物便了豈
有議擬一涉議擬或幸中鮮不失矣况億以為知者哉
易稱寂然不動感而遂通釋氏所謂常寂常照皆此道
也後世去古聖賢甚逺然觀其品校人物推測事幾多
竒中若大賢以下有不能者何耶蓋東漢以後尚老釋
宋世好談理性嗚呼清虚澄汰之功又焉可誣也
吳祐牧猪長垣澤中誦經而行(范曄後漢書曰吳祐字/季英陳留長垣人年二)
(十喪父居無擔石而不受贍遺常牧/豕於長垣澤中行吟經書後舉孝亷)北海公沙穆遊太
學資乏變服為傭與祐賃舂遂為交於杵臼之間
延熹中京師遊士范滂諸人非毁朝政公卿以下折節
下之太學生争慕其風以為文學將興處士復用申屠
蟠歎曰(范曄後漢書曰申屠蟠字子龍陳留外黄人九/嵗喪父哀毁過禮家貧傭為漆工郭林宗見而)
(竒之同郡蔡邕深重蟠及被州辟乃讓蟠曰蟠秉氣𤣥/妙性敏心通喪親盡禮幾於毁滅至行美義人所鮮能)
(安貧樂潛味道守真不為燥濕輕重不為窮達易節方/之於邕以齒則長以徳則賢郡召主簿不行太尉黄瓊)
(辟不就瓊卒歸葬四方名豪會者六七千人互相談論/莫能及蟠惟南郡一生與相酬對旣别執蟠手曰君非)
(聘則徴當相見於上京矣蟠勃然作色曰始吾以子為/可與言何意乃拘敎樂貴之徒耶振手而去不復與言)
昔戰國之世處士横議列國之君至為擁篲先驅卒有
坑儒燒書之禍今之謂矣乃絶迹於梁碭之間因樹為
屋自同傭人(謝承後漢書曰蟠居蓬萊之室依桑樹為/楝前後徵辟文書悉挂於樹初不顧盻也)
鍾季明(鍾皓/己見)為郡功曹時陳太丘(陳寔/己見)為西門亭長鍾
深獨敬異太丘少鍾十七嵗常禮待與同分義會辟公
府臨辭太守問鍾誰可代君鍾曰明府必欲得其人西
門亭長可用太丘曰鍾君似不察人為意不知何獨識
我
鍾季明兄子覲是李元禮(李膺/己見)姑子與元禮年齊並有
令名覲又好學慕古有退讓之行元禮祖太尉(漢官儀/曰李修)
(字伯游安帝/時為太尉)言覲似我家性國有道不廢國無道免於
刑戮復以元禮妹妻之元禮嘗謂覲曰孟軻以為人無
好惡是非之心非人也弟於人何太無皂白耶覲嘗以
元禮之言白鍾君鍾君曰元禮祖公在位諸父並盛韓
公之甥故得然耳國武子好昭人過以為怨本今豈其
時保身全家汝道為是後元禮雖荷功名卒殞身世禍
(范曄後漢書曰元禮免歸鄉里居陽城山中天下士大/夫皆髙尚其道而汙穢朝廷荀爽恐其名髙致禍欲令)
(屈節以全亂世為書貽曰久廢過庭不聞善誘陟岵瞻/望惟日為嵗知以直道不容於時恱山樂水家于陽城)
(道近路夷當即聘問無狀嬰疾闕於所仰頃聞上帝震/怒貶黜鼎臣人鬼同謀以為天子當貞觀二五利見大)
(人不謂夷之初旦明而未融虹蜺揚煇棄和取同方今/天地氣閉大人休否智者見險投以逺害雖匱人望内)
(合私願想甚欣然不為恨也願怡神/無事偃息衡門任其飛沈與時抑揚)
李元禮一世龍門時同縣聶季寶小家子不敢見元禮
杜周甫知季寶賢不能定名以語元禮元禮呼見坐置
砌下牛衣上一與言即決曰此人當作國士後卒如元
禮言(聶季寶/未詳)
許子將山峙淵停行應規表(范曄後漢書曰許劭字子/將汝南平輿人少峻名節)
(好人倫多所賞識與兄靖俱有髙名好共論郷/黨人物毎月輒更其品題汝南俗有月旦評焉)謝子㣲
世稱其裁鑒見子將十許嵗時歎曰此乃希世之偉人
(汝南先賢傳曰謝甄字子㣲汝南召陵人禀氣聰爽明/識達理有人倫嘗曰察其盼睞則賞其心覩其顔步則)
(知其/道)
許子將嘗到潁川多長者之游唯不詣陳仲弓(陳寔/己見)又
陳仲舉(陳蕃/己見)妻喪還葬鄉人俱至許獨不徃或問其故
子將曰太丘道廣廣則難周仲舉性峻峻則少通故不
造也時人服其裁量
衛子許弱冠與同郡圏文生同稱盛德郭林宗與二人
俱到市子許買物隨價讐直文生訿呵減價乃取林宗
曰子許少欲文生多情此二人非徒兄弟乃父子也後
文生以穢貨見捐子許以烈節致譽(先賢行狀曰衛兹/字子許陳留襄邑)
(人不為詭激之行不狥流俗之名明慮淵深規畧宏逺/為車騎將軍何苗所辟司徒楊彪再加旌命漢室傾蕩)
(曹公到陳留與兹相見同議起兵兹曰亂生久矣非兵/無以整之由是首讃洪謀從太祖入滎陽力戰終日失)
(利而/殁)
曹操㣲時人無知者嘗徃候橋太尉太尉見而異焉(范/曄)
(後漢書曰橋𤣥字公祖梁國睢陽人少為縣功曹舉孝/亷補洛陽左尉光和元年拜太尉性剛急無大體然謙)
(儉好士及卒家無居業/喪無所殯當時稱之)語曹曰今天下將亂安生民者
其在君乎曹常感其知己後經太尉墓輒悽愴致祠自
為祭文(按曹公祭文曰故太尉橋公懿德髙軌汎愛博/容國念明訓士思令謨幽靈潛翳懇哉緬矣操)
(以幼年逮升堂室特以頑質見納君子增榮益觀皆由/奬朂猶仲尼稱不如顔淵李生厚歎賈復士死知己懐)
(此無忘又承從容約誓之言殂没之後路有經由不以/斗酒隻雞過相沃酹車過三步腹痛勿怨雖臨時戲笑)
(之言非至親之篤好胡肯為此辭哉懷舊惟顧念之悽/愴奉命東征屯次鄉里北望貴土乃心陵墓裁致薄奠)
(公其/享之)
盛孝章為臺郎路逢一童子是孔文舉(孔融/己見)孔時年十
餘嵗孝章察其容貌非常怪而問之孔舉手答曰是魯
國孔融孝章以為異乃載歸與之言知其竒才便結為
兄弟升堂拜親(虞預會稽典錄曰盛憲字孝章㑹稽人/器量雅偉舉孝亷補尚書郎遷吳郡太)
(守孫䇿定吳會誅其英豪憲素有名䇿深忌之初憲與/少府孔融善憂其不免與曹公書由足徵為都尉詔命)
(未至果為/權所害)
王叔優與弟季道小時聞郭林宗有知人之鑒共徃候
之請問才行所宜以自處業林宗笑曰卿二人皆二千
石才也然叔優當以仕宦顯季道宜以經術進若違才
易務亦不至也叔優等從其言後叔優至北中郎將季
道代郡太守(王氏世譜曰王㫤字文舒太原晉/陽人伯父柔字叔優父澤字季道)
荀令君舉士不以一揆(荀彧/己見)戲志才(魏志曰戲志才籌/畫士也太祖甚器)
(之早/卒)郭嘉(魏志曰郭嘉字奉孝潁川人太祖與荀彧書/曰自志才亡後莫可與計事者汝潁固多竒)
(士誰可以繼之彧薦嘉召見論天下/事太祖曰使孤成大業者必此人也)有負俗之累杜畿
簡傲少文(魏志曰杜畿字伯侯京兆杜陵人終傅子曰/畿自荆州還至許見侍中耿紀語  夜尚書)
(令荀彧與紀比屋夜聞畿言異之旦遣人謂紀曰有國/士而不進何以居位旣見畿如舊相識遂進畿于朝)
皆以智䇿舉之終各顯名
司馬徳操(司馬徽/己見)有人倫在荆州時知劉表性暗必害
善人乃括囊不復談議時有以人物問徳操者初不辯
其髙下每輒言佳其婦諫曰人質所疑君宜辯論而一
皆言佳豈人所以咨君之意徳操曰如卿所言亦復佳
(司馬徽别傳曰有人謂劉表曰司馬徳操竒士也但未/遇耳表後見之曰世人多妄語此直小書生耳便以為)
(竒其智而能/愚皆此類)
管幼安(管寧/己見)見公孫度時語唯經典不及世事乃因山
為廬鑿坏為室越海避難者皆就之旬月成邑遂講詩
書陳爼豆飾威儀明禮讓非從學者弗見由是度安其
賢民化其徳邴原時亦在遼好以清議格物度已下心
不安之幼安謂原曰潛龍以不見為徳言非其時皆招
禍之道也宻勸令西還
杜伯侯(杜畿/己見)與太僕李恢東安太守郭智有好恢子豐
交結英雋以才智著名(魚豢魏畧曰李豐字安國年十/七八鄴下名為清白識别人物)
(海内翕然注意後隨軍在許昌聲稱日隆其父不願其/然令閉門斷客明帝在東宫豐在文學中及即尊位得)
(吳降人問江東聞中國名士為誰降人云聞有李安國/者時豐為黄門郎帝問左右安國所在左右以對帝曰)
(豐名乃被於吳/越耶轉騎都尉)智子冲有内實而無外觀(蜀記曰晉扶/風王駿鎮關)
(中司馬劉寶長史桓隰諸官屬共論諸葛亮於時談者/多譏亮託身非所勞因蜀民力小謀大不能度徳量力)
(金城郭沖以為亮權智英畧有踰管晏因條亮五事隱/没不聞於世者寶等不能復難扶風王慨然善沖之言)
伯侯為尚書僕射二人各修子孫禮見伯侯旣退伯侯
歎曰孝懿無子非徒無子殆將無家君謀為不死也時
人皆以伯侯為誤恢死後豐為中書令父子兄弟皆誅
沖為代郡太守卒繼父業世乃服伯侯知人
龎士元性好人倫勤於長養毎所稱述多過其才時人
或問之士元曰當今雅道陵遲善人常少方欲興風俗
長道業不美其譚即聲名不足企慕不足企慕而為善
者少矣今拔十失五猶得其半而可以崇邁世敎使有
志者自勵不亦可乎時人服其言(襄陽記曰龎統字士/元襄陽人少未有識)
(者惟徳公重之年十八使見司馬徳操徳操/與語旣而歎曰徳公誠知人此實盛徳也)
李衡小時聞羊道(别/見)有人物徃干之道曰多士之世尚
書劇曹郎也(襄陽耆舊傳曰李衡字叔平襄陽人習竺/以女英習配之漢末為丹陽太守孫休在)
(丹陽衡數以法繩之後休得立衡自詣獄表列前失休/下令曰李衡以徃事之嫌自拘有司夫射鉤斬袪在君)
(為忠遣衡還郡勿令/自疑加威逺將軍)
荀奉倩(荀粲/己見)與傅蘭碩(魏志曰傅嘏字蘭碩北地泥陽/人弱冠知名司空陳羣辟為掾)
(本傅子曰嘏旣達治好正而有清理識要好論才性原/  精㣲尠能及之司隸校尉鍾會年甚少嘏以明智交)
(會/)夏侯太初(夏侯𤣥/别見)親善荀常語蘭碩與太初曰子等
在世塗間功名必勝我但識劣我耳蘭碩難曰能盛功
名者識也天下孰有本不足而末有餘者耶荀曰功名
者志局之所奬也然則志局自一物耳固非識之所獨
濟也我以能使子等為貴然未必齊子等所為二人莫
能難
裴使君(裴徽/己見)問管公明(管輅/己見)何尚書(何晏/己見)一代名士其
實何如管曰其才若盆盎之水所見者清不見者濁神
在廣博志不務學弗能成才如以盆盎之水求一山之
形形不可得則智由此惑故說老莊則巧而多華說易
義則美而多偽華則道浮偽則神虚得上才則淺而絶
流得中才則遊精而獨出輅以為少功之才也裴使君
曰吾數與何平叔共說老莊易義常覺其辭妙於理不
能折之又時人吸習歸之益令不了相見得清言然後
灼灼耳
夏侯太初在正始中風格髙朗𢎞辯博暢(魏志曰夏侯/𤣥字太初少)
(知名弱冠為散騎黄門侍郎無世語曰𤣥世名知人為/中䕶軍拔用武官叅㦸牙門  非俊傑牧州典郡立法)
(垂敎皆/為後式)曹爽誅後徵為太常内知不免不交人事不畜
筆研(魏畧作不/畜華妍)及司馬宣王亡許領軍謂之曰(魏畧曰/許允字)
(士宗髙陽人少與清河崔賛/俱發名于冀州官領軍將軍)卿無復憂矣太初歎曰士
宗卿何不見事乎此人猶能以通家年少遇我子元子
上不吾容也(司馬師字子元晉景王/司馬昭字子上晉文王)後果及難(魏氏春/秋曰中)
(書令李豐惡大將軍執政謀以𤣥代之大將軍聞其謀/誅豐收𤣥送廷尉  干寶晉紀曰初豐之謀也使告𤣥)
(𤣥答曰宜詳之爾不以聞也故及於難曹殷基通語曰/司馬懿誅曹爽費褘設甲乙論甲以為  爽兄弟凡品)
(庸人以宗子支屬得䝉顧命而驕奢僭逸交非其人私/樹朋黨謀以亂國懿奮誅戮一朝殄盡此所以副士民)
(之望也乙以為懿感曹仲附已不一豈爽與相干事勢/不專以此隂成疵瑕初無忠告侃爾之訓一朝屠戮讒)
(其不意豈大人經國篤本之事乎若爽信有謀主之心/大逆已構而發兵之日更以芳委爽兄弟懿父子從後)
(閉門舉兵蹙而向芳豈忠臣為君深謀之謂乎以此推/之爽無大惡明矣若懿以爽奢僣廢之可也滅其尺口)
(𬒳以不義絶子丹血食及何晏魏/之親甥亦與同戮為僣濫不當矣)
夏侯仲權入蜀(魏志曰夏侯覇字仲權夏侯淵子/素為曹爽所厚爽誅自疑亡入蜀)姜伯
約(姜維/别見)問之曰司馬公旣得彼政還復有征伐之志不
仲權曰此人方營立家門未遑外事有鍾士季(鍾會/己見)者
其人雖少終為吳蜀之憂
劉恭嗣年十嵗時嘗於講堂上戲司馬徳操拊其頭曰
孺子孺子黄中通理寧自知不(魏志曰劉廙字恭嗣南/陽安衆人兄望之有名)
(於世劉表辟為從事數以正諫不合投傳告歸廙謂望/之曰趙殺鳴犢仲尼回輪今兄旣不能法栁下惠和光)
(同塵於内則宜模范蠡遷化於外坐而自絶殆不可也/望之不從尋遇害廙遂歸太祖太祖辟為丞相掾歴官)
(侍/中)
辛憲英是佐治女(世語曰憲英適泰山羊躭累魏志曰/辛毘字佐治潁川陽翟人  遷衛尉)
聰明有才鑒初文帝與陳思王爭為太子旣而文帝得
立抱佐治頸曰辛君知我喜不佐治以告憲英憲英曰
太子代君主宗廟社稷者也代君不可以不戚主國不
可以不懼宜戚而喜何可以久魏其不昌乎(夏侯湛憲/英傳曰憲)
(英弟敞為大將軍曹爽叅軍司馬宣王將誅爽因爽出/閉城門司馬魯芝將爽府兵斬關出城赴爽來呼敞俱)
(去敞問憲英曰天子在外太傅閉城門人云將不利國/家於事可得爾乎憲英曰天下有不可知然以吾度之)
(太傅不得不爾明皇帝崩把太傅臂以後事付之此言/猶在朝士之耳且曹爽與太傅俱受寄託之任而獨專)
(權勢於王室不忠於人道不直此舉不過誅爽耳敞曰/然則事就乎憲英曰得無殆就爽才非太傅之偶也敞)
(曰然則敞可以無出乎憲英曰安可不出職守人之大/義也凡人在難猶或恤之為人執鞭而棄其事不祥敞)
(遂出宣王果誅爽敞歎曰吾不謀於姊幾不獲於義逮/鍾會為鎮西憲英謂從子羊祜曰會在事縱恣非持久)
(處下之道吾畏其有他志也祜曰季母勿多言其後會/請子琇為叅軍憲英憂曰他日見鍾會之出吾為國憂)
(之今日難至吾家琇固請司馬文王不聽憲英語琇曰/行矣戒之古之君子入則致孝於親出則致節於國在)
(職思其所司在義思其所立不遺父母憂患而/已軍旅之間可以濟者其惟仁恕乎琇竞以全)
聶友小時為縣吏虞仲翔(虞翻/己見)徙交州縣令使友送之
仲翔與語竒焉為書與豫章太守謝斐令以為功曹郡
時見有功曹斐問之曰縣吏聶友可堪何職功曹答曰
此人縣間小吏猶可堪曹佐斐曰論者以為宜作功曹
君其避之即用為功曹使至都諸葛元遜友之(江表傳/曰諸葛)
(恪字元遜瑾長子也少有才名發藻岐嶷辯論應機/莫與為對權見而竒之謂瑾曰藍田生玉真不虛也)時
論謂顧子黙(顧譚/己見)子直(吳志曰顧承字子直譚母弟與/陸瑁俱徵孫權與雍書曰貴孫)
(子直令問休休至與相/見過於所聞為君嘉之)其間無所復容元遜欲以友居
其間由是知名(吳錄曰聶友字文悌豫章人有唇吻諸/葛恪軍還友知其將敗與滕𦙍書曰當)
(人强盛河山可拔一朝贏縮人情萬端言之/悲歎恪誅孫峻忌友以為鬱林太守發病死)
阮嗣宗(阮籍/己見)先與王渾為友(世語曰王渾字長原瑯琊/臨沂人有才望歴尚書涼)
(州刺/史)時濬沖年十五(晉諸公賛曰王戎字濬沖太保祥/宗族晉文王輔政鍾會薦之曰裴)
(楷清通王戎簡要即俱辟晉文踐阼/累遷荆州刺史以平吳功封安豐侯)隨渾在郎舍濬沖
少阮二十嵗阮與之交阮毎適渾俄頃輒去過視濬沖
良久然後出嘗謂渾曰濬沖清貴非卿倫也共卿言不
如共阿戎談
鍾士季(鍾會/己見)伐蜀過王濬沖别問計將安出王曰道家
有言為而不恃非成功難保之難也及士季敗衆以為
知言
嵇叔夜從孫登遊(嵇康集目錄曰登字公和不知何許/人無家屬於汲縣北山上窟中得之)
(夏則編草為裳冬則被髪自覆好讀易鼔琴見者/皆親樂之每所止家輒給其衣服食飲得無辭讓)叔夜
欲與之言登黙然不對踰時將去叔夜曰先生竟無言
乎登乃言曰子識火乎火生而有光而不用其光果然
在於用光人生而有才而不用其才果然在於用才故
用光在乎得薪所以保其焰用才在於識真所以全其
年今子多才寡識難乎免於今之世叔夜不能用遂及
於難(虞預晉書曰康與東平吕昭子巽及巽弟安親善/會巽淫安妻徐氏而誣安不孝囚之安引康為證)
(康義不負心保明其事安亦至烈有濟世志/力鍾會勸大將軍因此除之遂殺安及康)
夏侯太初(夏侯𤣥/己見)為征西時樂彦輔父方嘗叅其軍事
彦輔時年八嵗太初見彦輔在路因呼與語還謂方曰
向見廣神姿朗澈終為名士(虞預晉書曰樂廣字彦輔/南陽人清夷沖曠加有理)
(識累遷河南尹用心虚淡時/重其貞貴代王戎為尚書令)
尚書閔鴻見陸士龍(陸雲/己見)小時即竒之曰此兒若非龍
駒當是鳯雛
武伯南三子小時皆秀異(虞預晉書曰武陔字元夏沛/郡竹邑人父周字伯南魏光)
(祿大夫陔及二弟韶茂總角見稱並/有器望雖鄉人諸父未能覺其多少)同郡劉公榮名知
人(晉陽秋曰劉㫤字公榮沛國/人為人通達仕至兖州刺史)嘗造伯南伯南曰卿有
人倫欲使三兒見卿卿為目其髙下公榮乃自詣陔兄
弟與共言論觀其舉動出語伯南曰君三子皆國士也
元夏器量最優有輔佐之風展力仕宦可為亞公叔夏
季夏不減常伯納言也(後陔仕/至僕射)
王渾從子浚是司空(沉/)賤嬖子小時不為親黨所知渾
嘗語諸弟曰卿等莫輕彭祖(王浚/小字)此兒平世不減方州
牧伯亂世可為都督三公浚懐愍之世果為幽州都督
位至鼎輔如渾所說(晉諸公賛曰王浚字彭祖為幽州/刺史洛陽破浚承制建行臺以宗)
(廟焚毁設壇望祀七/室及功臣配食者)
索靖有先識逺量知天下將亂指洛陽宫門銅駝歎曰
會見汝在荆棘中(晉書曰索靖字幼安燉煌人父湛北/地太守靖少有逸羣之量與鄉人汜)
(衷張甝索紒索永俱詣太學馳名海内稱燉煌五龍靖/該博經史兼通内緯傅𤣥張華與靖一面皆厚與之相)
(結出為西域戊巳校尉長史張勃表靖才藝絶人宜在/臺閣武帝擢為尚書郎與襄陽羅尚河南潘岳吳郡顧)
(榮同官咸/器服焉)
夏少明在東未有名聞裴逸民知人乃裹糧寄載入洛
從之未至裴少許見一人著黄皮袴褶乗馬將獵少明
問裴逸民家逺近答曰君何以問少明曰聞其名知人
故從會稽來投之裴曰身是逸民君明可更來明徃逸
民果知之乃用為西門候少明於此遂知名
胡母彦國過河南尹門下將飲酒使門卒王子博取火
子博曰卒也唯不乏吾事安能為人役彦國呼與語歎
曰吾不及也因言於河南尹以為功曹(永嘉流人名曰/胡母輔之字彦)
(國泰山奉髙人湘州刺史之晉書/曰彦國少擅髙名有知人  鑒)
光孟祖為博昌亭長迎新令至都(晉書曰光逸字孟祖/樂安人初為博昌小)
(吏縣令使逸送客冐寒舉體凍濕遇令不在逸解衣炙/之入令被中卧令還大怒將加嚴罰逸曰家貧衣單沾)
(濕無可代若不暫温勢必凍死奈何惜一被而殺一/人乎君子仁愛必不爾也故寢而不疑令竒而釋之)時
胡母彦國與荀道𤣥共詣令家(晉書曰荀邃字道𤣥祖/朂尚書令父藩司空邃)
(解音樂善談論弱冠辟趙/王倫相國掾遷太子洗馬)望見孟祖因謂道𤣥曰彼似
竒才便呼上車與談良久果是雋器令怪客久不入詢
之吏白與光逸共語
桓茂倫有鑒識(桓彛别傳曰彛字茂倫譙國龍亢人漢/桓榮十世孫父穎有髙名彛少孤識鑒)
(明朗避亂渡江累遷散騎常侍年晉中興書曰桓彛家/貧而性度髙豁不以簞瓢屑意  在弱冠便有知人之)
(鑒為宣城太/守百姓懐之)嘗去職無事至廣陵尋親舊遇風停浦中
累日上岸逍遥見一空宇有似廨署桓訪之云是輿縣
廨令姓徐名寧桓旣獨行思逢悟賞聊造之寧清惠博
涉相遇怡然遂停宿因留數夕與寧結友而則(徐江州/本事曰)
(徐寧字安期東海郯人通朗有徳素初為輿縣令遇桓/彛大相賞得桓至都謂庾公曰吾為卿得一佳吏部郎)
(亮問所在桓即/敘之遷吏部郎)
劉真長(劉惔/己見)標寄清逺小時諸人比之𡊮羊劉喜還告
其母母有識鑒謂之曰此非汝比勿受之又有方之范
汪者劉復喜母又不聽後真長年徳轉升論者比之荀
粲(范汪别傳曰范汪字𤣥平穎陽人左將軍畧之孫少/有不常之志通敏多識博涉經籍致譽於時歴吏部)
(尚書而晉書曰汪少孤六歳過江依外家新野庾氏王/澄見  竒之及長好學外氏家貧無以資給汪乃廬於)
(園中布衣蔬食燃薪冩書誦/讀亦遍博學多通善談名理)
劉穆之旣為宋武帝委任心懐警惕嘗語所親曰貧賤
常思富貴富貴必踐危機今日思為丹陽布衣不可得
也(沈約宋書曰劉穆之字道和小字道民東莞莒人齊/悼惠王肥後也世居京口好書傳博覽多通為濟陽)
(江數所知以宋室佐命/贈侍中封南昌縣侯)
劉裕布衣時人未之識唯王謐獨竒貴之嘗語裕曰卿
當為一代英雄
謝尚書(謝混/己見)見𢎞㣲(己/見)小時即竒之曰此兒深衷夙敏
方成佳器
謝晦權遇太盛兄宣逺每裁止之及還彭城言於武帝
曰臣本素士父祖位不過二千石弟年始三十志用凡
近位任顯宻福過災生特乞降黜以保衰門
宋明帝廢立之際王思逺謂從兄晏(王晏/己見)曰兄荷武帝
厚恩今一旦賛人如此事彼或可以權計相須未知兄
將何以自立及此引決猶可保全門户不失後名晏曰
方噉粥未暇此事及晏拜驃騎會子弟謂思逺兄思徵
曰隆昌之末阿戎(思逺/小字)勸我自裁若用其語豈有今日
思逺遽應曰如阿戎所見猶未晚也旬日晏及禍(南史/曰王)
(思逺晏從父弟也父羅雲平西長史思逺八歳父卒祖/𢎞之及外祖羊敬元並棲退髙尚故思逺少無仕心宋)
(建平王景素辟主簿深見/禮遇後至司徒左長史)
瑯琊王元長才名甚盛欲與徐勉(己/見)相識每託人召之
徐謂人曰王郎名髙望促難可輕􁣃衣裾俄而元長及
禍時人服其幾鑒
建武中褚彦囘嘗與從弟彦宣同載道遇齊太祖彦囘
指太祖車語彦宣曰此非常人將來不可測
劉祭酒(劉瓛/己見)住在檀橋瓦屋數間上皆穿漏世祖為祭
酒立館以楊烈橋故主第給之生徒皆賀祭酒曰室美
為人災此華宇豈吾宅耶幸可詔作講堂猶恐見害也
未及徙居祭酒遇病卒
傅茂逺(傅昭/己見)年十一時隨外祖於朱雀桁賣厯日外祖
是𡊮雍州客雍州嘗一日來茂逺所茂逺讀書自若神
色不改雍州曰此兒神情不凡必是佳器(南史曰𡊮顗/字國章陳郡)
(陽夏人𡊮淑兄子也父洵吳/郡太守顗官至雍州刺史)
王僧辯東討梁元帝謂僧辯曰王師近次朝士孰當先
來王曰其周𢎞正乎𢎞正智不後機體能濟勝無妻子
之顧有獨決之明其餘碌碌不逮也俄而𢎞正至王飛
騎迎之及見歡甚曰吾固知王僧辯非後機者公可坐
吾膝上周曰所謂進人若將加諸膝老夫何足以當(周/𢎞)
(正己/見)
栁文暢(栁惲/己見)唯與王暕陸杲厚善每歎曰暕雖名家猶
恐累我
徐陵(己/見)母臧氏嘗夢五色雲化為鳯凰集左肩上已而
誕陵時寶誌公在都世稱其有道家人攜以候之寶誌
手摩其頂曰天上石麒麟也
北齊王晞為并州司馬昭帝欲以為侍中苦辭不受或
勸王勿自疎王曰我少年以來閱要人多矣充詘少時
鮮不顛覆且性實疎緩不堪時務人主恩私何由可保
萬一披猖求退無地非不欲作熱官但思之爛熟耳(王/晞)
(己/見)
蕭大圜(己/見)至北時周兵攻髙齊拔晉州或問大圜師遂
克不蕭曰髙歡昔以晉州肇基偽迹今本旣拔矣能無
亡乎所謂君以此始必以此終數月齊氏果滅聞者以
為知言
隋吏部侍郎髙孝基鑒識幾悟清慎絶倫然俊爽有餘
迹似輕薄時宰多以此疑之唯牛𢎞(己/見)深識其真推心
委任後孝基在事選舉最為清允時論彌服牛公識度
之逺(北史曰髙構字孝基北海人性滑稽多智辯給過/人好讀書工吏事仁夀初為吏部侍郎以公事免)
(煬帝立召令復位論/者稱構有知人之鑒)
隋吏部侍郎髙孝基銓人至房梁公(劉昫唐書曰房喬/字𤣥齡齊州臨淄)
(人幼聰敏博覽經史善屬/文為太宗佐命封梁國公)杜蔡公愕然端視良久降階
與之抗禮延入内㕔共食甚恭曰二賢當為興王佐命
位極人臣杜年夀稍減於房耳願以子孫相託後皆如
其言
王績(己/見)知天下將亂藩部法嚴一日歎曰網羅髙懸去
將安所出所受俸錢積于縣城門前託以風疾輕舟夜
遁
劉文靜一見唐太宗退語裴寂曰大度類於漢髙神武
同於魏祖其年雖少乃天縱矣
李勣臨事選將必先相其竒龎福艾者遣之或問其故
答曰薄命之人不足與成功名(劉昫唐書曰李勣曹州/狐離人初事李宻宻為)
(王世充所破擁衆歸朝頻立戰功/官并州大都督府長史封英國公)
王師旦知舉日進士張昌齡王瑾並文辭俊爽聲振京
邑師旦考其文䇿為下等舉朝不知所以及奏等太宗
怪無昌齡等名以問師旦師旦曰此輩誠有辭華然其
體輕薄文章浮豔必不成令器臣恐後生倣效有變風
雅帝深然之(唐詩紀事曰王師旦太宗時考功郎中張/昌齡冀州人與兄昌宗俱能文獻翠㣲頌)
(敕於通事舍人裏供奉衡南部新書曰昌齡與文皇作/息兵詔上見而歎曰襧  潘岳之儔也  大唐新語曰)
(昌齡為長安尉以贓罪/解官王瑾亦無所成)
李義琛為御史日文成公主貢金遇盜於岐州主名不
立太宗召羣御史至目義琛曰是人神情爽拔可使推
捕義琛徃數日果獲賊(劉昫唐書曰李義琛中書侍郎/義琰從祖弟也為雍州長史時)
(關輔饑髙宗欲令貧民逐食義琛恐人流/轉不還固争之出為岐州刺史稱良吏)
王勃在沛王府時諸王方共鬭雞勃戲為沛王檄英王
雞髙宗見之大怒曰此殆交搆之漸即日竄勃
狄梁公(狄仁傑/己見)初授并州判佐時閻立本黜陟河南梁
公為人誣告立本一見即驚謝曰仲尼觀過知仁足下
可謂海曲之明珠東南之遺寶特薦之遷并州法曹(劉/昫)
(唐書曰閻立本雍州萬年人父毘在隋以工藝知名立/本與兄立徳早傳家業總章中為右相與姜恪對掌樞)
(宻/)
天后遣徐彦伯迎廬陵王於房州王至后匿王帳中召
見狄梁公語廬陵事梁公敷請輒至涕下浸淫不能止
后乃使王出曰還爾太子梁公降拜頓首曰太子歸未
有知者人言紛紛何所信后然之更令太子舍龍門具
禮迎還中外大悅(唐詩紀事曰徐彦伯兖州人為蒲州/司兵叅軍時司户韋暠善判司士李)
(亘工書彦伯屬辭號河東三絶武后撰三敎珠/英取文辭士皆天下之選彦伯與李嶠居首)
崔湜在中書日張嘉貞(己/見)為舍人湜頗輕之常呼為張
底後與商量數事皆出湜意外湜驚美久之顧語同官
曰詎意張底乃我輩人此終是其坐處後嘉貞至中書
令(唐詩紀事曰崔湜字澄瀾仁師之子以文辭稱附韋/后作相又附太平公主門客獻海鷗賦以諷湜稱善)
(而不自悛帝誅蕭至忠湜流/嶺外後知湜本謀賜死荆州)
張曲江(張九齡/己見)見朝士趨附楊國忠語人曰皆是向火
乞兒一旦火盡灰冷暖氣何在當凍屍裂體棄骨溝壑
中不逺矣後祿山之亂果皆滅族
李華文辭綿麗而乏宏傑之氣蕭穎士(己/見)徤爽自肆時
謂華不及穎士華自疑過之嘗著弔古戰塲文極思研
確旣成自加汗漫雜置梵書中他日與穎士讀之穎士
稱工華問誰可及穎士曰君加精思便可及此華愕然
而服(唐詩紀事曰李華字遐叔除右補闕祿山亂輦母/而逃為盜所得二京復謫杭州司功叅軍召加司)
(封員外郎將以司言處之華曰焉有隳節奪志者可以/荷君之寵乎移病請告李峴表為從事以風痺廢居楚)
禮部侍郎楊俊掌貢舉問蕭茂挺(蕭穎士/己見)求人海内以
為徳選
潘孟陽母劉夫人是劉晏妹孟陽為户部侍郎(劉昫唐/書曰潘)
(孟陽禮部侍郎炎之子登博學宏辭科徳宗末/王紹以恩倖數稱孟陽之才授權知户部侍郎)夫人憂
之曰以爾人才而在丞郎之位吾懼禍之至也試會爾
同列吾觀之因遍招深熟者客至夫人視之喜曰皆爾
儔也不足憂矣向末坐綠衫少年何人曰補闕杜黄裳
夫人曰此人全别必是有名卿相(劉昫唐書曰杜黄裳/字遵素京兆杜陵人)
(貞元末為太常卿王叔文竊權/黄裳終不造其門尋拜平章事)
潘孟陽在徳宗朝為翰林學士恩渥極異有一京尹伺
候累日不得見乃遺閽者三百縑劉夫人知之謂潘曰
豈有為人臣使京尹願一見遺奴三百疋縑其危可知
遽勸潘避位
段文昌自渚宫客遊成都韋南康與奏釋褐為賓從後
劉闢逐佐外邑髙崇文收蜀召復舊職指其椅曰此猶
不足與君坐(劉昫唐書曰段文昌字墨卿西河人髙祖/志𤣥陪葬昭陵文昌倜儻有氣義韋皋在)
(蜀表授校郎長慶中朝廷以文昌少在西蜀詔授西川/節度使文昌素洽蜀人之情至是以寛政為治嚴静有)
(斷蠻夷/畏服)
韓晉公節制三吳所辟賓佐隨其所長無不得人嘗有
故舊子弟投之更無他能嘗召之與燕畢席端坐不與
比坐交言晉公署以隨軍令監庫門此人每早入幃端
坐至夕警察吏卒無敢濫出入者竟獲其力(劉昫唐書/曰韓滉字)
(太沖太子少師休之子幼有美名其所結交皆時之雋/彦非公直者不與親宻性持節儉志在奉公衣裘茵衽)
(十年一易官檢校/左僕射封晉國公)
陸忠州知舉(劉昫唐書曰陸贄字敬輿嘉興人少特立/不羣頗勤儒學徳宗素知贄名召為翰林)
(學士貞元七年以兵部侍郎知舉八年/代竇叅為中書侍郎後貶忠州别駕)時崔元翰梁肅
文藝冠時(梁肅己見十唐詩紀事曰崔元翰初名鵬舉/進士年五  矣禮部侍郎于邵以其文擢異)
(等曰後當司詔令竇叅秉政引知制誥訓/詞温厚有典誥風以剛褊罷為比部郎中)忠州輸心於
肅肅與元翰推薦藝實之士昇第之日雖衆望不愜然
一嵗選士纔十四五數年之内居臺省清近者十餘人
李觀(唐詩紀事曰李觀字元賓以文馳聲卒于校書郎/陸希聲序其文曰激揚發越若絲竹中有金石聲)
(每篇得意處如健馬/在御蹀蹀不能止)韓愈(劉昫唐書曰韓愈字退之昌/黎人幼刻苦學儒大厯貞元)
(間文士多尚古學効揚雄董仲舒之述作獨孤及梁肅/最稱淵奥愈從其徒逰銳意鑚仰欲自振於一代官至)
(吏部/侍郎)李絳(宋祁唐書曰李絳字深之元和中為翰林學/士一日奏對李吉甫盛稱天子威徳絳極言)
(規切帝顧左右曰絳/言骨鯁真宰相也)崔羣(宋祁唐書曰崔羣字敦詩貝/州武城人未冠舉進士陸贄)
(知舉梁肅薦其有/公輔器遂擢甲科)共游梁補闕之門(唐詩紀事曰梁肅/字欽之世居陸渾)
(蕭復杜佑交/薦終右補闕)四賢造補闕靡不偕行一日延接補闕盛
稱四人文學復奬以交遊之道補闕素善人倫觀等旣
去復止崔李曰公等文行相契他日皆振大名然二君
位極人臣幸各自愛後果如其言
楊炎自道州還家人以綠袍木簡棄之炎曰吾嶺外一
逐吏超登上台此可常哉且有非常之福必有非常之
禍安可棄是及再貶果還所服(劉昫唐書曰楊炎字公/南鳯翔人與常袞並掌)
(綸誥時號常楊樂賢下士人士歸/之以與元載厚善貶道州司馬)
韓滉有知人之鑒見楊於陵甚恱滉有愛女方擇佳婿
謂其妻栁氏曰吾閱人多矣無如楊生貴而有夀生子
必為宰相於陵自句容尉秩滿寓居揚州而生嗣復滉
見之撫其首曰名位果踰於父揚門之慶也因字曰慶
門於陵更踐中外以右僕射致仕終年七十八嗣復作
相
裴晉公(裴度/己見)㣲時羈遊洛中一日䇿蹇驢上天津橋時
淮西不庭已數年矣二老人倚柱歎曰蔡州何時得平
俄見晉公愕然而退有僕夫在後聞其語曰適憂蔡州
未平須得此人為將僕遽告公公曰見我龍鍾故相戲
爾
路巖佐崔鉉於淮南為支使鉉知其必貴嘗曰路十終
須作彼一官(胡三省通鑑注/曰謂作相也)旣而入為監察御史不出
長安城十年至宰相其入翰林日鉉猶在淮南聞之曰
路十今已入翰林如何得老後皆如鉉言(路巖已見曰/劉昫唐書)
(崔鉉字台碩義成節度使元畧子也累官户部侍郎/會昌末以本官平章事為同列李徳裕所嫉罷相)
清泰中樞宻直學士吕琦問國家運祚于趙延義延義
曰保邦在刑政保祚在福徳刑政則術士不敢言奈際
會諸公罕有福徳者下官竊有恤緯之僣
韓熈載在南唐多置女僕晝夜歌舞客至雜坐熈載語
僧徳明云吾為此行正欲避國家入相之命僧問何故
避之曰中原常虎視於此一旦真主出江南棄甲不暇
吾不能為千古笑端(湘山野錄曰韓熈載字叔言本青/社人事江南三主時謂之神仙中)
(人風彩照物每縱轡春城秋苑人皆隨觀談笑則聽者/忘倦審音能舞善八分及畫筆皆冠絶簡介不屈舉朝)
(未嘗拜一人毎獻替多嘉納吉凶儀制不如式者隨事/稽正制誥典雅有元和之風屢欲相之為宋齊邱深忌)
(終不/進用)
孫晟(己/見)為南唐尚書郎國主賜以一宅在鳯臺山西岡
壠之間徙居之日羣公萃止韓熈載見其門卑巷陋謂
孫曰湫隘若此豈稱為相第耶舉坐莫喻其㫖明年孫
拜御史大夫旬日之間果正台席
王昭素謂李穆兄弟皆令器穆尤沈厚他日必至廊廟
後果叅知政事(皇朝𩔖苑曰王昭素酸棗人博學通九/經尤長於易作易論二十三篇學者稱)
(之李穆薦之太祖召見年已八十貌不衰太祖問何不/求仕致相見之晩對曰草野陋儒無補聖化賜坐講易)
(帝嘉之以為國子博士逾月/遣還善攝養年九十餘卒)
李文靖(李沆/已見)在相位時王文正(王旦/已見)為叅政西北二方
猶梗羽書日聞或至旰食王公歎曰安得企見太平吾
輩稍得優游乎文靖曰國家少有憂勤足為警戒異日
天下寧晏人臣率職亦未必髙拱無事君奚念哉後北
鄙和好西鄰欵附於是朝陵展禮登封行慶寖尋巨典
無所不講屬王公衰病疲於賛導始服文靖之深識
真宗朝李沆王旦同時執政四方奏報祥瑞沆固滅裂
之如有災異則再三疏陳以為失徳所招上意不恱旦
退謂沆曰相公何苦違戾如此似非將順之意沆曰自
古太平天子志氣侈盛非事四夷則躭酒色或崇釋老
不過以此數事自敗今上富於春秋須常以不如意事
裁挫之使心不驕則可為持盈守成之主沆老矣公他
日當見之旦猶不以為然至晚年東封西祀禮無不講
時沆已薨旦繪像事之每胷中鬱鬱則摩腹環行曰文
靖文靖蓋服其明識也
王魏公(旦/)在政府一日王沂公(曽/)李觀察(維/)薛尚書(映/)
造謁公辭病薛有不平之色公婿韓億時在門下見之
以此啓公公曰韓郎未之思爾王薛皆李公之婿相率
而來恐有所干於朝廷事果不可沮之無害若可行答
以何辭執政之大忌韓乃謝曰非億所知後果是李文
靖夫人有所請託
王魏公與楊文公品量人物楊曰丁謂果何如公曰才
則才矣語道未可他日在上位使有徳助之庶保終吉
若獨當權必為身累後丁果被流竄
章得象為職方知洪州罷歸丁晉公與楊文公博召數
人皆不至丁以為二人博無歡楊曰有章職方者善博
可召之旣至丁不勝輸銀器數百章無喜色亦不辭他
日又博章輸銀器數百兩亦無吝色丁嘉其有度援引
以至清顯嘗云章公他日必為公台(東都事畧曰章得/象字希言世家泉)
(州後徙居浦城寶元中拜中書門下平章事仁宗謂曰/先太后臨朝羣臣邪正朕皆黙識之卿清忠無所附麗)
(故大/用也)
唐待制先與丁晉公為友後居水櫃街宅正相對丁將
有弼諧之命唐遷居州北或問其故唐曰謂之入則大
拜數與徃還事涉依附經旬不見情必猜疑故避之耳
後晉公南遷唐曰丁之才術李賛皇之流動多而静少
任智而鮮仁可以佐三事但不可冢百官耳(宋史曰唐/肅字叔元)
(杭州錢塘人錢鏐時七嵗能誦五經名聞國中/後與孫何丁謂游學者慕之官至龍圖閣待制)
慶厯中余靖歐陽修蔡襄王素在臺中力引石介為諫
官執政亦欲從其請時范文正為叅政語同列曰石介
剛正天下所聞然性亦好異若使為諫官必以難行之
事責人主以必行少拂其意則引裾折檻叩頭流血無
不為矣主上雖富有春秋然無失徳朝廷政事亦自修
舉安用如此諫官人皆服其言
慶厯中一近侍犯法罪不至死執政以其情重請殺之
范希文獨無言退而語同列曰諸公勸人主法外殺近
臣一時雖快意不宜敎手滑諸公黙然(東軒筆錄曰刼/盜張海過髙郵)
(知軍晁仲約度不能禦具牛酒迎勞事聞朝廷大怒時/富鄭公在樞府議欲誅仲約范欲宥之富公曰方今患)
(法不舉方欲舉法而多方沮之范公曰祖宗以來未嘗/輕殺臣下此盛徳之事奈何欲輕壊之且吾與公在此)
(同僚之間同心者有幾雖上意亦未知所定而輕導人/主以誅戮臣下他日手滑雖吾輩亦未敢自保富公終)
(不以為然及范公出按陜西富公出按河北富自河北/還及國門不許入未測朝廷意此夜徬徨不能寐遶牀)
(歎曰范六/丈聖人也)
薛簡肅知成都范蜀公(范鎮/己見)方為舉子薛一見愛之館
於府第俾與子弟講學每曰范君廊廟人也蜀公益自
謙退乗小駟至銅壺閣下即步行趨府門踰年人不知
為帥客薛還朝以蜀公行或問薛自成都歸得何竒物
曰蜀珍産不足道吾歸得一偉人與俱來(五朝名臣言/行錄曰薛奎)
(字宿藝絳州人嘗尹開封以嚴為治及鎮蜀則以惠愛/稱蜀人愛且畏之以比張詠而不苛官至叅知政事卒)
(諡簡/肅)
御史臺有閽吏𨽻臺中四十餘年善評其優劣每以所
執之挺待中丞之賢否中丞賢則横其挺否則直其挺
此語諠於縉紳凡為中丞者唯恐其挺之直也范諷為
中丞聞望甚峻一日視事次閽吏忽直其挺范大驚立
召問曰爾挺忽直豈覩我之失耶吏初諱之苦問乃言
曰昨見中丞召客親諭庖人以造食指揮者數四庖人
去又呼之復丁寧者數四大凡役使者授以法而觀其
成茍不如法有常刑矣何事喋喋之煩若使中丞宰天
下不止一庖人之任皆欲如此喋喋不亦勞而可厭乎
某心鄙之不知其挺之直也范大笑慙謝(儒林公議曰/范諷齊人性)
(疎誕不顧小節監舒州靈仙觀莊獻太后臨朝聞其俊/邁召拜諫官好大言捭闔時有補益常塗者皆畏之任)
(三司使闕畧財計議者以謂任不適其器好/朋飲髙歌噭呼或不冠幘禮法之士深疾之)
吕獻可待對於崇政殿時司馬温公為翰林學士侍讀
邇英閣亦趨賛善堂待召相遇朝路並行而北温公宻
問曰今日請對何所言獻可舉手曰袖中彈文乃新叅
也温公愕然曰王介甫素有學行命下之日衆皆喜於
得人奈何論之獻可正色曰君實亦為此言耶安石雖
有時名好執偏見不通物情輕信姦囘喜人佞已聽其
言則美施於用則疎若在侍從猶或可容置諸宰輔必
天下受其禍矣温公又諭之曰與公相知有所懐不敢
不盡未見其不善之迹遽論之不可獻可曰上新嗣位
富於春秋朝夕謀議者二三執政爾茍非其人則敗國
事此乃腹心之疾治之惟恐不及顧可緩耶後安石變
法人始服獻可先見(卲氏聞見錄曰吕誨字獻可正惠/公之孫初為侍御史言歐陽修首)
(建邪議尊濮安懿王出知鄿州神宗擢/天章閣待制又論王安石出知鄧州)
盛文肅知揚州簡重少許可時夏有章授鄭州推官過
謁文肅驟稱其才明日置酒召之人謂有章盛公未嘗
燕過客甚器重者方召一飯有章别日為一詩謝之公
得詩不發封使人謝曰度已衰老無用此詩有章殊不
意詣通判刁繹言其故刁徃見文肅問之公曰始見其
氣韻清秀謂必逺器今封詩乃自稱新圃田從事得一
幕官遂爾輕脫其志已滿必止於此官他日可驗時賈
文元為叅政與有章有舊薦為館職會御史發其舊事
遂寢改差國子監主簿仍帶鄭州推官未幾卒於京師
(東都事畧曰盛度字公量餘杭人累官翰林學士叅知/政事性好學家居讀書未嘗釋手真宗命與李宗諤楊)
(億王曽李維舒雅任隨石中立同編文苑英華所著有/愚谷集度肌體豐大艱于拜起有拜之者俯伏不能興)
(或至詬罵其/褊戾如此)
張樂全(方/平)守陳富鄭公在亳社以不行新法謫知汝州
假道宛丘與樂全相見富歎曰人果難知某三次薦安
石謂其才可大用不意今日乃如此樂全曰自是彦國
未識此人方平昔年知舉辟為㸃檢試卷官每向前來
論事則滿院無一人可其意者自是絶之至今無一字
徃還
李待制在仁宗朝當為州縣官因邸吏報包希仁(包拯/已見)
拜叅政或曰朝廷自此多事矣承之正色曰包公無能
為今知鄞縣王安石者眼多白甚似王敦他日亂天下
者必此人
元祐間東坡在禁林張無盡以書自言曰覺老近來見
解與徃時不同若得一把茅蓋頭必能為公呵佛罵祖
蓋欲坡薦為臺諫也温公頗有意用之嘗以問坡坡云
犢子雖俊可喜終敗人事不如求負重有力而馴良服
轅者使安行於八達之衢為不誤人也温公遂止
張天覺好佛而不許諸子誦經嘗云彼讀書未多心源
未明纔粘著經卷便燒香禮拜不能得了
張芸叟云吕申公名知人多得於下僚家有茶羅子一
金飾一銀一棕櫚方接客索銀羅子常客也金羅子禁
近也棕櫚則公輔必矣家人常排列於屏間以候之
亷文正王秉政日中書右丞劉整以初附為都元帥騎
從甚都詣門求見文正弟薊公(希/貢)為通謁文正讀書不
顧薊公出整復凂入言之文正因令撤去坐椅自據中
坐令整入整展拜起立不與之一言整求退謂曰此是
我私宅汝欲有所言明日當詣政事堂整出愧赧殆無
人色頃之有士人在羈旅寒餓狼狽衣冠襤縷袖詩求
見文正兄弟皆揶揄之薊公復入為言文正亟令設坐
戒内人備酒饌至外門肅入對坐張燕執禮甚恭且錄
其居止士人但言困苦乞歸明日言於世祖皆遂其請
文正兄弟怪問劉元帥主上之所倚任反薄待之江南
窮秀才却禮遇如此我等不能無疑文正曰我是國家
大臣言動嚬笑繫天下重輕整雖貴是賣國叛臣故折
辱之令其知君臣重義若寒士數十皆誦法孔子在宋
不與燕坐况國家起朔漠斯文不絶如綫我更不尊禮
則儒術將掃地矣聞者無不歎服(陶九成輟耕録曰恒/陽亷文正王希憲字)
(善父畏吾氏由父孝懿王布魯凱官/亷訪使因氏焉希憲國初拜平章事)
倪元鎮當至正初天下尚無事元鎮日鬻其家田産不
事家人作業唯逍遥吟諷兼寓意於圖畫人竊笑其為
戇後兵興諸富家田産剽剥都盡衆始服其有見
　
　
　
　
　
　
　
　
　
　
　
　
　
　語林卷十五
欽定四庫全書
　語林卷十六　　　　　　明　何良俊　撰
　　賞譽第九(上/)
孔子嘗曰吾之於人誰毁誰譽如有所譽者其有所試
則孔子但不毁人耳亦何嘗不舉人哉然必試耳余觀
東漢喜標樹晉世好加奬飾然一時雖門閥子弟皆賢
可施於行列昔人以爲名者摩世厲鈍之具豈不信哉
善乎龎士元之言曰欲興風俗長道業不美其談即聲
名不足企慕而爲善者少今㧞十失五猶得其半而可
以崇邁世教使有志者自勵夫古多善俗或者用此道
也後世欲以深文苛議激振頽風然一遭譏貶而賢者
率多自棄嗚呼有世道之責者可無加之慮哉
賈景伯與班固並校秘書景伯母常有疾帝欲加賜以
校書例多特以錢二十萬使潁陽侯馬防與之語防曰
賈逵母病此子無人事於外屢空則從孤竹之子於首
陽山矣(范曄後漢書曰賈逵字景伯扶風平陵人自為/兒童常在太學不通人間事身長八尺二寸諸)
(儒為之語曰問/事不休賈長頭)
賈偉節兄弟三人並有髙名偉節最優時人爲之語曰
賈氏三虎偉節最怒(𡊮山松後漢書曰賈彪字偉節少/遊京師與郭林宗為談論之首一)
(言一行天下以為凖的黨事起彪謂同志曰吾不/西行大難不解即入關設方畧天子為之大赦)
或問汝南范孟博(范滂/已見)郭林宗何如人范曰隱不違親
貞不絕俗天子不得臣諸侯不得友吾不知其他(范曄/後漢)
(書曰郭泰字林宗太原介休人家貧早孤母使給事縣/庭林宗曰大丈夫安能處斗筲之役乎就屈伯彦學三)
(年博通墳籍游洛陽見李膺膺大奇之遂相友善名震/京師後歸鄉里諸儒送至河上車數千兩林宗與李膺)
(同舟而濟衆賔/望之以為神仙)
東國宗敬蔡中郎不言名咸稱蔡君兖州陳留並圖畫
形像爲之目曰文同三閭孝齊參騫
世目陳仲舉(陳蕃/已見)昻昻如千里驥周孟玉(周璆/已見)瀏瀏如
松下風(世說作世目李元禮/謖謖如勁松下風)
一云世目潁川李府君(李膺/已見)頵頵如玉山汝南陳仲舉
軒軒如千里馬南陽朱公叔(朱穆/己見)􁀙􁀙如行松栢之下
潁川爲之目曰荀氏八龍慈明(荀爽/已見)無雙(范曄後漢書/曰荀淑字季)
(和為朗陵侯相莅事明理稱為神君卒年六十七李膺/自表師喪去官生八子儉鯤靖燾汪爽肅旉並有名稱)
(時人謂之八龍初荀氏舊里名西豪潁隂令苑康以為/昔髙陽氏有才子八人今荀氏亦有八子遂改曰髙陽)
(里/)
趙戩遭三輔䘮亂客於荆州州牧劉表以爲賔客(典略/曰趙)
(戩字叔茂京兆長陵人質而好學言稱詩書愛恤於人/不論踈密辟公府入為尚書選部郎董卓欲以所私並)
(充臺閣戩拒不聽卓怒欲殺之戩引辭正色卓雖凶戾/屈而謝之故將王允被害戩棄官收歛三輔亂戩客荆)
(州劉表以為賔客曹公平荆州執/戩手曰何相見之晚遂辟為掾)爾時禰正平(張隲文/士傳曰)
(禰衡字正平平原般人少有/才辯氣尚剛傲好矯時慢物)來游京師(范曄後漢書曰/興平中衡避難)
(荆州建安初/來遊許下)詆訾朝士謂無復人反南見戩歎曰所謂
劒則干將莫邪木則椅桐梓漆人則顔冉仲弓也
阮元瑜少有雋才應機捷麗嘗就蔡伯喈學蔡歎曰童
子奇才朗朗無雙
平原陶丘洪(青州先賢傳曰陶丘洪字子休平原人清/達博辯文冠當代舉孝亷不行辟太尉府)
(年三/十卒)舉劉正禮爲茂才(范曄後漢書曰劉繇字正禮東/萊牟平人父寵會稽太守繇為)
(揚州牧時𡊮術據淮南繇移居曲阿值中國䘮亂士友南/奔攜接收養與同優劇甚得名稱𡊮術遣孫策攻破繇)
(奔豫/章)是公山弟(范曄後漢書曰劉岱字公山董卓入洛/陽岱從侍中出為兖州刺史虚己愛物)
(為士人所附初平三年黄/巾轉入東平岱擊之戰死)刺史曰前年舉公山柰何復
舉正禮洪曰若使明君用公山於前擢正禮於後所謂
御二龍於長途騁騏驥於千里何所復難
陳長文(陳群/别見)與孔文舉共論汝潁人士陳曰荀文若(荀/彧)
(己/見)公達(魏春秋曰荀攸字公達為尚書令從太祖征伐/常謀謨幃幄時人及子弟莫知其所言太祖每)
(稱之曰公達外愚内智外怯内勇外弱内強不伐善無/施勞智可及愚不可及雖顔子寗武不能過與鍾繇善)
(繇言我每有所行反覆思惟自謂/無以易以咨公達輒復過人意)休若(荀氏家傳曰荀/衍字休若彧第)
(三兄/也)友若(荀諶字友若彧第四兄𡊮/紹在冀州以諶為謀主)仲豫(荀氏家傳曰/荀恱字仲豫)
(彧從父兄也父儉朗陵長祖淑朗陵侯相監張璠漢紀/曰恱清虚沉靜善於著述建安初為秘書  被詔刪漢)
(書作漢紀三十篇因事以明臧/否致有典要其書大行於世)當今並無對
脂元升以哭孔文舉尸魏太祖收欲治罪以其事直見
原元升後見太祖陳謝前愆太祖呼其字曰元升卿故
慷慨(魚豢魏畧曰脂習字元升京兆人公府辟舉髙第/天子西遷及詣許昌習常隨從與少府孔融親善)
(太祖為司空威徳曰盛融書䟽倨傲習常責融欲令改/節融被誅時許中百官與融親善者莫敢收恤習獨撫)
(而哭之曰文舉卿舎我/死我當復與誰語者)
魏文帝初受漢禪群臣皆揚魏德衛臻獨稱漢美文帝
曰天下之珍當與山陽共之
曹子建七歩成章世目爲繡虎目王仲宣爲泥下潜蛙
龎德公目諸葛孔明爲卧龍龎士元爲鳯雛司馬德操
爲水鏡
諸葛武侯甚知蔣琬用爲長史常曰公琰托志忠雅當
與吾共賛王業者也
鍾士季(鍾㑹/己見)入蜀甚知姜伯約謂長史杜元凱曰(杜氏/新書)
(曰杜預字元凱司馬宣王女壻企王𨼆晉書曰預智謨/淵博明於理亂常稱徳者非所  及立功立言所庶幾)
(也著左氏集解又參考衆家謂之釋例作盟㑹圖春秋/長歴成一家學摯虞甚重之曰左丘明本為春秋作傳)
(而左傳遂自孤行釋例本為/傳設而所發明何但左傳)以伯約比中土名士公休
太初(諸葛誕夏侯/𤣥並已見)不能過也(蜀志曰姜維字伯約天水/冀人少與母居好鄭氏學)
(盛傅子曰維好立功名隂養死士不修布衣之業當孫/  雜紀曰初姜維詣亮與母相失復得母書令求  歸)
(維曰良田百頃不在一畆但有逺志不在當歸也書蜀/志曰亮辟維為奉義將軍與長史張裔㕘軍蔣琬  曰)
(姜伯約忠勤時事思慮精密考其所有永南季常諸人/不如也  郤正論曰姜伯約據上將之重處群臣之右)
(宅舎敝薄資財無餘側室無妾媵之䙝後庭無聲樂之/娯衣服取供輿馬取備飲食節制不奢不約官給費用)
(隨手消盡察其所以然者非激貪厲濁抑情自割也直/謂如是為足不在多求凡人之談常譽成毁敗扶髙抑)
(下咸以姜維投厝無所身死宗滅以是貶削不復料擿/異乎春秋褒貶之義矣如姜維之樂學不倦清素節約)
(自一時之/儀表也)
張子綱(張紘/已見)與孔北海書言虞仲翔前頗爲論者所侵
美寳爲質雕磨益光不足以損
管公明言與裴使君(裴微/己見)何鄧二尚書(何晏鄧颺/並己見)劉太
常(劉寔/己見)兄弟語使人神思清發昏不假寐自此以還殆
白日欲寢矣(晉書曰劉寔弟名智字子房貞素有兄/風少貧負薪自給讀誦不輟以儒行稱)
或問焦先於皇甫士安士安曰曠然以天地爲棟宇闇
然合至道之前出群形之表入𤣥寂之幽一世之人不
足以挂其意四海之廣不足以回其顧妙乎與三皇之
先者同矣結繩己來未及其至也豈群言之所能髣髴
常心之所能測量哉(皇甫謐髙士傳曰世莫知焦先所/出或言漢末無父母兄弟見漢衰)
(乃不言常結草為廬冬夏袒露垢汚如泥後野火燒其/廬先因露寢遭大雪袒卧不移人以為死就視如故)
陸士衡與弟士龍俱有雋才張司空(張華/己見)見而恱之常
曰伐吳之利在獲二雋
山公目嵇叔夜巖巖如孤松之獨立
嵇君道(嵇含/己見)云吾在洛嘗與二陸談(陸機陸雲/並己見)覺辭少
理暢語約事舉莫不豁然若春日之判薄氷秋風之掃
枯葉
世目鄧士載爲伏鸞陸士龍爲隱鵠
衛伯玉明識清允傅蘭碩(傅嘏/己見)極貴重之比之寗武子
(晉書曰衛瓘字伯玉河東安邑人父覬魏尚書瓘十歲/䘮父至孝過人性貞靜有名理在位以任職稱鄧艾鍾)
(㑹伐蜀瓘以侍中/持節監艾㑹軍事)
張茂先甚重成公簡(王隱晉書曰成公簡字宗舒東郡/人世二千石性清素不求榮利潜)
(心味道罔有干其志/者由是黙識過人)嘗曰公簡清靜比揚子雲(揚雄自/敘曰雄)
(為人簡易佚宕黙而好深湛之思清淨無為不汲汲於/富貴不戚戚於貧賤不修亷隅以徼名當世無擔石之)
(儲晏如也自有大度非聖哲之書/不好也非其意雖富貴不事也)黙識擬張安世(班固/漢書)
(曰張安世字子孺少以父任為郎以善書給事尚書精/力於職休沐未嘗出上幸河東亡書三箧詔問莫能知)
(唯安世識之具述其事後以相校/無所遺失上奇其才擢為尚書令)
顧彦先少有珪璋符采朗澈弱冠仕吳爲黄門郎當時
後進盡相推許稱爲大才令望
衛叔寳是樂彦輔壻(衛玠/樂廣)並有海内之名裴叔道嘗稱
之曰婦翁氷清女壻璧潤(裴遐/己見)
周中丞(弼/)目裴逸民曰裴公若武庫五兵縱横(晉諸公/賛曰裴)
(頠字逸民談理與王夷甫不相推下嘗疾世俗尚虚無/之理故著崇有論以折之才博喻廣學者不能究後樂)
(廣與頠清談欲說理頠辭喻豐/博廣自以體尚虚無笑而不言)
山季倫薦蔡克於王太尉曰蔡子尼今之正人太尉以
書示衆曰山子以正字㧞人然未易可稱後太尉聞克
在選曰山子正人之言驗於今矣(山簡王衍蔡/克並己見)
王平子風韻邁達甚爲從兄濬沖夷甫所知四海士人
一爲平子品目則二兄不復措意云已經平子(晉諸公/賛曰王)
(澄字平子有達識/仕至荆州刺史)
王大將軍甚重王太尉常稱之曰夷甫處衆中如珠玉
在瓦石間
王武子爲本州大中正(晉諸公賛曰王濟字武子太原/晉陽人司徒渾第二子也有雋)
(才能清言起家/中書郎終太僕)訪問關求孫子荆品狀(張隲文士傳曰/孫楚字子荆太)
(原中都人太晉陽秋曰楚驃騎將軍資/之孫南陽  守宏之子仕至馮翊太守)王曰此人非鄉
評之所能名乃自爲之目曰天才英博亮㧞不群
王東海清虗寡欲無所修尚言理辯物但明其指要而
不飾文辭一時服其約而能通王太尉雅貴重之比之
南陽樂廣(王承王夷/甫並己見)
世目杜𢎞治清標令上(晉陽秋曰杜乂字𢎞治京兆人/祖預父錫有譽前朝乂少有令)
(名仕丹陽丞成/帝納乂女為后)
　世說曰有人目杜𢎞治標鮮清令盛徳之風可樂詠
　也語林曰有人目杜𢎞治標鮮甚清令初若熈怡容
　無韻盛徳之風可樂詠也二說與此並小異
世目阮遥集風韻踈誕少有門風
謝太傅云小時在殿廷㑹見王丞相便覺清風來拂人
諸葛道明(諸葛恢/己見)初過江名稱亞於王丞相庾太尉(王/導)
(庾/亮)丞相甚知之嘗謂曰明府終爲黒頭公
王丞相拜司空時諸葛道明在坐丞相指所著冠語道
明曰君當復著此
蔡司徒甚重劉王喬(劉疇/己見)常歎曰劉王喬若過江司徒
公之美選也(蔡司徒别傳曰謨字道明濟陽考城人博/學有識避地江左歴左光禄録尚書事揚)
(州刺/史)
髙坐和尚天姿髙朗風韻遒邁甚爲王丞相所知周僕
射(周顗/己見)領選撫其背曰若選得此賢令人無恨(髙坐别/傳曰和)
(尚胡名尸黎密西域人傳云國王子以國譲弟遂為沙/門永嘉中到中土止於大市中王丞相一見奇之以為)
(吾之徒也周侯遇害和尚對其靈坐作胡祝數千言音/聲髙暢既而揮涕收淚其哀樂廢興皆此𩔖性髙簡不)
(學晉語諸公與之言皆因傳譯神領意得頓在言前於/塔寺記曰尸黎密冡曰髙坐在石子岡常行頭陀卒)
(梅岡即葬焉晉明帝於/冡邉立寺因名髙坐)
周僕射神彩秀澈正體嶷然儕輩不敢䙝汝南賁泰淵
通清操之士嘗歎曰汝潁固多賢士自頃陵遲雅道殆
衰今復見周伯仁將復舊風清我邦族矣
桓茂倫見謝太傅小時歎曰此兒風神秀澈後當不減
王東海(桓彛謝安王/承並己見)
王世將髙朗豪率王丞相庾太尉遊于石頭㑹世將至
爾日迅風飛颿世將倚船樓長嘯神氣甚逸丞相謂太
尉曰世將爲復識事太尉曰正足舒其逸耳(王廙别傳/曰廙字世)
(將祖覽父正廙性倨傲不合己者/面拒之故為物所疾加平南將軍)
李充言潘安仁之文如翔禽之羽毛衣被之綃縠
庾公目王右軍清貴有鑒裁(按世說云殷中軍道右軍/清鑒貴要與此語復小異)
世人語曰大才槃槃謝家安江東獨歩王文度盛徳日
新郄嘉賔(世說作揚州獨歩王文度後來/出人郄嘉賔無上謝安一句)
支道林清談著名一時風流貴勝莫不崇敬以爲造微
之功足㕘正始然獨重郄嘉賔稱爲一時之雋
支道林談善標宗㑹而章句或有所遺時爲守文者所
陋謝太傅聞而善之曰此乃九方歅之相馬畧其𤣥黄
取其駿逸
王長史(王濛/己見)問孫興公(中興書曰綽字興公太原中都/人少以文稱歴太學博士大著)
(作散騎/常侍)郭子𤣥定何如(文士傳曰郭象字子𤣥河南人/少有才理慕道好學託志老莊)
(時人咸以為王弼之亞/辟司空掾太傅主簿)孫曰詞致清雅奕奕有餘吐章
陳文如懸河瀉水注而不竭
殷中軍識度清逺當時比之管葛屏居墓所幾將十年
王濛謝尚伺其出處以卜江左興亡因相與省之知浩
有確然之志既反因相謂曰淵源不起當如蒼生何(庾/翼)
(貽浩書曰當今社稷安危内委何禇諸君外託庾桓數/族恐不得百年無憂足下少標令名十數年間位經内)
(外而欲潜居利貞斯理難全且夫濟一時之務須一時/之勝何必徳均古人韻齊先達耶王夷甫先朝風流士)
(也然吾薄其立名非真而始終莫取若以道非虞夏自/當超然獨徃而不能謀始大合聲譽極致名位正當抑)
(揚名教以靜亂源乃髙談莊老說空終日雖云談道實/長華競及其末年人望猶存思安懼亂寄命推務而甫)
(自申述狥小好名既身囚胡虜棄言非所此明徳君子/遇㑹處際寜可然乎而世皆然之益知名實未定弊風)
(未革也浩固辭不起簡文帝始綜萬幾衛將軍禇裒薦/浩徵為揚州刺史浩上䟽陳讓并致牋於簡文簡文荅)
(之曰屬當厄運危弊理盡誠賴時有其才不復逺求版/築足下沉識淹長思綜通練起而明之足以經濟若復)
(深存挹退茍遂本懷吾恐天下之事於此去矣令紘領/不振晉網不綱願蹈東海復可得耶由此言之足下去)
(就即是時之廢興時之廢興則國家不異足下宏思之/靜筭之亦將有以深鑒可否望必廢本懷率群情也)
劉尹亡後孫興公爲之誄曰居官無官官之事處事無
事事之心當時以爲名言
孫興公目劉眞長曰神猶淵鏡言必珠玉
謝鎮西(晉陽秋曰謝尚字仁祖陳郡人鯤之子也齠齔/䘮兄哀慟過人及遭父䘮温嶠喭之尚號呌極)
(哀既而收淚告訴有異常童嶠/奇之由是知名仕至鎮西將軍)與羅君章爲方外之友
(羅府君别傳曰含字君章桂陽棗陽人楚熊姓之後啓/土羅國遂氏族焉後寓湘境為桂陽人含臨海太守彦)
(曾孫滎陽太守綏少子也桓宣武辟為别駕遷散騎常/侍門施行馬含自在官舎有一白雀棲集堂宇及致仕)
(還家庭中忽蘭菊挺/生此亦至行之徵也)常稱之曰羅君章可謂湘中之琳
琅
或有人言羅君章可謂荆楚之杞梓桓大司馬曰此自
江左之秀豈唯荆楚而已
孫興公云庾太尉雅好所托常在塵埃之外雖柔心應
世蠖屈其迹而方寸湛然固以𤣥對山水
世目王茍子曰流奕清舉(茍子王脩小字原文字志曰/王脩字敬仁太  晉陽人父)
(濛司徒左長史/脩明秀有美稱)
桓南郡既誅司馬元顯見謝景仁甚知之謂四坐曰司
馬庶人那得不敗遂令謝景仁年三十方作著作郎
阮萬齡與𡊮豹江夷相係爲孟昶司馬時人謂昶府有
三素望(南史曰阮萬齡陳留尉氏人祖思曠光/禄大夫萬齡少知名為孟昶建威長史)
謝叔源與從子靈運並有美名時人謂叔源風韻爲髙
目望蔡肅肅如寒風振松(謝叔源襲/爵望蔡侯)目康樂凜凛如霜
臺籠日
謝方明無他伎能自然有雅韻髙祖常稱之曰謝方明
可謂名家駒直置便是台鼎人無論復有才用或云是
劉穆之語(沈約宋書曰謝方明陳郡陽夏人尚書僕射/景仁從父弟父沖中書侍郎方明為髙祖中)
(兵主簿事思忠益知無/不為遷侍中丹陽尹)
王令明素不與謝靈運相識嘗得一交言靈運辯博辭
義鋒起令明時然後言時荀伯子在坐退而告人曰靈
運固自蕭散直上王郎如萬頃陂(沈約宋書曰荀伯子/潁川潁隂人祖羡驃)
(騎將軍父猗秘書郎伯子少好學博覽經傳而通率好/戲遨遊閭里故失清塗解褐駙馬都尉仕至東陽太守)
謝法曹(惠連/己見)㓜有才悟性至輕脫不爲父方明所知靈
運去永嘉還始寧時方明爲會稽郡靈運嘗自始寧至
會稽造方明過視惠連大相知賞時何長瑜教惠連讀
書亦在郡内靈運又以爲絶倫謂方明曰阿連才悟如
此而尊常兒遇之何長瑜當今仲宣而給以下客之食
尊既不能禮賢宜以長瑜還靈運靈運載之去
謝宣逺(謝瞻/己見)諸人才辭辯富𢎞微每以約言服之尚書
(謝混/己見)特所敬貴號曰微子嘗語諸人曰汝雖才義豐辯
未必皆愜衆心至於領會機賞言約理要固當共推微
子
謝尚書目𢎞微曰微子異不傷物同不害正
宋世爲之語曰王光禄如屏風屈曲從俗能蔽風露(南/史)
(曰王逺字景舒太保𢎞弟光禄/大夫孺之子也仕至光禄勲)
王僧祐少便聰悟叔父景元撫其首曰兒神明意用當
不作率爾人(僧祐/已見)
宋文帝見王征南(王僧虔/己見)所書素扇歎曰非唯迹逾子
敬方當器雅過之
顔特進(顔延年/己見)爲徐羡之諸人所忌出爲始安太守謝
領軍(謝晦/己見)謂顔曰昔荀朂忌阮咸斥爲始平郡今卿又
爲始安可謂二始殷黄門(殷景仁/己見)亦語之曰所謂人惡
俊異世疵文雅
王瓉之歴官五兵尚書未嘗詣一朝貴(南史曰瓉之王/敬𢎞子也官吏)
(部尚書/謚貞子)江湛(己/見)謂何偃曰王瓉之今便是朝隱(宋書/曰何)
(偃字仲𢎞廬江灊人司空尚之中子/舉秀才除中軍㕘軍歴官吏部尚書)
王智少簡貴有髙名(南史曰王智琅琊人祖穆/臨海太守司徒謐之兄)宋武帝
甚重之常云見王智使人思仲祖(南史曰帝與劉穆之/議討劉毅而智在焉)
(他日穆之白帝曰伐國重事公言何乃使王/智知武帝笑曰此人髙簡豈聞此輩議論)
吳郡陸法眞歴官有清節爲劉秀之安北録事㕘軍太
山羊希(南史曰羊希字泰聞太山南城人羊/元保之從子少有才氣為尚書左丞)與安北咨
議孫詵書曰足下同僚似有陸録事者此生東南名地
又張𤣥外孫治身清雅至有志節年髙官下秉操不衰
冀當日夕相與申意(南史曰孫詵字休群太原中都/人愛文尤賞泉石官御史中丞)
張景山(張岱/己見)與兄太子中舎演新安太守鏡征北將軍
永弟廣州刺史辯俱知名時人謂之張氏五龍
釋曇潁屬意宣唱天然獨絶張暢聞而歎曰吐辭流便
足騰逺理(髙僧傳曰曇潁㑹稽人少出/家誦經十餘萬言止長干寺)
張永嘗請斌公開講(釋曇斌/己見)永問斌京下復有卓越年
少不斌言有沙彌道慧法安永即要請令道慧覆涅槃
(梁惠皎髙僧傳曰道慧姓王餘姚人十一出家為僧/逺弟子嘗講成實張融搆難慧乗機挫銳言必詣理)法
安述佛性(髙僧傳曰釋法安姓畢東平人七/歲出家年在息慈便精神秀出)二人神色
自若敘致無遺永問年幾慧言十九安言十八永歎曰
昔扶風朱勃年十二能誦書詠詩時號才童今日二道
士可稱義少
王仲寳張思曼甚知孔廣仲寳嘗言廣來使人廢簿領
思曼數巾車詣之每歎曰孔廣使吾成輕薄祭酒(王儉/張緒)
(己見稽南史曰孔廣字淹/源㑹  人美容止善吐論)
宋文帝以王華劉湛王曇首殷景仁俱爲侍中風力局
幹冠冕一時上嘗與四人於合殿宴既罷出上目送良
久歎曰此四賢一時之秀同管喉唇恐後世難繼也(劉/綽)
(宋拾遺曰帝嘗召四人宴飲從朝至/夕帝甚歡既出帝目送之歎美不已)
張思曼少知名清簡寡欲父鏡語人曰此兒今之樂廣
劉悛之爲益州獻蜀柳數株枝條甚長狀若絲縷武帝
植於太昌雲和殿前常嗟賞之曰楊柳風流可愛似張
緒當年
𡊮吏部(𡊮粲/己見)語人曰近見張思曼殊有正始遺風
劉㕘軍(劉璡/己見)至吳語人曰吾聞張思光與陸慧曉並宅
中間有水此水必有異味遂命駕酌而飲之曰飲此則
鄙吝之萌盡矣
釋慧亮過江止何園寺(梁慧皎髙僧傳曰慧亮姓董先/為東阿靖公弟子後立寺於臨)
(菑講法華大小品十地/等學徒雲集千里命駕)顔延之張緒眷徳留連每歎曰
安汰吐珠玉於前(釋道安竺法/汰並己見)斌亮振金聲於後清言
妙緒將絶復興(髙僧傳曰釋曇斌姓蘇南陽人十歲出/家事道禕為師後住江陵辛寺𡊮粲請)
(為母/師)
張融陸慧曉二人宅間有池池上有二株楊柳何㸃見
而歎曰此池便是醴泉此木便是交讓
張思光年弱冠道士陸靜脩以白鷺羽麈扇遺之曰此
既異物以奉異人
張思光清抗絶俗雖王公貴人視之傲如獨重衡陽王
語從兄思曼曰衡陽王飄飄有凌雲氣其風情素韻彌
足可懷融與之遊不知老之將至
王仲寳(王儉/己見)少便不凡𡊮司徒(𡊮粲/己見)見之歎曰宰相之
門栝栢豫章雖小已是棟梁器
劉祭酒(劉瓛/己見)少有至性母孔氏甚嚴明語親戚曰阿稱
(瓛小/字)便是今世曾子
王僧達貴公子孫以才傲物爲吳郡太守入昌門曰彼
有人焉顧琛家一公兩掾英英門戸陸子眞五世内侍
我之流亞
齊髙帝輔政百僚脫屣到席蔡長史躡屐不改(南史曰/蔡約字)
(景撝濟陽考城人興宗子也尚宋孝武公主好飲酒/夷淡不與世雜仕齊為司徒左長史卒官太子詹事)帝
謂江祏曰蔡郎是禮度之門故自可恱(南史曰江祏字/宏業濟陽考城)
(人仕至侍中中書令受/遺輔政為東昏所誅)
王瞻六歲時從師讀書有伎經門同業皆出觀瞻獨不
視習業如初從父僧䖍曰大宗不衰寄之此子(南史曰/王瞻字)
(思範𢎞從孫也少逸遊為閭里患及長折節修士操/渉獵書記仕齊至御史中丞梁臺建遷吏部尚書)
𡊮尹(𡊮粲/己見)在郡嘗於後堂夜集劉祭酒在座劉是眞長
六世孫𡊮指庭中柳樹謂劉曰人謂此是劉尹時樹每
想髙風今復見卿可謂清徳不衰
禇司徒(禇淵/己見)嘗集𡊮粲舎初秋涼夕風月甚美彦回援
琴奏别鵠之曲宫商既調風神諧暢王彧謝莊並在坐
歎曰以無累之神合有道之器宫商暫離不可得已
𡊮尹見江叔文歎曰風流不墜政在江郎(南史曰江斆/字叔文濟陽)
(考城人祖夷右僕射父湛吏部尚書斆母宋文帝女淮/陽長公主㓜以戚屬召見孝武謂謝莊曰此小兒方當)
(為名器少有美譽尚孝武女臨/汝公主拜駙馬都尉為丹陽丞)
庾杲之韶令和潤善於音吐(蕭子顯齊書曰杲之字景/行新野人祖深之雍州刺)
(史父粲司空㕘軍杲之少貞立學/渉文義起家奉朝請太子右衛率)世祖令對魏使兼侍
中上每歎其風器之美王儉在座曰杲之爲蟬冕所照
更生風采
陸明霞是張思光外甥好學通博兼善書畫風韻舉動
頗𩔖於思光時人爲之語曰無對日下惟舅與甥(南史/曰陸)
(杲字明霞吳郡吳人祖徽宋建康令有清名父叡揚州/中從事杲少好學歴官以清正稱仕至金紫光禄大夫)
謝㕘軍(謝超宗/己見)一日詣東府門自通爾時風寒慘厲太
祖謂四座曰此客至使人不衣自煖矣
禇侍中(禇炫/己見)小便清簡爲舅王景文所知司徒(淵/)謂人
曰從弟亷勝獨立乃十倍於我
徐孝嗣(己/見)出爲吳興王僕射(儉/)贈四言詩曰方軌叔茂
追清彦輔柔亦不吐剛亦不茹時人以比蔡子尼行狀
禇中郎淹雅有器量風儀端麗眉目如㸃公庭就列爲
衆所瞻(南史曰禇向字景政祖淵司空父蓁太子詹事/向年數歲父母相繼亡没毁若成人親表異之)
(及長淹雅有器量/仕梁卒於北中郎)爲廬陵王長史卒官謝舉銘其墓曰
宏治推華(杜/乂)子嵩慚量(庾/敳)酒歸月下風清琴上論者以
爲擬得其人(南史曰謝舉字言揚謝􁊞子也㓜好學與/兄覽齊名十四贈沈約詩為約所賞弱冠)
(丁父憂幾致毁滅為太常博士與覽俱預元㑹江淹一/見並相欽挹曰所謂馭二龍於長塗為太子家令掌管)
(記深為昭明/太子賞接)
世目何散騎曰人中爽爽何子朗
何㸃嘗目陸慧曉心如明鏡遇形觸物無不朗然王思
逺常如懷氷暑月亦有霜氣
周彦倫目慧隆道人曰隆公蕭散森踈若霜下之松竹
(髙僧傳曰釋慧隆姓成陽/平人學無師友卓然自悟)
劉孝標(劉峻/己見)目劉訏超超越俗如半天朱霞(何佟之梁/典曰劉訏)
(字彦度平原人與陳留阮孚李紳申金蘭/之契築室鍾阜之傍共聽内義鑚尋典奥)劉歊矯矯出
塵如雲中白鶴(梁書曰劉歊字士光劉懷慰之子生夕/有香氣滿室㓜有識慧十二讀莊子逍)
(遥篇曰此可解耳客問之隨問而荅皆有情理家人異/之謂為神童及長博學有文不娶不仕與族弟訏𨼆居)
(求志遨遊林澤以山水/書籍相娛謚貞節處士)皆儉歲之粱稷寒年之纎纊
梁武帝欲爲昭明太子納妃意在謝氏𡊮昻曰當今貞
素簡勝唯有蔡撙(南史曰蔡撙字景節興宗子也少方/雅退黙兄弟並知名為呉興太守不)
(飲郡井齋前種白莧紫/茄以為常膳詔褒其清)
宋世有嵇元榮羊葢並善鼓琴云得戴安道之法柳吳
興(柳惲/己見)特盡其妙齊竟陵引爲法曹㕘軍雅被賞狎王
嘗置酒有謝太傅鳴琴在側以授吳興吳興彈爲雅弄
竟陵曰卿巧越嵇心妙臻羊體良質美手信在今辰豈
止當世稱竒足可追蹤古烈(劉璠梁典曰梁武帝嘗語/周捨曰吾聞君子不可求)
(備至如柳惲可謂具美/分其才藝足了十人)
劉長史㓜聰敏善屬文(南史曰劉孝綽字孝綽本名冉/㓜聰敏七歲能屬文舅王融深)
(賞異之與同載以適親友號曰神/童起家著作郎左遷臨賀王長史)王中書(融/)深賞異之
常歎曰天下文章若無我當歸阿士(孝綽/小字)
陸佐公少爲外祖張岱所異岱語諸子曰此兒汝家陽
元(劉璠梁畧曰陸倕字佐公吳郡人慧/曉子也少篤學善屬文仕至太常卿)
梁武革命之事沈休文頗相匡贊後帝以語范尚書曰
平日與沈休文群居不覺有異今日才智縱横可稱明
識尚書荅曰公今知約不異約今知公
梁昭明在東宫雅好文學嘗與王記室(筠/)劉長史(孝/綽)陸
庶子(倕/)到舎人(洽四人/並己見)殷常侍遊宴𤣥圃太子獨執筠
袖撫孝綽肩語曰所謂左挹浮丘袖右拍洪崖肩(梁書/曰殷)
(芸字灌𬞞陳郡長平人性倜儻不拘細行不妄交遊門/無雜客勵精勤學博洽群書廬江何憲見之深相歎賞)
(仕至散/騎常侍)
王詹事(筠/)㓜便警悟及長清靜好學沈尚書(約/)每見其
所著輒嗟咨吟咏以爲不逮嘗語詹事曰昔蔡中郎一
見王仲宣稱爲王公孫曰吾家書籍悉當相與僕雖不
敏請附斯言自謝朓諸賢零落已後平生意好殆將都
絶不謂痿暮復逢於君
張士簡(張率/已見)與同郡陸佐公㓜相友狎同載詣左衛將
軍沈休文適值任彦升在坐沈謂任曰此二子後進才
秀皆南金也卿可與定交
簡文素重蕭景陽(蕭子顯/己見)在東宫時引爲促晏景陽起
更衣簡文謂坐客曰嘗聞異人間出今日始知是蕭尚
書
到長史(洽/)齊末覩世方亂築室巖阿幽居積歲樂安任
昉與洽兄沼溉並善嘗訪洽於田舎見之歎曰此子日
下無雙
到茂灌與弟茂沿皆有文才兼善言理時人比之二陸
世祖嘗贈詩云魏世重雙丁晉朝稱二陸何如今兩到
復似凌寒竹
庾彦寳(庾詵/己見)子曼倩(梁書曰曼倩字世華早有令譽元/帝在荆州為中録事後轉諮議㕘)
(軍/)早有令譽爲世祖荆州主簿每出常目送之謂劉之
遴曰(梁書曰劉之遴字思貞南陽涅陽人父虬齊國子/博士謚文範先生之遴八歲能屬文十五舉茂才)
(對䇿沈約任/昉見而異之)荆南信多君子雖美歸田鳯(摯虞三輔决/録註曰田鳯)
(字秀宗為郎端正入奏事靈帝郎/目送題柱曰堂堂乎張京兆田)清屬桓階(桓階别傳曰/階為尚書令)
(文帝行幸見諸子無禈上搏手曰長/者子無禈是日拜三子為黄門郎)賞徳標竒未過此
子
梁元帝嘗云余於諸僧重招提琰法師隱士重華陽陶
貞白士人重汝南周宏正其於義理清轉無窮亦一時
名士也
王威明爲黄門侍郎時湘東王(梁元帝/别見)爲丹陽尹與朝
士宴集屬威明爲酒令威明曰江左以來未有兹舉蕭
琛傅昭在坐並謂知言(南史曰王規字威明王儉之孫/王騫子也十二畧通五經及長)
(博渉有口辯仕/至太子中庶子)
衛尉趙知禮見𡊮徳章少時歎曰𡊮生舉止詳中故有
陳汝之風(南史曰𡊮憲字徳章㓜聰敏好學梁武帝開/五館其一館在憲宅西憲招引諸生與之談)
(論新義出人意表同輩咸嗟服焉武帝撰孔子正言章/句詔下國學憲十四被召為正言生祭酒到溉愛其神)
(采博士周𢎞正謂憲父君正曰賢子欲策試不君正曰升講坐/未敢令試居數日君正遣門客與憲候憲正㑹𢎞正将)
(延憲入室授以麈尾令憲竪義時謝岐何妥在坐𢎞正/曰二賢雖窮奥賾得無憚此後生何謝遞起義端深極)
(理致憲酬對閒敏𢎞正謂妥曰恣卿所問勿以童㓜期/之時觀者重沓憲神色自若辯論有餘𢎞正亦起數難)
(終不能屈因告客曰卿還諮𡊮/吳郡此郎已堪見代博士矣)
江揔持㓜便聰慧神采英㧞(南史曰江揔字揔持濟陽/考城人江斆之曽孫祖舊)
(光禄大夫父紑南康王主簿揔七歲而孤聰敏有至性/梁時為太子中舎人仕陳歴尚書令入隋拜上開府)
甚爲瑯邪王元禮(王筠/已見)范陽張纉(南史曰張纉字伯緒/范陽方城人衛尉卿)
(宏䇿子也長七尺四寸眉目踈朗神采爽發性好/學兄緬有書萬卷晝夜披讀不去手歴官吏部郎)南陽
劉之遴所重之遴嘗酬揔詩其略曰上位居崇禮寺署
鄰栖息忌聞曉騶唱每畏晨光赩髙談意未窮晤對賞
無極探志共遨遊休沐忘退食曷用銷鄙吝枉趾遘顔
色上下數千載揚㩁吐胸臆其爲通人欽挹如此
陳後主在東宫時張譏爲東宫學士有玉柄麈尾至佳
後主親執之曰當今雖復多士如林堪執此者獨張譏
耳即手授譏
陳後主嘗幸鍾山召從臣於松林下共談敕張譏竪義
時索麈尾未至後主取松枝手以屬譏曰此可代麈尾
顧語群臣此即張譏後事
陳永陽王臨吳郡聞陸慶名請與相見慶固辭以疾時
慶宗人陸榮爲郡五官掾慶嘗詣焉王乃微服徃榮舎
穿壁觀之後語榮曰慶風神凝峻殆不可測嚴君平鄭
子眞何以尚兹(南史曰陸慶吳郡人少好學徧通五經/尤明春秋左氏傳節操甚髙仕梁為婁)
(令陳天嘉初徵/散騎侍郎不就)
何妥少機警以技巧事湘東王後知其聰明召爲誦書
時蘭陵蕭愼亦有雋才住青楊巷妥住白楊頭時人爲
之語曰世有兩雋白楊何妥青楊蕭愼(隋書曰何妥字/栖鳯西城人為)
(湘東王誦書江陵平入周為太學/博士隋除散騎常侍終國子祭酒)
　
　
　
　
　
　
　
　
　
　
　語林卷十六
欽定四庫全書
　語林卷十七　　　　　　明　何良俊　撰
　　賞譽第九(下/)
杜子光童孺時奇才博學能著文章心解性達無不貫
綜一時稱爲舞陽杜孔子(崔鴻十六國春秋前涼録曰/杜育字子光濮陽舞陽人)
崔司徒(崔浩/己見)每與盧𤣥談輙歎曰對子眞使我懷古之
情更深(北史曰盧𤣥字子眞范陽涿人曽祖諶晉司空/從事中郎祖偃父邈仕慕容氏俱以儒雅稱神)
(䴥四年太后辟召儒雋以𤣥為首授中書博士遷侍郎/崔浩欲整人倫分明姓族𤣥曰創制立事各有其時樂)
(為此者詎幾人也宜三/思浩不納後終以此敗)
髙伯恭(髙允/己見)少有奇度清河崔𤣥伯見而異之歎曰髙
子黄中内潤文明外照必爲一代偉人(魏收魏書曰崔/宏字𤣥伯清河)
(東武城人魏司空林六世孫少有雋才號曰冀州神童/符堅徵為太子舎人不就魏道武以為黄門侍郎與張)
(衮對掌/機要)
魏中山王(熈/)博識之士見盧㓜章歎之曰盧郎有如此
風神唯須誦離騷飲美酒自爲佳士(北史曰盧元明字/㓜章范陽涿人渉)
(歴群書兼有文義風采閒潤進退可/觀太平中副李諧使梁南人稱之)
范陽祖元珍(祖瑩/别見)與陳郡𡊮景翔齊名秀出(北史曰𡊮/翻字景翔)
(陳郡/項人)時人爲之語曰京師楚楚𡊮與祖洛中翩翩祖與
𡊮
濟隂王元暉見温子昇文嘗云江左文人宋有顔延之
謝靈運梁有沈約任昉我子昇足以凌顔轢謝含任吐
沈(北史曰温子昇字鵬舉太原人晉大將軍嶠之後世/居江左祖恭之避難歸魏家于濟隂寃句子昇博覽)
(百家文章清婉永熈中為/散騎常侍領本州大中正)
魏陸暐與弟恭之並有時譽洛陽令賈禎歎曰僕以老
年更覩雙璧黄門郎孫惠蔚曰不意二陸復在坐隅(北/史)
(曰陸暐字道暉弟恭之字季順代人也世領部落祖俁/仕魏封東平王父凱官至正平太守暐除伏波將軍嘗)
(擬急就章為悟蒙章及七誘十醉章表數十篇恭/之有操尚位東荆州刺史所著文章詩賦千餘篇)
楊遵彦小時夙成從父兄黄門侍郎(昱/)特相器重嘗謂
人曰此兒駒齒未落已是我家龍文更十年當求之千
里外耳
楊遵彦典選時以六十人爲一甲楊令其自敘訖不省
文簿便次第呼之嘗誤以盧士深爲士琛士深自言其
名遵彦曰盧郎朗潤所以加玉(三國典畧曰東魏以楊/愔典選愔令選人自敘)
(不省文簿次第呼之嘗誤呼慕容為長孫一人而已有/職人魯漫漢自言微賤不蒙記愔曰卿前在元子思坊)
(乗驢遥見我不下以方麴障/面我何不識卿耶漫漢驚服)
楊遵彦作文徳論(楊愔/己見)以爲古今辭人皆負才遺行澆
薄險忌唯邢子才王元景温子昇彬彬有徳素
楊遵彦欲引崔彦通(崔瞻/己見)爲中書侍郎時盧思道直中
書省因問盧曰我比日多務都不見崔瞻文藻卿與之
親通理當相悉思道荅曰崔瞻文辭之美實有可稱但
舉世重其風流所以才華見没
北齊廢帝爲太子時嘗集諸儒講孝經問國子助教許
散愁曰先生在世何以自資許對曰散愁自少以來不
登孌童之牀不入季女之室服膺簡策不知老之將至
平生素懷若斯而已太子曰顔子縮屋稱貞柳下嫗而
不亂未若此翁白首不娶
魏帝嘗季秋大射普令群臣賦詩魏佛助(魏收/小字)詩末云
尺書徵建業折簡召長安文襄壯之顧謂諸人曰在朝
今有魏收便是國之光采
盧子均小字龍子風神澹雅從弟思道小字釋奴宗中
俱稱英妙幽州爲之語曰盧家千里釋奴龍子(思道已/見  北)
(史曰盧昌衡字子均沉静有才識風神/澹雅容止可法博渉經史工行草書)
王沙彌(王晞小/字己見)東適海隅與邢子良遊處子良愛其清
悟與其在洛兩兄(昕/)書曰賢弟彌郎意識深逺曠達不
羈簡於造次言必詣理吟咏情性徃徃麗絶恐足下方
難爲兄不暇憂其不進也
吏部郎中陸卭嘗稱李徳林曰徳林文章浩浩如長河
東注比來見後生制作乃涓澮之流耳(續世說曰北齊/任城王亦稱徳)
(林曰經國大體是賈生晁錯之/儔雕䖝小技殆相如子雲之輩)
李徳林爲文辭覈理暢魏收嘗對髙隆之謂其父曰賢
子文筆終當繼温子昇隆之大笑曰魏常侍殊已嫉賢
何不近比老彭乃逺求温子
柳思敬少有逺量濟陽蔡大寳有重名於江左時爲岳
陽王(蕭詧/己見)諮議見柳便歎曰襄陽水鏡復在於兹(北史/曰柳)
(莊字思敬河東解人宋太尉元景從孫/博覽墳籍兼善詞令隋給事黄門侍郎)
辛懷逺與二兄鑒曠弟寳迅皆以才識知名秦雍爲之
語曰五龍一門金友玉昆(崔鴻前涼録曰辛攀字懷逺/隴西狄道人父奭尚書郎)
鎭南長史恱壽謂南海王曰向見北海王子天資宏雅
神爽髙邁始知天族多奇玉林皆寳
李密乗一黄牛被以蒲韉將漢書一帙掛於角上一手
捉牛靷一手翻漢書越國公(楊素/己見)遇見於道從後按轡
躡之既及問何處書生躭學如此密識是越公乃下牛
再拜自言姓名又問所讀書荅云項羽傳越公奇之與
語大恱謂其子𤣥感等曰吾觀李密識度女等不及
虞世基拜内史舎人時柳顧言博學罕所推許與世基
相見歎曰海内當共推此一人
薛收與弟徳音元敬齊名號河東三鳯時目收爲長離
徳音爲鸑鷲元敬年最少爲鵷雛
太宗登極日語房𤣥齡曰薛收若在朕當以中書令處
之
唐太宗嘗稱虞永興(虞世南/己見)有五絶徳行忠直博學文
詞書翰
李守素尤精譜學人號肉譜或謂虞秘監曰李倉曹以
善談人物乃得此名然非雅目公既言成凖的宜有以
改之秘監曰昔任彦昇善談經籍時稱爲五經笥宜改
倉曹爲人物志(隋唐嘉話曰李守素趙州人太宗署為/倉曹㕘軍甚工譜學自晉宋以降四海)
(士流及諸勲貴華戎閥閱/莫不詳究當時號為行譜)
劉子翼峭直有行常面折僚友之短退無餘訾李百藥
嘗語人曰劉四雖復罵人人多不憾(大業雜記曰劉子/翼字小心劉禕之)
(之父仕隋/至著作郎)
太宗嘗出行有司請載副書以從上曰不須虞世南在
此行秘書
賀徳仁與兄徳基俱以辭學見稱時人爲之語曰學行
可師賀徳基文質彬彬賀徳仁(唐書曰賀徳仁越州山/隂人少與從兄徳基俱)
(事國子祭酒周𢎞正以辭學/見稱徳仁仕陳官吳興王友)
太宗嘗宴群臣于積翠池酣樂賦詩魏徵賦西漢其卒
章曰終藉叔孫禮方知皇帝尊帝曰徵言未嘗不約我
以禮
太宗征遼東拜楊宏禮爲兵部侍郎駐蹕之役領歩騎
二十四軍跳出賊背所向摧靡帝自山上下望見其袍
仗精整人人盡力謂許敬宗曰越公兒郎故有家風(劉/昫)
(唐書曰楊宏禮隋尚書令素弟岳之子髙祖受禪襲爵/清河郡公太宗征遼以宏禮有文武材擢拜兵部侍郎)
(專典兵/機之務)
太宗嘗曰禇遂良鯁亮有學術竭誠親於朕若飛鳥依
人自加憐愛(劉昫唐書曰禇遂良散騎常侍亮之子博/渉文史尤工𨽻書父友歐陽詢甚重之)
谷那律淹識群書禇遂良目爲九經庫(唐書曰谷那律/魏州人淹識群)
(書官至𢎞/文館學士)
張文瓘補并州㕘軍時李勣爲長史語人曰稚圭今之
管蕭吾所不及
太宗嘗問群臣曰朕子弟孰賢魏徵曰臣愚不盡知其
能唯吳王數與臣言未嘗不自失帝曰朕亦器之然卿
以爲前代孰比對曰經學文雅漢之河間東平至於孝
行曾閔不能過帝由是寵遇益厚(劉昫唐書曰霍王元/軌髙祖第十四子武)
(徳八年封吳/王改封霍王)
薛元超爲髙宗所知時在中書特承恩遇嘗召入與諸
王同預私讌重其文學政理之才嘗語之曰長得卿在
中書固不藉多人(唐詩紀事曰元超薛收之子髙宗時/為給事轉中書舎人薦任希古郭正)
(一崔融等皆以才名上元初同中書/門下三品政出武后因陽喑乞骸骨)
李義府(己/見)初進以李大亮劉洎之薦太宗召令詠烏李
曰日裏颺朝彩琴中伴夜啼上林如許樹不借一枝棲
帝曰當以全枝借子何止一枝
韋思謙調官有微累吏部尚書髙季輔曰自吾居選部
今始得此一人豈可以小疵而棄大徳擢授監察御史
皇甫公義引韋思謙爲沛王府倉曹曰公豈是池中物
屈公爲數旬之客以望此府耳
鳯閣侍郎杜景佺文章智識並髙逺時號爲鶴鳴鷄樹
盧昇之爲鄧王府典籖王甚知之嘗語諸人曰此即寡
人相如(唐詩紀事曰盧照鄰字昇之范陽人調新都尉/病去官足攣一手又廢乃居具茨山下自以為)
(髙宗尚吏已獨儒武后尚法已獨黄老后封嵩山屢聘/賢士己巳廢著五悲文以自明病既久與親屬訣自沉)
(潁/水)
張鷟文章俊敏凡應八舉皆登甲科騫味道嘗稱之曰
此生天下無雙(續世說曰張鷟為兒童時夢紫色大鳥/五綵成文降於庭中其祖謂曰五色赤)
(文鳯也紫文鷟也為鳯之佐吾兒當以文章瑞於明庭/因名鷟員半千嘗見其文曰張子之文如青錢萬選萬)
(中未聞退時時/目為青錢學士)
崔尚書(崔湜/已見)甚重其弟潤甫嘗語人曰液子我家龜龍
(唐詩紀事曰崔液字潤甫仁師子湜之弟也工五言/官殿中侍御史坐湜故亡命郢州作幽征賦以見意)
貟半千本名餘慶嘗師事學士王義方義方嘉重之嘗
語之曰五百年一賢者生足下當之矣因改名半千
孔季詡在秘書陳子昻每爲之目曰神韻清逺可比衛
玠
魏知古亡後宋廣平歎曰叔向古之遺直子産古之遺
愛兼之者其魏公乎(唐詩紀事曰魏知古深州人相睿/宗薦洹水令吕太一司功㕘軍齊)
(澣騎曹㕘軍柳澤密尉宋遥補闕𡊮暉/封希顔伊闕尉陳希烈後皆為聞人)
李元紘爲相務峻崖檢夸進者憚之宋廣平嘗曰李侍
郎引宋遥之美黜劉晃之貪貴爲國相家無留儲雖季
文子之徳何以加諸(劉昫唐書曰李元紘京兆萬年人/少謹厚為雍州司戸時太平公主)
(與寺僧争碾磑元紘斷還寺僧竇懐貞為雍州長史懼/太平勢促令元紘改斷元紘大署判後曰南山或可改)
(移此判終無揺動竟執正不撓/懐貞不能奪開元中中書侍郎)
李乂嘗典選請謁不行時人爲之語曰李下無蹊徑(唐/詩)
(紀事曰李乂字尚眞趙州人十二工屬文薛元超曰是/子且有海内名沉正方雅識治體時稱有宰相器初為)
(黄門侍郎姚崇為紫微令薦為/侍郎外託引重實去其糾駮權)
張燕公(張說/已見)嘗曰沈三兄(沈佺期/已見)詩直須還他第一
楊再思每目徐堅為鳯閣舎人様
韋氏孝友文學有承慶嗣立(劉昫唐書曰韋承慶字延/休嗣立承慶異母弟也父)
(思謙則天朝納言母王氏遇承慶甚嚴每有杖罰嗣立/必解衣請代母不聽輒私自杖母察知之漸加恩貸議)
(者比王/祥王覽)邃音樂有萬石(劉昫唐書曰萬石韋挺之子有/學業而善音律為太常卿増損)
(郊廟燕㑹樂調/時以為稱職)達禮儀則叔夏(劉昫儒學傳曰韋叔夏/左僕射安石凡也精通)
(三禮官國子祭/酒撰五禮要記)史才博識有述(劉昫唐書曰述勒成國/史一百十三卷事簡而)
(記詳有良史才蕭頴士以為譙周陳壽之流述以儒術/進當代宗仰而純厚長者澹於勢利聚書二萬卷皆自)
(校定雖御府不逮也兼古今朝臣圖歴代知名人畫魏/晉以來草隷眞跡數百卷古碑古器藥方格式錢譜璽)
(譜之𩔖當代名公尺題無不畢備禄山之亂兩京䧟賊/𤣥宗幸蜀述抱國史藏於南山經籍資産焚剽殆盡述)
(亦䧟於/賊庭)時趙冬曦兄弟亦有美名(唐詩紀亊曰趙冬曦/定州人開元初監察)
(御史坐事流岳/州召還復官)張燕公嘗語人曰韋趙兄弟人之杞梓
韋述是元行冲姑子性好學嘗入行冲書齋忘寢與食
行冲引與之談貫綜經史事如指掌試以綴文操牘便
成行冲大恱引之同榻曰此吾外家之寳
張燕公嘗稱許景先曰許舎人之文雖無峻峰激流嶃
絶之勢然屬詞豐美得中和之氣實一時之秀(唐詩紀/事曰許)
(景先常州人景先獻賦李逈秀見之曰是/宜付太史後與齊澣王邱韓休更知制誥)
𤣥宗嘗早朝見張九齡風儀秀整有異於衆謂左右曰
朕每見張九齡精神頓生
汝陽王璡是寧王長子丰儀秀整𤣥宗甚愛之嘗曰花
奴姿質明瑩必神仙謫墮也寧王隨短之上曰大哥不
在過慮阿瞞自是相師帝王之相須有英特之風深沉
之候花奴但端笑過人當得公卿間令譽耳(劉昫唐書/曰寧王憲)
(本名成器睿宗長子也追贈讓皇帝長子璡/封汝陽王與賀知章禇廷誨為詩酒之交)
房太尉每見元魯山即終日歎息嘗謂李遐叔(華/)曰見
紫芝眉宇使人名利之心頓盡(劉昫唐書曰房琯字次/律河南人平章事融之)
(子少好學風儀沉整以門䕃補宏文生性好𨼆遁與東/平吕向於陸渾伊陽山讀書凡十餘歲天寳末官至憲)
(部侍郎𤣥宗幸蜀奔赴行在拜文部尚書同平章事/奉使靈武册立肅宗抗䟽自請將兵戰敗于陳濤斜)
韋陟以父安石憤激致斃與弟斌杜門不出八年親友
更徃敦曉乃強調洛陽令宋璟見陟歎曰盛徳遺範盡
在此矣(韋安石韋斌並已見石劉昫唐書曰韋陟字殷/卿自㓜風標峻整安  尤愛之早有台輔之望)
(被李林甫楊國忠所擠中原兵起鬱鬱不得志乃歎曰/吾道窮於此乎有志不伸得非天命因遘疾卒于虢州)
賀知章(己/見)性曠夷善談說與族姑子陸象先(己/見)善象先
嘗謂人曰季眞清談風流吾一日不見則鄙吝生矣
賀知章見李太白稱之曰此天上謫仙人也
陸象先與弟景倩景融景獻景裔皆有名當世僧一行
少時與象先兄弟相善嘗語人曰陸氏兄弟皆有士行
古之荀陳何以加之
吉頊爲吏部侍郎用陸景初(陸象先先名/景初己見)爲洛陽尉其
父元方時亦在吏部固辭不敢當頊曰爲官擇人至公
之道陸景初才望髙雅非常流所及實不以吏部之子
妄推薦也竟奏授之
元結舉進士禮部侍郎楊浚見其文歎曰一第慁子耳
有司得子是頼是年果擢上第(唐詩紀事曰元結字徽/之蘇源明薦於肅宗時)
(思明攻河陽帝召結詣京師結上時議三篇攝監察御/史發宛葉軍屯泌陽全十五城帝善之代宗時侍親歸)
(樊上拜道州刺史民樂其教始號猗/玗子後稱浪士又曰漫郎更曰聱叟)
閻士和嘗評㩁歴世文章獨推蕭頴士以爲聞蕭氏之
風者五尺童子羞稱曹陸
皇甫冉是𤣥晏先生之後張曲江深愛之嘗曰皇甫生
清頴秀㧞有江徐之風(唐詩紀事曰皇甫冉字茂政常/州人大歴二年遷右補闕  髙)
(仲武中興間氣集曰皇甫補闕自擢桂禮闈遂為髙格/徃以世道艱虞避地江外每文章一到朝廷作者變色)
李遐叔著含元殿賦成以示蕭茂挺茂挺曰景福之上
靈光之下
錢起與郎士元齊名時人語曰前有沈宋後有錢郎(姚/合)
(極𤣥集曰錢起字仲文吳興人天寳十載進士終尚書/郎太清宫使  郎士元字君胄天寳十五載進士與錢)
(起齊名歴拾遺/終頴州刺史)
劉捷卿(劉迅/已見)在都嘗寢疾房太尉聞而憂之通夕不寐
顧語賔從曰捷卿有不諱可謂無復有神理
劉忠州每與劉捷卿談輙語曰聞劉公清言皇王之理
盡矣(唐詩紀事曰劉晏字士安八歲獻頌泰山行在帝/命張說試之說曰國瑞也即授太子正字公卿邀)
(請傍午/號神童)
　良俊按宋祁唐書劉知幾第五子劉迅傳中有此二
　事又摭言李華三賢論其論劉愼虚亦載此事不應
　二人同時事都不異然三賢論又謂愼虚名儒大官
　之家兄弟以學著乃述詩書禮易春秋爲五說條貫
　源流備古今之變今考劉昫宋祁唐書及李肇國史
　補作五說者正劉迅也且劉迅父知幾史才無對官
　至崇文館學士叔知柔以文章政事致位尚書右丞
　兄貺餗彚秩弟逈本傳中皆有述撰則所謂名儒大
　官之家與兄弟以學著者非迅而何且二唐書都不
　載劉愼虚事豈摭言稱愼虚門閥風望如此而正史
　顧遺之耶則愼虚之爲迅無疑迅本字捷卿或愼虛
　其别字也但正史不著迅有别字與其能詩而詩家
　序論亦不詳其所出乃知記事者固多踈漏也
陳郡殷寅名知人見劉捷卿歎曰今之黄叔度也
李揆(己/見)在中書美風儀善奏對帝歎曰卿門地人物文
學皆當世第一信是朝廷羽儀
文宗嘗問魏謩卿家書詔頗悉存不(劉昫唐書曰魏謩/字申之五代祖徴)
(貞觀朝名相謩至檢校右僕射儀容魁偉言論切直宣/宗每曰魏謩綽有祖風竞以語詞太剛為令狐綯所忌)
謩對比多失墜惟故簮笏在詔令上送時鄭覃曰在人
不在笏帝曰覃不識朕意此笏乃今之甘棠(劉昫唐書/曰鄭覃故)
(相珣瑜之子長於經學稽古守/正文宗尤重之官至守司徒)
元稹(己/見)爲翰林承㫖朝退行至廊下時初日映九英梅
隙光射稹有氣勃然百寮望之歎曰豈腸胃之章映日
可見乎
顧逋翁(顧况/己見)恃才凌物於文章少所推可見白居易之
文即自失曰吾謂斯文遂絶今復得子矣
有人言牛僧孺可爲御史大夫宰臣鄭覃曰頃爲中丞
未嘗搏擊恐無風望上曰鸞鳯與鷹隼事異
牛竒章鎭江夏辟柳仲郢爲從事仲郢有元公之風動
修禮法竒章歎曰茍非積習名教安能及此
柳璨爲左拾遺公卿託爲牋奏時譽日洽以其博奥目
爲柳篋子(劉昫唐書曰柳璨河東人祖公器僕射公綽/之再從弟璨少孤貧好學僻居林泉晝則採)
(樵夜則燃木/葉以照書)
趙光逢方直温潤當時目爲玉界尺(孔平仲續世說曰/後唐趙光逢㓜嗜)
(典墳動守規檢弟光𦙍為平章事時謁問於私第語及/政事他日光逢署其戸曰請不言中書事清靜端黙如)
(此/)
劉子儀愛徐堅初學記嘗曰非但初學正可爲終身記
耳
李穆有清識然獨重徐寳臣(徐鉉/己見)嘗語人曰吾觀江表
冠蓋若中立有道唯有徐公(涑水記聞曰李穆字孟雍/陽武人㓜沉謹温厚好學)
(周世宗時為左拾遺太祖登極以左拾遺知制誥太宗/朝除中書舎人母卒哀毁過人未終䘮而卒上甚惜之)
(謂宰相曰李穆國之良臣奄爾/淪没非穆不幸乃國之不幸也)
李穆從王昭素學易昭素語穆曰子所謂精理徃徃出
吾意表(王聖塗澠水燕談録曰王昭素先生酸棗人博/學通五經尤長於易作易論二十三篇學者稱)
(之李穆薦之太祖召/見賜坐逾月遣還)
陳彭年(己/見)在翰林所兼十餘職皆文翰清秘之目時人
謂其署銜爲一條氷
王冀公(王欽若/已見)自江寧歸再秉機軸魯宗道時爲㕘政
凡聚議多冀公不堪冀公語曰掌武相公在政府日㕘
政豈敢如此魯笑曰王文正先朝重徳豈他人可企茍
公執政平允宗道亦何敢異同(五朝名臣言行録曰魯/宗道字貫夫亳州人官)
(至㕘知政事當時目為魚頭㕘/政因其姓且言骨鯁如魚頭也)
宋景文(宋祁/己見)云左太沖詩曰振衣千仞岡濯足萬里流
使人飄飄有世表意不減嵇康目送飛鴻語
宋莒公言歐陽永叔推重歸去來詞以爲江左髙文丞
相以爲知言
歐陽公平日少許人惟服韓稚圭嘗因事歎曰累百歐
陽脩何敢望韓公
文彦博守成都見文與可竒之嘗曰與可襟韻灑落如
晴雲秋月塵埃不到
二蘇初赴制舉到都是時同召試者甚衆一日韓魏公
與客言曰二蘇在此而諸人亦敢與之較試耶此語既
傳由是不試而去者十八九
程伯淳嘗至天寧寺方飯見趨進揖遜之盛歎曰三代
威儀盡在是矣
王荆公司馬温公吕申公韓黄門(四人並/己見)仁宗朝同在
從班特相友善暇日多㑹於僧坊徃徃談燕終日他人
罕得而預時目爲嘉祐四友
王介甫與吕申公素相厚善嘗曰吕十六不作相天下
不太平又曰晦叔作相吾輩可以言仕矣(邵氏聞見録/曰王介甫嘗)
(簡晦叔曰京師二年疵吝積於心每不自勝一詣長者/即廢然而反夫所謂徳人之容使人之意消者於晦叔)
(得之矣以安石之不肖不得久容左右以求於心而稍/近於道又曰師友之義實有望於晦叔故介甫作相薦)
(晦叔為中丞後議新法不合始/謂晦叔有驩兠共工之姦矣)
東坡詩文落筆輙爲人傳誦每一篇到歐公爲終日喜
前後𩔖如此一日與子棐論文因及東坡公歎曰汝記
吾言三十年後世上人更不道著我也崇寧間海外詩
盛行後生不復有言歐公者
東坡初爲趙清獻公作表忠觀碑或持以示王荆公公
讀之沉吟曰此何語耶時有客在傍遽詆訿之公不荅
讀至再三又携之而起且行且讀忽歎曰此三王世家
也客大慚
崇寧大觀間朝廷禁止蘇公文章賞錢增至八十萬禁
愈嚴而傳愈盛徃徃以多相誇士大夫不能誦坡詩便
自覺氣索而人謂之不韻
㕘寥嘗與客評詩客曰世間故實小說有可以入詩者
有不可以入詩者唯東坡全不揀擇入手便用如街談
巷說一經坡手似神仙㸃瓦礫爲黄金自有妙處㕘寥
曰老坡牙頰間别有一副爐鞲他人豈可學耶座客無
不以爲然
蘇欒城云子瞻諸文皆有竒氣至赤壁賦彷彿屈原宋
玉之作漢唐諸公莫及也
蘇欒城云讀上林賦如觀君子佩玉冠冕折還揖讓音
吐皆中規矩終日威儀無不可觀
蘇子由云莊周養生一篇誦之如神龍行空爪趾鱗翼
所及皆自合規矩
吕太尉(惠/卿)赴延安帥道出西都時程正叔居里中謂門
人曰吾聞吕吉甫未識其面明旦西出必經吾門我且
一覘之迨旦了無所聞詢之則過已久矣道旁多不知
正叔歎曰夫以從者數百人馬數十行道中能使悄然
無聲馭衆如此可謂整肅矣立朝雖多可議其才亦何
可掩
黄太史(黄庭堅/己見)年十七八時自稱清風客俞清老見而
目之曰竒逸通脫眞驥子墮地也(石林避暑録曰俞澹/字清老揚州人少與)
(黄魯直同從孫莘/老學於漣水軍)
黄魯直見謝無逸詩歎曰使在館閣當不減晁張(彭乗/墨客)
(揮犀曰謝逸字無逸臨川人有髙才江南勝士也閒居/多從衲子遊不喜對書生朱世英為撫州舉八行不就)
蘇子瞻自海外歸與米元章書云嶺海八年親友曠絶
亦未嘗關念但念吾元章邁徃凌雲之氣清雄絶俗之
文超妙入神之字何時見之以洗我積年瘴毒耶今眞
見之及得寳月菴賦誦之以爲恨二十年相從知元章
不盡元章荅云更有知不盡處脩楊許之業爲帝宸碧
落之遊異時相見乃知也其髙自標置如此(宋史曰米/芾字元章)
(吳人以母侍宣仁后藩邸舊恩補臨光尉歴漣水軍使/知無為軍召為書畫學博士賜對便殿上其子友仁楚)
(江清曉圖擢禮部貟外郎芾為文奇險不剽襲前人特/妙翰墨沉著飛翥得王獻之筆意畫山水人物自名一)
(家尤工臨移至亂眞遇古器物書畫則極力求取必得/乃已立寳晉齋貯之坐起玩拊精於鑒裁一經題品價)
(增數倍所與遊皆名士王安石摘其詩句書扇上蘇軾/亦喜稱譽之冠服效唐人風神蕭散音吐清暢所至人)
(聚觀之而好㓗成癖至不與人同巾器時有可/傳笑者又舉止頡頏不能與世俯仰故仕數困)
紹聖元符間汪内相彦章有聲太學中時人爲之語曰
江左二寳胡伸汪藻(游宦紀聞曰胡伸字彦時新安人/終符寳郎  宋史曰汪藻字彦章)
(饒州徳興人㓜穎異官至龍圖閣直學士知湖州博極/群書老不釋卷工儷語多著述所為制辭人皆𫝊之)
王景文在太學與九江王阮齊名阮嘗曰聽景文談如
讀酈道元水經名川支渠貫穿周匝無有間斷咳唾皆
成珠璣(宋史曰王質字景文其先鄆州人後徙興國質/博通經史善屬文與張孝祥父子游深見器重)
(孝祥將薦質舉制科㑹去國不果虞允文當國欲/用為右正言中貴人隂沮之出為通判荆南府)
趙汝愚嘗稱劉光祖論諫激烈似蘇子瞻懇惻似范祖
禹世以爲知言(宋史曰劉光祖字徳脩簡州陽安人為/右正言上章言事讀之有流涕者劾戸)
(部尚書葉翥太府卿沈揆結近習圖進用言比年以來/士大夫不慕亷靖而慕奔競不尊名節而尊爵位不樂)
(公正而樂軟美不敬君子而敬庸人既安習以成風謂/茍得為至計良由老成零落後生晚進議論無所據依)
(學術無所宗主正論益衰士風不競幸詔大臣妙求人/物必朝野所共屬賢愚所同敬者一二十人㕘錯立朝)
(國勢自壯臣雖終歲無所㕘糾固亦末至曠官今日之/患在於不封殖人才臺諫但有摧殘廟堂初無長養臣)
(處當言之地豈/以排擊為能哉)
御史胡紘希韓侂胄意誣趙汝愚久蓄邪心嘗語人以
乗龍授鼎之夢又言朝士中有推汝愚宗𣲖出楚王元
佐爲正統所在蓋指游仲鴻也初欲直書仲鴻名張孝
伯見之曰書其名則竄矣凡阿附宰相本冀官爵此人
沉埋六院且二年心迹可察遂不書仲鴻名(宋史曰游/仲鴻字子)
(正南充人趙汝愚一見即敬之汝愚在樞密謂仲鴻直/諒多聞訪以蜀中利病汝愚欲親出經畧西事仲鴻曰)
(宥密之地斡旋者易公獨不聞吕申公經畧西事當在/朝廷之語乎汝愚悟而止除利路提㸃刑獄而卒劉光)
(祖表其隧道曰慶/元黨人游公之墓)
趙汝愚罷相游仲鴻力求外除朱仲晦聞其出歎曰信
蜀士之多竒也
謝枋得豪爽性好直言每與人論古今治亂及天下事
必掀髯抵几跳躍自奮徐霖嘗稱之曰謝君如驚鶴摩霄
不可籠縶(謝枋得已見如宋史曰至元二十五年福建/行省㕘政管  徳將㫖如江南求人材留夢)
(炎以枋得薦枋得遺書夢炎曰江南無人材求一瑕吕/飴甥程嬰杵臼厮養卒不可得也紂之亡也以八百國)
(之精兵而不敢抗二子之正論武王太公凛凛無所容/急以興滅繼絶謝天下殷之後遂與周並立使三監不)
(叛武庚必不死殷命必不黜夫金人之待二帝亦慘矣/我宋今年遣使祈請明年遣使問安王倫一市井無頼)
(小人謂梓宫可還太后可歸終則二事皆符其言今一/王倫且無之則江南無人材可見也吾年六十餘所欠)
(一死耳豈復有/他志哉終不聽)
董師中小時敏悟右相唐古額爾衮尤器重之撫其座
曰子議論英發襟度開朗他日必居此座(金史曰董師/中字紹祖洺)
(州人少贍敏好學強記擢皇/統進士官尚書左丞謚文定)
黄文獻平居和易煦如陽春然剛中少容觸物或弦急
及升朝行挺立無所附足不登勢人之門一時稱其髙
風勁節如氷壺玉尺纎塵弗汚(元史曰黄溍字晉卿婺/州義烏人母童氏夢大)
(星墜于懐乃有娠溍生而俊異迨長以文名于四方與/同郡柳貫臨川虞集豫章掲傒斯齊名人號儒林四傑)
(官侍講學/士謚文獻)
元仁宗嘗目趙子昻操履純正博學多聞書畫絶倫旁
通釋老求之當代罕見其儔
胡汲仲謂趙子昻書上下五百年從横一萬里舉無此
書
趙子昻嘗語人曰姚子敬天資髙爽相見令人怒不見
令人思
鮮于伯機(鮮于樞/已見)目趙子昻神情簡逺是神仙中人
　
　
　
　
　
　
　語林卷十七
欽定四庫全書
　語林卷十八　　　　　　明　何良俊　撰
　　品藻第十
昔子貢万人夫子曰我則不暇葢少之也及觀夫子之
論管仲晏子銅鞮伯華程本子蘧伯玉子産孟公綽寗
武子諸人其差次品列不遺毫髪此所謂方人者非耶
而何獨少子貢也葢夫子嘗曰不患人之不已知患不
知人也則夫子何嘗不貴知人哉然所貴知人者爲其
能自考也不然知之雖明奚益哉漢晉以來喜人倫其
品目率一二語皆微中足以槩人終身此其人豈必盡
能自考有所益然足使後之欲論其世者宛然若親見
其人則斯語又烏可少哉
肅宗雅好崔駰文章(范曄後漢書曰崔駰字亭伯涿郡/安平人祖篆父毅並有文章駰十)
(三能通詩易春秋博學有偉才盡通古今訓詁/百家之言善屬文少遊太學與班固傅毅齊名)嘗語竇
憲曰卿知崔駰否憲曰班固數爲臣說之然未見也(范/曄)
(後漢書曰班固字孟堅北地人九歲能屬文長遂博貫/載籍顯宗時除蘭臺令史大將軍竇憲出征匈奴以固)
(爲中䕶軍憲/敗固坐免官)帝曰卿好班固而忽崔駰此何異葉公之
好龍(莊子曰子張見魯哀公不禮焉去之曰君之好士/也有似葉公子髙之好龍雕文畫之於是天龍聞)
(而示之窺頭於牖拖尾於堂葉公見之失其魂魄五色/無主是葉公非好龍也好夫似龍非龍也今君非好士)
(也好夫/似士者)
漢桓帝嘗問陳仲舉(陳蕃/己見)徐稺(己/見)𡊮閎(己見曰謝承後/漢書  閎少脩)
(志節矯/俗髙厲)韋著(范曄後漢書曰著字休明扶風平陵人六/世祖賢漢丞相父豹廣都長著少以經行)
(知名不應州郡之命京謝承後漢書曰著三/輔冠族少脩節操持  氏易韓詩博通藝術)三人孰爲
先後仲舉對曰閎生出公族聞道漸訓著長於三輔禮
義之俗所謂不扶自直不鏤自雕至於稺者爰自江南
卑薄之域而角立傑出宜當爲先
或問汝南許章曰叔慈(皇甫謐髙士傳曰荀靖字叔慈/潁川潁隂人父淑朗陵侯相靖)
(少有俊才動止以禮及卒學士製誄者二/十六人潁隂令丘正追謚曰𤣥行先生)慈明(張璠漢/紀曰荀)
(爽字慈明荀靖之弟㓜好學十三能通春秋論語太尉/橋𤣥稱其可為人師長遂躭思經書慶弔不行徵命不)
(應遂成/大儒)孰賢許曰二荀皆玉也慈明外朗叔慈内潤
陳太丘(范曄後漢書曰陳寔字仲弓潁川許人除太丘/長少著清徳連辭徵命閉門懸車棲遲養老中)
(平四年卒于家數𫝊子曰寔亡天下致弔㑹葬者三萬/人制衰麻者百    先賢行狀曰大將軍遣官屬弔祠)
(追謚文/範先生)子紀(范曄後漢書曰紀字元方亦以至徳稱兄/弟孝養閨門邕和弟諶字季方  海内先)
(賢行狀曰寔紀髙名並著而諶又配之世/號三君每宰府辟命率皆同至羔鴈成群)紀子群(范曄/後漢)
(書曰群字長文為兒時祖父寔竒之謂宗人曰此兒必/興吾宗仕魏官至侍中  魏志曰魯國孔融才髙倨傲)
(年在群紀之間先與紀友後/與群交更為紀拜由是顯名)並有髙名天下以爲公慚
卿卿慚長
郭林宗目汝南謝子微(謝甄/己見)陳留邉文禮(典畧曰邉讓/字文禮陳留)
(浚儀人少博辯能屬文何進欲辟之恐不至詭以軍事/徵既到署令史進以禮見之時賔客滿座莫不羨其風)
(府掾孔融王/朗修刺候焉)二子英才有餘並不入道(後甄以不拘細/行為時所毁讓)
(以輕侮曹操為鄉人/所搆操告郡就殺之)
孔北海(孔融/己見)與平原陶邱洪陳留邉讓並以俊秀爲後
進冠葢孔持論經理不如洪讓逸才宏博過之
邉文禮才辯俊逸孔北海嘗薦於曹公(曹操/己見)曰邉讓爲
九州之被則不足爲單衣襜褕則有餘(范曄後漢書曰/蔡中郎深重讓)
(薦於何進曰伏惟幕府初開博選清英華髮舊徳並為/元龜雖振鷺之集西雍濟濟之在周庭無以或加竊見)
(陳留邉讓天授逸才聰明賢智髫齔夙孤不盡家訓及/就學廬便受大典初渉諸經見本知義授者不能對其)
(問章句不能逮其意心通性達口辯辭長若處狐疑之/論定嫌審之分經典交至檢括參合衆夫寂焉莫之能)
(奪使讓生在唐虞則元凱之次運值仲尼則顔冉之亞/豈徒俗之凡偶近器而已階級名位亦宜超然若復隨)
(輩而進非所以章瓌偉之髙價昭知人之絶明也傳曰/函牛之鼎以烹雞多汁則淡而不可食少汁則熬而不)
(可熟此言大器之於小用固有所不宜也邕竊悁邑怪/此寳鼎未受犧牛大羮之和久在煎熬臠割之間願明)
(將軍回謀垂慮裁加少納貢之機密展之力用若以年/齒為嫌則顔回不得貫徳行之首子奇終無阿宰之功)
(茍堪其事/古今一也)
華子魚(華歆/己見)與北海邴根矩(邴原/己見)管㓜安(管寧/己見)游學相
善時號三人爲一龍華爲龍頭邴爲龍腹管爲龍尾(裴/松)
(之云邴根矩之徽猷懿望不必有愧華公管㓜安含徳/髙蹈又恐弗當為尾魏畧此言未可以定其優劣也)
　何良俊曰華子魚輸心異代大肆戈鋋邴根矩避難
　殊方自露環頴較之㓜安韜精戢羽終始令徳者豈
　可同年而校其優劣哉篤而論之當以管爲龍頭邴
　爲龍腹華爲龍尾
王景興在會稽(魏志曰王朗字景興東海郡人以通經/拜郎中師太尉楊賜賜亡棄官行服陶)
(謙察朗茂才為謙治中後謙奉章至長安天子嘉其意/俱拜官朗為㑹稽太守孫策渡江舉兵迎策連戰敗績)
(朗詣策曹公表徵之朗自/曲阿展轉江海積年乃至)思賢嘉善樂採賢俊問功曹
虞仲翔(虞翻/己見)曰聞玉出崑山珠生南海逺方異域各生
珍寳且聞士人歎美貴邦舊多英俊徒以逺于京畿含
香未越耳功曹雅好博古寧識其人耶虞對曰夫會稽
上應牽牛之宿下當少陽之位東漸巨海西通五湖南
暢無垠北渚浙江山有金玉鳥獸之殷水有魚鹽珠蚌
之饒海嶽精液善生俊異是以忠臣係踵孝子連閭下
及賢女靡不育焉景興笑曰地勢然矣士女之名可悉
聞乎仲翔曰不敢及逺請略舉其近徃者孝子句章董
黯盡心色養䘮致其哀單身林野鳥獸歸懷怨親之辱
白日報讐海内聞名昭然光著太中大夫山隂陳囂漁
則化盜居則讓鄰感侵退藩遂成義里攝養車嫗行足
厲俗自揚子雲等上書薦之粲然傳世太尉山隂鄭公
清亮質直不畏彊禦魯相山隂鍾離意禀殊特之姿孝
家忠朝故取養有君子之謩魯國有丹書之信及陳宫
費齊皆上契天心功徳治狀記在漢籍有道山隂趙曄
徵士上虞王充各洪才淵懿學究道源著書垂藻駱驛
百篇釋經傳之宿疑解當世之槃結或上窮隂陽之奥
祕下據人情之歸極交阯刺史上虞綦母俊㧞濟一郡
讓爵土之封决曹掾上虞孟英三世死義主簿句章梁
宏功曹史餘姚駟勲主簿句章鄭雲皆敦終始之義引
罪免居門下督盜賊餘姚伍隆􁀙􁀙候主簿任光章安
小吏黄他身當白刃濟君於難揚州從事句章王脩委
身授命垂聲來世河内太守上虞魏少英遭世迍蹇忘
家憂國列在八俊爲世英彦尚書烏傷楊喬桓帝妻以
公主辭疾不納近故太尉上虞朱公天資聦亮欽明神
武䇿無失謨征無遺慮是以天下義兵思以爲首上虞
女子曹娥父溺江流投水而死立石碑紀炳然著顯景
興曰是既然矣潁川有巢許之逸軌吳有太伯之三讓
貴郡雖士人紛紜於此足矣仲翔對曰故先言其近者
耳若乃引上世之事及抗節之士亦有其人昔越王翳
讓位逃於巫山之穴越人薫而出之斯非太伯之儔耶且
太伯外來之君非其地人也若以外來言之則大禹亦
廵於此而葬之矣鄞大里黄公潔已暴秦之世髙祖即
阼不能一致惠帝恭讓出則濟難徵士餘姚嚴遵王莽
數聘抗節不行光武中興然後俯就矯手不拜氣凌雲
日皆著於傳籍較然彰明豈如巢許流俗遺譚不見經
傳者哉景興笑曰善哉話言也賢矣非君不著太守未
之前聞也
陳元龍(陳登/己見)使功曹陳季弼詣許謂之曰許下論議待
吾不足足下相爲觀察還以見誨季弼還曰聞逺近之
論頗謂明府驕而自矜元龍曰夫閨門雍穆有徳有行
吾敬陳元方兄弟淵清玉潔有禮有法吾敬華子魚清
脩疾惡有識有義吾敬趙元達博聞強記竒逸卓犖吾
敬孔文舉雄姿傑出有王伯之略吾敬劉𤣥徳所敬如
此何驕之有餘子𤨏𤨏亦焉足録哉(魏志曰陳矯字季/弼廣陵東陽人初)
(為陳登功曹太祖辟為/司空掾歴官侍中司徒)
髙貴鄉公即位神明爽雋徳音宣朗朝罷司馬景王私
問鍾會曰上何如主會曰才同陳思武𩔖太祖景王曰
果如卿言社稷之福
張惠恕少脩節操容貌奇偉(吳志曰張温字惠恕吳郡/吳人父允輕財重士名顯)
(州郡温少知名孫權徵到延見文辭占對觀者傾竦權/改容加禮罷出張昭執其手曰老夫托意君宜明之)
吳主聞之後以問群臣曰温當今與誰爲比大司農劉
基曰(吳志曰劉基字敬輿劉繇子美姿容孫權甚敬嘗/宴於船中值雷雨權以盖自覆又命覆基餘人不)
(得也卧吳書曰基遭多難潜處味道不以為戚與群弟/常夜  早起妻妾希見其面諸弟事之猶父不妄交游)
(門無/雜賔)可與全琮爲輩(吳志曰全琮字子璜吳郡錢塘人/  江表傳曰琮治富春經過錢塘)
(修祭墳墓請會平生知舊宗族施/散惠與千有餘萬本土以為榮)太常顧榮曰基未詳
其爲人也温當今無輩
張惠恕至蜀諸葛武侯甚知之(吳志曰温以輔義中郎/使蜀權謂温曰卿不宜)
(逺出恐諸葛孔明不知吾所以與曹氏通意故屈卿行/若山越都除便欲太搆於蜀行人之義受命不受辭也)
(温對曰臣入無腹心之規出無專對之用懼無張老延/譽之功又無子産陳事之効然諸葛亮達見計數必知)
(神慮屈申之宜加受朝廷天覆之惠惟亮之心必無疑/貳温至蜀詣闕拜章曰昔髙宗以諒闇昌殷成王以㓜)
(冲隆周功冒溥天聲貫罔極今陛下以聦明之姿等契/徃古總百揆於良佐參列精之炳燿遐邇望風莫不欣)
(頼吳國勤任旅力清澄江滸願與有道平一宇内委心/協規有如河水軍事興煩使役乏少是以忍鄙倍之羞)
(使下臣温通致情好陛下敦崇禮義未便耻忽臣自入/逺境及即近郊頻蒙勞來恩詔輙加以榮自懼悚怛若)
(驚謹奉所齎函書一封蜀甚貴其才權既銜温稱美/蜀政又兼其聲名太盛衆庶眩惑因暨豔事廢温)及
聞惠恕黜免未得其故思之數日曰吾今已了矣其人
於清濁太明善惡太分(㑹稽典録曰餘姚虞俊歎曰張/惠恕才多智少華而不實怨之)
(所聚有覆家之禍吾見其兆矣諸葛亮聞俊/憂温意未之信及温放黜亮乃歎俊之先見)
有人言許子將褒貶不平以㧞樊子昭而抑許文休劉
子揚曰(劉曄/己見)子昭㧞自賈豎年至七十退能守靜進不
茍競子將之㧞夫亦宜爾蔣子通曰(魏志曰蔣濟字子/通楚國平阿人官)
(領軍將軍著萬㡬論宣世語曰濟隨司馬宣王屯洛水/浮橋濟書與曹爽言  王㫖唯免官而已爽誅滅濟病)
(其言之失/信發病卒)子昭誠自㓜至長容貌完潔然觀其揷牙齒
樹頰頦吐脣吻自非文休之敵(王朗與許靖書曰武皇/帝於江陵劉景升㕔事)
(上共論足下至於通/夜不寐饑渇無已)
崔琰從弟林嘗與陳群共論冀州人士稱琰爲首群以
智不存身貶之林曰大丈夫爲有邂逅耳即如卿諸人
良足貴乎
張輔吳(張昭己見官/輔吳將軍)在孫權坐嘗論劉子初𥚹阨不當
拒張飛太甚(零陵先賢傳曰張飛嘗就巴宿巴不與語足/飛忿恚諸葛亮謂巴曰張飛雖武人敬慕)
(下主公方收合文武以定大事足下雖天素髙亮宜少/降意巴曰大丈夫處世當交四海英雄如何與兵子共)
(語備聞之怒曰孤欲定天下而子初専亂之其欲還北/假道於此豈欲成孤事耶備又曰子初才智絶人如孤)
(可任用之非孤者難獨任也亮亦曰運籌策於幃幄之/中吾不如子初若提枹鼓㑹軍門使百姓喜勇當與人)
(議之/耳)權曰若令子初隨世沉浮容恱𤣥徳交非其人何
足稱髙士
荀奉倩謂其父文若立徳髙整軌儀以訓物從兄公達
不治外形而愼密自居以公達爲優(晉陽秋曰諸兄大/怒之而不能㢠廻也)
吳宣太子妙選官屬東宫號爲多士(吳志曰孫登字子/髙權長子黄初二)
(年立為太子好賢下士接/待寮屬畧用布衣之禮)使侍中胡綜(吳志曰胡綜字/偉則汝南固始)
(人有/文才)作賔客目曰英才卓越超踰倫匹則諸葛恪(己/見)精
識時機達幽究微則顧譚(己/見)凝辯宏達言能釋結則謝
景(吳歴曰謝景字叔發南陽宛人為豫章太守在/郡有治迹吏民稱之以為前有顧劭其次即景)究學
甄微游夏同科則范愼(己見十吳録曰愼著/論二  篇名曰矯非)南陽羊道
私駮綜曰(羊道己見監吳書曰羊道初為中庶子年二/十時廷尉  𨼆蕃交結豪傑自衛將軍全琮)
(等皆傾心敬待惟道及豫章楊廸拒絶/不與通人咸怪之蕃後叛逆衆乃服之)元遜才而踈子
黙精而狠叔發辯而浮孝敬深而狹所言皆有指趣然
道竟以此言不爲恪等所親後四人皆敗時以道爲知
言
李令伯(李密/己見)入洛見張茂先張言次問孔明言教何碎
令伯曰昔舜禹臯陶相與語故得簡大雅誥與凡人語
宜碎孔明與言者無已敵言教是以碎耳張公大善令
伯對
晉武與胡威語次因及其父(胡質/己見)清徳遂問威曰卿自
謂孰與父清威曰威乃何敢望臣父帝又問卿父以何
爲勝耶威荅曰臣父清常恐人知臣清常恐人不知
王武子甚重荀松以方其外祖陳郡𡊮侃謂侃弟奥曰
近見荀監子清虚名理當不及父徳性純粹是賢兄輩
人也
王太尉(王衍/己見)甚重其弟平子(王澄/己見)與處仲(王敦/别見)庾子嵩
(晉陽秋曰庾敳字子嵩潁川人侍中竣第三子恢廓有/度量自謂是老莊之徒曰昔未讀此書意謂至理如此)
(今見之正與人意/暗同仕豫州長史)嘗謂天下士人目曰阿平第一子嵩
第二處仲第三
王平子嘗行經陳留郡界陳留時爲大郡名有人士太
守遣吏迎王王問吏曰此郡人士爲誰吏曰有蔡子尼
江應元(蔡克江/統己見)是時郡人多居大位者王以其姓名問
曰甲乙等非君郡人耶何但稱此二人吏曰向謂君侯
問人不謂問官位王笑而止到郡以語太守曰舊名此
邦有風俗果然小吏亦復知此
時人目王汝南(鄧粲晉紀曰王湛字處冲太原人𨼆徳/人莫之知雖兄弟宗族亦以為癡唯父)
(昶異/焉)上方山濤不足下比魏舒有餘王聞之曰欲處我
於季孟之間(山濤魏舒/並己見)
衛洗馬(衛/玠)穎識通達天韻標令論者以爲出王眉子平
子武子之右世人爲之語曰諸王三子不如衛家一兒
(王澄王濟己見掾晉諸公賛曰王元字眉子夷甫子也/東海王越辟為  後除陳留太守大行威罰為塢人所)
(害/)
州里目陳留阮放爲宏伯(晉書曰阮放字思度祖略齊/郡太守父顗淮南内史放與)
(族弟孚並知名中興時為太子舎人雖戎車屢駕而常/說老莊不及軍國明帝甚愛之素清約不營産業為吏)
(部郎不免饑寒王/導庾亮供給衣食)髙平郄鑒爲方伯泰山胡母輔之爲
達伯濟隂卞壼爲裁伯陳留蔡謨爲朗伯阮孚爲誕伯
(上五人/己見)髙平劉綏爲委伯(晉諸公賛曰劉綏字萬安髙/平人祖奥太祝令父武著作)
(郎綏歴驃/騎長史)泰山羊曼爲䵬伯(羊曼别傳曰曼字延祖泰/山南城人父暨陽平太守)
(曼頹縱任俠飲酒誕節與陳留阮放等/號兖州八達累遷丹陽尹為蘇峻所害)凡八人號兖州
八伯以擬八雋
解叔連在豫州(晉書曰解結字叔連濟南著人與兄系齊/名辟公府掾累遷豫州刺史時孫秀亂)
(關中結在都坐議秀罪應誅秀/由是致憾及系被害結亦同戮)嘗問從事陳頵曰河北
白壤膏粱何故少人士(晉書曰陳頵字延思陳/國苦人少好學有文義)陳曰英
偉大賢多出山澤河北土地平均蓬蒿裁髙三尺不足
成林故也叔連曰張彥眞(張升/己見)以爲汝潁巧辯不及青
徐儒雅陳曰張彥眞與元禮(李膺/己見)不協故設過言老子
莊周生陳梁伏羲傅說師曠大項出陽夏漢魏二祖起
於沛譙凖之衆州莫與爲比叔連甚異之曰豫州人士
常半天下此言非虚
裴景思是裴叔則子(晉書曰裴憲字景思少而頴悟好/交輕俠及弱冠更折節嚴重脩尚)
(儒學足不踰/閾者數年)謝㓜輿庾子躬(名士傳曰子躬/名琮子嵩兄也)甚知之嘗
曰裴憲鯁亮宏達通機識命不知其何如父至於深宏
保素不以世物嬰心者其殆過之
諸葛恢蔡謨(二人並/己見)與荀闓(晉書曰荀闓字道明有名/稱京師語曰洛中英英荀)
(道明齊王冏辟為掾冏敗暴尸三日莫敢收葬闓與/冏故吏李述嵇含等露板請葬朝議聽之論者稱焉)俱
字道明並有名江左號爲中興三明時人爲之語曰京
都三明各有名蔡氏儒雅荀葛清
荀道元(荀邃/己見)道明兄弟俱有名明帝嘗從容問王世將
(王廙/己見)曰二荀兄弟孰賢世將荅以闓才明過邃帝以語
庾太尉太尉曰邃眞粹之地亦闓所不及
庾赤玉(赤玉庾統小字也晉中興書曰統字長仁穎川/人衛將軍懌子  少有令名仕至尋陽太守)
曾問殷洪喬(殷羨/己見)王丞相治何似詎是所長殷曰其餘
令績不復稱論然三捉三治三休三敗
中朝人共論少正卯盜跖其惡孰深有人云少正卯雖
姦不至剖人充膳盜跖爲甚顔光禄(顔含/已見)曰爲惡彰露
人思加戮隱伏之姦非聖不誅由此言之少正爲甚衆
莫能屈
或問江左諸人優劣於顔光禄顔曰周伯仁(周顗/己見)之正
鄧伯道之清(晉陽秋曰鄧攸字伯道平陽襄陵人七歲/䘮父母及祖父母持重九年性清愼平簡)
卞望之(卞壼/己見)之節餘則吾不知
支道林目會稽王曰有逺體而無逺神(續晉陽秋曰簡/文帝諱昱字道)
(萬中宗少子初封會稽王仁聞有智度穆帝㓜冲以撫/軍輔政大司馬桓温廢海西公而立帝在位三年而崩)
桓茂倫性通朗有人倫鑒識時人方之許郭雅爲周侯
所重周嘗歎曰茂倫嶔﨑歴落是可笑人
劉尹謝鎭西共論中朝士人或問杜又可方衛洗馬不
謝曰安得比中間可容數人
顧長康在桓公大司馬府桓公曰長康體中痴黠各半
合而論之正得平耳(丘淵之文章録曰顧愷之字長康/晉陵人父恱尚書左丞愷之義熈)
(初為散騎常侍為晉中興書曰愷之博學有才氣為人/遲鈍而自矜尚  時所笑  宋明帝文章志曰世云愷)
(之有三絶畫/絶文絶痴絶)
王季琰(王珉别傳曰珉字季琰瑯邪人丞相導孫中領/軍洽少子有才藝善行書名出兄珣右累遷侍)
(中中/書令)有雋才與兄元琳(王珣/己見)並有美稱季琰又出元琳
右時人爲之語曰法護非不佳(法護王/珣小字)僧彌難爲兄(僧/彌)
(王珉/小字)
羊𤣥保爲司徒長史(沈約宋書曰羊𤣥保太山南城人/祖楷尚書都官郎父綏中書侍郎)
(𤣥保起家楚臺太常/博士至散騎常侍)府公王𢎞甚知之謂左長史庾登
之(南史曰庾登之字元龍恱族弟也曾祖氷晉司空祖/藴廣州刺史父廓東陽太守登之少以彊濟自立為)
(宋武帝鎭軍㕘軍預討桓𤣥/功封曲江縣男豫章太守)吏部尚書王淮之(己/見)曰卿
二賢明美朗識會悟多通然𢎞懿之望故當共推羊也
有蔡湛之者甚重謝𢎞微湛之猶及見謝安兄弟嘗語
人曰𢎞微貌𩔖中郎(謝/萬)性似文靖(謝/安)
謝尚書(謝混/己見)嘗云阿逺剛躁負氣(謝瞻小/字己見)阿客博而無
檢(靈運/小字)阿多恃才而持操不篤(謝曜/己見)宣明自知而納善
不周(謝晦/己見)設復功濟三才終亦以此爲恨至如微子吾
無間然(謝宻/己見)
謝叔源嘗因酣宴之餘爲韻語以奬訓靈運等曰康樂
誕通度實有名家韻若加繩染功剖瑩乃瓊瑾宣明體
逺識穎達乃沉雋若能去方執穆穆三才順阿多標獨
解弱冠纂華允質勝誡無文其尚又能峻通逺懷清悟
采采標蘭訊直轡鮮不躓抑用解偏吝微子基微尚無
倦由慕藺勿輕一簣少進徃將千仞數子勉之哉風流
由爾振如不犯所知此外無所愼靈運等皆有誡厲之
言惟𢎞微獨盡褒美
世目謝宣明渉獵文義朗贍多通以方楊徳祖微將不
及宣明聞猶以爲恨
或人問沈休文王惠何如休文曰令明簡問王球何如
曰蒨玉淡又次問謝𢎞微何如曰簡而不失淡而不流
古之所謂名臣𢎞微當之矣
王蒨玉(王/球)居身簡貴不雜交游筵席虚靜門無異客從
兄曇首常語云蒨玉亦是玉巵但無當耳
齊太祖素竒愛張思光爲太尉時與思光欵接見思光
常笑曰此人不可無一不可有二
王僕射(王儉/己見)語人曰張緒過江所未有北士中可求之
耳不知黄叔度陳仲弓能過之不
到長史在天監中甚見知賞(梁書曰到洽字茂沿彭城/武原人宋驃騎將軍彥之)
(曾孫祖仲度江夏王從事中郎父坦齊中書郎洽少清/警有才行謝朓文章盛於一時見洽深相賞好日引與)
(談論每謂洽曰君非直名人乃亦兼資/文武除晉安國常侍後為雲麾長史)時二兄沼溉與
從弟沆一時俱有美名(南史曰到溉字茂灌兄弟俱知/名起家王國常侍樂安任昉大)
(相賞好廣為聲價家門雍睦兄弟特相友愛與洽恒共/居一齋洽卒後便捨為寺蔣山有延賢寺溉家世所立)
(溉得禄俸皆充二寺因斷腥膻終身𬞞食朝夕從僧徒/禮誦武帝每月三致淨饌性不好交游唯與朱异劉之)
(遴張綰同志友密及卧疾門可羅雀三人恒鳴騶枉道/以相存問置酒極歡而去  梁書曰到沆字茂瀣父撝)
(齊五兵尚書沆㓜聰敏善屬文為人不自伐不論人長/短樂安任昉南鄉范雲皆友善官北中郎諮議㕘軍)
髙祖嘗問丘待詔(丘/遲)到洽何如沆溉丘對曰清正過於
沆文章不減溉加以清言殆將難及
梁元帝嘗自言我韜於文士愧於武夫論者以爲得言
元文若少有文學時譽甚美(魏書曰元彧字文若大武/皇帝之孫臨淮王譚之子)
(也/)與從兄安豐(延/明)中山(熈/)並是宗室以博古文學齊名
時人莫能定其優劣范陽盧道將謂吏部清河崔休曰
三人才學雖無髙下然安豐少於造次中山太多皁白
未若濟南風流沉雅時人爲之語曰三王楚琳琅未若
濟南備貟方
邢子廣目二盧云詢祖有規檢禰衡思道無氷稜文舉
梁使至北與館伴李緯語次因問安平諸崔緯曰子玉
以還雕龍絶矣崔暹聞之而怒後緯詣門謝暹暹不顧
而出
崔㥄端凝如神以簡貴自處齊神武言崔㥄應作令僕
恨其神明太遒
房𤣥齡在隋嘗校讐秘書省時吏部侍郎髙孝基名知
人謂裴矩曰僕觀人多矣未有如此郎者當爲國器但
恨其不見聳壑昂霄耳
太宗嘗因群臣侍宴語王珪曰卿識鑒精通尤善談論
自房𤣥齡以下咸宜品藻又可自量孰與諸子賢(劉昫/唐書)
(曰王珪字叔玠太原祁人祖僧辯梁太尉珪恬淡少欲/志量沉深叔頗當世通儒有人倫之鑒謂所親曰門戸)
(所寄惟在此兒貞觀中與房𤣥齡/李靖温彥博戴胄魏徵同知國政)珪對曰孜孜奉國知
無不爲臣不如𤣥齡才兼文武出將入相臣不如李靖
(劉昫唐書曰李靖本名藥師雍州三原人姿貌瓌偉少/有文武材畧其舅韓擒虎號為名將每與論兵未嘗不)
(稱善曰可與論孫吳之術者唯斯/人矣  王通中說曰靖也惠而斷)敷奏詳明出納唯允
臣不如温彥博(劉昫唐書曰温大雅弟名彥博聰悟有/口辯渉獵書記父友薛道衡李綱見彥)
(博兄弟咸歎異/曰皆卿相才也)處繁理劇衆務必舉臣不如戴胄(劉昫/唐書)
(曰戴胄字𤣥𦙍相州安陽人性貞正有幹局明習律令/尤曉文簿貞觀中官尚書僕射房𤣥齡魏徵美胄才用)
(俱與/親善)以諫諍爲心耻君不及於堯舜臣不如魏徵(房𤣥/齡魏)
(徵並/己見)至於激濁揚清嫉惡好善臣於數子亦有一日之
長太宗深然其言諸人各以爲盡已所懷謂之確論
温大雅在隋與顔思魯俱在東宫彥博與思魯弟愍楚
同直内史省彥將與愍楚弟遊秦同典校秘閣二家兄
弟各爲一時人物之選世以爲小時學業顔氏爲優後
來官位温氏爲盛
太宗嘗語人曰人言魏徵舉動踈慢我但覺其嫵媚耳
禇河南(禇遂良/己見)一日問虞秘監(虞世南/己見)某書何如永師
虞曰聞彼一字直錢五萬官豈得若此又問何如歐陽
詢虞曰聞詢不擇紙筆皆能如志官豈得若此禇恚曰
若爾某何得更留意於此虞曰若手和筆調遇合作者
亦深可貴尚禇喜而退
李綱(己/見)爲詹事隱太子嘗至温湯綱以小疾不從有獻
生魚者太子召饔者鱠之時李檢趙元楷在坐各自賛
能爲鱠太子謂之曰飛刀鱠鯉調和鼎食公實有之至
於審諭弼諧固屬李綱矣
馬周雅善敷奏動無不中(唐詩紀事曰馬周字賔王博/州人嗜學天資曠邁𥙷州助)
(教不治事刺史達奚怒數咎責周去客密州趙仁本髙/其才厚以資使入關留汴為浚儀令崔賢所辱遂感激)
(而西至長安客常何家/太宗召之後為中書令)岑文本謂人曰吾觀馬君論事
多矣援引事𩔖揚𣙜古今舉要刪蕪㑹文切理奇鋒髙
論徃徃間出聽之靡靡令人忘倦昔之蘇張鍾賈正應
此耳然鳶肩火色騰上必速恐不能久耳無何而卒如
文本言(唐詩紀事曰岑文本字景仁鄧州人中書侍郎/顔師古以譴罷太宗曰朕自舉一人乃授文本)
(侍郎專/典機要)
來恒與其弟濟相次知政事時以爲榮初濟父護兒在
隋爲將而恒濟俱以學行見稱虞世南子昶既無才術
累居工作之司濟初升相位許敬宗歎曰士之登庸不
繫世業履道則爲衣冠失緒則爲匹庶來護兒兒作相
虞世南兒作匠(唐詩紀事曰來濟揚州人父護兒隋左/翊衛將軍濟志好學有文詞善談論正)
(觀中置太子司議郎髙其/選以濟為之永徽中為相)
崔融李嶠張說俱重四傑之文崔嘗曰王勃文章宏放
奔逸有絶塵之迹固非常流所及唯炯與照鄰可以企
之盈川之言信矣說曰盈川文思如懸河注水酌之不
竭既優於盧亦不減王耻居王後信然愧在盧前謙也
(世稱王楊盧駱謂之四傑炯聞/之曰吾愧在盧前耻居王後)
世言楊盈川之文好以古人姓名連用號爲㸃鬼簿駱
賔王文好數對號算博士
蘇味道髙爽(唐詩紀事曰味道趙州人與里人李嶠同/掌綸誥稱蘇李武后時為相世號模稜手)
王方慶(别/見)魯鈍同時爲鳳閣侍郎或問張元一二子孰
賢元一荅曰蘇如九月得霜鷹王如十月被凍蠅(朝野/僉載)
(曰或人又問其故元一荅曰得霜鷹/俊徤被凍蠅頑怯人伏其能體物)
中宗正月晦日幸昆明池賦詩群臣應制百餘篇帳殿
前結綵樓命上官昭容選一首爲新翻御製曲從臣悉
集其下須臾紙落如飛各認其名而懷之唯沈宋二詩
不下又移時一紙飛墜競取而觀乃沈詩也昭容評曰
二詩工力悉敵沈詩落句云微臣雕朽質羞覩豫章材
蓋辭氣已竭宋云不愁明月盡自有夜珠來猶陡徤舉
沈乃不敢復爭(唐詩紀事曰昭容名婉兒西臺侍郎儀/之孫父廷芝與儀死母鄭方姙夢巨人)
(畀大秤曰持此秤量天下昭容生踰月母戲之曰秤量/者豈爾耶輒啞然應後内秉機政符其夢云自通天來)
(内掌詔命中宗立進昭容帝引名儒賜宴賦詩婉兒常/代帝及后長寧安樂二公主衆篇並作采麗益新又差)
(第群臣所賦賜金爵朝廷靡然成風當時屬辭大/抵浮靡然皆可觀昭容力也韋后之敗斬闕下)
中宗嘗召宰相蘇瓌李嶠之子進見時皆童年帝謂曰
汝等各以所通書取宜奏吾者言之頲應曰木從繩則
正后從諫則聖嶠之子亦奏曰斮朝渉之脛剖賢人之
心帝曰蘇瓌有子李嶠無兒
蘇廷碩(蘇頲/己見)與宋廣平同在政府廣平剛正多所裁斷
蘇皆順從其美廣平甚恱之嘗謂人曰吾與蘇氏父子
皆同時爲宰相僕射長厚誠爲國器然獻可替否罄盡
臣節則頲實過之
東明觀道士周彥雲欲爲其師立碑謂蘇昌容曰成某
志者不過煩相君諸子五郎文(頲/)六郎書(詵善八/分書)七郎
致石瓌大笑口不言而心服其當
張燕公徐元固(張說徐堅/並己見)同在集賢十餘年好尚頗同
情契相得諸學士凋落者衆燕公手䟽諸人名與元固
同觀之元固謂燕公曰諸公昔年皆擅一時之美敢問
孰爲先後燕公言李嶠崔融薛稷宋之問如良金美玉
無施不可(李嶠崔融宋之問並己見從劉昫唐書曰薛/稷中書令元超之從子與  兄曜俱以辭學)
(知名同在兩/省為時所稱)富嘉謨之文如孤峯絶岸壁立萬仞叢雲
鬱興震雷俱發誠可貴乎若施於廊廟則駭矣(唐詩紀/事曰富)
(嘉謨武功人長安中為晉陽尉吳少微者亦尉晉陽有/魏倚谷者為太原主簿稱北京三傑時天下文章尚徐)
(庾浮俚嘉謨少微本經術雅/厚雄邁人爭慕之號吳富體)閻朝隱之文如麗色淨妝
衣之綺繡燕歌趙舞觀者忘憂然𩔖之風雅則罪人矣
(唐詩紀事曰閻朝𨼆字友情趙州欒城人性滑稽屬辭/奇詭為武后所賞景龍時為秘書少監坐事貶通州别)
(駕/)元固因問今之後進文辭孰賢燕公曰韓休之文如
太羹𤣥酒雅有典則而薄於滋味(劉昫唐書曰韓休京/兆人早有詞學蕭嵩)
(引為門下侍郎方直不/務進趨甚允當時之望)許景先(己/見)之文如豐肌膩理穠
華可愛而乏風骨張九齡(己/見)之文如輕縑素練雖濟時
用而窘於邉幅王翰之文如瓊杯玉斚爛然可珍而有
玷缺(唐詩紀事曰王翰字子羽晉陽人少豪徤恃才張/嘉正張說為并州長史厚禮之為駕部郎坐事貶)
(道州/司馬)若能成其所闕濟其所長亦各一時之秀也
齊澣善知今事(唐詩紀事曰齊澣字洗心定州人開元/間與蘇晉蘇頲賈曾韓休許景先孫逖)
(典詔誥為代言最杜暹當國表宋璟為吏部尚書澣及/蘇晉為侍郎世謂臺選嘗稱陳希烈苗晉卿之才後皆)
(大/顯)髙仲舒善知古事(劉昫唐書曰髙叡雍州萬年人子/仲舒博通經史尤明三禮及詁訓)
(之書神龍中為相王府文學王甚重之開元/中授中書舎人宋璟蘇頲每詢訪故事焉)姚崇每諮
此兩人嘗曰欲知古事問仲舒欲知今事問齊澣一說
今事問崔琳
姚梁公與崔監同在中書梁公在假旬日政事委積崔
處置皆不得自言於𤣥宗𤣥宗曰朕以天下事本付姚
崇以卿坐鎭雅俗耳及梁公出頃刻間决遣盡畢時齊
平陽見之梁公自以爲能頗有得色因問平陽曰余之
爲相可是誰比平陽未及對梁公曰何如管晏曰不可
比管晏管晏作法雖不及後猶及其身相公作相所立
法令施未竟悉更之以此不及梁公曰然則竟何如曰
相公可謂救時之相也梁公投筆曰救時之相豈易得
乎(平陽即/齊幹)
張說爲左丞相知京官考其子均任中書舎人說時注
曰父教子忠古之善訓祁奚舉午義不勝私至如潤色
王言章施帝載道㕘墳典例絶常功恭聞前烈尤難其
任豈以嫌疑敢撓綱紀考上下人服其公(劉昫唐書曰/張均丞相說)
(之子能文章自以才名為李林甫所抑意常鬱/鬱禄山䧟京師授偽中書令後免死流合浦)
盧藏用嘗謂李邕如干將莫邪難與爭鋒但虞傷缺耳
(唐詩紀事曰盧藏用字子潜幽州人初𨼆終南少室二/山時有意當世人目為隨駕𨼆士晚乃狥權利官至黄)
(門侍/郎)
裴子餘𥙷鄠尉同舎李朝隱程行諶以文法稱而子餘
以儒顯或問優劣於長史陳崇業陳荅曰蘭菊異芬胡
有廢者(大唐傳載曰二子卒子餘謚孝行/諶謚正張說歎曰二謚可無愧矣)
魚朝恩判國學日會釋菜執易升座百官在列朝恩言
鼎有覆餗象以侵宰臣(劉昫唐書曰魚朝恩天寳末以/宦者入内侍省性黠惠善宣荅)
(通書計至徳中為觀軍容使恃勲自伐乃引輕薄文士/講授經籍自謂有文武才幹上優遇之加判國子監事)
時王縉大怒(唐詩紀事曰王縉字夏卿河中人與兄維/俱以名聞舉草澤文辭清麗科相肅宗)
元載(己/見)怡然朝恩曰怒者常情笑者不可測
劉蕡精於儒術嘗看文中子忿然言曰才非殆庶擬上
聖述作不亦過乎客曰文中子於六籍何如蕡曰若以
人望人文中子於六籍猶奴婢之於郎主也世遂以文
中子爲六籍奴婢(宋祁唐書曰劉蕡字去華幽州昌平/人文宗朝舉直言極諫對策切直第)
(策官馮宿賈餗龎嚴見之嗟服以為/過古晁董畏中官睚眦皆不敢取)
張𢎞靖三代掌書命皆在台座前此未有(張嘉貞生延/賞延賞生𢎞)
(靖皆在中書時/號三相張氏)楊巨源贈詩曰伊陟無聞祖韋賢不到
孫時稱其能與張家說門戸(唐詩紀事曰巨源在元和/間詩韻不為新語體律務)
(實功夫頗深旦暮吟詠不輟/年老頭揺人言吟詩所致)
穆秘監(劉昫唐書曰穆寧河内人清愼剛正/重交游以氣節自任官至秘書監)四子賛質
貟賞皆有令譽性又和粹世以滋味目之(劉昫唐書曰/穆賛字相明)
(官至御史中丞與弟質貟賞以家行人材為搢紳所仰/賛官達父母尚無恙家法清嚴兄弟奉指使笞責如僮)
(僕賛最孝謹質強直應策其所條對至今𫝊之自𥙷闕/至給事中貟工文辭尚節義士大夫言家法者以穆氏)
(為/首)謂賛俗而有格爲酪質美而多入爲酥貟爲醍醐言
粹而少用賞爲乳腐言最凡固
貞元中楊氏(劉昫唐書曰楊虞卿與弟漢公從兄汝士/魯士並歴清貴鬱為昌族所居靖恭里人)
(稱靖恭/楊家)穆氏兄弟皆有美名人物氣韻略相似人不能
上下或言楊氏兄弟賔客皆同穆氏兄弟賔客各殊以
此爲優劣
李觀作文不旁沿前人時謂與韓愈相上下及觀少夭
而愈後文益工議者以爲觀文未極愈老不休故卒擅
名陸希聲以爲觀尚辭故辭勝理愈尚質故理勝辭雖
愈窮老不能加觀之辭觀後愈死亦不能逮愈之質(李/觀)
(韓愈己見輕唐詩紀事曰陸希聲博學善屬文相昭宗/在位無所  重以太子太師罷李茂貞犯京師輿疾避)
(難/卒)
在選諸人擬以李珏爲殿中御史宰相韋處厚曰清廟
之器豈擊搏才耶除禮部貟外郎
乾符中蔣凝應宏辭舉爲賦止及四韻遂白而出試官
逼請所試觀之歎息稱善頃刻之間播於人口時人語
曰白頭花鈿滿面不若徐妃半籹(摭言曰蔣凝江東人/工於八韻然形不稱)
(名隨計途次襄陽謁徐商相公疑其假手因試峴山懷/古一首凝賦成尤得意時温飛卿居幕下大加稱譽)
後唐命相安重誨欲用崔協任圜欲用李琪圜曰朝廷
有李琪者學際天人奕葉軒冕論才校藝可敵時軰百
人必舎琪而相協如棄蘇合之丸取蜣蛣之轉也
後唐張文禮素不知書亦無方略唯於懦兵之中萋菲
上將言甲不知進退乙不識軍機以此軍人推爲良將
柳開(己/見)少好任氣大言凌物應舉時以文章投主司於
簾前多至千軸載以獨輪車引試日衣襴自擁車入欲
以此駭衆取名時張景能文有名唯袖一書簾前獻之
主司大稱賞擢景優等時人爲之語曰柳開千軸不如
張景一書
張尚書(張/詠)嘗曰吾榜中愼重有雅望無如李文靖(李/沆)深
沉有徳素鎭服天下無如王子明(王/旦)面折庭爭有風采
無如冦萊公(冦凖四人/並已見)當方面之寄則詠不敢辭
張乖崖嘗稱使冦公治蜀未必如詠至於澶淵一擲詠
不敢爲
夏英公言楊文公文如錦繡屏風但無骨耳議者謂英
公之文譬諸泉水迅急湍悍至於浩蕩汪洋不如文公
(涑水記聞曰夏竦字子喬父故錢氏臣歸朝為禁侍竦/㓜學於姚鉉使為水賦限以萬字竦作三千字以示鉉)
(鉉怒不視曰汝何不於水之前後左右廣言之竦又益/之得六千字以示鉉鉉喜曰可教矣十七善屬文為時)
(所/稱)
世言宋宣獻公未嘗素談在河南聚㕔録囚公曰汝與
某人素有何寃囚不能對坐上官更以俗語問之囚始
能荅宋元憲公近之和氣拂拂然襲人景文公則英采
秀發三人者久視之無一㸃塵俗眞神仙中人也(宋郊/宋祁)
(己見為宋史曰宋綬字公垂趙州平棘人㓜聰穎額有/奇骨  外祖楊徽之所器徽之藏書悉與綬綬母亦知)
(書躬自訓教博通經史百家文章為一時所尚楊億稱/其文曰沉壯淳麗吾不及也累官㕘知政事卒謚宣憲)
世言歐陽永叔每誇政事不誇文章蔡君謨不誇書吕
濟叔不誇棋何公不誇飲酒司馬君實不誇清絶大抵
不足則誇也
司馬温公言昔與王介甫同爲郡牧判官包孝肅爲使
時號清嚴一日牡丹盛開包公置酒賞之公舉酒相勸
某素不喜酒亦強飲介甫終席不飲包公不能強也以
此知其不屈
曾子固與王荆公友善後神宗以問子固云卿與王安
石相知最早安石果何如子固曰安石文章行誼不減
揚雄以吝故不及神宗遽曰安石輕富貴似不吝也子
固曰臣所謂吝者以安石勇於有爲而吝於改過耳神
宗頷之
宋景文諸公在館中嘗評唐人之詩言李長吉才力奔
放不驚衆絶俗不肯下筆因舉其鴈門太守詩云黒雲
壓城城欲摧甲光向日金鱗開王介甫曰是兒言不相
副也方黒雲如此安得向日之甲光乎
王平甫(己/見)閱韓退之送石洪温造二處士詩序言退之
善與處士作牙
蘇子瞻云老杜自秦川赴成都所歴輒作一詩數千里
山川在人目中古今詩人殆無其比獨明皇遣吳道子
傳畫蜀道山川歸對大同殿索其畫無有曰在臣腹中
請疋素寫之半日都畢明皇後幸蜀皆黙識其處無不
相合唯此可用爲比
蘇叔黨過嘗讀南史東坡卧聽之因語叔黨曰王僧䖍
居建康禁中里馬糞巷子孫賢實謙和時人稱馬糞諸
王爲長者東漢賛論李固云觀胡廣趙戒如糞土糞之
穢也一經僧䖍便爲佳號而以比胡趙則糞有時而不
幸汝可不知乎
蘇子由嘗云在朝所見朝廷遺老數人如歐陽永叔張
公安道皆一世偉人蘇子容劉貢父博學強識亦可以
名世予幸與之周旋聽其誦說放失舊聞多得其詳實
其於天下事古今得失折衷典據甚多(東都事畧曰蘇/頌字子容紳之)
(子舉進士為南京留守推官杜衍居睢陽一見深器之/天性仁厚宇量恢廓喜怒不形於色居必正冠危坐平)
(生嗜學凡經史九流百家之說至於圖緯隂陽五行律/吕星官算法山經本草無所不通官右僕射中書侍郎)
晁秘監(晁美叔/己見)以集句示劉貢父貢父曰君髙明之識
輔以家世文學何至作此等伎倆殊非我素所期也吾
嘗謂集古人句譬如蓬蓽之士適有佳客既無自己庖
厨而器皿肴蔌悉假貸於人收拾餖飣意欲強學豪奢
而寒酸之氣終是不去非如貴公供帳不移水陸之珍
咄嗟而辦
陳瑩中題元祐黨籍碑云嗚呼漢世得人於斯爲盛(五/朝)
(名臣言行録曰陳瓘字瑩中南劒州人宣/和中監察御史以論蔡京得罪卒謚忠肅)
徐師川曰(宋史曰徐俯字師川洪州分寧人以父禧死/事授通直郎張邦昌僣位遂致仕時工部侍)
(郎何昌言與弟昌辰避邦昌諱皆改名俯買婢為昌奴/客至即呼前驅使之髙宗朝胡直孺汪藻迭薦之召為)
(諫議/大夫)東坡山谷瑩中三君皆余所畏然各有可笑東坡
議論諫諍眞能殺身成仁者夫死生旦夜爾而欲學長
生不死山谷赴官姑孰既至未視事聞當罷不去竟俯
就之七日符至乃去問其故曰不爾無舟吏可遷夫士
之進退極欲分明豈可以舟吏爲累瑩中大節昭著是
能必行其志者當視爵禄如糞土然猶時對日者說命
唐子西在惠州名酒之和者曰養生主勁者曰齊物論
(宋史曰唐庚字子西眉州丹稜人為文精密通於世務/張商英薦其才提舉京畿常平商英罷相庚亦坐貶安)
(置惠/州)
楊誠齋退居名酒之和者曰金盤露勁者曰椒花雨嘗
言余愛椒花雨甚於金盤露
湯伯紀以陶淵明述酒篇爲零陵哀詩
趙子固目姜堯章爲書家申韓(齊東野語云諸王孫趙/孟堅字子固號彛齋居)
(嘉禾之廣陳善/筆札工詩文)
趙和仲嘗云知古者莫如洪景盧知今者莫如陳君舉
宋世嘗目莊周爲道家之儀秦王通孔門之王莽
元仁宗極重趙孟頫嘗與侍臣論文學之士以孟頫比
唐之李太白宋之蘇子瞻
　
　
　
　
　
　
　語林卷十八
欽定四庫全書
　語林卷十九　　　　　　眀　何良俊　撰
　　箴規第十一
臧孫有言曰石猶生我疢之美其毒滋多嗚呼自古天
子有四海諸侯饗國卿大夫持禄守官士庶人保其家
何可一日不聞讜言乎
嚴子陵(范曄後漢書曰嚴光字子陵會稽餘姚人少有/髙名與光武同㳺學及光武即位變姓名隱身)
(不見帝令以物色訪之齊國上言有一男子披羊裘/釣澤中帝疑是光安車聘之三反而後至終不能屈)與
侯司徒書曰(范曄後漢書曰侯霸字君房河内宻人篤/志好學師事九江太守房元治穀梁春秋)
(為元都講光武徵拜尚書令時無故典朝廷又/少舊臣霸明習故事悉收録條奏帝施用之)君房足
下位至鼎足甚善懐仁輔義天下恱阿腴順㫖腰領絶
侯得書封奏之帝笑曰此狂奴故態(皇甫謐髙士傅曰/霸與光素舊使西)
(曺屬侯子道奉書光不起扵牀上箕踞抱膝發書讀訖/問子道曰君房素癡今為三公寜小差否子道曰位已)
(鼎足不癡也光曰遣卿来何言子道傳霸言光曰卿言/不癡是非癡語也天子徵我三乃来人主尚不見當見)
(人臣乎子道求報光曰我手不能書乃口授/之使者嫌少可更足光曰買菜乎求益也)
髙義方嘗造馬季長季長辭不見義方覆刺為書曰伏
聞髙問為日已久冀一見龍光叙腹心之願不圗辭之
以疾昔周公父兄文武九命作相以尹華夏猶握沐吐
食以接白屋之士天下歸徳厯載邈矣今君不能相見
宜哉季長大愧遣人追請徑去不肯還(漢雜事曰髙彪/字義方吴郡人)
(志尚甚髙逰太學/博覽經史善屬文)
范孟博(范滂/己見)遷光禄勲主事時陳仲舉(陳蕃/己見)為光禄勲
范執公儀詣陳陳不止之范懐恨投版棄官而去郭有
道(郭泰/己見)聞而讓仲舉曰若范孟博者豈宜以公禮格之
今成其去就之名得無自取不優之議仲舉乃謝孟博
禰正平(禰衡/己見)忤曹公責為皷吏禰祼身更衣顔色不怍
孔北海(孔融/己見)退而數之曰正平大雅固當爾耶
魏文為五官將時臨淄侯才名甚盛幾有奪嫡之議曹
公一日屏人以諮扵賈詡詡黙然不對曹公曰與卿言
不荅何也詡曰屬有所思不即對耳公問何思荅曰思
𡊮本初劉景升父子也曹公大笑太子遂定(魏畧曰文/帝嘗使人)
(問詡以自固之術詡曰願將軍恢崇徳度躬素士/之業朝夕孜孜不違子道而已帝從之深自砥礪)
蜀先主時天旱禁酒釀者有刑吏於人家檢得釀具欲令與
釀酒者同罰時簡雍從先主逰見一男子行道雍謂先
主曰彼人欲行淫何以不縛先主曰卿何以知之雍曰
彼有淫具與欲釀同先主大笑命原欲釀者(蜀志曰簡/雍字憲和)
(涿郡人少與先主冇舊隨從周旋先主至荆州與麋竺/孫乾同為從事中郎常為談客往来使命後拜昭徳將)
(軍優㳺諷議性簡傲跌宕在先主坐猶箕踞傾倚/適諸葛亮已下則獨擅一榻項枕卧語無所為屈)
樊建入晉為給事中晉武帝問諸葛孔明之治蜀建對
曰聞惡必改而不矜過賞罰之信足感神眀帝曰善哉
使我得此人以自輔豈有今日之勞乎建稽首曰臣竊
聞天下之論皆謂鄧艾見枉陛下知而不理此豈馮唐
所謂雖得頗牧而不能用者乎帝笑曰吾方欲眀之卿
言起我意扵是發詔理艾(晉百官表曰樊建字長元使/蜀志曰建延熈中以校尉)
(吴值孫權病篤不自見建權問諸葛恪曰樊建何如宗/預恪曰才識不及預而雅性過之後為侍中守尚書令)
石季倫嘗與長水校尉孫季舒酣宴孫慢傲過度季倫
欲表免之裴叔則聞而謂之曰季舒酒狂四海所知足
下飲人狂藥責人正禮不亦乖乎
王丞相與庾太尉頗懐疑貳時孫安國為庾公征西主
簿孫宻諫庾曰王公神情朗達常有世外之懐豈肯為
凡人事耶此必邪佞之徒欲間踈内外耳公宜稍詳之
太尉初意頓釋
祖士言深好奕棋(王隱晉書曰祖納字士言范陽遒人/九世孝亷納事諸母三兄最治行操)
(能清言厯太子中庶子避地/江南温嶠薦為光禄大夫)王䖏叔謂之曰禹惜寸隂不
聞數棋(晉書曰王隱字䖏叔陳郡陳人世寒素父/銓少好學有著述之志每私録晉事及功)
(臣行状未就而卒隱以隱素自守不交勢援博學多/聞受父遺業西都舊事多所諳究家貧無資依征西)
(將軍庾亮扵武昌亮供其紙筆書成詣闕上之隱雖好著/述而文辭鄙拙蕪舛不倫其書次第可觀者皆父所撰文)
(體混漫義不可/解者隱之作也)祖云聊用忘憂耳䖏叔曰古人邅時則以
功達其道不遇則以言達其才故否泰不窮也今晉未
有書而天下傾覆舊事蕩滅君少長王都㳺宦四方華
夷成敗皆在耳目何不記述使有裁成昔應仲逺作風
俗通崔子真作政論蔡伯喈作勸學篇史㳺作急就章
猶行扵世便為沒而不朽當其同時人豈少哉而皆無
聞由無述作也故君子疾沒世而名不稱況國史眀乎
得失之迹何必博奕而後忘憂哉祖喟然歎曰非不恱
子之道力不足也遂發書薦䖏叔脩史帝以問鍾雅
事遂不行(鍾雅别傳曰雅字彦胄潁川長社人魏太傅/鍾繇弟仲常曽孫也少有才志累遷侍中)
謝太傅愛好聲律期功之慘不廢伎樂頗以成俗(續晉/陽秋)
(曰謝安初携幼穉同好養志海濵襟情超暢尤好聲律/然抑之以禮在哀能至弟萬之䘮不聽絲竹者將十年)
(及輔政而修室第園館麗車服雖朞/功之慘不廢伎樂王坦之因苦諫焉)王文度苦相規切
(王坦之/己見)謝貽文度書曰知君思相愛惜之至僕所求者
聲謂稱情義無所不可為聊復以自娱耳若絜軌跡崇
世教非所擬議亦非所屑常謂君麄得鄙趣者猶未得
之濠上耶故知莫逆未易為人文度荅言具君雅㫖此
是誠心而行獨往之美然恐非大雅中庸之謂意者以
為人之體韻猶器之方圎方圎不可錯用體韻豈可易
䖏各順其方以𢎞其業則嵗寒之功必有成矣吾子少
立徳行體議淹允加以令地優㳺自居僉曰之談咸以
清逺相許至扵此事實有疑焉公私二三莫見其可以
此為濠上悟之者得無鮮乎且天下之寳故為天下所
惜天下之所非何為不可以天下為心乎想君幸復三
思書反覆數四謝竟不從
謝萬為豫州都督王右軍貽書戒之曰以君邁往不屑
之韻而俯同羣辟誠難為意然所謂通識正自當隨事
行藏乃為逺耳願君與士之最下者同則盡善矣食不
二味居不重席此復何有而古人以為美談濟不所由
實在積小以致髙大君其存之
謝萬就太傅乞裘自云畏寒太傅荅曰君妄語正欲以
為豪具耳若畏寒無復勝綿者乃以三十斤綿與萬
車武子為侍中日與王東亭諸人期共逰集武子請急
出過詣王子敬子敬時住在建陽門内道北武子求去子
敬問卿何以忽忽武子荅云與東亭諸人期共行子敬
曰卿何以乃作此不急行武子不敢去盡急還臺
王國寳是謝太傅壻専利無檢行太傅每抑制之後國
寳為孝武帝親暱遂危搆太傅帝一日召桓子野飲太
傅亦在坐(子野桓伊小字將續晉陽秋曰伊字叔夏譙國/銍人父景䕶軍  軍伊少有才藝又善聲律標)
(悟省率為王濛劉惔/所知累遷豫州刺史)帝命桓吹笛桓神色無忤即吹為
一弄乃放笛云臣扵筝分乃不及笛然自足以韻合
歌管請以筝歌并請一吹笛人帝善其調達乃勑御
妓吹笛桓又言御府人于臣必自不合臣有一奴善相便
串帝令召之奴既吹笛桓便撫筝而歌曹子建怨詩(詩/曰)
(為君既不易為臣良獨難忠信事不顯乃有見疑患/周旦佐文武金縢功不刋推心輔王室二叔反流言)聲
節慷慨俯仰可觀太傅泣下沾襟乃越席就之捋其鬚
曰使君扵此䖏不凡
謝奕在豫州亡後(晉中興書曰謝奕字無奕陳郡陽夏/人祖衡太子少傅父裒吏部尚書奕)
(少有器鑒辟太尉/掾累遷豫州刺史)簡文使王彪之舉可代者(王氏譜曰/彪之字叔)
(虎祖正尚書父彬衛將軍年二十而頭須皓白時/人謂之王白須少有局幹之稱累遷左光禄大夫)簡文
曰人有舉桓雲者君謂何如(晉書曰桓雲字雲子桓彛/第二子大司馬温之弟初)
(為何充驃騎㕘軍襲爵/萬寧男厯位建武將軍)王曰雲不必非才然温居上流
割天下之半其弟復䖏西藩兵權盡出一門亦非深根
固蔕之宜人才非可豫量但當令不與殿下作異者耳
簡文深納其言
王司徒謐與逺公書曰身年始四十而衰同耳順逺荅
曰古人不愛尺璧而重寸隂觀其所存似不在長年耳
檀越既履順而逰性乗佛理以御心因此而推復何羨
扵遐齡耶聊想斯理久已得之為復酬来信耳人皆稱
公善誘
謝康樂父奐不慧為秘書郎早亡康樂好臧否人物叔
尚書(混/)患之欲加裁折未有方也謂宣逺曰非汝莫能
乃與晦曜𢎞㣲等共逰戲命瞻與靈運共車既上便商
較人物宣逺謂之曰秘書早亡談者亦互有同異靈運
黙然言論自此衰止
世祖登祚以顔延之為光禄大夫時延之兒竣既貴重
權傾一朝凡所資供延之一無所受器服不改宅宇如
舊常乗羸牛敝車逢竣鹵簿即屏往道側又好騎馬遨
逰里巷遇知舊輒據鞍索酒得酒便頹然自得常語竣
曰吾平生不喜見要人今不幸見汝竣起大宅延之謂
曰善為之無令後人笑汝拙也
孔中丞(孔覬/己見)二弟在官(孔徽孔道存道存/官至南海太守)頗營贓賄嘗
請假還東中丞出渚迎之輜重十餘船皆是綿絹紙席
中丞見之偽喜曰我比困乏得此甚要因命上置岸側
既而正色語曰汝軰忝預士流何至還東作賈客耶命
左右取火燒之燒盡乃去
齊武帝時諸弟皆無寵嘗扵御坐曲宴武陵因醉伏地
以貂抄肉柈帝笑曰汙貂武陵荅曰陛下何愛其羽毛
而疎其骨肉(武陵王/曄己見)
丘靈鞠嘗詣褚彦回彦回不時起語靈鞠曰比脚疾更
増不復能起靈鞠言脚疾亦是大事卿為一代鼎臣不
可復為覆餗
王仲寳既為朝宰起長梁齋制度小過叔僧䖍視之不
恱竟不入户仲寳即日毁之
王仲寳(王儉/己見)小時叔父僧䖍撫之曰我不患此兒無名
政恐名太盛
宋眀帝頗好言理以周彦倫有辭義引為宿直時帝所
為慘毒周不敢顯諫輒誦經中因縁罪福事帝亦為之
小解(釋慧皎髙僧𫝊曰明帝末年頗多忌諱因之犯忤/致戮者十有七八僧瑾每以匡諫恩禮遂薄時周)
(顒入侍帷幄瑾謂顒曰陛下比日所為殊非人君舉動/俗事諷諫無所復益妙理深談彌為賖緩唯三世苦報)
(最切近情檀越儻因機候正當陳此而已帝後風疾數/加針灸痛惱無聊輒召顒及殷洪等說鬼神雜事以散)
(胸懐顒乃習讀法句賢愚二經每見談說輒為言帝驚/曰報應真當如此亦寜可不畏因此犯忤之徒屢被全)
(宥/)
徐孝嗣(己/見)從武帝幸方山帝曰朕經始此山之南復為
離宫故應有邁靈丘靈立𤣥武湖新林苑也孝嗣荅曰
繞黄山欵牛首乃盛漢之事今江南未矌民亦勞止願
陛下少更留神
王長史(王騫/己見)至性凝簡不狎當世嘗從容語諸子曰吾
家門户所謂素族自可隨流平進不湏茍求
建元中都下舛雜且多姦盜上欲立符伍家家以相檢
括王仲寳曰京師翼翼四方是湊必也持符扵事既煩
理成不曠謝安所謂不爾何以為京師
齊髙宗從弟季敞性頗豪縱上心非之(南史曰輔國將/軍蕭季敞麄猛)
(無行善/扵彌縫)嘗語之曰卿可數詣王思逺(王思逺己見南史/曰思逺立身簡㓗)
陳顯達除江州刺史自以門寒位重每一遷官常有愧
懼之色戒其子勿以富貴陵人而諸子多事豪侈顯達
聞之不恱子休尚為郢府主簿過九江拜别顯達語之
曰麈尾蠅拂是王謝家物汝不須捉此即取扵前燒除之
湘東王(繹/)入援臺城頓軍武城淹留不進中記室㕘軍
蕭賁以繹不早下心甚非之嘗與繹䨇陸食子未即下
賁歛手言曰殿下都無下意繹甚銜之(南史曰蕭賁字/文奐形不滿六)
(尺有文才能書善畫起/家為湘東王法曹㕘軍)
陳寳應潜有逆謀虞寄微知其意寳應嘗令左右讀漢
書卧而聽之至蒯通說韓信曰相君之背貴不可言寳
應蹶起曰可謂智士寄正色曰覆酈驕韓未足為智豈
如班彪王命識所歸乎
北齊髙祖嘗宴群臣酒酣各令歌樂武尉斛斯豐樂歌
曰朝亦飲酒醉暮亦飲酒醉日日飲酒醉國計無取次
上曰豐樂不謟是好人
北齊孝昭樂善聞過後代罕及嘗問舍人裴澤在外議
論得失裴率爾對曰陛下聰眀至公自可逺侔古昔而
有識之士咸言傷細帝王之度頗為未𢎞帝笑曰誠如
卿言
唐太宗幸九成宫駕還有宫人憇湋川縣官舍俄而李
靖王珪(二人並/己見)至縣官移宫人扵别所太宗怒曰威福
豈由靖等何為輕我宫人即令按驗湋川屬官魏徵曰
靖等陛下心膂大臣宫人陛下賤𨽻論其委任事理不
同又靖等出見官吏訪問朝廷法式民間疾苦自應與
官吏相見至扵宫人供養之外不合㕘承若以此加罪恐
不益徳音駭天下耳目太宗曰公言是遂捨不問
太宗嘗作宫體詩使虞永興(虞世楠/己見)賡和虞曰聖作誠
工然體非雅正臣恐此詩一𫝊天下風靡帝曰朕試卿
爾後帝為詩一篇述古興亡既而歎曰鍾子期死伯牙
不復鼔琴朕此詩何所示耶敕禇遂良即永興靈坐
焚之
太宗射猛獸扵苑内有羣豕突出太宗引弓四發殪四
豕有一雄豕直来衝馬尚書唐儉下馬搏之太宗㧞劒
斷豕顧而笑曰天策長史不見上將擊賊耶何懼之甚
唐對曰漢祖以馬上得不以馬上理之陛下以神武定
四方豈復逞雄心扵一獸太宗因命罷獵(劉昫唐書曰/唐儉字茂約)
(晉陽人北齊尚書邕之孫父鑒與髙祖有舊髙祖在太/原險說太宗以天下可圖太宗白髙祖召入宻訪時事)
(授記室㕘軍貞觀/中天䇿府長史)
貞觀中百官表請封禪獨魏徵切諫太宗謂徵曰朕欲
卿極言其不可徵對曰陛下功則髙矣而人未懐恵徳
雖厚矣而澤未滂流諸夏雖安未足以供事逺夷慕義
無以供其求符瑞雖臻罻羅猶宻積嵗豐熟倉廪尚虚
臣未能逺譬但喻扵人今有人十年常患療治且愈皮
骨僅存便欲使負米一石日行百里必不可得隋氏之
亂非止十年陛下良醫除其疾苦雖已乂安未甚充實
告成天地臣竊有疑且陛下東封萬國咸萃要荒之外
莫不奔走今伊洛已東洎扵海岱灌莽巨澤蒼茫千里
人烟斷絶雞犬不聞道路蕭條進退艱阻豈可引彼蠻
夷示之虚弱殫府竭財未厭逺人之望加年給復不償
百姓之勞或遇水旱之災風雨之變庸夫横議悔不可
追豈獨臣之懇誠亦實輿人之議太宗乃罷封禪
少府監裴匪躬善營利嘗奏賣苑中馬糞嵗可得錢
二十萬緡上以問劉仁軌仁軌對曰利則厚矣恐後代
稱唐家賣馬糞非佳名也
裴匪躬在司農寺按諸苑鬻果蔬儲利佐公以墨敇
示僕射蘓良嗣(己/見)良嗣判曰公儀休一諸侯相尚㧞葵
去織未聞天子賣果蔬與人争利事遂不行
髙宗出獵在路遇雨因問諫議大夫谷那律曰油衣若
為不漏對曰能以瓦為之必不漏矣上因此不復出獵
王方慶在政府其子為眉州司士㕘軍武后嘗問卿在
相位何子之逺方慶荅曰廬陵是陛下愛子今尚在逺臣
之子庸敢相近世以比倉唐之對(劉昫唐書曰王方慶/雍州咸陽人周石泉)
(公褒之曽孫官至太子左庶/子博學好著述尤精三禮)
髙宗甞問魏元忠外以朕方前代何主元忠荅曰周成
康漢文景帝問然有遺恨否曰有之王義方一世豪英
而死草莱議者謂陛下不能用賢帝曰我適用之聞其
死顧已無及元忠曰劉藏器行副扵才陛下所知今七
十為尚書郎徒歎彼而又棄此帝黙然
蕭至忠依太平公主後復當國甞出主第遇宋璟扵道
宋曰非所望扵蕭傅(唐詩紀事曰至忠蕭徳言之孫/相中宗後從太平公主謀逆伏)
(誅明皇曰至忠誠/國器但晚謬耳)
𤣥宗登封泰山張燕公多引兩省生徒及所親知攝官
升山超階至五品時張九齡當草詔謂燕公曰官爵者
天下之公器望為先勞舊為次若顚倒衣裳則譏議起
矣今登封霈澤千載絶典清流髙品不沐殊恩胥吏末
班先加章紱但恐制出之後四方失望今進草之際事
猶可改燕公曰事已决矣悠悠之談何足慮也後果為
宇文融所劾
中宗嘗宴侍臣酒酣後令各為廻波詞衆皆為佞恱之
語時李景伯獨寓規諷其詞曰廻波爾時酒巵微臣職
在箴規侍飲既過三爵諠譁切恐非儀中宗不恱中書
令蕭至忠稱之曰此真誎官
眀皇以李林甫為相一日曲宴近臣扵苑中帝指示張
九齡李林甫曰檻中盆池新魚數頭鮮活可愛林甫曰
賴陛下恩波所養九齡曰盆中之魚猶陛下用人但能
装景致助兒女之戲耳
張九齡奨愛李泌常引至卧内九齡與嚴挺之蕭誠善
挺之惡誠好佞勸九齡絶之九齡獨念嚴太苦勁不若
蕭軟美可喜方命左右召蕭泌在旁率爾曰公起布衣
以直道至宰相顧喜軟美者乎九齡改容驚謝因呼小友
𤣥宗嘗扵復道窺見衛士食畢以殘食棄水竇中上怒
令杖殺之寜王曰從復道窺衛士之過恐人不能自安
上曰大哥扵我可謂急難
杜暹家藏書皆自題䟦尾以戒子孫曰請俸買来手自
校子孫讀之知聖道鬻及借人皆不孝(職官分紀曰杜/暹開元十四年)
(召為中書門下平章事/遣中使往迎賜宅一區)
肅宗為太子時明皇使割羊臑肅宗以餅拭刀徐噉之
眀皇喜曰福當如是愛惜
唐肅宗既遷上皇扵西内嘗端午日山人李唐入見上
抱㓜女語唐曰朕念之卿勿怪也唐對曰太上皇思見
陛下計亦如陛下之念公主上泫然泣下
李臯為山南節度鎮襄陽(劉昫唐書曰李臯字子蘭曺/王明之𤣥孫天寳中嗣封多)
(智數善因事以自便奉太妃鄭氏以/孝聞官襄州刺史山南東道節度使)襄陽有張柬之林
園在州西公府多假之㳺宴臯嘗欲買之馬彛歛袵言
曰漢陽有中興功遺業當百世共保奈何令其子孫自
鬻臯謝曰主吏失詞以為君羞非君安得聞此言(劉昫/唐書)
(曰馬彛扶風人初未知名/李臯始辟之後以正直稱)
裴諝為河東鹽鐵使時關輔旱儉諝入計召至便殿問
𣙜酤之利嵗出内幾何諝久不對帝復問諝曰臣有所
思帝問何思諝曰臣自河東来渉三百里而農人愁歎
穀菽未種誠謂陛下軫念元元先訪疾苦而乃責臣以
利孟子曰治國者仁義而已何以利為故未即對帝曰
微公言朕不聞此(劉昫唐書曰裴諝字士朋洛陽人父/寛有重名諝通達簡率不好苛細史)
(思眀㓂東都䧟賊中乃隂䟽賊短長以聞事/泄思眀大怒僅而免死賊平累官兵部侍郎)
陸敬輿(陸贄/己見)嘗語徳宗曰欲紓多難收羣心惟在赦令
而已動人以言所感已淺言又不切人誰肯懐
陸相(贄/)知舉放崔羣(己/見)後羣知舉陸氏子簡理被黜羣
妻李夫人謂羣曰子弟成長盍置荘園公曰今年已置
三十所矣謂知舉放三十人也夫人曰君非陸贄門生
乎君掌文柄陸氏子無一得事者如以君為良田陸氏
一荘荒矣羣無以對
韓滉堂先無挟廡弟洄稍増補之滉見即撤去曰先君
容焉吾弟奉之猶恐失墜安敢改作以傷儉徳
栁渾為相韓滉自浙西入覲朝廷委政待之每奏事語
至日午他相充位而已滉扵省中榜吏渾雖滉所引心惡
其専正色曰先公狷察為相不滿嵗而罷今相公復榜吏
扵省中省闥非刑人之地相公奈何復蹈前非況在朝
而専立威福豈尊主卑臣之義滉憮然愧悔為之霽威
鄭絪為門下侍郎朝廷以盧從史與王承宗有連詔從
史歸潞從史辭潞乏糧請留軍山東李吉甫宻譛絪漏
言扵從史帝怒坐浴堂殿召學士李絳語其故絳曰誠
如是罪當族然誰以聞陛下帝曰吉甫為我言絳曰絪
任宰相稍識名節不當如犬彘梟獍與姦臣外通恐吉
甫勢軋内忌造為醜辭帝良久曰吉甫幾誤我(劉昫唐/書曰鄭)
(絪字文眀少有竒志好學善屬文張㕘蔣乂楊綰常衮/皆相知重憲宗朝拜中書侍郎集賢殿大學士絪以文)
(學進踐厯華顯者四十年所居雖無赫奕稱而守道敦/篤躭恱墳典與博聞好吉之士為講論名理之㳺時人)
(仰其/耆徳)
憲宗初徵栁宗元劉禹錫至京俄皆貶謫栁得栁州劉
得播州栁以禹錫須侍親播州最為惡䖏請以栁州換
上不許宰相言禹錫有老親上曰但要與惡郡豈繫母
在裴晉公徐進曰陛下方侍太后不合發此言上有愧
色既而語左右曰裴度終愛我切禹錫改授連州
周墀節度鄭滑(劉昫唐書曰周墀字徳升汝南人能為為/古文有史才文宗重之補集賢學士出)
(鄭滑節度使入朝遷刑/部侍郎以本官平章事)表韋澳在幕府㑹墀入相私語
澳曰卿何以教我澳曰願公無權墀愕然澳曰爵賞刑罸
人主之柄公無以喜怒行之俾庶官各舉其職則公歛
袵廟堂天下治矣烏用權墀歎曰吾先居此得無愧
乎(唐詩紀事曰韋澳字子斐官至秘書監分司東都嘗/戲吟曰莫將韋監同殷監錯認容身是保身此語聞)
(扵京師權/佞甚怒之)
徳宗令王叔文直東宫太子欲言宫市之弊人皆賛美
叔文獨無言罷坐太子謂叔文曰君何獨無言叔文曰太
子視膳問安外不合輒預他事陛下在位嵗久如小人
離間謂殿下收取人心則安能自解太子聞之曰茍無
先生安得聞此語
于延陵授建州刺史上問建去京師近逺對曰八千里
上曰朕左右多建人郡極不惡卿若亷潔奉公綏緝凋
瘵無異長在我前或撓枉法度逺人亡聊即三尺堦
前便是萬里延陵悸懾上撫而遣之
崔彦昭與王凝為外昆弟凝先顯而彦昭未仕彦昭嘗
倨見凝凝慢言曰不若從明經舉彦昭為憾後彦昭入
相凝為兵部侍郎彦昭母敕婢多製履襪曰王氏妹必
與子皆逐吾將共行彦昭聞之泣且拜不敢為怨(王凝/己見)
(居劉昫唐書曰崔彦昭字思文清河人事母至孝雖位/  宰輔退朝侍膳與家人雜䖏承奉左右未嘗髙言嵗)
(時慶賀公卿拜/席時人榮之)
李茂貞居岐以地狭賦薄嘗下令𣙜油因禁城門無内
松薪以其可為炬也有優者笑曰臣請并禁月眀(五代/史記)
(曰李茂貞深州博野人為博野卒戍鳯翔光/啓中以功自扈蹕都頭拜鳯翔隴右節度使)
唐眀宗與馮道語及年穀屢登四方無事道曰臣常記
昔在先皇幕府奉使中山厯井陘之險臣憂馬蹶執轡
甚謹幸而無失逮至平路放轡自逸俄至顛隕凡為天
下亦猶是也上深以為然
江南李景扵宫中起樓甚髙衆皆歎美蕭儼獨曰恨樓
下無井以此不及景陽樓
太平興國中朝士祖吉典郡以姦贓下獄太宗怒其貪
穢遣中使諭㫖扵執政祖吉特俾扵郊赦不宥明日宰
相趙普(己/見)奏曰敗官抵罪合正刑辟然而國家卜郊肆
𩔖所以對越天地告扵神眀吉本何人亦安足以隳陛
下赦令上善其對而止
王魏公(王/旦)見家人服飾似過則瞑目曰吾門素風一至
扵此亟令減損
蘓子美以饗客得罪言事者欲因子美以動一二大臣
彈擊甚急宦者操文符捕人所逮皆一時名士都下為
之紛駭左右無敢救解韓魏公從容言扵仁宗曰舜欽
一醉飽之過止可付有司治之何至如此帝悔見扵色
崔公孺是韓魏公夫人之弟魏公執政日用監司有非
其人者公孺曰公居陶鎔之地宜法造化為心造化以
蛇虎者害人之物故置蛇扵藪澤置虎扵山林公今何
乃置之通衢使為民害(涑水記聞曰崔公孺諫議大夫/立之子韓魏公夫人之弟性亮)
(直喜面折人魏/公甚嚴憚之)
連庶為夀春令縣有淮南王舊壘在山間州守議取其
甓為城庶曰弓矢舞衣𫝊之百世藏扵王府非為必可
用蓋以古之物𫝊扵今尚有典刑也壘因是得存(王得/臣麈)
(史曰應山二連伯氏庶字君錫仲氏庠字元禮少從學/扵二宋相繼登科君錫為人凊修孤潔故當官人號為)
(連底清元禮加以/肅人號為連底凍)
陳恭公判亳州遇生日親族多獻老人星圗姪世修獨
獻范蠡逰五湖圗且賛曰賢哉陶朱覇越平吳名隨身
後扁舟五湖公即日納節(宋史曰陳執中字昭譽以父/恕任為秘書省正字累遷平)
(章事卒贈侍中禮官韓維議謚言謚法寵禄光大曰榮/不勤成名曰靈執中出入將相以一品就第寵禄光大)
(矣得位行政士大夫無述焉不/勤成名矣請謚為榮靈詔謚恭)
嘉祐中除張堯佐節度(東軒筆録曰張堯佐以進士擢/第官至屯田貟外郎知開州㑹)
(其姪女有寵扵仁宗冊為修媛堯佐遂/驟遷一日除宣徽節度景靈羣牧四使)陳秀公作中丞上
殿爭之仁宗初盛怒作色待之既進見迎謂之曰豈欲
論張堯佐不當授節度耶節度使本麄官何用甚爭時
唐質肅(唐介/己見)作御史裏行在衆人後越次進曰節度使
太祖太宗總曽做来恐不是麄官上竦然而罷(東都/事畧)
(曰陳升之字𤾉叔建州建陽人舉進士為校書郎徙監/察御史張堯佐以後宫親為三司使升之言其不可改)
(侍御史知雜為人深沉多數善傅㑹始為小吏與王安/石相遇安石深器之升之在樞府安石亦執政多變更)
(舊制引升之共事升之心知其非而竭力/賛助故先安石拜相封秀國公謚成肅)
洛中有一僧欲開堂說法司馬君實夜過邵堯夫曰聞
富彦國吕晦叔欲往聽此甚不可晦叔貪佛已不可勸
人亦不恠如何勸得彦國堯夫曰今日已莫姑任之眀
日二人果偕往後月餘彦國招數客共飯堯夫在坐因
問彦國曰主上以裴晉公禮起公公何不應命又聞三
遣使公皆卧内見之彦國曰衰病如此其能起否堯夫
曰上三命公不起一僧開堂以片紙見呼即出恐亦未
是彦國曰弼亦不曽思量至此
邵康節與富鄭公在洛每晴日必同行至僧舎鄭公見
佛必躬身致敬康節笑曰無乃為佞乎
文潞公守東都日富鄭公致仕在洛司馬温公領宫祠
范蜀公自許来同過郡為㑹潞公出四玉杯勸酒官奴
不謹碎其一潞公將治之温公請筆書牘尾云玉爵弗
揮典禮雖聞扵往記彩雲易散過差可恕扵斯人潞公
笑釋之
陳少卿蓄書數千卷名畫數十幅晚年退居有華亭唳
鶴一䨇恠石一株竒峭可愛與異花數十本列植扵庭
為詩以戒子孫曰滿室圗書雜墳典華亭仙客岱雲根
他年若不和花賣便是吾家好子孫陳死未幾皆散落
民間(吴䖏厚青箱雜記曰陳亞揚州人仕至太/常少卿年七十卒盖近世滑稽之雄也)
范蜀公以議新法不合而去其謝表云望陛下集群議
為耳目以除壅蔽之姦任老成為腹心以養和平之福
天下聞而壮之(邵氏聞見録曰王荆公草制詞極扵醜/詆公笑誦其辭曰材無任職之能某披)
(襟當之内有謀利之實則夫子自道也後元祐起公公/辭曰六十三而求去蓋不待年七十九而復来豈云得)
(禮卒/不起)
李清臣平日多扵韓魏公前論釋氏貴定力謂無定力
則不能主善公每然之後朝廷斥異論者清臣頗持兩
端魏公因書問之曰比来臺閣斥逐紛紛吾親得不少
加定力耶公之善諭人如此
吕獻可(吕誨/己見)病亟日自草章乞致仕其辭曰臣無宿
疾偶值醫者用術乖方殊不知脉候有虚實隂陽有逆
順診察有標本治療有先後妄投湯劑率意任情差
之指下禍延四肢寖成風痺遂難行歩非秪憚􁀰盭之
苦又將虞心腹之變勢已及此為之奈何雖然一身之微
固未足恤其如九族之託良以為憂是思納禄以偷生
不俟引年而還政盖以疾喻政天下聞而韙之
范蜀公與司馬温公同逰嵩山各携茶以行温公以紙
為貼蜀公用小黒木合子盛之温公見之驚曰景仁乃
有茶具耶蜀公聞其言留合與寺僧而去
范蜀公素不飲酒又詆佛教在許下與韓持國兄弟往
還諸韓皆崇此二事每宴集蜀公未嘗不與同飲盡
歡少間必以禪恱相勉蜀公頗病之蘓子瞻時在黄州
蜀公以書問救之當以何術曰麴糵有毒平地生出醉
鄉土偶作祟眼前妄見佛國子瞻報之曰請公試觀能
惑之性何自而生欲救之心作何形相此猶不立彼復何
依正恐黄面瞿曇亦須歛袵況學之者耶亦以曉公
公終不領
蘓恵州以作詩下獄自黄州再起遍厯侍從然其詩
每為不知者咀味以為有譏訕遂出守錢塘来别文潞
公公曰願君至杭少作詩恐為不喜者誣謗再三言之
臨别上馬潞公笑曰若還興也便有箋云時吴䖏厚取
蔡安州詩作注以上安州遂遇禍故潞公有箋云之戲
晏叔原著樂府黄山谷為之序父客韓宫師玉汝曰願
郎君捐有餘之才崇未至之徳(黄山谷小山集序曰晏/叔原臨淄公之暮子也)
(辭經籍考曰小山集晏幾道叔原撰其/  在名勝間可追廹花間髙䖏或過之)
晁伯宇少作閔吾廬賦黄魯直以示蘓長公曰此晁家
十郎作年未二十也長公荅曰此賦甚竒麗信是晁家
多異材耶凡人至足之餘自溢為竒怪乃可今晁傷竒
太早可作魯直微意諭之勿傷其邁往之氣魯直以語
晁晁自是文章大進(昭徳先生郡齋讀書志曰晁載之/字伯宇黄魯直嘗薦之扵蘓子瞻)
(云伯字謹厚守文元家法從逰多/長者後坎􁀙終身卒官封丘丞)
二王(王寧/王寔)是韓持國壻一日訪蘓端明端明因問訊持
國王曰公自致政来尤好為歡嘗謂身已癃老且以樂
聲自娱不爾無以度日東坡曰殘年正不應爾願為某
𫝊一語扵持國頃有一老人未嘗叅禪而雅合禪理死
生之際極為了然一日置酒大㑹酒䦨語衆曰老人即
今且去因攝衣正坐奄奄欲逝諸子惶遽呼號曰大人
今日乃與世訣願留一言為教老人曰本欲無言今為
汝懇只且第一五更起諸子未諭老人曰惟五更可以
幹當自家事諸子曰家中幸豐何用早起舉家諸事皆
是自家豈有分别老人曰所謂自家事是死時將得去
者吾平時治生今日就化可將何者去諸子頗悟今持
國自謂殘年請二君言與持國但言某請持國幹當自
家事與其勞心聲酒不若為可以死時將去者計也
王元澤病亟介甫命道士作醮大陳楮泉平甫啓介甫
曰兄在位要須令天下後世人取法雱雖疾丘之禱久
矣為此奚益且兄常以倉法繩吏姦今乃以楮泉徼福
安知三清門下不行倉法耶
李伯時善畫馬(鄧椿畫繼曰李公麟字伯時舒城大族/家世業儒公麟以文學有名扵時陸佃)
(薦為中書省刪定官董敦逸辟檢法御史臺學佛悟道/深得微㫖立朝籍籍有聲平日博求鐘鼎古噐圭璧寳)
(玩森然滿家以其餘力留意畫筆心通意/徹直造𤣥妙蓋其大才逸羣舉皆過人也)法秀師讓之
曰伯時為士大夫而以畫行已可恥又作馬忍為之耶
伯時恚曰作馬無乃例能蕩人心堕惡道乎師曰公業
已習此則日夕思其情状求為神駿繫念不忘一日眼
花落地必入馬胎無疑非惡道而何伯時大驚不覺身
去坐榻曰今當何以洗此過師曰但當畫大士像伯時
遂畫此像妙絶天下一時公卿服師之善誘
法秀師嘗語黄魯直曰公作豔歌小詞可罷之魯直曰
空中語耳非殺非偷不至坐此墮惡道師曰君以邪言
蕩人揺心使逾禮越禁其罪豈止墮惡道而已魯直由
此不作詞曲(捫虱新話曰黄魯直初好作豔歌小詞道/人法秀謂其以筆墨誨淫扵我法中當墜)
(泥犁之獄魯/直自是不作)
張芸叟云頃㳺京師嘗聽司馬温公王荆公之論扵行
義文史為多唯歐陽公多談吏事余言學者見公莫不
欲聞道徳文章今先生何教人以吏事公曰吾子皆時
才異日臨事當自知之大抵文學止扵潤身政事可以
及物吾昔貶官夷陵方壮年未厭學欲求漢史一觀公
私無有因取架閣陳年公案反覆觀之見其枉直乖錯
不可勝數違法狥情滅親害義無所不有且夷陵荒逺
褊小尚如此天下固可知也當時仰天誓心自爾遇事
不敢忽時蘓眀允父子亦在共聞此語(東都事畧曰張/舜民字芸叟邠)
(州人王安石行新法舜民上書謂裕民所以窮民彊内/所以弱内闢國所以蹙國以堂堂之天下不當與小民)
(爭利時皆壮之元祐初司馬光舉舜民才氣秀異剛直/敢言召試秘閣校理舜民慷慨善論事自號浮休居士)
劉資政為太常少卿時靖康用兵軍需困乏劉檢視禮
器庫見有故祭服甚多將建請以為戰士衲衣有老吏
諫曰祭器弊則埋之祭服弊則焚之禮也奈何以為戰
士衣劉嘿然
蔡元長既刻黨籍碑在朝無敢言者其後再相葉左丞
從容謂之曰夢得聞天下有道則庶人不議今舉籍上
書之人刻之于石以昭示来世恐非所以彰先帝之盛
徳也蔡大感悟其後黨禁稍解胡尚書(直/孺)聞之歎曰
此人宜在君側
宗澤任館陶尉凡獲逃軍即殺之邑境為之無盜時吕
大資(恵/卿)帥大名聞其事因召與語仍薦之且戒云此雖
警盜賊之一䇿恨子未閱佛書人命難得安可殺況國
有常刑(方勺泊宅編曰宗澤婺州/農家子登進士任館陶尉)
楊誠齋為零陵丞以弟子禮謁張魏公時公以遷謫杜
門謝客南軒為之介紹數日乃得見因跪請教公曰元
符貴人腰金紆紫者何限惟鄒志完陳瑩中姓名與日
月爭光誠齋得此語終身厲清直之操
王嘉叟與王龜齡别語龜齡曰吾輩㑹合不可常但令
常留面目異日可以相見龜齡每歎賞此言
趙徳荘嘗宰餘干趙忠定(汝/愚)是其邑子忠定初冠多士
適徳荘在朝忠定往謁謝徳荘語之曰慎勿以一魁先
置胸中時以為名言(荃翁貴耳集曰趙介菴名彦端/字徳荘宗室之秀能作文賦)
淳祐甲辰省元徐霖状元劉夢炎皆三衢人一時士林
稱為盛事時楊彦瞻守衢揭䨇元坊以誇之二公各以
書為謝且固辭焉彦瞻荅書頗致規諷二公得書悚然
其後徐以道學名劉以功業顯世以為彦瞻有以發之
(周公謹齊東野語曰彦瞻荅書云嘗聞前軰曰吾鄉昔/有第奉常而歸饋者迓者往来而觀者闐路駢陌既而)
(宗族婣友與客交賀焉至扵讐者亦茹恥含愧賀且謝/焉獨鄰居一室扄鐍逺引若避㓂然余恠問之愀然曰)
(所貴衣錦之榮者謂其得時行道有以庇吾鄉里今或/竊一名得一官即起朝富暮貴之想名愈髙官愈穹而)
(用心愈謬武斷者有之庇姦慝持州縣者有之是一身/之榮一害之増也其居日以廣鄰居日以蹙吾將入山)
(林深宻之地以避之是可弔何以賀為吾聞而異其言/因黙識而謹書之凡交逰間必道此語相訓切而非心)
(相知者不道也執事扵不肖可謂心相知而不以告罪/也且今日此扁之揭所以獨異扵尋常者盖僕之望扵)
(執事者亦異焉人扵此時每以諛獻僕乃獨以忠告非/求異扵人所冀進執事之徳成執事之噐也執事若以)
(僕之言為然則是/扁之揭可無愧矣)
金海陵銳扵求治講論每至夜分嘗乙夜召見楊伯雄
因及鬼神事伯雄進曰漢文帝召見賈生夜半前席不
問百姓而問鬼神後世譏之陛下不以臣愚陋幸及天
下大計鬼神之事未之學也海陵曰但言之以釋永夜
倦思伯雄曰臣家有一卷書記人死復生或問㝠官何
以免罪荅曰汝置一厯白日所為暮夜書之不可書者
是不可為也海陵為之改容(金史曰楊伯雄字希雲真/定藁城人八世祖彦稠後)
(唐定州兵馬使伯雄登皇統進士海陵一見深加噐重/海陵執政以舊知伯雄屬之使時時至其第伯雄不往)
(海陵怪問之對曰君子受知扵人當以禮進附麗奔走/非素志也海陵簒立銳扵求治講論每至夜分嘗問人)
(君治天下其道何貴對曰貴静海陵黙然明日復謂曰/我遷諸部猛安分屯邉戍前日之對豈指是為非静耶)
(對曰徙兵分屯使南北相維長/䇿也所謂静者乃不擾之耳)
虞伯生與元眀善俱以文章著二人相得甚歡至京師
乃復不相下董士選自中臺行省江浙二人送至都門
士選曰伯生以教道為職當早還復初宜更送我伯生
還眀善送至二十里外士選下馬入邸舎中為席酌酒
同飲舉酒屬眀善曰士選以功臣子出入臺省無補國
家惟求得佳士數人為朝廷用如復初與伯生他日必
皆光顯然恐不免為人構間復初中原人仕必當道伯生
南人將為復初摧折今為我飲此酒慎勿如是眀善受
巵酒跪而釂之起立言曰請公再賜一巵眀善終身不
敢忘公言乃再飲而别(元眀善己見允元史曰虞集字/伯生宋丞相  文五世孫父伋)
(黄岡尉宋亡僑居臨川與吳澄為友娶楊氏國子祭酒/文仲女生集三嵗即知讀書伋挈家趨嶺外無書冊可)
(携楊氏口授論語孟子左𫝊歐蘓文輒成誦文仲以春/秋名家族弟棟眀性理之學楊氏盡通其說故集與弟)
(槃皆受業家庭董士選除南行臺中丞延集家塾大徳/初至京師益自充廣除國子助教即以師道自任累官)
(奎章閣大學士晝元史曰董士選字舜卿文炳次子㓜/從文炳居兵間  治武事夜讀書不輟静重識大體秋)
(毫無所取其禮敬賢士尤至在江西以屬掾元眀善為/賔友又得吳澄而師之延虞伋扵家塾以教其子諸老)
(儒及西蜀遺士皆以書院之禄起之遷南行臺招伋子/集與俱得范梈等數人皆以文學顯扵時世稱求賢薦)
(士必以董/氏為首)
許白雲(許謙/己見)初從金履祥學履祥語之曰士之為學猶
五味之在和醯醤既加則酸鹹頓異今子䖏此已三日
而猶夫人也豈我之學無以感發子耶白雲聞之惕然
自勵數年盡得其所𫝊之奥(元史曰金履祥字吉甫婺/之蘭溪人㓜敏睿授之書)
(即能記誦比長益自䇿勵凡天文地形禮樂田乗兵謀/律厯之書靡不畢究及壮知向濓洛之學事同郡王栢)
(學者稱為/仁山先生)
世祖時天變異常上遣鄂爾根薩里召集賢翰林兩院
官詢致災之由議者莫敢語及時政先是丞相僧格遣
實都王濟理算天下錢糧害民特甚人不聊生自殺者
相屬趙承㫖(趙孟頫/己見)與鄂爾根薩里善勸令奏帝赦天
下盡與蠲除庶幾天變可弭鄂爾根薩里入奏如承㫖
言上從之詔草已具僧格大怒謂非上意承㫖語僧格
曰凡錢糧未徵者其人死亡已盡何所從取非及是時
除免之他日言事者倘以失䧟錢糧數千萬歸咎尚書
省豈不為丞相深累耶僧格悟民始獲蘓
順帝嘗扵暇日欲觀古名畫庫庫即取郭忠恕比干圗
以進(庫庫/己見)
　
　
　
　
　
　
　
　
　語林卷十九
欽定四庫全書
　語林卷二十　　　　　　眀　何良俊　撰
　　棲逸第十二
余好觀荘生言見其輕詆舜至比之卷婁又言堯往見
四子窅然喪其天下太過或者以為寓言也然太史公
稱由光義至髙箕山有許由冡似誠有之世言隱士率
多避世不然夫古有鑿坏築巖之徒漢興猶𫝊東園綺
季東都有嚴光周黨斯其人豈必盡衰世哉蓋鍾鼎丘
園亦各其性生也惟有道之君優顯異節隱士乃著若
汙濁之世雖神龍威鳯猶隱鱗藏羽則隱士常數倍扵
平世由不自見史𫝊所載什一耳余所取不必盡巖藪
之士蓋達情任運𡨕心出䖏者庶幾孔子之所謂時古
稱陸沉金馬門即藏史漆園皆遁世也其視後世以終
南為捷徑既専一壑聞車馬而驚猜者相去何如哉昔
謝萬作八賢論孫興公以為體公識逺則出䖏同歸世
以興公理為得不誣也
向子平讀易至損益卦喟然嘆曰吾已知富不如貧貴
不如賤但不知死何如生耳為子嫁娶畢敇家事斷之
云當如我已死與同好禽子夏俱逰五嶽名山不知所
終(魏𨽻髙士𫝊曰向長字子平禽慶字子夏二人相善/慶隱避不仕王莽通老易安貧樂道好事者更饋遺)
(輒受之自足還餘如有不取也舉措必扵中和/司空王邑辟之連年乃欲薦之扵莽固辭乃止)
張仲蔚隱居平陵蓬蒿滿宅唯開一行徑(三輔决録曰/仲蔚扶風人)
(少與同郡魏景卿隠身不仕眀天/官博物好為詩賦所居蓬蒿沒人)
蔣元卿舎中三徑唯羊仲求仲從之逰二仲皆挫亷逃
名之士(司馬彪續漢書曰蔣詡字元卿父䘮弔者盈門/後母疾之不得止舊廬自作小菴扵側往如舊)
鄭次都去吏隱居蟻陂之陽(謝承後漢書曰鄭敬字次/都釣扵大澤  汝南先賢)
(𫝊曰鄭敬𨼆蟻陂之陽以漁釣自娱彈琴詠/詩常方坐扵陂側隨杞桞之䕃鋪茅蘼為席)與同郡鄧
敬折芰為坐以荷薦肉瓠瓢盈酒言談彌日蓬廬蓽門
琴書自娱(謝承後漢書曰敬閒居不修人倫新遷都尉/逼為功曹㕔事前樹時有清汁以為甘露敬)
(曰明府政未能致甘露此青木汁耳辭病/隠䖏精學蟻陂中隂就虞延並辟不行)
王君公邅亂不去儈牛自隠(儈謂平㑹兩/家賣買之價)時人為之語
曰避世墻東王君公(嵇康髙士𫝊曰君公明易為郎數/言事不用乃自汙與官婢通免歸)
(詐狂儈牛口/無二價也)
王仲子為大司徒司直以病免歸後徵至滎陽疾篤不
任進道乃過其友人友人不肯見曰不有忠言竒謀而
取大位何其往来屑屑不憚煩也(范曄後漢書曰王良/字仲子東海蘭陵人)
(在位恭儉妻子不入官舎布被瓦器時司徒史鮑恢以/事到東海過候其家良妻曵柴從田中歸恢言我司徒)
(史也故来受書欲見夫人妻曰妾是/也苦掾無書恢乃下拜歎息而還)
范史雲學通三經常自賃灌園
韓伯休采藥名山賣扵長安市口不二價三十餘年時
女子從韓買藥守價不移女子怒曰公是韓伯休耶乃
不二價伯休歎曰我本避名今女子皆知有我何用藥
為乃遁入㶚陵山中(范曄後漢書曰韓康字伯休京兆/㶚陵人桓帝以安車聘之康辭安)
(車自乗柴車冒晨先使者發至亭亭長以韓徴君當過/方發人牛修道及見康柴車幅巾以為田叟也使奪其)
(牛即釋駕與之有頃使者至奪牛翁乃徵君也使者欲/奏殺亭長康曰此自老子與之亭長何罪乃止康因道)
(遁以/夀終)
𡊮夏甫散髪絶世欲投迹深林以母老不宜逺遁乃築
土室四周扵庭不復為户自牖納飲食旦扵室中東向
拜母母思夏甫時往就視母去便自掩閉妻子莫得而
見及母沒不制服設位時莫能名或以為狂生(范曄後/漢書曰)
(𡊮閎字夏甫髙祖安司徒曽祖京侍中祖彭議郎父賀/彭城相閎居䖏側陋以耕學為業從父逢隗並貴盛數)
(饋之無所受閎見時方險亂而家門富盛常對兄弟歎/曰吾先公福祚後世不䏻以徳守之而競為驕奢與亂)
(世爭權此即/晉之三郤矣)
劉荆州(劉表/已見)數請龎徳公徳公不為屈乃就候之劉曰
夫保一身孰若保天下乎徳公笑曰鴻鵠巢扵髙林之
上暮而得所棲黿鼉穴扵深淵之下夕而得所宿夫取
舎行止亦人之巢穴也各得其棲宿而已天下非所保
也
管㓜安自越海及歸常坐一木榻積五十餘年未嘗箕
股其榻上當膝䖏皆穿
孫公和(孫登/已見)清静無為好讀易彈琴頽然自放覩其風
神若逰六合之外魏末居北山中以石窟為宇編草自
覆阮歩兵見孫被髪端坐巖下遥見鼔琴自下趨進
莫得與言阮因長嘯與琴音諧和公和嘯和之妙響動林
谷
王右軍既去官與東土人士營山水弋釣之娱又與道
士許邁共修服食徧采名藥不逺千里游東中諸郡名
山泛滄海歎曰我卒當以樂死(道學傳曰許邁字叔𤣥/清虚接真遐棲表志所)
(在往而不返故改名逺逰與/王右軍父子為世外之交)
王右軍雅好服食飬性不樂在京師初渡浙江便有終
焉之志㑹稽有佳山水名士多居之時孫綽李充許詢
支遁諸人皆以文義冠世並築室東土與王同好
張廌隠居頥志家有苦竹數十頃張扵竹中為屋常居
其中王右軍聞而造之張逃避竹中不與相見
陶䖏静年十五便服食絶穀家累千金僮客百數䖏静
終日端拱絶不婚宦居臨湘縣山中立小草屋裁足容
身有時還家設小牀獨坐不與人共(晉中興書曰/陶淡字䖏静)
劉子驥虚退寡欲志在棲遁(劉驎之/已見)桓車騎請為長史
(桓冲别𫝊曰冲字𤣥叔温弟也累/遷車騎將軍都督七州諸軍事)劉固辭車騎因到其
家劉扵樹條桑使者致命劉曰使君既枉駕光臨宜先
詣家君車騎乃造其父父命劉然後還拂短褐與車騎
言話父使驎之扵内自持濁酒蔬菜供賔車騎敕人代
驎之斟酌父辭曰若使從者便非野人之意車騎慨然稱
美至暮乃退
郭元瑜少有㧞俗之韻隱居巖谷(晉書曰郭瑀字元瑜/敦煌人隠于臨松薤)
(谷/)張天錫遣使備禮徵之(張資凉州記曰天錫字公純嘏/安定烏氏人張耳後也祖軌凉)
(州刺史值亂據凉土天/錫簒位自立為凉州牧)元瑜指翔鴻示使人曰此鳥安
可籠哉(天錫遺瑀書曰先生潜光九臯懐真獨逺心/與至境𡨕符志與四時消息豈知蒼生倒懸)
(四海待拯孔聖車不停軌墨子駕不俟旦皆以黔首之/禍不可不救先生懐濟世之才故遣使者虚左授綏)
索偉祖虚靖好學不應州郡之命(晉書曰索襲字/偉祖敦煌人)太守
隂澹嘗造焉經日忘返退而歎曰世人之所有餘者富
貴也而目好五色耳玩音聲先生棄衆人之所收收衆
人之所棄味無味扵恍惚之際兼重𤣥扵衆妙之内宅
不彌畝而志忘九州形居塵俗而棲心天外雖黔婁之
髙逺荘生之不顧蔑以過也遂謚為𤣥居先生
戴仲若(戴顒/已見)以桐廬僻逺難以養疾乃出居吴下吴下
士人共為築室聚石引水植林開澗少時繁宻有若自
然
宗少文好山水愛逺逰西陟荆巫南登衡嶽因結宇衡
山欲懐尚平之志有疾還江陵歎曰老疾俱至名山恐
難徧覩唯當澄懐觀道卧以逰之凡所逰履皆圗之扵
室謂人曰撫琴動操欲令衆山皆響
宗少文善琴書精扵言理每逰山水往輒忘歸王長史
(王敬𢎞/已見)每從之未嘗不彌日也
周道祖閒居樂志好讀老易入廬山事沙門慧逺時彭
城劉遺民遁迹廬山陶淵明亦不應徵命時人謂之尋陽
三𨼆(沈約宋書曰周續之字道祖鴈門人過江居豫章/建昌縣徵太學博士不就常以嵇康髙士𫝊得出)
(䖏之美因為之注江州刺史劉柳薦之髙祖曰臣聞恢/燿和肆必在兼城之寳翼亮崇本宜紆髙世之逸是以)
(渭濵佐周聖徳廣運商洛匡漢英業乃昌伏惟明公道/邁振古應天繼期逰外暢扵冥内體逺形扵應近雖汾)
(陽之舉輟駕扵時艱明揚之㫖潜感扵穹谷矣竊見䖏/士鴈門周續之清真貞素思學鉤深弱冠獨往心無近)
(事性之所遣榮華與饑寒俱落情之所慕巖澤與琴書/共逺加以仁心内發義懐外亮留愛崑卉誠著桃李若)
(升之宰府必鼎味斯和濯纓儒官亦王猷遐緝臧文不/智失在降賢言偃得人功由升士願照其丹欵不以人)
(廢言辟太/尉掾不起)
王敬𢎞(己/見)居舎亭山林澗環周備登臨之美時人謂之
王東山
周續之以身不可遺餘累可絶遂終身不娶布衣蔬食
孔淳之居㑹稽剡縣性好山水每有所逰必窮其幽峻
或旬日忘歸嘗逰山遇沙門釋法崇因留共止遂停三
載法崇歎曰緬想人外三十年矣今乃傾蓋扵兹不覺
老之將至淳之還反不告以姓(宋書曰孔淳之字彦深/魯郡人祖惔尚書祠部)
(郎父粲秘書監徵不就淳之少髙尚愛好墳籍與/徵士戴顒王𢎞之及王敬𢎞等共為人外之逰)
江湛舉王景𤣥為吏部郎(江湛王微/並已見)王與湛書曰君平
有言生我名者殺我身天爵猶滅名安用吏部郎哉其
舉可陋其事不經非獨縉紳者不道僕妾皆笑之因與
湛告絶足不踰閾十餘年棲遲環堵之室苔草沒堦
王僧達禮致禇元璩停郡信宿裁交數言而退丘珍孫
與王書曰聞禇先生出居貴館此子滅景雲棲不事王
侯抗髙木食有年載矣自非折節好賢何以致之昔文
舉棲冶城安道入閶門扵兹而三焉夫却粒之士飡霞
之人乃可蹔致不宜久羈君當思遂其髙歩成其羽化
望其還䇿之日蹔紆清塵亦願助為譬說王荅曰禇先
生從白雲逰舊矣古之逸民或留慮兒女或使華隂成
市而此子索然唯朋松石介扵孤嶺積數十年近故要
其来此兾慰日夕比談討芝桂借訪薜蘿若已窺烟液
臨滄洲矣知君欲見之輒當申譬(蕭子顯齊書曰禇伯/玉字元璩吴郡錢唐)
(人少有隠操孝建中徵議曹從事不就齊/太祖即位敕扵剡白石山立太平館居之)
禇元璩少有隠操寡嗜欲年十八父為婚婦入前門禇
從後門出遂住剡居瀑布山性耐寒暑時人比之王仲
都(上清六甲經曰王仲都西漢人也少修道徳孝文以/積寒之日令仲都單衣載四馬扵上林昆明環水而)
(馳御者厚衣狐裘而寒凛垂死仲都色曽不變體/和氣溢如㷔盛暑圍以烈火亦不汗後不知所之)
顔延之居身清約不營財利布衣蔬食獨酌郊野當其
為適傍若無人
劉靈預(劉蚪/己見)詔徵不就竟陵王(子/良)致書通意劉荅曰蚪
四節卧病三時營灌暢餘情扵山澤託暮情扵魚鳥
寜非唐虞重恩周召宏施蚪進不研幾入𤣥無洙泗稷
館之辯退不凝心出累非冡間樹下之節逺澤既灑仁
規先著謹收樵牧之嫌敬嘉軾鼃之義
庾㓜簡志性恬隠不交外物臨川王(映/)臨州獨重㓜簡餉
麥百斛㓜簡謂使人曰民樵採麋鹿之伍終其解毛之
衣馳騁日月之車得保自耕之禄扵大王之恩亦已深
矣辭不受(齊書曰庾易字㓜簡新野人徙居江陵/永明中徴太子舎人不就以文義自樂)
顧長孺有隱操(齊書曰顧黯字長/孺吴郡人有𨼆操)與顧景怡(顧歡/己見)俱不
就徵景怡晚節服食不與人通每旦出户山鳥集其掌
取食
宗敬微(宗測/己見)嘗歎曰家貧親老不擇官而仕先哲以為
美談余竊有惑誠不䏻潜感地金𡨕致江鯉但當用天
道分地利孰䏻食人厚禄憂人重事乎
豫章王辟宗敬微為參軍宗曰測性同鱗羽愛止山壑
眷戀松筠輕迷人路縱宕巖流有若狂者忽不知老至
今鬢已衰白豈容課虚責有限魚慕鳥哉
魚復侯(子/響)為江州厚餉遺宗敬微宗辭曰少有狂疾尋
山采藥逺来至此量腹而進松术度形而衣薜蘿淡然
已足豈容當此横施(南史曰測居江陵欲㳺名山齎老/子荘子自隨子孫拜辭悲泣測長)
(嘯不視遂/往廬山)
孫伯翳放情物外棲志丘壑與王令君范將軍(王亮范雲/並己見)
交好王范既相二朝欲以吏職相䖏孫曰人生百年有
如風燭正可怡神養性琴酒寄情安䏻棲棲役曳若
此此嵇康所不堪予亦未䏻也(楊松介談藪曰孫康字/伯翳太原人放情物外)
(棲志丘壑與王亮范雲為莫逆之交不宋/齊語曰孫康家貧常映雪讀書交㳺  雜)
陶徵士嘗言五六月北窓下卧遇凉風暫至自謂是羲
皇上人
臧榮緒(南齊書曰臧榮緒東莞莒人純篤好學惇愛五/經常以宣尼生庚子日陳五經拜之自號被褐)
(先/生)與關康之俱𨼆京口(南齊書曰關康之字伯愉河東/人世居丹徒以墳籍為務四十)
(年不出門不應州府辟獨䖏一室稀與/妻子相見不通賔客弟子以業傳受)時號京口二隱
明僧紹累徵不就嘗聞釋僧逺風徳僧紹往候扵定林
寺太祖欲出寺見之(南史曰明僧紹字休烈平原鬲人/明經有儒術舉秀才鎮北府辟功)
(曹並不就𨼆長廣/郡嶗山聚徒立學)僧逺問曰天子若来居士若何相對
僧紹曰山藪之人政當鑿坏以遁若辭不獲命便當依
戴公故事耳(南史曰昔戴顒髙卧牖下/以山人服加其身故云)
何子有清退少欲居吴波若寺足不踰户人莫見其面
宋明帝召至都除永嘉太守子有時寄住南澗寺不肯
詣臺乞扵野外拜受詔命見許忽一夜乗小船逃歸吴
隱虎丘山
何子晳棲遁不出豫章王(蕭嶷/己見)命駕造之㸃從後門遁
去竟陵王(蕭子良/己見)欲就見之子晳時在法輪寺竟陵往
請子晳遂角巾登席竟陵欣恱無已即遺子晳嵇叔夜
酒杯徐景山酒鐺
何子季(何𦙍/已見)以㑹稽山多靈異特往逰覽遂家若耶雲
門寺初子季二兄求㸃並棲遁至是子季又𨼆世號㸃
為大山𦙍為小山亦曰東山兄弟發迹雖異克終皆𨼆
世稱何氏三髙
劉彦度(劉訏/己見)少懐𨼆操兄為聘妻剋日成婚彦度聞而
逃匿事息乃還本州刺史張稷辟為主簿彦度掛檄扵
樹而逃陳留阮孝緒博學𨼆居不交當世時人造之未
嘗見也彦度經一造孝緒即顧以神交彦度族兄士光
(劉歊/己見)又履髙操三人日夕招携都下謂之三𨼆
劉彦度每進山澤留連忘反神理閒正姿貌甚華在山
谷之間意氣彌逺或遇之者謂為神人
陶隱居(陶𢎞景/己見)始從東陽孫逰岳受符圗經法徧厯名
山尋訪仙藥每經澗谷必坐卧其間吟詠盤桓不能巳
巳
梁昭明性愛山水扵𤣥圃大營亭館與朝士名素者逰
䖏其中
庾杲之清素自業食唯有韮𦵔􁊞韮生韮雜菜或戲之
曰誰謂庾郎貧食鮭常有二十七種
卞士蔚(卞彬/已見)飲酒以瓠壷瓢勺杬皮為肴著帛冠十二
年不易以大瓠為火籠器物多諸詭異自稱卞田居婦
為傅𧖟室
阮孝緒㓜有至性與羣兒㳺戲便以穿池築山為樂及
冠父誡之曰三加彌尊人倫之始宜思自朂以庇余躬
孝緒荅曰願迹松子扵瀛海追許由扵窮谷庶保促生
以免塵累自是屏居一室雖家人亦罕窺其面人遂呼
為阮居士(南史曰阮居士著髙𨼆𫝊分為三品言行超/逸名氏弗𫝊為上篇始終不耗姓名可録為)
(中篇挂冠人世棲/心塵表為下篇)
阮居士所居唯有一鹿牀竹樹環繞
劉慧斐張孝秀𨼆居東林寺慧斐扵山北構一園名離
垢時人因稱為離垢先生論者謂自逺法師後將二百
年方有張劉之盛(南史曰劉慧斐字宣文彭城人張孝/秀字文逸南陽宛人慧斐博學能屬)
(文起家梁安成王參軍甞還都途經尋陽逰志/扵匡山與張孝秀遇相得甚歡遂有終焉之)
侯景之亂邵陵王援臺留書二萬卷付馬要理(馬樞/己見)馬
肆志尋覽殆將周徧乃喟然歎曰吾聞貴爵位者以巢
由為桎梏愛山林者以伊吕為管庫束名實則蒭芥柱
下之言翫清虚則糠粃席上之說稽之篤論亦各從其
好也然支父有讓王之介嚴子有傲帝之規千載美談
所不廢也比求志之士望塗而息豈天之不恵髙尚何
山林之無聞甚乎乃𨼆居茅山有終焉之志(梁書曰邵/陵携王綸)
(字世調髙祖第六子少聰/頴博學善屬文尤工尺牘)
盧度𨼆居廬陵所居前有池養魚皆名呼之次第来取
食食已即去(南史曰盧度字孝/章始興人有道術)
會稽山有一人姓蔡𨼆居山中養䑕數十頭呼来即来
遣去即去言語狂易時人呼為謫仙
馮靈通雅好山水兼有巧思結架巖林甚得棲逰之適
頗以此聞世祖給其功力令與沙門統僧暹河南尹甄
琛周視崧髙形勝之䖏造閒居寺林泉既竒營製又美
曲盡山居之妙(北史曰馮亮字靈通南陽人梁平北將/軍蔡道恭之甥博覽諸書篤好佛理被)
(虜入北遂𨼆居嵩髙世宗召令侍講十地諸經固辭不/拜使衣幘入見馮苦求以幅巾至朝遂不強逼還山數)
(年與僧徒禮誦為業蔬/食飲水有終焉之志)
王沙彌(王/晞)母終後遨逰鞏洛恱其山水與范陽盧元眀
鉅鹿魏季景結侣同契往天陵山浩然有終焉之志
王叔朗閒淡寡欲雖王事鞅掌而雅操不移良辰美景
嘯詠逰遨登山臨水以談讌為事人士謂之物外司馬
(王/晞)
韋敬逺(韋夐/己見)志尚夷簡澹扵榮利所居之宅枕帶林泉
對翫琴書蕭然自逸時人號為居士時有慕其閒素者
載酒從之敬逺為之盡歡接對忘倦
周眀帝敬禮韋敬逺嘗貽以詩敬逺願不時朝謁帝敇
有司日給河東酒一斗號曰逍遥公(周明帝貽敬逺詩/曰六爻貞遯出三)
(辰光少㣲頴陽讓逾逺滄洲去不歸香動秋蘭佩風飄/蓮葉衣坐石窺仙洞乗槎下釣磯嶺松千仭直巖泉百)
(丈飛聊登平樂觀遥望首陽/薇詎能同四𨼆来㕘余萬㡬)
王無功有田十六頃在河渚間奴婢數人自課種黍春
秋釀酒養鳬鴈蒔藥草自供與仲長子光服食養性欲
見兄弟輒渡河還家逰北山東臯著書自號東臯子(王/績)
(仲長先生𫝊曰先生諱子光字不曜自云洛陽人往来/河東傭力自給無室廬絶妻子開皇末始菴河渚間以)
(息身焉賣藥為業人莫知之也汾隂生㳺河渚一覩而/伏曰東方朔管輅不如也由是顯重守令至者皆親謁)
(先生辭以瘖疾未嘗交語著獨逰頌河渚先生𫝊以自/喻識者知其懸解人也有請道者劒書老易二字示之)
(彈琴餌藥以終其世謂王通中說曰薛收問仲長子光/子曰天人也收曰何  天人子曰眇然小乎所以屬扵)
(人曠哉大乎/獨能成其天)
朱桃椎澹泊無為隠居不仕披裘帶索沉浮人間竇軌
為益州聞而召之遺以衣服逼為鄉正桃椎不言而退逃
入山中夏則祼形冬則樹皮自覆凡所贈遺一無所受每
織芒屩置之扵路人見者皆言朱居士屩也為鬻取米
置之本䖏桃椎至夕取之終不見人髙士亷下車深加
禮敬召至降階與語桃椎不荅直視而去士亷每加優
異蜀人以為美談(宋祁唐書曰桃椎益州成都人髙士/亷在益州屢遣人存問見輒走林草)
(自匿/云)
孔極侍郎朝廻遇雨避扵一叟之廡下延入㕔事叟烏
㡌紗巾逢迎甚恭因備酒饌一一精好孔公借油衣叟
曰某寒不出熱不出風不出雨不出未嘗置油衣也孔
公不覺頓忘宦情
元魯山(元徳秀/己見)南逰陸渾見佳山水乃定居屬嵗歉庖
厨不充彈琴讀書怡然自得好事者載酒肴過之不擇
賢不肖與之對酌陶陶然遺身物外琴觴之餘間以文
詠率情而書語無雕刻所著季子聽樂論蹇士賦為髙
人所稱
賀知章請為道士還鄉里就求周宫湖數頃為放生池
詔賜鏡湖剡川一曲
田㳺巖(己/見)愛夷陵青溪止廬其側
田㳺巖入箕山居許由祠旁自號田東鄰
逸人王休居太白山下每冬時取溪氷琢其清瑩者煮
茗以供賔客
李白與孔巢父韓凖裴政張叔眀陶沔同𨼆徂徕山每
日沉飲號竹溪六逸
王摩詰貯蕙蘭用黄磁斗養以綺石累年彌盛(劉昫唐/書曰王)
(維字摩詰太原祁人與弟縉俱有俊才博學多藝閨門/友悌兄弟奉佛居常蔬食不茹葷血晚年長齋不衣文)
(綵得宋之問藍田别墅在輞口輞水周扵舎下竹洲花/塢與道友裴迪浮舟往来彈琴賦詩嘯詠終日在京師)
(日飯十數名僧以𤣥談為樂齋中無所有唯茶鐺酒臼/經案繩牀而已退朝之後焚香獨坐以禅誦為事妻亡)
(不再娶三十年孤/居一室屏絶塵累)
邢和璞曽居終南好道者多卜築依之崔曙年少亦隨
焉伐薪汲泉都是名士
商山𨼆士髙太素所居曰清心亭每一時至則有猿啼
扵庭下謂之報時猿
學士許謹選放曠不拘小節多與親友結宴花圃中未
嘗張幄設坐只使童僕聚落花鋪坐下曰吾自有花䄄
郄純與元載不合退歸東洛自號伊川田父
顔真卿為湖州刺史張志和来謁真卿以其舟敝漏請
更之志和曰願為浮家泛宅往来苕霅間
陸羽隠苕溪自稱桑苧翁闔門著書或獨行野中誦詩
擊木徘徊不得意即慟哭而歸人謂今時接輿
李兵部(李約/己見)雅度𤣥機蕭蕭冲逺徳行既優又有山林
之致琴道酒徳皆髙絶一時不近粉黛性喜接引人物
不好俗談晨起裹頭對客蹙融便過一月多蓄古器在
湖州嘗得古鐵一片擊之清越又養一猿名山公嘗以
之隨逐月夜泛江登金山擊鐵鼔琴猿必嘯和傾壷連
旦不俟外賔
白傅分司東洛日以詩酒自娱盧尚書簡辭有别墅近
伊水亭榭清峻方冬與羣從子姪同登眺望嵩洛既而
霰雪微下因說鎮金陵時江南多山水見居人以葉舟
浮泛就食菰米鱸魚念之不忘逡廵忽有二人衣簑笠
循岸而来牽引篷艇船頭覆青幕中有白衣人與衲僧
耦坐船後有小竈安銅甑而炊小僮烹煮泝流過扵檻
前聞舟中吟笑方甚盧歎其髙逸不知何人問之言是
白公與僧佛光自建春門往香山精舎(劉昫唐書曰盧/簡辭字子䇿范)
(陽人父綸工詩有聲扵大厯間簡辭文/雅之餘尤精法律累官檢校刑部尚書)
白樂天在東都居履道里宅有池水可泛舟樂天每命
賔客繞舷以百十油囊懸炙沉水中隨舷而行一物盡
則左右隨取之藏盤筵扵水底(白氏長慶集池上篇序/曰都城水木之勝在東)
(南偏東南之勝在履道里里之勝在西北隅西閈北垣/第一第即白氏叟退老之地地方十七畝屋室三之一)
(水五之一竹九之一島樹橋道間之初樂天既為主喜/且曰雖有臺無粟不䏻守也乃作池東粟廩又曰雖有)
(子弟無書不能訓也乃作池北書庫又曰雖有賔朋無/琴酒不能娱也乃作池西琴亭加石樽焉樂天罷杭州)
(刺史時得天竺石一華亭鶴二以歸始作西平橋開環/池路罷蘇州刺史時得太湖石白蓮折腰菱青板舫以)
(歸又作中髙橋通三島徑罷刑部侍郎時有粟千斛書/一車洎臧獲之習筦磬絃歌者指百以歸先是潁川陳)
(孝山與釀法酒味甚佳博陵崔晦叔與琴韻甚清蜀客/姜發授秋思聲甚淡𢎞農楊貞一與青石三方長平滑)
(可坐卧太和三年樂天始得為太子賔客分秩扵洛下/息躬扵池上凡三任所得四人所與洎吾不才身今率)
(為池中物矣每至池風春池月秋水香蓮開之旦露清/鶴唳之夕拂楊石舉陳酒援崔琴彈姜秋思頽然自適)
(不知其他酒酣琴罷又命樂童登中島亭合奏霓裳散/序聲随風飄或凝或散悠揚扵竹烟波月之際曲未竟)
(而樂天陶然已醉睡扵石上矣睡起偶詠非詩非賦阿/龜握筆因題石間視其麄成韻章命為池上篇云爾十)
(畝之宅五畝之園有水一池有竹千竿勿謂土狭勿謂/地偏足以容膝足以息肩有堂有亭有橋有船有書有)
(酒有歌有絃有叟在中白鬚飄然識分知足外無求焉/如鳥擇木姑務巢安如龜居坎不知海寛靈鶴怪石紫)
(菱白蓮皆我所好盡在我前時飲一盃或吟一篇/妻孥熈熈雞犬閒閒優哉㳺哉吾將終老乎其間)
白樂天方齋劉禹錫正病酒禹錫乃饋菊苖􁉛蘆菔鮓
換取樂天六班茶二嚢以自醒酒
盧簡求致仕還東都有園林别墅嵗時行樂子弟侍
側公卿在席詩酒賞詠竟日忘歸(劉昫唐書曰盧簡/求即簡辭之弟辭)
(翰縱横長扵應變仕/至太原尹北都留守)
王涯别墅有佳木流泉(劉昫唐書曰王涯字廣/津太原人貞元中為相)
王龜簡淡瀟灑以琴書自適意在人外倦接朋逰扵永
達里園林深僻䖏創書齋吟嘯其間目為半隠亭(劉昫/唐書)
(曰王龜字大年父起翰林學士/拜吏部尚書龜累官越州刺史)
王龜從父起在河中扵中條山山谷中起草堂與山人
道士逰朔望一還府第後人目為郎君谷
司空圗在中條山芟松枝為筆管人問之曰幽人筆當
如是
淳化中詔起种明逸其母恚曰常勸汝勿聚徒講學果
為人知而不得安䖏身既隠矣何用文為我將棄汝深
入窮山矣放稱疾不起母遂焚去筆研與放轉居窮僻
人跡罕至
荆南朱昻博學有清徳晚年乞歸(文苑𫝊曰朱昻字舉/之其先京兆人父葆)
(光挈家南渡寓潭州昻真宗朝翰林學士拜章乞骸骨/前後所得奉賜購竒書以諷誦為樂閒居自稱退叟弟)
(協以純謹稱仕至主客郎中昻以書招之協亦告老歸/昻頗好釋氏書晚嵗自為墓志門人謚曰正裕先生)
真宗寵詔留俟秋涼(時吴淑贈行詩曰浴殿夜涼/初閣筆渚宫秋晚得懸車)比行
錫宴玉津園昻弟協亦退居里中兄弟皆年八十人號
渚宫二踈
林逋隠居杭州孤山常蓄兩鶴縱之則飛入雲霄盤旋
久之復入籠中逋常泛小艇西湖諸寺有客至逋所居
則一童子應門延客坐為開籠縱鶴良久逋必棹小船
而歸盖常以鶴飛為客至之驗(歸田録曰林逋字君復/居杭州西湖之孤山真)
(宗聞其名賜號和靖䖏士詔長吏嵗時勞問逋工畫/善為詩如草泥行郭索山木呌鈎輈頗為士夫所稱)
錢文僖留守西京時幕下有謝絳尹洙歐陽修皆一時
名士每同㳺宴洛下多水竹竒花凡園囿之勝無䖏不
到有郭延卿居水南少與張文定吕文穆逰累舉不第
以文行稱扵鄉閭張吕作相更薦之得宫職然延卿未
嘗出葺幽亭蓺花足跡不及城市時年八十餘一日文
僖率僚屬往逰去其居一里外即屏騎從徒歩訪之延
卿欣然延接道服對談數公踈爽闓眀天下之選延卿
笑曰陋居罕有過從所接之人亦無若數君者老夫甚
愜願少留對花小酌遂進陶尊果䔩文僖愛其野逸為
引滿不辭既而吏報申牌府史牙兵列庭中延卿徐曰
公等何官而從吏之多也尹洙指而告曰留守相公也
延卿笑曰不圗相國肯顧野人相與大笑又曰尚能飲
否文僖欣然從之又數杯禮數杯盤無少加扵前而談
笑自若日入辭去延卿送之門顧曰老病不能造謝希
勿訝也文僖登車茫然自失翊日語僚屬曰此真隠者
彼視富貴為何物耶因稱歎累日(東都事畧曰錢維/演字希聖㓜有俊)
(才父俶使賦逺山詩有髙為天一柱秀作海三峯之句/俶異之咸平中獻所為文章擢知制誥惟演少富貴能)
(志扵學文章與楊億劉筠齊名嘗曰學士備顧問不可/不該博故其家聚書侔扵秘府又多藏古書畫後以平)
(章事判許州/卒謚文僖)
滕達道錢醇老孫莘老孫巨源同在館中花時各數京
師花最盛䖏滕曰皆不足道約旬休日相率同逰三人
如其言達道前行出封丘門入一小巷中行數歩至一
門陋甚又數歩至大門特壮麗造㕔下馬主人戴道帽
衣紫半臂徐歩而出達道素識之因曰今日風埃特甚
主人曰此中不覺諸公宜往小㕔至則雜花盛開雕䦨
畫楯樓觀甚麗水陸畢陳皆京師所未嘗見又頥指開
後堂門坐上已聞樂聲矣莘老時在諒闇中辭之衆遂
起去莘老常語人云平生看花只此一䖏(滕元發孫覺/孫洙别見)
(宋史曰錢藻字醇老眀逸從子㓜孤刻/厲為學累官樞宻直學士知開封府)
司馬温公優㳺洛中不屑世務棄物我一窮通自稱齊
物子元豐中秋與樂令子訪親洛汭並轡過韓城抵登
封憩峻極下院趨嵩陽造崇福宫至紫極觀尋㑹善寺
過轘轅遽達西洛少留廣度寺厯龍門至伊陽訪奉先
寺登華嚴閣觀千佛巖躡山徑瞻髙公真堂歩潜溪還
保應觀文富二公之廣化寺拜邠陽堂下渉伊水登香
山到白公影堂詣黄龕院倚石樓臨八節灘還伊口凡
所經逰發為詠歌歸叙之以為逰録士大夫爭𫝊之
范蜀公居許下扵所居造大堂以長嘯名之前有荼䕷
架髙廣可容數十客每春季花繁盛時燕客其下約曰
有飛花墮酒中者為余嚼一大白或語笑諠譁之際微
風過之則滿坐無遺者當時號為飛英㑹傳之四逺無
不以為美談
田承君有廬在亂山中前有竹旁有溪溪畔有大石前
後樹以梨棗日與弟穿竹渡溪倦則坐石上或藉以草
葛巾草屨吟諷而歸以足遺老而忘憂
蘇養直隠京口紹興間與徐師川同召養直不起師川
造朝時便道過養直留飲甚歡二公平日對奕徐髙扵
蘇是日養直拈一子笑視師川曰今日還須譲老夫下
此一著師川有愧色
車溪贇上人言嘗與其徒月夜登閣聽江貫道鼔琴貫
道信手忘言曲盡其妙扵是據琴而拂彈坐客莫不自
失超然得意扵絲桐之表(鄧椿畫繼曰江㕘字貫道/江南人長扵山水形貌清)
(癯嗜香茶/以為生)隆茂宗乃畫為據琴圗(夏文彦繪圗寳鑑/曰僧梵隆字茂宗)
(號無住吴興人善白描人物/山水師伯時髙宗極重其畫)
松江一漁父每棹小舟往来長橋扣舷飲酒酣歌自得
紹聖中閩人潘裕自京師調官過吴因就與語且曰先
生澡身浴徳今聖明在上盍出而仕父笑曰君子之道
或出或䖏吾雖不能棲隠巖穴追園綺之蹤竊慕老氏
曲全之義且養志者忘形養形者忘利致道者忘心心
形俱忘其視軒冕如糞土耳與子出䖏異趣無與吾事
楊誠齋年未七十退休南溪之上老屋一區僅庇風雨
聰眀強徤閒退十有六年寜皇初與朱文公同召公獨
不起文公與公書云更能不以樂天知命之樂而忘與
人同憂之憂毋過扵優㳺毋决扵遁思則區區猶有望
扵斯世也公已决扵髙蹈遂自賛曰江風索我吟山月
喚我飲醉倒落花前天地為衾枕又云青白不形眼底
雌黄不出口中只有一罪不赦唐突明月清風
張子偉少不婚宦得刁景純廢圃結茅齋居焉啜菽飲
水嘯傲長松脩竹之下十有餘年一日聞湖湘山水之勝
杖策獨行登廬阜汎彭蠡絶洞庭南至衡山數年而返
所過雖兎迒鳥道人跡所不及必窮搜極覽以盡其
意隨輒疏録名之曰山水漫逰紀(硯北雜志曰張禕字/子偉范陽人寓居京)
(口/)
耶律官努與烏哩特人蕭斡友善幹謂官努曰仕不能
致主澤民成大功烈何屑屑為也吾與若居林下以枕
簟自随觴詠自樂雖不官無慊焉官努然之時稱二逸(遼/史)
(曰耶律官努字奚隠林牙斡魯之孫沉厚多學詳扵本/朝世系嗜酒好佚初徵為宿直將軍重熈九年以疾去)
(官/)
趙景道隠居燕南教授為業金章宗逰春水過焉聞絃
誦聲幸其齋舎見壁間所題詩諷詠久之賞其志趣不
凡召至行殿命之官固辭曰臣僻性野逸志在長林豐
草金鑣玉絡非所願也況聖眀在上可不容巢由為外
臣乎上益竒之賜田千畝復之終身(金史曰趙質字景/道遼相思温之裔)
(大定末舉進士不第隱/居燕城南教授為業)
葉去文與鄧牧心(硯北雜志曰葉朴字去文鄧牧字牧/心俱錢塘人  鄭徳明遂昌雜録曰)
(鄧牧心葉本山兩先生皆髙節士宋亡隠/大滌山鄧先生扵古文尤精覈不茍作)俱隠大滌山
或數日不食或一食兼人清夜放逰則不避豺虎白晝
危坐雖客至亦不起去文扵大徳中忽馳書别親友云
將他往且詣鄧言别即端坐而逝後十餘日鄧知去文
仙去歎曰葉君出䖏與我同奈何紿我言别吾亦當長
往耳乃為去文述墓志又扵燈下取其集讀畢而終
趙子固(趙孟堅/己見)脩雅博識酷嗜法書多藏三代以来金
石名跡遇其會意輒傾囊易之善作梅竹往往得逃
禪石室之妙扵山水尤竒時人珍之襟度瀟爽有六朝
諸賢風氣時比之米南宫東西薄逰必挟所有自隨一舟
横陳僅留一席為偃息之地隨意左右取之撫摩吟諷
至忘寝食所至識不識望之而知為子固書畫船也
尤平章嘗微服江浙探諜南士後除行省平章素慕褚
雪巘髙節(遂昌山人雜録曰杭髙士禇雪巘/先生諱伯琇自宋以清苦節行聞)雪巘時寓
跡黄冠住天慶觀尤單騎從一童至天慶方丈語觀主
王管轄曰我欲一見禇髙士觀主言其人孤僻士宰相
何故欲見之尤意愈堅時雪巘方閉户讀書觀主扣門
雪巘曰主首不㳺廊管轄何為至此觀主以實告雪巘
曰某自来不識時貴人何忽有此時平章已拜扵地意
雪巘延坐其室雪巘即鎻户偕行廊廡間尤執禮愈恭
至前堂雪巘語尤曰三年前有一閬州王髙士嘗留此
某非其人也長揖竟出尤顧瞻良久而去
天台諸士人物色得吕䖏士(吕徽之/己見)嘗共詣之值䖏士
在溪上捕魚諸人告以特来候見之意䖏士隔溪語曰
諸公先到舎我得魚當換酒飲諸公也少頃携酒與魚
至因共飲盡歡而散明日復躡其蹤則䖏士已徙家矣
倪雲林所居有清閟閣幽逈絶塵中有書數千卷皆手
自校定經史諸子以及釋老之言盡日成誦古鼎彛名
琴陳列左右松桂蘭竹之屬敷紓繚繞其外則髙木脩
篁蔚然深秀每雨止風收杖屨自隨逍遥容與詠歌以
娱望之者識其為世外人也
顧仲瑛(己/見)家富扵貲輕財好客購古法書名畫彛鼎
秘翫别築墅扵茜涇西題曰玉山佳䖏日夕與客置酒
賦詩其中四方文學之士若河東張翥會稽楊維禎天
台柯九思永嘉李孝光方外若張伯雨于彦成琦元璞
與一時名士咸主其家其園池之盛圗史之富與夫餼
館聲伎並鼎甲一時才情妙麗與諸人略相酬對風流
文雅著稱東南
　
　
　
　
　
　
　
　
　
　
　
　
　
　
　
　語林卷二十
欽定四庫全書卷
　語林卷二十一　　　　　眀　何良俊　撰
　　捷悟第十三
漢世稱見事敏速者曰一日千里盖言捷也夫有觸即
悟其孔子所云耳順非耶然孔子必俟知命之後而後世
小生率能及此余竊怪之嘗觀釋氏菩薩乗六度五者
皆以慧為導師然定復生慧其與吾儒明則可以至扵
誠誠則自無不眀一道也故初地之慧謂之世諦既定
之慧謂之真諦真諦則與理為一即耳順是也然初
地之慧本扵賦畀既定之慧假扵脩習賦畀必由天降
脩習可以力強此其難易之辯也奈何後世初地之慧
與古不異而既定之慧尠焉無聞豈人之易其所難顧
難其所易耶孔子曰十室之邑必有忠信如丘者焉不
如丘之好學嗚呼惜哉
楊徳祖(楊修/己見)為曹操主簿操既平漢中欲討劉備而不
得進欲守又難為功䕶軍不知進止操出教唯曰雞肋外
曹莫能曉徳祖曰夫雞肋食之則無所得棄之則殊可
惜公歸計决矣乃令白外稍嚴俄操廻師時人服其幾
决
魏太祖征𡊮本初有治餘數十斛竹片咸長數寸衆並
謂不堪用正合燒除太祖意甚惜思所以用之謂可作
竹甲而未顯其言馳使以問楊徳祖徳祖意懸同
桓温隂懐犯順追蜀人知星者問以國家運祚修短星
人云太微紫微文昌三宫氣候如此决無憂虞五十年
外不論耳由是大忤温㫖異日送絹一疋錢五千文與
之星人乃馳詣習鑿齒曰家在益州被命逺下今受㫖
自裁無由致其骸骨縁君仁厚乞為標碣習問其故星
人曰賜絹一疋令僕自裁錢五千以買棺耳習曰君幾
誤死君嘗聞星宿有不覆之義乎此以絹戲君以錢供
道中資聽君去耳星人大喜眀便詣温别温問去意以
習鑿齒之言對温笑曰鑿齒憂君誤死君定是誤活然
徒三十年讀書不如一詣習主簿
宋文帝時到彦之北伐甲兵資實甚盛(南史曰到彦之/字道豫彭城武)
(原人楚大夫屈到後也為豫州刺史鎮厯/陽元嘉七年侵魏回軍焚舟歩至彭城)及敗還委棄
蕩盡武庫為之一空一日上與羣臣宴有荒外降人在
列上問庫部郎顧琛庫中仗猶有幾許琛詭對有十萬
人仗上既問而悔得琛對甚喜(沈約宋書曰顧琛字𢎞瑋/吴郡吴人晉司空和之曽)
(孫祖履之父惔並為司徒左西曹掾琛謹確不尚/浮華起家州從事駙馬都尉累遷尚書庫部郎)
劉士章(劉繪/己見)為南康相郡人有姓賴居穢里投刺謁士
章士章嘲之曰君有何穢而居穢里此人應聲荅曰未
審孔丘何闕而居闕里
蕭彦瑜嘗與御宴醉伏筵中(蕭琛/己見)武帝以棗投之彦瑜
取栗擲上正中面帝動色言汝那得如此豈有說也彦瑜
荅曰陛下投臣以赤心臣敢不報以戰栗上大恱
梁時有沙門訟田武帝大署曰貞有司未辯徧問莫知
劉顯曰貞文字為與上人帝忌出之(梁書曰劉顯字嗣/芳沛國相人父􁈻)
(晉安内史顯㓜聰敏當世號曰神童/好學博渉多通仕至平西諮議㕘軍)
祖元珍(祖/瑩)為彭城王(勰/)㕘軍時尚書令王肅曽扵省
中詠悲平城詩云悲平城驅馬入雲中隂山常晦雪荒
松無罷風彭城甚嗟其美欲使肅更詠乃失語云王公
吟詠情性聲律殊佳可便為誦悲彭城詩肅因戲彭城
云何意悲平城為悲彭城也彭城有慙色祖在坐即云
有所悲彭城王公自未見耳肅云可為誦之元珍應聲
云悲彭城楚歌四面起屍積石梁亭血流雎水裏肅甚
嗟賞之彭城大恱退謂元珍曰卿定是神口今日若不
得卿幾為吴子所屈
東魏孝文帝嘗宴羣臣酒酣歡極帝因舉巵酒屬羣臣
曰三三横兩兩縱誰能辯之賜金鍾御史中尉李彪曰
沽酒老嫗甕注瓨屠兒割肉與稱同尚書左丞甄琛曰
吴人浮水自云工妓兒擲袖在虚空彭城王勰曰臣始解
此是習字髙祖即以金鍾賜彪人服彪聰眀有智甄琛
和之亦速
薛道衡嘗逰鍾山開善寺謂一沙彌曰金剛何為努目
菩薩何為低眉沙彌荅曰金剛努目所以降伏四魔菩薩
低眉所以慈悲六道道衡憮然稱善
隋煬帝與唐神堯俱是獨孤外家由是神堯與煬帝每
相狎侮神堯面皺帝扵衆中目為阿婆面神堯忿恚不
樂洎歸以告竇皇后曰某身世可悲今日更被上顯毁
云阿婆面據是兒孫不免饑凍矣后欣躍曰此言可以
室家相賀神堯不喻后曰公封扵唐阿婆乃是堂主堂
者唐也神堯大恱
太行山有薛居士學總𤣥儒多所該覽聞釋曇延少年
知道夙悟絶倫甞一造之言謔相髙未之揖謝薛乃戲
題四字方圎動静命曇延體之延應聲曰方如方等城
圎如智慧日動則識波浪静𩔖湼槃室居士驚異絶嘆
曰由来所未見希世挺生即斯人也
張說女嫁盧氏女甞為其舅求官說不語但指搘牀龜
示之歸告其夫曰舅得詹事矣
令狐相(令孤綯/己見)出鎮淮海日支使班蒙與從事俱逰大
眀寺之西廊忽覩前壁題云一人堂堂二曜同光泉深
尺一㸃去冰傍二人相連不欠一邉三梁四柱烈火然
除却䨇勾兩日全諸賔幕顧之駐足良久莫能辯班蒙
曰一人豈非大字乎二曜者日月非明字乎尺一者十
一寸非寺字乎㸃去冰水字二人相連天字不欠一邉
下字三梁四柱而烈火無字兩日除䨇勾比字得非大
眀寺水天下無比乎衆皆洗然曰黄絹之竒智亦何異
哉令狐公稱歎彌日詢之老僧曰頃年有客獨逰題之
而去
朱梁張䇿年十二父同嘗浚甘泉井得鼎耳有篆曰魏
黄初元年春二月匠吉干造製作竒巧同甚寳之䇿時
在傍徐言曰建安二十五年曹公改元為建康其年十
月文帝受漢禪始號黄初元年無二月眀矣鼎文何繆
與同大驚亟遣取魏志展讀果驗宗族竒之(五代史記/曰張策字)
(少逸河西燉煌人父同為唐容管經畧使策少通/悟好學開平中拜中書侍郎以風恙罷卒于洛陽)
湖南馬希範唐同光中入貢荘宗問洞庭廣狭希範對
曰洞庭至狭若車駕南廵止可飲馬荘宗拊背嘉之(五/代)
(史楚世家曰馬希範字寳規馬殷第四子殷卒希範襲/爵楚王好學善詩文士廖光圗徐仲雅李臯拓㧞常等)
(十八人皆故/殷時學士也)
有客甞訪青龍寺僧屬主者忽遽不暇留連翌日復至
又遇要地朝客不得展敬客怒取筆題門而去詞曰龕
龍東去海時日隠西斜敬文今不在碎石入流沙僧衆
不能詳有一沙彌解之曰龕龍去矣有合字時日隠有
寺字敬文不在茍字碎石入沙卒字此不遜之言辱我
曹矣僧人大悟追前人杳無蹤由或云沙彌是懿皇帝
朝文皓供奉
陳恭公(陳執中/己見)當國日曽魯公由起居注除待制恭公
弟婦王冀公孫女曽出也嵗旦拜恭公公迎謂曰六新
婦曽三除從官喜否王固未嘗歸外家輒荅曰三舅甚
荷相公收録但太夫人不樂責三舅曰汝三人及第必
是全廢學丞相婣家備知之故除待制也恭公黙然未
幾改知制誥盖恭公不由科舉失扵夷攷女子之警敏
如此(東都事畧曰曽公亮字明仲泉州晉江人嘉祐/六年拜平章事公亮精扵法令多知朝廷典章)
(臺閣故事時韓琦為上相歐陽修參知政事琦扵法令/典故問公亮文學人材問修百官奉法循理而朝廷治)
(封魯國公/謚宣靖)
王定國素為馮當世所知荆公絶不樂之一日當世力
薦扵神祖荆公曰此孺子耳當世忿曰王鞏庚子生安
得謂之孺子盖鞏之生與先天節同日也荆公愕然不
覺退立
趙魏公夫人管道昇善書畫(陶九成書史㑹要曰管/夫人諱道昇字仲姬吴)
(興人趙魏公室封魏國夫人有才畧聰眀/過人為詞章作墨竹筆意清絶亦能書)吾竹房(吾衍/己見)
甞題其所畫竹石竹房有一私印是好嬉子三字即以此
印倒用扵䟦尾人皆以為竹房之誤魏公見之曰此非
誤也這瞎子道婦人會作畫倒好嬉子
　　博識第十四
孔子語子貢曰女以予為多學而識之者與非也予一
以貫之則孔子果不貴博識耶及觀萍浮楚澤隼集
陳庭異鳥舞郊羵羊出井茍非博識誰為辯之夫孔門
見道莫過顔子顔子之有得於孔子者莫過扵喟然之歎
今觀其所稱髙堅前後與夫卓爾末由皆形容道體之
妙若夫孔子之善誘與顔子之善學者唯博約二語而
已盖二者互相為用不可廢也不然則其告子貢者語
一足矣其所貫者復何物耶後世舎博而言約此則入
扵釋氏頓悟之說道之不眀也夫何尤
漢武帝祀甘泉至渭橋有女子浴扵渭水乳長七尺上
怪其異遣問之女曰帝後第七車侍中知我所来時寛
在第七車對曰天星主祭祀者齋戒不嚴則女人星見(漢/武)
(故事曰張寛字叔文蜀/郡人武帝時為侍中)
武帝幸甘泉長平坂道中有蟲赤如肝頭目口齒悉具
先驅馳還以報上使視之皆莫能識時東方朔在屬車
中令往視焉朔曰此謂怪哉是必秦獄䖏也上使按圗
果秦獄地上問朔何以知之朔曰夫積憂者得酒而解
乃取蟲置酒中立消賜朔帛百匹後令屬車載酒(漢書/曰朔)
(字曼倩平原厭次人武朔别𫝊曰朔南陽歩廣里人帝/列仙傳曰朔是楚人  帝時上書說便宜拜郎中宣)
(初棄官去共/謂嵗星也)
竇攸舉孝亷為郎時世祖大會靈臺得鼠如豹文熒熒
光澤世祖異之以問羣臣莫能知者攸對曰鼮䑕也帝
問何以知攸曰見爾雅按秘書如攸言詔賜帛百匹
顯宗時有神雀集宫殿官府冠羽有五采色帝異之以
問臨邑侯劉復(後漢書補注曰復齊武王/伯升孫北海王興之子)復不能對薦
賈逵(己/見)博物多識帝召見逵問之對曰昔武王終父之
業鸑鷟在岐宣帝威懐戎狄神雀乃集此胡降之徵帝
敇蘭臺給筆札使作神雀頌拜為郎與班固同校秘書
應對左右
孫權時永康有人入山遇一大龜即束之歸龜便言曰
逰不量時為君所得人甚怪之載出欲上吴王夜泊越
里纜船扵大桑樹宵中樹呼龜曰勞乎元緒奚事爾耶
龜曰我被拘縶方見烹􁂄雖盡南山之樵不能潰我樹
曰諸葛元遜博識必至相苦令求如我之徒計從安出
龜曰子眀無多辭禍將及爾樹寂而止既至權命煮之
焚柴萬車龜語如故諸葛恪曰燃以老桑乃熟獻者仍
說龜樹共語權即使伐樹煮龜立爛今烹龜猶多用桑
薪(諸葛恪/己見)
諸葛恪為丹陽太守甞出獵兩山之間有物如小兒伸
手引人恪令持去故地即死㕘佐問之恪曰此事在白
澤圗曰兩山之間有精如小兒名曰傒嚢
嵩髙山北有大穴晉時有人誤墮穴中見二人圍棊下
有一杯白水與墮者飲之氣力十倍棊者曰汝欲停此
否墮者曰不願停棊者曰從此西行有天井其中多蛟
龍但投身入井自當出若饑取井中物食之墮者如言
可半年乃出蜀中因至洛下問張華華曰此名仙館所
飲者玉漿所食者龍穴石髓
有人遺張華鮓者華見之謂客曰此龍肉鮓也以醋漬
之當有五色光見試之果爾後問其主云扵茅積下得
白魚所作也
晉武帝時吴郡臨平岸出一石鼓扣之無聲以問張華
華云取蜀中桐材刻作魚形扣之則鳴矣扵是如言聲
聞數里
晉武帝問摯虞三日曲水之義虞曰漢章帝時平原徐
肇以三月初生三女至三日俱亡村人以為怪乃招携
之水濵洗祓遂因水泛觴其義起此帝曰必如所談便
非好事束晳進曰虞小生不足以知臣請言之昔周公
成洛邑因流水以泛酒故逸詩曰羽觴隨波又秦昭
王以三日置酒河曲見金人奉水心之劒曰令君制有
西夏乃覇諸侯因此立為曲水二漢相沿皆為盛集帝
大恱
晉世有扵嵩山下得竹簡一枚上有兩行科斗書衆莫
能辯張司空以問束廣微束曰此漢明帝顯節陵中䇿
文檢驗果然時人服其博識(王隠晉書曰束晳字廣微/陽平人賈謐請為著作)
宋孝武時青州人甞發古冢有銘云青州世子東海女
郎帝問學士鮑照徐爰蘓寳生並不能悉賈希鏡對曰
此是司馬越女嫁茍晞兒檢訪果然(南史曰賈希鏡平/陽㐮陵人祖弼之)
(父匪之家𫝊譜學齊髙帝取希鏡為驃騎㕘軍希鏡三/世𫝊學凡十八州士族譜合百帙七百餘卷該究精悉)
(皆如/貫珠)
陸常侍(陸澄/已見)少好學博覽無所不知行坐眠食手不釋
卷王僕射常自以博聞多識讀書過澄(王儉已見以齊/春秋曰儉  四)
(部書盈溢几閣自劉歆七畧以来應更區/别乃著七志上之時人以比相如封禪書)澄曰僕少来
無事唯以讀書為業且年已倍令君令君少便鞅掌王
事雖復一覽便諳然見卷軸未必多僕儉集學士何憲
等盛自商略澄俟儉語畢然後談所遺漏數百十條皆
儉所未覩儉乃歎服(南史曰何憲字子思廬江灊人博渉/該通羣集畢覽天閣秘寳人間散逸)
(無遺/漏焉)
王僕射在中書省出巾箱杌案雜物服餙令學士𨽻事
事多者與之人人各得一兩物陸常侍後来更出諸人
所不知事復各數條并奪物將去
竟陵王(蕭子良/已見)常得古器小口方腹而底平可將七八
升以問陸常侍(澄/)陸曰此名服匿單于以與蘓武子良
後詳視器底有字髣髴可識如澄所言
王摛少以博學知名王僕射嘗使賔客𨽻事多者賞之
(齊春秋曰儉集文學之士總校虚/實𨽻之謂之𨽻事𨽻事自此始也)探索皆窮唯廬江何
憲為勝乃賞以五色簟白團扇憲坐簟執扇意氣甚得
摛後至僕射以所𨽻示摛語之曰卿能奪之不摛操筆
便成事既奥僻辭亦華美舉坐擊賞僕射命左右抽憲
簟摛手自掣取扇登車而去僕射笑曰所謂大力者負
之而趨(南史曰王摛東海郯人晉少傅雅之後/以博學見知為秣陵令清直請謁不行)
永眀時天中忽有黄色照地衆莫能觧司徒法曹上金
天頌王摛曰是非金天所謂榮光武帝大恱
崔慰祖好學聚書至萬卷與平原劉孝標皆以碩學
被徵國子祭酒沈約吏部郎謝朓甞扵吏部省中賔友
俱集各問慰祖地理中所不悉十餘事慰祖口喫無華
辭而酬據精悉一座稱服之朓歎曰假使班馬復生無以
過此(南史曰崔慰祖字恱祖清河東武城人解褐奉朝/請聚書萬卷鄰里年少来從假借日數十􁐏慰祖)
(手自取與/未甞為辭)
劉士深甞在任昉坐有人餉昉楉酒昉次及問劉曰酒
有千日醉當是虚言劉曰桂陽程鄉有千里酒飲之至
家而醉亦其例也昉大驚曰吾自當遺忘實不憶此劉
曰出楊元鳯所撰置郡事元鳳是魏代人此書仍載其
賦云三重五品商溪摖里時即檢楊記言皆不差(南史/曰劉)
(杳字士深平原人父懐慰北中郎司馬杳博/綜羣書沈約任昉以下每有遺忘皆訪問焉)
斛律士亮(徴/)博渉羣書兼觧音律初樂有錞于者近代
絶無此器或有自蜀中得之皆莫之識士亮見之曰此錞
于也衆弗之信士亮遂依于寳周禮注以芒筒捋之其
聲極振衆乃歎服
上官儀詩語中用影娥池(唐詩紀事曰儀字㳺韶陕州/人工詩其詞綺錯婉媚時人)
(效之曰上官體髙宗時為相麟徳元/年坐梁王忠事下獄死武后惡之也)學士時無解其事
者祭酒令狐徳棻召張柬之等十餘人示之柬之對曰
洞㝠記漢武帝扵望鶴臺西起俯月臺臺下穿影娥
池每登臺眺月影入池中使宫人乗舟笑弄月影因名
影娥池亦曰眺蟾臺時皆歎其博識(劉昫唐書曰徳棻/宜州華原人博渉)
(文史早知名大業末為藥城長太祖入關引直丞相府/記室貞觀中官至國子祭酒  張柬之字孟將㐮陽人)
(渉獵經史尤好三禮令狐徳棻甚重之姚崇薦為宰相/及誅張易之兄弟柬之首謀其事中宗即位以功擢拜)
(天官尚書封/漢陽郡王)
盧若虚多才博物辛怡諌為職方有獲異鼠者豹首虎
臆大如拳怡諫謂之鼮鼠若虚曰非也此許慎所謂鼨
鼠豹文而形小一坐驚服
唐太宗立晉王為太子時有飛雉數集宫中帝問是何
祥禇遂良曰昔秦文公時有侲子化為雉雌鳴陳倉雄
鳴南陽侲子曰得雄者王得雌者覇文公遂雄諸侯始
為寳雞祠漢光武得其雄起南陽有四海陛下本封秦
故雄雌並見以告眀徳帝恱曰人之立身不可無學遂
良所謂多識君子哉
唐文宗一日問宰臣古詩云輕衫襯跳脫跳脫是何物
宰臣未對上曰即今之腕釧也真誥言安妃有斵粟金
跳脫是臂飾
韓定辭為鎮州王鎔書記聘燕帥劉仁恭舎扵賔館命
幕客馬彧延接馬有詩贈韓云遂林芳草綿綿思盡日
相携陟麗譙别後巏嶅山上望羨君時復見王喬韓扵
座酬之曰崇霞臺上神仙客學辯癡龍藝最多盛徳好
將銀筆述麗辭堪與雪兒歌座賔頗疑銀筆之僻他日
彧荅聘常山亦命定辭接扵公館彧從容問韓以雪兒
銀筆之事韓曰昔梁元帝為湘東王時好學著書常紀
忠臣義士及文章之美者筆有三品或以金銀雕飾或
用斑竹為管忠孝全者用金管書之徳行清粹者用銀
筆書之文章贍麗者以斑竹書之故湘東之譽振扵江
表雪兒者李宻之愛姬能歌舞每見賔寮文章有竒麗
入意者即付雪兒叶音律歌之又問癡龍何出定辭曰
洛下有洞穴曽有人誤墮穴中因行數里漸見眀曠見
有宫殿人物凡九䖏又見有大羊羊髯有珠人取而食
之後其人得出以問張華華曰此地仙九館也大羊者
名曰癡龍耳定辭復問彧巏嶅山當在何䖏彧曰此隨
郡之故事何謙光而下問由是兩相恱服結交而去
梁太祖幸河北至内黄顧問李珽曰何謂内黄珽曰河
南有外黄下黄故此名内黄太祖曰外黄下黄何在珽
曰秦有都尉理外黄其故墉在今雍丘下黄為髙齊所
廢在今陳留太祖平生不愛儒者聞珽語大喜(五代史/記曰李)
(珽河西燉煌人唐末為監察御史後趙匡凝鎮㐮陽辟/掌書記梁太祖破匡凝得珽喜曰此真書記也除考功)
(貟外郎知制誥/後為亂兵所殺)
太宗時一日後苑象斃上令取膽剖腹不獲上異之以
問徐鉉鉉奏曰請扵前左足求之須臾果得以進亟召
鉉問對曰象膽隨四時在足今方二月故臣知在左足
也朝士皆歎其博識
江南徐鍇甞奉命撰文與其兄鉉共論猫事鉉疏得二
十事鍇曰未也適已憶七十餘事鉉曰楚金大能記明
旦云夜来復得數事鉉撫掌稱美
江南徐知諤甞得畫牛一軸晝則嚙草欄外夜則歸卧
欄中知諤獻後主煜煜持貢闕下太宗張後苑以示羣
臣俱無知者(湘山野録曰江南徐知諤為潤州節/度使温之少子也美姿度喜畜竒玩)僧録
賛寜曰南倭海水或減則灘磧微露倭人拾方諸蚌
腊中有餘淚數滴得之和色着物則晝隠而夜顯沃焦
山時或風撓飄擊急有石落海岸得之滴水摩色染物
則晝顯而夜晦諸學士皆以為無稽寜曰見張騫海外
異物記後杜鎬檢三館書目果見扵六朝舊本書中載
之(六一居士詩話曰吴僧賛寜國初為僧録讀儒書/博覽強記亦自能撰述而辭辨縱横人莫能屈)
劉原甫博物多聞前世無及在長安日有得古鐵刃以
獻製作極巧下為大環以纏龍為之而其首𩔖鳥人莫
能識原甫曰此赫連勃勃所鑄龍雀刀所謂大夏龍雀
者也鳥首蓋雀云問之乃种世衡築青澗城掘地所得
正夏故疆也(酈道元水經注曰赫連氏以百鍊之鐵為/龍雀大環號曰大夏龍雀銘其背曰古之)
(利器吴楚湛盧大夏龍雀名冠神都可/以懐逺可以柔逋如風靡草威服九區)人有獲玉印遺
原甫其文曰周惡夫印原甫曰漢條侯印尚存扵今耶
或疑而問之曰古亞惡二字通用史記盧綰之孫他人
封亞俗侯而漢書作惡谷是矣聞者大服
宋末襄樊之師日急當事諸人坐視而不救金履祥進
牽制𢷬虚之策請以重兵由海道直趨燕薊則襄樊之
師將不攻自解因備叙海舶所經凡州郡聚落下至巨
洋别隝難易逺近歴歴可據宋不能用後朱瑄張清獻
海運之利其所經海道視履祥先所上書咫尺無異人
始服其精確(金履祥/已見)
　　豪爽第十五
夫豪爽者略扵檢節故其小徳或多出入然與齪齪􁊴
嗇縛窄家人細務狭小者殊矣
漢章帝一日臨朝命文郎居左武郎居右時方儲正住
在中曰臣文武兼備在所施用帝嘉其才以繁亂絲付
儲使理儲㧞刀三斷之對曰反經任勢臨事宜然(謝承/後漢)
(書曰方儲字聖眀丹陽人仕至郎中幼䘮父事母母/死負土成墳種樹千株鸞鳥集其上白兔逰其下)
沔水南有層臺號曰景升臺劉表盛逰扵此常所止憇
表性好鷹甞登此臺歌野鷹来曲其聲韻似孟達上堵
吟(酈道元水經注曰堵陽有白馬山山石似馬望之逼/真側水謂之白馬塞孟達為守登之而歎曰劉封申)
(躭據金城千里而更失之乎為上堵吟/音韻哀切有惻人心今水次尚歌之)
王右軍(王羲之/已見)為㑹稽内史謝公(謝安/已見)就乞牋紙右軍檢
校庫中有九萬悉以乞謝公桓宣武聞之曰逸少不
節
桓宣武與殷劉談不如甚喚左右取黄皮袴褶上馬舞
矟數廻或向殷或擬劉意氣始得雄
桓南郡(桓𤣥/已見)作詩或時思不来輒作鼔吹既而思得云
鳴鵠響長阜歎曰鼔吹固自来人思
劉毅家在京口貧約過常甞與州里士人往東堂共射
(晉書曰劉毅字希樂彭城沛人曽祖距廣陵相叔父鎮/左光禄大夫毅少有大志不脩家人産業桓𢎞以為中)
(兵參軍桓𤣥簒位毅與劉裕何無忌魏詠之/宻謀討𤣥後宋太祖以其貳扵已討誅之)時庾仲豫
為司徒長史暫至京要府中僚佐共出東堂毅已先至
遣與庾相聞曰身久躓頓營一逰集甚難君如意人無
䖏不可為適豈能以此堂見譲庾素豪徑前不荅毅語
諸人並避之唯毅留射如故庾厨饌甚盛不以及毅
毅既不去庾甚不歡俄頃毅又相聞曰身今年未得子
鵞豈能以殘炙見恵不庾又不荅後竟為毅所毁(沈約/宋書)
(曰庾恱字仲豫潁川鄢陵人曽祖亮晉太尉祖義吴/國内史父淮西中郎將恱少為瑯琊王㕘軍司馬桓)
(𤣥簒位徙中書侍郎髙祖定京邑武陵王遵承/制以恱為寜逺將軍為劉毅挫辱疽發背而卒)
王太常性豪爽為吴郡太守彌不得意吴郭西臺寺多
富沙門太常求須不稱意乃遣主簿顧曠率門義刼寺
内沙門竺法瑶得數百萬(沈約宋書曰王僧達瑯琊人/少好學善屬文為始興王㕘)
(軍稍遷太常卿至中書令/以屢犯上顔于獄中賜死)
齊髙祖扵華林宴命諸臣各効伎王敬則脫朝服袒裸
以絳紏髻奮臂拍張呌動左右上不恱曰豈聞三公如
此敬則荅曰臣以拍張故得三公不可忘拍張時以為
名荅
羊髙昌初赴衡州扵兩艖䒀起三間通梁水齋飾以珠
玉加之錦繢盛設帷屏陳列女樂乗潮解纜臨波置酒
縁塘傍水觀者填咽(南史曰羊侃字祖忻太山梁父人/父祉仕魏侃少而瓌偉身長七尺)
(八寸雅好文史父使侃/南歸大通中封髙昌侯)
孫徳璉(南史曰孫㻛字/徳璉吴郡吴人)頻立武功居家富侈家庭穿築
極林泉之致歌童舞女當世罕儔賔客填門軒盖不絶
出鎮郢州乃合十餘船為大舫扵中立亭池植荷芰良
辰美景賔僚並集泛長江而置酒一時稱為勝賞(南史/曰孫)
(雖武臣常扵山齋設講肄業𤣥儒之士冬夏資/奉而䖏身率易不以名位驕物甚為當世所稱)
李白登華山落雁峯曰此䖏最髙呼吸之氣想通帝座
恨不携謝朓驚人詩来搔首問青天爾
將軍裴旻(李肇國史補曰裴旻為/龍華軍使出守北平)甞請吴道𤣥畫天宫
寺壁道𤣥曰聞將軍善舞劒願作氣以助揮毫旻欣然
為舞一曲道𤣥看畢奮筆立成若有神助(朱景𤣥唐朝/名畫録曰吴)
(道𤣥字道子東京陽翟人少孤貧天授之性年未弱/冠窮丹青之妙浪迹東洛明皇知其名召入内供奉)
李翰文雖宏暢而思甚苦澁(劉昫唐書曰翰即李華宗/人以進士知名天寳中寓)
(居陽/翟)晚居陽翟常從邑令皇甫曽求音樂思涸則奏樂
神逸則綴文(唐詩紀事曰皇甫曽字孝常為殿中侍御/史天寳中兄弟進士名相上下時比張氏)
(景陽孟/陽云)
于頔鎮襄陽(劉昫唐書曰于頔字允元河南人貞元中/為襄州刺史非法聚斂恣意虐殺専以陵)
(上威下為/務卒謚厲)廬山符載齎書就于乞買山錢百萬于即時
與之(唐詩紀事曰符載字厚之蜀人有竒才始與楊衡/宋濟習業青城山衡擢第濟老死無成唯載以王)
(覇自許恥扵常調韋/臯鎮蜀辟為支使)
裴寛罷郡西歸見一士坐樹下甚貧與語竒之舉一船
金帛盡與之此人不辭登舟奴婢偃蹇者輒鞭之乃張
徐州也
段文昌(已/見)負才傲俗落拓荆楚間甞半酣靸履扵江
陵大街上往来雨下泥甚街側有大宅門枕流渠文昌
乗醉扵渠上脫履濯足旁若無人自言我作江陵節度
當買此宅住聞者皆笑後果鎮荆南遂買此宅
劉叉聞韓昌黎接天下士徒歩謁之後以爭語不能下
賔客因持愈金數斤去曰此䛕墓中人得耳不若與劉
君為夀(唐詩紀事曰劉叉節士也放肆為侠因酒殺人/亡命㑹赦出更折節讀書能為歌詩然恃故時)
(所負不能俛仰貴人甞謁韓昌黎作冰柱雪車二詩出/盧仝孟郊之右樊宗師見而獨拜後歸齊魯不知所終)
鄭仁表豪爽有文以門閥文章自髙甞曰天瑞有五色
雲人瑞有鄭仁表(唐詩紀事曰鄭仁表傲縱多所陵藉/人畏薄之仕為起居郎劉鄴少時投)
(文扵仁表父洎仁表嗤/鄙之鄴為相仁表貶死)
王智興為徐州節度一日諸從事㑹飲賦詩智興至從
事即屏去翰墨智興言適間作詩何獨見某而罷復以
箋陳席上小吏亦置箋扵智興前智興引毫立成曰
三十年前老徤兒剛被郎官遣作詩江南花栁從君詠
塞北烟塵我獨知四座驚歎監軍謂張祐曰觀兹盛事
豈得無言祐乃獻詩曰十年受命鎮方隅孝節忠規兩
有餘誰信將壇嘉政外李陵章句右軍書左右言書生
謟辭耳智興叱曰有人道我惡汝軰又肯否張生海内
名士篇什豈易得天下人聞且以為王智興樂善矣(劉/昫)
(唐書曰王智興字匡諫温縣人少驍銳事徐州刺史李/洧洧以徐州歸國智興累官徐州刺史武寜節度使)
崔𢎞禮甞過宣武從劉𤣥佐獵劉酒酣顧語曰崔生獨
不知有此樂𢎞禮笑曰我固喜武請為公歡𢎞禮臂鷹
與𤣥佐馳逐急緩在手一軍盡驚曰安得此竒客
㓂莱公有飲量每飲賔席甞闔扉輟驂以留之未甞㸃
油雖溷軒馬廏必用蠟炬
胡宿在郡日丁晉公為逰客見之胡待之甚厚丁因投
詩索米明日胡延晉公所用樽皿悉屏但陶瓦而已丁
失望以為厭已遂辭去胡即出銀一箧遺丁曰家素貧
惟此飲器願以贐行丁始諭設陶器之因其後晉公極
力推挽胡遂至顯位
滕達道布衣時甞為范文正客時范尹京滕少年頗不
羈往往潛出狭邪縱飲范公病之一日至滕書室中因
眀燭觀書以俟其至意將媿之滕夜分大醉而歸范公
陽不視以觀其所為滕畧無懾懼長揖問曰公所讀何
書公曰漢書復問漢髙祖何如人公逡廵而入(東都事/畧曰膝)
(元發字達道東陽人范仲淹見而竒之神宗朝拜翰林/學士性疎達在上前論事如家人父子言無文飾洞見)
(肝膈神宗知其誠藎後力言新法之害落職知筠州或/以為且有後命元發曰天知吾直上知吾忠吾何憂哉)
(上章自訟有曰樂羊無功謗書滿箧即墨何罪/毁言日聞上覽之釋然改知揚州卒謚章敏)
韓魏公喜營造所臨之郡必有改作皆宏壮雄深稱其
度量在大名扵正寝後稍西為堂五楹其間洞然不為
房屋號善養堂盖平日宴息之地
蘓子美豪放不羈好飲酒在外舅杜祁公家每夕讀書
以一斗為率公深以為疑使子弟宻覘之聞子美讀漢
書張良𫝊至良與客狙擊秦皇帝誤中副車遽撫掌曰
惜乎擊之不中遂滿引一大白又讀至良曰始臣起下
邳與上㑹扵留此天以授陛下又撫案曰君臣相遇其
難如此復舉一大白公聞之大笑曰有如此下酒物一斗
不足多也
宋子京(宋祁/已見)博學能文章天資醖藉好逰宴自喜晚年
知成都府帶唐書扵本任刋脩每宴罷盥潄畢開寝門
垂簾燃二椽燭媵婢夹侍和墨伸紙逺近皆知為尚書
脩唐書
宋子京脩唐書甞一日大雪添㡩幕然椽燭一秉燭二
左右熾炭兩巨罏諸姬環侍方磨墨濡毫以澄心堂紙
草一𫝊未成顧諸姬曰汝軰俱曽在人家頗見主人如
此否皆曰無有其間一人来自宗子家子京曰汝太尉
遇此天氣亦復如何對曰只是擁罏命歌舞間以雜劇
引滿大醉而已如何比得内翰子京㸃頭曰也自不惡
乃閣筆掩卷起索酒飲之幾達晨明日對賔客自言其
事後每讌集必舉以為笑
洪覺範至儋耳甞謁姜唐佐唐佐不在見其母母迎笑
食以㯽榔覺範問母識蘓公否母曰識之然無柰其好
吟詩公甞杖而来指西木榻自坐其上問曰秀才何往
我言入村落未還有包燈心紙公以手展開書滿紙祝
曰秀才歸當示之今尚在覺範索讀之醉墨欹傾曰張
睢陽生猶罵賊嚼齒空齦顔平原死不忘君握拳透爪
歌者𡊮綯甞從東坡與客逰金山適中秋天宇四垂一
碧無際加江流傾湧月色如晝遂共登金山妙髙臺命
綯歌其水調歌頭曰月明幾時有把酒問青天歌罷公
自起舞
范徳孺喜琵琶暮年苦夜不得睡家有琵琶筝二婢每
就枕即便雜奏扵前至熟寝乃得去(宋史曰范純粹字/徳孺文正公第三)
(子沉毅有幹畧與蘓軾同建募役之議軾謂純粹講此/事尤為精詳仕至户部侍郎出知延州以元祐黨人奪)
(職/)
蔡魯公守維揚維揚特多過客日夕盈府寺一日蚤膳
召客設涼餅㑹者八人俄報客繼至公必留偶来者不
已坐客私語蔡公卒迫留客若是他食輒咄嗟為尚可
如涼餅者柰何便辦請共甞之及食時計留客已四十
又冷淘皆至仍精腆時共稱之
張天覺為渝州南川宰時章子厚經制䕫夷狎侮州縣
吏無人敢與共語部使者念獨張可亢之檄至䕫㑹子
厚詢人才使者以張告即呼入同食張著道士服長揖
就坐子厚肆意大言張隨機折之落落出其上子厚大
喜延為上客歸薦諸王介甫遂得召用(東都事畧曰張/商英字天覺蜀)
(州新津人章惇薦其才召對除光禄寺丞紹聖中遷左/司諫商英觀望時政謂蘓軾論合祭天地非是指吕大)
(防范祖禹為姦以司馬光文彦博為負國至以宣仁后比/吕武商英在元祜時作嘉禾頌以文彦博吕公著比周公)
(又作文祭司馬極其稱美至是追論其罪其/詭譎不常如此喜浮圗法自號無盡居士)
張紫巖(張浚/已見)屯兵秀州甞夜坐警備甚嚴忽有客至前
出一紙懐中曰此苗傅劉正彦募賊公賞格也浚問欲
何如客曰僕河北人麄讀書知逆順豈以身為賊用特
見為備不嚴恐有後来者耳浚下執其手問姓名不告
而去浚翊日斬死囚狥于衆曰此苖劉刺客也私識其状
貎物色之終不遇
張于湖知京口王宣子代之時多景樓落成于湖為書
樓扁公庫送銀二百星為潤筆于湖却之但需紅羅百
匹扵是大宴合樂酒酣于湖製詞命諸伎合唱甚歡因
以紅羅百匹賞之(書史㑹要曰張孝祥字安國號于湖/厯陽烏江人讀書過目不忘下筆頃)
(刻數千言紹聖中廷對第一官至顯謨殿直學士/篆書極工大字亦佳揚萬里謂安國書甚真而放)
揚州有一趙氏富而好客家有明月樓一時諸名公題
詠多未當其意後趙子昻過揚主人知之迎至樓上盛
筵相欵所用皆銀器酒半出紙筆求作春題子昂援筆
書曰春風閬苑三千客明月揚州第一樓主人得之甚
喜撤酒器為贈
　
　
　
　
　
　語林卷二十一
欽定四庫全書
　語林卷二十二　　　　　明　何良俊　撰
　　夙慧第十六
世言早慧者大未必佳自孔文舉小時大中大夫陳韙
已有是語殆不然夫黄帝徇齊后稷岐嶷此皆大聖人
也豈後果不佳耶盖人性皆善而根有利鈍若頴脫者
最易為善夫既易為善則亦易為惡在所以養之耳後
人不論所養而槩責之早慧吁可怪哉
陳咸小時父萬年嘗召至牀下教之咸睡去頭觸屏風
萬年怒責咸叩頭謝曰具曉所言大要教咸謟也萬年
因不復言(漢書曰御史大夫陳萬年子咸亢/直有異才官廷尉監累遷尚書)
黄文彊小時家貧都無僕妾躬執勤苦盡心色養博通
經典精究道術時人為之語曰天下無雙江夏黄童(東/觀)
(漢記曰黄香字文彊江夏安陸人九嵗失母哀毁殆不/免喪十二太守劉䕶召署門下孝子家業虗貧衣食不)
(贍舅龍鄉侯為/作衣被不受)
桓驎年十二(張隲文士傳曰桓驎/字元龍精鑒好學)在伯父太尉坐(范曄/後漢)
(書曰桓焉字叔元沛郡龍亢人父郁/祖榮皆以經學顯名焉位至太尉)太尉告客曰此吾
弟子有異才殊能作詩賦客乃為詩曰甘羅十二楊烏
九齡昔有二子今則桓生驎應聲荅曰邈矣甘羅超等
絶倫伊彼楊烏命世稱賢嗟予惷弱殊才偉年仰慙二
子俯愧過言
黄子琰少即辯惠建和中嘗日食京師不見子琰祖太
尉以狀聞太后詔問所食多少太尉思其對而未知所
況子琰年七嵗時在側曰何不言日食之餘如月之初
(東觀漢記曰黄琬字子琰江夏安陸/人琬少失父曾祖香祖瓊並有髙名)
司徒盛允有疾黄太尉(瓊/)遣子琰候問㑹江夏上蠻賊
事副司徒府允發書視畢微戲子琰曰江夏大邦而蠻
多士少子琰奉手對曰蠻夷猾夏責在司徒因拂衣辭
去
孔北海(孔融/已見)年四歳與諸兄食梨輙取其小者人問其
故荅曰小兒法當取小者
孔北海被收時男方九嵗女纔七嵗以㓜弱得全寄住
他舍主人遺以肉汁男飲之女曰今日之禍豈得乆活
何頼知肉味乎或有言於曹操收之將加戮女謂兄曰
若死而有知得見父母豈非至願乃延頸就刑
孫策年十四詣𡊮術俄而外通劉豫州來孫便求去𡊮
曰劉豫州何若荅曰英雄忌人既出下東堦劉𤣥徳從
西堦上但得轉顧視孫足下行殆不復能前
沈子正小時有異年十一嵗華子魚行風俗見而竒之
因呼曰沈郎可登車語乎子正逡巡却曰君子講好㑹
宴以禮今仁義陵遲聖道漸壞先生銜命將以禆補先
王之教整齊風俗而輕脫威儀猶負薪救火無乃更崇
其熾乎子魚慙謝曰自桓靈以來雖多英彦未有見㓜
童若此者(張勃英錄曰沈友字子正吳郡人弱冠博學/多所貫綜善屬文兼好武事注孫子兵法又)
(辯於口毎所至衆人黙然莫與為對咸言其茟之妙舌/之妙刀之妙三者皆過絶於人權以禮聘既至論王道)
(之畧當時之務權歛容敬焉正色立朝清議峻厲為庸/臣所譛誣以謀反權以終不為己用害之時年二十九)
張純(吳書曰張純字元基敦之子可吳録曰純少厲操/行學博才秀切問㨗對容止  觀拜郎中𥙷廣徳)
(令治有異迹擢/太子輔義都尉)張儼(吳録曰張儼字子節吳人弱冠知/名以博聞多識拜大鴻臚使于晉)
(皓曰今南北通好以君有出境之才故相屈行對曰皇/皇者華蒙其榮耀無古人延譽之美磨厲鋒鍔思不辱)
(命既至賈充裴秀荀朂等欲傲以所不知而/不能屈僕射羊祜尚書何禎並結縞帯之好)朱異(吳志/曰朱)
(異字季文吳郡吳人朱桓子也以父任為郎拜騎都尉/代桓領兵孫權與論攻戰辭對稱意權謂異從父驃騎)
(將軍據曰本知季文/懀定見之復過所聞)俱童少知名嘗同時詣驃騎將軍
朱據(吳志曰朱據字子範吳郡吳人有姿貌膂力又能/論難黄武初拜五官郎中時選曹尚書暨豔疾貪)
(汙在位欲沙汰之據以為天下未定宜以功覆過棄瑕/取用舉清厲濁足以沮勸若一時貶黜懼有後咎豔不)
(聴卒敗權咨嗟將率追思吕蒙張温以/據才兼文武可以繼之拜建議校尉)據聞三人才名
欲試之因語曰老鄙相聞饑渇甚矣夫騕褭以迅驟為
功鷹隼以輕疾為妙其為吾各賦一物然後入坐儼乃
賦犬曰守則有嚴出則有獲韓盧宋鵲書名竹帛純賦席
曰席以冬設簟為夏施揖讓而坐君子攸宜異賦弩曰南
嶽之幹鍾山之銅應機命中獲隼髙墉三人皆隨目便
賦成而後坐據大笑恱
何平叔小時魏武帝納其母平叔少養於魏宫至七八
嵗慧心天悟形貌絶美武帝欲以為子每扶持遊觀令
與諸子長幼相次平叔㣲覺此意坐則專席止則獨立
或問其故答曰異姓不相貫
王戎年七嵗時嘗與諸小兒遊矚看道邉李𣗳有子扳
折諸小兒競走之惟戎不動人問之答曰𣗳在道邉而
多子此必苦李取之信然
愍懷太子少便聪慧武帝甚愛之六七嵗時宫中嘗夜
失火武帝登樓望之太子牽上衣裾使入闇中上問其
故太子對曰暮夜倉卒宜備非常不宜親近火光令照
見人主(晉書曰愍懐太子遹字熙祖恵帝長子幼聰慧/武帝愛之恒在左右嘗從帝觀豕牢言於帝曰)
(豕甚肥何不殺以享士而使乆廢五榖帝嘉其意即便/烹之因撫其背謂廷尉傅祗曰此兒當興我家嘗對羣)
(臣稱太子似宣帝於/是令譽流於天下)
張光禄(張永/已見)嘗携内外孫遊武丘山顧正禮時年數嵗
光禄撫之曰兒欲何戱正禮答曰兒正欲枕石潄流
王養(王泰/小字)年數嵗時祖母集諸孫姪𣪚棗栗於牀群兒
競取之泰獨不動祖母問其故曰不取自當得賜(梁書/曰王)
(㤗字仲通幼敏悟好學手所抄寫二千許卷及長通温/和雅家人不見喜愠之色與王筠齊名沈約常曰王有)
(養炬謝有覽舉/炬即筠小字也)
王僧孺五嵗便機警嘗有餽其父冬李者先以一枚與
僧孺僧孺不受曰大人未見不容先嘗(梁書曰王僧孺/字僧孺東海郯)
(人衛將軍肅八代孫曽祖雅晋左光禄大夫祖淮宋司/徒長史僧孺六嵗能屬文既長好學家貧傭書以養母)
(所寫既畢諷誦亦通仕齊起家/王國左常侍入梁歴吏部郎)
徐孝穆早慧(徐陵/已見)光宅寺慧雲法師每嗟其早就謂之
顔回
蕭建平(梁書曰蕭大球字仁珽/簡文帝子封建平王)明恵夙成髙祖歸心釋
教每發誓願恒云若有衆生應受諸苦悉請身代時建
平年七嵗聞之驚謂母曰官家尚爾兒安敢辭乃六時
禮佛亦云凡有衆生應獲苦報悉大球代受其明悟如
此
𡊮君正年數嵗父疾晝夜不眠專侍左右家人勸令暫
休𡊮答曰尊患既未瘥眠亦不安(南史曰𡊮君正字世/忠陳郡陽夏人祖顗)
(雍州刺史父昂尚書令君正美風儀/善自居處早得時譽為豫章内史)
謝元正幼便聰慧八歳為春日閒居詩從舅尚書王筠
竒其有佳致謂所親曰此兒方當大成至如風定花猶
落乃追歩恵連矣(陳書曰謝貞字元正陳郡陽夏人晋/太傅安九世孫父藺以孝義稱貞少)
(有至性仕始興/王録事參軍)
陸從典八嵗時讀沈休文集見回文硯銘援筆擬之便
有佳致(南史曰陸從典字由儀吳郡吳人祖雲公父瓊/皆有文才從典篤好學業博渉群書位太子洗)
(馬陳亡入隋/為著作佐郎)
虞荔年九嵗徃候太常陸倕(倕已見稽陳書曰虞荔字/山披㑹  餘姚人祖權梁)
(廷尉卿父檢始興王諮議叅軍荔幼/聰敏有志操官太子中庶子領著作)倕問五經十事荔
對無遺失倕甚異之弟寄亦機敏(南史曰寄字次安少/聰敏及長好學善屬)
(文性沖静有棲遁志弱冠對䇿髙第起家梁宣城王國/左常侍陳寳應據閩得寄甚喜承聖中除中書侍郎寳)
(應愛其才托/以道阻不遣)數嵗時有人造其父遇寄於門嘲寄云郎
子姓虞必當無智寄應聲曰文字不辯豈得非愚客大
慙入謂其父此子非常人孔文舉之流也
魏宗室元子和(魏收魏書曰元順字/子和文宣王澄之子)九嵗時師事樂安
陳豐初書王羲之小學篇數千言晝夜誦之旬有五日
一皆通徹豐白文宣曰豐十五從師迄于白首耳目所
經未見此比江夏黄童不得無雙文宣笑曰藍田生玉
何容不爾
何妥八嵗時遊太學顧良戱之曰汝姓是荷葉之荷為
河水之河妥應聲曰先生姓顧是貨雇之雇為新故之
故
李徳林幼便聰敏年數嵗誦左思蜀都賦十餘日便度
髙隆之見而嗟歎遍告朝士云若假其年必為天下偉
噐鄴京人士多造觀之月餘日中車馬不絶
李百藥七嵗時中書舍人陸又嘗過其父徳林有讀徐
陵文者云刈瑯琊之稻坐客並不識其事百藥進曰傳
稱鄅人藉稻注云鄅國在瑯琊開陽縣人皆服其機頴
孫思邈七嵗就學日誦千言弱冠善談老莊兼綜釋典
及百家之説洛州總管獨孤信見而歎曰此聖童也
蘇瓌初未知頲一日有客詣瓌候於客次頲擁篲庭廡
間遺落一文字客取視之乃詠崑崙奴詩云指如十挺
墨耳似兩張匙客異之良久瓌出與客淹留言詠以其
詩問瓌何人豈非足下宗庶之孽瓌備言其事客驚訝
之請瓌加禮收舉必蘇氏令子瓌稍親之有人獻兎懸
於廊廡瓌召頲令詠之即應聲曰兎子死蘭彈將來挂
竹竿試將眀鏡照無異月中看瓌覽詩異之由是學問
日新文章盖代及帝平内難制誥駱驛皆出於頲時稱
小許公
蘇頲年五嵗時裴談嘗過其父頲方誦庾信枯𣗳賦避
談字諱因易其韻曰昔年移栁依依漢隂今看揺落悽
愴江潯𣗳猶如此人何以任皆歎異之
嚴挺之薄妻而愛其子武武年八嵗詢其母曰大人常
厚𤣥英(挺之/妾)未嘗慰省何至於斯母曰汝父嫌吾寢陋
枕席數宵即懐汝自後相棄其母悽咽武亦憤惋候父
出𤣥英方睡武持小鐵鎚擊碎其首挺之歸驚愕視之
已斃矣左右言小郎君戲運鎚而致此挺之呼武曰汝
何戲之甚武曰焉有大朝人士厚其侍妾困辱兒之母
乎故須擊殺非戲也父曰真嚴挺之兒(劉昫唐書曰嚴/挺之華隂人體)
(質昂藏雅有吏幹姚崇深噐異之又與張九齡善張欲引/之同居相位謂之曰李尚書深承聖眷足下宜一造門)
(挺之素負氣竟不肯詣深為林甫所嫉子武神氣隽/爽敏於聞見幼冇成人之風官劒南西川節度使)
蘓晉數嵗能屬文嘗作八卦論王紹宗見而歎曰此後
來王粲也
楊綰四嵗時嘗因夜宴客舉令各舉坐中一物以四聲
呼之衆皆未言綰應聲指鐵𣗳曰燈盞柄曲聞者歎異
開元間悉召能言佛道孔子者相答禁中有員俶九嵗
升座詞辯注射坐人皆屈帝異之曰半千孫固應爾因
問童子豈有𩔖若者乎俶跪奏有臣舅子李泌帝即馳
召之泌至帝方與張説觀奕因使說試其能說請賦方
圓動静泌逡廵曰願聞其略說因曰方若棋局圎若棋
子動若棋生静若棋死泌即答曰方若行義圎若用智
動若騁材静若得意說因賀帝得竒童帝大恱曰是子
精神要大於身
李衛公(李徳裕/已見)幼時父吉甫每誇其敏㨗武相元衡召
見問曰吾子在家所嗜何書徳裕不應翌日元衡以告
吉甫吉甫責之徳裕曰武公身為宰相不問理國調隂
陽而問所嗜書其言不當所以不應
髙定是貞公郢之子小字董二年七嵗時讀書至牧誓
問奈何以臣伐君貞公答曰應天順人耳又問用命賞
於祖不用命戮於社豈是順人貞公不能對(髙郢已見/  劉昫唐)
(書曰髙定小字董二聰明絶倫人以其幼恵多/以小字呼之尤精王氏易著易外傳二十二卷)
楊大年(楊億/已見)七嵗時對客談論有老成風年十一太宗
聞其名召對便殿授秘書省正字且謂曰卿久離鄉里
得無念父母乎對曰臣見陛下一如臣父母上歎賞久
之
王元澤數嵗時客有以一獐一鹿同籠以獻問元澤何
者是獐何者為鹿元澤實未識良久對曰獐邉者是鹿
鹿邉者是獐客大竒之
岳柱年八嵗時觀畫師何澄畫陶母剪髪圗岳柱指陶
母手中金釧詰之曰金釧可易酒何用剪髪為也何大
驚即易之(元史曰岳柱字止所一字兼山自㓜容止/端嚴性頴悟有逺識至大中授集賢學士)
　　賢媛第十七
夫無非無儀女婦所貴然觀王儒仲樂羊子之妻與孟
徳耀辛憲英諸人其深識髙行世所稱賢者尚不敢輕
擬又豈可以一切少之哉若蔡文姬辱身北庭君子耻
之縱文才卓出又何稱焉
王儒仲少立髙節其妻亦美志行初儒仲與令狐子伯
為友後子伯為椘相其子為郡功曹子伯遣子奉書儒
仲車服鮮麗僕從都雅儒仲子方耕於野聞賔至投耒
而歸見令狐子沮怍不能仰視儒仲目之有愧容客去
久卧不起妻問其故儒仲曰吾與子伯素不相若向見
其子容服甚光舉措有適而我兒曹蓬頭歴齒未知禮
則見客而有慙色父子情深不覺自失耳妻曰君少修
清節不顧榮禄今子伯之貴孰與君之髙奈何忘宿志
而慙兒女子乎儒仲屈起笑曰有是哉遂共終身𨼆遯
(范曄後漢書曰王覇字儒仲太原廣武人王莽時棄冠/帯絶交宦建武中徵到尚書拜稱名不稱臣司徒侯覇)
(讓位於覇閻陽毁之曰太原俗黨儒仲頗/有其風遂止以病歸𨼆居守志茅屋蓬戸)
樂羊子遊學七年妻常躬勤養母又逺饋羊子嘗有他
舍雞謬入園中姑盗殺而食之妻對雞泣而不餐姑怪
問其故對曰自傷居貧使食有他肉姑亦感悟棄去(列/女)
(傳曰河南樂羊子之妻不知何氏之女有盗欲犯之先/刼其姑妻舉刀自刎而死太守以聞以禮𦵏之號曰貞)
(義/)
樂羊子嘗行路得遺金一餅還以與妻妻曰妾聞志士
不飲盗泉之水(論語撰考䜟曰水/名盗泉仲尼不潄)亷者不受嗟來之食
(禮記曰齊大飢黔敖為食於路以待餓者有䝉𬒮戢屨/貿貿而來曰嗟來食曰余唯不食嗟來之食以至於斯)
(從而謝之不食而死仲尼曰/其嗟也可去其謝也可食)况拾遺求利以汙其行乎
羊子大慙乃捐金於野
𡊮隗妻馬倫是季長女(馬融/已見)少有才辯融家世豐豪裝
遣甚盛初成禮隗問曰婦奉箕帚而已何乃過珍麗乎
對曰慈親垂愛不敢逆命君若欲慕鮑宣梁鴻之髙妾
亦請從少君孟光之事矣隗言弟先兄舉世以為笑今
處姊未適先行可乎對曰妾姊髙行殊邈未遭良匹不
似鄙薄茍然而已又問南郡學窮道奥文為辭宗而所
在之職輙以貨財為損何耶對曰孔子大聖不免武叔
之毁子路至賢猶有伯寮之愬家君獲此固其宜耳隗
黙然不能屈
蔡文姬自匈奴歸後適董都尉董犯法當刑(董祀為屯/田都尉)
文姬自詣曹公請之時公卿名士及逺方使驛坐者滿
堂曹公謂賔客曰蔡伯喈女在外今為諸君見之及文
姬進蓬首徒行叩頭請罪音辭清辯㫖甚酸哀衆為改
容曹公曰誠為相矜然文狀已去奈何文姬曰眀公廏
馬萬疋虎士成林何惜疾足一騎不濟垂死之命乎操
感其言乃特原祀(范曄後漢書曰蔡伯喈女名琰字文/姬博學有才辯妙於音律適河東衛)
(仲道夫亡無子興平中喪亂為匃奴所獲沒於南匈奴/左賢王十二年生二子曹公素與伯喈善遣使以金璧)
(贖之嫁/與董祀)
曹公問蔡文姬聞夫人家先多墳籍猶能憶識之不文
姬曰昔亡父賜書四千許卷流離塗炭罔有存者今所
誦憶裁四百餘篇曹公言當使十吏就夫人寫之文姬
曰妾聞男女之别禮不親授乞給紙筆真草唯命於是
繕書送上文無遺誤
桓宣武平蜀以李勢妹為妾南康主不即知之後知乃
㧞刃向李所因欲斫之李在窓梳頭未竟李姿貌端麗
見主來徐徐結髪歛手向主神色閑正辭甚悽惋主擲
刀前抱之曰阿子我見汝亦憐何况老奴(續晋陽秋曰/温尚明帝女)
(南康長/公主)
謝鎮西(謝尚/已見)妾阿妃有國色甚善吹笛謝死阿妃誓不
嫁郄曇時為北中郎設權計遂得阿妃為妾阿妃終身
不與曇言(晋書曰郄曇字重熈郄鑒第/二子司徒王導辟秘書郎)
王江州(王凝之/已見)為孫恩所害謝夫人(名道韞/已見)婺居㑹稽
太守劉栁聞其名請與談義夫人素聞劉名亦不自阻
乃簮髻素褥坐在帳中劉束修整帶造於别榻夫人風
韻髙邁叙致清雅先及家事慷慨流漣徐酬問㫖詞理
無滯劉退而歎曰實頃所未見曕察言氣使人心形俱
服夫人亦云親從凋亡始遇此士聽其所問殊開人心
胸(晋書曰劉栁字叔恵南陽人劉􁩿之曽孫少登清宦/歴尚書左右僕射時右丞傅廸好廣讀書而不解其)
(義栁唯讀老子而已廸每輕之栁云卿讀書/雖多而無所解可謂書簏矣時人重其言)
宋太宗后王是僧朗女(沈約宋書曰眀恭王皇后諱貞/風瑯琊人元嘉五年拜淮陽王)
(妃太宗即位/立為皇后)帝嘗於宫内大集臝婦人觀之以為歡笑
后以扇障面獨無所言帝怒曰外舍家寒乞今共為歡
笑何獨不視后曰為樂之事其方自多豈有姑姊妹集
聚而臝婦人形體以此為樂外舍之為歡適與此不同
帝大怒遣后令起后兄景文以此事語從舅陳郡謝緯
曰后在家為儜弱婦人不知今叚遂能剛正如此
朱百年妻孔氏亦有髙行百年卒於山中蔡興宗為㑹
稽太守餉米百斛孔氏遣婢詣郡固辭時人美之以比
梁鴻妻
劉孝綽三妹嫁瑯琊王叔英(未/詳)吳郡張嵊(南史曰張嵊/字四山吳郡)
(人張稷子也方雅有志/操能清言湘東王長史)東海徐悱(梁書曰徐悱字敬業/東海郯人徐勉子也)
(幼聪敏能屬文/仕至晋安内史)並有文才徐妻尤為清㧞
鄭善果母崔氏賢眀曉政道每善果理務崔氏常於閤
内聽之聞其剖斷合理歸則大恱處事不允母則不與
之言善果伏於牀前終日不敢食善果由此厲已為清
吏
李審諸為御史臺中送禄米到宅其母遣量之賸三石
問其故曰御史例不槩又問車脚幾錢答言御史例不
還脚錢母怒送賸米及脚錢因責審諸御史皆有慙色
肅宗宴于宫中時有蕃將阿布思伏法其妻配掖庭善
為優因使𨽻樂工是日為假官之長上及侍宴者笑樂
政和公主獨俛首嚬眉不視上問其故公主曰禁中侍
女不少何必須得此人使阿布思真逆人其妻亦同刑
人不合廹至尊之座果寃耶豈忍使其妻與群優雜處
為笑謔之具妾雖至愚深以為不可上亦憫惻為之罷
戲(趙璘因話錄曰政和公主肅宗第三女降栁潭宫/中女優有弄假官戲其綠衣秉簡者謂之參軍樁)
元相(元載/已見)得罪後夫人王氏韞秀少有識量節概頗聞
掖庭代宗欲令入宫備彤管箴規之任王歎曰王家十
三娘二十年太原節度使女十六年宰相妻誰能書得
長信昭陽之事得罪亦幸矣堅不從命(范櫖雲溪友議/曰韞秀王縉相)
(公之女右丞維之姪初王公鎮北京以韞秀嫁元載乆/而見輕韞秀謂元曰何不增學所有奩幌資裝盡為紙)
(墨之費元到京屢陳時務/深契上㫖肅宗擢拜中書)
　按通鑑及劉昫唐書載妻王忠嗣女且王縉與載同
　時作相史言縉卑體附之故縉終以載得罪不應翁
　壻同時俱在政府又不應婦翁卑體於女壻則載妻
　為忠嗣女無疑而雲溪友議與杜陽雜編以為韞秀
　縉女也夫范攄蘇鶚皆唐時人其所載唐事尚相牴
　牾如此乃知野史所書固多謬妄也
劉異將赴鎮安平公主入辭以異姬從安平左右皆宫
人上盡記忽見别姬問安平曰此為誰安平曰劉郎聲
音人上大喜安平不妒顧左右曰别與作主人不令與宫
娃同處
令狐峘為吉州刺史齊映亷察江西故事刺史始見觀
察皆戎服庭趨峘以前輩耻為此禮入告其妻韋氏韋
氏亦以抹首庭謁為非謂峘曰卿自視何如人頭白走
小生前卿如不以此禮見映雖黜死我亦無恨峘乃以
客禮見映映深以為憾以事奏貶峘為衢州别駕
李景讓母鄭氏性嚴明早寡家貧居於東都諸子皆幼
母自教之宅後古牆因雨隤䧟得錢盈船奴婢喜奔告
鄭鄭徃焚香祝之曰吾聞無勞而獲身之災也夫必以
先君餘慶矜其貧而賜之則願諸孤他日學問有成乃
其志也此不敢取遽命揜而築之
李景讓為浙西觀察一左都押衙忤意杖殺之軍中憤
怒將變景讓方視事母出坐聴事立景讓於庭責之曰
天子付汝以方面豈得妄殺萬一致一方不寧豈惟上
負天子使垂白之母銜羞入地何以見汝先人乎命左
右禠其衣坐之將撻其背將佐皆泣拜為請久乃釋之
軍中遂安
中和間時溥既平黄巢獻俘於朝井巢姬妾百數僖宗
御大元樓受之宣問姬妾汝等皆勲貴子女世受國恩
何為從賊其居首曰狂賊凶逆國家以百萬之衆失守
宗祧播遷巴蜀今陛下以不能拒賊責一女子置公卿
將相於何地乎僖宗不復問皆戮於市人爭與之酒衆
皆悲慟昏醉居首者獨不飲不泣至於就刑神色肅然
宋太祖將北征京師諠言軍中欲立㸃檢為天子太祖
慎密以告家人曰外間詾詾如此將若之何太祖姊(或/云)
(即魏氏/長公主)方在厨引麫杖擊太祖逐之曰丈夫臨大事可
否當自决胸懐乃來家間恐怖婦女何為耶太祖黙然
而出
任夢臣任西川路提㸃刑獄以㢘節稱卧病不起家徒
四壁二女賢甚趙清獻公守成都率僚屬以俸助之二
女辭不受曰豈敢以此汙先君清徳趙倅成伯篤意勉
之遂納于公宇之東廡既行以元物榜於門壁付之守
吏無毫髮損二女亷潔如此又文筆議論皆士人所不
逮後清獻以子姓妻之
　　容止第十八
珠藏淵而川暉玉韞石而山潤茍符采炳發雖重波積
壤何能掩焉顔子曰茍有温良在中斯眉睫與之矣嗚
呼容止之於人豈直黼黻藻繪而已耶
陸子春姿容如玉威儀秀異(吳地記曰陸閎字子春/吳郡吳人陸暢之子)光
武嘗登臺見而偉之歎曰南方故多佳人(謝承後漢書/曰陸閎建武)
(中為尚書令美姿貌喜著越布單衣上/見而好之自是常敇㑹稽郡獻越布)
漢末諸賢多委王服以幅巾為雅𡊮紹崔豹之徒雖為
將帥猶著縑巾
管幼安在家恒著皁㡌
劉季和嘗言荀令君至人家坐處常三日香(襄陽記曰/劉季和性)
(愛香嘗上厠還過香爐上主簿張坦曰人名公作俗人/不虗也季和曰荀令君至人家坐處三日香為我如何)
(令君而惡我愛香也坦曰古有好婦人患而捧心顰眉/見者皆以為好其鄰醜婦法之見者走公便欲使下官)
(遁走耶季和大/笑以是知坦)
魏武帝佻易無威重性好音樂倡優在側窮日達夜被
服輕綃常自佩小鞶囊以盛手巾細物時或著帢㡌見
客每與人談論戲弄言詠盡無所𨼆及歡恱大笑至以
頭沒杯案間肴饍皆沾汚巾幘
譙允南體貌素朴而潜識内敏然無造次論辯諸葛武
侯領益州牧辟為勸學從事初到脩謁左右皆笑既出
有司請推笑者武侯曰孤欲不能忍何况左右聴令勿
推(蜀志曰譙周字允南巴西西充人幼孤與母兄同居/躭古篤學家貧不問産業誦讀典籍欣然獨笑研精)
(六經尤善書札頗曉天文而不以留意身長八尺體貌/朴素推誠不飾無造次辯論然潜識内敏丞相亮領益)
(州命為勸學從事亮卒周聞問即便奔赴尋詔書禁斷/惟周以速行得達  益部耆舊傳曰益州刺史董榮圖)
(畫周像於州學命從事李通頌之曰抑抑譙侯好古述/儒實道懐真鑒世盈虗雅明美迹終始是書我后欽賢)
(無言不譽攀諸前哲丹青/是圖嗟爾來葉鑒兹顯模)
何平叔慧心天悟容貌絶美每出遊行觀者盈路咸謂
是神仙之𩔖
嵇叔夜長七尺八寸偉容色土木形骸不加飾厲而龍
章鳳姿天質自然正爾在羣形之中便自知非常之噐
魏陽元(魏舒/已見)身長八尺二寸不修常人近事為相國參
軍晋王毎朝罷目送之曰魏舒堂堂人之領袖
陸平原兄弟初入洛見張茂先張問平原雲何以不來
平原曰雲有笑疾恐公未悉故未敢俄而雲詣茂先茂
先為人多姿制又好以帛纒須雲見而大笑不能自已
陸士龍好笑嘗著縗幘上船水中自見其影便大笑不
已幾落水
王安豐形狀短小目甚清炤能視日不眩
衛洗馬(衛玠/已見)總角時乗羊車入洛陽市見者咸曰誰家
璧人
衛叔寳風神秀異其舅王武子甞與同遊語人曰昨日
吾與外甥共坐若明珠之在側朗然來照人
庾公道王尼非唯事事勝人布置須眉亦勝人我輩皆
出其轅下(晋中興書曰王尼字孝孫洛陽覆沒避亂/江夏王澄時為荆州見之欣喜厚供給之)
庾太尉(庾亮/已見)兄弟初渡江行路人有避雨者悉聚㕔事
上征西車騎(庾翼庾冰/並已見)自譬遣之不肯去太尉新沐頭
散髪髙詠從閤内出向人奔迸走去莫有留者
諸人要阮光禄(阮/裕)共詣林公阮曰欲聞其言惡見其靣
桓宣武自以容姿風氣是司馬宣王劉越石之儔有以
比王大將軍者意甚不平及北伐還於路中得一巧作
老婢乃越石故妓一見桓便􁈈然而泣桓問其故答曰
公甚似劉司空桓大恱出外整理衣冠又呼問此婢婢
云面甚似恨薄眼甚似恨小鬚甚似恨赤形甚似恨短
聲甚似恨雌桓於是褫衣觧𢃄昬然而卧不怡者數日
安公講僧常數百習彦威曽餉十梨值安開講安便於
座中手自剖分梨盡人徧都無頗偏(釋道安習鑿/齒並已見)
裴瓉風神髙邁為中書侍郎出入禁門見者肅然改容
謝晦美風姿善言笑眉目分眀鬢髮如墨時謝混風鑒
為江左第一常與晦同在宋武帝前帝目之曰一時頓
有兩玉人
謝景仁至性整潔居宇淨麗在坐輙唾左右人衣事畢
聽一日澣濯故每欲唾左右爭來受之
有人詣謝益夀言向在劉丹陽坐見一客殊毛謝曰正
是我家阿瞻
宋眀帝姿貌豐潔與圭璧等質
王令眀(王/恵)嘗臨曲水風雨暴至座者皆馳散王徐起去
姿制不異常日
王思逺(已/見)立身簡潔客有詣之者覘知衣服垢穢方便
不聽前形儀新楚乃與促䣛及去之後猶令二人交帚
拂其坐處
伏曼容風采韶秀宋眀帝以方嵇叔夜命吳人陸探㣲
畫叔夜像賜之(南史曰曼容字公儀平昌安丘/人少篤學善老易倜儻好大言)
都水使者季珪之常曰見王思逺終日匡坐不妄言笑
簮㡌衣領無不整潔便憶丘眀士見明士蓬頭散帶終
日酣醉吐論縱横唐突卿宰便復憶見王思逺言其兩
反也
禇太宰(禇淵/已見)美儀貌善容止俯仰進退咸有風則每朝
㑹百僚逺國莫不延首宋明帝嘗歎曰禇淵能遲行緩
歩便持此得宰相時人以方何平叔
王景文(王彧/已見)風姿為一時之冠𡊮粲歎曰景文非但風
流可恱乃餔啜亦復可觀有客及識謝混者曰景文方
謝叔源則為野父矣粲惆悵曰恨眼中不見如此人(續/世)
(說曰宋孝武選侍中四人並以風貌/王彧謝莊為一雙阮韜何偃為一雙)
張景𦙍(張敷/已見)音儀詳緩與人别輙執手曰念相聞餘響
久之不絶
張思曼(張緒/已見)吐納風流聽者皆忘饑疲見者肅然如在
宗廟
張思光(融/)風止詭越坐常危膝行則曳歩翹身仰首意
制甚多隨例同行常稽遲不進
張長史(融/)形貌短陋精神清澈王敬則見融革帶垂寛
殆將至骼謂之曰革帶太急融曰既非歩吏急帶何為
梁武平建鄴朝士造之獨王亮王瑩等數人揖自餘皆
拜謝景滌時年二十為太子舍人亦長揖而已意氣閑
雅瞻視聰眀梁武帝目送良久謂徐勉曰覺此生芳蘭
竟體(南史曰謝覽字景滌陳郡陽夏人父􁁉太子/詹事覽選尚齊錢唐公主仕梁為吳興太守)
張都尉(張纉/已見)年十七身長七尺四寸眉目踈朗神采爽
發
何敬容公庭就列容止出人武帝雖衣浣衣而左右衣
必須整潔嘗有侍臣衣帶卷摺帝怒曰卿衣帶如繩欲
何所縛耶敬容希㫖故益鮮明常以膠清刷鬢衣裳不
整伏牀熨之或暑月背為之焦(南史曰何敬容字國禮/弱冠尚齊武帝女天監)
(中為建安内史清公有美績守吏部/尚書銓序明審號為稱職歴官侍中)
劉顯將之尋陽朝賢設祖勝流畢集顯懸帛十疋約曰
儉衣來者以賞之衆人競改常服不過長短之間顯曰
將有甚於此者既而周𢎞正著緑絲布袴軒昻而至折
標取帛
陶𨼆居(𢎞/景)身長七尺四寸神儀眀秀朗目踈眉細形長
耳雖在朱門閉影不交外物
徐孝穆目有青睛時人以為聰慧之相
李諧形貌短小兼是六指因癭而舉頥因跛而緩歩因
謇而徐言人謂李諧善用三短
李密目瞳子正方黑白眀澈煬帝見之謂宇文述曰左
仗下黑色小兒為誰云是蒲山公李寛子密帝曰此小
兒瞻視異常無令入衛
李特進(李/嶠)體貌短小鼻口都無厚時議不以重禄待之
張九齡體弱有醖藉故事公卿皆搢笏於帶而後乗馬
九齡獨常使人持之因設笏囊笏囊自九齡始帝後每
用人必曰風度能若張九齡乎
𤣥宗召李白見於便殿神氣髙朗軒軒然若霞舉
路侍中風貌之美為世所聞鎮成都日委政於孔目吏
邉咸日以伎樂自隨宴於江淮都人士女懐擲果之美
又善巾裹蜀人見必效之後自剪紗巾之脚以異於衆
閭巷有眩服修容者人必譏之曰爾非路侍中耶
朱泚之亂裴佶與衣冠數人佯為奴求出城佶最寢陋
自稱甘草門兵曰此數子定非人奴如甘草者不疑(劉/昫)
(唐書曰裴佶字𢎞正裴耀卿之孫能屬文弱冠舉進士/徳宗南狩奔詣行在拜拾遺佶清勁温敏所交皆當時)
(第一流與鄭餘慶持相友善佶/沒餘慶行朋友之服縉紳美之)
鄭畋文學優深器量𢎞恕美風儀神采如玉
崔逺文才清麗風神峻整當時目為釘座梨言席上之
珍也(劉昫唐書曰崔逺博陵安平人祖璵兵部侍郎父/澹吏部侍郎逺仕至右僕射從昭宗東遷栁璨希)
(朱全忠㫖貶白州長/史被害於白馬驛)
趙匡凝氣貌甚偉每整衣冠使人持巨鑑前後照之衣
巾上㣲覺有塵即令持紅拂去之(五代史記曰趙匡凝/字光儀蔡州人氣貌)
(甚偉性方嚴喜自修飾頗好學/問聚書數千卷為政有威恵)
蘓東坡云梅二聖俞長身秀眉大耳紅額飲酒過百􁐳
輙正坐髙拱此其醉也
蘇端明平生寢卧時已就枕則安然不復飜動劉元城
對賔客或宴居雖暗室常端坐畧無欹仄至於終日
劉器之待制對客多黙坐徃徃不交一談至於終日客
意甚倦或請去輙不聽至留之再三有問之者曰人能
終日危坐而不欠伸欹側盖百無一二其能之者必貴
人也以其言試人皆驗(東都事畧曰劉安世字器之大/名人少師事司馬光既仕請於)
(光曰願一言終身行之光曰其誠乎安世問其目曰自/不妄語始哲宗立光舉安世充舘職除秘書省正字累)
(官左諌議大夫後/除名覊舘峽州)
黄太史(庭/堅)嘗言人心動則目動王介甫終日目不停轉
黄太史過范景仁終日相對正身端坐未嘗回顧亦無
倦色景仁言二十年來胸中未嘗起一思慮不甚觀書
若無賔客則終日獨坐夜深方睡雖兒曹歡呼咫尺皆
不聞庭堅曰公却是學佛作家
吕居仁云米元章盥手用銀方斛瀉水於手已而兩手
相拍至乾都不用巾拭
趙文敏公(趙孟頫/已見)神觀煥爛容儀軒舉每一入朝則光
映殿廷世祖常目送之語左右曰此神仙中人
倪雲林性好潔每盥頸易水數次冠服著時數十次振
拂齋閣前樹石常洗刷見俗士避去如恐凂
　
　
　
　
　
　
　
　
　語林卷二十二
欽定四庫全書
　語林卷二十三　　　　　明　何良俊　撰
　　自新第十九
堯舜尚不能無過今之庸衆人廼曰我無過是果堯舜
之弗若歟故人之遂其過乃至沒其身而不悔惜哉是
以聖人重改過其稱顔子之好學曰不貳過又曰丘也
幸茍有過人必知之嗚呼後之人有過而能自知又不
難於自新亦庶幾孔子之徒矣
仇覽為陽遂亭長好行教化有陳元凶惡不孝其母詣
覽言元覽呼元誚責以子道與一卷孝經使讀之元深
改悔到母牀下謝罪曰元少孤為母所驕諺曰孤犢觸
乳驕子罵母乞今自改母子更相向泣於是元遂修孝
道後成佳士(范曄後漢書曰仇覽字季智一名香陳留/考城人少為書生淳黙鄉里無知者年四)
(十縣召補吏選為/亭長朞年稱大化)
賈淑性至險害邑里患之林宗遭母䘮淑來修弔既而
孫威直後至見林宗受惡人弔不進而去林宗遽追謝
曰賈子厚誠實凶徳然洗心向善仲尼不逆互鄉故吾
許其進也後淑感悟終成善士
王藍田(述/)性至狷急既躋重位每以柔克為用謝奕嘗
忿藍田極言罵之藍田回靣著壁初不應之半日奕去
始復坐
蕭思話十許嵗時未知書好騎屋棟打細腰鼓侵暴鄰
曲莫不患之自後折節數年中遂有令譽
齊髙帝有故吏竺景秀嘗以過繫作部髙帝語荀伯玉
卿比㸔景秀否答曰數徃候之備加責誚景秀言若許
某自新則吞刀刮腸飲灰洗胃帝善其言乃釋之
到茂謙資籍豪富厚自奉養宅宇山池京師第一妓妾
姿藝皆窮上品才調流贍善納交遊庖厨豐腆多致賔
客愛姬陳玉珠眀帝遣求不與逼奪之以怨望下獄減
死輸作尚方由是屏斥聲玩更以貶素自立(南史曰到/撝字茂謙)
(彭城武原人彦之之孫襲爵建昌公宋明帝立欲收物/情以撝功臣之後擢為太子洗馬仕齊至五兵尚書)
張延符(張充/別見)少不拘檢肆意畋遊父思曼請假還吳始
入西郭值延符正獵左手臂鷹右手牽犬遥望見思曼
乃放鷹紲犬向舟而拜思曼曰一身兩役無乃勞乎延
符跪對曰充聞三十而立今二十九矣請至來嵗終身
折節思曼曰若過而能改乃顔子矣明年翻然易操尋
師就學博覽古籍欝為名士
梁蕭恪為雍州刺史委政群下賄賂公行客有江仲舉
蔡蘧(一作/薳)王臺卿庾仲容皆有蓄積人間歌曰江千萬
蔡五百王新車庾大宅武帝續之曰主人憒憒不如客
帝以示恪恪大慙乃折節學問所歴以善政稱(三國典/畧曰蕭)
(恪字敬則南平元襄王/偉之子官雍州刺史)
魏甄琛舉秀才入都頗以奕棊廢日至通夜不止令蒼
頭執燭或時睡頓則杖之奴曰郎君辭父母仕宦若讀
書執燭所不敢辭今乃圍棊日夜不息豈是向京之意
乎琛悵然慙感遂詣赤彪許假書研習聞見日優(北史/曰甄)
(琛字思伯中山無極人漢太保邯之後少敏悟閨門之/内兄弟戲狎不以禮法自居拜中書博士遷諌議大夫)
(時有所陳亦/為孝文知賞)
南唐元宗嗣位之初留心内寵宴私擊鞠略無虚日常
乗醉命樂工楊花飛奏水調詞進酒花飛唯歌南朝天
子好風流一句如是者數四上悟覆杯大懌厚賜金帛
以旌敢言上曰使孫陳二主得此一句固不當有銜璧
之辱翌日罷諸歡宴留心庶事圗閩弔楚幾致治平
　　術觧第二十
夫術小數也然觀其變幻詭異有不可以理推者嗚呼
亦神矣况君子學道茍至於精義入神則其妙又曷可
勝窮耶
張平子作地動儀精銅以鑄其器圎徑八尺形似酒尊
尊中有都柱旁行八道施關發機外有八龍首銜銅丸
下設蟾蜍承之地或動則隨其方靣一龍吐丸其機關
巧制皆在尊中(范曄後漢書曰張衡字平子南陽西鄂/人祖堪蜀都太守衡少善屬文後遊太)
(學遂通五經善機巧尤致/思于天文隂陽歴筭之學)
蔡中郎(蔡邕/已見)在陳留鄰人召中郎飲比徃酒已酣客有
彈琴於屏中郎至門潜聽之曰以樂召我而有殺心何
也遂反將命者告主人以蔡君至門而去中郎素為鄉
邦所宗主人自起追問其故中郎具以告莫不憮然彈
琴者曰我見螳螂方向鳴蟬蟬將去而未飛螳螂為之
一前一却吾心聳然唯恐螳螂之失蟬也此豈為殺心
而形於聲者乎中郎笑曰此足以當之矣(范曄後漢書/曰吳人燒桐)
(以㸑邕聞火烈聲知其良木因裁為琴/果有美音而尾猶焦時人名焦尾琴)
蔡中郎告吳人曰吾昔嘗經㑹稽髙遷亭見屋椽竹東
間第十六可以為笛取用果有異聲(伏滔長笛賦序云/柯亭之觀以竹為)
(椽邕取為笛/竒聲獨絶)
蔡文姬年六嵗時父中郎於夜中鼓琴絃絶文姬曰第
二絃中郎復故斷一絃以問之文姬言是第四絃並不
差謬中郎云偶得之耳文姬曰吳札觀風知興亡之國
師曠吹律識南風之不競由此觀之何足不知
蒲元性多竒思於斜谷口為諸葛武侯鑄刀三千口刀
成自言漢水鈍弱不任淬用蜀江爽烈是謂大金之元
精命人於成都取江水蒲以淬刀言雜涪水不可用取
水者悍言不雜蒲以刀畫水言雜八升取水者叩頭云
於涪津覆水遂以涪水八升益之以竹筒納鐡珠滿中
舉刀斷之應手虚落因曰神刀
管公眀(管輅/已見)過清河時適大旱太守問何當有雨公眀
曰今夕當大雨至日向暮了無雲氣衆人並讙嗤公眀
公明言樹中已有少女㣲風樹間隂鳥和鳴若少女反
風隂鳥亂翔其應至矣須臾雲氣四起大雨傾注
嵇中散夜彈琴忽有一鬼著械來歎其手快曰君一絃
不調中散與琴調之聲更清婉問其姓名不對當時疑
其是伯喈後中散亡時亦被桎梏
吳未亡時恒有紫氣見牛斗間張司空聞雷孔章(雷/煥)妙
達緯象乃要宿問天文孔章曰惟斗牛之間有異氣是
寳物也精在豫章豐城張遂以孔章為豐城令至縣掘
深二丈得玉匣長八尺開之得二劒其夕斗牛氣不復
見孔章乃留其一以一進於張劒至光曜煒曄煥若電
發後張遇害此劒飛入襄城水中孔章臨亡戒其子恒
以自隨後其子為建安從事經淺瀬劒忽於腰間躍出
忽見二龍相隨飛去
魏帝殿前大鍾不叩自鳴人皆震駭衆以問張茂先茂
先曰此蜀郡銅山崩故鍾鳴應之耳尋蜀都上事如茂
先言
葛稚川(洪/)博聞深洽江左絶倫著述篇章富於班馬又
精辯𤣥賾析理入㣲忽與廣州刺史鄧嶽䟽云當逺行
尋師剋期便發鄧得䟽狼狽徃别而葛坐至日中兀然
若睡視其顔色如生體亦柔軟舉尸入棺輕如空衣世
以為尸解仙去
郭景純(郭/璞)眀解卜筮永嘉中海内將亂郭投䇿歎曰黔
黎將同異𩔖矣便結親族十餘家南渡江居于暨陽
㑹稽賀思令善彈琴嘗夜坐月中臨風鳴絃忽有一人
形貌甚偉著械有惨色在中庭稱善便與交語自云是
嵇中散謂賀云卿下手極快但於古法未備因授以廣
陵散賀遂𫝊之于今不絶
王大將軍(王敦/已見)嘗坐武昌釣臺聞行船打鼓嗟稱其能
俄而一槌小異王以扇柄撞几曰可恨時王應侍側曰
不然此是回颿檛使視之云船人入夾口(世云敦善識/鼓節則應識)
(鼓又善於敦也以晋陽秋曰王應字安期含子也/敦無子養為嗣  為武衛將軍用為副貳伏誅)
于法開醫術眀解嘗旅行暮投主人其家妻産而兒積
日不墮法開曰此易治耳殺一肥羊食十餘臠而針之
須臾兒下羊膋裹兒出(髙逸沙門傳曰法開初以義學/著名後與支遁有競故遁居剡)
(縣更學/醫術)
佛圗澄初詣石勒勒試以道術澄取鉢盛水燒香呪之
須臾鉢中生青蓮花光色曜日(梁釋慧皎髙僧傳曰佛/圗澄西域人本姓帛氏)
(少出家清真務學誦經數百萬言善觧文義與諸學士/論辨疑滯皆闇若符契能役使鬼物以麻油雜燕脂塗)
(掌千里外事皆徹見掌永嘉四年至東土欲立寺洛/陽不果時石勒屯具葛陂杖策到軍門勒大信服)
佛圖澄妙通𤣥術常服氣自養能積日不食乳傍先有
一孔圍四五寸通徹腹内有時腸從中出常以絮塞之
夜欲讀書則㧞去絮孔中出光一室洞眀
鳩摩羅什(已/見)嘗講經于草堂寺姚興及朝臣大徳沙門
千有餘人肅容觀聽羅什忽下髙坐謂興曰忽有二小
兒登吾肩慾障須婦人興乃召宫女進之一交而生二
子
姚興謂鳩摩羅什曰大師聡眀超悟天下莫二何可使
法種少嗣遂以伎女十人逼令受之爾後不住僧房別
立解舍諸僧效之什乃聚針盈鉢引諸僧語之曰若能
見效食此乃可畜室耳因舉匕進針無異常食諸僧愧
服乃止
庾道愍精于相木手板時山陽王休祐屢以言語忤顔
色令人多愆以手板令道愍占之道愍曰此雖甚貴然
令人多愆忤休祐以禇彦回詳密求換其板他日彦回
侍眀帝自稱下官帝性多忌甚不恱休祐具以狀言帝
意乃釋(南史曰庾道愍潁川鄢陵人晋司空冰之𤣥孫/有孝行頗能屬文少孤其母漂流交州及長求)
(為廣州綏寜府佐負擔冒險僅得自達尋求經年日夜/悲泣嘗入村雨驟寄止一家有嫗負薪而還道愍心動)
(訪之乃其母也於是行伏號泣聞/者莫不揮淚仕齊至射聲校尉)
禇澄善醫李道念有冷疾五年澄曰汝病是食白瀹雞
子過多取蘇一升令煮服之吐一物如升涎裹之乃是
雞雛羽翅爪距皆見凡十三頭而病愈(南史曰禇澄字/彦道禇彦回之)
(弟也尚宋文帝女廬江公主拜/駙馬都尉歴官清顯善醫術)
徐秋夫能醫嘗夜中有鬼呻吟聲甚悽愴秋夫問何須
答言某家在東陽患腰痛死雖為鬼痛尤難忍請療之
秋夫問云何厝法鬼請為芻人按孔穴針之秋夫如言
為灸四䖏又針肩井三䖏設祭埋之眀日見一人來謝
忽然不見宋文帝云天下有五絶而皆出錢唐謂杜道
鞠彈棊范恱詩禇欣逺模書禇𦙍圍棊徐道度療疾道
度是秋夫子
徐之才善醫藥可稱神解嘗有一人患脚跟踵痛諸醫
莫能識之才曰此蛤精疾也由乗船入海垂脚水中病
者言實曽如此之才為剖得蛤子二枚大如榆莢(張太/素齊)
(書曰徐之才字茂卿髙平金鄉人五葉祖仲融𨼆於秦/望山有道士過之求飲因留瓠蘆遺之曰習此子孫當)
(以道術救世開視乃扁鵲鏡經一卷習之遂為良醫父/雄代傳其術號為神明之才幼而俊發尤為精敏仕梁)
(為豫章王鎮東常侍隨綜鎮彭城綜降魏之才走至吕/梁為魏所獲既覊旅以醫自業又諧𨼆滑稽王公貴人)
(爭饋之稍遷/散騎常侍)
齊梁間有薛伯宗善徙癰公孫泰嘗患背癰伯宗為氣
封之徙置齋前栁樹上明旦癰消樹邊便起一瘤如拳
稍稍長大二十餘日瘤大膿爛出黄赤汁斗餘𣗳為之
痿損
嘗有人以骨為刀子靶者五色紛錯文采異常徐之才
見之曰此人瘤也問所得處云於古冡見髑髏額骨長
數寸削視有文理遂用之其明悟如此
隋文帝將遷都夜與髙熲蘇威二人定議庾季才旦日
奏云臣仰觀𤣥象俯察圗記龜兆允襲必有遷都之議
且漢營北城經今八百嵗水皆鹹鹵不甚宜人願為遷
徙計帝愕然謂熲等曰是何神也遂發詔施行
濟陽蔡仲熊禮樂博聞嘗謂人曰凡鍾律在南不容復
得調平昔五音金石本在中土今既來南土氣偏陂音
律乖矣人皆伏其言
樂人王令言妙解音律大業末煬帝將幸江都令言子
當從忽於戸外彈胡琵琶作翻調安公子曲令言時卧
室中聞之大驚蹶然而起曰變變急呼其子問曰此曲
興自早晚其子言頃來有之令言欷歔流涕謂其子曰
汝慎無從行帝必不返子問其故令言曰此曲宫聲徃
而不返宫者君也吾是以知之帝果於江都遇害
趙耶利善鼓琴貞觀初獨步上京嘗云吳聲清宛若長
江廣流綿綿徐逝國士之風蜀聲躁急若激浪奔雷亦
一時俊决(樂纂曰趙師字耶利天水人以琴道見重海/内帝王賢貴靡不欽風舊錯謬十五弄皆削)
(凡歸雅述胡笳五弄譜弟子達者數/人並當代翹楚卒于貞觀十年)
許𦙍宗仕陳為新蔡王外兵叅軍王太后病風不能言
醫家吿術窮𦙍宗曰餌液不可進即以黄茋防風煮湯
數十斛置牀下氣如霧重薄之是夕語
𡊮客師(𡊮天綱子/名客師)嘗渡江叩舟而言曰舟中人鼻氣皆
黑不可以濟俄有一男子跛足負直就舟客師曰貴人
在吾可以濟矣江中風果大起幾覆而免跛男子是婁
師徳
太常缺黄鍾鑄不能成李嗣真居崇業里疑土中有之
弗得其所道上逢一車有鐸聲甚厲嗣真曰宫聲也市
以歸振於空地若有應者掘之得鍾衆樂遂和(劉昫唐/書曰李)
(嗣真滑川匡城人博學曉音律兼善隂陽推筭之/術永昌中拜御史中丞為來俊臣所䧟配流嶺南)
章懐太子嘗作寳慶曲閱於太清觀李嗣真謂道人劉
槩輔儼曰宫不召商君臣乖也角與徴戾父子疑也死
聲多且哀若國家無事太子任其咎俄而太子廢
葉法善居𤣥真觀嘗有朝士詣之解𢃄淹留滿坐思酒
忽有一美措傲睨直入稱麴秀才年二十餘肥白可觀
笑揖諸公抗聲譁論良久暫起法善曰此子突入詞辯
如此恐是􁁜魅俟其復至密以小劒擊之隨手墮於階
下化為瓶榼一座驚懾遽視乃醲醖也衆笑飲之其味
甚佳咸曰麴生風味不可㤀也(劉昫唐書曰葉法善括/蒼人三代為道士皆有)
(攝養之術法善少𫝊符籙尤能厭劾鬼/神顯慶中徵詣京師先天中封越國公)
僧一行長於術數所善王生其子殺人繋獄求救於一
行一行曰吾以數推之近當有赦遣其徒授以布囊戒
令某處廢園伺之有物當來其數七共捕之以囊携來
至晡時果有七豕入園盡獲之即寘於大甕中密覆封
以太一泥朱書梵字誌之太史奏北斗忽不見帝以問
一行曰莫若大赦帝從之其夕太史奏北斗復見如故
(劉昫唐書曰一行姓張氏魏州昌樂人都督公謹之孫/少聰敏博覽經史尤精歴象五行之學時道士尹崇博)
(學先達素多墳籍一行詣崇借太𤣥經讀之數日還其/書崇曰此書意指稍深吾尋之積年尚不能曉吾子試)
(更研求何遽見還一行曰究其義矣因出所撰大行𤣥/圖及義决一卷示崇崇大驚因與談其奥賾甚嗟伏之)
(謂人曰此後生顔/子也由是大知名)
客以按樂圗示王右丞右丞徐曰此霓裳第二疊最初
拍也客未然引工按曲乃信
涼州獻新曲𤣥宗御便坐召諸王觀讓皇憲曰曲雖佳
然宫麗而不屬商亂而暴君卑逼下臣僣犯上發於忽
㣲形於音聲播之詠歌見於人事臣恐一日有播遷之
禍帝黙然及安史之亂乃思憲審音(讓皇/已見)
李龜年嘗至岐王宅聞琴曰此秦聲良久又曰此楚聲
主人入問之則前彈者隴西沈妍後彈者楊州薛滿
李翺守廬江有重囚當刑引録之此人哀鳴曰某有薄
藝願於貴人前試之問之乃長嘯也因命釋械俄而清
聲上徹雲漢公曰不謂蘇門之風出於赭衣之下可與
孫阮同躅乎即赦其罪
李賛皇(李徳裕/已見)作相日有親知奉使京口賛皇曰金山
泉揚子江中泠水各置一壺其人舉棹醉而忘之至石
頭城方憶乃汲一瓶歸獻之李飲之曰江南水味大異
頃嵗此頗似建業石頭城下水其人謝過不敢𨼆
劉禹錫為屯田貟外郎時一僧有術數極精禹錫邀之
至省方欲問忽報韋生在外禹錫令僧坐簾下出接韋
韋獻卷禹錫略省之意色殊倦韋去僧吁嗟良久曰某
欲言貟外心必不惬如何禹錫曰但言之僧曰貟外後
遷乃本行正郎然須待適來韋生知印處置禹錫大怒
揖出不旬日貶官韋乃處厚相也後三十年在中書禹
錫轉屯田郎中
晁文元公(迥/)少聞方士之術凡人耳有靈響目有神光
其後聽於靜中若鈴聲逺聞耆年之後愈覺清澈公名
之曰三妙音一曰幽泉潄玉二曰清聲揺空三曰秋蟬
曵緒
張僕射(齊/賢)漕江南日以書薦王冀公(王欽若/已見)於錢希白
錢時以才名獨步舘閣適延一術士以考休咎不容通
謁王跼踳門下厲聲詬閽人術者遥聞之謂錢曰此不
知何人若聲形相稱世無此貴者但恐形不副聲爾願
延入使某一見希白召之冀公單㣲逺人神貌踈瘦舉
止山野希白蔑視之術者悚然側目􁀙視既退稽顙興
歎曰人中之貴有此十全者希白戲曰都堂便有此等
宰相乎術者正色曰公何言歟且宰相何時而無此君
不作則已若作則天下富盛而君臣相得至死有慶而
無弔不完者但無子而已希白曰他日當陶鑄吾輩乎
術者曰恐不在他日願公無忽後希白方為翰林學士
冀公已真拜(東都事畧曰錢易字希白吳越國王倧之/子十七舉進士言者以其輕俊黜之太宗)
(語蘇易簡曰朕恨不與李白同時易簡曰有錢易者李/白才也太宗喜曰若然當用唐故事召入禁林㑹盗起)
(劒南不果真宗朝擢/知制誥遷翰林學士)
歐陽公嘗得一古畫牡丹叢下有一猫公未知其精麄
以示吳正肅(吳育/已見)正肅一見曰此正午牡丹也其花披
哆而色燥此日中時花也猫眼黒睛如線此正午猫眼
也凡帶露花則房歛而色澤猫眼早暮則睛圎正午則
如一線耳人稱其善求古人之意
蔡君謨善别茶建安能仁院有茶生石縫間寺僧采造
得茶八餅號石巖白以四餅遺君謨以四餅宻遣人走
京師遺王内翰禹玉嵗餘君謨被召還闕訪禹玉禹玉
命子弟於茶筒中選茶之精品碾待君謨君謨捧甌未
甞輙曰此極似能仁石巖白公何從得之禹玉未信索
貼驗之乃服(東都事畧曰蔡襄字君謨興化軍仙遊人/為著作佐郎時唐介以直言貶春州别駕)
(襄言貶太重得改英州襄為政清明以端明/殿學士知杭州性嗜茶第其品目以為譜)
賈師憲㣲時(賈似道/已見)嘗出遊湖山小憩棲霞嶺一布裘
道者瞪視曰官人好自愛將來功名不在韓魏公下賈
意其見侮既而醉博平康偶破其靣他日復遇道者頓
足驚歎曰可惜可惜天堂已破必不能令終其後悉騐
紐勒歡尼嚕古善識馬嘗行郊野見數馬跡指其一曰
此竒駿也以已馬易之果然(遼史曰紐勒歡尼嚕古逸/其氏族補積慶宫人應歴)
(初為習馬實達爾以母憂去一日至雅布山見一巨人惶懼/走巨人止之曰勿懼我地祗也𦵏爾母於斯當速詣闕)
(必貴顯因從之/累遷馬羣侍中)
李國用自北來杭(輟耕録曰國用登州人嘗為卒遇神/仙教以觀日之法能洞見肺腑世稱)
(神/明)傲岸陵物時貴咸敬之謝后諸孫有字退樂者設早
饌延致國用至即據中位省幕官皆列坐不得其一言
時趙文敏公在杭人稱為七司戸與謝婣戚屈來同飯
文敏公風瘡滿靣李望見即起迎語坐客曰我過江僅
見此人耳瘡愈即靣君異日官至一品名聞四海後皆
如其言
李國用兼能望氣襄陽未破時世祖命即其軍中望氣
行踰兩三舍即還奏曰臣見卒伍中徃徃有台輔氣襄
陽不破江南不平置此人於何地未幾果下襄陽
吾子行(吾衍/已見)妙解音律嘗有一人從豫章來以音律自
髙聞子行造之子行遍扣所列鍾鐃問之客言其音所
屬語皆符合子行最後取東柱下鎛鍾擊之鎛形弇其
音涵沍客審聽之曰宫乎子行笑曰宫當渾以圜此鬱
勃不發非宫也而不比他音當是古棄鎛耳客乃服
　　巧藝第二十一
夫徳成而上藝成而下藝非君子所先也然孔子曰游
於藝又曰吾不試故藝至以博奕為賢於無所用心則
亦豈聖人之所廢哉余觀莊生言宋元君將畫圖一畫
史後至儃儃然不趨受揖不立因之舎則解衣磐礴臝
君曰是真畫者也後世稱王維之畫為天機所到嗚呼
夫能遺人而後可以全於天是豈維藝哉進於道矣他
如輪扁之輪郢人之斤庖丁之解牛皆所謂遺人以全
天者也茍僅能執繩墨守途轍而不失者是工徒之厮
役也曷足以言藝哉
蔡中郎性沉審志好琴道嘉平中入清溪訪鬼谷先生
故居山五曲曲有靈迹中郎每一曲制一弄三年曲成
出呈馬季長王子師輩皆歎異之
漢世安平崔瑗瑗子寔(張懐瓘書斷曰崔瑗字子玉安/平人曽祖篆父駰子玉官至濟)
(北相文章盖世善章草書師於杜度㸃畫之間莫不調/隂陽𡊮昂評其書如危峯阻日孤松一枝王𨼆謂之草)
(賢字羊愔能書人姓名曰瑗子/寔  子真官至尚書亦能草書)𢎞農張芝芝弟昶(羊愔/能書)
(人姓名曰𢎞農張芝字伯英髙尚不仕善草書精勁絶/倫家之衣帛必先書而後練臨池學書池水盡墨每書)
(云匆匆不暇草書人謂為草聖芝弟昶漢黄/門侍郎亦能草今世云芝草者多是昶作也)並善草書
而魏武亞之桓君山(桓譚/已見)蔡伯喈(蔡/邕)善音樂馮翊山子
道王九真郭凱(三人/未詳)諸人善圍棋魏武皆與埒能
魏文帝善彈棋能盡其巧嘗云京師先工有馬合鄉侯
東方安世張公子常恨不得與彼數子者對
魏文帝善擊劒嘗與征虜將軍劉勲奮威將軍鄧展飲
宴鄧自言善有手臂習兵能空手入白刃因求與魏文
對時酒酣耳熱方食甘蔗便以為杖下殿數交三中其
臂
晋世羊曇善唱樂桓子野善挽歌(二人/已見)及𡊮山松作行
路難曲時人謂之三絶(晋中興書曰山松陳郡人祖喬/益州刺史父方平義興太守山)
(松歴秘書監吳國/内史孫恩亂見害)
羊敬元少便靜黙美言笑善容止父不疑為烏程令王
獻之為吳興太守羊時年十二王甚知愛之嘗夏月入
縣羊著新絹裙晝寢獻之書裙數幅而去羊本工書因
此彌善(竇蒙述書賦注曰羊欣字敬元太山人不疑子/宋中散大夫與丘道䕶同受獻之筆法  張懐)
(瓘書斷曰羊欣師資大令時多衆賢非無雲塵之逺若/親承妙㫖入於室者唯獨此公亦猶顔回與夫子有步)
(驟之近槭若嚴霜之材婉如流風之雪驚禽走獸駱驛/飛馳可謂王之藎臣朝之元老沈約云敬元尤長於隸)
(書子敬之後可以獨歩時/人云買王得羊不失所望)
衡陽王(義/季)鎮京口戴顒衣野服為王鼓琴並新聲變曲
其三調遊絃廣陵止息之流皆與世異太祖聞之嘗曰
吾東廵之日當宴戴公山也以戴好音常給正聲伎一
部
宗敬微(測/)善畫自圗阮籍遇蘇門於行障上坐臥對之
又畫永業佛影臺皆為妙作
羊𤣥保善奕棋何尚之亦雅好棋吳郡禇𦙍年七嵗入
髙品及長冠絶當時𦙍父榮期與臧質同逆𦙍應從坐
何尚之請曰𦙍奕棋之妙超古冠今魏犨犯令以才獲
免父戮子宥其例甚多特乞與其微命使異術不絶上
不許時人痛惜之
江左能棊人瑯琊王抗第一品吳郡禇思莊㑹稽夏赤
松第二品赤松思速善於大行思莊思遲巧於鬭棋宋
文帝世羊𤣥保為㑹稽太守帝遣思莊入東與𤣥保戲
因製局圗還於帝前覆之齊太祖嘗使思莊與王抗交
賭自食時至日暮一局始竟上倦遣還省至五更方决
抗睡於局後思莊達曉不寐或云思莊所以品第致髙
縁其用思深久人不能對
自漢時已有佛像而形制未工宋戴顒父子特善其事
宋世子鑄丈六銅像於瓦官寺既成靣恨瘦工人不能
改顒曰非靣瘦乃臂胛肥耳及減臂胛瘦患遂除
宋孝武賜何戢蟬雀扇乃顧景秀所畫同時吳郡陸探
微顧彦先皆能畫歎其巧絶後齊髙帝好畫扇戢因王
晏獻之上令晏厚酬其意
劉瑱少有行業文藻篆隸丹青並為當世第一瑱妹為
齊鄱陽王妃伉儷甚篤王為齊明帝所誅妃追傷成疾
醫所不療有陳郡殷蒨善冩人靣與真不別瑱令蒨畫
王形像并圗王平生所寵姬共照鏡狀如欲偶寢瑱乃
密使媪奶示妃妃視仍唾之因罵云故宜早死於是恩
情即歇病亦除差(蕭子顯齊書曰瑱字士温劉繪弟也/善畫婦人時有滎陽毛惠逺善畫馬)
(並為當世第一瑱/仕齊至義興太守)
蕭賁是竟陵王子良之孫有文才善書畫嘗於扇上圗
山水咫尺之内便覺萬里為遥矜慎不傳自娛而已
梁宣城王於東府起齋令顧野王畫古賢(陳書曰顧野/王字希馮吳)
(郡吳人祖子喬梁武陵王府㕘軍事父烜臨賀王記室/以儒術知名野王七嵗讀五經畧知大指九嵗能屬文)
(嘗制賦領軍朱异見而竒之十二随父之建安撰地記/二篇長而遍觀經史精記黙識天文地理蓍龜占候蟲)
(篆竒字無所不通為臨賀王府記室宣城王為揚州/野王及瑯琊王褒並為賔客後仕陳至黄門侍郎)王
褒書賛(周書曰王褒字子深瑯琊臨沂人曽祖儉祖騫/父規並仕南朝褒識量淹通博覽史傳除秘書)
(郎蕭子雲特善草隸褒以姻戚去來其家遂相模範/而名亞子雲並見重於時入周仕至開府儀同三司)時
人稱為二絶
鄭述祖聰敏有風檢為先達所稱能鼓琴自造龍吟十
弄云嘗夢人彈琴寤而冩得當時以為絶妙
吳道𤣥傳神寫照如欲笑言
吳道𤣥嘗畫殿内五龍鱗甲飛動每欲大雨即生烟霧
𤣥宗忽思嘉陵江山水假吳生驛逓令徃寫貌及回帝
問之道𤣥云臣無粉本並記在心遣於大同殿圗之嘉
陵江山水一日而就時有李將軍山水擅名亦畫大同
殿數月方畢上曰李思訓數月之功吳道𤣥一日之跡
各極其妙也(朱景𤣥唐朝名畫録曰李思訓開元中除/衛將軍善畫品格髙竒為國朝山水第一)
𤣥宗召李思訓圗大同殿壁兼畫掩障數日因奏對上
曰卿所畫掩障夜聞水聲真通神之佳手也
王右丞(王維/已見)畫思入神其山水平逺雲勢石色繪工以
為天機所到非學可及
　
　
　語林卷二十三
欽定四庫全書
　語林卷二十四　　　　　眀　何良俊　撰
　　企羡第二十二
夫自賢者日損見人之賢者日益夫茍見人之賢企而
望之常若不及則其進善寧有窮乎故曰好善優於天
下不虛耳
趙文楚拜東海相道經滎陽縣令曹暠是文楚故孝廉
迎路謁候文楚不為留暠送至亭次望塵不及謂主簿
曰趙君名重今過界不見必為天下笑即棄印綬追至
東海謁文楚畢辭歸(范曄後漢書曰趙咨字文楚東郡/燕人少孤有孝行州郡舉孝廉不)
(就後舉有道拜東海相在官清簡計日/受奉視事三年以疾自乞徵拜議郎)
張楷除長陵令不至官𨼆居𢎞農山中學者隨之所居
成市後華隂山南遂有公超市(范曄後漢書曰張楷字/公超蜀郡成都人通嚴)
(氏春秋古文尚書門徒常百人賔客慕之父黨夙儒造/門車馬填街徒從無所止貴戚之家皆起舍巷次以候)
(過客往來之利楷疾/其如此輙徙避之)
李元禮獨持風裁以聲名自髙士有被其容接者名為
登龍門
郭林宗來遊京師當還鄉里送車千許乘李膺亦在焉
衆人皆詣大槐客舍而別獨膺與林宗共載乘薄笨車
上大槐坂觀者數百人引領望之𦕈若松喬之在霄漢
庾徵君少給事縣庭郭林宗見而㧞之勸遊學宫遂為
諸生傭後能講論自以卑第毎處下坐諸生博士皆就
讐問由是學中以下坐為貴(范曄後漢書曰庾乗字世/遊潁川鄢陵人徵辟並不)
(起世號/徵君)
郭林宗聲望顯重士爭歸之載刺常盈車
郭林宗嘗行陳梁間遇雨巾一角霑折二國學士著巾
莫不折其一角云作林宗巾
荀慈眀(荀爽/已見)嘗就謁李元禮(李膺/已見)因為其御既還喜曰
今日乃得御李君矣
孔北海(孔融/已見)深重鄭康成(鄭𤣥/已見)屣履造門吿髙宻縣為
𤣥特立一鄉曰昔齊置士鄉越有君子軍皆異賢之意
鄭君好學實懐明徳昔太史公廷尉吳公謁者僕射鄧
公皆漢名臣又南山四皓有園公夏黄公潜光𨼆耀世
嘉其髙皆悉稱公然則公者仁徳之正號不必三事大
夫也今鄭君鄉宜曰鄭公鄉昔東海于公僅有一節猶
戒鄉人侈其門閭矧乃鄭公之徳而無駟牡之路可廣
開門衢令容髙車號為通徳門(殷芸小說曰鄭𤣥在徐/州孔文舉時為北海相)
(欲其返郡敦請懇惻使人繼踵又教曰鄭公久遊南夏/今艱難稍平倘有歸來之思無寓人于室毁傷其蕃掾)
(林木必繕治墻宇以俟還向及歸融吿僚屬昔周人尊/師謂之尚父今可咸曰鄭君不得稱名也𡊮紹一見𤣥)
(歎曰吾本謂鄭君東州名儒今乃是天/下長者夫以布衣雄世斯豈徒然哉)
魏文帝大重虞仲翔仲翔在呉帝令設虛坐
山陽縣東北有嵇叔夜園宅後悉為墟父老猶稱嵇公
竹林(述征記曰山陽東北二十里魏中散/大夫嵇康園宅悉為田墟時有遺竹)
裴國寳(晉諸公賛曰裴瓉字國寳楷之子才氣爽雋終/中書郎  世說曰正始中人士比論以五荀方)
(五陳八裴方八王/以裴瓉方王敦)是裴叔則子風神髙邁見者無不脩
敬特為王萬子所重每從之遊(晋諸公賛曰王綏字萬/子辟太尉掾不就年十)
(九卒肥晋書曰萬子有羙號/而太  戎令食糠而肥愈甚)萬子父安豐(王/戎)謂之曰國
寳初不來汝那得數往萬子曰國寳雖不知綏綏自知
國寳
廣陵戴若思(戴淵/已見)東南之羙舉秀才入洛素聞周僕射
名往候之終坐而出不敢顯其才辯
謝公少有羙譽時多慕愛鄉人有罷中宿縣者還詣公
公問其歸資荅云有蒲葵扇五萬公乃取其中者捉之
京師士庶競市價增數倍
謝太傅能為洛生詠謝本有鼻疾故其音濁名流愛其
詠而弗能及恒以手捉鼻為之
謝叔源誅後及宋武帝受禪謝晦言曰陛下應天受命
登壇日恨不得謝益夀(謝混/小宇)奉璽紱帝亦歎曰吾甚恨
之使後生不得見其風流
張新安(張鏡/已見)少與顔光禄(延/之)鄰居顔談議飲酒喧呼不
絶新安靜翳無言聲後顔於籬邉聞其與客語設胡牀
坐聽辭義清𤣥顔指謂坐賔曰此中有人由此不復酣
呌
虞愿拜後軍將軍禇彦回詣之不值見其牀上積塵埃
有書數卷彦回歎曰虞君之清乃至於此令人掃地拂
牀而去(南史曰虞愿字士恭㑹稽餘姚人元嘉中為湘/東王國常侍明帝立以愿儒吏學涉兼蕃國舊)
(恩除太常丞/散騎常侍)
王仲寳作解散幘斜揷簮朝野慕之相與倣效儉常語
人曰江左風流宰相唯有謝安
何思澄(已/見)終日造謁每宿豫作名紙一束曉便命駕朝
賢無不悉狎所在命食有人方之婁護思澄欣然當之
任中丞(任昉/已見)欲造阮居士(阮孝緒/已見)而不敢嘗至其兄履
之許輙望而歎曰其室雖邇其人甚逺
元文若姿制閑裕吐發流靡瑯琊王誦見之未嘗不心
醉忘疲
魏尚書右丞髙綽國子博士封軌素以方直自業宣武
朝髙肇擅國肇拜司徒日綽送迎往來軌竟不詣肇綽
顧視不見軌遽歸歎曰吾平生自謂不失規矩今日舉
措不如封生逺矣
温子昇博覽百家文章清婉梁使張臯寫温文筆𫝊於
江外梁武見之歎曰曹植陸機復生北土恨我辭人數
窮百六
趙郡李渾嘗燕聚名輩詩酒正歡譁崔㥄後到一坐無
復談話鄭伯猷歎曰身長八尺靣如刻畫謦欬作洪鍾
胷中貯千卷書使人那得不畏
李神雋晚年無子見崔瞻才學風流為後來之秀語邢
邵曰昨見崔㥄兒便為後生第一我遂無此物使人傷
懐
韋敬逺志在放逸不干世務薛仁友(裕/)慕其恬静數載
酒候之談宴終日薛嘗謂親友曰大丈夫當聖明之運
而無灼然文武之用為世所稱雖復恓恓惶惶徒為勞
耳至如韋處士退不丘壑進不市朝怡然守道榮辱不
及何其樂也
仲長子光𨼆居北渚凡三十年非其力不食王無功愛
其貞素徙與相近
歐陽率更行見古碑(張懐瓘書斷曰歐陽詢字信本長/沙汨羅人官至太子率更令善書)
(筆力勁險篆體尤妙髙麗國王愛其書遣/使請焉神堯曰不意詢之書名逺播海外)是索靖所書
(羊愔能書人姓名曰燉煌索靖字㓜安/張芝姊之孫官至征南司馬善草書)駐馬觀之良久
而去數百步復還下馬佇立疲倦則布毯坐觀因宿其
下三日乃去
閻立本善畫(朱景𤣥唐朝名畫録曰閻立本太宗朝/官宰相畫入神品與兄立徳齊名於世)至
荆州見張僧繇舊迹曰定虛得名耳明日又往曰猶近
代佳手明日又往曰名下定無虛士因坐卧觀之留宿
其下(宣和畫譜曰張僧繇吳人天監中官右將軍以丹/青馳譽于時嘗於金陵安樂寺畫四龍不㸃目睛)
(謂㸃之則驤騰而去人以為誕固請㸃之因為落墨纔/及二龍果雷電破壁徐視畫已失矣獨二龍未㸃睛者)
(在焉世謂僧繇畫骨氣奇偉規模宏/逸六法精備當與顧陸並馳爭光)
崔湜執政時年三十六嘗暮出端門下天津橋馬上賦
詩曰春還上林苑花滿洛陽城張說見之歎曰文與位
固可致其年不可及也
崔湜甚重陸象先太平公主謀引崔為相崔曰陸𧰼先
人望宜幹樞近若不爾者湜敢辭主為言之遂並知政
事
倪若水為汴州刺史時班景倩入為大理少卿倪設餞
于路因語之曰班生此行何異登仙
蘇司業每謂當時名士曰僕不幸生於衰俗所不耻者
識元紫芝(元徳秀已見國杜工部集曰蘇源明天寳中/守東平召為  子司業禄山陷京師源明以)
(病不受偽官肅宗復兩/京權考功郎中知制誥)
殷直清達於名理(摭言曰殷寅字/直清陳郡人)自恨言理少對以未
嘗面劉慎虚嘗想見其人
張嘉貞為相閱堂按見宋璟危言切議未嘗不失聲歎
息
蕭頴士嚴酷異常有一僕事之十餘年頴士每加箠楚
輙百餘不堪其苦人或激之使去其僕曰我非不能他
從所以遲留者特愛慕其博奥耳(李冗獨異志曰頴士/常使一傭僕名杜亮)
獨孤郁是權相壻歴掌綸誥有羙名憲宗常歎曰我女
壻不如徳輿女壻
秦系客泉州南安有九日山系結廬其上系亡後南安
人猶思之為立小亭號其山為髙士峯
叚文昌有別業在廣都縣之南龍華山嘗杜門力學於
此俗稱之為叚公讀書臺
杜舍人弱冠成名制策登科名振京邑嘗與同輩城南
遊覽至一寺有禪僧擁褐獨坐與之語𤣥言妙㫖咸出
意表問杜姓字又問脩何業傍人以累㨗誇之顧而笑
曰皆不知也杜歎訝因題詩曰家在城南杜曲傍兩枝
仙桂一時芳禪師都未知名姓始覺空門意味長(劉昫/唐書)
(曰杜牧字牧之司徒佑之孫好讀書攻詩為文/常自負經緯才畧為湖州刺史入拜中書舍人)
文宗常戚戚不樂一日幸三殿東亭見横廊架巨軸上
指謂畫工程脩已曰此開元東封圖也命内臣懸於東
廡下上舉玉如意指張說輩歎曰使吾得其中一人則
可見開元之理
冦萊公出入宰相三十年不營私第處士魏野贈詩曰
有官居鼎鼐無地起樓臺暨萊公南遷時北使至内宴
宰執使者與坐歴視諸相語譯者曰孰是無地起樓臺
相公(王聖塗澠水燕談録曰陜右處士魏野與蒲中李/瀆俱有髙節以吟詠相善野於東郊鑿土室方丈)
(䕃以脩竹泉流/其前曰樂天洞)
范文正貶饒州朝廷方治朋黨士大夫莫敢往别王待
制獨扶病餞於國門大臣責之曰君何自䧟朋黨王曰
范公天下賢者質何敢望之若得為范公黨人公之賜
質厚矣聞者歎服(東都事略曰王質字子野旦猶子也/以䕃補太常寺太祝知荆南府為政)
(有惠愛召為史館脩/撰拜天章閣待制)
黄魯直晚年懸東坡像於室中每早衣冠薦香肅揖甚
敬或以同時聲名相上下為問則離席驚避曰庭堅望
蘇公門弟子耳安敢失其序
紹聖中用蔡京之請置元祐黨籍刻石禁中時尚書省
國子監亦有石刻國子監有無名子以朱大題其碑上
曰千佛名經
東坡自海外歸毘陵病暑著小冠披半臂坐船中夾運
河千萬人隨觀之坡顧語坐客曰莫看殺我否
陳無已(已/見)與晁以道俱學文於曾子固無已晚得詩法
於黄魯直他日二人論文以道曰吾曹不可負曾南豐
既而論詩無已曰吾此一瓣香須為山谷道人燒也(昭/徳)
(先生郡齋讀書志曰晁說之字以道文元公𤣥孫少慕/司馬温公為人自號景迂生年未三十蘇子瞻以著述)
(科薦之紹聖中除中書/舍人以論不合去國)
唐侍御以論錢尚書去國同朝送之館學為空孝宗知
之歎曰遂為唐氏百年口實(周公瑾癸辛雜識曰唐仲/友之父侍御堯封孝廟時)
(以禮部侍郎除副端有直/聲嘗論錢尚書左遷小龍)
施聖與嘗使金親王至不肯退班一時稱其有守後金
使至闕問館伴云師㸃今居何官館伴宇文价於班列
中指聖與示之金使恍然曰一見正人令人眼明(宋史/曰施)
(師㸃字聖與上饒人弱冠遊太學司業髙宏稱其文深/醇有古風官給事中假學士使金致命金廷立班既定)
(相儀者以親王至命師㸃退位師㸃屹立相儀者請數/四師㸃正色曰班立已定尚欲何為不肯少動在廷相)
(顧駭愕不敢復以為請使還/有言其事於上上嘉歎不已)
承暉生自富貴居家頗𩔖寒素常置司馬光蘇軾像於
書室曰吾師司馬而友蘇公(金史日承暉字維明好學/淹貫經史五經皆經師授)
(謹守力行不為虚文累官中都留/守元兵至中都失守仰藥而死)
趙文敏公(趙孟頫/已見)以程鉅夫薦起家為郎及鉅夫為學
士承㫖求致仕去文敏代之先往拜其門而後入院時
人以為衣冠盛事
　　寵禮第二十三
何良俊曰今郡縣不請士宰相不俛眉之日久矣昔孔
子當春秋問齊魯陳衛之君聘問接轍其道雖不得大
行然不可謂不知之也世猶悲其不遇使生於今之世
茍非守章句擢甲科曽不得與士之最下者齒安望其
若此哉三代之風逖哉邈矣東漢猶有徒見二千石不
如一逢掖之言或者東漢去古未逺夫以秦檜之當國
猶能優一陸士規時宋室雖季非無多聞懿實之士柰
何其所禮者特文華浮競之徒卒之挾勢黷賄而後之
不欲下士者遂為口實夫天道下濟而光明上不下交
世漸否塞徒使有志之士憤嘅盈襟嗚呼斯豈特在上
者之過哉
趙元叔舉郡上計到都(華嶠後漢書曰趙壹字元叔漢/陽西縣人體貎魁梧身長九尺)
(羙須豪眉望之甚偉恃才倨傲為鄉里所擯後屢抵罪/幾至死友人救得免乃作刺世疾邪賦以舒其怨憤曰)
(伊五帝之不同禮三王亦又不同樂數極自然變化非/是故相反駮徳政不能救世溷亂賞罰豈足懲時清濁)
(春秋時禍敗之始戰國愈復増其荼毒秦漢無以相踰/越乃更加其怨酷寧計生民之命唯利已而自足于兹)
(迄今情偽萬方佞謟日熾剛克消亡䑛痔結駟正色徒/行嫗􁗒名勢撫拍豪强偃蹇反俗立致咎殃㨗懾逐物)
(日富月昌渾然同惑孰温孰涼邪夫顯進直士幽蔵原/斯瘼之攸興實執政之匪賢女謁掩其視聽兮近習秉)
(其威權所好則鑚皮出其毛羽所惡則洗垢求其瘢痕/雖欲竭誠而盡忠路絶嶮而靡縁九重既不可啟又群)
(吠之狺狺安危亡於旦夕肆嗜慾於目前奚異涉海之/失柂積薪而待燃榮納由於閃榆孰知辨其蚩妍故法)
(禁屈撓於勢族恩澤不逮於單門寧饑寒於堯舜之荒/歳兮不飽暖於當今之豐年秉理雖死而非亡違義雖)
(生而匪存有秦客者乃為詩曰河清不可俟人命不可/延順風激靡草富貴者稱賢文籍雖滿腹不如一囊錢)
(伊憂北堂上抗髒倚門邊魯生聞此辭繫而作歌曰勢/家多所宜咳唾自成珠被褐懐金玉蘭蕙化為芻賢者)
(雖獨悟所困在群愚且各守爾分勿/復空馳驅哀哉復哀哉此是命矣夫)時司徒𡊮逢受計
(范曄後漢書曰𡊮逢字周陽曽祖安祖京父湯累/世三公而逢以寛厚篤信著稱於時官至司空卒)計吏
數百皆拜伏庭中莫敢仰視趙獨長揖逢望而異之令
左右讓之曰下郡計吏而揖三公何也趙曰昔酈食其
長揖漢王今揖三公何遽怪哉逢歛袵下堂延置上坐
顧語坐客曰此漢陽趙元叔也朝臣莫有過之者吾請
為諸君分坐
皇甫度遼解官歸鄉(范曄後漢書曰皇甫規字威明安/定朝那人官度遼將軍與太常張)
(奐然明太尉叚熲紀明並/知名顯達稱為涼州三明)時有以貨得鴈門太守者書
刺投謁度遼卧不時起既入見問卿前在郡食鴈羙乎
有頃白王節信在門度遼驚據而起衣不及帶屣履出
迎援手入坐極歡而别時人為之語曰徒見二千石不
如一逢掖(范曄後漢書曰王符字節信安定臨涇人少/好學與馬融竇章張衡崔瑗友善安和之後)
(世務游宦更相薦引符獨耿介不同於俗以此不/得升進志意藴憤𨼆居著書三十餘篇名潜夫論)
李元禮恒以疾不送迎賔客積二十日乃一通客惟陳
仲弓來輙乘輿出門迎之
禰正平年未及冠而孔文舉已踰五十相與為爾汝交
(張隲文士傳曰禰衡有逸才少與孔融交時衡/未滿二十而融已五十敬衡才秀忘年殷勤)
邴根矩(邴原/已見)在魏為東閣祭酒太祖北伐三郡還住昌
國宴士大夫酒酣太祖曰孤反鄴中諸君必來迎今日
明旦度皆至其不來者獨有邴祭酒耳頃之而根矩先
到門下通謁太祖大驚喜擥履而起迎謂根矩曰賢者
誠難測度孤謂君將不能來乃逺自降屈誠副饑渇之
懐
王仲宣初入長安蔡中郎見而奇之時蔡才學顯著貴
重朝廷常車騎填巷賔客盈座聞仲宣在門倒屣迎之
仲宣至年既幼弱容狀短小一坐盡驚蔡曰此王公孫
有異才吾不如也吾家書籍文章盡當與之(魏志曰王/粲字仲宣)
(山陽髙平人曽祖龔祖暢父謙皆有名漢世粲避亂依/荆州劉表表以粲貎寢而體弱通侻不甚重也表卒勸)
(表子琮歸太祖太祖辟為丞相掾卿典畧曰粲才既髙/辯論應機鍾繇王朗等雖各為魏  相至於朝廷奏議)
(皆閣筆不/能措手)
劉南郡(劉/肇)貽王濬沖筒中細布五十端為司隷所糾以
知而未納故得不坐然議者猶少之帝謂諸人曰以戎
之為行豈懐私茍得者正當不欲為異耳
謝㓜輿為王大將軍長史(謝鯤/已見)王平子時在敦坐見㓜
輿清談無倦唯歎謝長史可與言都不盼敦
王孝孫初為護軍府兵士(晋書曰王尼字仲孫城陽人/本兵家子寓居洛陽卓犖不)
(羈初入洛詣東海王越不拜越問其故尼曰/公無宰相之能是以不拜因數之言甚切)時泰山胡
母彦國與瑯琊王澄北地傅暢中山劉輿潁川荀邃河
東裴遐(五人並已見善晋陽秋曰劉輿字慶孫中山人/有豪俠才筭  交結為范陽王虓所暱虓薨太)
(傅召之大相委/仗用為長史)共齎羊酒詣門邀孝孫門吏疏名呈護
軍護軍驚曰諸名士何得持羊酒來孝孫時以給府中
養馬諸人入就馬廄下與孝孫炙羊飲酒醉飽而去竟
不見護軍護軍大驚即與孝孫長假
王丞相常懸一麈尾著帳中後殷中軍來乃取之與中
軍曰今以遺汝
眀帝嘗引紀思逺於廣室慨然憂天下言社稷之臣欲
無復十人如何因屈指曰君便其一紀議擬辭避帝曰
方欲與君善語復何事謙挹(晋書曰紀瞻字思逺丹陽/秣陵人祖亮呉尚書令瞻)
(少以方直知名才兼文武朝廷稱其忠亮雅正以久病/去官不聽加散騎常侍王敦作逆帝使謂之曰卿雖病)
(但為朕卧䕶六/軍所益多矣)
桓宣武取羅君章(羅含/已見)為别駕以廨寺喧雜非靜默所
居乃於城西小洲上更立茅屋竹果䕃宇伐木為牀織
葦為席布衣蔬食宴若有餘
謝萬與太傅共詣簡文萬來無衣幘可前簡文曰但前
不須衣幘即呼使入萬著白綸巾鶴氅裘履板而前共
談移日
王仲祖病劉真長為稱藥荀令則為量水
荀令則為征北將軍禇公(禇/裒)長史既到禇公謂叅佐曰
荀生資逸群之氣將有沖天之舉諸君宜善事之
王東亭當之吳郡就汰公道人宿别晡許府家往瓦棺
寺設幔屋竟一寺東亭至汰公為設豆藿糜汰公自啖
一大塸東亭難汰公遂强進半甌須臾東亭行帳設名
飲食果炙畢備汰公都無所噉
王敬仁有異才時賢皆重之(王脩/已見)王右軍在郡迎敬仁
叔仁輙同車常惡其遲後以馬迎敬仁雖風雨亦不以
車也(周祗隆安記曰王藴字叔仁小字阿興父濛司/徒左長史風流標望藴為鎮軍將軍亦得世譽)
王甲從北來詣謝公公問北方何果最勝甲云桑椹最
好公問可比江東何果甲云是黄柑之流公曰君乃爾
妄語甲不欲受妄語之名乃買駿馬候熟時馳取數十
枚奉公公食之以為羙語甲曰此味乃江東所無君何
近比黄柑即引甲為賔客
車武子與呉𨼆之(已/見)皆以寒素博學知名武子又善於
賞㑹當時每有盛坐而武子不在皆云無車公不樂謝
公游集之日常設席待之(續晋陽秋曰車𦙍字武子南/平人父育郡主簿𦙍少為王)
(胡之所知及長風姿羙劭幾悟敏率/桓温在荆州取為從事一嵗至治中)
蕭思話從太祖登鍾山北嶺中道有磐石清泉上使於
石上彈琴因賜以酒謂曰相賞有松石間意(沈約宋書/曰蕭思話)
(南籣陵人孝懿皇后弟子也涉獵書𫝊/能隷書解音律便弓馬官至鎮西將軍)
宋太祖嘗曰人仕宦非唯須才然亦須運命每有好官
缺我未嘗不先憶羊𤣥保
羊𤣥保善奕棋棋品第三太祖與賭郡戲勝以𥙷宣城
太守
王髙麗年十四五時四月八日在彭城佛寺中戲謝混
一見以㯽榔贈之執王手語曰王郎謝叔源可與周旋
否
羊敬元嘗詣謝領軍(混/)謝拂席改服然後見之時康樂
在坐退吿宣逺曰望蔡(謝混襲封/望蔡侯)見羊欣遂易衣改席
由此益知名
廬陵王(義/真)聰眀愛文義而輕動無徳業與陳郡謝靈運
瑯琊顔延之沙門慧琳(𢎞明集何承天曰冶城/慧琳道人作白黒論)並周旋
異常都督徐羡之嫌其暱狎過甚嘗使范晏從容戒之
義真曰靈運空疎延之隘薄魏文帝云鮮能以名節自
立者但性情所得未能忘言於悟賞故與之遊耳
王蒨玉(王球/已見)除尚書僕射素有脚疾常還家卧不時入
直江夏王(義/恭)啓宋文帝曰王球誠有素譽頗以物外自
許端任要切或非所長帝曰誠知如此要是時望所歸
昔周伯仁終日飲酒而居此職蓋所以崇素徳也遂見
優容後以白衣領職
新安王子鸞豫章王子尚嘗詣曇濟道人於八公山道
人設茶茗子尚味之曰此甘露也何云茶茗焉
王僕射(王儉/已見)髙自標位嘗自比漢李膺時人呼儉府為
入芙蓉池嘗用庾杲之為衛軍長史謂人曰昔𡊮公作
衛軍欲用我為長史雖不獲就要是意向如此今亦應
須我輩人也
柳惔與兄恱小時齊名王僕射一日造世隆宅世隆謂
為詣已及至門唯求恱與惔遣謂世隆曰賢子俱有盛
才一日見顧今故報禮若仍相造似非本意恐年少窺
人(南史曰柳世隆長子恱字文殊少有清致位中書郎/次子惔字文通好學工文尤曉音律少與兄恱齊名)
(仕至尚書/左僕射)
范尚書(范雲/已見)大武帝十三嵗嘗侍宴帝謂臨川鄱陽王
曰(南史曰臨川名宏鄱/陽名恢武帝二弟也)我與范尚書少便親善申四海
之敬今為天下主此禮遂革汝宜代我呼范為兄二王
下席拜與雲同車還省
孔休源為晋安王長史(梁書曰孔休源字慶緒㑹稽人/晋尚書沖八世孫沖即愉之世)
(父休源從沈麟士受經梁臺建與劉之遴同為太學博/士當時以為羙𨕖後為晋安王長史加金紫光禄大夫)
王深相倚仗嘗於齋中别施一榻云此是孔長史坐(續/世)
(說曰昭明太子亡後召休源入宴居殿與群公㕘定謀/議立晋安王為太子公卿珥貂挿筆奏決於休源前休)
(源怡然無愧時/人名為兼天子)
孔休源來都寓止少府孔登舍范侍中(雲/)到少府登謂
詣已拂筵整帶備水陸之品范停箸命休源休源命取
其常膳正有赤倉米飯蒸鮑魚范食休源食都不舉主
人之饌髙談竟日同載還家
陶貞白𨼆茅山武帝每有征討大事輙先以咨訪月中
常有數信時人謂為山中宰相
到溉山池有奇礓石長一丈六尺梁武賭得之即迎置
華林宴居殿前移石三日都下傾城縱觀時謂之到公
石
盧辨素重㓂雋待以師友之禮每閑暇輙詣雋燕語彌
日恒云不見西安君煩憂不遣
後周冦雋明帝與之同席而坐顧問洛陽故事雋身長
八尺鬚鬢皓然容止端詳音韻清朗帝不覺屢為之前
膝及雋辭還帝親執其手曰公年徳俱尊朕所欽向乞
言之事所望於公宜數相見以慰虚想即以御輿令於
帝前乘出
高熲在隋文帝朝任寄隆重當時莫比(隋書曰髙熲字/昭𤣥渤海蓨人)
(明敏有器局隋文帝知熲習兵事用為府/司録及受禪拜尚書左僕射封渤海郡公)呼為獨孤而
不名(北史曰熲父賔仕東魏大統中棄官奔/西魏獨孤信引為僚佐賜姓獨孤氏)帝嘗語之
曰伐陳之役人云公反朕已斬之君臣道合非青蠅可
間也將軍盧賁等前後短熲於帝皆被疎絀因謂熲曰
獨孤猶鏡也每被磨瑩皎然益明
李徳林毎賛平陳之計隋髙祖以馬鞭南指曰待平陳
之後㑹以七寳莊嚴公
張沛在同州時任正名為録事劉幽求為朝邑尉沛奴
下諸官而獨呼二公為劉大任大若平常之交
張嘉貞免歸鄉里御史張循憲採訪河東薦嘉貞材堪
憲官則天召見垂簾與之語嘉貞奏曰臣以草萊得謁
九重是千載一遇只尺之間如隔雲霧竟不覩日月恐
君臣之道有所未盡則天遽令捲簾
中宗於立春日内出綵花賜近臣時武平一應制詩最
羙中宗云平一年雖最少文甚警新恱紅蕋之先開訝
黄鶯之未囀循還吟咀賞歎兼懐今更賜花一枝以彰
其羙所賜學士花令揷頭上平一左右交揷因舞蹈拜
謝時崔日用乘酣飲欲奪平一所賜花上於簾下見之
謂平一曰日用何為奪卿花平一跪奏曰讀書萬卷從
日用滿口虚張賜花一枝學平一終身不獲上及侍臣
大笑因更賜酒一杯當時歎羙(唐詩紀事曰武平一名/甄以字行武后時畏禍)
(𨼆嵩山中宗雖宴豫常因詩規戒然不能卓/然自引去明皇時終亦被謫雖謫而名不衰)
眀皇在便殿甚思姚元崇論時務時七月十五日苦雨
不止泥濘盈尺上令待制者擡步輦召學士來時元崇
為翰長中外榮之
肅宗夜坐地爐燒二梨以賜李泌潁王恃恩固求上不
許曰汝飽食肉先生絶粒何乃爭耶(李鄴侯家𫝊曰時/諸王請聫句潁王)
(曰先生年幾許顔色似童兒信王曰夜枕九仙骨朝披/一品衣益王曰不食千鍾粟惟飡兩顆棃上曰天生此)
(間氣助我/化無為)
蕭茂挺父旻以莒丞抵罪隷士往訴於府佐張惟一惟
一曰旻有佳兒吾以旻獲譴不憾乃平宥之
楊綰在代宗朝恩遇甚厚綰時有疾毎引見延英特許
扶入綰亡後帝語侍臣曰天不使朕致太平何奪我楊
綰之速
徳宗狩山南道路險澁與從官相失夜召陸贄不得帝
驚且泣詔軍中得贄者賞千金久之上謁帝喜見顔間
太子以下皆賀
韋綬在翰林(劉昫唐書曰韋綬徳宗朝為翰林學士貞/元之政多㕘決於内署綬所議多合中道)
(然畏慎致傷晚多/心疾故不極其用)徳宗嘗至其院韋妃從幸㑹綬方寢
學士鄭絪欲馳吿之帝不許時適大寒帝以妃蜀纈袍
覆而去(唐詩紀事曰鄭絪字文明善屬文所交皆天下/名士憲宗初拜相四年罷絪守道寡欲所居不)
(為烜赫事/以篤實稱)
白尚書姬人樊素善歌小蠻善舞年既髙邁而小蠻方
豐艷因為楊柳詞以託意曰一樹春風萬萬枝嫰於金
色軟於絲永豐坊裡東南角盡日無人屬阿誰及宣宗
朝國樂唱是詞上問誰詞永豐在何處左右具以對遂
因東使命取永豐柳兩枝植於禁中(摭言曰白樂天去/世大中皇帝以詩)
(弔之曰綴玉聨珠六十年誰教㝠路作詩仙浮雲不繫/名居易造化無為字樂天童子解吟長恨曲胡兒能唱)
(琵琶篇文章已滿行人/耳一度思卿一愴然)
牛奇章帥維揚日杜牧在幕中杜夜間微服狎遊公以
街子數輩潜隨以防不虞後杜以拾遺召公以縱逸為
戒杜始𨼆諱公取一篋示杜皆街子輩報帖言杜書記
平善
柳公綽在山南時牛僧孺罷相鎮江夏公綽具戎容於
郵舍候之軍吏以漢上地髙於鄂疑公綽禮太過公綽
曰奇章纔離台席方鎮重宰相是尊朝廷也竟以戎容
見之
令狐綯在翰林日夜對禁中帝命以乘輿金蓮華炬送
還院吏望見以為天子來俄𫝊呼曰學士歸院
和魯公梁貞眀三年在薛廷珪下第十三人及第後魯
公知舉獨愛范魯公(質/)文語范曰君文合在第一輙屈
居第十三人用𫝊老夫衣鉢時以為榮(五代史記曰和/凝字成績鄆州)
(須昌人累遷翰林學士知貢舉所取皆一時之秀漢髙/祖時拜太子太傅封魯國公唐故事知貢舉者所放進)
(士以已及第時名次為重凝舉進士時第五後知舉𨕖/范質為第五質位至宰相封魯公皆與凝同當時以為)
(榮/)
王元之謫黄州日時蘇易簡知舉適放榜易簡奏曰禹
偁翰苑名儒今乞以全榜諸生送於郊外上從其請
錢文僖(維/演)守西都謝希深歐陽永叔同在幕下一日游
嵩山自潁陽歸暮抵龍門香山俄而雪作登石樓望都
城各有所懐忽於烟靄中有車馬渡伊水來既至則文
僖遣厨傳歌妓至𫝊公語曰山行良佳少留龍門賞雪
無遽歸也其髙曠愛才如此(周煇清波雜志曰思公既/貶漢東王文康公曙代為)
(留守一日訝幕客多遊責曰君等自比冦萊公何如萊/公尚坐奢縱取禍况其下者衆不敢對永叔取手板起)
(立曰萊公之禍不在杯酒在老不知退/耳時文康年已髙為之動四座偉之)
范蜀公(鎮/)毎對客尊嚴靜重言有條理客亦不敢慢易
獨敬重蘇子瞻子瞻來則掀髯鼓掌旁若無人
陸士規布衣工詩秦檜喜之嘗挾秦書干臨川守餽遺
不滿意升堂嫚罵守懼以書白秦自解秦怒陸甚陸請
見不出然猶令其子小相見之問其近作陸誦其黄陵
廟一絶云東風吹草綠離離路入黄陵古廟西帝子不
知春又去亂山無主鷓鴣啼小相入誦之秦吟賞再四
即命請見待之如初
元仁宗拜趙文敏為學士承㫖眷之甚厚常呼其字而
不名
有人言國史所載不宜使趙孟頫知帝曰趙子昂世祖
皇帝所簡㧞朕優以禮貎置在館閣典司述作𫝊之後
世此屬呶呶何也俄賜鈔五百錠語侍臣曰中書每言
國用不足必持而不與其以普慶寺别貯鈔給之
趙承㫖或累月不至官帝以問左右皆謂其年老畏寒
帝特敕御府賜貂䑕裘
　　傷逝二十四
夫死生去來特旦暮耳而昔人傷之無乃幾於怛化耶
杜輔𤣥有言共隂而息尚有將别之悲竆轍以遊亦興
中途之歎况情之所鍾正在我輩往而不返能無傷乎
若氣機迴環逝川不息固當知之濠上耳
龔勝死(漢書曰龔勝字君賔楚/人王莽徵之不食而死)楚父老來弔哭甚哀既
而歎曰薰以香自燒膏以眀自煎嗟哉龔生竟天天年
非吾徒也(徐州先賢𫝊曰楚老/者彭城之𨼆人也)
范巨卿(謝承後漢書曰范式字巨卿山陽金鄉人一名/汜少尚節義游學京師同業有長沙陳平子與)
(式未相見被病將亡謂其妻曰范巨卿烈士可託死吾/殁後以尸埋巨卿户前裂素為書以遺巨卿時式出行)
(適還省書愴然向墳揖哭以為死友營䕶平子妻兒身/自送䘮於臨湘未至四五里委素書於柩上哭别而去)
(其兄弟尋/求不復見)與張元伯為友(范曄後漢書曰張劭字元伯/汝南人與范巨卿交二人吿)
(歸鄉里式謂元伯曰後二年當還將過拜尊親見孺子/焉共剋期日後期至元伯具以白母請設饌候之母曰)
(千里結言爾何相信之審耶對曰巨卿信士必不乖違/母曰若然當為爾醖酒至日巨卿果到升堂拜飲盡歡)
(而/別)後元伯寢疾同郡郅君章殷子徵晨夜省視元伯臨
盡歎曰恨不見吾死友子徵曰吾與君章盡心於子是
非死友復欲誰求元伯曰若二子者吾生友耳山陽范
巨卿所謂死友也元伯尋卒范忽夢見元伯𤣥冕垂纓
屣履而呼曰巨卿吾以某日死當以爾時𦵏永歸黄泉
子未我忘豈能相及范恍然覺寤悲歎泣下范時為郡
功曹具吿太守請往奔䘮便具服投其𦵏日范未及到
而䘮已發引柩不肯前其母撫之曰元伯豈有望耶遂
停移時見有素車白馬號哭而來其母云是必范巨卿
也巨卿既至叩棺言曰行矣元伯死生異路永從此辭
㑹𦵏千人皆為揮涕范執紼引柩䘮乃得前
陳蕃竇武為中官所害郭林宗哭之于野慟既而歎曰
人之云亡邦國殄瘁瞻烏爰止不知于誰之屋
徐孺子(徐穉/已見)前後為群公所辟雖不就有死䘮萬里赴
弔常預炙雞一隻以一兩綿漬酒日中曝乾以裹雞徑
到所赴冡隧外以水漬綿使有酒氣升米飯白茅為籍
以雞置前啜酒畢留謁即去不見䘮主(皇甫謐髙士𫝊/曰徐穉仁讓聞)
(於天下黄瓊辟公府不詣黄死穉/負笈徒步三千里到瓊墓致酹)
蔡中郎死縉紳諸儒莫不流涕鄭康成(鄭𤣥/已見)聞而歎曰
漢世之事誰與正之
孔北海(孔融/已見)與蔡中郎(蔡邕/已見)素厚中郎亡後有虎賁士
貎𩔖於蔡北海每酒後引與共坐曰雖無老成人尚有
典刑
魏文帝(曹丕/已見)愛楊徳祖(楊修/已見)才羙徳祖誅後帝追憶之
徳祖嘗以寳劒與文帝帝後佩之吿左右曰此楊修劒
也
樓𤣥到廣州宻求虞仲翔故宅處徘徊躑躅哀歎悽愴
不能自勝
陸士衡士龍與弟躭同時遇害㕘軍孫恵歎曰不意三
陸相携亂朝一朝湮滅道業淪䘮痛酷之深荼毒難言
國䘮雋望悲豈一人其為州里悼痛如此
潘安仁與石季倫同刑東市石謂潘曰天下殺英雄卿
復何為爾潘曰俊士填溝壑餘波來及人
衛洗馬亡謝幼輿哭之慟曰棟梁折矣何得不哀
荀中郎亡後(荀羡已見八晋中興書曰荀令則鎮淮隂/時年二十  中興方伯未有如羡之少者)
(石季龍死胡中人亂羡移鎮下邳/撫納降附甚得衆心卒年三十八)穆帝歎曰荀令則王
敬和(晋中興書曰王洽字敬和丞相導第三子累遷呉/郡内史為士民所懐徵拜中領軍尋加中書令年)
(二十/六卒)相繼凋落股肱腹心將復誰寄
王東亭亡後桓敬道與㑹稽王道子書曰元琳神情朗
悟經史明徹風流之羙公私所寄忽爾䘮失歎悼之深
豈惟風流相悼而已
王文度與竺法師友善(髙逸沙門𫝊曰竺法深不知其/俗姓蓋衣冠之𦙍道徽髙扇譽)
(播山東值永嘉亂投迹揚土居止京邑内持法綱外允/具瞻𢎞道法師也以業慈清淨而不耐風塵考室剡東)
(二百里􁢜山同遊十餘人髙棲浩然支道林宗其風/範與髙麗道人書稱其徳行年七十九終于山中)每
共論幽明報應便要先死者當報其事後經年王忽見
法師來云貧道已死罪福皆不虚唯當勤脩道徳以升
濟神眀耳言訖不見王亦尋没
羊曇少為謝太傅所知(晋書曰羊曇者泰山人知/名士也為謝公所愛重)太傅
亡後羊輟樂彌年行不由西州路嘗因石頭大醉扶路
唱樂不覺至州門左右白曰此西州門羊悲感不已以
馬策叩扉詠曹子建詩曰生存華屋處零落歸山丘慟
哭而去
范蔚宗謀逆被繫上有白團扇甚佳送曄令出詩賦羙
句曄攬筆書曰去白日之昭昭襲長夜之悠悠上為循
覽悽然(沈約宋書曰范曄字蔚宗順陽人也少好學/為髙祖相國掾稍遷太子詹事坐謀反誅)
宗少文(宗炳/已見)妻羅亦有髙情與少文協趣羅亡後少文
哀之過甚既而輟哭尋理悲情頓釋謂沙門慧堅曰死
生之分未易可達三復至教方能遣哀
王曇首亡文帝臨慟歎曰王詹事所疾不救國之衰也
中書舍人周﨣侍側曰王家欲衰賢者先殞帝曰直是
我家衰耳
張思曼亡後從弟融齎酒於靈前酌酒慟哭曰阿兄風
流頓盡
齊豫章王亡梁武哀痛敕王元長(融/)為銘王作銘曰半
岳摧峰中河墜月帝流涕曰此正吾所欲言
劉孝陵為太子中庶子俄而病卒(南史曰劉遵字孝陵/彭城安上里人祖勔)
(贈司空父悛散騎常侍孝陵清雅/有學行工屬文仕至太子中庶子)太子與其從兄孝儀
令曰賢從弟中庶孝友淳深立身貞固内含玉潤外表
瀾清言行相符終始如一文史該富琬琰為心辭章辨
博𤣥黄成采既以鳴謙表性又以難進自居益者三友
此實其人及𢎞道下邑未申善政而能使人結去思野
多馴翟此亦威鳳一羽足以驗其五徳(南史曰劉潜字/孝儀祖勔父繪)
(孝儀㓜孤與諸兄弟相朂以學並工屬文孝/綽嘗曰三筆六詩三即孝儀六即孝威也)
王威明(王規/已見)亡後昭明與湘東王書曰王威明風韻遒
正神峰標映千里絶迹百尺無枝實俊人也一爾過隙
永歸長夜金刀掩鋩長淮絶涸去歲冬中已傷劉子今
兹寒孟復悼王生俱往之傷信非虚說(梁書曰蕭繹字/世誠封湘東王)
(後即大位為世/祖孝元皇帝)
到長史亡昭明與晋安王令曰明北兖到長史遂相係
凋落傷怛悲惋不能已已去嵗陸太常殂殁今兹二賢
長謝陸生資忠履貞冰清玉潔文該四始學遍九流髙
情勝氣貞然直上明公儒學稽古淳厚篤誠立身行道
始終如一儻值夫子必升孔堂到子風神開爽文義可
觀當官莅事介然無私皆海内之俊乂東序之秘寳此
之嗟惜更復何論但遊處周旋並淹歲序造膝忠規豈
可勝說幸免祗悔實二三子之力談對如昨音言在耳
零落相仍皆成異物每一念至何時可言天下之寳理
當惻愴近張新安乂致物故其人文筆𢎞雅亦足嗟惜
隨弟府朝東西日久尤當傷懐也人物零落特可傷惋
屬有今信乃復及之(梁書曰蕭綱字世纉昭明母弟也/封晋安王後即大位為太宗簡文)
(皇/帝)
梁簡文為侯景幽縶題壁自叙云有梁正士蘭陵蕭世
纉立身行道終始如一風雨如晦雞鳴不已弗欺暗室
豈况三光數至於此命也如何(三國典畧曰簡文為侯/景所幽作連珠曰吾聞)
(道行則五福俱凑運閉則六極所鍾是以/麟出而悲豈唯孔子途窮則慟寧止嗣宗)
孫右軍(孫璉/已見)亡後江總為其誌銘後主又題銘後四十
字遣左民尚書蔡徵宣敕就宅鐫之其詞曰秋風動竹
烟水驚波幾人樵徑何處山阿今時日月宿昔綺羅天
長路逺地久雲多功臣未勒此意如何時論咸以為榮
崔浩誅後眭夸為之素服受鄉人弔喭歎曰崔公既死
誰能更容眭夸
咸陽王窮極驕奢姬妾數十意尚不已後以叛誅宫人
為之歌曰可憐咸陽王奈何作事悞金牀玉几不能眠
夜蹋霜與露洛水湛湛彌岸長行人那得渡其歌流𫝊
江表北人在南者雖至富貴弦歌奏之莫不灑泣(北史/曰咸)
(陽王禧魏獻/文皇帝子也)
盧元明與潁川王由友善忽夜夢由擕酒就之言别賦
詩及明憶其十字云自兹一去後朝市不復遊元明歎
曰由性不狎俗旅寄人間乃今有夢又復如此必有他
故經三日果聞由為亂兵所害
夏侯夬好酒(北史曰夏侯夬字元廷魏驃/騎將軍道遷子也性好酒)與南人辛諶
庾遵江文遥終日遊聚酣飲之際恒相謂曰人生局促
何殊朝露坐上相看先後之間耳脫有先亡者當於良
辰羙景靈前飲燕倘或有知庶共為樂及夬亡後三月
上已諸人相率至夬靈前酌酒爾日天隂室中微闇咸
見夬在坐衣服形容不異平昔時執杯酒似若獻酬但
無語耳
裴伯茂嗜酒疎傲以傷性致殞殯於家園友人常景李
渾王元景盧元明魏季景李騫等十許人於墓旁致酒
設祭哀哭涕泣一飲一酬曰裴中書魂而有靈知吾曹
也乃各賦詩一篇李騫以魏收亦與之友寄以示收收
時在晋陽乃同其作論叙伯茂云臨風想𤣥度對酒思
公榮時人以伯茂性誕傲謂收詩頗得事實(北史曰裴/伯茂河東)
(聞喜人魏冀州刺史徽之後也學涉群書文藻富/贍釋褐奉朝請後為廣平王文學加中軍大將軍)
柳匡道博涉群書辭彩雅贍與𢎞農楊素友善栁卒素
誄之曰山陽王弼風流長逝潁川荀粲零落無時脩竹
夾池永絶梁園之賜長楊映沼無復洛川之文其為士
友痛惜如此(北史曰柳𢎞字匡道河東解人少聰頴工/草隷辭彩雅贍與𢎞農楊素為莫逆交除)
(内史/上士)
唐太宗語房梁公(房𤣥齡/已見)曰以銅為鏡可正衣冠以古
為鏡可知興替以人為鏡可明得失朕嘗寳此三鏡用
防己過今魏徵殂逝遂亡一鏡矣
杜如晦亡後帝嘗賜房𤣥齡黄銀帶語之曰昔如晦與
公同輔朕今獨見公因泫然流淚曰世𫝊黄銀鬼神所
畏更取金帶遣𤣥齡送其家
岑文本從太宗伐遼至幽州卒太宗撫之流涕其夕聞
警鼓之聲曰文本殞逝情深惻怛今宵夜警所不忍聞
命停之
元魯山亡族弟道州(元結/已見)哭之至慟或曰子哭無乃過
哀道州曰若知禮之過而不知情之至
朱梁末帝唐莊宗納其妃郭氏許收葬末帝殷鵬作誌
文警句云七月有期不見望陵之妾九疑無色空餘泣
竹之妃聞者為之悽然
雷宣徽頗涉道書因讀史廢書流涕曰功名者貪夫之
鈎餌横戈開邉枝劒討叛死生食息之不顧及其死也
一棺戢身萬事都已悲夫(東都事畧曰雷有終同州郃/陽人殿中御史徳驤子也以)
(父任為萊蕪尉有平賊功授保信軍留後契丹入冦/真宗幸澶淵有終赴援威聲甚震召拜宣徽北院使)
江鄰幾云(宋史曰江休復字鄰幾開封陳留人强學博/覽為文淳雅尤善於詩喜琴奕飲酒不以聲)
(利為意為藍田尉騎驢之官每據鞍讀書至迷失道嘗/獻所著書召試集賢校理與蘇舜欽遊坐預進奏院祠)
(神㑹落職監/蔡州商稅)胡翼之凶訃至京錢公輔學士與太學生
徒百餘人詣興國戒壇院舉哀又自陳師䘮給二日假
近時無復此事(五朝名臣言行録曰胡瑗字翼之與孫/明復石守道同讀書泰山攻苦食淡終)
(夜不寢十年不歸得家問見有平安二字即投之澗中/不復展讀以范文正薦官太常博士學者稱為安定先)
(生/)
蘇子瞻云昔劉原父酒酣誦陳季弼吿陳元龍語(陳矯/語已)
(見言語/篇中)因仰天太息此自原父舒其胷中磊塊之氣吾
嘗作詩云平生我亦輕餘子晚歲人誰念此翁記原父
語也原父没尚有貢父在每與語强人意今復死矣何
時復見此俊傑人乎
東坡初入荆溪有樂死之語繼而抱疾稍革徑山老惟
琳來候坡曰萬里嶺海不死而歸宿田里有不起之憂
非命也耶然死生亦細故爾後二日將屬纊聞根先離
琳叩耳大聲曰端明勿忘西方坡言西方不無但箇裡
著力不得語畢而終
彭器資久在侍從剛明正直朝野推重晚娶宋氏有姿
色器資承順惟恐不及後出守九江病中忽索紙筆大
書云宿世寃家五年夫婦從今以後不打這皷投筆而
逝(宋史曰彭汝礪字器資饒州鄱陽人舉進士第一神/宗用為監察御史漢陽軍呉處厚得蔡確安州詩上)
(之傅㑹解釋以為怨謗諫官交章請治之汝礪曰此羅/織之漸也數上疏論列落職知徐州初汝礪論吕嘉問)
(事與確異趣徙外十年後治嘉問他獄以不阿執/政坐奪二官至是又為確得罪人以此益賢之)
自昔名公下世太學生必相率至佛宫薦悼王荆公薨
太學録朱朝偉作薦文以公好佛其間多用佛語東坡
訃至京師王定國及李豸皆有疏文張耒時知潁州聞
坡卒出俸於薦福禪寺修供以致師尊之哀乃遭論列
責房州别駕
元祐黨籍皆一時名賢逮宣和中往往多在鬼録獨劉
器之范徳孺二公在未幾器之訃至晁以道對賔客誦
南嶽新摧天柱峰之句至哽咽不得語客皆抆睫以道
徐曰耆哲凋䘮殆盡緩急將柰何客曰世未嘗乏材前
輩雖有殄瘁之感安知無後來之秀以道曰人材於世
譬如名方靈藥之於病世之集名方儲靈藥者多矣然
不肯先疾而備至於疾既彌留始閱方書而治藥材不
如見成湯劑為應所須而取効速也時坐客無不深味
其言
　
　
　
　
　
　
　
　
　
　
　
　
　
　
　語林卷二十四
欽定四庫全書
　語林卷二十五　　　　　明　何良俊　撰
　　任誕第二十五
世所謂任誕其孔門狂者之流與昔孔子傳道不得中
行而思其次曰必也狂狷乎豈不以狂者志意髙逺易
於入道耶自東漢尚清名好為詭激之行魏晉以來又
喜言莊老一時如嵇阮輩以率情任性為得大道之本
其後阮孚謝鯤之徒咸共祖述浸以成風觀其脱落禮
教不持名檢固多可非然能皭然塵埃之表舉天下不
足廽其顧則豈流俗所能庶㡬乎奈何世無孔子莫為
折中以斯人而卒於狂也惜哉
第五伯魚自以久宦不達將家屬客河東變名姓自稱
王伯齊載鹽徃來太原上黨所過輒為糞除而去陌上
號為道士親友故人莫知其處(第五倫/已見)
戴叔鸞少便誕節(後漢書逸民傳曰戴良字叔鸞汝南/慎陽人曽祖遵平帝時御史王莽僭)
(位稱病歸鄉家富尚俠食客常三四百人時人為之語/曰關東大豪戴子髙良少誕節母喜驢鳴常學之以娯)
(樂/焉)居母喪時兄伯鸞居廬啜粥非禮不行叔鸞食肉飲
酒哀至乃哭而二人俱有毁容或以問叔鸞子之居喪
禮乎叔鸞曰禮所以制情佚情茍不佚何禮之論夫食
㫖不甘故致毁容之實若味不存口食之可也論者不
能奪
晉文帝(司馬子/上已見)大親愛阮嗣宗恒與談戯任其所欲不
迫以職事阮嘗從容言曽遊東平樂其土風願得為東
平太守文帝即從其意阮騎驢徑到郡至則壊府舍諸
壁障使内外相望教令清當十許日便復乘驢去
阮嗣宗能為青白眼見禮俗之士以白眼對之時阮有
母喪嵇喜來弔阮作白眼喜不懌而退喜弟康聞之乃
齎酒挾琴造焉阮大恱遂見青眼
阮嗣宗任情縱誕不拘檢節時兵家女有才色未嫁而
死阮初不識其父兄徑徃哭之盡哀而還
阮嗣宗嗜酒荒放露頭㪚髪裸袒箕踞其後貴游子弟
阮瞻王澄謝鯤胡母輔之之徒皆祖述於籍謂得大道
之本故去巾幘脫衣服宣露醜惡同於禽獸甚者名之
為通次者名之為逹
嵇叔夜性巧好鍜宅有一栁樹甚茂乃激水環之夏月
居其下鍜
劉伯倫以宇宙為狹常乘鹿車携一壺酒使人荷鍤隨
之曰死便埋我(名士傳曰劉伶字伯倫沛郡人肆意放/蕩土木形骸遨遊一世  竹林七賢論)
(曰伶處天地間悠悠蕩蕩無所用心嘗與俗士相牾其/人攘袂而起欲必築之伶和其色曰雞肋豈足以當尊)
(拳其人不覺/廢然而返)
王安豐(王戎/已見)頴脫不持儀形好乘巴􁌧馬雖為三司率
爾私行廵省田園不從一人自以手巾挿腰(竹林七賢/論曰戎故)
(吏多大官相逄/輒下道避之)
王孝孫早嵗喪妻有一子貧無居宅惟畜露車有牛一
頭毎行輙使御之暮則共宿車上常歎曰滄海横流處
不安也(王尼/已見)
謝㓜輿鄰家髙氏女有美色謝嘗挑之女投梭折其兩
齒時人為之語曰任逹不已㓜輿折齒謝聞之傲然長
嘯曰猶不廢我嘯歌
光孟祖避難渡江欲投胡母彦國初至值彦國與謝鯤
阮放畢卓羊曼桓彛阮孚散髮裸袒閉室酣飲已累日
孟祖將排户守者不聽孟祖便於户外脫衣露頭於狗
竇中窺之而大呌彦國驚曰他人决不能爾必我孟祖
遽呼入與飲時人謂之八逹
畢茂世為吏部郎常飲酒廢職比舍郎釀熟茂世因醉
夜至其甕間取飲掌酒者不察執而縛之郎徃視乃畢
吏部也遽釋其縛茂世遂引主人宴於甕側取醉而出
(晉中興書曰畢卓字茂世新蔡人少傲逹為胡/母輔之所知温嶠素知愛卓請為平南長史)
胡母彦國至湘州爾時三伏中彦國坐正衙揺扇視事
其子子光從容顧語曰彦國復何為自貽伊戚(晉陽秋/曰彦國)
(子謙之/字子光)
胡母彦國子謙之醉與父語常呼父字彦國亦不怪一
日窺彦國厲聲曰彦國老年不得為爾將令我凥背東
壁彦國遂呼入與共飲酒
成公子安(成公綏/巳見)妙解音律嘗當暑承風而嘯泠然成
曲
周伯仁正有姊喪常三日醉姑喪二日醉大損資望每
醉諸公常共屯守
周僕射(周顗/)與王公及朝士共詣尚書紀瞻宅觀妓紀
有愛妾能為新聲周於衆中欲通其妾露其醜穢顔無
怍色
周僕射在中朝時能飲酒一石及過江雖日醉每稱無
對偶有舊對從北來周遇之欣然乃出酒二石共飲各
大醉及周醒使視客已腐脇而死
宋禕是石崇妓緑珠弟子有國色善吹笛後在晉明帝
宫帝疾患危篤羣臣進諌請出宋禕時朝賢悉見帝曰
卿諸人誰欲得者衆人無言阮遥集時為吏部尚書對
曰願以賜臣帝即遣出與之
阮遥集為安東㕘軍蓬髮飲酒不以王務嬰心後拜散
騎常侍性既好飲頻以金貂換酒為有司所紏帝置不
問
王丞相辟謝仁祖(謝尚/己見)為掾到府通謁丞相以謝有勝
㑹語謝曰人謂君能作鴝鵒舞一坐盡傾寧有此理不
謝言佳便著巾幘而舞丞相令坐者撫掌擊節謝俯仰
在中旁若無人
劉承𦙍少有淹雅之度王庾温諸公素與周旋聞其至
共載看之劉倚被囊了不與三人言神味亦不相酬俄
頃賔退王庾甚怪此意温曰承𦙍好賄新下必有珍寳
當有市井事令人視之果見向囊皆珍玩正與胡父詣
賈
謝仁祖開率頴秀辯悟絶倫脫略細故不為流俗之事
小時好著刺紋袴
謝鎮西(謝尚/己見)酒後於槃案間為洛中市肆工鴝鵒舞甚
佳
謝鎮西著紫羅襦據胡牀在大市佛圖門樓上彈琵琶
作大道曲
羅友少有美韻不持檢節好伺人祠徃乞餘食雖營署
市肆不以為羞時在桓公府桓責之曰君太不逮湏食
何不就身求乃至於此友傲然不屑荅曰就公乞食今
乃可得明日已復無桓大笑之(晉陽秋曰羅友字它仁/襄陽人好學嗜酒不持)
(節檢在桓温府以家貧乞禄温以其非治民才許而不/用後同府人有得郡者温送别友至晚問之荅曰昨奉)
(教㫖首旦出門中路忽逢一鬼大見揶揄云只見汝送/人作郡何不見人送汝作郡民回還以解不覺成淹緩)
(之罪温雖笑其滑稽心頗愧焉後以為襄陽/太守舉其宏綱不存小察甚為吏民所安)
王中郎(王坦之/己見)以圍棋為手談故其在哀制中祥後客
來方幅㑹戲
王佛大(王忱/己見)性嗜酒醉輙經日自號上頓故今世人猶
稱大飲為上頓
王佛大自恃才氣放酒誕節慕王平子之為人婦翁嘗
有慘王乘醉弔之婦翁慟哭王與賔客十許人連臂被
髮祼身而入繞之三匝而出
𡊮山松衿情秀逺妙解音樂舊有行路難曲辭頗踈質
山松好之乃為文其辭句婉其節奏每因酣醉歌之聽
者無不流涕
顧長康矜伐過實諸年少因相稱譽以為戲弄嘗為散
騎常侍與謝瞻連省夜於月下長詠自云得先賢風致
謝每遥贊之長康彌自力忘倦謝將眠語槌脚人令代
已長康不覺有異遂申旦而止
陶淵明嘗九日無酒宅邉東籬下菊叢中摘盈把坐俄
望見一白衣人至乃是王𢎞送酒得便酣飲
陶靖節在家郡將候陶值其酒熟取頭上葛巾漉酒漉
畢還復著之
陶淵明為彭澤令公田三百畆悉令吏種秫稻妻子固
請種秔乃使二頃五十畆種秫五十畆種秔
顔光禄(延之/)先為劉柳功曹在尋陽與淵明交欵後為
始安郡經過日造淵明每徃必酣飲致醉臨去留二萬
錢與淵明淵明悉送酒家稍就取酒
謝康樂因父祖之資生業甚厚奴僕既衆義故門生數
百鑿山浚河功役無已尋山陟嶺必造幽峻巖嶂千重
莫不遍歴登躡常著木履上山則去前齒下山去其後
齒嘗自始寧南山伐木開逕直至臨海從者數百人臨
海太守王琇驚駭謂是山賊徐知是靈運乃安(沈約宋/書曰靈)
(運要琇更進琇不肯靈運贈詩曰邦君難地險旅/客易山行靈運後在㑹稽亦多徒衆驚動縣邑)
劉穆之小時家貧誕節不持檢操常徃妻江氏家乞食
多見侵辱不以為恥一日食畢求㯽榔江氏兄弟戲之
曰㯽榔消食君乃常饑何忽湏此及穆之為丹陽尹召
江氏兄弟食令厨人以金柈貯㯽榔一斛進之
王敬𢎞為尚書僕射關署文案初不省讀嘗豫聽訟上
問以疑獄敬𢎞不對上變色問左右何故不以訊牒副
僕射敬𢎞曰臣乃得訊牒讀之政自不解
王敬𢎞夫人是桓南郡女兄敬𢎞性愛山水求為天門
太守及之郡南郡遣信要其過已敬𢎞至巴陵謂人曰
靈寳正當欲見其姊我不能為桓氏贅壻乃遣别船送
妻徃江陵彌年不迎山郡無事恣其遊適
顔延之好酒踈誕恒與物忤見殷景仁劉湛(二人並/己見)專
當要任意甚不平常言天下之務當與天下共之豈一
人之智所能獨了辭甚激揚每犯權要常語劉曰吾名
器不升當由作卿家吏(南史曰延之小時經為/湛父劉栁後將軍主簿)
顔延之不能取容當世宋文帝傳詔召之頻不肯詣常
日但入酒店裸袒挽歌了不應對他日醉醒入見帝帝
問以諸子才能延之曰竣得臣筆測得臣文􁎕得臣義
躍得臣酒何尚之因問誰得卿狂荅曰其狂不可及
謝超宗恃才使酒多所凌忽嘗以應對忤㫖出為南郡
王中軍司馬人問曰聞有新命定是何府謝荅曰不知
是司馬為是司驢既是驢府政應為司驢(蕭子顯齊書/曰超宗恃才)
(使酒為齊髙帝黄門郎在省常醉上召見問北方事超/宗曰虜動來二十年矣佛出亦無如之何以忤㫖出為)
(南郡王中/軍司馬)
𡊮尹(𡊮粲/己見)在郡時詩酒自適不以物務經心每杖策逍
遥當其意得悠然忘反郡南一家頗有竹石𡊮率爾歩
徃不通主人直造竹所嘯詠自得主人出語笑欵洽俄
車騎羽儀至方知是𡊮
𡊮尹踈放好酒嘗歩屧白楊郊野間道遇一士人便呼
與酣飲明日此人謂被知遇詣門求通𡊮曰昨日飲酒
無偶聊相邀爾勿復為煩
謝長史性通脫㑹意便行嘗預樂遊苑宴不得醉而還
因詣道邉酒罏停車褰幔與車前三騶對飲觀者如堵
謝處之自若(南史曰謝㡬卿靈運之曽孫超宗子也十/二補國子生齊文慧太子自臨策試謂王)
(儉曰㡬卿本長𤣥理今以經義訪之儉承㫖發問㡬卿/辨釋無滯文慧大稱賞焉儉謂之曰謝超宗為不死矣)
(及長博學有文梁天/監中至左光禄長史)
謝長史庾左丞既免官二人志意相得並肆情誕縱或
乘露車歴遊郊野既醉則相與執鐸挽歌不屑物議(南/史)
(曰庾仲容字子仲潁川鄢陵人祖徽之父漪仲容㓜孤/為叔父泳所養及長杜絶人事專精篤學晝夜手不輟)
(卷吏部尚書徐勉擬泳子晏嬰為宫僚泳泣曰兄子㓜/孤人才麄可願以晏嬰所忝回用之勉許焉轉仲容太)
(子舍/人)
謝長史在省署時夜著犢鼻褌與門生登閣道飲酒酣
呌逹曙
張思光與弟寳積俱詣太祖思光於御前放氣寳積謝
曰臣兄觸忤宸扆上笑而不問湏臾食至思光排寳積
不與同食上曰何不與賢弟共食思光曰臣不能與謝
氣之口同餐(張寳積/己見)
蕭侍中(蕭琛/己見)性通脫常自解竈事事畢餕餘便陶然致
醉
陳暄文才俊逸而沉湎過度兄子秀致書止之暄荅曰
速營糟邱吾將老焉(南史曰暄兄子秀常憂暄飲酒過/多致書於暄友人何胥冀其諷諫)
(暄與秀書曰見汝書與孝典陳吾飲酒過差吾有此好/五十餘年昔呉國張公亦稱躭嗜吾見張公時已六十)
(自言引滿大勝少年吾今所進亦勝於徃日老而彌篤/唯吾與張季舒耳吾方與此子交歡地下汝欲夭我此)
(志耶昔阮咸阮籍同遊竹林宣子不明斯言王湛能𤣥/言巧騎武子呼為痴叔何陳留之風不嗣太原之氣巋)
(然翻成可怪吾既寂寥當世朽病殘年産不異於顔原/名未動於卿相若不日飲醇酒復欲安歸汝以飲酒為)
(非吾以不飲為過昔周伯仁渡江唯三日醒吾不以為/少鄭康成一日三百盃吾不以為多吾嘗譬酒猶水也)
(可以濟舟亦可以覆舟故江諮議有言酒猶兵也兵可/千日而不用不可一日而不備酒可千日而不飲不可)
(一飲而不醉美哉江公可與論酒矣汝驚吾墜車侍中/之門䧟地武陵之第遍匝朝野自言憔悴丘也幸茍有)
(過人必知之吾平生所願身没之後題吾墓云陳故酒/徒陳君之神道若斯志意豈避南征之不復賈誼之慟)
(哭者哉何水曹眼不識盃鐺吾口不離瓢杓汝寧與何/同日而醒與吾同日而醉乎政言其醒可及其醉不可)
(及/也)
齊神武欲用李元忠為僕射文襄言其常醉不可委以
臺閣其子搔聞之請元忠節飲元忠曰我言作僕射不
勝飲酒樂爾愛僕射宜勿飲酒(李百藥齊書曰李元忠/趙郡平棘人勸齊神武)
(建義拜侍中雖處要任不以物務干懐唯以聲酒自娯/大率常醉家事大小了不關心園庭羅種果藥親朋尋)
(詣必留連宴賞挾彈携壺遊遨里閈每言寧無食不可/使我無酒阮歩兵吾師也孔少府豈欺我哉後自中書)
(令復求太常卿以其/有音樂而多美酒)
胡倫許(胡叟/己見)不治産業常苦饑貧然不以為耻養子螟
蛉以自給養每至貴勝之門恒乘一牸牛敝韋袴褶作
布囊容三四斗飲噉醉飽便盛所餘餅肉以付螟蛉見
車馬榮貴者視之蔑如不以經意
王無功性簡放不喜拜揖兄通知其誕縱不嬰以家事
鄉族慶弔婚冠不與也
房𤣥齡嘗送𦵏出定鼎門際晚且饑有鬻蒸餅者與同
行數人共食久之房素不持錢鬻者逼取直房曰乞你
頭銜我右臺御史也可隨取直時賞其放逸
崔顥有美名李邕欲一見開館待之顥至獻文首章曰
十五嫁王昌邕叱起曰小兒無禮不與接而去(劉晌唐/書曰崔)
(顥有俊才而無士/行終司勲員外郎)
崔顥好蒲博飲酒及游京師娶妻擇有貎者稍不愜意
即去之前後如此數四
賀知章晚節尤加誕放遨嬉里巷自號四明狂客又稱
秘書外監
韓朝宗為山南採訪(柳子厚先友記曰韓㑹字朝宗昌/黎人善清言有文章名最髙然以)
(故多謗至起/居郎貶官卒)謂孟浩然深閑詩律寘諸周行必詠穆如
之頌因入奏挾與俱行先揚于朝約日引謁㑹浩然有
故人至劇飲歡甚或言與韓公約不當後期浩然叱曰
業已飲矣身行樂耳遑恤其他遂畢飲不赴
杜司徒(杜佑/己見)在維揚日嘗語賔幕曰我致政後著一麄
布襴衫跨小馬入市看盤伶傀儡足矣後致政果如其
言諌官䟽言三公不合入市公曰此自吾意正欲爾
陽城與二弟約凡吾所得俸入汝可度吾家有㡬口月
食米㡬何買薪菜鹽凡用㡬錢先具之餘悉以送酒家
無留也
元微之廉問浙東有劉采春自淮甸來容色莫比元與
欵狎遂留浙河七年因醉題東武曰因循歸未得不是
憶鱸魚盧侍郎簡求戲曰丞相雖不為鱸魚為好鏡湖
春耳謂采春也
杜牧之分務洛陽時李司徒罷鎮閒居聲妓豪侈洛中
名士咸謁之李髙㑹朝客以牧之持憲不敢邀致牧之
遣座客通意願預斯㑹李不得已邀之牧之獨坐南向
瞪目注視引滿三巵問李云聞有紫雲者孰是李指之
牧之凝睇良久曰名不虗傳宜以見惠李俯而笑諸妓
亦回首破顔牧之又自飲二爵朗吟而起曰華堂今日
綺筵開誰喚分司御史來忽發狂言驚滿座兩行紅粉
一時廽意氣閑逸旁若無人
司空圖(己見/)布衣鳩杖出則以女家人鸞臺自隨
南唐後主頗疑北人韓熈載肆情坦率不持名檢售妓
樂迨百數人日與荒樂所得月俸散與諸姬熈載弊衣
芒屨作瞽者持獨絃琴俾舒雅執板挽之隨房乞食以
為笑樂(湘山野録曰韓熈載北人仕江南致位通顯不/防閑婢妾有北齊徐之才之風侍兒徃徃私客)
(客賦詩有最是五更留不住向人/枕畔著衣裳之句熈載亦不介意)
南唐李煜嘗以韓熈載盡忠直言欲用為相熈載後房
妓妾數十多出外舍私侍賔客煜以此難之左授右庶
子分司東都熈載盡斥諸妓單車上道煜喜留之已而
諸妓稍稍復還煜曰吾亦無如此何
孟蜀兵部尚書李昊常以牡丹花數枝分遺親知即以
興平酥同贈且曰俟花凋謝即以酥煎食之無棄濃豔
何承裕嗜酒狂逸歴盩厔咸陽二縣令醉則露首跨牛
趨府為治清而不煩民頗安焉每覽牒訴必戲判以喻
曲直訴者多心伏引去徃徃召豪吏接坐引滿吏因醉
挾私白事承裕笑曰此見罔也當受杖杖訖復召與飲
(文苑傳曰何承裕有清才好為歌詩嗜酒狂逸初為中/都主簿桑惟翰鎮兖州知其真率不責以吏事官著作)
(佐郎出為盩厔咸陽令醉則露首跨/牛趨府府尹王彦昭以其名士容之)
馮吉不持檢操雅好琵琶曲盡其妙教坊供奉號名手
者亦莫能及父道戒令勿習言性所好亦不能改道欲
辱之因家宴令吉奏琵琶為夀賜以束帛吉置於肩左
抱琵琶按膝再拜如伶官狀了無怍色(宋史曰馮吉字/惟一河南洛陽)
(人父道周中書令吉晉天福初任秘書省校書郎周顯/徳中遷太常少卿嗜學善屬文工草𨽻議者以掌誥許)
(之然性滑稽無操行每中書舍人/缺宰相即欲用吉終以佻薄而止)
馮惟一為太常頗不得意以杯酒自娯每朝士宴集雖
不召亦常自至酒酣即彈琵琶彈罷賦詩詩成起舞時
人愛其俊逸謂之三絶
晏丞相(晏殊/已見)知南京王琪張亢為幕客汎舟湖中常以
諸妓自隨晏公把柁王張操篙王是南人知行舟次第
至橋下故使船觸柱而横厲聲曰晏稍使柁不正也(涑/水)
(記聞曰張密學奎張客省亢母宋氏白之族其夫好黄/白術宋氏伺其夫出取其書并燒煉之具悉焚之夫歸)
(怒之宋氏曰君有二子不使就學日見君燒煉而效之/他日何以興君之門夫感其言而止宋氏不愛金帛市)
(書至數千卷親教督二子客至輙忩間聽之客與其子/論文學政事則為之設酒肴或閒話諧謔則不設也僑)
(居常州胡樞密宿有文行宋氏以為必貴亢跅弛宋氏/常藏其衣冠不聽出唯胡秀才召乃給衣冠使詣之既)
(而二子皆/仕至顯官)
歐陽文忠公在揚州作平山堂壯麗為淮南第一堂在
髙岡下臨江南數百里真潤金陵三州隱隱可見公凌
晨携客徃遊遣人走邵伯埭取荷花千餘朶分揷百許
盆與客相間遇酒行即遣妓取一花傳客以其葉盡處
則飲酒徃徃侵夜載月而歸
石曼卿以館職通判海州官滿日載私鹽兩船至夀春
託知州王子野貨之時禁網踈闊曼卿亦不為人所忌
市中公然賣學士鹽
石曼卿喜豪飲與布衣劉潜為友嘗通判海州劉潜來
訪之曼卿迎於石闥堰與潜劇飲中夜酒竭船中有醋
斗餘傾入酒中併飲之明日酒醋俱盡
喻明仲妙於長笛持節數郡每出按行至山水佳處馬
上臨風輙快作數弄(墨莊漫録曰喻陟字明仲睦州人/持節數郡政績藹著雅善散𨽻尤)
(妙長笛嘗有馬上吹/笛詩張芸叟和之)
慎伯筠(東美/)秋夜待潮於錢塘江沙上露坐設大酒尊
及置一杯對月獨飲意象傲逸吟嘯自若顧子敦適遇
之亦懷一杯就其尊對酌伯筠不問子敦亦不與語酒
盡各散去
張子通既貴其弟子遊好吹薤露暑月衣犢鼻納涼門
廡值里巷喪車過必徑趨羣挽中聲調清壯抑遏中節
或至郊外通夕而歸喪家以子通故攝至賔位常享醉
飽子通雖屢戒朂終不能止
劉跛子(青州/人)常拄一拐每嵗必一至洛陽看花館范家
園春盡即還為人談噱有味范家子弟多狎之
李舟客都下一年無差遣後受昌州議者以去家逺改
受鄂倅劉淵才聞之徃謁李曰今日聞大夫欲受鄂倅
有之乎李曰然淵才悵然曰誰為大夫謀昌佳郡也奈
何棄之李驚問其佳淵才曰天下海棠無香昌州海棠
獨香聞者傳以為笑
王韶罷樞密以禮部侍郎知鄂州一日宴客出家妓奏
樂入夜席客張䜋沉醉挽家妓不前遽將擁之家妓泣
訴於韶坐客皆失色韶徐曰比出汝曹以娯賔而乃令
坐客失歡命取大杯罰家妓容色不動談笑如故人皆
伏其量
米芾為書學博士一日上與蔡京論書艮嶽俄召芾至
令書一大屏上指御前一端州石硯使就用之書成芾
捧硯請曰此硯經賜臣芾濡染不堪復以進御上大笑
因以賜之芾蹈舞以謝抱負趨出餘墨霑漬袍袖喜動
顔色上顧京曰顛名不虗得京曰芾人品誠髙所謂不
可無一不可有二(張思光/事己見)
陳季常(龍邱/子)嘗自洛之蜀載二女侍以從戎裝駿馬至
谿山佳處輙住終日
周公謹嘗與一時好事諸人邀趙子固各携所藏書畫
放舟湖上相與評賞飲酣子固脱帽以酒晞髮箕踞歌
離騷旁若無人薄暮入西泠掠孤山檥櫂茂樹間指林
麓最幽處瞪目絶呌曰此是洪谷子董北苑得意筆也
鄰舟數十皆驚駭絶歎以為真謫仙人(劉道醇五代名/畫補遺曰荆浩)
(字浩然河南沁水人業儒博通經史善屬文值五季多/故隱於太行之洪谷自號洪谷子嘗畫山水樹石以自)
(適著山水訣一卷山圖繪寳鑑曰董源江南人事南唐/為後苑副使善畫  水樹石幽潤峯巒清深天真爛漫)
(意趣髙古論者謂其水墨𩔖王維著/色師李思訓兼工龍水無不臻妙)
　
　
　
　
　
　
　
　
　
　
　
　
　語林卷二十五
欽定四庫全書
　語林卷二十六　　　　　明　何良俊　撰
　　簡傲第二十六
昔夫子許仲弓以南面仲弓蓋簡者也故以子桑伯子
為問及夫子曰可也簡則又以居敬行簡為可居簡行
簡為太簡仲弓其善於用簡者乎嘗觀夫子在陳之歎
曰吾黨之小子狂簡不知所以裁之夫裁之者亦唯持
之以敬而已此所載曰簡傲其即太簡者耶惜無夫子
以裁之終亦為伯子之流爾矣
世祖與嚴子陵論道故舊相對累日帝從容問子陵云
朕何如昔時對曰陛下差増於徃因共偃臥子陵以足
加帝腹上明日太史奏客星犯御坐甚急帝笑曰朕故
人嚴子陵共卧耳(㑹稽典録曰上在長安中與/餘姚嚴光俱共受學結好)
世祖幸嚴子陵館子陵卧不起帝撫其腹曰咄咄子陵
不可相助為理耶子陵不應良久張目熟視曰昔唐堯
著徳巢父洗耳士故有志何至相迫乎帝曰子陵我竟
不能下汝耶歎息升輿而去
井大春禀性清髙未嘗修刺候人(范曄後漢書曰井丹/字大春扶風郿人少)
(受業太學通五經善談論京師/為之語曰五經紛綸井大春)時五王居北宫皆好賔
客更遣請大春不能致信陽侯隂就(光烈皇/后弟)以外戚貴
盛使人要刼大春既至就故設麥飯葱葉之食大春推
去之曰以君侯能供甘㫖故來相過何其薄乎更致盛
饌乃食左右進輦大春笑曰吾聞桀駕人車豈此耶坐
中皆失色就令去輦
趙元叔(趙壹/己見)造河南尹羊陟不得見趙以公卿中非陟
無足以托名乃日徃到門既通謁尚卧未起元叔逕入
上堂遂前臨之曰竊伏西州承髙風舊矣乃今方遇而
遽忽然奈何命也因舉聲哭門下皆驚奔入滿側陟知
非常人起延與語明旦大從車騎造元叔時諸計吏多
盛飾車馬帷幙元叔柴車草屏露宿其旁延陟坐於車
下相與言談至曛夕而去執其手曰良璞不剖必有泣
血以相明者乃與𡊮司空(𡊮逄/己見)共稱薦之名動京師(謝/承)
(後漢書曰羊陟遷河南尹計日受俸嘗食乾飯茹菜禁/㫁豪右書䟽不與交通㫁理寃徒進用善士節操者旌)
(表異/行)
戴叔鸞才既髙逹論議尚竒多駭流俗同郡謝季孝問
曰子自視天下孰與為比叔鸞荅曰我若仲尼長東魯
大禹出西𦍑獨歩天下誰與為偶
龎徳公居峴山南(襄陽記曰龎徳公南郡襄陽人諸葛/孔明毎至徳公家獨拜牀下徳公初)
(不令/止)司馬徳操嘗詣徳公值其渡沔上先人墓徳操逕
入其室呼徳公妻子使速作黍徐元直向云當來就我
與徳公談妻子羅拜堂下奔走供設湏臾徳公還直入
相就不知何者是客(司馬徽己見兄襄陽記曰徳操年/小徳公十嵗  事之呼作龎公)
十月朝黄祖在艨衝舟上㑹設黍臛衡年少在坐黍臛
至衡先自飽食都不顧衆賔唯舉搏以弄戲(禰衡别傳/曰時江夏)
(有張伯雲亦在坐調之曰禮教云何而食此正平不荅/弄黍如故祖曰處士不當荅之也衡謂祖曰君子寧聞)
(車前馬䊧祖呵之衡熟視祖罵曰死鍜錫公祖大怒令/五伯將出欲杖之而罵不止遂令絞殺黄射來救無所)
(復及悽愴流淚曰此有異才曹操及劉荆州不殺大/人奈何殺之祖曰人罵汝父作鍜錫公奈何不殺)
先主初入蜀彭永年詣龎士元值龎有客永年與龎素
不相識逕上龎榻上卧語龎曰俟客罷當與卿善談須
臾客去龎就永年坐永年又先責龎食然後共語因留
信宿至于經日龎大善之又法孝直宿自知永年遂並
致之先主(蜀志曰彭羕字永年廣漢人容貌甚偉姿性/驕傲先主拔為治中從事羕囂然自矜武侯)
(密表羕心大志廣難可保安左遷江陽太守羕私情不/悦徃詣馬超超曰卿才具秀拔主公相待至重謂當與)
(孔明孝直齊足並驅寧當外授小郡失人本望乎羕曰/老革荒悖可復道耶又謂超曰卿為其外我為其内天)
(下不足定也超退表羕辭於是収羕付有司羕於獄中/與諸葛亮書曰僕昔有事於諸侯以為曹操暴虐孫權)
(無道惟主公有伯王之器可與興業致治翻然有輕舉/之志㑹公來西僕因法孝直自衒鬻龎統斟酌其間遂)
(得詣公抵掌而談治世之務講伯王之義建取益州之/策公亦宿慮明定即相然贊遂舉事焉僕得遭風雲激)
(矢之中求君得君志行名顯擢為國士分子之厚誰復/過此羕一朝狂悖自求𦵔醢為不忠不義之鬼乎先民)
(有言左手據天下之圖右手刎咽喉愚夫不為也况僕/頗别菽麥者哉所以有怨望意者不自度量以為首興)
(事業而有投江陽之論頗以被酒侻失老語主公實未/老也且夫立業豈在老少西伯九十寧有衰志至於内)
(外之言欲使孟起立功北州戮力主公共討曹操耳寧/有他志耶每與龎統共相誓約庶托足下末縱盡心主)
(公之業追名古人載勲竹帛統不幸死僕敗以取禍自/我惰之將復誰怨足下當世伊吕宜善與主公計事濟)
(其大猷天明地察神祗有靈復何言哉貴/使足下明僕本心耳行矣努力羕竟誅死)
龎士元師事司馬徳操士元嘗一日詣之時適𧖟月徳
操躬采桑後園自坐樹上不動令士元助其條桑因與
談論興廢其言如神遂移日忘食
孫子荆為驃騎㕘軍時石苞在驃騎府孫負其才氣又
侮易苞初至不拜但長揖直語苞曰天子命我㕘卿軍
事
阮宣子通率簡任不修人事絶不喜見俗人時誤相逢
即便舍去
陶士行為鄒平令性矜傲責鄉里謝鯤等拜或曰禮敬
年爵以徳為先令鯤拜勢懼傷風俗士行不以為慙
庾太尉(庾亮/己見)領江州辟孟萬年為部從事孟還都太尉
引問風俗得失孟對曰還傳當問從吏太尉舉麈尾掩
口而笑顧謂弟征西曰孟嘉故是盛徳人即轉為勸學
從事(孟嘉己見時庾翼别傳曰翼字稚恭潁川鄢陵人/少有大度  論以經畧許之兄太尉薨朝議推才)
(乃以翼都督七州進/征西將軍荆州刺史)
謝仁祖為豫章主簿在桓大司馬閣下桓聞其善彈箏
便呼之既前取箏令彈仁祖理絃撫箏因歌秋風意氣
殊遒桓大以此知之
謝仁祖性輕率不治細行兄葬後徃墓所省視還時王
劉(王濛劉惔/並己見)諸人共遊新亭王欲招仁祖先以問真長
曰計仁祖正當不為異同耳真長曰仁祖韻中自應來
乃遣信要之仁祖初辭然已無歸意及再請便囬車
王子猷嘗寄居空宅中但令種竹或問之王但嘯詠指
竹曰何可一日無此君(晉百官名曰王徽之字子猷子/晉中興書曰徽之羲之第五)
(卓犖不羈欲為傲/達仕至黄門侍郎)
王子猷為桓沖㕘軍嘗從行值雨因下馬步入沖車中
曰公豈得獨擅一車
桓子野(桓伊/己見)最解音晉孝武祖宴西堂詔桓箏歌桓辭
以須笛於是詔其常吹奴碩賜姓曰張加四品將軍引
使上殿張碩意氣激揚吹破三笛末取睹脚笛然後理
調成曲
王曇首年十四五便歌諸妓向謝公稱歎公甚欲聞之
而王名家年少無由得聞諸妓又向王説謝公意謝後
出東府土山上作技王時作兩丸髻著袴褶騎馬徃土
山下庾家墓林中作一曲歌于時秋月王因舉頭看北
林卒曲便去妓白謝公曰此是王郎歌
宋髙祖為桓修撫軍中兵㕘軍嘗詣謝景仁諮事謝與
語大悦因留髙祖共食食未辦且為𤣥所召𤣥性促急
俄頃之間騎詔續至髙祖屢求去謝不許曰主上見待
要應有方我欲與客共食豈當不得待竟遂飽食然後
應召
陶淵明在彭澤郡遣督郵行縣吏白應束帶見之陶歎
曰我不能為五斗米折腰向鄉里小兒即日解印綬去
陶徴士居家凡貴賤造之有酒輒設陶若先醉便語客
我醉欲眠卿可去
王僕射(王敬𢎞/己見)嘗徃何氏看女(南史曰敬𢎞女適/何尚之弟述之)值尚
之不在寄齋中卧俄頃尚之還敬𢎞使二婢守閣不聽
尚之前直語云正熱不堪相見君可且去尚之遂移於
他室
謝叔源(謝混/己見)風格髙峻少所交納唯與族子靈運瞻曜
𢎞㣲以文義賞㑹嘗共宴處居在烏衣巷時稱為烏衣
之遊其外雖復髙流時譽莫敢造門
劉㑹稽之郡送者傾都王令明亦造别還過其從弟球
球問向何所見令明曰惟覺即時逢人耳(王惠王球/並己見)
范曄善彈琵琶能為新聲宋武帝欲聞之屢諷以㣲㫖
偽為不曉終不肯彈一日因飲宴歡適謂曄曰我欲歌
卿可彈曄乃奉㫖上歌既畢曄亦罷絃
顔延之以才學見遇當時多相推服唯𡊮淑年倍小於
延之不相推重延之甚忿嘗於衆中折之曰昔陳元方
與孔元駿齊年文學元駿拜元方於牀下今君何得不
見拜淑無以對
張思光嘗詣吏部尚書何戢誤通尚書劉澄融下車入
門曰非是至户外望澄又曰非是既造席視澄曰都目
非是乃去
路瓊之是太后父興之孫與王僧達鄰居嘗一日盛車
服謁僧達僧達不與言直語曰身昔門下騶路興之者
是君何親遂焚瓊之所坐牀太后怒泣訴於孝武帝帝
曰瓊之年少無事詣王僧達見辱乃其宜爾(南史曰孝/武路太后)
(者丹陽建康人以色選入宫生孝武帝孝建二年贈太/后父興之散騎常侍太明四年太后弟子瓊之自陳有)
(司奏贈瓊之父道慶給事中瓊/之及弟休之茂之並居顯職)
檀超放誕任氣為州西曹時蕭惠開為别駕稍相凌辱
超舉動嘯傲不以地勢推之張目語惠開曰我與卿皆
國家㣲賤時外戚耳何足以一爵髙人(檀超蕭惠/開並己見)
𡊮司徒(粲/)閑黙寡言不肯當事主書每徃諮决或髙詠
對之時立一意則衆莫能改宅宇平素器物取給好飲
酒善吟諷獨酌園亭以此自適居負南郭時杖策獨遊
素寡徃來門無雜客及受遺當權四方輻凑閒居髙卧
一無所接談客文士所見不過一兩人
劉蒨在晉陵髙爽嘗經途詣之了不相接髙甚銜之俄
爽代蒨為縣蒨迎贈甚厚爽受餉荅書云髙晉陵自荅
人問其故爽荅曰劉蒨自餉晉陵令耳何關爽事(南史/曰髙)
(爽廣陵人博學多才坐事被繫作鑊/魚賦以自况其文甚工後遇赦得免)
釋法願出憩湘宫寺文惠太子嘗徃問訊願既不命坐
文惠作禮而立乃謂願曰葆吹清鐃以為供養其福云
何願曰昔菩薩八萬伎供養佛尚不如至心今吹竹管
子打死牛皮此何足道(髙僧傳曰釋法願本姓鍾頴川/長社人移居呉興長城後出家)
(為逺公弟子太始六年校長生/舍宅為寺名曰正勝請願居之)
張延符是思曼子(張緒己見特劉璠梁典曰張充字延/符父緒官  進有重名充該通老易)
(能清言與從叔稷俱有令/譽歴殿中郎終呉郡太守)齊武帝時朝政皆取决於王
中書(儉/)王一日方宴聚親賔延符榖巾葛帔至便求酒
言論放逸一坐盡傾(南史曰武帝欲以緒為尚書僕射/儉不可充以為愠與儉書曰頃日)
(路長霖霞韜晦凉暑未平想無虧攝充以漁釣之閑鎌/採之暇時復引軸自娯逍遥前史縱横萬古動黙之路)
(多端紛綸百年升降之塗不一金剛水柔性之别也圓/行方止器之異也善御性者不違金水之質善為器者)
(不易方圓之用充生平少長不以利欲干懷三十六年/差得棲貧自贍介然之志峭聳霜崖確乎之情峰横海)
(岸至如彯纓天閣既謝廊廟之華綴組雲臺終愧衣冠/之秀寔由氣岸踈凝情塗狷隔獨師懷抱不見許於俗)
(人孤秀神崖每邅囬於在世長羣魚鳥畢景松阿雖復/玉没於訪珪之辰桂掩於搜芳之日汎濫漁父之遊偃)
(息卜居之㑹如此而已充何識哉若夫桂蘭綺靡叢雜/山幽松栢隂森相繚澗側元卿於是不歸伯休以茲長)
(徃至於飛竿釣渚濯足滄洲獨浪烟霞髙卧風月悠悠/琴酒岫逺誰來灼灼文言空擬方寸不覺鬱然千里路)
(隔江山每至西風何當不歎丈人嵗路未强學優而仕/道佐蒼生功横四海可謂徳盛當時孤松獨秀者也而)
(茂陵之彦望冠盖而長懷渭川之甿佇簪裾而竦歎得/無惜乎充崑西百姓岱表一人𧖟而衣耕而食不能事)
(王侯覔知己造時人騁游説容與屠博之間其歡甚矣/然舉世皆謂充為狂充亦何能與諸君道之哉是以披)
(聞見掃心胷述平生論語黙所可通夣交魂推襟送抱/唯丈人而已闕廷夐阻書罷莫因儻遇樵夫妄塵執事)
(儉以書示緒/緒杖之一百)
梁武帝與何子晢(何㸃/己見)有舊及踐祚手詔論舊賜以鹿
皮巾召見子晢以巾褐引入華林園恩禮甚厚詔徴為
侍中子晢以手捋帝鬚曰乃欲臣老子耶辭疾不起
劉長史(劉孝綽/己見)仗氣負才多所凌忽每於朝集公卿間
無所與語輒呼騶卒訪道途間事
蕭子顯性凝簡頗負其才氣及掌選見九流賔客不與
交言但舉扇一撝而已
蕭侍中(蕭琛/己見)少便朗悟有縱横才辯初為太學博士時
王儉當朝蕭年少未為所知自負才氣欲徃候儉儉方
宴樂遊苑蕭著虎皮鞾策桃枝杖直造儉坐
張吏部(張纘/己見)與何敬容意趣不協敬容居權軸賔客輻
輳有過詣吏部者輒拒不前曰吾不能對何敬容殘客
呉興呉規頗有才學邵陵王綸引為賔客邵陵作牧郢
藩規隨在江夏時張纘出之湘鎮邵陵餞之南浦纘見
規在坐意不能平忽舉杯曰呉規此酒慶汝得陪今燕
規尋起還其子翁孺見父不悦問而知之翁孺因氣結
爾夜便卒規恨纘慟兒信次致殞規妻深痛夫子翌日
又亡時謂張纘一杯酒殺呉氏三人
劉祭酒(劉瓛/己見)謙率通美不以髙名自居遊詣故人唯一
門生持胡牀隨後主人未通便坐問荅
蕭茂鏡(介/)性髙簡少交游唯與族兄琛從兄畛素洽及
從弟淑等文酒賞㑹時人以比謝氏烏衣之遊
徐孝穆(陵/)為吏部尚書精簡人物縉紳之士皆嚮慕焉
陳暄以玉冒簪揷髻紅絲布裹頭袍拂腂鞾至膝不陳
爵里直上孝穆坐孝穆初不識命吏持下陳徐步而出
舉止自若意色無異遂作書謗孝穆孝穆名譽為之小
減
眭夸少有大度未曽以世務經心好酒躭書浩然物表
少與崔浩為友浩為司徒奏徴為其中郎州郡逼遣入
都與浩相見延留數日唯飲酒談叙平生不及世利浩
每欲論屈之竟不能發言浩遂以詔書投夸懷中亦不
開口夸曰桃簡(崔浩/小字)卿自為司徒何足以此勞國士耶
吾便於此將别夸乘一驢浩内之廏中冀將維縶夸遂
託鄉人輸租者謬為御車出關而去(魏書曰眭夸一名/旭趙郡髙邑人髙)
(尚不仕寄情邱壑同郡/李順請與交拒而不許)
齊神武東出李元忠以路車載素箏濁酒奉迎神武聞
其酒客未即見之元忠下車獨坐酌酒擘脯食之謂門
者曰本言公招延英傑今聞國士到門不吐哺輟洗其
人可知還吾刺勿復通也門者以告神武遽見之
裴季雲性不拘檢好彈琴飲酒時有文詠每出返家人
或問有何消息荅曰無所聞縱聞亦不解
崔瞻性既簡傲以才地自矜所與周旋皆一時名望在
御史臺恒於宅中送食備盡珍羞别室獨餐處之自若
有一河東人姓裴亦為御史伺瞻食便徃造焉瞻不與
交言又不命匕筯裴坐視瞻食罷而退明日裴自携匕
筯恣情飲噉瞻方謂裴曰我初不喚君食亦不共君語
君遂能不拘小節昔劉毅在京口冒請鵞炙豈亦異是
君定名士於是每與之同食
孫騰司馬子如嘗共詣李元忠逢其方坐樹下擁被對
壺庭室蕪曠使婢卷兩褥以質酒徐謂二人曰不意今
日披藜藿也
王無功隱居河渚京兆杜之松清河崔善為相繼為刺
史皆請與相見無功曰奈何坐召君平耶
許敬宗性輕傲見人多忘之或謂其不聰曰卿自難記
若遇何劉沈謝暗中摹索著亦可識(劉昫唐書曰許敬/宗字延族杭州新)
(城人隋禮部侍郎善/心子也㓜善屬文)
陳子昂初入京不為人知有賣胡琴者價百萬豪貴傳
視無辯者子昂突出顧左右曰輦千緡市之衆驚問荅
曰余善此樂皆曰可得聞乎曰明日可集宣陽里如期
偕徃則酒肴畢具置胡琴於前食畢捧琴語曰蜀人陳
子昂有文百軸馳走京轂碌碌塵土不為人知此樂賤
工之役豈宜留心舉而碎之以其文軸徧贈㑹者一日
之内聲華溢都(唐詩紀事曰陳子昂字伯玉梓州人資/褊躁然好施予篤朋友與陸餘慶王無)
(競房融崔泰之盧藏用趙元最厚唐興文章承徐庾餘/風子昂始變雅正為感遇詩三十八篇王適曰是必為)
(海内/文宗)
杜審言與李嶠崔融蘇味道為文章四友將死時語宋
之問武平一曰吾在久壓公等今且死固大慰但恨不
見替人(孔平仲續世説曰杜審言甫之祖也恃才蹇傲/為時輩所疾登封中蘇味道為天官侍郎審言)
(預選試判訖謂人曰味道必死人問其故審言曰見吾/判自當羞死又謂人曰吾之文章合得屈宋作衙官吾)
(之書迹合得王羲之/北面其矜誕如此)
李白嘗乘月與崔宗之自采石泛江至金陵著宫錦袍
坐舟中顧瞻笑傲旁若無人(唐詩紀事曰宗之襲父日/用齊國之封好學寛博有)
(風舉與李杜/以文相知)
嚴武鎮成都奏杜甫為㕘謀甫於浣花里種竹植樹結
廬枕江縱酒嘯詠與田畯野老相狎蕩都無拘檢武過
之有時不冠
盧簡求(己見/)致仕末年篤信仙方飛錬金石服食雲母
粉穿鑿池臺崇飾羅綺嘗奏清商樂以自奉養不與外
人交通
劉贊子弟皆虧庭訓雖童年稚齒便能侮易驕人人士
多鄙之(劉昫唐書曰劉贊祖子𤣥開元朝名儒父彚博/涉經史唯贊不知書但以强猛立威吏畏之重)
(足一跡仕至/宣歙觀察使)
李尚書名益時有宗人庶子與尚書同名俱出於姑臧
公而人謂尚書為文章李益庶子為門户李益尚書猶
欲兼門地嘗姻族間有禮㑹尚書歸笑語家人曰大堪
笑今日之席兩箇座頭總是李益(栁子厚先友記曰李/益字君虞姑臧人風)
(流有文詞少有僻/疾以故不得用)
張祐嘗謁李紳自稱釣巨鼇客李盛怒因詰之曰以何
為竿曰以虹為竿問以何為鉤曰以月為鉤又問以何
為餌曰以短李相為餌紳黙然厚贈之
南唐嚴續位髙寡學為時所鄙嘗請韓熈載撰其父神
道碑(南唐書曰嚴續字興宗父可求呉相續少長貴勢/性恭恪宋齊丘用事續守正不為黨附累官門下)
(侍郎續自以少貴倦學羣從子弟皆/礪以儒業子孫舉進士者十餘人)以珍貨㡬萬緡仍
輟未勝衣一歌鬟質冠洞房者為濡筆之贈韓納其請
文既成但叙譜裔品秩略不道續事業續慊之封還尚
冀改竄熈載不許直以向所贈及歌姬悉還之臨登車
止寫一闋於泥金雙帶而去(南唐近事熈載詩曰風栁/揺揺無定枝陽臺雲雨夢)
(中歸他年蓬島音塵/斷留取尊前舊舞衣)
文章承五代之弊穆伯長始好古學初得韓栁集善本
即自鏤板鬻于相國寺有一士人來買酬價不相當伯
長語之曰但讀得成句便以一部相與或怪之復正色
曰誠如此修豈相欺者耶士人知是伯長乃引去
郭恕先放曠不羈尤不與俗人伍宋太宗聞其名召赴
闕館於内侍省竇神興舍恕先長髯而美一日忽盡去
之神興驚問其故曰聊以効顰(蘇文忠公集曰郭忠恕/字恕先洛陽人少善屬)
(文及史書小學通九經七嵗舉童子漢湘隂公辟從事/與記事董裔争事謝去宋初與御史符昭又争忿朝堂)
(貶乾州/司户)
郭恕先時與役夫小民入市肆飲食曰吾所與游皆子
𩔖也
郭恕先有美名郭從義鎮岐下延置山館岐有富人子
喜畫日給醇酒待之甚厚久乃以情言且致匹素郭為
畫小童持線車放風鳶引線數丈滿之富人子大怒與
郭遂絶
李誠之為童子時論其父緯之功於朝久不報自詣漏
舍以狀白韓魏公魏公曰君果讀書自當取科名不用
紛紛論賞誠之云先人功罪未辯深恐先犬馬填溝壑
無以見於地下故忍痛自言若欲求官稍識字第二人
及第不難蓋韓魏公於王堯臣榜第二人登科故也公
聞其語矍然或云魏公徳量服一世獨於誠之終身不
能平(東都事畧曰李師中字誠之應天府楚丘人父緯/為涇原路都監屯鎮戎軍夏人犯鎮戎緯帥兵出)
(戰而帥司所遣别將逗留不進緯敗坐責降師中上書/辯之師中累官天章閣待制言時政闕失乞召司馬光)
(蘇軾復置左右/貶和州團練使)
錢思公(錢惟演初諡思/後改諡文僖)帥洛謝希深尹師魯歐陽永叔
俱在幕下思公以賔友遇三子創道服笻杖各三每府
園文㑹丞相則夀巾紫褐三人者羽氅携笻以從
石曼卿一日語僧秘演曰館俸清薄恨不得痛飲演曰
非久當引一酒主人奉謁不數日引一納粟牛監簿來
以宫醪十擔為贄列醖於庭演為傳刺曼卿愕然延之
乃問中第何許生曰一别舍介繁臺之側曼卿閑語演
曰繁臺寺閣虛爽可愛久不一登其生曰學士與大師
果欲登閣當具酒簌迎候曼卿因許之一日休沐約演
同登演預戒生生果陳具于閣器皿肴核冠于都下石
演髙歌禠帶飲至落景曼卿醉喜曰此遊可紀乃以盆
漬墨濡巨筆題云石延年曼卿同空門詩友老演登此
生拜叩曰塵賤之人幸獲陪侍乞掛一名以光賤迹曼
卿大醉握筆沉慮目演佯聲諷曰大武生捧硯用事可
也演以為言竟題云牛某捧硯永叔後以詩戲曰捧硯
得全牛
宋元憲始名郊文價振天下既入翰林有言郊姓名於
朝廷非便神文乃間諭元憲令易之遂改名庠一日具
奏劄先書臣庠時李憲臣為翰長見奏指宋名曰此何
人耶吏具以對已而白宋宋乃書一絶云紙尾何勞問
姓名禁林依舊玷華纓欲知七略稱臣向便是當年劉
更生
宋朝翰林學士多以知制誥久次而稱職者充之劉原
父居外制最久既譽望素髙一時咸以為宜充此選劉
亦雅以自負然久不升進出典兩郡還朝復居舊職頗
怏怏不自得一日顧官屬曰諸君聞殿前指揮使郝質
乎已拜翰林學士矣或以為疑者徐笑曰以今日之事
凖之固當然耳
張丞相(天覺/)召自荆湖適劉跛子與客飲市橋聞車騎
過甚都起觀之跛子挽丞相衣使且共飲因作詩曰遷
客湖湘召赴京車蹄迎迓一何榮争如與子市橋飲且
免人間寵辱驚一時賞其俊爽
曽子固性矜汰多所傲忽元豐中為中書舍人嘗白事
都堂時章子厚為門下侍郎謂之曰向見舍人賀明堂
禮成表真天下竒作子固一無辭讓但復問曰比班固
典引如何章不荅
徐徳占與曽子固同里素不相接子固流落外郡十餘
年還朝日徳占驟進御史中丞中丞法不許出謁子固
亦不過之徳占以其先進欲一識其人因朝路相值迎
接甚恭子固却立曰君是何人徳占因自叙子固曰君
便是徐禧頷之而去
米元章守漣水地接靈壁畜石甚富一一品目加以美
名入書室則終日不出時楊次公(楊傑/己見)為察使知米好
石廢事因徃廉焉至郡正色言曰朝廷以千里郡邑付
公汲汲公務猶懼有闕那得終日弄石都不省録爾後
當録郡事不然按牘一上悔亦何及米徑前以手於左
袖中取一石其狀嵌空玲瓏峯巒洞穴皆具色極清潤
米舉石宛轉翻覆以示楊曰如此石安得不愛楊殊不
顧廼納之左袖又出一石疊嶂層巒竒巧又勝又納之
左袖最後出一石盡天劃神鏤之巧又顧楊曰如此石
安得不愛楊忽曰非獨公愛我亦愛也即就米手攫得
之徑登車去
吾子行(吾衍/己見)玩䙝一世人或來謁者茍非其所願見輒
從樓上遥語曰吾出有間矣顧彈琴吹洞簫撫弄如意
不輟
楊鐡崖晚年卧起小蓬臺不復下直榜於門曰客至不
下樓恕老懶見客不荅禮恕老病客問事不對恕老黙
發言無所避恕老迂飲酒不輟樂恕老狂其誕情傲世
如此
倪元鎮所居有清閟閤雲林堂其清閟閤尤勝前植碧
梧四周列以竒石蓄古法書名畫其中客非佳流不得
入嘗有夷人入貢道經無錫聞元鎮名欲見之以沉香
百斤為贄元鎮令人詒云適徃惠山飲泉翌日再至又
辭以出探梅花夷人以不得一見徘徊其家元鎮密令
開雲林堂使登焉堂東設古玉器西設古鼎彛尊罍夷
人方驚顧間問其家人曰聞有清閟閤者可一觀否家
人曰此閤非人所易入且吾主已出不可得也其人望
閤再拜而去
　
　
　
　
　
　
　
　
　
　
　
　語林卷二十六
欽定四庫全書
　語林卷二十七　　　　　明　何良俊　撰
　　排調第二十七
詩美衛武公善謔即孔子於子游亦有牛刀之戲蓋弛
張委蛇先哲之盛事也下至衰世之君所為失徳累數
諌而不從者優伶之徒徃徃以一言悟主易於轉圜若
優孟優旃黄幡綽敬新磨之𩔖是也太史公稱談言㣲
中亦可以解紛則排調亦何可少哉然稍過甚則亦多
為厲階故世稱君子雅謔以不虐為善此編所載庶㡬
近之
司馬建公(魏志曰司馬防字/建公宣王之父)嘗舉曹公為北部尉後曹
公進爵為王召建公到鄴與歡飲語之曰孤今日可復
作尉否建公曰昔舉大王時適可作尉耳
魏太祖嘗因宴㑹嘲王景興(王朗/己見)曰不能効君昔在㑹
稽折秔米飯也王仰而歎曰宜適難值太祖問云何王
曰如朗昔者未可折而折如明公今日可折而不折
五官將(曹丕/己見)既納𡊮熈妻孔文舉與曹公書曰武王伐
紂以妲己賜周公曹公以文舉博學真謂書傳所記後
見文舉問之荅曰以今度之想當然耳
蘇文師拜侍中舊儀侍中親省起居故俗謂之執虎子
(虎子云/是溲器)時蘇同郡有吉茂者為冗散見蘇嘲之曰仕進
不止執虎子蘇笑曰我誠不能効汝蹇蹇驅鹿車馳也
張裕饒鬢(蜀志曰張裕字南和蜀郡人/明曉占候而天才過於周群)蜀先主在劉璋
坐嘗嘲之曰昔吾居涿郡特多毛姓東西南北皆諸毛
也涿令稱曰諸毛繞涿居乎裕即荅曰昔有作上黨潞
長遷為涿令去官還家時人與書欲署潞則失涿署涿
則失潞乃署曰潞涿君先主無鬢故裕以此嘲之
張奉使呉以姓名調闞澤澤不時荅(呉志曰闞澤字徳/潤㑹稽山隂人家)
(世農夫澤好學居貧無資常為人傭書以供筆札所寫/既畢誦讀亦遍究覽羣籍由是顯名孫權以為尚書)
(呉録曰虞翻稱澤曰闞生矯傑盖蜀之/揚雄又曰闞子儒術徳行今之仲舒也)薛敬文(薛綜/己見)下
行酒因勸奉酒曰蜀者何也有犬為獨無犬為蜀横目
勾身虫入其腹奉曰不當復説君呉耶敬文應聲曰無
口為天有口為呉君臨萬邦天子之都於是舉坐大笑
孫權嘗燕見蜀使費禕逆勑羣臣使禕至伏食勿起禕
至權為輟食而諸人不起禕調之曰鳳凰來翔麒麟吐
哺驢騾無知伏食如故諸葛恪應聲荅曰爰植梧桐以
待鳳凰有何燕雀自稱來翔何不彈射使還故鄉(費禕/别傳)
(曰孫權每别置好酒以酌禕視其醉然後問以國事辭/難累至禕輙辭以醉退而撰次所問事條荅無所遺失)
張君嗣在益州為雍闓縛送孫權(蜀志曰張裔字君嗣/蜀郡成都人治公羊)
(春秋博涉史漢許文休入蜀謂裔/幹理敏捷是中夏鍾元常之倫也)武侯遣鄧芝使呉(蜀/志)
(曰鄧芝字伯苖義陽新野人漢鄧禹之後避亂入蜀先/主用為廣漢太守後先主崩武侯恐孫權異計遣芝奉)
(使芝成好而還權謂芝曰若天下太平二主分治不亦/樂乎芝對曰夫天無二日土無二王如并魏之後大王)
(未深識天命君各茂其徳臣各盡其忠將提枹鼓則戰/争方始耳權笑曰君之誠欵乃爾耶權與亮書曰丁厷)
(掞張隂化不盡和/合二國唯有鄧芝)令言次從權請裔裔自至呉流徙伏
匿權未之知故許芝遣裔裔臨發乃引見問裔曰蜀卓
氏寡女亡奔相如貴土風俗何以乃爾裔曰愚以為卓
氏寡女猶賢於買臣之妻
諸葛武侯出駐漢中以張君嗣領留府長史張嘗北詣
武侯諮事送者盈路車凡數百乘張還書與所親曰近
者涉道晝夜接賔不得寧息人自敬丞相長史男子張
君嗣附之疲倦欲死人皆稱其談啁流速之美
孫權大㑹將佐命諸葛元遜行酒次至張輔呉(張昭/己見)前
張先有酒色不時肯飲曰此非養老之禮也權謂元遜
曰卿但令張公辭屈乃當飲耳元遜即難張曰昔尚父
九十秉旄仗鉞猶未告老今軍旅之事將軍在後酒食
之事將軍在前何謂不養老也張卒無辭遂為盡爵
曽有白頭鳥集呉殿前孫權問羣臣曰此何鳥也諸葛
元遜對云此名為白頭翁張輔呉自以坐中最老疑元
遜以鳥戲之因曰恪欺陛下未嘗聞鳥名白頭翁者試
使恪復求白頭母元遜曰鳥名鸚母未必有對試使輔
呉復求鸚父張不能荅一坐大笑
諸葛子瑜面長似驢孫權嘗大㑹羣臣使人牽一驢入
長檢其面題曰諸葛子瑜時元遜在坐跪請筆益兩字
權聽與筆元遜續其下曰之驢舉坐歡笑權命以驢與
元遜
鍾毓兄弟頴悟絶人每有嘲戲未嘗困躓毓嘗語㑹聞
安陸能作調試共視之乃盛飾共載行至西門一女子
笑曰車中央殊髙二鍾都不覺車後一門生云向己被
嘲鍾愕然門生曰中央髙者兩頭羝二鍾多髯故以為
戲
州泰為司馬宣王所知泰屢在艱中宣王留缺待之至
三十六日擢為新城太守宣王為泰㑹使尚書鍾元常
調泰曰君釋褐登宰府三十六日擁麾蓋守兵馬郡乞
兒乘小車一何駛乎泰曰誠有此君名公之子少有文
采故守吏職獮猴騎土牛又何遲也衆賔咸悦(魏志曰/州泰南)
(陽人好立功名宛世語曰初荆州刺史裴濳以泰為從/事司馬宣王鎮  濳數遣詣宣王由此為宣王所知及)
(征孟逹泰又/導軍遂辟泰)
庾純與賈充志趣不同(二人並/己見)一日賈宴朝士而庾後
至賈曰君行常居人前今何忽在後庾曰且有小市井
事不了是以來後世言庾之先嘗有伍伯賈之先有市
魁因以相譏
劉道真嘗與一人共索柈草中食見一嫗將兩兒過並
青衣劉調之曰青羊將兩羔嫗荅曰兩豬共一槽(晉百/官名)
(曰劉寳字道/真髙平人)
劉道真於河側自牽船見一老嫗採梠劉調之曰女子
何不調機利杼而採梠嫗荅曰丈夫何不跨馬揮鞭而
牽船
鍾雅語祖士言我汝潁之士利如錐卿燕趙之士鈍如
槌祖曰以我鈍槌打爾利錐鍾曰自有神錐不可得打
祖曰既有神錐亦有神槌
王仲祖好飲茶賔至輒命飲之士大夫皆患其如此每
欲徃候必曰今日有水厄
瑯琊有一諸葛面病鼠瘻劉真長見之歎曰鼠乃復窟
穴人面耶
劉尹見桓公每嬉戲必取勝一日謂桓曰卿乃爾好利
何不焦頭
刁彛於桓公坐(晉書曰刁彛字大倫渤/海饒安人刁協之子)嘲韓博曰君是
韓盧後博誤應曰卿是韓盧後桓公笑曰刁以卿姓韓
故相問耳他自姓刁那得復是韓盧後博曰明公未之
思耳短尾者則為刁也桓公大悦一坐歎以為佳(崔鴻/十三)
(國春秋前凉録曰苻堅復有兼并之規天錫大懼遣/從事中郎韓博奉表於晉又與桓温書尅期大舉)
范武子嘗患目痛(晉中興書曰范甯字武子慎陽縣人/博學通覽累遷中書郎豫章太守)
就張處度求方(晉東宫官名曰張湛字處度髙平人司/張氏譜曰湛祖嶷正員郎父曠鎮軍)
(馬湛仕至/中書郎)處度因嘲之曰古方宋陽里子少得其術以
授魯東門伯魯東門伯以授左丘明及漢杜子夏鄭康
成魏髙堂隆晉左太沖凡此諸賢並有目疾相傳此方
云用損讀書一減思慮二專内視三簡外觀四旦晚起
五夜早眠六凡六物熬以神火下以氣簁藴於胷中七
日然後納諸方寸修之一時近能數其目睫逺視尺捶
之餘長服不已洞見牆壁之外非但明目乃亦延年
習鑿齒以脚病廢居里巷符堅滅樊鄧素聞鑿齒名與
釋道安並致焉與語大悦以其蹇疾裁堪半丁堅與諸
鎮書曰晉氏平呉利在二俊今破漢南得士一人半耳
有人詣謝公别謝公流涕此人了不悲既去左右曰向
客殊自密雲謝公曰非徒密雲乃自旱雷耳
謝敷隱居㑹稽山初月犯少㣲星少㣲一名處士星識
者以隱士當之時吳國戴逵名重於敷時人憂之俄而
敷死故㑹稽士人以嘲呉人云呉中髙士便是求死不
得(檀道鸞續晉陽秋曰謝敷字慶緒㑹稽人崇信釋氏/入太平山十餘年以長齋供養為業招引同事化納)
(不倦以母老還若耶中内史/郄愔表薦之徴博士不就)
顧愷之見謝萬因論神仙顧問云仙者之乘或羊或鹿
使君當乘何物耶謝曰居家者遇物斯乘卿輩即轅中
客也
謝康樂父瑍生而不慧為秘書郎早亡康樂小時便文
藻豔逸祖車騎甚竒之謂親知曰我乃生瑍瑍那得不
生靈運
何尚之與顔延年少相好狎二人並短小尚之嘗謂延
年為猿延年目尚之為猴一日同遊太子西池延年問
路人云吾二人誰似猴此人指尚之為似延年喜笑此
路人曰彼似猴君乃是真猴
范蔚宗(范曄/己見)臨刑時妓妾來别蔚宗悲涕流漣謝綜時
亦同刑(宋書曰外甥謝/綜為曄所知)顧謂蔚宗曰舅殊不同夏侯色
(先是曄在獄作詩曰禍福本無兆性命歸有極必至定/前期誰能延一息在生已可知來縁㦎無識好醜其一)
(丘何足異枉直豈論東陵上寧辯首陽側雖無嵇生琴/庶同夏侯色寄言生存子此路行復即故綜以譏曄)
(沈約宋書曰曄意入獄便死上窮治其獄遂經二旬曄/更有生望獄吏戲之曰外傳詹事或當長繫曄聞驚喜)
(綜熈先笑曰詹事在西池射堂上躍馬顧盻自以為一/世之雄今擾攘紛紜畏死乃爾設令今賜以性命人臣)
(圖主何顔可以生存曄謂獄將曰惜哉薶如此/人將曰不忠之人亦何足惜曄曰大將言是也)
范蔚宗撰和香方其序云麝本多忌過分必害沉實易
和盈斤無傷零藿虛燥詹唐黏濕甘松蘇合安息鬱金
捺多和羅之屬並被珍於外國無取於中土及棗膏昏
鈍甲煎淺俗非惟無助於馨烈乃當彌増於尤疾此序
所言悉以比𩔖朝士麝本多忌比庾炳之零藿虛燥比
何尚之詹唐黏濕比沈演之棗膏昏鈍比羊𤣥保甲煎
淺俗比徐湛之甘松蘇合比慧琳道人沉實易和以自
况也
宋太祖嘗面許張思光(融/)為司徒長史敕竟不下張乘
一馬甚瘦太祖見之問曰卿馬何瘦給粟多少張曰日
給粟一石上曰食粟不少何瘦如此張曰臣許而不與
明日即除司徒長史
王延之(己見/)阮韜俱是劉湛(己見/)外甥並有早譽劉甚
愛之嘗曰韜後當為第一延之其次也延之甚不平後
為江州每致餉下都韜與朝士同例髙祖聞之與延之
書曰韜云卿未嘗有别意當由劉家月旦耶(南史曰阮/韜字長明)
(陳留人晉光禄大夫裕𤣥孫也為南兖州别駕/江夏王求資費錢韜曰此朝廷物也執不與)
張思光既免官為詩與何徴士(何求/己見)有髙尚之言何荅
曰昔聞東都日不在簡書前思光久病之及何後婚孔
氏女思光始為詩贈何曰惜哉何居士薄暮遘荒淫何
亦病之而無以釋也
謝吏部(謝朓/己見)初告王敬則反狀(蕭子顯齊書曰王敬則/晉陵南沙人母為女巫)
(生敬則而胞衣紫色謂人曰此兒有鼓角相敬則兩腋/下生乳各長數寸夢騎五色獅子二十善拍張明帝即)
(位為直閣將軍進/大司馬以事伏誅)謝妻是敬則女常懐刀欲報謝謝不
敢相見及為吏部郎謝自叙謙挹沈昭略謂之曰卿人
地之美無愧此職但恨今日刑于寡妻(南史曰眺臨刑/歎曰天道其不)
(可昧乎我雖不殺王公王公因我而死文齊書曰沈昭/畧字茂隆呉興武康人祖慶之太尉父  振侍中昭畧)
(性狂雋不事公卿昇平末為相國西曹掾齊髙帝謂王/儉曰南士中有沈昭畧何職處之儉以擬前將軍尋為)
(中書郎遷侍中永元中與叔文/季俱召入華林省賜藥酒卒)
江祏及弟祀(南史曰江祏字宏業濟陽考城人姑為齊/髙帝兄始建王妃生明帝祏少為明帝所)
(親恩如兄弟明帝入纂拜寧朔將軍官中書令弟祀字/景昌位晉安王鎮北長史明帝崩祏受遺輔政以謀廢)
(東昏兄弟/同日見殺)與劉渢劉晏(南史曰劉渢字處和南陽人為/始安王遥光諮議遥光敗與弟)
(謙俱/見殺)俱候謝𤣥暉𤣥暉戲之曰可謂帶二江之雙流
齊太祖嘗置酒為樂清河崔思祖侍宴謂沈侍中(沈文/季己)
(見/)曰羮膾為南北所推沈荅曰羮膾乃呉食非卿所知
思祖曰炰鼈膾鯉似非勾呉之詩沈曰千里蓴羮豈關
魯衛之事帝稱美曰蓴羮頗須歸沈(南史曰崔祖思字/敬元清河東武城)
(人崔琰七世孫少有志氣好讀書齊髙帝在淮隂祖思/聞風自結為上輔國主簿㕘預謀議齊朝建官青冀二)
(州刺/史)
王儉與王敬則同拜三公徐孝嗣於崇禮門候儉因嘲
之曰今日可謂連璧儉曰不意老子遂與韓非同傳
梁武朝盛於佛教朝賢多啟求受戒江休映精信因果
而髙祖未知(梁書曰江革字休映濟陽考城人祖齊之/宋金部郎父柔之齊倉部郎革早有才思)
(六嵗便屬文仕/至光禄大夫)謂江不奉佛乃賜江覺意詩五百字云
惟當勤精進自强行勝修豈可作㡳突如彼必死囚以
此告江革并及諸貴游又手敕云世間果報不可不信
豈得㡳突如對元延明耶江因啟乞受菩薩戒(南史曰/革在彭)
(城南下為魏人所執魏徐州刺史元延明聞革才名厚/加接待革稱脚疾不拜延明將害之見革辭色嚴正更)
(加敬重時祖暅同被拘執延明使暅作欹器漏刻銘革/唾暅曰卿荷國厚恩乃為虜立銘孤負朝廷延明又令)
(革作丈八寺碑革辭以囚執既久無復心思延明將加/箠朴革厲色曰江革年六十不能殺身報主今日得死)
(為幸誓不為人執筆/延明知不可屈乃止)
朱异遍治五經涉獵文史兼通雜藝博奕書筭皆其所
長年二十詣都沈尚書(約/)戲語曰卿年少何乃不廉异
逡廵未達其㫖約曰天下唯有文義棋書卿一時將去
那得云廉(朱异/己見)
殷孚(沈約宋書曰孚殷淳子有父/風大明末為尚書吏部郎)與何朂嘗共食(朂是/何無)
(忌/子)孚羮盡朂曰益殷􁃇羮孚荅曰何無忌諱
謝鳳子名超宗謝莊子名朏宋明帝敕二人由鳳莊門
入超宗曰君命不可以不徃乃趨而入朏曰君處臣以
禮遂不入
王僧䖍子慈謝鳳子超宗(並己/見)並年少戲狎慈方學書
超宗曰卿書何如䖍公慈曰慈書比大人猶雞之比鳳
謝莊子􁁉劉勔子悛嘗同飲悛曰謝莊兒不可云不能
飲􁁉曰茍得其人自可流湎千日
何承天為著作時年已老而諸佐郎並名家年少潁川
荀伯子嘲之常呼為奶母何曰卿當云鳳凰將九子何
言奶母耶(南史曰何承天東海郯人母徐廣姊聰明博/學故承天㓜漸訓義博見古今為一時所重)
(除著作/佐郎)
陸澄當世稱為碩學讀易三年不解文義欲撰宋書終
不能成王儉戲之曰陸公書厨也
到舍人(梁書曰到鏡字圓照到溉子五嵗口授為/詩婉有詞致位太子舍人作七悟文甚美)子藎
小時聰慧(南史曰到鏡子藎早/聰慧仕尚書殿中郎)嘗從髙祖幸京口登北
顧樓賦詩藎受詔便就上覽以示其祖溉曰藎定是才
子翻恐卿從來文章假手於藎因賜溉連珠曰研磨墨
以騰文筆飛毫以書信如飛蛾之赴火豈焚身之可厷
必耄年其已及可假之於少藎
初梁武帝與任昉相遇於竟陵王西邸從容語昉曰我
登三事當以卿為記室昉亦戲帝曰我若登三事當以
卿為騎兵以帝善騎故也後帝既登大位與昉語次因
及此語昉仰謝曰昔承清宴屬有緒言提挈之㫖形於
善謔豈謂多幸斯言不渝
釋寳淵廣寫義䟽貴市王征南書緘封一簏有意西歸
同寺慧濟謔之曰昔謝氏青箱不至不得作文章今卿
白簏未來判無講理淵曰殊不然此乃打狗杖耳(釋道/宣續)
(髙僧傳曰釋寳淵本姓陳巴西閬中人年二十三於成/都出家居羅天宫寺酷好蒲撲使酒挾氣師僧旻曉喻)
(返以為讐因爾改塗復從/智藏採摭先業自建講筵)
劉諒為湘東王所善(梁元帝始/封湘束王)湘東一目眇一日與諒
共遊江濵歎秋望之美諒曰今日可謂帝子降於北渚
湘東以為刺巳因語諒曰卿言目𦕈𦕈而愁予耶由此
嫌之(南史曰諒字求信彭城人祖繪大司馬從事中郎/父孝綽秘書監諒少好學有文才尤悉晉代故事)
(時號皮/裏晉書)
魏伯起昔在京洛輕薄尤甚時為之語曰魏収驚蛺蝶
後文襄遊東山令諸臣宴文襄曰魏収恃才卿輩適須
出其短徃復數畨伯起忽大唱曰楊遵彦理屈已倒楊
從容言曰我綽有餘暇山立不動若遇當塗恐翩翩遂
逝當塗者魏翩翩者蛺蝶也文襄先知之大笑稱善
魏佛助與邢子才意趣不協更相詆毀魏每議陋邢文
邢云江南任昉文體本踈魏収非直模擬亦大偷竊魏
聞乃曰伊嘗於沈約集中作賊何意道我偷任昉任沈
俱有重名邢魏各有所好武平中黄門郎顔之推以二
公意問祖僕射祖曰見邢魏之臧否即是任沈之優劣
(魏収邢邵己見不北齊書曰祖瑩字孝徴神情機警詞/藻遒逸性踈率  能廉慎起家秘書郎顔之推字介瑯)
(琊臨沂人祖見逺父協並以義烈稱之推博覽書史辭/情典麗為湘東王右常侍好酒任縱不修邊幅時論少)
(之/)
祖孝徵所乘老馬自稱騮駒又與寡婦王氏姦通每人
前相聞徃復裴讓之與祖早狎嘗於衆中嘲祖曰卿珽
那得如此詭異老馬十嵗猶號騮駒一妻耳順尚稱娘
子于時喧然傳之(北史曰裴讓之字士禮河東聞喜人/少好學有文情清明俊辯早得聲譽)
(對策髙第歴屯田郎中兼散/騎常侍聘梁文宣時賜死)
王沙彌(晞/)嘗詣晉祠賦詩曰日落應歸去魚鳥見留連
忽有相王使至召王不時至明日在丞相西閣祭酒盧
思道謂王曰昨被召己朱顔得不以魚鳥致怪王緩笑
曰昨晚陶然頗以酒漿被責卿輩亦是留連之一物豈
直魚鳥而已
徐之才聰辯强識有兼人之敏尤好劇談公私㑹聚多
相嘲戲常嘲王昕姓云有言則誑近犬則狂加頸足而
為馬施角尾而為羊盧元明因戲之才云卿姓是未入
人名是字之誤徐即荅云卿姓在亡為虐在丘為墟生
男則為虜配馬則為驢又嘗與朝士出遊遥望羣犬競
走諸人試令目之徐應聲曰為是宋鵲為是韓盧為逐
李斯東走為負帝女南徂
阮孚性機辯好酒貌短而禿周文帝偏所愛重常於室
内置酒十瓶瓶大一斛上皆加帽欲以戲孚孚適入室
見即驚喜曰吾兄弟輩甚無禮何為入王家匡坐相對
宜早還宅因持酒去周文帝憮然大笑
齊世有席毘嗤鄙文學嘲劉逖曰君文如朝菌須臾之
􁮔豈比吾千丈松常有風霜劉荅云既有寒木又發春
花可乎席不能屈(席毘未詳亭三國典畧曰劉逖字子/長彭城叢  里人漢楚王後也少好)
(弋獵後倦於羈旅發憤自勵專精讀書晉陽都㑹之所/覇朝人士咸務宴集逖卷不離手遇有文籍所未見者)
(則終日諷誦或通夜不歸亦留心文/藻頗工詩詠齊天保初行定陶縣令)
王肅好魚(己見/)在北時彭城王(勰/)嘗戲之曰卿不重齊
魯大邦而愛邾莒小國王對曰鄉曲所美不得不好彭
城復謂曰卿明日顧我為卿設邾莒之餐亦有酪奴北
人因號茗飲為酪奴
孫彦舉以文才著稱然學淺行薄邢邵嘗謂之曰卿更
須讀書孫曰我精騎三千足敵君羸卒數萬(北史曰孫/搴字彦舉)
(樂安人少勵志勤學孫騰薦之齊神武㑹神武西征命/李義深李士畧作檄文皆辭請以搴代神武引搴入帳)
(自為吹火催促之搴神色安然援筆立/就其文甚美神武大悦署相府主簿)
李庶生而天閹崔諶調之曰教弟種鬚法以錐遍刺作
孔揷以馬尾庶曰先以此方逥施貴族藝眉有效然後
樹鬚世傳諶門有惡疾以呼沱為墓田故庶言及之(崔/鴻)
(十三國春秋曰李庶黎陽人魏大司農諧之子以清才/每接梁使徐陵謂其徒曰江北有李庶可語耳庶無鬚)
(髯人謂/天閹)
宗如周面狹長蕭詧戲之曰卿何為謗經如周曰身自
來不謗經蔡大寳曰卿當不謗餘經正應不信法華經
爾蓋法華經云聞經隨喜面不狹長如周乃悟(後梁書/曰蔡大)
(寳字敬仁嘗以書干僕射徐勉勉大賞異令與其子/遊處所有墳籍盡以給之遂博覽羣書學無不綜)
栁機(北史曰栁機字匡時河東解人偉容儀有/器局頗涉經史年十九周武帝引為記室)栁昂(北/史)
(曰栁昂字千里河東解人㓜聰穎有器識幹局過人/周武帝時為内史中大夫當途用事百寮皆出其下)在
周朝俱歴要任至隋文帝受禪並為外職時楊素方用
事因文帝賜宴素戲語機云二栁俱摧機應聲荅曰不
若孤楊獨聳
侯白好俳謔一日楊素與牛𢎞退朝白語之曰日之夕
矣素曰以我為牛羊下來耶
麥鐡杖(隋書曰麥鐡杖始興人少有勇力日行五百里/走及奔馬踈誕使酒好交遊重信義立功隋朝)
(仕至開府/儀同三司)因朝集考功郎竇威戲之曰麥是何姓鐡杖
曰麥豆不殊那忽致怪(隋書曰蘇威字無畏武功人蘇/則之後少有至性隋文帝為丞)
(相髙熲屢言其賢與語大悦居月餘威聞禪代之議遁/歸田里髙熲請追之帝曰此不欲預吾事且置之及受)
(禪徴拜太子/少保兼納言)
庾信自建康遁歸江陵湘東王因賜妾徐氏妾與信弟
掞私通掞欲求之無致言者信庭前有一蒼鵞乃繫書
于鵞頸信視之遂題紙尾曰畜生乞汝
歐陽詢形狀猥陋長孫無忌嘗嘲之曰聳膊成山字埋
肩畏出頭誰令麟閣上畫此一獮猴詢應聲曰索頭連
背暖漫襠畏肚寒秖縁心渾渾所以面團團太宗笑曰
詢殊不畏皇后耶
武懿宗形狀短陋嘗統兵禦西戎畏懦而遯張元一嘲
之曰長弓短度箭蜀馬臨髙蹣去賊七百里隈牆獨自
戰忽然逢著賊騎豬向南䞼則天未曉曰懿宗無馬耶
元一曰騎豬夾豕也則天大笑(劉昫唐書曰武懿宗則/天伯父士逸之孫張元)
(一武后時左司/郎中善滑稽)
張易之與弟昌宗為奉宸令引詞人為供奉時有言昌
宗是王子晉後身令被羽衣吹簫乘木鶴奏樂於庭崔
融賦詩為絶唱有昔偶浮丘伯今同丁令威中郎才貌
是藏史姓名非之句後與蘇味道相誚云某詩所以不
及相公無銀花合也(味道詠上元詩曰火樹銀花/合星橋鐡鎻開故崔以為戲)味道
云子詩雖無銀花合還有金銅丁
王勃與二弟助劼皆以文著後福峙㓜子勸又有文名
福峙嘗以詫韓思彦思彦曰昔武子有馬癖君復有譽
兒癖王家癖何多耶
婁師徳好諧謔則天朝大禁屠殺師徳因使至陜庖人
進肉師徳曰何得有此庖人曰豺咬殺羊師徳曰豺大
解事又進鱠復問何得有此庖人曰豺咬殺魚師徳大
叱之曰智短漢何不道是獺遂不食
許敬宗嘗奏流其子昂於南及敬宗死博士𡊮思古議
諡為謬昂子彦伯於衆中將擊之𡊮曰今為賢家君報
讐何忽見怒彦伯慙而止
宋濟老於詞塲舉止可笑嘗試賦誤落官韻濟撫膺曰
宋五坦率矣此聲大傳後禮部上甲乙名明皇先問曰
宋五坦率不
盧相邁不食鹽醋同列問之足下不食鹽醋何堪邁笑
而荅曰足下終日食鹽醋復又何堪(劉昫唐書曰盧邁/字子元范陽人以)
(孝友謹厚稱貞元中以給事中平章事大/政决於陸䞇公謹身中立守文奉法而已)
喬琳好談諧朱泚僭逆琳掌賊中吏部選人前白曰所
注某官不穩便琳荅曰足下謂此選竟穩便乎
楊汝士以尚書出鎮東川白樂天是尚書妹婿時以太
子少傅分洛樂天戲代内子作詩賀兄嫂曰劉綱與婦
共登仙弄玉隨夫亦上天何似沙哥(汝士小/字沙哥)領崔嫂碧
油幢引向東川又曰金花銀碗饒兄用罨畫羅裙任嫂
裁嫁得黔婁為妹婿可能空寄蜀茶來
白傅就裴晉公乞馬裴贈以一馬戲為詩曰君若有心
求逸足我還留意在明姝蓋用愛妾換馬事白即荅云
安石風流無奈何欲將赤驥換青娥不辭使送東山去
臨老無人與唱歌
白樂天求箏於牛竒章竒章贈詩曰但愁封寄去魔物
或驚禪樂天云㑹教魔女弄不動是禪心樂天嘗言思
黯自誇前後服鍾乳三千兩而歌舞之妓甚多乃謔予
衰老故荅思黯詩云鍾乳三千兩金釵十二行妒他心
似火欺我鬢如霜慰老資歌笑銷愁仰酒漿眼看狂不
得狂得且須狂竒章又有詩云不是道公狂不得恨公
逢我不教狂
張祜初未識白公白刺蘇州時祜來謁纔見白即語曰
久欽藉嘗記得君有欵頭詩祜愕然請其故白曰鴛鴦
鈿帶抛何處孔雀羅衫付阿誰非欵頭何耶張頓首㣲
笑仰而荅曰祜亦嘗記得舍人有目連變白曰何也祜
曰上窮碧落下黄泉兩處茫茫皆不見非目連變耶遂
與歡宴竟日
徐晦嗜酒沈𫝊師善餐楊嗣復戲語云徐家肺沈家脾
真安穩耶
姚峴善滑稽遇機即發姚僕射南仲廉察陜郊峴嘗候
見僕射延之中堂未及語忽有投刺者云李過庭僕射
曰過庭之名甚新未知誰家子弟客將左右皆稱不知
又問峴峴初猶俯首頃之自不可忍歛手言曰恐是李
趨兒僕射久方悟而大笑
姚巖傑(摭言曰姚巖傑梁國公元崇之孫少聰悟絶倫/弱冠博通典籍慕班固司馬遷為文時稱大儒)
與盧肇㑹於江亭(摭言曰盧肇字/子發為歙州牧)肇改令欲目前取𧰼
一聯即發令曰逺望漁舟不闊尺八(尺八樂器名爾雅/釋樂不載  唐逸)
(史曰開元末一僧徃終南囬寺中一老僧令於空房内/取尺八來乃玉也謂曰汝主在寺以愛吹尺八謫在人)
(間此常吹者也汝囬可將此付汝主僧歸進於𤣥宗特/攻吹之宛是先所御者  孫夷中仙隱傳曰房介然専)
(吹竹笛/名尺八)姚遽飲酒一器凭欄嘔噦須臾即席還令曰凭
欄一吐已覺空喉
方干姿態山野且兔缺性好凌侮人有龍邱李主簿偶
一見干遂同杯酌李目有翳千改令譏之曰措大喫酒
㸃鹽軍將喫酒㸃醬只見門外著籬未見眼中安障李
荅曰措大喫酒㸃鹽下人喫酒㸃鮓只見半臂著襴不
見口唇開跨一坐大笑(孫郃元英先生傳曰先生新安/人字雄飛廣明間為律詩江南)
(未有及者謁錢塘守姚合合視其貌陋初甚侮之覽卷/駭目變容而嘆先生一舉不得志遂遯於㑹稽與鄭仁)
(規李頻陶/詳為三友)
唐僖宗頗工衆藝於音律蒱博蹴踘鬭雞無不精妙尤
善擊毬嘗謂優人石野猪曰朕若應擊毬進士舉須為
狀元野猪對曰若遇堯舜作禮部侍郎恐陛下不免駮
放
湖南馬希聲聞梁太祖嗜食雞慕之殺五十雞為膳居
其父武穆王喪發引之夕頓食雞臛數盤吏部侍郎潘
起譏之曰昔阮籍居喪食蒸豚何代無賢
周世宗時陶尚書奉使江南韓熈載遣家妓以奉盥匜
及旦以書謝有云巫山之麗質初臨霞侵鳥道洛浦之
妖姿自至月滿鴻溝舉朝不能㑹其辭熈載因召家妓
訊之云是夕忽當浣濯(東都事畧曰陶穀字秀實邠州/新平人有俊才起家為校書郎)
(在周為翰林學士宋興歴禮刑户部三尚書遷承㫖博/記美詞翰滑稽好大言佛老之書隂陽之學亦能詳究)
(乾徳初郊法物/制度多榖所定)
陶尚書小字鐡牛李濤嘗戲之曰每至海源即思靈徳
陶榖使呉越忠懿王宴之因食蝤蛑詢其族𩔖忠懿命
自蝤蛑至蜞蚏凡取十餘種以進榖曰真所謂一蠏不
如一蠏宴將畢或進葫蘆羮相勸榖下箸忠懿笑曰先
王時庖人善為此羮今依様饌來者榖一語不荅
楊大年方與客棋石中立自外至戲云止於坐隅貌甚
閑暇石荅云口不能言請對以臆
楊大年嘗於丁晉公席上舉令云有酒如線遇斟則見
公荅曰有餅如月因食則缺
楊文公嘗戒門人為文宜避俗語既而公自作表云伏
惟陛下徳邁九皇門人鄭戩曰未審何時得賣生菜公
笑易之
丁晉公在秘閣日凝寒近火常以鐡箸於灰燼間書畫
同舍伺公暫起燒火箸使熱公至為箸所熨曰昨宵通
曉不寐為四鄰絃筦喧呼所聒同舍曰是必嫁娶之家
也公曰非是時平嵗稔小人輩共樂其父母祖先耳
丁晉公自崖州還坐客論天下州郡何地最雄盛公曰
唯崖州地望最重客問其故荅曰宰相只作彼州司户
㕘軍他州何可及
石中立喜滑稽天禧中為員外郎時西域獻獅子畜於
御苑日給羊肉十五斤石率同列徃觀或曰吾輩忝與
郎曹反不及一獸石曰汝何不知分彼乃苑中獅子吾
曹員外郎耳安可並耶(魏泰東軒筆録曰石㕘政中立/事太宗為館職至真宗末年猶)
(為學/士)
盛度體豐肥一日自前殿趨出宰相在後盛初不知忽
見即欲趨避行百餘步乃得直舍隱於其中石學士(中/)
(立/)見其喘甚問之盛告其故石曰相公問否盛曰不問
别去十餘步乃悟罵曰奴乃以我為牛
王宣徽(拱辰/)於洛中營第甚侈中堂起屋三層最上曰
朝天閣時司馬公亦在洛於私第穿地丈餘作壤室邵
康節見富鄭公公問洛中新事邵云近有一巢居一穴
處者富為大笑
趙閱道(抃/)罷政閒居每見僧至接之甚有禮一日有士
人以書贄見公讀之正色謝去後再徃閽人不為通士
人謂閽者曰㕘政便直得如此敬重和尚閽者曰尋常
僧來相見亦只是平平人相公道只是重袈裟士人笑
曰我這領襴衫直是不直錢閽者曰也半看佛面士人
曰便那輟不得些少來看孔夫子面人傳以為笑
孫巨源從劉貢父乞墨吏送達孫莘老中丞巨源以未
得讓劉劉曰已嘗送君矣後知是莘老誤留以其皆孫
姓而同為館職吏輩莫能别劉曰何不取其髯為别吏
曰皆鬍而莫能别劉曰既是皆鬍何不以身之大小為
别於是館中以孫莘老為大鬍孫學士巨源為小鬍孫
學士
沈存中(括/)為内翰劉貢父與從官數人同訪之始下馬
典謁者報云内翰方就浴可少待貢父語同行曰存中
死矣待之何益衆驚問其故貢父曰孟子云死矣盆成
括衆悟其為戲
劉貢父初入館乘一騍馬而出或言此豈公所乘亦不
慮趨朝之際有從羣者或致奔踶之患耶貢父曰吾將
處之也或問何以處之曰吾令市青布作小䄡繫之馬
後耳或曰此更詭異也貢父曰我初幸館閣之除俸入
儉薄不給桂玉之用因就廉直取此馬以代步不意諸
君子督過之深姑為此以揜言者之口耳
王觀恃才放誕陸子履慎黙於事無所可否觀嘗以方
直少之然二人極相善觀嘗寢疾子履徃候之觀以方
帽包裹坐複帳中子履笑曰體中小不佳何至是所謂
王三惜命也觀厲聲曰王三惜命何如六四括囊聞者
莫不大笑
馬黙為臺官嘗彈奏劉貢父輕薄不當置在文館劉曰
既云馬黙豈合驢鳴(宋史曰馬黙字處厚單州成武人/家貧徒步從石介學諸生時以百)
(數一旦出其上將歸石語諸生曰馬君他日必為名臣/宜送之山下累官寳文閣待制知徐州紹聖時坐附司)
(馬光落待/制致仕)
劉貢父性滑稽喜嘲謔與王汾同在館中汾病口吃貢
父為之贊曰恐是昌家又疑非𩔖未聞雄名只有艾氣
王汾嘗嘲劉攽云常朝多喚子蓋常朝知班吏多云班
班謂之喚班攽應聲云寒食每呼君(東都事畧曰王禹/偁曽孫汾舉進士)
(甲科元祐中為工部侍郎寳/文閣待制入元祐黨籍云)
治平初濮安懿王原寢皆用紅泥雜飾劉貢父謂王汾
曰頃聞王墳賜緋得非子有銀章之命耶
王介甫為相大講天下水利劉貢父嘗造介甫值一客
在坐獻策曰梁山泊決而涸之可得良田萬頃但未擇
得利便之地貯其水耳介甫傾首沉思曰然安得所貯
許水乎貢父抗聲曰此甚不難介甫欣然以為有策遽
問之貢父曰别穿一梁山泊則足以貯此水矣介甫大
笑遂止
王介甫多思而喜鑿説嘗與劉貢父共食王曰孔子不
撤薑食何也貢父曰本草言薑食多損智道非明民將
以愚之孔子以道教人故不撤薑食所以愚之也介甫
欣然而笑久乃悟其為戲
劉貢父滑稽辯捷世推無對晚年雖得末疾乘機决發
亦不能忍一日擁爐於惠林僧寮語東坡曰吾之鄰人
有一子稍長使之代掌小解不逾嵗誤質盜物資本耗
折殆盡其子引罪請曰某拙於運財以敗成業今請從
師讀書勉赴科舉其父大喜擇日具酒肴遣之既别且
囑之曰吾老矣恃子以為窮年之養今子去我而游學
儻或僥倖改門換户固吾之大幸然切有一事不可不
記或有交友與汝唱和須子細看莫更和却賊詩狼狽
而歸盖譏東坡前逮詔獄王晉卿周開祖之徒皆以和
詩為累也(烏臺詩案曰公有與王詵徃來詩賦及寄周/邠諸詩二人皆以収蘇軾有譏諷文字不申)
(繳有司/各治罪)貢父語始絶口東坡即曰某聞昔夫子自衛反
魯㑹有召夫子食者羣弟子相與語曰魯吾父母之邦
我曹久從夫子轍環四方今幸俱還鄉里伺夫子之出
當共尋訪親舊因閲市肆衆欣然許之始過闤闠未及
縱觀而稠人中望見夫子巍然而來惶懼相告由夏之
徒奔踔越逸無一留者獨顔子拘謹不能遽為闊步顧
市中石塔似可隱蔽即屏伏其旁以俟夫子之過羣弟
子因目之為避孔子塔蓋譏貢父風疾之劇以報之也
東坡嘗與劉貢父言某與舍弟習制科時日享三白食
之甚美不復信世間有八珍也貢父問三白之説坡言
是一撮鹽一碟生蘿蔔一盌飯貢父大笑久之以簡招
坡喫皛飯坡不復省憶謂人云貢父讀書多必有出處
比至赴食見案上所設惟蘆菔鹽飯而已始悟貢父以
三白相戲援匕箸食之㡬盡將上馬云明日可見過當
具毳飯奉待貢甫雖知其為戲但不解毳飯所設何物
迨徃談論過半午不設食貢父饑甚索飯坡云少待如
此者再三坡荅如故貢父饑不可忍矣坡徐曰鹽也毛
蘆菔也毛飯也毛非毳而何貢父捧腹曰固知君必報
東門之役然慮不及此坡始命進食扺暮乃去
王聖塗云(聖塗字/闢之)蘇子瞻文章議論獨出當世風格髙
邁書畫亦精絶有得其真跡者重於珠玉雖才髙一世
而遇人温厚有片善即與之傾盡城府論辯酬倡間以
談謔謫居黄州日有陳處士携紙筆求書㑹客方鼓琴
遂書曰或對一貴人彈琴者天隂聲不發貴人怪之曰
豈絃慢耶對曰絃也不慢其清談善謔𩔖如此
蘇子瞻與姜潛同坐姜字至之先舉令云坐中各要一
物是藥名乃指子瞻曰君藥名也問之曰子蘇子子瞻
應聲曰君亦藥名也君若非半夏定是厚朴姜請其故
曰非半夏厚朴何故曰姜制之(宋史隱逸傳曰姜潛字/至之兖州奉符人從孫)
(復學春秋神宗時召對除陳/留令以不散青苖錢移疾去)
東坡鎮維揚幕下皆竒豪一日石塔長老遣侍者投牒
求解院東坡問長老欲何徃對曰歸西湖舊廬東坡即
將僚佐同至石塔令擊鼓大衆聚觀袖中出䟽使晁無
咎讀之其詞曰大士何曽出世誰作金毛之聲衆生各
自開堂何關石塔之事去作無相住亦隨縁戒公長老
開不二門施無盡藏念西湖之久别亦是偶然為東坡
而少留無不可者一時稽首重聽白槌渡口船逥依舊
雲山之色秋來雨過一新鐘皷之聲以文為戲一時咸
慕其風
東坡在惠州天下傳其已死後七年北歸時章丞相方
貶雷州東坡見南昌太守葉祖洽葉問曰世傳端明已
歸道山今尚爾游戲人間耶坡曰途中見章子厚乃囬
反耳
黄魯直戲東坡曰昔右軍書為換鵞字近日韓宗儒性
饕餮每得公一帖於殿帥姚麟家換羊肉數斤可名公
書為換羊書矣公在翰苑一日以生辰製撰紛冗宗儒
繼作簡以圖報書來人督索甚急公笑曰傳語本官今
日斷屠
涪翁(黄庭堅/已見)嘗和東坡春菜詩云公如端為苦筍歸明
日春衫誠可脱坡得詩戲語坐客曰吾固不愛做官魯
直遂欲以苦筍硬差致仕聞者絶倒
劉道原(恕/)日記萬言終身不忘壯輿(羲仲道原/子並已見)亦能記
五六千字壯輿之子所記才三千字晁以道戲壯輿曰
更兩世當與我輩相似
吕嘉問(已見/)提舉市易曽子宣(布/)劾其違法曽反得罪
嘉問治事如故劉貢父曰豈意曽子避席望之儼然乎
嘉問字望之(司馬公洓水記聞曰曾布為三司使與吕/嘉問争市易事介甫主嘉問布坐左遷)
蘇長公在維揚一日設客十餘人皆一時名士米元章
亦在坐酒半元章忽起立自贊曰世人皆以芾為顛願
質之子瞻長公笑荅曰吾從衆(海岳遺亊曰米元章嘗/為書畫學博士後遷禮)
(部員外郎數遭白簡逐出一日以書抵蔡京訴其流落/且言舉室百指行至陳留獨得一舟如許大遂畫一艇)
(於行問京哂焉時彈文正謂其顛而芾又歴告諸執政/自謂久任中外並被大臣知遇舉主累數十百皆用吏)
(能為稱首一無有以顛䝉/者世遂傳米老辯顛帖)
元祐中米元章居京師被服怪異戴髙簷帽不欲置從
者之手恐為所涴既坐轎為頂盖所礙遂徹去露帽而
坐一日出保康門遇晁以道以道大笑下轎握手問曰
晁四你道似甚底晁云我道你似鬼章二人撫掌絶倒
時西邊獲賊寨首領鬼章檻車入京故晁以為戲
滕甫有弟申狠暴無禮其母獨篤愛用是數凌侮其兄
而閫政多紊章子厚與甫舊狎一日語之曰公多𩔖虞
舜然亦有不似者甫究其説子厚曰𩔖者父頑母嚚象
傲不𩔖者克諧以孝耳(宋名臣四科事實曰龍圖滕甫/臨大事毅然不計死生至於己)
(私則小心莊/栗惟恐有過)
黄魯直劉莘老同在館中每庖人請食次魯直頗治珍
味劉北人性樸厚常云來日喫蒸餅鄉音頗質黄不樂
其簡儉一日聚飲行令以三字離合成字一人云戊丁
成皿盛或云王白珀石碧或云里予野土墅黄云禾女
委鬼魏劉未荅黄遽云僕當奉代以來力敕正整如何
其聲大似蒸餅之語坐皆笑劉不樂
吕與叔言長安有安氏家藏唐明皇髑髏作紫金色其
家事之甚謹因爾家富達遂為盛族後其家析居争髑
髏斧為數片(道學名臣言行録曰吕大臨字與叔大鈞/之弟學於横渠横渠卒乃東見二程元祐)
(中除正字范内翰薦/可為講官未用而卒)張文潛(張耒/已見)聞之即語曰明皇生
死為姓安人極惱合坐大笑時秦學士太虛方為賈御
史彈不當授館職文潛戲太虛曰千餘年前賈生過秦
今復爾也聞者以為佳謔
郭景初嘗夜出為醉人所誣(墨客揮犀曰郭朏字景初/泉州人少有才學而性甚)
(輕/脱)太守召景初詰其狀景初笑曰諺所謂張公喫酒李
公醉太守怪其言不屈命取紙筆使作張公喫酒李公
醉賦郭操紙立就其略云事有不可測人當防未然何
張公之飲酒乃李老之醉焉清河丈人方肆杯盤之樂
隴西公子俄遭酩酊之愆太守見而大笑乃釋之
林瑀王淶同作直講林謂王曰何相見之濶也王曰遭
此霖雨瑀云今後轉更踈濶王曰何故荅云逢此短晷
蓋譏王之侏儒
陳繹好為敦朴之狀時謂熱熟顔囬後熈寧中台州推
官孔文仲舉制科庭試對策言事有痛哭太息執政惡
而黜之繹時為翰林學士語於衆曰文仲狂躁真杜園
賈誼王平甫笑曰杜園賈誼可對熱熟顔囬合坐大噱
李章赴鄰人小集主人素鄙㑹次章適坐其傍既進饌
主人前一魚特大於衆客者章即請於主人曰章與主
人俱蘇人每見人書蘇字不同其魚不知合在左邊者
是右邊者是主人曰古人作字不拘一體移易從便也
章即引手取主人之魚示衆云領主人指揮今日左邊
之魚亦合從便移過右邊一座輟飯而笑終席乃已(龔/明)
(之中呉紀聞曰李章/姑蘇人敏於戲調)
元符中上巳日錫燕從臣命御新龍舟蔡元長忽墜于
金明池萬衆喧駭蔡得浮木憑出遂入次舍方一身淋
漓蔣頴叔(之竒/)唁公曰元長幸免瀟湘之役蔡大笑答
曰㡬同洛浦之遊
許下人相傳章子厚當軸喜罵士人嘗對衆云今世士
人如人家婢子纔出外求食箇箇要作行首張天覺在
旁云如商英者莫做得一箇角妓否章笑久之遂遷職
子厚之孫章大方云不然天覺好詼諧先祖丞相曰豈
有禁從作是俳語好闥天覺應聲云某權某職且二年
切告相公撻下權字丞相未㡬乃落權字
呉元中在辟雍時試經義五篇盡用字説據援精博蔡
京為進呈特免過省以為學字説之勸及作相請復春
秋科反攻王氏徐擇之時為左相語人曰呉相此舉雖
湯武不能過客不解擇之曰逆取而順守元中甚不能
平(宋史曰呉敏字元中真州人大觀二年辟雍私試蔡/京愛其文薦充館職中書侍郎劉正夫以敏未嘗過)
(省不可京請御筆特召上殿除左司郎官金人/犯順敏薦李綱同贊徽宗内禪遷知樞密院事)
翟㕘政汝文與蔡安世(靖/)陳應賢(邦光/)同在門下省安
世位汝文之上應賢坐其下每共談論二人交闢之一
日辭屈汝文歎曰嗟乎遂厄於陳蔡之間(蔡絛鐡圍山/叢談曰翟㕘)
(政公巽字汝文有文名對人辭語華暢雖談笑/歴歴皆可聽然不妄吐也政和間為給事中)
宣和間追復蘇軾職名時衛仲達當行詞同列戲語曰
達可宜善為此詞蓋須焚黄耳聞者莫不大笑(淇水流/慶録曰)
(衛仲達初名上達字達可秀州華亭人大觀三年登進/士第徽宗改今名為館職日上書諫脩三山石橋官至)
(吏部/尚書)
尤延之博洽工文與楊誠齋為金石交淳熈中誠齋為
秘書監延之為太常卿又同為青宫寮寀二公皆善謔
延之一日言有一經句請秘監對曰楊氏為我誠齋應
聲曰尤物移人衆皆歎其敏確
楊誠齋嘗戲呼尤延之為蝤蛑延之呼誠齋為羊一日
食羊白腸延之曰秘監錦心繡腸亦為人所食誠齋笑
吟曰有腸可食何須恨猶勝無腸可食人世稱蠏𩔖為
無腸公子一坐大笑
翟伯夀俊爽好竒巾服一如唐人自名唐裝(張荃翁貴/耳集曰翟)
(耆年字伯壽公巽㕘政之/子能清言工篆及八分書)一日徃見許彦周彦周髽髻
著犢鼻禈躡髙屐出迎伯夀愕然彦周徐曰吾晉裝也
公何怪
乾道中衆客赴郡宴爾日伎樂甚盛一年少勇於見色
甫就席中一客以服辭乃命撤樂勸酬次年少責此人
曰敗一席之歡者爾也真所謂不自殞滅禍延過客者
耶賔主為之閧堂
㑹稽有富人馬生以入粟得官號馬殿幹喜賔客有姬
美豔能歌時出佐酒客有梁縣丞者頗黠因與之目成
後馬生殂梁捐金得之他日置酒觴客陳無損益之在
坐酒酣舉杯屬梁曰有儷語奉上梁諦聽之即琅然髙
唱曰昔居殿幹之家爰喪其馬今入縣丞之室母逝我
梁一坐大笑梁憮然不樂無㡬病死
趙魏公(趙孟頫/已見)有一私印曰水晶宫道人周草窓以瑪
瑙寺行者對之(夏文彦圖繪寳鑑曰周密字/公謹號草窓歴山人居錢塘)魏公遂不
用此印後見草窓同郡崔進之藥肆縣一牌曰養生主
藥室魏公以敢死軍醫人對之進之亦不復設此牌魏
公語人曰我今日方為水晶宫吐氣
劉時中與文子方(矩/)同過暢純父(暢師文/已見)值其濯足暢
聞二人至輟洗迎笑而出曰佳客至正有佳味於卧内
取四大桃置案上以二桃洗於濯足水中持啖二人子
方與時中不食但以其置案上者人持一顆去曰公洗
者其自享之無以二桃汙三士也乃大笑而出
張仲舉每以文自負常語人曰吾於文已化矣蓋吾未
嘗搆思特任意屬筆而已(元史曰張翥字仲舉晉寧人/少負才雋豪放不羈好蹴踘)
(喜音樂其父以為憂翥翻然曰大人勿憂今請易業乃/閉門讀書受業於李存存江東大儒其學傳於陸九淵)
(翥從之游道德性命之説多所研究留杭從仇逺學/遠於詩最髙翥盡得其音律之奥遂以詩文知名)他
日學士實喇卜示以所為文請易數字仲舉苦思移時
終不能就實喇卜曰先生於文豈猶未化耶何思之苦
也仲舉因相視大笑(陶九成輟耕録曰文定王實喇卜之/字敬臣號山齋輝和爾人庚申帝)
(師/也)
嘉興林叔大(鏞/)為江浙行省掾貪墨鄙吝頗交名流以
沽美譽其於達官顯宦則品饌甚豐若髙人勝士不過
素湯餅而已一日延黄子久作畫多士畢集復以此供
客諸人不能堪譏訕交作叔大赧甚揖潘子素求題其
畫子素援筆書一絶句云阿翁作畫如説法信手拈來
種種佳好水好山塗抺盡阿婆臉上不曽搽子久笑語
曰好水好山謂達官顯宦阿婆臉不搽言素面也言未
巳子素復加一句云諸佛菩薩摩訶薩俱不解其意子
素曰此即僧家懴悔閧堂大笑而散叔大數日不見客
(姑蘇志曰黄公望字子久性聰敏博極羣書於技能無/不通曉補浙西憲掾以忤權豪棄去黄冠野服徃來三)
(呉開三教堂於蘇之文徳橋三教中人多執弟子禮善/畫山水師董源巨然  潘純字子素廬州人游京師文)
(學貴介争延致之/每宴集談笑傾坐)
　
　
　
　
　
　
　
　
　
　
　
　語林卷二十七
欽定四庫全書
　語林卷二十八　　　　　　　何良俊　撰
　　輕詆二十八
或問子西孔子曰彼哉彼哉蓋厭絶之也至孟子於管
晏猶或輕之則聖賢亦詆訶人耶嗚呼聖賢之心非不
欲并包兼容然是非之公卒何可掩不有所貶後將安
懲
禰正平自荆州北遊許都書一刺懐之漫滅而無所遇
或問之曰何不從陳長文司馬伯達乎禰曰卿欲使我
從屠沽兒輩耶又問當今復誰可者禰曰大兒孔文舉
小兒楊徳祖
人問禰正平荀令君趙盪冦皆足蓋當世乎禰荅曰文
若可借面弔喪稚長可使監厨請客其意以荀但有貌
趙健啖肉也
劉荆州(劉表/已見)嘗自作書欲與孫伯符以示禰正平正平
嗤之言如是為欲使孫䇿帳下兒讀之耶將使張子布
見乎
管幼安少便恬静常笑邴根矩華子魚有仕宦意及華
為司徒上書讓幼安幼安聞之笑曰子魚本欲作老吏
故榮之耳
劉巴不與張飛語孔明問之巴曰大丈夫處世當交四
海英雄何至與兵子共語
虞仲翔在東吳曹公欲辟之虞聞之曰盗跖欲以餘財
汙良家耶
石勒治門閤至峻有醉胡乗馬徑入府門勒問門吏馮
翥向走馬入門為是何人翥惶遽忘諱誤對云向有醉
胡乗馬馳來即已訶問胡人難與語非小吏所制勒笑
曰胡正自難可與言(石虎鄴中記曰石勒字世龍上黨/武鄉人匈奴之苖裔也永嘉初豪)
(傑並起共推為主都/於襄國後僭正號)
周僕射以雅望有海内重名後頗有酒失為僕射時略
無醒日時人謂之三日僕射庾太尉曰周侯末年所謂
鳳徳之衰
阮光禄(阮裕/已見)聞何次道拜相歎曰我當何處生活(晉陽/秋曰)
(何充字次道廬江人思韻淹通有文義/才情累遷侍中驃騎將軍揚州刺史)
禇公與孫興公(禇裒孫綽/並已見)同遊曲阿後湖中流風勢猛
迅舫欲傾覆禇公已醉乃曰此舫人皆無可以招天譴
者唯孫興公多塵滓正當以厭天欲耳便欲捉擲水中
孫遽無計唯大啼曰季野卿念我
𡊮真為監軍時范𤣥平為吏部尚書大坐語𡊮卿此還
不失為䕶軍𡊮曰卿何事人中作市井
符朗初過江(裴景仁秦書曰朗字元達符堅從兄性宏/放神氣爽悟堅常曰吾家千里駒也堅為)
(慕容沖所圍朗降謝/𤣥用為散騎侍郎)王大與兄國寳命駕詣之汰法師
問朗曰(安法師𫝊曰竺法汰者體器𢎞簡道情冥/到法師友而善焉一説法汰即安公弟子)見王
吏部兄弟未朗曰非一狗面人心又一人面狗心者是
耶蓋以忱醜而才國寳美而狠也(秦書曰朗矜髙忤物/不容於世衆讒而殺)
(之/)
劉邁(劉毅/之兄)為殷仲堪參軍桓南郡嘗過仲堪於㕔事前
戲馬以矟擬仲堪劉時在坐謂南郡曰馬矟有餘精理
不足
會稽太守孟顗事佛精懇而為謝靈運所輕謝嘗語顗
曰得道應須慧業文人卿生天當在靈運前成佛必在
靈運後顗深恨此言(南史曰孟顗字彦重平昌安邱人/衛將軍昶弟也昶顗並美風姿時)
(人謂之雙珠昶貴盛顗不就辟/昶死後厯侍中卒於會稽太守)
顔延之每薄湯恵休詩謂人曰休上人制作委巷間歌
謡耳方當誤後生
王僧達(已/見)性好鷹犬何尚之致仕復起嘗於宅設八關
齋大集朝士行香次至僧達曰願即解於鷹犬勿復遊
獵僧達荅曰家養一老狗放之去已復還尚之失色
謝宣映(南史曰謝絢字宣/映謝景重之子)曾於公坐戲調其舅𡊮湛湛
甚不堪之謂曰汝父昔已輕舅汝今復來加我可謂世
無渭陽情也(宋書曰景重是王胡/之外甥與舅亦不協)
丘車騎嗜酒弛縱不治形儀好臧否人物嘗在沈淵坐
見王文憲詩沈曰王令文章大進丘曰何如我未進(丘/靈)
(鞠王儉/並已見)
王瞻好裁貶人物小時與齊豫章王嶷為友嘗候嶷髙
論武帝時在大牀寢瞻謂嶷曰帳中人物亦復隨人寢
興嶷言次忽問王景文卿兄揩賢愚何如殷道矜瞻曰
卿遂復言他人兄耶武帝笑語嶷曰多王(嶷小/名)汝兄愚
那得忽來王參軍此句瞻曰直恐如卿來談(南史曰王/瞻字明逺)
(𤣥謨子負氣傲俗好裁貶人物齊建元初為永嘉/太守詣闕跪拜不如儀召入東宫付廷尉殺之)
江左甲族向來多不居憲臺王氏以分支居烏衣者官
位微減王僧䖍初除御史中丞謂人曰此是烏衣諸郎
坐處我亦可試為耳
張忺泰為直閣校尉通涉雅俗交結多是名素每下直
輒著鹿皮冠衲衣錫杖執素琴有以啓武帝者帝曰將
家兒何作此舉止(南史曰張忺泰字義亨竟陵人衛將/軍興世子也不以武業自居好𨽻書)
(讀子史年十餘詣禇彦回彦回問張郎弓馬/多少荅曰性怯畏馬無力牽弓彦回異之)
王元長初為司徒法曹詣王僧祐因過沈昭略元長與
沈先未相識沈屢顧盼請主人曰是何年少元長殊不
意因語曰僕出於扶桑入於暘谷照耀天下云誰不知
沈曰不知許事且食蛤蜊元長曰方以𩔖聚物以羣分
君生長東隅居然應嗜此族
張敬兒拜車騎將軍開府王敬則戲之呼為禇彦回(時/咸)
(推禇彦回風度詳雅敬則以敬/兒武臣麄率故以彦回為戲也)敬兒曰我馬上得之終
不得作華林閣勲(南史曰敬則在宋與夀寂/之殺後廢帝於華林園)
卞田居(卞彬/已見)為平越長史嘗目禽獸云羊性淫而狠豬
性卑而率鵞性頑而傲狗性險而出皆指斥貴勢其賦
蝦蟆云紆青拖紫名為蛤魚世以比令僕也又云科斗
唯唯羣浮闇水維朝繼夕聿役如鬼比令史諮事也文
章𫝊於閭巷
劉中郎性韻剛疎輕言肆行一日遇禇司徒(淵/)入朝以
腰扇障日中郎從側過曰作如此舉止羞面見人扇障
何益禇曰寒士不遜中郎曰不能殺𡊮劉安得免寒士
(南史曰劉祥字顯徵穆之之曾孫少好文學性韻剛/疎建元中為正員郎後為臨川王驃騎從事中郎)
王奐初拜僕射劉顯徵(祥/)與奐子融同載行至中堂見
路人驅驢劉曰驢汝好為之如汝人才皆已令僕矣(南/史)
(曰祥著連珠十五首以寄懐其譏議者云希世之寳違/時必賤偉俗之器無聖則淪是以明玉黜於楚岫章甫)
(窮於/越人)
王茂逺子琮為國子生尚始興王女繁昌主琮少不恵
為學生所嗤遂離昏茂逺謝始興始興曰此自主意身
極不願如此茂逺曰下官曾祖是謝仁祖外孫亦不藉
殿下姻媾為門户
沈休文常侍梁武帝宴值豫州獻栗徑寸半帝竒之問
栗事多少與約各疏所憶沈少帝三事約出語人曰此
公䕶前不讓即羞死
徐常侍(徐陵/已見)聘齊時魏收文學北朝之秀收録其文集
以示徐令𫝊之江左徐速濟江而沉之從者以問徐曰
吾為魏公藏拙
庾信至北唯愛温子昇寒山寺碑後還南人問北方何
如信曰唯寒山寺一片石堪共語餘若驢鳴犬吠耳
何敬容為尚書令淺於學術不善作草𨽻署名敬字大
作茍小為文容字大為父小為口陸倕見而戲之曰公
家茍既竒大父亦不小敬容不能荅
江從簡是江光禄子(江革/已見)小時有文情年十七作採荷
調以刺何敬容曰欲持荷作柱荷弱不勝梁欲持荷作
鏡荷暗本無光敬容不覺唯歎其工(南史曰江革少子/從簡少有文才作)
(採荷調以刺何敬容為當時所賞官至/司徒從事中郎侯景亂為任約所害)
蕭韶是梁宗室(南史曰蕭韶字徳茂梁長沙宣武王之/孫太清中為舍人城陷西奔江陵湘東)
(王用為郢/州刺史)初為幼童庾開府(信/)愛之有斷袖之歡衣食
所資皆開府所給遇有客韶為開府𫝊酒後為郢州開
府西上江陵途經江夏韶接開府甚薄坐清油幕下引
開府入宴坐開府别榻有自矜色開府稍不堪因酒酣
乃徑上韶牀踐蹋肴饌直視韶面語曰官今日形容大
異近日時賔客滿坐韶大慙恥
胡倫許(胡叟/已見)嘗於髙允坐見中書侍郎李璨璨被服華
靡倫許貧老衣褐璨頗忽之倫許謂之曰老子今若相
許脱體上袴褶衣帽君欲作何計也李惕然失色
楊遵彦(愔/)典選二十餘年奨拔人倫以為己任然取士
多以言貌時人為之語曰楊公用人如貧士市𤓰取其
大者
魏佛助以温子昇全不作賦邢雖有一兩首又非所長
常云文士會須作賦始成大才今人唯以章表碑誌自
許此外更同兒戲
劉晝作六合賦自謂絶倫以呈魏收收曰賦名六合已
是大愚文又愚於六合君四體又甚於文晝大忿以示
邢子才子才曰君此賦正似疥駱駝伏而無娬媚(後魏/書曰)
(劉晝本大儒舉秀才入京考策不第方復緝綴詞/藻言甚俚拙作賦一首以六合為名自謂絶倫)
崔信明嘗自矜其文謂過李百藥鄭世翼遇之江中謂
信明曰嘗聞有楓落吳江冷願見其餘信明欣然多出
衆篇世翼覽未終篇曰所見不逮所聞投諸水引舟逕
去(唐詩紀事曰鄭世翼滎陽人武徳時為揚州録/事參軍以言忤物貞觀中坐怨謗流死嶲州)
唐太宗行幸翠微宫以司農卿李緯為民部尚書會有
自京師來者帝問房𤣥齡聞緯拜尚書謂何荅曰惟稱
李緯好髭鬢帝聞遽改授洛州刺史
髙宗朝姜恪為左相閻立本為右相時姜以邊將立功
立本最善圖畫時人為之語曰左相宣威沙漠右相馳
譽丹青
武后時有御史臺令史將入臺門值裏行御史數人聚
立門内令史下驢衝過其間諸御史大怒將杖之令史
云今日之過實在此驢乞先數之然後受罰御史許之
此人即語驢曰汝伎藝可知精神極鈍何物驢畜敢於
御史裏行於是羞而止(大唐𫝊載曰武后初稱周恐下/心不安乃令人自舉供奉官正)
(員外多置裏行拾遺補闕/御史時有車載斗量之詠)
楊再思呼朝士為麒麟楦或問之曰今假拚麒麟必修
飾其形覆之驢上宛然異物及去其皮還是驢耳無徳
而朱紫何以異是
狄仁傑為相有盧氏堂姨居午橋别墅未嘗入城仁傑
伏臘修禮甚謹嘗雪後休暇候盧氏適見表弟挾弧矢
攜雉兔歸羞味進於堂上顧揖仁傑意甚輕傲仁傑因
啓曰某幸為相表弟有所欲願悉力從其請姨曰吾止
有一子不欲令事女主仁傑慙而去
趙仁奨住王戎墓側善歌黄麞景龍中負薪詣闕云助
國調鼎即除臺官中書令姚崇曰此是黄麞耶改授當
州一尉宋務光嘲之曰趙仁奨出王戎墓下入朱博臺
中舍彼負薪登兹列柏行人不避驄馬坐客惟聴黄麞
忽一夫負兩束薪曰此合拜殿中人問其由曰趙以一
束拜監察此兩束合授殿中
盧藏用初𨼆終南少室二山時有意當世人目為隨駕
𨼆士晚年乃徇權利司馬承禎將還山藏用指終南曰
此中大有佳處承禎徐曰以僕視之仕宦之捷徑耳(盧/藏)
(用已/見)
陸餘慶為洛州長史其子嘲之曰陸餘慶筆頭無力嘴
頭硬一衙受詞訟十日判不竟置案褥下餘慶得讀之
曰必是那狗遂鞭之
李林甫每與同僚議及公直之事則如癡醉之人未嘗
問荅或語及阿徇之事則響應如流張曲江嘗謂賔客
曰李林甫議事如醉者腦語
王縉作相日好與人撰碑誌有送潤毫者誤叩右丞門
右丞曰大作家在那邊
𤣥宗欲相蘇頲夜召蕭嵩草制其詞曰國之瓌寳帝曰
朕不欲斥其父名卿當為刋削沉思久之曰國之珍寳
嵩出帝曰虚有其表嵩頤大多髭故云(唐詩紀事曰嵩/開元初權中書)
(舍人王丘齊澣以嵩少學術不/以行輩許之獨姚崇稱其逺到)
嚴武以世舊待杜甫甚善甫性偏躁傲誕嘗醉登武牀
瞪視曰嚴挺之乃有此兒
朱泚僭逆姚令言與源休同知政事羣兇宴樂既醉令
言與休論功令言自比蕭何休曰帷幄之謀成秦之業
無出予右吾比蕭何子為曹參可矣時朝士在賊庭者
聞之皆笑謂休為火迫酇侯
長慶中一朝士退朝詣其友人見衲衣道人在坐不懌
而去他日謂友人曰公何故好毳褐之夫吾不知其賢
愚且覺其臭友人應曰毳褐之臭豈勝銅乳銅乳之臭
並肩而立接跡而趨公處其間曾不嫌恥反譏余與山
野有道之士遊南朝髙人以蛙鳴及蒿萊勝鼓吹以吾
視毳褐愈於今之朱紫逺矣
韓愈嘗語李程曰某與崔丞相(羣/)同年往還直是聰明
過人李曰何處是過人者韓曰共愈往還二十餘年不
曾共説著文章
韓昌黎初貶之制是席舍人草詞中曰早登科第亦有
聲名席既物故友人曰席無令子弟豈病隂毒傷寒而
與不潔喫耶韓曰席十八喫不潔太遲人問之曰出語
不是
李泌謂盧杞姦邪徳宗稱其小心泌對曰小心乃姦臣
之態
李紓侍郎好諧戲又服用華鮮嘗朝迴與同列入坊門
有負販者呵不避李罵云頭錢價奴兵輒衝官長負者
顧而言曰八錢價措大漫作威風紓樂採異語使僕者
誘之至家為設酒饌問八錢之義負者荅曰只是衣短
七耳同列以為破的(唐詩紀事曰李紓字仲舒大厯初/李季卿薦為左補闕徳宗時終吏)
(部侍/郎)
關播盛稱李元平用為汝州别駕李希烈作逆使李克
誠禽之又募亡命為内應縛致元平入見希烈遺下汙
地希烈以其眇小無髯戲克誠曰使爾取元平何得將
元平兒來因嫚罵曰盲宰相使汝當我何待我淺耶(劉/昫)
(唐書曰關播字務元衛州汲人盧杞以其柔緩易制驟/稱薦之用為吏部侍郎播乏知人之鑒好大言虚誕者)
(李元平本宗室子敢大言好論/兵播竒之累奏以為可任將相)
武儒衡在中書時元稹因縁宦官得知制誥儒衡鄙厭
之會食𤓰蠅集其上儒衡揮扇曰適從何處來遽集於
此一坐皆失色(劉昫唐書曰武儒衡宰相元衡從父弟/才度俊偉氣岸髙雅論事有風彩羣邪)
(惡之尤為宰相/令狐楚所忌)
薛昭緯嘗任祠部員外(摭言曰薛保遜大中朝侵侮諸/叔父自起居舍人貶洗馬而卒)
(其子昭緯有父風任祠部員外貶澄州司馬/中書舍人顔蕘當制曰陵轢諸父代嗣其凶)時李系任
少儀王蕘任小賔正旦立仗班退昭緯吟曰左金烏而
右玉兔天子旌旂蕘遽請下句昭緯應聲曰上李系而
下王蕘小人行綴(唐書曰王蕘祖起父龜並知名蕘苦/學善屬文拜侍御史從僖宗幸山南)
(卒/)
鄭光業兄弟每柄文有一巨皮箱凡同人投獻詞句有
可嗤者即投其中號曰苦海用資諧戲每有宴集即命
二僕舁苦海於前共閱一編靡不極歡而罷
韓昭仕蜀麄有文章李台嘏曰韓八座事藝如拆襪線
無一條長
𤣥武湖是金陵勝處一日諸閣老待漏朝堂語及林泉
之事馮謐因舉𤣥宗賜賀監鏡湖信為盛事又言余非
敢望此但賜後湖亦足暢平生也徐鉉徐語曰主上尊
賢待士常若不及豈惜一後湖所乏者知章爾馮大有
慙色
韓熙載性好謔浪有投贄太荒惡者熙載使妓炷艾熏
之俟來即歸之出乃嗅之曰子之卷軸何多艾氣聞者
大笑
郭昱狹中詭僻登顯徳中進士恥赴常選獻書於宰相
趙普自比巢由朝議惡其矯激故久不調後復伺普望
塵自陳普笑謂人曰今日甚榮得巢由拜於馬首
宋太祖嘗與趙普議事不合上曰安得宰相如桑維翰
者與之謀乎普曰使維翰在陛下亦不用蓋維翰愛錢
上曰茍用其長當䕶其短措大眼孔小賜與十萬貫則
塞破屋子矣
許懐徳為殿帥嘗有一舉人因懐徳乳姥求為門客懐
徳許之舉子曳欄拜於庭下懐徳據坐受之或以懐徳
武人不知事例密謂之曰舉人無設堦之禮可少降接
懐徳應曰我得打乳姥關節秀才只消如此待之
梅侍讀與孫何盛度丁謂四人(並已/見)俱為侍從時梅好
潔衣服裒以龍麝其香數步襲人孫性落魄衣服垢汙
盛體充壯居馬上前如俯後如仰丁吳人面如刻削時
人為之語曰梅香孫臭盛肥丁瘦
夏竦嘗統師西伐揭榜塞上云有得趙元昊頭者賞錢
五百萬貫爵西平王元昊使人入市賣箔陜西荻箔甚
髙倚之食肆外佯為食訖遺去至晚食肆竊喜以為有
所獲徐展之乃元昊購竦之榜懸箔之端云有得夏竦
頭者賞錢兩貫文竦聞之急令藏揜而已諠播逺近竦
大慙阻
劉貢父作給事中時鄭穆學士表請致仕狀過門下省
劉謂同舍曰宏中請致仕為年若干荅者曰鄭年七十
三劉遽曰慎不可遂其請問其故劉曰且留取伴八十
四底時潞公年八十四再起平章事或云潞公聞之甚
不懌宏中穆字也
劉貢父言每見介甫道字説便待打諢
蘇子瞻云予一日醉卧有魚頭鬼身者自海中來云廣
利王請端明予披褐黄冠而去亦不知身入水中但聞
風雷聲有頃豁然明目疑入水晶宫其下驪目夜光文
犀尺璧南金火齊不可仰視間以珊瑚琥珀廣利佩劍
冠服而出從二青衣予曰海上逐客重煩邀命有頃東
華真人南溟夫人亦至出鮫綃丈餘命予賦詩予寫竟
進廣利諸仙迎看稱妙獨廣利旁一冠簪者謂之鼈相
公進言蘇軾不謹祝融字犯王諱王大怒斥出予退而
歎曰某到處被鼈相公厮壊
東坡一日會客坐客舉令欲以兩卦名證一故事一人
云孟嘗門下三千客大有同人一人云光武兵渡滹沱
河既濟未濟一人云劉寛婢羮汙朝衣家人小過東坡
云牛僧孺父子犯罪先斬小畜後斬大畜蓋指荆公父
子也
荆公素輕沈文通以為寡學贈之詩曰翛然一榻枕書
卧直到日斜騎馬歸及作文通墓志遂云公雖不常讀
書或曰渠乃狀元此語得無太過公乃改讀書作視書
(東都事畧曰沈遘字文通錢塘人舉進士第一為/人明敏通達世務以龍圖閣直學士知開封府)
王荆公嘗見鄭毅夫夢仙詩云授我碧簡書竒篆蟠丹
砂讀之不可識翻身凌紫霞大笑曰此人不識字不勘
自承毅夫曰不然吾用太白詩語也公又笑曰自首減
等(東都事畧曰鄭獬字毅夫安州安陸人為人俊邁不/羣舉進士第一累官知制誥王安石參知政事不悦)
(獬除翰林侍讀/學士知杭州)
杜少陵宿龍門詩云天闕象緯逼王介甫改闕為閱黄
山谷對衆極言其是劉貢父聞之曰直是怕他
王荆公與滕甫不善又素輕鄭毅夫因目為滕屠鄭沽
司馬温公之亡當明堂大享朝廷以致齋不及奠肆赦
畢蘇子瞻率同輩以往程正叔固争引論語子於是日
哭則不歌子瞻曰明堂乃吉禮不可謂歌則不哭正叔
又諭司馬諸孤不得受弔子瞻戲曰頤可謂燠糟鄙俚
叔孫通
司馬文正公薨時程正叔以臆説斂之正如封角狀東
坡嫉其怪妄因怒詆曰此豈信物一角附上閻羅大王
者耶(沈明逺寓簡曰程氏之學自有佳處至椎魯不學/之人竄迹其中狀𩔖有徳者其實土木偶也而盗)
(一時之名東坡譏罵畧無假借人或過之不知東坡之/意懼其為楊墨將率天下之人流為矯䖍庸惰之習也)
(闢之恨不力/耳豈過也哉)
章子厚(章惇/)與蘇子瞻小時相善一日章坦腹而卧適
子瞻自外來章摩其腹以問子瞻曰公道此中何所有
子瞻曰都是謀反的家事
蘇子瞻云恵州市肆寥落然日殺一羊不敢與在官者
争買時囑屠者買其脊骨骨間亦有微肉熟煮熱漉隨
意用酒薄㸃鹽炙微焦食之終日摘剔得微肉於牙綮
間如食蠏螯率三五日一食甚覺有補子由三年堂庖
所食芻豢滅齒而不得骨豈復知此味乎此雖戲語極
可施用用此法則衆狗不悦耳
張文潛(耒/)嘗問張安道云司馬君實直言王介甫不曉
事是如何安道云賢只消去看字説文潛云字説也只
是二三分不合人意安道云若然則足下亦有七八分
不解事矣
曾鞏知襄州日朝廷遣使按水利令從官各辟三兩選
人充勾當公事鞏一日宴諸使者坐客云昨夕九星墜
於西南有聲甚厲又有小星隨之鞏曰小星必是天狗
下勾當公事也
劉元城言哲宗皇帝嘗因春日經筵講罷移坐小軒中
賜茶自起折一栁枝程頤為説書遽起諫曰方春萬物
生榮不可無故摧折哲宗色不平因擲棄之温公聞之
不樂謂門人曰遂使人主不欲親近儒生正為此輩
章子厚為侍從時遇其生朝會客門人林特以詩為夀
子厚出詩示客指其頌徳處歎以為工門人頗不平忽
曰昔人有令畫工𫝊神以其不似命别為之既又以為
不似凡三四易畫工怒曰若畫得似處是甚模様滿坐
閧然
曾布以翰林學士權三司坐言市易事落職知饒州舍
人許將當制頗多斥詞許是曾公所引心自不安往曾
許謝過曾曰君不聞宋子京之事乎昔晏元獻當國子
京為翰林學士晏愛宋之才雅欲旦夕相見遂税一第
於旁近延居之遇中秋啓燕晏召宋出妓飲酒賦詩達
旦方罷翌日罷相宋當草詞頗極詆斥至有廣營産以
殖私多役兵而規利之語方子京揮毫之際昨日餘酲
尚在左右觀者亦駭蓋此事由來逺矣何足校耶許憮
然而去
王元澤有心疾與妻未嘗接荆公憐而嫁之同時有工
部員外郎侯叔獻再娶而悍後叔獻卒朝廷慮其虐前
妻之子有㫖出之不得為侯氏妻京師為之語曰王太
祝生前嫁婦侯工部死後休妻(王雱已見為東軒筆録/曰侯叔獻  汜縣令有)
(善政初為尉嘗捕盗有功府尹李絢謂曰子之才能吾/深知之可一見推官判官當同狀薦子也叔獻曰本以)
(公事至府亊畢歸邑若投謁以/求薦非我志也遂不見而去)
蔡卞妻七夫人是荆公女頗知書能詩詞蔡每有國事
先謀之牀第然後宣於廟堂時執政相語曰吾輩每日
奉行者皆其咳唾之餘也蔡拜右相家宴張樂伶人揚
言曰右丞今日大拜都是夫人裙帶中外𫝊以為笑
蔡攸嘗飲禁中徽宗頻以巨觥勸之攸懇辭不任杯酌
將至顛踣上曰就令灌死亦不至失一司馬光
杭僧温日觀善畫蔔萄性嗜酒唯楊總統飲以酒則不
一沾唇見輒罵曰掘墳賊掘墳賊(夏文彦圖繪寳鑑曰/僧子温字仲言號日)
(觀作水墨蔔萄自成一家/法人莫能測又號知歸子)
　
　
　
　
　
　
　
　
　
　
　
　
　
　
　
　語林卷二十八
欽定四庫全書
　語林卷二十九　　　　　明　何良俊　撰
　　假譎二十九
夫君子所貴者誠假譎則於誠何有哉蓋雖權以濟事
亦君子所不道也
安帝時闕尚書詔將大夫六百石以上試對政事天文
道術以髙第者補之翟酺自恃能髙而忌故太史令孫
懿恐其先用乃往候懿既坐言無所及唯涕泗流連懿
怪問酺曰圖書有漢賊孫登將以才智為中官所害觀
君表相似當應之酺受恩接悽愴君之禍耳懿憂懼移
病不試由是酺對第一拜尚書(范曄後漢書曰翟酺字/子超廣漢雒人四世𫝊)
(詩酺好老子尤善圖緯天文厯算以報舅讐當徙日/南亡於長安為卜相工遇赦還郡徵拜議郎遷侍中)
魏武嘗行軍廩榖不足私召主者問如何主者曰可行
小斛以足之太祖曰善後軍中言太祖欺衆太祖謂主
者曰特當借君一死以厭衆不然事不解乃斬之取首
題徇曰行小斛盗官榖
劉𤣥徳嘗戰敗自投曹公一日曹公從容語𤣥徳曰天
下英雄唯使君與孤本初之徒不足數也𤣥徳方食失
匕箸會雷大震𤣥徳曰聖人言迅雷風烈必變良有以
也一震之威乃至於此曹公遂不疑𤣥徳
宋世祖與羣臣至殷貴妃墓謂劉徳願曰卿等哭貴妃
若悲當加厚賞劉應聲號慟涕泗交横上以為豫州刺
史帝又令羊志哭羊亦嗚咽甚哀他日有問羊者卿那
得此副急淚羊曰我爾日自哭亡妾耳
姚崇與張説同為宰輔各懐疑阻張銜之頗切崇病戒
諸子曰張丞相與吾不協釁隙甚深然其人素懐奢侈
尤好服玩吾身沒之後當來弔汝具陳吾平生服玩寳
帶重器羅列帳前張若不顧汝家族無𩔖矣若顧此當
録玩用致之仍以神道碑為請既獲其文登時録進先
礱石以待至便鐫刻張丞相見事常遲於我數日之後
必當有悔若徵碑文以刋削為辭當引視鐫石仍告以
聞上崇沒張果至目其服玩者三四崇家悉如崇戒不
數日文成敘致該詳時謂極筆(其略曰八柱承天髙明/之位列四時成嵗亭育)
(之功/全)數日果遣使取本以為辭未周密欲加刪改姚氏
諸子引使者視其碑仍告以奏御使者復命張悔恨撫
膺曰死姚崇能算生張説吾今日方知才之不及逺矣
李泌以虚誕自任嘗對客曰令家人速灑掃今夜洪崖
先生來宿有人遺酒一榼會有客至云麻姑送酒來與
君同傾飲未畢閽者云某侍郎取榼子泌命倒還之畧
無怍色
韓晉公(韓滉/已見)自江東入覲氣槩傑出是時劉𤣥佐在大
梁倔强難制滉欲致其朝覲結為兄弟升堂拜親駐車
三日大出金帛賞勞一軍為之傾動𤣥佐敬伏乃使人
密聴滉滉夜問孔目吏所費多少詰責頗細𤣥佐笑而
鄙之
曹武穆知渭州號令明肅西人懾憚自是邊境無虞一
日方召諸將飲會有叛卒數千亡奔賊境候騎報至諸
將相眎失色公言笑如平時徐謂騎曰吾命也汝勿顯
言西人聞以為襲巳皆殺之(東都事畧曰曹瑋字寳臣/武恵王彬第三子彬被疾)
(真宗問以後事對曰臣二子璨與瑋皆堪為將問以優/劣曰璨不如瑋瑋好讀書通春秋尤善左氏為將幾四)
(十年威震西/鄙諡武穆)
丁晉公執政不許同列留身唯王文正一切委順未嘗
忤其意文正謂丁曰欲面求恩澤又不敢留身丁曰如
公不妨一日留身進文字一卷具道丁事丁去數步大
悔之不數日丁遂有朱崖之行
文潞公以樞密直學士知成都公年未四十成都風俗
喜行樂公多燕集有飛語至京師御史何聖從因謁告
歸上遣伺察之(東都事略曰何郯字聖從成都人/為御史鯁切無所避為仁宗所知)何將
至潞公亦為之動有幕客張少愚謂公曰聖從之來無
足念少愚與聖從同郡因迎見於漢州命酒設樂有營
妓善舞聖從狎問其姓妓曰姓楊聖從曰所謂楊臺栁
者少愚即取妓項帕羅題詩曰蜀國佳人號細腰東臺
御史惜妖嬈從今喚作楊臺栁舞盡春風萬萬條命其
妓作栁枝詞歌之聖從為之霑醉後數日聖從至成都
頗嚴重一日潞公大作樂以燕聖從迎其妓雜府妓中
歌少愚之詩以侑觴聖從每為之醉聖從還朝潞公之
謗乃息(𨼆逸𫝊曰張愈字少愚益州郫人雋偉有大志/屢舉不第遂𨼆於家文彦博治蜀為置青城山)
(白雲溪杜光庭/故居以處之)
殿帥楊存中有親愛吏平居賜予無算一旦無故怒而
逐之吏莫知得罪之由泣拜辭去存中曰無事莫來見
我吏悟其意歸以厚貲俾其子入臺中為吏無何御史
欲論存中乾沒軍中糞錢十餘萬其子歸語其父其父
奔告存中存中即具劄奏言軍中有糞錢若干樁管某
處惟朝廷所用不數日臺中果以為言髙宗出存中劄
子示之御史坐妄言被黜
秦會之夫人常入禁中顯仁太后言近日子魚大者絶
少夫人對曰妾家有之當以百尾進歸吿會之會之咎
其失言與其館客謀進青魚百尾顯仁拊掌笑曰我道
這婆子村果然
秦檜當國日四方餽遺日至方滋徳帥廣東為蠟炬以
衆香實其中遣駛卒持詣相府厚遺主藏吏期必達吏
使俟命一日宴客吏白燭盡適廣東方經畧送燭一罨
未敢啟命取用之俄而異香滿坐察之則自燭中出也
亟命藏其餘枚數之適得四十九呼使人問故則曰經
畧専造此燭供獻僅五十條既成恐不佳試爇其一不
敢以他燭充數秦大喜以為奉己之専
秦檜為相日都堂左揆前有石榴一株每著實檜嘿數
焉忽亡其二檜佯不問一日將排馬忽顧謂左右取斧
伐樹有親吏在旁倉卒對曰實佳甚去之可惜檜反顧
曰汝盗食吾榴吏叩頭服
韓彦古尹京日(周公謹癸辛雜志曰韓彦古字子師/詭譎任數處性不常孝宗時為京尹)李
仁甫惡其詭譎弗與交請謁一日瞰其亡往見之韓實
未出既見延入書室請曰平日欲一攀屈而不能今既
見臨姑解衣盤礴可也仁甫辭不獲遂為强留室有二
㕑貯書牙籖黄袱扃䕶甚嚴仁甫問此為何書荅曰先
人在軍中日得於北方蓋本朝野史編年成書者時仁
甫方修長編既成有詔臨安給筆札就其家繕録以進
而卷帙浩博未見端緒仁甫聞其言亟欲得見韓言家
所秘藏將即進呈不可他示李益窘再四致禱乃曰且
為某飲酒續當以呈仁甫為盡量每杯行輒請酒罷笑
謂仁甫曰前言戲耳此即公所著長編已用嘉紙作副
本裝治即以奉納使可進御矣仁甫視之信然蓋隂戒
書吏𫝊録每一板酬千錢吏畏其威利其賞輒先録送
韓所故仁甫方成韓已得全帙仁甫雖奮愧不平亦幸
蒙其成遂用以進(宋史曰李燾字仁甫眉州丹稜人博/極載籍捜羅百氏慨然以史自任倣)
(司馬光通鑑例斷自建隆迄於靖康為/編年一書凡九百七十八卷名長編)
　　黜免三十
夫尺有所短寸有所長况三代以下士鮮全徳世率以
寸朽而棄大材微纇而遺美寳君子蓋深惜之
蜀先主銜張裕不遜兼忿其漏言(張裕已見曰蜀志曰/裕私語人  嵗在庚)
(子天下當易代劉氏祚盡矣主公得益州九年之後寅/夘之間當失之人密白其言後魏氏之立先主之薨皆)
(如裕/所刻)下獄將誅之諸葛武侯表請其罪先主荅教曰芳
蘭當門不得不鉏(蜀志曰裕甚精相術每舉鏡視面/自知刑死未嘗不樸之於地也)
李令伯(李密/已見)入晉自負才器常望内轉而羈旅無援遷
漢中太守自以失分懐怨賜餞東堂詔令賦詩令伯末
章云人亦有言有因有縁仕無中人不如歸田明明在
上斯語豈然帝大忿怒廢黜于家
摯瞻為王敦戸曹參軍(摯氏世本曰瞻字景游京兆長/安人太常虞兄子也父育涼州)
(刺史瞻少善屬文起家著作郎/中朝亂依王敦為户曹參軍)敦以故壊裘賜老病外
部都督瞻諫曰尊裴雖故不宜與小吏敦問何為不可
瞻時因醉曰若上服皆可用賜貂蟬亦可賜下乎敦言
非喻所引如此不堪二千石瞻曰瞻視去西陽如脱屣
耳
殷中軍(殷浩/已見)被廢夷神委命雅詠不輟雖家人不見其
有流放之戚外生韓康伯始隨至徙所周年還都殷素
愛之送至水側乃詠曹顔逺詩曰富貴他人合貧賤親
戚離因泣下
何長瑜為臨川王(義慶/)記室參軍嘗於江陵寄書與族
人何勗以韻語序臨川州府僚佐云陸展染鬢髮欲以
媚側室青青不解久星星行復出如此五六句輕薄少
年遂演而廣之一時人士並為品目盡加劇言苦句其
文流行臨川以白太祖長瑜徙廣州(南史曰太尉𡊮淑/文冠當時義慶在)
(江州請為衛軍諮議其餘吳郡陸展東海/何長瑜鮑照並有詞章之美引為佐吏)
謝恵連隨父方明在會稽郡愛郡吏杜徳靈及居父憂
贈以五言詩十餘首坐流徙廢塞不豫榮伍殷僕射(景/)
(仁/)愛其才因言次白太祖臣兒時便見世中有此文而
論者云是恵連其實非也太祖曰若如此便應通之即
用為彭城王(義康/)法曹參軍
𡊮陽源(𡊮淑/已見)不附劉湛大相乖忤陽源賦詩曰種蘭忌
當門懐璧莫向楚楚少别玉人門非種蘭所尋以久病
免官
梁武每集文士䇿經史事時范雲沈約之徒皆引短推
長帝悦加其賞賚曾䇿錦被事咸言已罄帝試呼問劉
孝標劉時貧悴冗散忽請紙筆疏十餘事坐客皆驚帝
不覺失色自是惡之不復引見及孝標𩔖苑成帝即命
諸學士撰華林徧略以髙之竟不見用劉乃著辯命論
以寄懐
髙祖於鍾山造大愛敬寺王思寂有舊墅在寺側良田
八十餘頃是王丞相賜田髙祖遣主書宣㫖就思寂求
市欲以賜寺思寂荅㫖云此田不賣若是敕取所不敢
言酬對又脱略髙祖怒付市評價以直逼還之由是忤
㫖出為吳興太守(南史曰王騫字思寂一字𤣥成王儉/子也性凝簡慕樂廣之為人不事産)
(業有田八十餘頃與諸宅及故舊共佃之常曰我不如/鄭公業有田四百頃而食常不周以此為愧仕至度支)
(尚書加/給事中)
宋考功(宋之問/已見)在天后朝求為北門學士不許作明河
篇以見意(詩末云明河可望不可親願得乗槎一問/津更將織女支機石還訪成都賣卜人)則
天見其詩謂崔融曰吾非不知之問有才但以其有口
過蓋之問患齒疾口常臭故也之問終身慙憤
孟浩然極為王右丞所知一日王待詔金鑾召浩然商
較風雅上忽臨幸浩然錯􁂚伏床下王不敢𨼆因奏聞
上欣然曰朕素聞其人因得召見上曰卿將得詩來否
浩然奏曰臣偶不齎所業上即命吟舊作浩然拜舞誦
詩曰北闕休上書南山歸敝廬不才明主棄多病故人
疎上聞之憮然曰卿自不求朕朕未嘗棄卿奈何誣朕
因放歸南山
開元中東宫官僚清淡薛令之為右庶子題詩自悼曰
朝日上團團照見先生盤盤中何所有苜蓿長闌干飯
澁匙難綰羮稀箸易寛何以謀朝夕何由保嵗寒上幸
東宫覽之索筆題其榜曰啄木口嘴長鳳凰羽毛短若
嫌松桂寒任逐桑榆暖令之遂謝病歸(唐詩紀事曰薛/令之閩之長溪)
(人肅宗在東宫令之為右庶子積嵗不遷棄官/歸乾元中肅宗以舊恩召令之而令之已先卒)
開元中陸堅在中書以麗正學士供擬過豐謂朝列曰
此亦何益國家致此費損將議罷之張説謂諸人曰説
聞帝王功成則有奢僭之失或興造池臺或躭玩聲色
聖上重儒崇徳親自講論刋校圖書詳延學者今之麗
正即是聖主禮樂之司永代規模不易之道所費者細
所益者大陸子之言未為達也𤣥宗後聞其言陸之恩
待稍薄
李適之為相疎直坦夷時譽甚美(唐詩紀事曰適之常/山愍王孫天寳初代)
(牛仙客為左相朝退/每邀賔戚談諧賦詩)為李林甫排誣罷免朝賢雖知其
無罪然謁問甚稀適之意憤日飲沉酣且為詩曰避賢
初罷相樂聖且銜杯為問門前客今朝幾箇來林甫愈
怒終遂不免
徐常侍久在中書常參李右座議(李林甫/已見)右座被廢常
侍恐為罪累逃𨼆衡山為東林寺掇蔬行者詐為喑啞
數年後值修建佛殿僧中選善書者題梁巳二三人忽
徐行者跨過掌事怒以杖連擊其背徐乃畫地曰某口
雖不言昔年曾學大書乞試之使題數行諸僧皆悦服
因遣盡書之時李北海遊嶽觀其題處曰不知徐公在
此乃召至握手言曰朝列於公已息論矣遂解其布褐
釋以簪裳因戲徐曰徐侍郎曾吟峴山思駐馬漢水憶
迴舟否徐曰喑啞之時亦黙詠之即與同載北歸(唐詩/紀事)
(曰徐安貞始名楚璧應制舉三登甲科開元中/為中書舍人帝屬文多令視草終中書侍郎)
陸宣公謫忠州土塞其門家人由於狗竇中州將不得
謁面
張祜深為令狐楚所知楚鎮天平自草薦表以祜詩三
百篇隨表進上祜至京屬元稹在内庭帝以問稹稹曰
祜雕虫小技壯夫不為或奨激之恐變陛下風教由是
失意東歸
令狐綯(劉昫唐書曰令狐綯字子直宰相楚/之子大中四年以兵部侍郎平章事)曾以舊事
訪於温庭筠庭筠荅曰事出南華經非僻書也冀相公
燮理之暇時宜覽古綯甚怒奏庭筠有才無行不許登
第遂轗軻以至終身(摭言曰開成中温庭筠才名籍甚/然罕拘細行以文為貨識者鄙之)
(與唐詩紀事曰庭筠彦博裔孫/  李商𨼆俱有名時號温李)
陶榖久在翰林意希大用建隆以後宰相往往不由文
翰聞望皆出榖下榖不能平仍俾其黨因奏對言榖宣
力實多微伺上㫖太祖曰翰林草制皆檢前人舊本俗
所謂依様畫葫蘆耳何宣力之有榖乃作詩書于玉堂
之壁(詩曰官職須由生處有才能不管用時/無堪笑翰林陶學士也能依様畫葫蘆)太祖益薄
其怨望遂決意不用
丁崖州當政日置宴私第忽語於衆曰嘗聞江南國王
鍾愛一女一日諭大臣曰吾止一女姿儀性識特異於
人卿等為擇佳壻須年少美風儀有才學門第髙者或
言洪州劉生為郡參謀風骨秀美大門博學有文可以
充選國主召見大喜尋尚主拜都尉鳴珂鏘玉出入禁
闈良田甲第珍寳竒玩豪華富貴冠於一時未幾主殂
國主悲悼不勝曰吾將不復見劉生削其官一物不與
遣還洪州生恍疑夢覺觸目如失丁笑曰某他日不失
作劉參謀也坐中莫不失色未幾有海上之行籍其家
孑然南去
楊文公為執政所忌母病謁告不候朝㫖徑歸韓城與
弟倚居踰年不調有啟謝朝中親知云介推母子願歸
綿上之田伯夷兄弟甘受首陽之餓後除汝州希㫖者
攻擊不已公又有啟曰已擠溝壑猶下石而弗休方困
蒺藜尚關弓而相射當事諸人益惡之
東坡既謫黄州復以先知徐州日不覺察妖賊事取勘
已而有㫖放罪乃上表謝神宗讀至無官可削撫已知
危笑語曰畏喫棒耶
　　儉嗇三十一
孔子曰與其不孫也寧固蓋深惡奢僭甚之也夫齊相
以濯冠見譏魏人以葛屨興刺下此則戔戔小人纎嗇
委瑣又安足道哉
沈叔山在吳有美名性至儉吝張恵恕使蜀時詣沈别
沈入内良久出語恵恕曰向擇一端布欲以送卿而絶
無麄者恵恕佳其能顯非(江表傳曰沈珩弟峻字/叔山有名譽但性儉吝)
和長輿性至儉嗇家有好李諸弟往園中採食皆計核
責錢
王琨儉于財用設客不過兩盌酒輒云此酒難遇鹽豉
姜蒜之屬並挂屏風酒漿悉置牀下内外有求琨手自
賦之
世祖幸芳林園就虞侍中(悰/)求扁米粣虞獻粣及雜肴
數十轝大官鼎味不及也上就虞求諸飲食方虞秘不
肯出上醉後體不快虞乃獻醒酒鯖鮓一方而已
夏侯亶性節儉不事華侈晚年頗好音樂有妓妾數十
人無被服姿容每有客常隔簾奏樂時呼簾為夏侯妓
衣(南史曰夏侯亶字世龍譙郡譙人父詳/天監元年徵為侍中亶仕至豫州刺史)
　　侈汰三十二
記曰奢則逼上正孔子所謂不孫也夫僭擬者王誅之
所不赦余觀侈汰之徒皆取禍不旋踵蓋有所由來矣
馬季長居宇器服多存侈飾教養生徒常數千許自坐
髙堂施絳紗帳前授生徒後列女樂弟子髙足𫝊授鮮
有入其室者
劉威碩在蜀車服飲食號為侈靡侍妾數十能為聲樂
悉教誦讀魯靈光殿賦(蜀志曰劉琰字威碩魯國人有/風流善談論先主在豫州辟為)
(從事厚親待之隨從周旋常為賔客然不/豫國政領兵千餘隨諸葛武侯諷議而已)
劉尚書(劉寔/己見)詣石季倫如厠見有絳紗帳大牀茵褥甚
麗兩婢持錦香囊尚書惶遽反走語季倫向誤入卿内
季倫曰是厠耳
羊稚舒冬月釀常令人抱甕須臾復易人酒速成而味
好
符朗過江時與朝士宴會諸人並用唾壺朗欲誇之使
小兒跪而張口承唾含出
謝靈運性奢豪車服鮮麗衣裳器物多改舊形制世共
宗之咸名為謝康樂
虞景豫(悰/)善為滋味和齊皆有方法豫章王(嶷/)盛饌享
賔王問今日肴羞寧有所遺不虞曰恨無黄頷􁂄何曾
食疏所載也
羊祖忺(羊侃/己見)性善音律自造採蓮棹歌兩曲甚有新致
姬妾侍列窮極奢靡有彈筝人陸太喜著鹿角爪長七
寸儛人張浄琬腰圍一尺六寸時人咸推能掌中舞又
有孫荆玉能反腰帖地銜得席上玉簪敕賚歌人王娥
兒時東宫亦賚歌者屈偶之並妙盡竒曲一時無對
徐湛之(己/見)産業甚厚室宇園池伎樂之妙冠於一時門
生千餘皆三吳富人子姿質端美衣服鮮麗每行遊塗
巷盈滿兩目悉以後車載之文帝每嫌其侈縱時安成
公何勗無忌之子臨汝公孟靈休是昶之子並名奢豪
與湛之以肴膳器服車馬相尚都下語曰安成食臨汝
飾湛之特兼何孟之美
河間王(琛/)駿馬千餘疋以銀為槽忩户之上玉鳳啣鈴
金龍吐斾
陳顯達子與王敬則諸兒並精車牛麗服飾當世快牛
稱陳世子青王三郎烏吕文顯折角江瞿曇白鼻後皆
集陳氏家
蕭宏奢侈過度修第擬於帝宫後房數百餘人皆極天
下之選所幸江無畏服玩侔於東昏潘妃寳屧直千萬
(南史曰臨川静恵王宏字宣達梁文帝第/六子也天監元年封臨川王位揚州刺史)
隋文帝子秦王俊盛修宫室窮極侈麗為妃作七寳罩
籬車不可載以馬負之而行又為水殿香粉塗壁玉砌
金堦梁柱榱棟之間周以明鏡間以寳珠極瑩飾之美
每與賔客妓女絃歌於上
煬帝作西苑其内為海海北有龍鱗渠作十六院門皆
臨渠每院以四品夫人主之剪綵為芰荷乗輿臨幸則
去水而布之上好以月夜從宫女數千騎遊西苑作清
夜遊曲馬上奏之
隋虞孝仁性奢華伐遼之役以駱駞負函盛水養魚以
自給
唐太宗盛飾宫掖大然燈燭與蕭后同觀之因問朕施
設孰與隋主蕭后笑而不荅固問之曰彼乃亡國之君
陛下開基之主奢儉之事固自不同帝問隋主何如蕭
后曰每至除夜殿前設火山數十盡沉水香根每一山
焚沉香數車以甲煎簇之焰起數丈香聞數十里一夜
用沉香二百餘葉甲煎二百石房中不然膏火懸寳珠
一百二十以照之光比白日妾觀陛下殿前所焚是柴
木殿内所爇是膏油但覺烟氣薰人太宗良久不言口
刺其奢而心伏其盛
韋陟性侈縱喜飾服馬侍兒閹童列左右常數十侔於
王宫主第窮治饌羞選膏腴地藝榖麥以鳥羽擇米每
食視厨所棄其直猶不減萬錢宴公侯家雖極水陸曾
不下箸(明皇雜録曰陟早以文學識度著名善屬文出/入清顯踐厯崇貴自以門地才華坐取卿相接)
(物簡傲未嘗/與人欵曲)
　何良俊曰觀韋陟如此舉動其奢縱無檢幾於不孫
　縱其人地甚髙亦已減十之四五以宋廣平之清徳
　而猶歎譽之不置何耶豈其兄弟杜門時嘗矯矯自
　立兹豈其鳳徳之衰耶廣平語載賞譽中
韋陟厨中飲食香味錯雜人入其中多飽飫而歸時人
為之語曰人欲不飯筋骨舒夤縁須入郇公厨
岐王宫於竹林内縣碎玉片每夜聞相觸之聲即知有
風號占風鐸(劉昫唐書曰恵文太子隆範睿宗第四子/也封岐王好學工書雅愛文章之士與閻)
(朝𨼆劉廷琦張諤鄭繇篇題倡/和又多聚書畫古蹟為時所稱)
王元寳嘗以金銀疊為屋壁以紅泥泥之别置禮賢堂
以沉香為軒檻以鑌鐵甃地面以錦文石為柱礎又以
銅線穿錢甃於後圃花徑中泥雨不滑人呼為王氏富
窟(開元天寳遺事曰王元寳京師巨豪也以李冗獨異/志曰明皇嘗問元寳家財多少對曰請  一縑繫陛)
(下南山一樹南山/樹盡臣縑不窮)
于頔為襄州日㸃山燈一上油二千石
元載末年造芸暉堂𢷬芸香為屑塗壁更以沉檀為梁
棟飾金銀為戸牖(蘇鶚杜陽雜編曰芸香草也出于闐/國其香潔白如玉入土不朽可以塗)
(壁/)
元載寵姬薛瑶英幼㗖香肌肉皆香載處以金絲却塵
褥
李昌䕫在荆州打獵大修裝飾其妻獨孤氏亦出女隊
二千人皆著紅紫繡襖子及錦鞍韀
魚朝恩有洞房四壁皆安琉璃板中貯江水及萍藻諸
色魚蝦號魚藻洞
段文昌富貴後打金蓮花盆盛水濯足或規之荅曰人
生幾何要酬平生不足也(續世説曰段文昌布素之時/所向不偶及其達也揚厯顯)
(重出入將相垂二十年服飾玩好歌鐘妓女/苟悦於心無所愛惜奢侈過度物議貶之)
李徳裕營平泉莊逺方以異物奉之或題曰隴右諸侯
供語鳥日南太守送名花
李徳裕好飲恵山泉自京至常州置遞時號水遞
李徳裕每食一杯羮其費約錢三萬雜珠玉寳貝雄黄
硃砂煎汁為之過三煎即棄其滓於溝中
王廣津作相日庭穿一井合玉為櫃嚴其鏁鑰天下寳
玉真珠投置其中汲其水供飲後廣津被刑其骨肉之
色並如金
張功甫是張循王諸孫園池聲妓服玩之麗甲天下嘗
於南湖園作駕霄亭於四古松間以巨鐵絙懸之空半
當風月清夜與客梯登之飄揺雲表王簡卿侍郎嘗赴
其牡丹會云衆賔既集坐一虚堂寂無所有俄問左右
云香已發未荅云已發命卷簾則異香自内出郁然滿
坐羣妓以酒肴絲竹次第而至别有名姬十輩皆衣白
凡首飾衣領皆牡丹首帶照殿紅一妓執板奏歌侑觴
歌罷樂作乃退復垂簾談論自如良久香起卷簾如前
别十姬易服與花而出大抵簪白花則衣紫紫花則衣
鵞黄黄花則衣紅如是十杯衣與花凡十易所謳者皆
前輩牡丹名詞酒竟歌樂無慮百數十人列行送客燭
光香霧歌吹雜作客皆恍然如仙遊(齊東野語曰張鎡/字功甫循忠烈王)
(諸孫能詩一時名士無不交遊於誅韓有力賞/不滿意又欲以故智去史事泄謫象臺而殂)
　　忿狷三十三
夫以伯夷之隘尚曰君子不由若夫勁狹之徒一遭愆
忤即怒目攘臂其去伯夷何逺哉然且曰望望然去之
在伯夷則有然矣故孟子非惡伯夷惡後世之以伯夷
為口實者嗚呼君子何可不知所以自養也
許子將(許劭/己見)與從兄文休(許靖/己見)俱知名並有人倫臧否
之稱而私情不協子將為郡功曹排擯文休不得齒敘
以馬磨自給(典論曰汝南許劭與族兄靖俱避地江東/共争論於太守許貢坐至於手足相反)
時苖令夀春日蔣濟作揚州治中苖初至謁濟濟素嗜
酒適會其醉不時見苗苖恚恨還刻木為人署曰酒徒
蔣濟豎之墻下旦夕射之(魏畧曰時苗字徳胄鉅鹿人/為大官令領其郡中正至於)
(敘人才不能寛大然記人/之短雖在久逺銜之不置)
魏國既建杜子緒(魏志曰杜襲字子緒潁川定陵人曾/祖安祖根著名漢世襲避亂荆州劉)
(表待以賔禮同郡繁欽數見竒於表襲曰吾與子欲龍/蟠幽藪待時鳳翔豈謂劉牧為撥亂之主而規委身哉)
(子見能不已非吾徒也遂南適長沙建安/初逃還鄉里太祖以為西鄂長厯官侍中)王仲宣和陽
士(王粲己見表魏志曰和洽字陽士汝南西平人與親/舊南依劉  太祖定荆州辟為丞相掾時毛玠崔琰)
(並以忠清幹事選用儉節洽曰天下大器在位與人不/可以一節儉也儉素過中自以處身則可以此格物所)
(失或多夫立教觀俗貴處中庸今崇一槩/難堪之行以檢殊塗勉而為之必有疲瘁)並以彊識博
聞見知魏武遊觀出入多得驂乗至其見敬不及於陽
士杜嘗獨見魏武留語直至夜半仲宣性躁競中夜起
坐曰不知公對杜襲道何等也陽士笑曰天下事豈有
盡耶卿晝侍可矣悒悒於此欲兼之乎
王僕射(敬𢎞/)諸兒孫嵗中不過一再見見輒剋日恢之
為新安太守(敬𢎞/子)嘗請假還東定省王剋日見之至日
不果假日將盡恢之乞求奉辭王呼前既至閣復不見
恢之於閣外拜辭流涕而去(南史曰敬𢎞子恢之瓚之/昇之孫秀之延之曾孫綸)
(之凡四世並方嚴剋日/乃見子孫蓋家風也)
王敬𢎞諸子未嘗教以學問人問之荅曰丹朱未應乏
教甯越不聞被捶
王錫年二十四辭吏部郎掩扉覃思室宇蕭然諸子温
凊隔簾趨侍
謝𢎞微至性寛博與人未嘗有牾末年嘗與友人棋友
人西南棋有死勢一客唱言西南風急或至覆舟其人
悟而救之𢎞微大怒投局於地識者覺其有異未幾果
卒
虞玩之好臧否人物王仲寳常舉員外郎孔逷玩之頗
持異議仲寳甚恨之後玩之亡後孔瑄就仲寳求會稽
五官仲寳方盥投皂莢於地曰卿鄉俗殊惡虞玩之至
死煩人(虞玩之王儉並己見餞南史曰玩之東歸儉懐/恨不出送朝廷無祖  者中丞劉休與親知書)
(曰虞公散髪海隅同古人之/美而東都之送殊不藹藹)
段相文昌性介狹每燕賔客有眉睫之失必致怪訝在
西川有進士薛太白飲酒稱名太多明日遂不復召
梅侍讀(詢/)晩年躁於禄位嘗朝退過閤門見箱中有錦
軸云是胡侍郎(則/)致仕告身同列取視梅逺避而過曰
幣重而言甘誘我也何以視為時人多笑之
梅侍讀年七十餘又病足常撫其足而詈之曰是中有
鬼令我不至兩府者汝也
慶厯中西師未解晏元獻為樞密使大雪置酒西園歐
陽永叔賦詩云須憐鐵甲冷徹骨四十餘萬屯邊兵晏
曰昔韓愈亦能作言語赴裴度會但云園林窮勝事鐘
鼔樂清時不聞如此合閙
倪元鎮修潔不能容物嘗寓其姻鄒氏家鄒塾師陳子
章有壻曰金宣伯一日來訪元鎮聞宣伯儒者倒屣迎
之見其言貌麄率大怒掌其頰宣伯媿忿不見主人而
去鄒出頗怪之元鎮曰宣伯面目可憎語言無味吾斥
去之矣
　　讒險三十四
夫讒險之毒慘於戈兵是以吉甫慈父也伯竒孝子也
不能不致疑於掇蜂之間成王明君也周公賢臣也猶
必有待於風雷之變故孔子以浸潤之譖膚受之愬不
行既謂之明又謂之逺嗚呼難矣况乎義闕君臣恩非
父子聴言者非成王吉甫之能詳致謗者無周公伯竒
之可指幾何其不見惑於交搆之徒耶巷伯之詩欲取
彼譖人投之有昊亦豈過也
曹公欲加害孔北海使路粹作奏(典畧曰路粹字文蔚/少學於蔡邕初平中)
(隨車駕至三輔建安初以髙才與京兆嚴象擢拜尚書/郎象以兼有文武出為揚州刺史粹後為軍謀祭酒與)
(陳琳阮瑀/等典記室)粹承㫖文致融罪言融昔在北海見王室不
寧招合徒衆欲圖不軌言我大聖之後而滅於宋有天
下者何必夘金刀又融為九列不遵朝儀秃巾微行唐
突宫掖與白衣禰衡言論放蕩衡與融交相贊揚衡謂
融仲尼不死融謂衡顔淵復生諸如此𩔖辭語甚多融
死之後覩粹所作無不嘉其才而畏其筆也
姚崇天資權譎始為同州張説以素憾諷趙彦昭劾之
及崇當國説懼潛詣岐王申欵他日朝退衆皆趨出崇
曳踵為有疾狀帝詔問之對曰臣心有憂痛不在足問
其故曰岐王陛下愛弟張説輔臣而密車出入王家恐
為所誤故憂之於是説出相州
李適之與李林甫争權不協林甫隂賊好䛕謂適之曰
華山生金采之可以富國顧上未之知適之性疎信其
言他日從容為帝道之帝喜以問林甫林甫對曰臣知
之舊矣顧華山陛下本命王氣之舍不可穿治故不敢
以聞帝以林甫為愛已而薄適之
李義府貌足恭與人言嬉怡微笑而隂賊𥚹忌凡忤意
者皆中傷之時號義府笑中刀
盧杞以關播韋柔可制因從容言播材任宰相其儒厚
可鎮浮動乃拜同平章事大政一決於杞嘗論事帝前
播意不可避坐欲有所言杞目禁輒止退讓播曰以君
寡言故至此奈何開口争事耶播即喑畏不敢與争
李揆為盧杞所惡用為入蕃會盟使揆辭以老恐死道
路不能達明命帝惻然杞曰和戎者當練達朝事非揆
不可且使揆則異時年少於揆者不敢辭揆遂行至蕃
酋長曰聞唐有第一人李揆公是否揆畏留因紿之曰
彼李揆安肯來耶
盧杞忌張鎰剛直欲去之時朱泚以盧龍卒戍鳳翔帝
擇人代之杞即謬曰鳳翔將校班秩素髙非宰相信臣
不可鎮撫臣宜行帝不許杞復曰陛下必以臣容貌寢
陋不為三軍所信恐後生變臣不敢自謀惟陛下擇之
帝乃顧鎰曰文武兼資望重内外無易卿者為朕撫盧
龍士乃以中書侍郎為鳳翔隴右節度鎰知為杞隂中
然辭窮因再拜受詔
穆修有詩名多遊京洛有題其詩於禁中壁間者真宗
一見大加賞歎問為誰詩左右以穆修對上曰有文如
此公卿何不薦來時丁晉公在側從容荅曰此人行不
逮文由此上不復問
王冀公既以城下之盟短冦萊公於真宗真宗曰然則
如何可以洗此恥冀公曰今國家欲以力服契丹所未
能也契丹之性畏天而信鬼神今不若盛為符瑞引天
命以自重契丹聞之庶幾不敢輕中國上疑未決因幸
秘閣見杜鎬問之曰卿博達墳典所謂河圖洛書者果
有之乎鎬曰此蓋聖人神道設教耳上遂決用冀公之
䇿作天書等事故世言符瑞之事始於冀公成於杜鎬
(墨客揮犀曰杜學士鎬博聞强記凡有檢閲先戒小吏/某事在某書第幾行取視無差士大夫有所著撰咨以)
(古事無不知者雖晚學卑品亦應荅不倦時/人號為杜萬卷性和易有懿行士君子推之)
紹聖初逐元祐黨人以水土美惡繫罪之輕重一日執
政聚議至劉安世器之時蔣穎叔云劉公平昔人推命
極好章子厚以筆於昭州上㸃之曰劉待制命好且去
昭州試命一巡
秦丞相(檜/)晚嵗權尤重常有數卒皂衣持梃立府門外
行路過者稍顧視謦欬皆呵止之嘗病告一二日執政
獨對不敢他語惟盛稱秦公勲業明日入堂忽問曰聞
昨日奏事甚久執政惶恐曰某惟誦太師勲徳曠世所
無語終即退實無他言秦公嘻笑曰甚感蓋已嗾言事
官上章執政甫歸閣子彈章副本已至其忮刻如此
　
　
　
　
　
　
　
　
　
　
　
　
　
　
　語林卷二十九
欽定四庫全書
　語林卷三十　　　　　　明　何良俊　撰
　　尤悔三十五
夫言行君子之樞機也使言而見尤行而致悔豈自修
之道耶故夫子於多聞多見既闕其疑殆又欲君子之
慎其餘也
曹公聞丁正禮才美欲以愛女妻之(魏畧曰丁儀字正/禮沛郡人父冲宿)
(與太祖親善儀有/文才太祖辟為掾)以問五官將(曹丕/己見)五官將曰女人觀
貌而正禮目眇恐愛女未必悦也不如與伏波子楙(魏/志)
(曰夏侯惇字元讓沛國譙人太祖平河北以為伏波將/軍子楙太祖以女妻之即清河公主  魏畧曰楙字子)
(林惇仲子也文帝少與親善及/即位以為安西將軍都督關中)太祖從之尋辟正禮為
掾及與論議嘉其才朗曰丁掾好士即使其兩目盲尚
當與女何況但眇是兒悞我
邵貟與虞俊鄰居貟先不知俊俊至吳與張温朱據會
清言竟日温等敬服於是吳中盛為俊談貟聞而歎曰
吾與仲明遊居比屋不能甄其英秀播其風烈而令他
邦稱我之傑深用為媿(會稽典畧曰邵貟/字徳方餘姚人)
陸平原(陸機/己見)為河北督已被間搆内懐憂懣聞衆軍警
角鼔吹謂孫顯世曰(晉書曰孫拯字顯世吳郡富春人/能屬文吳黄門郎入晉為涿令陸)
(機被誣收拯考掠兩踝肉盡門生費/慈宰意二人詣獄明拯遂同死獄中)今我聞此不如華
亭鶴唳(八王故事曰華亭由拳縣郊外墅也有清泉茂/林吳平後陸機兄弟共遊於此十餘年  吳郡)
(圖經曰華亭縣本嘉興縣地/天寳十年置因華亭谷為名)
孔熙先與范曄同逆下獄被責望風吐欵辭氣不撓上
竒其才遣人慰勞之曰以卿之才而滯於集書省理應
有異志又詰責前吏部尚書何尚之曰使孔熙先年三
十作散騎郎那不作賊
沈休文自負髙才昧於榮利乗時藉勢頗累清淡及居
端揆稍𢎞止足每進一官輒殷勤請退而終不能去論
者方之山濤
張𤣥素出自刑部令史仕至三品太宗問云在隋任何
官曰縣尉又問以前何官曰流外又問在何曹司𤣥素
將出閣門殆不能移步精爽頓盡色𩔖死灰朝臣見之
多所驚怪禇遂良上疏切諫太宗曰朕亦悔此問
唐太宗嘗與侍臣泛舟春苑池中見異鳥容與波上悦
之召閻立本圖其狀閣外𫝊呼畫師閻立本是時已為
主爵郎中俯伏池左研吮丹粉瞻望坐賔羞悵流汗歸
戒其子曰吾少好讀書幸免面牆縁精染翰頗及儕流
唯以丹青見知躬厮役之務辱莫大焉汝宜深戒勿習
此技
陸鴻漸與常伯熊皆精茶理(范攄雲溪友議曰鴻漸嘗/為茶論説茶之功效并煎)
(茶炙茶之法造茶具二十四事以都統/籠貯之逺近傾慕好亊者家藏一副)御史李季卿宣
慰江南(劉昫唐書曰李季卿丞相適之子也弱冠舉明/經頗工文詞代宗時拜御史大夫奉使江淮宣)
(慰振拔幽滯進用/忠㢘時人稱之)至臨懐縣館或言伯熊善茶季卿請
為之伯熊著黄帔衫烏紗幘手執茶器口通茶名區分
指㸃左右刮目茶熟李為歠兩杯既到江外又有言鴻
漸者李公復請為之鴻漸身衣野服隨茶具而入如伯
熊故事李公心鄙之茶畢命孥取錢三十文酬博士鴻
漸夙遊江介通狎勝流及此羞愧遂著毁茶論
哀帝時魏博羅紹威以牙軍之逼召朱全忠全忠殪八
千餘家其餘攻討悉平全忠留魏半年紹威供億所殺
牛羊豕近七十萬資糧稱是所賂遺又近百萬比全忠
之去蓄積為之一空紹威雖除其偪而魏兵自是衰弱
紹威悔之謂人曰合六州四十三縣鐵不能為此錯也
劉孟節酷愛山水天資絶俗青之南有冶原歐冶子鑄
劍之地山竒水清旁無人烟叢筠古木氣象幽絶富鄭
公鎮青為築室原上孟節常寓居龍興僧舍之西軒往
往凭欄静立慨想世事吁唏獨語或以手拍欄杆自詠
詩曰讀書悞我四十年幾回醉把欄杆拍(皇朝𩔖苑曰/劉槩字孟節)
(青州夀光人少師种放篤好古學而天資絶俗與世齟/齬故久不仕其後范文正公文潞公皆欲薦之朝先生)
(懇辭二公亦不敢/强以成其髙尚)
黄徳潤事阜陵(孝宗/陵名)人或議其循黙淳熙末上將内禪
一日朝退留二府賜坐從容諭及倦勤之意諸公交贊
公獨無語上顧曰卿以為何如對曰皇太子聖徳誠克
負荷顧李氏不足母天下宜留聖慮上愕然色變公徐
奏陛下問臣臣不敢自黙然臣既出此語自今不得復
覲清光陛下異日思臣之言欲復見臣亦不可得矣退
即求去甚力後夀皇在重華宫每撫几歎曰悔不用黄
洽之言或至淚下(宋史曰黄洽字徳潤福建侯官人通/判福州召為太常丞請外孝宗方厲)
(精求治曰黄洽厚徳方任以/亊不許後厯官御史中丞)
洪景盧在翰苑日嘗入直值制詔沓至凡視二十餘草
事竟小步庭間一老人負暄花隂問之是京師人累世
為院吏今已八十餘幼時及識元祐間諸學士今子孫
復為吏故養老於此因言聞今日文書甚多學士必大
勞神洪喜其言告以今日草二十餘制皆已畢老人復
頌曰學士才思敏速真不多見洪矜之云蘇學士想亦
不過如此速耳老人復首肯咨嗟曰蘇學士敏速亦不
過此但不曾檢閲書冊洪為赧然自恨失言(宋史曰洪/邁字景盧)
(皓季子也幼讀書日數千言一過目輒不忘博極載籍/雖稗官虞初釋老傍行靡不涉獵淳熙三年拜中書舍)
(人兼侍讀/直學士院)
尹少稷(穡/)博學工文杜門讀書不汲汲於仕進後乃附
麗湯思退力排張魏公以是除諫議公論始薄之後貶
嶺南累年蒙恩北歸周益公素與之善便道來訪謂益
公曰某三十年閉户讀書養得少名思之不審所得於
彼者幾何而破壊掃地雖悔何及悵然者久之益公每
舉以為士大夫之戒
　　紕漏三十六
夫南山之竹不揉自直然括而羽之可以射逺況天之
降才爾殊不必盡會稽之竹箭也不加櫽括欲無紕漏
其能免乎是以君子貴學也
陳夀將為國志(晉書曰陳夀字承祚巴西安漢人少師/事譙周事蜀為觀閣令史父喪有疾使)
(婢丸藥鄉黨以為貶議坐是沉滯者累年張華愛其才/以為夀雖不逺嫌原情不至貶廢舉孝㢘除佐著作郎)
謂丁梁州曰若覔千斛米見借當為尊公作佳𫝊丁不
與米遂不為立𫝊時論以此少之梁州是敬禮子(文士/𫝊曰)
(丁廙字敬禮少有才博學洽聞建安中為黄門侍郎廙/從容謂太祖曰臨菑侯天性仁孝發於自然而聰明智)
(達其殆庶幾至於博學淵識文章絶倫當今天下賢才/皆願從其游而為之死實天命所以鍾福於大魏而永)
(授無窮之祚也欲以勸動太祖太祖荅曰植吾愛之安/能若卿言吾欲立為嗣何如廙曰此國家所以興衰天)
(下所以存亡非愚劣瑣賤者所得與及廙聞知臣莫若/君知子莫若父至於君不論明闇父不問賢愚而能常)
(知其臣子者何蓋由相知非一事一物相盡非一朝一/夕況明公加之以聖哲習之以人子今發明達之命吐)
(永安之言可謂上應天命下合人心得之於須/㬰垂之於萬世也廙敢不盡言太祖深納之)
王濬沖典選未嘗進寒素退虚名與時浮沉門調户選
而已
明帝函封詔與庾公信誤致於王丞相丞相開詔末云
勿使冶城公知(丞相居冶城故/帝稱為冶城公)丞相既視表荅曰伏讀
明詔似不在臣臣開臣閉無有見者明帝甚愧數月不
敢見王公
顧虎頭(顧愷之小字/愷之己見)人笑為痴桓𤣥嘗以一葉栁詒之
曰此蟬翳葉也以自蔽人不見已顧引葉自蔽𤣥就溺
焉顧目覩醜穢故云不見以珍重此葉
顧長康嘗以一厨畫糊題其前寄桓南郡許皆其深所
珍惜者南郡發其厨後竊取畫而緘封如舊以還之紿
曰未開顧見封題如初但失去畫直云妙畫通靈變化
而去亦猶人之登仙了無怪色
范蔚宗(曄/)被收家中樂器服玩並極珍麗妓妾亦盛飾
母住止單陋唯有一厨中著樵薪(沈約宋書曰范曄臨/刑與其甥謝綜同逆)
(俱至市曄問綜曰時欲至未綜曰勢不復久曄既食又/苦勸綜綜曰此異病篤時何事强飯曄家人悉至市臨)
(刑問須相見不曄問綜曰家人以來幸得相見將不蹔/别綜曰别與不别亦何所存來必當號泣正足亂人意)
(曄曰號泣何關人向見道邊親故瞻望亦殊勝不見吾/意故欲相見於是乎前曄妻先下撫其子回罵曄曰君)
(不為百嵗阿家不感天子恩遇身死固不足塞罪奈何/枉殺子孫曄乾笑云罪至而已曄所生母泣曰主上念)
(汝無極汝曹不能感恩又不念我老今日奈何仍以手/擊曄頸及頰曄顔色不怍綜母以子弟自蹈逆亂獨不)
(出視曄語綜曰姊今不來勝人多也曄轉醉子藹亦醉/取地土及果皮以擲曄呼曄為别駕數十聲曄問曰汝)
(恚我耶藹曰今日何縁復/恚但父子同死不得不悲)
劉義基封營道侯凡鄙無識始興王濬謂義基曰陸士
衡詩云營道無烈心其意何若義基荅曰下官初不識
士衡何忽見苦
𡊮淑嘗詣彭城王(南史曰宋武帝七男王修容/生義康永初元年封彭城王)彭城問
其年淑荅曰鄧仲華拜衮之嵗(東觀漢記曰鄧禹字/仲華以元功拜太傅)彭
城曰身不識也淑又曰陸機入洛之年彭城曰身不讀
書何為作才語見向
謝超宗是謝鳳子有文才補新安王常侍作王母殷淑
儀誄帝大嗟賞謂謝莊曰超宗殊有鳳毛時右衛將軍
劉道隆在御坐出候超宗曰聞君有異物欲覔一見謝
曰懸罄之室何得異物耶道隆武人正觸其父諱曰方
侍宴至尊説君有鳳毛謝徒跣還内道隆謂檢覔鳳毛
至暗待不得乃去
沈休文嘗侍梁武帝燕有妓師是齊文恵宫人帝問識
坐中客不曰惟識沈家令休文伏坐流涕帝亦悲感為
之罷酒
何敬容在選日嘗有一客詣之此人姓吉敬容問之曰
卿與丙吉逺近荅曰如明公之與蕭何
祖孝徵(祖珽/己見)放縱不羈曾至交州刺史司馬世雲家飲
酒遂藏銅疊二面㕑人請捜諸客果於孝徵懐中探得
又魏神武嘗宴僚屬於坐失金叵羅竇太后令飲者皆
脱帽果在孝徵髻中見者以為深恥孝徵怡然不屑(北/史)
(曰祖孝徵性疎率不能㢘慎嘗守倉曹受山東課輸大/文綾并連珠孔雀羅等百匹令諸嫗擲摴蒱調新曲招)
(城市年少歌舞為娛遊諸倡家與陳元康/穆子容任胄元士亮諸人為聲色之遊)
北人謂茗飲為酪奴亦云水戹蕭正徳初入北侍中元
叉欲為設茗先問正徳卿於水戹多少正徳初不知荅
云下官雖生水鄉立身以來未遭陽侯之難舉坐大笑
貞觀中尚藥奏求杜若敕下度支有省郎以謝朓詩云
芳洲生杜若乃委坊州貢之本州曹官判云坊州不出
杜若應由讀謝朓詩誤華省名郎作此判事豈不畏二
十八宿笑人耶太宗聞之改授雍州司法
虞世南兄世基許敬宗父善心同為宇文士及所害封
徳彞時為内史舍人備見其事因謂人曰世基被誅世
南匍匐而請代善心之死敬宗舞蹈以求生人以為口
實敬宗銜之
禇遂良其父亮尚在乃别開門敕嘗有賜遂良使者由
正門入亮出曰渠自有門
蘇味道為相具位未嘗有所發明脂韋自營而已常謂
人曰決事不欲明白誤則有悔模棱持兩端可也世號
模棱手
侯思止為左臺御史嘗命作籠餅謂膳者曰與我縮葱
作之時人號為縮葱侍御
李林甫不學太常少卿姜度妻誕子林甫手書慶之曰
聞有弄麞之慶客視之掩口
李林甫引蕭炅為户部侍郎炅不知書嘗與嚴挺之共
語稱蒸嘗伏臘乃呼為伏獵挺之語九齡曰省中乃有
伏獵侍郎乎
郭𢎞霸為右臺御史時大夫魏元忠病僚屬省候𢎞霸
獨後入憂見顔間請視便液即染指嘗之驗疾輕重因
賀曰凡甘者病不瘳今味苦當愈喜溢于面元忠惡其
媚暴語于朝
安禄山好作詩嘗詠櫻桃云櫻桃一籃子半青一半
黄一半寄懐王一半寄周贄或請以一半寄周贄句在
上則協韻禄山怒曰豈可使周贄壓我兒耶
韓㫤是韓吏部子雖教有義方而性頗闇劣嘗為集賢
校理史𫝊有金根車㫤以為誤悉改為銀
江南一驛吏以幹事自任典郡者初至吏白驛中已理
請一閱之刺史往視初見一室署云酒庫諸醖畢熟其
外畫一神刺史問是誰言是杜康刺史曰公有餘也又
一室署云茶庫諸茗畢貯復有一神問是誰云是陸鴻
漸刺史益善之又一室署云葅庫諸葅畢備亦有一神
問是誰吏曰蔡伯喈刺史大笑曰不必置此
耶律徳光嘗問馮道曰爾是何等老子道荅曰無才無
徳癡頑老子徳光大喜即以道為太傅(儒林公議曰馮/道當天下大亂)
(戎夷交侵生民之命急於倒挂道方自號長樂老著書/數百言陳已更事四姓及契丹所得階勲官爵以為榮)
(自謂孝於家忠於國為子為弟為人臣為師長為夫為/父有子有孫時開一卷時飲一杯食味别聲老而自樂)
(何樂如之蓋/其自述如此)
北方民家吉凶輒有相禮者謂之白席多鄙俚可笑韓
魏公自樞密歸鄴赴一姻家禮席偶盤中有荔枝欲啗
之白席者遽唱言曰資政喫荔枝請衆客同喫荔枝魏
公憎其喋喋因置不復取白席者又云資政惡發也却
請衆客放下荔枝魏公為一笑
熙寧中省試王射虎侯賦一試卷云講君子必争之藝
飾大人所變之皮又嘗試貴老為其近於親賦一試卷
云覩兹黄耉之狀𩔖我嚴君之容一時𫝊以為笑
余靖不事修飾作諫官日因賜對面陳乞不修開寳塔
時方盛暑上入内云被一汗臭漢薰殺噴唾在吾面上
(涑水記聞曰余靖本名希古韶州人舉進士未預解薦/曲江主簿王仝善遇之為干知韶州者舉制科知州怒)
(以為玩已捃其罪無所得唯得與希古接坐仝坐違敕/停任希古杖臀二十仝遂不復仕進希古更名靖字安)
(道取他州解及第景祐中為館職為范文正訟/寃獲罪由是知名范公入參大政引為諫官)
苗振以第四人及第既而召試館職一日謁晏丞相晏
語之曰君久從吏事必疎筆硯今將就試宜稍温習振
率然荅曰豈有三十年作老娘而倒掤孩兒者乎晏公
俛而哂之既而試澤宫選士賦韻有王字振押之曰率
土之濵莫非王(不成/語)遂不中選晏公聞而笑曰苗君竟
倒掤孩兒矣
李獻臣好為雅言知鄭州時孫次公為陜漕罷赴闕先
遣一使臣入京所遣乃獻臣故吏到鄭庭參獻臣甚喜
欲令左右延飯乃問之曰餐來未使臣誤意餐者謂次
公也遽對曰離長安日都運已治裝獻臣曰不問孫待
制官人餐來未其人慙沮而言曰不敢仰昧為三司軍
將日曾喫却十三蓋鄙語謂遭杖為餐獻臣掩口曰官
人誤也問曾與未曾餐飯欲奉留一食耳
王荆公為小學時嘗訪蔡君謨君謨聞公至喜甚自取
茶之精品親滌器烹㸃以飲公公忽於夾袋中取消風
散一撮投茶甌中併食之君謨失色公徐曰大好茶味
君謨大笑且歎公之真率
吕申公(吕公著/己見)素喜釋氏之學及為相務簡静罕與士
大夫接惟能談禪者多得從遊於是好進之徒往往幅
巾道袍日遊禪寺隨僧齋粥談説理性覬以自售時人
謂之禪鑽
程師孟嘗請於王介甫曰公文章命世師孟多幸與公
同時願得公為墓誌庶𫝊不朽惟公矜許介甫問先正
何官師孟曰非也師孟恐不得常侍左右欲豫求墓誌
俟死而刻之耳介甫雖笑不許而心憐之(吳中舊事曰/程光禄師孟)
(吳下人樂易純質喜作詩效白樂天而尤簡直至老不/改吳語與王荆公有塲屋之舊荆公頗喜之晚相遇猶)
(如布衣時自江州致仕歸過荆公蔣山留數日時已年/七十餘荆公戲之曰公尚欲仕乎曰猶可更作一郡荆)
(公大笑知其/無𨼆情也)及王雱死有習學檢正張安國被髮藉草
哭於柩前曰公不幸未有子今郡君妊娠安國願死托
生為公嗣京師為之語曰程師孟生求速死張安國死
願托生
王荆公作相日當生朝光禄卿鞏申以大籠貯雀詣客
次搢笏開籠且祝曰願相公一百二十嵗時有邊寨之
主妻病而虞候割股以獻天下駭笑時人為之語曰虞
候為縣君割股大卿與丞相放生(東軒筆録曰光禄卿/鞏申佞而好進老為)
(省判尤趨/附不己)
吕恵卿嘗語王荆公曰公面有䵟用園荽洗之當去荆
公曰吾面黑耳非䵟也吕曰園荽亦能去黑公笑曰天
生黑於予園荽其如予何
紹聖間馬從一監南京排岸司適漕使至隨衆迎謁漕
一見怒甚即叱之曰聞汝不職未欲按汝何不亟去尚
敢來見耶從一惶恐自陳湖湘人迎親竊禄求哀不已
漕察其語南音也乃稍霽威云湖南亦有司馬氏乎從
一荅曰某姓馬監排岸司耳漕乃微笑曰然則勉力職
事可也初蓋誤認為温公族人故欲害之自是從一刺
謁但稱監南京排岸而已𫝊者皆以為笑
謝無逸閒居多從衲子遊不喜對書生一日有一舉子
來謁坐定曰每欲問無逸一事輒忘之嘗聞人言歐陽
修者果何如人無逸熟視久之曰舊亦一書生後甚顯
達嘗參大政又問能文章不無逸曰文章也得無逸之
子宗野方七嵗立在傍聞之匿笑而去
建炎中車駕倉卒南渡駐蹕錢塘有侍臣因召對自陳
劄子首曰恭惟嵗二月東巡狩至於錢塘吕相頤浩見
之笑曰秀才家識甚好惡
金主亮南侵命葉義問視師江上義問素不習軍旅會
劉錡捷書至讀之至金賊又添生兵顧問吏曰生兵是
何物聞者掩口
温日觀(己/見)嘗在朱宣慰家畫葡萄遂題一詩於上曰昔
有朱買臣今有朱宣慰兩箇擔柴夫並皆金紫貴朱欣
然曰朱清果是賣蘆柴出身和尚説得我著酬以䞋資
五錠(輟耕録曰宋季亡賴相聚鈔掠海上朱清張瑄最/為雄長廷議招懐令部其徒屬為防海民義後建)
(言海漕事試之良便上注意嚮之父子致位卿相弟姪/甥壻皆大官田園宅館遍天下僕從皆佩金虎符為萬)
(户意氣盈滿同/時夷戮殆盡)
　　惑溺三十七
夫欲之惑人迺至於溺而不能返蓋自中人以上有不
能免者其能奮然自拔者幾人哉故孟子以為養心莫
善於寡欲老子曰為道日損孰能知損之為道君子哉
山陽太守薛勤喪妻不哭將殯臨之曰幸不為夭復何
恨哉(汝南先賢𫝊曰薛勤字公祖仕郡為功曹陳仲舉/十五時為父詣勤勤顧而異之明日造焉仲舉父)
(出迓勤勤曰足下有不凡子吾/來候之不從卿也言議盡日)後王伯宗妻卒伯宗與
諸子並持杖行服時人或兩譏焉(張璠漢紀曰王龔字/伯宗有髙名於天下)
(順帝時/為太尉)
荀奉倩既娶曹洪女(荀粲己見太魏志曰曹/洪字子㢘  祖從弟也)容服帷帳
甚麗専房燕婉後婦病亡傅嘏往弔奉倩不哭而神傷
傅問曰婦人才色並茂為難子之聘也遺才存色非難
遇也何哀之甚奉倩曰佳人難再得顧逝者不能有傾
城之異然未易可遇也痛悼不能已已後嵗餘亦亡
石崇有妓緑珠美而工笛孫秀使人求之崇别館北邙
下方登凉觀臨清水使者以吿崇崇出其婢妾數十人
以示之曰任所以擇使者曰本受命索緑珠崇勃然曰
緑珠我所愛不可得也使者曰君侯博古知今察逺照
邇願加三思崇不聴使者已出又反崇竟不許遂及於
難
劉道真(劉寳/己見)子婦始入門遣婢䖍劉持之甚苦婢固不
從劉乃下地叩頭婢懼而從之明日語人曰手推故是
神物一下而婢子服淫
王丞相曹夫人性甚忌禁制丞相不得有侍御時有妍
少必加誚責丞相不能久堪乃密營别館衆妾羅列男
女成行後元會日夫人於青疏中觀望忽見兩三小兒
騎牛皆端正夫人語婢云汝出問此是誰家兒竒可念
給使不達㫖乃云此是第四五等諸郎曹氏驚恚不能
自忍乃命駕車將黄門及婢二十人持食刀欲自出尋
討丞相亦飛轡出門猶患遲乃以左手攀車欄右手提
麈尾以柄打牛狼狽奔馳方得先至蔡司徒聞之乃謂
丞相曰朝廷欲加公九錫公知不丞相為信自敘謙志
蔡曰不聞加餘物惟聞短轅犢車長柄麈尾爾丞相大
恚恨
謝太傅劉夫人性忌不令公有别房公既深好聲樂後
遂頗欲立妓妾兄子外生輩微達此㫖共問訊劉夫人
因方便稱關雎螽斯有不忌之徳夫人知以諷己乃問
誰撰此詩云是周公夫人曰周公是男子相為耳若使
周姥撰詩當無此言
范汪至能噉梅有人致一斛奩須㬰噉盡
劉邕(南史曰邕穆之子/襲封南康郡公)愛食瘡痂以為味似鰒魚嘗詣
孟靈休靈休先患疚瘡痂落在牀邕取食之靈休大驚
痂未落者悉褫取飴邕邕去靈休與何勗書曰劉邕向
顧見噉遂舉體流血
山隂主淫恣過度嘗謂帝曰妾與陛下雖男女有殊俱
托體先帝陛下六宫萬數而妾唯駙馬一人事不均平
一何至此帝乃為置面首左右三十人帝每出行主與
朝臣常共陪輦
王僧達為太子洗馬在東宫愛念軍人朱靈寳及出為
宣城靈寳已長僧達作列死亡寄宣城左永之藉注以
為己子改名元序啓太祖補竟陵典書後事發禁錮
庾炳之性好潔士大夫造之者去未出户輒令拭席洗
牀
王思微好潔浄左右提衣悉令用白紙裹手指宅中有
犬汙屋棟思微令門生洗之意尤不已更令刮削復言
未足遂令易柱
何佟之性好潔一日之中洗滌者十餘過猶恨不足人
稱為水淫(梁書曰何佟之字士威廬江灊人豫州刺史/惲六世孫祖劭之宋貟外散騎常侍父歆齊)
(奉朝請佟之少好三禮師心獨學彊力専精手不輟卷/讀禮論二百篇畧皆上口起家揚州從事仍為總明館)
(學士仕梁至/尚書左丞)
魏收使梁買吳婢入館其部下有買婢者魏亦喚取遍
行姦穢梁朝館司皆為之受譴人皆稱其才而鄙其行
崔湜是崔仁師子與弟澄液從兄涖並有文翰别居清
要每私宴自比王謝之家謂人曰吾門户及出身未嘗
不為第一丈夫當先據要路以制人豈能黙黙受制故
進取不已而不以令終
喬知之有侍婢曰窈娘美麗歌舞為武承嗣所奪知之
怨惜因作緑珠篇以寄情密送與婢婢感憤自殺承嗣
大怒因諷酷吏羅織知之下獄死(唐詩紀事曰喬知之/馮翊人武后時為補)
(闕/)
𤣥宗性俊邁不好琴會聴琴一弄未畢叱琴者出謂内
侍曰速令花奴將羯鼓來為我解穢
王維居輞川宅宇既廣山林亦逺而雅好潔地不容浮
塵日有十數帚掃治専使兩僮縛帚有時不給
鮮于叔明嗜蟠虫權長孺嗜人爪甲
元載納薛瑶英為姬以龍綃衣衣之衣一襲無一兩載
以瑶英體輕不勝重衣於異國訪求此服
𡊮正辭積錢盈室室常有聲如牛人以為妖勸其散積
以禳之正辭曰吾聞物之有聲求其同𩔖爾宜益以錢
聲必自止
李納性辯急酷尚奕棋每下子安詳極於寛緩有時躁
怒家人輩則密以棋具陳於前納覩便欣然改容取子
布算都忘其恚
孫何性落魄而酷好古文為轉運使日政尚苛峻州縣
患之乃求古碑文字磨滅者得數本釘於館中孫至則
讀其碑辯識文字以爪搔髮垢而嗅之遂往往至暮不
復省録文案
丁諷病廢常令兩女妓掖侍見客於堂中諷以好色致
疾既廢亡賴益求妙年殊質以厭其心客出不能送又
令一婢子送至中門曰謝訪以故賔客之至者加多乃
數倍於未病時
宋子京多内寵後庭曳羅綺者甚衆嘗宴於錦江偶微
寒命取半臂諸婢各送一枚凡十餘枚皆至子京視之
茫然恐有厚薄之嫌竟不取服忍凍而歸
東坡云未知一生當著幾兩屐吾有嘉墨七十枚而尤
求取不已不近愚耶石昌言畜李廷珪墨不許人磨或
戲之曰子不磨墨墨將磨子今昌言墓木拱矣而墨故
無恙李公擇見墨輒奪卿相間抄取殆遍近有人從渠
許來云懸墨滿堂此亦通人之一蔽也
米元章有潔癖屋宇器具時一滌之巾帽少有塵則濯
之復加於頂客去必濯其坐榻
米元章在真州嘗謁蔡攸於舟中攸出右軍王略帖示
之元章驚嘆求以他畫易之攸有難色元章曰公若不
見從某不復生即投此江死矣因大呼據船舷欲墮攸
遂與之
彭淵才游京師十餘年其家饘粥不給父以書促歸跨
一驢攜一布囊親舊相慶曰布囊中必金珠也君官爵
雖未入手且使父母妻兒脱凍餒之厄囊中所有可早
出之淵才喜見鬚眉曰吾富可埒國也汝可拭目以觀
既開橐乃李廷珪墨一丸文與可墨竹一枝歐陽公五
代史稿草一巨束
一士人以鬻書為業盡掊其家所有約百餘千買書將
入京中塗遇一士人取書目閲之愛其書而貧不能得
家有數古銅器將貨之而鬻書者雅有此癖一見甚喜
乃曰無庸貨也我與汝估其值而兩易之於是盡以隨
行之書換數十銅器亟返其家其妻視其行李但見二
三布囊磊磈然鏗鏗有聲問得其實乃詈其夫曰你換
得他這箇幾時近得飯喫其人曰他換得我那箇也幾
時近得飯喫聞者無不絶倒
趙子固(己/見)嘗得姜白石所藏定武不損本禊帖乗舟夜
汎而歸行至霅之昇山風起舟覆行李襆被皆渰溺無
餘子固方披濕衣立淺水中手持禊帖語人曰蘭亭在
此餘不足問也因題於卷首云性命可輕至寳是保
　　仇隙三十八
甚哉怨毒之於人遂相讐陷有殺其身而不悔者吁可
畏哉故一朝之忿忘其身以及其親亦聖賢之深戒也
獻帝嘗宴見孔文舉與郄鴻豫(司馬彪續漢書曰郄慮/字鴻豫山陽髙平人少)
(受學於/鄭𤣥)問文舉曰鴻豫何所優長文舉言可與適道未
可與權鴻豫舉笏曰融昔宰北海政散人流其權安在
遂與文舉互相短長(范曄漢書曰操以孔融論建漸廣/慮鯁大業郄慮承望風㫖以微法)
(奏免融官因顯明讐怨操書激厲融曰蓋聞唐虞之朝/有克讓之臣故麟鳳來而頌聲作也後世徳薄猶殺身)
(為君破家為國及至其敝睚眦之怨必讐一餐之恵必/報故晁錯念國遘禍於𡊮盎屈平悼楚受譖於椒蘭彭)
(寵傾亂起自朱浮鄧禹威損失於宗馮由此言之喜怒/怨愛禍福所因可不慎與昔㢘藺小國之臣猶能相下)
(冦賈倉卒武夫屈節崇好光武不問伯升之怨齊侯不/疑射鈎之虜夫立大操者豈累細故哉往聞二君有執)
(法之平以為小介當收舊好而怨毒漸積志相危害聞/之憮然中夜而起昔國家東遷文舉盛歎鴻豫名實相)
(副綜達經學出於鄭𤣥又明司馬法鴻豫亦稱文舉竒/逸博聞誠怪今者與始相違孤與文舉既非舊好又於)
(鴻豫亦無思紀然願人之相美不樂人之相傷是以區/區思協歡好又知二君羣小所搆孤為人臣進不能風)
(化海内退不能建徳和人然撫養戰士殺身為國破浮/華交㑹之徒計有餘矣融報曰猥恵書教告所不逮融)
(與鴻豫州里比鄰知之最早雖嘗陳其功美欲以厚於/見私信於為國不求其覆過掩惡有罪望不坐也前者)
(黜退歡欣受之昔趙宣子朝登韓厥夕被其戮喜而求/賀況無彼人之功而敢枉當官之平哉忠非三閭智非)
(晁錯竊位為過免罪為幸乃使餘論逺聞所以慙懼也/朱彭冦賈為世壯士愛䕶相攻能為國憂至於輕弱薄)
(劣猶昆虫之相嚙適足還害其身誠無所至也晉侯嘉/其臣所争者大而師曠以為不如心競性既遲緩與人)
(無傷雖出跨下之負榆次之辱不知貶滅之於己猶蚊/䖟之過也子産謂人心不相似或矜勢者欲以取勝為)
(榮不念宋人待四海之客大鑪不欲令酒酸也至於屈/榖巨瓠堅而無竅當以無用罪之耳他者奉尊嚴教不)
(敢失墜郄為故吏融所推進趙衰之拔卻縠不輕公叔/之升臣也知同其愛訓誨發中雖懿伯之忌猶不得念)
(況恃舊交而欲自外於賢/吏哉輒希腹心修好如初)
王平北在任(王乂别傳曰王乂字叔元瑯琊臨沂人時/蜀新平二府作亂文帝西之長安徵為相)
(國司馬遷尚書督幽/州諸軍事平北將軍)有簡書將免官夷甫時年十七(夷/甫)
(是平/北子)見從舅羊祜申陳事狀辭甚俊偉羊不然之夷甫
拂衣而起羊顧謂賔客曰此人必將以盛名處當世大
位然敗俗傷化者必此人也初羊以軍法欲刑王濬沖
夷甫又忿羊言其必敗不相貴重天下為之語曰二王
當朝人莫敢稱羊公之有徳
謝𤣥暉頗輕江祏祏嘗詣𤣥暉𤣥暉因言有一詩呼左
右取既而復停祏問其故云定復不急祏以為輕已後
遂搆害𤣥暉
劉長史(劉孝綽/己見)與到茂沿(到沿/己見)友善同遊東宫劉自以
才優於到每於宴坐嗤鄙其文到常銜之及劉為廷尉
正攜妾入官府其母猶停私宅到尋為御史中丞遣令
史按其事遂劾奏之云攜少妹於華省棄老母於下宅
髙祖為𨼆其惡改妹為姝免孝綽官
王偉侯景之徒也景敗元帝愛其才欲全之朝士多忌
之曰前日偉作檄文有異詞句帝求而觀之云項羽重
瞳尚有烏江之敗湘東一目寧為赤縣所歸元帝大怒
釘其舌於柱剜腸臠肉偉顔色自若(劉璠梁典曰王偉/洛陽人學通周易)
(嘗在揭陽賦詩曰平明聴戰鼓薄暮敘存亡楚漢方龍/鬭秦關陣未央至江陵繫獄以詩贈湘東嬖人曰趙一)
(能為賦鄒陽解獻書何惜西江水不救轍中魚又上五/十韻詩以希不死湘東愛其詞翰猶欲未誅左右疾之)
(曰偉前作檄文言不/順湘東取視乃斬之)
郄昂與韋陟友善因話國朝宰相陟曰誰最無徳昂誤
對曰韋安石已而驚走出逢吉温於街中温問何此倉
黄荅曰適與韋尚書話國朝宰相最無徳者本欲言吉
頊誤云韋安石既知失言復鞭馬而走抵房相之第琯
執手慰問之復以房融為對昂有時稱忽一日觸犯三
人舉朝嗟嘆惟韋陟遂與之絶
顔平原不容於盧杞杞將出之平原辭曰先中丞𫝊首
平原面被流血吾不敢以衣拭親舌䑛之公不忍見容
乎杞矍然下拜而銜恨切骨
牛竒章赴舉時每為同袍見忽嘗投贄於劉補闕(禹錫/)
劉對客展卷飛筆㸃竄其文一時雖謝礲礪終為鞅鞅
後劉轉汝州竒章出鎮漢南枉道至汝駐旌旄信宿酒
酣以詩喻劉劉承詩意方悟往年改牛公文卷因作詩
謝過牛公吟諷前意稍解移宴竟夕方整前驅(范攄雲/溪友議)
(曰牛僧孺席上贈劉尚書詩曰粉署為郎四十春今來/名輩更無人休論世上升沉事且鬭尊前見在身珠玉)
(會應成咳唾山川猶覺露精神莫言恃酒輕言語曾把/文章謁後塵劉和詩曰昔年曾忝漢朝臣晚嵗空餘老)
(病身幼見相如成賦日後為丞相掃門人追思往事咨/嗟久喜幸清光笑語頻猶有當時舊冠劍待公三日拂)
(埃/塵)
楊㢘夫與倪元鎮嘗會飲於友人家時席有歌妓㢘夫
狂誕脱妓人鞋行酒令坐客𫝊飲元鎮素有潔病見之
大怒翻案而起㢘夫亦色變飲席遂散後二公竟不復
面
　
　
　
　
　
　
　
　
　
　語林卷三十
