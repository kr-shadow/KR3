#+TITLE: 揚子法言-漢-揚雄
#+DATE: 2018-05-12 10:17:27
#+SOURCE: github.com/kanripo/KR3a0009 master cc35a5af                
御製書揚雄法言
偶觀法言用智之句喜其有卓識可謂明哲矣夫奔壘
之車沉流之航迫不及待安用其智然不有未奔沉之
先乎是誠明哲者所宜思也既而笑雄之能為比言而
不能行夫劉棻為車航之小而莽為車航之大劇秦美
新為在奔沉之先乎抑在奔沉之後乎雄何不思於奔
沉之先以致生而有投閣之驚死而蒙莽大夫之諡則
是雄之為言仍虗飾之車有繫之航耳吾於是知言顧
行行顧言之為難也且以知立言之不可不慎也
欽定四庫全書　　　　　子部一
　揚子法言　　　　　　　儒家類
　　提要
　　　　(臣/)等謹案揚子法言十卷漢揚雄撰宋司馬
　　　　光集注考漢書藝文志儒家揚雄所序三十
　　　　八篇注曰法言十三雄本傳具列其目曰學
　　　　行第一吾子第二脩身第三問道第四問神
　　　　第五問明第六寡見第七五百第八先知第
　　　　九重離第十淵騫第十一君子第十二孝至
　　　　第十三凡所列漢人著述未有若是之詳者
　　　　葢當時甚重雄書也自程子始謂其蔓衍而
　　　　無斷優柔而不决蘇軾始謂其以艱深之詞
　　　　文淺易之説至朱子作通鑑綱目始書莽大
　　　　夫揚雄死雄之人品著作遂皆為儒者所輕
　　　　若北宋之前則大抵以為孟荀之亞故光作
　　　　潛虛以擬太元而又採諸儒之説以注此書
　　　　考自漢以來有侯芭注六卷宋衷注十三卷
　　　　李軌解一卷辛徳源注二十三卷又有栁宗
　　　　元注宋咸廣注呉祕注至光之時惟李軌栁
　　　　宗元宋咸呉祕之注存故光裒合四家増以
　　　　已意原序稱各以其姓别之然今本獨李軌
　　　　注不著名餘則以宗元曰咸曰祕曰光曰為
　　　　辨葢傳刻者所改題也舊本十三篇之序列
　　　　於書後葢自書序詩序以來體例如是宋咸
　　　　不知書序為偽孔傳所移詩序為毛公所移
　　　　乃謂子雲親㫖反列卷末甚非聖賢之㫖今
　　　　升之章首取合經義其説殊謬然光本因而
　　　　不改今亦仍之焉乾隆四十五年十二月恭
　　　　校上
　　　　　　　總纂官(臣/)紀昀(臣/)陸錫熊(臣/)孫士毅
　　　　　　　　　　總　校　官(臣/)陸　費　墀
宋咸重廣注揚子法言原序
太儀之體渾淪無窮者也非夫周服諸家之論則度舎
之紀兹或罔焉欲明緯象不可得也羣經之文支離寡
要者也非夫孔傳衆氏之解則章趣之㑹無乃隠焉欲
辨綱常不可得也故先儒於聖人之書所以亹亹而為
已任者蓋此爾惟西京博士毛萇傳詩頗號太略鄭康
成大懼夫泯之弗行思覺於後故増之箋言而三百廓
如也自鳳徳云衰諸子繼作亞聖之譔獨揚孟而已七
篇有趙臺卿為之題頗詳真經有范叔明為之解甚悉
惟法言者蓋時有請問子雲用聖人之法以應荅之也
凡有十三篇東晋李軌雖為之註然愈略於毛公之為
唐栁宗元刪定雖釋二三而不能盡補其亡誤故中有
義易决者反疏之(如五聲十二律面友戰/悸之類甚顯而反釋之)理尚秘者則
虛焉(如猗頓之孝書與經同雉噫秦縊狐螾/不膢臘褐博没齒之類甚秘而反闕之)闕文者弗
能正(如衆人所不能/踰脫不字之類)譌字者乃無辯(如聖人不干/作不手之類)至於
言不詁(如殪傷/剬之類)而事不屬(如遷善隔㫁/參辰之類)議失㫖(如風不/再實録)
(多愛周人行秦人/□行有病曼之類)而舉失類(如擊劒北賊莽/篡擬㤗之類)已什其手
是使揚氏之意尚有所晦學子不能無冗豫也故康成
之志咸敢竊而取焉凡禆其闕糾其失五百餘條且署
咸曰以别舊貫觀夫詩書小序並冠諸篇之前蓋所以
見作者之意也法言毎篇之序皆子雲親㫖反列於卷
末甚非聖賢之法今升之於章首取合經義第次之由
隨篇具析其有艱字音切來理盡譜于後仍條其舊以
為十卷雖不能廣翼賢業庶充巾笥為詒謀之具云景
祐三年二月日著作佐郎知尤溪縣事宋咸序
宋咸進重廣註揚子法言原表
臣咸言臣聞魯堂諸子皆宗聖以宣猷漢室羣儒多註
書而顯氏矧遘㑹昌之旦敢忘釋詁之勤願塵典學之
明庶補傳疑之闕臣誠惶誠恐頓首頓首臣竊以前聖
既没微言即淪並行者非先王之流横議者皆處士之
輩儒綱盡弛民極都棼惟鄒國孟軻蘭陵荀況下及劉
世復生揚雄咸能著書更相樹道闢王基於絶代振天
爵於羣倫若趙岐之釋孟篇如楊倞之箋荀㫖大決宧
奥靡留洞疑惟彼法言凖夫論語文髙而絶義祕而淵
雖李郁亭解之於前栁宗元裁之於後然多疏略猶或
誤遺凡坦然易别之條則五行俱下而詮釋洎卓爾難
明之意則一辭不措而闕亡遂使十三篇之㫖趣未融
數百年之駕說猶昧唐陸徳明云註既釋經經由註顯
若讀註不曉則經義難明誠此之謂也臣爰自効官未
嘗廢學因念子雲之業蓋紹仲尼之綱比縁從政之餘
輙恣討論之究増加剖理庶所詳明然聖人之門誠難
言而是戒況愚夫之慮或有得而可收恭惟景祐體天
法道欽文聰武聖神孝徳皇帝陛下道冠先天業恢長
世若唐虞之稽古監商周而右文雖祕藏之多俾加於
采正在小説之異罔忽於棄遺臣是敢前冐邦刑仰干
天聽終篇稱善儻垂衡石之觀以文化成願廣鴻都之
教臣所重廣註揚子法言一十卷謹繕冩成三䇿隨表
昧死詣東上閤門投進以聞臣黷犯宸嚴無任屛營激
切之至臣誠惶誠恐頓首頓首謹言景祐四年十月十
六日給事郎守祕書著作佐郎宋咸表
司馬光註揚子法言序
韓文公稱荀子以為在軻雄之間又曰孟子醇乎醇者
也荀與揚大醇而小疵三子皆大賢祖六藝而師孔子
孟子好詩書荀子好禮揚子好易古今之人共所宗仰
如光之愚固不敢議其等差然揚子之生最後監於二
子而折衷於聖人潛心以求道之極致至于白首然後
著書故其所得為多後之立言者莫能加也雖未能無
小疵然其所潛最深矣恐文公所云亦未可以為定論
也孟子之文直而顯苟子之文富而麗掦子之文簡而
奥唯其簡而奥也故難知學者多以為諸子而忽之晋
祠部郎中李軌始為之註唐栁州刺史栁宗元頗補其
闕景祐四年詔國子監校揚子法言嘉祐二年七月始
校畢上之又詔直祕閣吕夏卿校定治平元年上之又
詔内外制㸔詳二年上之然後命國子監鏤版印行故
著作佐郎宋咸司封貟外郎吳祕皆嘗註法言光少好
此書研精竭慮歴年已多今老矣計智識所及無以復
進竊不自揆輙采諸家所長附以已意名曰集註凡觀
書者當先正其文辨其音然後可以求其義故相宋公
(庠/)家有李祠部註本及音義最為精詳音義多引天復
本未知天復何謂也諸公校法言者皆據以為正宋著
作吴司封亦據李本而其文多異同音義皆非之以為
俗本今獨以國子監所行者為李本宋著作吳司封本
各以其姓别之或參以漢書從其通者以為定本先審
其音乃解其義然此特愚心所安未必皆是兾來者擇
焉元豐四年十一月己丑涑水司馬光序
欽定四庫全書
　揚子法言卷一
　　　　　　　晋李軌　唐栁宗元　　註
　　　　　　　宋　宋咸呉祕司馬光　重添註
雄見諸子各以其知舛馳(顔師古曰/舛相背)大氐詆訾聖人即
為怪迂析辯詭辭以撓世事(顔曰大氐大歸也詆訾毁/也迂逺也析分也詭異也)
(言諸子之書大歸皆非毁周孔之敎為巧辯異辭以攪/亂時政也訾音紫迂音于撓火髙反其字從手○光曰)
(光謂氐下/脱不字)雖小辯終破大道而或衆使溺於所聞而不
自知其非也及太史公記六國歴楚漢訖麟止不與聖
人同是非頗謬於經故人時有問雄者常用法應之譔
以為十三卷(顔曰譔/與撰同)象論語號曰法言
學行篇(咸曰自誠而明聖人而已明誠以降何嘗不由/乎學故此所以首衆篇○光曰行讀如字凡書)
(中好惡長少難易相将使令說樂焉邪之類兩音易辯/者惟於始見音之後可以意求不復再出或可疑則更)
(音/之)
天降生民倥侗顓蒙(倥侗無知也顓䝉頑愚也○祕曰/倥侗未有所成顓固而䝉昧也○)
(尤曰倥音空侗音同/又音通顓與專同)恣于情性(觸意/用事)聰明不開(闇塞之/謂○祕)
(曰不能性其情/則聰明有所蔽)訓諸理(訓導○咸曰理猶道也言天民/蠢闇故敎諸道以開明之也○)
(祕曰於是聖人貴學乃訓/以仁義禮智信之正理)譔學行(祕曰譔撰述也古或/通用夫人自有聰明)
(天命非學則不能啓發/故謀道常以學為先)
學行之上也(祕曰夫學者所以為道者也率/性行道表則後世學之上也)言之次也
(祕曰能辯醇疵發成謨訓學之次/也○先曰言者徒能言而不行)敎人又其次也(咸曰/行性)
(而言訰可以為師矣故又居其次○祕曰欲廣其業以/覺後覺學之又其次也○光曰古之學者為已今之學)
(者為人為人/故又為其次)咸無焉為衆人(此三者敎之大倫也皆無/此三者民斯為下矣○祕)
(曰三者無一/斯衆人矣)或曰人羡久生将以學也可謂好學已乎
(光曰好呼報切下可以/意求者皆不音倣此)曰未之好也學不羡(仲尼志道/朝聞夕死)
(揚子好學不羡久生○祕曰學如不及豈俟羡久生然/後為學哉○光曰死生有命富貴在天好學者修己之)
(道無羡於彼有羡/者皆非好學者也)天之道不在仲尼乎(不在在也○祕/曰天生五行其)
(性仁義/禮智信)仲尼駕説者也不在兹儒乎(駕𫝊也○祕曰仲/尼乘行而賛述之)
(駕説者也其道豈/不在兹大儒也)如将復駕其所説則莫若使諸儒金
口而木舌(金寳其口木質其舌傳言如此則是仲尼常/在矣○宗元曰金口木舌鐸也使諸儒駕孔)
(子之説如木鐸也○祕曰金口木舌鐸也後世如将復/駕仲尼之説則莫如使諸儒比木鐸而宣揚之也語曰)
(天将以夫子為木鐸書曰每嵗孟春遒人以木鐸徇于/路孔安國曰木鐸金鈴木舌所以振文教○光曰復扶)
(又/切)或曰學無益也如質何(咸曰質猶性也言性有能否/不由於學故為無益○祕曰)
(孝經説曰性者生之質或言學無/益也其如人之質禀受已定何)曰未之思矣夫有刀
者礲諸有玉者錯諸不礲不錯焉攸用(礲錯石名也咸/曰揚子善誘于)
(人以為未之思爾苟思矣何無益焉猶夫刀玉非磨而/琢之則安能成割圭璋之用○光曰礲盧紅切焉於䖍)
(切雖有良金以為刀不礲則不能㫁割雖有/羙玉不錯則不能成器如是則何所用矣)礲而錯諸
質在其中矣(咸曰性雖否學則得之既得之則誠性亦/在其中矣故曰或生而知之或學而知之)
(及其知之一也此之謂矣○祕曰學而至道質性愈全/○光曰金玉二物苟礲而錯之隨其質之羙惡皆有所)
(用譬之於人賢者學以成徳愚/者學以寡過豈得謂之無益也)否則輟(否不也輟止也/此章各盡其性)
(分而已○咸曰揚子既誘之矣如其不從則任其止焉/不欲以能彊人也○祕曰止焉則止也○光曰不學則)
(盡其天質而止矣不能復進益光大也家語子路曰南/山有竹不揉自直斬而用之逹于犀革以此言之何學)
(之有孔子曰栝而羽之鏃/而礪之其入之不亦深乎)螟􁉼之子殪而逢蜾蠃祝之
曰類我類我久則肖之矣速哉七十子之肖仲尼也(肖/類)
(也蜾蠃遇螟􁉼而受化久乃變成蜂爾七十子之類仲/尼又速於是○咸曰螟􁉼桑蟲也蜾蠃蒲蘆也桑蟲子)
(始生而蒲蘆取之於木空中七日祝而化之以變為己/子殪者謂其始生未有形性殪然如死故始可以祝而)
(變之○祕曰詩草木疏云螟􁉼桑上青蟲蜾蠃細腰蜂/言螟􁉼與蜾蠃異類殪而祝之以成其子矧仲尼之聖)
(七十子之賢教而誨之豈不速哉○光曰螟/音冥􁉼音零蜾音果蠃郎果切祝之又切)學以治之
(祕曰治/其性)思以精之(祕曰精/於道)朋友以磨之(切磋琢磨○祕/曰過則勿憚改)
名譽以崇之(祕曰立/身揚名)不倦以終之(祕曰自/彊不息)可謂好學也
已矣(上士聞此五者勤而/行之不可謂不好也)孔子習周公者也顔淵習孔
子者也羿逄䝉分其弓良捨其䇿般投其斧而習諸孰
曰非也(咸曰言孔不習周顔不習孔亦猶夫羿棄弓良/去䇿般擲斧而習之也誰曰非乎言實非也○)
(祕曰羿與逢蒙業射者也王良業御者也公輸般業巧/者也聖人有教無類使射御工巧各捨其業而時習之)
(誰其非之○光曰音義曰逢薄紅切般音班按它書逢/䝉或作蠭䝉宜讀如字三子皆以其術名於世則其才)
(必有過人者鄉使捨其術而/習聖人之道烏有不可也)或曰此名也(咸曰周孔/顔之名)彼
名也(咸曰羿逢蒙/良般之名)處一焉而已矣(咸曰或人見揚子并/論周孔良般疑其名)
(等如一故揚荅以下文○祕曰或人/謂有道之名有蓺之名有名無二)曰川有瀆山有嶽
髙而且大者衆人所不能踰也(言諸賢之有妙蓺猶百/川之有四瀆衆山之有)
(五嶽而川可度嶽可登髙而且大者惟聖人之道如天/不可升也○咸曰觀正文之意當云髙而且大者衆人)
(所不能踰也脱其不字矣何以名之或人問般羿周孔/之名如一揚以川冇瀆山有嶽而對之是謂般羿之徒)
(猶川山周孔之道猶嶽瀆自然小大不同髙低有異矣/故下篇亦云仲尼之道猶四瀆也由是詳之揚之㫖皆)
(以嶽瀆比聖人明矣註不能辨但依誤文以為之解反/謂聖人之道如天不可升且正文安有如天之説哉儻)
(謂揚此文以嶽瀆為易踰不足方聖人則下文以仲尼/比四瀆為非矣揚豈首尾自相反如是邪○祕曰周孔)
(顔子之道如山川之有嶽瀆豈曰處一而已羿逢䝉良/般之蓺如山川髙而且大者甚衆人所能踰也○光曰)
(呉宋本作衆人所能踰音義曰/俗本脱不字諸本皆有今從之)或問世言鑄金金可鑄
歟(方術之士言能銷五石化為黄金故有此問/○祕曰或人謂三品之金皆可鑄為黄金歟)曰吾聞
覿君子者問鑄人不問鑄金(祕曰揚子以或者非問之/問故荅以鑄人○光曰覿)
(見/也)或曰人可鑄歟曰孔子鑄顔淵矣(鑄之令殆庶㡬○/光曰借問顔淵不)
(學亦常人耳遇孔子而敎之乃庶㡬/於聖人化他物為黄金何以異此)或人踧爾曰㫖哉
問鑄金得鑄人(踧爾驚貌㫖美也喜於問鑄金而得鑄/人富莫大焉利莫重焉○祕曰或人悮)
(㫖問妖妄之鑄金得具體/之鑄人○光曰踧子六切)學者所以脩性也(祕曰性仁/義禮智信)
(也/)視聽言貌思性所有也學則正否則邪(祕曰其性禮/者其事視其)
(性智者其事聽其性義者其事言其性仁者其事貌其/性信者其事思學焉則本性正不學則逐物移而天理)
(滅○光曰五事人皆有之不/學則隨物而遷不得其正)師哉師哉桐子之命也(桐/洞)
(也桐子洞然未有所知之時制命於師也再言之者歎/為人師制人善惡之命不可不明慎也○咸曰桐當為)
(侗字之誤也雄自序學行云空侗顓䝉此曰侗子者取/是義也不當作桐木之桐註依誤文訓為洞無所據焉)
(○祕曰此章言學為王者之事須師道之訓以正㓜主/之命也歎而言之重其事也桐子太甲也太甲太丁之)
(子既立不用伊尹之訓伊尹放之桐三年悔過處仁遷/義以聽其訓已歸亳復政百姓以寧書曰既往背師保)
(之訓是也伊尹指師哉太甲言桐子者蓋當王莽輔孺/子嬰之世其辭文其㫖逺也孝至篇曰勤勞則過於阿)
(衡皆其類歟○光曰桐當為侗/音同又音通侗未成器之人也)務學不如務求師(求師/者就)
(有道而正焉○祕曰務學/之先莫如得其人而師之)師者人之模範也模不模範
不範為不少矣(傷夫欲為而不得其道者多矣○祕曰/有似是而非而學者不悟從而為道者)
(多矣○光曰師者先/正已而後能正人)一閧之市不勝異意焉(賣者欲貴/買者欲賤)
(非異如何○咸曰閧闘也孟子云鄒與魯閧言/市聲如闘而閧然○光曰閧下降切勝音升)一卷之
書不勝異説焉一鬨之市必立之平一卷之書必立之
師(市無平必失貴賤之正書無師必謬典謨之㫖○祕/曰一閧猶言一巷也一巷市之小人意各殊必立質)
(人以平之一卷書之少人説各異必立師氏以正之周/禮質人中士二人鄭云質平也主平定物價者師氏中)
(大夫一人鄭云師敎人以道/者之稱也○光曰平皮命切)習乎習(歎所玩習○光曰/歎習貫之移人也)
以習非之勝是也(咸曰非謂異端之術○光曰南方之/俗以雕題為美𦍑戎之俗以焚尸為)
(榮安於所習不知其非/習小道者亦類於此)况習是之勝非乎(咸曰是謂正/經之術○光)
(曰聖人之道明/則異端自息矣)於戲(光曰宋吳本作烏呼音義曰/上音烏下音乎又許宜切)學者
審其是而已矣(祕曰習乎習誡慎其習也以習諸子之/勝於五經也况習五經以勝於諸子乎)
(學者詳審而已矣桓譚曰昔老聃著虚無之言兩/篇薄仁義非禮學然後好之者尚以過於五經)或曰
焉知是而習之(祕曰道家/亦非儒)曰視日月而知衆星之蔑也
(光曰蔑/微也)仰聖人而知衆説之小也(大小之相形髙下之/相傾○祕曰衆説之)
(小所見者小也○光曰人苟盡心於/聖人之道則衆説之不足學易知矣)學之為王者事其
已久矣堯舜禹湯文武汲汲仲尼皇皇其已久矣(祕曰/儒學)
(者本聖人之道聖人之道乃王者之事故二帝三王孔/子汲汲皇皇焉其來乆矣荀子曰堯學於君疇舜學於)
(務成昭禹學於西王國新序子夏對哀公曰堯學於君/夀舜學於務成昭禹學於西王國湯學於成子伯文王)
(學於時子思武王學於郭叔曽子問曰吾聞諸老聃學/禮也昭公十七年傳曰仲尼聞之見於郯子而學之學)
(紀官也樂記曰唯丘之聞諸萇𢎞學樂也君疇君夀史/或作尹夀一也○光曰仲尼雖不王乃所學則王道也)
或問進(祕曰進/於道)曰水或曰為其不舎晝夜歟(光曰為/于偽切)曰
有是哉滿而後漸者其水乎(水滿坎而後進人學博而/後仕○祕曰盈科則漸進)
(也○光曰子路有聞未之能行唯恐有聞/君子之學不務博而務精不務知而務行)或問鴻漸曰
非其往不往非其居不居漸猶水乎(鴻之不失寒暑亦/猶水之因地制行)
(○祕曰鴻漸于陵水流就下其漸一也○光曰鴻避寒/而就温學者去非而從是然鴻之飛也不决起直上必)
(以漸而至髙學者亦自近小而/至逺大猶水之滿而後進也)請問大漸(○祕曰易曰/山上有木漸)
曰止於下而漸於上者其木也哉亦猶水而已矣(止於/下者)
(根本也漸於上者枝條也士人據道義為根本業貴無/虧進禮學如枝條徳貴日新○祕曰巽木上長木漸於)
(上水流就下其漸亦一也○光曰本根不動而枝葉進/長學者正心修身而家齊國治然十仭之木非朝夕而)
(成聖人之徳非造次而立/亦猶水之滿而後進也)吾未見好斧藻其徳若斧藻
其楶者歟(斧藻猶刻桷丹楹之飾楶櫨也○祕曰栭謂/之楶○光曰楶音節斧斵削也藻文飾也)
鳥獸觸其情者也(祕曰無/别也)衆人則異乎(祕曰衆人有禮/義之别所以異)
(乎觸情○光曰/人為萬物之靈)賢人則異衆人矣(奉宣訓誨○咸曰賢/人豈特但能奉宣教)
(誨而已蓋言其有明誠之性而異衆人○祕/曰賢者述之異於衆人○光曰能循禮義)聖人則異
賢人矣(制立禮教○咸曰聖人豈特但止制立禮教而/已蓋言其生而知之乂異賢人○祕曰聖人作)
(之異於賢人○/光曰極深研幾)禮義之作有以矣夫(言訓物者其豈徒/哉○咸曰聖賢以)
(鳥獸雌雄無常觸情則動故作禮義使衆人自别誠有/㫖焉○祕曰聖人制作禮義使人自别於鳥獸豈强為)
(之教/哉)人而不學雖無憂如禽何(是以聖人作經禮以教/人使人以有禮知自别)
(於禽○祕曰人而不學禮義之經雖夷曠而/無憂柰如禽何○光曰不學則不知禮義)學者所以
求為君子也(光曰言非獨/習其文而已)求而不得者有矣夫未有不
求而得之者也(有其志而猶或不能成其事無其志安/能立其業○祕曰求而不得蓋有所未)
(至/)睎驥之馬亦驥之乘也睎顔之人亦顔之徒也(祕曰/睎睎)
(慕也光曰/乗䋲證切)或曰顔徒易乎睎之則是(祕曰顔子庶㡬疑/其難至○光曰易)
(以豉/切)曰昔顔常睎夫子矣正考甫常睎尹吉甫矣(祕曰/正考)
(甫宋宣公之上卿尹吉甫周宣王之卿士尹吉甫深於/詩教作大雅崧髙烝民之詩以美宣王正考甫慕之亦)
(能得商頌十二篇以頌湯之盛徳昭/公七年傳曰及正考父佐戴武宣)公子奚斯常睎正
考甫矣(奚斯魯僖公之臣慕正考甫作魯頌○祕曰正/考甫商頌蓋美禘祀之事而魯大夫公子奚斯)
(能作僖公之廟亦睎詩之教也而魯頌美之曰松桷有/舄路寝孔碩新廟奕奕奚斯所作○光曰揚子以謂正)
(考甫作商頌奚斯作/閟宫之詩故云然)如不欲睎則已矣如欲睎孰禦焉
或曰書與經同(咸曰書謂諸傳記之書猶論語孝經爾/雅荀孟之類經謂五經也言此等書宗)
(道與經/所同也)而世不尚(咸曰漢文帝以論語孝經孟子爾雅/皆置博士後罷傳記博士獨立五經)
(博士列學科而已論語爾雅/荀孟之類末也故云世不尚)治之可乎曰可(咸曰揚以/為皆本諸)
(道雖世不尚亦可治而學之○祕曰凡諸書與五經同/而時世不尚未列于學官者治之可乎書謂若左氏傳)
(古文尚書毛/詩樂記之類)或人啞爾笑曰須以發策决科(射以决科/經以䇿試)
(今徒治同經之書而不見䇿用故笑之○祕曰漢之明/經必為難問疑義書之於䇿量其大小著為甲乙之科)
(列而置之不使彰顯有欲射者隨其所取得而釋之故/曰須以發䇿决科而同經無所施焉是以笑之其當時)
(五經列于學科者易則施孟梁邱京氏書則歐陽大小/夏侯氏詩則齊魯韓禮則大小戴慶氏春秋則公糓王)
(莽置周官博士餘不在/焉○光曰啞於革切)曰大人之學為道也小人之學
為利也子為道乎為利乎(咸曰或人謂可以决科之經/則治之是為利而非為道也)
(故揚以君子/小人正之)或曰耕不穫獵不饗耕獵乎(祕曰或人以/書不得禄利)
(而治之譬猶耕獵不/得穫饗亦耕獵乎)曰耕道而得道獵徳而得徳是穫
饗也(耕獵如此利莫大焉○祕/曰必須治者以道徳資焉)吾不覩參辰之相比也
是以君子貴遷善(咸曰參辰二星名晋史董因曰公子/重耳以辰出而參入言重耳以驪姬)
(之難出晋當辰於外十九年入晋當參也以參辰出没/不相比列而重耳象之終免其禍得出處之正故君子)
(不器乃遷善之法也禮曰安安而能遷鄭康成曰舅犯/與姜氏醉重耳而行近之是多其可遷則遷為遷善之)
(義/也)遷善也者聖人之徒歟(祕曰參辰二星不並見猶善/惡二途不同迹是以君子貴)
(捨惡而遷善者聖人徒也書曰推狂克念作聖○光曰/比皮志切參辰所以不相近者以定居其所不能相就)
(也君子則不然能去惡而遷善去/惡遷善而不息則為聖人之徒矣)百川學海而至于海
(行之不息/歸之不已)丘陵學山而不至于山是故惡夫畫也(畫止/○祕)
(曰語曰今女畫畫止也○光曰惡烏路切百川亦海之/類而小故曰學海百川動而不息故至於海丘陵止而)
(不進故不至於山/學者亦猶是矣)頻頻之黨甚於􁅄斯亦賊夫糧食而
已矣(􁅄斯羣行啄榖喻人黨比游晏賊害糧食有損無/益也○祕曰􁅄斯鵯鶋小而多羣言頻頻黨比之)
(人甚於鵯鶋之羣徒好賊稻粱而已矣○光曰􁅄羊茹/切人而不學飽食終日無所用心徒耗糧食何以異於)
(野/鳥)朋而不心靣朋也友而不心靣友也(匿怨仲尼之所/恥靣朋揚子之)
(所譏○光曰言朋友當以誠心相與切磋琢磨不可心/知其非而不告但外貌相媚悦羣居遊戲相從飲食而)
(已/)或謂子之治産不如丹圭之富(祕曰白圭周人也名/丹字圭亦曰丹圭趨)
(時若猛獸鷙鳥之發天下言治生者祖/白圭言揚子一㕓一區不如丹圭之富)曰吾聞先生相
與言則以仁與義(咸曰先生有道之稱/猶先覺先知之士)市井相與言則
以財與利如其富(祕曰彼利我義言當以義○光曰宋/吳本作如其富如其義音義曰俗本)
(下句作如其/義非今從之)或曰先生生無以養死無以葬如之何曰
以其所以養養之至也以其所以葬葬之至也(養不必/豐葬不)
(必厚各順其宜惟義所在○祕曰生事之以禮不必豐/也死葬之以禮不必厚也孔子曰啜菽飲水盡其歡斯)
(之謂孝歛手足形還葬而無椁稱其/財斯之謂禮○光曰養皆余亮切)或曰猗頓之富以
為孝不亦至乎顔其餒矣(祕曰猗頓用監鹽起魯之富/者言旑頓之富是謂能養顔)
(子簞瓢是為餒矣○光曰猗於離切/或人以為顔氏之親恐不免於餒也)曰彼以其粗(祕曰/施以)
(飲/饌)顔以其精(祕曰奉/以承順)彼以其回顔以其貞(回邪也/頁正也)顔其
劣乎顔其劣乎(至足者外物不能累其内○祕曰彼以/犬馬之養回而不正顔以承順顔色正)
(而不回顔豈劣㦲○光曰粗干胡切養體為粗/養志為精驕亂爭疾為邪屡空不改其樂為正)或曰使
我紆朱懐金其樂不可量也(祕曰紆朱之美服懐金之/重寳以為樂○光曰樂音)
(洛下可以意求朱衣金印貴者之服下章言/富不足慕此章言貴不足樂皆不如學也)曰紆朱懐
金之樂不如顔氏子之樂顔氏子之樂也内(至樂内足/不待於外)
紆朱懐金之樂也外(内樂不足是故假於金珠外物爾/乃説樂也○祕曰顔子樂道故曰)
(内或人樂/物故曰外)或曰請問屢空之内(欲以此義嘲揚子也○/咸曰或人以揚言顔子)
(樂内而非紆朱懷金故以顔之屡空為難非以嘲揚子/之意也○祕曰顔子屡空何為樂内○光曰言顔子貧)
(賤家資屡空其/内何樂之有)曰顔不孔雖得天下不足以為樂(祕曰/顔得)
(孔子而臻于道所以樂也非/此雖得天下豈顔子之樂哉)然亦有苦乎(光曰顔雖樂/孔子之道豈)
(能不以貧/賤為苦乎)曰顔苦孔之卓也(咸曰言顔之所苦無他焉/惟苦孔子之道卓然耳故)
(曰仰之彌髙鑚之彌堅○祕曰顔子曰如有所立卓爾/雖欲從之末由也已○光曰李本作顔苦孔之卓之至)
(也今從/宋吳本)或人瞿然(咸曰瞿然/猶駭也)曰兹苦也祗其所以為樂
也歟(祕曰瞿疾視貌或本作懼祗當為祗祗適也或人/瞿然曰兹苦孔之卓也何適之所以為樂哉雜記)
(曰見似目瞿聞名心瞿○光曰瞿音句祇音支/孔子之道至髙顔子悦而慕之所以為樂也)曰有敎
立道無心仲尼有學術業無心顔淵(祕曰言有敎立道/此外無心者仲尼)
(是也有學術業此外無心者顔淵是也○光曰音義曰/天復本心作止今從李宋吳本言教立道者當以仲尼)
(為心學術業者/當以顔淵為心)或曰立道仲尼不可為思矣術業顔淵
不可為力矣(咸曰或人疑孔顔之道不可以思力學之/故對以下文為可學也○祕曰據孔子所)
(立卓爾顔淵/聞一知十)曰未之思也孰禦焉(孔子習周公顔回習/孔子無止之者○祕)
(曰習孔者孔之徒睎/顔者顔之徒誰止焉)
　
　
　揚子法言卷一
欽定四庫全書
　揚子法言卷二
　　　　　　　晉李軌　唐桞宗元　　註
　　　　　　　宋　宋咸吳祕司馬光　重添註
吾子篇(咸曰人既裕乎學也則吾/道有歸焉故次之學行)
降周迄孔成于王道(禮樂備也○光曰宋本迄作訖今/從李吳本迄許訖切顔曰周周公)
(也迄/至也)然後誕章(諸子應時而作詭世之言矣○祕曰迄/至也一本作訖誕大也章明也周孔之)
(後禮樂大明○光曰漢書及/李本然作終今從宋吳本)乖離(咸曰然後誕章乖離/當為一句言自仲尼)
(之後詭誕之章作而乖離於道今註於誕章/文下釋之隔乖離二字於下句甚失其義)諸子(祕曰/異端)
(起乃乖離/於諸子矣)圖徽(貴此聖人坦蕩之夷路賤彼百家雜穢諸/之邪徑○咸曰徽善也諸子謂吾道之)
(子也言詭誕之章乖離於道諸子當圖其善而學之戒/夫習者也○祕曰圖謀也徽美也辨其異端而謀其徽)
(美○光曰漢書作/圖徽今從諸家)譔吾子(祕曰綺靡荒唐雕刻詭誕俱/謂之文人各矜尚而不知其)
(正者正之光曰/貴道徳抑浮辭)或問吾子少而好賦(咸曰初子雲好辭/賦嘗擬相如以為)
(式○祕曰顧嘗好辭賦作四賦/○光曰少詩照切下可以意求)曰然童子彫蟲篆刻(少/年)
(之/事)俄而曰壯夫不為也(悔作之也○咸曰漢儒之賦古/詩之流尚曰彫蟲篆刻壯夫不)
(為矧乎今之賦也猶倡言優戲之具爾作之者作宜愧/焉○祕曰其文彫刻非法度所存賢人君子詩賦之正)
(也於是輟/不復為)或曰賦可以諷乎(駭歎之聲也○祕曰言賦/將以諷之廼歸於正○光)
(曰謂若上林頽/墻填塹之類)曰諷則己不己吾恐不免於勸也(相如/作大)
(人賦武帝覽之飄飄然有凌雲之志○咸曰此正文正/宜有曰字諸本並無盖脱之也○祕曰諷之必推類而)
(言極靡麗之辭然後諷之有正如其不已廼復成/勸言不正也○光曰宋吳本無曰字今從李本)或曰
霧縠之組麗(言可好也○祕曰組織纎麗○光曰時/人以為賦如女工之有綺縠可以恱目)曰
女工之蠧矣(霧縠雖麗蠧害女工辭賦雖巧惑/亂聖典○祕曰猶麗靡之害正也)劒客論
曰劒可以愛身(言擊劒可以衛䕶安身辭賦可以諷諭/勸人也○祕曰劒客擊劒之客謂劒之)
(利器可以/防愛其身)曰狴犴使人多禮乎(言擊劒使人狴犴多禮/辭賦使人放蕩惑亂○)
(咸曰狴當作狴字之誤也狴犴牢獄也劒客之論謂劒/可以衛身揚以君子之衛身當由夫道故對之以為若)
(使擊鍋可衛身則囹圄之牢有三木之威囚者多恭豈/使人多禮乎言不能也盖特沮其劒術爾今註文與好)
(賦相聨叚解之復以狴犴為擊劒之形貌又以􁀙作狴/犴矣○祕曰狴犴牢獄也言劒之威乆莫敢犯豈牢獄)
(之威使人多禮乎狴或作􁀙古今字爾○光曰狴邊兮/切或作狴又匹迷切犴音岸人在牢獄之中不得動揺)
(因謂之多禮不知其已陷危辱之地不若不入牢獄之/為善也劒雖可以衛身不若以道自防不至於用劒之)
(為善/也)或問景差唐勒宋玉枚乗之賦也益乎(祕曰景差/唐勒宋玉)
(楚大夫枚乗漢都尉善賦者也○/光曰乗䋲證切言亦有益於事乎)曰必也滛(言無益於/正也○祕)
(曰麗以滛○光曰/皆誇誕過實之辭)滛則奈何曰詩人之賦麗以則(陳威/儀正)
(法則○咸曰詩人之賦猶二雅之作/○秘曰一曰風二曰賦雅有典則)辭人之賦麗以淫
(奢侈相勝靡麗相越不歸於正也○咸曰辭人之賦猶/景唐之流○祕曰覽者已過矣○光曰其文皆主於靡)
(麗而詩人以之立法則辭/人徒誇誕過實不可為法)如孔氏之門用賦也則賈誼
升堂相如入室矣如其不用何(祕曰升堂入室必以聖/人之道藝文志賈誼賦)
(七篇相如賦二十九/篇○光曰言其無益)或問蒼蠅紅紫(蒼蝇間乎白黑紅/紫似朱而非紫亂)
(朱之義也紅即朱也蓋正色焉紫間色焉故語/曰惡紫之亂朱○祕曰使白為黑惡紫亂朱)曰明視
問鄭衛之似(祕曰似/雅樂)曰聦聽(光曰蒼蠅變白黑紅紫亂/正色鄭衛似雅音皆人所)
(難辨唯聦明者/辨之不惑也)或曰朱曠不世如之何(祕曰離朱善視/師曠善聽今不)
(世有如之/何視聽哉)曰亦精之而已矣(祕曰不必朱曠亦精專而/已矣○光曰言精心以求)
(之則眞僞易辨不/必朱曠之視聽也)或問交五聲十二律也或雅或鄭何也
(交猶和也五聲宫商角徴羽也十二律者十二月之律/也○祕曰凡樂交用五聲十二律分雅分鄭何也○光)
(曰交俱也言俱用聲律而有雅有/鄭俱談道徳而有是有非何也)曰中正則雅多哇則
鄭(中正者宫商溫雅也多哇者淫聲繁越也○咸曰其/音中而正者大雅之章也多而哇者淫鄭之聲也謂)
(之宫商温雅失之矣○祕曰哇淫聲也五聲聲也聲成/文謂之音正聲感人而順氣應之順氣成象而和樂生)
(焉雅也姦聲感人而逆氣應之逆氣成象而淫樂/生焉鄭也○光曰哇烏𤓰切哇以喻竒僻之論)請
問本曰黄鐘以生之中正以平之確乎鄭衛不能入也
(聲平和則鄭衛不能入也學業正則雜說不能傾也事/得本則邪佞不能謬也○祕曰黃鐘為音律之本以生)
(之中正之聲以平和之舉是鄭衛流僻之音不能入也/㩁揚㩁大舉也○光曰宋吳本確作㩁今從李本確堅)
(貌黃鐘為律本聖人為道本諸子猶鄭衛也學道者稽/諸聖人概以中正確然堅固奇僻之論何從而入哉)
或曰女有色書亦有色乎曰有女惡華丹之亂窈窕也
書惡滛辭之淈法度也(咸曰淈亂也○祕曰淈濁也滛/辭之淈亂正法屈原曰淈其泥)
(而揚其波○光曰淈古忽切亂也諸子以浮靡之辭/逞其巧辯汩亂道真人多恱而惑之以陷於非僻)或
問屈原智乎(光曰屈/九勿切)曰如玉如瑩爰變丹青如其智如
其智(夫智者達天命審行廢如玉之瑩磨而不磷今屈/方逐感激爰變雖有文彩丹青之倫爾○咸曰非)
(也言原事楚王入則圖議國事出則接遇賔客方正盡/忠義有瑕汙如玉之瑩矣然為上官大夫子蘭之讒卒)
(以放逐是為丹青所變矣復不能計窮達之命自沈而/死是智不足矣丹青喻讒○祕曰原負明正之資本為)
(椘之忠臣如玉如瑩也被上官大夫子蘭之毁不能捨/之則蔵遂著文華流於後世廼為楚之辭臣爰變丹青)
(也遇不遇命也何必湛身如何其智如何其智非智也/○光曰音義曰瑩音營又音榮又烏定切石次玉者玉)
(瑩喻清潔丹青喻有文彩言屈原雖有行能如此之美/而不能樂天知命悲憂憤懣至於自沉不足言其智也)
或曰君子尚辭乎曰君子事之為尚(貴事實賤虚辭/○祕曰尚事實)事
勝辭則伉(咸曰事有餘而辭不足則質矣○祕曰質勝/文則伉直抗當作伉古或通用史記曰子路)
(志伉直○光曰伉口浪切伉謂伉直伉直/者質之謂也音義曰伉健也一音苦杏切)辭勝事則賦
(咸曰揚子前云辭人之賦麗以滛此謂事不足而辭有/餘是傷之滛華如辭人賦爾下註謂賦頌者虚過非也)
(○祕曰據當/時賦之賦)事辭稱則經(夫事功多而辭美少則聽聲/者伉直也事功省而辭美多)
(則賦頌者虚過也事辭相稱乃合經典/○祕曰文質彬彬○光曰稱尺證切)足言足容徳之
藻矣(足言夸毗之辭足容戚施之靣言皆藻飾之為非/篤實之真○咸曰足當為足恭之足法言凖論語)
(故有足言足容也若以充足呼之則未可為夸毗戚施/之義也○祕曰言滿天下無口過足言也容止可觀足)
(容也言也容也為有徳之文藻矣○光曰足子預切如/字足言善辭令足容盛威儀有徳則為文章無徳則為)
(澆/偽)或問公孫龍詭辭數萬以為法法歟(祕曰公孫龍趙/人為堅白之辯)
(者其書十四篇以為法是法/歟莊子曰公孫龍辯者之徒)曰斷木為棊梡革為鞠亦
皆有法焉(咸曰言棊鞠雖鄙技亦法也公孫龍之法類/此○祕曰梡當為捖捖刮摩也棊鞠戲具器)
(用之末者尚有制度詭辭無法而為法哉○光曰斷音/短梡舊本作捖音緩又音欵○宋曰梡當作捖胡官切)
(從木誤也捖刮摩也言刮摩皮革以為鞠○光曰梡當/作楦楦呼願切所以塞履也以毛楦革而為鞠言圍棊)
(蹋鞠亦皆有/法以取勝)不合乎先王之法者君子不法也(大匠之/誨人也)
(必以䂓矩君子之訓物也必以仁義○祕曰言/書不合乎禹湯文武之法者君子不以為法也)觀書者
譬諸觀山及水升東嶽而知衆山之峛崺也况介丘乎
(咸曰邐迤猶卑眇也介小也○光曰宋吳本/峛崺作邐迤今從李本峛力紙切崺侈邇切)浮滄海而
知江河之惡沱也况枯澤乎(咸曰惡沱猶淺末也○祕/曰介大也惡讀如川澤納)
(汙之汙言升東嶽而觀則知衆山之連延已卑矣况大/丘乎浮滄海而觀則知江河之濁小矣况竭澤乎猶習)
(五經而觀則諸子已小矣况詭辭以為法乎爾雅謂河/所渠并千七百一川色黄郭云潛流地中汩漱沙壤所)
(受渠多衆水溷淆宜其黄濁詩云江有沱諭江水大沱/水小郭云此故止水别出耳○光曰惡音烏下同沱徒)
(河/切)捨舟航而濟乎瀆者末矣捨五經而濟乎道者末矣
(末/無)棄常珍而嗜乎異饌者惡覩其識味也(祕曰惡/安也)委大
聖而好乎諸子者惡覩其識道也(祕曰諸子若恵施公/孫龍莊老申商之類)
山􁜬之蹊不可勝由矣向牆之尸不可勝入矣(􁜬谷也/○祕曰)
(􁜬宜讀如陘陘山中絶也蹊徑也言山中絶之徑不可/勝由矣靣牆之戸不可勝入矣猶諸子之言不可勝好)
(矣○光曰􁜬戸經切又口耕切/如諸子之言不可以入於道也)曰惡由入曰孔氏孔氏
者戸也(祕曰正/門也)曰子户乎曰戸哉戸哉吾獨有不户者
矣(惡夫不由聖人之道○祕曰或曰子亦由孔氏戸乎/曰戸哉戸哉言斯戸也豈它也哉吾獨有不由諸子)
(之尸哉○/光曰闕)或欲學蒼頡史篇(多知竒難之字故欲學之/○祕曰蒼頡一篇史籕十)
(五篇皆/字學)曰史乎史乎愈於妄闕也(再言史乎者善之也/言勝於不知而妄名)
(不名而闕○祕曰蒼頡亦史類故曰史乎/史乎猶勝於學諸子之妄不學之闕也)或曰有人焉
自姓孔而字仲尼入其門升其堂伏其几襲其裳則可
謂仲尼乎曰其文是也其質非也敢問質曰羊質而虎皮
見草而說見豺而戰(戰悸○祕/曰戰兢)忘其皮之虎也(羊假虎/皮見豺)
(則戰人假偽名考實則窮○光曰音義曰天復本草作/揚今從諸家本說音恱君子小人必臨利害然後見其)
(真/)聖人虎别其文炳也(如虎之别百獸炳然殊異/○光曰别彼列切下同)君子
豹别其文蔚也(蔚有文章而次虎者○祕曰别辨别也/聖人文之大者其文炳煥也君子次之)
(其文蔚/盛也)辯人貍别其文萃也(萃然有文采異於貒貉○/祕曰辭辯之人又次之其)
(文叢/萃也)貍變則豹(祕曰辯人睎君/子則君子矣)豹變則虎(咸曰貍變豹/豹變虎豈然)
(也亦循循然善誘人也○祕曰君子睎聖人亦聖人之/徒○光曰言三者皆有文章顧其質不同耳若能變更)
(其質去彼取/此孰禦焉)好書而不要諸仲尼書肆也(賣書市肆不/能釋義○祕)
(曰若市書之肆○/光曰要於霄切)好說而不見諸仲尼說鈴也(鈴以喻/小聲猶)
(小說不合大雅○祕曰見則諸/儒之木鐸也不見則說鈴也)君子言也無擇(非法不/言何所)
(擇/乎)聽也無滛(非正不聽/何所滛乎)擇則亂滛則辟(言有可擇則穢/亂聽有滛侈則)
(邪僻○祕曰口有擇言則是非相亂聽不正則入乎/邪僻○光曰辟音僻擇謂言雜是非滛謂聽入邪哆)述
正道而稍邪哆者有矣(咸曰吳起述曽子反名不孝韓/非述荀卿卒聞刑名○祕曰哆)
(脣下垂貌亦謂其言不正也猶辭賦本欲諷以正/道而其辭以邪哆矣○光曰哆昌者反又尺氏切)未有
述邪哆而稍正也(咸曰蘇秦張儀述鬼谷而終詭數○/祕曰未有專述邪哆之辭而能歸於)
(正道○光曰音義曰天復本作稍正道今從諸家本言/習聖道而陷於異端者有矣未有習異端而入於聖道)
(者/也)孔子之道其較且易也(言較然易知○祕曰孔子之/道已試之效且易知也○光)
(曰較音覺/易以豉反)或曰童而習之白紛如也(言皓首猶亂○祕/曰紛如亂而不理)
(也班固曰㓜童而守/一蓺白首而後能言)何其較且易曰謂其不姦姦不詐
詐也(不姦姦者以虚受人不詐詐者以正教人○祕曰/孔子之道已較而易知猶夾谷齊人于㑹孔子以)
(正言却之不姦姦也互郷童子請見孔子以潔已與之/不詐詐也○光曰孔子之道以正化姦以誠去詐故較)
(易也諸儒佔畢以為博多訊以/為辯是以姦敵姦以詐勝詐也)如姦姦而詐詐雖有耳
目焉得而正諸(姦姦者以姦欺姦詐詐者以詐欺詐○/咸曰非也聖人之不以姦欺姦不以詐)
(欺詐雖豎子皆知之矣豈待揚子言而後辯哉夫不姦/姦者謂不姦其姦如懲惡貶惡之義不詐詐者謂不詐)
(其詐如闕文之類○祕曰如使姦以敵姦詐以拒詐學/者雖有耳目安得而正之也○光曰已之耳目尚不能)
(正焉能/正人)多聞則守之以約(所守簡要○祕曰百/家之聞守之以經)多見則
守之以卓(所觀廣逺○祕曰衆/言之見守之以聖)寡聞則無約也寡見則
無卓也(少聞無約要之守少見無卓絶之照○祕曰不/聞詭辭何以表經㫖之約不見小説何以知聖)
(道之卓○光曰約謂擇/其精要卓謂取其髙逺)綠衣三百色如之何矣紵絮三
千寒如之何矣(緑衣雖有三百領雜色不可入宗廟紵/絮雖有三千紙單薄不可以禦冬文賦)
(雜子不可以經聖典○祕曰緑衣非正色紵絮非純綿/雖多不益於實用猶詭辭小説不益於正理○光曰如)
(習非者雖博/而無益也)君子之道有四易簡而易用也(祕曰居敬/而行簡光)
(曰簡則/易從)要而易守也(祕曰一/以貫之)炳而易見也(祕曰坦/然明白)法而
易言也(祕曰法語之言能無從乎/○光曰有制度可言也)震風凌雨(凌暴○祕/曰暴雨)
然後知夏屋之為帡幪也(夏大也帡幪盖覆也○光曰/吳本帡作㡆音荒今從李宋)
(本帡莫經普耕二切又/音并又音萍幪莫紅切)虐政虐世然後知聖人之為郛
郭也(郛郭限内外禦姦宄聖人崇仁義正愆違○祕曰/聖人之道能逺暴虐○光曰聖人之道磨而不磷)
(湼而不緇治亦宜亂亦/宜如郛郭可以自衛也)古者楊墨塞路孟子辭而闢之
廓如也(咸曰墨翟之道摩頂放踵以利天下為之是兼/愛也然無親踈之别楊朱之道拔一毛以利天)
(下不為之是為己也然為己乃獨善其身兼愛獨善俱/偏於道而教授其徒以亂天下是塞聖人之路者也然)
(為己猶得不毁傷之義無親踈之别大為不可故孟子/曰逃墨必歸於楊逃楊必歸於儒歸斯受之而已矣此)
(孟子闢之之辭也○祕曰楊朱墨翟之横議充塞聖人/之正路孟子辯而開之廓然無復塞矣孟子曰楊墨之)
(道不息孔子之道不著是/邪說誣民充塞仁義也)後之塞路者有矣(祕曰若韓/莊申商之)
(類/)竊自比於孟子或曰人各是其所是而非其所非將
誰使正之曰萬物紛錯則懸諸天衆言淆亂則折諸聖
(光曰折之設切下同萬物名狀雖殊其性命/皆禀於天衆言理趣雖殊其極致終歸於聖)或曰惡覩
乎聖而折諸(光曰惡/音烏)曰在則人亡則書(祕曰/五經)其統一也
脩身篇(咸曰吾道之學先諸身者/也脩則克矣故次之吾子)
事有本真(祕曰凡事有本/有真真正道也)陳施于意動不克咸(克能咸/皆○咸)
(曰陳布也施行也言正道之事當在己意/自布行之而勿求備於人故曰不克咸)本諸身(自求/之義)
(○祕曰言陳施之動成萬法而不能咸一其本在脩身/○光曰咸感也人欲陳施其意治化天下動而不能感)
(人者盖由外逐浮偽内無本真不/能正己以正物故當先本諸身也)譔脩身(祕曰内充至/理而行止出)
(處皆成/律度)
脩身以為弓矯思以為矢(祕曰矯思猶正思也說文云/矯揉箭箝也○光曰思斯恣)
(切箝巨/淹切)立義以為的奠而後發發必中矣(無敵於天下/○祕曰事得)
(其宜之謂義言脩身正思定而後發俱/中道之宜奠定也○光曰中丁仲切)人之性也善惡
混(混雜也荀子以為人性惡孟子以為人性善惟揚子/以為人性雜三子取譬雖異然大同儒敎立言尋流)
(厥義兼通耳惟聖罔念作狂惟狂克念作聖揚子之言/該兩家之論反覆於是俱暢○祕曰天命之謂性性命)
(之初善惡兼全故赤子之生七情未著而先有號/笑喜怒喜怒者善惡之端也是正性與善惡相混)脩其
善則為善人脩其惡則為惡人(所謂混也○咸曰孔子/云中人以上可以語上)
(中人以下不可以語上也又曰上智與下愚不移考聖/人之言則是人有上中下三品矣上焉者善下焉者惡)
(中焉者可上可下善惡混也故賈誼新書亦於人主分/三等曰有上主有中主有下主夫上主者可以引之而)
(上不可以引之而下下主者可以引之而下不可以引/之而上中主者可以引之而上亦可以引之而下也故)
(上主者堯舜是也夏禹后稷與之為善則行鯀驩兠欲/引而為惡則誅故可與為善而不可與為惡也下主者)
(桀紂是也飛㢘惡来與之為惡則行比干龍逢欲引而/為善則誅故可與為惡而不可與為善也中主者齊桓)
(公是也得管仲隰朋則覇用竪貂子牙則亂今楊子之/意謂孟子已言人性善是論上品矣荀子已言人性惡)
(是論下品矣而未及中品故於此謂人之性善惡混又/曰脩其善則為善人脩其惡則為惡人觀其文是止言)
(中品之性明矣非謂人皆然也得非夫子所謂中人以/上可以語上中人以下不可以語上者邪得非賈誼所)
(謂可以引之而上亦可以引之而下者邪故三子言性/各舉其品教亦備矣○祕曰習與性成○光曰孟子以)
(為人性善其不善者外物誘之也荀子以為人性惡其/善者聖人教之也是皆得其一偏而遺其本實夫性者)
(人之所受於天以生者也善與惡必兼有之猶陰之與/陽也是故雖聖人不能無惡雖愚人不能無善其所受)
(多少之間則殊矣善至多而惡至少則為聖人惡至多/而善至少則為愚人善惡相半則為中人聖人之惡不)
(能勝其善愚人之善不能勝其惡不勝則從而亡矣故/曰惟上智與下愚不移雖然不學則善日消而惡日滋)
(學焉則惡日消而善日滋故曰惟聖罔念作狂惟狂克/念作聖必曰聖人無惡則安用學矣必曰愚人無善則)
(安用教矣譬之於田稻粱藜莠相與並生善治田者薅/其藜莠而養其稻粱不善治田者反之善治性者長其)
(善而去其惡不善治性者反之孟子以為仁義禮智皆/出乎性者也是豈可謂之不然乎然殊不知暴慢貪惑)
(亦出乎性也是信稻粱之生於田而不信藜莠之亦生/於田也荀子以為爭奪殘賊之心人之所生而有也不)
(以師法禮義正之則悖亂而不治是豈可謂之不然乎/然殊不知慈愛羞惡之心亦生而有也是信藜莠之生)
(於田而不信稻粱之亦生於田也故揚子以人之性善/惡混混者善惡雜處於心之謂也顧人所擇而脩之何)
(如耳脩其善則為善人脩其惡則為惡人斯理也豈不/曉然明白矣哉如孟子之言所謂長善者也如荀子之)
(言所謂去惡者也揚子則兼之矣韓文公解揚子/之言以為始也混而今也善惡亦非知揚子者也)氣也
者所適善惡之馬也歟(御氣為人若御馬渉道由通衢/則迅利適惡路則駑蹇○祕曰)
(人馭氣而行猶乗馬也善惡二途惟其所適○光曰夢/得曰志之所生則氣隨之言不可不養以適正也乗而)
(之善則為忠為義乘/而之惡則慢慢為暴)或曰孔子之事多矣(祕曰揔百/王之法)不
用則亦勤且憂乎(光曰孔子以天下不治為己任則其/事多矣然終不見用於世則徒勤且)
(憂/乎)曰聖人樂天知命樂天則不勤(咸曰孟子謂孔子可/以速而速可以久而)
(久可以處而處可以仕而仕又曰孔/子聖人之時者也兹所謂不勤矣)知命則不憂(咸曰/匡人)
(圍之乃援琴而歌又曰桓魋/其如予何兹所謂不憂矣)或問銘(祕曰若湯之盤正/考父之鼎皆有銘)
(之/類)曰銘哉銘哉有意於慎也(歎羙戒/慎之至)聖人之辭可為也
(所謂文章/可得而聞)使人信之所不可為也(祕曰聖人之辭先王/之法故可為也人有)
(善惡好惡不同必使皆信所不可為也語曰未若郷人/之善者好之其不善者惡之○光曰音義曰天復本信)
(作敬今從諸家本以其有/至誠全徳故人信其言)是以君子彊學而力行(貴令/信敬)
(素著○祕曰彊學以多識力行以安道善者𨗳/之以仁惡者𨗳之以義雖蠻貊之邦亦可行矣)珍其貨
而後市(珍貨價/必貴)修其身而後交(脩身交/必固)善其謀而後動
成道也(無所不通○祕曰貨珍者價必倍猶如身脩者/交必賢謀善者動必得所以成道也○光曰先)
(成己道然/後接物)君子之所慎言禮書(慎言無口過慎禮無失/儀言禮是慎兼之於書)
(○祕曰慎言榮辱之主慎禮有/則安無則危慎書習是勝非)上交不諂下交不驕則
可以有為矣(光曰宋吳本有為/作為友今從李本)或曰君子自守奚其交
曰天地交萬物生人道交功勲成奚其守(天地之交以/道人道之交)
(以理但當順天人之道理而無所逆○祕曰易曰各從/其類自然之理也君子之交謂之朋友非朋黨也小人)
(之交謂之朋/黨非朋友也)好大而不為大不大矣好髙而不為髙不
髙矣(祕曰譬如為山未/成一簣止吾止也)仰天庭而知天下之居卑也哉
(覩聖道然後知諸子之淺小○祕曰仰聖人之道彌髙/而知止於異習者居卑也哉○光曰人情莫不好大好)
(髙而徳常小行常卑若仰觀聖/人之道則知己所守之下矣)公儀子董仲舒之才之
邵也(邵髙也公儀休為魯相婦織於室遣去之園有葵/拔棄之不與民爭利也董仲舒為江都相下帷三)
(年不窺園以二君才徳髙羙○光曰董仲舒曰皇皇求/財利常恐乏匱者庻人之意也皇皇求仁義常恐不能)
(化民者大夫之意/也此所以為髙)使見善不明用心不剛儔克爾(儔誰/○咸)
(曰明謂明悟剛謂剛正○祕曰休舒明而且剛故/能爾儔誰也○光曰誰能如此捨利而取義也)或曰
仁義禮智信之用曰仁宅也(祕曰可/以安處)義路也(祕曰可/以遵行)禮
服也(祕曰可/以飾身)智燭也(祕曰可/以照物)信符也(仁如居宅可以安/身義如道路可以)
(安行禮如衣服可以表儀智如燈燭可以照察信如符/契可以致誠○祕曰可以合契○光曰符契使人可憑)
(以為/驗)處宅由路正服明燭執符君子不動動斯得矣(祕/曰)
(發而皆/中道)有意哉(祕曰謂/志於道)孟子曰夫有意而不至者有矣
未有無意而至者也(祕曰惡乎自畫○光/曰按孟子無此語)或問治己曰
治己以仲尼(咸曰言當以仲尼/之道治脩其己)或曰治己以仲尼仲尼
奚寡也(咸曰言世無仲尼○祕曰生民已来一人而/已○光曰若人人治己以仲尼則仲尼宜多)曰
率馬以驥不亦可乎(祕曰治己以道當以仲尼之道率/馬以材當以騏驥之材可也○光)
(曰髙山仰止/景行行止)或曰田甫田者莠喬喬思逺人者心忉忉
(雖有喬喬之莠其糓不可得雖懐忉忉之怨逺人不可/見言仲尼之道深逺不可彊學○咸曰喬喬當為驕驕)
(甫大也齊風甫田詩曰無田甫田維莠驕驕無思逺人/勞心忉忉盖大夫刺襄公無徳而求諸侯猶大田無人)
(功終不能獲今揚子上言當率循有如仲尼之道者而/取之或人未諭故引是詩言居今之世而求仲尼猶大)
(田莨莠驕驕而盛欲遂其獲不可得也故徒思逺人心/忉忉者也逺人指仲尼○祕曰圃讀如甫喬讀如驕或)
(人以仲尼之道逺且大力不及也猶田大田而少功徒/使莠驕驕而盛思逺人而不見徒使心忉忉而勞詩曰)
(無田甫田維莠驕驕無思逺人勞心忉忉○光/曰李本甫作圃今從宋吳本上田音甸喬音驕)曰日有
光月有明(咸曰此言仲尼雖沒而其道存焉猶日月雖/逺而光明在焉○祕曰日月在此光明甚邇)
三年不目日視必盲三年不目月精必矇(不見日月而/盲矇以喻不)
(學闇人○咸曰言仲尼道存則可學之否則狂愚矣日/月光明則可視之否則盲矇矣夫日月幾三年則一差)
(變故五年而再閏言三者舉成數也夫道不可須㬰而/離其身目不可造次而失其視以三年日月之變而心)
(目不能易則道去矣視絶矣遂至熒枯莩沈𡨕行而已/矣○祕曰三者用數之終數終而不視仲尼之道其猶)
(盲矇矣○光/曰矇音蒙)熒魂曠枯糟莩曠沈(莩郭也○光/曰莩芳无切)擿埴索
塗冥行而已矣(埴土也盲人以杖擿地而求道雖用白/日無異夜行夜行之義靣牆之論也○)
(宗元曰熒明也熒魂司目之用者也糟當為精莩如葭/莩之莩目精之表也言魂之熒明曠久則枯精之輕浮)
(曠久則沈不目日月目之用廢矣以至於索塗冥行而/已矣○祕曰熒光熒魂神光精莩精之白也故本精作)
(糟桞宗元云糟當為精言盲矇之患神光久曠則枯目/精久曠則沈於是以杖擿地而求路冥冥然行矣張晏)
(云莩者葭之白皮埴地也○光曰擿它歴切挑也埴常/職切索山責切人學於聖人然後能立猶目之資於日)
(月然後能視也或脩身而不由聖人則為/棄人矣視物而不見日月則為棄目矣)或問何如斯
謂之人曰取四重去四輕則可謂之人曰何謂四重曰
重言重行重貌重好(光曰宋吳本言重行重貌重好重/今從李本行下孟反下可以意求)
言重則有法行重則有徳貌重則有威好重則有觀(可/觀)
(望也○祕曰非禮不好必/有可觀○光曰觀古玩切)敢問四輕曰言輕則招憂(咸/曰)
(犯人必衆/故憂及矣)行輕則招辜(咸曰冒禁必/多故罪至矣)貌輕則招辱(咸曰/人必)
(易之所/辱亦多)好輕則招滛(咸曰嗜其邪/也不亦滛乎)禮多儀(美其多/威儀也)或曰
日􁀈不食肉肉必乾日􁀈不飲酒酒必酸賔主百拜而
酒三行不已華乎曰實無華則野華無實則史(史音古/或作賈)
(○咸曰論語云質勝文則野文勝質則史此義同之宜/如史字音古非也○祕曰野謂樸野史謂文勝其質○)
(光曰李本史作賈音古音義曰/賈人衒鬻過實今從吳宋本)華實副則禮(華實相副/然後合禮)
(文質彬彬/然後君子)山雌之肥其意得乎(咸曰山雌之肥由其無/憂適意之然君子之樂)
(由其守道遇時之貴○光曰言山梁雌雉所以能肥/如是者以其飲啄遊處得意也喻君子之樂道亦然)或
曰回之簞瓢臞如之何(咸曰臞瘠也此譏顔回之一簞/一瓢已甚瘠矣何自得之有○)
(祕曰臞瘠也簞瓢之臞何以/不改其樂○光曰臞其俱切)曰明明在上百官牛羊亦
山雌也闇闇在上簞瓢捽茹亦山雌也何其臞(咸曰捽/謂以手)
(捽菹茹也○祕曰邦有道富且貴樂也邦無道貧且賤/樂也顔何臞哉○光曰捽在忽切百官牛羊若堯之所)
(以養/舜也)千鈞之輕烏獲力也簞瓢之樂顔氏徳也(千鈞之/重烏獲)
(舉之而輕多力耳簞食瓢飲顔氏處之而樂徳盛也○/祕曰烏獲秦之力士千鈞之輕簞瓢之樂他人之所不)
(能/)或問犂牛之鞹與𤣥騂之鞹有以異乎(咸曰犂牛雜/色之牛𤣥黒)
(也騂赤也鞹皮亦猶色也或問犠牛有不純之色與黒/赤之色皆牛也豈有異乎○祕曰犂雜色𤣥黝也騂赤)
(也皮去毛曰鞹○光曰/鞹苦郭切騂息營切)曰同(咸曰言其為牛一也故/曰同○祕曰毛附則異)然
則何以不犂也(咸曰言既為牛之同而宗廟何取𤣥騂/而不用犂也○祕曰祭祀之牲取黝騂)
(而何不用犂也語曰犂牛之子騂且角雖欲勿用山川/其含諸○光曰或者言凡人顧其中心何如耳何必外)
(貌之/禮文)曰將致孝乎鬼神不敢以其犂也(祕曰致孝於宗/廟山川貴純色)
(而不敢/用犂也)如刲羊刺豕罷賓犒師惡在犂不犂也(刲羊義/見易○)
(咸曰罷當為饗字之誤也夫晏饗之牛羊不毛雖雜色/可矣故犂與不犂皆用之○祕曰如為賓客師旅之牲)
(安問色之雜不雜也罷以禮罷之犒餉之郷飲酒義曰/朝不廢朝莫不廢夕鄭康成云既朝乃飲先夕則罷○)
(光曰刲苦圭切惡哀都切音義曰罷音疲勞也揚子以/為若欲為君子則不可無禮文若欲為衆人則何必禮)
(文/也)有徳者好問聖人或曰魯人鮮徳奚其好問仲尼也
(言魯定哀公孟仲季孫皆問仲尼○祕曰若哀公問儒/服儒行定公問君使臣臣事君之類○光曰鮮息淺切)
曰魯未能好問仲尼故也(咸曰夫有徳者好問聖人則/好行之今魯人雖問之而不)
(能用○祕曰今魯不用/其言非好而問之也)如其好問仲尼則魯作東周矣
(或謂咸曰自平王東遷周衰劇矣故仲尼降王黍離詩/於國風明其不能復雅政而齊等於邦君也而揚子謂)
(魯人好問仲尼則但能使魯作東周不亦易乎曰不然/也孔子云如有用我者吾其為東周乎此言當復興西)
(周之盛於東周之地也豈仲尼但能作平王之道哉今/揚子之意謂使魯能好問仲尼則魯亦可尊樹王室復)
(興西周之盛於東周之地爾豈止使魯如平王/之衰邪學者宜辨之○光曰興周道於東方)或門人
有倚孔子之牆絃鄭衛之聲誦韓莊之書則引諸門乎
(祕曰韓非莊周本俱學於老子者也今人惟知韓非言/法而不知其本韓書有解老喻老二篇故曰韓莊之書)
(門謂孔子之門○光曰宋/本門作問今從李吳本)曰在夷貉則引之(祕曰韓莊/之書使人)
(不知禮鄭衛之音使人不知樂/禮樂之不存在蠻貊則引之也)倚門牆則麾之(咸曰麾/去莊周)
(與韓非同貫不亦甚乎惑者甚衆敢問何謂也曰莊雖/借喻以為通妙而世多不解韓誠觸情以言治而險薄)
(傷化然則周之益也其利迂緩非之損也其害絞急位/既失中兩不與耳亦不以齊其優劣比量多少也統斯)
(以往何嫌乎又問自此已下凡論諸子莫不連言乎莊/生者何也荅曰妙指非見形而不及道者之言所能統)
(故毎道其妙寄而去其麄迹一以貫之應近而已○光/曰貉毋百切言夷貉之人生而未嘗見禮義猶恐於在)
(門牆/者也)惜乎衣未成而轉為裳也(衣上也裳下也聖典本/也諸子末也轉上為下)
(捨本逐末者是可惜○祕曰上衣下裳惜乎習聖道未/成而轉為諸子也○光曰上曰衣下曰裳遊諸子之門)
(者本欲學聖人之正道今乃絃鄭衛誦/韓莊聖道未成而更於邪僻矣安用之)聖人耳不順乎
非(惟正/之聽)口不𨽻乎善(性與天道發言成章不𨽻習○祕/曰無聽不是無言不善𨽻習也言)
(不俟習○光/曰𨽻羊至切)賢者耳擇口擇(耳擇所聽口擇所言○祕/曰可聽則聽可言則言)
衆人無擇焉(觸情/任意)或問衆人曰富貴生(苟貪富貴不義/而生○祕曰志)
(在苟求富貴/貪生而已)賢者曰義(行義以逹其道○祕曰惟義所/在義也者所以冝仁而適道者)
(也/)聖人曰神(神徳行也○咸曰天神應乎萬變聖人如/之豈止益於徳行而已○祕曰神猶道也)
(荀子曰道出乎一曷謂一執神而固曷謂神曰盡善/挾治之謂神萬物莫足以傾之謂固神固之謂聖人)觀
乎賢人則見衆人(光曰賢人能為人所/不能必有以殊於衆)觀乎聖人則見
賢人(光曰卓爾有/立不可及)觀乎天地則見聖人(祕曰天地之道/聖人管之聖人)
(之道賢者宗之賢人之道衆人日/用之○光曰天地聖人之所取法)天下有三好衆人好
已從賢人好已正聖人好己師(祕曰欲廣其道○光/曰己師為己之師也)天
下有三檢(光曰檢猶/限度也)衆人用家檢(家人自以為法○光/曰所安利者不出其)
(家/)賢人用國檢聖人用天下檢(光曰安利/徧於天下)天下有三門
由於情欲入自禽門(所謂觸情○祕曰不性/其情○光曰如禽獸)由於禮義
入自人門(祕曰禮者人之所履義者人之所宜/○光曰宋吳本人作仁今從李本)由於獨
智入自聖門(祕曰上智也○光曰生而知之獨/運明智極深研幾非常人所能逮)或問士
何如斯可以禔身(禔安○祕曰禔福也福者百順之名/○光曰禔是支社奚二切又音題)
曰其為中也𢎞深(中者心志也/𢎞深敦重也)其為外也肅括則可以
禔身矣(外威儀也肅敬也括法也○祕曰心志廣深而/儀形肅括斯士之福也括猶檢括也○光曰𢎞)
(深不淺露肅/括不放肆)君子㣲慎厥徳悔吝不至何元憞之有(微/纎)
(也悔吝小疵也元憞大惡也○祕曰悔吝生乎分元/憞大惡也○光曰憞徒對切慎之於微則過惡不大)上
士之耳訓乎徳(訓/順)下士之耳訓乎已(苟或令人順已○/祕曰上士好徳聞)
(而誠之下士是已/聞而誡之訓誡也)言不慙行不耻者孔子憚焉(言不違/理故形)
(不慙行不邪僻故心不耻言行能如此仲尼所敬憚難/也○祕曰言焉而不慙於言行焉而不恥於行雖聖人)
(猶畏憚之○光曰人之言行無可慙耻/者是全徳之人也故雖聖人猶敬憚焉)
　揚子法言卷二
欽定四庫全書
　揚子法言卷三
　　　　　　　晉李軌　唐栁宗元　　註
　　　　　　　宋　宋咸吴祕司馬光　重添註
問道篇(咸曰身乎克修道乃/可議故次之修身)
芒芒大道(洪荒混茫之初○咸曰大道統言聖人之道/芒芒者大之稱也注以混茫之初釋之可乎)
(○光曰漢書及李本/大作天今從宋吴本)昔在聖考(聖人作萬物覩伏羲肇/畫八卦六位成章○咸)
(曰昔在聖考者言此大道並古先聖人考制之猶周公/作禮樂仲尼刪詩書之義故篇中皆統論堯舜文王仲)
(尼之事復有非老荘之說注獨/指伏羲畫卦以解之不亦謬乎)過則失中不及則不至
(二五得中然後利見○咸曰言履聖人之道罕有得諸/正者如門人之衆其殆庶㡬者惟顔子而已今言失中)
(不及者猶師也過商也不及之義爾故禮尊中庸書貴/皇極此之謂也注以二五解之甚非類矣彼二五者言)
(一時居位安危之象此統講中庸之理相去異焉學者/辨之○祕曰大道芒芒然惟聖人考之遂明大中之制)
(是以河出圖也大易明二五之中洛出書也洪範貴皇/極之義舜執其兩端用其中於民回之為人也擇乎中)
(庸孔子曰道之不行也我知/之矣知者過之愚者不及也)不可姦罔(咸曰中而正者/非姦罔所及○)
(光曰姦謂侵壊罔謂誣罔言聖/人大中之道天下莫能易也)譔問道(祕曰世以虚無/湛寂為道之本)
(而求乎洪荒夷曠之理不知天地聖人貴乎大/中自然之道○光曰尊道徳禮樂黜老荘申韓)
或問道曰道也者通也無不通也(萬物由之以通○咸/曰無不通者言道之)
(施也無所不通注謂萬物由之以通與正文相反/矣○祕曰道貫三才合仁與義而言之無不通也)或曰
可以適他歟(言道既可以通中國而適夷狄學亦可以/統正典而兼諸子也○咸曰他猶邪也曲)
(也言既云聖人之道無不通亦可以/通邪曲之方乎○祕曰他異端也)曰適堯舜文王者
為正道非堯舜文王者為他道君子正而不他或問道
(光曰宋吴本無/道字今從李本)曰道若塗若川車航混混不捨晝夜(車/之)
(由塗航之由川混混往来交通○咸曰上荅以正而不/他或人以為川塗之道皆曲而不正何車航之行晝夜)
(不息言諸子雜說亦可適於聖理也今下無荅文者盖/鄙其不諭教故不對之也法言諸如此類者數雖問荅)
(皆出於子雲然其立事垂制理當為之/然也學者辨之注殊不明其㫖何以哉)或曰焉得直道
而由諸(塗川皆形曲也此因形以取譬○咸曰非也或/人知揚罪以曲道而不達故曰而復請之以為)
(安得直道而從之也○祕曰譬如塗川皆曲/而車航不捨晝夜何所擇得直道而由乎)曰塗雖曲
而通諸夏則由諸川雖曲而通諸海則由諸(祕曰塗雖/曲而通夏)
(川雖曲而通海由之可也猶諸子之異端若能自通於/聖人之道亦可也故揚墨歸儒受之而已荘周申韓漸)
(諸篇則顔/閔其如台)或曰事雖曲而通諸聖則由諸乎(大解曲道/歸正之義)
(○咸曰行既止答以川塗雖曲可通諸夏諸海而或人/不喻復謂曲事可通聖道乎今下無荅文者亦鄙其問)
(之失而不對之也夫聖人無不正也安有曲事而能通/之哉注懵其㫖以謂大解曲道通歸正義深失之矣○)
(祕曰或人喻其㫖也事謂異端之事○光曰音義曰天/復本焉得直道及事雖曲上皆無或曰二字今從李宋)
(吴本揚子設為或人/意寤以結上意耳)道徳仁義禮譬諸身乎(不可無之/於一○祕)
(曰合譬/一身)夫道以導之(咸曰導達也有/道則行斯達矣)徳以得之(咸曰有/徳則動)
(斯得/矣)仁以人之(咸曰有仁則人必歸之/○光曰仁者人道之常)義以宜之(咸曰/有義)
(則事得/其宜)禮以體之(咸曰冇禮則/時保其體)天也(五者人之天性○/祕曰五者之備天)
(命全也○光曰天/性自然不可増損)合則渾離則散(光曰渾户昆切五者/合而言之則渾而為)
(一隨事言之/則散而為五)一人而兼統四體者其身全乎(四體合則/渾成人五)
(羙備則混為聖一人兼統者徳備如身全○祕曰道統/仁義禮徳故謂之道人統四體故謂之人可合而不離)
(其身乃全也韓吏部曰老子之所謂道徳云者去仁與/義言之也二人之私言也其不全哉○光曰闕一則不)
(成/人)或問徳表(祕曰問徳之的然為天下表者○光曰問/有徳之人在上其治化表見於外者何如)
曰莫知作上作下(作為也莫知為上之樂為下之苦○/咸曰非也作修也君聖而修之於上)
(臣忠而修之於下故上下交修而民日用不知此所以/為徳之標凖也○祕曰徳足乎已加乎民天下有道比)
(屋可封豈冇的然作之於/上竹之於下而莫知也)請問莫知(言已冇禮制則有/尊卑○咸曰言民)
(日由禮而不知其制也○祕曰徳既然矣請問禮○光/曰李宋吴本皆作請問禮莫知音義曰天復本作請問)
(莫知今從之或者以為治化/既出於上豈得人莫知之)曰行禮於彼而民得於此
奚其知(君自行禮於上而民承化於下○咸曰民可使/由之不可使知之威儀三千豈可盡詳哉故禮)
(不下庶人蓋上既行而下能效則民得之矣何制之知/焉○祕曰禮亦然○光曰徳者得也有徳者行禮於上)
(而民各得其所於下人自/為善豈知治化之所自邪)或曰孰若無禮而徳(祕曰何/如去禮)
(而專任徳○光曰或者以為/曷若専修徳安用繁文之禮)曰禮體也人而無禮焉以
為徳(禮如體無體何得為人無禮何能立徳○祕曰譬/人無體非人也何由為徳○光曰言禮者得之體)
(也/)或問天曰吾於天歟見無為之為矣(咸曰謂不言而/四時行萬物生)
(○祕曰天何為哉雷動風散雨/潤日烜山止澤説而萬物生焉)或問彫刻衆形者匪天
歟(祕曰荘子曰彫刻/衆形而不為巧)曰以其不彫刻也如物刻而彫之
焉得力而給諸(咸曰言萬彚紛錯得之自/然一一而刻之何力能給)老子之言道
徳吾有取焉耳(可以止奔競訓饕餮○祕曰老子以道/道其所道徳徳其所徳雖然猶未離道)
(也故有取耳○/光曰虚静謙柔)及搥提仁義絶滅禮學吾無取焉耳(老/子)
(絶學蓋言至理之極以明無為之本斯乃聖人所同子/雲豈異哉夫能統逺㫖然後可與論道悠悠之徒既非)
(所逮方崇經世之訓是故無取焉爾者不得已之為敎/也○祕曰聖人以仁義禮俱道也老子以仁義禮别為)
(一端以至崇道徳薄仁義非禮學故無取焉耳揚子言/老子者皆據虚無二篇而言也甞試稽之家語孔子問)
(禮於老聃是與聖人之道同也故曽子問有記孔子聞/諸老聃蔵羣廟之主取羣廟之主以從迎四廟之主出)
(入必蹕之類老聃云又稱老聃曰諸侯朝天子見日而/行逮日而舎奠大夫使見日而行逮日而舎之類皆曰)
(吾聞諸老聃云此誠學禮之效也觀此二章老子深於/禮者也與虚無二篇絶不相侔豈老子所為㢤今道家)
(流有黄庭内景之類亦曰老氏之作也言胎食之術文/辭淺近又與虚無二篇不侔矣豈非道家為之名歟昔)
(崔浩甞讀荘老之書不過数十行輒棄之曰此矯誣不/近人情必非老子所作老聃習禮仲尼所師豈設非法)
(之言以亂先王之敎也○光曰音義曰搥都回/切舊本皆從手擲也漢書云以博局提吳太子)吾焉開
明哉(咸曰言搥仁義滅/禮學則吾道瞽矣)惟聖人為可以開明它則苓開
發(咸曰苓當為䝉字之誤也言開吾道之瞽以為之明/者惟聖人爾他則愈蒙闇矣  指莊列之類○祕曰)
(吾道何以開明哉惟間聖人之言為可開明若諸子它/道無所聞焉苓苓耳也苓耳徒有其名而無聆聞之實)
(郭璞云苓耳形似耳業生如盤○光/曰開啓明白言通逹可行苓音聆闕)大哉聖人言之至
也開之廓然見四海(日月齊明視其文者不下堂知四/方○祕曰聖人言之極至吾道無)
(所昬曀開之廓然見四/海○光曰無所不通)閉之閛然不覩牆之裏(不開聖/卷諭無)
(所見○祕曰自背其道不見數仭之内○光曰宋吴本/閛作閔今從李本音義曰閛匹庚切閉門也光謂不學)
(牆/靣)聖人之言似於水火或問水火曰水測之而益深窮
之而益逺火用之而彌明宿之而彌壯(祕口宿安也安/而久之則彌壮)
(左氏傳曰官宿其業○光曰/宿蓄火也以諭藏之於身)允治天下不待禮文與五
教則吾以黄帝堯舜為疣贅(咸曰五禮五教始於黄帝/而備於堯舜信冶天下而)
(捨是雖黄帝堯舜之聖亦外物爾疣贅體之外物者也/○祕口黄帝堯舜俱以禮文五常之教為治若信治天)
(下不俟禮敎則黄帝堯舜以為外物邪○光/曰疣羽求切贅之瑞切疣贅言冗長無用也)或曰太上
無法而治法非所以為治也(咸曰或以太古無法陶然/自化疑今之制無益於道)
(○祕曰伏羲以前無聞/焉疑其無法制而自治)曰鴻荒之世聖人惡之(咸曰惡/其與禽)
(獸同祕曰近/禽獸而無别)是以法始乎伏羲而成乎堯(伏羲畫八卦/以敘上下至)
(於堯舜君臣大成也○祕曰伏羲大明天地之撰畢天/下之能事而唐堯順考古道以天下讓是法制始於伏)
(羲而成乎堯○光曰伏羲始畫八卦/造書契至於唐堯而煥乎其有文章)匪伏匪堯禮義哨
哨聖人不取也(咸曰哨哨多言貌禮所謂猩猩鸚鵡能/言夫羲堯之上道若鳥獸徒然多言爾)
(故聖人獨取羲而下○祕曰哨哨不正貌由伏由堯者/正道也非伏非堯者它道也禮曰枉矢哨壼○光曰哨)
(七笑/反)或問八荒之禮禮也樂也孰是(祕曰八荒之禮曰/蠻曰流禮樂孰是)
(○光曰言八方之俗各有禮/樂人人是其所習果誰為是)曰殷之以中國(殷正也中/國之制五)
(百里甸服五百里侯服五百里/綏服五百里要服五百里荒服)或曰孰為中國(正直北/辰為天)
(之齊也俱偏僻未/知誰為居中國)曰五政之所加七賦之所養中於天
地者為中國(五政五常之政也七賦五榖桑麻也中於/天地者土圭測影晷度均也○咸曰古者)
(言天體者有三其一曰周髀言天地各中髙外下北極/之下為天地之中今上注引是義此注引土圭測影夫)
(土圭者周公之法也冝為是○祕曰五常之政之所加/五榖桑麻之政之所養以土圭之法測土深正日影以)
(求天地之中/則為中國矣)過此而往人也哉(譬八荒之於中國如彼/諸子之於聖人如是○)
(咸曰正文伹論華夷之禮樂爾註引諸子非其㫖焉○/祕曰八荒之外聖王以禽獸畜之○光曰言夷狄無異)
(禽獸其所謂禮/樂者安足取哉)聖人之治天下也礙諸以禮樂(礙限○/祕曰礙)
(止也止/以為凖)無則禽異則貉(咸曰左衽兠離與諸夏殊○祕/曰無禮樂則禽異禮樂則貉)
吾見諸子之小禮樂也不見聖人之小禮樂也孰有書
不由筆言不由舌吾見天常(祕曰/五常)為帝王之筆舌也(天/常)
(五常也帝王之所制奉也譬諸書言之於筆舌為人之/由禮樂也○祕曰帝王之道著于五常猶書言之意著)
(于筆舌○光曰天常即禮樂也言治天下/而不用禮樂猶無筆而書無舌而言也)智也者知也
夫智用不用益不益則不贅虧矣(咸曰用謂任用之益/謂増益之夫智者無)
(不知也用之益之則惟變所適出奇無窮故姜牙興於/周而退於齊少伯覇於越而歸於陶皆有餘者也何虧)
(之云哉弗用弗益之則囊括而祕退藏於密故顔守一/瓢而道彌光孟著七篇而名愈彰皆有餘者也何虧之)
(云哉所以用與不用益與不益不能虧其一贅多也○/祕曰智者見用不見用受益不受益於智無一贅之虧)
(矣○光曰不贅虧不蓋衍字有餘曰贅不足曰虧言天/地之理人物之性皆生於自然不可强變智者能知其)
(可以然則因而導之爾苟或恃其智巧欲用所不可用/益所不可益譬如人之形體益之則贅損之則虧矣孟)
(子曰所為惡夫/智者為其鑿也)深知器械舟車宫室之為則禮由己(祕/曰)
(深知制度之所為則禮無不在己子曰制度在禮文為/在禮行之其在人乎○光曰器械舟車宫室皆聖人因)
(物之性制而用之推而行之苟或識聖人之心/則禮雖先王未之有可以義起也故曰由己)或問大
聲(光曰問聲/孰為大)曰非雷非霆隠隠耾耾久而愈盈尸諸聖
(尸主也雷霆之聲聞當時聖人之言傳無窮○光/曰宋吳本肱作谹今從李本谹耾皆音宏大聲也)或問
道有因無因乎(光曰黄老之/道貴因循)曰可則因否則革(革與因/雖異隨)
(變而通理也故先王之事世相反而其道一也○祕曰/隨時制宜○光曰前人所為是則因之否則變之無常)
(道太𤣥曰夫道冇因有循有革有化因而循之與道神/之革而化之與時冝之故因而能革天道乃得革而能)
(因天下乃馴夫物不因不生不革不成故知因而不知/革物失其則知革而不知因物失其均革之匪時物失)
(其基因之匪理物䘮其紀因革乎因革/國家之矩範也矩範之動成敗之効也)或問無為曰奚
為哉(應化而已○光曰所以有為者救/時之失耳時不失道又何為哉)在昔虞夏襲堯
之爵行堯之道法度彰禮樂著垂拱而視天民之阜也
(咸曰阜盛/也富也)無為矣(祕曰阜厚也垂衣拱手/視天民之厚盛何為哉)紹桀之後纂
紂之餘法度廢禮樂虧安坐而視天民之死無為乎(紹/桀)
(者成湯也纂紂者周武也當此之時湯武不可安坐視/天下民之死而欲無為也所謂可則因否則革矣應變)
(順時故迹不同致理而言皆非為也○祕曰湯武革命/應天順人自然有為之時○光曰宋吴本皆作天民無)
(下字李本/作天下民)或曰太古塗民耳目惟其見也聞也見則難
蔽聞則難塞(人以為太古不如絶禮樂以塗塞人之耳/目令不見不聞使之純一○祕曰太古未)
(作禮樂是塗塞人之耳目使其純愚○光曰老子曰古/之治者非以明民将以愚之故欲搥提仁義絶滅禮學)
曰天之肇降生民使其目見耳聞是以視之禮聽之樂
(因其耳目而節之○祕曰天之始生人即使其目能視/耳能聞是以聖人配地作禮以養其視應天作樂以養)
(其/聽)如視不禮聽不樂雖有民焉得而塗諸(咸曰言使民/視聽皆由禮)
(樂則安用塗之如其視邪聽滛雖欲塗之末由也㔾○/祕曰視聽無禮樂則大亂雖有民焉得而塞之○光曰)
(聖人所以能使其民者以有禮樂也若皆去之則民/将散亂而不可制雖欲取其耳目而塗之安可得哉)或
問新敝(祕曰問政教之隆/殺如衣之新敝)曰新則襲之敝則損益之(值/其)
(日新則襲而因之值其敝亂則損益随時○咸曰新猶/初革命之始也敝猶久守成之際也夫革命之始制度)
(未立始仍舊貫故曰襲之守成之際觀可以變故曰損/益之孔子曰殷因於夏禮所損益可知也周因於殷禮)
(所損益可知也此之謂矣○祕曰政教/之隆則因而襲之敝則革而損益之)或問太古徳懷
不禮懷(祕曰道家尚徳而薄禮故言/太古之人未有禮惟懷徳爾)嬰兒慕駒犢從焉
以禮(咸曰焉安也言太古之人歸於上也猶嬰兒之慕/母駒犢之從乳安用禮○祕曰二者俱懷母之徳)
(也/)曰嬰犢乎(難無禮也○咸曰言今若亡禮人皆嬰犢/矣可乎○祕曰人殊禽獸豈皆嬰犢乎)
嬰犢母懷不父懷(咸曰禽獸知有母而不知有父○祕/曰嬰之未有知犢之畜類乃母懷而)
(已/)母懷愛也父懷敬也獨母而不父未若父母之懿也
(兼乎愛敬而後盡其美善○咸曰言今或去禮則人獨/知母而不知父皆如駒犢矣故兼知父母禮可備也○)
(祕曰懐父母乃愛敬之道豈直以德而不禮是與/其嬰犢之懷曷若夫人父母之懷之美也懿美也)狙詐
之家(咸曰狙猿也宋有狙公者愛狙養之成羣有朝三/暮四朝四暮三之言以欺籠之故荘子曰聖人以)
(智籠羣愚亦猶狙公以智籠衆狙也狙詐之家猶言巧/詐之家揚子惡世尚詐欲排斥之故為之言○祕曰狙)
(詐兵法權謀家流也狙善詐故以為名猶狐/疑猶豫之類○光曰狙七余切又干預切)曰狙
詐之計不戰而屈人兵堯舜也(咸曰言我用巧詐之計/可以不戰而使人兵屈)
(敗雖堯舜亦然矜之之辭也○光曰言狙詐之術/雖不用仁義亦能不戰而服人與堯舜之道何異)曰不
戰而屈人兵堯舜也霑項漸襟堯舜乎(咸曰言屈人之/兵則或血霑染)
(其項漸漬其襟此亦堯舜之為乎○祕曰權謀之家不/戰而屈人兵謂之堯舜至于汙血之霑項漸襟亦可謂)
(堯舜乎漸漬也○/光曰漸子亷切)衒玉而賈石者其狙詐乎(或曰衒言/其玉而賈)
(售以石此巧詐之為也可乎○祕曰言堯/舜而實以詐者也○光曰衒音縣賈音古)或問狙詐與
亡孰愈(亡無○咸曰言有詐與無詐誰優愈猶優/也○光曰言不用狙詐則亡國如陳餘)曰亡
愈(祕曰無愈於有○光曰言與其用狙/詐不若亡國猶勝也深疾狙詐之辭)或曰子將六師
則誰使(咸曰子指揚子也言無詐為愈則子将六軍無/狙詐之人將使誰也以軍師必尚竒勝○祕曰)
(或者疑其無權謀則武備闕○/光曰将子亮切下可以意求)曰御得其道則天下狙
詐咸作使(咸曰得其道猶言全七徳合軍志之類○/光曰若漢髙祖用韓信彭越陳平之徒)御
失其道則天下狙詐咸作敵(失其御則反間背叛○光/曰若曹操為治世之能臣)
(亂世之/姦雄)故有天下者審其御而已矣(咸曰修徳任賢則/舞于兩階而三苗)
(格故仁者無敵於天下何狙詐之有○祕曰駕/御權謀亦須有道○光曰當以識度恩威為本)或問威
震諸侯須於征歟徂詐之力也如其亡(咸曰言将征伐諸/候以為威必資狙)
(詐其可亡乎○光曰言立威必須征伐征伐/必須狙詐奈何云寧亡國而不為狙詐乎)曰威震諸
侯須於狙詐可也(未足多也○/祕曰如五霸)未若威震諸侯而不須
狙詐也(咸曰當以徳威之/○祕曰若三王)或曰無狙詐将何以征乎(咸/曰)
(言征伐必須此乃可○祕/曰若三王者亦皆有征伐)曰縱不得不征不有司馬法
乎何必狙詐乎(咸曰言不得已須征之自有周禮司馬/之法何必詐哉○祕曰周官司馬以九)
(伐之法正邦國若不得不征當用是法何必狙詐/哉○光曰司馬法齊人所述古兵法近正道者)申韓
之術不仁之至矣(祕曰申不害韓非之術不先教化専/任刑法至於殘害至親傷恩薄厚不)
(仁之/至)若何牛羊之用人也(峻刑戮之術制民如牛羊臨/之以刀俎故曰不仁之至也)
(○祕曰不教而/殺視人如牛羊)若牛羊用人則狐狸螻螾不膢臘也歟
(膢八月旦也今河東俗奉以為大節祭祀先人也臘蜡/也見禮記○咸曰臘獵也冬則獵取百獸故狐狸至是)
(死矣螻天螻也螾應劭云蚯蚓也吕氏春秋曰南吕之/月蟄虫入冘故螻螾至是絶矣夫以申韓刑名如牛羊)
(之用人則人之生也何可久乎其趍死猶狐狸螻螾不/過乎膢臘之候矣○光曰螻膢皆落侯切螾餘忍切)
或曰刀不利筆不銛而獨加諸砥(咸曰砥磨石也/精曰砥麄曰礪)不亦可
乎(刀鈍礪之以砥筆秃銛之以刀申韓行法以救亂如/刀砥亦所以利之也○秘曰民不遵禮教而加之刑)
(名不亦可乎銛當為鉆砥所以礪鋒者也筆之有鋒故/喻云○光曰宋本銛作鉆敕淹巨淹二切今從李吴本)
(銛息亷切古以木為/筆或者亦可砥乎)曰人砥則秦尚矣(嚴刑裁民亦猶/刀之割肉以人)
(為砥酷之甚也秦之嚴刑難復尚矣○祕曰秦尚刑法/而加諸人○光曰言用法以礪人如用砥以礪刀則莫)
(若秦為尚矣/其如不仁何)或曰刑名非道邪何自然矣(咸曰言若以/刑名為不道)
(則其令民也何亦化之自然○祕曰刑名非正道邪何/舉世自然有之不可推也○光曰若以刑名為非道則)
(何以能禁民/使自然而止)曰何必刑名圍碁撃劒反自眩刑亦皆自
然也(咸曰言雖鄙技皆可自然而非正道之為君子耻/之○光曰李本自作目今從宋呉本若自然者皆)
(謂之道則圍碁欲以智巧惑人有時而自惑擊劒欲以/害人有時而自害刑名欲以制人有時而自制是亦自)
(然/也)由其大者作正道由其小者作姦道(大者聖人之言/小者諸子之言)
(○咸曰非也言刑名猶圍碁撃劒雖亦自然然非正道/之法故此文以王道示之大者大道也謂仁徳之化小)
(者小道也謂刑名之姦註乃别為一叚以聖人諸子釋/之非矣○祕曰大者禮樂也小者刑名也夫刑者所以)
(助治者也禮之所去刑之所取未有捨禮樂而専刑名/臻乎至治者也○光曰禮樂可以安固萬世所用者大)
(刑名可以輸刧一時所用者小其/自然之道則同其為姦正則異矣)或曰申韓之法非法
歟(光曰以上言太上無法/而治揚子以為不可)曰法者謂唐虞成周之法也
(咸曰唐虞及周之道徳/仁義詩書禮樂之法)如申韓如申韓(咸曰再言者疾/之甚也○祕曰)
(法者謂唐虞成周仁義禮樂之法豈如/申韓之法○光曰如申韓者何足為法)荘周申韓不乖
寡聖人而漸諸篇則顔氏之子閔氏之孫其如台(言以/數子)
(之才苟不乖少聖人之術漸染其心於篇籍之中以訓/學徒則顔閔不能勝之○咸曰台我也○光曰漸子亷)
(切台/音貽)或曰荘周有取乎曰少欲(有簡質之益焉○咸曰/言荘周當戰國之間獨)
(能不應楚威王之命而終身不仕故有寡欲之心此可/取耳○祕曰周之書十餘萬言其要本歸於老子之言)
(而老子以無欲觀妙為理至周/不顧厚幣之迎是少欲可取耳)鄒衍有取乎曰自持(有/凝)
(跱之風焉○咸曰言鄒衍之術觀隂陽消息而作怪迂/之言然其本以有國者滛侈不能尚徳如大雅整之於)
(身以施及黎庶故有自持之意此可取耳○祕曰衍之/書十餘萬言然要其歸必正乎仁義節儉禮與其奢也)
(寜儉是能以節/儉自持可取乎)至周罔君臣之義衍無知於天地之間
雖隣不覿也(祕曰罔無也夫君臣上下父子兄弟非禮/不定而周本乎老子滅絶禮學之意而曰)
(情性不離安用禮樂以天地為一指萬物為一馬是無/君臣之義也衍謂中國者於天下乃八十一分居其一)
(分作怪迂之變是無知於天地之間也雖/與親鄰亦不欲見之矣○光曰罔誣也)
　
　
　
　
　
　揚子法言卷三
欽定四庫全書
　揚子法言卷四
　　　　　　　晉李軌　唐柳宗元　註
　　　　　　　宋　宋咸吳祕司馬光　重添註
問神篇(咸曰既哲乎道可窮/之神故次之問道)
神心惚怳經緯萬方(光曰惚怳無/形方道也)事繫諸道德仁義禮
(祕曰神也心也惚怳乎無端以經緯於萬方而並有歸/趣事繫諸聖人之道聖人之道兼德仁義禮而言之也)
(○光曰君子之/心主此五者)譔問神(祕曰天有至神為造化之主聖/人之神為道之宗其神一也)
或問神曰心(咸曰神謂精義知幾之神言存乎心而已/○祕曰神者不疾而速不行而至心主於)
(神○光曰物之/神者莫如心)請聞之(咸曰未諭心之義故請之○光/曰李宋吳本作請問之音義曰)
(天復本作請/聞之今從之)曰潛天而天(光曰潛深也潛/心於天而知天)潛地而地(惟/其)
(所潛○咸曰心潛於天則知天心潛於/地則知地○光曰潛心於地而知地)天地神明而不
測者也心之潛也猶將測之况於人乎况於事倫乎(咸/曰)
(言世所難窮測者惟天地之道神明之義耳然一潛其/心可盡見之况人道之近事理之淺安能藏哉倫理也)
敢問潛心于聖(咸曰問何以潛/心于聖人之道)曰昔仲尼潛心於文王
矣逹之(逹通也○咸曰文王演易仲尼盡得其道而讃/之又曰文王既殁文不在兹乎是逹也○祕曰)
(文王作易繫辭以盡天人之幾孔子五/十以學易而作十翼無不通也逹通也)顔淵亦潛心於
仲尼矣未逹一聞耳(其殆庶幾○咸曰聞當作間字之/誤也孟子謂顔淵具聖人之體而)
(微此稱未逹一間間際也言去聖人不逺惟一際之地/爾今諸本皆作一聞非也孟子曰賢不肖其間不能寸)
(謂其際相去不能及寸言近之也易繫辭仲尼舉顔子/其殆庶幾以明易義今註以庶幾為顔子近聖人之意)
(非謂矣○祕曰顔子具體庶幾所未通者一間/耳子貢曰夫子之言性與天道不可得而聞也)神在所
潛而已矣(神道不逺潛心則是/○祕曰潛則速至)天神天明照知四方(天/以)
(神明光燭幽明照曜四方人以潛心鈎/深致逺探賾索隠○祕曰至神運日月)天精天粹萬物
作類(天以精粹覆萬物各成其類人以潛心考校同異/搜暢精義○祕曰天之精粹流形萬物而各從其)
(類易曰剛健中正純粹精也○光/曰人亦以神明精粹經緯萬方)人心其神矣乎操則
存捨則亡(人心如神變化無常操而持之則義存捨而/廢之則道亡操而不捨則道義光大○祕曰)
(在天地為神在人為心/潛與不潛操捨而已)能常操而存者其惟聖人乎(光/曰)
(聖人操心有/常不離於道)聖人存神索至(存其精神探幽索微○祕/曰聖人如天常存其神也)
(所以存神道無不至○光曰/索山責切至者事之極致)成天下之大順致天下之
大利(順事而無逆/利物而無害)和同天人之際使之而無間者也(至/化)
(混然歸於一也○祕曰惟神也成天下之大順致天下/之大利和同天人而無間者也○光曰大順謂上下各)
(安其分大利謂萬物各得其所天者不為而自成人者/為之然後成而同其際使之無間隙皆聖人神心之所)
(為/也)龍蟠于泥蚖其肆矣(惟聖知聖惟龍知龍愚不知聖/蚖不知龍聖道未彰羣愚玩矣)
(龍蟠未升蚖其肆矣○咸曰蚖蜥蜴也似龍而無角如/蛇而有足一云毒蛇也肆區也言龍未飛天則與蚖同)
(區也○祕曰與蚖蛇同肆○光曰蚖音元肆者肆志以/凌之也或曰肆當作肄肄習也曰習見而狎玩之也)
蚖哉蚖哉惡覩龍之志也歟(歎之甚也○祕曰聖人在/䝉與衆人同列衆人豈知)
(聖人之志歟○光曰惡音烏君子之/志髙深逺大小人固不得而知也)或曰龍必欲飛天
乎(咸曰疑其長為蚖同肆不能飛天/○光曰言君子必欲居大位乎)曰時飛則飛時潛
則潛(時可而升/未可而潛)既飛且潛(義兼/出處)食其不妄形其不可得
而制也歟(飲食則不妄有形而不可制也○咸曰言龍/之且潛雖飲食之間不敢忘於形思所以飛)
(于天也聖人尚䝉雖飲食之間不敢忘於形思所以行/其道也故暫為蚖所肆愚所侮然猶不能制之矣○祕)
(曰既飛且潛惟時所適雖一食之間不忘隠見之形安/得而制哉言聖人亦然○光曰宋吳本妄作忘今從李)
(本音義曰非義不妄/食故不可得而制)曰聖人不制則何為乎羑里(祕曰/文王)
(聖人也何以制乎羑/里紂囚文王於羑里)曰龍以不制為龍聖人以不手為
聖人(手者桎梏之屬○咸曰手當為干字之誤也言龍/雖為蚖同肆然終不制於泥故能謂之龍聖人雖)
(為紂所囚然終不干其刑故能謂之聖人今注文稱手/者桎梏之屬意謂文王雖囚而不被於桎梏也按賈誼)
(新書云紂作梏數千睨諸侯之不諂已者杖而梏之文/王桎梏囚于羑里七年而後得免是文王常被其桎梏)
(矣安可謂之不手哉○祕曰手持也執也文王事不道/之紂雖以非禮見囚終不能執而戮之所以為聖人也)
(公羊傳曰手劒而叱之○光曰音義曰不手不制於人/之手光謂手謂為人所提攜指使枉己之道而隨人左)
(右/也)或曰經可損益歟曰易始八卦而文王六十四其益
可知也(祕曰伏羲始畫八卦因而重之六十四卦備矣/黄帝正名百物而名顯文王繫辭而義彰可謂)
(益矣今云文王六十/四據司馬遷而言也)詩書禮春秋或因或作而成於仲
尼乎其益可知也(或因者引而伸之或作者又如春秋/○祕曰因舊文作序例刪定筆削皆)
(成於仲尼○光曰宋吳本或/作下更有因字今從李本)故夫道非天然應時而造
者損益可知也(咸曰天然者聖人也言仲尼之後或道/非聖人而有應時造書以救世而明治)
(道者其益亦可知也如孔伋孟軻之流○祕曰故道非/若易象之天然雖損益不可増減於乾坤六子也應時)
(而造若三代之禮樂者損益可知也○光曰/天然謂道德仁義應時而造謂禮樂刑政也)或曰易損
其一雖憃知闕焉(咸曰易損其一者謂大衍之數虚其/一此雖憃愚之人皆知闕之也○光)
(曰憃書容丑/江刄用三切)至書之不備過半矣而習者不知(本百篇/今有四)
(十九故曰過半○祕曰言易之六十四若損其一雖愚/人可以知其闕者至書百篇漢存者二十九篇得古文)
(又多十六篇其亡過半而習者莫知其義○光曰漢世/儒者不知書本有百篇故孔臧與從弟安國書曰今學)
(者唯聞尚書二十八篇取/象二十八宿謂至然也)惜乎書序之不如易也(歎恨/書序)
(雖存獨不如易之可推㝷○咸曰易之虚一者非損失/之盖蓍法然也書失過半者經秦火遺墜之也或人不)
(知其義以為易損一而尚可推書失多而不能知故揚/子答之以下文○祕曰孔子序書存百篇之義而其篇)
(亡不可復知序易存六十四之次設或亡一即可推/而知之是序書不如序易○光曰序謂篇之次序)曰
彼數也可數焉故也(咸曰言彼損一者盖蓍數之法可/揲數而用故也○光曰八卦重之)
(成六十四/自然之數)如書序雖孔子亦末如之何矣(數存則雖愚/有所不失數)
(亡則雖聖有所不得○咸曰如書者實失墜之與易不/同雖孔子無如之何言不敢虚詐而補之○祕曰彼易)
(卦皆有數亦可以䇿數而知焉故也如書序之存而篇/亡皆當時訓誥之事不可以虚補故孔子亦末如之何)
(也/)昔之説書者序以百(叙以/百篇)而酒誥之篇俄空焉今亡
夫(秦焚書漢興采集之酒誥又亡一簡中者先師猶俄/而空之今漸亡○祕曰秦皇燔書漢興劉向以中古)
(文校歐陽大小夏侯三家經文酒誥脱簡一空而亡之/也據酒誥今無亡脱盖古文獨存○光曰空苦貢切音)
(義曰空/缺也)虞夏之書渾渾爾(深大○咸曰渾渾猶淳淳也/言虞夏尚有唐風去道未逺)
(淳淳然○祕曰渾渾猶/言混混也謂其淳雅也)商書灝灝爾(夷曠○咸曰灝灝/猶漫漫也言忠質)
(之化制尚䟽濶漫漫然○祕曰/灝灝猶言浩浩也謂其逺大也)周書噩噩爾(不阿附也/○咸曰噩)
(噩猶察察也言尚文而相檢以禮樂察察/然○祕曰噩噩猶言諤諤也謂其明正也)下周者其書
誰乎(下周者秦言酷烈也○袐曰秦書誰乎不合典訓/○光曰李本誰作譙今從宋吳本渾胡本切灝胡)
(老切噩五各切渾渾朴略難知之貎灝灝富大之/貎噩噩明直之貌其書誰乎言不足以為書也)或問
聖人之經不可使易知歟(嫌五經之難解也○/祕曰五經大而奥)曰不可
天俄而可度則其覆物也淺矣(光曰覆/敷又切)地俄而可測則
其載物也薄矣(祕曰俄/猶俄頃)大哉天地之為萬物郭五經之
為衆説郛(莫有不在其内而能出乎其/外者○祕曰不能出其域)或問聖人之作
事不能昭若日月乎何後世之訔訔也(咸曰誾誾當作/狺傳之誤也誾)
(誾中正也狺狺犬聲也言聖人由為後世非其道者之/所吠也若謂誾誾中正之義則理不通焉○祕曰聖人)
(之作事豈不能使明白如日月乎何使後世之學者徒/誾誾貌悦之而不能逹其心也誾誾和也和悦之貌○)
(光曰宋吳本訔作誾今從李本訔語巾/切訔訔爭辨之貌謂學者爭論是非)曰瞽曠能黙瞽
曠不能齊不齊之耳狄牙能喊狄牙不能齊不齊之口
(咸曰曠師曠黙黙審於樂喊咂物聲也○祕曰喊聲也/瞽曠之和雅能使黙而識之者必有瞽曠之耳不能齊)
(聽者不齊之耳狄牙之甘美能使喊而稱之者必待狄/牙之口不能齊食者不齊之口猶聖人立言能使服而)
(行者必須賢哲之人不能齊學者不齊之心也瞽曠師/曠也知樂者也晉杜蒯云曠也大師也狄牙易牙也知)
(味者也大戴禮曰失管仲任竪刁狄牙韓非子曰易牙/為君主味○光曰喊呼覽呼􁨕下漸三切狄儀狄造酒)
(者牙易牙瞽曠能審正聲而人之耳清濁髙下各有所/好瞽曠不能齊也狄牙能嘗和味而人之口酸辛鹹苦)
(各有所好狄牙不能齊也聖人能行正道而/愚闇邪僻之人相與非之聖人不能止也)君子之言
幽必有驗乎明(咸曰猶易極之精義而見于行事/○祕曰猶言百神受職驗在禮樂)逺必
有驗乎近(咸曰猶大雅之德及黎庶而本之於/已○祕曰猶言百世可知驗在損益)大必有
驗乎小(咸曰猶二南獲瑞而由之室家○/祕曰猶言天地之動驗在璿璣)微必有驗乎
著(咸曰猶春秋之推至隠而顯成法○/祕曰猶言履霜堅氷至而驗在弑父)無驗而言之謂
妄君子妄乎不妄(言必有中○光曰言雖幽深逺大而/不可考驗於今者所謂無稽之言也)
言不能逹其心書不能逹其言難矣哉(祕曰難乎為君/子○光曰難以)
(明/道)惟聖人得言之解得書之體(祕曰發言成教肆筆成/典○光曰解胡買切)
白日以照之江河以滌之浩浩乎其莫之禦也(咸曰有/所發明)
(如白日所照有所蕩除如江河所滌浩浩洪盛無能當/之者○祕曰照之如白日滌之如江河浩浩洪流誰能)
(禦/之)面相之辭相適(咸曰面相猶面對適往也言面對之/時以辭相反也○光曰之亦適也)
捈中心之所欲(咸曰捈引也○光曰/捈同盧佗胡二切)通諸人之嚍嚍者
莫如言(嚍嚍猶憤憤也○祕曰㗲㗲猶聲聞也通衆人/善惡之聲○光曰宋吳本嚍作㗲呼陌切呌呼)
(也今從李/本嚍音晉)彌綸天下之事記久明逺著古昔之㖧㖧傳
千里之忞忞者莫如書(㖧㖧目所不見忞忞心所不了/○咸曰書謂書畫之書㖧㖧猶)
(喋喋忞忞猶勉勉言書畫者所以著古人喋喋之言傳/千里勉勉之懐也○祕曰㗃㗃不可知也忞忞自彊勉)
(也古昔難知之迹書以著焉所以記乆也千里自勉之/行書以傳焉所以明道也自勉者君子勉為君子小人)
(勉為小人也○光曰/㗃呼昆切忞武巾切)故言心聲也書心畫也(聲發成言/畫紙成書)
(書有文質言有史野二者之來皆由於心○祕曰/心有之言焉書焉是以似之○光曰畫猶圖畫)聲畫
形君子小人見矣(察言觀書斷可識也/○光曰見賢遍切)聲畫者君子小
人之所以動情乎(咸曰君子所動情者道小人所動情/者利各見其言書矣○祕曰情動於)
(中而形/于聲畫)聖人之辭渾渾若川(渾渾洪流也○祕曰/渾渾若大川之流)順則
便逆則否者其惟川乎(祕曰聖人之教順則安逆則危/○光曰順之則便易逆之則不)
(行/)或曰仲尼聖者歟何不能居世也曾范蔡之不若(咸/曰)
(言不能曲傳以圖用如范叔蔡澤之為○祕曰范睢魏/人也説秦昭王而為相蔡澤燕人也説范睢而代睢為)
(相言孔子不如○光曰不如范/睢蔡澤能偶合世俗以求富貴)曰聖人者范蔡乎(咸曰/言聖)
(人肯為范/蔡之術乎)若范蔡其如聖何(咸曰范叔魏人干王稽得/事秦為相號應侯蔡澤燕)
(人説應侯卒代其位為剛成君二子皆以詭術居位其/如聖人之道何○光曰仲尼肯為范蔡之行則亦為小)
(人安得/為聖)或曰淮南太史公者其多知歟曷其雜也(祕曰/淮南)
(王安著書二十餘萬言太史公司馬談遷之父也著書/五十餘萬言其多知哉何其不純而雜也雜謂安作内)
(書外書又作中篇言神仙黄/白之術遷序九流百家雜語)曰雜乎雜(祕曰唯其不純/所以為雜○光)
(曰言二書/誠雜也)人病以多知為雜惟聖人為不雜(祕曰聖人/雖多知皆)
(歸于/正)書不經非書也言不經非言也言書不經多多贅
矣(動而愈偽○咸曰贅疾乃身之蠧者也夫書畫與言/不由乎經典為道之蠧亦多多矣○光曰言書不合)
(於經知之愈多則愈為害而無/用若身之有贅然贅附肉也)或曰述而不作𤣥何以
作(咸曰揚子著太𤣥經所謂𤣥者一也天地隂陽叅比/一生三取其三數故有三方三生九故有九州九生)
(二十七故有二十七部二十七生八十一故有八十一/家遂為八十一首故有二百四十三表七百二十九贊)
(每二贊一日七百二十九贊而當周天之度一嵗之紀/節候鍾律星斗五行咸著焉今或人以為孔子述而不)
(作疑太𤣥不當作故問之○祕/曰孔子述而不作太𤣥何以作)曰其事則述其書則作
(言昔老彭好述古事孔子比之但述而不作今太𤣥非/古事乃自成一家之書故作之也或曰孔子述事者有)
(矣然何嘗作書乎○咸曰當孔子之世周室下衰詩書/淆亂禮樂崩壊先王之制無一而正者故孔子區區於)
(道以述古事刪詩書定禮樂約史記而修春秋復與諸/侯門人更議典制然後各得其所故明道立教盡在是)
(矣何須更作書哉故所以述而不作者盖此也非不當/作之也當子雲之時則不然六經皆更聖人之所定漢)
(興已久稍為諸儒討正故無古事可述而屈身莽朝自/非作書著成一家則何以明其道哉○祕曰以為經莫)
(大於易故作太𤣥自子辰申子冠之以甲分二十七章/為一會八十一章為一統從子至辰自辰至申自申至)
(子凡四千六百一十七嵗為一元與泰初厯相應亦有/顓頊厯焉此其事則述也作二百四十三表七百二十)
(九贊十一篇此其書則作也○光曰仁義先王之事也/方州部家揚子所作也言揚子所作太𤣥之書其所述)
(者亦先聖/人之道耳)育而不苗者吾家之童烏乎(童烏子雲之子/也仲尼悼顔淵)
(苗而不秀子雲傷/童烏育而不苗)九齡而與我𤣥文(顔淵弱冠而與仲/尼言易童烏九齡)
(而與揚子論𤣥○光/曰與余茹切與知之)或曰𤣥何為(祕曰㫖何歸○光曰/為于僞切言為何事)
(而/作)曰為仁義(咸曰𤣥言者/為仁義而作)曰孰不為仁孰不為義(祕曰/賢者)
(而言誰不為/仁義何必𤣥)曰勿雜也而已矣(純則巧僞息雜則姦邪/生○咸曰言如三鄒田)
(戸吁劇申韓之徒雜以巫祝禨祥刑名浮虚而亂俗今/太𤣥獨專於仁義也或曰太𤣥之專仁義也安在咸曰)
(夫𤣥之道雖以隂陽節候星斗五行之用然其㫖應休/咎之占星陽而時數辭從則為休也星隂而時數辭違)
(則為咎也使人知吉凶之來善惡之修豈非仁乎夫義/者宜也復使窮渾天之法知人事之紀通變化之本豈)
(非義乎○祕曰引之以天數播之以人事終歸仁義不/雜而已矣易曰立人之道曰仁與義今𤣥准之故曰為)
(仁義夫人道則然且天一至地十易道也三摹九劇𤣥/道也𤣥之准易不亦非乎曰𤣥之准易非准易之道准)
(易為書也易准天地自天一至地十天地之道備矣𤣥/何為哉易之書准天地𤣥之書准厯數所以為准易也)
(厯數者天之道也自一至九陽數之極也若類之於易/則非矣○光曰則象天地以為人紀異術無從而入)
或問經之艱易(光曰易/移豉切)曰存亡或人不諭曰其人存則
易(咸曰請益可了故易○祕曰若/孔子在三千之徒並授其義)亡則艱(咸曰思益各/異故艱○祕)
(曰若七十子䘮而大義乖○光曰人當作文字之誤/也秦火之餘六經殘缺雖聖賢治之亦未易悉通)延
陵季子之於樂也其庶矣乎(祕曰春秋襄二十九年吳/公子札來聘請觀周樂○)
(光曰聞其聲詩知其國之/興衰庶幾可謂知樂矣○)如樂弛雖札末如之何矣(光/曰)
(末無也若其聲詩家已/廢亡雖札亦不能知也)如周之禮樂庶事之備也每可
以為不難矣(祕曰魯得用天子禮樂盡在魯○光曰監/於二代曲為之制事為之防學者習之固)
(無難/矣)如秦之禮樂庶事之不備也每可以為難矣(祕曰/秦燔)
(滅文章以愚黔首禮樂弛廢雖季子何由知之○光曰/秦訕笑三代之禮樂屏而去之自為苟簡之制後之學)
(者求先王之禮樂於/散亡之餘誠亦難矣)衣而不裳未知其可也(有上無下/猶有君而)
(無臣○祕曰君在位而無輔○光曰秦收諸侯之/禮籍獨取其尊君抑臣者存之是衣而不裳也)裳而
不衣未知其可也(祕曰權在臣/下不知有君)衣裳其順矣乎(三桓專/魯陳恒)
(滅齊王莽簒漢三姦之興皆是物也○祕曰上衣下裳/大順之道○光曰先王之禮其於君臣之際雖不失尊)
(嚴而和/樂存焉)或問文曰訓(訓順也○咸曰言/如五經可垂訓者)問武曰克(克能/○咸)
(曰言克定禍亂者/○光曰克勝也)未逹(不/諭)曰事得其序之謂訓(順其理/也○祕)
(曰五常得其倫萬物得其序文之/訓也○光曰經緯天地綱紀四方)勝已之私之謂克(惟/公)
(亮也○祕曰弔民伐罪與天下公共武之克也○光曰/勝人易勝已難勝已之私以從於道則人無不勝矣)
為之而行動之而光者其德乎(咸曰所為無敢禦者故/曰行所動無敢辱者故)
(曰/光)或曰知德者鮮何其光(祕曰知德者盖寡安得/有光○光曰鮮悉淺切)曰我
知為之不我知亦為之厥光大矣(所謂大人用之不為/善惡改常日月用之)
(不為賢愚易光○咸曰所以顔淵不改/其樂也○祕曰為而不息其光愈大)必我知而為之
光亦小矣(咸曰君子之不欺闇室/而慎其獨何必知之)或曰君子病没世而
無名盍勢諸名卿可幾也(盍何不也勢親也名卿親執/政者也言何不與之合勢以)
(近名也此義猶王孫賈勸仲尼媚於竈也○祕曰幾近/也言何不附勢於有名之卿可以近名也○光曰幾音)
(機下同/幾冀也)曰君子德名為幾(祕曰以德近名○光曰君/子所冀者德成而名顯耳)梁
齊趙楚之君非不富且貴也惡乎成名(祕曰梁孝王武/齊懷王閎趙敬)
(肅王彭祖楚孝王囂非不富且貴也咸不修德而何有/成名○光曰惡音烏言四王者非無勢也死之日民無)
(德而/稱焉)谷口鄭子真不屈其志而耕乎巖石之下名震于
京師豈其卿豈其卿(審乎自得而已矣慨夫逐物以䘮/真而不能求己以絶偽○祕曰子)
(真隠居以德有名豈其附勢於名卿哉河平二年王鳳/聘子真嚴君平皆不屈雲陽宫記漢鄭朴字子真○光)
(曰李宋吳本震/作振今從漢書)或問人曰難知也(人之難知久矣堯舜/之聖而難任人莊周)
(亦曰厚貌深情○光曰李/本難作艱今從宋吳本)曰焉難(未諭其難/所以又問)曰太山之
與螘垤江河之與行潦非難也(形彰於外視之易見○/光曰螘魚綺切垤徒結)
(切垤蟻壤也言才德/之大小著明者易知)大聖之與大佞難也(物形外顯人/神内藏外顯)
(易察内藏難明○咸曰夫大聖之道廣若天地世莫詳/辨故周公未免於流言仲尼猶號於東家者也夫大佞)
(之巧變若形響人罕察識故胡亥也終昧趙髙之姦德/宗也不悟盧杞之邪人主宜慎之○祕曰若周公忠勤)
(而被流言王莽/折節以鼓虚譽)嗚呼能參以似者為無難(咸曰夫似者/道小機淺故)
(易知○祕曰嗚呼人之難知也若能參之以其似者則/無難矣若周公伊尹之聖也豈為不利哉王莽寒浞之)
(偽也豈能歸政哉故曰無難孟子曰伊尹聖人之任者/也○光曰李本作能别似今從宋吳本見玉參以珉見)
(珉參以玉則/真偽易知矣)或問鄒莊有取乎曰德則取愆則否何謂
德愆曰言天地人經德也否愆也(論天地人經是德也/不為過愆可采取也)
(○祕曰衍引天地剖判以來五德轉移止乎仁義節儉/君臣上下六親之施是德也莊則否是愆也○光曰鄒)
(衍抑淫侈以歸節儉莊周矯浮躁以返真靜其言/合於天地人之常道者所謂德也否則皆過言也)愆(欲/聞)
(其義○祕曰/問莊何以愆)語君子不出諸口(咸曰耻言之也○祕曰/未嘗言君子之道○光)
(曰鄒莊淫誕之語/君子所不道也)
　
　
　
　
　
　
　
　
　
　
　
　揚子法言卷四
欽定四庫全書
　揚子法言卷五
　　　　　　　晉李軌　唐柳宗元　　註
　　　　　　　宋　宋咸吳祕司馬光　重添註
問明篇(窮神知化是謂明/矣故次之問神)
明哲煌煌旁燭無疆(咸曰明哲之人逆見/微隠故施照無窮)遜于不虞(祕/曰)
(遜遜順虞度也遜/順乎不虞之非理)以保天命(咸曰不虞猶不度也遜順/也大雅云既明且哲以保)
(其身故不度之辰遜可捨乎揚子之屈身莽庭亦有謂/矣故曰邦無道危行言遜○光曰李竒曰常行遜順以)
(備不虞光謂雖有明智旁照無極不能思不虞之患/而預防之使墜失上天福禄之命猶未足以為明也)譔
問明(祕曰君子見幾而作不俟終日而逺/憂患之虞○光曰論聖賢之明哲)
或問明曰微(咸曰夫微研幾極深規於未兆者/也○祕曰見之於著何足為明)或曰微
何如其明也(咸曰未諭微義疑不為/明○光曰嫌其明小)曰微而見之明其
誖乎(祕曰微已察之明豈亂哉/誖亂也○光曰誖布内反)聰明其至矣乎(在於至/妙之人)
(○咸曰言窮微乃聰明至極之美也○祕曰堯曰聰明/文思舜曰聞之聰明○光曰聰者聞言察其是非明者)
(見事知其可否人君得之為堯為舜匹/夫得之窮神知命才之至美莫尚於此)不聰實無耳也
不明實無目也(咸曰言不聰不明雖有耳目與無同也/○光曰愚者顛倒是非反易忠邪雖有)
(耳目何/異聾瞽)敢問大聰明(咸曰既知微/義復問大者)曰眩眩乎惟天為聰
惟天為明夫能髙其目而下其耳者匪天也夫(目髙則/無所不)
(照耳下則無所不聞言人髙其目則覩德義之經聖人/之道下其耳則聽芻蕘之言負薪之説○咸曰眩眩猶)
(杳而冥也書曰天聰明自我民聰明夫天聽之卑而及/於民則耳可謂下矣故明王之所以不棄市井商賈之)
(言者盖此也闇主則不然○光曰音義曰眩胡涓切眩/眩幽逺貌光謂物之視聽局於形聲天則聽於無聲視)
(於無形發於心者天必知之故無若天之/聰明也目髙所以見逺耳下所以聽卑)或曰小每知
之可謂師乎曰是何師歟是何師歟天下小事為不少
矣(巧厯所/不能算)每知之是謂師乎(祕曰小事甚多每/人知之豈皆師乎)師之貴
也知大知也(祕曰賢者志其大者大知聖人/之教○光曰知天地人之大道)小知之師
亦賤矣(致逺恐泥是以君子不為故不貴也○/光曰相雞狗奕棊蹋鞠雖妙何足師乎)孟子疾
過我門而不入我室(光曰過/古禾切)或曰亦有疾乎(光曰問揚/子亦有所)
(惡/乎)曰摭我華而不食我實(華者美麗之賦實者法言太/𤣥○咸曰門與華謂法言室)
(與實謂太𤣥言孟子七篇與法言為教一也但無太𤣥/爾註以華為賦實亦為法言恐非其意○祕曰孟子與)
(子雲俱遊於聖人之門而不與同入室孟子不言易而/子雲准易是以謂之夫易者禮法之所宗仁義之所本)
(孟子言其教故曰摭我華不言其易故曰不食我實孟/之時力言仁義時君猶謂迂闊何暇言易乎今揚譏之)
(示人之宗本耳○光曰摭音隻拾也/皆謂小知浮淺之人不能窮微探木)或謂仲尼事彌其
年盖天勞諸病矣夫(祕曰仲尼彌年行教盖天勞之其/病夫○光曰彌終也言仲尼終身)
(栖栖汲汲未嘗無事盖天勞苦/之亦困病矣莊列之論如此)曰天非獨勞仲尼亦自
勞也天病乎哉(咸曰易云天行健君子以自彊不息法/夫天者也如是則天亦勞何病之有○)
(光曰天日行一周踰一/度未嘗休息何病乎)天樂天(咸曰所以/運行無窮)聖樂聖(咸曰/所以)
(歴聘不暇○祕曰天聖非所病則自然樂其/道矣○光曰言天聖各得其道行之自樂)或問鳥有
鳳獸有麟鳥獸皆可鳳麟乎(言凡鳥獸之不可得而鳳/麟亦猶凡夫不可强通聖)
(人之道○祕曰疑夫晞驥之馬亦驥之乘也○/光曰言鳥獸不可為鳳麟猶庸人不可為聖)曰羣鳥
之於鳳也羣獸之於麟也形性(祕曰形/殊性别)豈羣人之於聖
乎(鳥獸大小形性各異人之於聖腑藏並同○祕曰肖/天地之貌懐五常之性豈有異乎所不同者惟道耳)
(○光曰聖人與人皆人也/形性無殊何為不可跂及)或曰甚矣聖道無益於庸也
聖讀而庸行盍去諸(祕曰聖道不益於庸愚之人讀其/書而庸其行何不去之○光曰去)
(邱莒切言俗儒雖讀聖人之書而所/行無以異於庸人盍去此俗儒乎)曰甚矣子之不逹
也聖讀而庸行猶有聞焉去之阬也(咸曰言讀之尚有/聞聖人之道者去)
(之則雖無所行復無所聞矣阬猶陷也言聖人之道陷/矣○光曰李本阬作抏五官切今從宋吳本言俗儒雖)
(不能行聖人之道猶得聞其道而傳諸人愈於亡/也若惡其無實而遂去之則與秦之阬儒何異哉)阬秦
者非斯乎投諸火(斯李斯○咸曰陷聖人之道於秦者/李斯也非惟陷之復投於火以滅之)
(也此猶仲尼不去其羊以存告朔之禮○祕曰阬秦使/不有王道者非李斯乎以書籍投諸火○光曰斯此也)
(言諸儒之所以見阬於秦者亦以聖讀庸行好横議以/非世故秦人深疾之并其書焚之若使秦之法遂行於)
(世則聖人/之道絶矣)或問人何尚曰尚智(祕曰仁義禮信非智/不行易曰智崇禮卑)曰
多以智殺身者何其尚曰昔臯陶以其智為帝謨殺身
者逺矣(咸曰謨謀也臯陶為士與帝舜謀其/治道何殺身之有○光曰陶音遥)箕子以其
智為武王陳洪範殺身者逺矣(咸曰洪大也範法也周/武王既殺紂以箕子歸)
(作洪範言天地之大法後封於朝鮮何殺身之有○光/曰飾智為邪貪利徇名則殺身用智明道時然後言何)
(害之/有)仲尼聖人也或劣諸子貢(祕曰叔孫武叔陳/子禽皆有是言)子貢
辭而精之然後廓如也(精明○咸曰論語云叔孫武叔/語大夫於朝曰子貢賢於仲尼)
(子服景伯以告子貢子貢曰譬之宮牆賜之牆也及肩/窺見室家之好夫子之牆數仞不得其門而入陳子禽)
(謂子貢曰子為恭也仲尼豈賢於子乎子貢曰君子一/言以為知一言以為不知言不可不慎也夫子之不可)
(及猶天之不可階而/升也此所以廓如)於戲(光曰宋吳本作烏呼今從李/本於音烏戲火吳許宜二切)
觀書者違子貢雖多亦何以為慎哉(咸曰言無慎於子/貢之明師道也○)
(光曰李本慎作盛屬下章今從宋吳本違子貢謂若老/莊之徒不知聖人之道難知而不可及遂從而非之此)
(觀書者所/宜慎也)成湯丕承也文王淵懿也或問丕承曰由小
致大不亦丕乎(咸曰由七十里王天下○祕曰由小國/而成王業孟子曰湯以七十里丕大也)
革夏以天不亦承乎(咸曰順天應人○祕曰革夏命以/順乎天書曰天命殛之承奉也)
淵懿(祕曰問/文王)曰重易六爻不亦淵乎(咸曰淵深也夫/易極深研幾)寖
以光大不亦懿乎(咸曰浸漸也懿美也言三分天下有/其二漸也决虞芮訟至武王卒成大)
(勲光/大也)或問命(祕曰世稱/修短之命)曰命者天之命也非人為也(祕/曰)
(天命壽天/非人所為)人為不為命(咸曰夫可為/者非謂之命)請問人為(咸曰問/何以謂)
(之人/為)曰可以存亡可以死生非命也(是人為也○咸曰/因善而生存因惡)
(而死亡暴虎慿河之類非命也人為之○祕曰育/之則存棄之則亡殘之則死釋之則生豈命也哉)命不
可避也(祕曰天之降年有永有不永不可避也世以祈/禳之術修煉之要徼望延永盖溺於貪生者為)
(之也○光曰人事可以生/存而自取死亡非天命也)或曰顔氏之子冉氏之孫(祕/曰)
(顔回冉耕皆早亡何也語曰冉伯牛有疾○光曰言顔/淵冉伯牛非不知修人事而顔淵早天伯牛惡疾何也)
曰以其無避也(咸曰言顔淵冉牛皆早亡者非其為之/盖降年不永所謂天命不可以避也)
若立巖牆之下動而徵病行而招死命乎命乎(自詒伊/慼○咸)
(曰言若立夫巖牆之下以徵病招死此自為之豈所謂/命乎故禮不登髙不臨深者也○祕曰處乎危嶮動為)
(病之徵行為死之招豈曰命乎孟子曰知命者不/立乎巖牆之下○光曰巖牆欹危欲崩之牆也)吉人
凶其吉(祕曰吉人以吉為凶故能常吉誡慎之至也○/光曰楚莊王以無災為懼曰天豈棄忘寡人乎)
(是得吉猶/以為凶也)凶人吉其凶(祕曰凶人以凶為吉故至大凶/不懲不勸之至也○光曰紂淫)
(虐將亡災異並臻而曰我生不有命在天/是廢人事而任天命得凶而以為吉也)辰乎辰(歎時/逝也)
(○咸曰日月/所會謂之辰)曷來之遲去之速也(祕曰言時之難會也/郭璞云辰亦時也)
君子競諸(進德修業欲及時也○祕曰君/子無所競必也為道亟於時也)謣言敗俗(光/曰)
(李宋吳本謣皆作􁗦女耕切字書譻􁗦小聲也○咸曰/􁗦邪也音義曰天復本作謣音于妄言也今從之光謂)
(妄言者不知而作惑/亂後生故敗俗也)謣好敗則(光曰妄好非聖之/書敗先王之法)姑息
敗德(祕曰􁗦言小言也小言之敗風俗小好之敗法則/苟安之敗德本傳曰雖小辯終破大道管子曰凡)
(民之從上也不從口之所言從情之所好者檀弓曰細/人之愛人也以姑息姑息苟容取安也○光曰姑且息)
(休也宴安鴆/毒故敗德)君子謹於言(祕曰非/法不言)慎於好(祕曰上好之/則民為之)
亟於時(祕曰亟急也不可苟安易曰君子進/德修業欲及時也○光曰亟紀力切)吾不見震
風之能動聾聵也(雷風非不烈不能動聾聵聖教非不/服不能化頑嚚○祕曰帝堯在上不)
(能化四凶○光曰聵五怪反/言忘怠之人天所不能福)或問君子在治曰若鳳在
亂曰若鳳或人不諭曰未之思矣曰治則見亂則隠(隨/時)
(之義美之大者治見亂隠鳳之德也○光曰見/賢遍切舊本未之思矣曰治則見光謂曰衍字)鴻飛㝠
㝠弋人何簒焉(君子潛神重𤣥之域世網不能制禦之/○祕曰樂聖髙邁小人安能制之○光)
(曰故書簒作慕音義曰後漢書逸民傳序引揚子作弋/者何簒宋衷註云簒取也鴻髙飛㝠㝠雖弋人執繒繳)
(何所施巧而取焉今簒或/為慕誤也光謂逆取曰簒)鷦明遴集食其潔者矣(遴集/者類)
(聚羣遊得其所也鷦明非竹實之潔不食君子非道德/之禄不居○咸曰遴行難也猶憚也明當為鸚鷦鵬南)
(方神鳥似鳳也言鷦明冲天而去憚集於世盖其食潔/而然也此因上文稱鳳之在亂則隠故舉鴻冥鷦潔以)
(為之擬爾夫鳳非竹實不食非梧桐不棲註以鷦明非/竹實不食又以遴集為類聚羣遊皆非矣夫鷦明為神)
(禽當冲天逺去故下篇亦云鷦明冲天不在六翮乎此/之謂也類聚羣遊而集者常鳥爾安可謂食其潔哉○)
(祕曰鷦明似鳳南方神雀難於翔集盖非潔不食者也/君子非其道不食其禄遴行難也○光曰鷦音焦遴良)
(刄切音義曰説文曰東方發明南方鷦明西方鷫鷞北/方幽昌中央鳳凰又司馬相如傳云鷦鵬已翔乎寥廓)
(之宇又樂緯曰鷦鵬狀如鳳凰光謂説文明及鵬皆古/文鳳字也鳳鳥象形鳳飛羣鳥從以萬數故以為朋黨)
(字/)鳳鳥蹌蹌匪堯之庭(蹌蹌者步趾之威儀也言其降/步于堯之庭非堯之庭則不降)
(步也○祕曰治則見非堯/之庭乎○光曰蹌七羊切)亨龍潛升其貞利乎(貞正也/利者義)
(之和美龍潛升得正之和○光曰言龍之/所以能亨者豈非以其有正利之德乎)或曰龍何可
以貞利而亨曰時未可而潛不亦貞乎(得潛/之正)可而升不
亦利乎(得義/之和)潛升在已用之以時不亦亨乎(行止不失/其所得嘉)
(之會○祕曰隠以正升以/義用以時龍德之通也)或問活身(咸曰問何以/安生其身)曰明
哲(祕曰明哲/以保其身)或曰童蒙則活何乃明哲乎(咸曰言童䝉/無知者亦能)
(活何必明而哲○光曰言愚者乃/所以全生若莊周論櫟社支離䟽)曰君子所貴亦越用
明保慎其身也(祕曰君子所以貴而異於童䝉者/亦曰用明哲保慎其身也越曰也)如庸
行翳路衝衝而活君子不貴也(咸曰庸愚也翳塞也衝/衝多也言庸愚塞路多)
(多而活者此所謂罔之生也幸而免/君子不貴之○祕曰翳路言多也)楚兩龔之絜其清
矣乎(楚人龔君賔龔長倩○祕曰龔勝龔舍皆楚人也/並著名節世謂之楚兩龔漢哀市時俱為諫議大)
(夫老焉不復仕莽以太子師友祭/酒迎勝不食而卒言其絜中清矣)蜀莊沉冥(祕曰莊遵/字君平蜀)
(人也晦迹不仕故曰沉冥○光曰三輔决録曰/君平名遵光謂沉冥言道德深厚人不能測)蜀莊之
才之珍也不作苟見不治苟得(所謂沉冥也○光曰見/賢遍切養諸内而晦諸)
(外不苟徇/名而求利)乆幽而不改其操雖隋和何以加諸(祕曰隱/肆成都)
(乆幽也雖隋侯之珠和/氏之璧豈加於才珍哉)舉兹以旃不亦寶乎(咸曰旃之/也言舉此)
(諸德以議之莊亦/寶也何隋和之有)吾珍莊也居難為也(人所不能非難/如何○咸曰言)
(居莊之道為難也○祕曰莊通厯數以才自居他人之/所難○光曰吾所以重莊以其居身之道人難能也)
不慕由即夷矣何毚欲之有(許由伯夷無欲之至既不/可害亦不可利○咸曰言)
(莊君平非慕許由即慕伯夷爾何利欲之能動○/光曰宋吳本毚作利今從李本毚士衘切貪也)或問
堯將讓天下於許由由恥有諸(祕曰莊周列禦冦之徒/皆有是言未知信否)
曰好大者為之也(祕曰好大言者/為此無其實)顧由無求於世而已
矣(祕曰由隠者也無所/求於世其行止此耳)允哲堯儃舜之重則不輕於由
矣(咸曰孟子曰天子不能以天下與人然則舜有天下/者天與也堯崩三年之䘮畢舜避堯之子於南河之)
(南天下諸侯朝覲者不之堯之子而之舜訟獄者不之/堯之子而之舜謳歌者不謳歌堯之子而謳歌舜由此)
(言之堯豈先讓由而後舜哉故揚子謂堯以允哲之道/禪舜豈輕之於許由也○祕曰詢事考言三載乃命陟)
(位是堯禪舜之重也○光曰儃與禪同蟬戰切光謂/信以堯禪舜之重為智則必不輕授天下於由矣)好
大累克巢父灑耳不亦宜乎(累積也克勝也積大言以/相勝○祕曰累刻猶累日)
(也好大言而累日滋乆以至相傳稱巢父洗耳莫辨其/偽不亦宜乎逸士傳曰堯讓天下於許由由逃之巢父)
(聞而洗耳於河濵○光曰宋吳本/克作刻灑作洗今從李本灑音洗)靈場之威宜夜矣乎
(靈場鬼神之壇靈壇所以為威可宜夜不可經白日○/祕曰靈壇鬼神之威施於莫夜則見悚虚誕累乆之説)
(施於庸常則見信靈場猶靈壇也○/光曰妄言可以欺愚不可以誣智)朱鳥翾翾歸其肆
矣(朱鳥燕别名也肆海肆也○咸曰周禮𤣥鳥氏司分/盖燕也𤣥黒也周禮以黑鳥為燕此註以朱鳥為燕)
(非謂矣朱鳥隨陽之鳥謂鴈也鴈以時來時往何獨燕/哉肆非獨海盖其南北所止之區肆○祕曰朱鳥鴈也)
(翾翾飛貌肆其所止集之肆非歸其肆傷時之言也南/方朱鳥羽蟲之長大戴禮云羽蟲三百六十鳳為之長)
(是也○光曰翾許縁切音義曰朱/鳥往來以時不累其身放肆自遂)或曰奚取於朱鳥哉
曰時來則來時往則往(取其春來秋往隨時宜也○祕/曰時之治可來則來時之亂可)
(往則/往)能來能往者朱鳥之謂歟(不愆寒暑之宜能審去/就之分○咸曰夫人知)
(進而不知退知存而不知亡豈朱鳥/之若哉○祕曰君子在治在亂若鳳)或問韓非作説難
之書而卒死乎説難敢問何反也(韓非作書説難是也/而西入闗干秦王伏)
(劒死雲陽故曰何反○咸曰韓非時作孤憤五蠹説難/之書十餘萬言人或傳其書於秦秦王見之曰寡人得)
(見此人與之遊死不恨矣秦因急攻韓韓王始遣非使/秦秦王方欲任用之而為李斯姚賈毁害之秦王以為)
(然下吏治非李斯遺非藥自殺註謂入闗干秦王伏劒/死未知其據也○祕曰韓非韓之諸公子也作説難之)
(篇本以知説之難而免於咎耳而竞下吏死於秦卒如/其言何相反耶司馬遷曰余獨悲韓子為説難而不能)
(自脱耳○光/曰説音税)曰説難盖其所以死乎(咸曰言非徒知説/難而不能行説難)
(故所以死也○光曰宋吳本無其字今從李/本探人心而求合則無所不至適足取死)曰何也曰
君子以禮動以義止合則進否則退確乎不憂其不合
也(咸曰猶孔孟方衲圎鑿豈所以憂不合哉○祕曰用/之行而舎之藏何憂之有○光曰確乎守正不移貌)
夫説人而憂其不合則亦無所不至矣(祕曰夫不以禮/義而惟以談説)
(伺主之顔色憂其不合則邪/佞詭譎無所不至宜其死也)或曰説之不合非憂邪(咸/曰)
(言韓非憂説不合為非乎○祕曰或曰非謂韓非○光/曰宋吳本作非憂説之不合非邪今從李本邪余遮切)
曰説不由道憂也(咸曰言説人不以聖人/之道此君子之所憂)由道而不合
非憂也(譏本自挾詭憒以説秦○咸曰言説人以道而/不合則猶仲尼去魯孟軻舍梁何憂之有韓非)
(則不然故所以卒死於説難也○祕曰/説以道而不見用繫乎時君已則何憂)或問哲曰旁明
厥思(咸曰旁廣厥凡也言凡所思慮廣能明悟而歸諸/正者之謂哲○祕曰所思皆明也五行傳曰明作)
(哲○光曰欲知聖/人之道宜廣厥思)問行曰旁通厥德(動情不能得由一/塗由一塗不可以)
(應萬變應萬變而不失其正者惟旁通乎○咸曰言凡/所立德廣能通逹而貫諸道者之謂行○祕曰旁通其)
(德而行之曰行易曰君子以成德為行日可/見之行也○光曰欲行聖人之道宜廣其德)
寡見篇(咸曰聖人之道嘉善而矜不能故明哲極矣/宜矜乎未至者所以寡見之誨次之問明)
假言周于天地(遐逺周徧○光曰李宋吳本假作/遐今從漢書光謂假當作徧假)贊于
神明(咸曰五/經之㫖)幽𢎞横度絶于邇言(咸曰言幽深𢎞大之/間縱横量度之制皆)
(絶去近言始得諸正○祕曰贊于神明以通其幽周于/天地以範其𢎞縱横制度絶去邇言○光曰横者言其)
(廣度猶度絶言其髙絶/于近言言去之遼邈也)譔寡見(祕曰述聖人遐逺之言/以悟淺近之惑○光曰)
(疾世人蔽於近/小而遺其逺大)
吾寡見人之好假者也邇文之視邇言之聽假則偭焉
(祕曰遐一本作假古字也我寡見人之好逺者惟邇文/則視邇言則聽至於論遐逺之道則背焉所謂舛馳者)
(也偭背也離騷曰偭規矩而改/錯○光曰偭邇箭彌兖二切)或曰曷若兹之甚也先
王之道滿門(言此談過也學先王之道者亦滿門耳○/光曰言學先王之道者所在滿於師門不)
(為/少)曰不得已也得已則已矣(祕曰時有䇿試選補故學/者不獲已也如得已則各)
(至其所至矣所至邇文邇言○光曰/宋吳本作得已則至矣今從李本)得已而不已者寡
哉(夫以䇿試而後學者為官也得不䇿試而好學者為/己也為己之學也内為官之學也外外之與内由南)
(之與北相去甚逺是以慨其少也○祕曰/不為補試而不已於聖人之道者寡哉)好盡其心於
聖人之道者君子也人亦有好盡其心矣未必聖人之
道也(咸曰盡心於異端揚子所疾也○/祕曰不入于韓莊則入于楊墨)多聞見而識乎
正道者至識也(祕曰一/槩諸聖)多聞見而識乎邪道者迷識也
(君子多聞見而心愈真也小人多聞/見而情愈偽也○祕曰學非而博)如賢人謀之美也
詘人而從道(咸曰美善也猶仲尼夾谷之㑹屈齊侯去/裔夷之樂從盟好之會○光曰詘與屈同)
(如往也往就賢人謀之則/彼將屈人之心以從正道)如小人謀之不美也詘道以
從人(咸曰猶商鞅屈帝王之道從秦孝公/以强國之術○祕曰謀為國君謀也)或問五經有
辯乎曰惟五經為辯説天者莫辯乎易(惟變所適應四/時之宜○祕曰)
(天有五行六子十/數三才備乎易)説事者莫辯乎書(尚書可論政事○/祕曰二帝之德三)
(王之業政事/隆殺備乎書)説體者莫辯乎禮(咸曰事之體也○祕曰/經三百儀三千各正其)
(體者備乎禮○光/曰禮主上下之體)説志者莫辯乎詩(在心為志發言為/詩○祕曰四始六)
(義發揚其志/者備乎詩)説理者莫辯乎春秋(屬辭比事之義○祕/曰傳體有三例情有)
(五不失其理者備乎春秋/○光曰明事理之是非)捨斯辯亦小矣(咸曰捨五經/皆小説也○)
(光曰宋吳本辯皆/作辨今從李本)春木之芚兮援我手之鶉兮(春木芚/然而生)
(譬若孔氏啓導人心有似援手而進○咸曰芚猶盛也/鶉猶美也○祕曰天氣之春使羣木芚然而盛孔子之)
(道使羣士翕然而興援我手相與游處之鶉乎而安之/鶉猶言淳也莊子曰聖人鶉居而鷇食尸子曰堯鶉居)
(○光曰李本芚作芒今從/宋吳本芚徒渾切援音爰)去之五百嵗其人若存兮(咸/曰)
(言去仲尼雖逺而其人如在○祕曰去孔子已五百年/服行其道常如存在按孔子以魯哀十六年卒至漢甘)
(露元年子雲始生凡四百二十八嵗後天鳳五年子雲/卒去孔子凡四百九十八嵗言五百嵗者舉其成數)
或曰譊譊者天下皆訟也奚其存(祕曰今之學者譊譊/然爭訟其道之是非)
(也何謂若存譊譊爭聲也○光曰李/本訟作説今從宋吳本譊女交切)曰曼是為也天下
之亡聖也久矣(其義雖存言天下無復能尊用聖道者/乆矣○咸曰曼猶不也亡猶去也久猶)
(逺也不是為猶徒是為也言譊譊者徒是為天下雖去/聖人逺然其道尚存安能亂哉○祕曰曼無也今之學)
(者無如是為之也以其去聖逾逺而不能自悟故也○/光曰音義曰曼莫半切曼是為者言無能求其是者而)
(從之天下之無聖人已乆矣/故衆説無所折衷相與爭訟)呱呱之子各識其親(祕曰/無他)
(知○光曰/呱音孤)譊譊之學各習其師(祕曰但然其師而已非/師則爭班固曰安其所)
(習毁所不見終以自/蔽此學者之大患也)精而精之是在其中矣(咸曰赤子/雖識親因)
(其愛而不知禮之序末學雖習師溺其説而不明道之/正然苟能精而益精之則聖與雜其道當各辨於其中)
(矣若秦儀荀孟皎然自殊○祕曰精是者是精之精非/者非精之各在其中矣○光曰宋吳本是作各今從李)
(本聖人之道布在方䇿賢者得其大不賢者得其小各/得其一端而不能粹美若有人精心以求其是不離其)
(中/矣)或曰良玉不彫美言不文何謂也曰玉不彫璵璠不
作器(祕曰璵璠寳玉也器圭璧書曰如五器卒乃復周/禮曰玉作六器以禮天地四方○光曰璵以諸切)
(璠符/袁切)言不文典謨不作經(祕曰言之有文如天之有象/易曰觀乎天文以察時變觀)
(乎人文以化成天下仲尼祖述堯舜之文其典謨所以/作經○光曰言文之不可以已虎豹之鞹猶犬羊之鞹)
或問司馬子長有言曰五經不如老子之約也當年不
能極其變終身不能究其業(祕曰司馬遷以儒者以六/藝為法六藝經傳以千萬)
(數累世不能明其學當年不能究其理故曰博而寡要/勞而少功言道家以㫖約而易操事小而功多是謂不)
(如老子之約也班固曰論大道則/先黄老而後六經此其所蔽也)曰若是則周公惑孔
子賊(祕曰果如是言則/周孔非惑則賊矣)古者之學耕且養三年通一經
(無訓解故○光曰李本/無經字今從宋吳本)今之學也非獨為之華藻也又
從而繡其鞶帨惡在老不老也(鞶大帶也帨佩巾也衣/有華藻文繡書有經傳)
(訓解也文繡之衣服分明易察訓解之書灼然易曉○/祕曰鞶大帶也帨佩巾也所以備物而為飾也言古之)
(學者存其大體所以易也今之學者有經傳章句如華/藻繡鞶帨其文彌繁所以難也安在老易而不老難哉)
(班固曰古之學者耕且養三年而通一藝存其大體玩/經文而已是故用日少而畜德多三十而五經立也後)
(世經傳既已乖離博學者又不思多聞闕疑之義而務/碎義逃難便辭巧説破壊形體説五字之文至於二三)
(萬言桓譚新論云秦近君能記堯典篇目兩字之説至/十萬言但説曰若稽古三萬言○光曰鞶音盤帨音税)
(惡音烏鞶帨已是外飾又從/而繡之言章句華多實少)或曰學者之説可約邪(疾/夫)
(説學繁多故/欲約省之也)曰可約解科(言自可令約省爾但當使得/其義㫖不失其科條○祕曰)
(可以約解科之章句令/不繁○光曰解科闕)或曰君子聽聲乎曰君子惟正
之聽(亦聽爾/但不邪)荒乎淫佛乎正沉而樂者君子弗聽也(佛/違)
(也沉溺也學記曰其求之也佛子夏曰今/君之所好者其溺音乎○光曰樂音洛)或問侍君子
以博乎(祕曰/博弈)曰侍坐則聽言有酒則觀禮焉事博乎(咸/曰)
(言君子坐則有正言飲則有正禮侍之者得/聽而觀焉何事於博弈○光曰焉於䖍切)或曰不有
博弈者乎(咸曰謂君子言禮之外豈無博/弈之事乎○祕曰據論語有之)曰為之猶賢
於已爾(今之所論自謂侍君子也○咸曰此文本連下/句意未終不當於此註之兼註語大與正文不)
(類頗失揚㫖弗敢/削去解之於下)侍君子者賢於已乎(咸曰賢猶勝也/言為博弈者但)
(勝於無所用心而已爾夫侍君子亦止勝於無所用心/而已乎言不然也○祕曰孔子曰飽食終日無所用心)
(難矣哉不有博弈者乎為之猶賢乎已盖為庸常不學/之人以小道諭之耳今侍君子豈賢乎已於博弈者哉)
(○光曰已者/止而不為)君子不可得而侍也(人師難/逢也)侍君子晦斯
光窒斯通(祕曰/窒塞)亡斯有辱斯榮敗斯成如之何賢於已
也(咸曰言但患君子不可得而侍如得侍之有此諸益/豈特勝於無所用心而已哉○光曰宋吳本有作存)
(今從/李本)鷦明冲天不在六翮乎(咸曰鷦明解見問明篇○/祕曰翮翼之勁羽○光曰)
(明亦當/作朋)拔而傅尸鳩其累矣夫(拔鷦明之翼以傅尸鳩/不能冲天適足以累耳)
(諭授小人以大位而不能成大功也又言學小説不能/成大儒○祕曰尸鳩鴶鵴也言以聖人之道使小人行)
(之適足増其累耳○光曰累鄰墜切小人儒/竊聖人之道以自售適足以為其身之累耳)雷震乎天
風薄乎山雲徂乎方雨流乎淵其事矣乎(言此皆天之/事矣人不得)
(無事也天事雷風雲雨人事詩書禮樂也○祕曰此皆/天之行事者乎自然之理也道家流以無為無事為自)
(然不知有為有事亦自然也徂往也方四方也○光曰/天猶不能無事况在於人安得飽食終日無所用心)
魏武侯與吳起浮於西河寶河山之固起曰在德不在
固曰美哉言乎使起之兵每如斯則太公何以加諸(祕/曰)
(史記魏武侯曰美哉山河之固此乃魏之寶也吳起曰/在德不在險昔三苗氏左洞庭右彭蠡德義不修禹滅)
(之夏桀之居左河濟右太華伊闕在其南羊腸在其北/修政不仁湯放之殷紂之國左孟門右太行常山在其)
(北大河經其南修政不德武王殺之由此觀之在德不/在險武侯曰善固險固也美哉是言使起兵法常以德)
(為主則太公吕望何以加之○光曰李本作使起之用/兵今從宋吳本惜起之用兵多尚狙詐不能充其言也)
或問周寶九鼎寶乎(祕曰即禹貢金九牧所鑄之/鼎成王定于郟鄏故為周寶)曰器
寶也器寶待人而後寶(道存則器不亡道亡則器不存/○祕曰人君有德則鼎器為寶)
(○光曰人能以休明之德取之則信可寶矣/苟以姦回强暴而取之雖得九鼎奚足寶哉)齊桓晉文
已下至於秦兼其無觀已(咸曰孟子云仲尼之徒無道/桓文之事者故此言其與秦)
(皆無所可觀也○祕曰二霸而後至于秦兼六國而有/天下無所觀焉已辭也○光曰言皆尚詐力不以其道)
(而得之雖强/大無足觀也)或曰秦無觀奚其兼(咸曰言秦無以可觀/則何以能兼有天下)
曰所謂觀觀德也(咸曰言所謂可觀者觀/其德爾秦何德之有)如觀兵開闢
以來未有秦也(秦以兵兼而不以德莽以詐篡而不以/道言秦兵之無可觀則莽之篡不言可)
(知○咸曰此正文之意似止論秦兵之由而注兼王莽/亦猶蛇足矣且云莽以詐篡不以道夫豈有以道篡人)
(哉甚非謂焉○祕曰賈誼曰秦有餘力而制其弊追亡/逐北伏尸百萬流血漂櫓兵之盛也○光曰自古未有)
(能以兵力獨兼/天下如秦者)或問魯用儒而削何也(揚子貴儒學而/賤兵强魯國常)
(為齊楚所侵故譏問之○祕曰削土國弱也○/光曰儒必言益人之國何魯多儒而日削弱)曰魯不
用儒也昔在姬公用於周而四海皇皇奠枕于京(皇皇/歸美)
(安枕而卧以聽於京師○祕曰皇皇美也奠定也定枕/猶言安枕也四海皇皇美盛安枕無虞歸仰于京師○)
(光曰四海既平則/王者安枕于京師)孔子用於魯齊人章章歸其侵疆(祕/曰)
(章章宜為慞慞盖古通用也慞慞懼也魯定公十年與/齊景公為夾谷之會孔子攝相事景公懼遂歸所侵魯)
(鄆讙龜/隂之田)魯不用真儒故也(祕曰齊人歸女樂季桓子使/定公受之三日不朝孔子行)
(言不聽用/孔子故也)如用真儒無敵於天下安得削(萬物將自賔/○祕曰孔子)
(使魯安行王道而諸侯强者/霸業而已是無敵於天下)浩浩之海濟樓航之力也
(濟渡也言渡大海在舟船興大治/在禮樂○光曰濟謂所以得濟)航人無楫如航何(祕/曰)
(濟巨航者大海也如無楫柁之利以翼之其如航何猶/富大國者衆民也如無禮樂之其以治之其如國何○)
(光曰海以喻艱難航以喻國/航人以喻儒楫以喻勢位)或曰奔壘之車沉流之航
可乎(言治國及修身者如車奔舟覆故欲救之祕曰車/之奔敗航之沉溺○光曰奔壘謂馬驚逸抵敵壘)
(者可謂/可救乎)曰否(咸曰言用奔沉之車航/則不可○祕曰不可也)或曰焉用智(夫智/者貴)
(能解患救難也今有患難/不能解救故曰焉用智)曰用智於未奔沉(言奔沉吾/猶人也必)
(也使無奔沉祕曰智者用於未然之/前○光曰制治於未亂保邦於未危)大寒而後索衣裘
不亦晚乎(御災在於未發思患在乎預/防○光曰言不足以為智)乘國者其如乘
航乎航安則人斯安矣(航傾則人危法亂則國亡○祕/曰航安則其流安矣國安則其)
(人安/矣)惠以厚下民忘其死(咸曰言君以恩惠厚養其/下則民忘其死以報之)忠
以衞上君念其賞(咸曰言臣以忠勞衞翼其上則君思/行其賞以及之○祕曰言速報之効)
(也/)自後者人先之自下者人髙之(欲上必以其言下之/欲先必以其身後之)
(處上而民不重/在前而民不害)誠哉是言也(祕曰謙之尊也○光曰言/志不在於取而自得之乃)
(可貴/也)或曰𢎞羊㩁利而國用足盍㩁諸(祕曰漢武以桑/𢎞羊領大農盡)
(管天下鹽鐵盡籠天下貨物而均輸平准之一嵗之/中帛五百萬匹人不益賦而天下用饒故曰國用足)曰
譬諸父子為人父而㩁其子縱利如子何(有若譏十二/之税揚子貶)
(㩁利之例○祕曰/子足父孰與不足)卜式之云不亦匡乎(祕曰匡正也時/大旱卜式曰獨)
(請烹𢎞羊天乃大雨式/之所云不亦大正之乎)或曰因秦之法清而行之亦可
以致平乎曰譬諸琴瑟鄭衞調俾䕫因之亦不可以致
簫韶矣(祕曰秦毁滅禮義專任刑法譬如琴瑟作鄭衞/之調而使䕫因以鼔之不能致正聲矣言慘酷)
(之法不可以致和平也韶舜樂也晁錯曰秦法令煩慘/刑罰暴酷䕫曰簫韶九成鳳皇來儀○光曰調徒弔切)
(言必應/更張)或問處秦之世抱周之書益乎(咸曰李斯上言/請史官非秦記)
(皆燒之所不去者醫藥卜筮種樹之書故時獨得存其/周易而已此抱周書者盖易也言人有居秦之世獨抱)
(周之易可益乎○祕曰周之書若周禮周樂周書周頌/周易春秋之類傳曰韓宣子適魯見易象與春秋曰周)
(禮盡在/魯矣)曰舉世寒貂狐不亦燠乎(貂狐之裘於體温燠/○咸曰言貂狐一裘)
(於體雖燠不能救天下之寒周易一經於時雖存不能/勝天下之暴○祕曰舉世方寒服貂裘狐裘之衣亦可)
(以禦寒而迴燠猶秦世之酷抱禮義之敎亦可以漸迴/正治○光曰天下無道而獨得先王之術可以自治矣)
或曰炎之以火沃之以湯燠亦燠矣(言秦燒詩書坑儒/士於湯火之中但)
(苦太熱耳此謂或人戲嘲揚子辭○祕曰何必貂狐之/為燠若用湯火亦燠矣猶言何必周書之為治若用刑)
(法亦可治矣○光曰言用秦之/法以治秦之民亦孰敢不從)曰燠哉燠哉時亦有寒
者矣(歎其秦之無道也時亦有寒者謂四皓隠居尸子/避地斯皆清涼其身不燠秦之湯火○祕曰歎湯)
(火之燠非所謂燠也天時自有大寒矣○光曰/言雖不得已一時暫從而中心不服終致乖亂)非其時
而望之非其道而行之亦不可以至矣(天由其時人由/其道非時之夏)
(望之不可見非道之正行之不可至○祕曰非其夏時/而以湯火望其燠非其正道而以刑法行其政至治不)
(可以至矣言秦法一時之利非素治也○光曰用秦之/法以求治猶冬而望生春而望穫之燕而南適楚而北)
(終不/能致)秦之有司負秦之法度(秦法酷矣吏又毒之○祕/曰秦之法度本以刑罰决)
(斷為本而秦之有司乃以慘酷為能是負其法度矣刑/法志曰秦專任刑罰躬操文墨晝斷獄夜理書自程决)
(事曰縣石之一○光曰秦法雖酷亦志/在於求治而有司又為文巧以亂之)秦之法度負聖
人之法度(祕曰聖人以禮義/為法度是負之矣)秦宏違天地之道而天地
違秦亦宏矣(咸曰言天地以生育為本秦以殺戮為本/是違天地亦大矣秦欲以萬世君之天地)
(止以二世滅之是違秦亦大矣○祕曰天地生五行之/性而仁義禮智信備矣秦毁滅之專任刑法是大違天)
(地也秦自以為闗中之固金城千里子孫帝王萬世之/業也止二世而亡是天地違秦亦大矣刑法志曰秦始)
(皇兼吞戰國遂毁先/王之法滅禮誼之官)
　
　
　
　
　
　
　
　揚子法言卷五
欽定四庫全書
　揚子法言卷六
　　　　　　　晉李軌　唐柳宗元　　註
　　　　　　　宋　宋咸呉祕司馬光　重添註
五百篇(咸曰矜其未至而誘之自非聖人則/孰能與於世故五百之義次之寡見)
聖人聰明淵懿繼天測靈(咸曰靈萬靈也言天有泰否/聖有出没皆不常然故聖人)
(之岀没繼天道之否泰所以/測濟萬靈者也○祕曰神靈)冠乎羣倫經諸範(範模○/咸曰倫)
(品也範猶制度也言聖人之生冠於羣品經緯以制度/而為天下利○祕曰至聖之著存乎軌範○光曰聖人)
(以聰明深美之徳繼成上天之功測知神靈/之理首出羣類立之法度以為萬世之常道)譔五百(祕/曰)
(麟鳯不常出聖人不常生或如三辰之並照或如一天/之獨乆能存其道則墻奥可量哉○光曰明聖人之道)
或問五百嵗而聖人出有諸(孟軻史遷皆有此言○祕/曰趙岐言五百嵗聖人一)
(出天道/之常也)曰堯舜禹君臣也而並(光曰/並世)文武周公父子也
而處(光曰/同處)湯孔子數百嵗而生(光曰湯上距禹下距文/王孔子上距周公皆數)
(百/嵗)因往以推來雖千一不可知也(千嵗一人一嵗千人/不可知也○祕曰堯)
(舜禹三聖相並後數百年始生湯文武周公三聖同處/後數百年始生孔子先則比年而三聖後則逺年而一)
(聖因往以推來雖千年一聖亦未可知也夏后氏有國/四百三十二嵗而湯興周有國五百七十二嵗而孔子)
(生/)聖人有以擬天地而叅諸身乎(禀天地精靈合德齊/明是以首擬天腹擬)
(地四肢合四時五藏合五行動如風雷言成文章也○/咸曰夫天地之道或㤗而通或否而塞㤗則萬物阜否)
(則萬化閼弗一而常也夫聖人之道或生而出或亡而/絶出則萬物遂絶則萬化滅亦弗一而常也是故天地)
(不常秦亦不常否聖人不常出亦不常絶楊子因上論/聖人之生有以合天地之化遂為之言爾註以别為一)
(義且云首擬天腹擬地以形體解之甚失揚㫖矣夫人/之冇血氣形體首圓象天足方象地至於肢藏各有所)
(法雖庸愚者皆然豈獨聖人哉學者宜辨之○祕曰聖/人有以擬法天地而叅乎言行也管子曰聖人若天然)
(無私覆也若地然無私載也禮曰譬如天地之無不持/載無不覆燾皆言聖人之道也○光曰言德與天地叅)
(者則為聖人無/疏數之期也)或問聖人有詘乎(咸曰問有所詘身之/事○光曰詘與屈同)
曰有曰焉詘乎(咸曰焉安也/言安所詘)曰仲尼於南子所不欲見
也(祕曰南子衛靈公夫人/也孔子本不欲見也)於陽虎所不欲敬也(祕曰陽/虎陽貨)
(為季氏家臣專魯之/政孔子本不欲敬也)見所不見敬所不敬不詘如何(祕/曰)
(孔子見其本不欲見者欲使靈公行治道也敬其本不/欲敬者如有用我者吾其為東周乎是欲詘身以行道)
(語曰子見南子又曰/時其亡也而往拜之)或曰衛靈公問陳則何以不詘(祕/曰)
(不詘謂不順從靈公而對以/爼豆之事○光曰陳直刄切)曰詘身將以信道也如詘
道而信身雖天下不可為也(仲尼之敬陽虎楊子之臣/王莽所詘形也於神何時)
(撓哉諸如此例學者宜識其㫖○咸曰信讀如屈伸之/伸言見南子陽虎是身也雖詘之可矣於道何損對靈)
(公是道也將詘之可乎雖得天下不當為矣故孔子曰/君子之行已可以詘則詘可以伸則伸楊子之於事莽)
(亦斯之謂乎○光曰信與伸同雖利/之以天下猶不可為詘道伸身之事)聖人重其道而輕
其禄衆人輕其道而重其禄聖人曰於道行歟衆人曰
於禄殖歟(聖人以行道為務凡人以禄/殖為先○光曰殖豐多也)昔者齊魯有大
臣史失其名(以道事君不可則止為大臣/也史失其名者不書其名也)曰如何其大
也曰叔孫通欲制君臣之儀徴先生於齊魯所不能致
者二人(髙帝時叔孫通為奉常欲制君臣之禮乘亂之/餘權時之制不合聖典雖盡其美未盡其善故)
(不能致之○祕曰叔孫通為漢髙起朝儀召魯諸生三/十餘人魯有兩生不肯行曰又欲起禮樂禮樂所由起)
(積德百年而後可興也吾不忍為公所為不合古吾不/行公往矣毋汙我通笑曰若真鄙儒也不知時變遷固)
(二史皆曰魯有兩生而楊謂齊魯豈/其接近而言哉○光曰先生謂宿儒)曰若是則仲尼之
開跡諸侯也非邪(咸曰開謂開布其跡於諸侯之國○/祕曰若以二生為是則仲尼欲行教)
(於諸侯非歟開開説其君臣之義跡跡述其禮儀之制/○光曰或難楊子以齊魯二生知道不行而不起為是)
(則仲尼之歴/聘為非邪)曰仲尼開跡將以自用也(欲行其道制素/法也○祕曰欲)
(行已之道合/於聖人之法)如委已而從人雖有規矩凖繩焉得而用
之(咸曰規矩凖繩猶制度也言委已而從人則雖有制/度不得專而用之故二人所以不至也如孔子則不)
(然○祕曰通制漢儀得墮時之義而楊獨許此二生者/盖善其惡叔孫之面諛而雜用秦儀且欲自明揚之志)
(不隨莽改作也○光曰二生所守三王之禮而叔孫通/阿諛希世雜用秦儀若起則當委已而從之安得自用)
(其道/也)或問孔子之時諸侯有知其聖者歟曰知之曰知
之則曷為不用曰不能曰知聖而不能用也可得聞乎
曰用之則宜從之(祕曰用其人/當從其道)從之則棄其所習(光曰/習謂)
(故常/所安)逆其所順(光曰順謂/情志所欲)彊其所劣(光曰彊其亮切/劣謂彼所難能)捐
其所能(咸曰夫子所習者正彼所習者不正故當棄之/夫子所順者道彼所順者非道故當逆之夫子)
(所劣者非彼所劣者是故當彊之夫子所能者德彼所/能者不德故當捐之○祕曰既從聖人之道則諸侯習)
(其異聞者棄之順非而澤者逆之劣於仁義者彊之以/攻戰聚歛為能者捐之是之謂能用之○光曰捐與專)
(切能謂心/所素有)衝衝如也(光曰心相/逆鬭之貎)非天下之至德孰能用
之(咸曰衝衝猶多也言諸侯如是者多矣安能用之○/祕曰當時諸侯衝衝然非有天下之至德至道誰能)
(用之哉○光曰李宋呉本皆無德字音義稱/天復本有之今從之至德謂至明之德也)或問孔子
知其道之不用也則載而惡乎之(欲知載道術何所之/詣○祕曰何所之乎)
(○光曰/惡音烏)曰之後世君子(許來哲祕曰與諸後世之王者/禮運曰禹湯文武成王周公由)
(此其選也此六君子者未有不謹於禮者/也○光曰俟後之聖賢必有能用其道者)曰賈如是不
亦鈍乎(言畜貨以遺後畜道俟將來是遲鈍○祕曰譬/如賈之不售○光曰賈音古言行道者貴於及)
(身乃載以遺後世譬諸為/賈求利者如此不亦鈍乎)曰衆人愈利而後鈍(咸曰邪/道苟合)
(久而益非○祕曰行/一切之利不可經世)聖人愈鈍而後利(咸曰正德不偶/乆而益光○祕)
(曰初不苟合乆而利博○光曰/言利愈近則愈小愈逺則愈大)闗百聖而不慙(祕曰闗/猶言管)
(也荀子曰天下之道管是矣百王之法一是矣楊倞/曰管樞要也○光曰孔子之道雖經百聖不可易)蔽
天地而不耻(咸曰蔽猶塞也言道塞於天地而/無所愧○光曰蔽當作弊終也)能言之
類莫能加也(祕曰自生民以來未有如/夫子也○光曰為衆説郛)貴無敵富無倫
(光曰堯舜/所不能踰)利孰大焉(祕曰他貴以位而富以財聖人貴/以道而富以教無倫敵矣利及萬)
(世非大而何○光曰/範圍天地曲成萬物)或曰孔子之道不可小歟(嫌孔子/大其道)
(故當其時/不能見用)曰小則敗聖如何(祕曰小道害聖如之何可/小○光曰音義曰天復本)
(無如何字今/從李宋吳本)曰若是則何為去乎(咸曰言不見用則已/何去魯去衞之為乎)
(○光曰道既不可小則所/如不合何必去父母之邦)曰愛日(祕曰欲及時/急於行道)曰愛日
而去何也(咸曰言欲及時施道則止魯可矣何去之○/祕曰去魯○光曰留魯而化之則收効彌逺)
曰由羣婢之故也不聽正諫而不用噫者吾於觀庸邪
無為飽食安坐而懕觀也(齊人歸女樂季桓子受之三/日不聽朝政諫而不用於是)
(遂行○咸曰孔子相魯齊人懼而欲敗其政選齊國中/女子好者八十人皆衣文衣而舞容璣文馬三十駟以)
(遺魯君季桓子語魯君為周道游觀終日怠於政事子/路曰夫子可行矣孔子曰魯今且郊如致膰乎大夫則)
(吾猶可以止桓子卒受之三日不聽政郊又不致膰爼/於大夫遂行而師已送之曰夫子則非罪也孔子曰吾)
(歌可乎歌曰彼婦之口可以出走彼婦之謁可以死敗/優哉游哉聊以卒嵗師已反歌桓子曰孔子亦何言師)
(已以實告桓子曰夫子罪我以羣婢故也不聽正當作/不聽政字之誤也雉噫猶歌歎之聲梁鴻五噫之類也)
(庸邪謂女樂也言仲尼所以雉噫然歌之而去者盖不/能飽食安坐懕觀庸邪之樂欲愛日汲汲於施道也○)
(光曰宋吳本作不用雉噫者今從李本無雉字正與政/同懕一塩反季桓子受齊女樂不聽政孔子諫不用乃)
(嘆曰吾為大夫豈可坐觀其政/亂民困邪故去之佗國觀庸闕)由此觀之夫子之日亦
愛矣(惜寸隂○光曰知已道必不/行於魯故汲汲去之他國)或曰君子愛日乎(祕/曰)
(君子必如夫/子愛日乎)曰君子仕則欲行其義居則欲彰其道(祕/曰)
(仕則欲道之行居則欲道/之著○光曰居處不仕)事不懕教不倦焉得日(日不/暇給)
(○咸曰言不廢一晷/安得餘日而愛之)或問其有繼周者雖百世可知也
秦已繼周矣不待夏禮而治者其不驗乎(祕曰孔子言/殷因於夏禮)
(周因於殷禮三代損益相因若循環而繼周者宜/復用夏禮矣秦不用而治是聖人之言無驗乎)曰聖
人之言天也(咸曰聖人之所言者天命也如五/運正統者爾故能相因而損益)天妄乎
(祕曰聖人之言天意也聖言不驗豈天或妄乎無妄也/言暴亂者非天意也○光曰聖人之言譬如天天運行)
(有常豈/妄動乎)繼周者未欲泰平也(咸曰妄忘也天似未欲天/下之平而忘乎命聖人以)
(繼周故秦非正統偶因暴而得之也○/祕曰秦不用三代之禮是未欲太平也)如欲泰平也捨
之而用佗道亦無由至矣(暴秦之繼周王莽之簒漢臧/獲猶將悼之賢者能無慨歎)
(乎○咸曰佗道謂邪道指秦政也言天如欲天下之平/則捨秦而立用聖人矣用聖人則秦之邪道亦無由至)
(矣今註辭殊不據文釋之但引王莽比秦似非正文之/意夫王莽簒也而秦并天下其可謂簒邪秦與王莽暴)
(則同矣而其所取異焉○祕曰如秦之意/亦欲泰平也捨禮而用刑法亦無由至也)赫赫乎日出
之光羣目之用也渾渾乎聖人之道羣心之用也(祕曰/羣目)
(非日光無以辨色羣心非聖道無以表正○光曰渾户/昆胡本二切目因日光然後能有見心因聖道然後能)
(有知渾渾廣/大疏通之貎)或問天地簡易而聖人法之何五經之支
離(嫌難了○咸曰支離猶委曲也○祕曰支離猶言分/散也各有科條分散而難通○光曰支離猶扶疎繁)
(多之/貎)曰支離葢其所以為簡易也(支離分别之而後朗/然事得簡易○祕曰)
(五經分散各有科條使人㳂波討源/然後知聖人之道法天地之簡易也)已簡已易焉支焉
離(既簡既易乃是混茫之初焉支焉離言不可了也○/咸曰言天地之道闢闔舒慘是亦先委曲經營而後)
(至於無為五經之文浩博祕奥亦先委曲分别而後至/於易了如其已自簡已自易則安用支安用離○祕曰)
(已逹聖人之道何支離之有○光曰道之未明故支離/以明之道之既明則坦然簡易安用支離也言經者所)
(以明道既明/則經不繁矣)或曰聖人無益於庸也(祕曰庸用也老子/有絶聖棄智之言)
(故曰無益於用據漢尚黄老而司馬談班固之徒各/稱老嚴之妙而詆訾聖人是以或人問難多此類也)曰
世人之益者倉廪也取之如單(有時而盡○光曰倉廪/雖於人有近益而所藏)
(不/多)仲尼神明也小以成小大以成大雖山川邱陵草木
鳥獸裕如也(學其道者大小各隨其本量而取足○祕/曰神者所以用乾坤六子而生萬物者也)
(聖人之道神明之道也得其小大各有所成而無所窮/盡裕如也○光曰神明造化也生物無窮裕如有餘貎)
如不用也神明亦末如之何矣(神明有所不及聖人有/所不訓○祕曰如有固)
(背之而不用亦猶草木鳥獸斸之齧之使不得遂其生/雖神明亦無如之何也○光曰頑石朽木造化所不能)
(移昬君愚人聖/人所不能益)或問聖人占天乎曰占天地(言能占之/○祕曰孔)
(安國曰無事不通謂之聖/○光曰仰觀象俯觀法)若此則史也何異曰史以天
占人聖人以人占天(聖人以人占天者先乎天也史以/天占人者後乎天也大聖先天而)
(天不違良史後天而奉天時知其所先後則天人之情/得矣○祕曰以天占人者觀天以見人事也以人占天)
(者因人以知天意也○光曰史考察象數知/人事之吉凶聖人修人事知天道不能違)或問星有
甘石何如(祕曰或人復問史之尤著者善於占星晉志/曰諸侯之史齊有甘德魏有石申夫皆掌著)
(天文各論圖驗其巫咸/甘石之説後代所宗)曰在德不在星德隆則晷星星
隆則晷德也(咸曰晷影也猶影蔽之也隆尚也言隆尚/於德則影蔽星晷隆尚於星則影蔽德業)
(○祕曰晷規也星之妖瑞不虚發應有德無德之隆盛/亦規德而已○光曰晷影也影從形者也德崇則星從)
(而祥星崇則/德從而壊)或問大人曰無事於小為大人(賢者志大/之謂○祕)
(曰小/小道)請問小曰事非禮義為小(尚志在乎禮義大人之/事備矣○光曰治禮義)
(則餘無不治/者所以為大)聖人之言逺如天(天懸象著明而人不能/察聖人設教施令而人)
(不能/究)賢人之言近如地(山川澤田之形可得而鑒○光/曰天髙逺不可及地雖近亦承)
(天而/時行)瓏􁩉其聲者其質玉乎(玉之瓏􁩉其聲亦猶君子/清玲其德音○祕曰諭逺)
(近之美孟子曰玉振也者終條理也○光曰瓏􁩉宋吳/本作􁩉瓏今從李本瓏盧紅切􁩉音靈質美則聲清德)
(充則/言善)聖人矢口而成言肆筆而成書(矢正也肆操也○/祕曰矢放也肆恣)
(也放口恣筆動成典訓爾/雅曰矢弛也郭云弛放)言可聞而不可殫書可觀而
不可盡(性與天道○祕曰所以逺如天○光曰聖人/縱心所欲皆合於道不可殫盡言深逺也)周
之人多行(貴尚德義仁人得行其道○咸曰正文但云/周之人是統言衆人矣而注為仁人得行其)
(道况衆人者非能行道若以為仁人則又與正文相反/非揚㫖也此盖言周盛王道禁網疏闊商賈之人皆得)
(謗議於市故衆人略/無諱忌所行皆可爾)秦之人多病(道屈沉也○咸曰以/道屈沉為病又非為)
(衆人安有道可沉哉此言秦法刻密偶語者棄/市所忌甚多衆庶之人無措手足動則見病爾)行有之
也病曼之也(行有之者周有德也病曼之者秦無道也/○咸曰注殊不解行有之病曼之之義但)
(云周有德秦無道即未知行有之病曼之果何語邪甚/非謂矣夫行有之者謂他人所敢行天下或有之或無)
(之惟周之人所敢行者天下皆有之言多也病曼之者/曼長也言他人所病者或作之或愈之惟秦之人所有)
(病者天下長然言無愈時也○祕曰曼無也多行樂於/事業而不壅也多病困於刑罰而不蘇也周人所以多)
(行者由君存而有之也秦人所以多病者由君視之如/無也刑法志曰秦用商鞅連相坐之法造參夷之誅○)
(光曰行下孟切曼莫半切周人多賢行者有/聖人之道以教之也秦則無無之故多疵病)周之士也
貴(道泰業隆故尊貴○咸曰言周棄邪用賢為貴閑祕/曰周之士以德行道藝而升之所以貴○光曰  於)
(禮樂故/可貴)秦之士也賤(道否人卑故窮賤○咸曰言秦棄/賢用邪故賤○祕曰秦之士以刑)
(法而責成之所以賤○/光曰習於刑名故可賤)周之士也肆(肆放任意而道義/行○咸曰古者天)
(子聽政公卿至於列士皆得獻詩以諫言周無所忌故/臣下皆得肆縱直言○祕曰肆猶縱恣也縱行公道○)
(光曰優游/仁義之間)秦之士也拘(拘制曲從不肆正道○咸曰此/謂秦以忠諫為妖言或皆族之)
(故臣下無敢議事而拘忌○祕曰拘/拘束於法○光曰動為文罔所制)月未望則載魄于
西(載始也魄光也載魄于西者光始出於西而漸東/滿○光曰魄當作朏明也明始於西以漸變魄)既
望則終魄于東(光稍虧於西而漸東盡○咸曰按周書/召誥曰惟丙午朏傳云朏明也月三日)
(明生之名康誥曰惟三月載生魄傳云三月始生魄月/十六日明消而魄生是則朏為明魄為晦矣夫月未望)
(者即始生明之時也正文宜曰月未望則載朏于西夫/月既望者即始生魄之時也正文故曰既望則終魄于)
(東今未望亦言魄盖字之誤也而註文隨誤强解/以魄為光恐失其義○光曰明在於東成魄之終)其遡
於日乎(遡迎也言為人臣終始盛衰向迎其君如月迎/日天理然也○咸曰遡向也夫日行遲一嵗而)
(周天月行速一月而周天故月之行終始皆向日也非/有迎日之義其上下弦之時行度近日所以光損而未)
(盛及夫月十五日其行度逺而與日相對望所以光滿/而明也猶臣之近君則威損逺君則勢盛揚子上言周)
(秦之士故因論日月之分以明君臣之道當然而秦不/然也○光曰遡音素月迎日而有光猶臣賴君而有功)
彤弓黸矢不為有矣(以諭有君而無臣○咸曰周之制/諸侯得賜弓矢然後專征伐故平)
(王東遷晉文侯有安定之功遂賜彤弓一彤矢百玈弓/百玈矢千也此言秦之士賤而拘頗失君臣之道則安)
(所用忠而得賜於彤玈弓矢哉故曰不為有矣注謂以/諭有君兼臣不連上文失之也○光曰黸落胡切與玈)
(同彤弓玈矢人臣之上賞也人臣不得君之任使安能/有功故雖受彤弓玈矢之賜未可自謂已功恬而有之)
(也晉平公問齊桓之霸君之力乎臣之力乎師曠曰管/仲善斷割隰朋善煎熬賔胥無善齊和羮已熟矣奉而)
(進之而君不食誰能彊之亦其君之力也樂羊㧞中山/返而論功魏文侯示之謗書一篋樂羊再拜稽首曰此)
(非臣之功/君之力也)聆德前世清視在下鑑莫近於斯矣(執古以/御今御)
(今以古則殷鑒不逺○咸曰聆聽也前世謂周秦也下/謂士庶也言後之為君者辨聽周秦之䟽闊刻密明視)
(臣庶之行病拘肆則為鑑之道無近於此矣○光曰李/本聆德作聆聽今從宋吳本前世不可見故云聽臣民)
(今在下/故云視)或問何如動而見畏曰畏人何如動而見侮曰
侮人(禍福無門惟人所召○咸曰鄭康成云心服曰畏/此言畏猶心服而畏敬之也故畏敬於人則人亦)
(畏敬之慢侮於人/則人亦慢侮之)夫見畏與見侮無不由己(我欲仁斯/仁至矣)
或問禮難以彊世(言禮事至難難以彊世使行○光曰/彊其兩切下同世人皆苦禮之拘難)
(以彊/之)曰難故彊世(祕曰禮者君子之所好而世俗之所/難也以其難故彊之使過者俯而就)
(之不及者跂而及之○光/曰以其難故彊使遵之)如夷俟倨肆羈角之哺果而
㗖之奚其彊(咸曰夷俟倨肆皆驕倨之謂也羈角猶總/角也傳曰貴不期驕而驕自至是夷俟倨)
(肆不學而能人所易也總角之童哺㗖其果亦易之也/設于禮道不難如驕㗖之易則安用彊教於世哉○光)
(曰夷俟若原壤者凡剪髮男角女羈謂㓜子也人/之箕倨驕慢及㓜子㗖果皆其情所欲何必彊也)或性
或彊及其名一也(性者天然生知之彊者習學以至也/雖為小異功業既成其名一也○咸)
(曰性者言人之性自然而好禮也彊者言人之所難用/使而為禮也性與彊既皆由禮是其為名於行禮同也)
(盖因上文彊禮之論故於此誘之爾註以生知習學之/義别為一叚解之非謂矣○光曰人或性安於禮或自)
(彊以從禮及/其成名一也)見弓之張兮弛而不失其良兮(弛/合)或曰何
謂也曰擏之而已矣(弓良在擏格人良在禮樂○咸曰/周禮謂擏為正弓之器也言弓之)
(一弛一張而不失其良者以有擏正之也人之一動一/靜而不失其善者以有禮制之也此亦因上文而為之)
(言○光曰/擏居影切)川有防器有範見禮教之至也(川防禁溢器/範檢形以喻)
(禮教人之防範也以舊防為無所用而壊之者必有水/敗以舊禮為無所用而去之者必有亂患也○祕曰川)
(無防則水為害器無範則人廢業禮教失/則禍亂生王制曰用器不中度不鬻於市)經營然後知
幹楨之克立也(幹楨築牆版之屬也言經營宫室立城/郭然後知幹楨之能有所立也建宗廟)
(立社稷然後知禮/樂之能有所成也)莊揚蕩而不法(咸曰莊周揚朱之/道放蕩而非法)墨
晏儉而廢禮(咸曰墨謂墨家也司馬遷曰墨者儉而難/遵晏謂晏嬰也禮曰晏子祀其先人豚肩)
(不掩豆澣衣濯冠以/祭是皆不中禮也)申韓險而無化(祕曰申不害韓非/之法傷於險而無)
(教/化)鄒衍迂而不信(迂逥不可承信○咸曰鄒衍之術推/天地未生及海外山川之事迂誕而)
(不可/信也)聖人之材天地也(覆載與天地合其德○祕曰/不可逾也○光曰無不覆載)次
山陵川泉也(次聖者大賢也髙顯如山陵通潤如川泉/○光曰得天地之一端佐天地以育物)
次鳥獸草木也(區别各有所長○咸曰班固分人為三/等演而成九品揚亦以人分較為三等)
(矣上聖人如天地也中賢人如山陵川泉也下庶人如/鳥獸草木也夫人之不學以勉為賢則鳥獸草木之流)
(矣有㫖哉揚子之言○祕曰衆人也語曰譬諸草木區/以别矣馬融曰言大道與小道殊異譬如草木異類區)
(别言學當以次○光曰依於/山陵川泉以自生所得彌小)
先知篇(咸曰聖人之哲動則/先知故次之五百)
立政鼓衆動化天下莫尚於中和(光曰鼔/謂鼔舞)中和之發在
哲民情(哲智○祕曰五行傳曰哲知也中和之發則民/之情偽無不先知中庸曰喜怒哀樂之未發謂)
(之中發而皆中節謂之和中也者天下之大本也和也/者天下之逹道也致中和天地位焉萬物育焉○光曰)
(哲當作晢晢明也言將發/中和之政在先明民情)譔先知(祕曰聖人逹于事幾/吉之先見故能成天)
(下之化○光曰/論為政之道)
先知其幾於神乎(幾近也神以知來探未兆也逆識先/知近於神也○光曰幾音機下同)
敢問先知曰不知(答以不知者神悟則先知非問/之所及○祕曰知之其神乎)知其
道者其如視(舉目/便見)忽眇緜作昞(眇緜逺視○咸曰忽輕/也眇細也緜逺也昞謂)
(炳然光明也此言先知之道臨事則悟如明目之視忽/輕眇細緜逺之物皆炳然而見也注從其如視隔為一)
(句復以眇緜為一事釋之頗失其義○/光曰宋吳本昞作炳今從李本音丙闕)先甲一日易後
甲一日難(甲者一旬之始已有之祕也先之一日未兆/也後之一日已形也夫求福於未兆之前易)
(救禍於已形之後難○咸曰甲者教令之始也夫明王/之道先令後刑故先甲一日以昭而示之也示之而雖)
(犯猶宥之故曰先一日易也後甲一日以廣而諭之也/諭之而尚犯則犯之故曰後一日難也○祕曰周禮縣)
(治象之法于象魏使萬民觀治象挾日而歛之鄭司農/云從甲至癸謂之挾日凡十日是以易稱先甲三日先)
(庚三日皆為申命令之義夫干有十日自甲至癸皆挾/日之義而易獨取甲庚者以甲木主仁而示其寛令也)
(庚金主義而示其嚴令也今夫先見者察民未犯之前/先一日申其令則其為治易也如當已犯之後後一日)
(申其令則其為治/難也○光曰並闕)或問何以治國曰立政曰何以立政
曰政之本身也身立則政立矣(子帥以正/孰敢不正)或問為政有
幾(幾要也欲知為政善惡/之要○祕曰請問其目)曰思斁(斁厭○咸曰言政善/則人思慕之政惡則)
(人厭苦之○祕曰斁厭也思/斁二義而已○光曰斁音亦)或問思斁曰昔在周公征
于東方四國是王(王匡○咸曰詩云周公東征四國是/皇○光曰王當為匡詩傳云皇匡也)
召伯述職蔽芾甘棠其思矣夫(祕曰周公旦攝政三監/管蔡商及奄之四國叛)
(周公東征三年而歸四國於是從王命也故東山二章/言其思也詩云亦可畏也伊可懐也召公奭聽訟於甘)
(棠之下國人思其人美其樹詩云蔽芾甘棠勿翦勿伐/皆其思矣○光曰召實詔切芾非貴切夫音扶下同)
齊桓公欲徑陳陳不果内執袁濤塗其斁矣夫(伐楚雖/美而御)
(師不整故不敢令徑○祕曰齊桓公既伐楚而欲徑從/陳陳不欲内之故執袁濤塗僖公四年左氏無斁之之)
(文揚據公羊而言也公羊傳曰濤塗謂桓公曰君既服/南夷矣何不還師濵海而東服東夷且歸桓公曰諾於)
(是還師濵海而東大䧟于沛澤之中顧而執濤塗古者/周公東征則西國怨西征則東國怨桓公假塗于陳而)
(伐楚則陳不欲其反由己者師不正也不脩其師/而執濤塗古之人討則不然也○光曰内音納)嗚呼
從政者審其思斁而已矣或問何思何斁(光曰何/以致之)曰老
人老孤人孤病者養死者葬男子畝婦人桑之謂思(為/政)
(如此人所思也○祕曰使/人各得其所則見思矣)若汙人老(汙慢○祕曰汙辱/也○光曰汙哀都)
(切/)屈人孤(屈窮○祕/曰屈抑之)病者獨(祕曰無/所養)死者逋(祕曰見死/者逋逃而)
(不葬○光曰/逃棄不葬)田畝荒杼軸空之謂斁(民厭苦也○祕曰/使人各失其所則)
(見厭/矣)為政日新或人敢問日新(咸曰欲/知其㫖)曰使之利其仁
樂其義(咸曰使民以仁為利以義為樂則勤於進矣○/祕曰博愛為仁則其利彌廣合宜為義則其樂)
(無窮○光曰仁義者/顯榮故利而樂之)厲之以名引之以美(咸曰以名譽/而勵勸之以)
(美善而引導之/則喜於行矣)使之陶陶然之謂日新(咸曰如是則民/欣欣然無怠非)
(日新而何○祕曰日日新/○光曰陶陶喜為善之貎)或問民所勤(勤/苦)曰民有三勤
曰何哉所謂三勤曰政善而吏惡一勤也(光曰不能宣/布稱上志)
吏善而政惡二勤也(光曰掣肘不/得行其志)政吏駢惡三勤也(政/君)
(也駢並也○/祕曰駢并也)禽獸食人之食土木衣人之帛(光曰衣/於既切)榖
人不足於晝絲人不足於夜之謂惡政(人君苑囿禽獸/故榖人竭力於)
(晝也土木衣綈錦故絲人竭力於夜/也晝夜竭力而猶不足是故為惡政)聖人文質者也(因/人)
(才質刻而畫之文而藻之○咸曰質者言世之質野如/鳥獸草木然聖人因為禮樂制度以文飾之故有别也)
(註謂因人才質刻而畫之無乃不可乎○祕曰因其質/而文之○光曰質者為政之大體也質既美矣又須禮)
(樂以文之周書曰若作梓/材既勤樸斵惟其塗丹雘)車服以彰之(車服等差辨彰/貴賤○祕曰五)
(車十二衣/以彰之)藻色以明之(藻色輕重顯明尊卑○祕曰文/藻五色以明之○光曰藻色謂)
(文物也彰明/上下之體)聲音以揚之(歌於管絃詠其德美○祕曰/和鸞玉佩五音六律以揚之)
詩書以光之(載其功德光照後世○祕曰頌載/其德光顯後世皆所謂文質者也)籩豆不
陳玉帛不分琴瑟不鏗鐘鼓不耺吾則無以見聖人矣
(言此諸禮存故得觀聖人○祕曰耺鐘鼓之聲也耺與/隠聲相近隠訇皆聲也此皆謂質野無文而已○光曰)
(李本吳本耺皆作耺于粉切説文云耺有所失也音義/曰天復本作耺音云耳中聲也今從之言聖人事業皆)
(在制禮作/樂之中也)或曰以往聖人之法治將來譬猶膠柱而調
瑟有諸曰有之(光曰言當/隨時制宜)曰聖君少而庸君多如獨守
仲尼之道是漆也(漆甚於膠○/祕曰漆膠類)曰聖人之法未嘗不闗
盛衰焉(咸曰觀其盛衰以為之/㳂革○祕曰隨時制宜)昔者堯有天下舉大綱
命舜禹(咸曰大綱猶大道也禪位於舜禹孟子所謂天/與賢則與賢也○祕曰大綱皇綱也堯命舜舜)
(命禹○光曰大/綱謂天下之政)夏殷周屬其子不膠者卓矣(卓逺○咸/曰夏殷周)
(屬其子孟子所謂天與子則與子也/○祕曰卓然可見○光曰屬音燭)唐虞象刑惟明(法/度)
(彰矣○祕曰畫象也何休曰孔子曰三皇設言民不違/五帝畫象世順機三王肉刑揆象加漢文令曰盖聞有)
(虞之時畫衣冠異章服以為戮而民不犯/○光曰揚子以象刑為畫衣冠異章服也)夏后肉辟三
千不膠者卓矣(二帝三王期於存公不恤私也○祕/曰五刑之屬三千○光曰辟步役切)堯
親九族恊和萬國湯武桓桓征伐四克由是言之不膠
者卓矣(人君之跡雖異隨時順宜其道一也○/祕曰仲尼之道亦二帝三王之道也)禮樂征
伐自天子所出(祕曰道/之常也)春秋之時齊晉實予不膠者卓
矣(禮樂征伐當由天子所出而春秋之時天子㣲弱齊/桓晉文專命征討然其所為皆尊王室故春秋公羊)
(傳文雖不予而實予之存於公正也○祕曰予與與同/春秋之時齊晉得專征伐者盖前王與之爾僖四年傳)
(管仲曰昔召康公命我先君太公曰五侯九伯女實征/之以夾輔周室周制諸侯有大功賜弓矢然後專征平)
(王賜晉文侯彤弓一彤矢百黸弓一黸矢百實與者謂/孔子刪書而序文侯之命無所黜去則齊亦宜然也自)
(湯武以上稱由是言之/明二霸之迹不可繼也)或曰人君不可不學律令曰君
子為國張其綱紀謹其教化(網之有綱紀猶君之有股/肱也綱紀張則綱目正股)
(肱良則/庶事康)導之以仁則下不相賊莅之以㢘則下不相盜
臨之以正則下不相詐修之以禮義則下多德讓此君
子所當學也如有犯法則司獄在(執契而已○祕/曰各有司存)或苦
亂(苦患○祕曰或人以/任有司苦患其紊亂)曰綱紀(綱紀然後綱目正○祕/曰提其綱正其紀則有)
(條而不紊○光曰自天子至於庶/人上下相承如身使臂臂使指)曰惡在於綱紀(光曰/惡音)
(烏下/同)曰大作綱小作紀(網賴綱紀君任輔佐○光曰天/子為四方之綱諸侯為一國之)
(綱卿大夫士各紀/其職亂何自生)如綱不綱紀不紀(謂失綱/紀之任)雖有羅網
惡得一目而正諸(網無綱紀目不正君無股肱國不治/○祕曰王者之教化也仁㢘禮義為)
(其綱以紏之/則百辟自正)或曰齊得夷吾而霸仲尼曰小器(祕曰管/仲之器)
(小/哉)請問大器曰大器其猶規矩凖繩乎先自治而後治
人之謂大器(夫以規矩凖繩而能使上下無猜者大器/也大器者必籠沓羣疑之表莫得與之爭)
(量也管子相桓公不能以之自固三歸反坫然後獲安/○祕曰規矩先自圓方凖繩先自平直然後能為器器)
(出於是大器者也管子不/知禮安能以禮正國哉)或曰正國何先曰躬工人績
(躬身也工官也言先正身以臨百官次乃覺察其人考/其勲績也○光曰工巧則績善工拙則績惡言當先正)
(其身然/後正人)或曰為政先殺後教(光曰言當先使民/畏威然後可教)曰嗚呼
(嗚呼駭/歎之聲)天先秋而後春乎將先春而後秋乎(天道先春/後秋以成)
(嵗為政先令/後誅以成治)吾見𤣥駒之步(𤣥駒蚍/蜉子也)雉之晨雊也(雊/鳴)化
其可以已矣哉(感陽應節自然之化化之所感有自來/矣○祕曰聖人之教化亦非强為之盖)
(順春秋自然之道先教不從而後刑焉聖王奉若天道/牧之而已譬如螘之能行雉之晨雊蟲之㣲者非教化)
(之所及所以然者天道自然先化之耳斯為政所以先/教也步行也崔豹古今註云螘曰𤣥駒○光曰宋吳本)
(已作成今從李本螘出蟄而行雉之朝雊皆春候也天/以陽氣薫蒸萬物而成春聖人以道德陶染百姓而成)
(化故見春物而知/教化安可以已哉)民可使覿德(是以堯舜之/民比屋可封)不可使覿
刑(是以桀紂之民比屋可誅○祕曰王者可以德示民/而不可以刑示民亦先德後刑之義也在易坎險為)
(刑而象曰王公設險以守其國隠刑言險是不可顯示/於人此聖人深㫖也爾雅曰坎律銓也郭云易坎卦主)
(法法律皆所/以銓量輕重)覿德則純覿刑則亂(祕曰觀德則民歸厚/故純觀刑則民生偽)
(故/亂)象龍之致雨也難矣哉(象似也言畫繒刻木以為/龍而求致雨則不可得也)曰
龍乎龍乎(難非真龍真龍而後能致雲雨明君而後道/化行也○祕曰言龍非其然乎真龍然後雲)
(行雨施若大旱非有傅説賢明之實者豈能為霖雨哉/○光曰言非龍也為政者當務實不可以文飾致治)
或問政核(咸曰核實也問為政之實○光/曰核下革切謂精確得其實)曰真偽(用真/人逺)
(佞/偽)真偽則政核(善善明則真人顯惡惡著則佞偽息真/偽審則政事核也○祕曰真真而偽偽)
(則政得其實○光曰真偽真/偽當作真真偽偽古書多然)如真不真偽不偽則政事
不核(北面之禍南面之賊也○祕/曰真偽而偽真則政事不實)鼓舞萬物者其雷風
乎鼓舞萬民者其號令乎(天以雷風鼓舞萬物/君以號令制御萬民)雷不一
(三令/五申)風不再(制無二也○祕曰雷發則羣蟄皆起雷收/則羣蟄坯户不主於一者也春風至則萬)
(物皆生秋風至則萬物皆落不俟乎再者也猶王者號/令一出天下大同大同則何一之有一出則何再之有)
(○光曰一再言其少洊雷隨風/乃能動物三令五申乃能齊衆)聖人樂天(咸曰聖人知/天命遇與否)
(皆樂/焉)陶成天下之化使人有士君子之器者也(咸曰言/明道立)
(教使天下皆成其器猶陶甄者隨小大而制之○祕曰/陶者無模範則泥不成器聖人無禮制則人不成君子)
(○光曰宋吳本樂下/有天字今從李本)故不遁于世不離于羣(咸曰故仲/尼惶惶于)
(宋鄭之郊孟子區區於齊梁之間者盖此/也○祕曰所謂樂天○光曰離力智切)遁離者是聖
人乎(祕曰傃隠行怪非聖人歟○光/曰長沮桀溺之徒君子所不與)雌之不才其卵􁍹
矣(􁍹敗○光/曰􁍹音段)君之不才其民野矣(民之陶化猶泥之在/鈞○祕曰􁍹謂壊而)
(不化野謂/朴而無禮)或曰載使子草律(載設也草創也/○祕曰載則也)曰吾不如
𢎞恭(咸曰𢎞恭與石顯皆少坐法腐刑為中尚書漢宣/元朝專律令時詭辨以中傷人○光曰恭習律令)
草奏曰吾不如陳湯(咸曰陳湯字子山漢成帝朝王鳳/奏以為從事中郎幕府事一皆决)
(於湯湯明法令常受人金錢作章/奏卒以此敗○光曰湯善草奏)曰何為曰必也律不
犯奏不剡(論語云聽訟吾猶人也必也使無訟乎此亦/言當以純德化之使不犯律不剡奏也○光)
(曰剡以/冉切)甄陶天下者其在和乎(咸曰和謂/剛柔得所)剛則甈柔則
坯(甈燥也坯慢也言失和也夫陶者失剛柔之和則不/成器為政失寛猛之中則不成治○咸曰甈破瓦又)
(破甖也坯怌恐也言陶法太剛則破裂太柔則恐弱而/不能成○光曰宋吳本坯作怌今從李木甄居延切甈)
(五計切坯鋪回切坯土踈慢不黏也言甄者和土剛/柔之齊太剛則破裂太柔則踈慢治天下亦猶是也)龍
之?亢不獲其中矣(初九?龍勿用上九亢龍有/悔○祕曰天地以中為用)是以
過中則惕(九三居下卦之上/過其中則夕惕也)不及中則躍(九四居上卦/之下不及中)
(故躍/淵)其近於中乎(二五得中故有利見之吉○光/曰以其惕躍故近中愈於?亢)聖人
之道譬猶日之中矣(光被四表○祕曰聖人之道中/道也故於乾於日無不在中)不
及則未(不及則/未盛明)過則呉(日呉明盡/言昬昧也)什一天下之正也(什/一)
(税民天下之/中賦正法也)多則桀寡則貉(公羊傳曰多乎什一大桀/小桀寡乎什一大貉小貉)
(○光曰貉/莫白反)井田之田田也(謂古八家/是治宜也)肉刑之刑刑也(三/千)
(之屬是/正法也)田也者與衆田之(咸曰示均/而無并兼)刑也者與衆棄之
(咸曰示公/而無枉濫)法無限則庶人田侯田處侯宅食侯食服侯
服(法制無限則興奢侈長僣亂/○光曰衆田庶人田皆音甸)人亦多不足矣(僣亂既/興民多)
(匱/竭)為國不迪其法(迪/蹈)而望其效(效/功)譬諸算乎(夫算者不/運籌䇿不)
(能定其數治國者不蹈法度不能致康哉○光曰算西/管切欲治而不用先王之治譬如無財而運算終無益)
(於富/也)
　
　揚子法言卷六
欽定四庫全書
　揚子法言卷七
　　　　　　　晉李軌　唐栁宗元　　註
　　　　　　　宋　宋咸吴祕司馬光　重添註
重黎篇(咸曰夫㡬神之道一貫乎君/臣則至化具矣故次之先知)
仲尼以來國君將相卿士名臣參差不齊(言志業不同/也又云患世)
(論之不實褒貶之失中也○祕曰/檢身事主賢愚逆順曾不齊一)一槩諸聖(一以聖人/之道槩平)
(之○咸曰或邪或正皆不齊等故究論其要一以聖人/之道槩量之○光曰經仲尼所論者揚子不敢復措辭)
譔重黎(咸曰君聖臣賢邦乃其昌下陵上替天命不常/得其道者不俟終日以保萬世也○光曰論古)
(今君臣行/事得失)
或問南正重司天北正黎司地今何僚也(司主也僚官/也少皡氏衰)
(九黎亂徳帝顓頊命重黎主天地也○祕曰昔之重黎/當今之世何官也厯書曰顓頊受之乃命南正重司天)
(以屬神火正黎司地以屬民北正黎/即火正黎也○光曰重直龍切下同)曰近羲近和(堯有/羲和)
(之官王莽時亦復立焉聖王之立重黎羲和者其所以/重黎羲和耳非莽所立也○咸曰莽更名大司農曰羲)
(和義與古殊矣揚故/舉其本而譏其殊)孰重孰黎曰羲近重和近黎(羲主/陽和)
(主隂故云耳○光曰王莽置羲/和及羲仲和仲官其所掌未聞)或問黄帝終始(世有黄/帝之書)
(論終始之運當孝文之時三千五百歲天地一周也○/咸曰註殊不明揚之㫖大非矣學者宜自思之○祕曰)
(或言黄帝三百歲或言升龍登仙帝/王世紀史記皆有是言故問其終始)曰託也(假黄/帝也)昔者
姒氏治水土而巫歩多禹(姒氏禹也治水土渉山川病/足故行跛也禹是聖人是以)
(鬼神猛獸蜂蠆蛇虺莫之/螫耳而俗巫多效禹歩)扁鵲盧人也而醫多盧(太山/盧人)
(○咸曰扁鵲/姓秦名越人)夫欲讎偽者必假真(讎類○祕曰讎匹也/欲匹偽必以真使人)
(信之○光曰讎/與售同詩晝切)禹乎盧乎終始乎(言皆非也於是撫書/而歎曰深矣揚子之)
(談也王莽置羲和之官故此章寄微言以/發重黎之問而此句明言真偽之分也)或問渾天(光/曰)
(渾胡/本切)曰洛下閎營之鮮于妄人度之(光曰度/徒各切)耿中丞象
之㡬乎㡬乎莫之能違也(㡬近也洛下閎為武帝經營/之鮮于妄人又為武帝算度)
(之耿中丞名夀昌為宣帝考象之言乎近其理矣談天/者無能違也○咸曰漢洛下閎鮮于妄人耿夀昌算造)
(圓儀以考厯度蔡邕云名天體者有三家一曰周髀二/曰宣夜三曰渾天宣夜之學絶無師法周髀術數具存)
(考騐天狀多所違失政令官不用惟渾天者近得其情/今史官所用候䑓銅儀則其法也揚子作太𤣥亦取象)
(於渾天言渾淪而行故此明渾天之法莫之能違也○/光曰宋吴本作幾幾乎今從李本光謂象之謂作渾天)
(儀/)請問蓋天(欲知蓋天圖也○咸曰蓋天即周髀也其/本庖羲氏立周天厯度其所傳則周公受)
(之於商而周人志之故曰周髀言天似蓋笠地法/覆槃天地各中髙外下北極之下為天地之中)曰蓋
哉蓋哉應難未㡬也(再言蓋哉者應難以事未有/近其理也○光曰難乃旦反)或問
趙世多神何也(如簡子之事非一故問之○祕曰世多/神異也成公十年傳曰晉侯夢大厲被)
(髪及地摶膺而踊曰殺余孫不義杜云趙氏之先祖也/八年晉侯殺趙同趙括故怒史記趙簡子五日不知人)
(寤曰我之帝所與百神遊于鈞天廣樂/九奏萬舞不類三代之樂其聲動人心)曰神怪茫茫若
存若亡聖人曼云(子不語怪之謂○祕曰神怪無實聖/人無云小爾雅曰曼未没無也○光)
(曰曼無也/無言之者)或問子胥種蠡孰賢(咸曰伍子胥吴臣文種/范蠡越臣問此三人誰)
(賢○光曰種/章勇切下同)曰胥也俾吴作亂(光曰謂進專諸/於闔閭使弑僚)破楚入
郢(郢楚都也○祕曰子胥父奢為楚平王太子建太傅/少傅費無忌讒太子建平王殺奢并殺兄尚子胥亡)
(後奔吴知吴公子光有内志欲殺王而自立未可說以/外事乃進專諸旣而公子光乃令專諸襲刺吴王僚而)
(自立是為吴王闔廬闔廬旣立得志乃召伍員以為行/人而與謀國事六年楚昭王使公子囊瓦將兵伐吴吴)
(使伍員迎擊大破楚軍於豫章取楚之居巢九年吴王/闔廬聽子胥孫武之言以悉興師與唐蔡伐楚己卯楚)
(昭王出奔庚/辰吴王入郢)鞭尸藉舘(君舍君之室大夫舍大夫之室/○祕曰吴兵入郢子胥求昭王)
(旣不得乃掘楚平王墓出其尸鞭之五百然後已藉/館舍室也各舍楚君大夫之室○光曰藉兹夜切)皆
不由徳(報父兄之耻於斯則無禮○祕曰自俾吴作/亂至藉館皆志在自報其讎非由徳者也)謀
越諫齊不式(式/用)不能去(三諫不從/於禮可去)卒眼之(夫差伐越越/棲㑹稽請委)
(國為臣子胥諫曰吴不取越越必取吴又曰有吴無越/有越無吴不改是矣吴將伐齊又諌曰兵疲於外越必)
(襲吴不聼遂伐齊反役夫差殺之將死曰吴/其亡矣以吾眼置吴東門以觀越之滅吴)種蠡不彊
諫而山棲(光曰責其不彊諫於未/敗至使勾踐棲於㑹稽)俾其君詘社稷之靈
而童僕(祕曰越三年勾踐聞吴王夫差日夜勤兵將報/越欲先吴未至徃伐之范蠡諫以為未可而勾)
(踐不聴遂興師吴王聞之發精兵擊越敗之夫椒越王/乃以餘兵五千人保棲㑹稽之山吴王追而圍之勾踐)
(乃令大夫種行成於吴膝行頓首請與妻為臣妾吴王/聴太宰嚭之言遂許之卒赦越罷兵而歸言蠡初諫不)
(從二臣盍强/諫而免此敗)又終弊吴(祕曰勾踐後用范蠡計果大敗/吴遂復棲吴王於姑蘇之山吴)
(王使公孫雄肉袒膝行請成於越勾踐欲/許之范蠡諫以為不可吴王夫差遂自殺)賢皆不足邵
也(邵美○祕曰三子之從師無名/焉若以賢者議之俱不足髙也)至蠡策種而遁肥矣
哉(美蠡功成身退於此一舉最為善○祕曰范蠡旣去/越乘舟浮海以行終不反自齊遺大夫種書種見書)
(稱病不朝人或讒之越王乃賜種劔種遂自殺言蠡遺/種書知越王可與共患難不可與共樂而遯於賢則不)
(足可以合肥遯之義耳在易遯之上九曰肥/遯旡不利○光曰䇿謂警之使去賢此一節)或問陳勝
吴廣曰亂(此暴亂之人也○光曰言非/有髙材逺慮但首亂之人耳)曰不若是則秦
不亡曰亡秦乎恐秦未亡而先亡矣(夫有干越之劔者/匝而藏之不敢用)
(是寶之至也况乃輕用其身而要乎非命之運不足為/福先適足以為禍始○祕曰言為權首者先亡也范曄)
(曰夫為權首鮮或不及陳/項且猶未興况庸庸者乎)或問六國並其已乆矣一病
一瘳迄始皇三載而咸(皆屬秦也○祕曰韓魏燕趙齊/楚之六國並立其乆矣一盛一)
(衰至秦始皇三載而咸按始皇即位以歲在乙夘為元/年至二十六年始并天下乃稱皇帝今言始皇三載而)
(咸者盖言稱皇帝後三年東行郡縣上鄒嶧山刻石頌/秦功徳封泰山禪梁父而天下咸一也○光曰按始皇)
(十七年始滅韓至二十六年/滅齊天下為一今云三載闕)時激地保人事乎(祕曰時/可取以)
(激之乎保地勢以全之乎修人事以得之乎/○光曰激當作徼古堯切徼其可取之時)曰具(咸曰/具備)
(也言三/事備有)請問事(咸曰問三事之目/○祕曰問人事)曰孝公以下彊兵力
農以蠶食六國事也(祕曰戰國之時不修農政秦自孝/公用啇鞅變法修刑務耕稼勸戰)
(死之賞罰於是遂强而蠶/食六國修人事之効也)保(祕曰問/地保)曰東溝大河南阻
髙山西采雍梁北鹵涇垠便則申否則蟠保也(采食稅/也涇涇)
(水也○咸曰賈誼云秦孝公據殽函之固擁雍州之地/君臣固守以闚周室有席卷天下并吞八荒之心故慿)
(此險固事便則可申之以取天下未便則蟠屈以堅守/是亦有地保之道也○祕曰東以大河為溝塹南以商)
(山為險阻西以雍梁二州為供事北以涇水之垠為鹵/地勢便則申勢否則屈此地保也采事也書曰百里采)
(孔云供王事而已○光曰宋吴本髙山作商山今從李/本梁州蜀地也鹵掠也涇垠謂義渠掠其畜食以自資)
激(祕曰問/時激)曰始皇方斧將相方刀六國方木將相方肉
激也(方比○咸曰賈誼云始皇執敲朴以鞭笞天下言/易也此云六國方木將相方肉者言六國與將相)
(之勢方如木肉而始皇與將相之威方如斧刀故以斧/刀而伐木肉亦易之矣此亦時激之道也○光曰始皇)
(欲斵喪諸侯方如斧而諸侯愚昧方如木秦之將相銳/於功利方如刀而諸侯將相懦弱方如肉故始皇所以)
(能兼天下者/適丁是時也)或問秦伯列為侯衛(在外侯望羅衛天子/○咸曰秦伯謂秦㐮)
(公也周平王東遷秦/㐮公始列為諸侯)卒吞天下而赧曾無以制乎(咸曰/赧周)
(赧王也言秦自㐮公始為諸侯由孝公以來益彊至始/皇六世卒吞二周而并天下盖非一朝一夕之故何赧)
(王曾無畫以制之乎○光曰赧/奴板切侯衛畧舉九服逺近)曰天子制公侯伯子男
也庸節(庸以也節度也○咸曰庸用也言天子/用禮節以制馭五等諸侯各有其序)節莫差
於僣(咸曰言五等之禮各有序不/可僣禮之差失者莫大於僣)僣莫僣於祭(咸曰僣/之大者)
(莫大於/僣祭祀)祭莫重於地地莫重於天(旣盗土地又盗祭天/○祕曰天子得祭天)
(地/)則㐮文宣靈其兆也(始于四公以來者言周之衰非/一朝一夕○祕曰僣兆已見)
昔者㐮公始僣西畤以祭白帝(光曰畤/音止)文宣靈宗興鄜
宻上下用事四帝(光曰鄜/芳無切)而天王不匡反致文武胙(宗/尊)
(也文公起鄜畤宣公起宻畤靈公起上下畤○咸曰秦/㐮公居西垂自以為主少昊之神作西畤祠白帝文公)
(東獵汧渭之間卜居之而吉夢黄蛇自天下屬地其口/上於鄜衍史敦曰此上帝之祥君其祠之遂作鄜畤也)
(至宣公作宻畤於渭南祭青帝也其後靈公作吴陽上/畤祭黄帝作下畤祭炎帝也此言秦自㐮公以來因周)
(之衰已僣天子之禮用事於白帝青帝黄帝炎帝四帝/矣而周之微弱不能正之反致文王武王膰胙於秦也)
(故太史公曰秦雜戎狄之俗位在藩臣而據於郊祀君/子懼焉如是則制公侯伯子男之禮何節之有哉○光)
(曰宋吴本天王作/天下今從李本)是以四疆之内各以其力來侵攘肌
及骨(咸曰肌喻逺骨喻近言當是之時周已衰極諸侯/強大四境之内各以兵力來侵逺削而至於近矣)
赧獨何以制秦乎(人之迷也其日固已乆矣數世之壊/非一人之所支也○咸曰周自平王)
(下衰加之嬴秦累世强暴至始皇卒滅之所謂大樹將/顛非一繩所維豈赧王可制乎○祕曰周平王東遷秦)
(僣天子之禮至顯王四十四年秦惠王稱王其後諸侯/皆為王四十八年顯王崩子慎靖王立六年崩子赧王)
(立至秦昭㐮王五十一年使將軍摎攻西周赧王頓首/自歸盡其邑三十六城口三萬秦王受獻而歸其君於)
(周明年九鼎入秦周遂亡豈赧之/出獨能制之乎○光曰攘取也)或問嬴政二十六載
天下擅秦(嬴秦姓政始王名○咸曰始皇莊㐮王子也/莊㐮王卒政立為秦王當是之時秦地已并)
(巴蜀漢中越宛有郢北收上郡以東河東太原上黨郡/東至榮陽滅二周置三川郡矣至二十六年使將軍王)
(賁從燕南攻齊得齊王建始并/天下故云二十六載擅秦也)秦十五載而楚(楚項羽/○咸曰)
(始皇自并天下後十二年卒胡亥立三年為趙髙閻樂/所殺子嬰立四十六日而項羽號西楚覇王故云十五)
(載而/楚)楚五載而漢(咸曰項羽為西楚覇王主命分天下/後五年而定歸於漢故云五載而漢)
五十載之際而天下三擅天邪人邪(咸曰言自始皇并/天下至漢髙祖元)
(年纔四十六年而天下三專於/人其天命邪人事邪擅專也)曰具(備有之也○祕曰/天數人事相符黙)
(定/)周建子弟列名城班五爵流之十二當時雖欲漢得
乎(咸曰言周以公侯伯子男五等爵封建子弟者十有/二國故夾輔王室而無患雖欲擅漢不可得也○祕)
(曰周封兄弟之國十五人姬姓之國四十人班五等諸/侯之爵曁乎周末諸侯流為十二國當是之時髙皇無)
(尺土之階雖欲/擅漢其可得乎)六國蚩蚩為嬴弱姬卒之屏營嬴擅其
政故天下擅秦(卒終也之至也○咸曰蚩蚩無知也言/六國無知皆危弱於周徒為秦終專其)
(政以并天下也○祕曰解嘲曰離為十二合為六七秦/稱富强故六國之衆皆為秦而弱周終然危懼故秦專)
(其政以擅有天下屏營猶經營也李周翰曰屏營廻惶/也○光曰音義曰屏音并謂屏營猶旁皇失據之貌言)
(六國相與陵弱周室適足為秦開兼并之/資終自失據為秦所滅使秦得專據天下)秦失其猷罷
侯置守守失其微天下孤暌(暌猶乖離○咸曰猷道也/言秦之失道罷諸侯之制)
(分為三十六郡以置守尉而守尉無防微之援天下遂/至孤獨暌乖也○祕曰秦患周之敗以為起於諸侯力)
(爭以弱見奪於是削去五等罷諸侯之制分為三十六/郡而置郡守守失其道專任刑法無維城之固則天下)
(孤暌矣書曰道心惟微班固曰秦據勢勝之地騁狙詐/之兵蠶食山東一切取勝因矜其所習自任其私智姍)
(笑三代蕩滅古法竊自號為皇帝而子弟為匹夫内亡/骨肉本根之輔外亡尺土藩翼之衛○光曰守手又切)
(秦雖置守又使御史監郡務弱其權守權旣微孤立於/上不能制民民苦其賦役故相乖離殺守而為盗由守)
(素微弱/故也)項氏暴彊改宰侯王故天下擅楚(咸曰言秦旣/亡是時項羽)
(兵最盛故專命改制諸/侯王也○光曰宰割也)擅楚之月有漢剏業山南發跡
三秦追項山東故天下擅漢天也(山南漢中也三秦雍/翟塞也○咸曰項羽)
(旣自立為西楚覇王王梁楚地九郡都彭城旣立沛公/為漢王王巴蜀漢中四十一縣都南鄭三分闗中立秦)
(三將章邯為雍王都廢丘司馬欣為塞王都櫟陽董醫/為翟王都髙奴於是各就國漢王至南鄭士卒皆思東)
(歸故韓信因陳楚可圖三秦易并之計遂東嚮定三秦/追羽於山東因專天下由是數事兼之亦天也○光曰)
(剏與創同言周秦楚漢一廢/一興皆天命使然非專人事)人(問人事者何也○/祕曰獨問人事)曰兼
尚才權右計左數動謹於時人也(咸曰兼用也尚尊也/右上也左下也言秦)
(楚漢之成敗或用其才良或尊其權變或上其計策或/下其竒數雖皆謹於時然所取之異故一亡一興此乃)
(人事也○祕曰雖人事亦須謹慎於時然後動也○光/曰兼才謂總覧天下之英才右計左數言不離計數之)
(中/)天不人不因人不天不成(天人合應功業乃隆○祕/曰天命因其人而興之其)
(人非受天命亦無所成天命天數皆天也書曰天之厯/數在汝躬詩曰周雖舊邦其命惟新○光曰天之禍福)
(必因人事之得失人之/成敗必待天命之與奪)或問楚敗垓下方死曰天也(項/羽)
(為髙祖所敗於垓下臨死/歎曰天亡我非戰之罪)諒乎(信如羽/之言否)曰漢屈羣策羣
策屈羣力(屈盡也○咸曰言漢能屈已以用羣臣之策/羣臣能屈已以悦羣士之力故勝也○光曰)
(羣策無能出漢之右者故曰漢屈羣策/羣力為羣策所制故曰羣策屈羣力)楚憞羣策而自
屈其力(憞惡也○咸曰楚有一范増不能用是惡群策/而徒屈已以自用其力故敗也○光曰憞徒對)
(切旣廢群策而不/用是自屈其力也)屈人者克(克/勝)自屈者負(負/敗)天曷故焉
(言無私親惟應善人○咸曰言楚/之士自取爾○光曰言何預天事)或問秦楚旣為天典
命矣(光曰為天/主號令)秦縊㶚上楚分江西興廢何速也(典主/○咸)
(曰言秦雖兼天下楚雖暴立但為天掌其命以擇賢主/爾故其興之忽廢之速也秦縊㶚上者謂沛公十月至)
(㶚上子嬰係頸以組而降也故謂之縊楚分江西者分/散也羽與江東子弟興兵卒敗于垓下以江東言之故)
(謂之西也○光曰/分謂身首五分)曰天胙光徳而隕明忒(天之所福光/顯有徳而令)
(隕之者明乎秦楚忒惡之所致○祕曰昭徳者天福胙/之令長彰惡者天隕越之令短○光曰胙與祚同忒當)
(作慝惡也光徳謂徳之昭/融者明慝謂惡之顯著者)昔在有熊髙陽髙辛唐虞三
代咸有顯懿(咸曰有熊少典之子黄帝也/髙辛黄帝之曽孫帝嚳也)故天胙之為
神明主且著在天庭(咸曰天庭謂天帝之/庭猶皇階帝籙之義)是生民之願
也厥饗國乆長(神明主郊祀○祕曰天福胙之為天地/神明之主其顯徳且昭著在天帝之庭)
(是生民之願合乎民心故享國長乆胙古字作祚○光/曰宋吴本顯懿作顯徳今從李本著在天庭猶云簡在)
(上帝之心五帝三王以明美之/徳故為天所祚人所愛而乆長)若秦楚强䦧震撲胎籍
三正播其虐於黎苖(咸曰胎當為跆字之誤也䦧狠也/胎籍猶暴侮也○祕曰䦧鬪也撲)
(猶言擊也胎始也籍狼籍也謂亂也三正天地人也胎/籍猶言俶擾也黎苖九黎三苖也布其虐甚於九黎之)
(亂徳三苖之不㳟○光曰䦧許激切胎當/作跆徒來切蹋也藉子夜切黎苖民也)子弟且欲喪
之(咸曰子弟至親/亦欲其喪亡)况於民乎况於鬼神乎廢未速也(不/道)
(早亡○祕曰謂其不/仁不親不祚宜速)或問仲尼大聖則天曷不胙(胙主/○祕)
(曰不胙之/為神明主)曰無土(祕曰言無/土地可因)然則舜禹有土乎(祕曰舜/禹本亦)
(無/土)曰舜以堯作土禹以舜作土(道貴順理動無常因也/因土以行化湯文也因)
(聖以登禪舜禹也上無舜禹之時下無湯文/之土故不胙耳若秦楚之胙非所以為胙也)或問聖人
表裏(表裏/内外)曰威儀文辭表也徳行忠信裏也(明乎得/一而已)或
問義帝初矯(矯立○咸曰義帝楚懐王之孫心也胡亥/三年沛公與項梁共立為楚懐王至漢元)
(年項羽陽尊之為義帝實不用其命/故云初矯○光曰矯舉也初舉兵)劉龕南陽(劉髙祖/龕取也)
(○光曰龕與/戡同音堪)項救河北(項/羽)二方分崩一離一合設秦得
人如何(設假○咸曰言義帝初立時闗中旣分為三秦/而楚項又各歸一方當此之際設令秦尚有人)
(復起如何也○祕曰龕宜讀如戡戡克也假若義帝如/初矯立而使劉漢戡定南陽項羽得救河北二方爭戰)
(一離一合設使秦尚得人以闗中待之如何義帝楚懐/王孫心也沛公項梁共立之以從民望是矯也漢王始)
(都南鄭屬山南西道而連南陽在山南東道項羽都/彭城屬河南道而連河北道或人以其地勢言之)曰
人無為秦也喪其靈乆矣(非一朝一夕也○祕曰天下/叛秦秦䘮其社稷之靈已乆)
(矣○光曰天下/怨怒莫為之用)韓信黥布皆劔立南面稱孤卒窮時戮
無乃勿乎(窮極○咸曰卒盡也言當是之時韓信方為/漢黥布方為楚其鋒鋩如劔之立而秦欲再)
(起南面稱孤以盡窮時戮無乃不可乎勿猶不也言不/可也○祕曰時是也韓信封楚王黥布姓英氏封淮南)
(王二玉皆無其徳徒以戰鬭立功使左右劔立南面稱/孤終窮於是而見戮無乃勿為王其愈乎劉昭曰自天)
(子至於庶人咸皆帯劔故蕭何劔履上殿是也○光曰/信布以匹夫杖劔自立雖蹔貴而祸辱随之不若始者)
(勿/為)或曰勿則無名如何(咸曰言不然則為秦/臣者無功名如何)曰名者謂
令名也(祕曰夫貴名/者善名也)忠不終而躬逆焉攸令(咸曰令善/也焉安也)
(言所謂名者宜立善名也當此之時欲效其忠以為秦/且忠未盡而身已見害為之逆矣安可謂善哉○祕曰)
(二王皆忠不終而躬/為反逆焉有令名)或問淳于越曰伎曲(咸曰淳于越/齊人為秦博)
(士謂始皇曰殷周之王千餘歲封子弟功臣自為枝輔/今陛下有海内而子弟為匹夫卒有田常六卿之臣無)
(輔拂何以救哉事不師古而能長乆者非所聞也/此問越之道如何而揚以為伎曲言有伎有曲也)請問
(咸曰問伎/曲之目)曰始皇方虎挒而䲷磔噬士猶腊肉也越與
亢眉終無橈辭可謂伎矣(有才伎也○咸曰虎挒䲷磔/言暴也噬士猶腊肉言酷也)
(興起也當是時始皇暴酷如此而越敢起而亢舉其眉/以言封建之事其辭不橈可謂有才伎也○光曰宋吴)
(本越與作越興今從李本挒/音列磔陟格切橈女教切闕)仕無妄之國(祕曰按易無/妄其乾道四)
(徳而秦世稱之者蓋無妄匪正也言秦不以正道而决/行於世詎免乎災𤯝若天下雷行而不以正道天命不)
(祐行/矣哉)食無妄之粟分無妄之橈自令之間而不違可謂
曲矣(橈時榮也自令與始皇併心為無道○咸曰橈亂/也自令謂自使令也違去也言秦亡道如是而越)
(自使令之間不能違去於秦以髙飛逺引徒欲分觧其/亂雖能强言封建之事亦曲矣○祕曰越事秦暴虐必)
(行之國禄其粟受其亂自始皇下令之間又不能違而/去之是曲已李斯謬其說請有文學詩書百家語有蠲)
(除去之令到滿三十日弗去黥為城/旦橈亂也或本作鮑○光曰並闕)或問茅焦歴井幹
之死使始皇奉虚左之乗(始皇以嫪毐事幽母咸陽宮/諫者輙取於井幹闕下茅焦)
(歴井幹之上而諫始皇即/駕與執轡虚左親迎其母)蔡生欲安項咸陽不能移又
亨之或者未辯歟(項羽欲東還下邳蔡生說使都咸陽/旣不能移又為所亨案漢書云韓生)
(揚子云蔡生未知孰是○咸曰亨當作烹字之誤也言/韓生說羽旣不能移又為羽所烹殺也未辯者言韓生)
(未能善辯使其都咸陽以免其殺○光曰幹音韓乘繩/證切亨與烹同音義曰史記作蔡生光謂井幹謂始皇)
(殺諫者二十七人積屍闕下如井幹之狀言茅焦能移/始皇暴怒之意者以其辯也蔡生不能移項羽或者未)
(辯/歟)曰生捨其木侯而謂人木侯亨不亦宜乎(咸曰生謂/韓生也木)
(侯當作沐猴亨亦當作烹也項羽旣殺子嬰燒其宫室/收寳貨婦女而東韓生說羽曰闗中阻帯山河四塞之)
(地肥饒可都之項羽見秦皆已燒殘又懐東歸曰富貴/不歸故鄉如衣錦夜行韓生曰人謂楚人沐猴而冠果)
(然羽聞之乃斬韓生此言項羽之暴乆矣韓生說之都/咸陽旣不能移即富自引反謂人為沐猴雖見烹亦冝)
(矣○祕曰生旣知羽如沐猴捨而去之可也乃謂人明/言其沐猴而見烹不亦宜乎盖不能危行言遜也○光)
(曰言蔡生知項羽暴伉素不為羽所知信獻䇿不用又/從而訕之是自有沐猴之狂也易曰君子安其身而後)
(動易其心/而後語)焦逆訐而順守之雖辯劘虎牙矣(逆意而諫/順義而守)
(可謂辯説矣然劘近虎牙言其殆也○祕曰劘義如摩/焦所諫皆逆其意而訐其事所守皆陳母后之大義至)
(順之理雖辯則辯矣譬猶摩虎牙也言無位而廷諫履/危之道也○光曰訐居謁切劘音磨直數其惡是逆訐)
(歡之以孝入之/以忠是順守)或問甘羅之悟呂不韋張辟彊之覺平
勃皆以十二齡茂良乎(祕曰甘羅甘茂孫也以請張唐/相燕及先報趙事悟呂不韋辟)
(彊張良之子也以孝惠崩呂太后哭不哀事覺陳平周/勃皆十二歲豈甘茂張良為之祖父使之然乎○光曰)
(以甘茂之孫張良之/子故能如此其慧乎)曰才也茂良不必父祖(天才自然/發其神心)
(無假祖父○祕曰人之生天與之才譬如茂良非假/父祖使之然也○光曰言祖孫父子材性不必相類)或
問酈食其說陳留下敖倉說齊罷歴下軍何辯也(光曰/酈音)
(歴食其音異/基説音稅)韓信襲齊以身脂鼎何訥也曰夫辯也者
自辯也如辯人幾矣(㡬危也小有才猶未聞君子之大/道也斯足以殺其身而已○咸曰)
(食其說沛公以陳留天下之衝又願收取滎陽據敖倉/之粟又說齊王田廣七十餘城已下矣而韓信為蒯通)
(所說忌其憑軾之功遂乃夜渡兵平原襲齊是使齊王/疑食其賣已乃烹之當是之時非食其之不能辯勢之)
(然也何哉夫前與之和後暴之兵安使廣之不疑哉今/揚之意言君子之所謂辯者當以正諫之道自辯其身)
(如仲尼之於衰周孟軻之於戰國爾若夫以辯說人則/猶商君應侯之徒矣不亦危哉盖恥之也○祕曰㡬近)
(也夫辯者辯其禮樂之所歸行之而為君子也如事談/說以辯於人不亦㡬乎脂鼎哉○光曰幾音機辯者以)
(辯自明其志則可矣若恃其/辯欲以欺誘它人此危事也)或問蒯通抵韓信不能下
又狂之(祕曰蒯通說韓信使三分天下鼎足而立信不/忍背漢遂謝通通說不聽惶恐乃陽狂為巫抵)
(擠也謂其談說若擠排使之○光曰信/旣不用其策又陽狂為巫言亦未辯)曰方遭信閉如
其抵(信盡忠髙祖若門/户之閉無巇隙也)曰巇可抵乎(祕曰巇嶮巇也言/若設巇嶮之詐謀)
(以動之其可抵乎/○光曰巇許覊切)曰賢者司禮小人司巇况拊鍵乎(咸/曰)
(可伺也拊拍也言賢者伺見禮制則動小人伺見巇隙/則作况拍去闗鍵乎○祕曰司主也賢者所主人事使)
(人惟禮是視不為小人巇嶮之謀况信拍鍵而閉之乎/言不可為也拊拍也鍵鍵籥○光曰拊音撫鍵其輦切)
(鍵鑰匙也賢者見有禮則從之小人見釁隙則抵/之抵巇猶不可况閉户無隙而欲拍鍵强入乎)或問
李斯盡忠胡亥極刑(光曰太/史公語)忠乎(光曰斯可/謂盡忠乎)曰斯以留
客(秦嘗欲逐諸侯之客斯上書/以為不可秦聴之是一事忠)至作相(祕曰李斯楚上/蔡人也斯歎曰)
(吾以忠死宜矣而二世夷其三族此果忠乎始以逐客/上書遂留之以至丞相言其信重○光曰因上書留客)
(為秦王所知始用/事以至為丞相)用狂人之言從浮大海立趙髙之邪
說廢沙丘之正阿意督責焉用忠(始皇信妖言東浮/滄海斯為宰相也)
(不能諫止而從行及始皇崩於沙丘斯納趙髙之計矯廢/扶蘇而立胡亥胡亥旣立縱暴斯諫之而見怒恐誅乃作)
(督責之書以阿二世之意此諸事皆非忠直○/光曰於此數事皆不忠欲於何所用其忠乎)霍(祕曰/或人)
(以斯非忠請/問霍光忠乎)曰始元之初(祕曰武帝以光行周公之事/輔少主昭帝旣立始元六年)
(詔郡國舉賢良文學之士遂罷郡國㩁/酤關内鐡於是利復流下庶人休息)擁少帝之微(祕曰/昭帝)
(立年八歲政事一决/光班固曰擁昭立宣)摧燕上官之鋒(祕曰始元之明年燕/刺王旦上官桀等謀)
(反皆誅滅之班固/曰摧燕王仆上官)處興廢之分(祕曰昭帝立十三年而/崩無嗣光乃議迎昌邑)
(賀賀立二十七日行滛亂一千一百二十七事光白太/后廢昌邑王而立宣帝班固曰處廢置之際臨大節而)
(不可/奪)堂堂乎忠難矣哉(祕曰光兹數事之忠堂堂乎它/人之所難行哉○光曰李本作)
(始六世之詔宋吴本作始六之詔音義曰天復本作始/元之初今從之始元昭帝年號也興廢謂廢昌邑王立)
(宣帝堂堂勇貌言此皆霍光/忠於社稷之事人所難說)至顯不終矣(顯光之夫人/名也毒殺許)
(皇后後光心知之而不討賊○祕曰光夫人東閭顯使/淳于衍毒殺許皇后因勸光納小女成君為后及光死)
(後語泄上始聞之後奪霍禹等印綬終至棄市○/光曰光知妻顯為邪謀而隠蔽不言忠不終矣)或問
馮唐面文帝得廉頗李牧不能用也諒乎(祕曰馮唐為/郎面對文帝)
(曰主臣陛下雖有㢘頗李牧不能用也/信文帝不能用乎○光曰頗滂禾反)曰彼將有激也
親屈帝尊以信亞夫之軍至頗牧曷不用哉(祕曰唐知/雲中守魏)
(尚擊匈奴有坐欲以激文帝耳至于不入細柳信亞夫/之軍豈不能用頗牧哉○光曰信與申同面謂面折)
徳(用士則聞之矣於徳又何/如○光曰問文帝之徳)曰罪不孥(止罪其身不/收入妻拏)宮
不女(出宮人嫁之/令無怨曠)館不新(仍舊/制也)陵不墳(葬於霸陵因/山不起墳)或
問交曰仁(祕曰仁者不棄其交○光曰惟/仁人之交不以利勢而以徳義)問餘耳(陳餘/張耳)
曰光初(有始無終○祕曰餘耳相與為刎頸之交後有/隙卒相滅亡故曰光初班固曰勢利之交古人)
(羞之盖/謂是矣)竇灌曰凶終(竇嬰灌夫甚相親友不勝相助犯/觸田蚡並皆罹禍○光曰竇嬰灌)
(夫之交雖不變其初然終以朋黨陷/於大戮亦不足貴也君子義之與比)或問信曰不食其
言(食偽○祕曰孔安國/曰食盡其言偽不實)請人曰晉荀息(祕曰僖公九年/傳曰初献公使)
(荀息傅奚齊公疾召之曰以是藐諸孤辱在大夫其若/之何稽首而對曰臣竭其股肱之力加之以忠貞其濟)
(君之靈也不濟則以死繼之及/里克殺奚齊卓子荀息死之)趙程嬰公孫杵臼(祕曰/晉景)
(公三年大夫屠岸賈殺趙朔趙同趙括趙嬰杵臼不死/卒保趙孤於山中景公卒與韓厥謀立之即趙武也子)
(雲稱履信之人據司馬遷而言也案成公八年傳晉趙/荘姬為趙嬰之亡也曰原屏将為亂欒郤為徴六月晉)
(討趙同趙括武從姬氏畜于公宮以其田與祁奚韓厥/言於晉侯曰成季之勲宣孟之忠而無後為善者懼矣)
(乃立武而反其田由是觀之趙武之/立曽不逾歲謂之遺腹遷之妄也)秦大夫鑿穆公之
側(此章全論不食言之徳○祕曰秦大夫子車氏奄息/仲行鍼虎皆秦之良也穆公卒以為殉言此三良皆)
(穆公未即命時語以從死至葬則鑿其塜壙之側以死/之詩曰臨其穴是也左傳譏之者譏穆公也至三良則)
(不食其/言者也)問義(旣聞諸賢之信/又問於義誰得)曰事得其宜之謂義(義者/得死)
(生之宜也不得死生之宜者非義也若程嬰杵臼兼乎/信義也秦晉大夫止可謂重言之信蹈義則未也○咸)
(曰行而宜之之謂義言仁智禮信之事行之俱得其宜/乃合於義檀弓曰陳乾昔寢疾屬其兄弟而命其子尊)
(已曰如我死必大為我棺使吾二婢子夾我陳乾昔死/其子曰以徇葬非禮也况又同棺乎弗果殺兹得其宜)
(也○光曰程嬰自殺以報公孫杵/臼劉向以為過恐亦未盡其宜)或問季布忍焉可為
(祕曰季布楚人也項籍使將兵數窘漢王項羽滅髙祖/購求千金困廹乃為奴賣與魯朱家○光曰季布勇者)
(乃至髠鉗為奴/安能忍耻如此)曰能者為之明哲不為也(言能忍辱貪/生者乃為之)
(○祕曰進退必以禮義○光曰有才能自惜其死欲有/所施如管仲季布者則為之君子旣明且哲以保其身)
(則不/然)或曰當布之急雖明哲如之何曰明哲不終項仕
如終焉攸避(苟患失之無所不至○咸曰言明哲者見/於未萌識于未兆觀項羽之庸烏肯終仕)
(之哉如終仕之乃非明哲矣如是則當其急也安可避/耶○祕曰不終項仕猶言終不仕項言項羽不師古而)
(奮私知謂之明哲豈終仕之哉如果有明主而終仕之/安避其難○光曰明哲必知項羽之終不可輔而早去)
(之若終仕羽羽敗當/死之復安所避乎)或問賢曰為人所不能請人曰顔
淵黔婁四皓韋𤣥成(顔淵簞瓢不改其操黔婁守正不/邪死而益彰四皓白首髙尚其事)
(韋𤣥漢丞相賢之少子也賢薨𤣥當襲封被髮佯狂欲/以讓兄○咸曰擬人必於其倫顔子至賢其殆庻㡬黔)
(婁四皓旣非其儔況以韋𤣥不亦甚哉○祕曰顔淵之/賢偹體之賢韋𤣥之賢未至之賢王莾篡天下而韋𤣥)
(譲一家於是乎賢耳亦猶論徳行稱顔淵閔子騫冉伯/牛仲弓凡此數子豈必皆與顔淵俱盡至賢之道哉○)
(光曰李宋吴本無成字音義曰天復本作韋𤣥成今從/之顔淵黔婁安貧四皓輕禄位而重禮韋𤣥成譲爵皆)
(人所/不能)問長者曰藺相如伸秦而屈亷頗欒布之不塗朱
家之不徳直不疑之不校韓安國之通使(相如伸理於/秦王屈意於)
(㢘頗欒布為梁大夫奉使行髙祖誅梁王彭城布使還/報命首下哭而祠歛之也朱家以季布有阸見滕公得)
(觧其急也而不使布知又終身不復見布直不疑嘗為/郎三人同室一人有金一人急歸誤持金去主意不疑)
(不疑買金償之其後誤持金者還之主乃明之又人謗/其滛嫂而云無兄亦不自明也韓安國梁孝王之内史)
(時景帝疑梁王梁王大懼安國稱病去官隂徃長安因/長公主以觧王事○光曰音義曰不塗作不倍光謂塗)
(當作渝/變也)或問臣自得(咸曰忠而正乃臣之自得/也○祕曰何以全臣之節)曰(祕曰/揚恐)
(不諭舉其/人以明之)石太僕之對金將軍之謹張衛將軍之善慎
邴大夫之不伐善(丞相石慶嘗為太僕時上問輿中馬/幾匹太僕以策數之畢對曰六匹金)
(将軍日磾為人謹慎目不逆視數十年張衛将軍名安/世為人周宻重慎丞相邴吉宣帝少時以巫蠱事嘗在)
(獄中吉嘗救䕶又養視有恩絶口終不言官/至御史大夫乳母述之然後乃知封博陽侯)請問臣自
失(咸曰邪而私乃/臣之自失也)曰李貳師之執二田祈連之濫帥韓
馮翊之愬蕭趙京兆之犯魏(貳師将軍李廣利說劉屈/氂立昌邑王為太子二心)
(不端武帝疑之遂降匈奴祈連将軍田廣名為宣帝擊/匈奴不利質滛婦人也韓馮翊名延夀愬御史大夫蕭)
(望之與廩犠為姦而焚其廪也趙京兆名廣漢疑/魏丞相夫人殺侍婢圍捕之而無實反獲其罪也)或問
持滿曰㧖欹(欹器在魯桓公廟者欲人推心當如此器/戒之○咸曰㧖抑也猶抑損之也言持滿)
(者當自抑損以正其欹不然則覆矣○祕曰㧖亦持也/魯桓公之廟有欹器曰宥坐之器虚則欹中則正滿則)
(覆持滿盈如持欹器也○光曰李/本無欹字今從宋吴本㧖於革切)楊王孫倮𦵏以矯世
(悼厚葬也○祕曰楊王孫孝武時人學黄老之術報祈/侯曰盖聞古之聖王緣人情不忍其親故為制禮今則)
(越之吾是以倮葬将以矯/世也○光曰倮郎果切)曰矯世以禮(祕曰若用過乎/儉喪過乎哀)
倮乎如矯世則葛溝尚矣(古者未知喪送之禮死則褁/尸以葛投諸溝壑若王孫之)
(矯世此事復尚為之矣言不可行也孝子仁人必有道/以掩其親賢人君子必率禮以正其俗○光曰尚上也)
(言君子矯世當以禮乎當以倮乎若欲為己甚/以矯世則莫若效古葛溝者為上矣何以葬為)或問周
官曰立事(咸曰制三百六十官可謂立事/矣○光曰設官分職以治萬事)左氏曰品藻
(咸曰左氏随事稱君子曰以論其善否皆得其當可謂/品藻矣○祕曰左氏品藻是非而聖人之褒貶彰矣)
(光曰品第善/惡藻餙其事)太史遷曰實録(不虚美不隠惡○咸曰遷/採春秋尚書國語戰國䇿)
(而作史記其議事甚多䟽略未盡品藻之善故揚雄稱/實録而已盖言但能實録傳記之事也○祕曰本傳曰)
(自劉向揚雄博極羣書皆稱遷有良史之材服其善序/事理辯而不華質而不俚其文直其事核不虚美不隠)
(惡故謂實録盖言其序事/而已○光曰記事而已)
　
　
　
　
　
　
　
　
　
　
　揚子法言卷七
欽定四庫全書
　揚子法言卷八
　　　　　　　晋李軌　唐栁宗元　　註
　　　　　　　宋　宋咸吴祕司馬光　重添註
淵騫篇(咸曰以君臣者率廸淵騫之/行則可勝道哉故次之重黎)
仲尼之後迄于漢道(光曰宋吴本迄作訖/今從李本迄至也)徳行顔閔股
肱蕭曹爰及名將尊卑之條稱述品藻(定其差品及文/質也○咸曰品)
(歴世之臣貴為不少矣然以淵騫為不可及而冠章首/有意哉子雲也有以知長爵之逹弗逮乎廣道之尊乎)
(或云是篇與重黎共序然漢書有之疑非揚辭而班固/實之未知其據焉○祕曰論漢道以仲尼之後蕭曹名)
(将以徳行顔閔所以為品藻/也○光曰尊卑謂才徳髙下)譔淵騫(祕曰聖人之道豈/不大哉賢哲所得)
(各有差品一/本無此序)
或問淵騫之徒惡乎在(祕曰據顔淵閔子騫之徒已没/○光曰惡音烏問今世何無其)
(人/)曰寢(咸曰孔子云由也升堂矣未入於室也寢亦室/也言游夏諸子在室眀入聖人之奥者也○祕)
(曰在當為不字之誤也名愈彰而道愈隆故曰不寝○/光曰宋吴本作在寝今從李本言淵騫之才今亦有耳)
(但寝伏不為/人所知也)或曰淵騫曷不寝(咸曰言游夏之徒尚在/室而淵騫二子奚不然)
(○祕曰淵騫非有文/章著世何為不寝)曰攀龍鱗附鳳翼巽以揚之勃勃
乎其不可及乎如其寝如其寝(咸曰夫入室見奥尚可/至焉如顔閔則與聖人)
(髙飛㝠㝠而絶者也其可慕乎故孟子云子游子夏子/張皆有聖人之一體閔子顔淵則具體而微揚子之論)
(在於是邪巽風也勃勃輕迅貌○祕曰淵騫得聖人而/師之譬如攀龍鱗附鳳翼㢲風以揚之勃勃然而興後)
(之人不可及也如何其寝如何其寝言其道愈不寝也/○光曰宋吴本作㢲以揚之今從李本揚發揚也如其)
(寝言其不/可寝伏也)七十子之於仲尼也日聞所不聞見所不見
文章亦不足為矣(咸曰揚以門人為三品論之也言淵/騫為其絶游夏之黨得其奥七十子)
(亦被其淳道矧文章末業爾何難為哉○祕曰非止淵/騫也至于七十二子皆日有聞見所以學為賢哲君子)
(也至於文章何足可為哉文章謂若卜啇序詩曽參孝/經之類史記曰孔子以曾參能通孝道故授之業作孝)
(經○光曰宋吴本作七十二子今從李/本言遊孔門者務學道徳不事文章)君子絶徳小人
絕力或問絶徳曰舜以孝禹以功臯陶以謨非絶徳邪
(是皆徳之殊絶○/祕曰冠乎上世)力(絶力者何○/祕曰問絶力)秦悼武烏獲任鄙扛
鼎抃牛非絶力邪(皆以多力舉重崩中而死所謂不得/其死然○祕曰秦悼武秦惠王之子)
(也武王有力好戯力士任鄙烏獲孟說皆至大官王與/孟說舉鼎絶臏而死抃牛亦多力也呂氏春秋曰遂擒)
(推移大犧髙誘云桀多力能推移大犧因以/為號○光曰抃牛謂以兩牛相撃如抃手状)或問勇曰
軻也曰何軻也曰軻也者謂孟軻也若荆軻君子盗諸
(祕曰荆軻衛人也為燕太子刺秦王以君/子之道類之則大盗耳○光曰比諸盗賊)請問孟軻之
勇曰勇於義而果於徳不以貧富貴賤死生動其心於
勇也其庻乎(或人之問勇若衛靈公之問陳也仲尼荅/以爼豆子雲應以徳義○祕曰養浩然之)
(氣勇之大者○光曰孔/子曰見義不為無勇也)魯仲連􁀙而不制(髙談以救時/難功成而不)
(受爵賞○咸曰魯仲連齊人不肯仕宦好持髙游於趙/㑹秦軍圍邯鄲魏使新垣衍說趙王令尊秦昭王為帝)
(而仲連挫之垣衍不敢復言帝秦秦将聞之為却軍五/十里遂引而去於是平原君欲封魯連魯連遂辭而去)
(終身不復見􁀙猶倨慢也制猶整肅也言仲連倨慢於/爵利而不能整肅於官事也○光曰宋吴本􁀙作偒制)
(作剬介甫曰餳古蕩字/剬古制字今從李本)藺相如制而不􁀙(好義崇禮屈/身伸節輔佐)
(本國繫時之務也○咸曰藺相如趙人相趙惠王與秦/昭王會澠池旣罷歸以相如功大拜為上卿位在亷頗)
(之右頗羞不忍為之下宣言曰我見相如必辱之相如/聞之常引車避匿嘗曰顧吾念彊秦所以不敢加兵於)
(趙者徒以吾二人在也今兩虎共□其勢不俱生吾所/以為此者以先國家之急而後私讎也亷頗聞之肉袒)
(負荆至相如門謝罪此言藺相如自屈如是欲整肅於/官事而不倨慢於爵利也○光曰音義曰􁀙與蕩同光)
(謂蕩謂逸其身心制謂拘於禄位仲連不以富貴動其/心而未能忘死生相如不以死生動其心而未能忘富)
(貴故/云然)或問鄒陽(祕曰鄒陽去/吴之梁然否)曰未信而分疑忼辭免罿
幾矣哉(鳥罟謂之罿猶人之縲紲㡬危也獄中出慷慨/之辭由得以自免亦已危矣○咸曰鄒陽事漢)
(景帝弟梁孝王為羊勝公孫詭所疾而讒之孝王怒下/陽吏将殺之陽從獄中上書孝王立出之卒為上客未)
(信而分疑者言未為梁王所信方為其所疑雖能分觧/以免固亦危矣○光曰忼苦兩切罿昌鐘切幾音機孔)
(子稱信而後諫未信則以為謗已也陽初仕梁未為孝/王所信而深言以觸機事分取孝王之疑故曰未信而)
(分/疑)或問信陵平原孟嘗春申益乎(祕曰信陵君魏無忌/魏安釐王異母弟也)
(平原君趙勝趙之諸公子趙惠文王弟也孟嘗君田/文齊威王孫也春申君黄歇楚人也問有益於國乎)曰
上失其政姦臣竊國命何其益乎(當此四君之時實皆/有益於其國而揚子)
(譏之者蓋論上失其政故辯明之○祕曰進賢育善權/在國君而四君專之故曰竊國命○光曰洪範曰臣無)
(有作福作威四豪聚私黨以/專國政故曰姦臣竊國命)樗里子之智也使知國如
知𦵏則吾以疾為蓍龜(祕曰樗里子名疾秦惠王之弟/有滑稽多智秦人號曰智囊卒)
(𦵏子渭南章䑓之東曰後百歲當有天子之宮夾我墓/至漢興長樂宮在其東未央宮在其西言使其知國家)
(未來之安危亦如别/𦵏則其神智如蓍龜)周之順赧以成周而西傾(咸曰昔/周武王)
(都於鎬京謂之宗周即西周也至幽王以犬戎亂平王/東遷於洛即周公所營之王城是謂成周亦曰東周也)
(秦都咸陽在西而赧王為秦所滅故曰西傾○光曰宋/吴本作周之傾赧今從李本音義曰諸本皆作順赧順)
(靚王及赧王也俗本作傾誤也史記作/慎靚王索隠作順靚王或是慎轉為順)秦之惠文昭㐮
以西山而東并(祕曰周顯王四十四年秦惠文始稱王/至昭㐮王五十一年乃滅周時秦都雍)
(州西山在焉而東滅周故曰東并本/紀曰文公卒𦵏西山○光曰并音併)孰愈(咸曰問西傾/東并誰優○)
(祕曰或者以子雲不與秦/故問西傾東并誰為優)曰周也羊秦也狼(咸曰周衰/弱如羊秦)
(强暴/如狼)然則狼愈歟(光曰問强猶/勝於弱乎)曰羊狼一也(過猶不及/兩不與也)
(○咸曰言周以不道而弱秦以不道而强强與弱雖異/而不道一也○祕曰夫湯武革命順乎天而應乎人者)
(以道徳易暴亂者也今秦以暴虐/易㣲弱而民不安堵何愈之有)或問蒙恬忠而被誅
忠奚可為也曰塹山堙谷起臨洮擊遼水力不足而屍
有餘忠不足相也(相助也雖盡一身之節而殘百姓之/命非所以務民之義○咸曰秦已并)
(天下乃使蒙恬将三十萬衆北逐戎狄收河南築長城/起臨洮至遼東延袤萬里又始皇欲遊天下乃使蒙恬)
(通道自九原抵丼泉塹山堙谷後始皇卒胡亥立與其/弟蒙毅俱為趙髙所害吞藥而死司馬遷謂蒙恬所為)
(秦築長城亭障塹山堙谷通直道固輕百姓力矣夫秦/之初滅諸侯天下之心未定痍傷者未瘳而恬為名将)
(不以此時强諫振百姓之急養老存孤務修衆庻之和/而阿意興功此其兄弟遇誅不亦宜乎今揚㫖與遷同)
(故備載之以見始末○光曰李本屍作死今/從宋吴本塹七豔切洮士刀切相息亮切)或問呂不
韋其智矣乎以人易貨(呂不韋陽翟賈人也出千金以/助子楚子楚旣立不韋相之○)
(祕曰呂不韋陽翟大賈人也秦子楚質於趙不韋曰/此竒貨可居故曰人易貨○光曰捐千金而得子楚)曰
誰謂不韋智者歟以國易宗(雖聞列封先笑後愁身旣/鴆死宗族竄流○祕曰不)
(韋仕不由道用貨財而佞於華陽夫人以取顯位終乃/家屬徙蜀飲鴆而死是徼取國權以易宗族○光曰貪)
(國權而/䘮其宗)呂不韋之盗穿窬之雄乎(不以其道/非盗而何)穿窬也者
吾見擔石矣未見雒陽也(雒陽不韋所封國也揭雒陽/而行天下豈徒擔石乎○祕)
(曰穿窬者伺慢藏而得之不過一擔一石而不韋伺人/顔色而取之雒陽之封是其雄也子楚立是為荘㐮王)
(以不韋為丞相封為文信侯食河南雒/陽十萬户○光曰窬音踰擔都濫切)秦將白起不仁
奚用為也長平之戰四十萬人死蚩尤之亂不過於此
矣原野厭人之肉川谷流人之血將不仁奚用為(奚何/○咸)
(曰白起事秦為武安君前後伐韓魏斬殺甚多昭王四/十七年與王齮伐趙圍其将趙括於長平旣殺趙括括)
(軍敗卒四十萬人降起起乃挾詐而盡坑殺之/故揚以為不仁○光曰用将所以救亂誅暴)翦(問王/翦○)
(祕曰王翦頴陽東/鄉人也問其將略)曰始皇方獵六國而翦牙欸(咀噬用/牙言其)
(酷也欸者絶語歎聲○祕曰言翦之助惡也牙欸謂切/齒而怒也欸怒聲太史公曰王翦為秦将夷六國○光)
(曰欸烏開切翦/為之牙以噬物)或問要離非義者歟不以家辭國(祕曰/要離)
(吴人棄家而為國疑其/有義○光曰要一遙切)曰離也火妻灰子以反於慶忌
實蛛蝥之靡也焉可謂之義也(義者臣子死節乎君親/之難也離自平入而焚)
(燒妻子詐為吴仇讎求信於慶忌反而刺之若蜘蛛之/小巧耳○祕曰吴王闔閭欲殺王子慶忌要離詐以罪)
(亡令吴王燔其妻子而揚其灰走見慶忌以劔刺之譬/如蜘蛛之螫毒於人而靡死也焉可為義哉靡披靡而)
(死也○光曰宋吴本蝥作螫今從李本蛛音誅蝥音矛/靡興糜同音義曰賈誼新書曰蛛蝥作網光謂靡爛也)
政也(祕曰聶政軹深井/里人也問其義乎)為嚴氏犯韓刺相俠累曼面為
姊實壮士之靡也焉可謂之義也(俠累韓相名也○祕/曰嚴仲子事韓哀侯)
(與韓相俠累有郤仲子恐誅亡去游齊交聶政政後伏/劔至韓刺殺俠累因自鈹面决眼自屠出腸遂以死其)
(姊嫈如韓之市伏尸哭於邑悲哀而死政之旁曼無也/言政知姊之忠烈乃鈹其面使他人無所識認且欲全)
(其姊者也小爾雅曰曼無也○/光曰音義曰曼謨官切塗面)軻也(問荆軻○祕曰/荆軻也義乎)為
丹奉於期之首燕督亢之圖入不測之秦實刺客之靡
也(咸曰燕太子丹以荆軻為上卿欲以報秦先是秦将/樊於期得罪亡入燕太子丹受而舍之秦購樊於期)
(首金千斤邑萬家荆軻謂太子丹曰誠得樊将軍首與/燕督亢之地圖以獻秦王王必恱見臣臣乃得以報矣)
(於是說樊於期於期遂自刎軻乃與秦舞陽盛於期首/函封之及求天下利匕首與秦督亢之地圖至秦秦王)
(聞之喜乃見於咸陽宮軻奉於期首而秦舞陽奉地圖/秦王發圖窮而軻以左手持把秦王之袖右手持匕首)
(揕之秦王驚自引而起軻知事不就倚柱而笑箕/倨以罵秦王左右遂前殺軻矣○光曰亢音剛)焉可
謂之義也(三士所死皆非君親之難/也非義之義君子不為也)或問儀秦學乎鬼
谷術而習乎縱横言安中國者各十餘年是夫(祕曰張/儀魏人)
(也蘇秦雒陽人也俱事鬼谷先生學術裴駰曰按風俗/通乂曰鬼谷先生六國時縱横家於是張儀相秦蘇秦)
(相六國乃投縱約書於秦秦兵/不敢闚谷闗十五年問是道夫)曰詐人也聖人惡諸(祕/曰)
(皆飾詐辯尚權/變聖人不取也)曰孔子讀而儀秦行何如也(欲讀仲尼/之書而行)
(蘇張/之辯)曰甚矣鳳鳴而鷙翰也(咸曰鳳鳴謂孔子讀也鷙/翰謂秦儀行也○祕曰鷙)
(擊也鄒陽曰鷙鳥累百○光曰輸胡/安侯肝二切鷙鷹隼也翰羽翼也)曰然則子貢不為
歟(言子貢亦㳺說抑齊破吴以救魯○祕曰齊欲伐魯/子貢行而說齊存魯破吴彊晉覇越言儀秦非道則)
(子貢學孔子矣不為之乎○光曰子貢存魯亂齊破吴/强晉覇越考其年與事皆不合蓋六國㳺說之士託為)
(之辭太史公不加考校因而記/之揚子亦據太史公書發此語)曰亂而不解子貢耻諸
說而不富貴儀秦耻諸(耻國亂而不觧其義髙耻㳺說/而不富貴其情下○祕曰子貢)
(之志在觧於禍亂儀秦之志在求/於富貴苟求富貴則無所不至矣)或曰儀秦其才矣乎
跡不蹈矣(蘇秦佩六國相印以抑彊秦張儀入秦而復/其衛後破山東○咸曰迹不蹈已者蹈踐也)
(言儀秦之才術超卓自然不踐循舊人之迹○祕曰儀/秦雖同術豈非才乎秦則務縱横儀則務觧之二人之)
(迹各不/相蹈)曰昔在任人帝曰難之亦才矣(祕曰任佞也巧/言近佞不以才)
(也○光曰宋吴本作昔在任人帝而難之不以才矣今/從李本任音壬難讀如字佞者口才也舜謂知人安民)
(惟帝其難之能哲而惠何畏乎巧言令色孔壬揚子/言驩兠之徒能以巧言惑聖人其才亦不在人下矣)才
乎才非吾徒之才也(祕曰儀秦之才非元凱之才/也○光曰口才君子所不貴)美行
園公綺里季夏黄公角里先生(避秦之亂隠居商山不/朝髙祖而從太子帝客)
(禮之○祕曰行人所不能四皓也/○光曰角盧谷切或作角音同)言辭婁敬陸賈(婁敬/說髙)
(祖都闗中陸賈說尉佗為/漢臣又作新語髙祖善之)執正王陵申屠嘉(呂后欲王/諸呂陵執)
(意不從免陵乃得封之文帝佞幸鄧通至使慢禮嘉折之/又晁錯犯憲嘉奏誅錯○光曰宋吴本正作政今從李本)
折節周昌汲黯(髙祖欲易太子周昌面爭以為不可武帝/時公孫𢎞為丞相汲黯面折𢎞於上前以)
(為𢎞諛不忠○祕曰折節言其能降也夫彊直之人降/則為亂若二公者夭姿彊直而能乃降其折節可尚矣)
守儒袁固申公(袁固守正以得辠於竇太后后使入圏/擊彘申公守正以事楚王卒為楚王所)
(烹此二公終不屈其道○祕曰袁固生以治詩孝景帝/時為博士竇太后好老子書召袁固生問老子書固曰)
(此是家人言耳頃之為清河王太傅乆之病免申公以/詩經為訓及趙綰王臧謂天子欲立明堂以朝諸侯不)
(能就其事乃言師申公於是天子使使東帛加壁安車/駟馬迎申公以為太中大夫舍魯邸議明堂事竇太后)
(不說儒術得綰臧/之過申公以疾免)災異董相夏侯勝京房(董仲舒夏侯/勝京房皆善)
(推隂陽/知災異)或問蕭曹曰蕭也規曹也随(蕭何規剏於前如/一曹參奉随於後)
(不失○光曰非蕭不能規非曹不能/随二人恊心共成漢道其賢等耳)滕灌樊酈曰俠介
(滕公灌嬰樊噲酈商此四人前後輔夾髙帝○咸曰俠/與挾同持也介衛也言髙帝為沛公時而夏侯嬰灌嬰)
(樊噲酈商皆已從之為持衛也○祕曰滕公夏侯嬰灌/嬰樊噲酈商皆俠剛介之士易曰介如石焉○光曰介)
(助/也)叔孫通曰槧人也(叔孫通秦博士避二世之亂遇髙/祖起兵從之天下旣定還復從儒)
(見事敏疾○祕曰叔孫通采古禮與秦儀雜著漢儀簡/牘之人也槧猶牘也說文曰􁏸璞也西京雜記曰子雲)
(好事常懐鈆提槧○光曰/槧才敢切亷七艶三切闕)袁盎曰忠不足而談有餘(說/景)
(帝斬晁錯以謝七國實挾私怨而不為國○祕曰袁/盎譛誅晁錯忠不足也諌遷淮南王而談有餘也)晁
錯曰愚(畫策削諸侯王七國旣反令盎得行其說智而/不能自明朝服斬於東市○祕曰晁錯知七國)
(之彊不奉辭伐罪而請削乃為袁盎之所中而不能預/言古之愚也直晁錯有焉○光曰音義曰天復本愚作)
(由忠今從諸家錯知諸侯太彊必為亂故削之而七國/尋反身死東井不若主父偃從諸侯所欲分國邑侯子)
(弟而諸侯自弱/也故以錯為愚)酷吏曰虎哉虎哉角而翼也(郅都寗戚/張湯杜周)
(之徒○咸曰韓詩外傳云無為虎傅翼将飛入邑擇人/而食此以酷吏猶虎而角翼者言暴之甚也○光曰不)
(仁之人而得勢位/如虎之得角翼)貨殖曰蚊(咸曰孔子云賜不受命而/貨殖焉又曰求也為之聚)
(歛是則貨殖聚歛聖人之所疾也漢書稱揚子不汲汲/於富貴不戚戚於貧賤家無甔石之儲晏如也今或人)
(問貨殖故荅之曰蚊亦疾之甚焉夫蚊之為蟲喙人而/求生可鄙惡者也貨殖之徒兼并聚歛非義是存亦所)
(謂喙人而求生矣○祕曰貨殖之/人折毫顧利㣲而食人其猶蚊乎)曰血國三千使將䟽
飲水褐博没齒然也(咸曰揚旣以蚊貶貨殖或以是言/難之也云天下之民有骨血者三)
(千國非貨殖則将使其飯䟽食飲水被褐終年而已乎/言衣食僅給而不能富庶也今下無荅文者蓋揚鄙其)
(不諭教而彊見難故不對之也三千國者昔禹㑹塗山/執五帛者萬國於商周之世已漸并之矣故至漢但可)
(三千而已舉大較也褐博者孟子云褐寛博謂獨夫之/被褐者没終也齒年也○祕曰揚恐未諭故再釋之曰)
(貨殖之心若蚊自務輕飽而血視三千之國使将䟽飯/飲水衣褐博之衣没其年齒而後已也齒齡也按周一)
(千八百國而漢郡國一百三縣邑千三百一十四云三/千者蓋貨殖之人倍取於國且言其多歟○光曰李本)
(作没齒無愁也今從宋吴本蚊下曰衍字褐毛布也褐/博以褐為寛博之衣也三千言其衆也言貨殖如蚊噆)
(民之血使之皆貧/困以終其身也)或問循吏曰吏也(鄭子産公儀休孫/叔敖之徒○咸曰)
(言如是者始/可謂之吏也)游俠曰竊國靈也(靈命也朱亥田仲郭觧/劇孟原渉之徒○咸曰)
(苟恱士立氣勢作威福結私交以立彊於國者謂之㳺/俠此云竊國靈蓋言竊行國之威靈以為之彊○祕曰)
(靈福也遷載㳺俠竊國之威靈為已之私義者也○光/曰國之所以能為國者以在上者執號令御其下如人)
(之有神/靈也)佞幸曰不料而已(籍儒鄧通周文仁韓王孫李/延年之徒○咸曰料度也夫)
(佞幸者日以寵進位非才升憑乎城社卒蹈機穽亦不/度者也○光曰不自料其才徳不稱其寵禄而貪竊之)
(以取禍敗此皆論/太史公書所載)或問近世社稷之臣曰若張子房之
智(用行舍藏/功成身退)陳平之無悮(内明其畫外無違悮○祕曰/所舉必行無謬悮○光曰李)
(本悮作悟今從宋/吴本悮與忤同)絳侯勃之果(祕曰誅諸呂立/代王果於大事)霍將軍
之勇(祕曰光擢燕上官之鋒/處興廢之分而不懼)終之以禮樂則可謂社稷
之臣矣(此數公遭漢初定倉卒之際則權應當時苟以/救世不能與稷契伊周同風未終先王之禮樂)
(○祕曰言此數公旣立功之後以禮樂自終則社稷臣/矣○光曰言雖兼數公之才業不能修禮樂以成治平)
(之化亦末足謂/之社稷之臣也)或問公孫𢎞董仲舒孰邇(欲知此二人/用心誰近聖)
(人之道○祕曰/誰近社稷之臣)曰仲舒欲為而不可得𢎞容而已矣(利/用)
(安身○祕曰仲舒欲施禮樂之事而武帝外之故不可/得也禮樂志曰時上方征討四夷銳志武功不暇留意)
(禮文之事又曰未有立禮成樂此賈誼仲舒王吉劉向/之徒所為發憤而增歎也𢎞嘗與公卿約議至上前皆)
(背其約以順上㫖是取/容而已何暇禮樂战)或問近世名卿曰若張廷尉之
平(張釋之堆存公平無阿於意○咸曰釋之為廷尉天/下無寃民其所謂平矣○祕曰張釋之為廷尉不族)
(盗宗廟御物者執法之平/也賛曰張釋之之守法)雋京兆之見(雋不疑當昭帝/時有人自稱亡)
(衛太子百官莫知其所不疑後至取而/治之乃巫成方遂也○光曰雋徂兖切)尹扶風之絜(尹/翁)
(歸清亷有節/不避滋垢)王子貢之介(王子貢名尊成帝時人治任/公正誅鋤豪彊不避貴戚)
斯名卿矣将(旣聞名卿/次問名将)曰若條侯之守(咸曰周亞夫也/守謂守細栁)
(光曰璧昌邑不救梁以/弊吴雖有詔書亦不從)長平冠軍之征伐(祕曰長平侯/衛青冠軍侯)
(霍去病俱征/伐匈奴立功)博陸之持重(祕曰博陸侯霍光賛曰臨大/節而不可奪遂正國家安社)
(稷/)可謂名将矣請問古(欲知古/之良将)曰鼓之以道徳(咸曰猶/益賛禹)
(而有苗格○祕曰以道勝者帝以徳勝者王/帝王之兵前無敵孫子五教之計一曰道)征之以仁
義(咸曰猶常武所謂旣敬旣戒惠此南國○祕曰/荀卿曰桓文之節制不可以敵湯武之仁義)輿尸
血及皆所不為也張騫蘇武之奉使也執節没身不屈
王命雖古之膚使其猶劣諸(膚美也○咸曰張騫嘗使/月氐道經匈奴中來徃兩)
(為匈奴所得留騫十餘歲然騫持漢節不失後亡歸初/騫行時百餘人去十三歲惟二人得還蘇武嘗使匈奴)
(中單于說武令降武不聼單于怒幽武寘大窖中絶不/與食又徙武北海上無人處使牧羝武旣至海上杖漢)
(節牧羊卧起持操節旄盡落留匈奴凡十九年至昭帝/即位匈奴與漢和親漢求武得歸故二人雖古之美使)
(所不及矣○光曰没身/者乆留匈奴不顧其死)世稱東方生之盛也言不純師
行不純表其流風遺書蔑如也(咸曰揚鄙朔之為政所/以自發論也表則也蔑)
(絶也謂朔之言行不純一於聖人之師則如詼諧射覆/隠語之類也故宗聖之風立教之書絶而不傳今觀朔)
(嘗上書陳農戰强國之計數萬言又有封太山貴和氏/璧及皇太子生禖屏風平樂觀賦諸篇頗存盖子雲惡)
(其雜而不取之也○祕曰顔師古曰言辭義淺薄不足/稱也○光曰朔言行駁雜所師表者不能純壹其流風)
(遺書皆蔑然/無足觀也)或曰隠者也(成曰或見揚之短朔故問以/為世稱朔吏隠者也○光曰)
(宋吴本或曰作/或問今從李本)曰昔之隠者吾聞其語矣又聞其行矣
(昔之隠者文王拘於羑里而重易六爻箕子隠於殷朝/而為周陳洪範接輿之在楚而歌鳳兮○咸曰吾聞其)
(語又聞其行者如夫子所謂作者七人之義也言隠道/當如此七人者○祕曰聞其聖賢之言行○光曰言皆)
(不/然)或曰隠道多端(咸曰或言隠之道多/端如朔者亦其一也)曰固也(咸曰固/實也言)
(隠道實多端/故陳之于下)聖言聖行不逢其時聖人隠也(咸曰仲尼/亦然○祕)
(曰易曰龍徳而隠者也不易乎世不成乎名遯世旡/悶不見是而旡悶樂則行之憂則危之其聖人隠也)賢
言賢行不逢其時賢者隠也(咸曰孟軻亦然○祕曰捨/之則蔵○光曰考其言行)
(之素皆聖賢也以不逢/其時故隠以避害耳)談言談行不逢其時談者隠也
(咸曰子貢仲連亦然○祕曰有文而不遇者儒行曰言/談者仁之文也○光曰朔談者耳不遇戰國縱横之時)
(故依隠玩世/不足貴也)昔者箕子之漆其身也狂接輿之被其髮
也欲去而恐罹害者也箕子之洪範接輿之歌鳳也哉
(咸曰彼之隠者猶為行道立教而干於時如楚狂箕子/去而隠以避害言隠雖有此數端而朔不可以及是○)
(祕曰此皆多端也箕子為之奴孔子曰殷有三仁焉而/有聞著乎洪範接輿佯狂孔子下欲與之言而有聞著)
(乎歌鳯是皆多端之甚者而其道純正罹一本作/離○光曰二子皆晦迹以避害遇聖人則自顯)或問
東方生名過實者何也(咸曰言朔旣不及此/而世稱之過實何也)曰應諧不
窮正諫穢徳(由此四/事得名)應諧似優(似倡優○咸曰應諧謂/應言而諧戲之如與倖)
(倡郭舍人/隠語者)不窮似哲(咸曰問則輙應如射覆見微者○/祕曰變詐鋒出莫能窮者似智慧)
(○光曰吴本哲作/智今從李宋木)正諫似直(咸曰蓋諌上休斥董偃請/焚甲乙帳者○祕曰時觀)
(察顔色直言/切諌似峭直)穢徳似隠(祕曰懐肉汙衣歲/更娶婦似隠迹)請問名曰談
逹悪比(欲知誰比○祕曰朔之名也談也達也何為倫/比談一本作詼字○光曰宋本作請問名字逹)
(吴本作請問名談逹今從李本音義引漢書朔談達多/端不名一行或問朔所為當何以名之揚子謂朔談諧)
(敏逹之人/耳惡音烏)曰非夷齊而是栁下惠戒其子以尚容首陽
為拙柱下為工飽食安坐以仕易農依隠玩世詭時不
逢其滑稽之雄乎(非夷齊是栁下惠戒其子以尚同依/隠玩世飽食安歩以仕易農此滑稽)
(之雄者也○咸曰言朔非夷曠而尚取容依約其隠玩/弄於世但滑稽之雄者而已何所比哉○光曰李宋吴)
(本皆云非夷尚容依隠玩世其滑稽之雄乎按漢書具/載揚子之言恐諸家脫悮也今從漢書滑音骨言朔依)
(託隠者以玩侮世人以詭譎欺時人/不逢迕取禍也滑稽多智員曲之貌)或問栁下惠非朝
隠者歟(此問發於東方朔也○咸曰或以揚之短朔疑/朔與惠同道故舉之為請○祕曰朔旣非隠則)
(栁下惠降志辱身言中倫行中慮/豈非朝隠者也○光曰朝直遥切)曰君子謂之不㳟古
者髙餓顯下禄隠(孟子曰伯夷隘柳下惠不㳟君子不/由也然則餓顯不獨髙禄隠未為下)
(人發髙下之談蓋有厲乎素飡○咸曰揚以或人用朔/比惠故舉孟軻不㳟之言以非栁下惠又以夷惠隘不)
(㳟二者雖皆不可然推而取之寧以伯夷餓顯為髙終/以栁下惠禄隠為下故曰古者髙餓顯下禄隠猶奢寕)
(儉易寕戚之義爾亦所以短朔也○光曰餓/顯謂夷齊餓于首陽之下民到于今稱之)妄譽仁之
賊也妄毁義之賊也(光曰譽音余下同仁以褒善義以/貶惡而妄以毁譽加人是賊傷仁)
(義者/也)賊仁近鄉原賊義近鄉訕(同乎流俗合乎汙世衆/皆說之以為是而不可)
(與入堯舜之道者徳之賊也孔子惡似而非者孟軻論/之備矣○光曰鄉原謂所至之鄉徇衆随俗求媚於人)
(者鄉訕謂所至之鄉喜/造謗訕使人畏其口者)或問子蜀人也請人(祕曰問/蜀人)曰
有李仲元者人也(蜀有嚴君平然君早已顯仲元未聞/○祕曰仲元則其人也李仲元名𢎞)
(見秦宓傳○光曰人者蜀之賢人/也仲元事見常璩華陽國志尤詳)其為人也柰何(咸曰/柰何)
(猶曰/如何)曰不屈其意不累其身(光曰累良偽切不以爵/位屈其意禄利累其身)曰
是夷惠之徒歟曰不夷不惠可否之間也(随時之義治/亂若鳳○光)
(曰冇清和之美而無隘與不㳟之失/從衆而不害於義則可害於義則否)如是則奚名之不
彰也曰無仲尼則西山之餓夫與東國之絀臣惡乎聞
(餓夫夷齊絀臣栁下惠也○咸曰東國魯也左傳云下/展禽即栁下惠也言夷恵得仲尼譽之名始聞○光曰)
(絀與黜同/惡音烏)曰王陽貢禹遇仲尼乎(咸曰王吉字子陽事/宣帝為諌議大夫貢)
(禹字少翁二人為友世稱王陽在位貢禹彈冠言其取/捨同也元帝即位遣使徵貢禹與吉吉年老道病卒禹)
(後為御史大夫此言李仲元不遇仲尼則名不彰而王/陽貢禹之顯豈遇仲尼乎○光曰言王貢力學絜已而)
(名著海内豈/必遇仲尼)曰明星皓皓華藻之力也歟(星雖皓皓有/華藻然非能)
(自顯耀也要湏著天而後天下見之○光曰言星之明/非藻飾所能致以其居髙故為人所瞻仰王貢之名所)
(以彰著有位/於朝故也)曰若是則奚為不自髙(光曰言仲/元何不仕)曰皓皓
者已也引而髙之者天也(星著天而後天下見王陽貢/禹時主所揚而後名顯也仲)
(元雖有賢徳而時/不髙之故不彰)子欲自髙邪(君子行徳俟命而已/○祕曰仲元之不見)
(察舉猶如或人/豈能自達哉)仲元世之師也見其貌者肅如也(咸曰/貌端)
(故見者/肅然敬)聞其言者愀如也(咸曰言正故聞者愀然謹○/光曰愀親小在九二切愀然)
(變動/貌)觀其行者穆如也(咸曰行温故/觀者穆然和)但聞以徳詘人矣
(咸曰詘人者使人而從已徳也○光曰李本/但作鄲音義曰古鄲但通用今從宋吴本)未聞以徳
詘於人也(咸曰詘於人者以已徳而從人也○/光曰言仲元徳能服人而未嘗屈節)仲元畏
人也(言可畏敬○咸曰言使人心/服而畏之○祕曰人所畏服)或曰育賁(言夏育孟/賁亦使人)
(畏○祕曰夏育孟賁皆衛人言其勇/力亦人所畏也○光曰賁音奔下同)曰育賁也人畏其
力而侮其徳(咸曰非心/服之畏)請條(問其目也○/祕曰條目)曰非正不視非
正不聴非正不言非正不行夫能正其視聴言行者昔
吾先師之所畏也(所畏謂言不慚行不耻孔子憚/焉○祕曰孔子之所畏憚之)如視
不視聴不聴言不言行不行雖有育賁其猶侮諸
　
　
　
　
　
　
　
　
　
　
　
　
　
　揚子法言卷八
欽定四庫全書
　揚子法言卷九
　　　　　　　晉李軌　唐栁宗元　　註
　　　　　　　宋　宋咸吴祕司馬光　重添註
君子篇(咸曰以淵騫道亞諸聖曰非/君子曷克然故次之淵騫)
君子純終領聞(純善也領令也聞名也言善於終而有/令名也○祕曰君子之道純而終之受)
(其令聞○光曰領郎定切聞音問君子旣樂善/以終又有令名聞於後世者以立言不朽故也)蠢廸檢
押(蠢動也廸道也檢押猶隠括也言動則由於檢押○/咸曰廸當訓為蹈履之蹈檢押猶法度也言動必履)
(蹈於法度○光曰檢押/當作檢柙押户夾切)旁開聖則(祕曰則法則也○光/曰開通也君子立言)
(旁通聖/人之法)譔君子(祕曰君子小人在人所為而已擇而行/之區品彰矣○光曰論立言之是非)
或問君子言則成文動則成徳何以也(咸曰問君子/何以能然)曰
以其弸中而彪外也(弸滿也彪文也積行内滿文辭外/發○光曰弸普耕薄萌二切學成)
(道充言/動皆美)般之揮斤羿之激矢君子不言言必有中也不
行行必有稱也(咸曰般羿之斤矢精之至也君子之言/行正之至也○祕曰般輸之揮斤后羿)
(之激矢猶如君子之言行素習於内發中䋲準○/光曰般音班中丁仲切稱尺證切稱者得事之宜)或問
君子之柔剛曰君子於仁也柔於義也剛(仁愛大徳故/柔屈其心節)
(義大業故剛厲其志○祕曰木性則仁故柔/金性則義故剛○光曰柔於愛人剛於去惡)或問航不
漿衝不薺有諸(樓航不挹漿/衝車不載薺)曰有之或曰大器固不周
於小乎(光曰言有大志/者不顧小節)曰斯械也君子不械(械器也航/衝之器無)
(所不施○咸曰君子之道惟變所適航衝之器主一而/用注謂航衝無所不施反矣○光曰器械適於一用君)
(子明道無/施不可)或問孟子知言之要知徳之奥曰非苟知之
亦允蹈之(咸曰允信也蹈行也言孟子於要言奥/徳非惟苟且而知之亦能信而行之)或曰
子小諸子孟子非諸子乎曰諸子者以其知異於孔子
者也(祕曰知所知之道○光曰以/其小知立異於孔子之道)孟子異乎不異(道同/仲尼)
(也/)或曰荀卿非數家之書侻也(彈駁數家侻合於教○/光曰宋吴本侻作脫今)
(從李本音義曰/侻佗括切可也)至于子思孟軻詭哉(譏此則乖詭○咸/曰孔伋字子思孔)
(子之孫孟軻之師也荀子有非十二子之言亦兼非子/思孟軻此言非它數家則偶脫可矣至于非軻伋則邪)
(詭也○祕曰荀卿非十二子若惠施鄧析之徒則脱異/聖人之道已至于子思孟軻不異者也是苟卿之詭說)
(也/)曰吾於荀卿歟見同門而異户也(同出一門而異其/户同述一聖而有)
(乖詭○光曰言荀卿亦述孔/子之道而所見不能無小異)惟聖人為不異(前聖後聖/法制𤣥合)
(大同仁義也/祕曰純終)牛𤣥騂白睟而角其升諸廟乎是以君子全
徳(色純曰晬○咸曰宗廟之牛貴純毛如黒赤白三色/各純粹而角􁀙中禮則可升諸廟矣所以君子亦貴)
(純全其徳今荀卿學聖人之道而非孔孟亦不粹矣○/祕曰韓吏部曰大醇小疵此之謂歟○光曰宋吴本牛)
(𤣥騂白作𤣥牛騂白睟作/粹今從李本睟與粹同)或問君子似玉曰純淪温潤
柔而堅玩而廉隊乎其不可形也(君子於玉比徳焉禮/記論玉備矣○咸曰)
(隊衆也言玉之徳衆乎不可盡形容之○祕曰淪猶澤/也玩猶珍也亷稜也隊乎猶言垂之如隊其惟以徳不)
(可形状○光曰玩當作刓音完謂亷而/不劌隊直類切隊與墜同謂垂之如墜)或問仲尼之術
周而不泰大而不小用之猶牛䑕也(使牛捕䑕雖大無/施○光曰周而不)
(泰謂禮儀周/備而無閑泰)曰仲尼之道猶四瀆也經營中國終入大
海(祕曰爾雅曰江河淮濟為四/瀆四瀆者發源注海者也)它人之道者西北之流
也綱紀夷貉或入于沱或淪于漢(祕曰西北之流水經/夷貉而不返或向東)
(者亦入沱漢而已言其異而小也書曰嶓冡導漾東流/為漢又曰岷山導江東别為沱孔云沱東行○光曰言)
(諸子之道雖時有小用/而非順正不可以致逺)淮南說之用不如太史公之用
也太史公聖人將有取焉(實録不隠故可採擇○咸曰/司馬遷雖雜尚有禮樂儒學)
(之說於聖人之道可取而用之於劉安溺異端之痼者/也故曰鮮取焉○光曰今之所以知古後之所以知先)
(史不/可廢)淮南鮮取焉爾(浮辯虛妄不可承信○祕曰太史/公實録猶如魯史舊文聖人将有)
(取焉以正褒貶淮南劉安之書雜而不典少有可採○/光曰鮮息淺切空言雖辯博而駁雜迂誕可取者少)
必也儒乎(光曰聖道/於是乎在)乍出乍入淮南也(或出經或入經/○祕曰必也以)
(儒為名乎内篇論道外篇雜/說乍出乍入雜而不純者也)文麗用寡長卿也(咸曰司/馬相如)
(文賦雖麗施用則少○祕/曰相如文雖麗而寡於用)多愛不忍子長也(史記叙事/但美其長)
(不貶其短故曰多愛○咸曰遷之學不專純於聖人之/道至於滑稽日者貨殖遊俠九流之技皆多愛而取不)
(忍棄之○祕曰不可以垂世立教者/司馬遷皆叙而録之是多愛不忍也)仲尼多愛愛義也
子長多愛愛奇也(光曰仲尼稱管仲為仁史魚為/直蘧伯玉為君子之類亦多愛)或曰
甚矣傳書之不果也(咸曰非經謂之傳或人旣聞揚子/上論淮南子長之言愛竒而雜故)
(因駭之而為問也言甚矣彼傳記之書不果純於聖人/之道也○祕曰古者詩三千餘篇孔子刪定取止乎禮)
(義者三百一十一篇而已是愛義也子長史記至於滑/稽日者刺客貨殖之類皆不忍去是愛竒也或人曰甚)
(矣淮南子長之傳言不/果全於聖人之道也)曰不果則不果矣(苟非所能自/可耳○咸曰)
(言今人之不果純於聖人之道者尚可導而果之如淮/南子長皆已没矣其書皆已行矣安可道而果之哉誠)
(為不果純矣○祕曰内/不果純文亦不果道矣)人以巫鼓(巫鼓猶妄說也妄說/傷義甚於不言一曰)
(巫鼔之儔奚徒不果而已乃復竒談誕以自大假不學/為髙通故揚子旣吐觸情之談又發巫鼓之義○咸曰)
(夫巫左道者也言彼之書非徒不果純於聖人之道而/已今大行於世復使人學之得其雜說如左道之巫以)
(鼓動其事惑夫衆者也如淮南㳺仙化金之說鼓動末/俗使其學之非左道而何也○光曰音義曰天復本人)
(作又/並闕)或問聖人之言炳若丹青有諸曰吁是何言歟(吁/者)
(駭嘆/之辭)丹青初則炳乆則渝渝乎哉(丹青初則炳然久則/渝變聖人之言乆而)
(益/明)或曰聖人之道若天天則有常矣奚聖人之多變也
(成曰言五經支離萬事錯綜○祕曰天有一/定之髙有常也聖人無可無不可多變也)曰聖人固
多變(天縱之也○光曰聖人志道秉常随/時應物如天之隂陽五行變化無窮)子游子夏得
其書矣未得其所以書也宰我子貢得其言矣未得其
所以言也顔淵閔子得其行矣未得其所以行也(聖人/以妙)
(外徃諸賢以方中來○祕曰通之者聖也習之者賢也/○光曰行下孟切下同六子皆學於孔子而未逹其本)
(原故雖各有所得/而未能盡其變通)聖人之書言行天也天其少變乎(所/以)
(應無方也○咸曰此論六子猶孟軻所謂子張子游子/夏得聖人之一體顔閔具體而微之謂也夫天多變然)
(後有成聖多變然後有倫天變隠於萬化而難知故曰/天則有常聖變布於五經而可見故曰聖人固多變○)
(祕曰夫天之髙也及其變則二氣推移四時更迭三辰/運行萬物生瘁不為少也○光曰言天之變化亦多也)
或曰聖人自恣歟何言之多端也(祕曰或人聞多變之/語不逹其歸趣恐聖)
(人率意而言故云多端○光/曰謂問同答異理或相違)曰子未覩禹之行水歟一
東一北行之無礙也君子之行獨無礙乎如何直徃也
(祕曰時有/可否礙也)水避礙則通于海君子避礙則通于理(咸曰/髙者)
(水之礙故避之則流雜者聖之礙故避之則/行○祕曰随時制宜不失其正理則通矣)君子好人
之好(嘉其/善也)而忘已之好(若不/足也)小人好已之好(我名而/不自知)而
忘人之好(物物而/不識彼)或曰子於天下則誰與(祕曰與何等/人○光曰與)
(許/也)曰與夫進者乎或曰貪夫位也慕夫禄也何其與曰
此貪也非進也夫進也者進於道慕於徳殷之以仁義
進而進(祕曰禮/進則進)退而退(祕曰義/退則退)日孳孳而不知勌者也
(光曰勌與倦同殷中也退而退當作退而進言不以/禄位之進退務進於道徳而已故下文云請問退進)或
曰進退則聞命矣請問退進曰昔乎顔淵以退為進(後/名)
(而名/先也)天下鮮儷焉(祕曰人不堪其憂回也不改其樂終/日如愚而囘也不愚是以退為進少)
(有其偶○光曰鮮息淺切儷音麗顔囘/在陋巷不苟仕好學不倦是以退為進)或曰若此則何
小於必退也(祕曰若然則必退於道者何故小之○光/曰揚子謂聖人不遁於世不離於羣是小)
(必/退)曰心進易儷也必退易儷也(必苟也苟進則貪禄利/苟退則慕偽名也○祕)
(曰輕於進/退者衆)進以禮退以義難儷也(進退不失其正者君/子也○咸曰猶仲尼)
(之於魯也用之則攝相事而輔夾谷淫女樂廢膰/胙則歌之而行○祕曰進之退之惟禮義所在)或曰
人有齊死生同貧富等貴賤何如(懼者畏義也此章有/似駁荘子荘子之言)
(逺有其㫖不統其逺㫖者遂徃而不反所以辨之思各/統其所言之㫖而两忘其言則得其意也○祕曰人有)
(如荘生之齊物者何如/○光曰荘列之論如是)曰作此者其有懼乎(祕曰非聖/人者無法)
(懼有誅戮之責作此齊物之論然後以夷曠為妙達曰/道家流當然也禮曰行偽而堅言偽而辨學非而博順)
(非而澤以疑衆殺○光曰懼謂有/憂患不可避故作此論以自寛)信死生齊貧富同貴
賤等則吾以聖人為囂囂(祕曰夫死生異理貧富殊塗/貴賤差等較然之義也而荘)
(子託以道家遂以係表逺去忘言得意稱其齊一而好/之者無不甘心焉是虚華之大者若信是言則吾以聖)
(人六經之㫖爲囂囂之虚語耳○光曰囂許驕切人好/生惡死苫貧樂富重貴輕賤乃其常情聖人因之以設)
(勸沮立政教若信然齊等則聖/人號令典謨徒囂囂然煩言耳)通天地人曰儒(道業深/與○祕)
(曰隂陽剛柔仁義之道始於太極成乎五行主於/至神運於六子管於聖人是謂通之其名曰儒)通天
地而不通人曰伎(伎藝偏能○祕曰知天地之變隂陽/之數而不知其所以變所以數是不)
(通於聖人之㫖若/子之道名曰伎藝)人必先作然後人名之先求然後人
與之(人理云云萬物動静無不由我以明彼者○祕曰/若求仁而得仁○光曰作為善惡而人以善惡名)
(之自求禍福而/人以禍福與之)人必其自愛也然後人愛諸(咸曰言先/自愛於人)
(而人亦/愛之)人必其自敬也然後人敬諸(咸曰言先自敬於/人而人亦敬之)
自愛仁之至也(祕曰韓吏部曰/博愛之謂仁)自敬禮之至也(祕曰曲/禮曰毋)
(不/敬)未有不自愛敬而人愛敬之者也(祕曰未有不自愛/敬於人而人愛敬)
(於己者也○光曰敦仁所以/自愛也隆禮所以自敬也)或問龍龜鴻鵠不亦夀乎
曰夀曰人可夀乎曰物以其性人以其仁(物性之夀其/質生存延年)
(長也仁者之壽死而不亡名無窮也○咸曰故顔氏之/子年雖夭而仁不能窮之也○光曰龍龜鴻鵠性自夀)
(耳人則為仁然後能保/其夀孔子曰仁者夀)或問人言仙者有諸乎(祕曰秦/皇漢武)
(俱欲求之/故問焉)曰吁吾聞伏犧神農殁黄帝堯舜殂落而死
文王畢孔子魯城之北(祕曰魯城之北孔子𦵏所也言/伏羲至孔子並聖人皆死爾○)
(光曰文王𦵏於畢孔/子𦵏於魯城之北)獨子愛其死乎非人之所及也仙
亦無益子之彚矣(祕曰彚類也仙者皆有虚名而無益/於事實者也○光曰借使有仙亦如)
(龍龜等非人/類所能學也)或曰聖人不師仙厥術異也聖人之於天
下耻一物之不知仙人之於天下耻一日之不生(光曰/言聖)
(人所以不學仙者道不同故/也聖人務多知仙人務長生)曰生乎生乎名生而實死
也(咸曰名惡名也實善實也言今之為仙者惡名存也/善實死也如始皇孝武至今為天下笑非惡存而善)
(死者乎○祕曰神仙者謂之羽化蟬蛻而升天是名生/也其實則降年盡而死耳故曰實死○光曰安期羡門)
(徒有其名而人/未嘗見實死也)或曰世無仙則焉得斯語曰語乎者非
囂囂也歟惟囂囂能使無為有(咸曰仙本無也而盧生/之徒以為有非囂囂不)
(逞者孰能○祕曰囂囂然方士之虚語爾囂囂之/多則能使無為有也○光曰多言之人喜妄說)或問
仙之實曰無以為也(咸曰言無以為其實/○光曰無用問為)有與無非問
也(咸曰謂之有謂之無皆不當問○祕曰天地之/間本無此理無而問有有而問無皆非問也)問也
者忠孝之問也(言惟問忠與孝之事耳○/祕曰忠孝者修身之本)忠臣孝子偟
乎不偟(偟暇○咸曰忠臣謇謇於事君孝子汲汲於事/親何暇其仙乎○祕曰偟暇忠孝之人何暇問)
(無益之事乎○/光曰偟音皇)或問夀可益乎曰徳(光曰惟修徳/可以益夀)曰回
牛之行徳矣曷夀之不益也(咸曰言顔回冉伯/牛徳而何不夀)曰徳故
爾(咸曰庸以長生為夀聖以不/朽為夀顔冉有徳故不朽爾)如囬之殘牛之賊也焉
徳爾(言復甚也○咸曰言假令顔行之殘冉行之賊則/安得不朽之夀如是哉○光曰顔冉之命自短耳)
(若加之殘賊則斯/命亦不能保也)曰殘賊或夀曰彼妄也君子不妄(論/語)
(曰人之生也直罔之生也幸而免揚子之說亦猶此義/○咸曰禮云庶人曰死死斯盡也死則盡無所聞矣如)
(殘賊者安得不朽哉彼言不朽者乃欺妄也彼問亦以/長生為壽揚對終以不朽為夀○祕曰殘賊之人妄生)
(於世爾豈有不朽之夀哉君子不妄生者也○/光曰君子修徳以俟命不為殘賊而冀得妄夀)有生者
必有死有始者必有終自然之道也(因論神仙之事遂/至原始要終以盡)
(死生之說也○祕曰夫春生則秋殺陽始而隂終亦猶/人也豈有使之然哉自然之道也○光曰天常春而不)
(秋日常朝而不暮則/人長生而不死矣)君子忠人况已乎小人欺已况人
乎(夫至人其猶先存諸已而後存諸人者言乎有其真/然後可以訓物况乃其身之不諭又安能諭諸人哉)
(○光曰盡誠/於人曰忠)
　
　揚子法言卷九
欽定四庫全書
　揚子法言卷十
　　　　　　　晉李軌　唐栁宗元　　註
　　　　　　　宋　宋咸吴祕司馬光　重添註
孝至篇(咸曰人道之大莫大乎孝孝道之全莫全於終/故啓之乎足没且誡焉豈易量哉法言始於學)
(而終於孝/理亦粹矣)
孝莫大於寕親寕親莫大於寕神寕神莫大於四表之
歡心(言尊祖考安神靈故先王以孝治天下也○祕曰/寕神奉宗廟也夫孝始於寕親終於天下之歡心)
(其道甚大○光曰神者祖/考之神大孝宜若周公然)譔孝至(祕曰夫學所以開明/也故為其始孝所以)
(報本也故為其終動天地感鬼神者莫速於/孝乎○光曰論孝及至徳因叙漢室之盛)
孝至矣(将欲言其義所以歎其/至○祕曰先王之至徳)一言而該(光曰至徳要/道無所不該)
聖人不加焉(一言而孝兼該百行聖人無以加之是至/徳也○祕曰該備也○光曰聖人之徳無)
(以加/於孝)父母子之天地歟(天懸象地載形/父受氣母化成)無天何生無地
何形天地裕於萬物萬物裕於天地(裕足也言萬物取/足於天地天地不)
(取足於萬物也○咸曰正文當云萬物非裕於天地疑/脫去非字裕饒裕也天地生萬物非冀其報故能饒裕)
(於萬物而萬物不能饒裕於天地也○光曰裕謂饒益/優厚也揚子設為疑問以明天地則能裕萬物萬物豈)
(能裕天/地乎)裕父母之裕不裕矣(養父母自以為足者乃不/足也○咸曰父母雖為子)
(之天地然俟其報與天地異也故親以生育之思饒裕/其子則子也以孝養之徳饒裕於親若夫但樂生育之)
(裕不能全孝養之裕則不為裕矣故曰裕父母之裕不/裕矣以别萬物之於天地也○祕曰父母有餘裕於其)
(子其子豈能裕父母哉以父母之裕而裕其父母不為/裕矣是父母裕於子也常有餘子孝於父母也常不足)
(○光曰欲報之/徳昊天罔極)事父母自知不足者其舜乎(自知不足/則是舜○)
(咸曰舜所以愈裕而不自充足/者懼夫失所以孝養之裕也)不可得而乆者事親之
謂也(祕曰父母之/年不可不知)孝子愛日(無須臾懈於心○祕曰其/心無懈○光曰木欲静而)
(風不止子欲養而親不述/故孝子養親惟日不足)孝子有祭乎有齋乎(祭嚴齊/敬孝子)
(之事○光曰/言齋重於祭)夫能存亡形屬荒絶者惟齋乎(亡形復存/荒絶復属)
(者謂祭如在○光曰/屬之欲切謂齋之日)故孝子之於齋見父母之存也
(祕曰見其居處語笑所/樂所嗜謂思而見之)是以祭不賔(夫齋者交神明之/至故致齋三日乃)
(見其所為齋者禮記論之備矣而發斯談者有慨乎時/也○咸曰祭不賔者孝子盡精極思而存夫親何暇乎)
(賔之接也○祕曰專乎所親○光/曰賔謂敬多而親少如待賔客)人而不祭豺獺乎(九/月)
(豺祭獸正月獺祭魚豺獺猶有/所先人而不祭豺獺之不若也)或曰死生盡禮可謂能
子乎(生事愛敬死事哀戚○祕曰問今世湏死生盡禮/方可謂能子乎○光曰此問荅不類疑下有脫文)
曰石奮石建父子之美也無是父無是子無是子無是
父(祕曰萬石君石奮少子建皆以馴孝行謹/官至二千石○光曰言父子孝謹相成)或曰必也
兩乎(祕曰言人必湏父/子孝謹方為美乎)曰與堯無子舜無父不如堯父
舜子也(必不得雙於斯二者當如堯之為父舜之為子/○咸曰子雲方論孝至而遽以萬石君父子與)
(堯舜較短長得非傷君臣之道輕孝至之禮乎曰子雲/之心盖所以重孝至而謹君臣之道者也何哉天下之)
(重莫大乎孝未有天子而無父也故自天子至子庶人/其禮雖異而其為孝一也夫孝君行之於上而臣行之)
(於下則四海莫不孝矣四海皆孝則忠臣得矣故曰求/忠臣於孝子之門由是言之子雲所以重孝至而謹君)
(臣亦明矣有㫖哉子雲也學者辨之○祕曰與堯之無/子舜之無父不若使堯爲父而舜為子不必兩也堯子)
(丹朱不肖舜父瞽瞍頑雖有/如無○光曰父子俱聖尤美)子有含菽緼絮而致滋美
其親将以求孝也人曰偽如之何(含食也菽豆也○咸/曰言人有自含食其)
(菽緼被絮而能致滋丼之味美麗之服於其親思以為/孝或非之以為偽何如也○光曰緼於盆切含菽菲食)
(緼絮/惡衣)曰假儒衣書服而讀之三月不歸孰曰非儒也(咸/曰)
(言設有人假儒衣書服而讀之三月不輟而歸誰曰非/乎言亦可以為儒也如彼之自薄而厚於親儻乎不輟)
(則亦可為孝矣三月者時一變也天時且變而已不變/是可為儒矣○祕曰已欲孝斯孝矣已欲儒斯儒矣誰)
(其非之○光曰服儒衣讀/儒書經時不輟斯亦儒矣)或曰何以處僞(咸曰問何以/見其偽者○)
(祕曰為之則/真何以居偽)曰有人則作之無人則輟之之謂偽(咸曰/禮云)
(道不可斯湏離其身可離非道也所以君子慎其獨矣/故有人則修而作之無人則輟而止之非偽而何君子)
(耻/之)觀人者審其作輟而已矣(視其所以觀其/所由人焉瘦哉)不為名之
名其至矣(太上以徳自然之美非至而何○/祕曰君子行善其名自彰至矣)為名之名其
次也(力行近仁斯亦次矣○祕曰欲求善名而行/為次也○光曰畏惡名慕善名猶有所耻)或問
忠言嘉謨曰言合稷契之謂忠謨合臯陶之謂嘉(光曰/言不)
(以聖人之正道佐/其君者皆非忠嘉)或曰邵如之何(咸曰邵猶繼也言欲/繼稷契臯陶者如之)
(何而可○祕曰邵髙也欲髙之則如之何/○光曰問稷契臯陶道髙不可及柰何)曰亦朂之而
已(朂勉○咸曰言欲繼稷契/臯陶者當朂勉其道而已)庳則秦儀鞅斯亦忠嘉矣
(庳下也此所以微言貶乎漢臣而為王莽之将相者○/祕曰朂勉也庳下也言人欲自髙則勉行而已如其庳)
(下而不能自勉則秦儀鞅斯亦可謂之忠嘉矣盖言其/自足也○光曰庳音婢若嫌論太髙而卑之則䧟入於)
(狙詐/矣)堯舜之道皇兮(祕曰/皇美)夏殷周之道将兮(祕曰/將大)而以
延其光兮(二帝三王光延至今○/祕曰延其美大之光)或曰何謂也曰堯舜
以其譲夏以其功(平水/土也)殷周以其伐(聖徳同而禪代異/者随時之義一也)
(此又寄言以明其㫖焉五君應乎天順乎人王莽違乎/人逆乎天○祕曰以是為美大之次○光曰皆盡美盡)
(善/)或曰食如螘(言棈細也○光/曰螘與蟻同)衣如華(服文/彩也)朱輪駟馬
(光曰宋吴本於此有/受天字今從李本)金朱煌煌無已泰乎(祕曰受天子/之金朱煌煌)
(然無乃已泰乎○光曰謂/富貴者如此無乃泰侈)曰由其徳舜禹受天下不為
泰(言當/理也)不由其徳五兩之綸半通之銅亦泰矣(綸如青/絲繩也)
(五兩之綸半通之銅皆有秩嗇夫之印綬印綬之微者/也言不由其徳而佩猶為泰矣况滔天乎○咸曰綸青)
(絲綬也諸本註皆作青絲繩盖傳寫誤也/○光曰綸古頑切又音倫李宋本通闕)天下之通道
五所以行之者一(五謂仁義/禮智信也)曰勉(勉勵○咸曰能一勉/而修則五得之矣○)
(祕曰非勉則/不復其性)或曰力有扛洪鼎掲華旗智徳亦有之乎
(咸曰言古有力者能扛鼎掲旗夫智/徳亦有能之乎○光曰掲渠列切)曰百人矣(此力百/人便能)
(敵/之)徳諧頑嚚(諧和也頑/嚚舜父母)讓萬國(以禪/禹也)知情天地(與天地/合其徳)
(知鬼神之情状○咸曰知情天地者/言知天地之情○光曰知與智同)形不測(光曰隂陽/不測之謂)
(神惟聖人/能形容之)百人乎(人見其形而不能測其量非百人之/倫也○咸曰此子雲黜力而尚徳者)
(也○祕曰知天地之情其/形不可測豈百人可敵乎)或問君曰明光問臣曰若禔
(祕曰若順禔宜讀如媞爾雅曰媞媞安/也○光曰禔是支切又杜奚切又音支)敢問何謂也曰
君子在上則明而光其下在下則順而安其上(明而光/其下堯)
(之為君也順而安其上舜之為臣也王莽之事漢則傾/覆其上簒位居攝則暴亂其下也○祕曰明而光其下)
(法天也順而安其上法地也○光曰/光謂能顯忠遂良安謂能順美救惡)或曰聖人事異乎
(咸曰言聖人亦/以妖異為事乎)曰聖人徳之為事(祕曰徳盛/則無異)異亞之(祕/曰)
(見異修徳/者次之)故常修徳者本也(咸曰猶堯舜常脩/其徳何異之也)見異而
修徳者末也(咸曰猶太戊武丁見異而後修非上徳矣/故為之末焉○祕曰失於常徳災異乃見)
(修而禳之/事在末後)本末不修而存者未之有也(惑此之甚者必/亡矣○咸曰猶)
(桀紂本末不修其亡忽焉○光曰災/異應時君之徳故以徳爲本異為末)天地之得斯民也
(得養育之本故能資生斯民也○祕曰天地之大徳曰/生生斯民也易曰有天地然後有萬物有萬物然後有)
(男女是人與萬物齊生而最靈者也班固曰/夫人聰明精粹有生之最靈故曰得斯民)斯民之得
一人也(得資生之業是故係之一人也○咸曰言斯民/之衆在得一人而治之也○祕曰書曰惟天生)
(民有欲無/主乃亂)一人之得心矣(一人之得統御天下者以百/姓之心為心○咸曰言一人)
(之責在得民心而後能長乆也故受有億兆夷人離心/離徳所以亡矣○祕曰五行志曰思心之不睿是謂不)
(聖又曰貌言視聽以心為主故一人之得心矣○光曰/天地因人而成功故天地之所以得其道者在民也民)
(之所以得其道者在君也君/之所以得其道者在心也)吾聞諸傳(祕曰傳記謂論/語○光曰傳直)
(戀/切)老則戒之在得年彌髙而徳彌邵者(咸曰邵美也○/祕曰邵亦髙也)
(老則不貪而有徳彌髙/者雖聖人何以加焉)是孔子之徒歟(王莽少則得師/力行老則詐偽)
(簒奪故揚子寄/㣲言而歎慨焉)或問徳有始而無終與有終而無始也
孰寕(光曰宋吴本作有始而無終歟有終而無始歟/音義曰天復本寕作愈今從李本孰寕寕為誰)曰
寕先病而後瘳乎寕先瘳而後病乎(病簒之深故有先/瘳之喻○祕曰徳)
(寕有/終也)或問大曰小問逺曰邇未逹曰天下為大治之在
道不亦小乎(道至微妙故曰小也○祕曰一人有/道而天下治故曰小謂寡治衆也)四海
為遠治之在心不亦邇乎(祕曰一人/之得心矣)或問俊哲洪秀曰
知哲聖人之謂俊(深識聖義是俊傑也○祕曰/知哲於聖人之道俊哲也)秀穎徳
行之謂洪(禾之秀其頴猶人之洪其道也禾秀頴則實/結人崇道則徳聞洪大○祕曰秀頴於徳行)
(洪秀也○光曰知哲當為哲知言哲能知聖人之道不/溺於異端智之俊者也秀謂材秀能修徳行使穎出於)
(衆秀之/大者也)君子動則擬諸事事則擬諸禮(事不來則不動/動非禮則不擬)
(○咸曰擬或作凝非也擬據也言君子不妄其動乃據/事而後動不偽其事乃據禮而後事○祕曰凝成也君)
(子不妄動動則成於事事則成於禮凝一本作擬○光/曰吴本擬作凝今從李宋本擬度也動則度其事之可)
(否事則度於/禮為是為非)或問羣言之長羣行之宗曰羣言之長徳
言也(咸曰謂由徳而言/乃為羣言之長)羣行之宗徳行也(咸曰謂由徳/而行乃為羣)
(行之/宗)或問泰和(咸曰問太平和樂之道/○光曰天下和平之至)曰其在唐虞成
周乎觀書及詩温温乎其和可知也(發號出令而民說/之○咸曰言觀書)
(二典詩小大雅見唐虞成周之盛信泰和矣○光曰/言千載之後觀其詩書猶温温然和樂况生其世乎)周
康之時頌聲作乎下闗雎作乎上習治也(咸曰習積習/也言由成王)
(來積習為治○祕曰/習治習見治世之道)齊桓之時緼而春秋美邵陵習亂
也(緼亦亂也○咸曰齊桓公㑹諸侯于陘楚遣屈完如/師以觀齊覩齊之盛因而求盟桓公退次召陵與之)
(盟以禮楚也○祕曰緼亦亂也言齊桓之時下陵上替/而春秋美邵陵之㑹能服楚也習亂亦謂習見亂世之)
(事按僖公四年楚屈完來盟子師盟于邵/陵左傳無美之之文子雲據公羊而言也)故習治則傷始
亂也(傷悼○咸曰太平之民追歎舊亂○祕曰習見治/世之事覩始亂則傷之始亂謂幽厲之時也孔子)
(曰嗚呼哀哉我觀周道幽厲傷之○光曰先儒多以/為周道衰詩人本諸祍席闗雎作故揚子以為始亂)習
亂則好始治也(好樂○咸曰乆汚之俗喜安少治○祕/曰習見亂世之事覩始治則好之始治)
(謂邵陵之盟也公羊傳曰桓公救中國/而攘夷狄卒怗荆以此為王者之事也)漢徳其可謂允
懐矣(允信懐至○祕曰漢之有徳信能懐服逺/人○光曰允謂信及四夷懐謂逺人來服)黄支之
南大夏之西東鞮北女來貢其珍漢徳其可謂允懐矣
世鮮焉(明此奕世之所致而莽一旦行詐以取之○祕/曰言漢徳之盛四夷來貢信能懐逺矣而歴世)
(少及焉此所以明漢興者天之本也黄支南蠻去合浦/日南三萬里大夏西戎去中華一萬二千里東鞮北女)
(未詳或傳寫之誤當言北鞮東女匈奴謂漢曰若鞮自/曰呼韓邪後見漢帝為孝慕之故皆為若鞮哀帝建平)
(四年烏昧留若鞮單于上書願朝是也東夷有東女國/西羌别種也西海有女國故云東女國○光曰鞮都奚)
(切鮮悉淺切鞮盖東/夷國名女女國也)芒芒聖徳逺人咸慕上也(芒芒大/也○咸)
(曰猶唐虞之世○光曰李本芒芒/作荒荒今從宋吴本芒謨皇切)武義璜璜兵征四方
次也(咸曰如商周之代○祕曰璜璜猶言煌煌/也以兵伐四夷者次也○光曰璜音黄)宗夷猾
夏蠢廸王人屈國喪師無次也(宗夷者四方羣夷也○/咸曰猾亂也蠢廸猶陵)
(踐也王人王室之官言五霸六國然也○祕曰宗夷猶/言夷族也蠢動也廸蹈也言四夷之族猾亂中夏動蹈)
(我邉疆而犯王人又屈國䘮師焉無禦戎之次也○光/曰蠢動廸蹈也中國㣲弱四夷交侵騷動蹈藉天下之)
(民辱國䘮衆無次言最下也此/汎論王者御夷狄之道然也)麟之儀儀鳳之師師其
至矣乎(咸曰言帝世泰和麟儀儀而馴鳯師師而多徳/之至也○祕曰泰和之百官皆如麟鳳之時儀)
(儀然有義師師然衆盖其至也○光曰儀/儀師師皆和整尚徳之貌以喻徳服四夷)螭虎桓桓(仁/少)
(威多○咸曰桓桓嚴也言王/世以武勘禍亂嚴不失正)鷹隼䎒䎒(攫撮急疾○咸/曰䎒䎒暴也言)
(彊霸之世專為/兵詐暴而欲殘)未至也(未合至徳○咸曰言桓桓䎒䎒/比之帝世泰和則皆未至也○)
(祕曰非泰和之百官皆如螭虎鷹隼之時桓桓武貌䎒/䎒然鷙飛貌於其道未至也○光曰䎒財于側板二切)
(桓桓武貌以喻/用兵威服逺方)或曰訩訩北夷(光曰訩翔拱切又音/凶訩訩喧嘵之貌)被
我純繢(純繒繢畫○/光曰繢音㑹)帯我金犀(金金卯/犀劔飾)珍膳寕鍸(寕鍸/鍸其)
(口也○咸曰言/安然而饗珍膳)不亦享乎(嫌禮胡如此太盛也○祕曰/訩訩夷衆語貌北夷南單于)
(也被我純繢之衣裳帶我金璽犀飾之劔常珍之膳以/安然鍸其口不亦施饗禮之盛乎南單于呼韓邪願為)
(蕃蔽而漢賜之冠帯衣裳黄金璽太官御食之類○光/曰享當作亨亨猶泰也謂宣帝以後單于朝服漢以繒)
(絮衣食/厚撫之)曰昔在髙文武實為兵主今稽首來臣稱為北
藩是為宗廟之神社稷之靈也可不享乎(言如此不可/不以盛禮待)
(之也○祕曰髙祖圍乎平城文帝不雪憤辱之耻孝武/亟興邉略實為兵主矣至宣帝時呼韓邪來臣稱北藩)
(扞禦北虜盖漢神靈之祐豈可不享之哉○光曰為兵/主省謂髙帝得天下之後文帝武帝承平之時兵所以)
(不得息者正以匈奴之故也今幸而得其臣服/豈可不厚撫之使之離叛愛小費而就大患乎)龍堆以
西(白龍/堆也)大漠以北鳥夷獸夷(鳥夷獸夷者/衣鳥獸皮毛)郡勞王師漢
家不為也(皆在荒服之外不為郡屬者也若使勞王師/而郡縣之漢家不為也○光曰鳥夷獸夷言)
(其如鳥獸郡勞王師漢/家仁明之主所不為)朱厓之絶捐之之力也(朱厓南/海水中)
(郡元帝時背叛不臣議者勸徃征之賈捐之以為無異/禽獸也棄之不足借不擊不損威元帝聴之事在漢書)
否則介鱗易我衣裳(否不也言不然則介鱗之類易我/衣裳之民也○光曰朱厓島夷故)
(云介/鱗)君人者務在殷民阜財(殷富/阜盛)明道信義(光曰行義/使民信之)
致帝者之用(光曰極/其事業)成天地之化使粒食之民(光曰粒/食謂中)
(國之/民)粲也晏也(粲文采晏和柔○祕曰/粲然明盛晏然安和)享于鬼神不亦
饗乎(實受其福○祕曰民神之主也民之豐阜則神饗/其祀也○光曰此言王者不應疲弊中國與逺夷)
(爭雄/也)天道勞功(祕曰勞而成功○光/曰勤勞然後有成功)或問勞功曰日一
曰勞考載(日一日猶日日也/考成也載歲也)曰功(周而後始以成其歲/故曰功○光曰載事)
(也天運行不息是其勞也/成造化之事是其功也)或曰君逸臣勞何天之勞(言/於)
(人事則君逸臣勞也天為君/四時行百物生以喻其勞也)曰於事則逸於道則勞(於/事)
(則逸無功可名於道則勞運轉機衡○咸曰言人君之/道各有其官已弗親之故於事則逸然修徳不暇日愈)
(新之故於道則勞○祕曰生萬物地也而天道則勞矣/以其運行不息也理萬事臣也而君道則勞矣以其修)
(省不暇也○光曰天則無為自然而萬物生成君則垂/衣端拱而百姓乂安是其事逸也天則隂陽徃來生生)
(日新君則求賢訪道一/日萬幾是其道勞也)周公以來未有漢公之懿也勤
勞則過於阿衡(漢公王莽也或以此為媚莽之言或以/為言遜之為也吾乃以為箴規之深切)
(者也稱其漢公已前之美爾然則居攝之後不貶而惡/可知也揚子所以𤣥妙也發至言於當時垂忠教於後)
(世言蔽天地而無慚教闗百代而不耻何遜媚之有乎/○宗元曰阿衡之事不可過也過則反○咸曰成王㓜)
(太甲昏勢亦殆矣然周公居叔父之尊伊尹當阿衡之/重二公可取而不取卒以忠勤復辟而正之夫舉其可)
(取不取之因明其不可取而取之事則子雲之罪莾亦/大矣○祕曰自周公以來未有如王莽而謂之美也惟)
(是折節力行勒勞之事則欲不止於阿衡明其簒也伊/周聖人之居師保者漢公王莽也懿美也過謂不止也)
(班固曰莽知漢中外殫微本末俱弱亡所忌憚生其姦/心因母后之權假伊周之稱子雲因其假也故以伊周)
(為言○光曰法言之成蓋當平帝之世莽專漢政自比/伊周欲興禮樂致太平上以惑太后下以欺臣民附已)
(者進異已者誅何武鮑宣以名髙及禍故揚子不得不/遜辭以避害也亦猶薛方云堯舜在上下有巢由也當)
(是之時莽猶未簒人臣之盛者無若伊周故揚子勸以/伊周之美欲其終于北面者也或曰揚子為漢臣漢亡)
(不能死何也曰國之大臣任社稷之重者社稷亡而死/之義也向使揚子據将相之任處平勃之地莾簒國而)
(不死良可責也今位不過郎官朝廷之事無所與聞柰/何責之以必死乎夫死者士之所難凡責人者當先恕)
(已則可以知其難矣或曰揚子不死可也何為仕莽而/不去曰知莽将簒而去者龔勝是也莾聘以為太子師)
(友卒不食而死揚子名已重於世苟去而隠處如揭日/月潜于蒿萊庸得免乎或曰揚子不去則已何必譽莽)
(以求媚豈厭貧賤思富貴乎曰昔晉袁宏作東征賦不/序桓彛陶侃猶為桓温陶胡奴所刼僅以敏㨗自免况)
(揚子作法言品藻漢興以來將相名臣而獨不及莽莽/能無耻且忿乎此杜預所謂吾但恐為害不求益也且)
(揚子自謂不汲汲於富貴不戚戚於貧賤始為郎給事/黄門與王莾劉歆並哀帝之初又與董賢同官當成哀)
(平間莽賢皆為三公權傾人主所薦莫不㧞擢而雄三/世不徙官此豈非言行相副之明驗乎古今之人能安)
(恬如此者㡬希而子乃疑其求媚而思富貴不亦過乎/使揚子果好富貴則必為莽佐命不在劉甄之下矣)
漢興二百一十載而中天其庶矣乎(言人民衆多富盛/也○宗元曰揚子)
(極隂陽之數此言知漢祚之方半耳○咸曰子雲雖學/極隂陽然亦不當逆知漢祚方半也夫中天者猶中興)
(也盖子雲觀莽之強簒而立復暴磔如是天下思漢徳/未已知赤氏之運未去必有中興而王者言庶㡬乎近)
(也故後十餘年光武果定豈非驗乎○祕曰子雲上稱/漢徳之允懐中言王莽之不正下言漢載之中天是覩)
(民思漢徳莾為不道必有中興之義且明徳之不可已/也如是孔子曰其或繼周者雖百世可知也以禮明之)
(也子雲曰漢二百一十載而中天以徳明之也是知子/雲其聖人之徒歟漢髙祖元年至孺子嬰二年凡二百)
(一十四年自王莾稱建國元年至獻帝延康元/年凡二百一十二年○光曰庶者庶㡬於治也)辟廱以
本之校學以教之禮樂以容之輿服以表之復其井刑
勉人役唐矣夫(言若盡此諸美以濟勉人者無羡唐虞/之世也○咸曰勉當為免字之誤也言)
(後之中興者能修漢之辟廱學校禮樂輿服之未修者/能復井田之未復者能措刑辟之未措者以是道而化)
(天下復免人事邉之役則唐堯如矣○祕曰漢之中天/惟是盛徳之符設使行辟廱校學禮樂輿服之事復其)
(井田象刑勉勵其人役於百執事者則唐堯之治矣夫/孔子剛書始于唐堯而子雲法言以是終之盖百王之)
(表則也○光曰容為之容飾表/表其尊卑役用也用唐堯故事)
　
　
　
　
　
　
　
　
　
　
　
　
　揚子法言卷十
