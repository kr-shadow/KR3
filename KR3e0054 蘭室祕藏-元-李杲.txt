#+TITLE: 蘭室祕藏-元-李杲
#+DATE: 2016-06-11 12:23:04
#+SOURCE: github.com/kanripo/KR3e0054 master a82cc393                
欽定四庫全書　　　　　子部五
　蘭室秘藏　　　　　　　醫家類
　　提要
　　　　(臣/)等謹案蘭室秘藏六卷金李杲撰其曰蘭
　　　　室秘藏者葢取黄帝素問藏諸靈蘭之室語
　　　　前有至元丙子羅天益序在杲没後二十五
　　　　年疑即硯堅所謂臨終以付天益者也其治
　　　　病分二十一門以飲食勞倦居首他如中滿
　　　　腹脹如心腹痞如胃脘痛諸門皆諄諄於脾
　　　　胃葢其所獨重也東垣發明内傷之類外感
　　　　實有至理而以土為萬物之母脾胃為生化
　　　　之源脾虚損論一篇極言寒凉峻利之害尤
　　　　深切著明葢預睹劉張兩家末流攻伐之弊
　　　　而早防其漸也至於前代醫方自金匱要畧
　　　　以下大抵藥味無多故唐書許允宗傳紀允
　　　　宗之言曰病之於藥有正相當惟湏單用一
　　　　味直攻彼病藥力既尃病即立愈今人不能
　　　　别脈莫識病證以情億度多安藥味譬之於
　　　　獵未知兎所多發人馬空地遮圍或冀一人
　　　　偶然逢也如此療病不亦疎乎其言歴代醫
　　　　家傳為名論惟杲此書載所自製諸方動至
　　　　一二十味而君臣佐使相制相用條理井然
　　　　他人罕能效之者斯則事由神觧不渉言詮
　　　　讀是書者能喻法外之意則善矣乾隆四十
　　　　四年五月恭校上
　　　　　　　總纂官(臣/)紀昀(臣/)陸錫熊(臣/)孫士毅
　　　　　　　　總　校　官　(臣/)　陸　費　墀
欽定四庫全書
　蘭室秘藏卷上
　　　　　　　　　　　　　元　李杲　撰
　　飲食勞倦門
　　　飲食所傷論
隂陽應象論云水糓之寒熱感則害人六府痺論云隂
氣者靜則神藏躁則消亡飲食自倍腸胃乃傷此乃混
言之也分之為二飲也食也飲者水也無形之氣也因
而大飲則氣逆形寒飲冷則傷肺病則為喘咳為腫滿
為水瀉輕則當發汗利小便使上下分消其濕解酲湯
五苓散生薑半夏枳實白术之類是也如重而畜積為
滿者芫花大㦸甘遂牽牛之屬利下之此其治也食者
物也有形之血也如生氣通天論云因而飽食筋脈横
解腸澼為痔又云食傷太隂厥隂寸口大於人迎兩倍
三倍者或嘔吐或痞滿或下痢腸澼當分寒熱輕重而
治之輕則内消重則除下如傷寒物者半夏神麴乾薑
三稜廣茂巴豆之類主之如傷熱物者枳實白术青皮
陳皮麥蘖黄連大黄之類主之亦有宜吐者隂陽應象
論云在上者因而越之𤓰蔕散之屬主之然而不可過
劑過劑則反傷腸胃盖先因飲食自傷又加之以藥過
故腸胃復傷而氣不能化食愈難消矣漸至羸困故五
常政大論云大毒治病十去其六小毒治病十去其七
凡毒治病不可過之此聖人之深戒也
　　　勞倦所傷論
調經篇云隂虚生内熱岐伯曰有所勞倦形氣衰少糓
氣不盛上焦不行下脘不通而胃氣熱熱氣薫胸中故
内熱舉痛論云勞則氣耗勞則喘且汗出内外皆越故
氣耗矣夫喜怒不節起居不時有所勞傷皆損其氣氣
衰則火旺火旺則乗其脾土脾主四肢故困熱無氣以
動懶於語言動作喘乏表熱自汗心煩不安當病之時
宜安心靜坐以養其氣以甘寒瀉其熱火以酸味收其
散氣以甘温補其中氣經言勞者温之損者温之者是
也金匱要略云平人脉大為勞脈極虚亦為勞矣夫勞
之為病其脈浮大手足煩熱春夏劇秋冬差(脈大者熱/邪也極實)
(者氣損也春夏劇者時助/邪也秋冬差者時勝邪也)以黄耆建中湯治之此亦温
之之意也夫上古聖人飲食有節起居有常不妄作勞
形與神俱百嵗乃去此謂治未病也今時之人去聖人
乆逺則不然飲食失節起居失宜妄作勞役形氣俱傷
故病而後藥之是治其已病也推其百病之源皆因飲
食勞倦而胃氣元氣散解不能滋榮百脉灌溉臟腑衛
護周身之所致也故蒼天之氣貴清靜陽氣惡煩勞噫
飲食喜怒之間寒暑起居之際可不慎歟
調中益氣湯
　治因飢飽勞役損傷脾胃元氣不足其脈弦洪緩而
　沈按之中之下得時一澀其證四肢滿悶肢節疼痛
　難以屈伸身體沉重煩心不安忽肥忽瘦四肢懶倦
　口失滋味腹難舒伸大小便清利而數或上飲下便
　或大便澀滯或夏月餐泄米糓不化或便後見血或
　便見白膿胸滿短氣咽膈不通痰唾稠粘口中沃沫
　食入反出耳鳴耳聾目中流火視物昏花弩肉紅絲
　熱壅頭目不得安卧不思飲食並皆治之
　　橘皮(如腹中氣不轉運加木/香一分如無此證不加)黄蘗(酒洗已上/各二分)升麻
　　(此一味為上氣不足胃氣與脾/氣下流乃補上氣從隂引陽)柴胡(已上各/三分)人參
　　(有𠻳/者去)　炙甘草　蒼术(已上各/五分)黄茋(一錢/)
　如是顯熱躁是下元隂火蒸蒸然發也加
　　生地黄(二分/)　　黄蘗(三分/)
　如大便虚坐不得或大便了而不了腹中常常逼迫
　皆是血虚血澀加當歸身(三分/)無此證則去之
　如身體沈重雖小便數多亦加茯苓(二分/)黄蘗(三分/)
　澤瀉(五分/)蒼术(一錢/)時暫從權而去濕也不可常用
　兼足太隂已病其脈亦絡於心中故顯濕熱相合而
　生煩亂
　如胃氣不和加湯洗半夏(五分/)生薑(三分/)有𠻳者加
　生薑生地黄(二分/)以製半夏之毒
　如痰厥頭痛非半夏不能除此足太隂脾邪所作也
　如兼躁熱加黄蘗生地黄(各二/分)
　如無以上證只服前藥
　右件剉如麻豆大都作一服水二大盞煎去柤稍熱
　食逺服之寧心絶慮靜坐少語藥必為效耳
　如夏月湏加白芍藥(三分/)
　如春月腹中痛尤宜加
　如惡熱而渴或腹痛者更加芍藥(五分/)生黄芩(二分/)
　如惡寒腹痛加中桂(三分/)去黄芩謂之桂枝芍藥湯
　亦於前藥中加之
　如冬月腹痛不可用芍藥盖大寒之藥也只加乾薑
　(二分/)或加半夏(五七/分)以生薑(少許/)製之
　如秋冬之月胃脈四道為衝脈所逆脇下少陽脈二
　道而反上行名曰厥逆其證氣上衝咽不得息而喘
　息有音不得卧加呉茱萸(五分至一錢/湯洗去苦)觀厥氣多少
　而用之亦於前藥中作一服服之
　如夏月有此證為大熱也此病隨四時為寒熱温涼
　也宜以
　　黄連(酒洗/)　黄蘗(酒浸/)　知母(酒浸已上/各等分)
　右為細末熟湯為丸如梧桐子大每服一百丸或二
　百丸白湯送下空心服仍多飲熱湯服畢少時便以
　美食壓之使不令胃中停留直至下元以瀉衝脈之
　邪也大抵治飲食勞倦所得之病乃虚勞七損證也
　常宜以甘温平之甘多辛少是其治也
寛中喜食無厭丸(一名寛中進食丸/)
　資形氣喜飲食
　　木香(五分/)　青皮　　　人參　　　乾生薑(已/上)
　　(各一/錢)　　　炙甘草(一錢/五分)白茯苓　　澤瀉
　　㯽榔　　　橘皮　　　白术(已上各/二錢)縮砂仁
　　猪苓(已上各二/錢五分)枳實(四錢/)半夏(七錢/)　草豆蔲仁
　　(五/錢)神麯(五錢五/分炒)大麥糵麵(一兩/炒)
　右為細末湯浸蒸餅為丸如梧桐子大每服三五十
　丸米湯下(食/逺)
交泰丸
　升陽氣瀉隂火調榮氣進飲食助精神寛腹脇除怠
　惰嗜卧四肢沉困不收
　　乾薑(炮製/三分)　巴豆霜(五分/)　人參(去蘆/)　肉桂(去/皮)
　　(已上各/一分)　　柴胡(去苖/)　小椒(炒去汗并/閉目者良)白术(已/上)
　　(各一錢/五分)厚朴(去皮炒二錢/秋各加七錢)　白茯苓　　苦練(酒/煑)
　　縮砂仁(已上各/三錢)知母(四錢一半酒炒一半酒/洗春夏用秋冬去之)
　　川烏(炮製去皮臍/四錢五分)呉茱茰(湯洗七/次五錢)皂角(水洗煨/去皮)
　　紫菀(去苖已上/各六錢)黃連(去鬚七錢秋冬/減一錢五分)
　右除巴豆霜别研外同為極細末煉蜜為丸如梧桐
　子大毎服十丸温水送下食逺虚實加減
木香人參生薑枳术丸
　開胃進飲食
　　乾生薑(二錢/五分)　木香(三錢/)　人參(三錢/五分)　陳皮(四/錢)
　　枳實(一兩/炒)　　白术(一兩/五錢)
　右為細末荷葉裹燒飯為丸如梧桐子大毎服三五
　十丸温水下食前
木香乾薑枳术丸
　破除寒滯氣消寒飲食
　　木香(三錢/)　乾薑(五錢/炮)　枳實(一兩/炒)　白术(一兩/五錢)
　右為細末荷葉裹燒飯為丸如梧桐子大毎服三五
　十丸温水送下食前
扶脾丸
　治脾胃虚寒腹中痛溏瀉無度飲食不化
　　乾生薑　　　肉桂(已上各/五分)乾薑　　　霍香
　　紅豆(已上各/一錢)　白术　　　　茯苓　　　　橘
　　皮　　　半夏　　訶子皮　炙甘草　　　烏
　　梅肉(已上各/二錢)大麥糵(炒/)　神麴(炒已上/各四錢)
　右為細末荷葉燒飯為丸如梧桐子大毎服五十丸
　白滚湯送下食前
和中丸
　補胃進食
　　人參　　　乾生薑　　　陳皮(已上各/一錢)　乾木
　　𤓰(二錢/)　　炙甘草(三錢/)
　右為細末湯浸蒸餅為丸如梧桐子大毎服五十丸
　白湯送下食前
㯽榔丸
　破滯氣消飲食
　　炙甘草(一錢/)　木香　　　人參　　　㯽榔(已/上)
　　(各二/錢)　　　陳皮(五錢/)
　右為細末湯浸蒸餅為丸如梧桐子大毎服五十丸
　白湯下食前
消積滯集香丸
　治傷生冷硬物不消
　　京三稜　　　廣茂　　　青皮　　　陳皮
　　丁香皮　益智　　　　川練子　　茴香(已上/各一)
　　(兩/)巴豆(和皮米/炒五錢)
　右為細末醋糊為丸如菉豆大毎服五七丸温水生
　薑湯任下食前服
黄茋湯
　補胃除濕和血益血滋養元氣
　　木香(氣通/去之)　霍香葉(已上各/一錢)當歸(酒洗/)　陳皮(已/上)
　　(各二/錢)　　　人參　　　澤瀉(已上各/五錢)　黄茋(一/兩)
　右㕮咀毎服五錢水二大盞煎至一盞如欲汗加生
　薑煎食逺熱服之
黄茋當歸湯
　治熱上攻頭目沿身胷背發熱
　　當歸身(一錢/酒洗)　　黄茋(五錢/)
　右㕮咀作一服水二大盞煎至一盞食前熱服
　膀胱經中有寒氣不足者並宜服之於月生月滿時
　食隔三五日一服如病急不拘時候
麻黄豆䓻丸
　治客寒犯胃心胃大痛不可忍
　　木香　　　青皮　　　紅花　　　厚朴(已上/各二)
　　(分/)蘇木(三分/)蓽澄茄(四分/)升麻　　　半夏(湯洗/)
　　麥蘖麵　　縮砂仁　黄茋　　　白术
　　陳皮(去白/)　柴胡　　　炙甘草　呉茱萸
　　當歸身(已上各/五分)益智仁(五分/)神麯(二錢/炒)　麻黄(不/去)
　　(節三/分)草豆䓻仁(五錢/)
　右為細末湯浸蒸餅為丸如梧桐子大毎服五十丸
　白湯下或細嚼湯下亦可
　　　酒客病論
論酒大熱有毒氣味俱陽乃無形之物也若傷之則止
當發散汗出則愈矣此最妙法也其次莫如利小便二
者乃上下分消其濕何酒病之有今之酒病者徃徃服
酒癥丸大熱之藥下之又有牽牛大黄下之是無形元
氣痛
　　人參　　　甘草　　　縮砂仁　　　厚朴(已/上)
　　(各二/錢)　　　白豆䓻　　姜黄　　　乾生薑
　　澤瀉(已上各/三錢)　　　益智仁(六錢/)　黄茋
　　陳皮(已上各/七錢)
　右為麤末毎服三錢水二盞生薑五片煎至一盞去
　柤食前温服
　　　脾胃虚損論
易水張先生常戒不可峻利食藥下咽未至藥丸施化
其標皮之力始開便言快也所傷之物已去若更待一
兩時辰許藥盡化開其藥峻利必有情性病去之後脾
胃既損是真氣元氣敗壞促人之壽當時説下一藥枳
實一兩麩炒黄色為度白术二兩只此二味荷葉裹燒
飯為丸以白术甘温甘温補脾胃之元氣其苦味除胃
中之濕熱利腰臍間血故先補脾胃之弱過於枳實尅
化之藥一倍枳實味苦寒泄心下之痞悶消化胃中所
傷此一藥下胃其所傷不能即去湏待一兩時辰許食
則消化是先補其虚而後化其所傷則不峻利矣當是
之時未悟用荷葉燒飯為丸之理老年味之始得可謂
竒矣荷葉之物中央空象震卦之體震者動也人感之
生足少陽甲膽者風也先化萬物之根蔕也内經云内
端於始亨則不愆人之飲食入胃營氣上行即少陽甲
膽之氣也其手少陽三焦經人之元氣也手足經同法
便是少陽元氣生發也胃氣糓氣元氣甲膽上升之氣
一也異名雖多止是胃氣上升者也荷葉之體生於水
土之下出於汚穢之中所染挺然獨立其色青形乃空
青而象風木者也食藥感此氣之化胃氣何由不上升
乎其主意用此一味為引味可謂逺識深慮合於道者
也更以燒飯和藥與白术恊力滋養糓而補令胃厚再
至内傷其利廣矣大矣若内傷脾胃以熱之物酒肉之
類自覺不快覔藥於醫醫者亦不問所傷付之集香丸
小丁香丸巴豆大熱藥之類下之大便下則物去遺留
食之熱性藥之熱性重傷元氣則七神不熾經云熱傷
氣正謂此也其後必無氣以動而熱困四肢不舉傳變
諸疾不可勝數使人真氣自此衰矣若傷生冷硬物世
醫或用大黄牽牛二味大寒藥投之随藥下所傷去矣
遺留食之寒性藥之寒性重瀉其陽陽去則皮膚筋肉
血脈無所依倚便為虚損之證論言及此令人寒心夫
辛辣薄味之藥無故不可亂服非止牽牛而已至真要
大論云五味入口各先逐其所喜攻攻者尅伐瀉也辛
味下咽先攻瀉肺之五氣氣者真氣元氣也其牽牛之
辛辣猛烈傷人尤甚飲食所傷腸胃邪當以苦泄其腸
胃可也肺與元氣何以罪之有用牽牛大罪有五此其
一也况胃主血所生病為所傷物者有形之物也皆是
血病瀉其氣其罪二也且飲食傷之於中焦止合尅化
消𨗳其食重瀉上焦肺中已虚之氣其罪三也食傷腸
胃當寒因寒用又曰寒因寒用枳實大黄苦寒之物以
泄有形是也反以辛辣牽牛散瀉真氣大禁四也殊不
知鍼經有云外來客邪風寒傷人五臓若誤瀉胃氣必
死悞補亦死其死也無氣以動故静若内傷腸胃而反
瀉五臓必死悞補亦死其死也隂氣有餘故躁今内傷
腸胃是謂六腑不足之病反瀉上焦虚無肺氣肺者五
臟之一數也雖不即死若更旬日之間必暗損人壽數
謂如人壽應百歲為牽牛之類朝損暮損損其元氣消
耗不得終其天年但人不覺耳將為天年已盡此乃暗
裏折人壽數故特著此論并方庶令四海聞而行之不
至夭横耳老夫之用心也胃氣不可不養復明養胃之
理内經云安糓者昌絶糓者亡去則榮散糓消則亡榮
散衛亡神無所依仲景云水入於經其血乃成糓入於
胃脈乃大行故血不可不養胃不可不温血温胃和榮
衛將行常有天命糓者身之大柄也書與周禮皆云金
木水火土糓惟脩以奉養五臟者也内傷飲食固非細
事茍妄服食藥而輕生損命其可乎哉黄帝鍼經有説
胃惡熱而喜清冷大腸惡清冷而喜熱兩者不和何以
調之岐伯曰調此者食飲衣服亦欲適寒温寒無悽愴
暑無汗飲食者熱無灼灼寒無凄凄寒温中適故氣調
乃不致邪僻也是必有因用豈可用俱寒俱熱之藥倉
卒致損與以刄殺人者何異内經説内傷者其氣口脈
反大於人迎一倍二倍三倍分經用藥又曰上部有脈
下部無脈其人當吐不吐者死如但食不納惡心欲吐
者不問一部二部不當正與𤓰蒂散吐之但以指或以
物探去之若所傷之物去不盡者更診其脈問其所傷
以食藥去之以應塞因塞用又胃之寒因泄而下降乃
應太隂之用其中更加升發之藥令其元氣上升塞因
通用因曲而為直何為曲内傷胃氣是也何為直因而
升發胃氣是也因其飲食之内傷而使生氣增益胃氣
寛復此乃因曲而為之直也若分經用藥其所傷之物
寒熱温涼生硬柔輭所傷不一難立定一法只隨所傷
之物不同各立治法臨時加減用之其用藥又當問病
人從來稟氣盛衰所傷寒物熱物是喜食之邪不可服
破氣藥若乗飢困而傷之邪當益胃氣或為人所勉勸
強食之宜損血而益氣也診其脈候傷在何臓可與對
病之藥豈可妄瀉天真生氣以輕身喪寳乎且如先食
熱物而不傷繼之以寒物因後食致前食亦不消化而
傷者當問熱食寒食孰多孰少斟酌與藥無不當矣喻
如傷熟物二分寒物一分則當用寒藥二分熱藥一分
相合而與之則榮衛之氣必得周流更有或先飲酒而
後傷寒冷之食及傷熱食冷水與氷如此不等皆當驗
其節次所傷之物酌量寒熱之劑分數各各對證與之
無不取效自忖所定藥方未敢便謂能盡性之理姑用
指迷辯惑耳
三黄枳术丸
　治傷肉濕麵辛辣味厚之物填塞悶亂不快
　　枳實(麩炒/五錢)　黄連(去鬚/酒洗)　大黄(濕紙/裹煨)　神麯(炒/)
　　橘皮　　白术(已上各/一兩)黄芩(二兩/)
　右為極細末湯浸􁲉餅為丸如菉豆一倍大毎服五
　十丸白湯下量所傷多少加減服之
巴豆三稜丸(一名木香見現丸/)
　　半夏(湯洗/七次)　神麴(炒已上/各五錢)草豆蔲(麵裹煨去/皮取仁)白术
　　(已上各/一兩)　　枳實(麩炒/二兩)
　右為極細末湯浸􁲉餅為丸如菉豆大毎服五十丸
　白湯下
　　中滿腹脹門
　　　中滿腹脹論
六元政紀論云太隂所至為中滿太隂所至為畜滿諸
濕腫滿皆屬脾土論云脾乃隂中之太隂同濕土之化
脾濕有餘腹滿食不化天為陽為熱主運化地為隂為
濕主長養也無陽則隂不能生化故云藏寒生滿病調
經篇云因飲食勞倦損傷脾胃始受熱中末傳寒中皆
由脾胃之氣虚弱不能運化精微而制水糓聚而不散
而成脹滿經云腹滿䐜脹支膈胠脇下厥上冒過在太
隂陽明乃寒濕鬱遏也脈經所謂胃中寒則脹滿者是
也(鍼經二卷/雜病第八)腹滿大便不利上走胷溢喘息喝喝然取
足少隂又云脹取三陽三陽者足太陽寒水為脹與通
評虚實論説腹暴滿按之不下取太陽經絡胃之募也
正同取者瀉也經云中滿者瀉之於内者是也宜以辛
熱散之以苦瀉之淡滲利之使上下分消其濕正如開
鬼門潔净府温衣繆刺其處是先瀉其血絡後調其真
經氣血平陽布神清此治之正也或曰諸脹腹大皆屬
於熱者何也此乃病機總辭假令外傷風寒有餘之邪
自表傳裏寒變為熱而作胃實腹滿仲景以大承氣湯
治之亦有膏粱之人濕熱鬱於内而成脹滿者此熱脹
之謂也大抵寒脹多而熱脹少治之者宜詳辯之
　　　諸腹脹大皆屬於熱論
諸腹脹大皆屬於熱此乃八益之邪有餘之證自天外
而入是感風寒之邪傳裏寒變為熱作胃實日晡潮熱
大渴引飲讝語是太陽陽明并大實大滿者大承氣湯下
之少陽陽明㣲滿實者小承氣湯下之泄之則脹已此
之謂也假令瘧病為脹滿亦有寒脹熱脹是天之邪氣
傷暑而得之不即時發至秋暑氣衰絶而瘧病作矣知
其寒也局方用交解飲子者是也内虚下實寒濕令人
中滿乃五臓六腑俱有脹滿更以脈家寒熱多少較之
胃中寒則脹滿濁氣在上則生脹䐜脹取三陽三陽者
足太陽膀胱寒水為脹腹暴滿按之不下取太陽經絡
者胃之募也正同腹滿䐜脹肢膈胠脇下厥上冒過在
太隂陽明胃中寒濕鬱遏也太隂䐜脹復不利不欲食
食則嘔不得卧按所説寒脹之多如此中滿治法當開
鬼門㓗浄府開鬼門者謂發汗也潔浄府者利小便也
中滿者瀉之於内謂脾胃有病令上下分消其氣下焦
如瀆氣血自然分化不待泄滓穢如或大實大滿大小
便不利從權以寒熱藥下之或傷酒濕麵及味厚之物
膏粱之人或食已便卧使濕熱之氣不得施化致令腹
脹滿此脹亦是熱治熱脹分消丸主之
如或多食寒凉及脾胃久虚之人胃中寒則脹滿或藏
寒生滿病以治寒脹中滿分消湯主之
中滿分消丸
　治中滿熱脹鼓脹氣脹水脹此非寒脹類
　　白术　　　　人參　　　炙甘草　　猪苓(去/黒)
　　(皮/)　姜黄(已上各/一錢)白茯苓(去皮/)乾生薑　　砂仁
　　(已上各/二錢)澤瀉　　　橘皮(已上各/三錢)知毋(炒四/錢)　黄
　　芩(去腐炒夏用/一錢二分)　　　黄連(净炒/)　半夏(湯洗/七次)枳
　　實(炒已上/各五錢)厚朴(薑製/一兩)
　右除茯苓澤瀉生薑外共為極細末入上三味和勻
　湯浸􁲉餅為丸如梧桐子大毎服一百丸焙熟白湯
　下食逺服量病人大小加减
中滿分消湯
　治中滿寒脹寒疝大小便不通隂燥足不收四肢厥
　逆食入反出下虚中滿腹中寒心下痞下焦燥寒沉
　厥奔豚不收
　　川烏　　　澤瀉　　　黄連　　　人參
　　青皮　　　當歸　　　生薑　　　麻黄
　　柴胡　　　乾薑　　　蓽澄茄(已上各/二錢)　益智
　　仁　　　半夏　　　茯苓　　木香　升麻(已/上)
　　(各三/分)　黄茋　　　　呉茱茰　　厚朴　　草
　　豆蔲仁　　黄蘗(已上各/五分)
　右剉如麻豆大都作一服水二大盞煎至一盞食前
　熱服忌房室酒濕麵生冷及油膩等物
廣茂潰堅湯
　治中滿腹脹内有積聚堅硬如石其形如盤令人不
　能坐卧大小便澀滯上喘氣促面色痿黄通身虚腫
　　廣茂　　　紅花　　　升麻　　　呉茱茰(已/上)
　　(各二/分)　　　生甘草　　柴胡　　　澤瀉
　　神麯　　　青皮　　陳皮(已上各/三分)厚朴(生用/)
　　黄芩　　　黄連　　　益智仁　草豆蔲仁
　　當歸梢(已上各/三分)半夏
　如渴加
　　葛根(四分/)
　右剉如麻豆大水二大盞煎至一盞稍熱服食逺忌
　酒醋濕麵服二服之後中滿減半有積不消再服後
　藥
半夏厚朴湯
　　紅花　　　蘇木(已上各/五厘)呉茱茰　　乾生薑
　　黄連(已上各/一分)木香　　　青皮(已上各/二分)肉桂
　　蒼术　　　白茯苓　澤瀉　　　柴胡
　　陳皮　　　生黄芩　　草豆蔲仁　　生甘草
　　(已上各/三分)京三稜　　當歸梢　　猪苓　　　升
　　麻(已上各/四分)神麴(六分/)　厚朴(八分/)　半夏(一錢/)
　　桃仁(七箇/)　昆布(少許/)
　如渴加
　　葛根(三分/)
　右㕮咀作一服水三盞煎至一盞去柤稍熱服此藥
　二服之後前證又減一半却於前藥中加減之
破滯氣湯(一名木香化滯散/)
　破滯氣治心腹滿悶
　　炙甘草(四分/)白檀　　　藿香　　　陳皮
　　大腹子　白豆蔲仁　白茯苓　　桔梗(已上各/五分)
　　砂仁　　　人參　　青皮　　　㯽榔
　　木香　　　姜黄　　　白术(已上各/三錢)
　右㕮咀毎服三錢水二盞煎至一盞去柤温服不拘
　時
草豆蔲湯
　治腹中虚脹
　　澤㵼(一分/)　木香(三分/)　神麴(四分/)　半夏(製/)
　　枳實　　草豆蔲仁　黄茋(春夏/去之)　益智
　　甘草(已上各/五分)青皮　　陳皮(已上各/六分)茯苓
　　當歸(已上各/七分)
　右為麤末都作一服水二大盞生薑三片煎至一盞
　去柤温服冬月加黄茋五七分春夏止服正藥食逺
　　心腹痞門
消痞丸
　治心下痞悶一切所傷及積年不愈者
　　乾生薑　　　神麴(炒/)　　炙甘草(已上各/二錢)　猪
　　苓(二錢/五分)　　澤瀉　　　　厚朴　　　砂仁(已/上)
　　(各三/錢)　　半夏(湯洗/七次)　　陳皮　　　　人參(已/上)
　　(各四/錢)枳實(五錢/炒)　　　黄連(浄炒/)　　黄芩(已上/各六)
　　(錢/)　姜黄　　　白术(已上各/一兩)
　右為細末湯浸􁲉餅為丸如梧桐子大毎服五七十
　丸至百丸白湯送下食逺服
失笑丸(一名枳實消痞丸/)
　治右闗脈弦心下虚痞惡食懶倦開胃進飲食
　　乾生薑(一錢/)　炙甘草　　　麥蘖麵　　　白
　　茯苓　　白术(已上各/二錢)　半夏麴　　　人參(已/上)
　　(各三/錢)　厚朴(四錢/炙)　　枳實　　　黄連(已上各/五錢)
　右為細末湯浸􁲉餅為丸梧桐子大毎服五七十丸
　白湯下食逺服
黄連消痞丸
　治心下痞滿壅滯不散煩熱喘促不安
　　澤瀉　　　姜黄(已上各/一錢)乾生薑(二錢/)炙甘草
　　茯苓　　白术(已上各/三錢)陳皮(五錢/)　猪苓(已上各/五錢)
　　枳實(七錢/炒)　半夏(九錢/)黄連(一兩/)　黄芩(二兩/炒)
　右為細末湯浸􁲉餅為丸如梧桐子大毎服五十丸
　温湯下食逺服
消痞丸(一名木香化滯湯/)
　治因憂氣鬱結中脘腹皮裏微痛心下痞滿不思飲
　食
　　枳實(炒/)　　當歸梢(已上各/二分)陳皮　　　生薑
　　木香(已上各/三分)柴胡(四分/)　草豆蔲　　　炙甘草
　　(已上各/五分)半夏(一錢/)紅花(少許/)
　右為麤末作一服水二盞生薑三片煎至一盞食逺
　服忌酒濕麵
葶􁬦丸(一名人參順氣飲子/)
　治心下痞胷中不利
　　半夏(洗/)　　厚朴(炙/)　　石膏　　　靑皮(已上/各五)
　　(分/)當歸身(七/分)白豆蔲仁　縮砂　　　茵蔯(酒製/)
　　乾葛(已上各/一錢)炙甘草　羌活　　　黄芩(一半酒/洗一半)
　　(炒/)苦葶􁬦(酒洗/炒)人參　　　柴胡　　獨活(已上/各三)
　　(錢/)
　右為細末湯浸􁲉餅和勻篩子内擦如米大毎服二
　錢臨卧用一口湯下
　　胃脘痛門
草豆蔲丸
　治脾胃虚弱而心火乗之不能滋榮上焦元氣遇冬
　腎與膀胱寒水旺時子能令母實以致肺金大腸相
　輔而來尅心乗脾胃此大復讎也經云大勝必大復
　理之常也故皮毛血脈分肉之間元氣已絶於外又
　大寒大燥二氣併乗之則苦惡風寒耳鳴及腰背相
　引而痛鼻息不通不聞香臭額寒腦痛大惡風寒目
　時眩不欲開腹中為寒水反乗痰唾沃沫食則反出
　腹中常痛心胃作痛脇下縮急有時而痛腹不能努
　大便多瀉而少秘下氣不絶或腹中鳴此脾胃虚之
　至極也胷中氣亂心煩不安而為霍亂之漸咽膈不
　通極則噎寒有聲喘喝閉寒或於日陽處或於煖室
　中少緩口吸風寒之氣則復作四肢厥逆身體沉重
　不能轉側頭不可以囬顧小便溲而時躁此藥主之
　秋冬寒凉大復氣之藥也
　　神麴末　　柴胡(詳膈下痛/多少用之)姜黄(已上各/四分)當歸身
　　青皮(各六/分)黄茋　　　人參　　　益智仁
　　呉茱茰(湯洗/焙乾)陳皮　白僵蠶(已上各/八分)澤瀉(小便数/減半)
　　半夏(已上各/一錢)　甘草(生六分/熟六分)麥糵麵(一錢五/分炒)
　　草豆蔲仁(麵裹燒熟為/末錢四分)　　桃仁(七箇湯浸/去皮尖)
　右除桃仁别研如泥餘為細末同研勻湯浸􁲉餅為
　丸如梧桐子大每服五七十丸白湯下食逺服
神聖復氣湯
　治復氣乗冬足太陽寒水足少隂腎水之旺子能令
　母實手太隂肺實反來尅土火木受邪腰背胷膈閉
　塞疼痛善嚏口中涎目中泣鼻中流濁涕不止或如
　息肉不聞香臭咳𠻳痰沫上熱如火下寒如氷頭作
　陣痛目中溜火視物䀮䀮耳聾耳鳴頭并口鼻大惡
　風寒喜日晴暖夜卧不安常覺痰塞咽膈不通口不
　知味兩脇縮急而痛牙齒動搖不能嚼物臍腹之間
　及尻臋足膝不時寒冷前隂冷而多汗行歩欹側起
　居艱難麻木風痺小便數氣短喘咳少氣不足以息
　遺失無度及婦人白帶隂户中大痛牽心面色黧黒
　男子控睪痛牽心腹或面色如飯食少大小便不調
　煩心霍亂逆氣裏急腹不能努或腸鳴膝下筋急肩
　胛大痛此皆寒水來復火土之讎也
　　乾薑(炮/)　　黒附子(炮已上/各三分)防風　　　人參
　　郁李仁(另研已上/各五分)　　當歸身(六分/酒洗)　半夏(湯洗/)
　　升麻(已上各/七分)藁本　　甘草(已上各/八分)柴胡
　　羌活(已上各/一錢)白葵花(五朶去/心剪碎)
　右件都作一服水五大盞煎至二盞入黄茋一錢橘
　紅五分草豆蔲仁一錢麵裹煨熟去皮一錢同煎至
　一盞再入下項藥黄蘗三分酒浸黄連三分酒浸枳
　殻三分生地黄三分酒洗此四味預一日另用新水
　浸又以華細辛二分川芎細末三分蔓荆子三分作
　一處浸此三味并黄蘗等煎正藥作一大盞不去柤
　入此所浸之藥再上火同煎至一大盞去柤熱服空
　心又能治嚙頰嚙唇舌舌根強硬等證如神忌肉湯
　宜食肉不助經絡中火也大抵腎元與膀胱經中有
　寒氣不足者並宜服之於月生月滿時食隔二五日
　一服如病急不拘時候
麻黄豆蔲丸
　治客寒犯胃心胃大痛不可忍
　　木香　　青皮　　　紅花　　　厚朴(已上各/二分)
　　蘇木(三分/)蓽澄茄(四分/)升麻　　　半夏(湯洗/)麥
　　糵麵　縮砂仁　黄茋　　　白术　　　陳皮
　　(去白/)柴胡　　　炙甘草　呉茱萸　　當歸身
　　(已上各/五分)益智仁(八分/)神麴末(二錢/炒)麻黄(不去節/三錢)
　　草豆蔲仁(五錢/)
　右為細末湯浸􁲉餅為丸如梧桐子大毎服五十丸
　白湯下或細嚼湯下亦可
　　　酒客病論
論酒大熱有毒氣味俱陽乃無形之物也若傷之則止
當發散汗出則愈矣此最妙法也其次莫如利小便二
者乃上下分消其濕何酒病之有今之酒病者徃徃服
酒癥丸大熱之藥下之又有牽牛大黄下之是無形元
氣受病反下有形隂血乖悞甚矣酒性大熱已傷元氣
而復重瀉之况亦損腎水真隂及有形隂血俱為不足
如此則隂血愈虚真水愈弱陽毒之熱大旺反增其隂
火是謂元氣消亡七神何依折人長命雖不即死而虚
損之病成矣金匱要畧云酒疸下之久久為黒疸慎不
可犯此戒不若令上下分消其濕當以葛花解酲湯主
之
葛花解酲湯
　　木香(二錢/)　人參(去蘆/)　猪苓(去黒/皮)　白茯苓
　　橘皮(已上各一/錢五分)白术　　　乾生薑　　神麴(炒/)
　　澤瀉(已上各/一錢)葛花(五錢/)縮砂仁(五錢/)四花青皮(三/錢)
　　白豆蔲仁(五錢/)
　右為極細末和勻毎服三錢匕白湯調下但得微汗
　酒病去矣此盖不得已而用豈可恃頼日日飲酒此
　藥氣味辛辣偶因酒病服之則不損元氣何者敵酒
　病故也若頻服之損人天命
枳术丸
　治痞消食强胃
　　枳實(微炒黄/色一兩)　白术(二兩/)
　右為極細末荷葉裹燒飯為丸如菉豆大倍大毎服
　五十丸白湯下不拘時候量所傷多少加減服之
半夏枳术丸
　治因冷物内傷
　　半夏(湯洗七/次一兩)　　枳實(麩炒/黄色)　　白术(已上各/三兩)
　右三味為極細末荷葉裹燒炊飯為丸如菉豆一倍
　大毎服五十丸白湯下量所傷加減服之
橘皮枳术丸
　治元氣虚弱飲食不消或臟腑不調心下痞悶
　　橘皮　　　枳實(麩炒黄色/各一兩)　白术(二兩/)
　右為極細末荷葉裹燒飯為丸如菉豆一倍大毎服
　五十丸白湯下量所傷加減服之
除濕益氣丸
　治傷濕麵心腹滿悶肢體沉重
　　紅花(三分/)　蘿蔔子(炒熟/五錢)　枳實(麩炒/黄色)　黄芩(生/)
　　(用/)神麴(炒黄/色)白术(已上各/一兩)
　右同為極細末荷葉裹燒飯為丸如菉豆一倍大毎
　服五十丸白湯下量所傷加減服之
除濕散
　治傷馬妳子并牛羊酪水一切冷物
　　甘草(炙/)　　紅花(已上各/二錢)半夏(湯洗/七次)　乾生薑(已/上)
　　(各三/錢)車前子　　澤瀉(已上各/五錢)茯苓(七錢/)　神麴
　　(炒黄色/一兩)
　右為極細末毎服三錢七白湯調下食前
升麻黄連丸
　治多食肉口臭不欲聞其穢惡氣使左右不得近
　　白檀(二錢/)　生甘草(三錢/)　生薑(取自/然汁)　　蓮花
　　青皮　　　升麻(已上各/五錢)黄連(去鬚/一両)　　黄芩(去/腐)
　　(酒洗/二兩)
　右為極細末湯浸􁲉餅為丸如彈子大毎服一丸細
　嚼白湯下食後
上二黄丸
　治傷熱食痞悶兀兀欲吐煩亂不安
　　甘草(二錢/)　升麻　　　柴胡(已上各/三錢)黄連(酒洗/一兩)
　　黄芩(二兩/)
　一方加
　　枳實(五錢/)
　右為細末湯浸􁲉餅為丸如菉豆大毎服五十丸白
　湯下食逺服
　治傷冷飲者以五苓散毎服二錢三錢匕加生薑煎
　服之
　治傷食兼傷冷飲者煎五苓散送半夏枳术丸
　治傷冷飲不惡寒者腹中亦不覺寒惟覺悶身重食
　不化者或小便不利煎去桂五苓散依前斟酌服之
𤓰蒂散
　上部有脉下部無脉其人當吐不吐者死何謂下部
　無脈此謂木鬱也飲食過飽填塞胷中胷中者太隂
　之分野經曰氣口反大於人迎三倍食傷太隂故曰
　木鬱則逹之吐者是也
　　𤓰蔕　　　赤小豆(已上各/等分)
　右二味為極細末毎服二錢七温漿水調下取吐為
　度若不至兩手尺脈絶無不宜便用此藥恐損元氣
　令人胃氣不復若止是胷中窒塞悶亂不通以指探
　去之如不得吐者以物探去之得吐則已如食不去
　用此藥吐之解云盛食填塞於胷中為之窒塞兩寸
　脈當主事兩尺脈不見其理安在胷中有食故以吐
　出之食者物也物者坤土也是足太隂之號也胷中
　者肺也為物所填肺者手太隂金也金主殺伐也與
　坤土俱在於上而旺於天金能尅木故肝木生發之
　氣伏於地下非木鬱而何吐去上焦隂土之物木得
　舒暢則鬱結去矣食塞於上脈絶於下若不明天地
　之道無由達此至理水火者隂陽之徴兆天地之别
　名也故曰獨陽不生獨隂不長天之用在於地下則
　萬物生長矣地之用在於天上則萬物收藏矣此乃
　天地交而萬物通也此天地相根之道也故陽火之
　根本於地下隂水之源本於天上故曰水出髙源故
　人五臟主有形之物物者隂也隂者水也右三部脈
　主之偏見於寸口食塞其上是絶五臟之源源絶則
　水不下流兩尺竭絶此其理也何疑之有假令所傷
　前後不同以分為率傷熱物二分傷生冷硬物一分
　用寒藥三黄丸二停熱藥巴豆三稜丸一停合而服
　之如熱物傷少而寒物傷多則寒藥少而熱藥多也
　假令夏月大熱之時傷生冷硬物當用熱藥巴豆三
　稜丸治之湏加三黄丸謂天時不可伐故加寒藥以
　順時令若熱物只用三黄丸何謂此三黄丸時藥也
　假令冬天大寒之時傷羊肉濕麵等熱物當用三黄
　丸治之須加熱藥少許草豆蔲丸之類是也為引用
　又為時藥經云必先歲氣無伐天和此之謂也餘皆
　倣此
　　消渴門
　　　消渴論
隂陽别論云二陽結謂之消脈要至微論云痺成為消
中夫二陽者陽明也手陽明大腸主津病消則目黄口
乾是津不足也足陽明胃主血熱則消糓善飢血中伏
火乃血不足也結者津液不足結而不潤皆燥熱為病
也此因數食丼美而多肥故其氣上溢轉為消渴治之
以蘭除陳氣也不可服膏粱芳草石藥其氣慓悍能助
燥熱也越人云邪在六腑則陽脈不和陽脈不和則氣
留之氣留之則陽脈盛矣陽脈大盛則隂氣不得營也
故皮膚肌肉消削是也經云凡治消痺仆繫偏枯痿厥
氣滿發逆肥貴人則膏之疾也岐伯曰脈實病久可治
脈弦小病久不可治後分為三消髙消者舌上赤裂大
渴引飲逆調論云心移熱於肺傳於膈消者是也以白
虎加人參湯治之中消者善食而痩自汗大便硬小便
數叔和云口乾飲水多食飢虚癉成消中者是也以調
胃承氣三黄丸治之下消者煩躁引飲耳輪焦乾小便
如膏叔和云焦煩水易虧此腎消也以六味地黄丸治
之總録所謂末傳能食者必發􁀙疽背瘡不能食者必
傳中滿鼓脹皆謂不治之證潔古老人分而治之能食
而渴者白虎加人參湯不能食而渴者錢氏方白术散
倍加葛根治之上中既平不復傳下消矣前人用藥厥
有㫖哉或曰末傳瘡疽者何也此火邪勝也其瘡痛甚
而不潰或赤水者是也經云有形而不痛陽之類也急
攻其陽無攻其隂治在下焦元氣得强者生失强者死
末傳中滿者何也以寒治熱雖方士不能廢其䋲墨而
更其道也然臟腑有逺近心肺位近宜制小其服腎肝
位逺宜制大其服皆適其至所為當如過與不及皆誅
罰無過之地也如髙消中消制之大急速過病所久而
成中滿之病正謂上熱未除中寒復生者也非藥之罪
失其緩急之制也處方之制宜加意焉
和血益氣湯
　治口乾舌乾小便數舌上赤脈此藥生津液除乾燥
　生肌肉
　　柴胡　　　炙甘草　　　生甘草(此味治口/乾舌乾)麻
　　黄根(已上各/三錢)酒當歸梢(四/分)酒知母　　　酒漢防
　　己　　　羌活(已上各/五分)　石膏(六分治小/便赤色)酒生地
　　黄(七分/)酒黄連(八分治舌/上赤脉也)酒黄蘗　　升麻(已/上)
　　(各一/錢)杏仁　　　　桃仁(已上各/六箇)　　紅花(少許/)
　右㕮咀都作一服水二大盞煎至一盞去柤温服忌
　熱濕麵酒醋等物
當歸潤燥湯
　治消渴大便閉澀乾燥結硬兼喜温飲隂頭退縮舌
　燥口乾眼澀難開及於黒處見浮雲
　　細辛(一分/)　生甘草　　　炙甘草　　　熟地
　　黄(已上各/三分)　柴胡(七分/)　黄蘗　　　　知母
　　石膏　　　桃仁(泥子/)　當歸身　　　麻子
　　仁　　　防風　　　　荆芥穗(已上各/一錢)升麻(一/錢)
　　(五/分)　　紅花(少許/)　　杏仁(六箇/)　　　小椒(三/箇)
　右㕮咀都作一服水二大盞煎至一盞去柤熱服食
　逺忌辛熱物
生津丼露湯(一名清涼飲子/)
　治消中能食而痩口舌乾自汗大便結燥小便頻數
　　升麻(四分/)　防風　　　生甘草　　漢防己
　　生地黄(各五/分)當歸身(六分/)柴胡　　　羌活
　　炙甘草　　黄茋　　酒知母　　酒黄芩(已上/各一)
　　(錢/)酒龍膽草　石膏　　　黄蘗(各一錢/五分)紅花(少/許)
　　桃仁(五箇/)　杏仁(十箇/)
　右㕮咀都作一服水二盞酒一匙煎至一盞稍熱服
　食逺
辛潤緩肌湯(一名清神補氣湯/)
　前消渴證纔愈止有口乾腹不能努此藥主之
　　生地黄　　細辛(已上各/一分)熟地黄(三錢/)石膏(四分/)
　　黄蘗(酒製/)黄連(酒製/)　生甘草　　知母(已上各/五分)
　　柴胡(七分/)　當歸身　荆芥穗　　桃仁
　　防風(已上各/一錢)升麻(一錢/五分)　紅花(少許/)杏仁(六箇/)
　　小椒(二箇/)
　右㕮咀都作一服水二大盞煎至一盞食逺稍熱服
　之
甘草石膏湯
　渴病乆愈又添舌白滑微腫咽喉嚥津覺痛嗌腫時
　時有渴喜冷飲口中白沬如膠
　　生地黄　　細辛(已上各/一分)熟地黄　　黄連(已上/各三)
　　(分/)甘草(五分/)石膏(五分/)　柴胡(七分/)　黄蘗
　　知毋　　　當歸身　桃仁(炒去/皮尖)　荆芥穗
　　防風(已上各/一錢)升麻(一錢/五分)　紅花(少許/)杏仁(六箇/)
　　花椒(二箇/)
　右如麻豆大都作一服水二盞煎至一盞食後温服
甘露膏(一名蘭香飲子/)
　治消渴飲水極甚善食而痩自汗大便結燥小便頻
　數
　　半夏(二分/酒洗)　熟甘草　　白豆蔲仁　人參
　　蘭香　　升麻　　　連翹　　　桔梗(已上各/五分)
　　生甘草　　防風(已上各/一錢)酒知母(一錢/五分)石膏(三錢/)
　右為極細末酒浸蒸餅和勻成劑捻作薄片子日中
　晒半乾擦碎如米大毎服二錢淡生薑湯送下食後
生津甘露飲子
　治消渴上下齒皆麻舌根强硬腫痛食不能下時有
　腹脹或瀉黄如糜名曰餐泄渾身色黄目晴黄甚四
　肢痿弱前隂如氷尻臀腰背寒面生黧色脇下急痛
　善嚏喜怒健忘
　　藿香(二分/)　柴胡　　　黄連　　　木香(已上/各三)
　　(分/)白葵花　麥門冬　　當歸身　　蘭香(已上/各五)
　　(分/)蓽澄茄　　生甘草　山梔子　　　白豆蔲
　　仁　白芷　　　連翹　　　姜黄(已上各/一錢)石膏
　　(一錢/一分)　杏仁(去皮/)　酒黄蘗(各一錢/五分)炙甘草
　　酒知母　升麻　　　人參(已上各/二錢)桔梗(三錢/)
　　全蝎(二箇/去毒)
　右為細末湯浸􁲉餅和勻成劑捻作片子日中晒半
　乾擦碎如黄米大毎服二錢津唾下或白湯送下食
　逺服
　　眼耳鼻門
　　　諸脈者皆屬於目論
隂陽應象論云諸脈者皆屬於目目得血而能視五臟
六腑精氣皆上注於目而為之精精之窠為眼骨之精
為瞳子筋之精為黒眼血之精為絡為窠氣之精為白
眼肌肉之精則為約束裹擷筋骨血氣之精而與脈并
為系上屬於腦後出於項中故邪中於項因逄其身之
虚其入深則即隨眼系入於腦則腦轉腦轉則引目系
急目系急則目眩以轉矣邪中其精其精所中不相比
也則精散精散則視岐故見兩物目者五臓六腑之精
榮衛䰟魄之所常營也神氣之所主也故神勞則魂魄
散志意亂是故瞳子黒眼發於隂白眼赤脈發於陽故
隂陽合傳而為精明也目者心之使也心者神之舎也
故神精亂而不轉卒然見非常之處精神魂魄散不相
得故曰惑也夫十二經脈三百六十五絡其血氣皆上
走於靣而走空竅其精陽氣上散於目而為精其氣走
於耳而為聽因心事煩冗飲食失節勞役過度致脾胃
虚弱心火大盛則百脈沸騰血脈逆行邪害空竅天明
則日月不明矣夫五臟六腑之精氣皆秉受於脾上貫
於目脾者諸隂之首也目者血脈之宗也故脾虚則五
臟之精氣皆失所司不能歸明於目矣心者君火也主
人之神宜静而安相火代行其令相火者包絡也主百
脈皆榮於目既勞役運動勢乃妄行又因邪氣所幷而
損血脈故諸病生焉凡醫者不理脾胃及養血安神治
標不治本是不明正理也
　　　内障眼論
凡心包絡之脈出於心中以代心君之行事也與少陽
為表裏瞳子散大者少隂心之脈挾目系厥隂肝之脉
連目系心主火肝主木此木火之勢盛也其味則宜苦
宜酸宜涼大忌辛辣熱物是瀉木火之邪也飲食中常
知此理可也瀉辛主散熱則助火故不可食諸酸主收
心氣瀉木火也諸苦瀉火熱則益水也尤忌食冷水大
寒之物此則能損胃氣不行則元氣不生元氣不行胃
氣下流胷中三焦之火及心火乗於肺上入腦灼髄火
主散益瞳子開大大熱之物又助火邪此盖不可食驗
也藥中云茺蔚子一味辛及主益睛睛者助火也故去
之乃知黄芩黄連瀉中焦之火芩能瀉上焦肺中之火
以酒洗之乃寒因熱用也又去青箱子為助陽火也加
五味子以收瞳人開大且火之與氣勢不兩立故内經
曰壯火食氣氣食少火少火生氣壯火散氣諸酸之物
能助元氣孫真人云五月常服五味助五臟氣以補西
方肺金法云以酸補之以辛瀉之辛瀉氣則明矣或曰
藥中有當歸其味亦辛而甘其不去者何此辛丼一味
以其和血之勝藥况有丼味又欲以為鄉𨗳為諸藥之
俊耳
芎辛湯
　治兩眼晝夜隠澀難開羞明惡日視物昏暗赤腫而
　痛
　　細辛(二分/)　芎藭　　　蔓荆子(已上各/五分)甘草
　　白芷(已上各/一錢)防風(一錢/五分)
　右㕮咀都作一服水二盞煎至一盞臨卧温服
碧天丸(一名井珠丸/)
　治目疾累服寒涼藥不愈兩眼蒸熱如火之熏赤而
　不痛滿目紅絲血脈貫睛瞀悶昏暗羞明畏日或上
　下臉赤爛或冐風沙而内外眥皆破洗之神效
　　枯白礬(一分/)　銅碌(七分/研)　瓦粉(炒黒/一兩)
　右先研白礬銅碌令細放入粉同研勻熟水和之
　共為一百丸毎用一丸熱湯半盞浸一二箇時辰洗
　至覺㣲澀為度合半時辰許臨卧洗之瞑目便睡一
　丸可洗十遍再用湯内坐令熱此藥治其標若裏實
　者不宜用
廣大重明湯
　治兩目臉赤爛熱腫疼痛幷稍赤及眼臉痒痛􁕒之
　至破眼弦生瘡目多眵淚隠澀難開
　　龍膽草　　　防風　　　生甘草　　　細辛
　　(已上各/一錢)
　右剉如咀内甘草不剉只作一錠先以水一大碗半
　煎龍膽一味至一半再入餘三味煎至少半碗濾去
　柤用清帶熱洗以重湯坐令熱日用五七次但洗畢
　合眼一時去努肉泛長及痒亦驗
百㸃膏
　張濟氏眼病翳六年以至遮瞳人視物不明有雲氣
　之狀因用此藥而效
　　蕤仁(去皮大/三分)當歸身　　甘草(已上各/六分)防風(八分/)
　　黄連(揀净二錢剉如麻豆大水/一大碗煎至一半入藥)
　右件剉如麻豆大蕤仁别研如泥同熬滴在水中不
　散入去沫蜜少許再熬少時為度令病人心静㸃之
　至目中微痛日用五七次臨卧㸃尤疾效名之曰百
　㸃膏但欲多㸃使藥力相繼也
選竒湯
　治眉骨痛不可忍
　　炙甘草(夏月/生用)羌活　　　防風(已上各/三錢)酒黄芩(一/錢)
　　(冬月不用此一味如/能食熱痛加倍之)
　右㕮咀毎服五錢水二盞煎至一盞去柤食後服之
神効明目湯
　治眼楞𦂳急致倒睫拳毛及上下臉皆赤爛睛疼昏
　暗晝則冷淚常流夜則眼澀難開
　　細辛(二分/)　蔓荆子(五分/)　防風(一錢/)　葛根(一/錢)
　　(五/分)甘草(二錢/)
　一方加
　　黄茋(一錢/)
　右㕮咀作一服水二盞煎至一盞去柤稍熱臨卧服
羌活退翳膏(一名復明膏/)
　治足太陽寒水膜子遮睛白翳在上視物不明
　　椒樹(東南根二分/西北根二分)藁本　　　漢防己(已上各/二分)
　　黄連　　　防風　　　　　麻黄(去根/節)　柴胡
　　升麻　　　生地黄(已上各/三分)　生甘草(四分/)當歸
　　身(六分/)　羌活(七分/)　　蕤仁(六箇/)
　右用浄水一大椀先煎漢防己黄連生甘草當歸生
　地黄煎至一半下餘藥再煎至一盞去柤入銀石器
　内再熬之有力為度
明目細辛湯
　治兩目發赤微痛羞明畏日怯風寒怕火眼睫成紐
　眵糊多隠澀難開眉攅腫悶鼻塞涕唾稠粘大便微
　硬
　　川芎(五分/)　生地黄(酒洗/)蔓荆子(已上各/六分)當歸梢
　　白茯苓　藁本(已上各/一錢)荆芥(一錢/二分)　防風(二錢/)
　　麻黄根　　羌活(各三/錢)細辛(少許/)　紅花(少許/)
　　椒(八箇/)　　　桃仁(二十/箇)
　右㕮咀分作四服毎服水二盞煎至一盞去柤稍熱
　臨卧服之忌酒醋濕麵
復明散
　治内瘴
　　青皮(三分/)　橘皮　　　川芎　　　蒼术(已上/各五)
　　(分/)炙甘草　生地黄　　連翹　　　柴胡(已上/各一)
　　(錢/)黄茋(一錢/五分)　當歸身(一/錢)
　右剉如麻豆大都作一服水二大盞煎至一盞去柤
　稍熱服之食後忌酒醋濕麵辛熱大料物之類
助陽和血湯
　治眼發之後微有上熱白睛紅隠澀難開多眵淚
　　蔓荆子(二分/)　香白芷(三分/)柴胡　　　黄茋
　　炙甘草　當歸身(酒洗/)　防風(已上各/五分)升麻(七分/)
　右㕮咀都作一服水一盞半煎至八分去柤稍熱服
　臨卧避風寒處睡
吹雲膏
　治目中淚及迎風寒泣羞明畏日常欲閉目喜在暗
　室塞其户牖翳瘼歲久遮睛此藥多㸃神驗
　　細辛(一分/)　升麻　　　蕤仁(已上各/三分)青皮
　　連翹　　防風(已上各/四分)柴胡　　　生甘草
　　當歸身(已上各/六分)　　　生地黄(一錢/五分)荆芥穗(一錢/微取)
　　(濃/汁)揀黄連(三錢/)
　右㕮咀除連翹外用澄清净水二椀先熬餘藥至半
　椀入連翹同熬至一大盞許去柤入銀石器内文武
　火熬滴入水成珠不散為度入煉去沫熱蜜少許熬
　勻用之
防風飲子
　治倒睫拳毛
　　細辛　　　蔓荆子(已上各/三分)葛根　　　防風(已/上)
　　(各五/分)　　　當歸身(七分/半)炙甘草　　　黄連
　　人參(已上各/一錢)
　右剉如麻豆大都作一服水二盞煎至一盞食逺服
　避風寒
撥雲湯
　戊申六月徐總管患眼疾於上眼皮下出黒白瞖兩
　箇隠澀難開兩目𦂳縮而無疼痛兩手寸脉𦂳按
　之洪大無力知足太陽膀胱為命門相火煎熬逆行
　作寒水瞖及寒瘼遮睛證呵欠善悲健忘嚏噴眵淚
　時自淚下面赤而白能食不大便小便數而欠氣上
　而喘
　　黄茋(一分/)　細辛　　　生薑　　　葛根
　　川芎(已上各/五分)柴胡(七分/)　荆芥穗　　藁本
　　生甘草　　升麻　　當歸身　　知母(已上各/一錢)
　　羌活　　　防風　　　黄蘗(已上各一/錢五分)
　右㕮咀如麻豆大都作一服水二盞煎至一盞去柤
　熱服食後
神效黄茋湯
　治渾身麻木不仁或頭面手足肘背或腿脚麻木不
　仁並皆治之
　如兩目𦂳急縮小及羞明畏日隠澀難開或視物無
　力睛痛昏花手不得近目少睛光或目中熱如火服五
　六次可效
　　蔓荆子(一錢/)陳皮(去白/五錢)　人參(八錢/)　炙甘草
　　白芍藥(各一/兩)黄茋(二兩/)
　右㕮咀毎服五錢水二盞煎至一盞去柤臨卧稍熱
　服
　如小便淋澀加澤瀉(五分/)一服去則止
　如有大熱證毎服加酒洗黄蘗(三分/)
　如麻木不仁雖有熱不用黄蘗止加黄茋(一兩/)通三
　兩也
　如眼縮急去芍藥忌酒醋麵大料物葱韮蒜辛物
　如麻木甚者加芍藥(一兩/)通用二兩
圓明内障升麻湯(一名中和養胃湯/)
　治内障眼得之脾胃元氣衰弱心火與三焦俱盛飲
　食不節形體勞役心不得休息故上為此疾
　　乾薑(一錢/)　五味子(二錢/)　白茯苓(三錢/)防風(五/錢)
　　白芍藥(六/錢)柴胡(七錢/)　人參　　　　炙甘草
　　當歸身(酒/洗)白术　　升麻　　　葛根(已上各/一兩)
　　黄茋　　羌活(已上各一/兩五錢)
　右㕮咀毎服五七錢水三大盞煎至二大盞入黄芩
　黄連(二錢/)同煎數沸去柤煎至一盞熱服食逺
黄芩黄連湯
　　黄芩(酒洗/炒)　黄連(酒洗/炒)　草龍膽(酒洗四次/炒四次)生地
　　黄(酒洗已上/各一兩)
　右㕮咀毎服二錢水二盞煎至一盞去柤熱服
蔓荆子湯
　治勞役飲食不節内障眼病此方如神效
　　蔓荆子(二錢/五分)黄蘗(酒拌炒/四遍)白芍藥(已上各/三錢)炙甘草
　　(八錢/)　　　黄茋　　　人參(已上各/一兩)
　右㕮咀毎服二錢或五錢水二盞煎至一盞去柤臨
　卧温服
歸葵湯(一名連翹飲子/)
　治目中溜火惡日與火隠澀難開小角𦂳視物昏花
　迎風有淚
　　柴胡(二分/)　生甘草　　蔓荆子　　連翹
　　生地黄　當歸身　　紅葵花　　人參(已上各/三分)
　　黄茋　　酒黄芩　　防風　　　羌活(已上各/五分)
　　升麻(一錢/)
　右㕮咀毎服五錢水二盞煎至一盞去柤食後温服
救苦湯
　治眼暴發赤腫臉髙苦疼不任者
　　桔梗　　　連翹　　　紅花　　　細辛(已上/各一)
　　(錢/)　　　　當歸身(夏月/減半)炙甘草(已上各/五分)蒼术
　　草龍膽(已上各/七分)　　　羌活(太陽/)　升麻(陽明/)
　　柴胡(少陽/)　防風　　　藁本　　　黄連(已上/各一)
　　(錢/)生地黄　　黄蘗　　黄芩　　　知母(已/上)
　　(各一錢/五分)　川芎(三錢/)
　右㕮咀毎服一兩水二盞煎至一盞去柤食後温服
　若苦疼則多用苦寒者兼治本經之藥再行加減如
　睛昏加知母黄蘗一倍
熟乾地黄丸
　治血弱隂虚不能著心致心火旺陽火甚瞳子散大
　少隂為火君主無為不行其令相火代之兼心包絡
　之脈出心系分為三道少陽相火之體無形其用在
　其中矣火盛則令母實乙未肝旺是也心之脈挾於
　目系肝連目系况手足少陽之脉同出耳中至耳上
　角斜起於目外眥風熱之盛亦從此道而來上攻頭
　目致偏頭腫門瞳子散大視物則花此目血虚隂弱
　故也法當養血涼血益血收火之散大除風之熱則
　愈矣
　　人參(二錢/)　炙甘草　　天門冬(湯浸/去心)地骨皮
　　五味子　枳殻(炒/)　　黄連(已上各/三錢)當歸身(酒洗/焙乾)
　　黄芩(已上各/五錢)生地黄(酒洗七/錢五分)　　　柴胡(八錢/)
　　熟乾地黄(一兩/)
　右件同為細末煉蜜為丸如梧桐子大毎服一百丸
　茶湯送下食進二服
益隂腎氣丸
　此壯水之主以鎮陽光
　　澤瀉　　　茯神(已上各二/錢五分)生地黄(酒洗/乾)牡丹皮
　　山茱萸　　當歸梢(酒洗/)五味子　　乾山藥
　　柴胡(已上各/五錢)　　　熟地黄(二兩/)
　右為細末煉蜜為丸如梧桐子大硃砂為衣毎服五
　十丸淡鹽湯下空心
羗活退瞖丸
　治内障右眼小眥青白瞖大眥皆微顯白瞖腦痛瞳
　子散大上熱惡熱大便閉澀小便如常遇天氣暄熱
　頭痛睛脹可服此藥瞖在大眥加葛根升麻瞖在小
　眥加柴胡羗活是也
　　黑附子(炮/)　寒水石(已上各/一錢)酒防己(二錢/)知母(酒/炒)
　　牡丹皮　羌活　　　川芎(已上各/三錢)　酒黄蘗
　　生地黄(酒洗/炒)丹參　　茺蔚子　　酒當歸身
　　柴胡(已上各/五錢)熟地黄(八/錢)芍藥(一兩/三錢)
　右為細末煉蜜為丸如梧桐子大毎服五七十丸白
　湯下空心宿食未消待飢則服之藥後省語言以食
　壓之
當歸龍膽湯
　治眼中白瞖
　　防風　　　石膏(已上各一/錢五分)柴胡　　　羌活
　　五味子　升麻(已上各/二錢)甘草　　　　酒黄連
　　黄茋(已上各/三錢)酒黄芩(炒/)酒黄蘗(炒/)　當歸身(酒洗/)
　　草龍膽(酒洗/)芍藥(已上各/五錢)
　右㕮咀毎服五錢水二盞煎至一盞去柤入酒少許
　臨卧熱服忌言語
補陽湯
　治陽不勝其隂乃隂盛陽虚則九竅不通令青白瞖
　見於大眥及足太陽少隂經中鬱遏足厥隂肝經氣
　不得上通於目故青白瞖内阻也當於太陽少隂經
　中九原之下以益肝中陽氣衝天上行此乃先補其
　陽後於足太陽太隂標中(標者/頭也)瀉足厥隂肝經火下
　伏於陽中乃次治也内經云隂盛陽虚則當先補其
　陽後瀉其隂此治法是也毎日清晨以腹中無宿食
　服補陽湯臨卧服瀉隂丸若天色變經大寒大風并
　勞役預日飲食不調精神不足或氣弱俱不可服待
　體氣和平天氣如常服之先補其陽使陽氣上升通
　於肝經之末利空竅於目矣
　　肉桂(一錢/去皮)　知母(炒/)　　當歸身(酒洗/)生地黄(酒/炒)
　　白茯苓　澤瀉　　　陳皮(已上各/三錢)白芍藥
　　防風(已上各/五錢)　黄茋　人參　　　白术
　　羌活　　　獨活　　　　熟地黄　甘草(已上/各一)
　　(兩/)柴胡(二兩/)
　右㕮咀毎服五錢水二盞煎至一大盞去柤空心服
　之
瀉隂火丸(一名連蘗益隂丸/)
　　石決明(三錢炒/存性)羌活　　　獨活　　　甘草
　　當歸梢　五味子　　　防風(已上各/五錢)草決明
　　細黄芩　黄連(酒炒/)　黄蘗　　　知母(已上各/一兩)
　右為細末煉蜜為丸如菉豆大毎服五十丸至一百
　丸茶清下常多服補陽湯少服此藥多則妨飲食
升陽柴胡湯
　　肉桂(五分/)　柴胡(去苖一/錢五分)知母(酒炒如火者/加作五錢)防風
　　白茯苓　澤瀉　　　陳皮(已上各/三錢)生地黄(酒炒/)
　　楮實(酒炒/微潤)黄茋　人參　　　白术(已上各/五錢)
　　甘草梢　　　　當歸身　羌活　熟地黄
　　獨活　　　白芍藥(已上各/一兩)
　右剉毎服五錢水二盞煎至一盞去柤稍熱食逺服
　别合一料煉蜜為丸如梧桐子大毎服五十丸茶清
　下毎日與前藥各一服食逺不可飽服
　如天氣熱加五味子(三錢/)天門冬(去心/)芍藥楮實(已/上)
　(各五/錢)
温衛湯
　治鼻不聞香臭月中流火氣無熱冷淚多臍下冷隂
　汗足痿弱
　　陳皮　　　青皮　　　黄連　　　木香(已上/各三)
　　(分/)人參　　甘草(炙/)　　白芷　　　防風
　　黄蘗　　　澤瀉(已上各/五分)黄茋　　　蒼术
　　升麻　　　知母　　　柴胡　　羌活(已上各/一錢)
　　當歸身(一錢/五分)
　右都作一服水二盞煎至一盞去柤食逺服之
圓明膏
　治勞心過度飲食失節乃生内障及瞳子散大此方
　收睛圓明
　　訶子皮(濕紙/裹煨)　甘草(已上各/二錢)當歸身(三錢/)柴胡
　　生地黄　麻黄(去節/搗開)　　黄連(已上各/五錢)
　右七味先以水二椀煎麻黄至一椀掠去沫外六味
　各㕮咀如豆大篩去末入在内同熬滴水中不散為
　度入熟蜜少許再熬勤㸃眼
㗜藥麻黄散
　治内外障眼
　　麻黄(一兩/)　　當歸身(一錢/)
　右二味同為麤末炒黑色入麝香乳香少許共為細
　末含水鼻内㗜之
療本滋腎丸
　　黄蘗(酒炒/)　　知母(酒炒已上/各等分)
　右為細末滴水為丸如梧桐子大毎服一百丸至一
　百五十丸空心鹽白湯下
加味滋腎丸
　　肉桂(三分/)　黄連(一錢/)　薑黄(一錢/五分)　苦參(三錢/)
　　苦葶􁬦(酒洗/炒)石膏(覺肚冷/勿用)黄蘗(酒炒/)　知母(酒炒/已上)
　　(各五/錢)
　右為極細末打薄麵糊為丸如梧桐子大毎服一百
　丸空心服白湯下食壓之
退瞖膏
　治黑白瞖
　　㽔仁　　　升麻(已上各/三分)連翹　　　防風
　　青皮(已上各/四分)甘草　　　柴胡(已上各/五分)當歸身(六/分)
　　荆芥穗(一錢水半/盞别浸)　　生地黄(一錢/五分)黄連(三錢/)
　右用水一椀入前藥煎至半椀去柤更上火煎至半
　盞入荆芥水兩匙入蜜少許再上火熬匀㸃之
龍膽飲子
　治疳眼流膿生肝瞖濕熱為病
　　糓精草　　川鬱金　　蛇退皮　　炙甘草(已/上)
　　(各五/分)麻黄(一錢/五分)　升麻(二錢/)　青蛤粉　　草龍
　　膽　黄芩(炒/)　　羌活(已上各/三錢)
　右為細末毎服二錢食後温茶清調服之
柴胡聰耳湯
　治耳中乾結耳鳴耳聾
　　連翹(四錢/)　柴胡(三錢/)　炙甘草　　當歸身
　　人參(已上各/一錢)水蛭(五分炒/别研)麝香(少許/另研)　䖟蟲(三箇/去翅)
　　(足炒/另研)
　右除三味别研外生薑三片水二大盞煎至一盞去
　柤再下三味上火煎一二沸稍熱服食逺
羌活退瞖湯
　治太陽寒水瞖膜遮睛不能視物
　　羌活(一兩/五錢)　防風(一兩/)　荆芥穗(煎成藥/加之)薄荷葉
　　藁本(各七/錢)酒知母(五錢/)黄蘗(四錢/)　川芎
　　當歸身(已上各/三錢)小椒(五/分)酒生地黄(一/錢)細辛(少許/)
　　麻黄(二錢/用根)
　右㕮咀毎服三錢水二大盞煎至一盞半入荆芥穗
　再煎至一盞去柤稍熱服食逺忌酒醋濕麵等物
還睛紫金丹
　治目眶歲久赤爛俗呼為赤瞎是也當以三稜針刺
　目眶外以瀉濕熱如眼生倒睫拳毛兩目𦂳盖内伏
　火熱而攻隂氣法當去其熱内火邪眼皮緩則毛立
　出瞖膜亦退用手法攀出内臉向外以針刺之出血
　　白沙蜜(二十/兩)甘石(十兩燒七遍碎/連水浸拌之)黄丹(六兩/水飛)揀連
　　(三兩小便/浸碎為末)　南乳香　　當歸(已上各/三錢)　烏魚骨
　　(二錢/)硇砂(小盞内放於/瓶口上熏乾)麝香(已上各/一錢)白丁香(真者/五分)
　　輕粉(一/錠)
　右將白沙蜜於沙石器内慢火去沫下甘石次下丹
　以柳枝攪次下餘藥以粘手為度作丸如鷄頭大毎
　用一丸温水化開洗
麗澤通氣湯
　治鼻不聞香臭
　　黄茋(四錢/)　蒼术　　　羌活　　　獨活
　　防風　　升麻　　　葛根(已上各/三錢)炙甘草(二錢/)
　　麻黄(不去節冬/月加之)　　川椒　　　白芷(已上各/一錢)
　右㕮咀毎服五錢生薑三片棗二枚葱白三寸同煎
　至一盞去柤温服食逺忌一切冷物及風寒凉處坐
　卧行立
温肺湯
　治鼻不聞香臭眼多眵淚
　　丁香(三分/)　防風　　　炙甘草　　　葛根
　　羌活(已上各/一錢)升麻　　　黄茋(已上各/二錢)麻黄(不去/節四)
　　(錢/)
　右為麤末水二盞蔥白三根煎至一盞去柤食後服
禦寒湯
　治寒氣風邪傷於皮毛令鼻壅寒咳𠻳上喘之證
　　黄連　　　黄蘗　　　𦍑活(已上各/二分)炙甘草
　　佛耳草　欵冬花　　白芷　　　防風(已上各/三分)
　　升麻　　　人參　　陳皮(已上各/五分)蒼术(七分/)
　　黄茋(一錢/)
　右㕮咀都作一服水二盞煎至一盞去柤食後熱服
　
　
　蘭室秘藏卷上
欽定四庫全書
　蘭室秘藏卷中
　　　　　　　　　　　　　元　李杲　撰
　　頭痛門
　　　頭痛論
金匱真言論云東風生於春病在肝俞在頸項故春氣
者病在頭又諸陽㑹於頭面如足太陽膀胱之脈起於
目内眥上額交巔上入絡腦還出别下項病衝頭痛又
足少陽膽之脈起於目銳眥上抵頭角病則頭角額痛
夫風從上受之風寒傷上邪從外入客於經絡令人振
寒頭痛身重惡寒治在風池風府調其隂陽不足則補
有餘則瀉汗之則愈此傷寒頭痛也頭痛耳鳴九竅不
利者腸胃之所生乃氣虚頭痛也心煩頭痛者病在耳
中過在手巨陽少隂乃濕熱頭痛也如氣上不下頭痛
癲疾者下虚上實也過在足少隂巨陽甚則入腎寒濕
頭痛也如頭半寒痛者先取手少陽陽明後取足少陽
陽明此偏頭痛也有真頭痛者甚則腦盡痛手足寒至
節死不治有厥逆頭痛者所犯大寒内至骨髄髄者以
腦為主腦逆故令頭痛齒亦痛凡頭痛毎以風藥治之
者總其大體而言之也髙巔之上惟風可到故味之薄
者隂中之陽乃自地升天者也然亦有三隂三陽之異
故太陽頭痛惡風脈浮𦂳川芎𦍑活獨活麻黄之類為
主少陽經頭痛脈弦細徃來寒熱柴胡為主陽明頭痛
自汗發熱惡寒脈浮緩長實者升麻葛根白芷為主太
隂頭痛必有痰體重或腹痛為痰癖其脈沉緩蒼术半
夏南星為主少隂經頭痛三隂三陽經不流行而足寒
氣逆為寒厥其脈沉細麻黄附子細辛為主厥隂頭項
痛或吐痰沫厥冷其脈浮緩呉茱茰湯主之血虚頭痛
當歸川芎為主氣虚頭痛人參黄茋為主氣血俱虚頭
痛調中益氣湯少加川芎蔓荆子細辛其效如神白术
半夏天麻湯治痰厥頭痛藥也青空膏乃風濕熱頭痛
藥也𦍑活附子湯治厥隂頭痛藥也如濕氣在頭者以
苦吐之不可執方而治先師嘗病頭痛發時兩頰青黄
暈眩目不欲閉懶言身體沉重兀兀欲吐㓗古曰此厥
隂太隂合病名曰風痰以局方玉壺丸治之更灸俠谿
穴即愈是知方者體也法者用也徒執體而不知用者
弊體用不失可謂上工矣
清空膏
　治偏正頭痛年深不愈者善療風濕熱頭上壅損目
　及腦痛不止
　　川芎(五錢/)　柴胡(七錢/)　黄連(炒/)　防風(去蘆/)
　　羌活(已上各/一兩)炙甘草　　細挺子黄芩(三兩去皮/剉一半酒)
　　(製一/半炒)
　右為細末毎服二錢已熱盞内入茶少許湯調如膏
　抹在口内少用白湯送下臨卧
　如苦頭痛毎服加細辛(二分/)
　如太隂脈緩有痰名曰痰厥頭痛減羌活防風川芎
　甘草加半夏(一兩/五錢)
　如偏正頭痛服之不愈減𦍑活防風川芎一半加柴
　胡(一倍/)
　如發熱惡熱而渇此陽明頭痛只與白虎湯加好呉
　白芷
徹清膏
　　蔓荆子　　細辛(已上各/一分)薄荷葉　　川芎(已上/各三)
　　(分/)生甘草　熟甘草(已上各/五分)藁本(一錢/)
　右為細末毎服二錢食後茶清調下
川芎散
　治頭目不清利
　　川芎(三分/)　柴胡(七分/)　羌活　　　防風
　　藁本　　生甘草　　升麻(已上各/一錢)熟甘草
　　酒生地黄(各二錢/)　　酒黄連(炒/)　酒黄芩(已上/各四)
　　(錢五/分)
　右為細末毎服一錢或二三錢食後茶清調下忌酒
　濕麵
白芷散(一名鬱金散/)
　治頭痛
　　鬱金(一錢/)　香白芷　　石膏(已上各/二錢)薄荷葉
　　芒硝(已上各/三錢)
　右為極細末口含水鼻内㗜之
碧雲散
　治頭痛
　　細辛　　　鬱金　　　芒硝(已上各/一錢)蔓荆子
　　川芎(已上各一/錢二分)石膏(一錢/三分)　青黛(一錢/五分)　薄荷葉
　　(二錢/)紅豆(一箇/)
　右為極細末口含水鼻内㗜之
𦍑活清空膏
　　蔓荆子(一錢/)黄連(三錢/)　羌活　　　防風
　　甘草(已上各/四錢)黄芩(一兩/)
　右為細末毎服一錢茶清調下食後臨卧
清上瀉火湯
　昔有人年少時氣弱常於氣海三里穴灸之節次約
　五七十壯至年老添熱厥頭痛雖冬天大寒猶喜寒
　風其頭痛則愈微來暖處或見煙火其痛復作五七
　年不愈皆灸之過也
　　荆芥穗　　川芎(已上各/二分)蔓荆子　　當歸身
　　蒼术(已上各/三分)酒黄連　　生地黄　　藁本
　　甘草(已上各/五分)升麻　　防風(已上各/七分)酒黄蘖
　　炙甘草　　黄茋(已上各/一錢)酒黄芩　酒知母(已上/各一)
　　(錢五/分)羌活(三錢/)　柴胡(五錢/)　細辛(少許/)　紅花
　　(少許/)
　右剉如麻豆大分作二服毎服水二盞煎至一盞去
　柤稍熱服食後
補氣湯
　服前藥之後服此藥
　　柴胡(二分/)　升麻(三分/)　黄茋(八分/)　當歸身(二/錢)
　　炙甘草(四/錢)紅花(少許/)
　右㕮咀作二服水二盞煎至一盞去柤稍熱服食後
細辛散
　治偏正頭痛
　　細辛　　　瓦粉(已上各/二分)生黄芩　　　芍藥(已/上)
　　(各五/分)酒黄連　川芎(已上各/七分)炒黄芩　　酒黄芩
　　(已上各/一錢)炙甘草(一錢/五分)柴胡(二/錢)
　右為麤末毎服三錢水一大盞半煎至一盞取清食
　後服之
羌活湯
　治風熱壅盛上攻頭目昏眩
　　炙甘草(七分/)澤瀉(三錢/)　酒洗𤓰蔞根　白茯苓
　　酒黄蘗(各五/錢)柴胡(七錢/)　防風　　　細黄芩(酒/洗)
　　酒黄連　羌活(已上各/一兩)
　右為麤末毎服五錢重水二中盞煎至一盞取清食
　後臨卧通口熱服之
養神湯
　治精神短不得睡項筋腫急難伸禁甘温宜苦味
　　木香　　　橘皮　　　柴胡(已上各/一分)酒黄芩(二/分)
　　人參　　黄蘗　　　白术　　　川芎(已上各/三分)
　　升麻(四分/)　蒼术　　麥蘖麵　　當歸身
　　黄連(已上各/五分)甘草　　　半夏(已上各/七分)黄茋(一錢/)
　右㕮咀毎服五錢水二大盞煎至一盞去柤稍熱服
　不拘時候
安神湯
　治頭痛頭旋眼黑
　　生甘草　　炙甘草(已上各/二錢)防風(二錢/五分)　柴胡
　　升麻　　酒生地黄　酒知母(已上各/五錢)酒黄蘗
　　羌活(已上各/一兩)黄茋(二兩/)
　右為麤末毎服五錢水二大盞半煎至一盞半加蔓
　荆子五分川芎三分再煎至一盞去柤臨卧熱服
半夏白术天麻湯
　范天騋之内有脾胃證時顯煩燥胷中不利大便不
　通而又為寒氣怫鬱悶亂大作火不伸故也疑其有
　熱服踈風丸大便行其病不減恐其藥少再服七八
　十丸大便復見兩行元證不瘳増以吐逆食不能停
　痰唾稠粘湧出不止眼黒頭旋惡心煩悶氣短促上
　喘無力以言心神顛倒目不敢開如在風雲中頭苦
　痛如裂身重如山四肢厥冷不得安卧余料前證是
　胃氣已損復下兩次則重虚其胃而痰厥頭痛作矣
　與此藥而治之
　　黄蘗(二分/酒洗)　乾薑(三分/)　澤瀉　　　白茯苓
　　天麻　　黄茋　　　人參　　　蒼术(已上各/五分)
　　炒神麴　　白术(已上各/一錢)麥蘖麵　　半夏(湯洗/)
　　橘皮(已上各一/錢五分)
　右㕮咀毎服五錢水二大盞煎至一盞去柤熱服食
　前一服而愈此頭痛苦甚謂之足太隂痰厥頭痛非
　半夏不能療眼黒頭旋風虚内作非天麻不能除黄
　茋甘温瀉火補中益氣二术俱苦甘温除濕補中益
　氣澤瀉茯苓利小便𨗳濕橘皮苦溫益氣調中升陽
　神麴消食蕩胃中滯氣大麥麵寛中助胃氣乾薑辛
　熱以滌中寒黄蘗大苦寒酒洗以療冬天少火在泉
　發躁也
　　口齒咽喉門
　　　口齒論
論曰夫齒者腎之標口者脾之覆諸經多有㑹於口者
其牙齒是手足陽明之所過上齦𨽻於坤土乃足陽明
胃之脉貫絡也止而不動下齦嚼物動而不休手陽明
大腸之脈所貫絡也手陽明惡寒飲而喜熱足陽明喜
寒飲而惡熱其病不一牙者腎之標亦喜寒寒者堅牢
為病不同熱甚則齒動齦斷袒脫作痛不已故所治療
不同也有惡熱而作痛者有惡寒而作痛者有惡寒惡
熱而作痛者有惡寒飲少熱飲多而作痛者有惡熱飲
少寒欲多而作痛者有牙齒動摇而作痛者有齒齦腫
起為痛者有脾胃中有風邪但覺風而作痛者又有牙
上多為蟲所蝕其齒缺少而色變為蟲牙痛者有胃中
氣定不能於寒袒露其齒作痛者有牙齒疼痛而穢臭
之氣不可近者痛既不一豈可一藥而盡之哉
羌活散
　治客寒犯腦風寒濕腦痛項筋急牙齒動摇肉齦袒
　脫疼痛
　　藁本　　　香白芷　　桂枝(已上各/三錢)蒼术
　　升麻(已上各/五錢)當歸身(六錢/)草豆蔲仁(一/錢)羌活(一錢/五分)
　　羊脛骨灰(二/錢)麻黄(去根/節)防風(已上各/三錢)柴胡(五錢/)
　　細辛(少許/)
　右為細末先用温水潄口净擦之其痛立止也
草豆蔲散
　治寒多熱少牙齒疼痛
　　細辛葉　　防風(已上各/二分)羊脛骨灰　　熟地黄
　　(已上各/五分)　　當歸(六分/)　草豆蔲仁　黄連(已上/各一)
　　(錢三/分)升麻(二錢/五分)
　右為細末同前牙痛處擦之
麻黄散
　治冬寒時分寒濕腦痛項筋急牙齒動摇疼痛
　　防風　　　藁本(已上各/三分)羊脛骨灰　當歸身
　　熟地黄(已上各/六分)　　草豆蔲仁　升麻
　　黄連(已上各/一錢)羌活(一錢/五分)麻黄(不去/節)　草龍膽(酒洗/)
　　生地黄(已上各/二錢)細辛
　右為細末依前藥法擦之
麝香散
　治熱多寒少牙露根肉齦脫血出齒動欲落疼痛妨
　食忤涼少忤熱多
　　熟地黄(一分/)　益智仁(二分/半)　當歸身
　　生地黄　　　麻黄根　　　酒漢防己
　　人參(已上各/三分)　升麻(一錢/)　　草豆蔲
　　黄連(已上各一/錢五分)羊脛骨灰(二錢/)麝香(少許/)
　右為細末如前藥擦之
治蟲散(一名白芷散/)
　治大寒犯腦牙齒疼痛及蟲痛胃經濕熱腫痛
　　桂枝(一分/)　熟地黄(二分/)藁本　　　白芷(已上/各三)
　　(分/)當歸身　益智仁　　黄連(已上各/四分)𦍑活(五分/)
　　呉茱茰(八分/)草豆蔲　黄茋　　　升麻(已上各/一錢)
　　羊脛骨灰(二/錢)麻黄(不去節二/錢五分)
　右為細末同前擦之
益智木律散
　治寒熱牙痛
　　木律(二分/)　當歸　　　黄連(已上各/四分)羊脛骨灰
　　益智皮　熟地黄(已上各/五分)草豆蔲皮(一錢/二分)
　　升麻(一錢/五分)
　右為細末用度如前擦之
　如寒牙痛不用木律
蠍梢散
　治大寒風犯腦牙痛
　　白芷　　　當歸身　　柴胡(已上各/二分)桂枝
　　升麻　　　防風　　　藁本　　　黄茋(已上/各三)
　　(分/)羌活(五分/)草豆蔲皮(一/錢)麻黄(去節一/錢五分)羊脛骨灰
　　(二錢/五分)　　　　蠍梢(少許/)
　右為細末如前法用之
白牙散
　　白芷(七分/)　升麻(一錢/)　石膏(一錢/五分)　羊脛骨灰
　　(二/錢)麝香(少許/)
　右為細末先用温水潄口擦之妙
刷牙藥
　　麝香　　　生地黄　　酒防己　　熟地黄(已/上)
　　(各二/分)　　　當歸身　　人參(已上各/三分)草豆蔲皮
　　(五/分)升麻(一錢/)　　　　羊脛骨灰　黄連(已上各/二錢)
　　白豆蔲　　草豆蔲(已上各/三錢)　　　沒石子(三箇/)
　　五倍子(一箇/)
　右為極細末如前法擦之妙
獨聖散
　治一切牙痛風疳
　　北地蒺藜(不拘多少陰乾/)
　右為細末毎用刷牙以熱漿水潄牙外粗末熱漿水
　刷牙大有神效不可具述
當歸龍膽散
　治寒熱停牙痛
　　香白芷　　當歸梢　　羊脛骨灰　生地黄(已/上)
　　(各五/分)　　　麻黄　　　草豆蔲皮　草龍膽
　　升麻　　黄連(已上各/一錢)
　右為細末如前法擦之神效
牢牙地黄散
　治腦寒痛及牙痛
　　藁本(二分/)　生地黄　　熟地黄　　羌活
　　防己　　人參(已上各/三分)當歸身　　益智仁(已上/各四)
　　(分/)香白芷　　黄茋(已上各/五分)羊脛骨灰　呉茱萸
　　黄連　　　麻黄(已上各/一錢)草豆蔲皮(一錢/一分)
　　升麻(一錢/五分)
　右為細末如前法擦之
細辛散
　治寒邪風邪犯腦牙齒痛
　　柴胡　　　防風　　　升麻　　　白芷(已上/各二)
　　(分/)桂枝(二分/半)麻黄(去節/)　藁本　　　蒼术(已上/各三)
　　(分/)當歸身(四分/)草豆蔲(五/分)羊脛骨灰　羌活(已上/各一)
　　(錢五/分)　　　　細辛(少許/)
　右為細末先𠻳後擦之佳
立效散
　治牙齒痛不可忍及頭腦項背微惡寒飲大惡熱飲
　其脈上中下三部陽虚隂盛是五臟内盛六腑陽道
　脈微小小便滑數
　　細辛(二分/)　炙甘草(三分/)　升麻(十分/)　防風(一/錢)
　　草龍膽(酒洗/四錢)
　右㕮咀都作一服水一盞煎至七分去柤以匙抄在
　口内煠痛處待少時則止
　如多惡熱飲更加草龍膽(一錢/)此法不定隨寒熱多
　少臨時加減若更惡風作痛加草豆蔲黄連(已上各/五分)
　勿加草龍膽
牢牙散
　治牙齦肉綻有根牙疳腫痛牙動摇欲落牙齒不長
　牙黄口臭
　　羌活(一兩/)　草龍膽(酒洗一/兩五錢)羊脛骨灰(二兩/)
　　升麻(四兩/)
　右為細末以紗羅子羅骨灰作微塵末和勻卧時貼
　在牙齦上
清胃散
　治因服補胃熱藥致使上下牙疼痛不可忍牽引頭
　腦滿面發熱大痛足陽明之别絡入腦喜寒惡熱乃
　是手陽明經中熱盛而作也其齒喜冷惡熱
　　當歸身　　　擇細黄連(如連不好更加/二分夏月倍之)生地黄
　　(酒製已上/各三分)　牡丹皮(五分/)　升麻(一錢/)
　右為細末都作一服水一盞半煎至一盞去柤帶冷
　服之
神功丸
　治多食肉人口臭不可近牙齒疳蝕牙齦肉將脫牙
　齒落血不止
　　蘭香葉(如無藿/香代之)當歸身　　　藿香(用葉/)　木香
　　(已上各/一錢)　　升麻(二錢/)　　生地黄(酒洗/)　生甘
　　草(已上各/三錢)黄連(去鬚揀净/酒洗秤)　縮砂仁(已上各/五錢)
　右同為細末湯浸􁲉餅為丸如菉豆大毎服一百丸
　或加至二百丸止白湯食逺服兼治血痢及血崩及
　血下不止血下褐色或紫黒色及腸澼下血空心服
　米湯下其脈洪大而緩者及治麻木厥氣上衝逆氣
　上行妄聞妄見者
桔梗湯
　治咽腫微覺痛聲破
　　當歸身　　馬勃(已上各/一分)白殭蠶　　黄芩(已上/各三)
　　(分/)麻黄(五分/去節)桔梗　　　甘草(已上各/一錢)桂枝(少許/)
　右為麤末作一服水二大盞煎至一盞去柤稍熱服
　之食後
又方
　治口瘡久不愈者
　　黄蘗(不計多少真者蜜塗其上炙黄色/)
　右為細末乾糁瘡上臨卧忌醋醬鹽
神驗法
　治口瘡無問久新
　　夜間將二丸以歴𦂳左右交手揉三五十次但遇
　　睡覺行之如此三五度因濕而生者一夜久病諸
　　般口瘡三二夜愈如鼻流清涕者厯之二丸揉之
　　數夜可愈
　内經云膀胱移熱於小腸膈腸不便上口為糜易老
　五苓散與𨗳赤散合而飲之
　　嘔吐門
丁香茱萸湯
　治嘔吐噦胃虚寒所致
　　黄蘗(三分/)　炙甘草　　丁香　　　柴胡
　　橘皮(已上各/五分)升麻(七分/)　呉茱萸　　蒼术
　　人參(已上各/一錢)當歸身(一錢/五分)草豆蔲仁　黄茋(已上/各二)
　　(錢/)
　右為麤末毎服五錢水二大盞煎至一盞去柤稍熱
　服食前
白术湯(一名茯苓半夏湯/)
　治胃氣虚弱身重有痰惡心欲吐是風邪羈絆於脾
　胃之間當先實其脾胃
　　炒神麴(二錢/)陳皮　　　天麻(已上各/三錢)白术
　　白茯苓　麥蘖麵(炒黄/色)半夏(已上各/五錢)
　右㕮咀毎服五錢水二盞入生薑五片同煎至一盞
　去柤稍熱服之
補肝湯
　治素有風證不敢見風眼澀頭痛眼黑胷中有痰惡
　心兀兀欲吐遇風但覺皮肉𦂳手足難舉重物如居
　煖室少出微汗其證乃減再或遇風病即復
　　柴胡　　　升麻　　　藁本(已上各/五分)　白茯苓
　　(七分/)　　　炒神麴　　蒼术(已上各/一錢)半夏(二錢/)
　　生薑(十片/)
　右為麤末都作一服水二大盞煎至一大盞去柤稍
　熱服
呉茱萸丸(一名木香利膈丸/)
　治寒在膈上噎塞咽膈不通
　　木香　　　青皮(已上各/二分)白殭蠶　　姜黄
　　澤瀉　　柴胡(已上各/四分)當歸身　　炙甘草(已上/各六)
　　(分/)益智仁　　人參　　橘皮　　　升麻
　　黄茋(已上各/八分)半夏(一錢/)　草豆蔲仁　呉茱萸(已/上)
　　(各一錢/二分)　　　麥蘖麵(一錢/五分)
　右為細末湯浸􁲉餅為丸如菉豆大毎服二三十丸
　温水送下勿多飲湯恐速下細嚼亦得
　　衂血吐血門
麥門冬飲子
　治吐血久不愈以三稜鍼於氣衝出血立愈
　　黄茋(一錢/)　麥門冬　　當歸身　　生地黄
　　人參(已上各/五分)五味子(十箇/)
　右為麤末都作一服水二盞煎至一盞去柤熱服不
　拘時
人參飲子
　治脾胃虚弱氣促氣弱精神短少衂血吐血
　　麥門冬(二分/)人參(去蘆/)　當歸身(已上各/三分)黄茋
　　白芍藥　甘草(已上各/一錢)五味子(五箇/)
　右為麤末都作一服用水二盞煎至一盞去柤稍熱
　服
　一貧者有前證以前藥投之愈繼而至冬天居大室
　中卧大熱炕而吐血數次再來求治料此病火虚弱
　附臍有形而有火熱在内上氣不足陽氣外虚當補
　表之陽氣瀉其裏之虚熱是其法也冬天居大室衣
　盖單薄是重虚其陽表有大寒壅遏裏熱火邪不得
　舒伸故血出於口憶仲景傷寒論中一證太陽傷寒
　當以麻黄湯發汗而不愈遂成衂却與麻黄湯立愈
　此法相同予遂用之
麻黄桂枝湯
　　人參(益上焦元氣不/足而實其表也)麥門冬(保肺氣已/上各三分)桂枝(以補/表虚)
　　麻黄(去根/)　當歸身(和血養血/各五分)　甘草(補其脾/胃之虚)
　　黄茋(實表/益衛)　白芍藥(已上各/一錢)五味子(五箇安/其脈氣)
　右以水三盞先煑麻黄一味令沸去沫至二盞入餘
　藥同煎至一盞去柤熱服臨卧只一服而愈更不再
　作
黄茋芍藥湯
　治鼻衂血多面黄眼澀多眵手麻木
　　葛根　　　羌活(已上各/五錢)白芍藥　　　升麻(已/上)
　　(各一/兩)　　　炙甘草(二兩/)黄茋(三兩/)
　右㕮咀毎服五錢水二盞煎至一盞食後温服
　六脈弦細而濇按之空虚其色必白而天不澤者脫
　血也此大寒證以辛温補血益血以甘温甘熱滑潤
　之劑以佐之則愈此亡血亦傷精氣
三黄補血湯
　治六脈俱大按之空虚心面赤善驚上熱乃手少隂
　心脈也此氣盛多而亡血以甘寒鎮墜之劑大瀉其
　氣以墜氣浮以甘辛温微苦峻補其血
　　牡丹皮　　　黄茋　　　升麻(已上各/一錢)當歸
　　柴胡(各一錢/五分)熟地黄　　　川芎(已上各/一錢)
　　生地黄(三錢/)白芍藥(五錢/)
　右㕮咀如麻豆大毎服五錢水一大盞煎至一大盞
　去柤稍熱服食前
　如兩寸脈芤血在上焦或衂血或嘔血與犀角地黄
　湯則愈
枚脈湯(一名人參救肺散/)
　治吐血
　　甘草　　　蘇木　　　陳皮(已上各/五分)升麻
　　柴胡　　蒼术(已上各/一錢)當歸梢　　熟地黄
　　白芍藥　黄茋　　　人參(已上各/二錢)
　右為麤末都作一服水二大盞煎至一盞去柤稍温
　食前服
止衂血法
　治鼻血久不止素有熱而暴作者諸藥三驗神法以
　大紙一張作八摺或十摺於水内濕置頂熱熨斗熨
　至一重或二重紙乾立止
　　腰痛門
川芎肉桂湯
　丁未冬曹通甫自河南來有役人小翠露宿寒濕之
　地腰痛不能轉側兩脇搐急作痛已經月餘不愈矣
　腰痛論中說皆為足太陽足少隂血絡中有凝血作
　痛間有一二證屬少陽膽經外絡脈病皆去血絡之
　凝乃愈其内經有云冬三月禁不得用或只宜服藥
　通其經絡破其血絡中敗血以此藥主之
　　酒漢防己　　防風(已上各/二分)炒神麴　　獨活(已/上)
　　(各五/分)川芎　柴胡　　　　肉桂　　　當歸梢
　　炙甘草　　蒼术(各一/錢)𦍑活(一錢/五分)　　桃仁(五箇/去皮)
　　(尖研/如泥)
　右㕮咀都作一服好酒三大盞煎至一大盞去柤稍
　熱食逺服
獨活湯
　治因勞役腰痛如折沈重如山
　　炙甘草(二錢/)羌活　　　防風　　　獨活
　　大黄(煨/)　澤瀉　　　肉桂(已上各/三錢)當歸梢
　　連翹(已上各/五錢)酒漢防己　酒黄蘗(已上各/一兩)桃仁(三/十)
　　(箇/)
　右㕮咀毎服五錢酒半盞水一大盞煎至一盞去柤
　熱服
破血散疼湯
　治乗馬損傷跌其脊骨惡血流於脇下其痛苦楚不
　能轉側妨於飲食
　　羌活　　　防風　　　中桂(已上各/一錢)蘇木(一錢/五分)
　　連翹　　當歸梢　　柴胡(已上各/二錢)水蛭(三錢炒/去煙盡)
　　(别/研)　　　　麝香(少許/别研)
　右件分作二服毎服酒二大盞水一大盞除水蛭麝
　香另研如泥煎餘藥作一大盞去柤上火令稍熱調
　二味空心服之兩服立愈
地龍散
　治腰脊痛或打撲損傷從髙墜下惡血在太陽經中
　令人腰脊痛或脛腨臂服中痛
　　當歸梢(一分/)　中桂　　　地龍(已上各/五分)麻黄(五/分)
　　蘇木(六分/)獨活　　　　黄蘖　　　甘草(已上/各一)
　　(錢/)羌活(二錢/)桃仁(六箇/)
　右㕮咀毎服五錢水二盞煎至一盞去柤温服食逺
蒼术湯
　治濕熱腰腿疼痛
　　防風(風能/勝濕)　黄蘗(已上各一錢始得之時寒也/久不愈寒化為熱除濕止痛)柴
　　胡(二錢/行經)　　蒼术(三錢去/濕止痛)
　右都作一服水二大盞煎至一盞去柤空心服
麻黄復煎散
　治隂室中汗出懶語四肢困倦無力走疰疼痛乃下
　焦㐲火而不得伸浮而躁熱汗出一身盡痛盖風濕
　相搏也以升陽發汗漸漸發之火鬱乃濕在經者亦
　宜發汗况正值季春之月脈緩而遲尤宜發汗令風
　濕去而陽升以此困倦乃退氣血俱得生旺也
　　白术　　　人參　　　生地黄　　　柴胡
　　防風(已上各/五分)𦍑活　　　黄蘖(已上各/一錢)麻黄(去節/微舂)
　　(不令作末水五大盞煎令沸去/沬煎至二盞入下項藥再煎)　　　黄茋(已上/各二)
　　(錢/)甘草(三錢/)　　杏仁(三箇/去皮)
　右㕮咀都作一服入麻黄湯煎至一盞臨卧服之勿
　令食飽取漸次有汗則效
緩經湯(一名𦍑活湯/)
　治兩目如火腫痛兩足及伏免筋骨痛膝少力身重
　腰痛夜惡寒痰𠻳頸項皆急痛目外眵目絲急食不
　下
　　熟地黄(一分/)生甘草　　柴胡　　　紅花
　　炙甘草　蘇木　　　獨活(已上各/二分)藁本
　　升麻　　　黄芩　　草豆蔲仁　酒黄蘗
　　生地黄　　當歸身　　　麻黄(已上各/三分)羌活(三/錢)
　　蒼术(五分/)
　右為麤末都作一服水二大盞煎至一盞去柤食逺
　服之
拈痛湯
　治濕熱為病有背沈重肢節疼痛胷膈不利
　　白术(一錢/五分)　人參(去蘆/)　苦參(酒炒/)　升麻(去蘆/)
　　葛根　　蒼术(已上各/二錢)防風(去蘆/)　知母(酒洗/)
　　澤瀉　　　黄芩(炒/)　猪苓　　　當歸身(已上/各三)
　　(錢/)炙甘草　　黄芩(酒洗/)　茵蔯(酒炒/)𦍑活(已上/各五)
　　(錢/)
　右㕮咀毎服一兩水一大盞煎至一盞去柤食逺服
蒼术復煎散
　治寒濕相合腦右痛惡寒項筋脊骨強肩背胛眼痛
　膝臏痛無力行歩沈重
　　紅花(一分/)　黄蘗(三分/)　柴胡　　　藁本
　　澤瀉　　白术　　　升麻(已上各/五分)羌活(一錢/)
　　蒼术(四兩水二碗煎/二椀去柤入藥)
　右㕮咀先將蒼术湯二大盞復煎前項藥至一大盞
　稍熱空心服取微汗為效忌酒濕麵
𦍑活蒼术湯
　治脚膝無力沉重
　　炙甘草　　黄蘗　　　草豆蔲　　生甘草
　　葛根(已上各/五分)橘皮(六分/)　柴胡　　　升麻
　　獨活　　　縮砂仁　蒼术(已上各/一錢)防風(一錢/五分)
　　黄茋(二兩/)　知母(二錢/五分)　羌活(三錢/)
　右㕮咀分作二服水二大盞煎至一盞去柤空心服
　　婦人門
　　　經閉不行有三論
隂陽别論云二陽之病發心脾有不得隠曲女子不月
其傳為風消為息賁者死不治婦人脾胃久虚或形羸
氣血俱衰而致經水斷絶不行或病中消胃熱善食漸
痩津液不生夫經者血脈津液所化津液既絶為熱所
爍肌肉消痩時見渇燥血海枯竭病名曰血枯經絶宜
瀉胃之燥熱補益氣血經自行矣此證或經適行而有
子子不安為胎病者有矣或心包脈洪數躁作時見大
便閉澀小便雖清不利而經水閉絶不行此乃血海乾
枯宜調血脈除包絡中火邪而經自行矣内經所謂小
腸移熱於大腸為痣瘕為沈月澀不利則月事沈滯而
不利故云為痣瘕為沉也或因勞心心火上行月事不
來安心補血瀉火經自行矣故内經云月事不來者胞
脉閉也胞脈者屬心而絡於胞心令氣上廹肺心氣不
得下故月事不來也
　　　經漏不止有三論
隂陽别論云陽虚隂搏謂之崩婦人脾胃虚損致命門
脈沈細而數疾或沈弦而洪大有力寸關脈亦然皆由
脾胃有虧下䧟於腎與相火相合濕熱下廹經漏不止
其色紫黒如夏月腐肉之臭中有白帶者其脈洪數疾
熱明矣必腰痛或臍下痛臨經欲行先見寒熱徃來兩
脇急縮兼脾胃證出見或四肢困熱心煩不得眠卧心
下急宜大補脾胃而升舉血氣可一服而愈或人故貴
脫勢人事踈少或先富後貧心氣不足其火大熾旺於
血脈之中又致脾胃飲食失節火乗其中形質肌肉容
顔似不病者此心病者不行於診故脾胃飲食不調其
證顯矣而經水不時而下或適來適斷暴下不止治當
先說惡死之言勸諭令拒死而心不動以大補氣血之
藥舉養脾胃微加鎮墜心火之藥治其心補隂瀉陽經
自止矣痿論云悲哀太甚則胞絡絶也陽氣内動發則
心下崩數溲血也故本病曰大經空虚發則肌痺傳為
脈痿此之謂也
升陽除濕湯(一名調經除濕湯/)
　治女子漏下惡血月事不調或暴崩不止多下水蘖
　之物皆由飲食不節或勞傷形體或素有心氣不足
　因飲食勞倦致令心火乗脾其人必怠惰嗜卧四肢
　不收困倦乏力無氣以動氣短上氣逆急上衝其脈
　緩而弦急按之洪大皆中之下得之脾土受邪也脾
　主滋榮周身者也心主血血主脈二者受邪病皆在
　脈脈者血之府也脈者人之神也心不主令包絡代
　之故曰心之脈主屬心系心系者包絡命門之脈也
　主月事因脾胃虚而心包乗之故漏下月水不調也
　况脾胃為血氣隂陽之根蔕也當除濕去熱益風氣
　上伸以勝其濕又云火鬱則發之
　　當歸(酒洗/)　獨活(已上各/五分)蔓荆子(七分/)防風
　　炙甘草　　升麻　　　藁本(已上各/一錢)柴胡
　　羌活　　蒼术　　　黄茋(已上各/錢五分)
　右剉如麻豆大勿令作末都作一服以㓗浄新汲水
　五大盞煎至一大盞去柤空心熱服待少時以早飯
　壓之可一服而已如灸足太隂脾經中血海穴二七
　壯亦已
　此藥乃從權之法用風勝濕為胃下䧟而氣迫於下
　以救其氣之暴崩也併血惡之物住後必湏黄茋人
　參炙甘草當歸之類數服以補之於補氣升陽湯中
　加以和血藥便是也若經血惡物下之不絶尤宜究
　其根源治其本經只益脾胃退心火之亢乃治其根
　蔕也若遇夏月白帶下脫漏不止宜用此湯一服立
　止
涼血地黄湯
　治婦人血崩是腎水隂虚不能鎮守也絡相火故血
　走而崩也
　　黄芩　　　荆芥穗　　蔓荆子(已上各/一錢)黄蘖
　　知母　　藁本　　　細辛　　　川芎(已上各/二錢)
　　黄連　　羌活　　柴胡　　　升麻
　　防風(已上各/三分)　生地黄　當歸(已上各/五分)甘草(一錢/)
　　紅花(少許/)
　右㕮咀都作一服水三大盞煎至一盞去柤稍熱空
　心服之
　足太隂脾之經中血海二穴在膝臏上内膁白肉際
　二寸中治女子漏下惡血月事不調逆氣腹脹其脈
　緩者是也灸三壯
　入少隂腎之經中隂谷二穴在膝内輔骨後大筋下
　小筋上按之應於屈膝取之治膝如錐不得屈伸舌
　縱涎下煩逆溺難少腹急引隂痛股内膁痛婦人漏
　血不止腹脹滿不得息少便黄如蠱女子如姙身可
　灸二壯
酒煑當歸丸
　治㿗疝白帶下疰脚氣腰已下如在氷雪中以火焙
　炕重重厚綿衣盖其上猶寒冷不任寒之極也面白
　如枯魚之象肌肉如刀剖削痩峻之速也小便不止
　與白帶長流而不禁固自不知覺面白目青藍如菜
　色目䀮䀮無所見身重如山行歩欹側不能安地腿
　膝枯細大便難秘口不能言無力之極食不下心下
　痞煩心懊憹不任其苦面停垢背惡寒小便遺而不
　知此上中下三陽真氣俱虚欲竭噦嘔不止胃虚之
　極也脈沈厥𦂳而澀按之空虚若脈洪大而濇按之
　無力猶為中寒之證沉按之空虚者乎按之不鼓是
　為隂寒乃氣血俱虚之極也
　　茴香(五錢/)　黒附子(炮製去/皮臍)良薑(已上各/七錢)當歸(一/兩)
　右四味剉如麻豆大以上等好酒一升半同煑至酒
　盡焙乾
　　炙甘草　　苦練(生用/)　丁香(已上各/五錢)木香
　　升麻(已上各/一錢)柴胡(二錢/)　炒黄鹽　　全蝎(已上/各三)
　　(錢/)延胡索(四錢/)
　右與前四味藥同為細末酒煑麵糊為丸如梧桐子
　大毎服五七十丸空心淡醋湯下忌油膩冷物酒濕
　麵
固真丸
　治白帶久下不止臍腹冷痛隂中亦然目中溜火視
　物䀮䀮然無所見齒皆惡熱飲痛湏得黄連細末擦
　之乃止惟喜乾食大惡湯飲此病皆寒濕乗其胞内
　故喜乾而惡濕肝脛隂火上溢走於標故上壅而目
　中溜火腎水侵肝而上溢致目䀮䀮而無所見齒惡
　熱飲者是陽明經中伏火也治法當大瀉寒濕以丸
　藥治之故曰寒在下焦治宜緩大忌湯散以酒製白
　石脂白龍骨以枯其濕炮乾薑大熱辛瀉寒水以黄
　蘖之大寒為因用又為鄉𨗳故云古者雖有重罪不
　絶人之後又為之伏其所主先其所因之意又瀉齒
　中惡熱飲也以柴胡為本經之使以芍藥五分𨗳之
　恐辛熱之藥太甚損其肝經故微瀉之以當歸身之
　辛温大和其血脈此用藥之法備矣
　　黄蘗(酒洗/)　白芍藥(已上各/五分)柴胡　　　白石脂
　　(已上各一錢火燒/赤水飛細研日乾)　　　白龍骨(酒煑日乾/水飛為末)
　　當歸(酒洗已上/各一錢)　　乾薑(四錢/炮)
　右件除龍骨白石脂水飛研外同為細末水煑麵糊
　為丸如鷄頭仁大日乾空心多用白沸湯下無令胃
　中停滯待少時以早飯壓之是不令熱藥犯胃忌生
　冷硬物酒濕麵
烏藥湯
　治婦人血海疼痛
　　當歸　　　甘草　　　木香(已上各/五錢)烏藥(一兩/)
　　香附子(二兩/炒)
　右㕮咀毎服五錢水一大盞去柤温服食前
助陽湯
　治白帶下隂户中痛空心而急痛身黄皮緩身重如
　山隂中如水
　　生黄芩　　橘皮(已上各/五分)防風　　　高良薑
　　乾薑　　郁李仁　　甘草(已上各/一錢)柴胡(一錢/三分)
　　白葵花(七朶/)
　右剉如麻豆大分作二服毎服水二大盞煎至一盞
　去柤食前稍熱服
水府丹
　治婦人久虚積冷經候不行癥瘕癖塊腹中暴痛面
　有䵟􁢡黧黑羸瘠
　　硇砂(紙隔沸湯/淋熬取)紅豆(已上各/五錢)桂心(另為/末)木香
　　乾薑(已上各/一兩)砂仁(二兩/)　　經煆花蘂石(研一兩/五錢)
　　班猫(一百箇/去頭翅)生地黄汁　童子小便(各一/升)
　　臘月狗膽(七枚/)　　　芫蜻(三百箇去頭足糯/米一升炒黄去米)
　右九味為細末同三汁熬為膏和丸如鷄頭大硃砂
　為衣毎服温酒細嚼食前服米飲亦可孕婦不可服
丁香膠艾湯
　治崩漏不止盖心氣不足勞役及飲食不節所得經
　隔少時其脈二尺俱弦𦂳洪按之無力其證自覺臍
　下如氷求厚衣被以禦其寒白帶白滑之物多間有
　如屋漏水下時有鮮血右尺脈時微洪也
　　熟地黄　　白芍藥(已上各/三分)川芎　　　丁香(已/上)
　　(各四/分)阿膠(六/分)生艾葉(一錢/)　當歸(一錢/二分)
　右川芎為細末當歸酒洗剉熟地黄丁香為細末艾
　亦剉都作一服水五大盞先煎五味作一盞零二分
　去柤入膠再上火煎至一大盞帶熱空心服之
黄茋當歸人參湯
　丁未仲冬郭大方來説其妻經水暴崩不止先曾損
　身失血自後一次縮一十日而來今次不止其人心
　窄性急多驚以予料之必因心氣不足飲食不節得
　之大方曰無到彼診得掌中寒脈沉細而緩間而沉
　數九竅微有不利四肢無力上喘氣短促口鼻氣皆
　不調果有心氣不足脾胃虚弱之證胃脘當心而痛
　左脇下縮急有積當臍有動氣腹中鳴下氣大便難
　虚證極多不能盡録擬先治其本餘證可以皆去安
　心定志鎮墜其驚調和脾胃大益元氣補其血脈令
　養其神以大熱之劑去其冬寒凝在皮膚内少加生
　地黄去命門相火不令四肢痿弱
　　黄連(一分/)　生地黄(三分/)　炒神麯　　橘皮
　　桂枝(已上各/五分)草豆蔲仁(六/分)黄茋　　　　人參
　　麻黄(不去節已/上各一錢)　　當歸身(一錢/五分)杏仁(五箇另/研如泥)
　右㕮咀作二服水二大盞半煎麻黄令沸去沫煎至
　二盞入諸藥同煎至一大盞於已午之間食消盡服
　之一服立止其胃脘痛乃胃上有客寒與大熱藥草
　豆蔲丸一十五丸白湯送下其痛立止再與肝之積
　藥除其積之根源而愈
當歸芍藥湯
　治婦人經脈漏下不止其色鮮紅時值七月處暑之
　間先因勞役脾胃虚弱氣短氣逆自汗不止身熱悶
　亂惡見飲食非惟不入亦不思食沈懶困倦四肢無
　力大便時泄後再因心氣不足經脈再下不止惟覺
　氣下脫其元氣逆上全無惟覺心腹中氣下行氣短
　少不能言是無力以言非懶語也此藥主之
　　柴胡(二分/)　炙甘草　　生地黄(已上各/三分)橘皮(不/去)
　　(白/)熟地黄(各五/分)黄茋(一錢/五分)　蒼术(泔浸/去皮)　當歸身
　　白芍藥　白术(已上各/二錢)
　右十味㕮咀如麻豆大分作二服水二盞半煎至一
　盞去柤稍熱空心服之
柴胡調經湯
　治經水不止鮮紅項筋急腦痛脊骨强痛
　　炙甘草　　當歸身　　葛根(已上各/三分)獨活
　　藁本　　升麻(已上各/五分)柴胡(七分/)　羌活
　　蒼术(已上各/一錢)紅花(少許/)
　右剉如麻豆大都作一服水四大盞煎至一盞去柤
　空心稍熱服取微汗立止
一婦人經候凝結黒血成塊左廂有血瘕水泄不止糓
有時不化後血塊暴下并水俱作是前後二隂有形血
脫竭於下既久經候猶不調水泄日見三兩行食罷煩
心飲食減少甚至痩弱東垣老人曰夫聖人治病必本
四時升降浮沉之理權變之宜必先歲氣無伐天和無
勝無虚遺人夭殃無致邪無失正絶人長命故仲景云
陽盛隂虚下之則愈汗之則死隂盛陽虚汗之即愈下
之即死大抵聖人立法且如升陽或發散之劑是助春
夏之陽氣令其上升乃瀉秋冬收藏殞殺寒凉之氣此
病是也當用此法治之升陽浮沈之至理也天地之氣
以升降浮沈乃從四時如治病不可逆之故經云順天
則昌逆天則亡可不畏哉夫人之身亦有四時天地之
氣不可止認在外人亦體同天地也今經漏不止是前
隂之氣血已脫下矣水泄又數年是後隂之氣血下䧟
以脫矣後隂者主有形之物也前隂者精氣之户下竭
是病人周身之血氣常行秋冬之令隂主殺此等收藏
之病是也陽生隂長春夏是也在人之身令氣升浮者
榖氣上行是也既病人周身血氣皆不生長榖氣又不
勝其肌肉消少是兩儀之氣俱將絶矣既下元二隂俱
脫血氣將竭假令當是熱證今下焦乆脫化為寒矣此
病久沉久降寒濕大勝當急救之㵼寒以熱除濕以燥
大勝大舉以助生長補養氣血不致偏竭聖人立治之
法既濕氣大勝以所勝治之助甲風木上升是也故經
云風勝濕是以所勝平之也當先調和胃氣次用白术
之類以燥其濕而滋元氣如其不止後用風藥以勝濕
此便是大舉大升以助春夏一濕之久䧟下之至治也
益胃升陽湯
　血脫益氣古聖人之法也先補胃氣以助生發之氣
　故曰陽生隂長諸甘藥為之先務舉世皆以為補殊
　不知甘能生血此陽生隂長之理也故先理胃氣人
　之身内榖氣為寳
　　柴胡　　　升麻(已上各/五分)炙甘草　　當歸身(酒/洗)
　　陳皮(已上各/一錢)人參(去蘆有/𠻳去之)炒神麯(已上各一/錢五分)
　　黄茋(二錢/)　白术(三錢/)　生黄芩(少/許)
　右㕮咀毎服一錢水二大盞煎至一盞去柤稍熱服
　如腹中痛毎服加白芍藥(三分/)中桂(少許/)
　如渇或口乾加葛根(二分/)不拘時候
升陽舉經湯
　治經水不止如右尺脈按之空虚是氣血俱脫大寒
　之證輕手其脈數疾舉指弦𦂳或澀皆陽脫之證隂
　火亦亡見熱證於口鼻眼或渇此皆隂躁陽欲先去
　也當溫之舉之升之浮之燥之此法當大升浮血氣
　切補命門之下脱也
　　肉桂(去皮盛夏勿/用秋冬用)白芍藥　　紅花(已上各/五分)
　　細辛(六分/)人參(去/蘆)熟地黄　　　　川芎(已上各/一錢)
　　獨活根　　黑附子(炮製去/皮臍)　炙甘草(已上各一/錢五分)
　　羌活　　　藁本　　　防風(已上各/二錢)　　白术
　　當歸　　　黄茋(已上各/三錢)桃仁(十箇湯浸去/皮尖細研)
　右㕮咀毎服三錢若病勢順當漸加至五錢毎服水
　三盞煎至一盞空心熱服
　　　半産悞用寒凉之藥論
婦人分娩及半産漏下昏冒不省瞑目無所知覺盖因
血暴亡有形血去則心神無所養心與包絡者君火相
火也得血則安亡血則危火上熾故令人昏冒火勝其
肺瞑目不省人事是隂血暴去不能鎭撫也血已虧損
徃徃用滑石甘草石膏之類乃辛甘大寒之藥能㵼氣
中之熱是血虧瀉氣乃隂虧瀉陽使二者俱傷反為不
足虚勞之病昏迷不省者上焦心肺之熱也此無形之
熱用寒涼之藥驅令下行豈不知上焦之病悉屬於表
乃隂證也汗之則愈今反下之幸而不死暴虧氣血生
命豈能久活又不知内經有說病氣不足宜補不宜瀉
但暝目之病悉屬於隂宜汗不宜下又不知傷寒鬱冒
得汗則愈是禁用寒凉藥也分娩半産本氣不病是暴
去其血亡血補血又何疑焉補其血則神昌常時血下
降亡今當補而升舉之心得血而養神不昏矣血若暴
下是秋冬之令大旺今舉而升之以助其陽則目張神
不昏迷矣今立一方補血養血生血益陽以補手足厥
隂之不足也
全生活血湯
　　紅花(三分/)　蔓荆子　　細辛(已上各/五分)生地黄(夏/月)
　　(多加/之)　　　熟地黄(已上各/一錢)藁本　　　川芎(已/上)
　　(各一錢/五分)防風(諸陽既䧟何以知/之血下脫便是)羌活　　　獨活
　　炙甘草　　柴胡(去蘆/)當歸身(酒洗/)葛根(已上各/二錢)
　　白芍藥　　升麻(已上各/三錢)
　右㕮咀毎服五錢水二盞煎至一盞去柤食前稍熱
　服
當歸附子湯
　治臍下冷痛赤白帶下
　　當歸(二分/)　炒鹽(三分/)　蝎稍　　　升麻(已上/各五)
　　(分/)甘草(六分/)柴胡(六分/)　黄蘗(少許為/引用)附子(一錢/)
　　乾薑良薑(各一/錢)
　右為麤末毎服五錢水五盞煎至一盞去柤稍熱服
　或為細末酒麵糊為丸亦可
調經補真湯
　冬後一月微有地泥氷泮其白帶再來隂户中寒一
　服立止
　　獨活　　　乾薑(炮/)　　藁本　　　防風
　　蒼术(已上各/二分)麻黄(不去/節)　炙甘　　　人參(去蘆/)
　　當歸身　　白术　　生黄芩　　升麻(已上各/五分)
　　黄茋(七分/)　良薑　　澤瀉　　　羌活(已上各/一錢)
　　柴胡(四錢/)　杏仁(二箇/)　桂枝(少許/)　白葵花
　右㕮咀除黄芩麻黄各另外都作一服先以水二大
　盞半煎麻黄一味令沸掠去沫入餘藥同煎至一盞
　零七分再入生黄芩煎至一盞空心服之候一時許
　可食早飯
坐藥龍鹽膏
　　茴香(三分/)　枯礬(五分/)　良薑　　　當歸梢
　　酒防己　木通(已上各/一錢)丁香　　　木香
　　川烏(炮已上各/一錢五分)龍骨　　炒鹽　　　紅豆
　　肉桂(已上各/二錢)厚朴(三錢/)延胡索(五錢/)全蝎(五箇/)
　右為細末煉蜜為丸如彈子大綿裹留系在外内丸
　藥隂户内日易之
勝隂丹
　為上藥力小再取三錢内加行性熱藥項下
　　柴胡　　　羌活　　　枯白礬　　甘松
　　升麻(已上各/一分)川烏頭　　大椒　　　三柰子(已/上)
　　(各五/分)蒜(七分/)　　全蠍(三箇/)破故紙(八分與蒜同/煑焙乾秤)
　　麝香(少許/)
　右為細末依前法用
廻陽湯
　　羌活　　　全蠍　　　升麻根　　甘松(已上/各二)
　　(分/)草烏頭　水蛭(炒已上/各三分)大椒　　　三柰子
　　蓽撥　　　枯礬(已上各/三分)柴胡　　　川烏(已上/各七)
　　(分/)炒黄鹽(為必用之藥/去之則不效)破故紙　　　蒜(已上各/一錢)
　　蝱蟲(三箇去翅/足炒)
　右為極細末依前製用臍下覺暖為效
柴胡丁香湯
　治婦人年三十歲臨經先腰臍痛甚則腹中亦痛經
　縮三兩日
　　生地黄(二分/)丁香(四分/)　當歸身　　防風
　　羌活(已上各/一錢)柴胡(一錢/五分)　全蠍(一箇/)
　右件都作一服水二盞煎至一盞去柤食前稍熱服
延胡苦練湯
　治臍下冷撮痛隂冷大寒白帶下
　　黄蘗(一分為/引用)延胡索　　苦練子(已上各/二分)附子(炮/)
　　肉桂(已上各/三分)炙甘草(五分/)熟地黄(一錢/)
　右都作一服水二大盞煎至一盞食前後
枝附湯
　治白帶腥臭多悲不樂大寒
　　黄蘗(為引/用)　知母(已上各/五分)肉桂(一錢/)　附子(三錢/)
　右㕮咀都作一服水二盞煎至一盞去柤食逺熱服
　如少食常飽有時似腹脹夯悶加白芍藥(五分/)
　如不思飲食加五味子(二十箇/)
　如煩惱面上如蟲行乃胃中元氣極虗加黄茋(一錢/五分)
　炙甘草升麻(已上各/五分)
人參補氣湯
　治四肢懶倦自汗無力
　　丁香末(二分/)生甘草梢　炙甘草(已上各/三分)生地黄
　　白芍藥(各五/分)熟地黄(二分/)人參　　　防風
　　𦍑活　　黄蘗　　知母　　　當歸身
　　升麻(已上各/五分)　柴胡(一錢/)黄茋(一錢/五分)全蠍(一箇/)
　　五味子(二十/箇)
　右剉如麻豆大都作一服水二盞煎至一盞去柤空
　心稍熱服
黄茋白术湯
　治婦人四肢沈重自汗上至頭際頭而還惡風頭痛
　燥熱
　　細辛(三分/)　呉茱萸　　川芎(已上各/五分)柴胡
　　升麻(已上各/一錢)當歸身(一錢/五分)黄蘗(酒洗/)　炙甘草
　　羌活(已上各/二錢)五味子(三錢/)白术　　　人參(已上/各五)
　　(分/)黄茋(二兩/)
　右㕮咀毎服五錢水二大盞生薑五片煎至一盞去
　柤食前熱服
　如腹中痛不快加炙甘草(一錢/)汗出不止加黄蘗(一/錢)
白术茯苓湯
　治胃氣弱身重有痰惡心欲吐是風邪羈絆於脾胃
　之間當先實其脾胃
　　白术　　　白茯苓　　半夏(已上各/一兩)炒麴(二錢/)
　　麥蘖麵(五分/炒)
　右㕮咀毎服五錢水二大盞入生薑五片煎至一盞
　去柤不拘時服
增味四物湯
　治婦人血積
　　當歸　　　川芎　　　芍藥　　　熟地黄
　　京三稜　乾漆　　　肉桂　　　廣茂(已上各/七分)
　右為麤末毎服五錢水二大盞煎至一盞去柤食前
　稍熱服
補經固真湯
　白文舉正室白帶常漏久矣諸藥不效診得心包尺
　脈微其白帶下流不止叔和云崩中日久為白帶漏
　下時多骨木枯崩中者始病血崩久則血少復亡其
　陽故曰滑之物下流不止是本經血海將枯津液復
　亡枯乾不能滋養筋骨以本部行經藥為引用為使
　以人參甘油膩之藥潤其枯燥而滋益津液以大辛
　熱之氣味藥補其陽道生其血脈以苦寒之藥泄其
　肺而救上熱傷氣以人參補之以微苦温之藥為佐
　而益元氣
　　白葵花(去蕚研/爛四分)陳皮(五分不/去白)生黄芩(細研/引入)
　　郁李仁(去皮尖/研如泥)　甘草(炙/)　　　柴胡(已上各/一錢)
　　乾薑(細末/)　　人參(已上各/二錢)
　右件除黄芩外以水三盞煎至一盞七分再入黄芩
　同煎至一盞去柤空心熱服少時以早飯壓之
温衛補血湯
　治耳鳴鼻不聞香臭口不知榖味氣不快四肢困倦
　行歩欹側髪脫落食不下膝冷隂汗帶下喉中吤吤
　不得卧口舌嗌乾大息頭不可以囬顧項筋𦂳脊强
　痛頭旋眼黒頭痛欠嚏
　　生地黄　　白术　　　藿香　　黄蘗(已上/各一)
　　(分/)牡丹皮　蒼术　　王爪根　　橘皮
　　呉茱萸(已上各/二分)當歸身(二分/半)柴胡　　　人參
　　熟甘草　　地骨皮(已上各/三分)升麻(四分/)生甘草(五/分)
　　黄茋(一錢/二分)　丁香(一箇/)　桃仁(三箇/)　葵花(七朶/)
　右㕮咀作一服用水二大盞煎至一盞去柤食前熱
　服
立效散
　治婦人血崩不止
　　當歸　　　蓮花心　　白綿子　　紅花
　　茅花(已上各/一錢)
　右剉如豆大白紙裹定泥固炭火燒灰存性為細末
　如乾血氣研血蝎為引好温酒調服加輕粉(一錢/)
　如血崩不止加麝香為引好温酒調服
四聖散
　治婦人赤白帶下
　　川烏(炮製/)　生白礬(已上各/一錢)紅娘子(三箇/)班猫(十/箇)
　煉蜜為丸如皂子大綿裹坐之
温經除濕湯
　十月霜冷後四肢無力乃痿厥濕熱在下焦也醋心
　者是濁氣不下降欲為漏也合眼麻木作者陽道不
　行也惡風寒者上焦之分皮膚中氣不行也開目不
　麻者目開助陽道故隂寒之氣少退也頭旋眩運者
　風氣下䧟於血分不得伸越而作也近火則有之
　　黄連(一分/)　柴胡　　　草豆蔲　　神麴(炒/)
　　木香(已上各/五分)麻黄(不去/節)　獨活　　　當歸身
　　黄蘗(已上各/三分)升麻(五分/)　羌活(七分/)　炙甘草
　　人參　　　白术　　猪苓　　　澤瀉(已上各/一錢)
　　黄茋　　　橘皮　　　蒼术(已上各/二分)白芍藥(一/錢)
　右剉坐麻豆大分作二服水二盞煎至一盞食逺服
　治肢節沈重疼痛無力之勝藥也
補氣升陽和中湯
　李正臣夫人病診得六脉俱中得弦洪緩相合按之
　無力弦在上是風熱下䧟入隂中陽道不行其證閉
　目則渾身麻木晝減而夜甚覺而開目則麻木漸退
　久則絶止常開其目此證不作懼其麻木不敢合眼
　致不得眠身體皆重時有痰𠻳覺胷中常似有痰而
　不利時煩燥氣短促而喘肌膚充盛飲食不減大小
　便如常惟畏其麻木不敢合眼為最苦觀其色脈形
　病相應而不逆内經曰陽盛瞋目而動輕隂病閉目
　而静重又云諸脈皆屬於目靈樞經云開目則陽道
　行陽氣遍布週身閉目則陽道閉而不行如晝夜之
　分知其陽衰而隂旺也且麻木為風三尺之童皆以
　為然細校之則有區别耳久坐而起亦有麻木為如
　繩縛之人釋之覺麻作而不敢動良久則自己以此
　驗之非有風邪乃氣不行也治之當補其肺中之氣
　則麻木自去矣如經脈中隂火乗其陽分火動於中
　為麻木也當兼去其隂火則愈矣時痰𠻳者秋涼在
　外在上而作也當以温劑實其皮毛身重脈緩者濕
　氣伏匿而作也時見躁作當升陽助氣益血微瀉隂
　火與濕通行經脈調其隂陽則已矣非五臓六腑之
　本有邪也此藥主之
　　生甘草(去腎/熱)酒黄蘗(瀉火/除濕)白茯苓(除濕/𨗳火)澤瀉(除濕/𨗳火)
　　升麻(行陽/助經)柴胡(已上各/一錢)蒼术(除濕/補中)　草豆蔲仁(益/陽)
　　(退外寒已上/各一錢五分)橘皮　　當歸身　　白术(已上各/二錢)
　　白芍藥　　人參(已上各/三錢)佛耳草　炙甘草(已上/各四)
　　(分/)黄茋(五分/)
　右㕮咀毎服五錢水二盞煎至一盞去柤食逺服之
麻黄桂枝升麻湯
　治婦人先患渾身麻木睡覺則少減開目則已而全
　愈又治心中煩惱遍身骨節疼身體沈重飲食減少
　腹中氣不運轉
　　木香　　　生薑(已上各/一分)桂枝　　　半夏
　　陳皮　　草豆蔲仁　厚朴　　　黑附子
　　黄蘗(已上各/二分)炙甘草　升麻　　　白术
　　茯苓　　　澤瀉(已上各/三分)黄茋　　麻黄(不去/節)
　　人參(已上各/五分)
　右都作一服水二盞煎至一盞去柤食逺服之
　
　
　
　
　
　
　
　
　
　
　
　
　蘭室秘藏卷中
欽定四庫全書
　蘭室秘藏卷下
　　　　　　　　　　　　　元　李杲　撰
　　大便結燥門
　　　大便結燥論
金匱真言論云北方黑色入通腎開竅於二隂藏精於
腎又云腎主大便大便難者取足少隂夫腎主五液津
液潤則大便如常若飢飽失節勞役過度損傷胃氣及
食辛熱味厚之物而助火邪伏於血中耗散真隂津液
虧少故大便結燥然結燥之病不一有熱燥有風燥有
陽結有隂結又有年老氣虚津液不足而結燥者治法
云腎惡燥急食辛以潤之結者散之如少隂不得大便
以辛潤之太隂不得大便以苦泄之陽結者散之隂結
者温之仲景云小便利而大便硬不可攻下以脾的丸
潤之食傷太隂腹滿而食不化腹響然不能大便者以
苦藥泄之如血燥而不能大便者以桃仁酒製大黄通
之風結燥而大便不行者以麻子仁加大黄利之如氣
澀而大便不通者以郁李仁枳實皂角仁潤之大抵治
病必究其源不可一槩用巴豆牽牛之類下之損其津
液燥結愈甚復下復結極則以至𨗳引於下而不通遂
成不救噫可不慎哉
通幽湯
　治大便難幽門不通上衝吸門不開噎塞不便燥秘
　氣不得下治在幽門以辛潤之
　　炙甘草　　紅花(已上各/一錢)生地黄　　熟地黄(已/上)
　　(各五/分)升麻　桃仁泥　　當歸身(已上各/一錢)
　右都作一服水二大盞煎至一盞去柤調㯽榔細末
　五分稍熱食前服之
潤燥湯
　　升麻　　　生地黄(已上各/二錢)熟地黄　　當歸梢
　　生甘草　大黄(煨/)　　桃仁泥　　　麻仁(已上/各一)
　　(錢/)紅花(五分/)
　右除麻仁桃仁另研如泥外剉如麻豆大都作一服
　水二盞入桃仁麻仁煎至一盞去柤空心稍熱服
潤腸湯
　治脾胃中伏火大便秘澀或乾燥閉塞不通全不思
　食及風結血秘皆令閉塞也以潤燥和血踈風自然
　通利矣
　　桃仁(湯浸去/皮尖)麻仁(已上各/一兩)當歸梢　　大黄(煨/)
　　羌活(已上各/五錢)
　右除桃仁麻仁另研如泥外搗為極細末煉蜜為丸
　如梧桐子大毎服三五十丸空心白湯下
　如病人不大便為大便不通而澀其邪盛者急加酒
　洗大黄以利之
　如血燥而大便燥乾者加桃仁酒洗大黄
　如風結燥大便不行者加麻仁大黄
　如風濕而大便不行加煨皂角仁大黄秦艽以利之
　如脈澀覺身有氣澀而大便不通者加郁李仁大黄
　以除氣燥
　如寒隂之病為寒結閉而大便不通者以局方中半
　硫丸或加煎附子乾薑湯以溫煖之其病雖隂寒之
　證當服陽藥補之若大便不通者亦當十服中與一
　服藥微通其大便不令結閉乃治之大法
　若病人雖是隂證或是隂寒之證其病顯燥脈實堅
　亦宜於陽藥中少加苦寒之藥以去熱躁躁止勿加
　如隂躁欲坐井中者其二腎脈按之必虚或沈細而
　遲此易為辯耳知有容邪之病亦當從權加藥以去
　之
麻黄白术湯
　治大便不通五日一遍小便黄赤渾身腫面上及腹
　尤甚其色黄麻木身重如山沉困無力四肢痿輭不
　能舉動喘促唾清水吐噦痰唾白沫如膠時躁熱發
　欲去衣及發過振寒項額有時如氷額寒尤甚頭眩
　眼黑目中溜火冷淚鼻不聞香臭少腹急痛當臍有
　動氣按之堅硬而痛
　　青皮(去腐/)　酒黄連(已上各/一分)酒黄蘖　　橘紅
　　甘草(炙一/半)升麻(已上各/二分)黄茋　　　　人參
　　桂枝　　白术　　厚朴　　　柴胡
　　蒼术　　　猪苓(已上各/三分)呉茱萸　白茯苓
　　澤瀉(已上各/四分)　白豆蔲　　炒麴(已上各/五分)麻黄(不/去)
　　(節五/分)杏仁(四箇/)
　右㕮咀分作二服水二大盞半先煎麻黄令沸去沫
　再入諸藥同煎至一盞去柤稍熱食逺服
　此證宿有風濕熱伏於榮血之中其木火乗於陽道
　為上盛元氣短少上喘為隂火傷其氣四肢痿在腎
　水之間乃所勝之病今正遇冬寒得時乗其肝木又
　實其母肺金尅火凌木是大勝必有大復其證善恐
　欠多嚏鼻中如有物不聞香臭目視䀮䀮多悲健忘
　少腹急痛通身黄腹大脹面目腫尤甚食不下痰唾
　涕有血目眥瘍大便不通並宜此藥治之
升陽湯(一名升陽瀉濕湯/)
　治膈咽不通逆氣裏急大便不行
　　青皮　　　槐子(已上各/二分)生地黄　　熟地黄
　　黄蘗(已上各/三分)當歸身　　甘草梢(已上各/四分)蒼术(五/分)
　　升麻(七分/)　黄茋(一錢/)桃仁(十箇/另研)
　右㕮咀如麻豆大都作一服入桃仁泥水二大盞煎
　至一盞去柤稍熱食前服
活血潤燥丸
　治大便風秘血秘常常燥結
　　當歸梢(一錢/)防風(三錢/)　大黄(濕紙/裹煨)　羌活(已上/各一)
　　(兩/)桃仁(二兩研/如泥)皂角仁(燒存性去皮一兩五錢其/性得濕則滑濕滑則燥結)
　　(自/除)麻仁(二兩五錢/研如泥)
　右除麻仁桃仁另研如泥外為極細末煉蜜為丸如
　梧桐子大毎服五十丸白湯下三兩服後湏以蘇麻
　子粥毎日早晩食之大便日久不能結燥也以磁器
　盛之紙封無令見風
潤腸湯
　治大腸結燥不通
　　生地黄　　生甘草(已上各/二錢)大黄(煨/)　熟地黄
　　當歸梢　　升麻　　　桃仁　　　　麻仁(已/上)
　　(各一/錢)紅花(三分/)
　右㕮咀水二盞煎至一盞去柤食逺温服
　　小便淋閉門
　　　小便淋閉論
難經云病有闗有格闗則不得小便又云闗無出之曲
皆邪熱為病也分在氣在血而治之以渇與不渇而辯
之如渇而小便不利者是熱在上焦肺之分故渇而小
便不利也夫小便者是足太陽膀胱經所主也長生於
申申者西方金也肺合生水若肺中有熱不能生水是
絶其水之源經云虚則補其母宜清肺而滋其化源也
故當從肺之分助其秋令水自生焉又如雨如露如霜
皆從天而降下也乃陽中之隂明秋氣自天而降下也
且藥有氣之薄者乃陽中之隂是感秋清肅殺之氣而
生可以補肺之不足淡味渗泄之藥是也茯苓澤瀉琥
珀燈心通草車前子木通瞿麥扁蓄之類以清肺之氣
泄其火資水之上源也如不渇而小便不通者熱在下
焦血分故不渇而大燥小便不通也熱閉於下焦者腎
也膀胱也乃隂中之隂隂受熱邪閉塞其流易上老云
寒在胷中遏絶不入熱在下焦填塞不便湏用感此方
寒水之化氣味俱隂之藥以除其熱泄其閉塞内經云
無陽則隂無以生無隂則陽無以化若服淡渗之藥其
性乃陽中之隂非純陽之劑陽無以化何能補重隂之
不足也湏用感地之水運而生大苦之味感天之寒藥
而生大寒之氣此氣味俱隂乃隂中之隂也大寒之氣
人禀之生膀胱寒水之運人感之生腎此藥能補腎與
膀胱受陽中之陽熱火之邪而閉其下焦使小便不通
也夫用大苦寒之藥治法當寒因熱用又云必伏其所
主而先其所因其始則氣同其中則氣異也
通闗丸(一名滋腎丸/)
　治不渇而小便閉熱在下焦血分也
　　黄蘗(去皮剉/酒洗焙)知母(剉酒洗焙乾/已上各一兩)肉桂(五分/)
　右為細末熟水為丸如梧桐子大毎服一百丸空心
　白湯下頓兩足令藥易下行故也如小便利前隂中
　如刀刺痛當有惡物下為驗
清肺飲子
　治渇而小便閉澀不利邪熱在上焦氣分
　　燈心(一分/)　通草(二分/)　澤瀉　　　瞿麥
　　琥珀(已上各/五分)扁蓄　　　木通(已上各/七分)車前子(炒/一)
　　(錢/)茯苓(去皮/二錢)猪苓(去皮/三錢)
　右為麤末毎服五錢水一盞半煎至一盞稍熱食逺
　服或局方八正散五苓散亦宜服之
𨗳氣除燥湯
　治小便閉塞不通乃血澀下氣不通而竅澀也
　　茯苓(去皮/)　滑石(炒黄已上/各二錢)知母(細剉/酒洗)　澤瀉(已/上)
　　(各一/錢)　　　黄蘗(去皮酒/洗四錢)
　右㕮咀毎服五錢水三盞煎至一盞去柤稍熱空心
　服
　如急閉不拘時服
腎疸湯
　治腎疸目黄甚至渾身黄小便赤澀
　　羌活　　　防風　　　藁本　　　獨活
　　柴胡(已上各/五錢)升麻(五錢/)
　　　已上治腎疸目黄渾身黄
　　白茯苓(二分/)澤瀉(三分/)　猪苓(四分/)　白术(五分/)
　　蒼术(一錢/)
　　　已上治小便赤澀
　　黄蘗(二分/)　人參(三分/)　葛根(五分/)　神麴(六分/)
　　甘草(三錢/)
　右剉如麻豆大分作二服水三盞煎至一盞去柤稍
　熱食前服
　　痔漏門
　　　痔漏論
内經云困而飽食筋脈横解腸澼為痔夫大腸庚也主
津本性燥清肅殺之氣本位主收其所司行津以從足
陽明旺則生化萬物者也足陽明為中州之土若陽衰
亦殞殺萬物故曰萬物生於土而歸於土者是也以手
陽明大腸司其化焉既在西方本位為之害蜚司殺之
府因飽食行房忍泄前隂之氣歸於大腸木乗火勢而
侮燥金故火就燥也大便必閉其疾甚者當以苦寒瀉
火以辛温和血潤燥踈風止痛是其治也以秦艽當歸
梢和血潤燥以桃仁潤血以皂角仁除風燥以地榆破
血以枳實之苦寒補腎以下泄胃實以澤瀉之淡滲使
氣歸於前隂以補清燥受胃之濕邪也白术之苦甘以
苦補燥氣之不足其甘味以瀉火而益元氣也故曰甘
寒瀉火乃假枳實之寒也古人因藥為下焦如瀆又曰
在下者引而竭之多為大便秘澀以大黄推去之其津
血益不足以當歸和血及油潤之劑大便自然輭利矣
宜作剉湯以與之是下焦有熱以急治之之法也以地
榆惡人而壊胃故宿食消盡空心作丸服之
秦艽白术湯
　治痔疾幷痔漏有膿血大便燥硬而作疼痛不可忍
　　秦艽(去蘆/)　桃仁(湯浸去/皮尖)皂角仁　　　當歸梢
　　澤瀉　枳實　　　白术(已上各/五分)地榆
　右為細末和桃仁泥研勻煎熟湯打麵糊為丸如鷄
　頭仁大令藥光滑焙乾毎服五七十丸白湯下空心
　服待少時以美食壓之忌生冷硬物冷水冷菜之類
　幷濕麵酒及辛辣熱大料物之類犯之則藥無驗也
秦艽蒼术湯
　治痔疾若破謂之痔漏大便秘澀必作大痛此由風
　熱乗食飽不通氣逼大腸而作也受病者燥氣也為
　病者胃濕也胃刑大腸則化燥火以乗燥熱之實勝
　風附熱而來是濕熱風燥四氣而合故大腸頭成塊
　者濕也作大痛者風也若大便燥急者生病兼受火
　邪者結不通也去此四者其西方肺主諸氣其體收
　下亦助病為邪湏當破氣藥兼之治法全矣以剉湯
　與之其效如神
　　秦艽　　　桃仁(湯浸去/皮另研)皂角仁　　　蒼术
　　防風　黄蘗　　　當歸梢　　澤瀉
　　身㯽榔　大黄(少/許)
　右除㯽榔皂角仁桃仁三味外餘藥㕮咀如麻豆大
　都作一服水三盞煎至一盞二分去柤入㯽榔等三
　味末再上火煎至一盞空心熱服待少時以美膳壓
　之不犯胃氣也服藥日忌生冷硬物及酒濕麵大料
　物乾薑之類犯之則其藥無效
　如有白膿加白葵花頭五朶去蕚心青皮半錢不去
　白入正藥中同煎术香三分為細末同㯽榔等三味
　依前煎服頋古人治此疾多以歲月除之此藥二服
　則愈
七聖丸
　治大腸疼痛不可忍叔和云積氣生於脾藏傍大腸
　疼痛陣難當漸交消瀉三焦火莫謾多方立紀綱
　　羌活(一兩/)　郁李仁(湯浸去皮/一兩五錢)大黄(八錢/煨)㯽榔
　　桂(去皮/)　木香　　　川芎(已上各/五錢)
　右除郁李仁另研入外共為細末煉蜜為丸如梧桐
　子大毎服三五十丸白湯下食前取大便微利一服
　而愈切禁不得多利大便其痛滋甚
秦艽防風湯
　治痔漏毎日大便時發疼痛如無疼痛者非痔漏也
　此藥主之
　　秦芄　　　防風　　　當歸身　　白术(已上/各一)
　　(錢五/分)炙甘草　澤瀉(已上各/六分)黄蘗(五分/)　大黄(煨/)
　　橘皮(已上各/三分)　柴胡　升麻(已上各/一分)桃仁(三十/箇)
　　紅花(少許/)
　右剉如麻豆大都作一服水三盞煎至一盞去柤稍
　熱空心服之避風寒忌房事酒濕麵大辛熱物
秦艽羌活湯
　治痔漏成塊下垂不任其癢
　　羌活(一錢/二分)　秦艽　　　黄茋(已上各/一錢)防風(七分/)
　　升麻　　炙甘草　　麻黄　　柴胡(已上各/五分)
　　藁本(三分/)　細辛(少許/)紅花(少許/)
　右剉如麻豆大都作一服水二盞煎至一盞去柤空
　心服之忌風寒處大小便
當歸郁李仁湯
　治痔漏大便硬努出大腸頭下血苦痛不能忍
　　郁李仁　　皂角仁(已上各/一錢)枳實(七分/)　秦艽
　　麻仁　　當歸梢　　生地黄　　　蒼术(已上/各五)
　　(分/)大黄(煨/)　澤瀉(已上各/五分)
　右剉如麻豆大除皂角仁别為末水三盞煎至一盞
　去柤入皂角仁末調空心食前服之忌如前
紅花桃仁湯
　治痔漏經年因而飽食筋脈横解腸澼為痔治法當
　補北方瀉中央
　　黄蘗(一錢/五分)　生地黄(一錢/)澤瀉(八分/)　蒼术(六分/)
　　當歸梢　漢防己　　防風梢　　猪苓(已上各/五分)
　　麻黄(二分/)　紅花(半分/)桃仁(十箇/)
　右剉如麻豆大水三盞煎至一盞去柤稍熱食前服
　之忌如前
秦艽當歸湯
　治痔漏大便結燥疼痛
　　大黄(煨四/錢)　秦艽　　　枳實(已上各/一錢)澤瀉
　　當歸梢　　皂角仁　　白术(已上各/五分)紅花(少許/)
　　桃仁(二十/箇)
　右都作一服水三盞煎至一盞去柤食前熱服忌如
　前
　　隂痿隂汗門
　　　隂痿隂汗及臊臭論
一富者前隂臊臭又因連日飲酒腹中不和求先師治
之曰夫前隂者足厥隂肝之脈絡循隂器出其挻末凡
臭者心之所主散入五方為五臭入肝為臊此其一也
當於肝經中瀉行間是治其本後於心經中瀉少衝乃
治其標如惡針當用藥除之酒者氣味俱陽能生裏之
濕熱是風濕熱合於下焦為邪故經云下焦如瀆又云
在下者引而竭之酒是濕熱之水亦宜決前隂以去之
龍膽瀉肝湯
　治隂部時復熱痒及臊臭
　　柴胡梢　　澤瀉(已上各/一錢)車前子　　木通(已上/各五)
　　(分/)生地黄　當歸梢　　草龍膽(已上各/三分)
　右剉如麻豆大都作一服水三盞煎至一盞去柤空
　心稍熱服便以美饍壓之此藥柴胡入肝為引用澤
　瀉車前子木通淡滲之味利小便亦除臊氣是名在
　下者引而竭之生地黄草龍膽之苦寒瀉酒濕熱更
　兼車前子之類以徹肝中邪氣肝主血用當歸以滋
　肝中血不足也
清震湯
　治小便溺黄臊臭淋􁏏兩丸如氷隂汗浸多
　　羌活　　　酒黄蘖(已上各/一錢)升麻　　　柴胡
　　蒼术　　黄芩(已上各/五分)澤瀉(四分/)　　麻黄根
　　猪苓　　防風(已上各/三分)炙甘草　　　當歸身
　　藁本(已上各/二分)紅花(一分/)
　右剉如麻豆大都作一服水二盞煎至一盞去柤臨
　卧服大忌酒濕麵
固真湯(一名正元湯/)
　治兩丸冷前隂痿弱隂汗如水小便後有餘滴尻臀
　幷前隂冷惡寒而喜熱膝下亦氷
　　升麻　　　羌活　　　柴胡(已上各/一錢)炙甘草
　　草龍膽　　澤瀉(已上各一/錢五分)　　　　黄蘗
　　知母(已上各/二錢)
　右剉如麻豆大分作二分水二盞煎至一盞去柤空
　心稍熱服以早飯壓之
清䰟湯(一名柴胡勝濕湯/)
　治兩外腎冷兩髀隂汗前隂痿隂囊濕痒臊氣
　　柴胡　　　生甘草　　酒黄蘗(已上各/二錢)升麻
　　澤瀉(已上各一/錢三分)當歸梢　　羌活　　　麻黄根
　　漢防己　　草龍膽　茯苓(已上各/一錢)紅花(少許/)
　　五味子(二十/箇)
　右剉如麻豆大分作二服水二盞煎至一盞去柤食
　前稍熱服忌酒濕麵房事
椒粉散
　治前隂兩丸濕痒痛秋冬甚夏月減
　　肉桂(二分/)　小椒　　　當歸梢　　猪苓(已上/各三)
　　(分/)蛇床子　黑狗脊(已上各/五分)麻黄根(一錢/)輕粉(少/許)
　　紅花(少許/)　班猫(兩枚/)
　右為末乾摻上避風寒冷濕處坐卧
補肝湯
　治前隂氷冷幷隂汗兩脚痿弱無力
　　黄茋(七分/)　炙甘草(五分/)升麻　　　猪苓(已上/各四)
　　(分/)白茯苓　葛根　　　人參(已上各/三分)柴胡
　　羌活　　　陳皮　　連翹　　　當歸身
　　黄蘗(炒/)　　澤瀉　　　蒼术　　麴末
　　知母　　　防風(已上各/二分)
　右剉如麻豆大都作一服水二大盞煎至一盞去柤
　空心稍熱服忌酒濕麵
温腎湯
　治面色痿黄身黄脚痿弱無力隂汗
　　柴胡　　　麻黄根(已上各/六分)白茯苓　　白术
　　酒黄蘗　　猪苓　　升麻(已上各/一錢)　　蒼术
　　防風(已上各一/錢五分)　　澤瀉(二錢/)
　右分作二服毎服水二大盞煎至一盞去柤食前稍
　熱服一時辰許方食
胡丁香丸(一名丁香疝氣丸/)
　治臍下撮急疼痛非周身皆急痛小便頻數及五脈
　急獨腎脈按之不急皆虚無力名曰腎疝
　　羌活(三錢/)　當歸　　　茴香(已上各/二錢)延胡索
　　麻黄根節　肉桂(已上各/一錢)丁香　　　木香
　　甘草　　　川烏頭(各五/分)防己(三分/)　蠍(十三/箇)
　右為細末酒煑麵糊為丸如鷄頭大毎服五十丸空
　心鹽白湯服
　　瀉痢門
訶子皮散
　癸卯冬白樞判家一老僕面塵脫色神氣特弱病脫
　肛日久服藥未驗復下赤白膿痢作裏急後重白多
　赤少不任其苦以求其治曰此非肉食膏粱必多蔬
　食或飲食不節天氣雖寒衣盖猶薄不禁而腸頭脫
　下者寒也真氣不禁形質不收乃血滑脫也此乃寒
　滑氣泄不固故形質下脫也當以澀去其脫而除其
　滑微酸之味固氣上收以大熱之劑而除寒補陽以
　補氣之藥升陽益氣
　　御米殻(去蒂蕚/蜜炒)橘皮(已上各/五分)乾薑(炮六/分)　訶子(煨/去)
　　(核七/分)
　右為細末都作一服水二盞煎至一盞和柤空心熱
　服
升麻補胃湯
　治宿有陽明血證因五月間大熱喫杏腸澼下血唧
　逺散漫如篩腰沈沈然腹中不痛血色紫黒病名濕
　毒腸澼屬陽明少陽經血證也
　　白芍藥(一錢/五分)升麻　　　羌活　　　黄茋(已上/各一)
　　(錢/)生地黄　熟地黄　　獨活　　　牡丹皮
　　炙甘草　　柴胡　　防風(已上各/五分)當歸身
　　葛根(已上各/一錢)肉桂(少許/)
　右剉如麻豆大分作二服毎服水二盞煎至一盞去
　柤食前稍熱服
升陽去熱和血湯
　治腸澼下血另作一派其血唧出有力而逺射四散
　如篩春中血下行腹中大作痛乃陽明氣衝熱毒所
　作也當升陽去濕熱和血脈是其治也
　　橘皮(二分/)　熟地黄　　當歸身　　蒼术
　　秦艽　　肉桂(已上各/三分)生地黄　　牡丹皮
　　生甘草(已上各/五分)升麻(七分/)熟甘草　　黄茋(已上/各一)
　　(錢/)白芍藥(一錢/五分)
　右㕮咀都作一服水四盞煎至一盞去柤空心稍熱
　服立效
益智和中湯
　治腸澼下血或血色紫黒腹中痛腹皮惡寒右手闗
　脈弦按之無力而喜熱物熨之内寒明矣
　　肉桂(一分/)　桂枝(四分/)　牡丹皮　　柴胡
　　葛根　　益智仁　　半夏(已上各/五分)當歸身
　　炙甘草　　黄茋　　升麻(已上各/一錢)白芍藥(一錢/五分)
　　乾薑(少許/)
　右為麤末都作一服水三盞煎至一盞去柤食後温
　服
芍藥蘗皮湯
　治濕熱惡痢血痢頻倂窘痛無問膿血並皆治之
　　芍藥　　　黄蘗(已上各/一兩)當歸　　　黄連(已上/各五)
　　(錢/)
　右為末飯為丸如鷄頭大毎服五七十丸食前米飲
　湯下忌油膩濕麵等物
和中益胃湯
　治太隂陽明腹痛大便常泄若不泄即秘而難見在
　後傳作濕熱毒下鮮紅血腹中微痛膝下急縮脈緩
　而洪弦中之下得之按之空虚
　　蘇木(一分/)　藁本　　　益智仁(已上各/二分)熟地黄
　　炙甘草(已上各/半分)　　當歸身(四分/)柴胡
　　升麻(已上各/五分)
　右㕮咀都作一服水二盞煎至一盞去柤空心温服
槐花散
　治腸澼下血濕毒下血
　　川芎(四分/)　槐花　　　青皮　　　荆芥穗
　　熟地黄　白术(已上各/六分)　當歸身　　升麻(已上/各一)
　　(錢/)
　右為細末毎服二錢米飲湯調下食前忌酒濕麵生
　冷硬物
茯苓湯
　治因傷冷飯水泄一夜走十行變作白痢次日其痢
　赤白腹中㽲痛減食熱躁四肢沉困無力
　　生黄芩(三分/)當歸身(四分/)肉桂　　　炙甘草(已/上)
　　(各五/分)猪苓　茯苓(已上各/六分)澤瀉(一錢/)　芍藥(一錢/五分)
　　蒼术　　　　生薑　升麻　　　柴胡(已上各/二錢)
　右㕮咀如麻豆大分作二服毎服水二盞煎至一盞
　去柤稍熱食前服之
黄茋補胃湯
　治一日大便三四次溏而不多有時作泄腹中瀉小
　便黄
　　黄茋　　　柴胡　　　當歸身　　益智
　　橘皮(已上各/二分)升麻(六分/)　炙甘草(二錢/)紅花(少許/)
　右㕮咀都作一服水二盞煎至一盞去柤稍熱食前
　服之
升陽除濕湯
　自下而上者引而去之
　　蒼术(一錢/)　柴胡　　　羌活　　　防風
　　升麻　　神麴　　　澤瀉　　　猪苓(已上各/五分)
　　炙甘草　　陳皮　　麥糵麵(已上各/三分)
　右都作一服水二盞煎至一盞去柤空心服之
　如胃寒腸鳴加益智仁半夏(各五/分)生薑三片棗一枚
　同前非腸鳴不得用
人參益胃湯
　治頭悶勞動則微痛不喜飲食四肢怠惰躁熱短氣
　口不知味腹鳴大便微溏身體昏悶覺渇不喜冷物
　　黄茋　　　甘草　　　當歸梢　　益智(已上/各二)
　　(分/)人參　　黄芩　　　柴胡　　　半夏
　　白术(已上各/三分)陳皮　　升麻(已上各/五分)蒼术(一錢/五分)
　　紅花(少許/)
　右都作一服水二盞煎至一盞去柤稍熱食前服之
升麻補胃湯
　治因内傷服牽牛大黄食藥泄瀉過多腹中大痛
　　甘草(七分/)　升麻　　　柴胡　　　草豆蔲
　　黄茋(已上各/五分)半夏(三分/)　當歸身　　乾薑(已上/各二)
　　(分/)紅花(少許/)
　右都作一服水二盞煎至一盞去柤稍熱食逺服之
　　瘡瘍門
散腫潰堅湯
　治馬刀瘡結硬如石或在耳下至缺盆中或肩上或
　於脇下皆手足少陽經中及瘰􁎧遍於頦或頰車堅
　而不潰在足陽明經中所出或二證瘡已破流膿水
　並皆治之
　　黄芩(八錢酒洗炒/半生用一半)草龍膽(酒洗各/炒四遍)𤓰蔞根(剉碎/酒洗)
　　黄蘗(酒製/)　酒知母　　　　桔梗
　　昆布(已上各/五錢)　柴胡(四錢/)　炙甘草
　　京三稜(酒洗/)　廣茂(酒洗/炒)　　連翹(已上各/三錢)葛根
　　白芍藥　　　當歸梢　　　黄連(已上各/二錢)
　　升麻(六分/)
　右㕮咀毎服六錢水二盞零八分先浸多半日煎至
　一盞去柤食後熱服於卧處仰足在高處頭低垂毎
　含一口作十次嚥服畢依常安卧取藥在膈上停蓄
　故也另攅半料作細末煉蜜為丸如菉豆大毎服百
　餘丸用此藥湯留一口送下或加海藻五錢炒亦妙
升陽調經湯
　治瘰􁎧遶頸或至頰車此皆出足陽明胃經中來或
　瘡深逺隠曲肉底是足少隂腎經中來乃戊脾傳於
　癸腎是夫傳與妻俱作塊子堅硬大小不等並皆治
　之或作丸亦可
　　升麻(八錢/)　葛根　　　草龍膽(酒製/)黄芩(酒製/)
　　廣茂(酒洗/炒)京三稜(酒洗/炒)炙甘草　　連翹
　　黄連(酒洗/)　桔梗(已上各/五錢)生黄芩(四錢/)當歸梢
　　芍藥(已上各/三錢)黄蘖(酒炒/二錢)　知母(酒洗炒/一兩)
　右另秤一半作末煉蜜為丸如菉豆大毎服百餘丸
　一半作㕮咀毎服五錢若能食大便硬可旋加至七
　八錢水二盞先浸半日煎至一盞去柤臨卧熱服足
　髙去枕仰卧含一口作十次嚥之留一口在後送下
　丸藥服畢其卧如常
連翹散堅湯
　治耳下或至缺盆或肩上生瘡堅硬如石動之無根
　名曰馬刀從手足少陽經中來也或生兩脇或已流
　膿作瘡未破並皆治之
　　柴胡(一兩/二錢)　草龍膽(酒洗/四次)土瓜根(酒製已上/各一兩)
　　黄芩(酒炒二/次七錢)　當歸梢　　生黄芩　　廣茂
　　京三稜(同廣茂/酒炒)連翹　芍藥(已上各/五錢)炙甘草(三錢/)
　　黄連(酒炒/二次)　蒼术(已上各/二錢)
　右另秤一半為細末煉蜜為丸如菉豆大毎服百餘
　丸一半㕮咀毎服五錢水二盞先浸多半日煎至一
　盞去柤臨卧熱服去枕仰卧毎口作十次嚥之留一
　口送下丸藥服畢卧如常更以後藥塗之
龍泉散
　　龍泉粉(炒/)　瓦粉　　　廣茂　　　京三稜(酒/洗)
　　(炒/)昆布(已上各/五錢)
　右同為細末煎熟水調塗之用此藥去疾尤速
救苦化堅湯
　治瘰􁎧馬刀挾癭從耳下或耳後下頸至肩上或入
　缺盆中乃手足少陽之經分其瘰􁎧在頦下或至頰
　車乃足陽明之經分受心脾之邪而作也今将三證
　合而治之
　　黄茋(一錢/)
　　　䕶皮毛間腠理虚及活血脈生血亦瘡家聖藥
　　　也又能補表實元氣之弱也
　　人參(三分/)
　　　補肺氣之藥也如氣短不調及喘者加之
　　炙甘草(五分/)
　　　能調中和諸藥瀉火益胃氣亦能去瘡邪
　　真漏蘆　　　升麻(已上各/一錢)　葛根(五分/)
　　　此三味俱足陽明本經藥也
　　連翹(一錢/)
　　　此一味十二經瘡中之藥不可無也能散諸血
　　　結氣聚此瘡家之神藥也
　　牡丹皮(三分/)
　　　去腸胃中留滯宿血
　　當歸身　　生地黄　　熟地黄(已上各/三分)
　　　此三味諸經中和血生血涼血藥也
　　白芍藥(三分/)
　　　如夏月倍之其味酸其氣寒能補中益肺之虚
　　　弱治腹中痛必用之
　　肉桂(二分/)
　　　大辛熱能散結積隂證瘡瘍湏當少用之此寒
　　　因熱用之意又為寒隂覆盖其瘡用大辛熱以
　　　消浮凍之氣如有煩燥者去之
　　柴胡(八分/)
　　　功同連翹如瘡不在少陽經則去之
　　黍粘子(三分/)
　　　無腫不用
　　羌活(一錢/)　獨活　　　防風(已上各/五分)
　　　此三味必闗手足太陽證脊痛項强不可迴視
　　　腰似折項似㧞者是也其防風一味辛温若瘡
　　　在膈已上雖無手足太陽經證亦當用之為能
　　　散去上部風邪病人身拘急者風也
　　昆布(二分/)
　　　其味大鹹若瘡堅硬結者宜用鹹能軟堅
　　京三稜(煨二/分)　廣茂(煨三/分)
　　　此二味若瘡堅硬甚者用之如不堅硬勿用
　　益智仁(二分/)
　　　如唾多者胃不和也或病人吐沫吐食胃上寒
　　　者加之無則去之
　　大麥糵麵(一錢/)
　　　治腹中縮急兼能消食補胃
　　炒麴末(炒黄色/二分)
　　　為食不消化故也
　　黄連(去鬚/三分)
　　　以治煩悶
　　黄蘗(炒三/分)
　　　如有熱或腿脚無力加如有燥煩欲去衣者腎
　　　中伏火也更宜加之無此證勿用
　　厚朴(一錢二/分薑製)
　　　如腹脹者加之無則勿用
　右為細末湯浸􁲉餅和丸捻作餅子日乾搗如米粒
　大毎服三錢白湯下
　如氣不順加橘皮甚者加木香少許量病人虚實臨
　時斟酌與之無令藥多妨其飲食此治之大法也
　如止在陽明分為瘰􁎧者去柴胡黍粘子二味餘皆
　用之
　如在少陽分為馬刀挾癭者去獨活漏蘆升麻葛根
　更加瞿麥穗三分
　如本人素氣弱其病勢來時氣盛而不短促者不可
　考其平素宜作氣盛而從病變之權也宜加黄芩黄
　蘖黄連知母防己之類視邪氣在上中下三處
　假令在上焦加黄芩(一半酒洗/一半生用)在中焦加黄連(一半/酒洗)
　(一半/生用)在下焦則加酒製黄蘖知母防己之類選而用
　之
　如本人小便不通而滋其邪盛者加酒製大黄以利
　如血燥而大便燥乾者加桃仁酒製大黄二味
　如風結燥不行者加麻仁大黄
　如風澀而大便不行加煨皂角仁大黄秦艽以利之
　如脈澀覺身有氣澀而大便不通者加郁李仁大黄
　以除氣燥也
　如隂寒之病為寒結閉而大便不通以局方中半硫
　丸或加煎附子乾薑氷冷與之大抵用藥之法不惟
　瘡瘍一說諸疾病量人素氣弱者當去苦寒之藥多
　加人參黄茋甘草之類瀉火而先補其元氣餘皆倣
　此
柴胡連翹湯
　治男子婦人馬刀瘡
　　中桂(三分/)　當歸梢(一錢/五分)黍粘子(二錢/)炙甘草
　　酒黄蘖　生地黄(已上各/三錢)柴胡　　　黄芩(炒/)
　　酒知母　　連翹(已上各/五錢)瞿麥穗(六錢/)
　右剉如麻豆大毎服五錢水二大盞煎至一盞去柤
　稍熱食後服之
黍粘子湯
　治耳痛生瘡
　　昆布　　　蘇子　　　生甘草　　蒲黄
　　草龍膽(已上各/一分)黍粘子　　連翹　　　生地黄
　　當歸梢　　黄芩　　炙甘草　　黄連(已上各/二分)
　　柴胡　　　黄茋(已上各/三分)桔梗(三錢/)桃仁(三箇/)
　　紅花(少許/)
　右剉如麻豆大都作一服水二盞煎至一盞去柤稍
　熱食後服忌寒藥利大便
净液湯(一名連翹防風湯/)
　治皮膚痒腋下瘡背上瘡耳聾耳鳴
　　桂枝(二分/)　連翹　　　生地黄　　桔梗
　　升麻　　甘草(已上各/五分)當歸梢(七分/)麻黄
　　草豆蔲仁　𦍑活　　防風　　　柴胡
　　蒼术(已上各/一錢)酒黄芩(二錢/)紅花(少許/)
　右剉如麻豆大都作一服水二盞煎至一盞去柤食
　後熱服
消腫湯
　治馬刀瘡
　　黍粘子(炒/)　黄連(已上各/五分)當歸梢　　甘草(已上/各一)
　　(錢/)𤓰蔞根　黄茋(已上各一/錢五分)生黄芩　　柴胡(已/上)
　　(各二/錢)連翹(二錢/)　紅花(少/許)
　右㕮咀毎服五錢水二盞煎至一盞去柤稍熱食後
　服忌酒濕麵
内托𦍑活湯
　治足太陽經中左右尺脈俱𦂳按之無力尻臀生癰
　堅硬腫痛大作
　　肉桂(三分/)　連翹　　　炙甘草　　蒼术
　　橘皮(已上各/五分)當歸梢　　防風　　　藁本(已上/各一)
　　(錢/)黄茋(一錢/五分)　黄蘗(酒製/)羌活(已上各/二錢)
　右㕮咀都作一服水二盞酒一盞煎至一盞去柤稍
　熱空心服以夾衣盖癰上使藥力行罷去盖之衣
升麻托裏湯
　治婦人兩乳間出黒頭瘡瘡頂䧟下作黒眼子其脈
　弦洪按之細小
　　黄蘖(二分/)　肉桂(三分/)　黍粘子(五分/)黄茋
　　炙甘草　　當歸身(已上各/一錢)連翹　　　升麻
　　葛根(已上各一/錢五分)
　右㕮咀都作一服水一大盞酒半盞同煎至一盞去
　柤稍熱食後服
内托黄茋湯
　賈徳茂小男於左大腿近膝股内出附骨癰不辨肉
　色漫腫皮澤木硬瘡勢甚大其左脚乃肝之髀上也
　更在足厥隂肝經之分少侵足太隂脾經之分其脈
　左三部細而弦按之洪緩微有力此藥主之
　　生地黄(一分/)黄蘖(二分/)　肉桂(三分/)　羌活(五分/)
　　當歸梢(七分/半)土瓜根(酒製/)柴胡梢(已上各/一錢)連翹(一/錢)
　　(三/分)　黄茋(一錢/)
　右㕮咀都作一服酒一盞水二盞煎至一盞去柤空
　心熱服
柴胡通經湯
　治小兒頂側有瘡堅而不潰名曰馬刀瘡
　　柴胡　　　連翹　　　當歸梢　　生甘草
　　黄芩　　黍粘子　　京三稜　　桔梗(已上各/二分)
　　黄連(五分/)　紅花(少許/)
　右剉如麻豆大都作一服水二大盞煎至一盞去柤
　稍熱食後服忌苦藥泄大便
白芷升麻湯
　尹老家素貧寒形志皆苦於手陽明大腸經分出癰
　㓜小有㿗疝其臂外皆腫痛在陽明左右寸脈皆短
　中得之俱弦按之洪緩有力此癰得自八風之變以
　脈斷之邪氣在表其證大小便如故飲食如常腹中
　和口知味知不在裏也不惡風寒止熱躁脈不浮知
　不在表也表裏既和知不在經脈之中内經云凝於
　經絡為瘡癰其癰出身半已上故風從上受之故知
　是八風之變為瘡者也故治其寒邪調其經脈中血
　氣使無凝滯而已
　　炙甘草(一分/)升麻　　　桔梗(已上各/五分)白芷(七分/)
　　當歸梢　生地黄(已上各/一錢)生黄芩(一錢/五分)連翹
　　黄茋(已上各/二錢)中桂(少許/)紅花(少許/)
　右㕮咀分作二服酒水各一大盞半煎至一盞去柤
　稍熱臨卧服一服而愈
保生救苦散
　治火燒或熱油烙及脫肌肉者
　　生寒水石　　大黄(炒煨/)　黄蘖(油炒已上/各等分)
　右為細末用油調塗之或乾用此藥塗之其痛立止
　日近完復永無破傷風之患
一上散
　治諸般疥癬必效
　　雄黄(通明手/呵破者)黒狗脊　　蛇床子(炒/)　熟硫黄(已/上)
　　(各五/錢)　　　寒水石(六錢/)班猫(十三箇去翅/足先研碎)
　右另研硫黄雄黄寒水石如粉次入班猫和蛇床子
　黑狗脊為細末同研勻先洗疥癬令湯透去痂油調
　手中擦熱以鼻中嗅三兩次擦上可一上即愈
　如痛甚及腫滿髙起者加寒水石一倍
　如不苦癢只加黑狗脊
　如微癢只加蛇床子
　如瘡中有蟲加雄黄
　如喜火灸湯浴者加硫黄
聖愈湯
　治諸惡瘡血出多而心煩不安不得睡眠亡血故也
　以此藥主之
　　生地黄　　熟地黄　　川芎　　人參(已上各/三分)
　　當歸身　　黄茋(已上各/五分)
　右㕮咀如麻豆大都作一服水二大盞煎至一盞去
　柤稍熱無時服
獨聖散
　治湯燙破火燒破瘡毒疼痛
　　生白礬
　右為細末芝蔴油調掃瘡破處不拘時候
黄茋肉桂柴胡酒煎湯
　治附骨癰堅硬漫腫不辨肉色行歩作痛按之大痛
　　黄茋　　　當歸梢(已上各/二錢)柴胡(一錢/五分)　黍粘子
　　(炒/)　連翹　肉桂(已上各/一錢)升麻(七分/)　　炙甘草
　　黄蘗(已上各/五分)
　右㕮咀好糯酒一大盞半水一大盞半同煎至一大
　盞去柤空心温服少時便以早飯壓之不致大熱上
　攻中上二焦也
　　　雜病門
安神丸
　治心神煩亂怔忡兀兀欲吐胷中氣亂而熱有似懊
　憹之狀皆膈上血中伏火蒸蒸然不安宜用權衡法
　以鎮隂火之浮行以養上焦之元氣經云熱淫所勝
　治以甘寒以苦瀉之以黄連之苦寒治心煩除濕熱
　為君以甘草生地黄之甘寒瀉火補氣滋生隂血為
　臣以當歸補血不足以硃砂納浮溜之火而安神明
　也
　　黄連(一錢五/分酒洗)硃砂(一錢/水飛)　酒生地黄　酒當歸身
　　炙甘草(已上各/五分)
　右件除硃砂水飛外餘四味為細末同和勻湯浸􁲉
　餅為丸如黍米大毎服十五丸津唾嚥下食後
硃砂安神丸
　治心煩懊憹心亂怔忡上熱胷中氣亂心下痞悶食
　入反出
　　硃砂(四錢/)　　黄連(五錢/)　　生甘草(二錢/五分)
　右為末湯浸􁲉餅為丸如黍米大毎服十丸食後津
　唾嚥下
補氣湯
　治皮膚間有麻木乃肝氣不行故也
　　白芍藥　　橘皮(不去油已上/各一兩五錢)炙甘草
　　黄茋(已上各/一兩)　　澤瀉(五錢/)
　右㕮咀毎服一兩水二盞煎至一盞去柤温服
當歸補血湯
　治婦人肌熱躁熱目赤面紅煩渇引飲晝夜不息其
　脉洪大而虚重按全無内經曰脈盛血虗脈實血實
　又云血虗發熱證象白虎惟脈不長實為辯也若悞
　服白虎湯必死此病得之於肌困勞役
　　黄茋(一兩/)　當歸身(二錢/酒製)
　右㕮咀都作一服水二盞煎至一盞去柤稍熱空心
　服
柴胡升麻湯
　治男子婦人四肢發熱肌熱筋骨熱表熱如火燎以
　手捫之烙人夫熱四肢者屬脾土也熱伏地中此病
　多因血虗而得之又有胃虗過食冷物鬱遏陽氣於
　脾土之中此藥主之
　　升麻　　　葛根　　　獨活　　　羌活
　　白芍藥　　人參(已上各/五錢)炙甘草　　柴胡(已上/各三)
　　(錢/)防風(二錢/五分)　生甘草(二/錢)
　右㕮咀毎服五錢水二大盞煎至一盞去柤熱服忌
　寒冷之物
火鬱湯
　治五心煩熱是火鬱於地中四肢者脾土也心火下
　䧟於脾土之中鬱而不得伸故經云火鬱則發之
　　升麻　　　葛根　　　柴胡　　　白芍藥(已/上)
　　(各一/兩)防風　　甘草(已上各/五錢)
　右㕮咀毎服五錢水二大盞入連鬚葱白三寸煎至
　一盞去柤稍熱不拘時候服
小黄丸
　化痰涎和胃氣除濕治胷中不利
　　黄芩(一兩/)　半夏(湯泡/薑製)　白术(已上各/五錢)陳皮
　　青皮(去白/)黄茋(已上各/二錢)澤瀉(二錢/)　乾薑(一錢/五分)
　右為末湯浸蒸餅如菉豆大毎服五十丸食逺温水
　下
黄芩利膈丸
　除胷中熱利膈上痰
　　生黄芩　　炒黄芩(已上各/一兩)半夏　　　黄連
　　澤瀉(已上各/五錢)南星　　　枳殻　　　　陳皮(已/上)
　　(各三/錢)白术(二錢/)白礬(五分/)
　右為末湯浸􁲉餅為丸如梧桐子大毎服三五十丸
　食逺温水下忌酒濕麵
補益腎肝丸
　治目中流火視物昏花耳聾耳鳴困倦乏力寢汗惡
　風行歩不正兩足欹側卧而多驚脚膝無力腰以下
　消痩
　　柴胡　　　羌活　　　生地黄　　苦參(炒/)
　　防己(炒已上/各五錢)大附子　　肉桂(已上各/一錢)當歸身(三/錢)
　右為細末熱水為丸如鷄頭仁大毎服五十丸食前
　温水下
太陽經嚏藥
　　防風(二分/)　羌活(三分/)　紅豆(二箇/)
　右為細末鼻内㗜之
麻黄茱茰湯
　治胷中痛頭痛食減少咽嗌不利右寸脈弦急
　　麻黄　　　羌活(已上各/五分)呉茱茰　　黄茋
　　升麻(已上各/三分)黄芩　　　當歸　　　黄蘗
　　藁本(已上各/二分)川芎　　　蔓荆子　　柴胡
　　蒼术　　　黄連　　　半夏(已上各/一分)細辛(少許/)
　　紅花(少許/)
　右剉如麻豆大都作一服水二盞煎至一盞去柤稍
　熱服食後
黄茋湯
　治表虚惡風寒
　　黄茋(五錢/)　甘草(三錢/)　香白芷(二錢/五分)藁本
　　升麻(已上各/二錢)草豆蔲　　橘皮(已上各一/錢五分)麻黄
　　當歸身(已上各/一錢)　　　蓮花青皮(七分/)
　　柴胡(六分/)　黄蘖(少許/)
　右㕮咀毎服五錢水二盞煎至一盞去柤不拘時服
除濕補氣湯
　治兩腿麻木沈重無力多汗喜笑口中涎下身重如
　山語聲不出右寸脈洪大
　　升麻(六錢/)　蒼术(四錢/)　酒黄蘖　　柴胡
　　黄茋(已上各/三錢)酒知母　　藁本　　　生甘草
　　當歸(已上各/二錢)五味子　　陳皮(已上各一/錢五分)
　右剉如麻豆大毎服五錢水二盞煎至一盞去柤空
　心服之待少時以早飯壓之
參歸湯
　補氣血俱不足
　　黄茋(七分/)　甘草　　　生地黄(已上各/五分)柴胡
　　草豆蔲仁　　升麻(已上各/四分)當歸身(二分/)熟地黄
　　人參(已上各/二分)益智仁(少/許)　紅花(少許/)
　右剉如麻豆大都作一服水二盞煎至一盞去柤食
　逺服
升陽湯
　治陽蹻癎疾足太陽經寒恐則氣下行宜升陽氣
　　炙甘草(五錢/)麻黄(不去/節)　防風(已上各/八錢)𦍑活(一兩/五錢)
　右吺咀毎服五錢水二盞煎至一盞去柤稍熱空心
　服之
　　自汗門
　　　自汗論
或問濕之與汗為隂乎為陽乎曰西南坤土也在人則
為脾胃也人之汗猶天地之雨也隂滋其濕則為霧露
為雨也隂濕下行地之氣也汗多則亡陽陽去則隂勝
也甚為寒中濕勝則音聲如從甕中出濕若中火也相
法家有說土音如居深甕裏言其壅也逺也不出也以
明其濕審矣又知此二者亦為隂寒也内經云氣虚則
外寒雖見熱中蒸蒸為汗終傳大寒知始為熱中表虗
亡陽不任外寒終傳寒中多成痺塞矣色以候天脈以
候地形者乃候地之隂陽也故以脈氣候之皆有形無
形之可見者也
調衛湯
　治濕勝自汗補胃氣虗弱表虗不任風寒
　　黄茋　　　麻黄根(已上各/一錢)羌活(七分/)　生甘草
　　當歸梢　　生黄芩　　半夏(薑製已上/各五分)麥門冬
　　生地黄(已上各/三分)猪苓(二/分)蘇木　　　紅花(已上各/一分)
　　五味子(七箇/)
　右剉如麻豆大都作一服水二盞煎至一盞去柤稍
　熱服
　中風證必自汗不得重發其汗
清燥湯
　治六月七月間濕令大行子能令母實而熱旺濕熱
　相合必刑庚大腸寒涼以救之燥金受濕熱之邪絶
　寒水生化之源源絶則腎虧痿厥之病大作腰以下
　痿輭癱瘓不能動行歩不正兩足欹側此藥主之
　　黄茋(一錢/五分)　橘皮　　　白术　　　澤瀉(已上/各五)
　　(分/)人參　　白茯苓　　升麻(已上各/三分)炙甘草
　　麥門冬　　當歸身　　生地黄　　神麴末
　　猪苓(已上各/二分)柴胡　　　酒黄蘖　黄連
　　蒼术(已上各/一分)五味子(九箇/)
　右剉如麻豆大毎服五錢水二盞煎至一盞去柤空
　心熱服
當歸六黄湯
　治盗汗之聖藥也
　　當歸　　　生地黄　　熟地黄　　黄蘖
　　黄芩　　黄連(已上各/七分)黄茋(加一/倍)
　右為麤末毎服五錢水二盞煎至一盞食前服小兒
　減半服之
紅豆散
　治頭重如山此濕氣在頭也
　　麻黄根(炒五/錢)苦丁香(五分/)羌活(炒/)　連翹(炒以上/各三分)
　　紅豆(十箇/)
　右為細末鼻内㗜之
活血通經湯
　靈夀縣董監軍癸卯冬大雪時因事到真定忽覺有
　風氣暴至診候得六脈俱弦甚按之洪實有力其證
　手攣急大便秘澀面赤熱此風寒始至加於身也四
　肢者脾也以風寒之邪傷之則搐急而攣痺乃風淫
　末疾而寒在外也内經曰寒則筋攣正謂此也本人
　素飲酒内有實熱乗於腸胃之間故大便秘澀而面
　赤熱内則手足陽明受邪外則足太隂脾經受風寒
　之邪用桂枝甘草以却其寒邪而緩其急搐又以黄
　蘖之苦寒滑以瀉實而潤燥急救腎水用升麻葛根
　以升陽氣行手足陽明之經不令遏絶更以桂枝辛
　熱入手陽明之經為引用潤燥復以芍藥甘草專補
　脾氣使不受風寒之邪而退木邪專益肺金也加人
　參以補元氣為之輔佐加當歸身去裏急而和血潤
　燥此藥主之
　　芍藥(五分/)　升麻　　　葛根　　　人參
　　當歸身　　炙甘草(已上各/一錢)酒黄蘖　　桂枝(已/上)
　　(各二/錢)
　右剉如麻豆大都作一服水二大盞煎至一盞熱服
　不拘時令煖房中近火摩搓其手
瀉榮湯
　冶厲風滿面連頸極癢不任眉毛脫落先砭其處令
　惡氣消盡後服此藥
　　連翹　　　升麻(已上各/六分)桔梗(五分/)　生黄芩
　　生地黄(各四/分)黄茋　　　蘇木　　　黄連
　　地龍　　　全蠍　　當歸(已上各/三分)白豆蔲
　　人參(已上各/二分)甘草(一分/半)　梧桐淚(一/分)麝香(少許/)
　　桃仁(三箇/)　䖟蟲(去翅足/炒三箇)水蛭(三箇炒/令烟盡)
　右剉如麻豆大除連翹梧桐淚白豆蔲另為細末麝
　香䖟蟲水蛭三味同為細末都作一服水一盞酒一
　盞入連翹煎至一盞去柤再入白豆蔲二味幷麝香
　等再煎至七分稍熱早飯後午前服之忌酒濕麵生
　冷硬物
人參益氣湯
　治兩手指麻木四肢困倦怠惰嗜卧乃熱傷元氣也
　　黄茋(八錢/)　生甘草　　人參(已上各/五錢)白芍藥(三/錢)
　　柴胡(二錢/五分)炙甘草　　升麻(已上各/二錢)五味子(一百/四十)
　　(箇/)
　右㕮咀分作四分毎服水二盞煎至一盞去柤稍熱
　食逺服
𨗳氣湯
　治兩腿麻木沈重
　　黄茋(八錢/)　甘草(六錢/)　青皮(四錢/)　升麻
　　柴胡　　　當歸梢　　澤㵼(已上各/二錢)橘皮(一錢/)
　　紅花(少許/)五味子(一百二/十箇)
　右㕮咀分作四服毎服水二大盞煎至一盞去柤食
　前熱服
補中湯
　治面黄汗多目赤四肢沈重減食腹中時時痛咳𠻳
　兩手寸脉短右手脈弦細兼澀闗脈虗
　　升麻　　　柴胡　　　當歸(已上各/二分)神麴(三分/炒)
　　澤瀉(四分/)　大麥蘖麵　蒼术(已上各/五分)黄茋(二錢/五分)
　　炙甘草(八/分)紅花(少許/)　五味子(二十/箇)
　右㕮咀分作二服水二盞煎至一盞去柤食逺服
麻黄蒼术湯
　治秋冬毎夜五更𠻳連聲不絶乃至天曉日髙方緩
　口苦兩脇下痛心下痞悶卧而多驚筋攣肢節疼痛
　痰唾涎沫日晩神昏呵欠不進飲食
　　麻黄(八錢/)　蒼术(五錢/)　黄茋(一錢/五分)　草豆蔲(六/分)
　　柴胡　　羌活(已上各/五分)生甘草　　當歸梢
　　防風(已上各/四分)炙甘草　　黄芩(已上各/三分)五味子(九/箇)
　右㕮咀分作二服水二盞煎至一盞稍熱臨卧服
上清湯
　清利頭目寛快胷膈
　　人參　　　蔓荆子(已上各/五分)防風(一錢/)葛根(一錢/五分)
　　黄茋(三錢/)甘草(四錢/)
　右㕮咀分作二服水二盞煎至一盞去柤臨卧熱服
　以夾衣盖覆不語湏臾汗出為效
术桂湯(一名麻黄蒼术湯/)
　治寒熱所搏身體沈重胃脘痛面色痿黄
　　蒼术(二錢/)　麻黄　　　炒神麴　　橘皮
　　白茯苓　　澤瀉(已上各/一錢)桂枝　　　半夏
　　草豆蔲仁　猪苓(已上各/五分)黄茋(三分/)　炙甘草(二/分)
　　杏仁(十箇/)
　右都作一服水二盞生薑五片煎至一盞去柤食前
　熱服
正氣湯
　治盗汗
　　炒黄蘖　　　炒知母(已上各一/錢五分)炙甘草(五分/)
　右為麤末作一服水二盞煎至一盞食前温服
趁痛丸
　治打撲閃損腰痛不可忍
　　白萵苣子(一兩/炒黄)乳香　　　沒藥(已上各/一錢)白粟米
　　(一錢/炒黄)　　烏梅(一箇/)
　右為細末煉蜜為丸如彈子大毎服一丸細嚼温酒
　空心下
退熱湯
　治表中虚熱或遇夜則甚
　　黄茋(一錢/)　柴胡(七分/)　生甘草　　黄連(酒製/)
　　黄芩　　芍藥　　　地骨皮　　生地黄
　　蒼术(已上各/五分)當歸身　升麻(已上各/三分)
　右㕮咀作一服水二盞煎至一盞去柤食逺温服
　如身體力困者加麥門冬五味子(已上各/五分)人參甘草
　(已上各/一錢)
解表升麻湯
　治遍身壯熱骨節疼痛
　　升麻　　　𦍑活　　　蒼术(已上各/一錢)防風(八分/)
　　柴胡　　甘草(已上各/七分)當歸　　　藁本(已上各/五分)
　　橘皮(二分/)
　　冬加麻黄(不去節/)
　　春加麻黄(去節/)
　右㕮咀都作一服水二盞煎至一盞去柤温服後以
　葱醋湯發之得微汗為效
天麻黄茋湯
　治表有風證因連日醉飲其證復來右口角幷眼頗
　有側視及左手左脚腿麻木疼痛
　　天麻　　　芍藥　　　神麯(炒/)　　𦍑活(肢節/不痛)
　　(去/之)茯苓(已上各/三分)人參　　　黄連(已上各/四分)當歸(五/分)
　　黄茋　　　甘草　　升麻　　葛根
　　黄蘖　　　蒼术(已上各/六分)澤瀉(七分/)柴胡(九分/)
　右㕮咀作一服水三盞煎至一盞去柤食逺温服或
　加猪苓(六分/)
徤歩丸
　治膝中無力伸而不得屈屈而不能伸腰背腿膝沉
　重行步艱難
　　防己(酒製/一兩)　羌活　　　柴胡　　　滑石(炒/)
　　炙甘草　　𤓰蔞根(酒洗已上/各五錢)　　　澤瀉
　　防風(已上各/二錢)苦參(酒洗/)　川烏(已上各/一錢)肉桂(五分/)
　右為細末酒糊為丸如梧桐子大毎服七十丸煎愈
　風湯下空心服
白术除濕湯
　治午後發熱背惡風四肢沈困小便或多或少黄色
　此藥又治汗後發熱
　　白术(一兩/)　生地黄(炒/)　地骨皮　　澤瀉
　　知母(已上各/七錢)赤茯苓　　人參　　　炙甘草
　　柴胡(已上各/五錢)
　右為麤未毎服五錢水二盞煎至一盞去柤食逺温
　服
　如小便快利減茯苓澤瀉半
　如有刺痛一料藥中加當歸身(酒洗七錢/)
加味四君子湯
　治久瘧熱多寒少不止
　　白术　　　白茯苓　　　人參　　　甘草
　　柴胡　　　薄荷葉　　　黄芩(已上各/等分)
　右㕮咀毎服五錢水二盞生薑三片棗一枚煎至一
　盞去柤不拘時候服
瀉血湯
　治發熱晝少而夜多太陽經中尤甚書病則在氣夜
　病則在血是足太陽膀胱血中浮熱微有氣也既病
　人大小便如常知邪氣不在臟腑是無裏證也外無
　惡寒知邪氣不在表也有時而發有時而止知邪氣
　不在表不在裏知在經絡也夜發多而晝發少是邪
　氣下䧟之深也此雜證當從熱入血室而論之
　　生地黄(酒洗/炒)熟地黄　　蒲黄　　　丹參(酒炒/)
　　當歸(酒洗/去土)漢防己(酒洗/炒)柴胡(去蘆/)　甘草梢(炙/)
　　羌活(已上各/一兩)桃仁(去皮一/錢酒浸)
　右為麤末毎服五錢水一盞半煎至一盞去柤空心
　温服
洗面藥
　治面有䵟􁢡或生瘡或生痤疿及粉刺之類幷去皮
　膚燥癢去垢膩潤澤肌膚
　　皂角(三箇去皮/核子另搗)好升麻　　楮實子(五兩/)白芨(一/兩)
　　(細/剉)　　　甘松(七錢/)　　縮砂(連皮/)白丁香(臘月/收)
　　三柰子(已上各/五分)　　菉豆(八合㨂/净另搗)　糯米(一升/二合)
　右為細末用之如常
瑩肌如玉散
　　白丁香　　　白芨　　　白牽牛　　白蘝(已/上)
　　(各一/兩)白芷(七/錢)當歸梢　　　白蒺藜　　升麻(已/上)
　　(各五/錢)白茯苓　　猪實子(已上各/三錢)　　　麻黄(去/節)
　　(二/錢)　白附子　　連翹(已上各一/錢五分)小椒(一/錢)
　右為細末用之如常
面油摩風膏
　　麻黄　　　升麻(去黑/皮)　防風(已上各/二錢)羌活(去皮/)
　　當歸身　　白芷　　　白檀(已上各/一錢)
　右用小油半斤以銀器中熬綿包定前藥於油中熬
　之得所澄净去柤入黄蠟一兩再熬之為度
　　小兒門
　　　治驚論
外物驚宜鎮心以黄連安神丸若氣動所驚宜寒水石
安神丸大忌防風丸治風辛温之藥必殺人何也辛散
浮温熱者火也能令毋實助風之氣盛皆殺人也因驚
而泄青色先鎮肝以硃砂之類勿用寒凉之氣大禁涼
驚丸風木旺必克脾胃當先實其土後瀉其木閻孝忠
編集錢氏方以益黄補土悞矣其藥有丁香辛熱助火
火旺土愈虗矣青橘皮㵼肺金丁香辛熱大瀉肺與大
腸脾實當瀉子令脾胃虗反更瀉子而助火重虗其土
殺人無疑矣其風木旺證右闗脈洪大掌中熱腹皮熱
豈可以助火瀉金如寒水來乗脾土其病嘔吐腹痛瀉
痢青白益黄散聖藥也令立一方先瀉火補金大補其
土是為神治之法
黄茋湯
　　黄茋(二錢/)　人參(一錢/)　炙甘草(五分/)
　右㕮咀作一服水一大盞煎至半盞去柤食逺服加
　白芍藥尤妙此三味皆甘温能補元氣甘能瀉火内
　經云熱淫於内以甘瀉之以酸収之白芍藥酸寒寒
　能瀉火酸味能㵼肝而又補肺金所補得金土之位
　大旺火虗風木何由而來尅土然後瀉風之邪
　夫益黄散理中丸養神丸之類皆治脾胃寒濕大盛
　神品之藥也若得脾胃中伏熱火勞役不足之證及
　服熱藥巴豆之類胃虗而成慢驚之證用之必傷人
　命夫慢驚風者皆由久瀉脾胃虗而生也錢氏以𦍑
　活膏療慢驚風誤矣脾虗者由火邪乗其土位故曰
　從後來者為虚邪火旺能實其木木旺故來尅土當
　令心經中以甘温補土之源更於脾土中瀉火以甘
　寒更於脾土中補金以酸涼致脾土中金旺火衰風
　木自虚矣損食多進藥愈前藥是也
益黄散
　治胃中風
　　黄茋(二錢/)　陳皮(去白/)　人參　　　芍藥(七分/)
　　生甘草　　熟甘草　黄連
　右為細末毎服二錢水一盞煎至五分食前服
升陽益血湯
　二月間有一小兒未滿一百日病腹脹二日大便一
　度痩弱身黄色宜升陽氣滋血益血補血利大便
　　蠍梢(二分/)　神麴末　　升麻(已上各/三分)當歸
　　厚朴(已上各/一錢)桃仁
　右都作一服水一大盞煎至半盞去柤食逺熱服
厚腸丸
　治小兒失乳以食飼之未有食腸不能尅化或生腹
　脹四肢痩弱或痢色無常
　　厚朴　　　青皮　　　橘紅　　　半夏
　　蒼术　　　人參　　　枳實　　　麥蘖麵
　　神麴末
　右為極細末水煑麵糊為丸如麻子大毎服二十丸
　温水送下食前忌飽食
補陽湯
　時初冬一小兒二歲大寒證明堂青脈額上青黒腦
　後青絡髙起舌上白滑喉鳴而喘大便微青耳尖冷
　目中常常淚下仍多眵胷中不利卧而多驚無搐則
　寒
　　黄蘖　　　橘皮　　　葛根　　　連翹
　　蠍梢　　　炙甘草(已上各/一分)升麻　　　黄茋
　　柴胡(已上各/二分)當歸身　麻黄(已上各/三分)呉茱萸
　　生地黄　　地黄(已上各/五分)
　右㕮咀都作一服水一大盞半煎至六分去柤乳食
　後熱服服藥之後添喜笑精神出氣和順乳食旺
大蕪荑湯(一名梔子茯苓湯/)
　治黄疳土色為熱為濕當小便不利今反利知黄色
　為燥胃經中大熱髪黄脫落知膀胱與腎俱受土邪
　乃大濕熱之證鼻下斷作瘡者上逆行榮氣伏火也
　能乳者胃中有熱也寒則食不入喜食土者胃不足
　也面黑色者為寒為痺大便青寒褐色血黑色熱畜
　血中間黄色腸中有熱治法當滋榮潤燥除寒熱致
　津液
　　防風　　　黄連(已上各/一分)黄蘖　　　炙甘草
　　麻黄(不去/根節)羌活(已上各/二分)山梔子仁　　柴胡
　　茯苓(已上各/三分)當歸(四分/)大蕪荑　　白术(已上各/五分)
　右剉如麻豆大都作一服用水一大盞半煎至六分
　去柤食前稍熱服
塌氣退黄湯
　治小兒面色痿黄腹䐜脹食不能下
　　白术　　　柴胡(已上各/半分)升麻(一分/)　桂枝
　　麻黄　　　呉茱萸　　厚朴　　　𦍑活
　　草豆蔲　　神麴末　　蒼术　　　澤瀉
　　白茯苓　　猪苓　　　黄蘖　　橘紅(已上各/二分)
　　青皮　　　黄連(已上各/五分)杏仁(二箇/)
　右都作一服水二大盞煎至一盞去柤食前温服
中滿分消丸
　　枳實　　　黄連　　　厚朴(已上各/五分)生薑
　　薑黄　　　猪苓(已上各/一錢)橘皮　　　甘草
　　白术(已上各一/錢五分)砂仁　　澤瀉　　　茯苓(已上/各三)
　　(錢/)半夏(四錢/)　黄芩(一兩/二錢)
　右為細末湯浸􁲉餅為丸如黍米大毎服三五十丸
　温水下
消痞丸
　　黄連(五錢/)黄芩(二錢/)　厚朴(七分/)　薑黄(五分/)
　　乾生薑　人參(已上各/四分)甘草(三分/)　枳實(二分/)
　　橘皮(四分/)
　右為細末湯浸􁲉餅為丸如黍米大毎服三十丸隨
　乳下
　　　癍疹論
夫癍疹始出之證必先見面燥腮赤目胞亦赤呵欠煩
悶乍涼乍熱咳𠻳嚏噴足稍冷多睡驚並瘡疹之證或
生膿胞或生小紅癍或生癮疹此三等不同何故俱顯
上證而後乃出盖以上諸證皆太陽寒水起於右腎之
下煎熬左腎足太陽膀胱寒水夾脊逆流上頭下額逆
手太陽丙火不得傳𨗳逆於面上故顯是證盖壬癸寒
水尅丙丁熱火故也諸癍症皆從寒水逆流而作也醫
者當知此理乃敢用藥夫胞者一名赤宫一名丹田一
名命門主男子藏精施化婦人繫胞受孕俱為生化之
源非五行也非水亦非火此天地之異名也象坤土之
生萬物也夫人之始生也血海始净一日二日精勝其
血則為男子三日四日五日血脈已旺精不勝血則為
女子二物相搏長生先身謂之神又謂之精道釋二門
言之本來面目是也其子在腹中十月之間隨如呼吸
呼吸者陽氣也而生動作滋益精氣神饑則食母血渇
則飲母血兒隨日長皮筋骨血脈形氣俱足十月降生
口中尚有惡血啼聲一發隨吸而下此惡血復歸命門
胞中僻於一隅伏而不發直至因内傷乳食濕熱之氣
下流合於腎中二火交攻致營氣不從逆於肉裡惡血
乃發諸癍疹皆出於膀胱壬水其瘍後聚肉理歸於陽
明故三畨癍始顯之證皆足太陽壬膀胱尅病小膓其
始出皆見於面終歸於陽明肉　熱化為膿者也二火
熾甚反勝寒水遍身俱出此皆出從足太陽傳變中來
也當外發寒邪使内消散内瀉二火不令交攻其中令
濕氣上歸復其本位可一二服立已仍令小兒以後再
無一畨癍出之患此内經之法覽者詳之
消毒救苦散
　治癍證悉具消化便令不出如已出希者再不生癍
　　防風　　　羌活　　　麻黄根　　升麻
　　生地黄　　連翹(初出者/大者佳)酒黄蘗(已上各/五分)當歸身
　　黄連(已上各/三分)川芎　　藁本　　　柴胡
　　葛根　　　酒黄芩　　生黄芩　蒼术(已上各/二分)
　　細辛　　　生甘草　　白术　　　陳皮
　　蘇木　　　紅花(已上各/一分)呉茱萸(半分/)
　右剉如麻豆大毎服五錢水二大盞煎至一盞去柤
　稍熱空心服
　夫㿀疹出者皆因内傷必出癍營氣逆故也大禁牽
　牛巴豆食藥宜以半夏枳木大黄益智仁之類去其
　青瀉止其吐若耳尖冷呵欠睡中驚嚏噴眼澀知必
　出癍也諸大膿泡小水癍疹癮三色皆營氣逆而寒
　復其表宜以四味升麻湯中加當歸身連翹此定法
　也
　如肺成膿癍先𠻳喘或氣髙而喘促加人參少加黄
　芩以瀉伏火而補元氣
　如心出小紅癍必先見嗌乾驚悸身熱肌肉腫脈弦
　洪少加黄連
　如命門出癮疹必先骨疼身熱其疼痛不散動搖少
　加生地黄又加黄蘖諸癍疹皆為隂證瘡湏皆因内
　傷飲食脾胃不足營氣逆行雖大熱内熾隂覆其外
　治法如前
　　辯小兒癍證
　　　呵欠　　　嚏噴　　　睡中發驚　　或耳
　　　尖冷　眼澀
　　或辯復食
　　　口熱　　　或口醋氣　妳辨不消　　或腹
　　　中痛
　如癍證少具其癍未發乃與升麻湯三五錢帶熱服
　之待身表温和癍疹已顯服藥乃止
　如其身涼其癍未出辯得是癍證無問服數直候身
　表温和及癍瘡已顯然後乃止只時時與桔梗湯寛
　胸膈利咽喉
桔梗湯
　如癍已出只時時與之快咽喉寛利胸膈
　　桔梗(二錢/)　甘草(一錢/炙)
　右為麤末毎服三錢水一大盞煎至六分去柤大温
　時時服之不可計服數
　如見傷食證又見癍證先與不犯大黄巴豆藥尅化
　過再與升麻湯
　如食重傷前藥不能過再與犯大黄巴豆藥過
　如大便行當即便與升麻湯服之恐癍子内䧟已後
　臨時作罪過
　如癍子已出稠宻身表熱急與下項
黍粘子湯
　如癍子已出稠宻身表熱急與此藥服之防後青乾
　黑䧟
　　黍粘子　　當歸身　　炙甘草(已上各/一錢)柴胡
　　連翹　　黄茋　　　黄芩(已上各一/錢五分)地骨皮(已/上)
　　(二/錢)
　右同為麤末毎服二錢水一大盞煎至六分去柤温
　服腹空服藥畢日休與乳食
麻黄柴胡升麻湯
　治小兒寒鬰而喉鳴腹中鳴腹滿鼻流清涕脈沈急
　而數
　　麻黄　　　草豆蔲仁　益智仁(已上各一/錢五分)
　　呉茱萸　　厚朴(各二/分)當歸梢　　甘草
　　柴胡　　　　生黄芩(已上各/一分)升麻　　神麴
　　蘇木(已上各/七分)全蠍(二箇/)　　紅花(少許/)
　右剉如麻豆大分作二服水一大盞煎至七分食逺
　服忌風寒㣲有汗則效
　
　
　
　
　
　
　
　
　
　
　蘭室秘藏卷下
