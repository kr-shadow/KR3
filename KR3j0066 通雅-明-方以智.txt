#+TITLE: 通雅-明-方以智
#+DATE: 2018-05-12 10:18:12
#+SOURCE: github.com/kanripo/KR3j0066 master ee907c46                
欽定四庫全書　　　　　子部十
　通雅　　　　　　　　　雜家類二(雜考之屬/)
　　提要
　　　　(臣/)等謹案通雅五十二卷明方以智撰以智
　　　　字宻之桐城人崇禎庚辰進士官翰林院檢
　　　　討是書皆考證名物象數訓詁音聲首三卷
　　　　分五子目曰音義襍論曰讀書類畧曰小學
　　　　大畧曰詩説曰文章薪火皆不入卷數書中
　　　　分二十四門曰疑始專論古篆古音凡二卷
　　　　曰釋詁分綴集古雋謰語重言四子目凡七
　　　　卷曰天文分釋天厯測陰陽月令農時五子
　　　　目凡二卷曰地輿分方域水經注地名異音
　　　　九州建都考釋地五子目凡五卷曰身體曰
　　　　稱謂各一卷曰姓名分姓氏人名同姓名鬼
　　　　神四子目凡二卷曰官職分仕進爵録文職
　　　　武職兵政五子目凡四卷曰事制分田賦貨
　　　　賄刑法三子目凡二卷曰禮儀曰樂曲樂舞
　　　　附以樂器共三卷曰器用分書札碑帖金石
　　　　書法裝潢紙墨筆研印章古器襍器鹵簿戎
　　　　器車類戲具十三子目凡五卷曰衣服分彩
　　　　服佩飾布帛彩色四子目凡二卷曰宫室曰
　　　　飲食曰算數各一卷曰植物分草竹葦木糓
　　　　蔬四子目凡三卷曰動物分鳥獸蟲三子目
　　　　凡三卷曰金石曰諺原曰切韻聲原曰脈考
　　　　曰古方解各一卷明中葉以後以博洽著者
　　　　稱楊慎而陳耀文起而與爭然慎好偽説以
　　　　售欺耀文好蔓引以求勝次則焦竑亦喜考
　　　　證而習與李䞇游動輙牽綴佛書傷於蕪雜
　　　　惟以智崛起崇禎中考據精核迥出其上風
　　　　氣既開
　　　國初顧炎武閻若璩朱彞尊等沿波而起始一
　　　　掃懸揣之空談雖其中千慮一失或所不免
　　　　而窮源遡委詞必有徴在明代考證家中可
　　　　謂卓然獨立者矣乾隆四十六年二月恭校
　　　　上
　　　　　　　總纂官(臣/)紀昀(臣/)陸錫熊(臣/)孫士毅
　　　　　　　總　校　官　(臣/)　陸　費　墀
通雅自序
函雅故通古今此鼓篋之必有事也不安其藝不能樂
業不通古今何以協藝相傳詎曰訓詁小學可弁髦乎
理其理事其事時其時開而辯名當物未有離乎聲音
文字而可舉以正告者也爾雅之始於釋詁而綂當名
物也十三經從之博而約哉自篆而楷也聲而韵也義
而釋也三蒼五雅註疏字說金石古文日以犂然匿庸
嗜竒一襲一臆兩皆不免沿加辯駁愈成紕繆學者紛
拏何所適從今以經史為槩遍覽所及輙為要刪古今
聚訟為徵攷而决之期於通逹免徇拘鄙之誤又免為
竒僻所惑不揣愚瑣名曰通雅雖挂一漏萬然從今以
往各出所核歲月甚長備物致用採獲省力諒亦汲古
者所樂遊之苑囿也辛巳夏日皖桐方以智密之題於
上江小館
學惟古訓博乃能約當其博即有約者通之博學不能
觀古今之通又不能疑焉貴書簏乎古有博於文畫者
博於象數者典制者箋註者詞章者名物者隠怪者經
史既别各有專家小學原流忽為細故上下古今數千
年文字屢變音亦屢變學者相沿不考所稱音義傳訛
而已上古𦕈矣漢承秦焚儒以臆决至鄭許輩起似為
犂然後世因以為典故聞道者自立門庭糟粕文字不
復及此其能曼詞者又以其一得管見洸洋自恣逃之
虛空何便於此考究根極之士乃錯錯然元本不已苦
乎摭寔之病固自不一屬書贍給但取漁獵訓故專己
多半傅㑹其以博自詡者造異志怪學子横子年且不
逮豈許差肩曼倩茂先間乎反不若君道至能草木狀
虞衡志為足佐景純元恪有禆多識矣宋之編考夾漈
頗有所見馬章次之伯厚次之金石則比輯於歐趙吕
王而原父子固彦逺長睿辯考為力朱子每慕六一而
於存中泰之襍說亦無不畱心也洪武初劉宋之根極
瓊山荆川之編彚潛谷本清之圖纂皆冒大略少有是
正子元仁寳瑣瑣記之陸文裕于文定時有一端京山
若有所窺矣支與流裔未委悉也李大泌阮霧靈可謂
強記李屬方子謙補韵㑹其疎略猶之直翁無大發明
也新都最博而茍取僻異實未㑹通張東莞學新都竊
取尤多嶺南之九成子行也澹園有功於新都而晦伯
元美元瑞駁之不遺餘力以今論之當駁者多不能駁
駁又不盡當然因前人備列以貽後人因以起疑因以
旁徴其功豈可没哉今日之合而辯正也固諸公之所
望也壬午夏以智又記
通雅凡例
此書本非類書何類也強記甚難隨手筆之以俟後證
　久漸以襍襍不如類矣亦子謙愚公俟子孫之意也
　爾雅為十三經之小學故用其分例釋詁則合其言
　訓而附以謰語重言一字之詁則别編字書此可不
　必矣其餘釋地釋天釋器之類則有專有合服食樂
　附器皆器也古人不似後人之求詳整也然後人之
　詳整便故分之草木鳥獸之後畜各為條此則附焉
　其意猶之爾雅之箋翼也常所稱用不煩疑辯者無
　所事載矣
古人倣爾雅體若廣埤之類皆與方言釋名同規不載
　所出直是以意取玉篇之字耳無益後學此書必引
　出何書舊何訓何人辨之今辨其所辨或折𠂻誰是
　或存疑俟考便後者之因此加詳也士生古人之後
　貴集衆長必載前人之名不敢埋没
此書每則上標一語倣爾雅之遺使觀者望而知之然
　後㝷繹下方
此書主于折𠂻音義其無辨難者或為語不經見又所
　忽畧或舊名紛糾為刪舉其要以便省覽又有異者
　疑者偶書以俟正故無斷詞
經傳字義連用者此則引之以為原本至于解經大指
　大經大制此不及也别載經學編中少受河洛于王
　虛舟先生又侍中丞于法司聞黄石齋先生之易别
　有折中論說此天人大原象數律厯之微盡本諸此
　通雅類中或偶舉大槩不敢細述别作圖考
辨證以經史為本旁及諸子百家志書小說難可盡信
　然引以相叅自可證發方域官制容編一圖此舉其
　錯亂之尤者經制諸欵本非小學所收偶有音義論
　及因撮其槩此書主于辨當名物徴引以證其義不
　在鈔集編纂也
草木鳥獸之名最難考究蓋各方各代隨時變更東璧
　窮一生之力已正唐宋舛誤十之五六而猶有誤者
　須足跡徧天下通曉方言方能核之爾雅詩注漢晉
　即多謬缺存中漁仲元晦伯厚升菴元美諸公皆不
　能定古人之名物而可責人乎
天地歲時推移而人隨之聲音亦隨之方言可不察乎
　古人名物本係方言訓詁相傳遂為典實智考古今
　之聲大槩五變此事無可明證惟以經傳諸子歌謡
　韵語徵古音漢注漢語徴漢音叔然以後有反切等
　韵矣宋之方言與韵異者時或見之至徳清而一改
　終當以正韻為主而合編其下為一書
攷究之門雖卑然非比性命可自悟常理可守經而已
　也必博學積久待徵乃决故事至難而易漏若待全
　而後録則前者復忘之矣此藏智于物之道也人失
　弓人得之古今相續而成物惡其棄于地也不必藏
　于己力惡其不出于身也不必為己此則顒望後之
　君子
臨文不諱然同太之例自古有之此有論字者惟減其
　畫也
欽定四庫全書
　通雅卷首一　　　　　　明　方以智　撰
　　音義雜論(攷古通說/)
古今以智相積而我生其後攷古所以決今然不可泥
古也古人有讓後人者韋編殺青何如雕板龜山在今
亦能長律河源詳于濶濶江源詳于緬志南極下之星
唐時海中占之至太西入始為合圖補開闢所未有可
畫定禹貢之積石岷山太初之天官不必求多哉子思
在魯繆時核以遷表自不得見孔子焦弱侯曰伯魚生
子思而卒在孔子前猶不決耶不告而娶在底豫後孔
子無誅少正卯之事三一公斷斷然也(吳觀我宫諭/别號三一)學
庸貴闡禮經之心不必苦辨古文畫卦即是文字不必
苦辨倉帝詩之為樂琴曲之為兔園左傳非丘明夾漈
得之俊卿之論魯禮戴埴之言泮宫非學戴和之論雝
和張柬之明二十五月禫史繩祖明常儀為官升菴以
脩文御覽定西施之死郝京山之言周官春秋明辨類
函言老子出於管子頤生微論明内經之附上此皆獨
發虛舟子衍河圖為洛書(王化卿先生長於/吾桐最精河洛)漳浦公衍
天方圖(庚辰中丞公與石齋先生在西庫論/易衍此中丞公歎曰此方圓同時圖)尤為絶學
曠代始聞智常見數千年不决者輙通攷而求證之春
王正月聚訟詞費明堂朝廟不悟通稱昭穆祫禘膠執
其名繪繡齋斧遂成典故合止祝敔乃限六聲黍離王
風豈得言降四時五行即為六宗娶妻生子辟卦周七
春官庿樂無商二十八調無徴葢必非缺一之說也生今
之世承諸聖之表章經羣英之辯難我得以坐集千古
之智折中其間豈不幸乎客有過曼寓者問通雅音義
而及之且識其小辛巳涂月浮山愚者密記
古人說理事之音義轉假譬喻為多不可執後人之詳
例以論也况有巵寓附㑹者乎楊氏曰說築傅巗之野
築猶居也楚辭予築如云卜築王楙曰傅說胥靡乃傭
也而古今以為刑人葢板築胥靡刑人相沿也莊子曰
傅說騎箕尾此後世取以名星耳灊草曰鼎有實慎所
之伊尹負鼎言負才也乃謂庖人遂作湯液天問縁鵠
飾玉竟有修飾玉鼎之註弋說曰割烹如借箸聚米說
命和羮之云也韓嬰引詩漢有游女而稱孔子至楚見
佩瑱浣女使賜挑之王逸方朔皆曰路女方桑孔父取
以自待子高荅平原君曰阿谷漂女之言出于近世何
待容齋之辨乎禆諶草創左氏遂謂謀野甯戚飯牛遂
作相牛之經青鳥來時註稱簡狄吞卵丣酉互取而旗
畫烏兎之象共觸媧補夸逐羿射上古荒唐隨人傅㑹
如云蛇身牛首猶鳶肩燕頷也爾雅云西至于王母穆
傳西王母獻享天子其為西方國名明矣章亥歩地不
必胼胝閶闔天門非關冲舉挂瓢惡聲仍是枕流潄石
之話騎龍弄鳯其寔不過鷦鷯之枝自子思荅樂朔觀
之訓詞喜于深厚加以上古方言後世屬文襲取生割
是用約通其故以助讀書者但㑹其意勿為刻畫讔語
所迷
孔融曰郊天鼓必麒麟之皮寫孝經當曽子家䇿乎漢
儒解經類多臆說宋儒惟守宰理至于考索物理時制
不逹其寔半依前人庿中行禮天子永無南面沂必温
泉正月何愛風涼半月周御分日可笑大房夏屋明證
反遺束晳補六笙詩大學補格物章贅矣或問西山餓
夫不食周粟有之乎程子曰不食周禄耳樂正子三月
不下堂果禁歩乎速貧速朽蚤知有為靡有孑遺不以
詞害鄭聲淫非鄭詩淫也可知回何敢死决不上告夫
子血流漂杵孟子多此一疑美丘欲葬則瑗請前决不
如陳澔之解矣
學易齋稿曰世以莊列寓言而寓實始于易方圓圖書
萬變畢具初未嘗言理言事也畫前畫後非造閉解閉
之所出耶龍狐牛馬杞莧梯茹皆象教引觸不作譬况
者也化而言之曰法身曰牛車曰䤈眼曰六臂曰千手
摩尼寳珠隨人變色破塵經巻龍樹入澥嗅而知之果
恃鼻乎如㭨子大貯萬卷書天在山中大畜之象乘雲
氣騎日月惟逹觀者方可與語
硎谷襍燒周易靈素以卜筮醫藥而全博士所職圖籍
可收原自歴歴不獨弇中共壁也陳農購後托者加者
譌者應不免耳古文尚書梅鷟議之郭公夏五顯然闕
失明堂戴記漢儒補苴他如山經穆傳周末好事握竒
六韜以兵而造秘焉堯日至虚而汲冢周書起牽牛秦
節曰臘爵曰庶長而乃見春秋左氏傳豨黥韓覆乃載
李斯之蒼頡篇若鶡冠鬻子鬼谷子華之類詎免張霸
劉炫之忍俊耶劉子𤣥云郭子横洞冥王子年拾遺全
搆虛詞用驚愚俗任昉述異殷芸小說沈約四公子唐
杜陽襍編天寳遺事宋雲仙散録清異録相沿蝟起温
公作通鑑亦誤取天寳遺事况下此者乎西京襍記本
葛洪作而以偽劉歆亢倉子本唐王士源作乘檮杌乃
吾衍作元經出阮逸世以逸作孔叢出宋咸世以咸作
朱子以麻衣出戴師愈黄東發以文子出徐靈府宋景
濓以闗尹出孫定元美以元命包出張昇元瑞以三墳
出毛漸升菴疑隂符出李筌赤鳥果然飛去龍威何處
蔽辜賢刦追辨七言大是癡人說夢貝編壺史總屬諾
臯隠形碔碌雲騢何為而受欺乎姑妄言之姑妄聴之
但以消閒小學技藝皆可東坡招人說鬼固不如博奕
也
馬子卿以石鼓為宇文時造弱侯以蘇綽傳證之吾衍
鄭瑗之斷比干盤永叔少游之斷季札碑黄伯思以詛
楚亞駞在烏氏而董斷為滹沱是也㑹稽李斯碑元申
屠駉所刻范雲所讀在秦望山後分吳㑹葢古㑹稽大
也何疑塗山為㑹稽乎元瑞據晉武咸寧五年譏升菴
太康二年魏安釐王之誤則未見廣川書跋與書史也
秦少游言南齊雍州發楚王冢得竹簡則襄陽也秦璽
久亡段義楊桓熊翀所上者炫也周敬山之疏當矣段
書不必盡信貴明其理或以考事或以辨名當物或以
驗聲音稱謂之時變則秦漢以來之所造所附亦古今
之徵也即如素問本草業者㳂加豈可以漢郡名而疑
神農周公爾雅學者隨時増益自是通訓豈可以張仲
而黜之不列十三經乎周髀捐悶夕桀疇人傳之寔乃
有用之度數天然之至理禹之所治不可忽也何疑吐
哺中無商高乎若嗜淺惡深一切疑之永叔疑文言象
山慈湖疑繫傳至今郝京山何元子信文王八卦而疑
伏羲先天圖豈不可笑辛巳曼寓隨筆
　　辨證説
是正古文必藉他證乃可明也博狼葆祠綽約果陏皆
以史漢互證蘇□煴火有召信臣之㸐藴火為證與語
區脫有漢書傳之甌脫為證食貨志一黄金一斤得晉
灼說巴志黄龍而證觀于假貸乞匄而匄貸以明觀荀
子之區蓋刋謬之丘區而丘蓋亦可明矣焦字孝然是
光非先匡續子孝因訛俗而訛裕田疇子春史避作泰
陶言無終其明證也觀公卿表通鑑之張譚可知匡衡
傳之甄譚即張觀古今人表之尾生高尾生畝與小顔
之尾生注而論語之微生為尾矣楚䇿黄歇說秦昭鬼
神狐祥無所食得春申之孤傷新序之潢洋而明楊由
傳風吹削哺得家訓削林滸滸而明本草留師密得郭
璞黑蜂為笛師而明葵菘通稱何疑菜部得詩傳之園
葵論衡之葵韭而明□脫跳脫足明平脫昆吾木吾足
明金吾僕姑脈肚瓜椎終葵土瓜曰鉤□姑足明𤓰葵
魁椎之聲碑下叭嗄足明負下未易居之語如旖旎十
四變逶迤三十二變皆謰謱通證而得也智每駁定前
人必不敢以無證妄說坤後得主六二直方之讀明有
文言猗嗟名兮居居究究明見爾雅故敢于補攷亭耳
觀于三獻爓一獻􁅳羮獻而汁獻涗于醆酒何疑浴尸
必先掘坎為池推柩時填之則填池何疑康成竟讀汁
獻為汁挲填池為奠徹非猶是箕子荄茲旅獒酋豪之
臆耶
　　刋落折中說
虞仲翔斷桺戼之失杜元凱有門閏之辨緇衣注疑割
厥之聲西京雜記言璞朔之類魯論之通歸饋雞口轉
為雞尸往往而然漁仲謂武从□(古舞作□撫作□可/證左傳附㑹止戈耳)
右軍改陳从車稚川加彡為影于理茍通雖剏何硋泀
溮可别而□丘則衍(圗經兖州泀水申州溮/川三蒼作□說文有丘)逢逄可分
而佮敆實複安石喜為鑿說何異王育宦光主為專别
甚于佩觿蓋自篆籒流為真草衛包改去古文所存舊
跡定有乖異北齊大顔曰世間小學不通古今必依小
篆是正書記凡爾雅三蒼説文豈盡蒼頡本指哉亦是
隨代損益何况後來夾漈所謂眼學耳學日以難矣管
子六峜光武紀繡镼沮渠人趙􁆲山海經之□廣韵字
彚韻㑹小補皆漏謂宜略耶孫休名子武曌强造何具
録乎不羮音郎金選音刷陸法言孫愐皆遺之而先儒
己誤者犧尊音娑業見辨于劉董(劉杳/董逌)玉篇之䵬久條
論于家訓之推反皆收列全不分疏又况道㗖蹈函之
承誤較顜講斠之紛辨而望其攷定耶(孔平仲曰荀子/禮論云郊止于)
(天子社至于諸侯道及士大夫言祭門及行也曰井曰/行皆謂路也别本史記作㗖司馬貞因曰含苞也士大)
(夫得苞立社也楊倞曰當是道誤為蹈又誤為㗖今史/記直作函字音含矣一字而四變也升菴譏温公通鑑)
(改斠作較元美曰乃漢書改也智按今監本凌本皆作/講若畫一注或作較師古曰謹和也史記作顜若注徐)
(廣音古項反一音較漢書作講一作覯楊/王各見本耳無作斠者以斠音較而誤)
𨽻變傳寫偶爾隨筆有之後人專主僻異則過矣七發
之□母(乃胥母山也戚伯著碑作□/馮煥詔作□韓非子作□)賈子之□牙(升菴/所引)
(即騶虞山海作□/吾此芻訛刍耳)元常之茤蕘(西狹頌趨作趍芻借/多也杜林以茤為芰)逸
少之郗公(絺綌聲轉郗借/郄也郄乃郤耳)南史之僧□(因孟郁碑/以孺作□)常璩
之秭□(紀産碑作歸孔龢碑/作□歸藏作□匨)北周書之莫郍(宇文普回/生莫郍北)
(史作/莫那)南梁書之惣督(鄭烮下旬碑總作揔訛作/惣婁夀西狹督作□从日)此隨筆
也以䦱門為闖門而反譏韋昭之誤以士雅為士稚而
反指晉書為訛(陳霆引魯語文伯之母季康子往焉闖/門而與言韋昭注闖為闢今按闖馬不)
(出門也智攷國語是䦱門音委弱侯音喎是也水南誤/矣陳眉公據宋小說謂祖逖字士稚智遍攷諸本無作)
(稚者魏書英結壘士雅/山三省謂山以逖名)以龜茲為􁁊兹朱龜為侏虬亦
與通志不合漢譯何為用竒字乎(漢書龜兹音丘慈升/菴曰古􁋤音虬龍子)
(也漢有侏􁋤讀如朱虬龜兹國之龜从此智按通志畧/龍子有角曰􁋤無角曰虬則􁋤與虬為二朱龜碑在亳)
(州界中龜字伯靈無作􁋤者至西域龜兹原未有字譯/者求明顯何不以虬兹譯之乃故用多畫不經見之􁋤)
(字乎葢古龜有丘音説文龜舊也馗逵頄顴互通宄从/九紂醢九侯即鬼侯馬融頌芋渠即芋魁才老以厨珠)
(殊灰入尤韻范曄龜/兹作屈沮即此可推)柳□作橮(□見說文/橮屬訛誤)改昳為映(梁/元)
(帝纂文日􁀙因作日/映而月令廣義承訛)昃訛吳□(說文引日□之/離才老作􁀈)丩造㢧
􁚗(升菴音周因□音蚪長睿以㢧為卷/省說郛詩紀作􁚗智按□古函字)小黄訛小王(京/傳)
(焦小王訛葢/贛作小黄令)牢丸作牢九(襍爼可證/東坡誤)祆自非祅(唐官品/有祆正)
(音軒徐鉉所補張/有戴侗作祅非)葖自非□(爾雅葖蘆萉陳/李作□音要)紫菘即蘿
蔔蘇頌不知謂菘入北而變封禪書導一莖六穗于庖
而造瑞禾之䆃凡夫不知反譏漢志導官河鼓訛黄姑
(伯勞歌杜/詩皆用之)馬永卿不知爾雅兩牽牛而王道俊猶謂黄
姑為牛宿閼氏讀胭脂而竹坡怪樂天用□支貢父譏
顔解皇后豈知遏安焉之轉乎(甲歲閼逢史作焉逢/董安于作閼于可證)馬
流即馬留而程泰之但引夜奢馬人龍家即䮾家而元
美但記入水崑侖為龍戸李謩擫笛訛□笛而子賢竒
之嬃女訛㜑女而仁寳異之穆䕶轉木斛而山谷竟作
木瓠孫愐以􁛹為􁛹而季疵遂作馨□(音/備)志林誤引相
訊(樂記治樂以相訊疾以/雅相雅皆節樂器也)筆叢猶用九京(檀弓京古原/字人遂訛京)
李濟翁以行李作􁙾而永卿彭乗皆誤夏彦剛以襟穿
為船而王元之覺範皆誤八采盧郎虎臣證以白八采
名而今猶用張祐八米詩(孔毅父續世說云北齊盧思/道挽歌八首時人號八采姚)
(寛引秦語七米/八米詩紀刻之)劉蛻靄迺歌次山作欵乃歌而洪駒父
遂作􁁊靄(栁注棹聲一作襖靄而山谷實之冷/齋遂引􁁊靄葢欵與欸近欸有靄音)咄嗟咄
唶咄叱自通貢父以司空圖咄喏而辦譏石崇之咄嗟
則不必矣剛卯縢綔訛為縢􁀙陶九成謂無此字則未
攷漢志也陸友仁訝吳彩鸞鈔二十三先則未見孫愐
韻也鑿空掠虚也唐詩謂空中行而升菴猶引開山洞
(然騫鑿空史㫁語也謂弄/空媚武帝也注鑿孔泥矣)禦兒亭訛語兒陸廣微附㑹
之而陳胡反以訾楊耶
　　注釋正字說
伯于為公子公羊已識仲尼之歎助語為鳥名爾雅亦
有鸒斯之誤朱子改素隠為索隠因班孟堅退之改晝
寢為畫寢得水經注澅邑而信(王蠋畫邑人/孟子三宿此)彖言全體
爻言分體不必引毛犀不必篆己亥(魏篆作□楊引茅/犀餘冬序録近是)
(按古易遯卦作􁀅管子豚豚取團團/之聲豚是體薦爻是折爼加肉為肴)宗祀即尊祀(伯宗/公羊)
(作伯尊/可證)明堂别于壇(圜丘是壇宗祀屋之齊有明堂天/子之行在所也漢說紛紜别有詳)
(論/)側匿論月魄(漢五行志/作仄慝)朓朒猶嬴縮蔡許之說决無
此理(邕曰元朔月見西方謂之側匿慎曰朔而月見東/方謂之朒晦而月見西方謂之朓漢太初舛至此)
(乎/)宗廟彞器用繪衣裳用繡(郝辨鄭/甚明)最細曰纖粗白曰
縞(厥篚青纖縞青白二色而纖縞二種祥而縞/禫而纖舊解縞為細繒纖為黑經白緯臆也)歲以星
一周祀以祭一徧年以禾一熟載以一歲事畢纔終又
始唐虞三代原通用也(㒸遂通歲或曰越也/或取歩戌一端之説)且月為焦
涂月為除(爾雅六月為且言熱也上林賦巴且即巴蕉/可證十二月為涂注音徒智謂歲将除也李)
(石臘丙作橘滁鑑修堂涂/亦音除即今滁州可證)左个即左間河干即河間(讀/書)
(通介干/間聲轉)尚書百姓為百官公姓子姓謂公孫子孫也(振/振)
(公姓注公孫也玉藻子姓/之冠田蚡傳跪起如子姓)大麓為大録(孔叢桓譚皆同/張萱云大麓者)
(古為壇國外㑹諸侯智按大傳曰招樂興于/大麓報事還歸□然作大唐之歌此亦一證)内録謂宰
相也(桓温讓内録人稱道/子東録元顯西録)玉敦(音/對)猶瓚盤(唐盛器瓚盤/可證周禮玉)
(敦當/音堆)舉案猶禁嶡(孟光舉案子元讀案如椀楊取之元/美譏楊非也智謂玉人案十有二寸)
(非几也房爼非屋也萬石君對案不食案猶棜/禁魯用梡嶡梡即椀以巵舟杯盤思之可知)五更為
五叟(伯喈以嫂作㛐/字本叜更相近)田更為田叟(晉張湛/注列子)鄂不為萼□
(鄭云承華曰鄂不柎也/不象蒂形與荂□芙通)不顯為丕顯(不㔻丕通詛/楚秦鍾皆然)昧谷
為栁榖(翣栁注引書曰度西曰栁榖日没色曰榖虞翻/奏鄭氏違失古篆古□□同字而以為昧今作)
(宅西昧谷是鄭改□為昧矣其殆□訛□/□訛夘夘音昧乎吳澄遂謂昴宿當作畱)執禮為蓺禮
(陸文裕説兼禮樂儀事言也智按/説文引我埶黍稷可證蓺埶古通)翦商是戩商(胡庭芳/取説文)
放桐為敎之(孫奕示兒/編□訛放)攷據故實自當收存因昆吾知
昆于(許氏曰壺昆吾圜器□昆/于不可知智按吾于通轉)因孰哉證安哉(仲雍字/孰哉李)
(尤有安哉銘器也可/證説文石鼓之□字)雉噫矦兮于蒍輿謣之聲榆沈䘏
勿樊纓負劍之説黄淡鬱泥巻婁□􁦁之名韜沓即燼
湆定之解九拜謹空鹽􁦞之辨雖屬細故隨見而識之
偶得之雞肋亦足供後人之一匕也
巻為衮端為冕佛時為弼調饑為周旦明為神相傳久
矣敦弓之為雕弓手仇之為手㪺此以器徴菆塗為攢
縿幕為綃䊷衣為緇此以事據臺鮐為狐苔惡池為滹
沱此以地知故赤白翟之圜洛以銀州而定為圁洛鄧
禹傳之元二李賢直改為元元吾則是之(洪容齋言楊/厥石門頌中)
(遘元二孔躭碑遘元二坎坷為是元年二年王勉/夫取之此是楊碑之誤容齋泥之而勉夫又泥之)魏了
翁言賈公彦誤爂為㸑王勉夫喜師古解割炙為名雲
母屏風為雲岳(鄭𢎞/傳)吕覽瞽叟拌瑟為瞽□(玉海/訛)寔則
訛耳漢時載籍類多别本石經碑刻文畫假借然後世
好古之士宜博稽廣參取其近理者從之疑則闕之異
則并存之直去本文徑加改字此京山之笑康成吳師
道之恨鮑彪也(鄭好改字如包蒙改彪蕃庶改遮之類/南宋鮑注國䇿詆髙誘元金華吳正傳)
(因陶宏本極詆鮑氏如以魏幾鄢陵為人名/公子牟非魏牟魯連約矢書為後補之類)又有為國
諱者通嚴曳人之類而陽秋景午至今猶不知改(王伯/厚序)
(四部書曰景部丁部葛常/之作韻語陽秋非其時矣)司馬康没于靖康前何乃預
以烏桓為烏元邪寒鼈(改炮/鼈)三竒戍(在彭州導江/今作三城)白鷗
波(改/没)浩蕩夜䦨更(改/互)秉燭曽閃朱旗北斗殷(作閑閑乃/子美父諱)
酷吏傳之媮快勝任今作愉快(世不知媮音偷/而讀愉故作愉)貨殖傳
之千樹萩今刻作荻(左傳雍門之萩方朔傳有/萩竹今不知此云是荻誤)相習而
忘之晉之干寳鄧潛谷趙凡夫作于荀朂公曽馬維銘
刻為公魯新刋監本爾雅李時珍本草綱目陸元恪皆
作士衡是則所當急改耳
　　古書參差說
古人稱引略得其概則以意摛辭予乗四載孔注尸子
淮南說文史漢各異(孔注謂水乘舟陸乗車泥乗楯山/乗樏尸子泥行乗蕝淮南子注澤)
(行乗蕝説文山行乗樏澤行乗䡅史記陸行乗車水行/乗舟泥行蹈橇山行即橋橇音蕝徐廣曰橋一作輂漢)
(溝洫志泥行乗/毳山行則梮)瑚璉之制明堂位與論語春秋正義左
傳注異(明堂位有虞氏之兩對夏后氏之四璉殷之六/瑚周之八簋論語夏曰瑚商曰璉說文作槤春)
(秋正義依明堂位而包咸等注論語賈服杜/注左傳皆云夏曰瑚康成則以論語為誤)菑畬新田
爾雅與鄭氏異(爾雅云一歲曰菑二歲曰新三歲曰畬/鄭曰一歲曰菑二歲曰畬三歲曰新田)
甯戚飯牛歌凡三見(淮南子劉向别録高誘吕覽注謂/戚所歌乃詩碩䑕之詞則誘初未)
(見南山白/石之歌也)介山龍蛇歌凡五見(吕覽史記新/序説苑各異)智嘗怪新
序說苑皆子政作而說苑載舟之僑歌與介之推歌同
何自決漏如此國語左傳皆丘明作而單襄火覿里革
斷罟雞丘異年夗支異名不特叔嚮咨才一字之訛也
(單襄論朝覿道茀里革諌宣公夏濫泗淵皆左傳所無/襄三年㑹雞澤作四年㑹雞丘鳶緹作夗支叔向作叔)
(嚮咨事/作咨才)又奚問扈樂頃熊履緰軒酌歐蛇屈銀浩油郜
郎之於公榖乎又奚問為臘艾之於列女傳棼冒勃蘇
之於戰國䇿乎(圉人犖弑子般公羊以為鄧扈樂宣八/年敬嬴公榖作頃熊隠二裂繻公榖作)
(履緰昭元國弱公作國酌罕虎公作軒虎桓十二曲池/公作歐蛇昭十一厥憖公作屈銀定四皋鼬作浩油莊)
(時禚公榖作郜滑公榖作郎諸如蔑作昧駭作侅州作/祝郕作盛頵作髠繹作蘱鸜作鸛輙作痤䴢作圏夔作)
(隗首作手秀郪作犀師之類不可勝數蒍賈子蒍艾獵/即孫叔敖列女傳作蒍臘艾申包胥哭秦庭國䇿作棼)
(冒勃/蘇)至于諸家經本易字甚多焚後闇記口傳或誤方
漢購之容無偽邪子長言楚莊王相孫叔敖有虞丘子
薦左傳無所謂虞丘子也(樊姬言虞丘子為相數十年/而左傳宣四年令尹越椒殺)
(蒍賈楚遂㓕若敖氏即鬬/氏宣十一孫叔敖為令尹)趙世家景公二年司冦屠岸
賈殺趙朔程嬰公孫杵臼匿趙孤十五年左傳無此三
人與如許年也(成五年為通莊姬放嬰齊八年姬譖討/同括即以韓厥言立武反田與史全異)
自漢以後班馬異同吾可得而折中矣一人之書文重
思煩刋落不盡時自牴牾毋寡或為毋鼓粟客或謂票
客表殊年月温公嘗以厯知荀紀有差凌氏攷定其失
(西域傳與貳師伐大宛一作毋寡一作毋鼓韓信傳歸/漢為治粟都尉表以為票客按史記作典客索隠以為)
(粟客師古以為票疾而賔客禮之此解非也司馬公曰/史記將相表八年七月辛巳審食其為太傅九月丙戌)
(復為丞相後九月免漢書百官表高后七年七月辛巳/左丞相食其為太傅八年九月丙戌復為丞相以長厯)
(推之八年七月無辛巳九月無丙戌二表皆誤凌氏按/翟方進以永始二年二月為御史大夫至十一月而貶)
(凡居官八月耳故曰八月貶荀/悦漢紀因以為秋八月貶也)即莫煩於姓名地里合
集諸證亦有緒也(同名如漢兩王莽兩京房同時有兩/王章兩王商之類甬東俞寅詳矣地)
(里之同如丹陽東陽新/安石城硤石  山之類)霧靈曰屯田必舉充國而趙寔
未嘗屯也東坡歎二疏見韓楊之誅則年次差矣垣䕶
之裔避欽宗諱改亙氏因曰亘䕶之自非史訛李密表
少仕偽朝亦後人改也史記以張良為申徒潛夫論以
良為信都即司徒也楚漢春秋謂韓王名信都知㡬訿
遷固羅璧識遺又訿知㡬歐陽集古子固且議而彦遠
又議考究隨筆本待後證豈相諱乎
　　六書形聲轉假說
用脩曰六書當分六體班固云象形象事象意象聲假
借轉注是也四象為經假借轉注為緯漁仲論假借是
以偏旁諧聲為轉注則非老从匕音化考从丂音巧非
反考為老也毛晃蕭楚程端禮王栢皆駁叔重張謙中
曰假借者因其聲借其義如甲拆借為甲乙兵甲轉注
者轉其聲注其義如賁敦七音弱侯曰轉注為六書之
變而趙古則所云雙音並義旁音協音又轉注之變也
愚者曰漢時碑記過於通如漯􁀙芉陽形刑陸睦之類
説字家過於别如同詷合佮敆詥之分叔重主分别者
也加以附入舛牴益多夾漈乃明假借撝謙楊焦乃明
轉注凡夫復主考老以偏旁為轉注拘矣請通論之人
所貴者心而不離五官始造文字皆意也而不離五者
則當以意為第一然先形事者以就可見者起意也名
為五官用時並用名為六書一字並存如見日月之事
(即指日月之事/即有日月之聲)而指為日月之意即㑹焉特以因形立
事附聲見意而意多字少轉借為多總言之惟形與聲
兩端而意在其中意事與形聲為兩端而轉借寓焉形
聲事意皆有轉借而縱之平仄横之宫商填字歸韻倫
論必不可紊使宣尼生今日吾知其必樂遵正韻用新
譜也
　　說文槩論
庾元威云許慎穿鑿賈氏乃奏說文同時鄭氏即駁之
何待少温漁仲辛泉合溪子才敬甫輩乎孫徐尊許尤
多回穴姑槩論之以俟明者有草無□有紗無妙有□
無頻無躐而通作獵猶有説也有瀏鎦而無劉(漢姓可/遺但訓)
(殺/乎)無妥而綏从妥無春而有□□(□即春□/蠢从之)無蹤而車
部有䡮無跬而□下讀若跬無□而有□(與専切則是/鳶說文亦不)
(載/鳶)無希而禾部有稀俛凂勉冕皆免聲而無免各部引
□聲而無□即非紕繆豈無傳訛其他通用異筆輙乃
複載而複訓之鼓□鬲䰜不應為二(此猶㜽子首􁄥耳/漢令作□或作䰛)
(與鬲/䰜同)鞠分為五(鞠□􁁜/趜□)企别為四(企□舉踵也跋/多指也□頃也)躇又
有□逪□又有□(引書/뗯咨)徐本􁇱復有脈踐有􁀙俴湼湼
雙從兩吁重出孌攣訛􁁊發鳩無涷(楊去奢按水經無/涷惟漳出上黨長)
(子發/鳩山)妴□何分于婉孚保互引古文其解字立義更多
牽强麥為金生火死从來有穗从文逐為遯走頫从逃
省臼為合爪止為取象于艸勞為熒火燒門舟竟兩岸
為亙變形登天為真至孫徐之妄析造音尤不知所據
矣古自傳疑抄或錯簡必為曲説何益說文本多㡉令
所加雲勝所注(宋/僧)楚金所繫今皆遺失固當因他書捜
集之備參攷也守􁎘何為
說文引逸周書有竘匠士分民之祘周書維緢有稽緢
旄絲也戔戔巧言自是遺文可無論矣引易噬乾□(揚/雄)
(說从/胏)乗馬驙如引傳癹夷藴崇之以備陳三愙孟子滰
淅詩既禡既禂周書王三宿三祭三㓃(當故/切)此或古文
他如因亢龍作忼因再三瀆作黷其牛掣作觢豐其屋
作□的顙作馰五品不遜作愻藻火粉米作璪黺䋛剛
塞作㥶缾罄作􁁊諼草作藼啓予之足作跢立卓作􁏖
□敵王所愾作鎎費誓作䉾(凡夫引用/宏兹䉾)諒闇作□瘖叢
脞作䐝(鉉作/□)㑹弁作䯤弁我興受其敗作䢙襍而不越
作􁂢既微且衝作□曾㸃作□言偃作㫃有能俾乂作
䢃我之弗辟作􁁊菲飲食作餥秣馬作䬴常伯作􁀙弼
成五服作邶䙝裘長作絬衣長(又載䙝/􁂎媟)毁宗躐行作􁀙
惟家之索作􁖡壹戎衣作□彛倫攸斁作□服牛乗馬
作□瑟彼玉瓚作璱振振鷺作䟴衣裳□□信誓􁈑􁈑
冕旒作瑬含玉作琀率循作䢦將率作􁌝枯骨作骷厖
涼作􁀙潰爛作􁀙大夫死曰卒作□黧黑作□神主作
□朞作稘石作祏然作嘫之類不可勝數皆因有一義
即專一字以别之又如引□畎澮距川川訓引作濬袾
字引静女其袾祋字又引其祋(又有􁈉/字好也)秩秩或引詩□
□豑豑秩秩天或引作袄又引作䄏几几引作掔又引
作己□(而隴/切)羽獵韋絝或作□引鳥獸□毛􁀙字亦引
􁀙毛汜引詩江有汜洍又引江有洍蘄䓄□三字通言
江夏亭名訓愉為薄而引私覿之愉愉訓坫為屏必誤
重上文之樹塞(朱子曽以此/問程大昌)夕惕若夤乃合艮之列夤
詔志峯免諸叙注有之而無其文可謂之不漏乎攷叔
重時石經已定何獨異如此大氐漢以後名多事起稱
謂易淆故稍别之或轉其音晉唐所加附録牴牾愚者
曰爰歴凡將訓纂皆没漢籍惟此巋然因以攷古自是
苑囿歴代辨論今可集成金石漢碑之通何必强合説
文重複之文又何必强分乎學者但當依石經史漢旁
證諸家以通古人比時義耳同文盛事有正韻在
趙宧光長箋也必作殹注必作丶好作□像作襐畢作
□重作緟方作匚入作臸姑論其一二□籒為□本匜
器(音/迻)因用助詞加匜别之(凡夫惡其訓醜耶豫章/之廣州海何以避之)匚本
是筐古方作口太簡故借方(舊説方舟作□智按方本/旁字象㫄視人形古方㫄)
(聲近耳士喪禮握手緇纁裹牢中㫄/寸注㫄為方荀子方皇周浹方音㫄)今不借數千年所
常用之也與方而乃新借殹與匚乎
說文漏略李巽岩歎之如直翁伯厚考異所引多非今
本合溪動引唐本蜀本徐本吳正儀之說文亦不同正
當輯之而凡夫于六書故所引尚書之亮皆不信别書
所引則似未過目也大約止翻字書未淹經史如旅於
泰山不知旅與臚通故為祭名不知夏屋為房爼不知
䳀餔鼓之出爾雅不知襐餙之出急就章外戚傳日月
為易乃漢儒說虞翻主之吾衍不從凡夫但云周伯琦
改日月為易豈知伯琦抄合溪之說乎极字以懐素改
為負笈而不知負笈先見于李郃疻痏見内經薛宣傳
而乃以翻胃釋痏旪用見五行志而笑宋人之舌則未
讀漢書也米襄陽天馬賦籋雲出天馬歌而乃訝籋字
則未閱樂苑與漢志也琅玕似珠而欲改株則未閱素
問也既泥五十作卒亦不知乃劉元城之說則未見易
解也莤酒是鄭司農說而不引以證則未見周禮注疏
也改子雲令升之姓强責昌黎名愈之非寧知悆愈古
義姓苑昭然哉又可訝者史傳百家從不援引而數引
渚宫舊事(後周余/知古著)何其獨愛此書也如引渚宫茹黄之
狗則吕覽甚詳何不引吕覽耶惟論門法可取而改音
又失䫻颶颶之訛主臣皇恐之草猶可存證專精□扁
之法是其所長
韻㑹小補字彚盛行舛誤不少姑舉一二魏了翁曰左
傳齊有豸魯無鳩為好對襄十六年宣子曰匄在此敢
使魯無鳩乎宣十七年范武子曰使郤子逞其志庶有
豸乎韻㑹小補曰鳩有紙音春秋傳庶有鳩乎徐邈讀
按此則大誤矣酈食其傳握齱増韻誤見握􁀙之本而
直翁升菴引之吳越春秋甘密九欓直翁誤作丸欓以
證越椒子謙誕生皆對本抄載他如漢書于越不攷狥
高誘之于越(王㑹於越納伯厚云定哀三書于越注于/發語詞荀子亦是于越高誘注吕覽訛耳)
列子墨尿不攷竟收墨屎之訛(顧遯園因作嚜/尿共作一笑)漆城光
光踵升菴(攷諸本俱是/漆城蕩蕩)天命不謟仍書林(昭廿六王子/朝曰天命不)
(謟廿七子家曰天命/不慆音叨謟䧟从舀)噫(歐陽歸田録有論打字本謫耿/切當是滴耿切今見字彚竟云)
(打音滴更舛矣何異□音紂紅反而今音紂乎智按打/从丁二王草等作才乃借打字也今都瓦切耶與邪同)
(耶乃後作字彚耶反音斜非矣目部􁀙引莊子以􁀙合/驩耳部又有聏亦引莊子此句其寔莊子以胹合驩音)
(兒與宰夫胹熊蹯同熟和也何况明星晰晰之借為□/麾城□邑之訛為□䇾言蹏唬載其出于何本褎□爪)
(仉詳其詳/于何因乎)
　　古籒用篆不必改楷說
魏華甫熊與可以篆寓𨽻體王師魯賞蘭臺碑為書法
取態也命□臩□(禹益/□虺)之類王起□□(泰/丙)劉杳􁸋酒(􁸋/音)
(震楊/音郗)識之則已藏弆亦可藏㧁(攷陳遵傳作藏去字/書加弆鄭氏作㧁)􁎚
粕不若糟魄(見莊/子)䀌傷内奰可矣䀌哭喜奰可乎如康
作□(石鼓/譯)即作□(弟子職執/即注作□)□作􁤈(董逌用/堌􁤈)□作□□
作□□作□□作亢□作□□作□(曶攀奏/長克申)字彚例收
欲篆則篆改楷失矣周禮之飌柝□􁆡(風柝/原拜)史漢之□
㵒􁇻䬠(遷沸/朝霏)尚且不必獺祭况緯書之覞□□庡(耀莽/吟扆)
碑本之􁚟漯昭隔乎(郙閣碑􁚟漯即潮溼泰山碑昭隔/内外史記作昭融宋人必從碑本)
金石古籀摹印則雅複篆漢𨽻可用顔署文以析理敘
事詩以比興陶情所貴流動入人自深餖飣竒古反傷
體致
　　古篆随意増減說
六書略云古今殊文者如黄帝貨貨作斤帝嚳貨貨作
□高陽貨貨作忻又作􁁜之類是也有一代殊文者如
太昊金昊作□又作□高陽金高作□又作□又作□
堯泉堯作□又作垚又作□之類是也有諸國殊文者
如晉姜鼎通作□虢姜鼎通作□宋公鼎公作□魯公
鼎公作□之類是也嶧泰之篆□□□□漢碑□□□
之皆一篇間作可知古篆或複或減時出新意矣六書
綂言庚拜作子孫尊彛佳寳等字多至百計豈非三代
之増減倍于鍾王乎秦一于秦漢漸别之晉唐乃嚴好
事家倣碑𨽻者皆陸顔所指為俗書者也以古文正小
篆之失直至夾漈乃得大端□□□□(牙目/舟車)由縱而横
□□□□(犬豕/龜离)各還本象後來楊戴周趙魏王吳朱皆
因此推論今用以屬文則不可存以泝源則有合者安
得謂後人不如前人哉
　　推論
止戈受辛皆一時隨意之言如賦詩斷章取所求耳後
之推論豈可少哉平之从水(古作/)亙之从月(古有亙左/蒼嶼曰亘)
(从日主/舟非)者之為穗(□古穗/象形)□之象形(古冕與弁/皆象形)□□从
車(或謂从/□土)□之為□(象/形)㠱之為跽(亦作/□)□之象髪(古□/从人)
(上/聲)□之為呵(象呵/气)□之為腎(古□即腎與□/皆象形□今□)少温之論
首虫(□􁄥頁一字/蟲􁀙䖝一字)漁仲之論□戊(从亾/戊)季昭之論古乿
(手治絲也/乿為古治)辛泉之載□□(□即漢􁁊即/著表著也)合溪之論㿝􁂙
(􁂙象簫形㿝音香/因鍾鼎食㫄知之)伯温之言□亞(□本為岸之交㑹處/借為辰宿古文作□)
(子才以為七/政亞惡一字)子才之論􁁜亥□完(丙从􁁜亥為荄作□/象形完本寛字相易)
泝原以􁁊為儺(喧除里中之/意□嚲从之)總要反身為臣(□即/身字)鬱儀
之言□□(□即病字􁁊从□/□即秬鬯之□)皆有補于前人不能盡引
姑舉大端若疑之省文為□□之如射相儗画即為畵
寸即通又由義因田温从亚日(今从/□)斷䒶繇􁁊㕦之訛
决剬利迣迾之别因用之从才而知周為古琱□為官
守而知官从宦省(戴作□魏朱从/之吾衍駁之)家因伏几之形而轉
从豕牙犬(伯温與/牢並論)毌丘音貫而知毌為古冠屋履从□
而義非从尸卧古作□而􁁊非从卧春□華卉其原相
因□(日/)□(星/)□(圓/)□(圍稍/方刓)其形初變因毌焸音□而足
知􁇞為臦訛因觜觿巂□而雋巂之象鳥尾推至●(音/主)
(又音丸/丸即圓)丶(音/㸃)丨(音丁丁㸃/聲形相轉)一之始正可相商
　　方言說
劉歆取方言書曰詔問遒人軒使歲八月循路采童謡
歌戱欲頗得其最目因從事郝隆求之但有其目聞子
雲採取先代絶言異國殊詞非子澹雅沈鬱不能成此
欲騐考坐知雄曰先代輶軒奏籍皆藏周秦之室嚴君
平林閭深好訓詁猶見輶使所奏言君平財有千言耳
是固國職而好學者増訪也北史劉延明亦著方言蘇
林曰如今秘書學外國書也漢北海劉熙作釋名吳韋
昭作辨釋名北史李鉉正經注中謬字曰字辨永徽中
符璽郎顔揚庭上父師古刋謬正俗唐祭酒李涪亦有
刋誤服䖍通俗文阮孝緒云李䖍葢俗說也愚者曰古
今方言亦變矣左傳鬬榖於莵虎也高誘注淮南楚人
謂恨不得為柸治謂牢曰霤招魂餘聲為些去聲陳渉
傳夥頥貨殖傳果陏注今語為果揺服䖍曰楚人謂橋
曰圯音頥蘇林曰南方人謂抱小兒為面雍樹如淳曰
齊人以不知為丘章懐謂漢以蜀為叟水經注謂冢為
琴之類今皆無此鄉語方言所載十半與今不合即郭
璞所云㤿憸䦧榖們渾肥䑋􁀙憡遽矜黠姞了戾胎􁝿
律踞等語亦在彷彿間世說朴近如所云寧馨爾馨何
乃訇虺瓦弔俱無此聲於江南則聲與讀兩相轉耳其
可推者些去為平乃訇為那行是也
愚歴考古今音義可知鄉談隨世變而改矣不攷世變
之言豈能通古今之詁而是正名物乎互詳諺原
漢以來傳注每用方言黨所也踊豫也㤜狂也昉適也
于諸置也如即不如讀伐長言之殷如衣帨為紛觓為
鼓祭為墮渜作湪疾為戚衡如椵絼為雉地堅為􁆍湯
熱為觀浩酒曰滌穿地曰竁蛤灰為义灰土釜為牟器
禿□楬櫫繩緘杯杆掉磬挾提脾肶烏翅轉轔伏兎胡
孑侏大等皆以此訓解後世卷帙浩汗何暇于察邇言
間見才老讀務為䝉新都讀日如熱京山轉母為模豈
無稽者乎欲通古義先通古音聲音之道與天地轉歲
差自東而西地氣自南而北方言之變猶之草木移接
之變也歴代訓詁䜟緯歌謡小說即具各時之聲稱惟
畱心者察焉
　　四聲通轉說
桓帝時謡曰嚼復嚼今年尚可後年鐃鐃叶鐸提之為
擲毬之為鞠嘯或讀歗亞烏轉惡西方字母阿或兼遏
固已明矣攷許慎召陵人鄭氏高密人服䖍滎陽人何
休任城樊人蔡邕圉人應劭南頓人高誘河東人徐邈
徐廣東莞姑幕人沂青相近亦北人也音皆有入聲如
莽啗鰒魚登萊呼近報字而注音蒲角切可謂正矣吾
故曰古不似今中原之入聲皆寄入三聲也四聲通轉
惟所用耳
荀子石中人觙音觸以笛軸鈒矟聲可証也伯厚云巵
觝觶相通日磾讀密低低从氏而月氏音支故知古呼
觶磾鼎簟時轉也禮記薦豆執校執豆之跗也沈瓚戲
犯王亮父猷之諱曰犬傍無骹尊骹即脚也可知校脚
一聲
　　漢晉變古音沈韻填漢晉音說
漢書當蔡謨集解之時有二十四家而孟康音義或云
服䖍史記自後漢延篤乃為音義又有音隠直至徐廣
音注裴駰解釋始略詳定自服鄭應許之時已變古音
廣等沿之及沈韻出特取漢晉之音填入耳挺齋盡恨
休文用四明土音能無誣乎然嚴切始于孫炎講求見
于東晉釋文所載史漢注所取皆本于此時之書是其
音響江左為多杭州呼負為阜三吳呼家麻皆與沈合
是也所以能知前代之音者如允吾音鉛牙中國竟譯
以鉛牙而乃作允吾乎譯南模為南無亦其類也康成
鉏牙即齟齬景純迮牙即錯互孟堅規橅即規模則漢
晉時猶有牙如吾無如毋之聲羅敷行言可共載不不
與敷叶則不歸尤韻可知矣洚水者洪水也周末已具
二音而孟子合之紫玉歌雙協鳯光則已江陽合韻矣
不字平聲起杯讀佳畫為加化果待温公戴氏哉浮本
从孚雋本从佳狻竣本从夋其音涪剪酸旋者皆方言
之轉一儒偶注而後人典據也智嘗曰廣韻遵沈而古
音盡泯亦有功焉舉世不知其故不能正論亦不敢妄
改正叶時宜端在今日嗟乎以千年中原儒者不能著
中原之音而待徳清耶徳清無入聲今賴正韻其萬世
所當永奉者乎辛巳夏日筆
　　音韻通别不紊說
旋韵以中和均平之聲音為四正支灣放閉為四隅倫
論森然其通轉之㡬于發送收餘可知矣(旋韵因康節/一行指出别)
(詳圖/説)都俞發聲也㗋中滿呼合脣為吾(吾從五口□從/東呼㗋音圏脣)
(為阿張口大放為哇阿哇/即吾也□思翁切總毋也)吾侷脣為余(書曰其如台音/怡余之轉也台)
(轉治音持淮南子桮治可証余又轉邪漢書歸邪于/終即歸餘斜舍皆从余余又轉噫噫送气為兮見後)撮
脣為都抵齒為諸瀉齒為遮(相如賦于遮曲名即于諸/也此聲見公羊上林賦諸)
(柘蔗也張協都/蔗賦即諸蔗)此模麻韻之通也(瓠子歌吾山即魚山/朱鷺注魚魚雅雅吾)
(吾讀衙衙御輅迓一聲烏鴉一聲周亞夫印作惡惡谷/矦作亞董逌知銅互□即亞倉谷永傳□互一作牙郭)
(璞牙見即互見荼陵即茶陵藏經四/十二字茶作佗作擇曼荼羅即茶羅)于轉噫吾轉唯此
魚支之通也(漢書彡姐音姊日斜即暆匜也相轉李夫/人傳注定知以否即與否也衝波傳孔子)
(雉噫之歌甘泉賦辛雉即辛夷劉勰噅噅雉雉紫/芝于蒍皆此聲也涇人呼餘作圍於戯戱下可證)胡與
㗋轉矦與維轉此尤支模之通也(詩矦栗矦梅猶言維/也史樂書過沛三矦)
(之章即三兮也凡維兮皆㗋音漢書捽胡/謡歌鼔嚨胡即㗋淮南讐夷與䲭夷相轉)于轉爰云圓
轉環丸此先魚寒山之通也(聊樂我員爰居爰處于時/廬旅皆助詞串夷即昆夷)
(垣有二讀嶺/南呼丸為圓)些之助詞猶斯也□从麻䃺从靡此支歌
麻之通也(楚些音梭去聲張氏曰恩斯勤斯與些同有/兔斯首箋云斯白也俗語鮮白孔子臨河歌)
(斯與波叶左雄傳職斯禄薄謂些小也佌佌石經作􁁊/􁁊即些些班彪用□賈山自下劘上䃺古磨字洪适曰)
(儀義古音俄何奚/音通捫摸音通)噫亦轉僾此皆支之通也(僾見禮記/漢書郎位)
(星哀烏即依烏揚子/王翦牙欸即偯呀聲)他如東陽庚通真先寒山通蕭尤
侵覃通通以脣舌分倫而填韻自各别也
雙聲如彷彿(遠遊篇髣髴典引仿佛練時日章相放􁑢/震澹心師古作方弗陸雲用㑂佛郝并通)
(方物怳/惚荒忽)□徨(禮書房皇周浹一作傍偟荀子作/方皇集韻有□惶并通張皇倉黄)徜徉(郊/祀)
(歌常羊楚辭相羊上林儴佯李/善本襄羊栁作倡佯亦通仿徉)匍匐(檀弓引詩扶服霍/去病扶伏范睢傳)
(蒲服韓信蒲伏胯下/秦和鍾銘匍百四方)紛紜(赤雀詩六紛員郊祀志紛云/六幕唐扶頌用汾沄說文作)
(□/□)趑趄(易作次□或作/􁁘跙亦通恣睢)栖遲(嚴發碑作西遲/蘇氏作□□)肸響(子虛/賦肸)
(響布寫漢作肸/蠁笛賦翕響)蕭森(上林蕭蔘六臣作箾蔘張/衡用櫹槮考工注揱參)踟蹰(劉/宋)
(書樂志引五馬立峙躇説文峙䠧楊作/跢跦富嘉謨用遲佇通作躑躅彳亍)龍種(荀子隴種/而退埤倉)
(作躘踵韓詩白首夸龍鍾李穆鞭宇文/泰曰籠東軍士方言瀧涿説文瀧涷)臲卼(韓非跀危/藏子皋李)
(白作􁘌屼杜甫用臬兀太絃□首圜/分杌棿或作揑扤說文引易曰𣙗􁀝)
謰語如昆侖(言渾淪也山作崑崙人貌渾侖/亦稱崑侖并通混沌坤屯困敦)昆吾(圜器/也為)
(國名出劍作錕鋙以/□作琨珸焦收騉䮏)侏儒(短兒因以袾襦短衣/株檽短木又􁀙獳獸)滄浪(水/名)
(有蒼筤竹倉琅門/鐶東門行倉浪天)嵻㟍(山空兒因分䆲䆡室空􁠺/硠石聲躿躴身長䗧蜋蜓)泭漚
(浮渤也大釘曰鉜鏂似泡/又籢飾也􁀙饇飽食也)屬婁(為骨為劍因/以金骨㫄分)肅爽(馬名/鳥名)
(加□或作/鷫鸘裘)􁀙􁙌(足􁀙立也說文䇬捀雙/也因為艂艭舩䜶䝄豆)忽雷(胡琴有大/小忽雷馬)
(有忽雷駁□/亦名忽雷)鎕銻(火齊也恠石磄磃䖝名螗􁈵/弱矦刋誤又載棠棣音唐銻)戚施(詩/注)
(讀為䠞駞集韻作規䙾韓道昭作􁌥􁌦說文引詩得此/􁊵􁊶即戚施故薛君章句以戚施為蟾蜍升菴遂以鼁)
(􁊵為戚施蘇𢎞家/作□蠒音去秋誤)大約謰語亦雙聲也崔嵬澎湃以聲
形容岣嶁巃嵸各隨所讀(此舉以論聲/轉俱詳通雅)
姓氏三十二類槩矣賁音肥不音彪玉音肅遺音惟吞
音天能佴音耐柏伯袁爰之同疏棘桂痛之變京嵇自
取賀師避諱統譜詳哉然兒倪本為一姓鄩尋又合斟
尋顔籒不知求即裘伯厚且分角甪員半千慕子胥何
必音運(五員杜/注音云)毋丘即貫而毋丘音無何也至如䨲軤
褟􁦟(萬呼/喧暴)□􁀙䎰侴(盤亥/昨丑)之類直自造耳觀□□之因
厥􁁊毑之因姐竒姓傳訛何限不如聴之(漢賜衡山妾/厥氏丁度韻)
(古作□今有□氏按古尚書厥作􁅞則括厥音近而訛/□耳漢彡姐羌後合為□音陕博雅有毑即姐字今字)
(彚作□/又訛矣)
地名多異且舉得證者例之曲逆(音去遇大顔譏之因/曹參傳破楊熊曲遇)
(而注户牖矦傳也按水經注博水濡水出蒲隂回湍/曲復謂之曲逆水故縣名曲逆今焦張猶泥去遇耶)鮦
陽(孟康音紂紅反隂就傳/訛字彚音紂止是踵誤)葰人(樊噲傳霍人注作葰人/音雖孫愐音鎻智按雪)
(賦靃靃霏霏石崇傳論春畦靃靡葢佳音追唯誰雖从/之故靃霍本音荽而音隺者攉因㩁鸖因鶴形近也荽)
(上聲/為鎖)狋氏(音權精在代按犿音獾訛/狋轉權讀支如虀而轉精)􁀙(說文音孚智按/包麃近而包孚)
(通/)邪龍(邪音牽此/汧邢之訛)畨吾(真定蒲吾也畨君音/婆番禺音潘此音蒲)同並(音伴/智見)
(吳元滿徽人讀/半如笨而解)盢町(音倐盤江所出或/云盤訛恐是盢訛)朐䏰(洪陽音瞿/閏字彚作)
(􁚿音閏皆誤矣按合溪/􁚿䏰音瞬忍巴多此蟲)淳于(以敦圩名晉語戰以錞于/丁寧樂器如碓始興王鑑)
(得之後周斛斯徵識/之既音敦則姓同音)物名異者茶首(音蔡茂按博物志/蔡余義本草蔡苴)
(機叚柯古耶希皆/兩頭鹿聲形互訛)屏蓬(即山海經之并封用修收□字/江隣㡬以徐積見物如小兒手)
(即白澤圖之□也山經敦隅視肉郭云封/封篆□而訛耶此類蓬蓬然故有此音)押不盧(周宻/載殺)
(人復活之藥勝略曰黙徳那/有押不廬即本草活鹿草)酋耳(即尊耳騶虞方朔/作騶牙牙吾虞通)服
匿(單于與武者音避匿陸澄荅竟陵王程泰之又言高/麗服席阮堅之曰扁瓶可佩者說文服牛作犕知其)
(音/通)方良(張衡賦腦方良即罔兩世家䕫罔閬/魯語作蝄蜽郝以罔象方相皆通)榻布(史記/注白)
(疊也或作荅馬援衣都布曹溪志屈/眴即吉貝或作古貝按刼貝與吉近)得董(郭朝請曰唐/歌得董紇那)
(邪紇那得董邪得音丁紇反計有功紀事作紇囊得體/邪體音都董反韋堅令陜尉唱得寳歌太真外傳曰得)
(□恐是鞛訛琫之别也紇那得董之音即今骨董說文/匫古器也當作匫董小說有骨篤犀骨董羮皆此聲)
􁁊鹿(樂苑有獨漉篇荀成相辭曰獨鹿棄之江注網也/元美作□鹿訛葢􁁊从中土之□得聲訛為主□)
(則音卦鄭箋曰樔/今撩罟殆獨漉類)篤䅶(音禄張子賢曰宣和異香有篤/䅶亞悉泊宅編市舶張苑進篤)
(禄香得學士號篤禄/學士按是都盧之轉)都盧(漢有都盧唐名戴竿或曰縁/株釋名曰都盧負屋侏儒柱)
(也按都从者有株音胥臣對晉文曰侏儒扶盧韋昭/謂扶縁盧祕智按小顔曰都盧國人善髙跟挂腹旋)鹿
盧(禮注以紼繞碑間之鹿盧子雲賦轠轤一作樚轤􁙢/轤音雷盧即兠零也光武紀注烽燧有兠零古玉圖)
(攷有鹿盧/謂連轉者)搔勞(隋帝嚫戒師銅搔勞一口南橊夾膝桃/按搔勞簍籮也明皇作銀漉籬與禄山)
(其類也漢書窶籔音摟捜凡呼郎/當摟􁀙之物皆然不必定執經戴)夾膝桃(桃與挑同陸/魯望以竹夾)
(膝贈皮襲美即急就章所謂家也伏几也南/橊即鬬斑柟癭子本也張子布有柟橊枕賦)不落(不音/桮說)
(文□滿爰也㔶桮也䇨笿也篝笿也□盨負戴器也□/㔶同方言桮落謂之豆筥筥周官笲簝類則説文以藍)
(籠為桮落古􁀙即部皆不之音滿爰竹盛器如土器名/撲滿也香山詩銀花不落從君勸開運馮相水晶不落)
(退之用鑿落/則竟指酒器)柹心(遯園載柹心筆格即棗心朱子䟦蔡/藻筆棗心様山谷言郎竒棗心散卓)
(古柹即柿柿棗聲轉/羊杮一名㮕棗可証)枕杫(方言爼几蜀漢曰扯郭璞音/賜按藥菘枕杫枕木器也几)
(如盌案舉案可証/集韻作􁀙以􁏞訛)偏諸(賈䇿緁以偏諸縁顔引腰襻又/云絛按光武紀諸于繡镼元后)
(傳注袿衣繡镼半臂/宋曰半除鄺音偏遮)師比(見國䇿即犀毗史記作胥紕/淮南注私紕鞓帶也遼束䩞)
(鞢阮諶解鉤/䚢謂螳蜋拘)毋追(音堥堆大傳冒而句領荀作務務帽/冕牟聲通禰衡岑牟可証布母繜鷦)
(袴/也)和門(周禮旃建和門尹賞傳桓門/東棺前曰和葢横桓和通聲)謻門(音池遂作謻/文選謻門曲)
(榭劉曜傳謻門旦空陸雲云曹公謻堂子謙引作/謻塘按爾雅簃通作卶吕覽夕室音迤室皆以聲)辟祴
(鄭注考工中督邊迤堂涂注令甓械即瓴甓階笙師祴/夏音陔伯厚以南陔作祴梁有階歩歌可証祴陔階通)
央瀆(荀子央瀆御覽引莊羊溝即/傳之匽豬今陽溝也詳通雅)由此論之隆準音䪼
文頴即以服應為非矣魚須音斑庾氏已知陸氏之非
矣存中譏樂天以殍音孚田汝成笑顔籀讀廷為定問
竒集譏人讀嘏為古沈寧菴譏徳清收浮于模夫豈知
其故乎檀弓免音問馬鬛封音窆筭選率刷夀􁅳璹束
夫豈知其故乎靈素之炅當與熱同沈約雌蜺亦可平
聲退之咏芍藥何必附文選之勺略京山知劉杳何更
以羲獻父子附犧娑落魄不必音拓繁纓不必作鞶杜
用張翰音漢中興音仲香山一番音泛舎􁎦喎而造夭
音歪元美譏王敬夫以物作䕶正吳編論晚挽同收而
異讀史㷖蜀音三省辨誤必以太守環攻與上治同例
總是古通後别不得不然詩律詞譜時借用耳愚者曰
漢末孫炎爾雅音義始為反切魏通釋書此法大行音
一定故莫逃字有盡故轉借然有古可通今不必通楷
可借篆不可借者郭恕先分屯□虵蛇勭動嚻囂審審
况况則造說也鄭魏推古意吳楊攷古音是也執古廢
今則非若執古之訛誤者更不必矣斷之曰古通有倫
謬誤宜正雅音宜習正韻為經學者講求聲韻之故旁
參列證以補前賢之未盡使萬世奉同文之化是所望
也(詩書執禮皆雅言也孔/鄭注典法必正言其音)邵子歎韻一行旋應韻鑑縱
横中原隂陽確矣智嘗因悉曇泰西兩㑹通之酌正韻
定正叶焉别作一編以俟知者
　　音義始論
音義何始乎無聲有聲而義生焉音心曰意而用於形
聲其事咸宜其義乃顯嘗自思惟風輪噫氣寓竅唱于
冬雷艮震帝與物出風雷益雷風恒聖時思睿萬古不
壊此貫乎有聲無聲而冒如斯者果何義耶人生下地
徼觀其竅中發而收何人不同阿哇之聲即是吾余脣
㗋豈有造作哉五音止是宫商而商皆歸宫平上去入
止是平仄而仄皆歸平試以五方而音之中起東南西
而斂于北東西南北中惟北為入聲一二三四五六七
八九十惟三為平聲仄聲直而入聲斂足驗字頭平聲
則有餘聲發㗋收㗋皆其用也六七八九即一二三四
而十即中五之四破旋為四時分十二律以此辨字頭
辨發送辨餘收其用寧有遺乎萬法盡於小衍請以聲
衍吾余者中五之聲也一之聲為噫二之聲為唲三四
之聲為思隂陽意言皆一之因也你汝若人皆二之端
也生死時事皆三四之參也二舌聲三四齒聲一與五
㗋聲而脣腭㑹矣九專腭八專脣七則齒之精六則舌
之盡十者宫商之時也中者宫商之統也東為舌頭西
為齒收南為舌收北則專合脣以㑹宫者也春聚聲夏
放聲秋收聲冬侷聲秩叙變化妙哉叶乎不入微至之
門且置勿論
　
　通雅卷首一
欽定四庫全書
　通雅巻首二　　　　　　明　方以智　撰
　　讀書類略提語
士以讀書明理為業猶農工之刀耜也志道游藝外内
一致張弛鼓舞全以此養之而化之文章即性道豈曼
語哉進徳必居其業立誠用在修詞大畜日新道寓于
器㑹通典禮賾不可惡效天法地道不逺人所貴振衣
挈領播種培根一樹全仁何礙葱蔚吾嘗曰詩書禮樂
擴充之灰斗優游之桑薪也㑹心開眼乃第一義發為
手筆揮洒天然力能攷究取資證據仲尼不厭叮嚀罔
殆子思曰吾嘗深有思而莫之得也于學則寤焉見性
之人學問視為衣食中材出楔古今即是參苓子弟少
年先洗温飽面目好古礪志庶免波流敦詩書悅禮義
之人無忝立本即未能葉落歸根且隨夏秋氣候故專
就讀書一門列其博約之槩書示弟子古今大矣隨人
所好殊途同歸吾祖父相傳中和正論汝等勉之澹泊
真實其本也閒雅瀟灑其度也枕籍今古徴舉咏歌其
飲食也崇禎壬午浮山愚者識于曼寓
桐川寜澹語禔躬警心備矣孝弟學文詩禮象勺終世
如斯貴知味耳周公但無驕吝之我則材蓺即無技也
孔子博學無所成名即空空也士首三民文傳四教知
心必泯于事故合内外先後而表其倫物之經以詩書
禮樂安萬世之井竈費其智力即隠其智力矣朱子曰
時時窮理之謂居敬終身攷究事物不厭廷尉公曰毋
自欺而好學正謂道存于忘忘㤀于勤材智之士豈甘
鬱塞因此養之而熏之不則欄牛遂鄙耳畫鬼掠虚耳
烏能禁乎天倫師友羣居麗澤一室自娯詩書交古山
川適性筆墨唱酬福有大于此者哉
明經正業今尚大全夫曰大全者謂合諸家之異同而
使參詳也執一乎水濟水耳四明施公曰天下病虛攷
亭捄之以實天下病實新建醒之以虚王虛舟師曰用
實者虛用虛者實虚實本一致也當合漢宋及今參集
大成焉文孝先生曰虛靈備萬本如是也理明而貫實
事乃享中節時宜君子虛受即是充實願力誠實自然
虛公豈以我見滯寔之病而掃倫物學問之實務乎豈
以掠虛欺人之病而諱虚明神化之本體乎躬行自賢
而凌物嫉人是以誠寔而為虚憍也逃空䕶短而訿惡
實學其為我見滯實也大矣究竟人不一事而理自㑹
通時位有常變而君子道其常各煉短而用長勿欺則
同然而好學不厭綂御萬世者此聖人之所以光大中
正也
白安石曰朱子教人半日静坐半日讀書有錯行之用
焉鬼神通之精神之極也有翕闢之幾焉聖人表中正
以與萬世化諸子各出一竒以與天下争逹士遣放自
怡耳才士標新博趣耳䇿諷必中隠情之利害琦辨必
用惠秉之顛倒讀書知言主僕明矣讀聖作當虚心以
從經覽百氏當化書以從我察其兩端由中道行中備
四時隨其環應(惠秉者惠施/公孫龍也)
廿一史為緯通鑑為經其旁史則猶之涑水攷異也邵
子編年温公日録加酌略焉開卷徵盗賊之起止宰相
諫官賢者之去留天下事皆係宰相與諫官每一事追
視所言按其時勢豈不犁然
學校選舉賦役兵屯河漕鹽錢諸事利弊時宜貴知要
領漁仲約通典為志洪洲續貴與通攷稗編函史可撮
㑹之理原易簡史事自繁經濟類編古論大觀實用編
學古適用編弋說千百年眼尚論快編皆可折𠂻指其
偏礉拘膠之兩病以醒後人約編在處寘之謨文詞可
略
治在君相人在師教學在實講公明而已不明時勢而
執成式者迂腐之弊愚一以翻案見竒者偏鋒之弊蕩
井田封建可印泥乎牛李蜀洛賢者不免追論古事好
惡蝸争何况同朝能無朋黨歐陽朋黨論高忠憲暢之
不可不知也唐丹稜言各盡其說不以同異為誅賞貴
和賤同臣下同則人主孤矣唐太宗曰卿等勸朕納諫
卿等亦納諫否宗一公以此暢藏恕之喻切矣鄧潛谷
曰古方物出謀明于事情與權不激其心也以不激于
言宋賢方守徑遂主犯不知諷復過求不合則仇多拂
物理而病人情湛六公曰姚安偏才自遂因官敗而敢
于隠怪詬名以為名贊曌賞瀛翻案見竒偏訿洛閩以
媚縱情滅禮者楚望幾亭痛矣二無公曰今謂宋儒與
晉清談同弊過矣伊陽守禮嚴閑而文人尚灑脫經濟
言權變故齟齬耳蜀洛則争子瞻之服濂溪何如耶疆
埸危疑豈堪局外吹疵髙人遁跡寧以常規自白體道
者不刻深膠柱也大人綂天從類辨而容之張弛互用
時為大矣胡安定教學分科安石選材以騐古今皆一
法也約于大學之休休公也能好能惡明也仁智乃不
偏見矣政府立而宰君民矣泰二晉五鼎鉉井收匪躬
即渙羣盍簪即由頤矣讀書者有宰古今之權焉薛文
清曰國制禮律皆觀攷之正虞好古而戾時宜也舎之
則藏淵明曰因疾守閒得體矣豈自髙而壊世法耶
虛舟師曰生死鬼神疑城也既為生死所惑而談超生
死者又惑之告之曰萬物皆備于我去來皆備于今一
神于二即器是道必反隠騖希竒詎自信乎孔子屢稱
鬼神而黄帝曰道無鬼神蓋體道者鬼神無如之何通
晝夜而知之惟心識造莊子曰以有形象無形而定矣
善吾生所以善吾死通一寓庸而縁不得已神明至誠
貴貫仁智百姓之用耳三一公曰仙定者出世之毛道
也莊禪者出世之圜幾也秋濤曰二氏隠士之深者遯
世無悶消心果有方便知其故乎無欲從心過生死關
造命知命非言所及
河洛卦䇿徵其端㡬物理畢矣岐伯曰六合之内不離
于五邵明小衍其約幾乎肢官蛻蝡象緯聲光是造化
物理之符厯律醫占為盈虛損益通類引觸之籥世士
苦于世累好修則守常理有才則溺詞章豁逹則喜放
嬾誰肯精致開成以决質俟之疑乎平子冲□一行康
節間出難遇也太西質測頗精通㡬未舉在神明者之
取郯子耳朔易大衍聖人以厯徴㡬律襲旋宫倫類不
差節度人身一天地也醫騐微宻受命如嚮占攝誠神
此種論辨别彚一編以俟研極可也石齋先生曰吾道
最忌儱統交盤不得
開眼者轉文字不被文字轉乘物天遊矣澄懐喪我羮
牆遇之設身别路隨物巻舒貫蝨弄丸之候在人自得
　　襍學攷究類略
博物君子優游太平養士講問是飛耳長目也歐陽歸
田原父遺以漢字存中筆談朱子采問大昌識威斗之
承天周譜訪杳老昏屈于劉顯陸倕擊節贊寧知晝夜
牛猶之刦灰韋若虚辨豹䑕而鼨鼮未竟詎以藻兼桐
魚附㑹萍實羵羊一例耶䇿事聊以嗺酒書厨正可代
勞竒文欣賞疑義相析豈不樂乎戊辰與周農父孫克
咸澤社讀書暇相問難皆以經辨史疑藥性物理為條
不獨董逌之𤓰吕徽之之驢也且曰消閒
温公曰備萬物之體用莫過于字包衆字之形聲莫過
于韻是理事名物之辨當管庫也正韻注取毛晃孫吾
與韻㑹取黄公紹黄取孟昶書林而子謙補之字彚抄
之大約字書㳂集未淹經史何恠其舛漏訛謬耶今遵
正韻牋詳攷諸家上收金石古今辨難皆决其下此小
學必不可少者也
近代魏(校/)王(應/電)吳(元/滿)朱(謀/㙔)因鄭(樵/)楊(桓/)戴(侗/)周(伯/琦)而造
附古文二徐(鍇/鉉)張(有/)郭(忠/恕)二趙(撝謙/宧光)柴(廣/進)李(士/龍)專守說
文古人寄託通用後加分别今不可不知其故臨文通
九經史漢而槩依正韻已矣署書行槀取態不拘字從
篆始方知畫沙印泥之妙
沈約知四聲珙温譜七音徳清明隂陽士龍並濁複吕
(坤/)張(位/)約字母愚者徧攷經籍證出歴代之方言始知
其所以訛所以通耳音定填字倫論不淆豈人力哉今
日定序正韻為萬世宗免王伯良音路未清之議固楊
去奢之志乎聲度妙叶通于樂律此物理微至之門别
有精論
虛舟師授河洛為詳約之綱宗而乃歎圖學之妙也秩
叙變化頓時全舉使人㑹通多即一矣天文地理器象
制度之類非圖豈易學哉秦不焚圖蕭何取之故律令
章程綿蕝指掌而定向歆略圖任宏七略于兵有圖王
儉七志一志專收圖譜鄭夾漈見楊佺期洛京圖方省
張華知漢宫千門萬户之由見杜預公子譜方覺武平
一知魯三桓鄭七穆之故近世章本清作圖書編韓苑
洛于象數禮樂有圖盧廬江刻天祥圖于石亦餼羊也
馬貴與曰漢易詩禮訓詁家傳而制氏鏗鏘徐生之容
京費之占無能知者數既亡則義孤行而襲談虚冒久
之陳腐翹明者厭之逃于洸洋于是乎圖書之秩叙奥
衍萬物之倫變㡬表竟絶學矣
郡縣更變最易淆亂孟子指夫差之䢴溝以為禹跡墨
翟相如誤說江湖桑欽水經江入㑹稽酈道元遂謂揚
子有口通淛淛即漸江以古㑹稽郡大後分吳㑹也陶
𢎞景不知沙苑孔安國不知大别襄鄢荆郢安陸乃建
郢曲陽春之樓宋之應天乃是歸徳伯厚不知沮縣之
沔退之南陽乃在懐慶而傳作鄧州人何責一統勝略
不能分歴山首陽新刋資治通鑑卷首妄以城固為廣
固乎當以修攘攷朱思兼圖約一統志
官制貴與為槩而王鄧纂之侍中漢加官六朝為宰相
尚書侍郎古小今大唐之舎人權重漢太守方面統兵
今皆逺甚矣小顔誤注金吾歐公不知有秩况後人乎
當編一圖
自子長冤宰我分伯翳與費益姓名本末苦于紛糾不
識撐犁乃皇甫謐而永叔以為陸機知豹䑕者竇攸而
藝文類聚以為終軍裴松之以慿黠為慿黙名畫記以
虎頭將軍為小字長睿譏崇文總目不知徳山為宣鑒
捫虱譏古今人表分士㑹與范武子仁寳曰都南濠誤
以王倫為王旦葛常之韻語陽秋誤以三國吳人曹弗
興為曹霸李少温見于宣和書譜吾子行乃云陽冰為
潮之子亦猶眺公武以張唐英為張君房也(唐英商英/兄仁宗時)
(狀元見黄東/發古今紀要)升菴辨矣而以劉徳昇為劉表索幼安為
管寧王筠誤融孫奕誤慥孝標孝綽本非一家王褒陳
咸張敞王渾自非一人若刪統譜附僧杲録一經掲出
便自不淆
朱子緑竹不從箋而執幽蘭不可佩貞白笑伭不識□
而信蘇合為獅屎閒因段柯古呉虎臣而攷之病學本
草而辨之傳訛甚多然攷究以資後人後人因辨加詳
則皆前功也(段曰伯喈反舌謂蟇淮南蠛蠓謂蛩詩義/螻蛄謂蟊髙誘乾鵲謂蟋吳日伯原搏黍)
(謂鶯朝英/不知麥秋)郭璞以楩為杞顔籀以鵙為鵑張揖以螻為
鼫叔重元恪分巂周□研北(友/仁)因野王以㯶為蒲葵爾
雅並舉六魚而毛許謬解草木狀金樓子一木數香而
成式因誤陶駁祝蛉實則螫殺呼活之存中取石棗核
醫皆棄之山谷以土卵為芋景盧以山礬為玉蕋(筆叢/辨瓊)
(蕋礬梔/為四)楊鄧以鬼芋為蒟醬焦顧以鱖為鮎鮰核實難
哉孔子以鳥獸草木與事君父並稱儻亦方言物理有
足引觸者乎醫尤貴明時珍辨唐宋十半猶未也學者
各有一證集以貽後
宓山解曰茹吐古今一切淡泊矣一多相貫深造者泯
薪火矣理學經濟性命樹幡愈高覯而多責逃虛空乎
勿欺而已時宜而已中和而已賢者識大不賢者識小
樂天曰人各有一僻我僻在章句東坡曰君看厭事人
無事乃更悲故知學問飲啖也百物不廢各以類統不
安其蓺不能樂業皋比尊幢願以奉人其卑卑不屑為
者隨手度日以省後人之力是賢于博奕耳然何不可
以萬物為坐隠耶更堪浮白
　　藏書刪書類略
經部凡十(易附性理象數厯律圖攷録四書附孔子集/語名物攷正註餘註道統  聖學宗傳  孝)
　(經附五倫全書春尚書傳詩爾三禮附禮制義樂記/附樂律器攷    秋三      雅附正韻音    諸)
　(經總解/别解)
(若徹上徹下者刪註疏于前而旁通諸家則一書而天/人理事畢矣名物音義辨訛攷證歸于正韻而小學易)
(簡/矣)
史部凡十四(正史典編年職實録儀備史經襍史務傳/記    故    官    注    濟諸)
　(譜諜大地志覽襍志小録易書目各載何代何人著/判其  意一  燎然此最  通統類)
(刪古今史為緯以編年大略為經典故經濟分類刪通/攷編之則三書足矣姓譜統志各一襍志記聴采可也)
子部凡十二(歴代儒學附楊墨名法竒縱横醫兵農/象緯筭測  太西筭學  器)
(説卜筮附三式堪輿等子藝術小説明物理總書過一/  之通者俱附經下諸  各約一條  其長短不)
(帙而農書醫學筭測工器乃是寔務各存專家九流各/食其力聴之而已總為物理當作格致全書)
集部總别凡七(騷賦文詩附詩話詩餘詞録奏議論䇿/各體    制舉  金石諸    書畫法)
(詞達而已有竒古正大于六經者乎莊騷别通其變史/漢叙事體雅八大家通使也駢儷者一種題跋者小品)
(耳詩以比興轉風賦事亦比興也各就所長/歸雅為近如此約之總選詩文二編足矣)
餘部凡六(釋/)　(道/)　(神仙/)　(西理/)　(類書/)　(襍書/)
(志略分門該于四部二藏舊列子部類書舊列集部皆/不下數萬卷今分五者以巻􁀙相等也至理無多止為)
(專門侈勝可約兩編類書給用而已止須一部博統類/白鹿語曰斯文者天地古今之槖籥也載籍極)
(而刪之斯易簡矣道徳經濟文章小學方伎約之為天/道人事精之止是性理物理而窮至于命即器是道乃)
(一大物理也踐形者神理泯于事物自獻理事貴時宜/治教轉風出處一致室既自娛後來省力一覽書目而)
(主統㒒矣大成貴集述妙于刪千古/之智惟善讀書者享之幸勿蹉過)
　　小學大略
小學有訓詁之學有字書之學有音韻之學從事蒼雅
說文固當旁采諸家之辯難則上自金石鐘鼎石經碑
帖以至印章欵識皆所當究心者謹略論其源流以便
省覽(歐陽永叔曰八歲入小學習六甲四方書數至成/童後授經學以次第後大也爾雅出於漢世正名)
(物講説資之于是有訓詁之學文字既興隨世轉易趣/便三蒼始志字法許慎作説文于是有偏傍之學篆𨽻)
(古文為體各異學者務極其能于是有字書之學五聲/異律清濁相生而孫炎始作字音于是有音韻之學永)
(叔以偏傍字書為二則以字書為筆法智以筆法乃字/學之緒餘故明六書之源流謂之字書之學吳敬甫分)
(三家一曰體制二曰訓詁三曰音韻胡元瑞言小學一/端門徑十數有博于文者義者音者蹟者考者評者古)
(今博洽蔑能相/兼其可易哉)
困學紀聞曰誠齋云畫非卦也伏羲之字也乾鑿度以
八卦之畫為古文天地風山水火雷澤字此是推原而
闇合耳真誥曰三皇之世演八㑹之文為龍鳯之章雲
篆之跡凡書分破二道壊真從易配别分支乃為六十
四種之書而竺典言造書凡三人曰梵曰伽盧曰倉頡
梵者光音天人也以梵天之書傳于印度其書右行伽
盧創書于西域其書左行其季倉頡居中夏其書下行
王弇州笑之智曰聲明之原起于西方理自闇合左右
兩行而季下行復上殆表縁因中道乎
自倉頡創六字周􁀇氏教六書秦有大篆小篆符書蟲
書摹印署書殳書𨽻書之八體漢興有尉律學課最為
尚書史書字或不正輙舉劾焉大篆十五篇宣王太史
史籀著也倉頡一篇又云七章秦李斯作爰歴六章車
府令趙高作博學七章太史令胡毋敬作所謂秦篆即
小篆也秦官獄繁多以趣約易下杜人程邈為衙獄吏
得罪繫雲陽獄獄中作篆始皇出以為御史使定書世
人以邈徒𨽻謂之𨽻書新莽甄豐改定之時止有六書
一曰古文孔壁科斗文字北平侯張蒼獻春秋左氏傳
書體與孔壁類者也二曰竒字即古文異者隋唐志有
古文竒字一巻衛宏為之序三曰篆書小篆也四曰佐
書秦𨽻也五曰繆篆以摹印也六曰鳥蟲以幡信也漢
閭里書師合倉頡爰歴博學三篇㫁六十字為一章武
帝時司馬相如作凡將篇無複字元帝黄門令史游作
急就章成帝將作大匠李長作元尚篇皆倉頡中正字
也(急就有曹夀解顔之推崔浩豆盧氏注北史劉芳亦/作急就篇續注音義證三卷陸暐擬急就篇為悟蒙)
(章而顔之推孫師古解訓為善今有全本相/傳是吳皇象寫亦有筆改以洞為􁓹之類)元始中召
天下通小學者以百數各令記字未央庭中杜鄴爰禮
秦近曽此被賞倉頡多古字俗師失其讀宣帝時徵齊
人能正讀張敞從受之揚雄取諸家有用者作訓纂易
倉頡重復之字凡八十九章班固復續揚雄作十三章
今皆不存而張竦家之學傳至外孫之子杜林為作訓
隋志云梁有倉頡二巻漢司空杜林注亡(考工記注倉/頡篇有鞄□)
(又曰有柯欘安紀注春秋釋文文選廣韻注曲禮疏皆/引倉頡篇藝文類聚引凡将篇曰鍾磬竽笙筑坎侯蜀)
(都賦注引凡将篇曰黄潤纎美宜制禪/史記正義引訓纂云户扈鄠三字一也)後魏書江式祖
强上書三十餘法延昌三年式表甚詳欲撰集古來文
字以許慎説文為主上篆下𨽻其書竟未能成愚考𨽻
書即今楷書淳化帖有邈天得一以清一則甚明也黄
伯思皆以為偽然體本楷式後人摹倣耳徐鉉曰賈魴
作三倉之書皆為𨽻字𨽻字始廣而篆籀轉微誤以八
分為𨽻則自歐陽脩作集古録耳自是凡漢石刻皆目
為漢𨽻東魏大覺寺碑題曰𨽻書今楷字也千文曰杜
藁鍾𨽻唐孫過庭草書譜曰元常專精于𨽻書伯英尤
工于草體二美逸少兼之此以真行為𨽻也八分者書
苑曰蔡琰言割程𨽻八分取二分割李篆字二分取八
分或曰邕有八體各分其一也漢石經乃蔡邕八分書
鍾繇善八分泰山銘有隼尾波章草以章帝名或以急
就名若淳化首則詎可信乎北海敬王睦善史書世以
為楷則永平中帝驛馬令作草書尺牘十首杜伯度張
芝㫤崔子玉所善者也文選鶴書注蕭子良古今篆𨽻
文體曰鶴頭書與偃波書俱詔版所用在漢謂之尺一
簡自秦廢古文漢教學童并藁書楷書懸針垂露飛白
偃波鶴頭芝英倒薤等二十餘種之勢因事生變也李
陽冰云秦始皇時王次仲制八分書蕭子良曰漢靈時
上谷王次仲與秦人同姓名作八分書元常謂章程書
始為楷法云出新意者言鍾王増減筆法也由今考論
古篆即有新意錯綜取態増減矣其稱最古者頡墓禹
碑孔壁汲冢石鼓壇刻比干季札墓秦篆則詛楚文斯
篆則嶧泰㑹稽是也歐陽脩始為集古而劉攽吕大臨
趙明誠王楚黄伯思董逌夏竦宗子克繼薛尚功洪适
葉夢得王球蔡珪吾衍楊慎都穆陳鉅徐獻忠王家瑞
趙崡田汝耔朱雲等俱事編集而印章之篆則自蕭子
良合刻符摹印之體宋宣和譜之楊克一王厚之顔叔
夏姜䕫趙孟頫皆有譜録班班可考至書法筆勢則又
小學中之緒餘矣並詳見書札碑帖諸條下
雅蒼者概言五雅三倉也揚雄荅劉歆以爾雅為游夏
之徒所記謂為周公書者因劉向以史佚教其子以爾
雅三朝記孔子曰爾雅以觀于古足以辨言矣元命包
曰子夏問夫子作春秋不以初哉首基為始何是以知
為周公所造也竇攸豹䑕之對其業乃顯由今論之周
公吐哺用人之長安知非彼時集之而卜商弟子㳂加
乎叔孫通梁文有増補者猶神農本草而别録大觀補
之也有犍為文學注及劉歆李廵孫炎樊光郭璞等注
陸徳明毋昭裔音義邢昺疏今注疏主郭邢小爾雅乃
陳渉博士孔鮒撰揚雄方言劉熈釋名皆倣釋詁而作
者也廣雅乃魏博士張揖著隋曹憲為之音解避煬帝
諱更名博雅唐志有劉伯莊續爾雅一卷梁劉杳撰要
雅李商隠蜀爾雅劉温潤羌爾雅皆取其名耳宋元豐
中陸佃為埤雅羅願作爾雅翼鄭樵有爾雅注饘糊襺
袍古多通音譏之非是其曰峩峩丁丁之不逹物情則
果然矣謂其釋離騷涷雨呼草木笋茭為江南人或後
補者豈足概全書乎隋志言郭璞注三倉漢和帝永元
中郎中賈魴叔郎作滂喜篇為倉頡訓纂之下巻曰三
倉又張揖撰埤倉樊恭撰廣倉説文繫傳以倉頡爰歴
博學為三倉并訓纂為四篇吳敬甫謂史游急就倣爾
雅作非也乃倣凡将皆從三倉一例者列字而無訓(唐/志)
(蔡邕勸學篇二巻聖皇章一卷班固太甲篇在昔篇各/一卷崔瑗飛龍篇合篆草勢三卷黄初篇一巻陸機吳)
(章篇一卷吳項峻始學篇十二卷晉陽方少學集十巻朱/嗣卿幼學篇一巻束晳發䝉記一卷顧愷之啓蒙啓疑)
(記各三卷王羲之小學篇一巻葛洪要用字苑一巻馮/幹括字苑十三巻宋顏延之詁幼文三卷荀楷廣詁幼)
(文一巻易晉卦疏引蔡邕勸學篇云鼫䑕五能不成一/伎術初學記引項峻始學篇曹植飛龍篇南史劉杳傳)
(引何承天纂文葛洪字苑後漢志注引顔延之詁幼文/選注引顧愷之啓蒙記顔延年纂要郭忠恕佩觿集一)
(序言前人之誤甚詳/然亦未觀其通也)
漢石經靈帝熹平四年所立洛陽記曰太學在洛陽城南開
陽門外講堂長十丈廣二丈堂前石經四部本碑凡四十六
枚西行尚書周易公羊𫝊十六碑存十二碑毁南行禮記十
五碑悉崩壞東行論語三碑毁禮記碑上有諫議大夫馬日
磾議郎蔡邕名為古文科斗小篆八分書隋志三字石經尚
書九卷又五巻春秋三巻唐志三字石經尚書古篆三巻左
傳古篆書十二巻又蔡邕今字石經論語二巻水經注曰漢
光和六年刻石鏤碑載五經立大學講堂東側又蔡邕熹平
二年自書丹于碑使工鐫之豈兩刻邪智以為范史之熹
平其經始也水經之光和其告成也魏陳留邯鄲淳特善
倉雅説文衞恒曰正始中又建三字石經于漢碑西即淳
所書(又言左傳正義石經/古文虞作□魯作􁒋)趙明誠金石録曰石經字蔡邕
小字八分書後漢書儒林𫝊叙云為古文篆𨽻三體者非
也蓋邕所書乃八分而三體石經乃魏時所建也洪适
𨽻續曰石經見于范史帝紀及儒林宦者傳皆云五經
蔡邕張馴傳則曰六經惟儒林傳云為古文篆𨽻三體
書法三字石經唐志所載古篆兩種與隋志所書異同
其目又有一字石經相承以為七經正字東魏末武定
四年自洛陽徙于鄴至河陽投于水至鄴者不滿大半
此高澄遷洛陽漢魏石經五十二碑于鄴齊皇建元年
列學館周大象元年徙洛陽隋開皇六年又自鄴載入
長安置于祕書内省議欲補緝立于國學隋亂事寢營
建之司用為柱礎貞觀初魏徴始收聚之十不存一矣
一字石經者易一巻尚書六巻魯詩六卷儀禮九巻春
秋九巻公羊傳九卷論語一巻典論一巻魏明帝有詔
先帝典論刋石與石經并以永示來世晉裴頠轉祭酒
奏脩國學刻石寫經世説新語注嵇康寫石經古文于
太學後魏孝文太和十七年九月幸太學觀石經神龜
元年祭酒崔光請命博士李郁等補漢所立石經之殘
缺唐開元著録所載今字石經易篆三卷書五卷鄭元
書八卷毛詩三卷儀禮四巻左傳經十巻公羊傳九巻
蔡邕今字論語二巻三字石經尚書古義三巻左傳古
義十二巻合五十九巻由此觀之則所稱一字石經者
皆補立今字也字說曰天寳中刻九經于長安禮記以
月令為首從李林甫請也此其命衛包改古文之時乎
大厯十一年司業張參承詔定諸經鑱石文宗太和七
年鄭覃以宰相領祭酒建言準漢舊事鏤石太學乃表
周墀崔球張次宗孔温業等是正其文刻于石唐元度
覆定開成二年冬石經成其曰九經字様則唐𤣥度請
附以通古文者也後唐長興三年令以西京石經本抄
寫刻板頒天下命馬鎬陳觀田敏詳勘後周廣順三年
字様版成田敏上之蜀相毋昭裔取唐太和本琢石于
成都學宫與後唐本不無小異乾道眺公武參二本著
考異亦刻于石張􁆨又為注文考異焉宋石經七十五
卷楊南仲書具真篆二體石室十三經即孟蜀所鐫者
故周易後書廣政辛亥惟三傳至皇祐方畢故公羊傳
後書大宋皇祐元年己丑九月工畢周易孫逢吉書尚
書周徳正書周禮孫羽吉書毛詩儀禮禮記張紹文書
論語爾雅張徳釗書春秋經傳公榖孝經孟子不書題
人至和石經者至和元年命皇姪右屯衛大将軍克繼
書國子監石經以上所寫石經論語書石帝從其請嘉
祐石經者仁宗命國監取易詩書周禮禮記春秋孝經
為篆𨽻二體刻石兩楹嘉祐三年王洙薦大理丞楊南
仲石經有勞草澤章友直篆石經畢詔補将作監友直
不願仕賜銀絹同篆殿中丞張次立與堂除紹興御書
石經者紹興十三年内出御書左氏及史記列傳宣示
館職又内出御書周易尚書毛詩上又書論語孟子皆
刋石立太學首善閣及大成殿後之廊廡淳熈四年詔
知臨安府趙磻老於太學建閣置碑閣下墨本閣上以
光堯石經之閣為名是則石經本固已多矣胡三省曰
既已七經為蔡邕書矣又云魏立一字石經乃其誤也
范曄時三體石經與熹平所鐫並列于學宫故史筆誤
書其後人襲其譌錯或不見石刻無以考正趙氏雖以
一字為中郎所書而未見三體者歐陽氏以三體為漢
碑而未嘗見一字者近世方勺作泊宅編載其弟匋所
跋石經亦為范史隋志所惑指三體為漢字至公羊碑
有馬日磾等名乃云世用其所正定之本因存其名豈
非謬論北史江式云魏邯鄲淳以書教皇子建三字石
經于漢碑西按此碑以正始年中立漢書云元嘉元年
度尚命邯鄲淳作曹娥碑時淳巳弱冠自元嘉至正始
亦九十餘年式以三字為魏碑則是謂之邯鄲淳所書
非也智按式依衛恒說耳今在陜西搨來者動即一車
且經向拱韓縝之厄或有補者總非其舊嗟乎是又何
可據乎筆麈曰唐文宗以宰相鄭覃判國子祭酒創立
石壁九經即今陜西石經也孟蜀毋昭裔刻石經有注
故知今是鄭書升菴曰朱子論語注引石經者謂孟蜀
石經也宋淳化刻于汴京然亦有掘碑舊搨如長睿彦
遠伯厚所載母劮母兄之殘文者亦有如賈虞石經大
學東𬈑信之汝稷駁之者又見夫温陵黄虞稷俞邰有
石經攷言張孟竒以熹平四年為謝承書石經則誤矣
承三國人嘗著後漢書也西安石經金至大中省幕王
公琛元駱天驤兩脩立之
說文分别部居十四篇九千三百五十三文立一于耑
畢終于亥永元庚子孟陬演贊其志安帝建光元年九
月二十慎子沖上之前以詔書校東觀教小黄門孟生
李喜等詔召沖詣朱雀右掖門賜布四十匹强令吕忱
因之作字林陳顧野王因之作玉篇陸法言采為切韻
孫愐廣之後蜀林罕撮為偏旁小說梁有演說文庾儼
黙注宋雍熈三年右散騎徐鉉等獻新校定說文三十
卷反切異同以孫愐為定元豐詔知禮院王子韶置局
光禄丞陸佃同脩五年賜銀幣百而書不行鉉弟鍇作
說文繫傳朱翺反切當時稱之熈寧中李行中制字源
吳淑正儀撰正義張有作復古編僧曇域包希魯倪鏜
許謙皆有補說智按說文有唐本蜀本二徐本中有新
附今字學家但執鉉本殘書又未淹貫經籍何從知其
漏與複乎智决之曰泝其原當因古籀而推之備小篆
當遍攷諸籍以補之慶同文當因正韻牋而詳載其源
流焉通此則無書不可讀而字學家紛然者皆土苴矣
豈不幸甚(隋志張揖古今字詁三卷難字誤字各一巻/揖魏天和中為博士周氏雜字解詁四巻晉)
(吕忱字林七巻吳恭字林音義五卷晉王延文字音七/巻何承天纂文三巻戴規辨字一巻阮孝緒文字集略)
(六巻左校令李登聲類十卷晉安復令吕静韻集六巻/静忱弟也張諒四聲韻林二十八巻段𢎞韻集八巻羣)
(玉典韻五卷陽休之韻畧一巻夏侯詠四聲韻畧十三/卷梁太傅沈約四聲一卷李槩音譜四卷周研聲韻四)
(十一卷陸法言合之作切韻五卷陳左将軍顧野王玉/篇三十一卷唐志趙氏韻篇十二巻陸慈切韻五卷蕭)
(鈞韻音二十巻孫愐唐韻五巻又武元之韻銓十五卷/𤣥宗韻英五卷李舟切韻十卷顔真卿韻海鏡源三百)
(六十巻釋皎然編也釋智猷/辨體補修加字切韻五巻)
先儒音止譬況孫炎始為反切晉謝安舉徐邈專撰定
五經音義隋仁夀中陸法言切韻取之韻纂則秦王俊
召學士為之桂苑珠叢則唐曹憲與諸儒撰者太宗有
竒難字輙問憲具為音注諸葛頴撰略要後魏字統則
陽尼造其從孫承慶撰成陸徳明經典釋文三十卷其
總集也大氐自吕静夏侯該周思言李季節杜臺卿等
各有乖互唐儀鳯二年多田縣丞郭知元拾遺緒正朱
箋而孫愐因之天寳十載書成號曰唐韻(元美曰自有/陸法言撰本)
(長孫訥言箋注而同撰者為劉臻顔之推魏淵盧思道/李若蕭該辛徳源薛道衡後又有郭知元關亮薛峋王)
(仁煦祝尚丘孫愐嚴寳文裴務齊陳道/固各増加字至宋成廣韻此抄韓氏者)唐開元文字音
義三十卷韻英五卷則𤣥宗天寳十四載四月付集賢
院張九齡所奏吕證鄭欽甘暉衛包音釋者干禄字書
顔元孫撰從子真卿書號顔氏字様婁機廣之以四聲
為次具俗通正三體宋乾徳四年陳鄂受詔編韻對天
禧五年鄂之孫僧溥上雍熈召句中正等定正景徳四
年頒行丘雍亦定韻略祥符元年改為大宋重脩廣韻
景祐元年詔直史館宋祁鄭戩王洙刋脩廣韻為廣略
命知制誥丁度李淑詳定寳元二年書成若吳棫韻補
乃集協古韻者王安石字說則臆解耳崇文目有程迥
古韻通式劉熈古切韻拾玉舒知雄獻字母圖陳淳作
字義李燾劉鎔錢承志皆有集音賈昌朝曽請禮部韻
略窄韻十三聽學者通用又作羣經音辨康定刋行紹
興十一年進士黄啓宗隨韻補輯十四年楊朴上禮部
韻括遺三十二年毛晃上増脩互注韻略張貴謨上補
遺乾道中郟升卿撰韻類熊忠舉要王文郁劉淵皆有
韻略元韓道昇道昭有改併五音集韻黄公紹韻㑹撮
孟蜀之書林韻㑹也當時孫吾與因之方日升因為小
補
辯許氏者鄭氏顔之推已然矣李陽冰刋定說文鄭漁
仲六書略七音略益從而辨證之詳論假借推古文正
小篆之失元楊桓作六書統門人劉泰暢之永嘉戴侗
起而訓定是非相半周伯琦正訛大半侗書也孫季昭
示兒編趙叔向肯綮録則時取一端論說耳當時趙古
則著六書本義魏校著六書精藴造形附理王應電因
作同文備攷吳元滿有􁄕原正義六書分類宗夾漈而
更創之楊升菴有轉注古音略字說六書索隠朱謀㙔
焦竑間論皆拾前人之辨况李士龍張位朱光家程至
善輩乎諸家推論字原者不肯並列聴人折𠂻乃盡廢
以往獨立臆說徒亂學者耳目反不如恪守陳迹為愈
矣趙宧光說文長箋止守徐鉉本痛詆鄭戴魏吳升菴
為臆而匚殹之類猶臆也烏知說文新附非盡許氏書
又烏知許氏之未盡漢學邪郝楚望一掃而通之又過
矣古自可通今不必通學者要當知其原委耳閩綏安
謝兆申序朱鬱儀竒字曰楊桓統而博薛尚功釋道泰
韻鍾鼎而不辨王楚黄伯思博古而不釋羅更翁吕大
防王球考古集古而弗倫徐鍇張有趙古則膠舊而好
强魏校王應電吳元滿狥臆而立變惟朱公忠古而理
智按其書亦未㑹通經史如以紗沙當從与而謂少聲
不近則全不知古音轉注之原委以名從□為鳥至夕
而鳴噪則全未見古命名通用為一字也又何異武子
之以竄為寫子才之以蘭造□乎
等韻之學元魏時釋神珙始顯唐元和陽甯公南陽釋
處忠撰元和韻譜崇文目有三十六字母圖僧守温撰
四聲等第圖僧宗彦撰切韻指元論王宗道撰(九弄反/紐圗序)
(畧曰沈約創紐字圖皆以平聲碎尋難見唐陽甯公南/陽釋處忠撰元和韻譜乃列五圓圖為五聲圖又列二)
(方圖為九弄圖傍紐者皆是雙聲/正在一紐之中傍出四聲之外)焦弱侯引釋廣宣諸
經音義序曰說文在漢字止九千韻集出唐言増三萬
自佛教東翻六百餘載梵筴中積三千餘㢧隨部出音
聞之往說殷鑒羣録末曰大觀元應法師校讎勘閱由
半字滿字之教也智騫造衆經音及蒼雅字苑宏叙周
贍皁素共推其所定楚詞音朱子取之相浄著天竺字
源以華梵對翻景祐中進仁宗御製序之鑒聿為韻總
歐陽永叔序之曰必待乎用心專者而能之然後儒者
有以取焉
指掌圖乃治平四年司馬光上者四十五卷文三萬一
千三百一十九因為指掌圖以字母總三百八十四聲
别為二十圖(遞用則名音和傍求則名類隔同歸一母/則為雙聲同出一韻則為疊韻同韻而分)
(兩切者謂之慿切同音而分兩韻者謂之慿韻無字則/㸃窠以足之謂之寄聲韻闕則引鄰以寓之謂之寄韻)
鄭樵有字始連環有象類書又論梵書隋史載後漢得
西域諸書以十四字貫一切音文省義廣謂之婆羅門
書龍龕手鑑遼僧行均撰兼釋華梵智光後題統和丁
酉時至道三年也黄公紹韻會則論音一本温公者趙
宧光遵許太泥而論門法之病則甚得理陳藎謨黄極
韻圖則發源邵子而聲字取正韻者也郝氏但刪為十
二韻要之切法吕獨抱李士龍約之甚便西域音多中
原多不用也又當合悉曇等子與大西耳目資通之詳
見雜論
中原音韻高安周徳清著以荅蕭存存托張漢英作詞
之問也學士虞集序之其平聲分隂陽前所未發也入
聲𣲖入三聲者廣其韻耳張萱謂之北雅智謂北人未
嘗無入聲也洪武正韻宋濓王僎趙壎孫蕡等定正本
高安而存入聲依三衢毛居正論字畫揚時偉箋之王
應電曰正韻間以小篆正楷書之譌而未嘗以古文正
小篆之謬且嚴於章奏而略於經史故刀筆之吏或所
玩習而經生學士多未識知愚者曰世豈無暢楊去奢
范仲闇之志者乎崇禎辛已桐城方以智宻之編
　宋景濂遣子仲珩受業于趙撝謙故仲珩較正韻用
　其說趙卒于嶺表有門人柴廣進作聲音文字通鄺
　氏取之老父後采其說所論定者說文止是小篆加
　别尚有晉唐増厠之譌非攷古不能泝原非博洽旁
　通不能知古知其故矣仍遵正韻徵用則十三經史
　漢是藝林也同聲易簡惟是音和門法支離乃不達
　前人方言而附㑹者耳詳見等切聲原不肖次男中
　通拜識
　
　
　
　
　
　通雅巻首二
欽定四庫全書
　通雅巻首三　　　　　　明　方以智　撰
　　詩說(庚寅答客/)
姑以中邊言詩可乎勿謂字櫛句比為可屑也從而叶
之從而律之詩體如此矣馳驟迴旋之地有限矣以此
和聲以此合拍安得不齒齒辨當耶落韻欲其卓立而
不可迻也成語欲其虛實相間而熨帖也調欲其稱字
欲其堅字堅則老或故實或虚宕無不鄭重調稱則和
或平引或激昂無不宛雅是故玲瓏而□落抗墜而貫
珠流利攸揚可以歌之無盡如是者論倫無奪􁌫于節
奏所謂邊也中間發抒藴藉造意無窮所謂中也措詞
雅馴氣韻生動節奏相叶蹈厲無痕流連景光賦事狀
物比興頓折不即不離用以出其高高深深之致非作
家乎非中邊皆甜之蜜乎又况誦讀尚友之人開幬覆
代錯之目舞吹毛灑水之劔俯仰今古正變激揚其何
可當由此論之詞為邊意為中乎詞與意皆邊也素心
不俗感物造端存乎其人千載如見者中也俗之為病
至難免矣有未能免而免免者存聞樂知徳因語識人
此㡬知否
關尹子曰道寓天地寓舎可指可論之中邊則不可指
論之中無可寓矣舎聲調字句雅俗可辨之邊則中有
妙意無所寓矣此詩必論世論體之論也此體必論格
論響之論也韓脩􁁚曰汲汲乎惟陳言之務去數見不
鮮高懐不發此誦讀咏歌之情即天地之情也(如天地/則不舊)
(乾坤寰宇則舊莊禪最與詩通然矢橛巴鼻亦太粗生/理語典奥有時亦凑又況數百年之時文批語耶秋風)
(而為商颷曉日而為朝暾殊屬可厭然兩間風力所轉/翻字法門㚓黒豆何要以體格時宜論之假如退之生)
(割義山刻艷長吉詭激宋元朴俚/果是其人成語成家何妨别路)冒以急口媮快優人
之白牧童之歌與三百乎何殊然有說焉閩人語閩人
閩語故當閩人而與江淮吳楚人語何不從正韻而公
談夫史漢韓蘇騷雅李杜亦詩文之公談也但曰吾有
意在則執樵販而問訊呼市井而詬誶亦各有其意在
其如不中節奏不堪入耳何此一喻也謂不以中廢邊
法􁌫矣詞贍矣無復懐抱使人興感是平熟之土偶耳
倣唐泝漢作相似語是優孟之衣冠耳天分有限又不
肯學良工不示人以樸不如勿作然有解焉不作詩論
隨人示樸何傷乎
詩以言志言之不足故長言之長言之不足故咏嘆之
咏嘆之不足故不知手之舞之足之蹈之一石一葉性
情畢具誰非舞蹈毫端者乎
經解曰温柔敦厚而不愚深于詩者也孤臣孽子貞女
高士發其菀結音貫金石憤讆感慨無非中和故曰怨
乃以興猶夫冬之春貞之元也五至而終于哀三無而
終于喪志氣塞乎天地曽知之乎此深于温柔敦厚而
愚即不愚者也苦此心之難平困以必不能而消之塞
以不可解而寘之頓引寥濶以曠之息諸濛汜以㝠之
亦壎箎之牖耳至人無情無不近情必貌此冒語以為
至語以為至語而忌諱一切以責永言諭志之正叶乎
時而述事時而遊覽時而咏物神在其中各有不得已
者存焉不用相强果一真乎無汝迴避處
詩者志之所之也反覆之引觸之比興而已矣世亦有
知比者未可以言興也興之為比深矣賦之為比興更
深矣數千年之汗青蠧簡竒情寃苦猶之草木鳥獸之
名供我之谷呼擊節耳何謂不可引故事何謂不可入
議論何謂不可稱物當名何謂不可逍遥吞吐指東畫
西自問答自慰解耶故曰興于詩何莫學夫詩詩之廣
大配天地變通配四時惜乎日用而不知雖興者亦未
必知也水不澄不能清鬱閉不流亦不能清發乎情止
乎禮義詩以宣人即以節人老泉曰窮於禮而通于詩
立禮成樂皆于詩乎端之春秋律易言之者無罪聞之
者足以戒皆于詩乎感之道不可言性情逼真于此矣
言為心苗有不可思議者誰知興乎知易為大譬喻盡
古今皆譬喻也盡古今皆比興也盡古今皆詩也存乎
其人乃為妙叶何用多談
有讀千載上之一言而下泣者矣有誦千載上之一言
而起舞者矣此自當人之所志所造不同耳前不見古
人後不見來者念天地之悠悠獨愴然而淚下淚下不
亦誕乎彈琴而見文王魂來而愁蛟龍月明而嘯峰頂
謂之誕皆不免乎誕
古人竒懐突兀躍而騎日月之上憤而投潢汙之中不
可以莊語故以竒語寫之竒者多剏剏剏于不自知俗
人效歩邯鄲則杜撰難免矣然而竒之極者又轉平地
或險諢或故問或影略或冷汰或即事實叙或無中生
有瞿唐龍門乎通都橋梁乎宫闕參差乎荒村茆舎乎
各從其類自行其開閤縱横頓挫之致不以平廢竒不
以竒廢平莫竒於平莫平于竒時因時創綂因創者存
乎其人
清新俊逸子美嘗稱太白自謂不如也耶太白得古詩
之竒放專效之者久則索然老杜以平實敘悲苦而備
衆體是以平載乎竒而得自在者也
姑分體裁而言之古詩直而曲近而逺質淡而不靧追
琢而不劌或以數句為一句或分章以為篇或平衍而
突立别峰或激起而旁數歴落或中斷以為迴環或瑣
屑而寓冷指轉折之法如作古文竒矯屈詰嘗類謡諺
殊非黭淺所能夢見也人不能反復于三百楚詞漢魏
樂府烏有能藴藉温雅者乎六朝組練駢麗别為選體
佳者不數篇倣之者似乎遒鬱實拙滯耳河梁十九首
之後其曹阮陶杜乎昌黎太生割取其莽蒼可也太白
竒放次山朴直東野痛快高岑取黄初之爽健王孟取
靖節之清遠後而元白後而宋元各有所長日趨纎薄
其能免乎七言古若李杜之奔騰長吉之險激文昌子
初之峻踔宋元至今各有陡峭之篇至于陶鑄莊騷風
驅電巻猶有待焉近體因陳隋之比儷而初盛以高渾
出之氣格正矣調至中唐乃稱􁌫雅刻露取快則晚唐
也究當互取寧可執一杜陵悲涼沉厚以老作態是運
斤之質也錢劉皇甫之流利義山温許之工艷香山放
翁之樸爽何不可以兼互用之自然光熖萬丈寧須沾
丐殘膏後世尊杜太過者溲泄亦零陵香矣不善學古
人者專學古人之疵累徒好畫龍見真龍必怖而走何
怪乎
近代學詩非七子則竟陵耳王李有見于宋元之卑纎
凑弱反之于髙渾悲壯宏音亮節鏗鏗乎盈耳哉雷同
既久浮濶不情能無厭乎青田浩浩無所不有崆峒秋
興深得老杜諸將之氣格歴下婁東固不逮也文長從
而變之公安又變之但取卑近苛癢而已竟陵詩歸非
不冷峭然是快巳之見急翻七子之案亦未盡古人之
長處亦未必古人之本指也區區字句焉摘而刺之至
于通章之含蓄頓挫聲容節拍體致全昧今觀二公之
五言律有幽淡深峭之情一作七言則佻弱矣時流樂
于餙其空疎羣以帖括填之且以評語填之趨于亾俚
識者歎户外之琵琶焉
宋後好註詩詩有不必注者挂席拾海月海月為江□
柱使風帆而拾蚌是何况耶竹林為我啼清晝王母晝
下雲旗翻竹林王母鳥名襲王蔡魯黄之解且曰不讀
萬巻不行萬里不能知老杜嗟乎老杜之破萬巻豈在
此乎此宋景濂所歎揎攘而叢脞者也一飯不忘君有
之矣率爾咏嘆遷就而為之說則所不必
山谷曰庾信止於清新鮑昭止於俊逸不能兼互謂北
地寒故樹有花少實江東水鄉多蜃故雲色駮文體亦
然欲與白細論此耳然乎哉此山谷見宗門之語映帶
表法而取以論詩耳其實杜意不如此也宋以山谷為
杜之宗子號曰江西詩𣲖嚴羽卿闢之專宗盛唐然今
以平熟膚襲為盛唐又何取乎
或看翡翠蘭苕上未掣鯨魚碧海中龍文虎脊皆君馭
歴塊過都見爾曹别裁偽體親風雅轉益多師是汝師
此子美之論也横空盤硬妥貼排奡垠崖崩豁乾坤雷
硠此退之所取也讀書深識力厚才大筆老乃能驅使
古今吞吐始妙如或未然又增嗤㸃且從王孟錢劉入
而深造及此可耳才各有限學必深造然後自用所長
豈必執一以相訾耶崇禎壬午夏與姜如須論此而筆
之
漢立樂府練時日諸篇詞皆雕組鐃歌芳樹石流不可
讀者大字屬詞細字屬聲聲詞合録耳收中吾妃呼豨
奴何奴軒是也鄭漁仲集解題郭茂倩左克明梅禹金
皆以其名彚之實不可奏諸管絃也唐宋以來二十八
調今傳十三無言其分合者所謂樂府之題約如二郎
神新水令隨人填詞豈據郎神新水而解意乎初起或
然唐之用漢樂府題作歌者借名自行其意耳相傳清
平調旗亭則絶句也今故難强詩人擬古自有别致嘗
與同社約取古一解二解之句而各寫其懐何不可以
填詞和古作因創之嚆矢乎
休文知四聲韻多江南之音豈能知隂陽七音之精乎
詩可寛叶正韻時宜古仍可通也詞則必論挺齋内外
中聲矣七言二六既諧其餘自諧非謂可不諧也拗體
亦諧拗體之響古風自諧古風之調作家老手定叶天
然
我有萬古宅青陽玉女峰常留一片月挂在東谿松寫
景乎懐抱乎泰山忽破碎涇渭不可求回首叫虞舜蒼
梧雲正愁此老㑹心處不在遠亦不在近也繁霜被野
草歲暮亦云已黄鵠遊四海中路將安歸此哭途中之
休歇處乎萬物各有託孤雲獨無依此北窻之休歇處
乎
虚舟子曰青青河畔草絶不是青青河畔草但可曰青
青河畔草知此比興外之比興否一氣敘至他鄉異縣
忽然曰枯桑知天風海水知天寒拘者必謂針線不續
矣乃以雙魚曲折收以上言加飡食下言長相憶知此
格否老杜之在山泉水清出山泉水濁韋蘇州之熱者
不思火寒者不思水知此格否雞鳴孔雀諸篇之長叙
斷結北征諸篇用之香山亦用之而各自為致太沖詠
史以遇貴即賤二語斷之此振衣濯足之竒格也璧遺
鎬池君明年祖龍死秦人相謂曰吾屬可去矣一往桃
花源千春隔流水此太白之竒格也蜀道難有所思其
以明遠之行路而從騷變者乎
六朝堆滯中而得爽句故以句傳天際識歸舟楓落吳
江冷之類是也唐五言古以造句傳者狂風吹歸心馬
上續殘夢之類是也一句之致易曉通章之致難論況
言先乎劒截雲瀧白雨割昏曉海水立此以一字逼出
長吉好以險字作勢然如漢武秦皇聴不得直是荆軻
一片心原自渾老杜陵之馮夷擊鼓羣龍趨黑入太隂
雷雨垂何嘗不作竒語嚇人
山谷曰寧律不諧勿使句弱用字不工勿使語俗故古
詩中亦可過對指㸃律詩中亦可直行不對東坡曰燦
爛之極乃歸平淡外枯而中膏淵明子厚之流張為列
賓主句司空圖一鳴集皆刻峭中平淡者也寒郊痩島
正以冷蒨寫生臺閣香奩總是鑑空谷響豈以乾剥剥
為清真乎
鍊字如壁龍㸃睛鍊句如䖝蛀印文鍊章如黄回舞劒
鍊意如山川出雲使事如幡綽啼笑狀物如大帝彈蠅
頓節如撾鼓露板滑聲如笛弄歌喉極工巧極天然極
渾成極生動以弄丸之胸懐出㸃金之手眼其樂何如
杵聲不為客一絃清一心禹力不到處河聲流向西造
語刻至匪夷所思謝臯羽曰紛紛古人呼不起鄭所南
曰至今首陽山不生周草木如此抉痛非吹毛之劒乎
有一意而出之不同者磧裏征人三十萬一時回首月
中看則凄切于一夜征人盡望鄉矣渼陂行向來哀樂
何其多則落節深涼如何不飲令心哀則索然矣又有
一意分取其致者退之云長安百萬家出門無所之與
出門無至友動即到君家孰勝耶避人焚諌草騎馬欲
雞棲與君恩深漢帝且莫上虛空孰勝耶如今腐草無
螢火終古垂楊有暮鴉與禾黍高低六代宫孰勝耶軍
敗鼓聲死與霜重鼓寒聲不起孰勝耶庾信吳均之合
浦葉太白云因為洞庭葉各自為致耳雨色風吹去南
行拂楚王嶺上千重萬重雨斷絃收入淚痕深河梁曰
長當從此别且復立斯須沈約云勿言一樽酒明日難
重持杜云别離已昨日應見古人情艷歌何嘗行云吾
中道與卿共别離各寫警切亦互相取杜云落日辭王
母微風倚少兒宫中行樂秘少有外人知諷天寳也義
山云武皇内傳分明在莫道人間總不知長恨歌辭津
陽百韻諷亦激矣懐古感今妙在借事反復冷風中人
不知所指
各體雖異藴藉則同起三百之人於今安知其不七言
而長律乎聲依永律和聲以樂通詩則近體之叶律定
格謂為補前人之未備也可愚者曰一菀一枯一正一
變一約一放天之寒暑也過甚則偏矯之又偏神之聴
之終和且平是其人不欺其志皆許之矣窮則變變則
通通則久使人繼聲繼其志也詩不必盡論論亦因時
詩未嘗不可以析理析理之詩非詩之勝地也手無斧
柯奈龜山何今問夫子曰手有斧柯奈龜山何夫子豈
再答乎利劒不在掌結友何須多以何為劒以何為斧
乎曰心曰性曰静曰理詩歸望見必極賞之或以為禪
此禪家之醯雞耳況老將不談兵耶聖人之教書敘正
語詩以興之茍知興之側語反語皆是矣禮以制節樂
以和之茍知和之有聲無聲皆是矣
格莫竒于三百牛羊之章先敘飲訛之狀忽曰牧人乃
夢變魚變旟從而占之何其幻乎采緑憶遠忽而作計
此後永不相離薄言觀者冷綴便收至于正月小弁雨
無之沉悼萋菲彼何人斯之激怒章法次第最稱神品
皆非後人所能彷彿也離騷之登天入水作如何㑹華
胥之鈞天作如何㑹古詩之結婚遺鯉書字不滅作如
何㑹淵明之干戚擲杖乞酒與年作如何㑹其指逺矣
漁父鼓枻而去屈原似為所訶矣且問是一人耶二人
耶東方有一士又曰我欲觀其人我是誰東方之士是
誰
　　文章薪火
灊草曰性道猶春也文章猶花也砍其枝斷其榦而根
死矣併掘其根以求核中之仁而仁安在哉言掃除者
權奪也欲人之讀真書耳非必懲咽廢食也固陋托以
夸毗而絃誦反自廢耶夫核仁入土而上芽生技下芽
生根其仁不可得矣一樹之根株花葉皆全仁也聖人
知之故老任斯文刪述大集與萬世共熏性與天道豈
憂其斷乎既知全樹全仁矣不必避樹而求仁也明甚
既知全樹全仁矣培根也䕶榦也除蠧也收實也條理
灌輸日用不離也明甚以冬煉夏乃貫四時則無寒無
暑之在寒暑中也明甚无妄大畜一多相貫兩間森羅
無非㸃畫俯仰逺近皆備于我矣文明以止用光得薪
雷雨出雲有開必先羲文周孔不能違時酬酢佑神此
最上之神于文章者乎道統且置姑就文章論文章
文傳四教士首三民生乎圖書經史明備之後簡畢猶
耒耜也本于大一協于分藝不興其藝不能樂業乗物
遊心一室自娛鼓舞可羣萬世相告筆舌之縁均無所
避有正用通用之中道焉有中理旁通之發揮焉有統
類焉有體裁焉不可不知
三知終于知言此格人我格内外格古今之大用也不
能知言又安能自逹其所言乎有專言徳行者專言經
濟者專言文章者專言技藝者專言權勢者專言兵符
者專言法紀者專訓詁者專記事者專寓喻者統而言
之無非道也無非性命也而有專言性命之道者離事
離法以明心而舉其冒統者也因有專言生死鬼神者
因有廢世事以專言仙定者因有專言養生者因分忘
世之言出世之言因有别傳善巧若竒兵者要不出于
質論通論攷測天地之家象數律厯聲音醫藥之說皆
質之通者也皆物理也專言治教則宰理也專言通㡬
則所以為物之至理也皆以通而通其質者也百家紛
如何以折中聖人罕雅藏用彌綸道器優優乎洋洋哉
讀書必開眼開眼乃能讀書三才之槖籥萬理之㑹通
有所以然者存不明所以然中之各各當然而用當然
之所以然則百家堅白同異之舛午何一不可疑我我
則惑矣支離動賾之象數何一不可難我我則惡之非
白首紛糾則芒芒䖝豸非飾陋巧通則强銲馮河安能
不徇不遺物物而不物于物乎由此言之茍非專精深
幾眼何能開又況閉而開之開而閉之習此坎窞喪身
失命故知不少雖然如此亦視其人
文章之先當知所以為文章者文章成列當知為何等
之文章或大或小或正或竒或中或偏是其人皆可不
是其人皆浮逐也不知為不知而就事言事皆可未得
為得而專作夸已掃人之詞又不如藏拙矣
易竒而法謂因物之天然而衍之者也方圓密顯同時
變化人能讀此書者尠矣龍馬狐豕杞瓜葛藟圭紱黄
矢躋陵渉川有謂無謂乎無謂有謂乎滄澥寳珠隨人
變色揚眉舉歩何非雷雨日風
程子曰繫辭之文化工生物虛舟曰靈光衝旋倐忽異
常更生曰聖人贊易如趙叜跋禊帖一條又一條隨曲
生瀾不知重沓
典謨爾雅訓體約厚隆古尚簡故耳春秋乃以事還事
之筆不可増損禮記論語則通方時義之雅言也詩道
性情窮于禮而通于詩觀其深乎
左傳巧練未免雋傷國語伸之與戴記近鄭漁仲辨左
傳者十郝京山曰三晉之文士筆劉歆以為丘明便讓
博士耳鄒夾不傳公榖皆未親見尼山者也刻核推斷
文則峭矣臆故不免戰國短長言則捭闔飛箝之技也
周末文勝生才若是後未有盛于此者鄒邑正正之旗
密轉握竒之籥神于懼創不避者乎屈子開漁父之眼
而甘以誒詒竭忠故其詞沉篤氣塞穹蒼神于怨創不
避者乎莊子休具黑白之眼而甘以巧激旁寓善用竒
兵神于怒創不避者乎三子同時而不相遇屈專盡人
而㝠于惟危之心莊專得天而㝠于惟微之心孟合天
人而以不得已為用本可㑹一宗其文亦可合而互之
此當俟之間出之士
老子楊墨皆近孔子前後自老子正言若反而惠施交
易之其歴物也大其小小其大長其短短其長虛其實
實其虛而已公孫龍遂為隠射鈎距之機皆楊墨之流
也莊宕于無何有之鄉而樂在㝠應善用之因物還物
天載兩忘是有見乎無首者不善用之比之無首矣其
詞近于為我其機則破相宗也楊子執其隨墨子豐其
蔀告子艮其限别墨之謑髁縱脫倍譎不仵則浚恒振
恒者也其見偏至其文亦偏至
管子在老子之前其内業篇與老子合其治近功故名
法之家祖之因而附益之申商韓皆是也商韓文最决
絶如其法然荀子主禮法文故明當
關尹子後起者也其論道器頗平鶡冠亢倉捜剔銛鋒
甚則為隂符竒其事為山海經穆天子傳守其業而浸
廣之靈樞素問也皆周末筆隂符關尹鶡冠亢倉則晉
唐筆也
吕覽淮南則養客撮衆人之英者也不韋預知焚書而
寓之一束始發此智更巧于招隠矣嗟乎周公不驕吝
而收天下之材藝此無繼矣吕劉之智亦無繼之者耶
將以虞預何法盛宋齊丘為智耶不堪噴飯
子長以鬱折而成史記收合百家洽古宜時散近乎朴
變藏于平善序事理真不虚也自莊生剽剥鈎縣嘗借
人物叙事藏其議論史記直為叙事據欵結案何用犯
手裝面而强浚之强括之乎以此讀者更快其情以為
天然
孟堅整嚴之中亦能錯落范史因東京平對而順載之
伯喈則喜比偶矣趣至六朝尚麗掞藻勢也徐庾始􁌫
唐宋遂為别體吾取其流爽者
韓脩􁁚振起八代之衰為其單行古文法也子長為質
上泝周秦氣骨自古曲折作態盡乎技矣其言正直潤
色雅故故超于技徒謂平淮西碑為嫓典謨毛穎傳酷
似子長淺之乎退之有時生割刻意形容琢古磨石未
免乎痕痕亦何累乎退之斯文後死存乎其人不在鈎
章棘句以為工不在鄙倍蕪累乃為篤論為學道之亞
也
去其痕而一以平行之則歐曾也蘇則鋒于立論而衍
于馳騁八家大同小異要歸雅馴學者鼓篋門從此入
至于盡變更須開眼
文章之開闔主賔曲直盡變手眼之予奪抑揚敲唱雙
行何非一在二中之幾乎以過而化其不及以不及而
化其過以中而化其過不及以過不及而化其中易之
參兩錯綜全以反對顛推而藏其不測有悟此為文章
者張旭之聞鼓吹觀劒器紀昌之目承挺貫蝨心不是
過矣
君安驪姬是我傷公之心也以約過而吞吐始悲使𦕈
者御𦕈者跛者御跛者以詳數而形容生色
且緩急亦人之所時有也銳發一論遂轉别論聽訟吾
猶人也必也使無訟乎下士聞道大笑之非虚語也歴
引不繹錦絅輶毛之章歴引而繹之各盡其致亦古今
得失之林也何必異聞反掉作波不抑不揚平準書敘
至卜式曰烹𢎞羊天乃雨借刀殺人不置一斷突然而
住
荆軻傳倚柱而笑此㸃睛也前有魯句踐後有高漸離
竒峰湍流互相穿激昌黎叙睢陽述南八詳其聞此者
張籍云正法此傳惟恐其冷落無餘聲耳此善請客之
妙也妙高峰七日不見而見之别峰道寓于器正意寓
于旁意何往不然
琢句割字刻畫之小品也長河千里一曲不在乎此然
㸃綴之間神亦與之俱動周公曰坐乎將母子産止兀
者曰子母乃稱灌夫曰畢之姬得赫蹏書問上何如曰
憆也攷工檀弓儀禮敘事狀物俱以簡盡論語鮮矣仁
孟子豕交之也何常不竒韓退之賞樊綘碑和盧月蝕
稱長吉之鯨呿鰲擲正以為人不可行怪而忍俊不禁
何妨筆墨間洩其竒氣耶由今論之鬼母泣天蝦蟇蝕
月多祗生厭何竒之有若如黄原玦天銑溪虬石則鉛
粉惡裝並不得以棘刺母猴畫䇿龍蛇相例
古人用意更善竒變劉須溪曰宰我問短喪所以激聖
人之定案也宗一曰劒逼乎子貢之問去食與信也二
者何先此待問乎此謂答在問處使民戰栗激發哀公
尼山三聲雪上加霜耳今人竟作呵宰我說何啻千里
宰我子貢擅言語之科井有仁焉豈必改字
桃應一問不必以事實論也師弟互相逼唱不過欲蹴
出一敝屣耳莊子逍遥遊堯見四子汾水之陽窅然喪
其天下歌舞排塲費盡撩天之舌曾有出乎敝屣之外
者否世必以膠柱為篤論豈可與神遊康衢見藐姑耶
元氣不足一浴一風猶恐外感
子長作史記常尊其父諱談為同自序甚明年表用臣
遷謹按則太史公為禇輩所加未可知也班彪曰子長
一人之思刋落不盡故明授其子孟堅漢書竟不稱歸
于父何哉蔚宗目睫徒飾笑耳
黄溍言文章非應用應用非文章著論本本而布嚴雍
容者澄湖不波一碧萬頃魚龍潛伏不動而􁅗洞不可
犯云
吳萊立夫言作文如用兵有正有竒正者文之法竒者
不為法縛千變萬化坐作擊刺一時俱起者也及止部
還伍則肅然未常亂
馬存贈蓋邦式序曰子長之文章不在書以書求之則
終身不知其竒予有史記一部載天下名山大川壯麗
竒怪之處將與子周遊而歴覽之庶幾可以知文矣子
長生平喜遊將以盡天下之大觀以助吾氣然後吐而
為書
程子云子長著作微情妙㫖寄之文字蹊徑之外孟堅
之文情㫖盡露于文字蹊徑之中讀子長文必越浮言
者始得其意超文字者乃解其宗班氏文章亦稱博雅
但一覽之餘情詞俱盡張輔以文字多寡為優劣此何
足以論班馬哉
馮開之曰讀書太樂則漫太苦則澁董遇之百遍攷亭
之半日淵明之不求甚解東坡之每事一過庾嵩之開
巻一尺王筠之重覽興深其各得于輪扁之甘苦者乎
吳季子書憲曰短冊恨其易竭累牘苦于難竟讀貶激
則髪欲上衝讀軒快則唾壺盡碎讀滂沛而襟撥讀幽
憤而心悲讀虛無之𣺌論而譎誕生讀拘儒之腐陳而
谷神死讀遯照者欲盡相以窮神讀岨峿者期妥貼以
愜志讀闕文而思補讀朦朧而思參讀寂漠者非慘吻
不開讀竒藻者非清華則靡故每讀一冊必配以他部
用以節其枯偏之情調悲喜憤快而各歸于適不致輟
巻而歎掩袂而泣則配之說也弄風研露輕舟飛閣山
雨來溪雲升或豪集或孤訪鳥出啼花冷笑則配之適
也時辛已秋書
動則曰唐宋大家抑知唐宋大家皆有深造之火候乎
今欲一蹴而偃襲之唐宋大家未許也韓退之答李翺
曰古立言者無望其速成無誘于勢利養其根而俟其
實加其膏而希其光學二十餘年矣非聖人之志不敢
存處若忘行若遺儼乎若思芒乎若迷注于手也惟陳
言之務去戛戛乎難哉如是有年識古書之正偽徐有
得也汨汨來矣人笑之則喜譽之則憂猶有人之說者
存也如是有年浩乎沛然矣平心察之其皆醇也然後
肆焉然不可不養也水大而物之浮者大小畢浮氣盛
則言之短長與聲之髙下皆宜雖如是敢自謂成乎處
心有道行已有方用則施諸人舎則傳諸其徒垂空文
而為後世法亦足樂乎志乎古必遺乎今吾誠樂而悲
之栁子厚曰吾少以辭為主及長乃知文以明道不茍
為炳炳烺烺采色夸聲也未敢輕心掉之懼其剽也未
敢怠心易之懼其弛也未敢昏氣出之懼其襍也未敢
矜氣作之懼其驕也本諸書以求質詩以求恒禮以求
宜春秋求斷易以求動此取道之原也參之榖梁厲氣
孟子暢支老莊肆端國語博趣離騷致幽太史公著潔
此旁推交通而以為文也李習之曰六經創意造言皆
不相師故讀春秋也如未嘗有詩讀詩也如未嘗有易
讀易也如未嘗有書讀屈原莊周也如未嘗有六經義
深意逺理辯氣厚則辭盛而文昌今尚異者曰竒險而
已好理者曰叙意而已溺時者曰文當對病時者曰文
不當對愛難者曰宜深不宜易便易者曰宜通不宜難
此皆情有便滯古人深于義當于理文之以其辭而已
不知其對與否易與難也學古文者說古人之行愛古
人之道也持己莫如恭自責莫如厚接衆莫如𢎞用心
莫如直進徳莫如勇受益莫如擇友好學莫如改過蘇
明允曰孟子之文語約而意盡不為巉刻斬絶之言而
其鋒不可犯韓子之文如長江大河渾浩流轉魚鼈蛟
龍萬怪惶惑而抑遏蔽掩不使自露而人望見其淵然
之色亦自畏避不敢迫視歐陽子之文紆餘委備往復
百折而條達疎暢無所間斷氣盡語極急言竭論容與
簡易無艱難勞苦之態此三者斷然自為一家之文也
惟李翺之文俯仰揖讓其味黯然而長其光油然而幽
其别有以服之乎又曰二十七始知讀書後困甚覺古
人之出言用意與已大異時復内顧其才則又似夫不
止於是而已者盡燒曩時所為文取論語孟子韓子介
然端坐讀之者七八年久之豁然以明若人之言固當
然者試書之渾渾乎來之易矣若或啓之若或相之詩
人之優柔騷人之清深孟韓之温淳遷固之雄剛孫吳
之簡切投之所嚮無不如意然未敢以為是也潛谷曰
子瞻名理類莊治體類賈陸其嘻笑怒罵猝然憤然皆
成文可書其大者馳騁縱逸如行雲流水渾淪光怪雄
視百代所自得為多矣子由深思澄蓄汪洋澹泊不願
人知如其人然秀傑之氣不可掩謝疊山曰東坡自莊
子覺悟來袁中郎曰坡評道子畫如燈取影横見側出
逆來順往各相乘除余謂公文亦然舞女走竿市兒弄
丸横心所出腕無不受其至者如晴空鳥迹水面風痕
有天地來一人而已阮霧霛曰坡長於馳阪而短於頓
鬱故惡揚之囏深今學蘇者平衍易襲而精奥不傳矣
必學六經史漢僅乃韓蘇愚者曰極深研㡬因象數而
㑹通之斯文錯綜之本乎宋人好平易一往其時尚然
也故韓魏公不與永叔言易子厚非月令國語執道之
變動相詰難彼烏知有統類秩叙之端幾哉放翁曰東
坡嶺外喜子厚文及北歸與錢濟明書乃痛詆子厚時
令斷刑四維貞符詩篇可見學問轉變好尚頓異未可
以殺活語也好學不已歴年必變平而竒竒而平不好
學而依趣彷彿即執一而不變矣極深變盡之後無深
無淺然後知聖人之文章皆致中和如未至此或平或
竒聴人之才亦可互救以為鼓舞要期於自成節奏遠
鄙倍而已
李文饒謂氣不可以不息不息則流宕而忘返李翰言
文如千兵萬馬寂然無聲曹子桓謂氣之清濁有體不
可力强而致然小大異量各自完吾分耳陳龍川曰君
子行權於正用智以理過於智而不以仁義禮信行之
則賊矣昔人謂胸中先有六經語孟然後讀前史史既
治則讀諸子是古人治心積學之方往往有叙有要奈
何渉獵凌鬬於尺幅間况非史非子徒以凌鬬之氣壊
吾人乎合從連衡熾而六國入秦顧厨俊及標而漢祚
為墟即至濓洛諸君子倡明理學厥力不細而韓侂胄
猶誣為偽學而殘噬之繇斯以觀䜿一說者伏一敵至
乎各樹其說並對一敵而天下事不可為矣今時流輩
大率淵源無素愛竒者聞詭而驚聴浮慧者觀綺而躍
心迂疎者以淺俚為古朴填砌者以六朝為冶麗此由
胸智不多未更老成故也又好詆訶前輩旁人甚憐其
愚而造之者揚揚以為得意蓋文士之矛足釀兵争之
禍歴觀古來應若指掌陳興霸之言應矣痴山曰前輩
論文有專取厚重以為風教所關福澤所出者固也其
間政自有辨阿犖山身重三百五十斤顧當時見稱乃
在運其三百五十斤之軀盤舞如飛不然司馬保八百
孟業千斤劉荆州大牛何異哉鐘有徑廣者容可萬石
顧其肉郭必不能厚厚則石而音咽矣惟其靈也惟其
動也小巧以為靈凌轢以為動又弗取也臨以生平之
魄力收古人之精英久而出之古人與我鬱勃而不可
已心醖而口咀迫而吐之其聲乃流至於泣風雨驚鬼
神歌舞憤涕不形于外而洋溢于毫端如是者謂之能
盡其才能盡其才而養之方為貴耳
宋九青曰先輩豈生今而薄今耶時未至也其智之變
亦不暇至此也不學則前人之智非我有矣學而狥迹
引墨不失尺寸非鹽鐵論所謂呻吟枯簡誦死人之句
乎桺子謂淮西碑有帽子習揚大年謂杜陵為村夫子
子美謂太白少縝密太白謂子美困琱鐫秦少游謂醉
翁亭用賦體尹師魯以岳陽樓用傳體大約才人各伸
其所獨至少陵欲倣漢魏不難子瞻欲摹周秦亦易惟
不肯蹈襲耳然末世之空腹高心不能茹吐古今者率
其鄙倍亦曰我不蹈襲也未可藉口智謂世以智相積
而才日新學以收其所積之智也日新其故其故愈新
是在自得非可襲掩
石塘師曰自以拖沓為篤實而古文風致盡矣何謂遠
鄙倍乎好古者以史漢之追章琢句拔之久而襲為剽
賊矣貴神識者以唐宋大家救之侯廣成曰雜怪難識
以為博空疎不學以為靈此謂妄居其創者至狂子僇
民羣起糞掃六經師心杜撰於是乎㝠趨倒行愈變愈
下嫌鐘鼓玉帛為芻狗而遂甘為鬼魅也可乎末世才
固日生而好學者少文以禮樂尼山所望即以文章致
其中和亦安藝息游琢玉繼聲之道也辛已孟夏將之
登州書與曼公
譚苑醍醐曰辭達而已矣恐人溺于辭而忘躬行也淺
陋者借之易傳春秋孔子之特筆其言玩之若近尋之
益逺陳之若肆研之益深天下之至文也豈止達而已
哉夫意有淺言之而不達深言之而乃達者詳言之而
不達略言之而乃達者正言之而不達旁言之而乃達
者俚言之而不達雅言之而乃達者故東周西漢之文
最古而其能道人意中事最徹今以淺陋為達是烏知
達哉夫脫于口謂之言爻于文謂之辭書曰政貴有恒
辭尚體要以言乎政令之辭也儀禮聘記曰辭多則史
少則不達辭茍足以達義之至也以言乎禮聘之辭也
左傳曰辭之不可以巳也如是非文辭不為功慎辭哉
以言乎使命之辭也記曰有其容則文以君子之辭遂
其辭則實以君子之德又曰情欲信辭欲巧以言乎相
接相示之文辭也凡謂之辭未有不貴達者亦未有達
而猶貴枝葉者也夫子惡巧言而曰辭欲巧則知辭非
言例也易有聖人之道四焉以言者尚其辭聖人之情
見乎辭修辭立其誠所以居業也韋編三絶鐵鏑三折
漆書三滅曰假我數年若是我於易則彬彬矣彬彬者
辭達之謂也繫終六辭盡天下之情哉藝苑巵言云吾
嘗論孔荀以前作者理苞塞不喻假而達之辭後之為
文者辭不勝跳而匿諸理六經理而辭者也兩漢事而
辭者也錯以理而已自儒林道學岐分而經義帖括為
剥啄之瓦賢者捨經而樓上駕樓以講道高自標目而
不肖者滉漾自恣莫可窮詰矣鄧潛谷曰宋賢等文學
于功利於根本固篤而苛求多拂物理徒生其鷹擊颺
去之心虛舟子曰尼父轍環至老終以志事託之斯
文安萬世之火於竈使之可羣樂業而薫陶自化聴上
者之通神明類萬物次亦各食其力各消其智或依循
或達材皆鼓舞不能自己掃除者無乃暗倣别𫝊乎曽
知為宋元王造閉解閉之滑疑哉潛草曰好學者理明
事正辭自然達惟詖遁之辭不達方且以不達詒人浮
山之孤曰學必悟而後能變化悟必藏於學而後能善
用同人達辭之道亦然通其故則不為所惑不為所惑
則善用之皆藥矣學足識盡而用其才行乎不得不行
止乎不得不止秩敘變化同時中節知達之神者乎不
以辭害意言近而指逺吾無隠乎爾造適不及笑知達
之本者乎愚者偶書
　
　
　
　通雅卷首三
欽定四庫全書
　通雅卷一　　　　　　　明　方以智　撰
　　疑始(專論古篆古音/)
　　　(副墨洛誦推至疑始始作此者自有其故不可/不知不可不疑也世變逺矣字變則易形音變)
　　　(者轉也變極反本且以今日之音徵唐宋徵兩/漢徵三代古人多引方言以左證經傳方言者)
　　　(自然之氣也以音通古義之原也若後世已/成之義則諸儒辯難已著典要但須考耳)
古寤即悟　悟字不見六經昉于西乾乎黄帝經云神
乎神耳不聞目不明心開而志光慧然獨悟若風吹雲
然不必此也子思曰吾嘗深有思而莫之得也于學則
寤焉寤即悟也悟者吾心也邵子曰天之大寤在夏此
與復見天地之心顯南面而看北面矣
貞即真　真字六經不見昉于莊子亦昉于黄帝之經
許慎説文以真為化形登天支矣愚按慎獨之慎從真
何謂真非古有乎正亦平聲貞與真通篆作鼑因貞悔
而設也古作􁁊則貞真之通明矣文王于剥復之後不
曰貞卦而曰無妄亦可參也因真有妄覺妄歸真果然
無妄真亦不立慎獨之中安得不研幾至此乎大畜天
衢一多相貫之薪火正因也柴廣進曰真從正聲善從
神聲體從理聲用從容聲專從中聲通從同聲即此聲
明一端亦可引觸
學敎覺俱從爻　學字本于孝聲生于覺孝覺始于爻
交而爻則二乂也乂古五字一畫倍之而交午也古孝
從爻從子作􁃳謂子效父也效孝通矣古􁃳即通為學
以人子而交古今孝天地也加冂冋之也臼左右手奉
之也古􁃳即通為教加攴也後作斆禮記引説命曰學
學半非其通乎從敎發聲則覺之聲也小篆乃分别􁃳
從老部耳可信學也者覺悟交通誦習躬效而兼言之
者也心外無物物外無心道以法用法以道用全用全
體吾人本具者也悟從吾心吾從五而口自問之中乂
加二為五此一用二之交格交貫者也吾所從來請從
此入
宗尊一字　禮有宗從宀從示藏神祇而尊之于室中
也孝經宗祀注尊祀也宗尊同音古帝尊盧氏一作宗
盧左傳伯宗公羊作伯尊禋于六宗宗亦為尊宗彝乃
尊彝賈逵以宗盟為尊盟也升菴曰儀禮注布八十縷
為一宗宗古升字也按古音升作宗易彖傳曰天險不
可升也與以剛中也叶是其證智按中叶軍如風别即
分别之類耳因不失其親亦可宗也吾人所最親切者
在何處耶是何因耶莊子曰以天為宗以徳為本以道
為門兆于變化謂之聖人提宗實見于此子思提於穆
之天命而標未發之中然不急口曰我以何為宗也仲
尼不鐸悟而鐸學孟子道性善明仁義切切人道不得
不爾後世談道之病躁于標宗而行解不相應則管東
溟所謂高標絶學導浮啟偽者也時至機發又不得已
惟在開千古眼發大願力者因邪撥正綸而彌之
□□一字　疑惑也□其切從子從止幼子多惑㑹意
矣聲徐鍇曰矣古文矢正訛作□説文又曰矣鋒也孫
氏昨木切□字亦􁔆其切説文曰語未定也伯温曰從
□古化字變化未定㑹意智以為即□之省文也周□
生豆銘曰□□□□□□朱雲亦載王庶子碑作□郭
昭卿字指作□存乂切韵作□省文作□魏子才創□
為□字吳元滿作□以為佁佁即癡字古疑實有疑癡
凝嶷四聲然以為佁惜他無足證也趙凡夫泥□訓語
未定而□訓惑則凡遇疑詞斷之當用□字不知未定
之訓即是惑意且許氏説文亦自用疑無用□者其為
重文更何俟辯或以□為擬
有吳無㕦　古人少家麻音皆入他韻智前論之詳矣
詩曰不吳不敖吳音話亦家麻入􁔆模之一端也何承
天以為話當作㕦從大口訛為吳此由不知古音吳從
口從□亦人身卬首之形話言之義其所當然何為復
造㕦字乎楚金好鑿惟此為是王仲行知天吳鋘斧之
音誤已見談藪戴合溪乃更主承天之説生立㕦字後
人且引魤􁔆為㕦􁔆愈支離矣吳之為㕦猶角本有禄
音而復造甪字也王伯厚博矣而詩考亦引説文作不
㕦不敖豈未見徐氏本邪張子厚理窟專主㕦字之説
楊升菴信之乃云吳自吳㕦自㕦並戴就傳之鋘斧亦
作􁀙甚可咲也吳慎之知㕦字而又曰謬音吳為華此
不知古漢相轉處耳
有角無甪　角古音禄詩以叶屋東方以叶足仲長統
以叶俗升菴曰宋史崔偓佺對真宗分刀下用與一撇
者咲其不考古而作傳者亦盲弱侯曽以對壬辰主考
陳玉壘而歎士俗不可醫可謂明著矣智按孫愐唐韻
載甪于沃韻云又音覺韻學大成莫如唐韻而郭恕先
佩觿乃致辯角甪為兩字因而王伯厚之博洽作姓氏
急就亦分角甪而不知其誤此猶在前如近代李士龍
朱光家張位程至善各著字書以此自任李士龍之音
義便考又弱侯序而刻之者經升菴弱侯累辯明析而
諸公仍復斷斷以角甪為二此何故邪升菴言宋史崔
偓佺傳事見東郭事略宋史無崔傳升菴滇南書所記
憶一時失考耳
有繇無繇　繇之有宙音始於顔師古其説曰左傳始
作繇曰漢典引五繇前文紀注占謂其繇本作籀字籀
乃史籀之名後因以大篆為籀文或者占辭亦籀文也
方子謙曰韻㑹原注又尤宥韻而宥韻字誤作􁀓集韻
本作繇近見周啓明考誤云􁀓繇二字不同蕭宥二韻
當各出按説文止有從系作繇字書並無􁀓字子謙之
辯可謂明甚今見梅氏字彚分出􁀓字議之且確此類
正誤後學不得不為提出智方謂左傳所稱占辭之繇
者仍是謂其來由之詞耳以古史之名為篆書之名因
而為占詞之名殊不必也又况分作此□字乎説文作
繇隨從也漢朱龜碑作□省作繇推原毋母亦屬周秦
間分别之學又况窀􁁊仝㒰底㡳圯圯之類乎然世變
既繁不得不爾所以合所以分皆當知之世以六書為
細故復古編佩觿集之所以分原在所忽又何由詳所
以合乎如吾所論道本易簡
免讀為婫之原　檀弓免焉之免注鄭氏曰以布廣寸
從頂中而前交于額又卻囘繞髻别作絻音問管子夏
三月五政其三政曰禁扇去笠毋扱免注云禁扱衽免
袒者不欲惡盛陽之氣也信如此説則禁扇去笠何為
盖不過作其敬耳免謂免冠也後世相沿稱五服為袒
免唐有議袒免禮宋有詔宗族袒免之後不復推恩袒
免之内以試出仕袒袒其衣免免其冠今之始喪者披
髮以布裹頭是其遺也如此則止當讀勉音何必更音
問問之音盖鄉語謂以布蒙頭也陳書婫以鴨肉數臠
胡三省曰江東以物蒙頭曰婫此其漢人之遺音乎程
泰之確言免不當音問董彦逺戴合溪皆然郝公主之
推其原盖漢時事變義起不得不分别故未分字先分
音取其易記耳
汶㟭文免之音　汶有三音岷多作汶注去聲遼東汶
城讀如文此皆各處方言分别耳按汶書作岷注在齊
南魯北境上晉書成帝紀濟岷太守劉闓降于石勒㟭
山導江亦作㟭以岷山為北㟭汶上為南㟭可知古人
皆讀汶如民轉而讀文文音近氲轉而為問故免亦讀
敏敏轉而穏故分免為穏因轉而讀免為婫淮南子芻
狗之始文以青黄纒以綺繡注文纒皆去聲此文字即
婫字免字音義
封别為堋窆　禮記縣棺而封請似機封皆讀為窆字
窆方騐切下棺封土也亦作堋封之為義以手封土易
曰不封不樹其義甚明後人好分别而借音則止當用
堋廣川書跋曰元祐二年永城下得石如豐碑其上刻
銘曰沛國臨濉時窆石室永建六年鄭眾曰窆謂葬下
棺也讀如氾祭之氾左氏謂之傰檀弓謂之封昔人謂
其聲同也盖周漢之聲與今自異嘗謂墓誌有銘在漢
則杜鄴甄豐然樹之于外其後如繆襲輩刻官代納之
壙中皆在永建後然刻銘墓中不知何時而于所見者
永城窆石最先由此言之則窆音方騐切乃漢末方言
之訛者也智按賈公彦改音窆方騐切又載劉音窆後
人止知仲師讀氾音梵耳不知古泛亦通渢凡亦生風
故泛駕造覂字音捧吕后傳自起泛孝惠巵徐廣音捧
今欲别封則轉聲為堋可也正合仲師之訓
犧獻不當音娑須不當音班準不當音拙魄不當音拓
　犧尊音娑五歌韻收之此縁鄭氏注周禮犧尊故也
康成注禮器云畫作鳯凰尾婆娑然故音娑此何所據
直是臆説耳南史劉杳傳曰刻木為鳥獸鑿頂及背以
出納酒魏時魯郡得齊子尾送女器永嘉中賊曹嶷于
青州發齊景公冡得二樽亦為牛象阮諶三禮圖畫為
牛象王肅主此説按此則直作本音原無娑音五歌韻
不當收入矣董彦逺黄長睿言從首受酒後復合之非
鑿背以此斥阮諶劉杳之誤智謂古器不拘豈無有鑿
背者如今寳鴨之類乎董黄偶見一種耳其可咲者孫
愐收歌韻而今日韻書不敢刪去陳皓集禮記注尚依
鄭氏之謬説周獻豆亦曰刻畫鳯羽故名夫物之婆娑
豈必鳯羽邪郊特牲曰醆酒涚于清汁獻涚于醆酒注
汁獻讀如汁挲言為摩娑秬鬯及鬱金之汁夫可獻神
者曰汁獻甚通而乃以摩娑改獻為挲乎山草堂必知
其誤而讀書通載犧獻為娑且云右軍父子以此名試
問右軍七子何以處操之徽之乎可以一咲笏大夫以
魚須文竹陸徳明音須為班而疏引庾氏説以鮫魚須
成文與應氏説合駁之明矣而字彚須字尚收班音正
如濌從重顔氏家訓㔾明辯玉篇之誤收䵬矣而各書
尚載䵬字也以準音拙者服䖍音漢高傳隆準而誤也
盖臆與䪼通䪼字見素問文頴即以服應二説為非矣
以皇象之碑觀之則拙乃當日之方言相混也準字本
之允切以水取平也考工記權之然後準之或曰冦萊
公為相行文書者改之或曰蔡京家諱也然唐韻及顔
氏干禄書巳並出準准二字以准為俗書漢酈食其傳
落魄鄭氏音薄應劭如字今問竒集乃音落拓而指南
從之總因編書者胷無考核就便抄襲耳字彚因韻㑹
韻㑹因唐韻玉篇經史諸儒之辯論全未寓目也近日
方公禹修因張洪陽作問竒廣誤皆此類吾獨訝焦氏
刋誤如顔之推駁曲逆不當音去遇明矣而焦仍音去
遇王元美載台台為二字王焦讀書人何乃與凡夫謙
甫隨行逐隊邪
鮦誤音紂　汝南郡有鮦陽縣應劭曰在鮦水之陽孟
康曰鮦音紂紅反襄四年左傳猶在繁陽注在鮦陽縣
南鮦音紂每訝其竒後漢書隂興子慶封鮦陽侯注鮦
音紂孫愐東韻鮦字下云又直蒙直栁二切字彚鮦丈
九切此皆地理志注之音紂紅而訛失其下紅反二字
也戴氏定為徒紅篆蛹二切韻㑹補定音冡則縁紂紅而
改為上聲也鮦從同自音同推因古人口齒同重相混
如種穜通用衝衝鐘鍾皆是一聲後漢書引爞爞為炯
炯可證今人所爭而是正者皆守晉唐之音釋也
橐臯之音拓姑　九江郡有橐臯縣孟康曰音拓姑此
或因春秋洛姑而誤及橐臯耳(春秋橐臯注在淮南浚/道東南乃浚遒縣也今)
(廬州府巢縣有拓/臯河疑即橐臯)或當時有此方言而今變邪恐是訛
音然未如鮦有紂紅反之確證故不敢□
羹音郎之原　左傳楚城陳蔡不羹注羹音郎漢書作
更盖古八庚多通七陽更字讀如岡岡又訛轉為郎耳
諸公但知楚詞皆讀羹為郎而不知其為更古人韻粗
更郎相近則直音為郎或此之故
繁不必音鞶　左傳曰曲縣繁纓又曰其可以旌繁乎
繁讀如鞶周禮曰王之玉路錫樊纓金路鉤樊纓象路
朱樊纓康成曰樊讀如鞶盖繁本附袁切絲采繁縟也
或作絣馬之飾有繁纓亦借用樊字何必讀為鞶乎説
文繁馬髦飾也􁁊聲按繁通用樊字則當音樊明矣鞶
乃鄭氏泥而不通處也繁則有婆音繁延夀繁欽之姓
音婆一作緐
選音刷之原乃音算也　蕭望之傳張敞曰有金選之
名應劭曰選音刷師古以選作鋝智考之因史記其罰
百率即百鍰鍰即鋝也漢末讀刷如率故以刷音之若
今人刷在札韻則益逺矣其實選豈音率乃算字之訛
古選算通音如漢書武帝詔引詩九變復貫知言之選
音算叶貫齊語選具左傳鍼懼選于寡君并與算同公
孫賀傳贊引斗筲之人何足選即論語何足算也韓進
學解不可選記謂算記其曰率者算之要也今唐韻韻
㑹諸字書不但不知此義并不載金選有刷音矣當是
以刷為選聲轉入耳
麤之於觕等之於埓此不可一也　世之學古者皆以
觕即麤字此縁陸孫而誤也廣韻麤麄□觕皆收為一
字俗作粗韻㑹因之引公羊傳曰觕者曰侵精者曰伐
殊不知觕乃粗義而非粗音也即如麤為草履􁀙為皮
􁀙惡其音同粗皆後人所造漢書蓻文志曰庶得麤觕
一處用二粗字有是理邪考公羊傳注觕音才古反是
也廣韻卻以俗作之粗為徂古切此則當時鄉語矣世
人亦讀埓為等淮南子等埓用在一處則亦蓺文志之
麤觕也埓當音鋝又按説文繈觕纇也箋云觕當是觸
誤智按纇訓絲節則觕為粗意何疑古盖各造粗字至
漢分之麤為塵起之粗平聲觕為一切之粗上聲故班
固連用之耳然古人有連用則異聲分用則同字者亦
當辯
丘之于區斗之于主扰之于揄此可通者也　刋謬正
俗曰曲禮不諱嫌名謂宇與禹丘與區宇禹合矣丘之
與區今呼則異然尋古語其聲亦同陸機詩暜厥丘宇
又晉宫閣名所載若干區者别為若干丘今江淮田野人
猶謂田丘為區俗書驅字作駈亦遺音也楚元王傳謂
空為丘王武傳訓丘為區桓十二年曲池公羊作歐蛇
則讀曲為區讀歐亦如區也溝洫志涇水一石歌其泥
數斗與長我禾黍叶韻古文易日中見斗作主鄭氏注
酌以大斗音主儀禮有枓􁀙音主枓斟水器也亦與㪺
通詩賓載手仇讀為㪺即主音之轉也周官舂人女舂
扰二人康成注引詩或舂或扰詩本作揄可知虞尤韻
通矣丘區聲通故區有甌音楚有僕區之法晏子言豆
區釜鍾皆音甌韻瑞收僕區于虞韻誤矣蘇武傳區脱
邊外空土室也一作甌脱平阜之圩曰甌臾亦作區臾
故鬼臾區取以為號博物志甘泉歌千人唱萬人謳金
陵下餘石大如􁁊土屋可以知區脱為當時之語
沴不當音戾　沴字本當音章忍切其義則戾也妖氣
也説文水不利也孫氏音郎計切與戾為一字又即盭
字故今人有用沴戾沴盭者博古之士皆咲之以為是
重用戾戾也不知沴原從㐱㐱乃止忍切故軫胗畛紾
袗􁀙駗診皆以㐱諧聲説文引詩㐱髮如雲與􁢴通􁢴
新生羽而飛也由此論之沴何從獨有戾音乎類篇曰
沴㲽溼相著也黴􁀙之􁀙亦作沴其音可知説文廣韻
但以沴有戾義遂入霽韻此明是前人之誤而後人泥
古不覺耳
古我義字通台余吾我一聲　陳球碑釋文曰漢人隷
法有所謂省文如爵之為□鶴之為寉是也經傳多書
蟻作蛾似亦是省文左傳蛾析戴記蛾子時術列子末
聚禽獸蟲蛾黄帝紀淳化鳥獸蟲蛾元帝紀白蛾羣飛
蔽日長楊賦扶服蛾伏皆讀蛾為蟻隷釋仲秋下甸碑
有蛾附之句此云蜂聚蛾動亦蟻省也魯峻碑釋文曰
周官注云儀義二字古皆音俄詩以實惟我儀協在彼
中河樂且有儀恊在彼中阿太𤣥亦以各遵其儀協不
偏不頗徐廣音檥船作蛾漢碑凡蓼莪皆作蓼儀此碑
又作蓼莪智因此益知台之為我也按義説文本云宜
竒切故韻補專辯此音今凡夫乃改宜竒作宜寄而謂
韻補之誤此直不知古音耳古余台一聲而余亦通吾
如騶虞亦作騶吾魚山亦作吾山是也石古文□即戊
字吾我一聲之轉吾從□古五字作□因作□可證也
吳氏以反身為臣以□為身是矣而以我篆作□與子
才之□則太造盖□□本戟名古作□可推以聲借吾
而吾轉為烏可之音耳□古文戈則古之我當是□形
或從勿作□義即我加羊鹵簿儀刀儀鍠沿起自漢豈
非古之遺稱其曰威儀之鍠者本臆説也可咲元美列
台台二字台音苔台音怡陋至此乎周易豫怠叶來來
音犁怠音怡國語得時勿怠時不再來亦然乃推知古
人怠怡一字一音而二義也專以怡悦為事則懈怠矣
後因我台之台有三台之音則怡有怠音分别之學既
起專以怡為悦而怠為懈耳按顔氏刋謬正俗曰世因
鄭氏云予余古今字皆讀予為余爾雅并列説文一以
為予相推予也一曰余詞之舒也各有意義非古今字
别也考詩叶韻予皆上聲郭忠恕亦曰予本無余音後
人讀之也智按古實相通曰予一人義既為余則聲亦
隨之矣古以余為斜故以予為余俣衙讀語與可平聲
牙讀互此其證矣説文專主分别有不得不如此□説
者
以似巳之原　趙撝謙曰分隷有匕(音/比)無七(音/化)有􁃸無
□有冖(音/羃)無冂(音/坰)有禾無禾(音/稽)循而至於支攴(普木/反)同
書殳(音/殊)□(音/沒)竝作□(音/秦)□(音/泰)□(音/奉)萅(音/春)之首無異己巳
(音/似)弓(胡感/反)㔾(音/節)之體莫别好古君子論至於此豈直三
嘆而已哉智按胡感切者作□以作□巳時之巳作□
卩作□李斯作□加人説文唐本作□而徐本作□李
陽冰曰□為虵象形借為巳止之巳反巳為㠯用也劉
勰曰子思弟子於穆不似音訛之異此非子思弟子之
訛乃後人所見本□書加人之□則為似矣王右軍帖
此心以馳于彼俱用以為已可證敬甫分□□□
㪅叜相近　蔡邕明堂論三老五更應作五叟嫂字女
旁叟今亦作㛐以此騐知應為叟也此説最是而當時
諸儒斷然不从何其執邪後且有議伯喈者説文繫傳
云蔡邕碩學而云色絲為絶殊不知絶字糸旁為刀刀
下為巴(即卪字音節□/字則从人下卪)郭恕先引李陽冰曰蔡中郎以
豐作豊李丞相持朿作亦(今焦弱侯引/將朿作采)按色絲乃古
人取巧之説毋論其果伯喈也自止戈為武止干為戰
古人亦隨文就形猶之歌詩斷章豈似章句家之泥耶
豐之于豊乃是隷筆從省耳丁固夢井中生枽以為四
十八字東方曰朔來朔來知為棗郭璞言永昌二日一
行言兩角女子為安此可據以為典要而責之哉升菴
且引漢時隷書棗字从二來盖似來而非也引史游作
􁁊困學紀聞言列子禾□子伯㝛于田更更亦老之稱
升菴取之則伯厚與升菴皆不從蔡説智曰安知列子
之更非叟誤乎按列子有張湛注湛注曰更當作叟此
足以為伯喈之助盖更乃􁁊即鞭字見説文从人持攴
加畫作□或作㪅取丙聲古文之打鞭讀頂丙丙轉為
扁故更又轉鞭也古叟作叜象老人持杖形與父同意
叜象老人瘦形不必鑿説故瘦从之叜形與㪅近其訛
復何待言伯喈豈無見而發此論乎倉公大小溲後遂
作大小便此與晉人㛐帖俱可亙證注列子者晉張湛
非白馬生復諫之張湛也
𢋫本為續纛本為□　説文續訓下賡古文續从庚貝
臣鉉等曰今俗作古行切此甚無謂急當還本音者而
古已讀庚謂其形近也□徒到切翳也舞也詩左執翿
後人遂作纛而讀若毒則愈逺矣弱侯刋誤作纛智按
从毐得音耳毐本音歹世説林公曰檀越既以載纛貧
道何為不執鍮盖以盜偷㑹意是晉人猶讀纛為道也
温不當从囚　□从昷□烏渾切㬉也字書韻㑹等書
皆曰凡昷之字从囚从皿智以為从囚者非正當从日
作温見日自温此是正理从囚實無義也史記有曣㬈
字揚雄傳作晏温謂日晏而温㬈乃人増加耳篆日或
作􁁜或作􁁜明或作□皆由取筆太簡故増畫以取遒
態昷遂有从□者皆日之訛也
伯百从白　百白聲説文曰百从白古作□从自白亦
自也今子才作□謂自一至百也鑿矣合溪曰伯从人
白聲百亦當以白為聲鐘鼎文凡百皆通作白以白為
自鑿而不通然古文白亦作□又是鼻此則敬甫子才
作□者近之
丁字有尾非字　升菴丹鉛總録莊子曰丁字有尾以
證古有隷筆外集又云世人謂曲波為尾丁子二字左
行曲波亦是尾也觀此則莊子之時巳有八分書不始
于秦王次仲矣此已大誤智按莊子末篇言惠施厤物
之意曰惠施以此為大觀于天下而曉辯者天下之辯
者相與樂之卵有毛雞三足郢有天下犬可以為羊馬
有卵丁子有尾火不熱山出口此皆言物理變化本無
定形定名自我言之無所不可耳舊注丁子有尾丁子
蝌斗也爾雅名活東蝦蟆也初生正如丁有尾及長則
有足無尾楊復所刻莊子注甚確而廬陵羅勉道著莊
子循本乃云丁字子字即有尾與荀子之鉤有􁀙卵有
毛同夫曰鉤有􁀙謂鉤有倒􁀙也若鉤􁀙為字尾則卵
毛何字乎莊子上下文犬為羊馬有卵火不熱山出口
何字乎升菴亦云李頤注云丁字曲波此注者之謬也
不能辯前注之謬但欲取□一節之論而引之不論其
通與不矣即以字論小篆作□古作●丁父丁卣作一
戊丁爵作□汗簡作□則直下即為尾矣豈必左右波
邪陳晦伯作正楊一書專辯升菴之失而此一條反云
曲波非向右也以此駁升菴升菴服否元美巵言亦因
王楙以不識丁為个或即十字引莊子丁子有尾左引
非右引又秦苻堅載記秦州别駕姜平子詩丁字直而
不曲則元美亦未細讀莊子者也焦弱侯筆乘莊子此
語論字尾其作莊子翼且刪去舊注此何見乎或曰惠
施反言此正語乎或曰施呼蛙為丁子謂蛙有尾指後
而見初也若謂丁字子字有尾亦正誤矣
􁀙乃􁀙之譌􁀙乃􁛹之譌　茶經曰其馨􁀙也注香至
美曰􁀙音備徧考無此字洪芻香譜曰香至美曰􁀙智
見惟孫愐收􁀙字香至美也音使則茶經之􁀙確為􁀙
字無疑其音備者則使轉去聲而方言記訛耳然説文
有􁛹列也音肄豈孫愐收之誤从史邪
咼本音□　周禮蕐離注蕐讀為􁎦哨之􁎦􁎦邪離絶
也即今歪字説文□不正也故董逌言程邈四簡篆書
□扁應勢弱侯引國語䦱門而與之言䦱音□今按韻
㑹􁎦在淮韻而䦱音委説文闢門也當與撝通此弱侯
見集韻有􁁜字耳陳水南引作闖門更誤矣今字學指
南合䦱􁎦為一而無□字智按魏武帝陽為面喎此正
音歪盖説文咼口戾不正也□乃鬲屬鍋也亦借其音
不如用咼字為正白樂天自夭斜為歪則是未看説文
又不記孟徳事而隨用俗説之字耳今字彚又收噅以
為喎字按噅見文心雕龍引緑圖噅噅與雉雉叶不必
用也
􁬁因于黦黦因于涴涴因于宛宛有鬱音　韋莊應天
長詞云想得此時情更切淚沾紅䄂􁬁字書並無此字
惟元詞中馬驟􁬁人語喧北音作平韋詞意則涴而叶
韻必轉入智按乃黦字耳黦見唐韻於月切盖以古宛
有菀音从鬱轉越詩菀栁苑結荀子宛暍是也此等字
正無所事用之然升菴提出又未正其源流故及之古
以涴為汚古今文詁云三染絳為黦亦謂其汚也汚勿
鬱亦此一聲相轉耳
無通為无亾勿毋莫末沒毛耗蔑㣲靡不曼瞀盖一聲
之轉也　反有為無易經無俱作无一曰从天天炁虛
無也又通作亾論語亾而為有與無同又通作勿論語
非禮勿視又通作毋論語毋意毋必書無逸史魯世家
作毋逸洪範無偏無黨史宋世家作毋偏毋黨春申君
傳毋望之福毋望之禍凡史記無多作毋又通作莫莫
毋無聲近相通詩莫敢不來享俱與無同又通作末論
語末由也已禮記文王世子末有原皆與無通又通作
沒盡也論語文王既沒沒階俗謂無為沒南齊豫章王
嶷臨終召諸子曰吾無後當共相勉厲即沒後又通作
毛後漢馮衍傳饑者毛食注與無同毛晃音耗為毛佩
觿集曰河北謂無曰毛智按河北讀沒為門鋪切而江
楚廣東則呼無曰毛黄綽幡賜緋毛魚袋則信古有此
語矣無又通作蔑左傳蔑以加于此史孔子世家蔑由
也巳又通作微詩微我弗顧國語戰也微謀又微我晉
不戰矣又通作靡詩靡不有初楊子曰刺客之靡者也
月令靡草死皆與微同細草也又通作不詩不識不知
又通作曼楊子寡見篇曼是為也注無同言學者無如
是為之又漢書高帝紀韓王信將有曼邱臣注曼邱與
毋邱同智按毋邱自是貫邱而當時口語與注者之語
皆以無曼毋聲近亙通也字从無與從曼同如蔓菁作
蕪菁後漢桓帝永興二年詔郡國種蕪菁助食即蔓菁
又通作瞀不明皃莊子伯昬瞀人列子之齊遇伯昬無
人射措杯水於肘上無人即瞀人智又按盧仝詩左道
官雖樂剛腸得健無功名生地獄禮教死夭囚自注無
􁁊侯切盖讀無如牟也今字以毋从禁止母从二乳乃
字書家説也古盖母轉為沒沒轉為無耳此郝公所彚
因而詳之謂其相轉則然謂其共是一字則不可也故
竝舉相類者數則附于左方其始本一音也因有一音
則借一字配之學者知此原委則解書省力可免費辭
辯之者曰字之紛也即縁通與借耳若事屬一字字各
一義如逺西因事乃合音因音而成字不重不共不尤
愈乎
爾你而若乃一聲之轉　爾又為尔尔又音寜禮切俗
作你猶兒之有倪音也祖禰為姓亦音你
徒特獨但第同聲相轉　第亦用地丙吉傳西曹地忍
之
欸唉噯􁖴　欸烏開切又於解於亥於皆三切楚辭曰
欸秋冬之緒風當平聲亞父曰唉當去聲又作􁖴方言
曰欸􁖴然也孫氏唉讀若埃又欸乃搖櫓聲詳釋詁條
又為飽聲亦作噯古皆从伊轉艾故噫僾有二音可即
以此推之
喑啞伊優嘻噫　史記項王喑啞叱咤漢書作意烏喑
於今切啞倚下切又乙格切震卦啞啞笑聲也又於加
切東方朔伊優亞或因為歐啞伊啞優亞今用喑噁噁
从烏音古亞惡通也嘻許其切嘻嘻微笑聲噫嘻歎聲
也開聲為嗚呼啞呀闔聲為噫嘻嘻或作􁛏􁒲譆嚱誒
亦通作戲太白蜀道難首用之噫又於介切飽食息也
今有讀五噫為於介者誤也亙見釋詁
謳歐嘔古皆通用謳字　古用謳謂气出而歌也俗亦
作謌字猶之謳也説文歐吐也謳齊歌也通亦作嘔平
聲朱買臣歌嘔道中嘔吐亦作歐上聲漢書曰歐泄霍
亂張良傳欲歐之音嘔謂拳歐也
欨昫呴煦姁咻　歆翕歙呷欱皆内氣也欷歔欨呼呵
皆出氣也欱别作哈􁀙歔别作噓欨况于切温吹也欨
呵為陽吹呼為隂欲㬉者欨之欲凉者吹之以氣㬉物
為欨去聲亦通作昫又作呴煦記曰煦嫗覆育萬物鄭
曰體曰嫗氣曰煦漢書愉愉呴呴又借用休傳曰民人
痛疾而或噢休之亦作咻又作姁漢書曰言語姁姁亙
見釋詁
培􁀙坯陪四字書傳多亙用　培篆作􁀙為栽培蒲枚
切又為培塿薄口切晉語松柏不生埤部靡切埤本避
支切為埤益培塿一作部婁􁀙步枚切以土封罅隙也
記曰坏墻垣又蟄蟲坯戸亦作阫莊子曰日中穴陪又
步侯切坯舗枚切塼□土也塼瓦之未燒者為坯俱从
□論見不字下
晅㬉煗煖亙用　煖本與暖同皆乃管切在上聲旱韻
而大宗師煖然似春音暄豈漢末音異邪諼諠皆音喧
宜煖之从爰當有暄音也暄又作晅皆許元切按書傳
晅㬉煖煗多亙用大氐从耎者當乃管切从爰从亘者
當許元况晚切煖暄之相通則以意通
歉嗛慊謙惬嫌經傳多亙用　孟子曰吾何慊乎哉晉
語曰嗛嗛之徳不足就也榖梁傳曰一榖不升謂之嗛
則以慊嗛為歉孟子曰不慊于心則餒莊子曰必齕齧
俛列盡去而後慊史記曰先生以為慊于志則又以慊
為愜大學自謙則又以謙為愜漢書曰嗛讓而弗發也
則又以嗛為謙説文曰慊疑也荀子曰臭之而無嗛于
鼻漢書亦曰偷得避慊之便則又以慊嗛為嫌大氐古
書雖多通用亦有傳冩錯亙者歉嗛皆若簟切歉氣餒
也廣韻又作苦減切嗛猿藏食處慊亦同音為慊恨􁀙
苦感切歉之甚也􁀙别作歁􁀙􁀙
來釐厲瀨同聲　隠十一年㑹時來公羊作祁黎左文
作郲注滎陽縣東有釐城鄭地也釐音來此不知來字
古音黎又豈知釐音來之故史記亡賴注江湖謂無利
入於家曰亡賴猶言亡俚石瀨亦作厲漢南越傳下厲
將軍與東越傳下瀨將軍同瀨鄉亦作厲鄉有老子祠
莊子厲即癩字􁀙敦銘□□釋文作受釐从□則古釐
殆从□字永叔言鄧乂碑即艾書乂用三徳一作艾用
三徳盖古佳來皆與齊微通
俚聊賴相通　季布傳其畫無俚之至耳晉灼曰無所
聊賴今或言無聊無賴小補引朱子楚辭後語曰孟子
不理于口漢書無俚之至皆訓為賴則理固有賴音也
此不知古賴有利音而改理音賴鄂州曰來牟又為釐
麰説文來麰一來二縫秠一稃二米則秠即來牟也智
按爾雅疏引鄭志答張逸曰秠稃皆皮古今語耳公紹
以鄭解失實劉向封事貽我釐麰古者來釐秠三字相
通方言江淮謂之□北燕謂之􁌉關西謂之貍彼雖説
獸而以一名通三音則此物亦然
啐嚌㗱噍咀嚼同聲義　㗱即入切粒食曰噍肉食曰
嚼啐子内切又子律切小歠也亦作􁀙嚌在詣切飲沾
唇至齒也又啑子狎切亦作□唼􁀙噆作答切亦作𠯗
􁓐皆欶也吮欶从唇啑噆从唇舌
惟維唯通用　其本義惟思之專也維繩索匡繫也唯
為應之速父命唯而不喏因為口開翕皃詩其魚唯唯
喏即諾也鍾鼎文惟皆作□本音追借用為口聲曰伊
曰侯曰猗曰繄皆其聲詳見釋詁雉噫條下
擾撓攪聲義相沿　擾篆从□尔沼切指□紛繞也因
生馴擾之義書曰敷五典擾兆民撓女巧切以手斡旋
物也攪古巧切旋攪抄翻也擾又尼交切搔也俗作􁀙
􁀙又女敎切撓之而曲也撓與撓通
敲􁀙􁀙聲義相因　輕重如其聲敲口交切説文横擊
也擊頭也又作摮公羊傳曰以斗摮而殺之或又作搞
攷苦老切􁀙擊也通作考詩曰子有鍾鼓弗鼔弗考􁀙
即叩又作扣噭若厚切又去聲小擊也説文曰扣牽馬
也此乃惑于扣馬之説
貉貈狢貊獏多錯亙用　辯者曰説文曰貉北方豸種
盖以此為蠻貊之貊矣貈似狐善睡引論語狐貈之厚
以居舟聲鉉曰舟非聲字林亦曰貈似狐善睡郭氏曰
牝名□乃考切江東通呼為独􁊙音烏郎山吏切以為
各非貊音舟非貉音固也貈之為貉盖本爾雅貈子貆
注乎各切也貉之與貊古音相借如掩骼音各又音格
顔氏曰角有支曰觡記曰角觡生亦古百路洛二切且
安見蠻貊之稱非因北地多狐貉而稱之乎北地多此
種常夜入人家取食人氣弱者為彼所攝氣而去人能
嚇之則彼忽然不見色白有尾小如狗智在京師曽五
更醒而見之一喝不見北人謂之皮狐子又曰􁀙之讀
若媷盖北人讀貉字入聲轉而成薅音耳敬甫以貌即
貊
圭蠲涓同聲　蠲古絃切説文曰馬蠲也明堂月令曰
腐草為蠲此盖指蠋耳書傳用為蠲潔與圭涓通詩曰
吉蠲為饎禮曰哀子圭為而哀薦之漢有中涓涓人師
古曰涓潔也主知潔清灑掃之事周禮曰除其不蠲因
為蠲除蠲赦蠲免吕尊師篇務輕煗必蠲潔注絜一作
祭蠲讀曰圭
榭序豫音相近而轉也　屋無室曰榭亦謂之序禮又
作豫臺上之屋四達亦曰榭鄉射禮曰豫則鉤楹内堂
則由楹外又曰序則物當棟堂則物當楣序淺而堂深
也豫序也西廊也序又借為次序與叙同用為文序
簀第榨同聲而迮笮窄措因之　簀阻戹切牀先用簀
也屋椽上必用窄窄之後安瓦今人曰棧即爾雅所謂
筄也筄羊昭切壓酒者曰笮又讀側嫁切與榨通本作
泲第亦簀也篆作□迮窄措見謰語
□湁潗湒霵霫雭漝□　□子集切小雨不輟也醫書
言□□汗出因作□􁁊其聲相近者有湁潗湒霵霫雭
漝□子入阻􁏖七入丑入似入仕戢是汁色􁏖失入直
􁏖凡數音相如賦湁潗鼎沸郭璞曰水㣲轉細涌皃説
文曰湒雨下也一曰沸涌皃濈和也湁湒沸也盖即以
湒為潗孫愐曰□汗出兒􁁊水溼湒雨皃霵雨下又暴
雨□霫大雨也潗泉出漝水皃雭小雨聲諸書一義而
有數字一字而有數音形容雙聲率不過假借何必強
為分析乎
仆踣僨三聲合一而匍伏百服因之　僨夫問切踣覆
也仆夫遇切僨仆同聲其義一也古無仆字又暜小芳
豆二切别作踣䞳莊子注音踣為匐今在職韻亦音蒲
北切餘見謰語
喉胡嚨　一音之轉喉前咽後又謂之胡金日磾捽胡
投莽何羅漢童謠曰士買馬君具車請為諸君鼔嚨胡
哇嘔噦咯喀各象其義聲　咯古通作殼吉角切大喀
也
柄秉柲　柲兵媚切柄也考工記曰戈柲六尺有六寸
盖柄柲同聲皆秉之轉也周禮柄作棅古未有柄字士
喪禮弓有柲鄭氏曰弓檠也引詩竹柲緄􁀙升菴以柲
為今之攢竹極確漢時曰積竹
綏緌妥多亙用揉染擩撋挼捼皆相轉之聲　記曰􁁊
車綏旌陸氏耳隹切此以綏為緌者也記曰執天子之
器上衡國君平衡大夫則綏之又曰國君綏視大夫衡
視康成皆讀為妥此以綏為妥者也楚詞揉方為圓揉
轉為染染轉為撋撋轉為擩擩轉為挼挼轉為捼士虞
取菹擩于醢謂入醢中染之以祭左傳染指于鼎與擩
同詩注煩撋之與擩同或作㨎作捼擩之與撋猶需之
與輭也捼之與挼如緌之與綏也挼音搓又音那
不有十四音　不方于切詩云鄂不韡韡鄭氏曰承華
者曰鄂不當作柎柎鄂足也夾漈曰不象蕐蕚蒂形與尃
通疏柎作跗又作趺故束晳用白華絳趺唐詩紅蕚青
趺因之　又俯九切説文曰不鳥飛上翔不下來也亦
作否借為否詞　又平聲孫愐甫鳩切　又否卦音痞
徳明備美切孫愐符鄙切否痞同音古切尚踈其拘者
又守門法備美符鄙皆輕重交亙門也　韻㑹小補又
宥韻方副切弗也　又分勿切音弗　又沃韻逋沃切
項安世家説曰孫奕言浮否押詩賦可也官吏指揮鄉
校敎訓必以逋骨切呼之陳正敏云舉世同辭必有自
始逋骨一切殆不可廢廣韻勿韻不與弗同而禮部韻
不出此音徒見佛書作弗聲讀今以司馬温公切韻
指掌圖考之明舉一杯字以發聲信乎有此音矣本四
音禮韻有二廣韻有三䝉古韻略于逋入聲襮下收不
音與卜同自正敏説而始疑自温公圖而音始定故表
出之智按陳項謂四音則尚未收鄂不直翁收之章道
常言有七音謂北人讀不為幫鋪反與否浮弗卜尃痞
為七韻㑹小補有八音　細論逋骨亦用門法未□今
讀故戴氏作布沒切依沈韻布沒切如今揚州人語矣
其布木乎逋骨布木二音韻腳不同曉然易别或唐宋
先有逋骨之音而温公乃定為杯入以正之子謙曰昌
黎子為俗用多故剏􁏖幫母則當時俱有數音而韻書
守舊不收耳　又轉注略曰悲虬切與彪同晉有汲郡
人不準　又讀為比孫愐卑履切阮籍詩願為雙飛鳥
不翼共翶翔不翼即比翼蘇氏又采才老諸説何用不
臧不臧即否臧盖恕先之説否塞之否與比聲近宜其
借也智按論語予所否者論衡引作鄙荀子賦篇簡然
易知而致有理者與君子所敬而小人所不者與謂小
人所鄙也盖古人口齒如此今依中原定音痞貧弭切
音比邊美切不用門法使人易知　又考此字有攀悲
切通為丕張參曰石經作㔻六書總要不或作□則丕
乃□之轉形㔻乃丕之通丕也書曰丕顯丕承詩曰不
顯不承舊説以為豈不顯乎仍是豈不韡韡乎之見解
耳秦和鍾銘曰不顯皇祖詛楚文曰不顯大沈乆湫不
顯大神巫咸不顯大神亞駝此最可騐者爾雅左顧不
類右倪不若注不發聲也淮南杯治之杯亦發語音呸
可亙證也大誥爾丕克逺省陳士元曰丕馬融作不
又讀上聲　又按丕與負背通書曰是有丕子之責于
天史記作負子索隠引鄭氏曰丕讀為負石經尚書亦
作負子京山尚書辯解丕子之責注作背正以古負背
一字也按史記鯀負命毁族注作背命淮南女媧氏背
方州抱圓天文子作負方州負郭即背郭杜詩背郭堂
成䕃白茅以此證知丕亦讀背背即不之第三聲也
又爾雅佳其鳺䲹古作夫不詩疏亦引夫不本草亦載
小鳩皆曰佳曰夫不不音鋪以説文之鋪鼓後訛為布
穀今俗呼勃以此知之則有十四音　彪比二音升菴
所出丕背鋪三音則自直翁韻㑹升菴古音𢎞家韻輯
道常大成子謙小補皆未收入以不知不顯即丕顯負
背丕不相通布穀鋪鼓夫不一鳥也細推本原則發口
之不音坏者乃音之母凡坏􁀙□杯□皆从之借象華
不與否辭而鳥不下來乃許氏之説也諧聲之字惟□
从華不絶無从鳥不與否辭者以此推知不字為母
賁字十四音　陸徳明釋文云彼偽反　徐廣甫寄反
　李軌府瓫反　傅氏云古斑字　王肅符文切似與
李軌同然瓫文異韻隂陽亦分今據訓詁故仍分列之
古文尚書黒賁用宏兹賁淮南鼈三足曰能龜二足曰
賁人食化為水俱音墳　禮記廣賁之音作而民剛毅
荀子下比周賁潰以離上矣音父吻切與郭象注馮氣
之馮同猶憤也又沸也穀梁傳覆酒于地而賁　又方
問切禮記賁軍之將與僨同劉昌宗讀虎賁為奮　又
音肥周勃為襄賁令地在東海史黥布傳趙將賁赫
又音奔虎賁氏舍則守王閑閑梐枑也　又音潘山海
經桂林八樹作賁隅今廣東番禺讀潘　集韻韻補音
孚袁切則為蕃字　又音陸韓文注陸渾山古作賁渾
集韻引山海經賁渾山即陸渾智按昭十七荀吳滅陸
渾之戎公羊作賁渾可證　又與濆通叔弓敗莒師于
蚡泉音分穀梁作賁泉公羊作濆濆泉者直泉也按濟
志濆泉即湓泉湓音匹問切據唐韻濆噴一字暜魂切
今中原讀噴去聲即與湓同　郝氏曰淮南子賁海即
渤海子謙言賁星一作孛星升菴言釋文賁有七音當
有九音智按釋文止有五音今考有十四音一曰賁渾
因□字而訛
敦有十七音　筆乘問竒集皆云敦有九音今小補列
十四音日月燈抄之　灰韻音堆詆也詩敦琢其旅敦
彼獨宿注獨處不移皃賓戲欲從堥敦而度高乎泰山
堥敦皆小邱名　元韻音惇大也姓敦名洽衛之醜人
　又音豚敦煌郡名詩鋪敦淮濆鄭箋音屯　寒韻音
團聚皃詩敦彼行葦　蕭韻音雕畫弓天子弓也一作
弴　準韻音準布帛幅廣也周禮内宰出其度量敦制
　阮韻音遯左傳渾敦　隊韻音對器名周禮珠槃玉
敦　願韻音頓䜿也又太嵗在子曰困敦智又按爾雅
敦邱注引詩至于頓邱　號韻音導覆也覆燾一作敦
周禮司几筵毎敦一几鄭氏讀　皓韻陸徳明讀敦一
几　尤韻劉昌宗讀敦一几直由切又他昆切與憝同
　則又可音懟　子謙載真韻殊倫切與敦同鄭氏引
淳制　又先韻都伭切　凡十七音盖古人亦未必是
以淳制即純音準純轉真韻而敦亦隨之每敦一几音
燾而燾又音倒音紬則自燾字音也此皆漢人之強而
後人無特見姑且从之至音都伭切乃以東坡賢叶敦
遂改此音子謙不知賢叶忻如天叶人之類也
苴有十七音　升菴弱侯曰苴有十四音日月燈曰十
五音子謙十四音今有十七音　苴子余切有子麻
莊俱切漢時姓　宗蘇切茅苴藉祭也與蒩通　布交
切天苴地名在益州見史記注　又天苴與巴同　鋤
加切水中浮草　子邪切菜壤　似嗟切苴􁁊城名
再吕切履中草薦　側下切糞草　才野切慢也　將
預切糟魄也　側魯切説文酢菜也　又平聲臻余切
亦酢菜也　水草曰苴一作􁁊又作浾今作渣非是又
有直家切之音　又都賈切土苴不精細也　張□曰
川䖃苴音鮓　智按焦弱侯所載子余切之包苴即子
閭切之苴杖乃一音二義也若吕豫石所編曰七余切
麻子也又曰子余切有子麻也音義豈有二乎今巳刪
二公之同者而乃多至十七音以中原音韻増入時運
所轉之音車遮家麻兩分兩轉加古之為魚模韻讀之
則三處通平上去入三通分輕重查鮓嗟菹租祖之例
呼之則三十音矣凡字皆有隂陽平上去五聲轉一韻
即有十聲但古人未盡借用今方言未盡呼及也我故
曰音有一定之轉而字隨填入無如後世定為典要則
不得不重考究以通古今耳
擐拴㩊㩱之因　顔之推曰王制臝股肱鄭氏注㩊衣
出其臂脛今書皆作擐甲之擐國子博士𤣥該云擐當
作㩊音宣擐是穿著之名非出臂之義智按㩊不别見
古書何因而有宣聲誕生書前載□為古文受字秦惠
文王詛楚文應□皇天上帝智見金石文載鐘鼎有□
説文受从􁌏舟省聲師毛卣作□秦鍾志作□豈可以
意改作楷書□字今㩊加手耳何不作授字讀邪誕生
亦收㩱字子略切掆也捎也擇也再考孫愐于爵字後
載古□字作□又載㩱字捎也捎亦鞲衣可通者必是
㩱字然則前人之宣音或當如世俗所呼拴字乎而㩊
自是孫愐之㩱拴音當近霜關反俗謂拴衣是也升菴
載賈生攌若囚拘蘇林音欺全反智謂漢晉時方言相
通耳董仲舒日朘月削孟康朘音揎謂轉蹇踧也俗語
謂縮朒為朘縮升菴嘗不知章衡陳振孫用揎釀字智
以孟康解合之詳見諺原則此語自漢至今用之古作
揎今呼拴轉注曰俗有裸袖揎拳之語東坡詩玉腕半
揎雲碧袖則揎正拴字
殍音从孚　野客叢談曰沈存中筆談云唐士人專以
小詩著名而讀書滅裂如樂天詩俱化為餓殍作夫字
押杜牧之杜秋娘詩厭飫不能飴飴乃餳非飲食也晉
王薈以私粟作粥飴饑者郄鑒甚窮鄉人共飴之飴字
豈不作飲食用然考晉音乃音嗣非貽字也牧之用作
貽字必别有所據又觀後漢許揚傳舉謠歌曰飴我大
豆烹芋魁飴字無音乃知牧之用字有所祖也餓殍之
殍作夫字用按唐韻敷字下收之撫俱切又平表切皆
餓死也是則殍字有二音樂天所押盖从唐韻之平聲
者二字皆有所據存中自不深考安可以讀書滅裂非
之揚雄箴曰野有餓殕智按古用飴為飼字與飤同晉
盛彦傳婢使蠐螬炙飴之與王薈飴饑者飤同謂之借
音則可殍之音孚則本音孚之與保古當通聲説文曰
□古文□□从人从□省又曰□古文孚从□按□既
从古文孚孚又从古文□前氏譏其錯戾以㜽與孚字
相近故致差耳殍茅□以□為聲桴莩浮以孚為聲智
論其原古从□从孚一義故相借詳見下
包孚乾干安焉亶單耑□之原　包藨聲近禮記苞履
不入公門儀禮疏屨者藨蒯之菲也相如賦苞荔注苞
藨也魚胞俗呼魚膘麃以鹿走俗呼跑馬肥俗呼臕故
就今之方言可推古之方言惟人遵字説之音釋反不
察本來大原委耳如葭莩之莩何以又為餓莩之莩此
何解邪餓脬如莩後别作殍殍本音孚後别為標存中
咲白香山寜知此故邪古包與孚通包从□象子在胞
中易中孚象鳥孚子从爪从子京山曰元氣動于子妊
于㔾也竹中膜亦曰孚生意在中孚包于外故包通孚
字从包與从孚同如脬與胞桴與枹莩與苞浮與泡捊
與抱之類亙通左傳隠九年及莒盟于浮來公穀作包
來包犧一作庖犧炮犧即伏羲孚俯付伏可知古呼包
如孚矣浮从孚中原音韻收入魚模而沈韻在尤故吳
人議徳清此皆習字書之訓而忘其本耳説文􁨥古文
飽□古文保□又引古文孚後人譏之盖本同原相因
即許氏亦未之知也人知乾有干音而不知䖍亦有干
音詩是􁈁是遷方斵是䖍謂山木斵􁈁之使乾燥也今
贛州即古䖍州猶䖍有干音京山又云乾从龍省䖍以
虎變自咲字説之鑿而亦效之邪古讀乾卦亦如干繫
詞為乾卦可證也䖍之以干猶干之與閒个之與介壇
之與墠也南史周顒傳䱇脯即鱓魚鱓又作鱣楊震三
鱣是也今作鱔盖䄠與袒禪與䄠殫與勯飦與饘之類
皆然也安之與焉猶干䖍之喉音也吕覽其主安重其
主安輕與焉同禮三年問焉使倍之故再期也荀子禮
論作案使倍之即安使也又吕覽月令季春天子焉乘
舟淮南作天子烏乘舟注烏猶安也在傳趙簡子家臣
董安于韓非子十過篇董安于簡主之才臣儲説七術
董閼于趙上地守即安于也故知閼本音遏其平聲為
安閼氏為焉氏閼逢一作焉逢是也六書統以□為焉
字此據舊金石釋文音安為焉也安之于閼猶何之為
朅也轉注古音引行夫焉介之焉音夷音夷則居字首
音烟則居字末此拘矣焉本鳶字借與安焉相轉其音
夷者注書之方言也耑□摶團揣縳捲漙湍輲輇輴之
轉猶安焉干乾也耑古□字車从專為轉从耑為輲惴
慱从心□□从􁏖漙湍从水篿篅从竹其音亦相借如
禮輲車注團也通作輴音春而大夫之輴鄭注改作輇
音船莊子輇才諷説注音權則又一變矣大司徒其民
專而長音團漢五行志蜺再重赤而專亦團字賈捐之
棄珠崖議顓顓獨居大海注圜皃與團同新序以百金
與摶黍示兒子考工記摶身而鴻即團身賈誼賦何足
控揣即控摶長笛賦冬雪揣封乎其枝謂摶聚封閉也
爾雅十羽謂之縳百羽謂之緷縳舊音團今音捲緷即
緄也莊子摶扶搖而上舊音團今音捲故揣之音轉為
捶或作垂改反如圌山本即團字今讀為垂又讀為殊
為船皆方言轉變也平隂陽上去入共五聲京山謂入
聲後増一聲非也陽起而隂收中國以平統之西字父
多入入聲簡而多轉中國上古固以入聲分諸聲又能
以諸聲轉入用之不似今日中原之無入聲也入無餘
聲聲短則音准入聲之餘聲皆平聲也方言開口便有
餘聲故入最易混試舉一二如滑稽銅歴之即隔荆尸
授師孑之即㦸劉懐真傳劣通車軸胡藩劣容指之即
略素問凝□之音濇此本聲易知也如提之音擲以攴
止至擲也提本音持持與支近史記冒絮提文帝蕭該
音抵吳王濞傳引博局提吳太子索隠音底其實提即
擲也夏無且以藥囊提荆軻淮南説林握火提人俱與
擲同古文作擿非音謫也革之即㪅以㪅之即革也管
子山權篇丁氏婦革築室賦籍藏龜注革更也吕覽子
肉也我肉也尚胡革求肉而為魏䇿吾巳許秦不可革
矣俱與㪅同語植其杖與檀弓行並植于晉國音置與
贄音至同莊子贄然至則又轉入聲至則執之去聲也
摯贄質鷙通用吕覽月令孟春行冬令霜雪大鷙即大
至也他如由之為笛因由有丢音丢入則笛矣笛又作
篴古笛逐聲近也故車軸象形从之猶倜之為俶蕭之
从肅也杓之為標則勺轉平與標叶馬援都布注即答
布毋轉為沒沒移而莫啞之音厄惡之音烏州之為祝
嗟之為咤捭豚之音擘趣之為促故知卑陬為迫促亦
在人因此推彼勿以叔然休文横據胸中以為典故則
可以推經傳屬文之原矣
□本隠也加殳轉為殷勤殷色　六書正偽竟曰反身
為依而廢依字此大謬矣子才主之智按經傳及金石古
文無作依字用者不過古方言有依聲耳中庸壹戎衣
注疏衣讀為殷聲之誤也齊人言殷聲如衣吕覽慎大
篇湯為天子夏民親郼如夏注郼如衣兖州人謂殷
曰衣又吕覽憤勢篇湯其無郼武其無岐豐也郼殷舊
封國名升菴特取郼之為殷智按不韋之稱郼乃稱殷
之封邑豈以郼為殷字哉然呼殷為衣漢時有此方言
明矣虞夏商周氏者頗多今姓有衣者殷之胄歟元命
包曰□靡返□音隠退也即□字今字書又有作殷者
皆因訛故别耳而趙氏本義朱氏竒字乃从伯琦之説
可咲戴氏亦倚謹切轉身也智推論轉身即是隠義詩
殷其雷注疏音隠相如賦雷殷殷吕覽殷殷皆音隠漢
劉熙碑民隠作民殷可證其轉十五刪之殷者猶隠之
為暗隂之為韽也史漢稱古文未改皆用依字扆亦从
衣負依通用此最明顯衣即有依身之聲義矣乃反舍
之而因古人一處之方言穿鑿定説以為典要哉
鉶鈃一字　鉶戸經切盛粥器也又作鈃漢書歠土刑
單作刑鈃經天切説文曰似鐘而頸長字林曰似小鐘
而長頸一曰似壺而大莊子曰求鈃鐘也以束縳按二
字多亙亂莊子宋鈃即孟子所謂宋牼牼鈃聲相近郭
象讀為堅而鈃鐘之鈃讀為鉶皆誤也智按古硎亦作
研則鉶鈃之通用可知鈃之為硜為牼則借耳
委不從禾　隖毁切説文曰委隨也从女从禾戴氏曰
按鐘鼎文皆作□乃从□省竟改委作□則不必矣
受訛為紂　□从􁌏秦鐘□文作□師毛卣文作□尚
書皆作商王受他經傳皆从紂一人不應兩名且自商
紂之外皆無用紂字者盖受之訛也方言以為緧緧即
鞦敬甫則以□為爰爰當从于省得聲為是
遯以豖聲　説文从豚省徐鍇曰豚走而豕追之不通
甚矣且遯已从遯逐乃豖聲漁仲猶不知此而以逐列
于第三之例
胥疋雅相通之原　□所菹切説文曰足也从止上象
腓腸弟子職曰問疋何止古文以為詩大疋字或曰胥
字足字一曰疋記也或曰大疋即大胥小胥也升菴又
引三㿿爵音雅智按古無家麻韻疋有胥音胥有斜音
或曰古雅字省作牙牙訛為疋也胥訛為骨故胥母山
訛為骨母七發弭節五子之山通厲骨母之塲韓非子
曰蓇之骨今折矣即胥字鬱儀以正為華夏之夏
止即趾　象足掌形二止為步説文曰下基也象草木
出有址故以止為足按足辵走步之屬皆从止止乃足
非取象于草
　
　
　
　
　
　
　
　
　
　
　
　通雅卷一
欽定四庫全書
　通雅卷二　　　　　　　明　方以智　撰
　　疑始(論古篆古音/)
頁即首糸即絲䖝䖵即蟲　説文首􁄥頁分三部􁄥頭
也首古文以象髪頁頭也从首从人古文䭬􁄥如此孫
氏胡結切夫首之為􁄥猶㜽之為子􁄥之加人猶䨓之
加雨説文俱訓頭不當分為三説文頁訓頭以為古䭬
首之首未嘗有他音孫氏胡結之音非也李陽冰曰頁
音首不當音頡况自有頡字而頁無他義古今書傳未
嘗有用頁字者凡頭顱顛頂顙額之類俱从頁頁之即
首明甚合溪發明陽冰之説是也如絲糸部蟲䖵䖝部
亦然盖亦非叔重所分矣説文曰有足謂之蟲䖵蟲之
總名也䖝蝮也孫氏䖝許偉切䖵音昆按虺特一物何
以為䖝類之宗古書無有以䖝為虺者而融則以為聲
以此知䖝與䖵特為蟲之省文非有二字也字有象其
多者于天文則有□于動物則有蟲于植物則有草有
竹焦澹園猶譏試録以蟲作䖝則拘于字説耳昆蟲者
謂渾而言諸䖝也孟子昆夷即詩之混夷而混混即渾
渾古昆混渾通用可證陸孫以下乃以䖵附㑹昆蟲之
昆豈不可笑有明眼説破矣而猶守陸孫之金科玉律
不敢移可為浩歎子才謂頁為䭬首之䭬惜其無據而
古虺作□象形遂與□近理或有之䖝象其蟠形虺象
蛇形也其言蛇亦作□而它作□
□象絲出於絸　息兹切説文曰□細絲也讀若􁀙□
古文絲蠶所吐也从二糸徐鍇曰一蠶所吐為忽十忽
為絲糸五忽也按絲非一絸之緒故兩其象以􁏖義其
有偏㫄者則从省文耳􁀙或省作絸可證音莫狄切者
亦陸孫輩附㑹分别之學也直當音絲
古文亥作□即荄字後人加草耳豕彘豨彖皆一聲
李陽冰曰古文亥比豕減一畫耳□本象豕形篆文乃
作二首六身説文謂彖為豕□為脩豪豕彖為豕走□
則既為古文豕又為古文亥是彖豕二字而音義則一
彖□豕一字而音義有三也戴氏曰彖為豕頭猶□之
有□􁁊之有从馬之有□也自不得别􁏖為字况可為
母乎凡此皆文之亂也説文之讀已難據而孫氏之音
又與説文舛説文豕讀與豨同而孫氏于豕則式視切
于豨則虛豈切此一舛也説文□讀若弟而孫氏􁁊至
切此二舛也説文謂今世誤以豕為彘以彘為豖以啄
琢从豖蠡从彘明之按啄琢乃以豖為聲與涿㧻同而
蠡亦未嘗从彘故徐省騎以此為後人所加凡此皆聲
之亂也按墜蠡皆以豕為聲漢書蠡吾侯單作蟸从豕
瑑篆􁀅縁喙椽掾皆以彖為聲當自有吐亂之音豕之
老者為彘加彑焉牙長也稺為豚加肉焉通謂之豕晉
語曰少􁊎于豕牢韋昭曰廁也豕盖與矢同音式視切
與豨之虛豈聲相近也豕韋氏又為豨韋封豕又為封
豨豨苓又為豬苓明一字也豨自虛喜而轉又有虛改
之音故藥有豨薟亦謂海薟海亥聲相近也豕亥物也
虵巳物也巳亥既為辰名故虵豕不得不自為文猶烏
於之為二字也彖彘特一字直例切彘从彖而諧以矢
聲猶□之生聲齒之止聲自直例而轉則有直掾之音
自直掾而轉則吐亂之音焉方言曰北燕朝鮮謂之豭
關東西或謂彖或謂豕南楚謂之豨其子或謂豚或曰
膎吳揚之閒謂之豬今定以彖篆為□又作彘二􁀙為
肆篆作□以□為亥説文作□智按何孟春餘冬序録
言彖為豚易借以言全體而以爻言分體因爻為卦爻
故又作肴加肉焉郝氏從之此説甚當盖􁀅為古遯字
漢書曰􁀅逃竄伏戴􁀅音遯豚彖之音轉也吳敬甫以
亥象滋荄之形推古文作□此論有理而創形太竒當
是□字豕彘豨亥荄同聲轉注略亥音几易林叶起管
子叶徵説文亥荄也趙賓以箕為荄則荄箕同音可知
子才特創􁁊字為彖則㪅甚于日月為易矣
爻即古□字　彖豚也全體也爻􁁊也體解也爻从二
㐅㐅古□字説文曰象易六爻頭交也按易因文以名
書書初不因書以􁏖名叔重支矣亦通作殽淆㸚孫氏
力凡切亦無謂爾字从此
□為古肆　息利切陳牲也取二彖􁏐陳之義周官奉
牛牲羞其肆又曰祭祀羞羊肆詩曰或肆或將皆謂解
而陳之也周禮縣鐘磬半為堵全為肆故樂有肆市有
肆刑戮有肆引之為放肆為發語辭説文曰□古文篆
之譌也又作肆説文曰極陳也从長隶聲此許氏不知
其原而分之
□當為鼉　徒何切説文曰䖝也从䖝而長象宛曲垂
尾形上古草居故相問無它孫氏湯何切鼉音同説文
曰水䖝似蜥蜴而長大郭璞曰卵如鵝卵甲如鎧甲皮
堅厚可冒鼓晉安海物記曰鼉宵鳴如桴江淮閒謂之
鼉㪅以其夜鳴也按它鼉疑寔一字説文以它為虵謂
象虵之夗曲觀其文絶不類虵而黽則从它龜鼈黿鼉
類也皆从黽故知它即為鼉説文魚部又有鱓字魚名
也皮可為鼓亦鼉之衍文也
鼂借鼂聲　直遙切説文曰匽鼂也揚雄説匽鼂蟲名
杜林以為□旦鼂篆文从皀林□曰从皀篆文省作鼂
子雲以為䖝杜林以為朝夕之朝失矣或謂鼂自是䖝
而音近朝古人借為朝夕之朝臨海水土記云􁁊􁘩音
迷麻又有鼂俱以􁘥鼊生海邊沙中鼂腹如羊胃可啖
□古文龜　居追居求二切説文曰从它龜頭與它頭
同天地之性廣肩無雄龜鼈之類以它為雄按説文以
它為虵龜龞皆有雌雄野人目擊其尾接龜乃有能食
虵者其頭不與虵同許氏之説殆牽紐矣爾雅載十龜
龜為神物故以卜龜背中十三圍廿四備隂陽之數也
老陽䇿十三老隂䇿二十四
亙從月為正　古登切月弦也詩如月之恒引之遂用
恆瑟别作絙緪又竟兩□曰亘去聲别作􁀙説文恒在
二部曰常也从心从舟在二之閒上下心以舟施恒􁀙
在木部竟也古文作亙徐鍇曰舟竟兩岸然古文从月
引詩如月之恒按許氏徐氏之説甚曲而不通古文从
月乃見于□其義炳然从舟月之訛也古則士龍皆主
舟竟岸之説何其無見也子才从月而别作□以好作
迂談故耳一曰二即恒字天地定位有常所也後加月
為上弦中天之象後又加心為恒而亘專為去聲或曰
左蒼嶼氏以為莫恒于日當从日
□□同文為朢　扶放切又作□説文朢在□部臣朝
君也从月从臣从□□朝廷也又作□望在亾部戴氏
曰按易以月幾望為疑于易日月遙相望不得謂之臣
朝君□之為朝廷甚牽强从臣者亾之變體也智按師
望敦銘作□穆公鼎作□師秦宫鼎作□大約古之書
史各以意變以望于人者惟臣本反身屈服之形□亦
从之而臥朢亦聲相轉但今字家定望朢為兩用則愚
矣寔古之重文也朱氏曰□古望字从□諧聲□古誑
字後乃作□□
□晨之原　因□作□説文又有□字从臼無謂或从
□作曟省文作晨以别十二辰之辰而䢅則􁁊之譌也
敬甫反以从臼者為正非是
□自有此篆而兠不从□　當侯切説文曰从□从皃
□象左右雝蔽讀若瞽戴氏曰兠自象人被首鎧初非
取象于□而从皃尤無義且□亦不成文凡文有相類
而非相資者□□非取圜于口邱山非取地于一兒非
取囟于􁀋□非取角于□􁁊非取角于􁁊㷼非取尾于
火麀非取足于匕□非取鱗于仌取尾于火果非取實
于田壺非取盖于大觀其通可也凡夫直欲廢瞽字而
專用□字竟改禮記□之無相荀子成相篇如□無相
因魏呉氏之□也
母聲之轉　滿鄙莫古莫后莫假四切古書母馬同音
皆莫古切今俗馬母同音莫假切淮南子曰西家子謂
其母曰社説文曰蜀人謂母姐齊人謂母妳又謂㜷吳
人謂母媒方音不同皆自母而變今魚有馬鮆蚻有馬
蚻薊有馬薊皆其類之特大者盖母之訛也俗遂作媽
姥文子為學老女為母㪅生為蘇皆齊梁間俗書妳又
作嬭唐韻曰妳乳也别穪曰嫗曰媪嫗衣遇切媪烏皓
切郝氏竝不分毋母二字以為母音轉沒沒音轉無其
曰禁奸則字學鑿説也愚以為上古本通為一字而隨
後即分毋之别母自周列國時即分矣轉為無莫等詳
别條
大□一字　説文分二部孫氏音大為徒盖切介籀文
孫氏他達切按古籀特字勢少差許氏分一字為二部
孫氏又别其音尤非矣箋亦議之而子才尚分二字者
何也
夷从□轉　㞡足箕坐也説文曰从大从弓或曰弓何
義疑乃㠯聲智謂執紼以弔古作弗象垂繞之形□从
弗省亦非持弓□轉為弟而加丿以别之
勑㩽勅敇飭之原　歐陽公跋漢韓明府修孔子廟器
碑永夀二年青龍在涒灘霜月之靈皇極之日盖桓帝
永興三年改元永夀明年丙申云霜月皇極莫曉其意
智按霜月言九月皇極之日言中□十□日也韓明府
名勑字叔節前世史傳未有名勑者董逌曰勅从束謂
誡也韓明府自名勅爾古者以勞賚為勅勅為賚音其
文為徠别體當南齊時有劉勑為始興内史則古人名
勑何世無之永叔何疑乎□時文嘉謨作縣樓架㩽書
於昌樂㮄為敕書蜀中縣多作敕者説文敕自音䇿馬
箠也敕音竒木别生也嘉謨盖勛之子智按古列國之
篆惟取文美形近則混如㩽作勅猶棗作􁁊也古多亙
用易明罰勅法即飭法飭音飾省巾加力耳齊語飭其
子弟相語以事張良傳明飭長吏守丞馬援傳謹勑上
孫愐賚勑兩韻皆附勅字司馬氏定以為徠字韓字叔
節名勅自指㩽字彦逺何必為強説乎凡夫箋㩽字曰
唐御筆草書毎作制字謬讀作㩽非也勑見于易矣特
古人借筆耳焦氏謂勑非而勅是則説文之馬䇿也智
以敕為䇿亦是説文誤分从攴从文何别乎盖勅馬之
聲近于㩽古人借之也若依説文則董彦逺所主之勅
字亦俗書矣楊大年言古不見用勑字始于周興嗣元
美舉北齊百年書勅字見殺南徐龍駒代帝畫勑以駁
之
葰霍之音　史記絳侯世家從高帝擊反韓王信於代
降下霍人注邑名音鎖樊噲傳從攻韓王信於代自霍
人以□至雲中注作葰人音雖孫愐音鎖又數瓦切則
雖之轉聲也漢地理志太原郡葰人縣郝京山曰爾雅
大山宫小山霍謂大山在外圍繞小山即鎖義也郝公
鑿矣此乃荽音轉鎖豈有鎖義乎又曰説文葰可以香
口即霍音按説文葰䕬屬乃荽也即今之芫荽其味辛
臭古人有氣觸者統謂之香豈定霍香考霍亦苗之總
名偶以之名霍香郝公通人何復勉强如此智按霍自
有雖音何也葰之音雖謂其綏綏然儀禮既夕茵者用
荼寔綏澤焉綏即胡荽澤薌澤之類如澤蘭也文選雪
賦靃靃霏霏靃音雖晉石崇傳論春畦靃靡梁書􁁚陵
王紀傳殿柱生花靃靡可愛盖霍靃从佳佳本職追切
唯誰睢雖等从之應有荽音其音鶴者因與寉近也故
攉因㩁鸖因鶴而得其音後人沿習説文聞霍音荽則
以為竒即雪□之靃靃今作霍霍亦以寉讀之而不考
其本注音雖矣
􁁊臾塊凷之原　□去衍切許氏曰□商小塊也从臾
古􁁊字引論語何臾象畚形也金石韵府又載汗簡作
□説文作□今無此字豈唐本邪林罕曰臾古􁍗字徐
鉉誤以為古􁁊字此罕因􁗐而誤也臾或作㬰鄺氏曰
臾與塊通按塊古作凷而郝氏謂凷塊蕢簣㙺蒯傀魁
魏通用言莊子魏然即塊然列子塊然即魏然此恐不
必耳禮運蕢桴而土鼓論語方覆一簣即一塊荷簣者
擔土墣者也周禮注蒯桴葦籥史記孔子弟子傳蕢瞶
孔悝亂春秋作蒯瞶荀子傀然獨􁏖注塊同東方客難
魁然無徒注與塊同又見升菴以􁀙□為塊字􁁊本地
名􁁊里舊音魂孫愐作􁁊誤趙古則以􁁊為山形似甑
臾者亦作巚借作甗吳敬甫以□从􁃟不當从􁂅古人
以形借用之義未嘗不通敬甫輩止見其一不見其二
耳
􁔭乃􁀙之訛􁀙即好也　説文有好美也又有􁔭人姓
也引周書無有作􁔭去聲故周伯琦專以􁔭為好惡之
好智按今有􁁊姓音丑去聲下引周書與切乃後人誤
入也凡夫改作妞戴氏本載􁀙字盖􁀙即好篆□傍訛
為丑耳説文偶載之而宂䖝見小者附㑹其説夫一好
字止轉上去二音尚欲專􁏖一字則古人不通甚矣今
高麗國以好作姦以姦作好使中國當日如此今亦相
沿从之如甘本舌字象形舌本甘字从干入口自小篆
顛倒用之今豈可改乎可見六書亦易之象也可以為
典要而不可為典要也子才以子女為好不可為訓改
从母作㝀迂哉迂哉
□為古省　鄭夾漈曰□从生从自是古文姓鄺氏疑
為古省今篆作􁩙借作災𤯝夾漈从自者或有是重文
耳説文􁩙从睂省敬甫謂省从□而□是相字小篆訛
作相戴氏作□从少冏則漁仲所云少目之説得一佐
矣
□夤本即􁁊　説文夤敬惕也□籀文引易曰夕惕若
夤今無此文應誤記艮其限列其夤厲薫心以夤厲亙
用也徐本翼真切从夕寅聲或曰寅有虎形故从寅與
􁀙畏同義説文于寅為髕寅之説㪅曲而不通鄺氏曰
以同寅之義思之當是□古以寮為寅而臣於寅簷祗
候故有寅恭之訓戴氏祖張氏以寅夤皆□聲而夤則
作□據王輔嗣解易列其夤當□肉也从肉為是从夕
者訛耳説文有□後人或訛作胛夤□應是重文明矣
許氏以夤附夕部已誤引夕惕若之易則从夕又安可
據乎六書本義言本為脊月而借為寅恭寅時寅或加
月古作□皆象形智按秦和鐘銘有龔夤即恭寅盖信
脊肉為本而敬與時乃借用也愽南引墮淚碑寅作□
盖寅从□古肉字訛作宍从□象脊月之形甚確考古
文寅作□則㪅可騐矣
□□總从□束以形㑹意　長箋曰□本形作□像艸
木萌芽如申之形許氏勥从臼㑹意逺矣古文有作□
者有作□者或作□者則許氏濫觴也或以七月屬□
與十二時之申則萌芽不合不知先有屈□之義而後
借此以為十二時之□説文言□神也吏晡時聽事□
旦政也此語為拙若體自□束从臼六字之訓未嘗不
是盖象人身之□臼象腰脊也或曰與古文不合余曰
上古繆篆取態且安知非上古象萌芽之□而斯篆㑹
通象人身之□乎□字孫氏居玉切蓋合□臼為一字
以□□度之則臼自為一篆矣智又考周禮注信圭音
□刻人形□也躬圭刻人形屈也晉書樂志七月之辰
謂之□□者身也言萬物身體皆成就也此可合看説
文□束之意敬甫以□為取字則尤非
画畫劃皆一字　戴侗分画畫為二字二音此何異今
之分畫音或畵音化乎古止有一字或音一轉而為化
耳画本字也因用聿作畫劃因古用刀筆又作□後人
因音同不便專主故分為二字趙凡夫曰本當作□加
聿則字畫之畫若田界用筆何説也升菴引莊公六年
寔來公羊曰慢之曰何以慢之化我也穀梁曰畫我也
故簡言之也按是桓公六年寔來州公名也州公自曹
朝魯以失國而名之也化畫同音則春秋時之中原音
何不據此乃从江左乎智按古化有訛音或周末漸轉
有之
􁄗又作□　子亦切説文􁄗背吕也讀若􁀙即今乖字
唐本作□从大又有□字背吕也李陽冰曰􁄗背心也
手足之所不及故謂之􁄗千背文􁀙肉文按􁄗□寔一
字後人加肉猶雲䨓之加雨也今世不虛心服李公之
説而且辯􁄗之音乖非􁀙之乖而改造一乖字徒紛紛
耳
甸乘同音猶陳田通音也　渾良夫乘衷甸兩牡杜預
曰一轅卿車陸徳明曰甸之證反賈公彦曰四邱為甸
出車一乘古者甸與乘同故詩維禹甸之與命叶荀子
王制篇注亦云盖古田與陳通戰國䇿陳軫史或作田
軫陳敬仲世家作田敬仲荀子田仲史鰌田仲即陳仲
子詩應田縣鼓宋書樂志引詩應􁈹懸鼓今詩注疏應
田作􁈹文从陳周禮音􁈹為應亦非當音陳
匚為古筐方為古㫄口為古方　説文匚府良切又有
匚巫禮切趙古則并為一可也然終以為方故凡夫廢
方字而用匚為四方之匚智按匚古作□象形即筐字
後人加竹从匡耳或古人筐方音近如吳人之讀罔無
等字乎非孫叔然之音非則必門法初出時輕重交亙
門以輕切重之所誤也如必方舟專用而不可通則㫄
放何以又从方得音而不从匚乎鄺氏言方即防字智
以為古㫄字□□□□皆古人字象正側之形方盖傍
􁏖全人之象士喪禮注樓為纋㫄為方荀子方皇周浹
注方音㫄可証借為方舟□乃漸起或訛筆未可知也
口乃古文方因與圍圓混故借用方
噐以从工為近　噐説文从犬守噐其説甚支鄭氏吳
氏作噐从工有理伯琦作□六書統作□朱王孫以即
□車虺虺有聲也噐物有方有圓□省作□又省作□
㐅訛為犬智按古□作□□即□省作□月令其噐疏
以達陸釋文作□
多夕皆有宐音　多有移侈之音台有怡蚩之音侵覃
兩韵相通猶陽庚也夕亦有平聲如宐从多亦从夕也
吕覽正坐于夕室謂宫斜而正其坐也夕與邪同鵩□
庚子日施漢書作日斜褒斜谷漢碑作余古怡余同音
也今人見夕為宐音則怪之隻本从佳當平聲反讀為
擲賈誼書楚昭與吳戰何惜此一踦履管子其獄一踦
腓一踦屨注作一隻屨漢五行志匹馬觭輪無反者注
隻輪也盖隻乃踦之入聲夕亦宐之入聲也古人脣齒
相近則借之不推至此何以知古今之原流邪敬甫不
知此原而造彡字音移因古文多􁀙也辛泉云宫中二
人當夕謬甚鬱儀以為古晦字智疑是先以撱迤之形
生撱迤之聲而後轉為得何切也
心古作□自象形不必倒火倒□􁏖論也　睂公秘笈
畢少董論水字中直不須曲只画一坎卦出耳余因思
張有言心字是倒火字豈知心字画一離卦☲哉上一
㸃中二㸃下一包上之一鈎也智按喻子才云王介父
以心从倒□言無不□張謙仲謂凡火炎上而心火欲
下故从倒火非倒□也王説已鑿辯之亦鑿睂公又鑿
矣字豈有从今日楷書􁏖義者哉古篆□象形耳師□
敦作□小篆作□
得臣為賢古但作臤　得古文楚辭作䙷乃􁁊之訛戴
氏作□以手得貝為義又即手寸即□􁁊臣為賢古省
作臤亦得臣之意也聲則臣臤賢一聲陳重雷義善語
曰膠漆自謂堅不如雷與陳白虎通曰臣者堅也漢人
好以韻解字于此可推臣乃反身故望人事人藏身皆
用之□古文身字小篆改作□溧陽長潘乾校官碑洪
景伯釋文剗去其刀賢去其貝可作臤為古賢之證
得貝為得　説文作䙷又作􁀙鄭趙揚皆从見六書故
作􁦧从貝□朱氏曰从鬲省又曰从見又曰从貝何無
見也盖古文有□□□□諸文今據□正貝形見乃訛
耳又按則字从貝或从􁁊以貫貝為準則也得貝為得
从寸从□意同可與得臣為賢同㑹意
𧦬不音訛葯不音拙　孫季昭示兒編云𧦬音訛跫音
凶作蛩音非俗以焮(釁/)為欣以奈(糯/)為耐以葯(拙/)為約
今考各書𧦬乃辯之訛巧言曰辯亦作有功曰辯俗字
也隋有栁𧦬傳燈録有衢州靈曜寺𧦬良又𧦬光善書
自隋唐以來用之無音訛者葯亦音約無音拙者宋孫
季昭名奕升菴云孫慥示兒編不知何據得毋以曽慥
為奕邪
麋夀即睂夀眉原作□　荀子用須麋集古録曰漢故
北海相景君碑銘有云不永麋夀余家集録三代古噐
銘有云睂夀者皆為麋夀盖古字簡少通用至漢猶然
也六書索隠曰三代鼎彝睂夀字多作□□□轉為亹
字易詩用之説文偶遺而徐鉉遂以娓代亹誤矣智按
舋有門音爾雅虋冬是也舋本象兩􁏖之形如門門睂
音近故借之按伯碩父鼎作□史頙鼎作□穆公鼎作
□叔液鼎作□而合溪則曰鼎文睂作□□□則齊莽
史鼎銘孟姜敦銘也故鄺氏作□□字若論􁐠識文則
鬱儀載之甚詳要皆訛異耳
舋斖􁁊釁爂□之分　楊南仲曰亹古作釁釁芑之釁
用之為聲今為許刃切智按舋門睂斖釁古皆相通後
人从酉以為許刃切謂釁牲者于門外也升菴曰釁亦
作□賈誼傳釁面吞炭注薰也周禮女巫釁浴謂薰香
沐浴也或作衅樂記車服衅而藏之亦作興禮記既興
噐用幣亦作爂若輕爂用火則音剽作□非爂也合溪
以□作□若□則與□同
亙聲之例　説文顛蹎闐以真為聲煙咽以甄為聲馴
紃以川為聲詵駪以先為聲此皆先真韵中亙為聲也
如天亦叶人田之音陳可知古先真多通亦猶覃侵東
蒸之通麻多入虞灰多入微庚多入陽之類也升菴曰
舜居陶甄為甄氏孫堅入洛見甄官井氣得璽以甄與
㔾名音叶後吳人為諱故改音真又引莊季裕雞肋篇
甄徹登第林攄唱名為堅音上以為真音攄不遜坐貶
智按墨莊漫録載元豐五年暨陶登第蘇頌呼入聲大
觀三年有甄陶者唱名為堅不應陶自言之人切則所
傳何參差若此至引王逸楚辭鹿谿兮􁪮􁪮猯狢兮蟫
蟫鸇鷂兮軒軒鶉䳺兮甄甄以為音堅此不知軒亦可
音欣蟫亦音尋不足據也孫季昭嘗怪學者不知甄押
真韵為歐陽氏之誤張蕐女箴以甄叶人則固可不拘
矣智按古無甎字説文止有□匋也从瓦垔聲居延切
博雅曰甄陶窰也則古以甄為甎無疑沿漢以來呼甄
為真故又􁏖甎字
正邪之原　漁仲曰左氏曰反正為乏正無義也正乃
射侯之正象形也正以受矢乏以藏矢正相反也邪正
之正無所象故正用侯正之正邪用琅邪之邪竝恊音
而借者也智謂正本指四方平正之形射侯之正亦指
其在中正方也猶今俗簡面寫正字耳邪从地名地名
何因乎古邪音余如漢書歸邪音歸餘牙音吾故與亙
通允吾縣音鉛邪本外國之呼中國以字配之何不竟
配牙字而配以吾字則漢人猶有讀牙為吾之音此可
證也邪為余余為斜褒斜谷亦作褒余此又一證也不
正則斜人行不正亦謂之邪故用邪字後又以衣裔殺
縫作衺字故亦通用竒衺之民而衺則衣之餘幅斜迆
也餘亦有斜迆竒零之義推原其始丿即斜字音移賈
□日斜又作日施日暆與吕覽夕室俱音移可證
厶了之原　漁仲曰韓子曰自營為厶厶象男子之勢
故又音鳥□與了象形也智按□乃了字□乃私字古
謂隂亦曰私則厶即了也漁仲何辯之有書史嘗有隂
私之私□太減故从私了為完了之義自漢有之借音
也古文竒字了作□即繚字又按漢時有㭬也二稱别
詳彦原條
畾疊之原　子雲以曡為古理官決罪三日得其宐乃
从三日从宐此説已支漁仲謂疊古作曡祭肉之積在
噐也从晶音精象積肉形宐祭噐也智按子才以品為
疊敬甫以□為疊合溪謂□古絫字智以畾□□皆象
累形後加土糸作纍壘漢書用絫黍絫息則畾即□明
矣疊正取畾之意宐形也子雲三日之説漁仲晶肉之
説皆支乃象畾物于噐上也从晶者畾之省文□之増
文或篆作□耳古文疊作□説文無畾而从畾者多皆
言从畾而不言从靁省明畾自為一字徐鉉曰畾不成
字當从靁省故此辯之盖古畾􁀙或三四皆象疊累之
形初作□或□□非从田从日也
以韻訓字不可執一　漁仲言􁁊从亡戰从單戮从翏
戢从咠戣从癸是矣又曰記曰祖者且也祖非从且徂
祖之類从且音徂又曰刑者侀也謂刑之若井而有侀
之義則剏也井也耕也亦可曰刑乎智謂古人解字皆
屬借義如歌詩􁈁章自左氏止戈已然不必責以正體
也若周末至漢皆以韵解之如韓嬰曰君羣也王□也
先生先醒也鄭𤣥賈逵劉向班固劉熙杜預諸人皆襲
此以為正訓如父矩也母枚也兄况也弟悌也子孜也
孫順也男任也女如也姑故也姊咨也夫扶也妻齊也
妾接也宫中也商章也角觸也徵祉也羽宇也冬終也
夏假也秋愁也􁒊也春蠢也徳得也祖且也舍舒也寅
螾然也卯茂也辰蜄也已陽氣已盡也率以已意牽合
此弱侯之所以痛恨也然亦有闇合者皆屬借意不為
不可如祖之為且且乃借聲助詞其諧馬韻乃是周末
漢初之音若古之且夫之且亦音祖猶藉古音籍如開
口用猗用維用侯用爰之類轉聲則用𦂳用祗用即用
庸渠其用逎字亦讀同爾故□中有爾乃之語其用且
字常使即字今史漢中語猶然漁仲直以今之家麻上
聲呼之邪彼時以韻解字祖者且也如今讀則不諧矣
説文且子余切乃孫氏誤也且本俎豆之且象形因為
借義所專故加半仌作俎即以曽子之言可證説文子
余之誤而漁仲乃笑之邪吳氏總要亦作且□謂且古
作□小篆作且智見鐘鼎有作□者戴氏作□弱侯嘗
恨漢儒之解姊姑等字而自解亦鑿如姑从古齒徳俱
尊觀舅从臼可知也姉从市古紱字蔽膝在前觀妺從
末可知也此不惟義强而六書亦誤姊从􁂛篆作□非
市也妹从未篆从□若从末則作□矣其實姑姊妹皆
諧聲耳子象形男女夫婦皆特􁏖之字父象老人持杖
作□母从女加乳夫與大同意象人肢􁏖男从力田㑹
意或曰从囟妻古文作□从齊諧聲小篆改妻亦如婦
持箕帚事人之意也
率㪅不音律　弱侯謂唐率㪅今皆音律因升菴之説
也智按胡身之注十率府與率㪅皆所律切彀率藻率
則音律耳弱侯又曰量名音刷此緣金選音刷本百率
即百鋝而誤也盖選有算音而古人通用之諸家皆未
知也
鼠有施聲　史記灌夫傳首鼠兩□後漢鄧訓傳首施
兩□注猶首鼠也西羌傳亦云首施兩□按古已呼鼠
為施矣今吳中呼水為矢建昌人呼水為暑即此可推
古鼠施之通聲
黽不必音蔑　升菴曰抱朴子語曰寒素清白濁如泥
高第良將怯如黽泥音湼後漢書引論語泥而不滓可
證黽音蔑爾雅引黽勉或作蠠沒可證也晉書作怯如
雞盖不得其音而改之智謂泥自有湼音然説文有􁀙
字水䖝人食之今人稱蛙為水雞田雞是其字也奚即
蛙音此為重文晉書改雞亦􁀙字之訛也凡夫則竝以
匪雞則鳴蒼蠅之聲為青蛙之聲
濕溼漯顯􁚦以形相借　説文濕水名音他合切即禹
貢之漯孟子瀹濟漯也漢志後靡縣漯水至無終入庚
水魏書道□帝如馬邑觀漯水注即紫河也出雁門隂
館縣補頭山一曰治水師古曰漯力追切丁度集韻漯
㶟濕三字同水出雁門合而證之則古濕水音榻今漯
水音累二音相通智按濕从㬎説文㬎五合切或以顯
从㬎而音㬎為顯者盖古文□象繭出絲形後作□而
□為兩絲相合之形音五合切其聲近榻今績麻者亦
呼榻麻㬎有搨音亦有積音故卑濕从之而字别有溼
累則纍省耳漢人見形相似即借用之如郙閣碑􁚟漯
即潮溼熊君碑顯作□之類古人求書甚難郡邑二三
操筆為文之士以意隨用豈盡皆考究之儒者哉
□□一字　力軌切説文曰誄謚也讄禱也引論語讄
曰禱爾于上下神祇今語解不然非以誄為□也誄者
謂撰其徳行以哀悼之因而命謚竟以誄為謚亦誤合
溪曰謚字宜从益徐本説文作諡兮聲而謚為笑皃益
聲孫氏伊昔呼狄二切唐本無諡但有謚行之迹也字
林□从□智按史漢皆用謚漢書賜之令□又作□乃
知謚諡□一字重文也凡夫以史漢誤用謚按謚為笑
不見經傳多因􁀙誤而□因笑言啞啞而誤
鐘鼎之□即若　説文□擇菜也从艸从□□日出東
方摶□木也□籒文孫氏而灼切按書傳不聞以若為
擇菜者摶桑叒木之説無稽古鐘鼎文凡若皆从□盖
从口而□訛為□耳籒□即若字也石鼓詩□而出竒
□正若字又有□乃箬字也宋元諸家主此説
春若花卉之原　□□皆見商鐘　楊桓説□楚王彝
説文無□而有□□後人遂補□字丹鉛四録古鑑銘
春夏秋冬作□□□□或曰春屯聲从日暖也以古文
他文考之□□皆从卉由此推論卉乃花之聲花古作
蕐讀如□作□轉而為輝音如今閩中之讀花為輝也
花既近輝或轉為卉遂作蕙字蒍字蓶字後人乃分用
若則从卉而聲則从花蕚轉也
□啻有抑音　説文曰意从音心察音而知意也此甚
牽附盖音為聲或啻訛為音也史記喑噁漢書作意烏
音與意同聲也説文又有□字即億字俗作憶字論語
抑與之與漢石經作意與之與可見意有抑音古通用
也如愔亦有抑聲有□聲可証詳見重言條
寜□甯皆本于□　□丁切説文从宀从心在皿上又
□願辭从丁□聲又□定息也从血□省聲漢郊祀歌
穰穰復正直□甯王莽傳永以康甯甯與寜通漢書甯
成史記作寜甯越一作寜越即寍􁁊寜三字亦必相因
許氏殆牽合耳盖从□覆噐象安置之形丁則加聲从
心象皿中之形何必作安心之説邪石鼓詩有㝕字即
寍春秋甯毋榖作寧母公孫寜儀行父公羊作甯滕子
寜卒公作甯鄭伯寜卒公作甯商洛鼎銘劉原父以丁
為寜彦逺是之
□其從交手　矩悚切又借為共敬别作恭為共奉别
作供平聲因為同共去聲説文曰□从廿□古文共之
从廿其義迂曲古文交手乃其正也𨽻書趨省為廿耳
吳氏以􁀙為共
□即筆　説文聿手之疌巧也孫氏尼輒切□與肅皆
从帇帇所以書也楚曰聿吳曰不律燕曰弗从帇一聲
孫氏余律切按書傳無□字且手之疌巧何以取義于
巾其實筆聿一字後加竹耳借為發語詞别作欥慎之
主此説
□有辭治孌之音　説文□古文□字亂也一曰治也
孫氏吕員切集韵盧玩切古孝經同又作□説文曰□
治也幺子相亂􁌏治之也讀若亂□古文又亂治也从
乙乙治之也孫氏郎叚切按辭以□為聲説文盖以□
為治而􁍜為郎叚切孫氏誤以郎叚付□而今古淆矣
辭為辭受之辭辤為古字詞為言詞籀文作辝以台叶
音也合溪曰□與􁣇即治字書治皆作亂殆□之訛也
从􁣇从􁅋猶言理辠也孫奕季昭示兒以乿為治字􁌏
平小切子才以□為禮幹切以□為治字總之觀辭之
从□或作辝則治之得聲灼然矣觀孌鸞之聲則□之
為亂灼然矣而古或以形聲相借猶煗儒輲團枹桴之
類故加乙加攴以為筆態猶高頤碑後昆作緄吕君碑
蕭條作蓧也
頄頯顴一字　□渠追渠爰二切頰骨也又作頯戴氏
竟曰與顴一字説文曰□九達道也似龜背故曰□□
髙也頯權也按爾雅九□謂之逵亦借作馗許氏不知其
為假借故為曲説如此顴馗通聲猶魁渠毬鞠邱區之
類詳别條
􁦡自有聲　説文从力熒省熒火燒門用力者勞􁁊古
文从悉許氏之説鑿矣犖亦以􁦡為聲二火當門為燎
力之聲義亦合敬甫曰當作􁀙或作􁁊因作勞趙氏專
􁏖􁁊音熒余謂从二火冂聲
𠞰勦後分　六書刋誤以無勦説安用勦民為从力平
聲征𠞰之𠞰為从刀然古書時有借用者智按古𠞰作
劋王莽傳劋巫子是也陳氏九經考異引漢書作□恐
是劋訛
寸與又通義　六書故知又之為手不知手以關上為
寸關下至腕臂為尺尺寸之本也故从寸即从手之意
石鼓詩□字□字本□㫄也□又皆作寸可知古人篆
法□□隨時加減見鐘鼎甚明必拘拘如□㝊□之類
一旦改之何怪人之怪乎如貝有古文□豈能盡貝傍
皆作□則可咲矣□亦篆文將欲存□而廢□乎甚矣
其泥也
□即牀　在良切説文□从木□聲李陽冰曰右為片
左為□徐鍇曰説文無□字李妄也夫□□□□□□
皆从□聲唐本説文有□部張參五經文字亦有之鄭
樵曰殳也亦判木也音□古作□後作□又加□敬甫
主之今𨽻皆作爿正與木左半之説合□即析字古□
象形□作□
蒯㕟之合　庫拜切􁁉也諸家作□字説文曰㕟聲徐
鉉曰説文無㕟字當是□字之省而聲不近未詳□疾
正切説文無㕟乃遺耳總要以□為蒯
□當音密　説文□深屋也□延切合溪以鐘鼎文之
□而竟改广从□此甚不必但魚儉切為無據耳智以
􁄒从冂如􁁜為鼎之扃音密儀禮古文鼏皆作密則密
􁁜一字招魂□勺即密勺也盖或有把故作□而屋之
□象宇形後小篆與宀同而説文音綿以密音而轉也
子才敬甫宫室从□其穴从□則太造矣
家非豭省　伯琦曰家與牢同意畜豕故从□因用為
室家之家牢牛屋因借用為牢獄之牢説文謂从豭省
謬甚􁅋泉从口豕為家合溪从□即族字訛為豕智按
□本矢鏃而閦才六切从众墮淚碑眾作□眾从□也
吳氏竊合溪之説而又音□為吟則㪅牽强矣又急就
章家伏几也今謂之夾膝王伯厚曰猶楊子所謂槧人
也隋煬帝嚫戒師有夾膝唐陸魯望以竹夾膝贈皮襲
美總按古文家或作□□□□□□□□□□則知本
伏几之噐借聲為家古讀近姑即吾字之聲也因有从
犬从豙者言家先畜也亦有从身者吾所居之意也从
牙者諧聲也
□从穼而卨聲　説文曰盜自中出从穴从米从廿卨
諧聲戴氏改為□則隨手杜撰矣或以糲為聲萬之首
訛為廿也鄺氏曰从穼而卨聲訛為竊耳
□即穼　式鍼切説文曰深也一曰竈突从宂从□省
類篇又所禁切俗謂深黒為窨穼商頌曰穼入其阻説
文作□按毛氏曰深也疑即穼字作□無義伯温主□
入曰□周也突則為深字之本凡夫則又取􁁊入其阻
之説而撝謙乃作□字智以穼無别用即是深字止有
李鼎祚載晉人穼衷升菴考舊本音森智謂森深音近
即是一字古人釋字口齒微粗耳如今松江人森深有
别否邪
官从宦省秦權作□　古丸切説文曰吏事君从􁃟􁃟
猶眾也與師同意戴氏以官□聲□古環字訛為㠯秦
權文官正作□吾子行非之謂□為寰字夫又安知古
寰官之不相通乎六書統□□□公舍也推論古因宦
省作官詩三嵗貫女石經作宦女可徵古宦轉擐音則
轉官音明矣漢張公廟碑國無災􁀙即災患以官有宦
音此又一證也備考與精藴从環古文守字或从□或
作□則􁃟臣通用此又一證也鐘鼎有从官綰有作□
者秦權从□各國􁏖文隨取耳説文謂从􁃟省孰與从
宦省乎徐曰與師同意師本□象獅改作師耳師旅以
統率得聲率轉借□猶今省筆作帥為將率也
□□午杵之原　斷木為杵借為子午説文五月隂氣
午□之説甚曲所以知其為午臼之杵者□从午从臼
此明證也昌與切父乙鼎文作□庚午鬲文作□借為
子午午貫錯午戴氏主此伯琦撝謙俱从之子才敬甫
别作□為午字京山曰古午五通日中為午一縱一横
之象推之或作□變為午
饟餉曩之原　式亮切又作□□□又有饟説文曰周
人謂餉曰饟孫氏人羕切陸氏式亮切其實餉饟一字
吾尚欲合曩者為向者何况餉饟乎
□鬲一字　郎激切説文鬲鼎屬實五□斗二升曰□
象腹交文三足或作䰛漢令作□又曰□□也象孰飪
五味气出按□鬲一字猶□與□□與百不當分也亦
作鬲借為阻鬲
□即鍑　方復切無足鬲也又作□别作□按説文福
輻葍逼副富幅匐□並畐聲而籀文副作□□作□以
此推之□乃□之變□即□也
□即香　説文皀孫氏皮及切合溪曰鄉从□齊侯鍾
鄉作□宋君夫人鼎餗作□□季□伯庶父□郱□牧
□其㫄皆作□□亦从□疑此特□字□字象形其下
訛而為匕也伯琦从之敬甫从其形而不从其音夫烏
知香之為吸乃平轉為入乎子方作□朱王孫曰□古
□字
□為一部　戴侗云不可曉智以履屨从尺省屋从户
广變形亦象屋上有宇而後有□也尸之為主為陳亦
从此生意非从尸也□象人僵形故作屍祭尸从尸主
義吳氏别作□各處自為象形形偶相近非从尸也
气為古氣　卻利切象气起皃借為乞與之乞又轉為
气匃之气卻訖切今作乞反以氣稟之氣為气而加餼
黄老家又作炁子才作□敬甫作
標票从□　卑搖切説文从□戴氏作□从要諧聲要
即腰也篆□象形朱氏曰古文作□□即肋魏吳俱从
之
厃即危　魚為切人在厂上危也又作□又為□以巳
諧聲猶曐之復諧以生也或曰危妃肥配皆以已為聲
□即耎　軟从車欠不可解又作偄腝□輭􁍅素問耎
弱皆作耎又奴亂切按□有濡音與耎近故多亙錯皆
以从耎為是説文耎而兗切鄭司農説柔需之需可證
六書統作□□
捫摸一字　捫莫奔切又摸字末各切捫也説文以此
為摹字古無摸字即捫也音有二轉故説文並收摹捫
而𨽻書猶以摹勒為撫勒因規模為規橅也
□即擲　直隻治革二切投也説文搔也又作摘莊子
擿玉毁珠又作擲古無擲故借提見史漢
□合工噐寸以彡為聲　士箴切唐本不从口而从几
唐𤣥度林罕云古文从寸从尺推原古讀□如穰又讀
如寜凡囊襄多从之字从􁀙者示凡噐物之□耳此从
又寸度噐而彡則參之聲也
反正當為丐　□□皆古文正字左氏反正為乏藏矢
之具或曰反正為丏丏蔽矢短□也鄭𤣥曰四尺曰正
二尺曰鵠鄭説失之正居侯三分之一不可定也反正
當為丐訛為乏爾正月之正為平聲相傳避始皇之名
然正自有平聲詩云不出正兮與名清成叶
□从行來　余忍切長行也□从此説文又有㢟字曰
安步㢟㢟也从廴从止孫氏丑連切按書傳未嘗有用
㢟者
□从巾几皆象形　定作□以為从巾不从几此合溪
之泥也□亦虎頭几非虎尾乎小篆之變筆也
□分為五　説文同音而異字凡五一曰鞠蹋鞠也匊
聲或作□从□其二曰□窮理罪人也从㚔从人从言
竹聲或作䉅其三曰□曲□也􁛊省聲其四曰□窮也
其五曰□窮也䉅聲□與􁛊同俗又有毱皮毛丸也又
有諊□躹􁁊文淆亂而義不明盖説文載者漢人所分
又太多事矣
戼□之分　卯酉戼開而□合也後乃别作酉酉乃酒
字故用酉酒乃加水□□□皆以□為聲王莽謂劉為
剛􁂐金刀盖已不知矣虞翻曽論之
鑮鏄之分　又作鏄補各切許慎及鄭氏皆以鑮為鐘
之大者國語則鏄細于鐘鑮鏄多亙説文則以鑮為鐘
而鏄為田噐可見當時皆是臆解
□乾榦之原　居寒切唐本説文曰幹溼之幹也徐本
無幹字又作漧借為支幹去聲又作幹盖古干䖍二音
通呼如䖍州即贑州可證詳見前凡夫不信有説文别
本故謂為俗字余見他書所引説文語為今本所無者
甚多凡夫自不廣讀書耳
匕非反人　卑履切襍記曰匕以桑長三尺或曰五尺
少牢饋食禮左手執俎卻右手執匕柄縮于俎以受于
羊鼎西司馬在鼎東二手執挑匕柄挹湆注于疏匕升
以受尸尸卻手授匕柄坐祭齊之此所謂挹湆也鄭氏
曰挑讀如或舂或□之□作挑者秦人語也挑長柄可
以抒物于噐者今文挑作□鄭氏又曰二匕皆有淺深
□如飯槮説文誤从匕為反人又謂匕一名柶非也柶
小于匕古以扱醴及䤈醬匕之類也鬯从匕象形也化
則从倒人為
□即匜　弡伯仲姞也字以支切又上聲沃盥噐也有
流以注水象形亦作□又作□秦刻石文作□説文□
女隂也此説甚舛或當時有此方言耳伯琦亦从匜説
借為詞助羊者切凡夫因説文女隂遂廢也字而借殹
□以亾為聲　□甫切左氏曰止戈為□鄭夾漈曰□
非从止乃□聲也古文歌舞之舞作□撫綏之撫作􁀙
廊廡之廡作□有無之無亦从□皆以□為聲古文□
有作戊者象執戈揚盾之形有作□者取習用干戈之
義既曰止戈而又曰偃□則複矣伯琦亦宗夾漈此説
而敬甫反不从乃沾滯左傳又宗子才子才好作理談
以止戈易立論也□則古廡字象屋覆形□古旅字人
在□下轉王音資暇集以亡為無以亾為亾盖未知其
原耳
戊茂古通　莫候亾遇二切□父已□□祖□匜□沈
子盉父戊□同□周姜□鄭樵曰戊亾撫切即□字許
氏中宫六甲五龍之説妄矣趙彦衛曰戊本讀茂茂避
唐諱讀如□或如務宋永亨搜採異聞録五代史梁開
平時司天監言日辰内戊字請改為□朱温父名誠以
戊類成也按茂以戊為聲詩吉日維戊與阜醜叶趙説
是也魏吳作□楙晟也象根柢分布形後加艸作茂
鼔□多分　説文又有□按鼓不應有二字説文于弢
字又曰㞵垂飾與鼓同意盖不能自一其説从攴為是
擊鼓為鼓猶著衣為衣非有二字㞵乃攴之訛
佳嘉入麻韵　説文曰美也人部又有佳字善也古膎
古牙二切盖古無佳字楚辭始有之實一字也智謂佳
既有古牙切許孫何故不入麻韵六書統□即嘉从匡
者加禮也
幺無二字　説文□小也象子初生之形陸機□絃幺
徽急注小也爾雅幺幼注豕後生者俗呼幺豚班彪論
幺□即今所用么麽也又有幺貝亦小貝也俗訛作么
丁度乃云么乃詞令名有小么令幺么不同夫六么本
于骰子之小㸃豈有二字之理韵㑹小補復收此説而
不正之故為説破鶡冠子曰無道之君任用么麽退之
詩曰么麽微螽斯
羌乃羊聲　説文曰牧羊人也从羊□古文按羌羊聲
許氏説非
肅蕭聲轉　説文曰从帇在□上戰兢也甚牽強按歗
嘯蕭鱐皆以肅為聲詩條其歗矣與淑叶□古文簫按
蕭與肅實同聲肅轉平聲則合也□古文从心从□才
老以簫蕭嘯皆音肅智按陸本條其嘯矣即歗甸師共
蕭茅鄭大夫云肅字或為莤莤讀為縮縮酒也可證
崧嵩一字　孫愐徐鉉合為一字者通戴侗非之不必
矣説文止有崧嵩乃新附
氾洍重文　詳里切爾雅曰水決復入為汜一曰窮瀆
也説文與爾雅同引詩江有汜又洍水名引詩江有洍
分詩一字為兩必誤矣洍乃汜之重文也
一二太減故時作壹貳弌弍丶冫之為主凝亦猶是也
　程大昌曰在顔師古時江充傳固已訛大臺為太壹
薛宣傳壹□為樂而乃作壺矢可知古以壹為一智按
李斯刻即有以一為壹者古取文畫茂密耳以聲通用
左傳自參以上顔子不貳過豈知後世作㭍捌玖拾欲
使人難容奸偽邪隷筆以一文太減故加弋為聲弍弎
則从弌轉仌文亦減故加水作冰而加疑作凝丶文太
減故通用主而加水作注今長箋必用為注字用□為
主字泥矣如仌筆陵切徐傳説文必以冰為凝故張□
且讀李陽冰為佞字宣和譜陽冰字少温其為氷明矣
張孟竒曰仌于隷楷不能獨成文故後人加水别之凝
之从仌从水無義當从今文智謂六書之道知其原而
以適用為主非謂後人必無當也
亖□呬通用　四即道書吹呼吸呬之呬从口从八作
□張平子□怬河林之蓁蓁注怬息也與呬同盖古以
一二三亖為文四乃呬也胡一桂書三亖字作□或以
四為呬而□為數古盖通用後乃分之按□月表中土
之音滿一音一名或兼二名而數目自十後十一二十
一悉以二音三音呼一數于文尤難諧協乃用單字易
之如卄之為入卅之為颯册之為昔皕(二百/并)之為秘原
有幷字即􁁊(音/卒)􁁊(音/保)卆(音/族)􁁊(音/乾)􁁊(音/囘)􁁊(音/别)雖非數名亦
妙有適合然不全耳因于字類求其相近可假借者編
成一百誦注記筭乃易易也太西氏十字皆只一畫作
□□□□□□□□□　不煩兩筆亦取其簡便耳
刕乃諸家新造　諸家字書皆造一刕字音𠢐鄭漁仲
曰列也又作□又作􁀙茘珕从刕協勰从劦説文有劦
無刕故茘珕不得其聲故曰𠞰券从刀智按荔从力耳
且曰荔子非刀不割尤為牽强如颿之風不叶而凡叶
故又作帆至鳳之以□則建類也
建類者弍凰之類也　貫休曰書家作字省文如鳯皇
鴛央廟郎下一字俱省其例起于六書建類如弌字以
弋聲而弍弎非聲以弌為建類鳳从凡聲而凰非凡聲
以鳳為建類也
漢隷隨筆之異　隷釋所載急就章曰自三蒼滂喜亡
(李斯作蒼頡篇揚雄作訓纂篇賈魴作滂喜篇名曰/三蒼魴者漢和帝時郎中以𨽻字寫三蒼隷法始廣)小
學不絶如綫字書行于今者篇莫加于類篇韻莫善于
集韻所載𨽻古以石刻校之則攟摭尚多脱畧隷法皆
以悠作□此碑又省作悠稽之篇韻咸無焉聊因論此
擬急就之一章云滂喜□□􁑮□□(□喜悠悠獨無繼/出袁良孫叔敖司)
(馬君鄭固劉寛楊厥碑/一字有數出處不再見)□□□□昘□世(𨽻法乖離昉/中世出繁陽)
(令無極山張納孔躭袁/逢戚伯著富春丞碑)□異□□□□□(騁異爭新墜/筆意出周憬)
(陽著韓勅孔耽繁陽/令戚伯著樊毅碑)□□□□載□□(斷據圖藉載一/二出楊厥孟郁)
(靈堂元賀魯峻/祝睦平輿令碑)􁚒□□(氏羲農出費汎/老子清河相碑)□□禹(邦舜禹/出鄭固)
(帝堯孔/宙碑)□□□(終春秋出孔宙/孔謙楊著碑)陳□魯(陳鄒魯出楊震/孔宙袁良碑)
戔暴□(剗暴嬴出潘乾/孔宙郭仲竒碑)□□□(禽霸楚出孔耽/魯峻袁良碑)□􁁊□
(基宇恢出劉修/孔耽靈臺碑)□□䟭(啓劉祚出逢童/周憬祝睦碑)□夒□(臯䕫棄/出苑鎮)
(劉寛剡/令碑)□□□(朝弼聚出楊厥/張夀孫叔敖碑)􁨿□□(解葉曹出逢童/華山亭北海相)
(碑/)□□呂(衮孟呂出王純/景謁者孟郁碑)□□禮(秉典禮出帝堯/祝睦孔和碑)垂□
□(垂律度出孔耽/樊敏孟郁碑)偄□顯(儒術顯出魯峻/孟郁郭仲竒碑)□􁀙□(爵禄/屢出)
(熊君度尚/李翕碑)□□霜露□□□(風雲霜露星電煇出夏承/郭仲竒衡方李翕商彪周)
(憬孟/郁碑)□□□□􁀙□□(簠籩壺兕璵鼎彞上出孔宙次/一字出韓勅餘出孔宙楊綂三)
(公山孫/根碑)□□□□慶血犠(黍稷香馥薦血犧出三公山/史辰袁逢祝睦次二字靈臺)
(下帝/堯碑)滌䄢□□□□□(滌齋蠲禱靈響歸出蔡湛淮廟/孔彪蔡湛帝堯孟郁孔和碑)
□□□□鳩麟□(鳥獸䑕蚌鳩麟龜出孔耽樊毅唐/公房靈臺唐扶孔宙戚伯著碑)□
邊通□□□䢫(道邊通達遭過隨出高彪劉修/唐扶宋恩□梁馮煥劉熊碑)□□□
□□出□(測深□奧表出之出袁良孔謙/吳公韓勅唐扶孔耽戚伯著碑)凡此之類皆
非假借字書所不應棄蔡伯喈奉熹平之詔列鴻都之
碑晚學咸所取正未嘗一字好竒也如前急就雖曰漢
人典刑亦石經之所不取今之學者事不師古乃縁手
隨筆變㸃畫□偏㫄以取新尚怪為能閒有所據不過
魏晉以後字體爾此膏肓之疾也𢎞農太守張君碑釋
文曰漢人用字有假借者有通用者有竒古者有變易
偏㫄及減省者隷釋皆已表出其間㸃畫小異尋之而
可識者皆不復釋如此碑農上安西之類是也顔之推
論揖下無耳鼔外設皮離則配禹皐分澤外咸以世俗
為非今𨽻字皆然盖各是一家之書不可拘以古法也
其詳已類之𨽻韻略舉數字于此平聲則□(牢/)靈(靈/)通
(通/)□(濡/)□(遷/)上聲則□(響/)□(覧/)秉(秉/)□(啟/)□(典/)去聲則
□(據/)裔(裔/)□(孟/)□(驗/)□(舜/)入聲則□(術/)屬(屬/)□(陟/)􁁊(惻/)
□(壹/)凡巍字山皆在下魏字却有山在上者惟字皆从
心獨尚書維字从糸爾智以永叔集古時記異文如識
方錮辭隤納鄉□之類宗資宋均且合為一非子扉子
定是秦先南豐㫄考曲紅李翕□仌證亖之説束觀論
定文參任𦙍王純州輔成陽仲定之實廣川致辯孫饒
高朕□漯圏禄自亮矜寡乃憲既延之故洪景伯所釋
尤詳而文徵仲尚言蕩隂張君碑金石隷釋皆無其文
升菴言魯峻碑隂歐趙洪皆未收入以余所見□□有
之或是宋元人倣古耳至如墮淚碑潛作潜逮作逯冦
作□眾作□寅作□大歴扶風夫子庿碑子作□唐作
□遊作□曹作□碧落寺碑尤尚古僻皆後人追放前
跡多有取法竒矯而失其本指者自泰山之以隔為融
吾即以不信矣况後來者乎周時列國各有造書秦并
天下但令从秦篆而已李斯之法行于世書碑之事自
有任之者何所見為斯自書邪少温僻古故作驚服言
耳豈有李斯之學而偏借隔為融者乎余故録此二則
使人知分隷之變大槩如此萬勿采以行文也
　
　
　
　
　
　
　
　
　
　通雅卷二
欽定四庫全書
　通雅卷三　　　　　　　明　方以智　撰
　　釋詁(綴集/)
　　　(爾雅分釋詁釋言釋訓始以一言釋一言前人/已悉矣無所事曳踵也今合三者為一凡屬文)
　　　(所常用而歴代忽略之者為折衷其音義云爾/事起於綴集故先類之敢以比輯略乎詩文諸)
　　　(體則别有論叙此不悉也可/與書札金石文字條通閲)
執禮乃蓺禮也　論語詩書執禮傳者云禮獨言執者
以人所執守而言似費分疏陸文裕公曰即埶字埶藝
古通用所謂游於藝也執禮之文無再見况子不語怪
力亂神與此章亙相發各是四者古稱六經亦謂之六
藝此之雅言或是詩書禮樂耳盖易具性命子所罕言
樂一埶也故又曰成於樂智按説文埶種也從坴□引
詩曰我埶黍稷魚祭切王子侯表宛朐侯埶師古曰埶
音藝魯公倣右軍東方朔碑改作藝以此益確文裕之
言敬甫作埶注疏本作子所雅言詩書執禮皆雅音也
注孔鄭曰讀先生典法必正言其音其義乃全不可有
所避諱掲衷熙曰記者盖謂詩書執禮皆雅常之言故
夫子亦雅常言之
固實即故實固籍即故籍或曰故志或曰故事　楚語
莊王使士亹傅太子葴問於申叔時曰敎之故志周語
樊穆仲曰魯侯□事行刑必問於遺訓而咨於故實史
世家作固實趙牛贊諫曰國有固籍兵有常經晉士伯
曰吾視諸故府檀弓曰夫魯有初注初謂故事也魏相
傳甚稱上意好觀漢故事及便宜章奏晁錯傳為太常
掌故應劭曰主故事侯霸張純郭賀皆以曉習故事稱
野同録曰用虛于實即事顯理此治心之薪火也感而
遂通天下之故子輿曰茍求其故此故之原
雅故雅言訓故也爾雅者藏逺于邇而以深厚訓之也
　孟堅叙傳曰函雅故通古今張晏曰包含雅訓之故
也管子曰聖人博聞多見蓄道以待物知其故乃不惑
心必函外以為内本通而兩忘也申公為魯故韓嬰為
韓故皆訓故也通作詁爾雅第一篇曰釋詁爾邇也雅
正也常也子思所謂訓詞深厚也薫化其燥而逺鄙倍
也史遷首提雅馴知言哉鄺氏曰雅者□昜宐一之音
也故者古文也烏雅通轉而一與五之通聲可知其原
矣詩説大小疋即雅正也戴周魏吳故从古乆説文从
攴故使為也古乆不已複乎詛楚文乆湫即古湫或合
乆古以成篆隷从古文許氏増故耳説文古故也徐曰
十口所傳是前言也則古已函詁義而故乃故□也□
即舊字在今連用可用訓故單用則爾雅之詁正矣凡
夫且以叶為古智按叶从日作旪見漢五行志省作叶
耳□古文古字朱氏以為鼔象建鼓之形加古諧聲按
□即固
離經者丽經而時習也離辭者學文而摛詞也句度者
句􁀙也倍文者背書也通而聲之曰誦睦于物而熟之
曰讀日月為易四時和于春秋礼本大一而麗器曰禮
象樂在􁐎曰樂持志曰詩筆著曰書　學記離經辯句
謂麗于六經使時習之先辯其句讀也徐邈音豆馬融
□察度于句投丁度作句􁀙皇甫茂正云讀書未知句
度下視服杜度即讀所謂句心也大司樂注曰興于詩
者以善物喻善事道以書者言古以剴今也倍文曰諷
以聲節之曰誦發□曰言達述曰語疏曰倍文者謂不
開讀之誦亦背文又加吟咏如文王世子春誦智按倍
背古通柴氏曰誦從通省□古睦字□音育聲通于誦
縁熟于讀也敎學詳前鄺氏曰􁁊順雙手而日月相循
曰習猶學之爻□(音/挶)也元鄧錡曰習坎從二月一日作
□訛為羽表月有明暗而日統之習伏眾神所謂繼明
而享其不習也鄭厚曰包□□為易此變易不易本恉
也虞翻主漢儒日月為易凡夫謂伯琦改已陋而定主
蜥蜴羲自畫卦不能命一易字乎禮運曰本于大一故
古作礼禮取文茂耳即噐是道履其體理也樂象形好
樂(音/要)悦樂(音/洛)中和之生機成于樂也志所之而時持之
曰詩聿即筆説文書著也璿璣鈴曰書如也如其心也
春熏也秋揫也生殺仁義用二貞一表冬夏酷寒暑之
日少而春秋和平之用多也姚義曰春秋斷物志定而
後及也恐人尅刻也易以知命而後及也恐人𤣥虛也
故藏罕言于雅言而詩尤易興書先釋詁三物一貫六
深自造矣史記屬書離辭猶屬文攡藻也子雲作攡古
丽即麗潛草曰火麗薪而用其光安于竈而享其熟物
之功心物交格而享其通所謂麗正麗澤也用在繼明
分辯之所謂攡也以斯文藏性天聖人所以大畜古今
之神而安萬世之竈乎
雋永者味㫖也　蒯通著書八十一篇曰雋永説文曰
雋肥肉也从弓以射佳曰雋永言其味長也許冲曰達
神恉得㫖而甘别加從心也按雋是鳥尾象形从弓鑿
矣陸羽茶經其第一者為雋永又為姓漢有雋不疑雋
舍又地名下雋屬長沙今辰州沅陵縣并□昌之崇陽
通城皆下雋地也顔師古於雋不疑傳音徂兗反於蒯
通傳音字兗反其聲近翦俗讀俊者固非讀忝者亦未
正也公羊曰得雋曰克今本為㒞雋與俊通子峻切别
作㒞傳曰壺何為焉其以中㒞也後漢朱雋字公偉今
通鑑書作儁加山者譌耳巂戸圭切而越巂則音髓此
合溪所以復附將遂切于雋也王子侯表柳康侯□無
音當是雋字智細思説文進从藺省則藺从誰乎盖从
雋省聲也古當讀俊翦隨讀耳雋有翦音猶平有便音
甄有堅音竣有全音也試問狻猊何以音酸鵕䴊何以
音俊乎盖古夂音隨象形孫氏音上聲□夋从之轉而
為俊梭酸竣四音漢人注書偶以方言注之後人别無
所考遂據為定案既知其原委仍之可也
曰比輯曰整比曰讎比皆謂讎對排比而綴輯之也
儒林傳公孫𢎞比輯其義唐志𤣥宗命馬懐素禇無量
曰内庫篇卷錯亂卿為朕排比乃敕於東都乾元殿東
箱部彚整比開元八□命元行冲整比羣書宋咸平元
□詔朱昂杜鎬與劉承珪整比三館秘閣書籍陸魯望讎
比勤勤比輯整比舊皆去聲猶字櫛句比之比高誘序
淮南言朝晡事畢比方注解則音上聲按後漢東觀讎
校注讎對也則比亦對也輯又與楫揖集緝通用如漢
輯濯令即楫櫂兒寛傳統楫羣元注楫輯集三字同詩
揖揖即緝緝史記注以揖志為輯京山積集竝通
攈摭采獲也或作􁚜摭攟拓捃摭通作捃拾　刑法志
蕭何攈摭秦法注攈九問反摭之石反孫愐與捃字同
收入問韻音居運切攈又作􁚜攟與捃皆一字史記□
表捃摭春秋蓺文志楊僕捃摭遺紀奏兵録范冉捃拾
自資韻㑹引刑法志作􁚜摭集韻曰摭古作摕本作拓
唐書用攟拓一作􁀙拾柴氏􁀙□以古庶作□也夏侯
建左右采獲淮南聘善易九人從之采獲履曰猶采掇
掎摭而得也采从爪木俗加手
分占分其所口占也　漢陳遵口占書増韻曰隠度其
辭口以授人曰口占與流民自占之占同音皆章豔切
去聲唐王劇當五王出閣劇召五吏分占其辭粲然東
漢虞延占拜可觀謂拜起致詞有儀度也唐張薦字孝
舉占對詳敏三使絶域源乾曜占對有序蘇頲於後閣
口所占授隂氏分占占拜皆收入平聲或曰五吏分占
分其口占而書之也
青史言汗青也　蓺文志有青史子五十七篇風俗通
引青史子書大戴禮保傅篇青史氏之記曰古者胎教
隋志有梁青史子一卷文心雕龍云青史曲綴於街談
新書載青史氏言就於蔞室一則即胎教之文也古者
殺竹青以成文曰汗青以削刀書之元美曰汗灸去其
汗故不蠧此青史所由名也北史言劉向受詔校書每
一書竟輒言臣向書長水校尉臣恭書太常博士書中
外書合若干本以相比較然後殺青列子定著八篇或
字誤以盡為進以賢為形及在新書有棧校讎從中書
已定以殺青書風俗通曰劉向典校書籍皆先書竹為
易刋定可繕冩者以上素也吳祐傳父恢欲殺青簡寫
經書祐諫止注謂汗青孔子韋編三絶顔淵鐡鏑三折
皆指竹書揚雄鈆槧亦書竹板者也
曰流别曰種别言區别其流裔也　摯虞撰古今文章
類聚區分為三十卷名曰流别集隋志總集類文章流
别等一百七部二千二百十三卷謝混流别本十二卷
孔甯續流别三卷自劉子政有别録歆乃集六藝羣書
種别為七略言各種分别也孟堅曰亦六經之支與流
裔遂有流别之稱唐集庫分為三曰楚辭曰别集曰總
集子厚但以為文有二道著述者流比興者流汪藻曰
左屈稍與經分至後世流别而為六也去經愈逺矣
閒編言閒厠而編之也　楚元王傳後載歆責讓博士
書言孝成帝陳發秘藏校理舊文得此三事以考學官
所傳經或脱簡傳或閒編師古曰脱簡遺失也閒古莧
反閒編謂舊編爛絶前後錯亂也智按古但有閒後人
増間因閒厠其間遂為去聲
淹中佚禮也稷下書天口駢也　北史云淹中稷下八
儒三墨之異漢書禮古經出魯淹中蘇林曰里名智謂
即弇中哀十四□失道於弇中注狹路也論衡謂宣帝
時河内女子壊老屋得佚禮即劉歆所欲􁏖逸禮也道
家田子二十五篇名駢游稷下號天口駢吕覽作陳駢
盖古田陳通音或曰華嚴柂茶字母第九韻兹列可證
連叢孔臧續孔叢子也以為孔甲盤盂非矣　邯鄲書
目曰孔叢子一名盤盂取事雜也嘉祐四年宋咸上注
賜三品服子止云孔鮒撰孔臧以所著□與書謂之連
叢漢志儒家雜家各載之又云鮒或名甲而田蚡學盤
盂書注應劭曰黄帝史孔甲銘也文選注引七略云盤
盂書黄帝史孔甲為之而人遂以附㑹孔叢子直齋言
其記問篇子思與孔子問荅孟子言魯繆公與子思同
時則孔子沒且七十年矣元瑞謂孔氏子孫雜記其先
世之言行也宋景濓因咸注而以為咸偽作又疑之太
過矣伯魚卒在孔子前則子思無不見孔子者史記表
不足信也
中黄子慕黄帝問道於中黄之名也　伯厚載書目唐
嚴從撰中黄子三卷開元中著作郎按抱朴子言黄帝
到青丘見紫府先生見中黄子受九品之方水經注引
作九加之方嚴從慕此名耳
聱隅子因聱書而作也　聱隅子歔欷瑣微論十卷晁
氏曰黄晞撰序曰聱隅者枿物之名智考晞蜀人嘉祐
韓琦薦為太學助教又按唐沈顔有聱書十卷説文聱
不聽也五交切退之用詰曲聱牙
類書始於皇覽　通考類書始於梁元帝同姓名録晁
氏曰齊梁喜徵事類書之起當在此時智按唐志類事
之書始於皇覽而直齋止於祖珽李徵撰修文殿御覽
不引前有皇覽類苑徧略等書則世已無其書皆并合
入新編内矣考魏志劉劭傳黄初中受詔集羣書以類
相從號皇覽魏略云常侍王象撰八百餘萬字隋志雜
家皇覽百二十卷繆卜等撰何承天徐爰合之蕭□抄
之而史記注皇覽記先代冡墓是魏人王象繆襲等撰
則當時亦止就修文御覽等書引用未及核其全書也
宋李昉等太平御覽楊億等册府元龜各千卷然御覽
之類見一字相同則連引之而本類之應有者反不載
於雜書多引而見正史與注疏中者徃徃遺漏册府愛
抄文章三十一部千一百四門各序尚有可觀者近時
永樂大典洪洲云命解縉纂集初名文獻大成復命姚
廣孝劉季箎等徵四方宿儒増輯二萬二千九百卷仁
寳曰胡廣王洪等輯大典目録六十卷其表文載蟫精
雋中盖創見書也𢎞治中曽重抄之今散失矣履按永
樂大典藏于文樓嘉靖中火上亟命捄得免復命儒臣
摹抄隆慶元□始竟萬厯中因三殿火書遂亡
成相助力之歌也　荀子有成相三章相者助也舉重
勸力以申其邪許噓喻之聲也史所謂五羖大夫死而
舂者不相杵是已淮南王有成相篇漢藝文志有成相
雜辭十一篇正如荀卿之説託此以諷諭也東坡志林
曰不解成相為何語乃引及治樂以相訊也此大誤矣
樂記治樂以相訊疾以雅相與雅皆二樂噐相以糠實
其中
佹詩盖譎諫之意也　荀子曰天下不治請陳佹詩佹
即詭詭譎其詞以為諷也僖九年晉侯詭諸卒左氏作
佹諸公穀作詭李百藥佹得不死相如□連卷欐佹猶
考工之葘爪不相佹也皆與詭同方子謙小補失載佹
詩亦不知佹即詭字周禮大司樂大傀異烖言大怪也
傀劉音詭盖从鬼當先有詭音後轉為怪
屏風格詞頭式也　漢□帝令相如視草唐以後除命
皆有詞頭其制敕有底有宣有案詳書札類博物志太
原以北生屏風草依岸而生故帖舊文屬稿者曰屏風
草履按别録屏風草即防風東軒筆録曰人言陶穀宣
力太祖有葫蘆之誚周必大玉堂雜記□值未詳其體
院吏必以片紙録舊作謂之屏風兒何子元曰此所謂
葫蘆様邪人以屏風語為納被祭魚比者非
障車文却扇詩皆催妝也　柯古言北朝婚禮設青蘆
夫家領百餘人挾車呼新婦子催出來唐遂有催妝之
語中宗時守嵗以乳媪配竇從一令誦却扇詩数首三
省曰即催妝詩李義山代董秀才却扇詩云莫將畫扇
出帷來此中須教桂花開孟竒言唐天祐中南平王鍾
傅女適江夏杜洪子時又昏暝令人走乞障車文於湯
篔篔命小吏四人執紙倚馬而成即催妝也
何論試題也　宋韻略載進士所習有何論一首陸務
觀云施肩吾及第敕亦列其所習何論一首何論者如
三傑佐漢孰優四科取士何先智謂如今吏部考假之
類假如者設為趙甲錢乙之事而判之
竒侅一作竒胲竒咳竒賌兼垓兼晐胲存皆以兼該􁏖
義也　賌猶該也莊子胲而存言該備也漢藝文志有
五音竒胲用兵二十三卷五音竒胲刑徳二十一卷淮
南子兵略訓明於星辰日月之運刑徳竒胲之數注竒
賌竒秘非常術也史記倉公傳教唐安以竒咳即竒胲
盖謂竒秘兼賌也説文侅竒侅非常也垓曰兼垓晐曰
兼胲而該曰軍中約也讀若心中滿該故凡夫用兼晐
虛舟子曰漆園寓言游心歸于極物而止西乾本藏表
法而滑疑以護其神非大竒咳邪遣放消心知則不惑
流演軌革易占也卦影圖占也　子止言周易流演五
卷唐道士成𤣥英撰演九宫直□月日或曰釋仁英撰
又易軌一卷偽蜀蒲乾貫撰專言流演智謂本於京君
明隨有逆刺唐有錯卦即其書也元祐八□高麗進書
有京氏周易占十卷伯厚以為即隋志之占十二卷也
景迂曰前是小王變四千九十六卦後有管輅定乾之
軌七百六卦復有入坤之軌六百七十二知之者可以
語邵子三易矣智按伯厚言焦小黄盖漢書焦贛補小
黄令舉最當遷増秩畱卒於小黄漢陳畱郡有小黄外
黄縣晁氏未必訛今吳中刻易傳皆訛作小王以土語
黄王不分也京管以來遂行軌革之説孟竒以分野猶
軌革之分爻通考火珠林一卷即京氏法軌革之道又
有卦影東坡志林曰費孝先言得之睂山老人壊一竹
牀書定年月當壊遂師之老人授以易軌革卦影東軒
筆録曰孝先常為李璋作卦影為五鳯五圖後驗獨王
平甫不喜曰卦影驗於事後何足問邪今推背圖之類
也李筌傳驪山老母之言百言演道百言演法百言演
術此所傳隂符元義也春秋有演孔圖宋五行志言劉
向廣演洪範皆因大衍而流為此名
聿斯星算家言也　宋史蓺文志有都利聿斯經四門
經陳振孫曰唐待詔陳用輔撰聿斯歌青羅布衣王希
明撰貴與未判原委按唐志都門聿斯經二卷本梵書
唐貞元初有都利術士李彌乾至京推十一星行厯知
人命貴賤陳輔修之即文殊所説宿曜經宋楚衍劉熙
古皆明聿斯説珞琭三命吕才言本季主而李虛中論
之晁氏曰小運本説文空亡本史記叢辰日苑有自來
矣人溺禍福反不安命聖人在隂陽中能轉隂陽所貴
知命豈指此哉俗餬口而已
旋式抱隂陽式法也靈棋經棋即占局之棋也羅經本
㫄羅也方圓圖大式也　日者傳旋式正棊周禮太史
抱天時鄭司農云抱式以知天時蓺文志有羡門式法
隋志有黄帝式經三十六用一卷唐李鼎祚有連珠明
鏡式經唐六典三式曰雷公太一六壬其局以楓木為
天棗心為地刻十二神下布十二辰月令正義按隂陽
式法梁元帝洞林序曰羡門五將韓終六壬後漢高彪
傳太一五將三門注太一式今之所謂三式則太一竒
門六壬也通考靈棋經東方朔撰又云張良劉安晉顔
幼明宋何承天注唐李逺叙曰棋者即旋式正棊之棊
也南史載靈棋經之繇羅經亦式也所謂㫄羅日月星
辰也河洛方圓圖非太式乎潛草曰神無方準不亂環
中四旋㫄羅本具洪範嚮威徵紀稽疑易示吉㓙貞勝
因濟平時以静正通神明而問則受命如嚮物物皆蓍
龜也觸其端機何思何慮須信心自本靈誠自不爽末
世捷術紿人而汨陳矣
萬畢言萬灋畢於此也　唐志淮南正萬畢術一卷龜
䇿傳禇先生云臣為即時見萬畢石朱方此即漢之䢣
興輕舉倒景黄冶淖溺五倉之術也厚齋曰唐隂陽家
有王燦吕才二家他如白澤圖黄帝集靈□王須臾淮
南萬畢周宣占夢咸著於篇潛草曰劉向獻黄冶而下
獄退之戒服食而斃于硫何如范文正卻化金東坡勘
破致夢之黄衣邪
岐黄曰内經言身内也内業篇言大道也内景者黄庭
之義疏也　靈素今號内經管子内業篇專言道故詹
以元謂老子出于管子智按漢志别有内業篇盖古有
是書而管老取之乎六一題跋曰黄庭經永和中刻石
世傳右軍書而筆法非右軍今道藏别有三十六章曰
内景而謂此一篇為外景盖内景者乃此一篇之義疏
也流俗有中景尤為繁雜余一本得於殿中丞裴造者
周益公題向薌林家藏曰山谷書南華玉篇即内景也
後漢方技言内學為秘術讖緯之事今日内事專指容
成等術惪曰儒合内外而出世小乘掃外重内故曰内
典關尹曰聖人知内外之本合故或言内或言外
玉帳兵書也斗擊厭勝之方□也　子美送嚴□入朝
云空畱玉帳術愁殺錦城人王洙云兵書也智按唐蓺
文志有金匱絳囊玉帳經一卷筆乘按顔之推觀我□
云守金城之湯池轉絳宫之玉帳又袁㔬遁甲專征□
云或倚直使之游宫或居貴神之玉帳玉帳乃兵家厭
勝之方□出於黄帝遁甲以月建前三□取之如正月
建寅則已為玉帳李白司馬將軍歌身居玉帳臨河魁
戍為河魁謂玉帳在戍也漢志曰推刑徳順斗擊因五
勝智按厯謂冬至斗建曰斗分戍為河魁斗魁所抵也
此即斗擊之説
接要即捷要　魏□紀注抄集諸家兵法名曰接要接
與捷通鄭伯捷公羊作接可證
黄伯思校讎師春非杜預所言之師春也　黄長睿校
讎師春五篇乃汲篆古文杜預言别有一卷集老氏卜
筮事而伯思所見全異紀諸國世次及十二公嵗星所
在并律吕諡法等末乃書易象變卦則預所見非全書
也師春乃鈔集人名也其書䜌乃宋景公名與宋公䜌
餗鼎合謂是西晉人集録元瑞曰伯思説與通考陳氏
説同然紀年即今冠以竹書者而黄以師春當之亦大
鹵莽矣智按升菴所稱瑣語亦不得見不過所引數條
此師春一卷何以獨全杜預所見或尚是真伯思所見
則後人附之者瑣語固妄生封繳書可知也自周末至
晉歴年近六百安得竹簡無恙邪
雞次之典乃離次之典也　楚䇿昭王反郢五官失法
蒙穀獻雞次之典而百姓治注一作離次之典當以離
次為正古離猶麗也次次第也一曰書有畔官離次因
􁏖法治之遂為書名
諾皋有三説夷堅之支甲支癸猶續俎之支動支植也
天咫玉格壺史貝編亦猶金海玉海甘􁌽樹萱金荃蘭
畹也　吳曽言姚寛以左傳獻子諾巫皋事晁伯道談
助云取寄生木咒曰諾皋能隠形抱朴子言諾皋太隂
名見遁甲經陶九成言續集有支動支植因悟干支之
支夷堅志有支甲支癸正取此也成式篇名天咫玉格
壺史貝編皆􁏖名造語宋人多駭其稱按天咫言七曜
事玉格言玉檢事壺史言道術貝編言釋門梁□帝撰
金海張融撰玉海朱遵度麗藻三曰玉海九流應麟效
之李商隠作甘􁌽子言悦口也温飛卿詞名金荃荃蓀
也元好問詩金荃怨曲蘭畹詞唐人詞曲集名蘭畹如
王銍樹萱録設怪以忘憂耳唐劉餗樂府解題曰淮南
大山小山猶詩之大雅小雅也而高濮陽謂為人名按
既云安與蘇飛李尚左吳田由雷被毛被伍被晉昌八
人則八公指此矣大山小山或是篇名如支甲支癸之
類未可知也
秘辛猶令丙也　令丙猶令甲令乙也漢秘辛一卷亦
以次第名唐之甲厯則奏鈔底案也樊南甲乙集則李
義山之四六也叢書甲乙丙丁則陸魯望之□澤集也
江東生甲乙集則羅昭諫之詩也丁卯集許渾詩也渾
居丁卯橋而名荀勗因鄭黙中經㪅著新簿即分甲乙
丙丁伯厚載景部丁部此唐諱丙也北史孫惠蔚依盧
㫤撰者即北魏甲乙新録也宋以甲乙名書者多
齊諧即莊夷堅即列　齊諧夷堅皆古志怪之名後人
或作續齊諧説洪邁遂作夷堅志胡元瑞曰志怪小説
率以祖齊諧夷堅然齊諧即莊夷堅即列升菴言張華
作博物志漢前已有博物記元瑞因類書有載博物記
言魏郭后事證非漢人夫安知漢前不㪅有博物記邪
茂先續之耳李石又續之如廣客談通本輟耕録皆鈔
之贊寜物類相感志十卷説郛載一卷曰東坡著今見
曹明仲格古要論全抄之
脞説猶叢談也目叢脞之語也揣篇摩篇附㑹蘇秦摩
燕烏者也捭闔訛為押闔越絶疑傳越紐揣摩通作揣
靡　小説家或曰樷談或曰脞説許慎引叢□徐鉉作
脞从目智按脞為肉之紛脞从目反曲鬼谷子有揣篇
摩篇捭闔篇人或信蘇秦揣摩本此鬼谷即鬼庾區曽
知為無是公乎偽作者因秦揣摩成而附㑹耳前人四
六曰誰傳洞歴懶解王鈇押闔不藉聊蒼圉弋難拘堅
白空藏越紐之姓字何論駕辯之宫商且隠櫟園閒抄
朮序按七畧縱横家有聊蒼一篇晏子有圉弋篇鶡冠
子有王鈇近迭篇論衡引周長生洞厯十卷記故事或
以為趙曄神淵張衡算罔之類非也越紐即越絶升菴
曽言之而元瑞駁之其實絶紐文近大招伏戲駕辯楚
勞商只注伏羲造瑟始造此曲皮日休詩白月半忩抄
朮序道藏有紫微夫人撰朮序巵言據之押闔襲用乆
矣智按乃捭闔之訛排而奪之闔而閉之也
副冩謂副書也　文選家有副書指班斿傳賜以秘書
之副春官内掌書王命遂貳之注康成曰副寫藏之今
稱正本副本
廋辭讔喻謂隠書也離合詩井謎商燈其流也　晉語
有秦客廋辭於朝注廋隠也新序曰齊宣王發隠書而
讀之東方朔曰乃與為𨼆耳漢志有隠書十八篇吕審
應篇成公賈之讔喻高注曰讔語劉勰曰讔者隠也還
社喻□井叔儀歌佩玉伍舉言大鳥齊客言海魚莊姬
託龍尾臧文書羊裘皆隠也吳虎臣言廋辭起於春秋
傳范□子廋辭於朝東坡和王定國詩巧語屢曽遭薏
苡廋詞聊復託芎窮宋□康時歙人汪東叟若海遊張
叔夜幕作麟書亦廋辭也胡元瑞以隠書為隠士之書
非矣孔融作離合詩曹娥碑隂八字叅同契後序與越
絶書隠袁康吳平皆後漢人伎倆也此後如大明寺壁東
坡硯盖遂為商謎燈牌矣謎見玉篇鮑照有井謎京師
記有商燈皆隠語也智按曹娥上虞人舊説曹孟徳不
及楊修三十里孫權據越曹何以至因楊修知雞肋而
附㑹耳或曰榻碑也解此等事别有機頴非關博學鄭
欽悦之解鍾山銘新唐書采小説而載之商洛隠者非
創名乎沈存中嘗謂李嗣真□車一鐸求得砧石者妄
也張率㪅叩潤州玉磬而東掘應閏者欺也一人傳虛
眾人傳實
㑹稡㑹蕞其語本於㑹最轉為㑹撮櫽栝言隠括也或
作□□　馬永卿曰鄭䖍著書目為㑹粹老杜哀台州
司户詩云薈蕞何技癢後人乃誤呼為㑹粹智按古有
此語霽韻入泰韻莊子項椎為㑹撮音轉入聲謂其㑹
撮而起也䖍之書名則本爾雅序云㑹稡舊説劉向别
録曰鐸椒抄撮八卷授虞卿三國志桓範抄撮漢書劉
之遴亦言撮搜猶之㑹稡也字本作萃䖍本傳蘇源明
名其書為㑹稡柴氏曰㑹撮合音為括因有隠括荀子
櫽括之側多曲本揉邪者為櫽正方者曰括故今祖構
編書家亦曰櫽括成書後漢鄧訓傳考量隠括魏書張
吾貴傳隠括兩家異同即櫽栝凡論文曰删拾曰采掇
曰鉤䤨曰刋落皆喻言也士安所云祖構以匠喻士衡
所云警䇿以馬喻也崖穴喻深隠也鞶悦喻表飾也揚
子曰學者繡其鞶悦猶相如之言合纂組也後漢儒林
贊曰繁其章條穿求崖穴猶子幹之言囘穴也子長曰
欲自彫琢即琱篆鹽鐡論畫脂鏤冰關尹曰吹影鏤塵
言鑿空也因客泥升菴譏窈窕為宫室非為女容故舉
此以解之又按括篆以□
騷□之末用亂用歌或用訊或用誶或用歎字曰文行
文曰言成篇曰章然古可通也　屈原用亂曰賈生用
誶曰史記作訊曰劉向用歎曰此猶章句論解之家在
漢曰故曰林曰微曰箋曰注曰疏曰解曰通然後人各
以意名書千百其變而楚詞尚守此數法歴至今日三
李楊王無别創者其曰永言之道近於性情乎國語指
那頌卒章為亂辭摘小宛首章為篇目左傳所引數章
之末謂之卒章一章之末句亦謂之卒章一句謂之一
言一字亦謂之一言盖古人不拘也
連珠始於韓子　文章辯體連珠體陸機演之陳證黄
芳劉祥梁□帝謝靈運皆作未知所始北史李先傳魏
帝召先讀韓子二十二篇任彦升文章縁起謂連珠之
名始於揚雄非也沈約劉勰皆言雄始韓子比事初􁏖
此名而組織短章之體則子雲也勰曰雄覃思文閣碎
文瑣語筆為連珠是可想已三輔決録注趙岐擬前代
連珠之書四十章上之韓説奏連珠蔡邕𫝊毅劉珍皆
著連珠漢時已盛人止見文選演連珠而定體耳或作
聨珠竇氏聨珠集則詩也五竇之父叔向字遺直左拾
遺出為潥水令唐書稱其以詩自名詩苑類格上官儀
云蕭蕭赫赫為連珠對
二十四名詩之流也十二體博學宏辭之科也□二十
體□林衡鑒所析也三十六體儷偶之體也　元稹樂
府古題序詩之流為二十四名曰□曰頌曰銘曰贊曰
文曰誄曰箴曰詩曰行曰咏曰吟曰題曰怨曰歎曰章
曰篇曰操曰引曰謠曰謳曰歌曰曲曰詞曰調博學宏
辭十二體曰制曰誥曰詔曰表曰露布曰檄曰箴曰銘
曰記曰贊曰頌曰序范文正公□林衡鑑析二十門分
其體勢如叙事紀功假象體物㫄喻雙關之類是也李
之儀姑溪集以過對語為律半格唐書用儷偶相夸號
三十六體以李商隠温庭筠段成式三人皆行第十六
金鑾密記唐翰林學士入院試文曰五題謂□詩制書
批答也蓺文志杜元穎五題一卷
歇後影略尊題建除百一宫體香奩皆因體而名也
鮑明逺有建除詩號建除體應璩有百一詩號百一體
宫體起於徐摛和凝作香奩托名韓偓而弱侯猶為偓
惜則王建宫詞趙與峕何復為沾沾十詩邪元和體長
慶體則以□號名也淵明詩再喜見友于杜亦用之到
藎傳得毋假手於貽厥乎六朝用盇各則百之語皆歇
後也鄭棨特以歇後詩名耳當時應乆有此語賈島有
影略句韓退之喜之韻語陽秋曰作文強此弱彼謂之
尊題鍾常侍詩品嵇康良有鑿裁司空表聖言賈島附
於寒澁因徐彦伯之澁體也謂其不流便耳流便言清
便也任昉傳用事過多不得流便世説言洮洮清便言
洮汰世故而清且便也嚴羽儀卿曰玉臺體因徐陵所
序玉臺集之纎艷而名西崑體即温李及本朝楊劉諸
公而名又謂文選古詩為選體七言句句一韻者柏梁
體起漢□也八病之外又有折腰聫句轆轤又有退韻
囘文反覆扇對探題詩格固多杜云或㸔翡翠蘭苕上
未掣鯨魚碧海中真能詩者豈斤斤此乎
險諢覆窠猶曼倩之口諧少孺之􁀲笑也　楊詩品云
吳均詩秋風瀧白水鴈足印黄沙為沈約所笑唐人以
此為險諢句太平廣記有伊風子詩時謂之覆窠體猶
云打油也杜公謂之俳諧體唐人有張打油北夢瑣言
有胡釘鉸詩
書不盡信明其理事文氣時變而無逃矣矞宇嵬瑣謑
髁弔詭各視其才不為所惑可也　淵明歎六籍無一
親敢輕議乎梅鷟之駁古文尚書安石之廢麟經永叔
不信文言楊簡且疑繫詞不必矣周末文勝諸子各造
一竒即托者亦可觀漢出之七十二緯則無足取因仲
尼傾盖有子華因柱史出關有尹喜鬻文鶡冠之類徃
徃而然葛洪之托劉歆衛元嵩之托蘇源明趙蕤之托
關朗慶虬之托相如又奚似何法盛之于郗紹宋齊邱
之于譚峭邪元瑞謂王士元補庚桑而元美不知也王
褘言吾子行作乗檮杌與晏子相似元瑞亦未之知也
智以為俶詭連犿各出於才不能忍知其隠劣而顯勝
不為所惑斯已矣亦視其有開必先之理事何者實長
耳不必概以阮逸毛漸宋咸孫定戴師愈李筌一例而
讞也於忽操是王禹偁擬作宋文粹載之亦猶蘇□妻
答詩李陵答□書也人生而静四語升菴謂出鬻子豈
知子書摭禮記乎文言四語永叔謂先見于穆姜豈知
傳取文言措筆乎王銍信之作龍城録托名於柳猶杜
註之托名於蘇也周輝所得之□碌即魏泰托名聖俞
之碧雲騢也李徳裕門人作周秦行紀以構竒章有之
乎大抵小説可一覽而置之其志怪頻襲者尤無謂洪
何必夷堅胡何必集異苑邪搆虛驚愚劉知幾早歎之
矣矞宇嵬瑣荀子之非諸子也矞譎也宇大言也嵬竒
怪也瑣細也莊子言弔譎猶釣竒也慎到謑髁謑言詼
諧也髁言炙轂輠之滑也參云理本易簡盡于聖經事
則宜詳後世尤貴辯當而攷究之家水落石出于已甚
勞後學有益此其功苦豈與冒虛者搆詞者較難易哉
天地律歴質測其故醫藥小學别紀存野要非㑹通者
亦不能也咏歌題跋陶情自娛足矣至於淫狂詭誕疊
架相襲絶無竒也何不以雅馴為至樂
七略七志七録相因荀勗始為四部而後因之　劉歆
七略首曰輯略曰六藝曰諸子曰詩□曰兵書曰術數
曰方術王儉七志一經典二諸子三文翰四軍書五隂
陽六術藝七圖譜及佛道二家名七而九又作九篇條
列阮孝緒七録一經典二紀傳三子兵四文集五伎術
六佛七道魏荀勗始因鄭黙中經為新簿分四部甲六
藝小學乙諸子兵術丙史記皇覽丁詩□圖讚至唐而
史居子上次經佛老附子而終之以集定為四庫元載
當國増為十二庫仍四部也宋相沿襲景徳二□龍圖
閣下列六閣則四部加天文圖畫也鄭氏通志略十二
類一經二禮三樂四小學五史六子七星數八五行九
藝術十醫十一類書十二文又總天下古今書籍為羣
玉㑹記三十卷又作求書闕記七卷外記十卷今馬氏
通考竝遺此數名馬氏於經籍分四部經十二類一易
二書三詩四禮五春秋六論語七孟子八孝經九樂十
䜟緯十一儀注十二小學史十三類一正史二編秊三
起居四雜史五傳記六故事七職官八地理九刑法十
時令十一譜録十二史鈔十三史評子二十類一儒二
道三法四名五墨六縱横七雜家八小説九農十天文
十一歴算十二五行十三占筮十四刑法十五兵十六
醫十七神仙十八佛十九類書二十雜藝集四類一别
二詩三歌四總集藏書家皆四部法而獻臣邯鄲圖書
志於四部外又増四焉共成十志莆田鄭寅仍為七録
又按陸子淵目一曰經二曰性理書三曰史四曰古書
五曰子六曰文七曰詩八曰類書九曰雜史十曰諸志
十一曰韻書十二曰小學醫藥十三曰雜流又特為一
録以次宸章目曰制書
西漢三萬三千九十卷(劉歆七略總目舊唐書九十作/九百非據班志所省十家又増)
(入五/六家)東漢萬三千二百六十九卷(班藝文志原注本七/略増入劉向揚雄等)
(三家然尚有杜林并蹴踘二三家省伊尹墨子兵類十/家光□遷都書籍二千餘兩諸家以為三倍于前固非)
(實録而時少篹輯/范史無志惜哉)晉二萬九千九百四十五卷(荀朂四/部目見)
(隋志/序)東晉三千一十四卷(李克/校定)孝□増益三萬餘卷(徐/度)
(校見崇/文目序)劉宋四千五百八十二卷(謝靈運校此/據舊唐書)隋志以
為六萬齊萬五千七十四卷(王検/校)永明増益萬八千一
卷(謝朏王/亮修)梁二萬三千百六卷(任昉部集文裕云梁/□時公私七萬餘)梁
晉通増集三萬餘卷(阮孝緒/七目録)隋志萬五千(見牛/𢎞表)大業中
三萬七千(柳誓校總嘉則殿書三十七萬卷正本止此/隋志作正本八萬九千陸文裕以為七萬七)
(千/餘)唐開元中八萬二千三百八十四卷(新唐/書序)開成中五
萬六千四百餘(舊唐志/叙載)宋慶厯中三萬六百六十九(崇/文)
(總目太平初/正副止八萬)淳熙中四萬四千八十六(陳騤四庫目載/考諸史藝文志)
(徃徃與當時書目相左或所記之異也洪容齊謂御覽/引用一千六百九十種與姚鉉所類多不全有而中興)
(乃多於崇文/盖増新籍也)桓譚新論言漢梁子初楊子林手録萬卷
梁任昉四萬唐蘇弁二萬李泌三萬皆存總目而阮孝
緒之四萬類例足徵宋世家藏各目俱不見惟尤延之
遂初堂目今傳若説郛節本則寥寥矣李淑二萬三千
三百八十田鎬三萬晁陳二目最善見馬氏書晁氏二
萬四千五百南陽井度傳録蜀中書甚富舉以與公□
遂作讀書志周密謂陳直齋宦中得五姓之書乃能至
五萬一千八十卷又言前代杜兼萬卷韋述二萬卷吳
兢西齋萬三千四百周密家亦有四萬濮安懿王之子
宗綽蓄書七萬卷南都王仲四萬三千餘曽南豐及李
氏山房亦一二萬葉少藴之十萬複也近來藏書家大
約不過五萬上下今時刋本多但有其資亦易集也因
撮其數於此令後人一覽而興懐焉
古今書籍之大厄有十而小厄不與焉其曰八水二火
者誤也　牛𢎞謂五厄秦火也王莽也漢末也永嘉南
渡也周師入郢也後又有五厄大業也天寳也廣明也
□康也紹定也大業時燼於廣陵見通考僖宗廣明黄
巢稱齊厄水者董卓遷都載舟西上罹宼沈溺僅數船
存此見舊唐書經籍志後序又隋嘉則殿書亂後存八
萬卷王世充平命宋遵貴舟載之經砥柱漂沒風浪十
僅二三見隋志王伯厚引之此厄不在十厄之内隋志
又云齊末兵火延燒秘閣梁初任昉殷鈞復部集之此
亦一厄也祥符八秊三館火玉堂逢辰録亦記榮王宫
火典籍都盡焚屋宇二千餘閒陳振孫曰唐末五代之
僅存又厄於此亦一厄也合此論之朝廷書籍之厄凡
十有三魏了翁言江元叔所藏為僕竊入於安陸張氏
者亦焚宋宣獻書元符中焚晁文元累世之書政和甲
午焚李□叔言宋緩家藏書為火所盡周密亦言無不
厄於兵火者其家藏亦失王仲言云葉少緼藏書於霅
川丁卯與宅俱焚而李泰發家書亦是嵗火物聚必災
亦其理也
　智毎歎藏書難讀書難編論尤難漢隋唐之志皆因
　朝廷之力此王堯臣陳騤所以易從事也宋士夫藏
　書如李淑宋緩尤袤晁子止陳振孫之輩皆稱好事
　各有書目閒為評叙較唐吳兢西齋杜信東齋為盛
　矣夾漈之略貴與之考此至今昭昭者也夾漈言前
　人編録有見名不見實者有見前不見後者以雜史
　上下分為二家隋唐二志不成條理崇文目評廣記
　云博采分門則何以異於御覽又譏孟堅之無倫類
　不知班依子駿之舊也貴與乃痛詆之以竊通典之
　細注而疎於田□等夫七音六書前所未發經制之
　事俱有成文彼詳於難者耳夾漈之卓犖豈可沒哉
　編志依通典猶漢書取史記史記取國䇿世本不得
　不相因也以董無心為墨氏弟子玉格入譜録樹萱
　入草木則誠為少室山房所笑矣貴與所編之經籍
　考但取公□直齋二録中亦未免重誤何以議人如
　李濟翁之資暇一云李匡義一云李匡文文乃義之
　訛也渚宫故事云後周余知古撰又渚宫舊事云唐
　知古撰載荆楚事此晁氏少載其姓而以其書言事
　止於唐也西夏須知一卷晁云劉温潤守延州編蕃
　爾雅一卷不載姓名而别條又有羌爾雅元端亦並
　載之不知其即蕃爾雅也按宋史藝文志直載劉温
　潤蕃爾雅此應據崇文目也編秊通載晁氏曰有朝
　張衡撰又見别條斷論亦作張衡按衡乃得象之孫
　嘉裕二年進士第一則是章衡浦城人矣黄長睿譏
　王堯臣之失而不知張萬福酈炎皆有同名書史縁
　羊欣之目而附㑹學士陳遵程懿卜原治篇遂據之
　王洪洲自云補通考之漏而自漏不免又多以宋人
　書置元人之後升菴以示兒編為孫慥以抄書者為
　王融猶云刻誤如玉海筆叢之母照尢襄也而叙母
　照為母昭裔後引管寜别傳以證幼安銀鉤之語無
　乃如晦伯之所料乎曩在都門有聞見略記少為廷
　尉公所藏家君從璽卿還逐日課之所有經史諸監
　本諸子百家及諸大類書文集表表者皆具但無異
　書及宋元諸經解小説天下志書未全耳秊二十出
　遊徧訪諸藏書家就抄其目許借者借之欲走越就
　祁公之四部又以家信返止與卧子定交問其所藏
　書正不必異書也流寓白門收焦顧兩家之遺吳中
　所刻小説亦多方選古今詩風從事文集終日諧際
　潦倒詩酒僕僕中偶然過目而已固常自恨通籍後
　即值老父在西曹不與宴㑹掩寓則讀書又與鞏鴻
　圖吳恭順徃來所收金石古文漢唐碑搨生平未見
　之書舉其副悉以相遺或得抄之因以所見録其大
　略不必盡我所藏也其宋唐以上有名無書者輒列
　其名或他書所稱引如升菴弱侯輩所載皆别記條
　目或好事家藏有論叙者因而記之概之曰聞大約
　異書多偽亦無大書如永樂大典俱不可得見然吾
　家藏亦自足枕籍也詎知流離至此盡棄不問追憶
　所記彷彿夢中嗟乎若天許我還故鄉抱少伯之漆
　書畢朱虛之木搨欲求尋常書册盈尺皆難况其異
　乎嗟乎生平雅志在經史而不自我先如此從刀箭
　之隙伏窮谷之中偷朝不及夕之䕃以誓一旦之鼎
　鑊隨筆雜記作挂一漏萬之小説家言豈不悲哉愚
　道人今秊三十六矣讀書固有命
　通雅卷三
欽定四庫全書
　通雅卷四　　　　　　　明　方以智　撰
　　釋詁(古雋/)
鑿空猶弄空也鑿行謂生事也鑿隷作􁁜泝古作凿
前漢書張騫傳云然騫鑿空注顔師古以為空讀如孔
謂鑿孔以通山路此則迂謬極矣後人遂以遠征用鑿
空字唐詩胡無人行曰十月繁霜下征人遠鑿空雲揺
錦車節海照角端弓升菴以為征人向空中行如鑿空
然不察其沿誤而又賞之且引唐地記□山洞置珍州
鑿空文言之開洞質言之如此足噴飯者何晦伯元瑞
遂讓此老邪智按騫鑿空者史斷語也謂武帝好大騫
善為遠大奇瑰之言以動至尊猶今人所謂弄空走空
耳又按公羊傳曰公鑿行也猶㪅造之意公本欲會晉
伐秦途過京師復生事修朝禮故曰鑿行此可相證亦
將以鑿孔解之乎鑿集韻作鑿􁀙鑿又作􁇹巵言曰漢
司隷楊厥碑􁇹通石門洪适不識為何字葢即鑿字如
匝作迊匹作􁁜匣作□陋作□謂之隷變干祿字書可
考唐人書葉法師碑宋人書杜詩禹鑿寒江之句皆作
􁇹智按􁇹亦訛乃隷作□陳大科曰介甫父子穿□是
也然今隷韻楊厥碑作鑿而六一題跋載楊厥碑文巛
靈定位川澤攸用余谷之川其澤南隆凡此四道垓鬲
允艱至於永平其有四秊詔書開余鑿通石門中遭元
二四荒虚殘橋梁斷□子午復循於是楊厥字孟文奏
請度經至建和二秊漢中太守王升字稚紀勒石頌□
辭大略如此以巛為坤以余為斜獨建定帝位以漢詆
焉未詳建和桓帝秊號此永叔時已釋鑿字何言洪适
不識邪智在鞏鴻圖處見有飜刻搨者亦不作􁇹或飜
者改之乎永叔且記巛為坤余為斜詆未詳倘是􁇹字
豈不指出或巵言亦抄他人語邪張公神作鑿□閣頌
作鑿禮殿記作鑿六書統作􁀙總考說文糳從□象舂
形而無凿蓋□即古􁀙字象形而小篆分加糳鑿耳􁁜
乃􁇹之省文變體也
六峜六計也　管子輕重戊篇曰虙戲作造六峜以迎
隂陽作九九之數以合天道而天下化之周人之王循
六峜行陰陽舊以峜字未詳一切字書皆不收入智按
委宛編以六計解之升菴之說也則當為計音以企本
是跋音也又辛子文號計研漢碑作峜研王若谷曰六
峜其如周髀算法乎又按宋景祐中得一鐘有銘在其
腹曰峜作朕皇祖文考寶□鐘峜其萬秊子子孫孫永
寶用享與王朴夷則清聲合而其形側垂王伯厚載之
今釋作走矣篆從大屈其一畫向上非從山也鄺湛若
言峜為司計之官名智以為人名董逌跋此鐘曰託於
下□自漢如此周人未甞有此夫以作宗器薦之祖廟
宜刻名以自列况於子孫其可以名廢邪禮官曰銘稱
皇祖文考謂祖文王也世數雖遠葢推本原不然昔衛
莊公曰皇祖文王列祖康叔文祖襄公古人稱文祖文
考不必舉諡如襄公曰文祖則可以考矣豈必文王之
子而謂文考以其皇祖稱考又不可不附其說古器刻
銘若賡作文考尊師艅作文考彞戠作文考敦豈皆以
文王享乎今考鐘銘篆作峜古法走從夭此非走明矣
當是作鐘之人名或即峜字未可知也
亭毒存養也　列子曰亭之毒之注亭以品其形毒以
成其質此毒音餘六切古毒與育同周易以此毒天下
歸藏易大畜小畜作大毒小毒蓋毒亦畜也今人毎用
亭毒而呼為荼䓯誤久矣其言荼䓯者說文䓯厚也害
人之草徃徃而生從草從毒徒沃切孫陸復收䓯字後
人省草借義久而正義本音反忘之矣毒有歹音從土
當有讀音此必有所因而今流失為從士耳荼䓯之䓯
從草育□之□上從生下從母今尚有毓字從母從􁁊
􁁊音突子初生也余斷以為毒害之毒從艸毒聲孫愐
未詳㪅加􁁊字梅氏亦未分明又有□音買當是音歹
若欲楷别當從䓯元滿曰□生厚也音篤說文訛從艸
毐混毒按篤竺畜育古通音則音篤可通而從毐之原
不可廢
欸乃揺船聲也欸此字用欸乃音襖靄久矣黃公紹案
項氏家說曰劉蛻集有湖中靄廼歌劉言史瀟湘詩有
聞歌靄乃㴱峽裏元次山有湖南欸乃歌後人因桺子
厚有注云一本作襖靄遂欲音欸為襖音乃為靄不知
彼注甚明非竟音也黃山谷不加㴱考遂從而實之智
又按昭武嚴次山有欸乃集陳氏曰欸音靄乃如字蓋
靄廼襖靄不妨並行戴合溪豈未見直翁貴與之書乎
其云􁐠者欸之誤欸有靄音也閱冷齋夜話載洪駒父
曰桺子厚詩􁁊靄一聲山水綠􁁊音奧而世俗乃分􁁊
為兩字誤矣其第五卷又重載一條曰􁁊靄三老相呼
聲此必詳考矣豈所傳之本異乎姚寛言今人誤合二
字為一王元美並不引諸說但曰子雲之款乃湘中人
泣舜之餘聲也此說殊支趙凡夫作丂款專附襖靄之
聲
相於猶阿與也　杜詩良友幸相於曹子建樂府曰廣
情故心相於向以為相於二字如此智閱孔北海集與
韋甫休書曰閒僻疾動不得與足下岸幘廣坐舉杯相
於以為邑邑則漢末常語也字書說爾汝之汝作女女
者相於之辭後人借汝水以别之方言□䛳與也荆秦
曰䛳與猶秦晉言阿與阿與阿䛳皆口聲朴言之曰阿
與文言之曰相於即如今人稱交好為相與於字之轉
也
於于舒緩也　莊子於于以葢眾注以為夸毗非也此
葢謂其揖讓舒緩之貌易則易于則于于于然亦謂此
也於為發聲于為氣出連用之正狀其聲容耳
株橜言高橛不動也　退之送文暢師胷􁁜豁劚株橜
此用莊列也列子曰吾處也若橜株駒李熙曰橜豎也
株駒樹木也崔譔曰斷樹也莊子作橛株枸說苑曰呉
王曰今日吾譏晏子也猶倮而訾高橛者古人皆以好
高拘執為橛株之目猶今云一橛頭禪荀子言周公身
如斷葘葘立木亦謂如橛也
昆干猶昆吾也　說文㱎昆干不可知也古渾切箋云
未詳余久疑之一日見六書索隠載㱎昆干不可知也
禹父名今作鯀􁅊􁀙並非音混古渾乃孫氏之音渾亦
可上聲也王昭明同文備考亦引說文昆干不可知也
□為古文混張氏曰□乃□字今草魚曰鯶魚㱎正從
□小篆作□加􁔆筆改爲眔也按說文□昆吾圜器也
始知昆吾昆侖者古皆以爲圓渾之通稱故山象之而
名崑崙奴言其狀混侖猶言混沌也昆吾是圓椎之象
如漢執金吾程大昌考爲金釦之仗執金吾爲駕前侍
衛也智見茶經撾若今河隴軍人木吾可知當時呼圓
椎之類爲吾師古謂金吾爲鳥名誤豈待言哉吾之聲
多通爲于古稱我爲吾亦爲予瓠子歌吾山即魚山騶
虞一作騶吾吾丘夀王文選作虞丘可證也如淳于之
形敦敦然圓渾故呼之其匾者曰盂亦謂其圓也說文
訓㱎葢言爲圓椎混侖之狀不可知耳屈原言鯀倖直
或狀其厚貌渾淪而名之證昆干爲昆于確然無疑錞
于音淳似有淳于縣也古淳與敦同自當讀錞于爲敦
于又按吾于之聲嘬唇㸃舌則爲都盧唐人以觜尖爲
都盧國語曰侏儒扶盧韋氏謂扶緣也上高竿者漢曰
都盧師古曰都盧國人善緣陳後山以唐人名都盧緣
謂矛㦸之秘也按考工記之廬讀作盧洪景盧奇之凡
圓者謂之盧古語因吾于而轉也戈㦸之柄圓故謂之
盧不必引攢竹爲秘也瓠曰瓠盧後以其可盛曰壺盧
頭圓故名頭盧後人加骨加頁别之可證
久之猶拄之也　說文久從後灸之象兩脛後有距也
引周禮久諸牆以觀其撓今考工盧人灸諸牆以眂其
撓之均也注灸拄也橫拄之兩牆閒以審其盧柄本京
强弱均否許氏所云從後灸之亦謂從後拄之也士喪
禮夏祝鬻餘飯用二鬲於西牆下冪用疏布久之康成
注乆謂若灸以葢塞口也公彦曰灸塞義既夕曰苞二
筲三甕三甒二皆木桁乆之合溪疑所乆者在木桁此
不必矣注桁所以□也古乆注音通正猶斗之音主丘
之與區揄之為尢也考工疏灸音救故康成别之猶今
言拄有去聲
詩負之詩懷之猶言持之也　内則世子生卜士負之
言者齋宿朝服寢門外詩負之注詩承也少秊饋食禮
詩懷之挂於季指注詩猶承也京山曰詩志也志在負
之愚以爲詩持聲通注疏亦言維持扶抱而不指通聲
之原曰詩負之慎重其事負之而又持之詩懷之謂懷
之勿露而又持之恐失故挂於季指挂猶掛一之掛言
夾也
古俗好吹竽故有盜竽濫竽之喻言　老子曰服文采
帶利劔厭飲食資貨有餘是謂盜竽今本作盜夸弱侯
依韓非子解作盜竽竽五聲之長竽先則鐘瑟皆隨言
大姦唱則小盜和也然陸□聲蘇子由吕吉甫李息齋
皆主盜夸之說升菴載文子亦有盜竽之語今人曰濫
竽則因齊宣王吹竽必三百人劉實崇讓論亦引之庾
易傳有懐鼠知慚濫竽自恥之語
竿摩猶干劘也竿牘竹簡也　列禦㓂篇小夫之人不
離苞苴竿牘注相問遺也雁門太守行財用錢三十買
繩禮竿升菴曰即莊子所謂竿牘也京山曰古呼㵎爲
干呼簡爲竿則竿牘即簡牘猶鳱之爲雁个之爲介也
智按考槃在㵎韓詩作干可證董卓傳時人號爲竿摩
車竿摩猶干劘也今俗以事干人亦謂相竿摩今人合
而解之曰竿牘干瀆也因事借說可耳升菴轉注古音
亦不知干之爲㵎不之爲丕負之爲背
柸治與誒詒􁙫佁互通□誒即癡誒　道應訓曰𤣥鬢
齤然盧敖上駕柸治悖若有喪也注柸音坯楚人謂恨
不得為柸治猶今之癡也癡轉爲獃猶咍之有嗤音也
柸乃發語聲說文詒相欺詒也音盈之切莊子達生篇
誒詒數日注􁙫佁失魄魂貌李軌音台今代韻音怠此
二字可讀噫蚩可讀愛泰史記紿注音治江南呼欺曰
詒通作紿三國志裴松之曰毛嘉蚩騃語輒自謂侯身
蚩騃即癡騃方言曰殘罵謂之鉗又謂之㽹癡騃也景
純音吾駭反此晉時語昌邑王清狂不惠注蘇林曰清
狂如今白癡林字彦友魏秘書監則魏時先有白癡之
語
雉噫之聲猶兮噫之聲也兮與侯通侯與唯通　升菴
引楊子與衝波傳孔子雉噫之歌彼婦歌是也雉噫歌
歎聲智按子雲甘泉賦列辛雉于林薄即辛夷則子雲
讀雉平聲也且以足其歎聲之意文心雕龍所引噅噅
雉雉亦聲也雉雉葢咍哆之轉淮南啳􁐊哆噅正言開
口出聲之醜而高誘音權葵夸麾說文音哆爲丁可切
皆非也毛詩音扯口微張貌得之矣如咍今音台不知
本音□也三侯三兮也史樂書高祖過沛詩三侯之章
索隱曰侯兮皆語詞沛大風詩有三兮按古兮侯通用
侯又與唯通唯多作維或用詩末或用發語唯從口隹
聲轉而爲應聲耳本􁸘固與噅通唐歌于蔿于蔿亦噅
聲也以六書本指論之出口爲亏啓齒爲兮嘬口□送
爲□滿口爲唯後因唯爲應聲故或用維或用噅耳呼
與胡近胡與喉通謡歌鼔嚨胡即鼔嚨喉可以推矣開
口或作伊或作繄或作於或作爰於爲歎詞而輕則為
于又轉爲爰于時爰處是也兮亦作猗亦作忌秦誓斷
斷猗大學作兮大宗師我猶爲人猗詩叔善射忌皆語
詞或以論語雌雉三嗅為三噫乃彼婦出走四句之後
一章
丘葢區葢也　申公傳疑者丘葢不言如淳曰齊人以
不知為丘師古曰非也引葢有不知而作我無是也用
孔子之名直翁曰丘與區通區葢不言也智按說文□
表徯有所藏匿也區踦區藏匿也從□音徯胡禮切是
凡言區者有所藏也荀子曰言之信者在乎區葢之閒
若依顔說引孔子之名而下連葢字則比六朝人之盇
合㪅不通矣丘之與區古人通用楚元王傳謂空爲丘
王武傳訓丘爲區刋謬正俗言丘區宇禹余前論引詳
悉可以互證
逗畱止也　光武紀逗畱注李賢曰逗古住字今有豆
音以古之斗有主音斗與逗通也唐韻收入宥韻作逗
􁁜俗乃作逗露用
朅來忽來猶何來也　今語詞用朅來猶聿來也楚辭
車即駕兮朅而歸舊注朅去也又吕覽膠鬲見武王於
□水曰西伯朅去無欺我也武王曰不子欺將伐殷也
膠鬲曰朅至武王曰將以甲子日至升菴曰朅猶盇也
以盇而來為㪅勝鄺氏曰朅忽也忽與朅同韻不惟其
􁸘通其音亦近矣朅而歸與膠鬲之言朅去皆以忽訓
爲順文選注劉向七言曰朅來歸耕永自疎顔延秊秋
胡詩曰朅來空後辭亦作忽來解佳按朅從何來何轉
入聲是矣得其原又奚爭盇與忽
幾將猶言幾欲也　荀子曰時幾將矣注將去也此解
非也葢言幾將是矣歇後語也列子注佹成者幾欲之
貌漢郊祀歌九荒賓將將從也北史將牢太過猶言持
牢耳此各有聲意不可執一
危得猶言殆也　漢書宣元六王傳我危得之注危殆
也我殆得為天子猶今之言險不得之也唐李抱真傳
餌孫季長二萬丸而病季長謂太𤣥曰危得仙後人曰
殆字直如幾將之意南史顔師伯摴蒱曰幾得
□求即營求讂充言營營而動也　管子曰讂充言心
也心欲忠末衡言耳目也耳目欲端讂音楦按從夐音
呼正切近兄去聲營求也又音絢說文引尚書□求諸
野則□即營字矣典引曰上哉□乎則言其㢠遠也吕
覽□明古樂府于嗟□兮上林賦鯈□遠去□與㢠同
亦與泂通遠也葢因營而轉為上聲耳今作□者誤讂
充當是營充言心之營求充動也
讎夷之言因於鴟夷謂踞而熟視也　淮南子讎夷熟
視貌按夷者踞也鴟夷爲壺名亦謂踞地之狀故芋魁
庳遝亦號蹲鴟水經注曰漢水之山開山圖謂之仇夷
其頂平有田百頃煮土成鹽因頂平曰夷夷踞謂與地
等夷也王觀國學林新編論鴟夷子引范蠡及酒箴升
菴辨西施之死以伍子胥曽盛鴟夷投之江猶未及墨
子鴟夷一事墨子曰孔子怒景公不封已乃樹鴟夷子
皮於田常之門孔􁇁子作詰墨言孔子無此事陳水南
辨鴟夷子皮告闞氏之難非范蠡
每生慿生也　賈誼賦品庶每生孟康注每生貪生也
班固敘傳每生有旤又後漢孔融贊曰豈有圓刓委曲
可以每其生哉史記作品庶馮生馮猶慿河之慿一徃
慿恃之意也方言慿􁀙苛怒也楚曰慿天問曰康回慿
怒葢慿恃即有怒意淮南帽慿而為義言冒昧慿恃而
爲之則每生有冒生昧生之意古尚書昧昧與梅梅媒
媒每每通聲古人以聲狀􁸘多半如此
墨杘借籰器之滑而狀人之詐也　杘本□李士龍音
你絡絲器借為多詐貌列子墨杘單至眠娗憋懯婩斫
㺒㤉皆言詐狀孫愐寘韻收杘尸利切杘嚜多詐方言
央亡墨杘姡獪也戴侗引墨杘音睂癡何子元餘冬序
錄曰列子墨杘單至眠娗音睂癡戰咥緬淟皮日休反
招魂上暖妹而下墨杘方子謙止收紙韻之柅本作杘
而屎字下復云寘韻墨屎欺也别見列子本乎此大誤
矣顧遯園詮俗笑曰嚜尿音迷兮亦是因訛而造屎自
有□音民今方殿屎是也說文引詩民之方唸叨郭璞
讀方言脈蜴如覓析㦒􁀙如麗醯謂輕易蚩弄也則與
顧音嚜尿之意同
温蠖言塵滓㴱曲之狀也　楚辭漁父篇安能以皓皓
之白而受世俗之塵埃乎史記作温蠖朱子曰白音薄
與蠖叶韻然或漢時楚人改之必當時解温蠖為塵埃
也智謂北人讀白爲幫該切則正與埃叶不必以此正
史記之是也甘泉賦天子璇題玉英淵蜎蠖濩之中注
屋中㴱廣也黃公紹曰刻鏤貌此言温蠖者温去聲言
塵滓㴱曲之狀也郝氏謂温蠖之合音為汚
歉款言􁀙式也　秦權銘有曰不壹歉款者皆壹明之
彥遠書開皇二秊長安得秦權㫄有塗金䥴字家訓所
傳􁎼從鼎而此從貝壹從壺吉聲專也顔之推甞被詔
為讀謂史記隗林當從權作狀乆遠書訛也李元吉又
得一秦權銘曰平陽斤其文同京兆田氏亦得銅鍰有
篆即秦權銘說文作□省作歀今所見權篆作款則款
反有自來矣歉款言天下不一而歉于款者猶􁀙式也
說文違背宜作􁀙智按此說是一作壹者取其文茂美
耳嶧碑已用之矣必以專壹解之者彥遠之拘也
鉤䤨分析也裁木為器曰䤨裂帛為衣曰槻　漢藝文
志曰譥者為之則茍鉤䤨析亂而已譥(音/呌)訐也䤨(普狄/切)
破也智按錫韻不收當是劈之緟文蜀都賦曰䤨槻兼
呈注裁木為器曰䤨裂帛為衣曰槻䤨從辰見方言今
作䤨此二字他無合用者太沖取其為梁益方言耳升
菴作􁀙□爪是韓道昭所收從􁂁者聲從爪者意
俷徳猶偝徳也　偝與背倍北悖皆通史記三王世家
母俷徳注俷敗也其寔與背字通楚望引之智又按班
幽通賦滔滔而不萉兮卒捐身乎世旤注萉避也一本
作腓此亦悖字之􁸘履按漢書作母棐徳薄也與菲同
監寐假寐也或作鑒寐　後漢劉陶傳屏營傍徨不能
監寐南齊武帝詔永思民瘼弗忘鑒寐梁武帝詔興言
夕惕無忘鑒寐並與假寐同監視也寐而未瞑故借監
鑒作字􁸘
譙詬言譙讓垢辱也譙讓一作誚讓　吕覽曰雞狗牛
馬不可譙詬遇之賈生奊詬亡節伍貟剛戾忍訽訽詬
皆與垢同石奮傳不譙讓一作誚讓說文譙嬈譊也讀
若嚼才肖切誚古文譙書曰未敢誚公讓相責讓今讀
上聲
康囘言安思囘邪也圖㢠廻言囘環□思也　乆湫文康
囘無􁁜􁁜即道釋者欲改康為庸非矣猶左傳言州吁
阻兵而安忍也荀子圖㢠廻天下于掌上㢠廻即囘墨子㢠廻
車歐陽曰古無廻字蓋囘即雷水囘為囘後人加别為
㢠廻天問康囘慿怒即共工
滿讕猶□讕也言􁀿謾而嚂口也　元命包醜臸臸(音/臻)
言讕讕(音/闌)到也毛晃曰詆讕也丁度亦作譋讕前書谷
永傳滿讕誣天唐郎餘令傳兄餘慶為交州都督有司
馬裴敬敷與餘慶雅故以事笞餘慶婢父婢方嬖譖敬
敷死又裒貨無藝民詣闕訟之使者按餘慶滿讕則滿
讕即□讕也□古作謾(謨官/切)漢表有靣謾急就有謾􁀿
(音/夷)九章曰或􁀿謾而不疑楚辭用慢􁀿龜筴傳誕謾注
誕一作􁀿
午□交午午割皆謂中分四□也□午一作蠭午　禮
記外傳注主四向孔穴午□相通内則翦髪為鬌男角
女羈注夾囟曰角午□曰羈疏云儀禮注曰一縱一横
曰午言在頂正中角則兩角相對羈者隻也㫄蠭通音
亦謂直衝曰午橫旋曰蠭漢有交午木亦指交午之象
特牲饋食禮肵俎心舌去本末午割之注午割縱橫割
之勿沒勿絶也謂四破如副瓜亦交午也魏書張淵傳
或取證於逄公或推變於衝午謂午之對衝為虚㝛裨
竈占知周王楚子死
愅詭猶弔詭也　荀子愅詭注變異感動之容直翁引
說文愅音革今按說文無愅有諽飾也㪅也讀若戒北
人讀革為戒耳革有極音故亦稱極詭莊子弔詭舊說
如弔由靈之弔至也愚謂弔詭猶釣詭今之釣譽非詭
而何
熏轑言熏灼轑轢也　前書杜鄴奏方進熏轑天下又
曰熏胥又曰刻轢宗室熏轑即熏轢也音歴轑為車弓
椽輪亦有轑輪而踐轢聲義皆通漢書得之重櫟或言
重橑可證也後漢馬廖傳聲熏天地隋書李徳林傳崔
諶减騎餘五曰不得令李生怪人燻灼唐書熏為太平
宋表煄匋煄薫熏同
通侻猶輕脫也　王粲傳劉表以粲體弱通侻隋書陸
爽傳侯白性通侻蜀志李譔體輕脫
渾脫猶言活脫也　唐郭山惲傳宗晉卿舞渾脫張洽
舞黃麞王省曰長孫無忌以烏竿毛為渾脫氊帽人效
之號趙公渾脫如意初里歌曰黃麞黃麞艸裏藏彎弓
射爾傷杜有公孫大娘渾脫舞詩渾脫者亦卞戲拍張
之遺也哀紀時覽卞射武戲甘延夀傳試弁注弁手摶
也弁卞同呉興有卞山形如弁緯略作抃戲文按鞳□
以殺小牛羊為渾脫曰渾脫舞者亦蕃語也中國渾脫
葢活脫之轉艸名活兌音活脫即通脫木言其靈通活
脫也則當時人有此語可知三國志子建見邯鄲淳科
頭拍袒正拍張渾脫也
論倫辨而有序也　樂書論倫無患論雅頌之詞倫律
吕之音郝氏曰論辨也猶皦如也倫序也猶繹如也此
解是鄭氏易屯象以經綸陸徳明曰一本作經倫
磨蝎忌犯也　梁書太清元□行大捨曰羯磨東坡志
林曰退之詩云我生之辰月㝛直斗乃知退之磨蝎爲
身宫而僕乃以磨蝎爲命平生多得謗譽殆同病也術
家之磨蝎本於羯磨梵云蝎磨此云作白作白猶布薩
也受戒三畨每月自白其所犯作白令其白也
歍欽猶歍􁑉也　伯牙水仙操曰歍欽傷宫仙不還伯
姬引亦用歍欽何辜說文歍􁑉􁑉才六切歍即嗚說文
又有歑則烏乎於戲嗚嘑歍歑一也漢樊敏碑歍嘑懷
氏可證
听然即囅然也咍嗤也　吕安謂嵇康我輩稍有菜色
反為肉食輩所哂通作听上林賦無是公所然而笑注
作斷齒本也又通作吲晉書王猛辭司徒疏田千秋一
言致相匈奴吲之又通作矧曲禮笑不至矧注齒本也
大笑則見宋書王𢎞傳孫叔未進優孟見弞又通作囅
(音/賑)莊子桓公囅然而笑一本作囅左思東呉王孫囅然
而咍並與哂通此字當從說文之弞為正笑不壞靣也
通作矧别作哂吲听囅囅通作矧楚人謂相笑為咍楚
辭曰眾咷所咍舊音胎余按即是嗤字古台音怡觀今
治怡之音則可想矣
嗢噱大笑也　魏志注裴松之曰鍾繇得書嗢噱陸法
言曰嗢噱大笑也班伯談笑大噱或作㖸通作谷􁀙亦
通作䐘廣韻曰䐘䐘大笑也校獵賦注口中之上下曰
噱則是嘉肴脾臄之臄也余甞不解笑字之􁸘以為竹
得風而笑未敢安也長箋曰笑竹筍放二葉也漢書多
作咲薛宣傳壹关相樂注关古笑字則當以咲為正宋
温革隱窟雜志塗抹鞋底之事傳為嗢噱嗢乙骨切張
彥遠載庾元威論書曰許慎門徒居然嗢噱
盧胡笑在喉閒聲也　後漢應劭傳宋愚夫寶燕石緹
䌌十重觀之者掩口盧胡而笑孔叢子曰盧胡大笑按
胡喉也漢書捽胡捽其喉也盧胡正狀其掩口之聲或
曰狼跋其胡亦跋其喉閒肉也喉閒肉垂故云又曰掩
口則笑不出聲非哄然大笑矣
軒然軒渠也　後漢方技薊子訓傳軒渠笑自若天祿
閣外史曰韓王軒然仰笑即軒渠也軒本前昻故借為
軒軒與軒仰也東坡書山谷艸書後云他日黔安見之
當捧腹軒渠正用此字捧腹出日者傳黃朝英曰軒渠
字􁸘舉體就之也
與謣邪許舉重唱呼也　舉大木者前邪後許邪在中
原韻為享遮反許音虎古詩紀有邪許歌又有噓􁏰歌
注與邪許同劉晝曰牽石拕舟必歌嘘􁏰昔有謂聲重
為邪許聲輕為嘘􁏰者由今論之嘘􁏰亦不讀作許與
矣凡將篇曰淮南鄭蔡舞嗙喩樂苑載螃喩於遮皆曲
名是皆指其聲也南史曹景宗傳宅中邪呼可以知亨
遮之音矣樂府有企喻歌當亦嗙喻之遺吕覽淫辭篇
舉大木者前呼與謣後亦應之淮南子作邪許方子謙
曰今人上梁之中稱兒郎偉即邪虎類也此何孟春說
也
亄費猶出納之吝也　太沖呉都賦簡其華質則亄費
錦繢吕延濟曰亄費依稀也按方言貪而不施曰亄或
謂之嗇亄音意漢書不足以壹費訛為亄方言臆造而
左思采獲之耳
震攇猶搴挐也　蜀志許慈胡潛時尋楚□以相震攇
攇虛晚反孫愐曰以手約物曰攇說文有㨜字因掀重
其聲即㨜也巨言切漢書矯虔吏即撟㨜也趙氏曰呉
言以肩負重曰㨜借相訐告曰㨜孫愐不收㨜字増攇
字或曰攇乃攐字之轉耳攐但當作搴
敭厯言明揚閱厯也　汪太函李本寧阮邵武下筆甞
用敭歴中外後人襲之訛為敡歴又訛讀為踢歴殊可
笑也按温公鑑牛仙客加尚書九齡曰惟舊相及□歴
中外者爲之按說文□古文揚與章切敡侮也以䜴切
今人讀踢歴者固非即讀試歴者亦非若以書序有歴
試諸艱之文則當用歴試何必敡歴豈張曲江誤邪敡
歴則是□厯矣温子昇舜廟碑感夢長睂明□□陋可
證
介倪猶那倪也　莊子曰馬知介倪音􁸘云介倪猶那
倪也崔云介出俾倪也介音戛愚謂讀如戛囓韻㑹隉
作􁆘集韻又作掜可證
拱押猶拱挹也　荀子議兵篇湯武之誅桀紂拱挹指
揮仲長統傳拱押天人矣注拱執也押檻也此不知古
音也邑有壓音拱押即拱挹之轉也挹本與揖通晏子
曰下車挹之即揖也或曰拱押即檢押揚子蠢􁁜檢押
注櫽括也
坴梁即陸梁也陸溺猶陸沉也　史記南越陸梁言屈
强也說文坴訓下一曰坴梁此自是古人口語也東方
朔歌陸沈于俗桓温言神州陸沈言陸地沈陷也鶡冠
子用陸溺亦是此意
直祿尸祿猶持祿也　漢書馬宫傳贊醖藉可也然皆
持祿保位鮑宣傳黙拱尸祿朱靈傳亡以益民皆尸位
素餐許后傳曠職尸官師古皆曰尸主也智謂惡之之
辭葢謂行尸持祿耳韋賢傳曰豈不牽位亦云主位乎
管子曰上惽則隟不計而司聲直祿謂言者素飱也郊
祀志􁄧鼎銘張敞迹古文曰王命尸臣官此栒邑師古
曰尸臣主事之臣也此則主訓為是
拊􁀙猶拮隔也　荀子尚附之􁀙司馬貞曰拊􁀙謂懸
鐘格長楊賦拮隔嗚球師古曰拮隔擊考公紹音拮為
戛
睢剌旤亂也　南都賦天地之睢剌大史公書私心剌
謬劉向傳朝臣舛午膠戾乖剌此數剌字皆讀如諡法
之剌從束從力音即□切與刺字不同刺繡刺靣刺船
皆七迹切謁人名刺則音次以刺剌别之
些之助辭猶斯也　楚辭注音蘇个切韻㑹又入麻哿
霽韻存中曰䕫峽湖湘人凡禁咒語末皆云娑婆訶三
合而為些也巖下放言非之博物志有止些山杜詩和
親邏些城則因羅娑川而借用也其實些字之音本于
斯字張氏曰詩恩斯勤斯彼何人斯之類並與些同方
子謙曰斯字亦在先韻音􁸙詩有兎斯首箋云斯白也
今俗語􁸙白之字作􁸙齊魯之閒聲近斯孔穎達曰鮮
而變為斯者齊魯之閒其語􁸙斯聲相近歌韻叶音梭
孔子臨河歌狄之水兮風揚波舟楫顛倒㪅相加歸來
歸來斯爲斯斯合韻音莎如楚辭之些此知些梭斯􁸙
為一音也俗今以少為些漢左雄傳鄉官吏部職斯祿
薄言官小也斯與些同凡時少曰斯須物少曰些須其
義本同一聲之轉耳晉後則專用入車遮韻升菴引唐
人□□爲些字智則以􁁊為古些字見石經􁁊􁁊有屋
恫疑猶洞疑也陰喝猶虚喝也　遷後小序惠之早霣
諸吕不台大臣洞疑遂及宗禍此得力大臣之疑也國
策蘇秦說齊宣王曰恫疑虚喝高躍而不敢進注喝一
作偈恫痛也言疑之甚也智謂恫正是史記之洞言秦
以虚聲喝齊故作險譎深洞之謀使人疑也竇憲𫝊陰
喝不得對喝又作猲王子侯表平城侯禮河閒憲獻王
子也坐恐猲取雞免葛魁侯寛坐縳家吏恐猲受賕棄
市升菴引此表恐猲作㤟猲
供張供具張設也　疏廣傳供張東都門外黥布傳供
張如王者居龔遂傳王生為水衡丞典上林禁苑共張
宫館張去聲左傳張吾三軍又曰羸師以張之班超傳
雄張南道張絃亦曰張侯□錄載晏叔厚詩主張繁華
得幾時亦用去聲左傳君謂許不供供亦去聲漢文帝
詔共養於高廟共養長信宫華嚴法供東坡怪石供皆
去聲
梯几凭几也　山海經西王母梯几而戴勝注梯几凭
几也說文凭依几也皮氷切周書凭玉几今文作馮馮
馬行疾也俗又加作慿而不用正凭似以凭為俗何也
梯言斜倚也古從梯從夷相通如稊一作䄺是也古謂
階如梯階梯亦斜倚之意
汙邪猶甌臾也　滑稽傳甌窶汙邪甌窶音樓高地狹
小之區汙邪下地也智謂汙邪當音汙臾古家麻韻歸
魚模韻厯書歸邪於終邪音餘此明證也流丸止於甌
臾正謂平阜而中圩為能止丸也淮南曰屬臾之貌注
恭也或曰猶甌臾以其為平阜故以比龎厚之貌耳
支閡猶叀礙也　陳遵傳一旦叀礙叀音絹隗囂多設
支閡支與叀皆言其有枝角易罣碍也虞詡謂太守乞
不拘閡即礙也後方術傳序雖云大道其硋或同隋設
無㝵大㑹於太極殿注㝵與礙同法言曰無所繫輆智
亦曰礙也俗作碍測術有曰叀術者言罣於空中而算
得之
砥屬平服也　史記五帝紀莫不砥屬注砥平也四□
皆平而來屬服砥音止一作厎說文柔石也與底别底
在薺韻其在紙韻作底者厎柱也音諸市切敬甫言古
不分底厎而後人分之史記抵掌而談抵音止今多讀
底或分抵扺本自通聲
剬義以􁸘斷制也　顓頊紀依鬼神以剬􁸘索隱注剬
古制字淮南主術篇曰人君揄策廟堂剬有司高誘注
剬音端此以聲言也六書故但有制為古文以剬爲朱
遄㫖兗二切說文剬斷齊也□剸􁇟也如此則剬竟是
剸字兩注皆失之法言因魯仲連易而不剬注曰古制
字余亦作剸字讀葢古者專耑不分猶丘區魁渠之聲
如湍與漙甎與㼷之類可推若以為古制字則形近而
訛或連􁸘而借也因剸制而即以剸為制猶飄𣺌而即
以翲爲抄然此例斷不可用
表薄在野也　莫敖子華曰葉公諸梁身獲於表薄而
財於柱國柱表野外薄林也言其初起側陋也周勃傳
織薄曲薄葦薄也韋昭曰北方謂薄爲曲其稱林薄者
木為林艸為薄也
厮乩當是乩　筆談曰西戎用羊卜謂之跋焦卜師謂
之厮乩智按說文引書七卟疑集韻或作乩通作稽今
稗海注乩音必定反非也緯略宋祁言蘇頲頌曰有乩
虞氏不識乩字後得楊備古文尚書釋文乃知為稽字
此開元以楷易古文之失也
□靡如梯之靡也　埤雅曰列子因以爲□靡□讀如
稊詩言葇荑稊荑也月令靡草故知與頺靡義通智按
莊子應帝王因以爲□靡注□作頺一本□作龜葢篆
弔從□□又從之此乃古文之近者以□頺稊音近相
借耳
揃搣欲其姸瀞也　謂鬄拔睂髮也小顔曰去其不齊
整者使其姸瀞也瀞才性反即靜字石鼔詩瀞字即瀞
也莊子外物篇皆搣可以休老眥一作揃三蒼曰揃猶
翦也字林曰批也千米反公紹引莊子皆搣曰􁓠滅也
伯厚解急就自序揃搣之所出取於莊子者此也智以
揃即剪字前從刀複乃俗字也左傳翦滅此而朝食公
紹曰當作揃搣史記成王病周公自揃其蚤投之河李
愬曰吾先人曾以揃大盜
主臣皇恐也　陳平謝曰主臣注主擊也臣服也言擊
服惶恐也此說甚曲智謂發語敬謝之辭猶主在上臣
在下自然敬恐也凡夫曰當是草書皇恐二字訛為主
臣
匄貸猶假貸也　朱建母死匄貸服具貣師古曰音土
得反史記作貸蕭何傳客又說自汚貰貣皆謂借貸也
樓䕶傳使郡國獲假貸注謂官以物貸貧人也韓王信
傳旦暮乞貣蠻夷主父偃排擯匃貸一用匃貣陳湯傳
匃貣無節朱買臣上計吏㪅乞匃之春秋傳弃疾在鄧
不强匃廣川王越傳盡以善繪匃諸宫人注匃與也竇
武匃施貧民亦與也漢高武負貰酒相如就陽昌貰酒
石氏賖貸郡國貰即賖也古人用去聲若揚終坐事貰
出之晉周敏劾阮裕謝安上貰之此借作赦字用也舊
說乞音氣與也音乞求也按乞如字求也其與人之乞
即給字晏子曰免粟之食飽士之一乞也炙三弋士之
二乞也五卯士之三乞也嬰無倍人之行而有三士之
食注乞與給同謝安曰以野乞汝杜詩願有蘇司業時
時乞酒錢皆給也夘是□
都養扈養也　公□傳厮式支切又去聲役扈養韋昭
曰析薪為厮炊烹為養張耳傳曰厮養卒亦賤卒通稱
耳倪寛為弟子都養亦謂炊食淮南子儲與扈冶扈冶
褒大意也跋扈之扈亦是大意
□磬□訐也　見周禮介婦注雖有勤勞不敢□磬庾
氏云齊人謂之□訐崔氏曰北海人謂相激之事為□
磬𨼆義曰相絞訐爲□磬即賈生反唇相稽之意也今
人訐辨謂之□舌或謂之刁肯刁即□之轉肯去聲亦
磬之轉也
赾張斜立而撥弩也　漢令曰赾張百人車者切距也
韻㑹音恥格切在陌韻跬步也毛晃曰半步也一曰距
也梅氏音且去聲以手發弩曰擘張以足發弩曰蹶張
空手拳舞曰拍張
　
　
　
　
　
　
　
　
　
　
　
　
　
　
　通雅卷四
欽定四庫全書
　通雅卷五　　　　　　　明　方以智　撰
　　釋詁(古雋/)
淑離言獨善也　橘頌篇曰淑離不淫梗其有理兮注
淑善也離離立猶孤特也梗强也智以梗為橘梗解爲
强者非
洒㳻治路也　漢律曰及其門首洒㳻說文㳻所以壅
水山責切孫愐收入陌韻毛黃皆畧之
氷衿猶言冷也　世說曰郄鑒欲規王導意滿口重言
殊不流王勸郗莫談郗大瞋氷衿而出樂預傳人笑褚
公至今齒冷雲臯書氷衿齒冷正用此
搏撠挶持也　孫臏傳曰救鬭者不搏撠(訖逆/切)子雲賦
撠膠葛五行志物如蒼狗撠高后腋通作㦸㦸古作㦸
詩傳注㦸挶(居足/切)
弊梗弊敗梗塞也　管子春令謹禱弊梗謂時方開通
而有弊敗梗塞禱神以通之文瑩以繁華對弊梗
批伔椎擊其要也　淮南曰解捽者不在於捌格在乎
批伔高誘音沈韻書皆無此字說文有抌字竹甚切深
擊也又蕭韻又作􁀙今唐韻沁韻惟有揕字史記右手
揕其胸揕即伔也批又作□挺以指也孫臏批亢擣虚
之批則又音薄結切直翁以爲批與㧙捩之㧙通
雥集雜遝而至也　趙古則以雥為集升菴非之按許
善心神雀頌曰嘉貺雥集雥音雜雧乃集字
□窳猶苦窳也行敝言脆薄也行窳猶行濫也　漢書
曰江南民□窳媮生而無積聚顔□曰短弱也□窳音
紫愈舜作什器于壽丘器不苦窳苦讀如盬粗也病也
史記貨殖作呰窳荀子曰窳楛不便利者弱楛與苦同
唐韓琬傳器不行窳又黙啜㓂嬀檀曰與我金銀器皆
行濫三省注曰市列為行行作濫惡也郭璞曰勞苦者
多惰窳又注毳為脆謂物之行蔽也言行敝也焦澹園
曰懶人不能自起如瓜瓠在地又懶人恒在室中故從
宂㼌攻苦即功沽
□綰綽即祈綰綽謂盤旋而延長也　晉姜鼎銘百二
十一字中有取乃吉金用作寶尊鼎用□綰綽眉壽保
其子孫三壽是利伯碩父鼎銘五十字惟六年八月初
吉巳子史伯碩父追孝于朕皇考釐仲王母乳母尊鼎
用祈丐百祿眉壽綰綽永命萬年無疆又孟姜敦銘叔
孫父作孟姜尊敦綰綽眉夀永命彌生綰綽甚古今工
云綰綽雷文謂貫穿也又伯碩父鼎□丐百祿釋作祈
困學記聞引石湖曰綰綽是古人祝延常語按漢書安
世房中歌克綽永福師古曰綰綽也亦謂延長蓋在鍾
鼎雲雷囘互之文謂之綰綽取其盤旋延長之意
媒但詭譎也　鴻烈解曰媒但者非學謾也但成而生
不信高誘曰但猶詐也智以但與誕通說文誕詞誕也
徐曰妄為大言也然又為語詞如誕寘之隘巷明借用
誕是發語之誕乃借但之音而媒但之但乃借誕之義
也但又與亶通又與邅通說文解曰古文但為袒字袒
為綻字以是知但字轉通多也鹵簿有誕馬亦謂但引
馬不騎也媒但之媒則取媒孽之媒意蓋齊人名麴􁎝
爲媒謂釀蓄詭詐也
厭案擪服也　國䇿曰舉左案右舉右案左厭案萬乘
之國厭音益涉反與揖按通用即按驗也又通作頞史
西南志𫝊秦嘗頞畧通五尺道注音按
登來立至也　公羊隠五年登來之也注登讀言得來
齊人名求得為得來作登來者其言大而急也今廣州
諺以來到爲登按薛用翁集異記敘蕭穎士遇二少年
登令召至邢曹進夢僧拔眼鏃及寤登言于毉薛唐人
可知彼時多以登為立至之義登得之聲相轉也
遺苞言苞苴也　字苑云􁀙苴履底因說文履中艸之
訓也孔叢子吾于木𤓰見苞苴之禮行詩箋以果實相
遺者必苞苴之故曰遺苞言以此苞相遺管子曰大凶
則衆有大遺苞矣注升斗包裹以相遺春官葅館注杜
子春作葅飽茅裹肉也則葅飽郎葅苞
軥錄拘摟之轉也拘摟傴僂之轉也　丁度曰拘摟聚
也言卷聚也荀子軥錄力病正言拘摟用力之疾也傴
僂或在語韻或在尤韻古多通用抱朴子言拘錄則術
家拘䰟之術名
乾没猶言白没之也　張湯傳始為小吏乾没如淳曰
豫居物以待之得利為乾失利為没此解非也蘇鶚謂
乾没如陸沈隋書王劭贊乾没營利宋子京撰劉待制
墓銘吏得傍緣乾没乾猶言乾得之也没猶言没為已
有也今人動言落錢没即落字意乾從幹得音本音干
借為乾卦之名音䖍集韻乃更作漧字俗分乾字或又
分亁字皆非
臯牢或作􁝳􁀙猶牢籠也　馬融傳臯牢陵山注猶牢
籠也孫子臯牢天下郭璞注方言曰僇􁀙麤大皃􁝳洛
膠反則臯牢之聲也淮南子牢籠天地高誘注牢音􁇲
楚人謂牢曰􁇲此自方言然須知古牢有畱樓之音易
林同枕其牢叶子孫封侯儀禮士喪禮握手用𤣥纁褁
長尺二寸廣五寸牢中旁寸注組繫鄭注牢讀為樓樓
爲削約握之中央以安手也今文樓爲纋㫄為方悳曰
臯當作皐
啻諟猶諦視也瞻諦言風止也昧揥猶言未審也　說
苑扁鵲曰于物故有昧揥而中蛟頭韓詩外傳作昧投
而中蟁頭毛傳提提之詩曰媞媞安諦謂行步安舒而
審諦也魏志韓宣閡潦障扇不避曹植道文帝免其縳
褌腰不下而去帝曰此家有瞻諦之士也張融風止詭
越可動瞻諟言風度舉止也說文啻諟也方言瘱􁋉審
也􁖣􁋉諟也呉越曰􁖣􁋉郭璞曰亦審諟牙見其意也
音帝智按諦揥􁋉一字牙見者互見也
以胹合驩言調和也　莊子宋鈃尹文以胹合驩以調
海内注胹和萬物合則驩矣此字從肉而丁度遂收作
􁀙公紹收作􁀙一從耳一從目今字彚耳部目部並載
之並引莊子即以二者言之必有一訛矣論其義則胹
和正調和也又有唐韻足證三家之訛更何疑乎胹熟
煮也方言秦晉之郊謂熟曰胹左傳胹熊蹯史記臑熊
蹯内則濡豚注濡讀為而集韻作􁀙􁀙臑廣韻亦作臑
□龍龕亦作□
希顔猶之希世用事也　公孫𢎞傳希世用事晉虞溥
傳希顔之徙希皆與睎同說文睎望也海岱之閒謂盼
曰睎
淹數言遲速也　數讀如速曽子問不知其已之遲數
注讀為速集韻曰速古作􁞰籀作遫通作數賈誼賦淹
數之度是也
呼瓝猶呼㬥也　灌夫傳謼服謝罪注晉灼音服為瓝
瓝與考工薜㬥之㬥同聲音弼角切關西俗謂小兒啼
呼曰呼瓝
握齱猶握􁙆也卑陬乃迫促之轉也　司馬相如傳委
𤨏握􁙆廣韻齷齪迫也酈食其傳間勝梁將皆握齱好
荷禮注急促之貌荷與苛同増韻或作􁀙引前酈食其
傳握􁀙好苛禮今無此字或所見有别本乎唐𤣥宗泰
山銘方士虚無儒書齷齪其曰趢趗樸樕局促卑陬皆
是者非也卑陬乃迫促之轉也莊子注亦未注明郭若
虚畫記趙邈齪以不修飾稱正握齱之聲也今俗有此
語齱當從耴今監本皆齱
踔絶猶􁖟踔也趨趙猶釗超也　踔勅角切孔光傳踔
絶之能韓文集序曰汗瀾卓踔莊子趻踔而行楚辭曰
春秋逴逴而日高霍去病逴行殊遠逴與踔同趙岐注
孟子曰子張踸踔􁖟踔不常也京山曰挾泰山以超北
海超即掉字聲轉有之智又謂與趙釗通方言釗超遠
也說文趌􁁜怒步也趨趙也則釗正趙之音義詩其尉
斯趙則是釗字朱氏謂趙即逍則或先有肖聲
啽囈呻呼衆聲也一作唵􁀙喔咿嚅唲在喉舌間也
見列子啽囈呻呼升庵引列子注作唵􁀙余嘗曰啽語
含口也囈寐語謂語不成句也呻儵呻而唫也呼有聲
而無字也啽音庵唐楊瑒傳公卿啽黙唯唯可知四字
為形容嚅囁之聲長箋引卜居作促訾􁀙斯喔咿儒兒
此皆形容之詞粟斯一作栗斯以聲狀之無不可者豈
必改訂附合
□掞挺挏以手狀之　淮南子曰□掞挺挏世之風俗
言求利便之狀也撢徒含切周官撢人掌誦王志道國
之政事以巡天下之邦國而語之陸氏他南切與探同
徐本說文曰探也唐本曰掬也孫氏他紺切掞音閃可
上可去此用撢掞當讀探毯挺挏皆上聲
􁙂㥛凌誶以言狀之􁙂㥛一作􁙂極謇喫　列子曰􁙂
㥛凌誶好凌辱責罵人也誶字張湛音碎字林及殷敬
順音崒公紹收昨律切賈生之亂亦用誶曰注告也史
記作訊㥛吃也說文曰急性也方言􁙂㥛吃也或謂之
軋謂之歰郭璞曰江東曰喋皆謂口吃好言之狀長沙
弔屈而亂辭用誶正謂狂憤無聊之至朱子釋告尚不
足以盡其意耳升庵因史漢同異必以為誶即訊字此
不必也蓋有孟堅所改者如灌夫畢之即屬之乎世說
張敏集頭責秦子羽文或謇喫無宫商喫廣韻音□
唶嘖為小聲嚄唶則為大聲咄唶則為叱聲嚄唶一作
護諎咄唶一作咄嗟咋唶窋䆛轉為叱咤猝嗟　信陵
傳晉鄙嚄唶司馬氏曰多辭句也嚄屋虢切唶側伯士
革二切聲煩雜也亦作嘖咋傳曰嘖有煩言亦為歎聲
說文曰嘖大呼也或作謮諎大聲也集韻曰唶歎聲合
溪曰爾雅行扈唶唶白居易詩嘖嘖雀引雛樂府烏生
篇唶我是也皆是細微之聲傳曰季植子咋謂林楚蓋
㗱口聲也許氏大呼大聲不知何據合溪迂矣古人借
音開合隨時形容何必以字同爲碍邪柳子厚晉問跳
浮嚄唶既云跳浮豈小聲乎唶我惜我也斂口之聲與
唶唶同狀細微嘖嘖也嚄唶則唶隨嚄音大呼大聲也
當以側白之切爲是故丁度作護諎正欲别之若咄唶
則音窋䆛晉書咄嗟而辨集韻作咋唶古樂府作咄唶
孫權見吕䝉病中咄唶靈光殿賦綠房紫菂窋䆛垂珠
潘岳芙蓉賦窋䆛星羅韓信傳意烏猝嗟即喑啞叱咤
也嗟從差本可差去聲而人忘之因所習深耳劉貢父
以司空圖咄喏而辨斷石崇之咄嗟而辨為誤則又拘
泥可笑
㗖齰𠻳獲即嚄唶之聲而痛言之也　此見宋玉風賦
蓋形容小民被雌風愁病中風促口嚼齒之聲狀也漢
灌夫傳齰舌自殺史作齚舌通作咋荅客難曰狐豚之
咋虎此齰之本字也風賦語意齰因唶聲獲即嚄聲言
其嚼齒欲㗖促口噴嚄累而狀之古人無此成語自玉
輩創撰下字之驚厲痛切如此必曰獲得也豈能曰𠻳
而有所得乎惟聲音可通古今人物之情文字其寄託
者也即此小節可見一端
担撟矯然飄拂之意也矯䖍應作撟㨜　楚辭遠遊曰
欲度世以忘歸兮意恣雎以担撟担丁但切拂之重也
撟居桀切朱子曰担撟軒舉也愚謂担撟者有拂袖揮
麈矯然高放之意撟居小切猶矯也說文曰舉手也一
曰擅也史記舌矯然而不下漢書矯䖍吏乘埶以侵下
此因書之奪攘矯䖍以生意也考工記曰撟幹欲熟於
火而無贏撟角欲熟於火而無燂士師之八成五曰撟
邦令皆矯枉矯激之義强哉矯與矯矯風節則贊詞非
專爲矯强也但以矯反其偏釋撟則義漏矣莊子喬詰
卓鷙喬亦音矯說文因矯䖍有㨜字
煩撋猶捼莎也　字畧云煩撋捼莎此見詩薄汚我私
注煩撋也捼即挼字挼音儺謂摩挼也禮曰共飯不澤
手康成注曰澤挼莎也亦作摩挲即摩挼也廣韻撋或
作擩公紹音撋爲而宣切唐藝文志嚌擩道真集韻亦
作㨎捼擩又音乃度切集韻作㨎字誤矣晉書劉裕與
劉毅樗蒲裕挼五木久之王珍國張稷以黃油裹東昏
首遣范雲送石頭右衛將軍王志取庭樹葉挼服之僞
悶不署名身之曰挼奴禾反西凉李暠謂梁中庸曰我
何能千里外挼長繩絞其頭邪成式用挼捘即捼挲
拫格猶批拫也　毛晃曰呉楚俗謂牽引前郤為拫格
博雅曰拫攎引也韻㑹引灌夫傳引繩枇根根與拫通
拫胡恩切格曷各切轉注略曰今本誤作根株之根非
也黄山谷送公定詩引繩痛排拫自注拫音病今宗吾
刻本一條字字作根不又誤矣山谷謂排擯也愚按從
艮當以痕狠艮為聲者近山谷之音未敢信
連犿謂宛轉連環也　莊子謬悠荒唐無端崖之辭不
傲倪于萬物其書雖瓌瑋而連犿無傷也注犿音汴言
書雖驚世駭俗而善體物情連環宛轉也毛晃竟收入
元韻以犿音翻不知何據章黼韻犿即獾音歡即懽忭
本相通而後人分爲二音並用
心儀心擬也切儗猶比擬也　漢外戚傳皆心儀霍將
軍女儀音螘即心擬也高唐賦殊為物類之可儀與互
折曽累叶則亦音擬擬議有揣度凖擬之意故有比擬
借擬之意通作比儗舞賦經營切儗記曰儗人必於其
倫食貨志遠方之能疑者並舉而爭起師古曰疑讀曰
擬蘇秦傳疑於王者从擬轉嶷凝故儀禮疑立即嶷立
禮記疑丞即凝承
枝梧猶支拄抵捂也　項羽傳莫敢枝梧注如淳曰音
悟臣瓚曰小柱為枝邪柱為梧字當作捂司馬遷傳或
有抵捂注師古曰抵觸也捂相支拄不安也方言支註
謂以言語支拄也史記序今屋梁上斜柱是也斜觸謂
之捂下觸謂之抵抵捂言其參差也枝言枝梧也說文
嫸字訓好枝格人語也凡夫因玉篇媞伎也疑為伎格
非矣
摸􁕹捫搎也　此解見唐韻韻會今俗實有捫搎之語
南史暗中摸􁕹始有此二字戴氏譏為俗字余以為即
摹字楊子三摹九据今特移手于旁耳後人特轉平聲
為入聲如蘇味道摸稜尚是平聲増韻又載摸􁀙巵言
盧氏雜記味道拜相時以手摸牀稜焦氏曰當作莫索
漢逢盛碑摸作园
鄭重即珍重之轉漢注頻煩猶言殷勤也　漢王莽傳
稱非皇天所以鄭重降符命之意注云鄭重猶言頻煩
也顔氏家訓云吾亦不能鄭重聊舉近世切要以啓寤
汝耳沈存中筆談言石曼卿事云他日試使人通鄭重
則閉門不納亦無應門者魏志倭人傳云使知國家哀
汝故鄭重賜汝好物也智謂鄭重乃珍重之轉芥隠筆
記引樂天謝庾順之送紫霞綺詩云千里故人心鄭重
可知即珍重矣
遮莫猶言儘教也蓋侔莫也　陳騤雜識云方言侔莫
強也若云努力欒肇言勉强為文莫儘教即是强意猶
解鄭重為頻煩當以言外會之干令升記雷孔章謂茂
先以犬誡狐狐曰遮莫千試萬慮則自晉人已有此語
不自遮莫鄰雞下五更也或曰遮莫猶諸莫也方言抾
摸言持去也諸莫亦抾摸之聲若公莫篇則曰公莫舞
公莫舞非此解矣
八米當是八采　姚寛西溪叢話曰八米關中語歳以
六米七米八米分上中下北齊盧思道文宣帝崩文士
各作挽歌魏收陽休之祖孝徵不過一二首思道獨有
八篇時人稱爲八米盧郎唐張祐寄載詩少見雙魚信
多聞八米詩智按吳虎臣以孔毅父續世說載北盧思
道此事作八采又以五木戲其八為珉采王采之中有
采曰白因謂之白八近時姚寛蓋臆說也而今之古詩
紀仍刻西溪叢話
健慕猶健羡也　徐文長路史載健慕見廣記智按闗
尹去慕文子忘鍵皆本史記去健羡也莊子鞬韄與適
莫畔羡同㫖去健正謂去鍵
解何問其何分疏也　匡衡傳樂安鄉閩佰爲界聽曹
為之解何猶分疏也張辟疆謂陳平曰解未言能解否
也膠西王傳故為無訾省猶言不省事也說文妍一曰
不省錄事也可以推知省錄事爲漢人嘗語
于諸寘也于遮即于諸之聲也　哀六年公竿傳于諸
其家何休注于諸寘也齊人語也六飲疏曰紀莒之間
名諸為濫内則桃諸梅諸言乾蕃者曰諸賈誼偏諸襻
也光武紀諸于半臂也相如賦于遮注曲名亦于諸之
音也智謂諸者古人語詞猶今之言這言著也著又轉
而爲子今吳人多曰子是也
差須猶少待也選間猶少間也　淮南屈宜若憂吳起
之差須言少時也吕覽選間食熟古文或用頃之或用
俄頃或曰亡何或曰少選或曰少焉或曰未幾或曰巳
曰既義皆通用
孰何問之也猶曰誰何也　過秦論陳利兵而誰何音
苛苛細詰問也漢有大誰卒師古曰大誰主問非嘗之
人有大誰長黄圖曰王褒帶劒入北司馬門至非常室
中乃公車大誰也集韻或作噍亦作譙史記衛綰傳景
帝立歲餘不譙呵綰注譙音誰呵音何以譙呵爲怒讓
此言不誰何但不問之而已漢書作不孰何武帝冊曰
孰之復之應劭以誰何爲掌讙呵者後學輒改此書誰
字爲讙違本文矣貴與說
進孰言進成孰之言也文孰言文法孰爛也　張騫傳
少從進孰謂以孰言進于天子乾鑿度曰自上古及下
帝孫文孰文孰者孰成道法也言世漸増文法而人孰
爛也董仲舒曰孰爛如此古孰从□專主孰爛後因誰
轉爲孰故火以别之五行志以盛聖而易孰惡師古曰
孰成也此言文法猶文具文爲之文也嚴安傳之文刻
嚴延年傳之文致趙禹傳之文深周陽由傳之文惡董
仲舒傳之文繫蕭何之文母害張湯之舞文皆謂法律
之文也若翟方進所云託文成許后所云文陳則謂文
書文字也
無慮都凡也猶云亡論也　廣雅曰無慮都凡也趙充
國傳亡慮萬二千人注大計也與錄同智按此因慮囚
為錄囚而知其音相通也若亡慮者蓋言不待計慮而
知之猶言無論也何必轉錄字乎如蔿艾使封人慮事
此乃錄事也而注乃云無慮計功元美論無慮之慮音
閭非也
發凡猶汎言大氐也最凡諸凡之最目也諸妄言諸凡
望此者也望猶視也　左傳序發凡以言例景帝紀凡
號石奮萬石君猶汎言之也司㑹注謂簿書契其最凡
也智按如今印契其凡目所最處印之小宰疏凡要亦
是簿書又曰簿書之最目曰契劉歆取方言書曰欲得
其最目此明證矣大氐即大抵言大約也漢書李廣𫝊
諸妄校尉以下材能不及中以軍功侯者數十人注張
晏曰妄猶凡也即諸凡郝京山遂以凡妄為一恐未必
然智按妄猶望也望猶視也如視二千石之詞即假司
馬一例也國䇿朱英言無妄之人史記作無望可證大
約或云大要見陳萬年傳子長用要難張騫不得要領
其義始于腰領後則爲通語矣要束即約束陸䞇曰懷
光都不要藉亦謂約結而藉其力也
幾所猶幾許也里所猶里許也　疏廣傳問金餘尚有
幾所師古曰幾所猶言幾許張良傳父去里所復還師
古曰行一里許而還古許所聲近如伐木許許漢人引
爲伐木所所可證
以不猶與否也　李夫人傳是邪非邪師古曰言所見
之狀定是夫人以否按古以與之聲相通詩不我以燕
禮君曰以我安注猶與也魏書李順傳此年行師當克
以否即與否退之剥啄行凡今之人急名以官注韓文
與多作以其解樂記之噍以殺之以爲與則非矣猶古
詩之萋已緑也臨高臺以軒則尚可以與字解之
將母得亡母乃稱皆發問之聲也　韓詩外傳客見周
公周公曰何以道旦也曰入乎將母曰請入曰坐乎將
母曰請坐曰疾言則翕翕徐言則不聞言乎將母方言
無寫謂相見有得亡之辭也莊子子産曰子母乃稱左
氏用以轉語莊韓用以結句古人善摹人之聲音神狀
如此阮千里曰將母同本謂得母乃同乎猶言能毋同
也葉夢得爲之解曰本自無同何因有異此是東坡所
謂設械匿形推墮滉漾之伎倆耳
行李行使也即裝任也　昭十三年曰諸侯靖兵好以
爲事行理之命無日不至古臯陶爲李理官也古李理
通用僖三十年燭之武曰行李之往來注云行李使人
也襄八年晉責鄭曰亦不使一个行李注曰獨使也升
庵引唐李濟翁資暇録云古使字作李今按李文正作
□此何據乎馬永卿懶真子彭乘墨客揮犀曰左傳注
皆止解行李爲使而今人以行裝為行李則非也永卿
載亳州祁家收孫宣公奭書尺有云行李鼎來蓋行使
也古李字从山下人人下子作􁙾後人轉作李此並非
資暇所說之􁙾矣不知本義爲行理而使人行必有裝
鄭當時之治行孟子之治任是已則相沿以行李為隨
行之物亦何不可甚矣馬彭之拘也孟子說解李與梩
虆通謂杙之可以擔物者
尋人招帖一曰零丁　升菴引齊諧曰有失兒女零丁
謝承後漢書戴良有失火零丁猶今之尋人招子也蓋
古以紙書之縣于一竿其狀零丁然
霝始霝終即令始令終也　廣川跋曰􁁊鼎之銘曰霝
始霝終跋叔䜌鼎銘曰三代鼎彛有銘多矣而此曰霝
終古者以霝爲善其文與令同此其謂善頌者也智按
書弔由靈靈善也古蓋令靈霝並通凡令名令聞之令
皆從靈來以人為天地之靈心爲人之靈故訓為善而
多借令字䜌音鑾智又按集古錄龔伯彛銘曰□其熈
萬年無疆霝終霝始嶭尚功釋曰令終令命
令命即令名領聞即令問　史記命與名通禮生子咳
而名之左傳君命太子曰仇叔孫獲長狄僑如以命宣
伯與名同史曰命世之宏才即名世天官書免七命注
辰星謂之免星有七名張耳傳亡命謂脫名籍逃亡也
智又按說文名从口夕言㝠不相見故以口自名此說
甚曲朱謀瑋謂鳥以夕而鳴作□則尤曲矣蓋令从□
从□命从令名从命省作□本一字而平去二音也令
無重文故平去聲通用之命有重文之名故分用之又
按長笛賦求偶鳴子曹植詩鳴儔嘯匹侶何承天詩日
夕遊無際歸禽命同栖命即鳴則鳴且與命通益足以
破朱氏鳥因夕鳴之惑矣揚子曰君子純終領聞郝京
山謂即令聞詩注令聞禮注諛聞皆去聲故亦用令問
後漢馬融與高彪書承服風問注謂風猷令問也漢書
注李竒曰領禮所聞故後人曰領袖聲聞也師古曰領
令也然如唐書踵領謂踵前人而領其事安知法言非
造合者乎故兩存其說漢書元朔五年詳延天下方聞
之士謂大方多聞也董仲舒傳講聞高誼則平去皆可
貫行謂一皆遵奉也　東平憲王蒼傳光武營建陵地
詔裁令流水而已孝胡大孝無違奉承貫行謂一一奉
行也谷永傳曰以次貫行固執無違
摽季猶叔末也　黨錮傳序叔末澆訛王道陵缺注猶
季世也太史公用輓近猶晚近谷永曰當陽數之摽季
言摽末季世也王莽青戎摽末之功注摽與蔈同蔈即
秒也淮南言律數十二蔈可證
縣遲猶言思遲縣切也　趙壹傳昭其縣遲按肅宗詔
思遲直士遲去聲言遲待也縣遲正謂縣縣遲望之意
徐陵用遲縣謝安與道林書計辰傾遲
醖藉藴藉也潦倒言頺落之態也　南史云宋武帝舉
止行事似劉穆之此非醖藉潦倒士邪又北史崔瞻列
傳云自太保以後重吏事謂容止醖藉者為潦倒而瞻
終不改詩飲酒温克鄭箋云猶能温藉自持以勝陸音
去聲禮運温之至也注為温藉漢書作醖耤
傾戲揆廎言傾斜也　漢樊敏碑立朝正色能無揆廎
音傾言其方正或曰揆傾􁖹季也或曰言揣度傾斜也
按喪祝勸防注引柩也𤣥謂勸猶倡帥前引者防謂埶
披以備傾戯賈公彦曰音虧使持制之不至傾虧然則
揆廎當即傾虧之語又記此碑有釋者一作揺廎俟有
書可讀時再考
騎危登極騎衡言其危也　魏世家曰范痤上屋騎危
而上書信陵以免死莊子夫妻登極者蕭思話好騎屋
棟打細腰鼔史記袁晁傳騎衡注衡樓邊欄楯也大氐
橫者謂之衡謂之登極亦可總言危道如垂堂之意也
空外猶單外也　何並傳造王林卿曰冡間單外後漢
書張禹傳請鄧太后還宫以爲久處單外杜詩用盡閨
中力君聽空外音空字去聲
暴挫鋸項推減蝮鷙狀酷吏之猜禍刻治也　酷吏論
曰馮當暴挫稱璞鋸項駱壁推減般周蝮鷙暴挫言暴
虐以挫人鋸項如鋸之刻挫如缿之鈎譎也推減能故
深文以出入罪也蝮鷙狀之而已猶鷹擊乳虎毛鷙為
治也袁盎傳絲欲刻治言以刻深治辨也王溫舒傳請
召猜禍吏應劭曰言善猜疑作禍害者用之史記作徙
諸名禍猾吏言吏之以禍猾名者薛宣傳使掾平鐫令
如淳曰平鐫激切使自知過也古人亦隨意造字如此
何責退之輩邪
媒蝎言媒蘖而蝎蠧也　宋公稱過庭錄曰景文記程
元振惡李光弼言媒蝎以疑之春秋傳云雖蝎譖焉避
之者蝎音曷木蠧也言譖由中出如蠧殆合媒蘖與此
而用之今按唐書宦官列傳又云如媒而成如蝎之蠧
合用何疑宋所引春秋乃國語也
濫耳濫口皆謂濫說也　史記鄒衍傳始也嚂耳戰國
䇿橫人濫口利機淮南曰不嚂于辨相如虚詞濫說嚂
即謂濫也說文引論語窮斯濫矣㜮濫嚂可通
啜汁猶拾瀋也　哀三年富父槐曰無備而官辦者猶
拾瀋也注瀋汁也尺審反智按魏世家欲啜汁者衆注
冀功勲也與此互證瀋即汁也沈約􁰨酒有音汁者斟
審甚汁同聲故古人借之禮記潘字本泔也或疑瀋之
訛而莊子之審爲淵則蟠字潘當音翻姑存俟證
苛亷猶刻亷也荷禮苛禮也苛問呵問也　國䇿楚之
史舉以苛亷聞于世漢朱建傳刻亷紱直苛刻一意苛
小艸也呼戈切借爲苛細煩刻之意酈食其傳握齱好
荷禮即苛禮王莽傳掖門僕射苛問即呵問也苛荷呵
通聲今人讀為谿毋又一變矣古文奇字□□□皆从
呵止爲義苛乃借用
偏宕謂偏奇跌宕也　孔融傳發辭偏宕南史蕭惠開
偏奇相尚鄒陽曰係俗牽世繫偏奇之浮辭哉宕與蕩
逿盪通而說文分之跌宕作跌踼相盪用相潒蕩止爲
蕩陰水名上聲宕洞深也顔瑯琊子急就序人用已私
流宕忘返即流蕩顔最明字學者正以从水从宀其借
同也
諧際謂諧合交際也　唐書房琯傳與吕向隱陸渾十
年不諧際人事此字曽見六朝人用之莊子貴際注貴
交際也按說文際壁㑹也􁄩際見之白也隙壁際空也
則壁相交㑹之名故借用之
拆呼猶罅漏也　韓文補苴鏬漏即罅字說文罅裂也
燒缶善裂㙤作罅箋曰一字緟文張位特定罅漏音夏
乃因說文之呼訝切與陸徳明之讀也爾雅翥醜罅注
謂蟬屬剖拆母背以爲孔罅而生鄭漁仲曰蛙蟲有角
甲者齧桑類罅張拆也此蟲之僻在乎張角拆甲此解
是矣鄭康成注易甲拆曰拆呼也正以呼爲罅古家麻
韻多歸魚模漢去古未遠猶有此聲爾雅注孔罅之語
廣韻取之陸徳明以當時方言定其讀不知古人从虖
甚明如純嘏本音古與魯許宇叶今張焦李朱之字說
刋誤反以讀假爲正讀古者為非竟忘其本皆此類也
嗟乎聲音之道變極反本何苦止守晉唐之泥格而强
自然之原乎諸公亦以讀書不深有所不知耳
望衍望而延之也招弭猶招敉也　男巫望衍授號冬
堂贈春招弭以除疾病注子春曰衍祭也𤣥曰有牲粢
盛者延進也弭讀爲敉招招福也敉言安凶禍也子春
堂贈爲堂矰蓋贈猶送上言贈惡夢猶送惡夢也訓雋
曰望而延之爲是何必指牲粢乎今謂弭止也止猶安
也敉寧本謂弭寧
邦汋言激亂者　司㓂士師八成一曰邦汋注謂斟酌
司農曰斟酌盜取國家宻事若今時刺探尚書事疏言
斟酌私知此非也訓雋曰夫盜賊而有斟酌量度之心
豈爲亂乎說文汋激水聲邦汋者奸民乘上之隙而激
衆以倡亂如水之激而逆行也
廞陳廞興廞塞廞藏皆隨文立訓者也　大喪廞五兵
司農曰故書作滛讀作廞釋曰先鄭一部之内廞皆從
滛則廞爲漢字先鄭所換也訓陳鄭氏訓興因爾雅也
又因圉人廞陳並列故主興義訓雋主廞藏之說唐崔
祐甫獨孤及墓銘廞衣楚挽徘徊墓田李華權文公墓
銘廞隧納書禮優軄衰宋祁真宗挽歌廞翣浮晨旭皆
謂廞藏智按韻補引唐滄州無埭渠久廞塞薛大鼎浚
之此因考工善防者水滛之司農曰滛為廞水淤泥土
畱著助之爲厚鄭氏不從而宋祁復用此作廞塞蓋嶔
巖有藏􁸘从山从广可通而謂爲陳為興則借其音耳
說文廞許音切集韻嶔或作廞可推
屈笮委曲也迮狹即窄狹　和洽傳魏武令曰高祖毎
在屈笮蕭曹恭順此言受委曲也古無窄字笮即窄也
今人以處約不如意為受委曲唐宋間文以官家所商
議爲委曲于文定云亦稱從容張飛傳山道迮狹即窄
狹後漢樊毅華岳碑言十月齋祀西嶽以傳窄狹廟舍
舊久牆屋傾亞則漢已有窄字傳傳舍也
推築旁推覺之也　今人有用推築其義若下石者誤
也按三國志顔裴傳帝召軍市吏于裴前杖一百時典
農私推築裴謝斐白宣王曰典農竊見推築假令斐謝
是㪅為不得明公意也推音他囘切蓋從旁推築令覺
也其曰築殺者則用手擊人也巩篆□故亦作□□
關戾機捩也　杜陽雜編言新羅獻萬佛山擊鍾則行
道之僧禮首至地蓋關戾在鍾也智按羅隠妖亂志言
張守一刻木鶴中設機棙詞隱曰曲有偷吹待拍有務
頭顚落種種關棙子優家有戾家把戯燈錄黃檗謂牛
頭尚不知向上關捩子蓋一義也捩本力霽切琵琶之
撥曰棙又木名善破血又音列爲關捩之義古通用戾
棙後分用捩从手玉篇始收捩字曰抝捩也在屑韻然
今唐韻十六屑中亦收戾字則古戾亦有列音十二霽
亦收捩字解曰琵琶撥則捩亦有麗音矣古列戾聲通
如祭法厲山氏即烈山氏鄭氏讀葘栗爲裂厲禁為迾
禁湥則厲爲列石渡水是也唐人所爲捩暈則專音列
蘇鶚曰大中末小兒疊布蘸水向日張之謂之捩暈物
異考作拔暈
􁀙河因於范河活沙　存中曰越人謂淖沙爲范河北
人謂之活沙子過無定河渡活沙百步外人馬􁅗􁅗然
一陷則駞車俱沒此即流沙也􁀙字書亦作埿蒲濫反
術書􁀙河取此按今祿後一辰曰􁀙河蓋謂陷運唐六
典亦載􁀙河之目但埿字無蒲濫反乃唐人造􁀙字耳
程泰之作陷河
三命謂受命遭命隨命之三科也　祭法七祠曰司命
注司命主督察三命孔穎達曰援神契云命有三科有
受命以保慶謂年壽也有遭命以謫暴謂行善遇凶也
有隨命以督行謂隨其善惡而報之
阽危壁危也阽也康也簷也皆一聲也　魏志和洽傳
阽危注松之案文紀曰阽于死亡食貨志阽危若是注
曰阽音鹽如屋簷近邊易墮之意也堂亷句亷亦謂邊
稜阽簷亷一聲而義亦因之智按亦可去聲馬援傳跕
跕墮水中亦當音占去聲或音帖乃當時注者之方言
也楚辭阽余身而危死亦有讀戰者
生達有條達之義故轉爲挑達一作㞵□作事順利謂
之遂達汰過輕忽謂之佅㒓忽遽謂之忽達相勉謂之
爭􁁜　生民毛傳曰達生也驛驛其達正義苗達生也
京山曰條達也其音與挑□相轉青矜箋佻達往來相
見貌說文引㞵兮達兮漸子引許端夫曰遂□易也佅
㒓言汰過輕忽也忽達言矜忙也余一時未有所證忽
閱方言而知之方言曰忽達芒也又曰茫矜奄遽也吳
揚曰茫智乃知古無忙字故用芒芒然亦作茫然故茫
矜又用茫字郭言草杪芒􁀙出此其本􁸘耳人忙則有
忽達之狀遂逹之語見康成長發箋能以徳自遂達於
天是也孫愐曰佅㒓又曰汰過乃是滑汰意韻會亦作
㣵达此因挑達生輕易之意也智又按漢人有爭達之
語爭去聲謂强自爭立發達也沈汝納胡孝轅所刻漢
雜事太后謂帝曰吾入宫後知有㓜妹中外隔濶目所
未見不謂爭達如爾此書出於王子充諸韻書皆未考
出故載於此
頓愍猶頓門也氐惆猶怟㥴也　方言倱□頓愍惽也
江湘謂之頓愍或謂之氐惆郭音丁弟丁牢反頓愍頓
悶也智按周本琱字轉為周說文怟㥴不憂事也正讀
氐琱平聲又曰袛裯短衣裯音都牢切郭亦曰祗裯弊
衣可見氐惆之音乃漢晉之常語
終古終今終之爲言常也　詩振古如兹毛曰振自也
鄭以爲古古如此因爾雅曰振古也智以此有脫簡若
訓振爲古則複矣考工記注齊人言終古猶言常也楚
詞曰吾焉能忍而與此終古南粤傳文帝賜佗書願與
王分棄前患終今以來通使如故師古曰從今通使至
於終久智以終古猶終身終世之例古人有意多字少
即簡促言之終今者猶言自今以往常如此也振即常
也聲亦相轉
詐諼懷諼皆言虚謾也暖姝則言其柔悅也　藝文志
上詐諼而弃其信師丹傳懷諼迷國師古諼詐也此據
說文智謂諼从虚聲旁轉遂有虚泡之意故曰詐曰忘
諼艸言忘憂也因作萱終不可諼因作諠或作愃實一
字相生也莊子暖暖姝姝之狀崔烈傳反不知姝邪姝
姝猶好好也
　
　
　
　
　
　
　
　
　
　
　
　
　
　
　通雅卷五
欽定四庫全書
　通雅卷六　　　　　　　明　方以智　撰
　　釋詁(謰語/)
　　　(謰語者雙聲相轉而語謰謱也新書有連語依/許氏加言焉如崔嵬澎湃凡以聲爲形容各隨)
　　　(所讀亦無不可升菴曽彚二字楚望亦列雙聲/弱侯畧記駢字晉江蘇氏韻輯駢複俱宗楊本)
　　　(江右張氏問竒特編而定其音讀穀城從而廣/之朱氏指南艮齋字學皆掲此例然多鈔升菴)
　　　(守以字學鉤鈲之說惟郝公主通然未免强合/故因摲其支離補其遺漏前後見者偶從部居)
　　　(此舉成例列于左方以便學者/之因聲知義知義而得聲也)
彷彿一作仿佛方佛放弗髣髴㑂佛放􁑢通作放物方
物蓋因恍惚而輕唇出之也恍惚一作洸忽慌惚怳惚
荒忽通作怳􁰔　廣韻作放弗又作方弗甘泉賦仿佛
其若夢典引仿佛注猶□槩也遠遊篇作髣髴衛恒𫝊
盜發魏襄王冡得髣髴古書漢練時日章相放􁑢震澹
心師古注作方弗㑂亦古仿字易林曰㑂如旦飢楊氏
引陸雲用㑂佛郝氏引漢郊祀志民神雜擾不可放物
與放弗同按放物即方物也然古讀物與弗近如没作
物蠠没轉爲密勿别條詳論古實相通毋謂郝公好竒
如舊說不可方物爲不可比方其物又何嘗非臆決乎
舊注仿佛爲梗槩亦未切當智謂虚呼其聲爲恍惚以
輕唇出之爲仿佛實一聲也祭義以其慌惚以與神明
交史記大人賦西望崑崙之軋沕洸忽兮漢書作荒忽
又孝明八王傳下邳惠王衍病荒忽老子惚兮恍兮莊
子心神恍惚凡夫引九歌怳忽兮遠望韓退之和山南
鄭相公詩指畫變怳􁰔􁰔或為歘字亦忽之輕音也焦
氏刋誤言曶怳出法言作惚恍非智按曶即忽字而不
許人用惚恍拘矣
逶迤一作委蛇蜲蛇逶蛇委佗遺蛇委它倭遲倭夷威
夷威遲郁夷褘□􁁜迆褘隋褘它倭他委移歸邪􁀙陭
委陀􁁜􁉋委維委壝靡匜􁁜迆委□蟡□蝛□踒跎逶
迱委迆各異其連呼聲義則一也　左傳引詩委蛇蘇
秦嫂委蛇蒲伏索隠曰靣掩地而進若蛇形此緣國䇿
作蛇行蒲伏蛇音移言逶迤也蜲蛇澤鬼紫衣朱冠齊
桓所見古人原以逶迤之狀名之猶莊子山有䕫野有
方皇亦以徬徨名鬼也後因加䖝作蜲蛇豈可反本此
說以解逶迤邪漢書禮志旗逶蛇西京賦聲清暢而蜲
蛇莊子作逶蛇韓詩作逶迤任光邳彤賛委佗還旅方
朔傳遺蛇其迹郝氏謂即逶迤智亦以遺讀移則與下
複古時遺從䝿必有饋聲今用遺蛇為逶迤猶揚雄用
遲􁁜爲栖遲也後漢儒林傳方領矩步者委它其中注
曰它音迤詩周道倭遲與逶迤同釋文作周道倭夷文
選注周道威夷薛君曰威夷險也又作威遲爾雅威夷
長脊而泥注威夷長而弱也漢地里志扶風有郁夷縣
注師古曰周道倭遲韓詩作郁夷言使臣乘馬於此道
王伯厚詩攷載韓詩外傳褘□即委迤又衡方碑褘□
在公即詩委蛇在公也考隷釋有之費鳯碑陰逢盛碑
皆作􁁜迆方子謙引石經作􁁜迆又作褘隋爾雅音義
引褘它李鉉字辨作倭彵離騷經載雲旗之委蛇一本
作逶迤一本作委移注雲旗委移長也劉向九歎遵江
曲之委移韓愈詩委陀結斜漢即逶迤字鄺氏字說曰
天官書歸邪讀如委蛇言其狀逶迤也說文䧦鄭地坂
許為切陭上黨坂于離切則二坂亦以地形逶迤而名
趙撝謙卒於嶺南有遺文在東莞張氏内用􁁜􁉋豈以
婁壽嚴發碑皆有􁉋字邪智謂何必據漢碑按漢書􁊺
􁉋衡門古從□者亦以彳又山海經赤水東蒼梧之野
舜與叔均所塟也爰有文貝離俞鴟久鷹賈委維郭璞
曰委維即委蛇也又周禮爲壇壝宫棘門三行平地築
壇又委壝土起睂埒徐廣音壝為羊誰反則委壝音義
與委迤通又玉藻曰疾趨則欲發而手足母移注移之
言靡匜也疏言謂靡匜搖動也言疾趨則不必翔步逶
迤紆徐矣古靡如微微字中原讀如褘則靡匜亦逶迤
之聲也依戴合溪作□迆依魏子才作委□依說文長
箋則作蟡□蝛□又按易林大壯之鼎曰長尾蜲跎其
師之咸長尾蜲蛇一首與之同文以蜲蛇証□□則讀
逶迤以狀長尾可知其繇下叶思字中叶河字蓋古蟻
蛾通多有怡音則何讀奚明矣洪景盧言逶迤有十二
變升菴轉注古音委蛇字下云韻會未盡故廣之止有
八變方子謙所列有十七變楚望止收十變智今舉所
知凡三十二變學究亦不須此如合溪子才輩改篆作
楷勢所難從子謙所引石經褘隋恐訛未考吾嘗笑升
菴弱侯秭歸作秭□襁褓列襁䙗□乃歸訛䙗乃􁊧訛
而顧效尢與偶因二字之變據古今而别之見當以聲
通義如此豈欲學者用之哉
徬徨一作傍偟㥬惶房皇方皇彷徨急則為張皇一作
□徨慞惶通爲倉皇蒼皇　禮書房皇周浹即徬徨一
作傍偟荀子方皇周浹乎天下注方音旁猶徘徊也莊
子芒然傍偟乎塵垢之外吳語王親獨行屏營彷徨于
上林之中荆軻傳傍偟不能去集韻有㥬惶即徬徨有
□徨即張皇韻㑹彷徨猶征營也陶𢎞景周氏冥通記
整心建意勿慞惶也書張皇六師不寧之狀杜甫送鄭
䖍倉皇已就長途往北山移文蒼黃翻覆韓祭女挐文
蒼皇分散舊唐書僖宗廣明二年王處之衆蒼黄潰亂
李端叔曰楊元發蒼黄失據郝氏直以張皇爲倉黄智
謂徘徊為徬徨舒徐爲徜徉急遽則舌齒激聲為張皇
又穿齒憤聲為倉黄則更迫矣
徜徉一作倘佯尚羊常羊相羊相徉忀徉儴佯襄羊倡
佯常翔相翔通為彷徉仿佯方佯　郊祀歌周流常羊
思所并即徜徉楚辭聊逍遥以相羊又用忀徉文選上
林賦招揺乎儴佯史漢及李善本作襄羊郭璞曰襄羊
猶彷徉也西京賦儴佯乎五柞馮衍賦乘翠雲而相佯
淮南俶真訓尚羊物之終始韓盤谷序終吾生以徜徉
柳子厚用倡佯老子指歸作常翔周禮有相翔史記吳
王濞傳彷徉天下漢書作方佯後漢東平王傳消揺仿
佯楚辭用仿佯
敞罔一作惝恍敞惘轉爲愴怳凔况倉兄敞􁟙　難蜀
文敞罔靡徙注失志貌韻畧加心大人賦聽惝怳而無
從思𤣥賦䰟敞惘而無疇轉爲愴怳九辨愴怳懭悢兮
詩倉兄塡兮即愴怳或作凔况齒兩之音轉則爲惆悵
他朗之音轉則爲懭悢丁度集韻作敞􁟙蔡邕石經尚
書殘碑母兄曰今日則兄曰敬德兄即遑字蓋古兄荒
皇况通音九經考異誤刻兄作凡
洸洋一作潢洋瀇瀁潢漾通為曠漾罔養　史記言莊
子洸洋自恣以適己戰國䇿狐祥不可食新序引此語
作潢洋可証太𤣥井潢洋終不得食淮南子瀇瀁極望
馬融頌瀇瀁沆漭上林賦灝溔潢漾皆一也鮑照賦曠
漾敞罔後漢書馬嚴傳㪅共罔養以崇虚名皆潢瀁之
聲所轉也履按罔養猶之罔象是亦一義
徘徊一作㣣徊俳囘裵囘　思𤣥賦馬倚輈而俳囘史
相如傳裵囘關尹子分用見重言宋子京作唐書陸季
疵擊木裵囘應合鼎臣意鼎臣言徘徊衣寛貌字當用
裵囘按徘徊行佇傍偟之貌高后紀徘徊往來息夫躬
鸞徘徊兮注徘徊不得其所也庾信文有㣣徊唐松陵
集有遲徊皆徬徨不進貌茂陵書屋皆徘徊重屬屋兩
翼亦名兩徘徊蓋以行佇起意耳焦氏刻誤曰裵囘作
徘徊並非泥徐氏也
寂寞一作􁓒莫􁖯漠􁀙嗼􁓒漠􁀙漠□漠　說文本作
􁀙嗼即寂寞也一作􁓒莫鄺氏字說作□漠楚辭作􁖯
漠又作􁓒漠集韻􁓒一作諔又作􁀙按□漠字恐因碧
落碑上文
泬寥一作泬漻泬廖□廫猶寂寥也寂寥一作寂廖寂
􁤐寂漻􁓒􁚍􁓒□通作寂聊淑湫　九辨用泬寥一作
泬漻集韻寥本作廫亦作􁤐九辨七章老􁤐廓而無處
王逸本泬寥作􁓒􁚍相如賦寂漻無聲莊子漻乎其清
通作廖退之華山女坐下廖落如明星安仁賦幽谷豁
以􁁊寥􁁊音哮高氣也大宗師聞之參寥參高也寥曠
也此字兼冷曠之意從山從宀象其遠寂也凡夫以泬
廖當作䆷廫四子講徳論作寂聊管子曰耳之所聽非
特雷鼔之聲也察於淑湫即􁓒□智按翏本寥畱二音
鍬乃音操湫本音剿尗有叔􁓒二音猶軸笛之有逐廸
音也倜儻即俶儻故增韻寂寥讀作寂歴唐詩空山寂
歴道心生用之古時四聲通轉此異代所難解者莊子
刀刀之翏翏翏亦音畱則刀亦音去丢轉入爲笛笛與
逐近故古笛作篴可證又以笛管借車軸之管兼指事
而名之曰軸推原論之寂寥本有啾翏焦尞􁓒歴三轉
旁通則有寥落寥歴嘹戾藰涖嘹亮勞利諸轉聲
拉沓一作翋􁗕□䳴􁀙􁀙邋遢􁀙□猶拉襍也拉襍一
作拉颯轉為㯓臘　漢鐃歌云梟母五梟子六拉沓高
飛暮安宿博雅遂有翋􁗕飛也廣韻作􁀙䳴又作􁀙􁀙
拉又作搚㩉焦氏収邋遏不謹也􁀙□馬拉沓不行也
拉盧合切晉孝武太元末京口謡黃雄雞莫作雌衣被
拉颯栖猶拉襍也有所思篇拉襍摧燒之東坡曰學者
作拉襍變便自謂長卿世說殷融曰㯓臘亦放何必其
鎗鈴邪
旑旎本作猗難阿那阿儺因作橠㰙□橠妸娜婑媠亦
作旑施倚移猗萎猗柅椅柂　楚辭旑旎乎都房注王
逸引詩旑旎其華今詩作猗儺長卿子雲子淵旑旎皆
從詩楚辭來當讀阿那亦可轉音古旎讀儺猶蟻蛾儀
俄也升菴載古作□橠其枝又作橠㰙此乃分别家所
作附古文耳洞簫賦阿那腲腇注舒遲貌即猗儺戴氏
曰古單作猗難與那同或作袲自子虛作猗柅遂為女
矢切矣孫愐有猗狔從風貌上林賦則用倚移從風一
本作旑施高唐賦用猗狔江賦猗萎即猗移正其字作
椅柂而阿那又作妸娜韓愈元和聖徳詩天兵四羅旗
常妸娜又作婑媠列子楊朱篇公孫穆好色擇稚齒婑
媠者
重俯伏之音為匍匐一作匍􁁜扶服扶伏蒲服蒲伏匍
百　俯伏輕唇匍匐重唇故古人之字通轉檀弓引詩
扶服救之左傳宋公子城射張匄折股扶服而擊之漢
書傳扶伏稱臣霍去病傳扶伏叩頭范雎傳蒲服韓信
蒲伏胯下七發蒲伏連延即匍匐也丁度又作匍􁁜鄺
氏曰秦和鐘銘高引有慶匍百四方言四方匍匐歸命
也
逍遥古作消揺稍揺消揺又爲須臾　詩河上乎逍遥
檀弓負手曳杖消揺于門東平王蒼傳消揺仿佯漢書
消揺即逍遥又讀爲須臾蓋古音揺臾抌揄兩借如詩
或舂或揄揄亦爲尤是也毗曇云一晝夜共三十須臾
臾之本義說文曰束縳□抴爲臾從申從乙後漢方術
傳序有武王須臾一卷言立成之法也徐曰逍遥字林
所加泥說文耳鬱儀曰古趙即逍京山引太𤣥翕首雖
欲捎揺天不之兹注作逍遥智按考工捎溝注捎讀如
桑螵蛸之蛸可証消揺者輕轉其音也飄然悠揚則轉
爲飄搖之聲招指動揺則轉爲招揺之聲招揺一作招
□招繇見天文下
飄揺一作飄□漂揺彯搖飄姚髟鼬嫖姚剽姚票姚票
鷂　詩風雨所漂揺鮑照詩飄颻無所定則以漂揺近
於剝落故專作飄颻從風馬融廣成頌羽毛紛其髟鼬
章懷注飛揚貌音必由羊救切此拘沈韻耳實即飄颻
古尤蕭固通音也飛揚則以飄揺為得聲狀其音去聲
者注者之方言也伏䖍音票姚為平聲王融曲水序彯
揺武猛則指票姚校尉之類升菴主荀悅去聲以票鷂
取名爲武猛不知古人不拘如因杅貳師樓船隨意取
名豈如後世稱龍虎鷹揚始猛邪或言彯揺遠舉或纓
羽之容票鷂之名亦以能票鷂高飛也以平聲為悠揚
李夫人傳武帝賦縹飄姚乎愈莊即飄揺也又郊祀詩
雅聲遠姚姚以揺聲通用決無去聲之理故子美恐是
霍嫖姚直用平聲升菴博極援引有功然惜膠於好異
見音釋不同者必遷就從之不暇問前人之訛誤矣故
驚漢晉之燕石為元珠火齊者猶之奉沈孫之門戸為
金科玉律也但古人音讀常存之以證古今自然之轉
變勿為所縳乃能㑹通
譸張一作侜張輈張倜倡通作周章舟章徟□周慞侏
張　書曰無或譸張一作侜張一作侏張漢書燕蓋譸
張晉張華傳輈張跋扈南齊語曰莫輈張付桓康劉琨
詩自傾輈張即周張也太元去首物咸倜倡詩曰誰侜
子美注侜張予之所美陳忠傳周章道路葢侜張倜倡
譸張侏張實一字苻堅報慕容垂書侏章幽顯布毒存
亡魏書恩倖傳侏張不已桓氏傳𤣥侏張北齊源彪傳
吳賊侏張古周有侏音泰伯後慕歌梧桐萋萋生于道
周宫榭徘徊臺閣既除李興表武侯閭以周叶餘可證
其用倜為俶儻之俶者則又一轉矣周章微分亦可通
用困學紀聞云大傳引樂曰舟張辟雍鶬鶬相從樂樂
經也舟張周張也文選箋曰日周張于省覽字書有徟
□蓋詞賦所用増加彳旁耳觀佛三昧經言伽樓羅王
八千歳飢逼周慞求食此與貞白用慞惶同
猶與一作猶豫冘與由與　與去聲本作豫楊敞猶與
無決代王猶豫未定陳湯傳椎破印將卒猶與謂疑也
猶獸名聞有聲則豫上樹猶又作冘後漢書來翕伏隆
傳皆用冘豫未決冘亦音淫高誘注吕覽作由與老氏
用猶兮與兮淮南猶猶與與俱以二字分用河東賦三
軍窮冘閼與亦分冘與二字間用之注冘行也閼止也
音於庶反冘又音遥智謂其分冘與字則冘仍音猶矣
至容與之與上聲長卿用翺翔容與閒適也九歌容與
叶渚淮南子儲與扈冶則平聲一作諸與子雲賦儲與
乎大浦聊浪乎宇内服䖍曰相羊也引淮南子陰陽諸
與聊浪放浪也與音餘履按高后紀猶與未決鄒誕生
音以獸反
轗軻一作坎坷埳坷　軻平聲轗軻則上聲音同坎坷
蹭蹬意毛晃曰􁀙□車不行􁀙即轗□音盧敢切廣韻
□坷從□省作舀者誤
紛紜一作紛云紛員汾沄□􁀙　赤雀詩六紛員即紛
紜也韻會本作􁀙智按從員又從云重複無義也亦通
作沄揚雄傳汾沄沸渭唐扶頌碑亦用汾沄張衡賦沄
沄涌濤則沄之正義矣紛紜又作紛云郊祀志紛云六
幕浮大海六幕六合也相如傳戚武紛云趙凡夫據說
文作□􁀙
坱軋本爲坱圠　賈誼賦槃物坱軋即坱圠也槃漢書
作播方言曰坱圠不測也招隠士曰坱兮圠山曲􁘯吳
都賦地勢坱圠甘泉賦坱圠無垠賈生借用軋耳軋之
本義車輾也漢書傳有罪小者軋
傝䢇一作闒茸㲩茸㲩􁁜　公紹收傝䢇字與闒茸通
賈誼傳闒茸尊顯師古曰下材不肖之人或作㲩􁁜䢇
從宂宂從宀人宫中宂食也俗作冗
次且一作□□□□□□□跙恣雎　易其行次且俱
平聲字書作□□集韻作􁁜□又作􁀙跙若□則太贅
矣易經考異或作􁁘跙古文作恣雎王鄭馬皆作□□
子厚答問趑趄批捩
怗懘一作惉滯㤐慸　處亷尺制切見樂記鄭氏曰敝
敗不和貌史記引作惉滯又作㤐慸怗又多忝切靜也
托恊切服也
靉靆一作曖曃靄􁁊􁀙􁤸挨􁙫　雲狀也玉篇暧曃不
明貌又作靄􁁊􁀙􁤸張有復古編作挨􁙫俗改靉靆以
說文有􁙫也
晻􁀙一作晻靄晻薆暗藹奄藹煙藹菴藹　郊祀歌露
夜零晝晻􁀙即掩藹之轉也或作晻靄諸家詩作奄藹
煙藹甘泉賦儐暗藹兮降清壇相如賦晻薆咇茀則言
草卉之芳蔚滃鬱也晉左貴嬪作楊后誄本支菴藹香
譜作馣􁀙
奄忽一作􁀙䬍􁁊□􁀙􁀙　鳯亭編本載􁁊□􁀙􁀙以
辛泉作􁁊□省作􁀙也李登聲類曰僾俙之作靉霼猶
奄忽之作􁀙䬍也僾俙不明莫如雲奄忽迅速莫如風
因論奄靄附舉于此
嘈襍一作嘈􁀙　嘈􁀙見博雅此乃當時方言字也丁
度韻作嘈囋囋亦音襍墨莊漫錄曰讀緯書見引張平
子天象賦云河鼔集軍以嘈雜囋囋與讚同丁黃誤引
耳
鏜鞳一作鐺䶀闛閤闛􁚧　鐘鼔聲也相如賦鏗鏘闛
鞳史記作鏗鏘鐺䶀潘尼釋奠頌鏗鏘闛閤閤音沓集
韻又作□闒晉摯虞思遊賦闛􁚧兮識故居集韻又作
􁀙則神人暢曰鼚乎鼔之亦當音堂矣丁度互引閶闛
二字揚雄賦西馳闛闔即閶闔蓋古人讀昌與堂近
蕭索通作蕭瑟本作蕭􁖡　依說文當作蕭􁖡轉而爲
蕭颯謝靈運騷屑出宂風東京賦飛流蘇之騷殺莊子
知北遊謂衰颯皆此聲之變也郝氏以酸削幷合之非
矣
夸毗一作䠸􁀙䠸􁀙　韻㑹曰䠸􁀙體柔也唐人所别
製者集韻作䠸􁀙
戚施一作􁀙䙾􁌥􁌦䠞駞􁊵􁊶􁁊蠒　集韻􁌦或作􁚆
􁀙韓道昭作􁌥􁌦詩戚施注讀爲䠞駝叶鴻則離古離
讀羅施讀駝楊氏引詩疏作􁌥􁌦說文引詩得此􁊵􁊶
即戚施故薛君章句以戚施為蟾蜍而升菴遂以鼁􁊵
為戚施誤矣蘇𢎞家韻輯載􁁊蠒注音去秋出說文此
沿升菴鼁􁊵之誤而又收字書訛省之字也
依違一作猗違伊違依韋　師丹傳猗違者連歳師古
曰猶依違也又依又違言兩可也郊祀歌五音六律依
韋響昭注不相乖離貌漢書作伊違蓋古□□象二體
行步相違也韋即違背之意後人以此為韋革字借義
奪正義故加辵作違
栖遲一作棲遲西遲遟􁁜􁊺􁀙　說文屖遟也從尸辛
聲徐曰不進也揚雄賦靈遟􁁜兮遟音栖􁁜音遲嚴發
碑西遲即栖遲蘇氏作􁊺􁀙
蹣跚一作媻散□􁀙通作媥姺蹁躚　平原君傳有躄
者槃散行汲注與蹣跚同韻㑹引相如賦媻姍勃屑與
武帝姍姍來遲此音同跚而義則美好恐非一類姍又
有音先者則姍姍竟是纖纖矣仍當音跚龍龕韻有□
􁀙即蹣跚也莊子跰􁙇而鑒於井正蹣跚字而人讀作
輕聲如駢先之音故韻會又以姍音先或作姺又引相
如賦便姍嫳屑則六臣本也史記作媥姺徶㣯郝氏謂
與盤桓為一則何異升菴之以翠微爲崔巍邪盤桓者
媻姍之重聲激齶也□當是古文□字隷筆取之
盤桓一作磐桓畔桓洀桓般桓伴奐半漢　管子洀桓
即盤桓漢張表碑有畔桓利貞之語𨽻釋引衡方碑作
畔桓智以詩伴奐爾㳺亦盤桓之聲也依說文義當作
般桓張平子東京賦平樂都塲示遠之觀龍雀蟠帵天
馬半漢半漢當讀盤桓九經考異失載漢碑云劉向傳
兄弟據重宗族磐互谷永傳百官盤互知磐盤通
陵遲本作夌徲通作陵夷　說文徐說引史記夌徲子
謙引作夌徲史記泰山跛羊牧其上夌徲故也馮夷一
作馮遲可證
咇茀一作苾勃馝馞　相如上林賦晻薆咇茀漢書作
苾勃博雅馝馞香也揚雄傳香芬茀以窮隆
旁薄一作旁礴盤礴旁魄　莊子旁礴太𤣥中首昆侖
天之氣旁礴地之形又賦旁薄羣生相如封禪書旁魄
四塞又畫史解衣盤礴
肸蠁一作肹響翕響肸薌　說文肸響布也從十從䏌
䏌者振䏌也引甘泉賦肸響豐融又子虚賦肸響布寫
注盛作也漢書本作肸蠁太冲蜀都賦景福肸蠁之興
作則有鬼神仿佛之意注如蟲羣起而多又郊祀罔不
肸飾師古曰肸振也玉篇作肹響說文曰蠁知聲蟲也
蠁子入土爲蠅毛氏曰古響即向羊舌肸字叔向是也
肸孫愐羲乙切六臣注引司馬彪曰肹過也吕延濟曰
肹蠁中天遊氣也論衡曰曉俗以鴻文猶振聾以肸蠁
也甘泉賦薌呹肸以棍根兮注薌與響同笛賦紛綸翕
響
蕭條一作蕭蓧□蓧霄雿　張平子碑作蕭蓧淮南作
霄雿漢𨽻作□蓧吕君碑作蕭蓧
蕭森一作蕭蔘揱參箾蔘櫹槮　史記上林紛容蕭蔘
六臣本作紛溶箾蔘紛溶猶丰茸也張衡用櫹槮此聲
乃蕭疎之轉也考工注鄭司農曰揱讀為紛容揱參之
揱即蕭森
參差一作□差參縒篸□柴池差池又轉為蹉跎崔隤
之聲　相如賦柴池茈虒柴池即參差作差池說文有
槮□參□篸□之别實一字累加也差池轉為蹉跎古
池佗互從可證也左傳子産曰何敢差池注一音蹉跎
又作蹉跌趙壹曰蹉跌不面葢失與池轉也又轉為崔
隤一作摧頽漢廣川王傳日崔隤時不再注崔隤猶言
蹉跎
茈虒一作偨傂柴傂跐豸　音此齒相如賦柴池茈虒
又作偨傂總言不齊貌茈傂之聲正因柴池但上二字
平聲下二字上聲故多互用揚雄賦柴傂參差張衡賦
増嬋娟以跐豸京山曰後漢志術氏冠差池邐迤四重
即偨傂
踟蹰一作歭䠧遲佇踟􁀙跢跦轉為躊躇躑躅本作彳
亍一作躑䠱蹢躅􁀚􁀛擲䠱　說文䠧歭䠧不進也劉
宋書樂志引五馬立歭躇長箋引詩搔首歭䠧升菴引
跢跦冨嘉麗色賦用遲佇茅山碑用遲蹰陸士衡詩用
躑躅五臣本作彳亍又作躑䠱又有擲蠋亦謂其行貌
也易釋文古本蹢躅作􁀚􁀛一本作擲䠱
酩酊一作茗艼茗仃　晉山簡傳作酩酊世說作茗艼
升菴引簡文帝曰劉尹茗仃有實理今本一作茗柯誤
此楊有見而陳氏辨之非
龍鍾一作隴種躘蹱儱偅轉爲籠東瀧涷　荀子曰隴
種而退注遺失貌余以爲即龍鍾字埤蒼作躘踵或作
㣫然古多通用杜弼爲侯景檄梁曰龍鍾稚子王裒與
周𢎞正書龍鍾横集裴度曰見我龍鍾元載别妻詩誰
不厭龍鍾退之詩白首誇龍鍾或言老或言淚或訓小
人行總皆狀其潦倒笨累耳指南作儱偅北史宇文泰
戰敗敵兵追及李穆以鞭擊泰罵曰籠東軍士爾主安
在籠東猶隴種說文瀧涷沾漬也兵敗披靡而退如冒
雨衣濕之狀俗謂水濕爲瀧涷又三國吳志周魴誘曹
休書卒奉大畧伀矇狼狽伀音鍾伀矇猶龍鍾也郝京
山以淮南蘢蓯遼巢為一則非矣林氏曰方言瀧涿謂
之霑□音籠冡此與說文相證可存姚文燮曰竹曰龍
鍾生羅浮地亦謂其大而笨累也
顚覆一作􁀙覆通作蹎仆顚踣顚匐蹎䟺　貢禹一旦
蹎仆蔡邕釋誨榮顯未副從而顚踣柳宗元詩連蹇困
顚踣魏書裴叔業兄子裴絢傳比因大水蹎䟺不免梁
書王僧孺辭府箋傾蹷必然顚匐可俟唐李石傳曰晉
君臣夷曠以致􁀙覆即顚字葢因揚雄幷州牧箴太上
耀徳其次耀兵徳兵俱􁀙靡不悴荒公羊爲已傎矣亦
是顚字晉志用傎倒仆覆之通猶負否也仆踣之通猶
負之於背背之於北也
夷猶一作夷由　楚辭君不行兮夷猶廣成頌作夷由
爾雅夷由爲鼯鼠名
優游一作優猶優嗂優繇　荀子優猶知足荅賓戲陸
子優□楚相碑優游字作優嗂柳佩韋賦吉優繇而布
和
怫鬱一作弗鬱茀鬱沸鬱　魏樂府曰中心何怫鬱漢
書瓠子歌魚弗鬱兮柏冬日景十三王贊内茀鬱史記
河渠書作沸鬱
綽約一作繛約淖約因爲婥約□□　說文本作繛相
如傳便嬛繛約漢書作綽約揚雄傳競淖約兮荀子淖
約以察說文又有□□□也箋曰本作□□
愺恅一作􁀙嘐　吳曾引陸機文賦曰愺恅欄慢裨蒼
曰􁀙嘐寂靜也文士以作事迫促謂之老草智按王子
淵洞簫賦有愺恅瀾漫吳引誤也􁀙嘐即愺恅今人作
潦草
屏當一作併當摒擋摒檔　阮孚傳言祖約屏當不盡
去聲劉平水作摒擋吳虎臣言世說為曹夫人併當筐
篋即屏當也冥通記竟夕栟檔字攷収偋當以荀子偋
即屛也
齟齬因有鉏鋙鉏䥏岨峿䶥齬鉏牙　牀吕魚吕切本
齒相差著也敔有三十六齟齬因作鉏鋙專為不相當
之意文賦或岨峿而不安則又因山立義說文本作鉏
䥏考工玉人大琮十有二寸射四寸注射其外鉏牙疏
言其外八角鋒也鉏牙即齟齬古吾與牙聲通都俞古
文字考作鉏􁀙
剡栘扊扅同　音琰夷門關也百里奚妻琴歌炊扊扅
顔之推曰一作剡栘又曰扂與扊通□與扅通
蓬勃因有□𡋯烽㶿􁀙㶿　韻略曰□𡋯煙塵襍起也
俱見集韻廣韻詞賦家用之總言勃鬱蓬起之狀因義
増加蓬勃之聲又轉為旁勃見爾雅疏
轇轕㶀㵧本于膠葛　㶀㵧水廣也孫愐曰轇轕㦸形
又馳驅貌見子雲賦通用膠葛總言多而廣相紛糾之
狀也指南乃作􁀙轕不知何據當是膠之誤耳
混沌一作渾敦坤屯困敦倱伅　莊子七日而混沌死
元氣未判貌通鑑盤古氏一曰混敦氏左傳渾敦注即
驩兠張衡靈憲注坤屯不分爾雅子曰困敦韻會作倱
伅
皓旰一作皓涆澔汗浩瀚　史河渠書瓠子歌皓皓旰
旰兮閭殫爲河上林賦采色澔汗梁張纘南征賦觀百
川之浩涆或作浩汗浩瀚
風裁一作風采風彩丰采　後漢李膺傳天下仰其風
裁霍光傳天下想聞其風采南齊王儉謂庾杲之蟬冕
所映更生風采吳志諸葛瑾傳未嘗切愕微見風彩或
作丰采謂丰容華采也升菴嘗言風裁之裁當上聲
憔悴一作蕉萃癄瘁噍殺焦瘁顦顇□悴　孟子民之
憔悴於虐政吳語人民離落日以憔悴又逸詩無棄蕉
萃索隱引此詩作顦悴後漢應卲傳引作憔悴漢禮樂
志纖微癄瘁之音作而民憂思樂記作噍殺班固答賓
戯朝爲榮華夕而焦瘁唐人詩為報故人顦顇盡並通
說文專主顦顇履按廣雅作□悴
汍瀾一作萑蘭汍濫丸蘭　後漢書馮衍賦淚汍瀾而
雨集陸機弔魏武文涕垂睫而汍瀾言流淚縱横也又
漢息夫躬絶命辭涕泣流兮萑蘭又班固答賓戯汍濫
而測深乎重淵又揚子太𤣥密首陽氣親天萬物丸蘭
注盛貌
堙鬱一作抑鬱抑惌壹鬱泱鬱湮鬱伊鬱　史賈誼傳
獨堙鬱兮其誰語氣不通也漢書作壹鬱文帝紀注奏
請受禪疏大禹必鬱悒于㑹稽之山何晏景福殿賦感
溽暑之伊鬱岣嶁碑曰禋鬱昬徙左傳湮鬱不育息夫
躬詩元靈泱鬱皆此堙鬱音義也升菴引有抑惌
忼慨一作慷慨忼愾感慨感槩　史袁盎傳引大體忼
慨項羽本紀悲歌忼慨高帝紀慷慨傷懷後漢齊武王
演傳剛毅慷慨魏武帝樂府慨當以慷晉陸機議論忼
愾史季布傳贊婢妾賤人感慨而自殺漢書游俠郭解
傳少時陰賊感槩後漢范滂傳論奮迅感槩
豈弟今用愷悌其用闓圛者别一義也　豈本豈歌之
鼔借為豈悌後豈歌作凱而豈字爲虚助矣齊子豈弟
箋豈弟作闓圛古文尚書以弟爲圛圛明也疏曰古文
尚書即今鄭注者也無以弟爲圛之字惟洪範稽疑論
卜兆有五曰圛注云圛者色澤光明葢古文作悌今文
作圛賈逵以今文校之定以爲圛故鄭依賈氏所奏智
按今尚書洪範七稽疑曰驛言絡驛不續其兆爲金鄭
箋所云闓圛亦云與齊子發夕同意言絡繹也今將以
闓圛爲豈弟之奇文乎按凱風和樂也凱澤亦和意或
作闓澤史司馬相如傳昆蟲凱澤漢書作闓澤晉紀曕
傳六合闓拓則是開拓音相轉借也
凌轢一作陵轢轔轢躪轢凌獵通爲陵厲輘藉　史灌
夫傳凌轢宗室謂虐害也漢書又有謂陵轢邊吏後漢
朱浮傳陵轢同列上林賦車徒之所轔轢漢書作躪轢
爾雅獵虐也注凌獵暴虐即凌轢李白詩獨鶴思凌厲
後漢亷范傳曰自相輘藉
從容一作縱臾將養慫慂傱勇從諛　禮從容中道史
衡山王傳日夜從容王密謀反事漢書作縱臾又衡山
王有逆計日夜從容勸之漢書作日夜將養勸之注奬
勸也方言南楚凡已不欲喜怒而旁人說者謂之慫慂
漢書郊祀歌般從從旌容容注如人相傱勇作惡之傱
勇漢酷吏傳贊杜周從諛並與從容同矣
嘔喁本于吁俞之聲一作姁媮呴愉煦嫗呴喻轉為愉
呴噢休噢咻　韓退之連理木頌奮坢姁媮注與吁俞
同京山謂即吁俞郭璞曰怤愉猶呴愉也晉書夏侯湛
傳逐巧㸃妍嘔喁辯佞嘔喁即姁媮子美賦小人呴喻
記曰煦嫗覆育戴氏謂與漢書愉愉呴呴同又借用休
左傳或噢休之因作噢咻今問奇讀嫗許謂噢休非葢
不知本吁俞之聲而因有出氣嘘育之義故轉音爲嫗
許亦可轉音育休亦可
閃揄一作陜輸　東漢趙壹疾邪賦榮納由於閃揄注
揄音抒曹大家女箴動靜輕脫視聽陜輸與閃揄同皆
輕脫意猶閃爍吳志丁厷掞張掞與閃同亦謂其閃灼
張設也
專一一作摶壹竱一摶揖　孟子志壹則動氣注志之
所向專一則氣為之動左傳如琴瑟之摶壹史秦始皇
琅邪臺頌普天之下摶心揖志與專一同注以爲輯志
輯揖自通然此是專一按管子内業篇一意摶心耳目
不淫雖遠若近韓愈鄆州堂記竱心一力以借國家之
職此可爲連稱分用之證
排笮即排迮轉作迫唶迫筰迫􁀙迫迮迫蹙偪側逼窄
滵瀄　迮迮起也南史江革傳迮輕艚壓也唐李商隠
詭薄共排笮之與排迮同考工注司農云柞讀為迫唶
之唶康成前注云迫筰則迫唶迫莋皆迫迮也後漢竇
融傳囂勢排迮不得進退注迫慼也王莽傳迫措青徐
盜賊注措讀窄唐李逢吉傳裴度為逢吉排迮唐元結
舂陵行袛有迫蹙期韓愈秋雨聯句蛬宂何迫迮杜詩
偪側何偪側注引賦滵瀄即偪側
隱賑一作隱展殷陳殷軫　淮南子士卒殷軫南都賦
邑居隱賑注冨盛貌西京賦商旅聯槅隱隱展展注重
載聲與吕覽􁥱□合詳見重言京山又引李斯逐客書
民以殷盛與此為一
侵尋一作浸尋寖尋浸淫浸潭浸潯　武帝紀天子始
巡郡縣侵尋于泰山封禪書作浸尋郊祀志作寖尋上
林賦浸淫促節漢書齊王肥傳浸淫聞于上又作浸潭
與潯同劇秦美新景曜浸潭之瑞潛史難蜀文浸潯衍
溢
辜較一作酤榷辜𣙜估較辜㰌轉為𣙜酤　史鄭莊𫝊
為大司農僦人多逋負注僦人辜較也索隠辜較作酤
榷榷獨也酤賣也又後漢宦者單超傳姻親為州郡辜
較百姓與盜賊無異董皇后紀辜較在所珍寶貨賂悉
入西省又陳萬年傳浸入辜榷財物注辜罪也榷專也
翟方進傳貴戚子弟多辜榷爲姦利者注已自專利他
人取者輙有辜罪也此隨字作訓耳後漢靈帝光和四
年豪右辜榷馬一匹注辜障也榷專也障餘人買賣而
自利也又作估較晉書南蠻傳徼外諸國齎寶物自海
路貿貨日南太守估較大半又作辜榷王莽傳滑吏姦
民辜而㰌之㰌與榷同按漢武帝始爲榷酤之法榷較
通算也官自酤酒計較專利也私酤者有罪故後轉為
辜較凡官稅民間一例科斂者皆謂辜較一切之名孝
經葢天子之孝葢諸侯之孝注葢猶畧也疏云辜較之
辭猶梗槩云爾
料簡一作聊揀料撿　張湛列子序且將料簡世所希
有魏志趙儼傳料簡諸姦結叛者八百餘人裴潛傳奏
正分職料簡名實韓愈和侯喜詠笋詩婦懦咨料揀晉
書周顗傳王導料撿中書故事葢古讀料字平聲
臲卼一作臬兀𣙗刖跀危􁘌屼揑杌棿杌倪㐳轉作杌
􁂟𣙗􁀝嵽嵲墆霓硉矹　易困于臲卼言高而危也杜
甫太清宫賦神器臬兀而小人呴喻文選長笛賦巓根
跱之𣙗刖即臬兀韓非子外儲說子臯仕衛逃出門跀
危引之逃于門下室中注跀者行步危也又李白梁甫
吟大人􁘌屼當安之或作揑扤又作杌􁂟太元䦯首圜
分杌棿京山曰又作嵽嵲杜甫御榻在嵽嵲韓退之豐
陵行嵽嵲遂走元宫閭注山小而不進貌又作墆霓文
選直墆霓以高居墆音迭說文𣙗􁀝不安也引易曰􁍛
􁀝又杜詩瘦馬行骨骼硉兀如堵牆注引郭璞江賦巨
石硉兀以前却皆危意葢臬兀之聲也智按易劓刖古
作􁀙齀一作倪㐳晁作棿杌王荀陸作臲􁀜鄭作倪㐳
則棿杌倪㐳確是臬兀
累垸一作累丸　列子痀僂者纍垸五而不墜猶掇之
也與累丸同淮南時則訓圓而不垸即丸也考工重三
垸亦以其丸之重為權也
功苦一作攻苦功沽　國語辨其功苦功與攻同堅也
詩我車既攻精專曰攻粗惡曰苦周禮注有攻有沽又
史舜陶于河濵器不苦窳亦作楛通作沽儀禮喪服傳
冠者沽功也注猶麤也論語沽酒惡酒也古讀假為沽
如純嘏與土字叶家之為姑皆其聲也今京師言行濫
物曰假沽猶以二字連稱
毰毸一作毰毢陪緦　文選敷藻翰之陪緦注奮怒貌
公紹作毰毸丁度作毰毢羽張也又有毰􁁜鳯舞也音
義同
幼眇一作要妙杳眇杳杪　漢元帝贊分刌節度窮極
幼眇中山靖王傳毎聞幼眇之聲不知涕泣之橫集注
作要妙老子是爲要妙北史魏世祖紀大延二年詔方
寸玉印有三字鳥文要妙奇巧上林賦俛杳眇而無見
晉衞恒四體書勢序杳杪邪趣不方不圓智按說文無
妙字而有紗絲急也後人遂作玅字而妙見於易凡夫
欲借杪爲妙想取之衞恒爾
落魄一作落泊洛度落度樂託拓落託落　史酈食其
傳家貧落魄陳書杜稜少落泊不為當世所知晉佛圖
澄傳鈴聲云胡子洛度又大安童謡元超兄弟大落度
上桑打椹為茍作注東海王超字元超茍謂茍晞蜀志
楊儀傳往者丞相亡吾舉兵就魏氏寧當落度如此邪
世說王耆之樂託出自門風又揚雄傳何為官之拓落
又晉慕容暐傳孤危託落
䀒瞑一作阡眠阡綿　南都賦青冥阡瞑注幽昧貌陸
機賦精麗芊眠又作阡綿
條暢一作條鬯條昶　漢志條鬯該成長笛賦清和條
昶即條暢也魏王昶字文舒可知取舒暢之意也
離婁轉爲麗廔　說文廔屋麗廔也廣韻作廲廔皆平
聲離婁言其透明也郝氏曰古之至明者因以為名轉
爲歴錄余以歴錄尚遠若麗廔則實因離婁也說文瞴
莫浮切瞴婁微視也讀若眸婁以此益證離婁為至明
古有此語或稱離朱山海經作離俞音近相借如春秋
邾婁為鄒可推
劻勷一作俇攘􁂰躟狂勷　楚辭逢此世之劻勷一作
俇攘一作􁂰躟注狂遽貌韻會劻勷急遽貌故子謙合
之韓詩渾奔肆狂勷
搶攘一作傖囊􁀙􁚏􁀙囊□□　莊子在宥篇卷臠傖
囊注猶搶攘也賈誼傳國制搶攘唐武則天贊􁀙􁚏神
器韻㑹引為皴􁀙字彚引為􁀙瓤子謙引作□􁚏皆誤
􁀙􁚏即搶攘不知何所出豈宋公自爲邪師古讀搶攘
爲傖儜升菴引說文□□宜從之又崔本莊子作戕囊
六書故别作勷躟纕
諒陰一作諒闇􁓅韽􁓅瘖　高宗諒闇語作諒陰鄭氏
讀如䳺長箋于瘖字訓下引書作􁓅韽又引作諒瘖
旁羅一作旁蠡歴離　史記旁羅日月星辰考靈曜作
旁蠡升菴曰羅猶地羅也晦伯引大戴禮作歴離
倍遊即陪遊　易林都邑倍遊即陪字爾雅注陪位爲
朝魯語士有陪乘故後人用爲趨陪常語
　
　
　
　
　
　
　
　
　
　
　通雅卷六
欽定四庫全書
　通雅卷七　　　　　　　明　方以智　撰
　　釋詁(謰語/)
征營一作正營怔營通作屏營　後漢鄧騭𫝊惶窘征
營蔡邕鍾離意郎顗𫝊俱用征營前書王莽𫝊人民正
營晉王濬自理書惶怖征營無地自厝張奐𫝊惶懼屏
營注與征營同三國志周魴表伀矇狼狽注伀猶怔也
方言􁖰沐征伀遑遽也郭璞曰􁖰沐喘􁀨貌征伀即怔
忡之聲
不庭一作不亭不享　左傳以征不庭言不來在王庭
者史記作不享索隠曰舊本作不亭亭直也今人稱日
午為亭午即直午之義此孟奇説智以廷古讀去聲廷
直相因不廷即不直今人作挺直
帶介通作蔕芥慸葪蠆芥䘍介蒂芥　賈生賦細故慸
葪索隠葪作介慸介猶鯁刺也相如賦曽不蔕芥升菴
載蠆芥䘍介慸葪而指南復載蒂芥□冠子世兵篇細
故袃蒯
逕廷即逕庭　舊説激過也又曰隔逺貌莊子曰大有
逕庭毛晃韻増與韻㑹皆收入去聲音他定切師古音
朝廷之廷為去聲亦因此也或曰逕庭言逕路之與中
庭偏正殊絶猶言霄壤也西京賦望䆗窱以徑廷
峰距一作峰岠言峰稜機距也　王茂𢎞曰卞望之峰
距言其神峰崖㟁峻然距閉使人不敢犯也毛晃曰凡
刀鋒倒刺皆曰距趙廣漢善為鉤距晉灼曰距閉也或
作􁏻張揖注相如賦之雄㦸曰北地有􁏻者毛氏曰鉤
距如鉤之有距吐之則逆使人入其術中以鉤索其隠
情也其曰超距一作歫搶頭撞地也史注拔距注兩人
以手共據地為力而能拔起之也臼許切又作岠晉書
作卞望之峰岠世説作距食貨志元龜岠冉孟康曰冉
龜中緣岠至也依説文以超距為超歫又曰㖖即㖕字
語相訶歫也
吕鉅即旅距銷距銷其距也　漢文曰吾未能銷距且
無議軍凡言距者如鉤之有距也恐後陸梁負固尚以
峰距我未能銷之耳馬援𫝊黠羌旅距莊子一命而吕
鉅注吕鉅驕矜也或曰距與怇同怇本恇之訛後周文
帝紀歡稍懐旅距金華子雜編曰王式襖子半臂曳履
危坐斬徐州銀刀都無敢旅距者正用馬援𫝊之旅距
儲偫即儲跱猶言儲置也　孫寶𫝊為除舎設儲偫後
章帝巡狩詔郡縣無設儲跱元和南巡詔無設儲跱又
通作庤峙詩以峙其粻庤乃錢鎛是也説文庤儲置屋
下也郝楚望曰漢西域𫝊車師後國有新道通玉關車
師後王以道當為拄置心不便拄置猶言儲偫遂以後
世之處置當儲偫云
狥齊一作叡齊彗齊　史黄帝幼而狥齊注狥迅也齊
疾也家語作叡齊大戴禮作彗齊智按爾雅宣狥徧也
疾齊速也狥乃徇之訛言聖悊徧知而神速也
鍥薄即刻薄　劉陶𫝊寛鍥薄之禁按左傳陽虎借邑
人之車鍥其軸晉樂府鍥臂飲清血鍥即刻字且與契
通呂覽察今篇契舟求劒張衡應間契船而求劒淮南
子契其舟範陸孫别立一音乃未知古聲爾
翲忽即嫖忽古通秒忽　史記自序曰間不容翲忽五
家之文怫異注猶秒忽也按廣川王去歌背尊章嫖以
忽此即飄忽嫖翲皆飄字其曰通秒者説文秒定淮南
作蔈定故知古通古人於連字分則借之如飄渺之眇
或借飄通眇廟貌之貌或借貌為廟前有此説然史記
本文即謂其翲渺幾忽于理亦順
閔勉閔免僶勉一也轉為密勿蠠没又轉為侔莫文莫
　漢五行志閔勉即黽勉劉公幹詩僶俛安能追殷仲
文表僶俛從事舊唐書朱全忠請討沙陀天子僶勉從
之俛乃俯字此用為黽勉漢五行志谷永諫成帝微行
閔免遯樂注與黽俛同劉向封事引詩作密勿從事注
即黽勉文選注引谷風詩密勿同心蓋古讀勿如末如
昧如没故昧爽作昒爽没身作圽身爾雅蠠没勉也蠠
亦作勔愐劉勔孫愐以此取名可推也陳騤雜志方言
侔莫强也相勉以努力曰侔莫晉書欒肇論語駁曰燕
齊謂勉强為文莫莫之聲又轉為務又轉為楙黽之聲
轉為睯故爾雅曰茂勉也務睯强也
儻􁎆一作儻蕩惝蕩轉為跌踼一作迭逿佚蕩　漢書
史丹𫝊儻蕩不備陳湯儻􁎆猶言豁達也􁎆音蕩又作
逿倉公𫝊曰重陽者逿心主徐廣音唐盪也王式佯醉
逿墜顏音蕩為是丙吉𫝊皇孫敖盪正與逿通俗有跌
蕩之稱丙吉馭吏逋蕩阮嗣宗莊論􁀙跌失迹􁀙去聲
揚子法言作􁀙數蕩字皆相通文選思𤣥賦藐以迭逿
即跌蕩揚雄𫝊為人簡易佚蕩禮樂志詄詄蕩蕩樂府
天門開詄蕩蕩皆讀如迭廣韻韻㑹跌踼俱因説文徐
説
槁㬥藃㬥藃剝熇􁀙嗃曝　槁與藃同呼高乎報二切
考工曰以火養其隂而齊諸其陽則轂雖敝不藃注司
農藃當作耗𤣥謂藃藃㬥隂柔後必橈減幬革㬥起戴
氏作藃謂木不孫理藃剝也荀子曰木揉以為輪其曲
中規雖有藃㬥不復挺者韻統載熇􁀙即槁㬥也孫愐
載嗃􁀙大呼也
逢俉猶逢遌也寤生猶遌生也鄂謝即晤謝朗寤即朗
悟　俉音晤相逢而驚也史記逢俉化言化為訛敘𫝊
遌神即此意韻㑹作迕與俉遌同爾雅遌遇也注遌今
為晤左傳莊公寤生驚姜氏言寐覺而生則非矣言遌
生也遌逆也如今之倒生此筆乘載敬甫解也按史灌
夫𫝊武安鄂謝漢書作晤謝晉溫羡以朗寤見稱即與
王戎穎悟之悟同項羽𫝊贊尚不覺寤亦覺悟也相證
益知古人之借
叱㦉譇慸即侘傺　離騷忳邑鬱余侘傺兮注侘立也
傺住也宋玉九辨曰􁀙傺而沈藏謂冬時物􁀙止也此
因方言傺眙逗也南楚謂之傺郭璞曰逗即住也傺音
際今字書傺尺制切侘丑亞切智謂當以聲取之狀其
咄怪爾趙凡夫曰侘傺本又作譇慸呉氏言當用吒㦉
此取説文重文合其音爾
邪揄一作歋􁚇捓揄歋瘉冶由􁀙歈　邪揄舉手笑也
王霸收兵于市舉手歋􁀙之羅友見鬼捓揄揄動也郊
祀歌神之揄廣韻揄揚詭言也又抒也或舂或揄揄搖
之也邪揄乃笑人之聲與狀爾别作歋􁚇説文曰人相
笑為歋􁚇凡夫曰今改作捓揄張有復古編特正之李
白詩謔浪掉海客喧呼傲陽侯半道逢呉姬捲簾出捓
揄則讀揄為尤湘素雜記引李左車𫝊邪􁚇蘇鄂曰即
今俗謂之冶由也今誤刻冶田按賈誼新書冶由女子
笑貌即邪揄轉尤之聲小補曰歋􁚇又作擨省作搋許
顗彥周詩話引王元之詩澤畔離騷正憔悴道旁山鬼
謾􁀙歈此宋人隨意書者
漫羨即漫衍　漢藝文志盪者為之則漫羨而無所歸
心羨音衍本從㳄㳄涎也心慕欲則口流涎羊可羨也
借為羨餘之羨去聲墓道曰羨音延老子埏埴以為器
作埏周禮典瑞壁羨以起度音衍地名沙羨音夷學者
須别之但以漫羨為漫然可羨則非矣郭忠恕分羨慕
從㳄沙羨從次字家説也
踳駮踳駁即舛駁　梁書用律者多蹖駮孝經序踳駁
尤甚此本揚雄耳□對臥也唐韻作踳駁亦作僢淮南
子分流僢馳舛僢踳一字今韻書乃音踳為尺尹切誤
也按王制南方曰蠻注臥則僢疏云首在外而足向内
典瑞注僢為同邸庾元威曰衆議叢殘音詞䮞牙䮞牙
即舛互
□訽即奊詬　升菴謂荀子□訽今本誤作謑訽賈生
用奊詬亡節智按説文有謑詬語故竝存之莊子失元
珠使喫訽索之而不得喫音口懈反契古通刻加口契
聲稷卨借音可證蓋古人韻粗殆奊詬之通稱也至以
喫作食於聲實逺而方言便之已載説文豈漢人有此
語邪然古人無用喫者惟見莊子又非本義郝氏以莊
謑課與奊詬為一林鉞誤作□詬
跋剌即撥剌　杜詩跳魚撥剌張衡賦彎威弧之撥剌
注力達反李白詩跋剌銀盤欲飛去皆言其聲何必分
箭與魚邪
薛越即屑越　升菴引荀子薛越之中野我今將聚之
於倉廩賈閏甫謂李密曰民以食為天而有司屑越如
此注狼戾也乃引薛草名越可為布則迂矣説文䊝􁆦
散之也即屑越之意䊝與屑通
彫攰本作彫㩻弊也　魏蔣子通𫝊彫攰之民倘有水
旱不為國用葛洪字苑攰作卼音九為切毛晃曰竇苹
音媿今字彚攰音貴以讀媿如貴也智又按韻㑹引廣
韻攰瘦極也升菴引作疲極今按孫愐唐韻即廣韻本
止有㩻瘦極也而媿字下無攰字則知彫攰本作彫㩻
即彫匱之音義也又按顏之推曰張揖呂忱云支傍刀
是剞字蔣濟自造支傍力
怇擾本是恇擾　梁鑑呉承伯奄至呉興吏民恇擾史
㷖釋文作怇擾註音巨胡身之曰字書無怇字梁鴻詩
恇恇隂氏引作怇字智按恇怇不應相通定是訛耳魏
書裴燦𫝊合家恇懼用禮記之匡懼也升菴讀恇為慌
周禮擾萬民鄭氏音饒漢書劉累擾龍顏師古音饒按
此當音上聲
偃佒即偃仰古作偃卬　莊子緣循偃佒佒音恙郭璞
曰偃佒不能俯執者也智謂仰有去聲北人呼仰為養
則通佒矣詩或栖遲偃仰釋文作偃卬此古仰字史大
人賦低卬夭矯則為低昻
辟倪通作俾倪陴隦睥睨壀堄　上匹計切下硏計切
斜目詹相也古通作俾倪亦作辟倪信陵𫝊曰矦生辟
倪故久魏其武安𫝊曰辟倪兩宮間漢書作辟睨城上
女牆可蔽以瞻敵者因名睥睨别作壀堄唐鹵簿有俾
倪宋志載䁹睨漢乘輿用之如花蓋而小顏籀注急就
俾倪謂持蓋之杠在軾中央環為之所以止蓋弓之前
却也今曰俾倪扇
詀讘即呫囁顳顬即讘吺　灌夫曰效兒女曹呫囁耳
語呫尺涉切切切附語也囁本作聶尼輒質涉二切附
耳語聶之也説文又有讘字多言也即囁字或用為讋
囁孫愐葉韻兩収之作呫囁以喋為便語㖩為多言而
以囁為口動呫為嘗也音他協切狐讘縣名在清河郡
又有顳字用為顳顬即讘吺吺汝朱切説文讘吺多言
也唐本殳聲徐本投省聲韓昌黎口將言而囁嚅殳聲
是也驩兠之兠亦有作吺者故孫氏音當矦切而徐投
省則失之逺矣葛洪字苑㖩􁁊而囁嚅
遮迣當作遮迾　漢書男女遮迣注迣古列字天馬歌
迣萬里注迣逝字此何其兩借邪按迾古列字迣當專
為逝廣韻迾下復引迣字泥晉灼之注耳史記天馬歌
作跇萬里賈生賦鳳漂漂其髙遰音逝南齊倖臣𫝊後
史臣曰式候還麾遮迾清道正遮列字也
阿匼即阿邑　張湯𫝊以知阿邑人主注諂䛕迎合貌
同嗚唈之唈音遏合切唐蕭復𫝊諂䛕阿匼楊再思阿
匼取容正阿邑也増韻邑匼二字附出唈字下是也而
公紹分之烏匼巾名匼匝周繞貌俱見杜詩
璀璨一作翠粲綷䌨􁀙縩　嵇康琴賦新衣翠粲纓微
流芳翠音崔班婕好賦作綷䌨升菴又引􁀙縩直翁引
説文玉光璀璨老學菴曰東坡牡丹詩一朶妖紅翠欲
流乃知蜀語鮮翠猶言鮮明
抏敝猶刓弊　食貨志百姓抏敝以巧法師古曰抏訛
也説文刓剸也徐鍇曰印刓弊前漢書刓印不予蘇林
曰手弄角訛孔融𫝊贊注园即刓字莊子五者园而幾
向方矣注圭角泯鑠也集韻或作㝴韻㑹通作玩史記
印玩而不能授按説文以剸解刓則是同剜心割肉之
剜字借用作刓弊耳
負兹一作負子　方子謙引曲禮不能則辭以疾注疏
引白虎通云天子有疾稱不豫諸侯稱負子子民也言
憂民不復王也按公羊𫝊屬負兹注蓐席也史記康叔
封布兹兹者藉席之名索隠曰一作茊公明草也則負
子者兹子之借聲相通也白虎通鑿解耳筆乘引呂覽
今兹美禾來兹美麥為來年則負兹為負嵗月益牽强
矣
絜楹一作絜盈　卜居曰突梯滑稽如脂如韋以絜楹
乎絜楹朱子未詳一曰楹屋柱亦圓物梁氏謂兩楹酬
酢之地此總言其圓轉逢迎應答容悦之狀絜楹猶言
盤旋酬酢也御覽引作絜盈公紹引説文楹盈盈然對
立之狀考工之程與楹同即柱也猶欒盈之為欒逞岳
柯作桯史弱矦曰岳亦齋取此義莊子曰舉筳與楹楹
即桯謂皆圓物小大不同耳一曰屋四周為楹言旋轉
也一曰猶捧盈之語言處盈也
汙􁁊一作窊隆窳隆　後漢桓彬辭隆就窊霍諝𫝊人
心不同辟若其面窊隆醜美蜀志郤正作釋譏道有隆
窳物有興廢淵明命子詩時有語黙運同隆窊又詩曰
肆志無窊隆窊窳皆與汙通聲
負扆一作負依背依倍依　史魯世家索隠述贊周公
攝政負扆據圖𫝊記多作負斧扆漢嚴助𫝊負黼扆徐
樂書南面背依史世家南面倍依王莽𫝊負斧依南面
又負依踐阼蓋古陪倍負背北皆相通負尾即陪尾負
郭即背郭淮隂𫝊吾豈可以鄉利而倍義與向背同詩
言樹之背謂北堂也北本二人分背之形作□借作南
北之北漢行幸萯陽宮李斐曰萯音倍
怐愗一作怐瞀瞉霿怐□􁁊□□􁀙區霿備霿溝瞀
五行志區霿無識師古區口豆反霿莫豆反又曰青眚
牛旤也不敬而□霿之所致也荀子愚陋溝瞀溝音叩
無知也又曰溝猶瞀儒亦是分溝瞀用之楚辭直佝愗
以自苦一作怐愗韻㑹作怐愗或作瞉霿湛若作􁁊□
傋􁀙抄集韻字也韓昌黎南山詩堛塞生怐愗注引楚
詞怐愗即佝瞀音冦茂今直翁収二字于宥韻古蓋務
貿霧雺蒙眊毣俱通
減溜即涵流　管子減溜大成注減盡也溜發也君既
均施物盡發於善按減與涵通釋文引詩僭始既減説
文引作□即涵字溜與流通涵流猶言涵泳同流而歸
大成之化也存證
沙劘挲磨即磋磨　王褒九懐貴寵沙劘謂陵轢之猶
磋磨也與挲靡同挲靡則挲音磋摩娑則音梭樂府曰
一日三摩娑或作靡挼捼莎見古雋類
虚戾即墟厲　國䇿秦人逺迹不服而齊為虚戾注引
莊子國為墟戾居宅無人曰墟死而無後曰厲又公子
魏牟説趙王社稷為墟戾
卓犖一作逴犖逴躒卓礫　蜀秦宓𫝊卓犖超倫犖音
落文選蜀都賦卓犖奇譎班固𫝊作逴犖文選注作逴
礫禰衡傳英才卓礫呉志駱統表理張溫卓礫冠羣
林離一作淋灕淋漓通為滲灕流離轉為流麗藰莅飂
戾又轉飉戾嘹唳重其聲則為勞利　相如賦麗以林
離後人用淋灕省作淋漓河東賦滲灕而下降即淋灕
之聲也轉作流離陸機賦流離濡翰注曰林離流離通
用詩曰流離之子則有流落之意或以指鳥亦謂鳥流
離也黄離留此轉聲也又轉為流麗上林賦藰莅芔歙
即流麗歘吸唐詩流麗鳴春鳥馬融𫝊戫汨飂戾即留
戾鮑照詩飉戾江上謳亦作嘹唳通作勞利樂府有雀
勞利
卉汨一作卉歙軋忽一作軋沕軋芴　五神章曰卉汨
臚汨于筆反言疾忽也臚陳也相如用卉歙子雲用旭
卉亦是此意或用䀜霍與忽同升菴曰芔歙即歘吸古
作□見石鼔文省作芔而五臣以為卉智按郊祀詩用
卉汨則卉歙一聲也史記瞋盼軋忽漢書作縝紛軋芴
天馬歌作軋忽此皆聲轉沕卉歘嚖皆聲也
流落一作留落　孔平仲雜鈔曰霍去病傳諸宿將常
留落不耦今世俗多作流落或議史記無此語乃見漢
書衛青𫝊諸將常坐留落不遇注遲留零落不遇合也
智按去病在青𫝊後實去病𫝊語凌本作不遇萬厯十
年南監髙啓愚修本依劉之同所校此語正作留落不
耦方禹修問奇廣引作史衛青𫝊誤
暴樂一作剝落剝脱駁犖　爾雅毗劉㬥樂也注樹葉
缺落䕃希也太元圖敗損乎七剝落乎八漢五行志剝
落萬物始大殺矣水經汾水東過晉陽注單碑獨存文
字剝落又荀子剝落之砥礪之上林賦赤瑕駁犖注采
㸃也不純之名韓愈納凉聯句大壁曠凝淨古畫奇駁
犖其聲又與薄落通見後
牢落者寥落也一作遼落廖落厯落者磊落也拓落者
脱落也一作跅落濩落者呉落也彫落者刋落也枳落
者籬落也薄落者各落也鑿落者錯落也　上林賦牢
落陸離文賦心牢落而無偶一作遼落退之用廖落即
寥落權徳輿詩牢落寒原㑹素車蓋牢為寥之洪聲古
常通呼桓彞周顗歎茂𢎞嶔崎厯落即磊落也北魏張
淵𫝊用磥落揚雄為官拓落蓋脱落之意又漢書注跅
落無檢局也莊子濩落史記呉落呉與濩通爾雅檴落
則木名漢書彫落洪支班彪𫝊刋落不盡刋即彫意後
漢書枳落言藩落也藩籬也呉徐盛從建業築薄落圍
袁紹在薄落津此言地聚枳落因以為名景福殿賦櫼
櫨各落以相承言其狀也王建用薄薄落落狀其紛亂
貌韻㑹曰錯落閒廁貌退之用鑿落指酒器亦謂錯落
也
扶於猶扶疎也通作扶疏扶蘇扶胥扶􁀴扶疋搏疋
史記上林賦垂條扶於郭璞曰扶於猶扶疎也五臣本
竟作扶疎疎乃俗字故李善改作疏字急就顏本扶疎
端拱本作扶疏昔和人於字用相於白於已竟而客議
無扶於字以所見近本作扶疎也才老曰古赫胥氏一
作赫蘇智按古於疎胥蘇餘皆相通扶蘇之詩子貢詩
𫝊作鄭靈公棄世臣而任狂狡子良憂之賦扶胥徐景
山引山有搏疋考異又戴毛氏作扶疋猶姑蘇之為姑
胥姑餘也太元􁀙首小宋本作􁀙升菴曰􁀴之解云外
物咸扶􁀴即扶疎也
孟浪一作􁀱浪　何子元言莊子孟浪之言古本作􁀱
浪升菴言孟獲之孟音莽則􁀱浪同韻可證智按古庚
皆合陽孟津作□古讀明為芒也孟卯為芒卯其證更
明孟今在徑韻中原在送韻轉而漾韻與浪相應與放
浪蕩漾同例此其常也
槎蘖一作茬蘖由蘖一作甹枿甹􁆧　説文􁆧引書甹
􁆧􁆧一作□椊國語山不槎蘖漢貨殖𫝊山不茬蘖伯
厚引説文作甹枿
憋懯即憋怤　列子憋懯婩斫憋音撇懯音付婩音略
按方言鉗㽹憋惡也相侮以為無知謂之聑諾革反或
謂之斫郭璞注曰憋怤急性也斫郄斫頑直之貌則憋
怤即憋懯郄斫即婩斫之聲董卓𫝊有謂憋腸狗態謂
惡腸也
懐協即懐挾　後漢方術𫝊懐協道藝即懐挾挾又與
夾俠通呉大帝東興堤俠築兩城漢華山亭碑有云吏
卒俠路晉宋書有夾轂隊周禮挾日而斂謂夾一日言
三日也康成改為浹何費事邪儀禮婦人事男子俠拜
謂夾一拜在中也士喪禮婦人俠牀東面俠古夾切考
工注俠鍾乳即夾字叔孫通𫝊殿下郎中俠陛師古曰
俠與挾同
鉤剝即句駁剝異即駁異　胡廣𫝊議者剝異五家之
文怫異唐楊崇禮在太常毎句駁省便又韓太沖深文
鉤剝即句駁宇文融𫝊鉤檢一作鉤校鉤較省言節也
便隨便取贏也
縲絏一作纍紲累紲　史記孔子世家起纍紲公冶長
在累絏論語作縲絏子長自序幽于縲絏漢書作累紲
淫佚一作淫失淫泆姚佚淫逸婬佚淫佾淫屑　漢地
里志漢中淫失枝柱久湫文淫失眈亂與淫佚同莊子
姚佚姚與淫通姚乃轉借耳依説文當作婬佚左傳作
淫佚九經考異引書淫逸于匪彞淫佚有辭陸作淫佾
馬作淫屑
慢侮一作嫚娒嫚姆嫚㑄　漢書張良𫝊以上嫚娒士
史作嫚姆士一作嫚㑄㑄見説文陳平𫝊資㑄人又見
中山王衛姬𫝊説文以娒為母師音母
沖澹一作祌䄡祌禫　荀子祌䄡其辭禹行而舜趨是
子張之賤儒也注即沖澹嚴遵老子指歸作祌禫
䫜顤即凹磽説文作贅顤　盧照鄰文用䫜顤即凹磽
也皮陸唱和皆押此䫜字按説文贅顤髙也五到五弔
切此孫氏方音也實即䫜顤古用磝碻謂不平也借以
狀面部不平遂造贅顤字
選耎一作㢲蠕㢲輭㢲懦　史記選蠕觀望注與㢲輭
同漢書西南夷𫝊恐議者選耎耎正軟字不知何以用
軟後漢清河王𫝊選懦之恩西域𫝊公卿選懦容頭過
身懦音軟
柔需即柔耎契需即怯懦　周禮考工脂之則需注故
書作􁎬少師曰讀為柔需之需即耎字六書統􁁊耎一
字説文耎稍前大也從介而聲讀若畏偄而沇切説文
之説不明但以偄為軟而楊桓竝改而沇切為人之切
蓋需耎皆軟字而需濡懦皆相轉故少師以需為軟則
許楊可謂糢糊矣又行數千里馬不契需注司農云契
讀如爰契我龜之契需讀為畏需之需釋文契古結反
需音須又乃亂反公彥疏謂從易需卦之需則并不知
先鄭意又何以解契需乎前又何以解柔需乎以愚論
之即讀怯軟亦可京山謂馬不喫撋殆謂馬不喫挼此
不如怯軟之為切近矣
駿厖一作駿蒙恂䝉駿駹綴旒一作畷郵贅瘤　荀子
引為下國駿蒙大戴禮引作恂䝉董氏曰齊詩作駿駹
謂馬也禮記注引為下國畷郵其實言贅瘤與綴旒聲
通
窈窕一作窅窱䆗窱撓挑杳窱轉為窵窕窵窅□□
釋文引詩窈窕作窅窱説文于窱訓杳窱也于窵訓窅
深也于窔訓䆞窔深也皆上聲則窵窅䆞窔皆一聲之
轉耳西都賦杳窱而不見陽西京賦望䆗窱以徑廷莊
子撓挑無極注幽遠之義杜詩影動窵窕冲融間鄭嵎
津陽門百韻詩迎娘歌喉玉䆗窱蠻兒舞帶金葳蕤升
菴曰方言美心為窈美容為窕不宜專主女子凡夫以
窈窕專為宮室用而關雎窈窕當作杳窱愚曰古人形
容俱是借字如狀宮室用潭潭贊人曰淵源必曰此言
水也又當作何字乎又按方南明廣韻藻作□窱當是
窅窱之誤
蚴蟉本作窈糾夭蟜一作􁚘蟉　詩舒窈糾兮勞心悄
兮糾音矯與悄叶猶秦糾作秦艽音交也窈糾纒繞貌
史大人賦低昻夭蟜屈折之狀上林賦青龍蚴蟉于東
箱漢書用􁚘蟉總之蕭尤二韻古通
窺窬一作闚覦闚𨵦轉為覬覦企喻　晉陶侃𫝊潛有
窺窬之心後漢樂恢𫝊注干人主之闚覦河間孝王𫝊
闚覦神器魏志齊王芳紀費禕隂圖闚𨵦晉書段灼𫝊
奸雄之所闚𨵦左傳下無覬覦音計俞古規有幾音故
轉為去或曰樂府有企喻歌謂相覬覦懽好也姑存
襂纚通作襳襹褷䙰反之為䙰褷籭簁離纚離簁　木
華海賦履阜鄉之畱舄被羽翮之襂纚注秦始皇宴安
期于阜鄉畱舄而去其衣襂纚然也草堂刻作□西京
賦被毛羽之襳襹退之詩視物隔褷䙰注引王維詩獨
立何䙰褷又陸羽茶經作籭簁嵇康琴賦作離纚古樂
府作離簁
攫挐通作攫搦捉搦後轉為娖拿　揚雄解嘲攫挐者
亡舊唐書高宗永隆二年商賈富人厚加越禮嚴加攫
搦李徳裕奏禁聖水百姓渡江日三五十人已加捉搦
可知是拿字韓琬𫝊不務省事而務捉搦樂府有捉搦
歌郝氏以世俗捉拿合之是也而未知其原古挐從如
即音拏衛青𫝊昏相紛挐又曰禍拏不解皆紛如之意
而擩亦從需音濡後轉為耨音又轉為懦音乃轉為拿
音初以儒汝孺弱四聲輪之故知搦即挐字而後人口
角漸分郭璞注方言渠挐音諾豬反此呼挐為奴也魚
麻韻通故奴轉為拿而搦有捻音猶今青登萊人呼那
為寧借反也然唐人尚或呼捻為稔為穏者則皆弱字
如字之本音未忘也
躡蹀通作蹀𨄌蹀躞轉為捷攝撇屑撇屑一作徶㣯䠥
􁌣　文選南都賦羅襪躡蹀而容與禰衡傳參撾蹀𨄌
而前或作蹀躞白頭吟蹀躞御溝上鮑照行路難安能
蹀躞重羽翼趙壹疾邪賦捷攝逐物日富月昌猶躡蹀
又脣送之為䠥􁌣之聲相如賦□姍撇屑史記媥姺徶
㣯南都賦䠥􁌣蹁躚或作重脣為勃屑郝公收莊子敝
跬為撇屑非也
逡巡一作遁巡逡循通為遵循蹲循遵遁巡遁遜遁
上林逡巡避席東都逡巡降階莊子至樂篇忠諫不聴
蹲循勿爭過秦論遁逡而不敢進管子戒篇蹵然逡循
漢書平當逡循有恥萭章𫝊逡循甚懼趙飛燕𫝊逡循
固讓管子小問篇公遵遁繆然晏子春秋巡遁而對後
漢揚倫𫝊遜遁不行古人不惟借聲見形義近者時牽
率書之故遁以借逡又以借巡耳雲麓漫抄因此欲以
遁甲為循甲
缺望觖望即缺望　元美引楚燕世家劉澤獨此尚觖
望解為缺字今作鞅望解非按漢書盧綰𫝊為羣臣觖
望今又作缺望孫寶𫝊擿觖即擿缺郝京山引史記淮
隂𫝊守儋石之禄者闕卿相之位今監本凌本無此字
郝别見麻沙本邪
宴娭即宴嬉古作燕喜南娭即南嬉抵陒即抵巇　房
中詩神來宴娭即宴嬉詩之燕喜即此二聲也如妺喜
崔琦作妺嬉可證史相如大人賦吾欲□乎南嬉漢書
作南娭娭又與戲熙俱通淮南木熙莊子鼓腹而熙是
也漢杜周𫝊贊業因是而抵陒注讀若戲險也鬼谷子
有抵巇篇智按戲有麾音故與陒通
皮傅即皮附　張衡𫝊皮傅河洛本以左𫝊皮之不存
毛將安傅山木篇從其彊梁隨其曲傅東都賦嬴氏傅
翼注引周書無為虎搏翼竝與附同而凡夫爭以附益
之附當用坿以説文附但訓附婁耳不知從土從阜有
何異乎
收責即收債責家即債家　國語馮煖為孟嘗君收責
于薛即收債自周禮小宰稱責即謂債髙帝紀兩家折
劵棄責即棄債後漢樊衷𫝊責家聞者即債家唐裴韋
作相天下無債帥此後多用債字責有去聲故多如此
讀
踵係即踵繼卬系即仰繫　袁紹𫝊絶臣軍糧不得踵
係即踵繼鄭𢎞𫝊汎海而至沈溺相係即繼晉謝氏𫝊
蜀漢順流幽并係至續晉陽秋許詢與劉真長造䣛賞
對夜以係日李固𫝊聖嗣未立羣下繼望即係望徐陵
與智者禪師書傾心麥冷仰係何言憑此誓心以䇿西
暮毛尚書喜與智者書累年卬係即仰繫
雁行猶顏行　管子輕重甲篇士爭前戰為顏行史嚴
助𫝊越人蒙死儌幸以逆執事之顏行前行曰顏通作
雁韓非子先為雁行以嚮秦軍戰國韓策韓居為隠蔽
出為雁行燕䇿使弱燕雁行晉王羲之𫝊我書比鍾繇
當抗行比張芝猶當雁行皆謂顏行也本借用後又為
之解曰雁飛大者居前故世習稱雁行而不知用顏行
證曏即証向徵辭即證辭　莊子秋水篇知量無窮證
嚮今故郭子言曰曏明也吕吉甫解為向猶曩也莊子
蓋曰証其忽為曩者而今已成故矣古語向者作鄉髙
帝紀鄉者夫人兒子皆以君向之為曩猶餉之為饟也
字家因説文以證為是証為俗按証見國䇿士蔚以証
靖郭君証為左驗引據以諫也從正於理更順古以徵
為證京山以無徵不信讀證智按隠十一年不徵辭註
音證宋人引谷永庶證序于下厚齋引魏證即魏徵避
仁宗同聲也轉注略曰莊子九徵至而不肖人得矣唐
人有唐九證命名本取莊子魏子才以徵為徵召而以
□為證
辨數即辯訴　陳涉世家自辨數乃置注數音朔智謂
即辯訴也古借聲通用管子版法解微賤者無所告􁝈
五行志引論語膚受之愬則愬􁝈從朔亦如數之可音
朔也訴古作□劉宋書徐湛之𫝊并受辭□
馬失馬迭即馬逸軼事即逸事　淮南孔子遊行馬失
食農夫之稼呂覽孔子行道而息馬逸家語東野畢馬
將迭與佚同史記管晏贊以是不論論其軼事即逸事
孔明與關公書未若髯之絶倫逸羣也即軼羣古多借
用
石畫即碩畫碩交即石交　按史記有石畫之臣即碩
畫魏志裴潛𫝊注黄朗與右姓王惠朗為碩交曹操與
孫權書明棄碩交即石交孔明與張裔言石交謂金石
也後漢書孫嵩字賓石三國志注作賓碩斗量之名亦
作碩漢志嵗收畝一碩半
目擊猶目及　後漢郅惲𫝊子張但目擊而已人遂解
為頷額之意蓋擊借及字也莊子目擊而道存淮南人
間訓將築修城西屬流沙北擊遼水竝與及同
慹服即懾服　漢書朱博𫝊豪强慹服即懾服按説文
懾失氣也服也㒤心服也皆之涉切慹悑也之入切其
實皆一字重文也莊子慮歎變慹又曰慹然似非人今
刻南華真經本作變熱焦本正作慹郝氏謂懾服讋服
與此為一
局趣即局足局促□趚跼□䟉趚通作跼蹐局迹局脊
　武安𫝊局趣效轅下駒注音局促仲長統𫝊人事可
遺何為局促鄭衆𫝊局足狐疑崔靈恩詩注以䟉趚為
跼蹐樂毅𫝊云豈其局迹當時陳氏九經考異引韻注
曰説文作局脊諸經音義作跼􁁜趚􁕂之為蹐皆因説
文□側行也詩曰不敢不速此從束故音蹐然古實通
轉也郝氏趢趗勃窣瑟縮卑陬為一則强矣
倉卒一作蒼踤蒼猝　漢平帝紀倉卒時横賦斂者償
其值杜詩貧窶有倉卒後漢六朝多用蒼猝説文踤觸
也一曰蒼踤郝氏引盧植𫝊論當追帝河津之間排戈
刃赴戕折按戕折猶倉卒智謂此自是戕折倉卒二字
渾呼之曰突方言卒相見謂之棐相見郭璞曰倉卒也
當音弗
零落一作苓落霝􁁊　尚書大傳用苓落即零落也説
文􁁊霝􁁊也秦和鐘用􁁊字夏小正有栗零
總擥即總攬　漢刑法志總擥英雄注即總攬史袁盎
𫝊竝車擥轡梁昭明弔張緬書擥筆無次皆攬字
濯造即濯竈　士喪禮濯造于西階即濯竈按膳夫卒
食以樂徹于造注謂造作飲食之處即竈也史龜筴𫝊
卜先以造灼鑽注竈也
木禺即木偶　劉表𫝊表欲臥收天運擬蹤三分其猶
木禺之于人也漢郊祀志木寓龍木寓車馬寓即偶也
史殷紀武乙為偶人孟子作俑則寓之轉聲也
㝛夜即夙夜㝛心即夙心　祭莫重于武㝛夜注武曲
名武王至商郊停止㝛夜士卒皆歡樂舞以待旦故名
焉任昉表㝛心素志即夙心依説文作夙□又古文作
□□
□扤即搖刖　賈誼䇿人心□扤與文選七命搖刖峻
挺同葢兀者即刖者馬融賦𣙗刖即臬兀可証
雍睦通作訟繆　陳登曰閨門雍穆即謂雍雍穆穆也
淮南泰族訓恬淡訟繆注訟容也繆靜也穆一作繆訟
繆與雝穆同
薄遽即迫急小極即小䜪　嚴助𫝊事薄遽與迫急同
劇有極音如晉人皆以􁛰為極可証王導小極對之疲
倦是也方言􁍋􁀙倦也􁍌極也郭璞􁍌户畏反今江東
呼極為□於􁍋下注亦曰呼極為􁍋外𫝊予病􁍋矣􁍋
□一字□是􁛰之訛相如賦徼􁛰受詘注疲極也六朝
亦稱罷劇
底厲即砥礪　鄒陽底厲名號者不以利傷行蕭望之
𫝊底厲鋒鍔即砥礪底有止抵古音通用後分砥磨音
止伊于胡底音邸耆定音致遂分厎厎字學家説也
漸靡一作漸靡煎靡　韓非子罷露百姓煎靡貨財枚
乘𫝊漸靡使然即漸靡也
堆髻一作椎結魋結　貨殖𫝊程鄭冶鑄賈椎結之民
富埒卓氏度尚𫝊椎結鳥語之人置于縣下李陵𫝊巫
服椎結西南　𫝊魋結耕田陸賈𫝊尉佗魋結箕居注
結音計莊子竈有髻司馬彪曰竈神赤衣音結彪蓋呼
結為計
肥礉即肥磽　淮南泰族訓察陵陸水澤肥礉髙下之
宜孟子地有肥磽礉之於磽猶徼之於僥也
跂匡猶跂尩　荀子正論篇傴巫跂匡注尩同此如檀
弓暴尫之尫也亦作㑌其王霸篇賤之如㑌亦尩也
萆山猶蔽山竝河即傍河　韓信𫝊間道萆山注如淳
讀蔽依山自蔽而行也始皇紀竝河以東注謂傍河郊
祀志竝海上莊子竝流而拯之鮑宣𫝊貪吏竝公俱訓
依與傍同溝洫志作旁南山周禮牽徬謂在傍也
元諆即元祺　張衡𫝊同志朅來同元諆注音基智謂
即祺言福也説文以諆為欺字以欺乃氣也
琦辨即竒辨倚人倚事即奇人奇事　荀子非十二子
好治怪説玩琦辨注讀為奇異之奇又云飾姦言為倚
事又云倚魁之行莊子南方有倚人皆即奇字
梨面即剺面　耿秉𫝊梨面流血子美詩花門剺面管
子博帶梨大袂列淮南子剖梨之皆與剺與離通鄉飲
酒肺皆離注與𠢐同
捲握即拳握　張堪𫝊樊顯言述破時捲握之物足富
十世而堪去折轅車布被囊而已捲握即拳握古拳拳
即卷卷老子指歸宛拳即夗卷可證
末殺即抹摋　退之貞曜先生墓銘與世抹摋或議此
字太粗智按漢書谷𫝊欲末殺災異滿讕誣天即抹摋
字後人加手耳則西京已有此語
墯孏即惰嬾　王丹𫝊酒肴勞勤農者墯孏者皆厲唐
李程性孏即嬾字張敞衎衎被輕媠之名注媠古惰字
乃言敞輕訬婑媠耳謂之古通可也
笞傌即笞罵　賈誼𫝊笞傌之法注傌即罵字許氏好
言正俗乃反不收賈䇿之傌字可知其漏唐韻作􁀙
弭節通作靡節弭耳亦作彌耳弭定即敉定　相如賦
弭節徘徊子雲𫝊作靡節淮南龍乃弭耳掉尾又曰狐
之捕雉乃卑體彌耳以待士喪禮巫掌招彌注彌讀敉
田齊世家弭人民即敉人民段熲𫝊西羌于此弭定即
敉定
旦宅即神宅　京山曰莊子有旦宅而無情死即神宅
也郊特牲交於旦明即神明昊天曰旦即神旦晨也不
能晨夜晨即旦也舊謂旦為□字之訛非矣殆古以旦
為晨字省文為旦而後人分之乎
黎萌即黎民良萌即良民兆䝉即兆民　管子其人力
同而宮室美者良萌也力作者也樂毅𫝊施及萌𨽻三
王世家姦巧邊萌後漢宦者𫝊剝割黎萌漢禮樂志郊
祀歌兆蒙祉福注即兆氓與民同
海瀕即海濱　前書外戚侯表敘公孫𢎞自海瀕而登
宰相龔遂𫝊海瀕遐逺又王莽𫝊引詩率土之賓則賓
瀕皆濱矣
沈墨一作沉薶　淮南盧敖汰沃篇猶穾奥也南遊乎
罔䆡之野北息乎沈墨之鄉論衡引之俱同但穾奥作
穾屼沈墨一作沉薶穾一作窔
㛯咨猶勉咨　魏繆襲注尢射一巻㩩悛民干時誦太
史胴采作尤射惟㛯咨即勉咨也百姓􁖻讟踊􁖻而上
讟也方言抱㛯耦也郭注㛯音追萬反耦亦迮牙見其
義耳迮牙即錯互則抱㛯非㛯咨之義矣疑抱㛯即今
之分㛯
風别猶分别　周禮少師注𫝊别故本作辨辨讀為風
别之别荒辨注亦引之今山西及旌徳皆謂風如分古
有此音升菴亦云古孚金切詩騷韻可據
珪潔即蠲潔　孟子圭田注圭之言珪潔也古與蠲通
儀禮饗禮圭為而哀薦之圭與蠲同蠲亦與㳙通
摩鐧即磨鑢　考工注少師曰廬如纑或曰摩鐧之器
疏力庶反通典言錢磨鑢即此二字
履􁀙即履隟　易林履􁀙自敵一作履隟呉語注間隟
也世語有仇隟即隙
􁀙􁀙即辜穰　春疈辜祭四方注疈裂牲也辜磔禳也
漢書地里志馮翊雲陽縣注有􁀙禳祠三所與辜禳同
囘遹一作囘鴥囘泬迴穴　釋文引詩謀猶回鴥薛君
作回泬文選注作迴穴盧植𫝊今之禮記特多囘穴唐
書裴延齡贊君臣囘泬
孕育一作嬴育􁏹粥　管子􁎺婦不銷棄注孕同又春
嬴育夏養長嬴即孕太𤣥好􁏹惡粥周禮薙氏秋繩而
芟之繩讀孕
絪緼一作烟煴氤氲緸緼□□　説文引易作□□典
引作烟烟煴煴魏大饗碑同烟煴抱朴子用緸緼魏元
丕碑作壹緼
醳榮即釋榮　楊著碑醳榮投黻即釋字景君碑農夫
醳耒郙閣頌醳散關之􁚟漯皆用作釋智按戰國䇿王
欲醳臣則臣請歸醳事史記魏世家與其以秦醳魏不
如以魏醳魏淮隂𫝊醳兵蓋古人讀繹醳譯皆如釋射
之為言繹也重譯來朝謂釋其語言也以此推知之
澣洗通作浣洒盥洗　石建浣洒即澣洗郝曰儀禮盥
洗同
齋肅一作齊宿齊速齊遫　孟子齊宿而後敢言九歌
吾與君兮齊速玉藻見所尊者齊遫
決驟猶蹶驟　莊子麛鹿見之決驟注􁌰音桂新都取
之蓋謂蹶驟也蹶音桂烏桓𫝊句決即句簂足證通音
隃度即遙度隃謂即遙謂踰言即遙言　趙充國𫝊兵
難隃度隃音遙黥布𫝊隃謂布何苦而反馮衍賦陟隴
山以隃望皆與遙同禮記投壺毋踰言注踰或為遙逺
譚語也猶或揄為或冘搖狄為揄狄也
妖蠱即妖冶　文選舞賦妖蠱蠱即冶廣成誦古冶子
作古蠱子平子西京賦妖蠱亦同總之古少家麻音故
冶讀如蠱猶榭之為序迓之為御也
桃部即桃棓操杯即操棓　新都曰文子羿死桃部即
棓山海經蛇巫之山有人操杯而東向立注杯或作棓
字史天官書天棓蘇林音棓打之棓得之索隠音皮韋
昭音剖郭璞注山海音抔皆非智按楊收棓于絳韻即
棒也掊排榜朴聲皆相轉如杯阫培埤皆其切響也字
本從□作□戴氏以楷作桮司馬貞河内人讀皮如坏
韋昭音剖與瓿音同郭璞直音􁀙耳蘇林音棓打之棓
後乃轉棒觀榜擊音篣棰擊轉揣敲朴轉攷可推矣
　
　通雅卷七
欽定四庫全書
　通雅巻八　　　　　　　明　方以智　撰
　　釋詁(謰語/)
踊躍一作甬龠涌趯踊䟑　李尋𫝊涌趯隂邪裴光逺
集綴作踊䟑或省作甬龠
粃謬即紕繆　盧植𫝊周禮諸經特多粃謬唐于志寧
𫝊本草紕繆四百餘物姚文燮云􁚢語用䚹謬
儗㤰即疑怍　荀子儒效篇卒然起一方則舉統類而
應之無所儗㤰注謂疑滯慚怍也禺山用疑㤰
􁒍㮚即悚慄　沈約宋書孝義龔潁𫝊追懼紕妄内憎
􁒍㮚㮚即栗􁒍即悚見漢書刑法志
罷敝一作疲憊罷敝　田叔𫝊士卒罷敝他處作疲憊漢
書西域𫝊杜欽説王鳳罷弊所恃
瀸濇即漸漬　淮南要略訓内洽五藏瀸濇肌膚即漸
漬也朱穆𫝊當以天地順道漸漬其心
綢繆一作蜩蟉蓋纒緜之轉也　大人賦綢繆偃蹇漢
書作蜩蟉
裒尅即掊克捊取即裒取　南齊書竟陵王子良守宰
相繼務在裒尅即詩之掊克鄭氏註易捊取謂裒取其
多也
媟黷即䙝凟貫瀆即慣黷　枚皐𫝊媟黷爰延𫝊上下
媟黷即䙝瀆後人減作凟與四瀆别左傳貫瀆鬼神宋
魏泰用慣黷
昬怓通作讙嘵　賈公彥于大司馬注引詩以謹讙嘵
退之嘗用讙呶
作説與鑿説通　王莽𫝊其文爾雅依託皆為作説作
與鑿同京山説
襍厝即襍錯舉厝即舉錯　漢志秦五方襍厝注即錯
劉氏𫝊為陛下惜此舉厝敗材傷錦
忸忕與狃恃通　後漢西羌𫝊傅育死忸忕邊利章懐
注忕時制切猶狃恃也
剹流即周流　張衡用剹流智謂樛轉周可知古人亦
呼周為樛矣
虚霩即虛廓　淮南道始虛霩即廓古霍廓豁聲近相
借髙誘以為虛霍可徵
蜰遯蜚遯即肥遯　見西溪引古易京山引作蜰遯若
飛即蜚乃嘗見者如蜚龍刺蜚之類
威用通作畏用　洪範威用六極史宋世家引作畏用
書天明畏即明威詩蠻荆來威畏也
無㙬無圻即無垠　楚辭其大無垠淮南蘆苻之厚通
於無㙬又曰四達無竟通于無圻皆與垠同
南􁀙南偽即南訛　史記引書平秩南譌王莽𫝊南偽
註訛同詩尚寐無吪亦訛字
雞斯通作筓纚　禮記親始死雞斯徒跣注作筓纚京
山音腮第二聲
諟正即是正　陳姚察研覈古今諟正文字即是正蜀
志來敏是正文字
相迿即相徇　公羊𫝊推刃之道也朋友相衛而不相
迿也音巡注曰先也按即徇字
厈執即斥執　穀梁𫝊曰晉侯厈執又曰以晉侯而厈
執曹伯惡之也范注厈即斥
踶跂與忮懻通　馬蹄篇踶跂為義音直氏丘氏反按
即漢書忮懻字
級兆即綴兆　樂書級兆疾徐樂記作綴兆言舞者之
行位兆節也張氏引石經作級兆
葆祠即寶祠葆就即保就　畱侯𫝊葆祠黄石注葆與
寶通西南夷𫝊稍令犍為自葆就漢書作保就史記九
鼎保玉魯世家無墜天之降葆命光武紀珍珤萬倍皆
寶字古文寶字過百以古器存者多足徵三代時書法
自以意造然訛失不少
顓巳即專巳　漢志沛楚之失急疾顓巳劉歆書專巳
守殘五行志顓斷即專斷字書有□斷
祝□即呪詛　漢五行志劉屈釐復坐祝□要斬□即
詛祝有喌音故借為呪呪字從梵書出
衰城即蓑城　定元年晉人執宋仲幾于京師公羊曰
仲幾之罪何不蓑城也何休注曰若今以草衣城是也
漢志曰宋中幾忘尊天子之心而不衰城師古曰衰城
謂以差次受功賦也一曰讀若蓑師古未見公羊邪漢
時公羊先盛志正引公羊𫝊若謂蓑城之義不安則公
羊髙揣摩之説也林鉞取差次之解
􁝂□即冀幸□􁅼即希覬　説文覬㰟□也㰟□也居
气切與冀同而冀為地名故􁏖㰟字因左氏用覬覦又
收覬字而不知其合文王世子注大夫勤于朝州里􁅼
于邑按是爰神契語穎達曰□􁅼慕之即希覬也集韻
驥亦作􁅼因韓勑碑故人用希冀與希􁅼同其用冀幸
則常語也轉注略誤記州里為卿士
緒正即序正　張蒼緒正律厯作程品即序正或用敘
代序爾雅緒序也用緒與紬金匱之紬同東坡祖諱序
凡序作敘
財察即裁察財哀即裁哀　張安世𫝊財哀深辭言裁
奪哀憐之也古纔才裁財通用酷吏𫝊上財察漢書作
裁察史魏其𫝊令財取為用晁錯𫝊資財即資材
廉裾即廉倨貴居即貴倨　趙禹文深為人廉裾注裾
即倨郅都𫝊條侯至貴居也居讀倨呂覽懐寵篇無道
据傲即倨傲
解后一作邂逅迦逅解遘　太𤣥迎首迎父迦逅注迦
與邂同古用解后别之加辵説文載邂逅釋文見此解
遘解逅不固之貌
闊達即豁達　後漢馬武𫝊嗜酒闊達敢言即豁達漢
書辨知闊達即謂豁達有大度也史記齊世家其民闊
達多匿知通鑑孫䇿闊達聴受善於用人
失􁀙即失䇿　鶡冠子邪臣失􁀙即策字古䇿多作筴
黄帝推筴漢書天授漢筴史記龜筴又曰諸靈數㓨莫
或汝信書譜云真行書須略知篆文如刺之與㓨蓋漢
人相承以刺為夾
襐飭即襐飾　顏注急就襐飾刻畫無等雙襐音象襐
飾盛服飾也山谷曰襐未筓冠之首飾端拱本作襐飭
古飭飾通漢書平后𫝊立國將軍成新公孫建世子襐
飾將毉往問疾后大怒師古曰在兩耳後刻鏤為之音
丈又音象當以盛飾之解為正説文襐飾也因此收之
凡夫並不引急就漢書止創論形象當用襐引易象者
襐也既陋又妄
布濩即布䕶　相如賦布濩閎澤郭璞曰布濩猶布露
也封禪書汜布護之師古曰言布遍也
才須即才諝　鄭氏注易歸妹以須謂有才須之稱即
才諝也
削蔑即消滅　易釋文楚俗有削蔑之言削或謂消荀
蔑作滅
敗􁀙敗□即敗穢　視其理欲其易也注無敗薉也本
作敗􁀙
淫緬即淫湎　易林淫緬無測有同文者作淫湎
皯䵴即䵟暈　佛書天女顏色端妙無諸皯䵴升菴曰
與䵟暈同
華􁓹即華洞　急就章乘風懸鍾華洞樂皇象書洞作
􁓹音同猶通也
宛拳即夗巻稸積即畜積　見老子指歸舊解宛拳作
鬱拳蓋夗巻也説文蓄□□一作□蓄當作畜謂􁁊畜
元田相因也君平用稸積
詆訶作呧呀鹵莽作□􁀙　集韻所載皆詞賦家用此
類甚多不能盡引
㦸挶通為拮据　説文有㦸挶之語即拮据之通聲也
露袒一作路亶路單　荀子路亶新序路單皆即露袒
凡夫云當用膻他如淮南天下訟見之髙誘注曰即公
見也漢書王商𫝊周勃就國卒無怵悐憂即怵惕王褒
𫝊虞侍即娯侍考工鄭注周密致也疏密緻易林詘指
韓詩外傳詘身俱屈字老子憺怕即澹泊唐人亦用淡
薄谷永疏將軍忘湛漸之義與沈潛同儀禮栗階注栗
即厯公羊曰少遼緩之祭仲之權也即聊緩三王世家
愚憧而不逮事即愚戇諸侯王表姍笑盪滅即訕笑西
域𫝊翔實即詳實漢武悼李夫人賦樔絶即勦絶禮記
石經九秢即九齡班固𫝊注仱抹譯語即禁韎淮南子
手柿即手撥梁冀𫝊洞精儻眄即矘盼管子吏□□以
買譽即攘奪墨子圍心即違心管子詘信浧濡即澄濡
釋文陸鄭皆以頻顣即嚬慼大約古多轉假後多増加
綴文之士隨手通書推論之家分别專主中有異而同
同而異者不能盡引在學者因此而通之通之仍遵正
韻好古屬文經史連引可也
岣嶁本作句婁　人句婁謂其形也因之龜有句婁山
有句婁言其背髙也大禹岣嶁碑即南嶽也岣共于居
侯果羽古后四切婁龍朱郎侯隴丑郎豆四切史記注
音茍樓問奇音兩去聲此皆各以其方言形容之聲而
言猶巃嵸蘢蓯可平可上也東坡書單道開𫝊後言稚
川乞岣嶁按葛洪乞勾漏令非衡山也抑此字可通用
邪
培塿通作部婁附婁抔摟　古文用部婁其本字為培
塿上聲史記甌寠注裴側之地一曰抔摟也抔摟即培
塿之轉説文引古文左氏附婁無松柏郝氏則以為通
于蓓蕾蒲盧總指其敦然一堆之狀裴側亦以培側通
聲
崔巍一作陮隗􁥴隗㟸隗或用畏隹　平聲亦上聲崔
别作㠑陮􁥴嵬别作隗廆畏莊子山林之畏隹乃倒用
嵬崔也司馬注隹如崔字可知皆聲通形狀之辭也轉
注略漢書崔嵬作㟸隗轉為嵯峨又為嵯㕒㕒别作㠖
甘泉賦雲譎波詭嶊嶉而成觀舊注嶊嶉□聲余以為
即崔嵬
崢嶸或為崝嵤嶒巆外聲為崚峋轉為嶙峋峻嶟崚嶒
　説文嶸崝嶸也髙唐賦俯視崝嶸揚子似紫宮之崢
巆又甘泉岭巆嶙峋集韻嶸亦作嵤又作峵􁤗崢或作
嶒廣韻載峻嶟崚嶒
崎嶇一作踦區陭䧢􁀙㠊踦􁔸􁀙䧢　説文區踦區藏
匿也晉書顧榮𫝊崎嶇艱險之中劉琨𫝊史臣贊踦􁔸
汾晉契闊獯戎宋書廬江王褘𫝊徼倖􁀙䧢僅得自免
巀嶪一作嶻嶭轉為岌嶪　節彼南山借用節依字書
作□楷作岊三都賦用之説文□本音蘖通作嶭􁘫轉
為屴崱崒硉鬱嵂嵽(徒結/切)嵲(五結/切)皆是意也巀今作嶻
嶔崟一作䃢碒轉為欽巖欽嵒又轉為嵁巖嵌巖又轉
巉嵒磛巖　公羊𫝊殽之嶔巖穀梁曰巖唫之下音欽
増韻嶔崟或從石韻略嵌巖山險貌莊子處嵁巖之下
嵁音丘銜切則與嵌同音矣嶃嵒之嵒乃古巖字嶃牀
咸切即是巉巖漢相如𫝊嶄巖尖鋭貌杜詩虎飢下巉
嵒説文碞磛碞也韻㑹載嵒嵒總之侵覃鹽咸聲皆相
通或詞賦家隨用者韻書因而收之計敏夫載李洞贈
無可將法𫝊來穿泱漭把詩吟去入嵌岩
㝩㝗□崀山宀可通　今武岡新寧有崀山□之為空
因寶康瓠之注也廣韻分㝩㝗為宮室空㝩崀為山谷
空爾雅作􁀙又作漮空也水阜山宀皆可通用蓋康空
一聲皆屬溪母今正韻孔字猶用康董切為音和此為
確證長門賦委參差以槺梁注槺與㝩同則槺梁即是
㝩㝗
磝磽一作嶅碻敖鄗磽确一作䂭埆　左傳晉師在敖
鄗之閒説文引嶅鄗説苑嶢埆之地呂覽䂭埆磽别作
塙确别作㙾礐硞
閜砢一作􁁜􁤦　相如賦抗衡閜砢言顆砢也韓次公
用􁁜􁤦其聲本于磊砢選賦用之此皆磊落之轉音也
遂有磊硌字磊又作礨􁀙􁕒説文□磊即陲􁓈
谽􁥊一作㟏岈本于唅呀　唅(虚甘/切)呀(虛牙/切)張口中空
貌因之以空谷為谽谺上林賦用之懐英用㟏岈
砰磅一作硑硼訇礚一作渹􁀙　或以磞硑硼􁀙皆砰
字此蓋與磅聲相借訇實與轟同音􁠻又與䃜硜互通
他如島字漢書作□堤或為隄□為塢渚為陼䂥瑉砇
通為一字其曰渚不當從陼隗當從嵬字家説也
澎湃一作滂㵒滂沛澎濞　文選上林賦洶涌澎湃史
記作洶涌滂㵒又與滂沛通司馬彪又引澎濞
渟瀯一作濎瀯　音亭營上聲甘泉賦梁弱水之濎瀯
杜篤賦洛水之渟瀯唐韻迥韻有濎曰濎濘而無瀯字
復有汫濙字小水也庚韻有濴波迴貌濴從二水則複
當以瀯為是孫陸失載耳
泓潧或用噌吰通作噌􁀙　王沈釋時論空囂者以泓
噌為雅量當在蒸韻今附鎗下其以噌吰為鐘音噌􁀙
為市人聲無所别也東坡石鐘記用噌吰
較若一作講若顜若覯若較然　元美嘗譏升菴譏温
公改帷帳作幄改斠若作較不知較與幄乃漢書改也
智按今凌以棟本曹參𫝊作講若畫一注曰或作較史
記作顜若注徐廣音古項反一音較漢書作講一作覯
以此證之以棟本之講若非訛矣元美所見温公所取
皆别本也較若之較亦音角與詩猗重較同音延篤𫝊
闇於大較律厯志大搉常數亦大較也蓋本音角轉為
去耳大較猶大略也孝經注疏辜較猶梗槩也孔光𫝊
較然甚明升菴作斠則以公紹引説文斠平斗斛也從
斗冓聲徐曰斠量之通作較今説文無徐曰以下之語
公紹取孟蜀書林韻㑹本此乃書林所引蜀本説文也
按古但作角禮角斗斛角即斠字
沱若一作池若沲若􁁊若　易出涕沱若荀作池若一
作沲若古本作􁁊
􁃊然猶介然僴然即撊然　漢書文帝詔曰朕既不能
逺徳故􁃊然念外人之有非注􁃊然猶介然不安貌京
山主之韻書收入撊然下形音似近而義則介然近矣
按説文􁃊愉也户間切僴撊武貌于此文不合蓋古介
與閒近孟子閒於齊楚即介於齊楚解嘲范雎界涇陽
謂離閒秦王兄弟也左个即左閒古閒與个與介與干
皆互通今人猶有閒介之言王叔文王伾僩然自得即
左傳之撊然宋子京本説文也荀子曰陋者俄且僩注
晉魏謂猛為僩古閒即間而平去又通
繟然與坦然嘽然互通　老子繟然而善謀焦氏翼曰
繟音闡王作坦嚴作黙不如作繟為長智按王輔嗣注
作坦然者亦通蓋單與亶古通猶嬗之于禪儃之于嘽
也嘽音單亦音善緩也其音嘽以緩故唐人用嘽然
嘸然即憮然　韓信𫝊嘸然陽應嘸文府切不精明也
孫愐憮然失意説文憮不動也韻書失收嘸字
傀然魁然即塊然　客難曰魁然無徒注即塊然陳湯
𫝊耿育訟曰使湯塊然荀子傀然獨立天地之閒而不
畏注塊同
㞕然猶肸然　武帝紀用事八神㞕然若有聞注㞕與
屑同按説文㞕即屑以無屑字故人謂屑俗其實當從
肖也㞕從䏌當音肸事神之意當是肸然
踹然即揣然　鶡冠子濫首不足益以累重嚖意為摸
踹然其為分等也即揣然言善揣度也
殺然與洒然通　倉公𫝊望之殺然黄徐廣曰音蘇葛
反一曰今北人呼殺為沙上聲
窢然即侐然　莊子其風窢然注音闃按今無窢字即
是閾字古文作􁁜䦗侐唐人用侐然是也閺鄉乃音聞
從􁍘此從狊
懼然即瞿然　去聲䀠本雙目視人瞿瞿之意荀𫝊懼
然顧化注即瞿然東方朔王莽申屠剛袁安𫝊用懼然
皆注驚也與瞿同
翛然削然即蕭然　莊削然反琴而絃歌注即蕭然又
大宗師翛然而往
舎然奭然猶釋然　秋水篇奭然四解淪于不測即釋
然列子天瑞篇其人舎然大喜即釋然
烝然通作塵如　詩烝然罩罩鄭箋引作塵如古如即
然也
率然即颯然　風賦颯然而至非有先生論率然髙舉
逺集呉地注率然即颯然
礭然确然即確然　宋書良吏陸徽𫝊确然守志不求
聞達與確然同崔寔言辨而确即確也魏書辛雄𫝊不
能礭然守正論者譏之即確
疑然譺然即嶷然　儀禮婦人疑立于席西舊註疑然
立定之貌即嶷然褚先生補龜筴齋戒以待譺然注音
嶷
巋然魏然即巍然　莊子魏然即巍然又天下篇巋然
而有餘注亦作魏與巍同張有為林攄書碑以巍魏一
字林以為非謙中曰巍一字二音説文所無手可斷字
不必書也
偘然即侃然　北史李雄𫝊當官正直偘然有不可犯
之色呉志虞翻𫝊傍聴鐘鼔侃然之樂
蕭然即騷然　食貨志江淮之間蕭然有煩費矣師古
曰蕭然猶騷然故知騷屑之聲本蕭索也
嘳然芔然即喟然　史上林賦喟然興道而遷義漢書
作芔然芔即卉與喟聲通晏子春秋襍上退朝而乘嘳
然而嘆喟同
扢然即慨然　讓王篇子路扢然執干而舞即慨然此
京山説蓋气古氣字轉气凡曰乞與則音氣古從气從
旡從乞互通故知扢即慨也
葦然即煟然　漢書王莽𫝊葦然注變動貌唐書煟然
或作蔚然蔚又音鬱
惄然□然即蹙然　説文□惄然也孟子曽西□然梁
氏曰古人借聲漢儒論義故各附㑹之如易戚嗟若子
夏𫝊作嘁子六反韓氏集韻作□宜閒居襍編之顣然
􁑉然皆可用也彼用蹙然謂其蹙蹙之容也
芒然即茫然　趙世家丈人芒然莊子芒乎即茫乎列
子恾然無以應總以艸生芒忽而通滄茫也恾為今之
忙
府然即俯然　管子腐儒府然若渠堰注即俯然
䵱然猶赩然　方言䵱色也郭璞曰䵱然赤色貌音奭
按白虎通引韎韐有赩即有奭故知相通赩謂赤色也
唐人有赫赤之語湛若曰赩又與赫㦦通赫蹏亦作赩
蹄
傫然即纍然僓然即頽然　趙世家傫然退之用纍然
僓然見外物篇孫愐一作頽墤㢈
鏗爾一作愌爾莞爾一作□爾唍爾䫉爾　考異曰集
韻引論語作愌爾捨瑟而作智按愌與鏗轉假無因恐
是誤記莞爾而連文於捨瑟乎集韻莞字下或作莧作
唍莧為莧陸即莞陸也唍則專主笑矣鏗字下無引愌
爾之語後見王伯厚藝文志注引之必别見一本又文
選注李善引論語莞爾而笑依説文當作䫉爾趙氏以
莧爾為正
帥尒即率爾　甘泉賦帥尒隂閉霅然陽開即率爾
皤如一作燔如波如槃如　賁如皤如鄭陸作燔荀作
波董作槃
翰如一作寒如　賁白馬翰如一作寒如音同借書也
艴如孛如即勃如　考異色勃如也説文作艴如又作
孛如
俛焉一作强焉儳焉　表記俛焉日有孳孳陸徳明作
强焉熊安生作儳焉智謂俛儳不相通因形而訛(燮按自/較若至)
(此皆若然焉爾之類/長箋助語之然作嘫)
□奓即宣侈􁀙􁀙即婚婣龔夤即恭寅寴􁑦即親巡􁀙
􁀙即親戚　詛楚大沈乆湫文兩邦􁁊□(若/壹)絆以􁀙􁀙(女/在)
(右/旁)袗以齊盟曰□萬子孫毋相為不利今楚王熊相康
囘無道淫失眈亂□奓競從變輸(渝/)盟刺内之􁎼□䖈
不姑(巫咸亞駝/並作辜)刑戮孕□幽刺􁀙􁀙兼俖十八世之詛
盟率者侯之兵任烕我百□逑取􁙐(我/)邊城新􁇜及􁀙
今又悉興其□張矜􁁊(音府巫咸/本作□)怒飾甲底兵等語秦
和鐘銘龔夤天命即恭寅古以龍為寵故加於共上耳
秦泰山刻寴􁑦逺黎彥逺音親鄰刻誤耳徐敦立音親
巡以史記親巡逺方黎民合之為是凡此等字不可輕
用張平子用心奓彼是漢人聴其取合我輩在數千年
之下勦襲一字便覺席地冠毋追不情甚矣曩在北都
見有冩親家作寴家者何不取亞駝作􁀙家邪書津作
□以説文流涉皆二水長箋創作□字而效之耳受長
箋之毒深矣
㯏香即馨香百□即百穀俱見山海經此結構異耳無
奇也他如穆天子𫝊□□即長寶山䧙即山陵歕玉即
噴玉乾坤鑿度□□即隂陽元命包倔弜即倔强亢倉
子㸘物即萬物古文易歸匨即歸藏𥘉□即𥘉坤歸藏
易今作𥘉奭訛也古作巛□愚者曰金石鐘鼎如晉姜
鼎孟姜敦之用祈綰綽三詛楚之枼萬子孫秦權之不
壹歉欵泰碑之摶心揖志明載于史記或見釋于諸家
即山海經穆天子𫝊中峚山歕玉亦自可用若鑿度之
□□亢倉之㸘物不必矣故列以為例
陖陗即峻峭□□即牽挽　焦弱侯言漢碑陖陗即峻
峭捺□即牽挽智按古自山土皆通如陭䧢即崎嶇之
類也捺□恐訛考𨽻釋惟唐扶頌以牽作□又言□即
致□即肴􁀙即盤□即敏􁀙即就中有訛筆按嚴訢碑
作□郭究碑作□今作□非矣□是□之訛西狹頌作
□非矣□不知所出西狹作□逢盛作敏就但作就楚
相作□江原長作就今􁀙非矣大氐翻刻之誤也
􁚟漯即潮溼平慘即平燥　郙閣號萬柱碑永叔嘗疑
醳散關之􁚟漯徙朝陽之平慘彦逺曰古字濕作□又
作漯故漢人濕又作漯則漯即借濕燥通作慘蓋喿與
□同體醳則易也至謂遭遇隤納則以傾隤地壊自納
于淵漢人文陋不足道然用字亦本古也升菴以醳為
釋甚是智按古人形相似則隨筆用之漯濕溼㶟互通
而後漢熊喬碑顯亦作􁀙余嘗謂伯喈碑文最無古意
况其下乎郡邑之撰文書碑者不盡皆漢之學者何足
責也慕古太甚雖古之敗筆訛文皆奉之若神工沮頡
復生能無笑邪
翛翬即蕭暉　衛覬華山碑神樂其靜翛翬無形注翛
翬與蕭暉通黄庭經姹女窈窕翳霄暉
錮辭當是固辭　六一跋後漢鄭固碑逡遁退讓以疾
錮辭錮當作固又疑謂疾已錮而辭又熊君碑髙頤碑
歐陽作歐羊北齊石浮圖記黑太即黑闥
識方即職方　永叔跋漢樊毅華嶽碑以職方氏為識
方氏蓋當時周禮之學如此
比蹤作比縱　外黄令碑莫與比縱魯峻碑亦用比縱
郭仲奇碑徽縱淳于表碑銘縱先軌皆以縱為蹤
黎庶作犂庶菞庶　帝堯碑作犂庶禮器碑作菞庶或
作蔾庶他如繁陽令碑犁儀瘁傷儀讀如旄倪之倪呉
仲山碑張壽碑作蓼儀即蓼莪洪适載劉熙碑民殷即
民隠楊引漢碑景􁑨丙􁁊即景響楚相碑涿摩即硺磨
郙閣碑壅藹即壅遏楊統碑駱驛即絡繹范鎮碑􁀙□
即鴛雛譙敏碑覃恩即譚恩苞苴即苞組高頤碑後昆
作後緄費鳳碑遮幾作遮􁁜郭仲奇碑奈何作奈□㜰
的即鑠灼唐扶頌典墳作典□桐柏庿碑庭堅作霆堅
張掖作長掖愚者曰嘗以急就𨽻文□□即圖籍偄□
即儒術之類今好奇者采以屬文毋乃强乎列國有各
國之書宜其不同古人凡事通省故多借用漢人當秦
焚之後師承鈔筆各守所𫝊又郡邑之儒生安能博考
偶爾為文就便襍陳以意出之今人生諸儒辨别之後
字有可通有不必通者經𫝊史漢或連引其文可也何
必特搜殘缺之碑取漢之無名鄉里之臆筆施之篇什
以為奥内乎然博雅者以備參考
一簣通作一匱一凷一㙺　論語考異載作匱而簣實
凷班固𫝊注作一匱按漢王莽𫝊綱紀咸張成在一匱
是也此似與匱通史記紬石室金匱漢書同京山引蔡
邕譯誨九河盈溢非一凷所防又後漢書馬昭序為山
霞髙不終一㙺古與臾□塊魁俱通
旅占即臚占　儀禮士冠禮東面旅占古文旅作臚智
按旅弓即臚弓旅于泰山祭名謂臚也升菴亦不知此
義而凡夫以旅于泰山為師旅可笑
左股作左般　明夷于左股馬融王肅皆作左般云日
隨天左旋也姚作右槃智按古從舟從月相近漢碑盤
或作股史記股股之獸即班班可證
盇簪之簪或作貸□撍臧宗戠捷攢　豫四朋盍簪簪
字古文作貸一作□京蜀作撍馬作臧荀作宗虞作戠
叢合也希聲作捷速也李鼎祚曰舊讀作攢升菴取戠
涇□即淫朋　洪範無有淫朋石經作涇□見周應賓
刻本故書多作傰如邦傰類是也
平章一作便章辯章平秩一作□秩平豒便程辯秩
今文尚書辯章史記作便章馬融作□秩説文平豒史
記便程漢書及尚書大𫝊作辯秩
有□即有蠢勱相即邁相洮沬即洮頮庶訧即庶獄貿
遷即楙遷審核即審覈　伯厚載漢儒引書之異姑載
數端
勗簡即楙簡　予其楙簡相爾石經作勗簡周本刻作
勖説文引勗哉夫子乃誤記為楙字曰從力冒聲下云
許玉切則附㑹勗音或勗即古楙字而漢儒讀束者以
勗寡人禮記作以畜寡人注是魯詩故有束音
勗建即楙建乃劮乃憲既延即乃逸乃諺既誕毋兄即
無皇鮮光即耿光　此蔡邕石經殘碑字
懲忿一作徵忿證忿室欲一作恎浴懫欲瘠欲窒欲
鄭劉易本作懫孟作恎陸作瘠蜀本懲作證陸懲作徵
拖紳或作紽紳拕紳扡紳　考異曰加朝服拖紳説文
作紽龔勝𫝊作拕正韻作扡
三嗅或作三戛三臭　三嗅而作石經作戛云鳴也爾
雅作臭云舒兩翼也智按爾雅無此文或云三噫之訛
韓愈作嗚
扶尹浮筠膚姇即孚尹　古文禮記作膚姇旁達或作
扶尹鄭注孚尹作浮筠采色
嚚庸即嚚訟　尚書嚚訟可乎馬融本作嚚庸古訟頌
皆音容故庸與訟通聲
藁飫即犒飫　尚書有藁飫篇升菴謂藁即犒竝以周
官槀人為犒姑存疑
字微即孳尾　轉注略史夏紀引鳥獸字微即孳尾尾
生即微生可證古音
掌這即掌訝　周禮掌訝古本作掌這後人用這為遮
去聲故恕先譏之今人下筆既不逺鄙避這寫者寫遮
亦不必也
鞠凶即吉凶　劉向引詩日月鞠凶古吉音鵠故與鞠
近
耗斁即秅斁耗射即耗殬　石經秅斁下上繁露作耗
射説文耗殬
執傹即執競　周禮注引詩執傹傹又為僵荀子曰可
吹而傹也
端頤即朶頤　伯厚曰集韻引易觀我端頤京房作瑞
頤者訛
滂池即滂沱　史記引俾滂池矣説文引淲沱北流可
以互證
竹䪐即竹秘　周禮注作竹䪐儀禮注作竹秘
謐我即溢我　廣韻引誐以謐我古假音我或音古
載發即載斾　荀子引作載發説文引作載坺以斾叶
撥也
小疋宵雅即小雅　禮記作宵雅申培詩作小疋大疋
朋淫作堋淫朋來作崩來　京氏易崩來无咎自上下
者為崩書朋淫于家漢儒引作堋淫
􁌠之水即揚之水□衣即綠衣□斯即螽斯　見詩𫝊
相𫝊子貢所述
儀饇即宜饇曣晛即見晛　釋文引如食儀饇曣晛聿
消
渥赭渥沰　釋文引詩顏如渥沰韓詩外傳作渥赭此
借義矣
靡腜即靡膴　釋文引詩民雖靡腜猶言無幾何也
祠兵即治兵　左傳莊八年治兵公作祠兵古治平聲
近祠
官女宦女即貫女　詩攷補遺引三嵗官女石經三嵗
宦女借聲讀慣
旪用即協用　漢書五行志向言洪範曰旪用五紀説
文劦部協古文作旪從日十或作叶又與汁通周禮注
卿士汁日禮記注黒帝汁光紀文選西京賦五緯相汁
皆叶字謩勳即謨訓尹吉即尹告他如考異石經鎖鎖
婣婭周禮婣即姻字五經文字詩秉心無倞即無競董
氏及韓詩引古之人無擇即無斁楚辭章句引肆筵設
机即設席韓詩釋文作緑􁈏文選注作緑䓯即緑竹周
禮注及集韻引其鎛斯㨄即斯趙子夏𫝊盱豫作紆豫
京作汙姚作旴薛君章句列女𫝊引詩如燬作如􁉀尚
書考異大􁁊即大誥鄭氏説涉級即拾級儒行徐作隕
獲即隕穫漢書引栞木即刋木天畏棐忱馬本作匪諶
釋文誰之永號作咏號用乂讎斂馬作稠斂沈潛剛克
左傳作沈漸陸釋文藴􁁊作煴隆韓詩輖飢即調飢漢
書鬺之即觴之顏注曰鬺烹也儀禮疏引詩軷涉即跋
涉釋文引詩二矛重鷮即重喬石經子䘳即子衿孟子
趙注引七月鳴鴃即鳴鵙漢書小卞即小弁音盤釋文
引烝在□薪即栗薪左傳鬷假即奏假子夏易𫝊抍馬
即拯馬白虎通引韎韐有赩即有奭王肅告公用圭作
桓圭鄭氏注易桴多即裒多算徳即撰徳廣韻引詩勿
剪勿扒釋文韓詩勿剗勿伐申培詩説寴臺即新臺左
大眚公羊作省左渝平公羊作輸平如此類者不可勝
紀愚者曰説文所引經𫝊異文前已舉之曩者嘗列十
三經之異同以便參證今失其本書少難編略舉大槩
而已此類皆古人各書所𫝊可以徵當日之音其中沿
失原自不少學者因此旁考可也
□㑹即要㑹□始即終始　漢志作□即□之訛也韓
氏收□於亞部作□尤可笑矣他如□秃即得失排□
即排斥□□即□戾□□即提攜□愁即憂愁惠㤅即
惠愛□□即率由□􁍜即散亂宷眎即審視□旋即周
旋叚借即假借鬼□即鬼神□咨即疇咨分􁁊即分别
偁謂即稱謂□細即微細中□即中逵□匋即甄陶□
□即勇敢褱袌即懷抱□從即徒從䢐徃即徂往饕飻
即饕餮□□即敷施迻予即移予以説文之字為此等
之語不能悉載舉此見端其許氏自連語則猶可引耳
别見條論如升菴所引説文襁䙗襁□今無此字如所
引䭈□乃合説文之字耳則不勝合也即此二字□鬻
飦粥□□皆可吾故曰若此類不必用也又如集韻祉
䨒即徵羽李商隠字略㷖􁀙即㷖曜鼎韻飛□即飛揚
裴光逺集綴甡􁁊即性情復古編集説文□□即周匝
􁁊􁜵即廉纖王仲宣詩莊馗即莊逵周禮注𤣥黦即𤣥
纁字林□园即流蘇奇字略斑□即斑闌周成難字緧
□即秋千六書統表□即表著六書故□言即訛言廣
川書跋堌□即古冡此皆撮合字書之字而編之者好
奇者勿貪此為陸離魏華甫熊與可以篆寓𨽻體智謂
圖書碑署可也名諱欲免雷同可也
鉤章棘句所謂生割謷牙者也　唐人組織初汨没于
綺藻若修武者殆放古𨽻之通體召陵之訓而陶鑄采
獲者乎紹述已險澀矣然以竝銑溪虬户所勝多多宋
景文規橅修武識者猶或少之用古人足矣則今日而
造者誠所不必也如退之文苗薅髮櫛(韓𢎞碑苗薅而/髮櫛之幾盡不)
(一揃刈不/足令震駴)目擩耳染(房啓銘目擩耳/染不學以能)□目訹心刃迎縷
解鉤章棘句間見層出(貞曜/銘)曹誅五畀(曹成王碑大選/江州羣能著􁒦)
(王親敎之摶力句卒贏越之法曹誅五畀著職各任其/􁒦也嬴越謂秦與句踐也曹朋曹也有罪連坐五謂什)
(伍也有獲則分畀之此/篇退之造字可謂奇琢)變索(倣子長之能索索/盡也温公采之)噎喑(張/徹)
(墓銘曰世顧慕以行子掲掲也噎喑以為生子獨割也/我銘以貞之不肖者之呾也噎喑二字古無合者言人)
(喑噁以聲音笑貌度日呾音獺相呵也呾噠/語不止也莊子嗒然同聲蓋失聲而唾之意)他如喁噞
(水急則魚噞/韓用喁噞)瘢痆(女黠切韓詩/視傷悼瘢痆)婠妠(女刮切小兒肥貌/韓用巴豔收婠妠)
窋窡(張滑切穴中見也/韓用闖竇楔窋窡)此類甚多皆對廣韻鈔撮而又
顛倒用之故意謷牙鹿門以為生割甚為退之不取也
若樊宗師絳守園池記陴􁀙孤顛(句/)跒倔𤣥武踞(句/)穹
鞠覷􁏒(句/)㢲􁀙間(句/)黄原玦天(句/)墆捩蹴墉(句/)險而不
妥袁淑謂王景元訴屈豈相逺哉黄長睿言段柯古靖
居寺碑雖不似樊紹述之甚亦軋軋難句矣新唐書幸
不至是然亦好造其有本者亦自雅也漢如亭伯用紛
繷公理用騫短仲任用瀧漉孔才用鹻􁐮已讓西京人
况六朝以後乎但深心於經𫝊史漢自能辨之如元澹
𫝊鈔掇整次芟礱宂脞李淳風詆摭張藴古上箴挺切
陸贄蹈□王伾遳陋顏師古踵領歐陽詢寢侻啖助甘
足疏糗縫䘺屬綴摭訕三家春秋慿私臆決孫平子為
博士所合軋見迮于禮官房琯𫝊箝索戎情儒學𫝊鉏
纇要荒風纚露沐鋭情經術秀艾負素煟然勃興踵堂
八千餘人紆侈袂曳方履誾誾秩秩帝又讎正繆□稡
為義疏𤣥宗博彚羣書禄山之禍一為炎埃官幐私楮
喪脱幾盡文藝𫝊唐初絺句繪章揣合低卬𤣥宗時稍
厭雕瑑大厯貞元輩出擩嚌道真涵泳聖渥韓愈倡之
宗元翺湜和之排逐百家抵轢晉魏上軋漢周矣必簡
𫝊後曰恃華者質反好麗者壯違人得一槩皆自名所
長至甫渾涵汪洋千彚萬狀他人不足甫乃厭餘殘膏
賸馥沾丐後人愈推曰光燄萬丈長豈不信哉亦是題
跋小品石塘曰後來以朴近幽折為趣較若勝之至其
末流趨於亡俚蘇黄小品皆具胷中藴藉深厚偶爾流
衍無其學問而欲倉卒效尤自謂能創非餖飣則鬼鬽
耳
嗟咨一作齎咨􁅨資　易齎咨與嗟咨同太𤣥樂首哭
泣之􁅨資即嗟咨
酬酢一作醻醋讐柞詶昨　説文作□醋戰國䇿著之
盤盂屬之讐柞周禮注作詶昨説文以酢為今之醋醋
為酬酢蓋酢從作作有做音做有助音故祚從之
旗翼與期頤通　百年曰期頤荀子壽于旗翼
　
　
　
　
　
　
　
　
　
　通雅卷八
欽定四庫全書
　通雅卷九　　　　　　　明　方以智　撰
　　釋詁(重言/)
　　　(升菴駢字其孫鳳亭較刻之蘇石水韻輯與方/穀城問奇廣取其同聲而鈔之未有所發明是)
　　　(正也古人多通而疊聲形容尤通此其重言之/原原乎觀其流轉一通古今莫易簡乎此矣擿)
　　　(古貪奇未免蹖駁漢以來即有誤者姑聴之矣/後人可復誤乎如孫愐穲穲伯厚䅻䅻或屬别)
　　　(本而陳氏又作􁁊􁁊直翁以秩秩為秋秋韓氏/集韻以騃騃為駿駿太平御覽之簡簡隂復春)
　　　(之怇怇皆列子之滴滴即滂滂考異之庾庾即/瘐瘐也升菴以夌夌□□為□□以欪欪為嘻)
　　　(嘻猶非誤引燊燊豑豑之比矣弱侯引爾雅之/彿彿徨徨子謙引注疏之赫赫葉葉或因刋誤)
　　　(而好奇者專采輯之故/書之以俟後之攷者)
憴憴譝譝繩繩承承相通　升菴字説載憴憴戒也説
文引逸詩今按説文無此字而爾雅有競競憴憴戒也
邢昺曰抑篇子孫繩繩小心戒慎也繩繩音義同智以
惟繩能直繩其祖武正言戒慎而繩法之闗尹子曰譝
譝兮如將孩言其直朴也管子宙合篇繩繩乎慎其所
先孫愐曰譝稱舉也憴同則憴譝繩相通明矣詩考引
外𫝊抑篇子孫繩作承承
詵詵駪駪騂騂甡甡莘莘侁侁觲觲􁈃􁈃觪觪􁀙􁀙􁀙
􁀙􁀙􁀙兟兟　升菴引詩詵詵駪駪甡甡引宋玉賦縱
縱莘莘引楚辭章句往來侁侁註詩侁侁征夫國語亦
引侁侁引説文觲觲角弓燊燊征夫智按説文焱部燊
字訓盛皃讀若詩曰莘莘征夫但證其同音耳升公竟
以換莘字誤矣(劉後村有跋樂平呉燊書説/以盛為名敬甫讀燊如升)莘莘可改
用燊燊則亦可用䯂䯂矣(説文木部有䯂訓衆盛/也所臻切聲義俱同)考異
詵詵兮引説文作􁈃􁈃騂騂角弓引説文作弲弲人或
議之此見注疏釋文按説文弲角弓也洛陽名弩曰弲
烏𤣥切(今公紹先韻/遺收此字)而觲字下實引觲觲角弓韻㑹作
觪湛若曰王柏言􁈃􁈃􁀙􁀙之訛此因集韻或作􁀙􁀙
也孫愐又收􁀙􁀙兟此等皆漢人用詩之駪駪而造者
或分篆倣複篆而為之許氏收入耳以人衆盛用侁侁
草木用莘莘馬用騂騂角用觪觪字學家之分别也今
韻書駪在真韻觪在庚韻依説文俱从□有何分音乎
朱子注騂騂角弓亦息營反因徳明徳明因炎愐也漢
𤣥儒婁先生碑有朋自逺冕紳莘莘則正謂往來侁侁
衆多之意此以知注疏所引弲弲􁈃􁈃必當時有别本
説文子厚晉問師師兟兟則取孫愐韻
昧昧通用􁇞􁇞□□梅梅媒媒毎毎可上可去平聲則
腜腜即􁁊􁁊也　古文尚書􁇞􁇞我思之今作昧昧楚
辭日昧昧其將暮淮南曰昧昧晽晽左傳何没没也音
昧玉藻視容梅梅音昧莊子媒媒晦晦音昧唐韻收毎
于昧後曰數也今人稱􁁊􁁊數數也莊子胠篋篇天下
毎毎大亂此亦數數也今作上聲唐人作去聲説文毎
以屮作􁁊則本音當先平聲原田􁁊􁁊是也智按原田
□□舎其舊而新是圖以□叶圖當音模詩周原膴膴
亦作周原□□肥美也左思魏都賦腜腜坰野即□□
也注引周原腜腜古人讀無與模音近譯曩模為南無
則以膴膴證之非其驗乎鄺氏曰毎即畝字毎毎猶畝
畝也智按史記異母同穎注母即畝字又作畮則毎為
畝可推矣狀腴田之禾為毎毎猶樂府狀蓮葉何田田
也又按没没如字亦自有義猶淹淹泯泯也戴氏作□
□楚望曰昧昧我思之猶耿耿也説文夰部臩引周書
伯臩臦古文囧徐鉉不詳古囧而但依孫氏居况切戴
氏作燛从火者近是辛泉曰□古囧字囱牖開明也□
即臦象窓櫺兩扇之形故臩从之子長伯臩即伯囧杜
佑疏云伯景為大僕是囧臩古與景通可知也然則􁇞
􁇞乃臦臦之訛慎之專以臦為誑字因孫氏之居况切
須知居况亦囧之轉聲或古人曽一借用耳唐書毋煚
董衝音俱永切則煚為燛訛􁇞為臦訛明矣魯炅因煚
省作炅而素問炅字無音按當讀熱燮云楚已有呼日
如熱者矣
扃扃猶囧囧也　冏即烱又與耿通耿與景熲憬古一
字也左傳周道挺挺我心扃扃叶上聲注明察也退之
詩月吐窓囧囧即烱烱烱烱即耿耿小明也漢碑作□
□
悠悠通作遙遙攸攸繇繇􁁊􁁊浟浟恣􁁊􁀙􁀙通作就
就　説苑引雄雉之詩曰遙遙我思則古人繇猶兩通
也前敘𫝊攸攸外㝢韋賢𫝊犬馬繇繇黄肅翁曰與悠
悠同其指水者引淇水滺滺集韻或作浟浟大招弱水
浟浟秦刻作汥漢書引易其欲浟浟則音滌矣子夏易
𫝊作攸攸荀爽作悠悠劉瓛作跾跾葢古讀由如丢轉
入為笛也此字通作悠説文攸行水也爾雅注引詩攸
攸我思漢碑作滺滺則滺滺為重文後人所加耳升菴
又引􁀙􁀙為悠悠出石鼓文旂斾􁀙􁀙智以為是優優
又以管子浩浩白水鯈鯈之魚為悠悠智按儵是倐而
莊子鯈魚或音稠其因此乎或从攸从魚有此音乎説
文有㥑故楚詞之懮懮當用㥑㥑而加夂之憂則訓和
行優與􁀙蓋郭忠恕之所分也呂下賢篇曰就就乎其
不肯自是注就讀如由與之由今本或作由與之由就
以尤轉平為近若與則逺矣
洍洍怊怊召召炱炱　□敦銘曰□其洍洍猶怊怊也
或曰即熙字□即願字呉越春秋采葛婦歌葛不連蔓
棻棻召召音怡石鼓文􁀙􁀙炱炱釋作顯顯怡怡董逌
作□□
仍仍猶耎耎也意膬也　淮南精神訓窮鄙之社叩盆
拊瓴擊建鼓撞巨鐘乃始仍仍然羞也子謙又收仍于
支魚二韻而陾亦音仍故詩借陾陾以狀築聲耎乃軟
字按説文㒄意膬也蓋以㒄為軟而通用仍長箋作仍
□□厭厭也揭揭偈偈也愔愔有懕懕抑抑之聲義
淮南兵略訓曰因其怠亂凍暍推其□□擠其揭揭此
謂因勢□音諳欲臥也揭揭欲拔也□字諸韻書不收
蓋旌旗偃臥之意當是㫃字加音耳㫃音偃揭揭一作
偈偈莊子曰偈偈乎揭仁義毛萇曰偈偈疾驅也漢書
王吉解此詩曰揭揭者是非古之車也韓詩引詩愔愔
夜飲列女𫝊引詩愔愔良人則愔有懕音而升菴乃以
□為愔讀作祈招愔愔之音智按意音抑愔亦音抑轉
為平聲入詩歌之調耳以古人簪鐔淦黔之音考之愔
可讀懕可讀諳可讀音可讀抑無碍也世説謝車騎見
王文度雖瀟灑相遇共復愔愔竟夕此是悶坐淹抑之
意唐昭宗謂杜讓能曰朕不甘心為孱懦之主愔愔度
日此二愔愔豈當讀如祈招之愔愔乎
錄錄􁀙􁀙􁀙􁀙鹿鹿陸陸蹗蹗琭琭睩睩鼀鼀圥圥坴
坴彔彔逯逯　毛遂曰公等錄錄廣韻引作公等娽娽
灌夫𫝊帝在即錄錄注猶碌碌蕭曹贊注師古曰猶鹿
鹿也言在凡鹿中馬援𫝊陸陸音義並同淮南作蹗蹗
老子曰琭琭如玉馮衍用作碌碌如玉又詩訓厯錄言
厯厯錄錄也王逸九思曰衰世兮睩睩言視貌碌碌也
升菴引説文圥詹諸也又博雅逯逯衆也智按説文作
圥鼀詹諸也其鳴詹諸其皮鼀鼀其行圥圥又坴字訓
土塊坴坴也一曰坴梁彔字訓刻木彔彔也逯字訓行
謹逯逯也升菴何止曰逯逯出博雅而不言説文又不
載説文之坴坴彔彔邪此類借聲不必論字然與其用
顓頊之妻􁀙老子之琭玉與鹿豕之鹿固不若取説文
之坴坴彔彔為字聲之本庸庸碌碌古亦用容容左雄
𫝊白璧不可為容容多後福猶庸庸也寓諸庸則容于
世矣若楚辭雲容容兮而在下郊祀歌旌容容騎沓沓
則與融融近狀其紛沓耳師古注外戚𫝊傛傛猶言奕
奕也
□□翛翛颼颼蕭蕭䬒䬒翏翏飂飂俱可蕭修二韻叶
之　□□翛翛也音颼颼詩話補遺載甄后塘上行樹
木何□□晉書樂志作□□古本楚辭風颯颯兮木□
□今本作蕭蕭而亦叶音颼一作㮴㮴此詩亦作蕭蕭
或作翛翛颼字丁度作颾博雅䬒䬒風也亦用䬒飂亦
用飂飂莊子翏翏李本作飂飂飂亦作飀廣韻又有䬟
風行聲即飀也九歎曰秋風瀏瀏以蕭蕭乃不用翏翏
飀飀而借瀏其清矣之瀏重之以狀風此豈足以後人
之繩墨責之乎
詑詑詍詍施施􁀿􁀿蛇蛇□□遺遺􁊶􁊶暆暆延延
詑詑自得貌猶瞡瞡也孟子作詍詍又作施施集韻作
􁀿禮韻續降作􁀿施又蛇蛇巧言沈約讀委委蛇蛇皆
音􁀿石鼓詩□□音宜旗動也即施字之古篆文趙䇿
曰出遺遺之門注此門義取胡者古今所遺正義曰無
據而繆智按方朔𫝊遺蛇其迹蛇音移謂委蛇也管子
曰遺遺乎若有從治此遺遺之門亦謂其路委蛇耳釋
文引詩其魚遺遺説文言其行􁊶􁊶也式支切引詩得
此􁊵􁊶説文又云日行暆暆呉越春秋漁父歌日昭昭
乎浸以暆今作施延延猶迆迆也桓帝末童謠云白蓋
小車何延延河間來合諧延延行貌智按延當音夷乃
與諧叶諧字漢以前亦多讀奚更始時南陽謠曰諧不
諧在赤眉周澤語居世不諧為太常妻則延之為夷曉
然矣
沈沈耽耽沊沊通作潭潭轉作啿啿湛湛碪碪　陳涉
世家夥頤涉之為王沈沈者注沈音長含切言宫室之
深廣也初不解此音蓋古沈與湛通湛有耽音故也注
者亦以鄉音注耳宋避暑録話竟引此作耽耽又沊沊
音淡水聲即沈字也丁度通作㽎亦通作潭韓詩外傳
逢天之暑思心潭潭又退之詩潭潭府中居鄒子樂青
陽詩羣生啿啿惟春之祺啿音徒感反漢志注即湛湛
亦徒感反相如𫝊紛湛湛其差錯兮湛湛音髧實為水
名荆州之浸潁湛是也束晳補亡詩黮黮重雲亦徒感
反亦作䨢􁠡蓋霮䨴之雲狀也毛晃曰啿啿豐厚貌莊
子太甘而嘾亦徒感反含深也亦與啿通又碪碪厚貌
亹亹本作斖斖亦作娓娓　斖斖勉也易詩作亹亹鄭
注没没也禮記君子達亹亹焉楚辭時亹亹而過中漢
書王莽𫝊斖斖翼翼郤正釋譏粲乎斖斖通作娓娓毛
晃曰不倦也徐鉉曰字書所無不知所从當作娓崔靈
恩集注作娓娓文王六書索隠曰□古文睂三代鼎彞
睂壽字多作此形後轉為亹亹字易繫辭𫝊詩大雅皆
有之説文偶遺此字而徐鉉輩遂以娓代亹誤矣升菴
獨未見漢書與蜀志之斖斖乎从文以别之説文補亦
載斖字蓋改古文从今文之後惟史漢尚存古字最可
信也
惓惓通作卷卷拳拳捲捲　卷卷猶拳拳也讓王篇曰
捲捲乎后之為人葆士之力也捲音權今通用惓惓宋
邦乂刻呂覽作棬棬
䙟䙟䙡䙡或即洄洄潰潰又作聵聵憒憒　説文引爾
雅䙟䙟䙡䙡徐云爾雅今無此文説文無䙡字世俗自
唐有圈䙡語猶言文貌籠絡中也説文又有洄㴑洄也
又有潿濁也又有潰漏也湛若言用洄洄潰潰正當用
䙟䙟䙡䙡則以為洄潰之重文説文聵耳不聰潰潰也
别作□班固詩百男何憒憒三國志楊敏毁蔣琬憒憒
南史蕭恪𫝊曰主人憒憒不如客王導曰後人當思我
憒憒
蕄蕄即萌萌通作瞢瞢夢夢儚儚貿貿　孫愐引爾雅
存存蕄蕄則所見異本或古文也詩視天夢夢音蒙蒙
正當作瞢瞢檀弓貿貿然來髙誘注呂覽引作瞢瞢然
來爾雅又有儚儚亦平聲古萌亦通東韻非如今在蒸
韻也瞢轉為貿猶無轉為没没轉為毛也故蒙蒙毣毣
皆通見後
茂茂當是□□通作紼紼岪岪　凡夫曰班婕妤𢷬素
賦□□移妍誤作笑笑則升菴所引古文苑誤矣九辨
曰左朱雀之□□兮注與紼紼同狀其綏綏茸茸也古
詩紀載筆銘曰毫毛茂茂□水可脱□文不活茂音房
月反當是□□按見太平御覽其戉加艸作茂或借茂轉
音末邪管子曰美哉岪岪則與紼紼同言興起貌至墨子
弗弗字則不墨子曰君必有弗弗之臣上必有詻詻之
下言匡拂之臣獻可替否古動言唯唯否否弗弗正否
否之意若詩飄風弗弗則狀風聲今作􁁜􁁜颰颰别之
儃儃墠墠坦坦　莊子儃儃然不趨荀子墠墠非變也
與易坦坦同
首首猶言頯頯也　鬻子曰其道首首然言首在上昻
昻示人猶頯為馗骨常在面上頯頯然也公紹曰説文
引莊子其顙頯頯智按説文無此語想是唐本蜀本今
老子謂成䋭曰而容崖然而顙頯然
怇怇乃恇恇之譌也　梁鴻𫝊嗟怇怇兮誰畱注恐也
臼許切又慢也古樂苑古詩紀皆作恇恇隂復春引作
怇怇唐韻竟無怇字隂氏無恇字説文□怯也即恇記
衆不匡懼讀匡為荒
列子滴滴乃滂滂之譌也荀子作汸汸　荀子汸汸如
河海與滂通升菴引列子美哉國乎鬱乎芊芊若何滴
滴去此國而死乎音步郎切智按此非奇字滂訛為滴
耳
橋橋佼佼翹翹蹻蹻皆矯矯喬起之聲意也　髙允矯
矯風節文子橋橋然即矯矯俱喬起之聲意劉盆子𫝊
光武曰鐵中錚錚庸中佼佼鄺引翹翹蹻蹻皆言矯矯
出羣廣韻佼又與姣通好也趙世家齊之事王宜為上
佼而今乃􁗉罪佼猶行也蘇茂相引後漢書鐵中鏳鏳
􁁊􁁊憃憃之轉也憧憧一作􁀖􁀖　説文引左傳王室
日憃憃焉原本作蠢蠢與憧憧同音陟降切京房作􁀖
􁀖陸徳明音丈冡反説文又有􁀙丑龍切凡夫直引禮
記䚎䚎其何之荀子卯無相何䚎䚎丑尨之音蓋與憃
憃同聲易林胷舂即是憃意
殷殷陳陳猶隠隠展展也　孫愐引呂覽􁥱􁥱敐敐莫
不載悦今文作殷殷陳陳升菴曰陳音軫呂覽曰舜為
天子陳陳殷殷莫不被澤按今本作丈夫女子振振殷
殷史蘇秦説魏王輷輷殷殷殷音隠郊祀歌靈殷殷是
也文選隠隠展展展與軫通故又用隠賑之家而文選
又用振振䡘䡘讀為闐闐孔雀篇隠隠復甸甸智按此
音􁥰當作䡘䡘䡘即填填字故韻書亦音呂覽之􁥱􁥱
為䡘䡘其實古陳田通音而䡘訛為􁥱猶䡘訛為􁥰也
敐即振字無疑易林□□慎慎一作□□墳墳蓋即隠
　隠填填也存證
　瑟瑟通為槭槭飋飋因為槭槭通作索索橚橚　瑟瑟
　本碧珠也借為風貌亦用飋飋樂天琵琶行楓葉荻花
　秋瑟瑟正言其蕭索也公紹引此句作槭槭音色責切
丹鉛四録曰梁武帝詩瑟居超七淨瑟與索同蕭索字
亦作蕭瑟則索居亦得作瑟居矣蓋瑟索借用字正作
槭古詩淚如霜後葉槭槭下庭柯韋詩古刀寒鋒青槭
槭少年結交平陵客劉禹錫詩松風自蕭槭依戴氏則
作摵摵从手紀事曰鄭愚大溈銘雨槭槭風凄凄陶𢎞
景記比者情志何甚索索元結詩令橚橚以梴梴皆借
聲狀之揚都賦橚檆即楸杉因山海經之橚以肅之平
聲為蕭蕭尢通聲也韻輯嘯簫蕭皆息六切引蕭牆施
於門内故肅敬之處也陸徳明條其歗矣作嘯可知其
聲矣韻寶曰淮南子至隂飂飂與肅肅同可與□□條
互觀
悤悤譌為忩忩怱怱匆匆因有勿勿之説勿勿猶忽忽
也　説文作悤本□即窻也或作囱借為囱霝囱遽晉
王彪之𫝊無故悤悤魏志華佗𫝊李成見佗被收怱怱
不忍從求呉志孫和𫝊無事忩忩呂覽曰怱怱乎其心
之堅固也注明貌則與聰明同此古用怱怱之始非囱
遽之義也顏之推曰説文勿勿州里所建之旗也所以
趣民事故怱遽稱為勿勿智按此乃附㑹穿鑿艸書常
有匆匆乃悤字訛為怱而行艸省作匆耳何必强定勿
勿乎勿勿蓋忽忽之殘缺記曰忽忽乎其欲饗之也注
猶勉勉也按義亦非勉蓋恍惚也闗喜一宇篇曰勿勿
乎似而非也此明證矣朱鬱儀曰檀弓喪事欲其總總
爾當是勿勿爾訛為總姚秦時有天水太守王松怱不
知取名何義
傱傱從從也稯稯總總也因悤悤而轉也　華􁉁􁉁章
曰般傱傱音才公反言騎從沓沓也揚雄賦風傱傱注
又音竦陸孫收入腫韻走貌又用總總撙撙皆衆貌禮
記喪事欲其總總爾注讀作悤楚辭用紛總總正謂其
茸亂也九辨後輜椉之從從即傱傱也皆以悤遽之義
即生茸亂之意其平聲上聲則各隨方言轉耳莊子孔
子之楚舎于蟻丘之漿其鄰有夫妻臣妾登極者子路
曰是稯稯何為者邪注極屋棟也稯稯猶總總言其髮
蓬蓬也左傳余髮如此種種正是稯稯之意升菴引汲
冡周書殷政總總若風艸又作緦兩存之若言其亂當
是總總
僔僔譐譐噂噂蹲蹲撙撙墫墫尊尊皆樽樽之聲也
南都賦森尊尊而刺天言其蔚多也子雲賦總總撙撙
亦言衆多皆上聲音義正同博雅僔僔衆也亦作譐譐
易林噂噂懾懾説文引墫墫舞我俱是衆沓之意説文
墫从士乃許氏特造之説自監本爾雅以及王氏詩攷
陳氏九經攷異皆作墫墫从土唐宋人有用墫墫者細
推墫亦撙之訛从土無謂况从士乎
踁踁䃘䃘誙誙脛脛硻硻䂩䂩礥礥猶硜硜也　晉范
𢎞之𫝊雖有踁踁之稱公紹以為即踁字韓退之曰焉
能守䃘䃘李頤曰誙誙趣死貌増韻引莊子誙誙如也
漢書楊惲𫝊脛脛者未必全亦言硜硜之狀若曰脛去
聲則踁亦在徑韻皆為足骭此借其聲故知通也趙岐
孟子注引悻悻然小人哉則聲訛耳王昭明作硻硻元
次山文怪石臨淵䂩䂩自顛蓋硜硜也集韻誤以䂩為
硯字升菴引作綺競切讀為瑩字此與怪石自顛不合
唐代文人多以意造字䂩䂩為硜硜亦猶蟲聲之薨薨
改為􁋽􁋽翃翃以石聲則為□□鼓之咽咽則為鼘鼘
一類也履按太𤣥礥礥即硜硜
耾耾猶薨薨輷輷也　法言問道篇非雷非霆隠隠耾
耾乃大聲也隠隠即殷殷喻雷也今字書乃云耾聾也
拘于耳字傍矣實皆與薨薨輷輷皆以聲取字□□􁠻
􁠻􁇤􁇤皆轟轟也淵明後記陳斐伯裘跳踉訇訇作聲
磕磕即􁰓􁰓　相如賦浪浪磕磕王褒九懐東注兮􁰓
􁰓
沸沸湯湯猶涫涫也涫涫猶滚滚也滚滚即混混渾渾
也　西山經峚山丹水注于稷澤其源沸沸湯湯蓋言
滚沸之聲狀也今詩書注湯湯皆音商故唐韻韻㑹以
湯湯為尸羊切其實當讀他郎切又曰渾渾泡泡莊子
涫涫紛紛孰知其形龜筴𫝊腸如涫湯音沽灌切沸也
此聲因滚字來通用衮孟子原泉混混音衮世説裴僕
射談名理混混有雅致揚子虞夏之書渾渾噩噩荀子
財貨渾渾史記上林賦汨乎渾流漢書作混流子美不
盡長江滾滾來即混混也韻書平聲收渾不收混蓋不
知原是一字郭璞詩巨海混混與昆叶􁍟即沸字峚音
密
漎漎猶淙淙也　子美太清宮賦中漎漎以迴復此字
前無人用當因淙而重之以狀水聲盧鴻終南有雲錦
淙陳秋濤園在石淙
粼粼一作磷磷潾潾　白石粼粼陸徳明作磷磷説文
水生石間粼粼也韓氏韻作潾潾又金潾交趾地名見
張籍詩
淈淈猶汨汨也　上林賦潏潏淈淈音骨淮南子混混
汨汨亦音骨其義亦同蓋汨羅之汨从日音密汨亂之
汩从曰説文有㳷有□皆重文也魏子才取□下之□
為海字
涆涆猶汗汗也　上林賦澔澔涆涆左思賦彪彪涆涆
江賦汗汗沺沺駢字説引作海賦汗汗洄洄誤矣汗汗
為涆涆猶彪彪作滮滮也
沺沺本于田田　廣韻沺沺水廣貌郭璞江賦用之古
樂苑江南可采蓮蓮葉何田田正狀蓮葉耳柯古與夢
復聮句暾暾田田
簇簇一作族族□□笶笶叢叢　説文束之族族也石
鼓文䠶之□□又彤矢笶笶注釋作簇六書故以众為
族而族專為箭鏃之鏃以閦才六切从众得聲也尚書
大𫝊八風循道卿雲叢叢注叢一作族蓋叢之入聲即
族轉注略南史掞叢雲之奥詞叢雲即族雲
唐唐臧臧猶堂堂藏藏也　嚴君平文始經曰胡然唐
唐爾胡然臧臧爾楊氏又引論唐唐含冥冥今人語或
云昻昻藏藏
澫澫縵縵漫漫曼曼　大𫝊冬伯之樂舞齊落歌曰縵
縵卿雲歌糺縵縵兮石鼓詩魯之澫澫鄭音漫即漫漫
也縵莫半切本無文之繒借為雙聲雜樂為縵樂則音
平聲楚辭長夜之曼曼亦漫漫也今孫愐寒韻皆遺此
音糺即糾人或誤呼為札
豚豚沌沌也與噋噋屯屯焞焞敦敦推推皆相通轉
管宙合篇曰豚豚乎莫得其門玉藻圏豚行不舉足注
豚之言循謂徐趨之法曳轉循地而行也遯从豚古亦
借用詩寧俾我遯與聞叶是也圏豚之豚注亦上聲圏
亦作圂鄧析子曰獵熊虎者不入外圂
噋噋猶屯屯之聲也　廣韻引大車噋噋説文作□□
焞焞嘽嘽則音堆以聲則當从口蓋敦本有堆音也莊
子啍啍已亂矣注啍與諄同故廣韻以噋噋别之解曰
重遲也他昆切智謂言其聲非重遲也呂覽注䵍如車
𥫱之𥫱𥫱即與噋噋同聲
敦敦推而不移之貌也推推猶堆堆也　敦音堆詩敦
彼獨宿朱氏曰獨宿不移貌諺云敦敦不動又王事敦
我注投擲也説文敦怒也詆也一曰誰何也以都來之
音想之今人亦有此口語素問推推亦讀都來切劉歆
廟議引嘽嘽推推可知其音
􁁊􁁊蓊蓊本作翁翁滃勃而起也　黄憲外史曰晉儒
之名翁翁焉周禮注成而翁翁然濃貌集韻􁁊􁁊雲起
貌方子謙載翁翁蔥白也上聲章黼曰可平
廱廱雝雝也　詩雝雝鳴雁楚辭雁廱廱而南遊郭璞
引詩作肅雍和鳴晉書闔門邕穆古作􁏗壅水也轉為
平聲和也通為和鳴之聲爾雅前云廱廱優優和也後
又云噰噰喈喈民協服也則和鳴从噰雝為鳥名廱為
辟廱古人本分之而仍通用
穇穇參參森森嵾嵾　南史王子年歌三禾穇穇林茂
滋即森森也義熙謠蘆橙橙此兩疊字極古升菴皆未
引入止以穼穼為森森按穼當是深而李士龍張位皆
音森者本抄松江音耳李鼎祚周易集解晉有穼衷音
森思𤣥賦長余佩之參參水經注逺望嵾嵾若攢圖之
屹霄
飄飄通作漂漂縹縹剽剽　賈誼賦鳳漂漂其髙□揚
雄河東賦作縹縹陵雲古人通用後乃分羽飛為翲翲
長組為彯彯風為飄飄三都賦清塵彯彯五臣作剽剽
嗸嗸通用謷謷敖敖熬熬囂囂　食貨志天下謷謷荀
子天下敖敖然若燒若焦詩攷版篇一作敖敖陳湯𫝊
熬熬苦之董仲舒𫝊囂囂若不足注與嗸同郭忠恕曰
嚻牛刀切喧也囂虚嬌切聲也此乃字家强分請問喧
非聲乎通志專作囂囂本从頁气從頭出今作囂从貢
非同文分㗊即呶音嘵囂音澆
覢覢睒睒剡剡閃閃　楚辭皇剡剡謂光在上也蒼頡
篇覢覢視貌亦作睒韓詩殘月暉暉太白睒睒注閃同
王卲曰忽雷矆睒今謂電也呉志丁厷掞張亦當音閃
杜詩閃閃浪花翻郝公既以睒睒為閃字又謂睒睒為
燄字得毋遷就乎然古亦有兩借者
比比猶即即也　毛晃曰比比猶總總比音怭次也房
中歌磑磑即即師象山則注即即充實也郝氏以磑即
為堆積字智謂比比猶櫛比之比即即與䆅䆅秩秩翼
翼儗儗同意退之用陛陛亦猶比比言衆多而層次也
其用籍籍狼籍也莊子脊脊大亂注猶籍籍也
乙乙思欲出而屈鬱也通作軋軋　士衡文賦思乙乙
其若抽注乙音軋李善本竟作軋軋元結補樂章敘曰
乙乙冥冥有純古之聲乙億姞切燕乙作乙其形舉首
下曲厄戛切𨽻文既通為乙而音亦同矣軋乙黠切律
書乙者軋軋也蓋古皆轉假後因分之甲乙魚腸乙𤣥
鳥乙子才分三形臆也子美南郊賦頓層城之軋軋軼
萬户之熒熒伯思曰軋軋難句紀事載齊已詩金梭劄
劄文離離即用札札弄機杼札札聲義亦從軋軋來
㞕㞕切切也契契猶㞕㞕也切切又與漆漆竊竊通
崔駰達㫖曰吾亦病子㞕㞕而不已也説文㞕動作切
切也今作屑智别有論方言屑屑不安也王良曰何其
往來屑屑不憚也屑屑僁僁則為呻吟之聲祭義濟濟
漆漆鄭氏讀如切切莊子用竊竊
爚爚猶爍爍灼灼也　文選西都賦震震爚爚搜神記
異兒眼爚爚集韻或作爍亦作􁀙摯虞思遊賦要華電
之煜􁀙漢成許后𫝊咎敗灼灼若此古詩亦用灼灼蓋
即熠熠􁉁􁉁之轉右軍帖嘗用恒灼灼
落落猶硌硌也　馮敬通曰硌硌如玉韻略曰硌硌石
堅不相入貌耿弇𫝊落落難合則落落正从硌硌起義
即磊磊落落亦狀石而因以狀人之魁儡也山海經其
清洛洛杜預贊落落乎其有􁢴飈者也説文詻詻孔子
容也玉藻言容詻詻墨子上必有詻詻之下五陌切智
謂詻从落加言者也當音落升菴言老子珞珞如玉與
厯厯同言其少也按今本作本欲琭琭如玉落落如石
古本作珞珞如石馮衍引作碌碌如玉無讀厯厯者詻
又與噩通見後
鞅鞅本為怏怏　韓信居常鞅鞅亞夫鞅鞅非少主臣
石顯𫝊塞其鞅鞅
曣曣猶晏晏也晏晏猶安安也　後漢陳寵傳數詔羣
僚𢎞崇晏晏注引尚書考靈曜曰堯聰明文塞晏晏即
書之安安也博雅曣曣温温也因爾雅有晏晏温温史
記有曣㬈字揚雄𫝊作晏温故博雅作曣字説文以侒
字為晏而又有妟字引詩以妟父母
逢逢猶蓬蓬也　龜筴𫝊夏后開鑄鼎于昆吾使翁難
乙灼白若之龜繇曰逢逢白雲淮南敘錄引淮南謠一
斗粟飽蓬蓬又逢逢鼓聲别見
􁀙􁀙趌趌气動也□□即惵惵　唐揚齊莊自突厥逃
囘與□知微同誅气殜殜未死心趌趌然躍不止趌起
逸反今韻㑹不載此字老子聖人惵惵為天下渾其心
東都賦□□黔首即惵惵也
貌貌亦作邈邈古用藐藐　詩藐藐昊天又曰既成藐
藐皆芒角切與邈通蓋邈字為新附古通用藐字藐从
貌貌亦有芒角之音韓文用貌貌楚辭神髙馳之邈邈
韻叶樂字
彤彤即融融也　張衡思𤣥賦展洩洩以彤彤廣成頌
豐彤對蔚作肜非肜从肉商祭名推論古作□日光□
□也後因作肜又取茂美作䑣非从舟舟何謂乎字説
强分耳
晢晢非晳晳　張衡思𤣥賦雖司命其不晣小雅庭燎
晣晣音浙又作㫼陳風明星皙皙則音析本从析从白
□□即媛媛　相如賦柔撓□□音義與媛媛同文選
或作□□鐘鼎文□即願字加女為□以二目斜視也
偞偞即僷僷　升菴引爾雅奕弈偞偞美名也今爾雅
無此文乃方言有之弈僷容也自闗以西美容謂之弈
或謂之僷其字作僷而非偞字見韻㑹引玉藻若祭為
巳偞卑又與涉切偞偞輕薄美好貌後人亦有用弈弈
僷僷者謂出爾雅則誤矣按今禮記亦作□卑必有一
誤郝氏解□為屑鄺氏赫赫葉葉乃因方子謙小補載
爾雅疏引赫赫業業按疏引赫赫業業乃誤書也
㶣㶣炎炎也　説文引詩憂心㶣㶣从火干聲詩無此
語焦弱侯謂廉察當作覝覝正从㶣按字林㶣直廉切
小熱也廣韻誤作㶣有􁀙赤黄色其音画从㶣説文有
􁀙乃正燅字燅即周禮之□爚肉也則㶣為火炎之義
明甚㶣以干火㑹意干非聲也與栝為進火木之意同
或是炎炎之異文耳憂心炎炎狀如火熏故爾雅云爞
爞炎炎熏也陳氏九經考異憂心如惔韓詩作炎字書
作焱説文作㶣㶣如惔如焚韓詩漢書引作如炎以此
足證
旳旳即的的　説文作旳从日从勺徐曰光的然也増
韻實也端也丁度韻作䵠􁀙亦丁厯切増韻作菂誤易
曰為的顙射鵠因曰的女當姅變以丹注面的的王粲
賦免先筓施華的(姅變漢律見姅變不/得侍祠謂月事也)升菴引𤣥的丹
的論者謂本于守宮亦泥矣子夜歌我思歡的的淮南
曰的的者獲提提者射提音時栁子厚用熒熒的的轉
注略丹的𤣥的之的音灼潘岳以的叶爚故集韻作䵠
許氏作旳从日樂府作的从白未嘗不可才調集杜羔
妻趙氏詩良人的的有奇才則的確義也紀事作劉氏
姼姼媞媞褆褆提提徥徥　漢書序𫝊姼姼公主乃女
烏孫音時東方七諫曰西施媞媞而不得見嫫母勃屑
而日侍姼媞音義同説文嫢媞也因歸飛提提音翨翨
而然也説文又曰徥徥行貌是支切衣部又有褆褆則
亦因好人提提而作者也俱从是則低時二音皆通禮
吉事折折本謂磬折揖厭之從容而注疏音提蓋讀如
時亦徵漢時折有時音時之入即折也
慱慱摶摶專專顓顓團團　九辨椉精气之摶摶兮摶
音度官切即謂團結也石鼓詩􁀙􁀙□□􁀙即洋□即
摶九辨又曰計專專之不可化兮即慱慱也詩有敦瓜
苦𫝊曰猶專專也敦音團疏曰蔓生專專然也則注疏
即以專專為團團賈捐之議棄珠崖郡顓顓獨居一海
之中注圜貌與團團同愚又按之鄺氏作􁁜􁁜正以豚
彖同聲
歊歊即􁀙􁀙通熇熇　説文□□气出貌髙聲西都賦
吐金景歊浮雲漢書言王根歊歊公紹引作􁀙􁀙子雲
解嘲曰泰山不嶕嶢則不能浡滃雲而散歊蒸歊音澆
气上出也説文又引多將熇熇髙聲轉入丁韻作燣毛
云與歊通
禗禗諰諰鰓鰓􁚓􁚓葸也　赤蛟篇曰靈禗禗荀子曰
諰諰然常恐天下之一合而軋已漢書刑法志鰓鰓常
恐唐韻收禗入支韻漢志注上聲魯靈光賦心􁚓􁚓以
發悸即論語之葸字凡夫曰葸不成字不知何見
眑眑即窅窅通作杳杳　説苑將將之臺窅窅其謀韓
退之琴操目窅窅兮唐山詩粥粥音送細齊人情清思
聈聈經緯冥冥聈聈即窈窈則與窅窅通
儡儡即纍纍累累縲縲轠轠　淮南子不免于儡身注
身不見用儡儡然也三都賦纍纍辮髮漢書諸侯纍纍
从楚牢石歌印何纍纍綬若若古作□或作□作畾易
林挒潔縲縲締構難解栁子厚用轠轠轔轔
佹佹猶姽姽也　列子曰佹佹成者俏成也初非成也
佹佹敗者俏敗也初非敗也故迷生于俏俏與肖同説
文姽閑體行姽姽也過委切此即佹佹與詭本一字詳
佹詩下神女賦既姽嫿于幽靜亦古委切列注佹音危
蓋謂危得之耳
眊眊猶毣毣貿貿也　鮑子都上言極竭毣毣退入三
泉注如淳曰謹愿貌師古曰猶蒙蒙也音沐公紹收入
屋韻然亦與眊眊通檀弓貿貿然來亦此聲也韓詩外
𫝊曰先生猶言先醒也冥于得失眊眊乎其猶醉也定
音木者亦一時一方之音也荀子瞀瞀然瞀與目冒通
眊亦與髦旄通又與瞢夢互通其从耳者為眊仍吏切
氅眊羽毛飾也
繹繹一作圛圛通作驛驛弈弈　羊益切前五行志星
隕如雨繹繹未至地滅説文引商書曰圛圛升雲半有
半無蓋逸書也鄭氏曰豈弟之弟古文尚書作圛據賈
逵所定也古文實無此字魯頌駉駉篇以車繹繹釋文
崔本作以車驛驛廣釋名曰弈之下子亦謂其連絡弈
弈也世説奕奕在前周禮注引新廟繹繹即弈可證
儵儵或作欻欻歘歘　王國寶謂王緒曰汝為此歘歘
曽不慮獄吏之為貴乎歘歘猶言倐忽速變之意元命
包大壯􁁊仡仡趯歘歘注欻許勿切説文有所吹起陸
法言曰暴起也二火三火義同甯戚見管仲急稱浩浩
乎儵儵乎即歘俗作倐
裔裔亦通泄泄一作洩洩　相如賦淫淫乎裔裔羣行
貌本衣邊也故四裔之義生焉容裔縱肆貌加水為溶
㵝則為水貌郊祀詩神哉沛般裔裔亦謂行旋容容也
説文于泄字下載多人貌詩曰行者泄泄兮與裔皆以
制切則相通矣洩洩舒散貌世本改為曳唐避諱也爾
雅作洩洩
伈伈廩廩懍懍凜凜　賈生曰嵗惡阽危直為此伈伈
也注危也蓋與懍懍通食貨志晁錯曰為此懍懍本因
寒氣凜凜而有此危懼之義集韻或作沁沁平水曰沁
恐貌韻略曰伈伈俔俔恐也韓文作伈伈睍睍
蔪蔪棧棧殘殘戔戔　息夫躬詩叢棘棧棧音仕山反
今諸韻書皆仕限切當與㟞通㟞一作嶘易戔戔子夏
𫝊作殘殘説文引書戔戔巧言此戔戔之本音也尚書
大𫝊曰微子過殷墟見麥秀之蔪蔪兮禾黍之繩繩也
曰此父母之國乃作歌蔪亦平聲升菴引作蠅蠅誤智
按子貢詩説漸漸作嶃嶃杜牧之杜秋詩嶄嶄整冠珮
與蔪蔪及漸漸之石聲義皆通
孳孳孜孜兹兹滋滋言其汲汲生也　説文孳汲汲生
也周書孜孜無怠與表記俛焉日有孳孳同孔叢子滋
滋汲汲史記陳杞世家贊曰苗裔兹兹有土者不乏焉
言至今在也解者只引説文有兩字一从□一从□史
記布兹公羊負兹此爾雅蓐謂之兹也此兹兹則是孳
孳之義
彬彬一作份份旼旼邠邠　封禪文旼旼穆穆旼即彬
彬也説文份从人文質備也蓋附㑹文質份份之言古
作彬徐鉉曰俗作斌非彥達用邠邠晉有江虨為虎文
實亦彬也按髟从彡音彪音標音衫文茂彯垂者用之
􁀙􁀙通作郁郁㦽㦽□□　彧彧茂美貌乙六切詩云
黍稷􁀙􁀙古通作郁别作㦽荀子佹詩郁乎其遇時之
不祥也則與鬱鬱同或曰石鼓文希徼□□即􁀙􁀙也
芸芸云云抎抎通為沄沄魂魂營營　慕容廆見封釋
子悛抽曰此家芸芸千斤犍也説文抎從髙而下也揚
子鐘鼓不抎注聲也則上聲矣智謂言其盛猶芸芸也
老子夫物芸芸注葉盛貌莊子萬物云云與芸芸同其
䄠亭亭云云則泰山下小山也云云又與魂魂沄沄通
見身體類晉問用榛榛沄沄同紜紜
硏硏姸姸　劉祥言事蒙遜曰汝聞劉裕入闗敢硏硏
然也斬之魏書作姸姸言得意貌升菴以為即憲憲此
未必然按易林喭喭諤諤王文考齒崖崖以齴齴喭齴
音義同硏硏蓋喭喭之聲乎
芃芃猶汎汎也汎汎即渢渢也通作檒檒鳳鳳颿颿梵
梵　説文引詩芃芃黍苗徐曰汎汎然若風之起又有
芃者狐正義云言芃芃然也漢郊祀歌泛泛滇滇從髙
斿當音帆帆田田左傳季札曰美哉渢渢乎師古曰浮
貌玉篇曰水聲渢又在凡韻梵韻徐邈讀則竟以渢即
汎字矣故知鳳諧凡聲泛駕即□古之方音相借不定
余故曰窆即堋不當音皮驗切而改封亦音皮驗切也
六書索隠漢街彈碑檒檒聲也音義與芃同智以此與
牟子之鳳鳳越王夫人之颿颿同蓋梵梵也
谸谸通作芊芊阡阡仟仟　説文谸望山谷谸谸青也
芊草盛也箋引陸機賦青麗谸眠今文選作精麗芊眠
而南都賦又有青冥䀒瞑又選詩逺樹曖阡阡李善本
作仟仟列子曰鬱鬱芊芊唐詩古碑無字艸芊芊李白
賦移艸兮芊眠升菴拘説文之解而疑之不知皆借千
加谷加艸可通用也今韻㑹仍分谸去聲芊平聲
纂纂猶攢攢也　古樂府棗下何纂纂古詩紀曰一作
攢攢狀其纂聚耳重其聲則為纂纂升菴引安仁賦朱
實離離而遂以纂纂為棗花泥矣
分分紛紛□□　荀子分分兮其有終始也淮南子曰
禍之生也分分同紛紛凡夫作□□或以分分去聲猶
忿忿不平貌
忡忡當作􁌁􁌁一作蛩蛩通作衝衝□□　秦焚之後
漢儒初出各書其所記以聲取義偶作忡忘其與忠字
相混也楚九歌極勞心兮􁌁􁌁當是此字石水引九歎
志蛩蛩而懐顧兮魂眷眷而獨逝與􁌁􁌁同忡忡猶衝
衝也古素問作􁀙􁀙心中怔忪亦是衝意古如怡怠忠
忡移位異義至相懸逺蓋古人偶取一字諧聲隨意通
借耳後始定為典要也
蟲蟲爞爞烔烔　藴隆蟲蟲周應賓考異本載韓詩作
烱烱爾雅作爞爞按韓詩作烔烔爾雅爞爞注引此詩
烱􁀙之訛恐誤後人故正之古蟲同聲合如童重互用
心之􁌁􁌁亦謂炎熏上衝亦作衝春秋夫童即夫鍾可
推也轉注略引爾雅爞爞省作烛烛
姚姚猶繇繇也亦與遙遙陶陶通聲　説苑指武篇曰
孔子以由為憤憤謂賜僲僲謂囘曰美哉徳乎姚姚者
乎姚姚謂繇繇然也繇古通搖音禮記猶猶訓如繇繇
説文□繇繇气出貌又引詩悠悠作遙遙則古之通讀
也祭義陶陶遂遂注疏陶音遙遂一作燧墨子曰大水
不潦潦大火不燎燎王徳不堯堯言髙也問奇姚姚即
堯堯恐未必然堯堯本作垚垚甘泉賦直嶢嶢以造天
即其義也彚函刻説苑作跳跳而侯晉陽評云跳跳太
生此由不知其訛
韕韕㬑㬑猶言廓廓也　管子曰韕韕乎莫得其門字
書無之余以為即鞹言其廓廓落落猶無毛之皮也樊
紹述絳守園池碑㬑㬑千幅亦言廓廓也
諤諤咢咢卾卾噩噩詻詻　韋賢𫝊咢咢黄髮師古曰
直言也史記趙世家不聞周舎之卾卾與不如一士之
諤諤同揚子曰周書噩噩爾義兼渾渾而聲則通也爾
雅曰作噩漢書曰作詻則墨子所云弗弗詻詻即噩噩
其義則諤諤也
面□□謂之□嶽嶽猶巖巖也一作嚴嚴礥礥　荀子
曰嚴嚴兮其能欽已也舊音儼儼按羣經音辨引詩維
石嚴嚴君平老子指歸清風飂烈霜雪嚴嚴漢書五鹿
嶽嶽朱雲折其角以嶽嶽狀人之圭角猶以嚴嚴贊人
之崖岸也説文□五角切面前□□也靈光殿賦神仙
□□于棟間又九懐注嶷嶷嶽嶽海中山名屬交趾太
𤣥礥礥京山以為即巖巖
薿薿一作儗儗轉為嶷嶷言其凝立也　史記髙辛紀
其色郁郁其徳嶷嶷其服也士詩克岐克嶷嶷音卾力
切孫愐魚力切俗多讀作擬龜筴𫝊譺然音義與嶷同
九嶷山之嶷舊説謂其相疑當音疑而戴氏以為魚力
切謂其山形凝立也總皆疑之四聲説文引詩岐嶷作
㘈儀禮婦疑立于席西詩靡所止疑疑皆入聲前食貨
志引詩作黍稷儗儗
委委通作褘褘逶逶緌緌　爾雅音義引詩褘褘它它
晉唐人用逶逶緌緌
浼浼通作浘浘瀰瀰沔沔􁀙􁀙　釋文引詩新臺有漼
河水浘浘一作浼浼詩集補曰其魚唯唯亦是尾尾釋
文瀰瀰又作沔沔亦與浘浘聲通或作􁀙􁀙
濔濔爾爾耳耳䋙䋙􁜷􁜷　垂轡濔濔釋文作爾爾毛
曰衆也六轡耳耳宗吾編引載䋙䋙􁜷􁜷呉謠黄金班
爛耳按詩之耳耳猶濔濔也耳爾古通
交交嘄嘄膠膠嘐嘐咬咬　嵇叔夜詩咬咬黄鳥集韻
咬咬通作膠膠然詩注交交好貌則與佼通要自借字
耳太平御覽引凱風簡簡黄鳥則因睍睆睍字之音而
誤記也説文有嘄聲嘄嘄然也凡夫遂引嘄嘄黄鳥
叟叟一作溲溲溞溞浮浮當作烰烰　詩注疏作溲溲
烰烰爾雅溞溞疏引釋之叟叟正作􁊎􁊎
㜲㜲猶盈盈　方言曰娥㜲好也秦曰娥宋魏曰㜲郭
璞曰言娥娥㜲㜲也㜲音盈按聲義如此再無他見則
十九首之盈盈樓上女即此㜲㜲矣漢時即分别之造
此㜲字直翁引説文曰楹之言盈盈然對立之狀按嬴
从嬴省加女作㜲已複蓋當時止欲别秦之姓耳
粥粥􁐹􁐹　四明周氏刻攷異本儒行粥粥若無能也
引徐作􁐹􁐹按注疏釋文無􁐹字韻㑹不收唐韻有􁐹
生田也道昭則載􁐹􁐹卑謙貌智以􁐹殆鬻之省文而
訛也説文有鬻鬻或作□
慔慔猶莫莫也通作没没　詩君婦莫莫爾雅有慔慔
而説文立慕字去聲立慔字入聲因爾雅也升菴以慔
慔音慕凡夫爭以慔為禁止之莫智按慔慔即莫莫言
靜也借為禁止何碍易林莫莫輯輯夜作晝匿則字同
而義異謂摸摸也釋文曰鄭氏云亹亹没没也王肅曰
勉也蓋古蠠没與黽勉侔莫通聲
佌佌小舞貌□□小貌􁁊􁁊猶言些些也呰呰訿訿則
詆毁也　説文引詩□□彼有屋以囟為小兒囟門言
其小也石經作佌升菴言石經􁁊􁁊彼有屋荀子引詩
噏噏呰呰皆平聲而孫愐以佌收入上聲訾訾即訿訿
管子訾讆猶訿毁也今詩讀平聲漢書引歙歙訿訿爾
雅作翕翕釋文曰訿訿不善之貌智按升菴于箇韻引
些些少也今轉遮韻詩屢舞傞傞説文引作姕姕蓋古
之此轉為斯如恩斯勤斯之斯為餘聲後轉為些音梭
楚騷轉為去今又轉為平斯有撕音即如梭轉些些之
音石經􁁊􁁊从徙从幺可證漢之方言謂□􁁊即些些
亦有因矣升菴俗言集載唐詩一名閒物要􁩘􁩘即些
字段成式引荆州些些和尚
渙渙通作洹洹灌灌　漢書引詩方灌灌兮後漢書引
方洹洹兮注疏韓詩作洹洹音丸説文作汎汎音父弓
反今本無此語而老夫灌灌又與懽懽款款通
菁菁通作蓁蓁葏葏　韓詩引作蓁蓁者莪文選注薛
君曰集韻葏葏者莪王伯厚以葏葏為菁菁
眅眅即反反版版即板板　韓詩威儀眅眅釋文同爾
雅版版指上帝板板也板板止當音反
䔩䔩□□皆本速速　後漢書引詩速速方轂即䔩䔩
也蕪城賦䔩䔩風威皆以聲取之亦作遫遫石鼓文射
驂□□即駷駷字也言馬之速也成式用䔩䔩為縮縮
動貌
韡韡一作煒煒□□□□　藝文類聚引夫栘之華萼
不煒煒説文□部引詩萼不□□而又于車後立華部
彼不知古轉音也慎之作□□俗作□禮韻本出􁊖字
罩罩一作􁀙􁀙□□　説文引烝然􁀙􁀙升菴引烝然
□□又作□□蓋因説文有□字敬甫以為罹凡夫以
為罩
俁俁一作􁀙􁀙通作扈扈　初學記引詩碩人扈扈釋
文引碩人􁀙􁀙蓋古吾呉衙魚虞娯為一聲麀鹿□□
説文引作噳噳亦此聲也故衙衙亦可作上聲讀俁俁
大也或曰俁俁猶㦛㦛也尢射曰鷄鳴鷗鷗白鶴捂捂
即噳噳也
嘽嘽或作痑痑驒驒通作幝幝或作􁈥􁈥張張　説文
引痑痑駱馬漢書注作驒驒駱馬又引詩嘽嘽推推即
焞焞也釋文引詩檀車張張音幝别有見本不可直讀
張張為幝幝也石經作檀車䡲䡲韓詩作􁈥􁈥
英英通作泱泱　白華詩英英白雲韓詩作泱泱白雲
前漢書禮樂志云帝嚳作五英英英華茂也省作央央
㽦㽦即畇畇　周禮疏㽦㽦原隰即禹甸之畇畇文選
原隰畇畇墳衍斥斥
佻佻一作苕苕嬥嬥　楚辭章句苕苕公子釋文引嬥
嬥公子即佻佻公子也
　
　
　
　
　
　
　
　
　
　通雅卷九
欽定四庫全書
　通雅卷十　　　　　　　明　方以智　撰
　　釋詁(重言/)
泜泜猶蚩蚩也蚩蚩即癡癡􁛏􁛏即嘻嘻其合欪欪者
非矣　詩言蚩蚩即癡癡之聲義也蔡邕釋誨曰泜泜
庶類含甘吮滋直借此聲魏明帝紀注張飛謂秦宜祿
人奪汝妻而為之長乃蚩蚩若是蘇茂相𢎞家韻輯載
詩垊之欪欪今作蚩蘇氏皆抄南都所刻升菴字說止
載􁛏􁛏省作㰞或以為咥字又載欪欪同上而楊鳯亭
編其祖學乃□載㰞㰞欪欪下注氓之蚩蚩智按伯厚
詩攷周應賓所刻陳應城九經考異□無此語說文􁛏
字訓􁛏􁛏戯笑貌从欠之聲許其切欪字咄欪無慙丑
律切丑律之音近咥唐人收在質韻而收􁛏于嘻下智
故定以為􁛏􁛏即嘻嘻升菴竟以欪欪作嘻嘻未敢安
也字家雜說臆改者何限可通則存以俟證否則當辯
正之如成化閒唐韻本嘻下之􁛏刻作欮亦欲列欮欮
邪以咥為蚩止見韻寳又答李仁夫舉之咥之平聲亦
可通蚩然無古引助證且􁛏􁛏出說文本訓而欪字未
嘗連疊經史又無用者不過生合見竒耳圣圣嗀嗀其
類也因蚩通咥因欪似􁛏遂作欪欪智以士生後世人
人横造濔漫何極而博雅前輩復誤之故不得不為白
其原委
條條怊怊猶刀刀之聲也　皮日休悼賈浮沅波之滃
洫兮或漾棹以夷猶望靈君之没所兮䚔其心之怊怊
怊與猶叶按莊子刀刀之翏翏注翏亦音留則刀亦音
丢蕭尤二韻無不相轉蕭音修凡从攸者有條修二音
聊勞皆音留升菴曰爾雅條條秩秩智也條音由余亦
以為然蓋丢轉入為笛笛之从由本此此未可與拘膠
刻舟之人道也
嗃嗃一作確確熇熇謞謞　考異家人嗃嗃荀作確確
劉作熇熇爾雅謞謞音虚各反則亦嗃嗃聲義从言从
口何分乎
滌滌一作􁉜􁉜菽菽濯濯言滌盡也踧踧通作儵儵狄
狄躍躍趯趯㣙㣙悐悐言行躅也轉其聲則為浟浟逐
逐　宗吾本說文引詩踧踧山川又􁉜􁉜同上釋文引
詩菽菽山川智按說文􁉜草旱盡也詩􁉜􁉜山川詩攷
攷異所引俱同其楊氏誤記邪說文亦引踧踧周道楊
又引爾雅注儵儵周道孟子若彼濯濯與滌同詩躍躍
□兎音剔韓詩史記□引作趯趯翟本有狄聲儵从條
猶鯈之音條也條之入為滌故知為一說文行㣙㣙也
音狄荀子狄狄然莫莫然楚辭記潏潏其前後兮悼來
者之悐悐與惕通然此詳文意乃是行貌攸攸逐逐見
攸攸條下
蹇蹇一作謇謇　晉王豹傳引王臣謇謇徐鉉曰俗作
謇非則楚辭之博蹇亦誤李徳裕述夢詩盡規徒謇謇
凡夫遇説文分别之佮詥□例則定從之如遇説文偶漏
之謇則定不許用非通論也
威威一作畏畏　康誥威威顯民漢書作畏畏天明畏
即天明威可證
􁂰􁂰即徃徃　子雲賦􁂰􁂰離宫般以相燭兮又作􁀙
子雲傳横江湖以南􁀙師古曰􁂰即徃燭猶屬也吳王
傳徃徃而有董仲舒咸宣匈奴傳皆用之釋名作暀蓋
古徃从□而彳與□又相通从□土非山也今作山下
王亦訛
彊彊通作姜姜　韓詩作鵲之姜姜禮記注姜姜賁鬭
惡貌聱隅子用强强
發發因作鱍鱍鮁鮁　韓詩引鱣鮪鱍鱍庶姜䡾䡾釋
文亦然說文作鮁鮁凡夫作癹癹
糾糾膠膠　詩糾糾葛屨升菴云讀如藥名秦艽之艽
音交詩注糾糾猶繚繚也今有繚繚繞繞之語智按莊
子膠膠擾擾舊說膠膠猶攪攪以此觀之膠膠與糾糾
固通聲也然升菴止謂糾讀如艽不知艽本音糾以糾
訛為糺故唐本草有秦糺今神農本經艽音九出秦中
羅紋交糾者佳故方言轉為交後周書屢有糺發如以
彪蕭入尤韻例之則膠亦可讀糾明矣後漢書注引糾
糾武夫則與□□亦通莊子又用撓撓以遊無端注撓
音擾弱侯言莊子之膠擾古語也
緍緍猶泯泯也與民民綿綿通轉　莊子喙鳴與天地
為合其合緍緍(咸巾/切)循本曰如千絲之合也音咸巾則
讀為訢矣因訢合之字也口義謂緍緍即泯泯言無道
也吕覽衆庶泯泯常武詩綿綿翼翼韓詩釋文引作民
民翼翼
逮逮與棣棣通　禮記與漢書注引詩威儀逮逮朱稷
注引威儀棣棣不可算也古棣逮聲近江左呼堤為埭
南史何𦙍傳北埭之遊是也今嶺南以堤為埭
濌濌重沓也誻誻若水流沓沓也一作譶譶􁀨􁀨龘龘
　濌託合切音與闥同顔氏家訓兗州號羊曼為濌伯
此字更無音訓梁孝元曰惟張簡憲呼為遝自爾遵之
又有濌濌語葢無所不施無所不容之意也顧野王从
黒故廣韻遂收䵬此取重沓黒無義也荀子誻誻然而
沸謂多言也又作􁀨詩註疏作噂噂􁀨􁀨亦是多言意
元命包曰倔弜胥執􁐇誩胥縶直譶譶曲㗊㗊倔音臻
到切弜音竒􁐇音懲誩音竒兩切譶音蟄㗊音戢倔剛
弜强􁐇罪也誩爭譶訢㗊諠也字多不見字書緯書多
偽作以此見奥耳今諸家譶皆音沓左思賦澀譶澩㺒
正音沓則譶譶即濌濌也三言言其多亦重沓之意柳
子厚乞巧沓沓騫騫吳曾引程季明嘲熱客詩􁀨􁀨吟
何多元美引字書有龘龘今蜀呼屐曰踏踏集韻又佯
䜚䜚孟子以沓沓解泄泄而說文引詩竟作無然呭呭
荀子辯利非以言是則謂之詍注引詩無然詍詍爾雅
洩洩注引此詩集韻亦作㖂䛖此非詩有别本直是前
人以意通之耳沓从水曰
㗲㗲嘖嘖也　法言曰通諸人之嚍嚍莫如言注猶憤
憤也宋吳本作㗲㗲禮韻新制但引揚子作㗲㗲廣韻
又有㦎字㦎㦎快辨也出音譜何遜詩蘧居向北闕㦎
㦎不道車集韻或作咟升菴故造咟咟神女賦即姽嫿
干幽静韻㑹姽字下引作姽嬧左思賦用以韰倮為嬧
而韻書竟無嬧字嬧是嫿訛
訔訔訢訢言言齗齗齦齦　訔訔争辨也子雲曰後世
之訔訔即誾誾謂和悦而諍而石奮傳僮僕訢訢或作
言言公紹收入誾字下禮記三爵而言言斯康成曰和
敬貌無爭辨之義其兼爭辨者乃齗齗也齗即齦地里
志洙泗之間齗齗如也㓜者患苦長者憤愧自守故讓
渡曰魯道衰按此乃傅㑹之言太𤣥爭首爭射齦齦劉
向傳朝臣齗齗顔注忿嫉貌齗自有咬牙爭辨之義用
為雙聲則隨人以聲取矣齦齦齗齗之聲亦因狺狺來
見九辨子美用㹞㹞堅之氏曰離騷□□其詈余从狺
狺來猶古信有伸音
譨譨喁喁諵諵含口之一聲也㗃㗃嚾嚾滿口喧喧之
聲也䜄䜄諄諄而緩也呿呿卧聲也局局聲欲出口也
喅喅鬱鬱之聲寣寣小兒號也契契唌唌歎也　王逸
九思曰令尹兮謷謷羣司兮譨譨哀哉淈淈上下同流
廣韻諵諵喁喁也諵諛則怒言也檄巴蜀曰喁喁嚮風
荀子曰嚾嚾然不知其非也即喧喧也喧本作吅雚从
吅从萑漢書曰五門讙讙但聞豚聲即嚾嚾也揚子著
古昔之㗃㗃或作㖧㖧荀子眾積䜄䜄乎說文語諄䜄
也公紹曰呿呿臥而呿呿也莊子曰局局然笑說文音
聲喅喅也余六切寣小兒號寣寣也火滑切契契欺結
切讀气者非唌唌以然切梁鴻適吳詩咸先佞兮唌唌
韻㑹唌唌讒急貌又音顛說文唌歎也
啍啍即諄諄一作訰訰通作忳忳　莊子悦夫啍啍即
諄諄也中庸注引詩誨爾忳忳亦作訰訰陸徳明讀諄
諄為去聲㔬茂傳勞心諄諄今當以平聲為近王伯厚
詩攷抑篇作訰訰
譻譻謍謍小聲也或作嚶嚶借作營營瀯瀯　說文引
詩謍謍青蠅小聲也張衡賦鳴玉鸞之譻譻廣韻曰譻
􁗦小聲揚子曰􁗦言敗俗直翁以譻譻即嚶嚶唐文粹
瀯瀯之聲與耳謀則亦借用謍謍也
嘵嘵憢憢譊譊　後漢儒林贊譊譊之學各習其師蜀
志孟光與來敏爭左氏常譊譊讙咋今人用作嘵嘵伯
厚詩攷作維音憢憢因爾雅也
□□或作􁁊􁁊　説文曰銛善自用之意引書今汝懖
懖古文作□从􁀙耳今本作聒聒篆从□音括若墨子
五錐銛銛者先挫則从舌息廉切
捷捷截截即誱誱也諓諓乃戔戔之轉也咠咠乃聶聶
□□之原也　書截截善諞言諞即辨字韻㑹截字下
不引尚書截截以公羊之諓諓為正也何不據説文之
􁇟􁇟善諞言乎説文引書曰戔戔巧言今無此書智以
公羊曰諓諓善竫言自是从戔戔得音與息夫之棧棧
子夏之殘殘同玩音尖上聲不必附尚書之截截也截
截與詩之捷捷通廣韻作誱誱是也説文又引詩咠咠
幡幡聶語也今人作囁囁即聶聶也咠从口耳聶从三
耳㑹意最確自以聶聶為聲或加口或加言爾雅之楓
欇欇亦狀其聲也卙卙蠶盛貌當即□字畫訛徐氏不
敢合而聴其分列耳論見後
卙卙揖揖緝緝相通　説文蠶盛曰卙卙盛也又有□
字引詩辭之□矣今詩作緝吳氏曰卙亦音子入切即
是□字如詩用宜爾子孫揖揖兮即是緝緝揖緝本二
音尚通用況卙現音緝蠶盛一事古人何必特為一字
又況經史子傳從無用之者乎荀子狀蠶以呥呥□□
即裸呥即􁀙東方朔曰蠶之狀啄呥呥似馬色斑斑似
虎董逌用作喙􁀙􁀙類馬色邠邠類虎今吳中刻作䐓
䐓誤矣
嗝嗝即喀喀　列子據地而吐之喀喀然伏而死今醫
學作咯咯王文考王孫賦或嗝嗝而􁸚􁸚嗝嗝即喀喀
也升菴又引嗀嗀即􁸚􁀙出說文智按説文嗀即左傳
㱿之之㱿未有疊字升菴之意亦倣退之則何不作㱿□
為更古邪
邑邑刺刺抑抑戚戚也節節足足唧唧嘖嘖迹迹屑屑
僁僁轉為□□力力皆此聲也　短長說曰亞父歸彭
城邑邑刺刺唇燥吻涸邑邑本當作悒悒說文不安也
史記安能邑邑待十數百年管子焉能去刺刺而為咢
咢乎焦弱侯音七迹切秦和鍾銘刺刺□□正篆作□
或為唈嗚唈也成帝贊可為烏邑皆通用也莊子俋俋
乎耕而不顧音雖同義則為行貌勇貌張湯阿邑人主
唐書用阿匼遏合切謟諛迎合也刺字从朿七賜切轉
音七刺刺借其聲猶慽慽也俗以刺音辣非隂復春曰
韓退之送殷員外文入直三省顧婢子語刺刺不□舊
音盧達切非今收入陌韻此葢與唶唶通矣世說和嶠
踢嬲不得休晉書作刺促不得休刺亦音七程子止以
刺刺音辣則猶守舊説也如古樂府□□力力晉太初
課惻惻力力皆一聲之轉天老言鳯鳴節節足足本取
説文爵節節足足用之猶唧唧嘖嘖也嚴羽滄浪詩話
曰木蘭歌促織何唧唧文苑英華作唧唧何切切又作
歴歴樂府作唧唧復唧唧樂天詩嘖嘖雀引雛凡此皆
以聲取方言迹迹屑屑不安也江沅曰迹迹秦晉曰屑
屑或曰塞塞省省葢迹迹即刺刺之聲也郭璞注爾雅
音聲僁僁音屑即屑屑也廣韻僁僁呻吟也先結切
胡胡呼呼猶譆譆出出也　蘇鶚杜陽雜編代宗廣徳
元年夢黄衣童歌中五之徳方峩峩胡胡呼呼可柰何
左傳呌于廟中譆譆出出當作嘻嘻咄咄皆是狀鬼神
之聲說文引春秋傳曰誒誒出出謂譆譆為火狀者非
易家人嘻嘻張作嬉嬉陸作喜喜說文􁛏􁛏即嘻嘻見
前
阿阿則則猶喎喎惻惻也又作側側測測　李端叔姑
溪集云楚令尹子西將死家老則立子玉為之後子玉
直則則於是遂定昭奚恤過宋人有饋彘肩者昭奚恤
阿阿以謝爾後阿阿則則更為歎息聲楊元發偶有所
系屢詰之輒阿阿則則湛若作喎喎惻惻智按毛傳畟
畟猶測測也喎喎字見焦弱侯刋誤或曰華嚴字母以
阿阿為第一音
㗔㗔嘕嘕傿傿　子謙曰方言曰㗔㗔歡貌集韻或作
嘕則嘕㗔一字矣一曰嘕嘕笑貌大招宜笑嘕只宋玉
嫣然一笑嫣即嘕也漢書又用傿傿青藤路史曰蔫蔫
者菸也此音同而别一義
哅哅匈匈兇兇凶凶洶洶詾詾恟恟　吕覽曰中主以
之哅哅也止善賢主以之哅哅也􁏖功與訩同通作匈
漢髙帝紀天下匈匈勞苦數載注喧擾也亦作訩趙雲
謂公孫瓚曰天下訩訩未知孰是通作凶蔡邕傳凶凶
道路荀莊皆用匈匈翟方進傳羣下兇兇晉宣帝紀天
下洶洶易林争訟恟恟或作詾詾
喋之聲分為聶聶帖帖　魏其沾沾自喜正義曰自整
頓貌音帖智以為音帖即與呫呫通矣唐書王叔文呫
呫小人張釋之傳喋喋利口史記作諜諜人見為利口
即訓喋喋為多言見呫呫小人與呫囁耳語即訓呫呫
為小貎詀諵音占詀讘音帖此因用者假借故音者亦
兩存之大抵口旁言旁多相通也有謂中行說謂漢使
顧無多辭令喋喋而佔佔冠固何當喋喋佔佔□用而
升菴乃以呫呫即喋喋母乃複乎不知喋自借呫而呫
佔沾本音占此緣正義誤音魏其佔佔自喜為帖帖耳
黄公紹􁡴衣動貌集韻或作袩亦作佔漢匈奴傳佔佔
注師古曰衣裳之貌通作襜韓詩風條坐襜襜楚辭裳
襜襜而含風升菴竟造􁡴􁡴方岳貢問竒廣云諜諜一
作􁀙􁀙乃諜省作諜訛作􁀙得非見麻沙本乎説文子
路盛服孔子曰是襜襜者何也注襜音籖此前人口齒
不明耳退之用帖帖則从帖服􁏖義細論占有詹貼二
音荀子詹唯則節莊子詹詹从□从言謂沾沾而言也
从文减則作呫其音貼者聑也音業者聶也从文减亦
作呫蓋占之入聲為折而帖攝聲近故借用之其後字
書乃定呫為入聲而佔沾平聲耳慎之曰聑訛為貼襜
既與佔通則詹詹豈不與沾沾通乎
裾裾猶褏褏也　班固敘傳曰樂安裒裒匡衡封樂安
侯言其儀象開盛也與褎通漢詔子大夫褎然為舉首
詩曰褎如充耳褎由救切本義禾盛貌詩所云實種實
褎也毛氏曰盛服也鄭氏曰褎然塞耳如聾聾者多笑
朱因曰褎多笑貌此説皆不通矣盛則是也褎即䄂字
因有領袖之稱荀子曰由是裾裾注衣盛貌與班固用
褎褎皆以裾袖重言之以見其威儀之盛此古人下字
法
庚庚猶伉伉也　說文秋時萬物庚庚有實漢文卜曰
大横庚庚言文伉起也庚庚有實正言其伉伉而盛起
也後漢書難經伉伉劉太常亦言其名盛起之意庚桑
即亢倉可證升菴引堪輿言甲甲喜晴庚庚喜雨又引
譚子化書東家之魚可名庚庚西家之魚可名䇿䇿將
以湊庚庚乎智按化書言庚氏以竹為凭欄辛氏為木
欄其聲似之是庚氏之魚可名筞筞辛氏之魚可名堂
堂所引亦誤
□□豑豑祑祑雖見説文然皆未指以為秩秩也　説
文于□字曰讀若詩□□大猷直質切大也于□字訓
􁁊也讀若詩威儀祑祑直質切于豑訓曰爵之次第也
虞書曰平豑東作直質切箋引詩左右豑豑趙凡夫意
但以豑為爵□之秩當作豑而秩秩徳音秩秩斯干仍
有原字以人謂説文引詩□□大猷與威儀秩秩皆非
也智按說文本為諸家因殘補凑之書其曰讀若某字
者或因上文而誤書耳既曰□□豑豑為秩秩矣又曰
讀若詩威儀秩秩豈非衣旁禾旁相似而誤乎以凡夫
酷尊許氏者而猶不信况今日哉駢書彚抄恐誤後人
故表之唐儒學𫝊序誾誾秩秩黄公紹引作誾誾秋秋
今亦將以秋秋列秩秩條乎九經考異止載□□而不
載豑豑袟袟敬甫引􁀙􁀙大猷則臆說也
沛沛猶㤄㤄也　升菴引說文引白華詩視我㤄㤄即
邁邁今按説文無白華字而韓詩亦作視我㤄㤄或以
為逸詩然㤄與邁近其實邁邁雋永狀去去而不相顧
也漢王符自敘贊曰厯數冉冉庚辛或際雖懼終徂愚
猶沛沛即㤄㤄也或解為詩經胡不旆旆之斾猶國䇿
之心揺揺如懸旌也旌旌猶斾斾也王褒九懐過萬里
分旌旌
穲穲䅻䅻􁁊􁁊因離離而設也　問竒廣引離離䅻䅻
為一蓋因彼黍離離韻㑹載説文引詩禾黍䅻䅻今説
文無此字王伯厚亦謂説文引詩䅻䅻孫愐收穲云穲
穲黍稷行列也而䅻字下則曰長沙人謂禾二把曰䅻此
或見别本亦或古人誤不可不詳考如升菴言説文引
四牡􁁊􁁊抄詩攷耳今止有䮸無􁁊或别載當考之
陳氏攷異又言説文作䅻䅻而不載孫愐之穲穲伯厚
之䅻䅻
墨墨嚜嚜黙黙脈脈　屈原曰于嗟墨墨戰國䇿曰墨
墨之化匡衡傳嚜嚜不自安十九首脈脈不得語或作
脉脉
皞皞翯翯皓皓皜皜顥顥灝灝昦昦　上林賦翯翯乎
滈滈楚辭太白顥顥詩白石皓皓古多通用皆上聲今
或去聲又因昦作昊至皞从日从皋俗用臯久故加白
作皞誤矣
矻矻仡仡猶搰搰也與汲汲刼刼通轉　矻屰訖苦忽
二切多石不夷也漢書王褒傳終日矻矻言用力狀也
説文馬行仡仡引詩崇墉圪圪書曰仡仡勇夫仡仡亦
言用力勇貌聲固相通耳言凝立不動之狀曰屹或曰
嶷嶷亦魚力切皆此聲也矻之有苦忽切者則又與搰
通莊子曰搰搰然用力甚多郭象曰用力貌古忽切吳
語曰狐埋而狐搰之韋昭曰發也則與掘同又作􁀙篆
作　荀子曰太古薄塟故不􁀙楊倞曰穿也吕覽曰水
之性清土者􁀙之高誘曰濁亂也若韓退之諍臣論孜
孜矻矻韻㑹以為揚子禹湯文武汲汲之汲未知是否
又韓文人皆刼刼智謂此刼刼乃汲汲之意說文欲去
以力脅之曰刼退之深于古而好古嘗自以意用之而
闇有古意然吾不願人學其臆造也柳州仡仡還環正
用力貌坡公御試䇿曰矻矻乎難入或以為岌岌危貌
蓋亦言其費力無用也升菴于搰搰下又列圣圣此字
無用之者不過因月韻中有圣字汝潁謂致力于地曰
圣从□从土則因而重之若然則同音同義有䯇字抇
字何不曰䯇䯇抇抇乎大凡字書竒字無連文經𫝊子
史未用則多是俗所累别増加者用自不必
懤懤怞怞　九懐永余思兮怞怞又楚辭懼吾心兮懤
懤音抽憂也皆從中心且妯生意
怦怦當如㤣㤣　九歌心怦怦兮評直心急也中直也
曼倩七諫比干恲恲兮靈樞經曰㤣腹憹痛㤣音烹愐
亦以暜耕切怦
□□猶躳躳也　史記魯世家□□如畏即謹懾之意
音窮故平水韻増有窮字曲躳也本因□字音窮又曰
與㑋通則北人讀曲為平耳實則曲躬之狀子厚佩韋
賦退□□而莫服升菴字説亦作□□複矣音去聲則
依劉淵之音也智謂□不必音窮而况去聲乎趙徳甫
言令狐先廟碑劉禹錫撰碑本有□若奉盈𢎞家本作
□□若奉盈轉道昭訛作匔匔
沇沇猶原原也　沇沇水流貌集韻作渷古作沿漢郊
祀歌沇沇四塞蘇氏引作允允文選沇沇溶溶孟堅原
原本本學問如水之源木之本也孟子原原而來説文
引作謜謜姚孝寧説猶沿沿而來
娖娖一作齪齪􁙆􁙆　漢書言陶青劉含等􁙆􁙆廉謹
備員而已史記作娖娖然貨殖傳復言鄒魯􁙆􁙆乃以
分用見竒邪文中子齪齪焉自保音測角切齒相近聲
娖辯也酈食其傳握齱好荷禮注荷與苛同急促也齱
音與􁙆同義亦􁙆􁙆之意急促二字不足以盡之今江
北江左鄉語皆以握齱二字之音為俗垢塵濁之稱或
曰􁙆􁙆从蹙蹙来龍龕曰娖本作娕或作􁀙□使好竒者
又將列􁀙􁀙□□矣
豤豤猶款款也款款一作歀歀㱁㱁謱謱猶慺慺也款
款通為灌灌懽懽之聲　劉向傳豤豤欲奸死亾之誅
注誠款意詩注灌灌猶款款也豤即􁝔字俗或作懇記
曰頎乎其至也亦音豤意亦正同頎本音渠衣切説文
箋引悃悃㱁㱁即款款庾亮表悾悾屢陳丹款悾悾誠
也慺慺龍珠切悦也一曰慺慺㳟謹貌楊賜傳伯獻慺
慺注音力侯切猶言竭其貇貇款款也又有用縷縷者
亦覼縷之意也覼本作覶音羅柳子厚嘗用之説文有
謰謰拏也謱亦力侯切謱謱語不休也謱覶語煩也管
子婁婁然不忍水旱言歴歴也爾雅懽懽愮愮憂無告
也疏引老夫灌灌毛傳云灌灌猶款款也灌灌音義同
俗作欵誤
慅慅懆懆草草操操　詩勞人艸艸京山謂即慅慅懆
懆智按詩異同補遺引巷伯草草作慅慅而念子懆懆
亦通慘慘抑篇我心慘慘五經文字引我心懆懆葢即
一聲也京山未引諸證故為廣之然草草二字終以如
字為有怨歎此乃漢人分别增造者猶洞簫賦加心作
愺字也又按考異慘慘劬勞陸本一作操操益知古从
喿與从參通
衎衎侃侃偘偘　唐薛延陀傳偘偘不干虚譽與侃侃
同南史羊偘即侃字後漢樊宏傳樊準每讌㑹則論難
衎衎注和樂貌袁安傳誾誾衎衎蜀志楊戲贊費賓伯
當官理任衎衎辯舉□與侃侃同前書張子高衎衎亦
是此意蓋敞任職本侃侃也又按唐韻侃衎二字同收
旱韻侃强也又侃侃訓和樂貌可知古為一矣京山又
以坎坎鼔我亦和樂也則竷竷欿欿□可合
蔚蔚鬱鬱菀菀　仲長統昌言彼之蔚蔚皆匈詈腹詛
幸我之不成注即鬱十九首鬱鬱園中柳古本作菀菀
楊氏引洛中何菀菀葢詩有菀者柳菀結荀子宛暍管
子鬱下班氏序傳蔚為詞宗淮南五藏無蔚氣皆讀鬱
字易林域域牧牧憂和相伴猶鬱鬱穆穆也
曀曀㙪㙪翳翳　晏子星之昭昭不如月之曀曀與文
選張協詩翳翳結繁隂森森散雨足同董氏解詩曰㙪
㙪其隂天隂塵也説文亦引㙪㙪其隂
􁀙􁀙洸洸皆本光光　秦和鐘銘其音􁀙􁀙雝雝孔煌
此言其聲之大也詩言武夫洸洸言其狀多而動容也
韻㑹以為當作僙僙集韻或作恍或作趪鹽鐵論引詩
武夫潢潢平子賦猛簴趪趪郭憲語曰闗東觥觥郭子
横此正與趪趪僙僙通以觥即古周禮之觵字古庚皆
陽韻也方子謙小補載史記優旃曰漆城光光升菴亦
引史記漆城光光音曠又引後漢書天下光光劉子相
選詩光光大使古樂府月明光光星欲墮蘇氏亦引漆
城光光智按史記監本皆作漆城蕩蕩冦來不能上絶
無作光光者豈所見異本或類書誤引邪謂光光有去
聲則可
廣廣􁁊􁁊懬懬　漢書燕王歌横術何廣廣兮注音曠
莊二十八年狄之廣莫注狄人曠絶之地洛陽廣莫門
取廣莫風言曠漠也説文懬廣也大也湛若作懬懬淮
南曰將軍之心滔滔如春􁁊􁁊如夏湫瀑如秋典凝如
冬􁁊音壙或作懬前書光帝紀眾僚久懬師古曰空也
古曠字亦通作壙武帝賦託沈隂以壙久韋𤣥成賦五
世壙僚荀子敬謀無壙又通作廣前五行志師出過時
兹用廣荀子人主胡不廣然注讀若曠
鑿鑿猶言齒齒也　凡有鑿可枘之處與齟齬之狀皆
名為齒鑿或音造莊子音槽古人常並言如習鑿齒取
以為名是也退之柳碑白石齒齒劉勰引録圖曰嘽嘽
噅噅紛紛雉雉猶齒齒也古讀雉上聲而噅字字書音
□與䦱喎同此疑為䃣字䃣古毁字也又按揚子孔子
雉噫注雉噫猶歌歎之聲梁鴻五噫字可平可去雉與
噅皆形容其聲緯書雖偽造然可以察漢人之方言以
證古音之轉變故載之
頊頊旭旭　莊子子貢卑陬失色頊頊然不自得行三
十里而後愈頊頊一本作旭旭説文頭頊頊謹貌黄公
紹曰旭旭驕蹇貌通作頊今頊為敬謹則與驕蹇相去
逺矣此當取其聲貌也子雲嘻嘻旭旭正狀讙合之聲
頊頊則言其貌也輕其聲為旭旭重其聲為屬屬禮記
洞洞屬屬是也淮南作洞洞灟灟髙誘曰洞音同灟音
钃
軒軒猶言僊僊也　莊子僊僊乎歸矣説苑辨哉士乎
僊僊者乎詩屢舞僊僊注僊僊軒舉也内經軒軒儲儲
莊子軒軒然笑淮南子曰軒軒然方迎風而舞蘇𢎞家
引世説軒軒韶舉李白軒軒霞舉凡夫曰壘字曰軒軒本
當用仚仚又溷讀□㒨不知軒軒古與僊僊聲近而義
則軒軒者如車前之軒軒昻昻然也然古讀僊僊當如
軒軒弱侯以大人賦僊僊有凌雲之氣讀為飄飄僊古
通用智謂此未必然葢翩僊翩字與飄字相轉有之耳
柳答問用蹮蹮
㦛㦛即與與通為于于吾吾因而有成行之魚魚衙衙
　敘傳曰長倩懙懙弋於切説文作㦛余吕切趣步㦛
㦛也丁度作􁁊故駢字有􁁊􁁊黄公紹曰與與如也舒
也威儀適中也玉篇曰謹謹貌智謂懙懙舒徐有餘之
貌郊祀歌旉與萬物言開舒也黍稷與與平聲謂其舒
而有餘也其聲則與于于魚魚衙衙相通莊子其臥徐
徐其覺于于注自足貌又行貌韓文于于然而來通作
吾吾因行貌而成行列者謂之魚魚衙衙左傳曰暇豫
之吾吾不如烏烏則于于之意也九辨曰通飛廉之衙
衙則謂成行也故退之用魚魚皇甫湜為元次山作詩
曰石屏􁏖衙衙溪口揚素瀨説文曰芋猶吁吁驚辭也
亦从此聲
槃槃猶般般也　晉語曰大才槃槃謝家安謂其般般
也古言班班今言般般禮記通解曰弁猶槃槃然
嗛嗛猶慊慊也　晉語曰嗛嗛之徳不足就也嗛嗛上
聲少之也後漢志桓帝時尾畢逋之謡云以錢為室金
為堂石上慊慊舂黄粱言永樂太后好聚金錢慊慊常
若不足漢志合于易之嗛嗛則謙謙矣
姁姁即嘔嘔呴呴喣喣　吕覽諭大篇燕雀處堂子母
姁姁務大篇又曰區區相樂注即呴呴漢書韓信傳言
語姁姁史記作嘔嘔東方傳愉愉呴呴與禮記煦嫗之
煦同易林候時煦煦吳志注魏三公奏孫權少蒙翼卵
昫伏之恩昫與呴同子厚與顧十郎書蜂附蟻合喣喣
趄趄
澤澤釋釋郝郝　詩其耕澤澤注猶釋釋也爾雅郝郝
注引此詩郝从赤故音近之澤有鐸音郝亦近之古人
無徃不通也
彌彌言甚甚也　楊震傳彌彌滋甚注彌彌猶稍稍韋
孟在鄒詩彌彌其失岌岌其國智謂彌彌言益甚也榖
梁傳爰婁傳君子聞之曰夫甚甚之辭焉
適適猶恜恜也　莊子適適然驚規規然自失也顔氏
家訓曰卜得惡卦反令恜恜音適惕也此字别無所見
須知即莊子之適適借聲用之
□□宀宀緜緜　説文矏目旁薄緻宀宀也武延切□
字□□不見也聲義皆同别本遂有□□韻㑹音緜集
韻作矏矏或作□通作􁖑大招曰靡顔膩理遺視矏些
方言曰□瞳之子曰□戴氏引作􁖑􁖑郭璞曰□邈也
與䫵同
瞡瞡猶睽睽也或作䁤䁤轉作睆睆睴睴　荀子曰學
者之見瞡瞡然即莊子之規規韓文之睽睽也規从見
已有目意裴松之論郭修規規然糜身於非所亦謂小
見也睽睽(今音/匱)張目貌易林曰六目睽睽退之曰萬目
睽睽章黼韻作􁀙􁀙一作瞡唐韻瞡去聲凡兩見而紙
韻有䁤火癸切則阮藉莊論之奕奕然步䁤䁤然視也
莊子睆睆然在纒繳之中睆睆窮視貌睴睴大出目九
峯問禾山逺來睴睴(音/衮)隨衆即睆睆一聲也凡目周章
曰睢睢張目望視曰盱盱恨視曰盻盻(下計/切)淮南曰其
行蹎蹎其視瞑瞑臥倨倨興眄眄眄即盻瞑瞑侗然得
和也文選目矎矎而喪精即夐加目上聲章孟曰睮睮
諂夫睮睮諂視也
眐眐猶瞪瞪也　楚辭魂眐眐以寄獨兮孫愐庚韻收
眐獨視貌其實即瞪瞪莊子瞠若漢書趙后傳曰憆也
皆丑庚切直視貌與瞪訓同韻㑹又作瞠上林曰留視
瞠眙注直視貌湛若載瞠瞠瞋瞋
練練之聲因于爛爛其義則以練狀之　江淹麗色賦
色練練而欲奪吳均詩練練坡中月杜詩練練峯上雪
此言其白而艶也聲本于爛爛古樂府東方欲明星爛
爛古漣亦為瀾欄亦音楝連石音爛石外其聲則為燦
爛内其聲則為㶑灧
恂恂逡逡遜遜　祝睦碑云鄉黨逡逡劉修碑云鄉黨
遜遜如也史記李將軍悛悛如鄙人漢書作恂恂唐人
用循循李膺傳注引夫子恂恂然善誘人可徵通用
蕩蕩湯湯盪盪惕惕　四書考異魯論作君子坦湯湯
凡夫據説文作蕩蕩古湯蕩盪通漢天文志四星若合
是謂大湯即盪詩蕩蕩上帝爾雅版版盪盪僻也注引
此詩謂邪辟亂濁鄭熊番禺記壻先飲一杯曰盪風音
湯隋大業末童謡上山喫鹿獐下山喫牛羊忽聞官軍
至提刀向前盪則通音古矣
愈愈庾庾瘐瘐　詩異同補遺載正月憂心愈愈作瘐
瘐不詳所出按爾雅瘐瘐病也注引此詩今見陳氏引
爾雅瘐瘐按説文有瘉徐鉉曰今作愈非而説文又引
周書有疾不愈愈謂瘳也交相為瘉豈得為瘳至憂心
愈愈本謂甚甚也爾雅有後人增者見愈為憂病即作
瘐字而傳者或省作庾耳鬱儀曰愈乃古豫字
赫赫燚燚燚燚　赫赫宗周考異引讀詩記作燚燚智
按鄺氏依説文作燚燚易林赫赫則嚇嚇也郎顗傳引
赫赫王命考異曰即肅肅説郛嬾真子漢大守䓇䓇即
赫赫
泥泥苨苨柅柅　文選總莖柅柅注引維葉柅柅張揖
作苨苨
淠淠一作渒渒　韓詩外傳作雚葦渒渒周氏本引其
畀从□□而與□混邪
平平便便辯辯　采菽詩平平左右左傳引作便蕃韓
詩作便便京山曰論語便便言即辯辯言尚書平章作
辯章剝牀以辨牀面版與平同漢武紀便門橋即平門
古音通也
􁈁􁈁□□　􁈁从􁃎斤□古文□亦古文从□□古文
□字周書曰□□猗集韻作□伯厚引作□□至九思
曰鹿蹊兮􁪮􁪮則曈曈也有短儻二音辛泉曰□㫖兗
切朱氏以為剸字蓋古專耑相通而耑又轉通􁈁也
綏綏通作夊夊隨隨　有狐綏綏齊詩作夊夊解見下
方内經隨隨然亦夊夊之音義也
􁁜􁁜□□當作􁁜􁁜通聲為畟畟謖謖肅肅蹜蹜宿宿
粟粟　説文□行□□也讀若僕义卜切葢即畟畟之
聲也俱从夊夊來夊楚危切本訓行遲曵夊夊象人兩
脛有所躧也世説謖謖如松下風與肅肅通儀禮尸謖
謂神去尸起也有收縮疾速兩義□字轉形即夋字古
未見有用□者説文葢以此當蹜蹜玉藻舉前曵踵蹜
蹜如也馬作宿宿易林有頭無目赫赫粟粟與縮縮同
六書總要□音㜅行􁀙􁀙而遲也小篆作􁀙梅氏音局
升菴引□□音僕明是説文之□又載□□行迅也與
夙同按□見唐韻即老子之䘒而説文作朘乃董仲舒
之日朘月削孟康音揎者也大氐字書疑揣傳訛一字
嘗作數字升菴瞥見即引之豈暇辨哉
翩翩篇篇偏偏　泰卦翩翩陸徳明釋文作篇篇子夏
傳作翩翩向本同云輕舉貌古文作偏偏
徐徐荼荼余余　子夏易傳困卦作來荼荼王肅作余
余釋文徐徐疑懼貌馬云安行
疉疉􁀙􁀙叠叠　易林曰軥軥􁀙􁀙歲莫編敝又曰疉
疉累累蘇頌言荳蔲花叠叠作朶不散俗从省文宐作
宐也鄺氏作􁁊􁁊此因古文竒字作□揚雄作㬪魏氏
作品吳氏作□足徵象形通義耳畾□為累□為晶星
或云□為疉俱不必用
昻昻仰仰卭卭盎盎　周禮保氏注引軍旅之容闞闞
仰仰即卜居之昻昻韓詩外傳用盎盎然亦是昻昻卷
阿詩作卭卭
都都俞俞顓顓頊頊裵裵回回馮馮翊翊烟烟煴煴萋
萋且且岐岐嶷嶷町町疃疃婆婆娑娑猶猶與與㔬㔬
犖犖掣掣曵曵剝剝啄啄文文章章皆可因成語而重
之　齊侯鏄鐘銘釋文外内開闢都都俞俞又齊鈇鎬
鐘銘亦有内外傳詞都都俞俞之文篆作□□將楷作
􁀙􁀙􁁊􁁊邪此古人因都俞而叠用之者也説文訓顓
頊字頭顓顓謹貌頭頊頊謹貌後如關尹子以裴回作
裵裵回回韓詩外傳以馮翊作馮馮翊翊班固以絪緼
用烟烟煴煴故升菴亦造□□□□詩箋疏以萋且作
萋萋且且以岐嶷作岐岐嶷嶷王充論衡有町町如荆
軻之廬石鼓文原陘既垣彊理疃疃則町疃亦可叠用
黄庭經金鈴朱帶坐婆婆文選修初服之娑娑則婆娑
亦可叠用淮南兵略訓擊其猶猶陵其與與史記此其
犖犖大者楚詞用㔬㔬唐陳京傳㔬㔬特異則㔬犖可
叠用海賦曰或掣掣曵曵于倮人之國韓退之剥啄行
用剥剥啄啄樊紹述綘守園池記用文文章章王建夢
看梨花雲歌云薄薄落落霧不分皆成語而叠之
麤麤負負忍忍變變驅驅起起報報復復具具色色味
味非叠其聲而形容之也　管子曰心之所慮非特知
于麤麤也言麤而又麤也後漢張歩答蘇茂曰負負無
可言者負而又負也後漢崔琦𫝊情懐忍忍言忍之又
忍也王令言曰變變韓詩外傳孔子曰驅驅鄭𤣥夢孔
子告之曰𧺫起猶唯唯否否也巴志曰漢桓時郡守貪
國人刺之曰錢錢何難得令我獨憔悴又曰温温亂國
民業業仰前修錢錢重呼之温温重祝之耳墨子曰報
報之反墨墨之化言此報彼而彼又報此也匡衡傳所
更或不可行而復復之注下復扶目反馬永卿曰中興
頌云復復指期非謂復兩京用二復字也荀子曰具具
而王具具而霸言具其所具也列子有色色味味者言
有所以為色味者重𤣥也三略世能祖祖鮮能下下言
祖其祖也升菴云司馬法驕驕懾懾人人正正辭辭火
火不知何解智按一火與一火猶之人其人也軍法十
人為火有火長
溱溱漉漉汗出也厭厭聶聶脈澁而足也招招迢迢也
喘喘累累言其實也責責辟辟急也朁朁滑也憺憺動
也烏烏稷稷言氣至而應也　俱見内經累累如循琅
玕曰心平厭厭聶聶如落榆莢曰肺平耎弱招招如掲
長竿末稍曰肝平如雞踐地曰脾平喘喘累累如鈎按
之益堅曰腎平其真肝脈至責責然如刃真腎脈至辟
辟然如彈石真心脈至如循薏苡子真肺脈至如似毛
羽中人真脾脈至弱而乍數乍疏是也肺腎脾毛折乃
死診以平旦經脈未盛絡脈調匀定息五動曰平人又
曰見其烏烏氣至也見其稷稷氣應也此言九鍼也又
曰木形則佗佗然遺遺然隨隨然推推然括括然火形
則核核然肌肌然慆慆然鮫鮫然頤頤然土形則敦敦
然婉婉然吹吹然樞樞然兀兀然金形則錞錞然廉廉
然脱脱然監監然嚴嚴然水形則延延然頰頰然紆紆
然絜絜然安安然又曰太隂之人其狀黮黮然黒色念
然下意臨臨然長大膕然末僂少隂之人其狀清然竊
然太陽之人其狀軒軒儲儲隂陽和平之人其狀委委
然隨隨然顒顒然愉愉然􁀙􁀙然豆豆然衆人皆曰君
子此黄帝時之疊聲是疊字最初法也或曰靈樞果黄
帝言乎然為秦漢前筆明矣
儻儻猶儃儃也迭迭猶軼軼也旬旬言聚而視也逃逃
言驚而獝也茁茁言乙軋之速也停停言樸遫不長也
　關尹子曰心儻儻物迭迭鳥獸俄旬旬俄逃逃艸木
俄茁茁俄停停舊説牽晦葢言心自適而物徃來忽静
忽動忽疾忽遲之貌皆聴其自然也此雖偽書然見前
人用字法智按旬本是旬即眴字如荀子綴綴然瞀瞀
然是子弟之容也􁀙儢然離離然䀯䀯然瞑瞑然是學
者之嵬也子書善用疊聲宗吾本未引當補之
員員言頭暈也岑岑指其痛上顛頂也　内經頭痛員
員正謂作暈故今人言頭懸漢書許皇后曰我頭岑岑
謂顛頂上痛以岑字狀之子美伏枕詩行藥病涔涔用
此加水
大大猶夫夫乃古篆借用也　秦碑斯篆大夫作大大
彦逺徳甫曰古文相似者則借之猶禮記之夫夫也太
𤣥用赤子扶扶讀如夫夫則以㓜小相扶起義
欠欠欯欯气也　通俗文曰張口運气謂之欠欯詩終
風注嚏作欯今俗云欠欠欯欯欯或作呿莊子曰呿而
不合
納納包容也　說文絲溼納納也裴遜之詩納納如海
流杜詩納納乾坤大正取諸此然劉子政九歎曰裳䄡
䄡而含風衣納納而掩露葢謂其縫綊納納何必言絲
溼乎叔重在子政後二百餘年當以子政為是漸子曰
直可省作内内通作呐呐
邴邴崔崔言喜而不能止也　文成張本莊子大宗師
篇邴邴乎其似喜也崔崔乎其不得已也邴地名當是
㑂㑂崔猶催也㑂古仿字左傳祊公榖作邴㑹于防公
羊亦作邴可證从方从丙古有通音丙指南方火位也
吳氏作□
悢悢猶眷眷也　悢力仗切後漢陳蕃傳天之于漢悢
悢不已韻略悢悢悲也又眷眷也抱朴子黄髮終否而
不悢悢也按河梁詩悢悢不能辭有含語難吐之意五
臣本陸機表不能不悢悢韋左司詩還當守故扄悢悢
乖幽素問竒廣又載惊惊􁀙􁀙則抄升菴升菴以集韻
又作􁀙􁀙而重之耳小明睠睠懐顧文選注引作眷眷
洛神賦執眷眷之款實
昔昔夜夜也　列子昔昔夢為國君樂府有昔昔鹽曲
即勞勞渚也昔為夜故為徃昔之義曰通昔曰在昔疇
昔是也昔篆作㫺乾肉也上取諸肉从日以晞之借為
古昔之昔又曰昔夕同聲義亦同當通作夕
曾曾猶言伶伶也本通層層　許冲後敘自言曾曾小
子吾氏賦曾曾撓波則為層層相如賦坌入曾宫子雲
用增宫葢因層而有增義曾象層也借為助詞許氏未
知而傳其説
生生猶進進也　孔安國注生生曰進進于善又曰進
進皆自用功徳按説文生字訓曰進也則孔正與許合
折折矩折之容也　禮記吉事欲其折折爾舊注音提
提因好人媞媞而附㑹之此葢言磬折威儀從容盤辟
之容也淮南子矩折之容言方步迂緩也管子内業篇
折折乎如在于側忽忽乎如將不得亦以媞媞解之乎
而轉注略復收折于齊韻則□非注疏之音矣
鼕鼕淵淵簡簡坎坎逢逢咽咽􁣝􁣝堂堂鼔聲也􁁊􁁊
即鼕鼕淵淵本作􁂙􁂙囦囦因作鼘鼘咽咽因作鼘鼘
逢逢作䩼䩼韸韸坎坎本作竷竷通作欿欿　秦女休
篇鼕鼕擊鼔赦書下至今各處方言呼之徒冬切説文
􁁊鼓聲也徒冬切孫愐作􁄙二冬有䩼集韻韸韸􁁊説
文引詩竷竷鼓我靈樞經􁣝􁣝然不堅唐有側堂堂撓
堂堂之曲皆鼔聲堂與鏜通音湯文選闛鞈是也淵淵
咽咽逢逢堂堂皆狀鼔聲或分簡簡坎坎為擊鼔外緣
之聲詩異同補遺引欿欿伐輪總皆假借以形容其聲
鳳鳳熊熊鶴鶴鹿鹿魚魚雅雅皆借物物而狀之　山
海經南望崑侖其光熊熊其氣魂魂魂魂猶營營解見
身體類升菴引牟子曰鳳鳳列敘蒼蒼舛度鳳鳳讀梵
梵通史繳大鳳于青丘音梵謂鳳字當从馬作􁁜太怪
亦當作颿吳越春秋越王夫人歌颿颿兮獨徃白鳥鶴
鶴狀其色也鹿鹿狀其蹗蹗也退之文魚魚雅雅行成
陳也葢因鐃歌朱鷺魚以烏烏與鴉一聲雅即鴉字又
本衙衙吾吾之音以合之故雖杜撰而直同爾雅如法
言之儀儀師師即以威儀師表狀麟鳯也
以鱗鱗狀鱗次猶儠儠之狀鬛起也巤巤言分張毅毅
言􁀙􁏖也　九歌曰魚鱗鱗兮媵予鮑昭詩鱗鱗夕雲
起獵獵曉風遒説文長壯儠儠也引長儠者相今文為
鬛又訓髪巤巤字林髪鬛鬛也石鼔文邋邋即躐躐也
日者傳獵纓言馬鬛分張也崔駰逹旨作擸纓注持也
非矣筆乘載瓢本漢書述云淮隂毅毅仗劔周章毅毅
本于豙毛怒􁀙也
蟫蟫蝡蝡狀其動也　馬融廣成頌蝡蝡蟫蟫物動貌
蟫蠧書蛃魚也馬懐素傳文籍盈漫炱朽蟫斷蟫音淫
説文冘淫淫行貌今用蟫蟫與淫淫同蝡音耎即軟字
淮南子曰藜藿之生蝡蝡然日數寸北魏呼柔然為蠕
蠕即蝡蝡北齊書作茹茹唐禇遂良傳苪芮興突厥亡
茹茹芮芮即蠕蠕
獶獶獜獜獡獡獷獷以犬狀之也　説文獜獜引盧令
令獡犬獡獡而附人也南楚相驚曰獡讀若愬式略切
獷犬獷獷不可附也古猛切㺒犬獶獶咳吠也女交切
用此者班固敘傳曰獷獷亡秦滅我聖文
瀌瀌一作麃麃熝熝駓駓伾伾􁈻􁈻俟俟一作騃騃駿
駿　考異陸作麃一作熝説文作伾馬融傳注作駓韓
詩作駓駓駿駿智按薛君章句作􁈻􁈻騃騃駿恐騃之
訛
秋秋蹌蹌之轉聲也　子雲賦秋秋蹌蹌以聲得之猶
之鏘鏘將將瑲瑲鎗鎗鶬鶬皆鸞玉之聲也説文引書
鳥獸牄牄引詩管磬􁁊􁁊文選注引詩應門嶈嶈考異
却未引及荀子鳯凰秋秋注猶蹌蹌公紹引唐儒學傳
敘誾誾秋秋亦此意也送其聲為啾啾今按監本唐書
作誾誾秩秩
嘊嘊牙牙也　管子齊人東郭謡曰東郭有犬嘊嘊日
夕欲噬我猳西郭北郭重言之嘊嘊即牙牙音義皆同
曹爽傳臺中三狗謡二狗崖柴不可當崖柴音牙义司
空圖文女則牙牙學語男則㕍㕍成行此牙牙猶鴉鴉
言其聲也
跦跦几几　左傳鸜鵒跦跦其字正合説文之􁍕曰鳥
之短羽飛􁍕􁍕也孫愐收作几俗多混几故用殳殳淮
南作䟝䟝
朱朱猶喌喌也角角猶喔喔也　伽藍記曰沙門寳公
曰把粟與雞呼朱朱猶喌喌程大昌曰紹興中有詩曰
呼雞作朱朱呼犬作盧盧古人尢與虞有相借者喌又
音祝故喔喔為雞聲王建詩城頭山雞鳴角角讀如喔
喔退之詩角角雄雉鳴轉注略云角音谷劉夢得詩城
中晨雞喔喔鳴
關關􁞋􁞋雚雚　古文竒字曰□古􁞋字鳥和鳴􁞋􁞋
然也即關關雎鳩之關湛若曰關關或作􁁜􁁜訛也當
是雚雚
周周鵙鵙唶唶嘖嘖嚌嚌哠哠啞啞楂楂鳥聲也　周
周銜羽之鳥即其聲也周从口可證説文啁則嘲也爾
雅行扈唶唶宵扈嘖嘖論語疏公冶長知鳥語唶唶嘖
嘖白蓮水邊有車覆粟則唶唶即節節之聲嘖嘖即足
足之聲也説文總言雀鳴而好事者專屬鳳鳴反陋鳳
矣子建師古不知鵠為何鳥而謂鵠鵠之聲即哠哠也
鵙鵙鵙鳴也班彪北征賦鵾雞鳴以嚌嚌李太白用啞
啞用烏烏啞啞引弓射之樂府也退之用鳥鳴聲楂楂
重鴉之聲也此類甚多又如鳥獸竒名蛩蛩(跳/兔)禺禺(魚/牛)
狪狪(秦山/獸)蠻蠻(即鶼/鶼)羅羅(北海/青獸)生生(欺/羽)精精(海/獸)􁔊􁔊(即/狒)
(狒/)􁀙􁀙(秦戲/山獸)獙獙(姑逢/山獸)濩濩(青丘/鳥)䰽䰽(敦水/魚)鰼鰼(嚻水/魚)
鮯鮯(魚/)之類神名如林林央央人名如七七八八同同
小小青青好好田田錢錢之類俱不可勝載至若衣佩
之聲容山野之气色水泉風雨花木烟月之間學者讀
書既深隨意綴之俱是古人所已用生千載下正不必
古人不用者然後用也石鼓文䟏䟏􁨺􁨺􁀙􁀙騝騝駻
駻􁀙􁀙䮯䮯可謂竒僻其有旁證確釋者掇拾賦頌可
也入詩古文能免滯累哉
説文疉字　頵頵(頭頵頵犬/也烏倫切)闛闛(盛/皃)􁀙􁀙(面瘦淺/􁀙􁀙也)腆腆
(設膳腆/腆多也)肎肎(骨間肉肎/肎箸也)□□(小頭□□/也已恚切)詽詽(諍語詽詽/呼堅切)
□□(短人􁏖□□/皃傍下切)􁀙􁀙(行不正也/則个切)䭹䭹(馬怒皃即今行/行如也吾浪切)
􁍥􁍥(鳥肥大/􁍥􁍥也)豸豸(獸長脊行豸豸/然也池爾切)㛍㛍(得志㛍㛍/呼帖切)媕媕
(女有心/媕媕)□□(小人/皃)橢橢(車笭中橢橢/器也徒果切)朶朶(樹木垂朶朶/也丁果切)
芮芮(草生皃/而鋭切)甬甬(草木華/甬甬然)蔽蔽(小草也/必袂切)鈴鈴(雷餘聲鈴/鈴挺出萬)
(物/也)倝倝(日始出光倝倝/也俗作□非)其引書鳥獸牄牄引詩其葉溱
溱威儀佖佖鸞聲鉞鉞風雨湝湝四牡輨輨騯騯棘人
臠臠衣裳􁀙􁀙伐木所所墫墫竷竷信誓􁈑􁈑前列亦
多采之故不具載若秩秩三借尚屬疑詞桃之夭夭作
枖枖又作􁀙􁀙赤舄几几作掔掔又作巳已必有一誤
愉薄也引私覿愉愉如也則已誤以媮薄之偷作愉矣
引書曰来就惎惎音忌此皆前人有者不敢幷而義相
通者必分之故徃徃冗列其引誤或後傳寫誤耳不則
與夕惕若寅同病無疑矣安知非釋文之檀車張張太
平御覧之簡簡黄鳥乎大氐秦焚漢興之時諸家師傳
已異抄寫又異分别之學起而增加遇四牡管管作痯
痯彭彭作騯騯孟子原原作謜謜尚桓桓作狟狟纎纎
作㩥㩥自左傳引戰戰矜矜漢書引有車轔轔歙歙推
推韓薛釋文注疏所引異字皆當時所分别者許氏取
而載之耳余前論之甚詳好古汲汲一經前人手筆自
當存之以備觀覽然如信誓旦旦言每旦而信誓也依
説文作􁈑􁈑反無意致凡夫又欲以惕惕改蕩蕩䚎䚎
改倀倀驚驚羍羍換兢兢業業則更不必矣
捪捪一作􁀙􁀙􁀙􁀙㳚㳚　趙凡夫箋説􁀙本作奯音
近豁王伯厚載薉薉一作㳚㳚
　
　
　通雅卷十
欽定四庫全書
　通雅卷十一　　　　　　明　方以智　撰
　　天文(釋天/)
䒶之為天譌也　唐韻有䒶古天字智按䒶墬字一也
墬字各書皆載即漢書用之不一䒶字則未嘗用也从
艸从曵實與天無義直是訛傳耳精六書者如張有楊
桓戴侗周伯琦趙古則皆載□字而芟䒶字升菴索隠
子才精藴敬甫總要載三象乾而無䒶字朱鬱儀輯古
文竒字詳考六書統古天字共十四文而無䒶字已明
證為訛文矣□乃本字後作□□□□漢以來變體用
之張平子墓碑作更説文从一大已非本意矣惟金石
韻府載□出古老子智以述異記曰瀨鄉石堂有老子
篆書道徳經蔡邕于旁以𨽻書證之唐以李姓尊老君
人偽為之豈非如近日周易全書之篆文古易乎又考
碧落碑曰□□□□釋為大道莫尊咸通十一年庚寅
七月朔鄭丞規奉命釋文吾鄉徐守和賞鑒好古士也
藏此本豈非因本碑後有□□□□釋為昊天不惠則
前之□字非天可知矣永叔以為總章三歲李漢為黄
公李訓譔朱晨考依金石錄載唐龍興宫碧落碑咸亨
元年陳惟玉書永叔云據李璿之言也以内有碧落字
故曰碧落碑今碑中□□□□碧□釋為伏願棲禎碧
落亦與碧落文異唐潘逺言碧落碑有二本廣川䟦有
别本碧落碑宋吳烱曰綘州碧落碑篆在石像背澤州
立佛龕西翰王刺二州也或以為陳惟正李湛李瓘書
不可辨其字雜出竒怪守和言絳州殘缺不堪則今所
傳者豈非更刻者耶金石韻府亦載碧落文天篆作□
益知近本之非舊矣又考宰辟父敦銘有□□字釋為
鋚革此一証也姑且勿論即以碧落之䒶為天則亦不
過唐人之好竒者拓拾耳李陽氷但愛其筆勢豈重其
六書合古哉自經傳鍾鼎漢𨽻皆無此字而唐人始為
之此後惟潛虚用䒶字乃温公門人續成有意示瑰異
如元包耳又洪武二年命翰林定官民書禮儀式禁革
民間名字有先聖賢大國君臣竝漢晉唐宋等字正統
十年進士登科録凡天字皆作䒶云出内閣意景泰中
幸太學表内閣自為之中有管窺霄蠡測海葢亦避天
字也自宋宣和時禁君天等八字非始洪武矣武則天
改□埊等字豈䒶亦唐制所改而史不載此細事歟講
求博雅者向未道破近見張司業朱謙甫各著字書方
引䒶以見博捃摭之士竄以行文余故著之又有引一
大為天二小為地者則何燕泉引姚孝寧之説也此皆
因形借説耳古天曰神地曰示篆从示象旗豈从二小
乎謂古天為汀因切與神同韻地與示同韻則可而以
此立義則王安石矣
仄慝即側匿言月魄也　五行志作仄慝蔡邕曰元朔
而月見西方謂之側匿説文曰朔而月見東方謂之朒
晦而月見西方謂之朓朓健行朒縮遲郝氏謂律厯志
贏朒蘇竟傳盈縮縮即朒也以厯法言之則説文所言
朔而月見東方晦而月見西方必無此理乃失歴也豈
太初之疎至此乎抑許氏之妄説邪幽通賦遭罹而贏
縮吳志聶友與滕𦙍書一朝盈縮人情萬端皆借用贏
縮字
昒昕曶爽也厭旦應旦也　荀子厭旦于牧之野注厭
掩也夜掩于旦謂黎明昧爽也黎明亦作邌明或作犂
昧爽一作曶爽曶又作昒班固用昒昕昒即昧字周禮
厥明獻賢能又曰質明弊旗詩曰嚮晨皆一義也詩明
發不寐注疏从明而至夜則地闇至旦而明則地開發
此解亦費力矣蓋言天將明而光發動也昉日初明也
大昕日將出也申旦重旦也弟子職對客章應旦遂行
正厭旦之義也
三商三刻也　士昏禮日入三商為昏公彦曰商謂商
量詩東方未明注疏云尚書緝謂刻為商馬氏曰日未
出未没皆二刻半三商據整數也夏文莊蓮華漏銘五
夜持宵三商定夕蘇子美亦云三商而眠髙舂而起智
謂商乃漏箭所刻之處古以刻鐫為商所謂商金商銀
是也刻漏者刻其痕以驗水又有謂三滴省作啇者升
菴弱侯取之新毗奈耶云佛言應作商矩法取細籌長
二尺許折一頭四指豎至日中度影長短是謂商矩可
與商刻之商互證
曣㬈晏温也　史記封禪書至中山曣㬈漢書揚雄傳
晏温謂日晏而温也昷當从日不當从囚已詳疑始條
郝氏以為氤氲之轉其説亦强
柳榖日色也　周禮翣柳注引書曰分命和仲度西曰
柳榖疏曰濟南伏生書傳柳者諸色所聚日將没其色
赤兼有餘色故云柳榖吳虞翻奏鄭氏解尚書違失古
篆卯字當讀為□古柳卯同字而以為昧今本作宅西
曰昧谷如仲翔之言則是康成改柳為昧矣古篆□開
而篆闔□即酉柳正从篆仲翔所説亦未大較也楊用
修引為橮榖字榖見説文淮南言日入崦嵫經細柳柳
非木也橮字諸書無及者多是字海加日作榗而升菴
外集刻作橮耳學者不可誤用
黅天即黔天　素問丹天之氣經於牛女黅天之氣經
於心尾智按説文黔黎也巨淹切又古咸切黄黒也當
是黅字而别其音論其原黔黎即謂其黄黒色也黔又
音禽唐韻兩收之左傳邑中之黔實慰我心黔敖人表
作禽敖又作黚地名楚有黚陽蜀黚江皆可二讀如肣
音禽又音函淦可音甘男南入侵簪潭潛湛皆是也
昴當作􁁊　吴澄書經纂言曰昴音畱在天之酉位字
从丣音莫飽切非詩疏昴之為言畱也漢志二十八宿
舍言陽氣之稽畱也後訛為昴便叶音旄朱氏曰古作
□□从丣省
日仄因作日􁀈日昃日側日□通作日稷　西狹頌言
劬勞日稷用榖梁子曰下稷之文與堯母碑日稷不夏
費鳳碑乾乾日稷同按孟喜本易作日中則稷晁氏曰
稷古文昃王嗣宗作仄智以為音近借用耳按説文引
易日□之離鉉曰俗作􁀈非而轉注略與才老韻補仍
作日􁀈􁀈乃昃之改體疑□亦□之訛而考異本又刻
作□既夕禮曰日側注側昳也疏謂日昃
倍僪一作背譎背穴　吕覽明理篇日有鬬蝕有倍僪
注日旁氣也在旁反出為倍在上反出為僪淮南覽㝠
訓作背譎漢書天文志作背穴今泬水或作潏水可證
頓于連石􁁊旹也　淮南子曰頓于連石是謂下舂至
于悲谷謂之晡時注晡音逋續博物志云連當音爛今
各韻書字書皆遺此音説文瀾或作漣可知古連闌音
通也隣幾雜志曰同州民謂連雨為爛雨文選用東汜
西汜西流南流皆因濛汜造語子建用南流謂南陸也
字様􁁊旹即晡時
列缺電光也陽氣從雲決裂而出故名列缺　毛晃曰
電光㷖處謂之列缺服䖍曰列缺天閃易元包曰噬嗑
列缺搏䃱磹灼傳云列缺搏雷之動也䃱磹灼電之耀
也揚雄賦霹靂列缺吐火施鞭博物志以霹靂為劈歴
張揖謂陵陽子明經云列缺氣出地二千四百里獅山
掌錄曰無厚東方電名順流南方電名墮光西方電名
百生樹北方電名此是臆造仙傳言天􁢚嘘開口而笑
為電則更誕矣太平廣記月支獻獸兩目如䃱磹之炎
光䃱先念切磹徒念切智謂即閃電之音也緯畧取之
此因元包䃱磹灼之語字學指南復收蛚􁀙字加虫可
笑釋文曰蜀本易以霆為電
雨霓曰􁁊雪花曰霙　今説文止有霄字升菴且曰徐
鉉之誤當作􁁊音屑稷雪也即今之粒雪韓詩薛君章
句曰霰霙也馮嗣宗引曰雪花謂之英雪花六出朱子
曰一六之數也雪古作䨮智以升菴亦未知按説文肖
从□小聲私妙切䏌振䏌也从肉入聲許訖切新附佾
舞行列也而肸亦从十从䏌古六䏌即佾也㞕動作切
切也从尸䏌聲私列切説文無屑字故附解于此而韻
書以𨽻作屑智以武帝紀事八神㞕然若有聞詳其意
是肸然而注以為屑泥説文也屑當从肖聲説文殘舛
近于霄字可考升菴亦仍拘屑从㞕之説耳謂霄有屑
音則可
日􁀙者日暉也日暆曰昳　梁元帝纂要曰初出曰旭
在午曰亭午在未曰昳晚曰旰西落曰反照月令廣義
引在未曰映此因升菴也外集載日􁀙字出纂文即日
映也别條又引王仲宣詩山岡有餘映謂日昃也此更
可笑元美亦引日映其所刻嶧陽石篋之左逸有曰代
于時為映智按皆昳字諸書誤作映而月令廣義皮以
映為正誤之誤矣葢昳音迭而古通帙音􁀙从繩省故
亦有帙音升菴所見本偶訛作映即果為映字又安知
非梁元帝之訛耶元美則沿升菴耳天文志候風有食
至日跌為稷以跌証昳益明
格澤旬始妖氣也天衝怪雲也　格澤音鶴鐸相如賦
建格澤之脩竿張揖曰格澤氣如火狀黄白色起地至
天下大上鋭天文志云旬始出入斗旁如雄雞其怒青
黒色象伏鼈李竒云怒當音帑晉灼曰帑雌也或曰怒
則色青宋均云怒則芒角刺出河圖稽燿鈎曰填星散
為旬始主招横春秋合誠圖曰旬始主兵争春秋考異
郵曰旬始㷖其下必有滅主楚辭造旬始而觀清都注
者又謂之皇天名文選東京賦欃槍旬始羣兇靡遺明
以為妖星妖氣而召兹羣慝也張伯起乃謂欃槍見浹
旬始退卓徵甫注藻林又以旬始為皇天之居此又訛
矣近術家所云旬始者乃謂一旬之首見也吕覽言天
衝者雲若蒼衣赤首白鵠又有雲旍滑馬皆雲妖也今
本衝作衡陳無功作天衝
野馬陽炎也白駒亦非景　莊子注野馬日光一曰游
絲水氣也筆談曰野馬塵埃是兩物吳融云動梁間之
野馬韓渥云忩裏日光飛野馬皆以為塵實乃田野浮
氣耳龍樹大士曰日光著微塵風吹之野中轉名之為
陽燄愚夫見之謂之野馬渇人見之謂之流水翻譯名
義云摩利支此云陽炎在日前行或曰野馬猶言白駒
過隙耳語見魏豹傳師古曰白駒日景也程大昌引劉
孝標答劉沼書曰隙駟不畱李善注曰墨子言人之生
乎地上辟猶駟之過隙二世謂趙髙曰人生居世間如
騁六驥過決隙也今人或于暑晨登髙山嘗見山腰以
下巨浸茫茫惟夏秋間有之故曰陽燄實則霧也少選
日髙則失
九鬿九紀皆北斗九星也招□豁落也　酉陽雜俎云
北斗魁第一星神名曰執隂第二星曰叶詣第三星曰
視金第四星曰洰理第五星曰防午第六星曰開寳第
七星曰招揺此是段誤葢七星曰揺光第八星曰招揺
第九星曰𤣥戈張東莞以豁落招揺為一按李白詩身
佩豁落圖腰垂虎盤囊均藻云豁落北斗名因昔人有
解招揺在上者統稱北斗亦可曰招揺則即豁落為北
斗可也漢書招揺作招擔才本作招□升菴言漢書作
招謡誤星家言北斗九星以應九州王伯厚謂九星即
九紀指逸周書小開武篇則非矣劉向九歎曰訊九鬿
與天神注九鬿北斗九星也王冰注素問九星曰天蓬
天内天衝天輔天禽天心天任天柱天英乃後人立名
耳蕭該音義以招揺作臯揺
天雁地雁彴約也　彴約奔星見爾雅郭璞云流星也
藝海泂酌云流星色青赤小者名地雁墜則兵起青赤
長二三丈者名天雁
虹蜺曰挈貳曰蛪示曰帝弓貳謂其副貳也弓謂其如
弓橋也　虹蜺鮮者雄闇者雌一曰赤白曰虹青白曰
蜺入聲亦可平聲沈約作郊居賦以示王筠讀至連蜷
雌蜺作入聲約大笑曰恐人讀作倪字然楚辭注遇雌
蜺則音入聲遇雲霓則音平聲霓音研奚切又倪歴切
虹平聲范蜀公召試用彩霓為平司馬公曰約但謂聲
律便美非謂不可平也爾雅虹為挈貳郭璞云蜺雌虹
挈貳其别名見尸子白虎通曰天弓虹也又謂之帝弓
蜺者斗之精失度則蜺見態主惑于毁譽西域亦謂虹
為天弓漢天文志抱弭重蜺□即虹史天官書其蛪者
類闕旗注蛪亦作蜺此因蜺音兒歴切也升菴曰天文
志有赮䖝諺曰東鱟日頭西鱟雨指蝃蝀為鱟又曰旱
龍非今閩中鱟帆之鱟也或稱挈貳即蛪貳周禮眂祲
九曰隮注虹也丼氏星經曰蛪示示音旗夜即滇越謂
虹曰水椿江北人呼虹如􁀙今泗州虹縣去聲陸佃曰
以水噀日自側視之暈為虹霓此可以證矣馮嗣宗謂
飲薛願之酒淫陳濟之妻則因主内淫之説而然也或
者又曰虹雖日映雲氣亦由人目視之而成雲實未變
也水噀日晶側映皆有之水與晶曷嘗變色耶又曰虹
本圓形半在地者不見
天精即天晴陽晶即陽精　史記天精而景星見注精
即晴直翁引作天暒今本注韋昭曰精謂清朗也漢書
作夝亦作暒正訛主夝按夝不見經傳從夕生無義反
不若晴字之為當也六書統□古月字子才以為晴古
文竒字收□為古晴字則晴正合古文徐鉉不知耳古
精亦通晶晶為星光昜林陽晶隠伏即陽精朱氏以精
為米細故精神亦作晶神
雺淞凝霧也　張子賢墨莊漫錄曰寒氣如霧結木如
珠見睍乃消齊魯人謂之霧淞諺云霧淞重霧淞窮漢
置飯甕蓋歲穰之兆也曾子固齊州冬夜詩香清一榻
氍毺煖月淡千門霧淞寒又有霧淞詩霧淞開花處處
同舞人齊挿玉籠鬆東坡送曹仲錫詩祗有千林䰒鬆
花䰒鬆即霧淞音夢送智按今唐韻淞在平聲别有淞
在送韻凍淞氷也爾雅天氣下地不應曰雺雺在宋韻
音蒙弄切霧淞之霧音夢正是雺字一日閲曾公袞與
韓子蒼作泠語有曰千林霿􁚚水揺風此正得之但􁚚
字不見字書集韻雺本作霿又作霧淞字則正為吳淞
江淞字為凍反在平聲此則前人未盡載通轉之音而
各時方言異也今江北霿淞俱平而呼雺如毛矣鄭樵
注爾雅雺即蒙字轉注去聲漢書引易傳云有􁀙蒙霧
上下合也又曰德不試空言祿兹謂主窳臣天蒙起而
白下相攘善兹謂盗明蒙黄濁下耑刑兹謂分威䝉而
日不得明古文尚書雨霽雺圛克今作蒙才老外禦其
務音蒙此其証也有稱迷宫歩障者此見清異録柴世
宗謂韓彦卿曰迷宫步障霧也威屑霜也教水露也水
子雹也氣母虹也屑金星也秋明大老天河也凡此是
小家臆造之綺藻終近俗艶非雅故也
祅神即迻稱天神也　墨莊漫録曰東京城北有祅廟
音呼烟切孟元老亦載右掖門祅廟祅神本出西域貞
觀五年大秦穆䕶同入中國俗以火神祠之名波斯寺
更名大秦寺字從天誤作祅從夭故張有戴侗輩皆以
䄏祅妖訞合為一字黄公紹韻會作馨烟切于蕭韻祅
字引元結頌蠲除祅災又虛烟切故方子謙合為一處
智嘗按此字起于唐唐官品有祅正既通西域因其言
而造祅字以為其神故在新附例長箋曰旁門大半事
天為宔釋典有九十五種外道又言九十六小椉禪在
其中漢時佛法初來祅字未立唐𤣥奘有西域記始詳
其法故徐鉉補之又按杜預注左傳有雎入泗水次有
祅神皆社祠之則火祅自晉已入中國矣姚寛曰段成
式載孝億國事祅相傳漸入中國自穆䕶之入唐立祅
正則自唐始正其名耳同經佛謂心生天地故壓天王
儒言所以為天者太極固統天地者也物所以物即天
所以天心也性也命也聖人貴表其理其曰上帝就人
所尊而稱之
奔月當為坌肉猶黄姑當為河鼔也　河鼔三星見天
官説文引何鼔是荷負也故俗名擔鼔星古樂苑東飛
伯勞歌曰黄姑織女時相見子美用星落黄姑渚葢因
河鼓音近而訛為黄姑也王道俊𤣥象博議謂黄姑乃
牛宿之異名智嘗笑馬永卿不知爾雅有兩牽牛今王
君又爾邪郝楚望曰淮南覽冥訓羿請不死之藥于西
王母姮娥竊以奔月當作坌肉死畜之肉以藥坋之可
令復生後世誤作奔走入月耳髙似孫引梁丘子鬱儀
奔日結隣奔月七聖記曰鬱華赤文日精也結隣黄文
月精也説郛宋敏求長安志引作結麟六典作結鱗此
皆後造姮娥即嫦娥總以史繩祖常儀占月為是曰奔
月亦是附會
史繩祖以常儀為官名郝楚望以常娥常儀纎阿為一
趙凡夫言姮娥改為嫦娥　姮娥即嫦娥或作常儀儀
娥古同音趙凡夫言為娙娥後改恒娥避文諱改常娥
或作姮娥郝公又以纎阿即常娥則不必矣方子謙曰
古者羲和占日常儀占月皆官名也左傳有常儀靡即
常儀氏之後一作常羲後世訛為常娥此升菴因史繩
祖佔俾緒論也山海經曰羲和生十日常羲生月十有
二生蓋主字之訛吕覽作占日占月
哀烏即依烏　天官書一十五星蔚然曰郎位漢書作
哀烏此蓋班馬各用字形容之皆謂其攢聚紛芒之狀
也按星經作依烏故晉唐人皆作依烏因謂郎官為依
烏府郝氏以歸邪讀為龜蛇以蔚然讀為哀烏曖鬱皆
非也歸邪狀如太白注邪音蛇此讀作夷而非龜蛇也
郝公未考耳古無皆來韻哀字作衣音如僾俙讀為依
稀
月魄謂之決鼻　乾鑿度曰月八日成光穴鼻始明注
穴決也決鼻兔也緯書為漢人所造則漢時方語必有
以月魄為穴鼻者
望舒月御言月至望而舒也　古人造詞嘗以意為之
蔚藍猶碧落也或曰紫落或曰青冥或曰黄乾或曰泰
鴻猶今之言彼蒼言穹蒼耳　老學菴筆記曰蔚藍乃
隱語天名非可以義理解也杜子美梓州金華山詩云
上有蔚藍天垂光抱瓊臺猶未有害韓子蒼乃云水色
天光共蔚藍乃直謂天與水之色俱如藍恐又因杜而
失之智謂放翁泥矣蔚藍者正猶碧落亦指天之色也
王勃曰翟楚賢有紫落賦即碧落也以此知碧藍皆指
其色明矣楚辭注青冥天也東漢書黄乾皇天也鶡冠
子言泰鴻謂天也無功引黄甲青丙為天名此則算法
立界之名耳陶榖曰晉出帝呼天為碧翁翁孟郁碑浩
蒼即昊蒼段成式言天姓張名堅字刺渇妄之妄矣
八風所引不同　陳侍中王叔齋籟紀云條風一曰炎
風起自變天方土之蒼門從東北来明庶風一曰谷風
起自界天開明之門從東方來清明風起自陽天波母
之門從東南来景風一曰凱風又曰薫風亦曰巨風起
自赤天之暑門從南方来凉風起自朱天編駒之白門
從西南來閶闔風亦曰盲風又曰飂風亦曰泰風起自
成天之閶闔門從西方来不周風一曰麗風起自幽天
幽都之門從西北来廣莫風一曰寒風又曰凉風起自
𤣥天之寒門從北方来吕覽八風東北焱風東滔風東
南薰風南巨風西南凉風西飂風西北厲風北寒風焱
一作條巨一作景字彚作西䬍音歘韻㑹作西颼非䬍
字今吕覽本西方曰飂風東北曰炎風黄梅必有誤矣
閶闔一作閶􁟈谷風一作榖風王莽傳其夕榖風迅疾
即谷風莽傳又曰列風即烈風説文作颲風
䬓䬔颶風也　沈佺期夜泊越州詩䬓䬔縈海若霹靂
耿天吳䬓䬔音暗俞葢指颶風也韻書向無此二字子
瞻颶賦斷霓飲海而北指赤雲夾日以南翔此其兆也
常以五六月發颶音具在遇韻言東西南北之風皆具
也春夏夏秋之交見斷虹狀名曰颶母夏秋間大風㧞
木揚沙謂之風潮並水湓溢近海之地多崩陷名曰海
笑皆與颶風同作者也元美以颶母好對孟婆趙凡夫
以説文止有䫻字大風也于筆切遂不信有颶字以為
䫻訛為颶而好事者强解為颶智謂此字在海上相呼
上古造字時何能一一名之今惟䫻字見於史册唐有
䫻海道總管蘇海政討龜兹又有謝䫻王特勒而颶字
止見於孫韻是一疑也故存其説
　　天文(厯測/)
昕天軒天也　李石曰釋天六等一曰蓋天二曰渾天
三曰宣天舊説云殷代之制四曰昕天昕讀為軒言天
北髙南下若車之軒吳時姚信所説五曰穹天虞氏所
説六曰安天晉時虞喜所論今按黄赤二圏切線二極
欹斜正似軒形緯略引賀道養渾天記近世之術一曰
方天二曰軒天
九蒼九重九關九乾九靈九閡九陔九位皆言九天也
　阮籍用九蒼之髙天問云圜則九重王逸注招魂九
關即九重也崔駰逹旨用九乾王褒九懐與魏張淵賦
用九靈揚雄用九閎相如用上暢九垓樂志逝九閡垓
陔皆階也靈顯言天有九位道書言九霄大霄琅書亦
分九天之名九天之名分析於太𤣥詳論于吳草廬覈
實於利西江按太𤣥經九天一中天二羡天三從天四
更天五睟天六廓天七咸天八沈天九成天此虚立九
名耳吳草廬澄始論天之體實九層至利西江入中國
而暢言之自地而上為月天水天金天日天火天木天
土天恒星天至第一重為宗動天去地六萬四千七百
三十二萬八千六百九十餘里地心至月天四十八萬
二千五百二十餘里地球周九萬里日輪大于地球百
六十五倍又八分之三大于月輪六千五百三十八倍
又五分之一而地球大于月者三十八倍又三分之一
諸曜各以例推之此九層相包如蔥頭日月星辰定在
其體内如木節在板因天而動而天體本明通透如琉
璃毫無限隔也恒星分為六等其第一等大于地球一
百零六倍又六分之一次者漸減此以自然之數度推
之地與海本是圓形而同為一球居天球之中如雞卵
黄在青内有謂地為方者乃語其定而不移之性非語
其形體也天既包地則二極周度緯度赤道皆相應但
天包地為甚大其度廣地處天中為甚小其度狹直行
北方二百五十里北極出髙一度足徵地形果圓周九
萬里厚二萬八千六百三十六里零三十六丈上下四
傍皆生齒居如蟻之遊大氣鼓之各以足所履為下首
所向為上利公自太西浮海入中國至晝夜平線見南
北二極皆平轉南過大浪山見南極出地三十二度則
大浪與中國正對矣(又按西書南亞墨利加/瑪八作正中國對足處)故以瓜喻
之自北蒂而南臍為五帶曰北極圏内曰南極圏内逺
日而冷者也曰在晝長晝短二圏之間其地甚熱應赤
道近日故也曰在北極晝長二圏之間曰在南極晝短
二圏之間此二地謂之正帶日迤照者也又以地勢分
五大州曰歐邏巴南至地中海北至臥蘭的亞及冰海
東至大乃河墨河的湖大海西至大西洋曰利未亞南
至大浪山北至地中海東至西紅海仙勞冷祖島西至
河摺亞諾蒼即此州只以聖地之下微路與亞細亞相
聨其餘全為四海所圏曰亞細亞南至沙馬大臘吕宋
等島北至西増白臘及北海東至日本島大明海西至
大乃河墨河的湖大海西紅海小西洋曰南北亞墨利
加全為四海所圍南北以微地相聨曰墨瓦臘泥加盡
在南方惟見南極出地而北極常藏焉其界未審何如
故不敢訂之惟知其北邊與大小𤓰哇及墨瓦臘泥峽
為境大約各州有百餘國愚者曰金水附日為輪其言
日大于地百倍餘余不謂然日光甚烈人在地上必然
死矣寫天日大于地以地影盡而言之也不知光嘗肥
影嘗瘦不可以直線取
燈漏沙漏皆因漏刻而名也　厯家大抵以漏刻極長
于六十極短于四十嘗聞前輩言惟正統已巳官厯晝
刻三十九夜刻六十一以為隂過故有土木之變元授
時厯則長極于六十二刻短極于三十八刻以為驗于燕
地稍偏北故然外國有蒸羊胛未熟而天明者則短又
不止于三十八刻而已　燈漏今不傳其製沙漏今多
有之以瓶貯沙漏下定刻皆本于水漏以水浮箭也逺
公弟子于匡山作芙蓉漏浮水上便于轉水吳處厚曰
龍圖燕公肅任梓橦青社作蓮花漏刻倣匡山也　漏
水之製以銅作四櫃一夜天池二日人池三平壺四方
分壺自上而下一層低一層以次注水入海浮箭刻分
而上每刻計水二斤八兩二箭當一氣每氣率差二分
半四十八箭周二十四氣其漏箭以百刻分十二時每
時八刻二十分每刻六十分初初正初各十分故每時
共五百分十二時總計六千分歲統二百十六萬分悉
刻之于箭以今尺度箭之刻分尺之一分準刻之十分
初初正初如尺之一分初一正一如尺之六分此其大
略也議者謂冬寒水澁不能如法流行近有以鐵丸圜
轉代流水者如今自鳴鐘亦一法也又元朝立簡儀為
圓室一閒平置地盤二十四位于其下屋背中閒作圓
竅以漏日光可以不出户而知天運此與日晷之用正
同才可施之晴晝耳出外别有燈漏沙漏色目人有玲
瓏儀皆巧製也
雲漢細星之光也　夏小正七月漢案户言天河直戸
也埤雅曰河精上為天漢楊泉物理論曰水氣發而升
精華浮上西學以窺天鏡窺之皆為至細之星如郎位
旄頭而微望之則若河耳智来嶺表數年又見一竒事
河漢以十月收以二月見天下皆然而嶺表臘月晴煗
之夜仍見河漢總不收隠此從古無人道破者今西圖
増入微星又測觜入參度四十分皆前所未有博物志
言天河與海通浮槎見織女歸訪君平乃寓言耳
天官列宿日月五星之所經宿也　史記天官書二十
八宿少一宿北宫𤣥武不載璧宿何也爾雅有東璧而
不載女晉志始詳載亢音剛牛曰牽牛女曰須女室曰
營室璧曰東璧室璧曰定觜曰觜觿音資參罰一曰參
伐井曰東井鬼曰輿鬼周語曰龍􁀺言房心尾為龍尾
也十二次舍降婁降平聲河鼔亦曰牽牛與織女對河
後河鼓訛為黄姑梁樂府云黄姑織女時相見因而為
牛郎織女之説矣宿為日月五星之所經宿曰宿當音
夙後讀作秀解頤新語曰元命包以柳為五星天文志
星經以柳為八星心以三月見東噣以正月見東詩言
三五在東乃一時所見耳心噣見東方不能同時則五
非噣明矣此郎仁寳所以笑王厚齋孫季昭不識天文
也然又曰亢氐房心合十五星智按書言三五言其稀
耳何必如此拘拘耶如三光為日月星此常談也鄉飲
酒義注三光三大辰也昭十七年星孛大辰公羊曰大
火也北辰亦為大辰以此為三此可不謂迂乎懶真子
言亢不當音剛氐不當音低觜不當音訾智謂亢如頭
頭亢原音剛觜為口觜古原音資後人轉為上聲耳氐
為天根當如四圭有邸之氐
中宫黄龍謂軒轅也　𤣥象博議曰五行五緯五事而
二十八宿何不言中央耶石氏星經曰中宫黄帝其精
黄龍為軒轅首枕星張又靈憲言黄耳軒轅于中與蒼
龍朱雀白虎𤣥武為五然後知土位夏季軒轅亦寄居
鶉火主雷雨之神後宫之象雷電風雨霧霜露雲虹蜺
背矞抱珥十四變皆主之亦猶土之無定位而金木水
火賴以成與
章閏閏法也　朱子言厯家以一日為九百四十分據
當時之四分厯法也所謂九百四十分日之二百三十
五者是一日内二百三十五分也所謂餘分之積五千
九百八十八者一㑹餘四百九十九以十二㑹乗之得
五千九百八十八也所謂如日法九百四十而一者如
算日之法以九百四十分為一日也得六者得六日也
不盡三百四十八者將餘分五千九百八十八除之六
日外猶餘三百四十八分也日行積三百六十五日九
百四十分日之二百三十五與天會是一歲日行多五
日又二百三十五分也月行積三百五十六日九百四
十分日之三百四十八為十二會是一歲而月行少五
日又五百九十二分也將日行所多五日又二百三十
五分合月行所少五日又五百九十二分通得十日又
八百二十七分一歲之閏率也三歲一閏合三歲之間
日行所多月行所少通得三十二日又六百單一分也
五歲再閏合五歲之間日行所多月行所少通得五十
四日又三百七十五分也十九歲七閏合十九歲日行
所多月行所少通得整日一百九十每歲餘分八百二
十七以十九乗之得一萬五千七百一十三以日法九
百四十分而一除之得十六日猶餘六百七十三分并
一百九十日通二百單六日又六百七十三分也今為
七閏月每月二十九通二百單三日每月餘分四百九
十九分以七乗之得三千四百九十三以日法九百四
十分為一除之得三日猶餘六百七十三分并二百單
三日通二百單六日又六百七十三分也所謂氣朔分
齊者十九年合氣盈朔虛得二百單六日不盡六百七
十三分也閏月亦二百單六日不盡六百七十三分氣
之分與朔之分至十九年而皆齊此所謂氣朔分齊而
為一章也齊東野語咸淳庚午十一月三十日冬至至
後為閏十一月浙西安撫作章歳積日圖力言置閏之
誤謂厯法以章法為重章法以章歲為重葢厯數起冬
至十九年為一章七閏以第七閏在冬至之前必章歲
至朔同日此其綱領也閏法厯宗通義曰回回厯西域
馬可之地阿剌必時異人馬哈麻之所作也其元起于
隋開皇十九年己未之歳其法以三百五十五日為一
歳歳有十二宫宫有閏日凡百二十八年閏三十有一
月又以三百五十四日為一周周有十二月月有閏中
凡三十年閏十有一月厯千九百四十二年而宫月甲
子再㑹其白羊宫第一日日月五星之行與中國春正
定氣日之宿值同其用以推步分經緯之度著凌犯之
占厯家以為最密元之季世其法始東齊東野語曰杜
征南長厯竊有疑焉如隱公二年閏十二月五年七年
亦皆閏十二月然猶是三歲一閏五歲再閏如莊公二
十年置閏其後則二十四年以至二十八年皆以四歲
一閏僖公十二年閏至十七年方閏二十五年閏至三
十年方閏率以五歲一閏如定公八年置閏其後則十
年以至十二年四年皆以二歲一閏失之愈䟽矣閔之
二年辛酉既閏僖之元年壬戌又閏僖之七年八年哀
之十四年十五年皆以連歲置閏愈䟽之甚至于襄之
二十七年一歲之間頓置兩閏蓋曰十一月辰在申司
厯過也尤覺其謬殆不可曉沈存中云近世精于厯者
莫若魏朴春秋日食三十六諸厯通驗密者不過得二
十六惟一行得二十七朴乃得三十五朴能不用算惟
古今日月食但口誦乗除不差一算至姚虞孫乃出新
意舛差不驗至宣和間方士魏漢津倡為黄帝夏禹聲
律身度之説不以纍黍而以帝指妄也通書少厯之始
謂之上元必以日月全數為始于前更無餘分以此為
端首由漢以来以厯數名家者惟太初厯以四千六百
一十歲為一元以八十一為分歲已盡都無絲髪之餘
重新起厯是時定十一月甲子朔旦夜半冬至日月合
璧五星如連珠乃新厯之第一日故謂之厯元漢元封
七年始當其時故改秦厯用漢厯改秦正用夏正古厯
十九歲為一章章有七閏八章三年閏九月六年閏六
月九年閏三月十一年閏十一月十四年閏八月十七
年閏四月十九年閏十二月若于後漸積餘分大率三
十二月則置閏每月三十日餘以日月㑹為一月則每
月惟二十九日餘每月參差氣漸不正但觀中氣所在
閏前之月中氣在晦閏後之月中氣在朔無中氣則為
閏月直指問曰扐按厯法十九年七閏為一章其間五
歲再閏者二餘亦不滿六歲故舉其大數曰五歲再閏
二十七章為一㑹三㑹為一統三統為一元四千六百
一十七歲冬至甲子朔旦無餘分此太元之厯法也是
謂天統千五百三十九歲甲辰朔旦冬至無餘分是謂
地統又千五百三十九歲甲申朔旦冬至無餘分是謂
人統凡元二百四十三章也大約論之西法行陽厯以
太陽為歲自今歲冬至至明歲冬至三百六十五日分
十二月三十日或三十一日為一月也所餘四分度之
日為三時積四年而為一日故每四年閏一日有閏日
之月無閏月之年中國以大隂為厯故有盈虚以月為
主而大陽節氣反分注于月之下大陽厯則以節氣為
主而朔朢分紀于節氣下矣
章蔀紀元厯之大槩積數也厯古法以紀蔀為宗從伏
羲先天甲寅積周一千八百一十四紀再入十五紀人
元一十有二蔀當癸酉蔀歲在己丑而生帝堯至甲辰
歲十有六即位越二十有一歲得甲子而演紀作厯是
年天正冬至日在虚一度按乾鑿度皇極經世及漢皇
甫謐所載並然堯在位七十二年舜五十年夏四百三
十二年商六百二十九年周八百六十七年秦莊襄終
二世四十三年前後漢合四百二十六年至太初一百
三年太初至唐開元甲子凡八百十七年開元甲子至
宋朝慶厯甲申凡三百二十一年三統厯七十六年為
一蔀二十蔀為一紀積一千五百二十歲凡紀首皆歲
甲寅日甲子即以甲子之日為初蔀名甲子蔀一也滿
七十六歲其後年初日次癸卯即以癸卯為蔀首二也
從此以後壬午為蔀三也乙酉蔀二十也是一紀之數
終而復始以今括而言之漢之章蔀紀元之説十九年
七閏而至朔同日謂之章七十六年四章而至朔同在
甲子日謂之蔀凡一千五百二十歲而至朔同在甲子
時謂之紀凡四千五百六十歲而至朔同在甲子年謂
之元此作厯之本也康節元㑹運世以年月日時為確
證以二六與五六相乗以通期自乗十二萬九千六百
之數符元其元無盡也此恒法也入厯自以盈虚質測
定之趙爽周髀算經二十蔀為一遂三遂為一首首四
千五百六十歲周髀云冬至日照三不覆九夏至照九
不覆三謂分十二方而言也又嘗按諸太西云自開闢
至崇禎甲申六千八百四十年依所製稽古定儀推之
止五千七百三十四年先儒胡一桂云伏羲神農去洪
荒未逺不當知夫羲農以前可以千計不可以萬計也
歲差黄道積差也今之法密于古矣　元史郭守敬之
授時厯一以考測為主以至元辛巳前冬至日時分杪
為氣應以冬至距朔之日為閏應而歴代積年之法俱
廢矣以日為萬分分百為杪而歴代日法俱廢矣推其
歲日加氣應即来歲之冬至也以歲實加閏應滿朔實
去之即来歲之閏餘也以今考之古之厯自黄帝迄秦
末凡六改漢凡五改魏文迄隋末十二改唐髙祖迄周
末十六改宋凡十八改金熙宗迄元末凡三改夫亦以
理與數揆之有不容不改者在也嘗考堯時冬至初昏
昴中日在虚七度漢元和三年冬至日在斗二十一度
晉大元九年在斗十七度宋元嘉十年在斗十四度唐
開元十二年在斗九度半宋改統天厯在斗二度元改
授時厯退在箕十度至近時嘉靖間冬至初昏室中日
在箕二度起堯甲辰至于今計年凡三千九百有竒度
之差已五十餘矣自漢鄧平改厯洛下閎謂百年後當
差一度漢末劉淇作乾象厯有歲餘之法晉虞喜始以
天為天歲為歲立差以追其變而算之以五十年退一
度然失之太過後何承天倍增其數約百年退一度而
又不及至隋劉焯折取二家中數為七十五年唐僧一
行大衍厯則八十二年宋統天厯則六十七年惟元郭
太史守敬及許衡王恂輩測景驗氣以至元辛巳為厯
元減周歲為三百六十五日二十四分二十五抄加周
天為三百六十五度二十五分七十五抄强弱相減差
一分五十抄積六十六年有竒而退一度定為歲差上
考徃古則母百年長一下騐將来則每百年消一又推
自春秋獻公以来二千一百六十餘年凡四十九事而
不合者僅十事耳及至洪武中刻漏博士元統以洪武
十七年甲子歲前冬至為大統厯雖不用消長之法而
積分猶仍授時之制也然行之已乆不能無差如正統
十四年己巳朔二至之晷有晝夜六十一刻之文正徳
九年八月朔日食十三年五月朔日食厯官所報分抄
起復數俱不合嘉靖初掌欽天監事華湘奏自元辛巳
至元統上言時僅一百四十迨今則二百五十年授時
厯法每歲差一分五十抄約六十餘年差一度今合差
三度餘西法定以六十六年八閲月而差一度厯立經
度緯度日月食分各省時刻分杪可謂密矣又王曰俞
言每歲差一分三十五抄葢日纒者日之行積三百六
十五日四分度之一而與天㑹是為一歲也月離者月
之行每日一周不及十二度十九分度之七積二十九
日九百四十分日之四百九十九而與日㑹是為一月
也日與天㑹者一歲一次而二十四氣由之以生然二
十四氣凡三百六十五日有竒而周則是與三百六十
外盈五日也月與天㑹一歲十二次而十有二朔由之
以生然十二朔凡三百五十四日有竒而周則是于三
百六十之中虚五日也日法者分一日為十二時又細
分為百刻又細分之則如四分厯以為九百四十太初
厯以為八十一大衍厯以為二千四十是也葢取其便
於歩推氣朔而已日何嘗有法乎斗分者斗柄指十二
辰而又細分為二十四氣又細分之則于太初以為三
百八十五大衍以為七百九十九是也今西法改萬分
百抄為六十抄以便于三分四分無竒零也要之本無
定法惟善推者得力在捷耳歲差二萬五千年而一周
約六十八年八閲月差一度崇禎時立局修厯玉山魏
太乙奉㫖别局改修授時大統諸法已並用湯羅兩西
士立局講求而究不能定則當事無決之者北海薛氏
曰中厯不及西士者凡有數種一曰經星度差由於黄
赤道二極不同心星繋赤道而執黄道之部次以求合
故自洛下閎以及郭守敬諸名家測驗無符者一曰宫
分今古不同由於黄赤交道西行自有書契来春分日
纒角中漸西至進賢又至左執法于是而執一定之説
遂至寳瓶等十二宫皆差八度有竒一曰月將之差由
於節氣二者皆太陽行度也寧有節氣已到而月將未
到者乎一曰節氣之差由於均分平年太陽行度之有
贏縮定朔與交氣皆用之過宫之行豈二十四平除可
盡乎一曰推步不同中厯止于句股割圓而西分正弦
餘弦切線割線等八法二者其類不同粗細亦分焉能
一一符合一曰測景不同中厯測于二至西法獨重二
分太陽本輪既殊赤黄交極各異且青蒙差多焉能在
在不爽一為交食分數日食本于月影月食本于地影
即如大都之東近海清蒙差多西逺海清蒙差少非一
日之贏縮月之遲疾可無遺䇿也一為五星緯度經度
如二儀之朔望緯度如二儀之交蝕即如太隂犯昴太
隂犯土之類每九年一次十二月多然此天地之情也
偶爾目力所及暗隂互異豈遂得真也天道十年一變
實無時不變也今大統本于授時授時本于大明千二
百餘年于此矣焉得無差而西厯于萬厯癸丑方經改
定崇禎戊辰尚多測改其疏密可知也至于五星則自
張氏至今千餘年人未問及測步不合委之失行何以
西厯推其經緯更真于日月邪法更立正弦餘弦正切
餘切正割餘割等線始以三角對數法為測量新義詳
見天步真原爕曰列宿有進退度數有増減日月有上
跳下跳黄赤相距有逺近非特古今之不同究時時有
差變也未可立一定法算惟隨時測之乃凖耳
唐之水臬即考工之置𣙗眡景也　匠人水地以縣置
𣙗以縣眂以景為規此郝氏讀也故書𣙗或作弋𤣥謂
即臬通卦驗曰立八神植八尺之表考靈曜曰從上向
下八萬里故以八尺為法四角四中故須八神神即引
也伯厚曰神即垂非也宋天文志韓顯符造銅候儀之
制有九九曰水臬十字為之以水平滿而凖也
七襄有七易之説　王道浚若谷曰七襄更肆者今占
步家將一夜昏旦五更中星分之為七由昏而遞曉中
星凡七易所謂七襄也若云自卯至酉是七時且專言
日晝之事如上文維天有漢監亦有光將謂日中見天
漢之光豈理也哉下章維北有斗西柄之揭則斗柄指
申葢秋時也秋分晝夜均星行之次日與夜無以異故
曰終日七襄智按魏朴言日襄斗襄法甚詳葢古時謂
旁曰襄二十八宿分四方方為七而星家以七曜細配
之或當時有此語而詩人借義言之此篇正多借義
距度言赤道與黄道相距也　舊法赤道去黄道相距
二十四度西法考定二十三度今更考之得二十三度
一分葢數千年而一逺一近者也太陽之行亦有髙有
低葢數千年而與世近又漸與地逺也
星土分野隋唐之志為詳然自西法圖成則兩戒之説
荒唐矣兩戒即兩界　天文分野秘占所云鬼料竅青
田書本之相傳各有入度余求其説難通夫天常運而
不息地一成而無變以至動求合至静未易以齊此其
難通者一也若以形象所主必有相當氣類之應乃出
自然不應各有入度之限况天之一度當地之九千二
百餘里(細按經星天依徑七周二十二率算毎/度得五百五十五萬八千四百六十里)則天大
而地小尤礙脗合此其難通者二也且以輿地言之閩
粤交廣東通吳㑹謂之揚州實當中國之半而分星所
屬止斗牛女三宿則又地廣而天狹矣此其難通者三
也智嘗謂隋志載見南極老人星下尚有大星無數此
已明矣利瑪竇為兩圖一載中國所嘗見者一載中國
所未見者天河自井接尾箕盡垓埏萬方而分度界之
真可謂決從古之疑一行兩戒之論辨若縣河以今直
之皆妄臆耳其以北斗分野太極干支分野或自一術
云兩戒即兩界因天官書星茀乎河戒也今天法一度
當地二百五十里未見之星如海石火鳥金魚小斗曰
滿剌加星者滿剌加國始見也天官書曰甲乙四海之
外日月不占晉注曰甲乙主海外以逺不闗中夏事故
不占也智按漢藝文志有海中占豈漢時亦有言海外
星者中國置之甲乙科而不問邪按晉志角亢氐屬鄭
兖州(東郡入角一度即魯地東平任城山隂入角六度/泰山入角十二度濟北陳留入亢五度即東阿縣)
(濟隂入氐一度濟寧/曹縣東平入氐七度)房心宋豫州(潁州入房一度汝南/入房二度沛郡入房)
(四度梁國入房五度淮陽入心一度河/南陳州魯國入心三度楚國入心四度)尾箕燕幽州(涼/州)
(入箕十度即居庸闗上谷入尾一度漁陽入尾三度右/北平入尾七度西河上郡北地遼西東入尾十度涿郡)
(入尾十六度渤海入箕一度即登州樂浪入箕三度即/髙麗𤣥莬入箕六度即遼東鴨綠之分理廣陽入箕九)
(度即廣/平府)斗牛女吳越揚州(九江入斗一度廬江入斗六/度豫章入斗十度丹陽入斗)
(十六度㑹稽入牛一度臨淮入牛四度廣陵入/牛八度即揚州泗水入女一度六安入女六度)虚危齊
青州(齊國入虛六度北海入虛九度濟南入危一度樂/安入危四度東莱入危九度平原入危十一度菑)
(川入危/十四度)室璧衛并州(安定入室一度天水入室八度即/鞏昌府秦州秦安縣隴西入室四)
(度酒泉入室十一度今肅州衛張掖入室十二度今甘/州衛武都入璧一度金城入璧四度臨洮蘭州武威入)
(璧六度燉煌入璧/八度陜西沙州衛)奎婁胃魯徐州(東海入奎一度琅琊/入奎六度青州安丘)
(縣髙密入婁一度城陽入婁/九度膠東入胃一度莱州)昴畢趙冀州(魏都入昴一/度大名府鉅)
(鹿入昴三度屬順徳府恒山入昴五度真定趙州廣平/入昴七度中山入昴八度清河入昴九度屬廣平信都)
(入畢三度冀州安平入畢四度屬晉州趙郡入畢/八度邯鄲縣河間入畢十度真定入畢十三度)觜參
魏益州(廣漢入觜一度越嶲入觜三度四川黎州蜀郡/入參一度犍為入參三度屬四川嘉定州牂牁)
(入參五度巴屬入參八度漢/中入參九度益州入參七度)井鬼秦雍州(雲中入井一/度即忻州定)
(襄入井八度雁門入井十六度代州入井二十八/度大原入井二十九度上黨入鬼二度即潞州)柳星
張周三輔(𢎞農入柳一度即陜州河南入星三度河東/入張一度山西蒲縣河内入張九度在懐慶)
(府/)翼軫楚荆州(南陽入翼六度南郡入翼十度荆州江/陵縣江夏入翼十二度桂陽入軫六度)
(廣西桂林武陵入軫十度屬常德府零陵入軫十一度/長沙入軫十六度又按經星二萬五千餘歲行天一周)
(進退跳躍故古今来各宿所距度分前後増減不一如/天樞一星古離北極二度今更踰二度有竒嶲觜距參)
(三度今且侵入參二十四分方域所轄亦各以世殊如/河西五郡雍也反屬于衛山西雁代本冀乃屬雍州職)
(方輿圖種種不一以地/戒天者可以憬然矣)
　
　
　
　
　
　
　
　
　
　
　
　通雅卷十一
欽定四庫全書
　通雅卷十二　　　　　　明　方以智　撰
　　天文(隂陽/)
□昜者一易之音也　一而已日月為易加一為昜而
覆云為□一也易也□昜也皆卷舌之喉音也即音可
知其原矣加􁂅為山之隂陽鑿度作□􁀙
手足三隂陽參兩而倍之也五運周六气乗為三十而
倍之也　一隂厥隂二隂少隂三隂太隂一陽少陽二
陽陽明三陽太陽是隂陽二而參之手足各三則十二
經矣天五地六而鬼臾區曰天以六為節地以五為制
示本一也五六乗為三十凡千四百四十气而又兩之
為六十則甲子一周大輪元㑹細輪呼吸皆此幾矣
運气先舉丹黅用五六之中數而表坤艮也新洛隂洛
用八九之環維而表乾巽也　向以三月辰龍月建為
化智按十數中于五六而戊巳當之河漢在天經井尾
為坤艮今見西圖首尾相銜此一徵也先舉丹天黅天
戊己之分火土終始化气而相生次序也是河圖之寅
申丑未開幾也坤土補夏季而四時環生然君火耗而
相火用事坤土補不足對衝艮土以制有餘歲中歲限
之符也心不用而用包絡與命門曰心主曰小心亦是
一證靈樞九宫八風篇曰太一常以冬至居叶蟄宫四
十六日明日居天留如是而倉門隂洛上天𤣥委倉果
新洛周而復始居叶蟄矣太一日游日從一處至九日
復反于一如是無已智按洛書巽順射乾分剛柔卦此
以新洛隂洛稱之表乾巽也是洛書之己亥辰戌開幾
也鄭𤣥注鑿度張衡傳注皆言太一下行九宫為洛書
數𤣥宗時術士言遯甲九宫貴神司水旱請立壇即今
厯書三白圖法一六八為白二黒三緑四碧五黄七赤
九紫亦以四時一周論之
陽隴隂隴子午之橋起闗也　内經言夜半隂隴日中
陽隴而脉行應之猶言擁起為隴而過此漸平迤也莊
子曰于是橋起
堪輿一作堪餘龕輿古言歲時方□者也　保章氏注
曰堪輿雖有郡國所入度非古數也疏曰古黄帝時堪
輿亡後代有堪輿者雖非古數時有可言占夢注天地
之㑹建厭所處之辰今八㑹其遺象也疏曰堪輿大㑹
有八小㑹亦有八堪輿天老曰假令正月陽建于寅隂
建在戊張逸問厭對之義答曰案堪輿黄帝問天老事
云四月陽建于已破于亥隂建于未破于癸是為陽破
隂隂破陽故四月有癸亥為隂陽交㑹十月丁巳為隂
陽交㑹藝文志有堪輿金匱十四卷注許慎云堪天道
輿地道也孟康曰堪輿神名造圖宅書者公羊疏引堪
輿云九月日體在大火日者傳楮先生云孝武時問其
日取婦堪輿家曰不可後漢王景參衆家數術堪輿日
相集為大衍𤣥基唐吕才曰按堪輿黄帝對天老始言
五姓後魏殷紹以黄帝四序經文撮要為四姓堪輿引
漢志注堪輿天地總名猶言龕輿也龕與堪戡並通楊
子劉龕南陽劉峻辯命論龕亂在武功陸澄用龕􁇈郭
璞用堪黎即戡也蕭子顯南齊書拯溺龕㬥即戡㬥可
證隋志八㑹堪餘一卷堪餘厯二卷即堪輿今則專指
風水稱引郭璞𦵏經謂之形家
叢辰日苑日者家言也　漢藝文志有鍾律叢辰日苑
按日者傳曰叢辰家曰大凶葢六壬以日干為主小則
選擇者流也吳越春秋有六壬課如伍子胥金匱第八
及范蠡玉門第一即六壬竒門之徵
陽九百六有三說　漢書律厯志九戹四千五百歲為
一元一元之中九度陽戹五隂戹四陽為旱隂為水一
説九七五三皆陽數也故曰陽九之戹劉琨表曰陽九
之㑹其數四千六百一十七萬為一元初入元百六歲
有戹故曰百六之㑹董卓傳百六有戹遇剝成災靈寳
運度經三千三百年為小陽九小百六也九千九百年
為大陽九大百六也天厄謂之陽九地虧謂之百六洪
景盧疑之者則王湜太乙肘後備檢云四百五十六年
為一陽九二百八十八秊為一百六者也大氐太乙論
隂陽之阨自是一數託之陽九百六乃𫝊㑹其名耳邵
子元㑹運世又是一法以秊月日辰為確証以三百六
十自乗為數符
許慎解干支之字皆因氣候直時書之説也　書史言
相如作凡將篇妙辯六律測㝷二氣采日辰之禽屈伸
其體升伏其勢象四時之氣為之興降曰氣候直時書
又後漢東陽公徐安子捜諸史籕得十二時書皆象神
形也王偣目有十二時書許慎説文于干支諸字必有
曲説隂陽之氣可見當時好立此義乆矣或曰干支初
為閼逢困敦等稱並無甲子之名之字而術家專以此
配五行談生剋不推其原安得不惑哉
十二生肖即十二時書而為之説也　方言以十二生
肖配十二辰為人命所屬莫知所起周宇文䕶母留齊
貽書䕶曰昔在武川鎮生汝兄弟大者屬鼠次者屬兔
身屬蛇當時已有此語北方人每以十二生肖配秊為
號所謂狗兒秊羊兒秊者豈皆譯語邪或曰皆不全之
物子(鼠目少/光齒利)丑(牛少齒四蹄足生骨/四肢實兩交剪蹄也)寅(虎短項五/爪最利)卯(兎/缺)
(唇四蹄/耳長)辰(龍虧聰五/爪耳小)巳(蛇無足/雙舌)午(馬虧膽獨/蹄圓蹄也)未(羊乙木/上視虧)
(瞳四/蹄)申(猴虧脾/五爪)酉(雞隠形無外腎/虧小腸四爪)戍(犬虧大/腸善走)亥(猪無筋/謂無總)
(筋/也)王逵非之曰子為隠極幽潛隠晦配鼠藏迹午為陽
極顯易剛健配馬快行丑為隂俯而慈愛配牛䑛犢未
為陽仰而秉禮配羊跪乳寅三陽陽勝則㬥配虎性㬥
申三隂隂勝則黠配猴性黠卯酉為日月二門二肖皆
一竅兔䑛雄毛則孕感而不交也雞合踏而無形交而
不感也辰巳陽起而變化龍為盛蛇次之故龍蛇配辰
巳龍蛇者變化之物也戌亥隂斂而拘守狗為盛猪次
之故狗猪配戌亥狗猪者圏守之物也
子卯因桀紂也斷屠月因帝釋之察也月忌避中宫也
　時日之忌固小道也世俗亦有所自來子卯謂之疾
月又有徃亡日劉裕李愬皆以徃亡日成功檀弓曰子
卯不樂葢本於桀紂之事唐朝新格又以正月五月九
月為忌月至今仕宦上任避之此本無謂房𤣥齡等損
益隋律亦存之以不行刑謂之斷屠月此佛書智論言
帝釋以三五九月察南贍部洲也月忌以洛書一二三
四五數之五值中宫至十四二十三皆值中宫故避之
納甲有數説　蠡海集曰乾坤父母總攝内外上下故
子午丑未配甲壬乙癸而六子長中少從上下生以位
配之(乾甲子/坤乙未)　(艮丙辰戌/兑丁巳亥)　(坎戊寅申/離己卯酉)　(震庚子午/巽辛丑未)
(乾壬午/坤癸未)京房易傳所謂繫爻制爻義爻寳爻專爻即今
之火珠林也其納甲用乾納甲壬之説虞翻曰日月縣
天成八卦象三日暮震象月出庚八日兑象月見丁十
五日乾象月盈甲壬十六日旦巽象月退辛二十三日
艮象月消丙三十日坤象月滅乙晦夕朔旦則坎象水
流戊日中則離離象火就巳戊已土位象見于中日月
相推而明生焉魏伯陽參同契則不列壬癸今堪輿家
用之
音起于西商故納音甲子首金猶六十律旋相為宫法
也　凡氣始于東方而右行音起于西方而左行隂陽
相錯而生變化所謂氣始東方者四時始于木右行傳
火火傳土土傳金金傳水所謂音始西方者五音始金
左旋傳火火傳木木傳水水傳土(納音與易納甲同法/乾紀甲而坤紀癸始)
(于乾而終于坤納音始于/金金乾也終于土土坤也)輟耕本于筆談瑞桂堂暇録
所載即王逵説也今法曰納音按支位隔八相生分三
合三元依序排列首金者金聲最清也其位為羽羽五
音初輪之音也觀天氣倚乎地則十二干順布用地支
六氣尊六甲以為頭逐地而右轉察地位負乎天則十
二支逆排用天干五運列五子以為首隨天而左旋堪
輿家曰干支相因遁演成六十施于羅經内盤名曰地
紀用于土圭外盤名曰天紀重六十而百二名曰分金
皆宗納音五行也訣云六旬甲子妙絶𤣥七七抽除地
與天五減零求生數理納音得此幾人傳此則又非王
陶所説者智按漢志有五音竒胲用兵刑徳一行以定
八山即古吹律聽軍定姓之法觸幾于微至之門也抱
朴子曰黄帝審攻戰納音古有之
日精在氐房言東方也月精在昴畢言西方也　若谷
曰日一星在房之西氐之東日者陽宗之精也為雞二
足為烏三足雞在日中而烏之精為星以司太陽之行
度月一星在昴之南畢之北月者隂宗之精也為兎四
足為蟾蜍三足兎在月中而蟾蜍之精為星以司太隂
之行度亦猶太白在亢歲星在室辰星在星熒惑在心
填星在南斗為五星居廟也智按星家有此説然推其
理謂日生東方氐房東七宿之中也月生西方昴畢西
七宿之中也後遂鑿附其説
　　天文(月令/)
周公月令因夏小正呂覽因月令淮南因呂覽記有異
同非後人筆也　陸德明以為呂氏春秋後人所刪蔡
邕王肅以為周公所作先儒以贊傑俊遂賢良行爵出
禄非太尉之職太尉秦官決非周公之書予謂不然月
令之書自大撓作甲子占斗所建伶倫制十二律以節
四時之度堯命羲和敬授人時分四仲以定中星驗之
于人占之于鳥獸應之于事終以允釐咸熙此夏時之
所由起夏小正之書辭簡理明固已備月令之體周以
農開國猶以時令為先務大概具見七月周公制禮作
樂得無一代之成書使此書盡出不韋之手不應以十
二令為紀各以數釋解釋于後合為六十一篇太尉固
秦官所命冡宰司徒司空司馬與太史樂正樂師澤人
虞人四監之類皆周官也不韋不過改周司馬為太尉
耳葢贊俊傑遂賢良與行爵出禄雖非太尉之職而設
儀辨位進賢興功制畿内封則大司馬之任也大率周
公増益夏小正不韋增益周公之書其間豈得無改竄
淮南時則訓比吕氏十二紀又有異同此可為證戴埴
鼠璞極重月令唐明皇有御刪月令李林甫注多異同
葢唐有讀時令之典即月令也宋賈昌朝撰時令十二
卷一行議李淳風專用吕氏春秋柳子厚言月令分行
政事之謬今取七十二候之説分配以七十二卦則月
令未可全非也智按古人舉配□之端幾而推行化裁
寓矣一切法皆可環之若不列言將土塊耶章俊卿考
索以月令為然七修類稿曰七十二候後魏載之于厯
欲民知驗氣序也陳澔注多謬説康成亦多譌處王砅
著素問亦引吕令與今世行吕氏春秋及厯迥有不同
如雷乃發聲下有芍藥榮田鼠化鴽下有牡丹華王瓜
生作箭生苦菜秀作吳葵華麥秋至作小暑至半夏生
下有木槿榮蟄虫坏户下有景天華通卦驗亦引物候
而其書亡智按郎瑛以五技為鼫鼠以螻蟈好夜出而
皆指螻蛄既辯鳴鵙非蝦䗫矣而復引博勞惡鳥即梟
鶡旦作鵕䴊之類不必然矣雉呴于朝若呴于鼎之類
果雌雄交鳴邪王砅唐太僕令自號啓𤣥子陳晁皆作
砅本草六書故月令廣義皆引作冰何子元曰月令章
句豕韋孟春立春驚蟄降婁之次雨水春分至後漢志
始依今序又漢以前穀雨為三月節清明為三月中
歲以紀天步故始于仲冬秊以序人事故始于孟春
升菴引陸賈十二遂元瑞辯之六書索隠直引尚書四
時成㒸以㒸為古歲歲乃秦字十月為首故從戍步也
焦弱侯引爾雅夏曰歲取歲星木生于亥而周于戌也
釋名云歲越也越古限也智謂劉熙從戊以聲取義曹
子建平原公主詠城闕之詩以日踰歲况我愛子神光
嘗滅則鄉音讀歲為薛耳陸佃曰禾千為秊步戌為歲
秊取禾一熟歲期兩稔故步至戌謂之歲九月建戌也
智謂古呼稔字如秊葢稔有念音故轉平聲葢古尚書
􁀙丁度韻作􁀙耳宋奉先厯曰厯法布步歲之法以冬
至斗建所抵至明秊冬至所得辰刻襄杪謂之斗分故
歲文從步戊戌者斗魁所抵也要論之戌聲耳陸佃取
一熟兩稔義已支矣禾生春成于秋春作夏長秋斂冬
藏人事周而復始故秊從禾四時周為一秊也歲以紀
天步故始于仲冬秊以序人事故始于孟春周官太史
掌正歲秊以序事此歲年之辯也鄭𤣥以正歲為孟春
夏之正月也正月為仲冬周之正月也于始和不得其
説則曰言始和者猶若改造云爾于凌人不得其説則
又曰以季冬為正歲可謂强矣孫氏曰堯典成歲舜典
歲二月東巡狩則唐虞不特曰載禹貢十三載乃同則
夏不特曰歲太甲曰三年復歸于亳則商不特曰祀洪
範惟十有三祀周禮三歲計郡吏則周不特曰秊也葢
載以始一歲而終歲以星一周祀以祭一歲徧秊以禾
一熟當時或班詔用之示改朔之意史官紀文則可通
矣改月聚訟亦此故也猶知府知縣不得稱守令也
鼎銘十有亖月之文曾南豐以為複篆董彦逺以自即
位之月數也　劉原父得商洛鼎銘曰惟十有亖月傍
死魄曾南豐曰古如作􁁊人作􁁊此亖特二字耳董逌
曰或謂周十四月為夏二月元命包曰夏以十二月為
正管子有十三月令人之魯二十四月魯梁之民歸齊
二十八月萊呂之君請復之語邢子才曰四十二月之
科一依恒式彼自其君即位後以月為數其時則已再
改秊矣此亦一説也智按王厚之印譜漢關内侯印作
􁁊此作􁁊當時刻南豐跋語誤􁁊為􁁊耳原治編曰古
器銘云十有三月十有四月十有九月或云正月乙子
或曰丁子呂與叔考古圖謂嗣王踰年未改元故以月
數乙子即甲子丁子即丙子世質人淳取其同類彦逺
曰用其剛必取柔以成之今術猶然
歲陽歲名異同　閼逢(甲史記作焉逢/淮南作閼蓬)旃蒙(乙史記/作端蒙)柔
兆(丙史記/作游兆)强圉(丁史記作/强梧音予)著雍(戊著直畧切/淮南作著雝)屠維(巳史/記以)
(戊作徒維以乙作/祝犂與爾雅抵梧)上章(庚史記/作商横)重光(辛重平聲史/記作昭陽)𤣥􁕼
(壬史記作横艾升菴引作/𤣥弋穀城引漢碑作𤣥墨)昭陽(癸史記作尚章而反以/昭陽在辛不知誰是)
　攝提格(寅/)單閼(卯音蟬焉又音丹遏史記作亶安安/音焉升菴引作蟬焉楚望引漢丹陽)
(麟鳳瑞像圖銘龍/起嬋嫣三月季春)執徐(辰淮南/作執除)大荒落(已史記一作芒/落履按一本作)
(大荒/駱)敦牂(午/)協洽(未史記作汁洽履/按一本作叶洽)涒灘(申涒湯昆反/升菴引史記)
(作芮漢又/作涒漢)作噩(酉淮南引作鄂升菴載籀文作詺作􁀙/作咢漢志亦曰作詻履按史曰作鄂)
􁁜茂(戌􁁜音掩升菴引史記作䁆/茂今按作淹漢志作掩茂)大淵獻(亥/)困敦(子敦/音頓)
赤奮若(丑/)爾雅以干為歲陽支為歲名今人多雜稱之
漢人各記其所傳或馮臆決故多錯舛劉曜時玉文曰
噩酉小衰困囂喪謂酉與子也
窉月即寎月　三月為寎直翁曰郭璞音丙故收上聲
孫炎音况病切按疏音孚柄切鄭樵音柄唐韻引爾雅
三月為窉或曰自正至三月甲乙丙也余未敢必之寎
實古病字
且月猶焦月　爾雅六月為且邢音子余切漁仲從之
京山以為焦月葢因上林賦巴且即巴蕉知古音通六
月盛熱故曰焦
霜月朽月九月也　博南引宋詩九月不虚為朽月謂
多霑也漢韓敕修孔廟器碑霜月之靈九月也永叔笑
其不成語或曰稱菊月竹醉月與韓鄂浴蘭月不尤可
笑乎
來月亦曰明月月晦曰提月　左傳明月言後一月也
公羊傳提月六鶂退飛提月者何逮是月也何休注提
月邊也魯人語也
大月良月皆十月也後九月秦歸閏于終也　吕覽任
地篇草諯大月髙誘注曰大月孟冬月也諯字無訓智
疑長笛賦冬雪揣封之揣音團秦以十月為首故曰大
月韓鄂以十月為良月引傳曰使以十月入良月也就
盈數焉秦二年後九月即歸餘于終之法也髙后文帝
時屢書後九月則漢猶未改秦厯也
橘滁言歲將除也　李石引十二月得丙曰橘滁智按
爾雅作十二月為涂注涂音徒愚謂當音除葢謂歲將
除也故李石竟作橘滁又按通鑑修堂涂亦音除即今
滁州此可證也
唐有兩除夜謂除歲與冬住也　老學菴曰陳師錫家
享儀謂冬至前一日為冬住廣記盧項傳是夕冬至除
夜乃知唐冬至前一日亦謂除夜詩日月其除去聲陳
氏𫝊其語耳
八神謂八引也　轉注畧曰易通卦驗冬至日置八神
樹八尺之表神讀作引言八引者樹杙于地四維四中
引繩以正之故名引智按禮其慎也注作引應田縣鼔
注田為𦙍即􁈹信亦謂伸足證神之為引
吁荼言長養也　尚書大𫝊曰南方者何任方也夏者
假也吁荼萬物養之外也吁荼讀曰嘘舒
山谷以恢台釋長贏　山谷䟦希圓禹廟詩髙閣無恢
台直言無暑氣耳楚辭恢台之長夏恢大也台胎也爾
雅曰夏為長贏即恢台也髙閣無長贏可乎智按恢台
猶説文灰炱也言火氣也猶炎燀也文選注引國語曰
水無沉氣火無炎燀音初延切蜀王衍立當面㕑烹燀
傅毅舞賦舒恢炱之廣度其義大也而字以炱蓋火氣
發揚即有動盪廣大之意希圓詩自不佳然于恢炱之
本訓郤合山谷主大胎之説反謬
遷方西方也　前漢志少隂者遷方白虎通云西者遷
方也萬物遷落也郊祀歌象載瑜白集西食甘露飲榮
泉先俞山即西隃則知漢時讀西為遷故毛晃收入先
韻音遷余謂當音先如洗在薺韻又在銑韻也説文有
拪字遷迻也可證西之先音凡夫竟欲改餘糧栖畞為
栖畞則不必耳
隂溼之色曰黴􁀙　黴􁀙音梅軫一作霉􁀙溼氣著衣
物生斑沫也􁀙又作􁁊沴埤雅以梅子黄時雨曰黄梅
雨人遂以黴天為梅天今韻㑹是之四時纂要云閩人
以入夏逢庚入梅芒種逢壬出梅今江淮以芒種逢丙
始入小暑逢未乃出
溽暑曰宛暍　荀子曰夏不宛暍宛讀作藴詩我心菀
結菀音藴亦可音愠集韻亦作惌又省作宛倉公傳宛
篤不發有菀者柳音鬱淮南子六月天子衣菀黄苑菀
藴宛皆相通假大宛及宛縣則音鴛暍受暑也内經曰
中暍重暍
太惢秋祀也　升菴引管子秋至而禾熟天子祀于太
惢惢與葳𬎼音義同草木葳垂也今廣韻分蕊惢為二
而六書索隱復以􁁜為古昊字太惢乃太昊也則何以
又音蕊而訓葳垂乎以式言古多複篆如星作品累作
畾飍焱之類天有五帝星心宿其一也為天子之心心
中一星曰天王其次舍曰大火秋為七月流火之候而
東方宿屬木金令克木故祀之惢乃心宿之聚象也姑
存其説又按古太字亦作□從三太可以為惢即心字
之證
揫斂一作􁒊斂□斂　漢書厯志秋􁒊也物􁒊斂乃成
合溪引作□即揫字將由切禮記鄉飲酒秋之為言愁
也注讀曰揫説文束也増韻斂也升菴引宋人秋日書
啓金􁒊秩序玉宇敷凉吾嘗笑升菴愛此等前人用金
商白商既可杜撰金􁒊則亦可以白揫素揫矣或者讓
前人杜撰而我用之乎
觱發一作畢發㓖冹栗烈一作䬆颲栗冽　考異一之
日觱發説文作畢發詩攷作㓖冹二之日栗烈説文作
䬆颲董氏作栗冽智按説文未引詩但䬆讀若栗以此
知之轉注畧謂栗亦有冽音
時雨曰澍􁁊雨即淫雨小春月内三雨曰藥雨　繁露
曰雨幸大澍易林曰沾洽時澍陸機要覽夏澍名錦雨
説文□乆雨也胡男切􁜶霎小雨也南陽謂霖􁁊􁁊鉏
箴切陳士元韻注古月令□雨早降即淫雨霑雨􁁊也
今人曰入霑亦曰入液太𤣥經溟沐即霢霂歲時記小
春月内三雨則百蟲飲而藏蟄呼為藥雨實義則液雨
也江隣幾雜志同州民謂沾足為爛雨梁益記稱大漏
天小漏天皆謂霖淫也杜詩鼓角漏天東升菴言蜀九
月曰汃月
青旛土牛著于漢志其理則宋人論之矣　漢禮儀志
立春日令吏服青䙡立青旛施土牛耕人于門外陳氏
曰土勝水牛善耕勝水故可勝寒氣善耕故可以示農
耕之早晚後世土牛法以歲十幹色為首甲乙青丙丁
赤之類也十二支色為身寅卯青巳午赤之類也納音
色為腹以立春日幹色為角耳尾支色為脛納音色為
蹄宋景祐元年以土牛經四篇頒天下丁度為序
膢臘謂秋膢冬臘也　祈穀食新曰膢類竒云膢臘皆
獵取禽獸以祭之名膢以立秋臘以十二月韓非子曰
山居而谷汲者膢臘而相遺以水後志貙膢以八月一
作貙劉
蜡臘在歲終報神而祭祖也　伊耆始蜡蜡索也陳祥
道曰蜡所以報本反始息老送終也王𤣥冕而有司皮
弁素服葛帶榛杖牲醴疈辜樂六莖豳頌土鼓舞兵舞
帗舞夏曰嘉平殷曰清祀周曰大蜡秦始謂之臘魏紀
曰王者各以其行盛日為祖衰日為臘漢火徳用午祖
戍臘王肅曰魏未社丑臘今謂臘癸祖先一事玉燭寳
典曰蜡者報百神臘者祭先祖同日而異祭也前朝四
孟享廟户竈霤門井分五時又于歲暮享廟命官兼祭
五祀葢本月令臘享五祀也蜡祭缺焉而各俗尚儺
臘明言臘明日也　天文志魏鮮集臘明正月旦決八
風上文言候歲始或冬至日産氣始萌臘明日人衆卒
歲壹食飲食發陽氣言臘之明日也
重三猶重九也　張説大集以三月三日為重三九日
之節以九九為長乆也修禊謂之戒浴司巫註疏一月
有三巳據上旬之巳而為祓除之事見今三月三日水
上戒浴束晳舉羽觴隨波是也
寒食有三説漢有龍忌唐猶鈔火則因司烜狥火之故
事也　荆楚歲時記云冬至百五日曰寒食連昌宫詞
初過寒食一百六特出宫中許然燭後遂以三月三當
之謂之冷節桓談新論太原郡民以隆冬禁煙五日周
舉傳以介子推之故太原有龍忌之禁一月寒食舉以
盛冬去火損殘民命乃作書置廟而俗改則此節在仲
冬淮南龍忌注中國謂鬼神日忌北塞南越謂之避龍
初學記載琴操注介子推以五月五日焚厄晉又禁民
間不得舉火一作子綏則此説有三按惟晉乗及新序
言子推焚死事殆不足信晉乗傅㑹劉向耳孟竒以左
傳火記為信焚火之説則始于司烜氏仲春以木鐸狥
火禁于國中注云為季春將出火也今寒食適當其時
後人緣飾遂為别説實以息舊火出新火後世遂沿之
劉向亦多集戰國雜家之説如申生雉經而説苑以為
伏劒之類是也魏武令不許絶火輦下記言唐寒食鈔
火虎臣泰之皆言鈔火□人家火其罰甚嚴清明尚食
乃鑽火洪洲曰介子推姓王名光
清明出遊曰􁀙脚　宋清明禁衛作樂四出曰􁀙脚(􁀙音/靸)
四月有開煮　東京記宋時㸃檢所以四月開煮作臺
閣妓樂戲大酺也
上已五日皆躤柳　文昌雜錄曰五日走馬謂之躤柳
焦氏類林作籍音札元美作躇柳演繁露曰壬辰三月
三閲李顯忠軍嘗折柳揷毬塲走馬射斷之曰躤柳音
藉呼若乍其矢鏃最闊取其斷也其蹛林之故事乎
冬節有關撲　夢華錄京師重冬節更新衣享先祖官
放關撲一如年節池苑内亦縱人關撲有以一笏撲三
十笏者以上數名皆踵五代時人雜習大半譯語猶之
寄庫陶里樺也
下元有寄庫午日有討賽咿唲上已有陶里樺　通考
曰十月十五日一時進垜國主與押番臣僚望木葉山
奠酒拜番字書狀同焚曰寄庫木葉山在薊州馬蘭外
諸山明初三衛地也遼史爇節午日曰討賽咿唲上已
日射雉為樂曰陶里樺陳無功引作陶里化六月十八
宴國舅族曰􁞭里􁀙郎瑛曰金元正月十六日放偷猶
今之走街也
除日焚柴曰籸盆　月令通考吳中風俗除日送舊神
焚松柴謂籸盆或曰以松栢桃杏爇火曰生盆孫愐曰
籸粉滓也韻㑹曰粥凝歲時雜記除夕作蕡燭以麻籸
濃油如庭燎律有元日油籸之義今籸盆也或作□音
莘青藤曰俗謂之喪盆或燒冬青樹武林舊事南郊用
之又元夕有蕡燭籸盆
以亥日為市曰亥市　青箱雜記蜀有亥市亥音皆言
如痎瘧間日一發也諱痎故曰亥市徐筠水志曰荆吳
俗取寅申巳亥日集于市又分寧縣本常州亥市智按
吳曾曰豫章古漁父詩云魚收亥日妻到市醉卧水痕
船信風張藉江南曲云江村亥日長為市落帆度橋來
浦裏後見李淳風易鏡占漁獵勝負篇云取魚卦宜二
水又云魚宜見水忌土葢亥子屬水乃知魚收亥日所
自
　　天文(農時/)
勞田及時摩勞也　歐陽公通進上書云乆廢之地其
利數倍于勞田本六韜勞地之勞諸刻作榮田適姚叔
祥得臨川曾得之較本益知為勞田叔祥因著歐文考
異又齊民要術云春耕尋于勞(古曰耰今曰勞説文曰/耰摩田器今人亦名勞)
(曰摩鄙語曰/耕田摩勞也)秋耕待白背勞(秋多風若不尋勞地必虛/燥諺曰耕而不勞不如作)
(□蓋天澤難遇/喜天時故也)凡秋耕欲深春夏欲淺犁欲廉勞欲再
(再勞地熟旱/亦保澤也)後漢書劉般傳區種法增耕法言上農區
田區土壅禾根也御覧汜勝之奏曰湯有旱災伊尹為
區田智按區近漚聲
藉艿藉艸也　艿乃仍字時征切張華博物志趙襄子
狩于中山藉艿燔林唐裴延齡妄言長安得陂艿數百
頃艿乃舊艸未芟而新艸生也世説言新亭藉卉亦藉
艸意也青藤路史曰燒田中艸木曰熂爐汲冡周書曰
如艸既薙厥聚其猶有綴艿
􁣑殺􁍡翳也　齊民要術曰凡山澤開荒皆七月芟人
之艸亁而焚之林木大者􁣑殺之葉死不扇便任耕種
三歲後根莖枯朽焚而耕之中為穀田􁣑烏莖切此即
所謂葘也从甾艸詩其葘其翳一作􁍡荀子曰周公身
如􁈁葘爾雅曰木立死曰􁍡借義與栽通又為災害之
甾
冒橛土長也　月令艸木萌動注農書曰土長冒橛陳
根可㧞耕者急發國語土乃脈發注亦引之漢書藝文
志農書有九家百一十四篇鄭𤣥所引農書先師以為
汜勝之書也漢書注成帝時為議郎使教田三輔也土
長冒橛者謂置橛以俟土智按橛謂直立則正可通解
耳急發即撥也一作垡焦弱侯曰耕起土塊曰垡
樹嫁木介也　唐書寧王憲疾時寒甚疑霜封樹謂之
樹介春秋雨木氷曰木介即樹介也言象介胄也憲見
而嘆曰此俗謂樹嫁者也諺曰樹嫁逹官怕吾其死矣
今問竒集直注木介之介音駕凡夫曰嫁樹當為犗樹
俗訛為嫁此并不知木介耳
騸樹接樹也　月令廣義有騸樹法崔寔月令正月接
樹則古有之矣接則實大而甘美俞宗本有種樹書言
接樹法甚詳
宿麥言隔歲種也夷下謂麥後種禾豆也　國史補言
五月有麥信月令孟夏麥秋至白安石師曰今山東呼
麥熟為麥秋薙氏注鄭司農云今俗間謂麥下為夷下
言芟夷其麥以其下種禾豆也汜勝之曰子欲富黄金
覆為壅麥根也夏至後七十日寒地可種宿麥説文曰
春麥為㯔此芮切猶言穏也
　
　
　
　
　通雅卷十二
欽定四庫全書
　通雅卷十三　　　　　　明　方以智　撰
　　地輿(方域/)
　　　(陸文裕曰予嘗欲取今之州縣推而上之以㑹/於禹貢之命名因以著古今離合遷改之實為)
　　　(一書宋浦江倪朴文卿嘗作輿地㑹元志四十/卷惜當時以布衣著書力不能傳其自叙有曰)
　　　(今學者急於利禄專務時文故不識者不肯目/而識者未暇覩也悲夫元符中蜀人税安禮撰)
　　　(地理指掌圗臨江呉澥著宇内辨智皆不得見/郭景純注山海縣寓冩意耳酈道元注水經身)
　　　(未得至南方也嘗覽朱考亭沈存中呉虎臣范/公稱王伯厚及楊升菴章本清馮嗣宗各有所)
　　　(辨欲以朱思本畫方配里法倣謝莊之截木分/合就各地古事編圖㑹括諸志于修攘考一時)
　　　(不及姑鈔記所知以俟/崇禎癸未夏方以智記)
河東河西河南河北河內河東淮北淮西江北江南山
東陜西章潢所采宋人之論詳矣　有兖州之河東有
幷州之河東(黄河舊道三代以前自宋衛州之黎陽縣/近折而北流故北京及河北東路諸州在)
(河之東即古兖州之域故周禮職方河東曰兖州爰自/周定王時黄河舊道漸以湮塞秦漢以還河堤屢壊乘)
(上游之勢決而東下故兖州之域隔在河北而河東之/名乃移在幷州戰國以來子史中乃謂河東之地皆指)
(宋朝河東路而言之即古幷之/域也智按此北京謂大名府)有雍州之河西有凉州
之河西(黄河源自崑崙傍積石北流餘二千里至於宋/銀夏之交稍折而東流不盈千里而折而南流)
(故宋永興軍路鄜坊丹延諸州在河之西而河湟之間/鄯凉甘肅諸州亦在河西戰國之際所稱西河地即指)
(鄜房丹延之間而言在雍州之域也西漢以來/所稱河西地即指河湟而言古凉州之域也)有中土
之河南有邊境之河南有中國之河北有邊方之河北
(黄河大勢如覆斗之狀而闗中正在斗間中原適當如/衡故宋之京畿西路在河之南斯中土之河南也而綏)
(銀勝夏諸州亦在河南即邊境之河南也河北東西路/在河之北斯中國之河北也而隂山揜海之間有秦長)
(城外地亦在河北即邊方之河北也三代以前河南之/稱止在中土秦漢而下奪外國南牧之地列為郡縣亦)
(名之曰河南陳隋以前河北之稱止在中國李唐之初/塞外突厥之地悉為郡縣亦名之曰河北春秋傳中所)
(稱河南河北之地皆指邊境/等地而言與前史至不相侔)有指一郡而言者有指一
州而言者有指一道而言者(如中土河南之地今古一/名而兩漢河南之稱惟指)
(一郡而言即宋京西屬縣兼鄭孟二周之境而已姬周/河南之稱則指一州而言即宋東西二京及京西南北)
(路之地李唐河南之稱則指一道而言包古青徐兖豫/四州之境奄黄河以南皆是也宋為東西南三京及京)
(畿四州/之地)故周之河內異乎漢之河內(周禮職方河内曰/冀州即宋河北東)
(西路地漢之河内乃右/郡宋懐衛二州是已)漢之河東異乎唐之河東(漢河/東郡)
(即宋河中府及慈隰晉絳解五/州唐河東道乃宋河東路地)古之淮北乃宋之淮南
(宋宿亳二州自開國以來至於/李唐皆在淮北宋乃移屬淮南)而宋之河北乃古之河
東(宋朝河北東路之地/三代以前屬河東)淮西一名也有在京東有在京
西(淮道自西而東時折而北流故淮北之地間名淮西/如漢封劉交為楚王王淮西則宋京東西路之地也)
(唐裴度身督戰遂平淮/西則宋西北路之地)江西一名也有在江北有在江
南(江道自西而東時折而北流故江北之地間名江西/而魏志武帝紀稱江西遂空則宋淮南東路之地也)
(晉紀稱石勒陷江西壁壘百餘則宋京西南路之地/也至五代史稱鍾傅據有江西乃今江南西路之地)江
南一地也有稱江左有稱江右(金陵居長江下流前朝/有江南者皆都之據金)
(陵而言則江南居左四瀆之流皆自西而東天下之形/勢亦然以中原而言則江南之地居右故前史兩稱之)
山東一名也有指河南而言者有指河北而言者(前史/有山)
(東之稱者皆據華而言之則其所謂在華山之東也其/地正在河南而稍及河北之近河南者至杜牧之罪言)
(則所稱山東之地/專指河北而言也)陜西亦一地也虞夏曰雍州商周曰
西土春秋為秦國戰國稱闗中楚漢之際謂之三秦兩
漢又名山西宋始為陜西路耳書稱河亶甲居相即今
之相州也春秋衛侯燬滅郉即今之郉州也楚子入陳
楚師滅陳皆今之陳州也齊師滅萊即今之萊州也楚
子圍鄭即今鄭州之新鄭縣也齊侯侵蔡即今蔡州之
上蔡縣也若此類未易概舉葢履其地不敢沒其名也
然而遷徙不常考証或疎至有巳非其地而空存其名
者如春秋呉師入郢近于今之郢州而非也(古郢城在/今之荆南)
(府界去郢州餘三百/里宋郢州即承天)秦師入滑近於今之滑州而非也
(古滑國今在西京偃師縣/之鄉去滑州餘四百里)楚人滅舒近於唐宋之舒州
而非也(古舒國今在廬州之舒/城縣去安慶餘三百里)楚人滅黄近於今之黄
州而非也(古黄國今在光州定城/縣去黄州四百五十里)楚人伐徐近於今之
徐州而非也(古徐州今在泗州臨淮縣之/徐城鎮去徐州埀五百里)傳稱允姓之
戎居於瓜州近於今之瓜州而非也(古瓜州地在今汝/州去瓜州埀三百)
(里/)有西亳南亳北亳而皆非今之亳州也(西亳在今偃/師南亳在穀)
(熟縣北亳/在考城縣)有東虢西虢南虢而皆非今之虢州也(東虢/在鄭)
(州榮陽縣西虢在鳯翔府虢/縣南虢在南陵軍升陸縣)有東楚西楚南楚而皆非
宋之楚州也(東楚今蘓州西楚今徐/州南楚即今荆州府)古之酒泉在河南
而今之酒泉在河西(左傳王與虢公酒泉之邑實在于/河南而西漢而下迄于今有酒泉)
(郡漢屬河西/今在徼外)古之丹陽在荆南而今之丹陽在江東(左/傳)
(稱楚子邑于丹陽今在荆南府/枝江縣内今丹陽郡乃潤州也)古之豫章在江北今之
豫章在江南而皆呉楚之境也古之澶淵在河南今之
澶淵在河北而皆宋衛之郊也(襄二十年諸侯㑹于澶/淵實宋古都所謂澶淵)
(聚者即其地正屬河以南而趙宋之/澶淵乃在河北天雄今大名府開州)
樂蟠始臧毛氏新喻中廬丹陽匡山謝陽之譌皆王楙
之説也　慶州有樂蟠縣本漢畧畔道地後訛為樂番
鎮戎軍有笄頭山隗囂使王元猛塞雞頭道即此也後
訛為訮屯山凉州有姑臧縣河西舊事謂舊塞外葢藏
城也後訛為始臧婺州長山縣本長仙縣其地赤松子
採藥之所後訛為長山北京館陶縣有屯氏河漢溝洫
志謂河北􁌰於館陶分為屯氏河後訛為毛氏河臨江
新喻縣本新渝縣葢有渝水故名而唐天寳後相承作
新喻隰州石樓縣本漢吐軍縣後魏置吐京縣亦音語
之訛也楚鬻熊始封丹陽則在今歸州秭歸縣後楚文
王徙都江陵府枝江縣亦曰丹陽漢於宛陵置丹陽郡
隋于丹州置丹陽郡唐于京口置丹陽郡其地不一而
西漢志乃以曲阿之丹陽為楚所封誤矣漢文帝封淮
南王長子陽周侯賜為廬江王應劭曰廬子國即盧庸
之地按左傳盧戎自在宜城山中劭誤以中廬之廬為
廬江之廬矣舜漁雷澤正城陽之雷澤而周處風土記
乃以呉之太湖大雷山小雷山為舜漁之所子胥之胥
山在嘉興東南而張晏乃以太湖之承胥二山為子胥
之山李白少讀書于匡山正綿州大小匡山而寰海舊
注乃指江州匡廬山為白讀書之所或白遊處焉耳後
漢樊丹封謝陽侯正詩所謂申侯番番既入于謝之謝
地也而傳乃以為射陽按射陽在山陽西即髙祖封項
纒之地非丹封地也樊毅碑曰謝陽之孫此可驗也
韓退之南陽在修武非鄧州也　南陽懐州修武縣有
南陽城左傳曰晉於是始啓南陽即此智按韓退之正
修武人今為懐慶府修武縣孟縣亦有韓愈别墅俗呼
韓莊金石志載孟縣皇甫湜撰韓碑世人以鄧州之南
陽為退之之里誤矣其稱昌黎者其先昌黎人也愈封
昌黎伯今永平府昌黎縣有韓祠馬融曰晉地自朝歌
以北至中山為東陽朝歌以南至軹為南陽應劭曰秦
改名修武臣瓚云韓非書秦昭越趙長平而伐修武時
秦未兼天下修武之名乆矣秦昭紀魏入南陽以和張
儀傳魏絶南陽白起傳攻南陽太行道絶之輿地廣記
修武本商之寗邑武王伐紂勒兵于寗更名修武
蕭何南陽之酇在楚之光化非沛之酇也　當時在南
陽者今在襄陽之光化縣此蕭何封邑也沛縣之酇本
作□音嵯今亦不在沛縣在歸德府考城縣之鄉間尚
有酇城橋古今分畫境界學者一時未考宜其隨聲聽
訛耳余嘗論之曰漢地理志載南陽酇縣侯國不言沛
之□為侯國非明驗乎沛之□為酇誤于班固之碑王
莽之改水經注之引也班固泗水亭碑曰文昌四友漢
有蕭何序功第一就封于酇合溪曰孟堅必知封地則
南陽之酇有嵯音智直謂古時韵粗班固亂叶耳江統
徂淮賦言何封于沛矣水經注渙水逕酇縣故城南襄
十年公㑹諸侯及齊世子光於酃王莽之酇治矣朱謀
㙔曰􁰤字誤三傳皆作㑹于柤古文柤通□應劭曰作
嵯漢地志沛郡酇縣注本作□王莽曰酇治故遂以□
為酇古人讀書己浮何怪今人邪又曰沔水過酇縣謂
之酇頭髙帝五年封蕭何薛瓚曰今南鄉酇頭茂陵書
曰在南陽王莽更名南庾沔水又過筑陽東師古曰南
陽蕭何封邑音贊本春秋隂國唐為懐州隂城縣有何
廟何薨髙后封何夫人同為酇侯小子延為筑陽侯文
帝罷同封封延元時為光化軍今則為縣屬襄陽府酇
字本義則百家為酇音贊寒韵存此則聲轉而廣韵收
之歌韵有酇註曰封邑則誤矣升菴弱侯定以沛□為
蕭何封邑而云師古無據者大謬也一統志載永城縣
有酇侯城為何食邑以訛傳訛亦猶承天府之陽春亭
以宋玉生此郢州耳總之漢志分侯國延為筑陽侯二
證最確而班固之韵乃古通轉之口齒猶攢之从贊難
之讀娜也恕先云江淮以韓為何京山云閒介之轉為
个此可推矣
詩六月篇之鎬非豐鎬之鎬也　靈夏等地即六月所
謂侵鎬及方也有什賁故城漢置朔方五原郡孔氏曰
劉向疏云吉甫之歸周厚賜之其詩曰來歸自鎬鎬去
京師千里王肅以為鎬京王基駁之朱氏曰劉向以為
千里之鎬疑即朔方也
昆明池正鎬京地也　潘岳闗中記曰昆明池曰靈池
堯治水訖停船此地葢堯已有池漢因而深廣之智按
此説大謬昆明滇池名漢武開以名之曰習水戰已為
鑿説况堯停舟乎徐廣曰豐鎬相去二十五里通典曰
京兆長安縣西北靈臺鄉豐水上是也鎬今昆明池鎬
陂是也昆明鑿而鎬京為池隋城亡而漢都為苑稱引
古昔者豈可不一覈耶
陶令八十日之彭澤非今小孤前之彭澤也　古彭澤
縣在今湖口縣東三十里漢置晉隋因之凡左蠡而北
大孤而東皆其地也唐武德五年改彭澤為浩州遷于
浩山下至今湖口九都號五栁鄉八都號彭澤鄉有三
學寺祀淵明有洗墨池玩月臺呉草廬為記南唐始析
五栁彭澤二鄉之地為湖口縣見九江志若以小孤江
之彭澤縣為淵明解綬地則非矣
大别在漢陽非安豐也　孔氏言大别在壽州霍山縣
宋之六安也史記索隠云在安豐縣此誤矣其實在漢
陽府亦曰甑山魯山左傳楚拒呉濟漢而陳自小别至
於大别小别在汊川今漢口世傳大别龜山黄鶴樓磯
蛇山也智又考水經云□水出廬江雩婁縣南大别山
注云俗名檀山峴即安豐西南葢大别有同名而注尚
書者誤
嵞山有四古㑹稽竝轄淮南塗山實在壽春非山隂也
淮水過當塗縣非今太平之當塗也　塗山在壽春東
北濠州鍾離縣西九十五里禹㑹諸侯周穆亦㑹智又
按晉常璩巴志言禹娶塗山今江州塗山是也江州縣
郡治塗山有禹王廟及塗后祠北水有銘曰張太守於
此仙去有粉水世謂江州墮林粉也水經注引哀十年
禹㑹諸侯于塗山杜預曰塗山在壽春東北史記索隠
又以塗山在今九江余按國語仲尼曰禹致群臣于㑹
稽防風後至殺之其骨專車劉向王肅竝有此説則酈
君似以塗山在㑹稽王伯厚確以為在壽春或者禹所
至山别有㑹稽之名乎地理志當塗侯國也淮水過之
禹娶塗山即其地吕覽曰江淮以辛壬癸甲為嫁娶日
此足證也太平之當塗乃僑立名耳杜預所謂塗山在
壽春縣東説者云今濠州是也呉越春秋亦以㑹稽有
塗山又兼載塗山之歌應劭云塗山在永興北或云蕭
山縣是已疑矣蘇鄂演義云塗山有四一㑹稽二渝州
三濠州四當塗皆有禹跡葢傅㑹耳章本清謂栁子厚
塗山銘蘇子由塗山詩指在濠州皆非是此疑未決耳
王楙引翠㣲考異以宣之當塗正禹之娶所則楙猶無
識矣當是古之㑹稽所轄者大如戰國之楚則徐州南
京皆是也句踐滅呉則呉地皆越故通稱㑹稽漢分為
呉郡㑹稽郡故又合言呉㑹或曰濠州之塗山甚小豈
能容諸侯不知古言其㑹地豈直在山上耶
壽春有荆山因遷郢而名也　楚自昭王之後又歴十
一傳至考烈王始徙都壽春韓非子所載卞和獻玉事
乃在厲武文三王之際昭王上接武王已越十世當三
王時鍾離何嘗屬楚而彊謂卞和至此山邪新序又謂
抱玉而泣在共王時雜記又謂在懐王及其子平王時
平王乃昭王父下距懐王九世共王上至武王六世差
矣陳霆尚以懐逺荆山為卞和獲璧處更誤
首陽有三　一蒲坂二隴西三洛陽王勉夫以夷齊在
洛陽論語註謂在蒲坂非也夷齊令支人冡在肥如漢
志遼西令支有孤竹城水經注雷首名獨頭山夷齊所
隠都穆謂中條為雷首下有水曰雷澤
歴山有五　一河中府二齊州歴縣三冀州四濮州雷
澤縣五紹興曽南豐齊州堂記云舜耕歴山漁雷澤陶
河濱作什器於壽邱就時於負夏鄭康成釋歴山在河
東雷澤在濟隂負夏在衛地皇甫謐釋壽邱在魯東河
之北河濱在濟隂定陶西南陶邱亭耕稼陶漁皆舜之
初事在一時地宜相近孟子又謂舜東夷之人吕覽舜
葬于紀市按鳴條在今贛榆縣有蒼梧山近莒之紀也
歴山在齊者是圖記謂南山為歴山以濼水出歴縣也
世因河東雷首山一號歴山溈水所出舜娶堯女所居
謂歴山為雷首之别號附㑹也陸魯望云世謂舜田歴
山象耕鳥耘聖徳感之非也葢耕深似象步耘疾如鳥
啄李石載周處記舜葬上虞始寧剡縣多柞呉㑹以柞
為櫪故曰櫪山此尤附㑹
趙之扞闗非楚之扞闗也　趙扞闗在陸道楚扞闗在
水道楚肅王四年為扞闗以拒蜀
李牧所取方城非汝葉之方城也　左傳之方城在汝
州葉縣西南唐勒論作萬城万之訛邪漢廣陽郡方城
縣後漢屬涿郡一曰燕方城縣唐貞觀時自章信城移
固安縣治此李牧伐燕取方城王肅曰今涿郡方城縣
有韓侯城又上庸堵水東逕方城此亭名也上庸今竹
山縣有方城山堵水注于漢曰堵口下有澇灘
下蔡為硤石城非獨陜州之硤石也　通典梁大同中
于硤石山築城拒東魏天監十五年魏崔亮攻硤石即
今潁州下蔡也水經曰淮水逕山硤謂之硤石周世家
克壽州徙州治此魏諸葛誕舉事王昶據硤石以通誕
即此城又晉胡彬援壽春既陷退保硤石亦此城也
鍾離非今中都城　郡縣志濠州阻淮帶山晉淮南郡
鍾離縣安帝立鍾離郡宋兼置徐州為重鎮蕭惠休蕭
坦之昌義之康絢所守是也隋唐為濠州通典鍾離縣
東四里有古鍾離城即魯昭四年楚城鍾離又縣東一
里有小東城秦始皇築之以鎮濠州者終犂即鍾離史
伍子胥傳呉拔楚鍾離居巢注古鍾離子之國世本作
終犂
石城非石頭城也　羊祜傳呉石城守去襄陽七百餘
里祜以詭計令呉罷守祜以孟獻營虎牢而鄭人懼晏
弱城東陽而萊子服乃進據險要開建五城收膏腴之
地石城以西盡為晉有郡縣志郢州長壽縣城本古之
石城背山臨淮水呉於此置牙門戍城羊祜亦置戍焉
郢州西北至襄陽三百餘里水經注沔水南逕石城西
城羊祜所立元康元年分江夏西部置竟陵郡治此即
今之承天也郢本為荆州承天為郢州則自北周改名
而唐因之耳庾亮欲移鎮石城蔡謨曰沔水之險不及
大江非廟算之勝亮不果移樂府有石城莫愁郢有莫
愁村弱侯爭以為白下石頭城女子誤矣河中之水歌
是又一莫愁也且石城非一魏牽招傳孔明在祁山遣
使結連軻比能比能至故北地石城與相首尾又高州
府贑州府皆有石城叙州府金華府永康縣皆有石城
山山名石城石門者不可勝數孫權初都京京口也十
七年權作石頭城臨江歐陽公于役志言次江口夜大
風次清凉則今之洲乃數百年間事也
石頭有四　韓退之有次石頭驛寄江西王中丞閣老
詩故今洪州石頭驛皆以為證大觀三年汪藻彦章為
江西提學作石頭驛記呉曽言江西有兩石頭石頭遷
住南嶽地名石頭與白下石頭為四
姑蘇或作姑胥姑餘　巵言曰王順伯高徳基謂姑蘇
乃姑胥也凡山與臺皆以伍胥得名呉人鄉語以鬚為
蘇故誤曰姑蘇後遂為蘇州按續圖經紀云姑蘇臺一
名姑餘史記正義云在呉縣西南三十里山水記闔閭
作又云夫差作越絶書云闔閭造九曲路以遊姑胥之
臺然則姑蘇之或謂姑胥或謂姑餘不可知而始于闔
閭成于夫差豈得云因伍胥而誤也姑蘇自是故名第
古以名臺今名驛而正徳中纂志書者冠以姑蘇卻大
可笑
畨麗梅里也　太伯居梅里今之横山
滸墅本為虎疁　因唐諱虎錢王諱鏐而改虎邱劍池
四字世傳顔魯公書乃譌也魯公無不諱虎者唐人修
晉書巳稱武邱武林神武門矣
皋橋皋奉卿居也蛇門梅福所隠也岝㟧支硎也　俱
見呉地志漢議郎皋伯通字奉卿居皋橋梅福隠蛇門
或稱夷門支硎山支道林所居白馬升雲而去今名岝
㟧山越中新昌縣天姥對峙沃洲山亦云支遁居之
語兒亭當為禦兒　雋里地縣南有語兒亭言蠡與西
施通生一子此附㑹最可笑者而陳晦伯胡元瑞乃引
以駁升菴西施沈死之説豈不更可笑邪按呉語曰吾
用此禦兒臨之韋昭注禦兒越北鄙在今嘉興言呉邊
兵若至吾以禦兒之民臨敵之元瑞未讀此乎
雅宜山舊名娜如　元美曰娜如山元虞伯生改為雅
宜凡夫曰南朝張廷尉女曰雅兒死葬處訛為雅宜呉
士王寵字履吉别字雅宜今其山又改為笯筎
干言二地而今為一山　詩干與言二地曹氏以為發
干縣隋志邢州内邱縣有干言山今北直順徳府唐山
縣西北四里有干言山
汝陽之天中山天之中也　輿地以河南為中而汝寧
又居河南之中故汝陽縣北三里有山曰天中云測影
植圭莫凖于此然則取黍于上黨亦偏矣或曰或言此
地夏至日中無影非也此地距北陸黄道十度日晷恒
在南廣州則無影耳
醋溝在山氏城北　岑參詩雁塞通鹽澤龍堆接醋溝
方囘云醋溝不知何地升菴按闞駰十三州志山氏城
北為髙踰淵又東北醋溝水出焉水在中牟郭縁生述
征記醬魁城至醋溝十里鹽澤見穆天子傳即鹽池
盧睾即盧溝　呉起云夏桀之國盧睾在其北升菴曰
即盧溝也睾古皋字則今桑乾河矣
春秋之江黄非今黄州九江也　江國在汝南安陽縣
安陽故城在蔡州新息縣西黄國在汝南弋陽縣今光
州定城縣水經注黄水入淮曰黄口有黄城
公瑾破曹在烏林非坡公之赤壁也　韓子蒼知黄州
訪栖鶻之危巢不復存矣詢赤壁乃赤􁴴磯也顧起元
曰赤壁有五漢陽漢川黄州江夏惟嘉魚西南八十里
江濱烏林南岸赤壁是也杜牧有寄岳州李使君詩云
烏林芳草逺赤壁徤帆開此則是矣或曰謝疊山猶于
嘉魚南岸石崖間見赤壁二字
出弗其山之汶非水經壽張入濟之汶也蜀之汶則岷
矣又有遼東汶城　淮南子曰汶出弗其髙誘云弗其
山名在朱虛縣東酈氏曰是乃東汶非水經所謂入濟
者也汶出太山萊蕪縣原山過奉髙縣博縣無鹽縣自
桃鄉四分曰四汶左二水雙流至無鹽郈鄉平陸故城
合為茂都澱次一汶至壽張故城為渚右一汶逕舊宿
國與洽鄉注長直溝然今不可考惟汶上縣水至明若
秦宓所云汶山江出其腹即岷也又有遼東之汶城盛
輔之曰即孤竹國也遼東音文山東音問四川音民貉
逾汶則死岷山也今一統志列為三曰塹汶徐汶青汶
本清曰入濟之汶見禹貢論語之汶上書傳謂之北汶
即今大清河入濰之汶見漢書入沂之汶見水經齊有
三汶清河為大述征記泰山郡水皆名汶有北汶嬴汶
柴汶牟汶皆源别流同又在三汶之外升菴云古作南
㟭北㟭或曰王又新汶志言汶遏于南旺戴壩甚詳
留侯封邑在沛非陳留也　張良封留侯留在徐州沛
縣今留城鎮有留侯廟存焉或以陳畱為子房封處廟
貌巍然誤也王洙曰宋武北征過陳畱下教修復其失
已乆矣按傅亮為劉裕修張良廟教云塗次舊沛停駕
留城本謂沛縣之留城一統志巳載之王洙語誤
沛之蘄非江夏之蘄也　苞水入漁逕蘄縣蘄縣漢屬
沛郡洨水潼水蘄水皆注于淮陳涉起兵於蘄大澤即
此也江夏有蘄春縣有蘄水出五蠻中晉改蘄陽縣即
今之蘄州也
漢中有沔陽城非今之沔陽州也　水經沔水逕沔陽
故城南注蕭何所築昭烈即漢王位於此城南對定軍
山有孔明廟習隆表召伯甘棠范蠡金像而立者也今
沔陽州則屬承天府
父城非城父酈道元誤引為一　漢地理志潁川有父
城縣而沛郡有城父縣水經注言汝水逕郟縣故城合
滶水滶出晉陽將孤山東入父城縣與柏水㑹逕賈復
城此正潁川之父城乃忽引楚平王大城城父居太子
建杜預曰襄城之城父也此誤矣一統志汝州寳豐縣
有父城古蹟云即左傳楚之城父城
郢鄢即荆襄　鄢襄陽府郢荆州府也正義曰鄢故城
襄州率道縣南九里郢城在荆州江陵縣東北六里楚
又自丹陽徙郢後九世平王城郢後十世秦拔郢徙陳
呉曽曰郢江陵之紀南城是也春秋有鄢水左傳楚屈
瑕伐羅及鄢亂次以濟是也其後曰夷水謂之漢水又
曰蠻水道元所云避桓温名改者也白起壅灌拔鄢為
縣漢惠改曰宜城春秋有數鄢其曰郾者戰國䇿作鄢
楚昭陽伐魏取郾漢屬潁川唐郾城縣屬蔡州宋屬潁
昌府此時屬開封府許州即漢之潁川也鄭伯克段于
鄢周語注妘姓國為鄭武公所滅漢陳畱有鄢縣應劭
曰克段此地也升菴引趙匡曰鄢當作鄔在緱氏縣南
為近後漢鄢屬梁國又晉敗楚鄢陵漢潁川有鄢陵縣
注云六國曰安陵宋東京鄢陵縣也此時屬開封之鄢
陵鄭邑戰國安陵也郡縣志故鄢在宋州寧陵縣南五
十二里鄭伯克段於此今寧陵屬歸徳府莒亦有鄢陵
公孫敖逆婦于莒郊鄢陵登城見之美其曰郢亦不一
楚徙壽春亦命曰郢其為郢州者竟陵古鄖國郡縣志
云在今郢州長壽界竟陵大城是也今為承天府明初
安陸州也三國魏曰郢州晉分江夏西部置竟陵郡後
周以其地置郢復二州武昌府劉宋時亦曰郢州宋孝
武分荆湘江三州之八郡為郢州鎮夏口此武昌府也
隋平陳改為鄂州今郢都白雪概多誤用而承天古蹟
且有白雪樓陽春亭其誤已乆沈存中皆以安陸為郢
他可知矣哀郢曰顧龍門而不見孰兩東門之可蕪注
云楚都南門三門一名龍門一名修門兩東門郢都東
闗有二門也今分荆鄢音焉鄢城音偃又有三荆通典
獨孤信略定北荆州即今河南府伊陽縣東荆州後改
曰淮州今唐州西荆州今鄧州北史獨孤信都督三荆
州是也經外雜鈔曰東晉王忱督荆州始于江陵營城
府曽南豐言襄州韓公井即昭王井有楚故城謂之故
牆即郢也
西鄂鄧州東鄂武昌　傳曰翼九宗五正逆晉侯於隨
內諸鄂(音/咢)晉人謂之卾侯杜氏曰晉别邑紂時鄂侯或
此地乎輿地記曰今卾州武昌楚之東鄂也漢為江夏
鄂縣孫權改為武昌鄧州南陽漢之西鄂張衡西鄂人
今南陽有平子墓鄂君之歌則東鄂也
邾鄒一也　邾(陟輸/切)鄒(側鳩/切)聲轉春秋邾莒用夷故邾
謂之邾婁婁亦兩音力俱切者合邾婁之音為邾力溝
切者合邾婁之音為鄒也輿地廣記曰淄州鄒平縣古
鄒國也兖州鄒縣邾文公所遷本繹邑也楚宣王滅邾
遷之江夏故江夏有邾城今為黄州黄岡縣
扈鄂一也　書曰啓與有扈戰于甘説文曰鄠縣有扈
谷甘亭輿地記今京兆鄠縣有甘水出南山甘谷此入
渭今鄠縣屬西安府秦曰甘亭魯莊㑹齊侯于扈征南
曰鄭地在滎陽卷縣西北元為鄭州原武縣近朝原武
縣不𨽻鄭州而屬開封漢之卷(平/聲)縣屬河南郡又有扈
瀆在今上海縣北十里本海鹽之東堰晉袁山松築壘
以禦孫恩者西安府洛南縣有𤣥扈山古讀扈如虎
鞏之鄩非斟鄩也　元凱曰北海平壽縣有鄩(音/尋)亭今
在青州濰縣即斟鄩也周子朝之亂二師圍郊鄩潰杜
注河南鞏縣西南有地名鄩中水經注云洛逕偃師縣
南鄩鄩水注之有上鄩下鄩又有鄩地周大夫鄩肸之
舊邑九江為尋陽今作潯又廣西有潯州府音皆同或
曰與鄩通非也嘗按古輿圖志考曰地志青州壽光縣
古斟灌城北海縣斟鄩城大康營陽夏相徙商丘相近
而依之非居也
鄎新息也　魯㑹呉伐齊師于鄎(音/息)説文姬姓之國在
淮北今汝南新鄎近時汝寧府有息縣是新息正當單
作息鄎乃齊地也後漢書馬文淵封息侯亦單作息
白馬之口定胥之口　韓非初見秦王曰决白馬之口
以沃魏氏張儀説趙曰守白馬之津後漢注屬東郡今
滑州白馬縣有白馬山在縣東北水經注黎陽東㟁有
故城竹書紀年梁取枳道與鄭鹿鄭鹿即是城也故亦
曰鹿鳴津又曰白馬袁紹攻劉延于白馬即此處又名
黎陽津黎陽今濬州也慕容徳從滑臺至黎陽津氷合
夜濟改為天橋津周世宗北征命學士為文祭白馬祠
訪于尹拙拙歴數郡國祠白馬者凡十餘處杜牧曰黎
陽距白馬津三十里五代屬澶州今之開州也濬滑皆
為大名縣定胥之口正義曰淇水出衛州清淇縣東至
黎陽入河魏志云武帝于清淇口東因宿胥故瀆開白
溝道清洪二水入焉水經注宛水東南入淇水右合宿
胥故瀆瀆受河于頓邱縣遮害亭東黎山西北立石堰
遏水東北注魏武嘉其功故蘇代曰決宿胥之口即指
是瀆也通典曹公于水口下大枋木成堰遏淇水入白
溝時人號枋頭溝洫志黎陽遮害亭西十八里至淇水
口晉桓温敗于枋頭即此苻洪歸枋頭遣使來降謝尚
使戴施據枋頭後魏移汲郡治此頓丘今亦在開州地
又延津逕滑臺城今開封府延津縣即酸棗曹公遣于
禁守延津曹公又北救劉延至延津即其地一名靈昌
津即左傳之廪延也
黄卷坂桃林塞即新安潼闗也潼衝也　潼闗在華州
華隂東北三十九里古桃林塞也晉使詹嘉處瑕以守
桃林之塞注云華隂東潼關關西一里有潼水秦函谷
關在漢𢎞農縣即陜州靈寳縣西南十一里漢元鼎三
年楊僕為樓船將軍本宜陽人恥居闗外請以家僮七
百人徙闗于新安帝從之初平二秊董卓脅帝出函谷
闗自此以􁁊其闗竝在新安至建安十六年曹公破馬
超於潼闗是中閒徙於今所河之北岸則風陵津北至
蒲闗六十餘里黄卷坂在虢州閿鄉縣西北即潼闗路
水經注河水自潼闗東北流水側長坂曰黄卷通謂之
函谷闗今攷古函谷闗在陜州靈寳縣西南潼闗在華州
華隂縣自潼闗至函谷歴陜華二州之地俱謂之桃林塞
項羽坑秦卒在新安世民入闗先破新安今仍為河南之
屬縣名潼音昌容切謂河水自龍門南流衝激華山故名
衝闗後訛為潼闗智按潼即有衝之音義非衝訛為潼也
尋陽原在江北柴桑在江南晉曰江州温嶠之所移也
　尋陽漢屬廬江通典舊縣在江北蘄州界晉温嶠移
於江州柴桑漢屬豫章晉志有湓口闗今為九江府
廬江郡以大江望廬山名敷淺原廬山也　禹貢表山
豈彭蠡髙山如廬而不表之邪古華作旉如華不注山
以此稱之唐韻淺流疾兒猶漸嶃之類勿泥深淺也原
古源字廬山瀑最多其為敷淺原乎廬江今為一縣秦
漢以名郡必以廬山為望明矣水經廬江出三天子都
謂彭蠡出饒而源于徽之大鄣率山也率山名三天子
鄣鄣一作都或曰敷淺原在德安朱子辨之一統志崇
陽縣西百一十里雲谿山是敷淺原亦附説也廬山在
山海經為柴桑之山張孟奇曰廬山舊名柴桑山因匡
君廬而稱廬山郭璞註曰柴桑山與廬山相連據後世
淵明柴桑里山為廬山之麓而言也
東興即東闗也　巢湖在巢縣西周迴五百里南出于
東闗口北至合肥界東南有石渠是名闗西相傳云夏
禹所鑿嘉平四年諸葛恪於東闗作大堤遏巢湖巢一
名焦後漢記作漅東闗今在和州含山縣西九十里含
山東晉龍亢地
慎陽當作滇陽　荀淑至慎陽見袁閎師古曰慎字本
作滇音真後誤為慎耳今獨有貞丘徳陽縣此時有真
陽縣屬汝寧府固當日之汝南也闞駰曰永平五年失印
更刻誤以水為心今猶有真丘
沙漒洮嵹之漢也　吐谷渾復興沙漒皆附之洮水出
嵹臺山東北逕吐谷澤中自洮嵹南北三百里中莫草
皆是龍鬚而無樵柴謂之嵹川與漒通渠良切
􁀙海先零之水也　楊軌降于烏孤西奔􁀙海漢書有
西羌曰先零音憐金城郡令居亦力延切令零􁀙實相
通遐荒之地名記者隨音而記之耳
士雅山因祖逖而名也　梁武遣馬仙琕救義陽元英
結壘上雅山胡三省注上雅當作士雅水經注義陽之
東有大木山即祖逖將衆避難所居也智又見魏書中
山王英傳于士雅山結壘與曹景宗相抗温公誤作上
宋人小説以祖士雅為士稚陳眉公以為確然今據此
仍是雅矣
沮中即柤中也　沮亦音柤呉赤烏四年諸葛瑾取柤
中朱然傳征柤中柤中在上黄界去襄陽一百五十里
魏夷王梅敷兄弟屯此沔南之膏腴郡縣志柤山在襄
州南漳縣漢臨沮界東北一百八里房陵東山沮水所
出
八陣圗凡四　郡縣志在夔州奉節縣西七里薛氏曰
圗之可見者三一在沔陽之髙平舊壘即漢中府西縣
東南十里一在新都之八陣鄉即成都府新都縣北十
九里李膺益州記曰稚子闕北五里其一在魚復永安
宫南江灘水上魚復即今奉節縣現今府學是也即白
帝城白帝因公孫述時白龍見城與赤甲山接東臨瀼
溪山上尚有魚復城古蹟成都圗經云在䕫者六十有
四方陣法也在彌牟者一百二十有八當頭陣法也新
都縣有彌牟鎮在棋盤市者二百五十有六下營法也
南市一名棋盤市與元志西縣亦有之則八陣圗凡四
薛氏曰漢都肄已有孫呉六十四陣竇憲勒八陣擊北
軍晉馬隆又用八陣復涼州是則武侯之前有八陣後
亦未嘗亡也桓温曰是常山蛇勢徒妄言耳魏刁雍表
采諸葛八陣李靖對太宗曰臣本亮八陣法也孔明受
封武鄉谷在南鄭縣葬定軍山在沔陽故城南今漢中
府沔縣
㝠阨之塞即鄳阨也　魏攻㝠阨即此吕覽淮南九塞
其一也定四年楚左司馬戍曰還塞大隧直轅㝠阨春
申君傳秦踰黽隘之塞而攻楚楚世家楚人對項襄王
曰涉鄳塞而待秦之倦也戰國䇿荘辛曰穰侯受命秦
王填黽塞之口而投己于黽塞之外蘇氏殘均陵塞鄳
阨均陵即均州鄳申州羅山縣申州宋為信陽軍此時
改州羅山其屬縣即漢鄳縣也塞鄳黽並音萌戴氏音
鄳為毋杏切信陽州在漢為平氏縣魏為義陽後魏郢
州
入川有四棧道三谷舊志以為一者非也　何仲黙三
秦記曰自秦入蜀有三谷四道三谷者其西南曰褒谷
南曰駱谷從洋入東南曰斜谷從郿入其所從皆殊舊
志謂首尾一谷非是其棧道有四從成和階文出者為
沓中隂平道鄧艾伐蜀由之從兩黨出者為故道漢髙
帝攻陳倉由之從褒鳯出者為今連雲棧道漢王之南
鄭由之從城固洋縣出者為斜谷道武侯屯渭上由之
此四道三谷者關之險阨攻取所從來固矣舊志云駱
谷黨谷同一谷褒谷斜谷同一谷
馬鳴閣道利州棧道也　徐晃傳與夏侯淵拒劉備于
陽平備遣陳式等絶馬鳴閣道水經注褒水出衙嶺山
逕大石門歴故棧道下谷俗謂千梁無柱孔明與兄瑾
言云前趙子龍退軍燒壊赤崕以北閣道縁谷一百餘
里其閣梁一頭入山腹其一頭立柱於水中今水大而
急不可安柱此其窮極不可強也又曰頃大水㬥出赤
崖以南橋閣悉壊時趙子龍與鄧伯苖一戍赤崕屯田
一戍赤崕口但得縁崖與伯苖相聞而已此即褒斜道
一名石牛道子房燒絶者魏延先退而焚亦是道也後
修路者無復水中柱楊平關在漢中褒城縣西北與江
關白水闗為三蜀闗今在寧羌州類要馬鳴閣在利州
今保寧府廣平縣即秦葭萌地輿志昭化縣有馬鳴閣
劍州有劍閣棧道褒城謂之連雲棧
郙閣李翕所修西峡閣道也　漢武都太守李翕建寜
五年立碑曽南豐跋辨永叔郙閣頌跋之失
西陽石陽　滿寵知呉必襲西陽西陽在黄岡縣東南
石陽故城在黄陂縣西呉征江夏圍石陽不克而還劉
表使黄祖于此築城鎮遏因名黄城鎮晉志魏文分汝
南立弋陽郡治西陽宋之光山縣也晉為弋陽郡治黄
州黄岡永嘉後始移西陽置故邾城上流五里輿地廣
記黄岡本漢西陵地故今人多穪之而陸抗破步闡陸
遜所守之西陵則今之夷陵州也蜀分南郡立宜都呉
孫休分宜都立建平通典峽州楚夷陵魏武置臨江郡
蜀改宜都呉黄武元年破蜀改夷陵為西陵邾城在黄
岡東南百二十里呉克邾城使陸遜以三萬人城而守
之陶侃不肯分兵鎮邾城亦是一見庾亮以毛寳戍之
果敗
下溠戍鄧塞也　通典在隨州棗陽東南隋志漢東郡
唐城縣西魏改㵐西為下溠莊四年楚除道梁溠營軍
臨隨注溠水在義陽厥縣西東南入鄖水今棗陽縣屬
襄陽府隨州屬徳安府義陽今信陽州也通典又云襄
陽三百里是魏馬圏鎮陳顯達攻圍不拔在鄧州穰縣
北鄧州即所穪沔北也楚豫連接分割易混王昶言屯
宛去襄三百里急不相赴遂從屯新野宋之穰縣此時
仍為新野縣屬南陽府南陽即宛也宛平聲春秋稱申
南陽今有唐縣古時唐縣大故漢兼下溠之地而今小
耳唐近楚楚之重鎮在魯山魯山為襄蔽漢之堵陽今
之裕州汝州即楚之方城也魏時重樊郡縣志襄州臨
漢縣本漢鄧州古樊城也今襄陽府志古蹟現在仲山
甫之國也一曰鄧塞呉陸士衡稱下江漢之卒浮鄧塞
之舟是也曹操救樊駐軍摩陂摩陂在潁川郟縣宋之
潁昌府郟縣也智按宋潁昌是今開封之許州而郟縣
乃屬汝州
郇陽在鄖漢之間非順陽新陽也　漢中旬陽縣旬水
南入沔酈商攻旬闗正義曰在金州金州後漢末為西
城郡魏改魏興申儀為太守屯洵口蘇秦所謂郇陽即
洵洵旬郇三字通徐廣以為順陽順陽在鄧州穰縣西
新野也索隠以為新陽新陽在蔡州真陽縣西南汝寜
也皆非也今漢中興安州魏之金州也楚與秦盟黄棘
秦復與楚上庸正義括地志云今房州竹山縣及金州
是項襄十九年割上庸漢北地予秦正義謂割金房均
三州及漢水之北今漢中府之石泉縣亦漢上庸也丁
度云洵水在晉陽
涂唐今滁州也　涂音滁滁州也晉瑯琊王佃出滁中
即此地呉赤烏十三年作堂邑滁塘以淹北道漢堂邑
屬臨淮後漢屬廣陵九域志真州六合縣楚之棠邑也
今名瓦梁河晉咸和議作涂塘祖約曰棄我也太元四
年謝石師行師屯涂中
東陽不一　劉裕滅廣固築東陽城沈文秀守之而陷
即青州府治東城荀羡鎮下邳屯田東陽石鼈固是同
名漢臨淮郡有東陽縣是也按即邳州今浙又有東陽
縣清河郡亦有東陽縣清河桓帝改甘陵唐之貝州宋
之恩州今恩縣屬東昌府左傳趙勝帥東陽之師以追
齊是也今廣平府清河縣屬唐貝州
散闗南北之界也　寳雞南二十里為大散闗和尚原
在焉山自西來即秦嶺一支不獨為秦蜀之界亦中國
南北之界也凡水在嶺南者南行通名曰江水在嶺北
者北行通名曰河朱子釋河亦曰北方流水之通名
　
　
　
　
　
　
　
　
　
　
　
　
　
　
　
　通雅卷十三
欽定四庫全書
　通雅卷十四　　　　　　明　方以智　撰
　　地輿(方域/)
漢之南鄭今漢中府縣是也京兆桓公友封邑之鄭曰西
鄭亦曰南鄭今屬華州無其名矣因鄭有圃田曰圃鄭
因遷曰新鄭今屬開封之鄭州是也滎陽中牟管城則
歴代分合今仍存其名為縣皆新鄭之地也　墨莊漫
録疑漢中南鄭京兆有西鄭亦曰南鄭又疑新鄭之名
因穆天子傳屢書天子入于南鄭傅瓚謂穆王所都第
五卷祭父自圃鄭來謁瓚所謂鄭父之丘是也智考之
漢京兆有鄭縣通鑑外紀宣王二十二年封季弟友于
鄭都咸林括地志在華州鄭縣西北三里其曰西鄭者
以圃鄭為東也曰南鄭者華州在鎬京之南也瓚謂鄭
桓公無封京兆之文師古又曰穆王以下無西鄭之事
瓚説非也此皆混于其名耳穆王出遊入必返西鄭鄭
近都葢圻内之邑也或别宫在焉應劭曰友封于西鄭
其子與平王東遷更稱新鄭一統志漢中府附郭曰南
鄭即下鄭桓公沒于犬戎其民南奔居此因曰南鄭此
皆附㑹之説葢漢中自在京兆之南也鎬京稱西鄭曰
南鄭乃當時都人之稱也穆王時已有圃鄭矣地名相
同者多耳水經注竹書紀年晉文侯二年同王子多父
伐鄶克之乃居鄭父之丘名之曰鄭是為桓公世紀云
有熊氏之墟黄帝所都也服䖍云鄭取鄶而不居其都
杜預曰鄶在滎陽密縣東北新鄭在滎陽宛陵縣西南
由此觀之或者桓先封華州後伐鄶而封鄭乎是未可
知也爾雅曰鄭有圃田注一名原圃漁仲曰在中牟西
北七里鄭州管城縣東三里管城管叔所封或疑宋時
中牟管城相去僅得十里而分兩縣邪葢謂縣距其澤
邊如此耳其澤東西五十里南北二十六里西限長城
東極官渡上承鄭州管城界曹家陂又益西北流為二
十四小陂小鵠大鵠小斬大斬之類此見善長所記猶
有大灰小灰散嚇羊圏等名今開封府鄭州領滎陽而
禹州領新鄭又别立中牟即廣武地而西北圃田澤在
焉則分其地也今之陜西華州在唐宋皆領鄭下邽華
隂渭南蒲城五縣於鄭則曰鄭桓公所封邑有大華山
灌水沈水金改全安軍以商州為支郡所領亦與唐宋
同元復為華州領三縣至今因之後以渭南屬西安府
惟領華隂蒲城二縣
下郢之郢如程　書序曰維周王季宅程孟子文王卒
於畢郢史記正義引周書云惟周王季宅郢郢故城在
雍州咸陽縣東周之郢邑也詩正義周書稱文王在程
作程寤程典皇甫謐云文王徙宅於程葢謂此闞駰以
為右扶風安陵是智來蒼梧見土人稱梧州北四十里
曰下郢讀之如程可知古郢字有程音故相通也
崆峒或為空桐空同　漢書作空同爾雅北戴斗極為
空桐故云在梁國虛城東三十里焦氏誤刋黄香九宫
賦作􁁊洞唐地理志在岷州溢樂縣西今西和州史記
黄帝至空桐韋昭曰在隴右正義曰笄頭山一名崆峒
在原州平髙縣今平涼府西即崆峒山有廣成子宫臨
洮府亦有崆峒山括地志在肅州福禄縣東南今肅州
衛即漢酒泉郡漢武亦于隴西登空桐水經注獲水逕
空桐澤哀二十六年宋景公遊空澤卒大尹奉公自空
桐入是也又贑州吉水汝州肇慶陽江縣皆有崆峒山
北陵雁門也　山海經雁門之山無草木雁出其間有
雁門水經注云即北陵在髙栁北髙柳在代中今雁門
闗在太原府代州有句注雁門山
廣陵之稱揚州自隋始也　通鑑樊毅克廣陵楚子城
非江都之廣陵也按魏太和中蠻帥田益宗納土于魏
魏為立東豫州治廣陵城五代志汝南郡新息縣魏置
東豫州則此廣陵乃新息之廣陵也又梁武帝置楚州
于汝南郡之城陽縣治楚城即楚子城也秦氏曰凡稱
揚州者東漢指歴陽或壽春或曲阿中原自魏至周指
壽春或合肥江左自呉至陳指建業或㑹稽隋唐五代
乃指廣陵廣陵在二漢時為呉國江都廣陵國廣陵郡
劉宋為南兖州北齊為東廣州後周為呉州唐初亦為
刋州其為揚州自隋始也祖逖中流誓所對京口舊濶
四十餘里今濶十八里合瀆渠即呉掘之䢴溝東北道
射陽湖亦曰山陽瀆水經注曰下邳城漢徙韓信為楚
都文潁曰秦置東陽郡今下邳晉灼曰本屬臨淮明帝
分下邳後分屬廣陵故張晏曰東陽郡今廣陵也伯厚
言唐韓皋誤者因皋謂廣陵散指儉誕舉事而散於廣
陵也劉邠中山詩話謂揚州治壽春儉誕皆死壽春則
韓皋之言誠誤矣嵇康得廣陵散於華陽亭則在密縣
漢魏之揚州今壽州也　通典壽春郡後漢揚州刺史
領郡六治此魏曰淮南仍揚州為重鎮儉誕治此晉元
帝永昌中豫州刺史祖約自譙還鎮於此宋義熈劉義
慶又鎮此永元初裴叔業以城降魏後魏曰揚州梁武
普通七年克之置南豫州後降魏陳太建復得壽陽為
豫州隋改壽州今壽東四十里宋殷琰築四壘於此宋
之安豐軍古壽春也其城築自楚考烈王徙都而經始
焉
陸口蒲􁇯口也　魯肅吕蒙屯陸口在鄂州蒲圻縣南
寰宇記曰即陸溪口也水經注練浦東合練口江浦也
直南練洲江之右岸得蒲􁇯口即陸口也水出于下雋
縣三山溪
一合塢城宜陽也　六國表秦惠文王二年拔韓宜陽
韓昭侯廿四年也秦武王四年拔宜陽城韓襄侯四年
也漢屬𢎞農郡隋志洛州宜陽縣後魏置宜陽郡東魏
置揚州後周改曰熊州通典曰河南府福昌縣漢宜陽
縣也縣城即魏之一合塢城東南北三面峭絶天險宇
文周重兵于此以備髙齊水經注曰一合塢惟築一面
伯厚誤作一金塢葢黽池縣治南對金門塢水南五里
舊宜陽縣治也
呉㑹呉郡㑹稽郡也　永建四年分㑹稽為呉郡呉志
朱桓部伍呉㑹二郡莊子釋文云浙江為呉㑹分界是
也後人誤以為一處非矣陸廣㣲曰漢順帝永建四年
分呉郡㑹稽為兩浙
淞江去水乃以名郡　松江本縁淞江得名其地下每
有水災乃去水而作郡呉淞江今呉江寳帶橋一路是
也亦名松陵眉州有江亦名松江即蜀江分派過州城
與醴泉江合
教山教水即崤也三崤又名嶔崟山　在河南汝寧縣
北三十八里自東崤至西崤三十五里輿地廣記崤連
入硤石界所謂南陵夏后墓北陵文王避風雨者也晉
敗秦于殽陜州石壕鎮本殽縣後魏改硤石汜水縣又
有古殽關其名同也山海經教山教水即殽字成山䦠
水即涿字
蛾眉謂其似也　陸文裕曰峨眉本以兩山相對如蛾
眉故名字當從䖝今分二峨又汀州歸化縣邵武泰寜
縣廣西太平府汝州皆有蛾眉山而東西梁山名蛾眉
亦以采石望之似也字書加艸加木加邑加山者多矣
荆楚古通稱曰荆舒舒古屬楚　春秋莊十年書荆僖
元年始書楚孔氏曰殷武荆楚並言之楚之稱荆乆矣
熊繹在荆山後居郢即荆州以其居荆故稱荆荆楚于
字義亦一物也舒有羣舒舒鳩舒蓼舒庸之屬今有舒
城其遺也舒鳩今無為州巢縣舒蓼在安豐今之六安
也舒庸以為東方國謂之羣舒皆偃姓皋陶後又有龍
舒地理志在廬江縣西今為敝邑桐城唐稱舒州總言
皖郡也
楚伐呉至衡山今之横山也　楚伐呉克鳩兹至于衡
山鳩兹今蕪湖非衡山明矣然横山亦不一南京溧水
之南鄉有横山廣德有横山松江有横山湖州有横山
顔魯公呉興地記烏程縣境有顓頊冡圗經云晉初衡
山見顓頊冡有營丘圗言衡山即楚伐呉克丘兹之衡
山也今曰横山顓頊都帝丘今濮陽大名豈有冡在此
豈舜葬蒼梧禹葬㑹稽之事乎烏程又有杼山言夏杼
巡狩至此杼夏七世王也禹㑹㑹稽杼自至此安知南
方非舜禹所收而商周復棄之耶
魯口夏口也沙羡也晉以武昌名郡通典所謂鄂州也
庾亮南樓正在此而伯厚以為在武昌縣則沿舊説也
　春秋曰夏汭自後漢末曰夏口亦名魯口呉録黄祖
為江夏太守始于沙羡(音/夷)置屯山簡自襄奔夏口庾翼
為荆州治夏口劉毅以為夏口二州之中請劉道規鎮
之六年自臨鄣徙鎮夏口城據黄鵠磯晉地理志沙羡
夏口對沔口呉黄武二年城沙羡通典曰即鄂州劉表
傳注夏口即鄂宋武平義宣分為郢州鎮夏口隋復為
鄂州夏本江之沱自江陵東南流東過華容雲杜入沔
謂之堵口冬竭夏流總合襄漢至魯山東入岷江曰沔
口今曰漢口江南即江夏黄鶴樓今武昌府治也沙羡
宋之鄂州而武昌縣為故東鄂晉有鄂縣是也伯厚因
此遂曰庾亮南樓非鄂也豈孫呉巳城沙羡而庾鎮尚
不居要地耶凡都督必居形勝之地一語可斷唐武徳
中以此地稱武昌軍節度而晉書庾翼為荆州治夏口
自黄祖屯此知為兵衝要地豈建節反取山僻邑耶前人
注解牽泥舊名而攷究家承之實不然也
劉錡順昌之捷今之潁州也　宋趙彦衛曰一州四名
如㑹稽郡名越州名紹興府名鎮東軍額一州三名如
呉郡名蘇州又名平江有交互難别者如潁州曰順昌
府許州曰潁川之類
晉新亭非呉新亭今之新亭非晉新亭矣　宋時建康
新亭在朱雀航西五里俗名鵝頂程大昌謂晉之新亭
在長干寺南不當在鵝頂按晉劉氏世説呉新亭舊基
已淪隆安中司馬恢徙創今地安知此地不又徙乎今
則並非王導正色之地矣丹陽記有三亭司馬恢一亭
太元中謝石創征虜亭三呉縉紳創冶亭
舊名北苑茶今作北源　下晉公有北苑茶録三卷世
多指建州茶焙為北苑故姚寛叢語謂建州龍焙面北
遂謂之北苑此説非也李氏都建鄴其苑在北故得稱
北苑水心有清輝殿張洎為清輝殿學士别置一殿于
内謂之澄心堂故李氏有澄心堂紙其曰北苑茶者是
猶澄心堂紙耳今則徽州松蘿以北源名
中潬河陽之中城也　河陽三城南城在河陽縣西即
孟津亦曰富平津中潬城東魏元象元年築唐李光弼
守此禦史思明方勺曰河陽中城曰中潬黄河西派貫
三城之間潬音誕爾雅曰沙出也江東呼水沙堆為潬
越人以川流淺急處為潬潬灘實一字皆他丹切説文
曰灘水濡而乾也引詩灘其乾矣孫氏呼旱切竟作暵
字楞嚴經乾為州潬(音/誕)此方人據字書而抄其音釋耳
智曰夫非房融筆受耶
二周之地以東萊為確然成周謂之總名有之　鞏洛
今河南鞏縣洛陽縣也二周威烈王之後西周河南也
曰王城東周洛陽也曰成周徐廣曰東周比亡之時凡
七縣河南洛陽穀城平隂偃師鞏緱氏自考王封其弟
揭于河南以續周公之職是為河南桓公在陽城故地
威烈王嗣位西周惠公封其少子班於鞏以奉王實東
周惠公此東西周分之始也按左傳昭二十六年晉師
克鞏周紀惠公封其子于鞏東周王所居洛陽也鞏班
之采邑也馬貴與亦載鞏為東周所居誤矣顯王二年
趙與韓分周為二顯王雖在東周特建空名于上耳周
本紀云赧王時東西周分治非也赧王特徙都西周耳
吕東萊大事記曰西周河南即夾鄏武王遷九鼎周公
營以為都曰王城東周洛陽周公所營下都以遷頑民
是為成周鮑彪注國䇿即以赧王為西周君為正統此
誤也邵子經世亦誤公羊傳曰王城者何西周也成周
者何東周也昭二十六年天王入成周三十二年城成
周葢敬王定遷在既城之後而孫莘老胡康侯皆以成
周即京師亦未考王城成周之實而誤合為一也智按
續漢志河南縣周公所城雒邑也春秋時謂之王城東
城門名鼎門北城門名乾祭豈非因郟鄏定鼎而名乎
帝王世紀曰河南城西有郟鄏陌在漢時河南郡有雒
陽縣成周也有河南縣郟鄏王城也卜澗水東瀍水西
平王居之今苑内故王城是也又卜瀍水東是為成周
今河南府故洛城是也地道記曰王城去雒城四十里
今之河南府有洛陽故城在府城之東洛水之北即成
周自東漢西晉後魏皆都之新安縣則為春秋時西周
地伯厚曰洛水之北亦有鼎中觀成周有狄泉在城中
據通典則狄泉在洛陽城東三十餘里吕氏又曰洛陽
雖有二城而成周則其總名杜預孔潁達皆以下都為
成周謂敬王避子朝之亂自王城徙都之其説非一端
也升菴再引之而智謂總名亦有其理
華亭在密縣　史記秦昭王三十二年白起攻魏拔華
陽走芒卯斬首十五萬司馬彪曰華陽亭名在密縣嵇
叔夜常採藥于山澤學琴于古人即此亭非松江之華
亭縣也唐李茂貞於隴州廢華亭縣以縣為州治宋改
儀州後廢州以縣屬渭州
桐丘城在許　洧水又東南逕桐丘城春秋左傳莊公
二十八年楚伐鄭鄭人將奔桐丘即此城也杜預曰在
潁州許昌城東北又兖州路有桐城驛敝邑之名桐城
則自唐始徐鉉稽神録言舒州桐城縣雙港有風吹錢
過市事又言僧徳材至桐城永叔傳梅聖俞曽歴桐城
主簿馬總曰咸通中孔威剌舒進龍骨云桐善政鄉龍
鬭死今志未載
芣騩即大騩具茨山也　水經潩水出河南密縣大騩
山注云即具茨黄帝登具茨升洪堤受神芝圗于黄葢
童子史伯答桓公曰如前莘後濁左洛右濟主丕騩而
潧洧鄭語作主芣騩而食溱洧韋昭曰芣騩山在密縣
田悦改魏州曰大名而大名之魏在蒲州　畢萬曰大
名之魏在今之蒲州宋之永樂縣也而唐魏州乃曰大
名今號大名府五代以大名為鄴都李氏得之改其府
曰興唐石氏得之改其府曰廣晉而其軍曰天雄總之
故魏州也田悦改大名見國都下
秦亭即街亭　馬謖與張郃戰于街亭今在靈昌府秦
州所謂秦亭即街亭也以為在南鄭即誤矣秦州古成
紀地漢天水也
蒙茶在蜀非山東之蒙也　諺云蒙山頂上茶乃今雅
州之蒙山唐李徳裕入蜀得蒙餅沃於湯缾移時盡化
而兖州費縣之蒙山亦載蒙頂茶青州蒙隂之蒙山亦
戴其巔産茶乃草藥也爕曰禹貢蔡蒙一云蒙在雲南
蔡沈云同在雅誤
齊桓葵丘在考城非青州之葵丘也　齊桓㑹諸侯之
葵丘據括地志在曹州考城縣東南一里考城今屬歸
德府矣非青州臨淄之葵丘也説文作鄈丘又有鄈地
在臨汾漢祭后土處管子輕重丁篇有崢丘注即葵丘
濮潞霍瑯琊不一　伊尹為四方獻令正南百濮鄭語
楚蚡冒始啟濮通典有尾濮木綿濮爾雅南至于濮鉛
不獨大名之濮陽也南中志談藁縣有濮獠又有閩濮
水經注異水逕長杜南濮北濮水出焉衞靈聞靡靡之
樂於此漁陽有鮑丘水又名潞水檀州密雲縣有潞水
自塞外流入今通州有通潞亭非獨山西之潞安也滁
州全椒有瑯琊山瑯琊谿青州府諸城有瑯琊山始皇
常留此三月即勾踐觀臺也尚有瑯琊城漢瑯琊郡治
此職方冀州山鎮謂之霍大山在晉州霍邑東北三十
里今之霍州又潛山縣天柱峯名霍山漢武所望封廬
州又有霍山縣輿地記以鳯陽府之霍丘縣為周霍叔
所封則稱平陽之霍州為霍叔者必有一誤矣
熊耳介兩省非有二也　洱記曰熊耳山在商州上洛
縣南四十里商州今屬西安府其洛南縣即漢上洛也
禹導洛自熊耳則在虢州盧氏縣界盧氏今屬河南府
之陜州輿地記曰兩峯若熊耳即達磨葬處是有兩熊
耳矣智按熊耳在陜西河南之界輿地于商州熊耳載
伊水所出而伊水出盧氏悶頓嶺經洛陽入洛可徵矣
水經注曰宜陽有熊耳山雙巒並舉光武破赤眉樊崇
積甲仗與熊耳山齊齊桓登熊耳望江漢極目也山際
有池世謂之黽池均水出淅縣北山即熊耳之枝
章華乾谿有數處皆譌傳也　筆談曰天下地名錯亂
乖謬率難考信如楚章華臺亳州城父縣陳州商水縣
荆州江陵長林監利縣皆有之乾谿亦有數處據左傳
楚靈王七年成章華之臺與諸侯落之杜預注章華臺
在華容城中華容即今監利縣非岳州之華容也至今
有章華故臺在縣郭中與杜預之説相符亳州城父縣
有乾谿其側亦有章華臺故其臺下徃徃得人骨云楚
靈王戰死於此商水縣章華之側亦有乾谿薛綜注張
衡東京賦引左氏傳乃云楚子成章華之臺于乾谿皆
誤説也左傳實無此文章華與乾谿元非一處楚靈
十二年王狩于州來使蕩侯潘子司馬督囂尹午陵
尹喜帥師圍徐以懼呉王次于乾谿此則城父之乾谿
靈王八年許遷于夷者乃此地十三年公子比為亂使
觀從從師于乾谿王衆潰靈王亡不知所在平王即位
殺囚衣之王服而流諸漢乃取葬之以靖國人而訃以
乾谿靈王實縊于芉他年申亥以王柩告乃改葬之而
非死于乾谿也昭王二十七年呉伐陳王帥師救陳次
于城父將戰王卒于城父而春秋又云殺其君于乾谿
則後世謂靈王實死于是理不足怪也
成陽與城陽自别　黄長睿曰永叔集古録靈臺碑以
為史記地志水經諸書皆無堯母葬處予按漢章帝紀
注述征記咸陽縣東南有堯母慶都墓又按水經注今
成陽城西二里有堯陵陵南一里有堯母慶都陵集古
又云俗本多作城陽獨此碑為成陽予攷成陽與城陽
自别成陽縣屬濟隂城陽乃漢齊悼惠王之子章所封
之國名集古又云廷尉某姓名磨滅予按廷尉仲定碑
云遷廷尉卿託病乞歸修堯靈臺黄屋三十餘而靈臺
碑中有云濟隂太守成陽令各遣大掾輔助仲君故知
仲定無疑
傅險傅説所隠窟也　地理志傅險即説所隠之窟名
升菴曰險古巖字聖人窟今在陜州
泰坰即太行山　升菴曰湯歸至于泰卷陶索隠曰鄒
誕生卷作坰則卷當作坰與尚書同非衍字也慎按泰
坰即太行行元有此音列子作太形山海經五行之山
按行有刑音則與坰音近耳
汲黯卧治之淮陽在陳州非淮安也淮安淮隂也　漢
髙夷彭越分梁地為二國立子恢為梁王子友為淮陽
王文四年徙代王武為淮陽王通典漢淮陽郡故城在
陳州宛丘縣西南汲黯卧治此也後魏尉元曰先定下
邳平宿豫鎮淮陽城東安則青冀諸鎮可不攻而克輿
地廣記曰淮陽縣在泗揚之間有淮陽城梁置淮陽郡
而隋廢之唐貞觀省入下邳水經注淮陽城北臨泗水
宋為淮陽軍今淮安府漢屬臨淮郡曰淮隂晉曰山陽
唐宋之楚州也祖逖屯淮隂劉隗鎮守即此地南齊志
永和中荀羨云淮隂地形都要水陸要衝故立城池寰
宇記故淮隂縣城在山陽縣宋陳敏曰楚州為南北襟
喉長淮二千餘里河道通北方者五淮汴渦潁蔡是也
其通南為楚州運河一處周世宗自北神堰鑿老鸛河
通戰艦入大江而南唐遂失淮南之地劉季裴曰謝𤣥
八千人當苻堅九十萬揚行密清口三萬人當朱全忠
八州之師則扼淮之力也薛氏曰自孫氏作涂中東興
塘鄧艾築石鼈以營田在寳應西荀羨填下邳屯田于
東陽之石鼈南唐瓦梁堰障蔽長江南唐修東西瓦梁
城皆為扼淮之助其曰角城者晉義熈中立大寧中劉
遐退屯泗口即其地葢淮泗之㑹也今屬宿遷縣
中牟有二　一在河南一在河北能改齋漫録辨之
吕梁有三　莊子吕梁在吕梁縣南泗水上有石梁司
馬彪曰吕梁在離石縣南水經注浦水出善無縣歴吕
梁之山為吕梁洪今吕梁在徐州下百二十里
三河　唐堯都河東殷都河内周都河南故稱三河升
菴曰黄河析支河湟河亦稱三河唐詩曰天子三河募
少年
三楚　淮北沛陳汝南二郡此西楚也彭城以東東海
呉廣陵此東楚也衡山九江江南豫章長沙此南楚也
或曰楚文王都郢楚昭王都鄂楚考烈王都壽春故曰
三楚
三秦　項羽三分關中地封章邯雍王司馬欣塞王董
翳翟王故稱三秦
三呉　圗經云漢分㑹稽為呉與呉興丹陽為三呉通
典同水經以呉興呉郡㑹稽為三呉指掌圗以蘇常湖
為三呉其説不同七修稿云春秋之呉都蘇常之間漢
封之呉都㑹稽(即蘇常嘉杭非/紹興之㑹稽也)三國之呉初為㑹稽太
守封呉侯(即蘇松常鎮/杭嘉湖之地)備記之
三梁三齊三蔡　謂南梁大梁少梁齊及濟北膠東新
蔡上蔡下蔡
三關不一　陽平江闗白水乃蜀漢三關也平靖武陽
黄峴郡縣志載義陽三闗也晉秦始割南陽置義陽郡
上黨壺口石陘馮衍傳上黨三闗也益津闗在霸州瓦
橋闗在雄州淤口闗在信安軍此周世宗所取三闗也
偏頭倒馬紫荆山西之三闗也
五嶺不一　張耳傳秦南有五嶺之戍師古曰西自衡
山南東窮海一山之限耳而别標五者裴淵廣州記曰
大庾始安臨賀桂陽揭陽是為五嶺鄧徳明南康記曰
大庾一桂陽騎田二九真都龎(音/龍)三臨賀萌渚四始安
越城五輿地記一曰臺嶺一曰塞上即大庾也二曰騎
田三曰都龍四曰萌渚五曰越嶺按九真太逺當以裴
説為是伯厚曰騎田即彬州臘嶺都龎即道州永明嶺
甿渚即道州白芒嶺則道州有二可疑也廣川書跋唐
李侗為衡州刺史言衡陽為五嶺門廣川辨之以裴潛
所説為是葢或又一五嶺也
有崑崙有小崑崙有崑崙塞有崑崙丘　禹本記崑崙
髙二千五百餘里山海經内崑崙虛帝之下都方八百
里而有九折五門郭璞曰此自别有小崑崙也淮南子
曰崑崙虛中有増城九重木禾珠樹玉樹瑄樹不死樹
十洲記之崑陵即崑崙故曰有五角神異經云崑崙有
銅柱因河圗天柱説也張騫渡西海至大秦烏遲國復
有西海海濱有小崑崙髙萬仭方八百里永平竇固出
燉煌崑崙塞擊破白水軍於蒲類海上章懐太子注謂
崑崙山名因以為塞在今肅州酒泉縣西南周穆王見
西王母於此山有石室博物志引河圗括地象曰崑崙
廣萬里泉南流入中國曰河八十城布繞之中國居一
分是姦城也今南寧府泉州永春縣皆有崑崙山梧州
陸川縣有崑崙水燮曰崑崙言其形渾淪髙大不可測
也地球為五大州環海包之毎州必有中髙崑崙亞細
亞之中髙也故其水皆分面而趨
九山九川九州之山川也　此禹貢九山刋旅九川滌
源注極是史記正義以汧壺口砥柱太行西頃熊耳嶓
冡内方汶為九山(此汶即/岷也)索隠曰汧壺口砥柱太行西
傾熊耳嶓冡内方岐是九山也古分為三條故地理志
有南北條之荆山焉馬融王肅皆因之鄭𤣥以為四列
一行以為兩戒索隠之言則以弱黒河瀁江沇淮渭雒
為九瀁即漾漾即西漢也吕氏春秋九山㑹嵇太山王
屋首山太華岐山太行羊腸孟門鄭樵曰州縣之設有
時而更山川之形千古不易所以禹貢分州必以山川
定經界使兖州可移而濟河之兖不可移使梁州可遷
而華陽之黒水梁州不可遷後之為史者主為州縣州
縣移易而其書廢矣
陘言徑也峴言嶮也太行八徑兩路入燕　謝康樂詩
苕遞涉陘峴(音刑/顯)陘為徑之平聲峴為嶮之外聲青州
襄陽以峴著太行以陘著山海有少陘山御覽謂在滎
陽齊桓伐楚次于陘楚世家魏取陘山蘇秦于韓曰南
有陘山于楚曰北有陘塞楚子治兵于汾注在襄城智
按屬汝州所謂汾陘之塞在汝鄭二州非山西之汾陘
也太行八陘專在北方吕覽淮南皆云太汾澠阨荆阮
方城殽阪井陘令疵句注居庸為九塞元和郡縣志太
行山首起河内北至幽州凡有八陘軹陘太行陘白徑
陘在河内滏口陘在鄴西井陘飛狐陘(真/定)蒲隂陘(保定/紫荆)
在中山軍都陘(昌平/居庸)在幽州鎮州獲鹿縣井陘闗曰土
門太行第五陘也第四滏口陘對鄴西滏水燕慕容垂
出滏口入天井闗唐李光弼出土門破史思明軍韓信
擊趙東下井陘今真定有井陘縣獲鹿與太原府平定
州皆有井陘關水經注所云長嶺通道即鈃陘也穆傳
之鈃隊三隥也代州靈丘縣西北有石銘題冀州北界
號石銘陘愚者曰紫荆北口浮圗峪為飛狐軍都陘即
居庸此二陘為燕背腋李存朂命周徳威出飛狐入幽
執劉守光父子同光三年阿保機從居庸圍幽州唐主
遣李嗣源救徳威宣和四年金阿骨打從居庸入燕嘉
定四年鐡木真克宣府懐來金保居庸乃留兵拒守而
大兵趨紫荆入拔易涿反自南攻破居庸而卒入燕此
其勢也
率山即三天子都今之張公山也　朱大同曰徽之張
公山即率山在黟績間智考之在今休寜婺源間汪南
溟辨證甚詳晰呉澄地理表曰率山乃江南諸山之祖
山海經所云三天子都實彭浙兩源乃斷然知是張公
山而以昔所謂黟山率山大鄣者本一山也石上尚有
三天子都刻字水經曰漸江出三天子都盧江出三天
子都都一作鄣水流彭蠡又流漸即浙也堪輿承訛言
廬山出天子地即以形家論彭湖之水過宫反背矣
芝嶽太和山也　即武當也今曰太和山𤣥帝之先淨
樂國王治䴢今均州也有榔梅祠𤣥帝曽折梅寄榔曰
道成當結實後果然舊為武當縣南山如負扆惟𤣥武
足以當之其宫制視漢未央宫宋諱𤣥稱真武
闕里因石闕而名　曲阜志西南三里有雙石闕即靈
光之南闕也按今兖州府有靈光殿有闕里云魯共王
壊孔子宅處
儀封屬開封　類考云開封蘭陽有儀城即封人見孔
子處智按今開封屬有儀封縣蘭陽縣孔子初失位去
魯適衛北自夷儀入後又自蔡反衛南自石門入
互鄉今在雎州　互鄉名古廧里王无咎云鹿邑之外
有互鄉城
始興之鼻天子冡非象庳也　有鼻即有庳零陵縣有
有鼻墟一統志始興鼻天子冡有人掘得銅人無數三
代以前豈有銅人殉葬之事必非象也羅長源作路史
乃以始興鼻天子冡為象庳張東筦云舜墓是商均所
葬葢因山海經蒼梧舜與叔均之所葬也
比景當是北景　漢日南郡有比景縣晉亦如之隋平
林邑立比景郡唐於驩州南境僑立景州比景縣非正
比景也貴與曰比音芘䕃之芘按古曰北户謂開北户
以向日唐萬年縣尉段公路文昌之孫作北户録是也
太平御覽曰交州去路九千餘里孫悚云立表效景景
在表南其古郡以日南為名其斯義乎又有比景縣比
北二字相似據此則應是北景周禮大司徒土圭正日
景有南景北景之説當時或以此名然自漢以來傳訛
作比矣
木葉城在三衛　徐文長記木葉城在遼東余于遼史
始見有此名今説詩者以沈雲卿九月寒砧催木葉之
句為地名以對遼陽則合掌癡極毫無風致矣智考木
葉城在薊州外馬蘭諸山今三衛地文長以為在遼東
亦非
花門堡在甘州　呉曽曰杜子美好言花門按唐志甘
州有花門山堡東北千里至囬鶻衙帳故有畱花門詩
一首又云花門𠢐面請雪恥又云聞道花門將論功未
肯歸又云聞道花門破和親事却非楊巨源亦有送太
和公主和番詩云蘆井尋沙到花門度磧㸔薫風一萬
里來處是長安岑參送封常清西征叙曰天寳中朔方
囘紇冦邊踰花門
三驍即三苖　在堯時為譯地在今日則為中國乃湖
廣江鄂嶽之三州故今三州人尚有苗姓升菴引國名
記三苗作三驍朱子曰三苗當作猫與犵狑獠為四種
溪峒之民説苑曰舜時有苗不服者大山在其南殿山
在其北左洞庭之波右彭蠡之川以此言之則當是衡
州長沙之東袁州之西一帶今不知曽有苗獞之遺種
而五溪蠻乃在辰州黒白苗乃在沅州麻陽之左古寳
慶武岡新寧所在有獞其説苑臆耶或古今變異耶三
危陳氏引韵注説文作􁁊古文尚書作􁁊或作峗燮曰
舜所竄止于三苗之君故其種類仍居湖北也
廣有䗺户　南海記蜒蠻以舟為室蜒有三一為魚蜒
善舉網二為蠔蜒善沒海三為木蜒善伐材木今廣東
有蛋户音旦字書本作䗺蜒仍音延常璩巴志曰涪陵
郡諸縣北有獽䗺劉宋時廣州刺史羊希使劉思道伐
俚李延壽曰其流曰蜑曰獽曰俚曰獠曰㐌㐌音夷今
則粤西有狼有獞有猺瓊州之蠻曰黎人沅靖貴州之
蠻通謂之苗麻陽蠻有犵狫或曰狚(音/靼)獦狑(音/卿)􁀙(音/出)又
俚别種
盤瓠五溪蠻也本于白犬故附㑹髙辛嫁女之説　盤
瓠蠻誓狀云某等既充山職今當鈐束男姪男行持棒
女行把麻任從出入不得生事上有太隂下有地宿其
翻背者生兒成驢生女成猪舉家滅絶不得翻面説好
背面説惡不得偷寒送煖上山同路下水同船男兒帶
刀同一邊一㸃一齊同殺盜賊不用此欵者並依山例
山例者蠻言誅殺也具載范文穆公桂海虞衡志陸文
裕又載南詔乞書藥文習夫子之言便有華風附詩亦
是唐律今辰州地即古五溪蠻長源引伯益經曰卞明
生白犬為蠻人之祖乃人名也後遂云髙辛之犬銜犬
戎呉將軍首以少女妻之生六男六女風俗通載之然
髙昌之祖牝狼負人劉宋元嘉婢為狗婦何訝古事但
定髙辛以女嫁之則荒唐矣蠻溪叢笑多言彼中風俗
今山海經作弄明生白犬
苴□城雲南近遵義之地也　薛能聞官軍破吉浪詩
越􁏟通遊客苴□閙聚蚊又西縣詩野色生肥芋鄉儀
搗散茶梯航經杜宇烽火徹苴□則□為迷麻反唐書
李晟曲環救蜀合擊吐蕃南詔破之異牟尋懼築苴□
城今雲南大理府一統志以為□地
龍户䮾家馬人馬流也　巵言曰韓退之詩衙時龍户
集上日馬人來呉坰云長安有龍户見水即知有龍或
引出但如鰍魚按此是潮州時上廣帥作非長安也馬
人演繁露引毘奢利王時有如馬裸露王分身為蠶被
乃得衣馬人感戀恐非也按俞益期牋云馬文淵立銅
柱岸北有遺兵居壽泠岸南對銅柱悉姓馬號曰馬留
又記一小説龍户在儋耳其人目睛皆青碧入水能伏
一二日葢即所謂崑崙奴也升菴則以象奴為崑崙奴
智按今方隅勝畧自有龍家馬人二種龍家為䮾氏之
後其種有四馬人散處南海當是馬流耳俞益期本作
馬流段成式作馬留䮾當是駹駹古與龍通音如交州
都龎音龍可証故駹家轉而為䮾家又轉而為龍家耳
者樂甸本馬龍他即甸猛摩之地　雲南有者樂甸長
官司或曰此亦名龍户然則退之與馬人並舉者乃龍
户之在嶺粤者而此亦其類也
殑伽天堂河也　大藏西域記云阿耨達地在香山南
大雪北周八百里東南流入海者曰殑伽河西南流入
海者曰縳芻河西北流入海者曰徙多河又潛流地下出
積石山東北流入海者為中國之河源阿耨達華言無
煩惱似指所謂星宿海者殑伽華言天堂縳芻華言清
徙多華言冷殑渠京切字書殑􁀙欲死也不知譯者何
獨借此字
林邑古越裳而老撾亦古越裳地也　雲南有老撾宣
慰司俗呼撾家通交趾暹邏入海
狼㬻躶國也　水經注九真水度淮北岸有橋即彭龍
區粟之通逵檀和之大戰東橋處也水又逕船官口源
出徐狼外衆皆裸身以竹筒樹葉掩形名狼㬻惟依㝠
夜與人交市闇中齅金皆知好惡
離耳即儋耳也　山海經曰離耳雕題在鬱水南林邑
記九郡有儋耳民徒跣耳廣垂以為飾以黒為美離騷
所謂𤣥國然則儋耳即離耳也淮南言耽耳在其北方
則南北皆有此名今儋州屬瓊州府
九彛在徐州莒魯之間　劉敞説也馮厚齋以朝鮮東
彛九種非也或曰孔子喜郯子與程本
李白書禹穴在蜀　丹鉛曰史遷言上㑹稽總呉越也
探禹穴言巴蜀也後人誤解禹穴在㑹稽按禹生蜀石
泉縣古碑禹穴李白所書也古人文不重複如雲土夢
作乂括江南北千里蔡蒙旅平蔡在雅州蒙在雲南亦
括千餘里智按禹穴竒在委宛書耳廬山禹刻亦云石
穴凡禹到皆名之
　
　
　
　
　
　
　
　
　
　
　通雅卷十四
欽定四庫全書
　通雅卷十五　　　　　　明　方以智　撰
　　地輿(水注/)
論江之源别出吐蕃非止岷山也　江出岷山在今茂
州汶山縣發源不一而濫觴甚㣲及閲雲南志則謂金
沙江之源出於吐蕃之犁石南流漸廣至于武定之金
沙巡司經麗江鶴慶又東過四川之㑹川建昌等衛以
達於馬湖叙南然後合于岷江緬甸宣慰司志謂金沙
江闊五里餘緬恃以為險遠近大小言之江源出于吐
蕃犁石即崑崙之南河出朶甘思即崑崙之西可畫守
積石岷山已邪
禹貢九江為洞庭三江為漢岷彭　胡秘監旦晁詹事
説之皆以九江為洞庭而鄭樵獨謂東滙澤為彭蠡東
為北江入于海十三字為衍文朱子取之古九江郡乃
在江北江漢徃㑹之説味别之説洲别之説皆支經凡
例曰考之過九江至于東陵者言導岷水而是水之横
截乎洞庭之口以至東陵也是漢水過三澨之例也過
九江至于敷淺原言導岷陽之水而導山之人至于衡
山之麓遂越洞庭之尾東取小路至敷淺原也是導岍
岐荆山而逾于河以盡常山碣石之例也漢志豫章領
縣十八彭蠡縣下注云禹貢彭蠡澤在其西餘則言水
入湖漢者八入大江者一而湖漢一水則又自雩都東
至彭澤入江行千九百里山海經曰入江彭澤兩者本
謂逕彭蠡縣之西而入江也語意不明耳漢志不知湖
漢之即為彭蠡又不知大江者亦瀦于彭蠡又不知湖
漢之為湖則皆承禹貢之衍疑而弗深考也智按導漾
漢導江二條合觀之過九江至于東陵東匜北㑹為滙
東為中江入于海則前條之北江豈衍乎禹治水詳于
泛瀾之處而南方為略從楊子言三江則漾漢為北岷
江為中彭蠡為南不言南互見之矣胡晁九江指洞庭
是而九江郡名即下流以稱之也滙言其合處也蕭該
言彭蠡古作彭麗又按彭蠡一名宫亭九江三江别詳
于下
考河源者莫詳於元　河源出吐蕃朶甘思泉百餘泓
淖弱不勝物從髙視之燦若列星曰星宿海譯言火敦
腦兒海也羣流滙二巨澤譯言阿剌腦兒也東行一日
成川名赤賓河又行與亦里水合又與忽蘭水乜里术
水合始曰黄河然水清又一二日程為九度河水八九
股可度也又四五日程水始渾濁土人抱革囊或乗馬
過之亦有象舟傅革以濟繼是束以兩山廣一二里深
叵測矣又曰朶甘思東北鄙有大山積雪不消所謂崐
崘也自九度至崐崘約計二十日程河行崐崘南半日
程又四五日程至闊郎及闊提二地相屬又三日程始
至哈剌别里赤兒崐崘之西人跡簡少多處山南又行
五六日合細黄河與乞兒馬朮二水轉崐崘北二日程
少東又北流半月程至貴徳州州𨽻河州元所置吐蕃
宣慰司也又四五日程始至禹貢所謂積石又五日程
至河州安鄉闗又一日程至打羅坑東北行一日合洮
河水又一日至蘭州過北卜渡至鳴河州過應吉里州
正東行至寜夏南又東行即東勝也世言黄河九折彼
地有二折葢乞兒馬朮及貴徳州必赤里也張騫曰河
有兩源一出于闐一出于葱嶺唐薛元鼎使吐蕃得河
源于悶磨黎山元太祖過九度渡在崑崙西南憲宗命
弟旭烈征西域拓地四萬里而河源在域内至元庚辰
世祖命招討使都寔徃通互市自河州行五千里抵河
源還圖以聞又使其弟闊闊出闊闊囘授學士潘昻霄
撰述而臨川朱思本于八里吉家得帝師所藏梵字圖
書譯之
九河以近碣石者為是　舊曰馬頰即馬篤河徒駭即
徒河在濟南境而胡蘇河簡河潔河皆在滄州漢得其
三唐得其六歐陽志輿地記又得其一皆似是而非班
固以滹沱為徒駭謬矣鄭氏乃曰齊桓塞九為一蔡九
峰非之酈善長曰九河碣石苞淪于海程子宗之今碣
石在海中去岸五百餘里則今之言九河故道者空穿
鑿矣
滎汴濟渠也　豫州之川滎(音/榮)雒滎陽滎澤是也滎澤
與濟隧合出河之濟即隂溝之上原也康成曰今為平
地滎陽民猶謂其地為滎澤鄭州圖經敖山在縣北滎
陽在縣北四里酈道元曰濟水於此又兼邲春秋宣十
二年晉楚戰于邲即是水也戴恫曰邲音卞則即汴水
矣又作汳京相璠曰濟自敖山北溢為滎瀦而後泄遂
為汴水即禹貢道濟所謂東出于陶丘北而漢書地理
志注所謂狼湯渠首受泲東南至陳入潁過郡四行七
百八十里者是也後世滎既不瀦又汴在戰國謂之鴻
溝馬遷史記謂之滎陽漕渠漢書謂之狼湯渠漢建武
中張泥修之謂之濟渠永平中王昊治之謂之浚儀渠
酈道元謂之隂溝故名實遂難暁耳南豐曽氏曰昔禹
於滎澤下分大河為隂溝出之淮泗至浚儀西北復分
二渠其後或曰鴻溝始皇疏之以灌魏郡者是也或曰
浪宕渠自滎陽五池口注鴻溝者是也或曰浚儀渠漢
明帝時循河流故瀆作渠渠成注浚儀者是也或曰石
門渠靈帝時於敖城西北累石為門以遏渠口者是也
石門渠東合濟水與河渠東注至敖山之北而兼汴水
又東至滎陽之北而旃然之水東流入汴滎陽之西有
廣武二城汴水自二城閒小澗中東流而出濟水至此
乃絶桓温將通之而不果者晉太和之中也劉裕浚之
始有湍流奔注而岸善隤塞裕更疏鑿以漕運義熈之
閒也皇甫誼發河南丁夫百萬開之起滎澤入淮千有
餘里更名之曰通濟渠者隋大業之初也裴耀卿言江
南租船自淮西北泝鴻溝轉相輸納于河隂含嘉太倉
等倉凡三年運米七百萬石者唐開元之際也後世因
其利焉太宗嘗命張洎論著其興鑿漕運之本末如此
宋至道之間也蘇氏曰自淮泗入河必道于汴世謂隋
煬帝始通汴入泗禹時無此水道以疑禹貢之言此特
人不攷耳禹貢九州皆記入河水道而淮泗獨不能入
河帝都所在理不應爾意其必開此道以通之晉王濬
伐呉杜預與之書曰自江入淮逾於泗汴泝河而上振
旅還都以濬舟師可知汴水大小非隋煬開創也陳後
山曰漢末河入汳永平道至千乗入海而河之故瀆在
新渠之南水經注所謂絶河而受索自此始隋因漢舊
大業合河索為通濟渠入淮而故道竭今於畿為白溝
於宋為沙於單為石梁於徐為汴而入於南清南清故
泗也説文滎為小水無所見别作瀠瀯瀅濴濙
沇泲即兖濟㶌亦沇也　沇即兖濟亦作泲漢地理志
泲河惟兖州是也水經注俗呼為衍水山海經曰王屋
之山㶌水出焉漢書曰王屋之山沇水出焉李濓曰㶌
沇聲近也沇發源王屋山頂厓下既見而伏東出於孟
州濟原縣有東西二源合流至温縣是為濟水歴虢公
臺西南入於河溢而出河之南為滎即滎波也又東出
于陶丘北在今定陶縣又東至于菏又東北至壽張縣
安民亭合汶水至今青州博興縣入海酈道元謂濟水
當王莽之世川瀆枯竭其後水流逕通津渠勢改尋梁
衇水不與昔同然則滎澤濟河雖枯而濟水未嘗絶流
也程氏曰濟入河適㑹河滿溢出南岸溢出者非濟水
因濟而溢故禹還以原名命之此解溢字亦通然河濁
而滎清非河之溢明甚溢葢指滎而言非指河也先儒
皆以濟水性下勁疾故能入河穴地流注顯伏許慎引
禹貢浮于淮泗達于菏音柯焦弱侯主此説南豐曽氏
曰泰山北與齊東南諸谷水滙於黒水灣又滙於柏崖
灣至渇馬厓下則泊然而止又至歴城西五十里有泉
湧出曰趵突泉人謂有棄糠于黒水灣者而見之于此
葢自渇馬之厓潛流地中而至此復出也其注而北則
謂之濼水達于清河以入于海舟之通于濟者皆于是
乎達也齊多甘泉其顯名者十數而色味皆同葢濼水
之旁出者也東阿井亦濟所經故膠能下鬲用攪濁水
則清是濟之伏流乃物性程氏非之顧弗深考耳南北
清河皆古濟流也㑹泗注淮者濟之至菏而分者也東
北兼汶與同入海者濟之正𣲖也今濁河巳行南濟而
北濟自青州博興縣一百七十里至濱州入海増多漢
百七十里宜禹迹之難考也菏澤在定陶東北曹州圖
志濟隂南三里有菏水俗謂五丈河今名廣濟河説文
以泲為沇濟而别載濟為出常山郡贊皇山東入泜想
有同名者詩出宿于泲毛氏曰地名此又一泲也
蜀江甚多沔漢實二　孔安國曰漾水東流為沔與沔
合至漢中為漢水是通稱也程氏曰水經叙漢自西樂
城以上為沔以下為漢後人以南陽水為沔非也一曰
西流南流者沔東流者漢按漢武時有言從南陽入袤
可漕此殆南陽之沔歟司馬徽居沔北非歟合溪曰岷
江之外其水有七出于綿之神泉曰緜水出于什邡之
章洛山曰洛水分流于永康之湔堰者湔水緜水自緜
竹紫巖山逕徳陽洛水自什邡入雒湔水逕導江崇寜
九隴濛陽亦入雒三水皆合于雒自雒逕懐安簡資富
順至瀘與江水㑹總曰内水發源於剛氐道徼外㑹江
油之清川逕緜潼遂東至於合曰涪水發源于沔之青
泥嶺逕大安利閬果至合與涪水㑹曰嘉陵水發源于
小巴嶺逕巴蓬之伏虞西南以至於渠曰巴水出萬頃
池逕明通又至渠與巴水合曰渠水巴渠二水既合逕
廣安新明至合與嘉陵涪水㑹以達于渝而江始大此
七水與江别合之大畧也由此入中國分名有三曰青
衣曰羊山曰馬湖青衣出來山逕嚴道洪雅夾江而下
羊山出鐡豹嶺逕漢源出嘉定之南與青衣水合入于
江馬湖自譯都流至叙亦入于江其旁出于郡邑山澤
自岷至䕫甚衆大者如盛山之萬頃池則驪流有四一
入于渠三入於䕫惟漢出嶓冡分流趨襄陽竟陵至漢
陽後與江合此蜀衆水之大略也合溪猶未明江源出
金沙而嘉陵之水即西漢即漾也胡文定曰欲固上流
必保漢沔武侯築二城築漢城于沔陽樂城于城固即
今漢中府城固縣洋縣皆城固地也漢與江合今曰漢
口古曰沔口夏侯尚圍江陵使文聘别屯沔口止石梵
自當一隊青龍後屬呉今漢陽府也王貢擊侃督䕶鄭
攀於沌陽又敗朱伺于沔口齊張仲傳梁王出沔口圍
魯山即大别山沔左有郤月城沙羡縣治也黄祖所守
夏口即魯口山簡奔夏口庾翼為荆州治夏口城據黄
鵠磯邊江臨沔春秋時謂之夏汭呉黄武二年城沙羡
(音/宜)西角為磯樓名黄鶴沙羡即江夏也水經注夏水本
江之别出自江陵東南流又東過華容又東至雲杜縣
入沔謂之堵口冬竭夏流智按是夾港也何尚之曰夏
口在荆江之中正對沔口智按此指夏口城即武昌也
魯肅吕蒙屯陸口在武昌蒲圻縣南即今蒲磯口也水
出下雋縣西三山溪沌(音/轉)口者沌水上承新陽縣之太
白湖東南流為沌水逕縣南注於江曰沌口竟陵郡新
陽縣分雲杜立者也郭舒留屯沌口陶侃刺荆鎮沌口
陳侯安都討王琳至沌口後梁華皎與呉明徹戰於沌
口皆此地華陽志云漢二源東源出武都氐道漾山因
名漾禹貢漾流為漢是也西源出隴西嶓冡山㑹白水
經葭萌入漢戴氏曰有三源其一在興州三泉縣總之
漢因初源謂之漾因合沔而通謂之沔或謂之羌今沿
漢水而東有寜羌州有沔縣又東有洋縣即古洋州也
洋漾聲相近寧羌州漢之沮縣晉之武都也王伯厚斷
以為一混矣戴説漢漾沔未明升菴曰蘇代謂漢中之
甲出巴者源出西和州徼外經階沔與嘉陵水合閬水
即漾水也浪漾亦通墊江出江谷澤經仇池出宕渠至
巴郡入江智按桑欽叙漾漢而尾言西漢水又按鞏昌
西和縣有嘉陵江故決之曰源出秦州之嶓冡至重慶
江津縣之嘉陵江而入岷江者西漢水也所謂導漾為
漢也出漢中府沔縣之嶓冡至漢陽大别山漢口入岷
江者東漢水也所謂沔與漢合也漾至沮縣即為漢水
沔水自出武都沮縣東狼谷中漢至鮒嵎山與沔合曰
沮口沮縣今漢中略陽惟漾至沮為漢而沔又出于沮
縣故言者混
外水即岷江内水即涪江中水即沱江　宋劉裕遣朱
齡石伐蜀冦譙縱衆軍悉從外水取成都臧禧從中水
取廣漢老弱乗髙艦從内水上黄虎史炤通鑑釋文曰
巴郡今之重慶正對上水口右則涪内水左則蜀外水
自渝上合州至綿州曰内水自渝上戎瀘至蜀謂之外
水按外水即岷江自重慶上叙州嘉定是也内水即涪
江自重慶上合州遂寜潼綿是也中水即沱江自瀘州
上富順資簡金堂漢州曰四川者則取岷江沱江黒水
白水四大川以為名爾沈約宋書資江為中水涪江為
内水
它流曰沱潛曰潛　禹貢於梁州言岷嶓既藝沱潛既
道于荆州又曰沱潛既道浮于江沱潛漢又曰岷山道
江東别為沱水經曰江水自彭天關東逕汶闗氐道縣
北東别為沱漢志蜀郡郫縣禹貢沱江在西東入江蜀
郡汶江縣沱江在西南東入江杜佑通典沱在濛陽郡
唐昌縣鼂氏曰今永康軍導江縣西北二十里有沱江
漢志水經所志之沱其源岷江是也自導江東南流至
彭州永昌縣西為都江者杜佑所志之沱也自江都至
天勑山分而為二一名瀘水自天勑山十五里復合于
都江一名廣濟江自天勑山東流至彭州九隴縣復合
于都江自永昌之都江東南流至成都府郫縣北為郫
江者漢志所謂禹貢沱江者也伯厚詩地理攷曰通典
沱水在彭州唐昌縣今崇寜縣水經氐道江水東别為
沱云開明之所鑿也郭景純謂玉壘作東别之標今茂
州汶山縣梓潼張氏曰凡梁之山左皆曰岷右皆曰嶓
出于岷者皆為江江之别皆為沱出于嶓者皆為漢漢
之别皆為潛凡此皆梁州之沱也漢志又曰沱出南郡
枝江縣入江康成曰華容有夏水首出于江尾入于沔
所謂沱也葢以此為荆州之沱一曰與江别而復入於
江曰沱此則有似于夾江特其首尾長耳建安蔡氏曰
枝江之沱水入於江非出於江也承天府之潛江安慶
府之潛山俱有潛水非首尾如夾江也沱潛之稱可謂
難明矣詩江有汜江有渚江有沱沱潛汜渚皆為通名
故訓潛為潛流沱為佗流謂與江别耳
五湖太湖也　史記正義舊太湖射貴湖上湖洮湖滆
湖索隠與郭璞江賦注曰具區洮滆彭蠡青草洞庭或
曰太湖與楚州射陽岳州青草潤州丹陽洪州宫亭此
未確也水經注江南東注于具區謂之五湖口國語越
伐呉戰於五湖范蠡返至五湖而辭越虞翻曰是湖有
五道韋昭曰書謂之震澤爾雅謂之具區今名太湖或
曰長塘曰射貴曰滆馮衍傳注曰滆洮射貴太以兼小
支而得五名也或曰五灣曰游莫貢陵胥
九江洞庭也　禹貢釋文及尋陽地記以為烏白江蚌
江烏江嘉靡江畎江源江廪江提江菌江張須元緑江
圖以為三里江五州江嘉靡江烏上江白蚌江白烏江
菌江沙提江廪江始于鄂陵終于江口㑹于桑落洲漢
志在尋陽縣此皆泥在尋陽九派也太康地記曰劉歆
以為湖漢九水入彭蠡水經云在長沙下雋西北胡氏
以洞庭為九江曽氏謂過九江至於東陵東陵今之巴
陵巴陵之上即洞庭也攷之前志沅水漸水辰水叙水
酉水灃水資水湘水皆洞庭楚人呼水皆為江揭衷熈
曰以岷江至灃旁大水入江者為九江曰羊山曰青衣
在嘉入曰金沙馬湖在叙入曰綿漾嘉陵曰北涪曰巴
在重慶合入曰貴烏江合南涪以南入曰方湖之流北
從巫峽入曰施南之水南從夷道入是也由今論之何
不以鄱漢洞庭而并三夷水南北涪與巴嘉陵為九乎
三江不一　孔安國云自彭蠡江分為三入震澤遂為
北江而入海孔葢泥彭蠡既瀦而牽合之也彭蠡震澤
入海各殊而三江豈可強同乎虞林猶持孔氏説與桑
欽水經班固地理志相附而乃謂南江自牛渚上桐水
過安吉歴長瀆出松江入海者則又謬甚矣郭景純以
岷淛松為三江韋昭以松淛浦陽為三江亦疑孔安國
之言而臆説邪酈道元引以為據何哉程大昌所進禹
貢山川道里圗邊實所修崑山續志類訛承而舛踵之
耳惟張守節曰三江在蘇州自西南至太湖曰松江自
東南入白蜆曰上江亦曰東江自東北下三百餘里入
海曰下江亦曰婁江葢得之矣呉地記與庾仲初揚都
賦註朱長文呉郡續圗經其所言雖有詳略葢皆本諸
守節者也以今攷之太湖與呉江長橋東北合龎山湖
者松江也又東南分流出白蜆入急水澱之山東而入
海者東江也自龎山過大姚東北經崑山石浦安亭由
青浦入海婁江也但澱湖之東流既塞而安亭亦失其
故道乆矣此單鍔所謂開白蜆安亭通龍鎮以入海者
也王介甫云一江自義興一自毗陵一自呉縣皆小水
不合子瞻云岷江為中江漢為北江豫章為南江曽氏
云北江中江皆禹所導南江乃其故道故經不之志余
安慶亦號為三江口正謂合漢蜀豫章江也此呉㓜清
之説也以江行漢水彭湖水之中為中江人不達禹貢
之文辭耳周禮職方揚州三江疏云江至尋陽南合為
一東行至揚州入彭蠡復分為三道入海此謬極矣熈
云按震澤居松江之上多震動禹貢既云三江既入遂
云震澤底定則守節之論確矣
沂有二源　水經云沂出葢縣艾山道元則曰沂有二
源一出祚泉一出魚窮山又曰沂水北對稷門魯之城
門也隔水為雲壇智按今蒙隂縣東北地名南河川小
阜之下有曰狗泉此沂源也東南逕馬頭固山有泉東
流與之合北望沂山五十里殊無别源據周禮沂山因
水得名鄭𤣥齊儒不應有誤疑沂山水源古流今竭耳
何振卿名山記沂山瀑數十丈
丹水有七　澤州髙平縣有泫水一曰丹水漢上黨髙
都縣莞谷丹水所出東南入泫水髙都澤州晉城縣隋
曰丹州漢丹水屬𢎞農郡以為白起坑趙卒水盡赤故
曰丹水山海經洛水出讙舉山東與丹水合丹水出竹
山洛合丹然後合尸水乳水蠱尾之龍餘水陽虚之𤣥
扈水自讙舉至𤣥扈凡九山玉板曰倉頡為帝南巡登
陽虛臨𤣥扈龜負丹甲青文之圗即此處也其内鄉縣
之丹水乎水經注隂溝即狼湯渠亦名汳水又云丹泌
亂流故汳兼丹水之稱又水經丹水出上洛冡嶺山至
丹水縣入於汋逕三户城合於南陽之淅水其逕南鄉
縣北所謂商於之地也吕覽曰堯有丹水之戰以服南
蠻此水也竹書紀年曰宋殺其大夫皇緩於丹水之上
是獲渠亦兼丹水之稱朱虛縣有東丹水西丹水出丹
山今作凡山訛也夷水逕夷道縣合丹水水有赤氣故
名
蘭溪有二　蘭溪在唐為兩縣名一屬蘄州沛水改為
蘭溪一屬婺州杜牧之詩蘭溪春盡水泱泱葢蘄州之
蘭溪也杜守黄州作此詩黄承蘭溪下流故耳
浯水有二　演繁露曰世傳浯溪元結自名之説文浯
水出琅邪靈門壺山入濰則非元造矣程泰之獨不引
淮南子之渪浯乎山東之浯乃吾山之水也吾山即魚
山瓠子歌用之元次山之浯則在道州
漳有十一以清濁合流而名　趙晉之閒有清漳濁漳
沮水逕當陽麥城與漳水合鞏昌有漳縣灨上有漳水
過豫章郡為章江漳州有漳浦亳州有漳水安州有漳
水即徳安府大洪山之漳水此地漢稱豫章陳留濄水
逕城父縣沙水枝分注之世謂之漳水宜章有大小二
章水存中以清濁相蹂者為漳章者文也别也漳謂兩
物相合有文章且可别也清漳濁漳合于上黨當陽即
沮漳合流灨上即漳􁠜合流漳州予未曽目見章郡即
西江合流亳漳則漳渦合流雲夢則漳鄖合流此數處
皆清濁合流色理如螮蝀數十里方混
洛水有九　蜀有雒縣雒水自章山至新都谷入湔蜀
都賦浸以緜雒職方氏雍州其浸渭洛易氏曰左馮翊
懐徳縣即彊梁原之洛水邊有圁洛北條荆山在縣西
正洛水源也孔安國注禹貢漆沮亦曰洛水出馮翊北
又一洛水出慶州洛源縣有於白山洛水所出東流至
鄜州洛交縣又東南流至京兆府雲陽東又徑同州澄
城西北此皆非導洛自熊耳之洛也淮南地形訓洛出
獵山注獵山在北地西北邊外洛東南流入渭詩云瞻
彼洛矣是也括地志言出廣州一名漆沮至華隂南流
入渭王氏朱氏皆云詩之瞻洛尚是東都之洛也東都
洛出𢎞農即上洛縣熊耳山水經謂出讙舉山至鞏縣
入河此三洛矣水經注又廣漢泉出臨洮西傾山逕洛
和城南洛和水出和溪逕黒水城而北注白水此一洛
也又有平洛水出玉女臺下平洛㵎注於潁是亦洛水
也鵲南溪水注于洛水洛澗北歴秦墟下注淮謂之洛
口此又一洛也琅邪臨沂縣有洛水注之洛水出太山
南武陽之冠石山此又一洛也圗書編引延安洛記云
洛水出慶陽府環縣即古洛陽縣也經延安府甘泉縣
即古雕隂縣也經鄜州宜君縣子午嶺至中部縣入西
安府界經耀州及同官縣至富平縣合沮水歴蒲城同
州至朝邑縣東南入渭沿河三府之人至今皆呼為洛
河漆沮之名亦不知也古今郡縣慶陽有洛源縣延慶
有洛川縣及三川洛其一也朝邑有洛苑鄉水經言延
安形勝云洛水之交漢志亦云雍州其浸渭洛註云洛
水經北條荆山而東南入渭此尢為明證漢志又云洛
都襄洛皆延安近洛之地略無一字及漆者獨漢上郡
志有曰漆垣又不知何所指顔師古曰洛水即漆沮也
此後世指洛為漆沮之由豈洛亦名漆與作記者不知
鳯鞏自有漆沮二水以二漆為一水而莫究其源但云
自同官縣界來不知自同官來者洛也一統志遂言同
官之漆出自鳯翔不知漆水為涇汭所閒其能飛度涇
汭來同官邪秦士徃徃疑此故詳攷而著之又按粤西
栁州有洛容縣雲南蘭滄亦名洛則洛有十一矣
黒水不一　山海經黒水出崑崙西北隅唐書黒水在
髙昌西北顧起元曰黒在大幕北宋謂三姚冡族沈括
云奉使帳宿其下山之土石紫黒似磁下即黒水彼謂
黒為盧水為龍盧龍即黒水也集韻作潶栁子厚云雍
西之漆為黒水曽子固言棄糠黒水見于趵突贊寜云
悉唐即黒溪智按黒水不一北史元魏伐蠕蠕過黒水
蜀南瀘江亦黒水疑與禹貢入南海不合今又按之黒
水經三危者屬雍州在沙州燉煌之東南勢亦西流入
南海者屬梁州在滇雲巂筑之南如所謂葉渝諸川俱
黑是也又云崑崙西南有嘉湖分為潞江大居檳榔安
義四大江皆折數千里入南海而無源弱水黒水其入
流沙而出此乎履按李元陽曰西洱海出浪穹是黒水
伏流别派也㸃蒼山後濞水漾水合而㑹蘭滄江入南
海蘭滄即黒水也其辨曰潞江蘭滄皆由吐蕃西北來
潞尚逺蘭滄至交趾入海水内為漢人水外為夷人則
禹導惟蘭滄為近孟津㑹有髳人在北勝濮人在順寧
地理志南中山曰昆彌水曰洛山海經曰洱水西流入
于洛則蘭滄亦名洛也元史至正八年大理勸農官張
立道使交趾竝黒水跨雲南以至其國則蘭滄為黒水
明矣三危山不在麗江當亦不逺葢隴蜀滇鼎立隴則
西南斜長入蜀滇則西北斜長近隴蜀則尖長入隴滇
之間正如三角旛黒水之源正在旛頭故雍以黒水為
西界對西河而言也梁以黒水為南界對華陽而言也
其大所言分為二而不俱南流或所引四大江出于流
沙南一湖者其弱水之伏流出乎中履尚有一疑岷江
旁合馬湖緬甸之金沙江為江水之源而黒水之源與
隴雍近則無乃穿金沙江而過如溢為滎之例乎抑黒
水之源止於馬湖緬甸之内乎抑金沙江曲入吐蕃而
迴入馬湖合青芉與岷乎如此則黄河源大江源黒水
源皆崑崙南幹脊上之南北分水乎俟考
龍門之名不一　水經注魏土地記曰梁山北有龍門
山大禹所􁇹通孟津河口廣八十步巖際鐫踪尚存有
廟祠前有石碑三一碑可識太和中立括地志龍門在
同州韓城縣北五十里近黄河禹所鑿禹貢正義云龍
門在馮翊夏陽縣北禹鑿以通河東郡之西界也而史
記正義乃云徐州龍門縣何也如以名同水經注陳留
汳水東龍門故瀆出焉屈原過夏首顧龍門郢之東門
也今廣州府有龍門縣保寜府昭化縣鄖陽府延平尤
溪縣沔縣峨睂縣大同宣府山隂縣皆有龍門山漳州
漳平縣有龍門洞廣西賀縣有龍門灘鞏昌成縣有龍
門鎮其名山衡廬台宕以龍門名者不可勝數姚文燮
曰黄河自積石折入北方界中二千餘里若韋精以下
其間險峻如龍門稱龍門者不知凡幾惟壺口以南乃
為禹所鑿所謂懸崖千仭聲若萬雷者是也
夾右碣石入于河非長城所起之碣石也　平州石城
縣西南有碣石即漢右北平郡驪山縣水經注曰驪城
枕海今歴乆為水所淪入海去岸五百餘里此則禹貢
夾右碣石入于河之碣石也山海經碣石之山繩水出
焉注在遼西臨渝縣南水中秦皇刻碣石處通典碣石
山在漢樂浪郡遂城縣長城起于此山東截遼水而入
髙麗遺跡猶存此則又一碣石也今以平州之赴海者
為右碣石以髙麗中為左碣石漢武東巡海上亦至碣
石今永平昌黎有碣石山撫寜孤山亦碣石也孫閣輔
承宗復關外八城議守覺華島即截遼水之碣石舊云
入髙麗乃可以入髙麗耳
江南為夢江北為雲後人或合稱之　郭景純注爾雅以
岳陽巴丘湖為楚之雲夢非也筆談曰舊尚書禹貢云
雲夢土作乂太宗時得古本尚書作雲土夢作乂詔改
從古予按孔安國注雲夢之澤在江南不然也據左傳
呉人入郢楚子涉雎濟江入于雲中王寢盜攻之以戈
擊王王奔郢楚子自郢西走涉雎則當出于江南其後
涉江入雲中遂奔郢則今之安陸州涉江而後至雲入
雲然後至郢則雲在江北也左傳曰鄭伯如楚王以田
江南之夢杜預注楚之雲夢跨江南北曰江南之夢則
雲在江北明矣元豐中予自隨州道安陸入於漢口有
景陵主簿郭思者能言漢沔間地理亦謂江南為夢江
北為雲予以左傳驗之思之説信然江南則今之公安
石首建寜等縣江北則長沙監利景陵等縣乃水之所
委其地最下江南二浙水出稍髙方土而夢已作乂矣
此古本之為允也智謂存中説是然因其同為湖浸或
亦通稱如子虚之雲夢必謂一澤也至呉人入郢之郢
乃今江陵存中以為安陸誤矣李軌讀雲夢平聲燮云
地志雲夢在江北徳安溳水左右諸湖是左近山稍髙
為夢跨江南北者言跨江溳非大江也
孟諸一作盟豬即孟豬望諸在虞城　東坡有去杭十
五年後遊西湖詩斷章云誰憐寂寞髙常侍老去狂歌
憶孟諸髙適有兩詩言孟諸其一云朝臨孟諸上忽見
芒碭間赤帝終已矣白雲常不還其後又有封丘詩云
我本漁樵孟諸野一生自是悠悠者乍可狂歌草澤中
寕堪作吏風塵下東坡所用乃後一篇也左傳孟諸之
糜爾雅作宋藪孟諸職方氏青州藪澤望諸禹貢作孟
豬古文作盟豬在梁國睢陽即今歸徳府虞城縣揭衷
熈曰禹時為濟水所被故曰孟豬
淮源在信陽而入海在鹽城今為黄河所幷矣　淮水
出信陽州胎簪山過唐州桐柏山歴光蔡潁壽盱眙至
淮安鹽城北入海此故道也今幷于河丘文莊曰洪武
二十四年河決原武之黒陽山壽州正陽鎮而全入于
淮正統時又決滎陽至懐逺入淮淮獨當大河又况加
清口之沁泗沂哉賈讓上䇿不能行而歳費數百萬智
謂不如聽之聽之而上䇿乃可行也崇禎壬午賊決河
灌開封城守且年亦以河為救而汴城為河矣文莊若
在不更嘆乎此固古今之變郎仁寳曰淮源當依禹貢
出桐柏山不可依水經出胎簪山胎簪低于桐柏百餘
丈源又小智以為凡水之源皆小愈合而愈大禹貢亦
就所見言之耳桐柏胎簪皆源也若江不源金沙而止
源于岷豈足據哉
漸江即淛江也　水經有漸江山海經有淛江莊子曰
淛河秦始皇至錢塘臨淛江呉越春秋曰越王至浙江
之上望見大越山川重秀天地再清漸與浙淛異文耳
避暑錄話曰桑欽水經兩淛獨略欽北人未嘗至東南
但取山海經為證爾山海經三天子都在彭澤安得至
此今錢塘江乃江北之下流雖自彭澤來葢衆江所㑹
不應獨取此一水為名漸即淛乎智按水經曰漸江出
三天子都注云山海經謂之浙江地理志水出丹陽黟
縣漢志注云漸江水出南蠻水而郭璞注山海經曰浙
江出新安黟縣南蠻東入海今錢塘浙江是也黟即歙
也今始分為二縣三天子都今率山張公山也右水下
饒州彭蠡左水注浙漸江南有博江江有靈鼔成帝鴻
嘉封廣徳國漸江逕遂安縣有四十七瀨而合桐谿又
合於潛縣北之天目山水過杭入海葉少藴不知三天
子都為徽州率山故誤謂自彭澤來耳
什谷即洛汭　張儀曰塞什谷之口即洛汭(而鋭/切)也河
南府鞏縣洛水東經洛汭北對琅邪渚入河又名洛口
又名什谷山海經曰洛水成皐西入河以鞏縣或屬成
皐也什一作尋書曰涇屬渭汭孔氏曰水北曰汭職方
氏雍州之川涇汭鄭氏曰汭豳地詩云汭□之即左傳
曰㑹于漢汭以相入為説康成依職方以汭為水名所
引詩今本作芮鞫毛氏曰芮水厓也陸氏曰芮本作汭
水之外曰鞫漢志芮水出古扶風汧縣職方之汭自為
水名智按本以内為汭之義而因為水名康成不善説
耳
聖水今瑠璃水也　水經注聖水出上谷有白魚出穴
逕玉石山過良鄉縣合大防山之水又合樂水桃水淶
水涿邪水孫汝登曰即今琉璃河其盧溝即桑乾與濕
水也范文穆成大使金過涿州詩曰琉璃河上㸔鴛鴦
即此地
溹涫即桑乾也　桑乾水即溹涫水潛承大原静樂縣
之天池伏流至馬邑從雷山陽發為渾泉天池澄渟鏡
净若朝那之湫淵有人以車墜池而獲于桑乾伏流也
静樂為唐管州有管汵山濕(一作/漯)水出雁門隂館縣過
代郡桑乾縣南㑹桑乾水又㑹如渾水羊水崞水過鉅
鹿㑹居庸清彛水水經云過廣陽薊縣北道元曰薊南
七里有清泉河葢水經誤矣此即濕水同流也孫汝登
曰廣陽今京師薊州今大興大興為京師首縣則一處
也武王封堯後於薊封召公即于此秦滅燕以為廣陽
郡今之薊則古之漁陽也清泉河上承桑乾河東與潞
河合入漁陽而枝分諺云髙梁無上源清泉無下尾是
也
沈水乃泬水也　水經渭逕渭城南而沈水注之注云
渭城即故咸陽漢髙更名新城武元鼎二年别為渭城
沈水承皇子陂於樊川逕杜伯冡下杜城與昆明池水
合過璧玉門而北流注渭亦謂是為潏水也吕忱曰潏
水出杜陵説文潏涌出也顔籀曰此即今沈水字本作
泬與沈相似人因名沈水丁度作泬潏與泬聲通而訛
也天文志暈適背穴孟康曰穴或作鐍此可證也潏音
訣
□水口今皖之張家灣也　水經注希水口水出灊縣
霍山西麓所謂天柱山即皖公尖也曰希湖即石門湖
也
唐糺口今所謂嶅山也　水經云資水出零陵都梁縣
路山注云出武陵無陽縣界唐糺山逕武岡縣縣乃分
都梁之所置也以與無陽相鄰則羅公山近之羅公洞
口水今為西澬嶅之水為東澬又合夫夷水而下寳慶
即古邵陵也糺即糾字經云過夫夷縣誤矣土人呼夫
魚水經夷望溪即今常徳魚網溪
瓠岡即瓠子無定河即圁水三户城在内鄉漢壽在廣
元　陳後山曰瓠子在雷澤土人謂之瓠岡唐志銀州
載無定河即圁水三户城在南陽内鄉西南春秋時即
有此城漢壽在保寜府廣元縣闗公封亭侯者此也越
絶書言范蠡生于宛槖徐文長言范蠡生于三户城則
三户其宛槖乎
澧注於涀非灃州之澧也南陽衡山非南嶽也涀水即
瀙水也　水經注南陽雉衡山即山海經所云衡山郭
璞以為南岳非矣汝水條下有澧水逕葉公廟北山海
經曰澧水東流注于涀水孫汝登涀或作親按當為瀙
瀙水今在南陽
鴻溝官渡也今汴河也氾氾古通而後别也　河渠書
滎陽下引河東而為鴻溝文潁曰即官渡水也葢為二
流一南經陽武為官渡水一東經大梁城即河溝今之
汴河是也或曰始皇疏鑿以灌魏然蘇秦已言鴻溝矣
莨菪渠自滎陽五池口東注之鴻溝即出河之溝官渡
在中牟臺下近時屬河隂縣地有鴻溝其云官渡臺者
袁紹起土山以逼壘魏武亦起髙臺以捍之即中牟臺
也今陽武縣在官渡之南官渡之西南為滎陽成皐氾
水厫倉虎牢按成皋今為氾水縣滎陽故東虢國秦置
厫倉楚漢戰京索間是也漢髙帝即位汜水之陽則在
曹州汜水音杞若侯表氾鄉侯何武則音凡韻㑹氾在
􁀙韻曰汜鄭地在許州襄城縣漢髙即位氾水與漢史
傳汜邑汜勝之皆音凡而汜在紙韻江有汜水别復入
也與日入濛氾同音又水名在成皋縣皆音祀智曰成
皋之氾非漢髙即位處邪互引而别其形音何也春秋
天王出居鄭汜注音凡此謂南氾秦與晉圍鄭軍氾南
此東氾也毋乃古一字互寫而後别之又誤别之乎史
記索隠載氾音有四音梵音凡音祀音圮智按祀圮偶
通互而氾汎形訛故説文以氾汜别之書仲丁遷于囂
詩搏獸于敖左傳晉師在敖鄗之間二山名敖在滎陽
西北臨河有太倉曰敖倉在石門之東北臨汴水漢髙
因敖倉築甬道下汴是也汜水縣古東虢國鄭之制邑
漢之成皋襄二年城虎牢即成皋也地理志注穆天子
傳云七萃生捕虎獻天子天子畜之東虢曰虎牢
孔明渡瀘非今之瀘州也　升菴曰瀘州古之江陽而
瀘水乃今之金沙江即黒水也其水色黒故以瀘名之
從吐蕃可跋海入西洱河曰漾濞水又出㑹川乃為瀘
水沈黎古志孔明南征由今黎州路黎州四百餘里至
兩林蠻自兩林南瑟琶部三程至巂州十程至瀘水瀘
水四程至弄楝即姚州也今之金沙江在滇蜀之交一
在武定府元江驛一在姚安之左郤據沈黎志孔明時
所渡當是今之左郤也瑟琶一作虱琶兩林今卭部長
官司按一統志屬四川行都司
水經叙大江過㑹稽餘姚入海此桑君長之大誤也
水經舛誤酈道元亦屢辨之至于敘岷江水至豫章口
而止及叙沔水當自漢口入江而止乃言其過中渚石
城分為二江是大小失倫矣江淮河濟為四瀆謂獨為
主也今顧以沔為瀆而岷江附之失矣二江謂一為焦
山下海之江一為丹徒向姑蘇之小河大小混稱更失
矣若叙沔至石城分為二其一過毗陵而南江過寜國
又與桐水合此皆不能通又曰松江出焉﨑分三江口
又東至㑹稽餘姚縣東入于海此大誤矣酈道元全不
能正其失而又曰南江枝分歴烏程南通餘杭縣則與
浙江合闞駰十三州志曰江水至㑹稽與浙江合此尤
誤極浙江即漸江自為一水豈與蘇松嘉湖之水相通
乎桑酈皆在北方宜其誤耳酈好𫝊㑹紀異聞舛錯不
少如揣擬天台赤城之流誤引彌明為翳桑之餓可盡
舉乎
墨子相如郭璞孔安國之言江湖皆未考也　上林賦
敘水入川東注太湖郭璞江賦云注五湖以漫漭灌三
江而湍沛墨子曰禹治天下南為江漢淮汝東流注之
五湖孔安國曰自彭蠡江分為三入于震澤後為北江
而入于海此皆未詳考
鬱水出廣信東入海此應劭之誤也　山海經曰鬱水
出象郡東南注南海入海入項陵東南者也應劭曰鬱
水出廣信東入海水經注曰言始則可終則非矣智謂
言始亦非葢漢之廣信為交州治所即今之梧州也鬱
亦非今之鬱林州其水合牂牁而來即今左右兩江于
梧州始合府江則鬱水至廣信與灕水合而下端州廣
州入海豈始於廣信乎
唐志總載水數本水經注也　唐六典水部掌天下川
瀆陂池之政令凡天下水泉三億三萬三千五百五十
九其在中國江河大水也百三十五水是中川也千二
百五十二水是小川也桑欽水經所引天下之水百三
十七江河在焉酈善長注水經引其支流一千三百五
十二唐志水經桑欽撰舊志則云郭璞撰隋志與通典
水經無名氏考儒林傳桑欽君長漢成帝時人經云永
安順帝更名是順帝以後纂序又考經云武侯壘乃孔
明也河水北薄骨律鎮城元魏鎮名也智謂後人沿加
耳後漢書注尸佼二十篇一篇言九州水泉所起金蔡
伯堅子珪著水經補亡四十篇或云水包地外出地中
天下川源處處有之安可悉數如嶺外之左右江發源
滇黔經流兩粤受二十餘水折三四千里而南入于海
其勢與淮等可為一大瀆禹時無割湯之虞亦未詳及
然中國所見者悉東南流耳其在崑崙西蒲昌海折八
千里西入北髙海飲馬土剌旺吉阿魯札黒金山隂山
諸水在沙漠外折六七千里入北水海安義河係嘉湖
西派亦受三十餘水折三千餘里西南入榜葛剌海此
皆見其源而不知其尾者余作禹書經天合地圗參泰
西地毬畫度補入之
　
　通雅卷十五
欽定四庫全書
　通雅卷十六　　　　　　明　方以智　撰
　　地輿(地名異音/)
雍州與雍奴雍丘俱去聲今梅氏音平聲　雍奴今順
天府武清縣黄直翁音於容切水經曰四方有水曰雍
不流曰奴冦恂封雍奴侯雍丘晉屬陳留古雍國把國
今為開封府之杞縣故城臨汴祖逖為豫州刺史治此
左傳郜雍曹滕杜氏曰雍國在河内山陽縣西今懷州
脩武縣是懷慶府矣或古雍國地寛耶雍通作邕雝籀
作□
祋祤縣名在馮翊者祋都外切師古音丁活反祤音羽
又音戸　説文祋從示殳殳也引詩何戈與祋一說城
郭市里高縣羊皮有不當入而入者暫下以驚牛馬名
曰祋祋祤馮翊屬縣前漢郊祀志鳯皇集祋祤毛晃曰
監本从衣誤今西安府之耀州與同官縣及延安府之
宜君縣皆其地也江休復曰趙師民自耀州過同州說
祋祤城有祋祤廟□是一兵械其秦禱兵之祠乎又按
王厚之印譜有祋栩丞印栩作木
鄜州音孚左馮翊縣今屬延安府者　說文作□鹿與
麃聲皆不諧不知其故智謂古孚與包通聲麃與包近
故有孚音
□厔音周窒漢縣今屬西安府者　山曲曰□水曲曰
厔五柞宫現在□厔縣□本義說文引擊也攴見血也
邰斄土來切一字也漢志稷封斄在右扶風　師古曰
斄讀曰邰今武功縣五丈原即在此鳯翔郿縣亦有五
丈原亦有斄亭
郃陽郃音合古莘國今為西安府之同州　集韻莘或
作􁁊通作㜪史注在陳留又按鳯翔之郿亦古郃地魯又有郿
鶉觚在涇州漢屬北地郡作鶉觚城在平凉府之靈臺
縣　靈臺周密須國也蒙恬築長城時觚爵奠祭有鶉
集觚上因名平凉漢安定朝那也慶陽府秦之北地今
一統志以鶉觚屬安定必有疎略矣
郁郅屬北地郡　注泥水出北方界中有牧師菀官今
慶陽安化縣漢郁郅也慶陽有環縣環縣有靈武臺肅
宗即位於此環葢古朔方地也寧夏有靈州城隋置靈
武郡亦云肅宗即位於此寧夏衛屬朔方赫連勃勃都
此
浩亹孟康音合門漢屬金城今臨洮府之金州也　靖
鹵衛亦屬金城金城又有令居枹罕二縣因羌名也令
音憐枹音夫今河州衛隋曰枹罕
樂涫音官酒泉郡所屬縣　又有天䧇縣䧇音衣酒泉
今之肅州衛也
稒陽音固屬五原郡　五原謂龍遊原之地干原青嶺
原可嵐原正原横槽原
九㚇音宗山在馮翊谷口　相如賦曰夷㚇築室今醴
原縣屯留縣有三㚇山篆作㚇從㚇非
莫䵣丁葛反五原郡之屬縣　今延安府神木縣即漢
五原河西地本秦九原改為五原
褒余即褒斜　漢志武功縣斜水出衙嶺山北至郡入
渭武功今郿縣也梁州記曰萬石城泝漢上七里南口
曰褒北口曰斜長四百七十里武侯嘗出武功屯五丈
原即此路也五丈原在郿縣西南二十五里
湟中今西寧也　唐鄯州宋改樂州或讀去聲葢與潢
通積水池也
龜兹漢上郡有龜兹縣音丘慈　此因有龜兹國而名
也詳見外國名條
郟縣音夾屬汝州　此乃楚公子圉葬郟敖於郟杜氏
曰屬襄城宋為潁昌府郟縣今時之汝州郟縣也郟鄏
說文曰河南縣直城門宫陌地在臨汝即今汝州河南
府之陜州音閃古西虢也篆作□郟篆作□□從二人
夾一人也夾以冉切說文曰盜竊懷物也从亦有所持
或曰字說家所分
不羮楚子城不羮注音郎今南陽府舞陽縣有定陵城
是其地也　韻㑹廣韻陽韻皆未收此字殆漏失耳本
作更古陽庚通更讀如岡又轉為郎耳
羛陽即戲陽戲平聲　光武親破五較於羛陽注引杜
預言戲陽左傳荀盈卒於戲陽今彰德府城東有戲陽
城
澠池澠音勉漢屬𢎞農今屬河南府　即永寧縣亦澠
池地淄澠之水澠則音繩在今青州府又漢江夏郡有
鄳縣母杏切又作□㝠阨黽塞皆鄳也王伯厚鄳黽㝠
皆音萌正與盲音近
閿鄉閿本作□無分切訛為受　𢎞農湖縣有□鄉今
為縣屬河南陜州唐之鼎州也旻火劣切目使也又忽
域切則與􁁊通□恤皆一音也郭璞作汝授切非
緱氏緱音溝今河南府偃師縣有緱山轘轅山　左傳
欒盈過周王使候出轘轅注曰緱氏縣東南所謂武關
者則在西安府之商州左傳楚司馬起豐析以臨上雒
使謂隂地之命大夫曰將通于少習以聽命杜注少習
商縣武關也貨殖傳南陽西通武關鄖關武關秦之南
關也今人或指緱氏之轘轅為武關則誤矣
大􁇭山作大苦　山海經大􁇭之山多㻯琈之玉其陽
狂水出焉有三足龜食之已腫水經注作陽城大苦口
狂水經綸氏縣南
灈陽縣屬汝南郡　應劭曰灈水出吳房東入瀙瀙七
吝切汝南今為汝寧府吳房今遂平縣也汝南有鮦陽
縣孟康曰鮦為紂紅反今新蔡有鮦水方子謙上聲音
紂誤詳見□始
潘鄉即□　孫叔敖子孫所封寢丘也漢志作□世祖
更名固始今屬汝寧之光州延熹三年立叔敖饒碑封
于潘鄉即固始
溵疆溵水名一作􁀙又作􁀙於謹􁂒　説文曰水出潁川
陽城少室今登封縣東至今陳州商水縣入潁隋之溵州
則又在汝陽縣
涅乃結􁂒　從曰土作涅非上黨有涅氏縣因涅水名南
陽亦有涅南縣亦因涅水四川亦有涅漢志益州郡銅
瀨縣注有談鹵山迷水所出東至談藁縣入涅
縣壅山一音甕　水經注晉水出縣雍山箋曰孫云壅
山海經作雍音甕
蔚州音鬱今屬大同府　又西魏蔚州是今慶陽府合
水縣又後魏蔚汾在今岢嵐州之興縣岢嵐音可藍
崞縣崞音郭今屬太原之代州　九域志有崞山地理
志名山無崞山而有五臺山道經以為紫府内經以為
清涼山也今代州仍有五臺縣漢之慮虒也與䌓峙接
界峙音止本漢縣地理志作畤今仍之
方與音房豫　左傳城郎注杜預曰高平方與有郁郎
亭今澤州高平縣戰國之長平漢之泫氏也秦破趙長
平即此顯徳元年次澤州及劉旻戰于高原敗之追及
于高平又敗之魏相封高平侯又平涼府固原州漢高
平據漢志方與縣在山陽郡房豫晉灼之音也
陽夏夏音檟　馮異封陽夏侯陽夏地名尚徳論曰太
康被羿所距營陽夏城居之今拱州太康縣是或讀如字
葰人葰數瓦切梅氏音鎻本音雖　即荾字荽也葰人
縣屬上黨郡絳侯世家霍人注音鎖樊噲傳霍人注作
葰人葢霍本有雖音見文選注
洓水洓息録切音疎　吕相絶秦曰伐我洓川杜曰出
河東聞喜縣今解州聞喜縣是至蒲州入河今光山有
洓水書院洓水司馬温公别號光父池為邑令時生光
于此轉注略洓音疎
沁音侵去聲　沁州沁源縣澤州又有沁水縣沁州是
晉銅鞮也
曲逆舊音去遇當如字　平城圍解高祖南過曲逆改
陳平戸牖侯為曲逆侯音去遇顔之推譏之據孟康曰
中山蒲隂縣又有曲遇曹參傳破楊熊曲遇攻雍斄曲
音丘羽反遇音顒此殆關中地水經注濡水注博水濡
水出蒲隂縣囘湍曲復謂之曲逆水故縣名曲逆哀四
年齊國夏伐晉取曲逆即漢高帝擊韓王信自代過曲
逆之地也章帝章和二年以名不善改曰蒲隂焉今澹
園與朱光家張位李登猶以曲逆當音去遇耶或曰今
保定之完縣乃曲逆侯國
乾侯音干　左傳注疏及杜林合注皆不音漢書注顔
師古音干今廣平府成安縣古乾侯地與乾時(春秋/地名)同
音謂其水嘗乾也見水經注說文有􁀙因此立字耳
襄賁開陽二縣地理志屬東海郡賁音肥　廣記襄賁
廢入沂州臨沂縣沂􁔆巾􁔆衣二切今沂州屬兖州府
後魏北徐州隋臨沂唐琅琊也開陽本鄅國春秋叔孫
州仇城啓陽漢避景帝諱改開陽復廢入臨沂荀卿子
說齊相曰楚人則有襄賁開陽以臨吾左是也今徐青
之水以沂名者三惟出太山者為大酈道元謂一出尼
丘徑魯之雩門一出太山之冠石山一曰沂過臨沂之
東承縣之西下邳縣入泗以智考之與河泗合也泗在
黄河南沂在河之北豈得言入泗乎賁之音肥以墳音
轉也
新郪音妻　又十六年盟於郪丘應劭曰秦伐魏取郪
丘漢興為新郪蘇秦說魏曰南有新郪則非漢改是名
也後漢郭竟封新郪侯注屬汝南郡故城在今潁州汝
隂縣西北今汝寧府商城縣漢新郪也潁州宋為順昌
府即漢之汝隂今雖分屬鳯陽然正與汝寧商城連界
又漢廣漢郡有郪縣史記注郪丘又音七系反今之潼
川州射洪縣正漢郪縣地射音食
洹水洹户干切　傳曰濟洹之水杜氏曰水出汲郡林
慮縣本隆慮避殤帝諱音林閭洹水入張甲河至修入
漳項羽與章邯盟洹水南殷虛上林慮今亦屬彰德府
後周分相州臨漳界置洹水縣後省入大名府成安今
魏縣古洹水也山海經神囷之山黄水出焉東流注于
洹隋圖經謂安陽河即聲伯夢涉之所
滍川直几切　光武敗莽兵於昆陽大雨滍川盛溢出魯山南
經昆陽城東北至潁陽定陵入汝陽處父與楚子上夾泜而軍
泜即滍字昆陽城在今南陽府之葉縣葉音攝泜則直
尼切水出常山入河斬陳餘泜水是也
閼與韓地閼音焉與去聲胡三省音閼為遏　正義秦
韓相攻於閼與而趙奢破秦軍郡縣志閼與山在磁州
武安縣今磁州屬彰德府又郡國志上黨涅縣有閼與
聚括地志曰今名烏蘇城在潞州銅鞮縣銅鞮宋之威
勝軍今為沁州沁州之武鄉縣即漢涅縣地又儀州和
順城亦云韓閼與和順春秋榆城儀州即今遼州如耳
曰魏伐趙斷羊腸拔閼與是也羊腸正義云太行山阪
道名南屬懷北屬澤按秦上黨郡今澤潞遼沁四州之
地兼相州之半韓總有之至七國時趙得遼沁韓猶有
潞州及澤之半半屬趙魏沁州在羊腸之西遼并代三
州在句注山之南今太原晉陽西北通河西上郡關曰
羊腸坂是通典太原陽曲縣有乾燭谷即羊腸坂後漢
鄧訓傳注今嵐州界羊腸坂是也隋煬登太山問崔賾
對曰上黨壺關縣有羊腸坂又皇甫謐地書云太原北
九十里有羊腸坂戰國䇿說秦曰西攻脩武踰羊腸郡
縣志羊腸在太原交城縣東南五十三里是有數羊腸
坂
句注句音鈎其音章句之句者非也山在代州雁門縣
西北　蘇厲曰齊反巠分先俞於趙正義巠音邢分當
作山括地志云句注山一名西陘山俞容朱切爾雅西
隃雁門是也郭注曰西隃即雁門先西聲相近白虎通
曰西方者遷方也
漳滏屬磁　吳起曰殷紂之國左孟門而右漳滏注云
水熱若出於釜故名滏今在磁州清漳出沾山大要谷
今太原府平定州樂平縣少山也樂平即漢沾縣濁漳
出潞安長子縣鹿谷山即發鳩山東至彰德府入清漳
九域志冀州衡水縣長蘆河即禹貢衡漳之故瀆也洺
水至廣平永年縣東南二十里洺漳合流二漳本入河
河南東徙漳遂專達於海趙王謂公子成曰吾國東有
河薄洛之水徐廣曰安平經縣西有漳水津名薄洛津
袁紹在薄洛津聞黑山賊信是也按漢信都安帝更名
安平通典貝州經城縣宋省入大名府宗城縣在此時
為廣宗縣屬順德府漳有十見前
番吾即蒲吾　蘇秦曰秦甲渡河踰漳據番吾則兵必
戰于邯鄲之下矣括地志蒲吾故城在鎮州房山縣東
今之真定府平山縣即漢蒲吾也番當音蒲史記番君
音婆嶺南番禺音潘
鄄城音絹屬濮州　古顓頊之墟曰帝丘夏昆吾氏所
居春秋衛成公都此漢鄄城隋濮州今仍為濮州屬東
昌府魏武之興全賴荀彧為守鄄城吕布攻鄄城不下
西屯濮陽操曰布不能據東平斷亢父泰山之道吾知
無能為也濮陽今屬大名之開滑昆吾之伯想兼有之
亢父屬東平國正義曰故城在兖州任城縣今之濟寧
州也沛公還軍亢父光武征龎萌至亢父
于越即於越作干者非也　荀子勸學篇于越夷貊之
子注于越猶言吳越吕氏春秋荆有佽飛得寶劔於于
越高誘曰于吳邑也方子謙收入寒韻作干智按是于
字于粤猶句吳也王㑹篇曰於越納補注曰春秋定哀
三書於越漢書于越注于發語聲子謙或據前人小說
須知與豸鳩同誤耳
澶市連切衛地　杜氏曰在頓丘縣南今名□汚衛地
也汚音紆宋禦遼于澶淵今大名府開州滑縣是古衛
地頓丘一作敦丘亦其地也
平谷音裕　問竒集曰裕峪同今屬順天府梅氏峪音
育廣韻韻㑹諸書皆無峪字智按北人呼谷為裕猶呼
緑為慮也
􁀙縣貫縣屬鉅鹿郡　師古曰􁀙若么反貫式制反王
子侯表貰鄉侯平音式制反當是貰字訛為貫也
督亢音剛　燕丹獻督亢圖水經注淶水一名巨馬河
合流督亢溝水耗則伏而顯於逎縣包方城縣為督亢
澤涿志有督亢亭固安縣有督亢陌督亢澤南為白溝
水又鳯陽懷逺縣有督亢城
逎古遒字屬涿郡　亦見侯表朔方郡又有呼遒縣
蓚音條　河間府景州春秋晉條地漢廣川隋蓚縣高
允封隆之皆蓚人
㶌水音輦即沇水　山海經王屋山㶌水注於泰澤水
經注箋引此㶌水智謂即沇見前兖濟條
宛朐音寃劬今曹縣　靳歙以中涓從起宛朐歙音翕
徐廣曰煑棗城在宛句大宛國之宛南陽縣之宛縣皆
音鴛
􁁊平音之疑切今屬東昌府　漢東郡有荘平縣泰山
郡在荘縣今訛為茌音持貨殖傳山不􁁊櫱師古曰古
槎字也
單父音善甫　吕覽言宓子行其術于亶父猶禪䄠墠
壇之類可知古亶單皆有二音必讀善甫者亦一儒之
音釋也
㡉縣音堅屬東萊郡　有鹽官吕忱為㡉令今通考引
用皆省作弦
費縣音秘音蜚　後為姓或作鄪㵒趙明誠曰費長房
費禕音蜚琅邪費氏音秘
瓡屬北海郡　師古曰即執字北海又有平的縣
濼水盧谷切又郎狄切　魯㑹齊侯于濼杜曰水在厯
城西北入濟説見濟下問竒集音粕兖州府東平州梁
山濼當音泊
負尾即陪尾　泗水出兖州府泗水縣陪尾山經曲阜
滋陽濟寧又韻㑹陪尾山漢地志作倍尾江夏安陸横
尾山水經注洛水過五零陪尾北與澗瀍合今德安府
城東北有陪尾山三輔黄圖萯陽宫萯音倍可知古通
用矣
乘丘千乘皆去聲　今濟南府濱州漢千乘地爾雅如
乘者乘丘注形似車乘謂稻田塍埓莊十年公敗宋師
于乘丘屬漢泰山郡集韻堘畻塖即說文之塍
鄆城音運　今屬濟寧府乃漢廩丘地隋為鄆城唐為
鄆州東平州則隋之鄆州也青州沂水縣乃春秋鄆邑
古今錯亂大為難記如濟南府齊河禹城縣皆漢祝阿
地而祝阿城乃載於長清長清又載為漢盧縣地武王
封黄帝後於祝在此如鄆城為漢廩丘而廩丘城又在
東昌府之范縣至廩延則是酸棗今為開封延津縣漢
志琅邪郡東莞莞音官故鄆城有術水即沭水也今廣
州又有東莞
吾山在東阿縣吾音􁔆　漢武瓠子歌云功無巳時兮
吾山平即此瓠子曰宣房在大名開州其下流經此漢
東海郡有郚鄉縣亦音􁔆
濕即漯他合切　說文曰水出東郡東武陽元為開德
府朝城縣今朝城屬東昌府之濮州本商王畿地也漢
志作漯禹貢浮於濟漯累於他合之音難諧漢平原郡
有漯隂縣佩觹集曰有以水名之濕為下濕者六書故
曰􁁊說文曰從日絲微杪也從日中視絲古以為顯字
或曰讀若唫或以為繭繭者絮中徃徃有小繭也孫氏
五合切疑此即繭而又讀若榻漢碑溼漯多通詳見襍
說
不其如淳音基縣屬瑯琊郡　有太乙祠明堂弱侯論
不字如旉
㘰鄩即斟鄩故城在青州北海郡　今斟灌城在夀光
縣東地理志作㘰今㘰城是
黄堌賈魯河道　自黄陵南達白茅放於黄堌等口即
今賈魯河故道也白茅在曹縣黄堌在單縣萬厯丙申
黄堌河決由賈河故道出符離集等處葢即元人所挑
矣
濡水音乃官反　漢志遼西肥如縣注青水東入濡水
入海陽王莽曰肥而師古曰濡乃官反今字書韻書皆
無此音
􁊯音大屬江夏　漢王霸子符徙封􁊯侯後漢書作􁊯
音犬智按說文􁊯特計切韻㑹引漢地理有􁊯縣徒葢
切而唐韻韻㑹銑韻無􁊯字可知􁊯訛
洣水出荼陵縣　地志謂之泥水洋湖所注也上有峨
山酈道元詠曰登武陽觀樂藪峨嶺千蕤洋湖口
樂浪音狼　漢置元莵樂浪樂浪有􁀙邯縣􁀙音男後
漢王景八世祖仲以濟北王興居反欲師仲仲奔樂浪
家於􁀙邯又有不而縣而或音倪又有黏蟬縣服䖍曰
蟬音提
鍚縣漢屬漢中之縣應劭音陽　師古曰即春秋所謂
鍚穴也隋曰鄖鄉唐曰南豐曰淅川此時為鄖陽府今
一統志音釋不詳何怪時人之呼為錫耶𢎞農郡注有
甲水出秦嶺山東南至鍚入沔即此也譙周子同為鍚
令
佷山縣屬武陵郡音恨　出藥草蔡邕傳卓自佷用佷
當與狠同篆當作□王莽兒佷元命包曰愀然佷然注
户懇切
荼陵屬長沙國小顔音弋奢反　益知古人呼荼為塗
而古之荼即茶字也
㵋水出豫章艾縣　左傳吳公子慶忌諫夫差不納居
於艾是也水過長沙羅縣積為町湖
􁒥䣕水經注音存罵漢縣屬犍(音/䖍)為在朱提(音/時)旁　六
書故作孱䣕則王莽時改也犍為屬嘉定之縣古為郡
名如馬湖府及叙州之長寧縣眉州之青神縣即青衣
皆屬漢犍為犍為有牛鞞(音/髀)縣劉裕遣臧熹同朱齡石
入蜀譙小茍塞打鼻熹至牛脾進攻即牛鞞也青衣禹
貢蒙也有大渡水至南安入渽(音/哉)高守恒詩犍為牛鞞
朱存馬豹領蛾眉青合羊亦巧語也証知存馬加邑旁
耳
冉䮾音龎今四川之松潘地也　武帝開冉䮾為汶山
郡唐置松州宋為茂州灌疊皆所屬維州在其外
邪龍屬益州孫愐音邪為牽　升菴曰孫愐音邪龍為
顚智按唐韻與汧蚈雃并列疑是邢之訛
收靡縣味縣皆屬益州　李竒曰靡音麻升麻所出孟
康曰味音昧
盢町山從􁥳山皆屬益州　益州律高縣有盢町山出
銀鈆師古曰盢音呼鵙反來唯縣從􁥳山出銅􁥳音胡
工反益州又有葉榆縣葉如字人或誤讀為攝有葉榆
澤在東貪水首受青蛉水南至邪龍入僕水又有不韋
縣智按常璩南中志漢武置巂唐不韋二縣徙吕嘉子
孫實之因名不韋以彰先人惡行人歌之曰漢徳廣開
不賓渡博南越蘭津渡蘭滄為他人
朐䏰屬巴郡　其地多此蟲遂以為名問竒集音瞿閏
字彚朐作􁚿音潤戴氏亦云朐訛為朐也􁚿尺尹切䏰
爾軫切則瞿閏之音誤矣今夔州府雲陽梁山二縣是
弜頭音竒譯名　常璩巴志言在朐䏰華陽國志言張
儀城江州司馬錯自巴涪水取楚商於之地為黔中郡
白虎為患有秦精者作白竹弩殺之秦王刻石與盟其
時號白虎復夷即今弜頭虎子也西漢時有扶徐荆州
著石楚訪有弜頭白虎復夷又曰扳揗蠻即今弜頭虎
子弜强貎
䢼亭居容切　晉郭璞傳有物大如水牛到宣城下璞
卜曰是䢼亭驢山君鼠也智按南康志有䢼亭湖䢼亭
廟亦作宫亭其廟神能分風景純所言驢山得無即廬
山神乎冷齋夜話載安息王子高安世次䢼亭湖廟廟
神言多嗔至此求為作寺正此地也
剡溪今紹興音閃　見梅氏音注智按古皇剡剡即光
睒睒音義與閃同
厹猶今之泗州　通典泗州漣水縣漢厹猶縣南齊設
冀州治漣口智按郡縣志沭水俗名漣水今沭陽縣也
漢之厹猶今泗州也春秋仇猶國今之太原府盂縣也
有仇猶城智伯欲伐厹由遺之大鐘即此羅氏路史謂
智伯所伐為漣水大誤矣厹由仇猶字通國䇿作厹由
史樗里傳作仇猶韓子仇繇高注或作仇首吕覽作厹
由訛為夙由皆一也
新淦音甘去聲屬臨江府　又姑南切南越地名漢嚴
助傳處之七淦說文淦水入船中也一曰泥也一作汵
虹縣今呼為絳　水經注溝首對獲世謂之洪溝昭八
年蒐于紅杜預曰沛蕭縣有紅亭即地里志之虹縣王
莽所謂貢也漢碑曲紅即曲江貢虹紅洪相通可証以
知北魏時三江猶屬東冬同音矣
鄲音多沛郡之縣　功臣表有鄲侯師古音多智以為
此單音之轉
庱亭庱音逞吳地　蘇峻亂立大業曲阿庱亭三壘胡
身之作丑升反
龍兊音奪　見張位音注史記樊酈傳戰龍脫在易州
趙世家孝成王丹十九年趙與燕易土以龍兊汾門臨
桑與燕龍兊邢子勵趙記所謂龍山四麓各有穴出風
者也以兊或為脫則音脫耳
槖皐漢縣與浚遒屬九江郡　孟康音拓姑詳見疑始
羸􁠾漢縣與龍緬朱䳒屬交趾音連摟　見孟康音注
今唐韻先韻中竟造一□字
□泠即夀泠屬交趾音麋零　馬援傳徵側為麊泠縣
雒將之女韻㑹引縣名作□泠水經注曰盧容水逕區
粟城與夀泠水合朱謀㙔箋曰晉志作麊泠沈約宋書
作夀泠今從宋志
牂牁音近臧戈繫船橛也　漢書作牂牁郡地故且蘭
且音苴沅水所出或作䍧牱亦作樁柯常璩作戕牁郭
忠恕作戕􁀙引玉篇繫船大杙也今刻佩觿集編作戓
或彧以􁀙為戓升菴作戙戨言貴州江難渡兩岸立兩
杙舟人循繩而渡盤江崇安江皆然因悟古人字義按
水經注箋盤江在賁古縣南朱裒之反李恢追至盤江
者也此本是盢町山水盢音呼鵙反訛為盤耳智疑盤
訛為盢有鄨縣不狼山鄨水所出音蔽又音鼈有句町
縣音劬挺談挋縣挋一作指夢得玉澗襍書曰潯陽記
郡西松言陶公牂牁伐此樹淵明搜神後記言新淦封
溪有吳聶友截梓樹板濤牂牁處則此語晉時猶存
同並音伴縣名屬牂牁　漢昭紀同並二十四邑又西
南志傳牂牁同並漢書亦借並為傍字此並音笨乃並
之粗脣聲也
越巂漢郡音髓　其縣有卭都定莋大莋莋秦灊街蘇
示師古曰示讀如祗􁇒江在西北􁇒古彛字越巂今為
四川行都司猶有武侯城是五月渡瀘處非汭溪合江
之瀘水也
僰人㸑人即今雲南之黑羅羅白羅羅也　又有麽些
禿光些儂人沙人濔河尋丁蠻栗㱔之類古曰烏蠻白
蠻今偏沅之間曰黑苗赤苖
湞迻漢所云靡莫也　元封中以兵臨湞王舉國降
且慮音苴廬又音秋閭屬遼西　隆慮以避諱音林閭
在河内夏馥所入山也又無慮在遼東取慮在臨淮昌
慮在東海漢志俱音閭取慮音趨閭
爾稽即尼谿　史記孔子世家齊景公欲封孔子以尼
谿之田晏子春秋外篇公悅之欲封之以爾嵇即尼谿
峚山音密　山海經峚山淵明詩乃在峚山陽鄭鄤取
以為號今廣韻字彚皆遺
亞駝即嘑沱一作虖池惡池呼沲惡沱虖勺　史蘇秦
説燕南有嘑沱漢光武紀至嘑沱河周禮職方幷州川
虖池山海經泰頭之山共水出焉南注於虖池又禮記
晉人將有事于河必先有事于惡池即虖沱秦穆公伐
楚詛楚文曰告盟于不顯亞駝大神即滹沱之神韓非
初見篇中山呼沲以北不戰而畢為燕法言吾子篇浮
滄海而知江河之惡沱注惡沱淺水也音義同博南言
山海經虖勺一作多即滹沱也此水自代郡鹵城今繁
畤也流至參合雲州文安霸州入海光武所渡在定州
今曰危渡口
焦國即譙國　焦澹園曰焦國名又姓一作譙國名記
焦譙一也江淹詩焦山作譙山可証
什方即什邡　漢書張良傳漢高帝惡雍齒欲殺之用
良計封為什方侯猶言釋放後漢儒林傳楊仁拜什邡
令注益州縣名音十方
離枝即令支　史齊世家桓公北伐山戎離枝孤竹地
里志遼西令支縣有孤竹城離令聲近令音零
􁚥侲即肅慎　後漢東譯傳挹婁古肅慎之國孔融傳
肅慎貢楛矢丁零盜蘇武牛羊文苑傳杜篤論都賦所
稱昆彌􁚥侲即肅慎按周禮大司馬大獸公之注獸五
歲曰慎亦作麎禮逐疫與挽歌用侲童侲麎慎互通王
㑹又作稷慎史記作息慎後為女眞遼興宗名宗眞改
為女直
離􁇝即堆　前地理志李冰鑿離􁇝晉灼曰古堆字晉
胡奮傳作離塠河渠書離碓集韻堆又作􁁜􁀙􁁊升菴
引周憬碑作犂魋同李冰穿二江者王􁩸
茍屚即勾漏　晉書葛洪傳聞交趾出丹砂求為勾漏
令縣名前漢地理志交趾郡有茍屚縣即勾漏
子同即梓潼　王莽自云定命于子同即此地也
􁤙山后偶二音　升菴言宜興漢封蔣澄為􁤙亭侯當
是函字之省陳懋仁音后今桐城有􁤙山音偶
西渳一作西洱西二西珥　唐鑑𤣥宗戊寅皮邏閣彊
大注身之曰渳河即西渳河今作西珥漢志作西洱升
菴引隋書作西二
五阮即五原　説文阮代郡五阮關也升菴云詩侵阮
徂共即五原之地今作原智按張氏曰阮國名共阮之
地名皆在今涇州今有共池詩地理考注云氏族略阮
商諸侯在涇渭之間漢五原郡邊河西今時延安府神
木縣皆其地本秦九原郡漢改五原而絳州遼州皆有
九原山乃同名也五阮自為五原而侵阮之阮則别一
阮耳升菴想未考也
罷谷音擺　山海經洱水出罷谷山罷皮買切王僧孺
姬人怨以罷叶解買余亦謂方言之襬音擺淮南拘罷
亦音擺古葢有此音
郉即耿　史殷紀祖乙遷于郉索隠曰郉音耿今河東
皮氏有耿鄉正義絳州龍門縣耿城是則此郉非邢洺
之郉詩地理考引通典郉州治龍岡縣祖乙遷郉即此
則杜佑與王應麟皆失考邪郉州今北直順德府存考
錞于縣屬北海以其形似錞干而名　樂器之圎敦者
名錞釪山海經巍山是錞于西海又竹山錞于江注錞
猶堤錞也敦堆聲近葢山川之形有似圜堆深筩者如
玉甑峰鈷鉧潭之類
大岯　書至于大伾陸作大岯一作大􁀙史記作大邳
豐鎬　漢書傳復居于豐鎬封禪書灃滈有昭明　壺
鮐即狐駘見檀弓左傳　郪丘公羊作犀丘穀作師丘
石經作菑丘
金潾交趾地名　張籍蠻中詩銅柱南邊毒草春行人
㡬日到金潾水經注所謂金潾清渚也今刻本作麟非
范石湖言交趾鶴扇螺笠貴人坐輓車挂幅内曰抵鵶
上已抛毬曰飛駞其論交趾交脛而今不交則迂矣
觻得觻音鹿張掖郡所屬縣今之甘州即張掖也　樸
􁀙音蒲環武威所屬縣又有蒼柗縣古松字　允吾音
鈆牙屬金城今莊浪　楈次音苴咨屬武威郡　渠搜
朔方之縣禹貢渠叟屬西戎而漢縣之　大□古要字
北地郡之縣也當是□字　烏氏音焉支索隠曰烏於
然反屬安定郡　眴卷音旬箘二縣皆屬安定郡　蓮
勺師古音輦酌左馮翊地　平輿水經注汝水過平輿
縣朱謀㙔曰輿音豫　狋氏音拳精縣屬代州　􁑣陶
即汪字从㞢从土屬雁門郡　即裴音肥漢縣屬魏郡
今大名彰德地皆漢魏郡也　􁞮題師古曰􁞮古莎字
漢屬清河郡　雊瞀二字工豆莫豆反屬上谷郡　厗
奚厗音題或作蹄屬漁陽郡　猇蔡謩音由又音鴞屬
濟南郡　高􁁜山名壺山浯水所出入淮屬琅琊􁁜即
柘字浯音吾　盧維職方兖州其浸盧維音雷灉　番
汗音盤寒屬遼東郡　汨羅音密在湘隂縣屈子沈處
徙縣屬蜀郡師古徙音斯　􁆈水在蜀郡源縣音夀
母椵與梲同屬益州　嵊縣音盛或作􁀙在紹興又平
聲亭名在吳　􁁊里顧野王曰洛陽有􁁊里音魂又作
渾升菴音塊殊是
曲紅即曲江見漢周府君碑曾子固言之甚詳　盓江
即烏江見玉篇　無慮即無閭見九域志引醫無慮山
西虞即西吳管子　賁隅即番禺山海經桂林八樹作
賁隅　楪榆樸榆皆葉榆國　荆荼史記引荆舒作荆
荼　户孫即烏孫國見吕覽　博狼即博浪漢書　賁
渾即陸渾見山海經乃□之訛　餘汗即餘干漢書
烏亘即烏桓晉書作烏丸　西零即先零　銅瀨即漢
志同勞地在益州見水經注作銅瀨　天苴張儀傳天
苴即天巴　鄑城即訾城左傳注　銅庭即洞庭山海
經　􁁊罘即之罘見張九齡詩　扶掃即扶􁏳史記
蕩隂即湯隂九域志　終隆即終南淮南子　陳宲即
陳寶說文引陳宲赤刀　坶野即牧野說文　羭次即
榆次山見山海經　有鄠即有扈史記　剗道即棧道
史記田叔傳　四竇即四瀆周禮注　終髮即窮髮南
荒地莊子　坰澤即滎澤杜預引竹書紀年　汃國即
豳國爾雅　卭􁁊即卭𤏡漢碑　三陜即三峽見升菴
引字諟　倉吾即蒼梧見汲冡　芮􁊳􁊳與鞠同漢地
志注韓詩皆引芮􁊳之即周禮注作納􁀙又作㘲九乃
上聲毬轉入為鞠故蹴鞠即擊毬　祁黎左傳隠十一
年㑹時來公作祁黎左文作郲滎陽縣東有釐城　歐
蛇桓十二年左傳盟于曲池穀作浀池公作􁀙蛇　須
昫左作伐邾取須句公作須昫　首戴僖五年左㑹首
止公穀俱作首戴　泥母左甯母穀作寧母杜注高平
方與縣東有泥母亭母又音無　訾樓僖三十三年伐
邾取訾婁公作叢婁穀作訾樓　垂斂左文二年盟垂
隴公穀作垂斂　斐林宣元年㑹蜚林伐鄭公作斐林
注引禮記必將有事于蜚林即配林　無婁宣十五年
㑹無婁公作牟婁袁婁作爰婁　貿戎成元年王師敗
于茅戎公穀作貿戎　瑣澤成十一年㑹瑣澤公作沙
澤　苕丘公作招丘　善道襄五年㑹吳于善道公穀
作善稻　偪陽襄十年滅偪陽穀作傅陽　大鹵公穀
作大原　屈銀公羊屈銀左作厥憗　皐鼬公羊作浩
油　蕖蒢定十五齊衛次于蕖蒢公作蘧蒢　郕公作
盛　祊穀作㑹于防公亦作邴　夫鍾作童　奚作郎
禚作郜　滑作郎　檉作朾　酈作犁作麗　下陽作
夏陽　盂公作霍穀作雩或作宇　緡作閔　蓼作鄝
辰陵作夷陵　鄆作運　鄵作橾　邿作詩　桃作洮
祝柯作祝阿　此俱字同音異與音同字異者
　
　
　
　
　
　
　
　
　
　
　
　
　
　通雅卷十六
欽定四庫全書
　通雅卷十七　　　　　　明　方以智　撰
　　地輿(九州建都考略/)
九州分合以禹所作者為正　周禮疏云自神農以上
有大九州黄帝乃於神州内分九州騶衍所云赤縣神
州是也外有大瀛海大九州淮南墬形訓東南神州農
土正南次州沃土西南戎州淊土正西弇州开土正中
冀州中土西北台州肥土正北濟州成土東北薄州隠
土正東陽州信土臆造名耳帝王世紀云冀兖青徐揚
荆豫梁雍九州顓帝所建帝嚳受之葉氏曰祭法共工
氏霸九州其子曰后土能平九州九州之名舊矣舜十
二州冀兖青徐揚荆豫梁雍幽并營漢地理志云堯遭
洪水天下分絶為十二州禹平水土更制九州與孔馬
之説異禹九州冀兖青徐揚荆豫梁雍帝王世紀云堯
遭洪水分為十二州今虞書是也及禹平水土還為九
州今禹貢是也山海經稱禹使大章歩自東極至于西
垂二億三萬三千五百里七十五歩豎亥歩南極盡于
北垂如之言歩筭也爾雅九州兩河間曰冀河南曰豫
河西曰雝漢南曰荆江南曰揚濟河間曰兖濟東曰徐
燕曰幽齊曰營孫炎曰此葢殷制以異禹貢周禮耳陸
氏曰禹貢有青徐梁而無并幽營爾雅有徐幽營而無
青梁并職方有青幽并而無徐梁營葢周九州揚荆豫
青兖雍幽冀并又中土作白土台州作柱州濟州作𤣥
州薄州作咸州信土作申土　四極四荒非立圎當以
地球五大州準之　爾雅泰遠邠國濮鈆祝栗曰四極
觚竹北戸西王母日下曰四荒邠說文作汃國觚竹者
漢地理志遼西令支有孤竹城在平州盧龍縣南唐平
州今永平府也北戸者即日南郡西王母者西荒經崐
崙之丘有人戴勝虎齒曰西王母穆天子紀其跡于弇
山名曰西王母之山日下者日所出處其下之國倭一
名日本自云國在日邊吕覽曰東至開梧南撫多類西
服夀靡北懷儋耳四極内東西五億有九萬七千里南
北亦然尸子曰有君長者東西二萬八千里南北二萬
六千里張平子靈憲云八極之維徑二億三萬二千三
百里南北則短減千里此非立圎也今太西以天球地
球應度二百五十里移一度則知地周九萬里計地面
至中心隔一萬四千三百十八里零十八丈愚者歎曰
莊子以六月息九萬里表法已知之邪極九六而闇合
耳十二而舉其半猶六爻之藏萬理也騶衍大九州縣
臆耳修多羅香水華藏圖如塔然表心量耳今資太西
之質測以証周髀歸于河洛則不定皆一定矣乃悟聖
人之差别智本易簡也
郡縣大小不一春秋郡屬于縣戰國後縣屬于郡　周
書作雒篇曰千里百縣縣有四郡說文引之智按周官
有在鄉之縣有在遂之縣有采邑之縣有閒田之縣故
王畿謂之縣其名不一有以一村為一縣者矣吕氏曰
春秋時郡屬于縣趙簡子誓衆所謂上大夫受縣下大
夫受郡是也戰國時縣屬於郡秦紀惠文十年魏納上
郡十五縣是也方孝公商鞅時并小縣為大縣縣一令
尚未有郡牧守稱及魏納上郡之後十餘年秦紀置漢
中郡或者山東諸侯先變古制而秦效之與戰國䇿楚
王以新城為主郡是也漢興置立諸侯王國武帝開廣
三邊故自高祖增二十六文景各六武帝二十八昭帝
訖於孝平凡郡國一百三侯國二百四十一晉志云郡
國一百十一而漢志云一百三或有未考也元封五年
初置部刺史十三人通典云十三部不常治後漢司𨽻
治河南今河南府豫治譙今亳州兖治昌邑今兖州府
金鄉縣金鄉猶有昌邑城徐治郯今邳州青治臨淄今
青州府涼治隴今鞏昌府之秦州秦安縣非今鳯翔府
之隴州也并治晉陽今太原府冀治鄗今真定府趙州髙
邑縣幽治薊今北京揚治歴陽今和州荆治漢夀今常
德府武陵縣益治雒今成都府之漢州交治廣信今梧
州關中復置雍州後罷興平元年分涼州河西四郡為
雍州是為十四州三國魏州十二蜀置益梁二州吳置
交廣荆郢揚五州晉平吳凡十九州南北僑立自侈而
已隋改州為郡凡郡一百九十唐改郡為州太守為刺
史分十道凡州府三百一十五而羈縻之州葢八百二
十四都督開元二十一年分十五道置採訪曰京畿治
西京城内曰都畿治東都今河南曰關内多以京官遙
領曰河南治汴今開封府曰河東治蒲今蒲州曰河北
治魏州今大名府曰隴右治鄯州今西寧衛曰山南東
治襄陽曰山南西治興元今漢中曰劍南治成都曰淮
南治揚州曰江南東治蘇州曰江南西治洪州今南昌
曰黔中治黔州曰嶺南治廣州置十節度嶺南五府經
略此外長樂經略東萊東牟兩守捉宋二十三路至道
三年定十五路咸平四年分川峽為四益梓利夔天聖
分江南為二康定二年分陜為四秦鳯涇原環慶鄜延
慶厯四年分河北為四定州高陽眞定大名皇祐三年
分淮南為二揚廬熙寧五年分京西為南北陜西又為
六路八年分河北為東西共二十三路元以各州為路
分為行省今時仍省名改為府雲麓漫抄言漢刺史無
所處之地以戴叔倫撫州㕔壁記云居靡定處權不牧
人遂確以為無治所此未見通典邪居靡定處言出巡
耳
古都　虙羲鞏昌府秦州人都陳今陳州宛丘今時陳
州屬開封府陳州見有伏羲廟及陵　神農隨州人都
陳又徙營曲阜春秋稱魯大庭氏之庫　黄帝陜西中
部縣人都涿鹿上谷之涿鹿世本云涿鹿在彭城則上
谷亦名彭城或曰都有熊河南新鄭是也涿州今有涿
鹿驛而保定府乃秦之上谷鉅鹿漢之涿郡今保定府
有涿鹿山黄帝破蚩尤於此　少昊自窮桑登位徙曲
阜　顓頊自窮桑徙帝丘東郡濮陽是也濮陽故城在
今澶州濮陽縣東明朝為開州郡縣志載高陽故城在
汴州雍丘縣西南或曰顓頊高陽都杞　帝嚳都亳河
南偃師是也　堯舜禹俱都平陽　堯始封唐中山唐
縣是也都平陽今臨汾縣　舜都蒲坂唐河中今蒲州
屬平陽府平陽府古亦通稱蒲州　禹生石紐都安邑
陜州夏縣漢為安邑屬河東後魏改夏縣此時安邑屬
平陽府之解州隋為虞州禹受封夏伯今河南陽翟也
輿地志言宿州虹縣本夏丘恐非
商都八遷　封商在上洛商是也昭明居砥石遷于商
湯始居亳有三亳二在梁國一在河洛之間穀熟為南
亳即湯都也蒙為北亳即景亳湯所受命也偃師為西
亳即盤庚所徙也宋州穀熟縣即此時歸德府之考城
縣考城今有亳城有大蒙小蒙蒙與穀之亳尚有分邪
本清曰湯遷南亳即歸德府亳一作薄荀子湯以薄管
子曰湯以七十里之亳地理志山陽郡有薄縣注湯都
亳說文亳京兆杜陵亭名則又一亳也吕覽所言之郼
其始封邑也升菴以郼即殷字非是詳見襍論仲丁遷
于囂敖倉是也今之開封府鄭州滎陽縣秦置敖倉於
此河隂縣有敖山河亶甲居相去鄴四十里殷墟南今
輿地記以為大名内黄祖乙遷于耿河東皮氏縣在今
為平陽蒲州之河津縣遷邢即襄國今順德府邢臺縣
所謂龍岡也音耿為邢者索隠之說也盤庚遷亳殷偃
師也通志溵水出陽城東至西華汝陽入于潁古人并
謂潁為溵詩補傳曰溵□同音今陳州之商水縣也武
乙徙河北居朝歌即漢野王今懷慶府河内縣也或曰
竹書紀年南庚三年遷奄在淮夷北則商凡八都矣
周建都　后稷岐山縣人封邰扶風斄城是也即今鳯
翔府公劉徙豳今西安府邠州也鳯翔府郿縣云是古
邰國有邰城一作氂城釐城駘城見左傳注此古人字
形相通台怡之音亦通也太王邑岐今有岐山縣古岐
周地云在□陽是武功縣非今之扶風縣也王季宅程
周書作郢(詳前下/郢條)文王徙酆在京兆鄠縣東南武王都
鎬漢鑿昆明池是也周公營洛即今河南府懿王徙伏
丘秦曰廢丘京兆槐里是也今之興平縣厲王居彘通
典晉州霍邑漢彘縣今霍州平王徙洛兩周正義曰王
城及鞏非也桓居河南惠居洛陽詳見前
秦都咸陽　孝公作咸陽自櫟(音/藥)陽徙居之關中四塞
舊說引及居庸誤矣櫟陽即萬年縣近朝為臨潼縣
漢都　初居櫟陽馮翊萬年縣今西安府之咸寧臨潼
縣也七年都長安即秦咸陽京兆所治縣也光武棗陽
人入雒陽幸南宫卻非殿遂定都焉
三國　蜀都成都　魏都鄴今彰德府　吳始都于丹
陽築京城徙秣陵改為建業黄初徙鄂改武昌後還章
浦曰吳都武昌乃武昌縣王伯厚曰庾亮南樓非鄂皆
因舊志注而然也
兩晉南北朝都　晉武都洛為西晉元遷建業為東晉
宋齊梁陳皆因之　北魏猗盧自馬邑為代王什翼犍
更營盛樂珪都雲中徙都平城孝文遷洛陽改元氏雲
中代即大同府盛樂在朔州唐之朔州即馬邑屬定襄
定襄馬邑今皆屬太原縣平城即雲州定襄縣通典曰
即雲州隋雲内常安鎮也地在今府
隋都長安　新建大興城
唐五都　高祖單隂縣人都長安改大興縣復為萬年
縣𤣥宗幸蜀以成都為南京至德二載以鳯翔為西京
西京為中京上元元年置南都于荆州寶應元年詔曰
五都
五代都　朱晃都汴　後唐莊即位于魏州遷洛　晉
石敬塘太原即位都洛徙汴　漢劉暠即位于太原都
汴　周郭威都汴
宋四京　西京洛陽開寶八年修洛宫室南京應天府
祥符七年升太祖以歸德軍節度使即位也北京大名
府慶厯二年升按晉賜畢萬魏卜偃曰魏大名也為河
中之永樂今蒲州也非元城之魏也後漢以大名名此
舛矣又閱舊唐書田悅稱魏王以魏州為大名府其失
始此
元大都上都　元以燕為大都即京師明初名北平府
永樂改順天古為薊城廣陽即金之中都也紹興二十
年金主亮徙都之名大興府治薊春秋燕國都碣石前
漢為薊縣舊治燕都有桑乾水慕容儁都此元之上都
則今開平衛在延慶靖胡懷來土木之北一統志云雲
州獨石衛在元之上都城内宣德五年築城又曰即金
桓州地有查河元初建都于和寧即哈剌禾林也有迷
河温泉老父中丞公邊略曰自以大寧靖難棄為三衛
而宣遼隔矣後又以撫賞失節邊將殺熟丁報級而屬
于建矣天子自守邊而項後古北潮河不二日至安定
門徐中山亦出塞而入取燕者也薊密昌庸重哉
五霸　夏伯昆吾東郡濮陽縣唐武德四年析濮州濮
陽置昆吾縣今屬開德府智按濮州在東昌府大名府
滑縣與開州又屬古濮陽地地相近也今開州境有濮
陽城　商伯大彭今徐州　豕韋東郡白馬縣東南有
韋城今滑州韋城縣智按亦是滑縣地滑縣有白馬山
所謂黎陽津即白馬之津也韋津一作圍津　周伯齊
桓初太公都營丘即臨淄胡公徙居薄姑智按今青州
博興縣也其應劭所云瑯邪姑幕為古薄姑非是今博
興縣有薄姑城莒州有姑幕城可以較矣獻公復都臨
淄　晉文叔虞封唐在絳州翼城縣西子燮徙晉水傍
穆侯自晉陽徙都絳孝侯改絳為翼一名故絳後為曲
沃武公所并又命曰絳景公遷新田又稱新田為絳
郝氏曰隠公初年周室東遷鄭莊公始射天子專征伐
是伯之始也閔僖之間齊繼之晉文繼之成襄以來楚
繼之昭定以來吳繼之此説是
十二諸侯　魯都曲阜祥符改為仙源　齊晉秦(俱見/前)
楚(見後/段)　宋都商丘宋更名曰睢陽正義曰今宋州宋
城縣也今為歸德府　衛都朝歌即汲郡今衛輝府淇
縣伯厚云朝歌故城在衛州衛縣西二十二里衛縣今
省入濬州黎陽戴公廬於曹即滑州白馬是也齊桓城
楚丘而居文公焉今開州境成公遷濮陽元君徙野王
今懷慶府河内縣　陳都宛丘今陳州治漢潁川地也
蔡本畿内地采邑蔡仲改封汝南平侯徙新蔡昭侯徙
州來以州來為下蔡汝南為上蔡今夀春縣智按潁州
潁上縣梁名下蔡夀州之鄉有下蔡乃漢縣也今有下
蔡鎮　曹都曹今定陶縣　鄭桓公友初封鄭故城在
華州鄭縣西北三里武公取虢鄶十邑之地居之即鄭
州新鄭縣今時為開封府禹州新鄭縣禹州秦陽翟地
新鄭故鄶國鄭州滎陽古東虢國即秦置敖倉之滎陽
也　燕(見/後)　吳都吳正義曰太伯居梅里今無錫至十
九世夀夢居之都勾吳諸樊徙吳至光使子齊築闔閭
城今蘇州也　越都㑹稽今紹興
六國　趙自晉獻賜趙夙耿注今河中龍門縣東南後
名為蒲州趙襄居原今屬孟縣簡子居晉陽獻侯治中
牟索隠曰在河北非鄭之中牟敬侯元年始都邯鄲即
磁州縣智按磁州今屬彰德府而廣平府邯鄲縣正古
趙都葢地近今分屬兩省耳　魏自晉獻封畢萬魏城
在陜州芮城縣五里漢河北縣輿地廣記河中府永樂
縣古魏國智按平陽府平陸縣是漢河北縣地而芮城
縣正與平陸接壤河中即蒲州古今分屬異耳悼子徙
治霍今平陽府霍州魏絳徙安邑即禹都惠王三十一
年徙大梁今開封　韓武子封於韓原今韓城縣宣子
徙居懷州武德縣今為河内縣貞子徙平陽哀侯滅鄭
徙都鄭今新鄭縣戰國䇿謂韓惠王曰鄭惠　齊田和
都臨淄即太公之營丘齊詩曰子之營兮　楚熊繹當
周成王時封居丹陽徐廣曰在南郡枝江括地志歸州
巴東縣東南四里南郡今荆州府也文王都郢今荆州
括地志在江陵縣東北六里昭王徙鄀即襄州樂鄉縣
後省入宜城今襄陽府楚復還郢襄王時秦拔郢保於
陳城今陳州考烈王徙夀春命曰郢　燕武王封召公
於燕都薊太史公世家以姞姓之燕仲父伐周惠王者
為北燕誤矣括地志燕山在幽州漁陽縣東南六十里
今薊州也即此時京城
西漢末諸國　赤眉樊崇立盆子於長安　彭寵據漁
陽　王郎帝邯鄲　劉永據睢陽　盧芳據安定今平
涼涇州　隗囂據天水今秦州　秦豐據黎丘今襄陽
宜城縣黎丘城　張歩據臨淄　董憲據東海今海州
李憲據廬江今廬州　公孫述據成都燮曰外有鍾武
侯劉望起汝南龎萌稱東平王與董憲連述將延岑據
汝寧田戎據翼江
晉十六國　晉載記劉淵以惠帝永興元年據離石即
石州智按即汾州府永寧州寧鄉縣臨縣俱離石地也
稱漢都蒲子今隰州稱帝徙平陽劉曜徙長安號趙
李雄以永興元年稱帝都成都號成夀改為漢　後九
年石勒據襄國今順德府邢臺縣謂後趙石虎據鄴
張軌先據河西姑臧即凉州今鎭番地是歲石勒後三
十六年也重華自稱凉王據敦煌即沙州曰前凉近時
猶有沙州衛已棄敦煌畫嘉峪關為界　後一年冉閔
據鄴稱魏　後一年苻堅據長安稱秦　慕容廆居棘
城棘城在營州城東南一百七十里稱燕是歲苻堅後
一年也儁始僭號葢皝以咸康三年即燕王位築龍城
改柳城為龍城縣七年都之號新宫曰和龍通典營州
柳城縣有和龍城通志即大遼之黄龍府也田疇引魏
武上徐無山出盧龍口越白檀之險厯平岡登白狼堆
至柳城勝烏丸是也　後三十年後燕慕容垂據鄴都
中山春秋白狄古鮮虞地漢盧奴縣其新樂縣漢新市
縣秦趙郡鉅鹿二郡地高帝置常山中山即今眞定府
定州　後秦姚萇據長安　後二年西燕慕容冲據阿
房　是歲乞伏國仁據枹罕今河州稱秦通典曰都苑
川在蘭州五泉縣後曰子城縣北史築勇士城都之乾
歸遷金城近時設蘭州衛於金城乞伏是曰西秦　後
一年慕容永據上黨稱帝於長子　是歲吕光據姑臧
稱涼謂之後涼近時於姑臧地置鎮番衛　後十二年
慕容德據滑臺今滑縣稱南燕都廣固曹嶷所築乃青
州益都縣西四里晉志苻朗以州降以辟閭彬為刺史
為德所滅𤣥文説劉裕曰石虎塞五龍口而曹嶷降慕
容恪又塞之而段龕降裕又塞之而超擒通志宋青州
治廣固則正今之府治也今廣輿記并不載廣固之名
而蘇刻通鑑卷首國都且以廣固為陜西成固縣矣
是歲秃髮烏孤據廉川今秦州上邽縣西南隆安元年
稱西平王曰南涼烏孤更稱武成王後三歲徙於樂都
通典鄯州湟水縣一名樂都又云烏孤都廣武張駿置
廣武郡蘭州廣武縣也唐更名金城縣明乃設蘭州衛
於金城　段業據張掖稱北涼明朝設甘州五衛於張
掖地　後三年李暠據敦煌稱西涼遷酒泉此時為肅
州衛　後一年沮渠蒙遜殺段業都張掖遷姑臧總謂
北涼　後四年譙縱據蜀稱成都王　後二年赫連勃
勃據朔方都統萬稱大夏今寧夏　後二年馮跋據和
龍稱北燕為戰國者一百三十六載和龍即柳城姚文
燮曰冉閔慕容冲譙縱年數短促不在十六國之數
隋末諸國　鄭王世充據東都即河南府　魏李密據
鞏在河南府屬縣　梁蕭銑據江陵　夏竇建德據樂
夀即瀛州縣今河間遷洺州今廣平　燕高開道據漁
陽　梁梁師都據朔方即寧夏　涼李軌據武威　秦
薛舉據金城即蘭州　永樂李子和據榆林　定楊劉
武周據馬邑為定楊可汗　漢東劉黑闥據洺州　吳
李子通據江都　吳杜伏威據厯陽即和州　梁沈法
興起吳興今安吉州　宋輔公祏據丹陽即陳故宫都
之今鎮江府　楚朱粲據南陽今鄧州　元興操師乞
據豫章　楚士林𢎞據䖍州今贛州　魯徐圎朗據兖
州燮曰其時宇文化及據江都稱許楊士林據武昌稱
楚汪華據歙稱吳王須拔據上谷稱燕羅藝據涿稱燕
劉季眞據離石今汾州屬縣地稱劉王邵江海稱新平
王俱在十三年内
後五代十國　吳楊行密都廣陵　唐李昪後稱江南
都金陵遷豫章復都金陵　前蜀王建成都　後蜀孟
知祥　吳越錢鏐錢塘　閩王審知福州　漢劉隠廣
州　楚馬殷潭州今長沙　荆南高季興南平即江陵
　北漢劉旻五代史曰東漢太原　後王延政以建州
稱殷即閩也以梁初論之天下為十一國劉道原曾作
十國紀年或曰西岐李茂貞李從曮北燕劉仁㳟劉守
光晉李克用楚之後復分武陵周行逢雖皆稱王帝不
列十國之數
　　地輿(釋地/)
地重言其地貴重也　貨殖傳汧雍地重重為邪索隠
曰地重言重於耕稼也陳明卿曰非也葢言土厚耳智
謂言關中之地近天子多公卿富厚貴重也下文秦文
孝繆居雍隙隴蜀之貨物而多賈舊以隙為句非也當
以隙屬下為句言開隙於隴蜀之間也
立泉瀑布也亦謂之泄　莊子縣水三十仞班固終南
山賦傍吐飛瀨上挺修林立泉落落密陽沈沈韓愈詩
縣瀑垂天紳孟郊詩簷溜擲天紳蘇軾詩餘波猶足挂
天紳縣水立泉天紳皆指瀑布浙江合浦陽江逕諸暨
與洩溪合有三洩陸㳺㑹稽志言諸暨泄溪造雲壁立
上洩高二百餘丈土人號瀑為泄爾輿地志作五泄溪
水經注言縣河雷抃漰注漭盪散氛霧合樊宗師絳守
園地記言水腔瀑三丈洄漣皆狀瀑語
夷庚平路一曰徃来要道也　左傳以塞夷庚繁欽辨
惑吳人以舟楫為輿馬巨海為夷庚陸機辨亡旋皇輿
于夷庚詩序曰由庚萬物得由其道是以庚為道也
趵突即瀑流也　張邦基曰濟南為郡在厯山之隂水
泉清泠凡三十餘所舜泉瀑流金線眞珠洗鉢孝感玉
環之類皆竒李格非(字文/叔)嘗為厯下水記叙述甚詳曾
子固作詩以瀑流為趵突未知孰是今濟南府志則載
趵突泉矣此爾雅之瀵大出尾下也疏曰汾隂有水口
如車輪曰瀵魁又馮翊郃陽有一瀵夾河又一瀵皆潛
通郃陽今同州酉陽雜俎有大極泉葢神瀵盎漿之類
列子所云甔甀有水曰滋穴神瀵也升菴言蜀有七瀵
盆溢瀵起也　陳忠諫伯崇徃来甘陵疏曰隔并屢臻
海水盆溢注盆與湓(去/聲)同溝洫志曰河水湓溢葢滿起
貌晉志水澇瓫溢此因盆用瓫耳相如坌入曾宫之嵳
峩唐儒學傳坌集京師莊子隠坌皆謂滿起也湓又作
㖹當與瀵歕通
水疾崖傾曰碥灘磧相凑曰沝　升菴曰四川有閻王
碥燕子碥水疾崖傾曰碥灘磧相凑曰沝沝音子今有
石危子折危子又云大小巫湖曰二巫外􁰥裏􁰥曰兩
􁰥按沝乃孫氏妄立之音不必以此文蜀之鄉語子也
撝謙敬甫皆以沝為古流字子才以沝為古委字
水溪瀨中謂之究　竺枝扶南記山溪瀨中謂之究水
經注曰九眞郡九德浦逕越裳究九德究南陵究進得
横山度比景廟横山即今南寧府之横州也
合口水泆謂之渙漭盪者謂之洪　衡漳㑹雩池謂之
合口又分二川當其水泆處名之曰李聰渙曰洪者如
雞翹洪吕梁洪之類是也
水合闊溢謂之溠　樂成陵縣北衡漳逕弓高縣合柏
梁溠如沔北有下溠戍皆岐水合若杜工部用溠溠則
自以意用也又作汊地名雁汊韓文曹成王碑行跐川
汊遼有三岔(即汊义/去聲)河嘉靖雷禮修盧溝河令岔河水
歸故道
淀浸之漘涘淺水也　音殿魏都賦掘鯉之淀注在河
間如淵而淺也今北方傍水草之地皆謂之淀倪鴻寶
領司徒曾議諸淀欲堤之以為屯田水經注范陽城西
易水鹽亭陂通梁門淀又清淀水發西淀轉注略史記
□河渟水放之海前西域傳其水亭居考工記奠水皆
一字則即淀字矣渟淀之音奠猶廷轉音定又轉為殿
也
湖淀之波漾者曰澱　水經注易水又東渥水注之謂
之大渥澱小渥澱又􁆞水㑹博水逕陽城縣散為澤渚
為疊舸折芰之所曰陽城澱益昌有濩澱今松江府有
薛澱湖
塵垢或作塜坸塳堁通作蓬塊其曰跋跌言塵埜也
存中曰博物志曰徐州人謂塵土為蓬塊吳人謂之跋
跌韻輯轉注曰莊子塵垢崔本作塜垢塜音塳齊謂風
塵曰塳堁宋玉用堀堁亦塵塊也九懷曰霾土忽兮塺
塺音枚集韻作㙁古詩云䟤跋紅塵下則馬踐塵起也
博雅注􁁊塺即煙煤吕覽煤室入甑中注煤室烟塵之
煤也
鬱棲糞壤也堇塊粘土也　至樂篇陵舄得鬱棲則為
烏足宋碧虛子陳景元注曰鬱棲糞壤也烏足俗呼墨
草烏髭方用之劉守光圍滄州城城中食堇塊堇塊粘
土也
埠頭水□也　說文□從步故水邊亦謂之步青箱襍
記曰退之羅池碑言步有新船或以步為涉非也智按
任昉曰上虞有石駞步吳江中有魚步龜步湘中有靈
妃步昉按吳楚間謂浦為步則非特唐有此音矣後人
遂作埠(音/步)北方曰務如宋趙彦衛雲麓漫抄東京至女
眞御寨行程有薊州永濟務遼河梁虞務今通州有河
西務東昌府有李開務元至正六年盜扼李開務閘河
今積販泊商之所曰埠頭刻日交市北方曰集南方曰
墟
水畔曰沜猶漘也　廣韻有沜音畔唐書王維傳有芙
蓉沜片為木之半故得音
亰古原字　檀弓晉獻文子曰武也全要領以從先夫
子於九亰也智按古亰字篆作亰周禮□師大篆也爾
雅高平曰原通用則九原猶九地也漢九原郡改五原
絳州九原山如洛北邙晉都絳故文子觀而歎之俗不
知亰為古原凡用兩京書作兩亰及用九原書作九京
矣直翁反云檀弓誤胡元瑞筆叢猶用九京以從無人
言及耳原又與阮通見後
江膂猶言江心也　水經注曰若水至𤏡道縣又謂曰
馬湖江繩水瀘水孫水淹水大渡水皆合焉縣人隗叔
通為母汲江膂水天為出平石至江膂中今謂之孝子
石應璩引此以為江裔水
㝮塞外道也　陸贄關中事狀倘有賊臣蹈㝮注音萃
塞外道也此字别無所本敬輿條奏何為用竒字必當
時語也古文尚書作㝮三苖說文㝮塞也虞書曰㝮三
苖粗最切則是竄字亦音萃乎説文穴部復有竄字七
亂切此何解乎葢因俗文而附入之耳
瀧灘也　嶺南急流謂之瀧韶州樂昌有瀧水音霜歐
陽公有瀧阡嚴陵七里灘亦曰瀧葉少藴曰土人謂瀧
為籠初至為入瀧旣盡為出瀧
大湊為四方所輻輳也則土言法也　作雒篇第四十
八周公俘殷獻民遷于九里俾康叔宇于殷俾中旄父
宇于東乃作大邑成周于土中城方千七百二十丈郛
方七百里南繫于洛水北因于郟山以為天下之大湊
制郊甸方六百里周西土為方千里分以百縣縣有四
郡設丘兆建大社于國中其壝東青土南赤西白北驪
中央黄將建諸侯鑿取其方一面之土包以黄土苴以
白茅以為土封故曰受則土于周室乃立五宫大廟宗
宫考宫路寢明堂咸有四阿反坫重亢重郎常累復格
藻梲設移旅楹惷常畫内階文階堤唐山廧應門庫臺
元閫
水拖猶堰也　晉太元九年謝𤣥於吕梁遣督護聞人
奭用功九萬擁水立七拖以利運漕水經注泗水之上
有石梁今名吕梁洪在徐州彭城東五十七里宋景公
彎弧東射矢集彭城之東飲羽于石梁陳吳明徹以舟
師北破下邳進屯吕梁堰泗水灌徐州是也
石的石壁之最著者也　水經注滎陽陽城鄉李勝祠
廟前有石蹠蹠上有石的箋云石的疑作石碣非也智
謂石的乃謂壁立著明如射侯之的也㑹稽記有射的
山山有石壁方二丈
濗注淺水也　水經注斥漳縣水入青洹故瀆水舊斷
溪東北出涓流濗注而已玉篇曰濗莫厯切水也
琴城冡也　水經注楚人謂冡為琴六安縣都陂中有
大冡民曰公琴即臯陶冡也鮦陽縣有葛陵城有楚武
王冡民謂之瑟城箋曰瑟當作琴
鹽䴚鹵澤也　水經注膠水北厯土山山悉鹽坈箋云
坈當作䴚按玉篇音亢云鹽澤也北史楊義臣以遼東
還兵入豆子䴚討賊譌作䴚省作坈耳存中言堯梢水
乃解澤之濁水敗鹽者也
町疃田間道也　毛萇因町疃鹿場則訓町疃為鹿跡
許愼亦曰町疃禽獸所踐處可謂泥矣町田間道曰町
疃葢言其蕩蕩也左傳町原防井衍沃干寶注平川可
井者井之原阜不可井者則町之町小頃也張衡賦編
町成篁注謂畎畝莊子舜舉于童土之地注童土疃也
如山無草木曰童伊川曰廬旁隴畦也征夫久不歸町
疃之地踐為鹿場非謂町疃即鹿場也集韻作堹􁀙䵯
公紹依說文疃土短切今山東方言以路平行便為町
疃讀如汀湯江北則呼為汀湯白子皮為余言之
解果猶蟹螺也韰惈言狹而果也　升菴以解果韰惈
蟹螺為一引荀子解果其冠魏都賦風俗以韰惈為嬧
説苑淳于髠言祠田蟹螺者宜禾汚邪者百車蟹螺高
地也今作傴僂智按今作甌寠史記甌寠注猶培塿也
左傳部婁無松柏荀子注引説苑蟹螺宜禾言蟹螺之
背微高韻補引史記注裴側之地猶培側也以培塿言
冠言冠之狀中髙而旁撱耳則解果當言蟹裸若左思
之用韰惈為嬧智見嬧一作嫿韰又作㒠狹也㒠猶揚
雄質䪥之䪥隘也唐韻有惈蒼頡篇果敢作惈敢則左
思之用韰惈葢言風俗以隘狹果敢為快也嫿古音壞
與快近也音義全與解果蟹螺不同劉子𤣥史通曰蒼
梧人風婐劃地年歊瘴正用韰惈為嫿而作婐劃唐人
好造如此
沈澤猶沈斥也渿□正言菜□沮洳也　陳無功引傳
曰沈者莽也沈澤言澤無水如斥鹵之類也智見風俗
通山澤篇有沈有沛升菴引之猶漢書言沈斥也又按
公紹列二沛引一為地名一為水草王制沮澤注沮謂
菜沛草所生曰菜水所生曰沛公羊傳草棘曰沛崔駰
達旨蝱蚋之趣大沛子謙合之説文本無二沛但作□
普葢切而又有渿□之訓玉篇波皃箋曰□從□省
山脅今之衝坂也　説文坡者曰坂一曰澤漳一曰山
脅韓信並山謂傍山脅也今山衝小坂是也
朝夕池海名言潮汐也　枚乗傳朝夕池潮有朝夕之
期山海經朝夕池一名天池風俗通海為百谷王亦曰
朝夕池水經注平樂縣南有朝夕塘一日再增再減同
於潮汐詳質測
尾閭歸墟也　荀子渤海東有大壑其下無底名曰歸
墟八紘九野之水天漢之流莫不注之而無增無減一
名歸塘即莊子所謂尾閭者也智曰地中多竅水吸則
物隨之弱水不載必下有氣吸收黄河乍清或水物吸
收耳總歸氣論各海氣歸各處之峰頂此何疑乎
土有立土横土土穴謂之􁁊户　說文􁁊武永切北地
謂地空又曰北方謂土穴為􁁊户陳後山曰潁中田理
有立土不可稻何子元言山陜間穴居亦言有立有横
横土可居又言有土界水界之說唐僧泓告張說土界
水界有龍守之宜鑄鐵牛以防二龍又宜埋玉埋硫此
說雖不可知而葬家從未言及或曰玉之能和百神固
未可知而硫性則可辟蟲蟻絶水脈
䆟􁁊即凹凸坳垤　終南太乙云䆟􁁊出蒼頡篇新都
曰即凹凸陳懋仁曰經史直音䆟音渴合也􁁊音亦穴
也智謂字書臆解支遁云地有坳垤周伯温取坳垤反
以凹凸古字為俗神異經大荒石湖無凹凸畫記一乘
寺名凹凸寺
魁父猶塊附也　周語高山廣川大藪幽王蕩以為魁
陵糞土溝瀆京山曰魁陵即丘陵趙簡子夢帝謂嬴將
大敗于范魁之西范魁即范丘又言列子魁父即丘阜
梁父即梁阜智按列子曰以子之力不能損魁父之丘
魁丘並用自非可通謂為塊附之丘猶可葢培塿一作
附婁魁然即塊然曰不注曰不其謂如花□故培阫有
丕音夫音與不字可音否又可音夫正同
窵田逺莊寄業也駱田架田即葑田也　王伯淮奏議
曰交鄉窵佃謝華啓秀以封水熂山對之熂山見南宋
西陽王子尚奏熂音戲在未韻即徐文長所謂熂爐謂
藉艿也見農時條說文窵窵窅深也多嘯切子謙遺之
今方言即以隔遠為窵遠新都又言葑田音去聲元瑞
駁之據闞駰十三州志云百粤有駱田王氏農書架田
即葑田駱亦音架交趾有架田此何能駁邪元美言吳
有門曰葑廣湖邊田今呼為葑江賦所指即此
句廉岸曲之稜也　趙充國傳辛武賢擊䍑□入鮮水
北句廉上服䖍句音鉤師古曰句廉謂水岸曲有廉稜
也韻㑹引說文廉仄也徐曰廉稜也今說文不載徐說
而徐解正合按喪大記即位于堂廉楹鄉飲酒設席于
堂廉東上注皆謂側邊廉稜也稄即廉之轉聲而閉口
也屋稜曰檐厈稄曰厱壁危曰阽皆廉稜之聲
息壤坌土也　鯀竊帝之息壤以堙鴻水羅泌路史云
息生之土長而不窮漢時臨滁地涌六里又無鹽危山
土起唐江陵南門地隆起如伏牛馬去之輒復又柳子
所言永州龍興寺地如負甕起皆為息壤莊子隠坌亦
謂弅起也顧遯園曰王襄敏公㕔事有土墳起古息壤
也智以息壤是理竊帝者竒其字法耳莱蕪之石自立
(漢昭/帝時)資州之石上坡(獨異記寶/厯元年)臨平之湖自開(錢塘記/吳時)
厯陽由拳自陷(厯陽陷見辨命論/由拳陷見神異傳)何獨於息壤而疑之
詳見質測
九有猶九囿也　外記曰人皇居中州以制八輔此引
春秋命厯叙文也古稱九有有與囿通都為中囿八輔
則餘八囿也故本清以八索為八澤舊說八索八卦也
　
　
　
　
　
　
　
　
　通雅卷十七
欽定四庫全書
　通雅卷十八　　　　　　明　方以智　撰
　　身體
鼻祖先生任督消息之自也　胚具命門生鼻隧為小
環而漸長成形即為任督二脈之宗隧脤生脾肝肺心
生其勝己者心生小腸大腸膽胃膀胱三焦生其已勝
者謂之鼻祖言氣息也將寐則目不用已而耳不用鼻
息則寤寐一如耳目横而鼻中直鼻從自卑聲篆□即
鼻天卑也以二孔相代錯生息而消息也自心之籥也
膻音亶信也任任其下督督其上
焦泌三焦泌汁于三隧也營衞歸宗而呼吸晝夜為脈
㑹人身之天地也　受天地之中以生中未易言姑以
身而物之頂圎頦(音/孩)方天地定位也鼻岳口􁂙山澤通
氣也眼外耀而舌下津水火不相射也喉出響而耳收
聲雷風相薄也臟腑應運氣十二經應時半舉之六爻
也骨節三百六十五周天也宗气搏而積於膻中行上
焦呼吸為一隧中焦泌(音/必)水榖之精氣注肺應刻數化
血榮四末行經脈中曰榮隧行分肉之間下焦别迴腸
濟泌滲膀曰衛隧太隂肺主内太陽膀主外而平旦㑹
於寸口子午用卯酉帝出夏時非其徵邪任督叶之晝
夜五十營行八百一十丈為萬三千五百息石齋先生
疑與易䇿異智嘗窮之葢洛書之數也六十四日大周
為八十六萬四千息而具䇿㑹矣
五倉五藏也六腑納輸而臟本藏也　谷永諫成帝化
色五倉之術左道欺罔李竒曰思身中有五色五倉神
則不飢不死今醫言倒倉其遺也子雲夢五藏墮地内
經脾為孤藏萟文志五臧六府後加草肉作臟臟隂通
於氣喉腑陽通於食咽人身惟此二道
魂魄亦稱營魄精神氣化也　老子載營魄抱一京山
曰即魂魄焦氏翼訓營為魂太𤣥告魂魂萬物動而營
冲智按古讀魂為云以韻解義故曰魂營營也孝經說
魂芸也白虎通魂者沄也又按薛君章句聊樂我員作
魂則魂音云明矣鬱儀作魂魄晶神鄺作􁀙神􁀙由情
生神申于天易曰精氣為物游魂為變祭義曰神者氣
之盛也魄者鬼之盛也子産曰旣生魄陽曰魂書曰徂
魂升落魄降關尹曰精神水火也精無人神無我神動
名意意動名魂凡造化所玅皆吾魂所有皆吾魄醫言
腎藏精為命心藏神為性子瞻曰志勝氣為魂氣勝志
為魄黄勉齋曰精之神曰魄氣之神曰魂愚者曰气古
氣字氣乃餼也因氣化而形化聖人重在理化理與心
来知則能用心之精神是謂聖泯則本泯也心之精必
親已而疎物心之神必用外以為内精神皆氣也精凝
氣而神神則統精氣性命一隂陽也然有轉隂陽傳精
神盡性命者可茫然邪聖人合内外形神虛實而明其
中之理故善用其神化不則且為精神性命隂陽所惑
戴干豐上也　面額高滿曰戴干乾鑿度云泰表戴干
鄭氏注云表者人形干盾也隋書王劭言上有龍顔戴
干之表禪師有豐干因貌以為號仲任言顓頊戴午恐
是戴干之訛然子才昭明敬甫皆謂古午作□或取此
邪
大宅面王也　内經言面王面部也黄庭經曰靈宅旣
清玉帝逰梁丘子注曰面為靈宅一名大宅大洞經曰
面為尺宅或作赤澤七發曰滿于大宅泰之揣枚乘在
漢已見道書而李善等不詳所出
輔銘言輔頰與􁀙也　爾雅目上為名猗嗟名兮注曰
為可名也支矣升菴云玉篇引此句作􁀙眉目之間也
智按大𤣥輔銘滅麋言陷及頰􁀙以没眉猶易涉滅頂
也西京賦眳藐流眄注眳眉睫之間也不知引爾雅目
上為名郝氏亦未收西京之眳滅麋即滅眉古通也荀
子須麋即須眉孟康曰眉上為衡陳崇奏莽功德曰盱
衡振色續博物志曰楊雄謂揚眉曰揚衡梓師注仲師
曰衡麋衡也即謂眉衡今謂眉􁀙面目曰龎
武敏拇文也　詩履帝武敏爾雅注拇迹也武與無曼
莫毛通轉而岷汶䂥砇通用故知武為拇敏為文葢謂
足拇之迹文也禮布武謂步也詔侑武方即無方吕覽
凷桴瓦缶武喿從之謂眊噪也可推古之聲通
腹尺言腹肥也　三國志趙稚長有腹尺故正平笑之
後人或稱腹負因東坡腹負將軍語或云是党進
柏耳迫耳也　北史許公宇文述素好著竒雲定興曰
入内耳冷乃製挾頭巾令深柏耳人學之名為許公柏
勢按柏與迫通瓠子歌柏冬日漢高曰柏人者迫於人
也
八彩謂八眉其跳踦跳也參漏滲漏也仳脇即駢脇末
僂謂背僂也　尚書大傳曰堯八眉舜四瞳子禹其跳
湯扁文王四乳八者如八字也其跳者踦也扁者枯也
淮南言禹耳參漏謂滲漏今之漏耳論衡遂曰三漏荀
子言仲尼蒙倛如蒙魌頭也傅說如植鰭言乾瘦也論
衡言重耳張儀仳脇周公背僂臯陶馬口孔子反羽謂
反脣也莊子曰老莱子之弟遇仲尼曰修上而趨下末
僂而後耳末僂謂背在後為末也史記注言老子耳有
三門謂耳門三曲也管子曰子産日角晏平仲月角尾
生犀角柳下惠史魚反角角者額也日言滿月言闕犀
謂直骨隠起犀角在中也反謂拗骨也方言倚踦竒也體
不具謂之踦傳曰踦閭而語淮南曰男女切踦皆竒足邪
倚管子必有菅屩􁐿踦猶今之言踹也後人用箕踞即
其跳之踦也古作丼即箕字借為語詞舊注其跳之其
為助語者非
差肩猶比肩也肩迫猶駕肩也　阮籍莊論曰闚鑑整
飭推年躡踵差肩而坐猶豫相林差肩言駢集層次相
林猶言相視如林此嗣宗字法也田儋傳併肩而事主
師古曰併音步鼎反嚴大子哀時命曰衆比周以肩迫
兮蕪城賦言駕肩狀濟濟也肩迫則猶有競進之意
曾撓猶曾波也　招魂曰娭光眇視目曾波些曾重也
摹冩娭笑輕眇囘波層折之態已極致矣大招用曾頰
注南修務訓流眄曾撓正謂眇視若笑也
肺腑或作柿附肺胕胏附肺附　史記武安傳蚡以肺
附為京師相注如肺肝相附著年表諸侯子弟若肺腑
注作柿附如札柿之附木太𤣥親首肺附乾餱注肺削
也柿附木如肺附肝中山王靖傳得蒙肺附劉向封事
臣幸託肺胕又後漢盧芳傳以胏胕之故赦臣芳罪按
當以肺附為正諸借音或形近而通用注者不知源流
各為曲說說文□金藏也芳吠切□食所遺也从肉仕
聲易曰噬乾□阻史切揚雄說□作□楷别之作胏故
形近□而亂也腐爛也扶雨切藏府作臟腑則肉在旁
在下何别乎故作胕國䇿汗明曰尾湛胕潰是也
禿楬謂秃􁁊也　明堂位注齊人謂無髮為秃楬丁度
作秃􁁊亦作􁁊博雅廣韻作秃鬝音丘入切梓人顅注
鄭司農云讀如鬝頭之鬝疏曰今以無髮為鬝田蚡曰
共一秃翁
足以大指為將手以中指為將小指為季指漢以食指
為啑鹽指　闔廬傷將指注足大指也宣四年注疏五
指巨指食指將指無名指小指定十四年注則明手以
中指為將矣儀禮少牢饋食禮詩懷之掛于季指注詩
猶承也季猶小也服䖍曰食指俗所謂啑鹽指也故知
是漢語康成注儀禮飯大擘指本也姚文燮曰唐皇甫
松以蹲鴟釣㦸玉柱潛虬竒兵為五指名
欲宍自戀其軀也　淮南子原道訓曰欲宍之心亡于
中則饑虎可尾注宍古肉字太𤣥數五五為土為食為
宍古樂苑載吳越春秋古孝子彈歌曰斷竹續竹飛土
逐宍但從宀從六或古籀之形訛邪諸書不收惟孫愐
收之以為俗作宍顔元孫亦曰宍俗肉字推論寅从灾
當古有肉字訛為宍
䏚中俠季脅兩旁虛耎處也　素問曰冬脈不及令人
䏚中清王冰注云䏚在季脇下俠脇兩旁虚軟處腎外
當䏚今唐韻韻㑹字彚日月燈皆遺䏚字當音渺
撓膕言屈體也　荀子曰屈要撓膕古獲切䣛後曲節
中也王冰曰肘䣛後肉如塊謂之䐃後人因謂䐃即膕
非也䐃渠隕切素問曰脫肉破䐃或曰腹中胎也智謂
䐃當音肫謂腹中之積聚成形塊膜也
嫶妍言憔悴而妍也　李夫人傳嫶妍注瘦曰嫶冥嫶
音憔言以瘦而美也
顉頤折頞顉即頷也　子雲解嘲言蔡澤以噤吟而笑
唐舉注顉頤之貌又曰蔡澤顉頤折頞說文顉低頭也
五感切左傳迎于門者顉之而已頜頷也􁀙頤也􁀙􁀙
也頷靣黄也戸感切按頷是班超燕頷楚詞顑頷之頷
而今左傳作頷之何與顉混集韻又作􁀙􁀙若諸字為
重文何故又互訓邪必後人各附矣孫愐顉又音欽或
作領周燮傳用欽頤蹙頞亦此音直書也則顉與頷訛
邪抑侵覃通邪鄺氏謂噤吟即顉頤之訛初學記蔡澤
歛頤乃欽之訛
耽耳即儋耳　淮南曰耽耳在其北方注耳垂肩上漢
南海有儋耳郡注作瞻大耳說文□曼無輪廓曰□老
耼以此名子長疑太史儋即老􁑂則儋瞻􁑂一字今儋
州即儋耳好戴椶帽如大笠其屠蘇障日覆兩耳之意
乎淮南在北方或訛舉或同名乎互詳方域離耳
匾□蹙齃齃鼻莖也　蔡澤曷鼻魋顔蹙齃膝攣即孟
子之蹙頞也齃又作􁀙烏曷切法華經鼻不匾□謂蹙
也周燮傳澤斂頤蹙頞注頞鼻莖也
髻鬠本作結括䰀鬌本於婀媠逋髮言蓬首也　䰀鬌
上鄔果切下吐火切髻鬟鬆慢貌髻鬟鬠皆後人所加
古但作結括説文有髻士冠禮曰將冠者采衣紒注曰
古文為結鬠音計括括或通作㑹莊子㑹撮指天是也
鬆亦作䯳鬌本為髮隋記曰子生三月之末剪髮為鬌
男角女羈否則男左女右鄭氏曰夾囟曰角午達曰羈
李陽冰本曰墮也隋削肉也葢因夾囟之髮為角偏存
為羈詩髧彼兩髦注象幼時鬌親没不髦古有猗儺阿
那之語因有婀媠䰀鬌列子有擇婑媠者左克明樂府
讀曲歌逋髮不可料逋髮髮散亂也首如飛蓬託怨之
詞也頭如蓬葆則苦狀矣孫夀作墮馬髻後人因為抛
墮宋元嘉時作飛天紒始自東府近世作蓬頭即飛天
之意古讀結如髻李陵椎結注音髻又謂之紐小顔注
急就曰紐謂結之䰎也䰎即鬠字
□跔即徒跔　說文跔(音/拘)天寒足跔也鄺氏以徒跔音
勾跳也史張儀曰虎賁之士□跔科頭裴駰曰跳躍也
投石超距亦跳越也集韻曰偏□一足曰□跔或作侷
䞤或謂是筋斗智按是拍張嗔拳之飛腳縣蹆也疑耀
據孫吾與韻㑹以筋斗當作跟頭
眵□目蔑也　師古曰眵謂眇□目之蔽垢也□目眥
傷赤也黄氏曰眵目汁凝也眵充支切□音兠□本篾
與昧通宋玉風賦得目為篾廣韻作䁾易緯作病□急
就亦作□古作□
露骨曰骼肉腐曰骴　説文禽獸之骨曰骼古覈切鳥
獸殘骨曰骴骴可惡也明堂月令曰掩骼薶骴資四切
或作􁀙今文作埋胔非專指禽獸骨也釋文以露骨有
肉分之吕覽作髊周禮庶氏注作㱴集韻作􁀙聖母帖
霄骼鮮妍
􁢿􁞁䶋􁙏􁪴㗩􁧌䙹醜也咍臺即臺􁁊之聲也　王沈
釋時論鼻􁢿􁞁而刺天音寥顤戴埴音寥弔王延夀王
孫賦鼻􁬖齁以䶋􁙏齒崖崖以齴齴􁬖音刲齁音吼䶋
音吸􁙏音呷又曰脣􁪴㗩以􁧌䙹眙腕朡而􁀙䁑􁪴音
麻􁧌音披䙹音現閟口貌初學記􁪴作􁀙腕音椀朡宜
作朡音㚇􁀙音覓䁑音陽如此等字他無所見恐文考
亦未免餖飣耳按歙鼻翕氣也欱與䶎通䶋􁙏即歙欱
世說許噪於丞相帳咍臺大鼾由相如佁儗不前之語
陸法言􁀙􁀙㘆􁁊之字思之則咍臺固晉人常語也鼠
璞曰衞恒􁀙􁀙王沈􁢿􁞁成公綏勞曹今之嘗談古人
已用之可知此類皆當時之方言也
􁀙首猶言頭面淨好也　說文􁀙好貌說引詩􁀙首疾
正切箋曰樂工類倡優弄人一曰􁀙俗用淨字或疑是
靚字此詩應是逸詩然其意可得而解也或是詩之螓
首漢人别本作此字
負牆負扆負劔皆狀其背也　禮負劔辟耳詔之注負
謂置之於背劔謂挾之於傍永叔作瀧岡阡表云囘顧
乳者劔汝而立於傍升菴方稱其妙智按負古與背通
如周公負扆子夏負牆而立□□之貌豈謂背上堆牆
乎負劔言負者以手撫童子之肩背若負劔然豈必挾
之如帶劔乎如㦸手謂交手也亦將曰帶㦸乎
宣髮蒜髮也　升菴曰宣轉第三聲為蒜今少年白髮
曰蒜髮徐文長則謂勞心計算則髮易白曰算髮易㢲
寡髮古本作宣髮仲師曰頭髮皓落曰宣宣其半白乎
智疑是寡之訛
募俞胸與背也　内經曰治之膽募俞注曰胸腹曰募
背脊曰俞漢書西域傳錢面錢幕幕謂背也倉公傳爪
幕按背穴也
骫骳痿痺也　枚臯傳自詆娸骫骳曲隨其事是借骫
骳為委被之意也相如大人賦容以骫麗兮文選崔錯
癹骫類篇曰骳脛曲也小顔曰骫古委字唐韻骳音靡
戴氏部美切說文骨耑骫􁁊也說郛載朱昻續骫骳集
作􁀙骳誤按晁氏志晦翁從父朱弁作骪骳說􁀙從卂
俗作丸六書總要作骫馬援與隗囂將楊廣書萎腇咋
舌即謂骪也
淡隂即痰飲　古醫方有淡隂之疾俗作痰飲升菴言
初月帖淡悶干嘔即痰悶乾嘔也南齊書豫章王嶷遺
命干飯檳榔
掣縱曰瘈瘲手足掣縱即筋惕肉㫬也　瘈尺世切瘲
音縱賈長沙用􁀰□亦謂掣縱反戾也傷寒彊急角弓
反張掣縱為痓痓一作痙(音/脛)顚厥掣縱曰癎小兒多有
之漢藝文志有瘈瘲方說文作□□疾从□依正韻可
噤㾕感寒健忍之狀也　説文曰寒病也孟郊詩□毛
各噤㾕又作瘮瘮參上聲㾕所禁切
酸痟猶酸削也脛痠骨酸也　周官春時有痟(音/消)首疾
管子曰其泉白青其人終無痟酲說文曰酸痟頭痛鄭
𤣥曰酸削也㾓(音/沿)亦酸痛素問曰痿厥腨㾓又曰脛痠
即酸列子曰心㾓體煩類篇曰骨酸也合溪引說文曰
疕(音/七)酸痟也周禮疕瘍注亦謂秃也故史游曰痂疕
漂疽即瘭疽　千金方肉中忽生㸃豆腫泡逐衇入藏
者死名曰瘭疽南人名曰羽著毒通作漂莊子曰漂疽
㽿癰與瘑(音/鍋)同最惡者曰癉疽左傳曰荀偃癉(音/殫)疽生
瘍於頭素問曰消癉伏熱也又曰癉成消中王砅曰濕
熱也又癉虐但熱當音單
疻痏傷痕也　諸氏榮美切薛宣傳廷尉引傳曰遇人
不以義而見疻者與痏人之罪鈞罪不直也說文曰痏
疻痏也應劭曰以丈與手毆人剥其皮膚青墨而無瘢
痕律謂之疻痏(音指/毁)類篇曰疻血腫也吕覽齊王疾痏
趙凡夫曰方書謂之翻痏又謂之翻胃强以胃作痏大
謬
臚脹謂腹皷脹也　左傳晉侯將食張即脹也急就曰
寒氣泄注腹臚脹臚音閭脹去聲皷脹也下文又言癰
疽瘈瘲痿痺痮顔籀曰痮四體强急難屈申也痮似混
脹按碑本作痿疲疢古庚入陽則疢可讀敞急就下文
病響讓相叶足證說文臚皮也通釋曰今人亦言皮臚
易緯云病臚虺
胝䐢腄厚也重趼即重繭駢躓即胼胝　蘇𢎞家曰胝
一作䟡一作躓禹稷駢躓素問曰多食酸則肉胝䐢(音/支)
(縐/)胝皮肉生繭不仁也䐢脯也莊子手足胼胝(音駢/支)亦
稱重趼重繭腄瘢胝也淮南子包胥曾繭重胝段熲傳
士皆重繭易林曰胝胼為疾又曰胝繭為疾又與此同
則趼繭一聲葢本用胝繭而後人因作趼音胼又因趼
而通乎轉注略曰趼古人止字漢𨽻用為足繭字說文
引□脇臣鉉等曰□胝今别作□非泥甚
懣讓懣煩悶也讓大便節藴積而利也　此小顔注史
游語節藴即所謂五泄之大􁳑泄謂後重也倉公傳不
得後溲正謂頻澀方言腹滿曰偪注言勅偪也又曰毗
顮懣也此是漢人語謂鬱鬱意説文曰心中滿該又曰
髕寅于下徐鍇曰髕斥之意髕顮可通毗發語聲故知
漢人常語晉書阮孚告温嶠内迫即謂偪也
皸瘃涷瘡也龜手拘拆也　莊子不龜手注龜音均月
令書引之音斤此附㑹皸字也趙充國傳將士寒手足
皸瘃从軍音均从豖音築說文曰中寒腫覈文頴曰寒
創也䠅亦訓瘃向秀曰龜坸拆也司馬彪曰文拆如龜
文則不必改音矣今或讀皴
愠􁀙狐腋也　崔令欽教坊記載范漢女亦是竿木家
開元出内有姿媚而微愠􁀙愠􁀙謂腋氣今所謂狐臭
也
瘯蠡一作族絫􁁜瘰瘯􁀙　戴合溪引陸徳明言左傳
不疾瘯蠡說文作瘰或是唐蜀本凡夫以為當作瘯􁀙
智按說文􁁜小腫也一曰族絫鉉曰今作瘯蠡非是今
内經曰烝成瘕鬱乃痤即瘯蠡之病也
手毒手心熱者　黄帝醫書有官能之篇曰疾毒言語
輕人者可使唾癰咒病爪苦手毒為事善傷者可使按
積抑痺各得其能其名乃彰何子元曰手毒可使試按
龜五十日而龜死手甘者復生葢人手心有火故能運
脾助煖有極熱者按物易化
悻盧言愁鬱都盧之狀也　說苑景公畋梧丘坐睡夢
五丈夫北面悻盧唐人以撮口不快為都盧此言悻悻
而都盧也
目望陽曰望視　見春秋傳今曰羊眼人賈山傳戴目
而視言逺望仰視也
飲泣猶吞聲也凡聲之吞轉皆可曰飲　賈捐之傳飲
泣巷哭師古曰淚流被面以入于口故曰飲此解迂甚
然則鼠思泣血甚言淚盡繼之以血思之伏匿如鼠耳
豈眞眼中流血邪梁武通聲飲正謂吞喉聲也蔡邕飲
章則匿名章矣
三律者栗髮也　荀子禮論不沐則濡櫛三律而止注
律理髮也今秦俗以批髮為栗髮當是瀝髮楚辭晞髮
瀝之而晞也
尸奪即尸厥也橋引案杬言矯摩也　說苑扁鵲言太
子尸厥耳中焦焦用八成湯砥取三陽五輸子游矯摩
太子復生韓詩外傳作尸蹶倉公傳言尸奪者形敝又
曰鑱石橋引案杬揲荒爪幕案摩也杬音玩則陽篇言
橋起橋運謂矯然而起也管見即以橋然訓之吕覽橋
言無擇高注橋戾也孟竒曰杜蘭香别傳呼藥為消摩
消摩按摩也智按今搜神記作消魔
小遺小溲也　漢書東方朔小遺殿上南史謝㡬卿小
遺沾令史謂小解也倉公言大小溲前後溲溲溺也左
傳廷以夷射姑旋焉旋溲也莊子之偃謂偃處便也
小通小使也　韓詩外傳言男八歲而齠十六而精化
小通女七歲而齓十四而精化小通水經注曰可以小
使皆言人道也賈誼五餌言偶人無時韓詩言不失時
以偶國語丹朱坋身以儀之儀即偶也夏小正言綏多
士女謂牉合也
䏩肩歙肩猶脇肩絫足猶重足一迹也　張衡應閒干
進茍容我不忍以歙肩歙即脇吳王濞傳脇肩絫足猶
懼不見釋注脇與翕同歙也脇肩諂笑韻注云鄭𤣥箋
作䏩肩漢書汲黯傳言重足而立謂股弁也義縱石顯
傳重足一迹皆絫足之意絫即累
介特言單身也　左个即左介介猶閒也因作界字昭
十四年收介特注單身民也一介行李介麋俱與个同
此介之為介也因作箇按方言絓挈􁀙介特也物無耦
曰特獸無耦曰介个音又轉為竒古隻字即竒字詳見
算數條今閩中呼个如基字可想古音
曰宣曰磬折曰跗曰趺曰脊曰脣曰肉好曰衝牙曰渠
眉之類皆以身狀之　考工半矩曰宣注宣人頭之長
也柯半曰磬折謂人之腰也豆足曰跗碑承曰趺瓦亦
曰趺劔夾曰脊陶旊有脣錢曰肉好佩中衡者曰衝牙
其言面言目言首言耳言口言齒往往而是渠眉玉面
之追欵也典瑞璧羡以起度駔圭璋璧琮琥璜之渠眉
疏璧琮以斂注鄭司農云駔外有捷盧也駔讀為駔疾
之駔疏讀為沙謂圭璋璧琮琥璜皆為開渠為眉琢沙
除以斂尸令汁得流去也𤣥讀駔為組渠眉玉飾之溝
瑑也疏曰六玉兩頭有孔為溝渠兩畔稍高為眉智按
渠魁□顴頄古通凡言渠魁者猶頭目也魁梧魁岸狀
其偉也此謂玉之瑑欵如人之渠眉然易之丘頤亦謂
渠頤也笑曰軒渠皆狀口腮也又唐時謂人曰渠今呼
如其或坑蛇反如居亦音基區亦通丘之類以此益信
古渠魁丘其□馗之為一聲稱謂之始人身之形與天
地閒之形皆相因呼之溝渠背面無不通合如培塿陪
尾猶人之背負微高也溝洫志商顔山額也陳遵傳井
上曰眉五行志旁著岸脇尾閭如人之後穴尾上有閭
口也閭之因吕猶門之因眉
短罷猶短痺也　司樂注少師曰陂讀為短罷之罷此
言短痺也痺轉為牌音故罷轉為擺音方言􁀙􁀙通語
也其時已有此音矣古罷但音羆借為疲今讀罷為彼
駕反亦後來之轉也方言委痿謂之隑企又曰隑陭也
企與跂同隑本音踦而轉為愷猶矮本从委而今呼為
藹也隑有愷音痺有擺音故痿有矮音後漢書童謠見
一㾨人上天注即矮人足徴古齊微韻而後轉皆来韻
也詳見諺原
金口即噤口　荀子金口蔽舌金即噤古噤唫吟隨用
素問呿唫閉口為唫韓非子楊權篇公子旣眾宗室憂
唫太𤣥唫首皆與噤同史晁錯傳恐天下之士噤口不
敢復言日者傳悵然噤口不能言亦作􁝓説文口閉也
退之聯句直辭一以薦巧舌千皆􁝓梁冀傳口吟舌言
謂語吃也亦噤意墨子近臣則喑逺臣則唫即吟吕覽
審應篇君呿而不􁀙高注呿開􁀙閉是唫訛
三盆手曰三淹一作三掩　祭義繅三盆手注三盆手
者三淹也九繅每淹大總而手振之以出緒也智按注
疏淹一作掩釋文去聲若以今呼當菴鑑反
苛癢一作苛癢疴痒　内則疾痛苛癢古本與陸本皆
苛養一作疴痒荷與苛通故借
扼腕一作搤腕扼􁁊㧖掔搤捥搤掔　説文􁁊从手臤
聲揚雄曰掔握也烏貫切敬甫但作臤今作腕捥左傳
捘衞侯之手及捥士喪禮設□麗于掔自飯持之設握
乃連掔鄭注掔掌後節中也飯大擘指本也□以韋為
之設握綦繫連結之古文麗為連掔作捥六書故引□
握乃連掔以掔為古閑切也智按此切乃孫陸等所附
不足據也古文竒字曰□大篆□􁁊古文按从□又从
手複矣智因大篆从月知為夗訛據儀禮左傳當以􁁊
為正集韻亦作􁁊􁁊但無卓識定其原流耳漢書作臣
者亦象捥形非從臣也明有古文􁁊何故不從史記封
禪書莫不搤捥自言有禁方張儀傳作搤腕亦書作􁁊
漢書扼掔游談郊祀志四方瞋目㧖掔國䇿偏袒扼腕
隗囂傳王遵與牛邯書吟嘯㧖腕搤又作搹乙革切圏
握也喪服傳曰苴絰大搹康成曰搹㧖也中人之㧖圍
九寸
夾脊曰□凡肉肥耎處曰腴小腹邊肉曰膘䣛耑曰髕
骹骨曰骭腓腸曰􁀙水臁曰□踵根曰跟　急就曰□
腴胸脇喉咽髃股腳膝臏脛為柱􁀙踝跟踵相近聚注
□音身非也□即寅為寅卯加作夤詳見疑始腴指腰
腹耎肉處如腰俞亦腰腴未可拘腹下肥之訓也直翁
引說文髃肩前也徐引詩傳上殺中髃今說文本無此
語必錯本也集韻作腢皆音偶非是按注疏大庖不盈
毛傳自左膘而射之達于右腢為上殺射右髀達于右
􁄃為下殺膘頻小反王蒼曰小腹兩邊肉也髀蒲禮反
􁄃一本作□于小反水臁也髃音愚智考亦入東韻急
就叶柱聚正愚音轉仄也水臁即腓閒顔曰􁀙一作踹
俱時兖反踝户把反跟音根臏一作髕音牝說文䣛耑
也去聲黄氏曰膝葢骨為柱者髖髀之下如屋有柱也
爾雅曰骭瘍為微甯戚至骭是已脛骨也脛去聲靈樞
經下至􁕲骭長九寸音曷干與骭混凡夫曰髕訓混□
□丘媿切䣛脛閒骨也
兩膊閒曰脾肩甲即肩胛　說文髆肩甲也補各切按
肩甲即肩胛劉平水曰背胛與胸脇相㑹闔後漢張宗
傳中矛貫胛注背上兩膊閒膊即髆戴仲若以瓦官像
面瘦乃胛肥大令桓江州帖胛痛不可堪而比作書則
是臂膊明矣
夜耳言耳垂如掖也猶之耳食耳剽植耳之字法也
轉注略夜音惕列子師曠方夜耳俛首而聽之愚謂夜
當音掖方與俛首相洽漢志東海夜縣今作掖禮樂志
俠嘉夜茝蘭芳注夜如液此但證夜有掖音而嘉夜之
意正不必解也植耳見淮南耳食耳剽見史記
頡􁀙當是頡啎　吕覽明理篇引子華曰亂世之民長
短頡􁀙百疾高誘注曰疾病也長短者無節度也頡􁀙
猶大􁀙遌也百疾變詐也智按說文啎逆也音忤字考
曰戾也郭璞曰觸遌音晤又音噩莊子作􁒜孫愐遂收
顎字以義推之當是頡􁀙言□□(音/結)愕逆之狀也吕覽
傳抄筆訛如􁀙涿乃􁁊字之類
一瞚即一瞬　吕覽安死篇夫死其死視萬世猶一瞚
也注潁川人謂相視曰瞚一曰瞚者謂人卧死覺也智
按瞬瞚眴瞤眣一字莊子曰豚子食于死母少焉㫬若
棄之而走崔氏曰目動也一本作瞬遠遊篇眴注即瞬
項羽紀項梁眴籍又作旬傷寒有瞤症孫愐眞韻載瞤
眴為一而去聲載瞬眴瞚眣為一公羊傳文七年眣晉
大夫使與公盟注以目通指曰眣音舜一作䀵訛作眣
耳
殗殜握遞病狀也　瓊敷言半卧半起為殗(於帖/切)殜(音/葉)
智按此景純解方言也凡病而不甚曰殗殜今讀奄帖
又管子入國篇注疾者兩手相拱著而不伸曰握遞道
昭作殗□又作􁀙􁀙病也
月客姅變也　說文曰漢律見姅變不得侍祠故以丹
的注面謂月事也神仙服食經曰仙藥有陽丹隂丹隂
丹婦人乳汁也婦人十五已上下為月客有事月客絶
上為乳汁燮曰家山道地以留情嶺名雙乳靈源左乳
下蘆花為右乳下結藥在乳
尸解猶言蟬蛻也　問竒集尸解音假方穀城宗之智
按葢因後漢注尸解者言登仙假託為尸以解化也此
以假解之豈音假乎又前書燕人為方仙道形解銷化
服䖍曰尸解也張晏曰如山中龍解骨則以尸解注形
解甚明又按唐張果卒好異者奏以為尸解胡三省注
曰解佳買反仙家所謂尸解譬猶蟬蛻蟬飛而蛻在也
此說此音最是故特表之漢讀時有方言陸德明一切
取之而又誤取誤音學者不考其原而反執異音相駁
邪虛舟子曰蛻形見氣蛻氣知神蛻神歸空蛻空明理
蛻理還物則踐形者神也談引道家曰形神離則死而
老曰死而不亡者夀大乘訶鬼窟神我正須窮盡此心
乃能不惑
步引道引也　漢志有黄帝雜子步引十二卷梁肅有
導引圖序曰朱少陽得其術于黄帝外術义加以元禽
化禽之說乃演而圖之隋志有引氣道引圖唐六典有
按摩博士一人華陀六禽之戲此步引之一端也抱朴
子曰黄帝論導養而質𤣥素二女著體診則受雷岐眞
西山曰養生說出于老子谷神章莊子曰伏戲得之以
襲氣母黄帝得之以登雲天列子天瑞篇引黄帝書曰
谷神不死是謂𤣥牝則此語有由來而老子引之耳智
按神仙方伎也莊子提養生之主明矣
祝􁀙因為祝由祝尤咒尤　說文􁀙祝􁀙也即祝由内
經有祝由徐文長引物原曰禁咒名越方漢武信南越
而禁咒方始智按後漢傳趙炳善越方漢書有禁方古
有祝科至漢通外國而更竒如西域幻人之類南史薛
伯宗徙癰柳樹上洪邁夷堅志漂陽巫犁竈灰而骨鯁
愈亦其類也今太醫院第十三科為祝尤又曰咒尤為
咒而愈病如周禮之祝也
厭代猶厭世也　王皥太宗厭代之夕事出曖昧史照
以厭為厭魅胡三省曰謂升遐也井觀瑣言曰厭世字
出莊子千歲厭世去而上仙唐諱世為代猶言即世棄
世捐館之詞三省未引及此或曰順世即厭世之稱
􁀙肉烟上之俗猶捐毒之茶毗也　異聞録引列子曰
楚南有炎人國親戚死􁀙其肉棄之秦西有儀渠親戚
死焚之燻則煙上謂之登遐然後為孝􁀙音寡博物志
亦引此言事見墨子周日用曰佛國之法可知是上古
外國之俗也智按列子作􁀙依小篆作□訛為􁀙即朽
字山海經有㱙塗之山注與朽同月令其臭朽陸作㱙
可證商氏書音寡誤矣或讀剮字古剮與朽相通如刳
之音枯猶枯與朽相因魁與丘相借也韻略拾遺周禮
之庮即朽字孫愐作㽲
　
　
　
　
　
　
　
　
　通雅卷十八
欽定四庫全書
　通雅卷十九　　　　　　明　方以智　撰
　　稱謂
天家大家官家宅家縣官官家皆指謂國家也至尊亦
稱巨公崖公　獨斷曰百官小吏稱天子曰天家親近
侍從官稱大家又曰官家李濟翁資暇集云至尊以天
下為宅故曰宅家公主曰宅家子史記封禪書老父牽
狗言欲見巨公謂天子也或作鉅公唐語林唐崇曰今
日崖公甚蜆斗散樂呼天子為崖公以歡為蜆斗(宅家/訛為)
(荼家又訛/為阿荼)
家家嫡母也　北朝稱天子曰家家北齊呼嫡母亦曰
家家髙儼矯詔誅和士開曰士開謀廢至尊剃家家髪
為尼是也呼乳母為姊姊婦為妹妹後世宫中總稱孃
孃或以大小東西别之蘇轍龍川雜志曰仁宗謂劉氏
大孃孃李氏小孃孃北國以后為閼氏突厥以皇后為
可敦北史突厥傳號其妻為可賀敦南齊書魏國傳佛
狸所居雲母等三殿餘食厨名阿真厨皇后可孫恒出
此厨求食則以可敦為可孫也遼史以皇后為忒里蹇
孟侯太子之稱唐稱長子為大枒　尚書大傳太子年
十八曰孟侯孟侯者於四方諸侯來朝迎於郊者問其
所不知也韓詩外傳曰自唐虞已上經傳無太子稱號
夏殷雖傳嗣其文畧矣至周始有文王世子之制吕覽
太子之不仁過􁀙涿􁀙音册髙誘解云􁀙涿不仁之人
也智按説文有□即瞶字又有□字癡不聪明也五怪
切􁀙其□□二字之訛乎唐紀述髙力士對𤣥宗曰但
從大枒注謂肅宗也金史呼長子為阿迭
别子有三　詩正義諸侯之子始為卿大夫謂之别子
是嫡夫人之次子或衆妾之子别異於正君繼父故曰
别子喪服記曰别子為祖注别子有三一是諸侯適子
之弟别於正適二是異姓公子來自他國别於本國者
三是庶姓之起於是邦為卿大夫而别於不仕者皆稱
别子也
古以妾子為公子　玉藻公子曰臣孽孽音五葛反注
適而傳世曰世子餘則但稱公子而已比之木生之餘
故以臣孽自稱
古人稱私有别　家臣稱私士于大夫曰外私不獨姊
妹之夫曰私也外私見禮記北道名禾主人曰私見説
文燕服曰私見薄汙我私注
軍將謂之馬容　隋鑑摩阿馬容刺叔陵注便鞍馬壯
軍容謂之馬容
幢主即部大也　學海注北人一部之長呼為部大按
北史一軍有幢曰幢主北周分軍主六品幢主七品北
齊隋又有諸幢主九品
閣下門下之别　古者三公開閣郡守比古侯伯亦有
閣故書題有閣下之稱前輩呼刺史太史亦曰節下與
宰相大僚書徃徃呼執事言閣下者少劉子𤣥為史官
與監脩宰相書呼足下韓文公與使主張僕射呼執事
即其例也記室賓佐也他人亦非所宜執事則指斥左
右之人尊卑皆可通用侍者士庶盡可用之近日官至
使府御史及畿令悉呼閣下至于初命賓佐猶呼記室
今則一例閣下其執事纔于舉人侍者止行于釋子而
已古多自稱生尊人為丈今則以丈為見輕忽而喜為
兄弟之稱或稱翁稱臺崇禎中枚卜史館可自外入則
有稱老年閣者此亦可一笑也今總以閣下為尊稱門
下為輕薄
丈因于長　長箋謂古文□譌為丈此非也長者轉為
去聲則借大通用且老人有杖或亦因此白樂天歲日
張侍御二十丈又殷判官二十三兄詩云獨有誇張少
年處笑呼張丈與殷兄如子美上韋五丈則是尊長者
之稱
足下之稱始于晉文　劉宋劉敬叔異苑曰晉文公哀
介之推拊木視其屐曰悲乎足下
古曰堂老今曰閣老　唐以政事堂故宰相稱堂老兩
省相謂曰閣老今則尊宰相為閣老矣
老龍大龍小龍皆龍圖學士之稱也　官龍圖學士則
人稱為龍圖其分老龍大龍小龍詳見官制
侍御曰端公　謂殿中侍御史如今掌河南道者也其
次曰雜端唐之裡行如今試御史于文定謂今人誤稱
宰相為端公
任一方曰方面　唐有方面之稱倪若水傳冗官擢方
面皆以為下遷今猶有此稱曰開府則晉已然
仕宦轉變曰查郎　集韻按類説唐明皇呼人為查郎
言士夫如仙查隨流順變升天入地能處清濁也
不歴京官領使者曰麁官　唐詩紀事長安以不歴臺
省出領亷訪節鎮者呼為麁官王彦威詩麁官到底是
男兒薛能謝寄茶詩亦用麁官麁从麤省可知唐人用
此字
稱父不一　列子曰家公執席前漢書郊祀志天子為
天下父故曰鉅公古人稱父祖或曰公孔融稱先君孔
子安國稱先公先人之類可證也今吴下稱父多曰老
相自江北至北方曰老子其曰爺曰爹者通稱也韓退
之祭女拏文注爹徒可切南史歌曰始興王人之爹赴
人急如水火其韻固當音妥方言周秦晉隴謂父為翁
今人作書與子亦自稱阿翁稱人之父亦曰乃翁因漢
髙之稱而翁若翁也祖為王父亦稱太翁齊廢帝稱高
祖為太翁隋囘紇傳以父為多演繁露曰唐人草檄曰
致赤子之流離自朱邪之板蕩此朱邪是北人大昌引
之非矣唐韻爹羌人呼父也讀若遮徳宗貞元六年囘
紇可汗謝其次相曰惟仰食於阿多史釋之曰北呼父
為阿多閩以父為郎伯方言曰尊老謂之□或謂之父
南楚瀑□之閒(暴匡兩音/水在桂陽)母謂之媓謂婦妣曰母姼(音/多)
婦考曰父姼葢古通以考妣為生存之稱古叔姪亦稱
父子如疏廣與兄子受子稱父母古皆謂之大人范滂
稱母嘗稱為大人北朝南陽王綽兄弟皆呼父為兄兄
□姥諸稱皆母之轉語也　齊人呼母為□李賀稱母
阿彌江南曰阿媽或作姥或呼為妳因作奶江南呼母
曰阿姐皆母字之轉也説文曰蜀謂母為姐淮南謂之
社黄伯思曰江東人呼母曰媞庾亮法帖奉告書箱先
為媞子作案未知目何戚也升菴曰媞一作恀音恃淮
南傳假母注假繼母或曰父之旁妻也小妻也衛青傳
民母注民母嫡母也王莽傳劉子輿稱成帝下妻子唐
鉷傳瑨側出子也皆謂婢妾所生
古相謂為公卿或尊或卑隨其意也　尊稱曰公謂三
公也漢策此六七公皆亡恙又相呼曰公平原君傳公等
碌碌是也亦相謂為官庾信謂蕭韶曰官今日形容大
異又婦謂舅為公賈誼策曰與公併倨晁錯父謂錯為
公史陸賈曰毋久溷公為也則是父呼子為公矣次于
公者為卿故古以卿為平稱昭烈遺詔後主呼子為卿
亦猶世之稱爾汝耳顔之推曰班固書集亦云家孫婦
人卿夫為不敬見世説今士夫家妻稱夫曰尊卿本此
當用夫子先生如栁下惠妻是也袁盎字絲其兄子謂
盎曰絲能日飲亡何史記作君是呼叔之字矣胡母輔
之字彦國其子謙之呼曰彦國自貽伊慼是呼父之字
也字子者孟徳下教稱子桓右軍謂子敬飛白大有勢
至宗室諸母曰文叔則臣字其君矣
崽囝皆子也　江右謂子曰崽音宰水經注曰孌童丱
女弱秊崽子閩人謂子曰囝青箱雜記云顧况有哀囝
一篇謂父為郎罷囝音梘升菴曰老人自稱少子曰暮
鷚么豚因雉之少子名鷚也
鳳毛之稱因謝莊跨竈之稱因王朗雜識也　宋帝謂
謝莊曰超宗殊有鳳毛劉道隆覔之誠可笑也桓公望
王敬倫曰大奴固自有鳳毛王朗云家人有嚴君焉井
竈之謂也吳崇賀人生子云寄語王渾防跨竈是也其
曰橋梓者因商子曰南山之陽有木曰橋髙髙然而上
父道也隂有木曰梓晉晉然而循子道也何子元曰康
叔所見之商子即商容也
公姓即公孫　詩振振公姓注即公孫玉藻縞冠𤣥武
子姓之冠楚語率其子姓從其時享越語凡我父兄昆
弟及國子姓有助寡人謀而退吳者淮南曰子之年長
矣子姓有可以使求馬者乎漢書田蚡傳跪起如子姓
皆謂子孫葢古讀姓如生白虎通姓者生也左傳叔孫
穆子見庚宗婦人問其姓注問其所生子也女生曰姓
本音同生故借姓作孫韻書分鼻音讀生撮唇讀孫去
聲讀姓皆後人分之今人仍分為便但執字書之説以
論古人音義則非
正的即正嫡　韓非子姦刼篇廢正的而立不義即正
嫡儀禮無適孫梅福傳聖庶奪適皆謂嫡
適人即敵人　史記田單傳始如處女適人開戸即敵
人論語無適也亦然
由子即游子　焦氏易林曰下有由子即謂游子
育子稺子胄子　書考異教胄子史記作敎穉子説文
作育子鍇曰不順子也不順子且教况順子乎智按㐬
為子突出加毓為養育省作育安得有不順之意胄本
甲胄从月(即/冒)因胄子而从肉作胄非也長子為頭生子
或長字之音旁轉胄耳許氏引教育子倘見别本乎又
收胄𦙍也足徴説文非一時一人之書
保林因保母而名　漢雜事秘辛一卷有建和元年保
林吳姁秘緘事諸公喜異書而跋者或疑保林智按漢
外戚序無涓共和娛靈保林良使夜者皆視百石師古
曰涓潔也無所不潔也共即㳟娛靈以娛樂情靈也保
林安衆如林也夜者主夜事按姁與嫗通宣紀有阿保
之功保林自是保母之稱娛靈是宫中主祠祀者無涓
之解費力命名何苦如此因涓人中涓推之疑是母涓
之訛
耳孫即仍孫　惠記内外公孫耳孫應劭曰元孫之子
也但耳聞之李斐曰耳孫曾孫也晉灼曰元孫之曾孫
也諸侯王表在八世師古曰平紀耳孫音仍爾雅仍孫
從已而數是為八葉仍耳聲近葢一號也班氏惟存古
名而計其葉數則錯王勉夫主此説
家人家子　欒布傳為家人時師古曰編戸之人也轅
固傳此家人言注言童𨽻之屬此正合俗所謂家人郊
祀志家人尚不欲絶種祠師古曰家人謂庶人之家也
馮唐傳士卒盡家人子師古曰庶人之家子也
下中下輩下人宵人細士僉人纎兒　灌夫傳薦寵下
輩李廣傳為人在下中師古曰在下輩之中許宣后傳
下人乃闗内侯師古曰人材下劣蕭望之傳下走班倢
伃賦下陳皆此謂也武五子傳母邇宵人小人也南粤
傳近細士信讒臣細士猶小人也書曰僉人是也晉陸
納曰好家居纎兒欲撞壊之耶或曰有即音是義故稱
宵細僉纎其聲皆小
尺口謂家口尺以上也　董卓殺隗基家尺口以上自
云八口之家即稱家口捉搦歌只生口謂多此一口也
小兒黄口因雀借稱而口數遂云始生為黄
姪乃後世以義立字者也　出之孫曰離孫言逺離己
也男子謂姊妹之子為出女子謂兄弟之子為姪公羊
傳葢舅出是也姪從其姑對姑方云姪今則對叔伯皆
云姪矣又改為侄字古人則但稱兄子某從子某字書
侄本音質堅也又癡也侄仡不前也俗誤改
謂兄為况本于荒者　釋名兄荒也荒大也故青徐人
謂兄曰荒白虎通兄况也况父法也廣雅兄况于父今
江南北猶呼兄為况詩鶉之奔奔鵲之疆疆人之無良
我以為兄兄虚王反石經以兄為皇字尹翁歸字子兄
顔師古讀曰况詩倉兄即倉况古文□从□即兄字南
詔考蠻謂兄為容計有功曰元季川名融次山之弟也
次山作處規曰季川曰兟復不言兟有意乎注兟兄之
别稱
丘嫂即巨嫂　楚元王傳髙祖過丘嫂餐史記作巨嫂
巨與丘猶丘與區也嫂本作㛮晉帖作㛐
舍弟之稱起于曹魏　吳曾曰魏文與鍾繇書曰是以
令舍弟子建因荀仲茂從容喻鄙旨今稱舍弟本此戴
􁀅稱安道曰家弟
蜀謂老為波　愛日齋叢抄言范氏吳船録嘉州王波
渡又有天波月波宋景文謂波當作皤字山谷貶涪州
號涪皤可証
阿戎從弟也　王思逺小字阿戎為王晏從弟故唐人
沿之杜甫於從弟杜位宅守嵗詩云守歲阿戎家是也
稱妻曰鄉里蕯蕯愛根未䝉迻稱也　沈約山隂栁家
女詩還家問鄉里詎堪持作夫鄉里謂妻也南史張彪
呼妻曰我不忍令鄉里落他處姚寛曰今㑹稽人言家
里其意同也金志夫謂妻為蕯蕯妻謂夫愛根李肇國
史補曰西蕃呼贊普之妻曰未䝉
周有判妻入子之名秦有寄豭逃嫁之稱　周禮媒氏
凡娶判妻入子者皆書之判妻出妻再嫁者入子媵妾
不聘者張氏曰漢有八子其入字訛乎此非也女官有
七子八子九子必以入子為八子亦如趙凡夫以九子
為□子矣秦碑文曰夫為寄豭殺之無罪男秉義程妻
為逃嫁子不得母咸化亷清
尊章猶言舅姑也姑曰威姑　漢廣川王歌曰背尊章
嫖以忽黄公紹曰夫之兄曰兄嫜杜詩何以拜姑嫜釋
名曰兄忪亦曰兄章舅忪亦曰舅章釋名曰姑故也故
弱侯以古老為姑之字原婦稱姑為威姑猶子稱父為
嚴君説文引漢律婦告威姑王昭明以古威字作□
古呼姐如姊漢或謂孟晉呼姉如市　方言娋孟姉也
注外傳曰孟啖我是也今江東江越間呼姉如市娋未
詳智按姉即姊字古少麻韻讀姐為姊漢書彡姐反注
姐音姊且本是俎轉為姊轉為姐
妐夫之兄也　爾雅夫之兄為兄公夫之姊為女公郭
璞注今俗呼兄鍾語之轉耳禮記奔喪篇唯嫂叔注正
言嫂叔尊嫂也凡公於弟之妻則不能也容齋隨筆引
玉篇妐音鍾省作公容齋豈知為語轉而别音遂别作
妐乎吕覽遇合篇姑妐知之曰為我婦而有外心不可
畜
楚人謂妹曰媦　説文引公羊傳曰楚王之妻媦云貴
切唐書妹多作􁀬宗室傳同安公主髙祖同母􁀬也今
人以媦比考妣嬪
築娌即妯娌或謂長婦曰稙曰熟皆妯之轉也　方言
築娌郭璞曰闗西兄弟婦相呼為築里廣雅始作妯娌
吕東萊紫薇雜記言吕氏母母受嬸房婢拜嬸見母母
房婢拜即答是母母亦尊尊之意也釋名青徐人謂長
婦曰稙長禾苗先生曰稙取名于此荆豫人謂長婦曰
熟熟祝也祝始也封禪書神君先後宛若孟康曰猶妯
娌也
女人稱我曰姎譯女自稱曰婸徒　郭璞注爾雅引説
文曰女人稱我曰姎轉為卬後漢書南蠻傳外癡内黠
相呼曰姎徒元美曰南譯女人自稱曰婸徒婸音陽巴
人自稱曰阿陽智按古文易兊為妾為婸則古有此字
矣在廣西見猺人之老者一寨呼之曰婆其老婦則呼
之曰公
外甥亦曰外生　謝絢父重即王胡之外孫與舅不協
絢失禮乎其舅袁湛湛曰兩世無渭陽情魏舒為外家
甯氏所養相宅者云出貴甥舒曰當為外祖成此宅相
世説曰桓豹奴是王丹陽外生形似其舅則外生即外
甥然晉時多通稱自古借字也如謝重為袁湛之外孫
則以甥為孫魏舒傳云出貴甥是指外孫為甥也今人
竟以渭陽宅相相稱古人偶語耳何無忌酷似其舅可
稱曰酷似否耶然貽厥友于已成歇後之語又按古壻
亦稱甥孟子帝館甥故岳亦稱舅
古謂老男老女為諸君小男小女為吾子　管子曰吾
非籍之諸君吾子有二國之籍者六千萬注諸君老男
老女吾子小男小女也即旄倪之意
姑息有二解一作□息　升菴引尸子紂棄黎老之言
而用姑息之語注姑婦女息小兒也元美仍主姑息為
且休之辭焦弱侯曰姑姏姑也息頑童也智按唐韻作
􁀙息曹植傳大發士息前後三送言士卒子息也博南
言許􁏛妻劉夫人碑孫息盈房今亦有嗣息弱息之語
吕先識篇辟逺箕子爰近姑與息太平御覽引武王曰
紂愛近姑與息則爰是愛訛以此徴之確指兒女子輩
元瑞譏升菴正未必當
累重謂家屬也　西域傳有累重敢徙者詣田所趙充
國傳終不敢將其累重陳武帝答沈烱詔已遣所由相
迎尊累累重謂妻子家屬也後漢杜林傳細弱陳龜奏
侮略良細杜甫囏窶孺弱餓死
泰山泰水　摭遺云歐陽永叔謂今人呼妻父為岳公
以泰山有丈人峰又呼妻母為泰水不知出何書也今
大孤山下有石曰丈人峰因以孤訛為姑也裴松之注
三國言獻帝舅董卞謂古無丈人之名故謂之舅松之
元嘉時人呼婦翁為丈人已見此時漢書塞外言漢天
子我丈人行丈人古為尊老言經效方云青城山丈人
皆此類也黄氏筆記曰漢郊祀志大山川有嶽山小山
川有嶽壻山或出於此
聓即壻一曰卒便干禄書又作聟　風俗通怪神女新
從聓家來是漢時所造字故方言聓謂之倩郭璞注曰
今俗呼女壻為卒便一作平便博物志王粲與族兄凱
依劉表表有女周率謂粲非女聓才乃妻凱孟康曰西
方有亡女壻曰丘壻丘空也字書壻傍从士
媪壻為阿㸙　㸙音奢唐中宗以韋后乳媪嫁竇懐貞
世謂媪壻為阿㸙懐貞自署皇后阿㸙人謂之國㸙軒
然不慙
婢亦謂之上清　栁珵上清傳温公考異引之言竇參
知敗囑上清定為宫婢當為白上後果入宫言銀器字
為州縣希指事事雖不可信然當時稱婢為上清亦常
語也
八八乃迻語之稱巴巴也　唐書徳宗以懐光外孫燕
八八為後八八蓋迻語稱老成者曰八八或巴巴今囘
囘教以老成者呼八八其聲近把仙傳陶八八肅宗時
道士以丹授顔真卿者
伍伯一作五百五伯彤騶本于絳騶　巵言以前導為
伍伯元瑞以皂𨽻亦號伍伯見蘇世長傳大昌引虞詡
傳注續漢志伍伯公八人曹節傳節弟見五百妻有色
注引韋昭云五伯本作伍伯黃祖怒禰衡令五百將出
杖之升菴引宋人用褚亮詩彤騶字即五伯也始於唐
人智按彤騶即南史之絳騶不自唐始也
客旅曰賓長官曰正　日者傳曰卑疵而前孅趨而言
比周賓正以求尊譽索隱曰客旅曰賓長官曰正張氏
曰賓迎也導也列也服也管子飛蓬之問不在所賓注
賓敬也此蓋謂比周之狀逢迎敬服而請正也説文□
所敬也􁄛聲集韻古作賓􁄛􁁊􁁊子才以為从負或曰
□下迎人之眉故後用賓智按□眉亦聲□古□字轉
音綿與􁁜通
衙前散從猶今之内外班也　見韓魏公奏今上司後
有内班外班宋時曰衙前猶長隨也散從猶聴用也升
菴直以衙前為門子亦未確
唐稱兩中尉曰兩廣　皮光業見聞錄曰崔慎由開成
中寓直夕忽内召見左右二廣然蠟而坐欲廢文宗慎
由固爭乃曰為此拗木枕措大慎由縢其事付𦙍稱二
廣因楚之二廣謂軍容掌兵也又唐各鎮歲進閹兒號
曰私白猶今之呼紗裹也孟元老曰東京呼宫門上進
膳有人呼喝謂之撥食家次有紫衣者謂之院子家今
呼老公
中人出入曰中大人　鄧禹傳禹孫康誥太后所使中
大人岳珂(飛/孫)桯史曰神宗朝王襄敏韶幼子宷觀燈失
所旬日有中大人下宣旨抱南陔出車南陔即寀也
門生門童弟子故吏故民處士義士義民之别　孔碑
陰載門生四十二人門童一人弟子一人故吏八人故
民一人𨽻釋謂漢儒開門授徒親授業者則曰弟子次
相傳授則曰門生未冠則曰門童總稱曰門生舊所治
官府其掾屬則曰故吏占籍者則曰故民非吏非民則
曰處士素非所蒞則曰義士義民永叔跋文翁學生題
名言有典學從事各一人司儀主事各二人左生七十
三人右生三十人
唐選大臣子孫工書者曰書手後為吏書之名　今人
謂吏書手曰書手智按唐志貞觀中選五品以上子孫
工書者為書手繕寫藏于内庫以宫人掌之以時暴涼
陶九成止載宋衎元和中為鹽鐵院書手葢未讀唐志
也魏書江式表言書生五人專令抄寫此書生即謂書
手
一字之稱曰尊　餘冬序録曰至尊官家之稱皆昔人
以稱君上者魏晉六朝間稱君多但曰官稱其所私事
亦多曰官稱父曰尊稱伯叔季父及其所私事亦多曰
尊一字為稱唐宋間無聞矣眺錯傳公卿言鄧先猶言
先生也今京師或曰老先吳中曰老生
先輩之稱有兩謂　唐宋間人呼謂有先輩之稱或曰
此互相推敬耳然不聞施之同朝同官同年而所謂皆
未任官職未登第之士觀歐蘇書札可見李方叔東坡
門人坡書稱方叔為先輩按北夢瑣言王凝知舉日司
空圖第四王謂衆曰某叨沗文柄今年榜帖為司空先
輩一人而已則是所謂先輩者實未達士也唐王福畤
雜録文中子謂魏徴及房杜曰先輩雖聪明特達非董
薛程仇之比然則是稱隋唐初蓋已如此自此而後多
以在我前者為先輩今詞林以七科為前輩避馬一科
以上但讓馬
使者為信　古人謂使為信黄伯思法帖刋誤炎報帖
故遣信還逸少帖遣一信見告
古稱小生　朱雲曰小生欲相吏耶張禹傳新進小生
李陽氷曰斯翁之後直至小生鮑明逺詩寄語後生子
作樂當及春
所由言事所必由也　徐文長引廣記徃徃捉捕有所
由名色輯畧云所由即今保正又云予前注為邏卒亦
近之智按唐𤣥宗曰嚴挺之為罪人請屬所由崔咸舉
觴罰裴度曰丞相不應許所由官呫囁時指京尹劉栖
楚也三省曰京尹任煩劇唐人謂府縣官為所由官項
安世家說曰今坊市公人謂之所由文長乃未讀温公
全通鑑耶
牙郎謂之互郎　劉貢父詩話今人以駔儈為牙謂之
互郎吴曾曰唐人書互作牙牙似互安禄為互市牙郎
此自一事智按如允吾作鉛牙之類蓋古聲通不但形
近然牙行實以市平􁏖稱不可混互也
牙市又曰經紀　今人稱牙儈為經紀其語有自來按
唐書滕王元嬰與蔣王皆好聚斂太宗嘗賜諸王帛勅
曰滕叔蔣兄自能經紀不須賜物韓昌黎作栁子厚墓
誌云舅弟盧遵又能經紀其家金史有牙例課
黄冠有妻孥者曰寄褐　燕翼詒謀録宋禁宫觀寄褐
謂今之火居道士也誒詒録謂之啞□叱枳房千里曰
師郎
祠祝即廟祝　今人以守廟道士呼為廟祝此蓋有本
漢表景中六年更名大祝為祠祝武本初元年更名曰
廟祝
跛撃跛覡也朶覡滇中巫人之稱　楚語觀射父曰在
男曰覡音檄荀子傴巫跛撃之事注撃讀覡古者廢疾
之人主巫覡之事升菴曰滇中巫人曰朶覡至曰珤眊
者乃古今注所載取無患木制鬼者也段柯古亦載無
患木制鬼鬽其人瑶􁀙智以為當是瑶眊何子元曰雲
南夷羅巫師曰朶兮薄殺雞籖其腿骨即雞卜也
鐐子下役之稱　宋仁宗遊後苑還宫索漿甚急宫嬪
曰大家何不於外宣索而受渇仁宗曰吾屢顧不見鐐
子恐問之則所司有得罪者升菴曰鐐子亦庖人之别
稱音力吊切智按今王府勛戚稱手下曰牢子大内門
軍亦曰牢子或牢鐐音轉而訛作此字然官家各時習
成稱呼因為典故未可臆㫁也
重臺賤稱　巵言學羊欣書為重臺蓋梁武評欣書如
婢學夫人也左傳晡時為僕日昳為臺又曰皁臣輿輿
臣臺重臺言婢之婢也智按説文嬯遲鈍也闟臺亦如
之箋云闟嬯浙之方言曰阿帶平聲改作懛馬曰駑駘
蓋本㚢臺之賤稱也
目癡為九百　陳無己曰世人以癡為九百愛日齋叢
抄言東坡亦用之張平子賦曰乃有秘書小説九百虞
初虞初事漢號黄衣使者亦號九百俗縁其小説瑣碎
耳
敵手曰對家　魏文言以單攻複對家不知所出古概
稱人曰家裴徽為荀粲與傅粲通二家騎驛故相沿議
論著作遂有當家作家之名孔明與李子豐曰方之氣
類猶為上家
橛豎壓獠皆賤稱也　崔浩曰屈丐橛豎小人豎賤稱
也橛言直立崛强如橛也北史周文帝討諸獠獲其生
口以為賤𨽻謂之壓獠資暇録髙歡時呼奴為邦五色
線唐呼左右為都公其因馮子都乎
宰相蒼頭曰宜禄　見沈約雜記袁褧曰于慶改名丁
宜祿投丁謂謂喜曰吾大拜矣
稱男子曰南北猶稱物為東西也　逌旃瑣言曰世指
好男子窮者咤曰好南北無東西
猘兒狢子　三國曹操呼孫策為猘兒闗公罵孫權使
為狢子唐代宗以孚名賀知章子蓋戲其為爪子也爪
借音為獠今山西有爪子之稱
秦人漢子　老學菴筆記曰今人謂賤丈夫曰漢子蓋
始於五季紛攘時北齊魏愷自散騎常侍遷青州長史
固辭宣帝怒曰何物漢子與官不就此其證也陶九成
引成式廬陵官下記有研朱漢子語
佃客田騶衣食客　晉書百官志諸公及開府從公給
菜田十頃田騶十人光祿大夫菜田六頃田騶六人又
當官品第一第二者佃客無過五十戸此晉武平吴後
制王公近郊有芻藳之田又得廕人以為衣食客及佃
客也東晉寓居江左都下人多為諸貴人左右佃客典
計衣食客之類列子田更詳疑始
辟邪宜禄　魏明帝使給使辟邪召司馬懿辟邪給使
之號猶漢之丞相蒼頭呼為宜祿也漢書蒼頭廬兒又
言蒼頭軍猶義子也
事力猶黄囘之快手也　宋書蕭惠開有舫十餘事力
二三百人戴明寳使黄囘募江楚快手八百𨽻劉勔搜
神記􁀙縣吳望子事貴人乗船挺力十餘即事力之意
首坐謂之客唐謂之坐頭確酒者謂之白席　左氏臧
紇為客唐李尚書益與宗人尚書益赴飲上坐笑曰今
日兩副坐頭俱李益執事勸酒謂之白席人亦謂四司
人
自漢已有酒保之稱　文長曰兩見鶡冠子智按李燮
杜根皆謂酒家保
大伯焌㷮厮波劄客撒暫泛索勘宅驩門　夢華錄要
曰量酒博士至店中小兒子謂之大伯婦人繋青腰為
客换茶湯者謂之焌㷮歌唱獻菓子香藥者客散得錢
謂之厮波妓不呼自來謂之劄客散菓食客然後求錢
謂之撒暫泗水潛夫記作撒􁁊非時取唤謂之泛索就
人貿易撲物事者謂之勘宅鋪靣朱綠裝飾謂之驩門
輀車之夫曰体夫　唐懿宗咸通十二年葬同昌公主
賜酒餅餤四十槖駝以飼体夫注体蒲本反体夫輿柩
之夫也
部色教坊稱也　教坊有部頭有色長升菴曰周伯清
誤呼部頭為務頭可笑也按今九宫譜有務頭言填詞
之法非呼人也其説施俊語亦非蓋謂其發聲處當用
隂陽字之類
參軍蒼鶻末泥孤裝􁀙首皆劇家之稱　元瑞曰副凈
古之參軍副末一名蒼鶻一名末泥一名孤裝見陶氏
輟耕錄智閲南唐書隆演鶉衣髽髻為蒼鶻升菴謂漢
郊祀有飾女妓即裝旦之始凡夫以淨作􁀙首李義山
嬌兒詩忽復學參軍按聲唤蒼鶻
爆炭都知錄事皆青樓中之稱也　孫棨北里志妓假
母曰爆炭即今之鴇也盧嗣業醵錢詩曰未識都知靣
頻輸復分錢注曰妓之頭角者為都知其為酒糾則稱
錄事孟綮本事詩引元稹云余曽為觥錄事稱較書者
因薛濤也
三老太翁船長之稱也催碃郎篙師也　古今詩話謂
川峽以篙手為三老乃推一船之最尊者杜有長年三
老歌陶九成曰海舶中呼司柁曰太翁是亦長老三老
之意雲麓漫抄曰浙江東南溪篙用竹扣鐵鑽有肩篙
另篙另讀如列催碃郎舟師也束手攧篙諸人皆齊力
蔥打智見粤西灕江灘至險㮄又用荻篙下施鑽如鈍
錐上以木作月牙抵胸竝脇數百斛之艑不藉彈牽惟
以十二篙左右急更駕濤而上以使力便也
餅師工師花師猶子雲之載亭公弩父也　方言亭父
謂之亭公卒謂之弩父丹鉛載善蒸餅者稱餅師計有
功紀事載寧王還餅師之婦龍城録宋單父善種藝上
皇召至驪山植花内人呼為花師即木匠曰工師意也
如待詔郎中則以官稱之
翁仲猶石丈銅人謂之金翟則通稱也　鴻桷集曰始
皇鑄金人十二金翟也武帝承露盤銅仙也魏明列東
都者翁仲也從晉春秋誤以銅仙為金翟宋錢穎誤以
翁仲為銅仙師古又誤以翁仲為金翟程大昌據華嶠
後漢書復誤以徙銅人為漢明帝獨李賀詩小序得實
而又誤景初三年為青龍九年不知魏青龍止於五年
也石人號翁仲猶米顛之(闕/)　　　　　　稱从人
中聲亦兼㑹意洱記曰平仲種(闕/)
種棉絲樹故呼杜仲是也鴻桷辨之乃以(闕/)
　
　
　
　
　
　
　
　
　
　通雅卷十九
欽定四庫全書
　通雅卷二十　　　　　　明　方以智　撰
　　姓名(姓氏/)
姓氏論曰百官族姓見於堯典司商吹律以協名姓故
譜牒世表史遷記之然蜀秦宓見帝繋之時五帝皆同
一族辨其不然張説曰古未有姓自炎帝之姜黄帝之
姬始因所生地而為姓則康成所云炎帝姓姜太皥所
賜黄帝姓姬炎帝所賜皆臆説也隱八年無駭卒羽父
請諡與族公問族於衆仲對曰天子建德因生以賜姓
胙之土而命之氏諸侯以字為諡因以為族官有世功
則有官族邑亦如之公命以字為展氏釋例曰别而稱
之謂之氏合而言之則曰族例言别合者若宋華向出
戴桓公獨舉其人則曰華氏向氏竝指其宗則云戴族
桓族記謂之庶姓者以始祖為正姓髙祖為庶姓庶姓
亦氏族之别名也姓則受之天子族則禀之時君其不
賜者各從其父之姓族黄帝之子兄弟異姓周之子孫
皆姬姓者古今不同賜姓者亦少惟外姓媯滿之徒賜
族者有大功德宜世享祀者方賜之王朝大夫不封為
國君者王賜之族春秋尹氏之徒魯挾鄭宛皆未賜族
故單稱名其士㑹之帑處秦者為劉氏伍員之子在齊
為王孫氏知果自别其族為輔氏皆身自為之襄十年
伯輿之大夫曰平王東遷吾七姓從王賜之騂旄之盟
襄十一年盟亳曰七姓十二國之祖可知氏族一也姓
尤為重姓之為言生也氏之為言類也吕東萊曰三代
時曰姓者統其祖考之所自出也百世而不變曰氏者
則子孫之所自分也數世而一變以智論之姓氏皆有
别稱通稱豈可執漢儒之訓詁哉如堯舜姬姓稱陶唐
氏有虞氏禹姒姓有夏氏成湯子姓有商氏此因國語
帝胙禹以天下賜姓曰姒氏曰有夏胙四岳國命為侯
伯氏曰有吕而槩稱國號曰氏耳上古至中古人漸繁
故以氏族分之氏族始有定名至周始詳古則但為名
號若上古之氏則一國號也陶唐氏有虞氏猶之伏羲
氏神農氏今之稱漢家唐家也因生賜姓者立有徳為
諸侯因其所由生以賜姓若舜由媯汭故陳為媯姓諸
侯以字諡為族者位不敢同天子故氏其王父字或即
其諡稱以為族元凱十六族兄弟也世代久而人繁族
大則族亦一姓也又有如觀射父所稱物賜之姓以監
其官謂之百姓則姓之别稱亦猶是也漢去古近麒麟
博陸稱曰霍氏以氏代名蓋美稱耳此知氏亦可以為
通稱也以左氏之説字諡官邑才四者而已栁芳曰後
世或氏於國則齊魯秦吳於諡則文武成宣於官則司
馬司徒於爵則王孫公孫于次則孟孫叔孫于字則展
氏臧氏駟氏國氏于居則東門北郭于志則三烏五鹿
青牛白馬于事則巫乙匠陶通志則分以國以邑以鄉
以亭以地以姓以名以次以旌以事以諡以吉德以凶
德以爵系國系族系名氏國爵邑系官名邑諡諡氏爵
諡代北複姓闗西複姓代北三字姓四字姓諸方複姓
凡三十二類一切皆姓國則有代號廟號士夫有爵有
諡無爵者有字有號衆所同然共止六例豈不亦簡便
乎愚者曰三代時姓氏分而為二男子稱氏婦人稱姓
氏以别貴賤貴者有氏賤者有名無氏姓所以别婚婣
故有同姓異姓庶姓之别三代之後姓氏合而為一皆
所以别婚婣而以地望明貴賤魏晉置中正以門第官
人李唐論相惟重八姓天監士流案譜貞觀禁約鬻婚
抑巳末矣洪武四年廢圖譜局豈非厭其繁縟已甚乎
葢重賢過於世家也按仰萊姓氏考曰庖犧氏而風姓
烈山氏而姜姓似氏大于姓中古不得賜姓因氏其王
父字諡似姓大于氏殷五世通婚婣姓猶尠也至百世
不通其姓已繁然仍有姓有氏如師尚父姜姓吕氏姓
則不遷氏則屢遷後世以氏為姓無復分别男子稱姓
女子稱氏一也而有百姓千姓之書百七十門萬姓之
統譜矣
自有統譜原引粲然然未必盡當無舛也如所氏引伐
木所所以古有虞衡因主伐木遂以為姓此亦支矣風
俗通所姓宋大夫華所事之後穀梁傳隱九年俠卒俠
者所俠也此與顔籀已異朱以為舜臣朱虎後似之東
觀曰其先宋微子之後周衰宋滅奔碭易姓為朱廣韻
本自髙陽後周封于邾為楚滅子孫去邑氏朱則朱有
三説路氏國語妘姓陸終子求言後别封路廣韻唐世
系姬姓帝摯後封路急就篇注路水名在涿郡界居者
氏焉此亦三説也苟艸名所居饒之因命氏又云晉荀
氏後避難改姓姓苑又云黄帝後説亦參差今闗中􁁊
音茍去聲其實説文茍字从芊省􁁊古文也龎為高屋
之名其先殷富好為室屋審引審曲面勢當為司空之
官則尤囘穴矣兒倪本為一姓鄩尋文合斟尋□即是
裘而師古不能原角本無甪而應麟分為二又何在是
正閎閣逄逢以為功哉觀通志所載移避所更相伯袁
爰之為一疏棘桂痛之更變京嵇之自取賀師之避諱
吞之音他前遺之音惟賁之音肥不之音彪玉之音肅
能佴二姓之音耐員慕子胥則平聲不當音運毋丘即
貫則雙姓不得音無加以遺複沿改無常博雅者不能
無漏宜矣是用裒集列其稀僻者備遺忘可也(自子長/刪世本)
(為世表旁行邪上并效周譜此劉杳所引也漢溝洫志/王横亦引周譜後漢有鄧氏官譜應劭王符皆有姓氏)
(篇何承天乃作姓苑吳志薛綜定五宗圖晉摯虞作族/姓昭穆記南齊賈淵祖弼之父匪之世傳譜學王𢎞百)
(家譜王儉廣之元魏定諸州士族自陳羣九格由中正/考之唐有髙士亷氏族志路敬淳衣冠譜王元感姓氏)
(實論栁沖大唐姓族系錄二百卷栁芳註論甚詳作永/泰新譜李利涉唐官姓氏記韋述開元譜張九齡姓源)
(韻譜林寶元和姓纂八姓外三百五十姓宋景祐雁門/邵思姓解百七十門二千五百六十八氏錢明逸撰熈)
(寧姓纂紹興中鄧名世有姓氏書辨証鄭樵為氏族畧/長沙丁維臯撰百族譜周益公序又嘗脩姓源韻補容)
(齋常譏之鄧氏辨証黄潛嘗譏之大抵附㑹耳洪武十/四年編脩吳沈典籍劉仲質吳伯宗據户部黄册編為)
(千家姓首云朱奉天運楚中周景虞以韻編之成章如/千字文因姓載歴代之人則凌迪知萬姓統譜具矣然)
(無辨證當别作一書而闕疑尚多且有所俟/崇禎戊寅冬皖桐方以智密之識于稽古堂)
奠繋定世周譜為法　周禮世奠繋小史定繋世疏曰
天子謂之帝繋諸侯謂之世本世本十五篇劉向言與
左氏合載在漢志世本叙黄帝以來祖姓所出史遷所
從取以作史記者隋經籍志謂漢初得其書葢出于秦
焚之後宋洪景盧謂其書今亡不知於何時亡耶唐志
宋衷世本四卷春秋正義曰今之世本與司馬遷言不
同遷言多誤通鑑外紀曰世本經秦歴漢儒者改易則
唐以來混之非亡也
古重賜姓今重别婚　姓非天子不可以賜而氏非諸
侯不可以命姓所以繋百官之正統氏所以别子孫之
旁出族則氏之所聚而已葢别姓則為氏别氏則有族
族無不同氏氏有不同族故八元八凱出於髙陽氏高
辛氏而謂之十六族是氏有不同族也商氏條氏徐氏
之類謂之六族陶氏施氏之類謂之七族宗氏華氏之
類謂之戴族向氏謂之桓族是族無不同氏也蓋古以
國為氏號故旁支謂之族自漢以後族即一姓矣
半千姓慕伍員不當去聲而姓苑苑凉之員則以姑幕
員亭之聲而誤　唐員半千本宋劉凝之十世孫因受
齊禪奔元魏自慕伍員改姓員人即附于前凉員家遂
與姑幕縣南員亭之員俱作去聲按半千以慕伍員改
員杜預音云員字子胥詩樂我胥為餘辭聊樂我員亦
餘聲可知伍員平聲乃宋人譏之升菴曰伍員之員音
運艮齊等書祖之朱光家乃造分員貟為二字
毋丘當音貫　史田世家伐衛取毋丘注索隠曰毋丘
即貫古國名今作毋字殘缺耳然今廣韻韻㑹虞韻毋
字下載複姓引毋丘誤矣此因漢書有曼丘臣師古曰
曼丘毋丘本一姓故遂以為毋然則漢時毋已訛為毋
毋與曼聲近升菴曰漢有毋丘興毋丘長毋丘毅魏有
毋丘儉今分為二曰毋曰丘而毋為父母之母母氏子
孫亦不知矣七脩類藁曰毋丘音貫見在濟隂縣南今
為曹縣按毋古字後人加貝毋葢古冠象建簪形借為
貫串之毋升菴亦未知也
左丘明姓丘　單姓丘者亦不本於毋丘孔平仲雜鈔
曰左丘明姓丘李太虛侍郎虚中言昔湖州有人發古
冡得碑乃南朝丘遲其言遲乃左史丘明之後王元美
駮之元美安知左丘明之確姓左耶孟竒有丘明不姓
左之說
郗郤本分而聲亦相借　東觀餘論曰郗姓音絺而俗
作郄因讀郄詵之郄詵乃晉郄縠後郗鑒乃漢郗慮後
陸魯望詩一段清香染郗郎亦誤矣然觀右軍帖以郗
為郄誤自此始退之所以貶為俗書也智按說文􁀙在
河内丑脂切􁀙晉大夫叔虎邑綺㦸切郤訛為郄故亦
混郗毋亦絺綌相因郗轉入為郤乎隋書袁充傳冬尚
衣葛客曰絺兮􁎖兮凄其以風則谷吝隨人屬書久矣
劉杳云􁩌酒音振而升菴音􁩌為郗將以□吝同而及
郗耶􁩌音振無因嘗以沈約􁰨酒亦是汁酒當縁汁轉
平為絺猶郤轉郗也戲可平去故劇亦音戲古人讀郤
亦與嘻近故魯望借聲作詩耳
籛省為秦　彭祖姓籛名鏗轉注古音曰籛本禾名𨽻
省為秦此説出國名記楊龜山曰論語稱老彭謂老子
彭祖也武夷志籛鏗二子長曰武次曰夷
揚自非楊　升菴曰晉有羊舌氏叔向子伯石食邑于
揚曰揚食我晉既滅羊舌氏分其田為三縣曰平陽曰
楊氏則羊也陽也楊也同出一姓揚子雲自以為蜀無
他揚字不从木而楊脩曰吾家子雲特子雲好竒耳智
以姓亦何竒之有古今𣺌莽姓譜皆附㑹其説不一子
雲自云姓揚甚明楊脩少年聪穎之筆考究未深且古
人凡事假借詼諧故曰吾家子雲今乃欲改子雲之姓
則何不改揚州為楊乎趙凡夫亦以子雲為木旁楊皆
坐此故
司徒通作申徒信都申屠　司徒以官為氏史記項梁
立韓成為韓王以張良為韓申徒即司徒莊子有申徒
嘉又有申徒狄皆複姓西漢申屠嘉東漢申屠剛與申
徒同宋羅璧識遺云史通譏遷固謂韓王名信都亦誤
矣潛夫論拜良為信都又曰信都者司徒也楚漢春秋
作信都注信音申此與史記申徒可互推古人信與申
通司因信轉之故
堂谿即唐溪　風俗通吴王夫槩奔楚封堂谿因為氏
延篤傳少從穎川唐溪典受左氏傳魏志曹勝在省闥
薦潁川堂谿典即唐溪典水經注作棠谿典
鄧名世謬穆翟狄之疑　黄溍筆記言鄧名世姓氏辨
證以穆為宋繆後繆為秦穆後非也此因皮日休有秦
穆諡謬論耳如謬忌正作謬而鄧亦不引翟方進汝南
人而謂方進音迪汝南之翟音宅何自相矛盾耶
稽嵇　吕覽秦賢者稽黄漢貨殖稽發黄帝臣泰山稽
之後嵇康之姓則音奚奚本夏車正奚仲之後康為上
虞人徙亳州嵇山之下遂為姓嵇紹在晉為銍縣人即
今之宿州也宿州有嵇山説文嵇字乃因嵇氏而新附
者又複姓有温嵇氏後周耿豪賜姓諸嵇氏洪洲奚姓
之下失收嵇
洪昌洪果非洪氏𢎞憲非𢎞氏　容齋曰國朝所脩新
源韻補可笑如五代有參知政事洪昌洪果皆劉龑之
子及晟嗣位用為知政事本連𢎞字以國朝諱追改之
非姓洪也洪慶喜序丹陽𢎞氏云有𢎞憲者元和四年
跋輞川圖不知𢎞憲乃李吉甫之字
三眷三祖　五代史裴氏號東眷居西涼者西眷居河
東者中眷按唐宰相世系表東眷有居道休澈垍冕度
西眷有寂矩中眷有光廷遵度樞贄又韋氏潛號西眷
穆號東眷其號三祖者則崔李鄭薛也崔殷子雙為東
祖邯為西祖寓為南祖亦號中祖李楷五子叡為東祖
芬與弟勁共稱西祖輯與弟晃共稱南祖鄭温子曄為
北祖簡為南祖恬為中祖薛懿三子詼號北祖雕南祖
興西祖見唐世系表此言祖者猶言宗也
言夏子者禹湯也　徐樂傳名何必夏子服䖍曰夏禹
也子湯也湯子姓又如杜周傳覽宗宣之饗國韋昭曰
宗殷髙宗也宣周宣王也
□即□□即厥　漢有彡姐羌見馮奉世傳後合彡姐
為□音陜近時有登進士者御筆改為􁁊音陜云今字
彚作□从貝訛也博雅有毑即姐字皆時造也如漢賜
衡山妾厥氏集韻古作□□後又造□字短也□氏京
兆人今字彚作□按古尚書厥作􁅞以篆□也□厥音
近遂訛為□
厙音赦即音庫之轉　後漢竇融傳金城守厙鈞今字
書音赦不知古多魚模漸轉家麻庫之為赦猶垀罅惡
亞也如晉中郎㬊清音緩葢古煖音暄莊子煖然音暄
是也煖或作暖師古以爰書為換為其音近今吳人讀
援如玩
屯莫如音沌　風俗通混沌太昊之良佐因以為氏漢
有屯莫如儒林傳作毛誤矣沌即屯今洪洲通考姓氏
願韻遺收屯姓又姓譜亘姓引亘䕶之今南史作垣䕶
之此非南史誤蓋桓氏避欽宗諱改為亘氏洪洲載紹
興時甚明升菴以為南史誤則又誤矣
毋煚姓在麌韻　升菴七麌載毋照開元含象亭十八
學士之一其後孟蜀有毋煚多藏經史號曰蜀本宋末
有毋制機亦名士元瑞嘗譏丹鉛錄云毋昭裔孟蜀人
其子毋煚藏書最富今合此條知升菴懶于常翻正史
喜閱小説小說偶以煚訛為􁁊而遂以為開元之毋􁁊
耳今王伯厚書亦嘗作毋煚即筆叢亦間作毋煛豈便
引用乎或云安知非前人之誤智謂新舊唐書皆作毋
煚董衡特作音訓音煚為□葢燛之訛竇苹亦音□楊
公之誤明矣然收毋姓于麌韻最是洪洲止入有韻而
子謙竟不載矣葢有韻者乃晉人之音如易林中田膏
黍以享王母後漢語前有召父後有杜母可証元美作
毋煛收於虞韻亦誤
􁝷乃傰之訛　弇州説部載􁝷姓音多漢􁝷宗又載傰
音朋漢南山盜傰宗此誤也王尊時南山盜倗宗倗或
作剻傰傰􁝷茤六字通用道昭洪洲皆詳
朴姓音標　六合有朴姓自云音標葢出自髙麗智謂
不準之不古平聲有讀為紑聲者故轉注畧音彪朴與
不近標又彪之轉也
姓氏字音變易有不得不因之者　楊氏曰如䨲音萬
軤音呼褟音喧厙音赦余本余而轉作入音蛇乜音彌
也切字皆生造若嵐􁢸昋炅本桂姓避讎而分為四字
伯厚音桂道昭音攜原無其字他若􁁊音盤□音拱􁀙
音亥䎰音昨侴音丑䚋音運卤音罪􁦟音暴□音孤求
之音義了不可知想前代吞之音天亦此類乎氏族書
有吞景靈晉有吞道元與吞公牋今類書引之改吞作
查書叙指南所引猶是吞字葢古天有汀真切則吞有
他前切乃其理也□非從俞乃説文􁔭姓而加之者也
爰音倒乃叟字古□改人在上作□遂書作􁦟此姓苑
之失也然瓽金姓䣊而作瓽或本于党蟲達本蠱省而
蠱又音冶孟獲讀莽獲而莽何羅乃以逆改此中沿失
豈是一端又言宣德中王驥征麓川有土司三人乞賜
姓驥以怕刀刴為三酋姓其後三人得華風漸識字改
怕為帕刀為刁刴為隋又有游商言隋為裂肉乃改為
多諸如此類莫可勝紀是以姓氏一事最難是正不如
聽之
　　姓名(人名/)
　　　(不能盡載苐取嘗所見而音釋未定與/鈔刻訛異者或考論其分合則記之)
有各本異載而實同者　伏犧一作虙羲庖犧包犧炮
羲伏戲律厯志作炮羲帝王世記作包犧莊子伏戲得
之以襲氣母羅泌云名蒼牙姓苑伏勝伏后宓子賤皆
伏羲後韻㑹作虙子賤家語作宓不齊三國有秦宓古
實通借而字書分虙為虎兒宓安也遂成二音而竟以
言虙子賤者為誤泥矣姓韻一屋有虙而四質無宓可
證舊説作網取禽獸供庖厨故曰庖犧氏智按古包孚
一聲如枹桴脬胞之類(詳見/卷首)孚甫付伏故包伏亦相通
　神莀神由崔希裕略古以神農作莀董逌錢譜作神
由　伊帆即伊祁又作伊几古天子號或曰即帝堯堯
姓伊祁保定府完縣有伊祈山堯母所居周禮有伊耆
氏疑古有此稱遂為職名　大□即大禹山海經舜稱
帝俊禹稱□藝文志有大禹三十七篇字作□王氏引
作􁁊史記注禹名文命字密之類何可信也　鼔叟即
瞽叟古今人表尚書作瞽瞍字書作□叜吕覽瞽叟伯
厚升菴引作鼓□乃古篆之訛文然吕覽瞽叟亦瞽者
通稱不必即舜父也　伯鮌即伯鮌見書注升菴以□
為鮌楚辭作鮌尚書作鯀字考作􁅊阮公堅之每據屈
子以鮌為寃智又因東坡言四族非四凶為左傳流傳
之過益信其人殆剛直犯上者　帝芒即帝荒見夏紀
孟浪一作􁀱浪􁀱本血􁀱音荒去聲今猶以慌恾連稱
　牟光即務光見人表伯昏無人即瞀人蓋古務牟無
模通聲　帝予即帝杼夏紀顔魯公吳興地記烏程有
杼山言夏七世王杼巡狩至此　續身即續牙舜七友
之一也戰國策顔斶曰舜有七友注七友雒陶方囘續
牙柏楊東不訾秦不虛靈甫也見陶潛聖賢羣輔錄尸
子止載六人班固人表載五人師古曰秦不虛或作秦
不宇雒陶一作雄陶　伯􁁊即伯□或作臩燛唐杜佑
疏伯景即伯□　仲􁆔即仲虺荀子引仲蘬亦仲虺也
□古雷又為雷聲音虺辛泉載□是也九經考異作仲
􁇅與石經仲傀而不載仲蘬　伯翳即伯□□即益元
瑞考訂確以為是一人而史記誤分也據竹書費侯伯
益出就國則知大費為國封矣吕覽作化益世本化益
作井宋衷曰伯益也又作伯嗌　􁀙吺鴅吺即驩兜尚
書古文作鴅吺韓退之有闗弓射鴅吺書疏引驩頭郝
氏一作讙朱弱侯引韓詩作􁀙殳　􁁊□即大丙列子
曰主車則造父為御􁁊□為右葢善御者或曰周穆王
車名石林燕語曰王起所不識者惟􁁊□二字王起唐
武宗時人王伯厚音為秦丙近代屠緯真作序曰唐辨
□□止存王起王元美胡明瑞作□□其引穆天子傳
又作□䓢為右則又以訛傳訛矣梅氏音齊合舊音泰
丙按淮南鉗且太丙之御可證伯厚之秦丙乃刻者之
誤梅氏之齊合抄道昭篇海耳　柏譽虞書作伯與人
表作伯譽　咎單尚書序作臯善　末斨古文尚書作
殳斨　中曶仲忽古今人表如張中中山甫於陵中子
皆仲字周八士四產八男之説向無所徴今徴之董仲
舒郊祭篇包咸據此作注□言㫃即言偃説文　㫃蹇
之貌古人名偃字子游謂旗之九斿也　卑湛古今人
表作裨諶　伯犕即伯服周襄大夫犕音避牛八嵗曰
犕有讀服匿為避匿者箙一作□可知古人服與避為
一聲　禽敖齊有黔敖古今人表作禽敖　犁鉏孔子
世家犂鉏請以女樂遺魯韓非子作犂且　申棠筆乗
曰論語申棖鄭氏云即申續史記申棠字周家語申續
字周史記以棠為黨家語以續為續傳寫之訛也後漢
王政碑有羊羔之潔無申棠之欲以棖為棠則申棖申
棠一人爾開元封申黨召陵伯又封申棖魯伯宋祥符
封棖文登侯又封黨淄川侯竝列從祀嘉靖九年祀止
存棖李士龍曰棠字非音棠棣之棠葢與棖即一字而
兩書耳觀古文膛亦作瞠撐亦作橖鎗亦音鏿六字並
音鐺皆諧聲字也掁亦音棖本作􁀙亦諧聲字可見棠
亦音棖史記有申黨無申棠信訛也智以古庚合陽棖
亦讀倉故與棠近考工之䟫即撑可証續則棖之入聲
　曾藏即㸃説文乃作􁀙　巫馬旗即巫馬期見吕覽
　季次一作季沈仲尼弟子季沈遊俠傳作季次即公
晳哀不肯為家臣子華子有季沈語　曹劌即沫左傳
曹劌史記作曹沬柯之盟執匕首刼齊桓又作曹翽因
劌而訛　甯戚甯戉甯越淮南子作甯戉智按古鉞作
□非戊己之戊也史記作甯越一作寧越通考作寧經
訛也吕覽勿躬篇管子請以甯遫為大由誘註即甯戚
　屠蒯即杜蕢禮杜蕢自外來鄭注或作屠蒯左傳作
屠蒯　文伯歜左傳孟文伯穀慶父孫其父穆伯公孫
敖也娶莒曰戴已生文伯聲己生惠叔禮記注文伯歜
即榖也季悼之子公甫靖是穆伯穆伯妻敬姜生文伯
據世本而文十五年公孫敖之喪亦有聲已帷堂而哭
之之事　逄䝉荀子吕覽俱作蠭門王褒作逢門七畧
作蠭䝉古通用逄逄後别　逄䝉之弟名鴻超楊朱之
弟名布見列子　亢倉即庚桑莊庚桑楚老子弟子列
子耼弟子有亢倉子今亢倉子書乃唐王士源作孟浩
然集序自言修亢倉子九篇　精目列子爰精目狐丘
父之盜餔之張衡應間旌瞀注即精目　孰姑即夀諸
郝氏曰世本吴孰姑徙句吳注孰姑吳王夀夢也春秋
稱吳子乗或謂之乗諸諸與姑夀與孰聲近本一人今
之常孰姑蘇本此智按樂記封堯之後于祝或為鑄後
又省為夀宗吾本曰今姓有夀乃鑄之後此足証孰姑
即夀諸之音如唐初使突厥之鄭元璹音束則亦北人
孰夀二字呼之為一故隨手以束字音釋之而胡三省
據為典故不敢改耳　史記左氏鱄設諸相如賦作剸
諸即史專諸　禮記世栁即泄栁　集韻□任即遲任
　世本然王即赧王赧古人扇切　示眯祈彌即提彌
左傳提彌明搏獒史記作示􁀙明索隱作祈彌　考異
有扈氏古文作􁀙漢書作戸　有扔氏即有仍氏見人
表　莫嚻即莫敖嚻嚻亦與嗸嗸通可証字當作嚻而
恕先又分為二字　榖於菟音垢烏塗今遂有􁀙字􁀙
字即孫叔敖即蒍艾獵列女傳作蒍獵艾永叔跋孫叔
敖碑名饒今字書又作□　無侅穀梁作無騃　裂繻
公羊作紀履繻　州吁榖梁作祝吁　文十四年晉人
納捷菑公羊即杵臼　屠顔賈即屠岸賈　左趙盾弑
彛臯公作彛獋　昭元年齊國弱公作國酌　軒虎公
羊作罕虎　公作成熊榖作成虎　夷昧公羊作夷未
　郤宛榖梁作郗宛　伯舉公羊作伯莒　陳孔奐公
作孔瑗以古讀援如玩　意如公羊作隱如　弁􁩁琴
操作卞和　棼冒勃蘇即申包胥見國策棼乃申音冒
勃乃包音蘇乃胥音　知過人表作智果　秦穆公時
方歅善相馬莊子作九方歅通作諲音因又音烟李軌
音烏兮切又作九方皐韻㑹作一名皇孫愐作歅洪洲
但云九方甄作九方臯既漏又誤　薛燭説劒者抱朴
子作薛灼文選注薛蜀　癰疽瘠環説苑作雍雎孟奇
謂字書不相通字書自不知古人之通也趙岐謂瘠為
姓孟竒謂瘠如巫尫之類　顔讎由孔子所主史記作
顔濁鄒師古注人表顔濁鄒即顔涿聚也郭太謂左原
曰顔涿聚梁甫之巨盜段干木楚國之大駔卒為忠賢
注見吕覽推讎由當與仇繇讎夷鴟夷聲轉似因人形
而呼之疑濁鄒二字亦是古方言醜語也　石經孟子
􁁊鼃即蚳䵷見楊桓六書統　鬼谷升菴以為即鬼容
區又作臾區一統志曰姓王名謝洪洲作名詡其實儀
秦所師乃託言耳烏有先王也　郁釐史記把文公卒
弟平公鬱立索隠作郁釐引譙周云名郁來然則青田
之郁離子本此乎　計然計研計倪峜研見史記及吳
越春秋即辛文子一曰名鈃研之訛也　孟卯即芒卯
戰國策人孟獲亦讀莽獲古讀􁀱浪可証　吕覽商文
與吳起語相事史記作相田文與吳起語漸子謂孟嘗
封于商愚謂嘗商音近相借　叴由韓子作仇繇修文
御覽引吕覽曰中山有􁋝繇者智伯欲攻之遺以鐘升
菴引作夙繇則吕覽之訛本也今本皆是夙繇厹由又
作㕤由　吕氏春秋荆人佽飛刺蛟或作次非馬融頌
引作兹飛注即佽飛漢武以為校尉之名博物志注周
日用曰余嘗行經荆將軍墓墓與羊角哀隣昔安伯施
云為荆將軍所伐乃在此也其地乃苑陵之源求見其
墓碑將軍名軻字次非豈古先有壯士次飛而軻慕之
以為字乎此與管子之稱西施可互証也　固乗新序
作固桑説苑作古乗人表云晉舩人固來師古曰即固
乗也見黄朝英説　景􁋅師古曰子何反即景荖宋玉
弟子也今作差洪洲載一作景慶　南榮疇即南榮趎
漢表作疇而莊子注音趎為疇葢侏張即侜張古音通
也　徐市即徐福秦方士以童男女入海者市即古芾
字故與福音通陳水南曰今倭之北京有徐福祠亦自
以福為其祖也金仁山言日本云吳太伯後則吳亡其
支庶入海　赤麋即赤眉王莽傳　苦唒賊名見朱雋
傳九州春秋作苦哂　悔母即嫫母　妲改䵣己即妲
己字統作䵣己説文有改女字也自當為妲己而設
公羊聖姜即聲姜　頃熊公穀以嬴氏為熊氏敬嬴作
頃熊或曰秦姓嬴其先史作熊渠熊通可証　閭須閭
娵閭姝孟娵明娵閭娶魏策曰閭須南威之美荀子佹
詩閭娵子奢莫之媒也楚策孫子賦閭妹子奢莫之媒
兮七諫謂閭娵為醜惡哀帝命隴亷與孟娵同宫後語
作明娵因孟訛為盟又訛為明集韻引荀子閭娶則移
體耳　先施即西施古先西通音國策魯連曰豈毛廧
先施哉七發使先施陽文皆謂西施管子西施毛牆盛
怒氣於面不能以為可好管子去吳越數百年則古有
此美人而越女慕之為名耳莊子厲與西施司馬彪注
云夏姬不知何據或夏姬亦名西施邪或曰或吴時人
借此相美洪洲曰西施姓鄭名旦此不足據　羅紨即
羅敷馬永卿言昌邑王妻中一人嚴羅紂紂音敷智按
漢書昌邑傳臣敞故知執金吾嚴延年字長孫女羅紨
前為故王妻察故王清狂不惠師古曰紨音敷此即慕
羅敷之名而名之永卿引作紂又見誤本　有謂莫愁
非女者有謂曲名而以人當之者盧家其一也河中女
其一也焦澹園爭莫愁為白門拘矣宋曾三異以石頭
城在楚之郢中今有莫愁村智按三異説是但石城為
今承天承天非郢中乃後周改為郢中耳三異又云曾
見莫愁之像有石本衣冠甚古乃古之神仙者流非女
子也此姑勿論石城樂臧質為竟陵時所作莫愁曲云
聞歡在揚州相送楚山頭楚山必在楚澹園謂揚州近
白門則承天之客不下揚州乎唐人詩村近莫愁連竹
塢人歌楚些下蘋洲則莫愁屬楚梁武樂府云河中女
兒名莫愁洛陽亦有莫愁洱記云莫愁乃曲名而以人
當之仁寳言宋有蘇小小武林小説言自古至今凡有
二十許名小小者可以為澹園爭莫愁解嘲
有無字無名而後人考出者　青陽帝夋髙密少昊名
摯字青陽帝嚳名夋成湯字高密見帝王世紀按山海
經以帝俊山林為舜林而帝俊生后稷郭璞注又以為
嚳得毋附㑹者因此兩訛耶虛舟先生曰古書錯訛未
可盡信推論俊與舜聲近　虞幕為舜所自出鄭語桓
公為司徒簡於史伯中云虞幕能聴協風以成樂物生
者韋𢎞嗣注虞幕者舜之後虞思也按虞幕為舜所自
出史趙曰自幕至於瞽叟無違命舜重之以明德觀自
幕至叟及舜重之之語則非舜後明矣三國志韋昭字
𢎞嗣吳雲陽人晉史作曜避晉諱也　許由槐里人見
莊子釋文何子元云字武仲茂先謂司馬遷云無堯讓
許由事楊子雲亦云誇大者為之尚論曰舉為四岳而
辭智按無據傳曰許大岳之後許由亦棄官而隠者耳
　臯陶字庭堅或引左傳臯陶庭堅不祀忽諸並稱則
疑非一人臯陶一作咎□鍾繇字元常取咎繇陳謨彰
厥有常之義世説庾翼謂鍾㑹曰何以望君遙遙不至
葢戲其父諱也今人讀由非　孤竹君姓墨名台見孔
叢子注伯夷名允一名元字公信叔齊名智字公達見
論語疏正義引春秋少陽篇或曰姓墨胎氏或曰其父
名初字子朝姓纂墨氏即墨胎音眉孟竒曰國名記墨
台即禹之師一曰墨怡孔叢子注孤竹又有子名伯遼
陳繼儒撰逸民史而不能詳夷齊名氏故為補之智按
地道記孤竹在肥如南秦為離支漢為令支齊桓曾至
其地今山海闗北十里有孤竹君墓凡此皆附㑹原當
彷彿聴之後周遼西人怡峯云本姓黙台　子產一名
美見左傳注或云字子美宋人詩話言人譏東坡詩用
子美不知正謂子産　易牙名巫見孔穎達左傳疏何
子元云名亞則牙之轉音也巫又亞之訛古牙與互通
或音之訛揚子作狄牙不能齊不齊之口即易牙也
文種字子禽見吳越春秋吕覽注云文種字禽楚鄞人
　孟軻字子輿又字子居見漢書並孔叢子又聖證論
字子居曾參字子輿參當音叅乗之驂今讀為森子居
或是車訛車因輿訛　孟子父母孟子父孟孫激公宜
母姓仉妻姓由智按古掌字作□有反爪為□之説玉
篇續考與字彚皆作仉皆因梁四公子之仉䏿也晉有
琅邪掌同前涼掌據　陳仲子字子終見皇甫謐髙士
傳　失馬塞翁姓李見髙谷詩序此寓言也而後人實
之　莊子字子休見列子注成元英疏　杜康字仲寧
見魏武短歌行注　酉陽雜俎吴剛李賀詩作吳質
叔孫敖名饒費補之云得延熹碑封潘鄉今固始也歐
陽公集古表之　漢太公名煓又名煴後漢書注髙祖
父名煓皇甫士安曰名煴字執嘉元美引作名耑馬永
卿曰唐宰相世系表叙劉氏所自出言從大梁徙沛生
仁號豐公生懦字執嘉即太公懦音湍　項伯名纒字
伯見漢書注　孔藂即叢字表有蓼夷侯孔藂以執盾
前元年從起碭師古曰前元年謂初起之年胡亥元年
也此即史記所謂孔將軍居左者　叔孫通名何見楚
漢春秋　曹參字子敬見博物志史記注參字敬伯參
以敬言故音驂益知曾參之名以參輿音驂　丁公名
固見楚漢春秋　申公名培見史記注　轅秉崔廓朱
暉周述髙士傳東園公姓轅名秉字宣明或云姓國姓
庚姓韋夏黄公崔廓字少通或云名廊綺里季朱暉字
文季或云吳實字子景甪里先生周述字元道或云字
道元又按東觀餘論園作圏匡謬正俗有圏稱陳留風
俗傳云自序圏公之後為秦博士避地南山惠帝以為
司徒今得漢石刻有云圏公神座綺里季神坐姓氏書
多以圏為園公之後周密又引留侯世家注東園公姓
唐又言太伯之後周述字无道元无相近也𤣥元相近
而唐人避諱以𤣥為元通考所云姓庚唐之誤也姓韋
乃袁之誤也崔廊廓之訛也又按周密引元道作无道
而今本史記注皆作元道又索隱引陳留志園公姓唐
字宣明夏黄公姓崔名廣字少通甪里先生姓周名術
字元道京師號曰霸上先生孔父秘記作祿里皆王勃
據崔氏周氏譜及陶潛四八目而為此説　壺闗三老
茂姓令狐見荀恱漢記令狐氏譜引之　侯芭字鋪子
見論衡　楊王孫名貴見西京雜記　伏生名勝字子
賤見西漢碑葢祖伏羲與宓子賤字説家言宓虙非一
字而古人借聲久矣　侯􁀙葉少藴云漢金鄉侯長君
碑云諱成字伯盛防人當漢之興濟太上皇于鴻溝諡
安國君曾孫􁀙封明統侯光武中興𤣥孫霸為大司徒
封於陵侯此漢書所不詳者智按從無􁀙字當即黼字
耳　張夷陳心叔名疑曰東方朔本姓張氏父名夷字
少平一曰金氏朔母田氏生三日母亡鄰母拾之東方
始明曰東方朔見太平廣記　黄子亷黄溍筆記陶詩
昔有黄子亷注引黄葢傳南陽太守子亷之後按黄香
之孫守亮字子亷為南陽太守　梓潼文君名參成臯
令任碑名𦙍東觀餘論曰文翁學生題名碑其郡望有
云江陽寧蜀遂寧晉原以晉書志考之江陽蜀置此郡
寧蜀遂寧晉原皆是宣武平蜀後置周公禮殿記云甲
午年故府梓潼文君不審文君之名予云華陽國志載
文參字子竒梓潼人平帝用為益州太守記中文君乃
此人也甲午乃光武建武十年云且如漢成臯令任碑
云字伯嗣又論水經與漢碑刻不同者多如王純碑道
元注云王紛碑又州輔碑道元注云周苞如表良碑道
元注云袁梁又為蜀國都尉王君碑道元注云蜀都太
守姓王字子雅又按文翁名黨字仲翁見張崇文歴代
小誌　許靖為子將從兄巵言曰真誥謂蜀司徒許靖
字文休是長史六世族祖徴士邵字子將是五世族祖
尤誤按子將于文休為從兄俱知名並有人倫之稱而
私情不協子將為郡功曹排擯不得齒叙以馬磨自給
今注似靖與邵父子何也黃長睿欲引以證黄庭之誤
耶　曹瞞一名吉利通鑑許攸呼操曰某甲三省注操
一名吉利　曹黠三國志注裴松之曰一狗憑黙作疽
囊按陸魯望小名記作一狗憑黠作疽囊以今測之當
以黠為是　楚狂接輿名陸通見莊子注智按列仙傳
㑹槖盧木實及蕪菁子隠峨眉尸子曰接輿耕于方地
即黄城山楚辭曰接輿髠首聖賢冡墓記黄城山即沮
溺耕處下有東流亦名苦菜山　臣瓚姓傅史記集解
多引臣瓚裴駰言臣瓚莫知姓氏索隱以為傅瓚而劉
孝標以為于瓚穆天子傳目錄云傅瓚為校書郎與荀
朂同校定穆天子傳何法盛傳于瓚不言有注漢書之
事按文紀注臣瓚引祿秩令及茂陵書姬并内官秩比
二千石茂陵書祿秩令此二書亡失不得過江明此當
是晉中朝人當是傅瓚墨莊漫錄曰校書郎中傅瓚乃
荀公曾和嶠所部校穆天子傳官屬也故取此傳以注
漢書曰臣瓚曾皈彦和亦云云可為確証　君苖姓應
舊云君苖無姓按應瑒有與從弟君苗書則應氏昆仲
矣陸士龍與兄書曰君苖見兄文欲燒筆硯　花卿名
敬定見舊唐書元瑞以子美贈花卿自是歌者　張璲
即僧一行見續博物志剡國公謹之孫武功令檀之子
嫉武則天出家嵩山至天台國清寺得算術𤣥宗迎入
光泰殿辭官出華嚴寺定大衍厯從幸新豐端坐而逝
年四十四諡大慧大師建塔銅人原始安張鳴鳳西遷
注曰新安西三十里闕門鎮青龍山有薛敦禮一行大
師塔銘為張曲江公季子蓋唐有兩一行皆姓張此則
没於元和間　無名僧是梁補闕宗殆山谷云後周以
美官誘之誓七不可　東坡之號蘇因白也洪邁曰白
樂天在忠州有東坡種花二詩步東坡詩子瞻自叙曰
平生自覺出處老大粗似樂天非東坡之名偶爾同也
張和仲云東坡祖名序故作叙王介甫初字介卿父名
葢故作盖又曰老泉是子瞻號智按允明嘉祐集十數
年前有一老翁蒼頭白髪傴息泉上就之則隠而入于
泉洵甃建亭而為之銘眉州志老翁泉在蟇頤山東二
十里或允明時書其地名而子瞻落欵時亦偶書此地
名耶　飯伍員之女子姓史陳霆兩山墨談言吳越春
秋瀨上撃綿女子發其飯漿與員投水死女子無姓氏
徐天祐亦無注今讀李太白貞女碑乃知女子史姓溧
陽黄山里人清英潔白事母純孝手柔荑而不龜其自
投時年三十矣自守未適唐時立祠其地云溧陽今名
三塌蕩云子胥報恩以金豆投之水涸時有得金豆者
人用之即不利　衛夫人名鑠字茂漪見翰墨志李矩
妻充之母恒之從妹詳書法條右軍師其法耳後遂偽
作弟子王逸少之帖　緑珠姓梁白州人見小傳今廣
西志載之博白縣緑珠井在雙角山下生女汲此水洗
之
有姓名異音者　㪙手舜妹史記正義親戚謂弟象妹
顆手等顆古果反人表作㪙手舜妃女英作女□孟竒
引說文畫嫘舜妹也史正義作顆又云繋畫始于嫘故
曰畫嫘　女趫禹妃塗山氏女生啓師古曰趫丘遙反
　不窟棄之子也師古曰窟竹出反曹參之子名窋注
音張律反此一音也　慶誧鬻子曰湯得慶誧伊尹湟
里且東門虚南門蠕西門疵北門側七大夫人表有慶
節公劉子湯時人或曰即誧毛晃音怖又平聲上聲謀
也博雅曰誧諫也五燈有禧誧禪師曹操遣王誧拜孫
策策求將軍號　隤􁒲音頽哀　左哀二十一年有史
黯音於咸切升菴曰汲黯亦當讀平聲智以古每字四
聲亦當旁轉特不盡用黯之平聲是古時之讀法或注
者之方言重其聲則為上聲何必爭長孺之名乎黯與
闇暗俱通亮隂作諒闇康成讀䳺則闇即菴音古讀暗
上聲今中原呼暗去聲凡如此類學者但當知其原委
不在强从舊讀即用之詩賦亦不必以古叶為竒也咸
亦有上聲漢咸宣即減宣　檮杌檮音稠升菴曰史記
上有檮蓍下有伏龜徐廣音稠左傳檮戭漢書藝文志
有公檮生師古檮直由切獨孟子檮杌音濤杌葢因陸
德明九經釋音而誤也智按古蕭尤二韻相轉　寊音
貞周齊王子　諸盭音宙執之第三聲如西安盩厔縣
則第一聲也　狼瞫瞫音沈此侵韻轉上聲即沈字亦
可平可上　庚䨹音叔晉人　曹􁀙時師古曰即曹欣
時􁀙許其反各字書無􁀙惟龍龕(書/名)作􁀙丑脂切又未
引此名　王子□音擬𨽻作薿盛貌靈光賦芝栭攢羅
以戢孴晉西河王子孴籀作􁁊集韻作□又音弋入切
　轉注略戰國策人名有周最才勾切从日从取若最
則從月也愚謂此亦後人好事　嫪毐音勞靄升菴引
俗言婟嫪即此嫪字趙氏言毒以此得聲當讀如仄字
戴氏讀如倒字説文从士因其謂人而臆説也　酈食
其音歴異飢審食其趙食其皆然此蓋當時語　鍾離
昧昧莫活切投韓信者今多誤作眜　􁀙音外漢北平
侯􁀙此即説文□與吕覽􁀙涿可以互推　晁錯音措
史作鼂錯文中子作厝玉海引隋志朝錯集三卷即晁
錯　僕黚黚音䵣䵣音丁葛反漢表有易侯僕黚　金
日磾封秺侯秺音妬日磾音密低後漢有馬日磾　李
棽即庈字音琴王莽掌牧大夫春秋有費庈父　李傕
古岳反與郭汜同亂今或誤讀作催　鍾辿鍾㑹誅原
毓子辿官爵如故裴松之曰辿物連反今韻書皆失載
　吳孫休創八字名其子􁥌(灣/)□(迄/)□(􁱗/)􁁊(賢/)壾(莽/)昷
(舉/)􁫴(□/)□(擁/)按昷疑是昷孫愐屋韻有􁀙注吳王孫休
三子名音祿此時潢派以五行相傳禮部書名皆以字
配金木水火土後世又増無數竒字矣　趙􁆲牧犍遣
使建康獻雜書及敦煌趙􁆲所撰甲寅元歴各字書不
載􁆲字智謂即斐魏書李業興傳以世行趙􁆲歴節氣
後辰下算从匪文作􁆲可証　郭黁音偷吞反姚秦時
人善術數　仚定説文曰人在山上也唐韵音市連切
輕舉貌見蕭梁紀有梁仚定為下所殺北史有泉仚西
魏上洛公　梁四公子傳一曰蜀闖(上音攜下/音琛入聲)二曰䨲
杰(上音萬入/聲下音曷)三曰䴰䵎(上音頥/下音湍)四曰仉䏿(上音掌/下音親)託名
沈約可笑也　曹紹□劉餗隋唐嘉話曰曹紹□沈之
弼皆為大樂令監享御史有怒于□而雜扣鐘磬□暗
名之無誤者□是夔訛　李陽冰音佞以□為冰冰即
凝凝本去聲戴氏以為□不成文故加水當立凝字宣
和書譜陽冰字少温趙郡人可知其名為冰　于頔音
迪唐山南節度　懶殘可平聲子元曰東坡次韻毛滂
芋火對懶殘懶字作蘭讀　栁玭問竒集音駢因廣韻
也智按説文玭步因切孫愐云又作蠙而蠙珠妣嬪有
讀駢者以古真先韻通也　李昪音弁南唐主宋有都
轉運使李昪興造西内　劉龑劉鋹龑音儼南漢主自
取飛龍于天之意鋹音敞降宋　馮堃音坤宋名將朱
氏古文竒字載堃古坤字　張淏音昊清貌趙宋時有
張淏字清源單父人著雲谷雜記　万俟卨音墨其屑
諂秦檜者唐有万俟著因万俟之部落而為姓北史有
万俟支派
有引古人訛或時代誤而證出之者　大師疵少師疆
史記列大師疵少師疆於師摯八人之後誤合兩事為
一智又按史記抱祭器歸周者即太師疵少師疆而尚
書微子篇亦稱父師少師故訛傳微子抱祭器歸周弋
説曰商立微子周立伯邑考則已矣微子去國最先不
可以抱祭器歸周掩之以為全宗祀者非也今得此證
最快　箕子名咠餘比干名胥餘見尸子莊注司馬彪
曰箕子名胥餘于莊本文不複耶　君陳為周公之次
子索隠云周公元子就封于魯次子留相王室代為周
公按即君陳　重黎為火正後或分合稱之而復以其
名名之宋黄朝英緗素雜記曰左傳以重為少皥氏叔
黎為顓頊氏子則二人也遷謂重黎為顓頊之曾孫是
一人也按律歴志火正黎司地幽通賦云犂醇耀于髙
辛皆其證也又許慎注淮南子云祝融顓頊之孫老童
之子吳囘也一名犂為高辛氏火正一云老童即卷章
也按楚世家犂先祝融其後吳囘代之則許慎誤矣智
謂古稱多同或先有二人名重黎或古重黎為官名或
又因名名之又按蘇子由古史云重出于少昊黎出于
髙陽當髙陽之世重黎實二人至帝嚳世火正兼稱重
黎重黎誅而以吳囘為重黎然楚之先實黎而非重也
又歴書曰顓頊受之乃命南正重司天以屬神命火正
黎司地以屬民是遷亦以為二人　共和不一舊説為
共(平/聲)伯和伯或曰又有周召秉政一曰古有共伯名和
者厲王世之賢諸侯也諸侯皆徃宗焉因以名其年謂
之共和凡十四年按汲冡紀年共伯和于王位故曰共
和左傳王子朝奔走告于諸侯曰厲王戾虐萬民弗忍
居于彘諸侯失位以間王政宣王有志而後效官則厲
宣之間諸侯有去其位而代王為政者矣莊子曰共伯
得乎丘首釋文云共伯在河内共縣西魯連子云共伯
後歸于國逍遥得意共山之首郡縣志衛州共城縣本
周共伯國共伯奉王子靖立為宣王共伯復歸于國按
正義以史記為二人者是莊子注司馬彪曰共伯名和
修餘言與魯連子同王伯厚主魯連子説而王元美疑
之衛州共城縣兩漢方有之魯連亦贋書也　闞止字
子我即宰我遷不誤也宰我死難而曰與田常為亂則
誤矣東坡言之京山詳之　竇鳴犢舜華為二人此史
世家所載家語曰殺竇犨鳴犢及舜華索隠曰竇犨字
鳴犢琴操與史同戰國策顔師古説二人曰鳴犢竇犨
説苑曰趙有鐸名竇犨舜華或作慶華通考但云作鳴
鐸作慶華按以鳴犢為字與犨甚叶索隱説是　古今
人表誤分士㑹范武子為二人宋陳善捫虱新話曰范
武子士㑹也而古今人表置士㑹于中上裂武子于上
中名且未識能定其髙下乎法言曰昔者顔囘嘗晞夫
子矣正考父嘗晞尹吉甫矣公子奚斯嘗晞正考父矣
此亦子雲之誤據正考父本非作頌之人而公子奚斯
者又但作寢廟而已何所晞之有其後王文考魯靈光
殿賦便云奚斯誦僖歌其路寢此又可笑然其誤已自
子雲始智按此言人表之誤是矣後説子雲文考誤不
當古人語話豈必正考父作頌而後晞之乎又按人表
兩士鞅一在上中一在中下同時不逺同名者或有然
不著名之人又何取列之以此知其誤耳或曰人表是
孟堅未竟業之書　匡續字子孝隠廬山漢武封之故
名匡廬此載志書吳曾引志字君平又皇輿考方輿勝
略廣輿記皆作匡俗且有云字子希者萬姓統譜作匡
裕唐類函亦作匡裕按字子孝則取似續之意當以續
為是俗乃音之訛希乃孝之訛裕乃俗之訛耳子孝兄
弟七人隱廬周時人元瑞以匡俗子希在玉笥匡俗子
孝在匡廬又字君平又字公季此皆不悟前人之附㑹
耳　朱龜朱虬漢𨽻朱龜碑升菴作侏□音虬智考諸
金石無作□又碑文全在龜字伯靈可証龜兹音丘慈
則古龜與丘通音也　田子春仁寳曰淵明詩聞有田
子春節義為士雄謂劉澤傳之田生也晉灼曰楚漢春
秋田生字子春後人乃附㑹田疇字子春智按三國志
疇字子泰各本皆然而李氏藏書以疇字子春詳陶擬
古詩曰辭家夙嚴駕當徃志無終問君今何行非商亦
非戎聞有田子春節義為士雄斯人久已死鄉里習其
風田疇乃無終人後入徐無山淵明所指正田疇也田
疇重春故字子春陶去三國世近當確今監本承訛耳
晉諱春故孫盛名晉陽秋　董無心漢藝文志儒家董
無心一卷注稱難墨子歴朝載之宋吳秘嘗為注釋今
其書不傳馬總意林引纒子云董無心者言脩而謬蓋
纒乃墨家貶董自尊也漁仲謂無心為墨氏弟子誤矣
　書史誤載陳驚坐書史陳遵字孟公三為二千石封
嘉威侯善篆𨽻又云杜陵陳遵西漢人善篆𨽻每書一
坐皆驚時人謂之陳驚坐又云五十六種書周法魚書
因素鱗躍舟所作又云漢武逰昆明池學士陳遵所作
不覺失笑此縁唐張彦逺愛賓法書要錄而然也齊王
僧䖍錄羊欣采古來能書人名列之然止曰杜陵陳遵
而不别列三為二千石之陳孟公則知羊欣張彦逺所
載即真孟公一人也前書陳遵在游俠傳字孟公杜陵
人善書與人尺牘人皆藏去以為榮韻㑹引為藏弆而
新都虞公嘗用之即此事也傳又曰有同遵名氏者既
而非是號為陳驚坐今以每書一坐皆驚謂之陳驚坐
誤矣敬元豈不讀漢書耶或當時有小説而誤信之愛
賓因之至鉅昌又載云漢武遊昆明學士陳遵所作則
陋甚矣漢安得有學士之官名耶　陳仲弓野客叢談
陳寔仲弓碑字仲躬鄧艾碑作又古字通用石經又用
三徳為艾用三德是也洪氏謂借作弓正以古人通用
孟竒謂洪誤則必當改仲弓為仲躬耶　有四世之字
五世之字六世之字孔平仲言王羲之子徽之徽之子
楨之三世之字元美以右軍子六世之字智按南史王
恱之父靖之祖獻之乃四世之字王裕之父茂之祖胡
之裕之之子瓚之瓚之子秀之此五世之字其六世者
王彪之子臨之臨之子納之納之子准之准之子輿之
輿之子進之平仲固陋而元美亦誤　鑑誤以蕭方等
為簫方盧鴻一為盧鴻佛方等經蕭取為名著三十國
春秋厚齋云綱目誤去等字盧鴻一取視㕍者以為鴻
以為乙而鑑誤去一字　蔡融來鵬長睿謂二人皆唐
人見丹陽集元瑞以二子皆晚唐人融集見通志畧鵬
集今尚傳丹陽集殷璠所輯十八人皆髙岑先後編次
之時二子蓋未生也智按東觀餘論作來朋或當時更
見一丹陽集耶　虎溪三笑本不同時白蓮結社亦不
必一日聚也楊鐵崖疑三笑智按宋樓鑰以吴筠簡寂
觀碑斷矣王褘曰晉義熈十二年丙辰逺公八十二卒
宋元徽五年丙辰陸脩靜七十三卒相去六十載元嘉
末陸來廬山逺陶死二三十年安得三笑自長公作三
笑圖贊而山谷實之又考東林結蓮社在晉武太元十
五年庚寅至義熈七年辛亥生公入社宋景平元年癸
亥周續之四十七卒元嘉二十年癸未宗炳六十九卒
戊子雷次宗六十三卒當結社嵗續之才十三炳才十
四次宗四嵗耳葢總計也一曰佳話聽之可
禮三不諱雅音無避後世諱名太泥隔代猶避之謬矣
　諱名説曰郝京山云秦皇名政廢正月之聲正言為
端言漢髙名邦改國吕雉改野雞文帝名恒改常山景
帝啓改微子開武帝名徹改蒯通通侯宣帝名詢改孫
卿光武名秀改茂才明帝名莊改老嚴鄭嚴殤帝名隆
改隆慮為林慮安帝名慶改慶氏為賀氏吳太子名和
改禾興為嘉興晉文名昭改韶穆明君三國志愍帝名
業建業改建康簡文鄭后名阿春春秋改陽秋富春改
富陽田子春為子泰梁武名阿練呼練為絹隋煬名廣
廣陵為江都唐髙祖名虎虎賁虎林改武避太宗改世
為代民為人民部為戸部髙宗名治改理代宗名豫豫
章改鍾陵宋英宗名署薯預改為山藥唐德宗名适括
州改處州石晉敬瑭拆敬為文氏茍氏孝元后父名禁
改禁中為省中劉安父名長淮南書長改修遷史改談
為同李翺祖父名楚金改今為兹晉世子毗毗陵改晉
陵錢鏐改石榴為金櫻劉氏改金氏楊行密時呼蜜為
蜂糖賈曾以父名至中不拜中書舍人李賀父名晉肅
元稹譏之不赴進士栁公綽以祖諱不拜禮計尚書李
涵為太子少傅吕滑劾其不避父名劉温叟以父諱嶽
不聴絲竹桓氏以王忱呼温酒流涕嗚咽劉道隆索鳳
毛謝超宗徒跣還内由是論之當法孔子二名不偏諱
言徴不言在是也孔安國鄭氏曰讀書正言其音毋有
所諱文王名昌詩雝曰克昌厥後書曰使羞其行而邦
其昌周禮曰昌本之俎武王名發詩噫嘻曰駿發爾私
商頌曰長發豳風曰觱發成王名誦而崧髙曰吉甫作
誦厲王名胡而宣王詩曰胡不相畏胡為虺蜴后稷名
棄書大誥曰弗棄基莊公名同而書同盟僖公名申而
書成申定公名宋而書宋仲幾孔子父叔梁紇而書臧
孫紇獻武廢二山而具敖亦錯見左傳也詩書不諱臨
文不諱廟中不諱卒哭乃諱如子蒲之不當臨哭呼滅
周人不得斥言文王昌武王發耳
　
　通雅卷二十
欽定四庫全書
　通雅卷二十一　　　　　明　方以智　撰
　　姓名(同姓名/)
同時及異代同姓名　湘東王有同姓名録如顔囘為
羌帥曾參為市人平原哭墮井之毛遂翟公疑秋胡不
許婚是也巵言列之兩韓信俱髙時一楚王一韓王(智/按)
(史通言名信/都又誤矣)三召平一故秦東陵侯一為陳王上柱國
一齊相(按為陳王柱國謂為陳勝徇廣陵者見項籍傳/齊王相見齊哀王傳恐東陵侯即陳封者秦自)
(王翦父子外少徹侯/矣不應有東陵侯)兩王□俱武帝時一浩侯一大行
謀誘北軍者兩王臧武帝朝一郎中令二年自殺一六
年為太常兩王商俱成帝外戚一丞相樂昌侯一成都
侯兩王章俱哀帝時一建平三年為右將軍一四年為
京兆直言死兩王崇俱平帝時一丞相嘉子一大司空
扶平侯兩王莽一見霍光傳(崇禎時見賀無黨疏用之/相公不知而擬票切責)
魏兩王烈一字彦方化盜一有道術謂嵇康不遇者兩
王渾一戎父一濟父兩王澄一濟弟一戎從弟兩孫秀
一吳降將一趙王倫嬖臣俱驃騎封侯兩周撫一王敦
將一彭城内史朱梁兩王琳一散騎常侍一徳州刺史
唐兩李光進俱代宗朝一為光弼弟一為光顔兄俱蕃
將賜姓為節度封公兩李繼昭俱昭宗時一為孫德昭
一為符道昭俱賜姓名降朱梁為使相宋兩王著俱太
祖時一以文學典制一以書學待詔又曰兩慶忌一王
僚子一夫差將(智按山澤鬼善走曰慶忌呼其/名可使千里徃報故人取名)兩莊蹻
一莊王時盜一莊王裔孫平滇兩王鳳一元后兄一為
更始成國上公兩王譚一宜春侯一平阿侯兩徐幹一
作中論一班超司馬(智按張懐瓘載徐幹字伯張善章/草班固與超書稱之蘇班皆為張)
(伯英所/稱嘆)晉兩劉毅一光祿大夫一衛將軍兩張禹一丞
相一太傅俱封侯兩解系一見陶璜傳一自有傳兩王
愷一武帝舅一安帝時為丹陽尹兩蕭鈞一蕭鸞子一
蕭瑀從子元兩伯顔一太傅淮陽王一大丞相秦王兩
張昌宗一髙宗初學士一則天時兩王方慶一則天時
相一領尚藥奉御若異代同姓名者兩王肅一曹魏一
元魏兩王彦章一梁將一吳統軍兩王溥一唐懿宗朝
一周世宗相兩李通一漢一魏兩王孫賈一魏大夫一
齊大夫兩徐邈一魏字景山一晉字仙民兩張遼一魏
一漢兩江革一漢一晉三李密一養祖母一後魏一隋
末又不在此例則元瑞所彚有八李祐六李福四李晟
李紳豈止兩副座頭俱李益耶元瑞曰三孫子三鄒子
世所共知又有不得不辯者二孔甲一黄帝史一仲尼
孫俱著書名盤盂(一載藝文志/一附孔叢子)二牟融一漢太尉一布
衣俱書曰牟子(一載隋藝文志一附𢎞明集中今藝文/志之牟子不傳而𢎞明集之牟子傳遂)
(以釋之牟子𫝊儒之牟子矣又夏帝名孔甲而唐詩人/有牟融尤竒孔叢之盤㿻疑崇文目誤而𢎞明之牟子)
(余疑/為偽)兩嚴遵一君平一子陵皆易姓(君平一名尊一名/允亦見傳中智以)
(為或相慕或/附㑹而訛)兩樊崇俱賊帥一赤眉一尤來兩李育俱
賊將一屬王郎一屬公孫宋兩李定一彈蘇子美一彈
子瞻(李定劾蘇舜卿/見朱子語録)兩韓文公一昌黎一南唐熈載兩
少室山人一李筌一李渤兩吕東萊祖居仁孫伯恭俱
以東萊名集兩石林居士一吳縣人位執政見宋史一
松江人官至尚書見一統志(皆名夢得皆徙湖州陸文/裕外集載之此亦漢之兩)
(杜子/夏也)兩李商隱一𤣥宗朝見舊唐書一義山兩李抱真
一抱玉弟一李匡威寮屬兩李克寧一李澄子一克用
弟兩李伯禽一太白子一見通幽記智按此類甚多如
史記兩淳于髠一見孟子傳後一見滑稽三國志兩王
雙蜀斬王雙而吳亦斬其將王雙必二人也陶𢎞景刀
劒錄有王雙與曹真换刀王胡皆未載然胡所編為功
亦夥洪洲全搜依然有漏惟取全史作通編始成全書
今特撮其要者以便觀覽耳(向聞甬東余寅僧杲有同/姓名録萬歴間人又南昌)
(宗侯統稽有同姓名錄十卷專門輯此廣昌劉/大干作古今代譜亦集之須資其本再考焉)七脩類
藁言漢髙帝有謁者貢禹武帝時王褒朱買臣元帝時
有尚書左僕射王褒武昌太守朱買臣智又按梁元帝
遣朱買臣嘗以楊何弟子之京房(宣帝/時)公孫康所遣之
張敞(在度/傳)最易混目近見人論賈充之父通經漢臘之
人非讇則以兩賈逵兩陳咸為一矣(逵一漢人一魏人/咸一相人萬□子)
(一洨人見/陳寵傳)諸公擿辯大有益于學者元瑞言五王褒而
漢有三一字子淵武帝時人上得賢臣頌者一字子澄
武帝時人得道治王屋山與郊祀志之王褒為三又後
周王褒字子淵唐避諱改子深智按郊祀志者即五行
志之天帝使我居此者以上得賢臣頌之王褒為武帝
時則非矣褒傳魏相奏知音趙定龔徳等刺益州王襄
乃請子淵作中和樂章乃徴之此宣帝時人元瑞又言
三王建(一晚唐詩人一唐末據蜀一/石晉棣州刺史見唐餘記)前漢表元延元年
有廣陵太守王建為京兆尹反遺之而路史言有十餘
可見淹攷一事須暇豫彊識藏書最富乃能勝任耳路
史曰昔聞唐堯虞舜矣梁史又有虞舜官丞太常薦明
堂之議而漢更有唐堯為臨武長堯舜而可名哉予既
述祝融共工帝魁青陽髙陽渾敦夏后啓商湯有巢豕
韋之不同矣如劉𢎞王褒皆有十一張良有九而張敞
王吉皆有八士匄相鞅夀夢臣越書才四代載兩伯夷
而論語有兩南宫适王羲之仕苻徤張華之佐慕容德
皆其類也蕭繹陸善終俱著同姓名錄然特不能包刺
請誦其涉史曰古有庸成氏而黄帝臣亦曰庸成伏羲
曰蒼牙而天雷之吏亦曰蒼牙羲臣曰巫咸而來乂商
家帝臣曰朱宣而為唐刺濮離婁事黄帝則論彼商臣
張若事黄帝則指夫秦士趙隠仕商國而亟舉魏賢馮
夷友費昌而竟談河伯覩叔均而思稷子(山海經商/均曰叔均)見
習朋而思齊臣贊風后而為軒師(禹時有/風后)疑伍胥為楚
族(黄帝臣/有伍胥)謂赤松為炎帝諸侯(王初平亦/號赤松)季連為栁惠
等伍(陸終之子曰季連/又季克之子亦名)仲衍為戲之弟(紂兄亦/曰仲衍)孔甲為
孔子之孫(孔子八世/孫名鮒)帝嚳之臣有窮之君俱曰羿以射
名少昊之子魯國之士皆曰般以巧著虞仲之孫實曰
虞仲蔡昭侯申實蔡文侯申曾孫之子也漢趙王如意
而廣宗又名之唐義成曰琮矣而奉天又名之鬱林曰
恪矣而建王又名之此何為耶晉王氏一譜有兩渾(昶/子)
(戎/父)兩愷(一字茂仁/一字君夫)兩綏(愉子/戎子)兩乂(緒父/衍父)兩澄(濟弟/衍弟)兩處
仲(一敦字/一湛字)兩安期(湛子/含子)豈惟他族慕用而無識哉智按
所云兩渾之類非矣晉書昶子渾字𤣥冲太原晉陽人
渾弟湛(去/聲)字處冲非處仲也王濬冲父渾乃瑯琊臨沂
人澄字平子而王𤣥冲之弟亦名澄烏得謂太原王瑯
琊王為一族乎其曰漢唐堯為臨武長者亦誤按後漢
書和帝紀舊南海獻龍眼茘枝以臨武長唐羌上狀省
之章懐注云羌得報即棄官還家今乃以羌為堯注止
引范志范乃據後漢書羅偶見本訛耳且堯舜為名甚
多不足異也漢趙堯趙禹張禹絮舜又永光元年大司
農堯元延元年䕶軍都尉甄舜綏和二年執金吾謝堯
為大鴻臚宋制科題有堯舜禹湯所舉何如乃魏相引
髙帝時言宫中謁者趙堯舉春李舜舉夏倪湯舉秋貢
禹舉冬各職天子所服也如此類可盡數耶又按有同
名稱不必實同姓名者有四孔子朱張楊震劉現迦葉
三顔子孔融王憲兒童四曾子漢成都張霜號張曾子
北朝南昌滕曇恭號滕曽子平棘李士謙其伯父楊曰
吾曾子唐桐廬陳京曰如曾子孟子字子輿曾子亦字
子輿孔伋字子思秦人燕級亦字子思級亦從學聖門
如是者亦不可勝數
兩羿　一弑夏后者一堯時射落烏者見天問注或以
琴譜之羿為三葢即有窮也説文引□善射按其辭曰
羿射日落九烏以羿射為句一日而落九烏非射日也
後人誤讀耳
扁鵲秦少齊　成式笑任道昇呼扁鵲為褊後讀甄立
言本草引曹憲音布典反乃信之又言扁鵲姓秦字越
人扁縣郡屬渤海智按地志無扁縣而周禮釋文引史
記姓秦名少齊越人此為近之然今史記無少齊二字
其曰扁鵲者黄帝時有扁鵲而秦越人在戰國時人號
之為扁鵲今所傳難經乃越人作非黄帝之扁鵲也託
名耳宋雷斆作炮灸三卷亦非黄帝時之雷公漢志有
黄帝扁鵲俞附方隋志有雷公注神農本草四卷此乃
非戰國之越人宋之雷斆然必偽託者師古注人表輪
邊即輪扁扁音偏足知古皆平聲其作鶣者海篇之誤
收也
兩士匄　昭六年左傳齊侯如晉請伐北燕也士匄相
士鞅逆諸河禮也疏曰士匄是范宣子即士鞅之父也
不應取其父同姓名人以為介董遇王肅本作王正為
是王元規云古人質口不言耳何妨為介按士文伯是
士鞅之族亦名匄今相范鞅即文伯也魯仲嬰齊莊之
孫即公孫嬰齊之從祖鄭公孫段字子石而印段亦字
子石古人自不為嫌
兩張祿　范雎入秦為張祿學者蓋不知秦先時自有
張祿也初孟嘗君恱張祿先生奉之黄金文織祿辭不
受謂孟嘗君曰秦四塞國也遊宦者不得入焉願為吾
為丈尺之書寄我于秦王徃而遇乎固君之人也徃而
不遇乎雖人求閒謀固不遇矣孟嘗君因為之書寄之
秦王徃而大遇考田文之卒在范睢未入秦之先則張
祿入秦居雎前久矣雎入秦踵名張祿豈祿嘗有聞於
諸侯秦特令雎冒其名以誑鄰國耶此筆乗抄之南山
墨談者
五公孫𢎞　一在齊為孟嘗君見秦昭王一在中山為
參乗言司馬喜相求其一在越㫁髪其一為漢平津侯
其一明帝時幽州從事交通楚王英見虞延傳𢎞字次
卿見鄒長倩書此平津侯也
著書之張萬福不必武將五代之酈炎集不必東漢之
文勝也　長睿譏崇文總目張萬福唐人有傳而云不
詳何代人酈炎集當在前謂為字文勝者也按有三張
萬福一德宗朝救陽城人所共知者一與栁芳同時見
酉陽雜俎第七卷以醫名一撰五等朝儀見通志畧乃
道家者流又通志五代有酈炎集後漢亦有酈炎集或
五代時有同名者未可知也升菴以薛仁貴能詩安知
不更有一仁貴耶正與張酈同類
兩智永　元美曰一梁畫僧一宋畫僧按智永禪師右
軍徽之後安西成王諮議彦祖之孫廬陵王胄昱之子
謝少卿之外孫也與兄少賓俱出家當梁時歴陳閱隋
年百餘乃終研北志云智永本名法極但著心成頌其
一無所為而姑以筆簏遊於天地之間者乎宋智永見
鄧椿公夀畫繼成都僧也宇文季䝉龍圖請住院永辭
曰永親在未能也嘗作瀟湘夜雨圖上邵西山
　　姓名(鬼神/)
鍾馗一作鍾葵終葵　唐人題吴道子畫鍾馗曰明皇
驪山還宫不懌因痁夢大鬼制小鬼吳道子畫之熈寧
五年上令畫工摸搨錢版印賜兩府輔臣各一本是嵗
除夜遣入内供奉官梁楷就東西府給賜鍾馗之象觀
此題似始于開元李石曰北史堯暄本名鍾葵字辟邪
于勁字鍾葵宋宗慤母妹名鍾葵按皇祐中金陵上元
縣發一塜有一石志乃宋征西將軍宗懿母鄭夫人之
墓漢大司農鄭衆女也懿有妹名鍾馗智以此即李石
所云宗慤妹懿慤字近也漢鄭衆相去逺或其曾孫女
乎後漢有李鍾馗隋將有喬鍾馗楊鍾馗然則鍾馗之
名非起開元升菴引杼上鍾葵首鍾葵菜止證其有此
謰語也元瑞曰六朝已有鍾馗後人附㑹作傳諸取名
者皆以鬼神為名也硯石鍾馗以其形耳周禮注齊人
謂椎曰終葵
神茶一作荼與鬱壘鬱雷鬱櫑鬱律　山海經二神神
荼鬱壘升菴引風俗通作鬱律陸法言韻壘音律神荼
者神舒也沈休文曰鬱壘者屈律也又為􁀙􁀙王充云
鬱壘㟪㠥之類沈又作黦􁀙古文作宛嵂智按演繁露
曰東海度朔山大桃二神一曰荼與一曰鬱雷王㮊作
鬱􁩈引括地志曰度朔桃二神一名鬱一名􁩈鬱壘屈
律音轉隨人分合隨人書名耳唐人尚有屈律語紀事
曰田八二十一果頭三屈律言黄巢也
□􁃒儺鬼　東方朔罵鬼書有□􁃒傖儜之名按即果
毅二字後人造此字以名鬼耳陳無功引作□􁃒儺鬼
或曰□音拂
竈􁁜一作竈􁁜　雜俎人影九重皆有名第七重曰竈
􁁜以其幺小而幻故作􁁜(音/么)
囘禄謂吳囘祿終也　吳曾曰楚世家云顓頊生稱稱
生卷章章生重黎黎為髙辛氏火正帝嚳命曰祝融共
工氏作亂帝嚳使重黎誅之不盡帝乃以庚寅日誅重
黎而以其弟吳囘為重黎後復居火正為祝融吳囘生
陸終終生子六人六曰季連楚其後也可知祝融後為
吳囘陸終囘祿合稱祿陸音通也故今稱火災曰囘祿
張僊乃孟昶　花蕋夫人入宋宫懸故主蜀王挾彈圖
于壁即孟昶也藝祖詰焉夫人曰蜀祀張僊神令人有
子蜀人劉希召秋官説蘇老泉時去孟蜀近應知之
水神屬隂故曰天妃今以為林氏　天妃宫江淮間濱
海多有之其女子三人俗傳神姓林氏遂實以為靈素
三女太虛之中惟天為大地次之故天稱皇地稱后海
次於地者宜稱妃耳葢所祀者海神也元用海運故其
祀為重司馬温公謂水隂類神當為女子或云宋宣和
中遣使髙麗遭颶風賴神以免使者路允迪言于朝始
有祀一統志云天妃宋巡檢林愿女按宋時巡檢今都
撫類
馮夷河伯有多名　穆天子傳作無夷山海經作冰夷
河圖言姓吕名夷淮南作馮遲(音慿/􁇒)金匱言名馮循元
瑞曰竹書洛伯用與河伯馮夷鬬河伯自為諸侯而馮
夷原諸侯姓名智又按淮南馮夷大丙之御容齋隨筆
曰此别一馮夷或諸侯同名干寳言宋時𢎞農馮夷八
月上庚溺死天帝署為河伯五行書曰河伯庚辰日死
不可治船逺行梁簡文帝船神記云船神馮耳智按俗
呼耳與以混故馮夷訛馮耳河自神而名則附㑹也
梓潼神張亞子一作蝁子　其所注化書名揮始造弦
張網羅因以張為姓張仲事宣王幽王初以直諫賜死
為雪山神尋為趙王如意又生嫁張翁陷城邑救父母
以殺多譴為卭池龍遇釋迦脫罪又生西晉時跨白驢
去又見姚萇按王氏見聞所載陷河神張惡子事略類
惟云雋州不言卭池北夢瑣言梓潼張蝁子神乃五丁
拔蛇之所也一統志建炎以來景封
晏公為水神　元人尸解江楚祀之明封為平浪侯
楊囘即王母　集仙傳言王母姓侯而酉陽雜俎言王
母姓楊名囘字婉妗按郭璞注爾雅以西王母在西山
海經言虎齒有尾曰西王母此謂外國之人耳穆天子
傳西王母正如外國之君長後乃附㑹以與東王公相
對
麻姑兩説　建昌府志麻姑為王方平之妹而黄州志
云麻姑乃石勒麻秋之女魯公碑降括蒼蔡經家建昌
志又云降吳門蔡經家此魯公筆神耳
城陽景王江左憤王江神子胥漢夀闗帝水府屈子
巵言曰古稱生為名臣殁為名神其最炳著者北土則
城陽景王江左項王神於吴興尤烈及江神伍員按景
王即朱虛侯劉章平吕氏亂封王二年而卒項羽據吳
興太守正衙為祠太守履任殺車牛祭不然即死而臨
汝侯蕭猷至每享神對飲神像亦色赭嘗為猷破盜智
又按南史蕭琛傳吳興名項羽為憤王琛遷之于廟卒
無恙云子胥有素車白馬驅江潮之異故祀為江神唐
狄仁傑采訪江南盡毁諸淫祀獨留員及泰伯季札祠
而移檄項王毁其廟按吴興項王碑隂有顔魯公題云
西楚霸王秦末與叔梁避仇吳中葢湖州也觀此題則
顔公時廟尚在豈狄公既毁而湖人竟復之耶漢之闗
忠義至隋世於荆州玉泉寺見靈跡至宋崇寧時帝勅
天師張虚靖召闗公破蚩尤復鹽池見靈遂封崇寧真
君永樂北征本雅失理經濶灤海斡難河勒銘禽巫山
每見神前驅如闗公其馬白凱還居民言有白馬立正
陽門殿至暮汗出乃制崇祀五月十三祭萬厯四十二
年遣司禮李恩捧旒袍封大帝水府廟為屈平大夫各
處祠之
張天師陵之後也　正一嗣教大真人張氏始祖張陵
與張角同法持九節杖為符祝病人叩頭思過以符水
飲之為三符一著山上言天也一埋地一沈水曰三官
病者家出五斗米智按三國志裴注角事露至反族滅
而陵在蜀僻傳子衡孫魯遂據蜀漢垂三十年曹操破
之請降封侯傳國至唐宋間復世掌道教李膺蜀記云
張陵避瘧丘社得咒鬼書遂解使鬼入鵠鳴山自稱天
師漢熹平末為蟒蛇所噏子衡奔走尋屍無所乃假設
權方以表靈化生縻鶴跡置古崖頂光和二年遣信告
曰正月七日天師昇𤣥都衡為係師魯為嗣師以遂惑
天下李膺非元禮漢葢有兩張衡兩李膺也而隋又有
張衡南史又有子平張衡亦字子平為漢刺史仙去道
家因附㑹之
靈濟二真君　太宗嘗夢二神人言南處海濱來輔家
國明日禮官言閩中靈濟二真君事遂遣使函香請神
像作宫祀之英宗初加封記稱南唐義祖之子知證封
江王知諤封饒王按南唐書知證後封魏王
真武帝君碧霞元君　武當岱嶽今最感重永樂建真
武廟於太和山幾竭府庫設大璫及藩司守之而二廟
嵗入香銀亦以萬計真武封號且百字蓋北方𤣥武神
以避宋宣祖諱改真武龜蛇表北方耳碧霞元君起于
華山小石池冬夏不涸號玉女洗頭盆因附㑹為王母
七女訛而為泰山按神異經云西方大荒中有聖人焉
長丈腹圍九尺踐龜蛇戴朱鳥然則後人于大石中得
龜蛇像歸之真武者疑即此徴也若謂神農時有淨樂
國王皇后之説尤不經矣武當又有謝允仙事故名謝
羅山甄異記甚詳而酈善長謂為羅令續搜神記言謝
允從武當山在桓宣武坐言及左元放為曹公致鱸事
老子名號　名耳字伯陽一名雅字伯宗一名志字伯
光一名石字孟公一名重字子文一名定字元陽一名
元字百始一名顯字元生一名德字伯文(𤣥妙篇云初/生時名𤣥祿)
其化生曰萬法天師曰盤古先生有古大先生曰鬱華
子曰大成子曰廣成子曰隨應子曰赤精子曰錄圖子
曰務成子曰尹夀子曰真行子曰錫則子曰燮邑子曰
育成子曰經成子曰郭叔子曰河上公云三皇時曰𤣥
中法師金闕帝君或云化為范蠡又云周武王時為守
藏史昭王時過函谷闗又降蜀青羊肆㑹尹喜同渡流
沙穆王時復還中夏平王時復出闗開化蘇鄰諸國還
中夏秦時兩度散闗葢過函谷者一而出散闗者三老
子母曰𤣥妶玉女亦稱尹氏化胡經稱老子投淨妙夫
人體為釋迦顧歡所舉者也又按前涼錄老子父名乾
字元杲遷疑耼即太史儋班因以太史儋列中上與孟
子同時而孔子時無耼
王喬不一　七脩類稿曰漢明帝時葉令王喬乃飛舄
者周時王子喬乃吹笙者神仙傳蜀人王喬乃食肉芝
者史記封禪書注緱氏仙人庵王僑犍為武陽人凡四
王喬元美載二元瑞載三王子喬即晉王非姓也又王
喬有弟周益公跋大皋渡永興觀舊碑王仙諱子繇字
大皋廬陵有王山王田村嘉福觀大皋度值夏市皆其
迹也碑謂晉永嘉飛升而郡人葛導岷云漢王喬至晉
永嘉二百餘年按湘東王古今同姓名錄有晉廬陵太
守王喬仙其太守弟耶而大皋為渡畧見南史乾通五
年記
羨門　司馬相如傳注羨門偈石山十仙人羨門高也
問竒音延則此仙居羨道也
車子侯　漢武帝與奉車子侯登泰山封禪後暴卒奉
車者官也子侯者小侯也霍去病之子仙傳因誤為車
子侯曰扶風人漢武帝稍遷其位至侍中一朝仙去其
誤如此
洪崖有二　郭璞詩所稱者姓張或云黄帝之臣伶倫
也又云神農師堯時已三千嵗矣漢武時入華山尋其
叔叔卿真誥云洪崖先生今為洞真其隱跡在豫章西
山洪井在伏龍山宋人畫跨白驢衣紅蕉葛衫從者五
人曰橘栗木葛拙負六角扇垂雲笠方木鐙二𤣥書此
張藴也筆叢以為唐張氲號洪崖子世多以堯時之洪
崖姓張亦猶金華之皇初平號赤松子而劉孝標遂以
金華赤松子為雨師初平之兄初起亦改名魯般
罔象方相罔像仿像稍異　周禮方相氏掌逐疫鬼作
罔像莊子失元珠問罔象孔叢子水石之怪龍罔象又
晉書載紀劉元海傳仿像相符杜甫渼陂詩仿像識鮫
人郝氏以為罔象即仿象方相智按方相即倛頭也因
彷彿罔象而名之荀子曰面如䝉倛南史沈雲禎傳𦵏
不須轜車靈舫倛頭也孫愐收䫏􁀙魌而無倛葢一字
也愐偶遺耳成式曰僛一名蘇一曰狂阻一曰觸壙費
長房識李娥藥丸謂之方相腦
罔兩作方良罔䆡罔閬蝄蜽魍魎　左傳螭魅罔兩通
作方良見禮注張衡東京賦斬委蛇腦方良淮南道應
訓南遊乎罔䆡史相如哀二世賦精罔閬而飛揚史孔
子世家夔罔閬魯語作蝄蜽家語作魍魎
商羊畢方槖􁀗􁁊水火之怪皆如鳥一足　尸子木之
精為畢方一作必方淮南注木精如鳥一足方朔所對
即此也見則邑有譌火孔子言商羊一足何水火之怪
皆一足耶槖􁀗亦如梟一足又山蕭鳥臨海志有獨足
鳥聲如人將雨轉鳴是商羊也唐韻曰􁁊土精也似㕍
一足黄色薛綜注東京賦鬾􁊋小兒鬼畢方老父神如
鳥一足銜火作災陳後主時一足鳥集殿以觜畫地成
文曰獨足上髙臺盛草變成灰
藻兼即藻亷水木之精　見幽㝠錄東方朔所言也唐
陸勛集異志拾遺記作藻􁀙各類書作藻亷
甲作胇胄雄伯騰蘭攬諸伯倚彊梁祖明委隨錯斷窮
竒騰根十二皆儺神　後漢禮儀志逐疫中黄門倡侲
子和曰甲作食􁀙胇胄食虎雄伯食魅騰蘭食不祥攬
諸食咎伯倚食夢彊梁祖明共食磔死寄生委隨食觀
錯斷食巨窮竒騰根共食蠱按段安節樂府雜錄曰甲
作食㐫者胇胄食夢者騰蘭食不祥者攬諸食名者祖
盟强梁食其磔死寄生者桃根食虎者與柯古所引字
亦微異
倍阿屋東北方鬼　莊子倍阿鮭蠪林鬳齊云云道函
作窔􁀙堪坯一作堪􁀙鮭蠪即白澤之徯龍
忖留橋柱像也　水經注馮翊石柱橋北首壘石水中
舊有忖留神像此神與魯班語曰我貌獰醜卿善圖物
容我不出班拱手令出頭以腳畫地置其像于水惟背
以上立水上董卓後焚此橋魏更脩之忖留之像曹公
騎馬見之驚定州張平子事與此同三齊略記載始皇
巧人以腳畫石塘相見之海神神怒負約可知附㑹
聻魙皆漸　張續宣室志曰裴漸隠伊上李道士曰當
今制鬼無如漸耳時朝士書聻于門成式曰元日書門
息瘧辟邪符尾勅魙捜真玉鏡作聻(積斬二音禪/讀你平聲)博物
志漢舊史儺立桃人葦索滄耳虎等聻葢滄耳也
諾皐太隂神也　段成式云唐乗言諾皋太隂將星神
名有諾皋記甲子日神曰弓陰入水呼之不溺甲戍神
名執明入火呼之不燒日名張表月名文申雷公江赫
冲電母秀文英風伯方道彰雨師陳華夫俱見道經藝
苑巵言載之此定臆造其字亦多造者如曰􁁊生(丙戍/日鬼)
(也/)天陪(乙卯/也)耳述(戊午/也)􁁜(壬戌/也)􁁜(辛丑也/音地)聶左(乙酉/也)天
􁁜(丙辰/也)􁁊(辛卯/也)髮廷􁁜(酉/也)挻􁀙(丙午/日也)智謂呼皋復而應
諾故取以為陰神之名
青女　淮南曰秋三日青女乃出降霜雪髙誘曰青腰
玉女生霜雪梁昭明曰青女司寒杜詩飛霜任青女翟
公巽詩青女霜如失黄人日故遲王道俊曰玉厯祥異
賦云外國之入貢也若黄人守日而立
郭禪竈神　見後漢隂就傳無功引之智按其祖隂子
方以黄羊祀竈章懐注竈神名禪字子郭不言姓郭杭
州刻本草作隂子萬誤矣元瑞云竈神姓張名單字子
郭夫人字卿忌一曰竈神名壤子廣濟厯曰伏龍莊子
竈有䯻
傒囊兩山之間鬼　如小兒諸葛恪引去故地即死
䊧而述　秦文公時獵得獸若彘二童子曰此名䊧而
述䊧而述亦曰二童子名寳雞得雄者王得雌者霸
巫支祈水神　岳瀆經言禹導淮獲巫支祈似猴李肇
曰楚人得古鐵鎖青猴即山海之無支竒陳水南言泗
州龜山寺井鎖水母即毋支祈𢎞治十六七年有水怪
曰趕浪曰神木殆即此
羽家金汞之子　見歸藏啓筮淮南作羽嘉
崒一作峷　直翁引莊山有峷智謂以崒安名而訛
夔魖獝狂耗鬼惡鬼也　甘泉賦捎夔魖而抶獝狂魖
音虛獝音橘
犂􁠣小人國之靈鬼也　山海經小人國有神人面獸
身曰犁􁠣之尸道函有离□道昭載䚕䚖
黔嬴造化神名　逺逰曰召黔嬴而見之兮為余先乎
平路白澤云隂陽變化之精曰岱委摯虞賦用黔雷(疑/嬴)
(羸之/訛)
大沈久湫河神也　秦惠王祀巫咸久湫亞駞所謂詛
楚三文也久與故通
苑窳蠶神也　見漢舊儀婦人寓氏公主凡二人曰公
主尊稱之也
語忘敬遺主婦産　柯古曰婦産呼之不害二鬼長三
寸三分上下烏衣
折丹山海經神名　術士呼東風符用之相傳日本有
此法梵書有真丹徐鍔四六龍持貝葉亟傳摩朅之誠
象負蓮花遂滿真丹之境摩朅魚莊飾門柱也真丹震
旦也古聖帝時通荒外之事安知折丹非真丹之語存
疑
俞兒即蜲虵　管子言俞兒見者霸御覽引俞而莊子
王子敖告齊公以委蛇即此事博物志澤有委蛇短轂
長轅見者霸特易其名耳詳見謰語
䳃　無功引山海經女和月母國有人曰䳃按胡文焕
百家名書本作䳃郭璞音婉
游光伯强皆厲鬼　風俗通以游光為厲鬼名魏志謗
語曰李豐兄弟如游光向不得解觀此便知天問伯强
大厲鬼也疑即伯倚强梁二名為一
靊霳蜚亷屛翳㲾􁁊異解　淮南子季春三月豐隆乃
出雷師也應劭曰雲師韻㑹作靊霳水經作封􁁊西京
雜記雲師曰屛翳吕覽曰屏翳雨師葢雲興即雨也古
師與帥通轉乃一字後人分之耳風俗曰雨師為𤣥㝠
風伯為蜚亷即飛亷元美引孟婆風姨河圖書曰大伯
下為雨師熒惑下為風伯遁甲開山圖有㲾􁁊即雨師
二字
頊天竺笙依倚後帝卑皆厠鬼　雜俎曰頊天竺厠鬼
也一名笙白澤圖曰故溷之精曰卑如女持鏡呼之使
人知愧又曰厠精名依倚異苑曰厠精曰後帝陶侃嘗
見之
曰蛟曰夔曰揮曰金累皆山精也　抱朴子曰山精如
小女曰蛟呼之即不敢犯一曰超空又曰山精如鼓一
足曰揮又衣裘帶笠名曰金累如龍曰飛龍𤣥中記山
精食三蟹千歲蟾蜍食之白澤圖曰山精名夔百嵗狼
化女曰知火精曰必方(按即/畢方)木精曰樟侯(即異苑陸敬/叔所言之彭)
(侯/)木中蟲曰賈(與地下/犬名同)金之精曰蒼如豚使人不宜妻
水之精曰罔極象如小兒赤色可烹故門之精名野如
朱儒見人則拜呼之宜飲食故宅之精名揮文又曰兩
貴故廢墓之精曰元如老役夫又名狼鬼又有山冕如
蛇兩頭呼之可使取金銀故道徑之精名忌呼之不迷
澤鬼曰慶忌道之精名作器故池之精名意又名髠頓
井之精名觀(按襍俎曰/井鬼名瓊)故市精曰毛門室精曰徯龍堂
下被髪曰溝顧愷啓蒙記曰玉精曰委如女青衣桃㦸
刺之可得元中記曰玉精為白虎金精為車馬銅精為
僮奴鉛精為老婦柯古載蛇鬼曰􁀙石圭一名廛馬鬼
名賜衣服鬼名甚遼􁀙即刺
天孫召魂　博物志曰援神契云五岳之神堅四瀆之
神仁太山天帝孫也主召人魂白虎通曰軫星逐鬼張
星拘魂東井還魂也王子秊曰融皋山上有飜魂即返
魂也稚川有太乙召魂魄丹卒死三日折齒内一丸即
活
靈笈七籖與龍魚河圖諸神名皆臆造也　黄庭内經
曰髪神蒼華字太元腦神精根字泥丸眼神明上字英
元鼻神王壟字靈堅耳神空閑字幽田舌神通金字正
倫齒神􁀙鋒字羅干心神丹元字守靈牙神皓華字虛
成肝神龍煙字含明腎神元㝠字育嬰脾神嘗在字魂
停膽神龍曜字威明龍魚河圖曰髪神夀長耳神嬌女
目神珠映鼻神勇盧齒神丹朱夜卧當呼之藏經心蟲
名斑駮七籖曰司命曰發紐目神曰虛監舌神曰始梁
九闗魂名曰綠道河圖又曰泰山圓常龍衡山丹靈峙
華山浩鬱狩恒山登僧嵩山夀逸羣泰山將軍唐臣衡
山將軍朱丹華山將鄒尚恒山將莫惠嵩山將石元東
海馮脩夫人朱隠娥南海視赤夫人翳逸寥西海勾太
丘百夫人靈素簡北海禹帳里夫人結連趙汲冡曰蓐
收居􁠴山而太公金匱所言四海之神即祝融𤣥㝠五
帝也注疏引東方靈威仰南方赤熛怒中央含樞紐西
方白招矩北方叶光紀典略曰虚主刀名大房熒惑主
矢名防隍角主弓名曲張(作典張/者誤)張主弩名逺望參主
㦸名大將戰時細祝之或以五日作赤靈符著心前或
丙午月作龍虎三囊符太公又載刀神脫光箭神續長
矛神跌蹌河圖曰斧神狂章春秋佐助期云司弓弩神
曰推亡水經注云皋通神人能治弓弩類山載鏡神紫
珍筆神佩阿佐助期又云麥神福集黍神侜佞蘭郝豆
神靈趙姓藥無功作靈殖湧幢小品云善睡之神曰宜
楙
三彭三姑三尸猶三蟲三毒也庚申表西殺也　酉陽
雜俎上尸青姑伐人眼中尸白姑伐人五臟下尸血姑
伐人胃命凡庚申日三尸言人過玉函祕典上尸彭琚
小名阿呵中尸彭瓆小名作子下尸彭􁶟小名季細守
尸之鬼曰破射元科三尸甲寅遊手剪手爪甲午遊足
剪足甲藏經言三蟲兩鼠之類也栁宗元有罵尸蟲文
皮日休白樂天皆守庚申許渾詩年長每勞推甲子夜
長初共守庚申道士程紫霄曰任汝三彭説是非皮白
何惑乎文人滑稽自娛耳
　
　
　通雅巻二十一
欽定四庫全書
　通雅卷二十二　　　　　明　方以智　撰
　　官制(仕進/)
辟舉猶古之興甿也　宰夫書其能者與其良者以告
于上卿大夫三年則大比考其徳行道藝而興賢者能
者禮賔之遂大夫大比帥其吏而興甿鄭司農曰興賢
若今舉孝亷興能若今舉茂才也漢髙帝詔其有意稱
明徳者必身勸為之駕遣詣相國書行義年文帝二年
舉賢良方正直言極諌者武帝建元亦舉丞相綰奏罷
之昭宣元成皆舉賢良直言茂材異等後漢每因日食
災異或初即位輙詔舉士而孝弟力田自髙祖舉為三
老惠帝舉者復其身髙后元年初置孝弟力田二千石
者一人文帝十二年以户口率置三老孝弟力田常員
武帝嘗遣存問賜帛元封六年舉獨行君子詣行在所
元光元年初令郡國舉孝亷各一人又舉有道至孝延
平中舉隱士建初辟士四科一徳行二學通三明法四
多略公府亦以此辟士光禄四行即以此第其即從官
也魏州郡皆置中正以選舉劉毅言其弊晉太始舉賢
良方正直言又舉異行其秀孝則策試之隋詔以志行
修謹清平幹濟二科舉人唐賢良方正直言皆制舉試
之中者稱及第貞觀十七年舉孝亷茂才異能開元設
直言極諌科其舉選不由館學者謂之鄉貢州縣試已
至省疏名結款通保由户部集闕而闗于考功試之開
元寶應貞元皆舉孝弟力田宋乾徳三科亦舉賢良經
學吏理然皆吏部試策論三道開寶舉孝弟徳業嘉祐
舉行實隆興舉逸民亷吏世降化薄辟舉亦屬夤縁特
異亦藏詭偽瑣闈執簿猶呼盧耳所教非所用矣偃風
勉善自得其真蘇軾曰舉孝亷則勇者割股怯者廬墓
此文人之偏詞欲造舟而先憂溺人耶科目里選竝行
而徴聘閒舉總在君相類物情而鼓舞之胡瑗分齋教
學安石積驗法有寔行者乎周宣幹欲罷三十年科舉
痛其積習也末世治以例而教學不講即使破格徒為
奸資誠使取士先以文學但優而不用必徳行特聞始
行辟舉得為吏如此則士益其修文行兩取庶于資格
少差耳
漢有甲乙丙科射策者以應令為中　蕭望之以射策
甲科為郎注師古曰謂為難問疑義書于策量為大小
書甲乙之科列而置之不使彰顯有欲射者隨其所取
得而釋之以知優劣射之言投射也對策者顯問以政
事觀其文辭定髙下也匡衡以射策甲科不應令除為
太常掌故禇先生曰數射策不中至九中丙科兒寛以
射策為掌故馬宫翟方進何武王嘉竝以射策甲科為
郎房鳳以射策乙科為太子掌故召信臣以明經甲科
為郎儒林𫝊平帝時嵗課甲科四十人為郎中乙科二
十人為太子舎人丙科四十人補文學掌故光武時顔
氏博士缺試策第一拜博士永元十四年徐防疏博士
及甲乙策試宜從其家章句開五十難以試之論語不
宜射䇿詔從防言李廵以為博士試甲乙科爭第髙下
更相告言乃刻石經爭者用息順帝陽嘉元年増甲乙
科員由師古注論之今嘗以射策為對策者非矣余以
為量為大小列而置之隨人欲射之説恐未必然或似
今出題試法耳摭言且言題于几上令士人以矢投之
此説尤非
唐有六科二科九科四科　六典載六科一曰秀才二
曰明經三曰進士四曰明法五曰書六曰算試秀才置
進士科始于隋至唐初秀才最髙貞觀中有舉而不第
者坐其州長由是廢絶士族趨向惟明經進士二科而
進士為尤重帖經及試雜文則調露二年從劉思􁏖之
請也顯慶五年詔五品以上四科舉人一徳行二經史
三詞藻四亷直肅宗乾元御宣政殿試四科舉人宣宗
大中十年奏見置科目開元禮三禮三𫝊三史學究道
學明法書算童子等九科通典曰明經雖有甲乙丙丁
四科進士有甲乙二科自武徳以來明經惟有丁第進
士惟乙科而已進士試詩賦時務策五道帖一大經全
通為甲第策通四帖過以上為乙第及第綴行通名詣
主司謝乃叙齒赴期集又有曲江㑹題名席紅綾餅餤
所謂衣骨皆香李贊皇言臣祖登第後家不置文選朝
廷官須公卿子弟以少習其業自熟朝廷事也當國時
奏設科取士而附黨背公自為門生自今一見有司而
止其期集參謁曲江題名皆罷其曰别頭試者唐禮部
侍郎親故移試考功謂之别頭貞元十六年髙郢奏罷
之變曰帖紙令論一經義為帖括
宋乾徳置三科太平興國八科景徳六科天聖十科紹
興復元祐十科又定兩科　乾徳二年詔置制舉三科
一曰賢良方正二曰經學優深三曰詳嫺文理開寶六
年御講武殿覆試進士宋凖等御試舉人自此始以詩
賦取士自開寶六年至嘉祐八年凡三十六舉興國二
年御殿覆試禮部合格八科舉人得九經一人開寶通
禮四人三禮八十人三𫝊五十三人三史三人學究四
十一人明法十四人凡百九十六人並賜本科及第其
九經五經七人不合格亦賜同三𫝊出身唐進士每嵗
三十人咸亨上元増七八十人尋亦復故比興國幾五
百人又未命官而賜緑袍鞾笏淳化三年加論一道以
三題為準又詔律賦依平仄用韻殿試糊名祥符四年
晁迥定禮部貢院條制上發解進士條制天聖元年定
科塲條貫景徳復六科賢良博經才識吏理韜畧邊寄
等科也天聖十科加書判拔萃科又置髙蹈丘園沉淪
草澤茂材異等共十科也并許白衣舉人紹興二年以
朱勝非請復元祐十科乃司馬光所請者十五年分經
賦為二科進士賜御詩袍笏聞喜宴自興國二年始唱
名自雍熈二年始廷賜袍笏自祥符元年始糊名始淳
化而諸州糊名自明道二年始易書􁏖于祥符而諸州
易名自景祐四年始廷試不黜始于嘉祐二年三嵗一
舉始于治平四年宋經義詞賦更為廢興已合為一又
分為二温公盡變安石法惟經義取士不變甚是紹聖
初年令進士純用經義而改置宏詞一科于進士登科
後試之取不過數人即今之館選也元仁宗始從李孟
之請制三嵗一開科八月郡縣鄉試明年二月㑹試中
者策之于廷賜及第出身有差即今制也但彼以蒙古
色目為右漢人南人為左各命題耳
登名上聞也　史記周紀武王曰維天建殷其登名民
三百六十夫亦見周書隨巢子司馬貞曰登進名賢之
人猶言升聞也如淳引吕氏春秋曰魏文侯勝齊天子
賞文侯以上聞樊噲𫝊破李由軍賜上聞爵晉灼曰名
通于天子也
新士新試士也　王制論秀士升之司徒曰選士升之
學曰俊士皆曰造士告於王升之司馬曰進士學記中
年考校周禮曰大比此猶之試士也夏官司士故士注
曰故為士者疏曰新升試士未得正爵者為新士
重試曰覆試　舊説武后覆試崔沔第一覆試自此始
唐志髙祖詔諸州明經秀才俊士進士縣考試州長重
覆嵗隨方入貢此唐法也漢左雄議舉士先試之公府
又覆之于端門張成除此科黄瓊言覆試之作将以覆
虚實濫不宜改革則漢已有覆試事矣乾徳六年詔舉
人有父先食禄者覆試紹興于後省覆試今童生猶覆
試鏁㕔彌封糊名謄録皆詳于宋而後因之呉康齋見
搜簡歎曰辱士至此遂出天順中李賢薦徴為春坊辭
歸豈可以尹蹇齋之吹疵而抹殺哉
漢有童子郎唐宋開童子科　漢左雄奏汝南謝亷河
南趙建年十二能通經拜童子郎臧洪十五拜童子郎
黄琬以公孫拜童子郎梁天鑒七年岑之敬十六擢髙
第除童子奉車郎唐志十歳以下能通一經及孝經論
語誦文十通者予官通七者與出身員半千裴耀卿王
丘皆擢童子科李泌楊炯則舉神童矣淳化二年賜泰
州童子譚孺卿出身雍熈得楊億咸平得宋綬景徳得
晏殊仁宗時童子賜出身者十人寶元罷天下舉念書
童子髙孝時皆有童子求試而受官者今則試秀才例
稱童生而已景泰中李東陽六嵗召見書龍鳳龜麟字
八嵗試益稷篇
打毷氉下第也　李肇國史補曰進士為時所尚久矣
其都㑹謂之舉塲通稱曰秀才投刺曰鄉貢得第謂之
前進士互相推敬謂之先輩俱㨗為同年有司為座主
京兆府考而升者為等第外府不試而貢者曰㧞解将
試自保曰合保羣居而試曰私試造請權要曰闗節激
揚聲價曰往還既㨗列名慈恩寺曰題名㑹大宴於曲
江亭曰曲江㑹籍而入選曰春闗不㨗而醉飽曰打毷
氉匿名造謗曰無名子退而肄業曰夏課挾藏而入曰
書策打毷氉見地理志即打眊矂也
覓舉梯媒言闗節也　薛登曰方今舉士詔下陳篇希
恩奏記誓報俗號舉人皆稱覓舉禮部采名故預投公
卷柳宗元上權徳輿温卷後周竇儀請進士省卷納五
軸以上崔郾試士呉武陵以杜牧阿房賦予之請以第
一人處牧之錢徽不聽段文昌李紳託而貶蘇軾以題
致李廌而為二章得可見科塲采名或以闗節買舉自
昔然矣陶九成言闗節謂之梯媒
初登第有燒尾宴大臣獻食亦曰燒尾　大臣拜官獻
食天子曰燒尾蘇瓌獨不進韋嗣􁏖趙彦照崔湜轉官
中宗皆令于興慶池燒尾邵氏聞見録士人登第必展
歡宴謂之燒尾説曰虎化人惟尾不化須得燒去又曰
新羊入羣須燒其尾又曰魚化龍必有雷火燒其尾唐
太宗問宋子奢燒尾事以燒羊為對石林燕語亦莫能
折衷也筆叢作朱子奢
淡墨氊書貢院榜也　摭言進士榜用黄紙以淡墨氊
書禮部貢院四字於首賈公談録云李紆侍郎放榜未
填榜首四字疾命吏士昶昶善書時醉以氊筆染不能
加墨迨明方覺字體濃淡相間反致其妍後遂為故事
後漢始有選部晉有選例梁有選品唐有三銓有小選
東選南選乾徳參選雍熈置三班院元豐定四選紹興
編七司例冊　漢成帝建始初置尚書有常侍曹主公
卿事又有二千石曹掌郡國二千石後漢始改為吏曹
主選舉祠祀尚書令總之後又為選部靈帝以梁鵠為
選部尚書魏改選部為吏部陳蕃為光禄勲與五官中
郎将黄琬共典選舉疏曰陛下宜擇從忠善尺一選舉
委尚書三公吕强疏曰舊典選舉委三府三府有選參
議掾屬咨其行状若無可察然後付之尚書今但任尚
書或復敇用葢漢時尚書官小也晉李𦙍刋定選例而
著令王戎領吏部始為甲午制劉宋大明中分吏部尚
書置二人齊和帝時梁武帝表􁏖選部天監中徐勉撰
選品唐六典曰三銓曰尚書銓中銓東銓四事曰身言
書判三類曰徳才勞凡流外兵部禮部舉人郎官得自
主之曰小選太宗時以嵗旱穀貴東人選者集于洛州
謂之東選髙宗時以嶺南五管黔中都督府得即任土
人而官或非才乃遣郎官御史為選補使謂之南選吏
部員外郎掌選院謂之南曹長安志選院在尚書省南
選人㸔榜處乾徳二年詔流内銓聽四時參選不俟冬
集雍熈四年置三班院供奉官殿直承㫖為三班嘉祐
徙三班院于文思院西志曰三班院文臣兩制以上武
臣諸司使以上掌之元豐五年吏部分選有四文臣自
朝議大夫大理正以下非敇授者歸尚書左選武自皇
城使以下非宣授者歸尚書右選自初仕至幕職歸侍
郎左選自監掌至供奉官歸侍郎右選神宗謂三代兩
漢無文武之别故命蘇頌定之紹興四年詔吏部編七
司例冊淳熈修七司法紹興十九年上吏部續降七司
通用法續降者續降朝㫖也愚者曰漢襲秦郡縣猶有
封建意守令自用其屬而吏皆上達耳目親而試之明
故漢最得人自隋奪天下權予吏部責一手知天下人
才公者執例而已崔銑胡世寕髙束陳建之議宜寫一
通以進
注擬選冊也　山濤每缺啓擬後因􁏖品格注其人才
以四事三類定其留放謂之注擬唐三品以上冊授五
品以上制授六品勅授皆由尚書省奏擬
厭唱選人受注而唱名也　唐法五品以上不試上名
中書門下六品以下始集而試觀其書判已試而銓察
其身言已銓而詢注其便利已注而唱下厭者得反通
其辭三唱而不厭聽冬集
過官過門下省也　故事三銓三注三唱而後擬官季
春始畢乃過門下省猶今之過堂也楊國忠兼文部尚
書密定員閣於都堂試唱于是門下過官三銓注官之
制皆廢奏受具題也　厭者為申上于僕射乃上尚書
有給事中讀之黄門侍郎省之侍中審之然後以聞主
者受㫖而奉行焉謂之奏受按今文選單月急選雙月
大選掣籖於棕棚具本曰題其私情或陳諫則曰奏奏
本長題本一寸吏部掣籖選官始于太宰闗中孫公丕
揚後遂踵之
凡拜官則給告身　唐制拜官之日即給告身其人先
輸朱膠綾紬價方准書給大将軍告身一通止易一醉
此猶今之空頭劄也唐選舉志曰三銓注擬奏受視品
及流外則補皆給以符謂之告身此似今之文憑于文
定謂告身即今之告勅也宋之制亦然每至宣麻誕告
鎖院演綸詞頭以下外人未知其密且重如此
漢有課第有功次魏有都官考課法晉有九班制元魏
有勲書唐有考簿宋有磨勘　漢選部猶周官司士也
三歳稽士任而進退其爵禄猶後世之考功也漢御史
中丞總領州郡奏事課第諸刺史刺史課郡國二千石
郡又課縣兩府九卿雜考郡國之計天子受相國之要
光禄第郎從官孝元使尚書選第中二千石選第猶課
第也課其殿最也其曰連最連稱最也功次計功幾次
也兒寛為掌故功次補廷尉文學卒史馮奉世為郎功
次補武安長薛恭本縣孝者功次稍遷衛綰為郎功次
遷中郎将是也尤異最尤異也魏明帝詔散騎常侍劉
卲作都官考課七十二條晉九班制劉頌為吏部尚書
所建杜預受詔為黜陟之課略曰末世疑心而信耳目
疑耳目而信簡書漢刺史嵗終奏事不制算課而清濁
粗舉魏氏考課即京房遺意失于苛細以遺大體故厯
代莫能通也詔書以考課難成聽通薦例卒不行矣元
魏朝堂黜陟郭祚奏景明考格盧同為左相閲吏部勲
書檢覈竊階者三百餘人唐考功差以九等叙以四善
外有二十七最貞觀嵗定京官望髙者二人分校京外
官考給事中中書舎人各一人蒞之考功郎中判京官
員外判外官考故事考簿朱墨咸通王徽建議以墨其
六條黜陟則遣使行也唐虞九載魏晉以後六周唐因
隋為四又減為三考宋以三年為滿四朝志曰考功以
七事考監司以四善三最考守令淳化四年以考校京
朝官為審官院幕職州縣官為考課院旋以考課院歸
流内銓祥符九年磨勘京朝官天禧詔審秩及三年審
官院磨勘嘉祐有考績新書磨勘以中丞學士典領紹
興舉薦按察四條沈該効司馬光所請也
年勞遷叙也　唐志凡居官必四考四考中中進年勞
一階叙凡年勞嵗一叙給記階牒宋立月限考滿即遷
即年勞也
書考自書其課迹也　宋太宗罷嵗月序遷之制欲修
唐制書考之事興國六年詔京朝官釐務于外者咸給
御前印紙令書治迹雍熈四年知州通判給御前印紙
書課績
曰流内者自隋始曰流外者自唐始　隋置九品品各
有從自四品以下每品分為上下凡三十階自太師始
焉謂之流内流内自此始又置視正一品至九品品各
有從自行臺尚書令始焉謂之視流内自此始唐因隋
制又置視正五品視從七品以除薩寶及符祓正謂之
視流内又置勲品九品自諸衛録事及五省令史始焉
謂之流外自此始劉祥道言嵗入流千四百人欲嵗定
為五百人魏元同言諸色入流嵗以千計曰流外者猶
今言未入流也
假版班品之卑者　陸機表注凡王封拜謂之版官即
漢尺一版拜用之遺也隋官志曰陳有版咨議參軍版
長史之類晉華譚傳謹奉還所假左丞相軍咨祭酒版
晁錯言里有假士連有假五百五百師名也邑有假侯
後志有軍假司馬趙充國從貳師班超從竇固皆假司
馬似今之劄付官晉立行臺之時所在承制拜封皆假
官也
官京師曰京官常參曰升朝官　京朝官葢有分别陸
務觀曰唐自相輔以下皆曰京官常朝曰常參官宋初
以常參預朝謁曰升朝官元豐以預宴坐曰升朝官合
之則曰京朝官
抹階辭免除授之故事也　學士院辭免除授賜詔皆
留其章葉石林曰今降批表院中用紙連其章後書省
表具之字必長作表字傍一瞥通其章階立上謂之抹
階使不復用舊銜意
以他官兼曰貼職　史館昭文館集賢院為三舘皆寓
崇文院直舘直院謂之舘職以他官兼者謂之貼職劉
禹錫集荆門縣記云禹錫方以郎位帖職于計臺帖職
字當始此元吏房三科三曰貼黄今奏本約其事曰貼
黄而清黄則兩選核黄封也
　　官制(爵禄/)
漢賜民爵唐曰賜民古爵宋賜髙年爵　大事記普賜
天下民爵自惠帝始後漢書注劉卲爵制曰春秋不更
庶長己見商鞅修其法品為十八級合闗内侯凡二十
等百官表曰爵一級曰公士二上造三簪裊四不更五
大夫六官大夫七公大夫八公乗九五大夫十左庶長
十一右庶長十二左更十三中更十四右更十五少上
造十六大上造十七車庶長十八大庶長十九闗内侯
二十徹侯避武諱曰通侯賜爵自公士以上不得過公
乗賜爵者有罪得贖貧者得賣與人髙紀詔曰民各歸
其縣復故爵又曰七大夫公乗以上皆髙爵也異日秦
民爵公大夫以上令丞與抗禮今吾于爵非輕也其令
諸吏善遇髙爵于文定言漢賜民爵不知其制智按唐
劉知幾所陳海内具僚九品上每嵗賜赦必賜勛階至
于㑹宴緋服多于青衣象版多于木笏可見其濫葢庶
官普加階級而不及平民與漢異宋遇郊赦普賜恩階
所及雖多而時頗希闊與唐亦異于文定言唐宋無賜
民爵事殆未考耳智按唐髙宗紀乾封元年封禪改元
中宗神龍元年祀明堂大赦𤣥宗天寶八載謁太清宫
大赦徳宗大厯十四年即位大赦皆賜民古爵宋端拱
元年賜髙年百二十人爵為公士開寶中澶密等州民
年八十以上賜爵公士咸平五年賜京城父老百十九
嵗祝道嵒爵公士祥符三年賜祥符等縣年八十以上
者爵公士祥符二年以天書降賜爵王伯厚曰秦漢以
後不復賜民爵自藉田禮成端拱詔始復賜焉智按魏
文帝黄初元年賜天下男子爵人一級三年立皇后賜
爵二級明帝太和元年賜天下男子爵人二級青龍元
年亦然則魏猶踵故事也文定所言漢賜民爵不知其
制智亦疑之疑天下民盡賜爵立社稷即位皇太子改
元恩詔重複則幾無百姓矣常見漢詔賜髙年帛又因
宋賜民爵必以髙年乃始較然于漢詔所稱民殆鄉老
或里長之謂乎猶今之耆民夀官也其公乗以下觀髙
帝詔令諸吏善遇髙爵則公士等猶夫民耳即漢詔所
云久立吏前曽不為□也特用以贖罪而已惠帝元年民
有罪得賣爵三十級以免死罪應劭曰一級值錢二千
凡為六萬若今贖罪入三十疋縑矣六年令民得賣爵
入粟拜爵晁錯之議也六石為上進稍増至四千石為
五大夫各以多少級數為差景帝時修賣爵令裁其賈
以招民武帝置武功爵食貨志曰級十七萬凡直三十
餘萬金是何其貴也又何不分上下之等豈造士與軍
衛同價乎劉氏曰級為十七衍萬字也臣瓚曰茂陵中
書有武功爵一級曰造士二曰閑輿衛三曰良士四曰
元戎士五官首六秉鐸七千夫八樂鄉九執戎十政戾
庶長十一軍衛則止十一級楊僕𫝊以千夫為吏功臣
表陸量侯須無曽孫秉鐸聖灌嬰曽孫官首匿皆武功
爵也魏志建安二十年始置名號侯爵十八級闗中侯
十七級皆金印紫綬置闗内外侯十八級銅印龜紐墨
綬五大夫十五級銅印環紐墨綬皆不食租與舊列侯
闗内侯凡六等以賞軍功裴松之以為今之虚封葢自
此始爵曰不更言不更卒也後左右中更言用更卒也
簪褭舊注御駟馬者騕褭古之名馬也駕駟馬者其形
似簪智不謂然葢導加冠曰簪以組帶馬曰褭也考洪
武時曽賜民爵里士鄉士
周五等漢用其二魏凡六等晉五等唐九等宋五等明
用三等　漢二等爵魏咸熈元年建五等爵晉立五等
有大國次國小國郡公郡侯自魏黄初三年制封王之
庶子為卿公嗣王之庶子為縣侯公侯之庶子為亭伯
晉泰始二年詔曰本為縣侯者𫝊封次子為亭侯為卿
侯為闗内侯皆食本户十分之一唐百官志司封凡爵
九等一曰王食邑萬户正一品二曰嗣王郡王五千户
從一三曰國公三千户正二四曰開國郡公二千石從
二五曰開國縣公千五百户正三六曰開國縣侯千户
從三七曰開國縣伯七百户正四八曰開國縣子五百
户正五九曰開國縣男三百户從五通典并云其上加
實封者仍給租庸凡封户三丁以上為率嵗租三之一
入朝廷食實封者得真户分食開元勅諸食實封並以
三丁為限開元十年詔宰相共食實封三百户以七丁
為限堂封自此始将帥封王自天寶九載始宋用五等
以勲階進明朝封爵止公侯伯三等而位俱在一品之
上異姓王但有追封而已
景風紹封以夏封也　和紀永元詔曹相國後容城侯
無嗣求近親宜為嗣者須景風紹封以章厥功注春秋
考異郵曰夏至四十五日景風至則封有功三王世家
因盛夏吉時定皇太子位月令立夏之日封諸侯下邳
惠王衍傳注和帝賜彭城王恭詔差次下邳諸子上名
将及景風拜授印綬馮異傳安帝詔二十八将絶世者
分别署状上将及景風章叙舊徳盧植規竇武曰准之
前事将有景風之祚
餐錢月奉也　髙后紀列侯幸得賜餐錢奉邑注餐錢
賜厨膳錢也奉邑本所食邑也周禮太宰注禄若今月
奉疏曰古者禄皆月别給之漢之月奉亦月給之古制
禄不計錢陸贄曰三代以食人衆寡為差兩漢以石數
多少為秩史記燕噲自三百石吏以上而効之以石計
禄始見于此後百官志百官受奉例大将軍三公奉月
三百五十斛逓减至佐史月八斛凡諸受奉半錢半榖
外戚𫝊傛華秩視真二千石汲黯𫝊以諸侯相秩居淮
陽注如淳曰律真二千石月百五十斛嵗得千八百石
是石與斛之數無殊石即斛也然則量數百五十斛以
名禄則曰千八百石猶有古制禄不計錢之遺意晉有
官表注曰漢延平中中二千石奉錢九千米七十二斛
真二千石月錢六千五百米三十六斛則漢百官俸
多錢少于此可見其數減于前漢者後漢裁之也古時
大臣禄賜甚厚既有國土而賜予動千萬如黄金百斤
其常也開元二十四年定百官俸一品月三十千逓至
九品月一千九百餘大厯十二年加京官俸三公宰相
每月各一百二十貫又有職分田一品嵗七百石自㑹
昌以後三師二百萬三公一百六十萬侍中百五十萬
令僕百四十萬尚書御史大夫一百萬節度使三十萬
此計一嵗而言也一萬當為十緡二百萬則為二千緡
矣宋乾徳置俸户祥符五年加職官月俸三師三公百
二十貫此與大厯相近北漢劉崇以太原建國宰相月
俸百緡乃今一統宰相月俸猶不能半鄭端簡曰禄凉
于宋而蠲復之恩科愈厚至推三代一如見爵則千古
曠絶之恩矣宋元封贈大父母降父母一等封贈父母
降本身一等
斗食禄少也　通典斗食太常明堂員吏至雒陽令員
吏月十一斛斗食差優於佐史佐史月八斛秦范雎曰
自斗食以上有非相國之人者乎王剪歸斗食以下秩
薛宣傳為大司農斗食屬師古曰斗食一嵗不滿百石
寄禄官猶今之勛階也　夢得曰制寄禄官銀青光禄
大夫與光禄正議中散朝議皆分左右朝議中散有出
身人皆超右其餘並以序遷宋太祖階級法曰一階一
級全歸伏事之儀續演繁露曰政和三年勅特進至承
務郎為寄禄官承直郎至廸功郎為階官葢元豐時未
分寄禄與階官故人以非職官為階官近制則以特進
正尹少尹為勛以大夫郎為階而無寄禄例
寉料幕府官俸也　松陵唱和皮日休云酒坊吏到常
先見寉俸符來每探支注云呉都有寉料宋景文祁筆
記不知鶴料王洙李淑皆不知按墨荘漫録曰曽文彦
知滁州有和表弟西齋詩寕羡一囊供寉料㑹㸔千里
躍龍媒注云唐幕府官俸謂之寉料
　
　
　
　
　
　通雅卷二十二
欽定四庫全書
　通雅卷二十三　　　　　明　方以智　撰
　　官制(文職/)
三名公卿大夫也　周禮疏引易通卦驗云天地成位
君臣道生君有五期輔有三名注公卿大夫也政教君
臣起自人皇之世至伏羲因之故丈耀鈎曰伏羲作易
名官者也
黄帝有五官九工少皞五正唐虞有六官九官　史記
黄帝建立五行于是有天地神祗物類之官是謂五官
管子吕覽皆言黄帝五官以正人位文選王融策文九
工開于黄序注黄帝也雲官有五人有同徳四人合為
九少皞五正見于蔡墨之説五行正也通典堯置天地
四時之官為六卿舜為六官以正天地四時説苑曰堯
時舜為司徒契為司馬禹為司空稷為田疇䕫為樂正
倕為工師伯夷為秩宗皋陶為大理益掌敺禽為九職
劉向𫝊舜命九官濟濟相讓注禹司空棄后稷契司徒
咎繇士垂共工益虞伯夷秩宗䕫典樂龍納言周禮疏
曰堯舜官號稍改其時官名葢曰稷曰司徒是天官稷
也地官司徒也又云命羲和仲叔使分主四方注仲叔
亦羲和之子堯既分隂陽四時又命四子為之官掌四
時者字曰仲叔則掌天地者其曰伯乎是有六官分命
仲叔注云官名葢春為秩宗夏為司馬秋為士冬為共
工通稷為司徒是六官之名鄭𤣥分隂陽為四時者分
髙辛時重黎之天地官使兼主四時耳共工注水官也
堯天官為稷又司徒士此三官是堯時事舜述前功秩
宗舜時官也惟無夏官之名夏𫝊曰司馬在前則羲叔
為夏官是司馬也鄭𤣥曰初堯冬官為共工舜舉禹治
水堯知其必成功故改命司空以官名寵異之非常官
也禹登百揆之任捨司空之職為共工與虞垂益是也
始羲和之時主四岳者謂之四伯後分至八伯堯初天
官為稷至試舜謂之百揆舜命禹為之即天官也崔靈
恩曰舜改地官為司徒秋官為士冬官為司空春官秩
宗
五官配五行也　自黄帝建立五行少昊五鳩氏顓頊
立五行之官唐虞百揆四岳象天之有五行也孔頴逹
周官疏曰百揆一人四岳内典四時之政四人也孔平
仲則謂四岳為一官俱是縣擬曲禮曰天子建天官先
六大次五官注此葢殷時制吕氏曰殷人尊神即堯命
羲和舜齊七政洪範首五行之意也其實唐三代皆有
六官皆有九卿考工記疏六官之記可見者堯育重黎
之後羲和及其和叔四子掌天地四時夏書乃召六卿
商周稍改職名六官之數則同通典曰夏制九卿殷因
亦如之三少六官也智嘗論六宗之名與二腎之説以
為凡數五即有六五為生數之宗六為成數之始從一
至十五六固天地之中數也如五禮即有六樂五音即
有六律五運即有六氣皆自然之理東曰青龍南曰朱
雀西曰白虎北曰𤣥武𤣥武者龜與蛇也木曰勾芒火
曰祝融土曰后土金曰蓐收水曰𤣥㝠𤣥𡨕則少皞之
二子曰修曰熈也人身一心一肺一肝一脾而腎有二
六宫貴神則土有二六氣則火有二葢土為終水為始
而水火相交水土相成也龍馬言曰六官之名冡大也
宰制也司徒徒衆也宗伯禮以宗為先司馬兵以馬為
先司冦冦所常防治也司空之空為何物乎堯制司空
之官以寵禹即宰相也漢三公以司空配之猶古意也
商以太宰為前列周并列而重其權葢冡宰兼相職而
司空實相位也以五行言之地官為土天一生水則天
與水猶二水也然則司空篇亡非亡也本無職掌以宰
相時兼之耳此説甚竒故存之以備論
漢有官簿有儀品魏晉有品令唐有格令宋有班簿有
具員　安帝詔舉刺史長令相清白敇身率下者無拘
官簿注謂不拘常牒也後百官志曰班固著百官表職
分未悉故依其官簿粗注職分以為百官志注曰百官
簿劉昭補志序所云百官就乎故簿是也應劭有漢官
儀隋志王隆作漢官解詁胡廣注樊長孫與劉千秋書
曰張平子次述漢事莫能立顧見汲令王文山小學漢
官篇足知舊制儀品荀攸撰魏官儀徐宣瑜晉官品晉
志又載魏晉官品令後魏志曰晉品令有正無從唐開
元刋定職次著為格令宋開寶詔除授京官依朝官例
降勅御史臺班簿十日一上中書太宗閲班簿擇近臣
舉官慶厯中中丞張方平言臣在翰林見天聖中具員
元豐六年李清臣為備選具員十冊此如今之御覽冊
也按表少府若盧注引漢品令則漢先有品令之書矣
唐寔録宣宗命宰相作具員御覽
中臺尚書省東臺門下省西臺中書省也　中臺亦稱
都臺始于漢成置尚書至後漢而權重唐龍朔改曰中
臺都堂居中左右分司都堂東有吏户禮部三行西有
兵刑工部三行每行四司凡二十四司中書舊有其官
魏晉始謂之中書省北魏曰西臺龍朔亦然光宅曰鳳
閣開元曰紫薇自黄初置監晉因之又置舎人齊通事
舎人四員各住一省曰四户權傾天下晉孝武來常居
内殿以省官一人司詔誥位在西省因曰西省郎唐中
書舎人為文士之極任門下省後漢謂之侍中寺晉志
曰給事黄門侍郎郎中俱𬋩門下衆務龍朔改曰東臺
光宅曰鸞臺開元曰黄門省給事中加官也隋置吏部
給事郎煬帝移為門下之職又有七諫議屬門下煬帝
廢之唐武徳復置四人貞觀于門下省置起居郎二人
即起居注也相沿皆謂之三省曰臺者别稱也謝靈運
晉書曰漢尚書為中臺御史為憲臺謁者為外臺曰三
臺蔡邕以侍御史轉持書御史遷尚書三日之間周厯
三臺其曰八座者六典曰後漢以令僕射六曹尚書為
八座今以二丞相六尚書為八座唐不置令也宋齊有
三臺五省謂尚書中書門下秘書集書省元豐制門下
中書増建後省置諫官筆麈曰霍山録尚書有上書言
其罪者山屏不奏其書後上書者盡奏封事輙使中書
令出取不闗尚書可見尚書是士人中書則宦官也及
江左至唐乃以中書尚書列為兩省中書傳命尚書受
而行之則尚書外庭吏也唐之設翰林學士于禁中専
掌制命而中書亦少疎矣及元設中書省而以尚書𨽻
之則中書外廷臣也今之内閣則漢之尚書令唐之中
書省而司禮中官則漢之中書令也漢制大将軍位三
公下及竇憲伐北國還位次太傅在三公之上自是東
漢官制太傅第一大将軍次之太尉次之司徒故丞相
也又次之司空故御史大夫也又次之西漢有三府丞
相御史大夫大将軍也其後増二将軍謂之五府東漢
有五府太傅太尉司徒司空大将軍也西漢所謂三公
者丞相太尉御史大夫而已其後以大将軍代太尉而
以大司馬號冠之然猶一官耳東漢承元成之舊以司
徒代丞相司空代御史大夫司馬代太尉為三公而大
将軍位三公之上與司馬為二官矣曹操為丞相位三
公上而丞相與司徒亦為二官矣東漢之末以太傅總
百揆為首相太尉次之司徒次之司空次之而大将軍
號或在太傅之下太尉之上有五公矣晉初以太師太
保司徒司空為文官公而以左右光禄大夫開府者為
從公大司馬大将軍太尉為武臣公而以驃騎車騎開
府者為從公有八公矣已而齊王冏之徒又自為丞相
不在八公之數則又冗矣智按江左自劉宋以後宰相
無常員惟人主所與議論政事委以機務者不論銜之
大小皆真相也陳後政事并由中書有舎人五人分掌
二十一局各當尚書諸曹並為上司尚書聽受而已荀
勗以為鳳凰池即其端矣此中書之重也北朝惟重門
下三公尚書非帶侍中銜不得聞政此門下之重也唐
則並重巳而逓重巳而重中書云
内録録尚書事也　桓温固讓内録是也人稱㑹稽王
道子為東録世子元顯為西録東第可設雀羅言朝在
西元顯執權也今詹府有録事小官也然亦因其名孔
叢子桓子新論皆以大麓為大録
晉以後之侍中乃宰相非秦漢之侍中也　秦侍中本
丞相史也五人往來殿内東箱奏事謂之侍中漢為加
官分掌乗輿服物武帝以孔安國儒者掌御唾壺朝廷
榮之表曰侍中左右曹諸史散騎中常侍皆加官侍中
中常侍得入禁中諸曹受尚書事諸史得舉法散騎騎
並乗輿車給事中亦加官志曰屬少府比二千石周禮
太僕干寶注曰若漢侍中西漢侍中有嚴朱東方吾丘
蘇武歐陽地餘王商師丹諸人班穉為黄門郎中常侍
朱穆曰中常侍故事參選士人建武以後悉用宦者矣
晉志曰黄帝時風后為侍中周為常伯之任秦漢無定
員後漢曰侍中寺即門下省也冠武弁大冠加金璫附
蟬為文貂尾為飾三省既立則侍中為門下省之長官
給事黄門侍郎散騎常侍俱屬門下稱曰黄散唐初因
隋為納言後屢更改總之自晉以後門下省長官即宰
相也
漢有丞相府唐宋有政事堂非今之東閣也　鄧通詣
丞相府鶡雀飛丞相府是也唐志曰三省長官議事于
門下省政事堂後裴炎自侍中遷中書令乃徙政事堂
于中書省開元十一年張説為相又改政事堂號中書
門下列五房于後神宗史志中書門下在朝堂西榜曰
中書為宰相政事之所又有中書省門下省者存其名
列皇城外中書省但掌冊文覆奏考帳門下省主乗輿
八寶朝㑹位版流外考校而已中書令侍中不任職元
豐官制行悉釐正之乃廢中書門下省之在皇城外者
併朝堂西之中書堂為門下中書兩省以左右僕射兼
門下中書侍郎又以兩侍郎副之神宗曰中書省揆而
議之門下省審而覆之尚書省承而行之哲宗立吕公
著言唐太宗以三省長官共議從之建炎三年始合三
省為一按今之東閣則學士之房耳故無文移可行
太府漢丞相府也　以張湯甯成掾以湯為無害言大
府調茂陵尉注師古曰大府丞相府也趙禹為丞相史
周亞夫曰文深不可以居大府蔡質漢儀曰司徒府與
蒼龍闕對厭于尊者不敢號府應劭曰不然丞相舊位
在長安時府有四出門隨時聽事明帝欲依之廹于太
尉司空但為東西門耳荀綽晉官表注曰漢丞相府門
無䦨不設鈴不警鼔深大廣遠無節限也
唐宋政事堂皆在朝堂之西　唐門下省為政事堂裴
炎移入中書省政事堂有北門過中書舎人院咨訪至
常衮乃塞之李華有中書政事堂記言裴炎之非李庾
賦曰西則月華重啓銀臺内向中書在焉周密宰相舊
記廣徳二年令射生自光範門送郭子儀注大明宫含
元殿西為光範門韓愈上宰相書伏光範門外是可推
也宋官志曰中書在朝堂西是為政事堂宋中書門下
并列于外又别置中書于禁中為政事堂與樞密院對
掌大政乾徳二年置參知止令就宣徽㕔上事
宰相有平章參知同三品之名唐也　尚書令侍中中
書令為宰相不輕授人常以他官假以他名貞觀八年
李靖辭位三兩日一至中書門下平章事平章事起此
蕭瑀以太子太保李勣以詹事同中書門下三品同三
品起此然二品不専用髙宗以後為相者必加同三品
而張文瓘以東臺侍郎同東西臺三品同三品入銜自
文瓘始永淳元年以郭待舉等同承受進止平章事平
章事入銜自待舉等始通典曰侍中中書令為真相尚
書令則太宗曽為之郭子儀懇辭是也其以他官參掌
者但加同三品及平章事知政事參知機務參與政事
之名并為宰相即漢韓安國張湯為御史大夫行丞相
事之例也葢髙宗以郭待舉岑長倩郭一正魏𤣥同為
相以其資任尚淺未可與諸相同名且令預政事與中
書門下同受進止平章事此時雖不設尚書令而左右
僕射即為真相同三品者次之同平章事又次之至宋
時遂以同平章事為正相而以參知政事為次相然則
宋之參知政事即唐同平章也元以丞相居平章事之
上則猶唐始立平章之意也宋之丞相即參政也元乃
以參政居左右丞之下
中書樞密宋之兩府然考漢唐之始名皆宦官也　漢
之中書令本宦官也至江左而為宰相唐之樞密使本
宦官也至五代時以樞密使為内輔臣宰相為外輔臣
而樞密之權重于宰相如宰相兼樞密則得専大政如
罷樞密之權但為宰相其任反輕亦如唐之左右僕射
也葢郭崇韜之于荘宗安重誨之于明宗然皆以佐命
元功入為樞密刑賞黜陟無不由之其勢然也後晉太
祖懲其横肆遂廢樞密以印付中書而宰相之任始専
矣唐初樞密之設葢于政事堂後列五房有樞密房設
以主曹務乃宰相文書之所也宣宗以後始設東西樞
密兩院以宦者為使而樞密之任歸之其權與宰相等
矣唐荘宗即位以豆盧革盧程同平章事郭崇韜張居
翰為樞密使始以外官為之而樞密之任親于宰相以
其與聞宥密也有宋建國因五代之舊以中書為相樞
密為将謂之兩府而宰相之權重于樞密矣唐末兩樞
密使及左右中尉柄事禁中與宰相表裡號為中貴亦
稱内大臣樞密即今之司禮中尉即今之東厰也唐金
吾衛屬南衙即今之錦衣羽林衛屬北衙即今之東厰
李輔國欲選羽林騎士五百以備廵邏葢欲以北牙禁
旅侵南牙之職故宰相李揆急奏止之輔國又署察士
數十人潛令于人間聽察細事有所追索諸司無敢拒
者魚朝恩専權亦于北軍置獄使坊市惡少年羅告富
室沒其家資則成化崇禎間之西厰矣
儀同三司同三公之三司也　東漢太尉司徒司空謂
之三司鄧隲為車騎将軍儀同三司自是南北因之有
儀同三司之名矣唐又以鹽鐡度支户部為三司天祐
三年以朱全忠為鹽鐡度支户部三司都制置其名始
于此三司使名始于後唐張延朗𤣥宗時楊國忠至兼
領數十使然未立此名也唐志凡寃而無告者三司詰
之此謂御史大夫中書門下為三司太子監國則詹事
庶子為三司
古小而今大者尚書侍郎也古大而今小者檢校提舉
也　漢成置尚書官小侍郎則郎中滿三嵗者後權日
重遂為公卿晉有檢校御史唐嘗加檢校尚書宋治平
二年中丞賈黯請皇子及宗室卑屬除檢校三師官熈
寕遣使提領轉運有提舉常平司又署都大提舉麟臺
故事舊有提舉官政和七年置提舉秘書省又有提舉
太史局又有提舉宫觀之名今則檢校提舉皆為小職
僕射秦官其職最小後漸為宰相漢有司𨽻校尉城門
校尉八校尉戊巳校尉而今為錦衣衛之班役
今之省中専指給事古之六部郎皆省中也　給諌原
屬門下省今六科封駁猶其遺也尚書省向謂之中臺
劉宋設在建禮門内曰内臺北齊曰都省曰北省唐神
龍定為尚書省都堂居中左右分司都堂之東有吏户
禮部西有兵刑工部故稱吏部曰東曹兵部曰西曹通
典曰吏兵部為前行户刑為中行禮工為後行給事本
加官劉向為郎中給事黄門六百石秩孔放李息卓茂
皆為之所謂暮對青鎖門拜之夕郎也
漢之諸郎非盡尚書郎也　漢官云尚書郎初從三署
郎選詣尚書臺試每一郎缺則試五人先試箋奏初入
臺稱尚書郎中滿嵗稱尚書郎三嵗稱侍郎田蚡少為
諸曹郎是尚書郎馮唐為郎中署長直不疑盗同舎郎
金顔駟為郎揚雄為侍郎及諸言以貲為郎父任為郎
皆三署郎也曰外郎者散郎也中郎者省中郎也吕氏
曰三署五官左右也續志議郎六百石以文屬光禄勲
通典曰尚書郎西漢置四人光武分六曹并左右丞為
三十六人更直五日于建禮門内入直官供青縑白綾
被或以錦綉為之奏事明光殿含雞舌香與黄門侍郎
對揖侍郎稱已聞乃出丞郎月賜赤管大筆隃糜墨固
已寵矣
依烏郎府也　晉志郎位十五星在太微帝座東北一
曰依烏郎府也周之元士漢官之光禄中散諌議議郎
郎中是其職也後人解依烏謂為後扆樂府射烏辭言
明帝東廵有烏鳴乗輿虎賁郎射中之遂令亭壁皆畫
烏此附㑹也漢書作哀烏古時哀有依音詳見天文
五花六押非今之舎人也　唐故事中書有軍國政事
則中書舎人各執所見襍署其名謂之五花判事李泌
曰給舎分司押事故舎人謂之六押葢晉以後之舎人
即漢尚書郎魏置中書通事舎人梁去通事字隋改内
史舎人唐武徳改中書舎人又稱西臺鳳閣紫薇舎人
元豐官制行遂以中書舎人判後省之事今則内閣舎
人為宰相承行與兩殿舎人皆非正途惟中書科之舎
人准考選然非昔之任矣
唐以舎人年久者為閣老非今所稱閣老也　故事舎
人年久者呼為閣老宰相相呼為堂老胡邦衡除龍圖
閣學士周益公賀詩有龍圖便為黄閣老之句
學士古史之遺而任遇殊矣　周官有左右史葢今起
居之本漢武有禁中起居注後漢馬后撰明帝起居注
則起居似女史之任其後則近侍之臣記録也厯代有
其職而無其官後魏始置起居令學士重于唐而亦昉
于後魏文帝招文儒之士置崇文舘貞觀中崇文舘有
學士直學士員不常置也葢自漢制侍中為侍從之選
出入禁闥掌直承明潤色典誥謀議政事已暱近矣而
禮遇猶未尊嚴也魏改秘書令為中書令監等官掌贊
誥命記㑹時事典作文書而晉之舎人擬為鳳池可謂
權要然所司猶冗也至有翰林則為樞機宥密之地而
業是官者清華極矣唐初設𢎞文舘中宗用上官昭容
之言置學士四人象四時直學士八人象八節學士十
二人象十二時遊幸禁苑無不畢從大學士之名起此
至宋時即以為宰相兼其官矣蕭梁有夀光殿學士之
號殿學之名始此筆麈曰李肇翰林志曰唐翰林院在
銀臺門内開元二十六年别建學士院徳宗移于金鑾
坡㑹要曰翰林院在銀臺門内麟徳殿西廂重廊之後
學士院在禁中凡十㕔南㕔五間北㕔五間中隔花甎
承㫖居北㕔第一間其任最重第三間曰槐㕔相傳居
此必相中書門下二省皆供奉外官隨朝士入見謂之
内供奉隨翰林院班者謂之翰林供奉即今之兩殿兩
房皆翰林供奉之遺法也唐自中宗以後學士之權重
于宰相如陸贄之在奉天鄭絪之在貞元裴洎李絳在
元和之初皆以帷幄密謀□軍國大計用人行政惟所
獻替及其為相寵遇反不若焉即有所建白視在北門
亦若少減地之親疎不同也漢所謂不任三公政歸臺
閣如此元大徳七年郭守敬以先朝舊徳累請謝事不
許自是凡翰林太史官不得致仕遂著為令彼所謂畫
林者兼有書畫供設之流所謂太史者即今之欽天監
官非詞林也今之詞林則兼古之宫僚禮官中書秘書
學士舎人著作郎起居郎螭頭珥筆之任矣宰相以本
學士而加官故無印止有文淵閣印以封進御覽此外
即支俸皆借翰林院印故于翰林院堂上設公座視相
公幾位則幾座故曰中堂智謂今時宰相無其官而有
其權地其權之漸重正似唐之學士而但論機務不論
官正似江左遼北面有大林牙院掌文翰曰北面都林
牙南面有翰林都林牙林牙亦通名如将作監都林牙
太僕有羣牧林牙
詹事春坊本宫僚也　詹事秦官掌皇后太子家成帝
省之并于大長秋長信詹事更名長信少府又改長樂
少府又有将行者應劭曰皇后卿也景帝更名大長秋
或用士或用中人後魏有太子左右詹事唐置詹事府
宋東宫有詹事少詹但品俱正六今制則詹事正三少
詹正四也左右春坊葢沿北齊及隋有門下坊唐龍朔
改門下坊為左春坊左庶子為左中䕶改隋典書坊為
右春坊右庶子為右中䕶左右諭徳唐置以擬散騎常
侍貞觀改中書舎人為中允龍朔改贊善今並存其名
司經局自晉以來有之梁之典經局唐之桂坊也皆以
洗馬領之元有太子司經其曰校書正字昉于劉宋至
北齊有太子校書郎隋司經局置正字二人由唐宋以
後宫僚可謂多矣近日則以翰林兼充之侍讀侍講則
始于開元三年命馬懷素禇無量更日侍讀遂置此名
而宋仍之漢有太子家令寺十率府衛太子率更令太
子僕今皆省但有舎人每正旦東宫于文華門之左門
設坐受朝賀則舎人及東宫鹵簿衛立皆選良家子為
之非官也十率府率更之率胡三省音所律反者是升
菴弱侯音律者非
秘書著作史舘前代分之今則皆詞林事也　拾遺記
黄帝有四史宋衷世本曰沮誦倉頡為左右史吕覽淮
南皆言夏太史終古殷太史向摯周有五史侯國亦置
如蘇墨屠黍倚相廖虢是也秦有太史令漢武始置談
遷為之宣帝以其官為令行太史公文書修撰之職以
他官領于是太史之官惟知占候而已王莽改置柱下
五史後漢至隋惟魏明太史中史職𨽻中書其餘多𨽻
秘書唐武徳因隋屬秘書省著作局貞觀移史館于門
下省宰相監修李元紘奏罷史職其修撰史事以他官
兼領宋以宰相監修修撰直館檢討無常員修撰以朝
官充直館檢討以京官以上充掌修日厯及典修圖籍
之事凡國史别置院于宣徽北院之東以藏之謂之編
修院天聖修真宗史宰相提舉編修官以三館秘閣校
理以下及京官充事畢即停麟臺故事曰實録院提舉
如國史從官為修撰餘官為校討修撰之名始于唐張
昌齡為北門修撰孫逖為集賢修撰蔡京分修撰為三
等直閣為六等此皆謂之貼職漢圖籍所在有石渠石
室延閣廣内貯之于外府又有中丞居殿中掌蘭臺秘
省及麒麟天禄二閣藏之于内禁後漢圖書在東觀桓
帝始置秘書監一人屬太常晉武併入中書省惠帝復
别置自是秘書之省始居于外東晉元康四年除著作
佐郎著作西觀撰晉書隋秘書省領著作太史二曹龍
朔改蘭臺太史天授改麟閣神龍復舊其後國史太史
分為别曹而秘書但主書寫校勘矣宋建崇文舘招文
院端拱初建秘閣其實秘書郎校書郎著作郎正今之
史舘也劉向校書揚雄典校已有其任而未設官名馬
融為秘書郎詣東觀典校書蔡邕拜郎校書東觀是即
校書郎也魏明帝太和中始置著作郎官𨽻中書省掌
國史後又置佐郎劉卲為秘書郎出乗鹿車王肅表論
秘書丞郎乗鹿車此魏制也唐龍朔為司文郎中咸亨
復舊宋初為寄禄官元豐定名始有職掌修纂日厯祭
祀祝詞則著作郎佐之職略曰初除林希為大著豐稷
為小著是也其刋寫分貯集賢院史舘昭文舘秘閣則
秘書郎主之髙承以侍讀起于明皇呉曽引陶𢎞景為
侍讀起于梁
漢有講郎侍講之所自也　章帝詔髙才生雖不立學
官然皆擢髙第為講郎張輔子蕃以郎侍講趙典拜議
郎侍議禁内此其端矣
病坊言其閒也　類要曰唐以秘書監望雖清雅而實
非要劇以監為宰相病坊丞及著作郎為尚書郎病坊
秘書郎及著作佐郎為監察御史病坊
大蓬言其仙也　鄭氏談綺曰秘書監曰大蓬後漢鄧
章傳時稱東觀為老氏藏室道家蓬萊山王元長曲水
序記言事于仙室謂藏室也
視草起草也　淮南王安𫝊上報書及賜令相如等視
草尚書郎主作文書起草沈括筆談曰學士院有視草
臺每草制則具衣冠據臺而坐唐有視草亭唐太宗屬
文遣上官儀視草詩人號上官體李徳裕傳安邑里第
有起草院
兩制者翰林學士為内制中書舎人為外制　李之儀
姑溪集答呉子陽書曰唐開元末以翰林供奉為學士
入院一嵗遷知制誥不作文書但備顧問參侍行幸而
已廷班隨本官若侍宴則座次宰相下故學士號内相
其知制誥謂之内制用白麻寫從内降付外廷宣讀中
書舎人是宰相屬官其知制誥謂之外制押案遇有所
命則申之以詞而行下者也今官制行此等合改正智
按此書則當時亦未改正矣後晉天福五年詔翰林學
士院公事直并歸中書舎人自是舎人晝直者當中書
制夜直者當内制至齊王開運元年復詔翰林學士與
中書舎人為兩制各置六員唐永徽中命學士一人待
制宋景徳置龍圖閣待制天聖有天章閣待制治平有
寶文閣待制楊徽之等兩制皆預故事學士二員分直
有大除拜過二制上則並召二員謂之雙宣又曰雙日
鎖院隻日降麻故亦謂之雙鎖能改齋漫録曰武后謂
員半千宜留待制此其始也漢但名待詔所任亦逺
神鈴鈴索也　蘇續志唐學士院深嚴人不可入中夜
宣事必先動鈴索長慶中河北用兵鈴夜作聲鳴急則
兵事急鳴緩則兵事緩李徳裕詩曰銀華懸院榜風撼
引繩鈴
摛文堂即玉堂之署也　元城語録太宗飛白書玉堂
之署四字玉堂殿名疑武帝所造李尋𫝊曰久汙玉堂
之署宋英宗曽撤去呉草廬秘笈云元豐中有學士乞
摘去下二字榜院門詔可是乞以殿名名其署也續㑹
要云徽宗政和五年御書摛文堂榜學士院有花磚道
在北㕔前堦日影及五磚為入直之候李程嬾故號八
磚
假龍老龍大小龍皆龍圖之稱也　方勺曰舊制直龍
圖閣謂之假龍待制謂之小龍直學士謂之大龍學士
謂之老龍總呼龍圖葉夢得曰亦稱龍閣龍學又曰吏
部尚書補外則除龍圖五曹則除樞密直學士相呼謂
之密學
得周官六典之遺意者今日之六卿也　石齋黄公曰
莽倣古矣然羲和司農納言合為一官秦倣古矣然冢
宰司徒司伯係之三公斯豈古乎魏道武取雲鳥之號
唐則天取鸞鳳之名皆泥古而不通于今前代亦有六
部然屬于省中唐户部無版圖兵部無戎帳虞水不管
山川金倉不司錢榖而職名虚設宋既有吏部又有審
官院既有刑部又有審刑院既有兵部又有樞密院既
有工部又有三司使而分散不一誠不若近制逺矣隱
史曰黄公以周禮二千餘年僅見行于今日愚獨嘆者
缺第一事也一者何奄寺不統于冡宰雖有鐡牌庸能
不徹乎鄭端簡曰析一相而六此其初意詎知學士加
官之為真相邪周官冢宰之權固重矣然自舜禹以來
司空即為冢相智别有論周官大體是而文字不必盡
信誠如朱子論其内外相維之善誠如鄭節卿所論而
琑屑不必相倣則誠如馬貴與所論矣宋鄭伯謙字節
卿作太平經國書發明周禮徐九一重刻之又按古時
命官六卿有人公孤之人不别見是知公孤即六卿而
立之猶今六部加師保也
省眼天官也　選司亦謂之南曹亦謂左曹司勲亦謂
勲府亦謂右闥劉禹錫為韋陟神道碑云是曹在南宫
為眉目在選士為司命鶴㕔考功㕔也唐考功員外㕔
事有薛稷畫鶴故云今吏部有古藤或稱藤軒
版部地官也　亦稱民部魏有嚴部郎中唐司徒四屬
曰户部曰度支曰金部曰倉部唐張博濟為户部郎中
部有考堂天下嵗㑹計處司金亦稱司珍司倉亦稱司
庾司儲唐户部侍郎有二員判使按者别一署謂之左
户
容臺春官也　唐虞曰秩宗商容為商禮官故稱容臺
漢郡國有容史舊説禮部郎中掌省中文翰謂之南宫
舎人杜牧頃求小儀小秋不遂鄭谷寄同年詩小儀澄
澹轉中儀故今以為禮部司務之稱石林燕語禮部郎
中元豐官制行謂之名表郎郎官别有印曰名表郎印
春明退朝録云禮部員外為瑞錦窠因話録云祠部呼
氷㕔言其清冷也冰去聲
五兵夏官謂中兵外兵騎兵别兵都兵也　魏始置五
兵尚書晉太康又置七兵尚書以中外兵加分左右也
都官秋官也　漢成帝置三公曹主獄亦曰賊曹劉宋
三公比部皆主法又置都官尚書主軍刑獄領都官水
部庫部功論四曹開皇始改刑部唐因之天寶改為憲
部亦曰西臺亦曰白雲司
起部冬官也　共工冬官漢魏領于民曹自晉迄陳有
所營作權置起部尚書役竣則省隋始置工部尚書唐
因之領工部屯部虞部氷部四曹屯田一曰司田
　通雅巻二十三
欽定四庫全書
　通雅卷二十四　　　　　明　方以智　撰
　　官制(文職/)
臺主憲長也　秦御史大夫位上卿漢仍之選郡守相
髙第為之任職者為丞相復置兩丞一曰御史丞一曰
中丞成帝更名大司空元魏踵此而中丞出外為臺主
更名御史長史魏初改中丞為宫正晉厯南北朝並不
置大夫以中丞為臺主唐因隋設大夫一丞二後改為
司憲不久復故宋仍唐而無大夫以中丞為臺長今則
猶西漢也中丞至六朝鹵簿出入干歩絳騶清道與皇
太子分道王公遜避嘗曰避中丞赤棒唐制大夫中丞
午後三刻出迴避宰相如午前出宰相迴避大中大夫
節卿曰丞相猶太宰御史大夫猶小宰御史之中丞少
府之尚書猶宰夫大長秋猶内宰而屬少府自武帝時
中丞始不得居中制事而光武政歸臺閣不任三公此
周官之大體所必不可復也按漢表成帝省詹事并屬
大長秋而少府下言諸僕射署長中黄門皆屬
持書御史即治書也　嚴延年傳注天子欲有拜詔持
書御史發符下太尉通典曰中丞舊持書侍御史也胡
廣曰宣帝齋居□事令侍御二人治書魏置治書執法
隋先于相府置察非掾後改為治書侍御史唐為中丞
漢表在殿中蘭臺掌圖籍外督舉劾建武中特詔與司
𨽻校尉尚書令三司各専席而坐曰三獨坐梁重其選
給三騶執盛印青囊後魏北齊曰南臺或曰南司唐御
史臺門北闢取隂殺也宋天禧時置言事御史六員元
豐復六察以御史専領漢御史乗屬者天子出御史除
二人為乗曹䕶車馬武紀御史乗屬在廟傍是也御史
裏行始自馬周以布衣令于監御史裏行遂有此名㑹
要曰始于龍朔用王立本為之
南床雜端也　通典言侍御史職有四謂推彈公廨雜
事知雜事者謂雜端最為雄劇食坐之南設横榻謂之
南床或曰即轉南省此如今掌河南道京畿道也裏行
葢如今之試御史也今稱御史為烏臺以朱博𫝊御史
府中列栢木常有野烏數千也于文定泥顔氏家訓以
為鳥誤作烏智按唐宋來皆用烏府考漢書原作烏字
或顔别見一本邪
三院臺院殿院察院也　御史在周為柱後史秦為侍
御史監理諸郡亦謂監察御史漢罷監察之名魏置掌
八部蘭臺二人居殿中側陛而坐晉復置檢校御史隋
改檢校為監察唐仍隋而置三院一曰臺院侍御史𨽻
焉號臺端二曰殿院殿中侍御史𨽻焉號副端三曰察
院監察御史𨽻焉號分察三院幾二十員而内供奉裏
行各如正員之半宋仍唐三院以知雜為侍御言事而
殿中侍御六察為監察近時十三道不分三院内糾外
按人人可以言事然初為試厯三差後為道長亦其遺
意也
六察察六事又察六部也　監察御史第一人察吏禮
部第二人察兵工部第三人察户刑部唐百官志又載
察六事一察官善惡二察户口帳籍賦役三察農桑倉
廩四察賊猾私蠧五察徳行才能六察黠吏豪宗其察
六部乃興元元年事也元和四年以新人不出使無以
觀能否乃令顓察尚書省號六察官
唐之獻納院宋之檢院古納言也　唐虞納言以出納
帝命故今以通政司為古之納言周官内史掌叙事之
法受納訪以詔王所治葢其職也秦漢以來統于三省
門下省侍中黄門侍郎掌出納帝命中書省掌制詔宣
𫝊尚書省令丞掌通章奏北周保定改侍中為納言唐
因之又改侍中又改左相掌獻替贊相禮儀審覆奏抄
垂拱置匭以諫議充知匭使中丞為理匭使天寶九載
改為獻納使宋雍熈改匭為檢景徳改登聞檢院命直
學士張詠判又有鼓院凡文武臣僚閣門無例通進文
字并先經鼓院未經鼓院者檢院不得收接周禮逹窮
者與遽令鄭司農云窮寃擊此鼓以逹于上則敢諫之
鼓此其遺矣匭使屬諫議大夫即屬門下省則猶納言
屬也宋又有通進司銀臺司掌受天下章奏進御院進
奏院掌受勅及百司符牒故今稱通政司為銀臺宋朝
通進銀臺司舊𨽻樞密院凡内外奏覆文字必闗二司
然後進御樞密學士向敏中請别置局淳化四年以宣
徽北院聽事為通進銀臺司命敏中及張詠同知二司
事發勅司舊録中書尋命銀臺司兼領之又以給事中
封駁𨽻通進銀臺司由此觀之通進銀臺其職在禁中
或如今之㑹極門收本之文書也明徳元年文徳殿兩
廊門賜名左右嘉福又東西上閣門内正南門曰左右
長慶北曰左右嘉肅次北門曰左右銀臺學士翰林院
在其内李肇記學士出銀臺乗馬是也
大棘廷尉也　有虞曰士夏曰大理周為司冦秦制廷
尉漢景更名大理武帝復名廷尉哀復名大理後漢復
名廷尉葢漢無司冦故廷尉為重有正監及平謂廷尉
三官隋名大理寺唐宋因之宋有大理獄官左斷刑右
治獄分左右㕔㕔各五案鄭氏綺談云大理曰大棘晏
公類要云棘司近日既有刑部又設大理寺與都察院
稱三法司有大獄則公斷之
漢以後之九寺棘卿非三代之九卿也　夏商九卿周
六官與三少周禮朝士掌外朝之法左九棘孤卿大夫
位焉六卿三孤也漢襲秦自丞相御史大夫外有正卿
九太常光禄勲衛尉太僕廷尉鴻臚宗正大司農少府
亦曰九寺大卿又至十二卿有執金吾大長秋将作大
匠魏晉宋齊如舊梁置十二卿北齊九寺唐亦因之皆
曰棘卿宋設九卿皆以為命官之品秩而無職事元豐
正名始有職掌中興以來併省冗職除太常寺大理寺
不罷外宗正以太常兼而衛尉并工部太僕併駕部太
府司農併户部光禄鴻臚併禮部紹興復置太尉司農
餘遂廢廢之是也今制以六部都通大為九卿此外則
太常太僕光禄鴻臚尚寶而已
三珪之位謂三卿皆執珪也　楚昭王迎屠羊説以三
珪之位
藻衣花綬卿服也　漢官儀曰衣裳卿大夫藻火又曰
綬青地桃花
尚書裏行太常也　秦為奉常景帝六年改為太常漢
官解詁曰太常為九卿之首職略曰太常在六曹之下
與尚書承郎同次謂之尚書裏行屬有大樂令大予雅
樂郎大祝太宰今用大史令大卜令醫令大官令
漢有宗伯乃宗正卿非禮部也　漢平元始五年詔曰
宗室自太上皇以來族親各以世民郡國置宗師以糾
之致教訓焉二千石選有徳義者以為宗師考察不從
教令有寃失職者宗師得因郵亭書言宗伯請以聞晉
灼曰宗伯宗正也近時宗人府以勛戚領之周語曰仲
山甫曰古者司民協孤終司商協名姓注司商掌賜族
受姓之官此即宗正之職矣
今之光禄寺非昔光禄勲漢之光禄勲乃秦之郎中令
也　秦郎中令掌宫殿掖門户漢更名光禄勲解詁曰
勲之言閽也此解不通北齊曰光禄寺兼掌膳食帳幕
唐龍朔改司宰光宅改司膳自此與光禄勲絶特襲其
名耳宋仍唐元豐官制屬有大官令上林司而自宋及
元復有宣徽院客省使亦掌燕饗饔餼前代初置宣徽
院後改光禄寺與古懸遠而進階有光禄大夫猶古遺
意也漢光禄勲屬有諌議大夫中郎三将郎中三将騎
郎将羽林令監奉車都尉騎都尉謁者光禄郎表有中
大夫太初改光禄大夫
大農令秦之治粟内史也　漢因秦置景帝更名大農
令武帝更名大司農掌錢榖貨幣以當時無户部也屬
有太倉令均輸令平凖令都内令藉田令導官令斡官
廪犧令騪粟都尉市長導官主舂御米及作乾􁱋(詳下/條)
斡官斡鹽鐡也
秦漢之少府猶周之玉府内府也　掌山海池澤之税
名曰禁錢志曰掌中服御寶貨珍膳屬有符節令大官
令尚食五尚太官獻丞湯官令丞樂府令若盧令荘戈
令織室令黄門令給事中鉤盾令尚方令御府令掖庭
令守宫令上林令凡太醫大官守宫上林四官屬少府
自侍中至御史皆以文屬焉宋中興裁司農少府併于
户部極是惜又復之耳
秦漢之衛府周之宫正也　掌宫門衛屯兵實宫正之
職而秦郎中令亦掌宫殿掖門户或曰亦宫正也錦衣
衛考略以為郎中令似錦衣之職此特謂羽林屬之耳
漢表自有中尉太初更名執金吾掌循徼京師有緹騎
二百人然今錦衣衛司朝内鹵簿䕶衛則正兼衛尉之
任矣而唐之内宦主軍如神策軍使正中尉也古今之
官名相倣而職掌不同安能强定而合之乎衛尉屬有
公車令大誰長衛士令衛司馬衛侯旅賁令
執御前驅猶古太僕之遺意也　周禮有太僕下大夫
掌正王之服位出入王之大命王出入則自左馭而前
驅周穆置太僕正以伯冏為之秦特襲其名耳漢太僕
領五監六廏王莽改太御後漢復名太僕天子每出奏
駕上鹵簿用大駕則執御魏因之晉宋不嘗置郊祀則
權置執轡事畢則省唐領乗黄典廏典牧車府等四署
天下監牧置八使宋初輿馬之政分𨽻郡牧騏驥院太
僕但掌天子五輅屬車耳今之太僕則竟管馬政矣漢
太僕屬有騎馬令未央廏令考工令車府令牧師菀令
漢之鴻臚秦之典客周官之大行人也　周官有行人
掌大賔客之禮象胥掌蠻夷閩貉之國使秦有典客掌
諸侯及歸義蠻夷即是官也漢名鴻臚應劭曰鴻聲也
臚𫝊也屬官有行人譯官别火三令丞及郡邸長丞凡
事之尊重者遣大鴻臚而輕賤者遣行人也景帝改名
大行令武帝更名大鴻臚秦有典屬國成帝併入大鴻
臚隋開皇廢之入太常尋復置唐曽改司文司賔皆復
舊領典客司儀二署宋南渡併入禮部近代鴻臚卿専
為臚贊之官士夫不厯此官惟南都之鴻臚卿為大老
迴翔之地耳周行人司聘問春秋列國皆有之風俗通
曰周秦以八月遣輶軒之使采異代方言皆是也藝文
志曰縱横家者流葢出于行人之官秦漢以後奉使者
不名行人如巡行之博士直指之繡衣觀風之八使按
察之六條其職尊其事重矣今日之行人司正古行人
職也
漢之謁者今鴻臚之職也　僕射為謁者臺率常侍謁
者五人謁者三十人初為權謁者滿嵗為給事謁者表
曰掌賔讚受事智以為正鴻臚鳴贊之事也而漢鴻臚
屬國之職則今有提督四蠻舘屬之太常少卿
舌人譯官也　周語使舌人體委與之注舌人能逹異
方之志象胥之官也周禮大行七嵗屬象胥諭言語司
農云象胥譯官也漢志象來致福注象譯也漢表典屬
國屬官有九譯令
符璽令合典瑞掌節之職也　春官有典瑞地官有掌
節漢因秦置符璽令位次御史中丞别為一臺晉併蘭
臺置符節御史齊置主璽令史隋有符璽局置監屬門
下省煬帝改為郎唐因之宋元仍置符寶郎屬門下殿
中此時為尚寶司
大均祭酒也　胡廣曰凡祭酒者賔得主饌老者舉酒
祭地言為長也大均即成均也虞命典樂教胄子周禮
有師保成王時彤伯入為祭酒戰國荀卿為祭酒漢呉
王濞年老為劉氏祭酒祭酒之名久矣漢置博士祭酒
一人晉立國子學宋太始置總明觀祭酒一人有四科
齊梁號為國師北齊曰國子寺隋置太學大業改為國
子監有祭酒司業丞主簿録事博士助教唐龍朔改為
司成館天寶置廣文館宋置判監事元豐始名祭酒司
業南渡併歸禮部近日設之専以詞林升轉
将作少府周官之匠人也　景帝更秦之将作少府曰
大匠光武省以謁者領之章帝復置隋改監匠為大令
唐復為匠宋建炎併歸工部紹興復置
節度開府賜旌節者也　唐初道有将一人曰大總管
巳更名大都督太宗時行軍曰總管在其本道曰大都
督髙宗永徽都督帶使持節者始謂之節度使然猶未
以名官通典曰自景雲二年始以賀㧞延嗣為凉州都
督充河西節度使通鑑綱目景雲元年冬以薛納為幽
州經略節度大使節度之名自此始考孫權初置節度
官使典掌軍糧漢順帝時武都太守趙冲平羌有功詔
冲督河西四郡兵為節度節度之義起此質帝時以滕
撫中郎将都督揚州軍事都督之義起此唐髙宗儀鳳
元年遣大臣分道廵撫以宰相來恒為河南道大使薛
元超為河北道大使左丞崔知悌司業鄭祖𤣥為江南
道大使後又謂之存撫于文定曰此巡撫所由起也智
謂名義巳起于後漢事任巳起于魏隋通鑑與實録皆
載武徳元年淮安王神通為山東道安撫大使山東諸
軍並受節度㑹要載武徳中唐儉為并州道安撫大使
李靖為嶺南撫慰大使鄭善果為山東招撫大使又後
魏太和中廣陵王羽持節安撫六鎮酈道元慰撫闗右
隋楊素為河北安撫大使豈必以存撫之名為近于巡
撫哉其實自黄帝以四監舜以五長周以十連秦漢而
後名稱雜出漢文遣丞相出刺光武置部刺史察州宣
帝置都䕶加官魏文置都督軍事或領刺史晉武置大
都統後周改總管此後廢大都督府置大行臺即節度
也貞觀别置經略又遣人使巡省則有巡察安撫存撫
諸名元和置宣撫宣慰大中置招討要之使名雖多而
主其事任者道止一人而已加官有大小大至使相其
曰開府一也嗣是有以邊阨開府以總制者即古制置
總管都督節度宣撫等也有開府以巡撫者即古安撫
等使而専省提封亦有都督節度之權特官次于總督
猶之魏晉大都督為上次有監将軍督諸軍使持節與
假節隋有大都督師都督都督也時有宰相經略開府
者即古大都統招討使相也有以鹽法屯田漕儲河渠
開府以總理者即古總領經制度支營田之任也開府
之名昉于魏黄權以車騎将軍開府儀同三司是也唐
初遣御史按察十道即今之巡按立二十四府都督即
今之巡撫已復停止改為五十四道采訪使以刺史領
之又一變也宋宣撫甚重即今總制也鄭剛中為宣撫
副使大将呉璘官至少師請講鈞敵之禮剛中曰少師
雖尊猶都統制耳倘變常禮是廢軍容璘乃惶恐聽命
曽見邊帥于制府猶此禮也元用御史臺言各路按察
嵗二月分廵按治十月還司此乃各省設行臺行臺御
史其體輕也近代廵方嵗更與漢時遣刺史法同唐宋
以來未行也近日壞天下者廵方此官在得人豈官制
不善乎智對徳政殿謂用兵之地撤監軍並撤廵方以
其掣督撫肘也
今以方伯稱藩司亷使稱臬司謂其近似也　何武曰
刺史古之方伯上所委任一州表率也其實漢刺史秩
卑于太守非古方伯之位也今遂以刺史事比藩臬漢
遣刺史一嵗而更有似乎今之巡方而繡衣乃閒遣者
也今兩司則外官矣觀察提舉大約相似自唐置廵察
使開元置採訪處置使其有戎旅之地即為節度使宋
有轉運使又有提舉是唐之州縣不過一使臨之而宋
則有帥漕憲倉四司故州縣極難承奉葢節度主兵觀
察主民然節度多兼之各道雖有度支營田招討等使
然亦多兼使名雖多而主其事者一人而已宋則監司
各有建臺之所元設行中書省故官為多明亦因之改
承宣布政按察之名余常笑兩府一道而有巡方則監
司亦大知府耳絶非有古刺史之權也呉曽曰徐邈與
范寗書曰擇公方之人以為監司監司名見此
京部置尹古今所同也　秦京師為内史景帝分左右
武帝更右名京兆尹左名左馮翊秦有主爵中尉景帝
更名都尉武帝更名扶風是為三輔治長安城中尹一
人丞二人後漢置河南尹三輔不改號但減秩耳又以
左馮翊右扶風屬司𨽻校尉尋省魏晉因之江左為丹
陽尹北魏曰代尹東魏曰魏尹北齊清都尹北周及隋
復為京兆尹唐京兆本雍州置牧親王領之别駕貳牧
永徽改長史開元改京兆尹少尹二人魏晉有治中隋
改司馬煬改贊治後改為丞五代有開封尹宋置權知
府以待詔以上充蔡京乞罷之置牧尹各一牧以皇子
領尹以文官充崇寕中定京畿四府明制南北兩京尹
丞皆與京堂一例治中而下以他流充之唐判司有雙
曹徐抗當徳宗時奏省之
古今州郡之名異刺史太守之任亦異　春秋時縣大
而郡小左𫝊曰上大夫受縣下大夫受郡周書作雒篇
曰千里百縣縣有四郡戰國時郡大而縣小甘茂謂秦
武王曰宜陽縣大名曰縣其寔郡也漢有郡國皆統于
州然州乃部之名或十二或九後漢分十四部至南北
朝天下有餘州而郡猶屬焉隋廢郡存州州即郡也煬
帝又改唐又罷郡置州宋元以來設府于州府即州也
明制以州屬府則分為二矣此郡國州縣名實之辨也
智以為古州縣之名亦有同時同名而實不同者作雒
篇亦未可據也别有論秦罷侯置守漢景帝中元二年
更名太守郡為諸侯王國者置内史成帝省内史以相
治民如太守或以尚書令僕射出為郡守鍾離意黄香
桓榮胡廣是也或自郡守入為三公虞延第五倫桓虞
鮑昱是也汲黯以諸侯相秩居淮陽馮野王為大鴻臚
以秩出為上郡太守此秩尊于守也京房守魏郡以八
百石居黄霸守潁川以比二千石居官後歸潁川故官
以八百石居郡此秩卑于守也晉郡守皆如将軍後魏
初郡置三太守北齊制郡九等隋如之至開皇罷郡以
州統縣大業又改郡唐武徳改州改太守為刺史加號
持節後加號為使持節諸軍事而實無但頒銅魚符而
已天寶初改州為郡自是州郡史守更相為名其實一
也垂拱間諸州都督刺史准京官帶魚長安中以臺閣
省寺分典大州于是鳳閣侍郎韋嗣立御史大夫楊再
思二十人以本官檢校刺史後有兵鎮刺史皆加圑練
使五代仍刺史之號宋召諸鎮于京師賜第留之分命
朝臣出守列郡號權知軍州事與後文武官參為知州
軍事及帶中書樞密院宣徽使職事稱判太守亦稱知
府張文定方平權知開封府張忠定詠知益州曰爾輩
得好知府矣元置上路逹嚕噶齊上路總管兼府尹正
三品又有下路上州中州下州至五品而止近時知府
上有監司撫按户工刑三部郎為之間有臺臣年例轉
知府以為大辱權輕極矣今人用太守事猶可借若用
刺史稱今之知州則相去殊逺秦有郡丞漢因之設治
中别駕從事晉省丞隋改别駕治中為長史司馬煬帝
罷之置通守又置贊治位通守下唐廢丞改别駕已復
為長史宋置諸州通判詔知府公事并須長史通判僉
議聫書方許行下又考唐天寶後有判官之名後漢長
興間詔有兩使判官防團推官于時判官多本州自辟
舉清泰中始擇朝士為之宋兩司置判官推官餘州亦
置判推二官元止置司馬焉司理參軍則因五代以來
諸州皆有馬歩獄以牙校充馬歩都虞侯掌刑法謂之
馬歩院宋開寶始置諸州司冦㕘軍進士及選人為之
後改為司理掌訟獄勘鞫之事不兼他職是亦唐之司
法㕘軍也今日特重司理耳
即拜就其所在拜授也　成帝即拜班伯定襄守哀帝
即拜龔舎為泰山守文帝就加魏尚亦即拜也舊云即
拜者便道之官其曰策拜者初除之官大行奏策如蕭
昱為南郡太守入殿受策是也
秦漢以來縣分二等北齊分九等隋復古分令長唐六
等宋三等其曰畿赤者京縣與畿内也　鄭珣瑜𫝊貞
元初詔擇十省郎治畿赤唐縣有赤畿望緊上中下六
等赤畿為一等也一作七等京都所治為赤縣旁邑為
畿縣明代初縣亦分三等上縣命從六品中正七下從
七已定命並七品今選亦分大小而京縣反無甲科按
周有縣正秦制縣萬户以上為令減萬户為長漢因之
綏和初長相墨綬建平間復黄綬晉制不經宰縣不得
入為臺郎後魏縣置三令長北齊置縣為九等唐分六
等宋建隆初諸縣除赤畿外有望緊上中下五等始以
朝臣為知縣乾徳初詔京官知縣以三年為任于文定
曰宋大縣四千户以上選朝官知小縣三千户以下選
京官知故知縣與縣令異縣令即古長吏之職知縣則
以京朝官之銜知其縣事非外吏也朝官京官亦自有
别朝臣知縣自大理正奚與等始元縣各有逹魯花赤
掌縣印以知縣為縣尹掌判縣事而丞也尉也主簿也
皆古有之元之呼赤者言正掌職事也凡官皆有赤紹
興中詔将作監丞簿等任滿已改官來厯民事者各與
堂除知縣一次并借緋章服尋詔吏部自後縣差文臣
又詔非兩任縣令不除監察御史乾徳詔京官知縣以
三年為任今則進士初選為之考選與中行評博皆以
四年四月為期榆墩集曰唐虞之諸侯不世及而受黜
陟于朝政與後世守令同特名異耳周成王曰唐虞建
官惟百内有百揆四岳外有州牧侯伯故知唐虞諸侯
皆天子之官也觀于虞夏分州而知郡縣非秦始也
鈴閣鈴下閣中也　鈴閣之下侍衛不過十數人三省
曰鈴鈴下閣閣中官有鈴下威儀之名是也今人皆似
以轅門郡閣之類視之誤矣管輅為安平太守王基言
烏與燕鬬者老鈴下之妖盧充見鈴下唱客前
日官周日正也　程本曰召子元而訓之曰昔吾之宗
君為周日正周公定鼎郟鄏修和周郊吾宗君薦其所
以為祥者曰井田之璞大山之器車唐叔異畆之禾始
有蒲璧以朝作程典令其顯庸書在故府左𫝊桓十七
年天子有日官諸侯有日御日官居卿以底日注謂典
厯數者張衡再轉復為太史令曰曩滯日官今又原之
史記有日者𫝊因日官主日故善卜者以為名陳渉世
家周文視日謂能擇日也
疇官世習以為官也　如淳曰律年二十三𫝊之疇官
各從其父疇學之史厯書疇人子弟分散乃習天文者
如淳曰家業世世相𫝊為疇智按漢儀注民二十三為
正為衛士材官曰疇官猶言常規官法也管子曰人與
人相疇家與家相疇言習為常也後山以為籌人言籌
算也弱侯曰儔輩也與亮采惠疇之疇同
計相主計也　北平侯張蒼為計相注如淳曰計相官
名主計㑹
掌故掌故事也　晁錯兒寛匡衡皆為之應劭曰掌故
六百石主故事屬太常而表與志不載漢官儀太史有
掌故三十人房鳳射策乙科為太史掌故又有文學掌
故
稗官小官也　蓺文志小説家出于稗官如淳曰王者
欲知閭巷風俗故立稗官使稱説之師古曰稗音稊稗
之稗小官也漢名臣奏唐林請省署吏公卿大夫至都
官稗官減什二
三工官謂考工室右工室東園匠也　見貢禹𫝊師古
注皆屬少府谷永𫝊有工服官續志郡有鹽官鐡官工
官都水官元紀罷齊三服官地理志南海郡有圃羞官
交趾嬴􁠾有羞官嚴道有木官􁚿䏰魚復有橘官丹陽
銅官桂陽金官唐六典注漢将作屬有甄官親蠶有蠶
官此表志多遺者或云唐虞有殳斨以所事名亦工官
也
鼎官鼎士也　東方朔𫝊夏育為鼎官注今殿前主鼎
者鄒陽書全趙之時武力鼎士鹽鐡論戲車鼎躍咸出
補吏正謂舉鼎之士也
靜室令即請室令也　續志光禄勲有請室令車駕出
在前請所幸賈生造請室注亦引此言此官有别獄史
記作清室後漢張禹表曰王者止則交㦸清道而後行
清室而後御文紀注應劭曰遣靜室令令先案行清靜
殿中以虞非常楊秉傳警蹕而行靜室而止注靜室謂
先使清宫也前書音義曰靜室令漢有之由此論之必
有一訛在前請所幸之説乃傅㑹矣
大與主爵禄之官也　閼氏侯馮解散以代大與降漢
師古曰大與主爵禄之官
遊徼鄉之游行徼循督察者也　有被殺傷者亭長與
游徼相參雜診之十里一亭亭有樓候望鄉嗇夫治之
游徼即嗇夫之所統也徼工釣切凡邊疆通稱徼王宫
之邊亦為徼道游循所部之境亦曰徼徼邊路也臧宫
少為縣亭長游徼黄霸少為陽夏游徼
門候周之門下士也　周禮司門干寶注如今城門校
尉每門下士二人如今門侯公車誰長之類蔡儀覆盎
門侯蕭望之小苑東門候周秩官有門尹闗令尹喜是
也宋有門尹鄭有北門之管夜士注如今都候謂行夜
徼候者
輯濯船官也　表水衡有輯令劉屈氂𫝊太子矯制發
輯濯士注輯濯行船者短曰輯長曰濯與楫櫂同元后
傳張周惟輯濯越歌地理志京兆尹船司空注本主船
之官遂以名縣
傔人倅也　唐制大使副使皆有傔(苦念/切)人别奏大使
傔二十五人河西節度崔希逸襲破吐畨于青海㑹希
逸傔人孫誨入奏事説文新附曰傔從人類篇曰侍從
也智按即今之承差也古者副謂之倅倅又通為萃又
謂之簉杜預曰副倅左傳曰翟泉人之女奔孟僖子僖
子使助薳氏之簉
後判□後司也　周禮贊治注曰贊治若今起文書草
也疏起文書草乃後判□是贊治之法今請人專管文
移刑名因號之曰後司
尉氏古獄官也　漢志注陳留尉氏應劭曰鄭之獄也
因以名其縣
雞人歌鷄鳴者也　蔡質漢儀曰凡中官漏夜盡鼓鳴
則起鐘鳴則息衛士甲乙徼相𫝊甲夜畢傳乙夜相傳
盡五更衛士傳言五更未明一刻後鷄鳴衛士鍾丞郎
趣嚴上臺候朱雀門外守傳鷄鳴于宫中鷄鳴歌也周
禮鷄人夜嘑旦以􁆳百官象其知時也庭燎注王有鷄
人之官王不正其官而問夜早晚巾車大祭祀鳴鈴以
應鷄人東坡志林曰漢官儀汝南出長鳴鷄王洙曰謂
取能歌鷄鳴之人也晉太康地記曰後漢固始公安細
陽鮦陽四縣衛士習鷄鳴曲于闕下歌之顔師古不考
本末妄破此説唐有絳幘鷄人舒元輿御史臺中書院
記監察御史二人立朝堂甎道鷄人報㸃押百官由通
乾觀象入宣政門近制升殿有鷄人于東廊下唱日出
曉之歌
有秩鄉吏之名號也　黄長睿論歐陽集古録有疎脱
處如䟦漢倉頡廟碑云此碑有蓮勺左鄉有秩池陽左
鄉有秩池陽集丞有秩皆不知是何名號余按前漢書
張敞以鄉有秩補太守卒史後漢百官志鄉置有秩三
老游徼本注曰有秩郡所署秩百石掌一鄉人又注引
漢官儀載户五千則置有秩風俗通有秩則田間大夫
智按禮記緇衣注綸今有秩嗇夫所佩也疏引漢百官
公卿表十亭一鄉鄉有三老有秩嗇夫
枝官校官也　趙彦衛曰溧陽有東漢潘長史枝官碑
或疑其為校官字按後漢書永平十年南巡狩祠章陵
日北至又祠舊宅召校官子弟作雅奏鹿鳴帝自御塤
竾和之則東漢鄉縣有校官矣
導官掌導擇米麥者唐作䆃官　漢導官屬大司農張
湯治它獄導官谷永請省導官費用唐史作䆃張文林
曰相如封禪書導一莖六穗于庖注云導擇也説文䆃
瑞禾也引封禪書導一莖六穗誤矣反改漢導官為䆃
官詳見榖蔬類
里士鄉士即古之鄉三老也　顧隣初曰洪武十九年
詔賜耆老粟帛京師應天府鳳陽府民年七十以上天
下民年八十以上賜爵里士應天鳳陽民八十以上天
下民九十以上賜爵鄉士與縣官平禮並免襍役冠帶
服色别議頒行正官嵗一存問此爵似即今之夀官而
人多不知其名即漢之三老公乗爵級也智按管子有
士舎士謂里尉每里置舎使士居焉則有職掌與近日
之里士鄉士不同殆二十等之公士上造簪褭不更乎
　
　
　
　
　
　通雅卷二十四
欽定四庫全書
　通雅卷二十五　　　　　明　方以智　撰
　　官制(武職/)　(兵制附/)
黄帝命大将夏始有本兵　獨孤及八陣圖記云黄帝
法文昌以命将李靖曰黄帝始立丘井之法虚其中大
将居之丘氏曰唐虞時兵政兼于刑官未有専司至仲
康始命𦙍侯掌六師是本兵之官始于夏也古禮樂為
二官而兵刑為一後則禮樂為一而兵刑為二古詳于
化而後詳于政也
祈父司馬也　襄十六年穆叔賦圻父注周司馬掌封
畿之兵甲詩注亦曰司馬疏曰通作畿字古字通用尚
書作祈司馬掌禄士故司士之官屬焉是爵禄黜陟由
司馬也其屬又有司士之官主勇力之士故爪牙屬司
馬也司右掌羣右之政令謂戎右齊右道右也齊右兼
王路之右戎右兼田路之右
将軍始于周而秦漢以後文武通為之在國則為卿大
夫長正在軍則為将軍司馬卒伍古也　表将軍周末
官左傳閻沒謂魏子為将軍國語鄭使詹伯為将軍呉
有将軍司馬秦因之位上卿漢不常置或有左右前後
其職為太尉省太尉則置大将軍驃騎将軍位次丞相
武帝以衛青大将軍位在諸公上或置大司馬或大将
軍兼大司馬如三公後志比公者四第一大将軍次驃
騎次車騎次衛将軍東平王蒼以驃騎位公上則以其
王也四征興于漢代四安起于魏初四鎮通于柔逺四
平立于喪亂晉之刺史郡守皆有将軍銜領晉武帝甚
重兵官故兵校多選朝廷清選之士居之
後之都督元帥都統總管節度團練防禦皆漢之将軍
也　督軍之名起于漢都督之名起于魏建武八年張
宗以謁者督諸郡軍平青冀盜永初元年召龎參拜謁
者使西督三輔諸軍屯髙彪傳第五永為督軍御史順
帝末以馮緄持節督揚州諸郡軍事建康元年拜滕撫
中郎将督揚徐二州延熹四年皇甫規為中郎持節兼
闗西兵明年奏免督軍御史張禀九年張奐為䕶邊疆
中郎将九卿秩督幽并凉三州及度遼烏桓二營于文
定但引質帝時已為漏矣魏有上大将軍都督司馬懿
征蜀加號大都督唐分諸道各置都督府則都督正漢
之将軍也唐又有天下兵馬元帥副元帥晉太元間置
河西大都督唐因黄巢亂置諸道行營都統宋之諸軍
都統制自渡江前已有之然未為官稱建炎元年置御
營司遂擢王襄愍淵為都統制名官自此始此正唐之
元帥而唐嘗以儲位領之猶宋以儲位領京牧也漢加
大将軍亦都統也宋有馬歩軍副都總管遇出征則加
以都統制之名又有統制統領唐在本道曰大都督征
討曰大總管宋諸州亦有總管總之持節一方則謂之
節度團縳防禦因兵以名亦漢之将軍也古文武并用
郡守即稱州将加官有大小不外于為将之意宋之都
指揮亦将軍也石林燕語云自梁置在京馬歩軍都指
揮使後唐改為侍衛親軍周世宗更名殿前司宋因而
為三衛率以武臣充之今仍存其名于各衛而領兵則
曰總兵官亦専以武臣充之而将軍遂為掛印之號及
武職之勲階矣今之勲将古之戎右也或稱戎副或曰
偏師或曰軍倅今之參将本參戎之意也古有遊擊今
稱遊佐擊古有凖備今稱守備皆偏裨也
五軍始于五營五府因于五督　漢北軍有五營文帝
置中壘後漢省之但置中候續志曰北軍中候一人掌
監五營即五校也魏晉逮江左皆置五校智按齊内政
楚荆尸即有中前後左右五營漢以後因之耳晉有左
右前後四将軍已為二衛三部已又置虎賁羽林上騎
異力四部并命中為五督此今日五軍都督府之所自
也唐之三衛漢之郎衛也唐五府三衛志曰親衛之府
一曰親府勲衛之府二曰勲一府曰勲二府翊衛之府
二曰翊一府曰翊二府以資䕃補之朝㑹之儀三衛番
上分為五仗號衙内五衛又有十率府自晉有中衛率
隋分置十府唐因之皆以備天子東宫宿衛也武徳七
年改親衛驃騎将軍為中郎将勲衛車騎将軍為郎将
此正漢以郎執㦸宿衛之意也三衛非權勢子弟徹退
番後三衛益賤人罕趨之太和五年停資䕃近代之五
府亦以世襲之侯伯充之五府但管京城之衛禁兵乃在
京營戎政而宿衛大仗則屬于錦衣衛大漢将軍以一
駙馬領之紅盔明甲将軍以一勲臣領之此正似唐千
牛衛所掌耳
户衛户将也　表郎中令屬官郎中有車户騎三将如
淳曰主車曰車郎主户衛曰户郎楊惲傳户将尊師古
曰官名功臣表郭蒙以户衛起薛蟲逹無害皆以户将
王嘉坐户殿門失闌免注守殿門前五行志門衛户者
葢寛饒行郎中户将事
廏将主閑廏也重将主輜重也林将猶言羽林也城将
築城之兵也弩則有弩将射則有樓煩将騎則有郎騎
将慎将言謹慎也特将言勇特也粟客治粟也軍匠軍
工也駢隣並兩騎為軍翼也説衛衛軍行之止舎也掌
軍門則有門尉掌旗幟則有職志掌蔽遮則有塞路執
矛執盾各有其職牛司馬騎司馬各効其用長隊将二
隊将三隊将各因其材而游擊将軍以游擊為事長鉟
都尉以長鉟為事此皆漢初軍制官名　功臣表右司
馬齊受以家車吏許盎以駢隣從起昌邑以説衛入漢
説衛猶税衛也周昌以職志擊秦陽城延以軍匠韓信
為票客當是粟客周竈為長鉟都尉張良以廏将陳豨
以特将為游擊将軍郭蒙為城将宣虎為重将室中同
秦同為弩将耐跖為門尉陳涓蟲逹以二隊将戎賜以
三隊将亞将爰類以慎将許瘛用趙右林将丁復為樓
煩将髙邑為上隊将郭亭為塞路文紀曰塞疏洪邁曰
史記皆無此官名
唐之千牛衛宋之奉宸隊街仗猶今之錦衣衛也　今
稱錦衣衛為執金吾此似而非也秦中尉掌徼循漢改
為執金吾列九卿復掌京師盗賊考按從事後漢掌宫
外戒司非常水火之事而衛尉巡宫中與金吾相表裡
唐神策稱中尉則中官矣錦衣衛考云本秦漢之郎中
令也郎中令掌宫門户漢名光禄勲期門羽林屬焉而
衛尉實掌宫門衛屯兵則錦衣亦似衛尉論職為都指
揮使則有似乎宋之殿前司今人稱校尉為緹騎則本
于漢金吾之緹騎也唐金吾衛掌宫中京城廵警烽候
道路水草之宜而千牛衛掌侍衛及供御兵仗以千牛
備身左右執弓箭宿衛以主仗司戎器朝日領備身升
殿列侍殆為近之宋有捧日隊殿前諸班也奉宸隊殿
前諸直也奉宸即唐千牛營二隊稱親扈鹵簿又皇城
司掌入殿門圓號入宫門方號略似之而皇城司在内
嘗以親王提舉非其職也其金吾街仗乎淳化金吾四
營則魏丕新募太子親選如禁兵之制祥符七年金吾
引駕仗是也明朝十二衛亦直宿衛而錦衣所掌者乃
鹵簿儀仗旗手所司乃旗纛金鼓諸衛皆統軍卒而錦
衣衛獨領校尉力士師周之虎賁旅賁也本以待功臣
之子孫而今以内寺之戚緝事之功升焉詔獄係之則
又異矣漢執金吾屬有中司馬武庫令式道候應劭曰
吾禦也師古曰金吾鳥名主辟不祥崔豹古今注曰金
吾棒也銅為之金塗兩末禮小司㓂大賔客前王而辟
鄭司農曰若今時執金吾下至令尉奉引揚雄執金吾
箴曰吾臣司金敢告執璜程大昌以為金釦其末呼曰
封杖又見一條言漢志以為馬則鳥訛也茶經謂椎曰
木吾可為左證互詳昆于條下
羽林者天有羽林星羽林孤兒者取從軍死事之子孫
養羽林官教以五兵也　師古曰如羽之疾如林之多
巖郎羽林郎也　掌宿衛侍從常選以六郡良家補蔡
質漢儀曰羽林郎百十八人無常員府次虎賁府本武
帝以便馬從獵還宿殿陛下室中故號巖郎演繁露引
為宣帝誤
佽飛熊渠取力士名也　古之刺蛟者見吕覽淮南服
䖍曰因以材力名官師古曰取古勇人以名官如熊渠
之類是也唐武衛外府熊渠畨上者分配之馮奉世傳
發越騎迹射佽飛彀者羽林孤兒表注少府有佽飛佽
飛本合弋武帝改之韓非子衛弋有左弋者
期門期諸殿門也　東方朔傳微行始出常用飲酹已
八九月中與侍中常侍武騎及待詔隴西北地良家子
能騎射者期諸殿門故有期門之號屬郎中令平帝更
名虎賁郎甘延夀試弁為期門上官桀為羽林期門郎
傅介子傳有期門郎遂成
續志有虎賁中郎将非虎賁校尉也　虎賁中郎将屬
光禄勲平帝所改期門郎也虎賁校尉屬北軍掌輕車
後漢并射聲國語叔孫穆子曰天子有虎賁習武訓也
諸侯有旅賁禦菑害也大夫有貳車備承事也士有倍
乗告奔走也衛武公在輿有旅賁之規
蜀之散騎非黄門之散騎也　蜀志諸葛亮上言有賨
叟青羌散騎武騎
漢别有衛将軍非衛尉亦非郎衛也　文帝拜宋昌衛
将軍領南北十一月罷衛将軍此在南北軍之外三月
發中衛材官屬衛将軍長安十四年中尉周舎為衛将
軍軍渭北宣帝拜張安世車騎将軍數月罷車騎将軍
屯兵更為衛将軍兩宫衛尉城門北軍兵屬焉
怯薛元之宿衛也　元志有四大怯薛言分宿衛供奉
為四北國亦有都赤入直負骨朶于背
黄頭習流也　枚乗上呉王書遣羽林黄頭循江而下
注蘇林曰羽林黄頭習水戰者也鄧通以濯船為黄頭
郎注土勝水其色黄故刺船之郎皆著黄㡌史記勾踐
發習流二千伐呉言習水戰也索隱引流宥五刑謂流
放者使習戰迂矣
舟虞掌舟官也　國語叔向退召舟虞與司馬注舟虞
掌舟
稱娖守捉也　中山王焉傳顯宗報曰今五國各官騎
百人稱娖前行皆北軍游騎唐初兵之戍邊者大曰軍
小曰守捉曰城曰鎮而總之者曰道如東萊守捉長樂
守娖志曰守捉将千人漢之言娖正如唐之守捉其音
義相因可無疑也康傅圭發土團赴代州至城北娖隊
不發言娖整其隊而不行也
路鈐即路将也　宋實録曰陜西諸路四十二将河北
諸路三十七将東西十三将其曰路鈐以為兵馬鈐轄
也宋以朝官及諸司侯以上充或一州或一路或兩三
路嘉祐詔内臣鈐轄都監者逐路止置一員但當官髙
資深者加都字稱都鈐轄也建炎三年要郡守臣兼兵
鈐轄武臣為之副改都監為副鈐轄紹興三年守臣罷
兼兵職朝野雜記曰武臣為路鈐亦無尺籍伍符每嵗
猶徃諸郡按閲特存故事而已
元之萬户府正今之都司也　漢列郡有都尉唐之軍
城守捉實散在各道節度而下有防禦防禦正宋之鈐
轄都監也元有行樞密院洪武初改翼元帥府又改行
都督府已定為都指揮使掌都司管衛所戎政按元人
既平江南于浙東一道置三萬户府髙郵參州置兩萬
户府揚州建康置七萬户府杭州行省置四萬户府其
體貌責任若今都閫之體而權力倍之洪武初衛所亦
重後遂凌夷今紫低眉奔走于使者之前矣
軍正軍司馬也　藝文志軍正楊僕紀奏兵録昭紀軍
正王平擊益州胡建守軍正丞師古曰南北軍各有正
正又置丞衛青問其罪于正閎注張晏曰正軍正也史
記穰苴召軍正問楊敞鄭衆梁颯班勇皆為軍司馬一
曰軍司空主法之官即軍正也孔頴逹曰上士得號行
司馬及在軍二十五人長中士號兩司馬五人長下士
號公司馬以司馬主軍軍事立嚴雖卑亦同號也
䕶軍之名起于秦都䕶起于漢　志䕶軍都尉秦官武
元狩四年屬大司馬成綏和元年居大司馬府比司直
哀更名司㓂平更名䕶軍陳平為䕶軍中尉班固為大
将軍中䕶軍韓安國為䕶軍将軍魏置䕶軍将軍主武
官選晉志百官曰魏以韓浩為䕶軍史漁為領軍非漢
官也建安十二年改中䕶軍中領軍用蒋濟曹休元帝
省明帝太寕復置領䕶各領營兵江左以來領軍不復
别領營䕶軍猶别有營也都䕶之名始于鄭吉葢從前
輪臺渠黎皆有田卒置使者校尉領䕶是時獨䕶南道
日逐王降漢神爵三年乃因使吉并䕶北道遂名都䕶
治烏壘城表言地節二年誤也唐大都䕶府大都䕶一
人副大都䕶二人副都䕶二人宋開寶以丁璉為安南
都䕶以其奉貢也建炎元年置都統制以王淵為之其
下分為五軍紹興稱神武五軍俄又改為行營五䕶軍
候奄軍候也　晉張老為元候國語范獻子為候奄注
候奄元候也士富代張老也襄十九公享晉卿于蒲圃
賜三命之服軍尉司馬司空輿尉候奄受一命之服漢
有軍候又有假候中興不置中壘但置中候一人周有
候人左傳使候出諸轘轅候本送迎賔客之官軍中候
望之義也
授鉞壇拜也　唐渾瑊傳徳宗廵狩山南瑊以諸運衛
谷口帝臨軒授鉞用漢拜韓信故事終軍傳大将軍秉
鉞抗旌橋𤣥傳四府舉𤣥為度遼将軍假黄鉞呉陸遜
假黄鉞晉成加王導假黄鉞謝安禦苻堅特假黄鉞
虎文武服也　後百官志武官服曰虎文袁紹𫝊被以
虎文注曰虎賁将冠鶡冠虎文單衣襄邑嵗獻織成虎
文衣唐百騎衣五色袍乗六閑駁馬虎皮韉為游幸翊
衛
挾經秉枹挾兵書秉枹鼓也　呉語曰係馬舌出火竈
陳士卒百人以為徹行百行行頭皆官師擁鐸拱稽逹
肥胡奉文犀之渠十行一嬖大夫建旗提鼓挾經秉枹
十旌一将軍載常建鼓挾經秉枹萬人以為方陳肥胡
幡也稽棨㦸也左傳之行首即徹行也
齋斧齋戒受斧也典故始于北魏然實因附㑹齋斧之
易説也　魏志凡将出必齋戒之廟受斧故名齋斧本
因資斧或作齋斧故沿立此名陳琳檄孫權要領不足
以膏齊斧毛修之傳使齊斧停柯又宋前廢帝資鈇電
斷是也智按陸徳明釋文旅卦得其資斧子夏及衆家
竝作齊斧張軌云齊斧葢黄鉞斧也張晏曰整齊也應
劭曰齊利也虞喜志林曰齊當作齋齋戒入朝而受斧
下卦同因此附㑹之説北朝耳食而立事制遂為典故
出處天下可笑者寕止此一端邪
　　兵政
周之丘井葢本於黄帝也　李靖問對曰黄帝始立丘
井之法其形井字間方九焉五為陣法四為間地此所
謂數起于五也虚其中大将居之環其四面此所謂終
于八也風后握竒圖不外是矣一作握機史記黄帝以
師兵為營衛正義曰環繞軍兵為營以自衛若轅門即
其遺像
周制五伍十聫後世未有出此者也　周禮五人為伍
十人為聫五家為比十家為聫四閭為族八閭為聫軍
師旅卒兩伍即鄉州黨族閭比遂縣都酇里隣易氏曰
總不出五人之伍百人之卒也尉繚子伍制令五人為
伍十人為什五十人為屬百人為閭周書大聚云五户
為伍以首為長十夫為什以年為長管子内政亦伍其
鄙特以萬人為軍與司馬少異此蘇軾所謂王用繁曲
而伯用簡直之説乎其法五家為軌有長十家為里有
司四里為連有長十里為鄉有良人焉以為軍令五十
人為小戎鄉有二千人為旅五鄉為帥故萬人為一軍
三萬人以方行天下五鄙者五大夫各治一屬也呉語
王孫雄設法百人為行十行一旌十旌一将軍引司馬
法曰十人之帥執鈴百人帥執鐸千人帥執鼓萬人帥
執大鼓晉蒐被廬作三軍襄十三年蒐綿上新軍無帥
使其什吏率其卒乗官屬以從下軍正義曰什吏謂十
人長也則晉人為軍皆以什計之亦管子之法也魯三
軍閟宫頌僖公曰公徒三萬鄭𤣥曰舉成數也迂矣按
乗馬之法甸六十四井出戎馬四匹兵車一乗牛十二
甲士三人卒七十二人舊説此畿外邦國法司馬法同
方百里萬井三萬家革車百乗士千人徒二千人舊説
此畿内采地法李靖之言三甲則指乗馬法矣
開敦閭伯之元卒即齊之申驅貳廣啓胠大殿楚之右
轅左追蓐前茅盧無中權後勁也　周書武順解曰五
五二十五曰元卒一卒居前曰開猶啓也一卒居後曰
敦猶殿也左右一卒曰閭四卒成衛曰伯一長三伯一
長曰左一長曰右三右一長曰正三正一長曰卿一長
曰辟君也此謂諸侯三軍襄十三年齊伐衛有前鋒軍
曰先驅次前驅曰□驅公副車曰貳廣左翼曰啓右翼
曰胠後軍曰大殿宣十二年言荆尸陳法在軍右者挾
轅為戰備在左者追求草蓐為宿備慮無如今有斥候
蹹伏見騎賊舉絳幡見歩賊舉白幡茅明也或時以茅
為旌識此分中前後左右以立營陣也
魚麗鄭也荆尸楚也句卒越也皆伍法也　桓五年鄭
為魚麗之陳先偏後五五承彌縫注司馬法車戰二十
五乗為偏以車居前以伍次之宣十二年荆尸即二廣
也廣有一卒卒偏之兩注十五乗為一廣古曠反司馬
法百人為卒二十五人為兩車十五乗為大偏今廣十
五乗亦用舊偏法復以二十五人為承副哀十七年越
子為左右句卒注鈎伍相著别為左右屯此皆用伍法
也有謂注説不一者智按杜預以十五乗為大偏九乗
為小偏尤大者有二十五乗之偏魚麗尤大之偏也二
廣大偏也巫臣所舎之偏小偏也
伍􁁊即什伍也　升菴引兵法㑹要五人為伍有參聚
十人為􁁊有行列􁁊今作保鴇字從此
材官騎士猶六韜選法也　太公六韜選車士騎士法
取年四十以上長七尺以上名曰武車武騎之士髙紀
注如淳曰髙不滿六尺二寸以下為罷癃漢儀注民年
二十三為正一嵗為衛士一嵗為材官騎士習射御騎
馳戰陳五十六乃免韓詩説二十從役三十受兵班昭
曰古者十五受兵六十還兵光武紀注髙祖選能引闗
蹶張材力武猛者為輕車騎士材官樓船以立秋肄講
光武罷復民伍刑法志曰踵秦置材官補兵志曰材官
騎士屬郡都尉八月㑹都試水處為樓船
火子長火也　府兵十人為火火有長火彍騎之制内
弩手擇六户白丁宗丁品子孫壮强者為四籍十人為
火五火為團通典一人曰燭二人曰比三人曰參比參
曰伍伍人為烈烈有頭二烈為火立火子五火為隊則
彍騎之團也府兵以三百人為團則大團也漢鴻臚屬
官有别火倘亦主外國隨從之卒長等乎木蘭詩有火
伴今為通稱
曲制者部曲幡幟金鼓之制也官者百官之分道者糧
路也主用者主軍費用也　孫武子曰法者曲制官道
主用也青藤路史引鶡冠子作曲制官備主用今孫武
子作官道
西京曰都肄東京曰乗之皆閲習也　刑法志武帝歳
時講肄習武備通典十月都課試葢漢承秦制十月幸
長安水南門㑹五營士為八陣進退髙紀十一年注材
官騎士常以八月太守都尉令長丞㑹都試課殿最水
處則習樓船燕王旦傳将軍都郎羽林注張晏曰都試
也光禄挈令諸當試者不㑹都所免之王莽傳董忠方
講兵都肄後志立秋斬牲之禮曰貙劉一曰貙膢兵官
皆肄孫呉兵法六十四陳名曰乗之魏閲兵東郊晉大
閲于宣武觀唐禮志以仲冬講武都外其狩田曰圍田
宋大閲西郊光武門外有西教塲太平興國築臺于千
秋門外之楊村曰講武臺嘗閲諸軍都試元及今日皆
曰下操凡府縣皆有教塲
尺籍兵簿也　漢立尺籍五符小宰聴政役以比居聴
師田以簡稽注比居謂伍籍也簡稽士卒兵器簿書程
不識治軍簿長史急李廣之莫府上簿
羡卒卒之副也　采芑箋曰宣王承亂羡卒盡起羡謂
家之副丁公劉詩其軍三單箋曰大國三軍以其餘卒
為羡單者無羡卒疏曰單而無副也古者國有游倅田
有餘夫軍有羡卒所以副其正也大司馬修閭氏與其
國粥疏曰謂國家粥養入正卒且為羡卒者遂人疏曰
天子六鄉六遂合有十二軍而止言六軍葢六鄉為正
六遂為副倅至大國之三鄉三遂次二鄉二遂小一鄉
一遂莫不皆然但以王家迭用之則常六軍耳
周之七萃漢之八校也　春官車僕掌戎車廣車闕車
苹車輕車之萃凡師共革車各以其萃㑹同亦如之萃
猶副也萃與倅通穆天子傳曰七萃之士生捕虎天子
蓄之東虢號曰虎牢又曰賜七萃之士注萃聚也猶傳
有七輿大夫聚集有智力者為王爪牙也王元長曲水
序七萃連鑣虞羲詩雲屯七萃士白樂天云周設七萃
漢列八屯漢初為五營五校武帝増置八校尉表有中
壘屯騎歩兵越騎長水游騎射聲虎賁而游騎不常置
故刑法志曰内増七校外有樓船建武改為五營其曰
青巾即越騎也靈帝西園八校尉則上中下典助佐軍
左右凡八而五校之稱自魏晉建江左皆因之
衛尉之八屯非八校也城門之八屯又非衛尉之屯也
　西京賦衛尉八屯植鎩垂瞂注曰八校尉諸屯皆衛
尉掌之此失之矣校尉北軍衛尉南軍宫門四面皆有
公車每門各有二司馬凡八司馬故曰八屯元紀初元
五年司馬注師古説是也城門八屯者表城門校尉掌
城門屯兵有司馬有十二城門候注師古曰八屯各有
司馬王伯厚曰衛尉自有八屯與此不同衛尉主宿衛
此主城門環濟要畧曰城門校尉髙帝置從緹騎百二
十人武帝始増屯兵
漢選募之士曰勇敢曰奔命曰伉健曰豪吏曰應募其
罪徒曰謫民惡少曰亡命曰徒曰犯刑曰罪人曰應募
罪人　武紀天漢中發勇敢士擊外國昭始元初發犍
為蜀郡奔命擊益州注應劭曰舊時郡國皆有材官騎
士以赴急難今有急常兵不足以討之故選精勇聞命
奔走者李斐曰平居發者二十至五十為甲卒今十五
至二十為奔命丙吉傳邊郡發奔命宣本始中大發伉
健習騎射者從軍趙充國奏四月草生發屬國游騎伉
健各千倅馬什二就草王温舒𫝊㑹宛軍發詔召豪吏
宣神爵元年發弛刑徒及應募佽飛射士充國願罷騎
兵留弛刑應募及私從者其罪徒七科即弛刑之目又
按天漢四年發天下七科讁愚謂即罪徒七科而張晏
曰吏有罪一亡命二贅壻三賈人四故有市籍五父母
有市籍六大父母有市籍七想有據也又按呉起以棄
城失守欲除其醜者聚為一卒曰軍之鍊鋭王莽募天
下囚徒以禦外國名曰豬突宣帝遣鄭吉将免刑田渠
黎以攻車師光武發馬援将十二郡弛刑四萬佐擊五
溪蠻呉王僚罪人三千先犯胡沈陳三國勾踐死囚五
百屬劒前行元用抜都魯􁎙牌攻安豐則用此者不乏
也
曰烝徒曰崇卒皆歩兵也　左傳有徒兵荀呉崇卒魯
言公徒充國曰歩兵九校晁錯曰此歩兵之地也
等杖兵様也　建隆初置剰員以處退兵所汰之兵也
又蒐强壮曰兵様其後更為木梃差以尺寸髙下之制
謂之等杖祥符重定等杖為五等
唐之十二衛為南衙漢之南軍也六軍為北衙漢之北
軍也宋為三衙其實兩軍也　漢宫城門内為南軍宫
衛屯兵屬焉衛尉主之京城門外為北軍京輔兵卒𨽻
焉中衛主之唐兵志十六衛㑹要惟叙十二衛而監門
千牛附列百官志曰左右衛驍衛武衛威衛領軍衛金
吾衛監門衛千牛衛各有左右外為折衝果毅府李泌
曰府兵為衛士神策為禁軍唐初有元從禁軍即父子
軍以曰渠腴田給之太宗擇善射于北門長上從獵曰
百騎又置北衙七營號飛騎髙宗置左右羽林武后改
百騎曰千騎睿宗改萬騎𤣥宗平韋氏改龍武軍以萬
騎𨽻焉至徳二載改曰神武天騎制如羽林總曰北衙
六軍又置衙前射生手曰供奉射生此時以左右龍武
左右神武左右神策號六軍也徳宗幸梁還號奉天定
難總曰十軍自此屬于内臣號天子禁兵云五代有私
兵而親軍之號始于明宗後又有殿前都指揮使亦親
軍也殿前司始于周世宗宋以此禪遂不除都檢㸃以
殿前司與侍衛司馬歩軍為三衙其實兩司而侍衛司
都指揮使外又分置馬歩軍都指揮使殿前司亦參馬
歩軍總千都指揮使天下之兵領于此矣近代設錦衣
等上十二衛以衛宫禁設留守等四十八衛以衛京城
亦南北軍也永樂都燕増至七十二衛而復有五軍營
三千營神機營于少保選三大營為十營團操成化為
十二營自此衛軍漸為虚名而錦衣止于儀仗䕶衛三
大營十二萬無南北名要以内官提督而勛臣統之添
設戎政尚書佐之一科一道廵視竟曰北軍可也天啓
中老父為職方見兵部呼應委骩乃奏立本部標兵三
千而債帥皆恃奥援參遼逃将皆不行職方且供臺省
頤指李邦華汰京營而戎政出矣老父前以不封魏良
卿伯忤璫削籍崇禎賜環居火房絶請託止能依御覽
冊推選為公而知将鼓礪非一手足之任樞在宥密平
素不講惟有上容毋動為大耳己巳尚寶假歸著全邊
略記列師中表
漢之更代唐之畨上也南北軍後有召募長從猶府兵
後變而彍騎也　漢武增置八校凡越騎皆屬中尉而
北軍始有召募之兵又于光禄勲増羽林期門而與衛
尉同掌宫門而南軍始有長從之兵後乃遠調已募外
兵募吏民而更代之法寖弛更代者一嵗為衛士一嵗
為材官騎士葢寛饒𫝊衛卒願更留一年是郡國畨上
于南軍之制黄霸為京兆尹發騎士詣北軍是三輔畨
上于北軍之制魏相傳相守河南河南戍卒都官者二
三千遮大将軍言願復留作一年以贖太守罪師古曰
來京師詣官府為戍卒若今衛士上畨分守諸司是也
府兵始于西魏大統中周文帝與蘇綽之策而備于隋
唐因之凡發府兵下符契當宿衛有畨上兵部以遠近
給畨自府兵壞衛佐為僮僕執役詆訾者呼為侍官諺
曰将軍大彍騎衛佐小郎官張説置長從于南衙開元
十三年號彍騎十六年改為羽林騎又百騎改十騎改
萬騎亦名羽林肅宗時有供奉射生官代宗還京有禁
旅都以神策為號魚朝恩領之自此而方鎮横于外宦
官以禁軍横于内矣
魏五兵晉六軍五校則魏晉迨江左未之有改也　五
兵即中外騎别都也後魏為七以中外分左右也晉以
領䕶左右衛驍騎游擊為六軍武紀泰始元年初置四
䕶軍以統城外諸軍又置中軍将軍以統宿衛七軍六
典注魏武為丞相有武衛營太康十一年王佐為北軍
中候領禁兵則仍有南北軍之制也五校則屯騎歩兵
越騎長水射聲也
廂軍起于唐而宋之廂軍號及天下禁軍稱自漢而宋
之禁軍亦徧天下　唐本用李靖兵法分左右廂自變
彍騎遂謂禁兵諸道變為長征謂之鎮兵朱梁以鎮兵
之制用之京師京師兵有四廂而諸軍兩廂遂有廂軍
之名周世宗于方鎮寄招禁軍别立營部由是州郡始
有禁軍宋太祖作階級法専治禁軍而天下鎮兵通謂
之廂軍元豐兵令悉以雄節之類升同禁軍由是禁軍
始徧天下熈寕部分諸将總𨽻禁旅謂之将兵宋法三
司禁旅就糧州郡亦不常坐食于京師自列郡各置禁
軍于是嚴差出占破之令而壮城作院各置指揮由是
在京禁旅無就糧者而廂軍亦升禁軍不復戍役矣丁
度兵録一曰禁兵殿前馬部三司𨽻焉二曰廂兵諸州
𨽻焉三曰役兵郡有司𨽻焉四曰民兵農之徤而材者
籍之此四者盡矣
蜀有叟兵有壇丁　董卓傳叟兵蜀兵也在吕布軍中
唐楊師立數陳敬瑄罪自言集本道壇丁十五萬人路
振九國志孟知祥言蜀中諸郡有壇丁
昭義歩兵山河子弟雄邊子弟唐之民兵也　李抱真
在澤路以射賞罰遂號昭義歩兵雄冠山東吕元膺留
守東郡募撫山棚曰山河子弟李徳裕節西川三百户
取一人教之曰雄邊子弟立十一軍
咸平保毅景徳弓箭手康定宣毅慶厯義勇保㨗治平
潮循槍手熈寕邕州峒丁元豐保甲建炎團結廵社紹
興荆鄂雙丁槍杖子弟乾道淮南神勁皆宋之鄉兵也
　真宗咸平四年命使陜西税人户家出丁一號曰保
毅置標槍旁牌試之遂置廣㨗兵景徳二年知鎮戎軍
曹瑋言應募弓箭手者請給以閒田許之仁宗慶厯募
闗中民補振武軍以呉遵路議復民兵簡河北强壮刺
手背為義勇又刺河東又簡陜西弓手為保㨗胡宿且
請刺縁邊軍司馬光爭之是時弓箭社寨户土丁拏手
敢勇蕃兵各因其方名之通謂鄉兵而保甲之制則元
豐以諸路義勇改為保甲也西邊神㨗改名萬勝二十
營京東西淮浙江南荆湖置宣毅軍則康定慶厯已置
矣建炎從李綱募兵詔諸軍團結旋即罷之以諸路民
兵為忠義廵社英宗治平間廣東已置槍手熈寕間廣
西置峒丁以防遏交阯率以三等户五丁取一以充團
結紹興三年許中帥廣西調峒丁靜江防拓三十一年
詔淮漢間取主户之雙丁十户為甲五甲為團團有長
荆門守臣姚岳籍民兵置槍杖號壮子弟張栻益修其
法孝宗乾道元年漕臣馮忠嘉言教閲保甲湖北王炎
言荆南團結義勇虞允文言興元義士可用令晁公武
訪弓箭手舊法得之瀘州為一書録上神勁軍則淮南
弩營也真州嘗置營寨要之宋時大勢業已失計迄于
敗亡于民兵何責乎陳傅良曰國初州郡無禁兵自騎
射至牢城名額二百餘總為本城而已禁軍皆三司之
卒分屯更戍今屯泊駐泊之名而鈐轄都監監押之官
所部領也三邊之兵間因事宜升為禁軍者所謂四十
四處禁軍是已是為就糧自元昊叛而西北有保毅王
倫起而東南有宣毅於是列郡稍置禁軍至嘉祐中置
威果凡二十五指揮亦九大郡要害之處熈寕按天下
廂軍籍五十萬人而不知戰于是教閲之法起其後以
廂軍圑併為額今兩浙崇節福廣保節之類是已教閲
之兵因别為額而𨽻之将下今兩浙雄節福建廣節之
類是已方成法之行也三司禁旅轉徙于四方而州郡
廂軍大抵以供百役葢勞之則易使散之則易養此藝
祖神謀也自州郡各有禁軍三司之卒不出常坐食于
京師于是養兵始為大患蘇軾以宋遣禁兵戍天下為
非是東魯王楨載河北鋤社與弓箭社同意本周寓兵
于農所謂用其生力為死力也按今時之民兵仍宋保
甲若各地所産當時如直𨽻保定徐邳箭手河南嵩盧
渉及永寕登豐宜陽靈寶等縣之毛葫蘆礦夫角腦江
南太倉崇明嘉定沙兵四川白桿子浙金華義烏東陽
鈀牌處州坑軍杭嘉湖鹽徒湖廣搶弩鈎䥥閩漳環被
籐牌江右長寕大旗閩粤縁山赤腳少林伏牛五臺蓮
花寺選皆係民兵之素錬籍之即為精良者
少從猶傔也客從以他客相從也私從私所募也義從
所在以義收合也　張騫𫝊少從進執猶言大使少使
也舊説少年從使非也丙倩初以客從入漢留肹以客
吏初起趙充國願留淮陽汝南歩兵與吏士私從者私
從亦客從客吏之類由戰國養客以來士皆稱客李陵
曰竒材劍客是也雷被願奮擊北部曰私從李廣𫝊負
私從者不與鄧訓傳章和二年為校尉湟中皆言待我
恩信訓撫養其少年勇者數百人為義從順帝詔趙冲
督河西兵勝兵分在湟中令居號義從鄭泰傳義從八
種魏志梁習傳承髙幹後次發諸丁强以為義從其言
義作則助公家之力役也
積射士材官騶發也　鮮卑𫝊元初五年發縁邊積射
士六年鄧遵發積射士追擊陽嘉四年發積射士度遼
營謂積能善射之士也晁錯所云材官騶發亦謂善射
也騶矢之善者是與菆同馮奉世𫝊發越騎迹射即積
射也晉咸寕中樊震為積射将軍西城牙門
塢壁屯守也　元初元年遣兵屯河内通俗衝要皆作
塢壁董卓郿塢陽嘉元年縁海各屯兵而扶風漢陽三
百塢魏郡恒山六百十六塢晉永嘉亂後以塢自守皆
曰塢主魏浚屯洛北石梁塢魏該聚衆據一泉塢祖逖
破蓬陂塢主陳川是也呉玠在陜因家計砦連七十砦
即是塢壁
北府兵京口兵也君子營義興人也呉中子弟荆楚劍
客宣潤拏手皆東南兵也　劉牢之領精鋭號北府兵
東晉謂京口兵可用劉超為義興守拜中書侍郎其人
多義隨超因以宿衛號君子營以越有君子六千人也
漢髙祖用閩越兵孝景用東甌兵武帝用㑹稽兵光武
用江夏兵周瑜勝赤壁謝𤣥勝淝水虞潭以東方兵共
平僭亂劉裕平南燕入長安陳霸先以韶州兵平侯景
皆未嘗募之西北也漢置都尉九十而九江臨淮㑹稽
丹陽豫章財各一尉唐府兵六百三十餘所江淮兩道
不過八九葢近都為多耳北善騎南善歩斫營伎從來
稱之亦在乎用兵者耳
背蒐大将親軍之稱也　雲麓漫抄言北人呼酒瓶為
􁁊大将令人負之大昌引章氏摘簡贅筆曰背嵬即圓
牌也朱漆金花予見都統郭綱乃韓蘄王背嵬也讀嵬
平聲沈括詩曰銀装背嵬打囘囘則為去聲王應麟曰
宋時大将别置一軍曰背蒐莫是以蒐為嵬而訛邪乾
道九年趙撙以所領五軍騎歩各一千人為親蒐選鋒
軍詔可唐藩鎮有牙兵有銀都皆親兵王智興徐州置
銀刀都王式除之楊行密有黒雲都蜀崔安潛與忠武
有黄頭軍呉曽曰樂彦禎親兵謂之子将
分團之名起于西魏而後因之　西魏二十四軍分團
統領隨征遼東歩卒八十隊分為四團唐有将軍分統
四府府有郎将副郎将坊主團主以相統治府兵之制
士以三百人為團團有校尉唐六典言闗内團結兵建
炎以李綱議詔諸軍團結以五人為伍五之以至甲隊
為部一千二百五十人為軍其後以廂軍團併為額向
日京營分十二團營後為三大營下操曰團操其曰團
練團結皆鄉兵也
常選用常所選也　衛青𫝊所将常選
長上長直不畨上也　苻堅下詔長上将士長上者長
上宿衛将士也貞元置十六衛上将軍左右衛以下皆
有長史録事倉曹兵曹騎曹胄曹司階中候司戈執㦸
長上又百騎亦曰北門長上智按長上不獨将士之名也
咸平二年按故事開元置侍讀後有侍講因以楊徽之
等為侍讀邢昺為侍講設直廬于秘閣侍讀更直侍講
長上八月徽之等赴職賜宴秘閣兩制皆預上作七言
詩賜之崔令欽教坊記以每日長在至尊左右曰長入
亦此意也直日之名自漢有之文王世子御者注如今
小史直日矣
白直隊直也　劉裕遣白直隊主丁旿渡北岸竪白眊
南齊曹武與戴僧靜各領白直三百人江左諸王有白
直夾轂隊宋杜鎬言唐給百官厚加以白直執刀防閣
掌故之類悉許私用役使白直言白身上直也凡言直
者皆為隊直宋太平二年改簇御馬為簇御龍直骨䤪
子直曰御龍骨䤪子直軍頭引見司有馬歩兩直禁衛
有軍頭藩鎮有㕔頭宋藝祖取太原兵以為龍衛取幽
州兵以為神武員僚本藩鎮㕔頭也
白徒猶白身也　管子乗馬篇白徒三十人奉車兩猶
府兵之取白丁也唐宦官又有品官白身之名魏召白
民入五百粟贖其身則可知白徒白身之稱矣
游奕游闕也　左傳楚潘黨率游闕四十乗注游車補
闕者晉以來有游奕紹興八年三衙馬軍每十将為五
軍九年改衙兵為游奕軍乾道八年西兵為御前游奕
軍今之言握竒陣法者以後為游兵即其意也
快手健丁也　黄回募江楚快手八百𨽻劉勔乃伉健
勇敢之稱今専為郡縣所督捕衙役之名晉太康元年
去州郡兵大郡置武吏百人小郡五十人此今日快手
之自也
角手軍中吹角者也　唐兵志角手吹大角一通猶今
之稱吹手也
排䂎手短槍彭排也　隋時有嶺南排鑹(七亂/反)手小矟
也余以鑽即鑹字唐兵志以騎而射者為越騎其餘為
歩兵武騎排䂎手歩射
䭾幕法言備什物也　宋祁言唐兵每十為五䭾法馬
牛任從所便什物鍋幕皆具乞檢求唐䭾幕法按唐兵
志府兵十人為火備六䭾馬初置八䭾後改為六凡火
具烏布幕鐡馬盂布槽鍤钁鑿碓筐斧鉗鋸皆一甲牀
二鎌三隊具火鑽一胷馬繩二首羈足絆皆三今人以
邊装弓箭撒袋等為什物葢本於此以什長而備物也
翹闗負米選飛騎之法也　兵志貞觀十二年置左右
屯營于𤣥武門領以諸衛将軍號飛騎其法取户二等
以上長六尺闊壮者試弓馬四次上翹闗五負米三十
歩者翹闗長丈七尺徑三寸半凡十舉後手持闗距出
處無過一尺膺云持闗頭而翹舉其末也
射長垜唐武舉之法也　六典兵部員外郎掌貢舉有
二科一曰平射一曰武舉其試用有七曰射長垜騎射
馬槍歩射材貌言語舉重長安二年始置武舉制有長
垜馬射歩射平射筒射又有翹闗負米天寶元年敇長
垜限以十箭六載制武舉謁太公廟每嵗不過十人郭
子儀以武舉異等補左衛長史宋咸平天聖治平皆定
武舉法嘗于殿試策熈寕二年侍御劉孝孫請武科分
三塲凡武舉人射兩石弓馬射九斗謂之絶倫雖程文
不合格并賜及第王卿月始以武舉鎖㕔登進士第江
文虎淳熈八年武舉第一人十一年進士授承事郎後
罷鎖㕔之命
限腰引弩琵琶車軸募膂力也　馬隆為武威太守募
限腰引弩三十六鈞弓四鈞立摽簡試自旦至日中得
三千五百人宋張舜民畫墁録言藝祖選琵琶腿車軸
身取多力
隋之擊磬唐之網鈴皆羅闉狗附類也　國語盟於宋
候遮扞衛不行注候候望遮遮罔也晝則候遮夜則扞
衛扞衛謂羅闉狗附也去壘五十歩而陳周軍之前後
左右彉弩注矢以誰何謂之羅闉又二十人為曹輩去
壘三百歩畜犬其中或視前後或視左右謂之狗附皆
昏設明罷候遮日居狗附處以視聴候望明設昏罷隋
設六合版城次内布鐡菱角次内施蟄鞬(機/也)中施拏牀
牀桄挿鋼錐皆長五寸謂之蝦鬚其外又以矰周圍一
鈴一柱施槌磬連繒名為擊磬扞禦可謂精密唐禦突
厥有網設鈴以犬䕶之皆羅闉狗附之法也
　
　
　
　
　
　
　
　
　
　
　
　
　
　
　通雅卷二十五
欽定四庫全書
　通雅卷二十六　　　　　明　方以智　撰
　　事制
名數户版也　周禮天官小宰聽閭里以版圖春官天
府祭天之司民司禄獻民數榖數則受而藏之(司民軒/轅角也)
(司禄文昌/第六星也)秋官小司宼大比登民數周語宣王料民太
原仲山甫曰王治農于籍􁄭于農隙耨穫亦于籍獮于
既蒸狩于畢時是皆習民數者也漢高紀五年詔相聚
保山澤不書名數石慶傳元封四年關東流民無名數
者四十萬師古曰若今户籍孔霸傳子福還名數于魯
司㑹疏云漢之户籍皆以版書之宫伯注鄭司農云今
時鄉户籍謂之户版
廢負逋賦也　呉志部界無廢負唐元載以江淮猶有
資産籍舉八年違負正今時所云未完也樊鯈傳典負
者坐死蓋主典未完經承之人謂其侵漁故坐之
雁户流庸也　漢書流亡他土庸作曰流庸唐書編民
有雁户謂如雁來去無常也
白著白取也　唐元載相時郡縣白取民錢曰白著渤
海高雲有白著歌曰上元官吏務剥削江淮之人多白
著春明退朝錄云一曰世謂酒酣為白著
曰搜牢曰打稽曰淘擄曰斢數曰陸掠皆鹵掠也　後
漢董卓傳搜牢蓋為鈔掠意牢音去聲南史梁正徳等
四凶謂之打稽王建傳謂之淘擄廣韻載斢㪹(他日郎/斗切)
兵奪人物也一曰鈔畧史貨殖傳秦破趙卓氏見擄畧
高帝紀毋得鹵掠王莽傳撗􁄭五日後漢書應邵傳陸
掠殘害京山引作陸略
牟利猶謀利也　漢書富商大賈無所牟大利言如牟
蟲食禾也國䇿曰下牟百姓李廣利傳以將吏侵牟之
物故者衆景帝紀漁奪侵牟牟本牛鳴宫聲也聲主同
故為侔等因牟之狀為頭牟岑牟兠鍪通謀通謨則聲
轉也淮南盧牟六合此牟與模通注言規模也侵牟則
與蛑通謂蛑賊之也
漁奪侵牟猶法獵也　日者傳法獵農民以官為威以
法為機一曰漁奪又用圉奪亦見漢書退之用漁劫
廢舉即廢居今之屯積乗時逐利者也　子貢好廢舉
尚書楙遷有無化居漢書曰廢居又曰蹛財役貧史記
與錢通今放印子錢也石氏持錢訾次如苴賒貸郡國
隋書謂之出舉興生唐李泌知邊客皆舉質取利舉質
即質劑以收稱貸之利也魏志高柔傳頗復舉人錢不
周禮注若今時加貴取息
黄册以黄小而名也　近時黄册凡郊祀以賦籍陳發
畢收藏著為成式每嵗總數十年攢造黄册今其造册
所在南京𤣥武湖中唐制凡民始生為黄四嵗為小故
相沿號曰黄册東門行下為黄口小兒廣韻簡䉳(音/先)今
人户版籍也
土斷斷土著也　晉以後流寓者多遂為僑户後行法
不便乃一以土著(音/酌)論之名曰土斷晉興寧二年大閲
户口土斷劉裕表庚戌土斷咸康詔實王公以下至庶
人皆主土斷白籍按江左之制諸土著實户用黄籍僑
户土斷用白籍若依史照注以為白丁之籍則王公豈
白丁哉
地著猶土著也　前食貨志曰理民之道地著為本故
必建步立畮正其疆界六尺為步步百為畮師古曰地
著謂安土也管子地員猶周官之土會土均也提封定
墾限民名田正欲使安著樂業也李忠守丹陽流民著
者五萬餘口
貌閲閲年貌也　隋文命貌閲高熲請為輸籍法閲貌
者閲年貌也今謂之年貌册
荒閲大閲也　國語文王之法曰有亡荒閲注荒猶大
也後以大閲為演武之名
蔭户猶隱户也　燕貴戚民為蔭户唐謂之匿户如今
之隱户也庾冰隱實實其隱也
刓隱規影如今之影射也　宇文融言刓隱詭脱唐志
又云規影徭賦如今影射亦曰飛寄其言紿隱官息錢
即欺隱乾没也
空最言空有覆田括户之計最也　唐𤣥宗時覆田使
張空最務多其獲而流客頗脱不止如今報屯田開清
增數也徒有空名便稱簿最
訂出猶料出也　通鑑訂出雉頭鶴氅白鷺縗齊梁之
間謂賦民為訂説文訂平議也逈徑二韻皆收庾冰隱
實户口料出無名萬餘人以充軍實料出言檢料出也
隱實者猶商鞅隱覈也
使􁀙急遞也　筆談曰驛傳舊有步馬急遞三等急遞
最遽日行四百里即劉屈氂傳乗疾置也世説曰唐𤣥
宗思嘉陵江山水假呉道𤣥驛遞令往寫貌熙寧中又
有金字牌急角遞如古羽檄也唐郭處瓘兼安西請自
募關中兵皆給遞䭾按古但作代字代本徒耐切又特
計切迭更也即遞字周禮注過所文書即今舖遞也俗
作逓金章宗泰和六年初設都控逓舖官元制轉送十
舖一郵長有漆絹革帶縣鈴手槍襏襫賫文以行元又
立水站遞舊唐書吐蕃傳舉兵以金箭為契有急驛人
加銀鶻愚又按楊升菴引元樂府玉兔鶻為證雲南挿
雞毛火炭亦古羽書之遺也周禮遞令謂驛馬軍書急
聞者劉晏傳初州取富人主郵逓謂之捉驛
齊有刀敇御刀者分日帖敇也　東昏親信左右御刀
應敇等分日帖敇曰刀敇御刀捉御刀在左右者應敇
在左右祗應敇命者
慮事錄事也慮囚錄囚也　雋不疑傳錄囚徒注曰省
錄之知其情狀有寃滯與不今云慮囚本錄之去聲力
具切遂訛為慮囚北京人呼綠布為慮布菉豆為慮豆
是可推也蒍艾使封人慮事即錄事也書納于大麓孔
傳作錄言舜大錄萬機之政也高似孫主大麓為山麓
之説按孔叢子桓子新論皆言歴試之使大麓萬機之
政故陰陽和風雨時應其説與注疏合孟竒謂大麓者
為壇於國外會諸侯或云大麓必山麓治水隨山是也
若風雨時應則九年洪水不為菑邪
續食給驛食也　漢武紀元光元年徵吏民明當世習
聖術者縣次續食令與計偕宣帝元康二年詔吏飾㕑
傳以稱譽過客㕑續食傳傳舍也管寧傳文帝詔吏從
茵蓐道上㕑食李泌言復府兵約開地為永業田令州
府給長牒續食宋元皆曰供頓近日曰口糧曰供應
豹直即儤直　見聞録御史初入臺陪直比五日衆官
皆出此人獨留故曰豹直一作儤直楊鉅翰林舊規有
儤宿例即儤直也李濟翁以豹直為豹霧之義迂矣立
儤以别暴而借豹耳黄朝英引職林曰起居郎五直一
儤御史入者七直兩儤雜入者一直三儤徐渭作懪
正牙下牙即衙　牙即今所謂衙也唐朝正牙視事執
政曰執堂事亦曰南牙武曌曰南牙宰相地宇文化及
帳中南面坐人有白事者不答下牙方取啓狀注猶古
之朝退也劉馮事始曰後世官府早晚軍史兩謁亦謂
之牙號衙府或曰衙晡程大昌曰始於爪牙為義或以
象牙飾旗智按建牙為旗旗門因為牙門晉傅咸疏郡
縣多空校牙門即謂衙門滕輔袁宏顧愷之陳子昂皆
有祭牙禡牙文牙旗也因牙門而謂之衙門若謂以象
飾旗此則拘矣通俗文客堂曰庌漢書有庌舍孔平仲
謂衙非牙字則尚在夢中
籖求猶今之僉叙也　馬仙琕籖求應赴史照曰郵籖
按延壽南史故事府州部論事皆籖前直叙所論之事
後云謹籖月日下當時王府有典籖官今吏書承行亦
以紅籖裁帖其旁以便批決故外官坐穿堂謂之籖押
參懷猶參知也　晉已後預機務相參酌曰參懷如宋
之參知即入衘矣劉宋紀有參懷素門平進
轉帖猶今之知㑹也　唐武后甲申轉帖百官令拜表
百官但赴拜不知何事蓋若今之都吏送知㑹部堂堂
帖使司官知之
注色注其履歴也　隋虞世基納賄多者超越無者注
色而已宋時未參選者具脚色狀謂之根脚邇來下司
初見上司猶遞手本上開出身履歴曰脚色是也
曰旬休曰下沐曰請急皆假也􁀙急請急跨月也　初
學記漢律吏五日得一下沐郗超請急省其父急假者
五日一急一嵗以六十日為限晉令急假者一月五急
釋名曰急及也古休假名王尼傳䕶軍與尼長假顧琛
傳假裝至假去聲宋敏求退朝録有連假之名永叔題
跋嘗言旬休或休假書古作㤂𨽻作急或作急史記周
宣王告急于晉傅咸相諭草曰黄紙故事鋪不上門􁀙
急范寗啓􁀙衆官管改解故事􁀙音枯智按唐韻有扝
字元喜起居注曰請急跨月可以互證
稟假猶今預支也　黄門從官騶蹋踧陳蕃曰死老魅
復能奪我稟假不又續漢志諸將軍府有稟假音彼錦
反假者預借于官也彼錦之切恐非當是餼稟之稟
移病稱病移文也　稱病者移文門籍疏廣傳移病吕
强傳託病符融辭病皆稱病也天子曰不豫諸侯曰負
兹移病為漢百官注籍之名
予寧丁艱也　漢哀紀博士弟子父母死予寧三年後
漢祝諷言光武絶告寧之典陳忠争之翟方進後母終
三十六日起視事薛宣駁其兄修又按解嘲注應邵曰
漢律以不為親行三年服不得選舉乃知漢制時改也
乞身乞骸骨也　東漢李通傳以病上書乞身即乞骸
意
予告命也賜告恩也　高紀注孟康曰漢律吏二千石
有予告有賜告上郡太守馮奉世子野王逡病滿三月
賜告與妻子歸杜陵就醫藥大將軍鳯風御史中丞劾
奏野王賜告養病而私自便持虎符出界歸家奉詔不
敬杜欽奏記于鳯曰竊見今日二千石告過長安謁不
分别予賜今有司以為予告得歸賜告不得是一律兩
科失省刑之意夫三最予告令也病滿三月賜告詔恩
也令告則得詔恩則不得失輕重之差又二千石病賜
告得故有故事得去郡亡著令傳曰賞疑從予所以廣
恩勸功也罰疑從去所以慎刑闕難知也今釋令與故
事而假不敬之法甚違闕疑從去之意即以二千石守
千里之地任兵馬之重不宜去郡將以制刑為後法者
則野王之罪在未制令前也鳯竟免野王病賜告不得
歸家自此始范公稱言予告賜告皆非假後人因告而
復起官故亦謂之假去聲
貤封迻予也　貤以豉切移與也説文曰重次第物也
漢書民賣□者無所流貤相如賦曰貤丘陵下平原師
古曰延也説文又有貱字迻予也蓋專以迻作移字用
孫愐彼義切韻㑹引小顔曰欲賣爵者無有差次不得
流行故為差級凡物一重為一貤集韻或作􁀙又支韻
今士夫貤封即本此
投缿之缿如撲滿而大也人知趙廣漢為缿筩鉤距按
王温舒傳言少年投缿購告言姦温舒為中尉當武帝
時在廣漢前又按缿从缶説文曰受錢器后購切即鄒
長倩所謂撲滿投其中不可出也今漢書本皆誤作銗
音項
八枳言維籓也　徳枳維大人大人枳維公公枳維卿
卿枳維大夫大夫枳維士國枳維都都枳維邑邑枳維
家見周書小開篇言上下相維逓為籓蔽也後漢馮衍
賦曰揵六枳而為籬東觀記作八枳小補引漢高紀降
枳道旁枳可為籓也
發軵推車也　説文反推車令有所付馮奉世傳再三
發軵注引淮南子内郡軵車而餉音而隴反集韻作輯
􁀙今按淮南覽冥訓厮徒馬圉軵車奉饟注軵音拊猶
拊推也吕氏春秋曰樹相近而靡或軵之也附拊皆从
付聲而軵獨音冗以㑹意取耶如泛有捧音是一例也
請寄請託也　鮑宣奏賞人反惑請寄為姦言關説也
關説見梁孝王世家謂關隔其説也後漢明帝紀權門
請記即請託也曹丘生數招權顧金錢謂請託錢也杜
宻多陳託守令梁松數為私書請託郡縣免南史裴松
之為長沙郡丞刺史王藴之曰貧無還資士有一禮之
命者我為行之曰豈以鴻都仰累清風蓋謂説囑情分
也唐𤣥宗言嚴挺之請屬所由
關䇿猶關説也或曰交關　梁孝王傳有關説谷永傳
無所關䇿五行志捐身關䇿石奮傳寜不關決于慶鑑
交關謗毁後因以書約為交關徐勉與子言交關已定
或曰關署其事
先游先為之游揚道地也　鄒陽書曰先談即先游也
張耳雅游言雅能游也又言先容國語先導亦謂先容
道地也導郤至使政晉田延年傳光欲為道地酈食其
傳莫為我先師古曰先紹介也張湯傳不能為地灌夫
傳嬰愧為資皆此意
聲地聲價門地也　江績劾秦桓修免修聲地今人每
言品地言品格地位也後漢書袁本初坐作聲價
大諾批答也　梁陳伯之為江州刺史不識書得文牒
辭訟惟作大諾而已齊江夏王鋒高帝使作鳯尾諾以
玉麒麟賜之唐紀曰凡諸侯牋奏皆批曰諾而草書若
鳯尾形宋明帝紀胡毋輔專權語曰禾絹閉眼諾胡毋
大張槖禾絹謂帝也此即文書後之押字也自漢有之
宗資任范孟博歌曰南陽宗資主畫諾張緒曰一生不
解作諾汾晉之間尊者呼左右云咄左右必諾劉義叟
曰咄嗟而辦當作咄諾而辦此又不必矣詳辦見釋詁
條江左詔書畫諾唐時畫聞即今之畫知也李肇曰堂
帖押名曰花押韋陟五朶雲體是也歸田録言學士院
用押字咨報
殿最一曰殿郵　直翁曰督郵主諸縣罰負殿郵糾攝
之
唐宋之對移即漢之換縣今之調也　薛宣傳奏粟邑
令尹賞與頻陽令薛恭換縣而皆大治泊宅編云今官
不振職者許郡將部使臣兩易之曰對移余見唐已有
此語今則曰調繁調簡
末作謂末業也　周禮幣餘注曰占賣國中之斥幣皆
末作疏曰不入大府指斥出而賣之故曰斥幣重農為
本故謂之平民非農民則為末作子長所以歎末業也
古今口數湖册為詳　遯園曰侯鯖録天下生齒之數
止據宋㑹要户數言耳今以後湖志載古今人口數參
諸史册禹九州口千三百五十五萬三千九百二十三
周成王時口千三百七十萬四千九百二十三漢自高
祖訖于孝平口五千九百五十九萬四千九百七十八
東漢光武中元二年口二千一百萬七千八百二十桓
帝永壽三年口五千六百四十八萬六千八百五十六
晉平吳之後口千六百一十六萬三千八百六十三隋
大業二年口四千六百一萬九千九百五十六唐天寳
十四載口五千二百九十一萬九千三百九宋治平三
年口二千五十萬六千九百八十熙寧十年口三千八
十萬七千二百十一紹聖元年口四千二百五十六萬
六千一百四十三元符三年口四千四百九十一萬四
千九百九十一大觀四年口四千六百七十三萬四千
七百八十四洪武中户一千六十五萬二千七百八十
九口六千五十四萬五千八百一十三𢎞治十五年户
九百六十九萬一千五百四十八口六千一百四十一
萬六千三百七十五嘉靖二十一年户九百九十七萬
二千二百二口六千二百五十三萬一百九十五萬厯
六年户一千六十三萬一千四百三十六口六千六十
九萬二千八百五十六數較前代獨多然今之隱漏者
實夥總之册籍雖具漫難憑據㑹典稱休養既久生齒
漸繁户籍分合及流移附屬并脱漏不報者多其數乃
減于舊此探本之論也
改元不宜雷同亦有避忌　學古適用編曰洪武初命
政府改年號不可同前而永樂天啓皆載正史者何大
臣之不學若此智按梁王琳奉蕭氏改元天啓方臘改
元永樂又按馬令南唐書張遇賢為中天八國王改元
永樂丘天民㑹編年號一書然旁見則未免漏矣其所
當避忌者如桓𤣥號大亨有識者以為二月了而𤣥之
敗實在仲春隋開皇初梁主蕭琮改元廣運江陵父老
曰運之為字軍走也北周武帝改元宣政蕭歸離合其
字為宇文亡日煬帝大業識者曰離合為大苦末也陸
文裕曰正字以一止為文前代多諱之如齊文宣太子
般字正道(邢子才/所取)帝曰正一止也吾兒其替乎梁武陵
王紀改元曰天正人以為一年而敗(按是永豐/侯蕭撝言)亂亡之
事或出偶然考之帝王建元自漢武始兩漢無有以正
紀年者至魏齊王芳改元正始高貴鄉公改正元竟俱
不祥金煬王有正元正隆之號金哀宗亡國之年亦曰
正大元順終于至正豈盡偶然耶後世臨文亦宜稍避
所謂宰相須用讀書人也
　　田賦
轅田易田也　晉語曰作轅田即左傳之爰田也左氏
注曰分公田之税應入公者爰之于所賞之衆賈侍中
曰轅易也為易田之法服䖍孔晁曰賞衆以田易其疆
畔漢志秦孝公用商君制轅田開仟佰張晏曰周制三
年一易以同美惡孟康曰三年爰土易居古制也鞅復
爰田上田不易中一易下再易食貨志曰嵗耕種者為
不易上田休一嵗者為一易中田休二嵗者為再易下
田三嵗更耕之自爰其處趙過為搜粟都尉能為代田
一畝三甽嵗代處故曰代田古法也后稷始甽曰以二
耜為耦廣尺深尺曰甽仟佰即阡陌蔡澤曰決裂阡陌
阡陌乃井之舊開者乃剗削而非剏置也
方田均田歸于定籍則井田至今在也　本周官均土
之意董仲舒言井田難率行宜限民名田師丹請于成
帝不行哀帝時行之王嘉傳詔書罷苑而以賜董賢二
千餘頃均田之制從此墮壞王莽有王田之議區博諫
止之晉大康十年有男子與七十畝之制元魏孝文以
李安世之言均授而旋罷隋均田且給永業田唐太宗
定口分永業田丁男十八以上人一頃八十畝為口分
二十畝為永業分寛鄉狹鄉後漸敝失永徽報罷宇文
融言户版刓隱去籍詭脱開元九年括田融請籍收匿
户羨田為覆田使周世宗詔行元稹均田法宋熙寧五
年修方田法元豐罷之崇寧復行宣和又罷端拱景徳
且講方田于邊得其人故可行也惟張横渠確以為井
田可行朱子曰須大亂後董日鑄曰後儒以井田截若
棋局泥矣殷更五十為七十周更百畝必易井而界之
不暴于商鞅乎是所謂在籍不在田者也孟子曰其實
皆什一也方田而定之萬厯江陵柄國行丈量法即方
田也竇儼曰小畝步百周之制也中畝二百四十漢之
制也大畝三百六十齊之制也今所用者漢之中畝唐
突厥傳杜佑言商鞅佐秦以為地利不盡更以二百四
十步為畝是漢制乃秦制也宋郭諮傳諮攝肥鄉令以
千步方田法四出量括遂得其數收逋賦八十萬沈括
增折會方田法歐陽修言諮方田法簡而易行詳見算
數潛草曰周禮載師以宅田士田賈田任近郊之地以
官田牛田賞田牧田任逺郊之地以公邑之田任甸地
以家邑之田任稍地以小都之田任縣地以大都之田
任畺地凡此諸田無非一夫百畝之内田也顔淵郭外
内六十畝寧自耕耶賈而私之佃于農夫若古無私田
之人則古無貧富之家矣井田之中全不硋富人之田
將謂奪富人以與貧民耶聖賢之道未有不合天地人
而咸宜者也故曰限田均田自難民生日繁地闢已定
以井田之意而定公田此易簡之王道也世所疑難井
者周公九章勾股方田之道久不講矣古豈無山谿險
隘之藪乎周禮華離注云􁎦邪離絶也孟子之截長補
短可推論矣今之佃即古之受也後湖之魚鱗冊非古
意乎公田之籍一正則官民易于守法奉公而貪汚不
利于乾没隱射故皆欲亂其籍也
算事算丁賦也事役也　漢高四年初為算賦如淳曰
漢儀注民年十五以上至五十六出賦錢人百二十為
一算治庫兵車馬二年注如淳曰律年二十三傳之疇
官應卲曰漢律人出一算惟賈人與奴婢倍算賈捐之
傳孝文民賦四十丁男三年不事賈山傳高年九十者
一子不事八十者二算不事景紀令年二十始傳後二
年詔令訾算十以上乃得官朕甚愍之訾算四得官服
虔曰訾萬錢也應卲曰十等十萬也賣人有財不得為
吏廉士無訾不得官故減訾四算武紀建元詔八十復
二算九十復甲䘚宣紀地節詔流民還歸者勿算事言
不出算賦及雜徭役也復甲䘚者不豫革車之賦周禮
大司徒注若今癃不可事不算䘚可事者半之也卿大
夫注若今九十八十復羨䘚也大宰注賦口率出錢也
若今算泉民或謂之賦幣餘謂占賣國中斥幣皆末作
當增賦者若今賈人倍算矣昭紀減天下口錢昭帝加
元服毋收四年五年口賦漢儀注民年七嵗至十四出
口錢武帝加口錢十三貢禹傳武帝征伐重賦于民産
子三嵗則出口錢故民生子輙殺宜令男七嵗去齒乃
出口錢年二十乃算建武詔口賦勿收責明帝詔囚詣
五原朔方又復其口算亦曰收事三輔民就賤者且毋
收事師古曰收謂租賦事役使
過更更役也　如淳曰更有三品有䘚更踐更過更古
者正卒無常迭為之一月一更是卒更也貧者欲得顧
更錢次直者出錢顧之月二千是踐更也天下人皆直
戍邊三日亦名為更律所謂繇戍也丞相子亦在調行
者往不見還因便住一嵗一更諸不行者出錢三百入
官官以給戍者是過更也食貨志曰月為更卒已復為
正此漢初因秦耳師古曰更卒謂給郡縣一月而更正
卒謂給中都官者呉王濞卒踐更予平賈謂庸直也晉
灼曰借人自代為卒者官為出錢顧其時庸和帝時流
民更賦安帝除三年逋租過更虞詡傳永平章和中州
縣以走卒錢給貨貧民走卒伍伯之類令出資錢不役
其身其言踐者人直一月猶踐履而去若顧人當隨時
價謂之平賈漢錢貴不得定為二千也若不直而入錢
于官謂之更賦其畨上尉主之不役而收其直亦曰更
賦唐法嵗役二旬不役者收其庸日三尺過更者言三
日之戍過之即更猶更率一月名踐更非謂出錢入官
乃名過更索隱引姚氏言五月而休顔以為三月居更
三日戍邊總九十三日此則不能考其是非矣曰復卒
者晁錯曰令民有車騎馬一匹者復卒三人除三夫不
作甲䘚也元平詔減外繇外繇者雜徭役也功臣表東
茅侯劉到坐事國人過員免信武侯靳亭祝阿侯高成
坐事國人過律免皆文帝時三國志作太初官州郡皆
義作言于常役之外供役助朝廷也
鄉帳鄉計簿也　唐六典一曰租二曰調三曰役四曰
雜徭役即庸也凡里有手實嵗終具民之年與地闊狹
為鄉帳又有計帳具來嵗課役以報度支大厯元年天
下苗一畝税錢十五號青苗錢又地頭錢每畝二十此
即兩税之意徳宗建中元年楊炎始定兩税法當時議
之今天下用條編何其便民也宋手實青苗之名亦因
于唐而當時沸議以智論之非常之原黎民懼焉如保
甲顧役制藝諸法何其便于近代乎其弛錢禁而收青
苗錢此可笑者官與民為市則末世吏胥之奸叢矣通
商惠工而官增行其錢鹽中邊中京而屯足以養兵則
大道也王者豈諱富哉安石魚水之遇而不達物情大
為可惜
會計㑹所上之計也　史記禹㑹諸侯江南計功命曰
會稽會計也周有司會嵗會月要日成士㑹法曰要會
者士師嵗終正要會定計簿也曰比要者要會其簿也
曰役要者役之章程民徒數也魯語曰收攟而蒸納要
也漢受計者受郡國上計簿也其上簿之使即謂之計
武帝詔明世務習聖術者令與計偕與計使偕來也張
蒼為計相後更以列侯主計嚴助上書願奉三年計最
如淳曰當使丞奉嵗計今助自欲入奉之最凡要也非
殿最也匡衡位三公領計簿光武紀越巂人任貴自稱
太守遣使奉計後遂有奉計之稱衛宏漢舊儀朝㑹上
計律常以正月旦受羣臣朝賀天下郡國奉計最貢獻
表元狩二年上谷太守郝賢坐計謾免晉張實送璽長
安遣王該帥步騎援且送諸即貢計言貢土物與計帳
也唐六典一嵗一造計帳三年一造户籍王彦戚上占
額圖又上供軍圖皆帳簿也宋金耀門文書庫藏三司
帳籍元豐有六曹架閣紹興五年張絢言蘇轍常倣景
徳皇祐作元祐會計録未及上今宜作紹興會稽録乾
道號為都籍此即急就章之所謂集課録也
職田職分田也　載師疏大夫以上有采有賞田及加
田又有士田及圭田左傳楚子重請申吕為賞田魏惠
王求吳起後賞田二十萬漢昭賜蘇武公田二頃晉王
導有賜田陳騫衛瓘皆給㕑田隋開皇始給職田以蘇
孝慈言官司出舉興生煩擾百姓請禁止給地以營農
從之開皇中又給公廨田唐通典曰晉公卿各有菜田
及田騶後魏孝文給刺史太守公田唐食貨志言給禄
頗減隋制職分田一品十二頃減至九品二頃諸州都
督都䕶親王府官鎮戍關津岳瀆官三衛中郎將上府
折衝都尉等皆有田又有永業田流内九品以上口分
田終其身六十以上私停乃收又有公廨田供公私之
費後以用度不足京師俸賜而已諸司置公廨本錢以
番官貿易取息計員為月俸料貞觀以職田給逃還貧
户每畝給粟二斗謂之地子十五年置公廨本錢以諸
司令史主之號捉錢令史褚遂良疏罷之復給百官俸
十八年復給職田光宅元年有納庫品于開元收田與
逃還貧民十九年初置職田頃畝簿永泰元年百官請
納職田充軍糧矣建元復減百官料錢李泌又增百官
俸會要曰李絳請抽一分職田收貯以備水旱公廨錢
自開元收之以税錢充俸楊綰傳故事舍人年久者為
閣老其公廨雜料獨取五之四綰悉均給之漢兒寛傳
注師古曰若今諸司公廨牛羊宋真宗興復職田檢討
杜鎬言晉制有芻藁之田又得蔭人為衣食客及佃客
後魏宰人之官各給公田刺守以下至縣令丞亦有六
頃職分田起于此矣唐月俸之餘有食糧雜給禄粟之
外又有利息本錢加以白直執刀防閣掌固之類悉許
私用役使潛有所輸五代廢職田而本朝興之故事無
輸税之文上從之天聖詔曰吏給職田所以養廉節也
慶厯均公田復限職田紹興復職田東南諸路收圭租
有過給者智見茅鹿門評蘇文曰老泉欲以職分籍没
之田作養兵之費不知當時通天下有是田否自是鹿
門全未之考也金元志官皆有職田初亦增行省㕘政
公田洪武十年賜百官公田租以後公田俱入官止給
俸禄郡邑所在田皆起科陸文裕曰不聞有公田之名
乃未考也邊方大將有養廉地土頗收其入以代公費
其職田之遺乎
為官營田曰浮户　通典宇文融括隱田曰浮户十共
作一坊官立閭舍謂之營田户弱侯曰令浮户為官營
田曰營田户勿以為屯田户也
　
　
　
　
　
　
　通雅卷二十六
欽定四庫全書
　通雅卷二十七　　　　　明　方以智　撰
　　貨賄
白選漢白金幣也　漢志内府多銀錫鑄白金三品一
曰重八兩圜之其文龍名白撰直三千二曰以重差小
方之其文馬直五百三曰復小撱之其文龜直三百更
鑄三銖錢史記作白選重差作重荖謂此以半斤差為
三等也今誤解以重差復小為二品三品之名則非矣
皆名白選也爾雅白金謂之銀而漢白金以銀錫為之
貨殖傳金錫連徐廣曰鉛未鍊者莽錢布殽以連錫注
李竒曰鉛錫璞名曰連應卲曰連似銅師古曰李孟説
非許慎曰鏈銅屬也此下文又云能采金銀銅連錫益
知連非錫矣殆真鉛與銀錫之類也唐建中初判度支
趙贊采連州白銅鑄大錢一當十亦白選遺意也續會
要曰開寳中減桂陽監嵗入白金三之一至道廢卲武
成州金場又廢衢州銀冶景徳中建州寳通山出銀以
圖來獻天聖中䖍州石城産銀置義豐場按諸處言銀
則桂陽監之白金為白銅明矣是自漢之白金幣非真
銀後遂以白銅為白金耳白銅亦稱青銅慶厯中知商
州皮仲容采青水青銅鑄錢張鷟號萬選青錢曰青者
别其非紅黄也紅銅加鉛則黄鉛太多則色雜近黝鑄
者煮黄之惟有萬厯錢最好千錢直一兩與開元通寳
制合鑄用白銅民間每多用之號曰白沙
赤仄赤銅錢也　平凖書鑄鐘官赤側赤仄也鐘官鑄
錢官也一當五應卲曰所謂子紺錢也如淳曰以赤銅
周郭不知作法云何智曰即赤銅錢嘗見青緑古錢其
質地皆赤應卲所云子紺子蓋紫之訛耳今人亦呼為
紫銅
肉好好空也其圜實為肉　周景王鑄大錢曰寳貨肉
好皆有周郭以勸農贍不足百姓蒙利焉爾雅肉倍好
謂之璧好倍肉謂之瑗肉好若一謂之環問竒集音肉
為柔去聲爾雅注疏不音肉而好為去聲愚謂皆不必
也錢形似璧故亦稱肉好舊解肉為邊非錢邊曰郭肉
在邊之中也盜摩錢質而取鋊故更鑄五銖錢周郭其
質令不得摩取鋊鋊音浴銅屑也南齊曹武制錢皆厚
輪大郭除其肉郭而重五銖者梁女錢也謂陰孔好也
無輪郭不磨鑢而重二銖者宋景和之耒子荇葉也杜
佑通典耒子作來子自此而外雖光天之鐵錫五銖開
元之偏鑪錢稜錢亦有輪郭要其重曰當千者孫呉曰
永通萬國者北周之當千曰直百者蜀與梁曰得壹者
史思明皆一當百也曰大泉者王莽曰重輪乾元者唐
肅皆一當五十曰嘉禾者呉之一當五百也曰比輪者
東晉之初渡曰大貨者陳一當五銖之十曰四柱者梁
一准二十後准十曰兩柱者梁末也曰八銖者漢曰大
布者後周曰乾封者唐高曰乾元者唐肅皆一當十曰
赤仄者漢曰布泉者後周皆一當五也要其輕曰榆莢
者漢曰四分者晉曰風飄水浮者元魏曰沈郎者沈充
鑄曰耒子曰荇葉宋之二銖曰小錢者莽之一銖曰鵝
眼綖環梁末以至隋也其輕重得中者五銖武之上林
三官錢亦五銖也光武復五銖董卓更鑄小錢曹公復
用五銖劉宋四銖梁後魏隋之初皆五銖其敝則輕矣
唐武徳四年鑄開元通寳重二銖四參十錢重一兩其
文以八分𨽻篆三體此其古今之得中者乎淳化御書
錢乃太宗親書作真草行三體此正倣開元式也自後
改元必更鑄以年號為文近朝京師所用者正五銖後
亦四銖天下所用者皆與開元近後之二錢一緡者乃
崇禎末矣古禁散用銀故錢行今在交賦者官收其錢
則錢行然官不收錢者以無羨餘也此别有議
九佰錢以九十為百也　梁武帝普通更鑄鐡錢人皆
私鑄嶺東八十為百名曰東錢江郢以上七十為百名
曰西錢京師以九十為百名曰長錢大同詔聞外閒用
九佰錢今可用足陌錢此自宋晉平王休祐用短錢賦
即唐皇甫鎛之墊錢也五代漢隱帝時王章以七十七
為陌曰省佰錢詳見算數條下
飛錢會錢也　唐貞元中禁錢出駱谷散關商賈委錢
諸道進奏院及諸軍諸使以輕裝趨四方合券取之號
飛錢盧坦請許于三司飛錢每千增給百錢然商人無
至者開寳三年詔于兩京置便錢務使陳鄂監倣唐飛
錢也此即交子務交子始于蜀薛田張若谷請官置交
子務時天聖元年也大觀元年改交子為錢引紹興元
年張俊置見錢關子于婺州後行于淮南江東錢端禮
造㑹子三十一年立㑹子務以千萬緡為一界小宰七
曰聽稱責以傅别注謂券書亦其遺乎商信朝廷而中
邊中京之法行于淮領錢或鹽則鈔亦行矣
紀錢制者泉譜泉志　晁氏志梁顧烜唐張台有譜封
演輩廣之李孝美合之成十卷金光襲有錄董逌有譜
陶岳撰貨泉錄一卷紹興十九年洪遵得古泉百餘品
攟摭為泉志十五卷鄭樵曰泉者形如泉變而為器再
變而圜故代以錢文而泉專為流泉用泉之篆下體不
从水也先儒不知本末為流于泉布于布寳于金利于
刀皆㳂鑿之義智以泉篆為□正象有原之水原以泉
為水源則泉非象水而何
堨水解池取鹽法也　山西解池周一百四十里紫色
水出石鹽自然印成惟暴雨則耗公私共堨水徑防其
淫濫謂之堨水山海經所謂鹽販之澤池西又有一池
曰女鹽澤今説以南風成鹽後志注河車池有别御鹽
四面刻如印齒文章唐志有鹽池十八井六百四十負
海在外業鹽者為亭户
渠展齊鹽也　禺莢之商終月大男食鹽五升少半大
女食鹽三升少半吾子食鹽二升少半禺讀為偶少半
猶劣弱也吾子小男小女也渠展之鹽煮水為之十月
至正月成三萬六千鍾下令曰孟春農事起無得煮鹽
此則坐長十倍桓公糶之得成金萬一千餘斤
委府均輸籠貨物之府也　漢少府屬官有御府尚方
典作衣服具白委府郡置輸官曰均輸開委府于京師
以籠貨物後志凡山澤陂池之税名曰禁錢屬少府天
子藏錢曰少府諸侯曰私府
少内中黄内藏也　丙吉傳少内嗇夫自吉注師古曰
少内掖庭主府藏之官也淮南時則訓六月官少内景
紀以大内為二千石置左右内官主天子私財曰少内
桓紀建和元年芝草生于黄藏府韋彪傳中藏府受賜
錢莽傳黄門鉤盾藏府文選注曹植令曰皇帝損乗輿
之副竭中黄之府晉志少府統中黄左右藏等言中黄
門左右藏也魏為白藏庫隋闕左為左藏院自漢靈已
重左騶矣唐分左右藏各有庫有木雌契一隻與大府
主簿合之折租貯左雜送物貯右
和市猶周之質人也　周禮地官質人掌成市之貨賄
珍異凡賣儥者質劑稽市之書契同其度量壹其淳制
淳與準同此即後世之平凖和市也均輸籠貨物作委
府太甚耳王莽立五均六幹徒為煩擾唐裴耀卿𫝊為
長安令舊有配户和市法人厭苦耀卿責豪門坐賈豫
給以直絶僦欺之弊唐百官志金部掌和市之事宋天
聖四年置西界和市場後遂為榷場僦欺詐人之僦直
也凡以錢顧庸作或賃屋定租皆謂之僦(音/就)漢志言僦
直僦費是也
山郎出沐錢也　出錢給文書得出沐曰山郎楊惲移
長度白罷之長度謂移文言其長計于度支也度支亦
曰䧴度
雇山言雇人給薪也　哀帝紀女徒已論歸家復雇山
錢月三百
左騶輸東園錢也　桓靈時拜三公皆輸東園禮千萬
名左騶羊續舉緼袍示使故不登公位其時又有導行
費修宫錢
義錢金選罪贖也　虞翻上疏乞除義錢義錢者長史
聽百姓謫罰者輸贖者也即今之罪贖金布令有贖罪
呈金償有紙贖亦曰罰贖蕭望之傳罪贖有金選之品
選音刷謂鍰之率也詳見雜説金布令有罰贖故今人
亦稱罪贖為贖鍰
榷會儈也　武紀初榷酒酤注師古曰榷者步渡橋爾
雅石扛今之略彴是也禁閉其事總利之官而下無由
以得利有若渡水之榷因立名焉如淳曰榷音較較亦
有古岳切也趙王彭祖傳使使即縣為賈人榷會注榷
禁他家獨會兩家之賈智謂會與儈同貨殖傳節駔儈
孟康曰節物貴賤也謂除估儈其餘利顔曰儈合㑹二
家交易者駔者其首率也音子朗反儈蓋漢之月平唐
之經紀也月平見周禮注經紀見唐書駔與奘通俗語
以粗大為奘今江廣鹽每縣砠鹽之標蓋駔鹽也
辜榷辜障也榷專也　此漢書音義之解後漢紀亦言
豪右辜榷陳咸鉤校辜榷宦者傳辜較百姓較本音古
岳切轉為古孝切故如淳以較音榷此章辜較即辜榷
也智謂榷雖有橋義然實與較通古作㰌王莽傳豪吏
滑民辜而㰌之正謂籠障而專取也博雅揚榷都凡也
説文徐曰榷之言罩也人謂粗略而舉之曰揚榷毛氏
曰榷从□音泂不从宀也互詳謰語以估較為是
進奉門户猶今之門單也　唐徳宗宫市賤賣人物仍
索進奉門户及脚價等錢門户者進奉所經門户皆有
費用漢靈帝時謂之導行費吕强嘗諫之即如今門單
錢入京城有囊襆皆所不免此尚為輕其最苦者十庫
本色之鋪墊
塌地剰茶茶税也　唐武宗時崔珙增江淮茶税諸道
置邸謂之塌地錢貞元江淮茶為大模一斤至五十兩
咸通中于悰每斤增税錢五曰剰茶錢温公自陜歸洛
以俸餘買布洛市價高即以陜賈賣之南軒曰不如伊
川塌麥有問者曰依市價可知當時稱塌之例語
封樁宋激賞之庫也　宋太祖别立封樁庫太宗改為
景福内庫專備邊用也紹興取户部窠名可必者盡入
御前樁管激賞庫張浚至行在詔浚隨行錢物𨽻内藏
為封樁激賞庫紹興改為封樁下庫仍隸户部乾道建
左藏封樁庫于都省内遵蓺祖景福之遺意以為軍旅
之備自南渡有四百餘萬緡號月樁蓋朱勝非當國時
取之
頭子頭㑹也　政和間陳亨伯為陜西轉運使始議創
經制錢大率添酒價增税額官賣契紙頭子錢其後行
之東南靖康初廢吕頤浩葉夢得請復之于是先取鈔
傍定帖錢命提刑掌之毋得擅用經制錢總制之法創
于紹興五年孟庾請頭子錢增十錢又收耆户長雇錢
又收常平五文頭子錢智按漢書頭會箕斂舊謂見人
頭而斂錢以箕收之因以抽頭為頭子錢
下碇洋舶之始至也　孔戣拜嶺南節度蕃舶泊步有
下碇税始至有關貨宴戣禁止之海船用木毛沉之水
中謂之下碇王方慶于崑崙舶秋毫無所索盧鈞不賤
售海舶之珍皆以得名宋市舶使或置于杭或增置于
泉州
賨􁀙倓錢外税也　秦置黔中郡漢改武陵嵗令大人
輸布一匹小口二丈是為賨布唐詩漢女輸賨布巴人
頌芋田是也順帝永和武陵守言增租賦虞詡奏增之
必怨叛不從蠻爭貢布遂叛秦惠王并巴中君長嵗出
賦二千一十六錢三嵗一出義賦千八百錢民户出􁀙
布八丈二尺雞羽三十鍭漢興南郡守靳疆請依秦故
事秦昭王復版楯之人頃田不租十妻不算殺人以倓
錢贖高祖發版楯定三秦復渠帥七姓不輸租賦餘户
入賨錢口四十永平中鄭純與哀牢夷人約邑豪嵗輸
布貫頭衣二領鹽一斛以為常今之版楯則在西粤頭
頂一版以髮纒之媍以二尺竹片貫髮如簪
　　刑法
法比都目律令科品也　魏文侯師李悝著法經六篇
有囚捕通鑑作綱捕以律始于盜賊也蕭何除參彝連
坐增部主見知益事律擅興廏戸三篇叔孫通傍章十
八篇張湯越宫律二十八篇趙禹朝律六篇即張斐所
稱朝㑹正見律又漢時決事集為令甲三百餘篇及司
徒鮑昱法比都目凡九百六卷令甲者如淳曰令有先
後故有令甲令乙令丙師古曰若今第一第二篇耳決
比者辭訟決事比也陳忠上決事比三十三條有科條
遂為之都目劉祐傳移書所在依科品没入之安帝詔
舊令制度各有科品宣帝紀品式備具孔光為尚書觀
故事品式應卲撰具律本章句尚書舊事廷尉版令決
事比例司徒都目五曹詔書及春秋斷獄凡二百五十
篇崇文目春秋決事比即獻帝時應卲所上董仲舒春
秋斷獄也貴與譏其緣飾淫刑然哉
版挈版令也租挈收田之挈令也田律蒐田律也水令
用水之約束也　張湯傳書于讞法挈令韋昭曰在版
挈也即應卲之廷尉版令元鼎六年上曰令内史稻田
租挈重師古曰租挈收田租之約令也兒寛奏開六輔
渠定水令師古曰用水之次定為法令召信臣作均水
約束黄香遷魏郡守内外園田與人分種香曰田令商
者不農表貉誓民注誓民以犯田法之罰也誓曰無干
車無自後射疏曰此據漢田律而言秋官士師五禁注
今野有田律是也周禮有司凡法令皆謂之公令何竝
傳注如淳曰公令吏死官得法賻公孫𢎞為學官請著
功令師古曰功令篇名史記曰余讀功令至于廣厲學
宫之路索隠曰即今之學令是也智以為此皆泥事作
解功令即公令也晉志言漢哀時王嘉虧除先帝舊穿
令斷律凡百餘事言改除其律令也唐有唐令三十卷
趙綽金科易覽三卷宋有竇儀修刑統三十卷元豐斷
例六十卷
租銖租税律也　史記大事記孝文十三年除田租税
律貢禹傳上書曰除其租銖之律注師古曰租税之法
皆依田畝不得雜計百物之銖兩
竒請它比别請它例也　成帝河平中詔曰竒請它比
日以益兹師古曰竒請謂常文之外主者别有所請以
定罪也它比謂引它類以比附之竒居宜反
聽請聽私請也　王子侯表沈猷侯受坐為宗正聽請
不具宗室耐為司宼師古曰受為宗正人有私請求者
受聽許之于宗室之中事有不具也
巧請巧于上請也　漢書責楊僕巧請又王温舒傳巧
請
驚事律以驚事告急也　六典魏命陳羣等采漢律為
魏新律十八篇增漢蕭何律劫掠詐偽毁亡告劾係訊
斷獄請賄驚事償賦等九篇有以驚事為變事者變事
令上言變事也
廏律廏置事例也　魏新律中令序曰秦舊有廏置乗
傳副車食㕑漢初不改後以費稍省故後漢但設騎置
無車馬而律猶著其文故除廏律
名例刑名法例也　名例律即李悝第六篇具律也魏
改漢具律為刑名第一晉于刑名中分法例律北齊併
刑名法例為名例冠于篇首
酎金律八月飲酎而諸侯助祭貢金也　後志注丁孚
漢儀曰酎金律文帝所加以正月旦作酒八月成名酎
酒因令諸侯助祭貢金漢律金布令曰皇帝齋宿親帥
羣臣承祠宗廟羣臣宜分奉諸侯以民口數率千口奉
金四兩竒不滿千口至五百口亦四兩皆會酎少府食
邑九真交阯日南者用犀角二長九寸以上若玳瑁甲
一鬱林用象牙一長三尺以上若翡翠各二十凖以當
金蕭望之傳高紀臣瓚注晉志皆引金布令
三尺書律之簡也　鹽鐵論曰二尺四寸之律古今一
也客謂杜周書不循三尺法周曰三尺安在哉朱博傳
三尺律令人事出其中言三尺者周尺八寸三八二十
四也
深故故不直也　趙禹傳曰緩深故之罪表注晉灼曰
律脱出為故縱入罪為故不直謂文深故入其罪即所
云舞文文内也嚴延年文致不可得反皆此類也
搏揜揜人而奪其物也　安丘侯拾坐入上林謀盜鹿
又搏揜完為城旦師古曰摶擊揜襲以奪人物一曰六
博也揜意錢也邔嚴侯遂生揜搏奪公主馬此有明驗
意錢之解何為乎邔鉅已反
首匿自首出其所匿也　首謂出首首去聲匿藏匿也
功臣表臨汝侯灌賢以嬰孫紹封元朔五年坐子傷人
首匿免干户典略駱曜教民緬匿法
乏興猥逮詗讂皆律條也　律有乏興之法謂官有所
興發而輙稽留闕乏其事也韓延年坐留外國書一月
乏興入穀贖完卜式傳北邊有興猥烏賄切盛多也逮
傳捕也猥逮者矯為官府多有逮捕也詗謂知處宻告
之也淮南王安傳為中詗孟康曰西方人以反間為詗
讂音睊隠語謂偵伺官府利害隱宻其事有所追求也
説文讂流言也流言之解是急就章曰乏興猥逮詗讂
求是也
　
　
　
　
　
　通雅卷二十七
欽定四庫全書
　通雅卷二十八　　　　　明　方以智　撰
　　禮儀
今言三禮實有四禮而定于二禮　儀禮周禮皆云周
公作後有大戴禮小戴禮是曰四禮小戴今禮記也最
後而列五經以述孔子語也儀禮周禮列十三經大戴
不列學官大小戴雷同家語而大戴載曾子語獨多則
漢萟文志稱曾子十八篇此類是也正義叙云周禮儀
禮是禮記之本書有一禮必具一義禮本周公義本孔
子經明于傳四禮定于二禮矣大學中庸禮經之心百
世可知此易簡之至理也禮運曰禮本于太一分為天
地轉為陰陽變為四時列為鬼神人者天地之心五行
之端協于分藝道徳仁義非禮不成藏智崇于禮卑内
外本合易禮會通而幽明一矣司馬談宗道家而遷尊
孔子繼春秋禮樂二書詳哉言之洋洋美徳乎宰制萬
物役使羣衆豈人力也哉此卓見也此遷所以為孝也
古作礼後作禮以禮運運禮器也使人履其體理也後
世或失拘牽故曰禮時為大順次之體次之宜次之稱
次之祭以孫為尸將嫁教于王宫三月大饗已廢夫人
之禮而謂後世可泥古之迹乎郊祀疑天地分合宗廟
疑昭穆迭毁太學令太常擇民明堂遵玉帶之圖漢始
綿蕞其後止此唐貞觀禮出𤣥齡顯慶禮出無忌韋公
肅有禮閣新儀王彦威有曲臺新禮宋聶崇義進三禮
圖陳祥道著禮書劉温叟上通禮盧多遜有纂義王皥
賈昌朝有新編新禮王洙尹師魯有禮器禮象而朱子
家禮則儒者所宗也洪武革鈸笠都納之後舉徐一䕫
梁寅周子諒胡行簡劉宗弼董彝蔡深滕公琰修禮書
宫闈外戚駙馬除前代弊祭祀而省俎豆冠服而省五
冕訓儲而議再拜封拜而嚴本支父母均喪三年冠昬
逮于士民三年大明集禮成諭陶凱曰教化必先禮義
政刑非所先也叔孫雖禮糠粃然創制于煨燼兩生迂
待百年朝廷之禮廢矣時哉大哉
廟以昭穆叙代因以班行為等輩之稱説文作佋穆大
傳作昭繆　王制天子七廟三昭三穆鄭𤣥馬融謂七
廟劉歆王肅謂九廟黄氏曰左昭右穆父子序者常禮
也祖功宗徳不遷者義也周公制禮時文武在四親内
而未祧故止七廟懿王時文武已在三昭穆外而不祧
故為九廟也原廟之遊衣冠始于孝惠飾非叔孫舞禮
别室之藏神主始于孝明遺詔而孝章如之孝宣别祠
戾園光武别祠舂陵晉廟至七代十一室唐廟至九代
十一室宋初祀四親末祀十二帝而同堂異室則先儒
所永歎也朱子曰後世不能考古各廟而合為都宫又
以昭常為昭穆常為穆祧則子孫竟居父祖之上夫坐
序賓主各以序迻即各廟而迻其室何難乎儀禮曰卒
哭明日以其班祔記曰祔必以昭穆周禮塚人先正葬
居中以昭穆為左右祭統曰祭有昭穆有事于太廟則
羣昭羣穆咸在而不失其倫凡賜爵昭為一穆為一昭
與昭齒穆與穆齒大傳曰合族以食序以昭繆此因父
昭子穆而稱其行輩猶云伯叔行常為伯叔行兄弟行
常為兄弟行或祖孫幾代相齒故曰咸在而不失其倫
左傳曰大王之昭王季之穆文之昭武之穆據父子班
行而指其分族也漢舊儀昭西面穆東面據廟向南而
左右指之也昭穆不可易而祖考子孫之次序反可亂
越乎况世已同堂異室可更泥邪夏言之議是也禮因
義起漢儒臆説豈孔子之意哉晉諱昭而讀韶或改為
佋佩觿曰説文有佋穆智謂晉唐新附耳集韻作巶
禘嘗通名祫與犆别推始祖亦稱為禘而周禮實無大
禘諸儒皆未洞也　王制春礿夏禘秋嘗冬蒸天子犆
礿祫禘祫嘗祫蒸諸侯礿則不禘禘則不嘗嘗則不蒸
蒸則不礿諸侯礿犆禘一犆一祫嘗祫蒸祫犆與特同
智考周禮無禘改為春祠夏禴祭統特牲多言禘陽嘗
陰蓋以四時舉陰陽則曰春禘秋嘗合祭曰祫與一特
一祫之禘槩而言之則曰祫禘而禘其始祖所自出則
以禘為字法大禘即祫也禘以祫為大以犆為小以每
嵗為大以越嵗為小若曰天子禘諸侯祫禮無此明文
若曰祫外有大禘豈周天子最隆之大禘而不設職掌
于周官哉賈逵劉歆馬融王肅鄭𤣥張純皆混智别有
論
釋菜即舍菜致獻也或曰醳也拾也設也　月令上丁
樂正習舞釋菜文王世子凡學春官釋奠周禮大胥春
入學舍菜合舞謂設而致獻也史記張儀傳杖而醳之
即釋説文釋从釆(音/辨)而詩釋之叟叟改作釋从米漬也
鄺氏曰諷籀九千者少古亦順手借音則漬醳拾設音
義皆通自陸賈奏新語漢高遂祀孔子貞觀尊孔子為
宣父明皇褒為文宣王宋立廟門㦸真宗欲諡為帝禮
臣議為至聖元皇帝而李清臣以周陪臣止之成化時
周洪謨楊守陳皆有尊帝議張璁改木主稱師幸學釋
奠八佾加籩司成坐講則定禮也吕柟王鏊議興禮樂
惜未行也聖人萬世為師雖為周陪臣而百代以道帝
之璁陽尊而巧抑耳
儀適儀注也　太史讀禮書而協事疏曰若今儀注太
僕詔法儀小臣相王之小法儀注趨行拱揖之容也隋
志曰儀注之興久矣唐虞以上分之為三在周因而為
五周官宗伯所掌而太史執書以協事之類是也如淳
晉灼嘗引漢儀注灼又曰衛宏漢儀所説多不實丁孚
又作漢儀式章帝紀及祭祀志皆引之春秋正義引魏
晉儀注冩章表别起行頭者謂之跳出晉新定儀注晉
安成太守傅瑗撰隋志曰梁武始命羣儒裁成大典陳
許亨奏曰梁儀注曰一獻為質三獻為文事天之事故
不三獻梁有五禮儀注明山賓賀瑒嚴植之陸璉司馬
褧所撰唐志儀注有六十一家宋三輯禮書紹興中太
常復定儀注此二字至今相承用之儀適者竇融先遣
從事問㑹見儀適謂儀注適合也
三朝外朝中朝内朝也　地官稾人疏天子三朝路寢
庭朝是圖宗人嘉事之朝太僕掌之又有路門外朝是
常朝之處司士掌之又有外朝在臯門内庫門外三槐
九棘之朝是斷獄蔽訟之朝朝士掌之師氏居虎門之
左司王朝注路寢門也謂之燕朝以路寢安燕之處也
文王世子曰公族朝于内朝親之也路門外之朝曰治
朝其臯門内庫門外曰外朝詢衆庶之朝也通典曰周
制四朝一曰外朝在臯門内聽訟之朝朝士掌之二曰
中朝在路門外司士正其位三曰内朝即路寢燕朝太
僕掌之四曰詢事之朝在雉門外小司宼掌其政常言
三朝者以詢事之朝非常朝也易氏曰小司宼掌其政
朝士掌其法言外朝特詳則以通典四朝之説為非矣
按先鄭之釋朝士外朝在路門外而康成援郊特牲小
宗伯之文證之誠足以破後學之惑至小司宼之外朝
則曰在雉門外何歟賈公彦為之説曰在雉門外則亦
在庫門外要當以是説為正云漢亦有中朝外朝内朝
之稱劉輔繫獄中朝左將軍辛慶忌等俱上書救之注
孟康曰中朝内朝也大司馬左右前後將軍侍中常侍
散騎諸吏為中朝丞相以下至六百石為外朝王嘉事
下將軍中朝者韋𤣥成詔中朝臣具復毁廟之文翟方
進奏陳咸不當蒙方正舉備内朝臣又按稾人注司徒
府中有百官朝會殿天子與丞相決大事是外朝之存
者此語未敢謂然霍氏家亦曰殿古之通稱前代天子
常幸臣子家則或過司徒府耳豈可謂之朝乎唐六典
正至御承天門以聽政古之外朝也朔望坐太極殿視
朝古之中朝也常日兩儀殿聽朝視事古之内朝也會
要曰房𤣥齡請三日一臨朝貞觀二十三年詔每日常
坐顯慶二年隔日視事永徽二年太極殿五日一視事
唐制以隻日視朝文宗用雙日貞元十八年罷正衙奏
事
正衙御前殿也入閣御便殿也　宋庠言唐有大内有
大明宫在大内之東北世謂之東内謂大内為西内自
高宗以後天子在大明宫宫之正門曰丹鳯門門内第
一殿曰含元正至大朝會則御之對北第二殿曰宣政
謂之正衙朔望大冊拜則御之對北第三殿曰紫宸謂
之上閣亦曰内衙隻日常朝則御之會要曰貞觀五年
詔諫官入閣貞元七年詔常參官入閣不得奔走文宗
開成元年詔入閣日次對官班退立于東階松下入閣
者入宣政殿兩門所謂東西上閣門也五代史李琪傳
明宗詔羣臣五日一隨宰相入見曰起居琪請罷之而
復朔望入閣然唐政事朔望日御宣政殿立仗正衙或
御紫宸殿則唤仗入曰入閣前無此制開元以朔望上
盤食𤣥宗避正殿遂移紫宸唤仗始有入閣之名敬宗
寳厯初始以月朔御紫宸入閣後之言唐故事者遂曰
天子日御殿曰常參朔望薦食諸陵寢有思慕之心不
能臨前殿則御便殿曰入閣按衙朝也其禮尊閣宴見
也其禮殺僖宗乾符後因亂禮缺正衙常日廢仗而朔
望入閣有儀其後習見以入閣為重至出御前殿猶謂
入閣誤也宋淳化二年張洎奏曰今乾元殿即唐含元
殿也在周為外朝唐為大朝至正仗衛在此今文徳殿
即唐宣政殿也周為中朝漢為前殿唐為正衙朔望起
居冊拜試䇿在此今崇徳殿即唐紫宸殿也周為内朝
漢為宣室唐為上閣即隻日常朝之殿也東晉太極殿
有東西閣唐制紫宸上閣法此制也今以文徳正衙權
為上閣非憲度也洎所言當朝朔望亦與唐不同或者
總合唐之初末而言之乎太平興國入閣舊儀軍校不
入殿庭起居文武官入沙墀再拜鞠躬不呼萬嵗紹興
中王賞言前殿正衙設黄麾半仗紫宸垂拱係别殿不
設儀仗十三年紫宸殿設黄麾角仗于是討論朔日文
徳殿視朝紫宸殿日參望參垂拱殿日參四參之制今
時朔望御正殿百官公服幞頭朝參而不引見奏事每
日御門視事百官錦繡諸司奏事蓋以朔望御殿備朝
賀之禮而以日朝御門為奏對之便較之唐宋善矣正
殿皇極殿御門則皇極門也日朝後以三六九而羣臣
一體無六參九參之分至受俘宴餔則御午門而常日
召對則或在中極殿或在中左門或在文昭閣或在徳
政殿徳政殿即中左門之左煖閣也中左門中右門即
唐之宣政殿東西上閣門也正至大朝賀則御皇極殿
皮弁服百官朝服鴻臚寺前二日奏請升殿
俄眉班侍從先立班也　宋準舊儀侍從官先入起居
畢分行侍立于丹墀下謂之俄眉班然後宰相率正班
入起居俄眉即蛾眉也近時大朝則執事侍班官先于
中極殿行禮分侍殿中然後外大班于殿下行禮三六
九門朝侍班同行一拜三叩頭禮即前依陛螭分立由
此觀之前朝之常朝亦侍班官先行禮也
横行横班也　宋初沿唐故事百官日赴文徳殿宰臣
押班謂之常朝休假三日以上内殿起居官畢集謂之
横行宰相以下應見謝辭者皆先赴文徳殿謂之過正
衙猶今之辭見謝恩先在午門外行禮後入就門陛前
致辭叩頭也元豐四年御史滿中行言今垂拱内殿宰
臣以下既以日參而常朝不廢至于横行正衙必俟天
子御殿日乃可行之虛名謬例欲望罷去詔從之嘉祐
三年詔立定横行員數客省使至閣門使曰横班宣和
官濫横行至百十有八人宋敏求退朝録曰舊制凡連
假三日而著于令者宰相至陛朝官盡赴文徳殿參假
謂之横行次日百官仍赴内殿起居近年連假後多便
起而廢横行之禮
表著班位也　左傳叔向曰朝有著定會有表會朝之
言必聞于表著之位注著定朝内列位常處門屏之間
曰著野㑹設表以為位景祐四年刊石為百官表位紹
興中以内諸司為垂拱殿四參于殿門外設位版後請
四參石位裝字以黄蠟日參石位以紅蠟今皇極丹墀
有品級山子是也
廊餐賜食廊下也　五代會要曰唐制常參官每日朝
退賜食謂之廊餐舒元輿記御史押百官入宣政門則
分押于鐘鼓樓下若兩班就食廊下又分殿中一人為
使涖之自乾符後月旦入閣日賜食禮畢閣門放仗羣
臣俱拜謂之謝食建隆元年仗退賜廊下食云廊下食
起唐貞觀
小見燕見也　史記褚先生曰侯王朝天子漢法凡當
四見始到入小見正旦奉皮薦璧玉法見後三日為王
置酒賜金錢財物後二日復入小見辭去留長安不過
二十日小見者燕見于禁門内飲于省中非士人所得
入也
夕者暮見也　栁宗元曰古者旦見曰朝暮見曰夕詩
莫肯朝夕傳朝而不夕禮記曰日入而夕朝不廢朝暮
不廢夕晉叔向夕楚右尹子革夕齊子我夕趙文子礱
其椽張老夕知襄子為室士茁夕皆暮見也漢儀夕則
兩郎向瑣闈拜謂之夕郎亦出是名也
春曰朝秋曰請　呉王傳使人為秋請注孟康曰律春
曰朝秋曰請如古諸侯朝聘宣紀時會朝請舍長安尚
冠里張禹傅喜馮參俱奉朝請一曰請字去聲
常參日朝參也　唐志文武職事九品以上及二王後
朝朔望文臣五品以上及兩省供奉官監察御史員外
郎太常博士日參號常參官武官三品以上三日一朝
號九參官五品以上及折衝當番者五日一朝號六參
官
轉對次對也　唐制百官入閣有待制次對官興元中
詔延英坐日常令朝官三兩人面奏時政得失後唐天
成中五日内殿起居廢待制次對之官每遇起居日令
百官轉對言事晉天福中五日起居以兩人轉對宋建
隆三年御札朝臣以次轉對淳化二年詔復百官次對
咸平中詔轉對章疏别録一本留中紹興二年行在百
官日輪一人轉對又詔輪對已周復令轉對孝宗詔百
官日輪面對
引奏門司仗家引入奏事也　唐時有門籍者皆得出
入殿庭直至御前如其無門籍者若有急奏許門司仗
家引奏無得關碍故貞觀以來羣臣士庶皆得進言今
時之引奏如門朝鴻臚引承差入奏通議在前讀其大
要承差則跪橋邊是其遺也
御殿閲馬宋禮也　宋太宗至道元年御崇政殿閲騏
驥院所進馬仁宗明道二年正月御端明殿閲馬今時
元旦大宗伯同執事官中極殿行禮畢奏曰行禮畢請
上位㸔馬朝畢御馬監從會極門引馬入上中左門智
嘗怪此禮行于元旦古所不載也
優策優禮策拜也　南史禇淵傳為録尚書事有司疑
立優策尚書令王儉議中朝以來三公王侯則優策並
設官品第二策而不優優者褒美策者兼明委寄尚書
職天官品雖第三拜必有策錄尚書事與本官同拜故
不别有䇿即事縁文不宜均之凡庶宜有策書用申隆
寄既異王侯不假優文從之
失䦨失䦨入之禁也　漢王嘉傳户殿門失䦨免注闌
止人也成帝紀闌入尚方掖門應劭曰無符籍妄入宫
西域傳闌出不禁説文作􁁜妄入宫掖也即闌字
門籍置牒于門以案出入也　漢居宫中者皆有口籍
以官名為鐵印文符門案省符乃内之若外人以事當
入本官長吏為封棨傳元紀令從官給事宫司馬門中
者得為父母兄弟通籍注應劭曰籍者為尺二竹牒設
其年紀名字物色掛之宫中案省相應乃得入也梁王
傳梁之侍中郎謁者著引籍竇嬰𫝊太后除嬰門籍京
房傳願得通籍殿中奏事唐百官志左右監門衛掌諸
門禁衛及門籍文武官九品以上每月送籍于引駕仗
及監門衛衛以帳報内門凡朝參奏事待詔官及繖扇
儀仗出入者問其數監察御史正門無籍天授中詔側
門置籍得至殿庭司門郎中掌門關出入之籍凡著籍
月一易之儀衛志平明傳㸃畢内門開監察御史領百
官入夾階監門校尉二人執門籍曰唱籍既視籍序班
于通乾觀象門南武居文之次入宣政門至閣門亦如
之夾階校尉十人同唱會要貞元八年十月復命金吾
置門籍于文定謂門籍始于唐蓋失考耳
鄭注詩詁之解九􁆡皆非也　周禮􁆡即拜字九􁆡一
稽首二頓首三空首四振動五吉拜六凶拜七竒拜八
褒拜九肅拜鄭注竒為一屈一膝或為倚拜毛鄭以褒
拜為持節拜鄭大夫以振動相擊其説固非詩詁謂頓
首置首于地即起振動謂恐悚迫蹙而下手吉拜雍容
下手褒作報字恐亦未必然智謂稽首如今之跪拜禮
頭隨手至地而起揖者也頓首如今之叩頭之類首叩
至地也臣言稽首頓首謂先行稽首禮而臨起復叩頭
也空首首不至地但下手司農所謂撎正如今所謂長
揖宋以後所謂聲喏振動如儀禮之揖厭推手曰揖引
手曰厭今所謂打躬連拱手是也吉拜盤辟雅拜如今
鞠躬拜興興拜之類凶拜稽顙而後拜也竒不偶也不
再拜如今常朝但一拜士大夫久不相見或有同四拜
者常時止一拜見長者則一跪而已褒拜褒衣致謝或
致辭或答拜之類肅拜如所説婦人拜是也公羊僖二
年注以手通指曰揖凡夫曰揖為前後手撎為上下手
䭬為頭觸地頓為伏地稽顙則觸地而伏也撎烏計切
揖撎䭬稽分四字此字書之説也古揖且與挹通豈撎
不與揖通乎曰長揖為聲喏至地則曰揖之為拱手躬
躬可知也字書好分别耳觀古人長揖足證古人本通
用也涪翁雜説曰唐人書末言謹空蓋九拜之空首也
智以謹空者猶今之柬末左沖耳
拘罷矩折言磬折之容也磬折即所謂平衡匑匑揖厭
威儀也　記磬折垂佩西門豹簪筆磬折鉤命決言孔
子向北斗磬折言句倨曲躬也淮南曰勾踐無拘罷矩
折之容而勝注拘罷圓也矩折方也按罷當音擺今翔
步必揺擺其來舊矣荀子平衡曰平下衡曰稽首至地
曰稽顙注平衡謂磬折首與要平檀弓吉事欲其折折
爾舊注如提字亦强蓋謂矩折周旋中禮耳
聲喏猶唱喏也啞揖咄散告喝籠門屈揖宋儀也　老
學菴筆記曰先君言舊制朝參拜舞而已政和以後增
以喏然紹興中余造朝已不復喏矣淳熙末還朝則迎
駕起居閣門亦喝唱喏然未嘗出聲也又紹興中朝參
止磬折遂拜今閣門習使先以笏叩額拜拜皆然謂之
瞻笏亦不知起于何年也又曰古所謂揖但舉手而已
今所謂喏乃始于江左諸王支道林入東見子猷兄弟
曰見一羣白項烏喚啞啞聲即今喏也石林燕語曰三
衙内見宰執皆横杖子文徳殿後主廊階下唱喏宰執
出笏階上揖之外遇從官于通衢皆斂馬避斂馬之制
久廢前輩記之矣惟内中横杖子之禮迄今不敢廢也
又曰中丞侍御史上事臺屬皆東西立于㕔下上事官
拜㕔已即與其屬揖而不聲喏謂之啞揖以次升階上
事官據中座其屬後列坐于兩旁上事官判按三道後
皆書曰記諮而後百司人吏立于庭臺吏事㕔上厲呼
曰咄則百司人吏聲喏急趨而出謂之咄散然後屬官
始再展狀如尋常叅謁之儀始相與交談前此蓋未嘗
語也案後判記諮恐猶是方鎮憲銜時沿襲故事記謂
記室諮謂諮議不知啞揖咄散為何義然至今行之不
改存中曰百官于中書見宰相九卿而下即省吏高聲
唱一聲屈躬趨而入宰相揖及進茶皆抗聲贊喝謂之
屈揖待制以上見則言請某官更不屈揖臨退仍進湯
皆于席南横設百官之位升朝而坐京官以下皆立又
曰唐制丞郎拜官即籠門謝今三司副使以上拜官則
拜舞于階上百官拜于階下而不舞蹈此亦籠門故事
也遇雨而旋亦籠門又曰三司開封府外州長官升㕔
事則有衙吏前導告喝今時之制在禁中惟三官得告
宰相告于中書翰林學士告于本院御史告于朝堂皆
用朱衣吏謂之三告官所經過處閽吏以梃扣地警衆
謂打杖子
卷班班退也　起居畢宰執升殿尚書以次各隨其班
次第相踵從上卷轉而出謂之卷班今門朝宰相升階
百官歸班歸始立之班也大朝軍衛朝罷猶有卷班之
儀左右各出皇極門之王門百官則散出
一墢一耜之墢也　周語虢文公曰土乃脈發先時九
日太史告稷稷以告王曰史帥陽官王其祇祓監農不
易王耕一墢班三之注一耜之墢也王無耦以一耜畊
班三之下各三其上也
神倉藉田倉也　漢置藉田倉以給粢盛置令丞古甸
師也唐宋曰神倉縣邑常以乙未祀先農先農神農也
晉志漢儀縣邑以乙日祀先農乃耕于乙地東京賦注
帝藉田在國之辰地親耕乗芝車青衣幘按辰方即乙
方今六壬家以寅納甲辰納乙而空子午卯酉是也
宋賜福酒即勞酒之意也　月令勞酒自南齊行之江
總有勞酒賦唐宋皆行勞酒禮明道元年耕十二跬賜
百官福酒月令躬耕帝籍反執爵于大寢命曰勞酒
青箱隋也青綾縚宋也　隋書藉田令以青箱穜稑之
種跪呈司農詣耕所曬之唐不行此禮宋明道以製成
御耒耜青箱等奏御青箱無蓋兩頭設襻飾以青中分
九隔隔設一種覆以青帊求太宗所御耒耜而青綾縚
依然如新于是即用舊縚
綴祭曰醊食　後漢張武傳祭醊廣韻醊祭也説文餟
祭酹也酹綴祭也顔師古曰醊謂連續之祭也音綴武
紀其下四方為餟食史封禪書為醊食羣臣從者一作
腏郊祀志作腏與餟醊綴並同後志中八陛陛五十八
醊合四百六十四醊
􁏕刉也　説文􁏕以血有所涂祭也引周禮肆師掌祈
珥者釁禮之事舊書祈為􁏕徐曰假借作祈本作􁏕字
也禮記成廟則釁之雍人舉羊升屋自中屋刲羊血乃
降門夾室皆用雞或作刉周禮小子珥于社稷祈于五
祀鄭注珥當為衈祈或為刉士師凡刉珥釁禮之事用
牲毛者曰刉羽者曰衈集韻亦作􁁜又作禨肆師祈珥
鄭𤣥注祈當作進禨之禨按􁏕刉祈􁁜禨相通􁏕刉􁁜
是一字音畿
五射白矢參連剡注襄尺井儀也　白矢矢貫侯過見
其鏃白也參連前放一矢後三矢連續而去也剡注羽
頭高鏃低而去剡剡然也襄尺臣與君射不與君並立
襄君一尺而退音讓井儀四矢貫侯如井之容儀也智
謂白矢謂告矢即樂師之以行告也參連言耦立參連
也襄不必讀讓正如兩服兩襄之義如厯家之襄亦謂
從旁記數也司射揚觸梱復揚觸謂矢揚而中侯也梱
復謂不著而還復中也揚觸即剡注井儀謂四正具舉
之儀也四正具舉見貍首詩周禮卿大夫退而以鄉射
之禮五物詢衆庶曰和曰容曰主皮曰和容曰興舞亦
五射也洪武三年詔行大射禮
儛衛試矢也　周禮矢人夾而揺之注今人以指夾矢
儛衛是也智按儛衛謂夾揺之聲也試矢者以手撚箭
鏃去有聲以徵其直
參亭後為三停　詩行葦疏參亭謂三分矢一在前二
在後輕重鈞亭也今畫龍畫人者皆分三停正謂三段
均停因其停處有停筆體量之意
五御鳴和鸞逐水曲過君表舞交衢逐禽左也　鳴和
鸞者和在式鸞在衡升車則馬動而鸞鳴和應也逐水
曲者御車逐水勢屈曲而不墜水過君表者毛詩傳曰
褐纒旃以為門君表即褐纒旃也舞交衢者謂御車在
交道車旋應于舞節逐禽左者御驅逆之車逆驅禽獸
使左當人君以射之見保氏注按諸名皆漢儒所分賈
公彦曰先鄭以意而言曾慥以五射五御謂天子諸侯
卿大夫士其説亦順吕覽曰寒袁作御列子曰造父之
師曰泰豆氏
草止茇舍也　夏官教茇舍注草止之也軍有草止之
法宋人劄子嘗言軍行草止
善為頌言能為頌貌威儀也故有容史　儒林傳徐生
善為頌孝文時為禮官大夫傳子至孫襄亦以頌為大
夫言禮為頌由徐氏注蘇林曰漢舊儀有二郎為頌貌
威儀事有徐氏張氏天下郡國有容史皆詣魯學之書
式商容之閭一曰商之禮官也故今禮部稱容臺按頌
乃古容字从頁公平聲漢唐生褚生應博士弟子選摳
衣登堂頌禮甚嚴又作􁀙漢書容繫一作頌繫借為雅
頌之頌借義奪正義故頌皃反借用容内之容一曰詩
序云頌者美盛徳之形容也正當作余封切讀詩紀載
舟張辟廱之詩末引周官注所載曰敇爾瞽率爾衆工
奏爾悲誦肅肅雝雝無吉無凶誦音容是皆頌之轉聲
則頌為容字益明矣
綿蕞即綿蕝　立竹及茅索營之也本音蕝與蕞同史
記注蕝即纂徐廣曰蕞子外反中原韻㑹對收入齊微
則蕞正與今讀合耳九域志䕫州八陣磧在魚腹平沙
上凡六十四蕝(音/撮)升菴引纂文曰葩今之纂字包愷作
既悦切賈逵曰束茅以表位也智按此則葩即綿蕝之
蕝考篆巴作□卩作□説文□普巴切从□□□而不
从□其纂文所造邪抑聲通邪
鹵簿以大櫓為衛而紀之簿也　仗曰鹵簿鹵櫓也兵
衛以甲揗居外為前導皆著之簿故曰鹵簿漢有甘泉
鹵簿應劭有漢官鹵簿圖大駕備千乗萬騎屬車八十
一乗五營填衛仲師注宫正曰若今時衛士填街蹕也
祠宗廟用小駕減損副車後漢得公孫述瞽師樂器葆
車諸物始備晉增流蘇馬跡禽鑿􁣏斧之類唐宋相沿
代有增飾侍中版奏中嚴外辦鼓三嚴其志乃詳可考
也元之輿服乃以漸改究亦虛文仍以笠騎為便耳升
菴以鹵為罏謂罏香導引為鹵簿其説曲矣今時曰鸞
駕有庫錦衣衛供掌紅盔大漢將軍一駙馬都尉一侯
伯領之如誕馬扇筤附此餘俱附器用類
扇筤言以扇蓋為筤也　駕頭之後有繡扇緋羅繡曲
蓋俱内臣馬上執之謂之扇筤在細仗前一云在乗輿
後嘉祐六年中丞韓絳請以閣門祇候内侍各二員挾
駕頭左右次扇筤又以皇城親從其後駕頭乃初即位
之御坐也三朝志七寳牀一覆以緋羅繡帕内臣馬上
捧之謂之駕頭孫愐云筤車籃也唐韻曰一名笑笑音
替張瑶星曰今有卓影者每常朝在御座傍内藏三刃
外以黄紗䕶之形如紈扇有機可施遇大風則徹之此
前伐所未有
但馬遂名誕馬　誕馬散馬也江夏王義恭傳平乗誕
馬不過二唐有紫誕帶不知誕何義也今外官儀從皆
有散馬前行名曰座馬亦曰引馬程氏演繁露曰王義
恭言誕馬猶言徒馬也酉陽雜俎齊迎南使傳詔二人
騎馬荷信在前罩繖絳衫引從但馬在車後王瓊以誕
馬并乗鞍與太保則知誕馬即但也淮南媒但即誕字
王元美引大昌作袒馬謂其非是按大昌所載原不作
袒遼史作䩥馬注即誕馬
雙引者二朱衣人引馬也重金者金帶懸魚也　東軒
筆録學士一人引馬帶用金而無魚至入兩府則雙引
重金石林燕語學士止賜御仙花帶而不佩魚元豐制
行學士得佩魚故蘇軾謝學士表云玉堂賜篆寳帶重
金
狨坐以金絲狨飾鞍坐也　石林燕語狨坐不知其始
太平興國中詔商庶許乗烏漆素鞍不得用狨毛煖坐
天僖中定自中書舍人節度以上方許用老學菴筆記
言墨敇盛行有視待制者晁叔用以視待制可對如夫
人往往賜金帶然猶不敢坐狨故當時謂横金無狨韀
與閣門舍人等耳相如賦蛭蜩玃猱顔師古注曰今狨
皮為鞍褥者狨一名猱謂之金線狨則唐時已用此狨
坐矣
今之貼黄乃古之引黄　唐制詔敇有更改以紙貼之
曰貼黄葉石林曰今劄子皆白紙揭其要以黄紙别書
謂之貼黄失之矣其表章略舉事目見于前封皮者謂
之引黄今時即以引黄為貼黄而竝不用黄紙李肇曰
帖黄或曰押黄龍川志曰富鄭公上章貼黄言臣與韓
琦言不當起復是以引黄為貼黄也江隣幾雜志曰貼
黄上更加撮白
引喤即騶唱也　梁制令僕中丞各給威儀十人武冠
絳韝皆呼入殿引喤至階一人執儀囊不喤喤音横類
篇曰喧也以七人同聲唱導也程泰之言令僕中丞騶
唱得入宫門朱仲逺諸準朝式在軍鳴騶宋謂之喝又
曰腰喝
嗺酒一作􁡸酒即催酒也元有喝盞之儀　李涪刋誤
言􁡸酒三十拍促曲名三臺􁡸合作啐蓋送酒也資暇
錄言與涪同程大昌言内燕抗聲索樂但云􁡸(音/催)酒字
書􁡸屈破也當是啐酒之轉名賢詩話王仁裕詩芳尊
每命管絃嗺又趙勰交趾事跡言嗺酒逐歌可知嗺酒
乃唐人熟語宋相沿不改也義當用催而别作􁡸嗺何
必强引啐字三臺者作樂時部首拍版三聲然後管色
振作李濟翁以為鄴中三臺劉公嘉話言高洋築三臺
愚謂乃曲名耳陶九成曰宴饗一人執拍版贊曰幹脱
執觴者和之曰打弼則節一版而衆樂皆作謂之喝盞
别奏曲則曰謁盞
靸鞋白事中書此學士躡履禮也　夢溪曰學士舍人
躡履見丞相用平狀扣階乘馬近嵗多用靴簡東軒筆
錄曰故事學士白事于中書皆公服靸鞋章惇直院人
皆鞹足秉笏而惇散手繫鞋忽行此禮中丞鄧綰怒之
壓角隅坐也　裴廷裕東觀奏記曰令狐綯舉裴坦知
制誥故事謁謝丞相畢便于本院上事四輔送之施一
榻壓角而坐程泰之曰此即壓角故事以今按之是名
僉坐猶今之都察院之僉都坐法也宋次道云舍人上
事紫褥面北拜㕔角閣老立褥之東北隅曰壓角五代
會要言所存壓角之禮則是次道所言也
懷宴物歸起于唐　子淵曰廷宴餘物懷歸起于唐宣
宗時宴百官罷拜舞遺下果物怪問咸曰歸獻父母及
遺小兒上敇大官今後大宴給食兩分與父母别給果
子與男女所食餘者聽以帕子懷歸洪武賜宴謹身殿
東西廡有大宴中宴常宴小宴嘉靖有宫殿落成書成
之宴大宴御午門百官席列椶棚前墀中宴畢頂門行
禮長班各持其牲脯經筵賜宴内廊日講不設召對先
賜茶食猶唐宋廊餐也若宴宰執于御苑大誥言君臣
用遊發為咏歌後有召宰輔乗馬入并其金爵賜之此
倣祖宗朝之曠典也
納幣笲實有膠漆九子之稱今猶古也　遯園曰金陵
人家行䀻禮行納幣禮其笲盒中用柏枝及絲線絡菓
作長串或翦綵作鴛鴦又或以糖澆成之又用膠漆丁
香粘合綵絨結束或用萬年青草吉祥草相詡為吉慶
之兆考通志婚禮後漢之俗䀻禮三十物以𤣥纁羊鴈
清酒白酒粳米稷米蒲葦卷柏嘉禾長命縷膠漆五色
絲合驩鈴九子墨金錢祿得香草鳯皇含利獸鴛鴦受
福獸魚鹿烏九子婦陽燧鑽凡二十八物又有丹為五
色之榮青為東方之始共三十物皆有俗儀不足書按
此則今俗相沿之儀物固有所自來矣酉陽雜俎言納
采九事曰合驩曰嘉禾曰阿膠曰九子蒲曰朱葦曰雙
石曰綿絮曰長命縷曰乾漆九事皆有詞各有取義智
又按器之追乳者皆言百子至今尚百子杯楓忩小牘
言百子帳棬栁為圏相連瑣百張百闔演繁露言唐大
婚有百子帳今其制如穹廬
　
　
　
　通雅卷二十八
欽定四庫全書
　通雅卷二十九　　　　　明　方以智　撰
　　樂曲
詩三百篇皆樂也正調即雅樂也樂不過高下疾徐中
節而已　五經無樂獨以樂記當之乎記曰誦詩三百
歌詩三百絃詩三百舞詩三百周禮太師以教國子内
則十三學樂誦詩舞勺成童舞象春秋大夫賦詩諭志
猶遺風也孔子修之以教弟子取瑟及琴造次不輟故
晏子有繁絃歌鼔舞以聚徒之譏子曰興于詩立于禮
成于樂六經遺三何哉蓋以書治政事春秋操是非易
窮神化若自成童庶士刻不相離而泯于日用薰陶鼔
舞則詩禮樂最切而已藏易書春秋矣教鯉學詩禮而
樂亦藏矣小子何莫學夫詩而禮樂亦藏矣鄭夾漈曰
魏得漢雅樂即杜䕫僅能歌文王鹿鳴騶虞伐檀太和
惟存鹿鳴至晉又亡漢有齊魯詩毛注鄭箋皆言義不
知音六亡詩所謂笙詩束晳補之不亦贅乎鄒肇敏曰
南陔即天保白華即頍弁華黍即常棣由庚即瓠葉崇
丘即伐木由儀即菁莪亦一臆耳愚者曰雅樂拘于漢
宋之泥説終已不復而學者無以節宣拘則疲循扃則
大潰愈溺于淫靡之俗樂矣楊椒山告韓苑洛其槩也
夫元聲冒統也節奏樂器實事也聲之中節本自易簡
不過高下疾徐錯綜而合節奏為調法耳十五字七調
五音三等不能違也較今俗樂側調低二字為正調即
雅矣管色均絃人聲依律唐之絶句皆入樂府理學歌
詩林希恩歌學譜止執一法是則三百篇不必旋十二
律非拘而何聲音之故微至之門律度出于河洛而未
觀其通柷敔所以節奏而不知其用又何言哉黄鍾損
益猶之人身兩乳之尺度各自為短長而不差者也必
待截管候氣乎倫論天然不限古今惟神解者乃可與
言
律吕子短午長者表陰陽升降也以九寸損益者表數
度也葭灰緹素候十二月之中氣也不符寒暑消息者
不可用也　黄帝使伶倫斷嶰竹吹之為黄鍾之宫吕
覽以黄鍾三寸九分故含少論因之自史遷志律以黄
鍾為九寸蔡氏新書因之老父曰下生倍其實三其法
上生四其實三其法不過陰位以倍陽位以四而已倍
即三分損一也四即三分益一也六陽辰當位自得六
陰辰則居其衝其林南應三吕在陰方數無所改其大
夾中三吕在陽方則用倍數蓋陰從陽也子寅辰午申
戌為陽餘為陰而子至巳又為陽方午至亥又為陰方
故志以六陽下生六陰上生而鄭蔡以蕤賓生大吕目
為上生正此故耳知戌數為黄鍾之絲則知範疇之五
十三萬一千四百四十一乃黄鍾之忽數也參分損益
至中吕生子為二十六萬二千一百四十四既適符律
兩之四又符十八變爻之數豈偶然哉西山曰鄭𤣥言
分寸審度之法遷以損益而假設權制也學者當知聲
數之理非獨為管設也參天兩地其能外乎陳氏曰六
律吕是候氣管名以候氣則陰陽升降也寒暑必漸增
減氣出必冬至短夏至長故李文利主黄鍾三寸九分
含少之論以黄子蕤午為經十律為緯三十九分者黄
鍾陽始也四十八分大吕五十七分太蔟六十六分夾
鍾七十五分姑洗八十四分仲吕九十分者蕤賓陽極
也八十一分林鍾七十二分夷則六十三分南吕五十
四分無射四十五分應鍾子午天地之中左右升降不
能過也紀陽不紀陰故于蕤下六律不言陰之生但紀
陽之降耳一百二十九分者黄三十九蕤九十分之合
也凡衝皆然旋則流行以三因之律皆三也以九因之
律皆九也瞿九思畧更定之智按此猶先天圓圖也均
則皆均攤派可也其言清濁原可互更猶内經脈與叔
和脈也候氣説見班志埋管于宻室三重之内實以葭
灰言輕也覆以緹素紗蒙管口也王肅魏臺訪議曰杜
䕫制律吕候氣灰悉不飛沈括言冬至陽氣距地面九
寸正月自太蔟八寸達此臆也且問十月應鍾管四寸
一分半何以忽接十一月之九寸乎試令各地多截管
驗之舊説必不合矣太史公曰細若氣微若聲聖人因
神而存之雖玅(音/眇)必効總言其理耳其所列則損益數
之度也辟如後天八卦尚有先天八卦在王少夫曰黄
鍾九寸當其三寸九分開孔得聲為始史愚甫云黄鍾
不為諸聲後此迂極矣五音在每調中皆迭相錯綜者
也智謂古定黄鍾猶均鍾木也猶梁之十二飲也故曰
不為諸律役存中亦言十六聲不用老黄鍾是也今古
尺殊要于至理各自為度如今之簫三倍于黄鍾即以
今簫為九寸其孔亦自為度猶琴絃之度也一説十二
辟卦陽九陰六自合九寸
七始七音之始也　漢律厯志書曰予欲聞六律五聲
八音七始詠以出納五言女聽今本七始詠三字作在
治忽安世詩七始華始注曰七者天地四時人之始也
升菴七始之詠謂宫商角徵羽變宫變徵也汗簡隸作
夾始古七篆作桼桼與夾似故訛耳智按隋志鄭譯曰
周有七音之律黄鍾林鍾太蔟為天地人之始姑洗蕤
賓南吕應鍾為春夏秋冬之始智嘗考之黄生林太南
姑而數三分餘一故止五環圖觀之各閒一律而林去
姑南去黄皆二律故姑復生應生蕤而始均故樂元曰
五均而鮑業曰旋宫以七聲為均樂文章譜曰旋宫以
明均律迭生二變方協七音乃以變徵之聲循環正徵
復以變宫之律迴演清宫其變徵以變字為文其變宫
以均字為譜唯清之一字生自正宫倍應聲同終歸一
律雅樂成調無出七聲咸施十二均備八十四調約曰
宫商角變徵羽均蔡氏均作閏陳䃤菴以等韻來日為
半喉舌智謂亦變徵變宫之幾驗也琴增二絃曰少宫
少商亦變均用七也五音統于宫而備于商人稱五音
而曰宫商者猶稱平上去入而止曰平仄也商徵相通
幾可推矣周禮三樂禮天地人無商者祭尚柔商尚剛
邪唐楊收曰商聲剛二少聲下所以取其正裁其繁此
皆牽合蓋不用商而商通于徵即角徵羽皆商也别有
清樂曰清商曲辭豈廢角宫徵羽哉明于律娶妻吕生
子之説者是又在易之十二辟卦圖矣究竟七音止用
五亦無定名詳見别論
九招猶九奏也九奏一作九族雲翹雲招也招固樂之
通名也　九㲈即九韶也一作九招元命包曰舜之民
樂其紹堯之業九㲈之樂周禮大司樂舞大㲈樂記注
韶之言紹也尚書大傳曰招樂興于大麓之野報事還
歸二年􁇽然乃作大唐之歌招為賓客雍為主人始奏
肆夏納以孝成皆樂章名也又曰元祀代泰山貢兩伯
之樂焉東嶽陽伯之樂舞株離其歌聲比余謡名曰晳
陽儀伯之樂舞鼚哉其歌聲比大謡名曰南陽中祀大
交霍山貢兩伯之樂焉夏伯之樂舞謾或其歌聲比中
謡名曰初慮羲伯之樂舞將陽其歌聲比大謡名曰朱
于秋祀栁榖華山貢兩伯之樂焉秋伯之樂舞蔡俶其
歌聲比小謡名曰苓落和伯之樂舞𤣥鶴其歌聲比中
謡名曰歸來幽都𢎞山祀貢兩伯之樂焉冬伯之樂舞
齊落歌曰縵縵並論八音四會貢正聲而九族具成此
文上下有脱辭族與奏通太蔟音奏可證若分九奏當
九韶名則少其二矣竹書曰夏后啓舞九韶帝王世紀
啓升後十年舞九韶山海經云夏后開得九辯九歌以
下始歌九招之聲于大穆之野禹命登扶氏為承夏之
樂史記言禹興九招之樂周禮曰六代之樂黄帝曰雲
門大卷堯曰大咸舜大㲈禹大夏湯大濩周大武以樂
舞教國子也墨子言湯循九韶吕覽亦曰湯有晨露九
招六列之樂可見夏商之樂皆有招名九韶猶九奏也
故周禮别舜樂為大㲈白虎通曰舜樂為簫韶説文曰
舜樂名箾韶尚書大傳所引之名皆樂曲之别名也祈
招雲翹皆韶也孔光傳奏諸族樂人兼雲招給祠南郊
用六十七人不可罷注招與翹同則後志八佾舞雲翹
之舞亦當讀作韶矣後來如陳以韶名樂唐太宗改法
曲為仙韶曲李固言傳節度西川以雲韶雅樂即臨臯
館送之宋開寳中平嶺南擇廣州内臣教坊習樂賜名
簫韶部雍熙改雲韶部雖倣古取名然要之韶實通名
也
圻招即祈招　子貢詩傳小疋傳第二章有圻招祭公
諫穆王申培説詩曰穆王西征七萃之士咸怨祭公謀
父作圻招以風左傳作祈招招音韶
文始漢之招也　漢文始五行舞本舜招樂也高祖六
年更名曰文始示不相襲也昭容樂禮容樂亦六年作
昭容猶古昭夏也牛𢎞曰昭容生于武徳舞禮容生于
文始舞矯秦之五行舞也秦始皇二十六年更周舞名
曰五行魏文侯最好古孝文時得其樂人竇公獻其書
乃周官大宗伯之大司樂章武帝時河間獻王作樂記
獻八佾舞與制氏不相逺漢志漢興有制氏世世在大
樂官但能紀鏗鏘鼔舞不能言其義叔孫通因之制宗
廟樂迎神奏嘉至入廟奏永至為行步之節猶采齊肆
夏也乾豆上奏登歌不以樂器亂人聲猶古清廟之歌
也再終下奏休成之樂皇帝就酒東箱坐定奏永安之
樂
陔即祴祴樂賓出奏也　笙師掌教龡竽笙塤籥簫篪
篴管舂牘應雅以教祴樂注祴夏之樂賓醉而出奏祴
夏杜子春曰祴讀如陔鼔之陔儀禮鄉飲酒鄉射正作
陔困學紀聞以南陔亦為祴束晳之補迂矣祴夏在九
夏之中鐘師掌金奏王夏肆夏昭夏納夏章夏齊夏族
夏祴夏驁夏其三夏者大司樂出入奏王夏尸出入奏
肆夏牲出入奏昭夏穆叔曰三夏天子所以享元侯也
與此不相蒙杜預云九夏之二曰肆夏一名樊三曰韶
夏一名遏四曰納夏一名渠擊鐘而奏此三夏曲又肆
夏文王鹿鳴俱稱三謂其三章也國語曰金奏肆夏繁
遏渠天子所以享元侯所謂三夏吕叔玉曰肆夏繁遏
渠皆周頌也肆夏時邁也繁遏執傹也渠思文也觀元
凱所引韶夏即昭夏樊即繁也吕叔玉又以繁遏為一
章又以執競為執傹當時各有見本
階步齊梁之祴也　齊有前後舞階步歌隋志曰樂舞
出入皆奏曰階步階即陔字
房中之樂奏于堂上之房也　周有房中樂至秦名壽
人高祖樂楚聲房中樂楚聲也惠二年令夏侯寛備簫
管名曰安世樂蓋殿自有房中不盡指后妃之事周禮
注與通志所説皆泥矣王粲所作登歌安世詩專以思
詠神靈及鑒享之意不及后妃正始之説
縵樂雜樂也　哀帝罷樂府有縵樂鼓員十三人蓋猶
周之縵樂也磬師祭祀奏縵樂注縵樂謂雅聲之和樂
者也疏謂雜弄調和鐘師奏燕樂掌鼙鼓縵樂蓋作縵
樂擊鼙以和之學記曰不學操縵不能安弦是雜弄調
和也
大予漢樂名因以名官　蔡邕禮樂志曰漢樂四品一
曰大予樂典郊廟上陵殿諸食舉二曰周頌雅樂典辟
雍饗射六宗社稷之樂三曰黄門鼔吹天子以燕樂羣
臣四曰短簫鐃歌軍樂也即周官之凱樂本之于黄帝
岐伯者也宋志章帝元和二年宗廟樂故事食舉有鹿
鳴承元氣二曲三年自作詩四篇一曰思齊皇姚二曰
六麒麟三曰竭肅雍四曰陟叱根陟叱根一本云涉叶
相合前共六曲以為宗廟食舉加宗廟重來上陵二曲
合八曲為上陵食舉減承元氣一曲加惟天之命天之
厯數二曲合七曲為殿中御飯食舉又大樂十三曲魏
時省逺期承元氣海淡淡三曲皆大予樂官掌之後漢
依䜟改大予之名
大鈞魏樂也　古樂之存者至魏猶有鹿鳴騶虞伐檀
文王四曲皆古聲辭魏武平荆州獲雅樂郎杜䕫故始
設軒縣及太和中左延年改夔騶虞伐檀文王三曲更
自作聲節惟鹿鳴不改每正旦大會太尉奉璧君后行
禮東廂雅樂常作者是也後又改三篇曰於赫曰巍巍
曰洋洋以當鹿鳴騶虞文王而除古伐檀此鄭漁仲之
所嘆也
四會上壽曲也　杜佑曰漢故事上壽四會曲有鐘鼔
無歌詩孔光奏有齊楚巴銚四㑹員(韋昭云銚/國名音姚)魏初作
四㑹有琴筑無詩雅樂郎郭瓊云青龍二年以長笛食
舉第十二古大置酒曲代四㑹又易古詩名曰羽觴行
用為上壽曲鹿鳴以下十二曲名食舉樂而四㑹之曲
遂廢
有鼓吹有騎吹有雲吹其曰横吹鼓吹之一奏也　建
初錄曰列于殿廷者名鼓吹列于行駕者名騎吹水行
謂之雲吹又曰其鼔吹陸則樓車水則樓船在庭則以
簨簴為樓朱鷺臨高臺諸篇鼓吹也務成黄雀則騎吹
也水調河傳則雲吹也今樓船所吹名曰河調即水調
也總謂之鼓吹吹去聲漢有鼓吹横吹諸曲古今樂錄
曰横吹塞樂也張騫入西域傳其法摩訶兠勒一曲李
延年因之更造新曲二十八解乘輿以為武樂後漢以
給邊將萬人將軍得之智謂横吹本因長笛以名笛更
因篪生亦未必出于羌也或其曲調有自羌傳者唐儀
衛志鼓吹五部曰鼓吹曰羽葆曰鐃吹曰大横吹曰小
横吹共七十五曲曲名有元驎合邏元咳大至遊漁陽
單揺等其長鳴中鳴一曲三聲則今之號通與大觱篥
也二者以代角與笳笳一作箛唐之横吹用角笛簫笳
觱篥桃皮六種則横吹或始以笛名今云横吹曲則不
專為笛矣大昌曰宋有六州歌頭本鼓吹曲也多以古
今興亡事填詞非豔詞比
穆䕶煞西曲也　樂府有穆䕶沙升菴曰隋朝曲也與
水調河傳同時皆隋開汴河時作其聲犯角至今訛沙
為煞云智見唐有大秦穆䕶祅(从天/音軒)僧二千餘人今以
曲名蓋西方之音如伊州曲梁州曲也墨莊漫錄曰蘇
陰和尚作穆䕶歌又地里風水家亦有穆䕶歌皆以六
言為句而用側韻黄魯直云黔南巴僰閒賽神者皆歌
穆䕶其畧云聽唱商人穆䕶四海五湖曾去因問穆䕶
之名父老云蓋木瓠耳曲木狀如瓠擊之以節歌耳西
溪叢語曰劉夢得刺夔州有牧䕶詩以賽神唐樂府有
牧䕶曲者其始起火祅穆䕶而蘇溪作歌正謂旁門小
道以為戲也智按兩説皆非沈寵綏論北調失之江以
南當留之河以北乃歴稽彼俗所傳大名之木□兒彰
徳之木斛沙陜右之陽關三叠東平之木蘭花慢已莫
可得而問也智按木斛沙即穆䕶沙始或以賽火祆之
神起名後入教坊樂府文人取其名作歌野人歌以賽
神樂人奏以為水調皆可樂曲必煞煞訛為沙而升菴
反謂沙訛為煞
唐有十部樂有兩部樂有四部樂　唐仍隋九部樂一
讌樂二清商三西涼四扶南五高麗六龜兹七安國八
疎勒九康國㑹要通典所載如此志無扶南有天竹伐
高昌收其樂付太常增為十部杜佑曰樂用鐘磬柷敔
晉鼓節鼓琴瑟箏筑竽笙簫笛篪塤鐃鐸撫拍舂牘等
謂之雅樂惟郊廟元會冬至及冊命大禮則辨曲度章
服而分始終之次祖孝孫吕才張文收等定為十二和
以和為名開元又造祴和豐和宣和共十五和清商伎
有編鐘編磬獨絃琴擊琴瑟秦琵琶卧箜篌筑箏節鼓
皆一笙箔簫篪方響跋膝皆二歌二人吹葉一人舞四
人并習巴渝舞天竹伎有銅鼔羯鼔都曇鼓高麗伎有
彈箏鳯首箜篌龜兹伎琵琶五弦設五方師子平高昌
有箜篌銅角琵琶五弦横笛簫觱篥答臘鼓腰雞婁羯
鼓𤣥宗時分為二部堂下立奏曰立部伎堂下坐奏曰
坐部伎裴瑾為太常主簿作坐立二部伎圖俗樂之調
有七宮七商七角七羽合二十八調而無徵調劉貺太
樂令壁記曰自周隋以來管絃雜曲數百多用西涼樂
鼓舞曲多用龜兹樂惟彈琴家猶傳楚漢舊聲及清調
瑟調蔡邕雜弄藝文志崔令欽教坊記一卷固其盛也
其讌樂張文收所作又分四部崔邠傳大閲四部樂都
人縱觀聖壽樂武后所作行列成字韋臯所獻亦如之
五方師子有十二人紅拂紅袜曰師子郎太平破陣樂
用之此隋唐雜用雅俗大略謹撮其槩于此
十二和旋宫也　旋宫久喪漢章時鮑業請用累代黄
鍾一均變極七音則五鐘廢不擊曰啞鐘祖孝孫張文
收造十二和樂合四十八曲八十四調王朴曰唐初雖
有旋宫而用典與禮文相違庶孝孫是建隆竇儼等改
十二順為十二安乾徳用雅樂登歌二舞是也和峴曰
西京銅望臬可校古法取王朴所定尺校之短于古尺
四分于是内出上黨羊頭山秬黍累尺校律重造十二
律管元符吳雍劉几等言太常鐘樂凡三等曰王朴樂
曰李照樂曰胡瑗阮逸樂朴音太高照下一律胡阮比
朴微下以鑄鐘成或疑其聲弇鬱遂不用臣請下王朴
二律以定中和之聲即用李照樂加四清聲而奏樂成
初范鎮與几同定樂鎮曰必求真黍及詔賜賚鎮曰此
劉几樂也臣何與焉元祐之樂乃鎮定也
聲飲以聲相轉而合也　梁武善鐘律自制四器名之
為通每通施三絃因以通聲轉推月以寫通聲飲蓋樂
有飲聲隨其聲酌其清濁高下也鄭譯因琵琶九調以其
所捻琵琶絃柱相飲為七均
側調側出諸調也　唐志言瑟工傳楚漢舊聲及清調
琴調蔡邕五弄楚辭四弄謂之九弄楊收曰琴通黄鐘
姑洗無射三均側出諸調宋書曰第一平調二清調三
瑟調四楚調五側調文選謝靈運樂府注三調清平側
也馬少良琴譜三均以姑洗為中吕
系聲樂府以聲言樂也　鄭樵著紹興系聲樂府三百
五十一曲系風雅聲八十四曲系頌聲百二十曲系别
聲四百十九曲系遺聲崔豹以義説名吳兢以事解目
然樵亦終不能知樂也唐志有呉兢樂府古題要解郗
昻樂府題解段安節樂府雜録元稹序樂府古題劉次
莊郭茂倩皆有樂府集晁公武志取古今樂府分二十
門梅禹金古樂苑正依晁氏與左克明自芳樹石流諸
鐃歌及蜨蝶行拂舞巾舞諸篇皆不可句讀聲詞合錄
其説或然六朝擬者作六朝詩唐擬者作唐詩崆峒滄
溟揣摩彷彿詩家藉此以自熟其風度耳必曰我知其
聲豈不誣哉李東陽樂府直是唐長短歌行若言入樂
不如填詞
黄淡思估客樂也　樂府有黄淡思古今樂録但釋思
為相思之思引李延年横吹有黄覃子此非也智按齊
武帝作估客樂使釋寳月被之管弦數乗龍舟遊江中
以紅越布為帆緑綵為帆縴鍮石為篙足篙榜者悉著
鬱林布作淡黄袴舞此曲用十六人今黄淡思曲有曰
江外何鬱拂龍舟廣州出象牙作帆檣緑系作幃繂正
相符合言廣州出者皆廣貨也
蹋歌蹋地為節也　升菴引戚夫人侍兒賈佩蘭歌上
靈之曲連臂􁒵地以為節􁒵丑犯切踏地歌也揚雄賦
􁒵淒秋發陽春智按孫愐收􁒵字􁒵乃􁒵訛耳襄陽白
銅鞮一作蹋銅蹄劉賓客嘉話錄云踏揺娘曲乃蹋地
揺身而歌因名踏揺娘唐閻知微與突厥黙啜連手蹋
萬嵗樂于城下陳令英在城上曰尚書為戎蹋歌李太
白詩忽聞岸上踏歌聲是也踏蹋一字唐志又有葱嶺
西曲士女蹹歌為隊蹹亦踏也
道調林鍾宫也　唐高帝製道調自以李氏老子之後
也會安林鍾宫世號道調道曲唐俗樂二十八調有道
調屬七宫也
玉宸宫涼州曲也　西涼獻樂其聲本宫調有大遍小
遍貞元初樂工康崑侖寓其聲于琵琶奏于玉宸殿因
號玉宸宫調合諸樂則用黄鍾宫有滚遍是大遍小遍
之遺王灼曰霓裳羽衣道調也今存瀛府獻仙音二曲
王建詩有風聲水聲之句永叔不解蔡絛曰唐西域記
龜兹王與知音者大山閒聽風水聲後翻入中國沈括
言蒲中逍遥樓上有霓裳譜
和聲即纒聲也又有嘌唱有敦有掣有住　古樂府有
聲有辭連屬書之如曰賀賀賀何何何之類皆和聲也
今管絃之中纒聲是其遺法補筆談又言有三聲曰敦
曰掣曰住智以敦猶今之頓也掣言掣起高也住言停
聲待節奏也演繁露曰即舊聲而加泛灧者名曰嘌唱
讀之如瓢玉篇嘌字音飄引匪車嘌兮嘌嘌無節度也
此正謂掣起聲耳水經注高漸離擊筑宋如意和之為
壯聲哀聲
羅嗊猶來羅也　雲溪友議曰元公贈採春曰選詞能
唱望夫歌即羅嗊之曲也嗊音烘上聲金陵有羅嗊樓
乃陳後主所建宋以後俗曲有來羅之詞又言劉採春
女周徳華羅嗊之歌不及其母晉庾揩鎮歴陽人歌曰
重羅黎重羅黎即來羅之聲也今京師以小曲數落為
􁀙喇亦囉嗊類
陽關四疊亦三疊也　仇池筆記曰陽關三疊每句皆
平唱而首句不疊若通一首又是四疊皆非是又志林
曰余在宻州有文勛長官云得古本陽關乃知唐本三
疊偶得樂天對酒云相逢且莫推辭醉聽唱陽關第四
聲注第四聲勸君更盡一杯酒以此知之又按澠水燕
談曰歐公守滁僧智仙作亭沈遵以琴寫之為宫聲三
疊可知古無不三疊者自唐以絶句入樂府第三第四
二句合為一疊此三疊也至每句再唱此複聲乃名為
疊安得曰每句再疊乎然或各方變換未可知也如今
土歌亦有作四者亦有用五句者
樂府有解有豔有趨有亂　古今樂録曰傖歌以一句
為一解中國以一章為一解王僧䖍曰古曰章今曰解
大曲有豔有趨有亂豔在曲前趨與亂在曲之後亦猶
呉聲西曲前有和後有送也升菴以豔與和為今之引
子趨與亂與送若今之尾聲羊優夷伊那何若今之哩
囉嗹唵唵吽也智謂豔是引子宋元時詩餘今皆作引
子數版歌之一曰慢詞呉音之和正如今曲前先作和
合之譜如彈絃作馬道人使三絃提琴合拍然後度曲
也趨者𦂳版所謂繁弦激管也中或變謂之入破琴謂
之入慢皆古亂之遺也尾聲亦必入慢而收但只一二
句北曲有多句曰煞尾與古曲後彷彿應不相逺升菴
曰呉趨趨去聲孫氏賦哀曼亦謂慢聲也客座贅語載
頓仁所言歌章色正謂慢詞
曲𦙍即曲引　文選笛賦曲𦙍之繁會即曲引京山謂
酳媵皆引𦙍則不必矣引與𦙍通又轉為豔又轉為鹽
詳左
鹽即曲之豔也　丹鉛餘録曰鹽曲之别名也智按禮
曰鹽諸利與豔同謂如吟行曲引之類正是曲前之豔
但歌此曲不定為曲前曲中直如九宫譜之所謂慢詞
也唐宋以來直作鹽或以炎呼之蓋鹽既與豔通則豔
亦有平聲矣京山謂鹽諸利為盬之訛鹽與蠱通亦自
費力又無别證則不知古鹽豔之相通也龜兹樂太和
初有米萬搥有小天疎勒鹽疎勒有昔昔鹽一臺鹽之
類容齋洪氏筆錄曰薛道衡空梁落燕泥之句其詩曰
昔昔鹽凡十韻唐趙嘏廣之為二十章按樂苑以為羽
調曲𤣥怪錄載籧篨三娘工唱阿鵲鹽又有突厥鹽黄帝
鹽白鴿鹽神雀鹽疎勒滿座鹽歸國鹽唐詩媚賴呉娘
唱是鹽更奏新聲刮骨鹽然則歌詩謂之鹽者如吟行
曲引之類云今南岳廟獻神曲有黄帝鹽而長沙志載
為黄帝炎按施肩吾詩云顛狂楚客歌成雲嫵媚吳娘
笑是鹽蓋當時語也武曌時民飲歐歌曲終而不盡者
謂之族鹽王灼碧雞雜志鹽角兒嘉祐雜志云梅聖俞
説市鹽于紙角得一曲此非也蓋仍從曲豔得名猶云
鹽杖鼓耳元陶宗儀載樂府拴搐豔段如鞍子豔蠻子
豔之類不知為古曲前之豔唐之鹽而强改燄段曰如
火燄易明而易滅也一何陋邪毋乃借西擊東以雪鬱
邪
摘遍猶今之滚遍也大遍猶古之滿曲也　存中曰元
稹連昌宫辭有逡巡大遍涼州徹所謂大遍者有序引
歌㽂嗺哨催攧袞破行中腔踏歌之類凡數十解每解
有數疊者裁截用之則謂之摘遍今人大曲皆是裁用
悉非大遍也王灼碧雞雜志言史及脞説云涼州有大
小遍非也大曲有二十四段管絃家不肯從首至尾吹
彈今人以為全套周宻宫禁典儀言樂部諸色段數有
新水爨孝經備衣爨瑶池爨早行孤迓行孤睡孤又有
四孤好四孤擂服藥酸濫哮負酸單兠雙搭諸名
十二月按律樂歌即取諸唐俗樂二十八調中也　按
律樂歌曰正月太蔟本宫黄鍾商俗名大石如萬年春
之類二月夾鍾本宫俗名中宫如玉街行三月姑洗本
宫太蔟商俗名大石如賀聖朝四月仲吕本宫無射徵
俗名黄鍾正徵如喜昇平五月蕤賓本宫姑洗商俗名
中管雙調如樂清朝六月林鍾本宫夾鍾角俗名中吕
角如慶皇都七月夷則本宫南吕商俗名中管商角如
永太平八月南吕本宫南吕宫俗名中管仙吕如鳯皇
吟九月無射本宫無射宫俗名黄鍾如飛龍引十月應
鍾本宫姑洗徵俗名中吕正徵如龍池宴十一月黄鍾
本宫夷則角俗名仙吕角如金門樂十二月大吕本宫
大吕宫俗名高宫如風雲會唐俗樂二十八調曰正曰
高曰中吕曰道調曰南吕曰仙吕曰黄鍾是為七宫曰
越調曰大食調曰高大食調曰雙調曰小食調曰歇指
調曰林鍾是為七商曰大食曰高大食曰雙曰小食曰
歇指曰林鍾曰越是為七角曰中吕調曰正平調曰高
平調曰仙吕調曰黄鍾曰般涉調曰高般涉是為七羽
唐樂志俗樂二十八調皆從濁至清迭更其聲下則益
濁上則益清徐晏安書曰俗樂調有宫商角羽而無徵
調徵在商之中也今九宫譜北曲十六調南曲十三調
皆本諸此段安昌樂府雜錄二十八調以平上去入紀
之但于末記之云商角同用而宫逐羽音此可推矣隋
志周文時龜兹人言五□之名以華言譯之□即均也
遼史有四□二十八調曰婆陀力□即七宫也曰雞識
□即七商也曰沙識□即七角也曰沙侯加濫□即七
羽也其聲凡十曰五凡工尺上一四六勾合蔡元定嘗
為燕樂一書證俗失以存古義今采其略附此黄鍾用
合字大吕太蔟用四字夾鍾姑洗用一字夷則南宫用
工字無射應鍾用凡字各以上下分為清濁其中吕蕤
賓林鍾不可以上下分中吕用上字蕤賓用勾字林鍾
用尺字其黄鍾清用六字大吕太蔟夾鍾清各用五字
而以下上𦂳别之𦂳五者夾鍾清聲俗樂以為宫此其
取律寸律數用字紀聲之略也一宫二商三角四變為
宫五徵六羽七閏為角五聲之號與雅樂同惟變徵以
于十二律中陰陽易位故謂之變變宫以七聲所不及
取閏餘之義故謂之閏四變居宫聲之對故為宫俗樂
以閏為正聲以閏加變故閏為角而實非正角此其七
聲高下之略也聲由陽來陽生于子終于午燕樂以夾
鍾收四聲曰宫曰商曰羽曰閏閏為角其正角聲變聲
徵聲皆不收而獨用夾鍾為律本此其夾鍾收四聲之
略也宫聲七調曰正宫曰高宫曰中吕宫曰道宫曰南
吕宫曰仙吕宫曰黄鍾宫皆生于黄鍾商聲七調曰大
石調曰高大石調曰雙調曰小石調曰揭指調曰商調
曰越調皆生于太蔟羽聲七調曰般涉調曰高般涉調
曰中吕調曰平正調曰南吕調曰仙吕調曰黄鍾調皆
生于南吕角聲七調曰大食調曰高大食角曰雙角曰
小石角曰揭指角曰商角曰越角皆生于應鍾此其四
聲二十八調之略也存中曰十二律并清宫四聲當有
十六聲今之燕樂止有十五聲蓋今樂高于古樂二律
以下故無正黄鍾聲只以合字當大吕猶差高當在大
吕太蔟之間下四字近太蔟高四字近夾鍾下一字近
姑洗高一字近中吕上字近蕤賓工字近林鍾尺字近
夷則上字近南吕高工字近無射六字近應鍾凡字為
黄鍾清高凡字為大吕清下五字為太蔟清高五字為
夾鍾清法雖如此然諸調殺聲不能盡歸本律故有偏
殺側殺寄殺元殺之類合字音似呵四字似思一字似
伊尺字似扯六字音靈悠切凡字音似翻高凡字似泛
五字音嗚即今簫管七調諸法也朱子曰半律通典謂
之子聲後人失之惟存四聲有四清商聲即半聲也王
洙有古今樂律通譜云今胡部樂乃古之清商遺音總
論之凡樂無五音即不成聲猶聲高下不備即不成歌
外國各有其五音也樂府之以清商名者調法之名也
如今山坡羊曰商調山桃紅曰越調之例陳暘樂書曰
樂有歌歌有曲曲有調故宫調北云婆陀力調又名道
調婆羅門曰阿修羅聲也商調北名大乞食調又名越
調又名雙調婆羅門曰帝釋聲也角調北名涉折調又
名阿謀調婆羅門曰大辯天聲也徵調北名多婆臘調
婆羅門曰那羅延天聲也羽調北名般涉調又名平調
移風婆羅門曰梵天聲也變宫調北名阿詭調也金華
文統曰太常樂本大晟之遺法也自汴蔡没而東嚴侯
得其故樂部之國初徵樂東平太常徐公遂典樂其義
不能究矣崇寧之世魏漢律乃以蜀一黔卒造大晟樂
府遂頒其書律嘗私謂其弟子任宗堯曰樂律高北方
𤣥鼎水又溢出是不久矣樂有古雅樂有俗部樂漢采
謳已不古六代多吳音北樂襲外國乃隋平得樂存者
什四世以為中外正聲蓋俗樂也至是沛國公鄭譯復
因龜兹人白蘇祗婆善琵琶而翻七調遂以制樂故今
樂家猶有大石小石大食般涉等調大石等國本在西
域而般涉即是般瞻華言羽聲隋人且以是為太蔟羽
矣教房色長張俁曾製大樂𤣥機論七音六十律八十
四調不脱白蘇之舊正行四十大曲常行小節四部絃
管尚循唐耒棃園之遺此非鄙俗雜行乎宜雅樂之未
易復也崔遵度作琴箋非止夏至之音也一自中而左
泛有三焉右泛有三焉及其應也一必于四二必于五
三必于六焉茍盡法而考之乃有二十三徽焉是一氣
也尺絃具之丈絃亦具之作易者天地之象也作琴者
天地之聲也愚者曰大操皆自七徽起者中也聲起于
中兩頭分盡鼓雖擊邊聲亦中起八音匏土革木一聲
耳竹止十三聲高下借用金石以厚薄備十三聲則無
所不備矣此絃所以均鍾而琴瑟所以不徹也通典以
應鍾為變宫蕤賓為變徵淮南子曰姑洗生應鍾不比
于正音故為和應鍾生蕤賓不比于正音故為繆按二
變不得為調以其非正聲也所謂和繆者蓋以繆和之
取濟助耳醫家有繆刺左病則鍼右恐其意亦當然陸
子淵曰通典八音之外又有三舜時用八音金石絲竹
匏土革木計用八百般樂器至周時改用宫商角徵羽
用製五音減樂器至五百般至唐又減樂器至三百般
太宗朝三百般樂器内挑絲竹為戎部用宫商角徵羽
竝分平上去入四聲其徵音有其聲無其調八音之中
金聲最高竹革之聲次之匏音次之絲音又次之石音
最低藝苑巵言何元朗云北人之曲以九宫統之九宫
之外别有道宫高平般涉三調道宫至低南亦有九宫
然南歌或多與絲竹不協豈所謂土氣偏詖邪智按不
然今南歌皆可合竹但不以合絲以北曲促而弦宜連
響也南曲則緩故難合耳若精論之皆可合也元美謂
貫酸齋馬東籬王實甫關漢卿張可久喬夢符鄭徳輝
宫大用白仁甫元曲擅長但大江以北漸染土語沈約
四聲遂闕其一余按北無入聲不始于元時而外國忍
收之語非無入聲愚者曰大氐五音二變之名不得已
而立者實則變動不拘也其生也以竒一而止五必加
七而循環始均閒處各一故以名記之猶勾股之記甲
乙耳推及聲原雖音有七而用則用五大經所言七調
正與律原合而謂諸名宜掃除之此不必也易不可為
典要而有典常也使渾渾然以吚嚘相視豈能定哉以
笛列七則尺上乙五六凡工也尺生六六生上上生凡
凡生乙乙生工工生五五生尺輕之重之如十六鐘加
清聲謂之寄聲半聲此則可高可低六字即有合字五
字即有四字每一調則閉二字如閉凡上二字則為平
調閉凡乙二字則為正調閉五尺二字則為梅華調閉
六尺二字則為弦索調閉五工則為凄涼調閉乙工則
為背工調閉上六則為子母調北調則微犯之名曰犯
此凡吹人皆能言之琴有七絃宫商角徵羽少宫少商
是也以二聲相合命之曰仙翁以和其調則七而用五
其細分十三徽定五音者乃定格耳豈盡循環之妙哉
不得已而名之曰由低而高曰宫商角徵羽至第二調
則又變矣此須與解人言精簫管者止能用其法而莫
能推原其理
　　嘯法附
嘯有正畢嘯法也　嘯㫖有十五章權輿正畢十二法
曰外激曰内激曰含曰藏曰散曰越曰大沈曰小沈曰
疋曰叱曰五太曰五少内激大小沈終以疋叱則劉根
命鬼之聲備矣流雲之鱗轣十二閒無約束不散越則
阮氏之逸韻矣先發五太五少沈激内外一十二法得
蘇門之音矣權輿章第一流雲二湥谿虎三高蟬栁四
空林夜鬼五巫峽猿六下鴻鵠七古木鳶八龍吟九動
地十蘇門十一劉公命鬼十二阮氏逸韻十三正章十
四畢章十五此見異苑及炙轂子後人别刻之容有附
會余洪江見王少夫善嘯或以指入口能作諸聲
　
　
　
　
　
　
　
　
　通雅卷二十九
欽定四庫全書
　通雅卷三十　　　　　　明　方以智　撰
　　樂舞
三象周舞也　吕覽曰仲夏紀古樂篇成王立商民反
王命周公踐伐之商人服象為虐于東方周公以師逐
之至于海南乃作三象(海一/作江)淮南子曰周樂大武三象
棘下注三象棘下武象樂也左傳象箾南籥皆文王之
樂内則十三舞勺成童舞象注先學勺後學象文武之
次也熊氏曰勺籥也學舞籥之文舞則象乃武舞也周
公修廣之豈詎如張楫之説乎楫説本吕覽耳勺又為
汋繁露曰周公輔成王作汋樂以奉天又為酌以詩有
酌篇告成大武也墨子三辨篇武王因先王之樂又自
作象成王因先王之樂命曰騶虞按此則象非周公創
作明矣周三舞詩曰以雅以南以籥不僭雅即萬舞也
公羊𫝊曰萬者何干舞也籥者何羽舞也左𫝊將萬焉
公問羽數則合為一矣吕東萊亦合之公羊又説武王
以萬人服天下殊不知夏小正萬入用籥公羊誤矣
武宿夜猶夙夜也六成大武之節奏也　禮記舞莫重
于武宿夜注曲名止商郊士卒歌舞待旦猶夙夜也申
培詩説武大武一成之歌也賚二成也時邁三成也般
四成也勺五成桓六成也
舍利曼延皆獸名因以名舞漢之巴渝碭極舞也　蔡
質漢儀曰正月旦天子幸徳陽殿臨軒作九賔徹樂舍利
從西來戲激水化比目魚作霧化成黄龍有兩倡女行
繩上切肩不傾樂畢作魚龍曼延小黄門吹三通此所
謂巴歈也武帝增加之曰碭極舍利曼延皆獸名角觝
者文穎曰兩兩相當角力角技猶今跌打也通典文帝
改漢巴渝舞曰昭武舞
鞞鐸巾拂舞也　隋志牛𢎞請存鞞鐸巾拂等四舞與
新伎并陳鞞舞漢巴渝舞也唐志明之君漢鞞舞曲也
至章帝造鞞舞辭鐸舞傅𤣥代魏辭云振鐸鳴金樂録
以木鐸號令天下故取以為名拂舞者沈約宋志云吳
舞吳人思晉化其辭本云白符鳩是也巾舞者公莫舞
也伏滔云項莊劍舞項伯紆長袖以扞之傳為此舞當
時項伯亦拔劍起舞非袖也説亦牽附鞞即小鼓巴渝
既為曼延之總名何又為鞞舞之名邪髙帝喜巴人之
猛健故象其舞吕覽曰帝嚳令人作鼙鼔之樂鞞舞當
不起自漢也古新成安樂宫辭曰盤鼓鐘聲張衡舞賦
盤鼓煥以駢羅李善云般鼓之舞似舞人更迭蹈之而
為舞節則鞞舞自是一舞非巴渝明矣鄭樵曰舞與歌
相應自六代之舞至于漢魏並不著辭舞之有辭自晉
始若然則漢章帝造鞞舞辭為誣也即樂苑所載吾咄
邪吾何嬰之辭又豈晉人所造乎
盤舞七盤舞也　鞶舞漢曲至晉加之以杯謂之世寧
舞平子賦厯七鞶而屣躡王粲釋云七鞶陳于廣庭鮑
昭云七鞶起長袖鞶與盤通太康中手接盃盤而反覆
之歌曰晉世寧舞盃盤今京師猶有舞翠盤及打碟子
之戲
蹀馬馬舞也　鶴舞馬舞竹書穆天子𫝊有之宋鮑昭
有舞鶴賦𤣥宗有舞馬宋翔麟鳳苑廏有蹀馬俯仰騰
躍皆合曲朝會用樂則兼奏之今之字舞鞞拂猶存無
蹀馬魚龍之戲
劍器乃武舞之曲名健舞武舞也輭舞文舞也　通考
有劍器曲用女妓而雄裝空手舞子美公孫大娘歌無
一字涉劍可知矣徐文長載此崔令欽曰垂手羅回波
樂春鸎半社渠借席烏夜啼謂之輭舞阿遼柘枝黄麞
拂林大渭州達磨謂之健舞
窟􁩈子即傀儡子唐戲之首舞也　起漢髙平城陳平
秘計造木偶人運機關舞于陴間樂家翻為戲具引歌
舞有郭郎者髮正秃顔氏家訓言之今則為鮑老唐段
綸使楊思齊造傀儡太宗怒削綸階凡夫曰今謂之提
休智按上江曰提彄
挼曲謂舞曲也　夢筆録曰内宴時肩足應拍羣舞曰
挼曲子後舞終曲曰舞末羽調有柘枝詞商調有掘柘
枝舞曲也樂苑云二女子藏蓮花中花折而後見對舞
相顧温庭筠藍紙詩寫盡襄陽掘柘詞
唐蘇郎中戲即蘇葩戲　後周士人蘇葩好酒落魄自
號郎中衣緑袍戴席帽赤面曰蘇郎中戲猶今之鮑老
郭郎也
舞郎亦謂之品子　舞人隋以品子為之號為二舞郎
漢謂之舞子樂師帗舞注帗析五采繒今靈星舞子持
之是也以此知漢稱舞子靈星漢稱帗之狀也今太常
有樂舞生
　　樂器
樂均調樂器也　伶州鳩曰律所以立均出度也注均
者均鐘木長七尺有弦繫之以均鐘者度鐘大小清濁
也漢大予樂官有之後志冬夏至合八能之士聴樂均
冬至陽氣應則樂均清夏至隂氣應則樂均濁樂叶圖
徵曰聖人承天以立均謂以中聲定律也顯徳六年王
朴疏曰宣示古今樂録令臣作律準十三弦用七聲為
均均有七調聲有十二均合八十四調後魏志春秋昭
二十年晏子曰七音服子慎注云黄鐘之均黄鐘為宫
太蔟為商姑洗為角林鐘為徵南吕為羽應鐘為變宫
蕤賔為變徵一垂十九鐘十二垂二百二十八鐘八十
四律晉孫登撫一弦琴唐清商伎有獨弦琴智以為此
皆均之遺也匀均韵古通因作韻
雅樂器之增損𫝊失之也　隋志大業元年栁顧言等
言雅樂合十二器金之屬二曰鎛鐘每鐘垂一簨簴曰
編鐘十六垂于一簨簴唐志又有歌鐘為鐃為鐲為鐸
石之屬一曰磬唐志分為三曰大磬編磬歌磬絲之屬
四曰琴曰瑟曰筑十二弦曰筝十三弦秦聲蒙恬所作
唐志以絲第五以頌瑟為筝又有阮咸竹之屬三曰簫
十六管長尺曰箎長尺四寸八孔曰笛凡十二孔邱仲
作唐志竹第八有管有舂牘匏之屬二曰笙曰竽笙有
十九管竽三十六管唐志匏第七有巢有和土之屬一
曰塤六孔唐志第三有􁆳􁆳大壎也革之屬五曰建鼓
靈鼓靈鼗八面雷鼓雷鼗六面路鼓路鼗四面又有節
鼓唐志革第四有縣鼓有柎有相木之屬二曰柷曰敔
以節樂止樂唐志木第六有椎有應智按漢已襍用隋
唐日加如鐃鐲自是軍樂今庭樂用小鐃鈸節樂以不
知用柷敔也樂記注相即柎以韋為之裝之以糠疏曰
擊柎輔相于樂筝之入雅樂由不知和琴瑟也唐常有
五弦琵琶亦入此乎别分北部可耳前志孔光奏主調
篪員注篪七孔廣雅云八孔笛有七孔以應七聲風俗
通亦然三禮圖則曰六孔笛滌也今之簫則六孔所謂
洞簫無底簫也今之管七孔短于簫師古曰剛及别柎
皆鼓名柎音膚節鼔即今之杖鼓版也舂牘笙師注以
竹大五六寸長七尺短者一二尺其端有兩空髹畫以
兩手築地應長六尺五寸其中有椎雅狀如漆筩而弇
口大三圍長五尺六寸以羊革鞔之有兩組疏畫此笙
師本以教祴樂祴樂不用柷敔故用舂牘築地以節樂
也似今之魚鼓通典節鼓狀如博局中開圓孔適容其
鼓擊以節樂
合止柷敔節也　智常作論曰事有數千年相襲以訛
而究不知正者不少矣柷敔之用其一也郭璞云柷如
漆桶方二尺四寸深一尺八寸中有椎柄連底挏之敔
如伏虎背上有二十七鉏鋙刻以木長一尺擽之擊柷
之椎名為止戛敔之木名為籈其用之也樂之初擊柷
三聲以作之樂之末戛敔三聲以止之自馬融鄭𤣥李
循白虎通其説皆然唐六典協律郎舉麾鼓柷而樂作
偃麾戛敔而後止遺法舉羽或提燈籠是已然則柷敔
之用果此六聲而已邪總因尚書合止柷敔誤解合為
始合止為終止也合止者合而止之一字一轉或數止
焉節之謂也吾觀時樂得之矣時之度曲可以使人人
一律者版為之也版有眼故加節焉十畨之奏一聲版
二聲魚皆以木為之取其音清裂不為衆樂所掩夫柷
敔之聲猶是也伶州鳩曰革木一聲木音直非若金石
之鏗鏘革之闛鞈絲竹之嘹喨綿長可悦也不過挏擽
相擊砉然而止正如版魚用為節奏曲之遲疾視此為
準雅相之聲近乎拉颯悄然以輔柷敔之間此度曲之
所為大襯小襯也柷敔不得其用今乃用銅鈸杖鼓以
補之琴瑟設而不作亦以不知版眼也琴曲中有入慢
則有趨可知矣今之單彈琴者猶度清曲也使其引喉
轉聲以意長短不合拍按豈可聴乎琴與瑟合遂與六
琴六瑟合遂與衆樂合皆恃拍按之節以一之若専以
静逺緩細為髙無復版眼則竟可隨意短長是焉能與
衆合邪人之用聲聲有常止止以更氣止以言乎齊也
合止明矣春官教舂牘如柷小舂謂之應以應大舂所
倡之節又云牘以應柷則柷非三聲而畢可知也房庶
曰金石鐘磬也而變為方響絲竹琴簫也而變為筝笛
木柷敔也而貫之為版馬貴與亦編九拍版六拍版于
柷敔之後胡以代抃唐名樂句宋以檀若桑為之非明
徵乎貴與亦疑之而不敢□耳
遞鐘編鐘也　王褒頌曰伯牙操遞鐘即編鐘也隋盧
賁曰周武克殷得鶉火天駟之應其音用七漢加應鐘
故十六枚而在一簴鄭𤣥注周禮以二八為十六簴諸
儒泥八音加倍非也智按十二律正倍合二十四聲後
以不能盡用存十二律加四清聲合為十六今宫譜北
曲亦十六調可證也編磬亦如之編鐘磬外别有歌鐘
玉磬商頌依我磬聲磬亦玉磬也郊祀歌璆磬金鼓璆
美玉名元祐編磬特磬是其遺也徐景安樂書甲丙庚
壬設編鐘以應陽也乙丁辛癸布編磬以應隂也陳十
二鎛鐘自子至亥各當其位以應律節聲也建鼓配乾
艮巽坤之位合二十四架象節氣也柷在寅敔在戌當
亥子丑之左右其次歌鐘以節登歌之句者曰歌磬即
周禮頌磬也
䪫鐘鐘篆有莖者也　博古圖有宋公䪫鐘銘䪫字與
莖通用大晟樂書應天得六鐘篆其帶曰莖鐘因顓頊
六莖取名耳
鐘乳篆閒之枚也　考工記舞上謂之甬篆閒謂之枚
枚謂之景即今之鐘乳也今乳俠舞閒每處有九面三
十六漢法一帶有九智以為蓋四面也博古圖有周輔
乳鐘李照曰鐘之有乳以節餘聲陸氏曰乳取于養也
鼎乳以養口鐘乳以養耳皆養也石名鐘乳亦以其垂
似之南京方山定林寺有乳鐘凡百二十乳亦四面分
直甬面各三十乳乳各為聲
追蠡追處剥落也　趙岐以追為鐘紐止因旋蟲謂之
幹而附會也洞天清録曰今人以器物用久而剥落者
為蠡蓋古銅器欵文追起者剥落漫滅也追與堆通畫
家滴粉令􁁊起謂之堆粉金銀犀玉之工皆謂堆起為
頂裝詩追琢其章正謂頂裝作法也如鐘之旋帶篆枚
若是追起者筆乗譏紐絶是矣然以為槌繫之追殊所
未安
㪇泛琴聲也􁈁紋蛇腹當作蛇蚹　樂書曰弦合聲以
作主暉分律以配臣有用􁁊暉者即琴徽也九歎用彈
緯升菴曰徽亦逕作緯志林曰嵇中散琴賦云閒遼故
音痺弦長故微鳴所謂痺者猶今俗云㪇聲也㪇音鮮
出羯鼓録兩弦之間逺則有㪇故曰閒遼弦鳴云者今
之所謂泛聲也弦虛而不按乃可按故云弦長而微鳴
也五臣皆不曉妄注吳曾引晁无咎云浮雲栁絮為泛
聲輕非絲重非木也喧啾百鳥羣忽見孤鳳凰為泛聲
中寄指聲也胡元瑞曰琴譜有疊蠲謂二指後先齊下
也雷威唐大厯中西蜀人善製琴姚令威曰先公有雷
威琴又言趙彦安得一􁈁紋琴真虵蚹也中題云霧中
山後得蜀郡草堂閒話云雷氏斵琴多在蛾眉無為霧
中三山今人重梅花􁈁牛毛斷蛇腹斷蛇腹當作蛇蚹
莊子曰吾待蛇蚹蜩翼邪注蚹蛇腹下齟齬可以行者
曹昭曰唐時雷文張越二家善製琴龍池鳳沼間有鉉
餘處悉窪令關聲而不散姚作雷威文威一聲之訛也
崇禎中命造琴五百張其式各種文華殿中書文震亨
言此
靈開渠雅州之靈開山材也　南部新書裴説在韋皋
幕取靈開山桐為琴謂之靈開渠東坡藏琴有銘云開
元十年造雅州靈開材其下池銘曰雷家記八曰合蓋
聲出兩池其背微隆使之隘而聲徘徊也智疑是八日
合説郛載東坡為陳季常襍書琴事有此條至虞汝明
所記古琴疏皆後人造名也伏羲嬰硜貢梓帝命下相
柏皇為琴曰丹維曰祖床帝俊琴曰電母俊之子晏龍
琴曰菌首曰白民伊陟琴曰國阿周宣王琴曰嚮風銘
曰情有耳伏宼在是祝牧琴曰太古楚王子無虧撫琴
為洞庭木秋之歌琴曰青翻崔駰琴曰卧冰戴逵琴曰
黑鵠逵之子仲若琴曰躍魴兄勃琴曰應谷栁文暢琴
曰春風摛藻家用之羲之嬰硜貢梓舜之電母恐是附
會山海經以俊為舜俊之子晏龍豈商均之别名乎中
興書目有琴經一卷諸葛亮撰此偽必矣余嘗見楊大
經所得琴經言十三徽中音為主在七徽兩頭各六琴
身分三斷各七音而七弦十三徽又細分宫商角徵羽
轉聲之處南海陳喬生曾刻其略今不見有此書崔遵
度琴箋亦言其端矣大經教人先唱琴如學簫先唱五
六工之例故易得節奏方與諸樂器合王伯厚引吕覽
曰堯命質為樂乃以麋輅置缶而鼓之乃拊石擊石以
象上帝玉磬之音以致獸舞鼓□乃拌五弦之琴作為
十五弦之瑟命曰大章舜立鼓□延乃拌鼓□之所為
瑟益之八弦為二十三弦之瑟乃令質修九招六列六
英以明帝徳□或作□拌一作析楊升菴引之智按吕
覽本作瞽叟兩山墨談曰集韻秦有父子争瑟者各入
其半故名筝吕氏古樂紀曰瞽叟拌五弦之琴為十五
弦之瑟帝舜立仰延乃拌瞽叟之所為瑟為二十三弦
王楊或别見本豈叟作□叟又因膄訛邪若謂父子相
爭而引此非矣瞽者皆可稱叟安知即舜父乎
琴首更絃者曰臨岳焦尾曰龍齦　董彦逺曰李陽冰
琴銘十字奇古冰小篆惟見於此沈存中言南溟伽陀
羅紋如銀屑堅豈琴材是未曾見琴其銘亦未盡見也
今銘曰以為臨岳等昔孫綽云回風臨岳刈飾流離成
公綏亦曰臨岳則齊州之丹林顔黄門曰琴首更弦者
名臨岳琴必以堅木藉弦欲其不刻入也臨岳本山神
名因以名玉因以名琴之首其尾曰龍齦龍齦至臨岳
應通期數四分用三以排徽
賀若瑟曲也　程泰之曰瑟中有賀若乃唐文宗時賀
若夷善琴樂府襍録曰賀若夷令人琴而自以瑟合之
錦瑟五十弦乃爾雅之灑也二十五弦為瑟十三弦為
筝
剛鼓即鼖謂掆之也在前曰朔鼙後應曰應鼙騎鼓也
　周禮以鼛鼔鼓役事長丈有二尺長則聲緩故以節
力役古通作皋皋緩也以鼖鼓鼓軍事八尺而兩面或
作䩿古通作賁扶云切鼗有柄兩耳鼓也播以節樂又
作鞉鼙小鼓又作鞞鞞中軍執以令鼓所謂朔鼙也旅
長執以應之所謂應鼙也司馬法曰鼙聲不過闟説文
曰騎鼓也大司馬有執提注馬上有曲木置鼓鬛上故
謂之提漢鹵簿有剛鼓孔光何武奏剛别柎員晉作棡
鼓唐作掆鼓夾金鉦皆十二南史輿不得重掆掆鼓大
使人掆之也今時有金鼓有襜如襦以系掛於後項手
兩桴擊之其節奏名得勝鼓今士大夫家用之不過二
十面然南都始用也豈唐之中鳴小鼓羽葆鼓乎又午
門角樓上鼓乃御朝時發煦者偶一面壊宗伯工部入
估直見其制乃紙布裱成者以無此大皮也塗金鏤環
司禮計費千餘金亦破冒耳陳祥道言八面六面猶言
八枚六枚也智按此乃康成之説若作一鼓而八出為
面直可噴飯而韓苑洛志樂猶主其説而圖之迂哉
楚嚴即今之發􁀙也大鼜晨戒發􁀙皆嚴鼓也　司馬
法曰昬四通鼓為大鼜(音/戚)夜半三通為晨戒旦明五通
為發昫(音/嘘)周禮曰軍旅夜鼓鼜發擂以三百六十為一
通衛公兵法軍城及行軍在外日出沒時鼓手撾三百
三十三搥為一通鼓音止角音動吹十二聲為一疊虎
鈐經十萬兵以上大角二十四具大鼓六十四面日沒
前二刻先吹小角次吹大角一會十六聲三會四十八
聲為一曲發鉦一百五十聲唐馬周請置六街鼓號鼕
鼕鼓樂志楚嚴鼓員一人因中嚴而𫝊嚴鼓元帝擿銅
丸聲中嚴鼓之節駕将出奏中嚴亦曰一嚴再嚴三嚴
張衡賦用楚嚴周遵道豹隠紀談曰楊誠齋詩天上歸
來已六更不知其解宋内五更絶梆鼓遍作謂之蝦蟆
更其時禁門開而百官入所謂六更也如方外之攢㸃
郭青螺曰即今之發擂耳演繁露曰五夜分二十五㸃
景陽樓鐘今墉城鐘皆以記漏南史齊髙帝改用鐵磬
以記㸃也
植鼓謂之建鼓亦曰縣鼓　何並𫝊王林卿剥寺門建
鼓官司通曰寺師古曰植鼓也建木而旁縣鼓也城上
烏謡曰梁下有縣鼓
羯鼓兩杖鼓各有異名　𤣥宗好羯鼓而寧王善吹笛
帝嘗稱羯鼓八音之領袖蓋本兩杖鼓其曰荅臘鼓則
龜兹鼓也毛員鼓則天竺伎也筆談曰羯鼓曲今唯有
邠州一父老能之有大合蟬滴滴泉唐之杖鼔曰兩杖
鼓者兩頭皆用杖今之杖鼓一頭以手拊之則唐之漢
震第二鼓也明皇宋開府皆善此鼓其曲多獨奏如鼓
笛曲是也今時杖鼓當時只是打拍鮮有専門獨奏之
妙古曲悉皆散亡頃年王師南征得黄帝炎一曲於交
趾乃杖鼔曲也炎或作鹽今杖鼓譜中有炎杖聲或曰
大樂之鼓無繁滚但用一椎此用二椎故曰兩杖鼓與
拍鼓呼杖鼓者異今時杖鼓版専以襯節
漁陽參咢也　徒擊鼓謂之咢禰衡未易服一鼓既易
服又一鼓徐文長言餘姚人及董堯章並能此調有倚
伏舞勢曰餘姚鼓乃漁陽之訛也參上聲今作摻撾徐
鉉引古歌辭邊城晏開漁陽摻黄塵蕭蕭白日暗又漢
書注引王僧孺詩散度廣陵音參寫漁陽曲博南摻去
聲
朋肯手拍鼓聲也　宋璟善鼓嘗曰不是青州石末即
是曾山花甆撚小碧於頭上掌下須有朋肯之聲朋去
聲據此乃是漢震第二鼓也且蹂用石末花甆固是腰
鼓掌下朋肯聲是以手拍非羯鼓也又謂頭如青山峰
手如白雨㸃此羯鼓之能事也璟孫沇亦知音律
邪婆色雞鼓曲也　李琬聴樂工擊此知之出韓卓羯
鼓録羯鼓承牙牀以兩杖擊之明列合太簇一均在雞
婁鼓之上都曇答臘之下世謂兩杖鼓􁀙用山桑捲用
銅鐵杖用黄檀狗骨花楸曹王皋得二捲為至寶杜鴻
漸得二杖為尤物李琬知邪婆色雞以掘柘急偏解之
打斷宋街市鼓曲也一名太平鼔　吳曾曰崇寧大觀
以來内外街市鼓笛拍版名曰打斷至政和初禁之民
間改名太平鼓又曰通同部鼓江古心宣政襍録言臻
蓬蓬鼔今北京臘正小兒皆以綿裹枹擊鐵環太平鼓
無笛拍
沙鑼羯鼔皆外國器而中國用之鉦與鑼近故用相代
也　古嘗以解嚴叩鉦今無其制説文曰鉦鐃也鐃如
鈴余嘗以鐸鉦鐃鐲形皆如小鐘有舌而鑼為嘗用乃
無之唐韵七歌有鑼乃云鈔鑼器也意古必有此形或
諸公失注邪俗間用􁑬篥之樂皆用銅鼓以間之馬援
致駱越銅鼓鑄為銅馬唐時有銅鼓入貢今雲貴兩粤
到處有之聲聞十里其形平面而中漚起擊漚起處每
二架有雌雄今雅樂教坊樂隊舞皆不用此不知唐宋
時用否馬貴與曰鼓吹鉦即説文錚形圓如銅鑼宋志
曰鉦如大銅疊南蠻之器也劉淵曰鈔鑼銅器樂書有
銅鑼自後魏宣武以後好北音胡􁕍羯鼓銅鈸打沙鑼
其音原出西域􁕍音常式切雲麓漫抄曰今人呼洗為
沙鑼又曰厮鑼近代賜契丹西夏使人皆用此語究其
説軍行不暇持洗以鑼代之智以此説附會蓋中原人
以擊鑼為篩鑼東南方亦有言之者篩沙音相近篩又
為厮又小轉也書𫝊曰養馬者為厮所執之鑼為洗曰
厮鑼以鑼為洗正如秦漢用刁斗可以警夜又可以炊
飯取其便耳宋志駕前皆棒厮鑼元志作水礶鐁鑼南
宋市肆記亦言酒器沙鑼水盆以金銀為之即如今之
銅面盆也
丁寧鉦也讀如丁令因作叮嚀通為真泠丁東一作丁
當　丁寧本口語丁寧故作叮嚀以是名鉦取其聲也
猶鐵馬名曰丁當玉珮亦曰丁當或作叮噹或曰語叮
囑曰丁寧本此莊子真泠禹曰之真泠即丁寧也丁東
聲也珮聲弦聲皆稱之又作丁當者蓋東當二音古通
用也詩小東大東叶可以履霜空亦如匡可証
銅鈸今之鐃鈸也　廣韵但言鈴鈸不知其詳銅鈸乃
南齊穆士素所造其圓數寸大者出於扶南髙昌疎勒
之國其圓數尺隠起如浮漚以韋貫之相擊以和樂釋
書有之唐燕樂曲有銅鈸相和之樂銅鈸謂之銅盤司
馬承禎製𤣥真道曲大羅天曲有鐃鈸蓋其小者今亦
用以節樂或謂之草子或謂之鋪鈸
箛即笳唐之銅角是其遺也　仗有大鼓長鳴長鳴今
時之號通也口圓而長如竹筩一尺五寸又有小柄空
管從筩中抽出吹之晉即有鳴葭葭即笳應劭鹵簿圖
有騎執箛箛即笳或謂其始似葭管後以銅作大􁑬篥
桓𤣥製龍角所謂銅角也今俗云喇叭鎖哪直口曰號
通轅門吹角十二疊是也今制有畫角在前又有大銅
角小銅角胡儼言曹子建製角曰為君難為臣難難又
難不知何所本
将于淳于之類也　北海郡有淳于縣春秋淳于公國
在此縣因以為氏其實本樂器名圓如碓頭大上小下
樂作鳴之與鼓相和淳因作錞周禮鼓人以金錞和鼓
即此南齊始興王鑑𫝊有什邡人段祖以淳于獻鑑髙
三尺六寸六分圍二尺四寸後周自蜀得之斛斯徵曰
此錞于也依干寶周禮注以芒筒捋之其聲極振周禮
疏曰錞于之名出于漢大予樂官按晉語趙宣子曰戰
以錞于丁寧儆其民也吳語鳴鐘鼓丁寧錞于五代後
周有将于其錞于之類乎形似瓦缶以簴縣之宋時虢
州上古鐘董逌以為淳于故考擊不受而無攠隧也當
音敦于
琵琶本借枇杷轉為鼙婆或作擘􁀙㮰􁀙一名國腹
説文止有枇杷字借當樂器遂作琵琶一名鼙婆即琵
琶聲之轉也趙凡夫以為當用擘□又作㮰􁀙其可笑
者在竟改唐人詩字也字有俗而通者琵琶是也又安
知非説文之漏失乎推手曰琵郤手曰琶傅𤣥琵琶序
云漢送烏孫公主起杜摯以為秦長城之役百姓弦鞉
而鼓之武夷山記國腹即琵琶元有白翎雀大曲張思
㢘歌曰一十四弦喑一抹蓋秦與琵琶合奏也王元美
琵琶有小大忽雷按南部新書曰韓晉公入蜀伐竒樹
堅緻如紫石匠曰為胡琴槽他木不可並遂為二琴大
曰大忽雷小曰小忽雷後獻徳皇晦伯編入琴類已非
而元美以為琵琶或後凡樂器之有槽軫者皆借稱之
邪琵亦音擘容齋引樂天忽聞水上琵琶聲為證古詩
何拘邪紀事載宣宗弔白居易律詩云童子解吟長恨
曲塞兒能唱琵琶篇此知唐人有擘琶之音
洞簫本是筒簫　説文筒通簫也徒弄切簫本編排而
成形象鳳尾曰鳳簫爾雅所謂言也後加作䇾筒乃單
竹故曰通簫後乃通作洞簫王子淵作洞簫賦
泠簫泠人以簫合詠也　魯語曰泠簫詠歌乃鹿鳴之
三景王鑄無射泠州鳩非之泠氏掌樂官周語曰泠人
詩簡兮衛之賢者仕于泠官鄭𤣥曰泠官樂官鍾儀曰
泠人也因黄帝使泠倫取竹為古樂師故後世號樂官
為泠既以泠為官故别作伶
唐之管色猶古之鐘均也　古有一弦之均以均衆聲
唐賀懐智琵琶譜一冊其序曰琵琶八十四調内黄鐘
太蔟林鐘宫聲弦中彈不出須管色定弦餘八十一調
即以此三調為準管色猶均聲以為相合之準今之調
琴須先用管色合字定宫乃以宫弦下生徵徵弦生商
上下相生終於少商凡下生者隔二弦上生者隔一弦
取之凡弦聲皆當如此古人仍須以金石為準商頌依
我磬聲是也今之彈三弦者初亦使人吹簫定調散彈
小弦以合簫中伊字然後定軫可以合和合字音近於
葛詞隠所云輪過髙徽則其字頭低出之聲簫管合和
不著曰挐曰賣正所謂合曲也
笛簻非馬策也　馬融笛賦裁以當簻李善注簻馬策
也裁笛以當馬簻便易持夢溪筆談曰簻管也古人謂
樂之管為簻故潘岳笙賦云修簻内辟餘簫外透裁以
當笛者餘器多裁衆簻以成音此笛但裁一簻五音皆
具不假繁猥所以便而易持也升菴引此元瑞譏其全
抄西溪叢語云當作檛不當作簻智按簻檛音義皆同
因有方言而後造此字馬鞭名之笛管亦名之何碍乎
必欲改檛字以别又可笑矣有雅笛有羌笛周禮笙師
掌教羌笛融所賦長笛空洞無底剡其上孔五孔一出
其背正似今之尺八李善注七孔長一尺四寸此乃今
之横笛太常鼓吹部中之横吹也融賦曰易京君明識
音律故本四孔加以一君明所加孔後出是謂商聲五
音畢沈約宋書亦云京房備其五音周禮笙師注杜子
春云篴乃今時所吹五空竹篴今三禮圖正横設而有
五孔此雅笛也後乃增為六又增為七
擫㩶一作擪扢手執之狀也　王褒洞簫賦挹抐擫㩶
順敘卑迖抐音女立切擫烏協切㩶即捻五臣作擪扢
墨莊漫録引連昌宫詞李謩􁁊笛傍宫牆􁁊見玉篇指
按于笛曰􁁊智謂􁁊乃擪訛而張子賢以為奇邪
吹脣即所謂􁆳也　􁆳即叫字集韵又作嘄􁀙或以土
為之今人以口作聲曰叫亦謂之肉笛莊子吹劍首者
□而已矣北魏圍南陽吹脣沸地即口吹􁆳也
匏屬總言笙簧分言之則多管曰簧　笙竽巢和簧皆
匏屬而隋志樂匏止有笙十九管竽三十六管唐志二
匏有巢有和此取爾雅之名馮嗣宗疑月令仲夏調笙
竽竾簧並言四事或簧别是一器邪朱子則以匏中金
葉為簧漢武内𫝊鼔震靈之簧神仙𫝊有五舌竹簧宋
時民間有鐵葉簧智以仙𫝊小説不可據大約合言則
匏中管曰簧分言則多管是簧耳竾即篪
控􁀙即空侯　升菴樂書云師延為空國之侯所製臆
説也沈約宋書控􁀙宫引第一商引第二即管篌也風
俗通作坎侯吳兢云漢武滅南粤令樂人侯暉造竷竷
音坎以侯姓名坎侯集韵作􁀙篌複矣凡夫禁用箜篌
大泥
拍版今版之始也　拍版本無譜明皇遣黄幡綽造譜
乃于紙上畫兩耳以進上問之對曰但有耳道自然中
節韓文曰樂句研北襍志曰趙氏獨子固不仕元醉歌
樂府執紅牙以節曲牙版也
火不思即今之琥珀詞也　元志天樂一部有琵琶管
篌二火不思二胡琴二火不思制如琵琶直頭無品有
小槽圓腹如半瓶􁀙以皮為面四弦皮絣同一孤柱陶
宗儀言樂器有秦明琴渾不似曲則有口温舍舍□□
之類即火不思智見今山陜中州皆彈琥珀詞其製似
之蓋渾不似之轉語也通考曰琵琶修頸而小曰秦漢
子今京師有吳撥四土兒密失义兒機等俞琰曰北地
琵琶昭君笑曰渾不似遂訛
觱篥一作箄篥悲慄　宋太宗時三大宴皇帝升座宰
相進酒庭中吹觱篥以衆樂和之唐九部塞樂有漆觱
篥比部安國樂有雙觱篥銀字觱篥銀字管也唐徳宗
朝有将尉遲青素善觱篥冠絶古今時幽州有王麻奴
河北推為第一手後訪尉遲令於髙般涉調中吹勒部
羝曲曲終尉遲頷頤而已謂麻奴曰何必髙般涉也即
自取銀字管放般涉中吹之麻奴愧謝朱子曰箄篥原
名悲栗元美載武夷山古記魏子騫會鄉人於幔亭吕
荷香戛國腹黄次姑揮悲慄悲慄即箄篥國腹即琵琶
　
　
　
　
　
　
　
　通雅卷三十
欽定四庫全書
　通雅卷三十一　　　　　明　方以智　撰
　　器用(書札/)
古以木片為札削竹為策編策為簡成帙為冊方版謂
之方牘樸謂之槧插羽之牘謂之羽檄書刀謂之削
聘禮曰加書将命百名以上書于策不及百名書于方
既夕禮曰書賵于方若九若七若五書遺于策文多者
書之策少者書之方木片曰札説文曰牒也漢書曰谷
子雲筆札光武一札十行漢人皆以此為簡牘削竹為
策編策為簡與柬通成帙為冊冊必有卷論衡曰斷木
為槧(七豓/切)版長三尺削木也木削為□(同/柹)顔之推引後
漢書楊由𫝊云風吹削哺為柹(音/比)此是削札牘之□耳
蘇竟書云摩研編削之才子雲提鉛槧吳恢欲殺青簡
皆刀策也康成注論語序以鉤命□云春秋二尺四寸
書之孝經二尺二寸書之故知六經之策皆長二尺四
寸伯皆言二尺者天子策書所用與六經異也簡容一
行字牘乃方版羽檄之書説文曰二尺書也顔子籕曰
以木簡為書長尺二寸此近是魏武奏事云有急則臿
羽曰羽檄吐蕃用金箭急則加銀鵠升菴曰雲南急遞
插雞毛乃羽書之遺也築氏為削長尺博寸合六而成
規鄭曰今之書刀也東觀記以書刀賜馬嚴朱博投刀
削所記用簡牒吏皆以刀筆自隨蒙氏已製筆漢兼用
書刀曰刀筆博古圖有漢刀筆文翁吏詣京師減省少
府用度買刀布蜀物遺博士如淳曰金馬書刀今賜計
吏者作馬形刀環金鏤之楊僕請官蜀刀此刀也唐禧
宗乾符六年徐雲䖍使南詔驃信待雲䖍厚授以木夾
宣和書譜章孝規為路魯瞻書雲南木夾彼方謂之木
契猶有古槧之遺或以茶經竹夾相比非矣
尺一詔策也　漢以單于書以尺一牘選舉召拜亦書
之尺一版楊政以箭貫候輦持章乞楊生師即尺一出
升范升也李雲言尺一拜用陳蕃言尺一選用委尚書
三公陽球𫝊不得稽留尺一所謂勅也通用勅詳見疑
始字説中漢以後詔誥因有定名唐志有七一曰冊書
二曰制書三曰慰勞制書四曰發勅五曰勅㫖六曰論
事勅書七曰勅牒而尚書省之制六制勅冊天子用之
令則皇太子用之教則親王公主用之符則省下州州
下縣者下之達上有六一曰表二曰狀三曰箋四曰啓
五曰辭六曰牒而門下省又有奏鈔奏彈露布議四者
與表狀共六制諸司相質其制有三一曰關二曰刺三
曰移趙宧光謂札從乙尺一當作尺乙不知何以解丈
二之組耶
詔書有真草又有案有宣　三王世家禇先生曰謹論
次其真草詔書編于左方鄭崇𫝊持詔書案起案者寫
詔之文智以為存案如今之底稿也唐故事中書舍人
掌詔誥皆寫兩本一為底一為宣身之曰在中書可(闕/)
覆謂之正宣唐朝臣以兵送李泌寫宣以郤之崇文目
有宣底八卷唐王起𫝊帝常以疑事令使者質起具榜
子附使者上凡成十卷號曰寫宣會要曰大順中令詔
書别録小字本留内永為定式廣川跋同光四年宣
周之復逆猶秦漢之奏事上書也　宰夫執敘羣吏之
治以待諸臣之復萬民之逆注復謂于朝廷奏事逆為
上書太僕掌諸侯之復逆注鄭司農曰復謂奏事逆為
受下奏七國未變古式言事于王皆稱上書秦初改書
曰奏後又曰封書曰封章謂重封以上蔡邕以皁囊封
上章奏所謂囊封也
大諾批答也　梁陳伯之為江州刺史不識書得文牒
辭訟惟作大諾而已齊江夏王鋒髙帝使學鳳尾諾以
玉麒麟賜之唐紀曰凡諸侯牋奏皆批曰諾而草書若
鳳尾形宋明帝紀胡母輔専權語曰禾絹閉眼諾胡母
大張槖禾絹謂帝也此即文書後之押字也自漢有之
宗資任范博歌曰南陽宗資主畫諾張緒曰一生不解
作諾汾晉之間尊者呼左右云咄左右必諾劉義叟云
咄嗟而辦當作咄喏而辦智按咄嗟與咄唶咄咤同非
諾也江左詔畫諾唐時畫聞即今之知道也歸田録言
學士院用押字咨報季肇曰堂帖押名曰花押韋陟五
朶雲體是也劉後村曰王文康坐萊公貶蘇子美坐祁
公廢二人皆為婦翁累也帖尾托人相花字似是通人
一蔽則花字尋常皆用之長睿與劉燾論書言及施結
喜收古今人押字伯思曰梁朱异唐懐光沈熾文等題
名紙縫或謂之押縫謂之押尾蔡廓曰我不能為徐干
木署紙尾
唐宋有熟狀有進草　筆談曰本朝要事對禀常事擬
進入畫可然後施行謂之熟狀事速不及待報則先行
下具制草奏知謂之進草熟狀白紙書宰相押字他執
政具姓名進草即黄紙書宰臣執政皆于狀背押字堂
檢宰執背不押唯宰屬于檢背書日堂吏書名用印此
擬熟狀有詞宰相押檢不印避暑録言李暹告中書省
官書姓而門下尚書省則不書甘露寺牒亦可證知也
隋唐以來自朝廷下至郡縣決事皆有詞謂之判牒議
呈草曰畫知今會推公題猶然呈草畫知止列姓會題
尾銜曰臣某臣某不書姓
劄子移牘也　唐人奏事非表非狀者謂之劄子亦謂
之録子又謂之榜子陸贄有榜子集蘇軾有進陸贄奏
議劄子約鬼章討阿里骨劄子紹興四年著令領宣撫
使者皆見任二府故行移用劄子韓世忠宣撫淮東詔
于所部州縣用劄子則下行之文移矣宋徐度敦立曰
唐宰相治事之地曰政事堂故所下書曰堂帖國初猶
因此制趙韓王權重有詔禁止其後中書指揮事凡不
降勅者曰劄子猶堂帖也牘為書版徐鍇曰古者為公
案也原涉𫝊削牘注木簡也後人折成簡帖故以書簡
為尺牘周勃𫝊獄吏書牘背示之則公案之牘也漢以
來文移通為之牒徐曰議故未定短牒諮謀則是牒短
于牘矣匡衡隨牒在逺方注隨常牒無超擢也南史蔡
樽為吏尚用王筠帝推白牒于香橙地此白事除官之
牒也馬援隨牒解釋此官府之諮議移文也又訟詞亦
曰牒今惟皇宗屬籍曰玉牒仍唐宋舊名及給僧度牒
其平行文移曰咨曰手本亦曰關曰牒曰照會下行上
曰牒呈上行下曰牒劄假以職名曰劄付
露布露封也　軍中報捷露版不封欲其宣布耳王緘
曳布可笑矣于文定但専以為捷狀縣之漆竿亦未盡
也智按凡露封者皆曰露布光武以鮑昱為司隸怪當
司徒露布李雲𫝊乃露布上移副三府東觀書有司奏
孝順號曰敬宗露布奏可獻帝春秋曰荀彧卒于夀春
夀春亡者告孫權言曹操欲荀彧殺伏后彧不從故自
殺孫權露布于蜀魏改元景初詔曰司徒露布咸使聞
知蜀建興五年詔曰丞相其露布天下唐則載為門下
省之典制矣文章縁起言露布始于蜀誤也其引文露
沉武露布以解此者更支
空首幅曰需頭或曰需章需批答也　胡廣𫝊文吏試
箋奏注漢雜事曰凡羣臣上通者四品一曰章二曰奏
三曰表四曰駁議章者需頭稱稽首上以聞謝恩陳事
詣闕通者也奏者亦需頭其京師官但言稽首言下稽
首以聞其中有所請若罪法劾案公府送御史臺卿校
送謁者臺也表者不需頭上言臣某言下言誠惶誠恐
稽首頓首死罪死罪左方下附曰某官臣甲乙上通謂
之疏原涉𫝊削牘為疏既用帛紙故須折之其曰需頭
者空前幅一面也楊萬里知筠州謝表曰需章匃外唐
人書末言謹空猶今左冲也
條刺分條刺書也條宜表左列于左方也　漢外戚𫝊
成帝答許皇后詔曰皇帝有所疑便不便其條刺使大
長秋來白也師古曰條謂分條之刺(千賜/反)謂書之于刺
版也漢武使刺六經封禪謂刺書之也條對即今條陳
也分條言一項者猶一首也今條奏謂之開坐考蔡邕
𫝊謹條宜所施行七事表左開坐其開左之訛借乎
飲章飛書匿名書也　漢蔡邕𫝊一入牢獄促以飲章
辭情何縁復聞注飲猶隠也即今匿名文書梁松𫝊縣
飛書注匿名書孔融𫝊侯覽刋章下州郡以名捕儉注
刋章謂削去告人姓名愚謂刋章若榜行郡縣因朱儁
刋定州奏遂以刋為削蓋刋即刻也漢即無今版印或
刻書其大章于版以遍行捕之漢書言章大者數千若
文書全案也
下手書即畫指券也月平今之榷會牒也　周禮質劑
注質劑謂兩書一札而别之也若今下手書疏漢時下
手書即今畫指券與右質劑同也𫝊别質劑皆今之券
書也俗有手印事八成注鄭司農曰質劑今時月平是
也平音病韓曰一市必立之平今經紀當行官給印牒
是其遺制
殿上大言州郡行狀謂之舉謡言　應劭曰每嵗州郡
聴採長吏臧否民所疾苦還條奏之是謂舉謡言言謡
言者掾屬令史都會殿上主者大言某州郡行狀
條約謂之禁書　士師五禁注古之禁書亡矣今宫門
有符籍官府有無故擅入城門有離載下帷野有田律
軍有囂讙夜行之禁其捔可言者又三禁注軍禮曰無
干車無自後射此其類也
舊案謂之□事比　鄭司農云士之八成者行事有八
篇若今時□事比疏凡言成者皆舊有成事品式後人
依而行之□事依前比類□之鮑昱有法比都目詳見
刑法類至大比注若今八月案比黨正注如今小案比
此漢時案比之名猶今之比較也□事比則條律書名
晉志有漢□事令甲三百篇
徽識之書今之編冊也　司常掌九旂之物名各有屬
以待國事注屬謂徽識也言事名號皆題别疏云大𫝊
云殊徽號昭公二十一年宋㕑人濮曰揚徽者公徒也
是名徽也織文鳥章箋云識徽識也是名識也鄭又云
徽識之書則云某某之事某某之名某某之號今各衙
門各典故皆有編冊列之識音志即周之屬也説文徽
衺幅也一曰三糾繩也幑幟也以綘徽帛著于背引春
秋𫝊揚幑者公徒若今救火衣集韻或作㫎或曰琴節
曰徽亦有識意樂書作暉古作□本通而後别
跳出出格題頭也　春秋正義引魏晉儀注寫表章别
起行頭者謂之跳出智以為即今之出格尊稱題式也
或上條陳開坐則亦分欵題頭葉少藴曰見開元李暹
一告有低頭起項
折簡折而疊之也箋書謂之尺牘折而分版謂之葉子
編集謂之書冊其以卷名者古也　古之簡容一行而
後有折簡牘本方版而後但以箋書為尺牘古書皆卷
而唐始有葉子簡與柬通今人總以折疊者謂之柬帖
奏謂之本報答謂之書短而單幅謂之箋以葉子裝釘
謂之書本王凌曰卿直折簡召我謝朓折簡寫孔顗表
此折簡也陳遵與人尺牘人皆藏去以為榮魯王睦𫝊
上令草書尺牘雜志曰晉宋兵革之間禁書疏非弔喪
問疾不得行尺牘故羲之首云死罪此尺牘也後山談
叢曰古書皆卷唐始有葉子今書冊是也昭文館版本
淳熙進讀陸贄奏議令日讀五版此葉子書也説文帖
他叶切帛書署也今用柬帖已置帛書署之義専以尺
牘所書為帖若今俗則呼名刺為拜帖矣宋子京以手
簡為手畢宋元豐中詔中書例寫一本納執政分令諸
房揭貼謂揭而貼之古貼帖通用世説以如意帖之是
也今人因有揭帖之名
方書書于方也　張蒼𫝊秦御史主柱下方書注四方
文書此解非是蓋持方策以待書也因為通稱禇先生
曰臣為郎好讀外家𫝊語作六章編之左方以附益上
方之三章
笏所以記對命也後為手版　笏度二尺六寸中博三
寸其殺六分去一受命于君前則書于笏笏字説文新
附籕文作□今字彚以楷作□大誤矣王會注曰晉宋
以來謂之手版蜀秦宓以簿拄頰簿即手版也王坦之
見桓温倒執手版沈瓚之于上前以手版四面指嚴安
之以手版畫地人不敢犯是自對君與公禮相見皆用
之宇文周時百官始執笏今無象與魚須文竹之制但
四品以上用象牙五品以下用木以粉飾之宋庾道愍
精相手版齊恩倖綦母珍之有相手版者曰富貴
殳書書于殳者　蕭子良古今篆隸文體曰殳書伯氏
之職也古者文既紀笏武亦書殳秦八體有殳書新莽
去大篆刻符殳書加古文奇字
書姓名于奏白曰刺或曰名紙唐曰門狀　禰衡懐刺
漫滅郭泰符融齎刺入仇覽房是也釋名曰書姓名于
奏白曰刺簡以奏事白事故曰奏白今刺姓名于簡上
行平行皆用之或曰奏刺上行也今人謂之拜帖上行
謂之手本通書曰禀帖文移之手本則又平行之稱髙
彪𫝊訪馬融融疾不見彪覆刺遺書謂取回其帖書其
後以遺之也爵里刺即今之履厯手版也世語曰夏侯
榮淵之五子也七嵗屬文經目輒識魏文聞而請焉賔
客百餘人人各奏刺悉書其鄉邑名氏世所謂爵里刺
也榮一日遍覽不謬今脚色手本履厯亦相謂為手版
其亦古之奏刺者乎何思澄名紙必盡孔平仲談苑曰
古刺以紙書曰名紙李徳裕貴後人具銜候起居謂之
門狀補筆談又曰大狀老學菴曰元豐後盛行手刺又
按周禮司刺掌三刺訊吏臣民此言訊也詩序風刺因
作誎蹳剌從束刺從朿
刺亦曰謁　翟義𫝊内謁徑入師古曰内謁通名也曲
禮問子曰可典謁矣張耳𫝊上謁注上其謁而見也
謝見再投啓事謂之温卷　澠水燕談曰國初襲唐宋
士風舉子見先達先投刺謂之請見既與之見他日再
投啓事謂之謝見又數日再投啓事謂之温卷
駢緘曰雙書　老學菴筆記曰駢儷箋啓與手書俱行
者主于箋啓故謂手書為小簡然猶覺為一緘已而或
厄于書吏不能俱達于是駢緘之謂之雙書紹興初趙
相元鎮貴重時方多故人恐不暇盡觀雙書乃以爵里
或更作一單紙直敘所請而并上之謂之品字封今自
兩司以下通函兩臺必作大小兩啓亦雙書之遺
雕本印書也隋唐有其法至五代而行至宋而盛今則
極矣　葉夢得言栁玭訓序在蜀見字書雕本不始自
馮道監本始道耳揮麈録言母昭裔有版鏤之言陸深
河汾燕閒録云隋開皇十三年勅廢像遺經悉令雕版
則此又在栁先疑者以隋有此法唐何不行或止奉崇
釋教邪沈存中曰慶厯中有畢昇為活版以膠泥燒成
今則用木刻之用銅版合之
麻沙印本之初出未精者也　老學菴筆記曰尹少稷
日能誦麻沙版本書一寸又云三舍法行教官出易義
云乾為金坤又為金諸生曰恐麻沙本也今精本用墨
汁或上烟重印乃黑
帖經以試曰試帖舉人總括經文以應帖試曰帖括
唐調露二年考工員外郎劉思立請帖經及試雜文𤣥
宗時楊瑒奏問以孤經絶句請今并帖平文後舉人乃
總括經文類聚之誦習以應帖試謂之帖括今縁以為
八股制義之稱
　　器用(碑帖/)　(金石/)
帖刻于石而搨之曰法帖　自有石經碑刻應有搨帖
而未著稱蔡邕𫝊言觀及摹者車日千兩摹則今之墨
搨也會要貞觀六年正月命整理御府古今工書鍾王
等真跡得一千五伯一十卷開元六年整理數同十六
年内出二王真跡及芝昶等古跡一百六十卷付集賢
院依文搨兩本進内分賜諸王兩本者分真跡與真草
跡也真跡卷帙以貞觀字為印縫真草跡令禇遂良真
書小字帖紙影之所謂搨影不知比今何法也若但描
臨安能逼肖邪當時亦呼搨寫蘭亭一本入昭陵又一
本太平安樂公主奏借出外搨寫遂失所在六典𢎞文
館搨書三人習其法也意其兼學雙鈎過朱之法乎禇
遂良𫝊帝方慕羲之故帖莫質真偽遂良獨論所出無
舛冒登善影本今猶相𫝊宋自太平興國詔訪筆跡于
是荆湖獻張芝草書潭州獻唐明皇所書道林寺王喬
觀碑昇州獻二王及桓温等十八家石版書跡七年錢
惟治以鍾王等墨跡七軸獻錢昱獻鍾王墨跡八軸舊
説六百年而神去七百年而紙壊以淳化四年四月之
勒上距魏晉約五百餘年冀得其真如米所評又寥寥
矣元祐中劉次莊為法帖釋文十卷靖國初劉燾續之
淳熙中刻秘閣續法帖宋至我生之初不滿五百年而
宋初搨閣帖遂為稀有價值千金余曾在陳眉公頑仙
廬見一本乃董𤣥宰宗伯藏者旁有黄山谷朱書釋文
字體微肥又一在嘉興項氏石經已混陜碑在西安府
學不必漢魏多是唐鄭覃書蜀母昭裔所書石經今有
注宋何拱鎮長安摹搨二千餘本民以為害往往鑱削
其字韓縝修霸橋督工急民磨碑石供之罹此二厄全
者遂少世所謂曹全碑則漢八分之至明者矣相𫝊石
崖崩而碑出故搨少而明也聖教不斷本李比海娑羅
岳麓雲麾皆難得萬厯初内鄉李䕃令宛平發地得柱
礎六乃唐李邕書雲麾将軍碑因建古墨齋崇禎壬午
智房師𫝊海峰為順天府尹修書齋又掘得二圓扁石
亦北海雲麾碑有李琇名其前所得者未盡邪升菴常
言斷裂在蒲城而正徳中劉逺夫鐵束之物之顯晦固
各有時淳化閣帖宋太宗命侍書王著臨搨以棗木鏤
刻至仁宗又詔僧希白刻石于秘閣前有目録卷後無
篆題世𫝊以為二王府帖者非也又有髙宗紹興中國
子監本其首尾與淳化略無少異當時御前拓者多用
匱紙蓋打金銀箔者也自後碑工作蟬翼本且以厚紙
覆版上隠然為銀挺□㾗以愚人初徽宗建中靖國間
刻續法帖大觀中又摹搨刻石于太清樓字行稍髙而
以建中靖國續帖十卷易去嵗月名銜以為後帖又刻
孫過庭書譜及貞觀十七帖總為二十二卷謂之大觀
太清樓帖絳帖者尚書郎潘師旦以官帖摹刻于家為
石本而𫝊寫字多訛舛世稱為潘駙馬帖單炳文曹士
晃各有模刻本又有新絳本北方别本武岡新舊本福
清烏鎮彭州資州本皆絳帖之别也潭帖者慶厯中劉
丞相帥潭日以淳化官帖命慧照大師希白摹刻于石
置之郡齋增入傷寒十七日王濛顔真卿諸帖而字行
頗髙與淳化閣本差不同逐卷有慧照大師希白重模
字而嵗月各異中間謬處甚多朱文公譏之是也潭帖
之别則有劉丞相私第本長沙碑匠新刻本三山木本
廬陵蕭氏本戲魚即臨江帖也元祐間劉次莊以家藏
淳化閣十卷摹刻戲魚堂除去篆題而增釋文又有淳
熙修内司本北方印成本烏鎮張氏福清李氏本劉後
村云閣帖為祖(十/㢧)絳帖次之(二十/㢧)臨江又次之武岡又
次之大觀尤妙武岡佳者可亂絳臨江佳者可亂閣潭
乃僧希白所摹有江左風味希白工于摹字屈于尋行
數墨文理錯繆然其字比之淳化帖為勝東坡推潭帖
勝閣帖韓侂胄開羣玉帖字好薛紹彭亦有家塾帖好
又按蔡京黨碑遍刻粤洞不以憝廢然吳鳬客直指鑿
星巖北魏大武作始皇嶧碑人欲字香宜自珍重又得
近搨一本因歎元祐諸公姓名史不備者反賴以𫝊宋
陸友仁研北雜志曰定武禊序唐文皇模本所刻故毫
髮無踰矩至徧賜諸王羣臣則皆一時能書所臨精神
横逸雖抵掌相似然猶以為優孟也予所見元嘉賜本
第一神龍第二蘇才翁家第三才翁本則祖神龍禇河
南悞字本第四馮承素本第五禇延誨本第六陸柬之
本第七趙模本第八最後見米老所倣禇河南第九倣
馮承素第十紹興内府藏本第十一與定武微别又皆
蠒紙非雙鈎響搨所作獨張似之家絹本云是湯普徹
所摹為不同耳劉克莊跋林竹溪家藏定武本乃薛氏
續刋本不如其斷石本逺矣又有云段石本乃婺州倅
㕔本前輩評其為定武典刑亦名梅華本陶九成言蘭
亭百十七刻裝褫作十冊宋理宗所藏有圖書鈐縫玉
池後于陸國瑞處録其目姜白石又有禊帖偏傍考今
𫝊于世能幾本邪孟頫摹定武本在北京禇摹蘭亭歸
徳府同州學俱有石刻􁁊好善掘得玉版蘭亭萬厯中
潁井夜光探得六銅罍刻石蘭亭黄庭董𤣥宰定為米
南宫書潛草曰雙鈎過朱惟恐失神魯公家僮修改米
元章歎之而李端叔見廬山石刻字有精神因知模勒
之妙有以假借致然偶遇南唐人陳格從事于此十二
世矣
曰臨摹曰硬黄曰響搨皆學帖法也　臨謂置紙在傍
學之摹謂以薄紙覆摹硬黄謂置紙熱熨斗上以黄蠟
塗勻儼如鮀角毫釐必見響搨謂以紙覆就明忩映光
摹之此宋張世南説今之油紙摹帖蓋硬黄之遺也古
帖逺者墨濃者堅若漆挨之纎毫無染兼以摹㺯日久
紙面生光且有異香以此為辨研北雜志曰北碑刻深
謂之溝道後漢𫝊方者曰碑員者曰碣宋黄長睿辨閣
帖偽者幾半于真米海岳亦然宣和書畫有瓢印孫宗
鑑東皋襍録言漢碑額多篆身多隸隸多凹篆多凸此
偶見耳皆凹者又漢額多鑿圓孔
有蟬翅搨烏金搨　顔籀解史游章曰蟬繒之輕薄者
若蟬翼也紙亦有如蟬翼者或云用薄紙搨石則鋒稜
畢出梁虞和論書表曰搨書悉用薄紙趙希鵠言北搨
色淡而紋縐曰夾紗作蟬翅搨也南紙紋䜿墨用油煙
以蠟故黑而有光為烏金搨
金石之集則歐趙之功也　古無蒐金石為書者博南
言鄭條興古文在歐陽前而集古名録則自歐陽公始
而趙徳甫金石録所收更多凡二千本元祐中吕大臨
考古圖十卷政和中王楚集博古圖二十卷洪适隸釋
隸續序曰歐陽七十五卷徳甫多九十三卷而闕其六
予尚闕趙録四之一而近出者亦三十餘紹興中錢塘
薛尚功用敏為欵識二十卷重廣鐘鼎篆韻七卷于是
大備石刻九江自永叔作集古而跋之劉原甫黄長睿
曾南豐周益公董彦逺皆有論辨子充不甚確惟長睿
掊擊永叔而子固亦有四端辨正四明樓大防又指其
璇題甘蔗以是益知考古之難田槩有京兆金石録葉
夢得有金石類攷蔡松年子珪續歐陽金石遺文六十
卷奉符黨懐英善篆為韻補楊信父銁合作鐘鼎篆韻
熊與可序曰漢所得齊器周鼎柏寢之刻栒邑之銘皆
有能按其欵識者唐初盛摹臨始有以褚搨碑碣為墨
本者東巡之石偃師之盤岐陽之鼓延陵季子之摹篆
石泐而墨𫝊然猶未有能摹鐘鼎之欵者皇祐始命太
常摹厯代器欵為圖三館之士不能盡識于是歐劉李
吕等録漸廣宣和以後為書遂多博古圖之外有晏元
開蔡天啓趙明誠榮資道董彦逺以至黄伯思張耆年
薛尚功諸家相繼論述彝鼎古器亦多政宣之間物常
聚于所好也初夏氏倣二徐韻例以唐韻繫古篆而器
欵未備至用敏始詳臨川楊信父益以奉符黨氏韻補
可謂富矣元吾衍喜王球嘯堂集古録而作學古編都
穆作金薤琳瑯楊慎有金石古文徐獻忠金石文王家
瑞咸陽金石遺文趙崡石墨鐫華楊嗣昌徳山金石録
各紀所見不妨異同大抵好古之士存玩則可采獲詞
章大不必矣柴氏曰璽印方填盤盂方識銅龜私印髙
平刻鵲印之章(尚平一/作髙平)元暉記虎兒之字不可勝紀即
李龍眠金銅㦸泥金六蟲書徐延之言唐瑩質鑑背銘
李仲芳家南塘蟾蜍硯滴銘皆奇士自為異篆耳鄺氏
曰南海熊羽人以薛用敏篆韻為宋之奇書柯九思周
伯温趙松雪皆有鑒定印釋夢英有卧雲叟篆書孫克
𢎞有手書鐘鼎文十卷姚江陳鉅若溪隆萬間合刻之
為古篆韻三種若朱叔望金石韻府未善也于司直奕
正作天下金石志劉同人曰華亭孫雪居不核李翕郙
閣陜則曰冀潁川荀淑碑吳則曰潁黄州周少魯不胲
志冀之域失仲舒漢贊矣志宛平失天寧寺隋碑矣司
直之增周本者十七正孫本者十四是時吳國華惟英
鞏鴻圖永固收藏裝帙為精云研北雜志曰永叔集古
缺西漢字劉原父敞出守永興因以林華宫行鐙蓮勺
宫博山爐槃及谷口銅筩三銘遺之智按集古録云林
華宫行鐙重一斤十四兩五鳳二年造其蓮勺槃亦五
鳳中造宣帝本紀云困于蓮勺鹵中不言有宫史家非
因事不盡載也谷口筒乃甘露中造趙徳甫金石録謂
西漢文字世不多有今按有五鳳二年魯共王修池數
字胡承公資古紹志集云陽翔甎字要亦非真即偃曝
餘談所言夏縣之禹字甎也栁貫云新莽惡稱漢徳凡
有石刻皆仆䃺之然洪字隸釋有哀帝建平五年郫縣
一碑或云偽作又云西漢紀功多寓之金自東漢石刻
始盛
書契既作字體悉具其端則篆隸之筆古兼用矣　董
彦逺曰臨淄得桐棺前和外隠起為銘齊太公六世孫
胡公之墓惟三字是古餘同漢隸乃知書文相變不能
逃古但數窮即改自然相合羅泌曰周公之時未改籀
已有六書之教孔子之時已改籀尚存科斗之書則明
知篆籀并作矣熊朋來云事有用于一時而廢後復襲
之與古符者多矣黄帝刀布已作小篆葛天之金帛與
今隸無異急就章方有波磔鈎踢而錢譜所載尊盧太
昊至帝嚳之金幣文及近世掘得周世鏡銘皆古篆有
鈎踢乃知後世所有者上古已有之丹鉛總録亦據水
經注古棺前和有八分書唐人錢譜太昊氏金尊盧氏
幣其文有今筆又言在京得太公闤錢在滇得黄帝刀
布可驗八分不始于秦小篆不始李斯也書契既作字
體悉具如岣嶁則用科斗石鼓則用籀書即今之𫝊世
文字也至于民庶婚姻之約市井交易之券則從簡易
止用小篆都𤣥敬跋壇山石刻吉日癸巳四日在贊皇
縣晉衛夫人謂李斯見周穆王書七日興嘆蓋指此也
永叔謂慶厯宋祁摹之而趙州守将龕其州廨之壁趙
明誠以穆王時皆古文而此字小篆疑非其真蓋不知
古亦用小篆也宋有皇祐五年權部事李中祐跋宋景
濂摹其字重刻蒲陽山房謂吉日字與周淮父卣伯碩
父鼎齊鏄鐘諸欵識合明誠已信石鼓不當于此疑之
又按宋吳興施宿謂州廨舊石以政和五年取入内府
皆所當知故并著之智曰漁仲謂石鼓有秦權文者亦
周時先有此文而秦權用之耳陳懿卜學古餘録載李
斯字通古少從荀卿學參古文複篆籀書頗知改省作
小篆著倉頡九章世謂玉筯篆又謂八分小篆蓋此籀
文十存其八李斯小篆之祖也漁仲金石畧云詛楚文
李斯篆按方氏跋以為秦惠文王二十六年石湖亦謂
當惠文王之世後百餘年東巡泰山石刻則小篆非出
于李斯按古實通用大小篆兼有分隸鈎踢之筆若専
門以小篆立體則自斯始耳閣帖載李斯田□耕耨一
則米元章亦不知何人書黄長睿考為李陽冰篆王密
所篆明州刺史裴公紀徳碣文篆無銖黍差李陽冰篆
最妙得李斯筆意韓退之言李服之授科斗孝經漢衛
宏官書則陽冰之子也從子騰亦善篆石刻説文字源
在滑縣
古文總目之科斗非謂顓頊所作也倉頡之跡止𫝊藏
書臺之墓石禹跡則岣嶁紫霄夏縣之甎也石鼓籀文
也竇公樂書孔壁汲冢皆周篆也　上古文難識總謂
之科斗文字非専以科斗書之如曰炎帝見禾入穏作
穏書一作八穗黄帝雲書太昊龍書少昊鳳書顓頊作
科斗書古應有此然確以何帝所作則不必信矣書史
又言文王史佚作虎書武王時作禽書魚書如魯恭壊
孔子宅得古文夏侯嬰掘地得石槨銘叔孫通曰此科
斗書直謂其形似耳書史言孔甲盤盂沮誦鳥跡伏羲
命子襄作六書今皆無考侯岡龍顔侈哆四目好怪之
説也路史言倉帝史皇乃上古之帝非黄帝史智以上
古必已造字而黄帝史亦名倉頡更造六書未可知也
上古事逺當推其大槩而聴之漢文帝時竇公古文樂
書乃周禮大司樂章宣帝時河内女子壊老子屋得古
文二篇與汲冢冊書倉頡墓石刻皆稱極古倉頡墓在
北海號藏書臺陽虛石室有石刻二十八字李斯識八
字云上天作命皇辟迭王叔孫通識十二字任昉不信
也詳考二句乃冦謙之所纂黑帝安和國王禁文也倉
頡造字臺在開封城北岑參有詩此臺其後造乎岣嶁
碑在南岳宋嘉定何子一得觀摹刻嶽麓書院嘉靖潘
疊峰釋七十二字今栖霞李臨淮家揚州甘泉書院滇
安寧州法華山翻岳麓本廬山紫霄峰有禹刻僅識鴻
荒漾余乃􁀙六字此豫章詩話所載也水經注云禹刻
與偃曝餘談言夏縣甎篆為三禹書石鼔文初潛陳倉
野中至唐始出貞觀中吏部侍郎蘇勉紀其事鄭餘慶
取置鳳翔之夫子廟而亡其一皇祐四年向傅師得之
民間十數乃合大觀二年移汴辟雍嵌金其字金人輦
至燕剔其金元大徳十一年虞集教授得之泥草中始
置國學大成門内歐陽修好之而有三疑鄭漁仲則謂
秦鼓以秦權文識之也楊慎謂晉王右軍唐章懐太子
嘗言之胡世将資古録云蔡京作辟雍取十鼓置講堂
謂周宣王鼓韓愈張懐瓘竇臮趙明誠也謂文王鼓宣
王刻詩韋應物也謂成王鼓程琳董逌也虞伯生云鼓
北徙留王宣撫宅宅後為大興府學則淪入濟河與金
人棄之之説皆不足信今在北雍聖殿儀門金時馬子
卿謂是宇文時造弱侯以蘇綽𫝊魏文十一年狩岐陽
考武保定元年又狩岐陽命綽倣大誥則詩體倣詩可
知然當時何以不刻年月豈故為此迋後世抑失其一
鼓邪李日華曰東坡有手鈎石鼓文篆籀全音釋備逺
勝潘迪等所録凡三百二十五字存
以比干墓銅盤為孔子書者法書苑河南志也吾衍鄭
瑗辨其非以吳季札碑為孔子篆者張燕公張從紳蕭
定也歐陽永叔秦少游斷其非　唐開元中武之奇耕
地得銅盤按地志殷太師碣在衛輝府城北都𤣥敬使
西日記淇縣有方石刻殷比干墓四字字徑八寸元吾
子行定為漢人筆閩南鄭瑗井觀瑣言曰宣和博古多
偽齊侯鐘晉姜鼎宰辟父敦等則真比干盤則偽也汲
郡北有比干墓偃師亦有比干墓唐開元偃師人得銅
盤其銘曰右林左泉後岡前道萬世之藏兹焉是寶予
觀其文勻麗不似三代其偽無疑故歐公集古録不收
智又按墨莊漫録程唐賈朝孺于鳳翔府破商比干墓
得銅盤徑二尺餘中有欵識一十六字道君皇帝曰忠
賢之墓豈可掘乃罷朝孺退出其盤祁寛曾見之劉袤
延仲言比干墓在衛州西山去城數十里有漢唐刻甚
多而此云墓在關中又與開元武之奇同得一銅盤可
疑哉季札碑在江隂黄田山下相𫝊閣帖魯司冦仲尼
書是季氏墓銘也唐張從紳記云開元中𤣥宗命殷仲
容摹搨大厯中蕭定又刻于石此小者後人倣為之也
永叔言孔子未嘗至吳或曰言游從孔子記題者臆也
秦觀曰真季子墓銘猶疑非仲尼書況倣者然張説謝
碑額表云孔篆吳札之文秦存展季之隴故諸家因之
升菴言吳子二字類小篆延陵之墓四字類大篆謂大
小篆三代通行復又云孔子篆比干墓及吳季札墓尚
是科斗則升菴未親見邪陳鉅昌云余從曲阜得孔廟
翻刻比干碑全類漢隸季札碑今有新刻在雲陽南城
下則大小篆也
先秦之篆詛楚三石　夾漈引方氏跋詛楚者乃方勺
泊宅編也勺言巫咸碑在鳳翔府學亞駞文在洛陽劉
沈家書同而偏傍小異史記楚子連熊于名者二十二
獨無熊相以事考之自成王來未嘗與秦難及懐王熊
槐蘇秦合從而楚為長今碑文熊相率諸侯之兵以加
臨我蓋史記誤以熊相為槐耳其後五年懐王忿張儀
復攻秦故碑云今又悉興其衆以逼我邊境是嵗秦襄
王二十六年而夾漈謂方氏言秦惠文王二十六年蓋
自永叔已疑熊槐熊横當秦惠文王及昭襄王時而史
記或失之矣彦逺跋大沈故湫淵在安定朝那仁夀中
宜居湫水移于始平巫咸河在女丑北祀在安邑巫咸
山下臨鹽水亞駞即滹沲在周為漚夷一名􁆞水顧野
王考其地在靈丘黄伯思以烏駞在烏氏按竹書穆公
十一年取靈丘當以靈丘為是曰熊相者楚本熊穴後
世以熊為號又以其𫝊自熊霜又謂熊相其間如熊相
禖熊相宜僚熊相祁而姓書熊相為芊姓詛盟非一人
列國書不主名則稱楚以姓也其時則楚頃襄也都𤣥
敬言吾子行以先秦古器比較不類而宋世諸公愛其
筆路無有異論予固不得而論也
合劉斯立以驗江鄰幾則泰山李斯之篆為最確矣
彦逺曰泰山碑累石固趾以存考其詞寴(音/親)􁑦(音/鄰)逺黎
民大義著明史作休明陲于後世史作􁄗于後世皇帝
躬聴史作躬聖男體順史作理順或皆史誤然昭隔内
外或謂為融古字相借不然則格與隔不可兼用也陲
為邊陲若垂後世則當作􁄗昔衛宏嘗言古一字有兩
名者就注之御史大大則大夫也莒公亦曰夫中有大
如千人書千千今考禮記檀弓曰夫夫是也莊子曰且
而屬之夫夫則字蓋如此此李斯所得据也大人貫簪
為夫則夫夫同文義亦可知永叔集古録言江鄰幾守
官奉符親到碑下云石完不可鐫風雨所剥止有此數
十字而已徐敦立却掃編曰其後東平劉斯立常登泰
山絶頂其石埋土中似方非方人止搨其一面其三面
皆有字而殘闇末有制曰可三字于是泰山之篆遂為
全篇如寴􁑦逺黎史作親巡逺方黎民施于後嗣作後
世昆作後則史誤也智按似方非方則似義興之囤碑
孫皓立石頌徳形如鼔吳天璽元年立俗謂之囤碑可
知古有此製矣碑文寴􁑦即親巡昭融不當作隔皆子
長所改豈直秦史誤乎今彦逺謂寴􁑦為親鄰非也
瑯邪臺蘇軾所摹嶧山碑鄭文寶所刋會稽碑申屠駧
所刻之罘則遺文也　蘇東坡守髙密托廬江文勛摩
之石置超然臺上有記金石録曰秦瑯邪臺刻石在今
密州其頌詩亡矣獨從臣姓名及二世詔書然殘缺熙
寧中子瞻所摹刻也從臣姓名五大夫作五大大泰山
篆亦如此或曰古大與夫同恐不然余家所藏古器欵
識有用大夫始鼎及秦權銘黔首大安皆用大字蓋古
人簡質凡字㸃畫相近及首同者多假借用之東漢時
碑刻尚多如此王元美言瑯邪秦刻向謂頌詩已亡余
家藏乃宋莒公刻本僅十有七字皆頌詩中語之罘山
刻亦秦二世詔也僅存二十一字永叔謂其文與嶧泰
語同而字畫皆異惟泰山為真李斯篆耳或云麻温故
學士于登州海上得片木有此文豈杜甫所謂棗木失
真者邪水經注又言贛榆有秦刻石去海一百五十步
今迷矣嶧山碑在嶧李斯篆杜詩云嶧山之碑野火焚
棗木𫝊刻肥失真或曰魏太武自東平過鄒見始皇刻
使人排仆之焚在此時永叔曰嶧山碑史記不載其字
特大不類泰山于氏金石志南京應天府有唐刻嶧山
碑李處巽刻元祐八年鄒令張文仲復刻于石置嶧隂
堂説郛云今嶧山實無此碑乃南唐徐鉉摹刻石于長
安者鄭文寶記自以徐所授模本復刻石于長安國子
學都𤣥敬云文寶刻徐氏本其後翻刻頗多申屠駧跋
會稽碑曰嶧山頌淳化間太常博士鄭文寶刻于長安
泰山頌至元間行臺侍御李處巽得劉跋所摹本刋于
建業郡庠予考始皇抵越取斷江岑石刻頌亦斯筆也
余乃以家藏舊本模勒置于會稽黌舍但史記攸長作
修長世字作三十追道作進首乃作追守軌度作度軌
今則依石刻水經注言始皇稽山刻石尚存孫暢之述
征書曰斯篆石山石形似空上有金簡玉字之書智謂
皆影響也酈道元且謂揚子江自蕪通山隂何足證稽
山秦刻邪杭州紹興皆有秦望山范雲所讀何山漁仲
云疑在越州元至正初申屠子迪為紹興推官以家藏
刻于路學即今所𫝊也不知其先何從得之然則元美
所藏宋莒公刻本可知矣金石志淮安近海有秦始皇
碑茅山有秦碑李斯篆
汲冢楚冢今不能分故有瑣語亂竹書之疑也　書史
云太康二年汲郡人不準盜魏襄王墓或言安釐王竹
書數十車漆書科斗武帝以付束晳隨疑分釋皆有義
證又廣川書跋太公廟碑今在衛州共縣晉太康十年
立碑曰太公望者此縣人太康二年縣之西偏有盜發
塚而得竹策之書書藏之年當秦坑儒之前八十六嵗
竹書最古當魏安釐王時國史也則所書宜可信其言
服𤣥禳而説文無此字惟曰漢令解衣耕謂之襄而衛
宏字説與郭昭卿字指則有之如許慎所遺古文衆矣
昭卿因宏以有記非得是碑豈知宏之為有據哉晉紀
言咸寧五年盜發汲郡冢與此碑太康二年異知史誤
也胡元瑞據武帝咸寧五年譏升菴太康安釐之誤直
未見廣川書跋與書史邪若淮海題跋言太康元年盜
發魏襄冢則少游誤記也不準姓音彪陳鉅昌原治篇
引作卞準非少游又言齊文惠太子為雍州時盜發楚
王冢得竹簡書青絲綸簡廣數分長二尺皮節如新王
僧䖍謂是科斗書記周官所闕文則皆倉頡遺法也法
書苑則言楚昭王墓在習池北南齊建元中盜發冢得
古竹簡沈約得數篇示劉繪曰周禮逸文也智按南齊
之雍州即襄陽此二條正是一事
　
　
　
　
　
　
　
　
　
　通雅卷三十一
欽定四庫全書
　通雅卷三十二　　　　　明　方以智　撰
　　器用(書法/)　(裝治/)　(紙筆墨硯/)　(印章/)
有三十六種書有五十六種書有六十四種書有十八
體有七十二篆有百體皆因形分名者也　宋王愔文
字志三卷張彦逺云未見此書有此目云古書有三十
六種真誥書史言五十六種尚方大篆程邈所述後人
飭之六國時各以異體為符信曰芝英書即五十六種
書也洪州載唐韋績纂五十六種書又曰漢武時有靈
芝因述芝英書僧夢英十八體李伯時輕之管夫人七
十二篆本六十四種書百二十體屏風式也梁庾元威
曰王融圖古今襍體有六十四書湘東王令韋仲定為
九十一種謝善勛增九法合成百體宗炳出九體書又
造畫瑞應圖二百一十物刪拾之外所存書法猶一百
二十體
署書者户册也　宋景文公云蕭何自題蒼龍白虎二
閥後世署書由何始書史言蕭何與張良陳隠等論筆
者意也時謂之蕭籀其題觀謂之署書又有名鶴頭書
偃波書蚊脚書者皆詔版所用説文曰扁署也從户從
冊户冊者署門户之文也
薤葉垂露曹喜所作也瓔珞篆劉徳昇所作也栁葉篆
雲書衛家法也　瓔珞篆者羊欣猶不詳何許人王愔
書目作劉徳昇字君嗣張懐瓘書斷曰潁川劉徳昇在
桓靈時以造行書擅名胡昭鍾繇並師之世謂行狎書
是也書史謂徳昇夜觀星宿而為此法而建初間扶風
曹喜作薤葉垂露篆邯鄲淳師喜韋誕師淳又𫝊漢章
帝重縣鍼書懸帳内曰曹喜之書如金盤㵼珠則劉徳
昇在喜後瓔珞又倣薤葉也衛氏三世攻書衛瓘因父
覲之學作栁葉篆類薤葉而不真莫能得學其殆今之
草篆乎子恒作雲書雖名倣軒轅其實巨山自變伯玉
家法耳衛夫人鑠字茂漪恒之從妹汝隂太守李矩之
妻充之母云受法于蔡琰乃飾説也曰為右軍師右軍
師其法耳閣帖所收弟子王逸少一帖自非其真也書
史又云右軍作龍爪篆題柱作飛字遂稱龍爪其夢英
之寓言乎唐韋續五十六種書法言殷湯時仙人務光
作倒薤書未必可據曹喜作薤葉或先駕言耳又言魯
秋胡妻涴蠶而作蟲書皆後人撰説長睿曰少陵送顧
八分文學詩即顧誡奢也碑首倒䪥亦自奇古不獨八
分可賞
􁤶􁚈點􁤷因書勢而造也　衛恒論書勢曰􁤶(音/止)􁚈(音/主)
點􁤷(音念/上聲)狀如連珠絶而不離點而識之謂之􁚈􁤷相
連也恒又本之崔子玉記楚詞或黕點而汚之智謂即
􁤷點也魏志董綏問字指墨法點注之間注即􁚈升菴
又以乙為􁚈而乙乃􁄐也東觀跋逸少尚書十二帖黵
二滅一注五缺七黵即黕
撥鐙堆垜書法也　王右軍有撥鐙法王氏談録曰江
南李主及二徐𫝊二王法曰蹲送謂蹲鋒迎送也太宗
書法有云堆垜即歐陽詢所謂排疊避就也梁武帝觀
鍾繇書法十二意曰平(謂横/也)曰直(謂縱/也)曰均(謂間/也)曰密
(謂除/也)曰鋒(謂端/也)曰力(謂體/也)曰輕(謂屈/也)曰決(謂牽/制也)曰補(謂/不)
(足/也)曰損(謂有/餘也)曰巧(謂布/置也)曰壓鈎格抵李後主撥鐙之法
七曰擫曰壓曰鈎曰格曰抵曰導曰送陳伯敷撥鐙之
法七曰擫曰捺曰鈎曰揭曰抵曰拒送李華有二字至
神之方曰截曰押翰林密論十二種隠筆法曰遲曰疾
曰順曰逆曰澀曰倒曰渦曰轉曰提曰啄曰罨曰趯傅
練伯冶曰按撥鐙法者筆管著中指名指尖圓活易轉
動也鐙即馬鐙筆管直則虎口開如馬鐙也又足踏馬
鐙淺則易出入手執筆管欲淺則易撥動也智按伯冶
因廣川跋語耳鄔融問撥鐙于懐素素曰如並乗鐙不
相犯其實□从□音撥鐙猶言撥頓也何必鑿解廣川
曰後世論書法太嚴尊逸少太過如謂黄庭清濁字三
㸃為埶上勁側中偃下潛挫而趯鋒樂毅論燕字謂之
聨飛左揭右入告誓文客字一飛三動上則左􁀙右揭
一合用二兼用三解橛四平分此唐經生等所為若盡
求此逸少未必能合也晁无咎補之曰唐人最善二王
然觀歐無虞覩顔忘栁若蹈跡者今院體書矣故曰尋
常之内學者謹毛而失貌劉静能曰鍾王不能變蔡邕
邕不能變籀古鍾王雖變新竒而不失古意庾謝蕭阮
守法而法在歐虞禇薛竊法而法分降而為黄米諸公
之放蕩猶持法外之意周吳輩則慢法矣下而至張即
之怪誕百出鄭子經虞伯生皆詆之徐季海之濁在跛
偃坡得之李北海之濁在敧斜米得之李端叔曰手和
筆調作字乃佳前人任為一事終身蹈踐悲歡窮通亦
未始不在也退之序髙閒謂僚之于丸秋之于奕渠不
諒哉山谷曰要須年髙手硬心意閒澹乃入微耳愚者
曰今之刻造結搆亦力量不能髙妙而恃法也其隨意
飄颺以為秀脱亦學力少不厯諸法而大言自我者也
先得篆籀法方知畫沙印泥之妙其鈎踢牽帶乃無意
流行者耳世人力量單薄學識又淺乃専恃牽帶委靡
反曰骨格為火氣未化豈不哀哉强紙弱筆亦謂骨力
與姿致能盡其方員斷續之勢寧専以媚為遒耶凡學
先苦于不成後苦于不化未琢先磨以塗鴉觀劍器□
□不免
銀鈎蠆尾言章草法也　陶隠居解真碑云幼安銀鈎
之敏允南風角之妙索靖字幼安其章草法有銀鈎蠆
尾升菴直以為管寧别𫝊字畫如銀鈎胡元瑞謂劉徳
升善書升菴誤以為劉表善書希白潭州僧也升菴則
曰希白錢易也
擘窠言擘書窠分也　巵言云蘇文忠擘窠大書源自
魯公行書稍有墨豬之誚最為淳古墨豬言肥也梁武
帝曰世宗鍾王元常謂之古肥子敬謂之今瘦而書史
又言胡昭鍾繇同學于劉徳升胡肥鍾瘦則胡不近墨
豬乎此仍是鍾肥胡瘦耳
□(音/歪)匾側戾善書者自善用之本不碍中鋒也　書法
有正有偏今死執中鋒也董彦逺言陳邈篆能□匾應
勢黄長睿言宋儋學鍾書但作側戾可善書取態各自
兼到但不宜耑用斜側成墨豬耳吾衍曰李少温篆多
非古法效崔子玉周伯温師徐鉉張有其勢皆□匾獨
吳敬甫作古文善用栁葉法升菴引崔融禹碑贊云龍
畫蜾書小篆號蜾匾法篆篆作□書譜訛作□今以蜾
字代之豈未見廣川跋邪□見説文
章程行狎者即八分與行藁也擊石波者缺波也　王
次仲之八分鍾繇謂之章程書行書謂之行狎書又曰
藁行右軍書衛夫人筆陣圖後曰繇弟子宋翼言一波
三過折筆又言擲筆安㸃惟章草及章程行狎不用此
勢惟用擊石波而已擊石波缺波也八分有隼尾波羲
之改學諸體爾時年五十有三凡言波今所謂捺
特健藥唐宋標書題也　陸友仁曰顔魯子侍郎之孫
家有鍾紹京書黄庭經紙尾題特健藥三字按武平一
徐氏法畫苑云中宗駙馬武延秀家法書漆軸黄麻紙
標題云特健藥一云宋以之標法書上品洪景盧詩云
曾有髙明標健藥陶九成作特健藥
八面窠分布置法也蠶頭燕尾用力勢也　張子賢引
書論智永八面已少鍾法丁道䕶歐虞始勻古法亡矣
太乙之殿分四窠分葛洪天台之觀飛白妙歐陽詢道
林之寺寒儉栁公權國清寺不相稱米元章又曰顔真
卿使家僮刻字不會主人意修改波撇致大失真惟吉
州廬山題名得其真無做作凡俗乃知顔出于禇也真
跡皆無蠶頭燕尾之筆與郭知運争坐位帖有篆籀氣
顔傑思也愚謂坐位亦正以無造作耳
畵槩畫画畵一也(沈讀畫為壊今讀為話畫讀為或/皆一音之轉画象四界加聿為畵)畵
麈謂世知封膜作畵不知自舜妹嫘始智謂自虙羲畫
卦始矣始于象形妙于寫意人物山水翎毛花卉其槩
也南齊謝燚曰畵有六法一氣韻生動二骨法用筆三
應物象形四隨類賦彩五經營位置六𫝊移模寫唯陸
探微衛協備之而唐馬朗言晉明帝師王廙衛協師曹
不興(智按張勃吳録有曹/丕興畵蓋不丕古通)張彦逺論顧愷之𦂳勁超忽
意存筆先陸探微精利潤媚皆用一筆書法張僧繇㸃
曳斫拂依筆陣圖吳道𤣥搜筆法于張旭則知書畵用
筆同矣不滯于手不凝于心疎密二體皆合造化怪石
崩灘始于道子成于李思訓樹坡之狀妙于韋偃成于
張通而後論遂分南北二宗北宗則李思訓父子著色
山流為宋之趙幹趙伯駒驌以至馬逺夏珪輩南宗則
王摩詰始用渲淡一變鈎斫之法𫝊為張璪荆浩關同
郭忠恕董巨米家父子元四大家(黄公望吳仲圭王濛/趙子昂今稱倪瓚而)
(姑置趙/故有㫖)茅一相曰人物牛馬近不及古山水花石古不
及近莫是龍曰有輪廓而無皴法謂之無筆皴而無輕
重向背明晦謂之無墨趙大年平逺絶似王右丞此派
𫝊之雲林米虎兒謂多見王維刻畫不足學也惟以雲
山為墨戲張伯雨題倪迂画云無畵史縱横氣迂自題
云此真得荆關意非王濛輩所能夢見也初宗董源晚
年自變漸老漸熟不從北苑築基豈易至哉縱横習氣
即黄子久未斷幽淡天真則胸次自别也若集大成未
可一□層巒疊嶂如歌行長篇逺山疎麓如五七言絶
北苑派在雲間孟頫派在金閶彼此門户遂至相非士
夫天分文秀正苦法力不足畵家熟于匠法所乏逺韻
丰神自非上根幾能神悟野狐藏醜匿附南宗以不學
夸絶學又可許乎魏子一曰画法幹與埃耳古人讀萬
卷行萬里乃有此竒俊拔俗之胸山林溪石雲氣變宕
日在天地間吾自師之而遍徵諸家法與之俱化矣唐
人云漫漫汗汗一筆耕一草一木棲神靈畵中有物物
中有聲大痂以畵為樂意到筆隨拈花擊竹又是一論
鄧椿曰其為人也不文雖有曉画者寡矣山谷曰丘壑
須胸次有之筆墨那可得也
粘葉謂之蝴蝶裝　王原叔云書冊粘葉為上縫繢嵗
久斷絶張子賢言宋宣獻令家録作粘法予舊見三館
書黄本白本皆粘葉上下欄界出于紙葉孫莘老錢穆
父亦如此孟竒言秘閣宋版書如試録謂之蝴蝶裝王
古心筆録有老僧永光言藏經接縫用楮汁飛麪白芨
糊則堅如膠漆造澄心紙亦用芨糊
潢治者裝潢也　岐王範𫝊圖書湮放募訪稍出長安
初張易之奏潢治乃使摹肖竊其真藏于家歐陽修言
秘閣初為太宗藏書之府并以黄綾裝潢謂之太清本
潢猶池也外加縁則内為池裝成卷冊謂之裝潢潢(去/聲)
即表背也唐告用色背綾白背綾隋正御書皆裝翦華
綺寶軸錦標必已有其法矣能改齋漫録曰俗以羅列
于前謂之裝潢子自唐已有此語程泰之曰廣韻潢匠
引釋名曰染書也唐六典崇文館有裝潢匠五人秘書
省有熟紙匠裝潢匠十人王氏談録言公好永禪師書
手自褫褙即裝潢也今曰裱褙元美引賈思勰裝潢法
浸蘖汁入潢其紙減白便是呼裱褙為裝潢蓋為馬大
年所誤然相沿久矣九成言裱褙十三科眉公曰裝潢
之佳自范曄始陸放翁跋漢隸言繇伯謩親裝標又云
裝褫白蓮圖癸辛襍識有内府裝褫分科格式有粘裁
摺界染古等又言闌道標合
卷軸引首後以綾貼褚曰贉　用修言有樓臺錦贉蠲
紙贉樗蒲錦贉唐人曰玉池緯畧言宣和殿畫磹卷即
贉也陶九成言贉卷紙有夾背蠲鸞綾引首裱裡姜牙
方拱疊勝八􁀙暈諸錦周密記莊宗古裱書畫有球路
柿紅龜背衲錦玉龍簪頂軸檀香桿鈿匣盛
燕尾袠標也　武帝紀注封禪金䇿石函金泥玉檢謂
以玉為檢束也一曰俗謂燕尾今世書袠簽公孫瓚𫝊
皂囊施檢注曰今俗謂之排公紹曰又今俗謂文章稿
為檢子以此觀之則是今手卷書套外之幐頭簽徐鉉
所言書函之蓋或同名耳今避御諱以簡字代之或省
畫作檢大約古之檢乃匣也後借以指束卷帶頭之小
褉或曰躞或曰籖即簽也而裁紙絹為書面題條亦謂
之籖其曰燕尾者蓋畫上之標帶也
負袠袠猶帙也或謂之沓黄長睿以為書㨭升菴以為
縚　隋志曰光武篤好文雅明章繼軌四方鴻生鉅儒
負袠自逺而至華陀别𫝊佗以線為書袠楊厚𫝊祖春
卿命子統曰吾綈袠中有秘記晉中興書曰傅𤣥盛書
有青縑袠布袠絹袠梁昭明有詠書帙詩六書故以為
施鞶袠又作帙即一字直一切隋正御書皆裝翦華綺
唐四庫皆有軸帶帙籖袠猶幐也書衣也今世謂之套
殻東觀餘論楊凝式賽過珊瑚樹一帖寫洛中僧房書
㨭上即書襻也避暑録話晏元獻不棄一紙千百為沓
諾皋記筆錔即筆套也宋志金輅有金鍍銅套筒始見
于此可知今曰套古曰沓一聲轉耳凡夫謂豅大長谷
也俗誤以大長二字合為套升菴引元稹從騎愛奴絲
布衫臂鷹小兒雲錦韜羣臣利己安僭差天子臨軒空
憫悼又徐幹七喻縣明珠于長韜亦音套智按大射設
吷朱極三鄭𤣥注韜指也而詩童子佩韘注𤣥又云韘
之言沓所以摳沓手指此知沓聲近套或借用縚升菴
未考及此故著之阮氏七録以五卷為一帙其制見此
金題書籖也　海岳書史云隋唐藏書皆金題玉躞智
按梁虞和論書表有金題玉躞織成帶注金題押頭也
猶今書面籖題也玉躞言帶頭小褉或以牙玉為之玉
筠詩靈圖白玉檢寶黄金題研北雜志張伯雨藏智永
月儀獻嵗神品上上後有明昌七印泥金題籖今在梁
溪倪元鎮家月儀索靖所書帖名董逌曾跋之
凡言軸帶者皆卷也　陸澄謂王儉曰君雖一覽便諳
然見卷軸未必多僕隋煬帝秘閣書上品紅琉璃軸中
品紺琉璃軸下品漆軸唐集賢院書會要注記隋舊事
用廣陵麻紙寫作蕭子雲體赤軸綺帶舊經籍志開元
時甲乙丙丁四部書各為一庫皆以益州麻紙寫經庫
鈿白牙軸黄帶紅牙籖史庫鈿青牙軸縹帶緑牙籖子
庫雕紫檀軸紫帶碧牙籖集庫緑牙軸朱帶白牙籖可
謂緑字金版之麗矣鄴侯架亦分四色牙籖文選注劉
歆七略曰尚書有青絲編目録亦謂軸帶帙籖也宋武
入關收苻姚書赤軸青紙
跋尾書卷尾也　卷前謂之序卷後謂之跋亦謂之書
後禇無量上言貞觀御書皆宰相書尾臣位卑請與宰
相聨名跋尾不從
一㢧一卷也　升菴曰㢧音周道書以一卷為一㢧智
按本出真誥而周音可疑孫愐尤韻丩篆作□説文糾
繆也将以此音一卷之㢧乎隋經籍志唐蓺文志何遜
集皆八㢧詩紀刻作􁚗字蓋縁陶九成説郛以㢧紀書
而作􁚗也黄伯思曰小宋太一宫詩仙圖幾弔開蓋誤
用㢧為弔也真誥所謂㢧即卷字陳景元據真誥以㢧
即篇字亦誤㢧蓋卷篆之省文耳則音周者皆因近糾
而誤也智又思書稱一函函本從□□從弓音□一㢧
蓋一□也省文作弓訛而為㢧
黄卷黄本也故曰鉛黄曰官黄　魏鄭黙制中經荀勗
因著新簿盛以縹囊書用緗素緗淺黄色也穆天子𫝊
序謹以二尺黄紙寫上會要天寶中勅御史依舊置黄
卷書闕失古人用黄卷者有誤可以雌黄減之又能防
蠧北齊書制五條寫于詔牘以版長二尺二寸雌黄塗
之狄仁傑云黄卷中方與聖賢對語李庾西都賦秘書
典籍品命校郎横閣三重闡正鉛黄謂黄卷也韋述蓄
書二萬卷皆手校定黄墨精謹宋崇文院白本書多蠧
崇文院者在左昇龍門即三館秘閣也祥符八年館閣
火移寓右掖門外曰崇文外院嘉祐命陳襄蔡抗蘇頌
陳繹編定遂用黄紙寫印正本以防蠧敗歐陽修提舉
三館秘閣寫版請降舊本遂詔龍圖天章寶文閣太清
樓管掌内臣檢所缺書録上于門下省謄寫以所寫黄
本一萬六百五十九卷黄本印書四千七百三十四卷
悉昭文館王洙有雌黄墨磨以少藤黄尤佳山谷詩拂
殺官黄卻有思謂黄本官書也坡詩硬黄小字臨黄庭
唐法帖皆用硬黄紙臨余謂即今棰油紙類
塗乙塗竄鈎止也　褚先生言東方朔用三千奏牘兩
人共持舉人主上方讀之止輒乙其處二月乃盡謂以
筆鈎斷畫止也開寶六年命盧多遜扈蒙張澹叅詳長
定循資格塗注乙二十條李義山韓碑詩曰㸃竄堯典
舜典字塗改清廟生民詩唐門下省給事中凡百官奏
鈔侍中既審則駁正違失詔勅有不便者塗竄而奏還
謂之塗歸李藩所争是也天聖二年陳從易等校太清
樓所藏十代興亡論妄加塗竄降職升菴以塗乙讀為
塗􁚈後訛作塗註然則開寶之分塗注乙何以分為
畫繪曰坐(音/諍)今作幀　晉書志東海氣如圓􁁊焦弱侯
曰􁁊俗作□絹畫在竹格也智按段成式説晉徐景于
宣陽門外拾得錦麝坐乃繡佛也升菴以為圓幀陸魯
望詩譜為聴琴閲閣因看海坐畫幀也焦所云竹格謂
棚子也今人以一幅為一幀非必在礬棚上也在格上
之坐人安從拾之坐即􁁊字韻寶引唐詩吳松一幀秋
山谷詩畫出西樓一坐秋陸放翁有跋画橙即□
油素上素也　揚雄四尺油素謂其光如油也説文素
白緻繒也小顔曰素謂絹之精白者用寫書劉向典校
書籍繕寫用上素古詩中有尺素書謂絹也生綃可以
作畫韓詩生綃數幅垂中堂李成工山水人以詩贈之
云六幅氷綃掛翠屏
紙絮一苫也古以𢷬絮為紙曰幡紙裁縑帛書也麻紙
生布作紙也榖紙榖樹皮也繭紙猶今之髙麗也　説
文曰紙從系氐聲古人書于帛故裁其邊幅如絮之一
苫釋名曰砥也古以𢷬絮漢和時蔡倫始用樹膚及敝
布魚網為之不始自蔡也初學記古以縑帛依書長短
隨事截之名繙紙以生布作紙絲綖如故名麻紙榖皮
紙亦曰楮楮乃扁榖榖乃桑榖楮皮宜為紙榖皮粗宜
為茵帳又有藤皮紙法書要録曰王羲之用蠶繭紙䑕
鬚筆書蘭亭唐國史補有繭紙韓駒詩王卿贈我三韓
紙謂髙麗紙也宣和殿書磹卷亦用繭紙今髙麗紙有
三等上者即宣徳鏡面箋也巵言曰班史稱赫蹏三輔
故事衛太子以紙塞鼻皆前于蔡倫倫和帝中常侍也
蕭子良云左子邑之紙研妙輝光在倫後東宫舊事皇
太子初拜給赤紙縹紅麻紙勅紙各一百唐髙麗嵗貢
蠻紙襯書卷日本國出松皮紙又大秦出蜜香紙一云
香皮紙微褐紋如魚子極香而堅韌晉武賜杜預萬畨
又有側理紙賜張華扶桑國芨皮紙中國有桑皮紙蜀
中藤紙江南竹紙楮皮紙黟歙凝霜紙浙中有麥􁁜稻
稈紙宋張永製紙尚方不及齊髙帝造銀光紙賜王僧
䖍段成式在九江造雲藍紙湘東王奉簡文紅紙二千
畨又特送五色紙三萬枚吳越有温州蠲紙烏程由拳
紙南唐有澄心堂紙細薄光潤為一時之甲智按趙希
鵠洞天清録宋有亳間烏絲欄歙之龍鬚紙黄白經箋
匹紙長三丈至五丈有藤白有觀音簾有鵠白有竹紙
元有彩粉有蠟箋羅紋箋皆出紹興白藤觀音出江西
希鵠元及明初叢書中誤刻宋人趙與時賔退録臨安
有漿粉紙謂之蠲紙言以榔汁蠲之也永樂于江西西
山造紙曰連七曰觀音紙有奏本出鉛山有榜紙出浙
之常山廬之英山松江潭箋不用粉造以荆川連褙厚
蠟石砑之新安倣造宋藏經箋皆此類大内各箋故不
如宣紙有楮皮者茸細而白可作畫有宣徳五年造素
馨紙印有桑皮者牙色有礬光者可書出紙則興國州
涇縣敝邑桐城浮山之左然皆名連四以其漸小耳東
坡志林曰竹紙古未有也王右軍竹葉帖長安水丘氏
𫝊寶之豈因其名而造紙邪今曰倣紙
造紙者謂之抄紙幅謂之畨　治楮者漚之投黄葵之
根則釋而為淖麋酌諸槽抄之以簾其薄者單抄再抄
厚者至五抄六抄覆諸煏乾而揭之右軍守會稽謝公
乞箋紙庫中有九萬版悉與之杜暹為婺州參軍吏以
紙萬畨贐受百畨張華博物志賜側理紙萬畨集賢院
學士大府供紙五千畨陳後主供智者藤紙一墮今人
以折成葉子者謂之版其大者謂之畨百張謂之刀五
百謂大刀
􁏵㡗即赫蹏一作􁸛綈赩蹄赤紙也　成趙后𫝊發篋
中藥二枚赫蹏書孟康曰蹏猶地也染紙令赤應劭曰
薄小紙也晉灼曰今謂薄小物為赫蹏又曰赤紙又作
􁏵㡗廣韻韻會皆載之西京雜記稱薄蹏􁏵(音/赫)或作􁸛
綈則以説文􁸛大赤也升菴作赩蹄又引太公丹書左
𫝊丹書注近世魏律縁坐沒為樂工雜户者皆赤紙為
籍其卷以鉛為軸此丹書之遺乃古人之法律書名升
菴自名其書曰丹鉛果取諸此亦自不佳陳晦伯特辨
丹書非法律書
陟釐一作側理陟俚苔紙也　晉武賜張華側理紙南
越以海苔為紙其理側故名王子年拾遺記云本陟釐
紙漢人語訛爾又作陟里隂勁弦收入支韻陸友仁引
漢人言陟俚
蜀雲母箋薛濤之遺也　濤本小箋而今則與連四同
式但加礬與雲母粉耳韓浦有十様鸞箋出益州之詩
升菴引作十様蠻箋元瑞譏之不知升菴乃依箋譜亦
非自改也成都古今記載其目曰深紅粉紅杏紅明黄
深青淺青深緑淺緑銅緑淺雲凡十様又有松花金沙
流沙彩霞金粉桃花冷金之目蜀志王衍以霞光箋賜
張蠙又有百韻長箋學士箋短于百韻薛濤箋短可書
四韻又元稹寄薛云菖蒲花發五雲髙今世所重薄則
澄心堂厚則髙麗繭其次則無灰連四紙若古所稱五
色霞光之類尤為可惡百年後墨皆脱落當以白版心
紙為貴智按東坡志林又言川中布頭箋冠天下唐國
史補言蜀之麻面屑末滑石金花長麻魚子十色箋費
著蜀箋譜言謝公箋在薛濤先謝司封景初師厚所造
也元美何不引此
唐用綾紙麻紙藤紙又用銷金牋金鳳紙魚牋花牋
黄紙除官自劉宋泰始二年版不能供始用黄紙陳制
銓選補用以黄紙録名八座通書奏可以名帖鶴頭版
此徐陵所謂黄札易營也六曲注勅用黄麻紙勅㫖論
事勅勅録用黄藤紙書用絹貞觀中始用黄紙寫勅制
李肇翰林志凡赦書立后儲拜免公相並白麻紙雙日
起草隻日宣鄭絪奏故事惟封王命相用白麻唐初将
相官告用銷金紙及金鳳紙書之餘皆魚牋花牋又曰
凡賜予徵召宣索處分曰詔用白麻紙慰撫曰書用黄
麻紙薦告詞文用青藤紙朱書謂之青詞宰相及使相
告用色背綾金花紙節度用白背綾金花紙命婦金花
羅紙元和八年吏部定官告紙軸之色物所云背綾即
今裱綾也今時誥勅自五品以上用五花乃文思院織
成五雲綾每軸分段間色其詔勅則用墨攔黄紙疑耀
曰顔文忠公于公牒背作文稿黄長睿于雞林紙背倣
索靖書予獲校秘閣如宋版書治平類書四十卷皆元
符二年公私文牒故紙
烏絲箋之画欄者也　自六朝即用欄墨後或以花為
欄霍小玉𫝊越州姬烏絲欄素段三尺授李生生授筆
成章李肇曰宋亳間有織成界道絹素謂之烏絲欄朱
絲欄許渾有烏絲欄手書詩見海岳書史廣川跋云翟
湛嘗以烏絲欄求魯直書蘇子瞻淵明詩
墨以九蒸萬杵為貴松烟鹿膠今失久矣　輟耕録曰
上古竹挺㸃漆中古以石磨汁魏晉時始有墨丸乃漆
烟松煤為之晉人用凹心硯者欲貯瀋耳自後有螺子
墨巵言曰韋誕之墨一㸃如漆六朝無過張永五季無
過奚超及其子廷珪(廷珪在南/唐賜姓)宋有常和沈珪陳贍皆
妙品也張遇以龍香劑進御有隠君子王迪者止用逺
烟鹿膠而自有龍麝氣當勝之至潘谷而妙駸駸乎廷
珪流亞矣元朱萬初又谷流亞也蘇浩然澥自製墨皆
作松紋皴皮堅緻如玉石王迪流也宋徽宗蘇合烟墨
法至金章宗乃以蘇合油搜烟為之價同黄金宣廟有
龍鳳大定外有查文通龍忠迪方正蘇眉陽羅小華汪
中山邵青丘及子格之方于魯程君房汪仲嘉吳左干
丁南羽今則潘嘉客方凱吳名望去塵墨法曰虬松取
烟鹿膠相揉九蒸回澤萬杵力扣古用松烟今用油烟
古自製鹿膠今用廣膠矣桐油乃黑菜油則白䄷油䄷
烟者輕五䄷油一䄷烟者重以漆與紫草入油六石得
一石烟則望之碧而日中紫矣自謂敵程君房其法不
用氷麝而止用豬膽萬杵之以氷麝能奪墨之色也試
法磨各墨于研俟其乾置水中則上者乃黑次則逈白
惟李廷珪作藍色
聿即筆後人加竹　周公綏管夫子絶筆蒙恬始為筆
兔毫筆也有柱有被有心有副右軍筆經曰中山兔肥
毫長故可用世𫝊張芝鍾繇用䑕鬚筆嘗謂東晉已失
中原右軍安能必得中山毫蘭亭用繭紙䑕鬚筆書繭
紙或泛溟來乎博物志有虎僕毛筆山嶺外少兔以雞
雉毛亦妙子瞻所云三錢雞毛筆也又云蜀石䑕曰􁉶
毛可為筆眉公妮古錄宋時有雞毛筆檀心筆小兒胎
髮筆猩猩毛筆䑕尾筆狼毫筆筆有四徳鋭齊健圓今
人毫少而狸檾倍之安見徳乎古有以金以銀斑象玳
瑁玻瓈鏤金為管或緑沉漆管棕竹紫檀花梨管然皆
不若白竹之薄標者最便持用南朝有姥善作筆開元
中筆匠名鐵頭宣州有諸葛髙常州許穎謂栁學士不
如右軍父子者諸葛也近時陸繼翁王古用皆湖人住
南京吉水有鄭伯清吳興有張天錫今俱失𫝊其妙
散卓者□筆也　廣川引皇象曰欲作草書漫漫落落
宜得精毫□筆宛轉不叛散者張友正草字用筆過為
鋒長□音而兗切即借作耎字山谷書吳無星筆言能
作無心散卓若提筆去紙則諸葛筆敗矣侍其瑛亦能
之南陽張乂祖喜用郎奇棗心散卓作瘦勁字此總謂
宛轉滿志耳彦逺論書言右軍有行草分寸即縣筆之
用也其跋張旭郎官石柱記言􁀙(音/樹)鋒鱗勒峻磔抑左
升右仰䇿輕揭𦂳䟐(音/立)闇收此君固善形容用筆矣
研即硯也今以端石為上　博物志引硯譜載天下之
硯四十餘品以青州紅絲石硯為第一端州斧柯山石
為第二歙州龍尾石為第三自漢天子用玉硯魏武有
純銀參帶臺硯張華于闐青鐵硯栁公權用青州石末
而次絳州後始重端歙臨洮又有澄泥硯未央瓦銅雀
瓦正謂其澄泥也自今論之細潤發墨總不如端而歙
次之駝磯廬山以次皆不及也吳曾云許渾自廣至新
興詩云洞丁多斵石蠻女半淘金自注云端州斵石李
賀硯歌云端州石工巧如神踏天磨刀割紫雲李肇曰
端溪紫石硯天下通用程泰之曰歙龍尾硯李主創之
唐未見也見王中舍硯譜東坡破栁公權青州石末之
論劉原甫證李士衡天寶端石之偽葉少藴譏歐陽公
之稱歙石則端之妙由來久矣端州以欽宗時升為肇
慶府杜綰曰石出斧柯山靈羊峽對望山也凡四種曰
巖石曰小湘石曰後厯石曰􁀙坑西巖之下巖為勝龍
巖乃唐初取硯處色紫而不及下巖其眼有暈數十重
他眼色黄又曰大秋風小秋風曰桃花諸類今肇慶水
坑尚在有将軍坑梅花坑老坑諸坑以水巖為最辨之
以蕉葉白火納文為真此亦石病其全色者尤妙特其
紫色淡耳張世南論端石硯有火黯即火納也其他曰
屏風背色紫而石堅磨之即滑不如水巖之嫩而有鋒
也朱子暇宦此最留心水坑石有理横斷者極發墨宋
所未有又何取乎硯山哉陸文裕曰洮河緑石出洮州
衛上關西與西畨接境唐以來名人採以製硯宋失其
地故士夫尤貴重之色有淺深體有老嫩猿頭斑𤓰皮
黄蚤子紋者為佳雪花無景者不足貴今泯州亦産硯
石似一類云元美言得周益公硯有洮瓊二字唐開元
間獵人葉氏得石于長城里琢為硯遂聞天下山在羊
鬬嶺之巘兩水夾之水盡處乃産硯石有坑一曰𦂳足
次曰羅紋今呼為舊坑又次曰莊基三坑相去百餘步
而石品逈異舊坑又自為三曰泥漿曰棗心曰緑石去
舊坑纔數尺而石品復異自莊基北行二里泝溪而上
曰眉子坑則東坡所歌者今在水底不可斵矣舊坑絲
石為上生在石中斵者先頑石次得硯材然極粗工人
名曰麤麻石石心最𦂳處為浪出至慢處為絲愈慢出
為羅紋故曰𦂳處為浪慢處為絲如木理然然絲之品
不一曰刷絲曰内裏絲曰叢絲曰馬尾絲獨吐絲為奇
正視之疎疎見黑㸃如洒墨側視之刷絲燦然工人謂
之硯寶蓋石之精云惟棗心坑或有之他産則劣故三
衢絲石黑而頑南路絲石暗黝綿潭絲石浮而滑夾路
絲石紅而枯水池山絲石枯而燥皆不甚宜筆墨云宋
謝暨知徽州時嘗于舊坑取石貢理宗初坑上嘗有五
色雲氣如錦衾郡檄隨雲所覆處斵之得佳石有白文
繞兩舷宛如二龍既發為硯雲氣不復見矣
秦以前印璽通名漢以來章與印亦分矣　運斗樞曰
舜為天子黄龍負璽世本曰魯昭始作璽歐陽作五代
史曰玉璽𫝊授遂古無聞則直不信耳鄭注璽節今之
印章也衛宏曰秦以前民皆以金玉為印龍虎鈕惟其
所好秦以來天子始獨以璽獨以玉漢舊儀云諸侯王
黄金璽槖佗鈕列侯三公前後左右将軍黄金印龜鈕
文曰章中二千石銀印龜鈕千石至二百石皆銅印鼻
鈕文曰印建武則諸侯王皆金印陳制金章或龜鈕貔
鈕豹鈕銀章或龜鈕熊鈕羆鈕羔鈕鹿鈕銀印或珪鈕
兔鈕銅印率環鈕吾衍云漢有摹印篆其法方正王球
嘯堂集古録所載古印正與相合凡屈曲盤回唐篆始
如此今碑刻有魯公官誥尚書書省印可考其説漢晉
印章皆用白文大不過寸許朝爵印文皆鑄蓋擇日封
拜可緩者也軍中印文多鑿蓋急于行令不可緩者也
古無押字以印章為官職信令唐用朱文古法漸廢至
宋南渡絶無知此者故後宋印文皆大謬白文印皆用
漢篆軒亝等印古無此式唯唐李泌有専居堂白文玉
印三字屋扁唐印有之字印不當用印字以亂名漢張
安字幼君有印曰張幼君(右一/左二)唐吕温字化光有印曰
吕化光李陽冰曰摹古之法有四曰神曰竒曰工曰巧
趙彦衛云古印文作白文蓋用以印泥紫泥封詔是也
今之米印及倉敖印近之矣自有紙始用朱字間有為
白字者通典云北齊有木印惟以印籍縫今齪合縫條
印蓋原于此秦有八體書三曰刻符即古所謂繆篆五
曰摹印蕭子良以刻符摹印合為一體徐鍇謂符者竹
而中刻之字形半分理應别為一體摹印屈曲填密則
秦璽文也子良誤合之宣和譜四卷楊充一圖書譜一
卷又名集古印格王厚之復齋印譜顔叔夏古印譜二
卷姜䕫集古印譜一卷吾衍古印文二卷趙孟頫印史
二卷今日去古愈逺而印章必篆方填之法必本秦漢
世多以篆入楷吾所不安而刻印倣古則雖竒無碍也
真能好古者以意為之亦有繆篆古意不然者雖倣古
亦時人耳豈故作爛碎漫滅遂為秦漢邪顧元方魏子
一嘗作厚邊細篆朱文曰倣秦未識印吾衍曰漢晉印
白文唐用朱文古法漸廢而秦反先作朱文乎或後人
以朱倣白而相𫝊承之張舜民言唐印文絲髮今如筯
八龍雲篆玉籙蘂書皆道家之書也路史所謂靈書玉
劵聖紀所謂金壺墨汁猶之河圖所謂緑圖黄章也
道門大論有三元五徳八會成飛天之書紫微夫人説
八龍雲篆是根宗所起曰玉籙曰琅蚪瓊文曰琅簡蘂
書曰福連之書曰白銀之編皆無始之文也此等俱後
人所造蘂從草又從木複矣路史有靈書八會三洞蒼
元經玉劵十華言三皇之印也聖紀云浮提國善書二
人出金壺墨汁老君以寫道經河圖云黄帝夢兩龍挺
白圖齋□視之天老跪而授之名曰録圖一作緑圖舜
以大尉即位黄龍五彩負圖以白玉為檢黄金為繩紫
芝為泥章曰天黄符璽又曰龜負赤甲青文宛委書言
赤文緑字杜撰何問然賦頌家用之
宋段義元楊恒所上之𫝊國璽非秦璽也永和復歸江
左者晉璽也自兩燕𫝊六朝隋謂之神璽者慕容璽也
劉裕得之關中者姚秦璽也女貞所獲者石晉璽也則
𢎞治熊翀所上者可知矣　升菴云元朝至元三十一
年木華黎曾孫碩徳卒其妻出古玉印貨之中丞崔彧
秘丞楊桓辨其為𫝊國璽上之慎按秦始皇之璽一曰
皇帝夀昌一曰既夀永昌已𫝊疑有二矣至朱梁亡入
于後唐又唐主存勗謀即位魏州僧以𫝊國璽獻遂即
位則後唐之璽蓋有二也必有一贋矣是以今日既曰
與潞王從珂同焚于洛陽之真武樓矣而他日段義又
得之以為宋哲宗獻今日既曰入金與金哀宗同焚于
蔡州之幽蘭軒矣而翟朝宗又得之以為宋理宗獻若
果贋而酷肖則徽宗正衒名受欺者又何疑其檢無螭
角無缺卻之不用而别制定命璽乎即贋跡在宋屢敗
露矣而元之崔彧楊桓又何得之寡婦而獻之余意桓
著六書統必私刻之謀于崔彧而托為之欲迎合皇太
妃以翊戴成宗為此昡曜耳按通典云秦得藍田白玉
為璽曰受天之命皇帝受昌孫堅見甄官井上光浚得
漢𫝊國璽文曰受命于天既夀永昌又按北齊制𫝊國
璽鳥篆書文曰受天之命皇帝夀昌漢書注衛恒曰秦
璽題是李斯書其文曰受命于天既夀永昌十國紀年
晉開運末北軍侵境少帝重貴遣其延煦獻𫝊國璽于
遼主訝其非真宋哲宗元符元年五月咸陽民段義劚
地得玉璽蔡京及講議官十三員奏曰皇帝夀昌者晉
璽也受命于天者魏璽也有徳者昌唐璽也惟徳元昌
者石晉璽也則既夀永昌者秦璽可知夫京輩何憚于
欺人乎困學紀聞周恭叔跋秦璽文曰嗚呼斯乎其刻
畫吾忍觀之哉李微之曰秦璽者李斯之魚蟲篆也其
圍四寸至漢謂之𫝊國璽迄于獻帝所寶用者秦璽也
厯代皆用其名永嘉之亂沒于劉石永和之世復歸江
右者晉璽也太原之末得自西燕更涉六朝至于隋代
者慕容璽也(隋謂之/神璽)劉裕北伐得之關中厯晉暨陳復
為隋有者姚秦璽也開運之亂沒于邪律女真獲之以
為太寶者石晉璽也蓋在當時皆誤以為秦璽而秦璽
之亡則已久矣𢎞治十三年熊尚書翀為副都御史節
填陜西八邊見寶氣公命掘之得古玉璽一顆文有受
命于天既夀永昌八字納之天啓時亦出玉璽此亦河
圖之天黄符璽也善哉山東太學生周敬心之䟽乎守
位曰仁仁乃寶耳天子豈畏白版之目哉至郭海嶽贊
歎蒙古用本國篆乃興王之制印藪曰秦小璽疢疾除
永泰休萬夀寧螭鈕國子博士文承夀曰九字成文制
作精妙其書乃李斯小篆舊藏沈石田處既歸陸昇平
後為袁尚之所得今在顧光禄處遭火變黑色矣此小
璽之真偽不可知而又云秦得楚卞和璧命篆玉人孫
夀刻之即𫝊國璽則不問而知其妄矣東觀記載馬援
上光武書言臣所假伏波将軍印書伏波大文外嚮城
皋令印皋字為白下羊丞印四下羊尉印白下人人下
羊即縣長吏印文不同恐天下不正者多符印所以為
信所宜齊同荐曉古文字者事下大司空正郡國印章
後千餘年嵯峨山中得古印十餘塗金駝鈕文如援書
此與秦小璽皆一類宋曾三異同話録王莽遣将率易
單于印曰漢賜單于璽武后改璽為寶
填篆方填書也　書史曰填篆者周之媒氏以仲春之
月判會男女則以此書表信□來及魏明帝使京兆韋
仲将㸃定芳林苑中樓觀王廙王隠皆云字間滿密故
云填篆亦曰方填書今用九疊文乃時制也其他圖書
用小篆而改體向方謂之滿白皆其遺法
半通半章也　揚子法言不由其徳五兩之綸半通之
銅亦泰矣仲長統昌言身無半通青綸之綬注十三州
志曰有秩嗇夫得假半章即半通也
銀黄謂先銀印而後金也銀艾謂銀印艾綬也　陳鉅
昌曰前漢書黄金印銀綬是謂銀黄此非也綬無言銀
者按楊僕𫝊懐銀黄垂三鈕夸鄉里蓋有銀印又有黄
金印也張真曰吾十腰銀艾銀即印艾即綬亦非定指
緑綬也漢印小多佩之如朱買臣見會稽太守章是也
此後稱金紫銀青則腰帶魚袋之類
古以泥封檢而印之曰斗檢封　周禮司市注璽節章
如今斗檢封矣疏曰案漢法斗檢封其形方上有封檢
其内有書則周時印章上書其物識事而已説文檢書
署也徐曰書函之蓋也三刻其上繩緘之然後填泥題
書而印之漢書金泥玉檢後漢公孫瓚𫝊皂囊施檢後
用紙作黏黏而印之殊為省事
封函用泥後以為印色　輿地志漢封詔璽用武都紫
泥續漢書金泥水銀和金為泥也東都記曰鄧訓好用
黎陽青泥據徐鉉曰填以泥題書而印之後縁此以印
調色封之亦曰泥晉為詔以青紙紫泥即印色也今部
堂用紫粉印寶則用硃
　
　通雅卷三十二
欽定四庫全書
　通雅卷三十三　　　　　明　方以智　撰
　　器用(古器/)
古器有款識謂其有窾而可識也山文葉文雲雷鈿窠
綰綽篆識皆款識也　巵言曰款是隂字凹入者識是
陽字挺出者此因博古圖之説也博古圖又云款在外
識在内夏器有款有識商器無款無識識音熾智按始
于爾雅鼎款足謂之鬲史封禪書汾隂巫錦掊視得鼎
大異于衆鼎文鏤無款識注師古曰款刻也識記也説
文□從□省毛氏曰從出省從土作款今作欵本象出
氣紆曲因以肯䏿加穴為窾而誠款因之然古通也莊
子導大窾又用款啟寡聞之人即窾䏿也司馬遷𫝊實
不中其聲者謂之款注空也後人因此見器之形製謂
之款様蓋謂其有款而可識凹凸附會之説也井觀瑣
言曰宣和博古圖天子好之童蔡逢迎之幾何不偽古
器仰曰山文俯曰葉文因山文向上葉文垂下而立此
名也雲回相綰綽古銘借其義用祈綰綽後人謂其地
曰鈿窠或又分花紋為款篆刻為識皆因形分立之名
古器謂之匫辯之者固有其道也　説文□古器也呼
骨切箋曰今謂骨董即匫董之訛也九成引張子賢曰
辯古器則有所謂款識臘茶色朱砂斑真青緑井口之
類方為真古其製作有雲紋雷紋山紋輕重雷紋垂花
雷紋鱗紋細紋粟紋蟬紋黄目飛㢘饕餐蛟螭虬龍麟
鳳熊虎龜蛇鹿馬象鸞䕫犧蜼鳬雙魚蟠虺如意圜絡
盤雲百乳鸚耳貫耳偃耳直耳附耳挾耳獸耳虎耳獸
足䕫足百獸三螭穟草瑞草篆帶(若虯結/之勢)星帶(四旁飾/以星象)
輔乳(鐘名用以/節樂者)碎乳(鐘名大乳三十六/外復有小乳周之)立䕫雙䕫之類
凡古器制度一有合此則以名之如雲雷鐘鹿馬洗鸚
耳壺之類是也如有款識則以款識名如周叔液鼎齊
侯鐘之類是也古器之名則有鐘(大曰特中曰/鎛小曰編)鼎尊罍
彞舟(類洗而/有耳)卣(音酉又音由中尊器/也有攀蓋足類壺)瓶爵斗(有耳有流/有足流即)
(觜/也)巵觶(之豉切/酒觴也)角(類彝而/無柱)桮敦簠(其形/方)簋(類鼎而矮/蓋有四足)豆
甗(牛偃切無/底甑也)錠(徒徑切又/都定切)斚觚鬲(形製同鼎漢志/謂空足曰鬲)鍑(才/宥)
(切玉篇云似釜而大/其實類小瓮而有環)盉(戸戈切又胡卧切盛五味之器/也似鼎而有蓋有觜有執攀)
壺(其類有四曰員/曰匾曰方曰盪)盫(於含切覆蓋也似洗様/而腰大有足有提攀)瓿(蒲後切/類壺而)
(矮/)鋪(類豆鋪陳/薦獻之義)罌(類/釜)鑑(盛水器上方如斗鏤底/如風忩下設盤以盛之)匜(代支/切沃)
(盥/器)盤洗盆鋗(呼𤣥切類洗玉/篇云小盆也)杅磬錞鐸鉦(類鐘/而矮)鐃戚鐓
(飾物/柄者)奩鑑(即/鏡)節鉞戈矛盾弩機表坐旂鈴刀筆杖頭蹲
龍(宫廟乗輿之飾/或云闌楯閒物)鳩車(兒戲/之具)提梁龜蛇硯滴車輅托轅
之屬此其大槩趙希鵠洞天清録集古鐘鼎彞器辯云
夏尚忠商尚質周尚文其制器亦然商器質素無文周
器雕篆細密此固一定不易之論而夏器獨不然余嘗
見夏琱戈于銅上相嵌以金其細如髮夏器大抵皆然
嵗久金脱則成隂窾以其刻畫者成凹也銅器入土千
年純青如鋪翠其色子後稍淡午後乗隂氣翠潤欲滴
間有土􁃠處或穿或剥並如蝸篆自然或有斧痕則是
偽也銅器墜水千年則純緑而瑩如玉未及千年緑而
不瑩其􁃠處如前今人皆以此二品體輕者為古不知
器大而厚者銅性未盡其重止能減三分之一或減半
器小而薄者銅性為水土蒸淘亦盡至有鉏擊破處並
不見銅色惟翠緑徹骨或其中有一線紅色如丹然尚
有銅聲𫝊世古則不曾入水土惟流𫝊人間色紫褐而
有硃砂斑甚者其斑凸起如上等辰砂入釜以沸湯煮
之良久斑愈見偽者以漆調朱為之易辯也三等古銅
並無腥氣惟上古新出土尚帶土氣久則否若偽作者
熱摩手心以擦之銅腥觸鼻偽古銅器其法以水銀雜
錫末即今磨鏡藥是也先上在新銅器上令勻然後以
釅醋調細碙砂末筆蘸勻上候如臘茶面色急入新汲
水滿浸即成臘茶色候如漆急入新水浸成漆色浸稍
緩即變色矣若不入水則成純翠色三者並以新布擦
令光瑩其銅腥為水銀所匱並不發露然古銅聲微而
清新銅聲濁而閧不能逃識者之見薛尚功款識法帖
及廣鐘鼎韻宣和博古圖吕大臨考古圖王球嘯堂集
古録黄睿東觀餘論董逌廣川書跋等書皆當熟味徧
參而斷之以經庶可言精鑒也今宣銅罏永成宣嘉之
窑器果園厰漆器宫川扇蘇金扇鏤版之書北源庿岕
之製皆精于古
得董得鞛即得寶也匫董之原也　郭朝請曰唐引船
歌曰得董紇那邪紇那得董邪河裏船車□(即閙字/見玉篇)揚
州銅器多得董之得音丁紇反又按唐𤣥宗幸望春樓
觀韋堅新潭陜尉崔成甫錦半臂缺胯緑衫裼之紅袹
首居前船唱得寶歌胡身之注曰先是俚歌曰得體紇
那邪其後得寶符于桃林成甫乃更紇體歌曰得寶歌
又按計有功唐詩紀事作紇囊得體邪體音都童反則
得體即得董又按太真外𫝊敘此事曰製曲曰得寶子
又曰得􁀙􁀙方孔反考字書絶無􁀙字恐是鞛字乃琫
之俗文因思鞛董聲近觀成甫因得董為得寶可知唐
人方言呼寶為鞛而得董紇那之音即今骨董二字之
原靈詧討賀莫達干立黑姓骨咄則此語從外國來唐
宋小紀又有骨篤犀故轉為骨董而説文有匫字古器也
其唐人所附乎指南引名物考言惠州有骨董羮則鶻
突羮耳南齊書扶南𫝊遣那伽仙獻瑠璃蘇鉝二口或
曰鉝即􁀙然無據或曰􁁊撈轉為搜拉之聲御覽載林
邑記蘇鉝音正乃立之訛
古以鼎為重器本象作□　伯厚似孫詳載諸名升菴
抄之無所考辯元美元瑞俱未有定論兹約存其槩耳
别集諸公辯難自為一目以備參考子華子黄帝采銅
首山鑄神鼎曹植有黄帝三鼎贊墨子夏后鑄鼎四足
而方説文禹鑄鼎荆山之下帝王世紀在馮翊懐徳之
南史記武王命南宫括史佚展九鼎寶玉威烈王二十
三年九鼎震後漢郡國志雒陽東城門名鼎門九鼎所
從入唐志許康佐九鼎記四卷書目陳太子中庶子鹵
荔撰鼎録一卷録自古鼎形象款識始于夏九鼎終于
王羲之書鼎崔駰達㫖注蔡邕銘論曰吕尚作周太師
封于齊其功銘于昆吾之鼎墨子耕篇夏后開使飛㢘
鑄于昆吾使翁難雉乙卜于白若之龜龜曰鼎成四足
而方不炊而自亨不舉而自藏不遷而自行乙又言兆
之繇曰饗矣逢逢白雲一南一北一東一西九鼎既成
遷于三國鼎録太公于渭水得玉潢鑄一鼎刻其文曰
璜鼎外紀及説苑吕覽湯時大旱翦髮斷爪身嬰白茅
禱桑林持三足鼎楚詞天問縁鵠飾玉注伊尹修飾玉
鼎以事湯智按此因伊尹負鼎于湯而附會此説論詳
别條淮南周鼎鑄倕使銜其指明大巧之不可為也吕
氏春秋周鼎著饕餐有首無身周鼎著䑕令馬履之為
其不陽也明堂位崇鼎貫鼎大璜封父龜天子之器也
周膳夫注牢鼎九陪鼎二左傳昭七年晉賜子産莒之
二方鼎金石録有方鼎銘藏岐山張舜民云夏時器也
服䖍云鼎三足則員四足則方吕氏春秋齊攻魯求岑
鼎魯君載他鼎以□齊侯弗信史記秦武王與孟説舉
龍文赤鼎韓非子齊伐魯索讒鼎魯人以其雁□謂贋
也智按此即吕覽岑鼎一事他如正考父鼎郜鼎齊甲
父鼎吳夀夢鼎晉刑鼎衛舒鼎見左傳衛孔悝鼎銘見
祭統鼎録蕭何為丞相鑄一鼎大如三石罋自表己功
郊祀志夏六月汾隂巫錦為民祠魏雎后土營旁見地
如鈎狀掊視得鼎迎至甘泉至中山晏温有黄雲有麃
過議尊寶鼎東方朔𫝊夏育為鼎官宣帝時美陽得鼎
獻之神爵元年為周康寶鼎立祠未央宫中明帝永平
王雒山出寶鼎廬江太守獻之東觀記廬江獻鼎詔召
鄭眾問齊桓公之鼎在柏寢臺見何書春秋左氏有鼎
事幾眾對狀除郎中郡國志汝南鮦陽注皇覽曰永平
中葛帔城北祝里社下于土中得銅鼎而銘曰楚武王
之冢竇憲𫝊南單于遺獻古鼎容五斗旁銘曰仲山甫
鼎橋𤣥三鼎東鼎銘建寧二年八月丁丑延公入于玉
堂前廷為司空中鼎銘曰四年延公登于玉堂前為司
徒西鼎銘曰光和元年延公入崇徳前殿為太尉晉成
帝咸和元年宣城春穀縣山岸摧獲石鼎咸康八年廬
江春穀縣留珪夜見光取得玉鼎元嘉十三年武昌縣
章山出神鼎江州刺史南譙王義宣以獻二十一年新
陽獲古鼎有篆書四十二字雍州刺史蕭思話以獻泰
昭五年南昌獲古銅鼎容斛七斗王景文以獻七年義
陽獲銅鼎吳赤烏寶鼎出臨平湖又出東部􁰤縣南齊
永明二年丹水上下得古鼎一枚唐貞觀二十二年泫
水獲古鼎開元十三年萬年人王慶築垣獲寶鼎五獻
之二十一年眉州獻寶鼎縣本汾隂開元十年獲寶鼎
更名冊府元龜云獲古銅鼎二其大者容一斗咸平三
年乾州獻古銅鼎句中正與杜鎬詳其文曰維六月初
吉史信父作鬵甗期萬年子子孫孫永寶用宋祥符五
年南康軍獻古鼎皇祐五年鑄鼎十有二員丘用五宗
廟七又作鸞刀命阮逸胡瑗鑄劉敞為新律鐘鼎鸞刀
銘崇寧三年以魏漢津言鑄鼎中曰帝鼐八方曰蒼彤
晶寶魁阜牡風上為鼐銘帝鼐曰隆鼐八鼎曰育明藏
正健順龢潔宣和元年安州得商六鼎上之大觀三年
以鑄鼎之地作寶成宫寶籙宫神霄殿遂為十八鼎博
古圖厯代之鼎形制不一有腹著饕餐而間以雷紋者
父乙鼎之類是也有鍊色如金著飾簡美者辛鼎癸鼎
之類是也有縁飾旋花竒古可愛者象形鼎横戈父癸
鼎之類是也有密布花雲或作雲雷迅疾之狀者晉姜
鼎雲雷鼎之類是也有隠起饕餐間以雲雷或作細乳
者亞虎父丁鼎文王鼎王伯鼎之類是也或如孟鼎之
侈口中鼎之無文伯碩史頙鼎之至大金銀錯鼒之絶
小或自方如簠或分底如鬲或設蓋如敦曰崇曰貫則
名其國也曰讒曰刑則著其事也曰牢曰陪則設之異
也曰神曰寶則重之極也智以讒與饞通或作岑可知
其借矣宣徳銅爐最貴濾十二次鎔于鋼格滴格下者
鑄爐餘作他器初倣宋燒斑已用䗶茶本色或栗笳棠
梨褐而末以淡勝其款皆備以乳足㦸魚耳為雅色若
藏經紙而橘皮發光畜火愈妙彩爛善變不似青緑鼎
彝之安銀膽也真適用之神品哉
□手舉酋也　周禮疏彝尊同是酒器盛鬯者為彞盛
酒者為尊堯衢尊虞泰尊夏山罍殷著尊周犧尊著無
足之尊也周有六尊六彞夏琖殷斚周爵夏雞夷龍勺
殷疏勺周黄目蒲勺夏樽周又有兕觥大尊山尊大罍
瓢齎修概散瓢齎甘瓠割去抵以齊為尊修概散皆漆
尊也詩稱金罍束晳引周公流水汎酒逸詩羽觴隨波
魯有四代尊博古圖有父乙祖乙祖丙父戊祖己巳舉
爵商觚十六商觶三周乙舉尊觶謂之舉也犧象尊全
作犧牛形而開背為尊鄭阮之謬灼然矣鳬尊瓢尊䕫
龍尊犧首罍素犧罍象首罍周斚一十五又有著尊壺
尊龍鳳方樽蓋商器也漢桂尊秦尊梁孝王有□(即/罍)尊
髙紀奉玉巵古作觝師古曰觝飲酒員器也博古圖有
漢建光巵銘曰建光中室有四又漢犧首杯瓠斗螭首
巵雲雷巵蟬紋巵又有漢虎斚髙克尊銘師艅尊銘穆
卣銘曰是寶尊彞子象之子洪作旅卣王錫賔朋用作
毋乙彞梁劉之遴獻古器四種于東宫其一鏤銅鴟夷
􁀙二銘曰建平二年造二金銀錯鏤古樽二篆銘曰秦
容城侯適楚之嵗造與元封龜兹澡灌初平澡盤為四
智按龜兹豈知漢篆此器之偽明矣齊劉悛于司州得
古禮器銅罍瓶豳山銅罍樽銅定鐘各二獻之漢有岐
山銅器章帝章和中出河内悛勔之子非真長也
倅樽副尊也猶之從彞也　韓詩外𫝊晉平公使范昭
觀齊昭願得齊君之倅樽以為夀晏子曰撤去樽孔子
曰不出俎豆之間折衝千里智按周禮以倅為副此云
倅樽必副尊以盛酒也文王方鼎單鼎作尊彞又曰作
從彞何也尊彝宗彞也從去聲即陪鼎之意乃副尊也
罍為大尊獸尊大尊也　凡上尊曰彞中尊曰卣下尊
曰壺彦逺曰傳曰彞卣罍器也觀上中尊則罍為大尊
可知其制皆云回後因以名甕而壺亦稱尊壺昆吾圜
器也古廷設罍泌水戴延西征記太極殿有大銅樽容
三十斛石虎正會有白龍樽作金龍于東箱樽受龍口
受五十斛晉元會設白獸樽杜舉遺式也唐回紇𫝊貞
觀二十一年陳十部樂設髙坫置朱提瓶其上潛泉浮
酒自左門通坫注之瓶轉受百斛鐐盎回紇數千人飲
畢尚不能半朱提音殊時諸葛書曰漢嘉金朱提銀唐
之曲州今敘州府城西有朱提山唐有鶴尊背上注酒
則一足倚宋有百寶酒船大抵唐宋皆倣三代鑄尊罍
巵卣之類入博古圖皆三代也白獸樽即白虎尊唐諱
虎作武或作獸
鼎爵卣觶可名舉者杜舉之類也　李公麟得古爵于
夀陽紫金山腹有二字曰己舉王玠獲古爵于洛下有
二字曰丁舉廣川跋周舉鼎曰己爵為舉丁卣為舉此
鼎亦名舉凡可舉以進皆曰舉杜簣謂之杜舉是也新
平張氏得癸舉人以為觚乃觝也
䜌餗鼎糝鼎也　宋鼎銘曰宋公䜌作餗鼎又宋夫人
鼎銘曰宋君夫人之餗􁀙鼎又有叔䜌鼎廣川曰竹書
有宋景公䜌而史為頭曼孫炎以䜌為頭曼合聲今考
班固漢書猶有兠䜌亦著其聲如此古有左鼎陪鼎特
鼎𫝊曰糝謂之餗又曰筍之為菜餗也則餗鼎糝有菜
之鼎也東觀餘論以師春内有宋公名䜌可為此鼎之
證而陸文裕又疑䜌女為一字不必矣
觴豆實酒之器　武王于觴豆為銘大戴禮踐阼篇言
受師尚父丹書之戒而銘几席諸類也觴豆之銘曰食
自杖食自杖戒之憍憍則逃憍居夭反注盧氏曰無求
醉飽自杖而已考工記以瓦為豆醢人四豆為木齊晏
子言四升為豆以金為之公羊𫝊田狩一曰乾豆注祭
器為狀如鐙乾言以撩薧實豆也晏子所言則量器矣
古器之遺者如祖癸豆姬寏毋豆皆銅豆也瓬豆實三
而成觳則亦可量也按觴豆固與祭祀之楬豆玉豆有
分蓋嘗用以飲食者非但盛乾物也唐六典光禄式言
簠簋居前各四登鈃次之各六籩豆為後簠簋大居前
籩豆小居後也一升曰爵五升曰散簋實一觳孔穎達
曰籩如豆者皆面徑尺柄尺亦依漢制知之其實皆容
四升説文觶受四升鄭曰受三升者是孔氏曰觥受五
升或七升梓人為飲器勺一升爵一升觚三升爵以獻
而酬以觚一獻而三酬則一豆矣食一豆肉飲一豆酒
中人之食也康成曰觚當作觶彦逺引作觗智按古豆
與斗通巵觗觶一聲後乃分用
有跗曰鐙無跗曰錠　鐙都藤切錠徒徑切其形若杆
而中施釭有跗者曰鐙無跗者曰錠謂下施足也爾雅
瓦豆謂之豆注即髙鐙也歐陽集古録林華宫行鐙楚
辭蘭膏明燭華鐙錯注鐙錠也徐鉉曰錠中置燭故謂
之鐙今作燈登以肉加又與□異説文曰□禮器也讀
若鐙公食大夫禮大□湆不和實于鐙宰右執鐙左執
蓋記曰夫人薦豆執校執醴授之執鐙康成曰鐙豆下
跗也授醴之人授夫人以豆則執鐙按鄭非是夫人薦
豆當錯于筵前執醴則當授尸故豆則執校醴則執鐙
豈一豆而執校復執鐙乎酌醴用觶鐙或為觶之跗名
乎蓋登為豆之深者故可以盛湆注膏油其中則可以
然照加錠者所以插燭也今人又謂傾銀曰錠陸孫收
入徑韻博古圖有錠銘曰王氏銅虹燭錠字畫與漢五
鳳鑪相類楚詞之所謂縣火即宋以來之提鐙也王保
定摭言曰胡鉦與裴慶會犯分者擊以鐵躋鐵躋燈臺
也韓愈短檠歌則呼燈臺為檠今以置燭為錠燭頭曰
燭即管子右手執即尹知章讀即為精謂燼也詩紀注
引作􁁊杜陽雜編以燭為脂炬徳山吹滅紙燭乃今紙
撚也
爾雅雖以木瓦分豆登然有銅者執校則豆之跗也執
鐙則醴觶之跗也　廣川曰房中之羞主婦右之則有
羞豆加豆有鐙有校故醴曰夫人薦豆執校執醴授之
執鐙則執豆之跗也此彦逺據康成説也智按校鐙不
當重言鐙乃醴觶之承者解見上文矣細推古書鐙鐓
皆謂其敦然在下者轉音别字讀鐓為對耳又推脚轉
去聲為校則執校即脚也京山引南史王亮𫝊亮父諱
猷晉陵令沈瓚好犯亮諱向亮作無骹尊旁犬為犬旁
無骹尊骹即脚也謂猷字尊旁犬也説文□以别□鄭
吳作□馬鐙當從□去聲則以燈别之
楬豆木柄樸豆也又為敔名曰楬櫫者表識也　記曰
鞉鼓椌楬鄭曰柷敔也椌苦工苦江二切楬苦瞎切説
文曰楬桀也引春秋𫝊楬而書之孫氏其謁切尹子心
𫝊注楬著姓名是也明堂位夏楬豆商玉豆周獻豆注
楬無異物之飾也方氏曰楬豆以木為柄若蜡氏之楬
而已玉豆于楬之上又飾之以玉獻豆若周官再獻之
獻是夏豆可謂樸矣唐褚遂良𫝊言禹雕其俎諫者十
餘不止何邪魯祀周公用玉豆雕篹注玉豆即殷玉豆
雕篹将兼用夏制邪韓非子曰禹作祭器墨染其外而
朱畫其内楬豆亦未必無飾也蜡氏置楬注引今時楬
櫫職金楬而璽之鄭司農曰今時之書有所表識謂之
楬櫫孔穎達疏即今之版所謂以木為柄柄即豆之下
承豆之莖跌也上加漆畫理亦宜之或曰敔即楬楬有
虎形背如鱗次其畫虎斑與乳篆乎是未可知矣
三尺桑之畢非畢翳之畢也　畢以載牲博三寸長八
寸柄長二尺四寸丹漆兩頭見三禮圖引詩云有捄天
畢載施之行禮曰畢用桑長三尺刋其柄末畢所以助
主人者月令曰罔羅畢翳注云羅小而柄長謂之畢大
東𫝊云畢所以掩兔象畢宿為之混引非也鹵簿有□
罼
㱃􁀙蓋㱃盂也　廣川跋王子吳㱃􁀙云潞國文公所
得銘曰王子吳擇其吉金自作㱃􁀙書家考古無此字
而􁀙見三蒼知為鼎也而又款為享器智按諸書並無
􁀙字金石韻府亦無㱃􁀙􁀙殆即盂字乎董又云寶和
鐘銘與季姜㱃盂及石鼓皆以甘為其既有季姜㱃盂
則此㱃􁀙即飲盂是一證也篆書各國之書自取茂美
如則可從則亦可從􁎼亦可從□也
觚與觝同觝即觶也以圜與稜分不必斤斤論大小也
　彦逺得亶甲城觚以為觶又得李氏觚無壇宇㢘隅
鄭𤣥謂梓人之觚字當為觝觝與觶同制禮器制度曰
觚大二升觶大三升饋食禮主人洗爵獻長兄弟于阼
階上長兄弟洗觚為加爵則觚倍于爵其當二升古人
之論盡如此余是以知梓人之書誤也智按韓嬰謂一升
曰爵二升曰觚三升曰觶四升曰散注疏或曰五升曰
散亦揣摩分大概耳古者權量三不當今之一彦逺未
必即確古器亦時有增減列國自造豈盡準考工如今
人造酒器洗器盛器但分大小其細微寧可拘乎今有
飛㦸出口之瓶亦謂花觚雖非其物乃其遺稱也伯厚
曰古巵亦作觝是古巵觝觶皆通而後分之淺者為巵
深者為觶耳有稜者曰觚無稜者曰觶觶常有最青緑
花紋者不能容今之一升則不能容古之三升明矣觚
本以觚稜名急就竒觚謂其一稜之面可書則以稜辨
酒巵何疑
瑚璉一作瑚槤胡輦　論語載夏曰瑚商曰璉而明堂
位言夏后四璉殷六瑚説文瑚槤也里典切箋引漢韓
勅修孔廟禮器碑有胡輦器用句按此乃􁎽簋之類或
以木為之因其實故又從玉徐鉉必以璉為俗非也
桮有足曰嶡桮有槃曰案　周禮掌次王大旅上帝則
張氊案(烏旰/切)設皇邸祭祀朝覲會同師田皆設案康成
曰以氊為牀也六書故亦曰榻類此豈牀榻乎在今為
香案之案以氊飾之古無此則是几耳與純席之類比
若以几為牀後人自漢晉來俱以所坐之椅為牀如元
凱連榻江斆移牀何與于几邪案又為盌案之案史游
槃案并列孟光舉案齊眉正謂盌案周禮玉人案十有
二寸亦非几席也文選注漢春秋淮隂侯曰漢王賜臣
玉案之食萬石君對案不食案正與棜禁之類相同若
今臺上作小几數寸者上以承爐盒諸物舉案者如舉
酒巵者并舟而舉也舟今之酒衣杯之盤也朱博不好
酒色案上三桮升菴直以案為椀恐尚微别魯用梡嶡
梡虞俎也珠盤玉敦敦音對槃類漢禮有瓚盤大五升
口徑八寸下有槃口徑一尺其遺也鹽鐵文桮畫案方
言案陳楚宋魏謂之􁀙杯秦晉曰盌趙魏曰椷或曰盞
大者謂之閜吳越間曰􁑕齊若平原以東或謂之􁑖桮
小桮曰㔶音感元美有意駁升菴至曰孟光能石臼而
況案乎則更可笑矣何燕泉曰舉案當讀如盌升菴取
之元美何不並譏燕泉邪
洞案氊案之遺也　宋祁筆記正仗設洞案于兩螭間
修注官夾案立蓋通朱漆為案曰洞案唐鄭谷用之當
音平聲
小甌曰䀁即卣也　説文䀁于救切或作􁁊按即博古
圖之卣卣之中尊也吳慎之作酉古人不知茶甌之稱
所謂甌小盆盎之類也
匋即窑柴汝官哥定固不若永宣成嘉之盡善也　宋
人言河南土中有羽觴無色澤者舜之陶也此或是秦
漢物耳元美云柴窑柴世宗進御未也宋葉寘垣齋筆
衡曰秘色窑器世言吳越王錢鏐燒陸龜蒙詩九秋風
露越窑開奪得千峰翠色來乃知唐世已有非始于錢
鏐宋朝以定州白磁器有芒遂命汝州造青窑器故河
北唐鄧耀州悉有之汝窑為魁江南則處州龍泉縣窑
質麤厚政和間京師自置官窑中興渡江邵成章提舉
襲故京遺製置内窑號邵局澄泥為範為世所珍後别
立新窑大不侔矣餘如烏泥餘杭續窑皆非官窑比陸
文裕曰哥窑淺白斷文號百􁀙碎宋時有章生一生二
兄弟皆處州人主龍泉之琉田窑生二所陶青器純粹
如美玉為世所貴即官窑之類生一所陶者色淡故名
哥窑正類董窑其曰均州有五色即汝窑一類也窑變
則時有之報國寺觀音窑變也今假哥窑碎文不能鐵
足鐵足則不能聲倣定曰象窑有蟹爪紋色白者亦非
龍泉不能得其淡色淡則無聲格古録霍器出霍州元
朝􁟺金匠彭君寶效古定制折腰様故又曰彭窑髙麗
窑則似龍泉古饒器有樞府字者毛口者低于定大食
窑則以銅作身用藥燒成五色與拂郎嵌相似今發藍
或曰佛菻能為之廣語呼林為郎永樂窑質貴厚成化
窑質貴薄或淡青或燒寶石為綵色宣徳有散青者蘇
勃泥青也嘉靖時有填白壇琖約宣嘉萬回青以重色
貴古于宋于四羅六羅則景徳呼甌碟式也官窑土骨
坯乾經年重用車碾薄上泑候乾數次出火泑漏者碾
去上泑更燒之故汁水瑩厚如堆脂其紋雞橘質料膩
實不易茅蔑也磨弄嵗深火色退浄果然妙于前代
鑣鑪見于廣雅其文見于弡医　劉原父弡仲医銘有
鏖鑪盛□􁛃米具□諸字廣雅有鑣鑪劉與歐陽公以
弡為張字黄長睿曰弡音其勿反□與飽同􁛃音嚼按
其勿之音亦不必是黄亦據字書音耳考唐韻入聲無
弡字巨從工而似□□即匡猶與張近古長亦作□□
或其變體永叔原父似為近之升菴作弡中□吳協三
代鼎器録則竟作張仲□董逌曰上方張簋獨無旅簠
大觀元中荆仲馮以其􁤈藏古器上之其曰弡仲医本
當作􁎽其文□中作□則􁎽與簠同原父又言弡仲􁎽
是匧弡之忍切此又一説也智按􁤈即冢宋人所改□
乃□今刻廣川書跋訛作□耳
銼􁑘今之□也　􁑘(魯戈/切)□(昨禾/切)釜也􁀙土鍪(候抱/切)也
顔師古曰鍪小釜今所謂鍋亦謂之鏃􁑘秦名曰􁏴即
鍋字方言北燕洌水之間謂之錪(音/􁀙)陳楚之間曰錡或
曰鏤吳揚之間曰鬲(音/厯)漢𫝊云多齎鋪鍑鋪古釜字此
不音釜正謂銼􁑘矮鍋也亦謂之烙鍋烙餅之鍋也類
篇曰鍋􁑘器也至今烙餅平鍋呼為􁀙(音/鏖)
有足曰錡無足曰釜鬵今之鼎鍋也　錡亦作䰙(魚綺/切)
釜亦作鬴(奉甫/切)鑊類也詩維錡及釜毛氏曰有足曰錡
無足曰釜齊四升為豆四豆為區四區為釜釜之實凡
六斗四升按鬴本享器加耳與臂為量爾雅甑謂之鬵
(才林/切)鬵鉹(昌氏/切)也烹魚詩注釜屬許氏曰大釜也一曰
鼎大上小下若甑曰鬵古文作□按此今南楚黔粤之
鼎鍋也
敧器侑巵也　文子守弱篇三皇五帝有觀戒之器命
曰侑巵注敧(於離/切)器也荀子宥坐篇孔子觀魯桓公廟
有敧器問守廟者曰此宥坐之器揚子重黎篇或問持
滿曰㧖敧注敧器也唐文粹李徳裕作敧器賦許敬宗
韋肇亦有賦隋志小説部魯史敧器圖一卷劉徽注器
準圖三卷後魏志信都芳撰安豐王延明所集樂説并
諸器物準圖二十餘事而注之文選注曹大家有敧器
頌杜預傳周廟敧器至漢東京猶在御坐漢未喪亂不
存形制遂絶預創意造成武帝嘉歎南齊永明中竟陵
王子良好古祖沖之造敧器獻之後漢安豐王延明使
祖暅之作敧器漏刻銘後周文帝大統四年宣光清徽
殿初成薛憕之頌又造二敧器一為二仙人共持一鉢
同處一盤一仙人持金瓶傾水灌山而注乎器形似觥
而方滿則平溢則傾憕各為頌隋藝術𫝊耿詢有巧思
進敧器煬帝善之曹王皋𫝊常自創意為敧器以髹木
上出五觚淳化中學士蘇易簡内直嘗以水試敧器即
召問之曰此江南徐鉉所作
盉鑊聲轉蓋小鑊也　説文盉(戸戈/切)調味器玉篇以盉
為味陸法言以盉為調五味鑊董逌曰伯王㝅子作寶
盉據廣韻調五味鑊今以鑊為鑴而以鑴為瓽瓽為盆
之大者孫强以盉為大鑊而鑊大鼎也劉臻吕忱以鑴
為大鐘據少牢饋食禮曰羮定雝人陳鼎五三鼎在羊
鑊之西二鼎在豕鑊之西而禮經改盉為鑊則失其制
久矣按實鼎曰􁁊實俎曰載有前體後體體薦體解各
異盉盉别一鼎盉中肉熟各升于鼎故取于盉以實鼎
取于鼎以實俎然後以饗食以薦熟禮之成也蓋盉與
鑊一聲之轉後又有大鑊則盉為小鑊明矣
互□即亞倉　董彦逺曰田仲方得銅亞鎗識曰互□
余知為亞倉漢制東宫給銅龍頭鎗是也智按説文有
􁁜古器也而□為奇字倉南史子良貽何子晳徐景山
酒鎗
鋗鉇温器也　鋗(火𤣥/反)鉇即匜黄氏曰鋗銅銚(音/遥)也説
文鋗小盆也博古圖有梁山鋗元康元年造鉇有柄可
以注水廣韻杯匜似桸(音/移)以注水銚燒器也説文銚温
器也世本曰倕作銚今世俗之扱灰者亦有火𤣥之音
曰杴亦以銅為之其燒器曰銚者音近弔
鈷䥈即鈷鉧也　鈷(音/古)䥈(音/莽)温器也按䥈即鉧字鈳一
作錒鈷䥈也李時珍曰銅鈷鉧一作鈷䥈即熨斗也升
菴引王莽威斗則絶非熨斗後亦出世變為古物永州
有鈷鉧潭以形似之
金鉔香毬也　西京雜記曰長安巧工丁緩作被中香
罏環轉而罏體常平字彚以為金鉔丁緩所作引相如
美人賦金鉔薰香黄伯思跋錢鎮州回文曰寶子不知
何物乃迦葉之香罏也但圜若重規其丁緩被中之製
乎(緩或/訛綏)智按干禄書帀正迊俗且無匝字鄭𤣥注周禮
五就五帀也始自北史繞七匝唐志循牲一匝杜詩馬
頭金匼匝方用之金劉迎詩繡韉金匼匝貂袖紫蒙茸
故知鉔為後加
華錜小釵也　王粲七釋云雜華錜(音/捻)之葳㽔孔煒七
引云紫錜承鬢而聘輝孫愐收入葉韻韻會刪之
以金銀鏤銅鐵曰鋄　張衡賦金鋄(音/減)銀鏤謂鐵質金
文飾馬轡也馬融廣成頌金鋄銀鑲今俗以鞍轡什物
曰鋄銀事件細者曰絲鋄片者曰片鋄鋄一作􁀙後漢
志金鍐方訖升菴以鍐作鋄宋志百官鞍勒金塗銀裝
牡丹枝具雉子白韉陷銀􁉅鐙所謂陷銀即今之鋄銀
也元志作簡銀弱侯作䤴銀
以金銀絲戧器曰商謂鑲嵌也　元美曰趙希鵠云夏
時器多相嵌訛為商嵌用修以為鑲嵌智謂本商嵌蓋
古謂刻為商商金商銀乃古之遺稱也張懐瓘書録言
三代鈿金今之所謂搶金宣盒即唐之戧金也今作去
聲曹昭以為􁟺金兩鈔摘腴曰鞗革有鶬箋云鶬金飾
貌戧金出此
鋀金曰鋈曰釦　鋀一作鍍詩疏言銷白金以灌沃靷
環非謂鋈為白金也韻會曰猶今以銀為質金鍍其外
也以金飾器曰釦(音/扣)蜀有釦刀唐六典有十四種飾金
法
偏提酌酒注子也　唐元和間改曰偏提今辨古器指
卣巵之類或有提梁或有單耳者亦稱偏提或云避鄭
注
三㿿酒閜也　升菴曰東觀漢記嵗首請上雅夀雅酒
閜(許下/切)也魏文帝典論荆州牧劉表子弟以酒器名三
爵曰伯雅受七勝中雅受六勝季雅受五勝即升温革
隠窟雜志宋時閬州有三雅池古有修此池得三銅器
狀如酒杯各有篆文曰伯雅中雅季雅當時雖以名池
而不知為劉表物也廣韻㿿(即/雅)注云酒器吳均詩聊傾
三雅巵按爾雅或作爾疋詩作大疋小疋其雅省用牙
牙又作㸦遂溷為疋邪此凡夫之説智又按説文有疋
字音胥古無家麻韻則雅當為予予近胥邪抑雅省牙
用㸦而訛疋邪緯略載毛泰買一玉窪八十八萬亦酒
閜也雅之名轉而為窪轉而為閜
匹製猶今之沓桮也　古今詩話曰刀約使契丹有詩
云餞行三匹製匹製以大小甖為之如黄漆此蓋今之
沓桮俗曰套杯或六或五外大内小
籠絡之器亦曰桮笿不必杯槃也轉為不落　説文􁁊
笿(盧各/切)也向不知其解智以為即落字猶宋人鉦上之
茖從省文也又按㔶桮也則桮落謂籠類也方言桮落
又謂之豆筥孟子桮棬趙岐曰桮素也智謂如今之蒸
籠栁斗之類後世則稱桮託酒託亦稱酒衣或云韓愈
用鑿落即本説文此則不必也鑿落言其工巧光文錯
落耳清異録曰白樂天送春詩銀花不落從君勸不落
酒器也乃屈巵鑿落之類開運宰相馮家有滑様水晶
不落一隻智按不落反語則當為托
承槃即柈也　説文本作槃籀作盤承盤也徐按中山
王文木賦製為槃杆古樂苑奉藥一玉柈南史劉穆之
以金柈盛㯽榔即盤字也集韻古作槃漢曰承盤今曰
托盤宋謂之托子程泰之謂始于崔寧名之曰托因資
暇録也又有鬲塞者乃楪子環蠟遺制也黄伯思曰北
齊画圖已有之蓋初止謂酒臺盤為托而後縁以為茶
盤之名僉載酒令連臺拗倒謂杯置臺中之蒂也陶穀
曰劉張有魚英托鏤言以魚魫為酒臺盞也
漢時呼扇為攝　禮置翣注以布衣木如攝是漢時之
扇以翣思之正掌扇之狀也今閩中有金漆竹掌扇薄
如紙者内外士夫皆得用之鄭𤣥恐人不識翣體故云
今以扇為箑箑音亦與翣同人或讀為捷非徐無鬼篇
叔孫敖甘寢秉羽而郢人投兵秉羽謂扇也其俾倪扇
擁扇見鹵簿器内
摺扇起于東裔而盛于今日　折扇之妙則此時為盛
古但有團扇直扇如張敞便面之類耳方面障面竹紙
薄扇也今世所用摺疊扇亦名聚頭扇子淵曰張東海
先生以為貢於髙麗永樂間始盛行于中國予見南宋
以來詩咏聚扇者多予收得楊妹所寫絹扇面摺痕尚
存東坡謂髙麗白松扇展之廣尺餘合之止兩指許正
今摺扇蓋自北宋已有之智按遊宦紀聞曰宣和二年
髙麗貢松扇三合摺疊扇二隻倭人亦製為泥金面烏
竹骨充貢唐韻有搊扇殆亦折扇之萌芽乎
　
　
　通雅卷三十三
欽定四庫全書
　通雅卷三十四　　　　　明　方以智　撰
　　器用(雜用/諸器)
笭䇸笭籝皆笭箵也　說文曰笭車笭也一曰笭籝博
雅曰笭䇸竹席也又曰車中筵劉氏曰舟中簀曰笭箵
(音/省)笭箵亦作笭箐智考笭箵小籠也又唐新語曰漁具
總曰笭箵元結傳載自釋語曰能帶笭箵全獨而保生
能學謷齖保宗而全家則箵與笭箐之音合要論之舟
中篷箬之席為笭又呼笭箵或作籝䇸箐皆其聲相借
也漁具簔網亦近篷箬參差之狀故因而呼之
聚僂猶之卷婁也僂婁借言簍也　莊子死得于腞楯
之上聚僂之中注聚僂筐筥也無鬼篇䁔妹濡需卷婁
三者卷僂者舜也羊肉不慕蟻蟻慕羊肉舜有羶行百
姓悅之舊觧卷婁拘攣此理解耳仇池筆記以卷婁即
羊亦非葢盛羊肉之器也合聚僂筐筥之注觀之故知
是曲簍無疑
籧篨今蘆席之類也　廣韻曰籧(彊魚/切)篨(直魚/切)蘆䕠也
籧篨織竹如席規以為囷以貯榖粟或以取魚擁腫不
能俯者似之故因以名其疾晉語曰籧篨不可使俯吳隠
之以籧篨為屏風可知竹簟薄曲之類概可通呼耳周
勃傳注韋薄為曲月令曰具曲植與竹篾有分然北方
水淀亦有織楷葦成簾以取魚者裴潛妻子織藜芘孫
愐藜芘荆籓也篅(音/專)𥫱(徒本/切)則竹簟專為粟用者說文
曰以判竹圜以盛榖淮南曰守其篅𥫱本作囤俗至今
呼之
籫即算器也　史記鄭當時傳餽遺人不過算器食徐
廣曰算竹器漢書作具器食算从竹从具又作算笇(蘓/貫)
(切/)史記曰笇軍食永嘉引說文蜀本□□□竝古文律
厯志引書曰先其算命二百七十枚成六觚為一握升
菴引作□又引垂簾下為□子才曰古文固象縱横之
形也算加匡為匴儀禮士冠禮云各一匴(素管/切)注古文
為篹記曰食粥于盛不盥食于篹者盥康成曰竹筥也
雕篹注籩屬或作簨陸氏本義作匴(息緩/切)說文籫竹器
也讀若纂孟堅借用論篹古之撰纂音亦通用小顏注
急就曰籫盛七箸之籠也
斗囘取水之筌也㝠筌笱也　見文選吳都賦注莊子
作筌一曰積柴取魚則罧也一曰魚笱斗囘葢唐人之
方言今則謂之兠籃或曰花籃程大昌言有倒鬚謂之
笱即筌也因有倒鬚故謂之回一曰㝠筌李善引笱横
溪為梁開缺而設笱
筌蹄謂魚笱與兔蹄也後人合稱之遂以名籃　得􁄄
者忘蹄得魚者忘筌筌笱也有逆鬚蹄係蹄也戰國䇿
魏魀謂建信君曰人有置係蹄者而得虎虎沒環寸之
蹯而走兔蹄亦以機繩縻兔者也段公路北户録曰新
州作五色藤筌臺梁劉孝儀謝太子五色藤筌蹄一枚
按此乃借筌蹄之稱其實則織藤為籃也筌臺又筌蹄
之訛也廣人呼蹄為臺
扈業緯蕭也障魚曰槎頭障蟹曰蟹斷　莊子有緯蕭
者取魚也吳都記曰江濵竹繩編之以取魚謂之扈業
陸龜蒙蟹志曰漁者緯蕭承其流而障之名曰蟹斷劉
宋張敬兒奉槎頭鯿與齊高帝杜詩漫寄槎頭縮項鯿
孫炎以養魚槮為槎頭槮謂之涔亦作罧非槎義也高
似孫引襄陽耆舊傳常禁人捕以槎斷水謂之槎頭鯿
智按斷水是也為禁人而斷水之槎則支
牆居薫籠也　即篝也篝一名笿笿音落楚辭秦篝齊
縷鄭綿絡注篝落也又籠也可薫衣方言陳楚宋衛謂
之牆居注今薫籠桮落又曰豆筥葢又為盛桮器籠說
文篝笿也可薫衣史記篝火注以籠覆火也
合香曰調香曰襍馥曰練香　内則衿纓容臭正合諸
香也通典有襍馥合香也李賀詩練香薫宋鵲陶九成
以為合香此乃今之甜香香餅之類非容臭佩之者也
華嚴經曰粥香長者善調香
鏡籨鏡匣也　籨即奩也後漢明帝視太后鏡奩中物
和凝托名韓偓香奩體當从籨(力鹽/切)唐韻作匳注俗作
□韻㑹或作􁁊􁁊南史江夏王鋒傳大發桓温女冢得
金巾箱織金蔑為嚴器即籨器也
屈竹為器呼曰􁁊䇭　考老加竹或作栲栳言其屈也
即古之簝(洛早/切)受盛器也周官牛人共牛牲之互與其
盆簝盆受血簝受肉葢即笲筥之形如無柄之笊籬耳
俗作笊籬明皇為禄山作銀笊籬說文解䈰為飯筥受
五升秦謂筥曰䈰即斗筲之筲(孫氏音山樞/所交二切)一曰􁋒箄
今俗呼甑箄為􁋒箄笊籬即古之所謂䉛(於六/切)䉛炊之
漉米箕也或謂之縮或謂之􁁊(音/叟)或謂之􁁜(音/還)江東呼
淅籖漢書音義烽如覆米䉛字林云漉米籔纂要曰淅
箕也古杜康作箕帚大率筥圓而筐方筴長笥也簍者
疏目之籠其孔樓樓然方言之籧則非盡指􁋒箄也如
筲籔簝皆謂其形似常借呼耳鄭注笲曰如今之莒􁁊
即􁋒字廣雅曰􁝭映􁋗也即筥唐孟棨本事詩載中宗
時囘波詞曰囘波爾時栲栳元志玉輅用栲栳輪葢五
臺山大尖是北臺栲栳山言形曲也
极即笈　說文极驢上負也凡夫言懷素改作笈智按
李固負笈從師何至唐始有笈乎廣韻因此訓笈為書
箱
滿爰竹器言滿而易援也撲滿土器言滿然後撲也
說文曰篰滿爰也博雅曰滿爰篰也徐鍇曰滿爰簡牘
也或非之葢今虎林呼竹莊之類可以盛簡牘是細篾
箱簏也猶之撲滿為受錢之器亦曰銘其名不可觧耳
撲滿鄒長倩遺公孫𢎞者欲其聚而散也
抒井□今之水兠也　說文□量物之器一曰抒井□
(烏袁/切)箋曰方言籃曰□武林謂之水兠
澡槃浴盆也浴盆最古見于王㑹　王㑹篇堂後赤㡩
浴盤在其中注禮曰杅謂玉藻之出杅也荀子曰杆圓
則水圓魏武上襍物疏有容五石銅澡盤述征記逍遥
宫澡盤面徑丈二異苑言銅澡盤鳴傅𤣥有澡盤銘南
史劉悛奉齊武帝澡鑵又造金浴瓫即盆字劉虬家藏
龜兹國澡灌一口
剔齒纎刺齒也　蔡澤云刺齒肥緯略引陸雲與兄機
書有剔齒纖一枚以寄兄酉陽襍俎曰仙人鄭思逺騎
彪故人許隱齒痛鄭㧞彪鬚與之挿齒即愈今人曰剔
牙杖極重象尾能去火京師鬻柳杖
隱背曰養和　程大昌載李泌采異木蟠枝以隱背號
曰養和按松陵集皮日休以五物送魏不琢一曰烏龍
養和且曰有桐廬養和皮陸皆有詩葢今之靠背也宋
志輦中有靠背椅紹興作大安輦雕香龍椅靠背上飾
水晶珠此云烏龍狀其蟠屈今亦有木根坐榻之類
條脫或作跳脫條達　吳曾曰唐盧氏雜說文宗問宰
臣條達是何物宰臣未對上曰真誥言安妃有金條脫
為臂飾即今釧也真誥蕚緑華贈羊權金玉條脫各一
枚余按周處風土記曰仲夏造百索繋臂又有條達等
織組雜物以相贈遺唐徐堅撰初學記引古詩繞腕雙
條達智按後漢繁欽定情篇云何以致契闊繞腕雙跳
脫南部新書載温岐卿言跳脫出南華真經令狐綯怒
之詩話總龜曰南華無此事宋人誤記也胡元瑞言岐
卿即飛卿北夢瑣言跳作條非智曰此類之名皆以聲
呼何拘之有元美誤作跳盪葢在今日改其字則不可
服席即服匿　漢書於靬王賜蘇武服匿穹廬晉灼曰
東方界人呼小石甖曰服匿南史竟陵王子良得古器
小口方腹而底平以示陸澄澄曰此名服匿單于以賜
蘇武子良視其款識良然程泰之言南唐張僚使高麗
曰麗多銅器如斯羅刀斗又有温器名服席如鐺而底
方高麗所謂服席即北方所謂服匿也阮霧靈言匾瓶
可縣身王元美服匿音避匿智謂許慎引易服牛作􁀙
牛人讀為備而以避音服耳
如意因於爪杖而談者以代麈尾　齊高祖賜隱士明
僧紹竹根如意梁武帝賜昭明太子木犀如意石季倫
王敦皆執鐵如意音義指歸云如意者古之爪杖也或
骨角竹木作人手指柄三尺許脊癢可搔如人之意清
談者執之鐵者兼藏禦侮
屈戍即屈膝或作􁙽銊　李長吉宮娃歌屈膝金鋪鎖
阿甄陸友仁曰金鋪為門飾屈膝葢鉸錬上二乗者為
􁙽下三衡為銊李商隱詩銷香金屈戍張伯雨有一器
是香爐葢有鎖者屈戍乃受鎖之搭連卷口也金鋪是
門環鋪首今人定以屈膝作帳鈎非也凡鈎上之絡索
可名屈戍
瓶謂之罃備火長頸瓶也　韻㑹罃即罌集韻又作甖
甇備火之名亦見於隋唐葢兵五十人有火一火有長
故稱火伴謂備一火伴之用也
甀缶小口罌也　甀篆作􁄞(池偽/切)缶盆盎一類耳缶即
盎也大腹而歛口盆則歛底而寛上缶字或作瓿(剖裒/二音)
瓿甊(洛口/切)小罌也說文甂也淮南子曰抱甀而汲列子
云狀若甔甀戰國䇿醯壺醬甀(音/硾)廣韻缶瓦器鉢也方
言闗西河汾大者謂之甀中者謂瓿甊闗東趙魏之郊
曰瓮或曰罌齊海岱謂之甔周洛韓鄭謂甀或謂罌缶
謂之瓿㼴小曰瓶罃甈謂之盎闗西或曰盆曰盎小者
曰升甌爾雅缶注􁀙瓿謂之瓵瓵一作瓻(抽知/切)葢罃長
頸瓶也罃亦曰㼶總之在今俗為盆鉢瓶甕缸缸一作
瓨貨殖傳醯醬千瓨瓽大甕今俗曰􁀙曰埕獨甌之稱
異于古今謂茶鍾曰甌古則曰甂甌瓦杅大口而庳淮
南曰狗彘不擇甂甌此確指小甂盆非今之茶鍾也方
言亦作㼵子盧小甕說文曰□盧飯器小顏曰賣酒之
區曰盧即相如傳注纍土為盧也張子賢言東坡在儋
求一具理酒亦罌也
甑盆之膻今之甑箄也　韓詩外傳舜甑盆無膻古史
考黃帝始作甑甑又呼為鉹(音/侈)白虎通曰王者德至山
陵丹甑見陶人為甗實一鬴厚半寸脣寸盆甑實二鬴
鬲實五觳注甗無底甑左傳齊賂晉以紀甗釋文玉甑
也宋太宗時長安民得甗其狀下為鼎三足上為方甑
中設銅箄可以開闔有鈎在其側勾中正識其文曰甗
也遂藏秘閣甑盆無膻正無底甑也今人曰甑杼或曰
飯杼箄膻猶身之膻中也淮南子弊箄甑瓾(音/黽)甑帶也
朱子以箄為甑帶按帶在外而甑孔在底膻乃安于窐
者合溪以窐通窊王敬則以刀環塞窐(音/圭)孔甑空也三
省曰門旁有孔三角以窺外人智按圭竇窐孔言小也
不必三孔泥圭
盋盂鉢也　方朔傳注盂者今所謂盋(音/撥)盂也即今之
鉢盂也唐人以鉢為盋
􁁊盂堲周也　巵言曰舜作瓦棺土堲見古史史系天
監五年丹陽山南得瓦物高五尺圍四尺上銳下平如
盒沈約云此􁁊盂也死則坐葬之檀弓夏后氏堲周是
也
屛風有疊扇可開闔曰連屛　賈公彥云屛風之名出
于漢世春秋後語云孟嘗君屛風後嘗有侍史記客語
則前已有屛風掌次設皇邸注邸後版也疏後版者為
大方版於坐後為斧文言屛風者據漢法况之曲禮當
依而立疏依狀如屛風覲禮鄭注云依如今綈素屛風
也東方朔淮南王有屛風賦鄭𢎞傳置雲母屛風升菴
引此作雲岳屏風注即雲气山岳也今無此說不知何
見古今注孫亮作琉璃屏風魏志太祖平栁城以素屛
風素馮几賜毛玠魏徵傳帝以所上疏列為屛障唐刺
史姓名録于屛風太宗命冩列女傳于屛風世南暗疏
之李絳傳元和二年為學士憲宗命絳與崔羣錢徽韋
𢎞景白居易等捜次君臣成敗五十種為連屛張便坐
舊紀元和四年御製君臣事迹十四篇書于六扇屛風
是月出書屛以示宰臣李藩等表謝之紹興中作君臣
事迹屛高宗命鄭諶書盤庚無逸詩之車攻篇孝經孝
治章列于左右嘗以諭輔臣乾道元年晚御選德殿御
座後有金漆大屛分畫諸道以黄簽標識軄位姓名上
指示洪适等曰朕新作此屛其背是華戎圖三年鄭聞
奏司馬光進五規簡當明白乞命翰墨之臣書為連屏
上從之智按連屏雖見於唐然南史王逺如屛風屈曲
從俗梁蕭子雲上飛白書屛風十二牒牒與疊同則已
非獨扇直體屏風矣七修類稾言古有硬屏無軟屏軟
者圍屏也圍屏與洒金綵漆皆出于日本此仁□未考
古連屏屈曲之義肆說也
屛亦有呼削哺者　後漢方術楊由傳風吹削哺注曰
削哺屏障名顔氏家訓曰風吹削□為削札牘之□是
也然章懷太子集諸儒注後漢書亦必有依據當時之
諺應有以屏障呼削哺者黎美周曰哺與鋪通漢謡曰
城上烏尾畢逋唐人多用平鋪字畢逋平鋪之轉也唐
詩舞閣金鋪謂防風屛障也王志逺𤣥亭偶筆曰清防
屏風名見顔延年詩
􁚪車送亡者之紙簍也　酉陽雜俎送亡者以黄卷蠟
錢兔毫弩機紙疏掛樹之屬又作􁚪車古簍也簍似屏
今京師有古簍方尺許厚二三寸似小屛麄楮為之粘
飾以銀箔送亡之資即此物歟按簍當似箱古人謂箱
為屏擋故亦以屛呼之法苑珠林云紙錢始于殷長史
唐王璵用之祠祭愛日齋叢抄引洪慶喜杜詩辨誣云
齊廢帝東昏好鬼神翦紙為錢朱文公謂與紙衣冠何
别則𡨕襁亦芻靈也柯古又曰魂衣曰上天衣褮鬼衣
也桐人起虞卿明衣起左伯桃挽歌起紼謳
倚㔬之名見于唐宋　余記唐末小說有倚□字宋黄
朝英言椅木名棹與櫂通但當用倚㔬楊億談苑云咸
平景德中主家造檀香倚㔬俗以為椅子㔬子宋鹵簿
有金倚張九成見宗杲推倒㔬子元史大定七年肆赦
儀設鷄盤置金雞銜赦書于應天門外設㔬子閣門官
取赦書于㔬子讀同話録曰交椅謂之繩牀敵制也歐
公不御
敧案斜搘之具也　陸雲言曹公物有攲案隋煬帝嚫
戒師有白檀搘頤一枚山谷䟦閻君校書圖有云搘頤
一酒榼果櫑十五一人右手執卷左手據搘頤是其類
也
榆欓以榆木為經函也　水經注穀水逕白馬寺東明
帝發使天竺寫致經像始以榆欓盛經朱謀瑋曰吳越
春秋嘗有甘蜜九欓文笥七枚之文欓與瓽通智按直
翁引為丸欓以證越椒誤矣欓乃桶之轉聲齊民要術
云榆十五年後中為車轂及蒲萄􁁊知以榆木為􁁊逺
致蒲萄也瓽􁁊欓三字互通則榆欓乃以榆木為經函
耳
鹿盧兠鈴也　喪大記注以紼繞碑間之鹿盧今作轆
轤井上汲水名之一作􁙢轤一作樚轤子雲賦轠轤不
絶音雷盧即謂轆轤環轉也唐人以聯句為轆轤體亦
謂其轉也光武紀注烽燧有兠零今所謂零當􁠋轤也
桔槔用轆轤船上桅檣之兠零謂之五兩有此則挂㠶
輕㨗古玉圖攷有鹿盧云佩環也古衣服令曰鹿盧玉
具劔今見其物葢方環上有轆轤銅轉紐耳
廁牏穢噐也　牏徒侯與俱二切說文曰築墻短版也
賈逵解周官楲虎子也智以楲與穢通窬行清受糞函
或作㢏與牏通史記石建取親中裙厠牏身自浣洒蘇
林曰行清也孟康曰行圊中受糞者東南人謂鑿木空
中如槽者為牏晉灼曰世謂反門小袖衫為侯牏乃别
是一名侯鯖録言李廣射虎斷頭為枕鑄銅象之為溲
器曰虎子亦曰虎枕智以此為流傳之說然溲器為虎
子固方言也晉諺曰仕進不止執虎子謂為侍中親近
䙝器也莊子漆智伯之頭為飲器或以為䙝器刺客傳
飲器為虎子呂覽作溲杯嘗攷漢書傳有言以老上所
破月氐王頭為飲器者共飲血盟則飲器與虎子自二
物矣陳水南曰獸子者䙝器也或以銅為馬形便於騎
以溲也俗曰馬子葢沿于此然則古之受大小溲者或
俱以虎子呼之
踏犂人耕也　淳化五年武允成獻踏犂一具不用牛
以人力運此亦趙過教以庸輓犂之遺也陳堯叟齎踏
犂往宋州景德二年内出式凡四五人力可比牛自尚
方造様唐王方翼傳為耦耕法張機鍵力省而見功多
今𤣥扈徐公以西法編為農書有機轉耒省力代牛詳
矣東坡志林曰湖北農夫用秧馬行泥中極便唐書囘
鶻部族黠戞斯傳云其人以竹馬行水上以版薦之以
曲木支腋下一蹴輙百餘步意殆與秧馬同類雲南志
夷疇三人使二牛以一日為雙以二乏為己二巳為角
四角為雙說文㹃(非尾/切)兩壁耕也智謂當音排
鈐䥦鉤銍犂與鎌也　鈐(巨廉/切)䥦(時安/切)大犂也廣韻鈐
作鉆說文亦曰鈐䥦大犂玉篇作䥦鉤即鎌形如鉤亦
曰鍥(苦節/切)說文鍥鎌也龔遂傳注鉤鎌也方言刈鉤江
淮陳楚謂銘鍋闗西曰鉤鎌鍥今天下皆呼鉤鎌刈禾
短鎌曰銍(知栗/切)詩奄觀銍艾注銍穫也管子曰一農之
事必有一銍一耨一銚小爾雅截穎謂之挃則今沅靖
苗中之法也用勒鐵一片刈穗成束而倉之
㭭杷平田疏田器也　無齒為㭭(博㧞/切)有齒為杷(蒲巴/切)
廣韻朳無齒杷也又作㭭方言杷宋魏謂之渠挐或謂
渠疏渠廣韻作㴃貢禹傳捽草杷土釋名曰齊魯四齒
杷為欋(音/劬)大𤣥進以欋疏唐謡曰欋椎侍御史盌脫校
書郎言其易也說文楎(户昆/切)六义犂也柫(敷勿/切)連枷也
􁀙(與辟/切)穜樓也一曰燒麥柃􁀙也㔴(與職/切)田器也箋引
㔴其田□換易字不必
兹其鉏也　周禮薙氏春始生而萌之注萌之者以兹
其疏曰漢時兹其即今之鋤也國語曰耨兹其也孟子
作鎡基陰幼達作鎡錤釋名曰鉏助也即鋤謂鎡通作
葘非也考工察其葘注鄭司農云葘讀如雜厠之厠泰
山平原所樹立物為葘傳立裊棊以為葘瓠子歌捷石
葘謂臿石填土也莊子身如短葘一作􁍡木立死也葘
從草從田巛音災川壅也爾雅田一歲曰葘始反艸也
水排炊火之車也排一作㰆􁀙􁀙　杜詩傳詩守南陽
造作水排鑄農器力少功多百姓便之注冶者為排以
炊炭今激水鼓之當作㰆大和二年内出水車様令京
兆造給此即水翻車也今西法水車尤巧魏志韓暨為
監冶謁者舊時冶作馬排每一就石用馬百疋更人排
又費功力暨乃因長流為水排利益三倍想即水碓水
磑之制杜預作人排南史韋孝寛以皮排吹之稗蒼韻
㑹作􁀙吹火韋囊也或作􁀙蜀䀋井用筒井法甚巧
碓磑舂䃺也扇隤風箱車也　碓(音/對)以舂磑(五對/切)以䃺
亦謂之䃀(千對/切)見方言古者雝父作碓魯班作磑廣雅
碓􁀙碓也通俗文曰轓車杜預有連機碓孔融論水碓
之巧王戎有水磑李元紘傳權家傍渠立磑是也後魏
書曰崔亮在雍州讀杜預傳見其為八磨遂教民為碾
扇扇車也隤扇車之道也隤(音/頽)或作􁀙􁀙之言墜也俗
號風車或曰扇箱
艑艖淺船也䑦􁑿大艑也　唐劉崇龜傳乗艑艖亡去
此即今之淺船也形扁故呼為扁子其在灘河中則曰
扁灘(上/聲)北堂書鈔云豫章城西有䑦􁑿州去度支前二
里是呂䝉作䑦􁑿大艑(即/匾)處水經注作谷鹿州箋云是
句轆廣雅䑦􁑿(音鉤/鹿)船也
最小曰艓小而深者曰□小而長者曰須慮長　艓(楚/結)
(切/)杜詩最能行貧窮取給行艓子通鑑隋時善安遣刺
客乗􁔆艓殺黃州總管周法明方言南楚呼□(音/卭)或作
舼禮韻之􁠍即□也今皖之太湖呼小而深者曰□艚
訛為􁖬艚越絶書越人呼船為須慮長即鵃䑠也
俔謂之綄一曰五兩　劉平水曰船上候風羽楚謂之
五兩淮南子云俔之見風王維詩惡說南風五兩輕候
風者一曰相竿巵言古今注曰夏禹作伺􁁊相竿也□
誤合二字
牽謂之百丈亦謂之􁣛　增韻曰挽舟索一名百丈本
作掔長箋作縴今俗呼去聲按國䇿纒牽長則已讀去
聲矣南史朱超石傳沿河南牽百丈有漂度北岸者演
繁露曰白樂天入峽詩苒蒻竹篾􁣛􁣛即百丈也
腰舟即中流之一壺也　鶡冠子中流失船一壺千金
壺與瓠同莊子瓠樽司馬彪曰樽若今所謂腰舟也前
人方言有腰舟之語
䑽即􁀙也大舫也外裝蒙者曰艟短深曰䑰長曰鵃䑠
哨船曰金翅歇艎本之餘皇因作艅艎皇言大也　大
船曰􁀙(託各/反)見隋紀夏侯明徹殺蘭鼓持勃首降囚安
都等置所坐䑽下即􁀙也孫愐曰兩槽大船也所用鵃
􁀙鵃􁀙船長皃侯景召石頭津主張賔使引淮中䑡䑰
及海艟(舣音义䑰/音蒲故切)方言船短而深謂之䑰艟(尺庸/切)即艨
艟也樊毅謂袁憲曰京口采石各須銳兵并出金翅二
百船名也是哨船類劉晏為歇艎此本吳之餘皇又作
艅艎或作􁀙䑽取寛容平榻正艎屬王濬造連舫四出
門馳馬即䑽類也博雅艒(音/墨)䑿也隋志有龍州艒䑿梁
睿請伐陳文帝詔曰若命水龍終當相屈水龍謂戰艦
也楊圭永安造五牙之類
獨鹿小罟也　樂苑有獨鹿篇獨鹿獨鹿水深泥濁荀
卿成相雜辭曰獨鹿棄之江注為網名王元美曰獨鹿
罜鹿也葢是罜䍡字罜當从艸土之□得聲訛為主字
若罣則音卦□音獨張位問奇集朱光家指南皆作䍡
罣音六獨則其誤更過于元美十倍矣
撩罟謂之樔　毛傳汕汕注樔也箋曰樔今之撩罟殆
獨鹿之類
覆車翻車網也　罦為覆車今擲倒技戲中有手足躍
轉成輪者名曰翻車網至今稱之
窶籔竹器也　李石言窶籔引王叡云東方朔以為寄
生賣餅人結茅為絰以戴頭上狀如環楊惲傳鼠不容
穴銜窶籔東方朔注亦云戴于頭者廣韻窶籔四足几
葢筥簏套籃之類或有足或方或員皆是也所謂不容
穴者言銜竹器則不能入筥篾之類不論大小只狀其
瑯當樓樕耳寄生附木而枝葉扶疎窶籔口大而下小
今以賣餅絰言之亦指其瑯當樓􁂶耳今語摟捜亦云
羅娑亦云摟羅窶籔正取摟搜之音
髹漆謂之西皮　因話録曰馬􁸜自黒而丹自丹而黄
五色相疊曰西皮以髹倣為之智按宋漆有犀毗即史
師比借稱其雜采也雲南棋礶香盤皆五色相疊是其
類矣陶九成曰胎骨曰捲素膠和嵌縫曰梢當(去/聲)然後
加三灰日久糙漆停久磨之始用黑光其漆加雞子青
日晒試𦂳慢多入觸藥乃成黑光既乾乃揩石磨出漆
纇揩石所謂雞肝石也鰻水煎桐油入丹粉無名異也
格古要論曰元西塘揚匯有張成楊茂剔紅即雕漆也
次曰堆紅又元嘉興彭君實能作􁟺金漆器宋内府有
細螺即螺鈿也游宦紀聞言宣和六年李資德富轍上
螺鈿硯匣皮日休詩襄陽作髹器中有庫露真升菴曰
今呼書格曰庫露格即方言之鹿觡今謂鹿角顏注趙
后傳殿上髤(休澆/二音)漆今關東器再著漆謂之梢漆梢即
髤聲之轉闗西云黒髤盤朱髤盤桼从木下象形作漆
非永樂果園厰製最精大約剔紅填漆戧金倭漆螺鈿
宋多金銀為素近以錫木為胎舊稱蔣製倭漆與潘鑄
倭銅正綂楊塤描漆隆慶方信川螺䖲黃平沙剔紅雲
南作者刀不藏鋒稜未磨也近徽吳漆絹胎鹿角灰磨
者螺鈿用金銀粒者皆佳
熐蠡一作□蠡謂瓢蠡䈿葢之類　子雲長楊賦燒□
蠡張晏曰乾酪母也此是臆說别無出處智按說文蠡
瓢也方言蠡或謂之瓢周禮瓢齎集韻一作盠□□从
􁁊儀禮有扃鼏謂幕鼎也董逌叔䜌鼎銘有□彞尊鼎
說者謂以木横貫鼎而舉之謂□此解亦拙矣今作□
葢炊器膻盤或紐葢可舉者類韻略有□䈿畚帶也車
拘簍謂之䈿皆因□生義從㝠者省耳呂向曰各部聚
落燒之使盡此為得解何定以為酪毋乎
直植木曰椸横架曰桁立曰橛横曰桯庋謂之架閣平
架謂之禁　古樂府東門行曰還視桁(音杭/又去)上無縣衣
爾雅在□曰楎竿謂之椸則亦桁之類凡直植曰椸横
架曰桁曲禮楎椸之架明是今之衣架也在□者置之
壁間或壁間縣一桁皆是也方言别作椸以為榻前几
非矣古架謂之閣􁍑閣也今人曰閣版或作鹿角架釘
在壁上架小者謂之禁架士昏禮注庋甒有禁因而承
尊者亦有架記曰大夫士棜(去/聲)禁鄭曰制如今大木轝
上有四周無足又曰如今方案橢長局足高三寸此與
余所解椀案略同但局足耳康成以棜為無足者非矣
厚盤之類也又曰橫者曰桯植者曰橛弱侯曰牀前横
木曰桯(音/汀)牀前几亦曰桯岳珂桯史取此晉朱雀桁乃
航莊子桁楊乃夾脛刑具也皆借用
今之立饋古之閣也　補筆談曰大夫七十而有閣天
子之閣左□五右□五閣者版格以􁍑膳羞者正是今
之立饋今吳人謂立饋為厨者原起于此以其貯食物
也故謂之厨俗作橱立饋亦作立櫃閣格一聲相轉
筳篿或作挺專九姑課折艸卜也　楚辭曰索瓊茅以
筳篿(音廷/專)朱子曰筳小折竹也舊註楚人結草折竹以
卜曰篿說文筟筳也繀絲筦也筟車即紡車筳小管也
詳見柅篗下莊子舉筳與楹一作筳智謂其舉小與大
耳東方朔曰以筳撞鐘言其小耳急就有槫榼椑榹槫
一作椯(音/遄)小巵說文作􁀙其形團槫與篿通竹木異耳
其實篿圜竹器也或曰并舉而言筳為直竹莖篿為團
竹格也六書故音篿為徒官切正與此合以竹片圍而
編成或以筥或以圏皆是也椑圓扁榼漢書美酒一椑
榹槃也後漢書方術傳序有逢占梃專須臾之術逢占
逢人所問而占之也注曰梃專即筳篿梃八股竹輟耕
録言九姑𤣥女課折草一把以三除之不及者為卦論
其䜿横有太陽老君太吳洪石等九號楚辭注曰瓊茅
靈艸也楚人結草折竹以卜其此類乎說文專六寸簿
也箋云不可解智按後漢書單用梃專方言博局亦曰
夗專篿以叀加寸竹葢編竹為之
檷柅杘一物也　說文曰柅實如黎杘篗柄也檷絡絲
跌鄭夾漈曰□篗柄也陸氏曰讀若昵一曰柅止車木
易繋于金柅者以金為之㔬地為固孟子止或尼之其
通義也絡絲跌因以為名温州至今云絡柅也列子墨
杘亦見方言杘即􁁜之省文耳墨音眉因其轉滑寓多
詐義小補引作墨屎誤矣檷柅實一字絲之筳即篗(王/縛)
(切/)柄合溪何疑焉說文收絲者也方言曰篗榬也亦作
蒦又作􁀙􁀙䈅今江南收絲似小攪車中有柄聽絲旋
其外而中軸自轉總曰絡子
凡楄而附于木曰柎　柎(甫無切/又去聲)闌足也傳曰楄(音/邊)柎
(趺附/二音)所以籍幹者楄卑眠切杜預曰棺中苓牀也考工
弓人曰於梃臂中有柎焉故剽鄭曰側也又曰為弓方
其峻而高其柎又曰下柎之弓末應將興為柎而發必
動于閷鄭曰弓柎卑􁟲應弦則柎動少儀穎削授柎亦
謂木片也士冠禮曰素積白屨以魁柎之柎方于切魁
蜃蛤灰柎注也以木片附塗之令白也漢靈時師宜官
善楷甚矜其能每書輙削而焚其柎梁鵠乃益為版而
飲之候其醉而竊其柎此木柹也鐙錠之柎則趺也柹
篆作□芳吠切削木札也說文陳楚謂牘為□
黏斗古之貯黏麴器也　趙希鵠言有古銅小提卣有
提梁索股有葢盛乃古之黏斗也黏謂糊也俗作黏硯
北雜志宋學士王㝢謝賜筆札記云有琴光螺甸匣貯
黏麴塗金方奩古文用蠟灸緘啓謂之蠟斗御覽載東
宮舊事曰漆貊灸大函一具
靉靆眼鏡也　洞天清録載靉靆老人不辨細書以此
掩目則明此出元人小說作靉靆出西域誤作􁀙耳方
輿勝略滿剌加國出靉靆今西洋有千里鏡磨玻瓈為
之以長筒窺之可見數十里又製小者于扇角近視者
可使之逺
卜筊當為卜教或作盃珓　演繁露言盃珓用兩蚌殻
或以竹根义山襍纂曰殢神擲校是也各書無珓字荆
楚歲時記曰秋社擬教于神石林燕語高辛廟有竹桮
筊以一俯一仰為聖筊説文筊竹索也大昌作珓
細要今則子也　王符潛夫論有細腰青藤路史曰衽
形如今銀則子俗所云錠様也故文曰古者棺不用丁
漢時呼為小腰即今天平法馬也衣箱合處曰衽棺與
葢合處亦曰衽先鑿木衽然後束之
唐以平脫帖白名器　唐鑑𤣥宗辛卯為禄山治第曰
彼眼大有帖白檀牀二銀平脫屏風酉陽雜俎又載金
平脫犀頭匙箸金銀平脱隔錕鈍盤平脫著足疊子銀
平脱破觚銀平脱食臺盤貴妃賜金脱裝具玉合按古
以平而凹起為脫如土室為甌脱如甌之脱也高宗時
欋椎盌脱之語謂如盌所脱之易也今以木為凹印以
飴餅印之謂之脫言易成而滑脫也故手釧曰跳脫言
滑也此曰平脫有專言鑲托者非葢自是前人語帖白
謂緣飾帖邊之類
㧞髪謂之銸後作鑷　南齊書廢帝言太翁高祖曰為
人作曾祖而㧞白髮乎即擲鏡鑷按說文銸(涉葉/切)鉆也
玉篇銸(女輒/切)㧞髮也凡夫曰兼銸江北曰折鑷
枕杫者枕几也　方言曰俎几也西南蜀漢之郊曰杫
郭璞音賜智按後漢書鍾離意傳言藥菘嘗無被枕杫
食糟糠自此賜餐及皁袍俎几葢陳食隋槃有足者如
盌案之案非慿玉几之几又况今日之香几書几乎杫
集韻亦作􁀙因古徙作延也
界尺曰隔筆簡　硏北雜志曰宋太祖以柏為界尺曰
隔筆簡王㝢謝賜筆札記有象尺殷芸小說庾后以牙
尺打帝頭可知古人衡方者為界尺取其塡壓也
飯槮挾提謂匙箸也　儀禮有司徹注挑謂之㰱二七
如飯槮又曰今人或謂箸為挾提
黄屑細香也􁀙案龕案也搔勞□籮也　顧遯園考金
陵諸志載陳後主施瓦官智者禪師有闞寶樓􁀙案一
面小羊□麈尾一柄又宣口勅不許讓口又送扶月供
沈后致書送扶月供薫陸沉檀各十斤黃屑一斗隋煬
帝嚫戒師銅搔勞一口白檀支頤一枚南橊夾膝桃一
枚柹心筆格一枚鍮石莊柹心經格一具智按闞即嵌
􁀙即龕􁁊即鬛六朝之末隨意創字也扶月猶言依月
今云逐月送供是也黄屑香之細者開元十道志驩州
貢黄屑嚫者釋家言嚫施也(音/襯)搔勞􁁊籮之聲也方言
曰縮曰□皆搔之轉也松陵集陸魯望以竹夾膝贈皮
襲美即急就所謂家也伏几也桃與挑同南橊即鬬斑
柟廮子木也柹心猶棗心也唐人曾用之朱子䟦蔡藻
筆試所製棗心様山谷言即奇棗心散㔬其檀心筆謂
瘦而白色也古柹即柿柿與棗聲相轉羊柿一名㮕棗
可證六典三式局棗心為地則是棗木之心
重鞇即重茵古作􁁜　東觀漢記蔡遵有病詔賜重茵
韓詩外傳子夏謂公孫悁曰東至阿遭齊君重鞇而坐
吾君單鞇而坐我從十三行之後揄其鞇考吳敬甫魏
子才皆作􁁜字象形後加草革尉佗象牀錦茵霍禹加
綉茵慿
蒐白席地隔之類也　劉宋起居注元嘉中為御史中丞
奏風聞廣州刺史韋朗于州部作蒐白席三百二十領請
以事追陳喬生曰即畨舶地隔也茅蒐染紅故曰蒐白姚
以式從濠鏡得之一名嘉文席即拾遺記之蕖席也又言
崑崙有葭紅色可編為席今是染色織作細方勝兩末有
櫺星或垂綏以防蟲蟻東宮舊事太子有獨坐龍鬚席崔
豹謂之虎䰅席即今肇慶金渡之細席也蔑席則桃枝竹
席古人通稱席以藉以障則葦席也後世筵席本此
昔席細席皆謂平日之講席也　尸子引子夏曰侉于
五兵而辭不懾臨大事不忘昔席之言荀子曰臨患難
不忘細席之言注細席講論之席王吉所云廣厦細旃
也按御覽引此轉注畧因此以昔入霽韻音細然古人
隨時造語其句偶同昔席或謂昔日講席之所言
安哉之器葢言􁝍也　太平御覽李尤有安哉之銘曰
安哉令名甘旨是盛埏埴之巧甄陶所成食彼美珍思
此鹿鳴則為飲食之器明矣智以古哉與裁載通說文
􁝍設飪也从丮从食才讀若載慎之曰見石鼓文考石
鼓􁝍􁌜􁝍北謂載西載北也又考華嶽丈作□古老子
作□師􁢊敦作□碧落文作□雲臺碑作□文有訛異
或作虛字用然證知說文有本證知哉載􁝍同音而安
哉之為安􁝍近是矣黃方陰凌韻書皆未收安哉與仲
雍之孰哉上古未必如今日佻巧其用哉非才意必是
載意曰􁝍者正謂載熟食于器也吳世家注系本云吳
孰哉居籓籬宋衷曰孰哉仲雍字籓籬今吳之餘暨也
周禮饔人饔孰食也通作雝雍周語佐雝者嘗焉記雍
人注厨也則仲雍正取孰食之義為字而孰哉之為孰
□又何疑乎
□盨之□即㔶　說文曰□(古□/切)盨(相庾/切)負戴器也正
作㔶小桮也說文葢以箱籠為桮落耳今人轉杠去聲
作槓韻㑹遺盨椑棺曰櫬小棺曰槥􁐘木為匵棺前曰
和牆曰樿傍　韻㑹說文櫬棺也引左傳士輿櫬按禮
杝椑棺椑也漢成紀給槥櫝葬埋師古曰小棺也韓安
國傳槥車相望服䖍音衛今作才芮切别作槥穢穗楊
王孫傳曰堯􁐘木為匵葛藟為緘下不亂泉上不泄殠
謂棺也周興藴匵古今則通用櫝匣藴藏之義文選弔
古冡文見棺前和水經注見胡公棺前和呂覽季歴葬
渦山之尾栾水齧其墓見棺之前和是也葢謂横木為
桓桓和相轉詳見宮室門莊子曰七圍八圍貴人富商
之家求樿榜者斬之注樿音善司馬曰棺之全一邊者
謂之樿可為櫛公紹音展葢如今黃楊木類木細理者
難大七圍八圍不必此也或曰司馬言全一邊則當音
單矣智謂樿乃椑之訛檀弓為椑音僻按當讀如坯
　　器用(鹵簿/軄事)
鈒㦸即闟㦸犦矟刻犦于首也　史記秦趙良曰持矛
而操闟㦸者㫄車而趨索隱曰亦作鈒史照音榻三省
非之當依唐韻音翕智謂古通二音說文鈒音蘇合切
細鏃金銀為文鈒㦸無掌有小横木鈒挿也本挿車㫄
小㦸也考工冶氏注戈今之句孑㦸或曰雞鳴曰擁頸
疏據漢法而言符似雞鳴或曰擁腫塞曲也方言㦸其
曲者謂之鉤孑鏝符漢書賜單于戲㦸十張敞晉東宮
舊事門各□楯雞鳴㦸十張此又一敞也平子東都賦
闟㦸轇轕薛綜曰四戟函車邊張協有手㦸銘皆是也
□矟者大駕出金吾將軍執犦矟騎棒以黄金塗以扈
蹕開元禮儀鍠形如劔而三刄連柄共長三尺五寸虎
豹皮為袋其製起秦漢李□輦下記曰取爾雅□牛牴
觸百獸之象伏内有□矟庫刻□牛首于上宋八矟安
朝堂行禮以前導其夾大將軍者亦名衛司爆矟从矛
䂍字字書不載開寶禮作犦宋景文筆記云刻犎牛犎
即□也朱光家又作䂍槊今亦有之但用木飾凡鹵簿
儀刀儀鍠儀鋌皆木為之鍠鉞屬起秦漢唐用為儀仗
□矟之□諸家解作擊聲此解殊失今人不擊也立春
矟□之舞則有擊聲耳
氅眊以羽飾于障也　氅(昌兩/切)眊(仍吏/切)廣韻專指鶖毛
其實凡羽皆氅也唐有六色氅孔雀鸚鵡雞毛等氅貶
損格禁朔眊孔雀白氅宋志氅緝鳥羽今為四角小葢
繡雲龍孔雀白鵝隋時鶴自㧞氅毛是也儀鋋有眊劉
裕遣白直隊主丁􁀙渡北岸事畢竪一白眊李叔明獻
孔雀眊今人大帽上係鶖翎即氅眊也爾雅注江東取
白頭翅背上長翰毛以為睫􁀙名曰白露纕
擁扇大障扇也　百官皆有鹵簿在京亦有之王導辭
鼓葢王儉鳴笳列騶南朝御史中丞建康令皆有鹵簿
王僧孺傳遇中丞鹵簿又避中丞赤棒褚淵入朝腰扇
障日有士笑之顔籒正俗匡謬有擁扇正今行路所擁
者南史諸王鄣扇不得雉尾尤射曰報以承澤二又曰
賫以追捫繆襲注曰皆實扇名今京官不敢張葢用軄
事惟見任者四品以上開甘蔗棍五品以上前導安龍
或交牀持障日扇而已即古所謂腰扇擁扇也四品以
上扇始帖片金五品京堂入朝掌扇帖金詞林開坊五
品則大小扇皆金紅安籠五品以下别衙門則持手扇
障日以竹織者其曰扇筤見禮儀内有曰俾倪扇即方
團諸扇見釋詁内
勘箭如古之勘契也　鹵簿有勘箭其牡謂之雄牡箭
牝謂之闢仗箭沈括曰如古之勘契也熙寧中罷之澠
水燕談曰以劄為箭鏤金緘以泥金絳囊刻擅為魚又
為坎以容曰勘契
以油囊韜棨㦸曰油㦸　後志公以下至三百石縣長
二人帶劔持棨㦸揵弓䪅九鞬古今注曰殳前驅之器
也木為之後代刻偽無復典制以赤油囊韜之謂之油
㦸王公以下通用之以前驅西京賦武庫禁兵設在蘭
錡即䪍棨也劉宋志皇太子夜開諸門墨令銀字棨以
傳信王曇首傳開門須白虎幡銀字棨此亦有衣之㦸
也唐有門㦸廟社宮殿門二十四乗宮門十八一品門
十六二品及京兆大都督大都䕶門十四三品及上中
都督上都䕶上州之門十二下都督都䕶中下州各十
崔琳與弟珪瑶俱列棨㦸號三㦸崔家張儉五弟五㦸
號五㦸張家李愿父子賜㦸韋綏為山南帥請門㦸十
二以行今之百官軄事有錫矟以皮為衣自縣令以上
皆用前驅即棨㦸之遺也泰之引漢雜事郭躳謂竇固
曰漢制假棨㦸以當斧鉞今節鉞乃有旗牌乃得斬人
趙凡夫言錫矟與釋氏錫杖皆誤為錫竟以錫為之
　
　
　
　
　
　
　
　通雅卷三十四
欽定四庫全書
　通雅卷三十五　　　　　明　方以智　撰
　　器用(戎器/具)
甲始以革而後以金故名之曰鎧　古甲胄用革後用
鐵秦時有鍪鎧之名管子葛蘆之山出金蚩尤制為劍
鎧矛㦸按桓公定三革偃五兩韋注三革甲胄楯五兩
刀劍矛㦸矢未有鐵鎧也鎧一曰介兠鍪急就作鉾葢
本岑牟纒首之象鍪似釜而反唇取其形耳漢書鞮鞪
猶皮也錏鍜(音乂/加)頸鎧也盔後垂者曹植表曰先帝賜
臣黒光明光各一具兩當鎧一領琰鏁鎧一領馬鎧一
領今昇平乞付鎧曹琰鎖即鎖子甲也晉有重鎧浴鐵
庾翼與燕王書致襦鎧後周時南寧州獻馬蜀鎧隋太
子飾蜀鎧鎧皆浴鐵為精劉宋御仗有孔明筩袖鎧鐵
帽宋明曾以賜殷孝祖建安王休仁以賜王𤣥謨唐六
典有鎖子甲與明光甲光要甲細鱗甲山文甲烏鎚甲
白布甲皂絹甲布背甲歩兵甲皮甲木甲馬甲共十三
制子美詩稱金鎖甲苻堅使熊邈造細鎧金為綫以縲
之實録貞觀遣使于百濟取金漆塗鐵甲鎖甲五環相
互一環受簇諸環拱䕶故箭不能入鉀俗别也徐商襞
紙為鎧勁矢不能洞宋康定四年詔江淮淮南造紙甲
三萬給陜西實倣商法也
鐸鞘浪劍鬱刄淬鐵也　德宗遣袁滋冊異牟尋南詔
遣請平宮尹輔猶等七人謝天子獻鐸鞘浪劍鬱刄鐸
鞘狀如殘刄有孔傍逹出麗水飾以金外國尤寶月以
血祭之浪劍鬱刄鑄時以毒藥并治取迎耀如星者十
年乃成淬以馬血王佩此傳七世矣舊紀貞元十年南
詔獻鐸槊浪人劍㑹要以為浪人劍樂浪在高麗從南
詔來邪自荀子言桓公之蔥太公之闕文王之録莊君
之曶陶𢎞景撰刀劍録言禹庚戍之鑄吳越春秋之言
風胡歐冶越絕書之言湛盧宋志言閩中有山名湛疑
湛山之鑪也三輔黄圖拾遺記言鬼方所作靈金内府
之類常疑其鑿然祭淬之法有之蒲元于斜谷為孔明
鑄刀淬以蜀江之水典論建安二十四年魏太子丕造
百辟寶劍淬以清漳厲以礛䃴晉太康地記汝南西平
縣有龍淵水可淬刀劍此所稱江心百鍊也
飛蝱即飛矛銑鋧標子之類也　司弓矢注枉矢者取
名變星飛行有光今之飛矛是也或謂之兵矢絜矢二
者皆可殺敵東觀記光武作飛蝱攻赤睂又正義曰弧
旌枉矢以象弧也漢時名此以為飛矛今滇兵皆用標
槍空擲謂之標子陳書侯安都飲蕭摩訶摩訶擲銑(息/典)
(切/)鋧正中其西域人面銑小鑿也鋧廣韻不載隋紀有
嶺南排鑹(七管/反)子小矟也宇文化及將樊文超帥江淮
排䂎禮書曰宛之鉅鐵鑽如蠭蠆恐此銑鋧之類升菴
以鋧為秦瓊所用之簡元瑞駁之
藺石渠荅　鼂錯傳具藺石布渠荅蘇林曰渠荅鐵蒺
藜也如淳曰藺石城上雷石也墨子曰城上二歩一渠
立程長三尺冠長十尺臂長六尺二步一荅荅廣九尺
袤十二丈若墨子之言渠是今拒馬木品字坑矣周禮
疏云槍雷守城扞禦之具說文徐鉉曰䜿散木為區落
曰柴離疾黎虎落也一作虎格虎路子雲賦虎路三㚇
即三义蒺藜蓋草木細枝初生曰㚇山尖曰㚇故知是
三义也趙充國傳為壍壘木樵樵譙同敵樓也壘礌也
壍坑也李崇槎山分聚礌石臨崖下之李陵傳乘隅下
壘(盧對/反)石即藺石也李光弼守太原撤民屋為櫑石車
車二百人挽之石所擊輙數百人唐禇遂良傳翔㑹雲
輣注機石也
古以石為砲火砲起自外國而中土傳之　砲(朴教/切)或
作礮(匹角/切)乃桔槔以反發石也今有火器用硝黃乃從
外國傳此法因立神機營有伏狼機大將軍百子諸製
後得紅彛砲尤為神器可發二十里逺西洋以鋴尺量
之測逺度之發無不中惜今未有盡其用者智按宋真
宗咸平五年召暜言能發火毬火箭上召至崇政殿試
之先是開寶二年岳義方上火箭法賜束帛豈所謂枉
死潔死結火以射敵者乎且有火毬必為火藥矣
釘鉸安鍉也　釋名鏑敵也齊謂之鏃闗西謂之釘鉸
賈誼過秦論銷鋒鍉即鏑也今凡刀柄鞍首皆有釘鉸
雲溪友議曰胡生為釘鉸之業祭列子墓夢劃腹而覺
即吟咏
葛黨鈎鑲鉤鐔也鋋鍦錟皆矛也鈹鏦刀也　兵器卻
偃而外利其如鉤而内利者鉤鑲也韓延壽鑄鉤鐔是
也沈括曰吳鉤彎刀南蠻謂之葛黨刀或有矛屬而鉤
者鋋鐵杷小矛也或曰鍦(式支/切)鋋(音/鐔)或謂之鏦漢書餘
善鏦殺郢鼂錯傳戈鋋之地吳都賦藏鍦于人鈹則刀
屬非矛屬也方言錟謂之鈹(音/皮)吳王僚左右持長鈹左
傳虞人以鈹盾夾之說文唐韻韻㑹皆以錟(音/談)為長矛
考傳稱鈹盾盾手必用刀刀為差是或古互稱邪史游
曰鈹鎔謂刀之鎪平水曰鎪鐵鐲也鐔者劍刄之本入
把者也鏃劍口也爾雅金鏃翦羽謂之鍭箭鏃也與緱
不同緱(音/勾)劍頭纒縩也魏志文帝少曉持複名雙㦸為
坐鐵室鑲楯為閉木户張衡賦鉤膺玉瓖通作鑲謂馬
帶玦也借為鑲嵌
棓謂之梲椎首謂之檛一曰骨朶　粗曰檛細曰杖梲
(音/脱)小棓棓即棒今俗呼為袖棁淮南曰袖梲而狎犬禰
衡持三尺梲杖說文曰梲木杖也檛(陟瓜/切)與薖同廣韻
捶也南齊書高祖紀有華爪用鐵囘釘宋有骨朶直鹵
簿用骨朶即長柄手撾卧爪立爪拳握之類吳處厚曰
徐知訓在廣陵作朱柄骨朶曰朱蒜
鐎斗刀斗也　鐎音凋後人别為刁字李廣傳程不識
擊刀斗魏孟康曰以銅作鐎受一斗晝炊食夜擊持行
夜今在滎陽庫中蘇林曰形如鋗無緣師古曰鋗(火𤣥/切)
即銚也鐎(兹消/切)鋗盆也一曰無足鐺也漢舊儀衛宮城
擊刀斗木柝博古圖有漢小足鐎斗梁山銷龍首鐎斗
程泰之言高麗至今呼刀斗孔平仲說苑曰潘岳謂斗
刀曰金柝金銅㸃是也方言無升謂之刀斗
大黃黃閒之大者合蟬連弩也一曰白閒　李廣傳以
大黃射其裨將服䖍曰肩砮名晉灼曰即黃閒(音/間)大黃
其大者也􁁚經總要曰古弩有黄連百竹八檐雙弓擘
張之類今有參弓合蟬小黃其遺法也李陵傳發連弩
射單于注張晏曰三十絭共一臂劉貢父謂如今合蟬
魏了翁不解合蟬之名直是少諳耳世傳諸葛弩弩牀
上起箱内盛十矢可連發之但力小射近即連弩也然
不始自􁁚鄉侯秦始皇自以連弩候射大魚漢藝文志
兵技巧家有望逺連弩射法十五篇魏氏春秋曰亮損
益連弩謂之元戎矢長八寸十矢俱發魏馬鈞見亮連
弩曰巧則巧矣未盡善也言作之可令加五倍司馬懿
征公孫淵為發石連弩射城中唐李元諒節度隴西築
連弩臺盧躭節度西川為大檜連弩南詔憚之智見兵
器考或以長竿壓數十弩機動則俱發古時連弩或有
此類者孔明法則一弩連發十矢也陳壽謂亮立法施
度工械技巧物究其極破張郃獲𤣥鎧五千角弩三千
此亦心服矣何謂承祚以撻百故貶邪御覽引風俗通
白間古弓名升菴謂西都賦招白閒今改作鷳非按上
下文知楊牽紐筒箭亦連發之箭也王郢東至明州劉
巨容以筒箭射殺之余按唐制􁁚舉有筒箭
僕姑遂作鏷辜　因左傳金僕姑而作此字其實推古
人于凡物頭員謂之孤都宋景文所云胍肚也花蕋曰
辜淮南曰皇辜爾雅曰黄華也可以後世之語推測上
古而得其彷彿者此類是也則僕姑是大頭矢或曰鳴
鏑之聲其方言之平題□頭乎呂沈字林以鏷􁠂為鹿
矢可證葢古瓜亦音孤如孤狐弧笟柧皆从瓜得聲土
瓜曰鉤􁁊姑亦謂其突欒也故今曰瓜椎漢人曰吾凡
渾圓曰昆吾曰昆于别詳論之矣矢曰僕姑即不姑之
聲也古讀僕如逋齊地薄姑亦作蒲姑又吳都賦建祀
姑注幡名言其幡干也發語蒲口為姑故為姑且之辭
為辜負之語俗以愁苦尖喙曰孤都因以欒欒孤獨為
可憐之狀黃公紹曰小兒羸病曰摹姑是也規模作規
橅無有模音則摹姑之聲亦從無辜來辜之為罪正謂
其粗惡堪憐也讀書解字不必如此然其音義相沿則
自有源流假借之故
弩􁛦以韋為之韛也　初學記織竹曰􁋾以皮曰箙周
禮追籠箙矢箙矢箭也集韻或作鞴鞴亦作輹􁣚通作
􁛦前漢書張安世傳注師古曰麾􁛦弩􁛦東京賦弩􁛦
重旃亦通作服國語檿弧箕服詩象弭􁔆服
拱稽之稽葢梲檛之類也河隴謂之木吾　吳語曰夫
差陳士卒百人為徹行行頭皆擁鐸共稽周禮聽師田
以簡稽注亦引此唐尚書曰稽棨㦸也稽以共言殆棨
㦸之屬柳子厚拱稽致命執銳忘生正用此也以鐸與
稽竝言則知之矣茶經炭撾若今河隴軍人木吾猶言
鎚耳執金吾亦杖稽以禦之名而解作鳥名者非道昭
曰吳俗謂木椎為檸(音/能)頭
曰㕹芮曰瞂曰蒙伐曰撥曰干櫓曰彭排皆盾也　吳
語曰奉文犀之渠渠楯也夏宮有五盾齊語管子制重
罪贖以犀甲一㦸輕罪贖以鞼盾一㦸伊尹商書已載
鮫瞂秦之龍盾見于小戎蘇秦傳革袂㕹芮㕹與瞂同
芮其繫也韓非子曰趙簡子圍衛犀楯犀櫓立于矢石
之所及櫓大楯也陶公故事曰臣侃奉獻金華大羌楯
五千幡青綾金革楯五十幡楊泉物理論古有蘇家之
瞂元魏馬頭楯破蠕蠕李尤楯銘曰吳旂櫓瞂方言闗
以東曰瞂即楯字張衡賦植□垂□(房越/切)孔子世家矛
㦸劍撥鼓操而至注撥音伐木楯也通作伐詩蒙伐有
苑儒行干櫓鄭云大盾小盾毛萇云中干詩詁曰干為
小盾櫓為大盾伐中盾也櫓或作鹵鹵簿以此立名集
韻□或作□其在車上者曰彭排南史朱超石設彭排
今又謂之搪排盾音食允切博學家因趙盾音遯而竝
讀矛盾之盾如遯誤矣
柯欘轉為柯舒又為哥舒　王伯厚曰白幹鎗矟也柯
舒黑漆棒也智按考工車人一欘有半謂之柯蒼頡篇
有柯欘石趙時梁犢作亂以斧施一丈柯後遂有棒兵
能破鐵騎柯舒即柯欘之轉語也馬貴與曰唐有白柯
槍矟也宋志有白椅槍五十哥舒棒十即柯舒也
􁀙即鞬鞴即箙建櫜即健櫜也可負曰䪍如櫃曰韇如
匣曰医　櫜鞬(音羔/䖍)樂記衅藏倒載名曰建櫜注建讀
如鍵兵甲之衣曰櫜言閉藏兵甲也杜預曰櫜以受箭
鞬以受弓夫襓弓衣也又作􁀙智以為即今之挿袋也
石虎趙志有赤剡金銀歩义左傳曰右屬櫜鞬今邊裝
行伍弓箭挿袋正􁢲于右而左懸刀陜人曰靸袋䪍則
盛之而人負者韇則藏弓矢之匱也箙一作鞴今之箭
桶也靸靫箭室或曰靸袋外有皮挿三箭者外以衣罩
之宋幰弩加箭二有靫是也医(於計/切)盛弓矢之匣也說
文从匚引齊語兵不解医戴氏曰劉原父得張中医銅
器有葢識文作□止从□匡也智見歐董諸公所跋不
同或作医或作􁁜但以證匡則可詩疏曰鬯與韔同弓
囊也棚箭筒葢也容刀鞞也遰刀鞞也鞞刀室也毛萇
既曰琫上飾珌下飾又曰下鞞上琫巳自矛盾釋名因
曰下末曰琕孔仲逹附㑹之其實珌乃言寶飾之璀璨
耳
刀室曰鞘即箾也鳴鞘即鳴蹕之名　鞘(私妙/切)刀室也
古通曰削詩鞞琫注與左傳鞞鞛注皆云鞞刀鞘琫飾
也鞛即琫也唐齊􁑂傳八歲能文太宗召試賜所佩金
削(先召/反)刀張說作碑云賜以佩刀金鞘稱曰神童古樂
府獨漉篇云刀鳴箾中倚牀無施即鞘字與象箾韶箾
之音不同象箾􁁚王之舞音近簫後人因韶箾而以為
即簫誤矣漢制可證也漢羽籥注韶舞所持以擬南籥
天門十一飾玉梢以舞歌梢竿飾玉葢擬象箾也又師
交切元制蹕出前有鳴鞘以蹕行者音正近稍黃質紫
斑文有絛帉博雅曰䪎(山垂/切)謂之鞘緌也或曰即歴代
長鳴鳴葭此自非是宋志鳴鞭唐有之周條狼氏之遺
法也在扇筤之間今謂之靜鞭朝班定擊于地而鳴也
俱質朴耳
胡禄箭室也　府兵人具弓一矢三十胡禄横刀礪石
大觿氊㡌氊裝行縢皆一韻㑹作胡簶集韻或作䩮􁀙
襍俎一將軍取敗障泥胡盝修理食之謂其皮物也胡
盝一作胡鹿蘇𢎞家作箶簏
漢人呼轡為龍頭綂即羈靮也　說文􁁊箸掖鞥也鞥
轡鞥一曰龍頭綂智按即今所呼籠頭也􁀙勒靻也鞅
頸靼(旨熱/切)也鞣革也則􁀙(彌沇/切)正今之繮也左傳曰臣
負羈靮靮音的其實勺聲當音約
鞁具猶駕具也　鞁(平秘/切)車駕車也䩪(古滿/切)鞁具也又
謂之􁀙(田候/切)鞁通作犕說文引易犕牛乗馬國語兩鞁
將絶猶今言雙肚帶也
䩸䩞鞍上罽也　䩸即茸䩞(他恊/切)鞌毳飾也廣韻􁊖亦
作􁀙魏百官名有紫茸題頭高橋鞍宋人狨坐即䩸䩞
也
　　器用(車類/戲具)
即橋葢今之轎也古謂之檋一作輂　河渠書載禹山
行即橋與樏檋異此古文紛紛而子長取其近似者耳
橋本渠嬌切梁也絜皋之衡曰橋即桔􁀙也記奉席如
橋衡康成謂低昻如桔槔愚矣智謂平衡如橋也陸氏
居廟切古有橋音矣士昏禮筓加于橋以􁁜笲者智見
凡器有橫梁者工匠皆呼曰橋今之肩輿亦謂其如橋
也山行之橋本是轎類嚴助傳淮南上書輿轎而隃嶺
陀舟而入水注平聲則自漢以前之音也漢制有衣車
㕑車軒車藩車輓輅輿轎曲禮注安車坐乘若今小車
車千秋得乗小車李尤有小車銘即儋輿也盧懷慎薦
馬懷素褚無量令乘肩輿無量老為造腰輿㑹要有腰
輿輦有七輿有三常平腰李叔明傳朝京師令官士肩
舁以見閻立德傳􁁚德制腰輿有典法紹興中后受冊
乗肩輿至穆清殿合溪言高宗蹕維揚以塼街滑許百
官乗轎智按自政和三年以雪濘許百官乗轎矣今遂
通稱去聲考用人之始井丹笑隂就桀駕人車六典注
人牽為輦始皇去輪而輿之北都自萬厯末年四品以
下乘小轎喝道三品以上則固當安車也熹廟時逆璫
示威責問乘轎荅云竹兠有㫖禁之復乘馬南都則向
來乗轎矣大内腰輿近時亦然輿兩傍幹各八人用帛
勒之過肩手按至腰平行與腰平上施二青葢葢宮中
皆然也說文山行乘檋或作梮(拘玉/切)韻㑹曰亦作轎屩
則指史記之即橋也說文又有輂字音同大駕車馬也
引史記淮南王傳輂車五十乘又有􁁊直轅車也徐以
為載物之車又土􁅰也通作挶按說文云􁀙車衡三束
也曲轅􁀙縳直轅□縳凡夫曰□當是􁁊則□􁁊輂挶
皆是一義
箯輿編輿也晉以來謂之藍輿或曰擔子猶兠子也
張耳傳貫高以箯輿前師古曰編竹木為輿若今食輿
博雅曰箯棊輿也公羊傳文十五年筍將而來注筍者
竹箯一名編輿自宋以來謂之擔子或曰兠子唐㑹要
開成五年朝官乘驛馬不合更乘擔子宋興國七年李
昉言工商庶人聽乗車兠子不得過二人今按說文䉃
剖竹未去節也葢因公竿傳筍將而來又曲為之解耳
藍輿即蘭輿　文穎曰軨獵小車前有曲輿不衣也李
奇曰蘭輿輕車也左右有欄以安軾可慿也淵明舉藍
輿亦謂小車意蘭寫為藍耳周官注漢有嬴蘭車臥子
謂載䪍(洛干/切)棨之車弩矢室也韓延壽傳騎士抱弩負
蘭竟作籣籣又傳寫為蘭也嬴蘭車與定張車舊言不
可考智按蒲蔽注鄭司農云嬴蘭車以蒲為蔽天子喪
服車賈公彥曰漢時有嬴長蘭乗不善之車羊車注羊
車若今定張車疏云漢去今久逺亦未知定張車何用
但知在宮内故差小為之謂羊車也晉􁁚有羊車宮人
挿竹葉引之則以羊駕車矣
曰渠衡曰䡴輣皆臨衝也　荀子渠衝攻城之車光􁁚
紀䡴輣橦城注䡴陷陣車輣樓車也徐鍇引史記淮南
造輣車韓詩威暢捐䡴輣南梁傳雲梁鵝車趙彥衛言
天橋對樓鵞車洞子賊攻當塗城用此等皆䡴輣之屬
也天橋即雲梁鵞車以梯作蔽近城則拂城堞以上洞
子今之木牛也
有置傳馳傳乗傳一封軺傳　田橫乘傳如淳曰律四
馬高足為置傳四馬中足為馳傳四馬下足為乗傳一
馬二馬為軺傳急者馳一乗傳文帝從代乘六乘傳平
帝元始詔親迎立軺併馬注立乘小車併馬驪馬也五
年召天下通曉逸經古記者在所為駕一封軺傳注曰
律當乘傳及發駕置傳者皆持尺五寸木傳信封以御
史大夫印章其乗傳參封之有期㑹累封兩端端各兩
封凡四封也乘置馳傳五封之兩端各二中央一也軺
傳兩馬再封之二馬一封也食貨志算軺車注軺小車
也袁盎歸報條侯乗六乘傳㑹兵滎陽􁁚帝以蒲裹輪
駕駟迎申公弟子二人乘軺傳從相如往使西南國馳
四乗之傳昌邑王乘七乘傳鮑宣遷豫州牧行部乗傳
去法駕駕一馬龔勝曰徵賢者宜駕上曰大夫乗私車
來邪梅福求假軺傳詣行在所條對急政晉志一馬曰
軺車二馬曰軺傳漢世貴輜軿而賤軺車魏晉重軺車
而賤輜軿三品將軍以上尚書令軺車黒耳有後户漆
轂輪諺曰仕不止車生耳漢舊儀璽書使者乗馳傳其
驛駒也三騎行日夜千里為程隋志軺車按六韜一名
遥車葢言遥車四顧之車也軺市昭切又音遥傳去聲
有蔽之車曰輜軿　字林曰軿車有衣蔽無後轅有後
轅謂之輜有邸曰輜無邸曰軿張良傳強載輜車注衣
車也周禮良車散車注若今輜車後户之屬疏曰漢時
輜車與古者從軍所載輜重財貨之車皆車後開户宋
志傳元子曰周曰輜車輜車即輦也列女傳齊孟姬曰
妃后踰閾必乗安車輜軿今立車無軿非所敢受命也
使者更取安車按有邸無邸之說得無以輜重有邸以
載物軿則為立乘乎若與底通車豈有無底者四圭有
邸邸謂其本也輜軿要皆有屏蔽之車如魚軒亦有幨
帷者但或有坐卧之車或轏車之類耳南齊書􁁚靈王
嘗給油絡車油碧帷也故諸裕之傳言加幢絡
平隔車耳也　說文較音傕本作䡈古今注車較車耳
詩猗重較兮注引周禮輿人云較兩輢上出軾者今之
平隔也詩詁云輢是兩旁植木較橫較輢上故曰重較
觼舌軾上繋轡之環也　詩鋈以觼軜音玦納說文觼
環之有舌者今俗呼觼舌或作􁠃詩詁曰扄􁠃之􁠃非
施于車也愚按古矞夐相通瓊璚其證也環而有舌自
設機軸與鎖鐍相類故有其名未可知也軜亦作納荀
子三公奉軌持納
罨頭托义扶勾闌者也毛萇所謂陰也揜􁉂也　宋志
金輅有罨頭鈸面罨頭小托义馬貴與言有勾蘭臺銀
裹鐵鉤龍頭魚鉤錦膞褥銀裝畫梯托义毛傳曰陰揜
􁉂也箋云揜􁉂在軾前垂輈上周禮注􁉂音范南史作
軓依說文作□今作軌者誤淮南有蟬□車類也
鞇􁀙車中馮也靯􁗅車中藉也　鞇即裀褥也􁀙韋囊
在車中人所慿伏也曰隱囊今用扶手其面韋中以糠
實之使要可伏其遺也靯􁀙音杜薄車中重薦也又云
是鞴靫箭室也
□䩱即鞹靬也　詛楚文□䩱棧輿釋作鞹􁀙即詩之
所謂鞹鞃也以皮飾車内
釭鐗鉆鐵錮也急就章連用之　釭轂中鐵鐗(音/諫)軸上
鐵所以䕶軸使不摩墾也鍵以䜿闗若門牡之屬小爾
雅鍵謂之籥月令修鍵閉鉆(音/鉗)以鐵有所鑷(女輒/切)取也
倉頡篇鉆持也說文鐵輒也音義與鉗通以鐵片合兩
頭木縫錮之亦曰鉗亦曰鐈(音/喬)師古曰以鐵有所輔助
若橋梁之形也此謂兩縫或轉角處以鐵片兩頭鉤釘
之耳儀禮疏曰漢時名轉軸為轉轔
棧櫪言圍養之也　棧(士限/切)編柴為棧也又作􁀙傳曰
􁀙之以棘車以棧(才甸/切)曰棧車士乘有漆庶人役車則
直編櫺如棧矣棧車每日所行為一棧俗乃作站木以
通險曰棧道編木養馬曰棧櫪莊子曰編之以厚棧徐
氏曰編木作櫺似牀以禦濕崔氏曰棚也櫪(音/歴)說文曰
㯕椑指也人多未詳此葢謂細柵欄如指排也漢書馬
不伏櫪單作歴周官夏庌馬䕃之也棧櫪圍養也櫺棚
近是似牀則非或曰編為槽則尤非矣
　　戲具
罫布曰卦圃罫棋枰線目也　古人稱方格謂之目如
紗有方目之名是也罫音話碍也韋昭奕論所務不過
方罫之閒昭葢謂棋枰方畫線道耳畫有話音若曰碍
也直是罣碍音卦矣退之虢州三堂詩罫布畦堪數桓
譚新論守邊隅趨作罫以自活于小地或作卦圃言疏
圃列畦成行如卦畫分明可數也朱光家作􁁊因集韻
之誤也元瑞言邯鄲淳藝經十七道柳子厚言棋十八
道此恐誤耳世本曰堯作圍棋烏曹作博馮鑑續事始
曰齊􁁚靈王初作側楸棋局局取廣平故曰枰方言有
廣平之稱張華推枰由來用之凡夫借􁀙泥矣其引縈
造法式曰器之有文而平者通曰平其即枰棋乎智按
晁氏志縈造法式宋熈寧中將作李誠撰罫沈韻音壞
葢即畫字别造者今當讀化
勢子曰□相當曰芇　通𤣥集圍棋兩無勝負曰芇音
緜又上聲升菴引馬融棋賦迫兼棋□兮頗棄其裝□
音義與岳同謂四面與中心為五岳也智按是􁀙訛
五木用五子六博用六子　楚辭昆蔽象棋有六博王
逸注云投六箸行六棊已與劉裕挼五木異矣程大昌
為圖說甚詳以五木五子六博當六子如今之骰子也
說文以為六箸十二棋李賢引鮑宏博經曰用十二棋
六白六黒所擲頭謂之瓊瓊五采此又一說據劉裕按
喝五木成盧則其形當長橢而尖一子為兩面面一黑
一白黑畫犢白畫雉投子者五皆黑曰盧此為上采故
曰呼盧其次四黒一白曰雉後或名梟或曰捷骰子六
面著齒采多今世蜀地織綾其文兩尾尖削而中寛廣
不象花亦非禽獸曰摴蒱錦其遺象乎按元豐九域志
貢摴蒱錦豈天子而取錦以供摴蒱可以正名乎程說
是也輟耕録載標畫有摴蒱錦徐文長引唐詩畫欄紅
紫鬭摴蒱葢言其錦文也諸說附左方五木經曰摴蒱
五木𤣥白判厥二作雉背雉作牛王采四盧白雉牛􁀙
采六開塞塔秃橛􁀙金為王駁為􁀙皆𤣥曰盧厥筴十
六皆白曰白厥筴八雉二𤣥三曰雉厥筴十四牛三白
三曰犢厥筴十雉一牛二白三曰開厥筴十三雉如開
厥餘皆𤣥曰塞厥筴十一雉白各二𤣥一曰塔厥筴五
牛𤣥各二白一曰秃厥筴四白三𤣥二曰撅厥筴三白
二𤣥三曰􁀙厥筴二矢百有二十設闗二閒矢為三馬
筴二十厥色五凡撃馬及王采皆又投馬出初闗叠行
非王采不出闗不越坑入坑有鏑行不擇筴馬一失為
坑按王采為全色􁀙賤也閒别也刻木為闗每聚四十
矢大率戲時不過五人五色者各辨其所執也撃馬謂
打敵人子也打子得雋王采自專故皆許重擲馬出闗
亦自專之義也名為打坑通志載之不言李翱貴與列
子部唐李翱撰元革注緯略曰外國亦為摴蒱唐李肇
國史補曰洛陽令崔師本好為摴蒱其法三分其子三
百六十限以二闗人執六馬其骰五枚分上為黑下為
白黑者刻二為犢白者刻二為雉擲之全黑者為盧其
采十六二雉三黑為雉其采十四二犢三白為犢其采
十全白為白其采八四者貴采也開為十塞為十一塔
為五秃為四撅為三梟為二六者雜采也貴采得連擲
得打馬得過闗餘采則否新加進九退六兩采許博昌
博術云方畔揭道張張究屈𤣥高能改齋漫録曰鮑宏
以博塞音蘇代反然李翱法有開十二塞十一以開對
塞則當如字西京雜記許博昌善陸博竇晏好之法用
六箸或謂之究酉陽雜俎曰六博齒采妓乗乘去聲呼
無齒曰乗據博塞經云無齒為繩三齒為雜繩據晉書
劉毅事擲得穉今作雉博采又有名牟者見大招注韻
㑹以􁀙作犍非也晉謝艾云梟邀也六博得邀者勝可
知其音矣考工察其菑注鄭司農曰博立梟棊亦為菑
陳遵傳數負進謂博所輸也杜注師氏瞻曰今博有豬
有豹
或曰投瓊或曰出玖或曰操橩或曰六赤或曰六么皆
骰子也箟蔽局也摴蒱博之總名也　大招之昆蔽元
美作箟蔽崑玉也蔽棋箸也或曰箟竹也蔽局之牆也
方言簙或曰􁆀或曰箭裏或曰夗專或謂之􁁜璇或曰
棊投博曰枰或曰廣平行臺曰局或曰曲道蔡澤曰博
者或欲大投班固奕指博懸于投不必在行投者擲也
桓𤣥曰劉毅摴蒱一擲百萬先用木石已用玉牙故列
子曰投瓊律文曰出玖御覽載繁欽威儀箴曰操􁀙弄
棊橩與瓊同唐世鏤骨塗采巧者取相思紅子嵌之温
庭筠詩曰玲瓏骰子安紅豆入骨相思知也無北史周
文命丞郎擲摴蒱頭齊書李安民五擲皆盧後周王思
政與太祖擲盧皆此也古人如葛洪不曉棋道不識摴
蒱齒數古如握槊雙陸皆曰摴蒱故所解打馬行棊皆
相近也博物志言老子入符作摴蒱五木也宋人詩曰
骰子逡巡手裡拈或因呂覽去尤篇以黃金􁙮者殆證
莊子之以金注者㱪解注為投則骰子之始說文摴蒱
乃新附也升菴引李洞集贈李郎中先夢六赤後打葉
子詩有彩鏤方牙六赤擲印之句六赤者古之瓊□今
之骰子也陶穀曰骰子為惺惺二十一又曰象六元瑞
曰外國骰四面智謂微物必具六合或兩面無㸃耳宣
室志見四眼閃爍則惟四為緋樂天王建詩皆用六么
琵琶曲有緑腰本作録要後轉呼緑腰六么段安節曰
録要王灼專主緑腰破録要之說總属附㑹宋何剡詩
按撤梁州更六么子瞻詩連娟六么趂蹋踘正以緑腰
録要皆支說也升菴以為始于骰子之六么今逢一㸃
白者曰么或曰采豈尚白安知采名不有一時忽尚者
乎楚辭之呼五白子美用之若拘呼盧則不當白矣王
采以純色為貴或時取五白六么未可知也
握槊長行局波羅塞雙陸要一類也　後魏李卲曰曹
植作長行局胡王作握槊亦雙陸也唐李肇國史補曰
今之博戲長行局子黄黑各十五擲采之骰有二其法
生于握槊變于雙陸後人新意長行出焉又有小雙陸
圍透大㸃小㸃遊談鳳翼之名然無如長行也凡強名
爭勝謂之撩(一作/掩)零假借分畫謂之囊家囊家十一而
取謂之乞(一作/子)頭其工者近有渾鎬崔師本圍棋次于
長行其工者近韋延祐(一本作/韋扈)揚芄彈棊甚古鮮為之
者近有吉達高越首出焉鄱陽洪遵作譜雙以握槊長
行波羅雙陸四名為一要是相近古用箟蔽亦謂局也
李清照序打馬圖乃倣古創意為之者也
格五向謂蹙戎徐文長謂即摴蒱　宋黄朝英湘素雜
記曰漢吾丘壽王以善格五召待詔注云格五簺(先代/反)
也說文曰行棊相簺謂之簺鮑宏簺經曰簺有四采塞
白乘五是也乗五至五即格不得行故云格五又世俗
有蹙戎之戲謂以一局取一道人各行五棊即所謂格
五也唐資暇集謂生于黄帝蹙鞠意在軍戎也又引庾
元威著座右方蹙戎者今之蹙融也然則格五為蹙鞠
乎非矣沈存中乃以撃鞠為擊木毬子與蹵鞠異反以
為傳冩之誤智謂蹙撃一也徐文長曰唐崔龜從自敘
摴蒱即五木恐格五即摴蒱今之雙陸也智謂摴蒱乃
骰子打馬則十二棊握槊即雙陸之局以五木投子為
擲呼也格五或是五木後乃用六子
驍者投壺反激之名也　栁惲言投壺驍不止神異經
東王公與玉女投壺千二百矯升菴曰矯音尻矢躍出
也智按矯即驍舊有倚竿龍首龍尾狼壺帶劍之稱司
馬温公作投壺新格皆廢其算謂其斜倚不正也
捶丸弄丸之遺也　元有丸經言捶丸之制讓采索窩
忘攛成算亦熊宜僚之遺意乎莊生寓言然當時必有
其戲今有弄七丸二常在手五常在空或置鼓其下者
殊為絶伎與空中擲七劍者同丸經所立法又非此類
曹植作五椎跳丸
飛鳥三籌藏彄之戲也　辛氏三秦記曰鉤弋夫人作
藏彄之戲藝經庾闡作鉤字周處成公綏皆作彄字風
土記曰義陽臘日叟嫗兒童藏鉤分二曹以効勝人奇
即以一人為逰附名曰飛鳥一鉤藏在數手中當射知
所在一藏為一籌三籌為一都或曰此戲令人生離異
苑曰晉海西公時有貴人藏鉤忽有毛手尋為桓温所
誅列子黄帝篇以瓦摳者巧以黃金摳者惛張湛曰摳
揬也一作彄列子與呂莊相似但􁙮注摳三字異耳成
式言石旻善打彄
象棋始於唐周􁁚之象經非今象戲也　象經載太平
御覽甚詳周􁁚造象戲分天文地理十二類非今車馬
象戲元瑞曰象棋唐世已有之見廣記岑順下事物紀
原引雍門周謂孟嘗曰足下㷼則鬭象棋此古之棋皆
謂其有象也惟唐𤣥怪録足徴然止言金象將軍觀司
馬温公論則宋時車馬之棋始備然尚分列國與今時
不同又按宋玉招魂箟蔽象棋有六博注象牙為棊也
葉子格曰鶴格猶今之紙牌也　升菴引李後主周妃
編金葉子格晦伯又引咸定録及歸田録曰葉子格起
唐中世楊大年好之别演為鶴格門下客鄭戩章得象
皆能之又按王闢之澠水㷼談録曰唐太宗問一行世
數禪師製葉子格進之言二十世李也後有柴氏趙氏
格蜀人貴紅鶴格近世職方曹谷損益舊本用六骰有
犀牙師子十事自盆帖而下分十五門泗水潛夫載舖
牌斗葉亦謂此或曰葉子青撰者非也然自折簡後縫
䙡書成亦名葉子吳彩鸞唐韻李郃彩選以葉子冩故
彩箋亦名冊葉非此葉子格也元瑞雜引駁楊似未破
此疑耳房千里骰子選格開成三年作則今之升官圖
也近年馬吊角戲成風果戲塲哉
意錢一曰詭億曰射意曰射數曰持掩皆攤錢也　見
何承天纂文梁冀傳意錢注亦引之王符論曰或以遊
博持掩為事注博六博掩意錢也故安丘注漢表即嚴
侯揜搏為意錢亦坐此誤也子美詩白晝攤錢高浪中
吴曾曰博戲有出九入十之說曰攤賭
鬭草之戲自古已然　申公詩說曰芣苢童兒鬭草嬉
戲歌謡之詞賦也據此則周時有之至安樂鬭百草翦
康樂所舍南海祗洹維摩鬚亦此戲極變矣
盂八蹋鞠之彩名也　吳處厚青箱雜記曰韓魏公應
舉時夢打毬一捧盂八時魏公年僅弱冠一上登科則
一捧盂八之應也徐堅說鞠又作□加手耳曰鞠毬通
者猶丘之于區也
内戲曰白打　王建詩寒食内人嘗白打庫中先散與
金錢韋莊詩内官初賜清明火上相閒分白打錢白打
戲名按劉貢父中山詩話曰柳三復能蹴踘曰背裝花
屈膝白打大亷斯則白打亦毬采之名一曰兩人對蹴
曰白打
擊壤今之棒杖也　樂苑撃壤歌注以木為之兩頭小
中大以杖撃之此正今之棒杖也京師曰柭柭緯畧引
藝經釋名風土記以為如履蠟節以此中彼皇甫謐與
從姑子梁柳等撃壤吳盛彥有擊壤賦智按雖有此戲
乃因堯時而名堯時老人當是以杖築地而歌也逸士
傳因此造堯時有撃壤文元美言在鄖見篐土撃壤歌
曰擊壤宋世寒食有抛堶之戲北堂書鈔載東方朔與
公孫𢎞書撫塵而遊葢童子之戲若佛書所謂聚沙也
南齊書永明中市里以鐵相擊于地謂之鬭鑿今有之
謂之鐵丁
迷藏今之藏朦也　過庭録有學于魯直者題扇上畫
小兒迷藏詩云誰翦輕紈織巧絲春深庭院作兒嬉路
郎有意嘲輕脫只有迷藏不入詩温麻小說有藏朦事
小兒多此戲舊畫有此圖者京師曰替鬼摸鰕其法一
朦面餘悄以手犯之朦者應手摸之獲則代
惜千千轉輪戲也　南宋市肆記載京瓦兒戲之塲有
惜千千葢如京師之放空鐘抽陀螺乎形扁丸有臍以
繩卷而放之其轉不已謂之千千或其遺稱
卷白波鞍馬皆唐人酒令也　漢賈逵嘗作酒令至唐
而盛宋永亨捜採異聞録曰白樂天詩鞍馬呼教住骰
盤喝遣輸長驅波卷白連擲采成盧又曰打嫌調笑易
飲訝卷波遲注云卷白波莫走鞍馬皆當時酒令皇甫
松醉鄉日月載骰子令云聚十雙骰子齊擲自出守六
人依采飲馬堂印本采人勸合席碧油勸擲外三人骰
子聚于一處謂之酒星依采散聚次改鞍馬令又有旗
幡令閃擪令抛打令今人不復曉其法矣手打令謂之
拇陣李肇曰麟德中鄧𢎞慶剏平索看精四字令至李
稍而大備李商隱雜纂唐人酒令其殺風景一條有十
三事陸友仁曰陳聖觀音殺如晒竇子野載粘頭續尾
酒令即今之績麻令趙與時賔退録載司舉隱君子之
酒令近李寶之如圭作漢法酒令慶厯中錦江趙景撰
飲戲助歡三卷元豐中竇譝譔酒令知黔南縣黄鑄亦
作玉籖詩李庭中作捉卧甕人格又言有撃鼓射字之
伎智按馬者枚之轉聲堂印得緋也
木熈即都盧緣橦之戲也　淮南曰木熈者據句柱即
今之上高竿漢有都盧唐名戴竿一曰竿木陳師道曰
唐人以緣橦者為都盧緣按國語胥臣對晉文公曰侏
儒扶盧韋氏謂扶緣也盧矛㦸之柲緣之以為戲智按
小顏曰都盧國人善緣高有跟掛腹旋之名世因稱之
釋名曰都盧負屋則侏儒柱也唐人曰觜都盧謂其獨
聳也今京師曰爬竿立竿三丈緣其頂舒臂按竿通體
空立者移時也受竿以腹而項手足張輪轉移時也銜
竿身平横空如地之伏手不握足無垂也背竿髁夾之
則合其掌拜起于空者數也葢倒身忽下如飛鳥墮北
史沈光上竿號肉飛仙
唐梯今之翻空梯也追人猶言縋人也　鹽鐵論言漢
代百戲曰唐梯追人奇蟲吳妲戲娼舞像升菴以唐梯
為上高竿追人為割截人易牛馬首按此乃幻人也今
有縋人綰索而上墜而復上且舞者有人倒擲以梯安
足上使一人上梯從梯蹬中翻轉蜿蜒而上胡妲即漢
飾女伎今之裝旦也奇蟲總言􁔆龍漫衍也
高絙今之踹索也躧蹻長蹻伎也　漢晉以來有高絙
長蹻兩女子切肩繩上是也今曰踹索趫戲今曰踹高
蹻山海經喬國郭璞曰今伎家喬人葢象此也江右有
高絙紫鹿笇鼠梁有長蹻伎躑倒伎今京師有觔斗􁀙
喇筒子馬彈解數諸戲觔斗者俯翻反據又仰翻之腰
如折連三五不止也置竹片圜于地指而仆爾翻則穿
一以至乎三身僅容而圜不動也疊案焉去於地七尺
無所據而空翻從一至三若旋風焉􁀙喇者掐撥數唱
諧雜以諢焉嗚哀如訴也筒子者三筒在案諸物械藏
示以空空發藏滿案有鴿飛有猴躍焉已復藏于空捷
耳非幻也解數者馬之解方馳忽躍而立焉倒㔬焉躍
而左右焉擿鞭忽下拾而登焉鐙而腹藏焉鞦而尾贅
焉觀者岌岌愁將落而踐也彈之解播丸于空或二或
三及其墜而隨彈之疊碎也踵丸反身彈之移踵則碎
置丸童頂彈之碎矣童不知也兩人相彈丸適中遇而
碎非紀昌邪蹴踘顛于頂且數百不墮以竿承磁盤而
任其偏翻習伏衆神熟而已偶附于此
桃餤之戲紅餤竿也　以脂粉作紅餤竿夾雜畫帶以
妓樂遊曲江曰曲江桃餤其紅綾餅餤則賜曲江進士
者又非此戲
角戲開塲曰嗔拳以隊舞曰角觝嗔拳卞戲拍張渾脱
皆其類也　事物紀原江淮俗作諸戲先必設嗔拳歲
時記曰戴面如戎狀作勇勢曰嗔拳又夢筆録曰唐有
嗔面戲劉吃陁努能不用手而以足加頸曰跌打
面具謂壯面也　前志象人可罷注今之著假面孟康
曰戲獅子者江夏王義恭舞伎正冬袿衣不得莊面近
時舞曰跳隊裝面以前代故事演成或舞仗成字王侯
以下皆用之但人數漸少如八佾有八八二八之分唐
高祖聖壽樂舞行列成字十六變而畢韋皋獻南詔奉
聖樂亦舞成字如今金陵迎春舞矟瞂亦跳隊也舞以
三十六人裝假面執瞂相擊成聲京官到任亦用教坊
舞一曲或四人六人對舞清波雜志言于狄似處見其
五世祖武襄公收儂智高所帶銅面具謂面甲如面具
也䮢(正洽/切)􁀙(􁔆洽/切)俳戲人也升菴引諸經音義蒼鶻參
軍詳見稱謂卷中
　
　
　
　
　
　通雅卷三十五
欽定四庫全書
　通雅卷三十六　　　　　明　方以智　撰
　　衣服(彩服/)
古分冕弁冠然亦通稱猶漢晉來分幘巾帽而亦通稱
也　古冠制三曰冕者朝祭服所謂十二旒九旒而下
是也惟有位者得服之曰弁亞於冕所謂夏收殷􁈲周
弁是也曰冠亞於弁所謂委貌毋追章甫是也弁與冠
自天子至士皆得服之按古文奇字□象形弁亦此聲
而稍别作□□則通稱執劉鉞之人皆冕冕亦通稱猶
之月即帽也荀子言王者務而拘領注務讀如冒尚書
大傳作冒而句領(詳見/後)此非古之帽乎古冒務無毋牟
莫勉皆一聲之轉(詳見釋/詁各條)委貌之貌毋追之毋章甫之
甫皆此聲也舊說哻名出于幠幠覆也收收髮也毋發
聲也追推也委安也智謂委緌也(詳見/後)毋追猶堥堆即
牟敦古語堆起之狀(岑牟諸/說見後)幠亦因此漢人用閔免密
勿即僶勉即爾雅之□没方言之侔莫故知冕帽貌甫
相通哻當是冔毋别有解推原上古異說不妨幷存以
聽折衷也郊特牲巻冕即袞冕管子作緷絻汲冡用紼
絻(絻音問而借冕/古通聲可知)高承事物紀原云世本云黄帝作旃
冕通考載此說智以旃冕乃旒冕之譌吳曽考世本云
伯余初作衣裳胡曹作冕黃帝臣也有虞氏皇而祭康
成皇邸皇舞皆為凰皇此為畫羽之冕周捨以為畫鳳
羽之衣說文□為自始之說含神霧遂引天皇之皇不
知上古造字必先近取而後及逺開口喉聲莫如王字
从□(古人/字)正坐與□(古天/字)相比故成三畫連中之象皇
為冕象从□似自形也後乃追尊帝號曰皇而天皇之
皇與鳳皇皆因此起乃反據以解有虞之皇邪大氐古
自有取象通聲之原而後因稱配字不得不别注釋不
知其故隨字鑿說矣聲稱相因而分用當别弁冔收皆
爵弁(如𤣥鳥/之色)以𤣥繒為之三加之冠也委貌章甫毋追
皆緇布冠始加之冠也皮弁弁以皮為之再加之冠也
其幘巾帽見後
端委委猶緌也繅旒紞紘䆳延皆委也笄梁皆衡也
左傳劉定公曰吾端委以治民晏平仲端委以立於虎
門晉語董安于曰臣端委以隨宰人周語曰晉侯端委
以入武宮蓋端言正也𤣥端委貌也此為冠冕之通稱
豈但齊服𤣥端素端乎委言其垂下之緌舊解委為安
者非矣玉藻䆳延弁師𤣥冕朱裏延紐繅旒朱紘皮弁
玉璂象邸玉笄(璂讀如綦結也邸下/邸也以象骨為之)左傳注衡維持冠
者紞(多敢/反)冠之垂也紘纓從上而下也綖冠上覆也或
以紞為垂瑱充耳康成曰衡笄葢凡橫者曰衡今之梁
亦衡也古以旒分至晉宋齊猶然唐通天冠二十四梁
宋亦用之今則惟朝冠有梁賈子朝委裘孟康曰若容
衣呂覽曰堯之容若委衣裘言少事也
漢平冕晉黑介幘　漢明紀永平二年祀明堂注引漢
官儀天子公卿特進諸侯祀天地明堂皆冠平冕三禮
圖冕以四十升布漆而為之廣八寸長三寸前下後高
晉志平冕王公八旒卿七王公衣九章卿七章齊梁因
制平天冠隋志平冕俗所謂平天冠也晉志通天冠高
九尺金博山顔與平冕黒介幘竝用平冕加於通天冠
之上後或加附蟬或用二十四梁皆通天冠也黒介幘
即後世之翼善冠以至撲頭(撲後/作幞)進賢冠皆是漆灰張
其題屋翼善冠昉於唐太宗改周幞頭為之又制進徳
冠以賜貴臣玉綦制如弁服以金飾梁花趺三品以上
加金絡五品以上附山雲則是近時之朝冠矣朱子論
幞頭鐵張猶後起也近省五冕惟冕以享廟常服烏紗
折角向上巾即古幘幞翼善之類御殿服皮弁亦冒烏紗
十二縫縫各五采玉十二玉簪導
毋冠也　易貫􁔆以宮人寵徐邈讀貫為冠谷永傳以
次貫行所陳眾條以次相續行之韻增收入平聲是貫
有冠音矣貫古作毌毌邱地名象人冠形而名遂有毌
邱氏後訛為毋諸家複姓毋邱音無升菴曰當音貫梁
氏言毋追亦毌字象形釋名曰冠貫也所以貫韜髮則
毋追當音冠堆不必音牟堆矣此亦一說毋之音牟因
毋轉為淳毋之模模轉為牟漢人謂絞頭布為牟禰衡
岑牟是也
漢魏晉以來謂漆紗之冠曰幘通用曰巾幘　通典古
者有冠無幘其戴也加首有頍所以安物故詩曰有頍
者弁秦加􁁚將首為綘袙以表貴賤後稍作顔題漢孝
文高其顔題續之為耳崇其巾為屋上下羣臣貴賤皆
服之文者長耳􁁚者短耳稱其冠也春服青幘立夏乃
止尊其方也􁁚吏常赤幘成其威也未冠童子幘無屋
示未成人也通典載漢舊儀鴻紺績霜幘東觀記曰段
熲滅匡詔賜熲赤幘大冠一具董仲舒止雨書曰執事
皆赤幘為公服常服則當是巾幘矣魏管寧在家常著
皁帽蘇轍以為白帽宋制黑帽綴紫標以繒為之後制
高屋白紗帽陳名白紗者為高頂帽後魏咸著突騎帽
垂裙覆帶葢索髮遺象隋文開皇著烏紗帽大業通服
折上巾唐制白紗帽又制烏紗帽按隋志曰六國時魏
趙之間通謂巾為承露袁紹戰敗幅巾渡河按此則庶
人及軍旅皆服之全服皁而向後撲髮謂之頭巾俗人
謂之撲頭後周武帝時初服常冠以皁紗全幅向後撲
髮仍裁四腳俗謂之撲頭唐㑹要折上巾軍旅所服今
撲頭是也東晉制以葛為巾形如帢而橫著之尊卑共
服太元中國子生見祭酒博士冠角巾至齊立學王儉
議更存焉唐始用巾子尚平頭小様者宋端拱中撲頭
巾子幷為條制智按所謂耳者即近代之帽趐所謂高
蟬也撲頭作方稜兩級謝恩及朔望服公服方袖則戴
撲頭自朝冠進賢冠頭巾而外士夫居家則製忠靖冠
四品以上金線分輪卷五品以下以綠分之常服之巾
隨人取名巾帽為古之通稱陳師道曰布撲頭則自英
宗崩宋次道誤為之也
銀葉弓腳五代之幞　五代漢乾祐中有銀葉弓腳幞
頭尚宮一人又有高腳幞頭朱子語録言横兩腳以鐵
張之本是偃腳以木作山子名曰軍容頭
纒首曰岑牟　禰衡傳鼓史著岑牟單絞之服岑牟鼓
角士胄也智謂如今之南兵以布纒頭也作鐵胄者因
謂之兠鉾一作兠鍪說文曰鍪􁅙屬从金以鍪為胄亦
以其形似耳夏毋追音牟堆冠禮作牟追苻登刻鉾鎧
為死休字隋楊𤣥感反於黎陽取㠶布為牟甲謂為頭
牟與甲也唐劍南道貢彌牟布亦謂其可纒頭也後周
書曰突厥之先臣于茹茹(即蠕/蠕)為鐵工居金山金山形
似兠鍪其俗謂兠鍪為突厥因以為號
因幅巾而有幧頭即幓頭也一曰袹首　說文帗一幅
巾也後漢馮衍幅巾降光􁁚苻融幅巾奮褏列子北國
之人鞨巾而裘以皮為之何𦙍著鹿皮巾魏時作縑巾
又造白帢橫縫其前以别後名曰顏帢六朝白紗巾其
介幘則公服也謝安傳理髮遲緩取幘桓温曰令司馬
著帽進以此可證方言絡頭陌頭也紗繢䰎帶䰂帶□
㡋幧頭也或謂之承露䰂音菜或曰覆䰂郭璞注今結
籠是也陌上桑詩脫巾著幧頭向栩綘綃頭周黨著穀
皮綃頭綃當作幧(七消/反)儀禮注如今著幓頭自項交額
繞髻周𢎞正著紅褌錦絞髻踞開善寺門聽講陳暄以
玉帽簪挿髻紅絲布裹頭上徐陵坐韋堅令陜尉紅袹
首唱得寶歌即幧頭也又作鞨方言曰鞨巾俗人帕巾
是也毛晃幷以帓為帕誤帓帶也青籐路史言抹額是
大禹制□音綪或曰袜袹聲轉北人戴帽以帕縛之南
惟興泉人喜去巾裹烏帕閨妝包頭下路通尙矣
巾褠巾幘禪衣也　江南人士交際褠(音/句)為盛服葢次
於朝服雷次宗以巾褠侍讀朱修之不肯以巾褠到殷
景仁之門
以漆膠紗曰漆紗　隋皮弁用漆紗為之董巴曰以鹿
皮為之何稠用漆紗施象牙簪弁加簪導亦自稠始也
青箱襍記曰天聖以前烏幘用光紗自後始用南紗南
紗今之縐紗在漆紗外者也按後漢書長冠一曰齊冠
漆纚為之即漆紗也纚音斯斯有紗音朱子言斫木作
軍容頭後用藤骨仁宗時方以漆紗為之謂免木骨耳
非古無漆纚也
弁缺四隅曰㡊言撱其隅也　唐韻􁁊即帢又作㡊􁐕
弁缺四隅也魏􁁚始製成帝制使尚書八座丞郎三省
侍郎乘車白㡊低幃出入掖門又二宮直官著烏紗㡊
往往士人宴居皆著㡊矣集韻亦作□□􁀙按當从月
从臽然則唐韻之􁁊即集韻之􁁊乎要當作□从冃臽
帽之屠蘇垂者曰裾亦曰裙反裙覆頂者所謂洞賓巾
也倚勸今之窩玉也假兩今之鞔胷兠也　齊書海陵
王紀以生紗為帽半其裾而折之曰倚勸又著下屋白
紗帽兩反裙覆頂上令反裙向下和帝時百姓及朝士
以方帛填胷名曰假兩
襎裷謂其繙㠾也　方言襎裷(音煩/寃)謂之幭(亡曰/切)郭璞
曰即帊幞也則非足下之襪矣按莊子孔子繙十二經
注繙㠾(音/夗)亂取之也今據郭讀煩寃則繙裷即繙㠾何
疑言帊幞垂覆繙㠾之狀呂覽幡薄高誘注幡亦薄也
重戴言繖下服帽也有席帽有裁帽有涼衫宋之衫帽
猶唐之帷帽羃䍦也　石林㷼語曰唐至五代時初京
師皆不禁繖五代始命御史服裁帽蜀王衍好戴大裁
帽葢欲掩已而有泥首之兆淳化初命公卿皆服之既
有繖又服帽故曰重戴自祥符後始禁惟親王宗室得
張繖今席帽裁帽分兩等中丞御史與六曹郎中則於
席帽前加皁紗圍其半為裁帽非臺官及員外而下則
無席帽清波襍志曰預備衫帽朝退服以入堂葢已得
請矣一時驟㪅衣制力或未辦乃權宜以涼衫為禮習
以為常乾道間王自嚴内相申請謂環一堂而圍座色
皆淺素極可憎乞仍存紫衫至今四十年不改前此仕
族子弟未受官者皆衣白今非跨馬及吊慰不敢用又
曰士大夫馬上披涼衫婦女步通衢以方幅紫羅障蔽
半身俗謂之葢頭葢唐帷帽之制也貴與曰重戴唐士
人多尚之五代以來新進士亦重戴遂以為俗脫白即
止元美言石林加繖之說誤而青箱襍記曰曳袍重戴
又云席帽自隨亦非也葢席帽垂簷以蔽日即名重戴
智按張舜民畫墁録曰王朴嘗便服頂席帽行浚儀橋
是則有似于笠矣裁帽者裁其簷之褣也資暇録曰永
貞之前組藤為葢曰席帽取其輕後以細色罽曰氊帽
裴晉公以此免淄青盜刄僅折其簷太和末作疊綃帽
羃䍦障面也　新唐志婦人施羃䍦以蔽身永徽中始
用帷冒施帬及頸􁁚后時帷冒益盛中宗後無復羃䍦
矣山簡倒著白接䍦䍦似幅巾羃則似罩耳今人眼罩
是也唐豆盧囘詩羃䍦(音覓/力)野烟起借作烟皃(豆盧囘/公紹作)
(豆盧田品彚以/囘田為一人)周邦彥有蘇幕遮之曲乃高昌女子所
戴油帽李石曰鷺有長毛翰江東取以為睫攤名之曰
白鷺纕解見氅眊湛若以為障頭飾非唐書宋務光傳
比見坊邑渾脫隊駿馬戎服曰蘇慔遮慔乃幙訛
以白飾首曰白題或以呼笠　服䖍注曰白題國名也
按題額也因謂頭為題漢書題湊以木頭為題此白題
國首好飾白故名張子賢以下馬拾白題定為氊笠亦
拘安知非白莞笠或白眊乎
中人帽曰爪拉　徐文長曰遼主名查刺或服是帽轉
為爪拉近有奄帽是高麗王帽京師呼爪拉范文穆乾
道使金接伴裹蹋鴟
簂即髮鼓步揺即仙圍挑牌結子類也凡衡簪者曰笄
凡附飾䥖蔽者曰副􁸘髻假紒也　皇后謁廟服紺上
皁下蠶青上縹下假結步揺簪珥步揺黄金為山題貫
白珠為桂枝相樛一爵九華熊虎赤熊天鹿辟邪南山
豐大特六獸詩所謂副笄六珈者周禮追師注副之言
覆也其遺象若今步揺疏漢之步揺謂在首之時行步
揺動江充冠襌纚步繇飛翮之纓慕容廆載記呼步揺
訛為慕容往時男女皆可飾男冠如曲纓葳㽔之類婦
人之飾則今之挑牌結子也智謂副笄之副乃如今之
花鈿所謂䥖蔽髻也自魏有七䥖蔽髻晉皇后十二䥖
隋志作鈿顧氏曰掩鬢即所謂兩博鬢也耳墜古之耳
璫也耳塞古之填也急就簪簧注簧即步揺也王伯厚
以簧或為簂(古誨/切)周禮注若今假紒即假笄則漢已有
此名烏桓傳髻著句沒猶中國有簂步搖天寶語曰義
髻抛河裏黃裙逐水流義髻即假紒楊妃所作今曰丫
髻以鐵絲為圏外編以髮名曰鼓(平/聲)在漢曰翦氂簂殆
周禮之所謂編乎其曰頭髲則詩之髢也李􁸘山宮中
詩雲母灑宮月夜夜白如水賺得竿車來低扇遮黄子
即簧也猶稱花子朶子之類此從無解者□如須以為
華的而智以為花子
朶子首飾也　古今注言冠子起於始皇今妃嬪戴芙
蓉冠挿五色通艸蘇朶子即華錜鈿釵之類也遯園曰
今之睂間俏古曰花子隋煬令宮人通天百葉冠子挿
瑟瑟細朶夏后銅笄即後之頭笄也曰簂亦冠字之轉
音唐人稱閙掃髻則謂盤鴉墮馬梳粧也北齊偏􁬦髻
即偏髾也宋元嘉飛天紒始自東府即孫壽墮馬也李
石云僖宗内人束髮急曰囚髻又云唐末兩鬢抱面為
抛家髻
搔頭一名擿頭導亦可簪　儀禮櫛笄注榛笄有首者
若今時刻鏤摘頭矣漢太后皇后入廟簂簪珥以玳瑁
為摘長一尺端為華勝梁冀使人劾李固曰搔頭弄姿
遯園曰即今掠子疑即古之導按導以導髪入於冠因
簪之南齊高祖碎玉導又晉書馮遷追及桓𤣥𤣥拔頭
上玉導與之證知導之可簪
衣有龍文曰袞鳥文曰鷩獸文曰毳雜文曰希無文曰
𤣥　郝京山于十二章有二十二疑周禮既偽而鄭𤣥
又附㑹之虞書觀古人之象日月星辰山龍華蟲七者
以作繪于宗廟之彞此器之象也華即花與蟲為二藻
火粉米黼黻六者皆薄繪刺繡成五采施五色作服此
服之章也象言形色言彩文􁸘甚明此說近是智按繡
用絺通作希其納錦用紗之意乎或古人呼繡曰絺繡
謂其鍼紩交織之狀曰絺未可知也器不可繡故畫服
不可畫故繡凡器物宜飾者皆畫此象不定為宗廟之
彞言彝先宗廟也曰藻言其華曰火言其明曰粉米言
其細黼黻言其繡黹之文也未嘗不可以七象繡之于
服特虞書非如𤣥之分定耳歴代之制皆沿鄭𤣥之說
後或稍變終不能明其臆誤也按孔安國注蕐謂草蕐
蟲雉也作㑹宗彞句注云宗廟彞器亦以山龍蕐蟲畫
之鄭司農注考工畫繢則直謂蕐與蟲康成乃專以雉
為蕐蟲以宗彞為虎蜼虎彞蜼彞亦是二者不知置山
罍龍勺雞彝鳥彞於何處乎六尊六彞有黄彞􁎒彝黃
目畫稼也
深衣猶摺子也　深衣篇曰應規矩繩權衡陸氏曰連
衣裳而純之以采也有表謂之中衣以素純謂之長衣
正義曰長衣中衣及深衣其制度同玉藻曰長中繼揜
尺若深衣則縁而已京山曰長即袂之長中猶齊也長
與肘齊而外又繼續使揜過肘一尺智謂中者言袂之
中寛可囘肘也不必訓齊藍田呂氏曰深衣之用上下
不嫌同名吉凶不嫌同制男女不嫌同服智謂此古人
常服在外者通名深衣猶後世曰通裁曰長衣曰直身
曰道袍也考其制則十二幅合素積終辟之說即謂細
襞折而疊縫之逢掖即此類茍子曰其衣逢不必解逢
為大也吾衍閒居記曰深衣方領即方盤領鉤邊鉤于
肩續袵所添兩襟若以斜為方豈聖人之意朱子非是
智以朱子直領而下亦是折衷温公康節之意耳舊解
以袵當㫄定為裙袵而不知有襟袵鄭注曰鉤邊若今
曲裾前曰襟後曰裾此亦分說大抵領㑹曰襘交領曰
衣眥眥下即襟襟之下皆可曰裾故曰曳裾謂磬折則
前幅先垂曳也爾雅衣眥謂之襟衱謂之裾此明證也
衱與袷皆音刼子謙引衱謂之裙誤矣直翁引杜珠壓
腰衱穏稱身入聲智按此詩當讀平聲裾當與裳幅四
袧之袧同衱即升菴所云襋衱近作一撒者同曳裾之
裾則說文之襲衭也總之襟袵在腰以上袵當㫄謂結
小帶在㫄耳襟與䘳衿通而衿謂之袸則專指衣之小
帶矣曲袷如矩以應方自是方領袷交領也葢袷之言
合猶袼之言各也袂當掖縫故曰袼音各夾衣曰袷而
領用裌故亦曰袷大抵細分之其說如此而綂言之則
名亦互通古人既有勾領為圓領則應方之領當是直
領常服深衣取其便耳子行之言庸詎是乎近世摺子
衣即直身而下幅皆襞積細折如裙更以絛環束要正
古深衣之遺温公居獨樂園而後服之呂滎陽朱子必
休致而後服之温公訪于康節康節曰雍今人也亦服
今之服而已智聞吾鄉三十年前士夫多服
襜褕敞衣也襌衣單直身也袷複夾衣也褶袴戎服也
蔽膝鞸也　直裾襌(音/丹)衣也記曰襌為絅通作褧單衣
也襜褕(音占/俞)取其襜襜寛裕小爾雅謂之童容方言作
􁏡褣詩漸車帷裳疏容葢謂之童容四垂曰襜所謂鼈
甲縁邊之裧也衣似之故亦曰􁏡褣􁁚安侯衣襜褕入
宮不敬注云若婦人服智以為襜褕大敞無兩腋襞積
故曰似婦人服也黄氏因小爾雅注與小顏說􁄵亦謂
之襜直以襜褕為蔽膝此特拘衣蔽前謂之襜耳孔文
舉以邊文禮為九州被則不足為襜褕則有餘言遮一
身也豈蔽膝乎漢書葢寛饒斷其襌衣江充衣紗縠單
衣馬援都布單衣陸閎越布單衣方言江淮曰襟闗東
西曰襌􁀙今吾鄉謂之褻子即褋音也通曰長衣或曰
直身故兩京通稱道袍即漢之通裁也士喪禮浴衣於
篋注浴之已浴所衣之衣布為之其制如今通裁方言
褒明謂之袍漢謂長衣為褒魏明半褒言半大也郭若
虛畫記隋唐謂之馮翼今呼直裰即縫掖也袷(音/夾)夾衣
無絮也唐德宗在梁洋尚服袷褚之以綿曰複褚裝衣
也南越傳上褚五十衣注綿裝也褶(徒頰切黄/氏音習)袴也唐
韻袷也玉藻帛為褶注有表而無著袷一作襲說文襲
左袵袍此則又近乎吾鄉之所謂褻矣說文但以袴褶
為戎服而不知與褶通之襲别自有義寧非誤乎物原
曰宋太祖製海青截褶效南蠻也今吳中呼直身曰海
青恐是借其色則截褶亦謂褻也許慎既以袴褶解襲
而孫愐又以袷釋褶太淆混矣褶自可訓袷衣因袴褶
立名遂有左袵袍之目耳師古曰褶謂重衣之罩在上
者其形若袍短身而廣袖一曰左袵之袍也袴脛衣也
大者曰倒頓小者曰䘨􁖘皆上聲此引方言也方言止
言袴未言袴褶恐師古亦誤郭璞曰倒頓今雹袴也䘨
􁖘今􁀙袴也袴之兩股曰襱(龍隴/二音)郭璞曰今俗呼袴踦
為襱袴一作絝朱博褒衣大袑(音/紹)袴也方言曰􁀙曰襱
左傳褰與襦注褰袴也無􁀙之袴謂之襣今犢鼻褌合
襠謂之褌漢外戚傳竆絝注即今之裩襠相如犢鼻注
今之衯也姚令威云醫書膝上二寸為犢鼻穴褌長才
至此此解未確智按古袴上連衣故戎衣謂之袴褶呂
範自請為孫策都督出便釋褠著袴褶師古所解重衣
在上正謂今之罩甲半臂而短戎衣也戎衣或從邊塞
之制故有曰左袵者若單著袴而不著裙襦則腳口象
犢鼻耳開元禮皇太子正至受羣臣賀若服袴褶羣官
及宮臣皆袴褶太宗視朝衣白練裙襦常服則有袴褶
與平巾幘通用翼善冠其後朔望視朝仍用弁服三朝
志云窄袍烏紗帽便坐視事服之開元李適之奏冬至
朝參幷六品清官服朱衣以下通服袴褶天寶志五品
以上著珂傘貞元十五年歸崇敬以百官朔望朝服袴
褶非古禮罷之奏可蔽膝者於衣裳上著以蔽前也詩
曰赤芾箋云冕服謂之芾其他謂之鞸一曰韍方言曰
褘曰被曰袡襦曰曲領曰䘴曰絜襦皆漢時四方之語
近朝服以金織之前後二服曰黼黻以加襟裾其遺制
也古人則莊服常服皆用之方言曲領于蔽膝不切或
是圓領相近之他稱說文㡓幒也幒或作􁀙師古曰褌
今之䘴也子雲隨手記之亦未切耳
務而句領謂冒而圓領也　通典成王問舜冠周公曰
古之人有帽而句領荀子哀公篇魯哀公問舜冠于孔
子三問不對曰古之王者有務而句領者注務讀為冒
拘與句同曲領也尚書大傳冒而句領康成注冒覆頂
也句領繞頸也唐志天子白羅方心曲領非圓領乎艸
木子曰紗帽圓領唐服也仕者用之巾笠襴衫宋服也
中環襈領金服也帽子繫腰元服也庶民用之矣
方折領曰擁咽　禮記曲袷注謂方領也疏曰如今擁
咽若小兒衣領但方折之宋曰涎衣俗名嚵袷說文䙔
編枲衣一曰頭䙔(音/歐)一曰㳄(音/前)裏衣㳄裏衣即涎衣也
分裾曰䙆襴衣言下有欄縁也襞積之掖幅謂之襬
上馬衣分裾曰四䙆(睽桂/切)唐宦者䙆衫侍從是也裳幅
之屈曰袧(古侯/切)亦可通裾襞裳摺襞積也師古曰今謂
之襈說文曰􁁊衣也□(音/券)鉉曰革中辨也省作□裳用
横幅謂之襴衣李昉言禁舉子白襴下服紫唐初士人
以棠苧襴衫為上服貴女功之始也其開骻者曰缺骻
衫朱子君臣服議曰上領有襴者今禮也國恤有大袖
襴衫朱子謂布襴者服直領布衫則兼服布裙也亦是
揣度語今生員襴衫謂有襴緣也方言帬陳魏曰帔闗
東或謂之襬襬音碑智按今呼碑乃切至元十年言祭
先聖宜變常服陪位亦合襴衫戴唐巾
以不上船為襟穿者誤也　續演繁露曰范傳正作李
白墓碑云𤣥宗泛白蓮池白不在宴皇歡既洽召作序
白已被酒于翰苑中命高力士扶以登舟按此即杜詩
謂天子呼來不上船者也或者謂方言以衣襟為船誤
矣智按以不上船為衣者冷齋夜話也蜀人呼衣繋帶
為穿好奇者以穿作船冷齋附㑹奇說故取之吳曾曰
始于王𤣥之詩話以夏彥剛云蜀以襟頭為船無據
􁀙襠言裲襠之葢其外也　六朝樂府有繡裲襠鐵裲
襠解者但以為袴裩此葢􁀙褶之外如罩甲類也唐大
仗有裲襠螣蛇朝集從事立外州品子服之有大口袴
紫附褠文􁁚官騎馬服之則去裲襠螣蛇以此知為罩
甲也唐文或郎黃紗袍黒領襈白練􁀙襠布大口袴後
晉定樂八佾有白練􁀙襠正謂􁀙其上也元史裲襠制
如衫吳處厚曰天祐末廣陵人服短袴謂之不及秋
布母繜小衣也棉胎曰核　黃山谷曰江東謂鷦鷯為
布母布母繜(祖昆/切)小衣也猶犢鼻耳方言注鷦鷯江東
呼為布母說文薉貉中女子無絝以帛為脛空用絮補
核名曰繜衣(薉貉音穢陌/夫餘國也)智見粤猺及南楚苗婦人皆
無袴惟以布一幅斜鞔其體自脛以下露之南丹及貴
州赤溪以西之苗則婦著裙富者衣數裙織絨為錦縁
之
織縁曰偏諸　賈誼傳治安䇿緁以偏諸緣師古曰偏
諸若今之織成以為腰襻及褾領者古謂之車馬裠唐
四品木路五品軺車皆碧裏青偏幰偏言邊也師古注
急就又云絛一名偏諸以縣係承塵
諸于繡镼半臂也　光􁁚紀三輔吏士東迎㪅始見諸
將過皆冠幘而服婦人衣諸于繡镼莫不笑之元后傳
獨衣綘緣諸于師古曰諸于大掖衣即袿衣之類是今
之披風敞袖也說文因作諸衧繡镼注字書所無智按
廣記載韓晉公見少年單練􁫯即段成式之單練􁫯與
镼同謂今之半臂也方言無緣之衣謂之䘪䘿亦謂下
無繞衿之帬緣非長衣也戎衣有罩甲所謂重衣在上
而短者前似袿衣或肩有袖至臂臑而止今曰齊肩邊
闗號曰䙃裸(䙃音/朶)又謂之褂子漢以無袂衣曰䙃則今
呼正自合古魏明帝常被縹綾半褒楊阜諫其制正與
諸于半臂近㪅始將一時掠取裁著之耳鵫衣亦帽罩
於外也後周后服鵫衣鴩衣則蘇綽所造因鴙名而立
字南史輿服志有􁁊􁀙鵫􁀙四色鵫白色也􁀙與鴩相
訛
唐隋尚半除宋尚背子　炙轂子曰隋内官多服半除
即今長袖唐減為半臂智以宋之背子即半除也陸務
觀云成都大家子弟著蘆心布衣紅勒帛狹如一指大
又云往時執政簽書文字率著帽衣盤領紫背子至宣
和猶不變也童子時見前輩猶繫頭巾帶於前作胡桃
結背子背及掖下皆垂帶率以紫勒帛繫之散腰則謂
之不敬石林㷼語云大父時及家居㷼見賓客率多頂
帽而繫勒帛猶未甚服皆於帽下戴小冠簪以帛作横
幅約髪號額子處室中則去帽見冠簪或用頭巾也古
者士皆冠帽乃冠之遺製頭巾賤者不冠之服耳勒帛
亦有垂紳之意雖施之外不為簡背子本半臂􁁚士服
何取于禮乎或云勒帛不便於搢笏故稍易背子然須
用上襟掖下與背皆垂帶大觀間見宰執接堂吏押文
書猶冠帽用背子今亦廢矣而背子又引為長袖與半
臂製亦不同馬貴與曰今朝服之禮非巾單乃不經之
服如紫袍皁褙之類又言禁衛班直等緋綠紅盤雕背
子褙即背也元以來女服褙子樂妓惟皁褙子是也今
命婦用霞帔背子元之命婦服金答子即帔也霞帔之
名起于肅宗賜司馬承禎紅霞帔程大昌以背子即襌
中襌即江充之襌衣誤矣襌衣對複袍而言也正如今
之單直身而内有襯衣故曰中襌背子面直襟而下掖
無襬宋時或有以之襯公服者豈可以背子中襌襌衣
為一乎宋晉陽王栐言婦人衫褑謂複衣也
團花曰只遜因元之質孫也　政和七年正月禮制局
請墨車駕士衣皂夏縵皂質繡五色團花錦衣校尉自
擡輦以至持扇鍠幡幢鳴鞭者衣皆紅青𤣥紡絹地織
成團花五綵名曰只遜其帽曰􁣏包按元大宴服質孫
冬則納石寶里夏則鈸笠都納質孫漢言一色服也無
定制上下皆服精粗不同同稱只遜今單以衣校尉而
書作只遜耳其􁣏包即五代時之鬅頭也
䜿褐因名短褐賤士之服也　小顏云裋(音/䜿)僮僕所衣
布長襦也猶䜿褐也方言自闗以西襜褕短者曰裋褕
漢書裋褐不完後人多誤為短褐今見人論杜詩凡短
褐皆改為裋褐此又拘矣方言複襦曰􁀙郭亦音䜿或
曰筩褹今筩袖之襦也音䜿必從􁀙鄺作􁀙
假鐘今之一口鐘也　周𢎞正著繡假鐘葢今之一口
鐘也凡衣掖下安襬襞積殺縫兩後裾加之世有取暖
者或取冰紗暎素者皆畧去安襬之上襞直令四圍衣
邊與後裾之縫相連如鐘然
被頭謂之被識　鄭氏注紞曰以組類為之綴之領側
若今被識矣疏曰領為被頭側謂被㫄識謂記識士喪
禮緇衾頳裏無紽(丁敢/反)
復陶羢褐也　左傳楚靈王皮弁秦復陶注秦所遺羽
衣也一作毳衣又為主衣服之官絳縣老人使為君復
陶說文曰褐編枲韈也或曰短衣師古始解為織毛布
然則叔慎止知有氊韈乎今精者曰姑姑羢出蘭州曰
蘭羢葢倣吐嚕織法也元美答于鱗寄姑姑羢詩曰我
欲報之吳縞帶何以遺予秦復陶
古以黑為羔裘今以白為羔　周禮祀天鄭曰服黑羔
裘馮嗣宗曰朱子以羔裘為大夫㷼居服其注檜風又
曰諸侯朝服則矛盾矣陳祥道以羔裘為禮服燕居必
狐貉智以為古人偶用之羅願曰羔裘用白素絲亦羔
色此因近日羔裘白而言也
䙝服曰衩衣　僖宗乾符元年王凝崔彥昭同舉進士
凝先及第嘗衩(楚駕/切)衣見彥昭博雅袩衽謂褸衩又有
服宴䙝之服而遇服交際之服者必謝曰衩袒無禮言
便人袖短也可見衩衣之語起於唐人李陵傳□衣師
古曰謂著短衣小褏也黃魯曾博聞本誤刻作小褒
帖領曰偃領　禮記被顈黼注卿大夫之妻㓨黼以為
領如今偃領矣爾雅黼領謂之襮㓨黼文以褗領孔穎
逹曰偃領之制亦無可知說文褗䙔領也箋未詳智按
謂偃領也領以繡緣二十年前大家皆尚之方言帍領
謂之被巾注婦人領巾也(帍方/廟反)言文也必曰繡斧文非
矣
襌襂中單也　儀禮中帶注若今之襌襂葢襯通裁之
中衫也今吳人謂之衫北人謂之褂襌襂正今兠袖單
衣無襬者也㑹典朝服祭服内單衣皆曰中襌本古名
也唐侍御史六人衣朱纁裳白紗中襌宋人通稱内衣
曰中襌則中襌即汗衫矣孔平仲曰漢高與項羽戰汗
透中單改名汗衫程大昌以中單為襌衣而非汗衫辨
之按汗衫謂其近身中單謂其在中理本可通今以中
單為公服而汗衫為褻稱安知古不通稱乎成國曰汗
衣詩謂之澤衣或曰鄙袒或曰羞袒羞袒即今貼身小
背心杭人曰搭脊
衣圭交輸裁也　江充傳曲裾後垂交輸如淳曰交輸
割正幅使一頭狹若燕尾垂之旁見於後禮深衣續絍
鈎邊賈逵謂之衣圭蘇林曰如今新婦袍上褂全幅繒
角割名曰交輸裁禮記素紗注如今袿袍襈重繒也疏
曰漢有袿袍其袍下之襈以裡繒為之
宵衣薄絹也　士昬禮曰姆纚笄宵衣康成曰宵如素
衣朱綃之綃姆亦𤣥衣以綃為領因以為名饋食禮曰
主婦纚笄宵衣康成曰綃綺屬此衣染之以黑其繒本
名曰綃詩有素衣朱綃記有𤣥宵衣按詩無素衣朱綃
康成二處一作綃一作宵必有一誤一以為領一以為
衣亦自相舛矣綃又作縿記曰縿幕魯也注讀如綃生
絲薄繒也
加景即幜　儀禮士昬禮加景注景之制如明衣加之
以行道御塵智謂非禦塵以為蔽也北齊納后禮有所
謂加幜去幜即此字今俗親迎羃其首曰葢頭詩絅衣
一作顈衣檾衣景衣加幜亦尚絅之遺
行縢偪也　詩邪幅在下幅偪也偪束其脛自足至膝
内則單作偪杜鄭皆曰如今行縢也唐府兵人具行縢
有胡禄大鑴氊帽氊裝行縢皆一唐鹵簿服飾有赤綦
襖紫誕帶行縢吳下曰腳帶
龍具牛被也　王尊傳牛衣注編麻為之俗呼為龍具
葢敝之襆被也張思光脫衣贈人披牛被而返劉孝綽
笑到溉黃卧具謂被也今猺人惟織粗絮絁為被其緯
粗如小指西粤呼為㮄被當是􁀙被韻増􁀙罽或方文
斜文音㮄朱黼溪蠻叢笑言犵狫揉茅花為被
㠲敝㡜殘也　山谷注急就曰㠲㡜(音七/雪)裂也說文㡜
殘帛也敝敗衣也㠲說文作□當𨽻作㠲
須捷猶言細屑樓裂猶言藍縷　方言曰布而無緣敝
而紩之謂之襤縷又曰楚人衣被醜敝謂之須捷亦曰
樓裂亦曰挾斯智以樓裂即藍縷之轉音也陳後山和
黃預久雨詩貧可舀須捷恩當記扊扅藍縷一作藍蔞
楚世家蓽露藍蔞說文襤裯謂之襤縷襤無縁也正取
方言之語謂無飾也凡夫乃欲以襴衫為繿衫而疑世
之稱襤縷為貧敝之狀則未閲方言也
秫絀麤縫也　趙世家卻冠秫絀戰國䇿作鯷冠秫縫
一本作鮭冠黎紲秫綦鍼也言女工内畢之拙秫謂鉥
也儀禮外畢斬衰也内畢齊縫向内也卻冠者絺綌之
綌借用卻也舊說鯷鮭以魚皮為冠者非也葢言其粗
耳
唐謂袪曰袖頭小稱宋謂袖口曰袖繳即出袖緣口也
　說文袪尺二寸引春秋傳披斬其袪徐曰今衣袖口
俚言袖繳也禮記玉藻注疏云謂袂末又檀弓注褏緣
袂口也詩□裘豹袪疏云是袖之大者袪是袖頭小稱
洪􁁚定庶民袖樁廣一尺袖口五寸袖古作褏通作褎
鄭注司服以袂侈之為等殺正謂袖椿曾三異以貉袖
為罩子徐克曰搭䕶秃袖衫
鵄納僧迦鵄之納也鬱泥言其色也舍勒内衣袛支即
覆腋衣也　遯園考金陵襍志載隋煬帝嚫戒師聖種
納袈裟一緣黃紋舍勒一腰綿三十屯鬱泥南布袈裟
一緣鬱泥南絲布褊袒一領鬱泥絲布方裙一腰鵄納
袈裟一領鵄納褊衫二領四十九尺旛七口絲布袛支
二領和香二盒又施天台山五十三佛織成經襢七張
顧公因其名奇而載之智按言嚫謂襯施也西域記云
僧袛支正名僧迦鵄此云覆腋衣竺道祖云魏時請僧
於内遂作此衣因綴於左邊袛支上今號兩袖曰褊衫
七條曰鬱多羅僧用三種壞色青黑木蘭青謂銅青黑
謂襍泥木蘭即樹皮也舍勒譯云内衣也鬱泥謂鬱多
羅泥色也梁簡文帝有謝賜鬱泥納袈裟表以陸務觀
尼羅解此泥字非矣經襢謂誦經之􁉫也應法師舊作
􁁊毟葛洪改袈裟具云迦羅沙曳此云不正色
屏息奉獻以掩鼻者　遯園曰太常供奉祭品如羹醢
之類其奉獻人口鼻用物作長袋繫頸後俗名抵鬚非
也志名曰屏息太廟以黃羅他祀以紅紵絹為之家君
戊寅署南太常篆智隨殿上竊瞻典禮不見有奉獻帶
屛息者故事之廢豈一□哉惟鄒公濟所記求趺材之
石龜猶存長尺餘首昻彷彿而已殿上設御榻張帟帷
二寶座設黃綾茵褥前一朱案案皆鑿俎豆圜􁐘於案
上以牲脯陳之兩傍設四十席亦無名號皆云舊制如
此
繃繈緥也一作強葆襁褓繦􁀇　說文繃束也墨子曰
禹葬㑹稽桐棺三寸葛以繃之(補盲/切)公紹曰孟康曰襁
褓今小兒繃一作綳史魯世家成王少在強葆之中注
即襁褓用布約小兒於背也史三王世家皇子或在繦
褓而立為諸侯王封禪書葉隆於繦􁀇升菴引說文作
襁䙗又作襁􁀙而焦氏刋誤言襁緥别作繦褓非智按
說文􁊧緥也引詩載衣之􁊧他計切襁負兒衣居兩切
緥博抱切臣鉉曰俗作褓非弱侯守徐說耳然說文有
繦字觕纇也包兒衣非用粗絁為之乎从衣从糸原属
累加可以襁緥即可繦褓加艸加竹而獨於空侯目宿
不許用箜篌苜蓿何邪升菴之襁䙗則誤以􁊧緥也之
訓遂作襁􁊧而又誤􁊧為䙗或刋誤乎􁀙則􁀙之訛
□裺即衣裻也　漢文帝顧見其衣裻一作􁀙方言繞
□謂之□裺□衣督脊也即裻字身毒一稱天篤(□亦/音腯)
(如趙盾音遯肥/腯音突可推)禮記負繩及踝以應直注繩謂裻與後
幅相當之縫謂背縫也凡夫謂内經􁀙脈不當作督脈
拘甚
衣外飾曰襮即謂表也　說文襮黼領也引詩素衣朱
襮(蒲沃/切)今詩作襮毛氏曰領也諸侯繡黼丹朱中衣爾
雅因毛傳許氏因爾雅故後人以爾雅為人所增附葢
此類也襮與表􁀙褒聲轉重之為袍說文􁀙古文表又
作褾裱􁀙字本从毛朱博傳褒衣大紹謂在外之寛袍
也襮亦音抱可思其聲呂覽狄入衛食懿公之肉舍肝
𢎞演啼曰臣請為襮􁀙正表㬥之􁸘
縫解曰綻補綻曰䋎　說文袒(丈莧/切)衣縫解也直翁載
徐曰今俗作綻内則衣裳綻裂增韻亦作䋎崔寔傳期
於補䘺□壞枝柱邪傾古艷歌行兄弟兩三人流蕩在
他縣故衣誰當補新衣誰當綻禮韻䋎字各出今附智
按艷歌下文曰覽取為吾䋎䋎䘺同押則異􁸘明矣細
論皆分出之字而當時亦有通借者凡夫譏人以但裼
為袒裼肉膻為肉袒而不知引此詩為證又按說文裼
袒也則許氏又以袒裼相通稱矣安知非縫解之袒字
誤邪古定有殿音䘺與縣叶
鞜裒生革履也䋐􁀙緣履圓絛也靸跣履也絡緹長翁
鞾也􁗂􁗃革履之缺前者也　單底曰履或絲為之複
底而有木者曰舄鞜(音/踏)生革履也急就履舄鞜□絨縀
紃顏本作鞜裒謂鞜之深大者也長楊賦聖人革鞜不
穿䋐(音/越)織綵為之說文䋐采章也廣韻䋐紵布也則潛
夫論葛子升越之越矣緞(手加/切)履跟之帖也以䋐為帖
也黃氏當作􁀙音段㑹典品官居家服履亦有紃作結
而復長垂之𤣥履紃緣即古絇繶也靸(音/颯)今跣而著之
鞮(的齊/切)薄革小履也周禮鞮鞻氏注鞮鞻四彛舞者所
厞也今時倡蹋鼓沓行自有扉鞻讀屨徐鍇曰今鞮亦
履也外國履連脛謂之絡緹即今長翁鞾也儀禮疏無
絇謂之鞮屨鞮屨欲下不蹶當卬其角舉足乃行說文
䩕角鞮屬䩕(顔當/反)鞾靴􁀙實一字古無之說文新附鞾
字(呼戈/切)自周隋以戎服為朝服故今朝服皆鞾習而不
察之過也隋文帝聽朝以赭黄文綾袍烏紗帽折上巾
六合鞾與貴臣通服德宗謂陸䞇受靴鞭是也新唐書
西域傳足曳􁗂􁗃(音索/鐸)履說文鞵□䩕靲􁟊并有鞮訓
鄭崇用革履古以皮為履者多宋有㷼北雜禮言契丹
興宗禁國人服金玉犀帶及黑斜喝里皮紅虎皮靴道
宗弛此禁泰之言有徐呂皮即黑斜喝里謂囘紇野馬
皮也紅虎皮者囘紇獐皮也
木舄曰屐草履曰屩苞枲織曰􁚩藨　屐(奇逆/切)以木為
之兩齒以踐泥也屩(音/覺)廣韻鞵屩即今鞋也馮驩躡屩
見孟嘗虞卿躡屩擔簦注屩草履也􁚩(方孔/反)圓頭掩上
之履也說文䋽枲履廣韻􁚩小兒皮屨音菶又巴講反
智以為今之鞋幫升菴所云高牆也藨(平裱/反)麻枲雜履
之名曲禮苞屨注凶服苞藨也
薄借不借乃舄之轉聲　漢文帝履不借臨朝陸放翁
詩穿林雙不借取水一軍持子謙與京山皆引作唐人
詩遂曰艸鞋人人所有可不借而得此因小顏注急就
也果爾則不律為筆何以解乎古人用不字為發語聲
正如夫字如夫襓為劍衣也借字古少家麻音亦讀為
昔昔與鵲腊錯通聲周禮玉璂注有薄借綦即不借也
儀禮喪服繩屨注今時不借也
　
　
　
　
　
　
　
　
　
　
　通雅卷三十六
欽定四庫全書
　通雅卷三十七　　　　　明　方以智　撰
　　衣服(佩飾/)
鞶帶革帶也古垂末而今圍之功服宮袍帶猶垂之遺
式也　左傳鞶厲游纓昭其數也注鞶紳帶也一名大
帶厲大帶之垂者莊二十一年夏鄭伯享惠王王以后
之鞶鑑與之注鞶帶而以鑑為飾今西方□制為然古
之遺服襄二十九年吳季札聘鄭見子產與之縞帶注
大帶也定六年衛公叔文子曰定之鞶鑑易鞶帶詩都
人士垂帶而厲疏禮大帶垂三尺芃蘭垂帶悸兮鳴鳩
淑人君子其帶伊絲箋大帶用素絲有雜色飾焉禮男
鞶革女鞶絲婦事舅姑施鞶袠周禮疏凡帶有二大帶
大夫以上用素士用練即紳也今挿笏者於身之外帶
之内又有革帶所以佩玉帶劍□王有帶銘魯語卿之
内子為大帶注緇帶也揚子今之學者繡其鞶帨田單
黃金横帶智按但云大帶則今之鸞帶與行服彯帶之
類鞶帶則後世金銀帶之權輿矣或以衣衿帶為小帶
則圍帶通可謂之大帶其云緇帶則必耎帶也孝文遺
北地黃金飭具帶一黃金犀毗一注孟康曰要中大帶
智謂飭具帶正沈休文移孔張思光寛至髀是也若犀
毗則鞓帶也晉志革帶古之鞶帶也其有囊綬則綴於
革帶鄧遵禮圖曰璫綴於革帶阮諶以為有印章則佩
之隋李德林傳開皇元年勅德林與于翼高熲等同修
律令事訖賜九環金帶唐志唯天子之帶有十三環元
魏帝解所服金縷玉梁帶賜侯莫陳順房𤣥齡傳太宗
賜𤣥齡黃銀帶開元七年徙宋王憲為寧王上自解紅
玉帶李載􁸘傳太和三年平李同捷文宗賜白玉帶裴
度傳御通化門臨遣賜通天御帶舊紀云犀帶白敏中
兼邠寧節度賜通天帶李德裕進太尉封敖艸其制解
所賜玉帶贈之李光顏傳還鎮忠□賜玉帶李□破蕭
銑時所賜于闐玉帶十三胯宋建隆元年賜宰相樞密
犀玉帶熙寧解白玉帶賜王安石宣和七年賜皇太子
碾龍排方玉帶□拱中作瑞艸毬路文方團胯帶景德
四□賜太子太師呂蒙正金帶六種御仙花帶毬文四
方五團御仙花排方金塗帶九種有寶缾荔枝雙鹿之
别伎術官銀帶金束帶八種犀帶二種熙寧中宗旦宗
諤告謝特賜毬文方團金帶宣和後宰執侍從以花犀
帶入朝高宗開大元帥府服排方玉帶熙寧八□岐王
顥嘉王頵言蒙賜方團玉帶凡玉帶乘輿排方東宮不
佩􁔆駙馬都尉賜白玉帶宗室服金雕玉白玉通犀帶
今時革帶前合口曰三台左右各排三圓桃排方左右
曰􁔆尾有輔弻二小方後七枚前大小十三枚唐之十
三胯即此式之初式也但下必有小環繫如今駙馬管
領紅盔大漢者披執􁏖殿門則有閙粧帶其式近之白
樂天詩親王轡閙粧因其名而名帶也唐高祖賜李靖
七方六刓胯各附金環佩火鑑大觿算囊㭨杯等物是
也李昉言荔支帶非恩賜者官至三品乃得服宋陳隋
隠著帶格王及西府有笏頭一字蕐士海揵内侍用毬
路教坊用凹面今時謝恩公服襆頭四品以上用荔支
金帶㫄垂一帶尾
帶頭垂者曰䤩尾　宋志以垂頭名䤩尾取順下之􁸘
即􁔆尾也遼史袞服有玉鵝七䤩尾元志用金打鈒水
地龍鵝眼䤩尾今誇官帶曰撻尾撻尾亦唐名也王洙
曰唐撻尾刻字李昉有帶刻六龍朔某秊紫宸殿宣賜
鄭畋程大昌載黃繙綽取獺尾著腰恐不因此
犀毗通作胥紕師比或轉為􁸙卑鵕􁀙今之鞓帶也
漢文和親東夷使係虖淺來予以繡裕綺衣比疎一黃
金犀毗一比疎史記作比余師古曰辯髮之飾也實即
比梳史記犀毗作胥紕張晏曰􁸙卑郭絡帶瑞獸名也
東郵好服之楚辭小腰秀頸若􁸙卑只注帶頭言腰頸
細如束帶也又名師比戰國策趙□靈王賜周紹興帶
黃金師比延篤云弧革帶鉤也淮南主術訓趙□靈王
貝帶鵕􁀙而趙國化之注鵕􁀙二字三合音私鈚頭也
即犀毗三國志魏文帝賜劉禎郭絡帶梁吉士瞻得金
革鈎晉泰始中相尚以氊為陌頭及絡帶袴口吳謡鉤
絡鈎帶也漢鶡冠貝帶製與此相近遼□官束䩞􁀙帶
扞腰即鈎絡今曰鞓帶(鞓音/汀)郭若虛記七事跕蹀从韋
从革从足通用
鉤䚢即所謂螳螂拘也　晉語矢集于桓鉤葢革帶有
鉤以拘之後世謂之鉤䚢(丑列/反)阮諶曰䚢螳螂拘謂之
拘䚢茍卿曰縉紳而無鉤帶陳暘禮書曰唐以玉為鉤
䚢與古異矣按隋志采用東齊之法十二等衣有織成
升龍白紗内單黼領青褾襈裾革帶玉鉤䚢大帶素帶
朱裏紕其外皇太子則金鉤䚢此唐因隋隋因江南也
綉袍肚即勒帛腰圍也　宋大卿監以下不給錦袍者
加以黃綾綉袍肚即包肚也勒帛者以帛勒腰也襍俎
載穀城石人刋其腹曰磨兠鞬磨兠鞬慎勿言智以兠鞬
即兠肚如馬之鞬勒也崔實論馬駘其銜方將拑勒鞬
輈以救之櫜鞬亦言包也他處所引如詩紀作磨兠堅
聲近相借耳博雅裲襠謂之袹服袹服即抹腹葢兠鞬
也恐非裲襠
㱾改剛卯也漢靈殳佩也衝牙佩中瑀璜之梁也縢綔
言其絲也􁔆袋合􁔆符之􁸘也唐以袋盛􁔆宋以􁔆飾
袋　明帝乃為衝牙雙瑀璜以白玉落以白珠公卿采
絲佩刀金通身貂錯半鮫􁔆鱗金漆錯雌黃室五色罽
隠室蕐侯王金錯環半鮫黑室公卿皆黑不半鮫小黃
門雌黃室□將白虎文以白珠鮫為􁘦口之飾刀鋒白
􁘦佩雙印長寸二分方六分一本云方七分乘輿諸侯
王公列侯以白玉中二千石至四百石皆以黑犀三百
石以下皆以象牙上合絲乘輿以縢貫白珠赤罽蕤諸
侯以下以綔赤絲㽔縢綔各如其印質刻書文曰正月
剛卯既□靈殳四方赤青白黃四色是當帝令祝融以
教䕫龍疾曰嚴卯帝令䕫龍謹爾周伏化兹靈殳既正
既直既觚既方庶疲剛癉莫我敢當凡五十八字王莽
傳劉之為字卯金刀也正月剛卯金刀之利皆不得行
注服䖍曰剛卯以正月卯日作佩之長三寸廣一寸四
方或用玉或用金或用桃著革帶佩之晉灼曰刻其上
面作兩行書云云師古曰今土中往往得玉剛卯者韓
詩外傳齊桓公出遊遇一丈夫帶著桃殳問之曰人之
戒在桃殳來□正月庶人皆佩智按卯□為黃道之門
故取卯日也此制後代不沿而衝牙至今用之今叮噹
中兩橫三垂是也但不用珠耳天子諸王露垂之百官
以紅紗囊映之唐宋以來皆佩礪石金􁔆袋今亦無此
唐初職事官三品以上賜金袋刀礪石一品以下有手
巾算袋佩刀礪石睿宗時罷佩刀礪石而五品以上佩
䪓韘七事佩刀刀子礪石契苾真噦厥針筒火石是也
泉男生率衆内附高宗賜袍帶金鈿七事帶之制三品
以上玉梁寶鈿五品以上金梁寶鈿六品以下金飾隱
起而已腰帶一品二品銙以金六品以上以犀九品以
上以銀元和鄭餘慶請自今唯職事官佩劍綬㑹要永
徽京官文□職事四品五品竝給隨身□袋天授元□
改内外官佩􁔆為龜至神龍復佩􁔆朝野僉載上元中
佩刀礪算袋紛帨為􁔆形結帛作之開元元□令特進
佩􁔆散職佩□自兹始後恩制賞緋紫例兼􁔆袋謂之
章服景雲二□􁔆袋著紫者金裝緋者銀裝炙轂子曰
􁔆袋古之算袋取合􁔆符之􁸘宋雍熙郊祀畢内出􁔆
袋賜近臣由是文□皆佩􁔆紫以金緋以銀馬永卿曰
今􁔆袋乃古􁔆符必以􁔆者分左右可以合符唐以袋
盛􁔆宋以􁔆飾袋王麟洲得一古剛卯巵言曰剛卯㱾
改也因陶九成之說也玉篇作開改即以開音㱾程大
昌譏說文分音㱾字疑王莽所鑄此時改而大之邪今
按說文甚明但漢志未載㱾改耳陶九成又云得黃山
谷辨剛卯說但云􁀙絲繩也古無此字葢所引漢志赤
絲蕤縢􁀙是綔誤為􁀙耳綔即絝字變體
綸䋎縌綬印紱也　綸(說文古還切六書/故但音龍春切)青絲綬也有
秩嗇夫所帶糾青絲綬張華云綸如宛轉繩仲長綂傳
身無半通青綸之命輿服志百石青紺綸采宛轉繆織
長丈二尺組綬類也周禮典絲受文絲組戰國策衛君
束組三百緄景帝詔纂組注纂赤組也組者今綬紛絛
是也縌(音/逆)綬之絲古佩璲也漢青綬以上縌皆長三尺
二寸與綬同采而首半之自五霸迭興解去韍佩畱其
係璲以為章表故詩曰鞙鞙佩璲韍佩既廢秦乃以采
組連結於璲光明表章轉相結受故曰綬漢承秦制加
以雙印佩刀之飾明帝為大佩衝牙自侯王盭綬而下
有紫青墨黃以别高卑朱浮言綬工李渉穹六家所織
綬不能具丙丁文能如組狀募能為丙丁文謹圖畫一
綬丙丁制度綸之二音智以為刪韵虨又音彬又音班
瞵本鄰又音闌皇甫謐釋勸文用青紫班瞵矜亦讀鰥
殷轉為烏閑切故蜀□侯綸巾讀若鰥此漢末之音而
唐以來止讀為倫耳升菴以音闗者作􁜣其實古無􁸝
字
􁏖筆猶簪筆也　漢書張安世持橐簪筆事□帝數十
秊注張蕐曰橐契囊也近臣負橐簪筆從備顧問或有
所紀也師古曰囊所以盛書無底曰槖簪筆者挿簪於
首西門豹簪筆亦如此注魏志明帝見殿中侍御史簪
白筆側階而􁏖問曰此何官也辛毗曰御史簪筆晉志
古者貴賤皆執笏笏者有事則書之故常簪筆今之白
筆是其遺象三臺五省二品文官簪之王公侯伯子男
卿尹及□官不簪加内侍者乃簪之尚書令僕手版頭
復有白筆以紫皮裹之智按談苑曰梁職儀八座尚書
以紫紗裹手版垂白絲於首如筆宋志朝服肩上有紫
生袷囊綴之朝服外俗呼曰紫荷或云漢代以盛奏事
負荷以行晉志八座尚書荷紫以生紫為袷囊綴之服
外加於左肩昔周公負成王制此服至今以為朝服智
按周捨問著紫荷囊于劉士深即此索隠注史記簪筆
乃以目擊本朝之制揣摩古人耳其實安世西門豹之
簪筆猶之載筆帶筆豈必挿筆於首乎晉有此制宋紹
興中禮官言皇子七梁額花冠金鍍銀􁏖筆金元志亦
有貂蟬􁏖筆金􁏖筆銀􁏖筆之分以昭官階今無此制
即起居注不過袖筆而已李靖傳五世孫彥芳太和中
獻家藏太宗賜靖詔書有佩筆以木為管金玉飾之漢
賜筆札筆刻云北宮工作洪□公侯朝冠猶有􁏖筆之
名
笏囊始於蕭梁　唐史言張九齡始為笏囊盛笏葢自
蕭梁已有紫囊盛笏矣笏詳書札部類
算幐算袋也　前外戚傳中黃門持詔記盛緑綈方底
注厚綈方底盛書囊形如今之算幐本艸言烏鰂􁔆乃
秦始皇算袋所化算袋即算幐􁁚則天賜朱前疑緋算
袋又曰照袋睂公記王太保從蒼頭攜照袋貯筆硯照
袋以烏皮為之陶穀曰唐□有方便囊
帉錔簾緌也　三朝記屬車上施紫通幰絡帶門簾皆
繡雲鶴紫絲網帉錔楚謂大巾曰􁋠通作紛内則右佩
紛帨周禮莞筵紛純注紛如綬有文而狹即今汗巾有
緌者也錔說文以今有所冒也廣韵曰器物錔頭外戚
傳切皆銅沓冒即錔字此言車上垂簾網絡紛冒也廣
韵有􁀙字李肇言青綺方褡宋敏求言官誥分紅紫絲
網金銀􁋠􁀙􁀙􁀙通
帣韝鉤袒也　淳于髠傳帣韝鞠􁇶(􁦪音紀韝音溝帣/本作□居倦切又)
(平/聲)說文曰囊也今鹽官三斛為一□徐廣曰□收衣□
也小司馬曰紀免切智按即今之絡袖類篇曰囊有底
曰□韝扞臂也􁦪又與跽同小跪也如今之半跪􁁚安
傳半膝席是也董偃緑幘傳韝張充放紲脫韝皆謂臂
上帣韝也鉤袒周禮注如今擐衣也釋文作㩊疏曰若
漢時人擐衣以露臂皆謂如今巻袖或韝臂亦相近
列檦剽帶也　北魏禮志方陳鹵簿列步騎四重列檦
建旌南史王琨傳曰初征謝晦有紫檦在匣中檦即􁞗
从票增加耳􁞗葢施彯帶之類也陶貞白與梁􁁚帝啓
曰蒙給二卷伏覽褾帖皆如聖旨升菴引晉志中官紫
檦外官絳檦晦伯正陽非之非也王伯厚亦載此葢􁞗
摽彯􁀙剽皆通用而本於標今本或作褾而通典通考
作摽金史有醬瓣樺􁘦口乃刀箭飾也淮南曰雞栖井
榦檦枺欂櫨則亦謂栥梲拱斗之伸出者魏書裴粲傳
善自􁞗置它言節烈􁞗門閭者甚多即作標表用
爻閭帳息也　汲冢王㑹解曰外臺之四隅張赤帟為
諸侯欲息者息焉命之曰爻閭注每角帳息者隨所近
也諸侯稱爻愚未知其解鄉射禮受算之處曰閭獸名
如驢一角岐蹄古大射刻木象之為受算一曰交閭近
世撑木加互以建帳其行時撤而載之如今可坐者曰
交牀此閭仍象屋門爻有交象交木撑帳也唐宴餔百
官皆有幔舍見徐堅傳周禮帟幕之制是也石林㷼語
載宋殿廬幕次
繖因古之縿　晉輿服志功曹吏繖扇騎從退之用張
大傘傘始見于南史王縉以□傘覆面魏書裴延儁傳
山奴持白傘白幡按說文縿旌旗之斿爾雅纁帛縿注
眾旒所著正幅為縿此即繖之原升菴謂傘亦古文
　　衣服(布帛/)
無文曰縵刺繡曰䋃錦繡之質曰地　錦織綵為文也
繡刺綵為文也左傳注五色備謂之繡(一作/綉)縵(莫半/切)無
文之帛也漢律曰賜衣者縵表白裏周官卿乗夏縵鄭
氏曰無瑑也傳曰絳服□縵杜氏曰無文也音與漫(平/聲)
鞔(謨官/切)通凡祭祀奏縵樂謂琴瑟之屬被之以絲學記
操縵是也䋃(莫到切見急/就章一作純)謂刺(七亦/反)也凡錦繡皆有地
魏志賜女倭以絳地交龍錦絳地縐粟罽裴松之不知
乃欲改地為綈引漢丈弋綈殊可笑也
最細曰纖稍粗曰縞湅縐曰練幷絲曰縑扁緒曰□
小顏解䋤為素之精者而又曰縞此皆由康成臆說以
纎為黑經白緯故後人無慿耳按禮以縞為未純吉之
服而縞冠以素紕之明縞粗于素也祥而縞禫而纖則
細耎如常其解縞為細繒者非矣禹貢厥篚𤣥纎縞𤣥
白二色而纖縞二種纖為最細縞稍粗也確矣其曰練
者湅繒也煑縑而熟之也㡛氏湅絲湅帛馬后衣大練
是也單曰素者絹之精白用書寫也素白緻繒也小爾
雅謂繒精曰縞縞粗曰素皆臆耳劉向典校書籍先書
竹可繕冩者以上素淮南子曰素之質白縑之性黃此
以縑為今之生絲綃矣說文縑幷絲繒此以為今之雙
絲矣當以淮南為是二丈為□二□為匹兼􁸘也說文
□(幷列/切)扁緒也唐貢豫州雙絲綾錦州雙紃兼絲也杭
曰白編扁緒也郭璞曰短度絹曰葉輸言薄也薄者扁
緒今杭州杭緒應是此類
織素為文曰綺光者曰綾冰素方空縠羅皆紗也紗至
輕者曰輕容綈厚繒也䌳綿紬也紬之粗者曰絓精者
曰綿甚粗曰絮　綺文繒也織素為文曰綺魏都賦羅
綺朝歌子虛賦雜纖羅巳明是今紗羅之羅矣陸務觀
曰遂寧出越羅似㑹稽尼羅今三梭羅師古曰綾今之
雜小綾也戴氏曰絁地而織文者也唐潤州貢方碁水
波綾豫州􁯣鶒綾定州兩窠綾澧州龜子綾閬州重蓮
綾釋名曰縠(胡谷/反)紗也所云霧縠言其細而起雲耳章
紀詔齊省氷素方空縠吹綸絮皆紗許氏曰細絹不如
劉熙矣紗之至輕者曰輕容唐類苑云輕容無花薄紗
也王建宮詞嫌羅不著愛輕容李賀詩蜀烟飛重錦峽
雨測輕容元微之寄白樂天詩白輕容是也賓退録言
宋貢輕容方紋紗伯厚以縐與縠幷稱曰紡絲而織之
詩有縐絺葢今之縐紗實雙絲紡線而織者也重三斤
五兩謂之平紬范睢綈袍(綈杜/兮反)注葢今之絁也絡即生
䌤䌤即䌳字(商支/反)俗作絁一曰今之綿紬是也說文䌳
粗緒也廣韵䌳繒似布繭古作□蠶絲白色也衣以繭
絮之曰繭纊為繭緼為袍記曰子羔之襲也繭衣裳鄭
曰若今大䙱抽引粗繭紡而織之曰紬紬之粗者曰絓
(胡卦/反)繭滓所抽頭絲也今河南與桐城皆有狠頭土紬
甚粗衣之起毛可作袍漬繭擘之精者曰綿粗者曰絮
今謂新者曰綿故者曰絮古言纊即綿(纊或/作絖)自古至唐
初尚未知木綿之可以為絮董京乞殘碎繒絮陶潛言
敗絮自擁皆非今之絮也北周制庶人以上聽衣綢綿
綢絲布圓綾紗絹綃葛布九種綿綢即綿紬絲布以絲
襍布縷織之身之曰今兼絲布圓綾土綾也紗方目紗
也絹細縑綃生絲而薄也古莦縿通葛布葛越夏布今
人絲兼綿紗織成温耎不知古人雜麻何如也身之即
以為今兼絲恐尚不同元豐九域志言貢物有隔織十
八匹縹絲絁二十匹
宮纈即宮錦也　詩錦衣狐裘禮玉藻居士錦帶以五
色絲為之字从金言貴也唐明皇以宮錦袍賜李白通
作纈杜牧之詩花塢團宮纈杜甫詩内蘂繁於纈魏書
高陽王傳奴婢不得衣綾綺纈止於縵繒而已北周書
宇文䕶傳著紫織成纈通身袍幷與錦同小說裴晉公
午橋莊有文杏百株􁏖碎錦坊韓退之詩碎纈紅滿杏
注作醉纈引李長吉醉纈抛紅網碎纈即碎錦唐𤣥宗
以韋妃蜀纈袍覆學士韋綬
唐有夾纈之名　薛濤詩夾纈籠裙繡地衣元染工有
夾纈檀纈三套諸名唐語林曰𤣥宗時栁婕妤妹適趙
氏使工鏤版為雜花打為夾纈因獻王皇后一疋上賞
之遂廣其製葢即錦文也夾纈言夾錦也元林珅誠齋
雜記亦言此事計敏夫載崔詹事遺王璘夾纈數匹璘
翼日以作單襜褕衣之元費著蜀錦譜有八答暈六答
暈錦簇四金雕錦盤毬錦大窠馬大毬錦雙窠雲雁錦
輟耕録言贉卷有姜牙方拱疊勝囘文諸錦升菴言□
有樓臺錦摴蒱錦毬路錦毬路即今毬門錦費著所列
不全
鈿窠錦上雲龍之地也　冕上輅上亦用之宋仁宗景
祐詔冕版犀瓶琥珀瓶悉罷之以青羅繪龍麟飾冕筩
補空地以雲龍鈿窠九章衣亦云鈿窠及珠璣飾紹興
製大安輦有結絛雲龍鈿窠霞子通考誤作細窠今按
金史元史皆有簪窠款幔組帶鈿窠又言金鈒花鈿窠
服瑣服之紋如連瑣也緰㠿錫布之尤精者也　緰(大/侯)
(反/)㠿(子移/反)說文無此字當是貲通有曰緰貲布也師古
曰服瑣細布織為連瑣之文也緰㠿錫布之尤精者也
郊祀歌曳阿錫(先狄切劉氏作竿跂切/合溪作他計切恐誤)注阿細繒也錫
細布也淮南子言弱緆羅紈士喪禮曰明衣裳縓綼緆
鄭氏曰裳飾在幅曰綼(毗支/切)在下曰緆似是臆說說文
緆細布也或作􁝝㷼禮公尊寞用綌若錫錫緆通錫十
五升抽其半緦加灰錫治使滑易也西京雜記曰五絲
為䌰倍䌰為升倍升為緎倍緎為紀倍紀為緵倍緵為
襚䌰(尼攝/切)絲接岐也繲亦䌰也莊子挫鍼治繲(古隘切/緵子紅)
(切又/去聲)史景帝令徒𨽻衣七緵布正􁸘曰葢今七升布言
粗也戴侗曰如西京雜記之說當為八升七緵當為五
十六升矣侗恐誤算智按倍䌰為升言十絲也一緵當
為八十絲七緵正七升也漢書十緵布二匹孟康曰緵
八十縷也一縷即一絲升即十字之轉聲也繐衰三升
半大功布九升小功布十一升則以多為細緦十五升
一曰兩麻一絲布也唐地理志泗州楚滌黃萊密州貢
貲布䕫州貢錫布又巴渝賨布此時或木綿已入中國
當為綿布矣外國自古有綿布如楞嚴結白疊巾南史
載外國多白㲲布皆以吉貝樹花為之唐隴右道貢白
㲲劍南道貢交梭彌牟布嶺南賦蕉紵按外國志荅烈
古大宛也有瑣伏花毬洪洲載織烏毳為瑣伏又作鎖
袱今實有瑣服自廣舶來今廣州人亦能假之似素紡
絹而自起雲京師呼為瑣附左機子雲蜀都賦細都弱
析析即緆也列子衣阿錫張湛曰阿細縠錫細布淮南
亦云弱緆細布也升菴云阿錫對齊紈阿地名此又一
說刻絲法起于宋出定州見莊季裕雞肋周密陶九成
皆作克絲
有納文者曰納布　劉裕微時伐荻有納布衣襖以付
長公主緇流有納頭因書為衲遂有極精工者細襞積
縐而起也今松江織成有指甲􁔆鱗水波之紋智按王
㑹圖曰於越納注謂納貢也諸國各書貢物而于越總
言納字非也必其時已有細納縐積之布矣太平御覽
有汲衣子妻李氏與夫書幷致納一□高麗傳言高麗
渡水見一人衲衣隋煬帝嚫戒師有鵄納袈裟褊衫
火毳火浣布也又有瑣瑣有石絨有火蠶綿　神異經
南荒外火山有鼠毛作布十洲記炎洲火林山有火鼠
織其毛為布郭氏𤣥中記曰炎山在扶南國之東加營
國之北諸薄國之西從四月而火生十二月而火滅正
二三月火不然但出雲气而艸木生枝條至四月火然
艸木葉落如中國寒時行人正二三月行過此山取此
木以為薪然之無盡取其皮為火浣布南史亦載扶南
東大漲海海有二洲洲有諸薄國又千餘里有洲洲上
樹生火中為火布今有之微黃白似木棉絲垢則投火
中即潔後漢書外夷傳火毳注云火浣布也梁冀服之
聖證論曰漢制舊優曰史利云初不信正始中得火浣
布乃信即此物也元史别怯赤山出石絨即火浣布升
菴曰火浣布出蜀建昌白如雪出于石隙元史所謂石
絨也陶九成言囘紇野川有木曰鎖鎖燒之火不滅不
灰取根製帽如火鼠布今火州又出火蠶綿則瑣瑣與
石絨與火鼠布火木布火蠶綿葢五種矣孟奇以逸周
書所謂疑雪當之
外國布曰白㲲　唐地理志隴右道厥賦有毛毼白㲲
劍南道有交梭彌牟布南史高昌國出艸實如纑曰白
疊子可為布中天竺亦出白疊楞嚴經言白疊巾即此
布所為也林邑國有古貝樹花如鵞毳作布智以古貝
即吉貝也今廣東有之亦曰木棉高數丈呂宋人來載
西洋布白膩精密云有艸織成又有毛布以纒頭者即
彌牟也李石亦言古吉之訛李東璧云當是古字古貝
是木棉木本古終是木棉草本自宋入中國鄧潛谷云
元時入中國智按李石唐人已言之􁸘山詩蛺蝶飛廻
木綿薄方勺引李宗詩腥味魚中墨衣裁木上棉梁􁁚
帝有木棉皂帳其來中國乆矣外國志劉宋元嘉時伽
毗黎獻金剛指環吉貝等物吐蕃貢霞㲲即今紅氆􁁜
升菴引揚雄蜀記雲南越毭􁗲(音豆/分)氆氌也作􁁜者音
轉耳晉載記有􁔡㲜毛布也方言揄鋪􁖒􁖓毳也皆氍
毺氆氌之聲也
越也卉也皆艸服也榻布即荅布也　越蒲屬可緝布
禮有越席(越音/活)書卉服即葛越文選孫氏檄丈葛越布
于朔土注葛即葛藟越即蕉苧黃艸之屬馬援都布單
衣注即荅布郝氏引史記貨殖傳榻布注榻布白疊布
漢鄧后賜周馮貴人白越潛夫論葛子升越荆州記秭
歸女盡織布至數十升謂之升越六硏齋筆記大食國
貢白越議晉令曰士卒百工不得服越疊葢兩種布也
按榻即荅畨布之稍粗者南史言外國白疊艸為布或
言安子艸織㲲者字書加毛耳凡夫改疊作􁙒不必矣
高似孫引漢書苔布此荅之訛
彌牟蘭干言細紵也　唐志劍南貢交梭彌牟布山南
貢綵綸蘭干蕐陽國志言寧州有梧桐花可績為布幅
廣五尺此即木棉樹開花常璩誤記耳又言有蘭干細
布織成文如綾錦蘭干獠言紵也彌牟言細也或曰牟
為纒首者方子謙載橦木花可為布即常璩之言桐花
可為布也或當時彼方之言以木棉為橦又唐勝銀州
貢女稽布滁沔麻貲布黄州紵貲布蘇州紅綸布
凡布細而疏者謂之繐　見儀禮繐衰裳注今南陽有
鄧繐疏言鄧氏造繐余謂鄧州所產也後凡喪帳曰繐
帳
速夫毛布也納石失納貼可皆金錦也　元史天子質
孫服青速夫囘囘毛布之精者又有怯綿乃翦茸也寶
里服之有襴者也納石失納貼可皆金錦也元冕服及
輿褥用之
西域細布謂之屈眴睒婆　瀛涯勝覽云㮄葛剌國出
沙塌兒布濶三尺五長四丈若三梭有驀黑驀勒濶四
尺長二丈背面皆毳絨厚可五分即兠羅錦也日南國
棉布名考泥啞􁔆古里國布名撦黎此云西洋布也濶
四尺五曰卑泊者㮄葛剌蓽布名曰滿者提亦其國薑
布名曰沙細者巴附者亦其國密實布名濶五尺如生
羅即羅布也吳録交趾定安縣有木棉樹高大實如酒
杯作布名緤(音/泄)一曰毛布南蕐志六祖信衣九條金縷
即屈眴布西域以屈眴大細布也晱婆木棉也迦波羅
刼貝也即木棉□則辨古貝吉貝者証以刼貝則吉為
近洪洲載夷貢有苾布油紅布絞節智布撒荅刺布(闕/)
八者藍布覬木里布者抹黑荅􁏖布
外國罽曰􁁊毲　後漢西京南國傳能作青頓􁁊毲烏
桓傳作氀毼(上力于反/下胡逹反)注剡也智謂剡乃毯耳說文引
詩毳衣如􁉫亦以為毯也南史高昌國獻蒲桃氍氀即
今所謂蒲桃錦氍毹也風俗通織毛褥曰氍毹亦作氍
毹古樂府坐客氊氍毹􁁜􁍮五木香􁁜􁍮即毾㲪(音榻/登)
中天竺有毾㲪今曰氆氌秦蜀之邊多有之似褐五色
方錦從外徼來廣中洋泊亦有至者又名多羅羢其大
者曰罽方數丈彼中依堂作氊故也伊尹獻令曰請今
以丹青白旄紕罽江歴龍角神龜為獻注江歴珠名西
海有文旄何承天纂文曰紕氐罽也(紕卑疑反/罽居例反)說文作
􁆮又作㓹西胡毳布范成大言黎單黎幕今海南有之
皆以絨作錦或織成字廣西辰州土司皆有洞錦皆絨
納之非毛毳也唐淪洪壽等州貢葛楚州貢孔雀布謂
花文如孔雀即南州班布之類無功載㲔翅細葛也見
通俗文按道昭㲔㲍罽也唐韻作􁀙㲍恐誤
生苧謂之黃潤　凡將篇黃潤􁸙美宜製禪蜀都賦筩
中黃潤一□數金左思賦黃潤比筒葢筒中細布也今
之疊布者必成筒一筒十□古無木棉乃細麻布黃潤
者生苧也
麻布細者為絟粗者為苧荃即絟也曰葛曰綀曰縠纑
皆其類也　絺綌(上音抽脂切下音/乞㦸切一作絺􁀙)為葛之細粗其實
凢麻苧之物細皆為絺粗皆為綌書曰黼黻絺繡是也
紵(音/苧)禹貢豫州貢紵高帝紀賈人毋得衣錦繡綺縠絺
紵罽說文□檾屬細者為絟粗者為紵檾(去穎/反)通作穎
䔛絅苘禮浴用二巾上絺下綌非必葛葛不收水如今
蘇州麻布揚州余東辰州洞巾是也漢閩王繇遺江都
王荃葛注荃細布本作絟葛亦麻枲之類故亦稱絟說
文枲著也通釋曰絲曰絮枲曰緼列子曰田夫衣緼黂
内則女子執麻枲周官有典枲淮南子□賤尚枲(絲里/反)
儀禮苴經麻之有蕡蕡麻子也枲是雄麻麻之牡者不
實小顏言紵及疏屬疏亦作綀(說文新/附音疎)隋姚察傳門生
送南布花綀伯審曰吾止麻巾蒲練于吾何用桂海虞
衡志綀子出兩江州洞似苧有花曰花綀智見􁁚岡洞
口有布如三梭羅即綀類也福建之苧金壇之葛有花
者外國紵亦作斗文或績蕉絲為之唐□潮貢蕉布韶
貢竹布振貢班布江南貢紗編綾編蕉葛綀凡績之縷
為纑朱子曰辟纑纑綀麻也史記曰山西饒材竹縠纑
司馬貞曰山中紵可為布也
芮温絮纊也　呂覽必已篇不食穀實不衣芮温注以
為絮葢言絮纊細耎也列子瞀芮注芮細也或曰芮温
古人直借芮呼絮耳褚遂良傳芮芮興則茹茹蠕蠕(音/軟)
也可証軟絮通轉
絮幕曰牽離　釋名煮繭曰莫莫幙也貧者著衣可以
幕絮也或謂之牽離煮爛牽引使離散如綿也
　　衣服(綵色/)
黲紫淺紫也北紫今之正紫也油紫今之藕合也重紫
今之青蓮色也真紫則累赤而殷者　宋景趙彥衛曰
仁宗晚秊京師染紫變其色而加重先染作青徐以紫
艸加染謂之油紫後人指為英宗紹綂之讖自後以重
色為紫與朱不相類何謂奪淳熙中北方染紫極􁸙明
中國亦效之目為北紫葢不先青而改緋為腳用紫艸
少誠可奪朱按周禮􁸘疏以朱湛丹秫三月朱乃熾之
即以炊下湯淋所炊丹秫取其汁考工記三入為纁五
入為緅七入為緇又爾雅一染謂之縓再染謂之赬三
染謂之纁士冠有朱䋁之文鄭云朱則四入是更以纁
入赤汁則為朱論語紺緅者纁入赤汁則為朱不入赤
而入黑汁則為紺㪅以此紺入黑則為緅色若㪅以緅
入黒汁則為𤣥是六入為𤣥也㪅以此𤣥入黑汁則七
入為緇矣則知古之朱赤汁染之紫與朱實相近今之
淺紫是矣其紫近絳謂之北紫緅是今之醬色也石林
㷼語曰太平興國中李文正公昉舉故事禁品官綠袍
舉子白紵下不得衣紫葢宋以緋紫為章服故重之故
其色亦屢新也􁁚則天施黲紫帳即淺紫油紫今之深
藕合色重紫則近今之青蓮色皆以月白或藍為初染
地而加以紅花成之今又有真紫色則乆乆加大紅其
色自紫惡其奪朱者正謂淺紫色艷耳
總曰朱以賜曰緋以艷曰紅正紅曰赤大赤曰絳言深
紅之光曰繎翹紅曰縉雀頭曰□丹黃曰緹縓赬纁緅
緇次第之色今有水紅銀紅桃紅古但謂之紅荔枝沉
香則綪緅之類也　合古今之稱推之以大赤曰絳丹
黃曰緹(他禮切/又平聲)韎韋之跗注今時伍伯緹衣古兵服之
遺色韎是蒨染赤色也縉(即刅/切)亦赤說文引禮有縉緣
按禮止有縓緣二音相近或即一字未可知也紺(古暗/切)
深青揚赤色小顏縉淺赤色也紅色赤而白此則謂今
之水紅耳綪亦赤繒儀禮不綪則讀為䋫緋(甫微/切)亦赤
也今以茜加蘇木曰翹紅毋乃縉乎繎紅色之尤深許
氏曰絲勞染而又染為勞也如今西洋布可以受三四
十金之紅又如紡絹綾縀皆先染絲而後織者類或是
耳□雀頭也微黑如紺□淺也故引用為□與才裁通
臙支見艸類
月白曰縹淺黃曰緗蒼艾曰綦緑艾曰縹緑曰􁙕綟黃
白之閒曰半見白光曰䋤黃絹曰􁸙支黝黑曰皁石輾
之曰硟　縹青白色緗淺黃色東漢輿服志列侯以上
得用錦繒采十二色賈人縹緗而已以其色輕也縹是
今之月白色魏明常被之綟蒼艾色其艸名䓞可染畱
黃或曰䓞即藐茈艸也盭綬與戾通綦一作綼艾蒼色
書曰四人綦弁詩曰綦巾記孔子佩象環五寸而綦組
綬又詩其弁伊騏當與綦通急就有鬱金半見緗白䋤
縹綟緑紈皁紫硟烝栗絹紺縉紅繎鬱金染黃也半見
言黃白之閒烝栗亦微黃色也䋤白䋤之精光䋤䋤然
也紈即素之輕細者說文有艸草二字草斗櫟實也後
人以草為艸木之艸别作皁或从皂黑黝也借為□𨽻
之皁(作早/切)烝栗黃色若烝孰之栗絹生曰繒似縑而疏
者周禮内司服注素紗者今之白縳縳即絹字縳又為
束名百羽為摶十摶為縳縳為衣裏如今杭緒素紗則
直是紗也一名􁸙支廣雅曰□支絹也子虛賦注縞□
支今所謂素硟以石輾繒色光澤也小顏音□說文尺
戰切石扞繒也正與輾近葢􁙕即蔥色說文􁙕淺青色
今曰翠藍栁藍詩言蔥珩言其色也急就春艸雞翹鳬
翁濯顏曰今染家言鴨頭緑翠毛碧後志雲䍐編羽繋
幢民謂雞翹非也􁸘山雞翹正用屬車編羽染色之雞
翹則為艸名亦以如雞尾翹起耳
濯絳合墨赭之色也今曰紫赯正古之淡也　說文淡
即浾字一作泟為䞓之重文䞓即頳也浾䞓棠棗之汁
孫愐收赯字如今人稱紫赯色正指浾棠色也畫家以
赭石和淡黑染山石曰濯絳又曰淺絳郭若虛曰設色
輕拂丹青曰吳裝
唐世染色曰退紅　唐詩香注小薫籠韶州新退紅與
褪同謂淺紅也半新半舊曰褪說文褪卸衣也音退
綠沈湥綠也　說文青黃為綠今以藤黃合靛青即為
苦綠周竹坡以子美綠沈槍為卧於苔為緑所沈大謬
王勉夫引梁􁁚食緑沈瓜聞任昉卒劉卲賦綠沈黃閒
吳曾曰六典鼓吹工人服綠沈古樂府緑沈明月弦唐
太宗羽騎綠沈弓宋元嘉廣州作綠沈屛風石虎作綠
沈色扇王右軍筆經人以綠沈漆筆管見遺其為色明
矣趙德麟侯鯖録引陸龜蒙詩以綠沈為竹所見亦未
廣也升菴見此耳綠沈言其色湥沈正今之苦綠色其
以黃加𤣥者曰油綠黑綠
凡言竊言盜皆借色淺色閒色也　鳥九扈有竊脂竊
藍等色爾雅虎竊毛謂淺色也扈之竊脂言其色如靠
肉也竊藍淺藍也八駿有盜驪盜亦竊意謂淺驪也古
人善巧煉字大率如此環濟要略曰正色五青赤黃白
黑也閒色五紺紅縹紫流黃也升菴曰似綠者曰校蔥
暝色也檀面色也鵻草色也
罨畫生色也　墨客揮犀曰罨畫今之生色高續古引
秦韜玉詩花明驛路臙脂暖山入江亭罨畫開李西臺
盧贊元詩皆用罨畫劉商隠愛􁸘興罨畫溪
　
　
　
　
　
　
　
　
　
　
　
　
　
　
　
　通雅卷三十七
欽定四庫全書
　通雅卷三十八　　　　　明　方以智　撰
　　宫室
凡前聽事古皆曰庿後曰寢　儀禮庿即廟宫前曰廟
後曰寢今王宫之前殿士大夫之㕔事是也虞箴曰民
有寢廟巧言之詩曰奕奕寢廟左傳曰鼠不穴于寢庿
猶後世俗言廟朝廟堂也死則異為宫而祭之有庿而
無寢謂之祖庿稱廟通謂之宗廟覲禮諸侯覲前朝皆
受舎于朝既□乃右肉袒于庿門之東乃入門右聽事
聽古作□後人作㕔康成謂四時朝覲受之祖庿葢不
知朝之為庿而誤以為宗庿也若果受之于宗廟則天
子不容負依南面矣爾雅曰室有東西廂曰廟無東西
廂有室曰寢無室曰榭廟皆有室猶今士大夫五架梁
兩㫄之房也廷(唐丁/切)堂下南除也説文曰廷朝中也庭
宫中也古者廷不屋諸侯相朝雨霑衣失容則廢後世
屋之加广焉實無二也郭忠恕曰廷去聲庭平聲智謂
古初無庭字也古者朝寢堂室通謂之宫廷在堂下如
今朝賀皆在丹墀後人加广耳或者陛上之臺如今衙
堂作巻蓬乎殿本師行甬者殿後取意借為宫殿(定見/切)
智按殿亦廷之轉聲廷之于殿猶陳之于田如雷電亦
作雷霆可證也師古讀朝廷如定田汝成笑其為方言
豈知古實有此音如莊子逕庭非去聲乎屋髙巖通謂
之殿如霍光傳梟鳴殿前樹上古不分上下稱也明堂
亦通稱壇以稷配天故屋以文王配上帝齊有明堂乃
行在所也故孟子曰王者之堂神農天府黄帝合宫堯
衢室舜總章夏世室殷重屋九室十二堂皆説者類附
之
適室正寢也　□古文説文从㝱省从宀爿牀也所寢
處也儀禮適室如適子之適謂正室也周禮王六寢注
路寢一小寢五京山曰隂數六也智按莊公薨于路寢
僖公薨于小寢内寢也路大也總言後寢之大曰路寢
指其房閒曰小寢或廂或别寢皆可曰小魯直詩公虚
采蘋宫行樂在小寢葢謂别寢杜預揣以小寢定夫人
寢也今人訃曰終於正寢統言其在後堂耳陸放翁以
為誤則又誤矣
待漏院即朝房也　唐之朝堂在宣政門之外儀衛志
文􁁚列于兩觀監察御史列于東西朝堂甎道傳㸃畢
内門開領百官入監門校尉唱籍序班于通乾觀象門
南入宣政門六典註曰棲鳯闕下即朝堂葢若今五鳯
樓内皇極門外之兩廡也元和中置待漏院于建福門
外令百官朝以避風霜宋設待漏院于丹鳳門之右王
元之作記
左个左閒也　北史李謐傳左个即寢之房也升菴以
為捲蓬智按捲蓬在前亦稱屠蘇所謂軒也个乃介字
左傳一个行李古畫相近个或為介音亦相轉如今有
件字亦介个之轉也凡曰介者閒也介在二者閒也聲
亦通
雝和周之二宫也　譙周曰成王作辟上宫周器之銘
多有曰王在雝上宫辟雝葢二宫名也古鼎銘又曰惟
三月初吉壬寅王在和宫大夫始錫作彝文曰王在辟
宫獻工錫章雝和也和宫殆雝宫之異名乎智按凡木
之衡植者曰和或曰桓和其辟雝之㫄衡一堂邪汲冢
載大庭小庭即正殿旁殿也和猶若雝之㫄殿也河間
獻王獻雅樂對三雍宫應劭曰辟雍靈臺明堂由三雍
宫可想二宫之稱葢聽人稱之黄圖曰漢明堂在長安
西南七里靈臺在西北八里辟雍在西北七里河間對
三雍即此東都賦言赤水朱光清池泱泱左制辟雍右
􁏖靈臺辟雍象璧圜雍以水牛𢎞傳言漢明堂亦有璧
水李尤明堂銘云流水洋洋是也袁準駁蔡邕明堂辟
雍合論鍾繇傳言辟雍非大學甚明戴埴以魯因泮水
作宫非學校也漢儒半水之說甚妄合溪升菴暢其説
因此明三雍宫之説而雝和為二宫明矣說文作廦廱
解曰廦牆也廱天子享宴廦廱也魯詩解云騶虞文王
囿名辟雍大王宫名也王制漢時筆也既曰辟雍而頌
曰西雍考古圖又有胥雍則辟雍西雍胥雍皆為宫名
無疑
商中商庭西庭也　郊祀志作建章宫其西則商中數
十里如淳曰商中商庭也師古曰商金也序在秋故謂
西方之庭為商庭
内中猶唐言南内今言大内也　漢元封二秊甘泉宫
内中産芝注内中後庭之實此解已拘葢猶今言大内
也爾雅其内謂之家官家則曰大内唐詩月明南内㪅
無人人謂或稱西内非矣唐三内西内太極宫東内大
明宫南内興慶宫孔光傳供養行内師古曰行在所之
内中也按天子在宫何言行在所當是班行之内或曰
大行行禮次也
乞活臺古之吹臺今之繁臺也　陳畱風俗𫝊曰倉頡
師曠城上有列□吹臺北有牧澤中出蘭蒲土多儁髦
衿帶俗稱蒲關澤梁王増築以為吹臺城隍迻滅略存
故跡阮籍詩駕言發魏都南向望吹臺簫管有遺音梁
王安在哉晉世喪亂乞活慿居削墮故基遂成二層上
基猶方四五十步髙一丈餘世謂之乞活臺又謂之婆
臺城梁水經此有隂溝鴻溝之稱焉按此臺在浚儀縣
續述征記以睢陽為師曠城言郭縁生踐迻門升吹臺
酈道元非之謂此乃梁氏之臺門魏惠之朝居非吹臺
也文昌襍録曰東京記天清繁臺梁孝王之吹臺後有
繁氏居其側里人呼為繁臺李白嘗登之吹去聲
睢陽虎圏臺即蠡臺也　司馬彪郡國志睢陽縣盧門
亭有蠡臺續述征記曰迴道似蠡則當讀為螺矣酈氏
非之闕子宋景公登虎圏之臺援丸牛之弓射之矢踰
孟霜之山則蠡臺即虎圏臺也御覽引闕子文選鮑照
詩注皆作西霜惟藝文類聚作孟霜之山睢陽梁孝王
封國今歸徳府也
􁀙門别門也　前侯王表周有逃責之臺服虔曰周赧
負責逃此劉徳曰洛陽宫謻臺是也(音移韻/會音侈)文選謻門
曲榭謂别門也晉載記劉曜𫝊謻門旦空智考石林燕
語東蕐門直北有東向門與内東門相直謂之謻門而
無㮄内香藥庫在謻門外伯厚曰謻門始標額于熙寧
􁀙即謻公紹引陸雲與兄書云曹公所為屋折其謻堂
不可壞直以斧斫之方子謙又引陸雲集云曹公有謻
塘劉孝綽詩反景照謻塘智謂塘何用斧折必刻誤而
子謙誤引也說文誃離别也簃閣邊小屋也徐鉉引爾
雅樓邊小屋解誃臺集韻簃通作誃則誃即爾雅之簃
乎如此止當讀移而音侈音多則古多有迤池二音也
多見其不知量古作㩼與祗禔通迻􁁊从多可推也又
按爾雅屋上薄謂之筄連筄謂簃韻會字彚何以不詳
引爾雅而且遺失筄字
夏屋屋兩下也屋翼一名摶風一名兩徘徊　鄭注檀
弓曰夏屋今之門廡也兩下為之四阿今之四注屋殷
人始為四注屋即重屋復窄也疏曰復窄重承壁材智
以為雙簷也夏后之屋南北兩下而已周制天子諸侯
得為殿屋四注卿以下兩下則南北有􁇲而東西有榮
是以燕禮言東霤而大夫士禮則言東榮也若詩之夏
屋渠渠則指房俎矣其下處謂之霤在傍謂之榮演繁
露曰榮翼也今謂之兩徘徊四注則曰東西霤今謂之
金廂道士冠篇賈公彥疏榮屋翼也即今之搏風也伯
厚作博風凢夫曰軒曲輈藩車借為堂垂檐下别起敞
房曰薄水陸㳺作撲水李翊作泊暑
庭燎庭陛設火也　石勒作大庭燎兩層下層可置二
十人曾以油傾燒死今皇極殿前置六庭燎于陛階之
間如小亭上覆琉璃瓦傍如窻櫺表以紙内建大燭營
衛之士自午門外别用蘆薄麻稭作三葼架以一炬然
之詩注燎去聲廣韻通平去
罘罳網綴交疏也　明堂位魯大庿之飾山節藻梲復
庿重簷刮楹達鄉反坫出尊崇坫康圭康音抗疏屏注
屏謂之植今浮思也刻之為雲气蟲獸如今闕上正義
疏刻也漢時謂屏為浮思天子外屏匠人注云城隅謂
角浮思也漢時東闕浮思災浮思小樓也文紀七秊未
央宫東闕罘罳災注罘罳謂連闕曲閣渭陵延陵園門
亦有罘罳加网狀其雕刻櫺櫳宫闕屏門皆有之即楚
辭所稱網户朱綴刻方連也蘇鶚曰師古釋名釋罘罳
皆誤按謂織絲唐文宗實録甘露之變出殿北門裂斷
罘罳而去温庭筠補陳􁁚帝書罘罳晝卷閶闔晨開皆
非曲閣屏障之意程大昌兩存之智按宫闕上拱斗雕
櫺用銅絲帖金網之下用黄絲作網垂于楹檻上下皆
可謂之罘罳刻版網綴總象罘罳元稹詩網索西臨太
液池注網索在太液池上學士候對於此葢隨駕張設
耳元美竝未細閲古人以網解罘罳之意將但以為照
墻乎夫古號疏屏則屏樹之間亦必栥拱雕刻網綴故
呼罘罳漢災實指此類至唐宋則真有網索寧責其不
用邪升菴言籒文作罘□釋名作􁁊思其曰覆思則舊
注訓也
屋極謂之柍桭　屋極屋棟也子雲賦日月纔經于柍
桭(音央/辰)服虔曰柍中央也桭屋梠也韋昭曰宸屋霤也
天子之居曰楓宸今言宸極宸屋上棟隆之所居也舊
説帝居惟楓修大可構故曰楓宸此義亦牽強楓木豈
可作柱此語不見經文人以楓丹因丹扆丹宸遂用楓
宸耳
􁑰樓闕兩觀也　元志闕南曰崇天北曰後載東曰東
蕐西曰西蕐崇天兩觀皆三􁑰樓琉璃瓦飾簷脊直有
大明門在崇天門内今北東西三宫俱因元舊不改脊
直謂立金寳瓶也
植立表坊曰桓門　柱之植立曰桓(户官/切)雙桓曰桓門
漢尹賞𫝊時紅陽長仲輕俠浩商殺義渠長少秊探丸
為彈分赤黑白賞選三輔髙第為長安令作虎穴捕少
秊惡子内之瘞出寺門桓東舊亭大版貫柱四出名曰
桓表縣所治夾兩邉各一今猶謂之和表師古曰即蕐
表揭著姓名有桓東少秊塲之歌曰安所求子死桓東
少秊塲桓門之東戮人處也桓門亦謂和門亦謂蕐表
桓譚新論晉中經簿作蕐譚桓和華一聲也古通而今
分周禮曰以旌為左右和之門唐禮講􁁚建旗為和門
謝惠連祭古塚序曰兩頭無和俗云懷頭版和訛為懷
也諸侯塟植桓楹穿中為鹿盧以縣率下棺天子􁲍斵
石為碑以為鹿盧記曰公室視豐碑三家視桓楹後人
效之因刻碑以志墓曰桓碑桓圭則以其博直如桓也
别作瓛篆作□从囘不从亙
佁蹷之機即門内之畿也　毛傳曰畿門内也讀詩記
曰韓愈詩白石為門畿以畿為閫吕覽曰出則以車入
則以輦務以自佚命曰佁蹷之機髙誘曰佁丑吏反至
也蹷機門内之位馮嗣宗曰畿機同姑因此以存漢説
其實詳吕本意與下文爛腸之食伐性之斧句類則何
必如此拙解
兩㫄貼方曰棖門中可橛關者曰闑　闑古臬字鄭𤣥
曰闑古文作槷熱省聲説文曰臬从自从木射準的也
李陽氷曰劓省聲爾雅棖(宅畊/切)謂之楔(先結/切)橛謂之闑
(魚列/切)又樴(音/特)謂之杙在牆曰楎在地曰臬此等甚混以
經傳考之槷植木于地也故亦謂橛亦曰弋考工曰置
槷以縣可見謂槷為橛為弋則可謂閫為臬則不可夫
禮所謂棖者門兩㫄長木今謂貼方陸徳明曰兩㫄木
楔是也禮所謂臬者門中關木今所謂□古詩謂扊扅
俗謂之直拴其横者呼為槓小者謂拴其門大則須直
立木作拴也闢門雖不設闑而闑之位存君出入中門
則當闑也介拂闑以佐君也大夫中棖與闑之間則加
逺也士介拂棖則逾逺矣冠禮筮日席西闑西閾外闑
之不可謂閫明矣閫即閾門限也又作梱説文曰梱門
橛也此由不知橛為直立之義耳古者門通車故中必
去限故為短限餘則有連限者禮行不履閾謂當跨過
之也説文楔櫼也櫼精廉切徐鉉曰即尖字戴氏非之
云櫼古砧字夫安知古不二音乎
門限曰切一曰門榍　漢趙后傳切皆銅沓冒黄金塗
謂門限也閾之上稜為切説文□一曰門榍先結切智
永作鐵門限
結艸木為小廬曰菴廬　直翁曰圜屋集韻或作蓭通
作菴古無庵字鄭𤣥釋諒闇曰讀如䳺鶉之䳺猶廬也
菴是菴閭耳後漢皇甫規身入菴廬巡視三軍感悦漢
胡建傳注區者小室之名若為菴屋之類北周武帝攻
北齊設柏菴其遺也升菴引蜀都菴藹王充菴丘至晉
有菴慢菴閭之語獨不言皇甫之菴廬邪又欲用古篆
之葊石鼔文之􁁊元人止菴印章之盦有漢之菴字不
用而及此支矣
冬穾窔□複室也　招魂曰冬有穾夏夏室寒些注謂
複室也史記上林賦巖穾洞房漢書作巖突師古曰如
竈突也何費力邪林鉞引作子虛非矣説文窔□窔深
也音杳廣韻爾雅室東南隅謂之窔俗作穾而黄公紹
韻會嘯韻載穾字引莊子鶉生于穾九辨冬有穾智按
是不知穾夏為窔厦而又以招魂為九辨也徐無鬼鶉
生于穾齊物論宎者咬者宀穴近也
倉琅根椒圖鋪首也　嬾真子曰杜牧之花蕚樓詩云
千秋佳節名空在承露絲囊世已無唯有紫苔偏稱意
秊秊應得上金鋪金鋪出甘泉賦云排玉户而颺金鋪
注云金鋪門首也智按門之鋪首所以銜環者鋪平聲
哀帝元壽中孝元廣殿門龜蛇金鋪鳴童謠曰木門倉
琅根注倉琅根宫門銅鍰也鍰讀與環同椒圖龍之一
子似螺師其閉户故立椒圖于門漢注音鋪去聲一曰
螺首
夾門堂曰塾因為家衙為謁舍　三輔黄圖曰未央宫
外有塾門外舍也臣来朝君至門外當就舍㪅熟思所
應對之事古今注亦云塾之言熟也孫炎曰夾門堂周
禮考工匠人門堂三之一注以為塾□貨志春將出民
里胥平旦坐于右塾鄰長坐于左塾師古曰門側之堂
曰塾又禮記家有塾注古者仕巳老歸教于里閭朝夕
坐門側之臺謂之塾集韻或作􁁜􁁜贅矣王莽𫝊有里
區謁舍升菴以不宿客為里區宿客之舍曰謁舍智按
謁舍猶今客坐也衙門有候謁㕔里區總言里中區也
管子有士舎注士謂里尉毎里置舎使尉居焉
重轑猶重櫟言其宻互也　張敞傳得之殿屋重轑中
蘇林曰重棼也音老師古曰今之廊舎一邊虛為兩夏
者按轑為車葢弓此當是橑説文曰橑椽也楚辭蘭橑
孫愐曰橑簷棼亦椽桴也吳志太史慈傳射賊貫賊手
著棼時賊攀樓也棼橑之間何以藏人乎褚少孫載曼
倩識騶牙之事言得之重櫟中重櫟欄楯之下重欄也
櫟音歴與轑讀了相轉耳或曰櫟音藥引子美藥欄非
光門即横門長安北出西頭第一門也　三輔黄圖棘
門在横門外水經注引西三門曰雍門又曰函里門又
曰光門又曰突門王莽改横門為霸都門左幽亭如淳
曰横音光則兩存横光二門乎葢古庚韻通于陽韻横
讀曰黄訛為光耳吳人至今呼横為黄
蒿宫猶言茅茨土階也　蒿柱或曰蒿宫言茅茨意耳
必如大戴禮言周時徳澤和洽蒿茂大以為宫柱名曰
蒿宫此則奇矣然宋人小説言粤中有大蒿甘艸笳梗
皆可作柱
屈柱趺瓦柱頭之斗拱瓦筩相交承者也　水經注文
昌殿文石為基一基下五百武屈柱趺瓦悉鑄銅為之
箋云屈當為屋智按是拱斗月牙之短柱也其文與趺
瓦相對趺瓦謂如足趺相躡即夗央筩瓦也洹水逕鄴
建春門外有石梁矩螭趺勒甚佳亦言其相承躡之形
也
樸角猶白屋也　淮南子曰堯樸角不斵素題不枅董
逌跋韓退之徐偃王碑徐放所書其曰故制樸角昔人
嘗改集中為桷字愈葢用淮南語也桷榱也
覆海藻井也一曰鬬八一曰愚項　存中曰屋上覆撩
古人謂之綺井又謂之覆海今令文文中謂之鬬八吳
人謂之愚項唯宫室祠觀為之智按藻井乃今之拱斗
一曰升斗若覆撩則古之棼橑屋椽也薄版曰望版或
用望甎存中葢謂重出之飛簷耳升菴以為天花版葢
鬬八謂承仰版之拱斗也其形似之元有盝頂殿盝頂
之制三椽其頂若笥之平今所謂燕窩制也常居上有
承塵今曰仰塵劉龑昭陽殿以金為仰陽銀為地面
士夫閥閲之門亦謂之闕　唐宋敬則以孝義世被旌
顯一門六闕相望又楊炎祖哲父播三世以孝行聞門
樹六闕闕言額也又尹仁恕曽祖養祖怦父慕先一門
四闕史功臣表明其等曰伐積日曰閲漢書齎伐閲上
募府後因作閥閲元之品制有爵者為烏頭閥閲册府
元龜言閥閲二柱相去一丈柱端安瓦筒號為烏頭染
即為之闕柱端之筒謂之㧺頭又曰䕶朽陸文量菽園
雜記引博物志虭蛥似龍而小好立險故立于䕶朽上
所謂露柱也
竈額竈突也都竈大竈也　陳晦伯引莊子仲尼作春
秋老􁑂踞竈觚而聽之問何書曰春秋也困學紀聞曰
竈觚竈額也何孟春記宋人曽以竈觚為窔奥智謂觚
猶隅也韻會曰鄭武公掘突突竈囱也荅賓戲曰墨突
不黔桓譚新論稱淳于髠言曲突徙薪人為徐福上書
亦用曲突謂烟時突出也説文突(徒骨/切)犬從穴暫出也
□㴱也㴱今作深一曰竈䆦从穴从火从求省(式鍼/切)凡
夫曰□□溷用􁁊或是从灰會意智按六書故作□引
商頌穼入其阻説文作□毛氏曰㴱也疑即穼字作□
無義俗謂㴱黑為窨穼凡夫急詆戴氏忽從戴奇矣又
改從灰吳敬甫作突从穴􁍓(音/㕓)謂突乃屋㴱而借為㴱
逺㴱乃桂陽水名耳智謂水名㴱正以其㴱也借水借
屋何異乎竈門亦可稱竈突矣五行志元鳯元秊燕王
宫豕出圂壞都竈師古曰圂豕牢也都竈烝炊之大竈
也金史胡剌即竈突也突亦未必从犬从犬許之臆也
石承礩礎也　尚書大傳曰庶人有石承當柱下而已
不外出以為飾此今之石顙也柯古言羅公逺隠形于
石磶中是唐人謂礎為磶
甓裓今之甃地也　伯厚引堂涂注曰漢時明堂涂為
令甓裓(音零/壁階)令甓則今之塼也裓則塼道也智按鄭注
考工記堦前若今辟裓分其督傍之修以二分為之峻
中央為督欲去水故中峻而邊迤也漢尹賞傳以令辟
為郭爾雅瓴甋謂之甓説文曰瓴甓也墼瓴適也郭氏
曰即今甎㼾也􁁜累以甎㼾為障按瓴甓即今甓瓴本
仰瓦之溝也所謂建瓴也塼壞曰墼壘砌曰甃甃地中
平四邊必通􁇲匽則亦溝意也今街道及庭院多以磚
側累之園亭有累瓦成水紋者取其濾水有似于瓴中
飽邊庳匠呼曰鰿魚背此之謂瓴甓裓裓陔階皆通用
央瀆匽豬隂溝也漏井滲坑也　匽(音/偃)隠曲也傳曰規
匽豬周禮曰為其井匽鄭氏曰匽豬􁇲下地今陽溝升
菴曰漏井今滲坑匽豬今隂溝御覽引莊子逸篇羊溝
之雞稱按荀子有央溝魯靈光賦言澧騰涌于隂溝今
以塼墁下溝曰隂明作溝者曰陽地官注謂御溝植楊
曰楊溝中蕐古今注曰羊喜觸藩為溝隔之曰羊溝此
皆強説也荀子入其央瀆注中瀆也即人家水溝央羊
楊皆陽之借聲
屋頭􁁜頭也　湘素襍記曰李濟翁云如厠為屋頭一
説北齊文宣帝怒魏郡丞崔欽鑽以􁁜汁沃頭因謂之
􁁜頭庚桑篇觀室者周于寢廟又適其偃焉注偃謂屏
厠也屏厠則以偃溲此但小溲于偃處耳
凢兩夾之間曰厠溷厠其一名也　武帝據厠見衛青
時巳為大將軍亦不應如此凢言厠者皆為其在兩物
之間漢文居霸北臨厠使慎夫人鼔瑟韋昭曰髙岸夾
水為厠水經曰今白鹿原夾二水矣霸水自北原来合
滻也智按金日磾奏厠心動乃遇莽何羅葢宫殿中之
夾合處師古曰奏向也智謂奏即湊字又與趣通以淮
南指趣即指奏也若晉景公之張如厠陷管寧遇海風
念嘗如厠不冠劉季和如厠過香爐劉實如石崇厠反
走王敦食棗郭璞設醊銜刀則真溷矣
堊塈圬墁也　山海經陸䣀(音/跪)之山其下多堊大次之
山其陽多堊今本艸則載白墡以嫌白惡字改為墡不
知乃白堊周禮祧則黝堊之匠人白盛蜃灰也揚雄傳
􁀙人注古之善塗塈者塈今之仰泥也智按俗作雪洞
承塵多用仰塗之法説文引杇槾或从土唐虢國召工
圬墁取螻蟻蜥蜴記數言其上下四周密緻也伯温因
周惡夫印并謂惡堊亞為一本作□
嘖室即衢室之遺也漢有交午亦謗木也　管子對桓
公黄帝立明臺之議堯有衢室之問舜有告善之旌禹
立建鼓之朝湯有總街之庭以觀人誹武王有靈臺之
復公曰吾欲效之名曰嘖室以東郭牙為之即謗木建
鼓之意也崔豹古今注荅程雅問堯謗木曰蕐表木形
似桔槔大路交衢悉施焉秦除之漢復修今西京謂之
交午木注服䖍曰堯作橋梁交午柱頭交午作工以子
午為直或曰交衢之柱下有撐木者是也今諫鼓猶存
唐垂拱置四銅匭塗以方色列朝堂以給事為理匭使
宋雍熈元秊改匭院為登聞院至道改為登聞檢院天
聖七秊置匭函又置檢理使以中丞為之建炎從李綱
言詔隷諫院今時登聞鼓日以一科員直之漢有皁囊
書版亦士傳言之意也凢章表皆啟封言密事得皁囊
光和元秊詔蔡邕陳政要以皁囊封上禮儀志冬夏至
八能士書版言事封以皁囊送西陛跪授尚書晉元會
設白獸樽獻直言發此樽飲酒乃杜舉之遺式也唐顯
慶置嘉石垂拱時許撾鼔立石者御史受狀為奏長安
故宫闕前有唐肺石尚在長八九尺形如垂肺肺主聲
聲所以達其寃也四色匭是武后置代宗詔不許匭使
閲投匭人文狀開元十九秊正字于休烈奉表投丹匭
招諫匭也杜甫進三賦投青匭延恩匭也高郢建造寺
投丹匭李渤孟簡俱曽以知匭事稱渤言事大者以聞
次白宰相下以移有司有司不當許再納匭詔可此有
體之言也
唐有甲庫藏奏鈔之地也　龎元英文昌雜録曰如令
甲令丙程大昌曰唐中書門下吏部各有甲厯凡三庫
以若干人為一甲在選部則名團甲太和九秊勅六品
以下自稱舊官皆下甲庫檢勘有無正元四年吏部奏
三庫勅甲又經失墜乃至制勅旨甲皆被改毁宋時有
勅甲旨甲之稱猶今言底言案也遼史有架閣庫管勾
元有左右部架閣庫即唐之甲庫也宋人諱貞元為正
元
街彈在鄉之旗亭也過所猶今之逓舖也　里宰以嵗
時合耦于鋤注鋤者里宰治處也若今街彈之室在街
置室檢彈一里之民于此合耦使相助佐金石録漢都
鄉正街彈碑在汝州界故昆陽城中嵗月略可觀葢中
平二秊正月而其額題都鄉正街彈碑莫知其為何碑
也水經魯陽縣有南陽都鄉正衛彈碑平氏縣有南陽
都鄉正衛彈勸碑𨽻釋亦以為衛彈碑葢未考此注也
酸棗令劉然碑云愍念烝民勞苦不均為作正彈造設
門㪅司關以節傳出之注傳如今移過所文書智以過
所今驛逓小逓即舖兵舖逓也因以過所文書亦名過
所司布市以次序分地注次謂吏所治舎思次介次也
若今市亭然張平子西京賦廓開九市通闤帶闠旗亭
五重俯察百隧周制大胥今也惟尉注漢宫闕疏曰長
安立九市其六市在道西三市在道東史記褚先生曰
臣為郎與方士會旗亭下介次市亭之屬别小者也遺
人十里有廬三十里有宿注廬若今野候徒有庌也宿
可止宿若今亭有室矣疏漢時野路候迎賔客之處皆
有庌舎與廬相似漢法十里有亭有三老人皆有宫室
故引以為況也今所謂亭則獨立柱空敞而已國語畺
有寓望注境上有寄寓之舎候望之人
䒃梁浮橋也　秦始皇作浮橋見春秋後傳史記秦昭
襄五十秊初作河橋元和志河陽浮橋駕黄河為之列
船亘􁣜通典曰孟津亦曰富平津杜元凱造浮橋東晉
有朱雀浮桁與丹陽竹格驃騎為四航孝武寧康元秊
除四桁税唐六典造舟之梁四河三洛一河則蒲津太
陽明津洛則孝義也段國沙州記吐谷渾于河上作橋
曰河厲
絙橋縣度也　釋法顯曰葱嶺入北天竺路臨新頭河
度七百渡梯躡縣絙過河漢之張騫甘英皆不能至也
酈道元曰罽賔之境絙橋相引郭義恭曰烏秅之西有
縣渡之國引繩而渡髙仙芝恐士卒憚險令人詐為阿
弩越城守者迎降云阿弩越赤心歸唐沙夷水藤橋已
斫斷矣即弱水通吐蕃之路也藤橋其所謂縣度者乎
今貴州通雲南過盤江橋江急兩岸以鐵繩架橋峨睂
山西有鐵索橋子美詩卻背五繩橋伽藍記言鉢盧勒
國向烏塲鐵瑣為橋縣虚為度烏蒙有索橋升菴言繩
上施木筒以解西域度索尋橦之語
行馬梐枑也宋謂之􁎙　宫府門設之古賜第亦門施
行馬今曰欓衆宫闕用朱官寺用黑宋以来謂之􁎙東
京夢蕐録官司於御廊安立黑漆􁎙路心安朱漆􁎙是
也六韜所謂扶胥即行馬也其行軍施于營之四周者
謂之拒馬槍
牢籍牢筴也　莊達生篇祝宗人𤣥端以臨牢筴説彘
牢豕室筴木欄與柵通列子仲尼篇長幼羣聚而為牢
籍注即牢栅今人皆呼木欄為木栅則莊子之筴竟當
讀栅其音近色
井幹言闌干縱横也或謂之銀牀　説文□井垣也从
韋取其帀也倝聲𨽻省作韓今作榦或作幹文選謝𤣥
暉詩注銅雀臺一名井榦樓漢書武帝立井榦樓高五
十丈音韓師古曰積木髙于樓若井幹之形也井幹井
上木欄也亦作韓其形四角或八角又謂之銀牀皆井
欄也揚子重黎篇或問茅焦歴井榦之死司馬注曰謂
始皇殺諫者二十七人積之如井榦支矣京山解井卦
言曾見古井以木交午疊起成井曰井幹
團焦團標也　北齊書神武徙并州抵邑人龎氏團焦
中團標也焦弱侯曰標音瓢今人曰團瓢謂為一瓢之
地也
方中斥上也　張湯傳治方中注陵上土作方也或言
斥上其曰温明題湊者東園温明形如漆筩開一方畫
之以鏡置中縣屍上題湊者梓宫便房黄腸題湊以栢
木黄心頭皆向内題頭也
下里蒿里　　田延秊傳積貯諸下里物孟康曰死者
歸蒿里𦵏地下故曰下里其曰下里巴人之歌即蒿里
薤露之類也古人好挽歌以為適顔延之挽歌酒市桓
伊善歌挽歌袁山松道上行殯亦謂好此聲也王商歌
□露周舉病之□即薤薤露蒿里皆下里挽歌蒿里説
文作薧里□當作䪥
羨道今謂之發圏劵堂墓前明堂也俗為劵臺　史記
共伯入釐侯羨沈自殺羨音延始皇紀畢已藏閉中羨
下外門盡閉仙人有羨門子其居於羨道者乎發圏(去/聲)
謂如橋衖也程大昌言鐵劵形如半破木甑有四孔穿
縚其文于面鐫陷金其所謂向山買地之劵乎堪輿有
劵臺之説清異録亦言𦵏家用朱書鐵劵甃方石二尺
曰劵臺貧者謂之土筵席智按何子元云墓前明堂亦
名劵堂朱子言初不曉後見唐詔改名即研北雜志所
言也
碑額之圜空所以堋也　古碑文額多有圓孔金䪥琳
琅疑之禮記豐碑桓楹注甚詳葢竪石鑿竅貫木縣堋
後乃書題死者之功績于石智按今用繩布甚便而圜
孔者多是漢碑豈漢猶存此禮乎今以獨題名諡曰表
詳誌生卒如銘誌曰碣兼題哀辭曰誄碑有名石濶者
夷白齋詩話引古樂府石濶生口中含悲不得語亦作
石闕歸田録言闕口庿呼豁口大王故知闕闊通聲葢
石闕即石郭石郭亦碑石也古人通借如此
野狐落即宫人斜　春明退朝録云唐内人墓謂宫人
斜無功曰唐以前已有之隋煬帝塟宫人有玉鈎斜在
江都治西智按青藤路史云唐宫人塟處名野狐落葢
地之偏斜者皆呼斜如褒谷斜谷以斜名樂府有狹斜
宫人塟處其地亦名斜故因謂之
負下即霸下　文選曰負下未易居葢龍之一子為負
屭好負重故處碑下轉其聲為叭嗄遂曰霸下又曰負
下郝氏曰負與背聲相借猶垻之音霸也或曰負貝之
訛
蚩尾或作鴟尾祠尾鴟吻　蘇鶚曰蚩海獸也漢武作
柏梁有上疏曰蚩尾水精能避火災顔子推曰東宫舊
事呼鴟尾為祠尾又呼為鴟吻黄朝英按倦㳺雜録言
漢以宫􁢍多災術者言天上有魚尾星宜為象冠屋以
禳之陳書三公黄閣聽事置鴟尾蕭摩訶以功寢室并
置鴟尾北史宇文愷傳云自晉以前未有鴟尾江南野
録用鴟吻此直一聲之轉必欲改蚩字又牽與蚩尤辨
水陸獸則曲矣大業雜記乾陽殿鴟尾髙百七十丈石
林燕語以設吻者為殿
巖廊峻廊也　董仲舒傳舜逰巗廊李義訓曰屋垂曰
宇宇下曰廡步檐曰廊峻廊謂之巖後漢人嘗用之羽
林郎一名巖郎後志注曰言從逰獵宿巖下室中自程
大昌合引一處而博學家竟以巖郎即巖廊此因宣示
帖廟廊省广作郎而誤也
承􁇲謂之筧　程大昌曰説文􁇲屋水流也堂中有天
井處智按説文屋水流也竝無下語天井乃院中露處
解􁁊反支老學菴筆記曰臨江蕭氏五代時祖仕湖南
亡命匿人家􁇲槽中江湖謂􁇲為筧世世祠筧頭神戴
氏筧一作梘(古典/切)古作建建瓴是也檀弓疏承􁇲以木
為之宫中以銅用行水俗呼閣漏方言之□即􁇲儀禮
東􁇲門内􁇲月令祀中􁇲注古複穴開上取明澑雨因
名室之中庭為中􁇲左傳士季三進及􁇲杜佑皆引穴
居為説迂矣説文别之為􁁜智按大堂接軒中有水筧
即中􁇲也
巴飛柂即笆犂也或作芭籬亦呼搶籬即古之儲胥柴
離也　長楊賦儲胥注以為竹搶纍愚按纍與籬音近
相通通俗文曰柴垣曰柂木垣曰栖南土悉押竹􁁊為
之斜織者曰巴飛柂廣韻押籬壁也史張儀傳注芭犂
即織木茸為葦蘺今江南曰笆籬籬又作攡攡竹亦名
笆謂可作笆籬也博雅欏落亦謂籬也説文柴離徐鉉
曰樹豎散木為區落今世皆作巴唐薛用弱集異記劉
方𤣥宿巴陵館㕔其西有巴籬因籬落用聚落屯落比
落附落屯落見管寧傳比落見後漢書姜詩傳仇覽傳
廬落注今人謂院為落前王子侯表江陽侯仁坐役使
附落免師古曰有衆落来附者輒役使之非法制也
後之用儲胥者猶言御苑也　揚雄長楊賦云木雍槍
纍以為儲胥吕延濟云槍纍作木槍相纍為栅也蘇林
注云木雍栅其外又以竹槍纍為外儲也顔師古曰儲
峙也胥須也以木擁槍及纍繩連結以為儲胥張衡西
京賦云既新作于迎風加露寒與儲胥注云武帝先作
迎風館後加露寒儲胥二館沈約應教詩云南贍儲胥
觀北望昆明池李義山詩云風雲長為䕶儲胥宋子京
傷孟昭圖云密疏叩儲胥又思歸老云至今三藉在儲
胥又荅朱彭州云九番官□老儲胥又讀春詞云蒼龍
驅暖入儲胥
麗譙譙樓也原父之解不必矣　陳勝傳戰譙門中注
師古引巢車謂城樓為譙樓卻掃編曰劉原父以為陳
北門通譙郡故曰譙門智按莊子有麗譙注譙樓也趙
充國木譙注譙樓也則當時實有此語不必強為别訓
升菴引譙樓為呵譙晦伯譏之是也
僧㜑窣堵波者鴈塔也　段成式曰慈恩寺鴈塔題名
自張苔始栁氏序訓言韋肇始董逌跋石氏所得陳昭
題名曰苔登科在天寳陳昭所書在開元九秊考封氏
記自神龍以然矣栁在中和秊則廢而復興也馬懶真
子曰宋宣和初栁瑊集刻之石不載鴈塔本末葢𤣥奘
貞觀三秊取經至十九秊正月還居洪福寺翻譯四嵗
于晉昌里建大慈恩寺永徽二秊師造甎浮屠以藏梵
本言王舍城有僧㜑窣堵波唐言鴈塔也昔此地伽藍
食鴈犢鹿三淨食有鴈飛墮應供者僧感泣建塔埋之
故云太宗製聖教序皇太子又製還聖記𢎞福寺懷仁
集右軍字勒二文于碑及鴈塔成褚遂良乃書二帝序
記安碑塔上遂為逰人地智又按外國志于闐死者火
化共塟一塔云佛見鴈死以沙塟之稱為鴈塔則又一
説也中國亦有以訛傳訛之事況外國乎梵言浮圖聚
相也或稱浮圖沙門或稱桑門有云甎塔始此葢自北
魏矣孫愐収塔于合韻徐氏新附説文許慎止有荅小
未也凢夫曰借為應聲智按詩有聽言則荅爾雅俞畣
然也都俞然否皆應詞畣即荅也今遂製墖
曰十六角曰七級皆塔也　毆陽跋永樂十六角題名
曰十六角者庸俗所造佛塔其後又書云進十六角鎮
國大浮圖而後魏時又有常山義七級碑
精廬猶精舍也　廣川跋御史臺精舍記唐崔湜撰湜
謂佛之所舍摩騰至洛建精舍為始誤也包咸東海立
精舍教授此在西漢末魏武嘗曰譙東五十里築精舍
徐庶折節學問精舍阮孝緒以鹿車為精舍徐伯珍立
精舍蒙山陳實立精舍講授戴顒立黄鵠山竹林精舍
張漢直弟出精舍遇之古人于其居也以是名之葢精
舍言精一齋心也智謂凡屋之傍齋即曰精舍言潔也
姜肱傳其盜謝肱于精廬亦是其讀書處今指蘭若
反坫與臺門囘阿相連凢壘土甓成臺可閣物者皆謂
之坫説文以坫為屏誤也　朱子云程泰之小論可取
因看筆談云有人誤以屏為反坫後見説文坫屏也因
問泰之曰存中辯是然不是某人誤乃説文誤耳按筆
談引黄東發以明堂位反坫出尊崇坫康圭士虞禮僎
于西坫上則累土而為之皆可名坫疑鄭注坫在兩楹
反爵其上為非智怪存中不引爾雅垝謂之坫注堂角
也亦累土為之存中又引汲冢書曰囘阿反坫注曰外
向室也據反坫與囘阿相連禮記反坫與臺門相連論
語反坫與樹塞門相連智按此均謂宫室崇飾之制今
人堂内堂外或楹階作小楯下甃庳壁上平以版或亭
阿之内依隅砌臺皆有之臺門之間可以作坫囘阿可
以作坫兩楹亦可作坫長箋曰今開肆陳物通謂之坫
俗改為店此是其源流也
念室動止稽畱皆拘繫之稱因指圜土若因諸尉氏居
室若盧共工發于東冶皆因官因地而有獄有繫非定
以此皆豻户之名也　廣雅曰夏曰夏臺殷曰羑里周
曰囹圄博物志曰夏曰念室殷曰動止周曰稽畱韓詩
傳曰朝廷曰獄鄉亭之繫曰犴通作岸或曰圜扉今畫
狴犴其遺象犴言守也鄭𤣥曰獄者埆也尉氏因古獄
官而名縣也公羊傳南里者何因諸也注因諸齊獄名
漢書頌繫或在請室或繫居室有若盧獄有共工獄黄
門北寺則今所云詔獄也千乗貞王傳注前書音義曰
北寺獄即若盧獄也崔瑗傳東郡發于獄晉宋東冶亦
有獄西溪叢話引淮南云武王破紂殺之于宣室許叔
重云宣室獄也未央有宣室温室宣音暄見集韻按説
文宣天子宣室也須縁切無獄名之説姚寛誤矣説文
㺇獄司空也息兹切郎瑛載司空為獄名司空官名㺇
乃司空之獄也賈誼傳大臣造請室而請罪史記袁晁
傳作清室應劭曰若今鐘下
宋有京瓦通謂勾欄其始名則猶闌干也　東京夢華
録有桑家瓦中瓦或曰京瓦南宋市肆記有瓦子勾欄
自南瓦至龍山瓦凡二十三瓦又謂之邀棚遼志瓦里
官府名宫帳部皆設之想五代時有此稱而宋因之也
升菴引段國沙州記言吐谷渾作橋勾欄甚嚴王建宫
詞四面勾欄在水中李義山簾輕幕重金勾欄李長吉
蟪蛄吊月勾欄下古今注漢成帝顧成庿玉鼎金罏槐
樹悉為扶老拘欄畫飛龍雲角虛于其上至宋以後名
教坊曰勾欄
東箱即東廂　漢書楊敞傳夫人東箱參語周昌傳吕
后側耳東箱聽師古曰正寢東西室曰箱似箱篋之形
此解迂甚古廂箱通用儀禮公食大夫禮公揖退於箱
即廂爾雅室有東西廂曰廟説文廂相聲凡在㫄謂之
相金玉其相是也亦謂之襄七襄曰襄服襄是也如曰
屋似箱箱何似而名乎
室之光處謂之白　祭法注當室之白謂之陽厭謂向
陽光明處也莊子虛室生白亦謂生光
屋蒙謂之甍甍一作􁀙一曰屋穏門上衡架者曰楣木
柯曰桷故以名椽亦謂之榱亦謂棼橑椽端沿檐謂之
櫋梠亦謂之㮰亦謂之槾或曰雀梠曰連綿　説文甍
屋棟也梠楣也所訓皆不確智按釋名屋脊曰甍甍蒙
也在上覆蒙屋也蒙屋最切但拘定屋脊耳左傳慶舍
援廟桷動于甍豈能及屋脊乎集韻或作􁀙􁀙而無所
出考方言􁀙謂之□景純曰即屋穏也今字作甍音萌
□音􁇲以萌證蒙合矣而􁇲上皆甍豈非謂屋上之筄
薄邪但壯麗者用木不用竹耳爾雅注桴屋穏或取穏
義也棟雖為脊亦梁之總名古或借稱之故為通今之
詁曰凡屋多五架正中衡梁曰棟次曰屐下架曰楣楣
下多設門故曰門楣如人之睂今呼楣坊是也射禮曰
序則物當棟堂則物當楣又曰豫則鉤楹内堂則由楹
外楹外故當下架之楣射必在外亷以是知之爾雅注
曰楣門户上横梁也易得其桷謂鴻不能木栖葢指木
柯條也因為屋椽榱言其垂也棼橑言其承列之紛也
詳見前子尾抽桷擊扉三豈必抽宫殿之椽乎許氏以
楣訓梠則以楣為櫋聫殆誤矣梠以聫椽之端沿檐欄
之劉熈曰梠謂之槾緜聫榱頭使齊平也方言屋梠謂
之欞注雀梠即屋檐也亦呼為連緜智思雀梠之名葢
因詩松桷有梴松桷有舄也毛傳曰梴長皃舄大皃此
則不當疏曰舄是桷狀智謂梴即緜聫之意舄謂椽頭
雀出也履之名舄亦謂其首合晉人雀梠之稱思之更
有何疑康成釋檐亦不當禮記復廟重檐鄭曰承壁木
也或古屋四周皆牆如今土庫乎前昻曰軒軒前獨非
檐乎垂宇謂之檐亦作櫩壛徐鉉曰俗作簷非相如賦
步櫩周流爾雅檐謂之樀注屋梠邢叔明曰屋梠又名
宇謂四垂也士喪禮為銘置宇西階上注宇梠是也今
曰滴水
義臺猶儀門　莊子義臺即儀臺爾雅闍謂之臺古有
臺門猶今二門曰儀門集韻古作􁁊紺珠集引穆天子
傳作􁁊古文作臺
子亭謂别□小亭也　李白傳𤣥宗坐沈香子亭以沈
香為子亭李漢諫敬宗沈香亭材是也柳公權為翰林
文宗夜召對子亭宫人以蠟液濡紙繼之
輦路即輦道樓陛閣道也　疑曜曰李周翰注文選輦
路樓陛也上林賦輦道纚屬如淳曰輦道閣道也世以
為車輦所行之路非矣又甬路亦飛閣之複道
六朝謂奉道之靜室曰治　異苑云錢塘杜明師夣有
人入其館是夕謝靈運生旬而懸亡家送靈運於杜治
養之十五方還都故名客兒注云治音稚奉道之家靜
室也智推治乃處字之轉聲吳人猶作此語
　
　
　
　
　
　
　
　通雅卷三十八
欽定四庫全書
　通雅卷三十九　　　　　明　方以智　撰
　　飲食
曰酎曰醖酘也酘以酒重投之也　字林曰酘(音/豆)重醢
也誤矣廣韻曰酘重釀酒也宋朱翼仲酒經言齊民要
術桑落酒有六七投故知五酘五投也梁元帝樂府宜
城投酒今行熟停鞍駐馬暫棲宿是張蕐九醖酒所謂
多投漢之酎酒三重酒也酎酒一曰九醖張蕐取其名
耳馬永卿之七舅何乃以五酘當五木解樂天杭州之
詩致永卿亦疑蘇秀道中之五木邪輦下嵗時記寒食
鈔火後鑽火賜宰臣以下酴醾酒白帖賜李綘酴醾即
重釀酒也荼􁋍花以酒得名而人反謂酒以花得名
上尊𤣥鬯也　漢書賜丞相養秊上尊注糯米酒一斗
為上尊稷為中粟為下師古非之是也自有醇醴豈分
米邪劉𢎞都督荆州舊有齋中酒聽事酒猥酒三品𢎞
禁之齋中上尊也抱朴子云𤣥鬯醇酒也周禮三酒注
事酒酌有事者之酒其酒則今之醳酒也昔酒今之酋
乆白酒所謂舊醳者也清酒今中山之釀接夏而成内
則酒清白儀禮之醙白酒也
濁醪今浮滓酒也恬酒即甜酒酇白若縹清白□酒也
下酒謂曹床酒也造清陳釀也　酒正五齊泛者如今
宜城醪也醴猶體也成而汁滓相將如今恬酒也盎猶
翁也如今酇白矣緹者成而紅赤如今下酒矣疏曰曹
植酒賦曰宜成醴醪蒼梧縹清若馬融所云今之宜城
會稽稻米清似宜城以為酒名恬酒於五齊中為恬酇
白蕭何所封地名酇下酒謂曹床下酒其色紅赤故以
緹名之漢時造清熟則滓沈故以況沈齊也按酇白釋
文所謂白□酒也酇有䣜字音□故借之謂酇地出酒
非也古酉時為丣而酉即酒字莤即糟字曹床糟床也
恬即甜字辨才設缸面酒即今之甕頭蟻浮甘酒也説
文□芳萬切酒疾熟也孫愐作□一宿酒也􁀙即繫切
䣺也今作瀝
漂玉漂醪漂言其清也　枚乗賦尊盈漂玉爵獻金漿
梁人􁲝蔗酒也不釋漂玉漂玉見西京雜記元魏大武
賜崔浩漂醪酒清曰漂
千日酒𤣥石中山也　張茂先載文𤣥石從中山酒家
飲歸塟而酒家來發之適醒又有趙英事同南史劉杳
所言程鄉千里酒竇苹引為千日誤矣弇州曰醉十日
而始醒者枸樓國仙漿酒也
酒或呼青州從事或呼顧建康　野客叢談曰徐彭秊
引湘江野録謂青州從事善造酒考世説則桓公主簿
别酒謂好酒曰青州從事惡者曰平原督郵葢青為齊
郡而平原有鬲縣好酒下臍而惡者在膈也南史顧憲
之令建康甚清都下飲酒者醇輒號為顧建康
索郎桑落之反語也又轉為桑郎　水經注載劉墮者
善釀王公庶友牽拂相招者毎云索郎有顧思同旅語
索郎反語為桑落也智按桑字切索郎耳相傳河中桑
落坊井所釀魏饋黄憲桑落酒庾開府詩蒲城桑落酒
碧湖雜録言桑隂時製麯鄒陽酒賦關中白薄向説即
指劉白墮居其下人酤其酒千里送人名曰鶴觴其曰
崑崙觴則魏賈鏘蒼頭接黄河水以釀者也吳曾曰舊
京呼桑落為索郎周繇看牡丹贈段成式云寄語集山
呼索郎黎美周詩剰有荔枝供木客新開㭨子勝桑郎
今陽信縣有桑落鎮造桑落酒
蘭陵酒即曲阿酒非金華也　李東壁曰東陽酒即金
華酒古蘭陵也太白所謂即此非矣舊傳曲阿美酒今
之丹徒武進也又名蘭陵圖經言髙麗山原因女神覆
酒沈入曲阿誕矣曲阿後湖水及髙驪覆船山馬陵溪
水味甘釀酒醇烈其稱蘭陵酒即曲阿也或以嶧縣名
蘭陵李白在山東咏之此説亦非大約詩人隨興不必
苦註也疑耀曰蘭溪河清酒自宋元已有名第其時已
有甘滯不□之訾見范成大驂鸞録
酃淥因作醽緑醽醁　廣韻訓醽為渌酒則以渌為清
酒矣按衡陽縣有酃湖今之酃縣也土人取以釀晉􁁚
平吳薦醽酒于大廟荆州記云淥水出豫章康樂縣其
間烏程縣有井官取水為酒與湘東酃酒秊常獻之吳
都賦飛瓊觴而酌酃醁雜俎有緑醽法集韻作􁥹淥水
經注言郴縣有緑水注於耒謂之程鄉置官醖獻同酃
也此説近是或曰酃湖水緑故名酃緑加酉為醁醽耳
若烏程在西浙湖州秦時有程林烏金二家善釀南岸
曰上箬北岸曰下箬故名箬下酒豈與豫章之水相近
邪今廣東又有程鄉縣今一統志兩載之郴州興寧縣
志有程鄉水醽醁泉則竝稱醽醁
阿剌吉酒燒酒也　飲膳正要燒酒之法自元始有無
功引暹羅國以燒酒復燒入異香二三秊人飲三杯即
醉此法即碧琳腴今曰密林檎宋竇苹酒譜有㰂酒燒
春升菴特賞燒春之名余謂是燒酒耳㰂酒見沈約詩
又皮日休詩云㰂酒三瓶寄夜航五色線引廣韻㰂式
徑反木名山海經木甘為酒式徑反則與􁩌近升菴以
􁩌音瓻鄺氏以㰂音汁孟竒引樂天曰茘枝新熟雞冠
色燒酒初開琥珀香今廬州有鏡面燒廣州尚茘枝燒
蘆酒咂嘛酒也　謂置蘆植管于中而羣飲也今陜西
家家以此款客洞蠻名此為釣藤酒杜詩黄羊飲不羶
蘆酒還多醉何子元曰謂之瑣力麻酒
百末當是百味　漢景星歌曰百末旨酒布蘭生師古
曰百艸蕐之末龍城録曰太宗賜魏徵詩􁴫渌稱蘭生
翠濤過玉薤玉薤隋煬帝酒名醽渌翠濤皆魏左相酒
名蘭生乃漢武之百味旨酒也駱賓王用百味將愛百
末新邪漢時酒名如拾遺記之洪梁大招注之楚瀝巵
言未載若西涼蒲萄蒼梧竹葉秦時之二箬與曲阿宜
城郫筒西市睦郎官清等多以地名洞𡨕之瑤琨酒安
期之𤣥碧酒王母飲帝以金液壽光之酒穆王薦琬琰
之膏以為酒則造名耳汶人竇苹酒譜(説郛刻為竇革/或作平按字子)
(野則/是苹)稱唐名酒有瓊花露薔薇露玉窟春石煉春燒春
金陵春洞庭春蓬莱春錦波春又如裴晉公魚兒酒武
宗起望仙臺薦無憂酒宋名酒有向恭伯玉井秋香薌
林秋露段子新嬌黄范才元蕚緑香易毅夫瓮中雲胡
長文銀光范至能雲露楊萬里桂子香冷冽香無功載
周弁翁秋玉永叔氷壺春東坡稱雪釀陸友仁稱瀑釀
今稱南茶北酒京師薏内易滄淶水皆醇玅刀酒則太
甘羊膏醍醐則濃青州從事桑落猶存古名紹興豆酒
青金蕐麻姑紅髙郵蒿酒苦蘇州蔣家三白蕪隂水楊
充之而蘇人但飲老酒江北楚中皆有數十秊臘酒但
以地名不必讓此
麯􁎝酒母　􁎝魚列切周禮媒氏注今齊人名麴􁎝曰
媒漢書注孟康曰媒酒教小顔亦引齊人以麴餅為媒
書曰爾惟麴蘖蘖即􁎝也李陵傳媒蘖其短字本作酶
正謂釀成禍隙也釋名麯朽也今北方呼酒麴為丘上
聲説文䴭胙哉切□空谷切䴳户八切俱訓餅□也蘖
牙米也□即麴俗作麯金文宗天厯元秊額外課十八
曰酵泰和四秊定糟酵錢酵即孟康之教糟鄭司農作
莤齊民要術曰女麴小麴也今人以朽塊為大麴麴丸
為小麴釋名一作杇轉注略收麴丘上聲鬱鬱使衣生
杇敗也則以杇為朽字細論丘上聲即曲音之轉猶鞠
之為毬丘之與區也米友石家以麵造麴不用馬蓼等
藥釀酒極醇
□􁀙止酒之程也　□奇之切􁀙已俱切説文稽􁀙止
也一曰木名通釋云□􁀙者詘曲不伸之意字書曰曲
枝果也枳椇枝上作房似珊瑚核在其端曰木蜜其木
近酒能薄酒味葢象枳椇之詘曲為酒經程寓止酒之
義殷俎亦似椇故急就曰稽檠程檠乃􁀙之訛耳韓詩
所傳齊桓置酒令大夫後者飲一經程管仲後當飲一
經程飲其半而棄其半趙徳麟曰陶器有酒經晉安郡
人嚮酒云一經二經至五乃五缾也修酌注齊人命浩
酒曰滌如今號酒也
厭□通作饜􁀙周之飫歌謂立飲也　國語衛彪傒曰
武王克殷作厭□名之曰支曰天之所支不可壞(音/回)也
其所壞亦不可支也夫禮之立成者為飫少曲與焉韋
昭曰立行禮不坐也立曰飫坐曰宴今人因取觶之儀
號曰立飲説文引詩作飲酒之􁀙或作饇秗通作淤後
漢書廣成頌曰淤賜犒功注與飫同書序虞書有藁飫
篇説文□一作□厭□也通作饜􁀙
大飲為上頓　宋明帝文章志曰王忱嗜酒醉經日自
號上頓世諺以大飲為上頓起自忱也又置食之所曰
頓見鄉語條隋置驛宫艸頓徐度卻掃編曰宋行大禮
猶準唐故事置五使有橋道頓遞使則京尹為之惟頓
遞司例造酒分餉
步爵猶行酒也　大傳曰禨者醮者有折俎不坐未步
爵不嘗羞注步行也無算爵之禮行爵之後乃得嘗羞
儀禮曰騰羞乃入又之庶羞也禨音暨沐而飲酒也儀
禮崇酒充酒也智按禨字同嘰史大人賦嘰瓊蕐注嘰
小食也即吃之平
茶飲之妙古不如今　元美曰建州之北苑先春龍焙
洪州之西山白露鶴嶺穆州之鳩阬東川之獸目綿州
之松嶺福州之柏巖雅州之露芽南康之雲居婺州之
舉岩碧乳宣城之陽坡横紋饒池之􁦚芝福合禄合蓮
合慶合蜀州之雀舌鳥觜片甲蟬翼潭州之獨行靈􁁊
彭州之􁦚崖石蒼臨江之玉津袁州之金片緑英龍安
之騎火涪州之賓化建安之青鳳髓岳州之黄翎毛建
安之石巖臼岳陽之金膏冷此唐宋時産茶地及名也
曰唐茶不重建以建未有竒産也至南唐初造硏膏繼
造蠟面又佳者號京挺宋初置龍鳯模號石乳又有的
乳白乳而蠟面始下矣丁晉公進龍鳳團至蔡君謨又
進小龍團神宗時復製密雲龍即東坡供佳客者哲宗
改為瑞雲翔龍則益精而小龍團下矣徽宗品茶以白
茶第一又制三色細芽而瑞雲翔龍下矣宣和庚子漕
臣鄭可聞始創為銀絲氷芽葢將已檢熟芽再剔去祗
取其心一縷用清泉漬之光瑩如銀絲方寸新胯小龍
蜿蜒其上號龍團勝雪去龍腦諸香詳趙長白茶史宋
黄儒茶品要録曰精者曰鬭曰亞鬭西溪叢話曰建茶
嫩者曰烏帶曰白合有十綱以前後分之郭相奎引學
林新編曰茶佳者造於社前其次火前謂寒食前其下
則雨前穀雨前也齊已詩曰髙人愛惜藏巖裡白甀封
題寄火前已亦未知社前佳也今人製茶精不在嫩故
不貴社前火前耳元美又言虎丘天池髙于􁀙而六安
龍井下矣宜興老庿後之􁀙片豈非第一乎六安貢尖
多致者不一二掬更能養人而又香白若松蘿則動火
矣蜀之蒙頂建之的乳已不必問又況竊山東之石苔
而元美無功猶信以為茶邪
不托餠也薄夜薄餠也起溲今之蒸酥也　方言餠謂
之飥齊民要術青䴹麥麵堪作飯及餠飥五代史李茂
真傳朕與宫人一日食粥一日食不托不托當時語也
後加䬪飥又作餺飥王闢之澠水燕談曰筵饌以䬪飥
在水飯前近蒲左丞相坐先食之曰世謂䬪飥為頭食
范堯夫謫居永州以書寄人曰此中羊麵無異北方毎
日餐餺飥不知身之在逺束晳言春饅頭夏薄托秋起
溲冬湯䬽起溲即今發酵入油糖之酥也湯䬽以湯沃
之襍俎作薄衍陰復春又作薄持歸田録作薄持疑即
今煎夾子陳無功所載一作薄扞荀氏四時列饌傳夏
祀以薄夜代饅頭夾子者殆今之合餠乎六朝又呼餠
為䬳南史郭原平感文帝文帝崩月食麥䬳一枚齊衡
陽王鈞生母病不肯食五色䬳林洪引崔元亮方作地
黄䬪飩則不飥之訛也
冰糖糖霜之凝者繭糖窠絲糖也　見齊民要術煎甘
蔗成糖霜凝為冰糖窠絲糖今内府有之後漢顯宗紀
有猊糖獅子乳糖也乳糖今曰吹糖王灼有糖霜譜遂
寧有糖冰
牢九乃牢丸也　段成式食品有籠上牢丸湯中牢丸
元美曰即子瞻誤以為牢九者也東坡惠州詩豈惟牢
九薦古味要使真然晉已誤用之束晳賦終嵗飽食惟
牢九乎注牢九饅頭類永叔歸田録亦疑之今陰氏韻
書收此事入九字下皆相沿未考智按所謂籠上牢丸
乃饅頭扁食之類湯中牢丸乃今元宵湯丸或水餃餌
之類説文鬻粉餠也即餌後謂之粉角北人讀角如矯
遂作餃餌
粔籹膏環安乾饆饠餦餭環餅粺􁗯􁏧􁏨􁴵􁀙皆寒具
粣子也　桓譚新論曰孔子匹夫莫不祭之下及酒脯
寒具致敬而去楚辭粔籹注吳謂之膏環亦曰寒具通
俗文曰寒具謂之餲一曰安乾盧湛祭法曰四時祠皆
用安乾粔籹之倫干寳周禮注祭用􁏧􁏨(音連/蔞)晉呼為
環餠晉時客食寒具汚桓𤣥衣𤣥自是不設􁴵􁀙劉禹
錫佳話以寒具為捻頭通鑑有茗粣一省曰粣(色則/反)粽
也南史虞悰作扁米粣即今饊子一曰寒具一曰粔籹
一曰饆饠升菴以饆饠為波波磨磨粔籹則紐形者饆
饠有餡者餦餭則粉和餳者古所謂餈餌也此皆可充
乾物若京飩糯糍則必濡濕而熱食者南粤志閩中十
月一日作糯糍或京飩以祀祖告冬楚是日亦裹京飩
充節物嵗時記是日黍臛荆楚十月一日食燋糟或作
燋糖糯糍今擣糍成餠者也京飩今之渾飩亦曰餃餌
時珍以捻頭環餅寒具粺􁗯為一物寒具一曰巨勝奴
郎瑛注繁祈雨引祭之以露毋􁐉注云禮有􁐉食乃飴
米□也黄朝瑛曰資暇集云蕃中畢氏羅氏好□此味
因謂之畢羅後人加食為饆饠又元和中有姦僧鑒虛
以羊之六府特造一味時號之曰鑒虛又加食為􁀙􁀙
然則糊餅謂之糊可知矣玉篇䭅(音/胡)餅也諧聲别畫耳
柯古曰格糈粰􁗯饊也䭞䭣􁝿􁀙䬧餌也賓退録以糈
專為神供見山海經粣即饊字禮記餈即糍
糊皴餅上之紋也糊餅蒸餅也　老學菴筆記楊朴詩
數個糊皴徹骨乾一壺村醪膠牙酸南楚新聞亦云一
楪羶根數十皴盤中猶自有紅麟紅麟當作紅綾葢唐
進士有紅綾餅餤市中餅或作豚耳狗舌之形見束晳
賦所謂安乾也顧遯園載南唐烈祖受禪有鷺鷥餤駞
蹄餤瓏璁餤子母饅䬦即饅頭餤非毛詩之餤葢與餡
通歐公所笑酸䭑為餕餡者燕翼貽謀錄言仁宗誕日
賜包子即饅頭
逰水委綖即水引也今之切麵也　𢎞君舉食檄云催
厨人作茶餅剛輭中適然後引水傅𤣥七謨曰蕤賓之
時麵忽遊水而清引進飛羽之薄衍即束晳所云弱似
春綿皆謂今之切麵也六朝人常言水引餅齊書太祖
好水引餅何戢令婦自執事設上即水麵也程大昌載
毛植之為蝴蝶麵今山陜有此語
餫飩本渾沌之轉鶻突亦混沌之轉　程大昌言餛飩
出于渾氏屯氏智按乃混沌之轉食物志言蘇家餛飩
可以瀹茗鼠璞戴埴何疑其食邊邪煑切麵過冷水重
作湯下之言其清也近時又名鶻突釋稗曰鶻者渾之
入突者暾之入夢蕐録有餶飿菜指南引名物考有骨
董羮燒樹根為榾柮升菴作□濁凡渾沌餛飩糊塗鶻
突榾柮皆聲轉
蜀有竹蜜石崖有白蜜高昌國有刺蜜　梁四公子紀
高昌國貢蜜杰(音曷按是/沈約所造)公曰刺蜜是鹽城所産非南
平城者竹蜜于竹上結窠者今火州産羊刺刺上生蜜
揚州人避楊行密名故呼蜜為蜂糖劉夢得以蜜名甘
少府郭璞注方言黑蜂穿竹木作孔亦有蜜者或呼笛
師蜜藏器曰方言竹蜂留師誤也本艸遂列留師蜜
看食飣坐也角子小粽也錮子粘果油燋物膸餅䭔饠
也　老學菴筆記曰淳熙間集英殿宴金國人使九盞
第一肉鹹豉第二爆肉雙下角子第三蓮花油餅骨頭
第四白肉糊餅第五羣􁦚炙大平畢羅第六假圓魚第
七柰花索粉第八假沙魚第九水飰鹹䜴旋鮓瓜薑看
食棗䭅子膸餅白胡餅環餅智按蜀人以蒸餅為䭔(音/堆)
雲溪友議曰李日新題仙娥驛詩曰商山食店大悠悠
陳黯䭔饠古䭃頭更有鬲中牛肉炙尚盤數臠紫光毬
䭃頭即捻頭也看食今人列圍卓上者古稱釘坐謂釘
而不食者唐劉逺人目為釘坐棃宋祁益部方物圖云
海紅豆蜀人用為果釘嵇含曰人面子仁南海用為飣
餖
牙盤看食盤也看卓一名香藥卓　唐少府監御饌器
用九飣食以牙盤九枚裝食亦謂之看食演繁露曰據
此即是以牙飾盤矣此説拘甚或曰牙盤謂其色白也
一曰看食飣坐如今粘果高卓牙列在前謂之牙盤隋
唐皆以牙盤進食高似孫言奉祀攢陵得牙盤食有薄
餌甘脆食經言五色小餅盛盒累積曰鬭飣今曰春盛
是也因作餖飣鼠璞曰香藥卓乃看卓也坡公與章質
夫帖云公會用香藥卓皆珍物為番商坐賈之苦今公
宴以香藥别卓為盛禮私家亦用之
寛焦今之薄脆　真珠船曰今三原市賣餅有曰側厚
按東京夢蕐録糊餅店賣寛焦側厚乃知其稱有自即
武林舊事所謂寛薄脆者今但名薄脆髙似孫以安乾
即薄脆一名甘脆范注祠制曰孟夏祭有甘脆
䴹􁀙􁀙􁗰䵃麧皆麥屑也　皇甫謐曰況臣糠䵃糅之
雕胡䵃音鑛麥之麩殻也安慶緒淘牆䴬䴬麥殻破碎
者也要術云䴹(音/果)者􁀙(音/涓)也唐將作寺丞以課麩􁀙遲
晚類篇曰麥莖也唐韻作䅌􁀙䵀(音滴/瑣)麥覈屑也見説
文漢書食糠麧(音/紇)注今京師謂粗屑為麧頭陳平𫝊食
糠覈杜詩黎民糠麧窄韓詩士不厭糠籺籺覈即麧也
亦作􁀙通作紇
甘麮煑麥為甘粥也　小顔曰麮之言齲也齲爛也一
曰麮者糗也糗亦作􁀙今人通以麨(音/炒)米麥為之麮甘
麮(丘/舉)以蜜和糗味甘也孫愐曰麮麥粥汁也麨亦作􁀙
荀子曰夏日則與之瓜麮
􁊾􁋳言其膏􁋳也　周禮玉人注瓚讀為􁊾􁋳(作旦/反)之
􁋳疏云醢人有􁊾食漢時有膏􁋳按􁊾即饘字粥也釋
名曰粥粥然也一曰糜周謂之饘宋謂之糊説文以糊
為奇食而以鬻為饘粥之糊説文又有饡以羮澆食也
以作旦之音則􁋳當是饡今人以食物濡湯汁或醬醋
曰饡周禮四飲注漿今之酨漿也酏今之粥疏酨(昨再/切)
言載米汁漢時名為酨漿内則有黍酏酏飲粥之清也
涼州異物志高昌以粥為羅闍
古人多麥飯故説文著其方言曰䬯曰餥曰䭡䭓曰飵
皆相謁食麥之名也　説文䬯(奴亷/切)餥(非尾/切)飵(在各/切)䭡
(焉囷/切)䭓(五困/切)不知于食麥飯一事而各記其方言何詳
也葢古多北人北人食米飯者少耳今山陜之民有終
身不識大米飯者飯作餅飰
熬煑之麥曰逢　朝事之籩其實麷蕡注熬麥也河間
以北煑穜麥賣之名曰逢賈公彦引漢法證麷是熬煮
之麥
侊飯盛饌也　國語侊(音/肱)飯不及壺餐又作觥飯觥本
作觵周禮閭胥比觵是也其狀觵觵然今猶得古玉觥
者葢觶類是也觥飯葢行觴而後飯也今吳下猶然中
原韻讀觥如公
青䭀飯烏飯也　今釋家四月八作或以烏桕或以楓
一曰青精飯綱目作□飯乃䭀訛也智謂因青精而造
耳吳曾曰神仙王褒傳太極真人以太極青精飯方授
之褒鍊服五秊色如少女杜詩惜無青精飯使我顔色
好是也青精用南天燭葉染之所謂烏飯樹也林洪以
南燭即旱蓮草誤矣沈括云今人家所種之天竹有紅
子者智按不然登真隠訣􁀙飯方始創䭀字
雲子飯言其白也　漢武内傳煉丹以赤者為風實白
者為雲子杜詩飯抄雲子白宋許顗彦周詩話曰雲子
雨也言如雨㸃耳出荀子雲篇智按荀子賦篇託地而
逰宇友風而子雨可以餖飣解雲子乎葛洪丹經用雲
子碎雲母也今蜀中有碎礫狀如米粒圓白雲子石也
可證稱雲子者方言耳杜偶用之
紅白相雜曰桃花米　崔祖思稱宋武帝節儉有五盞
盤桃花米飯問奇廣曰紅白雜也智按是遲芒稻其米
赤號桃花米或曰赤米早稻名鬼見愁
後飯者先服藥也　岐伯曰病名酒風治之以澤㵼术
各三五分糜銜五分合以三指撮為後飯注曰先服藥
而從容飯也
温淘滲溲麵也　溲麵説文从泔也或作溞即古所謂
􁊍也今南京皆以温麵為温淘東坡志林曰南都撥心
麵作槐芽温淘糝是也
輕髙麵發酵起麵也　蕭子顯齊書曰永明九秊正月
詔大廟四時祭薦宣皇帝起麵餅注曰今發酵也智按
韋巨源食單有婆羅門輕髙麵正籠蒸饅頭發酵浮起
者也賈公彦解􁊭食為起膠餅即此遼元志有酵課按
齊民要術奇字有酵餢􁨤糭䊦􁀙籷□漤元美亦抄之
幷云無音其别條乃云餢􁨤起麵也陳懋仁曰海篇作
倍偷餅也元美書多令客纂集得毋誤見上文之酵起
麵也而遂以下文之餢􁨤合之乎以義論之賈氏甞以
酻饇為泡起而轉其字為餢􁨤葢亦發酵之類是也
裹精菜餗蒸也　醢人􁊭食糝食賈公彦曰以酒􁊭為
餅若今起膠餅鄭司農曰糝食菜餗蒸疏曰若今之煑
菜謂之蒸菜涪翁雜説曰起膠餅今之炊餅蒸菜葢今
裹鯖智按新安與江左皆作蒸菜起膠即起麵膠即酵
也裹鯖葢麵煎鱠也唐元澹謂狄仁傑曰脯脂膎胰參
术芝桂膎胰謂以菜炒肉襍膓胰之類也膎一作鮭注
東人謂之鮭菜京山以鮭菜即蝦菜
肺䐣肉蒸菜也　盧湛祭注曰四時祭皆用肺䐣(音/損)切
熱肉于血中和也釋名肺䐣贊也全米糝之如膏饡也
即今蒸菜
和菜謂之冒　七發肥狗之和冒以山膚注即七啟𤣥
熊青膚之膚隋志山膚水豢襍俎載伊尹干湯言具三
羣之蟲又云五味三材九沸九變三臡七葅具酸楚酪
楚苗挫槽山膚大苦或曰山膚石耳之類爾雅蘦大苦
或曰荼也
鬱養彊孰冬生茹也　貢禹傳言藴火所生鬱養彊熟
諸菜安帝永初六秊詔凡供薦新味鬱養彊孰多非其
節史照改彊上聲為去蜀音也今北京元旦獻牡丹花
一切瓜豆皆孰正地炕蓄火逼成冬生之菜
芥荃芥脃也　説文䵵一曰短黑讀若以芥為虀名曰
芥荃初刮切按荃訓芥脃也即今之芥辣脃俗作脆
幽菽具染豆䜴也　説文謂䜴為配鹽幽菽者鹹䜴也
吕覽有具染注醬豆䜴也史㳺始言蕪荑鹽䜴史貨殖
言鹽䜴千答沒録言前隊大夫范仲公鹽䜴蒜果供一
籩善幽者不外醋鹽醬柯古曰醦醶䣳䤕醅也䴛􁀙􁀙
􁥑鹽也䤉􁍂䤅􁀙􁍩醬也此唐人字書所編醅謂酸酒
也
冥果蜜煎藏果也　三蒼曰靘冥果青色也冥果蜜煎
果也以銅青浸之加蜜而冥於缶中故曰冥果與幽菽
同按古以冥為鼏猶幕之也故大招用􁍷勺長楊用􁙛
蠡鼏从鼎而葢之省作冥耳非冥漠意
祭青今之蜜青梅類也杏炙今之杏酪也　成式食品
有祭青杏炙即今之杏酪也陸翽鄴中記曰寒食三日
煮粳米及麥為酪搗杏仁煮粥玉燭寳典曰今人麥粥
研杏仁為酪今京師勛戚猶然
體薦言全蒸也折俎言半體房蒸也齊蒸言列饌也
烝亦作脀周語曰禘祀之事則有全烝王公立飫則有
房蒸親戚冥饗則有肴蒸全蒸全體也房蒸半體也故
曰體薦肴蒸骨折也故曰折俎士會曰王享有體薦宴
有折俎公當享卿當宴即儀禮所謂脀體儀也馮嗣宗
曰有薦爓乃中古禮有薦熟乃近代禮宋以重席所設
為體薦折俎其代餉亦云折俎乃借義也大昌駁之謂
當音浙拘矣
膹膾肌䐞細切之􁂄也　肌膚也祭有膚鼎少牢饋食
禮雍人倫膚肉表皮裏曰䐞(而灼/切)山谷曰脆腝也膹(房/吻)
(切/)粗切生肉也膾細切生肉也成式膾有萬鑿蟁足言
其細也説文膹􁂄也虞悰曰何曾食疏有黄頷􁂄康成
注膷臐膮今時􁂄(怱各/切)又作臛説文曰臛肉□也通鑑
起麵餅鴨􁂄禰衡在黄祖艨上會設黍臛衡先自飽食
不顧衆賓惟舉摶黍戲弄臛羮柯古曰膜膎􁜽脹膰肉
也􁀙䐞膜也臇􁀙䐣臛也宋楊伯嵒臆乗曰内則去其
皽注云皮肉上魄莫也正謂膜
膞胳腿肉也　饋食禮升羊豕肩臂臑(音/閙)膞(音/團)胳(音/各)葢
髀下為膞猶前足之臂膞下為胳猶前足之臑也説文
曰膞(孫氏市沇切/劉氏音純)切肉也鄉飲士虞特牲皆作肫然注
則曰後脛骨二膞胳也葢注音猶未舛誤胳字饋食作
胳少牢禮作骼當以胳為正考工記旊人器中膞膞崇
四又方四寸鄭氏讀如輇既祔泥而轉其均凱膞其側
以擬度端其器也髙于此則垺(普回/切)不能相勝厚于此
則火氣不交因取式焉
􁎛室之肉燒肉也　周禮朝事之籩注鮑者於􁎛室中
乾之出于江淮疏云􁎛室者􁎛土為室也説文􁎛以火
焙肉也本作􁁊集韻或作煏又作㷶陸務觀所記爆肉
即此少儀燔亦如之注燔燒肉也曲良翰能驢駿馳峰
炙即焙肉
汁謂之湆湆滓曰䏙湆凝曰定　公食大夫禮云賓三
飯以湆醬鄭云每飯歠湆以殽擩醬食正饌也湆肉汁
也亦曰定大羮之定言肉汁凝定也湆音泣博雅曰􁀙
謂之䏠造䏠竝造􁀙也集韻因作湆曰當從泣肉不當
從水音因説文湆幽濕也徐鍇曰今人多言浥湆韻略
以湆為肉羮誤矣然則十三經監本之湆亦誤矣今章
黼韻學集成從之説文􁁊血醢也他感切禮記有􁁊醢
以牛乾脯梁□鹽酒也鉉曰䏙肉汁滓也智斷曰䏙即
湆之滓定乃湆之凝者湆葢汁之通稱
聶切曰䐑　内則皆聶而切之説文䐑(直涉/切)薄切肉也
集韻或作􁟾亦作􁀙
腯胲肥肉也　肥盛為腯腯方言曰􁀙腯也腯郭璞音
腞左傳音突豚曰腯肥莊子曰臘者之腯胲腯亦音盾
今人但知元凱音突而不知彖遯楯三音之相因
血羮曰䘓今謂之□　説文䘓羊凝血也苦紺切徐曰
宋時大官作䘓削藕皮血不凝知藕散血然則䘓血羮
也今説文無徐語直翁必見别本凡夫直未見也智按
俗謂凝血皆曰□考説文□血也春秋傳士刲羊亦無
□也呼光切俗轉為去聲耳方言□兄也荆揚謂之□
桂林謂之􁀙注未詳智以古兄如荒石經母兄即無遑
葢謂□乃□也􁀙音兮即血之聲
腹下肥曰腴　山谷曰燕人膾鯉方寸切其腴以啗所
貴此出天官籩人注證膴亦是腹腴子美詩云偏勸腹
腴貴秊少按説文螽醜螸垂腴也腹下肥也今人曰魚
肋廣川跋孔戣志言隋煬貢海錯鮸魚蝦子含肚膾蜜
擁劍桂蠧鯉腴動輒千品鯉腴專取鯉肋或􁀙之以獻
九成言江鄰幾襍志云丁正臣齎玉腴來館中沈休文
云福州人謂之佩羮即今魚脬是也成式言細飄鰾
漢有稱羊豬戔者唐謂羊豬脂為􁀙　考工博以帴注
謂如俴淺之淺又為羊豬戔之戔疏曰俗以羊豬脂為
􁀙素干反故知漢唐有此語
烏翅乾脯也煦煅即腶脩也　庖人注士虞禮注皆曰
今凉州烏翅疏曰漢時乾脯似之如今閩中千里脯色
黝紫江楚醬脯色黑類也方言曰吳越曰煦煅乾慘也
禮注薄析曰脯棰而施薑桂曰腶脩左朐朐謂中屈也
天官庖人注腒乾雉䐹乾魚刑膴䐑肉大臠而腊人膴
胖注則曰魚之反覆可謂無定解矣説文膴無骨腊也
揚雄説烏腊也周禮有膴判判即胖誤也腒字曰北方
謂烏腊曰腒傳曰堯如腊舜如腒智謂此言其乾瘠也
總不必分烏腊雉腒皆指乾肉腊以析言腒即中屈之
煦漢曰解肆見周禮乾肉注疏
言寒者凍肉之類也　鹽鐵論羊淹雞寒子建寒鼈七
啟寒龜升菴所謂今人改寒為搴者也其曰本韓雞為
韓國之法則迂矣嵗時記雞寒狗熱是其意也周禮六
飲有凉注如今寒粥
膾大者曰軒細者曰㔅亦曰纖　南史趙鬼食鴨㔅諸
鬼盡著調㔅與調叶當音蕭細剉肉糅以薑桂也葢即
説文䐹䐹之䐹鄭𤣥誤解定為乾魚耳軒見内則雞纖
細擗其腊令纖兔亦如之見釋名今謂之雞䐫肉䐫魚
䐫筆乗曰特牲饋食佐食舉幹注牲肉長脇也可證幹
訛為軒又禮記考異軒或作胖
熱洛何烙腥食也　唐𤣥宗射生官射鮮鹿血煮其膓
食之謂之熱洛何賜安禄山今塞外皆然南方猺獞亦
唤肉生雖炮炙之然猶有血謂之肉脆如廣東人食魚
生以為美
鮨即鮓魚鮓曰藏魚蟹醢曰蟹胥　爾雅鮨音耆乃鮓
字也説文鮓藏魚也周禮庖人注曰若荆州之鮓魚青
州之蟹胥説文胥蟹醢也襍俎有蟹􁀙
豆乳脂酥即豆腐也　物性志曰豆以為腐傳自淮南
王以豆為乳脂為酥唐宋本艸止有豆黄卷乃以生豆
為芽蘖也宋時稱之按老學菴筆記仲殊長老上堂辭
衆自縊而舎利五色性嗜蜜豆腐麵觔牛乳皆蜜漬東
坡為作安州老人食蜜歌
食單食經好事者為之茶酒之書筆乗詳矣　何曾有
安平公食單韋僕射巨源有燒尾宴食單段丞相文昌
有食經五十卷號鄒平公食憲艸庖榜曰煉珍堂在途
曰行珍館虞悰有食方謝諷有食經各十卷孟蜀食典
一百卷酉陽泗水所載隨時自創耳筆乗曰癸未讀田
子秇日札載宋大隠朱翼中北山酒經三卷乃知即翼
中作然又有李保續北山酒經三卷前此更有汝陽王
璡甘露經王績追焦革釀法為酒經又采儀狄杜康以
來善釀者為酒譜竇子野亦有酒譜酒録一卷胡節還
醉鄉小略五卷白酒方一卷食圖四時酒要一卷藏釀
方一卷劉炫酒孝經一卷貞元飲略三卷皇甫崧醉鄉
日月三卷陽曾龜令圃芝蘭集一卷小酒令一卷同塵
先生庭萱譜一卷近又有酒史三卷田汝成醉鄉律令
一卷陸羽茶經三卷茶記三卷皎然茶訣三卷陸魯望
茶品一篇温庭筠採茶録三卷張又新煎茶水記一卷
蜀毛錫茶譜一卷丁謂北苑茶録三卷又北苑拾遺一
卷蔡宗顔茶山接對一卷又茶譜遺事一卷北苑煎法
一卷曾伉茶苑總録十四卷茶法易覽十卷蔡襄有進
茶録黄儒有品茶要録熊蕃有宣化北苑貢茶録熊客
有北苑别録田秇蘅有煮茶小品客坐贅語載近時茶
酒之名頗㚌
　
　
　
　
　
　
　
　
　
　
　
　
　
　
　
　通雅卷三十九
欽定四庫全書
　通雅卷四十　　　　　　明　方以智　撰
　　算數
九數方田粟米差分少廣商功均輸盈朒方程勾股也
周髀捐悶皆周公之法也夕桀漢名也叀綴新率也
周禮保氏注九數曰方田以御田疇界域曰粟米以御
交質變易曰差分一名衰分以御貴賤稟税曰少廣以
御羃積方圓曰商功以御功程積實曰均輸以御逺近
勞費曰盈朒一云贏不足以御隠襍互見曰方程以御
錯糅正負曰勾股一云旁要以御髙深廣逺鄭司農云
今有重差夕(音/的)桀即旁要即勾股也章懐曰九章周公
所作凡九篇考工記註引粟米法玉人疏引盈不足術
曰玉方寸重七兩石方寸重六兩詩綿疏引九章算術
云穿地四為壌五為堅三厯譜有許商算術二十六卷
杜忠算術十六卷㔬茂劉瑜鄭𤣥馬續翟酺何休張衡
皆通之成帝時嵩真曹元理竝明算術吳志趙達南史
顧越北史劉焯蘇綽皆善算術隋志古之九數圓周率
三徑一其術疏舛自劉歆張衡劉徽王蕃皮延宗之徒
各設新率未臻折衷宋祖冲之更開宻法以盈朒數三
丈一尺四寸一分五釐九毫三杪六忽正數在盈朒二
限之間密率圓徑一百一十三圓周三百五十五約率
圓徑七周二十二又設開差羃立兼以正圓參之指要
精密算氏之最也所著書名綴術子暅之更精志載徐
岳甄鸞重術二卷李遵義疏一卷楊淑九九算術二卷
岳鸞等撰别術二卷劉徽九章六曹算經一卷重差圖
一卷又有孫子趙􁆲夏侯陽張丘建算經五經算術黄
鐘算法張浚九章推圖經法又劉炫著算術一卷李淳
風注九章算術要畧孫子算經謝察微算經二卷徐岳
記遺曰世人言三不能比兩乃云捐悶與四維注引藝
經曰捐悶者周公作也先本位以十二時相從徐爰稱
捐悶乃是竒兩之術三不能比兩者孔子所造也四維
東莱子所造也李籍音義云包犧氏立法其傳自周公
受之扵大夫商高周人志之故曰周髀周髀有趙君卿
爽注海島算經一卷甄鸞撰李淳風等注崇文目云魏
劉徽注周官測日景立四表望逺及因木望山之術故
輒造重差唐志有九章有周髀有海島有孫子有五曹
有張丘建有夏侯陽有五經算有綴術有集古有紀遺
凡三等數凡十二家大史丞王孝通緝之宋元豐中秘
書監趙彦若等校定于地續狭斜之法凡二十術邵蔡
皆取資焉
和較勾股之斜要也　周商高云數出扵方圓圓出扵
方方出扵矩矩出扵九九之數故折矩以為勾勾廣三
矩脩四徑隅五方之外半一矩而兩之以環于一成三
四五為長二十有五謂之積矩此數之自生也如勾四
尺股三尺求勾至股則四尺開方為十六三尺開方如
九合九與十六為二十五以二十五開方則邊徑為五
扵是知勾股之斜較為五尺此可推也漢法曰㫄要謂
從㫄而要之也智按夕桀當是迤而桀之古夕通迻而
呼桀為的訛註夕也上亷下亷從亷隅亷從方益方益
從方則立方之斜和步(闕/)　　則量逺也正弦餘弦正
切餘切正割餘割皆舉經線圍線而名
羃積者開方開立算其積實也　開方充邊徑之數四
方布其實也開立平步而推之六羃皆方也積實謂之
羃積如黄鐘管九寸以平方羃法推之一平方分通有
面羃一萬萬忽九平方分深九十分則空圍内當有八
百一十立方分之類是也大約邊徑求積不過自乗倍
之而以邊求積之形則有法在
隙積即今之圓容也兩邊殺而首齊者曰塹堵四面皆
殺而髙曰芻童　塹堵者立方如土墻兩邊殺兩頭齊
其法併上下廣折半以為之廣以直髙乗之又以直髙
為勾以上廣減下廣餘者為股勾股乗弦以為斜髙有
芻童者謂如覆㪷四面皆殺其法倍上長加入下長以
上廣乗之倍下長加入上長以下廣乗之併二位法以
髙乗之六而二也隙積者謂積之有隙者如累棊層壇
及積罌之類雖以覆㪷四面皆殺縁有刻缺及虚隙處
用芻童法求之常失于數少今用芻童法為上行下行
别列下廣以上廣減之餘者以髙乗之六而一併入上
行利公著圓容較義于九章則為少廣
叀術即今之測量器也　祖暅之綴術宋衛朴専明叀
術叀音罥挂也挂空取線而算之總曰綴術今測量器
作一方版安兩耳紐一隅繋線目穿兩耳紐以直物杪
則線必下垂視其所直分數以三率乗除之其神捷者
竝不須方版矣三率者異乗同除法也以第二率第三
率相乗得數以第一率為法除之變測者第一率二率
相乗而以三率之數分除知之然凡乗除無徃而非三
率也若事務人數嵗月數工直數則用重測凡學者屏
欲尊精乃能慧解如精耗病散則目光為日光水光所
奪必迤且支而不準
立圓者圓圓也非痺圓與筩圓也　自乗平方以徑再
乗之即立方矣痺圓者方四分而除一也細核之徑一
圍三則有餘徑七圍二十二尚不足也徑十七周五十
二始無差筩圓以圓加積耳立圓者滚圓也最難得法
度數衍自乗而自乗而九乗之其積即四四立圓之積
也今以自又自乗又九之而四四除即得立圓之羃
方田今曰丈量　方五尺為步二百四十步為畞長十
六廣十五也廣一丈長六十丈亦一畞也廣不齊者多
量之合而折之兩量則兩折三量則三折四量則四折
折則小大皆匀以與直相乗而以六除之弓步用二十
四除丈尺用六除
祘命算學也　漢志引書曰先其算命二百七十一枚
成六觚為一握長八寸計厯數者也外國法用籌算古
人持籌會計豈無法乎升菴引作祘命祘乃古算字説
文算从竹弄引逸周書曰士分民之祘均分以祘之也
讀若算此許氏疑而未決耳又作笇吳王濞𫝊上方與
晁錯調兵笇軍食宋書二凶𫝊詳加笇考子才曰祘象
縱横之形
同律度量衡同扵黄鐘之法也　説苑曰以黍生之十
黍為一分十分為一寸十寸為一尺十尺為一丈十丈
為一引十六黍為一豆六豆為一銖二十四銖為一兩
十六兩為一斤三十斤為一鈞四鈞為一石十二黍為
一龠十龠為一合十合為一升十升為一斗十斗為一
石公紹引一曰龠實八十一黍者誤也後漢志注引説
苑曰十粟重一圭十圭重一銖漢志曰量始于龠合于
合登于升聚于斗角于斛度分于分忖于寸蒦于尺長
于丈信于引百黍為銖刻法也二十四銖為一兩時法
也時有上下也十六兩為一斤一斤為三百八十四銖
合一年閏月之數三十斤為一鈞月法也一月三十日
四鈞為一石四時也徐鍇曰一鈞為萬有一千五百二
十銖虛舟子曰兩者兩黄鐘之數也智以度量皆以十
為法而權衡獨依律法嵗月葢權衡為其大者一事而
有二名焉以十為法者以河洛之數盡于十而用九也
蔈定秒定也　淮南子曰秋分蔈定蔈定而禾熟律之
數十二故十二蔈而當一粟十二粟而一分十二分而
一銖十二銖而半兩説文曰春分而禾生夏至晷影可
度禾有秒秋分而秒定律數十二秒而當一分十分而
寸其以為重十二粟為一分十二分為一銖故諸程品
皆從禾今厯大率一分百秒或八十秒函葢則每度六
十分一分六十秒其義葢本乎此也周禮總義曰十二
時每時八刻二十分每刻六十分秒因之則古已有六
十分之法矣
十髪曰程章程法式也　漢髙紀張蒼定章程如淳曰
章厯數之章術程者權衡斗甬丈尺之法説文曰程品
也十髮曰程十程為分十分為寸秦之程書則猶稱秤
之襧也因有程課之義以計路則曰路程
四圭曰撮撮者合也六十四黍曰圭五首成一文亦曰
圭　律厯志不失圭撮注四圭曰撮三指撮之李東璧
曰丸散之刀圭者十分方寸匕之一准如梧桐子也方
寸匕者作匕正方一寸秒散不落為度一撮者四刀圭
也匕即匙也六十四黍為一圭四圭為一合然則撮即
合矣又凡合單絲為一糸四糸為一扶五扶為一首五
首成一文文彩淳為一圭按圭與掛同古皆來韻歸齊
微也篆家以玉圭从□而圭為掛形卦爻之卦亦取此
加卜會意後又加手
絫黍錙銖言其微也　律厯志十黍為絫十絫為銖或
曰十絲為絫東璧則曰十糸曰釐四釐曰絫八兩曰錙
伯厚曰六銖曰錙按以六銖為錙正合陶貞白所云十
分(去/聲)若曰八兩則已重矣非古人言較錙銖之意也沈
存中曰唐書開元錢重二銖四參今蜀郡亦以十參為
一銖參乃古絫字加為纍纍相𫝊訛耳
律度量衡今大扵古能候律者得古準矣　宋張子賢
言京口甘露寺二鐵鑊有文梁天監造仏殿前又一行
云五十石鑊然形製不能容今之五十石可知古斗斛
小六朝時巳大扵古而今又大扵六朝時也仏古佛字
夢溪筆談曰鈞石之石重百二十斤後人以一斛為一
石自漢已如此飲酒一石不亂是也漢之一斛亦是今
之二斗七升以鈞石之石百二十斤今秤記之當三十
二斤亦今之三斗酒也挽蹶弓弩古人以鈞石率之今
人乃以粳米一斛之重為一石凡石者以九十二斤為
法乃漢秤三百四十一斤也今□卒蹶有九石者計其
力乃古之二十五石弓有挽三石乃古之三十四鈞又
曰考樂律及受詔改鑄渾儀求秦漢以前度量斗記六
斗當今一斗七升九合秤三斤當今十三兩為升中方
古尺二寸五分十分分之二今尺一寸八分百分分之
四十五強宋時雜注曰古一斤當今四兩三分兩之一
一兩當今六銖半智按通典魏初杜䕫造斛大于昔時
晉志魏景元四年劉徽注九章商功曰當今大司農斛
圓徑一尺三寸五分五釐深一尺積一千四百四十一
寸十分之一王莽銅斛扵今尺為九寸五分五釐徑一
尺三寸六分八釐七毫魏斛大尺長莽斛小尺短程大
昌曰杜佑叙六朝賦税而論其總曰唐志一尺二寸為
大尺二籥為合三斗為大斗十斗為斛大要度量三升
當今一升秤則三兩當今一兩尺則二尺當今一尺陸
文裕深曰虞書曰乃同律度量衡三代共之至秦不師
古而後紛綸莫定矣迨南渡六朝割裂之際乃有大升
大兩長尺之法當時調鐘律測晷景及冠冕制用小升
小兩自餘公私用大升兩或曰三兩三升尺二寸隋制
也董彥逺亦云古量不及今三之一胡三省曰北魏髙
祖已有廢大斗去長尺之令矣陶貞白曰古秤惟有銖
兩而無分名今則以十黍為一銖六銖為一分(去/聲)四分
成一兩十六兩為一斤雖有子穀秬黍之制從来均之
已久依此用之蘇恭曰古秤皆複今南秤是也後漢以
来分一斤為二斤一兩為二兩李果曰六銖為一分即
二錢半也二十四銖為一兩古之三兩今之一兩古之
二兩今之六錢半也近世李時珍曰初吐絲為忽十忽
為絲十絲曰釐四釐曰絫十釐曰分四絫曰字二分半
也十絫曰銖四分也四字曰錢十分也六銖曰一分(去/聲)
二錢半也四分曰兩二十四銖也八兩曰錙二錙曰斤
鎰斤半也准官秤十二兩三十斤曰鈞四鈞曰石一百
二十斤也今古異制古之一兩今用一錢可也由此論
之三兩為兩三升為升尺二為尺不始于唐隋而先行
于南北朝以李東垣之言前漢已有複秤以文裕之言
則變古始于秦以張子賢之言則趙宋之斗斛又大于
蕭梁時以李時珍之言一兩用一錢則十之一矣其將
候氣截管以取律度然後而定邪
數有十等億兆京垓秭壤溝澗正載三等上中下也京
垓亦曰經畡十垓之秭亦曰􁀙　楚語曰百姓千品萬
官億醜兆民經入畡數天子之田九畡以食兆民王取
經入焉以食百官又曰計億事材兆物收經入行姟極
注數極扵姟萬萬曰姟是九州之極數也韋昭曰九州
之内有畡數兆民耕食其中也法華經注梵言那由佗
此云畡數十京曰畡合溪謂數今亡矣智謂垓姟畡一
字也子華子曰受九垓之經夏侯陽算經序算數起自
伏羲而黄帝定三數為十等𨽻首因以著九章徐岳數
術紀遺云黄帝為法數有十等及其用也乃有三焉三
謂上中下十謂億兆京垓秭壤溝澗正載也詩云萬億
及秭毛氏曰數萬至萬曰億數億至億曰秭應邵曰萬
生億億生兆兆生京京生秭秭生垓垓生壤壤生溝溝
生澗澗生正正生載地不能載矣與徐合略倒秭扵垓
上耳秭有四説説文曰布十縷為緵五緵為秭徐鍇曰
秭六萬四千斤也與毛萇徐岳所説為四矣増韻十垓
曰補集韻作䋠亦作􁀙古作俌合溪曰數今亡未考諸
説耳
律度量衡總名五量不獨量有五也　家語黄帝設五
量曰權衡曰升斛曰尺丈曰里步曰十百漢志五量則
龠合升斗斛
以身仞之曰仞以兩手尋之曰尋以兩足步之曰步
説文伸臂一尋八尺徐鍇曰六尺曰尋小爾雅曰四尺
曰仞倍曰尋包咸鄭𤣥皆以仞為七尺漢書應邵注五
尺六寸顔籒曰非也八尺曰仞取人伸臂一尋書為山
九仞釋文云七尺左𫝊仞溝洫孟子掘井九仞注八尺
也仞即俗之認儒林𫝊仞其説是也以身認之其長曰
仞兩手尋之亦如是也兩足步之亦如是也戴氏皆以
為八尺葢古尺短周尺八寸以今度之一寸又減二分
應邵之説據漢尺也鄭𤣥七尺之説疑八尺太長耳步
尋皆八尺其言四尺曰尋六尺為步皆以周尺約之耳
周制寸尺咫尋常皆以人之體為法
側手為膚案指知寸布手知尺　公羊𫝊注曰側手為
膚按指為寸投壺注曰鋪四指曰扶一指案寸膚扶字
通大戴禮曰布指知寸布手知尺舒肱知尋智以尺寸
本合人手故□加一為□自闗上魚際為寸自闗至肘
為尺又曰各人以中指一節為寸謂屈而視其内肉紋
耳醫經骨度兩乳之間九寸自中指至腕九寸
大尺曰施墨者工師之五尺也　國語注五尺為墨倍
墨為丈今木匠各用五尺以成宫室以國語注言之其
名當為墨管子地員篇其施七尺注施者大尺之名施
音遺智謂正如今之五尺
宋之尺法凡十五等曰周尺曰晉田父玉尺曰梁表尺
曰漢官尺曰魏尺曰晉後尺曰後魏前尺曰中尺曰後
尺曰東魏後尺曰蔡邕銅籥尺曰宋氏尺曰隋水尺曰
雜尺曰梁俗閒尺　此見宋志又見紺珠集宋程週玉
器圖義言宋景文公定以周尺為之本以考諸尺知胡
阮之失按蔡邕斷曰夏十寸為尺殷九寸為尺周八寸
為尺通鑑外紀曰禹十寸為尺湯十二寸為尺􁁚王八
寸為尺漢章帝時泠道舜祠下得玉律以為尺謂之漢
官尺泠道即零陵道州也晉始平中得古銅尺晉律志
兩尺長短度同禮記周尺注曰按禮制周猶以十寸為
尺六國變亂法度或言周尺八寸則步更為八八六尺
四寸以此計之古者百畞當今百五十六畞二十五步
古者百里當今百二十五里賔退録曰温公圖以周尺
當今布帛尺七寸五分弱于今浙尺為八寸四分朱晦
菴謂伊川省尺五寸五分者誤葢從温公也
步百為畞商鞅改制二百四十步為畞　六尺為步步
百為畮畮百為夫夫三為屋屋三為井方一里井十為
通通十為成方十里十成為終十終為同方百里同十
為封封十為畿方千里司馬法及通典皆曰商鞅改制
二百四十步為畞
十千為耦三十里地也　詩十千為耦注三十里萬夫
之地四㫄有川内方三十二里有奇萬人為耦而竝耕
八寸曰咫　説文曰中婦人之手長八寸謂之咫周尺
也國語曰隼集陳庭楛矢貫之石砮長尺有咫廣韻引
賈逵曰八寸曰咫鄭志純三只只八寸只即咫也集韻
一作䟳􁁜
今時之尺則有七法　家禮言古尺五寸五分周尺七
寸五分漢尺較長今有鈔尺有三司布帛尺有工匠尺
術家尺魯班九天𤣥女尺皆門式尺也厯家有晷度尺
醫家有全身尺即説文所稱全身尺也郎瑛曰夏十寸
為尺(通鑑外紀十二寸為尺/蔡邕獨斷九寸為尺)商周八寸為尺(外紀獨斷/皆同但鄭)
(注猶以十寸為尺而通/謂之未詳姑依諸書)秦比周七寸四分漢官尺比周
一尺三分七毫劉歆銅斛尺後漢建武銅尺與周同三
國吳蜀同周魏比周一尺四分七毫後魏前尺比周一
尺二寸七釐中尺比周一尺二寸一分一釐後尺比周
一尺二寸八分一釐晉田父玉尺(世説田父於野/中得周時玉尺)與梁
法尺比周一尺七釐後晉比周一尺六分二釐宋齊尺
比周一尺六分四釐梁表尺比周一尺二分陳尺同後
晉東魏比周一尺五寸八釐市尺與後魏後尺同隋開
皇官尺同上(後周市尺開皇/官尺皆鐵尺也)萬寳常所造木尺比周一
尺一寸八分六釐(以前多銅為/之至此用木)唐尺與古玉尺同(貞觀/中□)
(延秀為太常卿以為奇翫獻玉尺/而失之其迹猶存所定得六之五)開元尺度以十寸為
尺尺二寸為大尺五代世短多相應襲志亦無考也惟
周王朴所定尺比周一尺二分有奇及宋二景表尺比
周一尺六分有奇胡瑗樂書黍尺比周一尺七分司馬
光布帛尺比周一尺三寸五分(已上宋之三尺出三器/圖義諸書皆泛論以當)
(時未有一/定之制)元尺𫝊聞至大志無考焉
半步曰蹞五□為步　司馬法曰一舉足曰跬跬三尺
兩舉足曰步步六尺跬或作頃禮頃步而不敢忘荀子
作蹞蹞即跬字儀禮不及地􁁚注􁁚迹也中人之迹尺
二寸疏云漢禮云五􁁚為步步六尺迹尺二寸葢據此
而言也木八尺為步以八寸之尺約言六尺耳
三百六十步為一里即三百弓曰三百步者舉大槩也
　二尺為一肘四肘為一弓三百弓為一里風俗通曰
路程以三百六十步為一里里者止也公羊疏曰六尺
為步三百步為里其曰一尺五寸為一肘者附會公羊
疏説也正義曰凡此候道虎九十弓熊七十弓豹麋五
十弓今之射者布地猶論弓云
四尺曰鵠舉大槩也　鄭司農曰方十尺曰侯四尺曰
鵠二尺曰正四寸曰質正鵠皆鳥之捷黠者鄭康成謂
鵠小鳥而難中中之為雋按其實數葢三分其廣而鵠
居一則侯中丈八尺者鵠方六尺侯丈四尺者鵠四尺
六寸侯一丈者鵠三尺三寸司農之説未當也康成鵠
小鳥皆非也鵠即鶴豈小鳥乎蓋謂其逺舉射的期中
逺也正則謂射的之正中質謂其地也詩詁曰發彼有
的毛云的質也周禮注鄭衆馬融云鵠之中二尺曰正
四寸曰質王肅又引小爾雅云鵠之中謂之正正方二
尺正中謂之𣙗𣙗則質也今按鄉射記天子熊侯白質
諸侯麋侯赤質大夫布侯畫虎豹士布侯畫鹿豕凡畫
者丹質鄭云白質皆謂采其地又荀子質的張而引矢
至焉楊倞注云質射侯也的正鵠也然則毛以的為質
鄭馬謂四寸曰質王謂正之中為𣙗而𣙗為質者皆誤矣
城三堵曰垁　韻㑹作埃集韻作垁今通作雉杜預曰
方丈曰堵三堵曰雉一雉之墻長三丈髙一丈公羊説
五版為堵五堵為雉正義曰堵四十尺雉二百尺百雉
當二萬尺周十一里三十二步二尺王肅曰城髙一丈
曰堵三堵曰雉肅之説即預之説也坊記注百雉為長
三百丈方五百步則亦三堵之説也鄭𤣥曰版六尺何
休取韓詩版長八尺
五巂五輪之規也　曲禮立視五巂音攜規也輪一周
為一規五規九十五尺是十六步
二丈曰端五兩曰束兩者匹也　士昏禮注束帛十端
子夏易𫝊曰五匹為束三𤣥二纁襍記曰幣帛一束束
五兩兩五尋是每端二丈曽子問注丈八尺為端杜預
曰二丈為端一端為兩所謂匹也小爾雅曰倍兩謂之
匹周禮媒氏入幣純帛無過五兩注云必言兩者欲得
配合之名十者象五行十日相成也此解牽強如此説
則銖兩亦配合之名邪内宰序制注天子巡狩禮云制
幣丈八尺純四􁇕純謂幅廣制謂正長是則有丈八尺
之端有二丈之端矣儀禮中十尺注方者也用布五丈
今官市幅廣二尺二寸㫄削一寸疏曰此言十尺用布
五幅兩畔各削一寸為縫鄭志純三只只八寸二尺四
寸者據繒幅也然則四􁇕者訛邪廣制布帛六丈為端
四丈為疋
緯謂之綹綿謂之綉錦繡謂之純曰絩曰總曰首漢律
也曰屯曰絇曰綟唐令也　緯十縷曰綹音栁沈佺期
七夕曝衣篇上有仙人長命綹至今人呼栁綿二片曰
綉或曰一片曰綉音透蘇秦𫝊錦繡千純音徒渾切注
凡絲綿布帛一段為一屯詩白茅純束非純廣之純上
聲二算之純音全漢律曰綺絲數謂之絩布謂之總綬
組謂之首説文絩音治小切杜佑曰唐令綿六兩為屯
絲五兩為絇麻三斤為綟綟郎計切唐鑑云賜貴近人
絲一綟小顏注急就曰綈重三斤五兩今曰平紬錦綉
千純音屯正音唐令之屯也布八十縷曰緵總與緵通
又與鬷通詩越以鬷邁箋云鬷總也疏曰麻縷為數一
升用繩編之説文䋉乎􁌰切縷一枚也潔古屑切麻一
耑也
稯秅秉數也　稯子紅切秅宅加切又作􁀙秺秺又音
丁故切此上古無家麻音也聘禮禾四秉曰筥十筥曰
稯十稯曰秅秅四百秉也筥又為半斛説文秅秭也二
秭為秅引周禮為二百四十斤為秉周禮注又曰十六
斛曰藪十藪曰秉小爾雅曰把謂之秉秉四曰筥筥十
曰􁀙論語注六百四十斛為稯徐鍇曰秭六萬四千斤
黄公紹曰稯从禾止為十筥之名緵从糸八十縷絲數
也總从糸縫飾也韻書不明徐鍇之説誤以八十縷訓
稯集韻又曰通作緵總則又以絲數之緵縫飾之總與
稯為一矣韻書不明詩疏之説誤以絲數訓總増韻又
曰與緵同則又以緵總作一字矣復古編云稯布八十
縷别作緵非此又但知稯之不可以為緵而又不知稯
之非八十縷也亦誤
匊大于升　禮書曰匊二升二匊為豆四升
秉有四名　徐鍇引論語禾數百二十斤為䄷二䄷為
秉四秉為筥粟五秉十石也又儀禮米數米斛為莒十
六斛為秉又小爾雅二鍾謂之秉又把謂之秉左𫝊或
取一秉秆詩此有遺秉詩詁曰盈手曰秉韓詩外𫝊鴻
鵠千里者六翮耳背上之毛腹下之毳益一把不為加
髙損一把不為加下則古汎言曰把
䅑禾四把也　長沙謂禾二把曰䅻禾四把曰䅑音㽔
丁度作䅗
䊪糳毇􁀙皆舂數也　糲本作䊪(音/賴)糳从毇莘省莘音
仕朔切經𫝊通用鑿左𫝊粢食不鑿是也毇許委切粲
加作􁀙説文曰粟重一石為十六斗大半斗舂為米一
斛曰䊪䊪米一斛舂為八斗曰毇九斗曰鑿又曰稻重
一石為粟二十斗為米十斗曰毇為米六斗大半斗曰
粲智按糲一斛舂為八斗曰毇又曰粟二十斗為米十
斗曰毇而説文解斛字十斗也豈不牴牾其抄訛邪召
旻彼疏斯粺毛萇曰粺精也説文粺毇也鄭箋云疏謂
糲米也米之率糲十粺九鑿八侍御七粺非稗正義曰
九章粟法云粟率五十糲米三十粺二十七鑿二十四
侍御二十一言粟五升為糲米三升以下則米漸細故
數益少四種之米皆以三約之韻會引説文糲粲皆云
粟重一䄷唐人别石耳
藪即庾斔即斞合四者而一之又非矣　藪素口色縷
二切説文炊䉛也䉛漉米籔也於六切借為量名智按
以色縷切為正聘禮門外三十車車秉有五籔康成曰
今文籔或為逾十斗曰斛十六斗曰籔韋昭注國語引
聘禮十六斗為庾然則籔即庾明矣疑漢末時籔竟有
逾音也考工記漆三斞又曰庾實二觳厚半寸唇寸豆
實三而成觳按此與釜庾之庾異釜庾之庾其實有十
六斗而此二十有四升疑當為斞莊子曰斔斛不敢出
于四境注六斛四斗曰斔即斞也則又與實二觳之庾
不合矣公紹曰庾有二法智按有三法一則十六斗之
庾一則二十四升之庾一則六斛四斗之斔豈注者所
記不確邪六斛四斗之斔則十釜矣釜六斗四升説者
曰籔逾庾斔斞皆一數非也
齊四量豆區釜鍾則以四加也　區音謳齊四豆為區
四區為釜釜十則鍾注區斗六升釜六斗四升鍾六斛
四斗小爾雅釜二有半謂之籔籔二有半謂之缶缶二
有半謂之鍾注八斛也則四斛為缶一斛六斗為籔六
斗四升為釜韻會引爾雅注二匊為豆匊二升四豆曰
區四區曰釜釜二有半曰庾此則十六斗之庾今小爾
雅與韻會所引二或為三或脱有半則誤也陳師道曰
天寳元載勅麫以三斤四兩為一斗管子輕重丁篇百
泉則鏂二十也注二升八合曰鏂鳥區切智以為即豆
區之區名同實異猶今之各方斗斛同一名而大小異
也
豆有四名　豆為豆籩周禮醢人掌四豆之實注實容
四升族人為簋實一觳崇尺厚半寸豆實三而成觳觳
十二升實三豆正四升之豆也説苑十六黍為一豆六
豆為一銖豆又與斗通詩酌以大斗一作豆古作□易
林樹耘一豆考工中人食豆肉豆酒皆謂一斗詳見器
觴豆下
㪶與斛同斛與觳不同觳數即筲數也　晉胡奮𫝊弟
烈諒討凉屯扵萬㪶堆注㪶與斛同説文曰鬲實五觳
十二升曰觳徐鍇曰五觳六斗也斗筲注筲容十二升
五筲即罍爾雅疏彛受三斗卣五斗罍六斗
□二斛也鼔十二斛也　説文曰今鹽官三斛為一□
禮記量鼓疏隠義云東海樂浪人呼容十二斛者為鼔
二十四兩為鎰因一溢而名也　或曰鎰二十兩或曰
三十兩當以二十四兩為是合三鋝之數也鎰從溢来
孔叢子曰兩手曰掬一手曰溢所謂朝一溢米也鎰或
為餅錠之通名孟子百鎰可推宋大兩為七十二銖即
一錢為七銖畸十分銖之一此則三兩為一大兩明矣
皇祐新樂圖有秤銖幹圖有星一繫一盤正似民間金
銀等子
倍舉曰鋝鋝也鍰也鐶也率也鋢也選也算也一也
小爾雅二十四銖曰兩兩有半曰捷倍捷曰舉倍舉曰
鋝鋝謂之鍰宋咸曰舉三兩鍰六兩考工記重三鋝注
引説文鋝鍰也今東莱稱或以大半兩為鈞十鈞為環
環重六兩大半兩則三鋝為一斤四兩疏曰王肅之徒
皆以六兩為鍰吕刑其罰百鍰注音鐶亦通作鐶漢五
行志宫門銅鍰謂環也説文引周禮重三鋝北方以二
十兩為鋝東莱以鐶為權重百二十斤亦曰鋝以此而
言則非百率之鍰六兩也師古曰鋝重十銖二十五分
銖之十三是又非六兩之鋝也孫棨北里志曲中常價
一席四鐶見燭即倍此以鐶為數者以今古約之六兩
是今二兩字彚鋝音劣又音刷又有鋢字亦音刷三鋢
為一斤智按鋢乃鋝之訛嘗考蕭望之𫝊金選音刷周
本紀其罰百率徐廣曰率即鍰秋官注疏以為古之率
多作鍰漢人讀率為所劣切故以刷音率即以刷音選
愐紹皆失載何望及選算之通乎詳見疑始字説中
一石為石再石為儋故後人以儋呼石　漢書一石為
石再石為儋言人儋之也貨殖注一石兩甖也斗斛之
斛今謂之石此量也鈞石之石百二十斤此衡也樂府
射烏辭嗚嗚啞啞引弓射洞左腋陛下壽萬年臣為二
千石則韻為碩音俗乃呼担蓋因儋之誤也
秦以一鎰為一金漢以一斤為一金　史記一黄金一
斤注索隠曰如淳云時以錢為貸黄金一斤值錢萬非
也臣瓚曰秦以一鎰為一金漢以一斤為一金程大昌
演繁露曰公孫閈使人操十金卜于市注二十兩為一
金此因秦鎰言也蜀文谷備忘小抄云四兩為一斤
秦不用銀漢制金為幣非散用故以一金為名也　智
甞作用幣説曰前食貨志云太公為周立九府圜法黄
金方寸而重一斤錢圜函方輕重以銖小顔曰言黄金
以斤為名錢則以銖為重也李竒解圜法圜即錢也圜
一寸而重九兩師古非之以太府玉府内府外府泉府
天府軄内軄金軄幣為九府圜謂均而通也秦并天下
幣為二等黄金以溢為名上幣銅錢質如周錢文曰半
兩重如其文而珠玉龜貝錫銀之屬為器飾寳藏不為
幣漢興以為秦錢重難用更令民鑄筴錢黄金一斤而
不軌逐利之民蓄積餘贏以稽市物痛騰躍平準書更
命民鑄錢一黄金一斤約法省禁云云智按黄金一斤
四字上下文不甚洽疑有脱簡師古曰復周之制更以
斤名金其他又云馬至匹百金􁁚功爵凡直三十餘萬
金陸賈槖裝直千金賜斥上將軍四十金之類詎如今
俗之以一金為一兩邪恵紀視作斥上者將軍四十金
二千石二十金六百石以上六金五百石以下至佐吏
二金注鄭氏曰四十金四十斤金也晉灼曰斥上二千
石賜錢二萬此言四十金實金也下言黄金真金也不
言黄謂錢也食貨志黄金一斤值錢萬師古曰諸賜言
黄金者皆與之金不言黄者謂與萬錢也公羊百金之
魚何休注百金猶百萬也古者以金重一斤若今萬錢
矣智考晉灼所引食貨志黄金一斤值錢萬此乃王莽
之法也黄金何其賤歟下又云朱提銀重八兩為一流
直一千五百八十它銀一流直千是為銀貨二品本八
兩銀矣乃直千錢何其懸絶毋乃為大錢乎莽大錢徑
寸二分重十二銖文曰大錢五十言當五十小錢也小
錢直一重一銖次曰么曰幼曰中曰壯則小錢正鵞眼
錢環之比矣大錢五十止可當銀一分耳智固以莽之
所謂黄金一斤朱提銀一流者乃貨品而以金襍之猶
􁁚帝之白選曰白金也承上文錢貨六品而言下又云
是為銀貨二品其義明甚獨疑周之黄金方寸而重一
斤曰一斤則一斤矣何為重言方寸乎此承上文九府
圜法而言為九府之一幣必有制度所云方者或如漢
白金之二品曰重差小方之乎李竒曰圜一寸而重九
兩未可厚非也可因而推知方寸一斤之説矣平準所
云更令民鑄錢一黄金一斤者蓋謂一黄金鑄幣號曰
一斤也食貨志又曰今半兩錢法重四銖鄭氏曰其文
為半兩實重四銖也然則周之方寸漢之白選莽之銀
貨應皆别有實法今不載其法耳古不許民散用銀必
成幣而後令用之是秦之幣二等不及銀者固有以也
銀即在金鎰中矣世代既殊稱謂移易遷固文字古簡
自魏晉唐諸人即以臆揣作注臣瓚曰秦以一鎰為一
金漢以一斤為一金此説為近猶可㫄考縣斷耳徐鍇
曰書金作贖刑古贖皆用銅漢始用黄金少其斤兩後
魏以金難得合金一兩收絹一疋禹貢金三品康成曰
銅三色則或者曰金幣是銅鋈金者乎晉志引漢金布
律有罰贖入責以呈黄金為價科有平庸此自鈞金之
遺然金有髙低況漢制金為幣或有倣半兩而實重四
銖者乎故須呈價也景帝六年定鑄錢偽黄金律元封
五年酎祭少府省金金輕色惡者奪爵王子侯表地節
四年襄隄侯聖坐酎斤八兩少四兩免五鳳四年朝侯
固城坐酎金少四兩免太始元年更黄金為麟趾褭蹏
師古曰舊金雖以斤兩為名而官有常形制亦猶今時
吉字金挺之類亦曰馬蹄金往往于地中得之武帝表
祥瑞故暜改鑄錢為麟趾褭蹏之形以易舊法爾常璩
巴志言黔中弜頭虎子夷秦精秦王刻石與盟殺人顧
死倓錢盟曰秦犯彝輸黄龍一雙戎犯秦輸清酒一鍾
所云黄龍一雙乃當時之金幣也由此觀之余謂不許
散用金銀而金幣有形此確證也董彦逺曰漢一金金
四兩直二千五百文此揣古今而兩不沒爾方勺曰漢
法聘后用黄金二萬斤為錢二萬萬又曰當時黄金一
兩才六百銀一兩才二百東坡但怪古黄金之多此未
考爾智以李時珍之言一當十則太少酌以沈存中程
大昌之言則古一斤為今五兩而少一兩為今三錢而
少然則漢之四銖錢正如唐開元之二銖而少漢之筴
錢則輕極矣宋王梂燕翼貽謀曰真宗問曰咸平中銀
兩八百金兩五千今何増踊如此
銀謂之鉼亦謂之笏猶今之錠也　周禮軄金注祭五
帝則供鉼金鉼音餅公紹解為金釵非也三國志魏郭
修刺費褘賜其子銀千鉼水經注嶺南林水石室有銀
有奴竊其三鉼歸即死墨莊漫録曰崇寧中朱芾為太
常博士詔以黄庭小楷作千文以獻賜白金十六笏江
休復曰令狐揆托序獻李彞庾彞庾使送銀二笏智按
今閩甌湖南皆傾銀作鉼此即鉼之遺也他處皆傾作
錠今之一錠猶古之一金也古一金以一斤制幣雖未
必實重一斤然定有常形如今之錠唐人所云吉字挺
正如錠耳後世分兩漸改錠有大小相沿遂以一兩為
一金矣韓滉擔夫與白金一版版猶鉼也
千錢曰仟百錢曰佰　漢志仟佰之得注仟謂千錢佰
謂百錢今俗猶以百錢為一佰音陌夢溪筆談曰佰借
正如什與伍耳唐自皇甫鎛為墊錢法至昭宗末乃定
八十為佰後漢隠帝時三司使王章每出官錢又減三
錢以七十七為百至今輸官有八十佰者智考五代史
王章錢謂之省佰錢自宋晉平王休祐即以短錢賦梁
􁁚帝暜通中鑄鐵錢嶺東八十為佰曰東錢江郢以七
十為佰曰長錢大同詔聞用九陌錢今可用足陌錢非
始自唐皇甫鎛也佰陌字通匡衡𫝊閩佰為界佰即陌
也梁紀用足陌錢陌即佰也
一隻亦可曰觭　漢五行志匹馬觭輪無反注一隻之
輪段會宗𫝊亦足以復鴈門之踦應劭曰隻也此皆讀
數奇之奇可通用也太宗踦贏二贊亦謂其奇零説文
踦一足也今人讀擲擲即踦之入聲
甲楯謂之被　被音披絳侯世家甲楯五百被通作披
猶言副也
雙玉曰瑴五瑴為區　瑴音覺與珏同二玉相合也區
如字
數弩曰張亦謂之絭　絭即弮字李陵𫝊連弩注三十
弩共一弦張晏曰三十絭共一臂也舊按三十弩共一
弦之説非是今諸葛弩連弩也每發不過十矢兵法有
伏地之弩亦曰連弩横設扵地以機發弦一發嘗三十
張
帶一圍亦名一腰猶一稱一領也　老學菴記周􁁚帝
賜李賢御十三環金帶一腰是也世説王大見王恭坐
六尺簟曰可以一領及我
凡一重謂之一襲不獨衣稱襲也　文選應門八襲又
十襲珍藏皆謂重數也
田十有二頃曰囩又作㽦　見轉注古音引漢碑引詩
㽦㽦原隰子才以□為㽦殆因㽦生乎
一斗曰匚　見肻棨録伯温曰本古方字借為受物之
器隷作□即筐字
一抱謂之囗　漢成帝紀大風拔木十圍以上古作囗
象四匝之形後人加作圍
木四方為棱八棱為柧　見通俗文説文徐鍇按字書
三棱為柧通為觚班固賦上柧棱而棲金雀
半矩曲尺也其股謂之宣其句謂之欘　車人半矩謂
之宣一宣有半謂之欘今之曲尺所以為矩也其直而
句者必長於横而股者有半是其遺制也
度屋曰楹　一列為一楹程伊川言齋七楹唐王盈孫
曰太廟二十三楹
一丈曰筵　説文引周禮度堂以筵筵一丈又鋪陳曰
筵禮司几筵疏初在地者一重謂之筵
船以艘名亦以翼名　七命浮三翼注引越絶書大翼
中翼小翼然實大艘直以翼呼之顔延年詩千翼泛輕
波注千艘也漢食貨志漕舩五百艘廣韻作䑹説文曰
本作􁀙徐曰猶俗言船一搜也艘音騷
酒席添換次第亦以琖名　醆與琖通言上一肴催酒
一巡也石林燕語曰宼萊公宴會至三十醆好舞柘枝
用二十四人每舞連數醆號柘枝顛言其久也
珠五百枚為一琲　音佩一説珠十貫或書作㻗孫權
貢珠百㻗
什一曰仂　禮記祭用數之仂注什一也疏曰分數之
名考工以其圍之力捎其數注力三分之一也與仂同
倍灑即倍蓰也　史記引穆王□命其罰倍灑注灑與
蓰同孟子或相倍蓰注數五倍曰蓰
馬二百一十六匹為廏　徐鍇曰周禮為匹為乗乗馬
一師四圉三乗為皂一趣馬二皂為繫一馭夫六繫為
廏(音/救)一僕夫凡二百一十六應乾之䇿説文一十四誤
也藝文類聚曰馬光景一匹長故曰匹廏俗作廐
樂舞一擊一刺為一伐　樂記駟伐注駟當為四每奏
四伐一擊一刺為伐今南中卓瞂之舞瞂與伐通當有
此意
朋者合人而言也故兩貝曰朋兩尊曰朋　詩朋酒斯
饗漢志注兩貝曰朋韻書引五貝曰朋此詩錫我百朋
注也本草曰大貝牝貝𤣥貝小貝不成貝此漢食貨志
之五貝也今雲南用貝呼為海􁱸以一為庄四庄為手
四手為苗五苗為索魏王謂朋當作賏
投壺之數曰扶二算為純　投壺禮二算為純音全戴
氏以為如字室中五扶堂上七扶庭中九扶注曰鋪四
指曰扶公羊𫝊扶寸而合注側手曰扶按指曰寸扶寸
一作膚寸
十二矢為一發　見漢書韋昭曰射禮三而止每射四
矢四為乗矢今人則以九矢為一堋堋當作弸
三里曰圱　圱即圲字見倉頡篇
一層謂之一成　説文山丹成曰岯音培大岯山在黎
陽又十里為一成
紙以番名羽亦當以番名　番音翻智按紙謂其可翻
故以番數之因以一次為一番杜詩會須上番看成竹
獨孤及詩近日霜毛一番新此詩人假借或取方言真
率故有飯音不可以為據也列子蜺旋之瀋為淵瀋音
盤莊子止水之審為淵簡文曰蟠聚也往古借音因思
周禮羽人十羽為審注審亦束也此亦當借音翻
枚謂之个　个乃屋東西廂也象形左𫝊寘饋扵个月
令右个是也因屋有閒遂用為數檀弓國君七个又考
工記梓人為侯上兩个與其身三下兩个半之讀為幹
枚本木之小幹猶个也故以為數又為鞭枚為銜枚以
其小幹為鍾枚以其乳可數也曰枚枚言其多而深難
悉數也个一作箇竹稱个貨殖𫝊竹萬个楊僕表云入
竹二萬个
一片亦稱一半　漢書李陵𫝊令軍士各持一半冰注
一半猶一片也片判木也从半木本匹見切又匹半切
莊子曰雌雄片合别作牉儀禮䘮服𫝊夫婦牉合也劉
勰曰或㭊文以為妙字彚謂析字誤作㭊此不知也片
又通辨後漢祭祀志祫祭儀太牢中分之左辨上帝右
辨上后□是析字
汞以百兩為一銚　胡演曰邕州燒取水銀一百兩為
一銚銚之制似猪脬外糊紙貯之或撒失在地以川椒
末茶末收之或以真金鍮石引之
數馬以噭猶魚以尾鹿以頭也　噭喙也貨殖𫝊馬蹏
躈千唐崔光逺傳得馬二千噭范石湖曰黎鳴謂雞雌
雄曰一鬭十雞併種當得六鬭
吳中市魚以斗計　一斗為二升半松陵唱和詩一斗
霜鱗換濁醪是也
曰屈曰頭皆數也　段公路北户録曰劉孝威謝官賜
交州米䴵四百屈葢今數也且如前朝有呼食為頭以
魚為斗茗為薄為夾衣為裁袈裟為縁奴為頭麝為子
檳榔為口胡桃為子晉元帝謝賜功徳淨饌一頭又謝
齎功徳食一頭又劉孝威謝賜果食一頭梁科律生魚
若干斗温貢茗二百尺薄又梁科律薄若干夾沈約有
謝葛衫一裁簡文帝云蒙惠袈裟一縁又言安成王餉
符子一頭齊建􁁚中有麝香如干子陸陲謝安成王賜
檳榔一千口并胡桃一千子陳後主施瓦官智者禪師
扶月供有藤紙一墮沈后施燭十挺細紙五百張
獲生人亦名級　衛青𫝊斬三千七百級小顔曰本以
斬敵一首拜爵一級因復名生獲一人為一級見演繁
露
南朝呼筆四管為一牀　見搜神記又北齊賦民之法
以一夫一婦為一牀見讀禮圖
稱壽遇旬曰袠乃秩也　宋人皆以白樂天詩行開第
八秩可謂盡天年自注云時俗謂七十以開第八秩又
云已開第七秩屈指㡬多人龔簡封芥隠筆記云禮年
八十曰有秩故以八十為八秩七十乃借用也今年五
十六十皆曰五袠六袠訛也
壹貳參桼古借以為數伍陸捌玖則後人所借也　鄺
氏曰一字秦碑作壹古孝經作弌古老子作弌史晨碑
作壹二字無名碑及貝丘長碑長作弍夫召經幢作弍
籀文作􁀙希裕略古作□楊統樊安碑作□□梁作㒃
三字貝丘長碑作弎雲臺碑汗簡作彡四古作亖借用
四即呬字或曰□為數四為呬馮緄碑作曲異體也五
古作乂或作□義雲章作□則借吾字六古老子作窅
七石經論語作□古老子作□九商鐘作□借鳩形也
十字華嶽碑作□拾字也髙克尊作十惟八無奇文智
按經史借用者薛宣𫝊壹关為樂左𫝊自參以上顔子
不貳過太𤣥文君臣之制上下以際棿擬之二漆即二
七言河圖二七火數居上也攡運諸桼政即七政其用
㭍者見水經漆水注長安西有渠謂之㭍渠
　
　
　
　通雅卷四十
欽定四庫全書
　通雅卷四十一　　　　　明　方以智　撰
　　植物(艸/)
凡稱幽蘭即黄山谷之所名蘭蕐也凡稱蘭􁉤之蘭即
今省頭香　楚辭注蘭為都梁香與澤蘭似澤蘭又名
虎蘭龍棗虎蒲或曰澤蘭即省頭香陶隠居云澤蘭名
都梁可浴吳普曰水香楚望曰都梁之合為蘭今綱目
曰生水㫄紫莖赤節髙四五尺緑葉光潤纎長有岐葉
陰小紫五六月蕐紅白而香曰燕尾香詩所云秉蕑也
澤蘭纖微有毛方莖荆州記都梁山下水生蘭即今□
岡州陶蘓以下皆無定識也圖經以為蘭生水傍澤蘭
生水澤中及下濕地為異朱子曰今蘭雖香而不可佩
離騷紉秋蘭為佩當是都梁合溪曰騷多託辭然蘭固
古人所佩服容臭者智謂從前溺于牽引攷亭以山蘭
春蕐不知其四時蕐也九歌春蘭秋菊可以不泥秋矣
首插袖懷皆佩豈必末之入扵纓乃為容臭佩邪譜曰
春蘭葉細夏蘭葉細而長秋蘭葉大而澤冬蘭葉差大
葉皆不冬凋春蘭一榦一蕐夏秋冬蘭皆一榦十數蕐
山蘭瘠而小建蘭肥而大閩廣處皆多丫蘭最貴蕐莖
生岐枝也廬山幽蘭亦有一榦十數者但葉狹耳其類
稱蘭者挂蘭連根掛活一名不死艸馬蘭生水澤傍似
澤蘭而氣臭味辛主破血鄭𤣥注鬱金似蘭蘿摩雀瓢
亦名芄蘭瞿麥名大蘭狼牙曰支蘭石斛山梔皆曰林
蘭石葦曰石蘭白菖蒲曰溪蓀𢎞景以為蘭孫蒲蘆曰
野蘭白茅曰蘭根麥冬曰珍珠蘭蘭固芳艸之通名也
東璧引漢書蘭以香自燒按龔勝𫝊薰以香自燒凡可
燒者曰薰寧專指蕙邪内經言治之以蘭所謂都梁香
正今之省頭香也大抵入藥當如綱目所説若稱幽蘭
在深谷不以無人而不芳左𫝊曰蘭有國香豈有非今
之蘭花者乎夫曰國香矣曽謂此省頭艸而當之哉
蕙則薰也　本艸麻葉方莖赤花黑實陳藏器曰即零
陵香也今平樂府昭平有之編之為薦黄魯直曰一榦
一花者蘭一榦數花者蕙如魯直説則夏秋冬之蘭皆
蕙矣蘭􁉤之蕙各别山谷强安以名王洙曰藿香為蕙
艸亦泥
木生者曰木蘭又名林蘭杜蘭非元美所謂玉蘭也
木蘭皮似桂而香生零陵及泰山圖經曰昭州生與桂
同取中肉為桂心葢桂中之一種耳湖嶺蜀所生木髙
數丈葉有三道縱文皮如扳桂有縱横文香味劣于桂
任昉述異記云木蘭在尋陽江中有魯班刻木蘭舟今
黄陂有木蘭山相𫝊木蘭將軍塟此郭外西寺唐時舊
有大木蘭蘄州舊屬尋陽也説文欒木似欄而無欄類
篇欄桂類南方魚子蘭樹似桂冬不凋花如細子香于
蘭有木本艸本嶺北呼賽蘭廣有髙數丈者或曰是欄
桂取花同□香曝収曰蘭熏黄熟以魚子蘭黏物香不
散也王元美以木蘭為玉蘭揚雄所謂辛雉相如之流
移也白曰玉蘭外紫者曰辛夷時珍引白樂天集廣心
樹曰木蓮四月蕐似蓮此真木蘭智按段成式續集木
蓮出忠州鳴玉溪及邛州葉似辛夷花似蓮花魏王花
木志有木蓮狀亦如之老學菴筆記載樂天忠州木蓮
詩序云予逰臨卭白鶴山寺佛殿前兩株髙數丈葉如
桂中夏花發如芙蕖香亦酷似花折時有聲周益公益
部方物略記木蓮贊曰葩秀木顛狀若芙蓉不實而榮
馥馥其敷狀之甚明須知蓮蘭古聲通轉
石龍芻莞之長者可席者也莞燈心艸也苮席其細者
也　草續斷龍珠龍鬚方賓蜀本以為一山海經賈超
之山艸多龍修郭曰龍須也鄭緝之東陽紀仙姥巖下
盡出龍須春官駹車雚蔽雚即萑(音/丸)細葦席也尚書敷
重豐席莞席筍席蒻也史㳺急就篇蒲蒻藺席王肅曰
底席青蒲席鄭𤣥又云蔑纖致席智謂筍席乃竹席儀
禮注所謂桃枝席也齊書三齊苮席葢細蒲艸席也詩
曰下筦上簟莞古丸切蒲莖中虛白者今燈草席也爾
雅莞苻離􁆎䑕莞釋曰䑕莞纖細似龍䰅師古曰夫離
也今謂蔥蒲别作􁁊戴氏謂莞即燈心草是也今見肇
慶之龍䰅席則與燈艸有别矣一類而尤細也
燕支今作胭脂古通焉支閼氏燕脂字書因作􁚂􁚃􁀙
脂　雲麓漫抄曰清微子服飾變古録云燕脂糾製以
紅藍賜宫人號桃花粉崔豹云燕支葉似蘓花似蒲出
西方土人以染名燕支中國亦有紅藍西河舊事云失
我焉支山使我婦女無顔色北方有焉支山山多紅藍
北人采其花染緋取其英鮮者作燕脂故單于妻號曰
閼氏音焉支字書遂作􁚂􁚃元志有鷹房臙脂人户總
管習鑿齒與燕王書作烟支泰之引作煙脂升菴引王
予可詩作􁀙脂周紫芝竹坡詩話不曉白樂天何以用
燕支二字疎矣舊言染紅者三物茜(千去/聲)蔓艸葉似棗
而鋭對生節間根紫色可染絳通作蒨鄭𤣥曰齊人謂
蒨為韎甌人謂􁎅曰刺詩茹蘆在阪又曰縞衣茹藘爾
雅曰茹藘茅蒐陸璣曰一名地血齊人謂茜徐謂牛蔓
紅藍花者夏花花下作毬彚多刺花蕊出毬上圃人承
露采之至冬毬中結實白顆如小豆其花暴乾以染真
紅及作胭脂一名黄藍博物志云張騫所得也今洋船
多販紅花至廣則知博物志之言驗矣疑耀引唐睿宗
代國長公主作烟支棄子于堦後乃叢生是則非艸此
曲説也紫草者所謂紫丹紫芙(哀老/切)圖經引爾雅藐(音/莫)
廣雅謂之茈􁁊苗似蘭莖赤節青二月花紫白色妄引
紅花為茹藘則誤矣智又恠本艸於紫草既引爾雅之
藐而柴胡又引藐茈艸唐本注云茈是古柴字竟作茈
胡又證以相如之茈薑且云此根亦紫色不亦誣乎又
有茈蘺晉傅咸劾令史新立茈籬此當讀為柴籬此茈
柴通借證也智按貨殖𫝊千畞巵茜徐廣曰巵今鮮支
也茜一名紅藍乃知今之紅花古亦稱茜而今又有烏
紅用蘓木染成者洋貨以紫􁀙染成者曰胡胭脂俗呼
紫梗洋貨有紫梗錦紫􁀙出真臘國樹汁近刻雜俎作
紫䤵誤矣是染紅者凡五物
蘿摩即羊婆奶白環藤也　詩芄蘭之枝胡官切爾雅
曰雚芄蘭説文曰莞也陸璣曰芄蘭一名蘿藦幽州謂
之雀瓢本艸曰蘿藦似女青諺云去家千里勿食蘿藦
枸把蘓恭曰大如棗禹錫引景純注曰雚芄蔓生斷之
有白汁可啖如此注則雚芄一名蘭或𫝊誤也大約雚
與芄皆澤艸音近相誤白芷一名莞一名苻離寧將合
而為一乎爾雅注疏及廣埤璣説文本艸牽引多混
蘄即芹當歸芎藭皆有蘄名　本艸曰芎藭一名蘄􁉤
苗曰麋蕪左𫝊曰有山鞠窮長卿賦作穹窮説文作营
藭荀子謂蘭槐之根是為芷蘭槐離騷所謂蘭􁉤也苗
為蘭􁉤根為芷也白芷一名􁉤(芷采/二音)芷又載䖀莞澤芬
諸名九歌曰辛夷楣兮葯房王逸注葯白芷也淮南子
曰亂人若芎藭之于藁本蛇床之扵􁋍蕪芷􁉤麋離各
為一物自爾雅蘄􁉤糜蕪竝言然後紛淆説文曰麋蕪
楚謂之蘺齊謂之􁉤晉謂之䖀故又曰江蘺麋蕪也爾
雅曰莞苻離其上蒚乃謂莞席本艸但見苻離之名略
與蘺同遂又并之芷下誤矣芹渠巾切古作蘄水艸也
麋蕪似芹故有蘄􁉤之名當歸似蘄而粗大廣雅曰山
蘄當歸也當歸亦有蘄名豈可直以當歸芎藭為芹乎
周禮芹葅兔醢爾雅芹楚葵是也又有薜山蘄茭牛蘄
薜白蘄詎能一之芹名水英有兩種白赤别有馬芹馬
芹即牛蘄也今陸地亦生芹可啖得非所謂查芹回芹
乎
屠蘇濶葉艸也因為屋名為冠名為飲名　蕭子雲雪
賦曰韜罦罳之飛棟沒屠蘇之髙影杜子美冷淘詩曰
願憑金騕褭走置錦屠蘇菴也廣雅曰屠蘇平屋也魏
略云李勝為河南太守郡㕔事前屠蘓壞應璩與韋仲
將書屠蘇發撤升菴云孫思邈有屠蘓酒方葢取菴以
名故元日有屠蘇飲又大冠亦曰屠蘓禮曰童子幘無
屋凡冠有屋者曰屠蘇晉元康中商人著大鄣諺曰屠
蘇障日覆兩耳曾見暍兒作天子詩話補遺曰周王褒
詩繡桷畫屠蘇屠蘇艸也畫于屋上因以名屋遂作屠
蘇智謂解定畫扵屋上以取名亦非葢濶葉艸也今廣
西猺人中呼大葉似蒿者為頭蘇頭屠音近正因其有
蔭而名屋也紫者曰紫蘇荏曰白蘇水蘇曰雞蘇荆曰
假蘇積雪艸曰海蘇石香薷曰石蘇蘇亦辛艸之總名
㳺宦紀聞曰三山亦呼茨菰葉為大蘇趙彥衛雲麓漫
抄屠蘇千金方又云敷于散則知敷于之音轉為屠蘇
姑記其説
天棘天虋冬也　王仲正言老杜詩江蓮揺白羽天棘
蔓青絲髙秀實曰天棘天門冬冷齋曰天門冬一名顛
棘非天棘也王元之詩水芝卧玉腕天棘舞金絲智所
見天門冬榦如指大枝弱下垂葉細似胡蘆萉南人庭
種而架之苗可茹則蔓青絲正是天門冬今綱目亦增
天棘萬嵗藤抱朴子曰天冬在東岳曰淫羊藿西岳曰
菅松北岳曰無不愈南岳曰百部其治肺者以根多又
一百部也艸茂為虋省為門耳徐渭以天棘為檉柳則
漁仲説也或同名耳
曰蔚曰繁曰艾曰蕭曰藾曰茵陳曰夏枯艸九牛艸皆
蒿類也因塵即茵陳　張揖吳普並作因塵藏器曰此
蒿類冬不死更因舊苗生故名因陳今考之冬亦枯槁
但後于諸蒿耳繁之醜秋為蒿言至秋而老通呼為蒿
也張揖謂白蒿為繁母即此意茵陳背白者也菁菁者
莪為莪蒿即䕲蒿嫩時可啖以結角曰角蒿也采蘩為
皤蒿即本艸白蒿今所食蓬蒿也鹿食為青蒿葉背面
皆青所謂􁀙蒿所謂菣即今艸蒿也匪莪伊蔚為牡蒿
即齊頭蒿也茺蔚臭甚曰馬矢蒿訛為馬先蒿又訛為
馬新蒿者也蔞蒿即蔏蔞一名購生於湖地者也在水
者曰㳺湖即爾雅之繁由胡郭云未詳者也艾葉按之
成絨者也葉如艾其背有白毛者九牛艸也廣中亦産
之陳嘉謨以九牛艸為蘄艾或别有所見邪盧氏雜説
云唐文宗言苹非藾蕭鄭漁仲以苹為蔞蒿豈附會文
宗邪元美以蔞蒿為藾蒿則更牽強王遵巖譏陸佃取
安石説以鹿食之苹不從鄭箋而從爾雅則水苹豈鹿
食邪此遵巖未全讀爾雅爾雅有萍又有苹鄭𤣥郭璞
以苹為藾蒿皆本爾雅也
存中以苦躭為酸漿升菴以燈籠草為酸漿酸漿葴也
　東壁合之曰龍葵酸漿一類二種也酸漿苦蘵一種
二物也大為酸漿小者苦蘵若敗醤一名苦蘵與此異
佛耳草一名茸母即䑕耳或曰米麯爾雅之蔝蔜也佛
耳治寒咳𠻳燈籠治熱咳𠻳酸漿亦治熱故升菴合之
茹艸編曰佛耳艸即巖蕊頭三月采食酸漿艸即蟠蜞
青二三月炒食燈籠艸結果曰紅姑娘乃紅𤓰嚢之訛
押不盧葢活鹿艸之類也　蕐佗以酒服麻沸散剖破
治病然後縫腹膏磨此事太奇餘冬序録載活鹿草事
北史西域𫝊説般國真君九秊遣使送幻人能割喉碎
首血出數升以草藥灌之須臾血止養瘡復常無痕瘢
時取死罪囚試之驗云中國諸名山皆有此草周密癸
辛雜志云囘囘國有藥名押不盧者土人采之磨酒飲
則麻痺而死至三日别以少許投之即活御院中亦儲
之世有𫝊百日丹者方輿勝略黙徳那國有押不盧藥
異域志木蘭皮國胡羊尾大如扇春剖腹取膏再縫而
活蕐佗之術出乎此郎仁寶言曼佗羅花為末飲人醉
死始信蒙汗藥有之東璧言山茄花作酒飲之昏昏割
瘡針灸可先服之則不甚毒􁁚如香紅散迷人則莨菪
雲實類
透山根黄冶之草也　土宿真君萬畢術岣嶁神書多
言黄冶嘗云石茵蔯能伏硇鉤芺即苦芺地胆艸入爐
火用紫背天葵煑八石拒火烏頭奚毒伏丹砂砒石紫
蝴喋煑雄黄雌黄伏丹砂能拒火羊躑躅伏丹砂硇雌
黄觀音蓮一名海芋一名隔河仙可變金煅砂五毒草
即赤地利伏丹砂羊蹄菜蓄秃菜也葉可擦鍮其子可
制鉛汞金星艸即石葦紫背金盤亦制汞至透山根則
岣嶁神書所稱㸃鐵成金者也吳普言唐本艸菜部水
堇言其苗也本經石龍芮言其子也水堇俗稱蝴蝶菜
金英艸之類透山根潛山出之生長于此未見識者與
為劉子政樂得為范文正
藚澤㵼也　詩言采其藚(音/續)爾雅藚牛唇毛氏曰水蕮
陸璣曰今澤㵼也本艸又以蕍蕮為澤瀉
莎香附也臺夫須山莎也　夏小正曰薃者莎䔺媞者
其實爾雅薃侯莎(音/梭)其實媞説文曰莎鎬侯本艸一名
水香稜葉如三稜根名香附子三稜即上林賦蔣芧青
薠之芧也香附苗似細蘭艸青薠似莎而大相如用薛
顧野王曰莎也江表𫝊曰魏文帝遣使于吳求雀頭香
東壁謂即香附子智以淮南隴西皆産莎艸魏何求于
吳邪本艸又以夫須為香附此因郭注夫須為莎耳爾
雅既云薃侯莎又曰臺夫須必二種矣薃是薠薛臺可
為笠夫所須也纂文云臺即山莎名蓑衣艸謂垂石上
如蓑非謂作襏襫也鄭氏因臺笠而曰臺皮為笠則莎
豈可作笠韋昭曰芧蒲䔲苙也茅或作萌言荀籜也今
笠亦用箬葉説文所謂箁箬也夾漈以臺夫須即雲臺
菜鄺氏曰臺夫須是猴薑根上有籜如枯葉可作笠姑
存其説
昌羊謂之䒢一曰堯韭　淮南曰昌羊云蚤蝨而耒蛉
竆即昌蒲也吕覽菖蒲名堯韭筆乗引唐詩澗有堯時
韭山餘禹日糧以為工智按説文䒢(音/昂)昌蒲也䓉䒢䓉
也蓀香艸也不言昌蒲本艸止載蓀為菖蒲而未載䒢
名趙宧光以䓉為㭨子非矣
海藤花曰藤黄　郭文恭廣志曰蕊散落石上收之曰
沙黄就樹采之謂之臈艸酸澁有毒主蚛牙蛀齒㸃之
便落今所呼銅黄謬矣銅藤語訛也按此與石淚采之
無異畫家丹竈家用之或指用蛇黄誤矣今畫家用者
乃煎成之物洪洲載暹羅貢藤竭藤黄
芪母即􁁊母今之知母也　説文有芪芪母又有􁁊艸
名玉篇􁁊母即知母藥艸也明是一字而徐氏别之
郭邢以蕐白者曰葍赤者曰□茅博雅以為烏麮葍戴
侗以葍之蔓即木通　詩曰言采其葍(福迫/二音)爾雅曰葍
富又曰葍蔓茅毛氏曰惡菜也鄭曰商陸也恐非陸璣
曰幽州謂之燕䔰其根白燒啖之可禦飢風土記曰葍
蔓生被樹而外實狀如牛角一枝數枚合溪曰其蔓即
木通此正名通艸而俗所謂妝花之通艸乃通脱木也
活莌宼脱即通脱木也　爾雅曰離南活莌又曰倚商
活脱山海經名宼脱升山多宼脱郭璞云髙丈許莖中
有瓤正白零陵植而日灌之以為樹漁仲曰可作首飾
俗呼通艸則自宋時己誤呼通脱木為通艸矣
薯蕷山藥與藷也藢紫鸇芋也　蕷通作預生苗蔓延
秋生實如鈴又名山藥一名修脆南中有一種根細如
指其皮紫者性冷名藷藷音殊味太甜山海經曰景山
北望小澤其艸多藷藇即薯蕷也類篇曰藷薯蕷也葢
亦以藷與山藥為一物薯􁘀音相通葢薯為紫蕷為白
二物也益部方物記有紫鸇芋字書曰藢音止紫芋也
零餘子薯蕷藤上之果也避唐代宗改為薯藥宋避英
宗名改為山藥芋别名蹲鴟一作踆鵄大者曰芋魁見
漢謡亦作芋渠馬融頌芝荋芋渠注芋魁也葢渠魁相
通
杜若即髙良薑　補筆談曰杜若即今之髙良姜後人
不識又别出髙良薑條髙良薑花或穗芳蕐可愛土人
用鹽梅汁淹以為葅南人亦謂山姜花又曰荳蔲花本
艸圖經云杜若苗似山姜花黄赤子赤色大如棘子中
似荳蔲出峽山嶺南北正是髙良姜其子乃紅蔲也南
楚見人采髙良姜乃似巴茒或髙州有此種今䖍州以
青皮樹為杜若葉冬不凋樹皮燒之香
薄荷或作□􁁜􁁊荷茇葀菝􁁜菝葀茇䒷畨荷　陳士
良食性本艸作菝□揚雄甘泉賦攢并閭與茇葀吕忱
字林引作茇䒷孫思邈千金方作番荷參同契注作􁁊
□梅氏作􁁊􁁜陳嘉謨作蔢荷皆一物也蘇州者佳可
作茶飲俗呼新羅薄荷天寳單方所云連錢艸是也别
録積雪草即府薄荷其曰龍腦薄荷者乃水蘇也陳嘉
謨蒙筌謂因蘇州府學地名智謂因㜑律龍腦之香而
名宜興取薄荷霜足稱㜑律之亞蘇頌言江南山茵蔯
又名龍腦薄荷乃石香葇也則龍腦有三説矣朱光家
以菝葀為瑞艸乃抄孫愐愐抄玉篇耳
百靈艸䕶門草也　神農本經云常山有艸名神䕶置
之門下每夜吠人贊寧曰持呪種之盜不入門曰百靈
艸王筠寓直詩云霜被守宫槐風驚䕶門草曲陽記言
恒山有神艸十九種䕶門其一也漢避文諱稱常山
纒枝牡丹乃旋葍鼓子花之千葉者也　織錦雘畫箋
欄嘗作纒枝牡丹匠皆謂之旋花舊名旋葍今作旋覆
花即爾雅之蕧盜庚也
席箕塞蘆也　庶物異名疏曰李賀塞上詩天逺席箕
愁劉㑹孟注席箕如箕踞升菴曰秦韜玉塞上曲云席
箕風𦂳馬□豪此豈箕踞義乎終不知何物李大泌曰
席箕艸名出太平廣記□音涎鄺氏謂即籩箕艸一名
籩箕柴智按段成式續集曰席箕一名塞蘆生北邊外
地
旨苕為翹饒非陵苕也　苕之蕐陵苕也即凌霄花好
生髙阜元恪以䑕尾為陵苕誤矣旨苕則苕饒幽州人
謂之翹饒蔓生莖如勞豆而細葉如蒺藜而青可生食
如小豆藿好生下溼馮嗣宗以陵苕斷即蔓木上之女
葳而湛若曰染皂之葝䑕尾亦有陵翹之名是三物皆
名苕
濮氏以荍蚍􁇩為紫荆花郭氏以􁁊為荆葵鄭氏誤以
為蜀葵　郭璞曰荍為荆葵菺為蜀葵漁仲總以荍菺
為蜀葵誤矣荆葵似戎葵而紫色稍小戎葵即蜀葵謝
氏曰花似五銖錢濮氏直以為紫荆花生幹上自根至
杪如蟣窠故爾雅名蚍􁇩俗曰大蟣此似有理
鬼目非一　郭璞爾雅苻註江東有鬼目艸莖似葛葉
圓而毛如耳璫赤色叢生廣志曰鬼目似梅南人以下
酒嵇含曰鬼目樹大者如木腰子小者如鴨子七月八
月熟色黄味酸以蜜煑之交趾諸郡有之吳孫皓時黄
狗家鬼目菜東觀按圖以為芝艸本艸白英子名鬼目
即排風子又羊蹄艸一名鬼目開山圖曰遼東襄平有
鬼目蛇魚守之似指芝菌類今湖南有鬼目艸人過則
粘衣江北呼為鬼指甲元美曰嘉靖間奸人王全以藥
傅巨木生芝成五色何必以鬼目為芝乎一曰鬼指甲
即爾雅之蘮拏一名竊衣者也按今艸子粘衣者亦非
一種
狗尾之莠葽非逺志之葽繞也狗尾曰莠猶狼尾曰稂
也　詩四月莠葽(音/夭)爾雅曰葽繞棘□廣雅曰棘□逺
志也苗曰小艸似麻黄亦似大青劉向説此味苦苦葽
一曰狗尾艸此相去甚逺葢莠為狗尾艸孔子惡之豈
可以莠葽而存兩可之説乎爾雅孟狼尾説文曰董蓈
或作稂如狼尾猶言狗尾也皆有實如黍號曰稂莠時
以大小遲速分耳相如賦藏莨蒹葭戴氏謂即稂又載
䕞𦿆同一條非也
莨菪一作䕞𦿆　安禄山以莨菪酒坑奚契丹一名横
唐一名行唐妖術用此迷人曰行唐酒是也倉公𫝊臣
意飲以莨𦿆
有兩夏枯艸　神農本經曰夕句曰乃東者所謂燕面
鐵色夏枯艸也其節節生穂三四月花五月枯其蕚内
有三稜子四粒者茺蔚益母艸也益母一名夏枯艸朱
震亨曰臭鬱艸即茺蔚有臭味夏枯艸不臭夏枯先枯
而無子鬱臭後枯而結子陳無功曰夏枯艸亦有細子
四粒丹溪云無子誤拾遺有鏨菜方莖對節白花此即
益母白花者爾雅曰蓷紫花者爾雅曰蕢陸璣曰蓷益
母也故曾子見之感思
青葙之扵雞冠當一類也　綱目分二條以青葙為艸
蒿為崑崙艸子亦名􁌰明非芵也青葙雞冠一物但分
家雞冠野雞冠耳如鴈来紅余亦以為春不老也楓忩
小牘曰雞冠花汴中謂之洗手花中元節兒童唱賣以
供祖先
大苦黄藥也郭璞以為甘艸吾未信也　筆談曰爾雅
云蘦大苦注甘艸也蔓延生葉似薄荷而青黄莖赤有
節節有枝相當此乃黄藥也其味極苦謂之大苦非甘
艸也甘艸一名蕗艸枝葉悉如槐髙五六尺但葉端微
尖而糙澁似有白毛實作角生如相思角熟則角折子
如小匾豆極堅開寳曰黄藥子一曰紅藥以根赤色乾
則黄耳東璧曰人以入染藍􁀙中曰易變色四川苦藥
子即黄藥子一名地不容解一切毒今説文甘艸作苷
後山談叢曰諺曰甘艸生則麥熟苦艸生則黄蒿交趾
甘草成樹東璧驚訝之此如閩越之木芙蓉數丈兩廣
之茄不枯陜邊之枸把合抱不足異也
鶴虱即豕首之實豕首豨薟一也　天蔓青訛為天名
精有玉門麥句薑劉㦎活鹿地菘蟾蜍蘭諸名即爾雅
之茢薽豕首也沈存中曰人不識天名精又妄認地菘
為火蘞本艸鶴虱出波斯者良葢如苜蓿出西域而中
國飼馬皆是特前不知用耳本艸又出鶴虱一條今按
地菘即天名精其葉皺似菘鶴虱即其實也世間有單
服火蘞法乃是服地菘耳不當服火蘞火蘞本艸名稀
小蘞即是猪膏母後人不識亦重複出之智按爾雅注
疏地菘已屬天名精何至宋時存中始辨正之蘇頌曰
南人呼其花為火杴按火杴即豨薟存中云單服火蘞
是服地菘言亦自戾今專用以去風濕成汭張詠皆表
進豨薟丸天壇賣豨薟酒服之有騐智謂爾雅豕首注
云豨豕陶貞白曰天名精即今之豨薟時珍曰豨薟對
節稜莖有斑毛地菘不對節莖圓無稜無斑毛王少夫
曰豨薟皆識之天名精無識者東璧據所見之艸耳豨
薟去風有騐古名豕首必其常用者智按古通名而實
别
􁁊耳即葈耳非薋菉葹也　舊以卷耳為蒼耳因爾雅
以為苓耳而郭璞以為葈耳亦云胡枲仲恪故引耳中
璫一名爵耳漁仲云即今卷菜如連錢者若蒼耳但堪
入藥或詩所采别是一艸如芝栢地耳之類羅願云即
檀菜實如䑕耳多刺著人衣一名葹即離騷之資菉葹
一名羊負耒智按葹乃卷斾草拔心不死者也倉頡篇
􁁊耳即葈耳説文蓩卷耳也
諸慮乃葛藟　圖經曰藟延木上葉如蒲萄而小四月
莖汁甘五月花七月實青黑微赤冬凋葉此葛藟也蘇
恭以千嵗蘽為蘡薁藤者非千嵗蘽乃萬嵗藤也蘡薁
藤乃野蒲萄别種也湛若曰諸慮即柘虆古語如此
古稱鬱金香非藥中之鬱金今之鬱金皆蕉本也　楊
孚南州異物志云鬱金出罽賓國色正黄似蓮花嫩裹
者可以香酒唐書太宗時伽毘國獻鬱金香葉似麥冬
九月花開状如芙蓉色紫碧香聞數十步而不實此與
鄭𤣥所説鬱金似蘭相合矣古文稱鬱金蘇合香左貴
嬪鬱金頌大氐皆指此東璧分兩條是矣酒和鬱鬯昔
人言大秦國所産鄭漁中言是此物大秦國三代未通
中國智謂此迂矣周公不製指南車以送外人邪安知
非外人轉貢者邪一統志栁州羅城出鬱金香正古鬱
林地也羅願爾雅翼云此根和酒令黄如金故謂之黄
流此則藥中之鬱金矣薑黄名蒁鬱金亦名蒁東璧又
曰鬱金薑黄蒁藥三物蘇恭不能别乃為一物今蓬莪
荗一作蒁似薑黄但不黄耳廣中言鬱金似紅蕉本根
即薑黄㫄附即鬱金也形似蟬肚豈亦如淮南紅蒲根
之為三稜蒲萄梗之為木通邪
杬去水艸也又為木名　爾雅曰杬魚毒郭景純曰大
木生南方皮厚汁赤堪藏卵果此説誤矣其生南方藏
卵果者自别一杬木乃左思吳都賦所云緜杬杶櫨者
耳非毒魚之杬也杬名去水又名杜杬根名蜀桑今以
芫字别
槖吾非款冬本艸以為一誤矣　傅咸款冬賦序言仲
冬之月氷凌積雪款冬獨敷蕐艷則謂紅花者俗呼蜂
斗葉其黄白花當是槖吾今本艸綱目合槖吾顆凍為
一智按急就章曰半夏皁莢艾槖吾又曰款東貝母薑
狼牙師古注曰槖吾似款冬而腹有絲生陵地蕐黄色
一名獸須款東即款冬生水中花紫赤色一名兔奚分
言二物明甚今有花粘者粘肺害人可要辯
菴䕡謂其可覆菴廬而名也　菴廬見皇甫規𫝊菴在
覃韻状類蒿治腰痛長卿賦曰奄閭軒于魏博士周元
明以蓷為菴䕡韓詩及三蒼悉云蓷為充蔚充蔚益母
艸也又䕡茹苗似大㦸而花淡黄淺紅無子根似來蔔
斷之汁出乾則凝黑又謂漆頭本艸漆頭與菴閭兩載
之軒于蕕猴薑曰石菴䕡即骨碎補
黄獨土卵也　黄山谷曰老杜詩黄獨無苗山雪盛黄
獨者芋魁小者耳江南名曰土卵兩川多食之而俗人
易曰黄精墨客揮犀冷齋夜話竝載此條按蘇恭辯赭
魁之説曰赭魁如斗蔓生葉似杜蘅陶所説乃土卵也
梁漢人食之名黄獨又名土豆土芋實非芋類須以灰
汁煑食之山谷以為芋子亦非潛谷以黄獨為山藥類
或曰麻姑僧掘食黄獨似􁘀而團大色黄白
由跋虎掌天南星也　蘇頌言之甚明由跋是新根如
半夏者大者為虎掌或言江州一種葉大如掌面青背
紫四畔有牙三四葉為一本冬青不花實此名虎掌綱
目言根如星曰南星葉如虎掌故曰虎掌此非也南星
之葉不似虎掌
七葉一枝花即蚤休也　一莖六七葉似王孫鬼臼萞
麻根如大菖蒲蒙筌詳之或曰帝休五衢亦是此類
野葛一名黄藤即鉤吻也　一名斷腸草一名火把花
言其紅也南方草木狀曰野葛一名胡蔓艸彼以毒人
不半日即死山羊食其苗即肥亦如䑕食巴豆也貞白
謂鉤吻似黄精因博物志之竝論也蘇恭謂黄精葉似
柳似竹及龍胆徐長卿紉堅鉤吻蔓生葉似柿藏器曰
鉤吻野葛也何子元曰有野葛之地必生蕹菜以蕹汁
滴野葛苗當時萎死蕹今作􁁊有水􁁊陸􁁊魏􁁚習啖
野葛以食蕹也
䕭麻即蕁麻　圖經有蕁麻一作毛䕭音爓李時珍曰
蕁字本作䕭杜子美有除䕭艸詩智按張子賢墨莊漫
録曰川陜間有一種惡艸土人呼為䕭麻音瓚其枝葉
拂人肌肉即成瘡疱劉袤延仲至蜀嘗見之今考葉有
毛芒觸人如蠆以人溺洗之可解也或又作䕭乃䕭之
訛以爓音瓚其土音耳宋子京益部方物記有燖麻贊
芝曰苬者秀之轉也紫脱紫芝也　五芝皆可輕身延
秊何名為苬郭云一嵗三華故九歌曰采三秀兮于山
間三秀芝也秀轉而為苬耳禮斗威儀曰君乗木而王
政太平蔓竹紫脱為之長生齊民要術曰紫脱北方物
孫氏瑞應圖曰紫達王融曲水序紫脱華朱英秀文選
注瑞草也宋人進芝賀表用之
拒霜即木芙蓉斷腸艸亦名芙蓉花　古稱芙渠為芙
蓉今岸生秋開者名木芙蓉函史云木芙蓉名拒霜花
(菊亦名/拒霜)一日三換色曰三醉刈之明秊長輒七八尺智
見閩廣皆成大樹有大紅者西湖張幼青快雪堂前已
髙二三丈矣葉最療瘡時珍以為杹相如賦作蕐此誤
矣賦用蕐楓枰櫨皆指大木而内地芙蓉皆艸本冬凋
者杹盖指樺也唐詩紀事冷齋夜話皆云太白詩昔作
芙蓉花今為斷腸艸陶𢎞景仙方注斷腸艸不可食其
花名芙蓉花乃知詩人無一字閒話愚者曰太白寃哉
艸不妨同名詩人何心作注解邪
萱有三種　丹棘忘憂即詩諼艸因作萱風土記佩之
生男故曰宜男鹿别良艸而食之故曰鹿蔥丹家謂鹿
劒吳普謂伎女花晏元獻公謂鹿葱花中有鹿斑文與
萱異開花亦不並時一種小而純黄曰金萱甚可食智
以皆鹿葱因詩之諼而名萱一物有赤黄斑三種
濼貫衆即鳳尾艸　郭注濼貫衆引廣雅貫節一名貫
渠冬不死疏曰一名百頭虎卷篇附伯萍藥藻老鴟頭
鄭樵曰濼即鳳尾艸時珍曰一名黑狗脊按黑脊即猪
脊一名鳳尾葉似鳳尾竹幹如大猪鬉可治遺精者也
貫衆似蕨葉開張近小茅薑亦名鳳尾又金星艸一名
鳳尾
白幷㜑婦即百部也　别録曰白幷一名王富主治與
百部同推此即百部之轉聲日蕐子曰㜑婦艸亦百部
之轉其曰似小竹葉似天門冬古人不善狀物如鉤吻
實蔓生似柿葉而乃云似黄精此類不少
　
　通雅卷四十一
欽定四庫全書
　通雅卷四十二　　　　　明　方以智　撰
　　植物(草/)
射干烏􁁊蓋二種也　烏扇烏吹烏蒲鳯翼鬼扇扁竹
仙人掌紫金牛野萱花草薑黄薳時珍收為一物土宿
曰射干即今扁筑也智按扁竹乃紫胡蝶苗似鹿蔥而
闊四月花六出紫碧色結房如拇指陳蔵器引人所種
鳯翼而實之日華曰根如良薑蘇頌曰葉類蠻薑狹長
張疎如翅則似碎骨補此或如荀子阮公所云好生髙
崖巳與紫胡蝶草别矣當以鳶尾烏翣鬼扇為一物扁
竹野萱花為一物俱曰射干偶同名耳
鬼肉即蒟蒻也　英霍山中所食之鬼肉乃鬼芋也宋
開寶號為蒟蒻根如天南星葉如由跋但多班㸃升菴
潛谷以此為蒟醤大誤矣灰汁同煑方成積粉以辛芼
之霍山人言其性善走種者石壓之苗抂園内根常抂
園外食之瓨盛灰水手磨右旋不得作聲恐手麻也其
梗如花蛇徽寧山中人至今呼蒟蒻别名蒻頭
雀芋大奚毒也　今兩廣最多苗大于芋根大如椀至
毒段成式云雀芋置乾地反濕濕地反乾飛鳥觸之墮
造酒家以此汁封甕頭曰奚頭成式又言建寧郡烏勾
山有牧靡草鳥誤食烏喙毒必急食此草以解之此不
知何藥也按雀芋之類正與鬼臼獨腳蓮西畨蓮相似
葉更大耳鬼臼亦有毒山谷所云唐婆鏡宋祁所云羞
天花東坡所云璚田草漁仲所云八角盤也隔河仙可
變金即觀音蓮一名海芋羞天草綱目未敢決耳海芋
雀芋鬼芋鬼臼蚤休蓋一類也
菅芒也説文謂菅即茅非矣苞藨蒯屬也皆謂其穂之
芒蒻也　菅大于茅葉似茭草花白穂斾斾然而莖圓
直宜為帚其蒻柔忍宜為屨白芒者柔忍不及黄芒八
九月花白而輕詩云漚菅(音/閒)喪服菅屨此也芒又作莣
爾雅莣杜榮郭璞曰莣似茅皮可為繩索履屩説文謂
菅即茅非也茅但可覆屋菅宜飯牛茅不可食牛菅根
赤茅根白也藨苞也蒯屬可為履者左𫝊言無棄菅蒯
蒯篆作□類篇蒯芉即菅蒯也喪服傳曰藨蒯之菲曲
禮曰苞屨不入公門此皆謂草穂之芒蒻也故覆盆之
苺亦通稱藨今之稻稈亦可作屩俱取其柔忍耳苞蒯
竟為此類之總稱異物志香菅則又一種伯厚詩異考
則並以秉蕑為菅蓋古聲借耳升菴菅蔽又作菅蕢菅
􁁜葌茢
荑茅揠也　茅之初生曰荑今人食之謂之茅揠凡初
生皆稱之易枯楊生梯康成注作荑蓋荑梯字通爾雅
翼梯有尖而細孟子不如荑稗莊子抂苐稗説文本作
蕛集韵或作穉䄺又作□一也大鮎本作鮷故子路稱
鯷説文作鮧可知古人从弟从夷之通
包茅菁茅　書曰包匭菁茅鄭𤣥曰菁茅有毛刺者括
地志辰州瀘溪有包茅山􁁚陽記山出包茅有刺而三
脊今訛為巴茅兩廣湖南皆生之有刺其生江右江東
者小而無刺但葉邊毛能割手耳又有仙茅其根大補
澤葵莓苔也卷栢陸苔也即長生不死草　蕪城賦澤
葵依井苔原作菭有臺遲二音總名莓苔今附土如小
松葉者澤葵類也其稍大者名長松入酒補人智又見
湖南有一種小草似松土人云置卧處則生離卷栢一
名豹芝乾之可收以水浸之即青翹滋茂故名不死草
廣中有不死草則挂蘭也又有石栢石松即所稱千秊
栢萬秊松也生石上長四五寸紫花
芝栭菌蕈也　抂地曰芝抂木而栭香者曰香蕈爾雅
中馗菌郭璞曰江東名土菌曰馗厨孫炎曰地蕈亦曰
地雞獐頭蕈出閩粤北方有蘑菰芉肚天花猴頭曰肉
蕈韓退之言樹雞成式言猢猻眼即猴頭鍾山孝陵有
松蛾雲南有雞堫或曰菌或曰蕈皆髙腳繖頭也邊上
有榆肉為最榆之癭也􁁊地耳也桑耳曰桑黄桑臣槐
耳曰赤雞說文䓴(而兗/切)木耳也一曰萮茈内則芝栭徐
作芝檽㙡當作葼宋陳仁玉作菌譜平西有㫁椿榆構
斧其皮久雨爛之以米潘沃之雷則出蕈矣不雷則大
斧擊之而蕈亦出
海藻曰海蘿一曰落首　鄧氏曰如蓬蒿者曰聚藻時
珍以爾雅之􁁊為海藻音覃舊以□為莐藩為蝭母即
知母也南越志有品藻苔如品也
生水者陟釐生陸者鬼麗　生于水者青緑如髮海濵
之人多取裛而食之爾雅組似組綸似綸東海有之海
粉是也本草亦不能辯只附昆布海藻之條晉帝賜張
華側理紙千張王子秊云即陟釐也一名水綿顧野王
起兵討侯景引兵來軍士無膎御甘露厨有乾苔分給
之注苔生于海其形似髮則海粉紫菜類也藫石衣一
名石髮即今石耳也張乗言髮生水底每月七八日可
採遲則爛蓋隨月盛衰者生水者曰陟釐生陸者曰烏
韭一名鬼□□即麗以篆作楷故竒耳元美曰生海中
者曰紫䓴生土牆上曰石馬騣生屋上曰屋游生屋隂
曰垣衣總曰垣嬴曰昔邪草筆談曰崔融為瓦松賦不
知為木與草段成式咲之梁簡文詩依簷映昔邪成式
以昔邪為瓦松殊不知昔邪乃是垣衣瓦松自名昨葉
何草成式亦自不識元美以昔邪為總名諸君正不必
紛紛也陳無功曰瓦遊一名博衣晉唐襃入林慮食石
蕋亦屋遊之類蓋石上之苔也一名蒙頂茶一名石芥
新刻唐詩紀事載崔融瓦松賦慙魏宫之烏悲注云未
詳智按乃烏韭之訛又别録麥冬一名烏韭
海藴紫菜也海帶昆布之類也　綸似綸組似組正謂
海之二藻東璧曰昆布為綸布之轉以綸音闗也石尊
即紫菜之帶緑色者龍鬚菜其細者大葉冬紫菜烘乾
下茶最佳
石花鹿角雞脚一物也　東璧分之其實一也石花有
紅白二色鹿角紫黄色稍粗似雞爪曰雞脚故鄧潛谷
止載為一郭璞海賦所謂玉珧海月土肉石花是也一
曰璚枝
瓊花玉蕊山礬梔子升菴一之明瑞四之以山礬為七
里香則沈括所謂芸也曽慥以瑒名鄭花周必大言􁩌
訛為瑒故戴侗以山礬為㮳　筆叢曰用修孟浪合此
四種自洪容齋王勉夫俱失之惟葛立方韵語陽秋辯
析而麟折衷之瓊花者揚州后土觀中物世無别種者
也玉蕋者長安唐昌觀中物仙女折花赴玉峰之期者
也山礬者瑒花春開而魯直易名山礬者也梔子者夏
開六出薝蔔也四者懸若天壤梔子染黄以子而山礬
染黄以葉二物迥殊玉蕋僅見唐昌及禁苑而瑒花紛
布野中易辯也智按周文益公有玉蕋辯證一冊慶元
二秊作元瑞取此耳自二宋以瓊花為玉蕋劉原父和
之晏元獻蘇文忠承之然失之未逺也洪景盧曽端伯
蔡寛夫傅子容以山礬為玉蕋則失之頓逺然本之唐
人偽帖也用脩直以山礬為梔子謬矣智按七修類稿
以梔子即玉蕋改為山礬升菴採仁寶之説也瓊花大
而瓣厚色淡黄蕋與花平不結子聚八仙花小而瓣薄
色㣲青葉有芒而結子判矣山礬俗名椗花木髙數尺
凌冬不凋花白未開時似木犀開時香穠號七里香有
千葉者元瑞又言瓊花植于唐榮于宋再榮于宋末一
揭于金再枯于元世無復種者智謂無種則已有種則
生生不已瓊玉皆稱詞相似則互稱之有一種小異移
地則變者無乃唐昌觀之玉蕋抂揚州為瓊花邪余見
勛戚園植瓊枝亦呼瓊花似郁李三月開紅白二色豈
可謂此即揚州之瓊花豈可謂此㫁不可名瓊花乎説
文曰芸似苜蓿杜陽編言芸出于闐國元載造芸輝堂
是也夢溪曰辟蠧用芸今七里香葉類豌豆叢生秋間
㣲白如粉汚辟蠧殊驗南人採置席下能去蚤虱王氏
談録曰文丞相秦亭分遺種之家庭如苜蓿尤香此乃
牛芸爾雅所謂權黄華者東璧曰山礬有七里椗柘(音/鄭)
㻛春桂諸名春桂曽慥説也周必大曰柘音南史之􁩌
故荆俗訛為鄭礬鄭又訛為㻛也合溪以􁩌即㮳又作
􁀙五倍子名㮳與山礬殊矣山谷曰江南野中椗花極
多野人采葉燒灰以染紫為黝不借礬成予因易其名
為山礬按外國之芸為木汁中國楓汁似之亦名芸香
辟蠧之芸則七里香也兩廣有九里香髙丈而花白甚
香五六月開謝靈運以梔子大者曰林蘭劉禹錫咏為
越桃按周吉甫金陵瑣事曰人以梔子為薝蔔非也鳯
臺門外白雲寺近牛首太監鄭强塟地傍有薝蔔一叢
乃三寶太監西洋取來者花瓣似蓮而稍瘦外紫内淡
黄色嗅之辛辣觸鼻㣲有清香正佛經所云也此花今
不聞毋亦后土觀之瓊花絶種乎佛書贍博一作瞻匐
黄色香花也訛作薝匐
古言芍藥即兼牡丹漢稱木芍藥此其證也　廣雅以
芍藥為攣夷不知何據山海經條谷之章多芍藥洞庭
之山多芍藥不知是本草所謂白木餘容否古琴疏帝
相元秊條谷貢桐芍藥帝命羿植桐于雲和命武羅伯
植芍藥于後苑王立之詩話載楊子華北齊人有畫牡
丹白樂天詩歸到江南無此花又唐人詩國色朝酣酒
天香夜染衣文忠公花品序何得謂無人形篇什邪呉
曽按古今注有草芍藥木芍藥安期生服鍊法有金芍
藥木芍藥木即牡丹温庭筠詩山寺明媚木芍藥智按
王砯所引吕覽月令雷乃發聲下有芍藥榮田鼠化為
􁁊下有牡丹華則周末已名牡丹矣歐陽既譜牡丹後
有李述著慶厯花品凡四十三品宋又有丘寺丞濬作
牡丹志以姚黄為正魏紅為妃黄朝英言芍藥破血為
贈女握椒養陽為女贈何必如此解髙似孫謂詩指木
芍藥丹皮女藥此亦一説韓詩曰離草也言將離贈此
草也馮嗣宗引古今注謂芍藥可離唐本草則云可離
江籬也子虛賦作勺藥韓退之郾城聨句用勺藥注文
選四見皆音酌畧智按文選注言勺藥之和乃魚肉等
物為醢故音酌畧豈可咏花而讀酌畧乎
華苹並頭蓮也　援神契王者徳至地則華苹感注云
並頭蓮韓詩秉蕳注蕳蓮也今人注蕳為蘭蘭連音近
誤也荷一作茄鐃歌食茄下西京賦注茄藕莖也古今
注荷一名水芝衍義曰千葉者不實今禁中有碧蓮埤
雅曰的中青為薏皆倒生兩牙一成芰荷一蕅荷也又
生一牙為華按蕅即藕芰是菱此因舊楚詞注而附㑹
也段成式曰蓮子曰湖目問竒廣芙蕖古作扶渠詩疏
一作夫渠蓮花三出一層凡六層千葉者重臺
薢茩草決明也王逸許慎以為芰蔆非矣　嬾真子曰
士人簡尺以解茩易邂逅非也離騷芰荷王逸注芰蔆
也秦人作薢茩音皆茍僕仕闗陜不聞此呼後讀爾雅
薢茩芵光注芵明也或云蔆闗西謂薢茩僕謂芵光今
草芵明初可為茹子治目疾其以解去垢穢名乎又爾
雅蔆厥􁀙注水中蔆芰則蔆自不亂薢茩也然則古誤
乎曰古者信傳信疑傳疑郭璞引騷承王逸之疑耳按
爾雅薢茩芵光郭注曰草決明也何待嬾真子辯邪今
有馬蹄決明青葙子亦名草決明一種類茳芒子秌開
澹黄花結角如豇豆長中有子此馬蹄也一種茳芒決
明救荒本草所言小扁豆也稍小不晝開夜合皆入麯
曰獨占豇升菴以芰為芡謬矣黄茋亦名芰草將曰菱
芰邪解后通邂逅用茩則誤
萍蘋􁃇荇一類也靡蘋田字草也　天問靡蘋九衢言
枝葉分為衢道也鄧潛谷謂其有根而大蓋有二種生
湖中大田中者小所謂青蘋也水中破銅錢曰白蘋爾
雅萍䓑其大者蘋郭璞曰江東曰薸説文曰薲大䓑䖂
鳬葵蘇恭言萍三種中荇大蘋此據爾雅本文東璧何
得非之而専以破銅錢為蘋也殆據呉普本草水亷乎
破銅錢名四葉菜又呼十字草湖塘田中皆生之能醫
雞矇眼拾遺陳蔵器謂之芣菜正是升菴巵言謂之田
字草又謂四葉菜為莕莕即荇也謂莕類耳倘所謂藻
乎古人字嘗通用東璧以葉徑一二寸有一缺而圓如
馬蹄者蓴也似􁃇而稍尖長者莕也花黄白葉徑四五
寸如小荷而結實如小角黍萍蓬草也即楚王䓑實此
不必然萍結實者名水粟水㮚荇菜韓詩作莕即鳬葵
接余苻也江東謂之金蓮子今江北冬莤其根楚辭謂
之屏風云紫莖屏風之緑波是矣蓴一名茆賈思勰以
為蒓顔之推曰蔡朗父名純改為露葵或曰錦帶一呼
馬蹄草陸廣㣲曰靈巖池有蒓即􁃇長者絲蓴老曰葵
蓴甚滑美入口即化無功引􁈽蹗草干寶謂即􁃇菜一
名水炙鹿食之苹則蒿也􁃇茆音卯女萎一名茆是􁊹
音柳韻㑹不知反以毛晃為誤
少辛細辛也細辛與馬蹄香鬼督郵徐長卿白薇白前
皆相似　山海經曰浮戲之山多少辛管子曰五沃之
土群藥生少辛即細辛也筆談曰東南所用細辛皆杜
蘅即馬蹄香也黄白拳局而脆乾則作團細辛出華山
極細而直深紫色嚼之辛甚於椒襄漢間有一種細辛
極細而直色黄白乃是鬼督郵東璧曰似鬼督郵而色
黒者及已也葉似小桑根似細辛㣲粗長黄色辛而有
羶氣者徐長卿也葉似柳而味苦者白薇也似白薇而
白直味甘者白前也今分南北北為良
東璧謂蘧麥石竹為洛陽花近矣而非一也　説文蘧
麥徐曰今瞿麥又名句麥爾雅大菊蘧麥也若爾雅出
隧蘧蔬則菰菌矣東璧謂蘧麥名石竹子南天竹草日
華本草以為燕麥杜姥草者誤葢燕麥即雀麥雀瞿相
訛至曰石竹子即洛陽花今名洛陽錦絶不似竹有五
色其後此而開者曰翦春羅大者曰翦絨花原自不一
瞿麥則野生也石竹子是王留類南天竹是種之庭中
結子如珠秋冬紅者北人以虞美人為鸎粟母乃似之
虞美人亦有呉蜀二種碧雞雜志所言桑景舒作虞美
人曲而此草即動辯其呉音相應形容耳
屈龍即游龍所謂葒蘬也　詩傳龍頭草也淮南子曰
海閭生屈龍屈龍生容華龍鴻也屈龍即游龍爾雅所
云葒蘢古其大者蘬乃大蓼也又馬蓼曰墨記草葉中
有黒㸃者水蓼即虞蓼澤蓼青蓼人食之紫蓼赤蓼以
色名香蓼以香名
結縷胡繩也　遊獵賦云布結縷爾雅𫝊横目注一名
結縷俗曰鼓筝草師古曰結縷蔓生著地之處皆生細
根離騷索胡繩之纚纚胡繩葢結縷也
南方草木狀之邪悉茗今廣州之素馨花也　草木狀
言邪悉茗與末利皆自西國移植南海陸賈南越行紀
曰此二花獨芳與橘化為枳異矣段成式曰野悉宻出
拂林波斯花五出白色不結子與嶺南詹糖相類西域
人采花壓油智按素馨花四瓣此㣲異耳或作那悉名
所謂詹糖即旃檀之轉也五羊城外三十里有花田云
南漢劉鋹之姬曰素馨死塟於此故曰花田多生邪悉
茗即以素馨呼之其香不及茉莉之清也丹鉛録曰晉
書都人簪奈花即今茉莉也壓油取露皆用此與野薔
薇又有雪瓣花指甲花含笑花其成樹者九里香皆其
類也茉莉或作抺厲末麗抹利没利又名奈花洛陽名
園記作抹厲王十朋作抹利洪景盧作末麗佛書末利
花言柰花也柰則曰菴羅沖云蒸花露法熊三拔有鍋
竈式非壓油取
留求子使君子也　嵇君道言南海交趾出留求子如
梔子稜瓣深而兩頭尖似訶犁勒半黄已熟中肉色白
甘如棗其核大治嬰孩之疾此即使君子也可謂善狀
物矣但如榧子而甘非如棗甘也始因一使君用此救
小兒故名今汀卲皆生其云訶梨勒樹似木梡花白子
形如橄欖六路皮肉相著可作飲變白髭髮令黒出九
真
􁩍薢菝葜土茯苓一類而三物也土中塊生者多以𤓰
名􁟡􁌸𤓰蔞澤姑括樓之轉括樓又果臝之轉也　治
風濕者俗呼冷飯團故蒙筌合萆薢菝葜土茯苓為一
鄭𤣥萆挈土𤓰也則以土𤓰即萆薢月令王𤓰一作王
萯吕覽作王善生王冰引作王葥生宋本草王𤓰一作
芰葜爾雅菲息菜菲芴郭云菲土𤓰或以為黄獨葢以
土中得成塊者名𤓰古𤓰姑通聲如苽音菰以𤓰諧聲
天花粉郭陸以為王𤓰土𤓰智按即爾雅之鉤􁀙姑也
説文蔩兔𤓰箋以為天花粉音寅
薇銜本作􁁜銜　或為麋銜一名獨揺呉普一名無顛
縻銜矢醴素問所先矢醴雞矢酒也酈道元水經注云
魏興錫山多生薇銜草有風不偃無風獨搖寰宇記曰
均州天心山有草曰徽蘅其草有風不偃無風自搖徽
蘅葢銜之訛也今李克家水經注亦訛作薇蘅草
古謂之藨今謂之苺　覆盆子也曰寒苺大麥苺世呼
插田藨爾雅之茥缺盆也稍大者呼割田藨亦謂蓬藟
也此皆一枝五葉五月實熟烏赤者一枝三葉實如櫻
桃曰􁄾田藨即爾雅所謂藨麃陳蔵器所謂茅苺也一
種樹生藨爾雅曰葥山苺陳蔵器所謂懸鈎子樹苺也
就地蔓生黄花則蛇藨蠶苺爾雅所謂猋藨芀也又葎
草一名來苺草五爪龍藤一名五葉苺一名龍葛江東
呼虎葛蔓生有稜名烏蘞敷癰神效
禹餘糧有七　石中黄粉名禹餘糧又有太一禹餘糧
丹書中又云銅坑禹餘糧博物志蒒草如麥名禹餘糧
别録麥冬一名禹餘糧赤茯苓名萆禹餘糧存中曰赭
魁南人以染皮名禹餘糧綱目未考出故列之
獨揺有八　一羌活一鬼臼一鬼督郵一天麻一薇䕔
一白楊一栘楊又媚藥有無風獨揺草又抱朴子云獨
搖芝一薇蘅智攷薇蘅即糜銜白楊即栘楊除此共八
花蕋謂之蓓藟亦謂之葧　韵畧曰蓓藟如華也青箱
雜記曰刺桐花深紅色一枝數十蓓藟爾雅蕍芛注芛
音羊捶切孫愐芛音矞草木初生為䝐韻㑹作䔺苗莖
初生又為䓈皆當音蕋余邑謂之桲留或轉為叵臝北
人謂之孤􁈏音若孤都即宋景文所云胍􁔹蓋□本字
為草含□生兒麻花曰麻勃亦麻蕋也齊民要術曰麻
放勃時拔去雄者勃即桲也榠樝之小者曰榅桲亦謂
其小似花蕋耳晉童謡桑生蓓雷張有琲瓃精藴作琲
􁀙宗吾編因作藟
皇辜謂初生之葟也　淮南子醴泉生皇辜皇辜生庶
草皇辜葢言草木初生之葟而有葧也胍􁔹之音正本
此葟見爾雅
蓶扈苞也　馬融廣成頌蓶扈蘳熒郭璞注蓶與芛通
集韻作芟(音/役)蓶扈花苞也蘳黄花也智按芛筍栒箰皆
一字因芛與蓶通故又音蕋扈蘳因皇辜之聲熒芟因
榮聲
青怸謂茁也牛膝一名怸　崔希裕畧古曰怸古文悉
字鄭𤣥曰齊人謂狂生曰怸一作㤜智按㤜則公羊之
㤜也管子五位之土青怸以苔五隠之土青怸以肥淮
南所謂窮谷之汙生以青苔也字林云怸即牛膝也以
管子之語詳之自非牛膝或同名耳怸謂初生茁長也
荏即蘇也亦呼為䓊　説文荏桂蘇而毛鄭以為戎菽
則管子之胡豆非矣菽豆也荏蘇也徐曰荏白蘇桂荏
紫蘇方言闗東西謂之蘇或謂之荏周鄭間謂之公蕡
沅湘閒謂之􁁊小者謂之䖆葇郭璞曰公蕡音翡翠今
江東人呼荏為䓊長沙呼野蘇為􁁊䖆葇荲葇也按説
文引楚辭䓊蕭此其通名乎荲葇則香薷也
阿魏草木汁也　段柯古記佛菻僧彎所説波斯國樹
呼為阿虞葉似鼠耳㫁其枝汁出如脂取米豆屑合成
阿魏智又按髙昌即車師地元時號畏兀兒産阿魏有
草本者根株獨立枝葉如葢臭氣逼人生取其汁熬煎
成之此與僧彎説合但草木異耳涅槃經曰央匱蒙古
曰哈昔泥走馬射阿魏賈胡神其説而好事者筆之如
貞白信蘇合為獅屎之類
　　竹葦
員丘即路人竹由衙太極雲母濮竹沙摩皆大竹也無
節曰通竹長節曰篔簹　晉武昌戴凱之竹譜凡六十
一大者員丘帝竹即山海經衞丘俊林竹郭注舜林者
也岳山尋竹生焉䈏與由衙土人用為梁柱神異經曰
竹名太極長百丈南方以為船嵇含曰雲丘竹一節為
船出扶南即此負丘當作員丘王㑹曰路人大竹注以
潞為赤狄恐在北方無此大竹也河圖曰少室山大竹
堪為甑器廣志雲母竹最大李石言漢竹大者一節受
一斛晉常璩南中志言寧州有濮竹節相去一丈受一
斛許即李石所謂矣元劉美之云桂嶺竹之花出者曰
沙摩竹東璧曰有無節竹出溱州空心直上即通竹也
竹譜篔簹但云多植水渚智按羅浮山竹節中過丈此
東璧所稱篔簹也其曰龍公竹葉若芭蕉其龍鍾大竹
之説乎兩廣今多刺竹竹生卷曲煩猥竹譜名為笆竹
李石名為攡竹可作籬笆也嵇云九真交趾出石林竹
可切象皮又出簟竹大秦出􁉨簩以鎊犀象利于鐵東
璧謂澁者以錯甲謂之􁉨簩簟竹凱之作單今梧州有
單竹泥竹之稱單竹可為篾慈孝竹則叢竹四時筍江
南竹則葉肥幹薄不可為篾箬葉大可裹粽夾蓬者也
竹小者曰鳯尾竹瀟湘竹草木狀言越王竹髙尺餘東
璧言辰州龍絲竹細僅如絲髙不盈尺今廬山有千里
竹髙亦數寸而葉不甚小又一種也鄧潛谷載觀音竹
種之于盆可玩廣志有觀音竹瓔珞竹析尾竹方竹出
君山閩浙詹同以方竹獻取其四稜廉隅益部方物記
賛方竹中實但小耳此未見北户録澄州之大方竹也
紫竹斑竹皆有大者又有極小如瀟湘竹者廣西仙迴
湥山有之條竹實心䇢竹刺竹及䈥竹皆實心瑶星曰
□□暘谷漫録載安福西鄉周俊叔者嘗得十二時竹
一根植于家十秊餘笋而竹者纔得三枝繞節凸生十
二字㸃畫可數智以此近妖異如柳葉䖝文耳如顧遯
園所記華嚴寺佛面竹作筒即人面竹之大者僧侈其
名遂信之邪襍俎言䈄墮如綉畫百葉為一枝五色線
引梁簡文修竹賦有玉潤桃枝魚腸金母之名此不足
異也魚腸筋竹金母謂黄淡竹也
筍亦曰箘箭□苛禹貢之篠爾雅禮器之箭竹也　吕
覽越駱之箘注竹筍也考工疏箘竹聆風或竹䇹箆箭
竹也湛若曰俗謂之䈛苛䈛苦怪反智按冬獻筍即冬
筍也箭竹叢生小而疎節節或長二尺山澗旁生南方
作矢白下取為箸譜曰􁁊亦箘徒謂之䈛竹可蓬可矢
荆州貢箘簵楛皆可為矢陸璣曰楛似荆赤莖似蓍上
黨人為牛筥智按楛木為矢非箭竹也箘簵堅竹篠箭
竹簜大竹
桃枝非一種　范成大言桃枝似小稯劉美之亦曰椶
竹皮葉皆似椶亦謂之桃竹則與爾雅桃枝四寸有節
者又殊今南都扇肆中假充椶竹者名桃絲竹或即桃
竹賛寧筍譜有三棱竹筍狀若椶闊莖柄有三脊東坡
曰子厚詩桃笙葵扇安可常偶閱方言簟謂之笙乃悟
桃笙以桃竹為簟也梁簡文曰五離九折出桃枝之翠
笋桃竹出巴渝閒杜子美有桃竹杖引智考桃竹觔竹
蔓竹之類也最細然大于篠箭肇慶志有桃竹東璧曰
滑者為席曰桃枝凱之曰方志賦桃枝皮赤編之滑勁
顧命篇所謂篾席也郭璞注爾雅加竹字人言桃竹短
節余見節長踰尺豫章有之山海經木有桃枝又廣志
桃枝出朱提郡曹爽所用者也則草族木類自别有桃
枝耳智見今有夾竹桃枝葉如竹而花如桃花太平廣
記俱那衞葉如竹三莖一層莖端分條如頳桐花小類
木檞出桂州羅浮山記云那衛外國樹英花紅粉此亦
夾竹桃之類也山海經有桃枝鈎端箭䉋郭注曰鈎端
桃枝類漢中出䉋竹厚裡而長節東璧且以鳯仙為夾
竹桃
扶竹即卭竹　山海經龜山多扶竹郭注卭竹也名扶
老竹陶潛䇿扶老又見蔡順𫝊注
今所謂桂竹古之筀竹也　旴江曰筀竹可絲以制器
又可刺船江楚常用之本草以為桂竹譜之桂竹云二
尺圍而皮赤潮州出赤竹是也山海經曰靈原桂竹傷
人則死是桂竹又有二種矣
矛竹非苗竹也鄧潛谷以為貓竹　竹譜有矛竹劉淵
林云外國有以史葉竹為矛余所聞是䈥竹智按即廣
之利竹實中堅韌者也綱目以為矛竹又載苗竹云一
節尺餘出呉楚潛谷曰筍如貓頭故名劉美之載貓兒
竹筍重十餘斤又載毛竹出武夷此竹江楚賴之凡事
可用嫩者造紙譜無此名倘即所謂蕩竹葢竹乎貓竹
不生于北方北方竹皆筀也朱子改王芻箓竹為今竹
鄧潛谷是之然北方大都竹少水經注美溝水東南注
淇水博物志謂之奥水流入于淇漢武塞決河用淇園
之竹寇恂守河内伐竹淇川治矢今無復此物惟王芻
萹草矣
澁勒竻竹也　無功言庾新野詩防露動林於見竹譜
智按今譜作箊字王洙筆録有書箖箊亭額東坡詩倦
㸔澁勒暗蠻村澁勒嶺南竹也草木子竹葉一名斤斤
輟耕録竹瀝名火泉智按肇慶府志有竻竹即李石所
言之攡竹也有刺而堅村村以為籓落土人呼為勒竹
或云棘勒東坡所謂澁勒應是海南一帶鄉語耳本草
綱目有􁁊竹今韻書無􁁊者孫愐收竻字音勒以為竹
根綱目之􁁊正竻字之訛升菴以􁉨簩即澁勒
笋一作箰蓶筍許慎訓為竹胎一曰龍孫馬援以禹貢
之包即筍也　宋人小説曰老杜詩曰竹根稚子無人
見沙上鳬雛並毋眠唐人食筍詩曰稚子脱錦䙀駢頭
玉香滑因竹孫名稚子也賛寧曰竹根大鼠名竹豚亦
名稚子按是玉篇䶉也莊子羊奚比乎不箰即筍字又
作蓶栒簨爾雅筍竹萌以旬而成竹也周宻以竹萌出
周禮注何不直引爾雅程泰之言老杜稚子為雉雛唐
人食筍詩未可據也筍譜曰馬援見冬苞筍上言禹貢
厥包橘柚之包即此冬苞筍貓竹筍也廣志魏漢中守
王圖毎冬獻筍越中糞地㫁竹種根土坼十字即鍬其
筍拭而蒸之焙之玅甚天目青筍廬山拳筍皆小竹也
南岳擣為筍膏閩筍如木下矣
似竹之小草有十　一種曰緑即説文之䓞漢書盭綬
晉灼注云盭草出瑯琊似艾可染是也北人呼緑為戾
古者貢草入染人故謂之王芻而進忠者謂之藎故又
名藎草孫炎曰菉即菉蓐草今呼鴟腳莎引注菉竹猗
猗智按菉蓐草即萹竹而東璧猶引菉竹菉蓐鴟腳莎
仍為所牽矣鴟腳莎即鴨跖草一種曰萹竹一作蓄筑
節間有粉郭璞云似小藜赤莖節則又似萹竹注王芻
矣紫蝴蝶名萹竹實似萱不似竹時珍以為射干一種
曰淡竹葉根名碎骨子根數十□結子似麥冬但堅硬
耳今采作酒麯一種曰鴨跖草即藍胭脂草也杭州以
綿染其花作胭脂為夜色一名竹雞草耳環草藍姑草
碧蟬花亦曰淡竹葉永嘉記青田縣以産草似箬呼為
竹青而縣名青田一種曰水竹葉生水中葉如竹而短
小可生食能去蟣虱與虱建草牛扁特同功一種曰竹
莢菜好生土牆頭及園傍節疎而弱不直起葉如竹人
采為茹一種曰木萹筑方家用之即説文所謂􁈏也一
種曰緑竹草詩注作王芻萹竹二草陸璣以緑竹為一
草名馮嗣宗曰即今木賊草一種曰千里竹髙七八寸
葉似竹而幹似蘆根實草也廬山有之可以降火一種
曰錦竹杜詩有錦竹兩三叢或疑竹紀之蒸竹䈄墮竹
其皮類繡升菴閱梅宛陵集錦竹詩自注此草似竹而
斑又二種名似竹而不甚似竹者曰芩陸元恪疏曰芩
莖如釵股葉如竹蔓生澤中牛馬喜食之今圖經黄芩
莖如箸葉従地四面作叢生不知是陸疏所言者否又
瞿麥名石竹子乃洛陽錦之一種至名竹而全不似竹
者黄精曰菟竹鹿竹萎蕤曰玉竹
菼薍萑荻蒹一也葭蘆葦一也　爾雅蒹薕葭蘆葦醜
方蕭荻騅薍説文蒹萑未秀者葭葦未秀者葦大葭也
菼萑之初生薍􁓭也孫炎郭璞以蘆薍為二李巡樊光
以蘆薍為一夏小正注埤雅皆紛紛矣按詩毳衣如菼
八月萑葦注疏初生為菼(音毯一/作􁓭)長為薍(盧玩/切)成為萑
(胡官/切)戴氏曰菼薍萑荻蒹(音/兼)一物五名今人特謂之荻
(一作藡/□蔐)莖短小而實其末曲如鉤類馬鞭節其葉陿長
而色重于蘆有白脊其花先紫脆後白如散絲今人以
為簾箔淮南子曰荻苖類絮是也葦于虺切蘆陵如切
葭閒加切孔氏曰初生為葭(音/加)長為蘆(音/盧)成為葦(音偉/謝嶠)
(讀爾雅/平聲)葭蘆葦一物三名今人特謂之蘆蘆幹大而虛
中其末直其葉闊大而色淺其花褐色穂生如狐尾今
人以覆屋織璧編䕠作筆管箱筥絞繩皆蘆也葭中白
皮曰莩漢書曰非有葭莩之親是也詩曰八月萑葦曰
葭菼揭揭曰蒹葭蒼蒼今人言蘆荻皆對舉之詞也按
葦籥葭管皆以蘆為之升菴引凡將篇蘆蔏即荻嗣宗
説與戴同而葭又名華菼又名鵻蒹一名薕江東謂之
鳥蓲本草綱目仍混孔平仲談苑曰江東蘆賤而荻貴
退灘之地先一秊所生者蘆也明秊所生者荻也唐韻
曰蕟蘆也一作䕠抂隊韻方言注江東稱蘧篨為䕠自
六朝已有此語従草従廢名見劉敞𫝊陸公㴱曰鄉人
謂織席時蘆毎飛起故飛聲轉而為廢亦方言也
　
　
　
　
　
　
　
　
　
　
　通雅卷四十二
欽定四庫全書
　通雅卷四十三　　　　明　方以智　撰
　　植物(木/)
栝結子松也樅鳯尾松也檜椈皆柏也檆葉如鎞鍼而
羅漢松似之皆理直後凋者也　爾雅曰柏葉松身曰
檜松葉柏身曰樅孔安國謂柏葉松身為栝孔穎達謂
詩書之檜栝為一物説文曰柏鞠也其兼柏葉者謂之
二色檜栝生北方實似小栗書曰杶幹栝柏杶亦作槏
小顔曰似樗而實尸子曰松柏之鼠不知堂宻之有美
樅記曰鬯曰以掬鄭氏曰柏也此即許氏所謂鞠今世
有羅漢松瓔珞松剔牙松金松小松瓔珞柏扁柏栁柏
血柏圓柏圓柏即刺柏所謂檜也定以結子曰栝子松
宋子京有峨眉竹松賛言幹是柏而籜似竹恭曰今樅
不知何木智按鳯尾松葉細叢鬛非鍼而幹皮如柏其
樅乎去皮用其木葢杉類也陳後山曰柏葉松身所謂
絲杉智按瓔珞柏是也廬山大林寺前寶樹十餘圍正
鳯尾松又有丹桎木柵木皆杉類松葉謂之鬛鍼檜柏
有刺杉如鎞鍼木其理皆直汁厚凌冬松根遇石則盤
頂柏杉必不曲矣爾雅柀煔煔一作檆(音/衫)漢安永初五
秊春合浦杉葉飛入洛陽以為瑞嵇含言披杉通志言
西域傳奄蘇國檉松南都賦注李善曰檉松似松而香
又引山海經注㮨似柏有刺潛谷以柀似杉為榧别録
作棑神農本經有柀子今江楚兩廣呼松為叢木江北
呼杉為紗木或曰㯳木或曰刺斗指其葉也
五粒當為五鬛　蕭炳言五粒一叢五葉如釵即新羅
海松子如小栗三角其仁香美按粒是鬛誤或有兩鬛
七鬛者李賀有五粒小松歌成式曰李衞公言二鬛松
與孔雀松别
松􁥄火燒松枝取液也　大觀本艸作㶆綱目作􁥄(音/詣)
玉篇曰檞松樠也樠液樠也皮上緑衣名艾蒳與㯽榔
艾蒳皆可合香邵文伯所鈔宋五色線引為松雔艾納
則又因㶆而轉為雔耳雔音讎
榕當别出狀木始于嵇含分字始于戴侗　説文以□
為古松字六書故以古松字為□而榕為南方之榕榕
實南方巨木嵇含已詳載矣柳宗元詩榕葉滿庭鸎亂
啼後山談叢言蔡州壺公觀有大木四垂傍出人莫能
知張戣閩人嘗至蔡為余言乃榕木此木無用惟枝上
垂根㬥之可作火繩以發炮又可染黒賛寧志所云倒
生木不死樹横枝生根下地如柱即榕無疑
楸梓萩椅槄楰榎一類　爾雅曰槐小葉曰榎(音/賈)大而
皵(音/鵲)楸小而皵榎又曰椅(音/猗)梓槄(音/叨)山榎榎一作檟而
檟為苦荼郭曰槐當作楸樊光曰大而皵者老而皮粗
皵也陸璣曰楸之疏理白色而生子者為梓梓實桐皮
曰椅槄今山楸也亦如下田楸皮葉白色才理宜車版
能溼可為棺宜陽賈思勰曰白色有角曰角楸子楸黄
色無子曰柳楸暴梓角冬初種之一秊薅二秊迻之楸
無子掘根取栽樂彦以楸即梓非也按詩椅桐梓漆並
稱胡廣以椅為梧桐非也桐葉三岐實不似梓椅木皮
青與黒殊楰鼠梓其椅乎陸璣曰苦楸也今江東有虎
梓説文曰梓一作榟楸即萩周憲王曰有刺楸梗閒多
大刺楸秋垂條如線曰楸線子謙謂楸與梓異生子不
生角智謂今辯宜明古或以皵者通呼楸耳山海經之
橚即楸
榖一曰構扁榖謂之楮　其髙大皮駁實如楓實熟則
紅璣曰幽州謂構為穀桑書所云桑穀並生者也一種
皮白葉長實小似覆盆子其木不能髙大俗謂扁穀所
謂楮也楮皮宜紙穀皮粗宜為茵帳本艸極言楮實之
益東璧合之
檓藙榝欓皆椒也　秦椒似蜀椒而大初秋花秋末實
即爾雅之檓(音/毁)也蜀椒即川椒一名唐藙(或作□/音毅)漢律
㑹稽獻藙一斗陶隠居曰俗呼為蔱(即/榝)通志曰唐藙名
陸撥蜀人呼食茱萸為艾子揚雄賦木艾椒蘺升菴曰
藙即艾也益部方物記艾子實正緑蔓椒俗呼為樛似
椒欓小不香耳或曰金椒欓野椒也□子出閩中直翁
引呉越春秋越以甘蜜丸欓報呉増封之禮以證越椒
今本文為甘蜜丸欓文笥七枚狐皮五雙晉竹十庾則
直翁誤矣欓一字二用也漁仲曰欓子即食茱萸又有
崖椒四季採皮入藥陸璣又云竹葉椒成臯山中比蜀
椒毒熱可著飲食子長而不圓按此即今畨椒大如小
指頭上尖下平正赤嗣宗謂即胡椒非也續漢書天竹
出胡椒異域志入不國出胡椒段柯古云胡椒蔓生兩
兩相對畢澄茄其類也今廣舶有玉椒色白總按爾雅
檓大椒椒榝醜莍説文曰榝似茱萸郭璞曰榝似茱萸
而小實大者名檓李巡曰檓茱萸也記三牲用藙康成
曰煎茱萸也説文無椒字芘一曰芘茮木徐鍇曰豆尗
作尗則茮即今之椒也椒叢生如薔薇非木也智按今
椒皆成樹古人將以茱萸為椒也椒専達陽行下川椒
皮内白其子黒而光不光者土椒閉氣
欄棟子也　㡛氏以欄為灰欄即今之川練子也一名
金鈴子一名石茱萸獬豸食之蛟龍畏之智按古連蘭
相通連石音爛石説文瀾或作漣可證
椅桐榮桐白桐即泡桐也陸璣以椅為梧桐因陶隠居
之説也青桐即梧桐之無實者岡桐即油桐又名荏桐
葉如楓而刺者曰刺桐外國之種曰海桐小而真紅花
者曰頳桐　唐宋本艸紛無定名陶貞白云四種青桐
青而無子梧桐皮白有子爾雅櫬又名榮皆梧也白桐
即椅桐與岡桐無異但有花子岡桐無子堪作琴瑟戴
氏曰岡桐似毛桐葉細而不毛毛桐易枯岡桐能大宜
作琴瑟陸璣曰白桐宜琴圖經又曰梓實桐皮曰椅油
桐即膏桐子可壓油本艸又曰南人呼作油者曰岡桐
前既云岡桐無子何従壓油乎錢氏詩話作琴入藥惟
白桐岡桐窄油陶誤皇祐陳翥桐譜分六種花有紫白
白者理粗而體性慢葉圓大而尖長其花先葉而開紫
者理細而性𦂳不及白花者易生莊子所謂桐乳致巢
至八月復有花一種油桐一種刺桐葉如楓有刺一種
梧桐有子可噉一種身青髙三四尺便有紅花曰赬桐
李時珍止分四種亦未考也言椅桐白桐泡桐為一青
桐梧桐為一岡桐油桐為一海桐刺桐頳桐為一智按
詩稱椅桐梓漆古詩云椅桐傾髙鳯嵇叔夜琴賦曰惟
椅桐之所生古人以椅為髙大疎理之稱故曰椅梓曰
椅桐以别于本梓本桐耳古或通指今則専以青桐為
梧桐以桐譜言之則白紫花二種皆今泡桐先花後葉
爾雅謂之榮桐榮即泡也岡桐作油又有實如甖子粟
者可作油陳蔵器所云甖子桐也唐詩刺桐花下莫淹
留嶺外多生自外國來者曰海桐與刺桐相似頳桐秋
開紅花無實雲南桐子大而撱又西域鄯善出胡桐其
海桐之本名乎孟康曰似桑而多曲沫流為胡桐淚可
以汗金銀今肅州有之今白門别有海桐葉不似桐花
開與橘柚同時凌冬不凋云是鄭和西洋移種
榆類不一　陸氏言榆有十馮嗣宗曰爾雅無姑其實
夷注無姑姑榆也葉圓厚剥取皮合漬之味辛香所謂
蕪夷此一也樞今之刺榆即廣雅所云梗榆此二也本
草榆皮一名零榆此三也郎榆味甘有滑汁秋生莢此
四也爾雅榆曰枌郭氏曰枌榆生葉後著莢此五也廣
志有姑榆有郎榆無莢任車用賈思勰言梜榆凡榆陸
璣又言駁馬梓榆戴氏曰沙榆葉大榔似榆而稍毳其
皮下水令人睡叔夜所云也今南京止謂作什器者曰
細榆又或曰据榆其北方生莢者曰鑚天榆四民月令
曰二月榆莢成而朗榆八月有莢其殆萬畢術所云八
月榆檽令人不飢者乎大氐朗榆即榆檽即挾榆即郎
榆或抂廣南不生莢耳説文楩山枌榆也有刺實為蕪
荑蕪荑即無姑之荑然則楩即是榆因姑榆作橭榆壺
涿以橭貫象齒制水怪注橭也山榆
櫸柳即杞柳　爾雅注作柜與櫸同杜詩櫸柳枝枝弱
即把柳也杞于櫸猶丘于區也訛為鬼柳今盱泗間謂
之櫸榆而呼凍杉為柳版説文椲可屈而為杅(椲音偉/愐收紹)
(遺/)即鬼柳也潛谷杞櫸為二泥其名異耳把作切版讓
刀不爛北人屈為柳斗則楛與蒲柳枝皆可用檉楊近
水生須近赤者也元恪言檉葉似松沈炯賦檉似柏而
香則牽混絲杉矣揚者楊垂者柳觀音柳垂至地者爾
雅楊蒲柳旄澤柳檉河柳古故互稱
枸把為檵謂棘如枸莖如把也冦宗奭知别棘枸而誤
引杞柳郭璞誤以楩為杞毛萇誤以枳椇為枸説文誤
以枸木可為醤楊升菴鄧潛谷誤以蒟蒻為蒟醤故考
正之　枸杞甚甘而本經止言其苦寒圖經載分枸杞
與枸棘又溲疏條注李當之云子赤甘溲疏有刺枸杞
無刺衍義知分别枸棘為徒勞小則多刺大則少刺然
又以為孟子把柳則大謬矣何怪仙人杖白棘之見嘆
於子昻乎把大木也詩曰無折我樹把左傳曰杞梓皮
革孟子杞柳為桮棬此與杞梓並稱大木也詩北山采
把隰有杞桋此可采者枸杞也爾雅曰枸杞檵陸璣曰
名苦杞一名地骨春葉條可茹㣲苦今敝鄉曰甜甜芽
子秋熟正赤存中曰陜西極邊枸杞髙丈餘大可作柱
大即無刺郭璞以楩為杞非也櫸杞見前詩南山有枸
毛萇曰枳枸也此是椇矣曲禮椇榛木似白楊枝端生
指數寸如飴八月熟曰木蜜俗稱厲漢指説文曰枸木
也南越食蒙以蒟(音/矩)醤荅自牂牁按蒟醤蔓生葉似王
𤓰而厚大辛香實似桑椹皮黒肉白西戎亦將來交愛
多種謂苗為浮留藤取葉合㯽榔食之漢書作枸故許
慎牽引不決
蒟給即蒟醤其藤曰浮留今謂之蔞　太冲蜀都賦先
言竘蒻茱萸後又言蒟醤流味於畨禺之鄉六臣注蒟
弱為蒟醤故升菴潛谷因之而誤也劉淵注是智按常
璩巴志蔓有辛蒟蜀志言有蒟給嵇含曰蒟醤蓽菱也
生于蕃者大而紫曰蓽茇生于番禺小而青謂之蒟焉
蒟子調食故謂醤焉孟竒不知此故疑蒟為醤此因徐
廣而誤廣謂木生豈足據乎蓽茇即畢撥今為二種畢
茇艸生蒟蔓生兩廣呼留為蔞借字也雲南人食㯽榔
用蔞子廣東冬用蔞根蒟蒻則鬼芋詳前
有欒花有木欒有牡荆黄荆也欒荆紫荆也　説文曰
欒木似欄按説文無欄字白虎通曰天子樹松諸侯柏
大夫欒士槐本艸欒木似木堇而細華黄似槐而稍長
大子㱿似酸漿中有實如□豆堪為數珠存中云一種
可為念珠曰木欒葉似石南經冬不凋黄荆亦謂之土
欒本草又有欒荆補談曰艸欒欒花是也叢生可為杖
捶曰黄荆即本草牡荆唐人又補紫荆一條亦曰欒荆
非古人所謂欒荆也蔵器言紫荆夏秋子熟如小珠者
誤葉三椏比黄荆稍大圓實如樗英著樹連冬不脱園
亭上種之亦非今之紫荆花也寧浦有三荆金荆可作
枕紫荆作牀白荆作履乃天南之别種焦弱侯曰方曰
荆圓曰楚
黄斤乃食葛非衣葛也　羅願曰雞齊一名鹿藿一名
黄斤生蔓延生食甜脆亦可蒸食今之食葛非為絺綌
者也今南楚兩粤専採葛根作粉食此藤即可布粉可
作丸曰葛粉廣人以假西國米能醒酒或曰廣昌種葛
如土𤓰
栲臭椿也杻枍詣也　爾雅曰栲山樗杻檍説文曰□
(音考/即栲)山樗也陸氏曰山樗與下田樗無異葉差陿爾呉
人以其葉為茹俗無有名此為栲者栲則更有栲櫟郭
氏曰栲似樗色小白一曰桼諺曰櫄樗栲漆相似如一
樗臭椿也古人常通指之樗古音户今音丑居切與椿
同毋宜其合也臭樗有莢椿有花而俗稱椿莢正此故
也莊子且因惡木而生大椿之説樗又作㯉一名鬼目
葉脫處樗蒲子類之故以為名杻葉似杏而纎花如楝
一名土橿考工柘為上檍次之説文曰檍杶也□梓屬
今官園種之取億萬之義謝朓詩風動萬秊枝是也三
輔黄圖載有枍詣宫枍(音/意)詣即檍也升菴以枍詣即榽
橀齊諺榽橀先殫今按注疏齊諺作挈橀爾雅作□榽
橀一説榽橀俗呼朴樹其木如檀其實大如梧桐子而
黄按朴即梓榆
莢蒾即檕迷　今綱目作擊迷誤矣詩注疏檕迷一名
羿先引齊諺曰上山斫檀□榏先殫斫檀不諦得檕迷
檕迷尚可得駁馬陸元恪疏曰檀木皮正青滑與檕迷
相似又似駁馬駁馬梓榆檕迷一名挈橀唐本草檕迷
名莢蒾蘇恭曰葉似木槿及榆子如疏溲兩兩相對而
色赤味甘廣志云檕迷樹子如糯粟可食檕音計陳無
功音谿按□榏挈橀榽橀皆一引書偶訛耳升菴以為
檍今人以為朴
許慎以樗為檴而以㯉為樗相如以華通□而顔籀以
樺為檴陸璣以檴為榔榆　爾雅檴落郭注曰可為杯
器素邢昺曰素謂樸也陸璣曰㭨榆也皮堅韌剥之長
數尺可為絙索甑帶杯器則素乃索之訛許慎曰樺樗
木也漁仲以檴為檉杉此或通名按荘子原憲華冠縰
履相如賦華楓枰櫨師古曰華即今之樺皮貼弓者許
非而顔是也樗是臭椿㯉□檴當一字呉中廣要書以
檴為㭨榆因爾雅疏合溪引陸璣作榔榆㭨乃榔訛
紫檀即赤檀□檀即白檀　陸璣曰木皮正青滑澤與
檕迷相似又似駁馬駁馬梓榆之皮斑者也紫檀皆出
嶺南來自外舶檀香為旃檀畨曰真檀真紫檀出盤盤
國雲南人呼為勝沈香即赤檀也兩廣西溪峒亦生之
東璧言總名旃檀而有三色聖賢冢墓記曰孔子塋中
有柞枌雒離五味□檀之屬□檀白檀也上林賦有欃
(音/讒)檀皇覽亦曰孔子墓有之善木也有黄白二種蘇頌
曰亦檀香類但不香耳水經注曰檀馬成林
石檀者梣槻今秦皮也　説文曰梣或作□淮南子曰
梣(子林/切)色青治翳目髙誘曰苦歴木也按即今之秦皮
是也木似檀取皮水漬之碧色一名石檀又作撏集韵
曰樊槻皮能漬水和墨以書不脱樊規即梣
椐􁀙靈夀　爾雅椐􁀙(音居/貴)陸氏曰節中腫似扶老今
人以為杖及馬鞭乂名靈夀本草根皮止水生劍南山
谷孔光秊老賜靈夀杖小顔曰木似竹有節唐書李靖
遷右僕射乞骸骨加賜靈夀杖即􁀙也今天台山有之
南都為几案者别有椐木乃是大者可以水磨潛谷曰
制器者櫧也山海經廣都之野靈夀實華常璩巴志􁚿
䏰縣産靈夀木水經注來水合溱水湘水千秋水水出
萬嵗山山生靈夀木按今之天台靈夀杖自然腫節乃
藤也
吉貝即刼貝木棉樹也　虞文靖言杜仲即木棉樹非
也謂皮有絲則川槿皮切㫁其絲白茸亦謂生棉花乎
古無木棉絮皆絲繭唐有木棉花詩通典有木綿濮詳
見布帛條以佛書刼貝證古貝為吉貝攀枝花作褥生
中原者小今嶺南木棉樹髙數丈春開紅花陶九成云
松江烏泥涇種木棉黄道婆自崖州來敎以紡織則棉
布始盛耳史記荅布外國白㲲布皆此類孟竒言閩中
呼棉花為吉貝近于家貝
橙柚橘楱枳柑一類　橙一作棖柚(去/聲)一作□橘居聿
切楱千候切類篇曰小橘出武陵智以為即金橘金豆
黄淡子之類也東方朔連稱橘柚吕覽曰果之美者有
雲夢之柚橘踰淮為枳而南方亦有枳粤人以小橘生
者為枳小柚生者為青皮甌謂橙為朱欒香者為香欒
香筩香櫞佛手柑皆橙類也柑亦不一有宻羅柑皮皺
桂海志有饅頭柑又有羅䝉子大如橙張子賢言有回
青柑本草曰乳柑子有沙柑青柑山柑惟山柑皮療咽
喉痛餘者皮不堪用今槩收為陳皮蓋藥用橘皮而南
方橘柑相似故不分也東坡誤以盧橘為枇杷而陶九
成始疑之以廣州之壺橘為盧橘眉公引花木志曰盧
橘乃蜀書給客橙橘以閩為佳呉中亦産朱橘但小于
福橘耳綱目以朱欒為柚非是也朱欒葢朱橘也或曰
金橘盧橘也最小者金豆所謂楱(音/湊)也呉丹陽守李衡
植柑謂子曰有木奴千頭嵗絹千疋歸田録言景祐初
金橘竹子俱至京師久留者於菉豆中蔵之
楠即枬今作柟譲木也娑羅則外國之讓木也　陸文
裕曰成都庭院植成行列枝葉若相迴避謂之讓木文
潞公有移植虞芮閒之詩周益公有葉葉相讓之賛實
似母丁香粤中今分香楠青楠粥以為櫬又有石楠葉
似枇杷有刺凌冬不凋本草别為一物成式言衡山有
三色石枬其曰柵木者時珍謂枬字之訛娑羅樹葉似
枬相讓皮如玉蘭色蔥白最潔鳥不棲䖝不生子能下
氣今處處有之貝多葉有三種此亦其一嵩髙寺思惟
樹亦貝多也成式續集武陵志白雉山有交讓木更嵗
迭榮説文􁎆(音/常)枝枝葉葉相當箋以為娑羅樹
􁁜木今烏木也　王㑹篇卜人以丹砂彛用􁁜木注木
生水中黑色而光其堅若鐵崔豹古今注烏文木出波
斯國南方草木状文木樹髙七八丈色黒如牛角梅氏
誤作急木
橡様栩櫟□梠一物　皆□物也槲􁂶(音斛/速)與櫟(音/歴)相
類俱有斗爾雅櫟其實梂桋赤梀白者梀孫炎曰櫟實
橡梀􁂶也説文無梀橡而有櫟様栩孫收養韻讀象上
聲栩芧柞櫟橡一物因橡聲而作様因賦芧而作􁀙别
機杼也櫟斗為勝曰皁斗又曰橡栗曰杼斗可染可澄
粉食夏統采梠杜詩天寒橡櫟隨狙公一也漁仲以栩
杼為柞木而秦風之苞櫟仍是一物
莖葉皆名若槲若杜若禾若丹若是也杜若非杜衡也
　槲若療血痢止渴木髙丈餘若其葉也與櫟似斗小
不中用杜若是楚辭别名白芩白連杜連一名杜衡而
非杜衡葉似薑花赤色根似髙良薑子如豆蔲杜衡味
辛苗葉都似細辛一名馬啼香今俗以及已代之非也
山海經曰天帝之山草如葵可以走馬食之已癭言馬
得之而健走耳以作浴湯衣香甚佳非杜若也王逸注
楚辭全混今或謂紅蔲為杜若或呼青皮香樹為杜若
説文蘇把取禾若也又曰禾若柍欀也則禾稭亦謂之
若石榴謂之丹若南史朱百秊伐□采若
枬榴乃鬭斑櫻木非塗林之丹若也　呉張紘有枬榴
枕賦人多疑為石榴也智按後山談叢曰嘉州産紫竹
楠榴葢木有癭瘤取其材多花斑謂之癭子木書作櫻
子木訛為影子木張紘之枬榴枕亦如雜俎所言色綾
木枕乎陳後主施瓦官寺有南榴枕即枬榴今馬湖府
志楠秊深向陽者結成花紋俗呼鬭柏楠乃鬬斑楠狀
其癭榴文耳盧氏雜記言人寄槐癭與裴度欲削為枕
天中記骰子香楠當是語訛安石榴亦謂縣如瘤也一
名丹若陸士衡與弟書言張騫使外十八秊得塗林安
石榴柯古續集大食勿斯離國石榴重五六斤李衞公
言石榴曰天漿能已乳石毒伽藍記語曰白馬甜榴一
實直牛則言白馬寺奈榴也三都賦林藪石留而蕪穢
注土地多石有留結也國䇿得成皋石留之地無所用
之則石榴正以留結得名夾漈注爾雅以劉􁂳為石榴
白者曰甘棠赤者曰杜梨　賈思勰曰梨一核十餘子
種之生一二梨餘皆生杜爾雅杜赤棠白者棠陸氏以
白棠為甘棠棠杜實二物赤杜葢小梨郭氏謂杜梨是
也杜實小于梨而大于棠棠則海紅榅桲之類鄭樵曰
海棠子名海紅爾雅赤棠也樝似梨而酢本草曰柤木
𤓰類似榅桲而小絶似木𤓰者蠻樝也訛為□樝陶𢎞
景曰鄭𤣥不識樝方言杜蹻澀也趙曰杜郭注曰今通
言澀如杜杜梨子澀因名即棠梨則晉時呼為杜黎
棠棣常棣實一物也　爾雅曰常棣棣唐棣栘説文曰
棣(特計/切)白棣也陸氏曰郁李也亦曰雀梅亦曰車下李
郭璞曰棣子如櫻桃唐棣似白楊江東呼夫栘沈存中
曰扶栘即白楊也宋本草白楊扶栘為兩條扶栘出陳
蔵器彼不知扶栘白楊一物也扶栘亦曰蒲栘蔵器引
論語唐棣之華鄭注栘也誤矣逸詩唐棣乃白栘小木
比郁李稍大非此蒲栘蒲栘乃喬木也詩曰六月食鬱
及薁唐棣鬱棠棣薁也詩注曰鬱白栘也又謂之車下
李是以唐棣鬱白栘車下李為一物薁即郁李薁郁同
如櫻桃曰薁可見常棣薁郁李為一物與蒲栘不相涉
本草續添郁李一名車下李時珍因之亦誤也晉宣室
閣名曰華林園中有車下李三百十四株薁李一株明
車下李與郁李自為兩物也常棣或作棠棣筆畫誤爾
馮嗣宗鄧潛谷分為二物非也總之以白楊誤為唐棣
沈存中辯之甚明以櫻薁為郁李其誤更細棣髙不過
五六尺紅而重出者名錦帶白而單出者結實如小李
同時熟其大僅如櫻薁故謂郁李又曰雀李也七月詩
所謂薁即櫻薁也蔓生類蒲萄六月熟甌越諺曰櫻薁
孰食新粥存中誤以此為郁李失之矣智近見呉中刻
詩疏廣要反主馮嗣宗説是智一言㫁之常棣之華鄂
不韡韡鄂不即萼□惟郁李花連蒂放苞方與韡韡之
稱合若白楊之扶栘有何花可稱而曰偏其反乎所以
誤者韓詩篇名夫栘藝文類聚引夫栘之華則因爾雅
之栘棣加夫為口詞而白揚之蒲栘一作扶栘故相混
耳郝氏直解常棣為梨亦誤戴氏曰常棣唐棣棠棣特
一物爾猶夫栘扶栘蒲栘之為一物也自爾雅分棠棣
常棣為二物遂啟後誤此説有理又曰棠則嘉慶海棠
來禽之類此非也沈立海棠記曰李賛皇言外國來者
以海名之中國有甘棠赤棠而海棠則後加名者嘉慶
則李别種也東璧以山蒲萄為蘡薁乃是蘇恭所説千
嵗虆之蘡薁東璧乃黜蘇而謂蘡薁藤研㫁通氣智謂
蒲萄藤本通氣人以充木通則此直是蒲萄别種耳非
六月食之薁也刋謬正俗曰言陶𢎞景以蘡薁為蒲萄
北土兼有嬰奥斯則謂豳風之薁也山海經太室山有
木葉如梨赤莖曰栯李殆郁李也蘇武栘中監古今注
以為栘楊則白楊也
椑柿緑柿即漆柿也　椑柿同類柿(抂紙/韻)實赤而椑烏
緑故謂烏椑(音/疲)以染罾扇曰柿漆其牛奶柿則桾遷子
也柯古言柿有七絶陸文裕曰今清化之異柿衢州之
橘田皆異他産饒信之閒柏亦異冬初葉落結子放蠟
作十字裂若梅花柿有紋稜者治癰最神本草醂(音/覽)□
謂以鹽漬之今見嶺南大烏欖以鹽漬之亦呼欖柿
梅枬古有異名時英則今之梅花也　孫炎曰荆州曰
梅揚州曰枬智按今無此稱蜀志曰蜀名梅為䕩此因
禮記而言也其實凡乾果皆可曰䕩後漢長沙王□草
為䕩是也西京雜記上林苑有燕梅侯栗侯梅馮嗣宗
謂即詩之侯栗侯梅此誤矣侯發聲也爾雅三釋梅時
英梅注以為雀梅似梅而小者也智以時英正言梅花
之梅與摽梅同葢古梅作某而枬則名梅故又曰梅枬
其曰朹檕梅則山查糖毬也説文既以梅為酸又謂梅
枬為可餐誤矣
樼□皆榛也榛實當作􁁊　蜀都賦樼栗罅發樼與榛
同鄭𤣥曰鄜坊多故从秦非也秦辛皆聲説文􁁊果也
榛木也引左𫝊女摰不過􁁊栗或欲别于榛楛耳馮嗣
宗曰諸家所云莖既似櫟子又如杼兩榛俱有實如栗
今之榛實並與栗胡桃不同此諸家不善説物葢謂如
奥栗之至小者耳今以塞外之□與雲南之􁁊為美並
呼為榛南方諸志且作蓁栗而樹更髙何得曰不似櫟
邪嶺表録異曰核桃出畢占國仁似新羅松子味元美
亦云巴旦杏不堪食而仁甘于榛鬆于榧嗣宗獨何疑
胡桃之不足以比□子味乎
栵栭小栗樹也一曰􁀙　爾雅栵栭郭注如槲􁂶而庳
小子如細栗今江東呼為栭栗則今之芧栗也上林侯
栗柯栗皆其類也古人稱榛似栗棘實圓尖葢非一種
俗所云圓椐栗即栵也沈存中以莊子狙公賦芧為芧
栗韻書􁀙芧栗也趙魏閒栗小者曰􁀙
莍蝟栗房駭栗房綻也　房之中顆曰栗楔東觀書曰
駭栗蓬轉栗房破也埤雅曰栗有莍蝟自裹夏小正八
月栗零栗熟自零也栗莫大于紹興諸暨大有過于拳
者沈約𫝊言豫州獻栗徑寸半此猶小矣六朝僑立豫
州不過抂江北江北今無此大栗想亦郵致者耳西京
雜記上林栗有四種嶧陽都尉所獻大如拳三秦記云
御宿園出栗大如梨宜春下苑有梨園梨甚大洞冥記
塗山梨大如斗凡言外域果實大者甚多且非本物如
言棗大如𤓰則火蕉之實非棗也
平仲銀杏也　一名檘一名火槖木白果葉如鴨脚宋
初入貢永叔有詩紀之初唐沈佺期詩芳春平仲緑清
夜子規啼左太冲呉都賦桾櫏平仲注劉成曰平仲之
木其實如銀故無功決之上林賦華氾檘櫨五臣注引
郭璞曰檘平仲木氾當作楓六臣本檘作枰
君遷子梬栗也　司馬温公名苑云君遷子似馬奶即
今牛奶柿也以形得名崔豹曰牛奶柿即㮕棗葉如柿
而小綱目合而一之陳無功亦引温公名苑又引魏王
花木志君遷樹似甘焦子如馬乳一曰子如瓠形不花
而實子従皮出此則是古度樹與温公所説牛奶柿殊
矣按子虛賦有梬栗注梬(音/逞)棗也東璧㮕棗條亦載廣
志梬棗則梬棗即梬栗西京雜記列梬棗于棗類非也
離支荔枝也　上林賦荅□離支史記作搭□荔枝荔
本為馬藺薜荔合溪敬甫俱云从刕三刀茘乃協也其
實無此字但以力得荔音以附離為義也荔支閩為上
廣次之蜀又次之興化十八娘増城黒葉皆核小肉滿
如水晶而香成都所無也舊説蜀抂廣上豈古今風土
殊變邪龍眼真荔奴矣黄圖載扶荔宫宫以荔枝名漢
武時自交趾移植百株于庭無一生者連年移植一株
稍茂終無華實一旦萎死守吏坐誅遂不復蒔矣後漢
安帝時交阯守陳其弊遂罷今按孝和帝紀載南海獻
龍眼茘枝十里一置五里一候臨武長唐羌上狀得報
非安帝時也人皆艷記明皇時一騎紅塵耳孟竒笑顧
文薦負暄録以龍眼為荔枝而元李京雲南志言土獠
以採荔枝為業則以為馬荔之枝此又何邪其曰荔實
者乃蠡實也所云馬藺掃帚也一名豕首房中詩窅窊
桂華都荔遂芳注謂草木芳茸之貌今陽朔縣主山名
都荔山以荔枝得名
來禽即林檎也頻果曰頻婆言相思也菴羅林禽乃柰
之種　荅遝似李即柰也九月熟如小橙右軍帖來禽
日給皆囊盛為佳果古來音近離離林聲相訛耳日給
沙果也味甘來眾禽者强矣東璧曰即文林即來禽廣
志曰林檎北人呼為頻婆此非也時珍則以頻婆為柰
按左安門外韋虨寺有頻婆樹三里有柰子樹頻花紅
于柰花非一物也宛委曰頻婆相思也即今北方頻果
智按嶺表别有頻婆子非頻果也實紅色如肥皂核如
栗煨熟之與栗同潛谷言大而長者為柰圓者林禽菴
摩羅大于林擒小者梣一蒂十五實或七實乃大柰也
張掖有白柰酒泉赤柰西方多柰張載詩稱之
杏仁曰巴旦乃大宛種也　今京師稱巴旦杏仁而不
知其故按荅烈古大宛也有蒲萄巴旦杏永樂七年麽
賚等朝貢
南威味諫皆橄欖名呉曽言有五種羅晃餘甘則其似
者也　太平廣記橄欖名南威呉録地里志髙凉安寧
縣餘甘初苦後甘山谷詩注餘甘一名味諌今稱諫果
元美言餘甘子梭形疑是橄欖則未見之故也餘甘之
名正言回味也升菴言有餘甘子煎廣州記木威子如
橄欖而堅酉陽雜俎云珠崖橄欖獨抱枝東向曰木威
南向曰橄欖呉時嵗貢本朝自泰康後亦如之周益公
言餘甘子或號菴勒呉曽言橄欖有五種一丁香欖二
故欖三蠻欖四新婦欖五絲欖范成大言有烏欖方欖
或三角四角羅晃子如橄欖皮七重智按何子元稱青
子今江南呼青果自閩來者小而香入沸水中色淡碧
入廣如法泡之色黄味不香乃知皆餘甘子木威之種
也大者曰欖柿即絲欖尤可厭取欖者鑿樹以鹽納之
其欖盡落張孟竒辯餘甘子為油柑子説文棪遬其也
箋曰與欖同即□棪則山海經堂庭山之棪亦欖邪郭
璞云實似柰赤可食
木腰有二種　西寧粤中猪肉子即元美所云肉樹也
智寓徳慶州久嘗過東安南鄉食所謂猪腰子正如腰
子合六瓣成一毬如𤓰切而蒸食之一種如大鵞卵煏
乾壓匾土人以作鑰牌曰猪腰子性可已癰即開寳所
言象豆藤□子也元美言侯騷即簡子合蠡薺言之蠡
薺如不納子人面子彈丸類者而侯騷見酉陽雜俎與
廣志乃蔓生子如雞卵洱河紀事以為猪腰子非矣猪
腰木本所生
水松水杉也　閩廣海塘邊皆生之如鳯尾杉又如松
其根浸水生鬚如赤楊范至能言有石梅石柏生海中
乃小如鐵樹非此種也
石帆今之鐵樹也　鐵樹生海底出水即堅髙尺餘色
如鐵太冲賦草則石帆水松是也七修類槀言粤西鐵
樹有忽開花者乃别一種也
□牡桂非木犀之桂也　爾雅□(音/侵)木桂葉似枇杷而
大嵇含曰桂出合浦冬夏常青自為林交阯置桂園有
三種葉如柏皮赤者為丹桂似柿葉者為菌桂葉似枇
杷者為牡桂智以此木桂即牡桂大觀本草空紛紛矣
今出潯州三四月花全類茱萸九月成實□木如石榴
四月華又有巖桂乃菌桂之類菌桂一曰筒桂以其皮
嫩而卷成筒醫所用肉桂桂心皆版桂也尸子言桂春
華秋英正謂此南越獻桂蠧亦桂之蠧也不知後人乃
以木犀花為桂木犀八月黄華亦有四季丹花者李衛
公言詩稱桂花秋耐日張曲江詩桂花秋皎潔智按漢
房中詩窅窊桂華潯州之桂豈植于長安邪或古通稱
木犀為桂乎墨莊漫録曰木犀花湖南九里香江東曰
巖桂浙人曰木犀王以寧周士有聞九里花香詩本草
有九里香乃草也今兩廣復有九里香樹六七月白花
似柚花香非木犀也宋人動稱檜花似又以檜為木犀
老學菴筆記言亳州太清宫檜至多檜花時蜂多曰檜
花蜜歐陽守亳詩曰蜂采檜花村落香若檜栝之檜又
安有花可玩乎王㑹曰自深桂山海經曰招搖之山多
桂
花奴王蒸嶺南謂之扶桑花即椵櫬木槿也　郭注爾
雅白曰椵(音/叚)赤曰櫬齊魯謂之王蒸時珍引作玉蒸詩
稱舜華故又作蕣兩廣總呼扶桑有數色草木狀名日
及或作日給抱朴子潘尼謂之朝菌升菴以為佛桑花
其重臺者永昌名花上花
伏牛正今之虎刺也　蘇頌曰伏牛似黄檗葉莖有刺
葢謂似小檗也小檗葉有齒刺但虎刺小耳睦州上虎
刺云淩冬不凋今呉人種之為玩生紅實雁宕至多平
西猺中有極大者
南方草木狀所言楓人即占斯楓柳也　楓上占斯曰
楓柳占斯者寄生也博物志占斯李當之云是樟樹上
寄生嵇含曰楓久有瘤一夕雷雨其樹贅暗長三尺曰
楓人越巫取之作術舊説泥之致雨
豫樟香樟釣樟　豫樟生七秊而辯名木最大而香潔
理有文章江右以此名郡釣樟烏樟鄭漁仲曰釣樟即
爾雅棆無疵
禁婁無患子也　今以為患子念珠分銅患鐵患言其
色也崔豹言此木厭鬼故曰無患時珍以為即菩提子
然今菩提子與患為二物葢薏苡珠也薏莎一名簳珠
其仁曰解蠡其苗曰芑有一種□□者止可為念珠即
今菩提子矣又有畨菩提則車旋桄榔子雞心㯽榔而
名之耳元豐九域志象州嵗貢槵子念珠十串成式續
集曰滛□用此木制鬼升菴引作瑤眊本草作眊□此
以聲譯耳大理府有念珠樹毎穂實百八枚
飛穰佛手柑也　即枸櫞也無功引鈕滔毋孫瓊與定
夫人書此中果有胡桃飛穰出自南州胡桃本生西羌
外剛内柔柑質似古賢欲以奉貢藝海泂酌云飛穰一
名佛手柑
紅桂即莽草　續談言莽草世用多殊本草言誤今莽
草圓宻葉光厚而香烈花紅色大小如杏花六出反卷
向上心有新紅蕋倒垂下滿樹垂動襄漢間漁人採以
搗飯飼魚皆翻上乃撈取之南人謂之石桂白樂天有
盧山桂詩唐人謂之紅桂以其花紅也李徳裕詩序曰
龍門敬善寺有紅桂樹乃是蜀道莽草徒得佳名但毒
魚而已掌禹錫以爾雅葞春草即□草葞乃白薇今綱
目作䒽草乃篆网加草耳一曰䑕莽宗奭曰周禮以䒽
草薰蟲如石南葉揉之其臭如椒蘇頌曰藤生亦是臆
度又有茵芋亦相似别録一名卑共
檉子即不灰之木也　東方朔神異經言火山有不燼
之木有火䑕水經注引齊地記曰盧水側有勝火木方
俗音曰檉子其木炭不滅即方朔云不灰之木也又徐
無山有不灰之木色黒似炭而無葉有赤石磨之則火
發以然不灰之木可以終身即瑛自言得不灰木須石
腦油塗之始然智見北京小爐瑩白火煉不壊見水則
靡是不灰木所造
枸榾今之猫刺也　顧野王曰枸榾木中箭謂其有刺
今此樹到處有之曰貓頭刺冬不凋大者可充黄楊製
器時珍言狗骨與冬青相亂枸榾葉長四方而有八稜
稜有刺與冬青逺甚若云冬不凋不凋者多矣
荼即茶皋盧苦艼也　以茶之美而古人不一及邪升
菴曰誰謂荼苦其甘如薺即茶信然但未發明古音家
麻入魚模耳如家為姑衙為予野為暑下為户之類余
音韻中論之詳矣荼改从木以别之漢地理志長沙有
荼陵注師古曰茶音式奢反即今之茶陵或曰茶之名
見于王襃僮約葢未讀爾雅耳爾雅有五詩用三焉菅
茅之華曰荼既夕禮茵著用荼周官荼人掌聚荼以共
喪事鄭𤣥曰茅秀也詩有女如荼呉語呉王白常白旗
白羽之繪望之如荼言白茅花輕而白也亦為荼毒之
荼詩堇荼如飴又曰以薅荼蓼注云苦菜或曰苦藜非
苦苣也三則今之茗又有蒤虎杖蒤委葉亦與荼通爾
雅曰檟苦荼茶經一曰茶二曰檟三曰蔎(音/設)四曰茗五
白荈古取為飲鴻漸至今方精耳合溪取集韻之梌今
廣東賣棺者以梌木為上此乃大木何得以為荼邪廣
人又飲苦艼茶按皋蘆葉苦平南越志曰龍川縣出皋
蘆葉葉大而澁南海謂之過羅今呼為苦艼艼見廣韻
綱目作䔲又按硯北雜志李仲賔學士言交阯茶如緑
苔味辛烈名之曰登范石湖集曰□江出欒茶治頭風
葢石楠樹葉也毛文錫茶譜云湘人四月采楊桐汁作
飯則必采石楠芽作茶乃能去風故知范説欒茶指此
蜜香一樹八香恐亦酉陽雜俎一樹五香也　南方草
木狀曰交阯蜜香樹一樹八香木心為沈香與水面平
為雞骨香根為黄熟香幹為棧香細枝為青桂香根節
輕而上者為馬蹄香花下成實為雞舌香今以母丁香
為雞舌智按沈速色黄故稱黄熟熟速聲近東莞馬蹄
岡香亦名之東莞張萱云取各香花與白木香封而暴
之曰薰香宋葉寘論香品廣呉氏薰香獲富遂名呉香
佛山估曰東莞香生一二十年截其幹留旁蘖枝封以
淤泥朽自外沁其形如牙曰牙香不製過曰生香應賈
急與香共蒸之曰黄熟擿之重而有聲者佳其發青者
淋頭中黒㸃也又有通體黄色并無黒焰此自内朽似
乎不堅而多脂更覺甜渥此種難辯號曰選香妙于沈
水沈香貴瓊洋香燒之味酸伽楠貴洋而瓊為上伽楠
矣郎瑛曰潘希曽使安南其國作竒藍星槎勝覽作棋
楠洪洲載𤓰哇占城貢竒南香又見金樓子及俞益期
云扶南人一木五香則知段成式為此所誤
雞舌香即今丁香也　段成式云一木五香根旃檀節
沈香花雞舌葉藿膠薰陸此謬甚矣旃檀與沈香兩木
今藥品藿香自是草葉薰陸小木而大葉海南薰陸乳
頭乃其膠也五物皆非存中筆談第二十六卷曰予集
靈苑方論雞舌香以為丁香母今考齊民要術曰雞舌
香似丁子故名丁子香日華云三省郎官日含雞舌香
正謂丁香治口氣又古方五香連翹湯用雞舌香千金
方五香連翹湯内無雞舌卻有丁香此最明驗本草又
出丁香一條未深考也今世雞舌香乳香中得之大如
山茱萸剉開中如柿核治疾殊謬陸務觀筆記笑存中
不見齊民要術以陸未全閱筆談也
乳香即薰陸也　本名薰陸以其滴下如乳頭曰乳頭
香鎔塌地上者曰塌香如臘茶之滴乳白乳豈分二物
總因本草收雜俎之誤洪芻曰薰陸名羅香乳香最明
者的乳次曰楝香又次曰瓶香乳之至細曰香纒
篤䅶亞悉龍延迷迭艾納西國香也　古樂府曰行胡
従何方列國持何來氍毺□􁍮五木香迷迭艾蒳及都
梁五木香即今廣木香迷迭出大秦國魏畧云文帝自
西域移植庭中同子建應瑒等賦排草類也艾納出西
國如細艾陳蔵器言有耕香出烏許國亦排草類不知
即迷迭否東坡詩憑伏幽人收艾納國香和雨入青苔
此謂松蒳也外國之蒳或亦外國之樹苔乎又嶺南㯽
榔木上亦有艾蒳合泥香燒之能發香今撒馬兒罕即
漢罽賔也有渴石迭里迷諸城迷迭因此名乎篤槈一
作篤耨篤禄張子賢曰宣和重異香有篤槈龍涎亞悉
金顔雪香褐香軟香之類篤䅶有黒白二種白者曰瓠
香以瓠壺盛之泊宅編載市舶張苑進篤禄香得學士
時號篤禄學士亞悉或曰烏香葢今之唵叭也本草作
膽八香金顔香今真臘國所産褐香軟香今之貢香類
也按外貢考占城貢金銀香即金顔香也兠末香漢武
故事曰兠渠國獻大如豆塗宫門香聞十里此未足信
大約與蘇合安息皆樹汁也龍涎有嶼抂花面國傍獨
立南海中彼人言于樹收之最收香氣今大内甜香用
之唐稱雜馥練香亦此類也香譜竟無篤䅶亞悉褐香
諸名陸文裕曰栝松百年皆有白衣如粉吾鄉錢鼒先
生號艾蒳葢取諸此
箋香即馢香今作棧香　香譜曰馢香亦沈香類桂海
志作箋香魯應龍括異志言華亭黄翁以柏枝藤頭假
箋香片子南方草木狀作棧徐渭曰李賀詩練香薰宋
鵲練香合香也陳後主施智者禪師有薰陸黄屑唐貢
有黄屑葢香之細者陳蔵器曰黄屑従西南來冰作屑
染黄用之樹如檀主破血治目黄
波律或作婆律即今之冰片也　酉陽雜俎云龍腦香
出波律國乾脂曰龍腦香清脂曰波律膏香譜誤分兩
條智按張邦基自製鼻觀香□楂液漬水沈屑加婆律
一錢人不知其解葢即波律也今廣舶來者以梅花片
為上偽者升韶州樟腦為之西域記云羯布羅香折木
之中有香乾之色如冰雪即龍腦香又有色近赤者名
父婆律婆律又為凝塊之名
流螺厴曰甲香　洪芻云甲香唐本草蠡類生雲南如
掌南人亦煮其肉啖今合香多用能來香烟南州異物
志云甲香大者如甌蘇頌云海螺即流螺厴曰甲香述
異記有龜甲香乃桂香之善者非此物也魏泰記漢宫
香方鄭康成注沈水二十四銖著石蜜複湯鬻以指嘗
試能飲甲則已注云南海賈胡貴一種香木末如蜜房
色澤正黄可滅甲然則甲香者煮香時用以凝合發香
者也飲甲者湯汁凝于甲上不脱也成大言㯽榔艾蒳
功同甲香唐人謂之甲煎義山詩沈香甲煎為庭燎蔵
器曰甲煎以藥及美果花燒灰和蠟治成可作口脂
　
　
　
　
　
　
　
　
　
　通雅卷四十三
欽定四庫全書
　通雅卷四十四　　　　　明　方以智　撰
　　植物(木/)
叢木灌木猶林􁴧也蜀有榿柴即山海之機也　方子
謙曰叢又音祖外切灌木也周續之説爾雅櫬采薪注
曰樵薪西征賦注菆井者麻蒸市也菆音子外切抽分
簿有椵柴雜柴薥楷桿蔂草或曰叢音祖外乃雜柴二
合也智謂櫬攅菆叢脞夎同為送氣齊齒故相通轉夎
音子代切今新安呼拚柴為栽(去/聲)是其遺也陸龜蒙樵
詩能諳白雲養注去聲山家謂柴地為養程大昌言浙
東作林􁴧字老杜詩飽聞榿木三年大為致溪邊十畆
隂注蜀人以榿為薪東坡詩芋魁經尺誰能盡榿木三
年已足燒虞文靖雜録成都樵業秧榿平地迻于山一
年可樵按説文􁛃(音/嚼)取榖或作穛樵(平/聲)散木也山海經
單狐之山多機木郭云機似榆可燒以糞稻田出蜀中
升菴曰即榿周益公榿薪賛
有水蠟樹菁蠟樹不獨女貞放蠟也　琴操言魯處女
貞木作詩是也故冬青名女貞而有二種自陳嘉謨以
女貞為蠟樹而時珍因之不知今江南北放蠟者曰水
蠟樹常種之池塘堤上根可固堤又易生冬落葉非若
冬青之不凋也南楚城步廣西猺中皆於菁紬樹放蠟
不獨女貞
萇楚銚芅之羊桃非今閩廣之羊桃也　戴合溪嘗論
萇楚絶非羊桃以其所見五稜子也五稜亦作五斂嵇
含曰南人呼稜為斂其狀如爪椎五稜而凹甚深稜甚
狹色青閩廣蜜之為珍果范至能作五梭子注詩者北
人豈得知之今或書作陽桃又有三亷子亷亦稜也爾
雅萇楚銚芅注羊桃一名鬼桃莖大如指似樹而弱如
蔓保昇景純云花葉皆似桃子細如棗核東璧曰葉大
如掌似苧而團有毛此又不一矣獼猴桃乃藤梨東璧
曰閩人呼為陽桃是又一陽桃
朹檕梅山查也　爾雅朹(即/梂)檕(音/計)梅郭注子赤如指頭
可食東璧曰山樝似樝故名蘇頌云棠梂子朹訛也陳
蔵器曰赤爪即䑕樝梂也智按今大者呼餹毬
胥餘即楈枒㭨子也仁頻㯽榔　史記上林賦留落胥
餘六臣作胥邪平子賦用楈枒郭璞曰楈枒似栟櫚智
以為即㭨子嵇含所稱越王頭也㯽榔稍長者曰大腹
李當之曰一名賔門相如賦仁頻即㯽榔也蒙筌謂日
食㯽榔為引斧自伐葢兩廣不烹茶㯽榔為便大家或
用苦䔲上客乃煎茶江淮飲茶亦清利也兩廣㯽榔以
灰蔞散之然病用承氣湯即脱不治又考六朝時江東
好此豫章王嶷遺言惟陳干飯㯽榔任昉母嗜之故終
身不食劉穆之以金柈盛㯽榔其來逺矣北京勛戚子
弟無不袖㯽榔包食之不知此風何自而起羅浮山疏
有小㯽榔一名蒳子六臣注選引仙藥録曰㯽榔一名
椶然又馬㯽榔訛為馮金囊生滇金齒沅江諸地蔓生
結實紫色味甜不可當
比閭即栟櫚玉篇研北雜志西溪叢語以椶為蒲葵誤
矣　椶古作□一名鬛葵玉篇椶一名蒲葵智笑其誤
又閱陸友仁研北雜志蒲葵扇唐韵椶字注蒲葵也乃
椶扇耳其誤更甚按孫愐曰椶櫚一名鬛葵此必宋人
修玉篇而誤以鬛葵為蒲葵耳姚寛西溪叢語引李商
隠詩何人書破蒲葵扇蒲葵棕櫚也商隠誤合二事用
之愚者曰姚令威獨不自知其誤乎蒲葵為扇従廣中
來王導捉中宿令之蒲葵扇俗呼芭蕉扇似其大葉耳
蒲葵與椶皆蕉本而非一物蒲葵必生髙雷而椶則江
南北秦蜀皆産鄭漁仲則以葥王彗為椶櫚方言木細
枝曰葼虎落三㚇山多尖曰㚇椶葉似之王㑹篇白州
比閭葢椶閭也戎類有老白比言其駢也石鼓文□􁀙
庸庸□即椶古文容齋曰甘泉并閭注如淳曰并閭葉
隨時致致平則平致不平則傾師古曰如氏所説自是
平慮耳孫皓時蕒菜生呉平家東觀案圖名蕒為平慮
唐景龍亦生苦蕒菜其非并閭明甚任昉述異記□園
抂定陵漢官儀曰供染緑綬小藍曰□各字書無□或
葼訛
甘蔗亦曰藷蔗曰諸柘或作􁚡􁀙　曹子建有都蔗詩
六帖云張協有都蔗賦呉氏林下偶談曰甘蔗亦謂之
諸蔗智按説文藷藷蔗也箋曰甘蔗一名甘藷智以古
無麻韻遮與庶音近故後人合諸􁁜稱之相如賦諸柘
巴且諸柘即蔗也東方朔説南方有􁚡􁀙林皆假作者
臆造也
巴且巴蕉也　史記相如子虛賦諸柘猼且漢書作諸
蔗巴且注□且蘘荷也東璧曰蘘荷一名覆苴引説文
作葍苴上林作猼且大招云醢豚若狗膾苴□王逸注
曰苴蒪音博蘘荷也孫愐作􁃇音粕曰蒪苴大蘘荷名
韵㑹芟之是也崔豹曰白曰蘘荷紫曰葍蒩葉似蕉根
似薑丹鉛録曰急就章注蘘荷即今甘露智按二者迥
别蘘荷髙五尺幹葉似大髙梁黍闊二三寸長尺餘而
巴蕉葉闊二尺長五六尺本髙數丈豈相類乎蘘荷抽
心紅紫畧似紅蕉之蓓蕾吾毎笑古人説物未工大都
此類此子虛語東璧引作上林亦誤矣班固改為巴且
即是芭蕉確證且相如既用諸蔗猼且而又用茈薑蘘
荷一手所成上呈天子豈有重出者乎此又一確證也
嵇聖賦曰竹布實而根苦蕉舒花而株稿蜀人謂之天
苴陸佃曰一葉舒則一葉蕉巴巴亦蕉意也嶺南冬不
壊髙則結子曹叔雅異物志曰芭蕉結實其皮赤如火
殆誤記美人蕉之紅心邪萬震謂蕉如芋形容拙甚顧
玠近之蕉子蒸暴乾之最甘猺啖蕉花冬食其根或績
蕉皮為布今人曰甘露古人或曰甘蕉三輔黄圖載甘
蕉三十
南方竒木多椶蕉本曰㭨子曰栟櫚曰构桹曰蒲葵曰
桄榔曰㯽榔大腹曰莎麵欀木曰海椶鳯尾蕉曰波羅
宻曰古度樹皆椶蕉之類也　桄榔蒲葵㯽榔㭨子最
相似結子歴年乃熟懸之如瓔珞欀木有麵如桄榔麵
其皮理亦肖之如椶竹斑升菴謂欀即桄榔非也魏王
花木志言都勾似栟櫚木中出屑如麵如桄榔海椶即
海棗一名無漏子智按即鳯尾蕉多年髙大者葉心漏
日不漏月燒紅鐵釘之則茂因其辟火曰火蕉嵇含云
交阯多所謂安期斗棗按泰康五年林邑獻海棗雜俎
言波斯棗如蕉是也呉都賦构(苦候/切)榔綿杬注異物志
云构榔如栟櫚出廣州波羅直起無枝古度子従皮出
亦是此類輟耕録言成都金果樹刀剥青皮蜜浸之畨
人名為苦魯麻棗神異經言如何樹核如棗長尺金刀
割則飴外國志阿丹有萬年棗占城有海棗但神異經
言三百嵗作花九百嵗作實為誕耳穆天子𫝊姑繇大
木山海經尋木千里或千里成林果一木䕃千里乎
槐不妨名玉樹而甘泉所賦則寳樹也　國史異纂言
雲陽界樹似槐而葉細土人謂之玉樹太冲誤譏子雲
矣三輔黄圖言甘泉谷北岸有槐今謂玉樹楊震闗輔
古語云相𫝊此樹即子雲所賦長安記云宋人多是此
説惟程大昌曰按漢武故事得欒大即甘泉宫造甲乙
帳前庭植玉樹葺珊瑚為枝以碧玉為葉花子或青或
赤悉以珠玉為之故顔師古注云玉樹者武帝集衆寳
為之用供神也
烏飯樹一名楊桐非沈括所謂南天燭也　存中曰本
草南燭草人少識之乃木也多植于庭莖如朔藿有髙
節廬山有盈丈者葉畧似楝至秋實赤如丹智按俗所
謂天竹也東璧以南燭即烏飯樹今按别一種更有烏
飯草烏飯樹結子黒可啖南天燭結子赤或老則有髙
節或一類二種乎楓樺烏桕皆可青精廣或以榕古今
詩話曰烏飯名楊桐似小冬青非楊櫨也楊櫨名空疏
生籬間有莢李當之以為溲疏登真隠訣曰南天燭世
呼染叔一名惟那木一名後草一名猴菽鄭樵注蘧麥
云是人家所植南天竹則指洛陽錦類
羊柰即胡頽子刺瓨即金櫻子　智自沅靖苖中出至
洪江洞口山間小兒采羊柰子刺瓨詢之刺瓨即金櫻
子開寳刺梨子又名山石榴江北及黄漢曰糖礶者也
其羊柰子皮㸃如小棠梨指大者圓而橢即貞白所云
胡頽子雷斆所云雀兒酥襄漢呼黄婆奶劉績霏雪録
言安南之盧都子是也此物止痢最驗同伴病痢者皆
食此而愈後隠昭州平西山山中有此而圓絶似棠梨
痢者食之亦愈
　　植物(穀蔬/)
稌即稻　音相轉耳或以稌即穤詩十月穫稻今晚稻
也六月収者曰早稻秈稻占稻七八月收者曰菊花秈
唐𤣥宗時揚州生穭稻自生稻也細名甚多不可枚舉
自江淮以南田多三收隋書婆登國有月熟之稻一月
一熟一統志雷陽界稻十一月下種揚雪耕耘四月熟
智笑此語雷州安得有雪邪稻故為通名東璧専以穤
為稻殆泥穫稻之注乎晚稻未必盡是穤也又引詩黍
稷稻粱禾麻菽麥故以稻為穤而以禾為稉耳今詩本
文作重穋又内則曰菽麥蕡稻黍粱秫惟所欲七者以
稻與秫稱秫為穤稻為粳粳即秔淵明種秫以取酒是
也有此確證可以正本草之誤矣七修類稾曰宋真宗
聞占城稻早求種分給故作秥曰粱者良也米粒長大
皆稱粱宜陸故曰髙粱稻宜水言其滔而濕也黍稷稻
粱麥為五加菽為六分二麥為七分二菽為八加麻為
九皆舉大畧也
穄即稷　吕覽陽山之穄筆談曰齊晉人謂即積皆曰
祭乃其土音也本草又名糜子大雅秬秠糜芑皆黍屬
以色别之丹黍謂之糜音門今河西人音糜鄧潛谷曰
陶隠君生江南已不識稷為何米穀稼尚不能明況芝
英乎稷又本與粟通尸謖言肅也詩曰既齊既稷亦肅
意葢秋氣也穀秋成曰稷百穀皆秋成故粟又為總名
㯏即穀乃□也　山海經百㯏自生冬夏播琴升菴曰
今本誤改作穀齊民要術所引可證按當作□特與穀
異位耳字書分穀从禾為五穀而榖从木為楮榖古則
一也㱿聲升菴豈見要術訛刻之□以為古字邪荀子
五㯏蕃孰已訛矣函史□作□皆此類也
以䆃為瑞禾者誤也　漢少府有導官主導擇米穀唐
因之志作䆃官从禾説文䆃瑞禾也引封禪書䆃一莖
六穂故字林因之誤久矣按相如封禪書導一莖六穂
於庖犧雙觡共抵之獸犧猶言犧牲之也與導皆虛字
若以䆃為瑞禾則何以對犧字乎陳無功猶引瑞䆃為
竒趙凡夫反謂漢書作導為誤豈不可笑也
䕝湖麻黒脂麻也　章黼韻䕝即巨勝筆談古止有火
麻曰漢麻張騫得油麻種來故曰湖麻智按九穀八穀
皆有麻素問即以麻麥稷黍豆為五穀以麻為首豈漢
以前中國䵄蕡熬葈實但食火麻子乎火麻子甚不可
食何以為珍當五穀之首乎必其時已有油麻而張騫
乃得八稜黒麻來耳爾雅翼曰巨勝胡麻之黒者宋嘉
祐本草立白油麻一條可證也仁宗注意修書麻穀之
間必有稽察存中亦曰湖麻有八稜六稜者當是中國
本有四稜者耳古人言枲即麻安知葈實非白油麻乎
若據今綱目則枲為雄麻安得有實邪青蘘其苗也巨
勝言其大而勝也今大同専有一種巨勝大而黄色廣
雅曰藤𢎞别録曰鴻蔵公紹曰苰蕂胡麻杜寶拾遺曰
隋大業四年改湖麻曰交麻其曰檾麻䔛麻也一作□
但可為繩爾雅葋艼熒注未詳智疑是苧檾之訛
荅小豆也　説文荅小尗也董仲舒注云菽是大豆有
兩種小豆名號三四種時珍以為赤小豆穆天子𫝊黒
水之阿爰有埜麥爰有答僅答即荅也東觀漢記閔仲
叔唅菽飲水張氏解定小豆亦迂
豍豆豌豆也佛豆蠶豆也　今人訛呼為安豆唐史有
畢豆崔實月令作蹕豆管子山戎荏菽注云即湖豆謂
豌與蠶豆升菴引唐六典有眢豆音彎即豌豆也益部
方物畧記有佛豆秋種春斂即蠶豆也
䜶䝄豇豆也　廣雅指為胡豆誤矣故孫愐因之
豍豆匾豆也　或作藊今謂蛾眉豆凡夫曰扁豆一名
扊扅豆䝁豆今所謂□豆也　隋末子通攻江都夏侯
端采䝁豆食之身之曰野豆也魯刀切陳留耆舊𫝊言
赤眉以䝁豆與桓牧焦弱侯曰野田小豆曰􁀙音勞越
絶書以穀豆分甲乙辛貨
燕麥野稷也　容齋三筆曰劉禹錫再遊𤣥都觀詩序
云惟兔葵燕麥動搖春風北史邢卲書國子無教授何
異兔絲燕麥南箕北斗哉爾雅□兔葵蘥雀麥郭注似
葵葉小如藜雀麥即燕麥有毛古歌曰田中兔絲何嘗
可絡道邊燕麥何嘗可穫見于太平御覽上林賦箴析
苞荔張楫注曰析似燕麥音斯葉庭珪海録碎事云兔
葵苗如龍芮花白莖紫燕麥草似麥亦曰雀麥升菴不
知為何物又引范文正所進江淮烏昧草當之烏昧乃
蕨也又以烏麥為燕麥而烏麥乃蕎麥也日華子以為
瞿麥則誤視其字耳智按野稷似麥米細尾毛大于莠
荒年采食之似稗稍長即燕麥也北有種之者五臺僧
食之云形長于麥穆天子𫝊爰有埜麥即燕麥也内經
曰阿師韓雨公告余甚明
􁍴子乾綘也　東坡曰劉貢父戲謂黎錞為黎􁍴子一
日聞市有唱是果粥之者吾謫海南居有此霜實壘壘
今湖北粤西多有之髙數尺有刺開花落瓣則為子九
月閒紅熟可生採食之皆呼為夢子􁍴子也彼汾沮洳
言采其莫陸璣云莖大如箸赤節二三葉似柳厚而長
有毛刺今人繅以取緒味酸而滑謂之酸迷子如楮實
而紅冀州謂之乾綘河汾謂之莫埤雅曰乾綘呉越呼
為苺子一作茂子按似柳則非
古謂菜為葵晉以來曰菘今謂之菜　圖經曰冬葵子
秋種經冬至春作子性滑利葉作菜茹此外有蜀葵爾
雅菺戎葵也花五色白者主痎瘧午日取花挼手亦去
瘧黄者塗癰小花者名錦葵大莖小葉紫黄色呉人呼
為繁露爾雅蔠葵蘩露也菟葵若藜有毛啖之甚滑爾
雅莃兔葵也亦名天葵别有鳬葵莕菜也荆葵所謂荍
芘芣也大黄葵獨花心大如餅向日葵也鄧潛谷曰葵
十月種五月初更種總按諸葵惟冬葵苗入菜時珍以
傾日葵作露葵曰葵為五菜之主今不復食故移入草
部如本草所説葵有何味而古人動言烹葵自智論之
古人竟以葵為呼菘菜野菜之通稱耳昔楚相拔園葵
韓詩外𫝊馬踐園葵古歌井上生旅葵采葵待作羹論
衡曰調和葵韭不必易牙王維詩松下清齋折露葵直
謂菜也苔名澤葵藥名天葵龍葵苗中呼灰滌為老葵
地英為地葵此非古通稱邪菘亦為菜之總名周顒荅
文恵太子曰秋末晚菘正今之白菜也陶隠居云菘子
可作油非油菜雲薹稱菘乎白曰白菘牛肚菘葉最大
紫菘蘿蔔亦曰温菘芥曰芥菘京口菘為上曰箭竿白
北京則黄芽菜舊説北土將子種之而變蕪菁蘇頌汪
機不知紫菘即蘿蔔而謂白菜變誤矣古今鄉談異耳
今無有呼菜為菘者故知古亦呼菜為葵或曰建昌呼
竒菜者即葵性冷滑
葖蘆萉即蘿蔔東璧無功作□音要誤矣　舊説來為
麥而蘿蔔能服之實音轉也爾雅監本葖蘆萉本草綱
目引作穾庶物異名疏作□音要誤矣一名拉□以其
状也紫菘苗也南京有紫赤皮者他處皆白陜西邊上
有一車載兩枚者安慶志有山葖則山葫苔也朝生暮
長二尺中空味脆大龍山□山産之或曰采者須天未
明□日出則萎或曰金谿出大蘆肥如斗
蕪菁與萊菔全别謂之諸葛菜亦有二種　蔓菁四時
皆有春食苗夏食心亦謂之薹子秋食莖冬食根河朔
尤多劉禹錫嘉話録曰諸葛亮所止令兵士種蔓菁蜀
荆呼諸葛菜爾雅須薞蕪即此坊記疏陳宋曰葑方言
蘴蕘蔓菁也齊魯謂之蕘闗西謂之蕪菁趙魏謂之大
芥書曰包匭菁茅孔安國曰菁以為菹茅以縮酒周官
菁菹鹿臡鄭氏曰蔓菁又名𡨕精則葑也須也蕪菁也
蔓菁也薞蕪也蕘也芥也七者一物也東璧曰陳蔵器
謂飱無為酸模郭璞注須薞無云似羊蹄而稍細味酸
可食則掌禹錫以薞無為蔓菁誤矣智按北京閉甕菜
即蕪菁根也唐韻曰蘴蔓菁苗也南京一種諸葛菜春
夏初紫花食葉不食根朱輔山溪蠻叢話曰獠猺産馬
王菜味澀多刺即諸葛菜皆非蔓菁南都賦秋韭冬菁
注曰韭之華謂之菁則又一菁也薞蕪或兩名之
苽封即菰葑以葑為蔓菁者今當作蘴　説文葑蕦蓯
也(封平上/去三聲)爾雅須葑蓯菰根也臺中黒者曰茭鬱根相
結而生嵗久浮於水上謂之菰葑有苗莖者名菰蔣結
實即彫胡米西京雜記太液池彫胡紫籜緑節中有子
即菰米淮南子大旱苽葑今以葑蘴别之葑田取名詳
地輿
蓏大者莫如𤓰　投𤓰副𤓰見于詩禮秦故東陵𤓰美
始以味稱謂之𤓰果茶𤓰實邊饗客為其解渴也廣志
云𤓰以遼東廬江燉煌之種為美故燉煌郡有𤓰州廬
江今廬州南康九江地南康之𤓰殊不佳五代史載胡
嶠為蕭翰掌書記隨翰出塞外契丹破回紇因得西𤓰
如中國冬𤓰而味甘近世葉子竒又謂自元征西域始
得西𤓰豈誤以契丹作元邪王麟洲謂洪皓攜歸神仙
𫝊青登𤓰大如斗魁𤣥表丹裏似西𤓰矣魏劉禎𤓰賦
所云藍皮宻理素□丹瓤者此何物也豈本一物而西
種特嘉乎月令所載王𤓰生今以早熟條𤓰有刺者呼
之閻尚友云王𤓰本生土中俗稱土豆張秋厓云有二
種𫝊曰田中有𤓰淹之為葅菜𤓰也小而白色曰銀𤓰
黄曰金𤓰條而斑曰筲𤓰㣲小色黄曰黄𤓰架而垂生
至尺餘者曰紡線絲𤓰並蒂生者曰嘉𤓰廣志載魚𤓰
羊核𤓰女臂𤓰其類也有花類海棠而實大如桃者曰
木𤓰可治脚氣閩中生如葛曰土𤓰一名落䳋𤓰爾雅
菲芴郭曰芴土𤓰也□瓝瓞也集韵亦作□詩疏近之
𤓰小如瓝(音/雹)即説文瓞㼎也廣雅曰□冬𤓰也郭義恭
廣志載𤓰名詳矣瑤星以王𤓰即今黄𤓰言𤓰之最首
出者曰王
果陏猶言果蓏也　貨殖傳楚越之地飯稻羮魚果陏
蠃蛤不待賈而足張守節正義陏音揺果搖猶搖疊包
果也升菴引説文橢車笭中橢橢器也爾雅貝□小而
橢狹長也急就章注橢秃頗切小桶也以盛鹽䜴正義
既謬楊説甚支按漢書作果窳可謂明證窳當是蓏説
文抂木曰果抂地曰蓏郎果切玉篇蔓生無核曰蓏橢
蓏音通而隋从橢省此易解也今狹長之橢作橢从手
䔇即䔾子虛之䔮即爾雅之皇守田也　吕覽菜之美
者有雲夢之䔇廣雅曰似蕨生水中字書䔾似蕨生水
則一物也子虛賦葴䔮苞荔注䔮生水中其花可食張
揖曰菥似燕麥文選䔮作菥爾雅皇守田郭云一名守
氣生廢田中似燕麥如彫可食本草拾遺有□草時珍
綱目以為守田
迷陽棘草也　莊子楚狂歌迷陽舊注曰亡陽任獨也
胡明仲云叢生修條四時出穎其皮多刺春夏花繁腴
條可食呼為迷陽故曰無傷吾行無傷吾足此見困學
紀聞元瑞言元美云詞場尺寸地迷陽罥足余讀此而
解以蔡順𫝊之扶老藤對之朱子曰薇亦謂之迷蕨嗣
宗謂即明仲所云迷陽也
薇小巢菜也　三秦記曰夷齊食之三年顔色不異武
王誡之不食而死鄭樵曰蕨虌莽芽也四皓食之而夀
夷齊食之而夭漁仲愚矣程子曰夷齊不食周禄耳采
薇餓死言菜食以没世也説文曰薇似藿詩之采薇作
于嵗莫至夏而剛也公食大夫禮鉶芼豕以薇非爾雅
薇垂水元恪曰薇山菜非垂水廣志曰薇葉似萍本草
有薇有白薇疑即苦益菜冬晚抽牙至春柔美夏而剛
宜芼豕項安世曰今之野豌豆也蜀人謂之小巢菜□
豆謂之大巢子瞻曰巢元修嗜之因名元修菜詩正義
亦云莖葉似小豆蔓生漁仲以薇為金櫻芽朱子以薇
為迷陽演繁露曰吾鄉呼薇為苦遮項安世戴侗則以
為大巢菜蔵器曰巢菜翹揺即爾雅之杜夫搖車也蕨
有蕨箕狼箕蕨箕初如小兒拳根粉可食曰烏昧亦曰
烏稬爾雅曰蕨鼈紫萁一名月爾即紫蕨也月令廣義
曰薇灰滌菜也紅者佳白曰蛇灰有毒宋嘉祐本草作
灰藋智按即藜也名曰獨掃老可拄杖盱眙馮應京分
之極是然可通稱也白薇紫薇薔薇
萊即爾雅之釐也　爾雅曰釐蔓華説文曰萊蔓華則
萊即釐矣古萊音釐韻㑹引草木疏曰萊藜也葉可茹
兖州曰萊蒸一名落帚舊説萊為夫須乃薹也按是灰
滌菜而蒿萊可通稱
娘菜孟菜姐菜蕺菜也　强陽健行生四明諸山一名
厄菜冬夏常有天台諺曰天台山上好孟菜吃不老㑹
稽蕺山以生戢菜名説文曰蒩菜也今俗曰□菜魏王
花木志言江淮有孟娘菜并益肉食或曰即今之姜孟
芽二三月采天台孟菜八九月亦可采食
荼苦菜非獨苦蕒也　月令四月苦菜秀夏月火炎味
苦感之而秀生北地冬凋江南冬不凋苦蕒名芑俗呼
黄麥生醃食止洩此鄧潛谷所分者也今綱目合之貝
母龍葵敗醤枸杞苗皆有苦菜之名馮嗣宗曰爾雅有
五種惟一為荼詩用三焉嚴坦叔論詳矣陶貞曰以茗
為苦菜朱子以谷風之苦菜為良耜之委葉荼蓼也陸
農師以苦菜茅莠是一物則并合英荼矣英茅花也大
顔以江南苦菜為蘵云即龍葵龍葵無䐨苦蘵子有殻
又相似而不同
蒍子䓈菜即雞雍莖也　芡食莊子名雞雍管子名卵
蔆方言云芡子莖謂之蒍(音/蓶)亦曰䓈(音/蕋)蒍一名水流黄
俗名雞頭盤花下結實嫩莖名蒍□南方草木狀所言
綽菜夏生池沼葉類茨菰根如藕條食之思睡呼為瞑
菜管子地員曰其種雁膳即雞頭亦名雁喙鴻頭退之
詩鴻頭刺芡實夾漈以鉤芺即雞頭
藿猶苗也鹿藿藿香各以為名　白駒詩曰食我場藿
毛氏曰藿猶苗也公食大夫禮鉶芼牛藿康成曰豆葉
也漢書曰山有猛獸藜藿為之不采爾雅曰蔨鹿藿其
實莥郭氏莥鹿豆也蔓生葉似大豆根黄而香本草曰
苗似椀豆則以鹿豆為菉豆者誤矣又藥名藿香説文
又以蔍為鹿藿一曰蒯屬徐鍇曰説文誤以蔍為鹿藿
合論之藨乃苞聲苺子皆名藨葛一名鹿藿白葛曰白
兔藿乃知藿者苗之總名也藿(虛郭/切)本音綏今讀壑
荾芫荽　息遺切漢武賦曰函荾荴以俟風又作荽孟
康曰荾華中齊也智按言花須也别作葰□􁁊説文葰
薑屬可以香口胡荽實頗類華荽而香即今之芫䕑也
菠稜本作頗棱　劉賔客嘉話曰菠稜菜自西方僧將
來韋絢以為頗稜國訛為波其根赤又名赤根菜
觚盧菰蘆也　子虛賦蓮藕觚盧注扈魯也智以觚盧
即菰蘆今史記本作菰蘆矣言菰茭蘆笋皆可食者也
孔明曰東呉菰蘆中乃有此人言菰蒲蘆葦間也扈魯
則壺盧矣古人壺匏瓠皆通南史文伯留瓠􁟦扁鵲鏡
經瓠􁟦瓢也陶隠居作瓠􁉣長柄為懸瓠故今人呼茶
酒瓢為懸瓠音轉蒲盧今即以藥壺盧為蒲盧蒲盧土
蜂也其腰約故象之陳善捫虱新話亦以匏瓠盧蒲盧
為一類成式續集儋産瓠可受石餘
□祘胡蒜也　夏小正十二月納□祘□音殻戴氏曰
祘本如卵南方有沙蒜直翁曰小蒜根名薍子卵薍音
近可證古今注十許子蘀幕之名為胡祘宋元時以銀
蒜押簾正象之也蘇頌言禇澄以蘇治李道食雞子病
時珍曰乃蒜非蘇也
􁘗百合也　玉篇以􁘗為百合蒜一名蒜腦藷别録一
名摩羅呉晉一名中庭一名强瞿陶曰强仇之轉也凡
物旁生謂之瞿義出韓詩外𫝊智按陸佃曰生于兩旁
謂之瞿異名疏引通志川强瞿山丹也此别是一物即
如畨煎檉乳松淚地黄等并血名曰質汗而益母亦名
土質汗信州有羊亦名茆質汗强瞿或此類也南都賦
藷蔗薑䪤六臣注小蒜也不知其為百合
麻子大者海東來者也　麻子有大如蓮實出海東屯
羅島其次上郡北地所出亦大如大豆正如雲南之梧
桐子長橢如豆也
崖蜜石櫻桃也　鬼谷子櫻桃一名崖蜜爾雅揳荆桃
孫炎注即今櫻桃按説文曰鸎桃禮薦含桃即鸎所含
也東坡橄欖詩曰待得餘甘回齒頰已輸崖蜜十分甜
餘甘橄欖也鼠璞云讀南海志崖蜜子殻薄味甘雖不
知與櫻桃為一物要其類也太平廣記以崖蜜為石櫻
桃趙與時以崖蜜為蜜物有名同者程大昌以石蜜為
為糖霜崖蜜為野蜂蜜糖霜則今之冰糖粉也
鹿藥即延夀果也　開寳本草有鹿藥甘温似黄精鹿
食其根胡洽言鹿食九種解毒之草此其一也或云即
是萎㽔今北京嘗食延夀果一名鹿跑草言鹿好淫既
憊而仆羣牝鹿銜此根與食之即復起其味甘而㣲澁
比黄精細長于司直曰鹿藥
鳬茨或作符訾　劉𤣥𫝊人掘鳬茨而食注續漢書作
符訾今曰蒲薺或曰葧薺江北人曰土栗
凡草木之苗皆可茹也先辯其味而已　入口平淡酸
者無不可食其辛辣者以礬水浸之亦可食苦者置之
可也又按花木考言㸃蒼山有髙河菜萊州之龍鬚菜
嵇含所言綽菜優殿菜廣州之雞侯菜東坡之藤葉即
今之滑菜也考亭之蔊菜即蔛菜也建武山澗亦有罕
菜可食扈累尚能食菁葙芫花况薛令之之苜蓿乎即
如今江南北之所謂破破衲絲蕎蕎枝蕎蕎野落籬油
灼灼猪殃殃諸蒿諸根諸樹頭諸花瓣諸藥草苗皆足
茹也特人不能識或俗各異名耳
　
　
　
　
　
　
　
　
　
　
　
　
　
　通雅卷四十四
欽定四庫全書
　通雅卷四十五　　　　　明　方以智　撰
　　動物(鳥/)
鵬即鳯訛為鵬　説文□古文鳯象形□亦古文葢鳯
飛羣鳥従以萬數故借為鵬黨今朋字横斜非二月字
因□也戴侗謂崩弸棚鬅輣皆諧朋而無鳯聲夫安知
鳯風从凡縫脣轉為鬬脣乎伽樓羅金翅大鵬鳥亦逍
遙怒飛之鵬耳彪注莊曰鵬者鳯也董逌跋鳯鐘言古
文鳯但畫鳯尾小篆轉以為□智又按齊侯鎛鐘與鈇
鎬鐘皆有造而朋㓷篆皆作□此則稍變者魏呉曰賏
从二貝而古或借朋耳鵬又訛為䳟九歎曰従𤣥鶴與
鷦䳟法言曰鷦䳟遴集上林賦掩焦明難蜀文鷦䳟已
翔寥廓韓愈詩啄場翽祥䳟指鳯明矣好事者五方名
之建武中大鳥集東郡五采備沈約曰焦䳟至水之感
也東方曰發明南方曰焦明西方曰鷫鸘北方曰幽昌
中央曰鳯皇郁離子曰南方鳥曰昭明五采性好亂蔡
衡曰赤多者鳯青多者鸞黄多者鵷紫多者鸑鷟白多
者鷫鸘相如賦前長離而後裔皇此中央雌雄二鳯也
或曰長離謂禽之長古禽离字通元命包曰火離為鳯
韓詩外𫝊天老曰雄鳴曰節節雌鳴曰足足行鳴曰歸
嬉止鳴曰提扶夜鳴曰善哉晨鳴曰賀世飛鳴曰郎都
知我者惟黄持竹實來六象九苞詞人附㑹又曰瑞鶠
言百鳥見之偃伏也南方鶉首火尾因以赤鳯曰鶉此
縁朱雀義耳羅存齋爾雅翼曰南恩州百甘山有鳯皇
巢水經注益州葉榆縣有弔鳥山鳯死於此衆鳥來弔
蔡絛曰博白渌含村有鳯皇智近聞雲貴中有衆鳥攅
飛䕶一大鳥之事
鳯皇臺鳯所棲之下掘土有白物如石也　蔵器曰恐
是麟鳯洲有之如漢時所貢續絃膠鳯髓造成者曷足
怪哉吕覽曰丹山之南有鳯鳥之卵沃民所食又安知
非此邪山海經有鳯丸山升菴曰即鳯卵
鵠即鶴本作寉或作鸖鶮其通為鶡者非也　埤雅本
草皆分釋寉鵠然鵠鶴一聲之轉古書互用詩従子于
鵠音鶴叶白石皓皓淳于髠獻鵠于楚舊注即寉後漢
呉良傳賛大儀鵠髮注白髮即鶴髮應休連與岑文瑜
書泥人鶴立於闕里曹植表實懐鵠立企佇之心即鶴
立劉孝標辯命論龜鵠千嵗即龜鶴法書要録鶴頭書
一作鵠頭書嵇康琴賦下逮謠俗蔡氏五曲王昭楚妃
千里别鶴音鵠與曲叶漢書黄鵠下建章宫大液池中
作歌名黄鶴又别鶴操云雄鵠雌鵠則知鵠即鶴矣庚
桑楚篇伏鵠古鶴字今武昌黄鶴樓下曰黄鵠磯此確
證也古稱鴻鵠舉其大者顔師古曰鵠水鳥其聲鵠鵠
康成解正鵠之鵠為小鳥難中此皆臆説葢鵠能逺舉
射者視小如大耳鶴皆卵生亦作鶮亦作鸖一曰獨舂
北山移文蕙帳空兮夜鸖怨漢李傕晉食貨志作李􁆋
揚㩁或作揚攉則知寉霍通矣郝楚望引藝文志鶡冠
子注以鶴羽為冠楊修書對鶡而辭作即鶴此乃字訛
鶡鬬死之鳥取為武冠與鶴豈可混乎時珍以鵠大于
雁即遼之天鵞畏海青鶻容或同名然古人寉鵠一聲
䯓頰䯔耳鶴相也鶴又謂之隂羽　博物志鶴䯓(枯回/切)
頰䯔(音/宅)耳響則聴逺眼赤則(眎/)逺大毛落叢毛生其色
如雪百六十年不食生物千六百年形定飲而不食與
鳯為羣神言之耳俞琰曰龜寉運任脈故夀喜降真香
糞能化石稗海作䯓刺䯔耳王㑹篇張赤㡩隂羽注隂
鶴也相鶴經曰鶴陽鳥而游于隂禽經曰鶴愛隂易鳴
鶴在隂故以隂為鶴鶴可作鸖而焦弱侯引易鳴鶴在
隂且曰鸖惡陽故从雨鷺惡露故去雨此説支矣顔元
孫干禄書以鸖為俗而指南復作□字
催歸杜宇杜鵑子巂秭歸謝豹皆怨鳥子規也以鶗鴂
音題圭作子規者因顔師古注揚雄賦而誤也其以周
鷰子巂為子規者因説文誤讀爾雅而誤也　禽經曰
鷗越曰怨鳥鄧潛谷専名子規蕆器引蜀王本紀曰蜀
王望帝淫其相臣鼈靈妻亡去一説以慙死化為子巂
鳥一説杜宇稱帝化鳥故稱杜宇揚雄𫝊注鶗鴂一名
買䤥(音/韋)即秭歸按常璩曰杜宇稱帝㑹有水災其相開
明決玉壘山以除害帝遂委以政事升西山隠焉時適
二月子鵑鳥鳴故蜀人聞鵑輒悲思之按蜀志宇悦朱
提梁女以為妃移治郫或瞿上七國稱王杜宇曰望帝
更名蒲卑相開明除水害帝遂禪授而隠蓋亦因取女
事而訛據此則鵑非帝化君臣皆賢可為望帝白寃矣
陸務觀曰呉人謂杜宇為謝豹當啼時漁人賣蝦曰謝
豹蝦筍曰謝豹筍唐顧況送張衞尉詩云緑樹村中謝
豹啼其謂謝豹為蟲者此蟲以謝豹鳴時腦裂也揚雄
賦有鶗鴂乃鵙也師古注是子規因巂近規而稱子巂
依説文作周燕因子規作秭歸故無功東璧因之巂周
鷰詳下升菴弱侯引華陽國志作秭□因漢碑有用□
者隨筆而訛退之用唤起催歸二鳥名作詩
巂周也燕燕也乙也别三名也　説文曰巂周鷰也户
圭切从􁁉象其冠也冏聲别作規雉爾雅本文曰巂周
燕燕乙陸璣曰巂周子規也燕燕則乙也説文失爾雅
之句讀誤以周燕釋巂智又按孫炎曰爾雅别三名也
曰燕燕者古人重言之如漢成帝時謠曰燕燕尾涎涎
詩燕燕于飛是也乙又作鳦郭氏音烏拔反故黄氏分
為二字此不必矣巂周或是燕名陸元恪何據而以為
子規倘因規巂音近乎後人因陸璣之解則不當従許
慎之句讀而復用其所説周燕為子規矣漢晉切法尚
粗讀巂如規故復作子巂而又訛書作雋雋則音翦故
子美用子嶲作仄聲讀古人名物多通不必専泥然周
燕巂燕相沿兩借之誤明矣燕因乙音轉意兒故莊子
有鷾鴯又按吕覽曰肉之美者有巂燕之翠無功引髙
誘曰鳥名翠竦考髙誘注吕覽無此語今本作雋臙凡
鳥之尾皆曰翠故俗作臎字據嶲燕而論巂周非燕名
乎南部新書曰龍畏蠟愛竹及空青嗜燒燕食燕肉人
不能渡海則燕有食者矣不聞有食子規者俟證夾漈
註爾雅曰巂周蜀巂州多子規乃望帝所化燕燕則乙
也乃釋燕燕于飛之詩智按越巂今之播貴以南此亦
一解至曰望帝所化乃齊東語耳可為證乎凡鳥之岐
尾者曰巂即嶲字亦尾肉也冏□皆象形觜宿曰觜觿
觜言前一星似喙觽言二星岐似觽尾也佩觽者謂其
尾尖也周周之鳥銜羽愛其尾也爾雅葢曰巂者周也
燕燕者乙也説文䳼水鴞也凡夫以燕為社鷗則以鷗
為燕類拘矣智按七修類稾以燕本水鳥故稱𤣥鳥而
終入水人入水者勿食燕此或一理也孟竒既不知周
燕之原流而又引義山望帝春心託杜鵑之句為杜工
部訛誤更甚
唐屠鸄即阿濫堆也　阿濫堆驪山鳥也明皇采其聲
為曲李白詩羌笛横吹阿嚲迴即阿濫堆也玉篇唐屠
鸄音呌似烏酉陽雜俎曰此鳥色黄一變為青鴘而帶
灰色鴘轉之後乃至累變横理轉細臆前㣲㣲漸白又
曰白唐唐者黒色也謂斑上有黒色一變為青白鴘升
菴作鷃爛堆衍義則以羅鶉至中秋後謂之白唐
青佳即黄褐侯斑佳所化也鴶鵴布穀也鷽鳩阿鵴也
　庶物異名疏曰斑鳩春分化為黄禍侯埤雅云鴞大
如斑鳩所鳴其民有禍一名黄禍侯俗呼車載版草木
疏賈生所賦鵩也此條誤甚車載版乃惡梟也本草曰
斑鳩春化為黄褐侯秋分化為斑䳡黄鶡侯青䳡也佳
本音錐本草作䳡複矣黄褐言其色也埤雅竟作禍字
無功又附㑹之邪小鳩皆曰隹曰夫不或曰􁍸曰荆鳩
楚鳩皆是也鳩之子曰䳕鳩曰役鳩曰糠鳩曰即皋曰
辟皋以其文則曰錦鳩五鳩以祝鳩性壹而孝故為司
徒祝噎養老意也尸鳩性壹而慈故合之有尸祝之號
雎鳩司馬則鶚也鷞司冦則鷹也鶌司事則鶻鵃短尾
青黒春來冬去備四時之事也鳲鳩即布榖所謂郭公
也化鷂者即此鶻鵃一曰鷽鳩雜俎曰阿鵴其羽藍縷
亦曰□鷜好食桑椹方言以鳲為戴勝邢氏已辯其非
又云或謂之鶭鴉此即釋鳥所云鶭鸅虞非鳲鳩也則
其他鶝䲹服􁋖諸名益誤矣馮嗣宗曰鶻鳩飛翔不逺
而説文謂鳴鳩迅羽入雲中以莊子證之許説誤也説
文□鋪豉也徐鉉云鋪豉鳥名智按即鵓鳩也俗訛呼
鵓姑子因説文足詳爾雅鋪豉其鼓之訛乎
伯鷯伯勞伯趙鵙鴂姑惡苦吻鳥也　夏小正作伯鷯
詩疏作博勞郭璞注爾雅曰鵙似鶷􁉍而大服䖍云鶷
􁉍音轄乾白項鴉也則誤矣張華曰伯勞形似鴝鵒鴝
鵒喙黄伯勞喙黒許慎曰鸜鵒似鵙有幘王充言博勞
食蛇曹植言血可昏金其聲鵙鵙反騷改离□作鷤䳏
故顔子籀以鴂為子規王逸注楚辭謂鴂為巧婦方言
謂鵙為鶡旦陳正敏遯齋閒覽謂鵙為梟李肇謂鴂為
布穀丹鉛録謂鵙為駕梨鷑鳩張許則似百舌郭説則
似苦鳥鵙單栖鳴則蛇結而百舌不能制蛇他説益逺
要當以郭説為正則今之苦吻子也如鳩黒色以四月
鳴曰苦苦又名姑惡俗以婦被姑苦死而化今東坡自
注姑惡詩曰水鳥也亦誤矣古今諺鄭志道諭俗編云
伯勞食母代代相成此則囙遯齋謂鵙為梟伯勞寃哉
伯趙即伯勞之聲古語相近而訛
升菴引李卲楚雀即布穀以釋黄鸝甚于伯厚之疑搏
黍矣　元瑞言王伯厚不知搏黍為黎黄彼猶疑之也
升菴引詩注倉庚商庚也即黄鸝也李卲曰一名楚雀
方言曰齊人謂之搏黍今布穀也此鳥當名博穀智按
黄鶯黄栗留載陸璣疏與本草甚明布穀則郭公鳥鳲
鳩也與黄鸝霄壤而升菴且改布為博何居
鶷鶡反舌也　先為百舌芒種後五日則反舌無聲五
月後毛盡脫東璧引易通云能反復為百鳥之聲故名
鶷鳥俗呼為牛矢□哥灰黒色㣲有斑㸃先無聲者反
舌也後無聲者伯勞也秧鷄䳾鷄也食物本草有秧雞
又有䳾雞未攷也夏至後夜鳴達旦秋後即止皆其類
也書之以察物候
寒鴉慈烏也鵯鶋楚烏也於烏鴉鸒因此而轉　反哺
曰慈烏鵯鶋鸒也今曰老鴉爾雅曰鸒斯鵯鶋字林曰
楚烏也郭璞曰鴉烏也小而多羣腹下白江東呼鵯烏
按鸒斯猶螽斯鹿斯也爾雅讀詩已誤矣何況禽經與
法言乎俗遂作􁍰字葢烏與雅為一聲之轉而鸒與烏
亦一聲之轉本篆作□後以於為助詞而立烏字易林
疋鶋楚烏即卑居古卑與匹近
喜鵲曰乾鵲一曰飛駁鳥　張茂先陶貞白皆謂鵲為
飛駁以其色雜也鵲古文作舃其通於爵者小雀也鷽
則山雀也一曰山鷓淮南曰乾鵲知來而不知往説文
則以鷽為知來鳥陳後山詩話謂人必欲押芻尼字亦
甚無味芻尼梵語鵲也綱目云鵲啄槐實結玉于腦謂
之鵲玉此鵲不復鳴戴玉之鵲與燕同羣識寶故也王
安石以乾鵲音虔謂健鵲也陸佃曰𫝊枝受卵不墮地
故曰乾鵲莊子曰烏鵲孺𫝊枝而孚生也因𫝊枝而名
鳷鵲
雀古作爵曰賔雀者誤也　鵲古作舃(七雀/切)雀古作爵
(即畧/切)今人混之非也雀性淫酒器一升曰爵戒淫泆也
俗曰瓦雀在堂簷閒也老而斑曰麻雀小者黄口曰黄
雀其曰賔雀者誤讀月令也崔豹曰雀名嘉賔又因誤
耳後遂有客化為雀之説月令正月鴻雁來自南而北
也九月鴻雁來賔爵入大水為蛤因八月鴻雁來自北
而南也此乃别之曰來賔陳澔注曰以仲秋先至者為
主季秋後至者為賔言漸多也今讀者以賔爵入大水
為蛤則八月九月複言鴻雁來矣臨海異物志曰南海
有黄雀魚常以六月化為黄雀十月入海為魚則雀化
蛤者此也家雀何常見其化乎今嘉興出黄雀甚美又
有飛雞似雀而大甚肥曰刺毛鷹松江以為美味兩者
皆以時出過時則化矣然考古人稱黄雀如子建野田
黄雀行豈盡嘉興之黄雀乎又曰白雀緯書以為瑞姚
萇以之改元不常有其矢曰雀蘇即白丁香
批頰戴勝　庶物異名疏引丹鉛録云唐盧延遜詩樹
上諮諏批頰鳥王半山詩藉草聴批頰元人詩批頰穿
林呌新緑韓致光詩城頭批頰伴啼鳥批頰不詳何狀
或即鵯頰也批頰可對題肩時珍以批頰為升菴之駕
犁一名烏臼五更名架架格格者也滇人以為榨油郎
又曰鳯皇皂𨽻汴人呼為夏舌如燕黒色長尾有岐頭
上戴勝是即爾雅之鵖鴔戴鵀矣鵖鴔音匹及切匹及
之音轉為批頰耳然又引爾雅之鵧鷑以為當名鷑鳩
豈爾雅重出邪羅願以烏臼為祝雞更誤爾雅鷽山鵲
頭上戴勝赤咮足長尾鄭樵以鷽為喜鵲
結遼即吉了鸚鵡之大者也　今曰了哥續文獻義物
攷曰瀘南人蓄秦吉了外國買之吉了曰我漢鳥也不
願入異方遂不食死仇池筆記甚詳頭有黄茸舞則開
花倒懸昔人所云倒掛緑毛妖鳯即此類也唐書林邑
出結遼鳥即吉了也熊太古曰大者鸚母小者鸚哥非
也稱哥親之也有五色丹咮白身者佳摩其背則瘖寒
則顫飼餘甘子可解蔡絛叢談曰西甌鸚鵡初丹喙中
黒後丹雌名木戾木戾即結遼之轉木乃外國發語詞
或曰黠獠元稹詩果然皮似錦吉了語如人小説言情
人所化曰情急了者妄矣今濠鏡有持赤鸚鵡習之使
與犬鬭即謝朓所賦者也其大于吉了而尾長者曰青
鷄桂海虞衡志曰烏鳯師曠禽經鸚鵡一名乾皋偽作
禽經者因淮南出寒皋㫁舌使語注鸜鵒也埤雅亦云
乾皋㫁舌則此名尚屬鸜鵒耳或曰柯古言兠兠鳥其
聲自號形如鴝鵒是名寒皋非也濠鏡即香山隩張思
正倦游録海有黄魚化鸚䳇
鳥名王母竹林猶之山和尚雨道士也不可以解杜詩
　升菴曰杜詩子規夜啼山竹裂王母晝下雲旗翻今
齊郡函山有鳥名王母智謂詩人寓言耳紫桃軒雜綴
少陵七歌曰竹林為我啼清晝同州有鳥色正青如雀
善啼杜本用此陳無功引之程大昌曰竹林啼風乃狀
風竹之聲如落霞孤䳱解落霞為飛蛾已迂極矣郎瑛
言親見内璫畜落霞鳥大于吉了而笑飛蛾之説不知
南昌府有吉了與野鴨齊飛乎海月為江瑤柱然挂席
拾海月決非挂㠶拾江瑤柱也水落魚龍夜山空鳥鼠
秋陸農師姚令威引水經魚龍以秋日為夜解之皆拘
泥可笑陸文裕曰嘉定州有鳥一名山和尚一名雨道
士堪作對偶今可以王母稚子作一類矣
鷦鷯一作鷦□鳭鷯　爾雅曰桃蟲鷦其雌鴱鶉其雄
鶛又曰鳭鷯剖葦説文曰鷦□挑蟲也刀鷯剖葦食其
中蟲説苑曰鷦鷯巢於葦苕著之以髮俗呼韈雀陸璣
曰鷦鷯㣲小於黄雀其雛化為雕故俗云鷦生雕郭璞
曰鳭鷯江東呼為蘆虎夫鷦鷯鷦□鳭鷯皆一聲之轉
耳小鳥之巧於為巢者有桑飛俗呼桑錢又不若黄頭
繡眼之巧黄頭又不如茅雀之巧也小毖之詩曰肇允
彼桃蟲拚飛維鳥毛公謂桃蟲為鷦鳥之始小終大者
鄭氏則以為題肩或曰鶚也毛鄭皆謂鷦化大鳥以為
題肩以為鴞則因鴟鴞鸋鴂之誤陸璣則謂鷦生鵰其
説又轉幻矣鵰葢鳭鷯聲近之訛埤雅以桑鳸竊脂鳭
鷯剖葦為一類陸農師以鳭為鳸固非然今江南北所
謂剖葦者又自不同若鳭鷯則實因鷦鷯倘因此而名
葦雀乎
鴟鵂怪鴟舊留車載版􁒯鴟久鵂鶹鵄鵂䲹一物　頭
如猫亦如猫鳴或有時而連囀如休留之聲白日不見
丘山夜能拾蚤虱以為拾人爪甲者訛也此鳥有大于
鷹者而東璧曰小如鴝鵒但據其小時耳山海經南海
蒼梧有離朱鴟久即鴟舊也國策宋王偃時有雀生􁒯
于城之陬􁒯即鵂鶹也俗謂鬼鳥博物志一名鵄鵂萬
畢術曰鵄鵂能致鳥王元美集有鈙䲹行䲹在支韻鴟
也鈘當即擒字魯公書顔君庿碑禄山反捦其心手而
元美加攴于右一也説文皆收
萑老鵵似鵂而小　頭有角似兔頭毛腳夜飛好食雞
者也今本草作雚非雚乃是鸛古人既不借今何為亂
之
梟鴟土梟訓狐鵩幸胡鵋䳢鴝鵅一物　如母雞有斑
頭如鴝鵒目如猫好食桑椹人呼為幸胡者是梟也異
物志曰鵩如小雞郭璞所云鴝鵅謂似鴝鵒之□按此
當是一種矣訓狐者幸胡之訛也大抵惡鳥一類古人
通言鴟梟而鴞字亦借用皆硩蔟氏所覆之夭鳥也後
人不能定指為何物而大小形聲實有三類鴟或為鸋
鴂而鴞又有青鴞可羮者異名疏則以訓狐為鬼車姑
獲一物其實姑獲鬼車别一鳥也此三類皆雛時美好
而長大則醜爾雅謂之鶹鷅此是總解亦不指定此三
類也注引流離之子為解故今本草附流離之名于梟
下其實詩意瑣尾流離言瑣屑勞苦流徙離别也何必
泥此解鳥名邪東璧載名□(胷擁/切)䰟
鵰鷲□鷢鷹隼鸇鷂鴞杓窊皆鷙鳥也　皂鵰最大其
俊者曰海東青在西南夷中曰鷲鷹頭有三角曰角鷹
羅願曰在北曰鷹在南曰鷂此非也鷂小于鷹即所謂
鸇隼擊征題肩爾雅之鷣負雀也時珍以為即鳶即茅
鴟宋太宗賜邪律休哥旗鼓杓窊印窊烏爪切杓窊鷙
鳥總稱以為印綬取疾速之義凡調發軍馬則用之鷢
見雎鳩條□見下
□非鶉也　鶉為䳺□淳鳥也不越横草不亂其匹又
詩匪鶉匪鳶毛氏曰雕也公紹寒韻引説文□鵰也音
圑故戴侗改詩匪鶉為匪□欲别于䳺鶉也集韻作□
智按當音敦敦鵰同母也敦淳皆从□古皆通諧今綱
目以□為鷲山海經暴山多􁋙就注􁋙即麂就即鷲
題肩或作鶗鵳鶙鵳即鷂也　爾雅曰鶌鳩鶻(音/骨)鵃亦
鷂(音/要)類鶗鵳後人加鳥韻㑹復收鶙鵳陸璣曰鸇(音/氊)似
鷂青黄色燕頷勾喙鄉風搖翅因風疾擊鳩鴿食之即
鷂之一名也説文曰晨風也戴氏按詩鴥彼晨風鬱彼
北林若晨風為鸇則當言集彼北林不得言鬱自爾雅
誤認鴥為鳥飛因以晨風為鸇俗遂制鷐字鸇别作□
古作鳽□今説文亦以鴥為鸇飛貌誤矣鴥亦通作矞
記曰鳥不矞别作獝風之卂疾者也亦作􁍱􁁜河梁詩
願因晨風發送子以賤軀亦謂風也今人亦以鷂實之
何謂乎禽經之􁉳亦因鸇而造也
隼鷂屬也齊人謂之擊征　李陽冰曰隼卂省聲孫氏
思允切陸璣曰隼鷂屬齊人謂之擊征或曰題肩或謂
雀應春化布谷者埤雅曰即鶻也按説文不以隼為鷙
鳥而詩疏引説文乃曰隼鷙鳥也可知説文隨人所附
焉當是□而□乃鶚也□省為鳶因省為弋　戴侗以
焉為鷴或曰焉从正乃射鵠之正以其疾飛髙摩與鵠
同意此且勿論也人不知鵠即鶴亦不知焉即鳶漁仲
決之説文無鳶字而徐以□為鳶考其聲□即鶚也漢
書梅福𫝊有□鵲遭毒左𫝊有□鞮曲禮載鳴鳶人作
紙鳶亦取其髙翔也□省為鳶夏小正十二月弋注當
作鳶天禄外史嘉陵之墟有鳶
鴽鸋鴽鴾䳺鶉也　青州謂之鴾母一名鴽或作鵪不
木處一曰鵪鶉一物二種無班者鷯也埤雅以鴳為鵪
智謂鴳即鷃字莊子所謂斥鷃也舊注鷃小鳥豈即鶉
乎楊億談苑曰鶉由蛙化列子所謂蛙聲為鶉也萬畢
曰蟇得𤓰化為鶉交州記南海黄魚九月為鶉始以化
成已而卵生鴽由鼠化終亦為鼠固其理也時珍以鳸
名鶉依杜預當曰老鳸智以老鳸鷃鷃當别一鳥也潛
谷曰安鳥曰鴳或鴳當音鵪而鷃當音晏邪内則雉兔
鶉鷃乃四類物豈一種而兩分之邪後又曰爵鷃蜩范
又曰鶉羹雞羹絮醸之蓼則鷃非鵪鶉明矣時珍以鵪
鶉分二物以鴽為鵪合觀内則鶉羹鴽醸可知已注鴽
不為羹惟蒸煮而已鵪即鴽之説既明而不及鷃則鷃
自一物也弱侯引禽經曰雉上有丈鷃上有赤雉上飛
能丈故計丈曰雉鷃上能赤與尺通亦作斥莊子斥鷃
是也是小雀耳何子元謂䳺不當作鵪鵪乃鴨字見丁
度説此是後人分别作意立説耳从甲為鴨矣又為乙
又作□何復取聲於鵪乎
鵽鳩突厥雀也　唐書髙宗時有鳴鵽羣飛入塞邊人
驚曰此突厥雀南飛則必入寇已而果然按此即爾雅
之鵽鳩寇雉也郭璞曰鵽鳩生北方沙漠地大如鴿毛
似雌雉鼠腳无後趾岐尾為性憨急羣飛孫愐收鵽于
十五轄内莊子注青鵽愛其子忘其母是也禽經曰奪
曰鵽正謂此也物異考載此曰蕃雀
竊脂自以色名然别有肉雀别有竊脂也　邢氏以為
淺白而鄭注以為蠟觜有脂色謂竊肉者郭璞所言青
雀也淮南子與郭相證而歐陽氏亦有食肉之論葢爾
雅兩言桑鳸竊脂又有鳸鴳則名同者多未可定為脂
色也山海經云崌有鳥焉如鶚赤身白首其名竊脂絶
不相類則又一竊脂也智在平西山中二年見有雀如
鳩青黒色長咮切魚者去腸於溪側竟來啄之猺人謂
之嚵鳥
鷓鴣越雉也　張華注禽經曰臆多白㸃飛必南翥晉
安曰懐南江左曰逐影自鳴鈎鵃格磔行不得也哥哥
時珍曰性好潔人以􁣰竿粘之陸佃以鶻鳩司事與爾
雅鶌鳩鶻為鷓鴣引唐詩雲木呌鈎輈即説文鶻鵃智
按是林逋詩非唐也夜飛覆木葉亦未必然古云偃鼠
飲河不過滿腹鷓鴣銜葉才能覆身謂其宿也志常南
嚮不思北徂故吊履善者作鷓鴣詞
雉文而介者也爾雅列其名禽經别其色素備采曰翬
青備采曰鷂朱黄曰鷩白多曰□黄多曰鳪黒曰秩秩
尾長而健曰鸐鷮大鷩小即鵕䴊也􁀙也鶾錦雞鷊綬
雞也鷊采在嗉鶾采在身　外文内介故士贄雉説文
鷩(必列/切)赤雉也鵕䴊(音俊/儀)鷩也左𫝊丹鳥司閉杜注鷩
雉西山經鳥多赤鷩可禦火相如賦射鵕䴊顔注鷩似
山雞而小冠背黄腹赤項緑秦漢初侍中冠鵕䴊其倣
周之孤服鷩冕乎智按淮南趙武靈王貝帶鵕􁀙注即
犀毗按與貝帶複矣安知非冠鵕䴊安知不插雉尾乎
爾雅南方曰􁀙愐收尤韻雉也顧野王曰鵕䴊鳯屬未
攷矣象類書曰翬从輝鷂从瑤鵫从逴鳪从朴􁀙从儔
鶾即翰鵕䴊从俊儀鷩以蔽身餘尾也翟从隹羽美㑹
意以好敵為音故司服揄狄闕狄通借也吐綬鳥曰鷊
(音/鶂)詩卭有㫖鷊綬草似鳥故爾雅作虉綬崔豹謂之錦
嚢以反哺曰孝鳥以愛嗉曰避株凡雉别于鳩以尾長
而飛丈也華蟲鄭𤣥説也王㑹篇蜀人以文翰若皋雞
注鳥有文彩者皋鷄似鳬冀州謂之澤特爾雅鶾天鷄
注赤羽逸書曰文鶾若彩鷄魯郊以丹鷄祝曰以斯翰
音赤羽去魯侯之咎其曰一名鷐風者誤也王氏博古
辯曰古玉多刻天雞紋其尾翅輪如鴛鴦正錦雞也一
曰鶾雉王㑹注以為似鳬正謂其尾翅輪耳澤特則正
屬王雎鳩之類秩秩海雉則鶡䲸黒雗之類
鶡亦黒雉類也　似雉黒黄兩鶡鬬必至死以為武冠
其青色曰䲸説文䲸似鶡出羌中張敞舍鶡雀飛集丞
相府顔注音芬本作鳻爾雅春鳸鳻鶞此是訛非可借
音
白鷴白雗也　李昉命為閑客爾雅雗雉鵫雉注白鵫
也雗鶾翰一字音寒本草作鶾南人呼閑如寒則鷴即
雗音之轉也廣志南越獻白鷴黒鷴葢雉亦有黒者可
徴秩秩海雉之説
盇旦一作鳱旦鶡旦渴旦䳚旦寒號也此升菴之確論
　坊記引詩相彼盇旦尚猶患之註云盇旦夜鳴求旦
之鳥鹽鐵論亦載此即鳱旦七發用之月令作鶡鴠或
作渴旦又作䳚旦方言鳱旦有定甲獨舂城旦倒懸之
名周書時訓曰大雪之日鶡旦不鳴升菴定以為寒號
其鳴曰鳯皇不如我至冬毛落鳴曰得過且過顧野王
曰鶡旦似雉而大青色有毛角鬬死乃止晝夜鳴似雞
如此則武弁之鶡冠即一物師古曰非也鶡雀之鶡音
芬本作鳻此師古所見乎本草五靈脂乃寒號糞如小
雞四足有肉翅不能飛逺夏月毛生五色醫用北地者
良其早寒也
􁀙雁也鴻雁來雁北鄉雁父母也鴻雁來賔候雁北雁
之子也白雁曰霜信小雁也　鹽鐵論引詩雍雍鳴鳱
以鳱為雁當音㟁師曠禽經鳱以水言自北而南張華
注鳱音雁隨陽鳥也冬適南方集於江干之上故从干
開元文字雁又音岸􁀙即鳱而䳚鴠亦省作鳱故作􁀙
者誤也分大雁為父母小雁為雁子乃晉干寶説而宋
人述之一名翁鷄一名沙鶉一名倉􁉯今霜降前十日
來者曰白雁即候雁故曰霜信然今多是蒼白色故春
秋公孫彊白雁獻曹伯漢武得白雁上林十九章曰白
集西以為瑞也
負釜一作負金鸛也　元恪曰鸛似鴻而大長頸赤喙
白身别名黒尻其巢大如車輪卵如三升杯望見人按
其子令伏竟舍去一名負釜一名背竈一名皁裙泥其
巢一傍為池含水養魚殺其子一村旱皂裙或作皁君
廣雅作皂帔無功引作旱羣負釜作負金或云負日為
金或云周思方養鸛縦之負金串來妄也張華注禽經
曰取礜石繞卵以助煖气智按考之不驗爾雅翼云生
子三一為寉江南謂羣鸛旋飛為鸛井王應麟詩考異
雚鳴于垤引説文曰小爵也或是爾雅之鸛鷒鷊鶔乎
鸛鷒音歡團古人因物安名隨手借書而忘其相碍
周周銜羽之鳥也　阮籍詩周周尚銜羽蛩蛩亦念飢
轉注畧周音誅韓子言周周首重而屈尾飲河則顛乃
銜羽而飲莊子曰周周銜羽以濟太平御覽引禽經曰
鸇鸇之信不如雀周周之智不如鴻今禽經無此語止
有鷃雀啁啁或亦衝波𫝊子路所云熒熒周周之鳥乎
自欲行文不必有其物也然鳥銜羽有之余曽見平西
猺中白鷴時自銜尾葢自愛其羽也
九頭鳥姑獲渠逸皆鬼車也白澤圖之蒼鸆孔子所見
之竒鶬也　白澤圖言蒼鸆有九首孔子與子夏見竒
鶬九首而歌或作九尾此鳥海上多有智在松江親聞
之市人争作犬聲相逐相傳一頭流血著人家即凶夷
堅志言李夀翁得之呼為渠逸鳥十脰環簇其一無頭
而滴血𤣥中記姑獲一名天帝少女好取人小兒養之
㸃血其衣以為誌荆楚記言以為姑獲一名勾星衣毛
為鳥脱衣為女聞者捩犬耳滅燭禳之
蜚亷神禽也　三輔黄圖謂飛亷為神禽能致風氣身
似鹿頭如雀有角而蛇尾文如豹郭璞云蜚亷龍雀也
焦氏筆乗云飛龍鳥名鳯頭龍尾其文五色以象五方
一名飛亷一名龍雀漢銅鑄其象以彰瑞應明帝至長
安迎取飛亷天馬置平樂館按赫連勃勃造刀名曰龍
雀取是義也沈括于姑熟王敦城下得一銅鉦刻曰諸
葛士全茖古落字此部落之落士全部將名其鉦中間
鑄一物有角羊頭旁兩字曰飛亷淮南轉運使韓持正
亦有一鉦所圖飛亷及篆字與此同阮霧霛嘗言見一
銅鼓内篆□□此正飛亷也此為風伯又為禽名存中
則以為獸今船尾皆畫之以呼風世稱為飛虎云飛亷
又為藥名漏蘆也又人名紂臣
鵸䳜即獻茅鳥也　王融曲水序曰竒幹善芳竒幹北
狄也善芳令人不昧昧或曰眯眯目也山海經翼望之
山鳥三首六尾而善笑名曰鵸䳜音猗餘服之使人不
厭太平御覽善芳作獻茅
獅子大雀食火鳥駝蹄鷄骨托皆駝鳥類也　博物志
曰條支國西海有獅子大雀郭義恭廣志曰安息國貢
大雀似槖駞其卵如罋今之駞鳥也漢元帝時有大鳥
如馬駒時人謂之爰居楊震死致大鳥不知何狀唐髙
宗永徽中吐火羅獻鳥如駝食鐵劉郁西域記富浪有
大鳥駝蹄食火炭費信星槎録云竹步國阿丹國俱出
駞蹄鷄墨客揮麈云骨托鳥如鵰髙三尺餘食鐵石取
絲繫三寸白石即吞之良久牽出石如泥矣吾學編云
洪武初三佛齊貢火鷄大于鶴方隅勝畧言蘇門荅剌
産鷲髙四尺似駱駝噉羊祖法兒國産駞鷄有肉鞍可
乗凡此諸説大同小異必其類也以漢馬駒鳥為爰居
者尚非
鸊鷉須鸁即今之䴇􁀙油鴨也　爾雅鸊鷉須鸁(音/螺)注
以為鸊鵜水鳥今時珍作須鸁一名水􁁊古以其血塗
刀劍孫愐則曰鸁桑飛鳥也直翁刪之
鵁鶄今之茭鷄　鵁鶄一名交矑以睛交者也爾雅曰
鳽禽經云白鷁相睨而孕鵁鶄睛交而孕又曰旋目其
名鷃方目其名鴋交目其名鳽
鶂鷧鷁一字之轉　爾雅鶿鷧(於計/反)注以為鸕兹今之
水老鴉捕魚者也𢎞景曰此鳥不卵生口吐雛冦宗奭
言此説誤其卵碧色鶂似鸕鷀而白莊周所謂白鶂相
視而風化鶂與爾雅之鷧聲相近後人或作鷁故畫舟
首曰鷁首方言艗艏又稱青雀舫其青鶂即烏􁆛海上
化烏鰂者也説文鶂又作鷊引相如作􁀙按鷊即㫖鷊
綬鳥也按此三字音義相因而鳥實有别大約鷧為鷀
而鶂鷁大鶂又有鶂視風化之説故為白鶂蒼鶂而鷁
為船首青雀之稱鷊則時借􁀙鶂説文不能辯反曰鶂
又作鷊耳黄憲天禄閣外史曰徐淵蜀山見禽曰其蒼
鶂乎孕不交而感不交而生生也以睨氣化載於爾雅
觚竹之荒有鳥曰􁀙翼生於股熒惑見則孕禽感於星
也嘉陵之墟有鳥曰鳶臨溪啄影則孕吐於口而生感
於水也扶桑之野鳥曰揺光感日之精千嵗孕形如龜
感於日也此三禽者爾雅不得而載焉今按爾雅並無
蒼鶂其因莊子之白鶂而立蒼鶂之名其鳥􁆛乎嘉陵
乃重慶漾江之口今此下至巴東皆有神烏則所謂嘉
陵之鳶殆指此也外史亦後擬者
鸕鷀一名烏鬼　老杜遣悶詩家家養烏鬼頓頓食黄
魚沈存中以為鸕鷀一名烏鬼馬永鄉駁存中謂鸕鷀
能捕黄魚乎峽中士夏立夫云烏鬼猪也家養一豬以
祭鬼智謂存中言捕魚何必捕黄魚安知非黄頰魚邪
冷齋夜話曰川峽路祀烏蠻鬼智按巴東路有烏就人
舟行必擲肉餉之不則不吉其烏鬼乎王楙引劉禹錫
詩有青鬼碧溪詩話引元稹詩病賽烏稱鬼巫占瓦作
龜程大昌主鬼升菴云峽中人養雞雛帶銅錫環獻神
名曰烏鬼按倉頡篇鸕鷀似鶂而黒即爾雅之鶿鷧注即
鸕鷀也爾雅翼曰鸕鷀峽中號為烏鬼此存中一助也東
璧以烏鬼蛇頭長項即爾雅所謂􁀙頭魚鮫又存中一助
也智按爾雅作鴢頭鵁鴢音拗其曰蜀水花用去鼻皶又
研水服之㫁酒葢鸕鷀屎也至以此解杜詩則所不必
翠鷸非魚狗之翠也魚狗為翠鳥一名魚虎即爾雅之
鴗天狗也　翅尾亦可作首飾而翡翠鳥自在海上乃
爾雅之所謂翠鷸者也南越獻漢翠鳥五十雙左𫝊鷸
冠即此翡翠屑金則玉也陸魯望以魚狗為翠碧
知雨之鷸非翠冠之鷸也　陳蔵器曰求泥塗鳴鷸鷸
人以為田雞所化鵪鶉類也説文曰鷸知天將雨則鳴
時珍言田間小鳥將雨則鳴或近之蘇秦云鷸蚌相持
即此
鷖􁀙渠鷗也　爾雅䳭鴒􁀙渠即脊令也郭云飛則鳴
行則搖水鳥也又作庸渠似鳬灰色雞脚鄧潛谷以為
即鷖也蒼頡解詁曰鷖鷗也其隨潮往來者曰信鳬陸
佃作漚列子漚鳥百往而不止鷖通作翳相如𫝊有拂
翳羅願引陸龜蒙言鳬蔽天而來江南常以􁀙􁉮塗枝
得鳬
􁀙名禿鶖一名扶老或以為爰居　秃鶖説文作􁀙俗
曰鷀䳓如鵜鶘爪如雞取其毛為鶖鴒本草引景煥閒
談云海鳥鶢鶋即今之秃鶖正楊曰蜀景煥閒話云孟
㫤時有鸚鶋俗呼秃鶖升菴引之又一條以禿鶬為急
就章之乗風即爰居漢元帝時瑯琊有大鳥如馬駒時
人謂之爰居智則謂以馬駒鳥當魯爰居豈詎是邪秃
鶖水鳥較近耳急就注一名雜縣乃因爾雅也樊光云
似鳯凰皆非秃鶖一名扶老見古今注
蠻蠻即鶼鶼也　山海經崇吾之山鳥曰蠻蠻如鳬一
翼一目即爾雅比翼鶼鶼也郭璞賛曰似鳬青赤見則
大水管子西海致比翼之鳥注曰􁀙拾遺記成王時燃
丘國獻之如鵲而多力張華以為一青一赤在參嵎山
水經注曰林邑有比翼鳥不比不飛鳥名歸飛鳴聲自
呼俞益期與韓康伯書此鳥背青腹赤丹心外露鳴情
未達終日歸飛據林邑言之則爾雅南方為是管子西
海非乎然崑侖西海原連南海禹貢黒水入南海皆指
崑侖西南
雎鳩鴛􁴢之類非鶚也　雎鳩王雎為鶚曰沸波下窟
烏禽經曰雎鳩魚鷹也嘗疑鷙鳥累百不如一鶚鵰也
豈水上之鳩乎王雎名鶚因附爾雅白鷢而訛也爾雅
楊鳥白鷢(音/厥)注如鷹尾上白説文曰鷢王雎也智按皆
互相揣附也長箋謂王雎如鴨與谿􁀙異風土記疑為
蒼鷃近代馮元敏云狀似鴛鴦然則鴡鳩其屬玉乎蔵
器曰屬玉如鴨長項赤目毛紫紺色他經𫝊未常引之
時珍以屬玉為鸑鷟鸑鷟類鳯豈此乎荆楚記云鴦名
節木鳥羅氏曰杏黄色頭戴白長毛尾翅黒者鴛也五
采纓者鸂鷘也朱子謂生有定耦而不亂引列女𫝊未
常見其乗居而匹處葢因詩生意耳徐鉉草木圖至謂
闗雎在河洲上為儔偶未嘗移處是又傅㑹在河之洲
詩本謂雎鳩之聲闗闗後人合闗雎為篇名安得遂以
闗為鳥名黄直翁引夾漈曰鳬類在水邊尾有一㸃白
舊説鵰誤郝氏以雎鳩為布穀亦非錢氏曰王雎杜鵑
也杜詩百鳥飼其子乃知有君臣故謂王雎秋鳩化鷹
故在河洲將謂子規擊鳥乎化鷹乎石塘謂摯贄鷙古
通曲禮前有摯獸婦摯榛栗則䳱雁皆贄鳥也智按爾
雅鴡鳩王雎王即玉也其屬玉乎據爾雅王雎矣又據
别條白鷢邪皆因毛臆而許附之郭陸附之故疑至今
鸅鸆洿澤即今之淘河也　廣韻鸅鸆即䕶田也丁度
或作􁀙通作澤以其形論之是鵜鶘也頷下有胡荘子
曰魚不畏網而畏鵜鶘者以其能竭澤一名洿澤魏文
帝曰詩人所謂洿澤刺共公逺君子近小人爾雅鶭澤
虞郭璞注婟澤即洿澤也無功引婟嫪為戀池澤則迂
矣
􁀙􁀙蔞鵝也　玉篇有􁀙(音/六)􁀙按説文鵱蔞鵝也謂在
蘆間乃野鵝也家鵝謂之舒雁禽經曰鵝􁫋月謂伏月
卵則向月取其气助卵也智謂向月光之説亦非陶穀
曰鵝為兀地奴洞冥記日出時銜翅而舞名喜日鵝其
與雁通聲詳見雜辯
鴨一名􁍳鴄因庶人之摯匹也以乙呼鴨者呉人語也
　家鵝為鶩與木通性質木也雙鴨為匹庶人卑匹故
曰末匹廣雅加鳥傍耳曲禮讀匹為木亦屬多事王勃
借用孤鶩不必為曲説也博雅鶩􁈽也司馬温公曰􁈽
匐於泥不能鳴飛集韻作􁁊􁁊野鶩為沈鳬即爾雅之
鸍鸍音施當讀夷洞冥記有昇蕖鴨曰丹毛鳬鳬本象
鴨尾故鳥尾喬卷者亦稱之孟竒疑鶩易鳬事智按太
平御覽引董子繁露曰張湯欲以鳬代鶩祠祀宗廟董
仲舒不可則自漢以鶩為鴨鳬為野鴨明甚後人用舒
鳬孤鶩則猶惺惺為禽獸也長箋曰􁁊本作乙乙訓𤣥
鳥矣乙又解曰其鳴自呼按唐陸龜蒙為中使彈殺其
鴨龜蒙詒曰能言之鶩將獻至尊何遽傷害中使賞以
千緡曰願聞其言曰能自呼其名詳此則乙為舒鳬審
矣字書以乙乙分形
雞為積陽一曰燭夜　説題詞曰雞積陽故日出而鳴
先鼓翼野雞積隂故鳴後鼓翼舊説聞天雞鳴而鳴妄
也崔豹曰燭夜雞也廣志有胡髯五指金骹反翅之類
大者蜀小者荆九真出長鳴雞向以汝南出長鳴雞乃
學雞鳴之人也七發似以鵾雞為野禽則因鶤字誤用
也王襃曰魚瞰雞睨李善以為魚日不瞑雞好邪視是
也升菴曰􁀙音岑即魯雞也方言雞雛徐魯謂之秋侯
子
鶴頂乃䴌􁀙非鶴之頂也　丹鉛録曰䴌􁀙即今鶴頂
猶負􁁊之皮為鶴筒也世有鶴頂杯俗或以鶴之頂所
為劉欣期交州志云䴌􁀙即越王鳥水鳥也大如孔雀
喙長尺餘南人以為飲器竺真羅山疏䴌􁀙糞似薰陸
山人以為香入藥治瘡此鳥又名象鵰言其大也人因
作䴂字
䲰日即運日鴆也　𢎞景曰鴆與䲰日二種鴆如孔雀
䲰日如黑傖雞作聲似云同力江東呼同力鳥昔人用
鴆毛為毒酒蘇恭曰羽畫酒殺人亦是浪證郭璞曰鴆
大如鵰長頸赤喙食蛇説文廣雅皆以鳩為䲰日淮南
曰暉日知晏今訛為睴目交廣人云䲰日即鴆更無如
孔雀者陶為人所誑也羅願曰鴆狀如鴞紫黒色雄名
運日雌名隂諧函史曰有蛇虺羣呼同力數十聲石崩
樹倒蛇無脱者蛇入口即爛惟犀解其毒智記晉王愷
養一鴆司𨽻傅祗奏于都亭燒之亦言似鵰而玉篇載
䲰鳥名似烏一名同力説文不載亦無作鳩之説運䲰
一聲鴆亦沈去聲道昭載鴆􁀙䲴三字為一或䲰之訛
漸子云似雉黑色按爾雅秩秩海雉注如雉而黑在海
中山上則秩秩即鴆乎遯齋閒覽曰蘄州黄梅有鴆巢
　
　
　
　
　
　
　
　
　
　
　
　
　
　通雅卷四十五
欽定四庫全書
　通雅卷四十六　　　　明　方以智　撰
　　動物(獸/)
麒麐通作麒麟殆天鹿乎　公羊傳曰有麕而角者孔
子曰孰為來哉京房曰狼額馬蹄五彩陸璣曰麕身牛
尾馬足黄色圓蹄一角角耑有肉皆相傳說耳拂林僧
言天鹿即麟湧幢小品曰麟之青曰聳狐赤曰炎駒白
曰素㝠黑曰角端黄曰麒麟雄鳴曰遊聖䳄鳴曰歸昌
皆附㑹也演繁露言唐以麒麟名廐因改騏麟騏馬色
也馬出冀州多良故作驥世用騏麟閣者多矣智按榖
梁傳已作驎說文麒麐仁獸也麟大牝鹿也石經通作
麟而經傳别無以麟為大牝鹿者爾雅有□麐為緟文
漢武帝獲麟實鹿之異者相如賦曰射麋腳麟此麟并
州界有之大小如鹿羅願指此為麟皆本說文集韵鄜
□訛郭璞曰麒似麟而無角元美譏陶九成是也霧霛
曰㹀感龍生麟篆家分□音其□為鹿
象牙為白暗犀角為黑暗言斑犀者謂正透倒透腰鼓
挿也　漢平帝時黄支貢犀有夜明犀或山海經之白
犀也開元遺事交趾貢辟寒犀如金六帖唐文宗有辟
暑犀嶺表錄異有辟塵犀杜揚編有蠲忿犀與所云分
水犀見形犀皆難得之寶澠水燕談曰犀生邕管交趾
者角紋如麻生大食者文如茱茰異者曰通天如宋之
蠻子牽獅帶乃犀玩物形于角者有正挿倒挿有腰鼓
挿犀亦嵗退角堷土如象西域謂犀為竭伽角為毗沙
拏言一角也東璧曰凡三種山犀水犀有鼻額二角兕
犀止有一角抂頂洪武中九真貢獨角犀牯角文大牸
角文細郭璞三角訛傳也智按所謂鼻角曰食角即鼻
骨也通天者純白而中有一線黑也水犀角中一線光
明是真駭雞犀也今之粟鬉全黄者多矣豈有竒乎墨
客揮犀曰波斯以象牙為白暗犀角為黑暗故杜詩曰
黑暗通蠻貨陸務觀曰靖康括金羣臣金帶以犀易之
執政則正透從官則倒透建炎草創猶用此制唐㑹要
章服太和六秊一品二品服犀玉及斑犀斑謂黑黄相
間也演繁露曰黑質中或黄或白曰正透外暈皆黄而
中涵黑曰倒透智以犀貴白而乆則黄白透為正黑中
透白為倒花中花曰重透暹羅為上鬉紋粟而有髙骨
其紋細無髙骨曰大角舶來毛角難辨故稱黑暗元史
浩兩鈔摘腴曰今骨掘犀乃蛇角也葢名蠱毒犀凡犀
牸曰沙犀羅願以兕即牸亦臆葢三種犀各有牯牸也
爾雅所云兕似牛犀似豕者近是古人通言兕今人通
言犀耳吕覽隨兕注小牛也則牛亦稱兕矣犀亦从牛
湛若曰說文無獅有□余謂兕□(即/獅)□(即/象)皆象形皆聲
轉也象大者六牙柯古曰象管環王國一牡象管牝三
十國以代樵今雲南亦取之緬甸諸處其牙有交互鬉
紋以血牙為上微帶紅色壺涿氏以橭貫象齒制水怪
陶貞白言夏月合藥須置象牙于傍合四竈以象牙夾
竈得雷聲能發光象膽隨時而孟竒言象房象死膽在
腹中或曰四時之首易地而後皆在腹
乳虎最猛小虎曰彪因虎文而名也豹因彪聲山海之
犳即豹　古文作□又作□象形今說文□虎文也□
□古文虒(音/斯)委虎虎有角者也􁉒變从虎非從中几俱
象尾耳□即彪(从彡音/必幽切)因虎文而名小虎斐旻射彪是
也左傳於菟漢書作烏檡今作􁀙䖘贅矣或曰狸兒轉
為李耳彭乘曰虎食一人耳成一缺汀州得一虎兩耳
如鋸豈此名乎李父伯都見方言淮南曰鳥雄鷙獸牝
猛故羆為熊之牝狼為獾之牝虎牝曰乳虎於菟者乳
頭之轉音也南詔謂虎為波羅蠻人呼虎為羅羅張耒
言存中聞關中人曰此中有程遂以為莊子程生馬之
程不知秦聲謂蟲為程謂虎為大蟲也劉貢父亦言關
中呼蟲為塵而舊說以程是豹說文豹勺聲狼貪豹廉
程度取食故從勺則更鑿矣豹亦虎所生當是彪聲轉
豹而立豹字从□以諧□包也爾雅虎有甝虪貓而豹
止有貘白豹即白毛而黑文者也黑多曰𤣥豹近蒼曰
赤豹其無文者曰土豹陶谷子妻曰南山𤣥豹霧雨七
日欲澤其衣毛即洞㝠記所云青豹也即貘也詩名義
疏謂貘齒可假佛牙佛骨以鐵椎之鐵皆碎落武夷志
言魏王頭顱骨大如斗嘉定州凌雲寺有佛牙皆貘齒
也蘇頌曰唐畫貘為屏白樂天有詩贊之郭璞曰貘食
銅鐵糞可為兵王㑹屠州黑豹補注曰屠各山有白豹
黑文今出建寧郡毛黑白臆似熊而小䑛鐵頓進數十
斤此殆成式所云伽毘葉獻之天鐵熊乎天鐵謂吮鐵
也彼指騶吾白虎黑文令升曰虎五指者皆是貙山海
經犳尾郭注犳之樂反智按即豹尾又□陽山多犀兕
虎犳㸲豺又豺亦作犲證知犳即豹
蔡苴機兩頭鹿也　屎主虵毒蔡苴機兩頭麋也出永
昌郡博協志蔡余義獸似鹿兩頭其胎中屎四時取之
蔡余義即蔡苴機也范曄後漢書云雲陽縣有神鹿兩
頭能食毒草即蔡余義月令廣義引博物志云雲南郡
出茶首是兩頭鹿胎可治蛇虺毒以四月取之茶首音
蔡茂按即蔡苴機余與茶苴與首茂與義相沿而訛王
㑹曰區陽以鼈封前後有首盛𢎞之記荆州武陵郡陽
山有獸如鹿前後有頭元瑞曰即山海經之并封在巫
咸東又大荒山名鏖鏊鉅有獸左右有首曰屏蓬郭注
曰即并封升菴元美皆載茶首皆不知蔡苴之訛李時
珍曰當作苜機晉常璩南中志曰雲南郡蜀建興三秊
置有熊倉山神鹿一身兩頭食毒草段柯古曰邪希兩
頭鹿也夷謂鹿為邪矢為希
熊羆魋一類也　黑者熊大而黄白者羆黄赤者魋爾
雅熊虎醜貔白狐璣曰似熊遼謂白羆爾雅翼曰有猪
熊馬熊人熊按馬熊即羆或作􁁊人熊即魋蜀有獸如
熊曰猛氏子虛賦鏇猛氏葢魋也天問鬿堆或作鬿魋
其以為山海經之鬿萑非也鬿萑北號山白首䑕足之
鳥也祖冲之述異記曰東土呼熊為子路古以熊配虎
為旗又執罼者冠熊謂之旄頭乘輿之出則前旄頭而
後豹尾以熊出而不迷豹往而能返也關西呼貑羆羆
善撲臕
能即熊又為三足鼈之名　史正義鯀之羽山化為黄
熊入羽淵熊乃來切下三㸃為三足也束晢發蒙記鼈
三足曰熊韻㑹曰熊即左傳黄能入寢之能不知張守
節何據有三㸃之說也按說文□本獸名山海經從山
多三足鼈大苦山多三足龜陽羨君山池有三足鼈爾
雅鼈三足曰能音乃來切束晢牽附耳釋文曰獸非入
水物故是鼈一曰神獸入水東海人祭禹廟不用熊白
及鼈豈鯀化為二物乎智謂祭禹者因所聞而然豈足
據耶張叔皮論曰賔爵下革田䑕上騰牛哀虎變鯀化
為熊乆血為燐積灰生蠅則熊皆以能叶韵然左傳葬
敬嬴榖梁作傾熊古熊亦在庚韻如天官三能即三台
楚詞以能叶佩大約古人方音隨讀而借也因羽山言
羽淵總為地名如雞澤孟津之類何必以入水為疑邪
贊寧引山經􁀙或作􁀙即能任昉述異記云江淮中有
獸名能音耐蛇精化也冬為雉春復為蛇
酋耳騶吾　瑞應圖云酋耳似虎絶大不食生物見虎
豹即殺之太平則至景純曰即騶虞也白虎黑文尾長
于身山海經林氏國騶吾日行千里注六韜云閎夭之
徒得此獻紂乃釋文王大傳言散宜于陵氏取怪獸間
尾名曰虞注間大也淮南言散宜得騶吾雞斯之乘吾
即虞曼倩識騶牙吾與牙通䑕璞考詩之騶虞為官名
此亦一說不妨自有騶虞獸也陳無功曰王㑹史林以
尊耳元美亦作尊耳今考王㑹作史林以酋耳無作尊
者王道俊曰騶虞又謂之素毳顏延秊曲水序頳莖素
毳竝柯共穗之瑞注素毳白虎也白虎黑文曰騶虞漢
書相如傳股股之獸史作般般言其文薛道衡曰麐也
智謂指騶虞曲水序頳莖素毳則白疊草也升菴引山
海經□吾乃省筆之說
􁁊唐已黄腰　蜀志有黄腰鼬身貍首長則食母能食
虎牛孫愐以為豰似豹而小腰以上黄函史曰􁁊食母
猴獨食猿者也􁁊即豰也一曰鼬亦食母酉陽雜俎黄
腰一名唐已按􁁊乃□之訛
猩猩或作狌狌狒狒或作費費􁋃􁋃一曰贑嘄陽梟羊
山都吐嘍上螻　吳都賦猩猩啼而就擒􁋃􁋃笑而就
格山海經汜林狌狌荀子水經注皆同說文成王時州
麋獻□北人謂上螻或謂狒狒周書作費費北人謂之
吐嘍海内經謂之贑俗名山都南康以此名水即今贑
州智按山海經載梟陽而别載上螻或隨地異名也漢
書注作梟陽張衡作梟羊王文考夢賦批□毅音費葢
指狒今異名疏分山都與􁋃作二條豈未考邪梅氏曰
本作􁁊亦舛
一角曰天禄二角曰辟邪　漢書西域𫝊烏弋有桃拔
孟康曰一名符拔似鹿長尾一角為天鹿兩角為辟邪
似虎正黄有髯耏尾端茸毛大如斗章帝時月氏獻之
和帝時安息獻之存中曰至和中交趾獻麟如牛一角
而考之不合麟余以為天祿後漢中平鑄天祿蝦蟆注
云天祿獸名今鄧州南陽縣宗資碑旁兩獸鐫其膊一
曰天祿一曰辟邪元豐中余過鄧聞此石獸尚在使人
墨之其獸有角鬛鱗如手掌與交趾所獻相類升菴以
天祿為蝦蟆未見筆談邪沈約宋書天鹿即天祿拂菻
僧言天鹿一角端有肉即麟大者為白色角端有似鹿
似牛之别智按南齊書芮芮傳獻師子皮時有賈胡在
蜀曰此非師子皮乃扶拔也即符拔星槎勝略作武撥
朴握言樸朔也漢呼兔為□鼻　說楛云兔名朴握見
古文苑一作朴朔東坡詩寒牕煖足來朴握古樂府木
蘭篇雄兔腳樸朔䳄兔眼迷離大傳麕為辟雞兔為宛
脾皆聶而切之古云兔吐子望月而孕前輩曰不驗韋
絢云巴州兔作貍斑乾鑿度注□鼻兔也郝氏曰□鼻
□與闕通豈以闕脣而遂曰闕鼻乎
狨猱也沐猴獼猴母猴也　漢西域注沐猴即獼猴也
轉注略音沐為獼智按獼猴即母猴也母音轉為馬又
轉為彌方言呼母曰㜷此其證也獸以雌强今獼猴亦
謂大者猶凡物之大者曰馬藍馬薊之類猱(奴刀/切)即□
也一名狨(音/戎)其毛茸而長金色異采世以為韉褥謂之
金線狨今香山隩有來貿者其毛柔長可藉制字從柔
以此
蟨䑕即跳兔　王㑹獨鹿卭卭距虚注謂卭負虚爾雅
注謂卭卭岠虚負蹷吕說言卭卭岠虚䑕後兔前故須
蟨食以甘草小顏曰今雁門有相負之兔曰蟨䑕沈括
使遼見跳兔前足寸許一躍蹶地此即蟨也緯畧曰狼
狽是二物狽前足絶短毎行常駕兩狼失狼則不能動
張揖曰岠虛似驘而小豈狽邪
狖蜼果然一物也　狖羊就切楚辭常用猨狖顧野王
曰黑猿也倉頡篇曰似貍顏師古曰似猴仰鼻長尾據
籀說即所謂猶也崔浩曰猶仰鼻長尾性多疑一曰似
麑居山中聞人聲豫登木無人乃下世謂不決曰猶豫
此也段柯古曰狐性好疑鼬性好豫以鼬通猶耳智考
此即蜼(誄柚/二音)矣鄧潛谷曰狖也黄黑色羅願曰蜼一名
果然人捕其一則羣啼相赴以其來之可必也大者為
禺小者為狖猶與蜼爾雅兩載之或更有同名者與
獬豸一作獬廌􁀙􁀙觟䚦　太𤣥作觟䚦廣雅作角狒
神羊也何古曰開元二十一年富平縣產一角神羊肉
角當頂白毛議者以為獬豸
香髦文貍即類也　本草有靈貓自為牝牡其隂如麝
異物志亦云云段成式言香貍有四外腎大理香貓如
貍文如豹即楚辭文貍王逸注為神貍者也南山經皆
言亶爰之山有獸曰類自為牝牡莊列取之東璧合為
一物是也升菴言雲南蒙化府有此獸曰香髦今之野
猫即貍則此可知矣瑤星言兩類曰􁁊類曰奇類即羅
願所載者也智按􁁊即􁀙字十八宿真形圖心房二宿
皆具兩體天下何事不有而誕者附㑹腐儒不信俱可
一笑
蒙頌活耨地捕䑕者也　蒙頌又蜼之小者紫黑色能
捕䑕或作蒙賁蒙貴廣志曰獴􁀙有黑白黄者暹羅最
良捕䑕百捷于家貓貓一名銜蟬見拾遺記韻府猫一
名烏員唐書波斯伊嗣侯遣使獻活耨地形類䑕青色
長八九寸能入䑕穴取䑕物類志曰耨地温公之義貓
曰虪或温公名之也
社君䑕也白者曰仲能黄者曰沙䑕曰貔貍　抱朴子
䑕百嵗則色白曰仲能善憑人而卜雲仙雜志山中謂
社君嗣宗曰又有票䑕其毫可製筆沙䑕今之黄䑕也
陳無功引詩語刀約使契丹詩宻賜一貔貍如䑕而大
北敵以為珍又曰令邦東璧謂即黄䑕甚確陳水南亦
以為黄䑕而澠水言肥腯今訛為豚故人以為疑耳岑
南獠人食蜜唧即嫩䑕也東坡詩曰朝盤見蜜唧夜枕
聞鵂鶹方言宛野謂䑕為􁀙(音/錐)宛南陽也(音/夗)
鼯鼺為飛生鼫䑕為拱䑕非一物也　說文誤以為鼫
䑕五技而窮故張揖廣雅崔豹古今注遂曰螻蛄一名
碩䑕邢昺亦謂蔡邕合之而後人遂以鼯鼫為一物智
按爾雅鼫䑕為䑕屬於鳥篇又曰鼯䑕夷由則非一物
明矣陸璣于相䑕疏曰河東大䑕能人立交前兩足于
頸或曰即雀䑕或曰貔貍即今黄䑕稱珍味者時珍又
分碩䑕為􁀙䑕蜀人所呼鼯肉翅蝙蝠翅尾頂脅毛紫
赤色背上蒼艾色腹下黄喙頷雜白腳短長尾三尺許
飛且乳亦曰飛生䑕聲如人呼食火烟此其蝙蝠之大
者乎飛生䑕一名鼺所謂能飛不能過屋能縁不能窮
木能游不能渡谷能穴不能掩身能走不能先人五技
而窮者一曰夷由謂其能以髙赴下不能從下上髙故
夷由也今人以徘徊未決為夷猶馮嗣宗亦誤以五技
䑕為鼫
鼶鼬䑕郎也　大平御覽有䑕郎邢昺以鼷為䑕郎凡
夫曰夏小正有鼶鼬即䑕郎也今曰狼猫江北曰黄䑕
狼按玉篇鼫䑕頭似兔尾有毛黄黑色此狀即狼猫也
朱子注鼫䑕但以大訓之蜀圖經所云虎䑕即􁀙䑕則
刺猬也猬一作彚一名蝟䑕談藪言虎居草者畏木上
有􁁜䑕也􁁜䶂一聲􁀙省為䶂音豹道昭音灼非此爾
雅之豹文鼮也
婁比肩之類　異物志南方有飛頭蠻夜以耳為翼飛
去食物將曉而還搜神記吳將軍朱桓一婢頭能夜飛
韓詩外傳婁更食而更視不相得不能飽其爾雅之比
肩民乎山海經云三首國一身三首在崑崙東周致中
異物志載三身國在鑿齒國東一臂國在西海之北半
體比肩又有一目國在北海外天中記引外國圖言男
女同頸異頭共身四足曰蒙雙民乾坤怪未了也太西
言無海錄襍事曰嶺南有一足反踵者雄曰山丈雌曰
山姑夜扣人門此自一獸
又有似人者曰前兒曰在子　前兒似猴聲似小兒在
子鼈身人首灸之以藿則鳴曰在子鬱林博白山中有
似鼈而首有毛能殺人或即此物乎聞之寗孝㢘之客
白奥即白澤獸　見石鼔詩用修受學于李文正公者
言奥為澤軒轅記帝登桓山于海濵得白澤神獸能言
因問天下鬼神之事令寫為圖作祝邪之文以祝之元
世祖遇角􁛀楚材云是白澤能言者人語而彼應之似
解言者因以為䜟軒轅記溢言耳集韵澤或作臭乃奥
字之譌郭璞云角􁛀似豬角在鼻上李陵以角端弓十
遺蘇武唐詩海照角端弓是也
獱即猵或曰􁀙䍧　獱(音/駢)獺類也又作猵淮南子曰畜
池魚者必去猵獺莊子曰猨猵狚以為雌言非類為牝
牡也猵狚獱獺之譌也猵狚一物鄧潛谷曰一種曰獱
獺大頭如馬身如蝙蝠升菴言􁀙䍧以猿為雌即猵狚
也范成大虞衡志有山獺一名挿翹性淫聞牝不得則
刺木石而入
紅瑪瑙茸鹿茸之上者也鹿陽麋隂分男女用之泥矣
獸骨之速長而堅無如鹿麋不過兩月重二十斤如茄
子茸長數寸有力破之肌如朽木茸端如馬瑙紅玉者
佳存中曰北方有麋麖麈駞麈極大而色蒼麂黄而無
斑茸俱可用時珍從東坡鹿補陽麋補隂之說王勉夫
楙以麋茸補陽利男子鹿茸補隂利婦人葢月令仲夏
鹿角解仲冬麋角解鹿肉煖麋肉寒以陽為體者以隂
為末末者角也元美弱侯主此說智按所謂補陽補隂
非必分男女也男子自有隂陽大約麋鹿皆補血麋角
取其滋陽耳熱則俱熱用鹿角者同類相益也相體禀
用之有飲鹿血鼻出血者
髠屯犐㹋醜牛狀也水牛亦名州留　淮南子髠屯犐
㹋音坤豚科􁊍言其狀醜也州留老牛名古人駕牛皆
有名號如王濟賭八百里駮茍晞千里牛西豐駱樂山
烏之類州竅也爾雅馬白州驠州留者色如騮也鬱林
異物志州留水牛而角若擔茅與虎為仇柯古言句漏
潛牛即州留也廣志言州留項上肉大如斗金樓子西
符有牛曰白及伯樂相馬亦言白州升菴言山海經侖
山之熊其川在尾上郭注川竅也然則州當是川字
􁀙求子牛也　廣雅作􁀙求子牛集韵作􁀙一曰騰䝏
也月令累牛騰馬累與􁀙通今注乃云纍係之牛騰躍
之馬使逰牝于牧則未見􁀙字也
犙㸬特犗　本草喜犍牛肉急就章犙㸬特犗犙三嵗
牛也一曰長脊牛犙音蘇含反㸬音貝犗音界特舜典
用特一牛也說文犅特牛也世説云千斤犗特犗㓺牛
也以刀去牛勢亦作犍莊子曰任公子五十犗以為餌
郭音卦徐音界説文云騬牛也􁀙音貝字應從􁀙相牛
經曰璧堂欲闊蘭株欲大陽鹽欲得廣陽鹽夾尾前兩
臁上也璧堂腳股間也羅願列名甚多如雜毛曰􁀙㹁
之類小者每牛吕覽隨兕也
毛犀即氂牛　爾雅言犘牛山海經之㸲牛也西人呼
為竹牛氂或作犛(音/厘)升菴曰毛犀即彖也古人謂之貓
猪交廣謂之猪神或曰旄牛小而犛牛大一種也尾毛
可為餙顔師古曰旄牛即犏(音/偏)葉盛水東日記云毛牛
與封牛合則生犏牛
􁡆封駝也　大月氏有封駝背上有肉峯呼為犎牛相
如傳言􁡆□􁡆即犎牛也駱駞本有肉鞍或其類更有
高者爾雅謂之􁀙牛穆天子傳謂之物牛南史滑國有
兩腳駝葢有怪駝時而人立耳
八駿之名各異驊或作□□□□義或作□􁘕蟻□□
驥或作□蘎□　玉海引穆天子傳癸酉命駕八駿之
乘右服□騮而左騄耳右驂赤□而左白儀造父為御
□□為右次車之椉右服渠黄而左踰輪右驂盜驪而
左山子參伯為御奔戎為右筆叢引驊作□驥作竈白
義作白□列子曰右服􁚎騮而左綠耳右驂赤驥而左
白􁘕造父為御□□為右次車右渠黄而左踰輪左驂
盜驪而右山子柏夭主車參百為右博物志載八駿為
赤驥飛黄白蟻驊騮騄耳騧騟渠黄盜驪王子年八駿
曰絶地翻羽奔霄超影踰輝飛光騰霧挾翼趙與□引
八駿與博物志同惟騧騟作踰輪何其參差也􁘕古義
字升菴曰古犧字□□王伯厚音秦丙當是泰丙誕生
生音齊合屠赤水作□□范攄雲溪友議載□□□□
無功曰列子本傳赤驥作蘎􁘕作□□今字彚作􁚎本
升菴也葢即古驊字韵㑹引列子作□應是訛耳山子
一作屾子升菴云今之叱撥玉抱肚也張睿甫曰􁚎字
下似缺騮字升菴遂以服􁚎為驊騮誤字劉氏音義曰
盜驪竊驪也一作温驪荀子作纖離竊淺青色驪純黑
色爾雅疏謂竊即古淺字竊脂竊𤣥竊黄之類皆指色
也纖亦借淺音竊脂别有説
今之戴星馬即古所云白顛的顙㔬上也　覲禮曰奉
束帛匹馬㔬上九馬隨之一曰的盧蜀志昭烈乘的盧
渡檀溪相馬經白額入口者榆雁曰的盧準上有旋毛
曰的吻皆不宜乘潛谷以莊子月題即的盧智按莊子
齊之以月題而後知介倪闉阨似是轡當面之餙潛谷
誤矣清波雜志曰碧雲騢廐馬旋毛也碧如霞如雲然
貴而不掩旋毛之醜魏泰駕言梅聖俞借此名書
馬名各異　追風白兔耶影追電飛翮銅爵晨鳬始皇
七馬也浮雲赤電絶羣逸驃紫燕騮綠螭騘龍子驎駒
絶塵漢文九馬也(見西京/雜記)齧膝乘旦(見王/褒頌)綠虵(見顔延/之赭白)
(馬/賦)牝靡(趙津女娟對簡/子曰右驂牝靡)駁龍紫鹿文的􁒵魚(見陳琳/武庫賦)
啓服(左傳衛侯/夾轅馬)肅爽(唐成公如楚/有兩肅爽)蒲梢(漢武大/宛天馬)決波騟
(酉陽雜俎骨/利幹國馬)皎雲􁈼飛霞標翔麟紫奔虹(唐太宗/駿也)拳毛
􁀙什代赤白蹄烏特特勡驃颯路紫青騅(殷仲容贊/太宗七馬)玉
花驄照夜白(杜甫/詩)九花虬翠雲虬(唐代宗後以九/花虬賜郭子儀)黄芝
(李白馬名見/採蘭雜記)叱撥(天寶中大/宛進二匹)一丈烏(梁太祖愛馬/賜温彦卿)玉逍
遙(宋仁宗御馬名/見卲氏聞見錄)荏鐵(馬經驄/之别名)鐵獺(梅聖俞/之馬名)飛越峯(滇/史)
(洪武四年貴州夷/翠靄進水西之乘)瑞頴(正統四年撒馬兒/罕進名馬賜名)玉麟飛白玉
馴碧玉橋照夜璧銀河練瑤池駿飛雲白(嘉靖十二年/召張孚敬等)
(演馬因/紀其名)名在人取不可勝紀
嚨哅閭渠狀馬子也　晉惠時謠城東馬子莫嚨哅比
至來年纒汝鬉永元童謠野猪雖嗃嗃馬子空閭渠
馬懐孕曰重馬　劉屈氂傳重馬傷耗師古曰重謂馬
懐孕者也
駮兹白　王㑹曰義渠以兹白白馬鋸牙食虎豹即山
海經之駮齊桓乘駿馬管仲言及是已
飛黄訾黄翠黄乘黄吉量古皇吉光吉黄一物　白民
乘黄犬戎吉皇似騏有兩角漢郊祀歌有訾黄注一名
乘黄黄帝乘之而仙封禪書翠黄孟康曰翠黄乘黄也
又名紫黄淮南子曰飛黄服皂注乘飛黄壽三千嵗吉
量者山海經犬戎文馬目若黄金曰吉量乘之壽千嵗
注六韜以此為雞斯之乘大𫝊作吉光一作古皇
􁘡馱驢之子也似驢之竒獸曰閭曰福祿曰鼰　伯厚
曰䭾(唐佐/反)能䭾負也古今注曰驢牝馬牡則生驘霍去
病傳單于乘六驘漢書西域傳龜兹王學漢儀制湖人
曰驢非驢馬非馬龜兹王所謂驘也南史言王子敬書
如騎驛駸駸欲度驊騮明皇乘騾入蜀見坡詩注䭾本
作佗趙充國傳一馬自佗子元引釋常談稱驢為衛子
崔豹曰驢牡馬牝則生􁁊韓道昭收䮰䮮騾屬䮮即􁁊
東璧曰牡馬交驢生駃騠牡驢交牛生􁀙􁘢音叱陌牡
牛交驢生䮰蒙牡牛交馬生駏驉牡驢交馬生騾漢昏
禮有受福禄獸具體心慈其形未聞一統志忽魯謨斯
國產福禄似驢而花文可愛儀禮鄉射于郊則閭中注
獸如驢一角又曰皮樹似驢王㑹北唐以閭閭似踰冠
山海經縣雍之山其獸多閭注閭即羭也似驢而岐蹄
角如霝羊爾雅鼰秦人謂之小驢注曰似䑕而馬蹄一
嵗千斤
蘭子豚也彖豚也　何承天纂文云梁州曰䝕(音/攝)齊徐
以小豬為䝒(音/鋤)東璧曰青兖徐淮者耳大燕冀者皮厚
梁雍者足短遼東者頭白嶺南者花白多生江南者耳
小曰江猪孟詵曰白豬花豬黄臚者不可食湧幢小品
曰彖張腹而臧畢露者也升菴謂為貓猪說文帚音異
修毫獸丁度作□曰河内豕也崔豹古今注謂豕為參
軍雲仙襍志曰黑面郎列子曰牢有欄子張湛注曰凡
物不知生之主謂之蘭以肉言則豚為全體爻為分體
智按古遯作􁀅彖即豚也詳見疑始合溪以豕即亥升
菴以豕音希豕豨彘□一聲彖豚一聲見襍說中
麢羊九尾羊也　說文麙山羊也山海經作羬角以細
蹙節挂痕為真真白言一角而藏器非之山羊山驢羚
羊相似寰宇志實載有一角者為真羚羊二角不蹙節
者皆山羊所謂羱羊莧(音/桓)羊之類說文曰細角者山驢
則王㑹儀禮之所謂閭也廣西多山羊血治跌傷能起
死回生
羊名羶根羖䍽黑夏羊也　仇池筆記曰王中令賦蒸
豚詩若把羶根來比竝羶根自合喫藤條羶根羊也亦
名卷婁見莊子陳無功取之智按莊故寓言然詳上文
卷婁非羊名葢盛羊肉之器猶聚僂也若舊解拘攣則
俚語耳爾雅夏羊牡羭(音/余)牝羖(音/古)注牡羭黑羝也今以
牂羖為白黑羊名疏云白牝牂黑牝羖焦光歌本為殺
牂羊更殺羖䍽言無白黑今東璧以羖為牡豈爾雅誤
乎古今異稱乎葉盛水東日記莊浪衛近雪山有饕羊
土人嵗取其脂不乆復滿郭義恭廣志云西域驢羊今
洮羊重百斤是也此羊羊皮蹄可以割黍又有地生羊
姚桐壽樂郊私語言楚石禪師詩自言羊可種不信繭
成絲嘗以為疑後見吳立夫有西域種羊皮書褥歌劉
有出使西域記言以羊臍種聞雷生臍驚以木聲臍乃
斷至秋可食臍内復有種名瓏種羊叚公路北户錄言
大秦國地生羊臍與地連走馬擊皷以驚絶之吳䇿淵
頴集言以脛骨種可信物理猶今以火灰伏鴨卵飯合
稈暴日掩土而種蟲飼雞也大尾羊即靈羊細毛薄皮
西藩以為紙杭州以作燈
達名䍻子　刋繆正俗曰吕忱字林䍻未晬羊也今言
小羊為旋子者訛當言䍻子也達亦小羊詩先生如達
狗一名重工一名嚳　重工見穆天子傳說苑客謂孟
嘗君曰周氏之嚳天下之疾狗也石藥爾雅白狗膽一
名瓠汁耳上血曰白龍柒葢以槃瓠為狗名故稱瓠汁
耳殷虞晉獒楚黄韓盧宋㹱狼狐㹥獖竝犬屬見廣雅
吕覽曰楚文王殺茹黄之狗凡夫但引渚宫故事之茹
黄而不知其早載吕覽也卞彬禽獸決録載狗名黑龍
即搜神後記張然之犬郎瑛所云烏龎也又張平狗名
飛燕若驢南史張彪犬名倉黄猶士衡之黄耳華隆之
的尾以色為名不足異也劉貢父以黄耳為僕名干寶
言懐瑤張懋聞地下之犬即尸子所云地狼夏鼎志所
云賈也又云猳國獸竊女生子送還家皆姓楊水經注
孤獨母有犬曰鵠倉即徐偃王則與盤瓠同駭矣以劉
宋元嘉孟慧度婢蠻之事及明帝時交三日不離者則
盤瓠與高昌之牝狼何怪焉
賨犬即贙又有狡犬有鼩犬異獸似犬者生生禍斗兩
貴　通典大秦國有賨出西海有養者似狗智按爾雅
贙注西海大秦犬有養者則賨即贙之訛也音鉉杜八
哀詩贈蘇源明不惡懸黄金胡為投乳贙注音犬出大
秦國今從舶來西洋犬多皆曰獒有極獷者贙類也王
㑹北漠狡犬渠叟鼩犬都郭生生欺羽生生如黄狗鼩
犬即山海經馬成山之露犬如白犬而黑頭者能逐虎
王融曲水序用紈牛露犬是也太平廣記禍斗如犬食
火糞亦為火能燒人屋白澤圖臺屋之精曰兩貴狀如
赤犬見而以其名呼之使人目明
兀兒䑕本周兒雀即同穴之鳥䑕也　甘肅志涼州地
有兀兒䑕者似䑕尾若贅疣有鳥曰本周兒者似雀色
灰白常與兀兒䑕同穴而處郭璞注爾雅鼵如人家䑕
而短尾鵌似鵽而小黄黑色突入地三四尺䑕内鳥外
在隴西首陽縣孔傳云共為雌雄張氏地理記云不為
牝牡漁仲曰首陽在今熈州渭源貴與曰在渭州曰青
雀山今渭源縣屬臨洮府有鳥䑕山
物之白者時有其種不必異也　顧遯園曰癸丑見京
口徐氏白兔雪毛赤眼云得之天台洞中有猿鸜鵒穿
山甲蜈蚣皆白石埭金都閫家有白猿似習禪定者余
家淮水飲虹橋河房有白䑕白物不必長年不必瑞自
有此種顧公知之何又信天台洞之五白物邪崇禎初
白兔自外舶來直百金後漸多甚賤姚有僕南海署中
畜白兔每月生子亦非吐出時為黄貍攫去墨客揮犀
言雀出殻時以蜜和飯飼之即白後漢方儲以孝致白
兔金哀宗時邠州進白兔何古以為瑞而今日忽多邪
牝畜為草　何燕泉曰俗以牝畜為草如草狗之類其
言有自晉郭欽謂魏杜畿課民畜㹀牛草馬宋絲曰李
君有國土之分家有騧草馬生白額駒此其時也
鳥獸之身多名各以意稱之或方言也　鳥觜曰咮曰
喙爪曰距尾曰翠一作臎一名尾罌内則舒雁翠膍脛
曰奧禮不食鴇奧隴為亢為員官粻為嗉翅為翮翎春
秋傳害鳥帑注鳥尾曰帑疑是鳥雛鳥腳短者多伏腳
長者多立腳近翠者好步腳近臆者好躑翼右掩左者
雄左掩右者雌又糞尖者雄圓者雌山禽咮短而鋭水
禽咮短而圓山禽尾多修水禽尾多促陸鳥曰栖水鳥
曰宿獨鳥曰止衆鳥曰集朝鳴曰嘲夜鳴曰㖡鷄白蠧
肥脂雌鷄之生腸也雄鷄矢乃有白按神農本經作白
臺謂鷄子白之凝者一名父公臺藏器以為槖時珍以
為蠧鴨有肫衣雁頸曰殊禮樂志赤雁集六分員殊翁
襍五采文孟康曰殊雁頸也此解未必當或當時有此
語蝙蝠矢曰夜明砂神農本經曰䑕法鷂子兩翅各有
複翎左名撩風右名掠草凡走獸及牛馬諸畜肝膽之
間有肉囊累累多至升許大者如鷄子曰鮓荅陶九成
輟耕錄言之京房易占曰兵强主武則牛腹生石生于
癩犬腹中則為狗寳熊太古冀越集曰馬有墨在腎牛
有黄在膽狗有寳鹿有玉鵲亦有玉丑寳牛黄也牛項
乘曰胡蹄肉曰􁁊百葉曰膍又曰析見周禮角胎曰腮
玉篇曰牛牶(音/卷)曰㮲腹草未化曰聖虀矢曰洞説文胘
牛百葉也服虔曰有角曰胘無角曰肚一曰胄之厚肉
俗曰肚胘音弦凡畜之外腎曰石子豕兩腎間似脂非
脂曰􁜖(音/夷)豕卵曰顛畜之草積曰胲馬矢曰通猪矢曰
零吕覽曰肉之美者旄象之約葢約通小便處也述蕩
之掔高誘曰掔蹈也當是􁁊唐本草有底野迦西郵以
猪膽作之為丸赤黑色熊膽曰白掌曰蹯虎有乙骨目
光入土如白石曰虎魄狼脂曰臅蟲之䘒曰螸言埀腴
狀之也凡類曰醜鼈竅亦曰醜海狗之腎曰腽肭臍今
南方有鹿鞭鹿外腎也凡魚腦骨曰􁨟音枕曰丁尾曰
魩音抺曰鯝曰乙骨曰鯁曰刺脬曰鰾白又曰細飄見
成式翅曰鰭曰鬛子曰鮇曰䲑臞仙肘後經曰騸馬宦
牛羯羊閹猪鐓鷄善狗淨貓
　
　
　
　
　
　
　
　
　
　
　
　
　
　
　通雅卷四十六
欽定四庫全書
　通雅卷四十七　　　　　明　方以智　撰
　　動物(蟲/)
紅娘子樗鷄也青娘子蚖青也　爾雅螒(从翰/省)天鷄注
黑身赤頭曰樗鷄又引莎鷄則在莎草中者此蟲在臭
椿上翅内盡紅蚖青居芫花上者色純青綠本作元青
葛上亭長亦赤頭黑身因其在葛故曰亭長三蟲實一
類也地膽為蚖青所化居地中太平御覽引爾雅地膽
地要青蠵也今爾雅無此文陸璣所云似蝗而斑幽州
謂之蒲錯乃莎鷄也此皆爾雅注並引而誤
蜻蜓或作青蛉又作虰蛵或曰負勞曰諸乘曰胡黎曰
紗羊曰􁘣莣曰䗧蛜曰江鷄曰青卒曰綘縐曰青衣使
者曰赤弁丈人曰紺蠜曰白宿曰螂蛉一物也　爾雅
曰負勞陶氏曰諸乘崔豹曰小黄曰胡黎鄱陽曰江鷄
餘則以色稱之耳淮南子蝦蟆為鶉水蠆為蟌莣青蛉
也一名白宿造化權輿云水蠆為䗓本草作蟌則䗓為
訛􁘣莣即蟌莣之訛異名疏叙青蜓引方言雌蜻謂之
疋音祖是重誤矣方言此條言蜩蟬也胥本音胥其詩
類考蟋蟀一名蜻蜓亦前人之誤也方言蜻蜓謂之螂
蛉注六足四翼江東名狐黎淮南曰䗧蛜正蜻蜓也道
家曰眼可化為青珠能止精
撻末蛺蝶也　一稱胡蝶木蠧菜蠧皆化之陸徳明曰
蝶一名胥因莊子蝴蝶胥也崔豹曰撻末蝶也江東所
呼色白背青者是也列子謂烏足之葉化蝶或言百合
花化蝶北户錄言樹葉化蝶如丹青野史謂綵裙化蝶
丹鉛錄南海蝶大如滿㠶稱肉八十斤海南有鬼蝴蝶
在紅蕉上者曰紅蝙蝠嶺南有樹蝶樹蜂樹蟻皆連于
樹上
丹良螢也　古單作萤爾雅萤火即照或作蚈月令夏
季腐草為螢吕覽作化為螢蚈淮南子作腐草化為蚈
注蚈為馬蚿出冀名曰秦渠則失矣合溪曰親見螢産
草中不信腐草為螢不知實陽氣蒸腐草濕熱所化也
或先氣化而後相生有之毛萇曰熠燿燐也燐螢火也
諸家據説文燐為鬼火非之毛指其光耳今人即以熠
燿宵行作螢之二名亦非月令注引夏小正注丹鳥丹
良也皇氏以為螢火王符曰蓬中拾自照謂螢火也陸
佃曰蚈音溪非宵行也如蠶尾後戴火可見螢有二種
一飛一行潛谷言西北螢火大如棗
莊子之􁅕蠆博雅之􁁊蠆皆因意立名也蟲毒曰􁀙故
有惡颯　萬即范蜂也赤翅蜂窠土或木食蜘蛛巴中
蛒蜂在褰鼻蛇穴内最毒元􁜠有詩此􁅕蠆也莊子曰
􁅕蠆之尾注長尾曰􁅕短尾曰蠆􁅕音頼後人以其溷
蠣改作蝲故博雅曰􁁊蠆蠍也蠍尾長當别名􁁊耳蠍
一名主簿蟲説文􁀙粗外切乃蟲蠚之名音轉為蛔俗
作􁀙按􁀙無他用蠆重文耳墨客揮犀曰有蟲如扁蟬
隱屋壁及書册前如蟹螯鄭房為所螫遇良醫曰此名
惡颯不治殺人智在皮朗被左苗中常有引螯扁蟲入
人書簏螫人土人謂之渴沙
蜾蠃􁐦螉蒲盧皆螫蜂也　陶貞白謂蜾蠃自生子如
粟粒捕取螟蛉以飼其子韓保昇冦宗奭皆云然列子
純雄無雌名曰穉蜂莊子細腰者化亦道聽也詩人據
所見聖人取其教子似續之大意耳注詩者泥解彭乘
曰陶説不妄泥巢屋壁者曰蜾蠃穴地巢者曰􁐦螉窠
于書卷或筆管者曰蒲盧即捕桑蠖及小蜘蛛􁐦螉捕
蠨蛸與蟋蟀捕得皆螫殺置穴中生子其上以泥隔之
旬日子大成蜂能飛而蟲盡矣王少夫曰余驗其螫殺
而後呼活之王浚川曰必附蟲而子乃生借氣也説文
引詩蜾蠃易林曰􁀙蜾生子深目黑醜三卦同爻一作
蝸螺知即果蠃
綠金蟬即吉丁蟲也　吉丁蟲背正綠有翅在甲下出
嶺南人取帶之令人相媚漁仲云爾雅蛂蟥蛢也甲蟲
綠色似金者也北戸錄云金龜子甲蟲也背如金貼成
竺法眞羅浮疏云金花蟲文如金宋初益部記利州金
蟲皆謂其綠甲有泥金之光彩非謂如金黄色今為簪
釵餙曰綠金蟬
顚當土蜘蛛葢蛈蝪之轉語也　爾雅王蛈蝪郭注螲
蟷也跌蝪音迭湯聲轉為顚當鬼谷謂之蛈母金樓子
謂之鈞槖􁬁陳無功本引爾雅王蛈蟷誤此即土中結
網之蜘蛛也叚成式曰顛當穴土為葢大如榆莢秦中
兒謠曰顛當顛當牢守門􁐦螉冦汝無處奔
月令仲春祭馬祖季春享先蠶禁原蠶為傷馬也蠶神
曰宛窳　蠶與馬同神蠶為龍精其首類馬星屬天駟
月直大火則浴其種故周禮禁原蠶吳都賦八蠶之綿
李善注引劉欣期交州記一歲八繭出日南吳錄曰南
鄉郡一歲蠶八績高似孫引海物異名記曰八蠶共為
一大繭東壁曰南粤有四眠兩生八出者其溺曰沙皮
曰蜕甕曰繭蛹曰螝(音/圭)蛾曰羅卵曰􁋨(音/允)初出曰䖢(音/苖)
自殭色白𢎞景云鹽度非也荀卿蠶賦曰此夫身女好
而頭馬首者與氾勝之言蠶法陸龜蒙作蠶賦説郛載
淮南王蠶經偽書也升菴曰馬頭神蠶神也後漢志曰
宛窳山海經載女子歐絲其蠶神乎今術家末僵蠶𫝊
馬口即不能齧草何子元曰後世遂有蠶女兒馬明菩
薩馬頭娘之説見于中華古今注及捜神記乘異集何
其妄也
天螻土狗與螻蟈鼫鼠蟪蛄并載者誤也　土蟻亦謂
螻而螻蛄乃土狗也好攻土夜飛傅火以其好攻土故屬
之于螻爾雅􁉺(音/斛)天螻蝚蠬螻注曰螻蛄類也方言蛄
詣謂之杜蛒(音/格)螻螲謂之螻蛄或謂蟓蛉南楚謂之杜
狗今引者作土狗漢晉聲近也本草圖經引夏小正三
月􁉺則鳴甚是郤誤引廣雅曰螻蛄一名碩䑕以為五
技而窮之鼯鼠則大誤矣或以螻蛄為蟪蛄亦謬蟪蛄
葢蟬類前人見一字相同則牽纒而不能決然則因論
螻蛄而可引螻蟈乎孟夏螻蟈鳴螻螻蛄蟈鼃也李東
壁稱能考正者亦以螻蟈鼫鼠蟪蛄并載何也
嗪蜩螗□蟟螿蚻蟪蛄蟬也蜕曰復育　王充曰蟬之
生復育也闓背而出段成式云未蜕時名復育相傳蜣
螂所化冬附樹根朽處葢蟬朽木所化也剖腹中有朽
木一名齊女崔豹言齊王后所化異矣古今稱此類殊
混故别之以爾雅言則蜩為總名螓蜩蟬之大者顙廣
而方故詩稱螓首也小正曰鳴蚻虎縣蚻即螓也東壁
謂螓小非矣夏鳴大而黑者蚱蟬也又曰蝒(鄭𤣥/音綿)曰馬
蜩豳詩五月鳴蜩是也東壁曰頭有花冠曰蜩螗曰蝘
曰蝴蟬蕩詩如蜩如螗是也戴氏曰詩兩稱之蜩螗明
是二物而其聲雜也具五色者曰蜋蜩夏小正曰匽之
興五日翕望乃伏注匽唐蜩也東壁改作蜋耳小而文
曰麥􁉽小而青綠曰茅蜩曰茅蠽秋月鳴而青紫曰蟪
蛄曰蛁蟟曰蜓蚞(音挺/木)曰螇螰曰蛥蚗音舌□小而青
赤曰寒蟬曰寒螿曰蜺未得秌風則瘖不能鳴曰瘖蟬
二三月鳴而小于寒螿曰􁍫母陶隠居以蟪蛄為寒蟬
甚確司馬彪曰即蝭蟧崔譔曰即蛁蟧也陶謂蟪蛄為
二物則惑于螻蛄耳蟬(市連/切)别作䗃蜩或作􁀙
蜻蛚即蟋蟀一作􁀙螄　樂府有蜻蛚篇即蟋蟀(息七/所律)
(切/)一作􁀙􁈙説文作蟋􁈙墨澤善鬬吳中養之以仰頭
捲䰅練牙踢腿為四病七月鳴又曰趣織樂府作促織
虎丘曰趲織一名孫旺陸璣曰楚人謂之王孫博雅因
作蚟孫而反語謂之孫旺耳爾雅曰蟋蟀蛩或作蛬□
一曰秦謂蟬蜕曰□朱子云斯螽莎鷄蟋螄一物隨時
變化而異其名今所見同時齊鳴形類各别馮嗣宗甞
恨許愼以蟋蟀為即且土蛇之誤按此乃淮南注引即
且為蟋蟀舊云許愼注陳直齋曰題許愼注詳序文即
是髙誘而説文蟋蟀下無此解
商蚷秦渠馮功馬蚿百足刀環蟲也即且蜈蚣蠖蠼螋
一類也　魯連引古語曰馮功之蟲三段不僵墨子引
作百足之蟲三斷不蹶則馮功即百足矣爾雅曰蛽馬
䗃方言曰馬蚿北方曰蛆蟝大曰馬軸軸亦作􁔄淮南
子曰若蚈之足衆(注讀溪/當音汧)幽州曰秦渠一曰馬陸其大
如指莊子曰使商蚷馳河即刀環蟲也即且之説不一
淮南注即且為蟋蟀郭璞以為似蝗大腹此皆失矣爾
雅曰蒺藜即且廣雅曰蜈蚣也日者傳後曰即且甘帶
騰虵游霧而殆于即且此其證也蒺藜亦狀蜈蚣之形
耳尺蠖(烏郭/切)似百足多生桑上即今蝍􁀢一名步屈小
而多足之毛蟲曰蠼螋俗呼為􁁊􁁊溺能瘡人
蜚害苗蟲也負螌則又一蜚也山海經曰白首之蜚又
一蜚也　春秋書有蜚(平去/二聲)爾雅曰蜚蠦蜰即負螌臭
蟲也廣雅則以為蹠劉氏五行傳以為負蠜其實蟅為
土鼈負蠜草蟲螽類也智以草閒大臭蟲隨地生之何
關春秋之書通志曰害稼始謂蜚蝱則螽類者近是升
菴論蜚不為災亦引負蠜牽未判耳山海經有獸白首
如牛一目見則有兵疫曰蜚亦引為一乎鄧潛谷引論
曰食苗心曰螟食葉曰蟘食節曰賊食根曰蟊食花曰
蜚此因爾雅四種而増一種也今按此蟲又有四種一
曰蜚蠊則滑生茶婆蟲也一曰負盤蟲則􁁊盤蟲行夜
者也蟅則簸箕蟲過街土鼈也負蠜則草蟲螽類也
􁉸即螽　螽(聀戎/切)即􁉸也爾雅曰䘀螽蠜草螽負蠜蜤
(音/斯)螽松蝑蟿(音/契)螽螇蚸(音/歷)土螽蠰谿疏曰負蠜一名常
羊蜤螽周南作螽斯七月作斯螽一名舂黍毛氏亦曰
螽斯蜙蝑也漢志曰春秋為螽今謂之蝗説文曰螽蝗
也蝗螽也以股鳴者蔡邕亦曰螽蝗也李巡曰螽蝗子
也陸璣曰今人謂蝗子為螽兗人謂之螣蝗螽一物也
草蟲負蠜常羊一物也蜤螽幽人謂之舂箕即舂黍蝗
類也長而青其股似玳瑁五月中以股相切作聲蟿螽
螇蚸似蚸䗥而細長飛翅作聲者土螽蠰谿今曰土􁀙
江南呼吒蛡即吒蜢今作蚱蜢虴蚱􁀙一字似蝗而小
善跳向解牽擾此其槩也合溪必以斯為助辭螽乃常
有之物□不可謂蝗是殆未深考耳崔豹曰遼海間有
蜚蟲如蜻蛉名紺繙七月群飛闍天彞人食之云是蝦
為之又杜臺卿淮賦曰蝗化為雉入水為蜃爾雅蝝蝮
蜪(音緣/復陶)字書引作螎陶董仲舒劉向曰螟始生一曰蝗
始生五行志劉歆曰蝝螕□有翼者嫓蠧即蚍蜉也何
休曰始生為蝝長大為螽魯語蟲舍蚳蝝韋昭亦曰復
陶也馮嗣宗曰凢經傳直謂之螽者蝗也凡似蝗不為
災歲時恒有者通得螽名故有阜螽草螽蜤螽蟿螽土
螽之别
㫄不肯即蠈也　東坡志林曰元祐八年雍丘令米芾
書縣有蟲食麥葉不食實適㑹金部郎中張元方見過
云子方蟲為害甚于蝗有小甲蟲見禾輙斷其腰而去
俗謂之㫄不肯前此吾未嘗聞也智按爾雅食苗心螟
食葉蟘食節賊食根蟊廣韻蟘作􁈫􁈫音特賊作蠈食
禾節者也東坡獨不看爾雅邪程泰之曰徽州呼横蟲
汪彦章曰有㫖恤蟲災言徽州蝻蟲為害蝻即横蟲也
横本有黄音智又按齊民要術言糓蟲曰虸蚄即子方
乃食菜之蛘也平水韵増云虸蚄食苗唐書宋史皆載
虸蚄害稼或方語通稱邪㫄不肯之名果竒然見説文
訓黨字蠰不過也則漢時已有此等名矣張有曰虸蚄
古但作子方鄭𤣥解方以類聚曰行蟲其强蛘乎唐宋
史借稱螟類智按方㫄古通子方當是子㫄子言小也
從㫄斷禾之節
郎中可以詰盜　續博物志唐武徳四年官市郎巾有
疑為狼筋者有老僧云曽以一千子賈胡市得三枚狀
如巨蛹兩頭光帶黄色涇帥段祐宅失銀物器集衆炙
之賊人脣瞤與蟲俱動柯古亦有此條又一條言狼巾
贊寧志直言為狼之筋
蝜蝂善負小蟲也　爾雅蟲部傅負版郭璞云未詳吳
曽按柳子厚集云蝜蝂者善負小蟲也行遇物輙持取
仰其首負之背愈重雖困不止也
螘即蟻　爾雅曰蚍蜉大螘小曰螘蠪朾螘□飛螘方
言曰齊魯之間謂蚍蜉曰蚼蝝西南梁益之間謂之𤣥
􁀙燕謂之蛾蛘大而赤色者名蠪要論之白蟻居土中
有城郭君王蠧屋化而羽夏月隂雨坌飛殆蚍蜉乎蚍
或作螕者誤螕乃扁蟲著牛馬食其血者也白蟻亦曰
螻亦曰土蟻𤣥蟻尤蕃遇羶負曳大頭不負曳若糾率
者故世以惰群者為大頭蟻小而微黄曰黄蟻稍大好
啖羣蟻曰虎蟻有蛆蟻狀如墨蟻化而羽能螫人爾雅
所謂丁蟻也有臭蟻好縁木為窠此其略也蟻與蛾通
用記曰蛾子時術之音蟻蟻子蚳籀作􁁊按鼈人共互
物内有蚳醢注蚳蟻卵今按本文有凢貍物則蚳必水
物龜鼈之類恐非蟻子里革言國語曰魚禁鯤鮞蟲舎
蚳蝝鯤鮞蚳蝝似為蟲魚孕育之通名非專言蛾子也
强蛘黑米蟲也毛蟲雀甕之蛅蟖非蛄䗐也　爾雅曰
蛄䗐强蛘又曰彊蚚(音/祁)疏曰今米糓中小黒蟲也江東
謂之􁍿建平人謂之蛘子智按廣東謂之米牛紹興呼
為米象齊人又呼小蟻為蛘説文曰蛘搔䖹也蛄䗐强
䖹也强从蟲𢎞聲鍇曰𢎞非聲秦刻石文从口疑籀文
戴氏曰籀文􁁊即蛘鄺曰􁁊省作强而人通以强作彊
矣爾雅復有蟔(音/墨)蛅蟴音近蛅䗐亦黑蟲也貞白曰蛅
蟖蚝蟲也石榴樹作雀甕曰蛅蟖房以黏音蛅則毛􁁊
其名蟔乎
白鳥蚊蚋也　張邦基曰子美寄劉伯華云江湖多白
鳥天地亦青蠅人多指鷺按月令仲秋羣鳥養羞注引
夏小正曰九月丹鳥羞白鳥説文謂蚊蚋也金樓子云
齊威公卧于柏寢白鳥營饑而求飽公開翠紗之㕑而
進焉知足者􁏟肉而退不知足者飽而腹潰葢戒貪也
弱侯終以子美白鳥為鷺者是不妨二物一名五色線
言南海蟲無骨曰泥因以一日不齋醉如泥謂如此蟲
宋人拘泥可笑
孑孓生蟁蚋蚋其細者　水中赤蟲曰蜎蠉一名孑孓
俗呼沙蟲説文曰孑無右臂孓無左臂游水際遇人則
沉以腰有力通其音為蛣蟩淮南子曰孑孓為蟁高誘
曰了孓倒跂蟲也子才作□□蟁即蚊亦作蟁説文作
蜹(而鋭/切)秦晉曰蜹楚謂之蚊其實蚊蚋為二物蚋蟲之
訥者荀子曰䤈酸而蚋聚葢生䤈中曰䤈雞亂飛曰蠛
蠓(音/檬)占家以旋主風衝主雨蠁亦甚細然為知聲蟲今
人以䤈雞為蠁非也又有鳥曰蟁母郭璞曰似□而大
黄白雜文聲如人嘔其吐納皆蚊鄧氏曰鷆也
蟾蜍一作瞻諸詹諸　蟾蜍之蜍又作儲古蟬作詹諸
王㑹濟中瞻諸爾雅曰鼁􁊵蟾諸即蝦蟆也淮南謂之
去文升菴引􁊵􁀙作鼁􁊵音戚施誤矣詹諸蛤蚾也身
大背黒多琲磊曰蛤蚾一名去甫一名苦蠪俗以蝦蟆
為鼃之通名而謂此為癩蝦蟆蕭炳神其説言蟾下有
丹書八字故陳藏器疑惑而且以蝦蟆與蟾蜍辨何泥
也爾雅蟼蟇郭音驚又上聲此謂青􁁊也􁁊蟈皆總名
大而青脊者俗名土鴨鳴甚壯黑色者南人呼為蛤子
食之至美亦名水鷄亦呼田鷄衍義曰大聲蛙小聲蛤
月令所謂雀入大水化為蛤者也雜爼曰竈無故自濕
者赤蝦蟆名鉤注居之去則止其大者曰田父能食蛇
又曰蜦張子賢云眉州曰炙蟾括蒼人曰風蛤徳興毛
山捕大蝦蟆名石撞眉人恨不脱得錦襖子即此物也
􁀙䘆地龍䖤蟺堅蠶􁀙螾螳螾􁚿䏰附引皆蚯蚓也
餘冬序錄云孟子巨擘葢齊地有蟲類大蚯蚓人謂之
巨擘善擘地以行此説亦竒蚓轉為螾一曰歌女一曰
堅蠶音遣沗􁚿䏰以名其縣江南北呼為曲蟺或呼寒
欣或上聲字書遂造􁀙䘆二字吳氏曰白頸螳螾一名
附引其矢曰六一泥成式續集曰李貽孫見木枝化蚓
椒圖􁎁嗄贔屭霸下鴟吻嘲風蒲牢蜥蜴囚牛虬蝸狴
犴睚眦饕餮吻哆皆龍子者因一二而傅㑹也以狻猊
亦龍子者妄矣狻猊𠯗子也　升菴云龍生九子各有
所好椒圖似螺螄好閉故立門上詞曲門迎駟馬車户
列八椒圖即謂此見菽園襍記陳無功曰尸子云法螺
蚌而閉户後漢書禮儀志殷以水徳王故以螺著門户
此即舖首也􁎁􁎂好負重今碑下獸鴟吻好望今屋上
獸蒲牢好鳴今在鐘上蜥蜴好水今立橋上狴犴好訟
今獄門上睚眦好殺今在刀上饕餮好飲食故立于鼎
又曰􁎁􁎂好水立于橋柱虭蛥好險故立于䕶朽上嘲
風好險今殿角作之狻猊好烟火今在香爐囚牛好音
今胡琴上形智按此多參差亦後人附㑹也霸下乃􁎁
􁎂贔屭之轉碑趺象之即句􁁊類也黄憲外史曰嚮者
豻􁶉之勞則以􁶉為陛音矣犴是犬類善守非好訟也
虬螭即蜥蜴虭蛥即虬螭升菴不能折𠂻而反爭注蛥
為舌折二音邪葢古多字有移侈二音故螭之笞音相
近虭則虬字之訛耳嘲風即鴟吻又或以為蚩尾水物
可以厭火亦係乎人之説耳立于殿角者亦名陽馬此
人象之而名也即如狻猊豈盡龍之子乎狻音酸師子
也古師作□象獅形黄省曽以虓為獅子説苑云師曠
言駿􁀙食豹駿􁀙即狻猊从犬从馬一也然狻則可讀
俊
靈龜大者為蟕蠵負屭小者曰􁘥鼊　應邵注漢書曰
靈蠵大龜也雌曰蟕蠵(音資/携)雄曰玳瑁時珍曰秦龜是
山龜蟕蠵是澤龜嶺表錄異蟕蠵俗謂之兹彝人以木
楔其肉吼如牛乃煮拍之如玳瑁吳都賦巨鼇贔㞒(音/避)
(戲/)又作贔屭韻㑹作奰屓諸經音義作奰□雜爼及楊
孚嶺南異物志作係臂劉欣期交州記云蚼􁁊似瑇瑁
大如笠四足縵胡玳瑁有四鬛而無足萬􁆣初腰帶曰
玳瑁帶實即青花帶也又有龜筒出南海中似玳瑁而
無斑又有魚頂􁀙紅如血名鶴魚以龜筒夾鶴魚􁀙為
梳名鶴頂梳王莽傳作毒冒即瑇瑁崔希裕略古作􁀙
􁀙
蜥蜴總曰螭大者曰山龍子縁木曰蝘蜓在草澤者曰
螈蠑在屋曰守宫捕蠅曰蝎虎言其變曰十二時蟲有
如蛙首者曰蛤蚧　蜥蜴亦作刺易蚖蠑守宫蝘蜓(徒/典)
(切/)蠦􁂏一名石龍子俗謂之壁虎亦呼螭虎蘇恭謂之
蝎虎方言作嗁䗔也而誤作螔螔則蝸牛矣謂其捕蠅
皆一物也大小長短異耳蝘蜓為大者丹碧色則短尾
純青色則長尾守宫以養丹砂而成蛤蚧出嶺表似蜥
蜴故方言曰桂林之中守宫能鳴即蛤蚧也嘗自呼其
名一歳能鳴一聲其頭似蝦蟆獲其雌雄合者益陽此
顧珍海槎錄所説趙宧光云鼸鼬蜥蜴也不知何據説
文一曰蟥蜓蝘蜓也
睩聴千歳蝮木僕茍印當一類也　吕忱云睩聽如蜥
蜴居樹上齧人與蘇頌所言千嵗蝮相似説曰有四足
齧人上樹曰砍木斫木即不可救曰博叔博叔者可急
治之成式曰木樸若龜尾長數寸居樹上食人藏器曰
茍印一名茍斗出潮州如蛇四足
蟂即蛟也雉入水化之􁏒乃蛟屬之􁏒非蛤蚌之蜃也
　蛟有四足蛟之屬有蜃似蛇而大有角陸佃云蛇交
龜則生龜交雉則生蜃類書蛇與雉交而生子曰蟂似
蛇四足蟂音梟即蛟也陸禋續水經及魯至剛云正月
蛇與雉交生卵遇雷即入土數丈為蛇形二三百年能
升騰卵不入土但為雉耳任昉述異記曰能者蛇所化
也冬為雉春復為蛇即鯀化之黄能此皆泥鯀入羽淵
而為此説耳
吉弔脂紫稍花龍鹽也　孫光憲北夢瑣言曰海上人
云龍每生二卵一為吉弔多與鹿游或于木上遺瀝直
流槎則枯著如蒲槌或青黄或灰色號紫稍花升菴曰
道樞所謂鹽即吉弔紫稍花也按裴淵廣州記云弔生
嶺南蛇頭龜身其膏至輕利銅瓦盛皆漏惟雞卵□盛
之不漏則弔固一物也藏器誤以為予何逺春渚紀聞
曰宋徽宗時蕭注破南蠻得鹽龍長尺餘養之以海鹽
飼之鹽出鱗閒収取能興陽説郛内南墅閒居錄載丁
謂龍精石謂龍交海上精流于石者
它即鼉也　合溪曰説文以它為虵虵葢已也古□即
象蛇形後别為虵或作蛇其實它本是鼉其音同也神
農本經鼉作鮀此是一證亦因後世字亂加魚于旁也
綱目以為鼉非鯊鮀之類改之博物志謂之土龍鳴應
更鼓曰鼉鼓陸佃曰它身具十二生肖肉惟蛇肉在尾
最毒
密丁銅釘也朗晃圓蛤也　海物異名記密丁魁蛤之
子也興化志有空豸朗晃形厚脣黑智在閩中見有圓
蛤號曰銅丁者正是其類今俗呼異名耳蝏䗒馬刀細
長蛤也􁖊䗯扁蛤也陳藏器曰扁而多毛如淡菜類擔
羅新羅之蛤也
蛤蜃蠙蠯蚌蚶䗾䗯􁖊蟶􁦙蠣蠔蠃皆海介物兩殻相
合者也　蛤不一圓大者曰蛤􁰜亦作蛤蜊西施舌亦
蛤類也本草以車螯為大蛤爾雅蜃小者􁦙𫝊曰用蜃
炭蠙(賓邉/二音)蠯(本牌疲/三音)蚌(棒本/二音)三字乃一聲之轉實一物
也鼈人掌取互物共蠯蠃蚳爾雅曰蜌蠯蚌含漿説文
曰蠯蜌也修為蠯圓為蠇蚌蜃屬也蠙大而産珠多故
曰蠙珠蠙因作璸玭琕蠯又作􁁊蛃蚌又作􁜍蜯􁀙蠬
説文曰􁜍蚌也又有􁙳魮山海經曰狀如覆銚是生珠
玉蚶(火含/切)厚□如屋瓦亦曰魁陸􁖊(虚减/切)似蚌而肉甘
毳䗾(呼典/切)似蛤蜊而小廣人以蜆隋書劉臻父顯嗜蜆
呼為扁螺其稍大者呼為蠡䗯(即刃/切)陿長而盧黒又作
􁀙蟶(丑經/切)修長如指閩中有至小者甬東人種之至大
􁦙(余招/切)薄䐨而大其柱最珍别作珧䖴即所稱江􁦙柱
也蠣厚䐨附石崖而生曰蠣房異物志曰古賁牡蠣也
一名石雲慈韓保昇曰又有􁀙蠣形短蠔旅生相附如
山謂之蠔山廣亦槩呼大蠡大蜆為蠔其䐨以之代磚
作墻蠃即螺通作蠡别作腡海蠃有絶大者臨海志烏
頭似蚶蚶有徑四尺者姚寛曰蛤蜊文蛤皆一潮生一
暈
海月江瑤柱也古曰玉珧　江賦注大如鏡白色彚苑
一名膏葉盤即江瑤柱東坡以此敵荔枝風格升菴曰
今之馬甲柱古曰玉珧是也其别條又以江瑤柱為蠣
黄則誤矣元瑞言奉化四月風起江瑤或一再上如蚌
而大肉腥而䏰後有肉牙長寸許圓白如珂雪此柱也
余在廣州市角帶子即蚌之柱而乾者也在寧波則曰
江瑤柱蠣黄一曰蠣房以附石而生閩中最多升菴之
誤審矣或曰江瑤柱其肉香而脆言腥而䏰者非
䗻蟳䘋螠□􁡡彭蜞蝤蛑狗沙皆蟹類也郭索蠏行兒
　廣雅蟹(胡買/切)雌曰博帶雄曰蜋螘出于海者名䗻亦
作蠽(作結/切)今高州志有蠘□是也説文有蛫子蛫即跪
也荀子曰蟹六跪而二螯俗作􁞟不必也同類有蝤蝥
亦作蛑其敖不毛後跪薄而闊如櫂故又名撥擢一名
蟳又名蝤䗋蟳䐨㫄有兩尖彭螖(王伐/切)爾雅螖蠌小者
蟧又作□􁡡大約似蟹而小别有彭蜞擁劍似彭螖而
大似蟹而小蔡謨誤食即此也擁劍一名桀步一螯偏
小以大者鬬小者食一名虎蟳其䐨闊而多黄者名䘋
出南海中又有螠(烏介/切)似彭螖可食薄䐨而小今松江
復有極小如指大者名沙狗以釀漬之䐨軟可食凡夫
曰蟹訛為鱟鱟訛為狗又有倚望竭朴蘆虎數丸一曰
沙丸江賦注􁇩(音/流)江似蟹而小有十二腳林逋詩水泥
行郭索雲木呌鉤輈用太𤣥郭索蟹行兒字彚以郭索
為蟹
海扇車渠　鎦積霏雪錄曰海扇甲物形如扇文如屋
瓦一名車渠則車渠正似蚶之大者大長數丈蚶名瓦
龍子又名魁陸正謂其如屋瓦也程大昌言尚書大𫝊
散宜生軰取大貝如車渠謂如車輪之溝渠轍迹也存
中譏康成注大傳渠車罔也康成葢不識車渠智以車
渠似車輪故以名之存中又誤譏矣玉篇作硨磲
移角姑勞羊蹄皆車螯屬也　臨海水土記云似車螯
而角不正者曰移角䐨薄者曰姑勞小者曰羊蹄車螯
本蜃蛤之屬周禮蜃珧以為餙蜃炭取其灰鍾岏為何
𦙍作説車螯蛤蠣宜充庖㕑是也陳藏器羅願戴侗則
皆誤以蛤蜃之蜃為蛟蜃之蜃矣
璅結即海鏡也　南越志璅結大者二三寸腹有蟹如
榆莢出取食還入腹嶺表錄異曰石鏡述異記曰石筯
贊寧志曰薊蚌即此物也又有寄生螺蛤皆蟹奴郭璞
賦瑣結腹蟹水母目鰕陶隠居言寄居似蝸牛腹有小
蟹出入此名蚌奴漢志㑹稽有鮚埼亭師古注有蚌腹
小蟹又漢律㑹稽郡獻鮚醬其此物乎廣川䟦李後主
蚌帖下屬州責蚌醬知有宗庿為重恐滋味䤔䣸引漢
鮚醬鮚即蚌葢其類也
大貝牝貝𤣥貝小貝不成貝此漢之五貝也徑尺貝紫
貝珠貝綬貝霞貝貝之珍也　詩錫我百朋注五貝曰
朋謂漢食貨志有此五種貝也朋則貝二為朋貝古作
□曰貝齒滇以為􁱸其爾雅之􁱸乎爾雅列之頗詳今
有以相貝經合爾雅所列未知當否其書云朱仲受于
琴高以遺嚴助曰徑尺如輪以明目赤電黑雲曰紫貝
可愈疾素質紅章曰朱貝以明目青池綠文曰綬貝以
消氣障黑文黄畫曰霞貝能制蛆蟲其他無竒功浮貝
使人寡慾黑白各半惠貝使人喜忘醟貝使童愚女淫
青脣赤鼻碧貝使人盜委貝能伏鬼魅雨則輕霽則重
石□明九孔螺也舊説肉為鰒魚非矣　以紫貝代之
者非楊倞注荀子以為龜腳亦非也本草以鰒魚附石
而生其石有孔即石□明業師白安石司理登州言鰒
魚自一物不附石也所言九孔螺者即蚌也大者如掌
其蚌䐨有孔與鰒絶非一物不知千古何以訛傳豈古
是一物而今二邪
紫蜐紫􁫗即今之仙人掌也　荀子曰東海有紫紶魚
鹽楊倞曰紫紫貝也紶未詳按紶當是蜐江淹石􁇪賦
又名紫􁫗得春雨則生華郭璞所云石蜐應節而楊葩
是也無功引謝眺詩紫􁫗曄春流升菴贊云蘭陵紫蜐
江淹紫􁫗是惟蚌類發花應春又名龜腳陶隠居曰大
者如手蜐(毄業/切)附厓生似龜爪大如嬰兒手説文渠腳
曰天社凢夫曰海中有甲蟲二種曰一字龜腳不字龜
腳智見閩中有仙人掌頗長寸許謂之似龜腳亦可根
附石處有嚢如腕上生五指始為前人□此一物今綱
目載為紫􁫗誤矣無功紫􁫗一條又引九孔螺九孔螺
是石□明出登萊非此物也
郎君子相思螺其相感一也陽遂足海燕燕魚亦其類
也　李珣曰郎君子雌雄似杏仁青碧放醋中雌雄相
逐顧玠海槎錄相思子如螺大如豆置醋中盤旋不已
臨海水土記有陽遂足青黑腹白有五足不知頭尾異
物志有燕魚隂雨則飛起圖經海燕出東海狀扁面圓
背青黑腹白口㫄有五路今永州南寧俱出石燕置水
中即相就天雨常飛正其類也揚雄賦用石䲛升菴以
為即此石燕石魚之類水經注言羅山石燕雲母石有
魚形燒作魚腥
水虎即水唐也鼻厭其隂也　水經注曰沔水逕黎丘
故城又南與疎水合疎水出中廬縣西南東流至即縣
北界東入沔水謂疎口也水中有物如三四嵗小兒鱗
甲如鯪魚射之不可入七八月中好在磧中自曝膝頭
似虎掌爪常沒水中出漆頭小兒不知欲取弄戲便殺
人有生得者摘其皋厭可以小使名為水唐者也後漢
郡國志注引盛氏荆州記云生得者摘其鼻厭可少小
便名為水廬十道志引襄沔記云或有生得者摘其鼻
可小使之名曰水虎孫汝澄云皋厭者水虎之勢也可
為媚藥善使内也皋厭與鼻相訛物類相感志訛為水
唐而疎水作涑水
蜮射影也又有魅蜮　如鼈三足而小廣雅曰蜮短狐
也一名溪毒一名射工俗呼水弩鳬鴨能食之大招并
稱鰅鱅短狐蜮傷躬則短狐與蜮似非一物詩詁引柳
宗元説水中以氣射人者曰射工居水㫄山林含沙射
人者曰沙虱説文所謂如三足鼈能也非蜮也一曰璚
璜凢夫以為蜮又東方朔傳人主之大蜮師古音或魅
也公紹以詩為蜮即是魅蜮音或陸氏釋文因沈音而
誤
蠧魚蛃魚衣魚壁魚即爾雅之蟫白魚也化為脈望
注疏蟫音淫衣書中白魚一名蛃魚本草曰衣魚亦曰
壁魚馬懐素傳炱朽蟫斷是也雜爼記建中何諷得黄
紙書中髪卷規四寸如環道者曰仙經云蠧魚三食神
仙字則化此名曰脈望夜以規映天中星星使立降原
化記亦載之或曰名脈然見人用脈望者多元瑞務博
考者亦曰建中道者知脈望且望夜則無星可映也大
抵小説不可盡信天下物理變化有之其名則好事者
所立也按酉陽雜爼補闕張周封言甞見壁上白𤓰子
化為白魚固知列子言朽𤓰為魚之義
六目龜者四目皆斑紋也　游宦紀聞曰東坡謁呂微
仲見綠毛龜此易得耳唐莊宗時有進六目龜敬新磨
獻口號一覺抵别人三覺嶺海襍志六目龜出欽州只
兩目餘四目乃金黄花紋圓長中黑與真目排比
　　動物(魚/)
鯉鱣鱧鯇鰋鮎爾雅之首列也許慎毛萇分而釋之誤
矣　爾雅六名並舉而讀者以鱣釋鯉鮎釋鰋鯇釋鱧
毛氏説文并蹈此誤説文又並下文以鮀為鮎尤誤矣
鯉最常食大小皆有黑㸃三十六鱗鱣自是今之鰉魚
判然兩物豈能牽合為一鱣或借為鱓用楊震三鱣是
也説文不知直曰鯉也一名螻洛侯切一名鰜古甜切
又引詩鱣鮪發發則并不知鮪何物也叔重召陵人宜
不明長江中事耳陸佃曰黄魚謂之玉版此亦指鱘之
脆骨而佃不能分也鱘鰓曰玉梭衣嚴氏曰本草以鱣
為鱑魚俗作鱘是合鱘鱑為一此如今九江敝府作鮓
者合二魚為一處也集韵或作􁁊䱳周官春獻王鮪鮪
即鱘魚一作􁀙□大者為王鮪小者為叔鮪一名鮥肉
東萊遼東謂之尉魚或疑詩之鱣鮪在衞未必有千斤
之蟳蝗智謂黄河中或不甚大耳郭璞當晉時知有江
之鱣鮪今則知有蟳蝗而已此古今異稱也韵㑹亦為
説文所惑鯉注鱣真可咲鱧連第切一作蠡􁀙又作鮦
音冡誤音紂詳見襍論一作􁀙魚之摰者鱗黑駁首左
右各有竅如七星雌雄相隨將子啖衆魚能夜向北拱
斗今黑鯉魚也圖經陶隠居云是公蠣蛇所變至難死
猶有蛇性魚膽皆苦惟鱧膽獨甘説文􁀙鮦也鱧鱯也
又分鱧􁀙為二物毛萇注魚麗亦曰鱧鯇也陸璣謂鯇
即鮑魚陶隠居云此鮑魚乃是鱅尤可噴飯矣鯇(户管/切)
即鯶魚也鯶(古魂/切)江北呼為混魚通呼鯇為草魚以其
食草池州人至今謂之鯇若鮑(音/豹)今淡浥魚也微用鹽
曰鰎(居億/切)沔州復州作之貨殖傳鮿(陟涉/切)鮑千鈞膞魚
不鹽也即魏武食制之蕭折魚也奈何以釋鯇乎鰋一
作鰋(依逺/切)額白魚潛谷曰其游好偃陸佃曰鰋偃鯉俯
鱧圓魴方今毛鄭皆以為鮎許以為鮀而注鮀為鮎矣
鱯實鮎之大者許又注魾鱧為鱯注􁉏為鱧則鮎鮀鰁
鰋鯉一物也有是理乎鮎(季兼/切)口方無鱗江東謂之鮧
又名鮠今南都江北并稱鮎鮠而鮷鮧鯷皆漢晉以前
之語亦一字也鮠即鮰(戸灰/切)而合溪分二字鮠之大者
曰鱯魚登萊謂之闊口魚此皆無鱗之魚而微有别口
腹俱大者名鱯背青口方者名鮎背黄腹白者名鮠家
語曰大鯷魚即鱯也説文鱯􁀙俱音化
有吹沙之小鯊有海中之大鯊　詩云魚麗于􁁊鱨鯊
陸氏曰狹而小常張口吹沙智考此實是吹沙小魚黄
皮有黑斑文正月先至但身前半闊而扁附沙而遊後
方而狹陸氏以為狹小則又失矣余鄉至今呼為鯊鮀
則合溪之辨並及于鯊鮀又未考矣海中所産以其皮
如沙哆口無鱗胎生其類尤大鮀本即它許氏以為虵
戴氏以為鼉特以河中之小鮀專此鮀字耳詩曰鱨鯊
􁀙一名黄楊今黄頰魚是也山海經番條山減水鰔魚
郭注一名黄頰音感智按此是鯮
鱅鰱鱮一物而微分　鱮(女與/切)似魴而弱鱗俚語網魚
得鱮不如噉茹其類尤大而肥者徐州謂之鰱或謂之
鱅幽州曰鴞鶟或謂之胡鱅智按今俗以肥而食草魚
矢者為鰱頭稍小身稍扁韵㑹并不収鰱字其頭最大
者鱅也俗呼為□頭啖魚頭者輒烹之鱮其總名也説
文魴下别作□音似近之母亦古以魴為□而以鯾為
為鯿乎陶隠居以鱅為鮑則尤非矣魴今之鯿也語曰
居就糧梁水魴九罭稱鱒魴客座贅語謂鯿大曰􁀙多
腴有􁀙俗所名火筩觜也鱒鱗細眼赤魚也鱄亦赤目
士喪禮鱄鮒九或曰紺目荷包鯽也鱄(轉專/二音)郭注山海
之鱄音團鰥是亦鱅類鄭𤣥以為鯤子者非鮒符注切
别作鯽鰿􁘤以附土而行曰鮒也似鮒而黑俗曰魚婢
江東曰妾魚即所謂鱊鮬鱖鯞也鱅又作鰫説文分二
字皆魚名相如賦曰鰅鰫鰬魠郭璞曰鰫似鰱而黑則
鱮類也海魚肉如彘曰鱅今沿海人多脯之其陶所謂
鮑乎鰅元鍾切徐廣音娯説文曰魚皮有文出樂浪東
暆神雀四年捕輸考工鰬音虔博雅大鱓謂鰬魠他各
切説文曰哆口魚也
䲔即鯨　雄鯨雌鯢以莊子鯢鰌為之制則小魚也以
左傳取其鯨鯢則大魚也吕覽曰鮒入而鯢居高誘曰
鮒小而鯢大爾雅曰鯢大者謂之蝦此蝦似非指鰝也
鯢亦為二名兩用無疑鯨古作䲔
魶即鰨　相如賦曰禺禺□鰨(音/榻)史記作魶説文曰􁝞
似鼈无甲有尾無足口在腹下與鮀相類鮀水母目蝦
之物今名折頭鰨則福州之銅盆魚也唐韵鰨似鮎四
足則單據郭説也
鰵鮸皆鱸也　鱸巨口細鱗似鱖但四腮耳海鱸肉粗
曰鮸説文魚出􁁊邪頭國亦作鰵梧州出嘉魚亦似鱸
忽雷鰐也　洽聞志鰐魚别號忽雷熊能制之握其嘴
至岸食之一名骨雷秋化為虎三爪鹿甚畏鰐説文􁀙
似蜥蝪長丈箋曰鰐也自退之驅鱷後至宋咸平中通
判陳堯佐捕鱷獲之其害殆絶
牛魚即北方之鮪類也　契丹主逹魯河鈎牛魚以其
得否為嵗占王易燕北錄曰牛魚嘴長鱗硬頭有脆骨
重百斤即南方鱏魚程大昌非之豈必牛魚真似牛乎
物易地而少變則理有或然
鮫海沙魚之大者也　鮫(加肴/切)其皮粗錯堅厚可餙刀
室後漢輿服志載之本草云䱜(音/鵲)魚皮也唐本注云出
南海似鼈無腳而有尾陳藏器本草云一名沙魚一名
鰒魚鰒乃音雹出山東大不過數指與鮫何啻天壤得
無因雹音而誤以鮫字為駁字乎鮫腹容四子常從口
入母腹而復出柯古曰海魚千嵗為劍魚一名琵琶魚
一名虎魚即大鯊也
江豚曰鯆　鯆又作􁊝􁀙􁀙(滂模/切)類篇皆曰江豚也能
拜風廣韵曰鯆䱐晉書夏統用鯆䱐廣韵収之爾雅鱀
是鱁釋曰䱜屬也體似鱘尾如䱡大腹小喙鋭而長齒
羅生上下相銜鼻在額上能作聲少肉多膏智以為即
今之鱀魚南史載宋明帝嗜宻漬鱁鮧一啖數升一曰
鹽藏魚腸也本草曰鱁鮧魚鰾也即魚白膠此説是也
齊民要術有造鱁鮧法取石首魦魚鯔魚三種腸元美
引此語作􁀙魚誤沈存中專以鱁鮧為墨魚腸者非
當魱鯦也　魱(洪孤切/又去聲)見説文爾雅注似鯿而大鱗肥
美多鯁江東呼其大者曰當魱六書故曰魱似鯿而大
生江海中四五月大上肥美而多骨江南珍之以其出
有峕又謂峕魚别作鰣韓道招作鰣智甞怪此珍品而
古無之獨唐韵有魱字曰當魱魚名郭云似鯿肥美多
鯁皆近但大鱗不合耳合溪葢以大屬上文鱗下或遺
細字其海魚似鯿纖鱗少骨曰昌亦作鱂海魚似鯿而
小肥曰鯬(子例/切)孫愐云時魚出江東何大復稱其銀鱗
細骨彭淵材恨其美而多刺袁逹禽蟲述曰鰣冒網而
不動䕶其鱗也鱗㬥乾可作花鈿黄勉之曰廣州謂之
三鯬之魚
人魚曰􁀙　􁀙(營隻/切)似鮎而四足長尾聲如小兒善登
木本草則以為鯢魚即人魚似鮎四足陶云鰻鱺能上
樹蘇云鯢魚能上樹非鰻鱺也本草諸公亦揣摩竒物
而誤耳如鮻魚人面人手魚身亦曰人魚薄魚如鱣一
目音如人嘔見則天下水何羅魚二首十身鮨魚魚身
人首何羅乃今之八帶魚也真臘有浮湖魚八足嘴如
鸚鵡水經注水唐如三四嵗小兒如鯉鯪豈得盡注以
人魚乎
鯼石首魚也小者曰䱕　鯼(子功/切)一名免魚小者名黄
花魚乾曰鮝又有勒魚海上聽水聲取之乾曰勒鮝頭
有骨如鶴喙形葢鯼之一種也南京總曰黄魚以冰從
海上持來通呼鮝魚説文作鯗食療本草以鯼為鯮故
時珍分出一條曰鯮生江湖中口在頷下能噉魚大者
三十斤此大鱤之類也爾雅翼云鮆與石首魚皆以三
八月出江賦曰鯼鮆順時而徃還此鯼即石首魚也今
浙人但呼薧(音/稿)魚為鮝而江淮以石首為鮝故曰白鮝
䱕(謨杯/切)福温多有之即黄花魚温海志名黄靈魚即小
石首魚也
鮇魚嘉魚也　漢口沔縣有二丙穴又嘉州雅州梁山
大邑順政諸縣皆有丙穴嘉魚李善注左思賦魚以丙
日出穴蜀人呼為拙魚河陽呼為鮇(音/味)魚山海經諸鈎
山寐魚郭璞曰即鮇魚梧州江亦出嘉魚范成大言桂
林出竹魚形味似之則竹魚即嘉魚也
墨魚烏鰂也　鰂足生口傍兩須如纜諺曰烏鰂噀墨
八足在口又名墨魚寧波□者曰􁀙脯圖經云烏􁆛所
化其云秦王東遊棄算袋化為此形則誣矣禹時貢烏
鰂之醬蒙筌言其墨作劵隔年而字滅張氏曰不驗其
無骨者名柔魚又更有章舉石距二物與此相類而差
大味更珍好小者曰鎖管見泉州志今曰銀瓶魚臨海
志言其懷版含墨故號小史魚
鯸䱌䲅鮐鮭皆今之河豚也　鯸(呼鈎/切)䱌(盈之/切)䲅(音/規)鮐
(音/台)鮭(音/鞋)背青黑腹白觸物即怒亦曰烏狼一曰探魚黄
者黄䲅大觀本草可笑既列河豚為一條又列鯸鮧為
一條性皆相似此不過見䲅鯸字竒遂以為别是兩種
魚耳鮐鮭是河豚此潛谷説物類志湖夷魚即河豚廣
志鮠魚一名河豚鮭又為魚菜之總名如庾即食鮭是
也烏𤓰切張華載䱦魚心肝頭毒司馬潛虛用鯸䱦之
浮必是河豚誤以䱦為鮭耳説郛載尤延之言河魨起
于左思賦郭注山海赤鮭音圭潘岳滄海賦􁀙鯸􁸞臨
海記䱦鯺智按即此魚之大者
鮒鰿也　禮用鮒十有五謂其小也神異經祖州烜湖
内鯽長八尺食之宜暑而辟風寒成式亦載之又尋陽
青林湖鯽大者二尺可止寒熱今灤河鯽以冰合之來
京師動亦數斤䲙即所謂荷包鯽也一曰□魮鯽或曰
䲙為櫛化其説附㑹鼢鼠化鯽則有其理爾雅曰鱖鯞
郭璞所謂妾魚婢魚崔豹所謂青衣魚皆此物也魚經
又有附土者曰京魚一曰吐􁬆智按即杜父魚一名黄
䱂音么俗名舩矴魚
鱭刀曰鮆　鮆(在禮/切)爾雅鮤韈刀即今之鱭刀魚江隂
有小魚名子鱭山海經浮玉山北望巨區苕水出其隂
中多鮆巨當作具東坡詩知有江南風物否桃花流水
鮆魚肥
石桂魚即鱖也　作□者非昔有仙劉慿食石桂魚即
此鱸似鱖而四腮山海經洛水多鰧如鱖可治瘻注鰧
音滕日華子以鱖為水豚可知此一類也筆乘謂鱖有
肚能嚼名鮰魚遯園亦以鱖魚為鮰引張志和桃花流
水鱖魚肥此誤矣葢因鄉語謂鱖為計故以鱖本音桂
與鮠近也
王餘銀魚　或曰鱠殘魚博物志闔廬所棄或作越王
事又云梁武以食寳誌公誌公復吐出化為此海中出
者曰龍頭魚福州一種曰水晶魚下湯即起明如水晶
惟有細脊一條而已北京寳坻銀魚則不通明不過如
指大臨海志曰鱵魚一名姜公魚形如鱠殘但有一細
骨如針此即龍頭魚也
鱊魚麥魚也　一名春魚春時有之北户錄恩州出鵝
毛脡細如毛郭義恭言武陽小魚大如鍼今處處有之
江北名為麥魚時珍引爾雅鱊鯞非矣
曰魪曰魼曰鰜曰版魚曰左介曰􁀙曰婢簁曰奴屩曰
箬葉曰鞵底皆爾雅之鰈所謂比目魚也　爾雅比目
魚名鰈吳都賦曰魪上林賦曰魼劉淵林以此為王餘
誤矣鮚即魪魪即鰈也南越志曰比目亦曰版魚曰左
介故作魪北户曰鰜異物志曰箬葉魚俗呼鞋底魚魪
一名􁀙道昭収䰺䱄皆字訛也臨海志曰婢簁風土記
曰奴屩魚皆因鞋底生意今杭州錢塘江日夕餐此
章舉石距今之章花魚望潮魚也　章舉石距臨海志
曰□魚今閩中名章花魚浙中曰望潮魚
蕃蹋魚今銅盆魚也　蕃蹋魚一名邵陽魚韵書作魺
魚或曰鯆魮曰鱝形如大荷葉長尾口在腹下無足無
鱗福州呼為銅盆魚魏武食制云蕃蹋魚大者尾如箕
長數尺是矣修文類書作蕃踰魚誤嶺表錄異作海鷂
魚山海經􁙳魮之魚如覆銚得毋此類乎
鯈䱁陽鱎也　荀子曰浮陽之魚楊倞曰魚名今字書
無䱁字惟字彚載之音喬轉注畧曰䱁从本音叨故䱁
音喬今作䱁則音鉢故或以為白魚之轉聲開寳本草
以鱎魚為白魚言其頭尾向上也説苑陽橋之魚豈其
此乎元美以為即荀子儵鉢者為浮陽之魚陽字相近
耳
鰷鯈鯫鰦皆小魚也　毛公曰白鰷也即秦檜妻所謂
子魚也莊子曰鯈魚出遊李氏音由白魚也徐氏音條
類篇合鰷鯈為一亦自有見鯫(音/鄒)亦浮陽小魚也故士
自稱曰鯫生鰦或作鯔爾雅鮂黑鰦景純曰即白鯈也
江東呼為鮂魚按黑鰦亦鯈類而色不白矣今海味専
重鰦魚子又有子魚絶相類其白者北方以寳坻為美
淮揚之間通州有成片者福州之水晶魚最妙在甬東
則呼為龍頭臨海記􁸎魚如指長七八寸亦此類永嘉
􁸟魚則長寸其曰􁁊似鱦即一字謂似繩也
鰌鱓鰻鱺鰼皆一類也　鰌别作鰍鱓别作䱇鱔南史
王使人吞䱇今時珍音䱇為旦非矣鰻别作□説文鰼
(似入/切)鰌也鰌鰼也山海經曰涿光之山多鰼鰼如鵲而
十翼銜火語曰䱇則似蛇鰼聞有翼或曰鰻鱺即漫鱧
説文鱺與鱧同此魚有雄無雌以影漫于鱧魚而生子
故名桂林有石鰻出于洞穴性涼廣州海鰻最大曰狗
魚其涎即能殺蟲不獨其骨矣孟詵云歙州溪中一種
五色入藥最勝今曰白鱓以别於黄鱓也古與鱣通楊
震三鱣是也山海經展水師水皆多鱃魚郭注今蝦鰌
或作鱃音秋時珍則以鱃為□頭
魚子曰鯤鮞　魯語曰魚禁鯤鮞爾雅曰鯤魚子逍遙
遊之言原無稽韋昭曰鮞魚未成也吕覽曰有東海之
鮞又有䲊(音/妥)説文曰魚子已生者也□籀文今訛□矣
鄭𤣥又曰鰥魚子也孔叢子曰衞人釣得鰥其大盈車
葢是大魚鄭為誤
酉陽襍爼有印魚東坡所稱通印子魚則泉州通應侯
庿前之子魚也　陳善曰泉州有通應侯庿其下臨海
出子魚甚美世呼通應子魚者記所出也荆公詩遂誤
用為長魚爼上通三印東坡又以通印子魚對披綿黄
雀此皆是傳聞之誤孟子譏緣木求魚者以其無有也
而范蜀公言按蜀中實有一種魚在樹上聲如女兒啼
名曰鮋魚此則孟子未聞者也荀子曰蟹六跪而二螯
然蟹實八跪方知蔡謨未識蟛蜞未足多笑元美曰今
實有印魚東坡亦未為誤智按印魚者酉陽襍爼所載
曰印長一尺三寸額上四方如印諸大魚應死者先以
印封之其言如此則安得以通印子魚當之東坡誤矣
荆公用金魚印名豈在爼上或烹魚芼粉作印邪詩人
借用耳
澇户謂魚秧也　陸文裕曰今人家池塘所蓄魚其種
皆出九江謂之魚苗或曰魚秧南至閩廣北越淮泗東
至于海無别種也葢江湖交㑹之間氣候所鍾每嵗於
三月初旬挹取于水養之舟中漸次長成亦有贏縮其
利頗廣九江設厰以課之洪武十四年欽差總旗王道
兒等至府編僉漁人謂之澇户黄省曽魚經曰􁀙户以
稍長魚苗曰􁁊􁀙有難長之秧曰艋艘其首黄色曰螺
螄青唐韵有澇俗作􁀙
潛鹿魚頭似鹿者也　元美曰潛鹿鹿頭魚此據左思
吳都賦沈虎潛鹿注魚身而頭似鹿異物志載有䍼鹿
自是鄭氏所云益州之鹿䴧勿誤用也黄省曽曰鱘鰉
兩頰之肉謂之鹿頭魚而異物志竒其説邪成式言羊
頭魚其頭似羊又物類相感志載鹿魚南海春夏有魚
躍上洲化為鹿其説尤怪
　
　
　
　
　
　
　
　
　通雅卷四十七
欽定四庫全書
　通雅卷四十八　　　　　明　方以智　撰
　金石
鉒金鉒銀卝也　玉海引管子曰上有鉛者其下有鉒
銀上有丹砂者其下有鉒金上有慈石者其下有銅金
此山之見榮者也博雅曰鉒署置也平水韻増一曰以
物送終謂之鉒音註亦謂在土中為鉒耳軒轅述寳藏
論金有二十種五真金十五皆藥成者銀十七種四種
真銀十三種藥成者梵書謂金為蘇伐羅銀為河路巴
謂生金生銀也還金丹生丹砂穴中為上沙金為𤓰子
麥金麩金山金為馬蹄金銀生鑛中石縫如亂絲色紅
有曰老翁鬚者為上有白如草根有銜黑石者生樂平
鄱陽産鉛之山一名龍牙一名龍鬚者是正獨孤滔丹
房鏡源所云銀笋為至藥根本也波斯國銀􁀙曰錫藺
脂魏繆襲注尤射一卷乞膚金于我注即今銀也按今
金有𤓰子金有麩金碎金也膚金當是麩金生金也雲
南葉子西畨囘囘錢熟金也無聲而燒不黑雜紅銅者
曰氣子又名張公又名身子則擲之有聲古云半両錢
即所云紫金今人用赤銅和金為之爾雅璗鏐鉼銑之
名皆煉成後之色耳説文謂鋈為白金者非鋈乃鍍金
之法也方書所云黄牙葢指金也陶隠居曰仙家名金
為太真梁漸子隨筆曰温嶠字太真正以丹嶠産金故
取為字
黄銀非一種鍮石石中之銅卝似金也　唐太宗賜房
𤣥齡黄銀帶欲及杜如晦為已設帝曰世傳黄銀鬼神
畏之更取金帶春秋運斗經曰人君秉金徳而生則黄
銀見山海經皋塗山多銀黄其真黄銀乎隋辛公義守
并州甞大水流出黄銀以上于朝程大昌曰世言鍮石
太原所産為最而太原即并州則公義所上其自然之
鍮乎元和志曰大原出赤銅大昌則竟以黄銀即鍮而
鬼畏鍮者畏銅也方勺曰黄銀出蜀中與金無異但上
石則白色唐志章服有青鍮石帶遼元志載用鍮石處
甚多鍮音偷自吕覽淮南甞言鍮石似金而今本草綱
目竟無鍮石條惟言水銀在地鍮石可引上寳藏論假
金有鍮石金李時珍曰世人以黄銀為鍮非也鍮即藥
成黄銀也按髙似孫引丹砂伏火化為黄銀日華子載
雄黄銀雌黄銀丹砂雄黄殺精魅太宗賜如晦曰鬼畏
者若非丹砂銀其雌雄黄銀乎王元美亦不知丹砂雄
黄銀今一統志荅兒密古之丹眉流國産鍮石紫􁀙于
文定不解為石為銅宜其難識矣蘇州開元寺大佛三
尊傳言海上浮來乃鍮石所裝夜甞放光後一啇裝金
而光遂隠要論鍮乃自然銅之精者也而盧甘石所煮
鍊者乃假鍮也遼元之賤用鍮石皆指盧甘鍮耳金闕
頂用風磨銅價貴于金或曰黄銀乎鍮又作鋀玉篇並
作鋀鉐秦淮海錄劉壯愍公遺事冦萊公表之盜刼倒
藁得一䃋石帶去則又從石作䃋紫􁀙乃真臘樹汁蟲
食汁結于樹上染家取作胭脂今刻雜爼誤作紫䤵
連真鉛也　貨殖傳江南出枬梓薑桂金錫連徐廣曰
連鉛之未煉者今本草綱目不載連名亦一缺也寳藏
論有流黄氣紫背即熟鉛之精華也能碎金剛鑽其曰
負版鉛鐵苗也不可用雅州釣腳鉛亦可乾汞上宿真
言曰鉛能伏五金而死八石波斯鉛第二嘉州利州出
草節鉛何子元曰嵩陽産鉛民業胡粉其法縣鉛塊于
酒缸内閉四十九日則鉛化粉矣不白者炒為黄丹其
渣為蜜陀僧然鉛氣甚毒枵腹入其中必死今業久之
家長幼多痿黄風攣
鑐鐵熟鐷也　陶𢎞景曰生鐵是不破礝鎗釜之類鋼
鐵是雜鍊生鑐(音柔如開寳本/艸香薷作葇)蘇子容曰銷拍可以作
鐷者為鑐鐵亦曰熟鐵陳藏器曰經用辛苦者曰勞鐵
鋼鐵一名跳(音/條)鐵筆談曰世間用柔鐵屈盤以生鐵陷
其間泥封煉之鍛令相入謂之團鋼灌鋼此乃偽鋼耳
余出使至磁州鍛坊識真鋼鋼如麵中筋鍛百餘火一
鍛一輕至累鍛而斤両不減則純鋼也何孟春曰鐵碪
鍛金銀百十年不壊以椎皂角則一夕破
賓鐵出波斯　郭璞云白貘食銅鐵埤雅云貘糞可為
兵切玉又神異經有囓鐵獸禽書所言豻拾遺言記昆
吾兔皆能食銅鐵唐書吐火羅獻大獸食銅鐵日行三
百里其矢可鑄刀其言西域蒼鵝飼鐵取糞作刀即駞
鳥之類也呉王武庫兔腹中腎膽皆鐵取鑄劔切玉如
泥元有都局院造作鑌鐵銅鋼鍮石東南簡鐵沙里陀
等物元成宗定遼陽等處都提舉司掌辦金銀􁀙鐵等
課何孟春曰晉書赫連勃勃以鐵伐為氏按契丹號遼
實以鑌鐵為號又有定鐵出甘肅贊寧言鑌鐵出南賓
縣
鐵落鐵蛾即鐵化也鍇精鐵有白光也　鍇好鐵也春
秋傳有文之鍇平子賦銅鐵錫鍇大冲賦銅鍇之垠説
文曰九江謂鐵曰鍇一曰白鐵也髹工晒漆以觸藥入
之觸藥即鐵漿沫以醋合者也
方諸明水陽燧明火皆鑑取之也　吕覽淮南甞言之
皆以陽燧為陽起石方諸為大蚌或為水晶按司烜氏
以夫燧取明火于日鑑取明水于月考工記曰銅錫相
半謂之鑑燧之劑是火為燧水為鑑也高堂隆曰陽燧
一名陽符取火于日隂燧一名隂符取水于月並以銅
作之謂之水火之鏡干寳搜神記云金錫之性一也五
月丙午日午時鑄為陽燧十一月壬子日子時鑄為隂
燧銅錫為水火之精隂陽相徵葢其微哉緯略乃以司
烜之鑒取明水于月為方諸大蛤乃一端也陽燧面窪
出火倒景之理詳見質測
澒即汞也　廣雅曰水銀謂之澒淮南青澒五百年為
白澒丹家作汞硇殺之膽礬硫結之鉛凝之灌尸如生
紫河車伏之川椒嚼茶収之本艸言以金銀銅鐵置其
上則浮王虚舟先生曰非也銅鐵則浮金銀則沉金銀
取出必損幾分以其蝕也今製水銀手以持金器赤金
亦白矣濯之以鹽金仍如故其性易走然帽可盛舊言
佛菻取水銀以金箔人馬引之落坑今辰州邕州取水
銀者不爾但水銀氣傷人有死者須先服藥䕶之張萱
言西粤志泗城州埋人取澒之説走馬吸水銀猶走馬
射阿魏賈胡竒其説耳
槖籥沙可以範鑄邢沙可以碾玉　姚令威曰仁和縣
圖經出槖籥沙縣東海際用鼓鑄銅錫之模皆來采亦
邢沙可以碾玉也今到處極細之沙重羅過者曰麵沙
皆可鑄範外洋沙易碾金剛石
宋試玉有玉等子凢玉與寳石皆石之精者耳似珠而
大者曰玉目道家呼玉為𤣥真　葛洪抱朴子曰服𤣥
真者其命不極王㑹權扶玉目注權扶南蠻玉目寳玉
似大珠者也大中十二玉有如意寳珠後魏李預餐玉
而以酒色死曰死必有異于人毒熱時停四日而體色
不變口無穢氣今御饌曰玉食時有碎玉之法遊宦紀
聞後晉天福中使于闐者記玉河出崑山有白玉河綠
玉河烏玉河大觀中創寳求玉于闐貢者踰二尺如截
肪西夏五臺山亦出玉宣和殿有玉等子凢玉來比即
知之元志于匪力沙令淘户淘玉屑金之翡翠碧玉也
詳見物理小識永樂二年打魯哇亦不刺金貢玉璞打
魯哇即于闐也白玉如酥最貴所云羊脂也餐色油色
雪花次之有沙子玉乃子兒石也有甘黄甘青菜墨則
賤古玉有血玉尸玉有墨古渠古甄古土古石似玉者
多説文璁㺨琟瑂􁀙玕璡珢琂璒㻸玤㻦鳿玽􁝉璶㻨
􁀙璓□􁀙黑次玉者玖黑石似玉者瑎而總以玪􁁊為
名珉則碔砆也今用茅山石與夷陵石水石亦有刀刮
不動者夷陵石即珉至罐子玉則藥燒成者矣
靺鞨木難鴉鶻貓精皆寳石也　山海經驄山是錞于
西海其中多采石穆天子傳重􁀙氏之黑水爰有米石之
山即寳石五采也升菴疑即今所謂寳山寳井智按今
寳石出西番囘鶻諸坑井内雲南遼東亦有之紅者名
刺子碧者名靛子翠者名馬價珠黄者名木難紫者名
臘子又有鴉鶻石猫精石榴子紅扁豆金星石碧者唐
人謂之瑟瑟紅者宋人謂之靺鞨元志求猫精琭謂祖
母綠也程大昌謂木難出翅烏口中沫所成碧色珠也
按木難乃黄色崔豹作莫難升菴直以木難為祖母綠
智以木難色黄是今之硇子亦似猫精有一線先搖動
者穆天子傳重􁀙氏之所守曰枝斯璿瑰􁀙瑤琅玕玪
□□□玕琪㣲尾智以􁀙是甕字□即寳字□即琭字
□是長字□是璅訛趙凢夫曰□馬㻝桃花㻝當用㻝
字輟耕錄載明綠色為助木刺祖母㻝之語也墨莊漫
錄載宣和貢綠猫精能息火然炭方熾投之即滅又云
能解蟲毒之藥此為貴云升菴謂靺鞨即肅慎地産寳
石而正楊譏之智謂靺鞨乃紅韋色轉為靺鞨以其聲
名其國寳石之紅靺鞨言其色耳北敵亦好裝紅唐太
中時貢十二玉有紅靺鞨哈密貢速來蠻石把咱石
瑪瑙文石也水精水玉也　拾遺記曰瑪瑙是鬼血所
化更謬遼元立瑪瑙局或曰㻞瑪瑙也􁀙水晶也凢夫
以為即峨眉六面石九成言瑪瑙有漿水紅則所謂西
洋瑪瑙也今以楚石假之試瑪瑙以砑木不熱者為真
至竹葉瑪瑙土瑪瑙出沂州可作屏風若外國之鬼工
石似瑪瑙甚小而貴有錦紅合子纒絲醬斑拍枝諸名
廣雅曰水晶石英也山海經曰水玉即水晶本艸言有
黑白二色信州武昌有水晶倭國多產智按今閩中極
多有五色番水晶更堅眉公銷夏部曰玉精盌盛水不
腐陸文裕曰金剛鑽可以刻玉其質類水晶其色微黄
出西域土人于鳥糞中得之生極髙峰巒鷹鷂之屬打
食於上遂吞而復出其大者極難得一云生百丈水底
盤石上如鍾乳扶南人沒水取之竟日乃得智按今濠
鏡多有之大者一二寸鑲嵌于首勒白瑩射人豈鷹鷂
所吞乎
玻璃本作頗黎　頗黎國也𤣥中記云大秦有五色頗
黎梁四公子記扶南人來買頗黎鏡蔡絛曰御庫有波
黎母集註曰流璃火齊珠也魏略大秦國出火齊玫瑰
唐書羅刈國有火齊續漢書云哀牢地出火精琉璃演
繁露謂天竺有火齊如雲母則同名者也説文鎕銻火
齊也近三保太監出西洋㩦燒玻瓈人來故中國玻瓈
頓賤唐書元載誅得路嗣恭所遺琉璃盤徑尺北史言
月氏人在京師鑄石為五色琉璃煮不動曰蕃琉璃又
自有如師古所言自然琉璃石大昌勿竟駁也陳藏器
曰自然灰生南海畔如黄土灰可澣衣玉石瑪瑙之類
以此灰埋之即耎易雕刻今益都用礁煮石為琉璃詳
小識
珠非盡出於蚌　古有辟塵珠辟寒珠夜光照乘大者
徑寸或出于龍魚􁘥黿異物之腹中蛇亦有珠非獨出
于蚌也陸佃曰龍珠在頷蛇珠在口魚珠在眼鮫珠在
皮鼈珠在足蛛珠在腹皆不及蚌珠山海經濫水注漢
水多􁙳魮之􁙳狀如覆銚是生珠玉數厯山楚水多白
珠今蜀郡平澤出青珠左思云青珠黄環西國琅玕碧
殊皆寳石而名之以珠者也玉㑹江厯珠也穆天子傳
天子舍于珠澤注珠澤在越巂水經注若水傍有光珠
穴今之洛浦潿川殆其類也物類志梁武帝有蛇寉珠
唐太宗時㜑利國貢火珠順宗朝拘珍國貢履冰珠罽
賓天寳中獻上清珠照一室水旱禱之皆驗又貞觀中
佛菻獻綠金精又有閬風珠走珠也帝青珠大秦國珠
也熊太古冀越集云南珠色紅西洋珠色白北海珠色
微青隨方色也甞見蜑人入海取得珠子樹如栁枝蚌
生于樹樹生于石此亦異聞元志元貞元年人都揚村
直沽口聽民撈採廣州于大歩海采他如鄂諾吹達喇
琿塔哈三河之珠勝州延州乃延城之珠至元閒始采
又成宗時有雅庫特大珠含之則不渇熨面使目有光有
明珠池于亷州府設禁時亦開采萬厯中粤按李時華
言潿川奸徒而罷之葢自雷亷接交趾六池即六海連
亘千里珠出斷望者上次竹林次楊梅次平山至于汙
泥下矣曹昭格古要論有北珠南珠又有馬價珠出西
番色青有指面大者能拂塵其瑟瑟之類乎眉公曰今
寸以上曰大品大而底平曰璫珠次曰走珠滑珠磥珂
珠此語出南越志此文下有官珠雨珠税珠蔥符珠所
謂璣也今大而不光曰胡珠古或以珠為寳稱故廣雅
與張銑注西京皆以珊瑚為珠不則如孟竒所笑矣廣
州珠池乃海之港也劉恂嶺表錄謂海邊有島島上有
池池底與海通
瑟瑟碧珠也　廣雅曰瑟瑟碧珠也瑟瑟與槭槭通故
孫愐作璱璱以别之髙仙芝襲石國得瑟瑟十餘斛𤣥
宗幸華清宫五家瑟瑟珠璣狼藉于道唐㑹要吐蕃官
章餙有五一曰瑟瑟明皇又于湯中壘瑟瑟虢國夫人
賞圬匠瑟瑟三斗髙似孫引唐懿宗賜公主瑟瑟幕程
泰之引唐語林盧昂有瑟瑟枕憲召估之曰至寳無價
研北雜志言張夢卿有太康墓中紫金鈿銅天祿其嵌
珠瑟瑟等多脱元仁宗皇慶元年有啟金州獻瑟瑟洞
請采之不從或曰碧珠如琅玕之類或曰寳石緯略確
以為珠類泰之則曰今世所傳瑟瑟皆鍊石為之智按
瑟瑟有三種寳石如珠真者至寳透碧畨燒者圓而明
中國之水料燒珠亦借名瑟瑟湯中之壘圬匠之賞其
殆水料乎
堊白墡也赭即所謂華隂赤土也上中曽青亦謂之碧
　子虛賦丹青赭堊雌黄白坿錫碧金銀注張揖曰堊
白墡也白坿白石英也赭代赭石也錫青金也碧玉之
青白色按一句俱説金錫内入一玉不倫碧乃自然鉛
銅在土中色碧淮南曰偏土生曽青是其類也堊古音
惡嫌其音改為白善而又和土耳陸廣㣲曰呉縣陸宛
墳有白土充貢曰白墡即白堊也山海經青䨼音艧殆
碧堊乎
水碧水玉也或以為泠石赭或以為水脂碧程大昌疑
為水蒼玉而又以為縹青水晶　大昌論水碧引太白
過彭蠡詩水碧或成采金膏秘莫言按前此江淹詩水
碧驗未黷金膏靈詎錙謝靈運金膏滅明光水碧輟流
温葢縁山海經耿山多水碧又云紫桑潯陽其下多碧
廬山有鑛故兩用也太昌曰古佩水蒼玉其用此乎今
信州水精不瑩多縹青之色姚寛西溪藂語曰山海經
今名赫未知何物余見墨子道書大藥中有水脂碧者
當是郭青螺曰寛誤也按山海經舊本作泠石赭李邕
用氷碧廣志曰有縹碧有綠碧出越巂今分西碧南碧
出西番者有黑子出雲南者或綠或白綠世人貴西特
貴逺耳非定論也元河林㑹川采碧甸子其珠砂水銀
碧甸子課下云碧甸子在㑹川者至元十一年輸一千
餘塊和州今之和寧在大同外㑹川在雲南四川之界
非河間之㑹川也陶九成曰尼沙布爾即囘囘甸子竒
爾瑪勒即河西甸子荆州石即襄陽甸子今作碧靛子
青綠色與馬價珠相似
虎魄蜜臘一類異色亦有石類不獨木脂也　向説茯
苓千年化琥珀乃誤傳也孫愐曰楓脂入地為虎珀不
特松脂𤣥中記亦言楓脂世説言桃瀋化淮南曰兔絲
琥珀苗也韓保昇曰木脂皆化而松楓多脂耳琥珀色
赤曰血珀從雲南來而淡者曰金珀曰蜜臘皆從閩畨
舶來近年尤多亦不經用久則油壞大非堅物或以為
藥與木脂所煉無異轉思博物志燒蜂巢所作之語豈
無因邪成式言龍血入地為虎珀南蠻記寧州沙中有
折蜂岸崩則蜂出土人燒治以為虎珀畨人鬻貨好為
大詞誇中國即有入地之松脂亦不易得定有同類如
近日之波璃亦番燒也今人以香辨真偽或曰桃樟雜
脂皆能成此黳珀色黑入土更久山海經平丘三桑東
爰有遺玉字書云瑿遺玉也髙昌分木瑿𤣥瑿晉書山
濤傳賜濤司徒蜜印新沓伯蜜印正蜜臘珀也逺西云
其國海中出黄石通明發光謂之蜜臘蜀都賦虎魄李
善本作琥珀注一名江珠
太隂𤣥精鹽根也　天下所用𤣥精乃絳州山中絳石
耳水經注曰魚腹縣有鹽石即鹽陽石即盛𢎞以為廪
君射鹽神化神女處也蜀志云鹽母謂鹽石緯略曰河
東有鹽田𤣥精乃池中鹽根生解池大滷中􁀙渠土内
得之大者如杏葉小者如魚鱗悉皆尖角端止如龜甲
其裙襴小撱其前則不剡正如穿山甲相掩之處全是
龜甲更無異也色綠而瑩徹叩之則直理而折火燒過
則悉解折薄如栁葉片片相離白潔可愛沈括曰此乃
禀積隂之氣凝結故皆六角也淮安鹽城古鹽倉下土
中又有一物六稜如馬牙硝彼方亦名大隂𤣥精然喜
㬥潤如鹻熊公云蜀鹽井煎鹽處亦有𤣥英石成六角
文正是𤣥精石又戎鹽部中有鹽藥似芒消崔昉爐火
書言醎鹵煎成燄消石據此則與烏塲青消石今用之
朴硝凡三種矣
君王鹽水晶鹽也陸鹽無水生末者也青赤鹽戎鹽也
􁀙鹽鹽霜果鹽樹也朱餘越鹽官也風鹽解澤也堯梢
壊鹽為其濁也繖子鹽朐䏰井鹽也　北魏太武至𤓰
州餉武陵王以九種鹽其白鹽曰君王鹽即賜崔浩之
水精鹽也酉陽雜爼曰昆吾有陸鹽其澤無水自生末
鹽月滿則味甘博物志曰戎鹽累卵即青鹽之大顆者
也涼州異物志載姜頼之墟生赤黑鹽今安寧衛鹽井
即青鹽山丹衛即張掖有池産紅鹽元史壞州紅鹽皆
戎鹽而今醫家用青者越絶書有朱餘注越人謂鹽曰
餘陳藏器曰鹽麩樹一名叛奴鹽蜀人謂之酸桶其穗
曰凷一統志載女直鹽生木枝上中國有􁀙鹽生呉蜀
雲南有鹽霜果朐䏰井名繖子鹽形如傘今萬流驛是
也存中曰解州鹽澤北有堯梢水一曰巫咸河大滷水
須甘泉和之乃成鹽堯梢水濁一入則壞智聞南風成
鹽雨則壊淮北則日晒成鹽色白淮南則煎灶所成梢
黑浙鹽白而淡廣鹽梢黑亦煎成者東坡曰蜀井陵州
最古淯井富順鹽亦久惟卭州蒲江縣井乃祥符中民
王鸞所開自皇祐來蜀始用筒井法圓刅鑿而盌大深
者數十丈以巨竹去節復以小竹挿其中以機械吸水
温州南天富北天富至岱山皆熬波也自鴻鶴湯村則
刮鹻以淋鹵姚令威曰用鐵盤淋者色青白晒灰者少
黑竹盤塗石灰以淋者少黄徐度郤掃編鹽塲編竹泥
之火燒不焚智謂鹽屬火與同類也
烏丁泥孫兒茶也　一作烏疊一作烏爹出𤓰哇暹羅
諸國今雲南老撾暮雲塲造之以茶入竹筒埋汙泥中
日久取出洪州載榜葛刺貢烏爹泥
□□即硇砂　孫愐硇砂一作□即今硇砂言青海射
月附鹽而成彼人采取煎煉成塊以黝礶懸火上則常
乾近泠得濕即化為水或滲失北庭砂為上今西城火
州是也硇砂性毒遇物即化而東璧曰狄人以當鹽食
此因大明日華子曰硇一名狄鹽遂為此説耳然少用
漬肉則不腐人亦有服砒礜者或此等食法邪今分氣
硇番硇二種雲南有氣硇硇色貴白觀流黄名黄硇可
知也㑹要雍熈使髙昌曰北庭出硇砂其山有烟夕如
炬照見禽鼠皆赤采之者著木底即焦按此即硇也拾
遺言有特蓬殺出賀州山内似硇砂今問賀縣土人乃
為大硼砂聲訛耳
湼石礬也　山海經曰女牀之山其隂多湼石孟門之
山多金玉黄堊湼石景純曰礬石也升菴以湼石為石
墨曰𤣥丹非矣楚人名湼石秦人名羽湼陶隠居以為
羽澤枯者曰巴石有五色能使鐵為銅有雲母波斯崑
崙之號蕃硝綠礬鹽留窑器内水和火煎刷金而燒之
即為詐藥鹽礬硝皂合丹砂可升靈藥皆不離礬無為
有礬山出明礬有束鍼文者有煉沸飛出成花者倘所
謂礬胡蝶乎
膽礬膽上石綠皆銅英也　周輝曰信州鉛山膽水自
山下注勢若瀑布用以浸銅鑄冶是頼盛于春夏㣲于
秋冬古傳一人至水賓遺匙鑰翼旦得之已成銅矣近
年水流斷續浸銅費工凢古坑有水處曰膽水無水處
曰膽上膽水浸銅工省利多膽上煎銅工費利薄水有
盡上無窮今上林三官提封九路檢踏無遺矣本經曰
膽礬一曰畢石當之曰君石吳普曰銅勤又曰立制石
出蒲州山穴鴨嘴色者為上出羌里者色少黑次之信
州又次之頌曰信州者煎煉而成其曰立制石則礬石
也異苑載王粲隨孟徳討烏桓掘一棺礜石則山無草
木按曹討烏桓粲尚在荆此説非矣容亝言劉表問粲
杜綰雲林石譜云信州鉛山產石綠又一種融結如山
其石青則惟滇中者佳貨石青者有天青大青西域囘
囘青佛頭青而囘青尤貴其如碧者曰碧青謂之白青
又曰目青畵家不用計然曰白青出𢎞農豫章新淦青
色者善淮南畢萬術法云白青得鐵即化為銅或曰石
綠銅之苗大青金之苗今之膽礬死汞大青煉之則成
鈎金或亦一理也
烏塲消石乃青消也　昇𤣥子伏汞圖云烏塲國消石
青色能消金石若鵝管者佳試炙白石英熱㸃上便消
西溪叢話狐剛子粉圖曰青消為北亭𤣥珠化曽青方
正用之然則世間消石自非正也士安言有石碑同製
法
石流黄今作硫黄猶朴消之為硝也或作石流丹　消
石能消化物世訛為消姚寛載仁和縣圖經鹽消煉成
朴硝透光曰霜花亦名劍脊消可証也前説舛謬今分
水硝火硝二種水硝煎練結芒曰芒硝如馬牙曰牙硝
凝底成塊通名朴硝其氣味鹹寒神農硝石火硝也煎
鍊亦有芒牙其凝底成塊者通為硝石其氣味辛苦而
温姚寛云仁和縣鹽消煉成朴硝透光曰霜花劍脊葢
水硝也硫黄古作流黄機上流黄亦取流黄之色也説
文䓞可以染畱黄葢言染色即流黄色也資榮州磵中
秋潦已收里人布茅水上流沫擁聚取而熬之復投于
水則成硫黄或言多年厠木煎淋得硫留􁀙流硫並通
唐馮贄雲仙雜記言元載飲食冷物用硫黄碗緯略引
仙傳曰許由巢父服箕山石流丹抱朴子曰石流丹山
之赤精葢石流黄之類也太𤣥赨黄乃雄黄
丹粟丹干皆丹砂也　王㑹卜人以丹砂補注曰卜即
濮爾雅南至濮鉛永昌郡傳多夷濮禹貢荆州貢丹職
方氏荆州其利丹銀山海經柜山多丹粟注細丹砂如
粟荀子南海有丹干本草丹砂生符陵山谷今出辰宜
階州而辰最勝多出錦州界諸獠峒錦州即今麻陽范
至能言宜山出砂與湖北犬牙山北為辰砂南為宜砂
宜山乃今之慶逺府去湖北辰州逺甚其今之靖州黎
平皆宋之辰州邪又言宜砂老者白色有墻壁如鏡生
白石牀上紅質嫩者多上坑砂邕州亦有砂圖經云融
州有砂今無當是邕誤耳色鮮明成長紋者曰芙蓉砂
曰箭頭砂不實曰肺砂碎則有趢趗砂有砂牀犵狫以
火攻取亦有外國來者生則可服炒則有毒殺人然升
煉丹砂服食者何邪辟邪定心神去穢惡日以砂牀盂
水視之最能飬神段成式曰紅沬煉丹砂為黄金碎以
染筆入石中削去愈明然不言紅沬何物智按龜溺研
丹砂作字入石
石炭煤也别有一種　陸文裕張孟竒皆以石炭即煤
東北人謂之楂南人謂之煤山西人謂之石炭平定所
產尤勝堅黑而光極有火力史稱女媧氏煉五色石以
補天今其遺灶在平定東浮山此即後世燒煤之始然
智按今山陜别有石炭一種永樂抽分書分煤與石炭
為二項東坡曰陸機與雲書言銅雀曹公藏石墨寄一
螺大業拾遺記宫人必蛾綠畵眉亦石墨之類也近世
無此物沈存中帥鄜延以石燭烟作墨堅重而黑在松
烟之上曹公所藏豈此物邪智按水經注言銅雀臺有
冰室室有數井井藏冰及石墨石墨可書又燃之難盡
則酈道元亦謂煤為石墨矣散關南九曲坂曰九阿豪
水入洛其側有石墨山山石可以書疏本艸煤炭一名
石墨鐵炭烏金石焦石援神契云王者徳至山陵則出
墨丹酉陽雜爼曰無勞縣出石墨夷堅志言彰徳南郡
産石墨宜陽有石墨山汧陽有石墨洞燕之西山楚之
荆州興國州江西廬山袁州豐城贑州皆產石炭可以
炊㸑即此黟縣有石墨嶺出小石片研之可作字但不
光耳醫磨以塗舌疾或曰石墨曰石炭二種互稱宜坡
公之不知矣李東壁曰煤炭音相近上古以書字則曹
公之石墨是此邪又有可以畵眉曰畵眉石者乃黑石
脂也存中所云石烟墨乃石腦油燒烟作者絶非此類
煤中銅石可燒青礬其臭者青州顔鎮煉為礁以煮琉
璃
有火井有剛火有井油有然石　蜀志臨卬火井以家
火投之如雷竹筒盛其光可拽行終日不滅以此火煮
鹽井水斛得五斗鹽家火煮則耗異苑載武侯瞰而火
盛即此井也又古石山有石礦火燒之成流支鐵甚剛
又臺登縣孫水入馬湖有絮石火燒成剛鐵禹貢賦砮
是也南中志戕牁郡廣談縣母斂縣有剛火景耀元年
以燭投即滅正徳末嘉州開鹽井偶得油水可以照夜
土人作炬呼為雄黄油曹叔雅異物志云豫章有石黄
色以水灌之便熱可以烹鼎張華謂之然石火玉火珠
皆寳石類也越裳今占城有猛火油周顯徳中來獻三
佛齊宋淳熈時獻火油南海諸國又有泥油併船則用
之寰宇記三齊海中石有小燄得而燒之有硫黄氣能
制鉛汞
寒火即涼燄也　康節曰世有温泉無寒火葢未見也
西京雜記引董仲舒曰火至陽而有涼燄又抱朴子曰
火體宜熾而有蕭丘之寒燄劉子從化篇亦言蕭丘寒
燄今海水以杖擊之火星勃然此周密説木𤣥虚海賦
云隂火潛然海晦則波如火元㣲之送客遊嶺南詩曙
朝霞睒睒海夜火燐燐魚蜃置隂處亦有火光今鰉魚
亦有火本草言十二種火不可不知其理後山叢談曰
油絹紙石灰麥糠馬矢糞草皆能出火
陸石承石皆磁也縷懸鍼蠟可以指南不必磁也　存
中曰磁石磨鍼鋒則指南然常微偏丙不若縷懸善其
法取新纊中獨繭縷以芥子許蠟綴于鍼腰無風處懸
之則鍼常指南㓂宗奭曰以鍼横貫燈心浮水上亦指
南管子曰上有陵石下有赤銅地鏡圗云山有磁石下
有金銅或云陵石即磁石也磁石一名處石又名青石
即磁石之黑色者無功引春秋考異郵曰承石取鐵瑇
瑁吸􁀙􁀙芥也承石磁也地氣與磁鍼相應之理見質
測
　
　通雅卷四十八
欽定四庫全書
　通雅卷四十九　　　　　明　方以智　撰
　　諺原
　　　(叔然作反切本出于俚里常言宋景文筆記之/如鯽澑為就突欒為團鯽令為精窟籠為孔不)
　　　(可勝舉訛失日已逺矣然相沿各有其原考之/于古頗有闇合方音乃天地間自然而轉者上)
　　　(古之變為漢晉漢晉之變為宋元勢也記諺原/者因此推之若弱侯俗書刋誤取諸篇海此亦)
　　　(山谷之用諺語仁寳之載宋雜字耳或者方言/取輶軒語亦歸造字合之乎范至能之列􁁊􁬺)
　　　(何子元之記􁁊頼是猶/欲存逺方之事實者也)
鍫鎌　今人呼鍫必呼秌蕭切及見鍫字反讀為秋音
呼刈穫之鈎刀為鎌刀音近亷及見鎌字反讀若縑詩
曰以薅荼蓼漢律曰疁田茠草唐書陸龜蒙茠刺無休
人皆知芟草為茠茠音近蒿與薅同及見薅字反讀若
耨甚矣世人讀書之浮也木鍫曰杴虚嚴切今俗亦呼
之急就注有曲把䒩鍬下𤓰切前未見此字亦顔氏所
耳熟之鄉語也
風　山西人鄉語皆讀若分吾鄉涇縣旌徳呼風亦為
分向甞咲之六書故本載專戎專今二切則可為汾晉
旌涇解嘲周禮司㓂傳别注鄭司農曰辨讀為風别之
别謂分别也轉注略音孚金切引詩騷風叶林招魂楓
叶心可證
賸　以證切用餘也鄭䍐逹字子賸賸羡聲義相近説
文作□曰物相増加也一曰送也新唐書每用賸字
􁀙　所監切今以屋東西榮柱外之字為􁀙智見工匠
謂屋兩頭為山猶其遺聲實是􁀙字
樁　朱江切説文新附曰橛弋也橛短曰□今人通稱
之東越曰榸樁皆切􁁊瞿月切莊子曰處身若橛朱枸
橛樁皆木之已翦伐者又為門閫今泊船釘樁繫纜亦
呼為橛唐宫中女優有弄假官戲其綠衣秉簡者謂之
將軍樁
通喚呻喚轉為生含　小顔正俗匡謬曰太原俗呼痛
而呻吟為通喚周書痛癏是其義江南謂呻唤關中謂
呻恫今江北謂痛楚作聲為生含
袱　房六切類篇曰梁也今人以木枋附大木之上為
袱浙人亦以梁為袱江北曰壓袱
槮　所禁切積柴水中以聚魚而取之俗至今曰槮坑
説文木長貎不足了此孫氏所今切又作滲罧爾雅曰
槮謂之涔郭云今作罧者升菴引最詳
栝　他念切進火木也又作㮇梄俗至今呼之□柏之
棔从□此从舌
筅　蘇典切析木為帚以洒洗也今船上必有此物曰
担筅正是此字
簁　所宜所皆二切治粒物别粗細也即今世俗之篩
字又作籭簛又作倚切説文曰簁箄竹器也籭可以取
粗去細廣韵簁籮也今人亦曰籮篩
簏　盧木切説文曰竹髙匧也别作箓今人作盝杭州
鄉語至今呼簏即遇小紙匣亦呼之曰紙簏國語曰市
無赤米而囷鹿空虚圓曰囷方曰鹿方則有角角鹿通
也
筧　吉典切續竹通水也古單作建所謂建瓴也亦作
梘今屋前合卷棚必以梘去􁁊流水曰梘溝深山取水
曰筧水各處至今呼之延平有水老筧水以給一城人
家
彈牽　船上水曳牽即牽字去聲其竹索謂之彈子大
者曰纜音轉昵洽切即笝字合韻作䈫笚又有􁁊字亦
竹索也自莫切説文曰􁁊筊也漢有卭筰杜詩架竹為
長橋連笮動裊那即筰也
􁁊䉭　滂丁力巤切類篇曰舟車蓬也粗箔也音近枰
與片聲義相轉今韻書無此字而江湖船上時時稱之
或單稱船倉中蹋足隔貨者曰䉭或作笭䉭訛為筌􁣘
簆□　簆丘候切織所以貫經而前郤之者也至今呼
之䈏方六切織所以張其幅俗又名柺
婫　公渾切陳蒨饋米鴨千頭人以荷葉裹飯婫以鴨
肉數臠今江東人猶謂以物蒙頭曰婫與檀弓免焉之
聲近字彚以婫為女字則未考陳鑑也淮南文以青黄
注文音問即免義互見疑始
艇　小舟也廣東人至今呼之蛋戸之船曰蛋艇髙梢
四櫓者曰髙尾艇艇即艓也杜詩曰最能行貧窮取給
行艓子張善安遣刺客乘魚艓殺黄州總管周法明此
楚稱也舸則大船小舸曰□今有誤用者
酵　通鑑起麵餅鴨􁂄起麵餅亦謂卷餅程大昌曰起
麵餅入教麫中今書作酵
弶　其亮切施弧于道以罥鳥獸曰弶今山中人尚為
之俗呼强子强去聲
緝□緁刺　説文績緝互訓戴氏曰緝緶衣縫也漢時
鄉談呼作緁賈生曰緁以偏諸是也緶毗連切緁衣也
俗今作上聲績則績麻專用緝則古通用刺史記刺繡
文是也
絛　組紃合縷以為紘纓綎綬之屬園曰組扁曰紃鄭𤣥
曰絛也音叨今俗皆以束腰絲辮為縧
疿　方吠切素問曰汙出見濕乃生痤疿痤昨禾切説
文曰痤小腫也一曰族纍唐韻痤癤也今俗通以觸熱
膚生細疹曰疿子
頓　唐劉世讓曰突厥數寇良以馬邑為之中頓注頓
是食也置食之所曰頓猶今言中火也俗總以一飱為
一頓北史農為中軍寳為後軍相去各一頓
􁍈　麋鹿魚為菹注今益州有鹿􁍈􁍈於為切疏將鹿
肉畜之􁍈爛今俗謂之煨爛正於為切
􁋳　此即饘粥之饘然又音贊内則小切狼臅膏以與
􁀙米為酏注狼胸臆中膏也以煎􁀙米則似今膏􁋳矣
此周禮酏食也今俗亦以膠粘之食為贊或以醬䤈贊
物皆當是􁋳字
㢅　集韻曰弄厦也一作㢅唐韻㢅屏也南史鬱林行
至西弄殺之今江北謂長㢅廣昌亦然
醭　普木切酒上白也至今通呼之酒覈為糟醴醅為
酒釀至今造酒蒸米時呼為釀飯酒厚曰釅皆至今稱
　蹲徂尊切曲股立也又作􁞝詩蹲蹲舞我或作墫以
但尊之音正今之通語也或謂之敦詩之蹲蹲或音七
倫切至左傳蹲甲而射之則音攢又作躦類篇曰聚足
貎其實蹲甲之義亦當如字郭璞注山海經以踆為古
蹲字
泔　沽三切潘也説文曰周謂潘曰泔今人通謂米泔
水又戸感切漢書曰秬鬯泔淡
妗　巨今切亦作􁀙今人謂舅之妻曰􁀙説文曰􁛚妗
也孫氏尹亷切妗􁛚也一曰善笑貎孫氏火沾切鄉語
呼妗婆音近黥婆説文作媻奢也一曰小妻也徐鉉曰
俗作婆非其實未必非以古有婆娑字即可推用今南
人以老而統事者呼為婆以説文之奢言之唐竇從一
為國奢葢謂乳母之夫得毋其遺意乎張耒明道襍志
曰王聖美言經傳無嬸與妗字考其説嬸字乃世母二
合妗字乃舅母二合也智按説文有妗或古有此語而
借用此字
温㬮　和煦而不烈也孫愐曰㬮奴案切按説文􁀙讀
若水温㬮乃昆切今俗語以水㬉而不甚熱曰温㬮寔
乃昆之音也
仞　而震切周尺八尺為仞度髙深以仞長短以尋度
地以步傳曰仞溝洫借為識仞之仞漢書孟喜不肻仞
趙賓説今俗相傳作認
謷　莊子曰謷乎大哉謷有甚意今楚黄人謂事之甚
者曰謷亦此意也
楥　説文楥履法也所劵切鞋工木胎為楥頭改作楦
至今呼之
鞔　説文曰履空也徐曰履空履□也吕覽曰宋子罕
之南家為鞔縵樂之縵與此同音今人謂作鞋底曰鞔
底釘鼓皮曰鞔鼓靴履破而補空隙曰䩩子裁衣餘帛
曰帵子俱音剜
􁀙　音虧今消皮家亦曰􁀙皮此字見周禮鮑人卷而
摶之欲其無迤也注謂革不􁀙今凢􁀙帽􁀙鼓皆謂之
􁀙
詨　韻㑹曰呉人謂呌呼為詨者虚交切或作謼引田
蚡傳謼服謝罪智以為古但有号字因而為號本平聲
詨即號也如謼服之謼即是呼字或書作嘑謼耳班伯
曰式號式謼可證也集韵詨亦作謞又作誟䜎通作嗃
脬　披交切倉公傳風癉客脬此即今人所呼胞字謂
溺胞即膀胱也
抛古通用摽抱　今人謂擲曰抛按公羊傳曹子摽劍
而去之左傳長木之斃無不摽也史記褚先生傳抱之
江中並與抛同集韵又作􁀙元美又作􁀙
耗有毛音　毛晃収耗入毛字下曰無也引漢書靡有
孑遺耗矣通作毛後漢馮衍傳饑者毛食佩觹集曰河
朔謂無曰毛智按今北人無言毛者不過呼没字如門
鋪切之聲耳湖廣江西廣東則謂無曰毛此葢没字之
轉也毛晃音耗為毛黄繙綽曰賜緋毛魚袋故附説于
此亦足為江廣解嘲也
罷休　呉曽曰呉人有此語呉王闔閭語孫武曰将軍
罷休其本諸此
寧􁀙寧馨　此呼語詞呉曽定以為不佳語山濤宋王
太后皆以兒為非馨此説迂矣今云能亨可平可仄古
人筆之于書甞假借字
阿堵　猶今之這箇也不可定指為錢顧愷之正在阿
堵中張謂詩家無阿堵物門有寧馨兒亦就事作語也
馬永卿懶真子曰阿堵猶今所謂兀底也寧馨猶今云
恁地也
磨鋊　音裕今人有此語五音譜磨􁁜漸消曰鋊
䈾　師交切説文陳畱謂飯帚曰䈾或曰飯器或作筲
一曰宋魏謂箸桶為筲今則有□箕之名合之古飯器
之語是已飯帚則今之刷箸也
笪　音妲郭璞曰江東謂蘧蒢直文而粗者為笪斜文
為䉬音廢一名筕篖今䉬與筕篖籧篨之名皆不言而
篾笪之名至今呼之大約以埀而遮雨暘者謂之篾笪
仰屋承塵為筕篖亦謂搪隔籧篨則今之蘆蓆榖簟之
類耳
折　雜記實見間而折入注承席也形如牀無足疏云
折猶􁁜也方鑿連木為之今人或以竹連之呼為牀折
子其木匡穿藤者則曰藤替子
趽　説文趽曲脛馬也讀與彭同凡夫曰方言謂匍匐
曰趽江北則近杷字借曲脛小犬曰矮趽狗又曰蟹趽
狗
拜謂之屈後轉為抯或轉為踽　詩勿翦勿拜注拜屈
也今南人謂婦人拜曰屈升菴曰俗謂折斷為屈而廣
韻作抯讀為屈者反説文有踽字長箋言婦人相見半
跪為禮曰踽此呉門方語耳或謂之處又謂之扶扶
􁉫　説文􁉫帛騅色引詩曰毳衣如􁉫今詩作菼合溪
以為即今毯字騅色謂其蒼黑雜色也
磊䇏　長箋曰□磊䇏重聚也丁罪切今呉方言有之
凡事物煩積而無條理曰磊䇏智按今方語皆作累堆
累字平聲
沓套　避暑錄話晏元獻平居不棄一紙雖封皮亦十
百為沓猶今之言一套也鄭氏以韘為沓亦套之意也
世説注羅友二百五十沓烏樏宋志金輅有金鍍銅套
筒諾皋記言大蝦蟆扶二筆錔謂筆套也升菴引元㣲
之詩韜字為套韓韻載後唐與梁戰于胡盧套凡夫曰
説文礲大長谷也俗誤以大長二字為套互見器用書
袠下
踏趿　呉曽曰俗有踏趿語自唐以然酉陽雜俎錢知
買卜為韵語曰足人踏趿不肯下錢升菴以為臘䨿字
姓䨿者嫌非字改作䪞
今以□為矬古以㾨為矮　説文矮短人也小補曰通
作竒後漢書童謠見一竒人言欲上天古文作㾨智按
古皆來作支微如僾俙即依俙哀有衣音之類桂海雜
志今桂林俗以􁁊為矮字張子賢言有物黑而矬肥京
師里語曰形容短矮曰□報國寺松横枝號曰矬松文
選有□脆之語唐書王伾傳形容遳陋音七禾切
雕當　宋景文曰人謂作事無據曰没雕當智按今語
曰不的當即此聲也漢有雕悍之語唐以來有勾當之
語故合之
匾甌謂之􁬡　匹結切今世多匾酒杯為􁬡按演繁露
載御前賜茶不用建盞用大湯􁬡色白東坡詩云病貪
賜茗浮銅葉銅葉指􁬡也
乃渹猶云那行也　世説真長見王導曰何乃渹劉出
曰惟聞呉語程大昌按玉篇言渹虛觥反今鄉俗狀涼
冷之狀曰冷渹此解非也八庚與七陽通渹當作亨康
切呉人之聲甞有之意以為何如則曰那行行字亦音
亨康切老學菴筆記曰閣門促人曰那行是即何乃渹
之聲也
胍􁔹骨朶　宋景文筆記曰關中人以腹大為胍􁔹音
孤都俗謂杖頭大者曰胍􁔹後訛為骨朶今北京呼花
蕋亦曰胍􁔹
乖刺　東方朔謂吾强乖刺而無當杜預謂陛下無乖
刺之心刺音盧逹切王㮊曰今人有此語余鄉罵人喎
刺亦乖刺之轉宋子京謂俗以不循理曰乖角
顧手牢　漢志官與牢盆蘇林曰牢價直也今世言顧
手牢如淳曰盆鬻鹽盆也郤掃編曰今炙鹽之盤也按
今亦有顧手勞酬勞之語應作勞字古借聲用後漢應
奉傳牢賞謂資給也
跐蹈　跐淺氏切又側氏阻買二切大步也列子曰躇
步跐蹈莊子跳黄泉而登大皇以今鄉語考之阻買之
音為近俗便書作踹字
捘即拶　左傳捘衛侯之手祖寸切今訛為祖簡切徐
文長言拶當是捘
屎　説文􁁜迻也斯氏切屎古文徙今省作屎或作􁌐
古但用矢溺
摟羅即婁羅　黄朝英曰梁元帝詞云城内網雀摟羅
蘇鄂曰騾大曰摟騾顧歡傳云蹲夷之儀婁羅之辨五
代史劉銖傳云諸君可謂婁羅兒矣
坐草　郎英曰今諺謂臨産曰坐草起自晉也按陳仲
弓為太丘長出捕盜聞民有坐草不起子者回車治之
筐當　説文槶筐當也古悔切韓子曰玉巵無當言無
底也今人猶有此語
打夜狐跳鬼　唐敬宗自捕狐狸謂之打夜狐今民稱
跳鬼為打夜狐訛為野胡
王八　青藤山人曰因五代時王建盜驪販鹽人罵王
八賊見五代史
鷄素本鷄斯　文長曰鷄斯之制以約髪近小荷包云
雞素相沿誤也智按雞斯即笄縰或因其名而改亦未
可知然或是鷄嗉鷄以嗉盛食此以盛物故云六韜云
太公等求得鷄斯之乘鷄斯葢國名豈其國佩此囊邪
撅頭即掘頭　巵言曰王僧虔用掘筆幽明錄云磨十
指垂掘搜神記荀序得撅頭船張志和漁父詞用撅頭
船撅掘通
􁎦邪　即歪斜周禮形方氏正其封疆無有乖離之地
注乖讀為􁎦哨之􁎦正之使不􁎦邪離絶􁎦苦蛙切古
無麻韵正合今之歪音弱侯以䦱音歪智以當用咼孟
徳陽喎可證也説文又有􁀙字董逌言􁀙匾樂天作天
詳見卷首
純音袞　儀禮青絇繶注絇言拘也以為行戒鼻在屨
頭繶縫中紃也純縁也純音袞猶今言袞邊葢因于此
末厥猶言短後也何樓活絡之轉語也　劉貢父詩話
今人呼秃狗為厥尾衣短後亦曰厥故歐公記陶尚書
詩語末厥兵何子元曰末厥可對卑凢字又曰世語虚
偽為何樓始于京師有何家樓其下皆行濫貨此非也
智以為活絡一轉耳莊列橛株焦弱侯曰短木曰榾柮
即橛之轉語也方言曰􁖽短也郭璞曰蹶􁖽短小兒音
剟
説文有喫古通用食　焦弱侯曰漢書攻苦敷淡俗作
喫杜詩樓頭喫酒樓上卧皆當作敷智以敷即擊字按
漢書作攻苦食啖其言敷畜者言繫畜也説文已有喫
字吃乃口吃吃也古通用食今閩中呼即甲切廣東呼
亦甲切江右呼怯甲切
不耐煩　不耐煩三字見宋書庾登之弟仲文博
阿誰　漢詩曰家中有阿誰又見三國志龎統傳
囋　周宻曰俗以人語煩數曰􁸠葢囋也音贊荀子問
一以告二謂之囋注囋即讚字智以从口从言本通􁸠
乃儳言聲也密又曰今人書感激曰磯感引孟子是不
可磯也智謂是極感字周以廬陵鄉語耳
絮　方言以濡滯不決為絮史浩兩鈔摘腴曰富鄭公
偶疑不決韓魏公曰公又絮劉夷叔詞云休絮休絮我
自明朝歸去
顐即諢　吕氏童蒙訓摘總龜詩話顐即諢今打顐是
也唐元結議曰諧臣顐官怡愉天顔李栖筠傳娼優襍
諢貞一不徃唐有險諢詩文長又引方言云們渾肥滿
也渾去聲則古通用渾字而後别為顐
􁛺　說文􁛺晝食也襍韻用□今嶺南作劇半本啖飯
食曰􁛺午
沙魂　隣幾襍志曰􁈘俗呼野人為沙魂永叔戲呉長
文披沙而揀金又甞戲馬遵舊日沙而不哨今人訛為
厮諢
欺負　引韓延壽傳待下吏㤙施厚而約誓明或欺負
之者延壽痛自刻責
底有篤音　江北人呼物之底其音近篤呼凡物之底
下則曰篤下按郭璞東海外大壑讚曰寫溢洞穴暵昬
龍燭爰有大壑號為無底列子無底之谷名曰歸墟韻
㑹屋韻有底都木切即此音
渇睡言貉睡也晝睡為黄嬭　韻補襧或作嬭唐人呼
晝睡漢為黄嬭朱子語錄言秦兵曹瞌睡眉公讀書鏡
引胡旦謂吕文穆作渇睡漢懶真子載舉人求易韻事
曰老人渇睡實當用貉睡言貉好睡也
賗即劵　升菴曰文字指歸云支取貨契曰賗今倉庫
収帖曰串子或作劵
袔袖袖掖也　掖袖曰袔袖滇雲之稱用之或曰鶴袖
縍襖襋衱　縍音傍呉人謂􁀙(音/螭)絮曰縍襖今北方呼
襋衱今訛作一撤
子細　北史源思禮傳為政當舉大綱何必太子細也
杜詩野橋分子細
了蔦　魏明帝使公卿負土修凌雲臺公卿鶽􁀙其面
了蔦其衣了蔦本作了鳥升菴謂其義鄙媟男子之私
也了蔦字書作􁀙頫智按方言佻抗縣也郭注曰了佻
縣物丁小反胡身之注鑑曰船長曰䑠鵃衣長曰䘨􁖘
謂其形窵窱也其為隂稱或非古語漢廣川王傳㭬其
隂中伏生書傳言椓因見昭烈戲張裕曰諸毛繞涿居
乎則漢人謂勢為涿猶說文之也為女隂也止有此二
處可證其文言之則皆曰隂曰私嫪毒以其隂秘辛言
私處墳起是也漁仲以上古指了殆未必然
舞弄　列子鄧析顧其徒曰為若舞彼來者奚若注云
世或謂相嘲調為舞弄智按自史漢舞知舞文即是舞
弄意
響卜一曰鏡聽　李郭王建俱有鏡聽詞即今聽響卜
也南楚曰街卜以鏡置胸而出聽之
外後日　老學菴曰後三日為外後日意其俗語耳偶
讀唐逸史裴老傳乃有此語裴大厯中人也今以後日
之後為老外後日
餪女　侯鯖錄曰世嫁女三日送食曰煖女唐韵有餪
正云嫁女送食也初產子曰首子亦用萌字
踙䟠　升菴曰吳越春秋太子友諫曰黄雀盈綠林徘
徊枝隂􁀙􁀙㣲進欲啄螳螂按字書及說文無􁀙􁀙字
玉篇有踙䟠字踙細行兩足不相過䟠急行而輕也於
義亦合當音聶越今蜀滇之間有此語
將牢即把穏　晉載記後秦諸將謂姚萇曰若値魏武
王不令苻登至今陛下將牢大過耳將牢猶俗言把穏
五代史莊宗亦有持牢之語
無萬數　賓退錄曰諺云無萬數出漢成帝紀語黄溍
筆記按繹山碑世無萬數則秦時有此語矣藝經捐悶
周公作今桐城謂無萬數曰悶數物背曰幕筭其實曰
羃悶是羃幕之聲
□　說文炮肉以㣲火温肉也烏痕切今俗有此稱
􁁊　􁁊盧本切疃􁁊行無亷隅也俗戲體肥者為􁁊子
今亦呼笨子如南史笨伯是也朱子甞語之
觰　觰竹家切張貎俗云觰開
耵聹　耵聹耳垢也耵都挺切聹乃挺切
牢愁轉為勞慒　牢愁聊慒離騷揚子字異而義同
艐　艐船著沙不行也口个切升菴曰諺云乾艐若今
小硬物手足挺背曰艐亦音屇義亦通屇从人横于凷
上
令日即另日　戰國策趙燕拜武靈王戎服之賜曰敬
循衣服以待令日即異日也注謂令為善非
勝常猶萬福　老學菴筆記王廣津宫詞云見人忘郤
道勝常勝常猶今言萬福也前輩尺牘有云尊候勝常
者勝字平聲
無寫猶言無甚也寫之為音猶些也得亡猶言無他否
也　方言沅澧之原凡言相憐哀謂之嘳或謂之無寫
江濱謂之思皆相見驩喜有得亡之意九嶷湘潭之間
謂之人兮智以兮思嘳寫皆餘聲也古人相見曰無恙
無他即得亡之意也猶曰得無有他乎或曰無甚甚轉
為申駕反呉中見故舊皆有此語餘音或近思或近些
寫即些之轉也武林見人則相呼一聲皖麻之間憐人
曰兒那南楚或曰人那可想人兮之遺
脇䦧葢斂口歙嗅之聲也　方言怒而噎噫謂之脇䦧
郭璞曰脇䦧猶䦧糓也按噎噫謂含怒而出氣也今人
懼而斂口之聲曰歙嗅嗅見廣韵與翕欻相近說文􁝡
翕氣也歙縮鼻也故知其原本一聲也莊子生者喑醷
物也謂鬱悶于中之狀噎噫與喑醷同意
褰踧猶朘縮也今謂之揎蹙　楊氏引宋章衡得象之
孫嘉祐大魁著編年運厯其序曰諸家淺陋揎釀又陳
振孫因革禮䟦云繁簡失中以揎釀目之不知何物智
按此語載在通考晁氏作張衡誤董子曰日朘月削孟
康曰朘音揎謂轉褰踧也俗謂縮肭為朘縮則褰踧猶
揎蹙也以此解揎釀或是揎攘之義
快謂之愃　方言逞苦了快也郭曰今江東人呼快為
愃相縁反考今江東語惟以風快為風愃行路快者謂
之愃燥愃音上聲燥如掃去聲
坎㰤即欷㰤　顧遯園以談笑曰欷㰤音希哈智按韻
㑹㰤大笑也又關中謂權卧為㰤一曰􁛏㰤不意俱音
丘駕切又箇韵㰤㰤大笑也當是亨下反說文􁛏􁛏戲
笑兒葢許氏以欷為歎聲故别作􁛏字
曰斟曰職猶今之言著也　方言相益又少曰不斟病
少愈而加劇亦曰不斟或曰何斟呉越間相愛憐者謂
之憐職郭注曰猶言斟酌也以俗徴之葢如今言不著
耳江右則謂著如之字皖舒則如職字呉中則如子字
不論何語皆有此聲如坐曰坐著之類是也
覗　方言竊視曰䀡曰覗曰督督音麗曹參傳伺得魏
勃即覗字今動曰闚覗江北則呼覗如雌說文䙻覷闚
觀也其因方言而立者乎
􁖲憨　唐韵有憨字愚也按方言紛怡喜也或曰巸已
􁖲或也沅澧間凡言或如此者曰􁖲如是郭璞注曰此
亦憨聲之轉智以憨從酣來酣古通用甘莊子甘寢注
音酣秘辛建和元年保林呉姁自言愚憨則漢桓時已
有憨字唐詩紀事虞世南嘲袁寳兒埀肩嚲袖太憨生
玷捶􁀙敠　莊子捶鉤者注玷捶鉤之輕重玷音㸃捶
音朶故今有此語澹園曰以手稱量物之輕重曰􁀙敠
智按此二字乃字書所作焦音顛掇則白下之方言也
䟫即䠆一作牚今作撑　俗呼撑為雌爭反按考工䟫
之注仲師讀如牚距之牚方言跪為之䠆􁖦言䠆距如
堥堆也古牟母堥務冒皆通則古文用䟫漢時用䠆與
牚明矣
綿藥即眠藥　疑耀曰兩粵溪洞毒藥傅弩矢曰綿藥
按子雲方言凡飲藥而毒東齊海岱謂之眠乃知綿藥
當作眠藥智謂方言之眠葢指瞑眩之瞑也古眠多作
瞑應讀去聲
黄六　疑耀曰今京師勾欄中諢以紿人者曰黄六葢
必黄巢兄弟六人也
東西　齊豫章王嶷傳嶷謂上曰南山萬嵗殆似貎言
以臣所懷願陛下極壽百年上曰百年亦何可得止得
東西一百於事亦濟則謂物曰東西
透水　王孫傳透水死者千餘人羊侃傳侯景欲透水
羊鵾抽斬之按意即是泅水而書作透字問竒廣以為
六朝赴水之方言成式言婆羅遮以透索為戲謂走索
方言逹獡透驚也郭注獡音鑠透音式六反則透當如
突孫愐収透于屋韻可證
晵晝　轉注略曰陸粲曰呉中雨而晝止曰晵如牽去
聲諺曰晵晝不如晚晴説文晵即啓或曰今江北謂雨
中日出曰日生毛
鋪頒鋪排　方言東齊曰鋪頒猶秦晉言抖藪也郭曰
謂斗藪舉索物也鋪音敷今謂治辦鋪設亦有鋪扮鋪
排之語是其轉聲唐韵抖擻即斗藪文丞相荅謝教授
寒簷積雨抖擻無悰
紛母　方言廣大謂之恒慨東甌謂之蔘綏或謂之羞
繹紛母林氏曰紛吾既有此内美分謹存其說大抵皆
餘聲如怒曰魏盈展物曰勃舒今猶有此聲
狡姡讉詒　方言膠譎詐也郭曰汝南人謂欺為讉(託/囘)
(反/)或曰詒音殆智按漢高紀紿為謁是也膠乃狡聲郭
又曰建平人呼狡為姡(胡刮/反)今俗曰姡毒
􁁊頼　餘冬序錄言雲南夷俗牒言誣陷人曰􁁊頼之
事􁁊因灌智謂灌乃潑字之訛今人猶有潑頼之語京
師謂物之行濫者曰􁁊頼亦潑頼之轉北人不能呼潑
字入聲故呼如彭葢之音或曰建武有地名瀬湃亦􁁊
頼之翻語
山岐曰岔水岐曰汊　二音同金陵地名有岔口顧公
引作䟕路口韓公曹成王碑行跐汊川是也又路之岐
道亦曰䟕唐詩枯木岩前䟕路多
倰僜蔑楔　人不省事曰倰僜新睡起曰□□木不方
正曰櫗楔作事不方正曰㩢揳人不方正曰㒝偰皆此
二音而别之
儱侗　直行曰徿㣚未成器曰儱侗身不端正曰䡁􁀙
衣寛曰襱􁀙按儱侗字唐禪師甞用之知是唐諺
􁁧　貫物木丁曰栓關門機曰􁁧法帖譜系淳化帖有
銀錠􁁧痕焦氏音删非當作淳山切
尲尬　弱侯曰不恰好曰尲尬今反云不尲尬誤智按
今葢曰不間界也又按說文　烏光切从大象偏曲之
形故箋作尤作尣者周伯温之說也
靦　面慚曰靦音腆詩云有靦面目范蠡曰雖靦然人
面實禽獸也
鉋　木工平木之器曰推鉋音㬥一曰鉋子與圉人刷
馬之鉋字同器異釋名曰鉋鐁音斯言鐁彌之使平也
詇　以言託人曰詇一作咉俗作央
㑗偅　婦人懷孕曰有㑗又曰㑗偅音申重集韵㑗偅
妊也
目郭曰眶　一作匡史記淮南王安傳云淚滿匡而横
流字書因淚闌干遂以闌干為眼眶郎瑛取之然則北
斗闌干何以解邪此皆言横斜之狀也
連枷今作連耞　打糓之器曰􁑲夾焦氏曰正韻作連
耞智按說文柫連枷也
划船　撑小舟曰划音華今俗呼小舟為划子按漢有
戈船將軍音划合溪主之漁仲划胡𤓰切舟進篙謂之
划今通志刻作進竿古麻與歌通當轉華音漢武紀南
粵傳皆云置戈師古以張晏之說謂以戈置船下以驅
蛟鼉此則謬矣
􁣵　夾魚小網曰􁣵一作罱音覽孫愐上聲収罱而說
文有㘝女洽切後人加四耳
䊝􁆦舂䑔　説文䊝􁆦㪚之也今作撤䊝即屑舂米曰
䑔見唐韻音罰
因梯蠶作□字　移蠶就寛曰□音揥一作□又作􁀙
俗呼體蠶體揥音近而訛而揥亦楴之訛因語而造
㡩帶　大帶曰㡩帶又稱舞風帶或作鸞帶俗省作帟
非帟音亦
奲　廣雅奲音扯敞闊無収束也莊子作奓今江右以
去聲呼之
予亦謂之過　辰州人謂以物予人曰過此語有自按
唐詩紀事元稹自述曰延英引對碧衣郎江硯宣毫各
别牀天子下簾親考試宫人手裡過茶湯此過予意雲
溪友議載此詩為元公秀字紫芝者作其江硯為紅硯
某因于厶么因于麽　老學菴筆記曰今人書厶以為
俗糓梁桓二年蔡侯鄭伯㑹于鄧范寗注曰鄧厶地陸
徳明釋文曰不知其國故云厶地智按稗海刻此作么
呉士元所修監本作某葢放翁亦不知厶之因麽也麽
者言甚麽也厶近省簡故借某某古梅字母畆每馬聲
皆通轉故今京師曰作麽讀如麻江北與楚皆曰麽事
讀如母而南都但言甚蘇杭讀甚為申駕反中州亦有
此聲而秦晉之咱則怎之轉也
亄􁁊□飵　俱見方言巨源曰貪而欲得為亄音意慳
而不肯為􁁊武計切□魯意切偷視窺覘呼警其人飵
宗壓切閩人呼食飯為飵飰智謂􁁊乃嗇之古文
銃䨻　仁寳言山谷集有奊􁠦(齓/契)銃䨻(蒲併/切)蜀語也奊
􁠦見說文奊胡結切頭衺骪態也􁠦古屑切頭傾也仁
寳未考説文何為蜀語顧隣初曰俗以捧物不敬曰奊
􁠦
􁁊􁁊　音軒遮七修類槀載宋刻雜字以二字為軒遮
之狀
桂海雜字　范成大桂海雜志曰邉遠俗陋牒訴劵約
專用土俗書桂林諸邑皆然今姑記臨桂數字雖甚鄙
野而偏傍亦有依附􁁊(音/矮)不長也􁬺(音/穏)坐于門中穏也
􁁊(亦音/穏)大坐亦穏也仦(音/嫋)小児也奀(音/動)人痩弱也􁁊(終/也)人
亡絶也􁁊(音/臘)不能舉足也􁀙(音/大)女大及姊也􁬚(音/磡)山石
之巖窟也閂(音/□)門横關也
俗書刋誤所載皆前人分别之學累加臆造者弱侯一
槩収之耳　鼻病曰㿬􁀙(音巴/查)不淨曰㛺贓(㛺音/奄)虚脹
曰㠮(音/掤)大目曰䀰(音/谷)又曰睔(音/倫)目小曰􁁊(彌邪/切)骨鯁在
喉曰䯊(若假/反)尾下孔竅曰豚一作􁁜(音/篤)鼓釘曰􁀙(音/顙)葢
屋版曰楻(音/皇)俗呼望版晃版旺版濺水上衣曰灒(音/贊)撑
屋使不欹邪曰牮(音/箭)造屋承桁條之木曰枅枋(枅音/機)小
兒吐乳曰哯(音/峴)風中楊糓去穢曰􁀙(音/封)穢言曰迦譟(音/爪)
(皂/)爪有□□(音斯/燒)大口曰奲(音/撦)鐵束物曰□(即/鋦)物穿曰
䆔(音/冲)掘出汁曰䍤(上/聲)切草刀曰鉶(扎/)物未精曰􁀙􁀙(去/聲)
補不足曰找(爪/)船上鐵猫曰􁀙鎡漆光曰􁁜(去/聲)或作釉
小兒留髪曰䯾(周/)簡妝曰􁁜粧耳埀曰耷皮寛曰㿴(俱/音)
(荅/)猪發土曰􁀙厥門鍵曰釕吊屋梁曰庝(今呼/洞)積物曰
積儹手足生堅皮曰􁀙(音淄今/呼疹)泥坐瓦曰􁁊(五化/切)布列
曰㧳(擺/)手足指紋曰腡(羅/)牛犢曰㹙(於博/切)納頭水中曰
􁀙(杌/)羨財曰􁀙(音/朴)以財相酬曰䝵(音/歩)謀人財物曰􁀙(音/戰)
以財問卜曰䝪(音醑又/音漏)開張畫繒曰􁁊(音/甑)物完曰囫圇
(音笏/侖)斬金之小鑿曰鏨(音暫又上聲/音揝俗訛音)與人交易更換財
物曰嬥換(嬥音/窕)以拳觸人曰􁀙(丑皆/切)又曰􁁊身腫曰□
(音/泡)打鼓邊曰􁁊(音/雜)偷視曰渻(音/挲)赤子曰􁥶兒(􁥶音/牙)俗稱
魚以三十斤為一□(□音/砲)去渣曰潷(音/泌)
顧鄰初客座贅語所載詮俗　以言兩挑之使動或鬬
䦧焉曰􁀙(如􁀙燈/之􁀙)物寛緩不帖帖者曰􁀙(音囊/去聲)南都言
人物之長曰媌條不聰敏曰勺鐸(音詔/道)敗事曰郎當人
之谿刻曰趷落(音各/拉)曰窶數
　
　
　
　
　
　通雅卷四十九
欽定四庫全書
　通雅卷五十　　　　　　明　方以智　撰
　　切韻聲原
人先平心靜氣自調脣舌腭齒喉為羽徴角商宫之槩
又調臍輪鼻輪之折攝為大宫商之槩勿泥鄉音少所
習熟然後可以知古今萬國之時宜矣音有定字無定
隨人填入耳各土各時有宜貴知其故依然從之故以
洪武正韻之稱謂為槩
古人平仄互通其韻但麤叶耳沈約始定平上去入四
聲韻鑑入始明横有脣舌腭齒喉半喉舌之七聲其為
初發聲送氣聲忍收聲之三迭也喉用臍鼻貫四聲之
獨尊也五音六律七十二旋音之止是宫倡商和也究
之數十年矣而乃知其自然如此約則止明開合開合
止是一隂一陽
隂陽清濁輕重留為通稱故權以啌喉之隂平聲嘡喉
之陽平聲例曰啌嘡不以溷開合之隂陽清濁之隂陽
也其輕重則曰粗聲細聲其清濁則曰初發聲送氣聲
不以混上聲濁去聲清平聲清仄聲濁啌聲清嘡聲濁
之通論也
自鄭漁仲温公朱子吳幼清陳晉翁熊與可章道常劉
鑑廣宣智騫吕獨抱吳敬甫張洪陽李如真趙凡夫皆
有辯說聚訟久矣今以配位通幾言之以易律厯徴之
學者省力不亦便乎請從此入如曰幫滂合口非合口
也乃鬬脣耳如曰侵監閉口乃聲盡而閉耳如曰穿牙
齊齒之類只是口不閉耳論切之稱與論韻之稱不同
今故先定十二種開合之例以便學者舉論
後人因攷辯而積悟之自詳于前前人偶見一端而况
有傳訛强争者乎今定此例乃便於窮古今之法非膠
執此例也若用舊法舊法現枉人當細心知其所以然
耳
不律謂筆於菟謂虎終葵為椎俠累為傀軒轅為韓奈
何為那何莫為􁁊合音古矣然切叶之道今日明備聖
人禮樂甚精而叶切用渾時也後人詳之時也詳而訛
謬不得不更詳定之時也有開必先聖人留象數律厯
呼吸翕闢為徴亦已明矣書鏤棗紙搊扇絮木棉飲岕
露詩至長律書至行草皆闊闊緬志之源江河金魚火
鳥之補天漢也何必定以古人掩後人乎
且如一行之說邵子之說有知其故者乎且如律吕新
書之定史漢通典與李文利瞿九思之說有折中者乎
聲音為㣲至之門切韻乃字頭之端幾耳且如王宗道
以見溪為宫喉温公以幫滂非㣲為宫喉以影曉為羽
脣章黼半取之熊朋來兩疑之將何法乎玉鑰云知㷖
影喻相通是何故乎且悉曇金剛文殊問五十字母華
嚴大般若用四十二舍利用三十珙温用三十六以後
或取二十四或取二十一今酌二十此中自有不定而
一定之妙可􁀙頇乎
管子謂五音出於五行此初配位圖也王宗道以牙為
宫温公以四時序配横圖以喉為羽韻㑹依之章道常
又改其半按漢書羽聚也為水為智樂書曰聲出於脣
而齒開吻聚此為確證徽傳朱子法以河圖生序脣古
腭齒喉為羽徴角商宫律生之後黄鍾上旋南吕囘旋
自然符合即鄭漁仲所明七音韻鑑也(宫如翁齒如抵/羽如補古讀底)
(底提匙通/用可證)究竟五音之用全不拘此等切字頭端㡬係
焉初譯之時取中土字填之孫炎反切與婆羅門書十
四横貫適相符通吕介孺曰舍利定三十字珙温加六
真空玉鑰見前人反切不合増立門法豈知各時之方
言異乎洪武正韻改沈約矣而各字切響尚襲舊註因
作例明之
　　　　　　　端幫精三列皆兩層而見曉二列止
　　　　　　　一層故置兩頭又從開竅而至含口
　　　　　　　如華嚴始佒悉曇始迦邪蘓始丫也
　　　　　　　了義初排人未明其故耳首腭終喉
　　　　　　　列一層舌脣齒列二層者舌齒相通
　　　　　　　腭脣喉相通也疑泥明心皆喉其猶
　　　　　　　土旺四季乎天一生水三生木五生
　　　　　　　土三陽同類故腭脣喉相通地二生
　　　　　　　火四生金二隂同類故舌齒相通此
　　　　　　　槩也聲無非喉而脣為總門腭為中
　　　　　　　堂故宜其近齒為中門舌為轉鍵獨
　　　　　　　能出入靈動與齒相切來日二變實
　　　　　　　符蕤應來乃泥之餘日乃禪孃之餘
　　　　　　　此徴商之究宫也徴商㑹于知而宫
　　　　　　　角羽㑹于疑影㣲脣司開閉舌為心
　　　　　　　苗冲氣輸于丹田而上竅于鼻常用
　　　　　　　之氣畜于肺管宫徴羽為三綂出角
　　　　　　　比羽而清終夾鐘以折攝之二用五
　　　　　　　以三綂之參用兩實以一用六也
　　　　　　　舊云來字半舌齒日字半齒舌獻可
　　　　　　　以來字半喉舌日字半舌喉智以律
　　　　　　　吕徴之符矣實是商徴合宫之二半
　　　　　　　聲也
　
　　　　　　　　　發送收三聲啌嘡上去入五聲
　　　　　　　　　定論也中土用二十母足矣外
　　　　　　　　　域知七音而不知啌嘡上去入
　　　　　　　　　金尼亦言入中上乃知之即古
　　　　　　　　　韻亦平仄互通者也
　　　　　　　　　細别知以舌卷䑛中腭而㷖乃
　　　　　　　　　伸舌就上齒内而㣲縮焉愚謂
　　　　　　　　　若氊專之類也孃則嘗穰之間
　　　　　　　　　耳疑喩之分謂疑用力蔪腭聲
　　　　　　　　　横牙間而喻影但虛引喉與腭
　　　　　　　　　無涉也儀禮疑立即凝立故儗
　　　　　　　　　嶷从之如真是以存影然疑凝
　　　　　　　　　則同泥矣其以角收轉為宫發
　　　　　　　　　乎愚攷孫陸于安恩咢昻等俱
　　　　　　　　　用五字烏字作切響而今半作
　　　　　　　　　腭聲果古未精但趋近似邪
吳音呼㷖如皂呼牀如藏則同精從矣度譜曰知字真
吹切之字舌不抵齒枝字舌抵齒而顫聲既有此别音
即當存此音狀徹穿對較當是折徹攝與專穿拴之别
□為喉根而非㣲乃外脣之最㣲者非夫二字皆送氣
聲以非字最輕標外脣之起耳㣲字之用最少惟萬物
無文問味等字中原人多讀深喉影母吳人或切焚扶
又混夫矣智按萬物至㣲故取此聲無與靡沒莫蔑相
轉漢書規橅即模从無諧聲可證也
縫脣無初發聲深淺喉無忍收聲惟商用啌收而嘡發
不用此一理也今表□字為折攝中輪非字為外脣風
始故存二十六切實二十四若通知㷖則二十一也直
法二十母以影喩合疑而以曉居夫㣲之初此如琴徽
取其響者紀法也琴徽空度有不得聲者詎廢度乎平
上去三十六韻而入止得十八韻然歸入皆可重呼今
欲分知㷖者亦可重呼也
凡議増母者為迮狀粗細不同也今分注其下因􁌰曰
真嗔神諄春純張昌商莊窻霜則知母之粗細狀耳商
徴之間是一中聲也剛康昻光匡王角有二狀何不二别
乎它韻更迮如東之中專改知狀蕭之超徹改穿狀也
吳幼清陳晉翁熊與可趙凡夫皆欲加母以迮狀不明
也吕獨抱吳敬甫皆廢門法張洪陽定二十字李如真
存影母括二十一字謂平有清濁仄唱不用故以清兼
濁此即指啌隂嘡陽也但未明前人何以訛耳蕭尺木
取張說也


　　新譜(珙温直列平上去入而横列崩烹朋蒙皆四/也今直列啌嘡上去入五聲而横列發送收)
　　　(三聲竒/綂偶也)
洪陽早梅詩二十字約矣濁聲法如真辯其為平聲隂
陽而仄聲可省矣而幫滂明見溪疑曉夫㣲端透泥精
清心知徹審來日不期而符或曰四音皆合發送收宫
不合者何也曰凡收皆喉□大收也縫脣合宫一生水
五生土之終始也土旺四時無非中宫之用也中間細
分各以韻析一定中不定不定中一定無徃不然或曰
五音而曰宫倡商和何也曰兩間至理一在二中凡可
說者皆兩端也平上去入止是平仄兩端仄無餘聲平
有餘聲故仄綂于平而平中之隂陽亦兩端也宫商角
徴羽止是宫商兩端猶五行止是隂陽也外辯者唇舌
牙齒而内出者喉亦兩端也脣腭激喉枉中為一類舌
齒引喉穿外為一類七風六用五音二變槩也約為宫
倡商和而已凡音枉脣腭中皆謂之宫音穿齒外皆謂
之商無非鼻竅也而羽角合宫用鼻為多無不自臍也
而徴商交用自臍穿出嘗翫河圖三陽二隂分類互根
其始幾乎列則以生序輪序言之今譜則天唱地和分
類辯之特合真文庚青一韻而指其各母之異狀焉大
畧皆有粗細二狀而見溪疑曉則有四狀舌齒之合約
為徹穿來隨泥後日隨禪後皆自然不可强之序也
(調倡者若以腭喉四狀分為四種復分開口合口則毎/韻八聲矣聲為韻迮多無其字并不得聲逼紐太窘從)
(而併之取所用者表之即前用之理也學者先調啌嘡/上去入次明發送收次明粗細迮狀次明翁闢穿撮皆)
(有清濁輕重/焉思過半矣)







　
　
　
　
　
　
　
　
　　論古皆音和說
切響期同母(切上/一字)行韻期叶而已(切下/一字)今母必麤細審
其狀焉(粗奔細兵粗登細丁狀則/公于于見烏思于影也)韻審啌嘡合撮開閉
焉(合如翁烏撮如春全開如哇當閉如侵監又有侷阿/如鐘光舌抵如支珠之類舊以徳紅切東則紅嘡矣)
(宜徳翁切端/翁當公皆可)指南於切母一定者反通其所不必通于
行韻可通者反限定于一格且自矛盾不畫一也詳攷
經傳史漢注疏說文沈孫以至藏釋皆屬音和但於粗
細不審而舌齒常借脣縫常溷耳此各填其方言或各
代之口吻然也(吳越子紙專氊不分南康匡腔反用麻/城以荒為方建昌勸􁀙為一江北都兠)
(不分齊秦率帥不分山西分風反稱廣中頭桃留樓元/完不分閩中尤鴃然古已有之如砥柱音止孟子作周)
(道如底字家分底厎鑿説也提音題而好人提提與朱/提縣音時方旁無模之相轉則以諧聲譯語知之灌夫)
(傳首鼠兩端西羌傳鄧訓傳皆用首施兩端注猶首䑕/也則今之吳語也詩混夷兌矣即昆夷而又作串夷如)
(此之類/甚多)存舊法攷古今可也豈守其混與借以立法哉
日月燈與字彚四法仍為前惑者也二十門纒繞無論
且以類隔門言之謂以端母切知知母切端(如都江切/樁字丁恭)
(切中字濁甘切譚/字陟經切丁字)此不過因孫愐樁字一切也然四切
已違其三矣(唐韻樁都江切而中則陟弓/切譚則徒甘切丁則當經切)都江切樁非
古讀都如諸則訛耳(者古音渚故諸翥等諧聲如休屠/音除葢中國以所習字譯之譯時)
(不作休除而作屠以當時讀屠如除也曹子建有都蔗/詩六帖云張協有都蔗賦林下偶譚曰甘蔗亦謂諸蔗)
(相如賦諸柘巴且則證知古都有諸音又旁推之詩酌/以大斗鄭𤣥音主古文易日中見主凡字从詹从單从)
(亶皆有舌頭舌/上一種之聲)攷說文樁啄江切韻會樁株江切非確
證乎(樁从舂聲說文舂書容切韻㑹初江切以狗軌旁/舂之蠻音窻也古江如工降如烘後漢謡江夏黄)
(童天下無雙則/此韻亦後轉也)至于陟經切丁則尤可噴飯詩伐木丁
丁陸徳明釋文丁陟耕切葢讀如錚也指南乃以丙丁
之丁附此門法寃哉
孫叔然以來即有經堅丁顛等轉法指南鄙之豈知其
理乎聲為韻迮其狀即異惟真温庚青一韻聲多于翕
闢嘻縫撮侷忍送之狀字字皆備其次惟先天之韻然
已不如温亨之盡矣旋韻真青正當春秋二分之候故
其聲和平自然相應以此調唱其竅自諧春秋之用豈
人力可思議者哉先天本從真轉古通一韻今中和立
南北之極而旋元適以先天合和亦用三餘一之符乎
(何謂真天通曰國䇿陳軫史作田軫陳敬仲世家作田/敬仲荀子田仲史輶即陳仲子詩應田縣鼓宋書引作)
(應陳縣鼔左傳渾良夫乘衷甸兩牡陸徳明音甸之證/反說文顛蹎闐以真為聲煙㖶以甄為聲馴紃以川為)
(聲詵駪以先為聲孫堅謂甄井同名後乃呼甎華嚴字/母第八列因年天田竝列可知西音亦然又如沈韻元)
(與魂痕為一漢志同竝縣竝音伴智按古有讀/半為笨者吳元滿滿音猛□音門亦足證矣)
何謂迮狀曰呼見母于東韻則為京翁合而無其字故
成公呼見於寒韻為干呼見于魚韻為居呼喩于逶韻
為伊呼喩于汪韻為昻呼風于侵韻則無聲矣惟唱真
青諸狀不迮平仄以平為名身心性情之靈形於聲音
以韻為輪可不知所以平乎
問濁聲法廢乎曰清濁通稱也將以用力輕為清用力
重為濁乎將以初發聲為清送氣聲為濁乎將以啌喉
之隂聲為清嘡喉之陽聲為濁乎李如真言之詳矣平
有清濁即啌隂嘡陽也(通隂同陽抨/隂平陽之類)仄唱不用故以清
兼濁而羣定竝從牀等可幷也譜列董動借填配位耳
一行曰上聲去聲自為隂陽猶平聲之自為隂陽也今
必曰上聲亦有清濁將謂上聲有啌喉嘡喉乎若曰用
力輕重則何以處夫啌平聲之用力輕重嘡平聲之用
力輕重乎支分太細則另俟之此論綱紀也如沈約知
平上去入四聲寧知啌嘡上去入之五聲横之七音亦
韻鑑入而傳者也今之發送收確證自然如此更復何
疑配位圓用先通其理如五行可四可六可約四為兩
端而參之豈有礙耶
　　字韻論
古音之亡於沈韻猶古文之亡於秦篆也然沈約之功
亦猶秦篆之功何也羅泌謂古有蒼帝而頡乃黄帝之
史前此已有書矣六書既出各時増改古文籀大小篆
波磔之筆至周列國縁飾俱備如六書綂所載一字至
一二百秦一天下始禁列國之書專從秦篆故漢之說
文僅存但知小篆者也自秦篆行而古文亡矣然使無
李斯畫一則晉漢而下各以意造書其紛亂可勝道哉
古音隨自然之氣至有七音韻鑑而叔然之反切始明
東晉謝安乃屬徐廣兄弟作音釋因取江左之方言而
沈約増定之陸法言陸徳明孫愐因之宋廣韻因之故
自沈韻行而古音亡矣然使無沈韻畫一則唐至今皆
如漢晉之以方言讀其紛亂又可勝道哉音託於字故
轉假用多同類應聲則叶之為韻後人不能淹貫經史
旁攷曲證止便習熟而成編之易為功也遂守斯篆以
論古聖制字之意遵沈約以斥中原自然之聲則使人
益痛李與沈之過矣顔之推即歎小學依小篆是正為
不通古今何况今日耶吾故曰音有定而字無定切等
既立隨人填入耳漢以來有通用者(金石碑/刻参錯)有分别者
(註疏詷同及說/文玉篇所列)魏王吳朱因漁仲合溪而隨手剙造長
箋守徐郭主漢篆則泥而不通何怪郝京山之一掃而
通之乎然有古可借今不必借者自衛包改古文之後
史漢尚存舊文石經時可徴引惟當明其原委乃不為
辯攷者之所惑耳音韻之變與籀楷同天地推移而人
隨之今日之變沈即沈之變上古也上古之音見於古
歌三百(如家麻歸魚模皆來歸齊/㣲真先侵覃之合是也)漢晉之音見于鄭應
服許之論註(傳註歌謡同事/援引訛誤可證)至宋漸轉(温公讀本/戴氏讀注)元周
徳清始起而暢之洪武正韻依徳清而増入聲者也必
如才老取宋人之叶必如升菴狥漢讀之異亦何貴乎
凡此數者皆當通知然後愚者之所折𠂻可得而論矣
　韻攷(古韻作勻又作均成均所以教也均為旋瓦器/又一絃均鍾亦謂之均後作韻取其圓也圓元)
　　(之聲古/亦讀勻)
　　古韻(或分為九/為十二)
中通(中與旁通/亦與正通)　天人(天古叶人真先通/韻青蒸侵併此)　亨陽(庚陽/通)
知來(齊知皆來通/知亦與多通)　无多(麻車歌魚互通/知亦與諸通)　道咎(蕭尤/通尤)
(亦與/疑通)
寒還(寒山監咸通山吳棫陳䇿皆以易詩定古韻韓退/之蘓東坡黄  谷知古所通而一韻隨通皆此故)
(也/)
　　華嚴字母(即隋志所載以十/四字貫一切音)
阿佒鞥翁烏熝哀醫因安音諳謳阿(十三表閏兩阿藏/因天在因中山在)
(安中四/閉為二)
　　神珙譜
通止愚果宕曽流深(内轉/入攝)江蟹臻山效假梗咸(外轉入/攝廣宣)
(智騫重/編演之)
　　邵子衍
多良千刁妻宫心　開丁安牛牙魚男(外/轉)　(天聲十餘/三故四十)
(韻餘十/二地音)
禾光元毛衰龍尋　囘君灣侯瓜烏罨(内/轉)　(則指切母/也張氏所)
(訂/)
　　沈韻
三十平分上下上去二十九入十七(侵下四韻閉口謝/安命徐廣定音采)
(江南語/約編之)
　　唐韻
東　冬(鐘/)江　支(脂/之)㣲　魚　虞(模/)齊　佳(皆/)灰(咍/)真
(諄/臻)文(殷/)元(魂/痕)寒(桓/)刪(山/)先(仙/)蕭(宵/)肴　豪　歌(戈/)麻
陽(庚/)庚(清/耕)青　蒸(登/)尤(侯/幽)侵　覃(談/)鹽(添/)咸(御嚴/凡)平(五/十)
(七/)上(五十/五)去(六/十)入(三/十)
　(孫愐天寶十載編于沈所分不敢合而不安者又細/分之然麻不分則當時方言也自孟蜀丁度司馬光)
　(黄公紹毛晃等皆依之宋名/廣韻惟吳棫明古而卟今)
　　徽州傳朱子譜(依鄭樵七音韻鑑以唇舌腭齒/喉為序故就鬬唇之聲分列)
綳(閉唱收東冲開輕收冬/收正齒中  亦歸本韻)　逋(合重收模除開輕收魚/  正齒朱  同收魚)
陂(開重收齊貲重收舌上知遲正/齒支癡轉  差皆收  輕收㣲)
牌(開重收灰亦閉輕收皆正齒齊釵亦收/重得杯陪  可錯收愚所謂字無定也)
賔崩(賔平日唱收青閉舌上真嗔正齒征稱收真收奔/字開重收盆    輕分焚收丈  開重崩烹  庚)
(尾閉琴/心收侵)
波(獨韻閉重/或以何分)　巴(獨韻開重收角輕加伽齒得查槎喉/得蝦遐同    此韻古混今明正韻)
(分之/是也)
邦(開唱收陽閉輕收方忘角/閉光匡商  莊窻同收陽)　包(開重收豪枉開輕/收宵則肴  内矣)
豪(開重收侯彪正齒周抽/同  開輕  丘收尤)　　鞭(開重唱收仙收閉輕/收元  尾閉  亷纖)
班(開重收寒/讀寒叶桓)　(開輕收􁁉按此/尾閉收監咸)
　(撝謙門人柴廣進云朱子定本此黎美周所藏者後/見下菴許邃所抄即此譜也中征讀不卻舌故分正)
　(齒中原/則合徴)
　　中原音韻
東逢　支詞　凄㣲　迂模　皆來　真文　歡桓
山寒　先元　蕭豪　歌摩　車蛇　家麻　江陽
庚廷　幽侯　侵尋　尖㢘　監咸　(周徳清譜王伯/良分隂陽者愚)
(所名啌嘡也以江/歸陽當敘下部)
　　洪武正韻
東董凍篤　支紙寘(質/)齊薺嚌　魚語御(屋/)模母暮(屋/曷)
灰賄誨(屋/)皆解戒(屑/)真軫震(質/)寒旱翰曷　山汕散殺
先詵霰屑　蕭篠嘯(屑/藥)高杲誥(藥/)歌果箇(藥/)瓜寡卦(殺/)
嗟姐借(屑/)陽養漾藥　庚梗更格　尤有宥(質/)侵寢沁緝
覃􁇡􁀙沓　鹽琰艶葉　(二十二韻洪武初宋濓王僎/趙壎孫􁁊等奉詔撰後孫吾)
(與編賜/名韻㑹)
　　郝京山譜(十二韻/)
同　遲　危　虞　孩　真　田　調　摩　邪　强　求
　　金尼閣
金尼閣字父十五字母五十(愚按父切也母韻也金剛/頂與文殊問字亦五十葢)
(十六韻三十四切/也悉曇三十六切)
　陳䃤菴皇極縱横圖　横列三十切母縱約為三十六韻
　　十二開合說
聲陽韻隂聲為律韻為吕以合口開口撮脣齊齒尾閉
論一韻之聲亦標槩耳與切母法别(切曰牙腭曰舌頭/曰舌上與正齒通)
(曰齊齒曰鬬脣曰縱脣曰深喉曰淺/喉曰半喉舌以發送收唱于各韻中)韻有大開合聲為
韻迮故出字有舒逼古人舒者用之逼者倂之故止有
十二槩耳前人細分而不善說是以著之
總餘之合(切畧近恩翁而唇舌牙/齒不動然有鼻與臍)餘聲之合(烏/阿)含口之
合(翁公東中是/也綳鬬亦合)阿口之合(阿字正阿也何字/唇開于阿曰阿開)滿呼之合
(烏字鼔腮思也唯烏/阿餘聲不變本字)縫口之合(風敷之放一縫出聲者/也非分則㣲嘻出矣飜)
(方浮則縫合而竟開者也凡則縫合一開仍閉者也紐/入皆歡元阿邪夭皆有迫音而無其字至侵韻則幷紐)
(不出/矣)鬬脣之合(邦滂崩朋今/亦謂之開)尾閉之合(侵鹽覃凡皆聲/將盡而閉如今)
(紹興江右為甚即咳嗽之聲皆閉口也徽州譜謂東為/閉以含合也故有始終皆合之合口有合即開之合口)
(此尾閉與寒山先相應/歡元有逼紐此則逼甚)張侷之合(如陽呀大開也而/光哇為開中侷)撮
口之合(侷甚者腮凹而咮若堆焉如吞孫是也春恩則/平撮也都盧如蘓皆撮吳人多溷之珠專氊以)
(舌不知/伏也)升鼻之合(尾閉韻是也庚青蒸升鼻而不合口/細論之凡聲未有不用鼻者翁烏蕭)
(尤皆升/鼻之合)窘紐之合(元灣為剜原紐為云呀為邪邪中之/侷口為靴瘸則窘矣閉韻之南紐􁀙)
(欒則逼矣人以為窘而/江北中原實有是聲)大開之開(央/呀)通平之開(通為温/亨熝歐)
(之/類)嘻脣之開(齊齒必嘻脣而平出言其脣如常張不/斂也重濁穿齒舌上激出亦名穿嘻)升
鼻之開(庚青/蒸)咬縫之開(飜/方)侷口之開(以居余對都蘓模/夫言之則為侷開)
(然音清細安開對謾灣/亦為侷開然音穰大)逼紐之開(琴/監)窘紐之開(邪韻邪/許之邪)
(為亨/遮切)穿混之開(穿嘻重奘兼/用撮放者也)獨韻之開(支/)獨字之開(兒/)
　　旋韻圖說
邵子曰韻法闢翕律天清濁吕地先閉後開者春也純
開者夏也先開後閉者秋也冬則閉矣銜凡冬聲也隱
老曰言翕闢之音而清濁之聲在其中晁公□曰一行
撰五音新書以人姓五音驗八山也卦影用之心㡬之
徴乎智曰元㑹呼吸律厯聲音無非一在二中之交輪
㡬也聲音之㡬至㣲因聲起義聲以節應節即有數故
古者以韻解字占者以聲知卦無定中有定理故適值
則一切可配縷析而有經緯故旋元則一切可輪因此
表之原非思議所及
前人依違愚以洪武酌凖若欲攷古可徴貫也旋為大
翕闢析徴小翕闢全隂全陽本乎自然向未提出若破
天荒耳冬夏兩翕闢也亥至巳一翕闢闢翕也午至戍
一翕闢闢翕也四節皆有土鬱又一闢翕也起冬至含
呼為東逢韻而旁轉迂模至淒支而畧開矣皆來正開
矣至真文而與升鼻之庚廷相對為春秋平分矣春開
復平交夏入黴猶調發徐平而後縱之乃收也歡桓而
山寒而先天則三元之音正圓矣此如調中之换頭也
歌和則以和應中為中和南北之衝矣東烏之韻阿口
而含先歌之韻則阿口而放也家車則極放也江陽則
放蕩而復轉庚廷之鼻音矣再轉蕭豪而幽侯收侵尋
亷咸則閉口矣此十六攝之槩也
東烏槩黄鍾宫支皆槩太簇商真温槩姑洗角灣先槩
蕤賔變徴歌阿槩林鍾徴陽庚槩南吕羽尤閉槩應鍾
變宫閉則轉逼上鼻加清復起何謂不可以古今人聲
論十五等之七調乎
古皆來與淒支相通寒山先天相通歌麻相通陽庚相
通蕭尤相通侵覃相通鹽咸相通為其連也歌麻又綂
通于烏者南北癸丁對衝也東當天汀風分朋肱相通
者四正之轉也女丑有以相通者收轉丑寅之生人方
也支為獨韻雖開而逼狹也麻車正開而細分靴瘸不
為不逼狹也侵咸尾閉固逼狹矣而歡山轉元亦逼狹
也古之所混者皆四隅也此四季之鬱也寅艮為發用
之門户坤申為成養之家鄉故逼狹比亥巳為廣矣巳
為㢲風熏木火之闗山比之乾金巉巖之坎窞其逼狹
又為寛矣然侵至咸實寒元青之尾閉而韻則已複葢
歸餘于終之閏道也六十節後之孚過二濟也(古韻徽/法則畧)
(之矣藏尾閉于其同類而率升鼻之庚青使齊嘻/之真文綂之其以春綂秋乎其京邵之藏四乎)以中
原洪武韻更韻頭而已喉音唱領則翁烏逶隈温剜灣
元阿哇汪亨爊謳音諳也脣音唱領則綳餔卑排奔般
斑編波巴梆兵標彪琴凡以閉韻無鬬脣之聲故借宫
角也音初閉幷無㸃舌之聲至覃而有擔之舌頭音矣
至咸而有凡之脣縫音矣可信非㣲一列居中為宫角
羽之㑹而動轉則羽呼徴以流商者也(惟風夫非分飜/方浮七處有此)
(全狀餘則窘矣/猶琴之七泛也)專商則脣全不用矣專喉則全藏商角
徴而脣為之阿放矣明道嘗言中聲(二聲/之間)全賜所云黄
帝五鍾宫角徴顯仁而羽商藏用羽縵于角徴流于商
此亦一證也此禮義顯仁而智信藏用之大證也
細分十六攝之小翕闢為三十六先半先翕後闢後半
先闢後翕此隂陽陽隂之理也收中原韻而併亷纖監
咸于西北併家麻車遮于西南者北之亥丑輔子南之
己未輔午孔子曰乾祖㣲而據始坤臣道正終也此二
處韻皆大開大閉而開處之字與閉處之字皆少細分
其音皆逼非至理乎細論雖分小闢翕然字少音逼所
謂併之以便用者也支為獨韻五音俱不相配故附透
而立韻又有兒為獨字韻亦當附此寅支之地矣兒即
日母人然讓柔饒如矣此商聲全出㑹舌報喉之故也
恩為聲根而混故渾侖為字聲之根君臣之後立一韻
也幢混附光矣蒸混附庚矣閉之二攝共為四韻亦字
少音窘故併之以音闢諳翕淹闢咸翕應用此酌之䃤
菴而主正韻者也(加六附則成四十二韻猶踦贏成閏/也再以尖闊細分為七十二為八十)
(四矣聲數之妙/叶詳見别論)
中土常用二十母唱洪武韻足矣若畧外内中聲開閉
阿支之狀而渾叶之曰翁從曰于吾曰逶支曰隈開曰
温清曰阿摩曰哇邪曰汪陽曰爊蕭曰謳侯曰烟元曰
歡灣十二韻耳閉口韻本與元灣相應而天亦讀汀故
始閉之侵亦應之(侵韻湛沈僭簮婪灊鐔橝/黔䤃參□隂僉古通可證)此所以移
灣元作亥方之輪也姑以最多狀全之温清一韻言之
齊齒收真侷脣收君升鼻收庚青蒸而重撮收吞閉則
收侵是以韻自全叶而呼時析之前人為其聲廣韻乎
故以此示外聲中聲内聲也因人性情聲音平心者也
郝京山亦分十二而都尤則鄉言也然鄉言亦古言也
愚謂古今之字入韻聽人旁紐而音則一定豈可强乎
萬國之聲喉同而用脣舌者異獨中土為中聲善用其
全末全本猶萬類以人為受天地之中也(近以素問周/髀始徴圓物)
(定分帶臍六觚證/知中國當胸最確)
約綂于六餘聲(缺恩翁切喉中折攝也自心/  音唵遏轉吽為噁阿之總)□□□□
□(皆綂于缺而缺/亦與五者分用)皆折攝臍鼻之音也烏阿之餘聲即
本聲支開之餘聲為□邪哇之餘聲為□□爊謳之餘
聲為□其餘則皆(缺/)矣餘者尾也出字則頭也總之呼
三吸一去而復來升鼻之(缺/)本于臍(缺/)約為小翕闢大
翕闢藏于全翕全闢之用而巳日用不知是故硏㡬為
難
　
　
　
　
　
潛老夫曰乾之元亨利貞自東右旋坤之西南東北自
西左旋太極以中通旁即四時之旁為千嵗之中即聲
數之旁為貫有無之中明矣張大慧曰三在兩中四在
一中春為聚聲夏為放聲秋為收聲冬為侷聲適叶所
值之輪位可悟一切本天然矣聲之觸㡬葢其㣲哉
聲義相因聲數應節則適值之位翕闢之理無非表法
無非心幾何不可引觸乎亥至巳陽也而貫隂中午至
戍隂也而貫陽中聲與無聲之交輪一聲之開收交輪
盡如是也巳上之剜灣圓與尾閉相應而侵為閉首即
為收終乃春秋用中和之聲音平分其名成此三輪使
禁聲而尋音也故曰三元應三閉而外中内三聲分三
韻以交收其音此一輪論倫之表也東西為春秋平分
之門庭南北為中和圓通之公用旋而論之引觸頗㣲
夢英衍注干支隂陽五行倫常形體數目皆有其說
愚者曰禮言春蠢也夏假也秋愁也冬中也韻義有由
來矣可知始因聲生名而義起義又諧聲聲義互用□
訛義晦而况聲先表聲乎形容之疊語平仄抑揚無非
就聲配字後乃典故耳古司商恊名姓吹律聽聲卦影
配爻聞響占斷豈非得㡬之一端哉心聲轉變猶絃管
也論倫諧永何往而非是乎抂翕闢中多即是一
聲氣不壞風力自轉五音皆宫五行皆土臍鼻折攝為
(缺/)而疑泥明心皆喉是其端矣五方言異啼笑自同中
五為吾而轉我即阿阿門也古麻來與支虞韻通以喉
多而斂口也吾吾阿阿即哇哇也萬國萬世兒生下地
同此一聲自中發焉中者綂宫也一二即咿唲也兒惟
吾我咿唲長則知用舌齒外國喉音獨多中土舌齒詳
正華嚴悉曇囘囘秦西可以互推
一即深喉二即日也兒在支韻獨字無和二轉成人其
聲乃舒董子曰仁人也義我也(古義我蟻蛾通用猶吾/為余余為台也仁即二)
(人義還/一聲)二五為爻天與人交心與物交聲與音交而二
即一矣易一聲也陽隂亦一聲也(古平/仄通)
商徴㑹于知故支韻不叶衆音即徴商舌齒脣皆知母
一層字也惟舌脣齒為三動物故徴為宫角羽之㑹而
來日為宫商徴之㑹用在脣舌齒聲在喉腭鼻無非臍
也七風而六用也
平聲以啌嘡為隂陽上去亦一隂陽也入聲有起有伏
亦一隂陽也是應六爻脣齒腭舌喉鼻亦應六爻(如云/符府)
(付復之類是也以四字唱/則云夫府付伏符府付復)
一極參兩而律厯符之呼吸之身不必以數而後用然
天地生人適此秩序易豈窮天下之物以合數而後作
哉自然理數吻合而至大至㣲無違者人與天地萬物
同根而心聲為神明之㡬不可言數而數與應節即可
度其數而即物則物矣以旋韻周期為臆乎亦天地之
臆也天地成壞一輪一年一輪一日一輪一時一輪則
一呼吸元其元矣何訝開承轉縱合不應天地之輪哉
知其說者原始反終始之一圓也
知聲數同原則易律厯不相離也明矣干支之㑹于六
十猶參兩之初㑹于六爻也恒法密率何非自然之節
乎姑以二十母乘三十六韻為七百二十(八之為五千/七百六十合)
(期甲具爻/之㑹半䇿)五聲乘為三千六百矣二十四母乘三十六
韻為八百六十四以五聲乘為四千三百二十以五聲
輕重乘為八千六百四十則與貞悔爻具爻通期甲子
㑹矣四之即三其具䇿也二十一母則三八損三也四
之則八十四調也九六㑹至百二十六而三七者㑹矣
(六其廿一而/七其十八)倍為二百五十二(七其三十六而六其四/十二也邵子曰坤以六)
(之一與半奉/乾是侵數也)倍為五百有四(七其七十二而/六其八十四調)倍為千有
八而四之則通期辰法也三百七十八則半調之九周
差於通期者十八耳(三其百廿六也即十八其/廿一而九其四十二也)八乘為
六千四十八則八十四調乘七十二韻之㑹也萬一千
三百四十縮半期而㑹矣(七九之數六十三乃全易虛/乾姑洗析分之端也六之即)
(贏通期十八者也廿其三百七十八而廿一其通期則/七百五十六也廿之而廿一其七百二十則萬五千百)
(二十贏易䇿十通期焉通三千七百廿則廿一者百八/十故比䇿縮半期也是為三十六者三百十五少䇿者)
(五周三/十六也)四百三十五萬四千五百六十則大㑹矣(通期/乘六)
(千四十八之韻調為二百一十七萬七千二/十八而倍之即三百七十八其易具䇿也)以之積分
消閏不過盈虛無不可者
律參黄鍾參法也(亥一十七萬七千一百四十七/為黄鍾賔參之為疇極之數)律兩
者兩法也(亥分六萬五千五百三十六此極爻二十六/萬二千一百四十四之四分一也中吕之實)
(即律兩之倍也析忽生中吕又三分/益一為黄鍾之變亦通符極爻之數)五百八十九萬八
千二百四十具䇿與律兩之㑹也(九十其律兩而午分/其具䇿也午分五百)
(一十/六)午為用數而亥當更轉範極五十三萬一千四百
四十一者十三轉黄鍾之參尊一不用猶十二也十八
變爻亦尊一不用者也(範極即黄鍾之忽也七百二十/九午數也八十其午數而八十)
(一其䇿小觚則五萬八千三百二十縮戍數一午數耳/黄鍾分三分即戍數象正倍爻極追範極立納虛法)
　
　
　
　
　
　
　
　
　
　通雅卷五十
欽定四庫全書
　通雅卷五十一　　　　　明　方以智　撰
　　脉考
養生之說老子有云外其身而身存莊子曰澹然無極
衆美從之緣督善刀火傳無盡養其生之主矣神仙家
言方技也特附𤣥牝耳守尸鬼窟大乘呵之死而不亡
者夀何謂非仁者夀無量夀乎噫嘻生固累人生亦何
負于人執之皆病善用之皆藥攷亭注恭同契亦以閒
居職簡者無嫌乎此順性命之理者不可不窮盡而至
也不以播精魂販􁀙異而以郤疾病平民心孰非仁夀
之域歟艮背行庭坎離交濟鏤丸本然革囊本然用之
治世用之理身何分于因物付物之大公邪塞兩間皆
氣也知其所以為氣氣即神矣知其神于精神精神謂
之聖矣夭夀不貳顔子無硋三十二堯舜無硋百餘嵗
也防其自私而忽正務故畧言之已一生死矣何用言
之其寔生即無生養身養徳無二道也平心而已矣心
誰肯平乎以養生之澹耆欲少嗔恚隂平陽秘恬愉自
得使人適從而致中和此黄帝之心哉今且為醫衍法
一曰治神謹芟支蔓約指槖籥于此
嘗讀黄帝運氣篇三歎三已以數十年㑹易範之通徴
律厯之㡬乃始豁然兩間之莫逃于運氣也千之萬之
無非隂陽也物生謂之化物極謂之變隂陽不測謂之
神神用無方謂之聖一用于二二即一也不于二中明
綱紀父母生殺之本始交網旁羅參兩代錯又焉能神
明其㡬乎在天為𤣥在人為道在地為化化生氣味道
生智𤣥生神是天地在人之智藏神而善用耳絶待運
于對待參兩運于五六受中生者經絡藏腑脉病藥治
無非運氣也非止一嵗也一時一息之暫五六交輪在
焉非特一物也一毫一芒之細五六交輪備焉仰觀五
星倍減之應下推草木蟲魚之驗精窮心㡬倐忽之感
是何故邪天五御曰寒暑燥濕風不言火莫非火也人
五化曰喜怒憂思恐而性命之理見乎情矣節情所以
適性適性即所以節情太過不及皆病然即因過不及
以平之執平言平烏有此邪槩約之是天與日之森穆
藏運也是水與火之繼濟律襲也醫者用之其一端也
世人不知消息加以怠學而欲雄其固陋各以術餬又
有褚氏掃撓𨽻人為之說執一惡别則運氣之經可廢
矣曽知人為即天道乎曽知圖書之符聖人之所制所
表皆非人力思慮之所及乎不然者則又丹溪所云馬
宗素之徒也(言某生人于/某日病之類)余故要其綱布列之為圖因
此分端之㡬㑹其推行之通㡬亦已簡省力矣善硏極
者欲知其合先言其分有天之運氣焉地之運氣焉人
之運氣焉天本何厯乎人以日星厯之而天不能違易
之象數也差即在其中而差歸于恒合矣四時時亦反
常反常亦不違于大常者也地氣不同温冷各異人禀
不同所當各異内外兩因隨時感觸太過不及勝負虛
實亢則害承乃制知其所以然不得不然詎可膠執乎
虛舟子曰聖人先表其恒法在人深造自悟其㡬用耳
醫有運氣經臟脉理病症藥性醫方之要既知其常又
盡其變隨大醫以厯之岐伯所謂一言而終果何在乎
約言之身中循環之三隧任督旋者宗氣也隂行脉中
者榮也陽行分肉之際者衛也有上下通之二路前則
通于臟而藏精是三隂也後則通于腑而輸泄是三陽
也口故有二竅前曰喉肺管也肺下連心心系腎肝脾
此五臟滿而不實者也後曰咽食管也胃脘為賁門入
胃從幽門循小腸䦨門接大腸及直腸出魄門此六腑
實而不滿者也小腸泌别清濁䦨門旁為膀胱達前隂
上管而下管即腎系是下二竅前後溲而前溲復有二
竅也精属腎而曰五臟藏精臟不泄而獨腎泄葢小心
焦火泄之也故曰口之合臟腑者脾胃也味養氣而出
入也前隂之合臟腑者腎也精與小心焦火藏用者也
目之合臟腑者神也色通内外而心之表也臟與臟交
者心肺也腑與腑合者胃與大小腸也臟腑相合者肝
胆脾胃也而腎與膀胱大相縣絶者也形不相通而氣
相通也手足十二隂陽煩矣仲景診手而復診趺陽太
谿正謂三陽以胃為主三隂以腎為主也脉㣲矣不出
浮沉遲數虛實滑澁詳其上下來去應其體症察其聲
色而已三部九候也五部九道八竒也上候上下候下
以診胸腹小腹也配六表裏以候運氣也左血右氣左
外感右内傷皆槩㡬也仲景曰寸以候氣尺以候血又
捷㡬也藥不過辨氣味症不過内外三因治不過對治
從治㵼補而已而初中末三法和取從折屬之五治虛
實冷熱邪正内外之八要不可不辨也古人以費知隱
以外形知臟腑以膚之舒迫定脉緩急以五志約為好
惡兩端以所嗜所畏所夢與其天時地氣病人聲色而
脉知之各以其類相從而審常變飲上池見垣外人知
其故而慴伏衆神耳豈鬼術哉河間子和丹溪東垣立
齋今如聚訟氣有餘即是火而又曰火與元氣不相立
何以決之經曰少火生氣壯火食氣又曰陽氣若天與
日人身以陽氣為主醫又言真陽真隂真火真水寔則
不二不一果何以決之若以運氣經脉相徴五臟六腑
十一而十二經又曰十一臟取決于膽心無原而用心
包曰心主曰亶中曰小心曰命門相火同耶别耶虞天
民辨命門為中棖而人鏡分左腎右命門何以決之此
謂窮其本
内經有三部九候上部天(兩額動脉/太陽所行)上部地(兩頰動脉/鼻孔兩傍)
(近巨髎陽/明脉所行)上部人(耳前動脉􁀙/中少陽所行)中部天(手太隂肺/脉經渠)中部
地(手陽明大/腸脉合谷)中部人(手少隂心/脉神門)下部天(肝脉在毛際外/羊矢下寸半􁀙)
(中五里/分□取)下部地(腎脉/太谿)下部人(脾脉在魚腹上直五里下/箕門分沉取候胃取附上)
(衝陽之/分穴)下部之天以候肝地以候腎人以候脾胃之氣
中部之天以候肺地以候胸中之氣人以候心上部之
天以候頭角之氣地以候口齒之氣人以候耳目之氣
三而三之合則為九九分九野為九藏九藏者神藏五
形藏四也
十二動脉　大淵(肺/寸)陽谿(大腸手/合谷上)冲陽(胃足/跗)冲門(脾腹/下前)
(股溝/縫)隂郄(心神/門内)天窗(小膓/喉旁)委中(膀胱/膕宛)太谿(腎踝裏/旁穴)勞宫
(包絡/掌心)和髎(三焦耳與/目之間)縣鍾(胆外㢘/踝之上)太冲(肝足大/指上跗)
中部寸口法　尺外以候腎尺裏以候腹中附上(闗/也)左外以
候肝内以候鬲右外以候胃内以候脾上附上(寸/也)右外以候肺
内以候胸中左外以候心内以候膻中前以候前後以候後
上竟上者胸喉中事也下竟下者少腹腰股膝脛足中事也
　
　
　
㣲論曰外以候陽内以候隂腎肝胃肺心皆近背之陽
故從外取鬲脾腹胸與膻中皆近腹之隂故從内取也
胸中配肺膻中配心大腸小腸皆在下焦腹中故候之
尺裏經文明矣樞要亦以左尺主小腸膀胱前隂之病
右尺主大腸後隂之病亦明甚矣㣲莫㣲于經脉黄帝
曰若窺深淵而迎浮雲何如其難哉自高陽生妄訣訛
傳天下盡汨何天下信内經不如信妄訣邪
經謂上竟上者胸喉中事也大小腸皆在下部而越中
部候之寸上耶謬矣金匱真言曰肝心脾肺腎五臟為
隂胆胃大腸小腸膀胱三焦六腑為陽此止十一經耳
何以稱十二乎手之厥隂果無屬乎靈蘭秘典曰心者
君主之官神明出焉肺者相傳之官治節出焉肝者將
軍之官謀慮出焉胆者中正之官決斷出焉膻中者臣
使之官喜樂出焉脾胃者倉廩之官五味出焉大腸者
傳導之官變化出焉小腸者受盛之官化物出焉腎者
作强之官伎巧出焉三焦者決瀆之官水道出焉膀胱
者州都之官津液藏焉氣化則能出矣此以膻中足十
二臟之數然則配手厥隂之經者不在膻中歟靈樞之
敘經脉雖有胞絡而無膻中然其曰動則喜笑不休正
與喜樂出焉之句相合夫喜笑屬火之司則知其與心
應也獨膻中稱臣使者對君主之名也由是言之則心
包絡即為膻中斷無可疑而膻中以配心臟尤有確據
乃脉訣竟不之及則厥隂為虛位乎叛内經矣
靈樞曰上焦如霧中焦如漚(士材/作瀝)下焦如瀆葢胸為上
焦氣之原也鬲為中焦血之原也腹為下焦水之原也
素問所以有胸鬲腹之異候靈樞經脉曰手少陽之脉
起小指次指端循手表腕出臂外貫肘臑外上肩入缺
盆布膻中散落心胞下膈循屬三焦則非下焦之可得
綂者且難經云上部法天主胸以上至頭之有疾即上
焦之部中下兩部即中下兩焦分候明矣自三因方之
好異也謂三焦有形如膜附于兩腎夾脊果爾則内經
必言之矣而靈樞論心主之脉又何歴絡三焦云乎脉
訣專以右尺候三焦謬矣
攷明堂銅人等圖命門一穴在脊中行督脉第十四椎
下陷中兩腎之間與臍相對夫兩腎者乃生命之蒂至
隂之位也雖為水臟而相火寓焉葢太極之理靜為動
本隂為陽基故冬至子之半一陽生于至隂之下也虞
天民曰兩腎總號為命門(以有門中棖闈之象焉静而/□涵飬乎一隂之真水動而)
(開鼔舞乎龍雷之相火水為常而火為變可謂深得其/㫖脉訣竟以左為腎右為命門是悞以穴名為臟矣内)
(經不言命門之絡既無命門何以為診又非/正藏何以列部叛内經也甚矣然又有說)
　
　
　
　
　
　
　
　
齊侍中褚澄以心肺在上兩寸候之肝腎在下兩尺候
之脾在中闗候之是一理也其言女反男之六部則謬
矣葢男寸常盛男左大右小為順女右大左小為順此
其差别也華谷儲泳以褚為是而戴起宗同父謂褚氏
以女之心肺診于尺部倒裝五臟其謬為甚葉龍溪信
朱丹溪之說是也
朱子曰古人察脉非一道今世惟守寸闗尺之法所謂
闗者多不明俗傳脉訣詞最鄙淺非叔和本書乃能指
高骨為闗東陽栁貫曰王叔和西晉人撰脉經十卷宋
之中世人偽托以歌訣朱子取其高骨為闗之說不知
其正出脉經也廬陵謝縉翁曰陳孔碩言脉訣出而脉
經隱陳無擇三因方言高陽生剽竊作歌劉元賔從而
和之戴超宗辨之
草廬吳澄曰寸闗尺手太隂肺經之一脉也分其部位
以候他臟之氣耳脉行始于肺終于肝而復㑹于肺肺
為氣所出入之門户故名曰氣口而為脉之大㑹以占
一身焉
丹溪朱震亨曰黄鍾數九氣口亦九分脉之動也陽得
九分隂得一寸男子寸盛而尺弱肖乎天也女尺盛而
寸弱肖乎地也世誦高陽生之妄作欲以治病其不殺
人也㡬希
李瀕湖曰診察五十動不止者五臟皆足内有一止則
知一臟之脉不至據此推之則以肺經一脉候五臟六
腑之氣者可心解矣褚儲泥矣而慈溪繼宗分位亦泥
葢不知脉隨五臟之氣行于經隧之間也趙本于宋人
王宗正難經圖解豈知脉分兩手出于素問脉要精㣲
論而越人推明闗脉而及一脉十變難經非始于叔和
也若如其說則一脉十變何以推之
鄧潛谷曰王叔和實始于寸闗尺分三部九候于經文
絶異倘經所謂隂陽之理引而伸之可千可萬者乎依
岐伯當于尺候大小腸而寸難曰假令心脉急甚者肝
邪干心也心脉㣲急者胆邪干小腸也脉經曰左手闗
前寸口陽絶者無小腸脉也陽實者小腸實也右手闗
前陽絶者無大腸脉也陽實者大腸實也豈非岐伯從
其位越人脉經從其絡哉互徴之原不相悖
愚者曰凡皆知其一端而不知其又有一端也天下之
理即差别是根本聖人知類之為綂每以方圓適值之
分位配合而硏其㡬焉推行變化從此入神但守配位
而不知推行是膠柱鼔瑟也但言推行變化而不精各
類配位之端㡬又安得而硏之乎播五行于四時衍中
五于六虛以參兩九六硏隂陽用二六三四之十二此
無往而不然之約㡬也五臟六腑為十一而有膻中臣
使之官心無原以包絡為心主與三焦表裏有名無形
是為十二經專配五位則褚說安矣合十二為六部能
不究此通㡬乎三部九候一㡬也十二經動脉一㡬也
以中部約之尺寸又一㡬也以上竟上下竟下配之是
一㡬也以六表裏配之又一幾也以五部九道兼候八
竒經又一㡬也脉以胃氣為主者中候之際應手中和
也六候皆候也豈執右闗浮胗為胃脉哉亦在神明者
之善巧耳
心包絡三焦而名心主也膻中者心主之宫城也七節
之傍爰有小心豈非臣使貴相而真火自天根動乎少
陽相火之屬三焦也兩腎之中棖為命門也腎水中之
火也其以左右分之者强分乎是曽有深硏其幾屬同
屬别者邪心不用而用心主曽有深硏及此者邪十一
臟皆具相火皆用相火者也曽有深硏反此者邪
脉㑹太淵左右手口扁鵲指為臟府氣血始終之處是
也氣㑹三焦即膻中穴也(玉堂下一寸/六分兩乳間)天地間一氣而
已矣尺寸肺氣一部所行也因氣㑹而知一身之氣血
焉因氣血而知上下之應知表裏之通焉觀其㝠㝠是
誰慧然獨悟邪人迎在結喉旁王氷本注而龎安常發
明者也然喉旁之人迎亦分左右因以太淵之左右分
候之何不可乎命門為兩腎之中棖虞天民之定論也
然一在二中不可左右分亦何不可左右分乎人生之
真命水即真命火曽悟此邪陽從右起天曜右旋曽徴
之邪
脉要曰望其色聞其聲問其故而切其脉智譬則巧焉
耳浮沉遲數滑澁虛實概得之矣經曰察色按脉先别
隂陽脉訣不以隂陽細别而以七表八裏九道為歌支
離而蛇足也實非表也遲非裏也許𦙍宗曰幽而難明
口莫能宣若形容之可得盡乎曰鼓曰搏曰喘曰堅曰
横曰急曰躁曰鈎曰疎曰溢曰覆曰格仲景有惵卑高
章綱損縱横順逆豈二十四字之所能畢哉脉有神機
指下難明然固有定象也比類以晰其似對舉以别其
殊辨兼至以詳形察平脉以昭治分六氣以推證按政
運以觀應審真臟以知亡此為要約之門
比類而言之　遲緩之别(一息三至脉小而衰為隂盛/陽㣲者遲也一息四至脉大)
(而慢主衛强/榮弱者緩也)沉伏之别(沉者輕舉則無重按乃得主證/在裏邪氣在藏伏者重按亦無)
(推筋乃見真氣/不行邪氣積結)數𦂳滑之别(數者來往急迫呼吸六至/為熱又數者多至之總名)
(也往𦂳者左右彈手其狀如切繩為寒有滑/者  來流利如珠圓活一息五至為血  熱)浮虛芤之
别(芤如葱管浮沉可見中候則無病為損血遲浮者舉/之有餘按之不足為表為風  虛者舉之  大按之)
(空軟為損/又為驚)濡弱之别(濡者細軟而浮主氣虛多汗/弱者細㣲而沉主血少骨疼)　細
㣲之别(㣲者不及于細若有若無狀類蛛絲為陽氣虛/羸也細者稍勝于㣲應指極細狀比一線為隂)
(氣損/壞也)弦長之别(弦如弓弦端直挺然而不鼔指病為勞/風長如長竿過于本位而來浮指病為)
(邪/熱)短動之别(短者隂脉無頭無尾其來遲滯主氣虛也/動者陽脉無頭無尾其來數滑主崩損也)
(動脉只見于闗上/短脉只見于尺寸)　洪實之别(洪如洪水盛大滿指重/按稍減為浮熱燥結之)
(病按實乃充實應指有力舉/之  之皆然為邪氣壅盛)牢革之别(牢者堅牢實大/沉絃牢守其位)
(為積聚疼痛牢比沉脉兼長大絃耳沈氏曰似沉似伏/  革者虛大浮弦如皮革也内虛外急為亡血失精)
(革比虛脉兼絃急耳素/問曰渾渾革至如湧泉)促結濇代之别(促者急促數時/暫止病為停痰)
(至結者凝結遲時暫止病為欝氣也濇者遲短澁滯至/  帶止三五不調刮竹相似血少    代者動而中止)
(不能自還止數有常/非暫之比病為危亡)
對舉而言之　浮沉(升降也以别隂陽表裏浮法/天之輕清沉法地之重濁)遲數
(至之多寡也四至為平五至必形氣狀盛或閏以太息/皆為無疴之象不及為遲太過為數遲隂在藏數陽在)
(府數在上為陽中之陽在下為隂中之陽遲在上為陽/中之隂在下為隂中之隂又性急脉急性遲脉遲因人)
(體而/言也)虛實(占内之有餘不/足也以接而知)長短(盈縮也長有見于尺寸/有通于三部短只見于)
(尺寸葢必質于中而乃知過于中為長/不及于中為短又人長脉長人短脉短)滑濇(通滯也濇/者陽氣有)
(餘滑者隂氣有餘千金曰滑者血多氣少濇者氣多血/少葢血多則氣少脉者血之府也榮行脉中今血多故)
(流利圓滑氣多則/血少故難澁而㪚)結促(陽盛則促趨之蹶也疾而時止/者也隂盛則結如行遠之疲也)
(徐而時/止者也)洪㣲(血熱而盛氣隨以溢滿指洪大衝湧有餘/故洪為盛氣虛而寒血虛以澁應指㣲細)
(欲絶非絶/故㣲而衰)𦂳緩(張弛也𦂳為傷寒寒則傷榮榮受寒邪/脉絡激搏若風起水湧又如切繩索)
(緩為風結􁍆膚不仁榮血不流衛風獨行不能疾速/血虛頑痺脉為緩慢二脉皆由榮而見不可不知)動
伏(出處也出見于外故數見闗上形如豆大出類而異/于三部者動也處藏于内不見其形脉在筋下者伏)
(也二者猶人/物之出處也)
(至如代牢弦革芤濡細弱八脉雖不可以對舉而亦可/以對醒也弱與强對細與粗對濡與剛對芤與中堅對)
(革與不革對弦與不弦對牢與不牢對代與不代對豈/不爽然乎經曰前大後小前小後大來疾去徐來徐去)
(疾去不盛來反盛去盛來不盛乍大乍小乍長乍/短乍疎乍數是二脉偶見也亦是對待者並見)
兼至而言之　脉獨見為症者鮮合衆脉為症者多
合衆脉之形為一脉者(如似沉似伏實大長弦之合為/牢極軟浮細之合為濡者是其)
(類/也)合衆脉之形為一症者(如浮緩為不仁浮滑為飲浮/洪大而長為風眩癲疾之類)
(是/也)有二脉合有三四脉合者然又有一脉獨見而為病
亦多者(如浮為風又為虛又為/氣此一脉之症合也)
以平治之紀為例若太過之紀其氣未至從節前十三
日為度不及之紀其氣至而未至從節後十三日為度
太過之嵗從左尺浮分起立春不及之嵗從左闗中
分起立春依次而推
右圖乃六氣至理而方書未具者必于晨早隂氣未散
陽氣未動飲食未進之時清心絶慮逐部細究則時令
之病可預知已診六部俱平則已茍有獨沉獨浮獨大
獨小獨長獨短與各部不同或在浮分在中分在沉分
依圖斷之無不神驗者假如左闗中分脉獨絃大已知
雨水後驚蟄邊有風熱之患葢絃主風而大主熱也况
左闗又為風木之令乎右尺沉分脉獨緩滯而實大已
知芒種後夏至邊有濕熱之病葢緩滯主濕實大主熱
也若緩滯虛大乃濕熱相火為患葢緩滯為濕而虛大
為相火也况在沉分沉亦主濕又在相火之位乎
如久病者六脉俱獨滯惟右寸中分脉得從容和緩而
清淨無滯已知霜降後立冬邊必愈矣餘倣此
按政運者所以明不應之脉葢不應者沉細也反其診
則見矣凡值此不應乃嵗運合宜不必求治若悞治之
反伐天和又土運為甫政土位居中南靣行令故也其
餘四運以臣事之北靣受令故為不應
甲巳二年為土運南政如遇少隂司天則兩寸不應厥
隂司天則右寸不應太隂司天則左寸不應若少隂在
泉則兩尺不應厥隂在泉則右尺不應太隂在泉則左
尺不應
乙丙丁戊庚辛壬癸八年皆北政遇少隂司天則兩尺
不應厥隂司天則右尺不應太隂司天則左尺不應少
隂在泉則兩寸不應厥隂在泉則右寸不應太隂在泉
則左寸不應
如尺當不應而反浮大寸當浮大而反沉細寸當不應
而反浮大尺當浮大而反沉細是謂尺寸反内經曰尺
寸反者死又如右當不應而反浮大左當浮大而反沉
細左當不應而反浮大右當浮大而反沉細是謂左右
交經曰左右交者死
察平脉者明手足隂陽本部之常脉也未精則無病妄
藥能免乎察真臟者明不治之脉也
彈石(如指彈石在筋肉間劈之/甚硬尋即散者腎絶也)雀啄(如雀啄食迋迋搏/指忽然止絶良久)
(復來肝/絶也)屋漏(屋淺漏下良久/一滴者胃絶也)解索(如索之解指下散亂/無次敘乍疎乍數脾)
(絶/也)鰕遊(如鰕之遊在于皮膚始則冉冉不動/少焉而去久之忽然一躍大腸絶也)魚翔(如魚/之翔)
(本不動而末强揺/似有似無心絶也)釜沸(如釜沸湯在于皮膚有出無/入湧湧如羹上波肺絶也)此
七絶脉也(人以胃氣為本胃氣之見于六部者中候之/際應手中和太過不及者病但得真臟脉不)
(得胃氣/者死)
五十動不一代者五藏皆受氣四十動一代者一藏無
氣三十動一代者二藏無氣二十動一代者三藏無氣
十動一代者四藏無氣不滿十動一代者五藏無氣予
之短期愚按病而脉代者其病使然無病而代是為氣
衰　内經曰腎絶四日死肝絶八日死心絶一日死肺
絶三日死脾絶十二日死
　
　
　
　
　
　
　
　
手三陽從手至頭長五尺(共三/丈)手三隂從手至胸中長
三尺五寸(共二丈/一尺)足三陽從足至頭長八尺(共四丈/八尺)足
三隂從足至胸中長六尺五寸(共三丈/九尺)兩足蹻脉從尺
至目長七尺五寸(共一丈/五尺)督脉任脉各長四尺五寸(共/九)
(尺/)凡脉長一十六丈二尺人一呼脉行三寸一吸如之
(胡三省曰五/為常六應閏)十息行六尺百息行六丈二百七十息脉
行一十六丈二尺氣血周身一度漏水下二刻焉至明
日寅時周身五十度脉行八百一十丈為一萬三千五
百息循環無端氣主呴之血主嚅之脉在其中為之樞
紐也二分晝夜兩停脉五十度冬至後行四十度以氣
血凝澁而脉道遲也夏至後行六十度以滑利而疾也
暴熱亦疾暴寒亦遲此經脉之度每度周于身者也榮
衛則行陽周諸腑行隂周諸臟隂陽各二十五度為五
十度周脉相合而㑹于寅也故曰肺朝百脉變見寸口
别絡十五皆因其原真行曰經旁行曰絡呼吸以宗氣
而氣血脉各從以灌輸無一息停者也呼出心與肺吸
入腎與肺
問經言水榖入胃其糟粕津液宗氣分三隧者何分乎
曰宗氣者真氣也受于天與榖並充于身宗氣摶而不
行積于胸中命曰氣海行于上焦出于肺循喉嚨以貫
心肺而行呼吸焉呼出吸入大數出三入一馬蒔所謂
八㑹之氣㑹于膻中謂之宗氣自為一隧者也呼出心
與肺吸入腎與肝言其總相應也
營氣者水榖之精氣也出于中焦泌糟粕蒸津液化其
精㣲上注于脉以應刻數調和于五臟洒陳于六腑乃
化而為血以榮四末以奉生身莫貴于此得獨行于經
隧中常營無已馬蒔曰宗氣隂精太極分為隂者也由
中焦生清者為營營言運也㑹于太隂肺所謂太隂主
内也(寅注手太隂肺出注手陽明大腸上行注足陽明/胃下行至跗注大指與太隂脾合上行抵髀從脾)
(注心中循手少隂出腋臂小指合手太陽上行出䪼注/目觜上顛下項合足太陽循脊下尻注小指循足心注)
(足少隂腎注心外散胸中循心主脉出腋臂出兩筋間/入掌中出中指還注小次指合手少陽注膻中散于三)
(焦注胆出脇注足少陽至跗注大指間合足厥隂上行/肝注肺上循喉入頏顙究于畜門支别者額巔下項循)
(脊入骶是督脉也絡隂器入臍循腹入缺盆注肺復/出太隂此營氣之所行也行陽二十五行隂二十五)
衛氣者水榖之悍氣也其氣慓疾滑利不能入于脉行
于四末循分肉皮膚之間熏于肓膜散于胸腹而不休
下焦别迴腸臍沁滲于膀胱是所屬也馬蒔曰宗氣陽
精太極分為陽者也由下焦生濁者為衛衛言䕶也㑹
于足太陽膀胱所謂太陽主外也(日行十四舍人氣二/十五周于身有竒分)
(與十分身之四陽盡而隂受氣矣始入于隂從足少隂/注腎腎注心心注肺肺注肝肝注脾脾復注腎為周是)
(故夜行一舍人氣行于隂藏一周與十分藏之八亦如/陽行之二十五周而復合于目陽氣出于目目張則氣)
(上行頭循項下足太陽循背下小指端其散者别于目/銳眥下手太陽至手小指間外側其散者别于目銳眥)
(下足少陽注小指次指間上循手少陽之分側下至小/指間别者上至目前合頷脉注足陽明下跗入五指間)
(其散者從耳下手陽明入大指間入掌中其至足也入/足心出内踝下行隂分復合于目故為一周應晝夜也)
愚者曰三焦三隧若三氣然者實一氣也隂陽和平血
氣豈有病乎人但平心宗氣自順經隧營衛未有不俱
順者明理診察則不可不精究其差别之故矣
　
　
　　　　　　　　　　　　　愚者曰本當以虛環
　　　　　　　　　　　　　相應則四也六也八
　　　　　　　　　　　　　也十二也二十四也
　　　　　　　　　　　　　三十六也通期也皆
　　　　　　　　　　　　　相應也小而呼吸大
　　　　　　　　　　　　　而元㑹律秒閏差皆
　　　　　　　　　　　　　可綴率矣
　
　
　
　
　
　
　
　
岐伯曰前部如外者足太陽膀胱也(動苦目眩頭項腰/背强痛男子隂下)
(濕癢女子少腹痛引命門隂中痛子藏閉月水不/利  浮為風  濇為寒  滑為勞熱  𦂳為宿食)中部
如外者足陽明胃也(動苦頭痛靣赤為滑為飲鳴浮為/大便不利  濇  嗜臥腸  不能)
(食足/脛脾)後部如外者足少陽也(動苦腰背胻股肢節痛為/浮為氣  濇為風  急)
(轉筋/為勞)　前部如内者足厥隂肝也(動苦少腹痛引腰大/便不利男子莖中痛)
(小便難疝氣兩丸上入女子月/水不利隂中寒子戸閉女腹急)中部如内者足太隂脾
也(動苦腹滿胃中痛上管有寒食不下腰上狀如居水/中  沉濇為身重足脛寒痛煩滿不臥欬唾有血洩)
(利食/不化)後部如内者足少隂腎也(動苦小腹痛與心相引/背痛小便淋女子月水)
(來上搶心胸脇/滿股裏拘急)前部中央直者手少隂心手太陽小腸
也(動苦心下堅痛腹脇急隂實急者為感忤娠/虛者為下利腸鳴  女  癢痛  滑為有)中部中
央直中者手厥隂心主也(動苦心痛靣赤多喜怒食苦/咽  㣲浮苦悲傷恍惚  濇)
(為心下寒時沉為恐怖如/人將捕狀  寒熱有血氣)後部中央直者手太隂肺手
陽明大腸也(動苦欬逆氣不得息/熱  𦂳為胸中急熱)　(浮為風欬沉為/濇為時  血)前
部横於寸口丸丸者任脉也(動苦少腹痛逆氣搶心胸/拘急不得俛仰  脉經云)
(寸口脉𦂳細實長下至闗者任脉也動/苦少腹遶臍痛男子七疝女子瘕聚)三部俱浮直上
直下者督脉也(動苦腰脊强痛不得/俛仰大人癲小兒癎)三部俱牢直上直
下者衝脉也(苦胸中有寒疝也脉經曰脉來中央堅實/徑至闗者衝脉  動苦少腹痛上搶心有)
(瘕疝遺溺/女子絶孕)前部左右彈者陽蹻也(動苦腰背痛癲癎僵/仆羊鳴偏枯􁟍痺身)
(體/强)中部左右彈者帶脉也(動苦少腹痛引命門女子月/事不來絶繼復下令人無子)
(男子少腹拘/急或失精也)後部左右彈者隂蹻也(動苦癲癎寒熱皮/膚强痺少腹痛裏)
(急腰胯相連痛男子/隂疝女子漏下不止)從少隂斜至太陽者陽維也(動苦/顛仆)
(羊鳴手足相引甚者失/音不能言肌肉痺癢)從少陽斜至厥隂者隂維也(動/苦)
(癲癎僵仆羊鳴失音/肌肉痺癢汗出惡風)
張紫陽八脉經曰衝脉在風府穴下督脉在臍後任脉
在臍前帶脉在腰隂蹻脉在尾閭前隂囊下陽蹻脉在
尾閭後二節隂維脉在頂前一寸三分陽維脉在頂後
一寸三分凡人八脉俱屬隂神閉而不開神仙以陽炁
衝開而隂蹻為先次督任衝三脉要知西南乃坤地尾
閭之前膀胱之後小腸之下靈龜之上此天地逐日所
生炁根産鉛之地也
二維主一身之表裏以乾坤言也(陽由外踝上行衛分/隂由内踝上行榮分)
二蹻起跟中主一身左右之隂陽以東西言也(足少隂/太陽之)
(别脉分内外/踝㑹目内眥)督循背任循腹　夾臍以南北言也(皆起/于㑹)
(隂而三焦命門/與督任衝相通)帶横束腰以六合言也(起季脇足厥隂/章門穴足少隂)
(當十四/椎屬帶)
人身營魄變化　人身小天地四大升降生息無刻有
停無論五臟六腑之官傳送停泄與風雨露雷相應即
皮膜之間一小筋皆有為而生飲食所納初化為膏餳
再化為精液皆藉真火甄鎔最麤則後降火必求妃妃
乃在水隂實則坎離交隂虛則陽燄騰如天地之火非
藉水土壅合以利民生則横鶩飈發不可禦矣至于我
之靈臺包括縣寓記憶今古安寘此者果在何處質而
稽之有生之後資腦髓以藏受也髓清者聰明易記而
易忘若印板之摹字髓濁者愚鈍難記亦難忘若堅石
之鐫文人身命根奚託任督之脉𤣥牝之門與天地同
天地内外莫載莫破宰人身者膚骨内外無歉無羸而
究竟莫測其何象此之謂真宰(腦血未減心景不偏/沐則心覆古有斯言)
脉訣至朱子始議之李時珍編而論之内經之附上至
李士材始明之然天下皆用滑氏之訣治病各依所傳
之方嘗試而已宓山曰天地推移其中細變難明靈素
殘書亦有後人發明得其證佐者五運六氣豈天下同
時犯此客疾乎故當論其變也張鶴騰明傷暑之科與
傷寒同重足補岐黄仲景之所未發葢前此多在北方
未至天南察其風土耳兩粤之人素服㯽榔病則不可
專以承氣大黄蕩滌有一下而不可救者故粤志著熊
膽之方此不必泥前人之常法也泥常法而不知變則
河間之清火丹溪之滋隂東垣之補陽皆適足以為病
核之以理理亦遷就肯堂證治凖繩且四五百卷未嘗
不備然未嘗無遷就之理徒滋後人之疑而已况醫家
又未嘗一讀未嘗一疑者乎凡物皆有隂陽燥濕之性
人之腸胃亦然有喜温者有喜凉者人本重陽喜温其
常也喜凉者其變也古之針砭以人之氣補人今恃藥
餌亦因病治病已耳乃欲以六根七情鑿削勞煎之體
求服食以縱嗜慾故末世之病變症益多非古法所得
而拘者當有愽物之君子出為之推明其故以廣世之
守殘業恃見聞者可也
　
　
　
　
　
　通雅卷五十一
欽定四庫全書
　通雅巻五十二　　　　　明　方以智　撰
　　古方解
　　(内經不設方劑不欲以蹟應無竆也漢後方法日/詳如奕勢耳局勢無窮其應勢之名亦無窮不明)
　　(其理豈能用勢而况執方乎然亦非臆造而曰我/不執古方之為得也先哲洞觀造化熟曉隂陽知)
　　(運氣風土强弱老少貴賤新舊内外之差别/處方有理故列其要可因以精推之云耳)
神農本草數應周天其後陶蘇李韓繼增唐慎微益千
五百種經八百餘家萬厯中李時珍補遺三百七十四
種然世之明醫用不過二百餘博物君子于此觀物理
焉天地生萬物者五氣五氣定位則五味生氣者天也
温熱者天之陽寒涼者天之隂陽則升隂則降味者地
也辛甘者地之陽酸苦鹹者地之隂陽則浮隂則沉其
香臭腥臊膻與平淡澁滑毒則附氣味以為厚薄者也
氣堅則壯故苦可養氣脈耎則和故鹹可養脈骨收則
強故酸可養骨筋散則不攣故辛可養筋肉緩則不壅
故甘可養肉辛散也其行之也橫甘緩也其行上苦瀉
也其行下酸收也其行縮鹹軟也其行舒故有使氣者
有使味者有氣味俱使者有先後使者明者知其産觀
其色得其氣味而性可識也不識其性又安所講君臣
炮製乎人身有上中下藥身應之如當歸柴胡防風黄
芩之類是也有因其相畏而制㐲使之者如牛黄惡龍
骨而龍骨得牛黄更良黄茋畏防風而黄芪得防風其
功愈大之類是也有相反者雌黄胡粉畫家黯妬甘草
甘遂術家以之動脣之類是也古聞月死螺膲蠶咡絶
絃隨灰缺暈鯨死彗出虎嘯風生龍吟雲起鶴知子午
蝠伏庚申凡物相制寔有其理故磁石引針琥珀拾芥
漆得蟹而散麻得漆而湧桂得葱而軟樹得桂而枯蟾
蜍軟玉翡翠屑金人氣粉犀鳬茨畫銅獺膽分巵戎鹽
累卵硇砂制伏五金牡荆通神見鬼牛膝象牙瞿麥煮
可出刺齒垽黑蝨白梅即出箭頭白芨敷山根可以止
衂苧根安臍上可止腹痛附子塗湧泉可愈口瘡萆麻
塗足心則下胎塗頂門則收腸預知子綴衣領遇毒則
有聲側側理有同然豈盡誣哉明者知之加以炮製使
之上下如左右手貴熟識其性而已以今本草注引如
林然尚有出處異同寒熱互載粳米全甘而反著其苦
山查甘酸而或未載牽牛嚼之辛辣泄氣而止言其苦
寒粉霜再經火煅而謂之無毒凡屬方書之藥動稱延
年輕身其間豈可盡信乎又在乎博物者自考耳
續談曰仙靈脾本草用葉南人郤用根赤箭本草用根
今人反用苗如此未知性果同否如古人遠志用根則
其苗謂之小草澤漆之根乃是大㦸馬兠鈴之根乃是
獨行其主療各别不同而言其根苗葢有不可通者如
巴豆能利人唯其殻能止之甜瓜蒂能吐人唯其肉能
解之坐挐能懵人食其心則醒楝根皮瀉人枝皮則吐
人邕州所貢藍藥即藍虵之首能殺人藍虵之尾能解
藥鳥獸之肉皆補血其尾角鱗鬛皆破血鷹鸇食鳥獸
之肉雖筋骨皆化而獨不能化毛其類甚多悉皆一物
而性理相反如此山茱萸能補骨髓者取其核温澁能
泌精氣不泄乃所以補骨髓今人或取肉而棄其核大
非古人之意如此皆近穿鑿若用本草中主療當依本
説或别有主療改用根莖者自從别方(仙靈脾即/淫羊藿)若蛇
性上竄而引藥蟬外脱而退翳蝱飲血而用以治血鼠
善穿而用以治漏因其性而用也弩弓速産杵糠下咽
因以使也萍不沈水可以勝濕獨活不揺風可以治風
因其勝也麻木榖而治風豆水穀而治水气相同則相
求也牛土畜乳可以止渇疾豕水畜心可以鎮恍惚因
其气相克則相制也熊肉振羸兎肝明視因其气有餘
補不足也鯉之治水鶩之利水气相感以意使也蜜成
于蜂蜜温而蜂寒油生于麻麻温而油寒同質而異性
蘼蕪生于芎藭蓬虆竝于覆盆名異而實同也
　　湯液(四十八首亟湯者蕩也蕩滌病之鋭鋒急則/治其標也  欲取效則用湯液大抵散利之)
　　(劑宜生補養之劑宜熱/學者臨症變通可耳)
四物湯(治一切血虛/日晡發熱)當歸(酒/炒)熟地黄(各三/錢)白芍藥(二/錢)川
芎(一錢/五分)右水煎服(丹溪曰難成而易虧者隂血也不足/則生熱經曰血主濡之四物皆濡潤)
(之品故為血分主藥地黄甘温走北方以沃血之源當/歸辛温入心脾而壯生血挕血之本芍藥酸寒入肝家)
(而發疎泄之血海川芎隂中之陽可上可下通入足三/隂而行血中之氣呉氏曰失血太多者禁勿與之四物)
(皆隂隂者天地閉塞之/令非所以生萬物者也)
四君子湯(治一切氣虛脾胃孱弱靣色枯白言/語輕微四肢無力脈來細軟等症)人參(去/蘆)
白术(土/炒)白茯苓(去皮各/二錢)甘草(炙一/錢)右薑三片棗肉二枚
水煎服(呉氏曰靣色枯白望之而知其氣虛言語輕微/聞之而知其氣虛四肢無力問之而知其氣虛)
(脈來細軟切之而知其氣虚是方以人參補五臟之元/氣白术補五臟之母氣茯苓致五臟之清氣甘草調五)
(臟之乖氣四藥皆甘温甘得中之味温得中之氣猶/之不偏不倚之君子也經曰氣主煦之此方是也)
六君子湯(治氣虚脾弱/食少痰多症)即前湯(加/)半夏(製/熟)陳皮(各二/錢)右
薑三片棗肉二枚水煎服(半夏燥濕治痰之本陳皮利/氣泄痰之標標本既得攻補)
(互行補而不滯攻而不峻故曰六君子經曰壯者氣行/則愈怯者著而為病六君子者庶㡬壯其氣矣氣壯則)
(升降自如清以奉上濁以歸下誰復有物停留以著其/焦腑者乎  加藿香香附砂仁名香砂六君子湯其用)
(稍峻/矣)
八珍湯(治氣血俱虗惡寒發熱煩燥作渇大便不/實飲食不進小腹脹痛眩暈昏憒等症)取前
四物四君子二湯合用薑三片棗二枚水煎服(氣為衛/属陽血)
(為營属隂此人身中之兩儀也純用四物則獨隂不長/純用四君子則孤陽不生二方合用則氣血有調和之)
(益而隂陽無偏勝之虞矣經曰氣血/正平長有天命斯方也其庶㡬焉)
十全大補湯(治勞傷困倦虛症蜂起發熱作渇喉痛舌/裂心神昏亂眩暈眼花寤而不寐食而不)
(化等/症)人參(二錢/去蘆)茯苓(一錢/去皮)白术(二錢/土炒)甘草(八分/炙)當歸(一/錢)
(五/分)熟地黄(二錢/酒炒)白芍藥(八分/炒)川芎(八/分)肉桂(五分/去皮)黄茋(三/錢)
(蜜/炙)水煎服(丹溪曰實火可瀉芩蓮之屬虛火可補參茋/之屬凡人根本受傷虛火遊行泄越于外若)
(悞攻其熱變成危症多致難救此方以四物補血君子/補氣佐以黄茋充實腠理加以肉桂導火歸元薛立齋)
(曰飲食勞倦五臟虛損一切熱症皆是無根虛火但服/此湯固其根本諸症悉退金匱玉函曰虛者十補勿一)
(㵼之此/方是也)
二陳湯(治肥壯之人濕痰/為患喘嗽脹滿症)茯苓(三錢/去皮)半夏(熟三/錢)陳皮(去/白)
(三/錢)甘草(錢/)薑三片水煎服(六君子可治虛痰若肥壯氣/實之人未可驟補則姑去參)
(术以攻其標肥人多濕濕挾熱而生痰火載氣而逆上/半夏之辛可以利二便而去濕陳皮之辛可以通三焦)
(而理氣茯苓佐半夏共成燥濕之功甘草佐陳皮同致/調和之力成無已曰半夏行水氣而潤腎燥經曰辛以)
(潤之是也行水則土自燥非半夏之性燥也或曰有痰/而渴宜去半夏代以貝母呉寉臯曰渴而喜飲水者易)
(之不能飲水雖渇宜半夏也此濕為本熱為標所謂濕/極而兼勝已之化非真象也  加枳殻砂仁即名枳砂)
(二陳湯其/性較急矣)
附子理中湯(治脾胃虛寒飲食不化或手足厥冷腸鳴/切痛或痰氣不利口舌生瘡嘔逆吐㵼等)
(症/)人參(去/蘆)白术(土/炒)乾薑(炮/)甘草(炙/)附子(製熟各/等分)右每服
共八錢水煎服(人有元陽命曰真火受氣于甲乙聴命/于天君者也此火一衰則不能生土而)
(資生之本大虚今以附子回少火亁薑暖中州而參术/甘草為之補氣氣属陽氣壯則火足而脾土自能健運)
(經曰氣主煦之又曰寒滛所勝平以辛熱即補火之説/也夫心上腎下肝左肺右而脾獨居中中氣虚空四臓)
(不能相生因而不平得此方以理之則萬物之母安而/四臓皆平矣故曰理中  去附子即名人參理中湯)
(去參术即名四逆為/四肢厥逆者設也)
補中益氣湯(治勞倦傷脾中氣不足懶于語言惡食溏/泄或身熱而煩或氣髙而喘或頭痛惡寒)
(自汗或氣虛不能攝血脈洪大無力或微細軟弱或瘧/痢等症因脾虛乆不能愈或虛人感冐風寒不勝發表)
(者宜以/此代之)黄茋(一錢五/分炙)人參(去/蘆)甘草(炙/)歸身(酒/拌)白术(土炒/各一)
(錢/)陳皮(去白/五分)　升麻　柴胡(各三/分)薑三片棗二枚水煎
服(東垣自評曰勞倦傷脾心火乗土而肺金受邪脾胃/一虛肺氣先絶故多用黄茋以益皮毛而閉腠理上)
(喘氣短人參以補之心火乗脾炙草之甘以㵼火而補/胃中元氣白术甘温除胃中熱利腰臍間血胃中清氣)
(在下必升柴以引之氣亂于胸中為清濁相干用陳皮/以理之脾胃氣虛為隂火傷其生發之氣血中伏火日)
(漸煎熬則心亂而煩加辛甘微温之劑以生陽氣陽生/則隂長經曰勞者温之葢温能除火熱大忌苦寒之藥)
(㵼胃土耳按脾為坤土以應地氣地氣升而發陳之令/布地氣降而肅殺之令行勞倦傷脾土虛下陷經曰交)
(通不表名木多死白露不下菀藁不榮此言肅殺成否/之象人應之則變症百出中央絶㓕東垣先生深達造)
(化故立温和之劑温和者春氣之應養生之道也升麻/提脾之右陷者從右而升柴胡提肝之左陷者從左而)
(升地既上升天自丅降二氣交通乃成雨露此/氣行而生氣不竭矣治勞傷者不當如是邪)
升陽散火湯(治四肢困倦肌/膚大熱等症)升麻　葛根　獨活　羌
活　白芍藥(炒/)人參(去蘆各/一錢)柴胡(六/分)防風(五/分)甘草(四/分)右
水煎服忌食寒涼之物(東垣自評曰四肢属脾脾者土/也熱㐲地中多因血虛而得又)
(有胃虚過食冷物抑遏陽氣於脾土之中者並宜服此/  按經曰火鬱則發之升柴羌獨防葛皆味之薄者故)
(足以發無光之火而顯揚于上人參助其上升而固其/衛氣芍藥防其發散而斂其榮氣甘草以緩之勿使風)
(藥太過而元/氣反傷也)
歸脾湯(治思慮傷脾不能攝血或健忘怔忡驚悸盗汗/寤而不寐或心脾作痛嗜卧少食大便不調或)
(肢體重痛月經不/調赤白帶下等症)人參(去/蘆)白术(土/炒)茯苓(去/皮)龍眼肉(去/核)酸
棗仁(炒各/二錢)遠志(去/骨)歸身(各一/錢)木香(生/用)甘草(炙五/分)黄茋(一/錢)
(五/分)右薑三片水煎服(心藏神而主血脾藏意而綂血思/慮則兩臟受傷而血不歸經心血)
(不足故徤忘怔忡驚悸不寐脾血不足故嗜卧少食體/重便病過甚則氣鬱而心脾作痛在隂則帯下而不月)
(治以金石腸胃傷而真元不復治以寒涼氣血損而病/本日深兹取参苓茋术炙草甘温可以補脾龍眼棗仁)
(歸身逺志濡潤可以養心佐以木香者葢思慮所傷三/焦氣阻藉其宣暢則氣和而血和且平肝可以實脾血)
(之散于外者悉歸中州而聽太/隂所攝矣故命之曰歸脾湯)
人參養榮湯(治脾肺氣虚發熱惡寒靣黄肌/瘦倦怠短氣食少作㵼等症)白芍藥(酒/炒)
(一錢/五分)人參(去/蘆)陳皮　黄茋(蜜/炙)桂心　當歸(酒/炒)白术(土/炒)甘
草(炙各/一錢)熟地黄(薑汁/炒)茯苓(去皮各/七分半)五味子(炒/杵)逺志(去木/各五)
(分/)右薑三片棗二枚水煎服(陽春至而物榮肅殺行而/物槁脾為坤土肺為乾金)
(經曰脾氣散精上輸于肺地氣上升也肺主治節通調/水道下輸膀胱天氣下降也于象為泰脾肺氣虛則上)
(下不交隂陽否隔故靣黄肌瘦猶物之稿也人參五味/温其肺芪木廿芩温其脾陳皮芍藥温其肝地黄桂心)
(温其腎當歸遠志温其心温者陽春之氣也春氣行而/一身之中有不欣欣向榮者乎故曰飬榮湯薛立齋曰)
(氣血虛而變現諸症莫可名狀勿論其疾勿/論其脈但用此湯諸症悉退可謂回春矣)
加味逍遙散(治血虛倦怠發熱口乾自盗汗出或/月經不調腹痛重墜水道澁痛等症)當歸
(酒/拌)白芍藥(酒/炒)白茯苓(去/皮)白术(土/炒)柴胡(各一/錢)甘草(炙/)牡丹
皮(便/炒)梔子(薑汁炒/各五分)右水煎服(藏血者肝也一有拂逆則/將軍之官謀慮不決而血)
(海為之搖動經曰暴怒傷隂散為血虛諸症女子尢甚/此以白木茯苓固其脾恐木旺則土衰經所謂不治已)
(病治未病之病也肝苦急急食甘以緩之故用甘草以/辛散之故用當歸以酸㵼之故用芍藥柴胡氣涼散其)
(怒火山梔味苦抑其下行丹皮和血通經導血中之氣/開壅塞之虞察其平肝補血之法可謂婉而至矣  若)
(去丹皮梔子即/逍遙散原方)
當歸補血湯(治血氣虛熱靣赤/煩渇脈大而虛)黄茋(炙一/兩)當歸(酒洗/二錢)右
水煎空心服(東垣曰有脈虛血虛血虛發熱多得于飢/飽勞役症類白虎惟脈不長實為辨耳悞)
(服白虎湯者必死為按隂陽對待一勝一負隂既不足/陽必有餘故熱而  渇也黄茋乃甘温補氣之劑此本)
(血虛何反用之為君邪經曰治病必求其本又曰陽生/隂長故血虚補氣治其本也佐以當歸之潤正與隂血)
(相投二物並行則上下表/裏無處不到故名補血湯)
清心蓮子飲(治熱在氣分夜安畫甚口渇便濁或口/舌生瘡咽乾煩燥小便赤淋遇熱即發)黄
芩(炒/)麥門冬(去/心)地骨皮　車前子(炒/)甘草(各一錢/五分)　石
蓮肉　白茯苓　黄茋　人參(去蘆各/一錢)右水煎服(心臟/主火)
(火者元氣之賊勢不兩立者也小腸與心實為表裏心/火妄動小便必澁故以石蓮門冬寧其天君使無自焚)
(之憂以黄芩茯苓清其至高使無有銷鑠之患參茋之/用助氣化以達州都車前之功開決瀆以供受盛甘草)
(一味可上可下調和諸味共㡳成功若小便/既通則心清而諸火自息本冶標可緩矣)
茵陳五苓散(治酒積黄疸小便/不利清熱去濕)茵陳　猪苓　茯苓
澤㵼　白术(土炒各/一錢)桂(三/分)右水煎服(土虛則受濕濕生/熱濕熱乗脾中央)
(之黄色乃見酒亦熱濕故並治之茵陳專理熱濕發黄/者所必用也佐以苓㵼則水液分于膀胱佐以茯术則)
(土旺可以勝濕桂之為用能令諸藥直達/熱所葢嚮導之兵也  去茵陳即五苓散)
萆薢分清飲(治膏濁頻數漩白/如油名曰膏淋)川萆薢　石菖蒲　烏
藥　益智仁(各三/錢)右水煎服(經曰雨氣之復下應山澤/無不蒸溽小便膏濁者濕)
(氣盛行蒸溽之象也水性就下故淋瀝不已燥可去濕/故用菖烏以平濕土之阜益智入胃可納氣歸元腎水)
(得今自然閉藏而小便有節水道轉/入大腸沁濁分清萆薢之力也故名)
龍膽㵼肝湯(治肝熱胆溢/火實口苦)柴胡(一/錢)黄芩(炒七/分)五味子(九/粒)
生甘草　山梔(炒/黑)知母(去毛鹽/酒炒)天門冬(去/心)麥門冬(去/心)黄
蓮(炒/)人參(去/蘆)龍胆草(各五/分)右水煎服(肝為將軍之官性/急而暴不有以直)
(折之則火之發也必烈柴胡輕清上升能順木性而使/之條達故為君梔胆味苦性寒直入肝胆以平其亢甚)
(黄蓮降心火實則㵼其子也金盛可以平木故加五味/門冬木旺將以賊土故加人參甘草腎肝同治故用知)
(母古人立方之/意深奥如此)
當歸六黄湯(治盗汗發熱/火實隂虛)黄茋(二/錢)黄芩　黄蓮　黄栢
(各五/分)生熟地黄(各一/錢)當歸　右水煎服(盗汗者乗人之/睡而出似盗也)
(除虛而睡則衛外之陽乗虛陷入隂中表液失其固衛/故濈濈然汗出覺則陽氣用事衛氣復出于表汗即止)
(矣歸身地黄滋隂之藥也芩蓮栢降火之藥也盗汗之/餘腠理不固以芪補表既謂隂虛則元氣降而無升肅)
(殺之氣方深而復用肅殺之劑無乃犯虛虛之戒乎惟/火實氣强者不得已而暫用之不然寒涼損胃禍彌深)
(矣/)
三子養親湯(治氣喘/痰盛)紫蘇子(淘浄沈/水者)白芥子　蘿葡子
(各三/錢)水煎服(丹溪曰氣有餘便是火火載痰升氣高而/喘兹以蘇子降氣葡子利氣芥子開氣氣)
(下則火清而痰自已呉寉臯曰治痰先理氣此治標之/法也不若二陳有去濕治本之玅也  謂治病先攻其)
(甚氣實而喘則氣反為本痰反為標/智者神而明之不可以一端泥也)
橘皮竹茹湯(治乆病虚羸/嘔逆不已)橘皮　竹茹(各一錢/五分)人參(去/蘆)
生薑(煨/)甘草(各一/錢)大棗(二枚/去核)右水煎服(乆病而虛肺金/失下降之令心)
(火肆炎上之權嘔逆也以生薑橘皮之辛温導其下降/茹草之甘寒禁其上炎參棗强胃補脾安其轉輸之職)
(嘔便止矣如寒者以丁/香代竹茹毋株守可也)
丁香柿蒂湯(治乆病呃逆/因于寒者)柿蒂　丁香(各二/錢)人參(去蘆/一錢)
生薑五片水煎服(嘔為火氣上沖呃為寒氣阻塞亦有/中氣不續而呃者潔古老人以丁薑)
(之温正治以柿蒂之澁寒從治人參為佐使真氣得以/展布耳呃在中焦穀氣不運其聲短小得食乃發呃在)
(下焦真氣不足其聲長大/不食亦然臨症不可不辨)
温膽湯(治胆虛不眠夢中/驚悸嘔吐痰涎)竹茹　枳實(麩/炒)半夏(製/)甘草
陳皮　生薑　右水煎服(聖惠方曰胆虚不眠寒也經/曰寒者温之故以薑陳之辛)
(温為君枳實半夏之苦温為臣甘草和中竹茹鄉導胆/温則土平嘔吐自止脾主四肢又主困倦故能睡也如)
(元氣不足心血有虧以歸脾/湯主之在圓機者變通耳)
内經半夏湯(治痰盛/夜不寐)秫米(一/升)半夏(五/合)又用千里水八升
揚之萬遍取五升煮沸入前藥煮一升半毎服一杯日
進三服以利為度病新發者覆杯即卧汗出則已乆者
三服(岐伯曰衛氣行于陽陽氣滿不得入于隂隂氣虛/故目不瞑  按陽動也闢也隂静也閤也行于陽)
(動而醒行于隂静而卧陽先亢上則氣有餘而膈冇痰/經曰合夜至雞鳴天之隂隂中之隂也氣行于隂而隂)
(不足則陽愈狂而隂乃格静反為動閤反為闢神氣散/而不守故目不瞑穤米廿平益隂氣而利大腸半夏辛)
(温通痰竅而泄小便二便一通氣可立降陽不乗隂卧/可立至經曰陽强不能密隂氣乃絶隂平陽閉精神乃)
(治此之/謂也)
生脈散(治熱傷元氣氣短/倦怠口乾出汗)人參(去蘆/五錢)五味子(杵/)麥門冬
(去心各/三錢)水煎服(火氣曦赫則金為所制而絶寒水生化/之源故氣短倦怠出汗者皆手大隂本)
(經症也人參補氣為君所謂損其肺者益其氣也五味/子酸斂收肺家耗散之金麥門冬甘寒濡肺經燥枮之)
(液三者皆扶其不勝使火邪不能為/害也司天属火時令濕熱尤為要藥)
清暑益氣湯(治濕熱困倦胸滿氣促肢節疼痛或/小便黄數大便溏滑或瘧痢等症)人參
(去/蘆)白术(上/炒)陳皮(去/白)神麯(炒/)澤㵼(各五/分)黄茋(炙/)蒼术(製/)升
麻(各一/錢)甘草　乾葛(各三/分)五味子(九粒/杵)水煎服(熱傷元/氣清濁)
(不分經曰濁氣在上則生䐜脹清氣在下則生飱泄故/見症如前黄茋二术為元氣之保障人參五味為治節)
(之藩籬升麻乾葛引清氣上升神麯澤㵼分濁氣下/降根本完實清濁不淆雖有濕熱之邪無所容矣)
十味香薷飲(治伏暑昏倦/頭重吐利)香薷(用穗/二錢)人參(去/蘆)陳皮　黄
茋(蜜/炙)白术(土/炒)扁豆　甘草(炒/)厚朴(炒/)茯苓　木瓜(各一/錢)
水煎服(溽暑之時濕熱交作濕因火蒸逆乗于頭故頭/重而昏經曰壯火食氣脾氣受傷重之以濕又)
(其所惡中黄失令則隂陽不能分理清濁不能沁别吐/所由來也參茋保肺救不勝之金苓术扶脾壯資生之)
(本陳皮去逆上之炎蒸扁草和乖亂之神氣香薷清暑/散邪木瓜為中宫制賊邪不使肝木乗虛來犯夫如是)
(則脾胃治而水精四布五經/並行濕熱皆消吐利止矣)
百合固金湯(治肺傷咽痛/喘咳痰血)百合(去/心)芍藥(炒/)細甘草(生各/一錢)
麥冬(去/心)當歸(各一錢/五分)懐生地(二/錢)熟地(三/錢)黑𤣥參(去蘆/八分)貝
母(去心一/錢二分)桔梗(一/錢)水煎服(元隂不足則腎先絶水不制/火愈爍其隂熟地補五臟之)
(隂故用為君生地滋隂退熱百合保肺安神歸芍補血/門冬潤燥𤣥參壯水之主貝母去肺之痰甘草生用能)
(清神中之火可代黄栢知母桔梗載諸藥于至高以成/固金之功此方不欲以苦寒傷生發之氣故以甘寒主)
(之隂虚則足太隂必虛而金位無母清金之後亟宜顧/其母氣方為至治若專事于肺而不取化源不惟土氣)
(難强即金氣終不可足/也滋隂者宜詳察之)
清脾飲(治壯盛人瘧疾熱多/寒少小便澁脈弦數)青皮(去穰/炒)厚朴(薑汁/炒)白术
(土/炒)黄芩(炒/)半夏(製/)柴胡(去/蘆)茯苓(去/皮)草果　甘草　右薑
三片水煎服(瘧症之因多是太隂受傷濕生痰痰生熱/熱生風脈故弦數呉氏曰清脾非清涼之)
(謂乃攻其邪脾部為之一清也半夏除濕化痰開氣散/表佐以菓朴則中州之垢肅清然瘧脈自弦肝風必鼔)
(柴胡青皮可散隂邪木旺必乗脾术苓可固太隂芩清/火甘緩急邪瘧可解矣雖然此為壯實者設也用之過)
(反深沈固甚而變症卒難救/療有司命之責可不慎與)
紫菀湯(治勞熱乆嗽/吐血吐痰)紫莞(洗浄/炒)阿膠(蛤粉炒/成珠)知母(炮去/毛忌)
(鐡/器)貝母(去心各/一錢)桔梗(去/蘆)人參(去/蘆)茯苓(去/皮)甘草(各五/分)五味
子(十二/粒杵)水煎服(痨而乆嗽肺虚可知即有熱症皆虛火/也以保肺為君故用菀膠以清火為臣)
(故用知貝以參苓為佐扶土生金甘桔為使載藥入肺/五味滋腎經不足之水收肺家耗散之金乆嗽者所必)
(收/也)
導氣湯(治寒疝/疼痛)木香(三錢/忌火)茴香(二/錢)川練子(四/錢)呉茱茰(一/錢)
(五分/炮)用長流水煎服(隂氣積于内復為寒氣所加榮衛/不調故成疝疝者控引睪丸而痛)
(也川練入肝暢氣舒筋則無攣急之苦故以為君木香/破氣善調榮衛故為臣茴香接諸藥入小腸且開任脈)
(故以為佐茱茰之性徹上徹下心腹俱通故以為使三/焦之氣得炅則宣遇寒斯阻故以温劑宣之所以勝寒)
(而開魄門之路水用長流取其源遠而通引氣下行耳/古有厥微寒盤氣附狼之七名子和分寒水筋血氣狐)
(癩之七種須察其源通/變處劑萬舉萬全矣)
香蘇飲(治四時感冒風/邪頭痛發熱)紫蘇　香附(炒各/三錢)陳皮(去白一/錢五分)
甘草(七/分)右薑三片葱一莖煎服(南方風氣柔弱因于風/寒俗稱感冒乃受邪膚)
(淺見也經曰卑下之地春氣常存故東南之民感風症/多六經之症不顯其感也由鼻而入頭痛發熱而已香)
(蘓芬芳疏肌表之邪以蘇為君附為臣陳甘/輔正膈裏之氣是為佐表裏互治㣲邪立解)
黄連解毒湯(治陽毒上/竅出血)黄連(炒/)黄芩(炒/)黄栢(炒/)山梔(炒/各)
(三/錢)水煎服　為丸即名三黄金花丸(治病必求其本陽/毒上竅出血則熱)
(為本血為標去其熱血不治自歸經矣黄連為君芩栢/梔為佐四物皆苦苦者直行而泄共走南方平其亢甚)
(若隂虛之火降多亾隂反從/火化出血愈甚不可不知)
秦芃升麻湯(治風寒客冒口眼咼邪惡見/風寒四肢拘急脈浮而𦂳)升麻　乾葛
甘草　芍藥(各一/錢)人參(九/分)秦芁　白芷　防風　桂枝
(各三/錢)葱白(連鬚/二根)水煎服(至哉坤元為五臟之主木勝風/淫則倉廩之官承制脾主四肢)
(故痿痺也口為土之外候眼為木之外候故俱病也麻/芷皆陽明本藥故用為直入之兵參桂固其衛氣藥芃)
(和其榮血防風卒也隨令而行葱根發汗之需/無微不達又借甘草以和之而邪有不散者乎)
桂枝湯(仲景曰太陽中風頭痛陽浮而隂弱陽浮者熱/發隂弱者汗出嗇嗇受寒淅淅惡風翕翕發熱)
(鼻鳴乾嘔/此方主之)桂枝(三兩/去皮)芍藥(三/兩)甘草(二兩/炙)生薑(三兩/切)大棗
(十二枚/去核)水七升微火煮至三升服一升覆令微汗不可
令如水流漓若汗出病瘥不必盡劑不瘥再服(成氏曰/陽脈浮)
(者衛中風也隂脈弱者榮氣弱也風併于衛衛實而榮/虛故發熱汗出衛虛則惡風榮虛則惡寒榮弱衛强惡)
(寒復惡風者以汗出則腠理疎亦惡風也翕翕者若合/羽所覆熱在表也鼻鳴亁嘔者風壅氣逆也此湯和榮)
(衛而散風邪桂味辛熱用以為君者桂猶圭也宣導諸/藥為之先騁辛甘發散為陽之意也芍藥味苦酸寒甘)
(草甘平用為臣佐經曰風淫所勝平以辛佐以苦以甘/緩之以酸收之生薑辛温大棗甘温二物為使者經曰)
(風淫于内以甘緩之以辛散之薑棗行脾之津液而和/榮衛者也麻黄湯不用薑棗專于發汗則不待行化而)
(津液/通矣)
麻黄湯(仲景曰太陽病頭痛發熱身疼腰痛骨/節疼痛惡風無汗者喘者麻黄主之)麻黄(三/兩)
(去/節)桂枝(二兩/去皮)甘草(二兩/炙)杏仁(七十枚/去皮尖)水九升先煮麻黄
減二升去沬納諸藥煮取二升半温服八合覆取微汗
(足大陽膀胱之脈起于目内皆上額交巔入絡腦下項/循肩膊挾脊扺腰中貫臂入膕循胛下合膕中貫腨内)
(故所過無不疼痛也成氏曰寒則傷榮太陽經榮血不/利也經曰風寒客于人使人毫毛畢直皮膚閉而為熱)
(者寒在表也寒并于榮榮實而衛虛無汗而惡風也榮/强衛弱故氣逆而喘麻黄丼苦為君以輕劑專主發散)
(也桂枝為臣者表實腠密非桂枝所能散必專麻黄以/發汗經曰寒淫于内治以甘熱佐以辛苦是也甘草甘)
(平杏仁甘温用為佐經曰肝苦急急食甘以緩之肝者/榮之主也榮勝衛固血脈不利宜甘草杏仁以緩之此)
(方主寒傷榮寒邪併于榮經曰氣之所併為血虛血之/所併為氣虛者是也故佐以杏仁用利氣也桂枝湯主)
(風傷衛風邪并于衛則衛實而榮弱佐以芍藥用和榮/也  按審係真寒太陽無汗非麻黄湯莫可代者前哲)
(謂冬不用麻黄夏不用桂枝葢以冬令主閉藏不宜疎/泄夏令本炎熱不可辛温經所謂必先嵗氣毋伐天和)
(之說也該/通者察之)
大青龍湯(仲景曰太陽中風脈浮𦂳發熱惡寒身/疼痛不汗出而煩燥者大青龍主之)麻黄
(六兩/去節)桂枝(二兩/去皮)甘草(一兩/炙)杏仁(四十枚/去皮尖)生薑(三兩/切)大棗
(十枚/去核)石膏(如雞子/大碎)水九升先煮麻黄減二升去沫納諸
藥煮取三升温服一升取微汗一服汗者少停服汗多
亡陽遂虛惡風燥煩不得眠也(成氏曰此中風見寒脈/也浮則為風風則傷衛)
(𦂳則為寒寒則傷榮榮衛俱病故發熱惡寒身疼痛也/風并于衛者為榮弱衛强寒并于榮者為榮强衛弱今)
(風寒兩傷則榮衛俱實故不汗出而煩燥也青龍者東/方甲乙木神也專主生發之令萬物出甲開甲則有兩)
(岐肝有兩葉以應之所以謂之青龍中風脈浮𦂳為中/風見寒脈傷寒脈浮緩為傷寒見風脈是風寒兩傷也)
(桂枝湯解肌以祛風而不能已其寒麻黄湯發汗以散/寒而不能怯其風故用青龍兩解之麻甘温桂辛熱寒)
(則傷榮以甘緩之風則傷衛以辛散之故麻為君桂為/臣也甘草甘平杏仁甘苦苦甘為助佐麻黄以發表大)
(棗甘温生薑辛温辛甘相合佐桂枝以解肌石膏辛甘/微寒夫風陽邪也寒隂邪也風傷陽寒傷隂隂陽兩傷)
(非輕劑所能獨散也必須輕重之藥同散之是以石膏/為使而轉逹肌表也陶氏曰此湯險峻須風寒俱甚又)
(加煩燥方可與之不如麻桂湯為穏而按龍者至雄至/神主行雨者也今用以發風木之邪  行其汗有速效)
(之神有莫禦之雄經曰/陽之汗以雨名之故名)
白虎湯(主傷寒傳入于胃脈大而/長浮滑表裏俱熱煩渇症)知母(六/錢)石膏(乙觔/打碎)甘
草(二兩/炙)粳米(六/合)水一斗煮米熟湯成温服一升日三服
(傳胃則邪入裏矣仲景言浮滑表邪亦未解也成氏曰/白虎湯解内外之邪白虎西方金神應秋而歸肺熱甚)
(于内者以寒下之熱甚于外者以涼解之中外俱熱内/不得泄外不得發非此湯不能解也夏熱秋涼湯名白)
(虎言秋氣至而熱去也知母苦寒經曰熱淫所勝佐以/甘苦又曰熱淫于内以苦發之故以知母為君石膏甘)
(寒熱則傷氣寒以勝之甘以緩之故以石膏為臣甘草/粳米味皆甘平脾故緩急食甘以緩之故用甘粳為使)
(太陽中暘得此煩除熱息白虎盡矣/秋後不可服服則不能食多成虛羸)
大承氣湯(傷寒陽邪入裏痞/滿燥實四症俱食)枳實(五枚/炙)厚朴(半觔炙/去皮)芒
硝(三/錢)大黄(四兩/酒洗)水一斗先煮枳朴取五升去滓納大黄
煮取二升去滓納芒硝微火一二沸分温再服(成氏曰/承順也)
(邪入胃中鬱滯糟粕秘結壅實氣不得順也本草云通/可去滯泄可去閉氣得以順故曰承氣王永曰宜下必)
(以苦故以枳實為君經曰燥淫于内治以苦温泄滿除/燥苦温為輔是以厚朴為臣經曰熱淫于内治以醎寒)
(傷寒則熱是以芒硝為佐經曰燥淫所勝以苦下之故/以大黄為使大滿大實有燥矢乃可投也如非大滿則)
(生寒症而為結胸痞氣矣氳按謂胃承氣不用枳朴以/其燥滿恐傷上焦虚無氤  之氣也小承氣不用芒硝)
(以其雖實未堅恐傷下焦真陽之分也此則上中下三/焦皆病痞滿燥實四症俱全方以此湯主之仲景曰欲)
(行大承氣先與小承氣腹中轉失氣者冇燥/矢也可用大承氣攻之不轉失氣慎不可攻)
大柴胡湯(治陽邪入裏表症/未除裏症又急)柴胡(八/兩)黄芩(三/兩)枳實(四枚/炙)
芍藥(三/兩)生薑(五兩/切)半夏(半升/洗)大棗(十二枚/去核)大黄(二兩同/生酒洗)
水一斗二升煮六升去滓再煎服一升日三服(成氏曰/大滿大)
(實則用承氣湯如不大堅滿惟邪熱甚而須攻下者必/須輕緩之劑乃大柴胡也傷寒可下則為熱折熱必以)
(苦故以柴胡為君黄芩為臣經曰酸苦湧泄為隂泄實/折熱必以酸苦故以芍枳為佐辛者散也散逆氣者必)
(以辛甘者緩也緩正氣者必以甘故以半夏薑棗為使/也加大黄功專滌蕩不加恐難攻下應為使也  按表)
(症未除者寒熱往來脇痛口苦尚在也裏症/又急者大便難而燥實也此為兩解之劑)
小柴胡湯(主傷寒五六日往來寒熱胷脇苦滿脇痛耳/聾嘿嘿不欲飲食心煩喜嘔或胸中煩而不)
(嘔或渇或腹痛或脇下痞或心下悸小便不利或不渇/身有微熱或咳者此邪在少陽經半表半裏之症也)
柴胡(八/兩)黄芩(三/兩)人參(三/兩)甘草(三兩/炙)半夏(半升/洗)生薑(三兩/切)
大棗(十二枚/去核)右水一斗二升煮取六升去滓再煎取三
升温服一升日三服(成氏曰邪在表則寒在裏則熱半/表半裏故寒熱往來在表則不滿)
(在裏則脹滿止言胸脇苦滿知在表裏之間少陽行身/之側胸脇為少陽之部其脈循脇絡于耳故胸脇痛而)
(耳聾在表則呻吟在裏則煩亂在表能食在裏不能食/不欲食者邪在表裏之間未至于不能食也在表不煩)
(嘔在裏則煩嘔心煩喜嘔者邪在表方傳裏也經曰淫/熱于内以苦發之柴芩之苦以發傳邪之熱裏不足者)
(以甘緩之參草之甘以緩中和之氣邪半入裏則裏氣/逆辛以散之半夏以除煩嘔邪在半表則榮衛争之辛)
(甘解之薑棗以和榮衛仲景曰胸煩不嘔去夏參加括/蔞實一枚渴者去夏加參一兩五錢括蔞根四兩腹痛)
(者去芩加芍藥三兩脇下痞去大棗加牡蠣四兩心悸/小便不利去芩加茯苓四兩不渇外有㣲熱去參加桂)
(枝三兩温覆取微汗咳者去薑/棗參加五味子半升亁薑二兩)
大陷胸湯(傷寒下之早從心至小腹硬滿而痛/手不可近者大結胸也此方主之)甘遂(一/錢)
芒硝(一/升)大黄(六兩/去皮)水六升先煮大黄取二升去滓納芒
硝煮一二沸納甘遂末温服一升得快利止後服(三陽/經表)
(症未解用承氣以攻裏者下之早也下早則裏虛表邪/乗之而入三焦皆實故心下至少腹痛不可近也成氏)
(曰諸陽受氣于胸中邪氣與陽氣相結不可分解髙者/陷之故曰陷胸陷胸破結非苦寒直達者不能是以甘)
(遂為君經曰鹹味湧泄為陽又曰鹹以輭之故芒硝為/臣蕩滌邪冦將軍之職也故大黄為使傷寒錯惡結胸)
(為甚非此駃/劑不能通利)
小陷胸湯(下早熱結胸中按/之則痛小結胸也)半夏(湯洗/半升)黄連(一/兩)栝蔞實
(大者/一枚)水六升先煮括蔞取三升去滓納諸藥煮取二升
分温三服(止在胸中不及于腹按之則痛不按猶未痛/也故曰小結胸經曰苦以泄之辛以散之黄)
(連泄胸中之熱栝蔞泄胸中之氣半夏散胸中/之痰一服未能即和再服微解下黄涎便安也)
半夏㵼心湯(主傷寒下早心滿/而不痛者為痞)半夏(半升/洗)黄芩　亁薑
人參(去/蘆)甘草(炙各/三兩)大棗(十二枚/去核)水一斗煮六升去滓煎
三升温服一升日三服　加甘草一兩即甘草㵼心湯
治痞鞭噫氣(成氏曰結而不散壅而不通為結胸陷胸/湯為直達之劑㵼心湯為分解之劑痞與)
(結胸有高下焉邪結在胸中故曰陷胸湯留邪在心下/故曰㵼心湯連芩皆苦寒經曰苦先入心以苦泄之是)
(連為君芩為臣陽降而隂升也半夏辛温亁薑辛熱經/曰辛走氣辛以散之故薑夏為佐以分隂而行陽也隂)
(陽不交為痞上下不通為滿欲通上下交隂陽必平其/中中者脾胃也脾不足者以甘補之故用參棗草為使)
(上下相通水升火/降則痞熱自消矣)
真武湯(太隂病發汗過多心悸有水頭眩筋/惕目瞬動振振欲擗地者此方主之)茯苓(三/兩)白
术(二/兩)芍藥　生薑(各三/兩)附子(製一/枚)水八升煮三升温服
七合日三服(經曰陽氣者精則養神柔則飬筋汗多而/心悸有水此心亡津液腎水反上而陵心)
(虛邪内動筋肉失飬故跳動也成氏曰真武北方水神/属腎應水水在心下外帶表而属陽必應發散故治以)
(真武湯茯苓甘平白术甘温脾惡濕腹有水氣則脾不/治脾欲緩急食甘以緩之故以茯苓為君白术為臣芍)
(藥酸寒生薑辛温經曰濕淫所勝佐以酸辛附子辛熱/經曰寒淫所勝平以辛熱今汗多成瞤動之症者多矣)
(醫者畏附而不投病亦/甘斃而不悟奈之何哉)
建中湯(主傷寒腹/中急痛)膠飴(一/升)甘草(炙一/兩)桂枝(三兩/去皮)芍藥(六/兩)
大棗(十二枚/去核)生薑(三兩/切)水七升煮三升去滓納膠飴微
火消解温服一升日三服嘔不用建中以甜故也(邪氣/入裏)
(與正氣搏則腹痛太隂腹不痛少隂有胸脇痛而無腹/痛陽明腹滿痛此為裏實宜下之三隂下痢而腹痛者)
(裏寒也宜温之陽氣傳太隂而痛甘症有二腹痛滿便/閉按之痛者實也宜下之腸鳴泄利而通者虚也宜與)
(建中湯成氏曰脾應中央一有不調則榮衛失所育津/液失所行必以此湯温建中藏故名建中膠飴甘温甘)
(草廿平脾欲緩急食甘以緩之故以飴為君草為臣桂/枝辛熱辛散也潤也榮衛不足潤而散之芍藥酸寒酸)
(收也泄也津液不逮收而行之是以桂枝為佐生薑辛/温大棗甘温胃者衛之源脾者榮之本經曰榮出中焦)
(衛出上焦是已衛為陽益之必以辛榮為隂補之必/以甘辛丼相合脾胃健而榮衛通是以薑棗為使)
枝豉湯(主汗吐下後心煩/不得眠心中懊憹)枝子(十四/枚)香䜴(四合/綿裹)水四升
先取枝子煮二升半去滓留豉更煮二升半分二服温
進一服得吐者止後服(經曰髙者因而越之下者引而/竭之中滿者瀉之于内有邪者)
(漬形以為汗其在皮者汗而發之治傷寒之妙雖有變/通終不越此也邪氣自表𫝊裏留于胸中為邪在髙分)
(則可吐之所吐之症亦有不同如不經汗下邪氣藴鬰/于膈謂之膈實應以瓜蒂散吐之若汗吐下後邪氣乗)
(虛留于胸中謂之虛煩宜枝䜴湯吐之枝苦寒經曰酸/苦湧泄為隂湧者吐也是以枝子為君煩為熱勝湧熱)
(者必以苦勝熱者必以寒䜴苦寒是為臣經曰氣有高/下病有遠近症有中外治有重輕適其所以為治依而)
(行之所謂良矣心中懊憹若無燥矢大便輭者吐症也/有燥矢不大便者下症也毫厘疑似之間關人生死可)
(不慎/與)
扺當湯(主身黄如狂矢黒/喜忘皆畜血症也)水蛭(三十/個熬)蚊蟲(三十/個熬)桃仁(三/十)
(個去/皮尖)大黄(三兩/酒浸)水五升煮取三升温服一升未利再服
(血畜于上非大毒駃劑不能扺當故名扺當經曰鹹勝/血故以水蛭鹹寒為君苦走血血結不行必以苦為助)
(故蚊蟲苦寒為臣肝者血之源血聚則肝燥肝苦急急/食甘以緩之散血緩肝故以桃仁苦甘為佐濕氣在下)
(以苦泄之血亦濕類也/是以大黄苦寒為使)
九味羌活湯(主兩感傷寒及四時不正之氣憎寒/壯熱頭疼身痛口渇人人相似者)羌活
(二/錢)防風(一錢/五分)蒼术(一/錢)細辛(三/分)川芎(一錢/三分)白芷(一/錢)黄芩(一/錢)
甘草(三/分)生地黄(一/錢)右生薑三片葱一莖水煎服出汗須
熱止汗用温(兩感為死症其人壯盛者猶可活百中之/一芩地為裏熱之藥羌辛乃解表之藥和)
(平表裏之輕劑耳呉崑曰非其時而有其氣長幼之病/多相似藥之辛者得天地之金氣與人則為義故能匡)
(正而黜邪羌术細芎芷皆辛物也邪在太陽治以羌活/邪在陽明治以白芷邪在少陽治以黄芩邪在太隂治)
(以蒼术邪在少隂治以細辛邪在厥隂治以川芎防風/為諸藥之卒生地去血熱甘草和諸藥而除氣中之熱)
(冬治寒夏治熱春治温秋治燥/但隂氣虛弱之人非所宜與)
　　散方(八首劑散者散也散去邪病較煎劑則功緩/較丸  則功速補劑亦有散者則必以燥濕)
　　(為義往往為/脾胃之方也)
瓜蒂散(主胸中多痰氣上/沖咽喉不得息)瓜蒂(炒/煮)赤小豆(各等/分)右為細
末取一錢用豉一合湯七合煮作稀糜去滓取汁和散
頓服之不吐少加得吐乃止諸亡血虛家不可與服(經/曰)
(濕氣在上以苦吐之瓜蒂苦寒是為君酸苦湧泄為隂/小豆味酸是為為臣䜴苦寒苦以湧泄寒以勝熱是為)
(使吐中/駃劑也)
稀涎散(主中風暴仆痰涎/壅盛此藥取吐)牙皂(四條去/皮弦尖)白礬(二兩/枯)共為
末每進三字水下(經曰邪風之至痰如風雨又曰徇䝉/招尤目瞑耳聾皆言陽氣之乗人以)
(明症之急且重也經曰病發而不足標而本之先治標/後治本故不與疎風補虛而先吐其痰涎白礬酸苦故)
(以為君皂角辛鹹經曰辛以散之鹹以輭之故以為佐/此故奪門之兵也咽喉疎通能進湯液便止若攻盡其)
(痰則無液以養筋令人/攣急偏枯此大戒也)
平胃散(治脾濕痰飲痞膈或/嵐氣霧露水土不服)蒼术(五斤泔/浸七日)陳皮(去/白)厚朴
(薑汁炒/各三斤)甘草(炙三/十兩)共為末白滚湯㸃服(濕土太過謂之/敦阜腎被肝邪)
(侮所不勝土不能制畱于中焦故痞膈也嵐霧之毒水/土之症陽明虚者受之蒼术甘燥甘入脾燥勝熱故為)
(君朴苦温温能益脾苦可下氣故為臣佐以陳皮之卒/正下行之令和以炙草之甘為郷導之兵濕氣分消敦)
(阜以平平胃/所由名也)
參苓白术散(治脾胃虛弱不進/飲食或㵼或嘔)人參(去/蘆)甘草(炙/)山藥(炒/)
茯苓(去/皮)白术(土/炒)扁豆(去殻炒/各四兩)砂仁(炒去/衣)薏苡仁(炒/)蓮肉
(去皮/及心)桔梗(炒去蘆/各二兩)共為末薑棗湯調服(東垣曰脾胃虛/則百病生調理)
(中州其首務也脾悅甘故用參草苡脾喜燥故用术苓/脾喜香故用砂仁心生脾故用蓮子治心土惡水故用)
(山藥治腎桔梗入肺能升能降所以/通天氣于地道而無否塞之憂也)
玉屏風散(主氣虛表弱自汗/不已易感風寒)黄茋(炙/)防風(各一/兩)白术(二/兩)
(土/炒)共為末毎服三錢白湯下(衛氣虛薄則𤣥府不閉陽/不能固自汗乃出黄茋甘)
(温専充肉分是以為君防風入肺貫徹皮毛故東垣曰/黄茋得防風而功愈大是以為臣白术甘温入脾脾主)
(肌肉故/為佐)
六一散(主中暑身熱煩/渇小便不利)滑石(六兩白膩/者水飛細)甘草(一/兩)右為末
每用五錢新汲水調服(身熱煩渇陽明症也小便不利/太陽症也滑石味甘淡甘入中)
(央淡則五臟無歸専入太陽利便滑則利竅不獨小便/也故以為君然石性太寒能傷中州太滑能滲真氣故)
(用甘草為佐經曰治濕以清涼而行之故用新汲水調/夫天一生水地六成之此太陽寒水之數也經曰寒勝)
(熱此方主丙丁故/取六一之數焉)
二玅散(主濕熱為患腰膝/疼痛不能行動)黄栢(乳浸/一宿)蒼术　右二味各
等分為末空心酒服三錢(濕性有就下之義故其病在/中半以下濕則生熱濕熱相)
(摶其痛乃作黄柏味苦苦勝熱且能下行故為君蒼术/性燥燥勝濕且能辛散故為臣黄柏可去熱中之濕蒼)
(术可去濕中之熱兩者/相綰各有妙用故名)
十灰散(治嘔血吐血咯血嗽/血先用此方止之)大薊　小薊　栢葉　荷
葉　茅根　茜根　大黄　梔子　丹皮　棕櫚皮(各/等)
(分/)右燒灰存性研細碗葢地上一夕出火毒用時先將
藕汁或蘿蔔汁磨京墨半碗調服五錢(血属隂反化從/火化故色赤為)
(陽所動則血菀于上使人薄厥墨属壬癸見黒則止者/火見水而伏也故用灰與墨汁苦澁之味聚而用者苦)
(能勝火澁可固脫更得童便引之下/行尤盡折伏之妙勝于蘿蔔墨汁也)
　　丸方(一十八首堅上部宜細而鬆中/部宜細而  下部宜大而堅)
六味地黄丸(治腎不足發熱作渇小便淋秘氣壅痰嗽/頭目暈眩眼花耳聾咽燥舌痛齒牙不固)
(腰膝痿輭自汗盜汗諸血失音水泛為/痰血虛煩燥下部瘡瘍足跟作痛等症)懐慶熟地黄(桑/木)
(甑酒蒸三次/八兩忌鐵杵)山茱茰(石棗也酒/潤去核)乾山藥(炒各/四兩)牡丹皮(酒/洗)
(微/炒)白茯苓(去皮/乳製)澤㵼(去毛酒浸/焙各三兩)右為末煉蜜丸如梧桐
子大空心淡鹽湯下(腎水衰則龍雷之火無畏而亢上/王啓𤣥曰壯水之主以制陽光即)
(經所謂求其属而衰之也地黄味厚隂中隂也専主補/腎填精故以為君茱茰味酸歸肝乙癸同治之義腎主)
(閉藏酸斂與之宜矣山藥味甘歸脾安水之仇故用二/味為臣丹皮亦入肝其用主宣通所以佐茱茰之澁也)
(茯苓亦入脾其用主通利所以佐山藥之滯也且色白/属金能培肺部又有虛則補母之義至于澤㵼有三功)
(焉一曰利小便以清相火二曰行地黄之滯引諸藥速/達腎經三曰有補有㵼諸藥無喜攻增氣之虞故用以)
(為使此益腎/之聖藥也)
七味丸(治腎不足虚火上炎發熱作渇口舌生瘡或牙/跟潰爛咽喉作痛或形體憔悴寢汗發熱火拒)
(上/焦)即前丸加肉桂一兩去皮忌火(此引火歸原也在君/火可以濕伏可以直)
(折在相火惟當從其性而伏之肉桂性熱與火同性雜/在下焦壯水藥中能引無根虛火降而歸經此方以類)
(聚之義也且肉桂之質在中半以下故其性専走腎經/下部此本乎地者親下之義也又況相火寄于甲乙之)
(間肝胆木旺則㢲風動而烈火焰明古人謂北方不可/㵼㵼肝即㵼腎本草曰木得桂而枯乃伐肝之要藥也)
(經曰熱因熱用從治之妙法或畏其熱而遺之豈達造/化升降之微乎黄栢知母治相火僅可施于壯實者暫)
(用之若虛火而悞用之則腎因㵼而愈虛而心火愈熾/矣素問氣増而勝及乆用寒涼反從火化之說獨不宜)
(乎/)
八味丸(治命門火衰不能生土以致脾胃虛寒飲食少/思大便不實臍腹疼痛夜多漩溺或隂盛格陽)
(内真寒而外/假熱等症)即前丸加熟附子一兩童便浸透切片以
薑襯麵包蒸三炷香(兩腎雖有左右初無水火之别内/經昭然道書曰兩個中間一㸃精)
(又曰兩腎中間一㸃明夫眞精也明也即命門相火也/命門乃穴名而其穴在兩腎中間盖一陽生于二隂之)
(間坎也經曰少火生氣人無此火生化之源則幾乎息/矣非附子健悍不足以嘘既稿之陽春王太僕曰益火)
(之原以消隂/翳此方是也)
金匱腎氣丸(治脾胃大虛腰重脚重小便不利肚腹腫/脹四肢浮腫喘急痰盛已成蠱者其效如)
(神/)熟地黄(四/兩)白茯苓(三/兩)山茱茰(去/核)乾山藥(炒/)川牛膝(酒/炒)
牡丹皮(酒洗/炒)車前子(炒/)澤㵼(炒/)肉桂(去皮各/一兩)附子(製熟/五錢)
右共為末煉蜜為丸梧桐子大空心白湯下(先哲謂土/為萬物之)
(母水為萬物之源身中所最重者脾虛則土不能製水/腎虛則水不能安位故逆行而泛濫于皮膚之間因而)
(攻逐虛虛之禍殆不可言八味丸脾腎要藥佐以車前/泄太隂之水佐以牛膝開少隂之竅故服之則小便如)
(泉而脹可遄已又無/損于真元之氣也)
枳术丸(治痞消食/强胃健脾)白术(二兩/土蒸)枳實(一兩去/穰麩炒)右為末荷葉
煨陳米飯為丸如椒目大白湯下(東垣曰白术苦甘温/其苦味除胃中之濕)
(熱其甘温補脾家之元氣多于枳實一倍枳實味苦温/㵼心下痞悶消胃中所傷此藥下胃所傷不能即去須)
(一兩時許食乃消化先補虛而後化所傷則不峻利矣/荷葉狀若仰盂于卦為震人感之生足少陽甲胆也飲)
(食入胃榮氣上行即甲膽之氣也荷葉空清而象風木/此氣所感而胃氣有不上升者乎更以煨飯和丸與白)
(术協力滋養穀氣而補脾胃其利大矣/若用食藥下之則傳變諸症不可勝數)
木香枳术丸(破滯氣消飲/食開胃健脾)即枳术丸加木香一兩忌火
(正主飲食有傷如鬱則氣阻不能下行怒則氣鼔因而/逆上必賴木香之苦以下氣温以和氣所以佐枳术二)
(味之不及平肺肝兩臟之有餘也况芳香/之氣又脾所喜經曰塞者通之此方是也)
越麴丸(總治六鬱胸膈痞悶/吞酸嘔吐飲食不化)香附(炒/)梔子(薑汁/炒黒)蒼术(泔/水)
(浸/炒)神麯(炒/)撫芎(各等/分)右為末神麯糊為丸如川椒大空
心白湯下如血鬱加桃仁紅花濕鬱加白芷熱鬱加青
黛食鬱加山查痰鬱加南星海石半夏氣鬱加木香(丹/溪)
(以香附主氣山梔主熱蒼术主濕與痰神麯主食撫芎/主血誠諸鬱之總司也經曰木鬱達之火鬱發之土鬱)
(奪之金鬱泄之水鬱折之/治各異法詎可執一哉)
人參固本丸(治腎虛肺熱/喘嗽發渇)人參(二兩/去蘆)天門冬(去/心)麥門冬
(去/心)生地黄(酒/洗)熟地黄(薑汁炒過/各四兩)右為末蜜為丸如椒目
大白滚湯下(天一生水故腎為萬物之原人身之本也/自戕其原則本不固而勞熱作矣熱則火)
(來乗金而喘嗽生焉故取生熟地黄味之厚者以補腎/涼腎為君精不足者補之以味也取天麥門冬氣之清)
(者以平肺保肺為臣虛則補其母也以人參補氣為佐/内經所謂無陽則隂無以生亦取化源之法也倘肺熱)
(傷肺之説横于胸中畏參不用/則獨隂不長將坐而待斃邪)
天王補心丹(主心血不足神志不寜津液枯竭健/忘怔忡大便不利口舌生瘡等症)人參
(去/蘆)白茯苓(去/皮)𤣥參(炒/)丹參(炒/)遠志(去木/炒)桔梗(各五/錢)五味
子(烘/)當歸身(酒/洗)麥門冬(去/心)天門冬(去/心)栢子仁(炒/)酸棗仁
(炒各/一兩)生地黄(四兩/酒洗)右為末煉蜜丸如椒目大白滚湯下
(心者神明之官也憂愁思慮則傷心神明受傷則主不/明而十二官危故健忘怔忡心主血血燥則津枯故大)
(便不利舌為心之外候君火炎上故生瘡是方以生地/為君者取其下入足少隂以滋水主水盛可以伏火况)
(地黄為血分之要藥又能入手少隂也棗仁遠志栢仁/養心神者也當歸丹參𤣥參生心血者也二冬助其津)
(液五味收其耗散參苓補其虛氣以桔梗/為使者欲載諸藥入心不使之速下耳)
班龍丸(治諸虛百損髓竭精枯殊有竒效歌曰尾閭不/禁滄海竭九轉靈丹都謾說惟有班龍頂上珠)
(能補玉堂/闗下穴)鹿茸(酒/炙)鹿角膠(炒成/珠)鹿角霜　陽起石(煅紅/酒淬)
肉蓯蓉(酒洗/去甲)酸棗仁(炒/)栢子仁(炒/)黄茋(酒洗各/一兩)當歸(酒/炒)
黒附子(炮/)熟地黄(杵膏各/八錢)辰砂(五/錢)右為細末酒糊丸如
桐子大空心酒下(腎氣虛則督脈傷而精竭鹿性熱而/淫得天地之陽氣最全故以鼻向尾)
(能通督脈足于精者也茸膠霜三物同用葢以陽氣在/頭取其全耳陽起蓯蓉附子取其直入少隂酸棗栢子)
(辰砂皆安神之品仙經曰神足則氣旺氣旺則精生也/黄茋當歸和上下之氣血酒糊為丸通表裏之隧道也)
(如真隂下損亢陽上乗/者不宜輕投反濟其火)
虎潛丸(治腎隂不足筋骨/痿軟不能步履)黄栢(鹽酒/炒)知母(鹽酒/炒)熟地黄
(杵膏各/三兩)虎脛骨(一兩/酥炙)鎖陽　當歸(各一兩/五錢)陳皮(去/白)白芍
藥(酒/炒)牛膝(各二/兩)龜版(四兩/酥炙)右為末煮羯羊肉搗為丸桐
子大淡鹽湯下(人之一身隂氣在下陽氣不足則腎虛/腎主骨故艱于步履龜属北方得天地)
(之隂氣最厚故用以為君虎属西方得天地之隂氣最/强故用以為臣獨取脛骨從類之義也用此二物者古)
(人所謂草木之藥性偏難效氣血之属異類有情也黄/栢知母所以去骨中之熱地黄歸芍所以滋下部之隂)
(隂虛則陽氣泄越而上故加鎖陽以禁其上行加陳皮/以導其下降精不足補之以味故用羊肉為丸命曰虎)
(潛者虎隂也潛藏也欲其/封閉氣血以退藏于密也)
四神丸(治脾腎俱虛子後作㵼/不思食不化食等症)肉荳蔲(二兩/生)破固紙(四/兩)
(炒/)五味子(三/兩)呉茱萸(五錢鹽/湯泡過)右為末紅棗四十九枚生
薑四兩切片用水煮棗熟去薑取棗肉和藥為丸如桐
子大空心鹽湯下(脾主水榖又主上升虛則不能消磨/水穀而反行下降腎主二便又主閉)
(藏虛則不能禁固二便而反為滲泄夫腎水受時于子/弱土不能禁制故子後毎㵼也肉荳蔲之澁温可固滑)
(而益脾呉茱萸之辛温可散邪而補土五味子酸鹹可/入腎而收斂破固紙辛温可固本而益元土受温補則)
(燥能制水水受温補則/力能閉藏子㵼瘳矣)
香蓮丸(治下痢赤白腹痛不/快裏急後重等症)黄蓮(二十兩呉茱萸十兩/同炒去茱萸用黄蓮)
木香(四兩八錢/不見火)右為細末醋糊為丸如椒目大米湯下
(時至于夏天道南行属火而熱在人身則心應之斯時/也不能致謹多食生冷則腸胃之間寒熱相搏拂鬱成)
(積不能宣通發而為痢火性急速故腹痛而後重裏急/錢氏以黄蓮為君者取其苦寒直折心家之火恐其太)
(寒之性凝而不行故以茱萸之辛温制之以木香為佐/者葢以痢之為病只是火火之有餘只是氣得以通利)
(三焦氣行而火降矣且能制黄蓮無喜攻增氣之/變二物皆主直行而折經曰有餘者折之是也)
左金丸(治肝經火實/左脇滿痛)黄蓮(六兩/炒)呉茱茰(一兩鹽/湯泡)右為細
末水運為丸如椒目大白滚湯下(呉氏曰肝木居于左/肺金處于右左金者)
(謂金令行于左而平肝木也黄蓮善㵼心火不使乗金/則肺家清肅之令左行而肝木制矣愚謂心者肝之子)
(也實則㵼其子故以黄蓮為君然肝喜疎泄必佐以茱/萸之辛使其條達宣通無拂鬱之患辛者金之味也辛)
(以暢氣則治節收氣化之權而將軍無謀慮之/失矣經曰佐以所利和以所宜左金丸之謂乎)
約脾丸(治腸胃燥熱/大便閉結)麻仁(二兩/另研)杏仁(五兩五錢/去皮尖炒)枳實(麩/炒)
厚朴(薑汁/炒)芍藥(各八/兩)大黄(一/斤)右為末蜜為丸如桐子大
白滚湯下(成氏曰約者約結之約又約束也經曰飲入/于胃遊溢精氣上輸于脾脾氣散精上歸于)
(肺通調水道下輸膀胱水精四布五經並行今胃强脾/弱約束津液不得四布但輸膀胱小便數而大便硬故)
(曰約脾麻仁甘平而潤杏仁甘温而潤經曰脾欲緩急/食甘以緩之本草曰潤可去枯是以麻仁為君杏仁為)
(臣枳實苦寒厚朴苦温破結者必以苦故以為佐芍藥/酸寒大黄苦寒酸苦湧泄為隂故以為使丹溪云既云)
(脾約血枯火燔金受邪而津渇必竊脾之母氣以自救/金衰則土受木邪脾失轉輸肺失𫝊化理宜滋隂降火)
(金行清化脾土健旺津液既潤何秘之有此方惟熱甚/而稟實者可用熱雖甚而虛者愈致其燥涸之苦矣)
化蟲丸(治一切蟲症大者能/下小者盡化為水)寉虱(去/土)胡粉(炒/)苦練根(揀/引)
(不出/土者)檳榔(各一/兩)蕪荑　使君子(各五/錢)枯白礬(二錢/五分)右為
末水為丸麻子大上旬空心米飲下(飲食入胃非濕與/熱則不能腐化若)
(酷嗜肥甘則濕熱愈甚積乆生蟲厯家五月之令濕熱/大行腐草為螢腸胃生蟲亦此義也蟲以濕熱為巢穴)
(寉虱等七味皆有殺蟲之能且去濕熱直搗其巢穴矣/蟲類多種治各不同此方無所不宜蟲劑之總司也但)
(服之有法無不神騐須初一至初十蟲頭向上宜先餓/半日而使蟲飢次早五更用油煎肉一片嚼之蟲聞肉)
(香頭皆向上隨以藥服之須臾或葱/湯或白水助藥力下行則蟲盡下矣)
礞石滚痰丸(治實熱老痰非此/不化功效若神)大黄(酒九蒸/九晒)黄芩(各八/兩)
青礞石(硝煅/一兩)沉香(五/錢)右為末水丸如椒大量人强弱用
之(痰不自傷也因氣而動氣不自升也因火而升積之/既乆依附腸胃迴薄曲折處以為棲泊之窠臼謂之)
(老痰其變現之症種種恠異難以測識隠君用大黄為/君以開下行之路黄芩為臣以抑上僭之火礞石慓悍)
(之性遊行腸胃踵其迴薄曲折之處蕩而滌之㡬于刮/腸刮骨之神故以為佐奔馳于上中下三焦開飛門魄)
(門之竅者沈香之力也故以為使然必服之得法則效/如響應用水一口送過咽即便仰卧令藥在咽膈間徐)
(徐而下半日不可飲水不可起身㘴行言語直待藥氣/除逐上焦痰滯然後動作大扺服罷喉間稠粘壅塞不)
(利者乃痰氣泛上藥力相攻故/也少頃藥力既勝自然停息)
大黄蟅蟲丸(治五勞七傷内有亁血/肌膚甲錯兩目黯黒)大黄(十兩/酒蒸)黄芩(二/兩)
(炒/)甘草(三/兩)桃仁(去皮/尖炒)杏仁(去皮/尖炒)芍藥(各四/兩炒)亁地黄(十兩/炒)
乾漆(一兩/炒)蝱蟲(一兩五錢/去翅足炒)水蛭(百枚/炙黄)蠐螬(一兩五/錢炒)蟅蟲
(一兩去/頭足炒)右為末蜜丸如小豆大酒服五丸日三服(勞傷/之症)
(未有無瘀血者也瘀之既乆則發而為熱熱涸其液則/亁粘于經絡之間愈亁愈熱愈熱愈乾而新血皆損人)
(之充養百骸光華潤澤者止藉此血血傷則無以沃其/膚故甲錯也日得血而能視榮氣不貫于空竅故黯黒)
(也仲景聖于醫洞見此症補之不可涼之無益而立此/方經曰血主濡之故以地黄為君經曰堅者削之故以)
(大黄為臣綂血者脾也經曰脾欲緩急食甘以緩之又/曰酸苦湧泄為隂故以甘草桃杏芍藥為佐經曰鹹走)
(血苦勝血故以乾漆之苦四蟲之鹹為使呉氏曰濁隂/不降則清陽不升瘀血不去則新血不生今人一遇勞)
(症便用滋隂服而不效坐/而待斃嗚呼術豈止此邪)
　　膏方(六首不膏者膏也虛則重補其脂膏又肺經/之藥  厭頻而少既取其便于頻又取其潤)
　　(也/)
地黄膏(主滋隂降火/養血清肝)生地黄(一斤/酒洗)歸身(三兩/酒洗)白芍藥(一/兩)
(五錢/炒)甘枸杞(六/錢)人參(去/蘆)地骨皮(炒/)牡丹皮(便炒/三錢)知母(鹽/酒)
(多/炒)甘草(各五錢/生用)水二斗煎一斗去滓熬煉成膏(夫隂虛/者未有)
(不火動苦寒直泄之藥惟病端初起元氣未虛勢方藴/隆脈鼔而數者暫治標稍乆涉虛便不可服王太僕曰)
(治熱未已而中寒更起且足太隂傷而絶肺金孕育之/原矣兹以地黄為君知母為臣壯天一之水以制丙丁)
(不與之直争也當歸芍藥以沃厥隂腎肝同治之法也/水衰則火旺是以二皮為鈐制火盛則金衰是以二冬)
(為屏障人參蓮子補金衛之母甘草生用所以奉令承/使奔走贊成者也若火勢既平中宫虛弱者亟進參术)
(以壯倉/廩之官)
參术膏(治虚勞之人脾胃/虧損或脹或㵼)人參(去/蘆)白术(土炒各/八兩)薏苡仁
(四兩/炒)蓮肉(三兩去/皮及心)黄茋(二兩/蜜炙)茯苓(二兩/去皮)神麯(一兩/炒)澤㵼
(三錢/炒)甘草(炙三/錢)水二斗熬一斗去滓再熬成膏(經曰清/氣在下)
(則生飱泄濁氣在上則生䐜脹此皆土虚并金亦薄遂/失其升降之常耳經曰脾欲緩急食甘以緩之以苦泄)
(之白术苦甘是以為君脾胃虛則氣不足人參甘温補/氣是為臣氣不足者肉分不充故佐以黄茋土虛則不)
(能生金故佐以苡仁虛則補其母故佐以蓮子土惡濕/則水寡于畏故佐以茯苓澤㵼土虛則不善散金輸肺)
(故佐以神麯通五方之氣於太隂和/諸藥之性而無忤者甘草之力也)
瓊玉膏(治虛勞/乾咳)生地黄(四/觔)白茯苓(十三/兩)白蜜(三/觔)人參(六/兩)
右用地黄汁同蜜熬沸攪匀用絹濾過將參苓為細末
和匀前汁入磁瓶用綿紙十數層加箬封札瓶口入砂
鍋内以長流水煮沒瓶頸用桑柴火煮三晝夜取出換
油紙札口以蠟封固懸井中一日取起仍煮半日白湯
㸃服(亁咳者有聲無痰火來乗金金極而鳴也此本原/之病非優悠漸漬難責成功若悞用苦寒祗傷脾)
(土金反無母故丹溪以地黄為君令水盛而火自息也/損其肺者益其氣故用人參以鼔生發之元虛則補其)
(母故用茯苓以培萬物之本白蜜為百花之精味甘歸/脾性潤悦金且緩燥急之火四者皆温良和厚之品故)
(以瓊玉/名之也)
五味子膏(治夢遺精滑/及火嗽極效)北五味子(一觔水浸一宿去核/入砂鍋煎之去滓)
以蜜三觔共熬成膏㣲火為妙右每服二三匙空心白
湯下(北方之令主閉藏神氣虛怯則不能收固五味子/味酸酸者束而收斂能固耗散之精冇金水相生)
(之妙况酸味正入厥陰陰者偏喜疎泄乃圍魏救趙之/法也一物单行功専力鋭更無監制故為效神速不可)
(多服乆服必/有偏勝之患)
龜鹿二仙膠(大補精髓/益氣養神)鹿角(血取者/十觔)龜版(自敗者/五觔)枸把
子(甘州者/三十兩)人參(清河者去/蘆十五兩)右用鉛鐔如法熬膠初服酒
化一錢五分漸加至三錢空心下(人有三竒精氣神生/之本也精傷無以生)
(氣氣傷無以生神故曰天一生水水為萬物之原精不/足者補之以味故鹿角為君龜版為臣鹿得天地之陽)
(氣最全善通督脉足于精者龜得天地之陰氣最厚善/通任脉足于氣者故能伏息而夀二物氣血之屬又得)
(造化之𤣥㣲異類有情竹破竹補之法也人參為/陽補氣中之怯枸杞為陰清神中之火故以為佐)
白术膏(清胃健脾/和中進食)白术(十斤取於潛出煮粥湯待冷浸/一宿刮去皮淨切片用山黄土)
(蒸之晒乾冄用米/粉蒸之晒乾聽用)右用水百碗桑柴火煎取三十碗加
白蜜二觔熬成膏每服一酒杯淡薑湯㸃服(太陰主生/化之元其)
(性喜燥其味喜甘其氣喜温白术備此三者故為中/宫要藥配以白蜜和其燥也且黄土蒸則歸脾速)
　
　
　
　通雅卷五十二
