#+TITLE: 喻林-明-徐元太
#+DATE: 2016-06-11 12:23:59
#+SOURCE: github.com/kanripo/KR3k0045 master ea2d908c                
欽定四庫全書　　　　　子部十一
　喻林　　　　　　　　　類書類
　　提要
　　　　(臣/)等謹案喻林一百二十巻明徐元太撰元
　　　　太字汝賢宣城人嘉靖乙丑進士官至刑部
　　　　尚書是書以經史及諸子集中所載古人設
　　　　喻之詞廣徴博採彚為一編分立十門毎門
　　　　又各分子目凡五百八十餘類歴二十餘年
　　　　而成復自加刋削而付之梓用心頗為勤至
　　　　其引書各於條下註明出處篇目次第臚載
　　　　無遺亦逈異明人剽竊撦撏之陋習特其自
　　　　序稱閲書四百餘種而檢核書中所列篇籍
　　　　實不及其半未免涉於誇張又往往隨手摭
　　　　拾不能得其根源如兒説宋人善辨者一條
　　　　本出韓非子周人有仕不遇者一條本出王
　　　　充論衡而皆引作藝文類聚又懐金至者至
　　　　不生歸一條本出後漢書耿弇𫝊而引作文
　　　　選李善注又頭白可期汗青無日一條本出
　　　　唐書劉知幾𫝊而引作事文類聚又天寒即
　　　　飛鳥走獸尚知相依一條本出沈約所作阮
　　　　籍詠懐詩註而以為李善此類甚多皆為失
　　　　於疎畧葢其學惟知以氾濫自矜奥博而不
　　　　能考核精詳故毎蹈舛漏之病然自秦漢以
　　　　迄六朝文人詞賦多以罕譬為工恣肆汪洋
　　　　大都得力於此元太是編蒐羅極備零璣斷
　　　　璧均足為綴文者沾丐之資猶為有禆藝苑
　　　　以視坊本類書之叢雜無章者固勝之逺矣
　　　　乾隆四十四年正月恭校上
　　　　　　　總纂官(臣/)紀昀(臣/)陸錫熊(臣/)孫士毅
　　　　　　　　　　總　校　官(臣/)陸　費　墀
喻林自叙
予至陋且善忘雖稔習篇章乆則惘然莫憶故日随䟽
記以識所聞然尤嗜喻言為假譬之殊形異類甚易竅
穿壅遏脩詞者莫可合旃耳苐唐而後學士大夫騷人
墨客咸嗔繁穢乃斷六朝以上自經史子集以及道佛
諸書四百餘種凡語渉比辭者無論聖贒與流略之粕
華目所嘗見必手録焉即非喻而可為喻猶筆存之頗
慙不急是勤寧免誚生玩喪惟欲砭遺忘之疾且藉鮮
逸心信無補空踈知猶贒乎已已遡從釋褐計有二紀
退食罔虚積成鉅帙又病樷穰蔓雜不便省觀因加詮
次成編析分十門列類五百八十有竒摠彚乙百二十
卷廼若粃糠沙石槩未簸淘亦絲蒯竝收期無漏棄也
任江河之多胔自不妨汲祭其中或擇而弗精將漬白
蠅於清醑矣以林名喻豈盡把梧哉用當厥材醜猶化
好脱在唲齵之郄卒然㩥揳有資則匠人碎用足供庻
茲輯亦非纍瓦者此皆督撫巴蜀三征西南之暇所就
㑹中州何侍御公代天來狩相與提衡最為契洽偶見
抄本謂宜宣布㝢中以惠後學予弗獲辭竟災梨棗要
之拾唾為文人莫我知亦莫我罪比學憲郭君愽通今
古一代文人海以内仰之不啻麟角鳳毛而序云彚喻
為林自予始予初心豈作始哉至云與予談天下事若
得于喻喻者深私心竊有厚媿夫喻林不足稐文即繆
以文許則文之與武兩途奚翅逕庭三征固恭仗天威
而受益郭君良非渺淺嗣郭君秉鉞黔中拓土開疆元
老壯猷震乎殊俗誠文武為憲質之吉甫寧過遜歟予
病卧敬亭間復翻閲稍為增删一二猶子胥慶雅有同
嗜取而訂其魯魚帝虎因侈口茲輯匪直騷壇之楩楠
抑亦萟苑之栴檀也當與御覽等編爭竒芳于鄧林遂
鐫之剞劂三征寔録後藏諸家塾庸廣厥傳予敘其始
末如此
　　　　　　　　　徐元太謹撰
欽定四庫全書
　喻林卷一　　　　　　　明　徐元太　撰
　　造化門(一/)
　　　天道
鼓之以雷霆潤之以風雨日月運行一寒一暑(易繫辭/上傳)
雷以動之風以散之雨以潤之日以晅之(易說/卦傳)
萬物尊天而貴風雨所以尊天者為其莫不受命焉也
所以貴風雨者為其莫不待風而動待雨而濡也若使
萬物釋天而更有所受命釋風而更有所仰動釋雨而
更有所仰濡則無為尊天而貴風雨矣(管子版/法解)
天者誠其日德也日誠出誠入南北有極故莫弗以為
法則天者信其月刑也月信死信生終則有始故莫弗
以為政天者明星其稽也􁙀星不亂各以序行故小大
莫弗以章天者因時其則也四時當名代而不干故莫
弗以為必然天者一法其同也前後左右古今自如故
莫弗以為常(鶡冠子/王鈇)
天之處高其聽卑其目芒其視察(賈子/耳痺)
四時者天之吏也日月者天之使也星辰者天之期也
虹霓彗星者天之忌也(淮南子/天文訓)
天道者無私就也無私去也能者有餘拙者不足順之
者利逆之者凶譬如隋侯之珠和氏之璧得之者富失
之者貧(淮南子/覽冥訓)
夫至明者其照無疆至晦者其暗無疆(春秋繁/露奉本)
夫本末相兼猶手背之相包一身和則百節皆適天道
順則本末俱暢(郭子註/莊天地)
春秋漢合孳曰強幹弱流天之道(李善註文/選兩都賦)
使星司夜月司時猶使雞司晨也(藝文類聚/天部月)
斗極天之中也言天者必擬之人故自臍以下人之陰
也自極以北天之隂也(太平御覽/天部下)
日月若懸璧五星若編珠(初學記天/部星註)
天有四時五行日月相推寒暑迭代其轉運也和而為
雨怒而為風散而為露亂而為霧凝而為霜雪立為蚿
􁀙此天地之常數也若四時失運寒暑乖違則五緯盈
縮星辰錯行日月薄蝕彗孛流飛此天地之色診也(法/苑)
(珠林卷/六十三)
　　　形氣
天形穹隆如雞子幕其際周接四海之表浮於元氣之
上譬如覆奩以抑水而不没者氣充其中故也(晉書天/文上)
虹霓也雲霧也風雨也四時也此積氣之成乎天者也
山嶽也河海也金石也水火也此積形之成乎地者也
知積氣也知積塊也奚謂不壞夫天地空中之一細物
有中之最巨者(􁙀子/天瑞)
清陽者薄靡而為天重濁者凝滯而為地清妙之合專
易重濁之凝竭難故天先成而地後定(淮南子/天文訓)
天地之間有陰陽之氣常漸人者若水常漸魚也所以
異於水者可見與不可見耳其澹澹一也然則人之居
天地之間其猶魚之離水一也(春秋繁露/如天之為)
山猶人之有骨節也水猶人之有血脉也(王充論衡/祀義篇)
地以名山為輔佐石為之骨川為之脉草木為之毛土
為之肉三尺以上為糞三尺以下為地(博物/志)
夫天者統元氣焉非止蕩蕩蒼蒼之謂也地者統元形
焉非止山川丘陵之謂也人者統元識焉非止圓首方
足之謂也(文中子/立命)
宋均曰渾渾混混雞卵未分也(李善註文/選江賦)
元氣周行終始無已如水之流不得獨處(李善註文/選幽通賦)
衆星累累如連貝江河四海如衣帶(李善註文選陸士/衡贈顧公眞詩)
地常動不止而人不知譬如閉舟而行不覺舟之運也
(李善註文選張/茂先勵志詩)
日薄星廻穹天所以紀物山盈川沖后土所以播氣(文/選)
(陸士衡/演連珠)
夫地有形而天無體譬如火焉煙在上灰在下也(太平/御覽)
(天部/下)
造化權輿以為東方之氣風也故凍非東風不能解湛
非東風不能溢(埤雅天/道門風)
風經曰調暢祥和天之喜氣也折揚奔厲天之怒氣也
(埤雅天/道門風)
仰觀天形如車蓋衆星纍纍如連貝(初學記天/部星註)
土精為石石氣之核也氣之生石猶人筋絡之生爪牙
也(初學記/地部石)
日處君而盈度月象臣而虧傍雲逶迤而上布星離離
以舒灮(初學記文/部文字)
夫土地皆有形名而人莫察焉有龜龍體有鱗鳳貌有
弓弩勢有斗升象有張舒形有塞閉容有隱眞之安有
累卵之危有膏腴之利有塉埆之害(事類賦地/部地註)
地東西為緯南北為經山為積德川為積刑高者為生
下者為死丘陵為牡川谷為牝(事類賦地/部地註)
天不足西北地不足東南西北為天門東南為地戸天
門無上地戸無下(玉海天文/天文書上)
昔者周公問於商高曰夫天不可階而升地不可得尺
寸而度請問數安從出商高曰數之法出於圓方(玉海/天文)
(天文/書上)
岐伯曰言天者求之本言地者求之位言人者求之氣
交帝曰何謂氣交岐伯曰上下之位氣交之中人之居
也故曰天樞之上天氣主之天樞之下地氣主之氣交
之分人氣從之萬物由之此之謂也(黄帝素問内經/六微旨大論)
易稱天𤣥蓋取幽㴱之名莊說蒼天近在遠望之色於
是野人信明謂旻青如碧儒士據典謂乾黑如漆青黑
誠異乖體是同儒野雖殊不知是一(法苑珠/林卷二)
　　　流行
闔戸謂之坤闢戸謂之乾一闔一闢謂之變往來不窮
謂之通(易繫辭/上傳)
鳥獸俄呦呦俄旬旬俄逃逃草木俄茁茁俄停停俄蕭
蕭天地不能畱聖人不能繫有運者存焉爾(闗尹子/八籌)
鬻熊曰運轉亡已天地宻移疇覺之哉(列子/天瑞)
雜乎芒芴之間變而有氣氣變而有形形變而有生今
又變而之死是相與為春秋冬夏四時行也(莊子/至樂)
鈞旋轂轉周而復匝(淮南子/原道訓)
日出暘谷入於虞淵莫知其動須臾之間俛人之頸(淮/南)
(子說/林訓)
陽陰之時雖異二體常存猶如一鼎之水而未加火純
陰也加火極熱純陽也純陽則無陰氣息火水寒則更
陰矣純陰則無陽氣加火水熱則更陽矣(春秋繁露/雨雹對)
三統者天地人之始道之大綱也五行者品物之宗也
道以三興德以五成故三皇五帝三王五伯至道不遠
三五復反譬右循連鐶順鼎耳窮則反本終則復始也
(風俗通/五伯)
雷風炫煥與物時行(太𤣥經/𤣥圖)
日有南有北月有徃有來日不南不北則無冬無夏月
不往不來則望晦不成(太𤣥經/太𤣥告)
夫地之有百川也猶人之有血脉也血脉流行泛揚動
靜自有節度百川亦然其朝夕往來猶人之呼吸氣出
入也(王充論衡/書虚篇)
星宿之相次如歲月之相襲新故相易周而復始(太𤣥/經第)
(六養/解)
夫五行四時佐天地造物者也然水火相踐金木相代
而共成陶鈞之致春秋異候寒暑繼節而俱濟一歲之
功(李善註文選陸/士衡演連珠)
剖而為二判而為五或為白黑或為水火或為酸鹹或
為徵羽(道德經指/歸卷八)
　　　生剋
露雖湛湛然見陽則乾(毛詩湛/露註)
五行四時十二月還相為本也五聲六律十二管還相
為宫也五味六和十二食還相為質也五色六章十二
衣還相為質也(禮記/禮運)
譬如火斜照水日斜照鏡則水鏡之灮㫄照他物若使
鏡正當日水正當火則水鏡之灮不能有照日之奪月
亦猶是也(春秋正義/桓公三年)
惟火之為物能鎔金而銷之能燔木而燒之(關尹子/四符篇)
鍊土生木鍊木生火鍊火生雲鍊雲生水鍊水反土鍊
甘生酸鍊酸生辛鍊辛生苦鍊苦生鹹鍊鹹反甘變宮
生徵變徵生商變商生羽變羽生角變角生宮(淮南子/地形訓)
金勝木者非以一刃殘林也土勝水者非以一墣塞江
也(淮南子/說林訓)
夫大生小多生少天之道也故丘阜不能生雲雨涔水
不能生魚鼈者小也牛馬之氣蒸生蟣虱蟣虱之氣蒸
不能生牛馬故化生於外非生於内也(淮南子/泰族訓)
凡天地之物乘以其泰而生厭於其勝而死四時之變
是也故冬之水氣東加於春而木生乘其泰也春之生
西至金而死厭於勝也生於木者至金而死生於金者
至火而死春之所生而不得過秋秋之所生不得過夏
天之數也(春秋繁露/天地之行)
金木交刑水火相敵休廢於時吉凶生焉(京氏易/傳隨上)
陰陽死于位生于時死于時生于位進退不可詰正盛
則衰來正衰則盛來(京氏易/傳渙中)
剛柔相傷火爛銷金(焦氏易林/大壯之遯)
五生不相殄五克不相逆不相殄乃能相繼也不相逆
乃能相治也相繼則父子之道也相治則君臣之寶也
(太𤣥經/太𤣥吿)
水之於火氣志交通然相克害不可其器隔以釡鼎(太/𤣥)
(經第三/親解)
火近於水水則焦遠於水火則炎熾焱怒(太𤣥經第/四迎解)
緯書曰火鑠金鵲啄蝟(爾雅/翼彚)
水火相息而更用事猶王者受命改正朔易服色(玉海/周易)
(鄭康/成注)
周髀云日猶火月猶水火則外灮水則含景故月灮生
於日所照魄生於日所蔽當日則灮盈就日則明盡(玉/海)
(天文天/文圖)
木得金而伐火得水而滅土得木而達金得火而缺水
得土而絶萬物盡然不可勝竭(黄帝素問内經/寳命全形論)
此五陰滅彼五陰生譬如燈明燈生闇滅燈滅闇生(海/空)
(智藏經/哀歎品)
復有風輪名為遍霔刼火燒時暜於世界降霔大雨復
有風輪名為乾竭刼水漂時能令彼水悉皆枯涸(大寶/積經)
(卷八/十五)
如水得增上力滅火火得增上力則消水乃至草木各
有相害(大智度論/卷六十八)
如水能滅火火不自滅火(大智度論/卷七十)
土資水澤金由火煎(高僧傳/十讚)
　　　消息
天地不變不能通氣五行迭終四時更廢君臣取象變
節相移能消者息必專者敗此其變易也(周易正/義序)
天有時以生有時以殺草木有時以生有時以死石有
時以泐水有時以凝有時以澤此天時也(周禮考/工記)
詩曰高岸為谷㴱谷為陵三后之姓於今為庶(左傳昭/公三十)
(二/年)
臣聞峻高者隤茂葉者摧日中則移月滿則虧四時不
竝盛五行不俱馳陰陽更倡氣有盛衰故溢堤之水不
淹其量熻乾之火不復其熾水靜則無漚瀴之怒火消
則無熹毛之熱(吳越春秋句/踐歸國外傳)
天不足西北星辰西北移地不足東南以海為池日中
必移月滿必虧(史記日/者傳)
衝風之衰不能起毛羽彊弩之末力不能入魯縞夫盛
之有衰猶朝之必莫也(前漢書韓/安國傅)
夫白日登天運景萬里無物不照及其入地一炭之灮
不可得見三五盈月清耀燭夜可以遠望及其在晝明
不如鏡(魏志管/輅傳注)
道有隆窳物有興廢有聲有寂有灮有翳朱陽否於素
秋𤣥陰抑於孟春羲和逝而望舒係運氣匿而耀靈陳
(蜀志郤/正傳)
天道不常盛寒暑更進退(蜀志郤/正傳註)
道㒺隆而不殺物無盛而不衰(晉書曹/攄傳)
有始有終天地之經自非三灮誰能不零(晉書左/貴嬪傳)
且物極則虧禍盈而覆者天之道也(晉書馮/跋記)
天之道其猶張弓乎高者抑之下者舉之有餘者損之
不足者與之天之道損有餘而補不足(老子/天道)
庳者隆之因虧者成之漸(子華子/執中)
凡一氣不頓進一形不頓虧亦不覺其成不覺其虧亦
如人自生至老貌色智態無日不異皮膚爪髮隨生隨
落非嬰孩時有停而不易也(􁙀子/天瑞)
物損於彼者盈於此成於此者虧於彼(􁙀子/天瑞)
陰極則陽來陰消則陽長衰則退盛則戰(京氏易/傳坤中)
夫李梅實多者來年為之衰新穀熟者舊穀為之虧自
天地不能兩盈而況於人事乎故利於彼者必耗於此
猶陰陽之不竝曜晝夜之有長短也(鹽鐵論/非鞅)
江河之溢不過三日飄風㬥雨須臾而畢(說苑/談叢)
黑龍吐灮使陰復陽(焦氏易林/否之小過)
㴱谷為陵衰者復興(焦氏易林/明夷之比)
日月運行一寒一暑榮灮赫赫不可得保(焦氏易林/中孚之晉)
次六月闕其博不如開明于西測曰月闕其博明始退
也(太𤣥經/第一中)
上九陵崢岸峭陁(詩是/切)測曰陵崢岸峭陁鋭極必崩也
(太𤣥經/第二鋭)
數多者見貴而實索數少者見賤而實饒(太𤣥經/𤣥圖)
晝數多夜數少象月闚而日溢君行灮而臣行滅君子
道全小人道缺(太𤣥經/𤣥圖)
日一南而萬物死日一北而萬物生斗一北而萬物虚
斗一南而萬物盈(太𤣥經/𤣥攡)
四時之序節滿卽謝五行之性功成必退故陽極而陰
降陰極而陽升日中則昃月盈則虧此天之常道也勢
積則損財聚必散年盛返衰樂極還悲此人之恒也(劉/子)
(誡/盈)
木落歸本水流歸末故水利在亥木利在辰盛衰各得
其所故樂也(前漢書註/京房傳)
人之觀火聽雷謂其盈實終以天收雷聲地藏火熱則
為虚無言極盛者亦滅亾也(前漢書註/揚䧺傳)
太公曰春道生萬物榮秋道成萬物零(李善註文選應/休璉與曹長思)
(書/)
一闔一開兩儀之迹一沖一溢懸象之節渙沍期於寒
暑凋蔚要乎春秋(補文選郭/璞客傲)
若飄風不終朝兮驟雨不終日雷隆隆而輒息兮火猶
熾而速滅自夫物有盛衰兮況人事之所極(廣文選揚/子雲太𤣥)
(賦/)
月盈則沖華不再繁(廣文選魏文/帝丹霞蔽日)
日發星廻昊天無以爽其節山盈川沖厚地不能虧其
度(藝文類聚職/官部司空表)
四運忽其代序兮萬物紛以廻薄覽蕐蒔之時育兮察
盛衰之所託感冬索而春敷嗟夏茂而秋落(初學記歲/時部秋)
天地極則反盈則損日月是也日中則移月滿則虧而
況於人乎(道德經四/子集解)
是以日中而昃月滿而缺四時變化一消一息高山之
下必有㴱谷大泉之流必有激波爍金湯石存于凝冰
裂地之端陰陽所成(道德經指/歸卷十三)
炎極則涼理之恒數物壯則老其義必然(道德經註/疏卷三)
江河之枯竭兮水流注于海(叅同契三/相類上篇)
三千三百年為小陽九小百六九千九百年為大陽九
大百六天厄謂之陽九地虧謂之百六(靈寶自/然妙經)
大海江河猶有枯竭萬仞大魚曝脊在外(出曜經一/無常品)
　　　有無
凡動息則靜靜非􁕠動者也語息則黙黙非􁕠語者也
然則天地雖大富有萬物雷動風行運化萬變寂然至
無是其本矣(王弼註/易復)
天了無質仰而瞻之高遠無極眼瞀精絶故蒼蒼然也
譬之旁望遠道之黄山而皆青俯察千仞之㴱谷而窈
黑夫青非眞色而黑非有體也(晉書天/文上)
一陶能作萬器終無有一器能作陶者能害陶者一道
能作萬物終無有一物能作道者能害道者(闗尹子/一宇篇)
寒暑溫涼之變如瓦石之類置之火卽熱置之水卽寒
呵之卽溫吹之卽涼特因外物有去有來而彼瓦石實
無去來譬如水中之影有去有來所謂水者實無去來
(闗尹子/二柱篇)
形動不生形而生影聲動不生聲而生響無動不生無
而生有(􁙀子/天瑞)
有實而無乎處者宇也有長而無本剽者宙也有乎生
有乎死有乎出有乎入入出而無見其形是謂天門天
門者無有也萬物出乎無有(莊子庚/桑楚)
灮曜問乎無有曰夫子有乎其無有乎灮曜不得問而
熟視其狀貌窅然空然終日視之而不見聽之而不聞
摶之而不得也灮曜曰至矣其孰能至此乎予能有無
矣而未能無無也(莊子知/北遊)
夫無形者物之大祖也無音者聲之大宗也其子為灮
其孫為水皆生於無形乎夫灮可見而不可握水可循
而不可毁故有像之類莫尊於水(淮南子/原道訓)
夫秋豪之末淪於無間而復歸於大矣蘆苻之厚通於
無􁁉而復反於敦龎若夫無秋豪之微蘆苻之厚四達
無境通於無圻而莫之要御夭遏者其襲微重妙挺挏
萬物揣丸變化天地之間何足以論之(淮南子/俶眞訓)
有有者言萬物摻(參/)落根莖枝葉青蔥苓蘢萑(委/)蔰(戸/)
炫煌蠉飛蝡動蚑行喙息可切循把握而有數量有無
者視之不見其形聽之不聞其聲捫(門/)之不可得也望
之不可極也諸與扈冶浩浩瀚(汗/)瀚不可隱儀揆度而
通灮耀者(淮南子/俶眞訓)
夫木之死也青青去之也夫使木生者豈木也猶充形
者之非形也故生生者未嘗死也其所生則死矣化物
者未嘗化也其所化則化矣(淮南子/精神訓)
無形生有形故為物大祖也無音生有音故為聲大宗
也(淮南子原/道訓解)
無為之本則無畱於一象無係於一味故能為形氣之
主動必由之(張湛註􁙀/子天瑞)
夫道之而無語名之而無名視之而無形聽之而無聲
則道之全焉故能昭音響而出氣物包形神而章灮影
𤣥以之黑素以之白矩以之方規以之圓圓方得形而
此無形白黑得名而此無名也(張湛註􁙀/子天瑞)
道者涵乾括坤其本無名論其無則影響猶為有焉論
其有則萬物猶為無焉隷首不能計其多少離朱不能
察其髣髴吳札晉野竭聰不能尋其音聲乎窈㝠之内
􁀙狶􁀙猪疾走不能迹其兆朕乎宇宙之外(抱朴子内/篇道意)
如鳥出巢如蛇出穴由其尚有故無所不之(何氏語林/文學魏書)
恍惚之數生於毫釐毫釐之數起於度量千之萬之可
以益大(黄帝素問内經/靈蘭秘典論)
無形附有形有形為之宅有形附無形無形為之主(金/庭)
(無為/妙經)
譬如畵師以衆雜彩畵作衆像若男若女若牛若馬凡
夫无知見之則生男女等相畵師了知无有男女(海空/智藏)
(經持/誠品)
譬如根眼開時見色閉時无見(海空智藏/經哀歎品)
譬如影灮雖可顯說而無實法可令執取雖無可執取
而有所顯照(波羅蜜多經/五百九十六)
譬如呼響因於山谷及音聲起無有形狀不可覩見亦
無分别而能隨逐一切語言(大方廣佛蕐嚴/經卷五十一)
知有非實如陽焰水知實非無如火性生(金剛三昧/經卷下)
如灰覆火豈得稱無若闇尋聲當知必有(辯正論/卷七)
　　　倚伏
九三无平不陂无往不復艱貞无咎(易泰/)
城復于隍其命亂也(易泰/)
初九悔亾喪馬勿逐自復(易暌/)
若四月純陽用事陰在其中靡草死也十月純陰用事
陽在其中薺麥生也(周易正/義賁)
水激則旱兮矢激則遠萬物囘薄兮振蕩相轉(史記賈/生傳)
成敗之轉譬若糾墨(史記南越/尉佗傳論)
陽降陰升一㬱一興流而為川滯而為陵禍不可攘福
不可徵(晉書摰/虞傳)
夫明晦迭來屯平代有(南齊書海/陵王本紀)
晦為明始亂實治基(魏書出/帝紀)
宋人有好行仁義者三世不懈家無故黑牛生白犢以
問孔子孔子曰此吉祥也以薦上帝居一年其父無故
而盲其牛又復生白犢其父又復令其子問孔子其子
曰前問之而失明又何問乎父曰聖人之言先迕後合
其事未究姑復問之其子又復問孔子孔子曰吉祥也
復敎以祭其子歸致命其父曰行孔子之言也居一年
其子又無故而盲其後楚攻宋圍其城民易子而食之
析骸而炊之丁壯者皆乘城而戰死者大半此人以父
子有疾皆免及圍解而疾俱復(􁙀子/說符)
嶢山崩而薄落之水涸區冶生而淳鈎之劒成紂為無
道左強在側太公竝世故武王之功立由是觀之利害
之路禍福之門不可求而得也(淮南子/覽冥訓)
有榮蕐者必有憔悴有羅紈者必有麻蒯(淮南子/說林訓)
塞上之人有善術者馬無故亾而入胡人皆弔之其父
曰此何遽不為福乎居數月其馬將胡駿馬而歸人皆
賀之其父曰此何遽不能為禍乎家富良馬其子好騎
墮而折其髀人皆弔之其父曰此何遽不為福乎居一
年胡人大入塞丁壯者引弦而戰近塞之人死者十九
此獨以跛之故父子相保故福之為禍禍之為福化不
可極深不可測也(淮南子/人間訓)
禍與福同門利與害為鄰非神聖人莫之能分(淮南子/人間訓)
貞良而亾先人餘殃猖蹶而活先人餘烈(說苑/談叢)
天地之道極則反滿則損五采曜眼有時而渝茂木豐
草有時而落物有盛衰安得自若(說苑/談叢)
天將與之必先苦之天將毁之必先累之(說苑/談叢)
有奇福者必有奇禍有甚美者必有甚惡(列女傳周列/國晉羊叔姬)
盛中後跌衰者復掇盈滿或毁疾羸肥腯(焦氏易林/遯之坎)
利端始萌害漸亦芽速速方轂夭夭是加欲豐其屋乃
蔀其家(蔡中郎/集釋誨)
豈覺崇朁之相為首尾哀樂之相為朝暮(抱朴子外/篇知止)
昔宋人有白犢之祥而有失明之禍雖有失明之禍以
至獲全之福北叟有胡馬之利卒有奔墜之患雖有奔
墜之患以至保身之福(劉子/禍福)
禍福同根妖祥共域(劉子/禍福)
人皆愛少而惡老重榮而輕悴故簪珥英蕐而焚灰枯
朽莫識枯朽生於英蕐英蕐歸於枯朽(劉子/言苑)
禍福相為表裏如糾繩索相附㑹也(前漢書註/賈誼傳)
得固易失榮難久恃膏以明自煎人以財興累(李善注/文選阮)
(嗣宗詠/懷詩)
春秋相代若環之無端天道常也譬如天馬本出西北
忽由東道況富之與貧貴之與賤易至乎(李善注文選/阮嗣宗詠懷)
(詩/)
福為禍始禍作福階天地盈虚寒暑周廻(文選盧諶/贈劉琨詩)
休咎相乘躡飜覆若波瀾(文選陸機/君子行)
禍福相轉利害相生如循環而運丸耳其作不可見其
端不可覺(意林/唐子)
一宅同姓相代或吉或凶一官同姓相代或遷或免成
康居之而興幽厲居之而衰吉凶興衰在人不由宅矣
(意林潛/夫論)
董生有云弔者在門賀者在閭言有憂則恐懼敬事敬
事則必有善功而福至也又曰賀者在門弔者在閭言
受福則驕奢驕奢則禍至故弔隨而來(藝文類聚人/部鑒誡書)
蓋聞市朝遷貿山川悠遠是以狐兎所處由來建始之
宮荆棘參天昔日長洲之苑(文苑英蕐/庾信連珠)
夫否終斯泰屯極則亨若日月之廻環猶陰陽之報復
(文苑英蕐徐/陵邊防上書)
阮嗣宗蘇門歌曰日沒不周西月出丹淵中陽精蔽不
見陰灮代為䧺亭亭在須臾厭厭將復隆富貴俯仰間
貧賤何必終(困學紀聞卷/十三攷史)
利為福始利與害同門福為禍先禍與福同鄰(道德經/四子集)
(解/)
譬如有人閉在暗室眼無所見復有異人曾受苦惱作
是思惟此人受苦甚為可愍若不得脱是人必死以火
與之令得少明時暗室人見火歡喜心得安穩爾時彼
火以少因縁熾然火焰燒彼暗室爾時彼人被燒而死
(僧伽吒/經卷三)
夫貴賤靡恒貧富無定譬水火更王寒暑遞來(法苑珠/林卷二)
(十/三)
　　　相須
剛柔分動不溷乃明雷電竝合不亂乃章(王弼注/易噬嗑)
子夏傳云地得水而柔水得地而流故曰比(周易音/義比)
彼廻風從上下谷風未與相扶謂之為頽若谷風既與
相扶而上則為焱不復為頹也(毛詩正/義谷風)
方祗體安儷乾儀而合德圓舒循晷配羲曜以齊明故
知陽爍陰凝萬物假其陶鑄火炎水潤六氣由其調理
(晉書恭思/褚皇后傳)
金木水火土其勢相害其道相待故至寒傷物无寒不
可至暑傷物无暑不可(文子/自然)
天不發其陰則萬物不生地不發其陽則萬物不成天
圓地方道在中央(淮南子/天文訓)
正月失政七月涼風不至二月失政八月雷不藏三月
失政九月不下霜四月失政十月不凍五月失政十一
月蟄蟲冬出其鄉六月失政十二月草木不脱七月失
政正月大寒不解八月失政二月雷不發九月失政三
月春風不濟十月失政四月草木不實十一月失政五
月下雹霜十二月失政六月五穀疾狂(淮南子/時則訓)
以水和土以土和火以火化金以金治木木復反土五
行相治所以成器用(淮南子/地形訓)
川竭而谷虚丘夷而淵塞脣竭而齒寒河水之㴱其壤
在山(淮南子/說林訓)
金與水二氣相資父子之謂(京氏易/傳訟中)
一晝一夜然後作一日一陰一陽然後生萬物(太𤣥經/𤣥圖)
朗月竝衆星日出擅其明冬寒地為裂春和草木榮陽
德雖暜濟非陰亦不成(藝文類聚/天部星詩)
一晝一夜成一日一男一女成一室(意林風/俗通)
譬如木牀離木无牀離牀无木(海空智藏/經哀歎品)
陽不獨王以陰為得陰不獨王以陽為得亦如冬以溫
暖為德夏以涼冷為德男以女為德女以男為德之義
(黄帝宅/經上)
譬如泥瓶泥與瓶合泥滅瓶成而是泥相終不名瓶瓶
雖非泥不餘處來以泥因縁而生是瓶(海空智藏/經哀歎品)
　　　相禪
日往則月來月往則日來日月相推而明生焉寒往則
暑來暑往則寒來寒暑相推而歲成焉(易繫辭/下傳)
三心五噣四時更見(毛詩小/星注)
陰陽協氣而代謝寒暑隨時而推移(晉書成/公綏傳)
夫天地一險一易若鼔之有揨擿擋則擊(管子/宙合)
朱明長贏不能盡其所以為溫也必隨之以揫斂之氣
而為秋𤣥武沍陰不能盡其所以寒也必隨之以敷榮
之氣而為春孰為此者天也天且不可以盡而況人乎
(子華子/執中)
將來者進成功者退已用則賤當時則貴(太𤣥經/太𤣥文)
萬物㒺乎北直乎東蒙乎南酋乎西冥乎北故㒺者有
之舍也直者文之素也蒙者亾之主也酋者生之府也
冥者明之藏也(太𤣥經/太𤣥文)
春榮秋落四時所以迭代金行水流五德所以互序(藝/文)
(類聚帝王部/陳武帝表)
日沒不周西月出丹淵中陽精蔽不見陰灮代為雄(何/氏)
(語林言志/魏氏春秋)
四時更運功成則移(道德/經注)
譬如花果花生无果果生无花(海空智藏/經問病品)
如彼水上泡一生而一滅(中陰經/卷下)
循環三界内猶如汲井輪(佛說身觀/經當九)
譬如雞生卵卵生雞從卵生卵從雞生雞人生死亦如
是無有絶時(那先比丘/經卷中)
去而復生如火燄之連出來而更逝若水波之續轉(集/沙)
(門不應拜俗等/事卷二○冠二)
　　　至大
時有俊風俊者大也大風南風也何大於南風也曰合
冰必於南風解冰必於南風生必於南風收必於南風
故大之也(大戴禮記/夏小正)
樸至大者無形狀道至眇者無度量故天之圓也不得
規地之方也不得矩(淮南子/齊俗訓)
夫天地之施化也嘔之而生吹之而落豈此契契哉故
凡可度者小也可數者少也至大非度之所能及也至
衆非數之所能領也故九州不可頃畞也八極不可道
里也太山不可丈尺也江海不可斗斛也故大人者與
天地合德日月合明鬼神合靈四時合信(淮南子/泰族訓)
包裹天地陶冶萬物大通混冥㴱閎廣大不可為外析
毫剖芒不可為内無環堵之宇而生有無之根(淮南子/俶眞訓)
鯤鵬方之猶蚊蚋蚤蝨耳則太虚之所受亦奚所不容
哉(張湛注􁙀/子陽問)
雖有至明而有形者不可畢見焉雖禀極聰而有聲者
不可盡聞焉雖有大章竪亥之足而所常履者未若所
不履之多雖有禹益齊諧之識而所識者未若所不識
之衆也(抱朴子内/篇論仙)
天稱其高者以無不覆地稱其廣者以無不載日月稱
其明者以無不照江海稱其大者以無不容(文選曹植/求通表)
挹朝夕之池者無以測其淺㴱仰蒼蒼之色者不足知
其遠近(文選王􁁈頭/陀寺碑文)
夫九蒼之高迅羽不能尋其巓四溟之深幽鱗不能測
其底(廣文選阮嗣/宗荅伏義書)
天不可階而升地不可尺寸而度(太平御覽/地部地上)
且夫陰陽者有名而無形故數之可十離之可百散之
可千推之可萬(黄帝素問靈樞/經陰陽繫日月)
大海虚谷百川競凑至道寥廓萬物歸之(道德經註/疏卷三)
夫道不為萬物而生春萬物感春炁而自生秋不為萬
物而殺萬物感秋炁而自殺其為生也不恃其恩不求
其報故其恩大矣其為殺也不恃其威不求其懼其威
大矣(天機經/蠢然)
譬如虚空無有邊際不可思議(金剛三昧/經卷下)
又如空中種種色相現增現減而此虚空無增無減(佛/說)
(佛地經/卷五)
　　　至神
其受命也如嚮无有遠近幽深遂知來物(易上/繫)
神也者妙萬物而為言者也動萬物者莫疾乎雷撓萬
物者莫疾乎風燥萬物者莫熯乎火說萬物者莫說乎
澤潤萬物者莫潤乎水(易說/卦傳)
靁出地奮震驚百里山出雲雨以潤天下(毛詩殷/其靁)
且夫天地為罏兮造化為工陰陽為炭兮萬物為銅合
散消息兮安有常則千變萬化兮未始有極(史記賈/生傳)
一在而不可見道在而不可專切譬于淵其㴱不測凌
凌乎泳澹波而不竭(鶡冠子/能天)
天地未剖陰陽未判四時未分萬物未生注然平靜寂
然清澄莫見其形若灮燿之問於無有退而自失也曰
予能有無而未能無無也及其為無無至妙何從及此
哉(淮南子/俶眞訓)
崑崙之丘或上倍之是謂涼風之山登之而不死或上
倍之是謂縣圃登之乃靈能使風雨或上倍之乃維上
帝登之乃神是謂大帝之居(淮南子/地形訓)
寒不能生寒熱不能生熱不寒不熱能生寒熱故有形
出於無形未有天地能生天地者也(淮南子/說山訓)
卜者操龜筮者端策以問於數安所問之哉(淮南子/説林訓)
夫鬼神視之無形聽之無聲然而郊天望山川禱祠而
求福雩禜而請雨卜筮而決事(淮南子/泰族訓)
雖乗雲附景不足以比速晨鳧失羣不足以喻疾(文選/海賦)
(注/)
疾雷不及塞耳疾電不暇掩目(埤雅天/道門雷)
山川石水井竈洿池猶有精氣人身之中亦有魂魄況
天地為物物之大者於理當有精神有精神則宜賞善
罰惡但其體大網疏不必機發而應耳(太平御覽/妖異部精)
道無始故迎之不見其首道無終故隨之不見其後(道/德)
(經註疏/卷二)
弧弓為射非弦而不能發天之為射無弓必中(道德經/四子集)
(解/)
譬彼虚空無有動住無起無作無彼無此(金剛三昧/經卷上)
譬如呼響於善惡聲無所是在亦無所受(佛說魔逆/經手十)
譬如虚空本來不生不生故無滅滅無故無物可離故
名虚空(力莊嚴三/昧經卷下)
　　　至虚
天地之道其猶鼓籥以虚為德自近及遠者也(後漢書/郎顗􁙀)
(傳/)
天地之間其猶橐籥乎虚而不屈動而愈出(老子/虚用)
水可析可合精無人也火因膏因薪神無我也(闗尹子/四符篇)
於穆無窮變無形像優游委縱如響之與景(淮南子/原道訓)
在於小則忘於大在於中則忘於外在於上則忘於下
在於左則忘於右無所不充則無所不在是故貴虚者
毫末為宅也(淮南子/原道訓)
天無情於生死則不可以情而憾怨故暄然而春榮蕐
者不謝悽然而秋凋零者不憾(劉子/言苑)
太素之前幽清寂寞不可為象惟虚惟無蓋道之根也
(藝文類聚/天部上天)
　
　
　
　
　
　
　
　
　喻林卷一
欽定四庫全書
　喻林卷二　　　　　　　明　徐元太　撰
　　造化門(二/)
　　　不奪
金水之明内鑒火日之光外輝剛施柔受陽勝陰伏(晉/書)
(紀瞻/傳)
水火不相入天之制也(鶡冠子/天則)
不害其方者反而對各當其所若左右不離(公孫龍子/通變論註)
青者木之色其方在東白者金之色其方在西東西相
反而相對也東自極於東西自極於西故曰不相隣也
東西未始不相接而相接不相害故曰相隣不害其方
也(公孫龍子/通變論註)
規生矩殺衡長權藏繩居中央為四時根(淮南子/天文訓)
孟春始􁏮孟秋始縮仲春始出仲秋始内季春大出季
秋大内孟夏始緩孟冬始急仲夏至修仲冬至短季夏
德畢季冬刑畢(淮南子/時則訓)
天為繩地為凖春為規夏為衡秋為矩冬為權繩者所
以繩萬物也凖者所以凖萬物也規者所以員萬物也
衡者所以平萬物也矩者所以方萬物也權者所以權
萬物也(淮南子/時則訓)
夫寒之與煖相反大寒地坼水凝火弗為衰其暑大熱
鑠石流金火弗為益其烈寒暑之變無損益於已質有
之也(淮南子/詮言訓)
陰陽不能且冬且夏月不知晝日不知夜(淮南子/說山訓)
冬有雷電夏有霜雪然而寒暑之勢不易小變不足以
妨大節(淮南子/說林訓)
雷震乎天風薄乎山雲徂乎方雨流乎淵其事矣乎(楊/子)
(寡/見)
天道成規地道成矩規動周營矩靜安物(太𤣥經/𤣥圖)
是故地坎而天嚴月遄而日湛五行迭王四時不俱壯
日以昱乎晝月以昱乎夜昴則登乎冬火則發乎夏(太/𤣥)
(經太/𤣥告)
至大有所不能變極細有所不能奪故氷霜肅殺不能
凋菽麥之茂熾暑鬰隆不能消雲山之凍飈風蕩海不
能使潜泉揚波春澤榮物不能使枯卉發花(抱朴子外/篇愽喻)
去濕就燥火之勢也違高從下水之性也(劉子/思順)
四運雖鱗次理化各有凖(文選殷仲文/九井作詩)
水可乾而不可奪濕火可滅而不可奪熱金可柔而不
可奪重石可破而不可奪堅(意林/任子)
男女總名為人天地所以無總名何天圓地方不相類
也天左旋地右周猶君臣陰陽相對向也(爇文類聚/天部上天)
夫水决之則流壅之則腐火奮之則燥停之則明(金庭/無為)
(妙/經)
如水能漬火能燒各自有力(大智度論/卷二十四)
如火以燒為力水以潤為力(大智度論/三十三)
　　　不變
天不變其常地不易其則春秋冬夏不更其節(管子/形勢)
天不能以早為晚地不能以髙為下人不能以男為女(鶡冠子/兵政)
鵾化為鵬一物化為一物如右移於左終是何者之右(公孫龍子/通變論註)
五行之物可變改者唯土也埏以為馬變以為人是謂
未入陶竈更火者也如使成器入竈更火牢堅不可復
變(王充論衡/無形篇)
水性宜冷而有蕐陽溫泉猶曰水冷冷者多也火性宜
熱而有蕭丘寒炎猶曰火熱熱者多也迅風揚波高下
相臨山隆谷窪差以尋常較而望之猶曰水平舉大體
也故世之論事皆取其多者以為之節(劉子/從化)
荆者非無東西也而謂之南其南者多也(文選魏/都賦註)
夫春生秋殺天道之常春一物枯卽為灾秋一物華則
為異(補文選張敏/駁報仇議)
盛夏之時當風而立隆冬之月嚮日而坐其夏欲得寒
冬欲溫也或當風鼔翣向日燃爐然而天終不為冬夏
易氣者寒暑有節不為人變改(太平御覽時/序部夏中)
　　　不竭
渤海之東不知幾億萬里有大壑焉實惟無底之谷其
下無底名曰歸墟八紘九野之水天漢之流莫不注之
而無増無減焉(列子/湯問)
諄芒將東之大壑適遇苑風於東海之濵苑風曰子將
奚之曰將之大壑曰奚為焉曰夫大壑之為物也注焉
而不滿酌焉而不竭吾將游焉(莊子/天地)
風之過河也有損焉日之過河也有損焉請只風與日
相與守河而河以為未始其攖也恃源而徃者也(莊子/徐無)
(鬼/)
指窮於為薪火傳也不知其盡也(莊子養/生主)
明晦相推而日月逾邁歲歲相盪而天地彌陶(太𤣥經/太𤣥告)
夫盡於一形者皆隨代謝而遷革矣故生者必終而生
生物者無變化也(張湛註列/子天瑞)
如大海水還復周流無盡時(三十六部尊/經黄林經)
又如空中種種色相現生現滅而此虚空無生無滅(佛/説)
(佛地經/卷五)
彼劫量者譬如有人造一大城廣十二由旬高三由旬
於彼城中置以胡麻悉皆充滿忽有一人百年一來取
一胡麻而擲於外如是一來一擲乃至胡麻擲盡城亦
破壞此劫數量亦復未盡又復譬如有一大山廣二十
五由旬高十二由旬有長壽天百年一來一坐其山以
憍尸迦衣拂其山石如是一來一拂乃至彼山拂盡其
劫數量亦復未盡(正法經/卷一)
世界無窮如車輪無初無後(大智度/論卷二)
　　　自然
秋霜降者草花落水搖動者萬物作此必然之效也(史記李/斯傳)
凡道無根無莖無葉無榮萬物以生萬物以成(管子/内業)
女聞人籟而未聞地籟女聞地籟而未聞天籟夫子游
曰敢問其方子綦曰夫大塊噫氣其名為風是唯無作
作則萬竅怒號而獨不聞之翏翏乎山林之畏佳大木
百圍之竅宂似鼻似口似耳似枅似圏似臼似洼者似
汚者激者謞者叱者吸者呌者譹者宎者咬者前者唱
于而隨者唱喁冷風則小和飄風則大和厲風濟則衆
竅為虚而獨不見之調調之刁刁乎子游曰地籟則衆
竅是已人籟則比竹是已敢問天籟子綦曰夫吹萬不
同而使其自已也咸其自取怒者其誰邪(莊子齊/物論)
春雨日時草木怒生銚鎒於是乎始脩草木之倒植者
過半而不知其然(莊子/外物)
天德而出寜日月照而四時行若晝夜之有經雲行而
雨施矣(莊子/天道)
人謂目能見物而目以因火見是目不能見由火乃得
見也然火非見白之物則目與火俱不見矣然則見者
誰乎精神見矣夫精神之見物也必因火以目乃得見
矣火目猶且不能為見安能與神而見乎則神亦不能
見矣(公孫龍子/堅白論註)
天不言而人推高焉地不言而人推厚焉四時不言而
百姓期焉(荀子/不茍)
夫萍樹根於水木樹根於土鳥排虚而飛獸蹠實而走
蛟龍水居虎豹山處天地之性也兩木相摩而然金火
相守而流貟者常轉窽者主浮自然之勢也是故春風
至則甘雨降生育萬物羽者嫗伏毛者孕育草木榮華
鳥獸卵胎莫見其為者而功既成矣秋風下霜羣生挫
傷鷹鵬摶鷙昆蟲蟄藏草木注根魚鼈凑淵莫見其為
者滅而無形(淮南子/原道訓)
或問雕刻衆形者匪天歟曰以其不雕刻也如物刻而
雕之焉得力而給諸(楊子/問道)
若風之噫噓而物竅皆鳴日之臨照而物狀皆朗不行
而赴不疾而馳此之謂機(天禄閣外/史琴論)
汲井决陂灌漑園田物亦生長霈然而雨物之莖葉根
核莫不洽濡程量樹澤孰與汲井决陂哉故無為之為
大矣本不求功故其功立本不求名故其名成沛然之
雨功名大矣而天地不為也氣和而雨自集(王充論衡/自然篇)
天道無為故春不為生而夏不為長秋不為成冬不為
藏陽氣自出物自生長陰氣自起物自成藏(王充論衡/自然篇)
地之有萬物猶天之有列星也(王充論衡/感虛篇)
夫鑿龜數莢可以知吉凶然不能為吉凶何者吉凶可
知而不可為也(嵇中散集宅無/吉凶攝生論)
天地以自然運聖人以自然用自然者道也(張湛註列/子仲尼)
夫有形必有影有聲必有響此自然而並生俱出而俱
沒豈有相資前後之差哉(張湛註列/子天瑞)
俗人見天地之大也以萬物之小也因曰天地為萬物
之父母萬物為天地之子孫夫蝨生於我豈我之所作
故蝨非我不生而我非蝨之父母蝨非我之子孫蠛蠓
之育於醯醋芝檽之産於木石蛣􁇸之滋於汚淤翠蘿
之秀於松枝非彼四物所創匠也萬物盈乎天地之間
豈有異乎斯哉(抱朴子内/篇塞難)
天有日月寒暑人有瞻視呼吸以遠况近以此推彼人
不能自知其體老少痛痒之何故則彼天亦不能自知
其體盈縮災祥之所以人不能使耳目常聰明榮衛不
輟閱則天亦不能使日月不薄蝕四時不失序(抱朴子/内篇塞)
(難/)
夫腹背雖包圍五臟而五臟非腹背之所作也肌膚雖
纒裹氣血而氣血非肌膚之所造也天地雖含囊萬物
而萬物非天地之所為也譬猶草木之因山陵以萌秀
而山陵非有事焉魚鱉託水澤以産育而水澤非有為
焉(抱朴子内/篇塞難)
乾坤方圓非規矩之功三辰摛景非瑩磨之力春華粲
煥非漸染之采茞蕙芬馥非容氣所假知夫至眞貴乎
天然也(抱朴子外/篇辭義)
天地以萬物為體而萬物必以自然為正故大鵬之能
高斥鷃之能下椿木之能長朝菌之能短凡此皆自然
之所能非為之所能也(郭子註莊/逍遙遊)
天不為覆故能常覆地不為載故能常載使天地而為
覆載則有時而息矣使舟能沈而為人浮則有時而沒
矣故物為焉則未足以終其生也(郭子註莊/德充符)
尸子曰天地之道莫見其所以長物而物長聖人之道
亦然(李善註文選顏/延年釋奠㑹詩)
鳴籟受響非有志於要風㳙流長邁寧厝心於歸海是
以萬竅怒號不扣而咸應百川是納用卑而為宰(廣文/選沈)
(休文/連珠)
陰凝上結則合而成雲陽散下流則降而為雨(埤雅天/道門雲)
象齒感雷莫之為而文生天象亦感氣莫之為而文生
(埤雅品/物門象)
天地非有為焉正其道而物自然陰陽四時非生萬物
也雨露時降非養草木也神明接陰陽和萬物生矣(道/德)
(經四子/集解)
火動而炎上水流而潤下非有師導使其然也(參同/契)
有以無為母無以虛為母虛以道為母自然者道之根
本也(西昇/經)
道德天地水火萬物高山深淵各有所歸之夫道非欲
於虚虛自歸之德非欲於神神自歸之天非欲於清清
自歸之地非欲於濁濁自歸之濕非欲於水水自歸之
燥非欲於火火自歸之萬物非欲見於形形自見之高
山大澤非欲於飛鳥虎狼飛鳥虎狼自來歸之深淵河
海非欲於魚鼈蛟龍魚鼈蛟龍自來歸之人能虚空無
為非欲於道道自歸之(西昇/經)
不雕刻而萬物成不提挈而萬物生(金庭無/為妙經)
譬如日出於閻浮提先照一切須彌山等諸大山王次
照黑山次照高原然後普照一切大地日不作念我先
照此後照於彼但以山地有高下故照有先後(大方廣/佛華嚴)
(經卷/五十)
如日月光照拘牟頭分陀利鬰波羅華等或有合者或
有開者或墮落者非是日月有分别心何以故日月無
心故以無心故自開自落非日月過(文殊師利/問經卷下)
　　　無私
天之生物必因其材而篤焉故栽者培之傾者覆之(中/庸)
風漂物者也風之所漂不避貴賤美惡雨濡物者也雨
之所墮不避小大強弱風雨至公而無私所行無常鄉
人雖遇漂濡而莫之怨也(管子形/勢解)
天無不覆有生有殺而天無愛惡日無不照有妍有醜
而日無厚薄(闗尹子/二柱)
坱軋□垠孰􁀙得之至得無私泛泛乎若不繫之舟能
者以濟不能者以覆(鶡冠子/世兵)
得禨無小滅宗無大則此言鬼神之所賞無小必賞之
鬼神之所罰無大必罰之(墨子明/鬼下)
天無私覆也地無私載也日月無私燭也四時無私行
也行其德而萬物得遂長焉(呂氏春/秋去私)
天地無予也故無奪也日月無德也故無怨也喜德者
必多怨喜予者必善奪利則為害始福則為禍先唯不
求利者為無害唯不求福者為無禍(淮南子/詮言訓)
天地福順而禍逆山川福卑而禍高人道福正而禍邪
(太𤣥經/𤣥瑩)
天地為萬物之父母以其無所偏為故能子萬物(郭子/註莊)
(逹/生)
造化為人亦猶陶之造瓦耳(前漢書註/賈誼傳)
聖人之憂憂君子之道不長小人之道不消黍稷之不
茂荼蓼之蕃殖至於乾坤簡易是常無偏於生養無擇
於人物不能委曲與彼聖人同此憂之(李善註文/選魏都賦)
生之無亭毒之心死之豈䖍劉之志墜之淵泉非其怒
升之霄漢非其恱(文選劉峻/辨命論)
夫日之朝見隨隙宂大小而納照風之夕散因形物巨
細而賦音(文選陸士/衡演連珠)
日月為天下眼目人不知德山川為天下衣食人不能
謝(太平御覽/天部三上)
夫五運之政猶權衡也高者抑之下者舉之化者應之
變者復之(黄帝素問内經/氣交變大論)
天道賞善罰惡治人之身若大匠作噐善者則成惡者
則敗也(道德經註/䟽卷八)
慈雲降潤不别蕭蘭慧日流輝寜分岸谷(法苑珠林/卷五十五)
　　　盛德
井用有常德終日引汲未嘗言損終日泉注未嘗言益
故曰无喪无得也(周易正/義井)
天下之物莫柔弱於水然而大不可極深不可測修極
於無窮遠淪於無涯息耗減益通於不訾上天則為雨
露下地則為潤澤萬物不得不生百事不得不成大包
羣生而無所私澤及蚑蟯而不求報富贍天下而不既
德施百姓而不費行而不可得窮極也㣲而不可得把
握也擊之無創刺之不傷斬之不斷焚之不然淖溺流
遁錯繆相紛而不可靡散利貫金石強濟天下動容無
行之域而翶翔忽區之上邅回川谷之間而滔騰大荒
之野有餘不足任天下取與萬物而無所前後是故無
所私而無所公靡濫振蕩與天地鴻洞無所左而無所
右蟠委錯紾與萬物始終是謂至德夫水所以能成其
至德於天下者以其淖溺潤滑也(淮南子/原遁訓)
木主生而金主殺火主暑而水主寒使人必以其序官
人必以其能天之數也土居中央為之天潤土者天之
股肱也其德茂美不可名以一時之事故五行而四時
者土兼之也(春秋繁露/五行之義)
陰猶沈也何名何有皆并一於陽昌力而辭功故出雲
起雨必令從上之下命之曰天雨不敢有其所出上善而
下惡惡者受之善者不受(春秋繁露/陽尊陰卑)
忠臣之義孝子之行取之土土者五行最貴者也其義
不可以加矣五聲莫貴於宫五味莫美於甘五色莫貴
於黄(春秋繁露/五行對)
夫土者掘之得甘泉焉樹之得五穀焉草木殖焉鳥獸
魚鼈遂焉生則立焉死則入焉多功不言賞世不絕故
曰能為下者其惟土乎(韓詩/外傳)
五嶽者何謂也泰山東嶽也霍山南嶽也華山西嶽也
常山北嶽也嵩山中嶽也五嶽何以視三公也能大布
雲雨焉能大歛雲雨焉觸石而出膚寸而合不崇朝而
雨天下施德愽大故視三公也四瀆者何謂也江河淮
濟也四瀆何以視諸侯能蕩滌垢濁焉能通百川於海
能出雲雨千里焉為施甚大故視諸侯也(説苑/辨物)
子貢問曰君子見大水必觀焉何也孔子曰夫水者君
子比德焉遍予而無私似德所及者生似仁其流卑下
句倨皆循其理似義淺者流行深者不測似智其赴百
仞之谷不疑似勇綿弱而㣲達似察受惡不讓似包蒙
不清以入鮮潔以出似善化至量必平似正盈不求槩
似度其萬折必東似意是以君子見大水觀焉爾也(説/苑)
(雜/言)
夫智者何以樂水也曰泉源潰潰不釋晝夜其似力者
循理而行不遺小間其似持平者動而之下其似有禮
者赴千仞之壑而不疑其似勇者障防而清其似知命
者不清以入鮮潔而出其似善化者衆人取平品類以
正萬物得之則生失之則死其似有德者淑淑淵淵深
不可測其似聖者通潤天地之間國家以成是知之所
以樂水也(説苑/雜言)
天下之平莫盛於停水無情至平故天下取正焉(郭子/註莊)
(德充/符)
孝經援神契曰五岳之精雄聖四瀆之精仁明(李善註/文選蔡)
(伯喈太/丘碑文)
顧夷子與子華游東池子華曰水有四德沐浴羣生深
流萬世是仁也揚清激濁蕩去滓穢是義也柔而難犯
弱而難勝是勇也道江䟽河惡盈流謙是智也(太平御/覧地部)
(水/上)
唯日之行天有常進退有率不遲不疾不外不内人君
德也(玉海天文/天文書下)
百工之治殊事異方漚爛金石破堅折剛平㣲正妙解
緩羣形和調五味蕩滌臭腥攻堅䧟大非水不行夫何
故哉衆物態能莫之與雙也(道德經指/歸卷十三)
譬如日月雖照一切而不分别我發光明能有所照然
有情類自業勢力感得日月晝夜廵照(波羅蜜多經卷/五百六十九)
如日月光利益諸華雖有此力不求恩報何以故日月
無心故(文殊師利/問經卷下)
海懷衆珍黄金白銀琉璃水精珊瑚龍蛟明月神珠千
奇萬異無求不得斯四德也(海八德/經尺一)
普天之下有五大河流行注海西流者名恒南流者名
邪云東流者兩河一名沙陸一名阿夷越北流名墨五
河流邁俱入於海皆去舊名合為海斯五德也(海八德/經尺一)
　　　生物
天地解而雷雨作雷雨作而百果草木皆甲拆(易/解)
夫乾其靜也專其動也直是以大生焉夫坤其静也翕
其動也闢是以廣生焉(易繫辭/上傳)
天地絪緼萬物化醇男女構精萬物化生(易繫辭/下傳)
南山既能高峻又以草木平滿其旁倚之畎谷使之齊
均也(鄭氏箋詩/節南山)
榛楛濟濟是廣山之德澤也山之德澤既廣則山之為
神益尊(毛詩正/義天作)
獨陰不生獨陽不生獨天不生三合然後生(穀梁莊/公三年)
今夫天斯昭昭之多及其無窮也日月星辰繫焉萬物
覆焉今夫地一撮土之多及其廣厚載華嶽而不重振
河海而不洩萬物載焉今夫山一卷石之多及其廣大
草木生之禽獸居之寶藏興焉今夫水一勺之多及其
不測黿鼉蛟龍魚鼈生焉貨財殖焉(中/庸)
夫天地者萬物之官府山川者雲氣之丘墟萬物之生
遂則官府之功大雲雨施其潤則丘墟之德厚(後漢紀/光武八)
日徃月來唯天所以運序山鎭川流唯地所以宣氣運
序則寒暑無差宣氣則雲雨有作故能成天地之大德
育萬物而為功(隋書高/帝紀下)
一雌一雄卵生一牡一牝胎生(闗尹子/二柱篇)
核芽相生不知其幾萬株天地雖大不能芽空中之核
雌卵相生不知其幾萬禽陰陽雖妙不能卵無雄之雌
(闗尹子/四符)
今以湼染緇則黑於湼以藍染青則青於藍湼非緇也
青非藍也兹雖遇其母而無能復化已是何則以諭其
轉而益薄也何况夫未始有湼藍造化之者乎其為化
也雖鏤金石書竹帛何足以舉其數(淮南子/俶眞訓)
天心呿(虛/)唫(吟/)者也故一動其本而百枝皆應若春雨
之灌萬物也渾然而流沛然而施無地而不澍無物而
不生(淮南子/泰族訓)
高山深林非為虎豹也大木茂枝非為飛鳥也流源千
里淵深百仞非為蛟龍也致其高崇成其廣大山居木
棲巢枝宂藏水潛陸行各得其所寜焉(淮南子/泰族訓)
天地之化春氣生而百物皆出夏氣養而百物皆長秋
氣殺而百物皆死冬氣收而百物皆藏(春秋繁露/循天之道)
水土相得萬物蕃殖(焦氏易林/解之隨)
陽氣和震圜煦釋物咸稅其枯而解其甲(太𤣥經/第二釋)
雷椎□(日感/切)􁁉(徙感/切)輿物旁震(太𤣥經/𤣥圖)
龍幹於天長類無疆(太𤣥經/𤣥圖)
夫物不因不生不革不成故知因而不知革物失其則
知革而不知因物失其均革之匪時物失其基因之匪
理物喪其紀(太𤣥經/𤣥瑩)
人生於天地也猶魚之於淵蟣虱之於人也因氣而生
種類相產萬物生天地之間皆一實也(王充論衡/物勢篇)
山頂之溪不通江湖然而有魚水精自為之也廢庭壞
殿基上草生地氣自出之也(王充論衡/講瑞篇)
山特自生萬物以足百姓不為百姓故生之也(淮南子/詮言訓)
(解/)
必若人物皆天地所作則宜皆好而無惡悉成而無敗
衆生無不遂之類而項揚無春彫之悲矣(抱朴子内/篇塞難)
陶者作噐於鈞上此以造化為大鈞也(前漢書註/賈誼傳)
王云其地坦而平其水淡而清其人廉而貞孫云其山
㠑巍以嵯峨其水㳌渫而揚波其人磊落而英多(世說/新語)
(言/語)
雷之餘聲鈴鈴所以挺出萬物也(埤雅天/部門雷)
霜以殺木露以潤草(事類賦天/部露註)
五行東方木而丹章有金銅之山南方火而交趾有大
海之川西方金而蜀隴有名材之林北方水而幽都有
積沙之地此天地所以均有無通萬物也(困學紀聞/卷四周禮)
或無根而生或無足而走或無耳而聽或無口而鳴(道/德)
(經指歸/卷八)
五星聚天市而聖人生五行配地炁而萬物形(金庭無/為妙經)
天有五氣萬物化成木精則仁火精則禮金精則義水
精則智土精則恩五氣盡純聖德備也木濁則弱火濁
則淫金濁則暴水濁則貪土濁則頑五氣盡濁民之下
也中土多聖人和氣所交也絕域多恠物異氣所產也
(法苑珠林/卷三十三)
　　　感應
夫蒲盧之氣嫗煦桑蟲成為己子况乎天氣因人之精
就而神之反不使子賢聖乎(毛詩正/義生民)
孟康曰先冬至三日縣土炭於衡兩端輕重適均冬至
日陽氣至則炭重夏至日陰氣至則土重(史記天/官書註)
蔡邕律厯記候鐘律權土炭冬至陽氣應黄鐘通土炭
輕而衡仰夏至陰氣應𬎼賔通土炭重而衡低進退先
後五日之中(史記天/官書註)
疾病有治而未瘳瘳而未平平而未復教化之道有敎
而未行行而未成成而有敗故氣類有動而未應應而
未終終而有變遲速深淺變化錯於其中矣(前漢紀/高后)
陰陽燧在掌握之中形不出手乃上引太陽之火下引
太陰之水嘘吸之間煙景以集(魏志管/輅傳註)
夫天地閉大祲生雲雷屯羣凶作(晉書乞伏/國仁列傳)
今室閉戸牖動天地一室也(呂氏春/秋制樂)
夫熯一炬火㸑一鑊水終日不能熱也倚一尺氷置庖
㕑中終夜不能寒也何則㣲小之感不能動大巨也今
鄒衍之歎不過如一炬尺氷而皇天巨大不徒鑊水庖
㕑之醜類也一仰天歎天為隕霜何天之易感霜之易
降也(王充論衡/感虛篇)
人在天地之間猶魚在水中矣其能以行動天地猶魚
皷而振水也(王充論衡/變虚篇)
壯士挺劍氣激白虹鰠魚潛淵出則邑悚(山海經西/山經圖讃)
彗星横天鯨魚死浪鴸鳴於邑賢士見放厥理至微言
之無况(山海經南/山經圖讃)
嶢崩涇竭麟闘日薄九鍾將鳴凌霜乃落氣之相應觸
感而作(山海經中/山經圖讃)
北方有地美而寒不生五穀鄒子吹律暖之而禾黍滋
也(張湛註列/子湯問)
天居高而鑒卑故其網雖疎而不漏神聰明而正直故
其道賞眞而罰偽是以惠和暢於九區則七耀得於𤣥
昊殘害著於品物則二氣謬於四八(抱朴子外/篇廣譬)
匹夫履順則天地不違一物投誠則神明可交事有微
而逾著理有闇而必昭是以魯陽傾首離光為之反舍
有鳥沸波河伯為之不潮(廣文選顏延/年範連珠)
誅不原情其霜附木不下地不敎而誅其霜反在草下
(初學記/天部霜)
人生氣中如魚在水水濁則魚瘦氣昏則人病(本草/一卷)
陽燧以取火非日不生光方諸非星月安能得水漿二
氣雖懸遠化感而相通(參同/契)
　　　類召
同聲相應高下不必均也同氣相求體質不必齊也召
雲者龍命呂者律故二女相違而剛柔合體隆墀永歎
遠壑必盈(周易略/例明爻)
鳴鶴在幽陰之處雖在幽陰而鳴其子則在遠而和之
以其同類相感召故也(周易正義/繫辭上)
日掌陽月掌陰星掌和陽為德陰為刑和為事(管子/四時)
天網恢恢疎而不失(老子/任為)
天之道其猶響之報聲也德積則福生禍積則怨生(文/子)
(符/言)
若風之過蕭忽然而感之各以清濁應(文子/自然)
隱戮也者陰隲之反也如以匙勘鑰也如以璽印塗也
必以其類其應如響(子華子/晏子)
五雲之變可以卜當年之豐歉八風之朝可以卜當時
之吉凶是知休咎災祥一氣之運耳(闗尹子/二柱篇)
日者陽之主也是故春夏則羣獸除日至而麋鹿解月
者陰之宗也是以月虚而魚腦減月死而蠃蠬膲火上
蕁水下流故鳥飛而高魚動而下(淮南子/天文訓)
物類相動本標相應故陽燧見日則然而為火方諸見
月則津而為水虎嘯而谷風至龍舉而景雲屬麒麟鬬
而日月食鯨魚死而彗星出蠶珥絲而商弦絕賁星墜
而渤海決(淮南子/天文訓)
山氣多男澤氣多女障氣多喑風氣多聾林氣多癃木
氣多傴岸下氣多腫石氣多力險阻氣多癭暑氣多夭
寒氣多壽谷氣多痺丘氣多狂衍氣多仁陵氣多貪輕
土多利重土多遲湍水音小濁水音大湍水人輕遲水
人重中土多聖人皆應其類(淮南子/地形訓)
夫陽燧取火於日方諸取露於月天地之間巧厯不能
舉其數手微忽怳不能覽其光然以掌握之中引類於
太極之上而水火可立致者陰陽同氣相動也(淮南子/覽㝠訓)
山雲草莽水雲魚鱗旱雲煙火涔雲波水各像其形類
所以感之(淮南子/覽㝠訓)
月盛衰於上則蠃蠬應於下同氣相動不可以為遠(淮/南)
(子説/山訓)
山雲蒸柱礎潤伏苓掘兎絲死(淮南子/說林訓)
夫濕之至也莫見其形而炭已重矣風之至也莫見其
象而水已動矣日之行也不見其移騏驥倍日而馳草
木為之靡縣㷭未轉而日在其前故天之且風草木未
動而鳥已翔矣其且雨也陰曀未集而魚已噞矣以陰
陽之氣相動也故寒暑燥濕以類相從聲響疾徐以音
相應也(淮南子/泰族訓)
天人之應所由來漸矣故履霜堅氷非一時也仲尼之
禱非一朝也(申鑒/時事)
日南至則黄鐘應融風動而魚上氷𬎼賔統則微陰萌
蒹葭蒼而白露凝寒暑相推陰陽代興(蔡中郎/集釋誨)
夏末蜻􁇾鳴寒螿啼感陰氣也雷動而雉驚發蟄而虵
出起陽氣也夜及半而鶴唳晨將旦而雞鳴此雖非變
天氣動物物應天氣之驗也(王充論衡/變動篇)
陰中之陽陽中之陰各以物類自相求從夏日為陽而
夕夜遠與冬日共為陰冬日為陰而朝晝遠與夏日同
為陽皆異於近而同於遠也(張湛註列/子仲尼)
箕麗於月而飄風起畢動於天而驟雨散(劉子/類感)
故銅山崩蜀鐘鳴於晉淄澠共川色味異質感動必類
自然之數也(劉子/類感)
龍舉一井而雲彌九天虎嘯一谷而風扇萬里陽燧在
堂而太陽火方諸運握而少陰水類感之也(劉子/類感)
黄帝問師曠曰吾欲知苦樂善惡可知否對曰歲欲豐
甘草先生甘草薺也歲欲苦苦草先生苦草亭􁬦也歲
欲惡惡草先生惡草水藻也歲欲旱旱草先生旱草蒺
藜也歲欲疫病草先生病草艾也(藝文類聚/草部草)
青為蟲白為兵赤為旱黑為水黄為豐年此五雲吉凶
之祲也(埤雅天/道門雲)
天中極星崑崙之墟天門明堂太山之精中挺三台也
五靈諸侯也岍岐荆山壺口雷首太嶽砥柱東方之宿
也析城王屋太行常山碣石西傾朱圉北方之宿也鳥
鼠太華熊耳外方桐柏嶓冢陪尾西方之宿也荆山内
方大别岷山衡山九江敷淺原南方之宿也九隘之險
九河之曲瀁水三危汶江九折上為列星(玉海天文/天文圖)
日陽也陽用事則日進而北晝進而長陰用事則日退
而南晝退而短日之南北失節晷過而長為常寒退而
短為常燠凡君行急則日行疾君行緩則日行遲(玉海/天文)
(圭/景)
聲之陰陽各有合辰與建交錯貿處如表裏然其相生
則以陰陽六體為之同位者象夫妻異位者象子母所
謂律取妻而呂生子也(玉海律/厯律呂)
立竿見影呼谷聞響豈不靈哉天地至象(參同/契)
夫聖人之起度數必應於天地故天有宿度地有經水
人有經脉天地溫和則經水安靜天寒地凍則經水凝
泣天暑地熱則經水沸溢卒風暴起則經水波涌而隴
起(黄帝素問内經/離合眞邪論)
如礠石力令鐵轉移雖無有心似有心者(大乘宻嚴/經卷下)
夫銅山崩洛鐘應葭灰缺月暈虧未見虎嘯而風不生
龍騰而雲不起(辯正論/卷六)
水泉之源必有神龍居之(高僧傳九/竺佛圖澄)
　　　所主
夫少者多之所宗一者衆之所歸陽卦二陰故奇為之
君陰卦二陽故耦為之主(韓康伯註/易繫辭下)
日統領月之功猶若君統領臣之功以為己功(禮記正/義月令)
物君金物臣木金主利用物之君也木為金所剋服故
為臣矣(三墳/山墳)
混沌為太始太始者元胎之萌也(三墳/山墳)
火為坤母巽為離父金乃坤孫(乾坤鑿度/坤鑿度下)
五音非宮不調五味非甘不和(隋書音/樂志下)
地者萬物之本原諸生之根苑也美惡賢不肖愚俊之
所生也水者地之血氣如筋脉之通流者也故曰水具
材也(管子/水地)
音有五聲宮其主也色有五章黄其主也味有五變甘
其主也位有五材土其主也(淮南子/地形訓)
金木水火雖各職不因土方不立若酸醎辛苦之不因
甘肥不能成味也甘者五味之本也土者五行之主也
五行之主土氣也猶五味之有甘肥也不得不成(春秋/繁露)
(五行/之義)
陽茍一焉五陰何得不同而歸之陰茍隻焉五陽何得
不同而從之故陰爻雖賤而為一卦之主者處其至少
之地也(周易畧/例明彖)
夫少者多之所貴也寡者衆之所宗也一卦五陽而一
陰則一陰為之主矣五陰而一陽則一陽為之主矣(周/易)
(畧例/明彖)
斗在天中周制四方猶宮聲處中為四聲綱也(前漢書/註律厯)
(志/)
中國川原以百數莫著於四瀆而河為宗也(李善註文/選江賦)
日猶火也月猶水也火則施光水則含影故朏生於向
日魄生於背日當日則光盈近日則明滅(藝文類聚/天部月)
月與星至陰也有形無光日照之乃光如以鏡照日而
有影見(藝文類聚/天部月)
日者寸也月者尺也尺者紀度而成數也寸者制萬物
陰陽之短長也(太平御覽/天部三上)
天月無度借日度為度天月無光借日光為光經星亦
然故日者實也君主之象也凡天象以日為主(太平御/覽天部)
(四日/五)
夫無聲者五音之祖無形者萬物之君本其祖然後精
商徵之妙理其君然後正研朴之容(太平御覽樂/部雅樂下)
包四瀆以稱王摠百川而為主(初學記地/部河註)
大中之道在天為北辰在地為人君(玉海天/文圭景)
周公曰大哉言數請問用矩之道商高曰平矩以正繩
偃矩以望高覆矩以測深卧矩以知遠環矩以為圓合
矩以為方(玉海天文/天文書上)
黄鍾不復與他律為役者黃鍾至尊無與並也(玉海律厯/律吕下)
道徳不生萬物而萬物自生焉天地不含羣類而羣類
自託焉自然之物不求為王而物自王焉故天地億萬
而道王之衆陽赫赫而天王之隂氣漻漻而地王之倮
者穴處而聖人王之羽者翔虚而神鳳王之毛者蹠實
而麒麟王之鱗者水居而神龍王之介者澤處而靈龜
王之百川竝流而江海王之(道徳經指/歸卷十一)
乾坤者易之門户衆卦之父母坎離匡廓運轂正軸牝
牡四卦以為槖籥覆冒隂陽之道猶工御者凖繩墨執
銜轡正規矩隨軌轍(參同契箋/註上篇)
尊莫尊於諸天也而大彌羅天乃天中之天貴莫貴於
諸帝也而玉皇上帝乃帝中之帝(玉皇本/行集經)
譬如衆流皆歸於海如粟散小王皆屬轉輪聖王如衆
小明皆屬於日(大智度論/卷三十七)
夫六合同曜靈之鑒羣流歸百谷之王(𢎞明集/十四)
　
　喻林卷二
欽定四庫全書
　喻林卷三　　　　　　　明　徐元太　撰
　　人事門(一/)
　　　言行
言行君子之樞機樞機之發榮辱之主也(易上/繫)
戸樞之轉或明或闇弩牙之發或中或否猶言行之動
從身而發以及於物或是或非也(周易正義/繫辭上)
天下有道則行有枝葉天下無道則辭有枝葉(禮記/表記)
言從而行之則言不可飾也行從而言之則行不可飾
也(禮記/緇衣)
茍有車必見其軾茍有衣必見其敝人茍或言之必聞
其聲茍或行之必見其成(禮記/緇衣)
行有枝葉所以益德也言有枝葉是衆虚華也枝葉依
幹而生言行亦由禮出(鄭氏註/禮表記)
夫華繁而實寡者天也言多而行寡者人也(大戴禮記/曽子疾病)
知旣知之行旣由之言旣順之若夫性命肌膚之不可
易也(大戴禮記哀/公問五義)
綴以德行不任以言庶人以言猶以夏后氏之祔懷袍
褐也行不越境(大戴禮記/虞戴德)
人性有畏其景而惡其跡者卻背而走迹愈多景愈疾
不知就陰而止景滅迹絶欲人勿聞莫若勿言欲人勿
知莫若勿為(前漢書/枚乘傳)
士有一定之論女有不易之行(文子/守弱)
知言如泉鳴知行如禽飛(關尹子/一宇)
闗尹謂子列子曰言美則響美言惡則響惡身長則影
長身短則影短名也者響也身也者影也故曰愼爾言
將有和之愼爾行將有隨之(列子/説符)
滿苟得曰小盜者拘大盜者為諸侯諸侯之門義士存
焉昔者桓公小白殺兄入嫂而管仲為臣田成子常殺
君竊國而孔子受幣論則賤之行則下之則是言行之
情悖戰於胷中也不亦拂乎故書曰孰惡孰美成者為
首不成者為尾(莊子/盜跖)
子墨子曰君子無鬭子夏之徒曰狗狶猶有鬭惡有士
而無鬭矣子墨子曰傷矣哉言則稱於湯文行則譬於
狗狶(墨子/耕柱)
君子言有壇宇行有防表(荀子/儒効)
聽善言便計雖愚者知說之稱至德高行雖不肖者知
慕之說之者衆而用之者鮮慕之者多而行之者寡所
以然者何也不能反諸性也(淮南子原/道訓下)
言之者行之役也行之者言之主也汝能行我能言汝
為主我為役(說苑/權謀)
或問羣言之長羣行之宗曰羣言之長德言也羣行之
宗德行也(揚子考/至篇)
般之揮斤羿之激矢君子不言言必有中也不行行必
有稱也(揚子/君子)
顧自然之理行則影從言則響隨(郭子註莊/德充符)
禮然後動則動如春風人不厭其動時然後言則言如
金石人不厭其聲(劉子/愼言)
言不違理故形不慙行不邪僻故心不恥(揚子法言/註吾子篇)
知言而不能行謂之疾此疾雖有天醫莫能治也(意林/仲長)
(統昌/言)
世薄華飾以相拊言處飛龍前行在跛鼈後(西昇/經)
言多諾者事衆而信不可然也心多所易者難積而變
不可推也(道德經指/歸卷十一)
夫謬之於空談不如證之於事實聞之於髣像不如决
之於耳目故信不如學言不如行(法苑珠林/卷四十六)
　　　好惡
君子之善善也長惡惡也短惡惡止其身善善及子孫
(公羊昭公/二十年)
見善如不及見不善如探湯(論語/季氏)
獸惡其網為其害己民惡其上為其病己(國語解周中/卻至吿慶)
所好則鑚皮出其毛羽所惡則洗垢求其瘢痕(後漢書/文苑列)
(傳/)
黄馬白馬同為馬也而取白棄黃棺槨異處之謂也(公/孫)
(龍子白/馬論註)
愛其人者兼屋上之烏憎其人者惡其餘胥(説苑/貴德)
其㧞賢如旋流討惡如霆擊(蔡中郎集/橋公碑頌)
舜之在鄉黨也非家饋而戸贈之也人莫不稱善焉象
之在鄉黨也非家奪而戸掠之也人莫不稱惡焉由此
觀之人無賢愚見善則譽之見惡則謗之此人情也未
必有私愛也未必有私憎也(徐幹中/論虚道)
麟止鳳儀所患在少狐鳴梟呼世忌其多是以俊乂盈
朝而求賢者未倦讒佞作威而忠貞者切齒(抱朴子外/篇博喻)
靈鳳振響於朝陽未有惠物之益而莫不澄聽於下風
焉鴟梟宵集於垣宇未有分釐之損而莫不掩耳而注
鏑焉故善言之往無遠不悦惡辭之來靡近不忤猶日
月無謝於貞明枉矢見忌於暫出(抱朴子外/篇博喻)
恬苦之性殊則美惡之情背(郭子註莊/德充符)
言堯則桀對舉蘭則艾因(藝文類聚/草部艾)
得蟢者莫不馴而放之為利人也得蚤者莫不糜之齒
牙為害身也鳥獸昆䖝猶以名聲見異况夫吉士之與
凶人乎(事文類聚伯/勞曹植論)
夫宿畱嫫母經目而人不視者何一尺之面醜也西施
毛嬙靡服而人左顧者何一尺之面好也(太平御覽樂/部雅樂下)
纖芥之惡貶秋豪之美舉(道德經指/歸卷七)
　　　爭讓
多筭飲少筭君子之所爭(何晏解魯/論八佾)
秦於天下之士非有怨也相聚而攻秦者以已有富貴
耳往見大王之狗臥者臥起者起行者行止者止毋相
與鬭者投之一骨輕起相牙者何則有爭意也(戰國䇿/秦昭襄)
(王/)
自含血戴角之獸見犯則校而况於人懷好惡喜怒之
氣喜則愛心生怒則毒螫加情性之理也(史記/律書)
今人毁君君亦毁之譬如賈豎女子爭言何其無大體
也(前漢書/灌夫傳)
昔許由巢父讓天子之貴市道小人爭半錢之利此之
相去何啻九牛毛也(晉書華/譚傳)
上善若水水善利萬物而不爭處衆人之所惡故㡬於
道居善地心善淵與善仁言善信正善治事善能動善
時夫唯不爭故無尤(老子/易性)
昔者堯舜讓而帝之噲讓而絶湯武爭而王白公爭而
滅由此觀之爭讓之禮堯桀之行貴賤有時未可以為
常也(莊子/秋水)
以富為是者不能讓禄以顯為是者不能讓名親權者
不能與人柄操之則慄舍之則悲(莊子/天運)
今俳優侏儒狎徒詈侮而不鬬者是豈遽知見侮之為
不辱哉然而不鬬者不惡故也今人或入其央瀆竊其
猪彘則援劎㦸而逐之不避死傷是豈以喪猪為辱也
哉然而不憚鬬者惡之故也(荀子/正論)
君子力如牛不與牛爭力走如馬不與馬爭走知如士
不與士爭知(荀子/堯問)
夫好利而欲得者此人之情性也假之有弟兄資財而
分者且順情性好利而欲得若是則兄弟相拂奪矣且
化禮義之文理若是則讓乎國人矣故順情性則弟兄
爭矣化禮義則讓乎國人矣(荀子性/惡篇)
蟲有蚘者一身兩口爭食相齕也遂相殺因自殺人臣
之爭事而亡其國者皆蚘類也(韓非子/説林下)
古人易財非仁也財多也今之爭奪非鄙也財寡也輕
辭天子非髙也勢薄也重爭土槖非下也權重也(韓非/子五)
(蠧/)
昔梁大夫宋就為邊縣令與楚鄰界梁亭楚亭皆種
𤓰梁亭劬力數灌其𤓰𤓰美楚人田窳而希灌其𤓰
𤓰惡楚令以梁𤓰之美怒其𤓰之惡因往夜竊搔梁
𤓰皆有死焦者矣梁亭覺之因請其尉亦欲竊往報
搔楚𤓰宋就曰是搆怨召禍之道也令人竊為楚亭
夜灌其𤓰令勿知也楚亭旦而往𤓰則以灌𤓰日以
美楚亭怪而察之則梁亭之為也楚令大悅因以聞
楚王楚王曰此梁之隂讓也乃謝以重幣而請交於
梁王(賈子/退讓)
夫敗軍之卒勇武遁逃將不能止也勝軍之陣怯者
死行懼不能走也故江河決沉一鄉父子兄弟相遺
而走爭升陵阪上髙丘輕足先升不能相顧也世樂
志平見隣國之人溺尚猶哀之又况親戚乎故身安
則恩及隣國志為之滅身危則忘其親戚而人不能
解也游者不能拯溺手足有所急也灼者不能救火
身體有所痛也夫民有餘即讓不足則爭讓則禮義
生爭則暴亂起叩門求水無弗與者所饒足也林中
不賣薪湖上不鬻魚所有餘也故物豐則欲省求贍
則爭止(淮南子/齊俗訓)
饑馬在廐寂然無聲投芻其傍爭心乃生(淮南子/説林訓)
卑讓謙下者茂進之遂路也矜奮侵陵者毀塞之險
途也是以君子舉不敢越儀凖志不敢凌軌等(劉卲/人物)
(志釋/爭)
並轡爭先而不能相奪兩頓俱折而為後者所趨由是
論之爭讓之途其别眀矣(劉卲人物/志釋爭)
險而與之訟是柙兕而攖虎其可乎怒而害人亦必矣
(劉卲人物/志釋爭)
兩虎之爭勢不俱生兩君之爭勢不俱立其知命者可
以得全矣(太𤣥經第/二争解)
夫買物於市者或加價而奪之則尠忍而不忿然矣况
乎見奪待告之妻哉(抱朴子外/篇弭訟)
讓一得百爭十失九(意林周/生烈子)
有兄弟三人各自謂髙健無輩共更持夜二兄居前
臥小弟便獨坐有一蟲名為不吉來嚙其髀弟以手
指之蟲便長大復捶益大其人嗔恚取蟲蹴蹋自致
疲極蟲益大不止其人止休一夜已竟呼仲兄起蟲
復嚙之兄復如小弟與共鬬蟲更長大如屋如是疲
極復止休二夜竟便呼大兄起坐蟲復嚙之大兄持
手指摩挲蟲復起兄生意以㼜覆之須㬰極蟲便出
㼜去至眀日二弟極不能復起兄知二弟與蟲共鬬
便問何以不起二弟慚不敢語兄言與蟲共鬭劇耶
弟言然兄語弟言後倘有不吉蟲來但以㼜覆之不
當指也譬喻如癡人得對便嗔恚徒得罪如弟與蟲
鬬自致疲極黠人見對来便避之是得福譬如㼜覆
不吉蟲去(三慧經/籍八)
　　　毀譽
君子惡居下流天下之惡皆歸焉(論語/子張)
人之行有不虞度其時有名譽而得者若尾生本與
婦人期於梁下不度水之卒至遂至沒溺而獲守信
之譽求全之毀若陳不贍将赴君難聞金鼓之聲失
氣而死可謂欲求全其節而反有怯弱之毀者也(趙/氏)
(註孟離/婁上)
衆心所好莫之能敗其固如城衆口所毀雖金石猶可
銷之(國語解周下/景王鑄無射)
衆議成林無翼而飛三人成市虎一里能撓椎(淮南子/説山訓)
稱譽人力儉程作不中科員而責怒也君子視之乃自
程作其母以為力儉以此譽人孰如毁之故諺曰問誰
毁之小人譽之此之謂也(淮南子說/山訓解)
妄譽仁之賊也妄毁義之賊也賊仁近鄉原賊義近鄉
訕(揚子淵/騫篇)
㸃汙也灼灸也猶身有病人㸃灸之言堯舜至聖道德
擴被尚㸃炙謗毁言有不慈之過卑父之累也(王逸註/楚辭七)
(諌/)
高譽美行抑而不揚虚搆之謗先形生影(抱朴子外/篇擢才)
譽者揚善之樞也毁者宣惡之機也(劉子/傷讒)
朝為伊周夕為桀跖善惡陷於成敗毁譽脅於勢利於
是輕薄干紀之士役姦智以投之如夜蟲之赴火(文選/干寶)
(晉紀/總論)
毛嬙西施善毁者不能蔽其好嫫姆倭傀善譽者不能
掩其醜苟有至道何必介紹(文選王褒四/子講德論)
毁彼者雷同而鳴噪稱此者火燎而波駭(意林/通語)
搖脣皷舌擅生是非好面譽人者亦好背而毁之也(意/林)
(王孫/子)
　　　憂樂
若夫哀樂之起㝠於自然喜怒之端非由人事故燕雀
表啁噍之感鸞鳳有歌舞之容(毛詩正/義序)
湯沐興而蟣虱相吊大厦成而燕雀相賀憂樂别也(淮/南)
(子説/林訓)
今囚之㝠室之中雖養之以芻豢衣之以綺繡不能樂
也以目之無見耳之無聞穿隙穴見雨零則快然而嘆
之况開戸發牖從㝠㝠見炤炤乎見炤炤猶尚肆然而
喜又况出室坐堂見日月光乎見日月光曠然而樂又
况登太山履石封以望八荒視天都若盖江河若帯又
况萬物在其間者乎其為樂豈不大哉(淮南子/㤗族訓)
感别之情慘於舒翮之飛鵠思歸之志樂於蓮渚之征
鴻(李善註文選陸/士衡與士龍詩)
並天而寒暑殊同世而憂樂異(太平御覽/時序部熱)
因食生病食則是樂病則是苦(大法鼔/經卷上)
如渴飲漿未及除渴不得有樂猶如瘙疥其患未瘥不
可為樂(禪法要解經/卷上榮九)
是為㧞身苦如象出于塪(法句經/象喻品)
如飲苦藥初時則苦以難服故後時則樂以病差故(大/乗)
(莊嚴經/論卷一)
如事嚴王初時則苦難得意故後時則樂與威力故(大/乘)
(莊嚴經/論卷一)
　　　智愚
人固不同惠種生聖癡種生狂桂實生桂桐實生桐先
生者未必能知後生者未必不能明(越絕計/倪内經)
狂夫之樂智者哀焉愚者之笑賢者戚焉(戰國策趙/武靈王)
天下為秦相割秦曾不出力天下為秦相烹秦曾不出
薪何秦之智而山東之愚耶(戰國策/齊閔王)
且盲不見咫尺而離婁燭千里之隅(前漢書揚/雄傳下)
諺云妍皮不裹癡骨妄語耳(晉書慕/容超傳)
見之明白處之如玉石見之闇晦必畱其謀(淮南子/説林訓)
智者離路而得道愚者守道而失路(淮南子/人間訓)
知者之所短不若愚之所修賢者之所不足不若衆人
之有餘何以知其然夫宋畫吳冶刻刑鏤法亂修曲出
其為㣲妙堯舜之聖不能及蔡之㓜女衞之雅質梱纂
組雜奇彩抑黑質揚赤文禹湯之智不能逮(淮南子/修務訓)
賢者處大林遭風雷而不迷愚者雖處平敞大路猶暗
惑焉(鹽鐡論/除狹)
或問呂不韋其智矣乎以人易貨曰誰謂不韋智者歟
以國易宗(揚子淵/騫篇)
愚者不謀羣聚若丘智者决䇿朝不得食(天禄閣外/史辭爵)
何倚伏之難量亦慶吊之相及智者賢人居之甚履薄
氷愚夫貪士競之若洩尾閭(補文選昭明太/子陶淵明集序)
聲音自當有哀樂但闇者不能識之至鍾子之徒雖遭
無常之聲則頴然獨見矣今矇瞽面牆而不悟離婁照
秋毫於百尋以此言之則明闇殊能矣不可守咫尺之
度而疑離婁之察執庸衆之聽而猜鍾子之聰皆謂古
人為妄記也(廣文選嵇叔/夜聲無哀樂)
愚者暗於未成智者見於未萌(太平御覽人/事部諺下)
故曰知其可取如發機不知其取如扣椎故曰知機道
者不可挂以髮不知機者扣之不發此之謂也(黄帝素/問内經)
(離合正/邪論)
如火宅中有衆寶聚有人求寶入此宅中其人爾時容
有二事一者若無方便善巧死於火宅二者若有方便
善巧持寶而出(波羅蜜多經卷/五百八十七)
譬如有人以繒蔽目至大寶洲行住坐臥不能得見寶
樹寶衣寶香寶果衆寶形色貴賤功能復有一人開目
至彼一切皆見悉能了知(大方廣佛華/嚴經卷二)
譬如二人同學一業一則工巧多得利益一則䟽拙獲
利無幾(大方等大/集經十八)
國有二人一智一愚自相謂曰我是汝親共汝出城採
穭求財卽尋相隨詣一空聚見地有麻卽語愚者共取
持歸時彼二人各取一擔復過前村見有麻縷其一智
者言麻縷成功輕細可取其一人言我已取麻繫縛牢
固不能捨也其一智者卽取麻縷重而還去復共前進
見有麻布其一智者言麻布成功輕細可取彼一人言
我已取麻繫縛牢固不能復捨其一智者卽捨麻縷取
布自重復共前行見有劫貝其一智者言劫貝價貴輕
細可取彼一人言我已取麻繫縛牢固齎來道遠不能
捨也時一智者卽捨麻布而取劫貝如是前行見劫貝
縷次見白㲲次見白銅次見白銀次見黄金其一智者
言若無金者當取白銀若無白銀當取白銅乃至麻縷
若無麻縷當取麻耳今者此村大有黄金衆寶之上汝
宜捨麻我當捨銀共取黄金自重而歸彼一人言我取
此麻繫縛牢固齎來道遠不能捨也汝欲取者自隨汝
意其一智者捨銀取金重擔而歸其家親族遙見彼人
大得金寶歡喜奉迎時得金者見親族迎復大歡喜其
無智人負麻而歸居家親族見之不悦亦不起迎其負
麻者倍增憂惱(長阿含/經卷七)
頑闇近智如瓢斟味雖乆狎習猶不知法開逹近智如
舌甞味雖須臾習卽解道要(法句經/闇愚品)
譬如燒鐵在地一人知為燒鐵一人不知兩人俱前取
燒鐵誰爛手大者耶王言不知者爛手大(那先比丘/經卷下)
譬如石中有金愚人不知棄而不取金師見之知其中
有金卽以兩囊鼓而出之衆生無明石中有智慧金分
汝智慧不深棄而弗度如來深見根本以禪定智慧囊
鼓而出之也(羅什譯維摩詰/經菩薩行品)
　　　婚媾
家人女正位乎内男正位乎外男女正天地之大義也
(易家/人)
天地睽而其事同也男女睽而其志通也萬物睽而其
事類也(易/睽)
歸妹天地之大義也天地不交而萬物不興歸妹人之
終始也(易歸/妹)
初九歸妹以娣跛能履征吉(易歸/妹)
上六女承筐无實士刲羊无血无攸利(易歸/妹)
天地絪緼萬物化醇男女搆精萬物化生(易繫/辭下)
天地匹配則能成品物若剛遇中正之柔男得幽貞之
女則天下人倫之化乃得大行也(周易正/義姤)
天地以陰陽相合而得生物不已人倫以長少相交而
得繼嗣不絕(周易正/義歸妹)
妹而繼姊為娣雖非正配不失常道譬猶跛人之足然
雖不正不廢能履(周易正/義歸妹)
歸妹雖非正配不失交合之道猶如眇目之人視雖不
正不廢能視耳(周易正/義歸妹)
關關雎(音/疽)鳩在河之洲窈(音/杳)窕(徒了/反)淑女君子好逑(音/求)
(○詩國/風闗雎)
桃之夭夭灼灼其華之子于歸宜其室家　桃之夭夭
有蕡(音/文)其實之子于歸宜其家室　桃之夭夭其葉蓁
蓁之子于歸宜其家人(詩國風/桃夭)
維鵲有巢維鳩居之之子于歸百兩御(音/迓)之　維鵲有
巢維鳩方之之子于歸百兩將之　維鵲有巢維鳩盈
之之子于歸百兩成之(詩國風/鵲巢)
摽(音/殍)有梅其實七兮求我庶士迨其吉兮　摽有梅其
實三兮求我庶士迨其今兮　摽有梅頃(音/傾)筐墍(許器/反)
之求我庶士迨其謂之(詩國風/摽有梅)
野有死麕(俱倫/反)白茅包之有女懷春吉士誘之　林有
樸(蒲不/反)􁂶(音/速)野有死鹿白茅純(音/豚)束有女如玉(詩國風/野有死)
(麕/)
其釣維何維絲伊緡(詩國風何/彼穠矣)
雝雝鳴鴈旭日始旦士如歸妻迨氷未泮(詩國風匏/有苦葉)
招招(音/韶)舟子人涉卬(與昂/同)否人渉卬否卬須我友(詩國/風匏)
(有苦/葉)
有狐綏綏在彼淇梁　有狐綏綏在彼淇厲　有狐綏
綏在彼淇側(詩國風/有狐)
藝麻如之何衡(音/横)從(音/宗)其畆取(音/娶)妻如之何必告(音/谷)父
母(詩國風/南山)
豈其食魚必河之魴(音/房)豈其取(音/娶)妻必齊之姜(賦也姜/齊姓)
　豈其食魚必河之鯉豈其取妻必宋之子(詩國風/衡門)
伐柯如何匪斧不克取(去/聲)妻如何匪媒不得(詩國風/伐柯)
依彼平林有集維鷮(音驕車詩/小雅  牽)
摽有梅女父擇壻之詩(詩說/召南)
野麕昏婣惡無禮之詩(詩説/召南)
行露強委禽而不受至於興訟大夫以禮斷之而國史
美之(詩説/召南)
谷風刺夫婦失道也衞人化其上淫於新昬而棄其舊
室(毛詩/谷風)
舟楫相配得水而行男女相配得禮而備(毛詩/竹竿)
釣以得魚如婦人待禮以成為室家(毛詩/竹竿)
男女之際近而易則如東門之墠遠而難則如茹藘在
阪(毛詩東/門之墠)
男女待禮而成若薪芻待人事而後束也(毛詩/綢繆)
黄鳥于飛集于灌木其鳴喈喈箋云葛延蔓之時則摶
黍飛鳴亦因以興焉飛集叢木興女有嫁於君子之道
和聲之遠聞興女有才美之稱達於遠方(鄭氏箋/詩葛覃)
漢也江也其欲渡之者必有潜行乘泭之道今以廣長
之故故不可也又喻女之貞潔犯禮而往將不至也(鄭/氏)
(箋詩/漢廣)
鳲鳩因鵲成巢而居有之而有均壹之德猶國君夫人
來嫁居君子之室德亦然(鄭氏箋/詩鵲巢)
草蟲鳴阜螽躍而從之異種同類猶男女嘉時以禮相
求呼(鄭氏箋/詩草蟲)
釣者以此有求於彼何以為之乎以絲之為綸則是善
釣也以言王姬與齊侯之子以善道相求(鄭氏箋詩/何彼穠矣)
朝有升氣於西方終其朝則雨氣應自然以婦人生而
有適人之道亦性自然(鄭氏箋/詩蝃蝀)
平林之木茂則耿介之鳥往集焉喻王若有茂美之德
則其時賢女求配之與相訓告改修德教(鄭氏箋/詩車牽)
方泳以渡江漢雖往而不可濟喻犯禮以思貞女雖求
而將不至(毛詩正/義漢廣)
木所以庇廕本有可息之道今南方有喬木以上竦之
故不可就而止息以興女以定情本有可求之時今漢
上有游女以貞潔之故不可犯禮而求是木以高其枝
葉人無休息者女由持其潔清人無求思者(毛詩正/義漢廣)
以行人之懼露喻貞女之畏禮(毛詩正/義行露)
其釣魚之法維何以為乎維以絲為繩則是善釣以興
其娶妻之法亦何以為之乎維以禮為之則是善娶釣
者以此有求於彼執絲綸以求魚娶者以已有求於人
用善道而相呼(毛詩正義/何彼穠矣)
言招招然號召當渡者是舟人之子人見號召皆從渡
而我獨否所以人皆涉我獨否者由我待我友我友未
至故不渡耳以興招招然欲㑹合當嫁者是為媒之人
女見㑹合餘皆從嫁而我貞女獨否者由我待我匹我
匹未得故不嫁耳(毛詩正義/匏有苦葉)
涇水以有渭水清故見涇水濁以興舊室以有新昏美
故見舊室惡(毛詩正/義谷風)
言人無之我魚梁無發我魚笱以之人梁發人笱當有
盜魚之罪以興新昏無之我夫家無取我婦事以之我
夫家取我婦事必有盜寵之過(毛詩正/義谷風)
吁嗟鳩兮無食桑椹猶吁嗟女兮無與士耽然鳩食桑
椹過時則醉而傷其性女與士耽過度則淫而傷禮義
(毛詩正/義氓六)
籊籊然長而殺之竹竿以釣於淇必得魚乃成為善釣
以興婦人嫁於夫必得禮乃成為室家(毛詩正/義竹竿)
言楫所以櫂舟以喻女所以配男(毛詩正/義竹竿)
裳之配衣猶女之配男(毛詩正/義有狐)
憫蓷之傷於水始則濕中則修乆而乾猶夫之於婦初
已衰稍而薄乆而甚(毛詩正義/中谷有蓷)
東門之外有栗樹生於路上無人守護其欲取之則為
易有物在淺室家之内雖在淺室有主守之其欲取之
則難以興為婚者得禮則易不得禮則難(毛詩正義/東門之墠)
東門之墠除地町町其踐履則易茹藘在阪則為礙阻
其登陟則難言人之行者踐東門之壇則易登茹藘在
陂則難越以興為婚姻者得禮則易不得禮則難(毛詩/正義)
(東門/之墠)
薪在田野之中必纒綿束之乃得成為家用以興女在
父母之家必以禮娶之乃得成為室家薪芻待人事而
束猶室家待禮而成也(毛詩正/義綢繆)
葛生於此延蔓而蒙於楚木蘝亦生於此延蔓而蒙於
野中以興婦人生於父母當外成於夫家(毛詩正/義葛生)
依然而茂盛者彼平林之木有徃集之者維為鷮雉也
此鷮雉乃耿介之鳥由平林之木茂故往集焉唯有茂
美之德者君子之身有來配之者維為碩女也此碩女
有齋莊之德由君子之身美則來配焉是美德能致碩
女也(毛詩正/義車牽)
人刈白華已漚以為菅又取白茅纒束之兮是二者以
潔白相束而成用興婦人有德已納以為妻兮又用禮
道申束之兮是二者以恩禮相與而成嘉(毛詩正/義白華)
天子之與后猶日之與月陰之與陽相須而后成者也
(禮記/昏義)
里語曰腐木不可以為柱卑人不可以為主(前漢書/劉輔傅)
初一謹于□㐜初貞後寧測曰謹于□㐜始女貞也(太/𤣥)
(經第/五内)
椅梧停鳳鳥之來儀寒谷資吹律而成煦類乎影響豈
不相思故夫婦之儀自遠相匹(李善註文選顏/延年秋胡詩)
齊人有女二人求之東家子醜而富西家子好而貧父
母疑不能决問其女定所欲適難指斥言者偏袒令我
知之女便兩袒怪問其故云欲東家食西家宿此為兩
袒者也(藝文類聚/禮部婚)
乾坤其德恒乆不已爰定天綱夫婦作始(藝文類聚/禮部婚)
余執百兩轡之子詩採蘩我被雙絲絹著以同功綿夏
搖比翼扇冬臥蛩蛩氈饑飡并糧粒渴飲一流泉臨軒
樹萱草中庭植合歡(藝文類聚/禮部婚)
㢲為風震為雷雷風相須而養物猶長女承長男夫婦
同心而成家乆長之道也(玉海周易/鄭康成注)
高子問於孟子曰夫嫁娶者非已所自親也衛女何以
得編於詩也孟子曰有衛女之志則可無衛女之志則
怠若伊尹於太甲有伊尹之志則可無伊尹之志則簒
(困學紀聞/卷三詩)
　　　藏修
初九潛龍勿用(易/乾)
潛龍勿用陽在下也(易/乾)
龍德而隱者也不易乎世不成乎名(易/乾)
九二履道坦坦幽人貞吉(易/履)
九三井渫不食為我心惻可用汲王明並受其福(易/井)
六四井甃无咎(易/井)
九三鼎耳革其行塞雉膏不食(易/鼎)
隰中之桑枝條阿阿然長美其葉又茂盛可以庇廕人
喻時賢人君子不用而野處有覆養之德也(鄭氏箋/詩隰桑)
今吾子幸游帝王之世躬帶冕之服浮英華湛道德矕
龍虎之文舊矣卒不能攄首尾奮翼鱗振㧞洿塗跨騰
風雲使見之者景駭聞之者響震(前漢書/敘傳上)
今吾子已貫仁誼之羈絆繫名聲之韁鎻伏周孔之軌
躅馳顔閔之極摯旣繫攣於世教矣(前漢書/敘傳上)
鱗翼成而愈伏術業優而不試(晉書束/晳傳)
士懷珍而待價修名而待聘不亦重乎唯自重其器而
後可以重人之國(天禄閣外/史去秦)
今先生操立斷之鋒掩炳蔚之文玩圖籍於絕跡之藪
括藻麗乎鳥獸之羣陳龍章於晦夜沈琳琅於重淵蟄
伏於盛夏藏華於當春(抱朴子外/篇嘉遯)
鳳之高飛必修其羽猶君子將事必修其學也(太𤣥經/第三疆)
(解/)
　
　
　喻林卷三
欽定四庫全書
　喻林卷四　　　　　　　明　徐元太　撰
　　人事門(二/)
　　　仕進
九二見龍在田利見大人(易/乾)
龍德而正中者也(易/乾)
六二屯如邅如乘馬斑如匪㓂㛰媾女子貞不字十年
乃字(易/屯)
初九㧞茅茹以其彚征吉(易/泰)
九三良馬逐利艱貞日閑輿衛利有攸徃(易大/畜)
九四貞吉悔亡藩決不羸壯于大輿之輹(易大/壯)
鼎有實愼所之也(易/鼎)
九三升虚邑(易/升)
若以人事言之象人臣離其黨而入君之朝女子離其
家而入夫之室(周易正/義坤)
人出自北門者背明嚮陰而行猶已仕於亂世嚮於闇
君而仕(毛詩正/義北門)
士之仕也猶農夫之耕也農夫豈為出疆舍其耒耜哉
(孟子滕/文公下)
淳于髠曰男女授受不親禮與孟子曰禮也曰嫂溺則
援之以手乎曰嫂溺不援是豺狼也男女授受不親禮
也嫂溺援之以手者權也曰今天下溺矣夫子之不援
何也曰天下溺援之以道嫂溺援之以手子欲手援天
下乎(孟子離/婁上)
吾聞其以堯舜之道要湯未聞以割烹也(孟子萬/章上)
仕非為貧也而有時乎為貧娶妻非為養也而有時乎
為養(孟子萬/章下)
流水滿坎乃行以喻君子之學必至成章乃仕進者也
(趙氏註孟/盡心上)
曁于裭薜蘿而襲朱組去衡泌而踐丹墀(晉書謝/安傳)
沖靈翼於雲路浴天池以濯鱗排閶闔歩玉岑登紫闥
侍北辰(晉書皇/甫謐傳)
負重渉遠不擇地而休家貧親老不擇禄而仕(孔子家/語致思)
士病不明經術經術苟明其取青紫如俛拾地芥耳(前/漢)
(書夏侯/勝傳)
攀龍附鳳並乗天衢(前漢書/叙傳下)
龍竢風雲而後升士須明君而後進(前漢書/揚雄傳)
夫鶉火之禽不匿影於丹山昭華之寶乍耀采於藍田
(梁書太祖五/王安成傳)
過龍津而一息望鳳條而曾翔(梁書陸/倕傳)
天下士大夫捐親戚棄土壤從大王於矢石之間者其
計固望其攀龍鱗附鳳翼以成其所志耳(後漢書光/武帝紀)
大丈夫當雄飛安能雌伏(後漢書趙/典列傳)
士或解裋褐而襲黼黻或委臿築而據文軒者度德拜
爵量績受禄也(後漢書張/衡列傳)
有莘之媵殊北門之情渭濵之叟匪西山之節湯武有
以濟其功夏殷不能譏其志(晉書王/沈列傳)
鉛刀有干將之志螢燭希日月之光(晉書張/駿傳)
任重道遠者不擇地而息家貧親老者不擇官而仕故
君子蹻褐趨時當務為急(韓詩/外傳)
士因士女因媒至其親顯非媒士之力孔子曰進見而
不以能往者非賢士才女也(鹽鐵論/大論)
夫耳聞之不如目見之目見之不如足踐之足踐之不
如手辨之始入官如入晦室久而愈明明乃治治乃行
(說苑/政理)
牙蘖生齒室堂啟戸幽人利貞鼓翼起舞(焦氏易林/比之節)
鳥升鵠舉照臨東海(焦氏易林/謙之頥)
新田宜粟上農得榖君子懷德以干百禄(焦氏易林/恒之離)
黄馬緑車駕之大都(焦氏易林/睽之兊)
泰山幽谷鳳凰㳺宿禮義有序可以求福(焦氏易林/萃之離)
次三出于幽谷登于茂木思其珍榖測曰出谷登木知
向方也(太𤣥經/第一上)
次五鳴鶴升自深澤階天不㤰(昨/)測曰鳴鶴不㤰有諸
中也(太𤣥經/第一上)
次八進于淵君子用船測曰進淵且舩以道行也(太𤣥/經第)
(二/進)
次六銳于醜含于五軌萬鍾貞測曰銳于醜福禄不量
也(太𤣥經/第二銳)
十種之地膏壤雖肥弗耕不獲千里之馬骨法雖具弗
策不致夫觚而弗琢不成於器士而弗仕不成於位若
此者天地所不能貴賤鬼神所不能貧富也(濳夫論/正列)
昔有抱甕者惡桔橰之機而不用然烏知抱甕之為機
乎由此觀之天地萬物皆機也機其運于應物之所動
于無形之源乎今子之出也將以仁義為機而運諸侯
于掌上鎔兆民于軌物經之綸之弛之張之吹之嘘之
若噫氣之推風而解駮乎萬竅其機也如是(天禄閣外/史機論)
言龍能登虚無淩清㝠弃濁穢入天帝之宫言已亦想
升賢君之朝斥去貪佞之人也(王逸註楚/辭九歎)
車行於陸舩行於溝其滿而重者行遲空而輕者行疾
先王之道載在胸腹之内其重不徒舩車之任也任重
其取進疾速難矣(王充論衡/狀留篇)
人之仕也主貪禄也禮義之言為行道也猶人之娶也
主為欲也禮義之言為供親也(王充論衡/問孔篇)
淵蟠起則𤣥雲赴道化霑則逸才奮故康衢有角歌之
音鼎爼發凌風之迹沽之則收不貲之賈踊之則超在
天之舉耀逸景於暘谷播大明乎九垓(抱朴子外/篇任命)
願先生委龍蛇之穴升利見之塗釋戸庭之獨潔覽二
䑕而遠寤越窮谷以登高襲丹藻以改素競驚飈於清
晨不盤旋以詣夜收名器於嵩髙嚮鍾鼎之慶祚(抱朴/子外)
(篇任/命)
言人出仕非一途或結綬以生纒牽之憂或彈冠而去
塵埃之纍(李善註文選左/太冲招隱詩)
震風過物清濁效響大人于興利在攸徃(文選陸機/功臣頌)
然後令夜光之璧顯於金匱隋侯之珠彰於韞櫝者也
(藝文類聚儲/官部儲官表)
化銀龜以為黄變青組以為紫(太平御覽/布帛部組)
春秋運斗樞曰椒桂連名士起(爾雅/翼桂)
　　　交接
六二係小子失丈夫象曰係小子弗兼與也(易/隨)
六四樽酒簋貳用缶納約自牖終无咎(易/坎)
伐柯之法其則不逺喻治國之法其道亦不遠何者執
柯以伐柯比而視之舊柯短則如其短舊柯長則如其
長其法不在逺也以喻交接之法願於上交於下願於
下事於上其道亦不遠也(毛詩正/義伐柯)
君子之接如水小人之接如醴君子淡以成小人甘以
壞(禮記/表記)
水相得合而已酒醴相得則敗(鄭氏註禮/記表記)
水相合為江河酒醴相合而乆乃敗壞也(禮記正/義表記)
君子相接不用虚言如兩水相交尋合而已小人以虚
辭相飾如以酒醴相合必致敗壞(禮記正/義表記)
一則云采此葑菲之菜但采其葉無得并采其下體之
根莖言根莖雖美不可并取則是不盡取其利當遺與
於下二則云采其葑菲之菜無以下體之惡并棄其葉
據下體有苦惡之時言交友之道無以一處之惡并棄
其餘事之善作記者據其根善則無得并取其根無盡
利也據其根惡則無得并棄其葉不求備也(禮記正義/孔子聞居)
鳥獸猶不失儷(左傳成公/十一年)
意合則吳越為昆弟由余越人蒙是矣不合則骨肉出
逐不收朱象管蔡是矣(史記鄒/陽傳)
今將患其流而塞其源病其末而刈其本無乃未若擇
其正而黜其邪與與其彼農皆黍而獨稷焉夫黍亦神
農之嘉榖與稷並為粢盛也使交而可廢則黍其愆矣
(後漢書朱/暉列傳)
膠漆自謂堅不如雷與陳(後漢書獨/行列傳)
昔朋舊愛各東西譬如落葉不更齊(梁書豫章/王綜傳)
且心同琴瑟言鬱郁於蘭茞道叶膠漆志婉孌於塤箎
(梁書任/昉傳)
與人交多詐偽無情實偷取一切謂之烏集之交烏集
之交初雖相驩後必相咄故曰烏集之交雖善不親(管/子)
(形勢/解)
子車氏之豭其色粹而黑一產而三豚焉其二則粹而
黑其一則駁而白惡其弗類於已也囓而殺之決裂其
腎腸糜盡而後止其同於己者字之惟謹而恐其傷也
子華子曰甚矣心術之善移也夫目眩於異同而意怵
於愛憎雖其所自生殺之而弗悔而況非其類矣乎今
世之人其平居把握附耳呫呫相為然約而自保其固
曾膠漆之不如也及勢利之一接未有毫澤之差蹴然
而變乎色又從而隨之以兵甚矣心術之善移也無以
異乎子車氏之豭(子華子/神氣)
清之而愈濁者口也豢之而愈瘠者交也(荀子/榮辱)
鹿鳴以仁求其羣關雎以義鳴其雄(陸子/道基)
因媒而嫁不因媒而成因人而交不因人而親(淮南子/說山訓)
行合趨同千里相從趨不合行不同對門不通(淮南子/說山訓)
人生則有四方之志豈鹿豕也哉而常聚乎(孔叢子/孺服)
白聞士無介不見女無媒不嫁(孔叢子/雜訓)
一死一生乃知交情一貧一富乃知交態一貴一賤交
情乃見一浮一没交情乃出(説苑/談叢)
一尋百節綢繆相結(焦氏易林/漸之頥)
或曰君子自守奚其交曰天地交萬物生人道交功勲
成奚其守(揚子修/身篇)
次三交于木石測曰交于木石不能嚮人也(太𤣥經/第二交)
次二孚其肉其志資戚測曰孚其肉人莫聞也(太𤣥經/第三親)
古之不交㳺者不謂嚮屋漏而居也今之好交㳺者非
謂長沐雨乎中路者也(徐幹中/論譴交)
志合者不以山海為逺道乖者不以咫尺為近故有䟦
涉而㳺集亦或宻邇而不接(抱朴子外/篇博喻)
適心者交淺而愛深忤神者接久而彌乖是以聲同則
傾盖而居昵道異則白首而無憂(抱朴子外/篇博喻)
由兹論之則交彼而遇者雖得逹不足貴芘之而悞者
譬如蔭朽樹之被笮也彼尚不能自止其顛蹷亦安能
救我之碎首哉(抱朴子外/篇交際)
大丈夫之自得而外物者其於庸人也蓋逼迫不獲已
而與之形接雖以千計猶蚤虱之積乎衣而贅疣之攢
乎體也失之雖以萬數猶飛塵之去嵩岱鄧林之墮朽
條耳豈以有之為益無之覺損乎(抱朴子外/篇交際)
若乃輕合而不重離易厚而不難薄始如形影終為參
辰至歡變為篤恨接援化成讎敵(抱朴子外/篇交際)
若比智而交則白屋不降公旦之貴若鈞才而游則尼
父必無入室之客矣(抱朴子外/篇交際)
詆毁壞刎頸之契漸漬釋膠漆之堅(抱朴子外/篇交際)
言服狐白者不念無衣以喻處尊貴者多忘貧賤也(李/善)
(註文選曹子/建贈丁儀詩)
願一見顏色不異瓊樹枝(文選江文通/古雜别詩)
和通篪塤比德車輔(文選王粲/贈士孫詩)
雖慙丹雘施未謂𤣥素暌(文選顏延年/和謝靈運詩)
離合非有常譬彼弦與筈(文選陸機為/顧彥先作詩)
黄鵠一遠别千里顧徘徊胡馬失其羣思心常依依何
況雙飛龍羽翼臨當乖(文選蘇/武詩)
昔為鴛與鴦今為參與辰昔者常相近邈若胡與秦(文/選)
(蘇武/詩)
劉琨王浚睚眦起於絲髮舋敗成於丘海(文選樂府鮑/明逺白頭吟)
(註/)
逮叔世民訛狙詐飈起谿谷不能踰其險神鬼無以究
其變競毛羽之輕趨錐刀之末於是素交盡利交與天
下蚩蚩鳥驚雷駭(文選劉孝標/廣絶交論)
丹瓊譬而非寶緑蘭比而無芳(廣文選江文/通知已賦)
懷愛重於素璧結分珍於黄金(廣文選江文/通傷友人賦)
我筠心而松性君金采而玉相(廣文選江文/通知已賦)
夫宮鳴徵應嚮韻相趨桂馥蘭芬期臭在斯(藝文類聚/禮部祭祀)
(文/)
如葛斯蔓如樛斯垂(藝文類聚人/部贈答詩)
有人詣謝公别謝公流涕此人了不悲旣去左右曰向
客殊自宻雲謝公曰非徒宻雲乃自旱雷爾(藝文類聚/人部别上)
採葵莫傷根傷根葵不生結友莫羞貧羞貧友不成(藝/文)
(類聚草/部葵)
勢利之交難以經遠士之相知溫不增華寒不改葉貫
四時而不衰歴夷險而益固(藝文類聚/人部交友)
交之於人也猶脣齒之相濟(藝文類聚/人部交友)
交得其人千里同好固於膠漆堅於金石(藝文類聚/人部交友)
人亦有言松竹有林及爾臭味異苔同岑(藝文類聚人/部交友詩)
吾與周公瑾交若飲醇醪不覺自醉也(藝文類聚/人部讓)
利心金各斷芬言蘭共馥(文苑英華楊/素寄贈二詩)
余松待爾心爾筠留我箭(文苑英華楊/素寄贈二詩)
吾相與猶左右手也左傷則右救右傷則左勞(太平御/覽人事)
(部交/友四)
天下市道交君不知之耶君有勢我即進君無勢我即
去(太平御覽/資產部市)
越絶書言勾踐諸侯從之若果中之李(爾雅/翼李)
夫陰陽交萬物成君臣交邦國治士庶交德行光(初學/記人)
(部交/友)
必鸞鳳而後集何燕雀之能臨(初學記果/木部桐)
處宅者先定鄰焉(初學記居/處部宅)
與賢相近如香著紙與惡人相近如臭著草是以經言
近賢成智近愚益惑(阿育王譬/喻經基一)
　　　報施
投我以木𤓰報之以瓊琚匪報也永以為好也　投我
以木桃報之以瓊瑶　投我以木李報之以瓊玖(詩國/風木)
(𤓰/)
投我以桃報之以李彼童而角實虹(音/紅)小子(詩大/雅抑)
木𤓰美齊桓公也衛國有狄人之敗出處于曹齊桓公
救而封之遺之車馬器服焉衛人思之欲厚報之而作
是詩也(毛詩/木𤓰)
人有投擲我以桃者我必報之以李善徃則善來無物
不報王若以善道施民民必以善事報王也(毛詩正/義抑)
梓人為飲器勺一升觚三升獻以爵而酬以觚一獻而
三酬則一豆矣(周禮考/工記)
囘也視予猶父也予不得視猶子也(論語/先進)
君之視臣如手足則臣視君如腹心君之視臣如犬馬
則臣視君如國人君之視臣如土芥則臣視君如冦讐
(孟子離/婁上)
言悖而出者亦悖而入貨悖而入者亦悖而出(大/學)
中山君饗都士大夫司馬子期在焉羊羔不遍司馬子
期怒而走於楚説楚王伐中山中山君亡有二人􁁉戈
而隨其後者中山君顧謂二人子奚為者也二人對曰
臣有父嘗饑且死君下壺飱臣父臣父且死曰中山有
事汝必死之故來死君也中山君喟然而仰嘆曰與不
期衆少其於當厄怨不期深淺其於傷心吾以一杯羊
羔亡國以一壺飱得士二人(戰國䇿/衛中山)
樹於有禮艾人必豐解曰樹種也艾報也(國語周/襄王)
則桀之狗可使吠堯而蹠之客可使刺由(史記鄒/陽傳)
物不荅施於天地子不謝生於父母(魏志劉/廙傳)
夫飛鴞天下賤鳥及其在林食椹則懷我好音況輅心
非草木敢不盡忠(魏志管/輅傳)
不能負戴析薪以荅萬分一(晉書石/苞傳)
魚懸由於甘餌勇夫死於重報(晉書叚/灼傳)
倍恩者苦枯蹶船常苦没(宋書樂/三志)
木石感陰陽犬馬識厚薄(梁書王/僧孺傳)
銘兹厚德戴此洪恩譬渤澥而俱深方嵩華而猶重(陳/書)
(徐陵/傳)
挾太山而超海比報德而非難堙崐崘以為池匹酬恩
而反易(隋書崔廓/隱逸傳)
其施厚者其報美其怨大者其禍深薄施而厚望畜怨
而無患者未之有也(文子/符言)
草木雞狗牛馬不可譙詬遇之譙詬遇之則亦譙詬報
人又況乎達師與道術之意乎(呂氏春/秋誣徒)
夫疾風而波興木茂而鳥集相生之氣也是故臣不得
其所欲於君者君亦不能得其所求於臣也君臣之施
者相報之勢也臣盡力死節以與君君計功垂爵以與
臣君不能賞無功之臣臣亦不能死無德之君君德不
下流於民而欲用之如鞭􁊫馬矣是猶不待雨而求熟
稼必不可之數也(淮南子主/術訓上)
秦王趙政兼吞天下而亡智伯侵地而滅商鞅支解李
斯車裂三代種德而王齊桓繼絕而霸故樹黍者不獲
稷樹怨者無報德(淮南子/人間訓)
枝無忘其根德無忘其報(說苑/談叢)
醜女不能冶時盛則變醜士不能忠恩盛則激若毛遂
者特激于恩之所感耳故曰戰國無黙黙之士亂世無
優優之臣其是之謂乎(天禄閣外/史待士)
訖無雞犬鳴吠之用常以墨塊負恩寵(蔡中郎集/讓高陽侯)
貧人富人並為賔客受賜於主人富人不慙而貧人常
媿者富人有以效貧人無以復也儒生文吏俱以長吏
為主人者也儒生受長吏之禄報長吏以道文吏空胸
無仁義之學居住食禄終無以效所謂尸位素飱者也
(王充論衡/量知篇)
則所謂咸池酬於北里夜光報於魚目(文選盧諶贈/劉琨詩引)
慮先犬馬厚恩不荅而敝帷毁盖未蓐螻蟻(文選任昉/為范始興)
(作求立太/宰碑表)
全殞卵而來鳳放乳麑而感麟雖陋生於萬物若沙漠
之一塵茍全軀而畢命庶魂報以自申(廣文選鮑明/逺野鵞賦)
美人贈我金錯刀何以報之英瓊瑶　美人贈我翠琅
玕何以報之雙玉盤　美人贈我貂襜褕何以報之明
月珠　美人贈我錦繡段何以報之青玉案(藝文類聚/人部愁詩)
佳人遺我筒中布何以贈之流黄素　佳人遺我雪中
翮何以贈之連城璧　佳人遺我雙角端何以贈之雕
玉環　佳人遺我緑綺琴何以贈之雙南金(藝文類聚/人部愁詩)
慙無琬琰以詶尺璧(藝文類聚人/部贈荅詩)
瓊琚尚交好桃李貴徃還(藝文類聚人/部贈荅詩)
蕭艾茍見納貽我以芳蘭(藝文類聚人/部贈荅詩)
投瓊實有意報李更無蹊(藝文類聚治/政部奉使詩)
白龜報主終自無期黄雀謝恩竟知何日(藝文類聚布/帛部羅啓)
馬前驅而導路或似識恩雞未曉而開關容能報主(文/苑)
(英華庾信/謝賜賚啓)
在命之輕鴻毛浮於弱水知恩之重龜(一作/鼇)背負於靈
山(文苑英華庾/信謝賜賚啓)
蓬萊謝恩之雀白玉四環漢水報德之虵明珠一寸某
之觀此寧無愧心(文苑英華庾/信謝賜賚啓)
青青陵中草傾葉晞朝日陽春被惠澤枝葉可攬結草
木為恩感況人含氣血(太平御覽/百卉部草)
靈虬報德彌鱗銜轡振躍天漢粲有遺蔚(列仙/傳)
事日為明故事父為恩故事君以力故(法句經/多聞品)
被秣服攊見遇日久列士忘身期必騁効(𢎞明集牟/子埋惑論)
如人熱時止息涼樹是人乃至不應侵損是樹一葉(本/縁)
(經鹿/品)
　　　感通
澤性下流能潤於下山體上承能受其潤以山感澤所
以為咸(周易正/義咸)
公侯夫人執蘩菜以助祭神饗德與信不求備焉沼沚
谿澗之草猶可以薦(毛詩采/蘩註)
草蟲鳴阜螽躍而從之天性也喻近西戎之諸侯聞南
仲旣征玁狁將伐西戎之命則跳躍而鄉望之如阜螽
之聞草蟲鳴焉(鄭氏箋/詩出車)
鐘鼓之聲怒而擊之則武憂而擊之則悲喜而擊之則
樂其志變其聲亦變至誠通乎金石而況人乎(孔子集/語上)
曾子從仲尼在楚心動問母母曰思之齧指孔子聞之
曰參之至誠精感萬里(孔子集/語下)
神龍驤首幽雲景蒸明聖修德志士思名是以意同情
合聲比相應也(後漢書馮/衍傳註)
韶樂九成虞賔以和人能有感乃至於斯也(魏志管/寧傳註)
火在斗中而柄尚熱(晉書韓/伯傳)
行者思於道而居者夢於牀慈母吟於巷適子懷於荆
(淮南子/說林訓)
昔雍門子以哭見于孟嘗君已而陳辭通意撫心發聲
孟嘗君為之增欷歍唈流涕狼淚不可止精神形於内
而外諭哀於人心此不傳之道使俗人不得其君形者
而效其容必為人笑故蒲且子之連鳥於百仞之上而
詹何之鶩魚於大淵之中此皆得清浄之道大浩之和
也(淮南子/覽㝠訓)
六二待聘九五見召二氣交感夫婦之道體斯合也(京/氏)
(易傳/成中)
一室之中父兄之際若身體相屬一節動而知於心(鹽/鐵)
(論周/秦)
橘柚生於江南而民皆甘之於口味同也好音生於鄭
衛而人皆樂之於耳聲同也越人夷吾戎人由余待譯
而後通而並顯齊秦人之心於善惡同也故曾子倚山
而吟山鳥下翔師曠鼓琴百獸率舞未有善而不合誠
而不應者也(鹽鐡論/相刺)
妾聞寡婦哭城城為之崩亡士歎市市為之罷誠信發
内感動城市妾之寃明於白日雖獨號於九層之内而
衆人莫為毫釐(烈女傳周列/國齊威虞姬)
昔華舟把梁戰而死其妻悲之向城而哭隅為之崩城
為之弛君子誠能刑於内則物應於外矣夫土壤且可
為忠況有食榖之君子(說苑/善説)
晝人之禍少夜人之禍多晝夜散者其禍福雜(太𤣥經/𤣥瑩)
召雲者龍命呂者律(周易畧/例明爻)
隆墀永歎遠壑必盈(周易畧/例明爻)
故有善邇而遠至命宮而商應脩下而高者降與彼而
取此者服矣(周易畧/例明爻)
蛟濳於水產卵高陵下復於淵氣應相感然後剖化猶
君臣父子以道相感精迎誠致不言而動也(太𤣥經第/四迎解)
蒲且子見雙鳥過之其不被弋者亦下故言感也(李善/註文)
(選張茂先/勵志詩)
犬馬之誠不能動人譬人之誠不能動天(文選曹植/求通表)
出其言善千里應之茍違斯義則同衾以疑(文選張茂/先女史箴)
觸非其類雖疾弗應感以其方雖微則順是以商飈漂
山不興盈尺之雲谷氣乘條必降彌天之潤故闇於治
者唱繁而和寡審乎物者力約而功峻(文選陸機/演連珠)
積實雖微必動於物崇虛雖廣不能移心是以都人冶
容不悦西施之影乘馬班如不輟太山之陰(文選陸機/演連珠)
機心難湛不接異類淳德易孚可狎殊方是以高羅舉
而雲鳥降海人萃而水禽翔(廣文選謝/惠連連珠)
百心不可得一人一心可得百人(意林子/思子)
文王葬枯骨無益衆庶衆庶悦之恩義動人也王翁觀
人五藏無損生人生人惡之殘酷也(意林/新論)
視四方常有大雲五色具而不雨其下有聖賢人隱(藝/文)
(類聚人/部賢)
奏六代之舞不能祚天具百神之歌無以動聖(藝文類/聚職官)
(部太/傅表)
東鄰之犧牛不如西鄰之麥魚(藝文類聚職/官部太常箴)
樊噲問陸賈曰自古人君受命於天云有瑞應豈有是
乎賈曰目瞤得酒食燈花得錢財乾鵲噪而行人至蜘
蛛集而百事喜小旣有徵大亦宜然(事文類聚燈/西京雜記)
繁霜應管能響豐山之鍾𤣥雲觸石又動流泉之奏(文/苑)
(英華李那/文章上書)
一言所感凝暉照於魯陽一志㝠通飛泉涌於疎勒(文/苑)
(英華徐陵/遷譴上書)
禹濟巨海黿鼉為梁(埤雅品/物門黿)
可以使鬼者錢也可以使神者誠也(事類賦寶/貨部錢註)
善惡之生由如影響不離形聲(海空智藏/經序品)
如轉輪王欲有所趣四軍導從輪寶居先王及四軍念
欲飲食輪則為住旣飲食已王念欲行輪則前去其輪
去住隨王意欲至所趣方不復前去(波羅蜜多經卷/三百五十一)
本失於寶珠墮之于大海卽時執取器抒海求珠寶精
進不以懈執心而不移海神見如是卽出珠還之(脩行/道地)
(經慈/品)
如嬰兒病與乳母藥兒患得愈母雖非兒藥之力勢能
及其兒(大莊嚴經/論卷一)
行雲徘徊猶感美音之和游魚踊躍尚賞清絲之韻(𢎞/明)
(集/九)
夫栴檀移植則異物同熏摩尼吐曜則衆珍自積(高僧/傳六)
(釋慧/遠)
驚禽投案猶請命於魏君窮獸入廬乃祈生於歐氏漢
王去餌遂感明珠之酬楊寳施華便致白環之報(法苑/珠林)
(卷七/十三)
谷風之隨嘯虎慶雲之逐騰龍感應相招仰惟常理(法/苑)
(珠林/卷八)
心識相傳美惡由起報應之道運環相襲其猶聲和響
順形直影端此自然之理無差毫分(僧肇註維摩/詰經佛國品)
夫以羣生萬端業行不同殊化異彼致令報應不一是
以淨者應之以寳玉穢者應之以沙礫美惡自彼於我
無定(僧肇註維摩/詰經佛國品)
　
　
　
　
　
　
　
　
　
　
　
　
　
　
　
　喻林卷四
欽定四庫全書
　喻林卷五　　　　　　　明　徐元太　撰
　　人事門(三/)
　　　類應
順道吉從逆凶吉凶之報若影之隨形響之應聲(孔氏/傳書)
(大禹/謨)
喓喓然為聲而鳴者草蟲也聞此草蟲之鳴趯趯然跳
躍而從之者阜螽也以喻赫赫然有德而盛者南仲也
聞南仲之將徃嚮望而美之者近西戎之諸侯也言阜
螽之從草蟲天性然也西方諸侯之美南仲事勢然也
(毛詩正/義出車)
天下罪人逋逃者以紂為主集而歸之如魚入深淵獸
奔藪澤也(春秋正義/昭公七年)
夫明闇之徵上亂飛鳥下動淵魚各以類推(前漢書/終軍傳)
女魃北而應龍翔洪鼎聲而軍容息溽暑至而鶉火棲
寒水沍而黿鼉蟄(後漢書張/衡列傳)
鸛鳴臯垤則降陰吐雨騰蛇聳躍而沈雲鬱㝠(宋書文/九王建)
(平/傳)
視書上有酒者下必有肉上有年者下必有月以類而
取之(淮南子/説林訓)
百物去其所與異而從其所與同故氣同則㑹聲比則
應其驗皦然也試調琴瑟而錯之鼔其宮則他宫應之
鼓其商而他商應之五音比而自鳴非有神其數然也
(春秋繁露/同類相動)
君子潔其身而同者合焉善其音而類者應焉馬鳴而
馬應之牛鳴而牛應之非知也其勢然也故新沐者必
彈冠新浴者必振衣莫能以已之皭皭容人之混汙(韓/詩)
(外/傳)
同明相見同音相聞同志相從非賢者莫能用賢(韓詩/外傳)
鸞設於鑣和設於軾馬動而鸞鳴鸞鳴而和應行之節
也(説苑/談叢)
風而識虎雲而知龍賢人作而萬類同(太𤣥經/太𤣥文)
叩宫而商應彈角而徵動(王逸註楚/辭七諫)
士為知己者死女為悅己者容馬為策己者馳神為通
己者明(武侯十六/策察疑)
以形逐影以龍致雨雨應龍而來影應形而去天地之
性自然之道也(王充論衡/寒温篇)
商風漂蕩本無興雲之候暗君政亂不能懷百姓之心
至谷風習習必陰必雨明主在上則天下自安也(李善/註文)
(選陸士衡/演連珠)
夫草蟲鳴則阜螽躍雕虎嘯而清風起故絪緼相感霧
涌雲蒸嚶鳴相召星流電激是以王陽登則貢公喜罕
生逝而國子悲(文選劉峻/廣絶交論)
同音者相和兮同類者相似飛鳥號其羣兮鹿鳴求其
友故叩宫而宫應兮彈角而角動虎嘯而谷風至兮龍
舉而景雲徃(廣文選東方/曼倩哀命)
美事召美類惡事召惡類類之相應而起也如馬鳴則
馬應之故以龍致雨以扇逐暑軍之所處生以棘楚美
惡皆有從來也(藝文類聚/服飾部扇)
隱雷自天昆蟲已聽浮陰在漢柱礎先霑(藝文類聚巧/藝部圍棊)
一人執規拾手自負一人吹簫長短皆應(太平御覽/樂部簫)
舜云從道必吉反道必凶如影如響(太平御覽皇王/部帝舜有虞氏)
獐山物畫山者併畫獐龍水物畫水者併畫龍(爾雅/翼麕)
形精之動猶根本之與枝葉也(黄帝素問内經/五運行大論)
形動不生形而生影聲動不生聲而生響(道德經指/歸卷十二)
五藏皆有合病乆而不去者内舍於其合也故骨痺不
已復感於邪内舍於腎筋痺不已復感於邪内舍於肝
脉痺不已復感於邪内舍於心肌痺不已復感於邪内
舍於脾皮痺不已復感於邪内舍於肺所謂痺者各以
其時重感於風寒濕之氣也(黄帝素問/内經痺論)
猶如日影皆由於形形長影長形短影短形大影大形
小影小形之巨細不得藏影(海空智藏/經序品)
猶如空處發起言聲非無響應由其響微不聞於耳(海/空)
(智藏經/序品)
又如形影形値斜光其影即長形値正光其影即短形
不値光其影不見以是因縁形不為殊影則長短有無
之異(海空智藏/經序品)
行惡得惡如種苦種(法句經/愛身品)
如影人去則去人動則動人住則住善惡業影亦如是
(大智度/論巻六)
如母子身雖異而因縁相續故如母服藥兒病則差(大/智)
(度論三/十一)
譬如磁石雖不作意諸所有鐡來附於我(瑜伽師地/論六十)
善惡無爽狀麟鬭以日虧報應有歸等鯨亡而星現(法/苑)
(珠林卷/五十五)
　　　自取
九三需于泥致㓂至(易/需)
上九何校滅耳凶象曰何校滅耳聰不明也(易噬/嗑)
慢藏誨盗冶容誨淫易曰負且乘致㓂至盗之招也(易/繫)
(辭上/傳)
自下訟上悖逆之道故禍患來至若手自拾掇其物言
患必來也(周易正/義訟)
隼之為鳥宜在山林集於人家高墉必為人所繳射以
譬六三處於高位必當被人所誅討(周易正/義解)
惠迪吉從逆凶惟影響(書大/禹謨)
惟口起羞惟甲胄起戎惟衣裳在笥惟干戈省厥躬(書/說)
(命/中)
虎之猛也而陷於獲人之智也而陷於詐(汲冡周書/周祝解)
防邑之中有鵲鳥之巢卭丘之上有美苕之草處勢自
然以興宣公之朝有讒言之人亦處勢自然何則防多
樹木故鵲鳥徃巢焉卭丘地美故㫖苕生焉以言宣公
信讒故讒人集焉(毛詩正義/防有鵲巢)
諺有之曰心則不競何憚於病旣不能彊又不能弱所
以斃也(左傳僖/公七年)
有孺子歌曰滄浪之水清兮可以濯我纓滄浪之水濁
兮可以濯我足孔子曰小子聽之清斯濯纓濁斯濯足
矣自取之也夫人必自侮然後人侮之家必自毁而後
人毁之國必自伐而後人伐之(孟子離/婁上)
夫婚姻禍福之階也利内則福由之利外則取禍今王
外利矣其無乃階禍乎(國語/周)
夫好船者溺好騎者堕君子各以其所好為禍(越絶外/傳記吳)
(王占/夢)
虎將卽禽禽不知虎之卽已也而相鬭兩罷而歸其死
於虎故使禽知虎之卽已决不相鬭矣今山東之主不
知秦之卽已也而尚相鬭兩敝而歸其國於秦智不如
禽遠矣(戰國策趙/武靈王)
今夫鵠的非咎罪於人也便弓引弩而射之中者則善
不中則愧少長貴賤則同心於貫之者何也惡其示人
以難也今窮戰比勝而守必不㧞則是非徒示人以難
也又且害人者也然則天下仇之必矣(戰國策/齊閔王)
人之饑所以不食烏喙者以為雖偷充腹而與死同患
也今燕雖弱小強秦之少婿也王利其十城而深與強
秦為讐今使弱燕為鴈行而強秦制其後以招天下之
精兵此食烏啄之類也(戰國䇿/燕易王)
錯之𤨏材智小謀大旤如發機先冦受害(前漢書/叙傳下)
閨中容兢淖約兮相態以麗佳知衆嫭之嫉妒兮何必
颺纍之蛾睂(前漢書揚/雄傳上)
白龍魚鱗網者食之(别國洞/㝠記)
猶昆蟲之相囓適足還害其身(後漢書孔/融列傳)
前車已覆襲軌而騖曾不見禍以知畏懼(後漢書蔡/邕列傳)
夫不有臭穢則蒼蠅不飛(後漢書陳/蕃列傳)
譬諸附子療饑酖毒止渴未入腹胃喉咽已絶豈可為
哉(後漢紀/孝順)
夫松竹貞秀經寒暑而不衰榆柳虚撓盡一時而零落
此草木之性修短之不同者也廉潔者必有貪濁之對
剛毅者必遇強勇之敵此人事之對感時之不同者也
咸自取之豈有為之者哉(後漢紀/孝桓上)
鸚鵡能言泗濵浮磬衆人所翫豈合物情𤣥鳥紆幙而
不被害鳴集遠巢咸以欲死眄彼梁魚逡巡倒尾沈吟
不决忽焉失水(晉書董/京傳)
甚愛必大費多獲必厚亡(老子/立戒)
人生於世或有事不遂志而宣言云不遇時者是無異
負丹頸之罪俟時行戮豈不殆哉(亢倉子/訓道)
莊里丈人字長子曰盗少子曰毆盗出行其父在後遽
呼之曰盗盗吏聞因縳之其父呼毆喻吏遽而聲不轉
但言毆毆吏因毆之幾殪康衢長者字僮曰善搏字犬
曰善噬賔客不過其門者三年長者怪而問之乃實對
於是改之賔客徃復(尹文子/大道下)
丘所謂無病而自炙也疾走料虎頭編虎須幾不免虎
口哉(莊子/盗跖)
質的張而弓矢至焉林木茂而斧斤至焉樹成蔭而衆
鳥息焉醯酸而蚋聚焉故言有召禍也行有召辱也君
子愼其所立乎(荀子/勸學)
彊自取柱柔自取束邪穢在身怨之所搆(荀子/勸學)
翟人有獻豐狐𤣥豹之皮於晉文公文公受客皮而歎
曰此以皮之美自為罪夫治國者則以名號為罪徐偃
王是也則以城與地為罪虞虢是也故曰罪莫大於可
欲(韓非子/喻老)
夫善游者溺善騎者堕各以其所好反自為禍是故好
事者未嘗不中爭利者未嘗不窮也(淮南子/原道訓)
聲自召也貌自示也名自命也文自官也無非己者操
銳以刺操刃以擊自取之也其何怨乎人(淮南子/繆稱訓)
鐸以聲自毁膏燭以明自鑠虎豹之文來射猿狖之㨗
來措故子路以勇死萇𢎞以智困能以智知而未能以
智不知也(淮南子/繆稱訓)
山生金反自剥木生蟲反自食人生事反自賊(淮南子/說林訓)
母曰不幸甑終不墮井抽簪招燐有何為驚(淮南子/說林訓)
蘓秦步曰何故趨曰何趍馳有為則議多事固苛(淮南/子說)
(林/訓)
羊肉不慕螘螘慕於羊肉羊肉羶也醯酸不慕蚋蚋慕
於醯酸(淮南子/說林訓)
魚鱉厭深淵而游於乾淺故得於釣網禽獸厭深山而
下於都澤故得於田獵(韓詩/外傳)
徼幸者伐性之斧也嗜慾者逐禍之馬也謾誕者趨禍
之路也毁於人者困窮之舍也(韓詩/外傳)
今之學者無太公之能騏驥之才有以蜂蠆介毒而自
害也(鹽鐵論/訟賢)
晉文公時翟人有獻封狐文豹之皮者文公喟然歎曰封
狐文豹何罪哉以其皮為罪也大夫欒枝曰地廣而不
平財聚而不散獨非狐豹之罪乎(說苑/政理)
昔白龍下清冷之淵化為魚漁者豫且射中其目白龍
上訴天帝天帝曰當是之時若安置而形白龍對曰我
下清冷之淵化為魚天帝曰魚固人之所射也若是豫
且何罪夫白龍天帝貴畜也豫且宋國賤臣也白龍不
化豫且不射今棄萬乗之位而從布衣之士飲酒臣恐
其有豫且之患矣(說苑/正諫)
憂夫肉自生蟲而還自食也木自生蠧而還自刻也人
自興妖而還自賊也五鼎之具不當生藜藿人主堂廟
不當生蒺藜(說苑/辨物)
強梁者不得其死好勝者必遇其敵盗怨主人民害其
貴(説苑/敬愼)
鴻鵠保河海之中厭而欲移徙之小澤則必有弋繒之
憂黿鼉保深淵厭而出之淺渚則必有羅網釣射之憂
今君逐獸碭入至此何行之太遠也(新序雜/事二)
泥滓汙辱棄捐溝瀆(焦氏易林/屯之訟)
去辛就蓼毒愈酷甚避井入坑憂患日生(焦氏易林/觀之益)
倚鋒據㦸傷我胸臆(焦氏易林/坎之蒙)
禾生蟲蠧還自尅賊(焦氏易林火/壯之旣濟)
圍碁擊劍反自眩刑(揚子問/道篇)
若立巖牆之下動而徵病行而招死命乎命乎(揚子問/明篇)
次八夷其角厲測曰夷其角以威傷也(太𤣥經/第二夷)
上九郭其目䚩其角不庳其體􁔓測曰郭目䚩角還自
傷也(太𤣥經/第二格)
上九太山㧞梁柱折其人顚且蹶測曰山㧞梁折終以
猛也(太𤣥經/第三疆)
次七魁而顏而玉帛班而决欲收㓂測曰魁而顏而盗
之招也(太𤣥經/第五積)
次八翡翠于飛離其翼狐鼦(刁/)之毛躬之賊測曰翡翠
狐鼦好作咎也(太𤣥經/第五視)
官府設陳富貴者値之布衣寓焉不符其爵獄犴若居
有罪者觸之貞良入焉不受其罰也(申鑒/俗嫌)
象以齒焚身蚌以珠剖體匹夫無辜懷璧其罪(濳夫論/遏利)
弄刀者傷手打跳者傷足(武侯十六/策陰察)
鳥鳴之惡自取憎人言之惡自取滅(曹子建令/禽惡鳥論)
交氣疾爭者為易口而自毁也竝辭競詵者為貸手而
自毆也(劉邵人物/志釋爭)
鸚鵡慧鳥棲林喙桑四指中分行則以觜自貽伊籠見
幽坐趾(山海經西/山經圖讃)
牛充兵機兼之者旄冠于旌鼓為軍之摽匪肉致災亦
毛之招(山海經北/山經圖讃)
道家言枉煞人者是以兵刃而更相煞其取非義之財
不避怨恨譬若以漏脯救饑鴆酒解渴非不暫飽而死
亦及之矣(抱朴子内/篇㣲㫖)
准的陳則流鏑赴焉美名起則謗讟攻焉瑰貨多藏則
不招怨而怨至矣器盈志驕則不召禍而禍來矣(抱朴/子外)
(篇廣/譬)
斯乃招患之旌召害之符傳非之驛傾身之車也豈徒
减其方策之令聞虧其沒世之德音而已哉(抱朴子外/篇疾謬)
匹夫枉死於懷璧豐狐召災以美皮(抱朴子外/篇安貧)
木生斧柄還自伐膏起火還自消(莊子音義/人間世)
堯舜不易日月而興桀紂不異星辰而亡天道不改而
人道易也(李善註文選任彦/昇宣德皇后令)
海鳥鵎鶋避風而至條枝巨雀踰嶺自致提挈萬里飄
颻逼畏夫唯體大妨物而形瓌足瑋也(文選鷦/鷯賦)
前車已摧後鑾不息乗危以庶安行險而徼幸於是有
顚墜覆亡之禍殘生夭命之釁(廣文選傅季/友演愼論)
卑牆來盗榮辱由中出敬侮由外生(意林/尸子)
天下之強者東海之惡燋焉水灌而不已惡燋者山名
也在東海南方三萬里海水灌之而即消(藝文類聚/水部海水)
肉腐出蟲魚枯生蠧(太平御覽/蟲豸部蟲)
方周之興大姒夢商之庭産棘小子發取周庭之梓植
之于闕間梓化為松柏柞棫覺驚以告文王文王曰勿
言冬日之陽夏日之陰不召而物自來(爾雅/翼柞)
符子曰木生蝎蝎盛而木枯石生金金曜而石流(事類/賦木)
(部木/註)
空閱(一作/門)來風桐乳致巢此以其能苦其性者(困學紀/聞卷十)
(諸/子)
夫天之生風者非以私百姓也其行公平正直犯者得
之避者得無殆非求人而人自犯之(黄帝素問靈/樞經五變)
風雨寒熱不得虚邪不能獨傷人卒然逢疾風㬥雨而
不病者蓋無虚故邪不能獨傷人此必因虚邪之風與
其身形兩虚相得乃客其形(黄帝素問靈樞/經百病始生)
夫火生於木火發而木焚國生於姦姦深則國亂亦猶
蠶能作繭繭成則殺其身人能生事事煩則害其命(天/機)
(經/人)
如蛾狥明自取焦滅(玉清經通/濟幽㝠品)
如阿耨達池水本一味德人用之則有種種㣲妙甘味
薄德人用其味則一麄惡不美(大方等大/集經十八)
如樹果繁速自害竹蘆結實亦如是如騾懐妊自䘮身
無智求利亦復然(大集月藏/經卷二偈)
譬如畫師自畫鬼神像還自復恐怖(佛遺日摩尼/寶經推六)
如人為樂入海遭種種難為樂入陣箭如雲雨刀矛劒
矟更相傷害為樂因縁遠涉嶮路曠野饑渇艱難非一
為樂因縁作諸苦行投淵赴火五熱炙身臥棘刺上自
饑斷食編椽而坐樹皮草衣食菜食果(無明羅刹/經所十一)
其發惡心横加於人還自受罪譬如向風揚塵還自坌
身(修行道地/經慈品)
譬如肥羊早就屠機(大智度論/卷十五)
夫苦李繁子而枝折欒大謬唱而受梟(𢎞明集/戎華論)
世間諸人在世時舌上自然生斤斧所謂口說諸毒惡
還自衰損害其身(法苑珠/林卷七)
有一婆羅門於曠野中造立義井為放牧行者皆就井
飲并及洗浴時日向暮有羣野干來趣井飲地殘水有
野干主不飲地水便内頭罐中飲水飲已戴罐高舉撲
破瓦罐罐口猶貫其項諸野干軰語野干主若濕樹葉
可用者常當護之况復此罐利益行人云何打破野干
主言我作是樂但當快心那知他事時有行人語婆羅
門汝罐已破復更着之猶如前法為野干所破乃至十
四諸野干軰數數諫之猶不受語時婆羅門便自念言
是誰破罐當徃伺之正是野干便作是念我福德井而
作留難便作木罐堅固難破令頭易入難出持着井邊
然捉杖屛處伺之行人飲訖野干主如前入飲飲訖撲
地不能令破時婆羅門捉杖打煞空中有天說此偈言
知識慈心語狼戾不受諫守頑招此禍自喪其身命是
故癡野干遭斯木罐苦(法苑珠林/巻四十五)
似飛蛾拂㷔自取燒然如蠶作壐非他纒縛(法苑珠林/卷七十七)
　　　趨利
穫者之遺餘捃拾所以為利(鄭氏註禮/記坊記)
人亦孰不欲富貴而獨於富貴之中有私龍斷焉古之
為市者以其所有易其所無者有司者治之耳有賤丈
夫焉必求龍斷而登之以左右望而罔市利人皆以為
賤故從而征之征商自此賤丈夫始矣(孟子公/孫丑下)
且夫枉尺而直尋者以利言也如以利則枉尋直尺而
利亦可為與(孟子滕/文公下)
譚拾子曰事之必至者死也理之固然者富貴則就之
貧賤則去之請以市諭市朝則滿夕則虚非朝愛市而
夕憎之也求存故徃亡故去(戰國策/齊閔王)
濮陽人呂不韋賈於邯鄲見秦質子異人歸而謂父曰
耕田之利幾倍曰十倍珠玉之贏幾倍曰百倍立國家
之主贏幾倍曰無數曰今力田疾作不得暖衣餘食今
建國立君澤可以遺世願徃事之(戰國䇿秦/孝文王)
宣太后謂尚子曰妾事先王日先王以其髀加妾之身
妾困不支也盡置其身妾之上而妾弗重也何也以其
少有利焉今佐韓兵不衆糧不多則不足以救韓夫救
韓之危日費干金獨可使妾少有利焉(戰國策/韓襄王)
彼勸太子戰攻欲啜汁者衆(史記魏/世家)
今夫趙女鄭姬設形容揳鳴琴揄長袂躡利屣目挑心
招出不逺千里不擇老少者奔富厚也游閒公子飾冠
劍連車騎亦為富貴容也弋射漁獵犯晨夜冒霜雪馳
坑谷不避猛獸之害為得味也博戲馳逐鬭雞走狗作
色相矜必争勝者重失負也醫方諸食技術之人焦神
極能為重糈也吏士舞文弄法刻章偽書不避刀鋸之
誅者沒於賂遺也農工商賈畜長固求富益貨也此有
知盡能索耳終不餘力而讓財矣諺曰百里不販樵千
里不販䨀居之一歲種之以榖十歲樹之以木百歲來
之以德德者人物之謂也(史記貨/殖傳)
凡編户之民富相什則卑下之伯則畏憚之千則役萬
則僕物之理也夫用貧求富農不如工工不如商刺繡
文不如倚市門此言末業貧者之資也(史記貨/殖傳)
貴出如糞土賤出如珠玉財帛欲其行如流水(史記貨/殖傳)
淵深而魚生之山深而獸徃之人富而仁義附焉(史記貨/殖傳)
故其見敵則逐利如鳥之集其困敗則瓦解雲散矣(史/記)
(匈奴/傳)
人之於利如蹈水火焉前人雖敗後人復起如彼此無
已誰止之者(晉書郤/詵傳)
軍無財士不來軍無賞士不徃任無中人不如歸田雖
有中人而無家兄不異無翼而欲飛無足而欲行(晉書/魯褒)
(傳/)
競毛羽之輕趨錐刀之末(梁書任/昉傳)
規麴蘖之潤競錐刀之末(隋書劉/昉傳)
凡人之情見利莫能勿就見惡莫能勿避其商人通賈
倍道兼行夜以續日千里而不遠者利在前也漁人之
入海海深萬仞就波逆流乘危百里宿夜不出者利在
水也故利之所在雖千仞之山無所不止深源之下無
所不入焉故不推而徃不引而來不煩不擾而民自富
如鳥之覆卵無形無聲而惟見其成(管子/禁藏)
服牛死夫婦哭非骨肉之親也為其利之大也欲知把
齊國者則其利之者耶(晏子春/秋諫下)
見遺不掇非人情也(鶡冠子/天則)
民之生度而取長稱而取重權而索利(商子/筭地)
民之於利也若水於下也四旁無擇也(商子/君臣)
燔臺而鼔之使民赴火者賞在火也臨江而鼓之使人
赴水者賞在水也臨戰而使人絶頭刳腹而無顧心者
賞在兵也又况據法而進賢其助甚此矣(韓非子内/儲説上)
鱣似蛇蠶似蠋人見蛇則驚駭見蠋則毛起然而婦人
拾蠶而漁者握鱣利之所在則忘其所惡皆為孟賁(韓/非)
(子内儲/説上)
厚賞之使人為賁諸也婦人之拾蠶漁者之握鱣是以
效之(韓子内/儲説上)
王何疑秦之善臣也以綘􁁉安邑令負牛書與秦猶乃
善牛也卭雖不肖獨不如牛乎(呂氏春/秋應言)
使民無欲上雖賢猶不能用夫無欲者其視為天子也
與為輿𨽻同其視有天下也與無立錐之地同其視為
彭祖也與為殤子同天子至貴也天下至富也彭祖至
壽也誠無欲則是三者不足以勸輿𨽻至賤也無立錐
之地至貧也殤子至夭也誠無欲則是三者不足以禁
㑹有一欲則北至大夏南至北戸西至三危東至扶木
不敢亂矣犯白刃冒流矢趣水火不敢却也晨寤興務
耕疾庸􁀙為煩辱不敢休矣故人之欲多者其可得用
亦多人之欲少者其得用亦少無欲者不可得用也羣
狗相與居皆靜無爭投以炙雞則相與爭矣或折其骨
或絶其筋爭術存也(呂氏春/秋為欲)
其餘猖蹶而趨之者乃豕羊驅而徃(賈子/俗激)
耕之為事也勞織之為事也擾擾勞之事而民不舍者
知其可以衣食也(淮南子/主術訓)
待利而後拯溺人亦必以利溺人矣(淮南子/説林訓)
此無以異於遺重寶於道而莫之守見者掇之也(春秋/繁露)
(滅國/上)
今握棗與錯金以示嬰兒必取棗而不取金也握一斤
金與千萬珠以示野人野人必取金而不取珠也故物
之於人小者易知也其於大者難見也今利之於人小
而義之於人大者無怪民之皆趨利而不趨義也固其
所闇也(春秋繁露身/之養重於義)
蠋欲類蠶鱓欲類虵人見虵蠋莫不身灑然女工脩蠶
漁者持鱓不惡何也欲得錢也(說苑/談叢)
府藏之富王以賑貸捕魚河海茍願多得(焦氏易林/比之臨)
西行求玉冀得隋璞(焦氏易林/家人之姤)
次六經六衢周九路不限其行賈測曰經六衢商旅事
也(太𤣥經/第二裝)
次四燕食扁扁其志􁁾(居遇/切)􁁾利用征賈測曰燕食扁
扁志在頼也(太𤣥經/第六養)
工人刻木以入鑿鑿即受之若人施其巧偽索榮顯之
名利也(淮南子俶/貞訓解)
莫不蒙塵觸雨戴霜履氷懐黄握白提清挈肥以赴邪
徑之近易規朝種而暮穫矣(抱朴子外/篇最學)
商賈之人志無遠大譬猶僮竪故云賈竪(前漢書註/張良𫝊)
寧當爭分寸之末競錐刀之利哉(文選江/淹上書)
利之所在若鳥之追鸞(廣文選嵇叔/夜卜疑集)
農桑勤而利薄工商逸而利厚故農夫輟耒而雕鏤女
工投杼而刺繡(意林/正論)
軍無財士不來軍無賞士不徃故良餌之下有懸魚重
賞之下有勇夫(藝文類聚/武部將帥)
天有所短錢有所長四時行焉百物生焉錢不如天達
窮開塞振貧濟乏天不如錢(藝文類聚産/業部錢論)
醫善吮人腸含人血非有肌骨之親也利之所加也(太/平)
(御覽方/術部醫)
猛虎道食不覺蚊䖟來(太平御覽/蟲豸部蚊)
獵者嗜肉不多於不獵及其淩岡巒赴谿嶺而有遺身
之志(太平御覽/資産部獵)
則能目語額瞬動頞塞鼻談智於尺寸之間窺窬于分
毫之利(初學記居/處部市)
魚在在藻厥志在餌(玉海/詩攷)
水動下流人動趨利(道德經指/歸卷十)
猶如猫子在鼠穴邊欲捕鼠故(中阿含經/巻三十)
猶如鵂狐在燥樵積間為捕䑕故(中阿含經/卷三十)
猶如鶴鳥在水岸邊為捕魚故(中阿含經/巻三十)
如四交道墮一叚肉鵄烏鵰狼各來爭之(修行道地經/五陰成敗品)
猶如獼猴求諸果蓏從樹至樹從林至林(出曜經/三愛品)
如鳥銜肉從烏逐之(大智度論/卷十五)
召渴馬於滮泉不待鞭策而至矣(𢎞明/集十)
　
　
　
　
　
　
　
　
　
　
　
　
　
　
　
　喻林卷五
欽定四庫全書
　喻林卷六　　　　　　　明　徐元太　撰
　　人事門(四/)
　　　避害
六三即鹿无虞惟入于林中君子幾不如舍往吝(易/屯)
初六遯尾厲勿用有攸徃(易/遯)
北風其凉雨雪其雱惠而好我攜手同行　莫赤匪狐
莫黑匪烏惠而好我攜手同車(詩國風/北風)
碩鼠碩鼠無食我黍三歲貫(音/慣)女莫我肻顧(叶果/五反)逝將
去女適彼樂土樂土樂土爰得我所(詩國風/碩鼠)
黄鳥黄鳥無集于榖無啄我粟此邦之人不我肻榖言
旋言歸復我邦族　黄鳥黄鳥無集于桑無啄我梁
黄鳥黄鳥無集于栩(音/許)無啄我黍(詩小雅/黄鳥)
匪鶉匪鳶翰飛戾天匪鱣(音/氊)匪鮪濳逃于淵(詩小雅/四月)
匹夫無罪懐璧其罪吾焉用此其以賈害也(左傳桓/公十年)
賔孟適郊見雄雞自斷其尾問之侍者曰自憚其犧也
遽歸告王且曰雞其憚為人用乎人異於是犧者實用
人人犧實難已犧何害(左傳昭公/二十二年)
刳胎殺夭則麒麟不至其郊竭澤而漁則蛟龍不處其
淵覆巢破卵則鳳凰不翔其邑鳥獸之於不義尚知避
之况于人乎(孔子家/語困誓)
不觀高崖何以知隕墜之患不臨深泉何以知沒溺之
患不觀巨海何以知風波之患失之者其不在此乎士
愼此三者則無累於身矣(孔子家/語困誓)
流者曰川川不可防而口又甚川之潰決害于人也民
之敗亂害於上也(國語解周/上厲王虐)
臣聞饑人所以饑而不食烏喙者為其愈充腹而與餓
死同患也(史記蘇/秦傳)
鴻鵠高飛一舉千里羽翮已就横絕四海横絕四海當
可柰何雖有矰繳尚安所施(史記留/侯世家)
大行不顧細謹大禮不辭小讓如今人方為刀俎我為
魚肉何辭為(史記項/羽紀)
鳳凰翔於千仞之上兮覽德輝而下之見細德之險微
兮遥増翮逝而去之彼尋常之汙瀆兮豈能容吞舟之
魚横江湖之鱣鱏兮固將制於螻蟻(史記賈/生傳)
䳒鵲遭害則仁鳥増逝愚者蒙戮則知士深退(前漢書/梅福傳)
欲談者宛舌而固聲欲行者擬足而投迹(前漢書揚/雄傳下)
當君子困賤之時跼高天蹐厚地猶恐有鎭厭之禍也
(後漢書仲/長統列傳)
羣車方奔乎險路安能與之齊軌(後漢書蔡/邕列傳)
龍不隱鱗鳳不藏羽網羅高懸去將安所(後漢書逸/民列傳)
劍㦸在門何暇有讓百弩環舍何可彊復(後漢書/馮衍傳)
黄龍不反于涸澤鳳皇不離其罻羅故刳胎焚林則麒
麟不臻覆巢破卵則鳳皇不翔竭澤而漁則龜龍不見
鳥獸之於不仁猶知避之况丘乎故虎嘯而谷風起龍
興而景雲見擊庭鍾于外而黄鍾應於内夫物類之相
感精神之相應若響之應聲影之象形故君子違傷其
類者(魏志劉/廙傳註)
夫猛獸當途麒麟恐懼况臣脆弱敢不悚懼(晉書王/濬傳)
常恐洪濤蕩嶽餘波見漂况可臨尾閭而闚沃焦哉(晉/書)
(韋忠/傳)
窮猿投林豈暇擇木(晉書李/充傳)
賢人之處亂世也知道之不可行則沉抑以辟罰靜黙
以侔免辟之也猶夏之就清冬之就温焉可以無及於
寒暑之菑矣(管子/宙合)
氣之害人者謂之不適味之害人者謂之毒(鶡冠子/環流)
且鳥高飛以避矰弋之害鼷鼠深穴乎神丘之下以避
熏鑿之患而曾二蟲之無知(莊子應/帝王)
鷙鳥逐雀有襲人之懐入人之室者非出生也後有憚
也(尉繚子/武議)
譬之若瞽師之避柱也避柱而疾觸􁂳也狐狸水泉姦
邪盜賊冦亂之患此􁂳之大者也慈親孝子避之者得
葬之情矣(呂氏春/秋節喪)
義小為之則小有福大為之則大有福於禍則不然小
有之不若其亡也射招者欲其中小也射獸者欲其中
大也物固不必安可推也(呂氏春/秋别類)
夫鳥飛千仞之上獸走叢薄之中禍猶及之又况編戸
齊民乎(淮南子/俶貞訓)
未嘗灼而不敢握火者見其有所燒也未嘗傷而不敢
握刃者見其有所害也(淮南子汜/論訓下)
嫁女於病消者夫死則後難復處也故沮舍之下不可
以坐倚牆之傍不可以立(淮南子/説山訓)
兇虎在於後隋矦之珠在於前弗及掇者先避患而後
就利(淮南子/說林訓)
狂馬不觸木猘狗不自投於河雖聾蟲而不自陷又况
人乎(淮南子/説林訓)
人性便絲衣帛或射之則被鎧甲為其所不便以得所
便(淮南子/説林訓)
夫行者先全已而後求名仕者先辟害而後求禄夫香
餌非不美也龜龍聞而深藏鸞鳳見而高逝者知其害
身也夫為鳥鵲魚鼈食香餌而後狂飛奔走遜身屈遰
無益於死(鹽鐵論/褒賢)
鴻飛戾天避害紫淵雖有逢門不能危身(焦氏易林/益之小畜)
次八羡其足濟于溝瀆面貞測曰羨其足避凶事也(太/𤣥)
(經第/一羨)
次五見鷕(音/杳)踤于林獺入于淵征測曰見鷕及獺深居
逃凶也(太𤣥經/第四逃)
言鸞鳳飛於千仞蛟龍藏於旋淵故矰繳不能逮羅㒺
不能加賢者亦宜高舉隱藏法令不能拘也(王逸注楚/辭哀時命)
塗有狂夫投刃而候澤有猛虎厲牙而望知見之者不
敢前進如不知見則遭狂夫之刃犯猛虎之牙矣(王充/論衡)
(知實/篇)
神龜實可樂明戒在刳腸(嵇中散集/阮德如荅)
夫人受形於造化與萬物並存有生之最靈者也異於
草木草木不能避風雨辭斤斧殊於鳥獸鳥獸不能遠
網羅而逃寒暑(嵇中散集向子/期難養生論)
慮巫山之失火恐芝艾之并焚耳(抱朴子外/篇嘉遯)
瘕疾塡胸而不敢鈹蠆尾螫附而不敢斫非好疾而愛
毒以鈹斫之患甚疾螫也酖酒盈巵渴者弗飲非不渇
也飲之立死銷金在爐盜者不掬非不欲也掬而灼爛
虓虎在前地有隋珠雖貪如盜蹠則手不暇拾懸彀向
心路有西施雖婬如景陽則目不暇視非不愛寶而悦
色而不顧者利緩而害急也(劉子/利害)
孫武曰避其銳氣謂鋭氣之利甚于鋒刃也(李善注文/選魏都賦)
匪擇木以棲集尠林焚而鳥存(文選西/征賦)
鸞鳳翔於蒼雲兮故矰繳而不能加蛟龍濳於旋淵兮
身不挂於網羅知貪餌而近死兮不如下遊乎清波(補/文)
(選莊忌/哀時命)
鴛雛遠害不羞卑栖靈虬避難不恥汚泥(廣文選曹子/建矯志詩)
鵷雛翔窮冥蒲且不能視鸛鷺遵臯渚數為矰所繫(廣/文)
(選張孟陽/招隱詩)
騰猨疑矯箭驚雁避虚弓(文苑英華梁庾/肩吾應制六詩)
鑠金為洪爐盜𨽻不探鴆肉在俎餓徒不食(太平御覽/飲食部食)
(下/)
譬如有人常畏怨家捨棄父母妻子產業服具而遠逃
避(元陽妙/經卷一)
譬如有人畏於債主遠適邊國不為債主及於他人之
所陵奪何以故由路遠險絕債主家人不能達彼(大寶/積經)
(二/十)
譬如孤寡恐懼之人畏對家便徃至城中卽安對家人
無那之何所以者何是人已離於對人得安隱處故(佛/國)
(經卷/下)
如鴈將羣避羅高翔(法句經/世俗品)
譬如有王以四毒蛇盛之一篋令人養食瞻視卧起摩
洗其身若令一虵生瞋恚者我當准法戮之都市爾時
其人聞王切令心生惶怖捨篋逃走王時復遣五旃陁
羅拔刀隨後其人迴顧見後五人遂自捨去是時五人
以惡方便藏所持刀密遣一人詐為親善而語之言汝
可還來其人不信投一聚落欲自隱匿既入聚中闚看
諸舍都不見人執持缸器悉空無物既不見人求物不
得即便坐地聞空中聲咄哉男子此聚空曠無有居民
今夜當有六大賊來汝設遇者命終今汝當云何而得
免之爾時其人恐怖遂增復捨而去路値一河其水漂
急無有船筏以恐畏故即取種種草木為筏復更思惟
我設住此當為毒蛇五旃陁羅一詐親者及六大賊之
所危害若度此河筏不可依當没水死寧没水死終不
為彼虵賊所害即推草筏置之水中身倚其上手把脚
踏截流而去即達彼㟁安隱無患心意泰然怖懼消除
(法苑珠林/巻六十六)
　　　除害
豕牙横猾剛㬥難制之物二剛而進能豶其牙柔能制
健禁㬥抑盛(王弼注/易大畜)
天惟喪亾殷國者若稼穡之夫務去草也天意既然我
何敢不終我壠畆也言穢草盡須除去殷餘皆當殄滅
也(尚書正/義大誥)
伐除蒺藜與棘自古之人何乃勤苦為此事乎我將得
黍稷焉(鄭氏箋/詩楚茨)
柞棫之所以茂盛者乃人愾燎除其旁草養治之使無
害也(鄭氏箋/詩旱麓)
吳在蔡蔡必速飛去吳所以翦其翼也(左傳昭公/十五年)
樹德莫如滋去疾莫如盡(左傳哀/公元年)
使醫除疾而曰必遺類焉者未之有也(左傳哀公/十一年)
是豢吳也夫越在我心腹之疾也壤地同而有欲於我
夫其柔服求濟其欲也不如早從事焉得志於齊猶獲
石田也無所用之越不為沼吳其泯矣(左傳哀公/十一年)
庭氏掌射國中之夭鳥若不見其鳥獸則以救日之弓
與救月之矢射之若神也則以大陰之弓與枉矢射之
(周禮秋/官庭氏)
赤犮氏掌除牆屋以蜃炭攻之以灰灑毒之(周禮秋官/赤犮氏)
伐木不自其本必復生塞水不自其源必復流滅禍不
自其基必復亂(國語/晉)
本根猶樹枝葉益長本根益茂是以難已也今若大其
柯去其枝葉絕其本根可以少閒(國語/晉)
國家將敗必用奸人而嗜其疾味其子之謂乎夫誰無
疾眚能者早除之舊怨滅宗國之疾眚也為之闗籥藩
籬而遠備閒之猶恐其至也(國語/楚)
譬越之在吳也猶人之有腹心之疾也夫齊魯譬諸疾
疥癬也(國語/吳)
夫飛鳥在青雲之上尚欲繳(音/灼)微矢以射之而况近卧
於華池集於庭廡乎今越王放于南山之中游於不可
存之地幸來渉我壤土入吾梐梱此乃㕑宰之成事食
也豈可失之乎(吳越春秋勾/踐人臣外傳)
人之所以善扁鵲者為有臃腫也使善扁鵲而無臃腫
也則人莫之為之也(戰國策/韓釐王)
詩云樹德莫如滋除害莫如盡吳不㤀越越故亡呉齊
不㤀燕燕故亡齊齊亡於燕呉亡於越此除疾不盡也
(戰國䇿秦/昭襄王)
夫戰者萬乗之存亡也且臣聞之曰削株掘根無與禍
鄰禍乃不存(戰國策秦/昭襄王)
猛如虎狠如羊貪如狼彊不可使者皆斬之(史記項/羽紀)
深耕穊種立苗欲疏非其種者鋤而去之(史記齊/悼世家)
蝮螫手則斬手螫足則斬足何者為害於身也今田假
田角田間於楚趙非直手足戚也何故不殺且秦復得
志於天下則齮齕用事者墳墓矣(史記田/儋傳)
河南天下㗋咽二周餘斃莠盛苗穢何可不鉏也(前漢/書酷)
(吏/傳)
疾其末者絕其本(前漢書/貢禹傳)
故穆張理天網補綴漏目羅取殘禍以塞天意(後漢書/朱暉孫)
(穆/傳)
誅惡及本本誅則惡消振裘持領領正則毛理(後漢書/儒林列)
(傳/)
臣聞農夫去草嘉榖必茂忠臣除姦王道以清(後漢書/范滂傳)
燎其餘燼有若秋原(晉書明/帝紀)
夫除惡人猶農夫之去草令絕其本勿使能滋(晉書張/軌傳)
桂蠧必除人邪必翦(宋書文五/王桂陽傳)
絶其心根勿使能植銜索之枯幾何不蠧(宋書袁/淑傳)
養魚者除其徧獺育禽者去其豺狼(宋書索/虜傳)
庶亂羊永除害馬長息(梁書賀/琛傳)
問豺狼其何者訪虺蝪之為誰(梁書朱/异傳)
堰水先塞其源伐木必拔其本源不塞本不拔雖翦枝
竭流終不可絶矣(魏書高/閭傳)
若苗穢害田隨風烈火芝艾俱焚安能白别乎(魏志公/孫度傳)
(註/)
鋤彼草茅逐兹鳥雀(北史魏/長賢傳)
草茅弗去則害禾榖盜賊弗誅則傷良民夫舍公法而
行私惠則是利姦邪而長暴亂也(管子明/法解)
桓公曰魯梁之於齊也干榖也蠭螫也齒之有脣也今
吾欲王魯梁何行而可(管子輕/重戊)
削跡無遺根無與禍鄰禍乃不存(韓非子/初見秦)
豺狼在牢其羊不繁(韓非子/揚權)
放此類者鳥獸之儕徒狐狸之醜類也生之為患殺之
無咎(賈子/耳痺)
治國者若耨田去害苗者而已今沐者墮髮而猶為之
不止以所去者少所利者多(淮南子/說山訓)
治疽不擇善惡醜肉而并割之農夫不察苗莠而并耘
之豈不虚哉(淮南子/說山訓)
鳥不干防者雖近弗射其當道雖遠弗釋(淮南子/說林訓)
且天之欲利人非宜其欲利榖也除穢不待時况穢人
乎(春秋繁露/天地之行)
夫三折肱為良毉梁丘子遇虺毒而獲療猶有與之同
疾者必問所以己之之方焉(孔叢子/嘉言)
田䑕野雞意常欲逃拘制籠檻不得動揺(焦氏易林/需之隨)
逐兎驅狼避去不祥(焦氏易林/隨之訟)
虜豹擒虎為王得福(焦氏易林/中孚之㢲)
次五礥(下研/切)而閒而㧞我姦而非石如石厲測曰礥閒
如石其敵堅也(太𤣥經/第一閑)
上九豨毅其牙發以張弧測曰豨毅其牙吏所獵也(太/𤣥)
(經第/三毅)
次八􁱺(怗/)堅禍惟用解蝝之貞測曰􁱺堅禍用直方也
(太𤣥經/第六堅)
次三闗其門戸用止狂蟲測曰闗其門戸禦不當也(太/𤣥)
(經第/六止)
痛不著身言忍之錢不出家言與之假使公卿子弟有
被羌禍朝夕切急如邊民者則競言當誅羌矣(濳夫論/救邊)
今有妖狐成羣游於大苑之中憇於金宛之内其容足
以媚太陽之光其氛足以侵雷霆之聲貪如鼫鼠矯若
雄鷹狀如狒狒巧若猩猩其突如羝其蟲如麋倐忽萬
態莫知厥機足蟠乎魑魅之域跡􁊨乎魍魎之墟飾之
以冶容粲之以文皮能禮北辰而弗惠乎黔黎何以為
黨其名曰貍此皆獸苑之所不畜者也今肆然而馳據
以要路使麒麟不遊於郊騶虞不躡于囿羣䝈憑威以
噬人肉而入苑者不可勝數肝腦積丘陵膏脂致淵藪
誠欲彎弓而射狐設網而驅䝈以廓清其苑囿豢畜其
騶虞若此者果何術以制哉晉王曰狐也養禍于苑藏
富于穴何忍肆也欲亟制之子其問諸虞人(天禄閣外/史三難)
梁冀之誅徵君謂袁閎曰甫聞去惡木者易去惡根者
難袁閎曰子何不效斧斤之力而去其根乎(天禄閣外/史去惡)
治人猶如養苗先去其穢(武矦十六/䇿治人)
雖埋輪之志無屈權石而狐鼠㣲物亦蠧大猷(文選沈/約彈王)
(源/)
養雞者不畜貍牧獸者不育豺樹木者憂其蠧保民者
除其賊(文選王褒四/子講德論)
暫擾以制敵愈於放敵而常擾也夫四體者人之所甚
愛茍宜伐病則削肌刮骨矣(補文選王鑒/勸親征疏)
蔓草猶不可長况狼兕之冦乎(補文選王鑒/勸親征疏)
封人有能以輕鑿修鉤去樹之蝎者樹得以茂繁中舍
人曰不識天下者亦有蝎者乎寡人告之曰昔三苗共
工鯀驩兠非堯之蝎與問曰諸侯之國亦有蝎乎寡人
告之曰齊之諸田晉之六卿魯之三桓非諸侯之蝎與
然三國無輕鑿修鉤之任終于齊簒魯弱晉國以分不
亦痛乎曰不識為君子者亦有蝎乎寡人告之曰固有
之也富而慢貴而驕殘仁賊義甘財悦色此亦君子之
蝎也(補文選曹/植籍田說)
陳繩則木之枉者有罪措凖則地之廢險者有罪審名
分則羣臣不安者有罪農之耨去害苗者賢者之治去
害義者(意林/尸子)
今鷹隼始擊當從天氣取姦惡以成嚴霜之誅(藝文類/聚歲時)
(部/秋)
馬援擊尋陽山賊上書曰除其竹木譬如嬰兒頭多蟣
蝨而剃之蕩蕩然蟣蝨無所復依(事文類聚蝨/東觀漢記)
戮巨海之奔鯨殱中原之封豕(文苑英華徐/陵勸諭上書)
夫剽悍禍賊始從事於干戈宼賊姦宄始容心於兵革
非智術有以過之勇力有以勝之决未可以挫其威虐
也(玉皇本/行集經)
善拔衆毒箭故稱大醫王(海空智藏經/平等品偈)
有如毒蛇放毒螫人雖有良咒世之草藥無如之何唯
有聖人甘露妙藥能消其毒(元陽妙/經卷一)
如有良藥名曰離箭隨所著處衆箭皆除毒藥於中無
得住者此藥威力所逼遣故(波羅蜜多經/五百九十三)
如阿伽陁一丸之藥能破大毒(大方等大/集經卷九)
譬如蘧麥妨麥稗莠根莖枝葉與麥相似若未秀出時
不可分别穟旣出已田畯農士并根俱棄何以故壞淨
麥故(大方廣十/輪經卷三)
天下禾中生草草敗禾實人當誅拔草去之禾乃成好
實(佛般泥洹/經卷上)
譬如毒蛇入人室不急除之害必至(三昧法門/經卷上)
譬如良毉能破病不問甘苦以能究竟除病安穏故(大/智)
(度論卷/七十一)
譬如種榖其苗雖好穢草多故不能增長(大智度論/卷八十二)
如樹根不㧞其樹猶生貪根不拔苦樹常在(法苑珠林/卷九十七)
　　　慮患
水在火上既濟君子以思患而豫防之(易既/濟)
謂此上天蓋實高矣而有雷霆擊人不敢不曲其脊以
敬之以喻已恐觸王之忌諱也謂此下地葢實厚矣而
有陷溺殺人不敢不累其足以畏之以喻己恐陷在位
之羅網也(毛詩正/義正月)
水若遠於民則人不没溺但由水近人則人得用之沐
浴而日日狎習不復畏懼或泳之或游之無有誡忌至
於洪波浪起亦猶習以為常故致覆溺也(禮記正/義緇衣)
鄧矦曰人將不食吾餘對曰若不從三臣抑社稷實不
血食而君焉取餘(左傳莊/公六年)
蠭蠆有毒而况國乎(左傳僖公/二十二年)
是子也熊虎之狀而豺狼之聲弗殺必滅若敖氏矣諺
曰狼子野心是乃狼也其可畜乎(左傳宣/公四年)
得臣猶在憂未歇也困獸猶鬭况國相乎(左傳宣公/十二年)
深山大澤實生龍蛇彼美余懼其生龍蛇以禍女(左傳/襄公)
(二十/一年)
彼其髮短而心甚長其或寢處我矣(左傳昭/公三年)
雞以毛羽牲具恐其被養為犧故自斷其尾殘毁其形
(春秋正義昭/公二十二年)
吾觀君夫人也若為亂其猶隷農也雖獲田沃而勤易
之將弗克饗為人而已(國語/晉)
大夫種勇而善謀將還玩吳國於股掌之上以得其志
(國語/呉)
蜹蛾蜂蠆皆能害人况君相乎(國語/晉)
文公逐麋而失之問農夫老古曰吾麋何在老古以足
指曰如是往公曰寡人問子以足指何也老古振衣而
起曰亦不意人君如此也虎豹之居也厭閒而近人故
得魚鼈之居也厭深而之淺故得諸矦厭衆而亾其國
詩云維鵲有巢維鳩居之君故不歸人將居之於是文
公恐歸(晉文春/秋失麋)
越在我猶心腹有積聚不發則無傷動作者有死亾(越/絶)
(請糴/内傳)
夫鼠㤀壁壁不㤀鼠今越人不㤀吳矣(越絕請/糴内傳)
臣聞狼子有野心仇讐之人不可親夫虎不可餧以食
蝮蛇不恣其意今大王捐國家之福以饒無益之讐棄
忠臣之言而順敵人之欲臣必見越之破吳豸(疑當/作豕)鹿
游于姑胥之臺荆榛蔓於宮闕(吳越春秋句/踐陰謀外傳)
伍舉進諫曰有一大鳥集楚國之庭三年不飛亦不鳴
此何鳥也於是莊王曰此鳥不飛飛則冲天不鳴鳴則
驚人伍舉曰不飛不鳴將為射者所圖弦矢卒(音/猝)發豈
得冲天而驚人乎(吳越春秋王僚/使公子光傳)
蘇子謂李兌曰今日臣之來也暮後郭門藉席無所得
寄宿人田中傍有大叢夜半土梗與木梗鬬曰汝不如
我我者乃土也使我逢疾風淋雨壞沮乃復歸土今汝
非木之根則木之枝耳汝逢疾風淋雨漂入漳河東流
至海氾濫無所止臣竊以為土梗勝也今君殺主父而
族之君之立於天下危於累卵(戰國策趙/恵文王)
范睢曰秦韓之地形相錯如繡秦之有韓若木之有蠧
人之病心腹天下有變為秦害者莫大於韓(戰國策秦/昭襄王)
夫秦王之㬥而積怨于燕足為寒心又况聞樊將軍之
在乎是謂委肉當餓虎之蹊禍必不振矣(戰國策/燕王喜)
齊王母家駟鈞惡戾虎而冠者也(史記齊/悼世家)
里語有之䑛糠及米吳與膠西知名諸侯也一時見察
恐不得安肆矣(史記吳/王濞傳)
今釋弗擊此所謂養虎自遺害也(史記項/羽紀)
脛脛者未必全也我不能自保眞人所謂鼠不容穴銜
窶數者也(前漢書/楊惲傳)
困獸猶鬭蜂蠆有毒况大衆乎(後漢書皇/甫嵩列傳)
懼煙炎之毁熸何光芒之敢揚哉(後漢書/蔡邕傳)
而不見聽必窮鹿抵虎(華陽/國志)
進無威鳳來儀之美退無鷹鸇摶擊之用徘徊湘川將
為怪鳥(晉書孫/盛傳)
雖處高臺之上逍遥重仞之墉及其危亡之憂過於頻
翟之慮(晉書齊/王冏傳)
風塵之變出於非常(晉書陶/璜傳)
蔓草猶不可長况虎兕之冦乎(晉書王/鑒傳)
譬猶蚤虱疥癬雖為小疴令人終歲不安(宋書索/虜傳)
古諺有之敵不可縱夫以一酌之水或為不測之淵如
不時滅恐同原草(魏書郭/祚傳)
螳螂之志何能自息(魏書邢/巒傳)
諸君不見毒蛇乎斷其頭猶能為害况除腹心疾而曰
必遺其類其可乎(魏書陸/侯傳)
門有倚禍事不可不宻墻有伏冦言不可而失(北齊書/魏收傳)
類傷鳥之驚弦等窮獸之謀觸(陳書畱/異傳)
夫愛馬者以筐盛矢以蜃盛溺適有蚉䖟僕縁而拊之
不時則缺銜毁首碎胸意有所至而愛有所亾可不愼
邪(莊子人/間世)
狡兎盡則良犬烹敵國滅則謀臣亾大夫何不釋吳而
患越乎(韓非子内/儲說下)
夫吳越之勢不兩立越之於吳也譬若心腹之疾也雖
無作其傷深而在内也夫齊之與吳也疥癬之病也不
苦其已也且其無傷也今釋越而伐齊譬之猶懼虎而
刺猏雖勝之其後患未央(呂氏春/秋知化)
本細末大弛必至心(賈子/大都)
蠧衆則木折隙大則牆壞懸垂之類有時而隧枝格之
屬有時而弛(淮南子/說林訓)
非其事者勿仞也非其名者勿就也無故有顯名者勿
處也無功而富貴者勿居也夫就人之名者廢仞人之
事者敗無功而大利者後將為害譬猶縁高木而望四
方也雖愉樂哉然而疾風至未嘗不恐也患及身然後
憂之六驥追之弗能及也(淮南子/人間訓)
虎兕相據而螻蟻得志兩敵相機而匹夫乘間(鹽鐵論/擊之)
燕雀離巢宇而有鷹隼之憂坎井之蛙離其居而有蛇
鼠之患况翺翔千仞而游四海乎其禍必大矣此李
斯之所以折翼而趙高沒淵也(鹽鐵論/復古)
行者比於鳥上畏鷹鸇下畏網羅夫人為善者少為讒
者多若身不死安知禍罪不施(說苑/敬愼)
且夫吳若蜂蠆然不棄毒於人則不靜余恐棄毒於我
也(說苑/權謀)
臣之來也過於淄水上見一土偶人方與木梗人語木
偶謂土偶人曰子先土也持子以為耦遇天大雨水潦
並至子必沮壞應曰我沮乃反吾眞耳今子東園之桃
也刻子以梗遇天大雨水潦並至必浮子汎汎乎不知
所止今秦四塞之國也有虎狼之心恐其有木梗之患
(說苑/正諫)
堅氷黄鳥啼哀悲愁數驚鷙鷂飄為我憂(焦氏易林/小畜之否)
東方孟春乘氷載盆(焦氏易林/晉之兌)
雞雉失雛常畏狐狸(焦氏易林/解之益)
鳥嚕夜中以戒災凶(焦氏易林/大過之渙)
上九㩣其角維用抵族測曰㩣其角殄厥類也(太𤣥經/第五翕)
臣恐秦將取其脣而䕶其齒(天禄閣外/史傷時)
言南方有高山深林其路險阨又多虎豹匍匐蛇蜒以
候伺人也(王逸註楚/辭大招)
船漏則水入囊穿則内空(武矦十六/策隂察)
牆壊屋傾堤決水流(武矦十六/策陰察)
譬猶𤣥象著明莫大乎日月水火之原於是在焉然節
而宣之則以養生立功用之失適則焚溺而死豈可恃
懸象之在天而謂水火不殺人哉(抱朴子外/篇酒誡)
至若蘭茝傾頓桂林移植根萌未樹牙淺絃急常恐風
波潛駭危機宻發(文選呂安與/嵇茂齊書)
是賊踰我垣墻之内闚我室家之好黷武之衆易動驚
弓之鳥難安(補文選王鑒/勸親征疏)
大嚼者咋斷其舌右手執斧左手執鉞傷夷一身之中
尚有不可信况於人乎雖無深瑕潛釁隱過匿愆乃可
以為人(廣文選曹子建/黄初五年令)
和鸞未調而身在轅側庭宇未踐而棟折榱覆(廣文選/郤令先)
(釋/譏)
夫據圖揮刃愚夫弗為臨淵登峭莫不惴慄何則害交
故慮篤患切而懼深(廣文選𫝊季/友演愼論)
魯城門朽頓欲頽孔子疾行而過之左右曰如此久矣
孔子曰吾惡其久也脫遇壞則不幸(意林/論衡)
葢聞磨礪脣吻脂膏齒牙陵風扇毒向影吹沙是以敬
而遠之豺有五子吁可畏也鬼有一車(文苑英華/庾信連珠)
經云寶者衆之所利也茍利其利害必存焉(太平御覽/珍寶部寶)
魚縣獸檻天下一契(何氏語/林言志)
憂患日夜長莚如蔓草生(法句經/愛欲品)
如截葱薤後則復生(修行道地/經行空品)
我今頼君破壊牢獄斷絕繫縛汝今復欲還我牢獄繫
縛我耶(本縁經持/王子品)
又如服藥藥能破病病已得破藥亦應出若藥不出則
復是病(大智度論/三十一)
如與師子虎狼共住常懐憂畏(大智度論/卷五十四)
　
　
　
　
　
　
　
　
　
　
　
　
　
　
　喻林卷六
欽定四庫全書
　喻林卷七　　　　　　　明　徐元太　撰
　　人事門(五/)
　　　備患
澤上於地萃君子以除戎器戒不虞(易/萃)
重門擊柝以待暴客蓋取諸豫(易繫辭/下傳)
弦木為弧剡木為矢弧矢之利以威天下蓋取諸睽(易/繫)
(辭下/傳)
儼矢將至不可以無盾(汲冢周書/周祝解)
鴟鴞管叔作亂周公憂之作此詩以貽成王欲王省悟
以備殷全篇以鳥之育子成巢者比先王之創業而代
之為言也(詩説/魯)
無備而官辦者猶拾瀋也(左傳哀/公三年)
有十年之積者王有五年之積者霸無一年之積者亾
(汲冡周書/文傳解)
夏箴曰小人無兼年之食遇天饑妻子非其有也大夫
無兼年之食遇天饑臣妾輿馬非其有也(汲冢周書/文傳解)
今有人操隋侯之珠持丘之環萬金之財時宿於野内
無孟賁之威荆慶之斷外無弓弩之禦不出宿夕人必
危之矣今有強貪之國臨王之境索王之地告之以理
則不可說之以義則不聽王非戰國守圄之具其何以
當之(戰國策趙/惠文王)
夫蜂蠆起懐雷霆駭耳雖賁育荆諸之倫未有不冗豫
奪常者也(後漢書/盧植傳)
臣聞猛獸在田荷戈而出凡人能之蜂蠆作于懷袖勇
夫為之驚駭出於意外故也(晉書劉/毅傳)
為國之有藩屏猶濟川之有舟楫安危成敗義實相資
舟楫具完波濤不足稱其險藩屏式固禍亂何以成其
階(晉書汝南/王列傳)
豺狼不可以理推為備或不可懈(南齊書桺/世隆傳)
憑險弗防沒而不弔(魏書穆崇/羆第亮傳)
人之所得於病者多方有得之寒暑有得之勞苦百門
而閉一門焉則盜何遽無從入(墨子/公孟)
夫矢來有鄉則積鐵以僃一鄉矢來無鄉則為鐵室以
盡備之備之則體不傷故彼以盡備之不傷此以盡敵
之無姦也(韓非子内/儲說上)
凡人之性爪牙不足以自守衛肌膚不足以扞寒暑筋
骨不足以從利辟害勇敢不足以却猛禁悍然且猶裁
萬物制禽獸服狡蟲寒暑燥溼弗能害不唯先有其備
而以羣聚耶羣之可聚也相與利之也(呂氏春/秋持君)
被甲者非為十步之内也百步之外則爭深淺深則達
五藏淺則至膚而止矣死生相去不可為道里(淮南子/説山訓)
巧者善度知者善豫羿死桃部不給射慶忌死劍鋒不
給摶(淮南子/説山訓)
今被甲者以備矢之至若使人必知所集則懸一札而
已矣(淮南子/説山訓)
梁人有陽由者其力扛鼎伎巧過人骨騰肉飛手摶􁓣
獸國人懼之然無治室之訓禮教不立妻不畏憚浸相
泄瀆方乃積怒妻坐於牀荅焉左手建杖右手制其頭
妻亦奮恚因授以背使杖擊之而自撮其陰由乃仆地
氣絕而不能興隣人聞其凶凶也窺而見之趨而救之
妻愈戅忿莫肻舍旃或發其裳然後乃放夫以無敵之
伎力而劣於女子之手者何也輕之無備故也(孔叢子/荅問)
鴻鵠飛冲天豈不高哉矰繳尚得而加之虎豹為猛人
尚食其肉席其皮(說苑/敬愼)
方船備水傍河燃火積善有徵終身無禍(焦氏易林/泰之履)
救漏防者悉塞其穴則水泄絕穴不悉塞水有所漏漏
則水為患害(王充論衡/薄葬篇)
夫防決不備有水溢之害網解不結有獸失之患(王充/論衡)
(對作/篇)
匪以尚武予身是衛麟角是觸鸞距匪蹶(曹子建/寶刀銘)
夫儲甲胄蓄蓑笠者葢以為兵為雨也若幸無攻戰時
不沈陰則有與無正同耳若矢石霧合飛鋒煙交則知
裸體者之困矣洪雨可傾素雷彌天則覺路立者之劇
矣(抱朴子内/篇道意)
兕之角也鳳之距也天實假之何必日用哉蜂蠆挾毒
以衛身智禽銜蘆以扞網貛曲其穴以備徑至之鋒水
牛結陣以却虎豹之㬥(抱朴子外/篇詰鮑)
霛龜之甲不必為戰施麟角鳳爪不必為鬭設故雋生
不釋劍于平世擊柝不輟備於思危(抱朴子外/篇廣譬)
以長城扞蔽胡冦如人家之有藩籬(前漢書注陳/勝項籍贊)
君子於味必思其毒于利必備其難(初學記服/食部脯注)
帝王之居外則飾周衛内則重禁門將行則設兵而後
出幄稱警而後踐墀張弧而後登輿清道而後奉引遮
列而後轉轂靜室而後息駕所以顯至尊務戒謹垂法
戒也(玉海官制/漢官拾遺)
有人于怨憎中妄作親善恒相隨從如響從聲伺候其
便而欲殺之其怨謹守堅固自防故使怨人不能得害
(元陽妙/經卷一)
　　　品藻
趙衰冬日之日也趙盾夏日之日也(左傳文/公七年)
回也聞一以知十賜也聞一以知二(論語/公冶)
斗筲之人何足筭也(論語/子路)
魯衛之政兄弟也(論語/子路)
高子曰禹之聲尚文王之聲孟子曰何以言之曰以追
蠡曰是奚足哉城門之軌兩馬之力與(孟子盡/心下)
五藏一病輒有五解一藏為下工解三藏為中工解五
藏為上工也(史記扁鵲/列傳注)
五伯比於他諸矦為賢其比三王猶碔砆之與美玉也
(前漢書董/仲舒傳)
登見曹公言養將軍譬如養虎當飽其肉不飽則將食
人公曰不如卿言譬如養鷹饑即為用飽則颺去(後漢/書呂)
(布列/傳)
末世陵遲臧否聿興執銓提衡稱量天下之人揚清激
濁繩墨四海之士(後漢紀/孝桓上)
且攸詡之為人其猶夜光之與蒸燭乎其照雖均質則
異焉(魏志賈/詡傳注)
華歆與北海邴原管寧俱游學三人相善時人號三人
為一龍歆為龍頭原為龍腹寧為龍尾(魏志華/歆傳注)
孝起前臨至吳為吾說正方腹中有鱗甲鄉黨以為不
可近吾以為鱗甲者但不當犯之耳(蜀志陳/震傳)
張府君如瓠壺外雖澤而内實麤(蜀志張/裔傳)
戎有人倫鑒識常目山濤如璞玉渾金人皆欽其寶莫
知名其器王衍神姿高徹如瑶林瓊樹自然是風塵表
物謂裴頠拙於用長荀勗工於用短陳道寧□□如束
長竿(晉書王/戎傳)
至夫基構迭汙隆龍蛇俱山澤(晉書徐/寜傳)
山濤吾所不解吏非吏隠非隠若以元禮門為龍津則
當㸃額暴鱗矣(晉書孫/綽傳)
何乃刻畫無鹽唐突西施也(晉書周/顗傳)
時人謂湛上方山濤不足下比魏舒有餘湛聞曰欲處
我於季孟之間乎(晉書王/湛傳)
松栢之姿經霜猶茂蒲桺常質望秋先零(晉書顧/悦之傳)
石將軍之擬明公猶陰精之比太陽江河之比洪海爾
(晉書石/勒上傳)
何異象榱玉簀而對腐木朽楹哉(晉書劉/聰傳)
王茂𢎞駑痾耳若卞望之之巖巖刁𤣥亮之察察戴若
思之峰岠當敢尒邪(晉書卞/壺傳)
見一善則盱衡扼腕遇一才則揚眉抵掌雌黄出其脣
吻朱紫由其月旦(梁書任/昉傳)
時人謂遠如屏風屈曲從俗能蔽風露言能不乖物理
也(南史𢎞弟/子微傳)
賢愚之相覺若百丈之溪與萬仞之山若九地之下與
重山之巓(鄧析子/轉辭篇)
聖人在上則民樂其治在下則民慕其意小人在上位
如寢闗曝纊不得須臾寧(淮南子/繆稱訓)
故筦子文錦也雖醜登廟子產練染也美而不尊虚而
能滿淡而有味被褐懐玉者(淮南子/繆稱訓)
吾比夫子猶黄鵠與蠰蟲也終日行不離咫尺而自以
為遠豈不悲哉(淮南子/道應訓)
君子之過也猶日月之蝕何害於明小人之可也猶狗
之晝吠鴟之夜見何益于善(淮南子/泰族訓)
譬子產之與夫子其猶浸水之與天雨乎浸水所及則
生不及則死斯民之生也必以時雨既以生莫愛其賜
(説苑/貴德)
孔子問漆雕馬人曰子事臧文仲武仲孺子容三大夫
者孰為賢漆雕馬人對曰臧氏家有龜焉名曰蔡文仲
立三年為一兆焉武仲立三年為二兆焉孺子容立三
年為三兆焉馬人見之矣若夫三大夫之賢不賢馬人
不識也孔子曰君子哉漆雕氏之子其言人之美也隱
而顯其言人之過也微而著故智不能及明不能見得
無數卜乎(說苑/權謀)
君子得時如水小人得時如火(說苑/談叢)
天下有三檢衆人用家檢賢人用國檢聖人用天下檢
(揚子/修身)
管仲相齊明法度審國刑不能及聖猶文錦雖惡宜以
升廟也子產相鄭先恩而後法猶練染為衣温厚而非
宗廟服也(淮南子繆/稱訓解)
蝗蟲之飛能至萬里麒麟須獻乃達闕下然而蝗蟲為
災麒麟為瑞(王充論衡/狀留篇)
夫孤立之翹秀藏器以待賈瑣碌之輕薄人事以邀速
夫唯待賈故頓淪於窮瘁矣夫唯邀速故佻竊而騰躍
矣(抱朴子外/篇審舉)
鋸牙之獸雖低伏而見憚揮斧之蟲雖跧形而不威故
君子被褐窮而不可輕小人軒冕達而不足重(抱朴子/外篇愽)
(喻/)
仁忍有天淵之絕善否猶有無之覺騶虞側足以蹈虚
豺狼掩羣以害生虞卿捐相印以濟窮華公讓三事以
推賢李斯疾勝已而殺韓非龎涓患不如而刑孫臏(抱/朴)
(子外篇/博喻)
能言莫不褒堯而堯政不必皆得也舉世莫不貶桀而
桀事不必盡失也故一條之枯不損繁林之蓊藹蒿麥
冬生無解觱發之肅殺西施有所惡而不能減其美者
美多也嫫母有所善而不能救其醜者醜篤也(抱朴子/外篇博)
(喻/)
如方者乃荒萊之特苗鹵田之善秀資質已良但沾染
未足耳移植豐壤必成嘉榖(補文選賀循/報虞預書)
龎士元至吳吳人並友之見陸績顧劭全琮而為之目
曰陸子所謂駑馬有逸足之用顧子所謂駑牛可以負
重致遠或問如所目陸為勝耶曰駑馬雖精速能致一
人耳駑牛一日行百里所致豈一人哉(世説新/語品藻)
北人看書如顯處視月南人學問如牖中窺日(世説新/語文學)
白旃檀非不馥焉能逆風(世說新/語文學)
人皆如此便可結繩而治但恐狐狸猯狢噉盡(世説新/語品藻)
齊桓晉文之霸如日繼月(意林太/𤣥經)
或問齊桓晉文優劣唐子荅曰論功則桓兄而文弟論
德則文兄而桓弟(意林/唐子)
論曰士非璧也談者謂價耳談者之口猶愛憎之心(意/林)
(𫝊/子)
庾道季云藺相如雖千載死人懔懔恒如有生氣曹蜍
李志雖見在厭厭如在九泉下(藝文類聚/人部品藻)
魏明帝世使后弟毛曾與夏侯太初共坐時人謂蒹葭
倚玉樹時目夏矦太初朗如日月入懷(藝文類聚/人部品藻)
黄穆字伯開博學為山陽守有德政弟奂字仲開為武
陵太守貪穢無行武陵人諺曰天有冬夏人有二黄(太/平)
(御覽時序/部夏中)
邊讓别傳曰讓才辨俊逸孔融薦於魏武曰邊讓為九
州之被則不足為單衣襜褕則有餘(事類賦服/用部衣註)
子昭誠自幼至長容貌完潔然觀其挿牙齒樹頰頦吐
脣吻自非文休之敵(何氏語/林品藻)
蒨玉亦是玉巵但無當耳(何氏語/林品藻)
三王楚琳琅未若濟南備員方(何氏語/林品藻)
曹子建七歩成章世目為繡虎目王仲宣為泥下濳蛙
(何氏語/林賞譽)
此乃九方歅之相馬略其𤣥黄取其駿逸(何氏語/林賞譽)
其才若盆盎之水所見者清不見者濁(何氏語/林識鑒)
可謂射侯之巧非破秋毫之妙也(何氏語/林文學)
達磨祖師越九年欲返天竺命門人曰時將至矣汝等
盍各言所得乎時有道副對曰如我所見不執文字不
離文字而為道用祖曰汝得吾皮尼總持曰我今所解
如慶喜見阿閦佛國一見更不再見祖曰汝得吾肉道
育曰四大本空五藴非有而我見處無一法可得祖曰
汝得吾骨最後慧可禮拜依位而立祖曰汝得吾髓(五/燈)
(㑹元東土/祖師逹摩)
譬如有人精勤受學十善業道已至究竟當知彼人善
根成熟已得隣近北俱盧生(波羅密多/經六百)
聲聞人悲猶如畫皮菩薩大悲猶如破肉如來大悲破
骨徹髓(大方等集/經卷二)
内心智德薄外善以美言譬如竹無内但示有其外内
心智德厚外善以法言譬如妙金剛中外力具足(大智/度論)
(巻/五)
破戒之人與善人異如驢在牛羣破戒之人在精進衆
譬如儜兒在健人中(大智度論/卷十三)
此輩之人不入道品如坏盛水不能致遠也(脩行道地/經慈品)
比其類猶五霸之與五帝陽貨之與仲尼比其形猶丘
垤之與華恒涓瀆之與江海比其文猶虎鞹之與羊皮
斑紵之與錦繡也(𢎞明集牟/子理惑論)
堯事尹壽舜事務成旦學呂望丘學老耼四師雖聖比
之於佛猶白鹿之與麒麟鷰鳥之於鳳凰也(𢎞明集牟/子理惑論)
譬如疊花千斤不如眞金一兩(法苑珠林/巻八十六)
　　　賞譽
譬之宫牆賜之牆也及肩窺見室家之好夫子之牆數
仞不得其門而入不見宗廟之美百官之富得其門者
或寡矣(論語/子張)
他人之賢者丘陵也猶可踰也仲尼日月也無得而踰
焉(論語/子張)
王生一日千里王佐才也(後漢書王/允列傳)
許劭兄虔亦知名汝南人稱平輿淵有二龍焉(後漢書/許劭傳)
初彪兄弟三人並有高名而彪最優故天下稱曰賈氏
三虎偉節最怒(後漢書/賈彪傳)
肅宗嘗賜諸尚書劒唯此三人特以寶劍自手署其名
曰韓棱楚龍淵郅壽蜀漢文陳寵濟南椎成時論者為
之說以棱淵深有謀故得龍淵壽明達有文章故得漢
文寵敦朴善不見外故得椎成(後漢書/韓棱傳)
不意雙珠近出老蚌甚珍貴之(魏志荀/彧傳注)
夷甫處衆中如珠玉在瓦石間顧愷之作畫贊亦稱衍
巖巖清峙壁立千仞(晉書王/衍傳)
此人之水鏡見之瑩然若披雲霧而覩青天也(晉書樂/廣傳)
臣舉賢良對策為天下第一猶桂林之一枝崑山之片
玉(晉書郤/詵傳)
頠若武庫五兵縱横一時之傑也(晉書裴/頠傳)
王子挺秀質逸氣干青雲明珠既絕俗白鵠信驚羣(魏/書)
(常景/傳)
素尚邁金貞清標陵玉徹(魏書常/景傳)
長卿有艷才直致不羣性鬱若春煙舉皎如秋月映(魏/書)
(常景/傳)
露竹霜條故多勁節非鸞則鳳其在本枝也(魏書河間/公齊孫志)
(傳/)
此兒駒齒未落已是我家龍文更十歲後當求之千里
外(北齊書/楊愔傳)
卞寶復潤於荆陰隨照更明於漢浦(周書儒林/沈重傳)
南金之貴屬在斯人(隋書虞/世基傳)
王威明風韻遒上神峯標映千里絕迹百尺無枝實俊
人也(南史王曇首/騫子規傳)
臣譽仲尼譬猶兩手捧土而附泰山其無益亦明矣使
臣不譽仲尼譬猶兩手把泰山無損亦明矣(韓詩/外傳)
譬如冬雪既潔將以秋月至徹(廣文選江文通/傷友人賦并序)
庇其宇下使人㤀寒暑(世說新/語賞譽)
裴令公目夏矦太初肅肅如入廊廟中不修敬而人自
敬一曰如入宗廟琅琅但見禮樂器見鍾士季如觀武
庫但覩矛㦸見傅蘭碩江廧靡所不有見山巨源如登
山臨下幽然深遠(世說新/語賞譽)
世目李元禮謖謖如勁松下風(世說新/語賞譽)
庾子嵩目和嶠森森如千丈松雖磊落有節目施之大
廈有棟梁之用(世説新/語賞譽)
世目周侯嶷如斷山(世説新/語賞譽)
公孫度目邴原所謂雲中白鶴非燕雀之網所能羅也
(世説新/語賞譽)
卞令目叔向朗朗如百間屋(世説新/語賞譽)
世稱庾文康為豐年玉王稚㳟為荒年榖(世說新/語賞譽)
有問秀才吳舊姓何如荅曰吳府君聖王之老成明時
之儁人朱永長理物之至德清選之高望嚴仲弼九臯
之鳴鶴空谷之白駒顧彥先八音之琴瑟五色之龍章
張威伯歲寒之茂松幽夜之逸光陸士龍鴻鵠之徘徊
懸鼓之待槌凡此諸君以洪筆為鉏耒以紙札為良田
以𤣥黙為稼穡以義禮為豐年以談論為英華以忠恕
為珍寶著文章為錦繡藴五色為繒帛坐謙虚為席薦
張義讓為帷幙行仁義為室宇修道德為廣宅(世說新/語賞譽)
張華見禇陶語陸平原曰君兄弟龍躍雲津顧彥先鳳
鳴朝陽謂東南之寶已盡不意復見禇生陸曰公未覩
不鳴不躍者耳(世說新/語賞譽)
挺荆衡之菌簵輝江漢之珠璣(藝文類聚人/部别下賦)
京師號曰陳仲舉昻昻如千里驥周孟王瀏瀏如松下
風(藝文類聚/人部品藻)
所謂劍則干將莫耶木則椅桐梓漆人則顏冉仲弓也
(藝文類聚/人部品藻)
運鼎阿於襟抱納山岳於胷懐(藝文類聚内/典部寺碑)
乃氷其清乃玉其白風抗其高雲垂其澤(藝文類聚職/官部令長頌)
荆玉不及喻其温南金未能方其勵(藝文類聚職/官部令長贊)
如金有鑛如竹有筠(藝文類聚職官/部太常墓志)
信鍾山之珪璧歲寒之靈木者也(藝文類聚職/官部冡宰碑)
瑚璉之器無慙垂棘杞梓之林有均廊廟(藝文類聚職/官部中書令)
(墓/志)
停若鏡之明流如雲之曖(藝文類聚職/官部司空表)
玉挺藍田珠潤隋水價重連城聲同垂棘(藝文類聚職/官部太子中)
(庶子/墓志)
君以藍田美玉大海明珠灼灼美其聲芳英英照其符
彩(藝文類聚治/政部善政碑)
爛爛如高巖下電騷騷若長松裏風(藝文類聚治/政部善政碑)
聲無愧於東筠材有踰乎西杞(藝文類聚治/政部薦舉表)
諸葛恪少有名孫權見其父瑾曰藍田生玉眞不虛也
(事文類/聚誕子)
南邁瑶琨西踰杞梓(文苑英華/王僧孺誄)
逸羽難集孤峯易峙(文苑英華/王僧孺誄)
謖謖萬尋昻昻千里實鳳靡雜眞龍非似(文苑英華/王僧孺誄)
鄉人歌曰蔣氏翁任氏童言蔣氏之門老而方篤任家
之學幼而多慧(初學記人/部聰敏)
嚴公體沉靜立志明霜雪素節邁金貞清標凌玉澈(初/學)
(記人/部賢)
調與金石諧思逐風雲上(初學記職官部侍/郎郎中員外郎)
羅君章可謂湘中之琳琅(何氏語/林賞譽)
謝叔源與從子靈運並有美名時人謂叔源風韻為高
目望蔡肅如寒風振松目康樂凛凛如霜臺籠日(何氏/語林)
(賞/譽)
嘗與二陸談覺辭少理暢語約事舉莫不豁然若春日
之判薄氷秋風之掃枯葉(何氏語/林賞譽)
世目鄧士載為伏鸞陸士龍為隱鵠(何氏語/林賞譽)
或有人言羅君章可謂荆楚之杞梓(何氏語/林賞譽)
所謂左把浮丘袖右拍洪崕肩(何氏語/林賞譽)
山公目嵇叔夜巖巖如孤松之獨立(何氏語/林賞譽)
劉孝標目劉訏超然越俗如半天朱霞劉歊矯矯出塵
如雲中白鶴皆儉歲之粱稷寒年之纎纊(何氏語/林賞譽)
隆公肅散森疎若霜下之松竹(何氏語/林賞譽)
謝參軍一日詣東府門自通爾時風寒慘厲太祖謂四
座曰此客至使人不衣自煖矣(何氏語/林賞譽)
宰相之門栝栢豫章雖小已是棟梁器(何氏語/林賞譽)
孫興公目劉眞長曰神猶淵鏡言必珠玉(何氏語/林賞譽)
衛叔寶是樂彥輔壻並有海内之名裴叔道嘗稱之曰
婦翁氷清女壻璧潤(何氏語/林賞譽)
亦猶顏回與夫子有步驟之近槭若嚴霜之材婉如流
風之雪驚禽走獸駱驛飛馳可謂王之藎臣朝之元老
(何氏語林自新/張懐瓘書斷)
世目潁川李府君頵頵如玉山汝南陳仲舉軒軒如千
里馬南陽朱公叔飂飂如行松栢之下(何氏語/林賞譽)
龎德公目諸葛孔明為臥龍龎士元為鳳雛司馬德操
為水鏡(何氏語/林賞譽)
若披雲霧如對珠玉(何氏語林/方正北史)
我昨東方未明過和氏門外見二陸兩潘森然與槐桺
齊列(何氏語/林言語)
范滂清裁猶以利刃齒腐朽(何氏語/林政事)
内含玉潤外表瀾清(何氏語/林傷逝)
引領望之𦕈若松喬之在霄漢(何氏語/林企美)
智慧多聞猶如大海安住寂定喻妙高山如師子王處
衆無畏世法不染猶淨蓮花饒益有情譬之大地洗除
垢穢喻如大水成熟世間方諸大火増長善法同彼大
風清凉悦意類之朗月能破衆暗其猶烈日摧煩惱怨
如威勇士心性調伏猶大象王能震法雷大龍為喻普
雨衆法譬之大雲如大良醫除煩惱病猶大國主善御
世間如四天王䕶有情類及䕶正法如天帝釋於人天
中富貴最勝心得自在如大梵王於堪忍界主領自在
身得無礙如揭路荼示教有情如世間父能流法寶如
毗沙門能出世間種種珍寶福德智慧之所莊嚴有情
見者無不蒙益(波羅蜜多經卷/五百七十二)
如見好畫言是好手手非是畫見畫妙故説言好手(大/智)
(度論卷/三十)
足使魔堞永淪正峰長峻(𢎞明/集十)
五經則五味佛道則五榖矣吾自聞道已來如開雲見
白日炬火入冥室焉(𢎞明集牟/子理惑論)
錦繡忸其文章金玉慙其暉映(辨正論/卷四)
　　　知心
它日吾見蔑之面而已今吾見其心矣(左傳襄公/二十五年)
諺曰有白頭如新傾葢如故何則知與不知也(史記鄒/陽傳)
是故鍾期死百牙絶弦破琴而不肻與衆鼓獿人亾則
匠石輟斤而不敢妄斷師曠之調鐘竢知音者之在後
也孔子作春秋幾君子之前睹也老耼有遺言貴知我
者希此非其操與(前漢書揚/雄傳下)
諺曰誰為為之孰令聽之葢鍾子期死伯牙終身不復
鼔琴何則士為知己用女為說己容(前漢書司/馬遷傳)
和璧之在荆山隋珠之濳重川非遇其人焉有連城之
價照車之名乎(晉書張/載傳)
其相知也如比目之魚見形也若光之與影也其察言
也不失若磁石之取鍼舌之取燔骨(鬼谷子/反應)
伯牙善鼓琴鍾子期善聽伯牙鼔琴志在登高山鍾子
期曰善哉峩峩兮若泰山志在流水鍾子期曰善哉洋
洋兮若江河伯牙所念鍾子期必得之伯牙游于泰山
之陰卒逢暴雨止于巖下心悲乃援琴而鼓之初為霖
雨之操更造崩山之音曲毎奏鍾子期輒窮其趣伯牙
乃舍琴而嘆曰善哉善哉子之聽夫志想象猶吾心也
吾于何逃聲哉(列子/湯問)
温伯雪子適齊舍于魯出而見客入而嘆明日見客又
入而歎其僕曰毎見之客也必入而嘆何耶曰吾固告
子矣中國之民明乎禮義而陋於知人心昔之見我者
進退一成規一成矩從容一若龍一若虎其諫我也似
子其道我也似父是以歎也仲尼見之而不言子路曰
吾子欲見温伯雪子久矣見之而不言何耶仲尼曰若
夫人者目擊而道存矣亦不可以容聲矣(莊子田/子方)
莊子送葬過惠子之墓顧謂從者曰郢人堊慢其鼻端
若蠅翼使匠石斲之匠石運斤成風聽而斲之盡堊而
鼻不傷郢人立不失容宋元君聞之召匠石曰嘗試為
寡人為之匠石曰臣則嘗能斲之雖然臣之質死久矣
自夫子之死也吾無以為質矣吾無與言之矣(莊子徐/無鬼)
鍾子期死而伯牙絕絃鼓琴知世莫賞也惠施死而莊
子寢說言見世莫可為語者也(淮南子/修務訓)
雖然其亦表之而已未覩其裏也夫闚其門而不入其
室惡覩其宗廟之奥百官之美乎(孔叢子/論書)
上士可以託色中士可以託辭下士可以託財三者固
可得而託耶(說苑/善說)
詩曰誰能亨魚漑之釜鬵孰將西歸懐之好音此之謂
也物之相得固微甚矣(說苑/善説)
金玉經于不測者託於輕舟也靈鳥萃于𤣥霄者扶揺
之力也芳蘭之芬烈者清風之功也屈士起於丘園者
知己之助也(抱朴子外/篇交際)
子遊汾亭坐鼓琴有舟而釣者過曰美哉琴意傷而和
怨而靜在山澤而有廊廟之志非太公之都磻溪則仲
尼之宅四濵也(文中子/禮樂)
茍肝膽之可同兮奚鬚髮之足辨也(廣文選董仲/舒士不遇賦)
知己之不可遇譬河清之難俟(藝文類聚寳/玉部玉賦)
　　　好德
參差荇(音/杏)菜左右流之窈窕淑女寤寐求之(詩國風/闗雎)
風雨凄凄雞鳴喈喈既見君子云胡不夷　風雨瀟瀟
雞鳴膠膠既見君子云胡不瘳　風雨如晦雞鳴不已
既見君子云胡不喜(詩國風/風雨)
有枤之杜生于道左彼君子兮噬(音/筮)肻適我　有枤之
杜生于道周彼君子兮噬肻來遊(詩國風有/枤之杜)
蒹(音/兼)葭(音/加)蒼蒼白露為霜所謂伊人在水一方遡洄從
之道阻且長遡游從之宛在水中央　蒹葭凄凄白露
未晞所謂伊人在水之湄遡洄從之道阻且躋遡游從
之宛在水中坻(音/遲)　蒹葭采采白露未已所謂伊人在
水之涘遡洄從之道阻且右遡游從之宛在水中沚(詩/國)
(風蒹/葭)
菁菁(音/精)者莪在彼中阿既見君子樂且有儀　菁菁者
莪在彼中沚既見君子我心則喜　菁菁者莪在彼中
陵既見君子錫我百朋　汎汎揚舟載沉載浮既見君
子我心則休(詩小雅菁/菁者莪)
皎皎白駒食我場苗縶(音/執)之維之以永今朝所謂伊人
於焉逍遥　皎皎白駒食我場藿(音/霍)縶之維之以永今
夕所謂伊人於焉嘉客　皎皎白駒賁然來思(詩小雅/白駒)
皎皎白駒在彼空谷生芻(楚俱/反)一束其人如玉母金玉
爾音而有遐心(詩小雅/白駒)
匪饑匪渴德音來括(詩小雅/車舝)
隰桑有阿其葉有難(音/那)既見君子其樂如何　隰桑有
阿其葉有沃既見君子云何不樂　隰桑有阿其葉有
幽既見君子德音孔膠(詩小雅/隰桑)
枤杜晉文公好賢而國人美之(詩説/唐)
蒹葭君子隱于河上秦人慕之而作是詩(詩説/秦)
干旄美好善也衛文公臣子多好善賢者樂告以善道
也(毛詩/干旄)
丘中有麻思賢也(毛詩丘/中有麻)
緇衣美武公也父子並為周司徒善於其職國人宜之
故美其德以明有國善善之功焉(毛詩/緇衣)
遵大路思君子也莊公失道君子去之國人思望焉(毛/詩)
(遵大/路)
風雨思君子也亂世則思君子不改其度焉(毛詩/風雨)
吾未見好德如好色者也(論語衛/靈公)
孔子曰吐珠于澤誰能不含(後漢翟/酺列傳)
珠玉在側覺我形穢(晉書衛/玠傳)
言山鬼修飾衆香以崇其善屈原履行清潔以厲其身
神人同好故折香馨相遺以同其志也(王逸注楚/辭九歌)
婉孌則千載不㤀金石之交一旦輕絕未見好德如好
色(李善注文選阮/嗣宗詠懐詩)
顏淵之簞瓢則勝慶封玉杯何者德行高遠能絕殊也
(藝文類聚雜/器物部杯)
一言白璧輕片善黄金賤(藝文類聚歲時/部三月三日詩)
齊置士鄉越有君子軍皆異賢之意(玉海宫/室門闕)
譬若有人心有所愛而不得見見其住處及相似人或
除憂惱復更思惟(大乗造像功德/經卷上悲九)
譬若摩尼珠洗之倍好其王者子莫不愛喜所以愛喜
者何無瑕穢故(文殊師利問菩/薩署經悲八)
　
　
　
　
　
　喻林卷七
欽定四庫全書
　喻林卷八　　　　　　　明　徐元太　撰
　　人事門(六/)
　　　疾邪
羸豕謂牝豕也羣豕之中豭强而牝弱故謂之羸豕也
夫陰質而躁恣者羸豕特甚焉言以不貞之陰失其所
牽其為滛醜若羸豕之孚務蹢躅也(王弼註/易姤)
山有扶蘇隰有荷華(叶芳/無反)不見子都乃見狂且(音/疽)　山
有橋松隰有游龍不見子充乃見狡童(詩國風山/有扶蘇)
墓門有棘斧以斯之夫也不良國人知之　墓門有梅
有鴞萃止夫也不良歌以訊(叶息/悴反)之(詩國風/墓門)
為鬼為蜮(音/域)則不可得有靦(音/腆)面目視人㒺極(詩小雅/何人斯)
扶蘇鄭靈公棄其世臣而任嬖人狂狡子良諫之而作
是詩(詩說/鄭)
墓門刺陳佗也陳佗無良師傅以至於不義惡加於萬
民焉(毛詩/墓門)
無逝我梁無發我笱箋云之人梁發人笱此必有盜魚
之罪以言襃姒滛色來嬖於王盜我太子母子之寵(鄭/氏)
(箋詩/小弁)
虹氣見於東方為夫婦過禮之戒君子之人尚莫之敢
指而視之况今滛奔之女見為過惡我誰敢視之也(毛/詩)
(正義/􁈶蝀)
斧斨者生民之所用以喻禮義者亦國家之所用有人
既破我家之斧又缺我家之斨損其斧斨是廢其家用
其人是為大罪以喻四國之君廢其禮義壞其國用其
君是為大罪(毛詩正/義破斧)
薰是香草蕕是臭草一薰一蕕言分數正等使之相和
雖積十年尚猶有臭氣香氣盡而臭氣存言善惡聚而
多少敵善不能止惡而惡能消善(春秋正義/僖公四年)
方今天下聞崇之反也咸欲騫衣手劍而叱之其先至
者則拂其頸衝其匈刃其軀切其肌後至者欲撥其門
仆其牆夷其屋焚其器應聲滌地則時成創(前漢書/王莽傳)
輿猶膩也近則汚人(晉書劉/輿傳)
我於水中見蟹且惡之(晉書解/系傳)
國人疾視之如目有眯焉(子華子/晏子)
敗魚飽室臭不可息(焦氏易林/隨之同人)
衆惡之堂相聚為殃(焦氏易林/大壯之泰)
雷霆所擊誅者五逆(焦氏易林/大壯之復)
次八鴟鴞在林㕹(於交/切)彼衆禽測曰鴟鴞在林衆所㕹
也(太𤣥經/第五聚)
天地無不容也不容乎天地者其唯不仁不誼乎(太𤣥/經太)
(𤣥/文)
子椒為楚大夫虚蘭芷之位而行浮慢佞諛之志(王逸/註楚)
(辭離/騷經)
鵂鶹江東呼為怪鳥聞之多禍人惡之掩塞耳矣(張華/註禽)
(經/)
夫以抄盜致財雖巨富不足嘉凶德脅人雖見憚不足
榮也(抱朴子外/篇疾謬)
聞其言者猶鴟梟之來鳴也覩其面者若鬼魅之見形
也其所至詣則如妖怪之集也其在道塗則甚逢虎之
羣也(抱朴子外/篇疾謬)
如此之徒雖能令壤蟲雲飛斥鷃戾天手捉刀尺口為
禍福得之則排冰吐華失之則當春彫悴余代其踧蹐
恥於共世(抱朴子外/篇交際)
余徒恨不在其位有斧無柯無以為國家流穢濁於四
裔投負人於北波(抱朴子外/篇交際)
賊鳥所在衆禽所避賊人所在衆賢亦所惡(太𤣥經第/五聚解)
譬有人來伐其子而長養彼心反勸助之弗救其子者
止以子惡故也言湯武疾惡其心亦然(前漢書註/翟方進傳)
水窮則無隙不入木上出窮則旁行故為姦邪(前漢書/註京房)
(傳/)
管子曰夫士懐耿介之心不蔭惡木之枝惡木尚能恥
之况與惡人同處(李善註文選陸/士衡猛虎行)
尸子曰孔子至於勝毋草矣而不宿過於盜泉渇矣而
不飲惡其名也(李善註文選陸/士衡猛虎行)
古叛逆之國瀦其宮室以為汙池名曰凶墟雖生菜蔬
而民不食(藝文類聚/草部菜蔬)
孔子忍渴於盜泉之水曾參廻車於勝毋之閭惡其名
也(藝文類聚/寶部珠)
葢聞駑蹇服御良樂􁀡嗟鉛刀剖截歐冶歎息故少師
幸而季梁懼宰嚭任而伍員憂(藝文類聚雜/文部連珠)
國中有姦久而破國身中有邪久而亾身(陰符/經註)
不與惡人同止坐起語笑談論猶如大海不宿死屍如
青鸞赤鳳不棲雜木(元陽妙/經巻七)
寧近虎狼師子猛獸大火可畏之處終不親近四種五
逆之人(元陽妙/經卷七)
如大猛火如四毒蛇不可親近(大乘妙/林經)
為摧法幢為破法船為斷法性為破法藏(大方等大集/經二十一)
徃昔有豬名曰大腹時彼大腹引以羣豬入深山野於
山野中忽逢師子師子見豬告而言曰我是獸王汝速
避路大腹報言令我避路事當不可要我鬭者必不相
違且止須臾待我被甲時師子言汝何上族是何名字
敢能如是索我相鬬所要被甲今隨汝意時彼大腹徃
穢坑中遍塗其身還師子前言與汝鬬是時師子報大
腹言我是衆獸中王常以麞鹿等獸而為食噉或劣弱
者尚棄不食况汝不淨穢汙之身若與汝鬭實染汚我
尒時師子即為大腹宣說偈言汝本不淨身今復加臭
穢汝意求鬭者我即墮於汝王之所見猶如彼豬與師
子鬭我如師子先墮於汝(大正句/王經下)
修行惡如七葉華正可遠瞻不中親近(本縁經月/光王品)
譬如天雹傷害五榖(大智度/論巻五)
猶蒼蠅招白黑之論蝙蝠有鳥䑕之譏蓋妖惑之儔矣
(辯正論/卷六)
旣同棘刺之林亦類蚖虵之種(法苑珠林/卷五十二)
惡有三種一曰惡二曰大惡三曰惡中惡若以惡加已
還以惡報是名為惡若人不侵已無故加惡是名大惡
若人來供養恭敬不念報恩而反害之是名惡中惡惡
中惡魔王最甚也(羅什譯維摩/詰經菩薩品)
　　　觀人
口柔者必仰面觀人之顏色而為辭似蘧蒢不能俯之
人因名口柔者為蘧蒢面柔者必低首下人媚以容色
似戚施之人因名面柔者為戚施故箋云蘧蒢口柔常
觀人顏色而為之辭故不能俯戚施面柔下人以色故
不能仰也(毛詩正/義新臺)
彼他人而有讒佞之心我能忖度而知之躍躍然者跳
疾之狡兎遇値犬則能獲得之(毛詩正/義巧言)
觀其器之善惡而知工匠巧拙器善則工巧器惡則工
拙(禮記正/義禮器)
曾子不逆薪而㸑知其不為暴也秦仁獲麑知其可為
傅也(宋書文九/王建平傳)
但大澤之中有龍有蛇縱不盡善不容皆惡(梁書賀/琛傳)
欲知其子視其母欲知其君視其所使(韓詩/外傳)
螣蛇所指禍福不差羿之引矢命處輒中聽言察情不
異於此(鬼谷子/反應註)
不知其子視其所友不知其君視其所使(說苑/雜言)
言時人無能知臧否觀衆草蒿不能别其香臭豈當知
玉之美惡乎以為草木易别於禽獸禽獸易别於珠玉
珠玉易别於忠佞知人最為難也(王逸註楚/辭離騷經)
夫上世之名鳳皇麒麟聞其鳥獸之奇者耳毛角有奇
又不妄翔茍遊與鳥獸爭飽則謂之鳳皇麒麟矣世人
之知聖亦猶此也(王充論衡/講瑞篇)
見盈丈之尾則知非咫尺之軀覩尋仞之牙則知非膚
寸之口(抱朴子外/篇詰鮑)
相馬者失在於瘦千里之歩虧也相人者失在於貧恩
惠之迹缺也(劉子/辯施)
覩焦堯之節知非防風之脛視象之牙知其大於豕也
見狸之尾知其小於豹也故覩一可以知百觀此可以
明彼(劉子/觀量)
善觀察者猶風胡之别劍孫陽之相馬覽其機妙不亦
難乎(劉子遇/不遇)
舜目重瞳是至明之相而項羽王莽亦目重瞳子越王
勾踐長頸鳥啄非善終之象夏禹亦長頸鳥啄王莽之
重瞳譬駑馬有驥之一毛而不可謂之驥也禹之長頸
鳥啄猶龍有蛇之一鱗而不可謂之蛇也(劉子/命相)
故明哲之相士聽之於未聞察之於未形而監其神智
識其才能可謂知人矣若功成事遂然後知之者何異
耳聞雷霆而稱為聰目見日月而謂之明乎(劉子/知人)
五嶽崔巍有峻極之勢四瀆皎潔有川流之形五色鬱
然有雲霞之觀五聲鏗然有鐘磬之音(劉子/命相)
易樂者必多哀輕施者必好奪(文中子/王道)
使賢不肖相去如日月之與螢火雖頑嚚之人猶察(李/善)
(註文選/吳都賦)
曹大家曰人生而心志在内聲音在外骨體有形事變
有㑹更相為表裏合成一體此自然之道至於術學論
其成敗考其貧賤觀其富貴各取一槩故或聽音聲或
見骨體或占色理或視威儀或察心志或省言行或考
卜筮或本先祖如水同源而分流也(李善註文/選幽通賦)
孫綽子曰撫明鏡則好醜之貌可見(李善註文選左/太冲招隱詩)
夫騄驥垂耳於坰牧鴻雀戢翼於汙池䙝之者故以為
園囿之凡鳥外廐之下乘也及其整蘭筋揮勁翮陵厲
清浮顧盼千里豈可謂其借翰於晨風假足於六駁哉
(文選陳琳為/曹洪作書)
見驥一毛不知其狀見畫一色不知其美(意林/尸子)
相者曰三亭九候定於一尺之面愚智勇怯形於一寸
之目(意林物/理論)
凡觀金玉寶劍銅鐵皆以辛之日待雨止明日平旦及
黄昏夜半觀之所見光白者玉也赤者金黄者銅黑者
鐵(藝文類聚/寶玉部寳)
諺曰侏儒見一節而長短可知孔子言舉一隅足以三
隅反觀吾小時二賦亦足以揆其能否(太平御覽人/事部諺下)
兩目不相為視昔吳有二人共評玉者一人曰好一人
曰醜久之不决二人各曰尒可求入吾目中則好醜分
矣士有定形二人察之有得失非茍相反眼睛異耳(太/平)
(御覽人/事部目)
石門之水舊曰貪泉俗云徑大庾則清穢之氣分飲石
門則淄素之質變(太平御覽州郡/部嶺南道廣州)
相經曰筋不束體血不華色手無春荑之柔髮有寒蓬
之悴葢形之下也(埤雅卉/物門茅)
此亦威鳳一羽足以驗其五德(何氏語/林傷逝)
察其盼睞則賞其心覩其顔歩則知其道(何氏語林識/鑒汝南先賢)
(傳/)
孔子舍於沙丘見主人曰辯士也子路曰夫子何以識
之曰其口窮踦其鼻空大其服博其睫流其舉足也高
其踐地也深鹿與而牛舍(困學紀聞/卷十諸子)
色見青如草兹者死黄如枳實者死黑如炲者死赤如
衃血者死白如枯骨者死此五色之見死也青如翠羽
者生赤如雞冠者生黄如蟹腹者生白如豕膏者生黑
如烏羽者生此五色之見生也(黄帝素問内經/五藏生成篇)
下有漸洳上生葦蒲此所以知形氣之多少也(黄帝素/問靈樞)
(經刺節/眞邪)
見烟知有火見雲知有雨行歩知君子見星知有月(中/陰)
(經卷/上)
如一人亦名父亦名子以父故名子以子故名父若觀
父則不觀子若觀子則不觀父(雜阿毘曇/心論卷一)
猶如金師别金好醜(修行道地/經慈品)
金有四試一者燒二者磨石三者鍜四者錬譬喻人亦
有四試一者嬈二者共從事三者色四為制不止(三慧/經藉)
(八/)
譬如江河邉有潢池衆象入中澡浴飲水則復退還其
時跡現在於泥沙大小廣長道路行者見其足跡言大
羣象經過此地雖不見象但觀其跡則知羣象經厯是
間(修行道地/經觀品)
譬如居士清朝見大雨處語衆人言昨夜雨龍其力甚
大衆人言汝何以知之荅言我見地濕泥多山崩樹折
殺諸鳥獸以此故知龍力為大(大智度論/巻二十一)
亦如有人於華池邉見象足跡則知其大(大莊嚴經/論卷一)
周公反握猶騏驥之一毛禹耳齊肩乃崑山之片玉非
所類也(辯正論/卷六)
　　　待人
凡三驅之禮禽向己者則舍之背己者則射之是失於
前禽也顯比之道與已相應者則親之與己不相應者
則疎之與三驅田獵愛來惡去相似(周易正/義比)
外柔刃如筠故能與一切物相諧内和澤如松心故能
與人無怨(禮記正/義禮器)
今之君子進人若將加諸膝退人若將隊諸淵毋為戎
首不亦善乎(禮記檀/弓下)
唯女子與小人為難養也近之則不遜遠之則怨(論語/陽貨)
淳于髠曰狶膏棘軸所以為滑也然而不能運方穿騶
忌子曰謹受令請謹事左右(史記田/完世家)
傳曰遇人不以義而見疻者與痏人之罪釣惡不直也
(前漢書/薛宣傳)
得其人重之如山不得其人忽之如草(魏志王/昶傳)
欲以小雀遇我使我畏死鷂乎(晉書王/育傳)
釣者露餌而藏鉤故魚不見鉤而可得賢者觀功而隱
摩故人不知摩而自服(鬼谷子/摩篇註)
雖有戈矛之刺不如恭儉之利也故與人善言暖於布
帛傷人之言深於矛㦸(荀子/榮辱)
人賢而不能敬則是禽獸也人不肖而不敬則是狎虎
也禽獸則亂狎虎則危(荀子/臣道)
非其人而敎之齎盜糧借賊兵也(荀子大/畧篇)
非我而當者吾師也是我而當者吾友也謟諛我者吾
賊也故君子隆師而親友以致惡其賊(荀子修/身篇)
狂者傷人莫之怨也嬰兒詈老莫之疾也(淮南子/説林訓)
子路曰人善我我亦善之人不善我我不善之子貢曰
人善我我亦善之人不善我我則引之進退而已耳顔
回曰人善我我亦善之人不善我我亦善之三子所持
各異問於夫子夫子曰由之所持蠻貊之言也賜之所
言朋友之言也回之所言親屬之言也詩曰人而無良
我以為兄(韓詩外/傳卷九)
與人以實雖疎必宻與人以虚雖戚必疎夫實之與實
如膠如漆虚之與虚如薄冰之見晝日君子可不畱意
哉(韓詩外/傳卷九)
魯與齊通壁壁鄰之國也(烈女傳周列/國臧文仲母)
小人而為政不可以不敬不敬之則危猶暴虎馮河之
必死也(呂氏春秋/安死解)
長者賜顔色泰山可動移(李善註文選/江文通上書)
不可自見好章甫强越人以文冕也已嗜臭腐養鴛雛
以死鼠也(文選嵇康/絶交書)
澄以石虎為海鷗鳥(世説新/語言語)
譬如城邑邉近路之田為諸人衆象馬侵食彼時田主
使一人監視監視之人不勤守䕶復更增足二三四五
若十二十乃至百人守者逾多取者彌衆最後一人作
是思惟如此守視非一切護當善方便令無侵害即取
田苗手自惠施彼生感愧田苗得全(大法鼔/經巻下)
猶犬齧婆羅門婆羅門復可齧犬不也(出曜經/七學品)
譬如慈母多有衆子先念羸病給其所須(大智度論/卷八十七)
有一婆羅門有摩沙豆陳久煮不可熟持着肆上欲賣
都無人買時有一人家有一罷驢市賣難售時陳豆主
以豆買此驢用得驢便即説頌曰婆羅門法巧販賣陳
久冰豆十六年唐盡汝薪煮不熟蹙折汝家大小齒尒
時驢主亦作頌曰汝婆羅門何所喜雖有四脚毛衣好
負重着道令汝知錐㓨火燒終不動尒時豆主復説偈
言獨生千秋仗頭着四寸針能治敗罷驢何憂不可伏
尒時驢聞復瞋即說頌曰安立前二足雙飛後兩蹄折
汝前板齒然後自當知尒時豆主聞驢此頌復說偈言
蚉䖟毒䖝螫唯仰尾自防當截汝尾却令汝知辛苦尒
時驢復以偈荅言從先祖已來行此𢤱悷法今我故承
習死死終不舍尒時豆主知此弊惡不可苦語便更稱
譽以頌荅曰音聲鳴徹好面白如珂雪當為汝取婦共
遊林澤中驢聞輭愛語即復説頌曰我能負八斛日行
六百里婆羅門當知聞婦歡喜故(法苑珠林/卷四十七)
　　　責人
由醉之言俾出童羖箋云汝從行醉者之言使其出無
角之羖羊脅以無然之物使戒深也羖羊之性牝牡有
角(鄭氏箋詩/賔之初筵)
先生之說誠可謂苦藥良鍼矣(魏志邴/原傳註)
健責天下之愚者已之未賢也健責天下之迷者已之
未明也以未賢責衆愚未賢者以之亾以未明責衆迷
未明者以之傷(亢倉子/訓道篇)
子墨子怒耕柱子耕柱子曰我毋俞於人乎子墨子曰
我將上大行駕驥與羊我將誰毆耕柱子曰將毆驥也
子墨子曰何故毆驥也耕柱子曰驥足以責子曰我亦
以子為足以責(墨子/耕柱)
人主不自刻以堯而責人臣以子胥是幸殷人之盡如
比干(韓非子/安危)
田駟欺鄒君鄒君將使人殺之田駟恐吿惠子惠子見
鄒君曰今有人見君則䀹其一目奚如君曰我必殺之
惠子曰瞽兩目䀹君奚為不殺君曰不能勿䀹惠子曰
田駟東慢齊侯南欺荆王駟之於欺人瞽也君奚怨焉
(韓非子/説林)
傳曰惟無瑕者可以戮人亦由無闕者可以論人身有
闕而論人是為自論也(呂氏春秋/先已解)
責如此之人令信神仙是使牛縁木馬逐鳥也(抱朴子/内篇至)
(理/)
為政之道恕已及物也耳目在身施之異務不以通塞
之故而誅之於已是以存乎物者豈求其備哉(李善註/文選陸)
(士衡演/連珠)
若病其事而不能為其醫則鍼石之巧淺矣(廣文選伏/公表與阮)
(歩兵/書)
有父不能孝有兄不能敬而論人父子之義昆弟之節
猶彎弓而自射也(意林/唐子)
王尼見太傅越曰公負尼物越荅初不識此事尼曰昔
楚人失布謂令尹盜者以令尹執政賊盜公行是與自
盜無異也今君左右有屋舍尼獨窮困是亦明公負尼
物也(藝文類聚/布帛部絹)
急病讓醫固若此也(文苑英華/魏收移文)
欲以前車誡爾後乘也(何氏語林德行南/史僧䖍戒子書)
譬如嬰兒父母生已付其乳母隨時摩拭隨時沐浴隨
時乳哺隨時消息若乳母不謹愼者兒或以草以土諸
不淨物著其口中乳母當即教令除去能時除却者善
兒不能自却者乳母當以左手持其頭右手探其鯁嬰
兒當時雖苦乳母要當苦探其鯁為欲令其子長夜安
樂故(雜阿含經/巻二十六)
刼時有國王亦名音悅有鳥名曰鵚梟來在宮上看見
鸚鵡獨得優寵即問鸚鵡何縁致此鸚鵡荅言我來宮
上悲鳴殊好國王愛敬於我取我常著左右五色珠璣
瓔珞我身鵚梟聞之懐嫉妒心即念言我亦當鳴不殊
於卿國王亦當愛寵我身王時出卧鵚梟即鳴王即驚
覺懎然毛竪如畏怖狀王問左右此為何聲驚動怖我
侍者白言有惡聲鳥名曰鵚梟王即恚曰促遣大衆分
布推索即得與王王令左右生㧞毛羽舉身大痛歩行
而去到其野田衆鳥問言何縁置此鵚梟瞋恚不責己
身荅衆鳥言正坐鸚鵡故得此患佛言善聲招福惡聲
置禍罪報由已反怒鸚鵡(長者音悦/經尺二)
　　　愼微
初六履霜堅冰至象曰履霜堅冰陰始凝也馴致其道
至堅冰也(易/坤)
憂悔吝者存乎纖介定失得者愼於樞機(韓康伯註/易繫辭上)
合抱之木起於毫末吉凶之彰始於㣲兆(韓康伯註/易繫辭上)
六二咸道轉進所感在腓腓體動躁則成徃而行今初
六所感淺末則譬如拇指指雖小動未移其足以喻人
心初感始有其志志雖小動未甚躁求(周易正/義咸)
泰山之霤穿石單極之䋁斷幹水非石之鑽索非木之
鋸漸靡使之然也(前漢書/枚乘傳)
夫涓流雖寡浸成江河爝火雖微卒能燎野履霜有漸
可不懲革(後漢書酷/吏列傳)
衆煦飄山聚蚊成雷葢驕佚所從生也(後漢書第/五倫列傳)
君子推微達著尋端見緒履霜知冰踐露知暑(後漢書/蔡邕列)
(傳/)
輕者重之端小者大之源故隄潰蟻孔氣洩鍼芒(後漢/書陳)
(寵列/傳)
今爭睚眦之隙以成千鈞之讐(魏志董/卓傳註)
炎火成燎原之勢涓流兆江河之形(宋書王/僧達傳)
涓涓不塞將為江河熒熒不救炎炎柰何兩葉不去將
用斧柯(太公六/韜守士)
爪之生髮之長榮衛之行無頃刻止衆人皆見之於著
不能見之於微(闗尹子/七釡)
經起秋毫之末揮之於太山之本(鬼谷子/抵巇)
凡物有乗而來乗其出者是其反者已流言滅之貨色
遠之禍之所由生也生自纖纖也是故君子蚤絕之(荀/子)
(大畧/篇)
千丈之隄以螻蟻之穴潰百丈之室以突隙之煙焚故
曰白圭之行隄也塞其穴丈人之愼火也塗其隙是以
白圭無水難丈人無火患此皆愼易以避難敬細以遠
大者也(韓非子/喻老)
禍亂未動於朝情欲未見於色如脆弱易除破(河上公/註老子)
(守/微)
語曰􁀙􁀙弗滅炎炎柰何萌芽不伐且折斧柯(賈子/審微)
先針而後縷可以成帷先縷而後針不可以成衣針成
幕蔂成城事之成敗必由小生言有漸也(淮南子/説山訓)
夫爝火在縹煙之中也一指之所能息也塘漏若􁁜穴
一撲之所能塞也及至火之燔孟諸而炎雲臺水決九
江而漸荆州雖起三軍之衆弗能救也夫積愛成福積
怨成禍若癰疽之必潰也所浼者多矣(淮南子/人間訓)
熒熒不滅炎炎柰何涓涓不壅將成江河緜緜不絕將
成網羅青青不伐將尋斧柯(説苑/敬愼)
蠧喙仆柱梁蚊蝱走牛羊(説苑/談叢)
江河大潰從蟻穴山以小阤而大崩滛亂之漸其變為
興(說苑/談叢)
次三小度差差大􁀙(音/頼)之階測曰小度之差大度傾也
(太𤣥經/第四度)
綿綿不絕必有亂結纖纖不伐必成妖孽(武侯十六/策治亂)
吉凶有時不可犯也動靜有適不可過也犯時之忌罪
不在大失其所適過不在深動天下滅君主而不可危
也侮妻子用顔色而不可易也(周易畧/例明卦)
夫可欲之物何必金玉錐刀之末愚民競焉越人之大
戰由乎分蚺虵之不均呉楚之反兵起乎一株之桑葉
(抱朴子外/篇詰鮑)
積微致著累淺成深鴻羽所以沈龍舟羣輕所以折勁
軸寸飊所以燔百尋之室蠧蝎所以仆連抱之木也(抱/朴)
(子外篇/疾謬)
水之所失在於隟穴事從細生禍由微起者也(太𤣥經/第四大)
(解/)
或怨大而成小或憾輕而至重深讐不必危而睚眦未
可易也譬如風焉披雲飛石卷水􁁉木而人血脉不為
之傷隟穴之風輕塵不動毛髮不揺及中肌膚以為深
疾大不為害小而成患者大風散漫小風激射也(劉子/愼巢)
熒熒不滅能焚崑山涓涓不絕能成江河怨之所生不
可類推禍之所延非可情測(劉子/愼巢)
故登峭坂而不跌墜者愼於大也跨阜垤而好顚蹷者
輕於小也茍兢其歩雖履險能安輕易其足雖夷路亦
躓(劉子/愼巢)
夫為稼於湯之世偏有一漑之功者雖終歸於燋爛必
一漑者後枯然則一漑之益固不可誣也而世常謂一
怒不足以侵性一哀不足以傷身輕而肆之是猶不識
一漑之益而望嘉榖於旱苗者也(文選嵇康/養生論)
細微可不愼隄潰自蟻穴腠理早從事安復勞鍼石(廣/文)
(選應德/璉雜詩)
昔之君子同名爵於香餌故傾危不及思憂患而豫防
則鍼石無用洪流壅於涓涓合拱挫於纖蘖介焉是式
色斯而舉悟高鳥以風逝鑑醴酒而投紱夫豈敝著而
後謀通患結而後思復(廣文選傅季/友演愼論)
事由細微不慮不圖禍如丘山本在萌芽(古文苑揚雄/徐州牧箴)
山陸之禍起於毫芒(太平御覽/兵部㦸)
蚤虱雖細困於安寢􁁜鼠雖微猶毁郊牛(初學記獸/部䑕註)
夫百圍之木生於毫微喻三塗重釁原乎一念(道德經/註疏卷)
(六/)
夫十圍之木起於拱把百仞之臺起於足下治小惡不
懼必成大禍(天機/經人)
譬如甕噐先貯石蜜投少毒藥不任食用(大集地藏十/輪經卷六)
如尼瞿陀子極細微種之生樹婆娑廣大枝條百千(大/乘)
(顯識經/推四)
小火得草所燒無限須彌寳山亦從小起(中本起經/無常品)
莫輕小惡以為無殃水滴雖微漸盈大噐(法旬經/惡行品)
譬如迦羅求羅蟲其身微細得風轉大乃至能吞食一
切(大智度/論卷七)
譬如積微塵成山難可得動移(大智度論/卷九十四)
譬如白淨衣以油滴其上垢膩遂增長亦猶油滴水油
滴雖微小遍於池水上(大莊嚴經/論卷四偈)
宻雲導於時雨堅冰創於履霜皆漸積之謂也(辯正論/卷六)
　　　愼積
初六陰氣之微似若初寒之始但履踐其霜微而積漸
故堅冰乃至(周易正/義坤)
四月立夏矣至六月乃始盛暑人為惡亦有漸非一朝
一夕(鄭氏箋/詩四月)
言王政教暴虐如彼天之雨下大雪其雪必先積聚而
摶維為小霰而後成為大雪是雪有漸也以興幽王之
為惡亦初為小惡而成為大惡亦惡有漸也(毛詩正/義頍弁)
始信如彼桃蟲耳為惡不已於後更大似桃蟲翻然而
飛維為大鳥矣(毛詩正/義小毖)
積善在身猶長日加益而人不知也積惡在身猶火之
銷膏而人不見也非明乎性情察乎流俗者孰能知之
(前漢書董/仲舒傳)
磨礱砥礪不見其損有時而盡種樹畜養不見其益有
時而大積德纍行不知其善有時而用棄義背理不知
其惡有時而亾(前漢書/枚乗傳)
始乎叔季歸乎伯孟必此積也(淮南子/繆稱訓)
君子不謂小善不足為也而舍之小善積而為大善不
謂小不善為無傷也而為之小不善積而為大不善是
故積羽沈舟羣輕折軸故君子禁於微一快不足以成
善積快而為德一恨不足以成非積恨而成怨故三代
之善千歲之積譽也桀紂之謗千歲之積毁也(淮南子/繆稱訓)
積薄為厚積卑為高故君子日孶孶以成煇小人日快
快以至辱其消息也離朱弗能見也(淮南子/繆稱訓)
陽氣起於東北盡於西南陰氣起於西南盡於東北陰
陽之始皆調適相似日長其類以侵相遠或熱焦沙或
寒凝冰故聖人謹愼其所積(淮南子/詮言訓)
媒怛者非學謾也怛成而生不信立慬者非學鬭爭也
慬立而生不讓故君子不入獄為其傷恩也不入市為
其侳廉也積不可不愼者也(淮南子/説山訓)
生木之長莫見其益有時而修砥礪䃺堅莫見其損有
時而薄(淮南子/修務訓)
山霤至柔石為之穿蝎蟲至弱木為之弊夫霤非石之
鑿蝎非木之鑽然而能以微脆之形䧟堅剛之體豈非
積漸之致乎(孔叢子與/子琳書)
積旬成月積月成年(京氏易/傳下)
寒不累時則霜不降溫不兼日則冰不釋(王充論衡/感虚篇)
積載輕物物多至令車軸毁折而鳥之所以能飛翔者
以羽翮扇揚之故也(前漢書註中/山靖王傳)
河海之跡堙為窮流一簣之釁積成山岳(文選陸機/豪士賦序)
兩軍相當旗幟相望白刃陳于中野者此非一日之謀
也能使其民令行禁止士卒無白刃之難者非一日之
教也須臾之得也夫至使身被癰疽之病膿血之聚者
不亦離道遠乎夫癰疽之生膿血之成也不從天下不
從地出積微之所生也故聖人自治于未有形也愚者
遭其已成也(黄帝素問靈/樞經玉版)
　
　
　
　
　
　
　
　喻林卷八
欽定四庫全書
　喻林卷九　　　　　　　明　徐元太　撰
　　人事門(七/)
　　　所重
子貢欲去告朔之餼羊子曰賜也爾愛其羊我愛其禮
(論語/八佾)
魏􁗐謂建信君曰人有置係蹯者而得虎虎怒决蹯而
去虎之情非不愛其蹯也然而不以環寸之蹯害七尺
之軀者權也今有國非直七尺軀也而君之身於王非
環寸之蹯也願公之熟圖之也(戰國䇿趙/孝成王)
權曰昔惠施尊齊為王客難之曰公之學去尊今王齊
何其倒也惠子曰有人於此欲擊其愛子之頭而石可
以代之子頭所重而䂖所輕也以輕代重何為不可乎
方有事於西北江表元元恃主為命非我愛子邪彼所求
者於我瓦䂖耳孤何惜焉(呉志孫/權傳註)
故毒之在體必割其緩處(宋書周/朗傳)
人君無以三寳借人借人則君失其威文王曰敢問三
寶太公曰大農大工大商謂之三寶農一其鄉則穀足
工一其鄉則噐足商一其鄉則貨足(太公六/韜六守)
故明主之務務在行道不顧小物燕爵之集道行不顧
(管子形/勢解)
民愚則智可以王世智則力可以王民愚則力有餘而
智不足世智則巧有餘而力不足(商子/開塞)
身以積精為徳家以資財爲徳鄉國天下皆以民為徳
(韓非子/解老)
或問周寶九鼎寶乎曰器寶也器寶待人而後寶(揚子/寡見)
(篇/)
或問星有甘䂖何如曰在徳不在星徳隆則晷星星隆
則晷徳也(揚子五/百篇)
衣裳服者不坐於塵塗愛也衣裳愛焉而不愛其容止
外矣容止愛焉而不愛其言行末矣言行愛焉而不愛
其明淺矣故君子本神為貴(申鑒雜/言下)
蘋蘩藴藻非豐肴之匹潢汙行潦非重酎之對薦之宗
廟感靈降祉是知神饗徳之與信不以所養為主猶九
土述職各貢方物以効誠耳(嵇中散集荅/難養生論)
道存則器不亡道亡則器不存(揚子法言/註寡見篇)
愛赤子不慢其保經險者不慢其御(意林/慎子)
嚮之取也於囿中勇力之取也今之取也於澤宫揖譲
之取也是選士於澤不射侯也但試武而已(玉海禮/儀射)
我道有三寶以卑取尊以儉取廣以退取先(道徳經四/子集解)
夫言車者以衆材合成乃名車也君以衆人共載乃成
君也然無材車何以為有無人君何以為高故愛車者
當須重材寶元者當須守人也(道徳經註/疏巻五)
慈念蒼生㧞苦與樂此道寶也少欲知足守分不貪此
經寶也謙撝柔弱先物後已退身度人此師寶也(道徳/經註)
(疏卷/七)
譬如慈母長養惠子抱不離膝常以守䕶不與他人共
相鬬争(海空智藏/經供獻品)
譬如長者其家失火長者見已從舍而出諸子在後未
脱火難長者爾時定知火害為諸子故旋還救䕶不見
其難(元陽妙/經卷六)
譬如瞎人唯餘一目䕶持此目畏有損傷(大乗妙/林經)
譬如商人以車重載種種財寶逺趍大城若時其車運
轉漸漸前進爾時轂輞軸等漸漸鈋鋭如是展轉得入
大城車遂一時衆分散壞所為既辦主無顧惜(波羅蜜/多經卷)
(五百/八十)
如愛一子常將䕶之不令寒温饑渴之苦非為蚊䖟蚤
蝨所齧也(修行道地經/曉了食品)
譬如有人以草易毳服毒愈病(本縁經月/光王品)
若人生百歲不見水老鶴不如生一日得見水老鸖若
人生百歲不解生滅法不如生一日得解生滅法(阿育/王傳)
(三/)
如阿伽陀藥樹葉而裹之取藥塗毒竟樹葉還棄之(百/喻)
(經卷/下)
譬如野干在林樹間依隨獅子及諸虎豹求其殘肉以
自存活時間空乏夜半踰城深入人舍求肉不得屏處
睡息不覺夜竟惶怖無計走則慮不自免住則懼畏死
痛便自定心詐死在地衆人來見有一人言我須野干
耳即便截取野干自念截耳雖痛但令身在次有一人
言我須野干尾便復截去野干復念截尾雖痛猶是小
事次有一人言我須野干牙野干心念取者轉多儻取
我頭則無活路即從地起奮其智力絶踊門開徑得自
濟(大智度論/卷十四)
譬如失火以瓶水救之唯存滅火而不惜瓶(大智度論/卷十五)
譬如空地有樹名舍摩梨柧枝廣大衆鳥集宿一鴿後
至住一枝上其枝及枛即時壓折澤神問樹神大鳥鵰
鷲皆能任持何至小鳥便不自勝樹神荅言此鳥從我
怨家尼俱盧樹上來食彼樹菓來棲我上必當放糞子
墮地者惡樹復生為害必大以是故於此一鴿大壞憂
畏寜捨一枝所全者大(大智度論/卷二十七)
轉輪聖王少一不滿千子雖有大力諸天世人所不貴
重有真轉輪聖王種處在胎中初受七日便為諸天所
貴重所以者何九百九十九人不能嗣轉輪聖王種令
世人得二世樂是雖在胎必能紹胄聖王是故㳟敬(大/智)
(度論卷/二十八)
又如人無命根則餘根皆滅有命根故餘根有用(大智/度論)
(巻二/十九)
譬如合散雖衆藥各各有力石勢大故名為石散又如
大軍摧敵雖各各有力主將力大故主得名字(大智度/論卷六)
(十/二)
譬如欲過嶮道應當敬重頂戴導師又如良醫雖賤為
貴者所重(大智度論/卷八十七)
譬如慈母愛子雖為子受勤苦不淨不以為惡(大智度/論卷九)
(十/九)
譬如賈客主欲逺出他國雖以財寶囑累於子大價妙
寶偏獨慇懃以其子未識妙寶價重故餘人以估客主
是識寶價人而慇懃囑累必知其貴若聞其子讃説寶
價則不信之(大智度論/卷一百)
夫辨竒貨者採驪珠不忌九洄之深求華璞者追藍琰
無憚三襲之險貴其寶也慕至道者窺其户牖輕勢利
於鴻毛入其隩隅忽榮位於脱屣重其真也(辨正論/卷六)
爲䕶一家寧捨一人為䕶一村寧捨一家為䕶一國寧
捨一村為䕶身命寧捨國財(法苑珠林/卷九十二)
　　　辯實
啟明長庚皆有助日之名而無實光也(鄭氏箋/詩大東)
織女有織名爾駕則有西無東不如人織相反報成文
章(鄭氏箋/詩大東)
牽牛不可用於牝服之箱(鄭氏箋/詩大東)
祭器有畢者所以助載鼎實今天畢則施於行列而已
(鄭氏箋/詩大東)
哀公問於孔子曰寡人聞東益不祥信有之乎孔子曰
夫損人自益身之不祥棄老取㓜家之不祥擇賢而任
不肖國之不祥老者不教㓜者不學俗之不祥聖人伏
匿愚者擅權天下不祥不祥有五東益不與焉(孔子家/語正論)
獸行於地隂之物也禽飛戾天陽之物也(三墳/山墳)
夫亂人者若芎藭之與藁本蛇床之與蘪蕪許慎云此
四者藥草臭味之相似而治病則不同力(爾雅釋/草疏)
徒稱無量之壽孰見期頥之叟咨嗟金剛之固安覿不
朽之質(宋書夷蠻/天竺傳)
仰手似乞俯手似奪捧手似謝擬手似訴拱臂似自首
攘臂似格鬭(晉書刑/法志)
珉似玉而非玉鷄類鳯而非鳯物誠有之人故宜爾(梁/書)
(范縝/傳)
譬諸木犬猶被泥龍循名督實事歸烏有(北齊書文/宣帝紀)
臣聞彫獸畫龍徒有風雲之勢金舟玉馬終無水陸之
功(北齊書文/苑李廣傳)
今國子雖有學宫之名無教授之實何異兎絲䴏麥南
箕北斗哉(北齊書/邢邵傳)
殘固之謂㓂毁則之謂賊夫穿垣竇發扃鑰其盜之細
也夫(子華子北/宫子仕)
昔宋有丁氏家故無井而出溉汲焉常一日而一人居外
懲其如是也鳩工而穿井於庭家相與語曰今吾之穿
井得一人矣有聞而傳之者曰丁氏穿井而得一人也
國人更相道之語徹於宋君宋君召其人而質之丁氏
對曰自臣穿井家獲一人之力非得一人於井也是故
黄帝之鑄神鼎是井中人之譬也知者正之是宋君召
其人而質之譬也(子華子陽/城胥渠問)
則是有譽義之名而不察其實也此譬猶盲者之與人
同命白黒之名而不能分其物也則豈謂有别哉(墨子/非攻)
(下/)
今瞽曰鉅者白也黔者墨也雖明目者無以易之兼白
墨使瞽取焉不能知也故我曰瞽不知白墨者非以其
名也以其取也今天下之君子之名仁也雖禹湯無以
易之兼仁與不仁而使天下之君子取焉不能知也故我
曰天下之君子不知仁者非以其名也亦以其取也(墨/子)
(貴/義)
馬者所以命形也白者所以命色也命色者非命形也
(公孫龍子/白馬論)
如求白馬於廏中無有而有驪色之馬然不可以應有
白馬也不可以應有白馬則所求之馬亾矣(公孫龍/公蹟府)
故從山上望牛者若羊而求羊者不下牽也逺蔽其大
也從山下而望木者十仞之木若著而求著者不上折
也高蔽其長也(荀子/解蔽)
客有爲周君畫筴者三年而成君觀之與髹筴者同狀
周君大怒畫筴者曰築十仞之墻鑿八尺之牖而以日
始出時加之其上而觀周君爲之望見其狀盡成龍蛇
禽獸車馬萬物之狀備具周君大悦此畫筴之功非不
微難也然其用與素髹筴同(韓非子外/儲説左上)
客有為齊王畫者齊王問曰畫孰最難者曰犬馬難孰
易者對曰鬼魅最易夫犬馬人之所知旦暮罄於前不
可類之故難鬼神無形者不罄於前故易之也(韓非子外/儲説左上)
田伯鼎好士而存其君白公好士而亂荆其好士則同
其所以為則異公孫友自刖而尊百里竪刁自刖而諂
桓公其自刑則同其所以自刑之為則異慧子曰狂者
東走逐者亦東走其東走則同其所以東走之為則異
故曰同事之人不可不審察也(韓非子/説林)
磐石千里不可謂富象人百萬不可謂強石非不大數
非不衆也而不可謂富強者磐不生粟象人不可使距
敵也今商官技藝之士亦不墾而食是地不墾與磐石
一貫也儒俠毋軍勞顯而榮者則民不使與象人同事
也夫禍知磐石象人而不知禍商官儒俠為不墾之地
不使之民不知事類者也(韓非子/顯學)
人之目以照見之也以瞑則與不見同其所以為照所
以為瞑異(吕氏春/秋知接)
問瞽師曰白素何如曰縞然曰黑何如曰黮然援白黑
而示之則不處焉人之視白黑以目言白黑以口瞽師
有以言白黒無以知白黑故言白黑與人同其别白黑
與人異(淮南子/主術訓)
狂者東走逐者亦東走東走則同所以東走則異溺者
入水拯之者亦入水入水則同所以入水者則異故聖
人同死生愚人亦同死生聖人之同死生通於分理愚
人之同死生不知利害所在(淮南子/説山訓)
徐偃王以仁義亾國國亾者非必仁義比干以忠靡其
體被誅者非必忠也故寒顫懼者亦顫此同名而異實(淮/南)
(子説/山訓)
或謂冢或謂隴或謂笠或謂簦頭虱不空木之瑟名同
異實也(淮南子/説林訓)
湯放其主而有榮名崔杼弑其君而被大謗所以為之
則同其所以爲之則異(淮南子/説林訓)
通人則不然服劍者期於銛利而不期於墨陽莫邪乘
馬者期於千里而不期於驊騮綠耳鼓琴者期於鳴亷
修營而不期於濫脇號鍾誦詩書者期於通道畧物而
不期於洪範商頌聖人見是非若白黑之於目辨清濁
之於耳聽衆人則不然中無主以受之譬則遺腹子之
上隴以禮哭泣之而無所歸心(淮南子/修務訓)
欲審曲直莫如引繩欲審是非莫如引名名之審於是
非也猶繩之審於曲直也(春秋繁露/深察名號)
人有聞諸侯之君射貍首之樂者於是自斷貍首縣而
射之曰安在於樂也此聞其名而不知其實者也(春秋/繁露)
(楚莊/王)
單快曰國有五寒而氷凍不與焉一曰政外二曰女厲
三曰謀泄四曰不敬卿士而國家敗五曰不能治内而
務外(説苑/敬慎)
晉平公閒居師曠侍坐平公曰子生無目联甚矣子之
墨墨也師曠對曰天下有五墨墨而臣不得與一焉平
公曰何謂也師曠曰羣臣行賂以采名譽百姓侵寃無
所告訴而君不悟此一墨墨也忠臣不用用臣不忠下
才處高不肖臨賢而君不悟此二墨墨也姦臣欺詐空
虛府庫以其少才覆塞其惡賢人逐姦邪貴而君不悟
此三墨墨也國貧民罷上下不和而好財用兵嗜欲無
厭諂諛之人容容在旁而君不悟此四墨墨也至道不
明法令不行吏民不正百姓不安而君不悟此五墨墨
也國有五墨墨而不危者未之有也臣之墨墨小墨墨
耳何害乎國家哉(新序雜/事一)
刻木象形聞言不信(焦氏易林/晉之解)
孔子讀而儀秦行何如也曰甚矣鳳鳴而􁀳翰也(揚子/淵騫)
古之得天下而帝者其謀於草莽之初猶盗也及其得
郡㧞一邑傾一城秋毫無所攘美女無所淫從善而納
策順如崩石疾如決流然後知其為帝王之器也(天禄/閣外)
(史蟾/臺)
以汙穢之徳隨潔白之蹤里諺所謂懸牛頭而賣馬脯
此理之謂也(吕氏春秋/審分解)
鏌鎁良劍也取其能斷無取於名也(吕氏春秋/察今解)
從平地望泰山之巔鶴如烏烏如爵者􁂸山高逺物之
小大失其實(王充論衡/説日篇)
飯黍粱者饜飡糟糠者飽雖俱曰食為腴不同儒生文
吏學俱稱習其於朝廷有益不鈞(王充論衡/量知篇)
有馬於此足行千里終不名驥者與驥毛色異也有人
於此文偶仲舒論次君山終不同於二子者姓名殊也
故馬效千里不必驥騄人期賢知不必孔墨(王充論衡/案書篇)
馬有千里不必騏驎之駒鳥有仁聖不必鳯凰之鶵(王/充)
(論衡講/瑞篇)
名者所以名實也實立而名從之非名立而實從之
也故長形立而名之曰長短形立而名之曰短非長短
之名先立而長短之形從之也(徐幹中/論考偽)
假空名以求實者亦如執遺契以求富也(張湛註/列説符)
多力何必孟賁烏獲逸容豈唯鄭旦毛嬙飊迅非徒驊
驑驌騻立斷未獨沉閭干將是以能立素王之業者不
必東魯之丘能治掩枯之仁者不必西鄰之昌(抱朴子/外篇博)
(喻/)
貴逺而賤近者常人之用情也信耳而疑目者古今之所
患也是以秦王歎息於韓非之書而想其為人漢武慷
慨於相如之文而恨不同世及既得之終不能㧞或納
讒而誅之或放乎冗散此盖葉公之好僞形見真龍而
失色也(抱朴子外/篇廣譬)
周人玉璞其實死鼠楚之鳯凰乃是山鷄愚谷智叟而
象頑稱黄公美女乃得醜名魯人縫掖實非儒行東郭
吹竽而不知音(劉子/審名)
隱者在山樵者亦在山在山則同所以在山則異(李善/註文)
(選謝靈運/田南詩)
維此魚目唐突璵璠(文選任昉到大/司馬記室牋)
頗有蕪菁唐突人參也(文選任彦升/到記室牋註)
物固亦有似之而非者玉之未理者為璞死鼠未屠者
亦為璞月之旦為朔車之輈亦謂之朔名齊實異所宜
辨也(西京/雜記)
樹上懸瓠非木實也背上被裘非脊毛也此似而非(意/林)
(物理/論)
亦猶筌雖得魚筌非魚也蹄雖得兎蹄非兎也(藝文類/聚方術)
(部卜/筮論)
馬之駿者名曰騏驥犬之駿者名曰韓盧犬之有韓盧
馬之有騏驥猶人之聖也名號等設騏驥與韓盧並
是寧能頭尾相當八脚如一無有先後之覺矣(太平御/覽獸部)
(馬/五)
臣聞鴈門不見壘鴈為門金城郡不見積金為郡臣雖
居日南未嘗向北㸔日(太平御覽天/部四日下)
天子之珤萬金諸侯之珤千金大夫之珤百金士之珤
五十金庻人之珤十金(穆天/子傳)
譬如空谷因聲有響愚人聞之謂是實聲有智之人解
無定實但有聲音誑於耳根(海空智藏/經問病品)
譬如山谷響聲愚癡之人謂之實聲達解之人知其非
真(元陽妙/經卷七)
如人執鏡自見面像愚癡之人謂爲真面智者了達知
其非真(元陽妙/經卷七)
猶如小兒於炎夏月見熱時盛謂之為水有慧之人於
此熱炎終不生於實水之想(元陽妙/經卷八)
如幻如陽焰如夢如水月如響如空花如像如光影如
變化事如尋香城雖皆無實而現似有離(波羅蜜多/經卷一)
如轉輪王若無七寶不得名為轉輪聖王要具七寶乃
得名為轉輪聖王(波羅蜜多經卷/三百五十一)
譬如丈夫男根成就有根缺者自稱丈夫彼有虚言而
無實義(波羅蜜多經卷/五百八十三)
如善射師箭不中的應知彼類非善射師(波羅蜜多經/卷五百八十)
(六/)
如雪山王具山王徳餘山不具若具徳者得山王名若
不具徳不立王號(波羅蜜多經卷/五百八十六)
如工幻師於四衢道幻作大王及四種軍勇健難敵此
中幻王不作是念我今具有四種勇軍勢力難敵四種
幻軍不作是念我等一切皆屬大王隨王意轉何以故
此中一切若王若軍皆非實有(波羅蜜多經/五百八十七)
譬如凡人輙升王座其人即得名為王不(波羅蜜多經/五百九十二)
一切世間善治僞珠不能令成瑠璃寶珠(大寶積經卷/一百一十二)
如人無子而説有子某時當生空有此言云何可信何
以故不真實故(文殊師利/問經卷下)
譬如有人立梯空地餘人問言立梯何爲答曰我欲上
堂又問堂何所在東西南北耶答曰不知此人立梯欲
上堂者豈非虛妄耶(長阿含經/卷十六)
如山河草木土地人民州郡城邑名之為國巷里市陌
廬館宫殿名之為都梁柱椽棟瓦竹壁石名之為殿(大/智)
(度論卷/三十六)
譬如種種好藥不能破病不名為藥趣得土泥等能差
病者是名為藥(大智度論/卷三十九)
譬如井深綆短不及便言失井井實不失(大智度論/卷五十七)
人心以聲為實以響為虛影以面鏡為實像為虚燄以
風塵日光為實水為虚幻以祝術為實祝術所作為虚
(大智度論/卷六十五)
如象有䨇牙垂一鼻頭有三隆耳如箕脊如彎弓腹大
而垂尾端有毛四脚麁圓是為象相若離是相更無有
象可以相相如馬竪耳垂鬉四脚同蹄尾通有毛若離
是相更無有馬可以相相(十二門/論守六)
蛩非驉也驉非蛩也今滅蛩蛩而駏驉不死斬駏驉而
蛩蛩不亾(𢎞明/集九)
夫蘭庭鮑肆日久愛其先狎楊文敦洽寵積緣其曲情
是以鹿馬殊形秦人一其貌麟􁈹異質魯俗迷其容吠
聲之儔頓至於此(辨正論/卷八)
　　　尚實
且華而不實怨之所聚也(左傳文/公五年)
應矦曰鄭人謂玉未理者璞周人謂鼠未腊者朴周人
懷朴過鄭賈曰欲買朴乎鄭賈曰欲之出其朴乃鼠也
因謝不取今平原君自以賢顯名於天下然降其主父
沙丘而臣之天下之王尚欲尊之是天下之王不如鄭
賈之智眩於名不知其實也(戰國策秦/昭襄王)
傳聞不如親見視景不如察形(後漢書/馬援傳)
夭夭園桃無子空長虛美難假偏輪不行(宋書樂/三志)
真龍將下誰好有名濫吹先逃何須别聽(隋書崔廓/隱逸傳)
宋人有游於道得人遺契者歸而藏之宻數其齒告鄰
人曰吾富可待矣(列子/説符)
人主於説也皆如燕王學道也而長説者皆如鄭人爭
年也是以言有纎察微難而非務也故李惠宋墨皆畫
策也論有深閎大非用也故畏震瞻車狀皆鬼魅也言
而拂難堅硧非功也故務卞鮑介墨翟皆堅瓠也且虞
慶拙匠也而屋壞范且窮工而弓折是故求其誠者非
歸餉也不可(韓非子外/儲説左上)
今巫祝之祝人曰使若千秋萬歲千秋萬歲之聲聒耳
而一日之壽無徵於人此人所以簡巫祝也今世儒者
之説人主不言今之所以治而皆道上古之傳譽先王
之成功曰聽吾言則可以霸王此説者之巫祝有度之
主不受也(韓非子/顯學)
琬琰之玉在洿泥之中雖亷者弗釋弊箄甑瓾在􁀙茵
之上雖貪者不摶美之所至雖汚辱世不能賤惡之所
在雖高隆世不能貴(淮南子/説山訓)
象肉之味不知於口鬼神之貌不著於目捕景之説不
形於心(淮南子/説林訓)
嚼而無味者弗能内於㗋視而無形者不能思於心(淮/南)
(子説/林訓)
説西施之美無益於容道堯舜之徳無益於治(鹽鐡論/遵道)
響像无形骨體不成(焦氏易林/暌之旅)
夫説梁飰食肉有好於面目而不若糲粢藜蒸之可食
於口也圖西施毛嬙可説於心而不若醜妻陋妾之可
御於前也虛張高譽彊蔽疵瑕以相誑耀有快於耳而
不若忠選實行可任於官也(潛夫論/實貢)
子欲以忠信為笈仁義為贐則弟子之從子也安能食
子之忠信飲子之仁義而免其饑餓耶(天禄閣外/史辭受)
所謂土柈瓦胾無救朝饑者也(抱朴子外/篇用刑)
何異乎畫敖倉以救饑仰天漢以解渴説崑山之多玉
不能賑原憲之貧觀藥藏之簿領不能治危急之疾墨
子刻木鷄以厲天不如三寸之車鎋管青鑄騏驥於金
象不如駑馬之周用言高秋天而不可施者丘不與易
也(抱朴子外/篇應嘲)
霜雪巖巖苫盖不可以代裘室如懸磬草木不可以當
糧(劉子/貴農)
以穀帛爲珍寶比珠玉如糞土何者珠玉止於虚玩而
穀帛有實用也(劉子/貴農)
假使天下瓦礫盡化爲和璞砂石皆變爲隋珠如值水
旱之歲瓊粒之年則璧不可以禦寒珠不可以充饑也
雖有奪日之鑑代月之光歸於無用也何異畫為西施
美而不可悦刻作桃李似而不可食也(劉子/貴農)
畫繒刻木以爲龍而求致雨則不可得也(掦子法言/註先知篇)
爲事非虛立功須實故三章設而漢隆𤣥言流而晉滅
(李善註文選陸/士衡演連珠)
周孔以禮樂訓世故其迹可尋倪惠以堅白爲辭故其
辨難繼是以唐虞逺而淳風流存蘓張近而解環易絶
也(李善註文選陸/士衡演連珠)
美女之影不惑荒婬之人高山之陰不止不進之馬虛
實之騐在兹也(李善註文選陸/士衡演連珠)
春華雖美期於秋實氷璧雖澤期於見日(藝文類聚后/妃部后妃箴)
如攀珠樹徒仰照車之輝若踐玉田不知照廡之價(藝/文)
(類聚職官部/太子詹事表)
選舉莫取有名如畫地作䴵不可噉也(藝文類聚職官/部中書侍郎)
盈尺徑寸易取琢磨南箕北斗難爲簸挹何則良工質
美在器成珍假名責實涉求必殆(藝文類聚職/官部尹表)
劍鏤七星非有司天之用縑圖五嶽寜識崇朝之雲是
知策彼泥龍不能令其逐日乘斯流馬安可使其奔電
(藝文類聚職/官部尹表)
繫風捕影涉求之路靡階玉馬金舟適逺之資無託(藝/文)
(類聚職官/部刺史表)
鏤冰雕脂不見大龍之象課虛叩寂寜聞駕辨之音(藝/文)
(類聚職官/部太守章)
觀於龍門有一魚奮鱗鼓鬐而登乎龍門而爲龍又一
術士凌波蹈流而不陷摇鈴行歌飄浪於龍門而終日
棲遲而不化符子曰彼同功而事異迹一而理二夫何
哉無乃魚以實應而人以僞求乎(藝文類聚/鱗介部魚)
野馬不任騎兔絲不任織(藝文類聚草/部鹿葱詩)
薄氷凝池非登廟之寶零露垂珠非綴冕之飾必將採
素璧於層山掇圓珠於重澗(事類賦地/部氷註)
如影隨形雖有非實(五燈㑹元東/土祖師達摩)
華要歸其實莖葉如木根(西昇/經)
譬如鏡中影可見不可取言如響中應風聲豈可緒(西/昇)
(經/)
如水中月水動則動猶如畫像難成易壞(元陽妙/經卷二)
譬如夏熱有人西行在於曠野復有一人從西而至問
前人曰我今熱渴如何處有清水樹䕃可見憂濟彼人
荅曰從此東行當有二路一左一右宜從右路漸次前
行有清泉池及凉䕃樹彼熱渴者雖聞如是泉及樹名
思惟徃趣取除熱渴得清凉不不也彼至入池洗飲息
𣗳方離熱渴乃得清凉(波羅蜜多經卷/五百六十七)
譬蜃樓切景知積氣以忘躋鸞鏡含姿悟唯空而輟攬
(波羅蜜多經卷/五百七十六)
汝等不應猶如銅鈸空有其聲應順如來修行此法(大/寶)
(積經/卷二)
譬如貧窮賤人假富貴名稱此名不(大寶積經卷/一百一十二)
譬如虚空中不生穀實也地種乃生穀實耳(佛遺日摩/尼寶經推)
(六/)
譬如有人在空閒地以泥瓦草木葺之成宇既而諦觀
一一物中無舍可得(大乘蜜嚴/經卷中)
譬如善射人仰射於虛空箭勢不盡空尋復墜於地(菩/薩)
(處胎經/卷一)
如月樹葉影現於水野干飲之終竟無獲(中隂經/卷下)
譬如空聚落川竭瓶無水非無彼諸器中虛故名空(鴦/崛)
(摩羅經/卷二)
譬如伎人王前作樂王許千錢後從王索王不與之王
語之言汝向作樂空樂我耳我與汝錢亦樂汝耳(百喻/經卷)
(下/)
如小兒求水中月鏡中像如是等願皆不可得可得願
者鑚木求火穿地得水(大智度論/卷三十)
譬如人有一子喜在不淨中戯聚土爲穀以草木爲鳥
獸而生愛著人有奪者􁀙恚啼哭其父知已此子今雖
愛著此事易離耳小大自休何以故此物非真故(大智/度論)
(卷九/十二)
　
　
　
　喻林卷九
欽定四庫全書
　喻林卷十　　　　　　　明　徐元太　撰
　　人事門(八/)
　　　審具
以中信而濟難若乗虛舟以涉川也(周易正/義中孚)
故海之大也而魚何為可得山之深也虎豹貔貅何為
可服(汲冡周書/周祝解)
魴也鰥也魚之易制者然而敝敗之笱不能制(鄭氏箋/詩敝笱)
子謂仲弓曰犂牛之子騂且角雖欲勿用山川其舍諸
(論語/雍也)
韓子稱長䄂善舞多錢善賈信哉是言(史記范/睢傳論)
服絺綌之凉者不苦盛暑之鬰燠襲貂狐之煗者不憂
至寒之悽愴何則有其具者易其僃賢人君子亦聖王
之所以易海内也(前漢書/王褒傳)
皆言家口實如客至之有設也(南齊書王/僧䖍傳)
豈有庖㕑不修而欲延大賓者哉(南齊書王/僧䖍傳)
桓公在位管仲隰朋見立有間有二鴻飛而過之桓公
歎曰仲父今彼鴻鵠有時而南有時而北有時而徃有
時而來四方之逺所欲至而至焉非唯有羽翼之故是
以能通其意於天下乎(管子/霸形)
地之不可食者山之無木者百而當一涸澤百而當一
地之無草木者百而當一樊棘雜處民不得入焉百而
當一藪鎌纒得入焉九而當一蔓山其木可以爲材可
以爲軸斤斧得入焉九而當一汎山其木可以爲棺可
以爲車斤斧得入焉十而當一流水網罟得入焉五而
當一林其木可以爲棺可以爲車斤斧得入焉五而當
一澤網罟得入焉五而當一(管子/乗馬)
黄鵠之飛日行千里有必飛之僃也虎豹熊羆而無敵
有必勝之理也(商子/畫䇿)
談説之士資在於口處士資在於意勇士資在於氣技
藝之士資在於手商賈之士資在於身(商子/筭地)
田鮪教其子田章曰主賣官爵臣賣智力故自恃無恃
人(韓非子外/儲説右)
今有羿逢蒙繁弱於此而無弦則必不能中也中非徒
弦也而弦為弓中之具也夫立功名亦有具不得其具賢
雖過湯武則勞而無功矣(吕氏春/秋具僃)
故魚不可以無餌釣也獸不可以虚器召也(淮南子/説山訓)
燿蟬者務在明其火釣魚者務在芳其餌明其火者所
以燿而致之也芳其餌者所以誘而利之也欲致魚者
先通水欲致鳥者先樹木水積而魚聚木茂而鳥集好
弋者先具繳與矰好魚者先具罟與罘未有無其具而
得其利(淮南子/説山訓)
修其翰翼隨風向北(焦氏易林/坤之謙)
水長無船不見欣歡(焦氏易林/屯之蹇)
鳥飛無翼兔走折足(焦氏易林/蒙之漸)
乘筏度河雖深不殆(焦氏易林/同人之巽)
手拙不便不能伐檀車無軸轅行者苦難(焦氏易林/臨之蹇)
膠車木馬不利逺賈(焦氏易林/觀之晉)
錫刀不入魴鯉腥臊(焦氏易林/無妄之艮)
天女推床不成文章南箕無舌飯多沙糠(焦氏易林/大畜之益)
水深無桴蹇難何游(焦氏易林/頥之萃)
漏巵盛酒無以養老(焦氏易林/離之師)
千仞之牆不得入門金籠銕疏利以避兵(焦氏易林/咸之大畜)
亡錐失斧公輸无輔(焦氏易林/萃之訟)
縫衣失針𥜗袴弗能(焦氏易林/歸妹之賁)
執斧破薪使媒求婦(焦氏易林/小過之益)
精學不求貴貴自至矣力作不求富富自到矣(王充論/衡命禄)
(篇/)
抱布貿絲交易有亡各得所願儒生抱道貿禄文吏無
所抱何用貿易(王充論衡/量知篇)
農商殊業所畜之貨貨不可同計其精麤量其多少其
出溢者名曰富人富人在世鄉里願之夫先王之道非
徒農商之貨也其爲長吏立功致化非徒富多出溢之
榮也(王充論衡/量知篇)
手中無錢之市使貨主問曰錢何在對曰無錢貨主必
不與也夫胷中不學猶手中無錢也欲人君任使之百
姓信嚮之奈何也(王充論衡/量知篇)
螫蟲之觸負其有毒也戰士能勇倚其有僃也是以鋒
鋭甲堅則人輕戰(武矦心/書輕戰)
蓋弋鳥者矯其矢釣魚者理其綸(曹子建司/馬仲達書)
設有數人年紀老壯旣同服食厚薄又等俱造沙漠之
地並冒嚴寒之夜素雪墜於上𤣥氷結於下寒風摧條
而宵駭欬唾凝呀於脣吻則其中將有獨中冷者而不
必盡病也非冷氣之有偏蓋人體有不耐者耳(抱朴子/内篇極)
(言/)
循塗雖坦而足無騏驎六虛雖曠而翼非大鵬(抱朴子/外篇目)
(敘/)
眇者無以與乎眉目之好夫刖者不自爲假文屨(莊子/音義)
(逍遙/遊)
水滿坎而後進人學博而後仕(掦子法言/註學行篇)
如涉川兮無梁若陵虛兮失翼(文選寡/婦賦)
臨川靡芳餌何爲守空坻(文選傅咸贈/何邵王濟詩)
有斧無柯何以自濟(文選陳琳檄/呉將校文)
今有鉛錫之鋌雖歐冶百鍊猶不如瓦刀有駑駘之馬
雖造父駕之終不及飛兎絶景質鈍故也(意林物/理論)
隋寶産漢濱摛此夜光真不待卞和顯自爲命世珍(藝/文)
(類聚人部/贈荅詩)
余音非九韶何以儀鳯皇新城非芝圃曷由殖蘭芳(藝/文)
(類聚人部/贈荅詩)
鐡冠之數曰一女必有一鍼一刀耕者必有一耒一耜
一銚行服連軺輂者必有一斤一鋸一錐一鑿(玉海食/貨鹽鐡)
猶如真金三種試之乃知堪燒打磨(元陽妙/經卷二)
譬如車有雙輪則有載用鳥有兩翼堪任飛行(元陽妙/經卷二)
如車無輪不堪運載(元陽妙/經卷一)
如欲濟水善䕶舟航船筏之具如臨路人善䕶騎乘如
田夫布種善念糞穢(元陽妙/經卷八)
如諸種子火所不燒鳥所不食則得增長(元陽妙/經卷九)
譬如執持坏瓶詣河取水若池若井若泉若渠當知此
瓶不久爛壞何以故是瓶未熟不堪盛水終歸地故(波/羅)
(蜜多經四/百四十四)
如人欲度險惡曠野若不攝受資糧器具不能達到安
樂國王於其中道遭苦失命(波羅蜜多經/四百四十四)
如大長者欲過險難必假多伴飲食資糧皆悉具足爾
乃能度(波羅蜜多經卷/五百六十八)
大王頗曾見乘驢堪入陳唯見乘象馬鬭戰便得勝(大/寶)
(積經卷/九十九)
大王頗曾見小栰度大海唯乘彼大舶能度無量衆(大/寶)
(積經卷/九十九)
如人善乘船入於大海中雖行深水難而不爲所害(大/方)
(廣佛華嚴經/卷二十六)
譬如健士以那羅延金剛利箭射堅密鎧直過無礙(大/方)
(廣佛華嚴經/卷五十九)
譬如金剛非劣惡器及以破器所能容持唯除全具上
妙之器(大方廣佛華嚴/經卷七十八)
猶欲度水而不求船不能横越思惟其便若得板木乘
騎其上可以得度(阿差末菩/薩經卷四)
又如膏車欲使通利以用運載有所至到(長阿含經/卷十三)
猶有一人被七肘衣或八肘衣從頭至足於此身體無
處不覆(中阿含經/卷二十)
譬如有人持器取水一器完堅二者穿壞若用受水完
者恒滿穿者漏盡(中本起經/來學品)
猶如猛將身被重鎧手無劍者則不能剋定彊敵有劍
無鎧者亦復不能降彼彊敵若使猛將身被重鎧手執
利劍前後固險與賊共戰必有所辦則無狐疑(出曜經/六戒品)
譬如遮迦越王車馬人從濿渡水令水濁惡過渡以去
王渴欲得水飲王有清水珠置水中水即為清王便得
清水飲之(那先比丘/經卷上)
如人有手入寶山中自在能取若無手不能有所取(大/智)
(度論/卷一)
譬如小藥師以一種藥二種藥不具足故不能差重病
大藥師輩具足衆藥能差重病(大智度/論卷三)
譬如完器盛水水不漏散(大智度/論卷五)
譬如為諸貧人欲令大富當僃種種財物一切僃具然
後乃能濟諸貧者又復如人欲廣治諸病當僃種種衆
藥然後能治(大智度/論卷七)
譬如好染一入便成(大智度論/卷二十二)
譬如釋提桓因手執金剛破阿修羅軍(大智度論/卷四十七)
如商人農夫隨所適國土所須之物地之所宜種子勤
修求辦事無不成(大智度論/卷四十九)
如鳥子自知毛羽具足爾乃可飛(大智度論/卷八十三)
有人雖疾而智力不強如馬雖疾而力弱有人雖有強
智力而不利譬如鈍斧雖有大力不能破物(大智度論/卷八十三)
如人乘七寶船牢治行具上有種種好食有好導師遇
隨意好風則為好度若人乘草栰度恐怖不名好度(大/智)
(度論卷/八十四)
如完牢之器所受不漏(大智度論/卷九十六)
如麻縷不成絹麤縷無細布(中論/卷一)
如小草入火則燒盡若真金入火能堪忍無失(十住毘/婆沙論)
(卷十/五)
蒜不受熏以其臭故沈麝等亦不受熏以其香故若物
不爲香臭所記則能受熏(攝大乘論/釋卷二)
譬如鳥僃二翼一舉萬㝷車足兩輪一馳千里(高僧傳/十三梁)
(釋法/悦)
今淺行者處不淨國恐其行淺功微未能自㧞譬如少
湯投之大水亦如少力之人入水救溺未能兼濟則與
彼俱淪(羅什譯維摩詰/經香積福品)
　　　審謀
如彼築室於道謀是用不潰於成(詩小雅/小旻)
君臣之謀事如此與不行而坐圖逺近是於道路無進
於跬步何以異乎(鄭氏箋/詩小旻)
淺近之人不可謀道猶路人不可謀室(毛詩正/義小旻)
謀慮茍當則婦人亦成國任姒是也謀慮理乖雖丈夫
亦傾城宰嚭無極是也(毛詩正/義瞻卬)
卜人曰筮短龜長不如從長(左傳僖/公四年)
商書曰三人占從二人衆故也武子曰善鈞從衆(左傳/成公)
(六/年)
如是可矣何必瘠魯以肥把(左傳㐮公/二十九年)
暴虎馮河死而無悔者吾不與也必也臨事而懼好謀
而成者也(論語/述而)
種黍得黍種稷得稷惟在所樹禍福亦猶是也若不禮
重耳則當除之不爾則宜厚之如此不疑是爲徳基(國/語)
(解晉四叔/詹諫鄭)
且與賊居不知其禍外復求怨徼幸他國猶治救瘑(古/禾)
(切/)疥而棄心腹之疾發當死矣瘑疥皮膚之疾不足患
也今齊陵遲千里之外更歴楚趙之界齊為疾其疥耳
越之為病乃心腹也不發則傷動則有死願大王定越
而後圖齊(呉越春秋/夫差内傳)
越在心腹之疾不前除其疾今信浮辭僞詐而貪齊破
齊譬由磐石之田無立其苗也願王釋齊而前越(呉越/春秋)
(夫差/内傳)
張儀説楚王曰且夫爲從者無以異於驅羣羊而攻猛
虎也夫虎之與羊不格明矣今大王不與猛虎而與羣
羊竊以爲大王之計過矣(戰國䇿/楚懷王)
陳軫曰王不聞夫管與之說乎有兩虎爭人而鬭管
莊子將刺之管與止之曰虎者戾蟲人者甘餌也今兩
虎爭人而鬭小者必死大者必傷子待傷虎而刺之則
是一舉而兼兩虎也無刺一虎之勞而有刺兩虎之名
齊楚今戰戰必敗敗王起兵救之有救齊之利而無伐
楚之害(戰國策秦/惠文君)
醫扁鵲見秦武王武王示之病扁鵲請除左右曰君之
病在耳之前目之下除之未必已也將使耳不聽目不
明君以告扁鵲扁鵲怒而投其石曰君與知之者謀之
而與不知者敗之使此知秦國之政也則君一舉而亡
國矣(戰國䇿/秦武王)
黄歇使於秦説昭王曰天下莫強於秦楚今聞大王欲
伐楚此猶兩虎相鬭而駑犬受其敝不如善楚臣聞之
物至而反冬夏是也致至而危累棊是也(戰國䇿秦/昭㐮王)
夫取三晉之腸胃與出兵而懼其不反也孰利(戰國策/秦昭㐮)
(王/)
此所謂藉賊兵而齎盜食者也王不如逺交而近攻得
寸則王之寸得尺亦王之尺也(戰國策秦/昭㐮王)
趙且伐燕蘇代爲燕謂衛王曰今者臣來過易水蚌方
出曝而鷸啄其肉蚌合而箝其喙鷸曰今日不雨明日
不雨即有死蚌蚌亦謂鷸曰今日不出明日不出即有
死鷸兩者不肯相舎漁者得而并擒之今趙且伐燕燕
趙乆相攻以敝大衆臣恐強秦之為漁父也(戰國䇿/燕昭王)
必若所欲為危於絫卵難於上天變所欲為易於反掌
安於泰山(前漢書/枚乗傳)
臣聞揚湯止沸莫若去薪潰癰雖痛勝於内食(後漢書/董卓傳)
當爲秋霜無爲檻羊(後漢書廣陵/思王荆傳)
夫邉垂之患手足之蚧搔中國之困胷背之瘭疽方今
郡縣盜賊尚不能禁况此醜虜而可伏乎(後漢書烏/桓鮮卑傳)
揚湯止沸不如滅火去薪潰癰雖痛勝如養肉及溺呼
船悔之無及(魏志董/卓傳註)
諺曰射幸數跌不如審發是故智者不爲小利移目不
為意似改步時可而後動數合而後舉(蜀志譙/周傳)
譬猶棊刼相持爭行先後若一行非當或成彼利誠應
捨小營大先保封域(周書熊安/生儒林傳)
天道無殃不可先倡人道無灾不可先謀必見天殃又
見人灾乃可以謀(太公六/韜武韜)
夫運謀者天地之虛滿也合離也春秋冬夏之勝也(管/子)
(侈/靡)
愛子者慈於子重生者慈於身䝿功者慈於事慈母之
於弱子也務致其福務致其福則事除其禍事除其禍
則思慮熟思慮熟則得事理得事理則必成功必成功
則其行之也不疑不疑之謂勇聖人之於萬事也盡如
慈母之為弱子慮也(韓非子/解老)
當今之世為人主忠計也必無使燕王説魯人無使近
世慕賢於古無思越人以救中國溺者如此則上下親
内功立外名成(韓非子/用人)
虞慶將為屋匠人曰材生而塗濡夫材生則橈塗濡則
重以橈任重今雖成久必壞虞慶曰材乾則直塗乾則
輕今誠得乾日以輕直雖久必不壞匠人詘作之成有
間屋果壞(韓非子外/儲説左上)
南宫敬子問顔涿聚曰季孫養孔子之徒所朝服與坐
者以十數而遇賊何也曰昔周成王近優侏儒以逞
其意而與君子㫁事是能成其欲於天下今季孫養孔
子之徒所朝服而與坐者以十數而與優侏儒㫁事是
以遇賊故曰不在所與居在所與謀也(韓非子外/儲説左下)
以手擊牛之背可以殺其上蝱而不能破蝨喻今將兵
方欲滅秦不可盡力與章邯即戰或未能擒徒費力也
(前漢書註/項籍傳)
理國譬如理家耕當使奴織當問婢陛下欲伐國而與
白面書生輩謀之何由濟(藝文類聚/人部奴)
譬如白鶴欲取魚時籌量進止不失期㑹知其可得即
便取之終不空也(大智度論/卷九十四)
夫欲止流莫若高堰欲伐樹者當盡根源(出曜經/三愛品)
猶農夫之播殖匠者之構室將擇楨材以求堂宇之飾
精簡種子以規嘉穀之實故稼穡必樹於沃壤之地卜
居要選於爽塏之處(𢎞明集/釋駮論)
昔齊人好獵家貧犬瘠窮年馳騁不獲一獸於是退而
歸耕令吾子有知歸耕得筭(𢎞明集駮/夷夏論)
　　　審察
采苓采苓者皆言我采此苓於首陽之巔然首陽之巔
信有苓矣然而今人采之者未必於首陽而人必信之
以其事有似也事雖似而實非以興天下之事亦有似
之而實非者君何得聞人之讒而輒信之乎(毛詩正/義采苓)
以人爲鏡見成敗以水爲鏡見形而已書曰人無於水
鑑當於民鑑(國語解呉/申胥諫)
夫明者獨見不惑於朱紫聽者獨聞不謬於清濁故離
朱不為巧眩移目師曠不為新聲易耳(後漢書陳/元列傳)
玉石同體而異名忠佞異名而同理求之於同則得其
所以異㝷之於異則失其所以同(北史高/閭傳)
必見其陽又見其隂乃知其心必見其外又見其内乃
知其意必見其疏又見其親乃知其情(太公六/韜武韜)
今有美麗佼好之人人之所同悦也然而蒙之以倛首
則見之者棄之而走更之以輕紈阿裼焉則向日之
走者留行矣甚矣世之人注其目於視也目奚足信(子/華)
(子大/道)
故鄭人之取玉也載司南之車為其不惑也夫度材量
能揣情者亦事之司南也故同情而俱相親者其俱成
者也同欲而相疏者其偏害者也同惡而相親者其俱
害者也同惡而相疎者偏害者也(鬼谷/子)
伯樂敎二人相踶馬相與之簡子廏觀馬一人舉踶馬
其一人從後而循之三撫其尻而馬不踶此自以爲失
相其一人曰子非失相也此其為馬也踒肩而腫膝夫
踶馬也者舉後而任前腫膝不可任也故後不舉子巧
於相踶馬而拙於任腫膝夫事有所必歸而以有所腫
膝而不任智者之所獨知也(韓非子/説林)
田伯鼎好士而存其君白公好士而亂荆其好士則同
其所以為則異公孫友自刖而尊百里竪刁自宫而謟
桓公其自刑則同其所以自刑之為則異(韓非子/説林)
故人主之於國事也皆不達乎工匠之構屋張弓也然
而士窮乎范且虞慶者為虚辭其無用而勝實事其無
易而窮也(韓非子外/儲説左上)
宋人有請為燕王以棘刺之端為母猴者必三月齋然
後能觀之燕王因以三乘養之右御冶公言王曰臣聞
人主無十日不燕之齋今知王不能久齋以觀無用之
器也故以三月為期凡刻削者以其所以削必小今臣
冶人也無以為之削此不然物也王必察之王因囚而
問之果妄乃殺之冶人謂王曰計無度量言談之士多
棘刺之説也(韓非子外/儲説左上)
晉平公鑄為大鍾使工聽之皆以為調矣師曠曰不調
請更鑄之平公曰工皆為調矣師曠曰後世有知音者
將知鐘之不調也臣竊為君耻之至於師㳙而果知鐘
之不調也是師曠欲善調鐘以為後世之知音者也(吕/氏)
(春秋/長見)
使治亂存亡若髙山之與深谿若白堊之與黑漆則無
所用智雖愚猶可矣且治亂存亡則不然如可知如可
不知如可見如可不見故智士賢者相與積心愁慮以求
之猶尚有管叔蔡叔之事與東夷八國不聽之謀故治
亂存亡其始若秋毫察其秋毫則大物不過矣(吕氏春/秋察微)
古之善相馬者寒風是相口齒麻朝相頰子女厲相目
衛忌相􁩂許鄙相􁩃投伐相褐胷脇管青相膹肳陳悲
相股脚秦牙相前賛君相後凡此十人者皆天下之良
工也其所以相者不同見馬之一徵也而知節之髙卑
足之滑易材之堅脆能之長短非獨相馬然也人亦有
徵事與國皆有徵聖人上知千歲下知千歲非意之也
(吕氏春/秋觀表)
疑似之迹不可不察察之必於其人也舜為御堯為左
禹為右入於澤而問牧童入於水而問漁師奚故也其
知之審也夫人子之相似者其母常識之知之審也(吕/氏)
(春秋/疑似)
夫得言不可以不審數傳而白為黑黑為白故狗似玃
玃似母猴母猴似人人之與狗則逺矣此愚者之所以
大過也聞而審則為福矣聞而不審不若無聞矣(吕氏/春秋)
(察/傳)
善言古者合之於今能術逺者考之於近(陸子/術事)
從朝視夕者移從枉凖直者虧聖人之偶物也若以鏡
視形曲得其情(淮南子/説林訓)
異音者不可聽以一律異形者不可合於一體(淮南子/説林訓)
聲有順逆必有清濁形有善惡必有曲直故聖人聞其
聲則别其清濁見其形則異其曲直於濁之中必知其
清於清之中必知其濁於曲之中必知其直於直之中
必知其曲(春秋繁露/保位權)
夫泰山之為大弗察弗見而况微眇者乎(春秋繁/露竹林)
囘曰今者有哭者其音甚悲非徒哭死又哭生離者孔
子曰何以知之囘曰似完山之鳥孔子曰何如曰完山
之鳥生四子羽翼已成乃離四海哀鳴送之為是往而
不復返也孔子使人問哭者哭者曰父死家貧賣子以
𦵏之將與其别也(説苑/辨物)
夫小快害義小慧害道小辨害治(説苑/談叢)
或問蒼蠅紅紫曰明視問鄭衛之似曰聰聽或曰朱曠
不世如之何曰亦精之而已矣(楊子呉/子篇)
次二錯於靈蓍焯於龜資出泥入脂測曰錯蓍焯龜比
光道也(太𤣥經/第一童)
故穹窮之似藁本蛇床之類薇蕪碧盧之亂美玉非猗
頓不能别也闇主之於名實亦不能知也(吕氏春秋/審分解)
察疑之政謂察朱紫之色别宫啇之音故紅紫亂朱色
滛聲亂正樂(武侯十六/䇿察疑)
凡相溷者或敎之薫隧或令之負豕二言之於除臰洿
也孰是孰非(王充論衡/寒温篇)
勇夫強國勇夫難近好女悦心好女難畜辨士快意辨士
難信(王充論衡/言毒篇)
湖池非一廣狹同也樹竿測之深淺可度(王充論衡/須頌篇)
三年盲子卒見父母不察察相識安肯悦喜(王充論衡/自紀篇)
文王四乳然則世亦有四乳者此則駑馬一毛似驥耳
(曹子建/相論)
彼有外名者未必有内行有陽譽者不能解隂罪若以
薺菱之生死而疑隂陽之大氣亦不足以致逺也(抱朴/子内)
(篇微/㫖)
貴逺賤近有自來矣故新劍以詐刻加價弊方以偽題
見寶也是以古書雖質樸而俗儒謂之墮於天也今文
雖金玉而常人同之於瓦礫也(抱朴子外/篇鈞世)
膚表或不可以論中望貌或不可以核能仲尼似喪家
之狗公旦類朴斵之材咎繇面如蒙箕伊尹形如稿骸
及龍陽宋朝猶土偶之冠夜光籍孺董鄧猶錦紈之裏
塵埃也(抱朴子外/篇博喻)
落落之玉或亂乎石碌碌之石時似乎玉(文心雕/龍總術)
咸池不齊度於䵷咬而衆聽者或疑能不惑者其唯子
野乎(文選東/京賦)
世之所遺未為非寶主之所珍不必適治(文選陸機/演連珠)
屠者割肉則知牛長少弓人𠢐筋則知牛長少雕人裁
骨則知牛長少各有辨焉(意林/尸子)
遂使甘霜受電之心有同於飾請皎日大河之志匪殊
於貌謁(藝文類聚封爵/部遜譲封表)
夫萍與菱之浮相似也菱植根萍隨波是以堯舜歎巧
言亂徳仲尼惡紫之奪朱(藝文類聚/草部萍論)
卷葹(一作/施)不死誰必有心甘蕉自長故知無節是以螺
蚌得路恐異驪淵雀鼠同歸應非丹宂(文苑英華/庾信連珠)
顔囘問孔子曰小人之言有同乎君子者不可不察也
子曰君子以行言小人以舌言(太平御覽人/事部言語)
舄九寫而爲烏虎三寫而為帝言書之轉易如此(埤雅/品物)
(門/鵲)
赤欲如白裹朱不欲如赫青欲如蒼璧之澤不欲如藍
(埤雅卉/物門藍)
管子曰無儀法程式蜚搖而無所定謂之蜚蓬之問蜚
蓬之問明主不聽也(埤雅卉/物門蓬)
篤論曰日給之華似奈奈實而日給虛虛僞之與真實
相似也(埤雅卉物/門木槿)
里語曰斫檀不諦得莢蒾莢蒾尚可得駮馬(爾雅翼/六駮)
容色見上下左右各在其要其色見淺者湯液主治十
日已其見深者必齊主治二十一日已其見大深者醪
酒主治百日已色夭靣脱不治百日盡已(黄帝素問内/經玉版論要)
(篇/)
夫年長則求之於府年少則求之於經年壯則求之於
藏(黄帝素問内/經示從容論)
黄帝問曰病有標本刺有逆從奈何岐伯對曰凡刺之
方必别隂陽前後相應逆從得施標本相移故曰有其
在標而求之於標有其在本而求之於本有其在本而
求之於標有其在標而求之於本故治有取標而得者
有取本而得者有逆取而得者有從取而得者故知逆
與從正行無問知標本者萬舉萬當不知標本者是謂
妄行(黄帝素問内經/標本病傳論)
夫平心脉來累累如連珠如循琅玕曰心平夏以胃氣
為本病心脉來喘喘連屬其中微曲曰心病死心脉來
前曲後居如操帶鈎曰心死平肺脉來厭厭聶聶如落
榆莢曰肺平秋以胃氣為本病肺脉來不止不下如循
鷄羽曰肺病死肺脉來如物之浮如風吹毛曰肺死平
肝脉來耎弱招招如揭長竿末稍曰肝平春以胃氣為
本病肝脉來盈實而滑如循長竿曰肝病死肝脉來急
益勁如新張弓弦曰肝死平脾脉來和柔相離如鷄踐
地曰脾平長夏以胃氣為本病脾脉來實而盈數如鷄
舉足曰脾病死脾脉來鋭堅如鳥之啄如鳥之矩如屋
之漏如水之流曰脾死平腎脉來喘喘累累如鈎按之
而堅曰腎平冬以胃氣為本病腎脉來如引葛按之益
堅曰腎病死腎脉來發如奪索辟辟如彈石曰腎死(黄/帝)
(素問内經平/人氣象論)
合而察之切而騐之見而得之若清水明鏡之不失其
形也(黄帝素問靈/樞經外揣)
行水者必待天温氷釋凍解而水可行地可穿也人脉
猶是也治厥者必先熨調和其經掌與腋肘與脚項與
脊以調之火氣以通血脉乃行然後視其病脉淖澤者
刺而平之堅𦂳者破而散之氣下乃止此所謂以解結
者也(黄帝素問靈樞/經刺節真邪)
夫日月之出入也同明人之生死也同形春秋之分也
同利𤣥聖之與野人也同容通者之與閉塞也同事道
士之與赤子也同功凡此數者中異而外同非有聖人
莫之能明(道徳經指/歸卷十一)
又如狂人雖説空花論其微妙終不可信(大乘妙/林經)
如巧幻師在四衢道化作女人忽現懷孕尋見生子其
子俄尒便復命終彼女於子生時有喜死有憂耶(波羅/蜜多)
(經五百/八十一)
譬如甘蔗其味雖一岀白石蜜為福德人出黒石蜜為薄
徳人(大方等大/果經十八)
設有重貨若復空行欲得責税故宜難詰(阿差末菩/薩經卷一)
譬如故瓶盛淨不淨而蓋其口不見其裏發口則現也
(修行道地/經慈品)
如水乳合猶尚可别(修行道地/經行空品)
譬如月十四日衆人生疑若滿若不滿(大智度/論卷六)
譬如牛乳驢乳其色雖同牛乳抨則成酥驢乳抨則成糞
(大智度論/卷十八)
譬如良醫觀其病相審定知其可活則治之不可活者
則捨之(大智度論/卷八十八)
夫聞清商而謂之角非彈弦之過聽者之不聰矣見和
璧而名之石非璧之賤也視者之不明矣(𢎞明集牟/子理惑論)
猶靈鳯以容徳希覩鼢鼠以醜懼潜形雖隱質事同媸
妍異矣(辨正論/卷六)
欲使珉玉異價涇渭分流(高僧傳八/釋寶亮)
良由雪山之藥真偽頗辨庵羅之果生熟難分(法苑珠/林卷五)
(十/八)
　
　
　
　
　
　
　喻林卷十
欽定四庫全書
　喻林卷十一　　　　　　明　徐元太　撰
　　人事門(九/)
　　　審宜
无妄之藥不可試也(易无/妄)
有妄致疾其藥可用若身既无妄自然致疾其藥不可
試也若其試之恐更益疾也言非妄有災不可治也若
必欲治之則勞煩於下害更甚也(周易正/義无妄)
潤濕不穀樹之竹􁉟莞蒲礫石不可穀樹之葛木以為
絺綌以爲材用(汲冡周書/文傳解)
匏有苦葉濟有深涉深則厲淺則掲(與器同苦詩國/風匏有  葉)
遭時制宜如遇水深則厲淺則揭矣男女之際安可以
無禮義將無以自濟也(毛詩匏有/苦葉註)
凢治兎之宜鮮者毛炮之柔者炙之乾者燔之(鄭氏箋/詩匏葉)
將稼者必先相地之宜而擇其種(鄭氏箋/詩大田)
丈夫陽也陽動故多謀慮則成國婦人隂也隂靜故多
謀慮乃亂國(鄭氏箋/詩瞻卬)
人采苓采苓於何處采之於首陽之巔采之以興獻公
問細小之行於何處求之於小人之身求之(毛詩正/義采苓)
彼終南大山之上何所有乎乃有條有梅之木以興彼
盛徳人君之身何所有乎乃宜有榮顯之服然山以髙
大之故宜有茂木人君以盛徳之故宜有顯服若無盛
徳則不宜矣(毛詩正/義終南)
治兵則幼賤在前振旅則尊老在前釋文云出為治兵
尚威武也入為振旅反尊卑也孫炎曰出則幼賤在前
貴勇力也入則尊老在前復常法也(毛詩正/義采芑)
且夫茅茨採椽至質之物建日月乘玉輅以處其中象
箸玉杯而食於土簋非其類也(毛詩正/義靈臺)
地有山川髙下物生各有所宜人君當效之亦順合所
宜而任之山者不使居川渚者不使居中原(毛詩正義/周頌譜)
居山以魚鼈為禮居澤以鹿豕為禮君子謂之不知禮
(禮記/禮器)
治雖用禮不本其所宜如農夫徒耕而不下種子也(禮/記)
(正義/禮運)
山有木工則度之賓有禮主則擇之(左傳隱公/十一年)
凢邦國之使節山國用虎節土國用人節澤國用龍節
(周禮地/官掌節)
以玉作六器以禮天地四方以蒼璧禮天以黄琮禮地
以青圭禮東方以赤璋禮南方以白琥禮西方以𤣥璜
禮北方(周禮春官/大宗伯)
行澤者欲短轂行山者欲長轂短轂則利長轂則安行
澤者反輮行山者仄輮反輮則易仄輮則完(周禮考/工記)
方圓角直曲斜凹凸必有形逺近髙下長短疾緩必有
制寒暑燥濕風雨逆順必有時金木水火土石羽毛必
有濟布帛桑麻筋角齒革必有用(三墳/形墳)
張儀欲以漢中與楚請秦王曰有漢中槖種樹不處者
人必害之家有不宜之財則傷今漢中南邉爲楚利此
國累也(戰國䇿/秦武王)
鴻鵠巢於髙林之上暮而得所棲黿鼉穴於深淵之下
夕而得所宿夫趣舎行止亦人之巢穴也且各得其棲
宿而已天下非所保也(後漢書逸/民列傳)
如以舟無推陸之分瑟非常調之音不限局以疑逺不
拘𤣥以妨素則化樞各管其極(後漢書王/仲列傳)
古善漁者宿沙渠子使漁山側雖十宿沙子不得漁焉
宿沙非暗於漁道也彼山者非魚之所生也(後漢書馬/融傳註)
魚潛於淵出水喣沫何則物有本性不可横處非分也
(呉志王/蕃傳註)
夫珍木嘉樹其品非一莫不植根深岨致之未易藉地
廣之資因人多之力則役苦費深為敝滋重是以上古
聖王采椽不斷斷之則懼刻桷彫楹莫知其限也哲人
縣鑑微逺杜漸防萌知采椽不愜後代之心不斷不爲
將來之用故加朱施漆以傳厥後散木凢材皆可入用
(宋書禮/五志)
若謂氊裘之民可以决勝於荆越必不可矣而曰樓船
之夫可以爭鋒於燕冀豈或可乎(宋書索/虜傳)
雖舟車均於致逺而有川陸之節佛道齊乎達化而有
夷夏之别若謂其致既均其法可換者而車可涉川舟
可行陸乎(南齊書/顧歡傳)
圓行方止器之異也金剛水柔性之别也善御性者不
違金石之質善爲器者不易方圓之用(梁書張/充傳)
太和五銖雖利於京邑之肆而不入徐揚之市土貨既
殊貿鬻亦異便於荆郢之邦者則礙於兖豫之域(魏書/食貨)
(志/)
夫冬日之不濫非愛水也夏日之不焬非愛火也為不
適於身便於體也(管子/禁藏)
歲有春秋冬夏月有上下中旬日有朝暮夜有昏晨半
星辰序各有其司故曰天不一時山陵岑巖淵泉閎流
泉踰瀷而不盡薄承瀷而不滿髙下肥墝物有所宜故
曰地不一利鄉有俗國有法食飲不同味衣服異采世
用器械規矩繩准稱量數度品有所成故曰人不一事(管子/宙合)
夫慮事定物辨明禮義人之所長而蝚蝯之所短也緣
髙出險蝚蝯之所長而人之所短也蝚蝯之所長責人
故其令廢而責不塞故曰墜岸三仞人之所大難也而
蝚蝯飲焉(管子形/勢解)
今夫挽車者前呼邪軤(火乎/切)後亦應之此挽車勸力之
歌也雖鄭衞胡楚之音不若此之義也(文子/微明)
獵羆虎者不於外圂鈎鯨鯢者不居清池何則圂非羆
虎之窟也池非鯨鯢之泉也(鄧析子/無厚)
烏獲輕千鈞而重其身非其身重於千鈞也勢不便也
離朱易百步而難眉睫非百步近而眉睫逺也道不可
也故明主不窮烏獲以其不能自舉不困離朱以其不
能自見(韓非子/觀行)
今舉大木者前呼輿謣後亦應之此其於舉大木者善
矣豈無鄭衞之音哉然不若此其宜也夫國亦木之大
者也(吕氏春/秋淫辭)
白圭新與惠子相見也惠子説之以彊白圭無以應惠
子出白圭告人曰人有新取婦者婦至宜安矜烟視媚
行豎子操蕉火而鉅新婦曰蕉火大鉅入於門門中有
歛䧟新婦曰塞之將傷人之足此非不便之家氏也然
而有大甚者今惠之遇我尚新其説我有大甚者(吕氏/春秋)
(不/屈)
若夫舜湯則苞裹覆容緣不得已而動因時而為以愛
利為本以萬民為義譬之若釣者魚有大小餌有宜適
羽有動靜(吕氏春/秋離俗)
堯之治天下也舜爲司徒契爲司馬禹爲司空后稷爲
大田師奚仲爲工其導萬民也水處者漁山處者木谷
處者牧陸處者農地宜其事事宜其械械宜其用用宜
其人澤皋織網陵阪耕田得以所有易所無以所工易
所拙是故離叛者寡而聽從者衆譬若播棊丸於地員
者走澤方者處髙各從其所安夫有何上下焉若風之
遇蕭忽然感之各以清濁應矣(淮南子/齊俗訓)
今之裘與蓑孰急見雨則裘不用升堂則蓑不御此代
為常者也譬若舟車楯肆窮廬故有所宜也故老子曰
不上賢者言不致魚於木沉鳥於淵(淮南子/齊俗訓)
聖人財制物也猶工匠之斵削鑿枘也宰庖之切割分
别也曲得其宜而不折傷拙工則不然大則塞而不入
小則窕而不周動於心枝於手而愈醜(淮南子/齊俗訓)
為魚徳者非挈而入淵為蝯賜者非負而縁木縱之其
所而已(淮南子/説山訓)
亡者不敢夜揭炬保者不敢畜噬狗(淮南子/説山訓)
染者先青而後黒則可先黒而後青則不可工人下漆
而上丹則可下丹而上漆則不可萬事猶此所先後上
下不可不審(淮南子/説山訓)
􁳰䩉在頰則好在顙則醜繡以為裳則宜以為冠則譏
(淮南子/説林訓)
明月之光可以逺望而不可以細書甚霧之朝可以細
書而不可以逺望尋常之外(淮南子/説林訓)
嘗被甲而免射者被而入水嘗抱壺而度水者抱而蒙
火可謂不知類矣(淮南子/説林訓)
夜行者掩目而前其手涉水者解其馬載之舟事有所
宜而有所不施(淮南子/説林訓)
漁者走淵木者走山所急者存也朝之市則走夕過市
則步所求者亡也(淮南子/説林訓)
事有所至而巧不若拙故聖人量鑿而正枘(淮南子/人間訓)
水火金木土穀異物而皆任規矩權衡凖繩異形而皆
施丹青膠漆不同而皆用各有所適物各有宜輪圓輿
方轅從衡横勢施便也驂欲馳服欲步帶不厭新鈎不
厭故處地宜也(淮南子/秦族訓)
方軸圓輪車行不前組囊以錐失其事便(焦氏易林/无妄之損)
汚泥為陸不田宜稷(焦氏易林/㢲之師)
靈塲之威宜夜矣乎(揚子/問明)
次六凖繩規矩不同其施測曰凖繩規矩乖其道也(太/𤣥)
(經第/一戾)
次六入水載車出水載杭宜于王之更測曰車杭出入
其道更也(太𤣥經/第三更)
人之有骨法也猶萬物之有種類材木之有常宜巧匠
因象各有所授曲者宜為輿檀宜作輻榆宜作轂此其
正法通率也若有其質而工不材可如何(潛夫論/正列)
當冶工之消鐵也以土為形燥則鐵下不則躍溢而射
(王充論衡/雷虛篇)
候氣變者於天不於地天文明也衣裳在身文著於衣
不在於裳衣法天也(王充論衡/佚文篇)
夫不得心意所欲雖盡堯舜之言猶飲牛以酒啖馬以
脯也(王充論衡/自紀篇)
且禮有所不㣥事有所不須㫁决知辠不必皋陶調和
葵韭不俟狄牙閭巷之樂不用韶武里母之祀不待大
牢既有不須而又不宜牛刀割鷄舒㦸采葵鈇鉞裁著
盆盎酌巵大小失宜善之者希(王充論衡/自紀篇)
俗曉露之言勉以深鴻之文猶和神仙之藥以治齀欬
制貂狐之裘以取薪菜也(王充論衡/自紀篇)
霜風慘烈周棄不蓺禾炎氣赫䂀曹明不製裘知時不
可也貨章甫者不造閩越衒赤舄者不入跣㹫知俗不
宜也(劉子/隨時)
盛暑炎蒸必藉凉風寒交氷結必處温室夏不御氊非
憎惡之炎有餘也冬不卧簟非怨讐之凉自足也(劉子/文武)
无妄頁(音/頡)顛顛趾延延子欽于父雷奮于天傳曰頁顛
顛首(首/同)之髙也趾延延足之行也子欽于父得其順也
雷奮于天合其道也(元包/孟隂)
靈壇所以為威可宜夜而不可經白日(揚子法言/註問明篇)
聖賢之道動合物宜隨俗汚隆用行其正取其濟物而
已由求鳥必髙其繳須魚必沈其網也(李善註文選陸/士衡演連珠)
器大者不可以小道治勢動者不可以爭競擾(文選干/寶晉紀)
(總/論)
適物之技俯仰異用應事之器通塞異任是以鳥棲雲
而繳飛魚藏淵而網沈賁鼓宻而含響朗笛䟱而吐音
(文選陸機/演連珠)
車輕道近鞭策不用鞭策所用道逺任重(意林/尸子)
濟溺者以金石不如尺索(意林/文子)
土不可作鐵而可以作瓦(意林物/理論)
玉為彫楹不取材於蟠木丹成繡黼豈襲冕於蘿薜何
則適用有所宜朝野不可一指(藝文類聚職/官部太常表)
以珠彈不如泥丸各有所用也(藝文類聚/軍器部彈)
席為冬設簟為夏施(藝文類聚/服飾薦蓆)
凢㑹膳食之宜牛宜稌羊宜黍豕宜稷犬宜梁鴈宜麥
魚宜苽凢君子之食嘗放焉(藝文類聚/食物部食)
智有所不足故桐不可與為弓(藝文類聚/木部桐)
干將莫耶天下之利劍也水㫁鵠鴈陸㫁馬牛將以補
屩曽不如一錢之錐(藝文類聚/獸部馬)
東方朔傳曰騏驥騄耳飛兎驎駵天下之良馬者也將
以捕鼠於深宫之中曽不如跛犬(初學記獸/部馬註)
種蘭忌當門懷璧莫向楚楚少别玉人門非種蘭所(何/氏)
(語林/黜免)
明鏡蒸食未為得所干將補履尤可傷嗟是以氣足凌
雲不應止為(一作/官)武騎才堪王佐不應直放長沙(文苑/英華)
(庾信/連珠)
水不策驥陸不乗舟世無為而俎豆設時有虞而干戈
滌(太平御覽/地部陸)
公輸子巧用材也不能以檀為瑟(太平御覽/樂部瑟)
稼農之本穡農之末農本輕而末重前緩而後急稼欲
少穡欲多耨欲緩收欲速此良農之務(太平御覽/資産部穡)
黄金滿筒不以投龜明珠徑寸豈勞彈雀(太平御覽/鱗部龜)
宿沙瞿子善煮鹽使煮潰沙雖十宿沙不能得也(太平/御覽)
(飲食/部鹽)
古歌有曰髙田種小麥終乆不成穗(爾雅/翼麥)
諺云不聰不明不能為王不瞽不聾不能為公(困學紀/聞卷下)
(諸/子)
昔三人晨行觸霧一人健一人病一人死健者飲酒病
者飲粥死者空腹(本草酒卷/二十六)
病在胸膈以上者先食後服藥病在心腹以下者先服
藥而後食病在四肢血脉者宜空服而在旦病在骨髓
者宜飽滿而在夜(本草/一卷)
夫癰氣之息者宜以鍼開除去之夫氣盛血聚者宜石
而寫之此所謂同病異治也(黄帝素問内/經病能論)
有病膺腫頸痛胸滿腹脹此為何病何以得之岐伯曰
名厥逆帝曰治之奈何岐伯曰炙之則瘖石之則狂須
其氣并乃可治也(黄帝素問内/經腹中論)
刺瘧者必先問其病之所先發者先刺之先頭痛及重
者先刺頭上及兩額兩肩間出血先項背痛者先刺之
先腰脊痛者先刺郄中出血先手臂痛者先刺手少隂
陽明十指間先足脛痠痛者先刺足陽明十指間出血
(黄帝素問内/經刺瘧論)
兵法曰無迎逢逢之氣無擊堂堂之陣刺法曰無刺熇
熇之熱無刺漉漉之汗無刺渾渾之脉(黄帝素問靈/樞經逆順)
刺虛者須其實刺實者須其虛(黄帝素問内經/寶命全形論)
食者所以治百骸失其時而生百病動者所以安萬物
失其機而傷萬物(隂符經集/註鬼谷子)
夫饑而倍食渴而倍飲熱而投水寒而入火所苦雖除
其身必死胸中有瘕不可鑿喉中有疾不可剥也蟁䖟
著面不可射也蟣虱著身不可斫也何則欲除小患而
生大賊也(道徳經指/歸卷十)
合其時而食則百骸治應其機而動則萬化安乖時失
機則禍亂生也(天機/經安)
如繫蝦蟆在獼猴手而此獼猴面不囘顧(大寶積/經卷二)
譬如牧牛人不知淺處駈牛入水於深處而渡彼牛捨
此未到彼岸於其中流而受困危(大寶積經/七十二)
譬如木柱若以草土不能斬截必以利斧乃能斬之(大/寶)
(積經卷/八十八)
譬如曠野之中若山上不生蓮花及優鉢華也(佛遺日/摩尼寳)
(經推/六)
法若為羅闍作者於浄宅内修耳若欲求於白象者徃
象坊作之必獲本願若欲求馬良者於馬坊作法必獲
本願若蛇螫者於大池有龍之處作法即可(文殊師利/寳藏尼經)
(羔/七)
如世醫師明識衆生有風痰熱病其病未起爲逆治不
可也(文殊師利/問經卷下)
譬如求火鑚木陽燧乃出火耳不從水中而出火矣(佛/説)
(魔逆經/羊十)
猶如有人至毒家舎竟不服毒自生驚怖受大苦痛發
聲大呼我今遇毒我今遇毒有義良醫持不實藥令是
病人除不實病得離衆苦若是良醫持於實藥與是人
者是人活不不也是人實不服食於毒自生毒想須不
實藥以療治之(大方廣如來秘/宻藏經卷下)
譬如大國王所寶䕶身刀若在屠膾舎法應強奪取帝
王所珍器不應屬惡人(鴦崛摩羅/經卷二)
如知山有金故鑿山求金而不鑿樹以無金故(鴦崛摩/羅經卷)
(四/)
譬如車行當以油塗(蘓婆呼童/子經卷上)
譬如初學學五字句界成句偈欲先知義然後乃學當
得知不要當先學然後乃知彼善學已然後乃敎界成
句義引譬示之彼能聽受(大法鼔/經卷下)
猶如有人欲得油者以榨具盛麻子以煖湯漬而取壓
之彼必得油所以者何以正求油謂壓麻子也(中阿含/經卷四)
(十/五)
猶如有人欲得酥者以器盛酪以抨抨之彼必得酥所
以者何以正求酥謂抨酪也(中阿含經/卷四十五)
如人欲得捉蛇先以鐵杖壓彼蛇項手捉其頭彼蛇雖
反尾迴或纒手足及餘肢節然不能蜇捉蛇而得此義
不受極苦亦不疲勞所以者何彼以善解取蛇法故(中/阿)
(含經卷/五十四)
猶如有目之士以淨明珠投白繒上兩不相汙二俱淨
故(長阿含/經卷一)
譬如然火欲令其滅去其樵炭彼火則滅(雜阿含經/卷二十七)
譬如菓美而樹髙無因得食唯有伐樹根躃枝從食菓
必矣(中本起經/現變品)
猶人須華當詣園圃須珍寶者當詣大海(出矅經/八信品)
譬如病疥瘙之轉多身壞増劇良醫授藥疥痒自止(禪/法)
(要解經卷/上榮九)
譬如放牛以牛難失故守之少事如放獼猴易失故守
之多事(三昧法門/經卷上)
譬如病人宜將養若復放捨無得活(三昧法/門經下)
譬如金師韛扇炭用巧非時失韛法怱怱急韛不知時
或時水澆或放捨金融急韛則消過未融便止則不消
非時水澆金則生非時放置則不熟(三昧法門/經卷下)
如犢未生􁵩牛乳乳不可得非時故若犢生已􁵩牛角
乳不可得無智故如鑚濕木求出火火不可得非時故
若析乾木以求火火不可得無智故(三昧法門/經卷下)
譬如以金錢買銅錢人無笑者何以故賣買法應爾故
(大智度/論卷一)
譬如師子百獸之王爲小蟲吼爲衆所笑若在虎狼猛
獸之中奮迅大吼智人所可(大智度/論卷三)
如遭風雨則入舎持盖如地有刺則著鞾鞋大寒然火
熱時求水(大智度/論卷五)
譬如人從木求火從地求水從扇求風如是等種種各
有因縁(大智度/論卷六)
譬如利刀著好飲食中刀便生垢飲食雖好而與刀不
相宜若以石磨之脂灰瑩治垢除刀利(大智度/論卷十)
如人有瘡則須藥塗若無瘡者藥無所施(大智度/論卷十)
譬如下藥以巴豆爲主若除巴豆則無下力(大智度論/卷二十)
譬如御者試馬曲折隨意然後入陣(大智度論/卷二十)
譬如人渴得一掬水則足不須瓶器持水若共大衆人
民則須瓶甕持水(大智度論/卷二十八)
譬如以不淨器盛諸美食人所不喜如臭皮嚢盛諸寶
物取者不樂(大智度論/卷二十九)
譬如人爲非人所持而罵辱良醫良醫是時但爲隂鬼
不嫌其罵(大智度論/卷三十)
譬如梁椽因縁和合故名舍舍空而梁椽不應空(大智/度論)
(卷三/十一)
譬如軍立宻號有知者有不知者(大智度論/卷三十八)
譬如藥師和合諸藥冷病者與熱藥於熱病中爲非藥
(大智度論/卷四十四)
譬如和合下藥巴豆最有力(大智度論/卷五十三)
譬如求重寶必於大海寶山中求之不應在溝瀆臭穢
處求(大智度論/卷五十五)
譬如深水不應使小兒渡應敎大人令渡(大智度論/卷六十六)
譬如小兒可以小杖鞭之不可與大杖(大智度論/卷六十七)
譬如以鉗取火雖捉而不燒(大智度論/卷七十二)
譬如執菅草捉緩則傷手若捉急則無傷(大智度論/卷七十六)
如良醫過去病不可治見在病亦不可治服藥但能治
應起病破其冷熱不復令起又如失火燒舎不爲已過
火故勤滅亦不爲現在火故勤滅但爲未來火不令更
燒故勤滅良醫滅火人勤方便亦不虚(大智度論/卷九十)
可熏者則能受熏是故金銀石等皆不可熏以不能受
熏故(攝大乗論/釋卷二)
如服蘇膏能除風疾不遣痰癊(廣百論/卷十)
渴者不必須江海而飲饑者不必待敖倉而飽(𢎞明集/牟子理)
(惑/論)
示其渡水之方則使資舟艥不能令步涉而得濟也(𢎞/明)
(集正/誣論)
玉佩金貂莫施於樵野荷衣蕙帶弗踐於王庭故應器
非靈廟所陳染衣異朝宗之服(辨正論/卷六)
大物當置之大處曷為囘龍象於兎徑注大海於牛跡
乎(僧肇註維摩/詰經弟子品)
　　　心隱
感以心爲深過心則謂之淺末矣(周易正/義咸)
我心匪鑒不可以茹(音孺柏詩/國風  舟)
鑒之察形但知方圓白黑不能度其真僞(鄭氏箋/詩柏舟)
人心之不同如其面焉吾豈敢謂子面如吾面乎(左傳/襄公)
(三十/一年)
莊周有言人情險於山川以其動静可識而沈阻難徵
故深厚之性詭於情貌(後漢書郭/太傅論)
世路險􁧿一至於此太行孟門寜云􁀙絶(梁書任/昉傳)
凢人心險於山川難於知天天猶有春秋冬夏旦暮之
期人者厚貌深情(莊子列/禦冦)
心所説毁舟爲杖心所欲毁鍾爲鐸(淮南子/説林訓)
夫事之所以難知者以其竄端匿跡立私於公倚邪於
正而以勝惑人之心者也若使人之所懷於内者與所
見於外者若合符節則天下無亡國破家矣夫狐之捕
雉也必先卑體弭耳以待其來也雉見而信之故可得
而擒也使狐瞋目植睹見必殺之勢雉亦知驚憚遠飛
以避其怨矣夫人僞之相欺也非直禽獸之詐計也物
類相似若然而不可從外論者衆而難識矣是故不可
不察也(淮南子/人問訓)
不潔在面人皆耻之不潔在心人不肯愧以面露外而
心伏内故善飾其情潛姦隱智終身不可得而見也(劉/子)
(心/隱)
二儀之大可以章程測也三綱之動可以表裏度也雷
霆之聲可以鍾鼔傳也風雨之變可以音律和也故有
象可觀不能匿其影有形可見不能隱其跡有聲可聞
不能藏其響有色可察不能滅其情夫天地隂陽之難
明猶可以術數揆而耳目可知至於人也心居於内情
伏於裏非可以筭數測也(劉子/心隱)
日在天之外而心在人之内物亦照焉照之於外不可以
僞内者也而僞猶生焉心在人之内而智又在其内神
亦照焉外之於内無所取徵也而欲求其情不亦難乎
(劉子/心隱)
物形外顯人神内藏外顯易察内藏難明(掦子法言/註問神篇)
天布列象物所以知其度此即逺猶䟱淵之積水人所
不能測此即藏於器也(李善註文選陸/士衡演連珠)
動循定檢天有可察應無常節身或難照是以望景揆
日盈數可期撫臆論心有時而謬(文選陸機/演連珠)
晷景有節尺圭可以知其數深情難測淵識不能知其
心故光武蔽於龎萌魏武失之張邈(文選陸士/衡演連珠)
情見於物雖逺猶䟱神藏於形雖近則宻是以儀天步
晷而修短可量臨淵揆水則淺深難察(文選陸機/演連珠)
納衆惡拒羣善方寸地九折坂(藝文類聚人/部性命賦)
楚越無以况其迥殊山川未足方其險阻(藝文類聚職/官部吏部尚)
(書/表)
所言不了了藏惡在於心如灰覆炭火設躡燒人足(修/行)
(道地經/慈品)
　
　
　
　
　喻林卷十一
欽定四庫全書
　喻林卷十二　　　　　　明　徐元太　撰
　　人事門(十/)
　　　應物
初六咸其拇象曰咸其拇志在外也(易/咸)
九五咸其脢无悔(易咸/)
脢者心之上口之下王輔嗣以四爲心神上爲輔頰五
在上四之間故直云心之上口之下也明其淺於心神
厚於言語(周易正/義咸)
委曲同之鍼縷繁碎譬之米鹽(梁書王/僧孺傳)
事物之至也如泉源一物不應亂之端也(荀子/君道)
鼓不滅於聲故能有聲鏡不沒於形故能有形(淮南子/詮言訓)
面慙曰戁心慙曰恧體慙曰逡(小爾雅/廣義)
俗之所貴有時而賤物之所大世或小之故順物之迹
不得不殊(郭子註/莊秋水)
夫畫地而使人循之其迹不可掩矣有其已而臨物與
物不㝠矣(郭子註莊/人間世)
順理則異類生愛逆節則至親交兵此虎之所以媚於
養已也(郭子註莊/人間世)
占捶鉤之輕重而無毫芒之差都無懷則物來皆應也
(郭子註莊/知北遊)
墨翟之徒世謂熱腹楊朱之侣世謂冷腸腸不可冷腹
不可熱當以仁義爲節文爾(顔氏家/訓省事)
衡平也權重也衡所以任權而鈞物平輕重也(李善註/文選劉)
(孝標廣/絶交論)
聖人如柱邪王曰如籌算雖無情運之者有情(世説新/語言語)
何嘗見明鏡疲於屢照清流憚於惠風(世説新/語言語)
聖人之變如水隨形形平則平形險則險(意林/范子)
字説曰應從心從䧹心之應物不疾而速不行而至䧹
之應物人或使之能疾而已不行不至(埤雅品/物門鷹)
申子曰豈不知鏡設精無爲而美惡自備矣(初學記器/用部鏡)
𤣥珠雖朗離人莫映(初學記居/處部堂)
若鏡之心物來斯照如聖之智感而遂通(道徳經註/䟽卷三)
聖人無心有感斯應譬彼明境方茲虚谷感而後應不
爲物先(道徳經註/疏卷五)
譬如鳴鍾懸在虛空若无扣擊聲理恒存以何因縁聲
理恒存以應扣故若有扣者大則大聲中則中聲小則
小聲而此鍾中聲體不異各隨其扣發響不同聖人亦
爾湛然之理等一不異隨物應形萬種差别(海空智藏/經治相品)
譬如大海流澍無極任人取用隨其灌溉有智之人深
鑿溝渠以導其流則澆灌無極愚癡之人執持漏器詣
於河海隨漏獲潤甚少或有盲人都不見海無所受潤
(玉清經慈/悲方使品)
譬如虛空無不受持亦非摠持亦無不持(普超三昧/經卷二)
譬如若稱隨其輕重或上或下(修行道地經/五隂成敗品)
在用如水分千月爲體若鏡鑒萬形(辨正論/卷二)
　　　考僞
視彼林中謂其當有大木而維有薪維有蒸薪蒸在林
則似大木而非大木也以興視彼朝上謂其當有賢者
而唯有小人此小人之在朝則似賢人而非賢也(毛詩/正義)
(正/月)
莠之莖葉似苗佞人詐飾似有義利口辨辭似若有信
鄭聲淫人之聽似若美樂紫色似朱鄉原惑衆似有徳
此六似者孔子之所惡也(趙氏註孟/盡心下)
外傳曰馬不過稂莠(爾雅䆁/草疏)
闕子曰宋之愚人得燕石梧臺之東歸而藏之以爲大
寶周客聞而觀之主人父齋七日端冕之衣釁之以特牲
革匱十重緹巾十襲客見之俛而掩口盧胡而笑曰此
燕石也與瓦甓不殊主人父怒曰商賈之言豎匠之心
藏之愈固守之彌謹(後漢書應/奉傳註)
南海有明珠即鯨魚目瞳鯨死而目皆無精可以鑒謂
之夜光(述異/記上)
正道而辨姦猶引繩以持曲直是故邪説不能亂百家
無所竄(荀子正/名篇)
今劍或絶側羸文齧缺卷銋而稱以項襄之劍則貴人
爭帶之琴或撥刺枉撓闊解漏越而稱以楚莊之琴則
巨室爭鼓之苖山之鋋羊頭之銷雖水㫁龍舟陸剸兕甲莫
之服帶山桐之琴澗梓之腹雖鳴亷隅修營唐牙莫之鼔
也(淮南子/修務訓)
色厲而内荏亂真者也文表而柔裏亂實者也(鹽鐵論/利議)
或曰何以處僞曰有人則作之無人則輟之之謂僞觀
人者審其作輟而已矣(揚子孝/至篇)
昔者姒氏治水土而巫步多禹扁鵲盧人也而醫多盧
夫欲讎偽者必假真(揚子/重黎)
榝茱茰也佀椒而非以喻子椒佀賢而非賢也(王逸註/楚辭離)
(騷/經)
故貪者能言亷亂者能言治盜跖非人之竊也莊蹻刺
人之濫也(王充論衡/本性篇)
海外西南有珠樹焉察之是珠然非魚中之珠也(王充/論衡)
(説日/篇)
夫易言雲從龍者謂真龍也豈謂土哉楚葉公好龍墻
壁盤盂皆畫龍必以象類爲若真是則葉公之國常有
雨也(王充論衡/亂龍篇)
鼈三足曰能龜三足曰賁案能與賁不能神於四足之
龜鼈一角之羊何能聖於兩角之羊(王充論衡/是應篇)
聞一増以爲十見百益以爲千使夫純樸之事十剖百
判審然之語千反萬畔(王充論衡/藝増篇)
夫名之繫於實也猶物之繫於時也物者春也吐華夏
也布葉秋也凋零冬也成實斯無爲而自成者也若強
爲之則傷其性矣名亦如之故僞名者皆欲傷之者也
(徐幹中/論考僞)
誘以僞成之名懼以虛至之謗使人憧憧乎若亾惙惙
而不定喪其故性而不自知其迷也咸相與祖述其業
而寵狎之斯術之於斯民也猶内關之疾也非有痛癢
煩苛於身情志慧然不覺疾之已深也然而期日既至
則血氣㬥竭故内關之疾疾之中夭而扁鵲之所甚惡也
以盧醫不能别而遘之者不能攻也(徐幹中/論考僞)
姒氏禹也治水土涉山川病足故行跛也禹自聖人是
以鬼神猛獸蜂蠆蛇虺莫之螫耳而俗巫多效禹步(揚/子)
(法言註/重黎篇)
羊假虎皮見豺則戰人假僞名考實則窮(揚子法言/註吾子篇)
先見良物價定而雜與惡物以欺惑下土之人(李善註/文選西)
(京/賦)
玉爲𤣥真潔白如豬膏叩之鳴者是真也其比類甚多
相似宜精别之所以燕石入笥卞氏長號也(本草玉/屑卷二)
鳩傅隼翼羔披豹皮類似質違表是裏非(意林周/生烈子)
桓靈諺曰舉秀才不知書察孝亷父别居寒素清白濁
如泥髙第良將怯如蠅(太平御覽人/事部諺下)
日給之華與柰相似也柰結實而日給零落虛僞之初與
真實相似也虛僞敗而真實成(太平御覽/果部㮏)
夫萍之浮與菱之浮相似也菱植根萍隨波是以堯舜
歎巧言之亂徳仲尼惡紫之奪朱(太平御覽/果部菱)
盖土龍不可以升天石人不任爲亭長容貌雖似蹄足
難奬(初學記地/部石註)
琅玕石似珠也碔砆石似玉也(初學記/地部石)
素氷象玉難可磨蕩結土成龍遭雨則傷(初學記/地冰註)
譬如儛師於大衆中化作城郭象馬車乗作諸瓔珞嚴
身之具城邑聚落山林樹木泉池河水於彼衆中有諸
衆生无有智慧覩見之時悉以爲實其中智人知其虛
誑以幻力故惑人眼目(海空智藏/經問病品)
譬如春時有諸人等在天池浴乗船遊戲失璃琉寶珠
没深水中是時諸人悉共入水求覓是寶競捉瓦石草
木沙礫各各自謂得琉璃珠歡喜持出乃知非真(元陽/妙經)
(卷/十)
刼初之時有建木鄉人入於山南衒賣真珠時有山東
商人姓頗羅墮名曰滿願出庫百金買得一珠圓明曜
掌大徑一寸嚢肘自隨不令他見數旬之間忽有山南一
人名曰雷詰僞賣魚目滿願西隣壽量之家亦出百金
買得魚目亦以懷藏不令他見却後六年二家惡疾祈
得明師來療此病和合藥分須好真珠爾時二人各出
真珠以閲明師師遥見之懸知後人買得魚目師即語
言此非真珠壽量狐疑恐師行誑請師水之浸經一宿
合器腥臭真珠入水彌益光明九日出之引長六寸滿
願服之所苦立愈(玉清經/法印品)
譬如幻師幻作種種象軍馬軍車軍步軍及牛羊等經
須㬰頃忽然不現(波羅蜜多經/三百九十九)
如工幻師執持少物於衆人前幻作種種異類色相或
復幻作男女大小或復幻作象馬牛羊駞驢雞等種種
禽獸或復幻作城邑聚落園林池沼種種莊嚴甚可愛
樂或復幻作衣服飲食房舎卧具花香纓絡種種珍寶
財榖庫藏或復幻作無量種類伎樂俳優令無量人歡
娯受樂(波羅蜜多經/四百七十二)
譬如逋生稻苗以不熟故名爲逋生以無實故風所吹
去無堅重力似稻非稻(大寶積經卷/一百一十三)
如野狐鳴而云師子吼色雖相似實非師子(大方等大/集經十九)
譬如鷰麥在麥田中芽莖枝葉與麥相似穢雜淨麥乃
至彼草其穗未出是時農夫應權捨置穗既出已是時
農夫恐穢淨麥并根剪㧞棄於田外(大集地藏十/輪經卷三)
譬如有驢被師子皮而便自謂以爲師子有人遥見謂
真師子及至鳴已皆識是驢(大集地藏十/輪經卷七)
譬如貧人號名大富但得富名無所有也(佛遺日摩尼/寶經推六)
如欲食興蕖應當取真實捨真實虛僞自他無利益(鴦/崛)
(摩羅經/卷二)
譬如驢隨羣牛而行而作是念我作牛聲然其彼形亦
不似牛色亦不似聲出不似隨大羣牛謂已是牛而作
牛鳴而去牛實逺(雜阿含經/卷二十九)
猶如驢入羣牛之中而自稱曰我亦是牛我亦是牛然
觀其兩耳復不似牛角亦不似尾亦不似音聲各異爾
時羣牛或以角觝者或以脚蹋者或以口嚙者(増壹阿/含經卷)
(七/)
譬如幻師出意爲化愚人愛戀貪而無厭幻主觀化無
染無著所以者何僞而非真(中本起經/轉法輪品)
譬如羣牛志性調良所至到處擇軟草食飲清涼水時
有一驢便作是念我今亦可斆彼擇軟草食飲清涼水
時彼驢入羣牛中前脚跑土觸嬈彼羣牛亦斆羣牛鳴
吼然不能改其聲彼羣牛以角觝殺而捨之去(佛説羣/牛譬經)
(當/八)
如師子皮被驢雖形似師子而心是驢(衆經撰襍/譬喻經)
譬如小兒聚土爲臺殿城郭閭里宫舎或名米或名爲
麵愛著守䕶日暮將歸其心捨離蹹壞散滅(大智度論/三十一)
如見黄色爲金相而内是銅火燒石磨知非金性(大智/度論)
(三十/一)
譬如僞金火燒磨打若黑若赤若白乃知非真(大智度/論卷七)
(十/三)
如似破碎鐡間錯於真金(大莊嚴經論/卷第八偈)
譬如薝蔔油香用塗頂髮愚惑不解我頂出是香(大莊/嚴經)
(論卷/十五)
何者世法浮僞喻如驢乳出世真實喻如牛乳然而驢
乳爲不能出酥縱強抨之還即成尿所以然者勢分絶
也牛乳酥酪乃至醍醐轉抨轉淨唯香唯美五種具足
八味甘濃(辨正論/卷二)
且賢佞相濫佞泄而賢彰聖詐難分詐窮而聖顯猶蛇
床與蘼蕪類質達芳者辨其容茍芴與素華齊根曉藥
者分其性(辨正論/卷六)
棄實瓠者以非器也廢石田者以難藝也賤左道者以
虚僞也(辨正論/卷六)
夫真僞相形猶禾莠之相類善耘者存禾而去莠求道
者亦依真而捨僞(辨正論/卷六)
　　　防詐
臣聞士窮非難抑心下人其後有激人之色臣聞越王
饑餓民之困窮可因而破也今不用天之道順地之理
而反輸之食固君之命狐雉之相戲也夫狐卑體而雉
信之故狐得其志而雉必死可不慎哉(吳越春秋勾/踐隂謀外傳)
今狐雉之戲也狐體卑而雉懼之夫獸蟲尚以詐相就
而況於人乎(越絶請/糴内傳)
秦伐宜陽楚王謂陳軫曰寡人聞韓朋巧士也習諸侯
事殆能自免也為其必免吾欲先據之以加徳焉陳軫
對曰舍之王勿據也以韓朋之智於此困矣今山澤之
獸無黠於麋麋知獵者張網前而驅已也因還走而冐
人至數獵者知其詐偽舉網而進之麋因得矣今諸侯
明知此多詐偽舉網而進者必衆矣舍之王勿據也韓
朋之智於此困矣楚王聽之宜陽果拔(戰國䇿/楚懷王)
必令其言如循環用兵如刺蜚(戰國䇿/燕昭王)
燕王謂蘇代曰寡人甚不喜訑者言也蘇代對曰周地賤
媒為其兩譽也之男家曰女美之女家曰男美然而周之
俗不自為取妻且夫處女無媒老且不嫁舍媒而自衒敝
而不售順而無敗售而不敝者唯媒而已矣且事非權不
立非勢不成夫使人坐受成事者惟訑者耳(戰國䇿/燕昭王)
西南荒中出訛獸其狀若莬人面能言常欺人言東而
西言惡而善其肉美食之言不真矣(神異/經)
易稱即鹿無虞諺有掩目捕雀夫微物尚不可欺以得
志況國之大事其可以詐立乎(後漢書何/進列傳)
猶曜和璧於秦王之庭而塞以連城之價耳(魏志劉/放傳註)
鴟夷子皮事田成子田成子去齊走而之燕鴟夷子皮
負傳而從至望邑子皮曰子獨不聞涸澤之蛇乎涸澤
蛇將徙有小蛇謂大蛇曰子行而我隨之人以爲蛇之
行者耳必有殺子不如相銜負我以行人必以我爲神
君也乃相銜負以越公道而行人皆避之曰神君也今
子美而我惡以子爲我上客千乗之君也以子爲我使
者萬乘之卿也子不如爲我舎人田成子因負傳而隨
之至逆旅逆旅之君待之甚敬因獻酒肉(韓非子/説林上)
鳥窮則噣獸窮則􁥭人窮則詐(淮南子/齊俗訓)
巧詐不如拙誠樂羊以有功而見疑秦西巴以有罪而
益信由仁與不仁也(説苑/貴徳)
言與心詭西行東望(焦氏易林未/濟之家人)
若狐之摶雉俯伏弭毛以喜説之雉見而信之不驚憚
逺飛故得擒之(吕氏春秋/决勝解)
齊人謂齊王曰河伯水神也王不識與之遇乎請使王
遇之乃爲壇塲於大水之上而與王立焉有間大魚動
因曰此河伯也(太平御覽神/鬼部神下)
雪山之中有一惡獸名爲能害變詐百千以取諸獸殺
之而食若見牝鹿有子從者便爲子聲悲鳴相呼若見
牡鹿便現有角與其相似而徃親附彼無驚懼殺而食
之見牛馬等種種諸獸悉同彼形而肆其惡(大乗蜜嚴/經卷下)
如誘小兒呼之至前來取手物而噉食之小兒來至一
一擘指而無所得(脩行道地/經勸意品)
昔有烏梟共相怨憎烏待晝日知梟無見蹋殺羣梟噉
食其肉梟便於夜知烏眼闇復啄羣烏開穿其腹亦復
噉食畏晝畏夜無有竟已時羣烏中有一智烏語羣烏
言已爲怨憎不可求解終相誅滅勢不兩全宜作方便
殄覆諸梟然後我等可得歡樂若其不爾終爲所敗衆
烏荅言如汝所説當作何方得滅讐賊智烏荅言爾等
衆烏但龕啄我㧞我毛羽啄破我頭我當設計要令殄
覆即如其言憔悴形容向梟宂外而自悲鳴梟聞聲已
便出問言爾今何故破傷頭腦毛羽毁落來至我所悲
聲極苦欲何所説烏語梟言衆烏讐我不得生活故來
相投以避怨惡時梟憐愍欲存養畜衆梟皆言此是怨
家不可親近何縁養畜以長怨敵時梟荅言今以困苦
來見投造一身孤單竟何能爲遂便畜養恒與殘肉日
月轉久毛羽平復烏詐歡喜微作方計銜乾樹枝并諸
草木著梟宂中似如報恩梟語烏言何用是爲烏即荅
言孔穴之中純是冷石用此草木以御風寒梟以爲爾
黙然不荅而烏於是即求守穴詐給使令用報恩養時
㑹㬥雪寒氣猛盛衆梟率來集孔中烏得其便尋生歡
喜銜牧牛人火用燒梟孔衆梟一時於孔焚滅(雜寶藏/經卷八)
譬如怨家初詐親附久則生害(百論卷/上守八)
正法念經云譬如蝙蝠人捕鳥時入宂爲鼠人捕鼠時
出宂爲鳥(辨正論/卷六)
　　　畏讒
將仲子兮無踰我里無折我樹杞　將仲子兮無踰我
墻無折我樹桑　將仲子兮無踰我園無折我樹檀(詩/國)
(風將/仲子)
防有鵲巢卭有㫖苕(音條叶/徒刀反)誰侜(音/周)予美心焉忉忉(音/刀)
中唐有甓卭有㫖鷊(音/逆)誰侜予美心焉惕惕(詩國風防/有鵲巢)
相彼投兎尚或先(去聲叶/蘓晉反)之行有死人尚或墐(音/覲)之君
子秉心維其忍之(詩小雅/小弁)
雨(去/聲)雪瀌瀌(音/標)見睍(音/現)曰消莫肯下(去/聲)遺式居婁(音/慮)驕
雨雪浮浮見睍曰流如蠻如髦(叶莫/侯反)我是用憂(詩小雅/角弓)
揚之水兄弟爲人所間而被䜛者訴之詞(詩説/鄶)
防有鵲巢泄冶被䜛内子憂之而作(詩説/陳)
青蠅厲王之世䜛言繁興君子憂之而作(詩説小/正傳)
采葛懼䜛也(毛詩/采葛)
采苓刺晉獻公也獻公好聽䜛焉(毛詩/采苓)
巷伯刺幽王也寺人傷於䜛故作是詩也(毛詩/巷伯)
防有鵲巢憂䜛賊也宣公多信䜛君子憂懼焉(毛詩防/有鵲巢)
錦文者文如餘泉餘蚳之貝文也䜛人集作已過以成
於罪猶女工之集采色以成錦文(鄭氏箋/詩巷伯)
欲之楊園之道當先歴畆丘以言此䜛人欲譖大臣故
從近小者始(鄭氏箋/詩巷伯)
蠅之爲蟲汙白使黒汙黒使白喻佞人變亂善惡也(鄭/氏)
(箋詩/青蠅)
女工集彼衆采而織之使萋然兮斐然兮令文章相錯
以成是貝文以爲其錦也以興䜛人集已諸過而搆之
令過惡相積故成是愆狀以爲己罪也(毛詩正/義巷伯)
人欲徃之楊園之道當先加歴於畆丘而後至於楊園
也以興䜛人欲行譖大臣之法亦當毁害於小臣而訖
乃後至於大臣也(毛詩正/義巷伯)
有星初本相去哆然寛大爲踵兮其又侈之更益而大
爲舌兮乃成是南箕之星言箕之所成以由踵已哆又
侈之而爲舌故也以興䜛人因寺人初有小嫌疑爲始
乎其又搆之更増而共爲終乎乃成其刑罪之禍言禍
之所以成者亦因始有嫌又搆之而爲終故也(毛詩正/義巷伯)
人有言曰兄弟䜛䦧侮人百里周文公之詩曰兄弟䦧
於牆外禦其侮若是則䦧乃内侮而雖䦧不敗(國語周/㐮王)
雖蝎譖焉避之蝎木蟲也譖從中起如蝎食木木不能
避也(國語解晉一/狐突諫申生)
龎䓤與太子質於邯鄲謂魏王曰今一人言市有虎王
信之乎王曰否二人言市有虎王信之乎王曰寡人疑
之矣三人言市有虎王信之乎王曰寡人信之矣龎䓤
曰夫市之無虎明矣然而三人言而成虎今邯鄲去大
梁也逺於市而議臣者過於三人矣願王察之也(戰國/䇿魏)
(惠/王)
蘓秦爲趙王使於秦反三日不得見謂趙王曰秦乃者
過柱山有兩木焉一盖呼侣一盖哭問其故對曰吾已
大矣年已長矣吾苦夫匠人且以繩墨案規矩刻鏤我
一盖曰此非吾所苦也是故吾事也吾所苦夫鐵銛然
自入而出夫人者今臣使於秦而三日不見無有謂臣
爲鐵銛者乎(戰國䇿/趙肅侯)
甘茂對秦王曰昔者曽子處費費人有與曽子同名族
者而殺人人告曽子母曰曽參殺人曽子之母曰吾子
不殺人織自若有頃焉人又曰曽參殺人其母尚織自
若也頃之一人又告之曰曽參殺人其母懼投杼踰牆
而走夫以曽參之賢與母之信也而三人疑之則慈母
不能信也今臣之賢不及曽子而王之信臣又未若曽
子之母也疑臣者不適三人臣恐王爲臣之投杼也(戰/國)
(䇿秦/武)
段産謂新城君曰夫宵行者能無爲奸而不能令狗無
吠已今臣處郎中能無議君於王而不能使人母議臣
於君願君察之也(戰國䇿秦/昭㐮王)
莊曰父之於子也令有必行者必不行者曰去貴妻賣
愛妾此令必行者也因曰母敢思也此令必不行者也
守閭嫗曰某夕某孺子内某士貴妻已去愛妾已賣而
心不有欲敎之者人心固有今君雖幸於王不過父
子之親軍吏雖賤不卑於守閭嫗且君擅主輕下之日
久矣聞三人成虎十夫揉椎衆口所移毌翼而飛(戰國/䇿秦)
(昭襄/王)
下流之人衆毁所歸不寒而栗雖雅知惲者猶隨風而
靡尚何稱譽之有(前漢書/楊惲傳)
衆口鑠金積毁銷骨叢輕折軸羽翮飛肉紛驚縫羅澘
然出涕(前漢書景/十三王傳)
夫䜛䛕所舉無髙而不可升相抑無深而不可淪可不察
歟(後漢書/黄瓊傳)
景風之賞未甄膚受之言互及(後漢書/楊璇傳)
衆喣飄山當為灰土(後漢書馮/衍傳註)
以白爲黒以非爲是造作端末妄生首尾(後漢書馮/衍傳註)
巧巧佞佞䜛言興兮營營習習似青蠅兮以白爲黒在
汝口兮汝非蝮蠆毒何厚兮(魏書陽尼/從弟固傳)
良田敗於邪徑黄金鑠於衆口(北史魏/長賢傳)
楚莊王之弟春申君有愛妾曰余春申君之正妻子曰甲
余欲君之棄其妻也因自傷其身以視君而泣曰得爲
君之妾甚幸雖然適夫人非所以事君也適君非所以
事夫人也身故不肖力不足以適二主其勢不俱適與
其死夫人所者不若賜死君前妾以賜死若復幸於左
右願君必察之無爲人笑君因信妾余之詐僞棄正妻
余又欲殺甲而以其子爲後因自裂其親身衣之裏以
示君而泣曰余之得幸君之日久矣甲非弗知也今乃
欲強戲余余與爭之至裂公之衣而此子之不孝莫大
於此矣君怒而殺甲也故妻以妾余之詐棄而子以之
死從是觀之夫父之愛子也猶可以口害也君臣之相
與也非有父子之親也而羣臣之毁言非特一妾之口
也何恠夫賢聖之戮死哉此商君之所以車裂於秦而
呉起之所以枝解於楚者也(韓非子/和氏)
鳥之美羽勾啄者鳥畏之魚之侈口垂腴者魚畏之人
之利口贍辭者人畏之是以君子避三端避文士之筆
端避武士之鋒端避辨士之舌端(韓詩/外傳)
夫雞豚讙嗷即奪鐘鼓之音雲霞充烟則奪日月之明
䜛人在側是以見晩也詩曰聽言則對䜛言則退庸得
進乎(新序雜/事五)
傳言失指圖景失形衆口鑠金積毁消骨久矣其患之
也(風俗通/正失)
疋居楚鳥遇䜛無辜久散離憂(焦氏易林/大有之比)
言我恐鵜鴂以先春分鳴使百草華英摧落芬芳不得
成也以諭䜛言先至使忠直之士蒙罪過也(王逸註楚/辭離騷經)
言以令鴆爲媒其心䜛賊以善爲惡又使雄䧱銜命而
徃多言無實故中心狐疑猶豫意欲自徃禮又不可女
當須媒士必待介也(王逸註楚/辭離騷經)
言飛鳥走獸羣鳴相呼則芳草合其莖葉芬芳以不暢
也以言䜛人口衆多盈君之耳亦可令忠直之士失其
本志也(王逸註楚/辭九章)
言飄風動揺芳草使不得安以言䜛人亦别離忠直使
得辠過也(王逸註楚/辭九章)
言人九折臂更歴方藥則成良醫乃自知其病吾被放
棄乃信知䜛佞爲忠直之害也(王逸註楚/辭九章)
言衆口所論萬人所言金性堅剛尚爲銷鑠以喻䜛言
多使君亂惑也(王逸註楚/辭九章)
言已欲竭忠謀䜛邪壅塞而不得達若臨江河無橋梁
以濟也(王逸註楚/辭哀時命)
言風揄揚水流隕徃觸鋭利之石使之危殆以言䜛人
亦揚已過使得辠罰也(王逸註楚/辭九歎)
言仁人聮結蕙芷芬香之草服之於身過鮑魚之肆則
失其性而不芬香也以言已積絫忠信爲䜛人所毁失
其忠名也(王逸註楚/辭七諫)
辨口之毒爲害尤酷何以明之孔子見陽虎却行白汗
交流陽虎辨有口舌口舌之毒中人病也人中諸毒一
身死之中於口舌一國潰亂詩曰䜛言罔極交亂四國
四國猶亂況一人乎故君子不畏虎猶畏䜛夫之口䜛
夫之口爲毒大矣(王充論衡/言毒篇)
天下萬物含太陽氣而生者皆有毒螫毒螫渥者在蟲
則爲蝮蛇蜂蠆在草則爲巴豆冶(一作/野字)葛在魚則爲鮭
與􁲴䱙其在人也爲小人故小人之口爲禍天下(王充/論衡)
(言毒/篇)
萬麋傾角猛虎爲之含牙千禽鱗萃鷙鳥爲之握爪是
以四國流言公旦而不能遏謗者盈路子産而無以塞(抱/朴)
(子外/篇)
夫漸漬之久則膠漆解堅浸潤之至則骨肉乖析塵羽
之積則沈舟折軸三至之言則市虎以成故江充疏賤
非親於元儲後母假繼非宻於伯竒而掘梗之誣滅父
子之恩袖蜂之誑破天性之愛又况其他安可自必(抱朴/子外)
(篇嘉/遯)
審夫市之無虎昡三夫之獻説(陶靖節/集賦)
譽人不増其義則聞者不快於心毁人不益其惡則聽
者不滿於耳代之善人少而惡人多則譽者寂寞而䜛
者諠譁是以洗垢求痕吹毛覓瑕揮空爲有轉白爲黒
提輕當重引寸至尺墨子所以泣素絲楊朱所以泣岐
路以其變爲青黄迴成左右也(劉子/傷䜛)
鳥之曲頸鋩距者羽類畏之獸之方啄鈎爪者毛羣畏
之魚之哆脣鋸齒者鱗族畏之人之利口䜛諂者人共
畏之(劉子/傷䜛)
美金見毁衆共疑之數被燒錬以至銷鑠䜛佞之人肆
其詐巧離散骨肉而不覺知(前漢書註/鄒陽傳)
絲淚毁金骨言䜛邪之人但下如絲之淚而金骨爲之
傷毁也(李善註文選鮑/明逺有所思詩)
男懽智傾愚女愛衰避妍不惜微軀退但懼蒼蠅前(文/選)
(陸士衡/塘上行)
樂羊伐中山歸有責功之色魏文侯以謗書兩篋示之
樂羊北面再拜曰一寸之書亦止何須兩篋(意林吕/氏春秋)
吾令鴆爲媒兮鴆告余以不好雄鳩之鳴逝兮余猶惡
其佻巧(楚辭離/騷經)
名髙八俊傷於閹豎之黨智周三傑斃於婦女之計是
以洪澤之蛟遂挫長饑之虎平皋之蟻能摧失水之龍
(文苑英華/庾信連珠)
太公金匱硯之書曰石墨相著而黒邪心䜛言無待而
汚白(事類賦什/物部硯註)
有蓮華池多有水鳥在中而住時有鸛雀在於池中徐
步舉脚諸鳥皆言此鳥善行威儀徐序不惱水性時有
白鵝而説偈言舉脚而徐步音聲極柔輭欺誑於世間
誰不知謟䜛鸛雀語言何爲作此語來共作親善白鵝
荅言我知汝謟䜛終不親善汝(法苑珠林/卷五十四)
古昔有兩惡獸爲伴一名善牙師子二名善博虎晝夜
伺捕衆鹿時有一野干能逐彼二獸後食其殘肉以自全命
竊自生念我今不能久與相逐當以何方便鬬亂彼二
獸令不復相隨即徃善牙師子所言善博虎有語我生
處勝種姓勝形色勝汝力勢勝汝何以故我日日得好
美食善牙師子逐我後食我殘肉以自全命善牙問汝
以何事得知荅言汝等二獸共集一處相見自知己便
徃善博虎言善牙有語我今種姓生處悉皆勝汝力勢
亦勝何以故我常食好肉善博虎食我殘肉而自活命
善博問汝以何事得知荅言汝等二獸共集一處相見
自知後二獸共集一處瞋眼相視善牙師子念我不應
不問便先下手打彼向善博虎而説偈曰形色及所生
大力而復勝善牙不如我善博説是耶自念必是野干
鬭亂我等善博虎亦説偈荅善牙師子即打野干殺爾
時佛告諸比丘此二獸爲彼所破共集一處相見不悦
况復於人爲人所破心能不惱(法苑珠林/卷七十六)
　
　
　
　喻林卷十二
欽定四庫全書
　喻林卷十三　　　　　　明　徐元太　撰
　　人事門(十一/)
　　　見忌
江有汜(音/祀)之子歸不我以　江有渚之子歸不我與
江有沱(音/跎)之子歸不我過(音戈有詩國/風江  汜)
在人之右衆必害之(前漢書/霍光傳)
芳蘭既茂内懷憎惡(宋書武帝/中本紀)
大鵬始欲舉燕雀何啾唧(北史王憲曾/孫王晧傳)
好女之色惡者之孽也公正之士衆人之痤也循乎道
之人汗邪之賊也(荀子/君道)
夫貴者即賤者惡之富者即貧者惡之智者即愚者惡
之(韓詩/外傳)
淑好之人戚施之所妒也賢智之士闒茸之所惡也(鹽/鐵)
(論非/鞅)
夫美女者醜婦之仇也盛徳之士亂世所疏也正直之
行邪枉所憎也(説苑/尊賢)
東壁餘光數暗不明主母嫉妒亂我業事(焦氏易林/謙之屯)
故徳薄者惡聞美行政亂者惡聞治言此亡秦之所以
誅偶語而坑術士也今世俗之人自慢其親而憎人敬
之自簡其親而憎人愛之者不少也(潛夫論/賢難)
言已欲如雄鳩進其耿耿小節之誠信䜛人尚復分隔
蔽而障之况有鸞鳯之志當獲譖毁固其宜也(王逸註/楚辭九)
(歎/)
言衆人所謗非傑異之士斯庸夫惡態之人也何則徳
高者不合於衆行異者不合於俗故爲犬之所吠衆人
之所訕也(王逸註楚/辭九章)
言犬羣而吠者怪非常之人而噪之也以言俗人羣聚
毁賢智者亦以其行度異故羣而謗也(王逸註楚/辭九章)
孟賁之尸人不刃者氣絶也死灰百斛人不沃者光滅
也動身章智顯光氣於世奮志敖黨立卓異於俗固常
通人所䜛嫉也(王充論衡/累害篇)
絃者思折伯牙之指御者願摧王良之手何則欲專良
善之名惡彼之勝已也(王充論衡/累害篇)
動百行作萬事嫉妬之人隨而雲起枳棘鉤掛容體蠭
蠆之黨啄螫懷操(王充論衡/累害篇)
不清不見塵不髙不見危不廣不見削不盈不見虧(王/充)
(論衡目/紀篇)
體曲者忌繩墨之容夜裸者憎明燭之來(抱朴子外/篇擢才)
精鈍舛迹則凌遲者愧恨壯弱異科則扛鼎者見忌是
以淮隂顯擢而庸𨽻悒懊以疾其超武安功髙而范睢
飾談以破其事(抱朴子外/篇博喻)
所競者細則利同而讐結善否殊塗則事異而妒生是
以嫫母宿瘤惡見西施之艶容商臣小白憎聞延州之
退耕(抱朴子外/篇博喻)
般旋之儀見憎於裸裾之鄉繩墨之匠獲忌於曲木之
肆貪婪饕餮者疾素絲之皎潔比周實繁者讐髙操之
孤立猶賈豎之惡同利醜女之害國色(抱朴子外/篇廣譬)
箕踞之俗惡盤旋之容被髮之域憎章甫之飾故忠正
者見排於䜛勝之世雅人不容乎惡直之俗(抱朴子外/篇廣譬)
䜛嫉之人必好聞人惡惡聞人善妒才智之在已前
諅富貴之在其上猶喉中有噎吞之思入目上有翳決
之願去吞決之情深則萋斐之辭作故揚蛾眉者爲醜
女之所妒行貞潔者爲䜛邪之所嫉(劉子/傷䜛)
衆女嫉余之蛾眉兮謠諑謂余以善淫(文選屈原/離騷經)
妒佳冶之芬芳兮􁙱(謨/)母姣而自好雖有西施之美容
兮䜛妒入以自代(補文選屈/原惜徃日)
揚蛾眉而見妬兮固醜女之情也曲木惡直繩兮亦小
人之誠也(廣文選劉子/駿遂初賦)
夫有髙人之行見非於世有獨知之明見怨於人(意林/商君)
懷蘭茞之芬芳兮妒被離而折之(楚辭劉/向怨思)
盖聞豔麗居身而以蛾眉入妒貞華炤物而以絶等見
猜是以班姬辭寵非無妖冶之色陽子寂寞豈乏炫曜
之才(藝文類聚雜/文部連珠)
醜婦以明鏡爲害無所逃其陋(太平御覽/羽族部鳯)
　　　戒疑
初無決當敗則相推故謀無所成也其君臣之謀事如
此似欲行之人非於道徃而但坐謀逺近是用不得於
道里何以異乎謀而不行則於道不進言而無決則於
事不成(毛詩正/義小旻)
進謝羣龍自躍於千里退懷首鼠恒持於百心(陳書留/異傳)
癰疽破潰骨肉無絲髮之嫌自疑之臣皆保生全之福
(魏志袁/紹傳註)
芒刺在背交㦸入頸上下相疑何由可久(北史王憲曾/孫王睎傳)
夫人之中虛也不得其所欲則疑得其所不欲則惑疑
惑載於中虛則荆棘生矣(子華子北/宫子仕)
百事成而一事疑道必廢三人行而一人惑議必格(子/華)
(子北宫/子仕)
人有亡鈇者意其鄰之子視其行步竊鈇也顔色竊鈇
也言語竊鈇也作動態度無爲而不竊鈇也俄而抇其
谷而得其鈇他日復見其鄰人之子動作態度無似竊
鈇者(列子/説符)
使賢者爲之則與不肖者規之使智者慮之則與愚者
論之使修士行之則與汙邪之人疑之雖欲成立得乎
哉譬之是猶立直木而恐其景之枉也惑莫大焉(荀子/君道)
(篇/)
以束薪爲鬼以火烟爲氣以束薪爲鬼朅而走以火烟
爲氣殺豚烹狗先事如此不如其後(淮南子/説山訓)
虐除善疑難爲攻醫(焦氏易林/艮之夬)
上九九疑無信控弧擬麋無測曰九疑無信終無所名
也(太𤣥經/第五疑)
以性制情者鮮矣我未見處岐路而不遲迴者(文中子/立命)
猶如􁊔善登木此獸性多疑慮常居山中忽聞其聲即
恐有人且來害之每豫上樹久之無人然敢後下須臾
又上如此非一故不決者稱猶豫焉(前漢書註/高后紀)
隴西俗謂犬子爲猶犬隨人行毎豫在前待人不得又
來迎候故云猶豫也(前漢書註/髙后紀)
鹿馳走無顧六馬不能望其塵所以及者顧也(意林/尸子)
多疑少決譬執腐索以御奔馬(藝文類聚刑/法部刑法賦)
其心數轉如秤乍低乍仰(大明度無/極經潛入)
譬如羯羊鬭將前而更却汝爲欲持戒其事亦如是(法/苑)
(珠林卷/二十二)
譬如野干在於樹下風吹枝折墮其脊上即便閉目不
欲看樹捨棄而走到於露地乃至日暮亦不肯來遙見
風吹大樹枝柯動揺上下便言喚我還來樹下愚痴弟
子亦復如是(法苑珠林/卷五十三)
夫婦二人向蒲桃酒瓮内欲取酒夫婦兩人乍見人影
二人相妒謂瓮内藏人二人相打生死不休時有道人
爲打破瓮酒盡了無二人意解知影懷愧(法苑珠林/卷五十三)
　　　戒泥
譬猶修隄以防川㤀淵丘之改易膠柱於昔弦忽宫商
之乖調(宋書袁/湛傳)
子可謂扶繩而辨循刻而議(宋書顧/愷之傳)
殊塗而同歸者不得守其發輪之轍也(宋書夷蠻/天竺傳)
客所謂撫絃徽音未達燥濕變響張羅沮澤不覩鵠鴈
高飛(梁書任/昉傳)
夫居後而望前則爲前居前而望後則爲後而前後之
事猶如彼此彼呼此爲彼此呼彼爲彼彼此之名的居
誰處(陳書傳/縡傳)
夫瞀視者以黄爲赤以蒼爲𤣥吾乃今所謂皂白安知
識者不以爲頳黄吾又安知天下之正色哉(亢倉子/全道篇)
目之所見不知其幾何或愛金或愛玉是執一色爲目
也耳之所聞不知其幾何或愛鍾或愛鼓是執一聲爲
耳也惟聖人不慕之不拒之不處之(關尹子/九藥)
夫六經先王之陳迹也豈其所以迹哉今子之所言猶
迹也夫迹履之所出而迹豈履哉(莊子/天運)
彼已盡矣而女求之以爲有是求馬於唐肆也(莊子田/子方)
右移於左則物一而變爲異類如鯤化爲鵬忠變爲逆
存亡靡定禍福不居(公孫龍子/通變論註)
慎子有見於後無見於先老子有見於詘無見於信墨
子有見於齊無見於畸宋子有見於少無見於多有後
而無先則羣衆無門有詘而無信則貴賤不分有齊而
無畸則政令不施有少而無多則羣衆不化(荀子/天倫)
先王之言有其所爲小而世意之大者有其所爲大而
世意之小者未可必知也説在宋人之解書與梁人之
讀記也故先王有郢書而後世多燕説夫不適國事而
謀先王皆歸取度者也(韓非子外/儲説左上)
鄭縣人乙子使其妻爲袴其妻問曰今袴何如夫曰象
吾故袴妻子因毁新令如故袴(韓非子外/儲説左上)
夫少者侍長者飲長者飲亦自飲也一曰魯人有自喜
者見長年飲酒不能釂則唾之亦効唾之一曰宋人有
少者亦欲効善見長者飲無餘非斟酒飲也而欲盡之
(韓非子外/儲説左上)
書曰紳之束之宋人有治者因重帶自紳束也人曰是
何也對曰書言之固然書曰既雕既琢還歸其樸梁人
有治者動作言學舉事於文曰難之顧失其實人曰是
何也對曰書言之固然(韓非子外/儲説左上)
荆人欲襲宋使人先表澭水澭水暴益荆人弗知循表
而夜涉溺死者千有餘人軍驚而壞都舍嚮其先表之
時可導也今水已變而益多矣荆人尚猶循表而導之
此其所以敗也(吕氏春/秋察今)
楚人有涉江者其劍自舟中墜於水遽契其舟曰是吾
劍之所從墜舟止從其所契者入水求之舟已行矣而
劍不行求劍若此不亦惑乎以此故法爲其國與此同
時已徙矣而法不徙以此爲治豈不難哉有過於江上
者見人方引嬰兒而欲投之江中嬰兒啼人問其故曰
此其父善游其父雖善游其子豈遽善游哉此任物亦
必悖矣(吕氏春/秋察今)
今夫王喬赤誦子吹嘔呼吸吐故納新遺形去智抱素
反真以遊𤣥冥上通雲天今欲學其道不得其養氣處
神而放其一吐一吸時詘時伸其不能乘雲升霞亦明
矣五帝三王輕天下細萬物齊死生同變化抱大聖之
心以鏡萬物之情上與神明爲友下與造化爲人今欲
學其道不得其清明𤣥聖而守其法籍憲令其不能爲
治亦明矣故曰得十利劍不若得歐冶之巧得百走馬
不若得伯樂之數(淮南子/齊俗訓)
今之修干戚而笑钁揷是從牛非馬以徵笑羽也以此
應化無以異於彈一絃而㑹棘下(淮南子/齊俗訓)
今握一君之法籍以非傳代之俗譬猶膠柱而調瑟也
(淮南子/齊俗訓)
越人學逺射參天而發適在五步之内不易儀也世已
變矣而守其故譬猶越人之射也(淮南子/説山訓)
以一世之度制治天下譬猶客之乘舟中流遺其劍遽
契其舟㧪暮薄而求之其不知物類亦甚矣(淮南子/説林訓)
中夏用箑快之至冬而不知去褰衣涉水至陵而不知
下未可以應變(淮南子/説林訓)
隨古不革襲故不改是文質不變而椎車尚在也(鹽鐵論/遵道)
文學可令扶繩循刻非所論道術之外也(鹽鐵論/遵道)
文學竊周公之服有司竊周公之位文學桎梏於舊術有
司桎梏於財利(鹽鐡論/利議)
趙王遣使者之楚方鼓瑟而遣之誡之曰必如吾言使
者曰王之鼓瑟未嘗悲若此也王曰宫商固方調矣使
者曰調則何不書其柱耶王曰天有燥濕絃有緩急宫
商移徙不可知是以不書使者曰明君之使人也任之
以事不制以辭遭吉則賀之凶則吊之今楚趙相去千
有餘里吉凶憂患不可豫知猶柱之不可書也(説苑/善説)
愚人有學逺射者參天而發已射五步之内又復參天
而發世以易矣不更其儀譬如愚人之學逺射(説苑/雜言)
或曰以徃聖人之法治將來譬猶膠柱而調瑟有諸曰
有之曰聖君少而庸君多如獨守仲尼之道是漆也(掦/子)
(先/知)
藥生非一地太白辭之呉鑄多非一工世稱楚棠溪温
氣天下有路畏入南海(王充論衡/言毒篇)
本末皆弱棟已橈矣而守其常則是危而弗扶凶之道
也(周易畧/例卦畧)
盖因事託規隨時所急譬猶治病之方千百而針灸之
處無常却寒以温除熱以冷其於救死存身而已豈可
詣者逐一道如齊楚而不改路乎(抱朴子外/篇喻蔽)
可謂賴甲胄以完刃又兼之浮泳以射走之儀又望求
之於准的也(抱朴子外/篇逸民)
夫蛣蜣之知非於轉丸而笑蛣蜣者乃以蘓合爲貴故
所同之知未可正據(郭子註莊/齊物論)
或者聞任馬之性乃謂放而不乗聞無爲之風遂云行
不如卧何其狂而不返哉(郭子註/莊馬蹄)
萬物萬形而以一劑割之則傷也(郭子註莊/徐無鬼)
矢飛水流各有常度爲物所激或旱或遠萬物變化烏
有常則乎(李善註文/選鵩賦)
有造蕭何之律於唐虞之世則誖矣有作叔孫通儀於
夏殷之時則惑矣有建婁敬之䇿於成周之世則乖矣
有談范蔡之説於金張許史之門則狂矣(文選揚子/雲解嘲)
天徳平分而四時之名或異聖功一揆而皇王之稱不
同(藝文類聚帝王/部齊武帝議)
汝又焉得擇地而行趨歩商羽(廣文選阮嗣宗/大人先生傳)
是識春香之爲馥而不知秋蘭之亦芳也(藝文類聚人/部隱逸下弔)
有論戰陣之權於清廟之堂者狂矣陳俎豆之器於城
濮之墟者則悖矣(藝文類聚/人部嘲戯)
所謂循軌常趨未能釋連環之結也(藝文類聚人/部質文論)
齊景公好馬命畫工圖而訪之殫百乗之價期年而不
得像過實也今使愛賢之君考古籍以求其人雖期百
年不可得也(太平御覽/獸部馬五)
水生於石未有居石而溺火生於木未有抱木而燋(太/平)
(御覽木/部木上)
伯樂令其子執馬經以求馬經年無有似者歸以告父
更令求之出見大蝦蟆謂其父曰得一馬畧與相同而
不能具伯樂曰何也對曰其馬隆顙跌目但蹄不如累
麴爾伯樂笑曰此馬好跳躑不堪御也(埤雅品/物門馬)
蓼中之蟲豈知藍之甘乎人之域於一方何以異此(埤/雅)
(卉物/門藍)
徒知已指之爲指不知彼指之無殊(何氏語林文/學𢎞明集)
何必龍袞可襲而瓔珞難乘者哉(何氏語林文/學𢎞明集)
但聞嘈噆在耳迺曰不聾不知聲相即空與聾何異(道/徳)
(經註䟽/卷二)
世有言曰干羽不足以釋圍鄉飲不足以息戰此事理
之當然者也(玉皇本/行集經)
猶如瞎牛食草偏逐所見(長阿含/經卷八)
譬如士夫膠著於手以執樹枝手即著樹不能得離所
以者何膠著手故(雜阿含經/卷十八)
譬如四輩鼠一者屋間鼠二者家中鼠三者野田鼠四
者圊溷中鼠屋間鼠不能居平地平地鼠不能居室間
野田中鼠不能居人家人家鼠不能居野田圊溷中鼠
不能出圊溷中不知倉中饒榖故也(佛説四諦/經積八)
譬如鐵丸亦有輕重軟硬之異其鐵熱時體輕而軟其
鐵冷後體重而硬(大正句/王經上)
昔有一人䀻取二婦若近其一爲一所瞋不能裁㫁便
在二婦中間正身仰卧值天大雨屋舍淋漏水土俱下
墮其眼中以先有要不敢起避遂令二目俱失其明(百/喻)
(經卷/下)
昔摩羅國有一刹利得病極重必知定死誡勅二子我
死之後善分財物二子隨教於其死後分作二分兄言
弟分不平爾時有一野老人言教汝分物使得平等現
所有物破作二分云何破之所謂衣裳中割作二分盤
瓶亦復中破作二分所有瓮𤬪亦破作二分錢亦破作
二分如是一切所有財物盡皆破之而作二分如是分
物人所嗤笑(百喻經/卷下)
此皆一國偏法非天下通制亦由寒鄉無絺綌之禮日
南絶旃裘之律(𢎞明集/十二)
米糠在目則東西易位偏著分心則辭義舛惑(𢎞明集/難夷夏)
(論/)
何詎怏怏執吕以毁律(𢎞明集釋何/衡陽達性論)
棟宇易曾巢之居文字代結繩之制飲血茹毛之饌則
先用而未珍粒食火化之功雖後作而非弊亦如㓜噉
藜藿長餐粱肉少爲布衣老遇侯服豈得以藜藿先獲
謂勝粱肉之味侯服晩遇不如布衣之貴乎(法苑珠林/卷五十五)
　　　戒巧
巧爲言語結構虛辭速相待合如笙中之簧聲相應和
(毛詩正/義巧言)
墨子爲木鳶三年而成蜚一日而敗弟子曰先生之巧
至能使木鳶飛墨子曰吾不如爲車輗者巧也用咫尺
之木不費一朝之事而引三十石之任致逺力多久於
歲數今我爲鳶三年成蜚一日而敗惠子聞之曰墨子
大巧巧爲輗拙爲鳶(韓非子外/儲説左)
夫其多能不若寡能其有辨不若無辨周鼎著倕而齕
其指先王有以見大巧之不可為也(吕氏春/秋離謂)
昔者蒼頡作書而天雨粟鬼夜哭伯益作井而龍登𤣥雲
神棲崑崙能愈多而徳愈薄矣(淮南子/本經訓)
以巧鬭力者始於陽常卒於隂以慧治國者始於治常卒
於亂使水流下孰弗能治激而上之非巧不能(淮南子/詮言訓)
倕堯之巧工也以巧聞天下周家鑄鼎著倕於鼎使自齕
其指明不當大巧為也(吕氏春秋/離謂解)
觀夫蜘蛛之經絲以㒺飛蟲也人之用作安能過之任胸
中之知舞權利之詐以取富夀之樂無古今之學蜘蛛之
類也(王充論衡/别通篇)
白猿肆巧由基撫弓應吁而號神有先中數如循環其妙
無窮(山海經南/山經圖讃)
巧者有為以傷神器之自成故無為者因其自生任其自
成萬物各得自為蜘蛛猶能結網則人人自有能矣無貴
於工倕也(郭子註/荘天下)
善用人者使能方者為方能圓者為圓各任其所能人
安其性不責萬民以工倕之巧故衆技以不相能似拙
而天下自能則大巧矣用其自能是以規矩可棄而妙
匠之指可攦也(郭子註/莊胠篋)
世以任自然而不加巧者爲不善治也揉曲爲直厲駑
習驥(郭子註/莊馬蹄)
司馬云工巧而商賈起(莊子音義/徳充符)
道徳不爲智巧故能陶冶天地造化隂陽而天地不能
欺也天地不爲知巧故能含吐變化殺生羣類而萬物
不能逃也(道徳經指/歸卷九)
嬰兒以不知益髙年以多事損由此觀之愚爲智巧之
形也智巧爲愚之影也無爲遂事之聲也遂事無爲之
響也智巧擾亂之羅也有爲敗事之網也(道徳經指/歸卷十二)
　　　色欲
何彼穠(音/濃)矣唐棣(音/第)之華　何彼穠矣華如桃李(詩國/風何)
(彼穠/矣)
爰采唐矣沬(音/妹)之鄉矣云誰之思美孟姜矣　爰采麥
矣沬之北矣云誰之思美孟弋矣　爰采葑矣沬之東
矣云誰之思美孟庸矣(詩國風/桑中)
手如柔荑(音/啼)膚如凝脂領如蝤(音/囚)蠐(音/齊)齒如瓠(音/互)犀螓(音/秦)
首蛾眉巧笑倩兮美目盼(叶匹/見反)兮(詩國風/碩人)
有女同車顔如舜華(叶芳/無反)　有女同行(叶户/郎反)顔如舜英
(叶於良反詩國/風有女同車)
出其闉(音/因)闍(音/都)有女如荼(詩國風出/其東門)
彼君子女綢直如髮　彼君子女卷(音/權)髮如蠆(音瘥詩/小雅都)
(人/士)
桑中刺奔也衛之公室淫亂男女相奔(毛詩/桑中)
鶉之奔奔刺衛宣姜也衛人以爲宣姜鶉鵲之不若也
(毛詩鶉/之奔奔)
蝃蝀止奔也衛文公能以道化其民淫奔之恥國人不
齒也(毛詩/蝃蝀)
月出刺好色也在位不好徳而説美色焉(毛詩/月出)
葛延蔓於谷中喻女在父母之家形體浸浸日長大也
葉萋萋然喻其容色美盛也(鄭氏箋/詩葛覃)
於何采唐必沬之鄉猶言欲爲淫亂者必之衛之都惡
衛爲淫亂之主(鄭氏箋/詩桑中)
我視女之顔色美如茈芣之華然(鄭氏箋/詩東門)
言葛之漸長稍稍延蔓而移於谷中非直枝幹漸長維
葉則萋萋然茂盛以興后妃之生浸浸日大而長於父
母之家非直形體日大其容色又美盛(毛詩正/義葛覃)
言雄雉飛之時下上其音聲以怡悦雌雉以興宣公小
大其言語以怡悦婦人(毛詩正/義雄雉)
人欲采唐菜於何采唐菜乎必之沬之鄉矣以興人欲淫
亂者於何處淫亂乎必之衛之都言沬鄉唐所生衛都
淫所主故也(毛詩正/義桑中)
言鶉則鶉自相隨奔奔然鵲則鵲自相隨疆疆然各有
常匹不亂其類今宣姜爲母頑則爲子而與之淫亂失
其常匹曾鶉鵲之不如矣(毛詩正義/鶉之奔奔)
吁嗟鳩兮無得非時食椹吁嗟女兮無得非禮與士(毛/詩)
(正義/氓六)
桑之未落之時其葉則沃沃然盛以興已色未衰之時
其貌亦灼灼然美(毛詩正/義氓六)
諸侯不下漁色故君子遠色以爲民紀(禮記/坊記)
夫爲寄豭殺之無罪(史記秦始/皇本紀)
縱輕軀以迅赴若孤鵠之失羣振華𬒮以逶迤若遊龍
之登雲(後漢書/邉讓傳)
振弱支而紆繞兮若緑繁之垂幹忽飄颻以輕逝兮似
鸞飛於天漢(後漢書/邉譲傳)
目傾心惑夏姬在側申公顛倒巫臣亂國(焦氏易林/隨之履)
次三沈于美失貞矢測曰沈于美作聾盲也(太𤣥經/第五沈)
是二姬之事寡人若影之附於形也今寡人之出不謀
二姬以寡人是懟遂哀歌而死是寡人若行隂雪中而
不覺形影之離也(天禄閣外/史愛憎)
北辰言不移也𤣥龍喻美女也言棄彼北辰之心而問
此𤣥龍之色譏好色而不好徳(李善註文選陸士/龍爲彦先贈婦詩)
初光武適新野聞隂后美心悦之後至長安見執金吾
甚盛因歎曰仕宦當作執金吾娶妻當得隂麗華(藝文/類聚)
(人部/言志)
煌煌曄曄奪人目精爛兮若列星(藝文類聚靈/異部神賦)
其始來也曜乎若白日初出照屋梁其少進也皎如日
月舒其光(藝文類聚靈/異部神賦)
忽兮改容婉若遊龍乘雲翔(藝文類聚靈/異部神賦)
曄乎如華温乎如瑩(藝文類聚靈/異部神賦)
被華藻之可好若翡翠之奮翼(藝文類聚靈/異部神賦)
望余帷而延視若流波之將瀾(藝文類聚靈/異部神賦)
其形也翩若驚鴻婉若遊龍榮曜秋菊華茂春松髣髴
兮若輕雲之蔽月飄颻兮若流風之迴雪遠而望之皎
若太陽升朝霞迫而察之灼若芙蕖出緑波(藝文類聚/靈異部神)
(賦/)
其在近也若神龍彩鱗翼將舉其既遠也若披雲掃漢
見織女(太平御覽人/事部美婦人)
衆生欣愛聲色情染極深如饑人享大牢之饌悦美之
甚又如春日登臺眺望林野暢適其心(道徳經註/疏卷二)
恣則裂身之車淫爲破年之斧(漢武帝/内傳)
且淫欲頗恣如飲鹹水多飲多渇唯死而已何有厭足
(靈寶通/㣲經)
色欲劇於渇小忍差可度何爲進鹹水水鹹益渇固子
能善解渇當飲天甘露甘露香且薰通體皆流布(靈寳通/微經)
愚癡嬰兒爲欲所盲爲欲所繫爲欲所使爲欲所迷恒
順欲心而爲僮僕常隨欲轉如犢逐母(大方廣佛華/嚴經巻十七)
被諸女色昏醉其心猶如嬰孩無有自性亦如素衣易
受染色爲欲所溺不能得出如糞中蟲樂著糞處如穢
弊猪不淨嚴身(大方廣佛華/嚴經卷十七)
如執利刀自害其身(蘓婆呼童/子經卷下)
見諸妙色則發過去愛欲之心譬如濕地雨易成泥(本/縁)
(經龍/品)
譬如畫師作婦女像還自愛著(三昧法門/經卷上)
如毛繩縳人㫁膚截骨(大智度/論卷五)
桎梏枷鏁閇繫囹圄雖曰難解是猶易開女鏁繫人染
固根深無智没之難可得脱衆病之中女病最重(大智/度論)
(卷十/四)
執劍向敵是猶可勝女賊害人是不可禁蚖虵含毒猶
可手捉女情惑人是不可觸(大智度論/卷十四)
有王名曰光明乘調順象出行遊觀前後導從歌舞唱
妓徃到山所嶮難之處王所乗象遙見牸象欲心熾盛
哮吼狂逸如風吹雲欲徃奔走不避岨嶮時調象師種
種鈎斵不能令住時光明王甚大驚怖象師白王更無
餘方唯當攀樹王聞是語以手攀樹象即奔走逐於牸
象時王瞋忿而作是言汝先言象調順可乗云何以此
狂象而欺於我象師合掌而白王言如此狂逸非我所
調王語之曰爲是何過非汝所調彼即白王象有貪欲
以病其心非我所治大王當知如此之病杖捶鈎斵所
不能治貪欲壞心亦復如是(大莊嚴經/論卷九)
女人之相其言如蜜而其心如毒譬如停淵澄鏡而蛟
龍居之金山寶窟而師子處之當知此害不可暫近(法/苑)
(珠林卷/七十五)
室家不和婦人之由毁宗敗族婦人之罪實是隂賊滅
人慧明亦是獵圍尠得出者譬如髙羅羣鳥落之不能
奮飛又如宻網衆魚投之刳腸俎几亦如暗坑無目投
之如蛾赴火是以智者知而遠之不受其害惡而穢之
不爲此物之所惑也(法苑珠林/卷七十五)
　
　
　
　
　
　
　
　喻林卷十三
欽定四庫全書
　喻林卷十四　　　　　　明　徐元太　撰
　　人事門(十二/)
　　　重生
身也者親之枝也敢不敬與不能敬其身是傷其親傷
其親是傷其本傷其本枝從而亡(禮記哀/公問)
譬如斬手全軀所存者大故爾(北史羊/祉烈傳)
所貴乎嗜粱肉者非腐鼠之謂也所貴乎飲醪醴者非
敗酒之謂也所貴乎尊生者非迫生之謂也(子華子陽/城胥渠問)
禽子問於楊朱曰去子體之一毛以濟一世汝為之乎
楊子曰世固非一毛之所濟禽子曰假濟為之乎楊子
弗應禽子去語孟孫揚孟孫揚曰子不達夫子之心吾
請言之有侵若肌膚獲萬金者若為之乎曰為之孟孫
揚曰有斷若一節得一國子為之乎禽子黙然有間孟
孫揚曰一毛㣲於肌膚肌膚㣲於一節省矣然則積一
毛以成肌膚積肌膚以成一節一毛固一體萬分中之
一物奈何輕之乎禽子曰吾不能所以荅子然則以子
之言問老𥅆闗尹則子言當矣以吾言問大禹墨翟則
吾言當矣(列子/楊朱)
無趾曰吾唯不知務而輕用吾身吾是以亡足今吾來
也猶有尊足者存吾是以務全之也(莊子德/充符)
自三代以下者天下莫不以物易其性矣小人則以身
殉利士則以身殉名大夫則以身殉家聖人則以身殉
天下故此數子者事業不同名聲異號其於傷性以身
為殉一也臧與榖二人相與牧羊而俱亡其羊問臧奚
事則挾筴讀書問榖奚事則博塞以遊二人者事業不
同其於亡羊均也伯夷死名於首陽之下盗跖死利於
東陵之上二人者所死不同其於殘生傷性均也奚必
伯夷之是而盗跖之非乎天下盡殉也彼其所殉仁義
也則俗謂之君子其所殉貨財也則俗謂之小人其殉
一也則有君子焉有小人焉若其殘生損性則盗跖亦
伯夷已又惡取君子小人於其間哉(莊子/駢拇)
道之真以治身其緒餘以為國家其土苴以治天下今
世俗之君子多危身棄生以殉物豈不悲哉今且有人
於此以隨侯之珠彈千仞之雀世必笑之是何也則其
所用者重而所要者輕也夫生者豈特隨侯之重哉(莊/子)
(讓/王)
今謂人曰予子冠履而斷子之手足子為之乎必不為
何故則冠履不若手足之貴也又曰予子天下而殺子
之身子為之乎必不為何故則天下不若身之貴也(墨/子)
(貴/義)
出則以車入則以輦務以自佚命之曰招蹷之機肥肉
厚酒務以相彊命之曰爛腸之食靡曼皓齒鄭衛之音
務以自樂命之曰伐性之斧三患者貴富之所致也故
古之人有不肯貴富者矣由重生故也非夸以名也為
其實也(吕氏春/秋本生)
倕至巧也人不愛倕之指而愛已之指有之利故也人
不愛崑山之玉江漢之珠而愛已之一蒼璧小璣有之
利故也今吾生之為我有而利我亦大矣論其貴賤爵
為天子不足以比焉論其輕重富有天下不可以易之
論其安危一曙失之終身不復得此三者有道者之所
慎也有慎之而反害之者不達乎性命之情也是師者
之愛子也不免乎枕之以糠是聾者之養嬰兒也方雷
而窺之於堂有殊弗知慎者(吕氏春/秋重已)
魏王將入秦魏敬謂王曰以河内孰與梁重王曰梁重
又曰梁孰與身重王曰身重又曰若使秦求河内則王
將與之乎王曰弗與也魏敬曰河内三論之下也身三
論之上也秦索其下而王弗聽索其上而王聽之臣竊
不取也王曰甚然乃輒輟行(吕氏春/秋應言)
身者所為也天下者所以為也審所以為而輕重得矣
今有人於此斷首以易冠殺身以易衣世必惑之是何
也冠所以飾首也衣所以飾身也殺所飾要所以飾則
不知所為矣世之走利有似於此危身傷生刈頸斷頭
以狥利則亦不知所為也韓魏相與爭侵地昭釐侯有
憂色子華子曰今使天下書銘於君之前書之曰左手
攫之則右手廢右手攫之則左手廢然而攫之必有天
下君將攫之乎亡其不與昭釐侯曰寡人不攫也子華
子曰甚善自是觀之兩臂重於天下也身又重於兩臂
韓之輕於天下逺今之所爭者其輕於韓又逺君固愁
身傷生以憂之臧不得也昭釐侯曰善子華子可謂知
輕重矣(吕氏春/秋審為)
尊勢厚利人之所貪也使之左據天下圖而右手刎其
喉愚夫不為由此觀之生尊於天下也(淮南子/精神訓)
人之所以樂為人主者以其窮耳目之欲而適躬體之
便也今髙臺層榭人之所麗也而堯樸桶不斷素題不
枅珍怪竒異人之所美也而堯糲粢之飯藜藿之羮文
繡白狐人之所好也而堯布衣揜形鹿裘御寒養性之
具不加厚而増之以任重之憂舉天下而傳之於舜若
解重負然非直辭讓誠無以為也此輕天下之具也(淮/南)
(子精/神訓)
生所假也死所歸也故𢎞演直仁而立死王子閭張掖
而受刃不以所託害所歸也故世治則以義衛身世亂
則以身衛義死之日行之終也故君子慎一用之(淮南/子繆)
(稱/訓)
剝牛皮鞟以為鼓正三軍之衆然為牛計者不若服於
軛也狐白之裘天子被之而坐廟堂然為狐計者不若
走於澤(淮南子/說山訓)
夫以君子而與小人相賊害是人之所謂以狐白補犬
羊身塗其炭豈不過甚矣哉(説苑/貴德)
屠犀為甲給乎専征之服裂翠為華集乎后妃之首雖
出幽谷遷於喬木然為二物之計未若棲竄於林薄攝
生乎榛藪也故靈龜寧曳尾於塗中而不願巾笥之寳
澤雉樂十步之啄以違雞鶩之禍(抱朴子外/篇博喻)
夫全生者天下之所謂祥也巫祝以不材為不祥而弗
用彼乃以不祥全生乃大祥也(郭子註莊/人間世)
年長心勞無愛樂之志是猶羊肉不慕蟻也(莊子音義/徐無鬼)
龜祝骨於宗祧兮思反身於綠衣(文選秋/興賦)
今人用其身也若㸑之然故曰不足若用之於善則與
天地相弊(藝文類聚/木部桂)
桐生叢谷裏根孤地寒隂未霜葉已肅不風條自吟不
願見彫斵為君堂上琴(藝文類聚/木部桐詩)
且劇圖刎首愚者不為運斧全身庸流所鑒何則生輕
一髪自重千鈞不以賈盗明矣(文苑英華徐/陵遷譴上書)
死王樂生鼠雖為帝王死不及生鼠(太平御覽/獸部鼠)
君不見夫效祀之牛衣之以朱綵食之以禾粟非不樂
也及其用時鼎鑊在前刀爼列後當此之時雖欲還就
孤犢寧可得乎(太平御覧/樂部歌二)
夫德之在人猶父母於身也其於萬物猶珠玉之與瓦
鈆也是以含德之士重身而輕天下猶慈父孝子不以
其有易其隣大身而細物者猶良賈察商不以珠玉易
瓦鈆也(道德經指/歸卷十)
譬如重病之人不擇良日時節吉凶唯求良醫(元陽妙/經卷七)
悼菌蟪之危促羡靈椿兮未央雖鵬鷃之異類託逍遥
乎一方(華陽陶/隱居集)
如壘仰之髙峰觸之則散再擊則破(金庭無/為妙經)
猶如䕶一目愛惜不令傷(大乗妙/林經偈)
臂如金師有持百金來授其手語言此物王遣付汝令
造種種妙莊嚴具宜急用意一月使成如期不成或復
麤惡當斬汝首定不相赦金師聞已身心戰怖晝夜精
勤竭思營造未曽暫起諸餘作意唯作是念我當云何
如王所期嚴具成辦其人乃至嚴具未成中間雖有飲
食等事而都不作飲食等想但於金所心心相續思搆
變易作莊嚴具何以故彼極愛重自身命故(波羅蜜多/經卷五百)
(八/十)
身之内與外夫城骨與墻肉血為塗嚴為怨所破壊(内/身)
(觀章句/經令十)
脚骨上脛骨接之脛骨上䏶骨接之䏶骨上脊骨接之
脊骨上髑髏接之骨骨相柱危如累卵(思惟要/畧法)
臂如賈客入海採寳垂出大海其舩卒壊珍寳失盡而
自喜慶舉手而言幾失大寳衆人恠言汝失財物裸形
得脱云何喜言幾失大寳答言一切寳中人命第一(大/智)
(度論卷/十三)
故前有隋珠後有虓虎見之走而不敢取何也先其命
而後其利也(𢎞明集牟/子理惑論)
如有一人在須彌山上以纖縷下之一人在下持針迎
之中有旋嵐猛風吹縷難入針孔人身難得甚過於是
(法苑珠林/卷二十三)
兀兀雜類莫不貪生蠢蠢迷徒咸知畏死所以失林窮
虎乃委命於廬中鎩翮驚禽遂投身於案側(法苑珠林/卷六十五)
　　　養生
山下有雷頥君子以慎言語節飲食(易/頥)
山止於上雷動於下頥之為用下動上止故曰山下有
雷頥人之開發言語咀嚼飲食皆動頥之事故君子觀
此頥象以謹慎言語裁節飲食先儒云禍從口出患從
口入故於頥養而慎節也(周易正/義頥)
舒慘殊方炎凉異節木皮春厚桂樹冬榮(周書王/褒傳)
夫耳之所欲聞者音聲而不得聽謂之閼聰目之所欲
見者美色而不得視謂之閼明鼻之所欲向者椒蘭而
不得嗅謂之閼顫口之所欲道者是非而不得言謂之
閼智體之所欲安者美厚而不得從謂之閼適意之所
欲為者放逸而不得行謂之閼性(列子/楊朱)
室大則多隂臺髙則多陽多隂則蹷多陽則痿此隂陽
不適之患也是故先王不處大室不為髙臺味不衆珍
衣不燀熱(吕氏春/秋重已)
嗜肉者非腐鼠之謂也嗜酒者非敗酒之謂也尊生者
非迫生之謂也(吕氏春/秋貴生)
今夫樹木者灌以瀿水疇以肥壤一人養之十人㧞之
則必無餘􁀙有况與一國同伐之哉雖欲乆生豈可得
乎(淮南子/淑真訓)
鶴之所以壽者無宛氣於中是故食氷猿之所以壽者
好引其末是故氣四越天氣常不施於地是故道者亦
引氣於足天之氣常動而不滯是故道者亦不死氣(春/秋)
(繁露解/天之道)
人能以氣為根以精為蔕如樹根不深則㧞蔕不堅則
落(河上公註/老子守道)
語曰圖王不成其弊可以霸霸者王之弊也霸本當至
於王猶壽當至於百也不能成王退而為霸不能至百
消而為夭(王充論衡/氣壽篇)
且人之生也以食為氣猶草木生以土為氣矣㧞草木
之根使之離土則枯而蚤死閉人之口使之不食則餓
而不壽矣(王充論衡/道虛篇)
火蠶十八日寒蠶三十日餘以不得踰時之命而將養
有過倍之隆温肥者早終凉痩者遲竭斷可識矣圉馬
養而不乘用皆六十嵗體疲者速彫形全者難斃又可
知矣(嵇中散集荅/難養生論)
嘗有不知蠶者出口動手皆為忌祟不得蠶絲滋甚為
忌祟滋多猶自以犯之也有教之知蠶者其顓於桑火
寒暑燥濕也於是百忌自息而利十倍何者先不知所
以然故忌祟之情繁後知所以然故求之之術正故忌
祟生於不知使知性猶如蠶則忌祟無所立矣(嵇中散/集宅無)
(吉凶攝/生論)
防堅則水無漉棄之費脂多則火無寢曜之患龍泉以
靡割常利斤斧以日用速弊隱雪以違暖經夏藏氷以
居深過暑單帛以褁鏡不灼凡卉以偏覆越冬泥壤易
消者也而陶之為瓦則與二儀齊其乆焉柞栁速朽者
也燔之為炭則可億載而不敗焉轅豚以優稸晚卒良
馬以陟峻早斃寒蟲以適已倍壽南林以處温長茂接
煞氣則彫瘁於凝霜值陽和則鬰藹而條秀物類一也
而榮枯異功豈有秋收之常限冬藏之定例哉而人之
受命死生之期未若草木之於寒天也而延養之理補
救之方非徒温煖之為淺益也久視之効何為不然而
世人守近習隘以仙道為虚誕謂黄老為妄言不亦惜
哉(抱朴子内/篇至理)
一人之身一國之象也胸腹之位猶宫室也四肢之列
猶郊境也骨節之分猶百官也神猶君也血猶臣也氣
猶民也故知治身則能治國也夫愛其民所以安其國
養其氣所以全其身民散則國亡氣竭則身死死者不
可生也亡者不可存也是以至人消未起之患治未病
之疾醫之於無事之前不追之於既逝之後民難養而
易危也氣難清而易濁也故審威德所以保社稷割嗜
慾所以固血氣(抱朴子内/篇地真)
假求於外物以自堅固有如脂之養火而火不滅銅青
塗脚入水不腐此是借銅之勁以扞其肉也(抱朴子内/篇金丹)
夫五榖猶能活人人得之則生人絶之則死又况於上
品之神藥其益人豈不萬倍於五榖耶(抱朴子内/篇金丹)
夫木槿楊栁斷殖之更生倒之亦生横之亦生生之易
者莫過斯木也然埋之既淺又未得久乍刻乍剝或揺
或抜雖壅以膏壤浸以春澤猶不脱於枯瘁者以其根
荄不固不暇吐其萌芽浸液不得遂結其生氣也人生
之為體易傷難養方之二木不及逺矣而所以攻毁之
者過於刻剝劇乎揺抜也濟之者鮮壊之者衆死其宜
也(抱朴子内/篇極言)
俱食一物或獨以結病非此物之有偏毒也鈞器齊飲
而或醒或醉者非酒勢之有彼此也同冐炎暑而或獨
以暍死者非天熱之有公私也齊服一藥而或昏瞑煩
悶者非毒烈之有愛憎也(抱朴子内/篇極言)
衝風赴林而枯柯先摧洪濤凌崖而拆隙首頽烈火燎
原而燥卉前焚龍椀墜地而脆者獨破由兹以觀則人
之無道體已素病因風寒暑濕者以發之耳(抱朴子内/篇極言)
夫水土不與百卉同體而百卉仰之以植焉五榖非生
人之類而生人須之以為命焉(抱朴子内/篇對俗)
衆木不能法松栢諸蟲不能學龜鶴是以短折耳人有
明哲能修彭老之道則可與之同功矣(抱朴子内/篇對俗)
且夫松栢枝葉與衆木則别龜鶴體貌與衆蟲則殊至
於彭老猶是人耳非異類而壽獨長者由於得道非自
然也(抱朴子内/篇對俗)
金水在九竅則死人為之不朽鹽鹵沾於肌髓則脯腊
為之不爛况於以宜身益命之物納之於已何怪其令
人長生乎(抱朴子内/篇對俗)
蚊唶膚則坐不得安蝨羣攻則卧不得安四海之事何
祇若是(抱朴子内/篇論仙)
譬猶疫癘之時醫巫為貴異口同辭唯論藥石豈可便
謂鍼艾之伎過於長生久視之道乎(抱朴子外/篇仁明)
萬人彎弧以向一鵠鵠能無中乎萬物昡曜以惑一生
生能無傷乎(劉子/清神)
人之生也一息一得耳向息非今息故納養而命續前
火非後火故為薪而火傳火傳命續由夫養得其極矣
(郭子註莊/養生主)
道家之言鶴曲頸而息龜潜匿而噎此其所以為壽也
服氣養性者法焉(李善註文選郭/景純遊仙詩)
種榖於湯之世值七年之旱終歸是死而彼一溉之苗
則在後枯亦猶人處於俗同皆有死能攝生者則後終
也(李善註文選嵇/叔夜養生論)
且豆令人重榆令人暝合歡蠲忿萱草忘憂愚智所共
知也薫辛害目豚魚不養常世所識也蝨處頭而黑麝
食栢而香頸處險而癭齒居晉而黄推此而言凡所食
之氣蒸性染食莫不相應豈惟蒸之使重而無使輕害
之使闇而無使明薫之使黄而無使堅芬之使香而無
使延哉故神農曰上藥養命中藥養性者誠知性命之
理因輔養以通也(文選嵇叔/夜養生論)
人有三百六十節當天之數形體有骨肉如地之厚有
孔竅血脉如川谷也多食甘者有益於肉而骨不利多
食苦者有益於骨而觔不利多食辛者有益於觔而氣
不利(意林公/孫文子)
凡藥上者養命中者養性下者養病(藝文類聚/草部藥)
魚勞則尾赤人勞則髪白(埤雅品/物門魴)
採藥遊名山將以救年頹(初學記道/釋部僊)
榖氣勝元氣其人肥而不夀養性之術常使穀氣少則
病不生矣(初學記草/部五穀)
逆春氣則少陽不生肝氣内變逆夏氣則太陽不長心
氣内洞逆秋氣則太隂不收肺氣焦滿逆冬氣則少隂
不藏腎氣獨沈夫四時隂陽者萬物之根本也所以聖
人春夏養陽秋冬養隂以從其根故與萬物沈浮於生
長之門逆其根伐其本壊其真矣(黄帝素問内經/四氣調神大論)
榮氣虛則不仁衛氣虛則不用榮衛俱虚則不仁且不
用肉如故也人身與志不相有曰死(黄帝素問内/經逆調論)
匠人磨斧斤礪刀削斵材木木之隂陽尚有堅脆堅者
不入脆者皮㢮至其交節而缺斤斧焉夫一木之中堅
脆不同堅者則剛脆者易傷况其材本之不同皮之厚
薄汁之多少而各異耶夫木之蚤花先生葉者遇春霜
烈風則花落而葉萎久曝大旱則脆木薄皮者枝條汁
少而葉萎久隂淫雨則薄皮多汁者皮潰而漉卒風暴
起則剛脆之木枝折杌傷秋霜疾風則剛脆之木根揺
而葉落凡此五者各有所傷况於人乎(黄帝素問靈/樞經五變)
五穀為刳命之鑿五牙為長生之根也(黄帝本/行記)
泥丸絳宫丹田三一之宅也子勤守之萬毒不傷(黄帝/本行)
(記/)
且經冬之草覆之而不死露之即見傷草木植性尚猶
如此况人萬物之靈(隂符經集/註鬼谷子)
即口中津液也潄而嚥之則能攻邪破惡徹於骨髓若
麴蘖之消米方藥無復能先也(道德經註/疏卷八)
養命養其五臟五臟為根根固葉自茂矣養形養其五
氣五氣為源源深流自長矣(三十六部尊/經黄庭經)
草木地生去地而死魚鼈水生離水而死人以氣生氣
去而死(旡上内秘藏/經顯功德品)
八珍促壽五石延生(列仙/傳)
如蠶在繭中混混沌沌故一旦變形易數(靈寶自/然妙經)
動用以太和為馬通宣以𤣥寂為車(攝生養/性論)
身者得道之器也炁者致命之根也根抜則命終器敗
則道去(聖母資/傳仙道)
五穀充肌體而不能益壽百藥療疾延年而不甘口甘
口充肌者俗人所珍苦口延年者道士之所寳(養性延/命録教)
(誡/篇)
食穀者智慧聰明食石者肥澤不老食芝者延年不死
食元氣者地不能埋天不能殺(養性延命/録教誡篇)
人生大期百年為限節䕶之者可至千嵗如膏之用小
炷與大耳(養性延命/録教誡篇)
大計奢懶者壽慳勤者夭放散劬恡之異也田夫壽膏
粱夭嗜欲少多之驗也處士少疾遊子多患事務繁簡
之殊也故俗人競利道士罕營(養性延命/錄教誡篇)
僉自安於蝣晷緬無羡於鵠年(華陽陶/隱居集)
上元泥丸者乃精之泉源泥丸不開則精不散而神不
離中元絳宫者乃神之舍宇絳宫不動則精不馳而神
不疲下元丹田者乃真水之根蒂丹田不振則精不漏
而神不死(金庭無/為妙經)
生養之道莫非務本種植之利莫若得地(金庭無/為妙經)
夫有形之所貴者身也情識之所貴者命也是故飡脂
飲血乘肥衣輕欲其怡懌也餌术含丹防生養性欲其
夀考也(髙僧傳/十二論)
譬猶衣履器物愛之則完全乃久(𢎞明集鄭道/子神不滅論)
譬如木杵常用不止日夜消減(法苑珠林/卷四十六)
夫人有四肢五藏壹覺壹寐呼吸吐納精氣往來流而
為榮衛彰而為氣色發而為音聲此人之常數也陽用
其精隂用其形天人所同也及其失也蒸則生熱否則
生寒結而為瘤贅䧟而為㿈疽奔而為惴竭而為焦故
良醫導之以針石救之以藥劑聖人和之以至德輔之
以人事故體有可愈之疾天地有可消之灾也(法苑珠/林卷九)
(十/五)
　　　殊貨
夫好貨甚者不見他物之可好好馬甚者不見他物之
可好好書甚者不見他物之可好吾又安知天下之果
可好者果可惡者哉(亢倉子/全道篇)
好質白之物者以黑為汙好質黑之物者以白為汙吾
又安知天下之正潔汙哉(亢倉子/全道篇)
人於此嗜酒嗜肉肉勝則食酒勝則飲焉此二者相與
爭勝者行矣非情欲得酒性欲得肉也有人於此好利
好義義勝則義取焉利勝則利取焉此二者相與爭勝
者行矣非情欲得利性欲得義也其可兼者則兼取之
其不可兼者則隻取重焉(申鍳雜/言下)
赬顔玉理眄視巧笑衆目之所悦也軒皇愛嫫母之􁀙
貌不易落英之麗容陳侯悦敦洽之醜状弗貿陽文之
婉姿炮羔煎鴻臛􁍏臑熊衆口之所嗛文王嗜菖蒲之
葅不易熊肝之味陽春白雪激楚採菱衆耳之所樂也
而漢順聽山鳥之音云勝絲竹之響魏文侯好槌鑿之
聲不貴金石之和鬱金𤣥憺春蘭秋蕙衆鼻之所芳也
海人悦至臭之夫不愛芳馨之氣若斯人者皆性有所
偏也(劉子/殊好)
累榭洞房珠簾玉扆人之所悦也鳥入而憂聳石巉巖
輪菌糺結猨狖之所便也人上而慄五韺六䪫咸池簫
韶人之所樂也獸聞而振懸瀬碧潭瀾波洶湧魚龍之
所安也人入而畏飛鼯甘煙走貊美鐵䲰鷄嗜蛇人好
芻豢鳥獸與人受性既殊形質亦異所居隔絶嗜好不
同未足怪也(劉子/殊好)
執其所好而與衆相反則倒白為黑變苦成甘移角成
羽佩蕕當薫美醜無定形愛憎無正分也(劉子/殊好)
聲色芳味各有正性善惡之分皎然自露不可以皂為
白以羽為角以苦為甘以臭為香然而嗜好有殊絶者
(劉子/殊好)
雖星有風雨之好人有異同之性庶覿蔀家與剝廬非
蘇世而居政(文選蜀/都賦)
人各有好尚蘭􁈙蓀蕙之芳衆人所好而海畔有逐臭
之夫咸池六莖之發衆人所共樂而墨翟有非之之論
豈可同哉(文選曹植與/楊徳祖書)
譬如嬰兒自取屎拤年稍長大捨前所穢更樂餘事年
適向老悉捨諸樂以法自樂(修行道地/經地品)
昔公明儀為牛彈清角之操伏食如故非牛不聞不合
其耳也轉為蚊䖟孤犢之聲於是奮耳掉尾蹀躞而聽
之今吾子所聞者蓋蚉䖟之音也(𢎞明集駮/夷夏論)
　　　偶合
終日之言必有聖之事百發之中必有羿逢蒙之巧然
而世不與也其守節非也(淮南子/説林訓)
子囊北而全楚北不可以為庸弦髙誕而存鄭誕不可
以為常(淮南子/㤗族訓)
物故有昧揥而中蚊頭掩目而别白黑者(説苑/辨物)
鴈鵠集於㑹稽去避碣石之寒來遭民田之畢蹈履民
田啄食草糧糧盡食索春雨適作避熱北去復之碣石
(王充論衡/偶㑹篇)
百發之中必有羿逢蒙之功衆知之中必有與聖人同
(吕氏春秋/用衆解)
適偶有所偏解猶鶴知夜半燕知戊己而未必達於他
事也(抱朴子内/篇至理)
不期而悞中非善射也若以謬中為善射則天下皆謂
之羿可乎(郭子註莊/徐無鬼)
邊陲之人不聞知禮樂之正縱有言語偶㑹墳典皆是
竊盜所得其道何足語哉(莊子音/義天道)
婁敬一言漢以遷都醜女暫説齊以為后亦猶鼓缶而
㑹時揺頭而韻曲也(李善註文選陸/士衡演連珠)
掩目别白黑雖時時一中猶不知天道論隂陽有時誤
中耳(意林/范子)
魯人有善相馬者與余俱遊夜方寐聞馬有行者魯人
驚曰七百里也吾恐此暗中耳(太平御覧/獸部馬五)
子所能治知亦衆多與此病失矣譬以鴻飛亦冲於天
(黄帝素問内/經示從容論)
如蟲食木有成字者此蟲不知是字非字智人見之終不
唱言是蟲解字(元陽妙/經卷十)
譬如春時風揩樹木自然火出(蘇婆呼童/子經卷下)
猶春鳥囀弄或似於歌鳥無能歌之實秋蟲蠧木或近
於字蟲闕解字之真名實斯濫葢此之謂也(辨正論/卷六)
　
　
　
　
　
　
　
　
　
　
　
　喻林卷十四
欽定四庫全書
　喻林卷十五　　　　　　明　徐元太　撰
　　人事門(十三/)
　　　情殊
今有同室之人鬬者救之雖被髪纓冠而救之可也鄉
鄰有鬬者被髪纓冠而往救之則惑也雖閉戸可也(孟/子)
(離婁/下)
有人於此越人闗弓而射之則已談笑而道之無他疏
之也其兄闗弓而射之則已垂涕泣而道之無他戚之
也(孟子告/子下)
今羣臣非有葭莩之親鴻毛之重(前漢書景/十三王傳)
夫越人而臧否者非憎於彼也親戚而加譽者非優於
此也處情之地殊故公私之心異也(後漢紀/光武八)
兒童之所簡者廼耆耋之所非耳目之所娛者廼心慮
之所疾(亢倉子/訓道篇)
蹍市人之足則辭以放驁兄則以嫗大親則已矣故曰
至禮有不人(莊子庚/桑楚)
鄭人有一子將宦謂其家曰必築壊牆是不善人將竊
其巷人亦云不時築而人果竊之以其子為智以巷人
告者為盜(韓非子/説林)
王良愛馬越王勾踐愛人為戰與馳醫善吮人之傷含
人之血非骨肉之親也利所加也故輿人成輿則欲人
之富貴匠人成棺則欲人之夭死也非輿人仁而匠人
賊也人不貴則輿不售人不死則棺不買情非憎人也
利在人之死也(韓非子/僃内)
夫挾相為則責望自為則事行故父子或怨譟取庸作
者進美羹(韓非子外/儲説左上)
心哀而歌不樂心樂而哭不哀夫子曰絃則是也其聲
非也(淮南子/繆稱訓)
拘囹圄者以日為脩當死市者以日為短日之脩短有
度也有所在而短有所在而脩也則中不平也故以不
平為平者其平不平也(淮南子/説山訓)
人食礜石而死蠶食之而不饑魚食巴菽而死鼠食之
而肥類不可必推(淮南子/説林訓)
次三螟蛉不屬蜾臝取之不迓侮測曰螟蛉不屬失其
體也(太𤣥經/第三親)
化國之日舒以長故其民閒暇而力有餘亂國之日促
以短故其民困務而力不足舒長者非謂羲和安行乃
君明民靜而力有餘也促短者非謂分度損减乃上闇
下亂力不足也(潛夫論/愛日)
獵者獲禽觀者樂獵不見漁者之心不顧也是故觀於
齊不虞魯遊於楚不懽宋(王充論/宣漢篇)
春女感陽則思秋士見隂而悲(淮南子繆/稱訓解)
蹍市人則稱已脱悞以謝之兄則言嫗詡之無所辭謝
大親則已矣明恕素足也(郭子註莊/庚桑楚)
蟻得水則死魚得水則生羊得水則病(莊子音義/徐無鬼)
人慘戚則不能以驩逸勞苦則不能以施惠少有能易
此者(李善註文/選西京賦)
華落向本故曰歸華葉下離枝故曰别葉(李善註文選/鮑明逺翫月)
(詩/)
志士惜日短愁人知夜長(文選傅/咸詩)
鴛鴦自用親不若比翼連他人雖同盟骨肉天性然(藝/文)
(類聚樂部/論樂詩)
夫樹樹異風人人異心不可以一檢量故黿鼉得水則
生虎豹得水則死(太平御覧/鱗介部黿)
子髙曰泣有二焉大奸之人以泣自信婦人懦夫以泣
著愛(太平御覧/人事部泣)
無窮之原萬尋之泉神龍之所歸小魚之所去髙山大
丘深林巨壑茂林暢枝鴻鳥虎豹之所喜而雞狗之所
惡(道德經指/歸卷七)
彼非喜凶而惡吉貴禍而賤福也性與之逺情與之反
若處黄泉聽視九天遼逺絶滅不能見聞而已矣(道德/經指)
(歸卷/七)
譬如牧牛有二人一持酪缾一持漿缾俱共詣市而欲
賣之於路脚跌二缾俱破一則喜悦一則愁惱(元陽妙/經卷六)
譬如一人而有七子是七子中一子遇病父母之心非
不平等然於病子心生偏愛(元陽妙/經卷七)
如親愛罵之雖罵不恨非親惡言聞則生恚(大智度/論卷五)
譬如熱時清涼池有目有足皆可入雖近不欲入者則
不入(大智度論/卷八十三)
猶如春夏之時人患日熱皆欲離之既至冬寒人皆思
念(大莊嚴經/論卷一)
世人固有啖菖蒲而棄桂薑覆甘露而啜酢漿者矣毫
毛雖小視之可察泰山之大背之不見志有留與不留
意有銳與不銳(𢎞明集牟/子理惑論)
至若娑婆世界謂俄頃為百齡袈裟刹土將永劫以浹
日斯染淨之别也(法苑珠/林卷一)
　　　同情
同道者相愛同蓻者相嫉同與者相愛同取者相嫉同
病者相愛同壯者相嫉人情自然也(亢倉子/用道篇)
虎狼殺人烏蒼從上螾蛾從下聚之六者異類然同時
俱至者何也所欲同也由是觀之有人之名則同人之
情耳何故不可乎(鶡冠子/王鈇)
在一不少在萬不衆同如林木積如倉粟斗石以成升
委無失也(鶡冠子/王鈇)
舞者舉節坐者不期而拚皆如一所極同也(淮南子/説林訓)
謂許由無德烏獲無力莫不醜於色人莫不奮於其所
不足(淮南子/説林訓)
赤肉縣則烏鵲集鷹隼鷙則衆鳥散物之散聚交感以
然(淮南子/説林訓)
小人之從事也曰茍得君子曰茍義所求者同所期者
異乎擊舟水中魚沉而鳥揚同聞而殊事其情一也(淮/南)
(子繆/稱訓)
踒人日夜願一起盲不忘視(説苑/談叢)
夫納棄妻而論前壻之惡買僕虜而毁故主之㬥凡人
庸夫猶不平之何者重傷其類自然情也(抱朴子外/篇良規)
五味萬殊而大同於美曲變雖衆亦大同於和美有甘
和有樂然隨曲之情盡於和域應美之口絶於甘境安
得哀樂於其間哉(廣文選嵇叔夜/聲無哀樂論)
春秋保乾圖曰吐珠於澤誰能不含宋均注曰珠出於
野澤之中誰能不含取以為寳也(初學記寳/器部珠)
又如禽獸夜見火光恐怖逺避(波羅蜜多經卷/五百六十七)
一切諸法由食而存非食不存眼者以眠為食耳者以
聲為食鼻者以香為食舌者以味為食身者以細滑為
食意者以法為食涅槃者以無放逸為食(増壹阿舎經/卷三十一)
　　　情變
涇水雖濁未有彰見由涇渭水相入而清濁異言已顔
色雖衰未至醜惡由新舊并而善惡别(毛詩正/義谷風)
樓緩謂趙王曰王亦聞夫公甫文伯母乎公甫文伯官
於魯病死婦人為之自殺房中者二人其母聞之不肯
哭也相室曰焉有子死而不哭者乎其母曰孔子賢人
也逐於魯是人不隨今死而婦人為死者十六人若是
者其於長者薄而於婦人厚故從母言之為賢母也從
婦言之必不免為妬婦也故其言一也言者異則人心
變矣今臣新從秦來而言勿與則非計也言與之則恐
以為臣之為秦也故不敢對(戰國䇿趙/孝成王)
物之興衰情之起伏理有固然矣而崇替去來之甚者
必唯寵惑乎當其接牀笫承恩色雖險情贅行莫不德
焉及至移意愛析燕私雖惠心妍狀愈獻醜焉愛升則
天下不足容其髙歡隊故九服無所逃其命斯誠志士
之所沉溺君人之所抑揚未或違之者也(後漢書皇/后紀論)
夫逆旅之妾惡者自以為惡主忘其惡而貴焉美者自
以為美主忘其美而賤焉夫色之美惡定於妾之面美
惡之情變於主之心况君子之人有善不敢識有過不
敢忘者乎其為美亦以𢎞矣故楊子之言足師逆旅之
妾足誡也(後漢紀/光武六)
宋有蘭子者以技干宋元宋元召而使見其技以雙技
長倍其身屬其踁並趨並馳弄七劒迭而躍之五劒常
在空中元君大驚立賜金帛又有蘭子又能燕戲者聞
之復以干元君元君大怒曰昔有異技干寡人者技無
庸適值寡人有歡心故賜金帛彼必聞此而進復望吾
賞拘而擬戮之經月乃放(列子/説符)
妻子具而孝衰於親嗜欲得而信衰於友爵祿盈而忠
衰於君(荀子性/惡篇)
語曰其母好者其子抱然則其為之反也其母惡者其
子釋(韓非子/僃内)
今上下之接無子父之澤而欲以行義禁下則交必有
郄失且父母之於子也産男則相賀産女則殺之此俱
出父母之懐袵然男子愛賀女子殺之者慮其後便
計之長利也故父母之於子也猶用計筭之心以相待
也而况無父子之澤乎(韓非子/六反)
趣舍合即言忠而益親身疎即謀當而見疑親母為
其子治㧉(音/盖)秃而血流至耳見者以為其愛之至也使
在於繼母則過者以為嫉也事之情一也所從觀者異
也從城上視牛如羊視羊如豕所居髙也闚面於盤水
則圓於杯則隨面形不變其故有所圓有所隨者所自
闚之異也今吾雖欲正身而待物庸遽知世之所自窺
我者乎若轉化而與世競走譬猶逃雨也無之而不濡
(淮南齊/俗訓)
隣之母死往哭之妻死而不泣有所劫以然也(淮南子/説材訓)
鍾鼓之聲怒而擊之則武憂而撃之則悲喜而擊之則
樂其志變其聲亦變其志誠通乎金石而况人乎(説苑/修文)
彌子瑕愛於衛君衛國之法竊駕君車罪刖彌子瑕之
母疾人聞夜往告之彌子瑕擅駕君車而出君聞之賢
之曰孝哉為母之故犯刖罪哉君遊果園彌子瑕食桃
而甘不盡而奉君君曰愛我而忘其口味及彌子瑕色
衰而愛弛得罪於君君曰是故嘗矯吾車又嘗食我以
餘桃故子瑕之行未必變初也前見賢後獲罪者愛憎
之至變也(説苑/雜言)
祁射子見秦惠王惠王説之於是唐姑讒之復見惠王
懐怒以待之非其説異也所聽者易也故以徵為羽非
絃之罪也以甘為苦非味之過也(説苑/雜言)
鶩野鴨也飛止大澤之中羣處既豢擾之惡其族類而
相逼逐也(張華註/禽經)
鴽在田得食鳴相呼夜則羣飛晝則草伏馴養之久見
食相摶鬬也(張華註/禽經)
饑飡者於將獲所欲則悦情注心飽滿之後釋然疏之
或有厭惡然則榮華酒色有可疏之時(嵇中散集荅/難養生論)
妍蚩有定矣而憎愛異情故兩目不相為視焉雅鄭有
素矣而好惡不同故兩耳不相為聽焉真偽有質矣而
趣舍舛忤故兩心不相為謀焉以醜為美者有矣以濁
為清者有矣以失為得者有矣(抱朴子内/篇塞難)
有弟而兄啼者言人之性舍長親㓜故啼也(郭子註/莊天運)
以財助人者財盡則交絶以色助人者色盡則愛弛是
以嬖女不弊席嬖男不弊輿安陵所以悲魚也(李善註/文選阮)
(嗣宗詠/懐詩)
萁在竈下然豆居釜中泣本是同根生相煎何太急(文/選)
(任彦升齊文/宣王行狀註)
夫㑹賔盈堂酒酣奏琴或忻然而歡或慘爾而泣非進
哀於彼導樂於此也其音無變於昔而歡慼並用斯非
吹萬不同耳(廣文選嵇叔夜/聲無哀樂論)
桃生露井上李生桃樹傍蟲來齧桃根李樹代桃僵樹
木身相代骨肉還相忘(藝文類聚/菓部李詩)
夫嬰兒未知而忠信於仇讎及其壯大有識欺殆兄嫂
三軍得意則下亡虜窮溪之獸不避兕虎其性非易事
理然也(道德經指/歸卷十二)
　　　檢情
先王之樂所以節百事也故有五節遲速本末以相及
中聲以降五降之後不容彈矣於是有煩手淫聲慆堙
心耳乃忘平和君子弗聽也物亦如之至於煩乃舍也
已無以生疾(左傳昭/公元年)
預常稱濟有馬癖嶠有錢癖武帝聞之謂預曰卿有何
癖對曰臣有左傳癖(晉書杜/預傳)
體舒則懐卷視溺則思濟(北史常爽/孫景傳)
五色令人目盲五音令人耳聾五味令人口爽馳騁田
獵令人心發狂難得之貨令人行妨是以聖人為腹不
為目(老子/檢欲)
目視雕琢者明愈傷耳聞交響者聰愈傷心思𤣥妙者
心愈傷(闗尹子/五鑑篇)
楊朱曰生民之不得休息為四事故一為夀二為名三
為位四為貨有此四者畏鬼畏人畏威畏刑此謂之遁
人也可殺可活制命在外不逆命何羨夀不矜貴何羨
名不要勢何羨位不貪富何羨貨此之謂順民也天下
無對制命在内故語有之曰人不婚宦情欲失半人不
衣食君臣道息周諺曰田父可坐殺晨出夜入自以性
之恒啜菽茹藿自以味之極肌肉麤厚筋節㟡急一朝
處以柔毛綈幕薦以梁肉蘭橘心㾓體煩内熱生病矣
商魯之君與田父侔地則亦不盈一時而憊矣故野人
之所安野人之所美謂天下無過者(列子/楊朱)
夫畏塗者十殺一人則父子兄弟相戒也必盛卒徒而
後敢出焉不亦知乎人之所取畏者袵席之上飲食之
間而不知為之戒者過也(莊子/達生)
今有聲於此耳聽之必慊已聽之則使人聾必弗聽有
色於此目視之必慊已視之則使人盲必弗視有味於
此口食之必慊已食之則使人瘖必弗食是故聖人之
於聲色滋味也利於性則取之害於性則全之此全性
之道也(吕氏春/秋本生)
昔先聖王之為苑囿園池也足以觀望勞形而已矣其
為宫室臺榭也足以辟燥濕而已矣其為輿馬衣裘也
足以逸身煖骸而已矣其為飲食酏醴也足以適味充
虛而已矣其為聲色音樂也足以安性自娛而已矣(吕/氏)
(春秋/重已)
夫耳目鼻口生之役也耳雖欲聲目雖欲色鼻雖欲芬
香口雖欲滋味害於生則止在四官者不欲利於生者
則弗為由此觀之耳目鼻口不得擅行必有所制譬之
若官職不得擅為必有所制此貴生之術也(吕氏春/秋貴生)
耳聞所惡不若無聞目見所惡不若無見故雷則揜耳
電則揜目此其比也(吕氏春/秋貴生)
秋早寒則冬必煗矣春多雨則夏必旱矣天地不能兩
而况於人類乎故古之治身與天下者必法天地也尊
酌者衆則速盡萬物之酌大貴之生者衆矣故大貴之
生常速盡非徒萬物酌之也又損其生以資天下之人
而終不自知(吕氏春/秋情欲)
甚愛色費精神甚愛財遇禍患所愛者少所亡者多(河/上)
(公註老/子立戒)
兵甲不用却走馬治農田治身者却陽精以糞其身(河/上)
(公註老/子儉欲)
夫夏日之不被裘者非愛之也燠有餘於身也冬日之
不用翣者非簡之也清有餘於適也夫聖人量腹而食
度形而衣節於已而已貪汚之心奚由生哉(淮南子/俶真訓)
射者非矢不中也學射者不治矢也御者非轡不行學
御者不為轡也知冬日之箑夏日之裘無用於已則萬
物之變為塵埃矣故以湯止沸沸乃不止誠知其本則
去火而已矣(淮南子/精神訓)
至人量腹而食度形而衣容身而遊適情而行餘天下
而不貪委萬物而不利處大廓之宇遊無極之野登太
皇馮太一玩天地於掌握之中天豈為貧富肥臞哉(淮/南)
(子精/神訓)
五色亂目使目不明五聲譁耳使耳不聰五味亂口使
口爽傷趣舍滑心使行飛揚此四者天下之所養性也
然皆人累也故曰嗜慾者使人之氣越而好憎者使人
之心勞弗疾去則志氣日耗夫人之所以不能終其壽
命而中道夭於形戮者何也以其生生之厚夫惟能無
以生為者則所以脩得生也(淮南子/精神訓)
今夫霤水足以溢壺榼而江河不能實漏巵故人心猶
是也自當以道術度量食充虚衣禦寒則足以養七尺
之形矣(淮南子/汜論訓)
割痤疽非不痛也飲毒藥非不苦也然而為之者便於
身也渴而飲水非不快也饑而大飱非不贍也然而弗
為者害於性也此四者耳目鼻口不知所取去心為之
制各得其所由是觀之欲之不可勝明矣(淮南子/詮言訓)
隂陽之氣在上天亦在人在人者為好惡喜怒在天者
為暖清寒暑出入上下左右前後平行而不止未嘗有
所稽留滯鬱也其在人者亦冝行而無留若四時之條
條然也(春秋繁露/如天之為)
毒智者莫甚於酒留事者莫甚於樂毁亷者莫甚於色
摧剛者反已於弱(説苑/談叢)
鳥獸觸其情者也衆人則異乎賢人則異衆人矣聖人
則異賢人矣(楊子學/行篇)
故美味腐腸好色惑心勇夫招禍辯口致殃四者世之
毒也(王充論衡/言毒篇)
夫嗜欲雖出於人而非道之正猶木之有蝎雖木之所
生而非木之冝也故蝎盛則木朽欲勝則身枯(嵇中散/集荅難)
(養生/論)
夫欲官不識君位思食不擬親戚何者止其所不得則
不當生心也故嗜酒者自抑於鴆醴貪食者忍饑於漏
脯知吉凶之理故背之不惑棄之不疑也豈恨向不得
酣飲與大嚼哉(嵇中散集荅/難養生論)
古之人知酒肉為甘鴆棄之如遺識名位為香餌逝而
不顧(嵇中散集荅/難養生論)
今談者不覩至樂之情甘减年殘生以從所願此則李
斯背儒以殉一朝之欲主父發憤思調五鼎之味耳(嵇/中)
(散集荅難/養生論)
夫渴者唯水之是見酌者唯酒之是求人皆知乎生於
有疾也今若以從欲為得性則渴酌者非病淫湎者非
過(嵇中散集荅/難養生論)
富貴多殘伐之者衆也野人多夀傷之者寡也(嵇中散/集荅難)
(養生/論)
惑目者必逸容鮮藻也惑耳者必妍音淫聲也惑鼻者
必茝蕙芬馥也惑口者必珍羞嘉㫖也惑心者必勢利
功名也五者畢惑則或承之禍為身患者不亦信乎(抱/朴)
(子外篇/酒誡)
其抑情也劇乎隄防之僃決其御性也過乎腐轡之乘
奔(抱朴子外/篇誡酒)
蜘蛛張網蚤蝨不餒使人智巧役用萬物食口衣身何
足劇乎但患富者無知止之心貴者有無限之用耳豈
可以一䟾之故而終身不行以桀紂之虐思乎無主也
(抱朴子外/篇詰飽)
夫五聲八音清商流徵損聰者也鮮華豔采彧麗炳爛
傷明者也宴安逸預清醪芳醴亂性者也冶容媚姿鈆
華素質伐命者也(抱朴子内/篇暢𤣥)
民結繩而用之足以紀要而已適故常甘當故常美若
思夫侈靡則無時慊矣(郭子註/莊胠篋)
五闗者情慾之路嗜好之府也目愛綵色命曰伐性之
斤耳樂淫聲命曰攻心之鼓口貪滋味命曰腐腸之藥
鼻悦芳馨命曰燻喉之煙身安轝駟命曰召蹷之機此
五者所以養生亦以傷生(劉子/防慾)
譬由愚者之養魚鳥也見天之寒則内魚於温湯之中
而棲鳥於火林之上水木者所以養魚鳥也養之失理
必至燋爛色聲芳味所以悦人也悦之過理還以害生
(劉子/防慾)
夫蜂蠆螫指則窮日煩擾蚊䖟噆膚則通宵失寐蜂蚊
小害指膚外疾人入山則避蜂蠆入室則驅蚊䖟何者
以其害於體也嗜慾攻心正性顛倒嗜慾大害攻心内
疾方於指膚亦以多也(劉子/防慾)
人有牛馬遊逸不歸必知收之情慾放逸而不知收之
不亦惑乎(劉子/防慾)
出輿入輦命曰蹷痿之機洞房清風命曰寒熱之媒皓
齒蛾睂命曰伐性之斧甘脆肥醲命曰腐腸之藥(文選/枚乘)
(七/發)
有味如醽而不醉人其味如黍飲之則醉何也秦子曰
醉在小人不在君子(意林/秦子)
凡病可治也人不可治也體羸性弱不堪藥石或剛㬥
狷急喜怒不節或情慾放縱貪淫嗜食此皆良醫不能
加功焉夫君子病也猶可為也必使無病也不可為矣
盖謂節其飲食量其多少也(太平御覧疾病/部總叙疾病下)
兹乃伐人之生甚於斤斧蝕人之性猛於豺狼(太平御/覧方術)
(部養/生)
跣而上坐者謂之宴能飲者飲之不能飲者已謂之醧
齊顔色均衆寡謂之沉閉門不出者謂之湎故君子可
以宴可以醧不可以沉不可以湎(初學記服/食部酒)
求髙反墜務厚更貧閉情塞欲老氏所珍(困學紀聞卷/十七評文)
隂陽失節則驚風驟雨人失中和則為㬥疾(道德經註/疏卷三)
清淨者道之本榮華者道之殃子勿憎淡泊是中有至
味愚癡戀世欲類蛾投火光不知其為害以至於滅亡
(虚里四/十九章)
譬如有主知典酒知而不飲則亦不醉(元陽妙/經卷七)
然養生之具譬猶水火不可失適反為害耳(養生延命/録教誡篇)
所有智慧如空中日諸煩惱海如㣲煙障(金剛三昧本性/清淨不壊不滅)
(經行/二)
内外六情之受邪行猶海受流餓夫受飯盖無滿足也
(佛説太安般/守意經序)
猶如有人近大火坑遂近遂熱欲避其熱當求巧便求
滅彼火(出曜經/三欲品)
如摩樓樹初生為葛藤所纒長便枯死愛欲之意亦如
是(出曜經/三愛品)
㧞愛根本者如選擇細辛者所以稱説擇細辛者有二
因緣一者除病二者販賣思惟選擇好者便取病者得
愈販者得利(出曜經/三愛品)
恚能自制如止奔車是為善御(法句經/忿怒品)
人不持戒滋蔓如藤逞情極欲惡行日増(法句經愛身/品第二十)
時有五通比丘名精進力在山中樹下閑寂求道時有
四禽依附左右常得安隱一者鴿二者烏三者毒蛇四
者鹿是四禽者晝行求食暮則還宿四禽一夜自相問
言世間之苦何者為重烏言饑渇最苦饑渴之時身羸
目㝠神識不寧投身羅網不顧鋒刃我等䘮身莫不由
之以此言之饑渴為苦鴿言婬欲最苦色欲熾盛無所
顧念危身滅命莫不由之毒蛇言瞋恚最苦毒意一起
不避親疎亦能殺人復能自殺鹿言驚怖最苦我在林
野心恒怵惕畏懼獵師及諸豺狼髣髴有聲奔投坑岸
母子相捐肝膽悼悸以此言之驚怖為苦比丘聞之即
荅之曰汝等所論是其末耳不究苦本天下之苦無過
有身身為苦器憂畏無量(法句譬喻經/三安寜品)
若樂衆者則受衆惱譬如大樹衆鳥集之則有枯折之
患(遺教經論/離十二)
亦如惡馬不以轡制將當牽人墜於坑陷(遺教經論/離十二)
何時當得闗閉六情如縶狗鹿魚蛇猴鳥狗樂聚落鹿
樂止澤魚樂池沼蛇好穴處猴樂深林鳥依虚空(十住/毘婆)
(沙論/卷七)
此身猶如車好惡無所擇香油及臭脂等同於調利(法/苑)
(珠林卷/四十二)
如水火擁之煞之則其用彌全决之散之則其勞彌薄
(法苑珠林/卷五十四)
豈可放縱心馬不加轡勒馳騁情猴都無制鏁浮囊既毁
前路何期德瓶已破勝緣長絶(法苑珠林/卷八十二)
豈得恣其愚懐縱情憍蕩致使善根種子不復開敷道
樹枝條彌加枯瘁(法苑珠林/卷八十三)
　　　畧小
草木之生長雖至於盛夏之月萬物茂壯無能使草不
有死者無能使木不有萎者以時不齊實小有萎死者
也以興道德之進益雖至於成就之功百事通曉無能
使色不有忿者無能使辭不有訟者以大義不虧實小
有忿訟也然小萎無虧於夏長小怨無損於交好(毛詩/正義)
(谷/風)
大德不踰閑小德出入可也(論語/子張)
不信百戰之効而執一攻之驗棄多從少於理安乎譬
若射者百發而一不中可謂之拙乎(晉書蔡/謨傳)
害法在犯尤而謹捜微過何異放兕豹於公路而禁鼠
盜於隅隙古人有言鈇鉞不用而刀鋸日弊不可以為
政此言大事緩而小事急也(晉書劉/頌傳)
譬如為屋但外望髙顯楹棟平正基壁完牢風雨不入
足矣斧斤不平斵削不宻非屋之病也(魏書源/賀傳)
小謹者不大立飺食者不肥體(管子/形傳)
聖人參於天地鳥飛准繩此言大人之義也夫鳥之飛
也必還山集谷不還山則困不集谷則死山與谷之處
也不必正直而還山集谷曲則曲矣而名繩焉以為鳥
起於北意南而至於南起於南意北而至於北茍大意
得不以小缺為傷故聖人美而著之曰千里之路不可
扶以繩萬家之都不可平以准言大人之行不必以先
帝常義立之謂賢(管子/宙合)
為主而賊為父母而㬥為臣下而不忠為子婦而不孝
四者人之大失也大失在身雖有小善不得為賢所謂
平原者下澤也雖有小封不得為髙故曰平原之隰奚
有於髙為主而惠為父母而慈為臣下而忠為子婦而
孝四者人之髙行也髙行在身雖有小過不為不肖所
謂大山者山之髙者也雖有小隈不以為深故曰大山
之隈奚有於深(管子形/勢解)
工匠不能無害於巧君子不知無害於治(尹文子/大道上)
今以人之小過揜其大美則天下無聖王賢相矣故目
中有疵不害於視不可灼也喉中有病無害於息不可
鑿也河上之丘冡不可勝數猶之為易也水激興波髙
下相臨差以尋常猶之為平也(淮南子/汜論訓)
今人君論其臣也不計其大功總其畧行而求小善則
失賢之數也故人有厚德無問其小節而有大譽無疵
其小故夫牛􁊫之涔不能生鱣鮪而蜂房不容鵠卵小
形不足以包大體也(淮南子/汜論訓)
逐鹿者不顧兎决千金之貨者不争銖兩之價(淮南子/説林訓)
瘡瘍疥瘙孝婦不省(焦氏易林/渙之震)
明者舉大畧細不忮不求故能取威定功成天平地豈
肯稱薪而㸑數粒乃炊并瑕棄璧披毛索黶哉(抱朴子/外篇接)
(疏/)
娥英任姒不以蠶織為首稱湯武漢髙不以細行招近
譽故澄視於三辰者不遑紆鑒於井谷清聽於韶濩者
豈暇垂耳於桑間(抱朴子外/篇博喻)
大鵬無戒旦之用巨象無馳逐之才故蔣琬敗績於百
里而為三台之標陳平困瘁於治家而懐六竒之畧(抱/朴)
(子外篇/廣譬)
姜望至德而佃不復種重華大聖而漁不償網(抱朴子/外篇守)
(塉/)
權衡雖正不能無毫釐之差鈞石雖平不能無抄撮之
較(劉子/從化)
有人譏周僕射與親友言戲穢雜無檢節周曰吾若萬
里長江何能不千里一曲(世説新/語任誕)
晝覽太山不假秋毫之察夜仰列宿豈藉燭龍之明(藝/文)
(類聚職官部/尚書令表)
姜維有言良田百頃不在一畆(太平御覽兵/部戰不顧親)
髪生於皮去髪而皮不知爪生於肉去爪而肉不知(太/平)
(御覧人事/部皮膚)
譬如長者有一子愛之甚重其子得病但求良藥能差
病者不求分别諸藥名字取之時節合和分數(大智度/論卷二)
(十/七)
　
　
　
　
　
　
　喻林卷十五
欽定四庫全書
　喻林卷十六　　　　　　明　徐元太　撰
　　人事門(十四/)
　　　異趨
庶民之性惟若星然星有好風星有好雨以喻民有好
善亦有好惡(尚書正/義洪範)
我思肥泉兹之永歎所出同所歸異為肥泉(毛詩/泉水)
君子譬精米嘉器也小人譬麤米弊器也譬如釀酒共
用一麴分半持釀精米嘉器則其味醇和一半釀麤米
弊器則其味醨薄亦猶如禮自是一耳行之自有厚薄
若君子性識純深得禮而彌深厚小人智慮淺薄得禮
自虚薄者也(禮記正/義禮運)
曹大家女誡曰生男如狼猶恐其虺生女如鼠猶懼其
武是男欲剛而女欲柔也(春秋正義/昭公元年)
墨子貴兼孔子貴公皇子貴哀田子貴均列子貴虛料
子貴别(爾雅釋/詁疏)
燕雀安知鴻鵠之志哉(史記陳/渉世家)
貪夫殉財烈士殉名夸者死權衆庶馮生(史記伯/夷傳)
人之操行所尚不同立德立言期於不朽亦猶蘭蕙松
柏各有本性馨烈材幹並擅貞芳(前漢書/叙傳註)
人各有志所規不同故乃有登山而採玉者有入海而
採珠者豈可謂登山者不知海之深入海者不知山之
髙哉君謂僕以鄭為東家丘君以僕為西家愚夫邪(魏/志)
(邴原/傳註)
雖復鉗桎羿奡思服巢許之情捶勒曽史言膺蹻跖之
慮不然之事斷可知也(宋書顧/覬之傳)
運屬波流勢無防慮命徼山立理無放情(宋書顧/覬之傳)
雲飛泥沈卑髙異等圓行方止動息殊致是以摩霄運
海輕罻羅於藪澤五衢四照忽斤斧於山林(隋書盧/思道傳)
貴爵位者以巢由為桎梏愛山林者以伊吕為管庫束
名實則芻芥柱下之言翫清虛則糠粃席上之説(南史/馬樞)
(隱逸/傳)
釡槩之於量也不能以容於所不受尋墨之於度也不
能以及其所不至鈞天廣奏飛鳥過而不止崇盈繢拱
猱狖逃焉且員動而方息所性不同也火炎而水流習
使之然也(子華子/大道)
農攻食工攻器賈攻貨(亢倉子/農道篇)
刻意尚行離世異俗髙論怨誹為亢而已矣此山谷之
士非世之人枯槁赴淵者之所好也語仁義忠信恭儉
推讓為脩而已矣此平世之士教誨之人遊居學者之
所好也語大功立大名禮君臣正上下為治而已矣此
朝廷之士尊主疆國之人致功并兼者之所好也就藪
澤處閒曠釣魚閒處無為而已矣此江海之士避世之
人閒暇者之所好也吹呴呼吸吐故納新熊經鳥申為
壽而已矣此道引之士養形之人彭祖壽考者之所好
也若夫不刻意而髙無仁義而脩無功名而治無江海
而閒不道引而壽無不忘也無不有也澹然無極而衆
美從之此天地之道聖人之德也(莊子/刻意)
野語有之曰衆人重利廉士重名賢士尚志聖人貴精
(莊子/刻意)
招世之士興朝中民之士榮官筋力之士矜難勇敢之
士奮患兵革之士樂戰枯槁之士宿名法律之士廣治
禮樂之士敬容仁義之士貴際農夫無草萊之事則不
比商賈無市井之事則不比庶人有旦暮之業則勸百
工有器械之巧則壯錢財不積則貪者憂權勢不尤則
夸者悲勢物之徒樂變遭時有所用不能無為也(莊子/徐無)
(鬼/)
好肆不守折長者不為市(荀子/哀公)
烹獸不足以盡獸嗜其脯則幾矣然則王者有嗜乎理
義也亡者亦有嗜乎暴慢也所嗜不同故其禍福亦不
同(吕氏春/秋誣徒)
登山而望其何不臨而何不見凌遲而入淵其孰不䧟
溺(賈子新書/修政語上)
古人味而弗貪也今人貪而弗味(淮南子/繆稱訓)
君子非仁義無以生失仁義則失其所以生小人非嗜
欲無以活失嗜欲則失其所以活故君子懼失仁義小
人懼失利觀其所懼知各殊矣(淮南子/繆稱訓)
王子比干非不知箕子被髪佯狂以免其身也然而樂
直行盡忠以死節故不為也伯夷叔齊非不能受祿任
官以致其功也然而樂離世伉行以絶衆故不務也許
由善卷非不能撫天下宅海内以德民也然而羞以物
滑和故弗受也豫讓要離非不知樂家室安妻子以偷
生也然而樂推誠行必以死主故不留也今從箕子視
比干則愚矣從比干視箕子則卑矣從管晏視伯夷則
戇矣從伯夷視管晏則貪矣趨舍相非嗜欲相反而各
樂其務將誰使正之曽子曰擊舟水中鳥聞之而髙翔
魚聞之而淵藏故所趨各異而皆得所便夫重生者不
以利害己立節者見難不茍免貪祿者見利不顧身而
好名者非義不茍得此相為論譬猶氷灰鈎繩也何時
而合若以聖人為之中則兼覆而并之未有可是非者
也夫飛鳥主巢狐狸主穴巢者巢成而得棲焉穴者穴
成而得宿焉趨舍行義亦人之所棲宿也各樂其所安
致其所蹠謂之成人(淮南子/齊俗訓)
惠子從車百乗以過孟諸莊子見之弃其餘魚鵜胡飲
水數斗而不足鱓鮪入口若露而死智伯有三晉而欲
不贍林類榮啓期衣若縣衰而意不慊由此觀之則趣
行各異何以相非也(淮南子/齊俗訓)
或曰知其且赦也而多殺人或曰知其且赦也而多活
人其望赦同所利害異故或吹火而然或吹火而滅所
以吹者異也(淮南子/説山訓)
栁下惠見飴曰可以養老盜跖見飴曰可以黏牡見物
同而用之異(淮南子/説林訓)
彼君子也以養賢為富我鄙人也以鍾石金玉為富(新/序)
(刺奢/六)
宋人有得玉者獻諸司城子罕子罕不受獻玉者曰以
示玉人玉人以為寳故敢獻之子罕曰我以不貪為寳
爾以玉為寳若與我者皆䘮寳也不若人有其寳故宋
國之長者曰子罕非無寳也所寳者異也(新序節/士七)
二人共路東趍西歩千里之外不相知處(焦氏易林/蠱之師)
二人異路東趍西歩千里之行不相知處(焦氏易林/比之損)
天下有三門由於情欲入自禽門由於禮義入自人門
由於獨智入自聖門(楊子/脩身)
吾聞先生相與言則以仁與義市井相與言則以財與
利(楊子/學行)
賢者司禮小人司巇况拊鍵乎(揚子/重黎)
或曰聖人不師仙厥術異也聖人之於天下恥一物之
不知仙人之於天下恥一日之不生(揚子君/子篇)
或問孔子知其道之不用也則載而惡乎之曰之後世
君子曰賈如是不亦鈍乎曰衆人愈利而後鈍聖人愈
鈍而後利(揚子/五百)
鶉鷃羣遊終日不休亂舉聚跱不離蒿茆鴻鵠髙飛雙
别乖離通千達萬志在陂池鸞鳯翶翔黄歴之上徘徊
太虛之中隨景風而飄颻時抑揚以從容意猶未得喈
喈然長鳴蹷號振翼陵朱雲薄升極呼吸陽露曠旬不
食其意尚猶嗛嗛如也三者殊務各安所為是以伯夷
採薇而不恨巢父木棲而自願由斯觀諸士之志量固
難測度(濳夫論/相列)
夫聖人以仁義為機賢者以禮信為機謀士以術數為
機辯士以縱横為機此機者皆利于諸侯而顯名者也
吾子其握聖人之機以游説諸侯則漢室可舉矣當今
之時得機者顯得聖賢之機者貴不可限子翕而不張
亦何取于機也盍奮而張之噫仁義之氣而解衆庶之
鬱哉(天祿閣外/史機論)
夫操尚不同猶金沈羽浮也志好之乖次猶火升而水
降也茍不可同雖造化之靈大塊之匠不可使同也何
可强哉(抱朴子外/篇交際)
出處有氷炭之殊躁靜有飛沈之異是以墨翟以重繭
怡顔莊叟以遺世得意(抱朴子外/篇博喻)
方圓舛狀逝止異歸故渾象尊於行健坤后貴於安貞
七政四氣以周流成功五嶽六柱以峙靜作鎮是以宋
墨楚申以載馳存國干木胡明以無為折衝(抱朴子外/篇博喻)
且夫洪陶範物大象流形躁靜異尚翔沈舛情金寳其
重羽矜其輕篤隘者執束於滓湼達妙者逍遥於𤣥清
潢洿納行潦而潘噎渤澥吞百川而不盈鮋鰕踊悦於
泥濘赤螭凌厲乎髙冥嚼香餌者快嗜欲而赴死味虚
淡者含天和而趨生識機神者瞻無兆而弗惑闇休咎
者觸强弩而不驚各附攸好安肯改營(抱朴子外/篇任命)
樂生者畏犧而辭聘髑髏聞生而矉蹙此死生之情異
而各自當也(郭子註莊/列禦冦)
物各重其所主而桀紂之狗可以吠堯故盜蹠之徒賢
盜蹠而鄙仲尼(劉子/言苑)
夫以䇿試而後學者為官也得不䇿試而好學者為己
也為己之學也内為官之學也外外之與内由南之與
北相去甚逺(揚子法言/註寡見篇)
聖人以行道為務凡人以祿殖為先(揚子法言/註五百篇)
孫綽子曰或問雅俗曰涇渭殊流雅鄭異調(李善註文/選王仲寳)
(褚淵/碑文)
寧昻昻若千里之駒乎將泛泛若水中之鳬乎與波上
下偷以全吾軀乎寧與騏驥抗軛乎將隨駑馬之迹乎
寧與黄鵠比翼乎將與鷄鶩爭食乎(文選屈/原卜居)
衆以虧形為辱君子以虧義為辱(文選江文通詣/建平王上書註)
董生不云乎明明求仁義常恐不能化民者卿大夫之
意也明明求財利常恐困乏者庶人之事也故道不同
不相為謀(文選楊惲報/孫會宗書)
人固有一死死或重於太山或輕於鴻毛用之所趣異
也(文選司馬遷/報任少卿書)
君子以心導耳目小人以耳目導心(意林子/思子)
農夫比粟商賈比財烈士比義(意林/尸子)
小人食於力君子食於道(意林/慎子)
匹夫好仁義在磨踵君子得道達斯兼濟(藝文類聚帝/王部梁武帝)
(令/)
如壠生木木有異心如林鳴鳥鳥有殊音如江游魚魚
有浮沈(藝文類聚人/部隱逸上詩)
夫鳥居山上曽巢木末魚濳川下窟穴沙泥豈好異哉
盖性然也故有忽白璧而樂垂綸負玉鼎而要卿相行
藏紛糾顯晦蹐駮無異火炎水流圓動方息斯則廟堂
之與江海蓬戸之與金闔並然其所然悦其所悦(藝文/類聚)
(人部隱/逸上誌)
有虞之君天下也使天下貢善商周之君天下也使天
下貢財(太平御覽皇王/部帝舜有虞氏)
伯夷叔齊饑死首陽無地故也桀放于歴山紂殺于鄗
宫無道故也有道無地則餓有地無道則亡(太平御覽/皇王部帝)
(桀/)
巢許蔑四海商賈爭一錢(太平御覽資/産部錢下)
干木盖賢人也干木富乎義賈人富乎財(初學記人/部賢註)
夫披翠雲以為衣戴北斗以為冠帶虹霓以為紳連日
月以為佩此服非不美也然而帝王不服者望殊於天
志絶於心矣(事類賦服/用部冠註)
馬首欲東誰其能禦(何氏語林/文學魏書)
鳥獸並興各有所趣羣士經世各有所歸(道德經指/歸卷七)
上士貪善下士貪財(虚皇四/十九章)
善惡二種元同一道亦猶行人一者向道二者背道背
道之人迷入㝠山轉向幽谷又多惡獸荆棘毒刺衣糧
窮盡為苦所逼百種煩惱故卒而致死(玉清經通/濟幽冥品)
若有人取狗野狐獼猴鱣魚蛇􁢺飛鳥皆悉縳之共繫
一處而放之爾時六種之蟲各有性行爾時狗意中欲
起趣村中野狐意中欲起趣塜間鱣魚意中欲趣水中
獼猴意中欲向山林之間毒蛇意中欲入穴中飛鳥意
中欲飛在空(增壹阿含經/卷三十三)
伊蘭栴檀生有四軰何謂為四一曰有栴檀樹伊蘭繞
之二曰有伊蘭樹栴檀圍之三曰有栴檀栴檀自為叢
林四曰有伊蘭伊蘭以相圍繞何謂栴檀伊蘭繞之有
家長者直信為道妻子兒婦室内不從其教是謂栴檀
為主伊蘭繞之者也何謂伊蘭栴檀圍之有家長者信
邪倒見妻子兒婦室内不從其教是謂伊蘭為主栴檀
圍之者也何謂栴檀栴檀自為叢林有家長者為道家
室眷屬皆隨其教不相違戾是謂栴檀栴檀自為叢林
者也何謂伊蘭伊蘭自相圍繞有家長者信邪倒見闔
門烹殺意同歡喜是謂伊蘭伊蘭自相圍繞者也(佛説/五苦)
(章句經/尺七)
譬如鳥棲暮集一樹晨則隨緣各自飛去(三昧法門/經卷上)
吾未聞仲尼追盜跖湯武法桀紂者矣(𢎞明集牟/子理惑論)
吾見道士與道人戰儒墨道人與道士獄是非昔有鴻
飛天道積逺難亮越人以為鳬楚人以為乙人自楚越
耳鴻常一鴻爾夫澄本雖一吾自俱宗其本鴻迹既分
吾已翔其所集(弘明集張/融門論)
有三人俱行遶塔一為念佛功德二為盜竊三為清涼
雖復身業同行而有善惡(法苑珠林/卷七十三)
羣生之疾癡愛為本菩薩之疾大悲為源(僧肇註維摩/詰經問疾品)
穢食充饑小乘法也盛無上寶大乘器也(僧肇註維摩/詰經弟子品)
　　　同歸
地之相去也千有餘里世之相後也千有餘嵗得志行
乎中國若合符節(孟子離/婁下)
此其分波而共源百慮而一致者也(後漢書仲/長統傳論)
夫千仞之木既摧於斧斤一寸之草亦瘁於踐蹋髙涯
之脩榦與深谷之淺條存亡之要巨細一揆耳(宋書王/景文傳)
猶馬殊毛而齊逸玉異色而均美是以晉棘荆和等價
連城驊騮盜驪俱致千里(梁書范/縝傳)
聖人之從事也所由異路而同歸存亡定傾若一志不
忘乎欲利人也故秦楚燕魏之歌異聲而皆樂九夷八
狄之哭異聲而皆哀夫歌者樂之徵哭者哀之效也(文/子)
(精/神)
行雖至卓不離髙下言雖至公不離是非能雖至神不
離巧拙貌雖至殊不離妍醜(闗尹子/三極篇)
東西南北之道踹然其為分等也隂陽不同氣然其為
和同也酸醎甘苦之味相反然其為善均也五色不同
采然其為好齊也五聲不同均然其可喜一也(鶡冠子/環流)
好者不必同色而皆美醜者不必同狀而皆惡(陸子/思務)
歌而不比於律者其清濁一也繩之外與繩之内皆失
直者也(淮南子/繆稱訓)
夫織者日以進耕者日以却事相反成功一也(淮南子/繆稱訓)
夫玉璞不厭厚角䚩不厭薄漆不厭黑粉不厭白此四
者相反也所急則均其用一也(淮南子/齊俗訓)
公西華之養親也若與朋友處曽參之養親也若事嚴
主烈君其於養一也故胡人彈骨越人契臂中國㰱血
也所由各異其於信一也三苖髽首羌人括領中國冠
笄越人劗髪其於服一也(淮南子/齊俗訓)
蘧伯玉以德化公孫鞅以刑罪所極一也病者寢席醫
之用針石巫之用糈藉所救鈞也(淮南子/説山訓)
江出岷山河出崑崙濟出王屋潁出少室漢出嶓冡分
流舛馳注於東海所行則異所歸則一(淮南子/説山訓)
滿堂之坐視鉤各異於環帶一也(淮南子/説林訓)
釣者靜之􁳮者扣舟罩者抑之罣者舉之為之異得魚
一也(淮南子/説林訓)
西施毛嬙狀貌不可同世稱其好美鈞也堯舜禹湯法
籍殊類得民心一也(淮南子/説林訓)
蹠越者或以舟或以車雖異路所極一也(淮南子/説林訓)
夫墨子跌蹏而趨千里以存楚宋叚干木闔門不出以
安秦魏夫行與止也其勢相反而皆可以存國此所謂
異路而同歸者也今夫救火者汲水而趨之或以甕缻
或以盆盂其方員鋭橢不同盛水各異其於滅火均也
故秦楚燕魏之謌也異轉而皆樂九夷八狄之哭也殊
聲而皆悲一也(淮南子/脩務訓)
天不一時地不一利人不一事是以緒業不得不多端
趍行不得不殊方五行異氣而皆適調六藝異科而皆
同道(淮南子/泰族訓)
自周室以來千有餘嵗獨有文武成康如言必參一焉
取所不能及而稱之猶躄者能言逺不能行也聖人異
途同歸或行或止其趣一也(鹽鐵論/論儒)
周以順赧以成周而西傾秦之惠文昭襄以西山而東
并孰愈曰周也羊秦也狼然則狼愈歟曰羊狼一也(揚/子)
(淵騫/篇)
美色不同面皆佳於目悲音不共聲皆快於耳酒醴異
氣飲之皆醉百穀殊味食之皆飽(王充論衡/自紀篇)
總其所以乖皷之於一響成其所以變混之於一象(山/海)
(經/序)
妍姿媚貌形色不齊而悦情可均絲竹金石五聲詭韻
而快耳不異繳飛鉤沈罾舉罝抑而有獲同功樹勲立
言出處殊塗而所貴一致(抱朴子外/篇博喻)
四瀆辯源五河分流赴卑注海殊塗同歸色不均而皆
艷音不同而咸悲香非一而並芳味不等而悉美(抱朴/子外)
(篇廣/譬)
區畛相異而衢路交通矣(文心雕/龍章句)
跡雖有殊歸趣無異猶五行相滅亦還相生四氣相反
而共成嵗淄澠殊源同歸於海宫商異聲俱㑹於樂(劉/子)
(九/流)
昭景甲三姓雖異論本則同也(莊子音義/庚桑楚)
雖非一姓同出公族喻死生同也(莊子音義/庚桑楚)
雖百材異所同以大澤為居雖木石異端同以大山為
壇(莊子音/義則陽)
人之操行所尚不同立德立言期於不朽亦猶蘭蕙松
栢各有本性馨烈材幹並擅貞芳(前漢書/註叙傳)
聖人與聖也猶規之相周矩之相襲(李善註文選顔延/年皇太子釋奠㑹)
(詩/)
物雖貴賤殊流髙卑異級至其極也殊塗共歸雖方諸
禀水於月不加於水之涼陽燧取火於日不加於火之
輝也(李善註文選陸/士衡演連珠)
髙術而共逕豈異袖而同襟(廣文選江文/通傷友人賦)
水㑹于海雲翔于天道之所混孰後孰先(廣文選陸士/衡贈潘岳詩)
夫食辛之與甚噱薰目之與哀泣同用出淚使狄牙嘗
之必不言樂淚甜而哀淚苦斯可知矣何者肌液肉汗
踧笮便出無主於哀樂猶簁酒之囊漉雖笮具不同而
酒味不變也(廣文選嵇叔夜/聲無哀樂論)
四節異氣以成嵗君子殊道以成名故微子奔走而顯
比干剖心而榮(廣文選魏/文帝連珠)
面岐路者有行迷之慮仰髙山者有飛天之志或乘馬
乘車而俱至秦者所謂形異而實同也(意林物/理論)
在天成象羣星仰於北辰在地成形百川赴於東海是
知璿璣盈縮並運天樞江漢所宗爭環地軸(藝文類聚/内典部内)
(典墓/志)
昔有鴻飛天道積逺難亮越人以為鳬楚人以為乙人
自楚越鴻常一爾(何氏語/林文學)
芝蘭蕭艾之秋形殊而共(一作/並)瘁羽毛鱗介之怨聲異
而俱哀(文苑英華庾/信思舊銘)
四河入海无復河名四姓為沙門皆稱釋種(初學記道/釋部僧)
木之生也末因於條條因於枝枝因於莖莖因於本本
因於根根因於天地(道德經指/歸卷十一)
萬派枝流同歸于海萬法紛紜同歸于道(虚皇四/十九章)
如木中之火竹中之火二俱相燒無有異也(元陽妙/經卷七)
如贍部洲東方諸水無不皆趣殑伽大河與殑伽河俱
入大海(波羅蜜多經卷/三百五十一)
譬如重流若大若小皆入大海同一鹹味(波羅蜜多經/卷三百五十)
(一/)
如贍部洲所有諸樹枝條莖幹華葉果實雖有種種形
類不同而其䕃影都無差别(波羅蜜多經卷/五百四十一)
譬如大海中水同一鹹味佛法海中亦復如是同一法
味(大方等大/集經十六)
如然燈器金則黄光銅則赤光其色雖異燈無差别(大/方)
(等大集/經十八)
譬如一市開四大門是四門中皆歸一市(金剛三昧/經卷下)
天下大雨水水流入水溝水溝流入溪澗溪澗流入江
江流入海中海水不増不減(佛説四諦/經積八)
天下有五江東流一江字沙祿南流一江字阿夷西流
一江字恒北流一江字黙徘徊中流名字為江轉流入
海皆棄本名字當為海水(佛説四諦/經積八)
波陀類便取青黄白黑四種之繒懸著空中問於四王
四色在空各自異不四王曰異色灼然矣臣曰繒影在
地為異無荅曰不異也臣言今四種受形各異譬如繒
色質不同也今之法齋志趣一味譬如地影無若干也
(雜譬喻/經下)
若有一雙飛鳥一鳥於大樹上止一鳥於小卑樹上止
兩鳥俱止誰影先在地者王言其影俱到地耳(那先比/丘經卷)
(下/)
譬如城有多門入處各各至處不異(大智度/論卷七)
譬如美食雜毒惡食雜毒美惡雖殊雜毒不異亦如盲
闇蹈火晝夜雖異燒足一也(大智度論/卷十三)
如人入海有始入者有盡其源底者深淺雖異俱名為
入(大智度論/卷十八)
譬如一盲無見則千盲俱爾(大智度論/卷三十六)
譬如乳中著毒乳變為酪酪變為酥乳非酪酪非酥酥非
乳乳酪雖變而皆有毒(大智度論/卷三十八)
如栴檀火滅糞草木火滅滅法無異取未滅時相於滅
時説故有别異於滅中則無異(大智度論/卷五十四)
譬如除宫殿及諸陋廬如燒栴檀及雜木其處虛空無
有異色(大智度論/卷七十三)
譬如大水有人入深者入淺者皆名入水不得言入淺
者不入水(大智度論/卷八十三)
譬如煮石蜜欲熟時雖異物和合皆為石蜜又如大海
百川歸之皆為一味(大智度論/卷一百)
猶如伊蘭及栴檀木俱能出火熱與光明無有别異(大/莊)
(嚴經論/卷七)
譬猶靈暉朝覯稱物納照時風夕灑程形賦音故形殊
則音異物異則照殊日不為異物而殊照風不為殊形
而異音將知其日一也其風一也禀之者不同耳(𢎞明/集駮)
(夷夏/論)
猶清濟濁河歸滄海而同味綠膺絳顙集須彌而共色
(辯正論/卷六)
　　　好名
好名之人能讓千乘之國茍非其人簞食豆羹見於色
(孟子盡/心下)
斯盖好名之士欲以身為珪璋皦皦然使塵玷之累不
能加也(宋書王微/傳史臣)
實無名名無實名者偽而已矣昔者堯舜偽以天下讓
許由善卷而不失天下享祚百年伯夷叔齊實以孤竹
君讓而終亡其國餓死於首陽之山實偽之辯如此其
省也(列子/楊朱)
演門有親死者以善毁爵為官師其黨人毁而死者半
堯與許由天下許由逃之湯與務光務光怒之紀他聞
之帥弟子而踆於􁏛水諸侯弔之三年申徒狄因以踣
河(莊子/外物)
故其就義若渴者其去義若熱(莊子列/禦冦)
是姦人將以盜名於晻世者也險莫大焉故曰盜名不
如盜貨田仲史鰌不如盜也(荀子/不茍)
趙主父令工施鈎梯而緣潘吾刻疎人迹其上廣三尺
長五尺而勒之曰主父常遊於此秦昭王令工施鈎梯
而上華山以松柏之心為博箭長八尺棊長八寸而勒
之曰昭王常與天神博於此矣(韓非子外/儲説左上)
為客治飯而自藜藿名尊於實也(淮南子/説林訓)
水激則悍矢激則逺人激於名不毁為聲(説苑/談叢)
次四大其門郊不得其刀鳴虛測曰大其門郊實去名
來也(太𤣥經/第四太)
枯槁一生以為娛其所寢宿唯名而已(莊子音義/徐無鬼)
禽之貪者殺害無極仁義貪者傷害無窮(莊子音義/徐無鬼)
昔人有慕讓財之名推田業與弟俄而貧乏反以威力
就弟强貸此不當也(意林/正論)
齊桓卧於柏寢謂仲父曰吾國富民殷無餘憂矣一物
失所寡人悒悒今白鳥營營是必饑耳因開翠紗之幬
進之其蚊有知禮者不食公之肉而退其蚊有知足者
㗱(子文/反)公之肉而退其蚊有不知足者遂長嘘短吸而
食之及其飽也腹腸為之漬破(事文類聚/蚊金樓子)
齊有貧者命其狗為富命其子為樂方將祭狗入于室
叱之曰富出祝曰不祥家果有禍長子死哭之曰樂乎
而不自悲也(太平御覧/獸部狗)
楚有直躬者其父竊羊而謁之上上執而將誅之直躬
者請代之將誅矣告吏曰父竊羊而謁之不亦信乎父
誅而代之不亦孝乎信且孝而誅之國將有不誅者乎
荆王聞之乃不誅也孔子聞之曰異哉直躬之為信也
一父而載取名焉故直躬之信不若無信(困學紀聞/卷七論語)
禍世之匠亂國之工絶逆天地傷害我身莫大乎名(道/德)
(經指歸/卷八)
人隨情欲求華名譬如燒香衆人聞其香然香以熏自
燒愚者貪流俗之名譽不守道真華名危已之禍其悔
在後時(佛説四十二/章經尺一)
　　　好難
充仲子之操則蚓而後可者也夫蚓上食槁壤下飲黄
泉(孟子滕/文公下)
糟丘生乎象􁀙炮烙生乎熟升子路撜溺而受牛謝孔
子曰魯國必好救人於患子贛贖人而不受金於府孔
子曰魯國不復贖人矣子路受而勸德子贛讓而止善
孔子之明以小知大以近知逺通於論者也由此觀之
廉有所在而不可公行也故行齊於俗可隨也事周於
能易為也矜偽以惑世伉行以違衆聖人不以為民俗
(淮南子/齊俗訓)
夫先知逺見達視千里人才之隆也而治世不以責於
民博聞强志口辯辭給人智之美也而明主不以求於
下敖世輕物不汙於俗士之伉行也而治世不以為民
化神機隂閉剞劂無迹人巧之妙也而治世不以為民
業故萇𢎞師曠先知禍福言無遺䇿而不可與衆同職
也公孫龍折辨抗辭别同異離堅白不可與衆同道也
北人無擇非舜而自投清泠之淵不可以為世儀魯般
墨子以木為鳶而飛之三日不集而不可使為工也故
髙不可及者不可以為人量行不可逮者不可以為國
俗(淮南子/齊俗訓)
申徒狄負石自沈於淵而溺者不可以為杭弦髙誕而
存鄭誕者不可以為常事有一應而不可循行(淮南子/説山訓)
或問要離非義者歟不以家辭國曰離也火妻灰子以
反於慶忌實蛛蝥之靡也焉可謂之義也(揚子淵/騫篇)
言屈轂之瓠難鑽疏屬之拘難解今欲以辯而鑽解之
也(李善註文選/張景陽七命)
龍門魚之難也太行牛之難也以德報怨人之難也(藝/文)
(類聚山部/太行山)
　喻林卷十六
欽定四庫全書
　喻林卷十七　　　　　　明　徐元太　撰
　　人事門(十五/)
　　　行權
三十之男二十之女禮未僃則不待禮㑹而行之者所
以蕃育民人也(毛詩摽/有梅註)
若夫一統之年持平用之者大道之計也亂離之期縱
横作之者行權之勢也(魏書孫/紹傳)
歩於林者不得直道行於險者不得履繩(文子/上德)
先聖有言曰規有摩而水有波我欲更之無柰之何此
通權之言也(韓子/八説)
古之制婚禮不稱主人舜不告而娶非禮也立子以長
文王舍伯邑考而用武王非制也禮三十而娶文王十
五而生武王非法也(淮南子/汜論訓)
夫君臣之接屈膝卑拜以相尊禮也至其迫於患也則
舉足蹵其體天下莫能非也是故忠之所在禮不足以
難之也孝子之事親和顔卑體奉帶運履至其溺也則
捽其髪而拯非敢驕侮以救其死也故溺則捽父祝則
名君勢不得不然也此權之所設也(淮南子/汜論訓)
道德可常權不可常故遁闗不可復亡犴不可再(淮南/子説)
(林/訓)
權者反於經而合於道反於義而後有善若棠棣之華
反而更合也(劉子/明權)
逐魚者濡逐獸者趨非樂之也事之權也(説苑/談叢)
道之於用猶衣冠之在身也權之輕重猶介胄之衛體
也介胄禦冦而不可常服權以理度而不可常用(劉子/明權)
一切者權時之事非經常也猶如以刀切物茍取整齊
不顧長短縱横(前漢書註/平帝紀)
上智利民不述於禮大賢彊國罔圖惟舊豈非療饑不
期於鼎食拯溺無待於規行(文選王元長/䇿秀才文)
窮猿奔林豈暇擇木(世説新/説言語)
猶蝮蛇螫足斬之以全身㿈疽附體决之以救命亡一
以存十亦輕重之所權(𢎞明集孫/綽喻道論)
昔齊人乘船渡江其父墮水其子攘臂捽頭顛倒使水
從口出而父命得穌夫捽頭顛倒不孝莫大然以全父
之身若拱手修孝子之常父命絶於水矣(𢎞明集牟/子理惑論)
　　　貴智
一伍之長才足以長一伍者也一國之君才足以君一
國者也天下之王才足以王天下者也愚役於智猶枝
之附幹此理天下之常法也(後漢書仲/長統列傳)
王者網漏鹿走則智多者得之(後漢紀/孝靈下)
欲收重泉之鱗非偃息之所能獲也隕髙墉之禽非靜
拱之所能㨗也審投弦餌之用非無知之所能覽也(晉/書)
(裴頠/傳)
鬻子曰使臣捕獸逐麋已老矣使臣坐䇿國事尚少也
(鬻子/序)
皇曰流丸止於甌㬰流言止於智者(荀子/大略)
穴深尋則人之臂必不能及矣是何也不至故也智亦
有所不至所不至説者雖辨為道雖精不能見矣故箕
子窮於商范蠡流於江(吕氏春/秋悔過)
魯鄙人遺宋元王閉元王號令於國有巧者皆來解閉
人莫之能解兒説之弟子請往解之乃能解其一不能
解其一且曰非可解而我不能解也固不可解也問之
魯鄙人鄙人曰然固不可解也我為之而知其不可解
也今不為而知其不可解也是巧於我故如兒説之弟
子者以不解解之也(吕氏春/秋君守)
鮑叔之智應射而令公子小白僵也其智若鏃矢也(吕/氏)
(春秋/貴卒)
不智而有勇力材能則狂而操利兵也不智而辯慧獧
給則迷而乘良馬也(春秋繁露/必仁且智)
楚丘先生披蓑帶索往見孟嘗君孟嘗君曰先生老矣
春秋髙矣多遺忘矣何以教文楚丘先生曰惡君謂我
老惡君謂我老意者將使我投石超距乎追車赴馬乎
逐麋鹿摶豹虎乎吾則死矣何暇老哉將使我深計逺
謀乎定猶豫而决嫌疑乎出正辭而當諸侯乎吾乃始
壯耳何老之有(韓詩/外傳)
故分土若一賢者能守之分財若一知者能籌之夫子
貢之廢著陶朱公之三至千金豈必頼之民哉運之六
寸轉之息耗取之貴賤之間耳(鹽鐵論/貧富)
虞君問盆成子曰今工者乆而巧色者老而衰今人不
及壯之時益積心技之術以備將衰之色色者必盡乎
老之前知謀無以異乎㓜之時可好之色彬彬乎且盡
洋洋乎安託無能之軀哉故有技者不累身而未嘗滅
而色不得以常茂(説苑/建本)
若與予同耕則比力也至於説人主不與子比智矣(説/苑)
(正/諫)
是懐晏子之智而加以八尺之長也夫躬仁義事明主
其名必揚矣(烈女傳周列/國齊相御妻)
明不處暗智不履危(焦氏易林/賁之離)
或問人何尚曰尚智曰多以智殺身者何其尚曰昔皐
陶以其智為帝謀殺身者逺矣箕子以其智為武王陳
洪範殺身者逺矣(楊子問/明篇)
樗里子之智也使知國如知𦵏則吾以疾為蓍龜(楊子/淵騫)
(篇/)
射雖中而不知所以中則非中之道身雖存不知所以
存則非存之理故夫射者能拙俱中而知所以中者異
賢愚俱存而知所以存者殊也(張湛註/列説符)
蜎飛蝡動亦能有仁故其意愛𢎞於長育哀傷著於啁
噍然赴阬穽而無猜入罻羅而不覺有仁無明故並趨
禍而攸失(抱朴子外/篇仁明)
宋人養猿號曰狙欲與狙芧先誑之曰朝三而暮四衆
狙皆怒又許朝四而暮三而衆狙皆喜聖人以智籠羣
愚亦猶狙公以智籠羣狙矣(意林/列子)
不知宜與不宜猶以錦純薦不知時與不時猶冬耕也
不知行與不行猶以方作輪也(意林魯/連子)
挿桃枝於戸連灰其下童子入不畏而鬼畏之是鬼智
不如童子也(藝文類聚/菓部桃)
晉公子重耳奔齊與五臣游乎大澤之中蜘蛛布網曳
繩執豸而食之公子重耳乃撫僕之手駐駟而觀之顧
其臣咎犯曰此蟲也智之薄者矣猶役其智布其網曳
其繩執豸而食之况乎人之有智而不能廓垂天之網
布絡地之繩以供方丈之御是曽不如蜘蛛之智孰可
謂之人乎(事文類聚/蜘蛛符子)
夫蜘蛛之羅網蜂之作窠其巧妙矣而况於人乎故工
匠之方規圓矩出乎心巧成於手迹非睿敏精宻孰能
著物形成器用哉(太平御覽/工藝部巧)
以智力求者喻如奕碁進退取與攻刧收放在我者也
(太平御覽工/藝部圍碁)
譬如寳藏埋在地中衆人踐之遂不知覺若善别者占
視則知(無上内秘藏/經妙德品)
具智慧翼遊空無礙(大方等大/集經卷一)
譬如伽陀藥消滅一切毒智慧亦如是除滅諸癡闇(大/方)
(廣佛華嚴/經卷十一)
實智慧者則是度老病死海堅牢船也亦是無明黑暗
大明燈也一切病者之良藥也伐煩惱樹之利斧也(佛/遺)
(教經/羊五)
猶有人須虵食噉處處求索久乃見虵以手把尾虵反
螫手毒遍身體忽便無常皆由其人不巧捉虵故以喪
其命(出曜經四/無放逸品)
譬如人持利刀截木人有智慧能截斷諸惡譬如利刀
(那先比丘/經卷上)
譬如山上大雨其水下流廣大兩邊人俱不知水深淺
畏不敢渡如有逺方人來視水隱知水廣狹深淺自知
力勢能入水便得渡過兩邊人衆便効隨後亦得渡去
(那先比丘/經卷上)
馳闇逐非道蹴株而躃地有目而無慧其喻亦如是(三/昧)
(法門經/卷上)
少德無智慧不應處髙座如豺見師子竄伏不敢出大
智無所畏應處師子座譬如師子吼衆獸皆怖畏(大智/度論)
(卷/五)
譬如大海潮時至其常限水則旋還魚若不還則漂在
露地有諸苦患若魚有智則隨水還永得安隱(大智度/論二十)
如以斗稱量物以智慧量諸法亦如是(大智度論/卷五十一)
如見生寳未别時則不愛謂無用故識别時則深重知
有用故(大乘莊嚴/經註卷一)
如百千盲人不任作導一人有眼任為導師(十住毘婆/沙論卷九)
雪山根底曲山壅中有向陽處衆鳥雲集便共議言我
等今日當推舉一鳥為王令衆畏難不作非法衆鳥議
言善誰應為王有一鳥言當推鶬鵠有一鳥言此事不
可何以故髙脚長頸衆鳥脱犯啄我等惱衆咸言尒復
有一鳥言當推鵝為王其色絶白衆鳥所敬衆鳥復言
此亦不可顔貌雖白項長且曲自項不直安能正他是
故不可又復衆言正有孔雀衣毛綵飾觀者悦目可應
為王復言不可所以者何衣毛雖好而無慚愧每至舞
時醜形出現是故不可有一鳥言土梟為王所以者何
晝則安靜夜則伺守能䕶我等堪為王者衆咸可尒有
一鸚鵡在一處住而多智慧作是念言衆鳥之法夜應
眠息晝則求食是土梟法夜寤晝則多睡而諸衆鳥圍
侍左右晝夜警宿不復眠睡甚為苦事我今設語彼當
瞋恚㧞我毛羽正欲不言衆鳥之類長夜受困寧受㧞
毛不越正理便到衆鳥前舉翅恭敬白衆鳥言願聽我
説如前意見尒時衆鳥即説偈答黠慧廣知義不必以
年耆汝年雖幼小智者宜時説尒時鸚鵡聞衆鳥説即
説偈言若從我意者不用土梟王歡喜時覩面常令衆
鳥怖况復瞋恚時其面不可觀時衆鳥咸言實如所説
即共集議此鸚鵡鳥聰明黠慧堪應為王便拜為王(法/苑)
(珠林卷/五十一)
時有一鳥名曰羅婆為鷹所捉飛騰虛空於空鳴喚言
我不自覺忽遭此難我坐捨離父母境界而遊他處故
遭此難如何今日為他所困不得自在鷹語羅婆汝當
何處自有境界而得自在羅婆答言我於田耕壠中自
有境界足免諸難是為我家父母境界鷹於羅婆起憍
慢言放汝令去還耕壠中能得脱不於是羅婆得脱鷹
爪還到耕壠大塊之下安住止處然後於塊上欲與鷹
鬬鷹則大怒彼是小鳥敢與我鬬瞋恚極盛峻飛直摶
於是羅婆入於塊下鷹鳥飛勢臆衝堅塊碎身即死時
羅婆鳥深伏塊下仰説偈言鷹鳥用力來羅婆依自塊
乘瞋猛盛力致禍碎其身我具足通達依於自境界伏
怨心隨喜自觀欣其力設汝有凶愚百千龍象力不如
我智慧十六分之一觀我智勝殊摧滅於倉鷹(法苑珠/林卷六)
(十/五)
師子度水要截流直渡曲則不渡此大士以實智慧深
入諸法直過彼岸故借以為名也(羅什譯維摩詰經/入不二法門品)
智為内照權為外用萬行之所由生諸佛之所因出故
菩薩以智為母以權為父(僧肇註維摩/詰經佛道品)
　　　性成
隰有萇(音/長)楚猗(音/嬰)儺(音/娜)其枝夭之沃沃樂子之無知
隰有萇楚猗儺其華夭之沃沃樂子之無家　隰有萇
楚猗儺其實夭之沃沃樂子之無室(詩國風隰/有萇楚)
嬰兒孩子則懐嬉戲忭躍之心𤣥鶴蒼鸞亦合歌舞節
奏之應豈由有詩而乃成樂樂作而必由詩(毛詩正義/詩譜序)
大風所從之來自有其道乃從彼有空大谷而來也以
喻賢愚所為之行亦自有其本乃由彼有禀天性而然
也(毛詩正/義桑柔)
性之與情似金與鐶印鐶印之用非金亦因金而有鐶
印情之所用非性亦因性而有情(禮記正/義中庸)
夫虎生而文炳鳯生而五色豈以五采自飾畵哉天性
自然也(蜀志秦/宓傳)
鴞音之醜豈有泮林而變好荼味之苦寜以周原而成
飴(文心雕/龍刳飾)
薑桂同地辛在本性文章由學能在天資(文心雕/龍事類)
孝友之性豈伊喬梓夷雅之體無待韋弦(文選任彦升/王文憲集序)
虎豹之駒未成文而有食牛之氣鴻鵠之􁈸羽翼未合
而有四海之心(意林/尸子)
未鏤已雕不扶而直(藝文類聚職官/部司凌墓誌)
交阯北南海中有大文貝質白而文紫天姿自然不假
雕琢磨瑩而光色煥爛(藝文類聚/寳部貝)
其政太平山車垂鉤註云山車自然之車垂鉤不揉治
而自圓曲(玉海車/服車輿)
烏不染而自黑鶴不浴而自白蛛不教而成網燕不招
而自來(隂符/經註)
夫人之忍痛與不忍痛者非勇怯之分也夫勇士之不
忍痛者見難則前見痛則止夫怯士之忍痛者聞難則
恐遇痛不動夫勇士之忍痛者見難不恐遇痛不動夫
怯士之不忍痛者見難與痛目轉面盻恐不能言失氣
驚顔色變化乍死乍生(黄帝素問靈/樞經論勇)
若其是道何須修習猶如羽鳥何須習飛譬如鱗族何
須習水雲昇雨降不闗習學(大乘妙/林經)
譬如補羅迦樹隨解之處中表皆有吉祥之文(大寳積/經二十)
如人執持炭磨鎣欲令白假使至盡時體色終無變(大/寳)
(積經卷/九十六)
譬如有人若於栴檀龍腦等香瞋謗毁罵然後塗身而
彼栴檀龍腦等香終不為是而不出香(法集經/欲二)
如鳥飛空虛無所依止而逺逝不墜(大智度論/卷七十六)
譬如火熱無有作者火性自熱無有不熱之火(百論卷/上守八)
如小兒生便知行憂喜等事無有教者(百論卷/上守入)
夫魚之為性唯水是依女人之性唯樂是欲(羅什譯維/摩詰經菩)
(薩/品)
　　　習能
知日蝕地震之效昭然可明猶巢居知風穴處知雨亦
不足多適所習耳(前漢書/翼奉傳)
若夫良冶之子善知為裘良弓之子善知為箕物豈有
定習貫則知耳(魏書李/彪傳)
諺曰相門有相將門有將斯不唯其性蓋言習之所得
也(北史李/彪傳)
今夫盲者目不能别晝夜分白黑然而摶琴撫絃參彈
復徽攫援摽拂手若薎蒙不失一絃使未嘗鼓瑟者雖
有離朱之明攫掇之㨗猶不能屈伸其指何則服習積
貫之所致(淮南子/脩務訓)
御史之遇文書不失分銖有司之陳籩豆不誤行伍其
巧習者亦先學之人不貴者也(王充論衡/量知篇)
孫武闔廬世之善用兵者也知或學其法者戰必勝不
曉什伯之陣不知擊刺之術者彊使之軍軍覆師敗無
其法也(王充論衡/量知篇)
蓋足未嘗行堯禹問曲折目未嘗見孔墨問形象齊部
世刺繡恒女無不能襄邑俗織錦鈍婦無不巧日見之
日為之手狎也使材士未嘗見巧女未嘗為異事詭手
暫為卒睹顯露易為者猶憒憒焉(王充論衡/程材篇)
從農論田田夫勝從商講賈賈人賢今從朝廷謂之文
吏朝廷之人也幼為幹吏以朝廷為田畆以刀筆為耒
耜以文書為農業猶家人子弟生長宅中其知曲折愈
於賔客也賔客暫至雖孔墨之材不能分别儒生猶賔
客文吏猶子弟也(王充論衡/程材篇)
猶工匠之作器也曉之則無難不曉則無易(王充論衡/定賢篇)
人有所優固有所劣人有所工固有所拙非劣也志意
不為也非拙也精誠不加也(王充論衡/書解篇)
貔貅戾獸而黄帝教之戰鷹鸇鷙鳥而羅氏教之擊夫
鳥獸無知之性猶隨人指授而能戰擊者習之之功也
奚况國之士民而不習武乎(劉子/閲武)
故射御慣習至於馳獵則能擒獲習教之所致也若弗
先習覆逸是懼奚據望獲(劉子/閲武)
鏌鎁不為巧者鋭而為拙者鈍然而巧以生勝拙而之
負者習與不習也(劉子/閲武)
吳人者以船檝為輿馬以巨海為夷庚(李善註文選陸/士衡辨亡論)
子雲曰能讀千賦則善賦君大曰能觀千劒則曉劒喭
曰伏習衆神巧者不過習者之門(意林/新論)
三世長者知被服五世長者知飲食此言被服飲食難
曉也(藝文類/聚衣裳)
朝鮮之馬被鬛踶齧能使其成騏驥者習之故也(太平/御覽)
(獸部/馬五)
吳之翫水若魚鼈蜀之便山若禽獸(太平御覽/鱗介部鼈)
非所事而强學猶以百萬之師積在河濟之中其用舟
檝固不如江漢之良(太平御覽舟/部叙舟中)
譬如丈夫善服毒藥能使消化方為食事無有諸毒(大/寶)
(積經/二十)
如鳥子學飛小兒學行(三昧法門/經卷下)
如人學跳乆習轉工絶於餘人如鳥子學飛漸漸轉逺
(禪法要解經/卷下榮十)
譬如學趠裳壊色麤重相常修輕空相是時便能飛(大/智)
(度論卷/二十八)
　　　易知
夫和氏之璧求者不爭賈騏驥之材不難阻險之路(越/絶)
(外傳記/范伯)
其事昭昭日月經天河海帶地不足以比(後漢書馮/衍列傳)
今天下之事昭昭於日月震震於雷霆(後漢書/范升傳)
齊髙妙之音正鄭衛之聲並利於事無相奪倫此乃管
弦之至牙曠之調也雖非鍾期敢不擊節(蜀志馬/良傳)
君子並物而錯之兼塗而用之五味未嘗而辨於口五
行在身而布於人(鄧析子/無厚篇)
治於神者衆人不知其功爭於明者衆人知之(墨子/公輸)
以賢易不肖不待卜而後知吉以治伐亂不待戰而後
知克(荀子/大略)
刺我行者欲與我交訾我貨者欲與我市(淮南子/説林訓)
道畔巨樹塹邊長溝所居昭察人莫不知(王充論衡/自紀篇)
情寃見之日明兮如列宿之錯置(楚辭九章/惜往日)
譬如見西施何必識姓名然後知美(何氏語/林言語)
譬如春時花果樹等陳葉已落枝條滋潤衆人見已咸
作是言新花果樹葉當出不乆(波羅宻多/經卷三)
譬如女人懐孕漸乆其身轉重動止不安飲食睡眠悉
皆减少不喜多語猒常所作受苦痛故衆事頓息有異
他人見是相已即知此女不乆産生(波羅宻多/經卷三)
如日欲出先現瑞相所謂明星出時當知日出不乆(大/寳)
(積經六/十二)
譬如鑚酪者嘗之以指端(大乘宻嚴/經卷下)
天下有明月珠持五綵縷貫之人視珠皆見五綵别知
縷知珠相貫穿(泥犂經/福九)
猶如羅縠觀空表裏悉現(出曜經/八行品)
如火以烟為相見烟則知有火(大智度論/卷五十一)
如行路人知邪逕則知正道(大智度論/七十三)
如聞香知有華聞聲知有鳥聞笑知有人見烟知有火
見鶴知有池(十二門/論守六)
如炊飯一粒熟知餘者皆熟(中論/卷三)
譬智者如見家牛形容譬類知野牛形容狀亦應如此
(隨相論/卷下)
大士處世猶日月之升天有目之士誰不知識(僧肇註/維摩詰)
(經佛/國)
　　　難知
鳥吾知其能飛魚吾知其能游獸吾知其能走走者可
以為網游者可以為綸飛者可以為矰至於龍吾不知
其乘風雲而上天(史記老/莊傳)
夫孿子之相似者惟其母知之而已夫利害之相似者
惟智者知之而已(戰國䇿/韓襄王)
孔子東游見兩小兒辯鬬問其故一兒曰我以日始出
時去人近而日中時逺也一兒以日初出逺而日中時
近也一兒曰日初出大如車盖及日中則如盤盂此不
為逺者小而近者大乎一兒曰日初出滄滄涼涼及其
日中如探湯此不為近者熱而逺者凉乎孔子不能决
也(列子/湯問)
徵羽之操不入鄙人之耳抮和切適舉坐而善(淮南子/説林訓)
昔晉平公令官為鍾鍾成而示師曠曰鍾音不調平公
曰寡人以示工工皆以為調而以為不調何也師曠曰
使後世無知音者則已若有知音者必知鍾之不調故
師曠之欲善調鍾也以為後之有知音者也(淮南子/脩裕訓)
今日何為而榮乎旦日何為而義乎此易言已今日何
為而義旦日何為而榮此知難也(淮南子/主術訓)
子貢曰賜譬渴者之飲江海知足而已孔子猶江海也
賜則奚足以識之(説苑/善説)
今謂天髙無少長愚智皆知髙髙幾何皆曰不知也是
以知仲尼之賢而不知其奚若(説苑/善説)
言如鱉咳語不可知(焦氏易林/賁之旅)
浮於海者迷於東西大也行於溝咸識舟楫之跡小也
(王充論衡/定賢篇)
人面色部七十有餘頰肌明潔五色分别隱微憂喜皆
可得察占射之者十不失一使面黝而黑醜垢重襲而
覆部占射之者十而失九(王充論衡/自紀篇)
玉隱石間珠匿魚腹非玉工珠師莫能採得寳物(王充/論衡)
(自紀/篇)
有美味於斯俗人不嗜狄牙甘食有寳玉於是俗人投
之卞和佩服孰是孰非可信者誰(王充論衡/自紀篇)
夫貌望豐偉者不必賢而形器尫瘁者不必愚咆哮者
不必勇淳淡者不必怯或外候同而用意異或氣性殊
而所務合非若天地有常候山川有定止也物亦故有
逺而易知近而難料譬猶眼能察天衢而不周項領之
間耳能聞雷霆不能識螘蝨之音也(抱朴子外/篇清鑒)
甽澮之流不能運大白之艘升合之器不能容千鍾之
物熠燿不能並表微之景常才不能别逸倫之器蓋造
化所假聰明有本根也(抱朴子外/篇博喻)
夫玉石易别於賢愚愛寳情篤於好士以易别之寳合
篤好之物猶獲罪截趾歴世受誣况乎難知之賢非意
所急(抱朴子外/篇㩲才)
若令士之易别如鷦鷯之與鴻鵠狐兎之與龍驎者則
四凶不得官於堯朝管蔡不得幾危宗周(抱朴子外/篇行品)
美玉藴於碔砆凡人視之怢焉良工砥之然後知其和
寳也精錬藏於鑛朴庸人視之忽焉巧冶鑄之然後知
其幹也况乎聖德巍巍蕩蕩黎氓所不能命哉(文選王/褒四子)
(講德/論)
夫至物微妙可以理知難以目識譬猶豫章生七年然
後可覺耳(文選嵇康/養生論)
絶節髙唱非凡耳所悲肆義芳訊非庸聽所善是以南
荆有寡和之歌東野有不釋之辯(文選陸機/演連珠)
慎子曰離朱之明察毫末於百歩之外下於水尺而不
能見淺深非目不明也其勢難視也(文選陸機/演連珠註)
夫逺不可知者天也近不可知者人也(廣文選曹子建/黄初五年令)
經巨海者終年不見其涯測虞淵者終世不知其底故
近者不可以度逺也(意林物/理論)
寳山峻極駘足未窺惠海遥波輕舟誰泛(文苑英華梁/簡文帝帝德)
(上/頌)
大椿凋茂非蜉蝣之所知溟渤淺深豈馮夷之能測(文/苑)
(英華薛/道衡碑)
豫章七年斃於豐草芳蘭九畹淪於幽谷是以欲求其
真晉陽有自埋之蒿若賞其聲吳亭有已枯之竹(文苑/英華)
(庾信/連珠)
使聖人空坐獨思則不知百世後有馬生牛牛生驢桃
生李李生梅也(太平御覽/果部梅)
鴨足何以􁎁雞足何以􁀙􁎁􁀙吾不知也何况問天地
乎(太平御覽/羽族部鴨)
羈蚊絆蚤禁其非法刳蟣屠蝨求其肝膽非至精誰能
知之(太平御覽/兵部羈)
逺哉天之道也如迎浮雲若視深淵視深淵尚可測迎
浮雲莫知其極(黄帝素問内經/六微㫖大論)
譬如萬里坑下有淡流泉視之甚濁微徹見底沙難(西/昇)
(經/)
夫陳大言舒至論表自然窮微妙則中士眩而下士笑
浮言遊説生息百變起福興利成功遂事則中士論而
下士覺(道德經指/歸卷七)
譬如虚空不可計知東方里數南方西方北方四嵎上
下亦不可知無逺無近無有邊際(光讃波羅/宻經卷十)
猶如寳篋未開之時不知其中是何等寳(大寳積經/一百九)
如母懐子不能自知是男是女黑白黄色根具不具手
足耳目類與不類止於身中不知其狀(大乘顯識/經推三)
譬如身生毛其人亦不能自校計一一數不能自知毛
多少(明度五十校/計經卷上)
如世間隣近村邑聚落池沼擾濁垢穢有明眼人住在
岸上作意觀察其中所有螺蛤龜魚礫石等類行住普
側極難可見所以者何水有擾濁及垢穢故(本事經/卷五)
譬如天雨降霔大海一一水滴數不可知相續流注無
有窮盡(未曽有經善巧/方便品淵十)
如囊中寳物繫口則人不知(大智度論/卷六十五)
故伯牙絶絃卞和泣璧良由妙㫖之典難辯盈尺之珍
罕别(攝大乘論/序卷一)
譬如江水海水同時和合不可分别(如實論/華二)
夫觀華者不能知實視影者不能審形(𢎞明集牟/子理惑論)
然謂海實廣廣孰能知謂天盖髙髙不可測(𢎞明/集十)
　　　誤知
以犬羊之質服虎豹之文無衆星之明假日月之光(魏/志)
(王粲/傳註)
但以燕求馬首薛養雞鳴謬齒鴻儀虚班驥皁(隋書崔/廓隱逸)
(傳/)
夫轉沙石者湍瀬也飛毛芥者焱風也活水洋風毛芥
不動無道理之將用心暴猥察吏不詳遭以好遷妄授
官爵猛水之轉沙石焱風之飛毛芥也(王充論衡/狀留篇)
承侔卞和質非荆璞眷同尤良用乏驥騄(文選盧諶/贈劉琨詩)
恨以駑蹇姿徒煩非子御(文選盧諶/贈崔温詩)
今足下既以抜文秀於叢薈䕃弱根於慶雲陵扶揺而
疎翮揮清瀾以擢鱗而響不徹於一臯價不登乎千金
傲岸榮悴之際頡頏龍魚之間(補文選郭/璞客傲)
何天施之𢎞普厠瓦礫於瓊瑛(藝文類聚人/部言志賦)
謬以商丘之木遂比舟栰之材燕岱之石混同瑚璉之
器(藝文類聚職官/部尚書令表)
顧憐碔砆質何以儷瓊瓌(文苑英華梁簡/文帝應令詩)
黄鶴戒露非有意於輪軒爰居避風本無情於鍾鼓(文/苑)
(英華庾信/小園賦)
龔以毛羽之身戴丘山之施(李善註文選劉/孝標廣絶交論)
　
　
　
　
　
　
　
　
　喻林卷十七
欽定四庫全書
　喻林卷十八　　　　　　明　徐元太　撰
　　人事門(十六/)
　　　莫知
司冦布為周最謂周君曰函冶氏為齊大公買良劒公
不知善歸其劒而責之金越人請買之千金折而不賣
將死而屬其子曰必無獨知今君之使最為太子獨知
之契也天下未有信之者也君何不買信貨哉(戰國䇿/周赦王)
巧匠不斵兮孰察其揆正(史記屈/原傳)
今夫絃者髙張急徽追趨逐耆則坐者不期而附矣試
為之施咸池揄六莖發簫韶詠九成則莫有和也(前漢/書揚)
(雄傳/下)
絶節赴曲非常耳所悲見殊心異雖竒莫察(晉書習/鑿齒傳)
玉徽金銑反為拙目所嗤巴人下里更合郢中之聽陽
春髙而不和妙聲絶而不尋(梁書庾於陵/弟肩吾傳)
孟賁過於河先其五船人怒而以楫虓其頭顧不知其
孟賁也中河孟賁瞋目而視船人髪植目裂鬢指舟中
之人盡揚播入於河使船人知其孟賁弗敢直視渉無
先者又况於辱之乎此以不知故也(吕氏春/秋必已)
夫以徵為羽非絃之罪以甘為苦非味之過楚人有烹
猴而召其隣人以為狗羮也而甘之後聞其猴也據地
而吐之盡㵼其食此未始知味者也邯鄲師有出新曲
者託之李竒諸人皆爭學之後知其非也而皆棄其曲
此未始知音者也鄙人有得玉璞者喜其狀以為寳而
藏之以示人人以為石也因而棄之此未始知玉者也
故有符於中則貴是而同今古無以聽其説則所從來
者逺而貴之耳(淮南子/脩務訓)
夫驥罷鹽車此非無形容也莫知之也使驥不得伯樂
安得千里之足造父亦無千里之手矣(韓詩/外傳)
人之言曰安者不能恤危飽者不能食饑故餘粱肉者
難為言隱約處佚樂者難為言勤苦夫髙堂䆳宇廣厦
洞房者不知専屋狹廬上漏下濕者之廇也繫馬百駟
貨財充内儲陳納新者不知有旦無暮稱貸者之急廣
第唐園良田連比者不知無運踵之業竄頭宅者之役
也原馬被山牛羊滿谷者不知無孤豚瘠犢者之窶也
髙枕談卧無呌號者不知憂私責與吏正戚者之愁也
被紈躡韋摶梁嚙肥者不知短褐之寒糖􁱯之苦也從
容房闈之間垂拱持案食者不知蹠耒躬耕者之勤也
垂堅驅良列騎成行者不知負擔歩行者之難也同床
旃席侍御滿側者不知負輅輓船登髙絶流者之難也
衣輕暖被英裘處温室戴安車者不知乗邊城飄胡代
鄉清風者之危寒也妻子好合子孫保之不知老母之
顦顇匹婦之悲恨也耳聽五音目視弄優者不知蒙流
矢距敵方外之死者也東嚮㐲几振筆如文調者不知
求索之急箠楚之痛者也坐旃茵之上按圖籍之言若
易易然亦不知歩渉者之難也(鹽鐵論鹽/鐵取下)
盖越人美蠃蚌而簡大牢鄙夫樂咋音而怪韶濩故不
知味者以芬香為臭不知道者以美言為亂耳(鹽鐵論/論菑)
夫驥厄罷鹽車非無驥狀也夫世莫能知也使驥得王
良造父驥無千里之足乎(説苑/雜言)
九臯難和絶不相知(焦氏易林/訟之謙)
言我駕飛龍乘明智之獸象玉之車文章雜錯以言已
德佀龍玉而世莫之識也(王逸註楚/辭離騷經)
言離婁明目無所不見微有所睇盲人輕之以為無明
也言賢者遭困厄俗人侮之以為癡也(王逸註楚/辭九章)
言已見美大之丘葛草緣之而生交錯茂盛人不異而
采取則不成絺綌以言楚國士民衆多君不異而舉用
則不知其有德也(王逸註楚/辭九懐)
今或時鳯凰騏驎以仁聖之性隱於恒毛庸羽無一角
五色表之世人不之知猶玉在石中也(王充論衡/講瑞篇)
或時以有鳯凰麒麟亂於鵠鵲麞驎世人不知美玉隱
在石中楚王令尹不能知故有抱玉泣血之痛(王充論/衡講瑞)
(篇/)
宋元王之時漁者網得神龜焉漁父不知其神也方今
世儒漁父之類也(王充論衡/講瑞篇)
胡人見布而疑黂越人見罽而駭毳夫􁮔所習見而竒
所希聞此人情之常蔽也(山海/經序)
且常人之所愛乃上士之所憎庸俗之所貴乃至人之
所賤也英儒偉器養其浩然者猶不樂見淺薄之人風
塵之徒况彼神仙何為汲汲使芻狗之倫知有之何所
索乎而怪於未嘗知也(抱朴子内/篇論仙)
所謂以明鑑給朦瞽以絲竹娛聾夫也(抱朴子内/篇極言)
夫見玉而指曰石非玉之不真也待和氏而後識焉見
龍而命之曰蛇非龍之不神也須蔡墨而後辨焉所以
貴道者以其加之不可益而損之不可減也所以貴德
者以其聞毁而不慘見譽而不悦也(抱朴子内/篇塞難)
何異奏雅樂於木梗之側陳𤣥黄於土偶之前哉(抱朴/子外)
(篇重/言)
夫雷霆輷磕而或不聞焉七曜經天而或不見焉豈唯
形器有聾瞽哉心神所蔽亦又如之是以聞格言而不
識者非無耳也見英異而不知者非無目也由乎聰不
經妙而明不逮竒也(抱朴子外/篇名實)
若席上之珍不積環堵之操不粹者予之過也知之者
希名位不臻以玉為石謂鳯曰鷃者非余罪也(抱朴子/外篇任)
(命/)
小鮮不解靈虬之逺規鳬鷖不知鴻鵠之非匹是以耦
耕者笑陳勝之投耒淺識者嗤孔明之抱膝(抱朴子外/篇博喻)
世無離朱皂白混焉時乏管青騏蹇糅焉磧礫積於金
匱瑾瑶委乎溝洫匠石緬而遐淪梓豫忽而莫識(抱朴/子外)
(篇吳/失)
夫非漢東之人不能料明珠於泥淪之蜯非泣血之民
不能識夜光於重崖之裏蟭螟屯蚊眉之中而笑彌天
之大鵬寸鮒游牛迹之水不貴横海之巨鱗故道業不
足以相渉聰明不足以相逮理自不合無所多怪(抱朴/子外)
(篇刺/驕)
以管闚天者莫見其涯故似不齊(郭子註莊/應帝王)
雖懐瓊而握蘭徒芳潔而誰亮(陶靖節/集賦)
鴻進於陸以其羽翼為威儀𢎞等皆有鴻之羽儀未進
之時燕爵所輕也(前漢書註公孫/𢎞卜式兒寛贊)
惟聖知聖惟龍知龍愚不知聖蚖不知龍聖道未彰羣
愚玩矣龍蟠未升蚖其肆矣(楊子法言/註問神篇)
蓼蟲避葵堇習苦不言非小人自齷齪安知曠士懐(文/選)
(鮑昭放/歌行)
不見郢中歌能否居然别陽春無知者巴人皆下節(文/選)
(張協/詩)
懐質抱情獨無匹兮伯樂既没驥焉程兮(補文選屈/原懐沙)
若不一叩洪鐘伐雷鼓則不識其音響也(世説新/語言語)
人有以狐為狸以瑟為箜篌此非徙不知瑟狐又不知
狸與箜篌(意林/新論)
荆南雅曲髙音鮮和河西名驥滅没誰賞(藝文類聚人/部隱逸下書)
連城之寳照廡之珍野老怪而相捐工人迷而不識(藝/文)
(類聚内典/部内典碑)
爾鼠子軰安知君子豹變之志乎(太平御覽/人事部笑)
希世之寳違時必賤偉俗之器無聖則淪是以明玉黜
於楚岫章甫窮於越人(何氏語林/輕詆南史)
孔子出衛之東門逆姑布子卿曰二三子引車避有人
將來必相我者也孔子下歩姑布子卿曰嬴乎若喪家
之狗子貢以告孔子曰丘何敢乎子貢曰何足辭也子
曰汝獨不見夫喪家之狗歟既歛而椁布器而祭顧望
無人意欲施之上無明王下無賢方伯王道衰政教失
强陵弱衆暴寡百姓縱心莫之綱紀是人固以丘為欲
當之者也丘何敢乎(困學紀聞/卷十諸子)
譬如商人有無價寳詣市賣之愚人見之而問寳主曰
此寳何價寳主曰此寳價值百千萬數聞已復詈此是
何物誑我是寳各相謂曰此非真寳(三十六部尊/經仙人經)
譬如金剛不識寳人不知其能不得其用(大方廣佛華/嚴經卷七十)
(八/)
譬如有人賣摩尼寳有愚癡人見彼寳已即便問言仁
者斯寳其價云何寳主答言汝今當知是寳精勝世間
所無非可造次以世價論也吾今且説此寳功能威德
力用粗為約耳卿若欲知此摩尼寳光明所照近逺若
干卿今若須當以真金布滿斯地爾乃相與彼愚癡人
聞是語已便大嗤笑種種呰毁是摩尼寳竟不酬價(大/集)
(賢䕶經/卷二)
譬如冥夜興雲降雨(脩行道地/經慈品)
譬如人著新衣初著日若不故第二日亦不應故如是
乃至十嵗應常新不應故而實已故當知與新俱有微
故不覺故事已成方乃覺知(大智度論/卷十九)
　　　懐憂
喓喓(音/腰)草蟲趯趯阜螽未見君子憂心忡忡　陟彼南
山言采其蕨未見君子憂心惙惙(音/拙)　陟彼南山言采
其薇未見君子我心傷悲(詩國風/草蟲)
心之憂矣如匪澣(音/緩)衣(詩國風/柏舟)
蜉蝣之羽衣裳楚楚(叶創/舉反)心之憂矣於我歸處(詩國風/蜉蝣)
鴻鴈于飛哀鳴嗸嗸(音/翶)維此哲人謂我劬勞維彼愚人
謂我宣驕(叶音髙鴈詩/小雅鴻)
沔彼流水朝宗于海(叶虎/有反)鴥彼飛隼載飛載止嗟我兄
弟邦人諸友莫肯念亂誰無父母(詩小雅/沔水)
憂心如酲(音呈南詩小/雅節  山)
心之憂矣如或結之(詩小雅/正月)
宛(音/苑)彼鳴鳩翰飛戾天我心憂傷念昔先人(詩小雅/小宛)
弁(音/盤)彼鸒(音/豫)斯歸飛提提(音/匙)民莫不穀我獨于罹(詩小/雅小)
(弁/)
心之憂矣疢(音/趂)如疾首(詩小雅/小弁)
譬彼舟流不知所届(詩小雅/小弁)
鹿斯之奔維足伎伎(音/祁)雉之朝雊(音/姤)尚求其雌譬彼壊
木疾用無枝(詩小雅/小弁)
無將大車祇自塵兮無思百憂祇自疧(眉貧/反)兮　無將
大車維塵冥冥(莫迥/反)無思百憂不出于熲(音/耿)　無將大
車維塵雝兮無思百憂祇自重兮(詩小雅無/將大車)
苕(音/條)之華芸其黄矣心之憂矣維其傷矣　苕之華其
葉青青(音/精)知我如此不如無生(詩小雅/苕之華)
如彼遡風亦孔之僾(音愛桑詩/大雅  柔)
旱魃(音/跋)為虐如惔(音/談)如焚我心憚暑憂心如熏(詩大雅/雲漢)
觱(音/必)沸(音/弗)檻(胡覽/反)泉維其深矣心之憂矣寧自今矣(詩/大)
(雅瞻/卬)
仕於闇君猶行而出北門心為之憂殷殷然(鄭氏箋/詩北門)
今王之為政見之使人唈然如鄉疾風不能息也(鄭氏/箋詩)
(桑/柔)
涌泉之源所由者深喻已憂所從來久也(鄭氏箋/詩瞻卬)
故心之憂矣如不澣之衣衣之不澣憒辱無照察似已
之憂煩憒無容樂(毛詩正/義柏舟)
王肅云言盡力勞病以成攻堅之巢而為風雨所漂揺
則鳴音嘵嘵然而懼以言我周累世積德以成篤固之
國而為凶人所振蕩則已亦嘵嘵而懼(毛詩正/義䲭鴞)
刈薪者惜其樵薪不欲使氿泉妄浸之以妄浸之則濕
腐不中用故也以興今譚大夫契契憂苦而寤寐之中
哀憐我譚國勞苦之民人不欲使周人極斂之極斂之
則困病不堪其事也(毛詩正/義大東)
觱沸然而涌出者檻泉也此泉濆涌而出言其所從來
維其深逺矣喻天下之人心之憂愁亦所由來久逺寧
從今日矣(毛詩正/義瞻卬)
織者常苦緯少寡婦所宜憂(杜氏解左傳昭/公二十四年)
閔閔然如農夫之望嵗懼以待時(左傳昭公/三十二年)
寡人卧不安席食不甘味心摇揺如懸旌而無所終薄
(戰國策/齊威王)
悲者不可為纍欷思者不可為歎息(前漢書景/十三王傳)
猶懐老牛䑛犢之愛(後漢書/楊震傳)
伏讀感切五情若灼(晉書齊/王冏傳)
毒螫㿊膚則申旦不寐饑寒切體亦卒嵗無聊何則痛
苦難以安貧窮易為蹙(隋書王孝/籍儒林傳)
濳鬢髪之内居眉睫之間子野未曽聞離朱所不見(隋/書)
(王孝籍/儒林傳)
心有憂者筐牀衽席弗能安也菰飯犓牛弗能甘也琴
瑟鳴竽弗能樂也患解憂除然後食甘寢寧居安游樂
(淮南子/詮言訓)
魯監門之女嬰相從績中夜而泣涕其偶曰何謂而泣
也嬰曰吾聞衛世子不肖所以泣也其偶曰衛世子不
肖諸侯之憂也子曷為泣也嬰曰吾聞之異乎子之言
也昔者宋之桓司馬得罪於宋君出於魯其馬佚而𩥇
吾園而食吾園之葵是嵗吾聞園人亡利之半越王勾
踐起兵而攻吳諸侯畏其威魯往獻女吾姊與焉兄往
視之道畏而死越兵威者吳也兄死者我也由是觀之
禍與福相及也今衛世子甚不肖好兵吾男弟三人能
無憂乎(韓詩/外傳)
堅冰黄鳥常哀悲愁不見甘粒但見藜蒿數驚鷙鳥為
我心憂(焦氏易林/乾之噬嗑)
水載船舟無根以浮往來溶溶心勞且憂(焦氏易林/屯之益)
失意懐憂如幽狴牢(焦氏易林/比之否)
望驥不來拘蹇為憂(焦氏易林/泰之比)
鳬過稻廬甘樂􁡮鰌雖驅不走田畯懐憂(焦氏易林/同人之升)
離女去夫閔思苦憂(焦氏易林/豫之遯)
簪短帶長出思苦窮(焦氏易林/恒之咸)
川淵難遊水為我憂(焦氏易林/蹇之豫)
次二􁝱(古牙/切)鵝慘于冰翼彼南風内懐其乘測曰􁝱鵝
之慘懐憂無快也(太𤣥經/第三裝)
次六𤣥鳥維愁明降于幽測曰𤣥鳥維愁將下昧也(太/𤣥)
(經第/五晦)
言已憂愁腸中運亂繚繞而轉涕泣交流若磨屑之下
而無絶時也(王逸註楚/辭九歎)
嵗之秋也涼風鳴條清露變葉則寒蟬抱樹而長呌吟
烈悲酸瑟于落日之際何也哀其時命迫于嚴霜而寄
悲於菀栁(劉子/惜時)
髙山之有崖林木之有枝愚智同知之今憂來仍無定
方而人皆無能知之(李善註文選魏/文帝善哉行)
達人之智混齊死生今反感木衰之秋華悲豐草之零
露是乃在殷憂而不去何云識道乎(李善註文/選歎逝賦)
恐鷤鴂之先鳴兮使百草為之不芳(文選屈原/離騷經)
雞鶩以稻梁致憂燕雀以堂搆貽愁既銜利之情近又
遁害之無由(廣文選江文/通翡翠賦)
憂隨積霖密慨因朗旭彰(藝文類聚/人部愁詩)
譬如有人多齎珍財入於曠野其中多有凶暴刼賊彼
人爾時更無餘想唯作是念我於何時當出如斯險難
之處得至豐樂安隱國土(波羅密多經/卷五百八十)
譬如有人身患瘡癬但念除差以藥塗之(蘇婆呼童/子經卷上)
心為愁慼猶初月煙霧所覆無有光明(本緣經持/王子品)
譬如罪人臨當受戮雖復美味在前家室勸喻以憂死
故雖欲飲食餚饍不覺滋味(大智度論/卷十四)
　　　憂世
我視彼泉水之流尚有一泉則清一泉則濁我視彼諸
侯之行何為一皆為惡曽無為善乃泉水之不如也(毛/詩)
(正義/四月)
鵰也鳶也貪殘之鳥乃髙飛至天今在位非鵰也鳶也
何故貪殘驕暴如鳥之髙飛至天也鱣也鮪也長大之
魚乃濳逃於淵今賢者非鱣非鮪也何為隱遁避亂如
魚之濳逃於淵也(毛詩正/義四月)
子擊磬於衛有荷簣而過孔氏之門者曰有心哉擊磬
乎(論語/憲問)
孔子生於亂世思堯舜之道東南西北灼頭濡足庶幾
世主之悟悠悠者皆是君闇大夫妬孰合有謀是以嫫
母飾恣而矜夸西子彷徨而無家非不知窮厄而不見
用悼痛天下之禍猶慈母之伏死子也知其不可如何
然惡已(鹽鐵論/大論)
農夫輟耕而容與兮恐田野之蕪穢(廣文選宋/玉九辯)
駑蹇服御良樂咨嗟鉛刀剖截區冶歎息故少師幸而
季梁懼宰嚭任而伍貟憂(廣文選魏/文帝連珠)
　　　世變
鹿鳴廢則和樂缺矣四牡廢則君臣缺矣皇皇者華廢
則忠信缺矣棠棣廢則兄弟缺矣伐木廢則朋友缺矣
天保廢則福祿缺矣采薇廢則征伐缺矣出車廢則功
力缺矣枤杜廢則師衆缺矣魚麗廢則法度缺矣南陔
廢則孝友缺矣白華廢則廉恥缺矣華黍廢則蓄積缺
矣由庚廢則隂陽失其道理矣南有嘉魚廢則賢者不
安下不得其所矣崇丘廢則萬物不遂矣南山有臺廢
則為國之基墜矣由儀廢則萬物失其道理矣蓼蕭廢
則恩澤乖矣湛露廢則萬國離矣彤弓廢則諸夏衰矣
菁菁者莪廢則無禮儀矣(毛詩小雅/六月序)
誥誓不及五帝盟詛不及三王交質子不及三伯(穀梁/隱公)
(八/年)
今之世猶人之市置貨以設詐抱謀以待敵不幸䧟厄
求伸而已(吳越春秋勾/踐入臣外傳)
孝經鉤命決曰三皇歩五帝驟三王馳宋均注云德隆
道用日月為歩時事彌順日月亦驟勤思不已日月乃
馳(後漢書曹/褒傳註)
故揖讓之禮行乎堯舜之朝干戈之功盛于殷周之世
清風以長物成春素霜以凋嚴戒節(南齊書/劉祥傳)
搢笏干戚不適有方鐵銛登降周旋不逮日中奏百貍
首射侯不當强弩趨發干城距衝不若烟宂伏櫜古人
極於德中世逐於智當今爭於力(韓非子/八説)
古之人貴能射也以長幼養老也今之人貴能射也以
攻戰侵奪也其細者以刼弱暴寡也以遏奪為務也仁
人之得飴以養疾侍老也跖與企足得飴以開閉取楗
也(吕氏春/秋異用)
周室衰而王道廢儒墨乃始列道而議分徒而訟(淮南/子俶)
(真/訓)
句爪居牙戴角出距之獸於是鷙矣(淮南子/本經訓)
古之兵弓劒而已矣槽柔無擊脩㦸無别晚世之兵隆
衝以攻渠幨以守連弩以射銷車以鬬(淮南子/汜論訓)
伯成子髙辭為諸侯而耕天下髙之今之時人辭官而
隱處為鄉邑之下豈可同哉(淮南子/汜論訓)
古之伐國不殺黄口不獲二毛於古為義於今為笑古
之所以為榮者今之所以為辱也古之所以為治者今
之所以為亂也(淮南子/汜論訓)
治身太上養神其次養形治國太上養化其次正法神
清志平百節皆寧養性之本也肥肌膚充腸腹供嗜欲
養生之末也民交讓爭處卑委利爭受寡力事爭就勞
日化上遷善而不知其所以然此治之上也利賞而勸
善畏刑而不為非法令正於上而百姓服於下此治之
末也上世養本而下世事末此太平之所以不起也(淮/南)
(子泰/族訓)
世有盛衰衰極久有弊也譬猶衣食之於人也初成鮮
完始熟香絜少久穿敗連日臭茹矣(王充論衡/齊世篇)
如以上世人民侗長佼好堅彊老夀下世反此則天地
初立始為人時長可如防風之君色如宋朝壽如彭祖
乎從當今至千世之後人可長如莢英色如嫫母夀如
朝生乎(王充論衡/齊世篇)
愛憎好惡古今不鈞時移俗易物同賈異譬之夏后之
璜曩直連城鬻之於今賤於銅鐵故昔以隱居求志為
髙士今以山林之儒為不肖故聖世之良幹乃闇俗之
罪人也往者之介潔乃末葉之羸劣也(抱朴子外/篇擢才)
盖三皇歩而五帝驟霸王已來載馳載鶩(抱朴子外/篇用刑)
太息而言仁孝者失於江湖乃思濡沬也(郭子註/莊天運)
幽厲之時多有諷刺在下祖習如風之散如水之流故
曰彌著(李善註文選沈休/文謝靈運傳論)
世路嶮巇一至於此太行孟門豈云嶄絶(文選劉孝標/廣絶交論)
帝者得其英華王者得其根核霸者得其附枝故帝道
不行不能王王道不行不能霸霸道不行不能守其身
(太平御覽皇王/部叙皇王上)
堯歩舜驟禹馳湯騖德有優劣故曰行轉疾也(太平御/覽皇王)
(部叙皇/王上)
三皇垂䇿而五帝繁手唐虞按轡禹湯馳轅雖使周公
御衡仲尼促節固不已也(太平御覽皇王/部叙皇王上)
天先春而後秋地先榮而後凋日月先光而後幽是以
王者則之亦先教而後刑三王結繩五帝畵像三王肉
刑五霸黠巧此言歩驟稍有優劣也(太平御覽皇王/部叙皇王下)
神農氏夫負妻戴以治天下堯曰朕之比神農猶旦與
昏也(太平御覽皇王/部炎帝神農氏)
京房别對曰太平日行上道升平行次道霸世行下道
(玉海天文/天文書上)
以知為凖以巧為繩詐為之斧偽為之斤(道德經指/歸卷九)
上古聖人作湯液醪醴為而不用何也岐伯曰自古聖
人之作湯液醪醴者以為備耳夫上古作湯液故為而
弗服也中古之世道德稍衰邪氣時至服之萬全帝曰
今之世不必已何也岐伯曰當今之世必齊毒藥攻其
中鑱石鍼艾治其外也(黄帝素問内經/湯液醪醴論)
黄帝問曰余聞古之治病惟其移精變氣可祝由而已
今世治病毒藥治其内鍼石治其外或愈或不愈何也
岐伯對曰往古人居禽獸之間動作以避寒隂居以避
暑内無眷慕之累外無伸宦之形此恬澹之世邪不能
深入也故毒藥不能治其内鍼石不能治其外故可移
精祝由而已今之世不然憂患緣其内苦形傷其外又
失四時之從逆寒暑之宜賊風數至虚邪朝夕内至五
藏骨髓外傷空竅肌膚所以小病必甚大病必死故祝
由不能已也(黄帝素問内經/移精變氣論)
世界如車輪時變如輪轉人亦如車輪或上而或下(大/智)
(度論/卷一)
　　　傷志
出自北門(叶眉/貧反)憂心殷殷(詩國風/北門)
瞻彼阪(音/反)田有菀(音/鬱)其特天之杌(音/兀)我如不我克(詩小/雅正)
(月/)
山有蕨薇隰有杞桋(音/夷)君子作歌維以告哀(詩小雅/四月)
終風衛莊姜傷已也遭州吁之暴見侮慢不能正也(毛/詩)
(終/風)
二子乗舟思伋壽也衛宣公之二子爭相為死國人傷
而思之(毛詩二/子乗舟)
春女怨秋士悲感其物化也(毛詩七/月註)
雍雍鳴鴈厲翼北游順時而動得意忘憂嗟我憤歎曽
莫能疇(晉書嵇/康傳)
猶眇者願明痿之思歩(宋書袁/淑傳)
况懐抱之内水火鑠脂膏腠理之間風霜侵骨髓安可
齰舌緘唇吞聲飲氣惡呻吟之響忍酸辛之酷哉(隋書/王孝)
(籍儒/林傳)
鳥鳴東西迎其羣侣似有所屬不得自専(焦氏易林/隨之隨)
雄處弱水雌在海濵將别持食悲哀於心(焦氏易林/剝之同人)
言已所種衆芳草當刈未刈蚤有霜雪枝葉雖蚤萎病
絶落何能傷於我乎哀惜衆芳摧折枝葉蕪穢而不成
也以言已循行忠信冀君任用而遂斥棄則使衆賢志
士失其所也(王逸註楚/辭離騷經)
言我佩瓊玉懐美德偃蹇而盛衆人薆然而蔽之傷不
得施用也(玉逸註楚/辭離騷經)
言湛湛江水浸潤楓木使之茂盛傷已不蒙君惠而身
放棄曽不若樹木得其所(王逸註楚/辭招魂)
言有便娟長好之竹生於江水之潭被蒙潤澤而茂盛
自恨放流而獨不蒙君之惠也(王逸註楚/辭七諫)
夫燕蟬遇秋寒將入穴處而懐憂懼候鴈鵾雞喜樂而
逸豫言已無有候鴈鵾雞之喜樂而有蟬燕之憂懼也
(王逸註楚/辭九辨)
屈原憂愁覜視川水見石瀨淺淺疾流而下將有所至
仰見飛龍翩翩而上將有所登自傷棄在山野終無所
登至也(王逸註楚/辭九歌)
言已在於湖澤之中見三鳥飛從南來觀察其志欲北
渡江縱恣自在自傷不得北歸曽不若飛鳥也(王逸註/楚辭九)
(歎/)
言水尚得順其經脉揚蕩其波使之迅疾自傷不得順
其天性揚其志意常屈伏也(王逸註楚/辭九歎)
髙張生於絶絃以喻立節期於效命聲急由乎調起以
喻辭切興於恨深(李善註文選顔/延年秋胡詩)
機詩曰我若西流水子為東峙岳(李善註文選陸/士龍答兄機詩)
安得同攜手契闊成騑服(李善註文選陸/士龍答兄機詩)
傷禽惡弦驚倦客惡離聲(文選鮑昭/東門行)
是以張髙弦悲聲激柱落清唱未和而桑濮代作(補文/選庾)
(闕弔賈/誼文)
願至崑崙之縣圃兮采鍾山之玉英擥瑶木之橝枝兮
望閬風之板桐弱水汨其為難兮路中斷而不通執不
能凌波以徑度兮又無羽翼而髙翔(補文選莊/忌哀時命)
雙鸞匿景曜戢翼太山崖抗首漱朝露晞陽振羽儀長
鳴戲雲中時下息蘭池自謂絶塵埃終始永不虧何意
世多艱虞人來我疑雲網塞四區髙羅正參差奮迅勢
不便六翮無所施隱恣就長纓卒為時所羈(廣文選嵇/叔夜贈兄)
(公穆入/軍詩)
譬如卷施草心謝葉空存(廣文選王僧孺/贈顧倉曹詩)
騏驥馬不試婆娑槽櫪間壯士志未申坎坷多辛酸(廣/文)
(選杜德魯贈/母丘儉詩)
余既滋蘭之九畹兮又樹蕙之百畝畦蒥荑與揭車兮
雜杜蘅與芳芷冀枝葉之峻茂兮願竢時乎吾將刈雖
萎絶其亦何傷兮哀衆芳之蕪穢(文選屈原/離騷經)
華堂傾榱廣宅頺墉髙門降衡循庭樹蓬(藝文類聚人/部友悌詩)
樂鴛鴦之同池羨比翼之共林亮根異其何戚痛别幹
之傷心(藝文類聚人/部友悌賦)
困吳坂之峻岨畏鹽車之嚴筴嗟遊處之弗遇奚鬱悒
之難任背宇宙之寥廓羅網罟之重深常屛氣以歛迹
焉遊豫以娛心(藝文類聚人/部言志賦)
秋木萋萋其葉萎黄有鳥處山集于苞桑養育毛羽形
容生光既得升雲遊倚曲房離宫絶曠身體摧藏志念
抑沈不得頡頏雖得餧食心有徊徨(藝文類聚/人部怨)
惟方今之疏絶若驚風之吹塵(藝文類聚人/部别下賦)
轉蓬離本根飄飄畏長風(藝文類聚/草部蓬)
百草應節生含氣有深淺秋蓬獨何辜飄颻隨風轉(藝/文)
(類聚草/部蓬)
猗蘭操者孔子所作也孔子聘諸侯莫能自任自衛反
魯隱谷之中見香蘭獨茂喟然歎曰夫蘭當為王者香
今乃獨茂與衆草為伍乃止車援琴鼓之(事文類聚/蘭花琴操)
雖復孤骸不返方為漠(一作/漢)北之塵營魄知歸終結江
南之草(文苑英華徐/陵贈荅上書)
夫迷山之客遲遥響於巖崖窮海之賔望孤烟於洲嶼
(文苑英華徐/陵宗親上書)
輕鴻戲江潭孤鴈集洲沚邂逅兩相親同念共無已風
雨好東西一隔頓千里追想棲宿時聲容滿心耳短翮
不能翔徘徊烟露裏(初學記人/部離别)
鵠飛舉萬里一翀蜚昊蒼翔髙志難得離鴻失所望(初/學)
(記人部/離别)
黄鶴一逺别千里顧徘徊胡馬去其羣思心長依依(初/學)
(記人部/離别)
　
　
　
　
　
　
　
　
　
　
　
　
　
　
　喻林卷十八
欽定四庫全書
　喻林卷十九　　　　　　明　徐元太　撰
　　人事門(十七/)
　　　嗟逝
雖泰山頹峻一簣不遺而泗水餘瀾千載猶在(梁書敬/帝紀)
摧苖落穎彌可傷惋(梁書張/緬傳)
霜早梧楸風先蒲栁(隋書韋/世康傳)
玉沒於訪珪之辰桂掩於搜芳之日(南史張/裕克傳)
仲尼悼顔淵苗而不秀子雲傷童烏育而不秀(揚子法/言註問)
(神/篇)
恨其蘭玉夙凋故長轡未騁(鍾嶸/詩品)
歸華先委為露所墮别葉早辭為風所隕(李善註文選/鮑明逺翫月)
(詩/)
音以應聲影以隨形形聲咸以翳没影響故亦必蔵(李/善)
(註文選陸士衡/弔魏武帝文)
言德業之美類於蘭玉始含芳而積耀遽毁璧而摧柯
(李善註文選潘/安仁楊仲武誄)
夫日蝕由乎交分山崩起於朽壤亦云數而已矣然百
姓怪焉者豈不以資髙明之質而不免卑濁之累居常
安之勢而終嬰傾離之患故乎(文選陸機弔/魏武帝文)
春蘭擢莖方茂其華荆寳挺璞将剖於和含芳委耀毁
璧摧柯(文選潘岳/楊仲武誄)
顧長康拜桓宣武墓作詩云山崩溟海竭魚鳥将何依
人問之曰卿憑重桓乃爾哭之状其可見乎顧曰鼻如
廣莫長風眼如懸河決溜或曰聲如震雷破山淚如傾
河注海(世説新/語言語)
埋玉樹著土中使人情何能已已(世説新/語傷逝)
劒匿光芒璧碎符采(藝文類聚人/部友悌啓)
林木雖茂無形可久碑誄雖美無後可守(藝文類聚/人部吟)
麟亡星落月死珠傷瓶罄罍耻芝焚蕙歎(藝文類聚人/部懐舊銘)
弔蕙若之暫芳慟琬琰之永缺(藝文類聚人/部哀傷賦)
彼蘭菊之芳茂及渠槿之榮色終於邑乎繁霜俱飄颻
於路側(藝文類聚人/部哀傷賦)
盡若窮煙離若箭弦如影滅地猶星殞天(藝文類聚人/部哀傷賦)
何德之盛而年或闕何華之繁而實不結(藝文類聚儲/官部公主誄)
律谷罷煊龍鄉輟曉照車去魏聯城辭趙(藝文類聚后/妃部后妃誄)
樂慶雲之普覆悼時雨之不廣(藝文類聚后/妃部后妃誄)
存若燭龍銜曜沒若庭燎俱滅(藝文類聚職官/部散騎常侍誄)
東耀方逺北芒已及墜露曉團悲風暮急(藝文類聚職/官部太常墓)
(志/)
常懼慶雲之惠不酬而揺落奄至豈謂經塵之效莫展
而峻極先頽(藝文類聚職/官部司空碑)
繁霜夏被修梧摧幹(藝文類聚職/官部司空碑)
榮珪掩采靈劒摧鋒宋郊淪鼎洛水沈鐘(藝文類聚職/官部太子中)
(庶子/墓誌)
玖璇隱曜美玉韜光(藝文類聚/雜文部詩)
來無見兮進無聞泣下雨兮歎成雲(藝文類聚/雜文部賦)
中峰岳斷半海鵬埀鳳沈丹穴龍亡黑陂(文苑英華庾/信王爵一碑)
冀後凋於歲寒遭繁霜於夏零滅皎皎之玉質絶琅琅
之金聲(太平御覧/文部弔文)
石堅而朽星華而滅(太平御覽/文部弔文)
壑舟今已去寧有濟川時(初學記職/官部僕射)
冬水之凝何如春水之消(初學記禮/部死䘮)
何言集大鳥忽此䘮元龜(初學記職/官部僕射)
譬如火焉薪盡而火滅則無光矣故滅火之餘無遺炎
矣人死之後無遺魂矣(初學記禮/部死喪註)
王威明風韻遒正神峯標映千里絶迹百尺無枝實俊
人也一爾過隙永歸長夜金刀掩鋩長淮絶涸(何氏語/林傷逝)
使夫八真明珠未揜而蔵曜百味淳乳不澆而自薄哀
哉(髙僧傳/十三論)
智炬昏冥慈雲消滅長夜諸子誠可悲矣(法苑珠林/卷十二)
　　　譏調
魯敗於狐駘國人誦之曰臧之狐裘敗我於狐駘我君
小子朱儒是使朱儒朱儒使我敗於邾(左傳襄/公四年)
師慧過宋朝将私(小/便)焉其相曰朝也慧曰無人焉相曰
朝也何故無人慧曰必無人焉若猶有人豈其以千乘
之相易滛樂之矇必無人焉故也(左傳襄公/十有五年)
衛侯為夫人南子召宋朝會于洮太子蒯瞶獻盂于齊
過宋野野人歌之曰旣定爾婁豬盍歸吾艾貑(左傳定/公十四)
(年/)
公羊傳云晉靈公将殺趙盾躇階而走靈公有周狗謂
之獒呼獒而屬之獒亦躇階而從之祁彌明逆而踆之
絶其頷趙盾顧曰君之獒不若臣之獒也(爾雅六/畜疏)
酒客難法度士譬之於物曰子猶瓶矣觀瓶之居居井
之眉處髙臨深動常近危酒醪不入口臧水滿懐不得
左右牽於纆徽一旦叀礙為瓽所轠身提黄泉骨肉為
泥自用如此不如鴟夷鴟夷滑嵇腹如大壺盡日盛酒
人復借酤常為國器託於屬車出入兩宫經營公家
繇是言之酒何過乎(前漢書/游俠傳)
士有不談此者則芸夫牧竪已叫呼之矣(後漢書陳/實傳論)
本聞卿作狗何意為龍輅言潛陽未變非卿所知焉有
狗耳得聞龍聲乎(魏志管/輅傳註)
于時謗書謂臺中有三狗二狗崖柴不可當一狗憑黙
作疽囊三狗謂何鄧丁也黙者爽小字也其意言三狗
皆欲囓人而謐尤甚也(魏志曹真/子爽傳註)
時有謗書曰曹爽之勢熱如湯太傅父子冷如漿李豐
兄弟如游光其意以為豐雖外示清淨而内圖事有似
於游光也(魏志夏侯/尚傳註)
洪祗俱會亮門下洪謂祗曰君馬何駛祗對曰故吏馬
不為駛明府馬不進耳(華陽/國志)
愽陵崔洪為尚書左丞時人為之語曰叢生棘刺來自
愽陵在南為鷂在北為鷹(晉書崔/洪傳)
時梅陶及鍾雅數説餘事納輙困之因曰君汝潁之士
利如錐我幽冀之士鈍如槌持我鈍槌捶君利錐皆當
摧矣陶雅並稱有神錐不可得槌納曰假有神錐必有
神槌(晉書祖/納傳)
王導嘗與諸葛恢戲爭族姓曰人言王葛不言葛王也
恢曰不言馬驢而言驢馬豈驢勝馬邪(晉書諸/葛恢傳)
時尚書僕射山濤領吏部王濟裴楷等並為帝所親遇
岳内非之乃題閣道為謡曰閣道東有大牛王濟鞅裴
相鞧和嶠刺促不得休(晉書潘/岳傳)
綽性通率好譏調嘗與習鑿齒共行綽在前顧謂鑿齒
曰沙之汰之瓦石在後鑿齒曰簸之颺之糠粃在前(晉/書)
(孫綽/傳)
羣非孔子厄同匡人雖陽和布氣鷹化為鳩至於識者
猶憎其目(晉書孔/羣傳)
既開青雲覩白雉何不張爾弓挾爾矢隱曰本謂是雲
龍騤騤乃是山鹿野麋獸微弩强是以發遲(晉書陸/機傳)
吾軰與先帝共興事業而不預時權君無汗馬之勞何
敢專管大任是為我耕稼而君食之乎猛曰方當使君
為宰夫安直耕稼而已(晉書苻/堅上傳)
弟受海内駭笑不過如燕石秃鶖(宋書王/微傳)
栢直狗雖老猶能獵蕭漂陽馬雖老猶駿徐娘雖老猶
尚多情(南史后妃下/簡文皇后傳)
無處不逢鳥噪無處不逢鮑佐正(南史鮑泉/客卿傳)
偃乘車在前瑀䇿駟居後相去數十歩瑀蹋馬及之謂
偃曰君轡何疾偃曰牛駿馭精所以疾耳偃曰君馬何
遲曰騏驥羅於覊絆所以居後偃曰何不著鞭使致千
里答曰一蹙自造青雲何至與駑馬爭路(南史劉/穆之傳)
諶恚曰見炊飯推以與人王晏聞之曰誰復為蕭諶作
甌筯者(南史衡陽/公諶傳)
趙修小人背如土牛殊耐鞭杖(北史甄/琛傳)
今日吾譏晏子訾猶倮而髙橛者也(晏子春/秋問下)
非人不得其故是猶澤人之非斤斧山人之非網罟也
(晏子春/秋外篇)
堂衣若曰子何年少言之絞子貢曰大車不絞則不成
其任琴瑟不絞則不成其音子之言絞是以絞之也(韓/詩)
(外/傳)
夫服事何足以端士行乎昔者荆為長劒危冠令尹子
西出焉齊短衣而遂偞之冠管仲隰朋出焉越文身鬋
髪范蠡大夫種出焉西戎左袵而椎結由余亦出焉即
如君言衣狗裘者當犬吠衣羊裘者當羊鳴且君衣狐
裘而朝意者得無為變乎(説苑/善説)
木門閫兮梁上柱敝鑿頭兮斷柯斧鞞□鼓兮補履樸
脱椎衲兮𢷬衣杵視短人兮形如許(蔡中郞集/短人賦)
今為犯禮之行而不喜聞遄死之譏是負豕而憎人説
其臭投泥而諱人言其汚也(枹朴子外/篇刺驕)
是以世人為文競於詆訶吹毛取瑕次骨為戾(文心雕/龍奏啓)
魏晉滑稽盛相驅扇遂乃應瑒之鼻方於盗削卵張華
之形比乎握舂杵(文心雕/龍諧讔)
與世殊技固孤是求子憂朱泙曼之無所用吾恨輪扁
之無所教也子覩木雕獨飛愍我垂翅故棲吾感去鼃
附鴟悲爾先笑而後號也(補文選張/衡應間)
汝故是吳興溪中釣碣耳何敢譸張(世説新/語雅量)
康僧淵目深而鼻髙王丞相每調之僧淵曰鼻者面之
山目者面之淵山不髙則不靈淵不深則不清(世説新/語排調)
王孝伯問王大阮籍何如司馬相如王大曰阮籍胸中
壘塊故須酒澆之(世説新/語任誕)
鴻臚卿孔羣好飲酒王丞相語云卿何為恒飲酒不見
酒家覆瓿布日月糜爛羣曰不爾不見糟肉乃更堪久
(世説新/語任誕)
謝幼輿謂周侯曰卿類社樹逺望之峨峨拂青天就而
視之其根則羣狐所託下聚溷而已答曰枝條拂青天
不以為髙羣狐亂其下不以為濁(世説新/語排調)
支道林因人就深公買印山深公曰未聞巢由買山而
隱(藝文類聚人/部隱逸上)
又問荀令君趙盪寇皆足蓋世乎衡見荀有容儀趙有
腹乃答曰文若可借面弔喪稚長可使監厨請客其意
以為荀但有貌趙健啖肉也(藝文類聚/人部品藻)
道真嘗與一人共索袢草中食見一嫗将二兒過並青
衣調之曰青羊将兩羔嫗答曰兩猪共一槽(藝文類聚/人部嘲戲)
殷方語孫卿曰公勿作强口馬我當併卿控孫亦曰卿
勿作冗鼻牛我當穿卿頰(太平御覽人/事部言語)
諺曰上車不落為著作體中何如則秘書言其不用才
也(初學記職官/部秘書郞)
司馬宣王辟州泰為新城太守尚書鍾毓請泰曰君釋
褐登宰府乞兒乘小車一何䭾泰曰君明公之子少有
文彩故守吏職獼猴乘上牛一何遲衆賔悦服(初學記/獸部猴)
齊世有席昆蚩鄙文學嘲劉逖云君文若朝菌須臾之
翫非宏才豈比吾千丈松常有風霜劉云既有寒木又
發春華可乎(事類賦木/部松註)
仕進不止執虎子(虎子溲器也侍中親省/起居故謂之執虎子)蘇笑曰我誠
不能効汝蹇蹇驅鹿車馳也(何氏語/林排調)
劉道真於河側自牽船見一老嫗採梠劉調之曰女子
何不調機利杼而採梠嫗答曰丈夫何不跨馬揮鞭而
牽船(何氏語/林排調)
孫權嘗燕見蜀使費禕逆勅羣臣使禕至伏食勿起禕
至權為輟食而諸人不起禕調之曰鳳凰來翔麒麟吐
哺驢騾無知伏食如故諸葛恪應聲答曰爰植梧桐以待
鳳凰有何燕雀自稱來翔何不彈射使還故鄉(何氏語/林排調)
惠子始與莊子相見而問乎莊子曰今日自以為見鳳
凰而徒遭燕雀耳坐者俱笑(困學紀聞/卷十諸子)
宋明帝紀胡母顥專權奏無不可時人語曰禾絹閉眼
諾胡母大張槖禾絹謂上也(困學紀聞卷/十七評文)
悋大官而腫口臨滄海而攝腹真子之謂也(𢎞明集/釋駮論)
　　　託比
鷺白鳥也以興潔白之士(毛詩有/駜註)
子貢問於孔子曰敢問君子貴玉而賤䃉者何也為玉
之寡而䃉之多與孔子曰非為䃉之多故賤之也玉之
寡故貴之也夫昔者君子比德於玉焉温潤而澤仁也
縝宻以栗知也亷而不劌義也埀之如隊禮也叩之其
聲清越以長其終詘然樂也瑕不揜瑜瑜不揜瑕忠也
孚尹旁達信也氣如白虹天也精神見于山川地也圭
璋特達德也天下莫不貴者道也詩云言念君子温其
如玉故君子貴之也(禮記/聘義)
自號鴟夷者言若盛酒之鴟夷多所容受而可卷懐與
時張弛也(前漢書貨/殖傳註)
阮脩所著述甚寡嘗作大鵬贊曰蒼蒼大鵬誕自北溟
假精靈鱗神化以生如雲之翼如山之形海運水擊扶
揺上征翕然層舉背負大清志存天地不屑雷霆鷽鳩
仰笑尺鷃所輕超世髙逝莫知其情(晉書阮/籍傳)
素既屢被徴辟聲譽甚髙山中有蚿蟲聲清長聽之使
人不厭而其形甚醜素乃為蚿賦以自况(宋書隱逸/王素傳)
文王乃齋三日乘田車駕田馬田於渭陽卒見太公坐
茅以漁文王勞而問之曰子樂漁邪太公曰君子樂得
其志小人樂得其事今吾漁甚有似也文王曰何謂其
似也太公曰釣有三權禄等以權死等以權官等以權
夫釣以求得也其情深可以觀大矣(太公六/韜文韜)
離騷之文依詩取興引類譬諭故善鳥香草以配忠貞
惡禽臭物以比䜛佞靈修美人以嫓於君宓妃佚女以
譬賢臣虬龍鸞鳳以託君子飄風雲霓以為小人其詞
温而雅其義皎而朗凡百君子莫不慕其清髙嘉其文
彩哀其不遇而憫其志焉(王逸註楚/辭離騷經)
行當如蒼龍能屈能申志當如大虹能揚文采精當若
彗星能耀光明舉當若鵕䴊飛能冲天也(王逸註楚/辭九歎)
雷為諸侯以興於君雲雨㝠昧以興佞臣猨猴善鳴以
興䜛人風以喻政木以喻民雷填填者君妄怒雨㝠㝠
者羣佞聚也猨啾啾者䜛夫弄口也風颯颯者政煩擾
也木蕭蕭者民驚駭也(王逸註楚/辭九歌)
言橘枝重累又有利刺以象武也實圓摶又象文也以
喻已有文武能方圓(王逸註楚/辭九章)
日以喻君山以喻臣霰雪以興殘賊雲以象佞人山峻
髙以蔽日者謂臣蔽君明也下幽晦以多雨者羣下專
擅施恩也霰雪紛其無垠者殘賊之政害賢人也雲霏
霏而承宇者佞人並進滿朝廷也(王逸註楚/辭九章)
周禮后六服一曰翬衣取其雉性介而守以比后德也
(張華註/禽經)
佩鳴玉以比潔齊幽蘭以爭芬(陶靖節/集賦)
木度北而變質故不可以踰境金百鍊而不銷故萬邦
作􁄄(李善註文選陸士/衡答賈長淵詩)
蘭以秋馥可以喻言桂以冬榮可以喻性(李善註文選/曹子建朔風)
(詩/)
鷦鷯小鳥也生於蒿莱之間長於藩籬之下翔集尋常
之内而生生之理足矣色淺體陋不為人用形微處卑
物莫之害繁滋族類乘居匹遊翩翩然有以自樂也彼
鷲鶚鵾鴻孔雀翡翠或凌赤霄之際或託絶垠之外翰
舉足以冲天觜距足以自衛然皆負矰嬰繳羽毛入貢
何者有用於人也(文選鷦/鷯賦)
惟鷦鷯之微禽兮亦攝生而受氣育翩翾之陋體兮無
𤣥黄以自貴毛弗施於器用兮肉不登乎爼味鷹鸇過
猶俄翼兮尚何懼於罿罻翳薈蒙籠是焉遊集飛不飄
颺翔不翕習其居易容其求易給巢林不過一枝每食
不過數粒棲無所滯遊無所盤匪陋荆棘匪榮􁈙蘭動
翼而逸投足而安委命順理與物無患伊兹禽之無知
兮何處身之似智不懐寳以賈害兮不飾表以招累(文/選)
(鷦鷯/賦)
不以資質之鄙薄兮欲增輝乎太清雖無補於日月兮
期自照於陋形當朝陽而戢景兮必宵昧而是征進不
競於天光兮退在晦而能明諒有似於賢臣兮於疏外
而盡誠(廣文選傅/虞螢賦)
騖無他心故庶人以為贄(藝文類聚/鳥部鴨)
顧惟燭之自焚以致用亦猶殺身以成仁矣(藝文類聚/火部燭賦)
我嘉兹櫛惡亂好理一髪不順實以為耻雖日用而匪
懈不告勞而自己茍以理而委任期竭力而沒齒(藝文/類聚)
(服飾部/梳枇賦)
北園有一樹布葉埀重隂外雖多棘刺内實有赤心(藝/文)
(類聚菓/部棗詩)
願為緑蘋草託身寄清池(藝文類聚/草部萍)
俯觀萬物擾擾焉如水之載浮萍(藝文類聚/草部萍)
蘭既春敷菊又秋榮芳薰百草色艶羣英孰是芳質在
幽愈馨(藝文類聚/草部菊銘)
文伯相魯敬姜謂之曰吾語汝治國之要盡在經耳幅
者所以正枉也不可不强故幅可以為将畫所以均不
服也故畫可以為正物者所以治蕪與莫也故物可以
為都大夫持而不出入不絶者捆也捆可以為大行人
推而往引而來者綜也綜可以為關内之師主多少之
數者均也均可以為内史服重任行逺道正直而固者
軸也軸可以為相舒而無窮者摘也摘可以為三公文
伯載拜受教(太平御覧/資産部織)
去婦不顧門萎韭不入園以婦人之性草菜之情猶有
所耻想忠壯者意何所之(太平御覧/菜部韭)
至夫重隂之夕風雨晦暝萬物眩惑翩翩獨征竒姿燎
朗在隂益榮猶賢哲之處時時昏昧而道明若蘭香之
在幽越羣臭而彌馨(初學記/蟲部螢)
板則紫栢杵則木𤓰何斯材而斯用也(用言/築城)草則離離
靡靡縁岡而殖但使十步而有一芳余亦何辭間於荆
棘(何氏語/林言志)
石出荆山懸巖之顛外有五色之文内含卞氏之珍磨
之不加瑩雕之不增文禀氣堅貞受之自然顧其理枉
屈紆繞而不得申(何氏語/林言語)
惟斯屏風出自幽谷根深枝茂號為喬木孤生陋弱畏
金彊族移根易土委伏溝瀆飄飄危殆靡安措足天啓
我心遭遇微禄中郎繕理收拾捐朴大匠攻之刻雕削
斵表雖剥裂心實貞慤等化器類庇䕃尊屋列在左右
近君頭足頼蒙成濟其恩𢎞篤不逢仁人永為枯木(初/學)
(記器用部/屏風註)
是錫杖者名為智杖亦名德杖彰顯聖智故曰智杖行
功德本故曰德杖如是杖者聖人之表幟賢士之明記
趣道法之正幢(得道梯隥錫/杖經尺八)
　　　隱語
還無社與司馬卯言號申叔展叔展曰有麥麴乎曰無
有山鞠窮乎曰無河魚腹疾奈何曰目於眢井而拯之
若為茅絰哭井則已明日蕭潰申叔視其井則茅絰存
焉號而出之(春秋左傳宣/公十二年)
吳申叔儀乞糧於公孫有山氏曰佩玉蘂兮余無所繫
之㫖酒一盛兮余與褐之父睨之對曰粱則無矣麤則
有之若登首山以呼曰庚(西方/主糓)癸(北方/主水)乎則諾(左傳哀/公十三)
(年/)
羊性滛而狠猪性卑而率鵝性頑而傲狗性險而出皆
指斥貴勢(南史卞彬/文學傳)
桓公使管仲求寗戚寗戚應之曰浩浩乎育育乎管仲
不知至中食而慮之婢子曰公何慮管仲曰非婢子之
所知也婢子曰公其母少少毋賤賤昔者吳干戰未齔
不得入軍門國子擿其齒遂入為干國多百里奚秦國
之飯牛者也穆公舉而相之遂霸諸侯由是觀之賤豈
可賤少豈可少哉管仲曰然公使我求寗戚寗戚應我
曰浩浩乎吾不識婢子曰詩有之浩浩者水育育者魚
未有室家而安召我居寗子其欲室乎(管子/小問)
公遊於紀得書曰食魚無反勿乘駑馬公曰善哉知苦
言食魚無反則惡其鱢也勿乘駑馬惡其取道不逺也
晏子對曰不然食魚無反毋盡民力乎勿乘駑馬則無
置不肖於側乎(晏子春/秋襍上)
有物於此居則周靜致下動則綦髙以鉅圓者中䂓方
者中矩大參天地德厚堯禹精微乎毫毛而盈大乎㝢
宙忽兮其極之逺也攭兮其相逐而反也卭卭兮天下
之咸蹇也德厚而不損五采備而成文往來惛憊通于
大神出入甚極莫知其門天下失之則滅得之則存弟
子不敏此之願陳君子設辭請測意之曰此夫大而不
塞者與充盈太宇而不窕入郄穴而不偪者與行逺疾
速而不可託訙者與往來惛憊而不可為固塞者與暴
至殺傷而不億忌者與功被天下而不私置者與託地
而游宇友風而子雨冬日作寒夏日作暑廣大精神請
歸之雲(荀子/賦篇)
有物於此㒩㒩兮其状屢化如神功被天下為萬世文
禮樂以成貴賤以分養老長幼待之而後存名號不美
與暴為隣功立而身廢事成而家敗棄其耆老收其後
世人屬所利飛鳥所害臣愚而不識請占之五帝帝占
之曰此夫身女好而頭馬首者與屢化而不夀者與善
壯而拙老者與有父母而無牝牡者與冬伏而夏游食
桑而吐絲前亂而後治夏生而惡暑喜温而惡雨蛹以
為母蛾以為父三俯三起事乃大已夫是之謂蠶理(荀/子)
(賦/篇)
有物於此生於山阜處於室堂無知無巧善治衣裳不
盗不竊穿窬而行日夜合離以成文章以能合從又善
連衡下覆百姓上飾帝王功業甚薄不見賢良時用則
存不用則亡臣愚不識敢請之王王曰此夫始生鉅其
成功小者耶長其尾而鋭其剽者耶頭銛達而剽趙繚
者耶一徃一來結尾以為事無羽無翼反覆甚極尾生
而事起尾邅而事已簪以為父管以為母既以縫表以
連裏夫是之謂箴理(荀子/賦篇)
常摐曰過故鄉而下車子知之乎老子曰過故鄉而下
車非謂其不忘故邪常摐曰嘻是已常摐曰過喬木而
趨子知之乎老子曰過喬木而趨非謂敬老邪常摐曰
噫是已張其口而示老子曰吾舌存乎老子曰然吾齒
從乎老子曰亡常摐曰子知之乎老子曰夫舌之存也
豈非以其柔邪齒之亡也豈非以其剛邪常摐曰嘻是
已(説苑/敬慎)
淳于髠等曰狐白之裘補之以弊羊皮何如鄒忌曰敬
諾請不敢雜賢以不肖淳于髠曰方内而圓釭如何鄒
忌曰敬諾請謹門内不敢留賔客淳于髠等曰三人共
牧一羊羊不得食人亦不得息何如鄒忌曰敬諾減吏
省員使無擾民也(新序雜/事二)
歛小器投諸台者言取郭外萌内之於城中也食獵犬
組羊裘者言趣饗戰鬬之士而繕甲兵也琴之合甚思
之者言思妻也臧我羊羊有母是蓋告妻善養母也食
我以同魚同者其文錯錯者所以治鋸鋸者所以治木
也是有木治係於獄矣冠纓不足𢃄有餘者頭亂不得
梳饑不得食也故知吾子拘而有木治者(烈女傳周列/國臧文仲母)
然文辭之有諧隱譬九流之有小説蓋稗官所采以廣
視聽若效而不已則髠袒而入室旃孟之石交乎(文心/雕龍)
(諧/􁀙)
　　　寓言
元氣為舟微風為杝敖翔大清縱意容冶(後漢書仲/長統傳)
父之譽子人多不信時有信者輙以常嫌見疑故借外
論之(郭子註/莊寓言)
方地為車圓天為蓋長劍耿介倚乎天外(補文選宋/玉大言賦)
析飛塵以為輿剖粃糠以為舟泛然投乎杯水淡若巨
海之洪流憑蜽眥以顧盼附蠛蠓而遐遊集寜隱微之
原渾存亡而不憂(補文選宋/玉小言賦)
開館尺捶餘築榭微塵裏蝸角列州縣毫端建朝市(藝/文)
(類聚人部/言語詩)
攀蚊髯附蚋翼我自謂重彼不極邂逅有急相切逼竄
於針孔以自匿(藝文類聚人/部言語賦)
河流既竭日月俱騰置羅微物動落雲鵬(藝文類聚人/部言語詩)
針鋒於焉止息髪杪可以翺翔蚊眉深而易阻蟻目曠
而難航(藝文類聚人/部言語詩)
館于蠅鬢宴于毫端亨蝨腦切蟣肝㑹九族而同嚌猶
委餘而不殫(藝文類聚人/部言語賦)
俯身望日入下視見星羅噓八風而為氣吹四海而揚
波(藝文類聚人/部言語詩)
并吞四夷飲枯河海跂越九州無所容止(藝文類聚人/部言語賦)
坐卧鄰空塵憑附蟭螟翼越咫尺而三秋度毫釐而九
息(藝文類聚人/部言語詩)
噫氣為風揮汗成雨聊灼戴山龜欲持探䆳古(藝文類/聚人部)
(言語/詩)
觀修鯤其若轍鮒視滄海之如濫觴經二儀而跼蹐跨
六合以翺翔(藝文類聚人/部言語詩)
四瀆流如淚五岳羅若垤(藝文類聚靈/異部仙道詩)
九河之水不足以漬麵蘖八藪之木不足以為薪蒸七
澤之麋不足以充庖爼(事文類聚酣/飲拾遺記)
春雲為馬秋風為駟按之不遲勞之不疾(初學記天/部天註)
手頓羲和轡足踏閶闔開東海猶蹄涔崑崙螻蟻堆(初/學)
(記道釋/部仙)
譬如有樹名為好堅是樹在地中百歲枝葉具足一日
出生髙百丈是樹出已欲求大樹以䕃其身是時林中
有神語好堅樹言世中無大汝者諸樹皆當在汝䕃中
(大智度/論卷十)
　　　先後
必須雷動於前風散於後然後萬物皆益如二月啓蟄
之後風以長物八月收聲之後風以殘物風之為益其
在雷後(周易正/義益)
自羊徂牛言先小後大也(毛詩絲/衣註)
樹麻者必先耕治其田然後樹之(鄭氏箋/詩南山)
三王之祭川也皆先河而後海或源也或委也此之謂
務本(禮記/學記)
凡食果實者後君子火熟者先君子(禮記/玉藻)
大猶已成發其小者逺猶已成發其近者将行重器先
其輕者先清而後濁者天地也(大戴禮/記少間)
善問之人如匠善攻治堅木先斫治其濡易之處然後
斫其節目其所問師之時亦先問其易後問其難也(禮/記)
(正義/學記)
鐘之為體必待其擊每一舂而為一容然後盡其聲言
善答者亦待其一問然後一答乃後盡説義理也(禮記/正義)
(學/記)
凡國之大事先簭而後卜(周禮春/官簭人)
天尊地卑神明之位也春夏先秋冬後四時之序也(莊/子)
(天/道)
先倮而浴則可以浴而倮則不可先祭而後饗則可先
饗而後祭則不可物之先後各有所宜也(淮南子/説山訓)
聖人以人占天者先乎天也史以天占人者後乎天也
大聖先天而天不違良吏後天而奉天時知其所先後
則天人之情得矣(揚子法言/註五百篇)
天道先春後秋以成歲為政先令後誅以成治(揚子法/言註先)
(知/篇)
大極初搆清濁始分故天先成而地後定(初學記地/部摠載地)
病發而有餘本而標之先治其本後治其標病發而不
足標而本之先治其標後治其本(黄帝素問内經/標本病傳論)
痛從上下者先刺其下以遏之後刺其上以脱之痛從
下上者先刺其上以遏之後刺其下以脱之(黄帝素問/靈樞經周)
(痺/)
春夏先治其標後治其本秋冬先治其本後治其標(黄/帝)
(素問靈樞/經師傳)
病之中外何如岐伯曰從内之外者調其内從外之内
者治其外從内之外而盛於外者先調其内而後治其
外從外之内而盛於内者先治其外而後調其内(黄帝/素問)
(内經至真/要大論篇)
譬如日出先照一切諸大山王次照一切大山次照金
剛寳山然後普照一切大地日光不作是念我當先照
諸大山王次第乃至普照大地但彼山地有髙下故照
有先後(大方廣佛華/嚴經三十五)
如人學射先安其足後習其法(大方廣佛華嚴/經卷七十八)
譬如有人欲入大海應先知彼水之深淺然後當入(虛/空)
(孕菩薩/經卷下)
如世人有三種田有一上田良美沃壤極為上好第二
田者適處其中好第三田者曠野邉逺沙鹵鹹惡有諸
田夫先於何田而下種為利益者先種良田望獲大利
若良田盡次種中者種中田已次種下田(别譯雜阿含/經卷十五)
譬如揺樹取菓熟者前墮若未熟者更復後揺又如捕
魚前網不盡後網乃得(大智度/論卷七)
如人有重罪先以打縳楚毒然後乃殺(大智度論/三十五)
譬如先以好寶示人然後讚寶所能(大智度論/卷五十六)
如人重病先以除病為急然後以寶物衣服莊嚴其身
(大智度論/卷九十四)
如垢衣先浣後淨乃染所以者何染法次第故以垢衣
不受染故(百論卷/上守八)
　
　
　
　
　
　
　
　
　喻林卷十九
欽定四庫全書
　喻林卷二十　　　　　　明　徐元太　撰
　　人事門(十八/)
　　　通塞
凡物之不親由有間也物之不齊由有過也有間與過
齧而合之所以通也(王弼注/易噬嗑)
夫以六合之大萬物之衆一體之所棲宅猶秋毫之在
馬背也其所資因小許處耳而賢者順之以通不肖者
逆之以塞彼之所乘其異塗轍哉(後漢紀/孝桓上)
三人比肩不能外出户一人相隨可以通天下(淮南子/説山訓)
數存則雖愚有所不失數亡則雖聖有所不得(揚子法/言註問)
(神/篇)
水之性清動壅以堤則波縚而氣腐決之使通循勢而
行從澗而轉雖有朽骸爛胔不能汚也非水之性異通
之與壅也人之通猶水之通也德如寒泉假有沙塵弗
能汚也(劉子/通塞)
處穴大呼聲鬱數仞順風長叫響通百里入井望天不
過圓蓋登峯眺目極於煙際向在井穴之時聲非卒嗄
目非暴昧而聞見局者其勢壅也及其乘風蹈峯聲非
孟賁目非離婁而響徹眺逺者其勢通也(劉子/通塞)
金為火所流海為寒所凝此是理開而常達也然則能
流金而不能焚景能凝海而不能結風此理閉而所窮
也(李善注文選陸/士衡演連珠)
夫華植之有零茂故隂陽之度也聖哲之有窮達亦命
之故也(藝文類聚雜/文部賦賦)
其見也則如遊龍其濳也則如隱鳳(藝文類聚人/部隱逸上窟)
譬若人行路或平或荆棘(修行道地經/五隂成敗品)
　　　順逆
左隄彊則右隄傷左右俱彊則下方傷宜任水勢所之
使人隨髙而處(後漢書/明帝紀)
古人稱榮華於順㫖枯槁於逆違(晉書石/苞傳)
君不見夫羊乎百羊而羣使五尺童子荷杖而隨之欲
東而東欲西而西君且使堯牽一羊舜荷杖而隨之則
亂之始也(説苑/政理)
至順則金石無堅迕逆則水氣無耎順全逆毁斯正理
也(郭子註/莊天下)
七緯逆則天象變五性逆則人道敗變而不生菑敗而
不傷行者未之有也(劉子/思順)
今使孟説引牛之尾尾斷臏裂不行十歩若環桑之條
以貫其鼻縻以尋綯被髪童子騎而䇿之風於廣澤恣
情所趣何者十步之行非逺於廣澤被髪之童非勇於
孟説然而近不及逺强不如弱者逆之與順也(劉子/思順)
司馬蒯瞶天下之攻擊劍者也令提劒鋒而掉劒觚必
刎其指而不能以䧟腐木而况金甲乎若提其觚而掉
其鋒雖則凡夫可以陸斬犀象水截蛟龍矣順理而行
若執劒觚逆情而動如執劒鋒欲無傷手其可得乎(劉/子)
(思/順)
今導泉向澗則為易下之流激波陵山必成難昇之勢
水之無情猶知違逆趣順矧人心乎(劉子/思順)
舟循川則游速人順路則不迷(意林/唐子)
将猶立坂而走丸不可復反也(玉皇本/行集經)
　　　順易
同惡相求如市賈焉何難(左傳昭公/十三年)
所謂子應乎母以膠投漆雖欲勿合其可離乎(春秋正/義序)
樹恩布德易以周洽其猶順驚風而飛鴻毛也(後漢書/馮衍􁙀)
(傳/)
夫有桀紂之亂乃見湯武之功人久饑渴易為充飽(後/漢)
(書馮/異傳)
指麾則五嶽可傾呼噏則江湖可竭况履順討逆執正
伐邪是烏獲摧氷賁育拉朽猛獸吞狐泰山壓卵因風
燎原未足方也(晉書孫/惠傳)
傷弓之鳥落於虛發(晉書苻/洪傳)
豈不若因風振落頓坂走輪哉(晉書慕/容廆傳)
一舉乘風掃清氣穢(晉書桓/彞傳)
大風一振枯幹必摧凝霜暫落秋蔕自殞(北齊書文/襄帝紀)
因其所好以悦導之若下坂以走丸譬順流而決壅(陳/書)
(後主/紀)
以聽天下若背風而馳(淮南子/原道訓)
順風而呼者易為氣因時而行者易為力(鹽鐡論/論功)
循流而下易以至倍風而馳易以逺(説苑/譚叢)
長股喜走趨走千里(焦氏易林/比之蹇)
從風吹火牽麒驥尾易為之功因摧受福(焦氏易林/泰之履)
覆手齊犢易為功力(焦氏易林/解之大有)
始皇方斧将相方刀六國方木将相方肉激也(揚子重/黎篇)
居髙屋之上而幡瓴水言其向下之勢易也(前漢書註/髙帝紀)
仲長子昌言云乘此風順此流而下走誰復能為此限
者哉(李善註文/選琴賦)
落葉俟微風以隕而風之力蓋寡孟嘗遭雍門而泣而
琴之感以末何者欲隕之葉無所假烈風将墜之泣不
足繁哀響也(文選陸機/豪士賦序)
若久塗炭則易政如渴不擇飲也(意林/孟子)
如人右手能作衆事(波羅密多經卷/三百五十一)
如癰已熟若遇醫師及以不遇悉得除愈(菩薩善戒/經卷三)
猶如平地駕四馬車善調御者執鞭持控使不失轍(長/阿)
(含經卷/十三)
譬如熟癰若無治者得小因縁而便自潰亦如熟果若
無人取微風因縁便自墮落譬如新淨白㲲易為受色
(大智度論/三十四)
譬如服苦藥以蜜下之則易(大智度論/卷八十七)
　　　逆難
諸侯既敗周室将亡今牂羊而責其大首終無是道也
以興周衰而求其大興亦無此理也(毛詩正/義苕之)
鄒人與楚人戰則王以為孰勝曰楚人勝曰然則小固
不可以敵大寡固不可以敵衆弱固不可以敵强海内
之地方千里者九齊集有其一以一服八何以異於鄒
敵楚哉(孟子梁/惠王上)
夫土之有川猶人之有口也治土而防其川猶止兒啼
而塞其口豈不遽止然其死可立而待也(前漢書/溝洫志)
遣将不與兵符必先請而後動是猶絀韓盧而責之獲
也(前漢書/王莽傳)
欲揺泰山而蕩北海事敗身危(後漢書馮/衍列傳)
所謂倒持干戈授人以柄功必不成秪為亂階(後漢書/何進列)
(傳/)
夫既朽不雕衰世難佐若欲輔難佐之朝雕朽敗之木
是猶逆坂走丸迎風縱棹豈云易哉(後漢書皇/甫嵩列傳)
但墜崖之木事絶升躋覆盎之水理乖收汲(宋書范/曄傳)
夫彎弓射天未見能至揮戈擊地多力安施何則逆順
之勢定殊禍福之驗易原也(宋書沈/攸之傳)
同舟渡海中流遇風救患若一所憂同也張羅而畋唱
和不差者其利等也故體痛者口不能不呼心悦者顔
不能不笑責疲者以舉千鈞責兀者以及走兎驅逸足
於庭求猨㨗於檻斯逆理而求之猶倒裳而索領(鄧析/子無)
(厚/)
譬之出不由門行不從徑也以是求利不亦難乎(列子/説符)
使匠石以千歲之夀操鉤視規矩舉繩墨而正太山使
賁育帶干将而齊萬民雖盡力於巧極盛於夀太山不
正民不能齊(韓非子/大體)
利所禁禁所利雖神不行譽所罪毁所賞雖堯不治夫
為門而不使入委利而不使進亂之所以産也(韓非子/外儲説)
(左/)
人莫能左畫方而右畫圓也以肉去蟻蟻愈多以魚驅
蠅蠅愈至(韓非子外/儲説左)
使烏獲疾引牛尾尾絶力勯而牛不可行逆也使五尺
豎子引其捲而牛恣所以之順也世之人主貴人無賢
不肖莫不欲長生久視而日逆其生欲之何益(吕氏春/秋重已)
夫巢覆毁卵則鳳凰不至刳獸食胎則麒麟不來乾澤
涸魚則龜龍不往故君雖尊以白為黑臣不能聽父雖
親以黑為白子不能從(吕氏春/秋名類)
今夫地黄主屬骨而甘草主生肉之藥也以其屬骨責
其生肉以其生肉論其屬骨是猶王孫綽之欲倍偏枯
之藥而欲以生殊死之人亦可謂失論矣若夫以火能
焦木也因使銷金則道行矣若以磁石之能連鐡也而
求其引瓦則難矣(淮南子/覽冥訓)
禹決江疏河以為天下興利而不能使水西流稷辟土
墾草以為百姓力農然不能使禾冬生豈其人事不至
哉其勢不可也(淮南子/主術訓)
巧冶不能鑄木工匠不能斵金者形性然也(淮南子/説林訓)
入水而憎濡懐臭而求芳雖善者弗能為工(淮南子/説林訓)
畜利變幣欲以反本是猶以煎止燔以火止沸也(鹽鐡/論錯)
(幣/)
上山求魚入水捕兎市非其歸自令久畱(焦氏易林/履之賁)
探巢捕魚耕田捕鰌費日無功右手虛空(焦氏易林/坎之鼎)
灼火泉源釣魴山巔魚不可得火不肯燃(焦氏易林/革之艮)
築闕石顛立本泉源(焦氏易林/艮之復)
久鰥無偶思配織女求其非望自令寡處(焦氏易林/中孚之益)
次七勞牽不其鼻于尾弊測曰勞牽之弊其道逆也(太/𤣥)
(經第/六勤)
言龜所以能負山若舟船者以其在水中也使龜釋水
而陵行則何能遷徙山乎(王逸註楚/辭天問)
夫班秋不能削瓦石為芒鍼歐冶不能鑄鉛錫為干将
故不可為者雖鬼神不能為也不可成者雖天地不能
成也(抱朴子内/篇論仙)
乃欲延蟪蛄之命令有歴紀之夀養朝菌使累晦朔之
積吾子不亦謬乎(抱朴子内/篇論仙)
后稷雖善播植不能使禾稼冬生逆天時也禹善治水
鑿山穴川不能廻水西流逆地勢也人雖才藝卓絶不
能悖理成行逆人道也(劉子/思順)
何異處穴而望聲徹入井而欲睇博哉(劉子/通塞)
百川東到海何時復西歸(文選顔延/之長歌行)
此由禽鹿少見馴育則服從教制長而見羈則狂顧頓
纓赴蹈湯火雖飾以金鑣饗以嘉肴逾思長林而志在
豐草也(文選嵇康/絶交書)
何異執朽轡以御逸駟承勁風以握秋蓬(廣文選曹/輔佐對儒)
此則起髙於川汙為深於邱山也(藝文類聚帝/王部漢髙帝)
反鑒取照匹此何難倒裳求領方之為易(藝文類聚職/官部尚書令)
(表/)
秋蠶不成冬種不生(太平御覽/資産部蠶)
魯連子曰古善漁者宿沙瞿子使漁于山則雖十宿沙
子不得一魚焉又曰宿沙瞿子善煑鹽使煑漬沙雖十
宿沙不能得也(困學紀聞/卷十諸子)
沒水捕雉兎登山索魚龍植麥欲穫黍運規以求方竭
力勞精神終年無見功(叅同契箋/註下篇)
所謂逆四時者春得肺脉夏得腎脉秋得心脉冬得脾
脉其至皆懸絶沈濇者命曰逆四時(黄帝素問内經/玉機真蔵論)
譬如畫空作莊嚴具是難思議(金灮明㝡勝/王經卷二)
有人墮海中有人教食水盡可得步出人言我已飲後
水復來世俗如是前後相趣不可極(三慧經/藉八)
如以網盛風是事為甚難(本緣經毗/羅摩品)
譬如鑽水求酥是實難得(本緣經月/灮王品)
夫至神不過天地不能使蟄蟲夏逝震雷冬發(辯正論/卷二)
　　　易成
婉兮孌(叶龍/眷反)兮總角丱(音慣叶/古縣反)兮未幾(上/聲)見兮突而弁
兮(詩國風/甫田)
雨雪之盛瀌瀌然至日将出其氣始見人則皆稱曰雪
今消釋矣喻小人雖多王若欲興善政則天下聞之莫
不曰小人今誅滅矣(鄭氏箋/詩角弓)
有童子婉然而少孌然而好兮總聚其髪以為兩角丱
然兮幼稚如此與别未經幾時而更見之突然已加冠
弁為成人兮言童子少自修飾未幾時而即得成人以
喻人君能善身修德未幾時而可以立功(毛詩正/義甫田)
挾泰山以超北海語人曰我不能是誠不能也為長者
折枝語人曰我不能是不為也非不能也故王之不王
非挾泰山以超北海之類也王之不王是折枝之類也
(孟子梁/惠王上)
以齊王猶反手也(孟子公/孫丑上)
擢假海内若覆手背(吳越春秋句/踐入臣外傳)
夫差失道越亦賢矣濕易雨饑易助(越集外/傳本事)
夫蜀西僻之國也而戎狄之長也而有桀紂之亂以秦
攻之譬如使豺狼逐羣羊也(戰國䇿秦/惠文君)
以秦卒之勇車騎之多以當諸侯譬若施韓盧而逐駑
兔也(戰國䇿秦/昭襄王)
夫齊罷國也以天下擊之譬猶以千鈞之弩潰癰也(戰/國)
(䇿秦昭/襄王)
夫秦卒之與山東之卒也猶孟賁之與怯夫也以重力
相壓猶烏獲之與嬰兒也夫戰孟賁烏獲之士以攻不
服之弱國無以異於墮千鈞之重集於鳥卵之上必無
幸矣(戰國䇿/韓襄王)
地勢便利其以下兵於諸侯譬猶居髙屋之上建瓴水
也(史記髙/祖紀)
秦師至鄢郢舉若振槁(史記/禮書)
以秦之彊大王之賢由竈上騷除(史記李/斯傳)
夫以鴻毛燎於罏炭之上必無事矣(史記荆/軻傳)
寒之於衣不待輕煖饑之於食不待甘㫖(前漢書/食貨志)
夫舉吳兵以訾於漢譬猶蠅蚋之附羣牛腐肉之齒利
劍鋒接必無事矣(前漢書/枚乘傳)
今以中國之盛萬倍之資遣百分之一以攻匈奴譬猶
以彊弩射且潰之癰也必不畱行矣(前漢書韓/安國傳)
執大斧伐枯木流大水滅發火(前漢書/王莽傳)
以新室之威而吞胡虜無異口中蚤蝨(前漢書/王莽傳)
以膠固之衆當解合之埶猶以烈風掃彼枯葉(後漢書鄭/太列傳)
發突騎以轔烏合之衆如催枯折腐耳(後漢書耿/弇列傳)
范滂清裁猶以利刃齒腐朽(後漢黨/錮􁙀傳)
今将軍總皇威握兵要龍驤虎步髙下在心此猶鼓洪
罏燎毛髪耳(後漢書何/進􁙀傳)
功易於泰山破雞子輕於駟馬載鴻毛(後漢書廣陵/思王荆傳)
雷震虎步竝集虜廷若舉炎火以焚飛蓬覆滄海而注
熛炭有何不消滅者哉(後漢書袁/紹列傳)
攻堅易於折枯摧敵甚於湯雪(後漢紀/孝靈中)
夫以秦楚之彊而報弱薛猶磨蕭斧而伐朝菌也(蜀志/郤正)
(傳/註)
以明公之威應困窮之敵擊疲弊之㓂無異迅風之振
秋葉矣(魏志辛/毗傳)
擾天下如驅羣羊舉二都如拾遺芥(晉書孝/愍帝紀)
以大将軍英秀諸将勇鋭以攻小城何異洪罏燎羽毛
(晉書苻/堅上傳)
今有勁卒百萬文武如林鼓行而摧遺晉若商風之隕
秋葉(晉書苻/堅下傳)
以司馬模之彊吾取之如拉朽索綝小竪豈能汚吾馬
蹄刀刃邪(晉書劉/聰傳)
以萬乘之師掃一隅之㓂傾山碎卵方之非易(晉書慕/容德記)
譬如聲發響應形動影隨未足比其易也(晉書慕/容德記)
傾海注螢頹山壓卵(宋書二凶/元凶劭傳)
譬猶崩泰山而壓蟻壤決懸河而注熛燼豈有不殄滅
者哉(梁書武/帝上紀)
懸河注火奚有不滅(梁書武/帝上紀)
雖復朽株将㧞非待尋斧落葉就殞無勞烈風(陳書周/廸傳)
豈異厲蕭斧而伐朝菌鼔洪罏而燎毛髪雖愚者知其
不旋踵矣(魏書路恃慶/弟思令傳)
窮鄉下里其為叢祠也不過於巵酒而臠肉蕪國之社
不難於請福(子華子晏/子問黨)
得其情則鴻遇長風魚縱大壑沛然莫之能禦故能制
行其術也(鬼谷子/内揵註)
夫寒者利䄈褐而饑者甘糟糠天下囂囂新主之資也
此言勞民之易為仁也(賈子新書/過秦上)
於是秦人拱手而取西河之外(賈子過/秦上)
戰於鴻門曾無藩籬之難(賈子過/秦下)
然劉氏奪之若轉閉錘(淮南子/道應訓)
傾者易覆也倚者易軵也幾易助也濕易雨也(淮南子/説林訓)
以漢之彊攻於匈奴之衆若以强弩潰癰疽(鹽鐡論/伐功)
萬物得其本者生百事得其道者成(説苑/談叢)
然後洗甲于二川流凱于三峽倒戈于棧道功孰踰焉
漢室之安可倚牖而待也(天禄閣外/史招賢)
順傾轉圜不足以喻其便逡廵放屣不足以况其易(蔡/中)
(郎集/釋誨)
衛君之賢為王術若烏獲之力以舉一斤(吕氏春秋/務大觧)
夫其蕩滌凶穢剿除醜類若順迅風而縱烈火曬白日
而掃朝雲也(曹子建漢二/祖優劣論)
以王之雄武吞倂巴蜀如鴟銜腐鼠耳(王子年拾遺/記魏任成王)
夫危葉畏風驚禽易落無待干戈聊用辭辯(文選王融/䇿秀才文)
若駭鯨之決細網奔兕之觸魯縞未足以喻其易(文選/陳琳)
(為曹洪/作書)
一匱初登東嶽之功可監埏埴在器瑚璉之姿先表(廣/文)
(選任彦升齊司/空曲江公行状)
芟夷斬伐如草木焉(藝文類聚人/部哀傷賦)
以此衆戰其猶烈火之燔秋蓬衝飊之掃落葉也(藝文類聚/雜文部檄)
譬猶廻太陽以消湛露運滄海以灌燎火其功易成其
事易立(藝文類聚封爵/部外戚封表)
威風所振烈火之遇鴻毛旗鼔所臨衝風之卷秋葉(文/苑)
(英華庾信/賀㨗一表)
彫殘殺翮無所假於風飊零落春枯不足煩於霜露(文/苑)
(英華庾信/雜銘銘)
余欲令要道必行桴鼓相應由拔刺雪汙(黄帝素問内經/至真要大論篇)
十二瘧者其發各不同時察其病形以知其何脈之病
也先其發時如食頃而刺之一刺則衰二刺則知三刺
則已(黄帝素問内/經刺㿖論)
如捉長毛之羊隨意東西而無疑難(増壹阿含/經卷二十)
猶若素質易為受染(長阿含/經卷一)
亦如被鍊剛巧匠解木理(鴦崫髻/經緣六)
譬如大象拔于小草(無明羅/刹經)
覩日月之明何假離朱之察聞雷霆之音奚事子野之
聽(𢎞明集折/夷夏論)
譬如日月懸天無假離朱之目鳴鐘在耳不勞子期之
聽(𢎞明/集十)
　　　難成
顔率謂齊王曰夫鼎者非效壺醯醤瓿耳可懷挾提挈
以至齊者非效鳥集烏飛兔興馬逝灕然止於齊者昔
周之代殷得九鼎凡一鼎而九萬人輓之九九八十一
萬人士卒師徒械器被具所以備者稱此今大王縱有
其人何涂之從而出(戰國䇿/周惠公)
夫以區區之濟北而與諸侯爭彊是以羔犢之弱而扞
虎狼之敵也(前漢書/鄒陽傳)
諺言作舍道邊三年不成㑹禮之家名為聚訟(後漢書/曹褒傳)
以若所為求若所致猶縁木求魚煎水作氷其不可得
明矣(魏志髙/堂隆傳)
矜功者不立虚願者不至(子華子北/宫子仕)
其於治天下也猶涉海鑿河而使蚉負山也(莊子應/帝王)
稻生於水而不能生於湍瀨之流紫芝生於山而不能生
於盤石之上磁石能引鐵及其於銅則不行也(淮南子/説山訓)
憑河豋山道路阻難(焦氏易林/坤之升)
冬採薇蘭地凍堅難(焦氏易林/屯之大壮)
負牛上山力少行難烈風雨雪遮遏我前(焦氏易林/訟之剥)
欲上南阪軸方不轉還車復反(焦氏易林/咸之大畜)
縮緒亂絲手與為災(焦氏易林/遮之泰)
烹魚失刀駕車馬亡(焦氏易林/无妄之艮)
足􁳭地而為迹暴行而為影此易而難解云履地跡自成
行日中影自生是其易使跡正影直是其難也(淮南子/解説山)
進趨猶有不達者焉稼穡猶有不收者焉商販或有不
利者焉用兵或有無功者焉况乎求仙事之難者為之
者何必皆成哉(抱朴子内/篇論仙)
冀西伯之方畋俟黄河之将清(抱朴子外/篇安貧)
雖搜琬琰於培塿之上索鸞鳳于鷦鷯之巢未為難也
吾亦豈敢謂藍田之陽丹穴之中為無此物哉亦直言
其稀已矣(抱朴子外/篇交際)
蕩蕩乎若昇天路而不知夫所登也(李善註文選謝靈/運入華子岡詩)
雖由禦者之無方将非其才亦豈不以宼發心腹害起
肘腋疢篤難療瘡大遲愈之故哉(廣文選江應/元徙戎論)
舟未濟而河廣途方遥而馬疲(藝文類聚人/部行旅詩)
物無隂陽違天背元牝雞自卵其雛不全(叅同/契)
譬如有人無有手足及呪術力擔須彌山或欲履水或
持浮木度於大海此為難不(念佛三昧/經卷三)
恒河駛流水可生白蓮華黄鳥作白形黑烏變為赤假
使瞻部樹可生多羅果朅樹羅枝中能出菴羅葉斯等
希有物或容可轉變世尊之舍利畢竟不可得假使用
龜毛織成上妙服寒時可披著方求佛舍利假使蚊蚋
足可使成樓觀堅固不揺動方求佛舍利假使水蛭蟲
口中生白齒長大利如鋒方求佛舍利假使持兎角用
成於梯隥可昇上天宫方求佛舍利鼠縁此梯上除去
阿蘇羅能障空中月方求佛舍利若蠅飲酒醉周行村
邑中廣造於舍宅方求佛舍利若使驢脣色赤如頻婆
果善作於歌舞方求佛舍利烏與鵂鶹鳥同共一處遊
彼此相順從方求佛舍利假使波羅葉可成於傘蓋能
遮於大雨方求佛舍利假使大船舶盛滿諸財寳能令
陸地行方求佛舍利假使鷦鷯鳥以觜銜香山隨處任
遊行方求佛舍利(金充明冣勝/王經卷一)
是故當知菩薩心者第一難得如優曇華時時一現是
珍寳心以無價故(華手經/卷二)
破一毛百分射一分之毛箭箭悉中此則為難(雜阿舍/經卷十)
(五/)
如海難渡如地難平(大乘/經上)
此媱怒癡不可輕滅譬如以糠火欲消銅鐡終不能也
(脩行道地/經慈品)
譬如有人而取一髪破為百分還續如故令不荖錯是
事甚難不乎(脩行道地/經勸意品)
猶如羸人步渉髙山(本緣經毗/羅摩品)
譬如大海水欲盡其涯底(大智度/論卷一)
　　　道塞
小畜亨密雲不雨自我西郊(易小/畜)
初六井泥不食舊井旡禽(易/井)
六二艮其腓不拯其隨其心不快(易/艮)
坎坎伐檀兮寘之河之干兮河水清且漣(音/連)猗(音/醫)　坎
坎伐輻兮寘之河之側兮河水清且直漪　坎坎伐輪
兮寘之河之漘(音/唇)兮河水清且淪漪(詩國風/伐檀)
鼔鐘于宫聲聞(音/問)于外念子懆懆(音/慥)視我邁邁(詩小雅/白華)
川水當盈而以竭盡且又被夭塞不得整流似法當嚴
整而以破壊被人違逆不得施行(春秋正義宣/公十二年)
歎鳳遽衰泣麟何促(史記孔子/世家贊)
塗回道塞求事不得(焦氏易林/坤之艮)
桑葉螟蠧衣敝如絡女工不成絲布為玉(焦氏易林/需之蠱)
簞瓶空虛饑無所食(焦氏易林/剥之睽)
江隂水側舟楫破乏狐不得南豹無以北(焦氏易林/恒之蠱)
西賈巴蜀寒雪至轂欲前不得反復其室(焦氏易林/家人之解)
草適為主道路塞壅(焦氏易林/井之姤)
衣空履穿无以禦寒細小貧屢不能自好(焦氏易林/萃之家人)
次八臼無杵其碓舉天隂不雨白日毁暑測曰臼無杵
其守貧也(太𤣥經/第五字)
上九唫(欽/)不雨孚乾脯測曰唫不雨何可望也(太𤣥經/第五唫)
(唫閉塞/之意)
夫山崩壅河猶人之有癰腫血脉不通也(王充論衡/感虛篇)
氣結閼積聚為癰潰為疽創流血出膿豈癰疽所發身
之善穴哉營衛之行遇不通也(王充論衡/幸偶篇)
屈原放至逺方之外博求衆賢人索宓妃則不肯見求
簡狄又後髙辛幸若少康留止有虞而得二妃以成顯
功(王逸注楚/辭離騷經)
言已懐德不用若工握剞劂而無所刻鏤持方圜而無
所錯也(王逸註楚/辭哀時命)
為鳳凰作棲以鶉鴳之籠雖翕其翅翼猶不能容其形
體以言賢者遭世亂雖屈其身亦不能自容入(王逸註/楚辭哀)
(時/命)
執握金玉委之汚瀆遭世溷濁莫之能識(王逸註楚/辭九懐)
言已登髙大之陵周而四望觀香芷之圃歴歴而有行
列傷人不采而佩帶言已亦修德行義動有節度而不
見進用也(王逸註楚/辭九歎)
言𤣥蝯㨗敏失於髙深之林則獨偏逐放棄忘其能也
以言賢人棄在山澤亦失其志也(王逸註楚/辭九歎)
然不能凌扶揺以髙竦揚清耀於九𤣥器不陳於瑚簋
之末體不免於負薪之勞(抱朴子外/篇任命)
蒙季陵于仲石瘞于泉兟(音萃/進也)靡適□(音衣/退也)靡旋傳曰
季陵于仲弟在兄上也石瘞于泉山在水下也兟靡適
進而礙山也□靡旋退而阻險也(元包/仲隂)
蹐地無歸瞻烏靡託(文選陸陲/石闕銘)
騁驊騮於狹路兮顧蹇驢而弗及資章甫以遊越兮見
犀灮而先入被文繡而賈戎兮識旃裘之必襲(廣文選/阮嗣宗)
(東平/賦)
是以籠樊之鶴寜有六翮之期骯髒(一作/航上)之馬無復千
金之價(文苑英華/庾信連珠)
悲夫章甫之委祼俗韶夏之棄鄙俚至真絶於漫習大
道廢於曲士也(𢎞明集孫/綽喻道論)
　
　
　
　
　
　
　
　
　喻林卷二十
欽定四庫全書
　喻林卷二十一　　　　　明　徐元太　撰
　　人事門
　　　待成
如人之田獵欲從就於鹿當有虞官助已商度形勢可
否乃始得鹿若无虞官即虛入于林木之中必不得鹿
(周易正/義屯)
獵人先遣虞官商度鹿之所在猶若三欲適五先遣人
測度五之情意(周易正/義屯)
有饛(音/蒙)簋(音/軌)飱(音/孫)有捄(音/求)棘匕(音比大詩/小雅  東)
大田過度而無人功終不能獲(毛詩甫/田註)
白露凝戾為霜然後成事興國家待禮然後興(毛詩蒹/葭註)
淠淠然涇水中之舟順流而行者乃衆徒船人以楫櫂
之故也(鄭氏箋/詩棫樸)
設九罭之罟乃後得鱒魴之魚言取物各有器也(鄭氏/箋詩)
(九/罭)
廻風從上而下力薄不能更升谷風與相遇二風幷力
乃相扶而上以喻朋友二人同心乃相率而成也(毛氏/正義)
(谷/風)
芃芃然盛者黍之苗也此苗所以得盛者由上天以隂
雨膏澤之故也(毛詩正/義下泉)
柯者為家之器用禮者治國之所用言欲伐柯以為家
用當如何乎非斧則不能以興欲取禮以治國者當如
之何乎非周公則不能言斧能伐柯得柯以為家用喻
周公能行禮得禮以治國(毛詩正/義伐柯)
君之須臣為輔猶華之須葉以盛(毛詩正義/裳裳者華)
譬如釀酒須因麴蘖則成酒無麴蘖則酒不成人無禮
則敗壊也(禮記正/義禮運)
行孝悌之事須禮樂如車行之須人御也(禮記正/義禮運)
月與星辰隂者也有形無灮日照之乃有灮(禮記正/義月令)
鼓之為聲不宫不商故言無當於五聲而宫商等之五
聲不得鼔則無諧和之節清水無色不在五色之限無
主青黄而五色畫繢者不得水則不分明(禮記正/義學記)
所以鼔柷謂之止所以鼔敔謂之籈(音真/爾雅)
骨象須切磋而為器人須學問以成德(爾雅/注)
且攻玉以石洗金以鹽濯錦以魚浣布以灰夫物固有
以賤理貴以醜化好者矣(後漢書王/符􁙀傳)
荆山之璞曜元后之寳隋侯之珠燭衆士之好南垠之
金登窈窕之首鼲貂之尾綴侍臣之幘此四寳者伏朽
石之下濳汙泥之中而揚灮千載之上發彩疇昔之外
亦皆未能初自接於至尊也夫尊者所服卑者所修也
貴者所御賤者所先也故厦屋初成而大匠先立其下
嘉禾始熟而農夫先嘗其粒(魏志王/粲傳注)
譬如屋宇舟車待人而成彼不自成(關尹子/二柱)
聖賢合則理自彰猶灮生而影見(鬼谷子/反應注)
乘輿之輪大山之木也示諸櫽栝三月五月為懤菜蔽
而不反其常君子之櫽栝不可不謹也(荀子/大略)
羿之法非亡也而羿不世中禹之法猶存而夏不世王
故法不能獨立類不能自行得其人則存失其人則亡
(荀子君/道篇)
百人抗浮不若一人挈而趨物固有衆而不若少者引
車者二六而後之事固有相待而成者兩人俱溺不能
相拯一人處陸則可矣故同不可相治必待異而後成
(淮南子/説山訓)
走不以手縛手走不能疾飛不以尾屈尾飛不能逺物
之用者必待不用者故使止見者乃不見者也使鼔鳴
者乃不鳴者也(淮南子/説山訓)
引弓而射非弦不能發矢弦之為射百分之一也(淮南/子説)
(林/訓)
璧瑗成器礛諸之功鏌邪斷割砥礪之力(淮南子/説林訓)
夫地勢水東流人必事焉然後水潦得谷行禾稼春生
人必加功焉故五穀得遂長聽其自流待其自生則鯀
禹之功不立而后稷之智不用(淮南子/修務訓)
孤牝不駒雞不成雛(焦氏易林/臨之兑)
次八缾纍于繘貞顇(太𤣥經/第六劇)
豉嗜也五味調和須之而成乃可甘嗜也(釋名/)
礛諸攻玉之石言物有待賤而貴者也(淮南子説/山訓解)
鼓無當於五音五音非鼔不和師無當於五服五服非
師不親水無當於五采五采非水不章(王充論衡/定賢篇)
諸為人用之物須人用之功力乃立鑿所以入木者槌
叩之也鍤所以能撅地者跖蹈之也諸有鋒刃之器所
以能斷斬割削者手能把持之力能推引之也(王充論/衡効力)
(篇/)
干将之刃人不推頓苽瓠不能傷篠簵之箭機不能動
發魯縞不能穿非無干将篠簵之才也無推頓發動之
主苽瓠魯縞不穿傷焉望斬旗穿革之功乎(王充論衡/效力篇)
金不賊木木不成用火不鑠金金不成器故諸物相賊
相利(王充論衡/物勢篇)
火投竈中釡湧氣蒸精怒胷中力盛身熱(王充論衡/論死論)
火熾而釡沸沸止而氣歇以火為主也(王充論衡/論死論)
地有邱洿故有髙平或以钁鍤平而夷之為平地矣(王/充)
(論衡須/頌篇)
龍欲升天須浮雲人之仕進待中人(曹子建當/墻欲高行)
離卦中虛始于乾象純則健不能柔明故以北方隂氣
貫中柔剛而文明也(京氏易傳/註離中)
離取中虛氣炎方能照物日與火本陽象也純以隂又
不能乾於物純以陽又暴於物故取隂柔於中始能成
於物也(京氏易傳/註離中)
雖逺而可以動者得其應也雖險而可以處者得其時
也弱而不懼於敵者得所據也憂而不懼於亂者得所
附也柔而不憂於斷者得所御也(周易略/例明卦)
蓋藉衆術之共成長生也大而諭之猶世主治國焉文
武禮律無一不可也小而諭之猶工匠之為車焉轅輞
軸轄莫或應虧也(抱朴子内/篇微㫖)
濳靈俟慶雲以騰竦棲鴻階勁風以凌虛素鱗須姬發
而躍白雉待公旦而來(抱朴子外/篇廣譬)
網無綱紀目不正君無股肱國不治(楊子法言/註先知篇)
良弓非勍檠不張(李善注文/選魏都賦)
豈忘泛舟以相從乎愧無㮄人所以不解也(李善注文/選曹子建)
(朔風/詩)
層臺雲構所缺過乎榱桷為山霞髙不終踰乎一㙺(廣/文)
(選劉宣卿後漢/書註補志序)
桀紂是湯武之梯秦項是大漢之階四逆不興則四順
不昇(意林周/生烈子)
夫求物於闇室夜鑒者得之無夜鑒之朗乂以火得之
得之功同也致功之迹異也不可見目因火鑒便謂火
為目神憑蓍通又謂蓍為神也由此言之神明之道則
大賢之闇室蓍龜之用豈非顔子之龍燭耶(藝文類聚/方術部卜)
(筮/論)
弦銲相第而矰矢得髙焉專諸刺僚王闔廬乃成名焉
(太平御覽/兵部射捍)
一人曰吾弓良無所用矢一人曰吾矢善無所用弓羿
聞之曰非弓何以往矢非矢何以中的令合弓矢而教
之射(太平御覽/兵部弓)
孟喜序卦曰隂陽養萬物必訟而成之君臣養萬民亦
訟而成之(困學紀聞/卷一易)
雖復零雨自天終待雲興四岳(何氏語/林言語)
珠不自珠者要假智珠而辨世珠寳不自寳者要假智
寳以明法寳(五燈㑹元西天/祖師二十七祖)
地水火風假合四大埏土為器託炬火中而得堅固子
身猶器法猶炬火能捍子身成不壞質(虛皇四/十九章)
譬如因酪因水因鑽因缾因繩因人而得出酥酪不念
言我能出酥乃至人手亦不念言我能出酥酥亦不言
我能自生因縁混合故得出酥(元陽妙/經卷二)
病為本工為標標本不得邪氣不服(黄帝素問内經/湯液醪醴論)
如金在冶如帛在機(華陽陶/隱居集)
羽空鱗水亦須運用而得昇降空行水去(大乘妙/林經)
猶其无乳酪則不生若無彼乳而有此酪是則酪有不
從乳生(大乘妙/林經)
又如日出方見坑坎髙下之處(波羅蜜多經卷/五百六十七)
譬如世間一切草木華果藥等皆依大地(波羅蜜多經/卷五百七十)
(三/)
譬如箜篌不以一事成有木有柱有絃有人揺手鼔之
其音調好自在欲作何等曲(道行波羅/蜜經卷十)
譬如鼓不用一事不用二事成有師有革有桴有人擊
之其聲乃出(道行波羅/蜜經卷十)
譬如畫師有璧有采有工師有筆合㑹是事乃成畫(道/行)
(波羅蜜/經卷十)
譬如箜篌音聲無所從來去無所至屬衆因縁有絃有
槽有棍有人以手鼔之衆縁合則有聲是聲不從絃出
槽出棍出手出衆縁合則有聲而無所從來衆縁散則
滅而無所至(小品波羅/蜜經卷十)
若唯地界無水界者譬如有人握乾麨灰終不和合若
唯水界無地界者譬如油水其性潤濕無有堅實即便
流散若唯地水無火界者譬如夏月隂處肉團無日灮
照則便爛壞唯地水火無風界者則不増長譬如有人
及其弟子能善吹糖諸有所作而令其内悉使空虛若
無風力終不成就如是四大牙相依持而得建立(大寳/積經)
(卷五/十五)
如新種子不被風日之所損壞堅實無穴蔵舉合宜下
於良田幷有潤澤因縁和合方有芽莖枝葉華果次第
増長(大寳積經/卷五十六)
又如一切種子草木叢林皆依大地而得生長(大寳積/經卷一)
(百一/十九)
譬如風界能移香氣故知此花香從風吹來而其風界
實不持花香而來亦非無風而花香能來(大寳積經/一百九)
譬如糞穢散置野田下諸種子以水溉灌人功助成因縁
具足於諸種子花葉果實具足成熟(大集月藏/經卷七)
譬如羣牛食種種草若生若枯亦飲種種清濁等水及
穀乳時出醇淨乳從彼淨乳出香味酪從香味酪出生
熟蘇從生熟蘇出上醍醐(大集月蔵/經卷七)
譬如犁無有軛則不堪用(大方廣佛華嚴/經卷五十九)
譬如吹笙師其音調好與歌相入笙者以竹為本有人
攻吹合㑹是事其聲乃悲(大明度無極/經濳十一)
誓如無量無邊水鏡依於灮故空影得現種種異相(金/灮)
(明最勝王/經卷二)
譬如二物相觸出聲(菩薩善戒/經卷一)
譬如依風生火離彼不生火既生已力能成熱灮色明
照而彼火性不從風來(法集經/卷二)
如衣與華和合而有香氣未和合時無香可得(大乘密/嚴經卷)
(下/)
譬如樹木雖有火性以無因縁而不現用(法集經/欲一)
譬如種子因地及時幷雨溉灌潤澤調順得好風雨然
後芽生乃至成熟然其種子若在倉中芽尚不生况復
枝葉及華果實(蘇婆呼童/子經卷中)
昔有一國不聞貝聲時有一人善能吹貝往到彼國入
一村中執貝三吹然後置地時村人男女聞聲驚動皆
就往問此是何聲哀和清徹乃如是耶彼人指貝曰此
物聲也時彼村人以手觸貝曰汝可作聲貝都不鳴其
主即取貝三吹置地時村人言向者美聲非是貝力有
手有口有氣吹之然後乃鳴(長阿含/經卷七)
如車有輪車行無休息(佛般泥洹/經卷上)
那先語王言譬如箜篌無絃無柱無人鼓者寜能作聲
不王言不能自作聲那先言如使箜篌有絃有柱有人
工鼓者其聲寜出不王言有聲那先言如是天下無自
然生物皆當有所因(那先比丘/經卷中)
譬如窑家作器取土水和以為泥燒作雜器物其泥不
能自成為器會當須人工有薪火乃成為器耳世間無
有自然生者也(那先比丘/經卷中)
今王所坐殿有人功夫作之耶自然生乎王言人功作
之材椽出於樹木垣牆泥土出於地(那先比丘/經卷中)
那先問王如鑽火燧無兩木無人鑽者寜能得火不王
言不能得火那先言設有兩木有人鑽之寜能生火不
王言然即生火那先言天下無有自然生物皆當有所
因(那先比丘/經卷中)
然以三事因縁觸乃得生猶如鑽火人功燧鑽三事和
合得出於火我亦如是有眼識縁三事和合而得生觸
(無明羅/刹經)
譬如虛空不能生樹有地水因縁而能生樹若無愛水
何由而得生於有樹(無明羅/刹經)
亦如因樹有䕃因日有光因燈有焰皆從縁起(達摩多/羅禪經)
(下榮/八)
譬如車轅輻軸􁉢等和合故有無别車也人亦如是五
衆和合故有無别人也(大智度/論卷一)
譬如人雖有目日不出時不能有所見要須日明得有
所見不得言我有眼何用日為(大智度/論卷四)
譬如善御駕駟不失平道馬雖有致車之力若無御者
則不能有所至(大智度/論卷八)
譬如美食少鹽則無味得鹽則味足如意(大智度論/卷十九)
譬如大軍無健将不能成辦其事又如人身餘根雖具
若無眼者不能有所至(大智度論/卷二十九)
如車以輻輞轅轂衆合為車若離散各在一處則失車
名(大智度論/三十一)
譬如穀種在地無雨則不生不可以地能生穀故言雨
無恩(大智度論/卷四十九)
又如地先雖有穀子無雨則不生(大智度論/卷五十五)
譬如小兒服藥須蜜乃下(大智度論/卷十七)
譬如雖有好藥亦須良醫(大智度論/卷九十六)
復有箜篌譬喻有槽有頸有皮有絃有棍有人以手鼔
之衆縁和合而有聲如聲亦不在衆縁中離衆縁亦無
聲以因縁和合故有聲可聞(大智度論/卷九十九)
如水寒風未至未成為氷則無堅用若成凍氷能有所
蹈(大智度論/卷一百)
如泥團輪繩陶師等和合故有瓶生又如縷綖機杼織
師等和合故有㲲生又如治地築基梁椽泥草人功等
和合故有舍生又如酪酪鑽器鑽揺人功等和合故有
酥生又如種子地水火風虛空時節人功等和合故有
芽生(十二門/論守六)
如陶師雖能作瓶離泥不能作(百論卷/上守八)
又松柏等多樹合故名為林非獨松為林亦不離松為
林(百論卷/上守八)
如地水等能生榖芽若無人功以榖子安置地中芽終
不得生(隨相論/卷上)
譬如外種三事和合生有種堅實溉之以水覆以草土
自性衆具力故芽葉得生有種雖堅實不以水溉不草
土覆衆縁不具故芽葉不生有種不實雖溉以水覆以
草土自性不實故芽葉不生(雜阿毗曇/心論卷一)
夫衆心禀聖以成識其猶衆目會日以為見(𢎞明集/明佛論)
譬如有人至於寳山若無信手空無所獲(法苑珠林/卷七十九)
空中得為宫室不可用空為宫室要用材木然後得成
如是菩薩雖解於空不可但以空而得要以三因成其
國也(羅什譯維摩/詰經佛國品)
　　　藉勢
夫權藉者萬物之率也而時勢者百事之長也故無權
藉倍時勢而能事成者寡矣今雖干将莫邪非得人力
則不能割劌矣堅箭利金不得弦機之利則不能逺殺
矣矢非不銛而劍非不利也何則權藉不在焉(戰國䇿/齊閔王)
君不聞大魚乎網不能止鉤不能牽蕩而失水則螻蟻
得意焉(戰國䇿/齊閔王)
雞惡為人所用故自斷其尾人之美則宜君人事宗廟
也人自作犧則能治人(國語解周下/賔孟適郊)
要之魚不可脱於淵神龍失埶即還與蚯蚓同(後漢書/隗囂傳)
函車之獸離山必斃絶波之鱗宕流則枯(宋書袁/淑傳)
今夫幽夜山陵之大而離婁不見清朝日䵎則上别飛
鳥下察秋毫故目之見也託日之勢也(商子/禁使)
造父者天下之善御者也無輿馬則無所見其能羿者
天下之善射者也無弓矢則無所見其巧大儒者善調
一天下者也無百里之地則無所見其功輿固馬選矣
而不能以至逺一日而千里則非造父也弓調矢直矣
而不能以射逺中微則非羿也用百里之地而不能以
調一天下制强暴則非大儒也(荀子/儒效)
立尺材於髙山之上而下臨千仞之谿材非長也位髙
也桀為天子能制天下非賢也勢重也堯為匹夫不能
正三家非不肖也位卑也千鈞得船則浮錙銖失船則
沈非千鈞輕錙銖重也有勢之與無勢也故短之臨髙
也以位不肖之制賢也以勢(韓非子/功名)
夫弩弱而矢髙者激於風也身不肖而令行者得助於
衆也堯教於𨽻屬而民不聽至於南面而王天下令則
行禁則止由此觀之賢智未足以服衆而勢位足以任
賢者也(韓非子/難勢)
今使臧獲奉君令詔卿相莫敢不聽非卿相卑而臧獲
尊也主令所加莫敢不從也今使管仲之治不縁桓公
是無君也國無君不可以為治若負桓公之威下桓公
之令是臧獲之所以信也奚待髙國仲父之尊而後行
哉(韓非子/難一)
飛龍乘雲騰蛇遊霧雲罷霧齊而龍蛇與螾螘同矣則
失其所乘也故賢人而詘於不肖者則權輕位卑也不
肖而能服於賢者則權重位尊也堯為匹夫不能治二
人而桀為天子能亂天下吾以此知勢位之足恃而賢
智之不足慕也(韓非子/難勢)
夫馬之所以能任重引車致逺道者以筋力也萬乘之
主千乘之君所以制天下而征諸侯者以其威勢也威
勢者人主之筋力也(韓非子/人主)
虎豹之所以能勝人執百獸者以其爪牙也向使虎豹
失其爪牙則人必制之矣今勢重者人主之爪牙也(韓/非)
(子人/主)
順風而呼聲不加疾也際髙而望目不加明也所因便
也(吕氏春/秋訓説)
以萬乘令乎千乘易以千乘令乎一家易以一家令乎
一人易嘗試反此雖堯舜不能(吕氏春/秋慎勢)
王者之封建也彌近彌大彌逺彌小海上有十里之諸
侯以大使小以重使輕以衆使寡此王者之所以家以
完也故曰以滕費則勞以鄒魯則逸以宋鄭則猶倍日
而馳也以齊楚則舉而加綱旃而已矣所用彌大所欲
彌易湯其無郼武其無岐賢雖十全不能成功(吕氏春/秋慎勢)
不在其位者則無以齊其政不操其柄者則無以制其
剛(陸子/辨惑)
烏號之弓谿子之弩不能無弦而射越舲蜀艇不能無
水而浮(淮南子/俶真訓)
假輿馬者足不勞而致千里乘舟檝者不能遊而絶江
海(淮南子/主術訓)
夫民之好善樂正不得禁誅而自中法度者萬無一也
下必行之令從之者利逆之者凶日隂未移而海内莫
不被繩矣故握劍鋒以離北宫子司馬蒯蕢不使應敵
操其觚招其末則庸人能以制勝今使烏獲藉蕃從後
牽牛尾尾絶而不從者逆也若指之桑條以貫其鼻則
五尺之童牽而周四海者順也夫七尺之橈而制船之
左右者以水為資天子發號令行禁止以衆為勢也夫
防民之所害開民之所利威行也若發堿決塘故循流
而下易以至背風而馳易以逺(淮南子/主術訓)
楚文王好服獬冠楚國效之趙武靈王貝帶鵕􁀙而朝
趙國化之使在匹夫布衣雖冠獬冠帶貝帶鵕􁀙而朝
則不免為人笑也(淮南子/主術訓)
人不見龍之飛舉而能髙者風雨奉之(淮南子/説林訓)
雖有國士之力不能自舉其身非無力也勢不便也(韓/詩)
(外/傳)
物豐者民衍宅近市者家富富在術數不在勞身利在
勢不在力耕也(鹽鐡論/通有)
無鞭策雖造父不能調駟馬無勢位雖舜禹不能治萬
民孔子曰鳳鳥不至河不出圖吾已矣夫故軺車良馬
無以馳之聖德仁義無所施之(鹽鐡論/刺復)
夫乘爵禄以謙讓者名不可勝舉也因權勢以求利者
入不可勝數也(鹽鐡論/貧富)
順風而呼聲不加疾而聞者衆登丘而招臂不加長而
見者逺故魚乘於水鳥乘於風草乘於時(説苑/建本)
蛟龍雖神不能以白日去其倫飄風雖疾不能以隂雨
揚其塵(説苑/談叢)
乘輿馬不勞致千里乘船楫不游絶江海(説苑/談叢)
龍生于淵因風昇天(焦氏易林/恒之比)
或問仲尼大聖則天曷不胙曰無土然則舜禹有土乎
曰舜以堯作土禹以舜作土(揚子重/黎篇)
次三卉炎于􁀴宜于丘陵測曰卉炎丘陵短臨長也(太/𤣥)
(經第/一􁀴)
君子乘位為車為馬車軨馬􁀸(音/介)可以周天下(太𤣥經/太𤣥文)
今以韓國之勢乘而舉之若飄雲之遇風奔流之赴壑
孰能禦之哉(天禄閣外/史妖孽)
駕乘龍雲必假疾風之力使奔屬於後也(王逸註楚/辭離騷經)
言倕不以斤斵則曲木不治誰知其工巧者乎以言君
子不居爵位衆亦莫知其賢能也(王逸注楚/辭九章)
鵲食蝟皮博勞食虵蝟虵不便也蚊虻之力不如牛馬
牛馬困於蚊虻蚊虻乃有勢也鹿之角足以觸犬獼猴
之手足以搏鼠然而鹿制於犬獼猴服於鼠角爪不利
也故十年之牛為牧豎所驅長仞之象為越僮所鉤無
便故也故夫得其便也則以小能勝大無其便也則以
彊服於羸也(王充論衡/物勢篇)
丘山易以起髙淵洿易以為深起於微賤無所因階者
難襲爵乘位尊祖統業者易(王充論衡/恢國篇)
辯言必有所屈通文猶有所黜言金由貴家起文糞自
賤室出(王充論衡/自紀篇)
譬由無田而欲樹藝也雖有良農安所措其彊力乎(徐/幹)
(中論/民數)
位也者立德之機也勢也者行義之杼也聖人蹈機握
杼織成天地之化使萬物順焉人倫正焉六合之内各
竟其願其為大寶不亦宜乎故聖人以無勢位為窮百
工以無器用為困困則其資亡窮則其道廢(徐幹中/論爵禄)
甄陶以盛酒雖美不見酣身卑而言髙雖是不見信(抱/朴)
(子外篇/重言)
嶧陽孤桐不能無絃而激哀響大夏孤竹不能莫吹而
吐清聲是以官卑者稷卨不能康庶績權薄者伊周不
能臻升平(抱朴子外/篇博喻)
所適彌逺則聚糧彌多故其翼彌大則積氣彌厚也(郭/子)
(注荘逍/遥遊)
因土以行化湯文也因聖以登禪舜禹也上無舜禹之
時下無湯文之土故不胙耳若秦楚之胙非所以為胙
也(揚子法言/注重黎篇)
星雖皓皓有華藻然非能自顯耀也要須著天而後天
下見之(揚子法言/注淵騫篇)
夫特達而相知者千載之一遇也招賢而處友者衆士
之常路也是以空柯無刃公輸不能以斵但懸曼矰蒲
苴不能以射(文選王褏四/子講德論)
憑飊薦響唱微效長埀波鑒景功少致深(補文選鮑昭/凌煙樓銘)
日在井中不能燭十歩目在足下不可以視逺雖明何
益(意林/尸子)
鴻毛一羽在水而没者無勢也黄金萬鈞在舟而浮者
託舟之勢也(意林物/理論)
龍無尺木無以升天聖人無尺土無以王天下(意林/新論)
一日千里因騏驥之馳髙隂百尺藉雲霞之逺(藝文類/聚封爵)
(部遜讓/封表)
立而託乘乃成致逺之功坐以運舟遂有利涉之用(藝/文)
(類聚職官部/尚書令表)
搏風扇翮不覺髙升擊水揚䰇遂迷逺大(藝文類聚職/官部侍中表)
搏飛九萬實假扶揺之力中天百尺無俟剞劂之勞(藝/文)
(類聚職官部/大司馬章)
今夫飛蓬飄風而行千里乘風之勢也(藝文類聚/草部蓬)
舜之方陶不能利其巷也及南面而君天下蠻夷皆被
其福(太平御覽/居處部巷)
猴猿失木禽於狐貉者非其處也(爾雅/翼貉)
依天宅照藉海憑瀾(初學記帝/戚部王)
孫榮獲大夫兹乃出教曰龍欲騰翥先階尺水且今署
兹為門下督須軍還當更議(初學記鱗/介部龍)
金鐡蒙以大緤載六驥之上則致千里(困學紀聞/十卷諸子)
願乘長風破萬里浪(何氏語/林言志)
貴非自貴由乎賤者所崇髙非自髙縁於下者所載(道/德)
(經註疏/卷四)
譬如王使逺適他國執持符印經途來徃關防主司莫
能為礙何以故以王印力人無遮止(大寳積/經二十)
譬如乘船欲入大海未至於海多用功力若至海已但
隨風去不假人力(大方廣佛華/嚴經三十八)
如行者不失符檄則在所欲至無有障礙(十住毘婆沙/論卷十一)
猶如飛鳥羽翮隨身(長阿含經/卷十三)
如刀斫竹得風即偃(三昧法門/經卷下)
譬口氣出聲聲則不逺聲入角中聲則能逺(大智度論/卷十九)
譬如火得風助其然乃熾(大智度論/卷三十)
如鳥無兩翼不能髙翔如健人無諸器仗而入敵陣(大/智)
(度論卷/三十七)
譬如軍将得幢表其大相(大智度論/卷四十七)
如欲除乾薪草木以火投中則火力能燒令盡人便無
事(大智度論/卷七十一)
　
　
　
　
　
　
　
　喻林卷二十一
欽定四庫全書
　喻林卷二十二　　　　　明　徐元太　撰
　　人事門(二十/)
　　　審勢
九四或躍在淵无咎(易乾/)
若夫疾病尚輕有可生之道則醫之治也用心鋭扁鵲
之療太子知其必可生也疾病已重有将死之勢則醫
之治也用心緩秦和之視平公知其不可為也(毛詩正/義關雎)
如川之滿不可游也鄭方有罪不可救也(左傳哀/公九年)
似樹木知其根本之弱不能生長枝葉以喻所立之人
材力劣弱不能保有邦國蕃育子孫則不須自强立之
(春秋正義/莊公六年)
鄭𤣥云斬而復生曰肄杞是夏後滅而復存猶木之枿
生小栽也(春秋正義襄/公二十九年)
萬室之國一人陶則可乎曰不可器不足用也(孟子告/子下)
馬服君曰夫吳干之劒肉試則斷牛馬金試則截盤匜
薄之柱上而擊之則折為三質之石上而撃之則碎為
百今以三萬之衆而應强國之兵是薄柱擊石之謂也
且夫吳干之劍材難夫無脊之厚而鋒不入無脾之薄
而刃不斷兼有是兩者無鉤竿鐔蒙須之便操其刃而
刺則未入而手斷君無十餘二十萬之衆而為此鉤竿
鐔蒙須之便而徒以三萬行於天下君焉能乎(戰國䇿/趙惠文)
(王/)
今謂馬多力則有矣若曰勝千鈞則不然者何也夫千
鈞非馬之任也今謂楚强大則有矣若越趙魏而鬬兵
於燕則豈楚之任也哉(戰國䇿楚/考烈王)
諸侯之不可一猶連雞之不能俱止於棲亦明矣(戰國/䇿秦)
(惠文/君)
搏牛之蝱不可以破蟣蝨(史記項/羽紀)
猶饑者甘糟糠穰歲餘粱肉何則有亡之勢異也(前漢/書循)
(吏/傳)
猛虎處深山百獸震恐及其在穽檻之中揺尾而求食
積威約之漸也(前漢書司/馬遷傳)
獨不見夫翠虯降螭之将登虖天必聳身於蒼梧之淵
不階浮雲翼疾風虛舉而上升則不能橶膠葛騰九閎
日月之經不千里則不能燭六合燿八紘太山之髙不
嶕嶢則不能浡滃雲而散歊烝(前漢書揚/雄傳下)
統之方軌易因險塗難御(後漢書鄧/張烈傳論)
九河盈溢非一凷所防帶甲百萬非一勇所抗(後漢書/蔡邕列)
(傳/)
今之事勢義無旋踵騎猛獸安可中下哉(晉書温/□傳)
今猶乘龍上天豈可中下(晉書吕/光記)
天下重器也一安不可卒危一危亦不可卒安(宋書王/僧達傳)
譬諸蛟龍安可借以雲雨(北齊書慕/容紹宗傳)
啜羮者熱則置之天子之威欲相挫邪(北史趙/綽傳)
武矦問曰若敵衆我寡為之奈何起對曰避之於易邀
之於阨故曰以一撃十莫善於阨以十撃百莫善於險
以千擊萬莫善於阻今有少卒卒起擊金鳴鼔於阨路
雖有大衆莫不驚動故曰用衆者務易用少者務隘(吳/子)
(應/變)
今能同算均而彼富我貧能不怨則美矣雖怨無所非
也才鈞智同而彼貴我賤能不怨則美矣雖怨無所非
也其敝在於不知乘權藉勢之異而雖曰智能之同是
不達之過(尹文子/大道下)
王獨不見夫騰猿乎其得柟梓豫章也攬蔓其枝而王
長其間雖羿逢蒙不能眄睨也及其得柘棘枳枸之間
也危行側視振動悼懆此筋骨非有加急而不柔也處
勢不便未足以逞其能也今處昏上亂相之間而欲無
憊奚可得邪(莊子/山木)
其勢難匿者雖妬不爲非焉故先王貴勢(商子/禁使)
辨説之道其猶張弓髙者抑之下者舉之故羸微為仇
從而解之强者為郄從而鬬之也(鬼谷子本/經隂符)
權之所以知其輕重量之所以知其長短輕重既分長
短既形乃施隱括以輔其曲直(鬼谷子/飛箝註)
堂上不糞則郊草不瞻曠芸白刃捍乎胷則目不見流
矢㧞㦸加乎首則十指不辭斷非不以此為務也疾養
緩急之有相先者也(養與癢同/荀子彊國)
夫貪盜不赴谿而掇金赴谿而掇金則身不全賁育不
量敵則無勇名盜跖不計可則利不成(韓非子/守道)
長袖善舞多錢善賈此言多資之易為工也故治强易
為謀弱亂難為計故用於秦者十變而謀希失用於燕
者一變而計希得非用於秦者必智用於燕者必愚也
蓋治亂之資異也(韓非子/五蠧)
今以木擊木則拌以水投水則散以氷投氷則沉以塗
投塗則䧟此疾除先後之勢也(吕氏春/秋論威)
吞舟之魚陸處則不勝螻蟻權鈞則不能相使勢等則
不能相併治亂齊則不能相正故小大輕重少多治亂
不可不察此禍福之門也(吕氏春/秋慎勢)
夫鴟目大而眎不若鼠蚈足衆而走不若蛇物固有大
不若小衆不若少者及至夫彊之弱弱之彊危之安存
之亡也非聖人孰能觀之(淮南子/汜論訓)
王子慶忌足躡麋鹿手搏兕虎置之㝠室之中不能搏
龜鼈勢不便也(淮南子/説林訓)
今有六尺之席卧而越之下材弗難植而踰之上材弗
易勢施異也(淮南子/説林訓)
孟賁探鼠穴鼠無時死必噬其指失其勢(淮南子/説林訓)
皮将弗覩毛将何顧(淮南子/説林訓)
昌羊去蚤蝨而人弗痒者為其來蛉窮也狸執鼠而不
可脱於庭者為搏雞也故事有利於小而害於大得於
此而忘於彼者故行棊者或食兩而路窮或予踦而取
勝(淮南子/泰族訓)
吞舟之魚蕩而失水制於螻蟻者離其居也猿㺅失木
禽於狐貉者非其處也騰蛇遊霧而升騰龍乘雲而舉
猿得木而挺魚得水而鶩處地宜也(説苑/談叢)
麋鹿成羣虎豹避之飛鳥成列鷹鷙不擊衆人成聚聖
人不犯(説苑/雜言)
子獨不見夫𤣥蝯乎當其居桂林之中峻葉之上從容
游戲超騰徃來龍興而鳥集悲嘯長吟當此之時雖羿
逢蒙不得正目而視也及其在枳棘之中也恐懼而掉
慄危視而蹟行衆人皆得意焉此皮筋非加急而體益
短也處勢不便故也夫處勢不便豈可以量功校能哉
(新序雜/事五)
夫衝風之衰也不能起毛羽强弩之末力不能入魯縞
盛之有衰也猶朝之必暮也(新序善/謀十)
天災所遊凶不可居轉徙獲福畱止憂危(焦氏易林/大有之艮)
隂滛不止白馬為海澤臯之子就髙而處(焦氏易林/臨之節)
鼎易其耳熱不可舉(焦氏易林/觀之中孚)
懐璧越鄉不可逺行(焦氏易林/賁之巽)
千雀萬鳩與鷂為仇威勢不敵雖衆無益(焦氏易林无/妄之明夷)
東山西陵髙峻難升(焦氏易林大/畜之噬嗑)
利在北陸寒苦難得(焦氏易林/大過之震)
上九斧刃缺其柯折可以止不可以伐徃血測曰刃缺
柯折将不足徃也(太𤣥經/第三衆)
夫富貴則人爭歸之貧賤則人爭去之此物之必至而
理之固然也願君勿怨請以市論朝而盈焉夕而虛焉
非朝愛之而夕憎之也求在故徃亡故去(風俗通/窮論)
角智者皆窮角力者皆負形不堪復伉埶不足復校乃
始羈首係頸就我之銜紲耳(昌言理/亂篇)
使三軍持木杖匹夫持一刃伸力角氣匹夫必死金性
勝木然而木勝金負者木多而金寡也積金如山燃一
炭火以燔爍之金必不消非失五行之道金多火少小
大不鈞也(王充論衡/譋時篇)
兒之始生也手足俱成手不能搏足不能蹶者氣適凝
成未能堅彊也(王充論衡/論死篇)
水能勝火豈一升之水灌一林之火哉柴也愚何嘗自
投於井(徐幹中/論智行)
辟險尚逺趣時貴近比復好先乾壯惡首明夷務闇豐
尚光大(周易畧/例明卦)
若乃髙巖将霣非細縷所綴龍門沸騰非掬壤所遏則
不茍且於乾没不投險於僥倖矣(抱朴子外/篇良規)
如騏驥之伏於鹽車𤣥猿之束於籠圈非無千里之駛
萬仞之㨗然而不異羸鈍者無所肆其巧也(劉子/通塞)
庶人因沃瘠而勞逸殊王者亦因險易而强弱異也(李/善)
(註文選/西京賦)
夫伐深根者難為功摧枯朽者易為力理勢然也(文選/曹冏)
(六代/論)
然一旅之衆不足以揚名歩武之間不足以騁跡若不
改轍易御将何以效其力哉今處此而求大功猶絆良
驥之足而責以千里之任檻猿㺅之勢而望其巧㨗之
能也(文選吳質答/東阿王書)
陸田者命懸於天人力雖修水旱不時則一年之功棄
矣水田制之由人人力茍修則地利可盡(意林物/理論)
纏牽以長望千里而成累空輪易騁觸三尺而不登茍
曰違方難用適逺(藝文類聚職/官部大尉表)
勢之所歸威之所假必能繋風捕影㬥虎憑河是以輕
則鴻毛沉水重則磐石陵波(文苑英華/庾信連珠)
魯連先生見孟嘗君於店堂之門孟嘗君曰吾聞先生
有勢數可得聞乎連曰勢數者譬若門關舉之以便則
可以一指持中而舉之非便則兩手不舉關非益加重手
非加罷也彼所起者非舉勢也彼可舉然後舉之所謂
勢數(太平御覽/居虎部關)
堯入百仞之谿則不照三里非明闇位卑勢下故也桀
紂昇百丈之陵能見四海非照明位髙勢尊故也(太平/御覽)
(地部/陵)
見未能髙飛者借其羽毛知逸勢冲天者剪其翅翮(何/氏)
(語林/言語)
欲療病先察其源先候病機五臓未虛六腑未竭血脉
未亂精神未散服藥必活若病已成可得半愈病勢已
過命将難全(本草/一卷)
黄帝問曰醫之治病也一病而治各不同皆愈何也岐
伯對曰地勢使然也故東方之域天地之所始生也其
病皆為癰瘍其治宜砭石故砭石者亦從東方來西方
者金玉之域沙石之處天地之所收引也其病生於内
其治宜毒藥故毒藥者亦從西方來北方者天地所閉
蔵之域也藏寒生滿病其治宜炙焫故炙焫者亦從北
方來南方者天地所長養陽之所盛處也其病攣痺其
治宜微鍼故九鍼者亦從南方來中央者其地平以濕
天地所以生萬物也衆其病多痿厥寒熱其治宜導引
按蹻故導引按蹻者亦從中央出也故聖人雜合以治
各得其所宜(黄帝素問内經/異法方宜論)
帝曰痺其時有死者或疼久者或易已者其故何也岐
伯曰其入藏者死其畱連筋骨間者疼久其畱皮膚間
者易已(黄帝素問/内經痺論)
拘於鬼神者不可與言至徳惡於鍼石者不可與言至
巧病不許治者病必不治治之無功矣(黄帝素問内/經五蔵别論)
凡治病察其形氣色澤脉之盛衰病之新故乃治之無
後其時形氣相得謂之可治色澤以浮謂之易已脉從
四時謂之可治脉弱以滑是有胃氣命曰易治取之以
時(黄帝素問内經/玉機真蔵論)
今夫五藏之有疾也譬猶刺也猶汚也猶結也猶閇也
刺雖久猶可拔也汚雖久猶可雪也結雖久猶可解也
閇雖久猶可決也或言久疾之不可取者非其説也夫
善用鍼者取其疾也猶拔刺也猶雪汚也猶解結也猶
決閇也疾雖久猶可畢也言不可治者未得其術也(黄/帝)
(素問靈樞經/九鉞十二原)
病九日者三刺而已病一月者十刺而已多少逺近以
此衷之(黄帝素問靈樞/經夀夭剛柔)
形先病而未入蔵者刺之半其日蔵先病而形乃應者
刺之倍其日(黄帝素問靈樞/經夀夭剛柔)
譬如有人欲見大海稍稍前行若見樹若樹相若見山
若山相當知是中去海尚逺若不見樹無樹相不見山
無山相當知大海去是不逺大海深故無有山樹是人
雖不見海知必近之(小品波羅/蜜經卷四)
譬如二人欲過猛火其一人者着金剛鎧即能過之其
一人者身被乾草為火所焚何以故草則易燒金則堅
故(大方等大集/經卷十一)
譬如金鎚安置火中善作罏豪融銷鍊治熾然毒熱又
如鐡丸新從火出炎赫熾然有智之人不應執觸何以
故鐡流金熾觸則燒然故(大集賢護/經卷三)
譬如醫師知風痰熱等發起所由亦知有藥對治此病
有人爽健身無疾病如此之人須師治不(文殊師利/問經卷下)
如人病重不可療治醫即捨去不與少藥(文殊師利/問經卷下)
若有火聚如須彌山無有所依為當増長為當漸滅迦
葉白言是火當滅更不増長(大方廣如來秘/宻蔵經卷下)
如水中畫即滅地畫近時若風雨足踐爾乃滅畫石石
住石滅(四阿含暮/抄解藉六)
譬如繩繋鳥脚初雖得去繩盡攝還若當繩斷鳥便永
去(禪法要解經/卷下榮十)
又如草木薪火燒烟出炭灰不盡火力薄故(大智度/論卷二)
斷食死無疑食者死未定(大智度/論卷三)
譬如渡師一人以浮囊草栰渡之一人以方舟而渡二
渡之中相降懸殊(大智度/論卷六)
譬如燒金丸雖眼見其好不可以手觸燒人手故(大智/度論)
(卷/十)
如須彌山王小風則不能動若隨藍風至則大動散(大/智)
(度論/卷十)
譬如小火不能燒大林火勢增益能燒一切(大智度論/卷十五)
如火燒金銀煮沸熱蜜雖有色味燒身爛口急應捨之
(大智度論/卷十七)
譬如洋金燒身若欲除之不得但欲棄火而畱金要當
金火俱棄(大智度論/卷十七)
譬如藥師欲試毒藥先以與雞雞即時死然後自服乃
知藥之威力為大(大智度論/卷二十二)
如火焚薪已灰炭猶在火力薄故不能令盡若劫盡時
火燒三千大千世界無復遺餘火力大故(大智度論/卷二十七)
如大河水投一合鹽則失鹽相不名為鹹(大智度/論三十)
又如絶健之人少衆力寡不能制之大軍攻之則伏(大/智)
(度論三/十五)
譬如深根大樹不可以一斫能辦多用斧力乃斷(大智/度論)
(卷五/十三)
譬如大逆重罪應死之人雖有强力財寳不可得免有
人罪雖入死料理在可救用力勢財物便得濟命不救
則死(大智度論/卷五十七)
譬如鳥子羽翼未成不可逼令髙翔六翮成就則能逺
飛(大智度論/卷六十一)
如合衆縷以為繩不知者謂繩有力又如牆崩殺人言
牆有力若各各分散則無有力(大智度論/卷六十二)
如寳蔵閉門雖有好物而不能得若開其門則隨意所
取(大智度論/卷六十五)
譬如熱金丸雖是寳物捉則燒手(大智度論/卷九十二)
舜耕歴山恩不及州里太公屠牛惠不逮妻子及其見
用恩流八荒惠施四海饒財多貨貴其能與貧困屢空
貴其履道(𢎞明集牟/子理惑論)
譬猶吏人解印脱冠而横道肆㬥五尺之童皆能制之
矣(𢎞明集/正誣論)
疾重則親降醫王患輕則寄方遥授偏師以翦梟獍重
将而戮鯨鯢此亦釋門和扁之術法王孫吳之勢也(辨/正)
(論卷/六)
　　　勢阻
智出乎身理無或困聲係於物才有必窮故陵波之羽
不能淨浪盈岫之木無以輟風(南齊書/劉祥傳)
聽絶於聰非疾響所握神閉於明非盈灮所燭故破山
之雷不發聾夫之耳朗夜之輝不開矇叟之目(南齊書/劉祥傳)
椎固有柄而不能自㭬目見百歩之外而不能見其眥
(文子/上德)
夫目之明能見於百歩之外而顧不見其背也帷牆之
後則無睹也(子華子/大道)
耳者可以聽調聲而不能為調聲目者可以視異形而
不能為異形口者可以道神明而不能為神明(鶡冠子/天權)
萬賤之直不能撓一貴之曲(鶡冠子/近迭)
夫南行者至於郢北面而不見㝠山是何也則去之逺
也(莊子/天運)
雖有賢良辯慧不能開一言以枉法雖有千金不能以
用一銖(商子/定分)
中行繆伯手搏虎而不能生也蓋力優而克不能及也
(淮南子/繆稱訓)
扶桑受謝日照宇宙炤炤之光輝燭四海闔户塞牖則
無由入矣(淮南子/道應訓)
夾河為婚水漲無船(焦氏易林/臨之小過)
牽羊不前與心戾旋(焦氏易林/渙之中孚)
或問聖人之作事不能昭若日月乎何後世之訔訔也
曰瞽曠能黙瞽曠不能齊不齊之耳狄牙能喊狄牙不
能齊不齊之口(揚子/問神)
鳥有毛羽能飛不能升天(王充論衡/道虛篇)
天養物能使物暢至秋不得延之至春吞藥養性能令
人無病不能壽之為仙(王充論衡/道虛篇)
可得箠者小而可得量者少也器至大箠弗能數至多
升斛弗能(王充論衡/定賢篇)
天地之性能更生火不能使滅火復燃能更生人不能
令死人復見(王充論衡/論死篇)
苞瓜之汁猶人之血也其肌猶肉也試令人損益苞瓜
之汁令其形如故耐為之乎人不耐損益苞瓜之汁天
安耐増減人之年(王充論衡/無形篇)
蓋盛陽不能榮枯朽之木神明不能變沉溺之性子貢
不能悦係馬之野人古公不能釋欲地之戎狄實理有
所不通善言有所不行章甫不售於蠻越赤舄不用於
跣夷何可强哉(抱朴子内/篇塞難)
良匠能與人規矩不能使人必巧也明師能授人方書
不能使人必為也(抱朴子内/篇極言)
夫聖人知凶醜之自然下愚之難移猶春陽之不能榮
枯朽炎景之不能鑠金石(抱朴子外/篇詰鮑)
朱緑之藻不秀於枯柯傾山之流不發乎涸源熠耀之
宵熖不能使萬品程形志盡勢利不能使芳風邈世(抱/朴)
(子外篇/廣譬)
造逺者莫能兼通於岐路有為者莫能並舉於耕學(抱/朴)
(子外篇/守塉)
使駿馬馳騖於屈曲艱阻之中則與驢騾齊足(前漢書/註揚雄)
(傳/)
人之行投趾在乎容跡之地近不踐而獲安若以足外
為無用欲闕之及泉雖則㨗若㺅猨亦不能履也(李善/註文)
(選秋/興賦)
傾耳求音眡優聽苦澄心狥物形逸神勞是以天殊其
數雖同方不能分其慼理塞其通則並質不能共其休
(文選陸機/演連珠)
理之所開力所常達數之所塞威有必窮是以烈火流
金不能焚景沈寒凝海不能結風(文選陸機/演連珠)
慈父能食子不能使知味聖人能悦人不能使人必悦
(意林子/思子)
朝露之蒲土女不能治淄澠之沙計鬼不能數(太平御/覽地部)
(沙/)
水生石未有居山而溺者火生木未有抱樹而焦者(太/平)
(御覽地/部石上)
子日沐令人愛卯日沐令人白頭案人之愛憎頭之白
黑在乎自然但使嫫母子日沐浴能令人愛耶使十五
童子卯日沐能令髪白耶(太平御覽/人事部沐)
刻削之道鼻莫如大目莫如小鼻大可小小不可大目
小可大大不可小舉事亦然(太平御覽/人事部目)
諺曰魯班雖巧不能為乞丏者顔(太平御覽人/事部諺下)
譬猛虎浮水不如鳬鴨麒麟登木不如猿㺅(太平御覽/羽族部鴨)
補天立地之聖不能止日灮西落疏山奠川之力不能
停河水東流(初學記禮/部饗謙註)
升離戒晨隂牆不照其景膚雲停夕幽草或漏其津(初/學)
(記職官部/秘書丞註)
善行水者不能徃冰善穿地者不能鑿凍善用鍼者亦
不能取四厥(黄帝素問靈樞/經刺節真邪)
譬如妙藥雖能療愈種種重病而不能治已死之人(海/空)
(智蔵經/問病品)
如金翼之鳥能食能消一切禽魚金銀等物唯除金剛
不能吞噉(元陽妙/經卷一)
若有人能将藕絲曵懸玉京山者可思議不(元陽妙/經卷六)
如人左手所作不便(波羅蜜多經卷/三百五十一)
譬如新淨種子善能蔵積不為蟲食無有爛壞乾焦穿
穴或復有人選擇良田潤沃之處下此種子令一日中
牙莖枝葉扶疏䕃映華菓滋茂皆具足不不也(大寶積/經卷五)
(十/五)
猶如外學五通仙人雖視胎中不能豫别男女之根(阿/差)
(未菩薩/經卷六)
譬如剪棄鬚髪雖見烏灮香澤寜可更植於身令重生
不(大乘顯識/經推四)
猶如力士以輕毛毱擲平户扇彼為受不答曰不也所
以者何毛毱輕搏户扇平立是故不受(中阿含經/卷二十)
譬如伏雞生子衆多不能隨時䕃□消息冷暖而欲令
子以觜以爪啄卵自生安隱出㲉當知彼子無有自力
堪能方便以觜以爪安隱出㲉(雜阿含/經卷十)
如轉輪王所有象寳甚為髙大持一多羅樹葉覆其身
體欲令不現可得爾耶(别譯雜阿含/經卷十四)
譬如大風能動海水以為波浪而不能動摩羅耶山(阿/育)
(王經/卷八)
如大海岸水不能破(阿育王/經卷八)
如大山堰水水不能壞(禪法要觧經/卷下榮十)
譬如㬥河力能漂没唯不能浮大石重山(無明羅/刹經)
誰於㬥河乃欲截流誰入虎口欲數其齒(無明羅/刹經)
昔有一人頭上無毛冬則大寒夏則患熱兼為蚊䖟之
所唼食晝夜受惱甚以為苦有一醫師多諸方術時彼
禿人徃至其所語其醫言唯願大師為我治之時彼醫
師亦復頭禿即便脱帽示之而語之言我亦患之以為
痛苦若令我治能得荖者應先自治以除其患(百喻經/卷上)
如人學書時傍人寜能代其工不王言不能代其工如
人犯法有罪寜可取無罪之人代不王言不可(那先比/丘經卷)
(上/)
王使宰人作美羮中有水有肉有蔥蒜有薑有鹽䜴有
糯王勅廚下人言所作美羮如前取羮中水味來次取
肉味來次取蔥味來次取薑味來次取鹽豉味來次取
糯味來羮以成人寜能一一取羮味與王不王言羮一
合以後不能一一别味也(那先比丘/經卷中)
車載鹽牛軛鹽車牛寜能别知鹽味不(那先比丘/經卷中)
譬如日出雖能照了一切天下然不能為盲者作明我
亦如是雖復能為一切衆生説無上道然不能為無慧
目者而作利益(本緣經毗/羅摩品)
譬如夜行嶮道無人執燈必不得過(大智度論/卷四十一)
譬如大火常有燒力但以薪不近故不得燒近則能燒
(大智度論/卷六十一)
譬如猛風除雲能令日月出現而不能作日月也(大智/度論)
(卷六/十四)
譬如人以酥和毒毒勢則歇不能害人(大智度論/卷六十八)
譬如盲人蹈踐珍寶口言非珍寶竟不能令非珍寶(大/智)
(度論卷/七十)
譬如刀雖利不能破空(大智度論/卷七十)
譬如以飛言之鳥則勝人(大智度論/七十八)
譬如蠅無處不著唯不著火焰(大智度論/卷九十四)
如時雨能益草木不益虛空(大智度論/卷九十五)
如日出不能令髙者下下者髙但能照明萬物令有眼
者别識(大智度論/卷九十五)
父雖愛子不能以頭目與之(大智度論/卷九十七)
如大海水波其力雖大到須彌山邉則退而無用(大智/度論)
(卷九/十九)
譬如一一石女不能有子一一盲人不能見色一一沙
不能出油多集亦不能(百論卷/上守八)
眼雖見相不自見眼如指端不能自觸(百論卷/下守九)
如人乘船隨水至大城井泉陂池水則不能得爾(十住/毘婆)
(沙論卷/十一)
如物或有近而不可知或逺而不可知或根壞故不可
知或心不住故不可知障故不可知同故不可知勝故
不可知微細故不可知近而不可知者如眼中藥逺而
不可知者如鳥飛虛空髙翔逺逝根壞故不可知者如
盲不見色聾不聞聲鼻塞不聞香口爽不知味身頑不
知觸心狂不知實心不住故不可知者如心在色等則
不知聲障故不可知者如地障大水壁障外物同故不
可知者如黑上墨點勝故不可知者如有鐘鼔音不聞
捎拂聲細微故不可知者如微塵等不現(十二門/論守六)
方寸之心謀已身而致謬圓分之眸隔牆壁而弗見(𢎞/明)
(集十/四)
河泊雖神不能溺陸地人飄風雖疾不能使湛水揚塵
(𢎞明集牟/子理惑論)
猶磁石取鐡不能移毫毛矣(𢎞明集牟/子理惑論)
離婁察秋毫於百㝷者資其妙目假日而覩耳今布毫
於千步之外目力所匱無假以見而於察㣲避危無所
少矣何為以千歩所昧還疑百㝷之毫乎(𢎞明集/明佛論)
如母乳嬰兒一經月無倦嬰兒㗋若閉乳母欲何為(法/苑)
(珠林卷/八十一)
譬如有人欲於空地造立空室隨意無礙若於虛空終
不能成(維摩詰所説/經佛國品)
　
　
　
　喻林卷二十二
欽定四庫全書
　喻林卷二十三　　　　　明　徐元太　撰
　　人事門(二十一/)
　　　逐勢
齊人有一妻一妾而處室者其良人出則必饜酒肉而
後反其妻問所與飲食者則盡富貴也其妻吿其妾曰
良人出則必饜酒肉而後反問其與飲食者盡富貴也
而未嘗有顯者來吾将瞷良人之所之也蚤起施從良
人之所之徧國中無與立談者卒之東郭墦間之祭者
乞其餘不足又顧而之他此其為饜足之道也其妻歸
告其妾曰良人者所仰望而終身也今若此與其妾訕
其良人而相泣於中庭而良人未之知也施施從外來
驕其妻妾由君子觀之則人之所以求富貴利達者其
妻妾不羞也而不相泣者幾希矣(孟子離/婁下)
生者必有死物之必至也富貴多士貧賤寡友事之固
然也君獨不見夫朝趨市者乎明旦側肩爭門而入日
暮之後過市朝者掉臂而不顧非好朝而惡暮所期物
忘其中(史記孟/嘗君傳)
河清不可俟人命不可延順風激靡草富貴者稱賢文
籍雖滿腹不如一囊錢伊優北堂上骯髒倚門邉(後漢/書文)
(苑列/傳)
埶家多所宜咳唾自成珠被褐懐金玉蘭蕙化為芻(後/漢)
(書文苑/列傳)
于時名勢赫奕若火猛風疾當塗之士莫不枝附葉連
(魏志管/輅傳註)
握權則赴者鱗集失寵則散者瓦解求利則託刎頸之
懽爭路則構刻骨之隙於是浮偽波騰曲辯雲沸寒暑
殊聲朝夕異價駑蹇希奔放之跡鈆刀競一割之用(晉/書)
(潘尼/傳)
東野丈人觀時以居隱耕汙腴之墟有冰氏之子者出
自沍寒之谷過而問塗丈人曰子奚自曰自涸隂之鄉
奚適曰欲適煌煌之堂丈人曰入煌煌之堂者必有赫
赫之光今子困於寒而欲求諸熱無得熱之方冰子瞿
然曰胡為其然也丈人曰融融者皆趣熱之士其得罏
冶之門者惟挾炭之子(晉書王/沉傳)
䑛痔兼車鳴鳶吞腐(晉書光/逸傳)
託身權戚憑勢假力擇棲芳林飛不待翼(晉書束/晳傳)
攀其鱗翼丏其餘論附騏驥之髦端軼歸鴻於碣石(梁/書)
(任昉/傳)
冀宵燭之末光邀潤物之微澤魚貫鳬踊颯㳫鱗萃分
鴈騖之稻粱沾玉斚之餘瀝(梁書任/昉傳)
若其寵鈞董石權壓梁竇雕刻百工鑪錘萬物吐潄興
雲雨呼吸下霜露九域聳其風塵四海疊其燻灼靡不
望影星奔藉響川騖雞人始唱鶴蓋成隂髙門旦開流
水接軫(梁書任/昉傳)
馳騖之俗澆薄之倫無不操權衡秉纖纊衡所以揣其
輕重纊所以屬其鼻息若衡不能舉纊不能飛雖顔冉
龍翰鳳雛曾史蘭薰雪白舒向金玉泉海卿雲黼黻江
漢視若遊塵遇同土梗莫肯費其半菽罕有落其一毛
若衡重錙銖纊微彯撇雖共工之蒐慝驩兜之掩義南
荆之跋扈東陵之巨猾皆為匍匐委蛇折枝䑛痔金膏
翠羽将其意脂韋便辟𨗳其誠(梁書任/昉傳)
投烈風之門趣炎火之室(北齊書/魏收傳)
貴人之家雲行於塗轂擊於道(鹽鐡論/刺權)
以毁譽為蠶織以威福代稼穡(抱朴子外/篇吳失)
若夫操隋珠以彈雀䑛瘡痔以屬車登朽緡以探巢泳
吕梁以求魚旦為稱孤之客夕為狐鳥之餘棟橈餗覆
傾溺不振蓋世人之所為載馳企及而達者之所為寒
心而慘愴者也(抱朴子内/篇暢𤣥)
所論薦則蹇驢蒙龍駿之價所中傷則孝已受商臣之
談故小人之赴也若決積水於萬仞之髙隄而放烈火
乎雲夢之枯草焉欲望肅雍濟濟後生有式是猶炙冰
使燥積灰令熾矣(抱朴子外/篇刺驕)
贄幣濃者瓦石成珪璋請託薄者龍駿棄林垌黨援多
者偕驚飈以凌雲交結狹者侣跛鼈以沉泳(抱朴子外/篇安貧)
至於顧眄增其倍價翦拂使其長鳴彯組雲臺者摩肩
趨走丹墀者疊跡(文選劉峻/廣絶交論)
凡希世茍合之士蘧蒢戚施之人俛仰尊貴之顔逶迆
勢利之間意無是非讚之如流言無可否應之如響(文/選)
(陸士衡/辨亡論)
勢之所集從之如歸市勢之所去棄之如脱遺(文選李/康運命)
(論/)
夫官人有跖之惡結駟過市士以謂榮况實有益乎處
子有顔閔之賢被褐造門人以謂辱况實有損乎故富
貴易為容貧賤難得通(意林潜/夫論)
萎葉愛榮條涸流好河廣(藝文類聚人/部友悌詩)
林中多疾風富貴多諛言(太平御覽/天部九風)
猶如春華敷時羣蜂盡至色香細味不知厭足及其飛
落羣蜂盡去(三十六部尊/經仙人經)
如風吹絶炎空中而去炎則依止於風(大智度論/卷九十)
昔有一比丘被擯懊惱悲嘆啼泣而行道逢一鬼此鬼
犯法亦為毗沙門天王所擯時鬼問比丘言汝有何事
啼泣而行比丘答言犯僧事衆僧所擯一切檀越供養
失盡又惡名聲流布逺近是故愁嘆啼泣耳鬼語比丘
言我能令汝滅惡名聲大得供養汝便可立我左肩上
我當擔汝虛空中行人但見汝而不見我身汝若大得供
養當先與我彼鬼即時擔比丘於先被擯聚落上虛空
中行時聚落人見皆驚恠謂其得道轉相謂言衆僧無
状枉擯得道人時聚落人皆詣此寺訶責衆僧即送此
比丘住於寺内遂大得供養此比丘隨所得衣食諸物
輙先與鬼不違本要此鬼異日復擔此比丘遊行空中
正值毗沙門天王官屬鬼見伺官甚大驚怖擲棄比丘
絶力而走此比丘遂墮地而死身首碎爛此喻行者宜
應自修所向無疑恃託豪勢一旦傾覆與彼無異也(衆/經)
(撰襍譬/喻經)
　　　勢然
人以牆防禁一家之非常今上有蒺藜之草不可掃而
去之欲掃去之反傷牆而毁家以興國君以禮防制一
國之非法今宫中有淫昏之行不可滅而除之欲除滅
之反違禮而害國(毛詩正義/牆有茨)
埶得容姦伯夷可疑茍曰無猜盜跖可信(後漢書/馮緄傳)
諺言貧不學儉卑不學恭非人性分也勢使然耳(魏志/任城)
(陳蕭王/傳評註)
膏粱方丈沈疾弗顧瑶碧盈尺阽危弗存(宋書顧/覬之傳)
秋葉辭條不假風飊之力太陽躋景無俟螢爝之暉(南/齊)
(書王/儉傳)
百仞之臺不挺陵霜之木盈尺之泉時降夜光之寶故
理有大而乖權物有微而至道(南齊書/劉祥傳)
習數之功假物可㝷探索之明循時則缺故班匠日往
繩墨之伎不衰大道常存機神之智永絶(南齊書/劉祥傳)
故仰遊雲以觀日月常動而雲不移乘船以渉水水去
而船不徙矣(隋書天/文上志)
夫置器廣庭則函牛之鼎如釡堂崇十仞則八尺之人
猶短物有陵之非形異也(隋書天/文上志)
與人同病相救同情相成同惡相助同好相趨(太公六/韜武韜)
縵密不能蔍苴學者詘身(晏子春/秋問上)
質的張而矢射集林木茂而斧斤入非或召之也形勢
之所致(文子/上德)
子獨不見夫閉關乎立而倚之則婦人揭之仆而措之
則不擇性而能舉其中若操其端則雖選士不能絶地
關尚一身而輕重異之者埶使之然也(鶡冠子/兵政)
目能見物而不見堅則堅蔵矣手能知物而不知白則
白蔵矣(公孫龍子/堅白論註)
視不得其所堅而得其所白者無堅也拊不得其所白
而得其所堅者無白也(公孫龍子/堅白論)
勢不能為姦雖跖可信也勢得為姦雖伯夷可疑也(商/子)
(畫/䇿)
夫物至則目不得不見言薄則耳不得不聞故物至則
變言至則論(商子/禁使)
資衰苴杖者不聽樂非耳不能聞也服使然也黼衣黻
裳者不茹葷非口不能味也服使然也(資齊同公/荀子哀)
惠子曰羿執鞅持扞操弓關機越人爭為持的弱子扞
弓慈母入室閉户故曰可必則越人不疑羿不可必則
慈母逃弱子(韓非子/説林)
人無毛羽不衣則不犯寒上不屬天而下不著地以腸
胃為根本不食則不能活是以不免於欲利之心欲利
之心不除其身之憂也(韓非子/解老)
夫山居而谷汲者膢臘而相遺以水澤居苦水者買庸
而決竇故饑歲之春幼弟不饟穰歲之秋疏客必食非
疏骨肉愛客過也多少之實異也(韓非子/五蠧)
登髙而望臨深則窺人之性非窺且望也勢使然也(賈/子)
(新書/審微)
登髙使人欲望臨深使人欲窺處使然也射者使人端
釣者使人恭事使然也(淮南子/説山訓)
泰山之容巍巍然髙去之千里不見埵堁逺之故也秋
毫之末淪於不測是故小不可以為内者大不可以為
外矣(淮南子/説山訓)
躄者見虎而不走非勇勢不便也(淮南子/説林訓)
聾者不謌無以自樂盲者不觀無以接物(淮南子/説林訓)
酤酒而酸買肉而臭然酤酒買肉不離屠沽之家故求
物必於近之者(淮南子/説林訓)
戰兵死之鬼憎神巫盜賊之醜吠狗(淮南子/説林訓)
設鼠者機動釣魚者泛杭任動者車鳴也(淮南子/説林訓)
髙阜所在隂氣不淋(焦氏易林/剥之夬)
獨宿憎夜嫫母畏晝(焦氏易林/渙之蠱)
夫近水則寒近火則温逺之纔微何則氣之所加逺近
有差也(王充論衡/寒温篇)
人坐樓臺之上察地之螻蟻尚不見其體安能聞其聲
何也螻蟻之體細不若人形大聲音孔氣不能達也(王/充)
(論衡變/虛篇)
千里不同風百里不共雷(王充論衡/雷虛篇)
漁者不死於山獵者不溺於淵(王充論衡/遭虎篇)
從門應庭聽堂室之言什而失九如升堂闚室百不失
一(王充論衡/佚文篇)
日刻徑重千里人不謂之廣者逺也望夜甚雨月灮不
暗人不睹曜者隱也(王充論衡/佚文篇)
夫髙下相受不可逆之流也小大相羣不得已之勢也
(郭子註莊/大宗師)
不行則易欲行而不踐地不可能也無為則易欲為而
不傷性不可得也(郭子註莊/人間世)
鏡形如盃以照西施鏡縱則面長鏡横則面廣非西施
貌易所照變也(劉子/正賞)
登峭嶺者則欲望逺臨峻谷者必欲窺墟墟墓之間使
情哀清廟之中使心敬此處無心而情偽之發者地勢
使之然也(劉子/激通)
益風從于雷趾􁋑(平表切/丞也)于髀(補爾/切)傳曰風從于雷獲
其所也趾􁋑于髀得其宜也(元包/孟隂)
水中視魚必先見水灮中視物必先見灮(莊子音/義天下)
言水之激疾則去盡不能浸潤矢之激發則去逺(前漢/書註)
(賈誼/傳)
門户孔空風善從之(李善註文/選風賦)
垣草易雕階露易隕(李善註文選/何敬祖雜詩)
清源不能行運吞舟之魚以喻塵俗不足容乎仙者(李/善)
(註文選郭景/純遊仙詩)
蓋如飛鶴馬似遊魚(李善註文選劉/孝標廣絶交論)
登髙使人意遐臨深使人意清(文選張景/陽雜詩註)
近河之地濕近山之木長山出雲而邱阜生氣四瀆東
流而百川無西(意林陸/賈新書)
經漸車之水歴繞輪之沙趾跡髙下不可論(意林/士緯)
釣者之恭非為魚也餌鼠以肉非愛之也(藝文類聚/産業部釣)
堯遭洪水而貴陸湯遭大旱而重水(太平御覽/地部陸)
取狼皮以當空户則羊畏不敢出矣(太平御覽/獸部狼)
鬻棺者欲民之死蓄榖者欲民之饑船漏水入囊洞内
虛也(太平御覽/百穀部穀)
猛虎不處卑勢鷙鳥不立垂枝也(太平御覽/獸部虎上)
枯桑葉易落疲客心易驚(初學記歲/時部秋)
空桑穢飲醖以稷麥以成醇醪酒之始也烏梅女䴷(胡/板)
(反/)甜醹九投澄清百品酒之終也(初學記服/食部酒)
響應聲還誠如妙説若深山邃谷林障重疊如此之處
發一小聲響還極大若小屋小器如此之處發一大聲
響還猶小以何因縁聲俱不異而應有差又如空地雖
發音聲而無響應云何此處徒發巨聲了無應者(海空/智蔵)
(經序/品)
譬如陶師埏埴瓦器若大若小終歸破壞(大寶積經/四十二)
猶如乾地灑水之時即便易燥(大寶積經/卷五十六)
猶如潤地水灑之時即便難燥(大寶積經/卷五十六)
如轉輪王入城邑時一切悉知如薄德之人入城邑時
乃至親厚猶不覺知(大方等大/集經十八)
譬如鐡丸雖擲空中終不暫住速疾投地(大方廣十/輪經卷三)
如是五大和合成身如世倉篅終歸敗散(大方廣佛華/嚴經卷十一)
譬如迦葉天無雲者雨不可得(摩訶衍寶/嚴經推七)
譬如天上天下共治一水精㑹不能得摩尼珠也(佛遺/日摩)
(尼寳經/推六)
譬如有人上向瞻空其目所覩不能别知何所是空何
所非空(阿差末菩/薩經卷一)
譬如有人見其父母多有財産珍寶豐盈便於財物不
生希有難遭之想(金灮明冣勝/王經卷一)
譬如日出霧露皆盡(大乘造像功德/經卷上悲九)
如或有人手執强弓於樹林中向上射葉其箭徹徃曾
無所礙(大乘造像功/德經卷下)
譬如兩手和合能出音聲為從左手生為從右手生若
從左手生常應有聲右手亦然何以故二手常有故一
手無聲合故有聲(文殊師利/問經卷下)
如闇射人或中不中(菩薩善戒/經卷八)
復如寒霜日曜即消(蘇婆呼童/子經卷下)
猶如力士以大重石擲淖泥中泥為受不答曰受也所
以者何泥淖石重是故必受(中阿含經/卷二十)
譬如雞毛幷筋入火便縮皺不得伸(長阿含十報/法經卷上)
亦如酥缾在水中壞是時瓦石便沉在下酥便浮在上
(増壹阿含經/卷三十五)
譬如脂膏之汁著大火中即無烟矣(樓灰經/災變品)
譬如羣宿鳥夜聚旦隨飛(佛説無常/經當九)
天下人心如流水中有草木各自流去不相顧望前者
亦不顧後後者亦不顧前草木流行各自如故(佛説阿/含正行)
(經敬/六)
猶如旱時諸草木等必令焦滅猶如春時酥置日下自
然融消(佛本行集經/卷二十八)
如擊空缾易為破壞(尼拘陀梵/志經上)
譬如以土為佛若敬禮者但作佛想不作土想(阿育王/經卷八)
譬如果物未熟不强熟也已熟亦無所復待(那先比丘/經卷上)
那先問王言前車行有轍後車行當從何所行王言後
車當從前車轍中行那先言前車輪寜語後輪言汝當
隨我處從後來後輪車寜語前輪我當隨汝處行寜相
語言爾不王言俱不相語也(那先比丘/經卷中)
那先言譬如大城都有一門其中有一人欲出當從何
向王言當從門出耳那先言後復有一人欲出當復從
何向出王言故當從前一人門出耳那先言王前出人
寜語後人言汝當隨我後出後人寜語前人言我當隨
卿所從門出兩人寜相語言爾不王言前人後人俱不
相語也(那先比丘/經卷中)
如數疾輪無有端緒(出曜經/六念品)
譬如陶家埏埴作器一切要壞人命亦然(法句經/無常品)
譬如有人多諸子息愛無偏黨然於病者心則偏重(本/縁)
(經鹿/品)
如四衢道頭華果之樹常為多人之所抖擻(本縁經毗/羅摩品)
譬如殺賊㧞刀注箭常求殺人無憐愍心(三昧法門/經卷上)
譬如少薪無燄火不得風吹便自滅(三昧法門/經卷下)
譬如大火大風吹大水來澆無不滅(三昧法門/經卷下)
如惡風摧折大樹若無樹者則無所壞(禪法要解經/卷下榮十)
譬如入稠林採木直者易出曲者難出(禪法要解經/卷下榮十)
譬如人被鎻初脱時行猶不便(大智度/論卷二)
譬如須彌山凡人口吹不能令動(大智度/論卷五)
如小兒仰視青天謂有實色有人飛上極逺而無所見
以逺視故謂為青色(大智度/論卷六)
譬如覆缾水不得入(大智度論/卷十三)
又如麞鹿為虎搏逐追之不捨雖得好草美水飲食心
無染著(大智度論/卷十四)
譬如樹常東向曲若有斫者必當東倒(大智度論/卷十八)
如一斗蜜投之大河則失氣味(大智度論/卷十九)
譬如羊近於虎雖得好草美水而不能肥(大智度論/卷十九)
譬如父母雖常愛子若得病急是時愛心轉重(大智度/論卷二)
(十/)
譬如城有三門一人身不得一時從三門入若入則從
一門(大智度論/卷二十)
譬如大河水中著少毒不能令水異(大智度論/卷二十三)
譬如鐡器中空故在水能浮中實則没(大智度論/卷二十七)
譬如上山既得到頂則不畏墮未到之間傾危畏墮(大/智)
(度論卷/四十一)
譬如小草加功易除大樹功重難除(大智度論/卷四十二)
又如雨墮不住山頂必歸下處(大智度論/卷四十九)
如人著衰常有不吉(大智度論/卷五十四)
譬如射地無不著時若射餘物或著或不著(大智度論/卷六十一)
譬如新擘乾毳隨風東西濕毳緤緻則不可動(大智度/論卷六)
(十/六)
譬如山上投縷丸縷盡自止(大智度論/卷七十)
譬如車分壞故車相亦滅又如輪分壞故輪相亦滅(大/智)
(度論卷/八十六)
譬如雲霧逺視則見近之則無所見(大智度論/卷八十八)
如草木有生故必可焚燒若當不生雖有猛火大風無
所燒害(大智度論/卷九十)
以杖置日中豎卧俱無影執杖倚亞者其影則修長(大/莊)
(嚴經論/卷二偈)
譬如鎔真金注水則發聲(大莊嚴經/論卷四偈)
譬如鑽火燸為前相(攝大乘論/釋卷六)
譬如瘂人求覓諸塵不能説塵(攝大乘論/釋卷十二)
如鎔鐡鋋其鋋一頭先與火合餘頭雖復不與火合由
體一故亦漸鎔銷(廣百論/卷三)
譬如火不至不能燒刀不至不能斫(如實論/華二)
譬如菴羅子生芽之時必破其皮然後得出(佛性論/卷四)
譬如岸崩不更還本(十八空/論守七)
如疊與著為因如席與障為因如車與載為因(十二門/論守六)
若有長必有短有高必有下有空必有實(百論卷/下守九)
譬如炎熾琉璃蚊蚋等蟲樂昇其上而不能住如人履
放熱地以熱觸故不能停足(法勝阿毗曇/心論卷三)
然體無毛羽不可袒而無衣腹非匏瓜不可繫而不食
(𢎞明集/釋駮論)
所謂重病加於毒藥宜令刳腹洗腸深罪約以嚴刑必
須誅宗滅嗣(辯正論/卷六)
小方易擬大器難像(髙僧傳四淮/陽支孝龍讃)
　　　勢盛
火田為燎燎之方盛之時炎熾熛怒寜有能滅息之者
(鄭氏箋/詩正月)
長轂雷野髙鋒慧雲(後漢書灮/武帝紀)
身當隆極族漸河潤視景爭暉方山並峻(後漢書曹/皇后紀)
舉動回山海呼吸變霜露(後漢書宦/者列傳)
指撝足以振風雲叱咤可以興雷電(後漢書皇/甫嵩列傳)
曹子丹汝非徒機上肉吳質吞爾不搖㗋咀爾不搖牙
何敢恃勢驕邪(魏志王/粲傳註)
勝氣籠霄飛談卷霧並蘭芬菊耀無絶於終古矣(晉書/王湛)
(列/傳)
廻山壓卵未足為譬(晉書河/無忌傳)
今以蕩西域之威擁歸師之鋭鋒若猛火之盛於原弗
可敵也(晉書苻/丕記)
鼔怒則冰原激電奮發則霜野奔靁(宋書沈/攸之傳)
樓艦騰川則滄江霧咽鋭甲赴野則林薄摧根(宋書二/凶元凶)
(劭/傳)
原火一燎異物同灰(宋書二凶/元凶劭傳)
是由涸澤而漁焚林而狩若浚風之儛輕蘀杲日之拂
浮霜(宋書袁/淑傳)
此即恒山不足指而傾渤海不足飲而竭(南齊書/顧歡傳)
此蓋捧海澆熒烈火消凍耳(南齊書陳/顯達傳)
朱旗夕建如赤城之霞起戈船夜動若滄海之奔流(梁/書)
(元帝/紀)
捧崑崙而壓卵傾渤海而灌熒如駟馬之載鴻毛若奔
牛之觸魯縞(梁書元/帝紀)
孟諸焚燎芝艾俱盡宣房河決玉石同沈(梁書元/帝紀)
勢傾河以覆岱威回天而震宇(梁書張緬/弟纘傳)
握金鏡以照耀擊玉鼔以鏗鏘神武之所牢籠威風之
所􁢌轢莫不雲徹霧卷瓦解冰消(魏書出/帝紀)
譬猶太陽之消微露巨海之蕩熒燭(魏書季/平傳)
金鼔振讋若火焚毛鋒刃縱横如湯沃雪(隋書焬三子/越王侗傳)
忤意者嚴霜夏零阿㫖者膏雨冬澍榮枯由其脣吻廢
興候其指麾(隋書梁/毗傳)
咳唾足以活枯鱗吹嘘可用飛窮羽芬椒蘭之氣暖布
帛之詞(隋書王孝/籍儒林傳)
顧眄則山岳傾頽叱咤則風雲騰鬱腹心攸同爪牙斯
在(北史隋/本紀下)
名聲足以㬥炙之威彊足以捶笞之拱揖指麾而强暴
之國莫不趨使譬之是猶烏獲與焦僥搏也(荀子/富國)
應矦謂秦王曰王得宛葉藍田陽夏斷河内困梁鄭所
以未王者趙未服也弛上黨在一而已以臨東陽則邯
鄲口中蝨也王拱而朝天下後者以兵中之(韓非子内/儲説上)
鴻聲大視高舉神化(焦氏易林/困之離)
當此之時雖下愚之才居之猶能使恩同天地威侔鬼
神暴風疾霆不足以方其怒陽春時雨不足以喻其澤
周孔數千無所復角其聖賁育百萬無所復奮其勇矣
(昌言理/亂篇)
雍門周説孟嘗君曰以强秦之勢伐弱韓譬猶􁀙蕭斧
以伐朝菌也(李善註文/選魏都賦)
車服則灮可以鑒豐屋則羣烏爰止叱吒疾於雷霆禍
福速於鬼神(抱朴子外/篇吳失)
汨若湯谷之揚濤沛若濛汜之涌波(文選蜀/都賦)
擁之者龍騰據之者虎視麾城若振槁搴旗若顧指(文/選)
(吳都/賦)
渙若天星之羅浩若濤水之波(文選羽/獵賦)
建衆檣以成林兮譬無山之樹藝(廣文選王仲/宣浮淮賦)
大晉應期一舉席卷猶震霆摧枯千鈞壓卵無餘類矣
(意林/唐子)
何異一毛之落牛體雙鳬之飛海濱(藝文類聚雜/文部檄文)
譬猶翻東海以注螢爝倒崑崙以壓螻蟻其身縻爛豈
假多力(藝文類聚雜/文部檄文)
按劒而叱江水為之倒流抽戈而揮皎日為之還舍(藝/文)
(類聚雜文/部檄文)
何慮而不成何征而不尅雖拔泰山填滄海可也(藝文/類聚)
(武部戰/伐論)
若溟海之引回流岱靈之吐行雲(藝文類聚武/部戰伐論)
轟轟隱隱若轉石之墜髙崖硍硍礚礚如激水之投深
谷(藝文類聚内/典部寺碑)
按驪龍取其頷下之珠搦鯨魚㧞其眼中之寶(藝文類/聚寶部)
(壁/檄)
皇恩所被繁枯潤涸威之所加窮河絶漠(藝文類聚/寶部壁􁘭)
欲抑則大鵬垂翅欲抗則尺鷃冲天(文苑英華梁昭明/太子問答一雜文)
鳥遊曠澤之地而比翮者萬羣虎居繁林之藪而接毫
者千數(太平御覽/地部林)
人君其尊重矣音聲振於金玉咳唾甘於醴泉(太平御/覽人事)
(部/唾)
若太陽之泮積雪似夜炬之朗重昏窈靄消亡層冰解
散(玉清經通/濟幽㝠品)
又如火大悉能枯竭諸濕物類(波羅蜜多經卷/五百六十七)
猶如猛獸師子遥見人來有恐怖心乎終無此事(增壹/阿含)
(經卷/三十)
猶如融銅若有人以二十滴水著彼融銅中彼水滴速
疾滅(思念如來/經縁七)
猶如師子獸王出於山谷而觀四方復三鳴吼方行而
求諸有獸蟲之類各奔所趣莫知所如飛逝沉伏若復
有力神象聞師子聲各奔所趣不能自安所以然者由
師子獸王極有威神(須摩提女/經縁四)
是師子吼諸小師子尚皆怖畏况餘鳥獸(華手經/卷九)
如師子王處深谷中隨所住處諸小蟲獸不能得近以
不堪受其氣響故若有近者聞其氣響即皆躃地(華手/經卷)
(九/)
如火燒薪盛能然濕(三昧法門/經卷下)
譬如多薪熾大火大風來吹不肯滅(三昧法門/經卷下)
如金翅鳥投龍宫中搏撮諸龍而食噉之亦如師子在
獐鹿羣威猛(本縁經毗/羅摩品)
譬如惡龍放雹殺榖如金剛杵摧破大山如阿脩羅王
遮捉日月猶如暴雨漂没村落猛盛大火焚燒乾草(本/縁)
(經月光/王品)
譬如熱鐡丸著少綿上雖燒此綿而火熱勢不減(大智/度論)
(卷二/十四)
譬如大龍尾在大海頭在虛空震電雷霆而降大雨(大/智)
(度論卷/二十七)
譬如白香象王在獵圍中雖被箭射顧視獵者心無所
畏(大智度論/三十一)
如五色近須彌山自失其色皆同金色(大智度論/卷三十五)
譬如衆獸戲時若見師子率皆怖懾師子戲時自在無
所畏難(大智度論/卷四十七)
譬如大熱鐡丸以著擘起毳上直燒下過勢熱無損但
更無可燒者(大智度論/卷五十五)
如人壯年力盛腹中火熱雖食不適飲食不能生病又
如有好藥雖被惡毒不能為害(大智度論/卷九十六)
猶如大海風鼔濤波出大音聲(大莊嚴經/論卷七)
　　　勢均
一栖不兩雄(後漢書董/卓傳註)
德均則衆者勝寡力侔則安者制危(吳志陸遜/子抗傳)
日月不竝出狐不二雄神龍不匹猛獸不羣鷙鳥不雙
(淮南子/説林訓)
兩髙不可重兩大不可容兩勢不可同兩貴不可雙(説/苑)
(談/叢)
兩矛相刺勇力鈞敵(焦氏易林/需之同人)
兩火爭明雖鬬不傷(焦氏易林/比之賁)
虎狼竝處不可以事(焦氏易林/復之謙)
兩智不能相使兩貴不能相臨兩辨不能相屈力均勢
敵故也(意林尹/文子)
智均不相使力均不相勝(意林/申子)
兩貴不相事兩賤不相使(意林/)
　
　
　
　
　
　
　
　
　
　
　
　喻林卷二十三
欽定四庫全書
　喻林卷二十四　　　　　明　徐元太　撰
　　人事門(二十二/)
　　　分量
薈蔚之小雲朝升於南山不能為大雨(鄭氏箋/詩候人)
泉之大者則流行無窮小者有時而虛竭(毛詩正/義抑)
部婁無松栢(左傳襄公/二十四年)
子夏子游子張皆有聖人之一體冉牛閔子顏淵則具
體而微(孟子公/孫丑上)
智譬猶人之有技巧也可學而益之聖譬猶力之有多
少自有極限不可强增(趙氏註孟/萬章下)
隨廝養之役者失萬乗之權守儋石之儲者闕卿相之
位(史記淮/陰侯傳)
駑蹇之乗不騁千里之塗燕雀之疇不奮六翮之用楶
梲之材不荷棟梁之任斗筲之子不乘帝王之重(前漢/書叙)
(傳/上)
繭栗犢豈能負重致遠乎(後漢書趙/憙列傳)
枳棘之林無梁柱之質涓流之水無洪波之勢(魏志王/脩傳註)
駑馬雖精所致一人耳駑牛一日行三百里所致豈一
人之重哉(蜀志龎/統傳註)
山河之量非塵露可益神鑒之慮非愚淺所測(晉書虞/預傳)
鵾鴻飜翥而莫及何但鷰雀之翩翾(宋書謝/靈運傳)
駘駟安局步騏驥志千里(宋書索/虜傳)
列草深岫不改先冬之悴植松澗底無奪後凋之榮故
展禽三黜而無下愚之譽千秋一時而無上智之聲(南/齊)
(書劉/祥傳)
斯固龍象之騰驤鯤鵬之摶運蹇乘決羽豈能觖望其
間哉(陳書傳/縡𫝊)
非珪璋之特逹詎芳菲之易襲未砥礪以自進寧琢磨
而成章(魏書李順希/仁弟騫傳)
等渤澥之乘鴈類九罭之逃魚(魏書李順希/仁弟騫傳)
弊箄不能救鹽池之鹹阿膠不能止黄河之濁(周書庾/信傳)
九鼎之譬鴻毛夫喻輕重培塿之方嵩岱曾何等級(隋/書)
(楊𤣥感/史臣傳)
佛日也道月也儒五星也(北史李孝/伯士謙傳)
察於刀筆之迹者不知治亂之本習於行陣之事者不
知廟戰之權(文子/微明)
夫子軫方而轂圓者也將無乎而不可我則有所可也
(子華子/虎㑹問)
夫指之不能率其臂猶臂之不能運其體也(子華子/晏子)
若龍若蛟若蛇若龜若魚若蛤龍皆能之蛟蛟而已不
能為龍亦不能為蛇為龜為魚為蛤聖人龍之賢人蛟
之(關尹子/三極篇)
天下之理夫者倡婦者隨牡者馳牝者逐雄者鳴雌者
應是以聖人制言行而賢人拘之(關尹子/三極篇)
且夫水之積也不厚則負大舟也無力覆杯水於坳堂
之上則芥為之舟置杯焉則膠水淺而舟大也風之積
也不厚則其負大翼也無力故九萬里則風斯在下矣
而後乃今培風背負青天而莫之夭閼者而後乃今將
圖南蜩與鸒鳩笑之曰我决起而飛搶榆枋時則不至
而控於地而已矣奚以之九萬里而南為適莽蒼者三
餐而反腹猶果然適百里者宿舂糧適千里者三月聚
糧(莊子逍/遙遊)
窮髪之北有溟海者天池也有魚焉其廣數千里未有
知其修者其名為鯤有鳥焉其名為鵬背若泰山翼若
垂天之雲摶扶搖羊角而上者九萬里絶雲氣負青天
然後圖南且適南溟也斥鷃笑之曰彼且奚適也我騰
躍而上不過數仭而下翶翔蓬蒿之間此亦飛之至也
而彼且奚適也此小大之辨也故夫知効一官行比一
鄉德合一君而徵一國者其自視也亦若此矣(莊子逍/遙遊)
日月出矣而爝火不息其於光也不亦難乎時雨降矣
而猶浸灌其於澤也不亦勞乎(莊子逍/遙遊)
井鼃不可以語於海者拘於虛也夏蟲不可以語於冰
者篤於時也曲士不可以語於道者束於教也(莊子/秋水)
褚小者不可以懷大綆短者不可以汲深夫若是者以
為命有所成而形有所適也夫不可損益(莊子/至樂)
小夫之知不離苞苴竿牘敝精神乎蹇淺(莊子列/禦寇)
今休欵啓寡聞之民也吾告以至人之德譬之若載鼷
以車馬樂鴳以鐘鼓也彼又惡能無驚乎哉(莊子/逹生)
夫尋常之溝巨魚無所還其體而鯢鰌為之制歩仞之
丘陵巨獸無所隱其軀而㜸狐為之祥(莊子庚/桑楚)
短綆不可以汲深井之泉知不幾者不可與及聖人之
言(荀子/榮辱)
是規摩之說也溝中之瘠也則未足與及王者之制也
語曰淺不足與測深愚不足以謀知坎井之鼃不可與
語東海之樂此之謂也(荀子/正論)
夫世愚學之人比有術之士也猶塏垤之比大陵也其
相去遠矣(韓非子/和氏)
吾已見孔子則視子猶蚤蝨之細者也(韓非子/説林上)
地薄者大水不產水淺者大魚不遊樹秃者大禽不棲
林疎者大獸不居(黄石公素/書安履)
不至則不知不知則不信無骨者不可令知氷(吕氏春/秋任數)
今使燕爵為鴻鵠鳯凰慮則必不得矣其所求者瓦之
間隙屋之翳蔚也與一舉則有千里之志德不盛義不
大則不止其郊卑痺之民其為賢者慮亦猶此也固妄
誹訾豈不悲哉(吕氏春/秋長利)
鉏耰棘矜不銛於鉤㦸長鎩也(賈子過/秦上)
夫臨江而釣曠日而不能盈羅雖有鈎箴芒距微綸芳
餌加之以詹何娟嬛之數猶不能與網罟争得也射者
扞烏號之弓彎綦衞之箭重之羿逢蒙子之巧以要飛
鳥猶不能與羅者競多何則以所持之小也張天下以
為之籠因江海以為之罟又何亡魚失鳥之有乎夫釋
大道而任小數無以異於使蠏捕鼠蟾蠩捕蚤不足以
禁奸塞邪亂乃逾滋(淮南子/原道訓)
凍者假兼衣於春而暍者望冷風於秋夫有病於内者
必有色於外矣夫梣木色青翳而羸瘉蝸睆此皆治目
之藥也人無故求此物者必有蔽其明者聖人之所以
駭天下者真人未嘗過焉賢人之所以矯世俗者聖人
未嘗觀焉(准南子/俶真訓)
夫牛蹏之涔無尺之鯉塊阜之山無丈之材所以然者
何也皆其營宇狹小而不能容巨大也又况乎以無裹
之者邪此其為山淵之勢亦遠矣(淮南子/俶真訓)
交拱之木無把之枝尋常之溝無吞舟之魚根淺則末
短本傷則枝枯(淮南子/繆稱訓)
受光於隙照一隅受光於牗照北壁受光於戸照室中無
遺物况受光於宇宙乎天下莫不藉明於其前矣由此觀
之所受者小則所見者淺所受者大則所照者博(淮南子/説山訓)
宫池涔則溢旱則涸江水之原淵泉不能竭(淮南子/説林訓)
短綆不可以汲深器小不可以盛大非其任也(淮南子/説林訓)
十頃之陂可以灌四十頃而一頃之陂可以灌四頃大
小之埶然(淮南子/説林訓)
見象牙乃知其大於牛見虎尾而知其大於狸一節見
而百節知也(淮南子/説林訓)
矢之於十步貫兕甲及其極不能入魯縞(淮南子/説林訓)
茍如子之方譬如以管窺天以錐刺地所窺者大所見
者小所刺者巨所中者少(韓詩/外傳)
登高而臨深遠見之樂臺榭不若丘山所見高也平原
廣望博觀之樂沼池不如川澤所見博也(韓詩/外傳)
山岳有饒然後百姓澹(古贍/字)焉河海有潤然後民取足
焉夫尋常之汙不能溉陂澤丘阜之木不能成宫室小
不能苞大少不能澹多(鹽鐵論/貧富)
宇宙之内鷰雀不知天地之高也坎井之鼃不知江海之大
窮夫否婦不知國家之慮負荷之啇不知猗頓之富(鹽鐵論/復古)
禄不過秉握者不足以言治家不滿擔石者不足以計
事(鹽鐵論/地廣)
宇小者用菲功巨者用大(鹽鐵論/園池)
夫短綆不可以汲深井知鮮不可以與聖人之言惠士
可與辨物智士可與辨無方聖人可與辨神明夫聖人
之所為非衆人之所及也(説苑/政理)
建天下之鳴鐘而撞之以莛豈能發其聲乎哉君問先
生無乃猶以莛撞乎(說苑/善説)
坎井無黿鼉者隘也園中無修林者小也(説苑/談叢)
或問航不槳衝不薺有諸曰有之或曰大器固不周於
小乎曰斯械也君子不械(揚子/君子)
次八昏辰利于月小貞未及星測曰昏辰利月尚可願
也(太𤣥經/第六瞢)
糠粃小生學術虛淺(蔡中郎集/讓髙陽侯)
小馬不可以進道致千里故不得與大馬同類小知不
可以治世長民故不得與大知同類(淮南子説/山訓解)
才力而致富貴命禄不能奉持猶器之盈量手之持重
也器受一升以一升則平受之如過一升則滿溢也手
舉一鈞以一鈞則平舉之過一鈞則躓仆矣(王充論衡/命禄篇)
夫命富之人筋力自彊命貴之人才智自高若千里之
馬頭目蹄足自相副也(王充論衡/命禄篇)
富人之宅以一丈之地為内内中所有柙匱所羸縑布
絲綿也貧人之宅亦以一丈為内内中空虛徒四壁立
故名曰貧夫通人猶富人不通者猶貧人也俱以七尺
為形通人胷中懷百家之言不通者空腹無一牒之誦
貧人之内徒四所壁立也(王充論衡/别通篇)
夫壯士力多者扛鼎揭旗儒生力多者博大疏通故博
大疏通儒生之力也舉重㧞堅壯士之力也(王充論衡/效力篇)
牛刀可以割鷄雞刀難以屠牛刺繡之師能縫帷裳納
縷之工不能製錦儒生能為文吏之事文吏不能立儒
生之業(王充論衡/程材篇)
富累千金孰與貲直百十也京廩如丘孰與委聚如坻
也世名材為名器器大者盈物多然則儒生所懷可謂
多矣(王充論衡/程材篇)
所知同業多少異量所道一途步騶相過(王充論衡/實知篇)
地性生草山性生木如地種葵韮山樹棗栗名曰美園
茂林不復與一恒地庸山比矣文吏儒生有似於此俱
有材能並用筆墨而儒生竒有先王之道非徒葵韮棗
栗之謂也恒女之手紡績織經如或竒能織錦刺繡名
曰卓殊不復與恒女科矣夫儒生與文吏程材儒生侈
有經傳之學猶女工織錦刺繡之奇也(王充論衡/量知篇)
染練布帛名之曰采貴吉之服也無染練之治名縠麤
縠麤不吉喪人服之人無道學仕宦朝廷其不能招政
也猶喪人服麤不能招吉也(王充論衡/量知篇)
夫令鳩雀施氣於鴈鵠終不成子者何也鳩雀之身小
鴈鵠之形大也(王充論衡/奇怪篇)
夫明之所及雖𤣥陰幽夜之地毫釐芒髪之物不以為
難焉茍所不逮者雖日月麗天之炤灼嵩岱干雲之峻
峭猶不能察焉(抱朴子内/篇㣲旨)
皁𨽻之巷不能紆金根之軒布衣之門不能動六轡之
駕同為人類而尊卑兩絶(抱朴子内/篇道意)
侏儒之手不足以傾嵩華焦僥之脛不足以測滄海(抱/朴)
(子内篇/明本)
夫虎豹之所餘乃狸鼠之所爭也陶朱之所棄乃原顔
之所無也(抱朴子内/篇祛惑)
又諸小餌丹方甚多然作之有深淺故力勢不同雖有
優劣轉不相及猶一酘之酒不可以方九醖之醇耳(抱/朴)
(子内篇/金丹)
夫瞶者不可督之以分雅鄭瞽者不可責之以别丹漆
井鼃不可語以滄海庸俗不中説以經術吾子茍知老
農之小功未喻靣牆之巨拙何異拾瑣沙而捐隋和向
炯燭而背白日也(抱朴子外/篇守塉)
夫麟不吠守鳯不司晨騰黄不引犂尸祝不治庖也且
夫揚大明乎無外宣嫗煦之和氣者日也耀華燈於閉
夜治金石以致用者火也天下不可以經時無日不可
以一旦無火然其大小不可同也江海之外彌綸二儀
升為雲雨降成百川而朝夕之用不及累仞之井灌田
溉園未若溝渠之沃校其巨細孰為曠哉(抱朴子外/篇逸民)
茅蓬不能動萬鈞之鏗鏘侏儒不能看重仞之𢎞麗(抱/朴)
(子外篇/刺驕)
懸象雖薄蝕不可以比螢燭之貞耀黄河雖混渾不可
以方沼沚之清澄山雖崩猶峻於丘垤虎雖瘠猶猛於
豺狼(抱朴子外/篇廣譬)
以此為憂世念國希擬素王有似蹇足之尋龍騏斥鷃
之逐鴻鵠焦㝠之方雲鵬鼷鼬之比巨象也(抱朴子外/篇止郭)
識在鉼管何能矩矱(文心雕/龍序志)
江湖鱣鯨非溝瀆所容也(文中子/禮樂)
故鵾鵬一軒横厲寥廓背負蒼天足蹠浮雲有六翮之
資也騕褭一鶩騰光萬里絶塵掣微有迅足之勢也今
以燕雀之羽而慕冲天之迅犬羊之蹄而覬追日之步
勢不能及亦可知也(劉子/均任)
夫龍蛇有飜騰之質故能乘雲依霧賢才有政理之德
故能踐處勢位雲霧雖宻蟻蚓不能昇者無其質也勢
位雖高庸蔽不能治者乏其德也故智小不可以謀大
德狹不可以處廣(劉子/均任)
蹄窪之内不生蛟龍培塿之上不植松栢非水土之性
有所不生乃其營宇隘也數粒而炊枰薪而㸑非茍為
艱難由性𥚹恡而細碎也(劉子/觀量)
枳棘之生數寸而抽枝豫章之植百尺而蒔柯其何故
耶豈非質小者枝條蔇之而體大者節目疎乎是以逹
者之懷則滉瀁而無涯𥚹人之情必刻覈而煩細(劉子/觀量)
江湖之流爛胔漂屍縱横接連而人飲之者量大故也
盆盂之水鼠尾一曵必嘔吐而棄之者量小故也(劉子/觀望)
蟲狐以小丘為善(莊子音義/庚桑楚)
言凡鳥獸之不可得而鳯麟亦猶凡夫不可强通聖人
之道(楊子法言/註問明篇)
譬八荒之於中國如彼諸子之於聖人(楊子法言/註問道篇)
且盲者不見咫尺而離婁燭千里之隅(文選長/楊賦)
由此而揆之西蜀之於東吳小大之相絶也亦猶棘林
螢燿而與夫樳木龍燭也否泰之相背也亦猶帝之懸
解而與夫桎梏疏屬也庸可共世而論巨細同年而議
豐确乎(文選吳/都賦)
亦猶犨麋之於子都培塿之與方壺也(文選魏/都賦)
彼桑榆之末光喻長庚之初暉况河冀之爽塏與江介
之湫湄(文選魏/都賦)
貫三灮而洞九泉曽未足以喻其髙下也(文選西/征賦)
譬猶鷇卵始生翰毛(文選陳琳檄/吳將校文)
譬猶飛兔流星超山越海龍驥所不敢追况於駑馬可
得齊足(文選陳琳答/東阿王牋)
將欲希企前賢髣髴崇軌譬猶丘坻之望華岱恒星之
繫日月也其不逮明矣(補文選潘/尼乗輿箴)
鷦鷯不可與論雲翼井鼃難與量海鼇(補文選郭/璞客傲)
夫干將之劒陸斷狗馬水截蛟龍而鉛刀不能入泥騏
驥驊騮之乘一日而致千里而駑蹇不能邁畝百鍊之
鑑别鬚眉之數而壁土不見泰山鴻鵠一舉横四海之
區出青雲之外而斥鷃不陵桑榆此利鈍之覺優劣之
決也(補文選夏/侯湛抵疑)
彼埳井之横汙固不容夫吞舟且洛邑之渟瀯曷足以
居乎萬乘哉(廣文選杜季/雅論都賦)
燭龍之灮不照一堂之上鍾山之口不談曲室之内(廣/文)
(選阮嗣/宗莊論)
行潦之流不致江海之深丘垤之資不成太山之高魚
鼈之類不希雲龍之軌一官之守不經大人之變(廣文/選傅)
(彥林王/命敘)
蒲桞之姿望秋而落松栢之質凌霜猶茂(世説新/語言語)
露不廣海塵不增山(藝文類聚職官/部尚書令表)
策蹇長途終慙一日之致懸縷層臺詎任千鈞之重固
知本弱不可自彊力微難以企及(藝文類聚職/官部冡宰表)
拂羽決起力謝摩天策蹇載馳功微送日將短翮難以
陵高駑乘無由致遠(藝文類聚職/官部太尉表)
顧蹄涔不足以濯神鬚翳薈不足以翔雲翮(藝文類聚/人部隱逸)
(上/贊)
瓶缻琑器實非瑚璉之才稊稗之賤不中粢盛之用(藝/文)
(類聚人部/隱逸下表)
陋巷之居無高密之宇壁立之室無旬朔之資(藝文類/聚人部)
(貧/書)
顧茲蓬蔚廁根蘭陂膏澤雖均華不足披逮春不茂未
秋先萎(藝文類聚人/部贈答詩)
以十鈞射者見天而不見雲以七鈞射者見鵠而不見
鶬以五鈞射者見鶬而不見雀(藝文類聚/巧藝部射)
故不見僬僥之微不知泱漭之泰不見果下之乗不别
龍馬之大高下相懸所以致觀也(藝文類聚/獸部牛表)
千鈞之弩不為鼷鼠發機萬石之鐘不以尺莛起音(事/文)
(類聚/德量)
壤蟲之比黄鵠轍鮒之仰河決未足云也(文苑英華徐/陵贈答上書)
或問曰諺云人之相去如九牛毛寧有此理乎譚對曰
昔許由讓天子之貴市道小人爭半錢之利此相去何
啻九牛毛也(太平御覽人/事部辯下)
羊不任駕鹽車椽不可為楣棟(太平御覽/獸部羊)
上士學道輔佐帝王好生之德也中士學道欲度其家
下士學道裁脱其身(太平御覽/道部道)
有千金之裘而無千金之布(太平御覽/服章部裘)
夜光匪與魚目比映三秀難與朝華爭榮故布鼓自嫌
於雷門礫石有忌於琳琅矣(太平御覽/文部吊文)
拙者得工輸之斤斧不能以成雲梯怯者得馮婦之刀
㦸不能以擒兕虎(太平御覽/兵部㦸)
誠知武夫非和寶之倫長庚啓明非曜靈之匹(太平御/覽珍寶)
(部武/夫)
太山雨天下小山雨一國(埤雅天/道門雲)
禽經曰鵻上無尋鷚上無常雉上有丈鷃上有尺(埤雅/品物)
(門/雉)
聖人喻龍君子喻蛇(玉海周易/鄭康成注)
小巫見大巫拔茅而棄此其所以終身弗如(困學紀聞/巻十諸子)
比丘諸眷屬離佛不莊嚴猶如虛空中衆星之無月(五/燈)
(㑹元西天/祖師一祖)
無以大海内水譬諸小水無以太陽譬於餘灮(三十六/部尊經)
(道德/經)
猶如育蛾何能思於一乗寶藏深奥之義(海空智藏/經供獻品)
天府如海非一缾所汲(華陽陶/隱居集)
又如日出月及星灮皆悉不現(波羅蜜多經卷/五百六十七)
又如大地蟲蟻蚊蛇種種若事不能傾動(波羅蜜多經/卷五百六十)
(七/)
又如大地若聞師子龍象等聲終無驚怖(波羅蜜多經/卷五百六十)
(七/)
如見日輪尚有隱沒即知螢火不得久住(波羅蜜多經/卷五百六十)
(八/)
亦如大海小獸不入(波羅蜜多經卷/五百六十九)
如月輪出放大灮明一切星灮皆被映奪(波羅蜜多經/五百八十六)
如日輪出放大灮明螢火等灮悉皆隱没(波羅蜜多經/五百八十六)
大海中水一毛端水百分千分乃至鄔波尼殺曇分亦
未能比其量多少(波羅蜜多經/五百八十九)
今問尊者妙高山王與小芥子大小高下輕重何别(波/羅)
(蜜多經五/百八十九)
世間鏵鐵所有灮彩難可方比贍部真金謂贍部金所
有灮彩廣大微妙清淨殊勝(波羅蜜多經/五百八十九)
譬如日輪與贍部洲作灮明事螢不能辦所謂日輪放
無量灮普照贍部諸有情類螢灮唯照自身(波羅蜜多/經五百九)
(十/二)
譬如螢火蟲不作是念言我灮明照閻浮提普令大明
(光讚波羅/蜜經卷二)
如世間中燈油之灮於螢火灮為廣為大顯照明淨超
過最勝燭炬之耀超勝燈灮庭燎火聚又勝燭炬藥草
發灮踰於火聚星宿之灮倍過藥草滿月流灮又過星
耀炎盛日灮踰超於月(大寶積經/三十七)
如贍部捺陀金置凡金中令彼凡金猶如墨聚失於明
照(大寶積經/三十七)
猶如日中盛隆熾陵於星辰故不現(大寶積經/六十一)
猶如日中陵月明令月失光明不現(大寶積經/六十一)
不以野干聲能令獸王恐唯有師子王一吼飛鳥落(大/寶)
(積經卷/九十九)
譬如螢火雖有無量千萬億數不能障蔽日之光明(大/方)
(等大集/經卷九)
如日月星宿俱遊虛空而星宿明不及日月(大方等大/集經十八)
譬如波利質多樹華一日熏衣薝蔔華婆師華雖千歳
熏所不能及(大方廣佛華嚴/經卷五十九)
曾見大海神為小小陂池溝渠泉流作禮不須彌山寧
為衆小山作禮不日月之光明與螢火之明等不(阿述/逹菩)
(薩經/衣八)
師子獸王大吼之時其餘小獸能堪忍不不也又如香
象其所負重諸驢騾等能堪忍不不也(決定毗尼/經衣三)
何因縁故名日燈三昧譬如日出燈火月光星宿諸明
悉不復現(無盡意菩/薩經九)
金翅鳥飛烏能及不(菩薩善戒/經卷一)
如師子吼猫狸能不(菩薩善戒/經卷一)
譬如真金為莊嚴具餘金不及(菩薩地持/經卷七)
譬如大河在於大谷谷大耶河大耶谷能盛河非河盛
谷谷必大也(大方等陀/羅經卷四)
譬如野千獸常與師子遊雖久相習近其聲不相類聞
彼聲怖死况能師子吼(鴦崛摩羅/經卷四)
譬如從乳出酪酪出生酥生酥出熟酥熟酥出醍醐凡
夫邪見如初生乳乳血共雜受三歸者猶如純乳隨信
行等及初發心菩薩住解行地猶如成酪七種學人及
七地住菩薩猶如生酥意生身阿羅漢辟支佛得自在
力及九住十住菩薩猶如熟酥如來應供等正覺猶如
醍醐(大法鼔/經卷下)
當知十駱駝力不如一凡象力又復十駱駝及一凡象
力不如一迦羅勒象力又復十駱駝及一凡象力并迦
羅勒象力不如一鳩陁延象力正使十駱駝一凡象乃
至鳩陁延象力不如一婆摩那象力復計此象之力不
如一迦泥留象力也復計諸象之力復不如一優鉢象
力復計爾許象力復不如一鉢頭摩象力復計爾許象
力復不如一拘牟陀象力復取計校之復不如一分陀
利象力復取計校之復不如一雪象之力復取計校之
復不如一香象之力(増壹阿含經/卷三十六)
此人間螢火之明不如燈火之明燈火之明不如炬火
之明炬火之明不如大火之明大火之明不如星之明
星之明不如月之明月之明不如日之明(樓灰經忉/利天品)
凡牛之力百當水牛力一水牛力百當青牛力一青牛
力百當犛牛力一犛牛力百當竹牛力一竹牛力百當
草象力一草象力百當凡象力一凡象力百當黑象力
一黑象力百當白象力一白象力百當龍力一龍力百
當可畏力士力一可畏力士力百當叚力士力一段力
士力百當崩惰力士力一崩惰力士力百當大破壞力
士力一大破壞力士力百當半人乘力士力一半人乘力
士力百當人乘力士力一人乘力士力百當大人乘力
士力一(鴦崛髻/經縁六)
譬如日灮比於闇㝠如以實語比於妄談如以須彌山
比於衆山如以解脫比於繫縛如以利益比於衰損如
以善友比於怨家如以甘露比於毒藥如以白日比於
昏夜如以偽珠比於真寶如以巨富比於貧窮猶如行
使比安住者如以螢火比於日光如無足者欲比猛風
相去懸遠如以盲人比明眼者如以嶮路比平坦道(正/法)
(念處經卷/二十一)
譬如牛跡不受海水(阿盲王/傳第一)
須彌山南有一大樹高四千里諸鉢义鳥栖宿其上樹
常不動有小鳥形類鶉鴳住止其上樹即振搖鉢义鳥
語樹神言無知我身將重而初不動小鳥未宿反更振
動樹神言此鳥雖小從大海底來純食金剛金剛為物
所墮之處無不破壞所以大怖不能自安經以為喻若
有凡人解深經一句口誦心念身中三毒四魔八萬垢
門皆不能自安何况博採衆法為世橋梁者也(衆經撰/襍譬喻)
(經/)
譬如小龍能雨一縣而不周遍雖為人民潤不足言(修/行)
(道地經/修行品)
如蠅蟲翅所有風力不能吹動須彌山王(本縁經持/王子品)
如諸法無量智慧亦無量如函大葢亦大函小葢亦小
(大智度/論卷二)
譬如恒河不受大河以其狹小故大海能受衆流以其
廣大故(大智度/論卷四)
譬如月光雖大日出則滅(大智度/論卷九)
如人雖到大海以器小故不能取無量水(大智度論/三十二)
如一切草木力不如火一切諸明勢不如日亦如十方
世界諸山不如一金剛珠(大智度論/卷三十五)
譬如快馬下一鞭便走駑馬多鞭乃去(大智度論/卷三十六)
譬如遠行或有乘羊而去或有乘馬而去或有神通去
者乗羊者乆乆乃到乘馬者差速乗神通者發意頃便
到(大智度論/卷三十八)
譬如時雨如有國土溉灌種蒔及種種用水常苦不足
若時雨普降無不沾洽無不如願(大智度論/卷五十五)
譬如大雨大樹則多受小樹則少受(大智度論/卷六十五)
譬如水深淺無定若於小兒則深長者則淺乃至大海
於人則深於羅㬋阿脩羅王則淺(大智度論/卷六十六)
如雷霆小鳥則怖畏悶死孔雀大鳥歡喜儛戲(大智度/論卷七)
(十/一)
譬如大臣功業雖大不及太子(大智度論/卷七十一)
譬如壁中先有空相小兒以撅釘之力少故不入大力
者能入(大智度論/卷七十二)
譬如轉輪聖王寶藏中諸寶無能分别知其價者聖王
出寶賜人正可知其所得者(大智度論/卷八十五)
譬如國王見一張㲲不以為多貧者見之以為多(大智/度論)
(卷九/十六)
如小海船力可度大海水船力不可渡唯有神通者能
渡(大智度論/卷一百)
譬如香象蹴蹋非驢所及(入大乗/論卷下)
雖善修理彼迦柘珠終不能為鞞瑠璃寶(菩提資糧/論卷四)
譬如人以小器盛水著一升鹽則不可飲若復有人以
一升鹽投入大海尚不覺鹽味何况叵飲何以故水多
鹽少故(十住毘婆/沙論卷五)
譬如一縷其量微小能持一華一繫華已勢力便盡不
復能繫復有一縷能持二華再繫華已勢力便盡復有
一縷能持多華多繫華己其力方盡又如流水其性微
小流經一步勢力便盡有第二水其性稍大流經兩步
勢力方盡有第三水其性廣大流經多步勢力乃盡又
如酢滴其性淡薄唯能酢彼一滴之水不能酢多有第
二滴其性稍嚴酢二滴水不能酢多有餘酢滴其性更
嚴乃至能酢衆多滴水(瑜伽師地/論六十)
譬猶秋毫之慿五嶽觸氏之附六軍(𢎞明/集十)
郄克躧足豈從邯鄲比蹤盧敖捷至寧與若士齊跡(𢎞/明)
(集/十)
江海淵曠非井蛙所逹泊然入定豈外道能干(𢎞明/集十)
篤時之蟲驚疑於徃來滯甃之鼃河漢於遠大其故何
也淪蒙怠而爭一息抱孤陋而守井幹豈知天地之長
乆溟海之壯闊(𢎞明/集十)
江海所以異於行潦者以其深廣也五岳所以别於丘
陵者以其高大也若高不絶山阜跛羊凌其巔深不絶
涓流孺子浴其淵麒麟不處苑囿之中吞舟之魚不遊
數仞之溪剖三寸之蚌求明月之珠探枳棘之巢求鳯
凰之雛必難獲也何者小不能容大也(𢎞明集牟/子理惑論)
語其量也猶嵩華與培塿殊峻溟渤將坎井異深(辯正/論卷)
(六/)
猶炎威赫耀童子不能正目而視迅雷奮擊懦夫不能
張耳而聽(辯正論/卷六)
終馗無大椿之乆蜉蝣罕龜鶴之年(辯正論/卷六)
匠者之前難為斤斧(辯正論/卷七)
譬如輭夫為將雖復將兵終身卒無功名若英雄奮發
禍亂立定一日之勲名葢天下(法苑珠林/卷八十八)
吞舟之魚不產溝洫之水鵬鵾之鳥豈翔尺鷃之林也
(法苑珠林/卷八十八)
小乗人骨金剛肉非金剛也大乗中内外金剛一切實
滿有大勢力無病處故(羅什譯維摩/詰經弟子品)
　
　
　
　
　
　
　
　
　
　
　喻林卷二十四
欽定四庫全書
　喻林卷二十五　　　　　明　徐元太　撰
　　人事門
　　　遭遇
噬膚滅鼻乗剛也(易噬/嗑)
綏之則安動之則苦尊之則為將卑之則為虜抗之則
在青雲之上抑之則在深泉之下用之則為虎不用則
為鼠(前漢書東/方朔傳)
愍吾纍之衆芬兮颺煜煜之芳苓遭季夏之凝霜兮慶
夭顇而䘮榮(前漢書揚/雄傳上)
當塗者入青雲失路者委溝渠旦握權則為卿相夕失
勢則為匹夫譬若江湖之雀渤澥之鳥乗鴈集不為之
多雙鳬飛不為之少(前漢書楊/雄傳下)
曩者王塗蕪穢周失其御侯伯方軌戰國横騖於是七
雄虓闞分裂諸夏龍戰而虎爭游説之徒風颺電激並
起而救之其餘猋飛景附煜霅其間者葢不可勝載當
此之時拉朽摩鈍鉛刀皆能壹斷(前漢書/叙傳上)
方今大漢灑掃羣穢夷險芟荒廓帝紘恢皇綱基隆於
羲農規廣於皇唐其君天下也炎之如日威之如神函
之如海養之如春是以六合之内莫不同源共流沐浴
𤣥德禀卬太和枝附葉著譬猶草木之植山林鳥魚之
毓川澤得氣者蕃滋失時者零落參天地而施化豈云
人事之厚薄哉(前漢書/叙傳上)
當此之時雖下愚之才居之猶能使恩同天地威侔鬼
神暴風疾霆不足以方其怒陽春時雨不足以喻其澤
周孔數千無所復角其聖賁育百萬無所復奮其勇矣
(後漢書仲/長綂列傳)
廣厦成而茂木暢逺求存而良馬縶(後漢書崔/駰列傳)
芳蘭生門不得不鉏(蜀志周/羣傳)
雖薄供時用白茅猶為珍冰霜晝夜結蘭桂摧為薪(晉/書)
(樂/下)
不幸横䧟此中自不能㧞脚於風塵之外(晉書庾/亮傳)
偉哉横海鱗壯矣垂天翼一旦失風水翻為螻蟻食(宋/書)
(謝晦/傳)
良寶遇拙則竒文不顯逹士逢讒則英才滅耀故墜葉
垂蔭明月為之隔輝堂宇留光蘭燈有時不照(南齊書/劉祥傳)
希世之寶違時則賤偉俗之器無聖必淪故鳴玉黜於
楚岫章甫窮於越人(南齊書/劉祥傳)
俱沐温光獨酸霜露(南齊書何/昌寓傳)
由斯言之非兩漢棟梁之所育近代薪樗之所產哉葢
好尚之道殊遭遇之時異也(周書史臣/儒林傳)
夫謀莫難於必聽事莫難於必成成必合於數聽必合
於情故抱薪加火爍者必先燃平地注水濕者必先濡
(鄧析子/轉辭)
楊布問曰有人於此年兄弟也言兄弟也才兄弟也貌
兄弟也而壽夭父子也貴賤父子也名譽父子也愛憎
父子也吾惑之(列子/力命)
宋有蘭子者以技干宋元宋元召而使見其技以䨇枝
長倍其身屬其踁並趨並馳弄七劒迷而躍之五劒常
在空中元君大驚立賜金帛又有蘭子又能燕戲者聞
之復以干元君元君大怒曰昔有異技干寡人者技無
庸適值寡人有歡心故賜金帛彼心聞此而進復望吾
賞拘而擬戮之經月乃放(列子/説符)
魯施氏有二子其一好學其一好兵好學者以術干齊
侯齊侯納之為諸公子之傅好兵者之楚以法干楚王
王悦之以為軍正禄富其家爵榮其親施氏之鄰人孟
氏同有二子所業亦同而窘於貧羡施氏之有因從請
進趨之方二子以實告孟氏孟氏之一子之秦以術干
秦王秦王曰當今諸侯力爭所務兵食而已若用仁義
治吾國是滅亡之道遂宫而放之其一子之衞以法干
衞侯衞侯曰吾弱國也而攝乎大國之間大國吾事之
小國吾撫之是求安之道若頼兵權滅亡可待矣若全
而歸之適於他國為吾之患不輕矣遂刖之而還諸魯
既反孟氏之父子叩胷而讓施氏施氏曰凡得時者昌
失時者亡子道與吾同而功與吾異失時者也非行之
繆也且天下理無常是事無常非先日所用今或棄之
今之所棄後或用之此用與不用無定是非也投隙抵
時應事無方屬乎智智茍不足使君博如孔丘術如吕
尚焉徃而不窮哉孟氏父子舍然無愠容曰吾知之矣
(列子/説符)
人有見宋王者賜車十乗以其十乗驕穉莊子莊子曰
河上有家貧恃緯蕭而食者其子没於淵得千金之珠
其父謂其子曰取石來鍜之夫千金之珠必在九重之
淵而驪龍頷下子能得珠者必遭其睡也使驪龍而悟
子尚奚微之有哉今宋國之深非直九重之淵也宋王
之猛非直驪龍也子能得車者必遭其睡也使宋王而
寤子為虀粉矣(莊子列/禦冦)
楚人和氏得玉璞楚山中奉而獻之厲王厲王使玉人
相之玉人曰石也王以和為誑而刖其左足及厲王薨
武王即位和又奉其璞而獻之武王武王使玉人相之
又曰石也王又以和為誑而刖其右足武王薨文王即
位和乃抱其璞而哭於楚山之下三日三夜泣盡而繼
之以血王聞之使人問其故曰天下之刖者多矣子奚
哭之悲也和曰吾非悲刖也悲夫寶玉而題之以石貞
士而名之以誑此吾所以悲也王乃使玉人理其璞而
得寶焉遂命曰和氏之璧(韓非子/和氏)
凡能聽說者必逹乎論議者也世主之能識論議者寡
所遇惡得不茍凡能聽音者必逹於五聲人之能知五
聲者寡所善惡得不茍客有以吹籟見越王者羽角宫
徴啇不謬越王不善為野音而反善之説之道亦有如
此者也(吕氏春/秋遇合)
人有大臭者其親戚兄弟妻妾知識無能與居者自苦
而居海上海上人有説其臭者晝夜隨之而弗能去説
亦有若此者(吕氏春/秋遇合)
夫楩柟豫章天下之名木生於深山之中産於溪谷之
傍立則為太山衆木之宗仆則為萬世之用浮於山水
之流出於㝠㝠之野因江河之道而逹於京師之下因
於斧斤之功舒其文彩之好精捍直理宻緻博通蟲蝎
不能穿水濕不能傷在高柔軟入地堅彊無膏澤而光
潤生不尅畫而文章成上為帝王之御物下則賜公卿
庻賤不得以備器械閑絶以關梁及隘於山阪之阻隔
於九坑之隄仆於巍崔之山頓於窅㝠之溪樹蒙籠蔓
延而無間石崔巍嶄岩而不開廣者無舟車之通狹者
無歩擔之蹊啇賈所不至工匠所不窺知者所不見見
者所不知功棄而德亡腐朽而枯傷轉於百仞之壑惕
然而獨僵當斯之時不如道傍之枯楊𡻭𡻭詰屈委曲
不同然生於大都之廣地近於大匠之名工則材器制
斵規矩度量堅者補朽短者續長大者治罈小者治觴
飾以丹漆斁以明光上備大牢春秋禮庠褒以文彩立
禮矜莊冠帶正容對酒行觴卿士列位布陳宫堂望之
者目眩近之者鼻芳故事閉之則絶吹之則通抑之則
沈興之則揚處地楩梓賤於枯楊德美非不相絶也才
力非不相懸也彼則枯槁而遠棄此則為宗廟之器者
通與不通亦如是也(陸子/資質)
夫厯陽之都一夕反而為湖勇力聖知與罷怯不肖者
同命巫山之上順風縱火膏夏紫芝與蕭艾俱死故河
魚不得明目穉稼不歸育時其所生者然也故世治則
愚者不得獨亂世亂則智者不能獨治身蹈於濁世之
中而責道之不行也是猶兩絆騏驎而求其致千里也
置猿檻中則與豚同非不巧睫也無所肆其能也舜之
耕陶也不能利其里南面王則德施乎四海仁非能益
也處便而勢利也(淮南子/俶真訓)
世無災害雖神無所施其德上下和輯雖賢無所立其
功(淮南子/本經訓)
夫㦸者所以攻城也鏡者所以照形也宫人得戟則以
刈葵盲者得鏡則以葢巵不知所施之也故善鄙不同
誹譽在俗趨舍不同逆順在時(淮南子/人間訓)
夫項槖七嵗為孔子師孔子有以聽其言也以年之少
為閭丈人説救敲不給何道之能明也(淮南子/修務訓)
孟子說齊宣王而不說淳于髠侍孟子曰今日說公之
君公之君不説意者其未知善之為善乎淳于髠曰夫
子亦誠無善耳昔者匏巴鼔瑟而濳魚出聽伯牙鼔琴
而六馬仰秣魚馬猶知善之為善而况君人者也孟子
曰夫電雷之起也破竹折木震驚天下而不能使聾者
卒有聞日月之明徧照天下而不能使肓者卒有見今
公之君若此也淳于髠曰不然昔者揖封生高啇齊人
好歌杞梁之妻悲哭而人稱詠夫聲無細而不聞行無
隱而不形夫子茍賢居魯而魯國之削何也孟子曰不
用賢削何有也吞舟之魚不居潛澤度量之士不居汙
世夫蓺冬至必彫吾亦時矣詩曰不自我先不自我後
非遭彫世者歟(韓詩/外傳)
夫驥之才千里非造父不能使禹之知萬人非舜為相
不能用(鹽鐵論/利議)
故事人加則為宗廟器否則厮養之舋木于越之鋌不
礪匹夫賤之工人施巧人主服而朝也(鹽鐵論/殊路)
方李斯在荀卿之門闒茸與之齊軫及其奮翼高舉龍
昇驥騖過九軼二翶翔萬仞鴻鵠驊騮且同侣况跛牂
燕雀之屬乎(鹽鐵論/毁學)
緜緜之葛在於曠野良工得之以為絺紵良工不得枯
死於野此七士者不遇明君聖主幾行乞丏枯死於中
野譬猶緜緜之葛矣(説苑/尊賢)
霜降閉户蟄蟲隱處不見日月與死為伍(焦氏易林/坤之需)
典册法書藏在蘭臺雖遭亂潰獨不遇災(焦氏易林/坤之大畜)
秋花冬萼數被嚴霜甲兵當庭萬物不生(焦氏易林/小畜之蹇)
夏麥麩麯霜擊其芒(焦氏易林/泰之賁)
白鶴銜珠夜室反明懷我德音身受光榮(焦氏易林/謙之泰)
鸇鳩徙來西至平州遭逢雷雹損我葦蘆(焦氏易林/謙之革)
探鷇得螽所願不喜(焦氏易林/觀之復)
秋隼冬翔數被嚴霜(焦氏易林/賁之隨)
捕魚遇蟹利得無幾(焦氏易林旡/妄之歸妹)
三鴈俱飛避暑就涼適與矰遇為繳所傷(焦氏易林/頥之屯)
膠車駕東與雨相逢(焦氏易林/大過之蠱)
車行千里塗不汚輪(焦氏易林/坎之履)
風塵坎坷不見南北行迷失利復反其室(焦氏易林/坎之咸)
雲夢苑囿萬物蕃熾犀象玳瑁荆人以富(焦氏易林/遯之涣)
登危入厄四時變易春霜夏雪物皆凋落(焦氏易林/萃之明夷)
駕福乘喜東至嘉國(焦氏易林/解之睽)
蛇得澤草不憂危殆(焦氏易林/涣之坤)
次五田遇禽人莫之禁測曰田遇禽誠可勉也(太𤣥經/第四遇)
治世則陽明開而小人為泥沙亂世則陰濁濫而君子
為魚肉(天禄閣外/史黨錮)
夫貧賤者士之素也用之則為春陽不用則為秋陰逹
則萬鍾而不加喜窮則一瓢而不加憂故仲尼聖矣不
能為夷吾之霸齊孟軻賢矣不能為子產之興鄭何則
遇與不遇耳(天禄閣外/史待樵)
子徒知曲竹之可規而烏知曲棟不可以使之直乎知
曲世之可規而不知曲主不可使之庭乎鷹隼為鳳狐
狸為麟葭菼為蘜蒺藜為蘭故賢士之處世明主求焉
常主忽焉是故放勲以之讓后羿以之棄高宗以之夢
帝莘以之剖周公以之握穆公以之殉句踐以之謀祖
龍以之坑由此觀之賢士之顯戮時也故負鼎而干湯
伊尹不知其為顯及授之以阿衡而伐夏則顯矣歴説
十二諸侯孔子不知其為戮及絶糧而削迹行不税冕
則戮矣(天禄閣外/史去就)
物以春生人保之以秋成人必不能保之卒然牛馬踐
根刀鎌割莖生者不育至秋不成不成之類遇害不遂
不得生也夫鼠渉飯中捐而不食捐飯之味與彼不汙
者鈞以鼠為害棄而不御君子之累害與彼不育之物
不御之飯同一實也俱由外來故為累害(王充論衡/累害篇)
高鳥死良弓藏狡兎得良犬烹權詐之臣高鳥之弓狡
兎之犬也安平身無宜則弓藏而犬烹安平之主非棄
臣而賤士世所用助上者非其宜也(王充論衡/定賢篇)
螢火之明掩於日月之光忠臣之聲蔽於賢君之名(王/充)
(論衡定/賢篇)
馬圄之說無方而野人說之子貢之說有義野人不聽
吹籟工為善聲因越王不喜更為野聲越王大說故為
善於不欲得善之主雖善不見愛為不善於欲得不善
之主雖不善不見憎(王充論衡/逢遇篇)
或無伎妄以姦巧合上志亦有以遇者竊簪之臣雞鳴
之客是竊簪之臣親於子反雞鳴之客幸於孟嘗子反
好偷臣孟嘗愛偽客也以有補於人君人君頼之其遇
固宜或無補益為上所好籍孺鄧通是也籍孺幸於孝
惠鄧通愛於孝文無細簡之才微薄之能偶以形佳骨
􁋯皮媚色稱夫好容人所好也其遇固宜或以醜面惡
色稱媚於上嫫母無鹽是也嫫母進於黄帝無鹽納於
齊王故賢不肖可豫知遇難先圖(王充論衡/逢遇篇)
商鞅三説秦孝公前二說不聽後一説用者前二帝王
之論後一霸者之議也夫持帝王之論說霸者之主雖
精見距更調霸說雖麤見受何則精遇孝公所不得麤
遇孝公所欲行也(王充論衡/逢遇篇)
處尊居顯未必賢遇也位卑在下未必愚不遇也故遇
或抱洿行尊於桀之朝不遇或持潔節卑於堯之廷(王/充)
(論衡逢/遇篇)
昔周人有仕數不遇年老白首泣涕於塗者人或問之
何為泣乎對曰吾仕數不遇自傷年老失時是以泣也
人曰仕奈何不一遇也對曰吾年少之時學為文文德
成就始欲仕宦人君好用老用老主亡後主又用武吾
更為武武節始就武主又亡少主始立好用少年吾年
又老是以未嘗一遇仕宦有時不可求也(王充論衡/逢遇篇)
進能有益納說有補人之所知也或以不補而得祐或
以有益而獲罪且夏時罏以炙濕冬時扇以翣火世可
希主不可准也說可轉能不可易也(王充論衡/逢遇篇)
蜘蛛結網蜚蟲過之或脱或獲獵者張羅百獸羣擾或
得或失漁者罾江湖之魚或存或亡或姦盗大辟而不
知或罰贖小罪而發覺災氣加人亦此類也(王充論衡/幸偶篇)
德令降於殿堂命長之囚出於牢中天非為囚未當死
使聖王出德令也聖王適下赦拘囚適當免死猶人以
夜臥晝起矣夜月光盡不可以作人力亦倦欲一休息
晝日光明人臥亦覺力亦復足非天以日作之以夜息
之也作與日相應息與夜相得也(王充論衡/偶㑹篇)
使火燃以水沃之可謂水賊火火適自滅水適自覆兩
名各自敗不為相賊今男女之早夭非水沃火之比適
自滅覆之類也(王充論衡/偶㑹篇)
長巨之物彊力之人乃能舉之重任之車彊力之牛乃
能輓之是任車上阪彊牛引前力人推後乃能升踰如
牛羸人罷任車退却還墮坑谷有破覆之敗矣文儒懷
先王之道含百家之言其難推引非徒任車之重也薦
致之者罷羸無力遂却退竄於巖穴矣(王充論衡/効力篇)
長數仞之竹大連抱之木工技之人裁而用之或成器
而見舉持或遺材而遭廢棄非工技之人有愛憎也刀
斧如有偶然也蒸榖為飯釀飯為酒酒之成也甘苦異
味飯之熟也剛柔殊和非庖厨酒人有意異也手指之
調有偶適也調飯也殊筐而居甘酒也異器而處蟲墮
一器酒棄不飲鼠涉一筐飯捐不食夫百草之類皆有
補益遭醫人采掇成為良藥或遺枯澤為火所爍等之
金也或為劒㦸或為鋒銛同之木也或梁於宫或柱於
橋俱之火也或爍脂燭或燔枯草均之土也或基殿堂
或塗軒戸皆之水也或溉鼎釡或澡腐臭物善惡同遭
為人用其不幸偶猶可傷痛况含精氣之徒乎(王充論/衡命義)
(篇/)
厯陽之都長平之坑其中必有命善禄盛之人一宿同
填而有遭逢之禍大命善禄盛不能郤也譬猶水火相
更也水盛勝火火盛勝水遇其主而用也(王充論衡/命義篇)
夫能知之也凡石生光氣不知之也金玉無潤色(王克/論衡)
(别通/篇)
春物之傷或殘之也殘物不傷秋亦大長(王充論衡/書解篇)
譬猶田獵所經而有遺禽脱獸大火既過時餘不燼草
木也(抱朴子内/篇道意)
譬猶金石之銷於罏冶瓦器之甄於陶竈雖由之以成
形而銅鐵之利鈍罌甕之邪正適遇所遭非復罏竈之
事也(抱朴子内/篇塞難)
孤貧而精六藝者以游夏之資而抑頓乎九泉之下因
風而附鳳翼者以駑庸之資猶廻遑乎霞霄之表(抱朴/子外)
(篇勖/學)
若夫羙玉不出重岫良弓不鑿百札驥騄不服朱軒命
世不履爵勢則孰知其能攄符彩之耀曄頓雲禽於千
仞騁逸迹以追風康庻績於百揆乎夫其不遇亦得不
雜糅於瓦石鈞賤於朽木列鑣於下乗等望於凡𤨏哉
(枹朴子外/篇名實)
非分之逹猶林卉之冬華也守道之窮猶竹栢之履霜
也(抱朴子外/篇廣譬)
虎豹不能摶噬於波濤之中螣蛇不能登凌於不霧之
日撃雉兎則鸞鳳不及鷹鷂引耕犂則龍鱗不逮雙牸
故武夫勇士無用乎晏如之世碩生逸才不貴乎力競
之運(抱朴子外/篇博喻)
騄駬之騁逸迹由造父之御也禹稷之序百揆遭唐虞
之主也故能不勞而千里至揖譲而頌聲作若乃臧獲之
乗驌騻殷辛之臨三仁欲長驅輕騖則轡急轅逼欲盡
䂓竭忠則禍如發機所以車傾於險塗國覆而不振也
故良駿敗於拙御智士躓於闇世仲尼不能止魯侯之
出晏嬰不能遏崔杼之亂其才則是主則非也(抱朴子/外篇官)
(理/)
沈閭渟釣精勁之良也而不以擊則朝菌不能斷焉珧
華黎緑連城之寶也委之泥濘則瓦礫積其上焉故可
珍而不必見珍也可用而不必見用也(抱朴子外/篇竆逹)
晝競羲和之末景夕照望舒之餘耀(抱朴子外/篇任命)
田蕪廪虛皆由有君夫君非塞田之蔓草臣非耗倉之
雀鼠也其蕪其虛卒由戹運水旱疫癘以臻凶荒(抱朴/子外)
(篇詰/鮑)
種桑長江邉三年望當採枝條始欲茂忽值山河改柯
葉自摧折根株浮滄海春蠶既無食寒衣欲誰待本不
植高原今日復何悔(陶靖節集/詩五言)
然將相以位隆特逹文士以職卑多誚此江河所以騰
湧涓流所以寸析者也(文心雕/龍程器)
榮凋有命困過有期故春蘂雖茂假朝露而抽翠秋葉
誠危因微風而飄零(劉子/言苑)
星著天而後天下見王陽貢禹時主所揚而後名顯也
仲元雖有賢德而時不高之故不彰(楊子法言/註淵騫篇)
浮雲之馳奄忽相踰飄颻不定逮乎因風波蕩各在天
之一隅以喻人之客遊飛薄亦爾(李善註文選李/少卿與蘇武詩)
明君時有蔽壅喻利眼臨雲而息照俊乂待時而屢歎
喻明玉蒙垢而掩輝(李善註文選陸/士衡演連珠)
權假日以餘榮比朝華而菴藹(文選魏/都賦)
昔騄驥倚輈於吳阪長鳴於良樂知與不知也百里奚
愚於虞而智於秦遇與不遇也(文選劉琨答/盧諶詩序)
頴苕皆草木也生潛隱之處則怨青陽之不至生陵阜
之上則哀素秋之早及(文選郭璞/遊仙詩註)
昔為匣中玉今為糞上英(文選石崇/王明君辭)
夫虎嘯風馳龍興雲屬故重華立而元凱升辛受生而
飛廉進(文選劉峻/辨命論)
火炎崑岡爍石與琬琰俱焚嚴霜夜零蕭艾與芝蘭共
盡雖游夏之英才伊顔之殆庻焉能抗之哉(文選劉峻/辨命論)
張良受黄石之符誦三畧之說以遊於羣雄其言也如
以水投石莫之受也及其遭漢祖也其言也如以石投
水莫之逆也(文選李康/運命論)
蚓蛾以不才陸槁蠎蛇以騰騖暴鱗連城之寶藏於褐
裏三秀雖艶糜於麗采香惡乎芬賈惡乎在(補文選郭/璞客傲)
顧兹蓬蔚厠根蘭陂膏澤雖均華不足披逮春不茂未
秋先萎(廣文選潘正/叔陸士衡詩)
芝蘭蕭艾之秋形殊而並悴羽毛鱗介之怨聲異而俱
哀(藝文類聚人/部懷舊銘)
不見巫山火芝艾豈相離(藝文類聚人/部隱逸上詩)
當其潛光荆野抱璞未理衆視之以為石獨見知於卞
子矌千載以遐棄倐一旦而見齒為有國之偉寶禮神
祇於明祀豈連城之足云嘉遭遇乎知己(藝文類聚寶/玉部玉賦)
寒蟲夕呌含輕重而同悲秋葉晚傷雜黄紫而俱墜(藝/文)
(類聚人部/言志書)
氣氤桃李花青跗含素萼既為風所開復為風所落(文/苑)
(英華沈約/天部六詩)
不見高巔樹摧抗下為薪豈甘(一作/目覩)井中泥時至出作
塵(文苑英華劉孝/威樂府十九詩)
松生數寸時遂為草所没未見籠雲心誰知負霜骨弱
幹可摧殘纖莖易凌忽何當數千尺為君覆明月(文苑/英華)
(吳均寄/贈一詩)
河津一名龍門水陸不通魚鼈之屬莫能上海大魚薄
集龍門下數千不得上上則為龍(太平御覽/居處部門)
田者命懸於天也人力雖修水旱不時則一年功棄矣
(太平御覽/資產部田)
銅俱出於石為鈴則小鑄鐘則大絲俱生於蠶為繪則
賤為錦則貴(太平御覽/珍寶部銅)
在物莫尚於珠玉珠玉不覩王公則不為寶(太平御覽/珍寶部珠)
(下/)
不謂夷之初旦明而未融虹蜺揚煇棄和取同(何氏語/林識鑒)
(范曄後/漢書)
譬如池水蓮花中生開敷鮮榮甚可愛樂遇天霜雹悉
皆毁壞(海空智藏/經持誡品)
猶如盲龜值大浮木(元陽妙/經卷八)
物有先貴後賤先富後貧猶如朱夏赫曦𤣥冬凛冽天
既炎凉不定人亦貴賤何常(道德經註/疏卷三)
如有病者乃假醫藥若無其疾醫藥無用(波羅蜜多經/卷五百六十)
(六/)
若如彼陶家埏埴作瓦器或盛甘露蜜或受酪酥食計
泥本一等為器各别異所受又不同因盛而立名(法華/經卷)
(三/)
或有時溝澗暴雨溢滿流疾趣下聲震四逺彼岸人唤
此不聞聲此間人唤彼不聞聲或時溝澗水盡無餘(出/矅)
(經一無/常品)
昔有羣賊共行刼盗多取財物即共分之等以為分唯
有鹿野欽婆羅色不純好以為下分與最劣者下劣者
得之恚恨謂呼大失至城賣之諸貴長者多與其價一
人所得倍於衆伴(百喻/經卷)
昔有導師入海採寶時有五百人追之共行導師謂曰
海中有五難一者激流二者洄波三者大魚四者女鬼
五者醉菓能度此難乃可共行衆人要訖乗風入海到
寶渚各行採寶一人不勝菓香食之一醉七日衆人寶
足颿風已到欲嚴還出鳴鼔集人一人不滿四布求之
見卧樹下醉未曾醒共扶來還折樹枝柱之共歸還國
家門聞喜悉來迎逆醉者見無所得獨甚愁慼醉人不
樂拄杖入市市人求價乃至二萬兩金其人與之問杖
有何德曰此為樹寶搗燒此杖熏諸瓦石悉成珍寶(衆/經)
(撰雜譬/喻經)
譬如大赦及者得脱不及者則不蒙(大智度論/卷八十八)
如壞軍得值大將則活遇小兵則死(大智度論/卷十五)
　　奮激
今寡人念吳猶躃者不忘走盲者不忘視(吳越春秋句/踐歸國外傳)
水不激不能破舟矢不激不能飲羽(後漢書馮/衍傳註)
天生少為隊將十人同火屋後有一大阬廣二丈餘十
人共跳之皆渡唯天生墜阬天生乃取實中苦竹剡其
端使利交横布阬内更呼等類共跳並畏懼不敢天生
曰我向已不渡今者必墜此阬中丈夫跳此不渡亦何
須活乃復跳之徃反十餘曾無留礙衆並歎服(宋書孝/義卜天)
(與/傳)
人仕宦不出當入不入當出安能長居戶限上(南史劉/穆之傳)
駛雪多積荒城之隈急風好起沙河之上克己類出甕
牗之氓决命必在吞氣之士何者寒荒之地風雪之所
積慷慨之懷忠義之所聚(劉子/激通)
平原五逹易行之衢也孤峯九折難陟之逕也從高越
下駑馬之步也騰峭登危飛鼯之足也以險而陟然後
為貴以難而昇所以為賢(劉子/激通)
衝颷之激則折木湍波之湧必漂石風之體虛水之性
弱而能披堅木轉重石者激勢之所成也(劉子/激通)
楩柟鬱蹙以成縟錦之瘤蚌蛤結疴以銜明月之珠鳥
飛則能翔青雲之際矢驚則能踰白雪之嶺斯皆仍瘁
以成明文之珍因激以致高逺之勢(劉子/激通)
夫雷霆必發而潛底震動枹鼔鏗鏘而介士奮竦故物
不震不發士不激不勇(文選王褒四/子講德論)
越王思報吳冬則抱氷夏則握火(藝文類聚/火部火)
王彦深不為羣從所禮常懷恥慨欲以將領自奮每撫
刀曰龍泉太阿汝知我者(何氏語/林言志)
利之所激深宫之女皆儀秦也(困學紀聞/卷十諸子)
昔有二人各畜力牛一人自誇欲得與彼牛角力若不
如者要金錢五百試牛並耕一牛力實勝之其牛主罵
曰弊牛努力牛聞其罵即便卧地輸金錢五百枚復至
後日主責牛曰名汝為快牛乃使我失錢令我慚愧牛
報其主曰更可試之當盡我力當還倍得彼錢即復更
耕如牛所言倍得彼錢(出曜經/七口品)
昔有人捕得大象繫以鐵鎻屬王波斯匿閉在華堂繫
絆不與食猶暴難禁制是時王家更被暴象皆著器仗
有所征伐夫戰象法有所攻伐必同聲唤時彼繫象聞
知有外來寇侵境者象懷瞋恚頓鎻自擲踏壞華堂馳
走東西命敵而行(出曜經五無/放逸品之餘)
　
　
　
　
　喻林卷二十五
欽定四庫全書
　喻林卷二十六　　　　　明　徐元太　撰
　　人事門(二十四/)
　　　頼藉
九二渙奔其机悔亡象曰渙奔其机得願也(易/渙)
城之為體由基土陪扶乃得為城今下不陪扶城則損
壞以此崩倒反復于隍猶君之為體由臣之輔翼今上
下不交臣不扶君君道傾危故云城復于隍(周易正/義泰)
葛也藟也延蔓於木之校本而茂盛喻子孫依緣先人
之功而起(鄭氏箋/詩旱麓)
周禮上瞽四十人中瞽百人下瞽百六十人有視瞭者
相之(鄭氏箋/詩有瞽)
王芻篇竹所以美盛者由得淇水浸潤之故武公所以
德盛者由得康叔之餘烈(毛詩正/義淇澳)
芃蘭之支以柔弱恒延蔓於地有所依緣則起以興㓜
穉之君以幼時恒闇昧於政有所任用乃能成其德教
(毛詩正/義芃蘭)
子皮賦野有死麕之卒章趙孟賦常棣且曰吾兄弟比
以安尨也可使無吠(左傳昭/公元年)
所以傾而未顛决而未潰豈非仁人君子心力之為乎
(後漢書黄/瓊傳論)
周書小開篇曰嗚呼汝何敬非時何擇非德德枳維大
人大人枳維公公枳維卿卿枳維大夫大夫枳維士登
登皇皇國枳維都都枳維邑邑枳維家家枳維欲無疆
言上下相維遞為藩蔽也(後漢書馮/衍傳註)
明珠招駭於闇至蟠木取悅於先容(宋書顧/覬之傳)
圖南因於積風伐國在於資給(魏書邢/巒傳)
五方易辨尚待指南百世可知猶湏吹律(北齊書文/苑李廣傳)
今之禽獸麋鹿蜚鳥貞蟲因其羽毛以為衣裘因其蹄
蚤以為絝履因其水草以為飲食故唯使雄不耕稼樹
藝雌亦不紡績織絍衣食之財固已具矣今人與此異
者也頼其力者主不頼其力者不主(墨子非/樂上)
湯武聖主也而不能與越人乗翰舟而浮於江湖伊尹
賢相也而不能與胡人騎騵馬而服騊駼孔墨博通而
不能與山居者入榛薄險阻也由此觀之則人知之於
物也淺矣而欲以徧照海内存萬方不因道之數而專
已之能則其窮不逹矣(淮南子主/術訓上)
隂不能制於陽附於金柅易之柔道牽也(京氏易/傳姤上)
秋冬夜行照覽星辰(焦氏易林/同人之咸)
不畏猛虎依人為輔(焦氏易林/遯之家人)
枯匏不朽利以濟舟渡踰江海旡有溺憂(焦氏易林/震之震)
犬畏虎狼依人作輔(焦氏易林/未濟之隨)
浩浩之海濟樓航之力也航人無楫如航何(揚子/寡見)
次四鑒貞不迷于人攸資測曰鑒貞不迷誠可信也(大/𤣥)
(經第/六瞢)
日之照幽不湏燈燭賁育當敵不待輔佐使將相知力
若日之照幽賁育之難敵則文吏之能無所用也病作
而醫用禍起而巫使如自能按方和藥入室求祟則醫
不售而巫不進矣橋梁之設也足不能越溝也車馬之
用也走不能追遠也足能越溝走能追遠則橋梁不設
車馬不用矣(王充論衡/程材篇)
且圓物投之於地東西南北無之不可策杖叩動纔微
輒停方物集地壹投而止及其移徙須人舉動賢儒世
之方物也其難轉移者其動須人也(王充論衡/狀留篇)
湍瀬之流沙石轉而大石不移何者大石重而沙石輕
也沙石轉積於大石之上大石没而不見賢儒俗吏並
在世俗有似於此是故金鐵在地焱風不能動毛芥在
其間飛揚千里夫賢儒所懷其猶水中大石在地金鐵
也其進不若俗吏速者長吏力劣不能用也(王充論衡/狀留篇)
火之光也不舉不明有人於斯其知如水其德如山力
重不能自稱須人乃舉而莫之助(王充論衡/効力篇)
奡育古之多力者身能負荷千鈞手能决觔伸鉤使之
自舉不能離地智能滿胷之人宜在王闕須三寸之舌
一尺之筆然後可動不能自進(王充論衡/効力篇)
良玉須切磋璵璠就其形隋珠豈不曜雕瑩啓光榮(嵇/中)
(散集阮/德如答)
夫尋端之理猶獵師以得禽也縱使尋迹時有無獲然
得禽曷嘗不由之哉(嵇中散集答釋難/宅無吉凶攝生論)
損𤣥黎於洿濘非夜光之不真也由莫識焉投彤盧而
不彎非䌓弱之不勁也坐莫賞焉故瓊瑶俟荆和而顯
連城之賈烏號須逢蒙而著陷堅之功飛兎待子豫而
飊騰俊民值知己而宣力(抱朴子外/篇名實)
火之然也不風不盛盛則景耀而聲揚(太𤣥經第/二釋解)
缾所以出水須繘以汲之猶君須於民以及禄也(太𤣥/經第)
(六劇/解)
夫火以吹爇生熖鏡以瑩拂成鑑火不吹則無外耀之
光鏡不瑩必闕内影之照故吹為火之光瑩為鏡之華
人之寓代亦須聲譽以發光華猶比火鏡假吹瑩也(劉/子)
(因/顯)
目不夜見非暗晝見非明有假也(莊子音/義天下)
指之取火以針刺鼠以錐故假於物指是不至也(莊子/音義)
(天/下)
因雲灑潤則芬澤易流乘風載響則音徽自遠是以德
教俟物而濟榮名緣時而顯(文選陸機/演連珠)
鑽燧吐火以續暘谷之晷揮翮生風而繼飛亷之功是
以物有微而毗著事有𤨏而助洪(文選陸機/演連珠)
且宦無金張之援游無子孟之資而圖富貴之榮望殊
異之寵是隴西之遊越人之射耳(文選應璩與/岑文瑜書)
膺騰撇波而濟水不如乘舟之逸也衝蒙渉田而致遠
未若遵塗之疾也才蔽於無人行衰於寡黨此古今之
患(文選王襃四/子講德論)
牽弱葛之蔓延寄陵風於松把指曲蓬之直逹固有憑
於原枲(補文選謝/眺酬德賦)
之燕入楚待騣足凌河越海寄輕舟(藝文類聚内/典部内典頌)
夫蒼龍非不神不能白日升天飄風雖疾不以霖雨不
能揚塵故蒼蠅之飛不過十步自託騏驥之髪乃騰千
里之路(藝文類聚蟲/豸部蠅書)
晉獻公雖與指南車終不覺矣齊桓公中才矣有指南
而悟失之則惑管仲桓公指南車也(太平御覽車/部指南車)
譬如有人年百二十老耄衰朽又加衆病所謂風病熱
病痰病或三雜病是老病人欲從牀座起徃他處而自
不能有兩健人各扶一腋徐策令起而告之言莫有所
難隨意欲徃我等二人終不相棄必逹所趣安穩無損
(波羅蜜多經卷/三百一十二)
如諸貧人依富長者方出險難(波羅蜜多經卷/五百六十八)
如險曠野行人疲倦遇善將導能令安穩(波羅蜜多經/卷五百六十)
(八/)
譬如大火若遇草木必無退還是諸草木皆順益火發
其光明(波羅蜜多經卷/五百七十二)
如人左手佐助右手(放光波/羅蜜經)
譬如有城無有樓閣園林池沼亦無象馬遊行之處彼
城之主雖有力安處而城無樓閣諸功德故則非莊嚴
(大寶積/經二十)
如人處險要因機杖亦如執炬覩見諸器(本緣經/鹿品)
譬如老人夜行無杖則蹶(大智度論/卷十四)
譬如絶崖險道假梯能上又如深水因船得度(大智度/論卷十)
(八/)
譬如水性自冷假火故熱止火停久水則還冷(大智度/論三十)
(一/)
譬如苦藥服之甚難假之以蜜服之則易(大智度論/三十五)
譬如登樓得梯則易上(大智度論/三十五)
如人闇道中然燈亦能自益亦能益人(大智度論/卷三十九)
譬如老病人依恃他力能行能立(大智度論/卷五十三)
如夜中有所見皆是星月力(大智度論/卷五十八)
如盲人為有目者所將䕶故終不墜落溝壑(大智度論/卷八十五)
　　　因託
賁其須與上興也(易/賁)
如木既顛厥巢其猶有枝葉作休(汲冢周書/嘗麥解)
緜緜葛藟(音/壘)在河之滸(音/虎)　緜緜葛藟在河之涘(音/俟)
緜緜葛藟在河之漘(音辱葛詩/國風  藟)
南有樛(音/鳩)木甘瓠(音/䕶)纍(音/雷)之(詩小雅南/有嘉魚)
蔦(音/鳥)與女蘿(音/羅)施(音/異)于松栢　蔦與女蘿施于松上(詩/小)
(雅頍/弁)
葛生延而蒙楚蘝生蔓於野喻婦人外成於他家(毛詩/葛生)
(註/)
木枝以下垂之故故葛藟也得纍而蔓之而上下俱盛
(鄭氏箋/詩樛木)
小鳥知止於丘之曲阿靜安之處而託息焉小臣擇卿
大夫有仁厚之德者而依屬焉(鄭氏箋/詩緜蠻)
岐山之南周之原地膴膴然其土地皆肥美也其地所
生堇荼之菜雖性本若今盡甘如飴味然(毛詩正/義綿)
莫莫然而延蔓者是葛也藟也乃施于木之條枚之上
而長也以興依緣者此大王王季也乃依緣已之先祖
之功業而起也(毛詩正/義旱麓)
鹿死不擇音小國之事大國也德則其人也不德則其
鹿也鋌而走險急何能擇(左傳文公/十七年)
夫子之在此也猶燕之巢于幕上(左傳襄公/二十九年)
十室之邑可以逃難百室之邑可以隱死以千乗之魯
而不能存子糾以公為病矣(穀梁莊/公九年)
甘茂亡秦且之齊出關遇蘇子曰君聞夫江上之處女
乎蘇子曰不聞曰夫江上之處女有家貧而無燭者處
女相與語欲去之家貧無燭者將去矣謂處女曰妾以
無燭故常先至掃室布席何愛於餘明之照四壁者幸
以賜妾何妨於處女妾自以為有益於處女何為去我
處女相語以為然而留之今臣不肖棄逐於秦而出關
願為足下掃室布席幸無我逐也(戰國策秦/昭襄王)
蘇代為燕説齊未見齊王先說淳于髠曰人有買駿馬
者比三旦立市人莫之知徃見伯樂曰臣有駿馬欲賣
之比三旦立於市人莫與言子還而視之去而顧之臣
請獻一朝之費伯樂乃還而視之去而顧之一旦而馬
價十倍今臣欲以駿馬見於王莫為臣先後者足下有
意為臣伯樂乎臣請獻玉璧一䨇黄金千鎰以為馬食
(戰國策/燕王噲)
伯夷叔齊雖賢得夫子而名益彰顏淵雖篤學附驥尾
而行益顯(史記伯/夷傳)
甘茂曰臣得罪於秦懼而遯逃無所容跡臣聞貧人女
與富人女㑹績貧人女曰我無以買燭而子之燭光幸
有餘子可分我餘光無損子明而得一斯便焉今臣困
而君方使秦而當路矣茂之妻子在焉願君以餘光振
之蘇代許諾(史記甘/茂傳)
明月之珠夜光之璧以闇投人於道路人無不按劍相
眄者何則無因而至前也蟠木根抵輪囷離詭而為萬
乗器者何則以左右先為之容也故無因至前雖出隋
侯之珠夜光之璧猶結怨而不見德故有人先談則以
枯木朽株樹功而不忘今夫天下布衣窮居之士身在
貧賤雖抱堯舜之術挾伊尹之辯懷龍逢比干之意欲
盡忠當世之君而素無根扺之容雖竭精思欲開忠信
輔人主之治則人主必有按劍相眄之跡是使布衣不
得為枯木朽株之資也(史記鄒/陽傳)
社鼷不灌屋鼠不熏何則所託者然也(前漢書景/十三王傳)
但駑馬鈆刀不可强扶數蒙伯樂一顧之價而蒼蠅之
飛不過數步即託驥尾得以絶羣(後漢書隗/囂列傳)
虎豹在山黿鼉在水各有所託(後漢書宋/均列傳)
各著根於石上而垂隂乎千里亦未為易也(魏志裂/濳傳註)
輅言吾非四淵之龍安能使白日晝陰卿若能動東風
興朝雲吾志所不讓也(魏志管/輅傳註)
當今二公有晉之棟楹也吾方希逹如榱椽耳不憑之
豈能立乎(晉書劉/殷傳)
蘭植中塗必無經時之翠桂生幽壑終保彌年之丹非
蘭怨而桂親豈塗害而壑利而生㓕有殊者隱顯之勢
異也(晉書陸/機列傳)
司契以不唱為高冕旒以因寄成用(宋書范/泰傳)
眇眇纖蘿憑喬松以自聳蠢蠢輕蚋託驂尾而遠騖(陳/書)
(蔡景/厯傳)
川澤之大汙潦攸歸松栢之高蔦蘿斯託(隋書史/祥傳)
烟霧可依騰蛇與蛟龍俱遠棲息有所蒼蠅同騏驥之
速因人成事其功不難(隋書李/德林傅)
助祭者得嘗救鬬者得傷蔽於不祥之木為雷霆所撲
(丈子/上德)
以其所能託其所不能若舟之於車北方有獸名曰蟨
鼠前而兎後趨則跲走則顛常為蛩蛩距虛取甘草以
與之蟨有患害也蛩蛩距虛必負而走此以其所能託
其所不能(吕氏春/秋不廣)
䖟與驥致千里而不飛無糗糧之資而不饑(淮南子/説林訓)
今人待冠而飾首待履而行地冠履之於人也寒不能
煖風不能障暴不能蔽也然而冠冠履履者其所自託
者然也(准南子/人間訓)
有鳥於此架巢於葭葦之顛天喟然而風則葭折而巢
壞何其所托者弱也稷蜂不攻而社鼠不薰非以稷蜂
社鼠之神其所託者善也故聖人求賢者以輔夫吞舟
之魚大矣蕩而失水則為螻蟻所制失其輔也(韓詩/外傳)
夫朝無賢人猶鴻鵠之無羽翼也雖有千里之望猶不
能致其意之所欲至矣是故游江海者託於船致遠道
者託於乗欲霸王者託於賢伊尹吕尚管夷吾百里奚
此霸王之船乘也(説苑/尊賢)
孔子曰北方有獸其名曰蟨前足鼠後足兎是獸也甚
矣其愛蛩蛩巨虛也食得甘草必齧以遺蛩蛩巨虛蛩
蛩巨虛見人將來必負蟨以走蟨非性之愛蛩蛩巨
虛也為其假足之故也二獸者亦非性之愛蟨也為其得
甘草而遺之故也夫禽獸昆蟲猶知比假而相有報也
况於士君子之欲興名利於天下者乎(説苑/復恩)
鷦鷯巢於葦苕著之髪毛建之女工不能為也可謂完
堅矣大風至則苕折卵破子死者何也其所託者使然
也且夫狐者人之所攻也鼠者人之所燻也臣未嘗見
稷狐見攻社鼠見燻也何則所託者然也(説苑/善説)
孔子見羅者其所得者皆黄口也孔子曰黄口盡得大
爵獨不得何也羅者對曰黄口從大爵者不得大爵從
黄口者可得孔子顧謂弟子曰君子慎所從不得其人
則有羅網之患(説苑/敬慎)
蓬生枲中不扶自直白沙入泥與之皆黑(説苑/談叢)
依賢固不困依富固不窮馬趼斬而復行者何以輔足
衆也(説苑/雜言)
鵠思其雄欲隨鳳東(焦氏易林/需之離)
嫫母為媒請求不得(焦氏易林/蠱之姤)
宛馬疾步肓師坐御目不見路中止不到(焦氏易林/復之蹇)
攀龍鱗附鳳翼巽以揚之勃勃乎其不可及乎(楊子/淵騫)
明星皓皓華藻之力也歟曰若是則奚為不自高曰皓
皓者己也引而高之者天也(楊子/淵騫)
舟不能陸車不能浮然更相載故曰以其所能託其所
不能也(吕氏春秋/不廣解)
河發崑崙江起岷山水力盛多滂沛之流浸下益盛不
得廣岸低地不能通流入乎東海如岸狹地仰溝洫決
泆散在丘墟矣文儒之知有似於此(王充論衡/効力篇)
登高而建旌則其所視者廣矣順風而振鐸則其所聞
者遠矣非旌色之益明鐸聲之益遠也所託者然也况
居富貴之地而行其政令者乎(徐幹中/論爵禄)
騰蛇配龍因霧而躍雖欲登天雲罷陸畧仗非啓體難
以云託(山海經中/山經圖讚)
凡木結根於靈山而匠石為之寢斤斧小鮮寓身於龍
池而漁父為之息網罥蚊集鷹首則鳸鵦不敢啄鼠住
虎側則貍犬不敢議(抱朴子外/篇廣譬)
綴羽於金鐵置之于江湖必也沈溺䧟於泥沙非羽質
重而性沈所託沈也載石於舟置之江湖則披風截波
汎颺長澗非石質輕而性浮所託浮也摶牛之䖟飛極
百歩若附鸞尾則一翥萬里非其翼工所託迅也樓季
足㨗追越奔光若駕疲䯁則日不涉一舍非其脛遲所
託蹇也以是觀之附得其所則重石可浮短翅能遠附
失其所則輕羽淪溺迅足成蹇(劉子/託附)
故霜雁託於秋風以成輕舉之勢騰蛇附於春霧以希
凌霄之㳺蟨鼠附於蛩蛩以攀追日之步碧蘿附於青
松以茂凌雲之蕊以夫鳥獸蟲卉之志猶知因風假霧
託峻附高以成其事何况於人而無託附以就其名乎
(劉子/託附)
天之始旭則目察輕煙歲之將暮則蓬卷雲中目之能
見蓬之能高託日之光附風之勢也(劉子/託附)
夫燕之巢幕銜泥補綴爛若綬紋雖陶匠逞妙不能為
之可謂固矣然凱旋剔幕則巢破子裂是所託危也鷦
鷯巢葦之莖紩之以絲髮珠圓羅縐雖女工運巧不能
為之可謂固矣然䖟風歘至則葦折卵破者何也所託
輕弱使之然也(劉子/託附)
昔有賣良馬於市者已三旦矣而市人不顧乃謂伯樂
曰吾賣良馬而市人莫賞願子一顧請獻半馬之價於
是伯樂造市來而迎睇之去而目送之一朝之價遂至
千金此馬非昨為駑駘今成駃騠也由人莫之賞未有
為之顧盻者也夫樟木盤根鉤枝癭節蠧皮輪囷擁腫
則衆眼不顧匠者採焉製為殿堂塗以丹漆畫為黼藻
則百辟卿士莫不顧盼仰視木性猶是也而昔賤今貴
者良工之為容也荆蹊之珠夜光之璧薦之侯王必藏
之以玉匣緘之以金縢若闇以投人則莫不相盻以愕
按劍而怒何者為無因而至故也若物無所因則良馬
勞於駔闠美材朽於幽谷寶珠觸於按劍若有所因而
至則良馬一顧千金樟木光於紫殿珠擎之玉匣今人
之居代雖抱才智幽鬱窮閨而無所因未有為之聲譽
先之以吹瑩欲望身之光名之顯猶捫虛縳風煎湯覔
雪豈可得乎(劉子/因顯)
幽蘭生乎通谷而長秀被乎高岑言有託也(李善註文/選陸士衡)
(悲哉/行)
枳句來巢空穴來風其所託者然(文選/風賦)
顧葛藟之蔓延兮託微莖於樛木懼身輕而施重兮若
履氷而臨谷(文選寡/婦賦)
夫蚊蟲終日經營不能越階序附驥尾則涉千里攀鴻
翮則翔四海(文選王褒四/子講德論)
北土之性難以託根投人夜光鮮不按劍(文選吕安與/嵇茂齊書)
曲蓬何以直託身依叢麻黔黎竟何常政成在民和(文/選)
(潘安仁河/陽縣作詩)
譬彼樛木蔓葛以敷(文選慮諶/贈劉琨詩)
楚使使者聘於齊王饗之於梧宫使者曰大哉梧乎王
曰江海之魚必吞舟大國之樹必巨圍使者何怪焉(文/選)
(王仲宣贈文/叔良詩註)
攀其鱗翼丏其餘論附駔驥之旄端軼歸鴻於碣石(文/選)
(劉孝標廣/絶交論)
向若垂一鱗回一翼令吾子攀其飛騰之埶挂其羽翼
之末猶奮迅於雲霄之際騰驤於四極之外(補文選夏/侯湛抵疑)
浮萍無根本非水將何依(廣文選傅休/奕明月篇)
寄松為女蘿依水如浮萍(廣文選曹子/建閨情詩)
靈芝生河洲動搖因洪波蘭榮一何晩嚴霜悴其柯哀
哉二芳草不植泰山阿(廣文選韋孟/酈文勝詩)
有階者易成基無因者難成時(意林周/生列子)
如彼葛藟衍於樛木(藝文類聚嵗時/部三月三日詩)
假摯風雲非由羽翮(藝文類聚職官/部吏部尚書誄)
地均指日既無跡而成高仕若乗風故不行而自遠(藝/文)
(類聚戰官/部儀同章)
傍玉流温依蘭染薰(藝文類聚人/部友悌詩)
孟嘗君寄客於齊王三年不見用客反見孟嘗君曰不
知臣罪耶君之過也孟嘗君曰縷因針而入不因針而
急夫子之才必薄矣客曰不然臣見鷦鷯巢於葦之苕
鴻毛著之已建之安工女不能為可謂完堅矣大風至
則苕折卵破者其所託者使然也(藝文類聚/島部鷦鷯)
附蒼蠅於驥尾託明鏡於朝光(藝文類聚人/部贈答賦)
燕鼎在舟雖重不沈(藝文類聚人/部贈答詩)
如懸蘿之附松似浮萍之託津(藝文類聚人/部哀傷賦)
青青女蘿草上依高松枝幸蒙庇眷恩為惠不可訾(太/平)
(御覽樂/部莵絲)
譬如蓮花不生陸地滋濕之處乃生是花(三十六部尊/經按魔經偈)
譬如大地以種散中衆緣和合則得生長應知大地與
種生長為所依止為能建立(波羅蜜多/經卷一)
設空箱篋由曾置珠其器仍為衆人愛重(波羅蜜多/經卷八)
如有女人端正巨富若無强夫所守䕶者易為惡人之
所侵凌(波羅蜜多經/卷三百五十)
如人依王雖極貧匱而不被辱(波羅蜜多經/五百八十三)
譬如有人善解斷事曾於無量長者居士商賈衆中數
數斷事有匱乏故頻於長者居士等所借便財物恐他
來索無力酬還遂依附王冀免拘縶時諸債主怖畏王
故不敢牽掣挫辱彼人所以者何彼所依附王力甚大
難可當敵(波羅蜜多經/五百八十三)
若是珠在篋中雖舉珠去以珠功德故其篋則貴(小品/波羅)
(蜜經/卷二)
如依牛糞生蟲糞非是蟲蟲非離糞然依於糞因緣和
合蟲乃得生身作黄色(大寶積經/卷五十六)
如依棗生蟲棗非是蟲蟲非離棗然依於棗因緣和合
蟲乃得生身作赤色(大寶積經/卷五十六)
如依青草蟲乃得生草非是蟲蟲非離草然依於草因
緣和合蟲乃得生身作青色(大寶積經/卷五十六)
如依酪生蟲身作白色(大寶積經/卷五十六)
譬如一切種子叢林皆依大地之所生長若地壞者彼
亦隨壞(大寶積經卷/一百一十九)
譬如射師有諸弟子雖未慣習其師技藝然其智慧方
便善巧餘一切人所不能及(大方廣佛華嚴/經卷七十八)
譬如黑蜂依船而位游於大海隨船飄蕩(大乗宻嚴/經卷上)
譬如有人鞘中㧞刀彼作是念鞘異刀異而刀從鞘出
又如有人合麻為繩彼作是念麻異繩異而繩從麻出
又如有人篋中出蛇彼作是念篋異蛇異而蛇從篋出
又如有人從簏出衣彼作是念簏異衣異而衣從簏出
(長阿含經/卷十三)
如人依於栰安穩至彼岸(阿育王經/偈基四)
譬如近尊者必當獲大利(修行道地/經慈品)
世間有二知識常與人為因緣令人得大罪亦令人得
大福何謂二知識一者惡知識二者善知識譬如賊帥
造惡逆殺害君父破亂天下衆生被毒殃無不加與之
從事令人得大罪如釋迦文菩薩發意求道救度衆生
四等四恩接護一切三界五道靡不蒙度也所謂善知
識與之從事令人得大福(雜譬喻/經上)
譬如香在器中香雖去餘氣故在(大智度論/論卷二)
譬如曲草生於麻中不扶自直(大智度論/卷十四)
譬如沈石雖重依船得度(大智度論/三十五)
譬如重囚應死有勢力者䕶則受鞭杖而已又如王子
雖作重罪以輕罰除之以是王種中生(大智度論/卷二十七)
譬如毒蛇欲食蝦蟇常隨逐之蝦蟇到摩祗藥所蛇聞
藥氣毒即消歇(大智度論/卷五十六)
如人攀緣枝葉則墜落若促莖榦則堅固(大智度論/卷六十八)
故願憑流颺以託鱗翮(𢎞明集䆁何/衡陽逹性論)
　
　
　
　
　
　
　
　
　
　
　
　
　喻林卷二十六
欽定四庫全書
　喻林卷二十七　　　　　明　徐元太　撰
　　人事門(二十五/)
　　　勸助
誰能亨魚漑之釡鬵(音/尋)誰將西歸懷之好音(詩國風/匪風)
之子于狩言韔(音/暢)其弓之子于釣言綸之繩(詩小雅/采緑)
衡門誘僖公也愿而無立志故作是詩以誘掖其君也
(毛詩/衡門)
婦子來饋饟其農人於田野乃逆而媚愛之言勸其事
勞不自若(鄭氏箋/詩載芟)
人見池水之竭盡矣豈不言云由其外之濵厓無水以
益之故也以喻人見王政之喪亂矣豈不言曰由其外
之羣臣無賢以佐之故也人見泉水之枯竭矣豈不言
云由其内之地巾無水以生之故也以喻人見王政危
亂矣豈不言曰由其内之妃后無德以助之故也(毛詩/正義)
(召/旻)
人之相與也譬如舟車然相濟達也已先則援之彼先
則推之是故人非人不濟馬非馬不走土非土不高水
非水不流(大戴禮記魯/子制言上)
夫二子者或輓之或推之欲無入得乎(左傳襄公/十四年)
晉禦其上戎亢其下譬如捕鹿晉人角之諸戎犄之與
晉踣之(左傳襄公/十四年)
人有言曰無過亂人之門又曰佐饔者嘗焉佐鬬者傷
焉(國語/周)
衞非强於趙也譬之衞矢而魏弦機也藉力魏而有河
東之地(戰國䇿/齊閔王)
斯何異燎之方盛又撝膏以熾之哉(吳志張/温傳註)
小水不容大舟若縱才力足以濟事亦不假君為鱗翼
(晉書桓/謙傳)
乗釁之徒因翼生羽(北史周/本紀上)
世之君子欲其義之成而助之修其身則愠是猶欲其
墻之成而人助之築則愠也豈不悖哉(墨子/貴義)
今有燎者此於一人奉水將灌之一人摻火將益之功
皆未至子何貴於二人巫馬子曰我是彼奉水者之意
而非夫摻火者之意(墨子/耕柱)
且有二生於此善星一行為人筮者與處而不出者其
精孰多公孟子曰行為人筮者其精多子墨子曰仁義
鈞行説人者其功善亦多何故不行説人也(墨子/公孟)
今夫世亂求美女者衆美女雖不出人多求之今求善
者寡不強説人人莫之知也(墨子/公孟)
夫子三侵魯而綽三從是鼔鞭於馬靳也(墨子/魯問)
使失路者而肯聽習問知即不成迷也今衆人之所以
欲成功而反為敗者生於不知道理而不肯問知而聽
能(韓非子/解老)
雖有堯之智而無衆人之助大功不立有烏獲之勁而
不得人助不能自舉有賁育之彊而無法術不得長生
(韓非子/觀行)
佐祭者得嘗佐鬬者得傷䕃不祥之木為雷霆所撲(淮/南)
(子説/林訓)
比目之魚所以不見得於人者以偶視而俱走也今秦
有兼吞天下之志日夜伺間不忘於側息也趙魏與之
隣接而强弱不敵秦所以不敢圖并趙魏者徒以二國
併目周旋者也(孔叢子/論勢)
始皇方獵六國而翦牙款(楊子/淵騫)
次四翕其羽利用舉測曰翕其羽朋友助也(太𤣥經/第五翕)
日雖暮長庚星在前扶助常有光明也(前漢書註/禮樂志)
翼戴崇奬以成帝業若車之行助推其轂故得引重而
致遠也(前漢書註/燕王傳)
曵纖經於前鳴長桹於後所以驚魚令入網也(李善註/文選西)
(征/賦)
飛塵增山霧露增海(事類賦天/部露註)
紼謳所生必於斥苦司馬彪曰斥疏緩也苦用力也引
紼所以有謳歌者為人用力不齊故促急之也(困學紀/聞卷十)
(諸/子)
敬竭爝火之見仰助陽暉之明(玉皇本/行集經)
譬如熾火將大木薪擲置其中如是數數擲中其火轉
增熾盛不減(發覺淨心經/卷上衣四)
譬如國王遣兵有所攻擊兵弱欲不如王復遣兵徃助
之兵便得勝人有諸惡如兵少弱時人持善心消滅惡
心譬如王增兵得勝持五善心消五惡心譬如戰鬬得
勝是為精進助善如是(那先比丘/經卷上)
昔有一聚落去王城五由旬村中有好美水王勅村人
常使日日送其美水村人疲苦悉欲移避遠此村去時
彼村主語諸人言汝等莫去我當為汝白王改五由旬
作三由旬使汝得近徃來不疲即徃白王王為改之作
三由旬衆人聞己便大歡喜有人語言此故是本五由
旬更無有異雖聞此言信王語故終不肯捨世間之人
亦復如是修行正法度於五道向湼槃城心生厭倦便
欲捨離頓駕生死不能復進如來法王有大方便於一
乗法分别説三小乗之人聞之歡喜以為易行修善進
德求度生死後聞人説無有三乗故是一道以信佛語
終不肯捨(百喻經/卷上)
助成我者三十七道品猶人有眷屬相助成者也(僧肇/註維)
(摩詰經菩/薩行品)
　　　食報
積善之家必有餘慶積不善之家必有餘殃(易/坤)
天下人行善者皆欲速得其福恬然者少也以為福禄
在天求之無益舍置仁義不求為善是由農夫任天不
復耘治其苖也其遲福欲急得之者由此揠苗人也非
徒無益於苖乃反害之(趙氏註孟/公孫丑上)
是謂農夫盡力他食其秋(魏書孫/紹傳)
利出者實及怨徃者害來發於此而應於外者唯請是
故賢者慎所出(列子/説符)
其施厚者其報美其怨大者其禍深薄施而厚望畜怨
而無患者古今未之有也(淮南子/繆稱訓)
聖王布德施惠非求報於百姓也郊望禘嘗非求報於
鬼神也山致其高雲雨起焉水致其深蛟龍生焉君子
致其道德而福禄歸焉夫有陰德者必有陽報有隱行
者必有昭名(説苑/貴德)
衆正之積福無不及也衆邪之積禍無不逮也(説苑/談叢)
見言出則響入形徃則影來明報應之理不異於此也
(張湛註列/子説符)
塗遠者其至必遲施厚者其報常晩(抱朴子外/篇廣譬)
影響不能無形聲以著餘慶不可以無德而招(抱朴子/外篇廣)
(譬/)
得報不同猶如聲發聲發不異隨處應響大小不同(海/空)
(智藏經/序品)
小則報小大則報大如䂓如矩如繩如墨皆相應赴分
毫不差(海空智藏/經序品)
譬如有人臨空而語聲響彼谷反應無差若作鄙言響
還即鄙若作善聲響還即善若作歌聲響還即歌若作
哭聲響還即哭若作大聲響還即大若作小聲響還即
小若作中聲響還即中若相召喚(海空智藏/經序品)
人為陽善吉人報之人為陰善鬼神報之人為陽惡賊
人治之人為陰惡鬼神治之故天不欺人依以影地不
欺人依以響(養性延命/録教誠篇)
父如榖子母如好田先世因緣罪福如雨澤衆生如榖
生死如収刈(三昧法門/經卷上)
擊人得擊行怨得怨罵人得罵施怒得怒(法句經/惡行品)
惡不即時如􁵩牛乳罪在陰伺如灰覆火(法句經/惡行品)
譬如勲勞即立然後受其功賞(大智度論/卷三十六)
懷善者應之以祚挾惡者報之以殃未有種稻而得麥
施禍而獲福者也(𢎞明集牟/子理惑論)
僖負羈以一飱之惠全其所居之閭宣孟以一飯之故
活其不貲之軀陰施出於不意陽報皎如白日况傾家
財發善意其功德巍巍如嵩泰悠悠如江海矣(𢎞明集/牟子理)
(惑/論)
殺生者當作蜉蝣朝生暮死刧盗者當作猪羊受人屠
割媱逸者作鶴騖麞麋兩舌者作鵄梟鵂鶹捍債者為
驢騾牛馬(法苑珠/林卷七)
至如揚生養雀寧有意於玉環孔氏放龜本無情於金
印而㝠期弗爽雅報斯臻(法苑珠林/卷六十五)
夫有形則影現有聲則響應未見形存而影亡聲續而
響乖善惡相報理路然矣(法苑珠林/卷七十)
　　　相依
域中有萬國使之各相親比猶地上有水流通相潤及
物(周易正/義比)
賁其須者湏是上須於面六二常上附於三若似賁飾
其須也(周易正/義賁)
缾之罄矣維罍之恥(詩小雅/蓼莪)
我行其野蔽芾(音/弗)其樗(音/樞)　我行其野言采其蓫(言/逐)
我行其野言采其葍(音福行詩小/雅我  其野)
雝渠水鳥而今在原失其常處則飛則鳴求其類天性
也猶兄弟之於急難(鄭氏箋/詩棠棣)
旄丘之葛兮何為闊之節兮以當蔓延相及以興方伯
之國兮何為使之連屬兮亦當憂患相及(毛詩正/義旄丘)
諺所謂輔車相依唇亾齒寒者其虞虢之謂也(左傳僖/公五年)
缾是小器常禀受於罍今缾罄盡罍更無物以共缾惟
是罍之恥也缾喻周罍喻晉言周之微弱相依恃於晉
今王室亂矣晉無力以助之是晉之恥也(春秋正義昭/公二十四年)
東方有比目魚焉不比不行其名謂之鰈(音/蝶)南方有比
翼鳥焉不比不飛其名謂之鶼鶼(音/兼)西方有比肩獸焉
與卭卭岠(音/巨)虛比為卭卭岠虛齧甘草即有難卭卭岠
虛負而走其名謂之蟨(音/厥)北方有比肩民焉迭食而迭
望中有枳首蛇焉此四方中國之異氣也(爾/雅)
尚靳使秦謂秦王曰韓之於秦也居為隱蔽出為鴈行
今韓已病矣秦師不下殽臣聞之唇揭者其齒寒願大
王之熟計之(戰國䇿/韓襄王)
比目之魚不相得則不能行故古人稱之以其合兩而
如一也今山東合弱而不能如一是山東之智不如魚
也又譬如車士之引車也三人不能行索二人五人而
車因行矣今山東三國弱而不能敵㤗索二國因能勝
秦矣然而山東不知相索者智故不如車士矣胡與越
人言語不相知志意不相通同舟而凌波至其相救助
如一也今山東之相與也如同舟而濟秦之兵至不能
相救助如一智不如胡越之人矣三物者人之所能為
也山東主遂不悟此臣之所為山東苦也(戰國䇿/燕王噲)
且趙之於齊楚扞蔽也猶齒之有唇也唇亡則齒寒今
日亡趙明日患及齊楚且救趙之務宜若奉漏甕沃焦
釡也(史記田/完世家)
夫天之與帝帝之與人猶頭之與足相須而行也(後漢/書劉)
(陶/傳)
周訪與侃親姻如左右手安有斷人左手而右手不應
者乎(晉書陶/侃傳)
天之生朋以為夷吾舌也其身死舌焉得生哉(管子/戒)
凡棺槨之相待猶唇齒之相依唇亡齒寒不可異處也
夫四夷守外諸夏待内内外相依天下安矣(公孫龍子/白馬論註)
出則為扞蔽入則為蓆薦(韓非子/存韓)
人禀五常三焦九竅風火逓相兼濟以一位虧四體羸
焉(京氏易傳/註夬中)
夫虞之有虢也如車之有輔輔依車車亦依輔虞虢之
勢正是也(韓非子/十過)
母子相養猶衣裳相扶也(太𤣥經第/四迎解)
秦晉固唇齒之國也唇亡則齒寒齒落則唇壓今秦方
以晉為唇也而先有寒齒之心(天禄閣外/史傷時)
唇亡齒寒毛落皮單(武侯十六/策隂察)
寄松為女蘿依水如浮萍(曹子建/閨情)
天下莫不相為彼我而彼我皆欲自為斯東西之相反
也然猶唇齒未嘗相為而唇亡則齒寒故彼之自為濟
我之功𢎞矣斯相反而不可相無者也(郭子註/莊秋水)
嬰與夫其相提挈有人生平慕嬰夫後見其失職而頗
慢弛如此者共排退之不復與交譬如相對挽繩而根
格之也(前漢書註/灌夫傳)
廣志曰鱟魚似便面雌常負雄而行失雄則不能獨活
(李善註文/選江賦)
夫將相大臣均體元首共輿而馳同舟而濟輿傾舟覆
患實共之(廣文選朱公/肅奏記梁冀)
蟨與岠虛乍兎乍鼠長短相濟彼我俱舉有若自然同
心共膂(藝文類聚祥瑞/部比肩獸贊)
夫城之有郭猶裏之有表骨之有皮表裏各異則保障
不完皮骨分離則一體不負(太平御覽/居處部郭)
白蘭王吐谷渾阿柴臨卒呼子弟謂曰汝等各奉吾一
隻箭將玩之地下俄而命母弟慕延曰取汝一隻箭折
之延折之又曰汝取十九隻箭折之延不能折柴曰汝
曹知單者易折衆則難摧勠力一心然後社稷可固(太/平)
(御覽兵/部箭)
君者民之源也民者君之根也根傷則華實不生源衰
則流沫不盈上下相保故能長久(道德經指/歸卷八)
譬如三蘆立於空地展轉相依而得竪立若去其一二
亦不立若去其二一亦不立(雜阿含經/卷十二)
轉相依倚譬如鼔音如弓弦箭而相恃怙不合不别(修/行)
(道地經/觀品)
在於世間問相依譬如盲跛相倚行(修行道地/經觀品頌)
譬如嬰兒不應離母又如行道不離糧食如大熱時不
離凉風冷水如大寒時不欲離火如度深水不應離船
譬如病人不離良醫(大智度論/卷二十九)
譬如肓跛相假能去(百論卷/上守八)
　　　相資
雷資風而益遠風假雷而增威(周易正/義恒)
風薄相扶而上朋友相須而成(毛詩谷/風註)
原也隰也以相與聚居之故故能定高下之名猶兄弟
相求故能立榮顯之名(鄭氏箋/詩棠棣)
潤澤是雨之事但雨得風乃行則潤澤亦由風故易曰
潤之以風雨是風雨共為潤澤(毛詩正/義谷風)
維生長之谷風能及於焚輪謂之頺使之旋轉而升是
風薄相扶而上也以興良朋能佐於善友使之道德益
進是朋友相率而成也(毛詩正/義谷風)
子不通功易事以羡補不足則農有餘粟女有餘布子
如通之則梓匠輪輿皆得食於子(孟子滕/文公下)
山海經云崇丘之山有鳥狀如鳬一翼一目相得乃飛
名云蠻(史記封/禪書註)
夫日譬猶火月譬猶水火則外光水則含景故月光生
於日之所照魄生於日之所蔽當日則光盈就日則光
盡也(後漢書志/天文上註)
故不有行者誰扞牧圉譬若唇齒表裏相資(晉書明/帝紀)
寇難至躄者告肓者盲者負而走兩人皆活得其所能
也故使盲者語使躄者走失其所也(淮南子/説山訓)
夫善歌者使人續其聲善作者使人紹其功惟車之蟬
攫負子之教也周道之成周公之力也雖有禆諶之草
創無子産之潤色有文武之規矩而無周吕之鑿枘則
功業不成(鹽鐵論/非鞅)
羊腸九縈相推併前(焦氏易林/履之師)
軍有前後猶如捕獸一人捉角一人戾足(李善註文選/陳孔璋為袁)
(紹/檄)
器之於事如影之隨形響之應聲其相須如左右手(太/平)
(御覽兵部/叙兵器)
氣之相守司也如權衡之不得相失也(黄帝素問内經/至真要大論)
譬如一人能刈一人能束(三昧法門/經卷下)
有慧無多聞是不知實相譬如大暗中有目無所見多
聞無智慧亦不知實相譬如大明中有燈而無目(大智/度論)
(卷/五)
如一人種榖一人耘除衆穢令得增長果實成就(大智/度論)
(卷二/十九)
如針導綎縫衣縫非針也(大智度論/卷三十)
但有月而無日則萬物濕壞但有日而無月則萬物燋
爛日月和合故萬物成熟(大智度論/卷七十九)
　　　有待
鹿之奔走其勢宜疾今乃維足伎伎然安舒而稽留以
待其牝鹿而俱走也雄雉之於朝旦雊然而鳴猶為求
其雌雉而並飛也鹿雉猶得偶以俱遊(毛詩正/義小弁)
毛羽不豐滿者不可以高飛文章不成者不可以誅罰
道德不厚者不可以使民政教不順者不可以煩大臣
(戰國策秦/惠文君)
雖有犀舟勁檝猶人涉卭否有須者也(後漢書張/衡列傳)
然荆玉含寶要俟開瑩幽蘭懷馨事資扇發(宋書臧/燾傳)
譬乘舟之待楫象提釣之假縷(宋書謝/靈運傳)
至乃趙儲之命宜永須扁鵲而後全齊后之數必延待
文摯而後濟(宋書顧/凱之傳)
然霜葉將淪非勁颷無以速其蘀天之所棄非假手無
以殲其人(魏書田/益宗傳)
今羽翮未備不得不就籠檻(南史范/雲傳)
管仲鮑叔相謂曰君亂甚矣必失國齊國之諸公子其
可輔者非公子糾則小白也與子人事一人焉先逹者
相收管仲乃從公子糾鮑叔從小白國人果弑君小白
先入為君魯人拘管仲而放之鮑叔言而相之故諺曰
巫咸雖善祝不能自祓也秦醫雖善除不能自彈也以
管仲之聖而待鮑叔之助此鄙諺所謂虜自賣裘而不
售士自譽辯而不信者也(韓非子/説林下)
且夫百日不食以待梁肉餓者不活今待堯舜之賢乃
治當世之民是猶待梁肉而救餓之説也(韓非子/難勢)
鼓不滅於聲故能有聲鏡不没於形故能有形金石有
聲弗叩弗鳴管簫有音弗吹無聲(淮南子/詮言訓)
足以􁳭者淺矣然待所不􁳭而後行智所知者𥚹矣然
待所不知而後明(淮南子/説林訓)
次五黄菌不誕俟干慶雲測曰黄菌不誕俟逑耦也(太/𤣥)
(經第/三䎡)
鳥須羽而飛矢須羽而前也(釋/名)
飾拭也物穢者拭其上使明由他物而後明猶加文於
質上也(釋/名)
有果蓏之物在人之前去口一尺心欲食之口氣吸之
不能取也手掇送口然後得之夫以果蓏之細員圌易
轉去口不遠至誠欲之不能得也(王充論衡/變動篇)
且夫懸象不麗天則不能揚大明灼無外嵩岱不託地
則不能竦峻極概雲霄兎足因夷塗以騁迅龍艘汎激
流以效速離光非燧人不熾楚金非歐冶不剡豐華俟
發春而表艷棲鴻待衝飇而輕戾四嶽不明揚則有鰥
不登庸叔牙不推賢則夷吾不式厚(抱朴子外/篇竆逹)
馬必待乗而後致逺醫必待使而後愈疾賢者待用而
後興理(意林物/理論)
寶劍未砥猶乏切玉之功美箭闕羽尚無衝石之勢况
才非會稽之竹質謝昆吾之金(藝文類聚職/官部祭酒表)
以為海之明珠未耀其光鳥之鳯凰羽儀未翔(何氏語/林言語)
(謝承後/漢書)
譬如雪山多諸藥草猶如種植處處出生有大良醫成
就明智知諸藥性差别功能隨病所須於中採取其諸
捕獵放牧之人遊止其中不見不止况能採取(大方廣/佛華嚴)
(經卷/八)
譬如山谷響皆從衆緣生(無盡意菩/薩經八)
如影映光則現不映則無(大智度/論卷六)
譬如牛力雖能挽車要須御者能有所至(大智度/論卷七)
如象没泥非象不能出(大智度論/卷二十九)
法寶雖為佛師若佛不說法為無用如雖有好藥若無
良醫藥則無用(大智度論/卷三十)
譬如深井美水若無綆者無由得水(大智度論/卷四十九)
譬如惡風塵土諸熱毒氣等得雨則消滅(大智度論/卷五十五)
譬如良藥能破衆病若不能將順則不除患非藥之失
又如􁁜人雖得利器不能禦難非器之過(大智度論/卷六十五)
如賈客大將雖乗快馬能疾到所止故待衆人(大智度/論卷八)
(十/三)
鐘鼔豈有自鳴者桴加而有聲矣(𢎞明集牟/子理惑論)
　　　勝人
二人同術誰昭誰瞑二虎同穴誰死誰生(汲冡周書/周祝解)
瓌以百口一擲出手得盧矣(南史張裕/永子瓌傳)
狡勝賊能捕賊勇勝虎能捕虎能克已乃能成已能勝
物乃能利物能忘道乃能有道(關尹子/丸藥)
勇士一人雄入於九軍將求名而能自要者而猶若是
(莊子德/充符)
戰勝而天下曰善非善之善者也故舉秋毫不為多力
見日月不為明目聞雷霆不為聰耳古之所謂善戰者
勝於易勝者也(孫子/軍形)
子夏見曾子曾子曰何肥也對曰戰勝故肥也曾子曰
何謂也子夏曰吾入見先王之義則榮之出見富貴之
樂又榮之兩者戰於胷中未知勝負故臞今先王之義
勝故肥是以志之難也不在勝人在自勝也故曰自勝
之謂強(韓非子/喻老)
有提十萬之衆而天下莫當者誰曰桓公也有提七萬
之衆而天下莫當者誰曰吳起也有提三萬之衆而天
下莫當者誰曰武子也(尉繚子/制談)
猶良驥騄耳之駃彼駑馬䰇興角逐何能紹吾氣哉(尉/繚)
(子制/談)
大夫憮然内慚四據而不言當此之時順風承意之士
如編口張而不歙舉舌而不下闇然而懷重負而見責
大夫曰諾膠車修逢雨請與諸生解(鹽鐵論/大論)
君子之求勝也以推讓為利鋭以自修為棚櫓靜則閉
嘿泯之𤣥門動則由恭順之通路是以戰勝而爭不形
敵服而怨不搆(劉邵人物/志釋爭)
夫物之相勝或以筋力或以氣勢或以巧便小有氣勢
口足有便則能以小而制大大無骨力角翼不勁則以
大而服小(王充論衡/物勢篇)
夫人以刃相賊猶物以齒角爪牙相觸刺也力强角利
勢烈才長則能勝氣微爪短膽小距頓則服畏也(王充/論衡)
(物勢/篇)
人有勇怯故戰有勝負勝者未必受金氣負者未必得
木精也(王充論衡/物勢篇)
惟正德以至道服之佞人以才辯奪之故能泥撓之也
(莊子音/義則陽)
三軍可奪氣將軍可奪心(李善註文選孫子/荆為石仲容書)
齊之辯士田巴辯於狙丘議於稷下毁五帝罪三王訾
五伯離堅白合同異一日而服千人有徐刼者其弟子
曰魯連謂刼曰臣願得當田子使之不敢復談可乎徐
刼言之田巴曰刼弟子年十二耳然千里之駒也願得
侍議於前田巴曰可魯連曰臣聞堂上之糞不除郊草
不芸白刃交前不救流矢何則急者不救則緩者非務
楚軍南陽趙伐高唐燕人十萬之衆在聊城而不去國
亡在旦暮耳先生將奈何田巴曰無奈何魯連曰夫危
不能為安亡不能為存則無為貴學士矣今臣將罷南
陽之師還高唐之兵却聊城之衆為所貴談談者其若
此也先生之言有似梟鳴出聲而人惡之願先生之勿
復談也田巴曰謹聞教明日見徐刼曰先生之駒乃飛
兎騕褭也豈特千里哉於是朴口易業終身不復談(太/平)
(御覽人事/部辯下)
莊子謂惠子曰羊溝(鬬鷄/處)之雞三歳為秣(秣魁/師也)相者視
之則非良雞也然數以勝人者以貍膏塗其頭也(雞畏/狸故)
(也聚事文/類  鬬雞)
人有善於射而高於顧子顧子曰子之射雖百中猶不
若我之以彈或曰何以為然顧子曰子之所射射貍之
皮耳我之所彈彈狐之心(太平御覽/工藝部彈)
辛所謂金城湯池無可攻之勢(何氏語/林文學)
如善射夫住所習處不為一切怨敵所伏能伏怨敵離
諸怖畏(波羅蜜多經/五百八十三)
夫大刀者謂般若刀夫大劍者謂般若劍夫大力者謂
般若力是故般若波羅蜜多非諸惡魔所行境地(波羅/蜜多)
(經五百/九十九)
譬如師子有大威力獨歩無畏離驚恐故(金光明最勝/王經卷四)
譬如㓜童若男若女為大丈夫之所呵叱此㓜男女於
後異時聞是人名驚恐怖畏(大寶積/經卷二)
譬如阿夜犍多鐵此鐵少分悉能毁壞一切餘鐵諸鉤
鎻縛(大方廣佛華嚴/經卷五十九)
如好礠石少分之力即能吸壞諸鐵鉤鎻(大方廣佛華/嚴經卷七十)
(八/)
譬如貓貍纔見於鼠鼠即入穴不敢復出(大方廣佛華/嚴經卷七十)
(八/)
如有礠石鐵若見之即皆散去無留住者(大方廣佛華/嚴經卷七十)
(八/)
如一健兒破一切賊復更有人能破此健人(大智度論/三十一)
向者勍對並無遺力汝城隍嚴固攻者喪師(高僧傳七/釋僧徹)
外國破敵得勝則豎勝幡道場降魔亦表其勝相也(羅/什)
(譯維摩詰/經佛道品)
譬善射之人發無遺物雖輕翼迅逝不能翔其舍猶維
摩詰辯慧深入言不失㑹故五百應真莫敢闚其門(羅/什)
(譯維摩詰/經弟子品)
獅子吼無畏音也凡所言説不畏羣邪異學諭獅子吼
衆獸下之(僧肇註維摩/詰經佛國品)
　　　無方
吾聞宗廟之器不要華林之木四門之賔何必冠葢之
族前賢有解韋索而佩朱韍舍徒擔而乗丹轂由此言
之何恤而無禄(晉書王/沈傳)
秀異固產於方外不出於中域也是以明珠文貝生於
江鬱之濵夜光之璞出乎荆藍之下故以人求之文
王生於東夷大禹生於西羌(晉書華/譚傳)
命世大才經綸名教者不必華宗夏士撥煩理亂澄氣
濟世者亦未必八索九丘五經之外冠冕之表復自有
人(晉書傉/擅傳)
琳琅出於崑領明珠生於海濵若必以地求人則文命
大夏之棄夫姬昌東夷之擯士但當問其文彩何如不
可以區宇格物(晉書姚/興上傳)
十步之内必有芳草四海之内豈無竒秀(隋書帝紀/煬帝上)
􁀙屯犂牛既􁀙以㹋决鼻而覊生子而犧尸祝齋戒以
沈諸河河伯豈羞其所從出辭而不享哉(濯南子/説山訓)
十步之澤必有香草十室之邑必有忠士(説苑/談叢)
龍生無常或託空桑憑乗風雲為堯立功(闕/)
人之善惡不必世族性之賢鄙不必世俗中堂生負苞
山野生蘭芷夫和氏之璧出於璞石隋氏之珠產於蜃
蛤詩云采葑采菲無以下體故茍有大美可尚於世則
雖細行小瑕曷足以為累乎(濳夫論/論榮)
白雉貢於越暢草獻於宛雍州出玉荆陽生金珍物產
於四遠幽遼之地未可言無奇人也(王充論衡/超奇篇)
母驪犢騂無害犧牲祖濁裔清不牓奇人(王充論衡/自紀篇)
鳥無世鳯皇獸無種麒麟人無祖聖賢物無常嘉珍(王/充)
(論衡自/紀篇)
士貴故孤興物貴故獨產文孰常在有以放賢是則醴
泉有故源而嘉禾有舊根也(王充論衡/自紀篇)
丹華緑草不拘於曲瘁之株紫芝芳秀不限於斥鹵之
壤是以受𤣥圭以告成者生於四罪之門承厯數於文
祖者出於頑嚚之家(抱朴子外/篇博喻)
銳鋒產乎鈍石明火熾乎闇木貴珠出乎賤蜯美玉出
乎醜璞是以不可以父母限重華不可以祖禰量衞霍
也(抱朴子外/篇博喻)
夜光之珠不必出於孟津之河盈握之璧不必採於崑
崙之山大禹生於東夷文王生於西羗聖賢所出何必
常處(世説新/語言語)
弭仲叔高德美名命世之才也非弭氏小族所當有新
豐瘠土所當出也(藝文類聚/人部品藻)
藂臺之璧少海之珠何必鄉里所在為貴(文苑英華徐/陵贈答中書)
郭泰㧞申屠子陵於漆工之中嘉許偉康於屠酤之肆
(大平御覽/資產部肆)
金生砂礫珠出蚌泥歎茲窈窕產于卑微(初學記人/部短人註)
丹泉之珠沈於黄泥璠璵之寶藏於裔石(初學記寶/器部珠註)
然重華無嚴父放勛無令子亦各由已耳(何氏語林德/行南史僧䖍)
(戒子/書)
譬如有樹名曰無根不從根生而枝葉華果悉皆䌓茂
(大方廣佛華嚴/經卷七十八)
譬如遮迦越羅與青衣交通却後生子具足成遮迦越
羅相雖從青衣生由為是遮迦越羅子也(佛遺日摩尼/寶經推六)
如伊蘭中牛頭栴檀如若種中生甘美菓(大智度/論卷二)
譬如服藥以除病為主不擇貴賤大小(大智度/論卷十)
譬如蓮花出自淤泥色雖鮮好出處不淨(大智度論/卷十四)
如練山石中而取於真金譬如伊蘭木相瑳便火出亦
如淤泥中生出青蓮華不觀所生處唯觀於德行(大莊/嚴經)
(論卷/七)
夫由余出自西戎輔秦穆以開霸業日磾生於北狄侍
漢武而除危害臣既有之師亦宜爾何必取同俗而捨
其異方乎(法苑珠林/卷五十五)
夫絶羣之駿非唯中邑之產曠代之珍不必諸華之物
漢求西域之名馬魏收南海之明珠貢犀象之牙角採
翡翠之毛羽物生遠域未可非珍佛出遐方奈何獨棄
(法苑珠林/卷五十五)
　
　
　
　
　
　
　
　
　
　
　
　
　喻林卷二十七
欽定四庫全書
　喻林卷二十八　　　　　明　徐元太　撰
　　人事門(二十六/)
　　　才盛
肅肅兎罝椓之丁丁(音/爭)赳赳武夫公侯干城　肅肅兎
罝施于中逵赳赳武夫公侯好仇　肅肅兎罝施于中
林赳赳武夫公侯腹心(詩國風/兎罝)
視彼中原之野其諸禽獸大而甚有故儦儦然有趨者
俟俟然有行者其趨行或三三為羣或二二為友(毛詩/正義)
(吉/日)
夫十歩之間必有茂草十室之邑必有忠信是故亂殷
有三仁小衛多君子(後漢書王/符列傳)
方斯之際處士山積學者川流衣裳被宇冠盖雲浮譬
猶衡陽之林岱隂之麓伐尋抱不為之稀蓺拱把不為
之數悠悠罔極亦各有得彼採其華我收其實(後漢書/崔駰列)
(傳/)
譬猶鍾山之玉泗濱之石累珪璧不為之盈採浮磬不
為之索(後漢書蔡/邕列傳)
方今朝士山積髦俊成羣猶鱗介之潛乎巨海毛羽之
集乎鄧林㳺禽逝不為之尠浮魴臻不為之殷(蜀志卻/正傳)
聞延陵之理樂覩吾子之治易乃知東南之美者非徒
㑹稽之竹箭也(吴志虞/翻傳)
自時厥後龍宗有麟鳯集有翼(華陽/國志)
信乃金相玉潤埜㑹川冲埒美前修垂裕來葉(晉書文/苑傳)
以八紘之廣兆庶之衆豈當無卓越雋逸之才乎譬猶
南海不少明月之寳大宛不乏千里之駒也(晉書華/譚傳)
始知天族多竒玉林皆寳(晉書慕/容超傳)
抱玉者連肩握珠者踵武(梁書鍾/嶸傳)
人謂得𤣥珠於赤水策奔電於崑邱開四照於春華成
萬寳於秋實(北齊書/文苑傳)
㕘之有隋多士取其開物成務皆廊廟之榱桷亦北辰
之衆星也(隋書李諤/史臣傳)
造父攝轡馬無駑良皆可取道周公之時士無賢不肖
皆可與言至治(鹽鐵論/利議)
伯虎仲熊徳義洵美(焦氏易林/申之姤)
大都王市稠人多寳(焦氏易林/損之萃)
乃屯敶我車前後千乗齊以玉爲車轄並馳左右言從
已者衆皆有玉徳宜輔千乗之君也(王逸注楚/辭離騷經)
大國多良才譬海出明珠(曹子建/贈丁廙)
千龍並馳萬驥徂征紛紜交競逝若流星(嵇中散集/卜疑集)
經世之士悠悠皆是一日無君惶惶如也譬猶藍田之
積玉鄧林之多材良工大匠肆意所用亦何必棲魚而
沈鳥哉(抱朴子外/篇逸民)
或以文藝而龍躍或以武功而虎踞(抱朴子外/篇自序)
披其藂薄非無香草視其涯㟁皆有潤珠(書/品)
崑山積瓊玉廣厦構衆材㳺鱗萃靈沼撫翼希天階(文/選)
(潘尼贈王/元貺詩)
家有千里驥而不珍焉人懐盈尺和氏而無貴矣(文選/曹植)
(與吴季/重書)
龍徳時乗羣才雲駭藹若鄧林之㑹逸翰爛若溟海之
納奔濤(補文選郭/璞客傲)
羈九有之竒駿咸總之於一朝豈惟豐沛之英南陽之
豪昆吾挺鋒驌驦軒髦杞梓競敷蘭荑爭翹嚶聲冠於
伐木援類䌓乎拔茅是以水無浪士巖無幽人刈蘭不
暇爨桂不給安事錯薪乎(補文選郭/璞客傲)
如彼和肆莫匪瓊瑶如彼儀鳳樂我雲韶(補文選潘/尼釋奠頌)
如彼崑山列此琚玉(藝文類聚嵗時/部三月三日詩)
誠以鄧林昆吾翔鳳所棲懸黎和肆垂棘所集(藝文類/聚治政)
(部薦/舉書)
今日之行觸目見琳琅珠玉(世説新/語容止)
　　　才難
夫物之有材者其精華之藴神明之所固䕶而祕惜不
可以知力窺也蒙金以沙固玉以璞珠之所生漩桓之
淵而隈澳之下也豫章楩柟之可以大斵者必在夫大
山窮谷孱顔嶇峿之區抉剔之椅摭之剥削之茍不中
于程度則有虎狼蛟噩虺蜴之變雷霆崩墜覆壓之虞
何以故天地之生材也實難其有以生也必有所用也
(子華子/晏子)
物以少者爲貴多者為賤至於人事豈獨不然故藜藿
彌原而芝英不泄枳棘被野而尋木間秀沙礫無量而
珠璧甚尠鴻隼屯飛而鸞鳳罕出虺蜴盈藪而虬龍希
覿(抱朴子内/篇明本)
累世一聖是繼踵千里一賢是比肩(意林/任子)
伯樂敎其憎者相千里馬教其愛者相駑馬以千里馬
世一有其利少駑馬多其利多也(藝文類聚/獸部馬)
譬如大地少處出生金銀等寳多處出生沙石瓦礫(波/羅)
(蜜多經五/百二十)
譬如海寳無價者少餘寳甚多(華手經/卷二)
驥及和氏以希為貴今若家有千里人懐盈尺即驥及
和氏寧得珍貴乎(李善註文選曹子/建與吴季重書)
　　　勞苦
辛苦之味入口猶困阨之事在身故謂殃厄勞役之事
爲辛苦也(尚書正/義洪範)
陟彼崔嵬我馬虺隤(音灰/頹)　陟彼髙岡我馬𤣥黄　陟
彼砠(音/疽)矣我馬瘏(音/塗)矣(詩國風/卷耳)
肅肅鴇羽集于苞栩(音/許)王事靡盬(音/古)不能蓺稷黍　肅
肅鴇翼集于苞棘王事靡盬不能蓺黍稷　肅肅鴇行
(音/杭)集于苞桑王事靡盬不能蓺稻粱(詩國風/鴇羽)
蜎蜎(音/娟)者蠋(音/蜀)烝在桑野敦(音/堆)彼獨宿亦在車下(詩國/風東)
(山/)
緜蠻黄鳥止于丘阿道之云遠我勞如何飲之食之教
之誨之命彼後車謂之載之　緜蠻黄鳥止于丘隅
緜蠻黄鳥止于丘側(詩小雅/緜蠻)
何草不黄何日不行(叶戸/郎反)何人不將經營四方　何草
不𤣥何人不矜(音/鰥)哀我征夫獨爲匪民　匪兕匪虎率
彼曠野哀我征夫朝夕不暇　有芃(音/蓬)者狐率彼幽草
有棧(上板/反)之車行彼周道(詩小雅何/草不黄)
大東刺亂也東國困於役而傷於財譚大夫作是詩以
告病焉(毛詩/大東)
北山大夫刺幽王也役使不均已勞於從事而不得養
其父母焉(毛詩/北山)
君子仕於亂世其顔色痩病如魚勞則尾赤(鄭氏箋/詩汝墳)
荼誠苦矣而君子於已之苦毒又甚于荼比方之荼則
甘如薺(鄭氏箋/詩谷風)
有杕然特生之杜猶得其時有晥然其實蕃滋得所我
君子獨行役勞苦不得安於室家以盡天性而生子孫
乃杕杜之不如(毛詩正/義杕杜)
鴇鳥之羽飛而集于苞栩之上以興君子之人乃下從
于征役之事然鴇之性不樹止今乃集于苞栩之上極
爲危苦喻君子之人當居平安之處今乃下從征役亦
甚為危苦(毛詩正/義鴇羽)
蜎蜎然者桑中之蠋蟲常久在桑野之中似有勞苦以
興敦敦然彼獨宿之軍士亦常在車下而宿甚為勞苦
(毛詩正/義東山)
有専専然繋綴於蔓者𤓰也而其瓣甚苦既繋苦於蔓
似如勞苦而其瓣又苦以喻君子繋屬於軍是事苦也
又憂軍事是心又苦也(毛詩正/義東山)
役人若是野獸可常在外今非是兕非是虎何為久不
得歸常循彼空野之中與兕虎禽獸無異乎(毛詩正/義何草)
有芃芃然而小者當狐也此狐本是草中之獸故可循
彼幽草今我有棧之輦車人輓以行此人本非禽獸何
為行彼周道之上常在外野與狐在幽草同乎(毛詩正/義何草)
𤣥黄虺隤行者勞疲役夫憔悴喻時不歸(焦氏易林/乾之革)
乗雲帶雨與飛鳥俱(焦氏易林/同人之泰)
九里十山道却峻難牛馬不前(焦氏易林/咸之觀)
踐履寒氷十歩九尋惟有苦痛不為病憂(焦氏易林/明夷之乾)
隔在九山往來勞難(焦氏易林/睽之否)
歴險登危道逺勞疲(焦氏易林/蹇之秦)
道渉多阪牛馬蛇蟺(焦氏易林/蹇之既濟)
驥疲鹽車出於銜箠(焦氏易林/夬之井)
霄冥髙山道險峻難王孫罷極困於阪間(焦氏易林/小過之頤)
聖人憂世深思事勤愁擾精神感動形體故稱堯若腊
舜若腒桀紂之君垂腴尺餘(王充論衡/語増篇)
枯桑無枝尚知天風海冰廣大尚知天寒君子行役豈
不離風寒之患乎(李善注文選飲/馬長城窟行)
身如大火身如大風身如谷中響如水中影無暫安時
(海空智藏/經供獻品)
菩薩在樹下坐禪有一烏一鴿一虺自相問何等為苦
烏言飢最為苦何以知為苦飢不能行亦不能有所作
人坐飢餓死以是知飢為苦鴿言觸色爲苦何以故知
色為苦人意念色無有終極人皆坐色死以是知色為
苦虺言獨瞋恚為苦何以故知瞋恚為苦人瞋恚無所
避欲自殺亦欲殺人故知瞋恚為苦(惟日雜/難經)
　　　危困
九三伏戎于莽升其髙陵三嵗不興(易同/人)
六五貞疾恒不死象曰六五貞疾乗剛也恒不死中未
亡也(易/豫)
初九屨校滅趾无咎(易噬/嗑)
初六剥牀以足篾貞凶(易/剥)
六二剥牀以辨篾貞凶(易/剥)
六四剥牀以膚凶(易/剥)
上六過渉滅頂凶(易大/過)
初六習坎入于坎窞凶象曰習坎入坎失道凶也(易/坎)
上六係用徽纆寘于叢棘(易/坎)
初九壯于趾征凶有孚(易大/壯)
九三小人用壯君子用㒺貞厲羝羊觸藩羸其角(易大/壯)
上六羝羊觸藩不能退不能遂无攸利艱則吉(易大/壯)
初九明夷于飛垂其翼(易明/夷)
六三見輿曳其牛掣其人天且劓无初有終(易/睽)
九三臀无膚其行次且厲(易/姤)
初六臀困于株木入于幽谷三嵗不覿(易/困)
六三困于石據于蒺藜(易/困)
九四來徐徐困于金車(易/困)
上六困于葛藟于臲卼(易/困)
九三艮其限列其夤厲薫心(易/艮)
上九鳥焚其巢旅人先笑後號咷䘮牛于易凶(易/旅)
剠額為天截鼻為劓既處二四之間皆不相得其為人
也四從上刑之故剠其額二從下刑之又截其鼻故曰
其人天且劓(周易正/義睽)
民畏紂之虐危懼不安若崩摧其角無所容頭(孔子傳/書泰誓)
(中/)
中谷有蓷(吐雷/反)暵(音/罕)其乾矣　中谷有蓷暵其修矣
中谷有蓷暵其濕矣(詩國風中/谷有蓷)
魚在于沼(叶音/灼)亦匪克樂潛雖伏矣亦孔之炤(音灼雅/詩小)
(正/月)
相(去/聲)彼泉水載清載濁(叶殊/五反)我日構禍曷云能榖(詩小/雅四)
(月/)
巢之翹翹而危以其所託枝條弱也以喻今我子孫不
肖故使我家道危也(鄭氏箋/詩鴟鴞)
狀如舟之流行無制之者不知終所至也(鄭氏箋/詩小弁)
王無恩恵於天下天下之人如旱嵗之草皆枯槁無潤
澤如樹上之棲苴(鄭氏箋/詩召旻)
室如懸磬野無青草何恃而不恐(左傳僖公/二十六年)
如魚竀尾衡流而方羊裔焉(左傳哀公/十七年)
南夷與北狄交中國不絶若綫(公羊僖/公四年)
服虔云鹿得美草呦呦相呼至于困廹將死不暇復擇
善音急之至也(春秋正義文/公十六年)
夫子之在此猶燕之巢於幕也(史記吴/世家)
鷹隼横厲鸞徘徊兮矰若浮猋動則機兮叢棘棧棧曷
可栖兮發忠亡身自繞㒺兮寃頸折翼庸得往兮(前漢/書息)
(夫躬/傳)
有一窮鳥戢翼原野罩網加上機穽在下前見蒼隼後
見驅者繳彈張右羿子彀左飛丸激矢交集於我思飛
不得欲鳴不可舉頭畏觸揺足恐墮内獨怖急乍冰乍
火(後漢書文/苑列傳)
細政苛慘科防互設矰繳充蹊阬穽塞路舉手挂網羅
動足蹈機埳(後漢書袁/紹列傳)
雖欲竭誠而盡忠路絶險而靡縁九重既不可啟又羣
吠之狺狺(後漢書文/苑列傳)
嚴文尅剥痛於霜雪張羅海内設罝萬里逐臣者窮人
迹追臣者極車軌(後漢書冦/恂傳論)
閶闔九重陷穽歩設舉趾觸罘罝動行絓羅網(後漢書/冦恂傳)
(論/)
創基冰泮之上立足枳棘之林(後漢書/黄瓊傳)
欲使墜萬仭之阬踐必死之地令陛下忽慈母之仁發
投杼之怒(後漢書冦/恂傳論)
將軍不覩盛衰之紀成敗之符譬如野火在原蹈履河
冰火滅冰泮將何所依附(蜀志呂/覬傳)
以累卵之身處雷霆之衝繭粟之質當豺狼之路其見
吞噬豈抗脣齒(晉書王/濬傳)
雖茹荼之苦銜蓼之辛何以諭之(晉書苻/丕記)
今猶俎上肉任人膾截耳(晉書孔/愉傳)
至若蘭芷傾䪺桂林移埴根萌未樹而牙淺弦急每恐
風波潛駭危機宻發此所以怵惕於長衢也(晉書趙/至傳)
陵九折於卭僰汎衝波於呂梁(宋書傅/亮傳)
將軍魚㳺於沸鼎之中燕巢於飛幕之上不亦惑乎(梁/書)
(陳伯/之傳)
延膠船而越水若朽索而乗奔(魏書李順希/仁弟騫傳)
時無逸勒路盈摧輪(魏書宗/欽傳)
予一生而三化備荼苦而蓼辛鳥焚林而鍜翮魚奪水
而暴鱗(北齊書文苑/顔之推傳)
横生瘡痏動挂網羅(北史周/本紀上)
亡魂禠魄若牛兄之遇獸心戰色沮似葉公之見龍(隋/書)
(盧思/道傳)
莒客之踵躋焦原匹兹非險齊人之手執馬尾方此未
危(隋書盧/思道傳)
㦸既在脰劔既在心(晏子/雜上)
荒飆怒號而獨秀者先隕霜露宵零而朱草立槁媾市
之徒又從而媒孽以髠揺之是以萌意於方寸未有毫
分也而觸機穽展布其四體未有以爲容也而得桎梏
懐抱其一槩之操泯泯黙黙而願有以試也而漫漫之
長夜時未旦也疾雷破山澍雨如霪雞喑於塒而失其
所以爲司晨也(子華子/神氣)
今巨楚縣吾前大燕鰌吾後勁魏釣吾右西壤之不絶
若繩(荀子/彊國)
今矰繳機而在上􁁛罟張而在下雖欲翺翔其勢焉得
(淮南子/俶真訓)
語曰五盜執一良人枉木惡直繩今欲下鍼石通闗鬲
則恐有盛胡之累懐鍼槖艾則被不工之名狼跋其胡
載􁏃其尾君子之路行止之道固狹耳此子石所以歎
息也(鹽鐵論塩/鐵鍼石)
縞素不能自分於緇墨聖賢不能自理於亂世(鹽鐵論/非鞅)
心憧憧若渉大川遭風而未薄(鹽鐵論/刺復)
車傾盖亡身常憂惶(焦氏易林/乾之屯)
山險難登澗中多石車馳轊擊載重傷軸(焦氏易林/乾之謙)
弱足刖跟不私出門市賈不利折亡為患(焦氏易林/乾之鼎)
路多枳棘歩刺我足(焦氏易林/屯之賁)
蠆室蜂戸螫我手足不可進取為身害咎(焦氏易林/屯之明夷)
雌單獨居歸其本巢毛羽憔悴志如死灰(焦氏易林/需之否)
蹇兎缺唇行難齒寒(焦氏易林/訟之復)
虎厲其牙以待犬猪往必傷殘摧敗無餘(焦氏易林/訟之鼎)
干旄旌旗執幟在郊雖有寳珠無路致之(焦氏易林/師之随)
駕駟逐狐輪掛荆棘車不結轍公子無得(焦氏易林/小畜之觀)
轅折輪破馬倚僕卧(焦氏易林/履之兆)
濟深難渡濡我衣袴(焦氏易林/泰之坤)
載石上山歩跌不前(焦氏易林同/人之小畜)
雀行求食出門見鷂顛蹶上下㡬無所處(焦氏易林/大有之萃)
鹿求其子虎廬之里(焦氏易林/随之否)
雞方啄粟為狐所逐走不得食惶怖惕息(焦氏易林/蠱之升)
賣袍續食糟糠不飽(焦氏易林/復之觀)
襦燒袴燔羸剥飢寒病症凍攣(焦氏易林/復之益)
鳥鳴葭端一呼三顛動揺東西危而不安(焦氏易林/復之井)
棘鉤我襦為絆所拘(焦氏易林/坎之大有)
深水難渉泥塗至轂牛罷不進浮陷為疾(焦氏易林/坎之蠱)
据棘履杞趺刺為憂(焦氏易林/坎之未濟)
梁破橋壊水深多畏(焦氏易林/咸之師)
九登十陟馬跌不前(焦氏易林/恒之姤)
路多枳棘前刺我足(焦氏易林/遯之艮)
左有噬熊右有嚙虎前觸銕矛後躓强弩無可抵者(焦/氏)
(易林大壯/之大壯)
東行食榆困於枯株(焦氏易林/晉之睽)
鷹飛雉退兎伏不起狐張狼鳴野雞驚駭(焦氏易林/暌之大壯)
水深難逰霜寒難渉(焦氏易林/解之震)
張羅百目鳥不能北縮頸掛翼困於窘國(焦氏易林/蹇之頤)
席多針刺不可以卧為身作累動而有悔(焦氏易林/困之困)
虎饑欲食見蝟而伏(焦氏易林/鼎之渙)
鳥飛无羽雞鬬折距(焦氏易林/節之大過)
焦逆訐而順守之雖辯劘虎牙矣(揚子/重黎)
次八足纍纍其歩蹉躟(太𤣥經/第一差)
次八升于髙危或斧之梯測曰升危斧梯失士民也(太/𤣥)
(經第/一上)
次八頸加于矰維䋚(翌/)其繩測曰頸加維䋚無自勞也
(太𤣥經/第四逃)
次七翕繳惻惻測曰翕繳惻惻被離害也(太𤣥經/第五翕)
次六方輪廣軸坎軻其輿測曰方輪坎軻還自震也(太/𤣥)
(經第/六止)
次八渉于霜雪纍項于䣛(思栗/切)測曰纍項于䣛亦不足
生也(太𤣥經/第六窮)
次六大車川川上輆于山下觸于川測曰大車川川上
下輆也(太𤣥經/第六難)
次五出野見虚有虎牧豬􁀙絝與襦測曰出野見虛無
所措足也(太𤣥經/第六劇)
懼煙炎之燬熸何光芒之敢揚哉(蔡中郎/集釋誨)
言天有虎豹地有土伯東有長人西有赤蟻南有雄虺
北有増水皆為姦惡以賊害已也(王逸註楚/辭招魂)
言已居於衰亂之世常低頭俛視若以背肩負擔丈尺
而歩不敢伸要仰首以逺罪過也(王逸註楚/辭哀時命)
言已居常怖懼若附强弩機臂畏其妄發上恐牽聫於
堆䠶身被矰繳也(王逸註楚/辭哀時命)
舉挂時網動亂國經(曹子建/責躬)
不見籬間雀見鷂自投羅(曹子建野/田黄雀行)
鳥盡良弓藏謀極身心危(嵇中散集兄秀才/公穆入軍贈詩)
雙鸞匿景曜戢翼太山崕抗首潄朝露晞陽振羽儀長
鳴戯雲中時下息蘭池自謂絶塵埃終始永不虧何意
世多難虞人來我疑雲網塞四區髙羅正參差奮迅勢
不便六翮無所施隠姿就長纓卒為時所羈(嵇中散集/兄秀才公)
(穆入軍/贈詩)
立剡鋒之端登方崩之山非所以延年長世逺危之術
(抱朴子外/篇良規)
􁏛枯之木而當衝風故振(太𤣥經第/二耎解)
蹇漦(音/釐)囦囦(古淵/字)屵(音/業)顛顛君(音隠/退也)靡返兟(音萃/進也)靡遷
憩於險間愀然佷(很/同)然傳曰漦囦囦水之深也屵顛顛
山之髙也君靡返礙乎山也兟靡遷限乎險也(元包/少隂)
禽獸驚走得草則伏遇木則栖非其常處茍寄而居值
穴而託為人窮廹之意(李善註文/選西京賦)
在木闕不材故匠者時盼在雁乏善鳴故不免饌賓也
(李善注文選盧/子諒贈劉琨詩)
根萌未樹故恐風波潛駭牙淺弦急故懼危機宻發(李/善)
(注文選趙景真/與嵇茂齊書)
鳥不擇木獸不擇音(文選吴/都賦)
危素卵之累殻甚𤣥燕之巢幕心戰懼以兢悚如臨深
而履薄(文選西/征賦)
撛白刃以萬舞危冬葉之待霜履虎尾而不噬實要伯
於子房(文選西/征賦)
身寄虎吻危同朝露(文選桓元子/薦譙元彦表)
鳳鳴髙岡以逺罻羅賢聖之徳也鸋鴂之鳥巢于葦苕
苕折子破下愚之惑也今江東之地無異葦苕諸賢處
之信亦危矣(文選陳琳檄/吴將校文)
洪波振壑川無恬鱗驚飆拂野林無静柯何者勢弱則
受制于巨力質微則莫以自保(文選殷仲/文自解表)
翔鳳嬰籠檻騏驥見維縶(文選潘尼/迎大駕詩)
昔如韝上鷹今似檻中猿(文選鮑明/逺東武吟)
綿綿女蘿施于松標禀澤洪幹晞陽豐條根淺難固莖
弱易彫操皮纖質承此衝飇(文選盧諶/贈劉琨詩)
如彼危根當此衝飇(文選潘岳/楊仲武誄)
矰弋機而在上兮罻羅張而在下設張辟以娱君兮願
側身而無所(補文選屈/原惜誦)
負擔荷以丈尺兮欲伸要而不可得外廹脅於機臂兮
上牽聫於矰隿(音弋哀補文選/莊忌  時命)
雖魚鳥之欲安駭風川而回薄(補文選謝/眺酬徳賦)
奚異渉海之失柂積薪而待然(補文選趙/壹疾邪賦)
若慿舟之失棹譬縁厓而無攀(補文選陶/潛閒情賦)
執朽轡以御逸駟承勁風以握秋蓬(補文選曹/昆對儒)
如箸弊絮在荆棘中觸地挂閔(世説新/語排詞)
白刃交前不救流矢(意林魯/連子)
十里九坎牛馬低昻(意林太/𤣥經)
輿中塗以回畔兮駟馬驚而横犇執組者不能制兮必
折軛而摧轅(楚辭劉/向逢紛)
下堂兮見蠆出門兮觸蜂巷有兮蚰蜒邑多兮螳螂(楚/辭)
(王逸/傷時)
危光似燭察命如絲(藝文類聚職/官部儀同表)
譬懸厨之獸如離繳之鳥將充庖鼎以飷鷹鸇(藝文類/聚人部)
(言志/書)
真欲令三泉之下復鎮之以大石厄乎此時也(藝文類/聚人部)
(别下/書)
雖事異鑚皮文非刺骨猶復因兹舌杪成此筆端(藝文/類聚)
(人部言/志書)
枯枝葉易零疲客心易驚(藝文類聚嵗/時部秋詩)
騏驥負鹽車垂頭於太行之坂屠者持刀睨之(藝文類/聚獸部)
(馬/)
推直轡於三危碎平途於九折(文苑英華庾/信志一賦)
同冰魚之不絶似蟄蟲之猶蘇良可哀也(文苑英華徐/陵贈答上書)
卧薪待火方此弗危繋草從風儔之非切(文苑英華徐/陵贈答上書)
塗艱行易跌命舛志難逢(文苑英華沈/約悲悼一詩)
累棊十二方此未危懸縷千鈞比斯非切(文苑英華􁘭/一隋􁘭陳尚)
(書/文)
乗奔牛驚馬未足諭其嶮墜矣(漢武帝/外傳)
譬如有人曽行刼盜王所訪括其人惶恐竊入市鄽於
雜閙處欲自藏隠正值其中揺鈴聲鼔宣王教令欲相
掩捉彼人爾時更無餘想唯作是念勿我今時為他識
知而見擒縶(波羅蜜多經/卷五百八十)
譬如無夫之婦無不陵易者(放光波/羅蜜經)
譬如生育羣狗逼逐臨大坑澗(大寶積經/四十一)
譬如野干於彼塚間為諸羣狗之所搏逐逃迸走避臨
大峻厓窮途所逼夜中嘷呌(大寶積經/四十一)
如箭著身觸之則痛(大寳積經/卷九十六)
猶如商人失其徒侣猶如渉海舟船破壊亦如有人失
如意珠又如危峰朽壊之樹為彼猛風揺動吹撃復如
龍子為金翅鳥之所銜啄(大寳積經卷/一百二十)
如小綿丸小刼貝華丸置四衢道頭四方風吹則随風
去向於一方(雜阿含經/卷十五)
時有一人逰於曠野為惡象所逐怖走無依見一空井
傍有樹根即尋根下潛身井中有黒白二鼠互齧樹根
於井四邊有四毒蛇欲螫其人下有毒龍心畏龍蛇恐
樹根斷樹有蜂蜜五滴墮口樹摇蜜散下螫斯人野火
復來燒然此樹曠野者喻於無明長夜曠逺言彼人者
喻於異生象喻無常井喻生死險岸樹根喻命黒白二
鼠以喻晝夜齧樹根者喻念念滅其四毒蛇喻於四大
蜜喻五欲蜂喻邪思火喻老病毒龍喻死是故當知生
老病死甚可怖畏常應思念勿被五欲之所吞廹(佛説/譬喻)
(經當/十)
譬如大風鼔扇林樹枝柯相棖又如失水之魚宛轉在
地又如斬截大樹崩倒狼籍(須摩提長/者經救亡)
如惡瘡疱難合其竅痛不可忍(大乗/經上)
見於生死諦如水漂岸樹(修行道地/經慈品)
譬如險岸大樹上有大風下有大水崩其根土誰當信
此樹得久住者(三昩法門/經卷上)
譬如人噎旣不得吐又不得咽(龍樹菩薩/傳籍十)
驚怖墮床如熱沙中魚(大智度/論卷三)
我今如在秤低昻墮死處(大莊嚴經/論卷九偈)
譬如燒利劔火光耀入眼執之在側欲以相害於念念
中恒生大怖畏(随相論/卷上)
　
　
　
　
　
　
　
　
　
　
　
　
　
　喻林卷二十八
欽定四庫全書
　喻林卷二十九　　　　　明　徐元太　撰
　　人事門(二十七/)
　　　隠禍
氣狡憤於外則血脈必周身而作随氣張動外雖有彊
形而内實乾竭(杜氏解左傳/僖公十五年)
吾恐季孫之憂不在顓臾而在蕭牆之内也(論語/季氏)
驪姬使優施飲里克酒歌曰暇豫之吾吾不如鳥烏人
皆集於菀已獨集於枯(國語/晉)
嗛嗛之徳不足就也不可以矜而秪取憂也嗛嗛之食
不足狃也不能爲膏而秪離咎也(國語/晉)
毒之猶腊者其殺也滋速(國語/鄭)
雖有烏獲逢蒙之伎力不得用枯木朽株盡爲害矣是
胡越起於轂下而羌夷接軫也豈不殆哉(史記司馬/相如傳)
禍固多藏於隠微而發於人之所忽者也故鄙諺曰家
累千金坐不垂堂此言雖小可以喻大(史記司馬/相如傳)
霍顯之謀將行於杯杓荆軻之變必起於帷幄(前漢書/息夫躬)
(傳/)
胡貊守闗青徐之寇在於帷帳矣(後漢書/范升傳)
禍生肘腋釁起蕭牆(北史周/本紀上)
壊我法者必在子孫譬如猛獸物不能害反爲毛間蟲
所損食耳(北史隋宗室諸/王庶人秀傳)
張軍衛外禍反在内所備甚逺賊在所愛(鶡冠子/道端)
秦之有韓若人之有腹心之病也虛處則㤥然若居濕
地著而不去以極走則發矣(韓非子/存韓)
日月暈圍於外其賊在内備其所憎禍其所愛(韓非子/備内)
譬如伏虎見便必動將何時已(賈子新書/威不信)
夫孫叔敖之請有寝之丘沙石之地所以累世不奪也
晉厲公之合諸侯於嘉陵所以身死於匠驪氏也衆人
皆知利利而病病也惟聖人知病之爲利利之爲病也
夫再植之木根必傷掘藏之家必有殃以言大利而反
爲害也(淮南子/人間訓)
死不再生窮鼠齧貍匹夫奔萬乗舎人折弓(鹽鐵論/詔聖)
憂在腹内山崩爲疾禍起蕭牆竟制其國(焦氏易林/豫之随)
衆兎俱走雄羆在後(焦氏易林/豫之漸)
内畔生賊自爲心疾(焦氏易林/遯之明夷)
次七跙(切居子/與二切)跙閒于蘧除或寝之廬測曰跙跙之閒
惡在舎也(太𤣥經/第一閒)
次八狼盈口□(即矢/字)在其後測曰狼盈口不顧害也(太/𤣥)
(經第/二争)
上九濕迎牀足罦于牆屋測曰濕迎牀足顛在内也(太/𤣥)
(經第/四迎)
初一骨纍其肉内幽測曰骨纍其肉賊内行也(太𤣥經/第八劇)
汝獨不見蛛之結網于屋梁之隅中坐而待食自以爲
安及棟梁朽而榱題傾蛛乎雖欲寄一絲以聊適不可
獲矣(天禄閣外/史論易)
務於逺者或失於近治其外者或患生乎内覆頭者不
必能令足不濡蔽腹者不必能令背不傷故秦始築城
遏胡而禍發帷幄漢武懸旌萬里而變起蕭牆(抱朴子/外篇廣)
(譬/)
夫虎豹以其形容修廣爪牙堅强肌膚盛大毛物豐文
章明故執百獸而制於人榮華香草以其所有光曜芬
香故悦於衆俗而傷其根大國之君以其地廣民衆勢
尊形寵威隆名顯故張其鄰國而危其身有道則固於
磐石寧於太山失道則危於累卵輕於鴻毛俱弱則先
困俱亂則先亡是故大國者霸王之梯而亡滅之階也
(道徳經指/歸卷十)
師子身中自生諸蟲還食其肉(大寳積經卷/一百十三)
有一貓貍飢渴羸痩於孔穴中伺求鼠子有時䑕子出
穴逰戯時被貓貍疾取吞之鼠子身小生入腹中入腹
中已食其内藏食内藏時貓貍迷悶東西狂走空宅塚
間不知何止遂至於死(雜阿含經/卷四十七)
猶若以灰覆火人不覺足往蹈之漸漸熱徹乃知燒足
(出曜經/八行品)
譬如灰下火猶能燒萬物(本緣經毘/羅摩品)
　　　横禍
六三无妄之災或繋之牛行人之得邑人之災(易无/妄)
六五䘮羊于易无悔(易大/壯)
凡禍疾所起由有妄而來今九五居得尊位爲无妄之
主下皆无妄而偶然有此疾害故云无妄之疾也(周易/正義)
(无/妄)
誰謂雀無角何以穿我屋　誰謂䑕無牙何以穿我墉
(詩國風/行露)
有兎爰爰雉離于羅　有兎爰爰雉離于罦(音孚叶/歩妙反)
有兎爰爰雉離于罿(音衝兎詩/國風  爰)
伐木掎(音已叶/居何反)矣析薪柂(音侈叶/湯何反)矣舎彼有罪予之佗
(音唾叶/湯何反)矣(詩小雅/小弁)
長木之斃無不摽也國狗之瘈無不噬也(左傳哀公/十二年)
齊人諺曰上山斫檀榽橀先殫(爾雅釋/木註)
臣隣家有逺爲吏者其妻私人其夫且歸其私之者憂
之其妻曰公弗憂也吾已爲藥酒以待之矣後二日夫
至妻使妾奉巵酒進之妾知其爲藥酒也進之則殺主
父言之則逐主母乃陽僵棄酒主父大怒而笞之妾之
棄酒上以活主父下以存主母也忠至如此然不免於
笞此以忠信得罪者也臣之事適不幸而有類妾之棄
酒也(戰國策/燕易王)
矯翮南辭翻栖火樹飛鱗北逝卒委湯池遂使穴碎雙
龍巢傾兩鳳激浪之心未騁遽骨修鱗凌雲之意將騰
先灰勁翮望其翔躍焉可得哉(晉書陸/機列傳)
所謂火烈髙原芝蘭同泯(梁書武/帝上紀)
爾乃猘狗逐而華子奔腐鼠遺而虞氏滅匣猨逸而林
木殘櫝珠亡而池水竭(宋書顧/愷之傳)
火燎孟諸芝艾同爛河決金隄淵丘同體(宋書袁/湛傳)
宋有澄子者亡緇衣求之塗見婦人衣緇衣援而弗舎
欲取其衣曰今者我亡緇衣婦人曰公雖亡緇衣此實
吾所自爲也澄子曰子不如速與我衣昔吾所亡者紡
緇也今子之衣襌緇也以襌緇當紡緇子豈不得哉(吕/氏)
(春秋/淫辭)
楚王亡其猿而林木爲之殘宋君亡其珠池中魚為之
殫故澤失火而林憂(淮南子/説山訓)
子路宰我生不逢伯樂之舉而遇狂屠故君子傷之(鹽/鐡)
(論訟/賢)
從風放火荻芝俱死(焦氏易林/乾之小過)
鵲巢栁樹鳩奪其處(焦氏易林/豫之晉)
作室山根人以爲安一夕崩顛破我壺飱(焦氏易林/賁之明夷)
張網捕鳩鳥麗其災雌雄俱得爲網所賊(焦氏易林/賁之歸妹)
堂桑折衡佐鬬者傷暴臣失國良臣被殃(焦氏易林/咸之解)
雀行求粒誤入網罭(焦氏易林/益之革)
張網捕鳩兎離其災(焦氏易林/歸妹之節)
上九破璧毁圭臼竈生鼃天禍以他測曰破璧毁圭逢
不幸也(太𤣥經/第六窮)
立巖牆之下爲壊所壓蹈坼㟁之上爲崩所墜輕遇無
端故爲不幸(王充論衡/幸遇篇)
江南數郡有畜蠱者主人行之以殺人行食飲中人不
覺也其家絶滅者則飛逰妄走中之則斃(李善注文選/鮑明逺苦熱)
(行/)
不見巫山火芝艾豈相離(廣文選張孟/陽招隠詩)
億兆與崑岡並燎縉紳與藴崇共日(藝文類聚帝王/部梁武帝勅)
宋城門失火因汲池水以沃灌之池中空竭魚悉露死
喻惡之滋并中傷良謹也(藝文類聚/鱗介部魚)
宋桓司馬有寳珠獲罪出亡王使人問珠之所在曰投
之池中於是竭池而求之魚盡死焉此言禍福之相及
也(藝文類聚/寳部珠)
河傾(一作/流)酸棗杞梓與樗櫟俱流海淺蓬萊魚鼈與(一/作)
(共/)蛟龍共(一作/並)盡(文苑英華庾/信雜銘銘)
將恐程門霣霜梧檟與樗櫟同凋崑山火燎天球共碔
砆俱燼(文苑英華周/宣帝􁘭一)
時有一婦人焰榖作麨有䍧牴來抴焰麥不可柰何捉
擿火杖用打䍧牴杖頭有火著羊毛住羊毛得火熱用
揩象廐象廐火然并燒王象象身爛破便殺獼猴用拍
象身天於空中而説偈言瞋恚鬬諍邊不當於中止羯
羠共相抵蠅蟻於中死婢具䍧牴鬬獼猴而坐死智者
逺嫌疑莫與愚人止(菩薩本行/經卷中)
昔有一婢禀性亷謹常爲主人典麨麥豆時主人家有
一羝羊伺空遂便噉食麥豆斗量折損爲主所瞋信已
不取皆由羊噉縁是之故婢常因嫌每自杖捶用打羝
羊羊亦含怒來觝觸婢如此相犯前後非一婢因一日
空手取火羊見無杖直來觝婢婢縁急故用所取火著
羊脊上羊得火熱所在觸突焚燒村人延及山野于時
山中五百獼猴火來熾盛不及避走即皆一時被火燒
死(雜寳藏/經卷八)
奚獨䘮蜯池空遂使亡狙林盡(辯正論/卷一)
　　　孤立
日之熱恒在日中之後道東之杜人所宜休息也今人
不休息者以其特生隂寡也武公初兼其宗族不求賢
者與之在位君子不歸似乎特生之杜然(鄭氏箋詩/有杕之杜)
有杕然特生之杜生於道路之左人所宜休息今日所
以人不休息者由其孤特獨生隂涼寡薄故也以興武
公一國之君人所宜往仕今日所以人不往仕者由其
孤特為君不求賢者故也(毛詩正義/有杕之杜)
譬彼内傷病之木以内疾之故是用無枝也(毛詩正/義小弁)
彼堂堂然光明者華也此華乃芸然其色黄而盛矣以
興顯著者君也此君其徳彰而明矣華盛而不言其葉
見君明而其臣不賢(毛詩正義/裳裳者華)
徒鼓瑟謂之歩徒吹謂之和(胡卧/切)徒歌謂之謡徒撃鼓
謂之咢(五各/切)徒鼓鐘謂之修徒鼓磬謂之寋(音蹇/爾雅)
深厲淺揭随時為義曽何貪於支離而習其孤技邪(後/漢)
(書張衡/列傳)
越俗易驚孤音少和直轡安歸髙謀誰佐(後漢書荀/彧列傳論)
受堯之誅不能稱堯直臣無黨古今所悉(晉書劉/毅傳)
夫獨構之唱唱虚而莫和(晉書王湛/坦之傳)
昔有一國國中一水號曰狂泉國人飲此水無不狂唯
國君穿井而汲獨得無恙國人既並狂反謂國主之不
狂為狂於是聚謀共執國主療其狂疾火艾針藥莫不
畢具國主不任其苦於是到泉所酌水飲之飲畢便狂
君臣大小其狂若一衆乃歡然我既不狂難以獨立此
亦欲試飲此水(宋書袁/粲傳)
公無黨援譬如水間一堵牆大危矣(隋書元/諧傳)
女嬃言衆人皆佩薋菉枲已為䜛佞之行滿於朝廷而
獲富貴汝獨服蘭蕙守忠直判然離别不與衆同故斥
棄也(王逸注楚/辭離騷經)
言已使鳳鳥往求同志之士欲與俱共事君反見邪惡
之人相與屯聚謀欲離已又遇佞人相肆來迎欲使我
變節以随之也(王逸注楚/辭離騷經)
言東風飄然而起則神靈應之而雨以言隂陽相感風
雨相和屈原自傷獨無與和也(王逸注楚/辭九歌)
然不覩金雖克木而錐鑚不可以伐鄧林水雖勝火而
升合不足以救焚山寸膠不能治黄河之濁尺水不能
却蕭丘之熱是以身名並全者甚稀而先笑後號者多
有也(抱朴子外/篇嘉遯)
夫丸泥已不能遏彭蠡之沸騰獨賢亦焉能反流遁之
失正(抱朴子外/篇安貧)
升水不能救八藪之燔爇撮壤不能遏砥柱之沸騰寸
刃不能刋長洲之林獨是不能止朋黨之非(抱朴子外/篇廣譬)
發音則響與俗乖抗足則跡與衆迕(抱朴子外/篇自敘)
昔余夢登天兮魂中道而無抗吾使厲神占之兮曰有
志極而無旁(楚辭九/章惜誦)
薋菉葹以盈室兮判獨離而不服(文選屈原/離騷經)
徒樂枕經藉書紆體衡門上無所蔕下無所根(文選班/固答賔)
(戯/)
似孤臣之介立随排擠之所往内一志以奉朝兮外結
心以絶黨萍出水而主枯兮士失㩀而身往覩斯草而
慷慨兮固知直道之難爽(廣文選夏侯/孝若浮萍賦)
鷹隼厲天翼恥與燕雀逰(廣文選傅休/奕長歌行)
直木無隂直士無徒是以賢人直士常不容於世(意林/任子)
孔文舉金性太多木性不足背隂向陽雄倬孤立(意林/士緯)
宋玉識音而善文襄王好樂而愛賦既美其材而憎其
似屈原也乃謂之曰子盍從楚之俗使楚人貴子之徳
乎對曰昔楚有善歌者王其聞與始而曰下里巴人國
中唱而和之者數萬人中而曰陽阿採菱國中唱而和
之者數百人既而曰陽春白雪朝日魚麗含商吐角絶
節赴曲國中唱而和之者不過數人盖其曲彌髙其和
彌寡(藝文類聚/樂部歌)
猶如犀牛獨一無侣(虚空孕菩/薩經卷上)
　　　極反
白賁无咎上得志也(易/賁)
物積而後始極既極而後方衰從旦積暖故日中之後
乃極熱從昏積涼故半夜之後始極寒(毛詩正義/有杕之杜)
極則美先盡矣美盡必有惡生故美盡則生疾(春秋正/義昭公)
(元/年)
日極則反月滿則虧極之徒反滿之徒虧巨之徒滅孰
能已無已乎効夫天地之紀(管子/白心)
恩甚則怨生愛多則憎至(亢倉子/用道篇)
目將𦕈者先睹秋毫耳將聾者先聞蚋飛口將爽者先
辨淄澠鼻將窒者先覺焦朽體將僵者先亟犇佚心將
迷者先識是非故物不至者則不反(列子/仲尼)
東海之極水至而反夏熱之下化而爲寒(吕氏春/秋君守)
有知順之爲倒倒之爲順者則可與言化矣至長反短
至短反長天之道也(吕氏春/秋似順)
草木壯極則枯落人壯極則衰老也言强者不可以壯
(河上公注/老子儉武)
春夏陽氣躁疾於上萬物盛大極則寒寒則零落死亡
也(河上公注/老子洪徳)
壯不可極極則敗物不可極極則反(京氏易傳/大壯中)
髙山崩顛丘陵爲溪(焦氏易林/蹇之咸)
次八極陽徵隂不移日而應測曰極陽徵隂應其發也
(太𤣥經/第三應)
上九隂陽啟􁁉(音/吪)其變赤白測曰隂陽啟􁁉極則反也
(太𤣥經/第六䦯)
隂不極則陽不生亂不極則徳不形(太𤣥經/太𤣥文)
極暌而合極異而通故先見怪焉洽乃疑亡也(周易畧/例卦畧)
然樂極則哀集至盈必有虧故曲終則歎發醼罷則心
悲也實理勢之攸召猶影響之相歸也(抱朴子内/篇暢𤣥)
陽勝則熱隂勝則寒重寒則熱重熱則寒(黄帝素問内/經隂陽應象)
(大/論)
物壯則老兵强則衰(道徳經注/疏卷三)
夫行迷則改路術窮則反故(𢎞明集牟/子理惑論)
　　　反本
上九白賁无咎(易/賁)
昔日貴雕飾今尚儉與素昔日多纖介今去情與故(宋/書)
(樂四/志)
物生於土終變於土事生於意終變於意(闗尹子/五鑑)
天下莫相憎於膠漆而莫相愛於氷炭膠漆相賊氷炭
相息也牆之壊愈其立也氷之泮愈其凝也以其反宗
(淮南子/説山訓)
夫五色雖明有時而渝豐交之木有時而落物有成衰
不得自苦故三王之道周則復始窮則反本(韓詩/外傳)
將入之日既赤且黄若初出之時也故曰用視其始(太/𤣥)
(經第五/視解)
三王之統若循連環周則復始窮則反本(文選西/征賦注)
如尺蠖尋條安前足進後足盡樹端更無所依止還歸
本䖏(大智度論/卷六十六)
　　　難全
松栢之下其草不殖(左傳襄公/二十九年)
神龜知吉凶而骨直空枯日爲徳而君於天下辱於三
足之烏月爲刑而相佐見食於蝦蟆蝟辱於鵲騰蛇之
神而殆於即且竹外有節理中直空虚松栢為百木長
而守門閭日辰不全故有孤虚黄金有疵白玉有瑕事
有所疾亦有所徐物有所拘亦有所據㒺有所數亦有
所疎人有所貴亦有所不如何可而適乎物安可全乎
天尚不全故世爲屋不成三瓦而陳之以應之天(史記/龜策)
(傳/)
明有所不見聴有所不聞人雖賢不能左畫方右畫圎
日月之明而時蔽於浮雲羿名善射不如雄渠蠭門禹
名爲辯智而不能勝鬼神(史記龜/策傳)
晝長則宵短日南則景北天且不堪兼况以人該之(後/漢)
(書張衡/列傳)
鳳闕司晨之功火無内照之美(梁書元/帝紀)
佼麗之苦窳也而醜則堅牢華璧之易以碎也而金鐵
則難陶甚矣物之不可以全也如是(子華子/大道)
天地無全功聖人無全能萬物無全用故天職生覆地
職形載聖職教化物職所宜然則天有所短地有所長
聖有所否物有所通(列子/天端)
目能視手能操目之與手所任各異故曰其異任也目
自不能見于堅不可以手代目之見堅手自不能知於
白亦不可以目代手之知白故曰其無以代也(公孫龍/子堅白)
(論/註)
以全舉人固難物之情也尺之木必有節目寸之玉必
有瑕瓋先王知物之不可全也故擇務而貴取一也(吕/氏)
(春秋/舉難)
魯人有公孫淖者告人曰我能起死人人問其故對曰
我固能治偏枯今吾倍所以為偏枯之藥則可以起死
人矣物固有可以爲小不可以爲大可以爲半不可以
爲全者也(吕氏春/秋别類)
火燭一隅則室偏無光骨節早成空竅哭厯身必不長
(吕氏春/秋士容)
察一曲者不可與言化審一時者不可與言大日不知
夜月不知晝日月為明而弗能兼也唯天地能函之(淮/南)
(子繆/稱訓)
羽翼美者傷骨骸枝葉美者害根莖能兩美者天下無
之也(淮南子/詮言訓)
小謹者無成功訾行者不容於衆體大者節疏蹠距者
舉逺自古及今五帝三王未有能全其行者也(淮南子/汜論訓)
月照天下飴於詹諸騰蛇㳺霧而殆於蝍蛆烏力勝日
而服於䳡禮能有修短也(淮南子/説林訓)
衣成則必缺衽宫成則必缺隅屋成則必加措示不成
者大道然也(韓詩/外傳)
意不並鋭事不兩隆盛於彼者必衰於此長於左者必
短於右憙夜卧者不能早起也(説苑/談叢)
子獨不聞和氏之璧乎價重千金然以之間紡曽不如
瓦塼隋侯之珠國之寳也然用之彈曽不如泥丸騏驥
騄駬倚衡負軛而趨一日千里此至疾也然使捕鼠曽
不如百錢之貍干將鏌鎁刜鐘不錚試物不知揚刃離
金斬羽契鐡斧此至利也然以之補􁚜曽不如兩錢之
錐今子持楫乗扁舟處廣水之中當陽侯之波而臨淵
流適子所能耳若誠與子東説諸侯王見一國之主子
之蒙蒙無異夫未視之狗耳(説苑/雜言)
太公田不足以償種漁不足以償網治天下有餘智文
公種米曽子駕羊孫叔敖相楚三年不知軛在衡後務
大者固忘小智伯厨人亡炙選而知之韓魏反而不知
邯鄲子陽園人亡桃而知之其亡也不知務小者亦忘
大也(説苑/雜言)
夫尺有所短寸有所長驊騮騄驥天下之駿馬也使之
與貍鼬試於釜竈之間其疾未必能過貍鼬也黄鵠白
鶴一舉千里使之與燕服翼試之堂廡之下廬室之間
其便未必能過燕服翼也辟閭巨闕天下之利器也擊
石不缺刺石不銼使之與管槀决目出眯其便未必能
過管槀也由此觀之華髮墮顛與卭何以異哉(新序雜/事五)
嘖以牙者童其角㩣以翼者兩其足(太𤣥經/太𤣥棿)
稻榖千鍾糠皮大半閲錢滿億穿決出萬大羮必有澹
味至寳必有瑕穢大簡必有大好良工必有不巧(王充/論衡)
(自紀/篇)
明白之士逹動之機而暗於𤣥慮𤣥慮之人識静之原
而困於速㨗猶火日外照不能内見金水内映不能外
光二者之義蓋隂陽之别也(劉邵人物/志九徵)
夫體適於一方者造餘塗則閡矣王弼曰形必有所分
聲必有所屬若温也則不能涼若宫也則不能商(張湛/注列)
(子天/瑞)
他人之所念慮蚤蝨之所首向隔牆之朱紫林下之草
芥匣匱之書籍地中之寳藏豐林䆳藪之鳥獸重淵洪
潭之魚鼈令周孔委曲其采色分别其物名經列其多
少審實其有無未必能盡知(抱朴子内/篇辯問)
騕褭能奮蘭筋以絶㬌而不能履冰以乗深猛虎能似
雷霆以搏噬而不能踊雲霧以凌虛鴻鶤不能振翅於
籠罩之中輕鷂不能電擊於九筵之下物既然矣人亦
如之故能調和隂陽者未必能兼百行修簡書也能敖
五邁九者不必能全小潔經曲碎也(抱朴子外/篇備闕)
天不能平其西北地不能隆其東南日月不能摛光於
曲穴衝風不能揚波於井底擿齒則松檟不及一寸之
莛挑耳則棟梁不如鷦鷯之羽彈鳥則千金不及丸泥
之用縫緝則長劔不及數分之針何必伏巨象而捕䑕
制大鵬以司晨乎(抱朴子外/篇備闕)
尋飛繩㬌之足而不能騁逸放於吕梁凌波泳淵之屬
而不能陟峻而攀危故離朱剖毫於百歩而不能辨八
音之雅俗子野合通靈之絶響而不能指白黒於咫尺
(抱朴子外/篇博喻)
衝飇傾山而不能効力於枝毫火鑠金石而不能耀烈
以起溼是以淮隂善戰守而拙理治之策絳侯安社稷
而乏承對之給(抱朴子外/篇博喻)
粗理不可浹全能事不可畢兼故懸象明而可蔽山川
滯而或移金玉剛而可柔堅冰宻而可離公旦不能與
伯氏跟絓於馮雲之峻仲尼不能與吕梁較伎於百仭
之溪(抱朴子外/篇廣譬)
能走者奪其翼善飛者減其指有角者無上齒豐後者
無前足盖天道不使物有兼焉也古人云多爲少善不
如執一鼯鼠五能不成伎術(顔氏家/訓省事)
神明有所不及聖人有所不訓(揚子法言/注五百篇)
人戴盆則不得望天望天則不得戴盆事不可兼施言
已方一心營職不假修人事也(李善注文選司長/子長報任少卿書)
夫尺有所短寸有所長物有所不足智有所不明數有
所不逮神有所不通(文選屈/原卜居)
目無常音之察耳無照影之神故在乎我者不誅之於
已存乎物者不求備於人(文選陸機/演連珠)
鱗者無毛毛者無羽􁀙者無牙角者無齒見於晝者滅
於夜得於前者失於後再便重利未之甞有(道徳經指/歸卷十三)
雞司夜貍執鼠日燭人此皆不能自全(意林/尸子)
人多患逺見百歩而不自知眉頰知眉頰者復不能察
百歩也(意林/唐子)
宋元君夜夢人披髮云予為清江使河泊之所漁者豫
且得予元君覺使人占之曰此神龜也君曰漁者有豫
且乎左右曰有明日豫且朝君曰漁何得對曰旦之網
得白龜圎五尺君曰獻若之龜龜至君再欲殺再欲活
心疑卜之曰殺龜以卜吉乃刳龜七十鑚而無遺筴仲
尼曰神能夢於元君而不能避豫且之網智能七十鑚
無遺筴不能避刳腸之患是則智有所困神有所不及
(藝文類聚/靈異部夢)
盈虚之道雖修平而必陂損益之由在至象而無蠲是
以謂地之厚而東南缺唯天為大而西北懸(藝文類聚/雜文部連)
(珠/)
天精為日地精為月天地至貴精不兩明(太平御覧/天部三上)
墨子曰甘𤓰苦蔕天下物無全美也(埤雅卉/物門𤓰)
俗之談者以為火外照無納影之能内鑒無朗闇之功
(初學記器/用部火注)
戴角者無上齒(何氏語/林言語)
猶如滿月盛光晝則不明(元陽妙/經卷一)
譬如大海其水一味多有諸寳亦有水精下價之珠(大/方)
(等大集/經十八)
如孔雀好青項鳥飛行不如野雁歩(四阿含暮/抄解藉五)
孔雀雖有色嚴身不如鴻雁能逺飛(大智度/論卷三)
夫長左者必短右大前者必狹後孟公綽為趙魏老則
優不可以為滕薛大夫(𢎞明集牟/子理惑論)
　　　難制
豕之性能水又唐突難禁制四蹄皆白曰駭則白蹄其
尤躁疾者今離其繒牧之處與衆豕渉入水之波漣矣
喻荆舒之人勇悍㨗敏其君猶白蹄之豕也(鄭氏箋詩/漸漸之石)
笱者捕魚之器弊敗之笱在於魚梁其魚乃是魴鰥之
大魚非弊敗之笱所能制(毛詩正/義敝笱)
草之滋長引蔓則難可芟除喻叚之威勢稍大難可圖
謀也(春秋正義/隠公元年)
恐蛟龍得雲雨終非池中物也(吴志周/瑜傳)
堅若得洛不可復制此為除狼而得虎也(吴志孫/堅傳注)
隼質難羈狼心自野(晉書慕容/寳列傳)
失籠之鳥非羅所羈脱網之鯨豈罟所制(晉書慕/容垂傳)
蛟龍猛獸非可馴之物不如除之(晉書苻/堅上紀)
遂使衝鯨潰流暴鱗奔漢(宋書武帝/上本紀)
猛獸安可出穴(北齊書髙祖十/一王永安傳)
騊駼野駿産自北域交頸相摩分背翹陸雖有孫陽終
不能服(山海經海外/北經圖讃)
禽鹿長而見羈則赴蹈湯火(文選范蔚宗/皇后紀論注)
其下注也若奔車失轡狂牛無縻(廣文選崔子玉漢桂/陽太守周府君碑)
譬如狂象之牙不可觸也(大寳積經/卷六十一)
譬如大力狂象搪揬蹴蹋無能制者(大智度/論卷一)
但衆生心性譬若獼猴戯跳攀縁歡娱奔逸(法苑珠林/卷八十四)
　
　
　喻林卷二十九
欽定四庫全書
　喻林卷三十　　　　　　明　徐元太　撰
　　人事門
　　　難必
我所言國家之難備矣日日思念之乃以作室爲喻若
父作室營建基址既致法矣其子乃不肯爲之堂況肯
搆架成之乎又以治田爲喻其父菑耕其田殺其草已
堪下種矣其子乃不肯布種況肯収穫乎其此作室治
田之父乃是敬事之人見其子如此其肯言曰我有後
不棄我基業乎(尚書正/義大誥)
雖有親父安知其不爲虎雖有親兄安知其不爲狼(史/記)
(韓長/孺傳)
種之爲稼斂之爲穑良農能善種之未必能斂穫之(史/記)
(孔子世/家註)
數之所隔雖近則難情之所符雖逺則易是以渉歎流
霜時獲感天之誠泣血從刑而無悟主之智(南齊書/劉祥傳)
我猶箭耳随人所射安能自裁(周書文/帝上紀)
伯夷叔齊能無盜而不能使人不意已(鶡冠子/備知)
牛缺者上地之大儒也下之邯鄲遇盜於耦沙之中盡
取其衣装車牛歩而去視之歡然無憂吝之色盜追而
問其故曰君子不以所養害其所養盜曰嘻賢矣夫既
而相謂曰以彼之賢往見趙君使以我爲必困我不如
殺之乃相與追而殺之燕人聞之聚族相戒曰遇盜莫
如上地之牛缺也皆受教俄而其弟適秦至闗下果遇
盜憶其兄之戒因與盜力爭既而不如又追而以卑辭
請物盜怒曰吾活汝𢎞矣而追吾不已迹將著焉既爲
盜矣仁將焉在遂殺之又傍害其黨四五人焉(劉子/説符)
人主莫不欲其臣之忠而忠未必信故伍員流于江萇
𢎞死于蜀藏其血三年而化爲碧人親莫不欲其子之
孝而孝未必愛故孝已憂而曽參悲(莊子/外物)
有鳥將來張羅而待之得鳥者羅之一目也今爲一目
之羅則無時得鳥矣今被甲者以備矢之至若使人必
知所集則懸一札而已矣(淮南子/説山訓)
決指而身死或斷臂而顧活類不可必(淮南子/説山訓)
人有盜而富者富者未必盜有亷而貧者貧者未必亷
(淮南子/説林訓)
望人者不至恃人者不久(韓詩/外傳)
對君之坐豈不安哉尚有差跌一食之上豈不美哉尚
有哽噎今若氾所謂幸者也固未能自必(説苑/敬慎)
天以至明爲不可蔽乎日何爲而食地以至安爲不可
危乎地何爲而動天地而尚有動蔽是故聖賢説於世
而不得行其道(説苑/至公)
神蛇能斷而復屬不能使人弗斷聖賢能困而復通不
能使人弗害(王充論衡/定賢篇)
夫天地之有湛也何以知不如人之有水病也其有旱
也何以知不如人有癉疾也禱請求福終不能愈變操
易行終不能救使醫食藥冀可得衰命盡期至醫藥無
效(王充論衡/順鼓篇)
今夫陶冶者初埏埴作器必模範爲形故作之也燃炭
生火必調和鑪竈故爲之也及銅爍不能皆成器燔不
能盡善不能故生也(王充論衡/物勢篇)
夫賢君能治當安之民不能化當亂之世良醫能行其
針藥使方術驗者遇未死之人得未死之病也如命窮
病困則雖扁鵲末如之何夫命窮病困之不可治猶困
亂民之不可安也藥氣之愈病猶教導之安民也皆有
命時不可令勉力也(王充論衡/治期篇)
耒耜耕耘因春播種者人爲之也及榖入地日夜長大
人不能爲也或爲之者敗之道也(王充論衡/自然篇)
牛缺以無吝招患燕人假有惜受禍安危之不可豫圖
皆此類(張湛注列/子説符)
采采榮木于兹托根䌓華朝起慨慕不存貞脆由人禍
福無門(陶靖節集/詩四言)
墨者田鳩欲見秦恵王留三年而不得見客有言之於
楚王乃往見楚王王悦之與將軍之節以如秦至而得
見出而告人曰吾不識秦之道乃當由楚也物固有近
之而逺逺之而近(藝文類聚/儀飾部節)
驚舟失柂於空壑山足無絆於澤中(𢎞明集張/融門論)
夫扁鵲之所以稱良醫者以其應疾投藥不失其宜耳
不責其令有不死之民也(𢎞明集/正誣論)
寧可見犂牛不登宗廟之用而永棄於牢餼之具耶(𢎞/明)
(集疑夷/夏論諮)
　　　難合
火本乾燥澤本潤濕燥濕殊性不可共處若其共處必
相侵尅既相侵尅其變乃生變生則本性改矣水熱而
成湯火滅而氣冷是謂革也(周易正/義革)
大風有隧(音/遂)有空大谷維此良人作爲式穀維彼不順
征以中垢(詩大雅/桑柔)
此乃以冠雙屨將絲綜麻方鑿圎枘其可入乎(春秋正/義序)
比於連雞埶不俱栖立可離也(後漢書/吕布傳)
􁊫涔不容尺鯉染之謂也(晉書劉/聰記)
吾所以説吾君者横説之則以詩書禮樂從説之則以
金板六弢奉事而大有功者不可爲數而吾君未甞啟
齒(莊子徐/無鬼)
夫青不與白爲青而白不與青爲白故曰不相與(公孫/龍子)
(通變/論註)
雖有美行盛譽不可比目合翼相須也此乃氣不合音
不調者也(鬼谷子本/經隂符)
商角不二合徵羽不相配能爲四聲主者其唯宫乎(鬼/谷)
(子本經/隂符)
大夫種知所以强越而不知所以存身萇𢎞知周之所
存而不知身所以亡知逺而不知近(淮南子/説山訓)
神蛇能斷而復續而不能使人勿斷也神龜能見夢元
王而不能自出漁者之籠(淮南子/説山訓)
夫以人之所不能聴説人譬以大牢享野獸以九韶樂
飛鳥也(淮南子/人間訓)
夫歌采菱發陽阿鄙人聴之不若此延路陽局非歌者
拙也聴者異也故交畫不暢連環不解物之不通者聖
人不争也(淮南子/人間訓)
初一親非其膚其志齟齬測曰親非其膚中心閒也(太/𤣥)
(經第/三親)
屈原言已執忠信之行以事於君其志不合猶入池渉
水而求薜荔登山緣木而采芙蓉固不可得之也(王逸/注楚)
(辭九/歌)
言已性逹道徳而君閉塞其志不合若竹栢之異心也
(王逸注楚/辭七諫)
言君性所爲不與已合若方與圜不可錯雜勢不相安
也(王逸注楚/辭七諫)
言車敗馬犇鑣銜斷絶猶自馳騖至於暮夜乃舎無有
制止之者以言人臣一去君亦不復得拘留也(王逸註/楚辭九)
(歎/)
言方與圜其性不同鉤曲繩直其態殊異而不可合以
言忠佞異志猶鉤繩也(王逸注楚/辭九歎)
塠重一人之跡不能蹈也礚重一人之掌不能推也賢
臣有勁彊之優愚主有不堪之劣以此相求魚鳥相與
逰也(王充論衡/効力篇)
尾大於身者不可掉臣賢於君者不可任故口不容而
强吞之者必哽才非匹而委仗之者見輕(抱朴子外/篇任能)
譬猶禽魚之結侶冰炭之同器欲其久合安可得哉(抱/朴)
(子外篇/交際)
觀聼殊好愛憎難同飛鳥覩西施而驚逝魚鼈聞九韶
而深沉故衮藻之粲煥不能悦裸鄉之目采菱之清音
不能快楚𨽻之耳古公之仁不能喻欲地之狄端木之
辯不能釋縶馬之庸(抱朴子外/篇廣譬)
滄海揚萬里之濤不能斂山峰之塵驚風摧千仭之木
不能拔弱草之荄貙虎虣闞不能威蚊䖟冠世之才不
能合流俗(抱朴子外/篇廣譬)
震雷不能細其音以恊金石之和日月不能私其耀以
就曲照之恵大川不能促其涯以適速濟之情五岳不
能削其峻以赴陟者之欲故廣車不能脇其轍以茍通
於狹路髙士不得撙其節以同塵於隘谷(抱朴子外/篇廣譬)
珪璋雖有特達之美而明月皆謂難闇投以喻僊者雖
有超俗之譽非無捕影之譏(李善註文選郭/㬌純㳺仙詩)
圜鑿而方枘兮吾固知其鉏鋙而難入(文選宋/玉九辯)
感鸞鷖之特栖兮悲淑人之希合彼無合其何傷兮患
衆偽之冒真(文選思/𤣥賦)
君若清路塵妾若濁水泥浮沈各異勢㑹合何時諧(文/選)
(曹植七/哀詩)
夫至音不合衆聴故伯牙絶絃至寳不同衆好故卞和
泣血(補文選陳元/立左傳疏)
孰知其不合兮若竹栢之異心(廣文選東方/曼倩七諫)
聫蕙芷以爲佩兮過鮑肆而失香(廣文選東方/曼倩初放)
不量鑿而正枘兮固前修以菹醢(楚辭離/騷經)
理弱而媒拙兮恐導言之不固(楚辭離/騷經)
方圜殊而不合兮鉤繩用而異態(楚辭劉/向逺逝)
方鑿圎枘鉏鋙難從翔鳥遊魚蹉跎不狎是以賈生懐
琬琰而挫翮馮子握璵璠而鍜羽(藝文類聚人/部隠逸下書)
始知庸聴局方悟大音賒(文苑英華沈/約悲悼一詩)
使二女共室顔色相殊令蘇秦通言張儀結媒發辯利
口奪舒美辭推心調諧成爲夫妻弊髮腐齒終不相知
(參同/契)
至味不合於衆口大音不比於衆耳作咸池設大章發
簫韶詠九成莫之和也張鄭衛之絃歌時俗之音必不
期而拊手也故宋玉云客歌於郢爲下里之曲和者千
人引商徵角衆莫之應此皆悦邪聲不曉於大度者也
(𢎞明集牟/子理惑論)
杳兮如天淵兮如海不合闚牆之士數仭之夫固其宜
也(𢎞明集牟/子理惑論)
猶方孔圎枘雖美於形而闕於事矣(辯正論/卷一)
　　　難並
騏驥不能與罷驢爲駟而鳳凰不與燕雀爲羣而賢者
亦不與不肖者同列(史記日/者傳)
夫邪正之人不宜共國亦猶冰炭不可同器(後漢書傅/燮列傳)
邪正不並存譬若胡與秦胡秦有時合邪正各異津(晉/書)
(樂/下)
韶衛不並奏雅鄭不兼御(晉書皇/甫謐傳)
函矢殊用矛戈異適雙美之談豈能兩遂(宋書顧/覬之傳)
野與市爭民家與府爭貨金與粟爭貴鄉與朝爭治(管/子)
(權/修)
楚人有鬻楯與矛者譽之曰吾楯之堅莫能陷也又譽
其矛曰吾矛之利於物無不陷也或曰以子之矛陷子
之楯何如其人弗能應也夫不可陷之楯與無不陷之
矛不可同世而立(韓非子/難一)
諺曰君子重襲小人無由入正人十倍邪辟無由來(賈/子)
(容/經)
人主貴正而尚忠忠正在上位執正營事則䜛佞姦邪
無由進矣譬猶方圓之不相盖而曲直之不相入(淮南/子主)
(術訓/上)
衆曲不容直衆枉不容正故人衆則食狼狼衆則食人
(淮南子/説山訓)
鮑魚不與蘭茝同笥而藏桀紂不與堯舜同時而治(韓/詩)
(外/傳)
巫祝不可與並祀諸生不可與逐語(鹽鐵論/論菑)
冰炭不同器日月不並明(鹽鐵論/刺復)
冠履不同藏賢不肖不同位(説苑/談叢)
吾不覩參辰之相比也是以君子貴遷善(揚子學/行篇)
夫邪之與正猶水與火不同原不得並盛(潛夫論/慎㣲)
夫從事於王者内則姬焉外則士焉士必懼其䜛姬必
憎其狷由此觀之王之左右士與姬不能並也(天禄閣/外史愛)
(憎/)
言何所有方鑿受圎枘而能合者誰有異道而相安耶
言忠佞不相爲用也(王逸注楚/辭離騷經)
浮雲行則蔽月之光䜛佞進則忠良壅也(王逸註楚/辭九辯)
言冰見炭則消炭得冰則滅以喻忠佞不可並處則相
傷害(王逸註楚/辭七諫)
夫梧禽不與鴟梟同枝麟虞不與豺狼連羣清源不與
濁潦混流仁明不與凶闇同處何者漸染積而移直道
暴廹則生害也(抱朴子外/篇交際)
夫繩舒則木直正進則邪凋有虞舉則四凶戮宣尼任
則少卯梟猶震雷駭則鼛鼔堙朝日出則螢燭幽也(抱/朴)
(子外篇/嘉遯)
義路閉則利門開利門開則義路閉(李善註文/選西征賦)
紫芝之不與茨棘俱植鸞鳳之不與梟□同栖天理固
然易在曉晤(李善註文選劉/孝標辯命論)
薫猶不同器梟鸞不接翼(文選劉峻/辯命論)
夫方圜之異形兮勢不可以相錯(廣文選東方/曼倩哀命)
規矩不相害殊性孰相安賢聖不爲匹愚智不爲羣(道/徳)
(經指歸/卷七)
名利與身若炭與水形性相反勢不俱然(道徳經指/歸卷八)
譬如良藥妙寳神珠毒不共居能銷衆毒(波羅蜜多經/卷五百七十)
(二/)
譬如水火之異亦如甘露毒藥(大智度論/卷十八)
譬如百種美食與毒同器則不可食(大智度論/卷六十三)
譬如一人行時不住住時不行以二法相違行住不得
俱故(佛性論/卷三)
道與不道如金比草(𢎞明集牟/子理惑論)
　　　難支
三星之光曜在於魚罶之中其去斯須不可久也以喻
周室之亡期將至欲望其存亦不可久也(毛詩正/義苕之)
牛雖瘠僨于豚上其畏不死(左傳昭公/十三年)
大木將顛非一繩所維(後漢紀/孝桓下)
斯乃大樹將顛盖非一繩之罪也(北史干栗/磾傳論)
大之與小强之與弱也猶石之與卵虎之㗖豚又何疑
焉(淮南子/人間訓)
九層之臺一傾公輸子不能正本朝一邪伊望不能復
(鹽鐵論/救匱)
狐刺之鑿雖公輸子不能善其枘畚土之基雖良匠不
能成其髙譬若秋蓬被霜遭風則零落雖有十子産如
之何故扁鵲不能肉白骨微箕不能存亡國也(鹽鐵論/非鞅)
天下聞之皆曰扁鵲能生死人鵲辭曰予非能生死人
也特使夫當生者活耳夫死者猶不可藥而生也悲夫
亂君之治不可藥而息也詩云多將熇熇不可救藥甚
之之辭也(説苑/辯物)
江南多蝮螫我手足寃䌓詰屈痛徹心腹(焦氏易林/師之无妄)
虺蛇求聚難以居處毒螫痛甚瘡不可愈(焦氏易林/履之大壯)
夫磯將潰則不可與網罟之夫謀國將亡則不可與章
句之徒議(天禄閣外/史去蜀)
必死之病俞附越人所無如何朽木鉛鋌班輸歐冶所
不能匠也(抱朴子外/篇彈禰)
闢滔天之源激不測之流塞之以撮壤障之以指掌也
(抱朴子外/篇詰鮑)
人之迷也其日固已久矣數世之壊非一人之所支也
(揚子法言/註重黎篇)
大則有鯨有鯢小則爲梟爲獍負其牛羊之力凶其水
草之性非玉燭之能調豈璿璣之可正(廣文選庾子/山哀江南賦)
乗漬水以膠船馭奔駒而朽索小人則將及水火君子
則方成猿鶴弊箄不能救鹽池之鹹阿膠不能止黄河
之濁(廣文選庾子/山哀江南賦)
運岱山而壓春卵引渤海而躍秋螢當不足等其銷滅
譬其虀粉(文苑英華盧/思道􁘭一)
譬如師子博撮諸麋彼雖有母亦不能救(本緣經持/王子品)
譬若随藍風一起時諸樹名大樹而不能自制所以者
何其身不堪(如來三昩/經卷上)
猶如野象蹹芭蕉林盡皆摧碎(無明羅/刹經)
其猶太陽之熯晨霜注洪流以滅爝火(𢎞明集/十四)
　　　事起
欲伐而不得生斧柯欲鳥而不得生網羅欲彼天下是
生爲(汲冡周書/周祝解)
西風謂之大風大風之行有所從而來必從大空谷之
中(鄭氏箋/詩桑柔)
燔黍則大亨之濫觴土鼓乃雲門之拳石(禮記正/義序)
因龍出而紀官因鳳來而作樂(三墳/山墳)
源深而水流水流而魚生之情也根深而木長木長而
實生之情也君子情同而親合親合而事生之情也(太/公)
(六韜/文師)
自知慧出使玉化為環玦者是政反爲滑也(鶡冠子/天則)
夫力不足則偽知不足則欺財不足則盜(莊子/則陽)
非譽相紛怨徳並行於是乃有曽參孝己之美而生盜
跖莊蹻之邪(淮南子/齊俗訓)
民廹其難則求其便困其患則造其備(淮南子/氾論訓)
洪水滔天而有禹之績河水泛溢而有宣房之功商紂
暴虐而有孟津之謀天下煩擾而有乗羨之富(鹽鐵論/力耕)
棘木爲杼削木爲柚杼柚既施民得以燠(太𤣥經/太𤣥棿)
以見鳥跡而知爲書見蜚蓬而知爲車天非以鳥跡命
倉頡以蜚蓬使奚仲也奚仲感蜚蓬而倉頡起鳥跡也
(王充論衡/感類篇)
闗梁所以禁非而猾吏因之以爲非焉衡量所以檢僞
而邪人因之以爲僞焉大臣所以扶危而姦人恐主之
不危兵革所以静難而冦者盜之以爲難(抱朴子外/篇詰鮑)
學者非爲幻怪也幻怪之生必由於學禮者非爲華薄
也而華薄之興必由於禮(郭子注莊/徳充符)
亂心不由於醜而常在美色撓世不由於惡而常在仁
義則仁義者撓天下之具也(郭子注/莊駢拇)
御其真知乗其自然則萬里之路可至而羣馬之性不
失馬性不同而齊求其用故有力竭而態作者含哺鼓
腹民之真能及至聖人屈折以禮樂懸跂以仁義而民
始好知其過皆由乎迹之可尚也(郭子注/莊馬蹄)
魚失淵則爲人禽利器明則爲盜資(郭子注/莊胠篋)
夫脣竭非以寒齒而齒寒魯酒薄非以圍邯鄲而邯鄲
圍聖人生非以起大盜而大盜起皆自然相生必至之
勢也(郭子注/莊胠篋)
桁楊以椄槢爲管桎梏以鑿枘爲用聖知仁義者逺罪
之迹迹逺罪則民思尚之尚之則矯詐生矯詐生而禦
奸之器不具者未之有也故棄所尚則矯詐不作桁楊
桎梏廢矣何鑿枘椄槢之爲哉(郭子注/莊在宥)
嚆矢矢之猛者言曾史爲桀跖之利用也(郭子注/莊在宥)
且天下皆患創亂故求虞氏之藥操藥修父其色燋然
明治天下者非以爲榮也(郭子註/莊天地)
琴瑟張而鄭衛作五色成而綺縠生(意林/士緯)
湯師蜘蛛而結網金天據九雁以正時唐堯見蓂莢而
知月(意林抱/朴子)
夫創始者恒樸而飾終者必妍是故烹飪起於熱石玉
輅基於推輪(藝文類聚服/飾部扇賦)
仲尼見滄海横流故務爲舟航(太平御覧/舟部航)
宻儀之制杵臼萬民以濟及後人加功因延力借身重
以踐碓而利十倍杵舂又復設機闗用驢驘牛馬及役
水而舂其力乃且百倍(太平御覧/資産部舂)
觀魚翼而創櫓視鴟尾而製柂(埤雅品/物門鳶)
舊云視䲭創柂觀鱟制㠶(埤雅品/物門鱟)
説者又以謂放蜘蛛而結網法螺蚌而閉户(埤雅品物/門蜘蛛)
搏噬爪牙鋒距之先毒螫芒刺矛矢以存聖人垂象五
兵已陳(初學記居處/部庫藏注)
忘戰者危極武者傷前聖制弓後世造弩(玉海兵/制弓矢)
譬如因的則有弓箭(元陽妙/經卷一)
譬如有的箭則著之(菩薩善戒/經卷一)
以有事故有所作以有足故有逰行以有身故有屈伸
以有飢渇故有求飲食(菩薩地持/經卷三)
譬如大海初漸起時當知皆爲有價無價摩尼寳珠作
所住處此寳皆從大海生故(華手經/卷七)
夫轉蓬漂而車輪成窊木流而舟檝設蜘蛛布而罻羅
陳鳥跡見而文字作故有法成易無法成難(𢎞明集牟/子理惑論)
　　　分定
世稱萬人逐兎一人獲之貪者悉止分定故也(後漢書/袁紹列)
(傳/)
雉兎在野衆人逐之分未定也雞豕滿市莫有志者分
定故也(尹文子/大道上)
則若性命肌膚之不可易也(荀子/哀公)
今一兎走百人逐之非一兎足爲百人分也由未定由
未定堯且屈力而況衆人乎積兎滿市行者不顧非不
欲兎也分已定矣分已定人雖鄙不争故治天下及國
在乎定分而已矣(吕氏春/秋慎勢)
賢不肖不可以不相分若命之不可易若美惡之不可
移桀紂貴為天子富有天下能盡害天下之民而不能
得賢名之闗龍逢王子比干能以要領之死争其上之
過而不能與之賢名名固不可以相分必由其理(吕氏/春秋)
(功/名)
非工商不得食于利末非良農不得食於收穫非執政
不得食于官爵(鹽鐵論/相刺)
求雞獲雉買鼈失魚出入均貨利得無餘(焦氏易林/復之咸)
人禀元氣於天各受夀夭之命以立長短之形猶陶者
用土爲簋亷冶者用銅爲样杅矣器形已成不可大小
人體已定不可増減(王充論衡/無形篇)
物生也色青其熟也色黄人之少也髮黒其老也髮白
黄爲物熟驗白爲人老效物黄人雖灌漑壅養終不能
青髮白雖吞藥養性終不能黒黒青不可復還老衰安
可復却黄之與白猶肉腥炙之燋魚鮮煮之熟也燋不
可復令腥熟不可復令鮮鮮腥猶少壯燋熟猶衰老也
(王充論衡/道虚篇)
志過其分上下相冒而莫爲臣妾矣臣妾之才而不安
臣妾之任則失矣故知君臣上下手足外内乃天理自
然豈直人之所爲哉(郭子註莊/齊物篇)
夫時之所賢者爲君才不應世者爲臣若天之自髙地
之自卑首自在上足自居下豈有逓哉(郭子註莊/齊物論)
耳目不能以易任成功手足不能以代司致業故嬰兒
之始生也不以目求乳不以耳向明不以足操物不以
手求行(郭子註莊/徳充符)
人之一體非有親也首自在上足自在下藏府居内皮
毛處外内外上下尊卑貴賤於其體中各任其極而未
有親愛於其間也然至仁足矣故五親六族賢愚逺近
不失分於天下者理自然也(郭子註/莊天運)
日歸於西起明於東月歸於東起明於西(李善注文選/陸士衡演連)
(珠/)
皮朽者毛落川涸者魚逝春生者䌓華秋榮者零悴自
然之數豈有恨哉(文選應璩與/曹長思書)
短則不可緩之於寸隂長則不可急之於箭漏(文選劉/峻辯命)
(論/)
夫靡顔膩理哆噅顣頞形之異也朝秀晨終龜鵠千嵗
年之殊也聞言如響智昏菽麥神之辨也同知三者定
乎造化榮辱之境獨曰由人是知二五而未識於十(文/選)
(劉峻辨/命論)
宰衡之與皂𨽻容彭之與殤子猗䪺之與黔婁陽文之
與敦洽咸得之於自然不假道於才智(文選劉峻/辨命論)
懸千金於市市人不敢取者分定也委一錢於路童兒
爭之者分未定也(意林物/理論)
譬如寳珠若具莊飾不具莊飾其珠無異(波羅蜜多經/卷五百六十)
(八/)
雖洗垢求疵無損南威之麗捧心斆疾未變西施之妍
(辨正論/卷六)
　　　無損
母之於女恩愛至矣穿耳附珠何傷於仁(吴志諸葛/恪傳注)
雖云割地譬猶囊貯中亦一家之有耳(晉書段/灼傳)
縦復令諸王後世子孫還自相并盖亦楚人失繁弱於
雲夢尚未爲亡其弓也(晉書段/灼傳)
一葉從風無損鄧林之攅植雙鳧退飛不虧渤澥之㳺
泳(隋書盧/思道傳)
猿墮髙木不踒手足(焦氏易林/蒙之随)
牧羊逢狼雖憂不傷(焦氏易林大/有之无妄)
載船逢火憂不爲禍(焦氏易林/頥之旅)
老牛病馬去之何悔(焦氏易林/晉之需)
摧角不傷雖折復長(焦氏易林/晉之夬)
雖躓復起不毁牙齒(焦氏易林/蹇之遯)
失羊捕牛无損无憂(焦氏易林/小過之蹇)
且華霍之極大滄海之滉瀁其髙不俟翔埃之來其深
不抑行潦之注撮壤土不足以減其峻升勺出不足以
削其廣一世不過有數仙人何能有損人物之鞅掌乎
(抱朴子内/篇釋滯)
水由源注雖遇風日不能損也道成其性雖在於世不
能移也(莊子音義/徐無鬼)
夫青蠅不能穢垂棘邪論不能惑孔墨(文選王褒四/子講徳論)
君子守真仗信遭時不容雖有訕辱之恥幽垢之謗猶
傷體毛耳(意林/唐子)
美寳爲質雕磨益光不足以損(何氏意/林賞譽)
譬然一燈轉然百燈千燈萬燈巨億萬燈無量數燈普
照虚空先所然一燈光明無損(靈寳通/㣲經)
如彼幻師捨幻價直雖似有損而實無損(波羅蜜多經/五百八十一)
如蜂採花不損其色(大寳積經卷/一百二十)
大海減去一溪水寧令減少不對曰減去百千億萬溪
水尚不能減知少也減大海一恒水寧能令減知少不
對曰減去百千億萬恒水不能令減知少也(阿彌陀/經卷上)
阿閦如來刹中地行足蹈其上即蹈適舉足便還復如
故譬如綩筵枕頭枕其上即爲陷適舉頭便還復如故
(佛國經/卷上)
佛言夫人為道務博愛博哀覩人施道助之歡喜亦得
福報質曰彼福不當減乎佛言猶若炬火數千百人各
以炬來取其火去熟食除㝠彼火如故福亦如之(佛説/四十)
(二章經/尺一)
若人藥和赤銅若不成金不失銅也(思惟要/略法)
猶如大海取其一滴減須彌山如芥子許損大地土如
米許復損虚空如蚊許(出曜經/七口品)
譬如日出盲人不見便謂世間無有日月日有何咎又
如雷電震地聾人不聞聲聲有何過(大智度/論卷八)
譬如白人雖鬢髮黶子黑不名黒人(大智度論/三十五)
如人夜失寳珠電光暫現即時還得(大智度論/卷八十五)
如人避熱故在泥中卧起還洗則如故(大智度論/卷九十七)
雖儒墨之競興九流之是非乃爝火之不息非日月之
不暉(𢎞明集/十一)
㭊毫空樹無傷垂䕃之茂離材虚室無損輪奐之美(𢎞/明)
(集宗答何書/難白黑論)
　
　
　
　
　喻林卷三十
欽定四庫全書
　喻林卷三十一　　　　　明　徐元太　撰
　　人事門(二十九/)
　　　見大
孫卿子曰不登髙山不知天之髙不臨深谿不知地之
厚也(晉書地/理志上)
俾夫翫培塿者識嵩岱之崇崫守蹟礫者悟渤澥之泓
澄(周書武/帝上紀)
秋水時至百川灌河涇流之大兩涘渚崖之間不辯牛
馬於是焉河伯欣然自喜以天下之美爲盡在已順流
而東行至於北海東面而視不見水端於是焉河伯始
旋其面目望洋向若而歎曰野語有之曰聞道百以爲
莫已若者我之謂也且夫我甞聞少仲尼之聞而輕伯
夷之義者始吾弗信今我暏子之難窮也吾非至於子
之門則殆矣吾長見笑於大方之家(莊子/秋水)
天下之水莫大於海萬川歸之不知何時止而不盈尾
閭泄之不知何時已而不虚春秋不變水旱不知此其
過江河之流不可爲量數而吾未甞以此自多者自以
比形於天地而受氣於隂陽吾在於天地之間猶小石
小木之在大山也方存乎見少又奚以自多計四海之
在天地之間也不似礨空之在大澤乎計中國之在海
内不似稊米之在太倉乎號物之數謂之萬人處一焉
人卒九州榖食之所生舟車之所通人處一焉此其比
萬物也不似毫末之在於馬體乎(莊子/秋水)
赤螭青虬之㳺冀州也天清地定毒獸不作飛鳥不駭
入榡薄食薦梅噆味含甘歩不出頃畝之區而蛇鱓輕
之以爲不能與之爭於江海之中若乃至於𤣥雲之素
朝隂陽交争降扶風雜凍雨扶揺而登之威動天地聲
震海内蛇鱓着泥百仭之中熊羆匍匐丘山磛巖虎豹
襲穴而不敢咆猨狖顛蹶而失木枝又況直蛇鱓之類
乎鳳凰之翔至徳也雷震不作風雨不興川谷不澹草
木不揺而燕雀佼之以爲不能與之争於宇宙之間逮
至其曽逝萬仭之上翺翔四海之外過崑崙之疏圃飲
砥柱之湍瀨邅回濛汜之渚徜徉冀州之際徑躡都廣
入日抑節羽翼弱水暮宿風穴當此之時鴻鵠鶬鸖莫
不憚驚伏竄注啄江裔又況直燕雀之類乎此明於小
動之迹而不知大節之所由者也(淮南子/覧㝠訓)
今夫繇者揭钁臿負籠土鹽汗交流喘息薄喉當此時
得休越下則脱然而喜矣巖穴之間非直越下之休也
病疵瘕者捧心抑腹膝上叩頭踡跼而諦通夕不寐當
此之時噲然得卧則親戚兄弟歡然而喜夫修夜之寧
非直一噲之樂也故知宇宙之大則不可劫以死生知
養生之利則不可縣以天下知未生之樂則不可畏以
死牆之立不若其偃也又況不爲牆乎冰之凝不若其
釋也又況不爲冰乎(淮南子/精神訓)
窮鄙之社也叩盆拊瓴相和而歌自以爲樂矣甞試爲
之擊建鼔撞巨鐘乃性仍仍然知其盆瓴之足羞也藏
詩書修文學而不知至論之㫖則拊盆叩瓴之徒也(淮/南)
(子精/神訓)
通許由之意金縢豹韜廢矣延陵季子不受吴國而訟
閒田者慚矣子罕不利寳玉而爭劵契者媿矣務光不
汚於世而貪利偷生者悶矣故不觀大義者不知生之
不足貪也不聞大言者不知天下之不足利也(淮南子/精神訓)
大都之居無物不具(焦氏易林/解之乾)
觀書者譬諸觀山及水升東嶽而知衆山之峛崺也況
介丘乎浮滄海而知江河之惡沱也況枯澤乎(揚子/吾子)
駕言登五嶽然後小陵丘(曹子建/鰕䱉篇)
必自知出潢汙而浮滄海背螢燭而向日月聞雷霆而
覺布鼔之陋見巨鯨而知寸介之細也(抱朴子内/篇金丹)
夫飲玉􁎭則知漿荇之薄味覩崑山則覺丘垤之至卑
既覧金丹之道則使人不欲復視小小方書(抱朴子内/篇金丹)
蓋登旋璣之眇邈則知井谷之至卑覩大明之麗天乃
知鷦金之可陋(抱朴子内/篇明本)
若遊目於天表似無依而洋洋(文選西/都賦)
雖復臨河而釣鯉無異射鮒於井谷(文選吴/都賦)
浮海難爲水逰林難爲觀(文選陸雲爲/顧彦光作詩)
夫聴白雪之音觀綠水之節然後東野巴人蚩鄙益著
(文選陳琳答/東阿王牋)
夫登東嶽者然後知衆山之邐迤也奉至尊者然後知
百里之卑㣲也(文選吴質答/東阿王書)
將以娱耳目樂心意乎譬命駕而逰五都之市則天下
之貨畢陳矣褰裳而渉汶陽之丘則天下之稼如雲矣
椎髻而守敖庾海陵之倉則山坻之積在前矣扳袵而
登鍾山藍田之土則夜光璵璠之珍可觀矣(文選李康/運命論)
詠雲門者難爲音觀徐和者難爲珍(文選班/固典引)
故不登閬風安以瞻殊目之形不歩景宿何以觀恢廓
之表(補文選曹/毘對儒)
夫欣黎黄之音者不顰蟪蛄之吟豁雲臺之觀者必閟
帶索之歡(補文選郭/璞客傲)
夫夜光結綠非胠篋之恒珍逸羽翔鱗豈園池之近玩
(藝文類聚人/部隠逸下碑)
不升崇霍豈識乾行之峻不臨溟渤安知地載之厚(藝/文)
(類聚禮部/學校表)
所謂窺七澤而狹潢汙登太山而小天下(藝文類聚内/典部寺碑啟)
何異一毛之落牛體雙鳧之飛海曲(文苑英華/杜弼􁘭一)
以有數之物託於無窮若草木離土衆星離天不足以
喻焉(道徳經指/歸卷九)
如清秋觀海苐見澶漫寧測其深(華陽陶隠/居傳上)
譬如有人逰於大海中流四望涯際莫知(大寳積/經二十)
如人已見轉輪聖王則不求見諸餘小王(大方等大/集經卷九)
是知登崑閬者必培塿於衆山㳺溟渤者亦坳堂於羣
澍諒其然矣(逹磨法藴足/論後序十二)
佛言海中有大魚一者長四千里二者長八千里三者
長萬二千里四者長萬六千里五者長二萬里六者長
二萬四千里七者長二萬八千里學問不值明師安知
天下有大道乎乗船逰於洿池泉流安知天下有江海
(佛説四諦/經積八)
夫百樑之構興則鄙茅茨之仄陋覩斯論之宏曠則知
偏悟之鄙倍(中論序/卷一)
觀無爲之行還視世事猶臨天井而闚溪谷登嵩岱而
見丘垤矣(𢎞明集牟/子理惑論)
　　　小見
初六童觀小人道也(易/觀)
六二闚觀利女貞象曰闚觀女貞亦可醜也(易/觀)
童觀者處於觀時而最逺朝廷之美體是柔弱不能自
進無所鍳見唯如童稚之子而觀望也(周易正/義觀)
尹子曰松栢之䑕不知堂宻之有美樅(七容切/爾雅註)
觀者未覩指聼者未聞音猶鷦明已翔乎寥廓而羅者
猶視乎藪澤悲夫(史記司馬/相如傳)
夫子之爲方也若以管窺天以郄視文(史記扁/鵲傳)
太傅在前説相鼠之詩尊曰無持布鼔過雷門(前漢書/王尊傳)
夫荷旃被毳者難與道純緜之麗宻羮藜唅糗者不足
與論太牢之滋味(前漢書/王襃傳)
今子廼以鴟梟而笑鳳凰執蝘蜓而嘲龜龍不亦病乎
子徒笑我𤣥之尚白吾亦笑子之病甚不遭㬰跗扁鵲
悲夫(前漢書揚/雄傳下)
今子處皇世而論戰國耀所聞而疑所覿欲從旄敦而
度髙虖泰山懐氿濫而測深虖重淵亦未至也(前漢書/叙傳上)
所謂見勢利之華闇道徳之實守突奥之熒燭未卬天
庭而覩白日也(前漢書/叙傳上)
自以爲能行兵於井底㳺歩於牛蹄(魏志明/帝紀註)
卓曰鴻鵠固有逺志但燕雀自不知耳嵩曰昔與明公
俱爲鴻鵠不意今日變爲鳳凰耳(魏志董/卓傳註)
子雖光麗既美且豔管闚筐舉守厥所見未可以言八
紘之形埒信萬事之精練也(蜀志卻/正傳)
若賓可謂習外觀之暉暉未覩幽人之髣髴也見俗人
之不容未喻聖皇之兼愛也循方圎於規矩未知大形
之無外也(晉書皇/甫謐傳)
近雖預觀尺錦而不覩金玉(梁書劉/孝綽傳)
小人管窺懸象何能見𤣥穹之廣大(魏書崔/浩傳)
子獨不聞夫埳井之鼃乎謂東海之鼈曰吾樂與吾跳
梁乎井幹之上入休乎缺甃之崖赴水則接掖持頥蹶
泥則沒足滅跗還虷蠏與科斗莫吾能若也且夫擅一
壑之水而跨跱蹈井之樂此亦至矣夫子奚不時來入
觀乎東海之鼈左足未入而右膝已縶矣於是逡巡而
却告之海曰夫千里之逺不足以舉其大千仭之髙不
足以極其深禹之時十年九潦而水弗爲加益湯之時
八年七旱而崖不爲加損夫不爲頃久推移不以多少
進退者此亦東海之大樂也於是埳井之鼃聞之適適
然驚規規然自失也且夫知不知是非之竟而猶欲觀
於莊子之言是猶使蚊負山商蚷馳河也必不勝任矣
是直用管闚天用錐指地也不亦小乎且子獨不聞夫
夀陵餘子之學行於邯鄲與未得國能又失其故行矣
直匍匐而歸耳(莊子/秋水)
賢聖不明道徳不一天下多得一察焉以自好譬如耳
目鼻口皆有所明不能相通猶百家衆技也皆有所長
時有所用雖然不該不徧一曲之士也(莊子/天下)
百家異説各有所出若夫墨楊申韓之於治道猶盖之
無一撩而輪之無一輻有之可以備數無之未有害於
用也已自以爲獨擅之不通之於天地之情也今夫冶
工之鑄器金踊躍於鑪中必有波溢而播棄者其中地
而凝滯亦有以象於物者矣其形雖有所小周哉然未
可以保於周室之九鼎也有況比於規形者乎其與道
相去亦逺矣(淮南子/俶真訓)
鵲巢知風之所起獺穴知水髙下暉日知晏隂諧知雨
爲是謂人智不如鳥獸則不然故通於一伎察於一辭
可與曲説未可與廣應也(淮南子/繆稱訓)
夫随一隅之迹而不知因天地以㳺惑莫大焉雖時有
所合然而不足貴也譬若旱嵗之土龍疾疫之芻靈是
爲帝者也(淮南子/説林訓)
所以貴聖人者以其能龍變也今捲捲然守一節推一
行雖以毁碎滅沈猶且弗易也此察於小好而塞於大
道也(淮南子/人間訓)
諸生議不干天則入淵乃欲以閭里之治而況國家之
大事亦不㡬矣發於畎畝出於窮巷不知冰水之寒若
醉而新寐殊不足與言也(鹽鐵論/憂邊)
鄒子疾晚世之儒墨不知天地之𢎞昭曠之道將一曲
而欲道九折守一隅而欲知萬方猶無準平而欲知髙
下無規矩而欲知方圎也(鹽鐵論/論鄒)
譬若以管窺天以錐刺地所窺者甚大所見者甚少(説/苑)
(辨/物)
初一沈耳于閨不聞貞測曰沈耳于閨失徳體也(太𤣥/經第)
(五/沈)
子徒見無懐子漁傲于楚磯而烏知有心氏擊磬于衛
國是猶覩山雞之垂翰于樊籠而烏覩鳳凰之翺翔于
霄漢乎何所規之不廣也(天禄閣外/史漁論)
鰕䱉㳺潢潦不知江海流燕雀戯藩柴安識鴻鵠㳺(曹/子)
(建鰕/䱉篇)
夫蘙薈之翔叵以論垂天之凌蹄涔之逰無以知絳虬
之騰鈞天之庭豈伶人之所躡無航之津豈蒼兕之所
渉非天下之至通難與言山海之義矣(山海/經序)
目察百歩不能了了而欲以所見爲有所不見爲無則
天下之所無者亦必多矣所謂以指測海指極而云水
盡者也蜉蝣校巨鼇白及料大椿豈所能及哉(抱朴子/内篇論)
(仙/)
夫寸鮹汎迹濫水之中則謂天下無四海之廣也芒蝎
宛轉果核之内則謂人極之界盡於兹也雖告之以無
涯之浩汗語之以宇宙之恢闊以爲空言必不肯信也
(抱朴子内/篇㣲㫖)
人生星宿各有所值既詳之於别篇矣子可謂戴盆以
仰望不睹七曜之炳粲蹔引領於大川不知重淵之竒
怪也(抱朴子内/篇釋滯)
夫以管窺之狹見而孤塞其聰明之所不及是何異以
一尋之綆汲百仭之深不覺所用之短而云井之無水
也(抱朴子内/篇塞難)
子可謂守培塿玩狐丘未登閬風而臨雲霓翫瀅汀㳺
潢洿未浮南溟而渉天漢(抱朴子外/篇逸民)
夫鋭志於雛䑕者不識騶虞之用心盛務於庭粒者安
知鴛鸞之逺指猶焦螟之笑雲鵬朝菌之怪大椿坎蛙
之疑海鼈井蛇之嗤應龍也子誠喜懼於勸沮焉識𤣥
曠之髙韻哉(抱朴子外/篇逸民)
夫論管宂者不可問以九陔之無外習拘閡者不可督
以拔萃之獨見(抱朴子外/篇鈞世)
學者専守一業㳺井忽海遂䟾躓於泥濘之中而沈滯
乎不移之困(抱朴子外/篇百家)
偏嗜酸甜者莫能甞其味也用思有限者不得辯其神
也(抱朴子外/篇百家)
吾子所謂竄巢穴之沈昧不知八紘之無外守燈燭之
宵曜不識三光之晃朗逰潢洿之淺狹未覺南溟之浩
汗滯丘垤之位埤不寤嵩岱之峻極也(抱朴子外/篇喻蔽)
若獨亢然立乎髙山之頂守一家之偏尚此故俗中之
一物(郭子注莊/逍遥逰)
鯢鰌専制於小溝(莊子音義/庚桑楚)
翫其磧礫而不窺玉淵者未知驪龍之所蟠也習其敝
邑而不覿上邦者未知英雄之所躔也(文選吴/都賦)
習蓼蟲之忘辛翫進退之惟谷非常寐而無覺不覩皇
輿之軌躅(文選魏/都賦)
若客所謂末學膚受貴耳而賤目者也(文選東/京賦)
借問蜉蝣軰寧知龜鶴年(文選郭璞/逰仙詩)
今子執分寸而㒺億度處把握而却寥廓(文選王襃四/子講徳論)
野人有快炙背而美芹子者欲獻之至尊雖有區區之
意亦已疏矣(文選嵇康/絶交書)
區區管窺豈能照一隅哉(補文選漢章/帝糾非法詔)
不登閬風安以瞻殊目之形不歩景宿何以觀恢廓之
表是以迷麤者循一往之智狷介者守一方之矯豈知
火林之蔚炎柯冰津之擢陽草(廣文選曹/輔佐對儒)
此郎亦管中窺豹時見一斑(世説新/語方正)
坳塘汎水豈議大瀆之流覆簣爲峰終乖小魯之説(藝/文)
(類聚封爵部/遜讓封表)
生處深宫未覿焦原之險不出戶庭豈觀砥柱之峻(藝/文)
(類聚封爵部/遜讓封表)
盖聞井魚之不識巨海夏蟲之不見冬氷故知局於泥
甃者未測滄溟之浩汗篤於一時者寧信寒暑之推移
(藝文類聚内典/部内典墓志)
由天之道觀恵施之能其一蚊一䖟之勞者耶(藝文類/聚蟲豸)
(部/蚊)
蠻觸之戰爭似鰌魽之跳躍(文苑英華盧/思道􁘭一)
山中人不信有大魚大如木海上人不信有大木大如
魚(太平御覧/鱗介部魚)
不通乎有無相包虚實相含猶𤓰瓠之瓣不覩區蔓之
有鄰也蟣蝨藏於裘褐不知都邑之多人也(道徳經指/歸卷九)
夫鴻鵠髙飛終日馳騖而不知宇宙之外制法之人拘
教之士累年學問終身談論而不知道徳之大也(道徳/經指)
(歸卷/十二)
殉蠡管之察是病髙深執蟪菌之辰終欺嵗祀(波羅蜜/多經卷)
(四百/一)
譬若男子欲見遮迦越羅者未見遮迦越羅反見小王
想其形容被服諦熟觀之便呼言是爲遮迦越羅(道行/波羅)
(蜜經/卷四)
閻浮地利有王名曰鏡靣時勅使者令行我國界無眼
人悉將来至殿下使者受勅即行將諸無眼人到殿下
以白王王勅大臣悉將是人去示其象臣即將到象廏
一一示之令持象有持足者尾者尾本者腹者脅者背
者耳者頭者牙鼻者悉示已便將詣王所王悉問汝曹
審見象不對言我悉見王言何類中有得足者言明王
象如柱得尾者曰如掃箒得尾本者言如枝得腹者言
如埵得脅者言如壁得背者言如髙岸得耳者言如大
箕得頭者言如臼得牙者言如角得鼻者言如索便復
於持前共諍訟象(佛説義足/經卷上)
昔有國王徵國中諸盲人令於象廏中觀象中有持象
足者中有持象鼻者中有持象耳者中有持象尾者去
後共相問象何等類持象足者言象大如柱持象鼻者
言象如繩索持象耳者言象如簸箕持象尾者言象如
大箒皆共諍之盲人各自信其意譬如人各見少所經
不逹其法自謂大解亦如是(三慧經/籍八)
若子可謂見禮制之華而闇道徳之實闚炬燭之明未
覩天庭之日也(𢎞明集牟/子理惑論)
子出自井坂之淵未見江湖之望矣(𢎞明集/戎華論)
有方之識各期所見鱗介之物不達臯壤之事毛羽之
族不識流浪之勢自得於窞井者則怪逰溟之量翻翥
於數仭者則疑沖天之力(𢎞明集孫/綽喻道論)
或有三盲摸象得象耳者争云象如簸箕得象鼻者争
云象如舂杵雖獲象一方終不得全象之實子説泥洹
是死真摸象之一盲矣(𢎞明集/滅惑論)
夫食木之蟲尚不知皮外之味豈知宇宙之廣哉(辯正/論卷)
(五/)
亦由江南吴不信有千人帳河北漢不信有萬石船無
得以蓬艾之小心測扶揺之逺運也(辯正論/卷七)
　　　遇殊
夫事苦則矜全之情薄生厚故安存之慮深登髙不懼
者胥靡之人也坐不垂堂者千金之子也原其大略歸
於所安而已矣(後漢書馬/融列傳)
餓夫庸𨽻抱闗屠釣之倫一旦而都卿相之位建金石
之號者或有懐顔孟之術抱伊管之略沒世而不齒者
此言有事之世易爲功無爲之時難爲名也(晉書張/載傳)
人之生譬如一樹花同發一枝俱開一蔕随風而堕自
有拂簾幌墜於茵席之上自有闗籬牆落於溷糞之側
(梁書范/縝傳)
道固既登龍門而孫蔚猶沈涓澮(魏書孫恵/蔚儒林傳)
若人之於色也無不知説美者而美者未必遇也故嫫
母執乎黄帝黄帝曰屬女徳而弗忘與女正而弗衰雖
惡奚傷若人之於滋味無不説甘脆而甘脆未必受也
文王嗜菖蒲俎孔子聞而服之縮頞而食之三年然後
勝之(吕氏春/秋遇合)
且富人則車輿衣纂錦馬飾傅旄象帷幕茵席綺繡條
組青黄相錯不可爲象貧人則夏被褐帶索含菽飲水
以充腸以支暑熱冬則羊裘解札短褐不掩形而煬竈
口故其爲編戶齊民無以異然貧富之相去也猶人君
與僕虜不足以論之(淮南子/齊俗訓)
鈞之縞也一端以爲冠一端以爲􁆗冠則戴致之􁆗則
蹍履之(淮南子/説林訓)
狂譎不受禄而誅段干木辭相而顯所行同也而利害
異者時使然也(淮南子/人間訓)
俱行道徳禍福不均竝為仁義利害不同晉文修文徳
徐偃行仁義文公以賞賜偃王以破滅魯人爲父報仇
安行不走追者捨之牛缺為盜所奪和意不恐盜還殺
之文徳與仁義同不走與不恐等然文公魯人得福偃
王牛缺得禍者文公魯人幸而偃王牛缺不幸也(王充/論衡)
(幸偶/篇)
百金之家境外無絶交千乗之國同盟無廢贈財多故
也使榖食如水火雖貪恡之人越境而布施矣故財少
則正禮不能舉一有餘則妄施能於千家貧無斗筲之
儲者難責以交施矣(王充論衡/定賢篇)
且逆旅之妾惡者以自惡為貴美者以自美得賤美惡
之形在目而貴賤不同是非之情先著故美惡不能移
也(嵇中散集答/難養生論)
昔韓昭侯醉卧而寒典官加之以衣覺而問之知典官
有愛於己者以越職之故而加誅焉衛之驂乗見御者
之非從後呼車有救危之意不䝉其罪加之以衣恐主
之寒呼車憂君之危忠愛之情是同越職之愆亦等典
官獲罪呼車見徳遇不遇也(劉子/通塞)
春日麗天而隠者不照秋霜被地而蔽者不傷遇不遇
也(劉子遇/不遇)
齊之華士棲志丘壑而太公誅之魏之干木遁世幽居
而文侯敬之太公之賢非有減於文侯干木之徳非有
逾於華士而或榮或戮者遇不遇也(劉子遇/不遇)
崑山之下以玉抵鳥彭蠡之濱以魚食犬而人不愛者
非性輕財所豐故也挈瓶􁀙水執􁀆求火而人不恡非
性好施有餘故也(劉子/辨施)
懐璧之子未必能恵而人兢親者有恵人之資也被褐
之士性能輕財而皆踈之者無恵人之資也(劉子/辨施)
結綬生纒牽彈冠去埃塵(文選左太/沖招隠詩)
鬱鬱澗底松離離山上苗以彼徑寸莖䕃此百尺條(文/選)
(左思詠/史詩)
我若西流水子爲東峙岳(文選陸機贈/弟士龍詩)
絲俱生於蠺銅都出於石作繒則賤作錦則貴鑄鈴則
小鑄鐘則大(意林/士緯)
光武鳳翔於南陽燕雀化作鵷鶵二漢之臣煥爛如三
辰之附長天長平之卒磊落如秋草之中繁霜勢使然
也(意林物/理論)
以舜禹之登庸孔氏之窮屈不似跛鼈之與晨驥乎(太/平)
(御覧皇王部/帝舜有虞氏)
市處者僕妾膾炙而食市饒也壅泉沃韭織履之氓從
兄弟室父往而不得粗糒焉非愛其僕妾惡其室父也
此其饒羨之與不足也(太平御覧/菜部韭)
家富棘族聚居貧兄弟離(太平御覧人/事部貧下)
如人渴乏廵逰曠野一得清涼美水一無所得受渴之
苦得冷水者無人持與受渴乏者亦無遮障不許與水
各以業因受苦樂報(大乗顯識/經推四)
　　　不遇
井被渫治則清潔可食九三處下卦之上異初六井泥
之時得位而有應於上非射鮒之象但井以上出爲用
猶在下體未有成功功既未成井雖渫治未食也井渫
而不見食猶人修己全潔而不見用使我心中惻愴(周/易)
(正義/井)
山有榛(音/秦)隰有苓(音/零)云誰之思西方美人(詩國風/簡兮)
柏舟言仁而不遇也(毛詩/柏舟)
山之有榛木隰之有苓草各得其所以興衛之有碩人
而在賤職可謂處非其位乃榛苓之不如(毛詩正/義簡兮)
初纍棄彼虙妃兮更思瑶臺之逸女抨雄鴆以作媒兮
何百離而曽不一耦(前漢書揚/䧺傳上)
懿神龍之淵潛兮竢慶雲而將舉亡春風之被離兮孰
焉知龍之所處(前漢書揚/雄傳上)
屈原以髙行仕楚亦猶資美女之髢賣於九戎而求其
利必不得也(前漢書揚/䧺傳注)
使駿馬馳騖於屈曲艱阻之中則與驢騾齊足(前漢書/揚雄傳)
(注/)
怪此寳鼎未受犧牛大羮之和久在煎熬臠割之間(後/漢)
(書文苑/􁙀傳)
抱玉乗龍驥不逢樂與和(後漢書文/苑􁙀傳)
良璞不剖必有泣血以相明者矣(後漢書文/苑列傳)
靈芝生河洲動揺因洪波蘭榮一何晚嚴霜瘁其柯哀
哉二芳草不植太山阿(後漢書文/苑列傳)
騏驥馬不試婆娑槽櫪間壯士志未伸坎軻多辛酸(魏/志)
(劉邵/傳注)
當此之時若失水之魚䘮家之狗行不勝衣言不出口
(晉書夏/侯湛傳)
雖有恵音莫過韶濩雖有騰鱗終仆一壑(晉書庾/闡傳)
鳳棲五朞龍蟠六年英耀秃落羽儀摧殘(晉書夏/侯湛傳)
握隋珠與蕙若兮時莫悦而未遑(晉書摯/虞傳)
鉛陵策良駟造父爲之悲不怨吴坂峻但恨伯樂稀(宋/書)
(樂四/志)
握瑜懐玉之士瞻鄭邦而知退章甫翠履之人望閩郷
而歎息(梁書庾於陵/弟肩吾傳)
既有惜於苽懸且自悲於井渫(魏書李順希/仁弟騫傳)
嗣宗窮途楊朱岐路征蓬長逰流水不歸(周書王/襃傳)
欲飛無假翼思鳴不值晨(隋書孫萬/夀文學傳)
凡遇合也時不合必待合而後行故比翼之鳥死乎木
比目之魚死乎海(吕氏春/秋遇合)
一方病矣醫能治之而上弗肯使也(賈子新/書解縣)
應侯與賈午子坐聞其鼓琴之聲應侯曰今日之琴一
何悲也賈午子曰夫張急調下故使之悲耳急張者良
材也調下者官卑也取夫良材而卑官之安能無悲乎
(説苑/尊賢)
由是觀之君子道狹耳誠不逢其明主狹道之中又將
險危閉塞無可從出者(説苑/雜言)
皇陛九重絶不可登謂天盖髙未見王公(焦氏易林/坤之師)
華薄實藁衣弊如絡女巧不成絲布爲玉(焦氏易林/否之咸)
碩鼠四足不能上屋顔氏淑徳未有爵禄(焦氏易林/困之需)
或曰隠道多端曰固也聖言聖行不逢其時聖人隠也
賢言賢行不逢其時賢者隠也談言談行不逢其時談
者隠也(揚子淵/騫篇)
天以薄蝕爲疾地以崩溢爲疾天子以幽厲爲疾王侯
以驕泰為疾士以貧蹇爲疾大夫以酷佞爲疾庶人以
饑寒爲疾今徵君之疾蹇也國不舉賢使士有蹇疾羇
於道路軒冕者多豺狼之羣膏粱者多犬豕之軰由此
觀之士安得而無疾也夫疾以薄蝕崩溢故天地以聖
人爲醫疾以幽厲驕泰故天子王侯以賢士爲醫疾以
貧蹇故士以夢北爲醫疾以酷佞故大夫以明主爲醫
疾以饑寒故庶人以循吏爲醫然則徴君之疾藥石有
所不制鬼神有所不虐寒暑有所不侵徵于色而不見
其槁動于聲而不見其戚歌于鼓琴而不見其樂歎于
臨川而不見其憂此徵君之所以爲疾也(天禄閣外/史問疾)
言我外有芬芳之徳内有玉澤之質二美雜㑹兼在於
已而不得施用故獨保明其身無有虧歇而已(王逸注/楚辭離)
(騷/經)
屈原以爲神無形聲難事易失然人渴心盡禮則歆其
祀而恵以福自傷履行忠誠以事於君不見信用而身
放逐以危殆也(王逸注楚/辭九歌)
言已懐持美玉之徳遭世闇惑不别美惡抱寳窮困而
無所語也(王逸注楚/辭九章)
言騏驥不遇伯樂則無所程量其才力也以言賢臣不
遇明君則無所施其智能也(王逸注楚/辭九章)
言孟夏四月純陽用事煦成萬物草木之類莫不莽莽
盛茂自傷不䝉君恵而獨放棄不若草木也(王逸註楚/辭九章)
人夢登天無以渡猶欲事君而無其路也但有勞極心
志終無輔佐(王逸註楚/辭九章)
言澤中香草茂盛覆被徑路人無采取者水卒増益斷
沒其道將至棄捐也以言賢人久處山野君不事用亦
將隕顛也(王逸註楚/辭招魂)
言已欲待明君之政清潔之化以感激風俗而君愈貪
濁如氛霧之氣來之塺人也(王逸註楚/辭九歎)
言已竭忠信以事君而不見用猶抱此昭華寳璋衒賣
之(王逸註楚/辭九思)
或伐薪於山輕小之木合能束之至於大木十圍以上
引之不能動推之不能移則委之於山林収所束之小
木而歸由斯以論知能之大者其猶十圍以上木也人
力不能舉薦其猶薪者不能推引大木也(王充論衡/效力篇)
希鵬舉以摶天蹶青雲而奮羽企駟躍而改駕任中才
之展御望前軏而致策顧後乗而安驅(曹子建/𤣥暢賦)
慶雲未時興雲龍潛作魚神鸞失其儔還從燕雀居(曹/子)
(建言/志)
思薦寳以繼佩怨和璞之始鐫思黄鍾以協律怨伶□
之不存嗟所圖之莫合帳藴結而延佇(曹子建/𤣥暢賦)
㫖酒盈尊莫與交歡瑟琴在御誰與鼔彈(嵇中散集兄/秀才公穆入)
(軍贈/詩)
雖有好音誰與清歌雖有姝顔誰與發華(嵇中散集兄/秀才公穆入)
(軍贈/詩)
夫珪璋居肆而不售矧乃翳於槃璞乎竒士扣角而見
遏況乃潛於臯藪乎(抱朴子外/篇擢才)
操築而不值武丁抱竿而不遇西伯(抱朴子外/篇窮逹)
兵興之世武貴文寢俗人視儒士如僕虜見經誥如芥
壤者何哉由於聲名背乎此也夫不用譬猶售章甫於
夷越狥髯蛇於華夷矣(抱朴子外/篇審舉)
商風宵肅則絺扇廢登危陟峻則輕舟棄干戈雲擾則
文儒退䘮亂既平則武夫黜(抱朴子外/篇博喻)
世之烈士願爲賞者授命猶瞽者之思視躄者之想行
而目終不得開足不得伸徒自悲夫(劉子/知人)
士之居窮巷若鳥之在籠中也(李善註文選左/太沖詠史詩)
何邵詩曰亮無風雲㑹安能襲塵軌(李善註文選王僧/逹答顔延年詩)
言爲瑕穢動増泥滓(文選西/征賦註)
衆滿堂而飲酒獨向隅而掩淚(文選/笙賦)
衆鳥皆有所登棲兮鳳獨遑遑而無所集(文選宋/玉九辯)
謂騏驥兮安歸謂鳳凰兮安棲變古易俗兮世衰今之
相者兮舉肥(文選宋/玉九辯)
昔我資章甫聊以適諸越行行入幽荒甌駱從祝髮窮
年非所用此貨將安設瓴甋夸璵璠魚目笑明月(文選/張協)
(詩/)
習習籠中鳥舉翮觸四隅落落窮巷士抱影守空廬(文/選)
(左思詠/史詩)
萬族各有託孤雲獨無依曖曖虚中滅何時見餘輝(文/選)
(陶淵明詠/貧士詩)
皎皎白素絲織爲寒女衣寒女雖妙巧不得秉杼機(文/選)
(郭泰機答/傅咸詩)
簡珠墮沙石何能中自諧(文選建/章臺詩)
騏驥長鳴伯樂昭其能盧狗悲號韓國知其才是以效
之齊楚之路以逞千里之任試之狡兔之捷以驗摶噬
之用今臣志狗馬之㣲功竊自惟度終無伯樂韓國之
舉是以於邑而竊自痛者也(文選曹植/求自試表)
昔之玉質金相英髦秀逹皆賓斥於當年韞竒才而莫
用候草木以共彫與麋鹿而同死膏塗平原骨填川谷
堙滅而無聞者豈可勝道哉(文選劉孝/標辨命論)
君山鴻漸鎩羽儀於髙雲敬通鳳起摧迅翮於風穴此
豈才不足而行有遺哉(文選劉孝/標辨命論)
雄心摧於弱情壯圖終於哀志長算屈於短日逺跡頓
於促路(文選陸機弔/魏武帝文)
雖懐瓊而握蘭徒芳潔而誰亮(補文選陶潛/盛士不遇賦)
伯牙之絶絃兮無鍾子期而聴之和抱璞而泣血兮安
得良工而剖之(廣文選東方/曼倩哀命)
悲楚人之和氏兮獻寳玉以爲石遇厲武之不察兮羌
兩足以畢斮(廣文選東方/曼倩沈江)
直順常道闗津難渡欲騁韓盧時無狡兔衆塗圯塞投
足何錯(廣文選王彦/伯釋時論)
斥鷃擅蒿林仰笑神鳳飛坎井蝤蛭宅神龜安所歸(廣/文)
(選嵇叔夜/述志詩)
竭忠誠而事君兮反離羣而贅肬(楚辭九/章惜誦)
南國有佳人容華若桃李朝逰江北岸夕宿瀟湘沚時
俗薄朱顔誰為發皓齒(藝文類聚人/部言志詩)
播芬煙而不燻張明鏡而不照(藝文類聚人/部哀傷賦)
如知庸聴局方悟大音賒(藝文類聚人/部懐舊詩)
擲五木子十擲輒鞬豈復是擲子之拙吾好擲政極此
耳(何氏語/林言志)
不曝骨於龍門終低頭於馬坂(文苑英華庾/信志一賦)
日月雖臨照仄陋難明敡早榮羞日及晚知慚豫章(文/苑)
(英華梁劉孝/威天部三詩)
日出地上其明乃光至其入也明則傷矣故謂之明夷
日之明傷猶聖人君子有明徳而遭亂世抑在下位(玉/海)
(周易鄭/康成注)
　
　
　
　喻林卷三十一
欽定四庫全書
　喻林卷三十二　　　　　明　徐元太　撰
　　人事門(三十/)
　　　修治
山上有水蹇君子以反身修徳(易/蹇)
山下有澤損君子以懲忿室欲(易/損)
六四損其疾使遄有喜无咎(易/損)
六四井甃无咎象曰井甃无咎修井也(易/井)
鼎之倒趾失其所利鼎覆而不失其利在於寫出否穢
之物也(周易正/義鼎)
他山之石可以爲錯(入/聲)　他山之石可以攻玉(詩小雅/鶴鳴)
玉之缺尚可磨鑢而平人君政教一失誰能反覆之(鄭/氏)
(箋詩/抑)
武公能學問聴諌以禮自修而成其徳美如骨之見切
如象之見磋如玉之見琢如石之見磨以成其寳器(毛/詩)
(正義/淇澳)
珠曰切象曰磋玉曰琢石曰磨木曰刻金曰鏤革曰剝
羽曰析(鄭氏註周禮/天官太宰)
醫師掌醫之政令聚毒藥以共醫事凡邦之有疾病者
瘡瘍者造焉則使醫分而治之嵗終則稽其醫事以制
其食十全爲上十失一次之十失二次之十失三次之
十失四爲下(周禮天/官醫師)
凡療瘍以五毒攻之以五氣養之以五藥療之以五味
節之凡藥以酸養骨以辛養筋以鹹養脉以苦養氣以
甘養肉以滑養竅(周禮天/官瘍醫)
物有不圎者規之使圎行有不周者正之使備猶規正
物然(春秋正義襄/公十四年)
西子蒙不潔則人皆掩鼻而過之雖有惡人齊戒沐浴
則可以祀上帝(孟子離/婁下)
如切如磋者道學也如琢如磨者自修也(大/學)
剟其瑕礫搴其蕭稂(爾雅/序)
玉石之被雕磨猶人自修餙(爾雅/註)
人之有冠猶宫室之有牆屋也糞除而已又何加焉(國/語)
(晉/)
當以疾病爲諭安得不用湯藥針艾救之哉(顔氏家/訓教子)
王逸曰工明於所畫念其繩墨則曲木直而惡木好(史/記)
(屈原列/傳註)
孫卿子曰拘木必待隠括蒸揉然後直也(後漢書鄧禹/子訓傳註)
被此篤病久榮衛動不安聞有韓衆藥信來給一丸(魏/志)
(劉劭/傳註)
獨孤公猶鏡也每被磨瑩皎然益明(隋書髙/熲傳)
隙大則崩毁將至故宜有以抵之也(鬼谷子/抵巇)
意不可恣也夫木之性以櫽括自直可以人而不如木
乎子不見夫雞耶聚榖如陵跪而啄之若縱子之意則
與雞豈有異乎(孔叢子/儒服)
砥礪琢磨非金也而可以利金詩書辟立非我也而可
以厲心(説苑/建本)
揚水潛鑿使石潔白(焦氏易林/豫之大過)
謣言敗俗謣好敗則姑息敗徳君子謹於言慎於好亟
於時吾不見震風之能動聾瞶也(謣音于明/揚子問)
次七増其髙刄其峭丘貞測曰増髙刄峭與損皆行也
(太𤣥經/第一増)
次八或擊之或刺之脩其𤣥鍳渝測曰擊之刺之過以
衰也(太𤣥經/第一童)
次七拂其惡從其淑雄黄食肉測曰拂惡從淑救凶也
(太𤣥經/第二從)
次七逹于砭割前亡後賴測曰逹于砭割終以不廢也
(太𤣥經/第二逹)
次六息金消石往小來奕測曰息金消石美日大也(太/𤣥)
(經第/二格)
初一斷心滅斧㝠其繩矩測曰斷心滅斧内自治也(太/𤣥)
(經第/三斷)
次三決其聾􁲽(都計/切)利以治穢測曰決其聾􁲽利有謀
也(太𤣥經/第三斷)
上九疾其疾巫毉不失測曰疾其疾能自毉也(太𤣥經/第四常)
次八豐牆峭阯三嵗不築崩測曰豐牆之峭崩不遲也
(太𤣥經/第四大)
次七視其瑕無穢測曰視其瑕能自矯也(太𤣥經/第五視)
次五黄兒以中蕃君子以之洗于愆測曰黄兒以中過
以洗也(太𤣥經/第六失)
次八輔其折廅(於各/切)其缺其人暉且偈(音/傑)測曰輔折廅
缺猶可善也(太𤣥經/第六䦯)
次二割其肬(尤/)贅利以無穢測曰割其肬贅惡不得大
也(太𤣥經/第六割)
刀不利於瓦石上刏之(許氏説/文卷三)
衣破者補帶短者續(武侯十六/策隂察)
貧劣宅屋不具牆壁宇達人指訾之如財貨富愈起屋
築牆以自蔽鄣爲之具宅人弗復非(王充論衡/率性篇)
山野草茂鉤䥥斬刈乃成道路也士未入道門邪惡未
除猶山野草木未斬刈不成路也(王充論衡/量智篇)
夫惡猶疾也攻之則益悛不攻則曰甚故君子相求也
非特興善也將以攻惡也惡不廢則善不興自然之道
也(徐幹中/論虚道)
疼痾結於府藏疾病散於肌體者必假脉診以察其盈
虚投藥石以攻其所苦若心非嗜欲所亂病非寒暑所
傷則醫師之用宜其廢也(張湛註列/周穆王)
世咸知積小可以髙大而不悟損多可以至少夫九層
起于累土髙岸遂爲幽谷茍功無廢舎不期朝夕則無
微而不積無大而不虧矣今砥礪之與刀劔相磨不已
則知其將盡(張湛註/列湯問)
古人六十笑五十九不逺迷復乃覺有以也(抱朴子外/篇重言)
火所以成熟牲體今有脂肪之肉必當澡濯釜鼎以煮
渫之(太𤣥經第/四竈解)
黶有疵也有疵者欲披除之(莊子音義/庚桑楚)
雲翳於日則不能照垢汚於玉則不能光(文選陸士衡/演連珠註)
人咸知餙其容而莫知飾其性性之不飾或愆禮正斧
之藻之克念作聖(文選張華/女史箴)
療暑莫如親水救寒莫如重裘止謗莫如修身(意林物/理論)
浴者振衣沐者彈冠人知正服莫知行端(藝文類聚后/妃部后妃箴)
金雖能照塵積翳朗(藝文類聚人/部交友箴)
人咸知鏡其貌而莫能照其身(藝文類聚職/官部丞相箴)
雕良玉於亷劌錬貞金於鍌鋈(藝文類聚職/官部太傅碑)
瞻彼緝狐既資良冶相諸筍玉猶待他山(藝文類聚禮/部學校表)
飛塵穢清流朝雲蔽日光秋蘭豈不芬鮑肆亂其芳河
決潰金堤一手不能障(藝文類聚/地部塵詩)
木以繩直金以淬剛必須砥礪就其鋒鋩(太平御覧/雜物部礪)
夫絲捨而弗治則腐而棄使女繰之以爲美錦人君朝
而服之(太平御覧/布帛部錦)
與其澡於水寧澡於徳水之清猶可穢也徳之服不可
塵也(太平御覧服/用部澡盤)
其田雖良薅鋤乃芳其宅雖善修移乃昌(黄帝宅/經上)
田穢不修節莠並生田苖不起囷倉虚空(道徳經指/歸卷九)
形樂志苦病生於脉治之以炙刺形樂志樂病生於肉
治之以鍼石形苦志樂病生於筋治之以熨引形苦志
苦病生於咽嗌治之以百藥形數驚恐經絡不通病生
於不仁治之以按摩醪藥(黄帝素問内經/血氣形志篇)
譬如金鑛精加鑄錬除去砂礫唯有真金造諸飾好嚴
身之具(大寳積/經二十)
亦如人中毒迷悶心狂亂以火而炙療因此得除愈(大/寳)
(積經三/十一)
世間雖有諸醫充滿世界不能了知三種大患何以故
彼皆不善又無智故而不能識貪瞋癡等三種大患彼
無智醫非惟不識三種大患又不了知三大良藥對治
三患何等爲三所謂不能了知貪欲大患不浄良藥而
爲對治瞋恚大患慈心良藥而爲對治愚癡大患緣起
良藥而爲對治如是諸醫惟能療治一二别病不能普
治一切衆病惟能暫治少時降損非爲盡病畢竟除瘥
(大寳積經/四十八)
譬如垢衣以灰汁浣濯垢滅衣在何以故垢已去故以
垢去故衣得清浄(文殊師利/問經卷下)
重病離良醫療治方更劇(菩薩處胎/經卷四)
猶如上色金生垢不浄因火槖鉆椎赤土人力磨拭瑩
治便得明浄(中阿含經/卷五十五)
譬如故車方便修治得有所至(長阿含/經卷二)
貪爲極熱病佛是大良醫(天請問/經當三)
不誦爲言垢不勤爲家垢不嚴爲色垢放逸爲事垢(法/句)
(經塵垢品/第二十二)
羸馬比良棄惡爲賢(法句經/象喻品)
譬如藥師三種病冷熱風病除滅故應病與藥佛如是
婬怒癡病随藥滅(三昧法門/經卷下)
猶如彼巧匠者觀彼朽車嚴治修飾逺致重載無所缺
損(出曜經/三欲品)
身譬如地善意如禾惡意如草不去草穢禾實不成人
不去惡意亦不得道(三慧經/藉八)
學者有苦不學者無有苦學者有苦譬如人田種當先
犂去草穢便多得收是爲先苦不學者無有苦譬如地
不犂續自生蒺䔧惡物是爲不學無有苦(三慧經/藉八)
何名爲知病所起随起用藥謂知其病或從風起或從
癀起或從痰起或從癊起或從骨節起或積實所起知
如是等病所起䖏随用藥治令得安樂(醫喻/經)
譬如多食不消若不療治於身爲患(大智度論/卷四十一)
箭鏑在體雖沈深難拔良方妙術猶可令出(大智度論/卷五十四)
譬如垢膩之衣則以灰泥淹之經宿以水浣之一時都
去(大智度論/卷九十三)
又如金銀等諸寳不以輕賤故燒鍜磨打(大智度論/卷九十八)
譬如善浣衣師能除穢垢(大乗莊嚴/經論卷六)
若於寒時爲治寒苦追求覆障以爲對治若於熱時爲
治熱苦追求沐浴以爲對治渉路作業有劬勞者爲治
勞苦求按摩等以爲對治(瑜伽師地論/卷六十七)
今當以慚愧水洗浴識塵執發露刀割覆藏網(法苑珠/林卷二)
(十/三)
如百年垢衣可於一日浣令鮮浄(法苑珠林/卷八十六)
　　　持正
天下有山遯君子以逺小人不惡而嚴(易/遯)
厭(入/聲)浥(音/邑)行露豈不夙夜謂行多露(詩國風/行露)
出其東門有女如雲雖則如雲匪我思存縞衣綦(音/其)巾
聊樂我員(音/云)　出其闉(音/因)闍(音/都)有女如荼(音/徒)雖則如荼
匪我思且(音/疽)縞衣茹藘聊可與娱(詩國風出/其東門)
非禮相陵則狗吠(毛詩野有/死麕註)
人皆渉我友未至我獨待之而不渉以言室家之道非
得所適貞女不行(毛詩匏有/苦葉註)
漢也江也其欲渡之者必有潛行乗泭之道今以廣長
之故故不可也喻女之貞潔犯禮而往將不至也(鄭氏/箋詩)
(漢/廣)
木以髙其枝葉之故故人不得就而止息也賢女雖出
㳺流水之上人無欲求犯禮者亦由貞潔使之然(鄭氏/箋詩)
(漢/廣)
貞静之女其美色姝然又能服從君子待禮而後動自
防如城隅然髙而不可喻(毛詩正/義静女)
諸侯之不可起行妄伐猶飛隼之不可飛揚妄作也(毛/詩)
(正義/沔水)
樂易之君子其求福修徳以俟之不爲回邪之行要之
如葛藟之延蔓於條枚是其性也(鄭氏註/禮表記)
子茍欲勉我以世路不知其跌而失吾之度也(後漢書/崔駰列)
(傳/)
且一禮不備貞女恥之況命士乎(晉書皇/甫謐傳)
禀仲尼之道不在奔車之上資伯夷之運不䖏覆舟之
下(宋書顧/覬之傳)
卑而正者可増髙而倚者且崩(説苑/談叢)
古者楊墨塞路孟子辭而闢之廓如也後之塞路者有
矣竊自比於孟子(揚子吾/子篇)
或問交五聲十二律也或雅或鄭何也曰中正則雅多
哇則鄭請問本曰黄鍾以生之中正以平之確乎鄭衛
不能入也(揚子吾/子篇)
鳳鳥蹌蹌匪堯之庭亨龍潛升其貞利乎(揚子/問明)
或問處秦之世抱周之書益乎曰舉世寒貂狐不亦燠
乎(揚子/寡見)
鍼錐所穿無不暢逹使鍼錐末方穿物無一分之深矣
賢儒方節而行無鍼錐之鋭固安能自穿取暢逹之功
乎(王充論衡/狀留篇)
言欲使已變節而從俗猶曏者欲釋階登天之態也(王/逸)
(註楚辭/九章)
言橘受命於江南不可移徙種於北地則化爲枳也屈
原自比志節如橘亦不可移徙也(王逸註楚/辭九章)
言人刓削方木欲以爲圜其常法度尚未廢以言讒人
譛逐放已欲使改行亦終守正而不易也(王逸註楚/辭九章)
安肯蹙太山之峻以適鑿枘之中斂垂天之羽爲戒旦
之役編於仕類而抑鬱庸兒之下捨鸞鳳之材適枳棘
之藪競腐鼠於踞鴟而枉尺以直尋哉(抱朴子外/篇名寳)
安肯衒沽以進趨揭其不貲之寳以競燕石之售哉(抱/朴)
(子外篇/吴失)
若能闊禮門以懸規標義路以植矩然後踰垣者折肱
㨗徑者滅跡(文心雕/龍奏啟)
驥不驟進而求服兮鳳亦不貪餧而妄食(文選宋/玉九辯)
不仰操而茍容兮譬臨河而無航欲巧笑以干媚兮非
余心之所甞(文選思/𤣥賦)
既秉丹石心寧流素絲涕(文選謝朓出/尚書省詩)
珪璋雖特逹明月難闇投(文選郭璞/逰仙詩)
志怦怦而内直兮履繩墨而不頗執權衡而無私兮稱
輕重而不差(補文選莊/忌哀時命)
刓方以爲圜兮常度未替(補文選屈/原懐沙)
令薜茘而爲理兮憚舉趾而緣木因芙蓉而爲媒兮憚
蹇裳而濡足登髙吾不説兮入下吾不能(廣文選屈/平思美人)
雖松梧之貞脆豈榮彫其異心(古文苑班媫/妤𢷬素賦)
毛伯成既負其才氣常稱寧爲蘭摧玉折不作蕭敷艾
榮(世説新/語言語)
丈夫恥於受辱貞女羞於節虧(意林燕/丹子)
貞松隆冬以擢秀金菊吐翹以凌霜(藝文類聚嵗/時部秋賦)
綠衣雖多無貴於色邪徑雖利無尚於直(藝文類聚后/妃部后妃箴)
吾將以清談爲筐篚以機神爲幣帛(藝文類聚産/業部錢論)
孔子病子貢出卜孔子曰子待也吾坐席不敢先居處
若齊食飲若祭吾卜之久矣(困學紀聞/卷七論語)
羣犬吠新客佞闇排䟱賓直途既已塞曲路非所遵(何/氏)
(語林/言志)
翎有六翮飛則沖天麋有四足走便入海下官膚體疎
嬾手足遲鈍不能逐飛追走逺事佞人(何氏語/林方正)
雖處穢惡无所染汚猶如明珠在沙磧中猶如蓮花在
濁水内(元陽妙/經卷五)
能壊一切外道異論摧伏敵陣建立勝旛(無盡意菩/薩經八)
夫正道難毁邪理易退譬若輕羽在髙遇風則飛細石
在谷逢流則轉唯泰山不爲飄風所動磐石不爲疾流
所迴是以梅李見霜而落葉松栢嵗寒之不凋信矣(𢎞/明)
(集駮夷/夏論)
立事不失道徳猶調絃不失宫商(𢎞明集牟/子理惑篇)
　　　慎始
天與水違行訟君子以作事謀始(易/訟)
凡教在初而法在始家瀆而後嚴之志變而後治之則
悔矣(王弼註/易家人)
隂陽之氣无爲故積馴履霜必至於堅冰以明人事有
爲不可不制其節度故於履霜而遂以堅冰爲戒所以
防漸慮㣲慎終于始也(周易正/義坤)
若生子罔不在厥初生自貽哲命(書召/誥)
王新即政始服行教化當如子之初生習爲善則善矣
自遺智命無不在其初生爲政之道亦猶是也(孔氏傳/書召誥)
將大雨雪始必㣲温雪自上下遇温氣而摶謂之霰久
而寒勝則大雪矣喻幽王之不親九族亦有漸自微至
甚如先霰後大雪(鄭氏箋/詩頍弁)
隰中有萇楚之草性生正直及其長大其猗儺然枝條
柔弱不妄尋蔓草木以興人於少小之時能正直端慤
雖長大亦不妄淫恣情慾(毛詩正義/隰有萇楚)
鳳凰生而有仁義之意虎狼生而有貪戾之心兩者不
等各以其母嗚呼戒之哉無養乳虎將傷天下故曰素
成胎教之道(大戴禮/記保傳)
源泉所來也委流所聚也始出一勺卒成不測(鄭氏註/禮學記)
趙文子冠見韓獻子獻子曰戒之此謂成人成人在始
與善始與善善進善不善蔑由至矣始與不善不善進
不善善亦蔑由至矣如草木之産也各以其物(國語/晉)
夫堅樹在始始不固本終必稿落(國語/晉)
且知子者賢父知臣者明君子不肖則家亡臣不忠則
國亂國亂不可以安也家亡不可以全也是以君子防
其始聖人閑其端(晉書武/帝紀)
正其末者端其本善其後者慎其先(晉書潘/岳傳)
舊非本舊因新以成舊者也狎非先狎因疎以成狎者
也(宋書恩倖/傳史臣)
桓公觀於廏問廏吏曰廏何事最難廏吏未對管仲對
曰夷吾甞爲圉人矣傅馬棧最難先傅曲木曲木又求
曲木曲木已傅直木無所施矣先傅直木直木又求直
木直木已傅曲木亦無所施矣(管子/小問)
聖人之與人約結也上觀其事君也内觀其事親也必
有可知之理然後約結約結而不襲於理後必相倍故
曰不重之結雖固必解道之用也貴其重也(管子/心術)
得魚在於投餌得語在於發端發端則語應投餌則魚
來(鬼谷子/反應註)
楊朱哭衢塗曰此夫過舉蹞歩而覺跌千里者夫哀哭
之此亦榮辱安危存亡之衢已此其爲可哀甚於衢塗
(荀子/王霸)
南方有鳥名曰乾吉食其子不擇肉子常不遂今肹與
鮒童子也随大夫而化者不可養以不義之肉(列女傳/周列國)
(晉羊/叔姬)
次三赤子扶扶元貞有終測曰赤子扶扶父母瞻也(太/𤣥)
(經第/一賢)
初一羨於初其次迂塗測曰羨於初後難正也(太𤣥經/第一羨)
雞伏卵而未孚始化之時謂之涅(方言/第三)
少小之人其志易徙有異於橘也(王逸註楚/辭九章)
譬猶練絲染之藍則青染之丹則赤十五之子其猶絲
也其有所漸化爲善惡猶藍丹之染練絲使之爲青赤
也青赤一成真色無異是故楊子哭岐道墨子哭練絲
也盖傷離本不可復變也(王充論衡/率性篇)
匠流末者未若挺冶元兆之中整已然者不逮原本乎
𤣥樸之外(抱朴子外/篇任命)
俗諺曰教婦初來教兒嬰孩誠哉斯語(顔氏家/訓教子)
髙以下基洪由纖起川廣自源成人在始(文選張華/勵志詩)
夫大事之將興也由水之出於山也始於潤濕見於漣
漣綿綿涓涓流爲溪谷汨汨湯湯濟舟漂石以成江海
深大不測(道徳經指/歸卷十一)
天地之道始必有終終必有始陽氣安於潛龍故能鑠
金隂氣寧於履霜故能凝冰木善秋毫故能百尋水樂
涓涓故能成海飛禽逸於卵鷇故能髙翔羣獸預於胎
䍮故能逺走(道徳經指/歸卷十二)
夫陟百仭之髙岑發自初歩履八門之苦難起自染心
(道徳經註/疏卷六)
初正則終循幹立未可持(參同/契)
一炁無偏阿所種還自生植此荆棘根何由望蹇林(虛/皇)
(四十/九章)
譬如有人學善射術先自安立(大方廣佛華嚴/經卷五十九)
譬如甕器先貯毒藥投少石蜜不任食用(大集地藏十/輪經卷六)
猶如牛渡水導者而不正一切皆不正斯由本導故(増/壹)
(阿含經/卷八)
猶如有諸苦果之子所謂苦果苦參子葶藶子畢地槃
特子及餘苦子便於良地種此諸子然後生苖猶復故
苦所以然者以其子本苦故(増壹阿含/經卷八)
　　　要終
汔至亦未繘井羸其缾凶(易/井)
小狐雖能渡而無餘力將濟而濡其尾力竭於斯不能
續終險難猶未足以濟也濟未濟者必有餘力也(王弼/註易)
(未/濟)
雖汲水以至井上然綆出猶未離井口而鉤羸其缾而
覆之也棄其方成之功雖有出井之勞而與未汲不異
喻人行常徳須善始令終若有初无終則必致凶咎(周/易)
(正義/井)
不矜細行終累大徳爲山九仭功虧一簣(書旅/獒)
未成一簣猶不爲山是以聖人乾乾日昃慎終如始(孔/氏)
(傳書/旅獒)
譬如爲山已髙九仭其功虧損在於一簣惟少一簣而
止猶尚不成山以喻樹徳行政小有不終徳政則不成
矣(尚書正/義旅獒)
有爲者辟若掘井掘井九軔而不及泉猶爲棄井也(孟/子)
(盡心/上)
詩云行百里者半于九十此言末路之難(戰國策/秦武王)
始雖垂翅回谿終能奮翼黽池可謂失之東隅收之桑
榆(後漢書/馮異傳)
譬由行舟雖不横截迅流然俄向所趣漸靡而往終得
其濟(晉書劉/頌傳)
經始獲其多福慮終取其少禍(晉書陸/機傳)
夫唯無損則至堅矣夫唯無益則至厚矣堅故終不損
厚故終不薄(晉書皇/甫謐傳)
築社之役蹇蹶而築之端冕而事之神與之福(魏書古/弼傳)
能長保國者能終善者也諸侯竝立能終善者爲長列
士竝學能終善者爲師(晏子春/秋諫上)
且以巧鬬力者始乎陽常卒乎隂泰至則多竒巧以禮
飲酒者始乎治常卒乎亂泰至則多竒樂凡事亦然始
乎諒常卒乎鄙其作始也簡其將畢也必巨(莊子人/間世)
天地以日月不過陵谷不遷爲成人事以長保元亨考
終厥命爲成(鬼谷子本/經隂符註)
昔者江出於岷山其始出也其源可以濫觴及其至江
之津也不放舟不避風則不可渉也非維下流水多耶
(荀子/子道)
諺曰築社者㩷撅而置之端冕而祀之今子與我取之
而不與我置之與我置之而不與我祀之焉可(韓非子/外儲説)
(左/)
至人不容若眯而撫若跌而據聖人之爲治漠然不見
賢焉終而後知其可大也若日之行驥騏不能與之争
逺(淮南子/繆稱訓)
雨之集無能霑待其止而能有濡矢之發無能貫待其
止而能有穿唯止能止衆止(淮南子/説山訓)
昔者宋人好善者三世不解家無故而黒牛生白犢以
問先生先生曰此吉祥以饗鬼神居一年其父無故而
盲牛又復生白犢其父又復使其子以問先生其子曰
前聽先生言而失明今有復問之柰何其父曰聖人之
言先忤而後合其事未究固試往復問之其子又復問
先生先生曰此吉祥也復以饗鬼神歸致命其父其父
曰行先生之言也居一年其子又無故而盲其後楚攻
宋圍其城當此之時易子而食析骸而炊丁壯者死老
病童兒皆上城牢守而不下楚王大怒城已破諸城守
者皆屠之此獨以父子盲之故得無乗城軍罷圍解則
父子俱視夫禍福之轉而相生其變難見也(淮南子/人間訓)
故觀逐者於其反也而觀行者於其終也故舜放弟周
公殺兄猶之爲仁也文公樹米曽子架羊猶之爲知也
(淮南子/泰族訓)
先暌後合其道通也文明上照幽暗分矣(京氏易/傳暌上)
爲善不直必終其曲爲醜不釋必終其惡(説苑/談叢)
官怠於宦成病加於少愈禍生於懈惰孝衰於妻子察
此四者慎終如始詩曰靡不有初鮮克有終(説苑/敬慎)
或問徳有始而無終與有終而無始也孰寧曰寧先病
而後瘳乎寧先瘳而後病乎(揚子孝/至篇)
上九從徽徽後乃登于階終測曰從徽徽後得功也(太/𤣥)
(經第/二從)
上九日沒其光賁于東方用視厥始測曰日沒賁東終
顧始也(太𤣥經/第五視)
器非瑚簋必進鋭而退速量擬伊吕雖發晚而到早是
以鷦鷯倦翮猶不越乎蓬杪鳶雛徐起顧眄而戾蒼昊
(抱朴子外/篇博喻)
進簣雖㣲終焉爲山(陶靖節集/詩四言)
吾見世人清名登而金貝入信譽顯而然諾虧不知後
之戈㦸毁前之干櫓也(顔氏家/訓名實)
本同末異楊朱興哀始素終𤣥墨翟垂涕(文選盧諶贈/劉琨詩引)
易曰狐渉水濡其尾此言始之易終之難也(困學紀聞/卷一易)
成王秀而獲實其美在終昭帝苖而未秀其得在始(困/學)
(紀聞卷十/二攷史)
王家門中優者龍鳳劣猶虎豹失䕃之後豈龍虎之議
(何氏語林徳行南/史僧䖍戒子書)
譬如牛乳乳變爲酪酪爲生蘇生蘇爲熟蘇熟蘇爲醍
醐醍醐爲第一當有乳時唯名爲乳不名爲酪蘇醍醐
如是展轉至醍醐時唯名醍醐不名爲乳不名酪蘇(長/阿)
(含經卷/十七)
譬如有二人俱發行入海或有到彼岸或而中斷絶(修/行)
(道地經五/隂成敗品)
昔有衆人與十賈客相随采寳歸家時有一人乗車載
寳無價明月雜寳無數車重頓躓失伴在後進不見伴
退畏盜賊便随邪徑御車渉路行未經里數車墜深澗
軸折轂敗又在曠野無人之䖏椎胷喚呼怨訴無處對
車啼哭(出曜經四/無放逸品)
妖孽見福其惡未熟至其惡熟自受罪酷貞祥見禍其
善未熟至其善熟必受其福(法句經/惡行品)
西方有一國王素無馬減損國藏四出推求買得五百
匹馬以防外敵足以安國養馬既久國中無事王便思
惟五百匹馬食用不少飼養煩勞無益國事便勅所典
掩眼令磨可得自食不損國藏馬磨既久習於旋迴忽
然鄰國興兵入境王便約勅被馬具莊勇將乗騎如戰
鬬法鞭馬向陣欲直前入諸馬得鞭盡旋迴走無向敵
意鄰賊見之知無所能即便直前大破王軍以是故知
欲求善果報臨命終時心馬不亂則得随意往不可不
先調直心馬若不先調直心馬者死賊卒至心馬盤迴
終不如意猶如王馬不能破賊保全其國是以行人善
心不可不常在於胷心(衆經撰襍/譬喻經)
譬如毒食初雖香美久則殺人(大智度論/卷十五)
譬如美食惡食俱有雜毒食惡食即時不悦食美即時
甘悦久後俱奪命故二不應食(大智度論/卷十八)
譬如乗車西行南有止宿處故迴車趣向車與迴向處
異故可有迴向不得但有車而言迴向(大智度論/卷五十四)
譬如二人欲墮山頂一人有力善巧方便以巧便故雖
墮還起得昇山頂一人力少復無方便即往還墮不能
復起(入大乗/論卷上)
　　　勇爲
我聞吉人爲善惟日不足凶人爲不善亦惟日不足(書/泰)
(誓/中)
吉人竭日以爲善凶人亦竭日以行惡(孔氏傳書/泰誓中)
雖淺陋衡門之下猶可以棲遲逰息以興雖地狹小國
之中猶可以興治致政(毛詩正/義衡門)
舉其前必舉其後舉其左必舉其右(大戴禮/記少間)
仁之勝不仁也猶水勝火今之爲仁者猶以一杯水救
一車薪之火也不熄則謂之水不勝火此又與於不仁
之甚者也(孟子告/子上)
有人於此力不能勝一匹雛則爲無力人矣今曰舉百
鈞則爲有力人矣然則舉烏獲之任是亦爲烏獲而已
矣夫人豈以不勝爲患哉弗爲耳(孟子告/子下)
猛虎之猶豫不若蜂蠆之致螫騏驥之局躅不若駑馬
之安歩孟賁之狐疑不若庸夫之必致也雖有舜禹之
智吟而不言不如瘖聾之指麾也此言貴能行之(史記/淮隂)
(侯/傳)
臨焚之鳥不可去薪授首之冦何容緩斧(魏書南安王/楨子英傳)
行其道道可致也從其門門可入也立其禮禮可成也
争其强强可勝也(太公六/韜武韜)
其視太行之險猶之歩仭之丘(子華子/虎㑹問)
王獨不聞俞跗之爲醫乎已成必治鬼神避之(鶡冠子/世賢)
夫沐者有棄髮除者傷血肉爲人見其難因釋其業是
無術之事也(韓非子/八説)
鑚木取火掘井索泉(焦氏易林/師之未濟)
武王伐紂過隧則斬岸遇水則折舟示人無反志也(初/學)
(記天/部雨)
子勉於前既登絶頂其苦亦息俯視一切皆微眇也(虚/皇)
(四十/九章)
譬如大冶錬金一切無不銷者(玉清經通/濟幽㝠品)
　喻林卷三十二
欽定四庫全書
　喻林卷三十三　　　　　明　徐元太　撰
　　人事門
　　　崇儉
六五賁于丘園束帛戔戔吝終吉(易/賁)
曷之用二簋可用享(易/損)
九五東鄰殺牛不如西鄰之禴祭實受其福(易既/濟)
生十殺一者物十重生一殺十者物頓空十重者王頓
空者亡(汲冢周書/文傳解)
羔羊鵲巢之功致也召南之國化文王之政在位皆節
儉正直徳如羔羊也(毛詩/羔羊)
蟋蟀刺晉僖公也儉不中禮故作是詩以閔之(毛詩/蟋蟀)
古者明王所乗之馬繫於廐無事則委之以莝有事乃
予之榖言愛國用也於其身亦猶然齋而後三舉設盛
饌恒日則減馬此之謂有節也(鄭氏箋/詩鴛鴦)
諸侯不恒牛命士不恒豕禦而驕奢其闗乎治政(晉書/石苞)
(傳/)
汙罇土鼔誠則難追畫卵彫薪或可易革(陳書世/祖紀)
工事無刻鏤女事無文章國之富也(管子/立政)
土事不文木工不斵金器不鏤衣無隅差之削冠無觚
嬴之理(淮南子/本經訓)
未甞稼穡粟滿倉未甞桑蠶絲滿囊得之不以道用之
必横(淮南子/說林訓)
夫有盡之物不能給無已之耗江河之流不能盈無底
之器也凡人利入少而費用多者猶不供也况無錙銖
之來而有千百之往乎(抱朴子内/篇極言)
冠足以修敬不務其飾衣足以掩形不務其美土事不
文木事不鏤足以示民也(意林/晏子)
明徳后曰吾前過濯龍門見外家問起居車如流水馬
如龍亦不譴怒但絶其嵗用冀以嘿止讙耳(藝文類聚/獸部馬)
蒿宫茅柱實興國之清猷玉席珠衣乃危邦之弊化(初/學)
(記政理/部貢獻)
舜作食器流漆墨其上國之不服者十三禹作祭器墨
染其外朱畫其内國之不服者三十三(困學紀聞卷/十一攷史)
　　　克勤
惰農自安不昏作勞不服田畝越其罔有黍稷(書盤/庚上)
若乗舟汝弗濟臭厥載(書盤/庚中)
天惟喪殷若穡夫予曷敢不終朕畝(書大/誥)
若農之服田務耕而不耨維草其宅之既秋而不獲維
禽其饗之人而獲饑去誰哀之(汲冢周書/大開武解)
如怠惰之農茍自安逸不强作勞於田畝則黍稷無所
有(孔氏傳書/盤庚上)
就其深矣方之舟之就其淺矣泳之游之何有何無黽
勉求之(詩國風/谷風)
庭燎美宣王也因以箴之(毛詩/庭)
夫不鳥之慤謹者人皆愛之可以不勞猶則飛則下止
於栩木人雖無事其可獲安乎(鄭氏箋/詩四牡)
使農人之南畝治其禾稼功至力盡則薿薿然而茂盛
(鄭氏箋/詩甫田)
人之欲種田求榖必凖功治田榖乃可獲喻人君欲立
功致治必勤身修徳功乃可立(毛詩正/義甫田)
必先種之乃得獲若先菑乃得畬也安有無事而取利
者乎(鄭氏註禮/記坊記)
譬如農夫是穮是蓘雖有饑饉必有豐年(左傳昭/公元年)
上國有言曰不索何獲(左傳昭公/二十七年)
宴安自逸若酖毒之藥不可懐戀也言其當自勞也(春/秋)
(正義閔/公元年)
言已伐莒求利而不得惡日中不出譬如商賈求利不
得惡諠囂之聲(春秋正義/昭公元年)
農夫不怠越有黍稷誰能云作考之居息(後漢書/文苑傳)
神農之法曰丈夫丁壯不耕天下有受其饑者婦人當
年不織天下有受其寒者故其耕不强者無以養生其
織不力者無以衣形(後漢書/王符傳)
且經史道徳如採菽中原勤之者則功多(晉書涼武/昭王傳)
若弗勤春稼秋穡何期(宋書夷蠻/天竺傳)
執耜蹔忘懸磬比室秉機或惰無褐終年(南齊書鬱/林王本紀)
女子不辨於致諸侯自吾不為汗殺之事人布織不可
得而衣故雖聖人惡用之(管子/侈靡)
吾欲致諸侯而不至為之柰何中婦諸子曰自妾之身
之不為人持接也未甞得人之布織也意者更容不審
邪(管子/戒)
曙戒勿怠後穉逢殃朝忘其事夕失其功(管子/形勢)
巫馬子謂子墨子之為義也人不見而耶鬼不見而富
而子為之有狂疾子墨子曰今使子有二臣於此此其
一人者見子從事不見子則不從事其一人者見子亦
從事不見子亦從事子誰貴於此二人巫馬子曰我貴
其見我亦從事不見我亦從事者子墨子曰然則是子
亦貴有狂疾也(墨子/耕柱)
百人農一人居者王十人農一人居者强半農半居者
危(商子/農戰)
故仁人在上則農以力盡田賈以察盡財百工以巧盡
械器士大夫以上至於公侯莫不以仁厚知能盡官職
(荀子榮/辱篇)
人之情不能無衣食衣食之道必始於耕織萬民之所
公見也物之若耕織者始初甚勞終必利也衆愚人之
所見者寡(淮南子/主術訓)
滋滋焉汲汲焉如農之赴時商之趨利惡有不至者乎
(孔叢子/居衞)
故耕不强者無以充虚織不强者無以掩形雖以湊㑹
之要陶室之術無所施其巧自古及今不施而得報不
勞而有功者未之有也(鹽鐵論/力耕)
功業有緒惡勞而不卒猶耕者勌休而困止也夫事輟
者無功耕怠者無獲也(鹽鐵論/擊之)
手足之勤腹腸之養也當世之務後世之利也(鹽鐵論/結和)
日趨月歩周遍次舍(焦氏易林/震之大畜)
秦王一夜而三起茫如覔遺(天禄閣外/史傷時)
夫為天子而有牛馬之勞則天子益尊為諸侯而有牛
馬之勞則諸侯益强為大夫而有牛馬之勞則大夫益
顯為庶人而有牛馬之勞則庶人益義(天禄閣外/史桃林)
譬猶作家云不事用他物者盖謂有金銀珠玉在乎掌
握懐抱之中足以供累世之費者耳茍其無此何可不
廣播百榖多儲果疏乎(抱朴子内/篇㣲㫖)
仙之可學致如黍稷之可播種得甚炳然耳然未有不
耕而獲嘉禾未有不勤而獲長生度世也(抱朴子内/篇勤求)
神農不九疾則四經之道不垂大禹不胼胝則𤣥珪之
慶不集故救憂為厚樂之本暫勞為永逸之始(抱朴子/外篇廣)
(譬/)
􁄙斯羣行啄榖喻人黨比游晏賊害糧食有損無益也
(揚子法言/註學行篇)
不樹者死無棺不蠶者身無帛不績者凶無縗君子暇
豫則思義小人暇豫則思邪(意林/院子)
如彼登山乃勤以求髙如彼浮川乃勤以求逺(意林/典論)
學不勤則不知道耕不力則不得榖(太平御覧/百榖部榖)
人皆以無用害有用故知不博而日不足以博奕之日
問道聞見深矣(困學紀聞/卷七論語)
叔文相莒三年歸其母自績謂母曰文相莒三年有馬
千駟今母猶績文之所得事皆將弃之己母曰吾聞君
子不學詩書射御必有博塞之心小人不好田作必有
竊盜之心婦人不好紡績織絍必有淫泆之行好學為
福也猶飛鳥之有羽翼也(困學紀聞/卷十諸子)
若鑿井池得水受用其不鑿者無由致之(波羅蜜多經/卷五百七十)
(二/)
故精進之於諸度也若衘捶之在羣馭焉正勤之於道
品也若鹽梅之資列鼎焉(波羅蜜多經五/百九十卷序)
譬如甘蔗若蒲桃子如其不壓不得其汁壓之則得(毘/那)
(娑問經/推九)
如人少小勤苦多有所能亦多有所堪(大智度/論卷十)
譬如商人逺出深入得利必多(大智度論/卷十三)
乞食道人至一聚落從一家至一家乞食不得見一餓
狗饑卧以杖打之言汝畜生無智我種種因緣家家求
食尚不得何况汝卧而望得(大智度論/卷八十五)
在家懈怠失於俗利出家懶惰喪於法寳(法苑珠林/卷八十三)
　　　適用
水能灌溉火能烹飪金能斷割木能興作土能生殖榖
能養育古之歌詠各述其功(尚書正義/大禹謨)
衣服之煖於身猶甘雨之潤於物(毛詩正/義無衣)
行聘之時唯執圭璋特得通達不加餘幣言人之有徳
亦無事不通不須假他物而成(禮記正/義聘義)
子貢問曰賜也何如子曰女器也曰何器也曰瑚璉也
(論語/公冶)
或矜執者欲以取勝為榮不念宋人待四海之客大罏
不欲令酒酸也至於屈榖巨瓠堅而無竅當以無用罪
之耳(後漢書孔/融列傳)
必也學非所用術有所仰故臨川将濟而舟檝不存焉
(後漢書張/衡列傳)
爽與範内踈而智不及駑馬戀短豆必不能用也(晉書/宣帝)
(紀/)
誠東南之遺寳宰朝之竒璞也若得託迹康衢則能結
軌驥騄曜質廊廟必能垂光璵璠矣(晉書戴/若思傳)
譬彼針與石效疾故稱良(宋書樂/四志)
夜衣錦繡誰别偽真刀鳴箾中倚牀無施(宋書樂/四志)
雲和備樂則䌓㑹克諧驊騮驂服則致逺斯效(宋書武/三王江)
(夏/傳)
懸饑在嵗式羡藜藿之飽重炎灼體不念狐白之温故
才以偶時為劭道以調俗為尊(南齊書/劉祥傳)
如蓑裘之代用譬輪轅之曲直(梁書張緬/弟纉傳)
吾言足用矣舎言革思者是猶舎穫而攗粟也以其言
非吾言者是猶以卵投石也盡天下之卵其石猶是也
不可毁也(墨子/貴義)
譬如藥然草之本天子食之以順其疾豈曰一草之本
而不食哉今農夫入其稅於大人大人為酒醴粢盛以
祭上帝鬼神豈曰賤人之所為而不享哉(墨子/貴義)
譬如水火殊性各適其用既無是非安得謂之是非乎
(公孫龍子/指物論註)
魯人身善織屨妻善織縞而徙於越或謂之曰子必窮
矣魯人曰何也曰屨為履之也而越人跣行縞為冠之
也而越人被髮以子之所長遊於不用之國欲使無窮
其可得乎(韓非子/說林上)
今有馬於此如驥之狀者天下之至良也然而驅之不
前却之不止左之不左右之不右則臧獲雖賤不託其
足臧獲之所願託其足於驥者以驥之可以追利辟害
也今不為人用臧獲雖賤不託其足焉已自謂以為世
之賢士而不為主用行極賢而不用於君此非明主之
所臣也亦驥之不可左右矣(韓非子外/儲說左)
故制事者因其則服藥者因其良書不必起仲尼之門
藥不必出扁鵲之方(陸子/道基)
世多稱古之人而髙其行並世有與同者而弗知貴也
非才下也時非宜也故六騏驥駟駚騠以濟江河不若
窽木便者䖏世然也是故立功之人簡於行而謹於時
(淮南子/齊俗訓)
凡萬物有所施之無小不可為無所用之碧瑜糞土也
(淮南子/繆稱訓)
愚者有所修智者有所不足柱不可以摘齒筐不可以
持屋馬不可以服重牛不可以追速鉛不可以為刀銅
不可以為弩鐵不可以為舟木不可以為釡各用之於
其所適施之於其所宜即萬物一齊而無由相過明鏡
便於照形其於以函食不如簞犧牛粹毛宜於廟牲其
於以致雨不若黒蜧由此觀之物無貴賤因其所貴而
貴之物無不貴也固其所賤而賤之物無不賤也(淮南/子齊)
(俗/訓)
今夫圖工好畫鬼魅而憎圖狗馬者何也鬼魅不世出
而狗馬可日見也夫存危治亂非智不能道而先稱古
雖愚有餘故不用之法聖人弗行不驗之言聖王弗聴
(淮南子汜/論訓上)
砥石不利而可以利金㯳不正而可以正弓物固有不
正而可以正不利而可以利(淮南子/說山訓)
聖人用物若用朱絲約芻狗若為土龍以求雨芻狗待
之而求福土龍待之而得食(淮南子/說山訓)
鼎錯日用而不足貴周鼎不㸑而不可賤物固有以不
用而為有用者地平則水不流重鈞則衡不傾物之尤
必有所感物固有以不用為大用者(淮南子/說山訓)
人莫欲學御龍而皆欲學御馬莫欲學治鬼而皆欲學
治人急所用也(淮南子/說林訓)
陶人棄索車人掇之屠者棄銷而鍜者拾之所緩急異
也(淮南子/說林訓)
三寸之管而無當天下弗能滿十石而有塞百斗而足
矣(淮南子/說林訓)
予拯溺者金玉不若尋常之纒索(淮南子/說林訓)
孤子語孝躄者語杖貧者語仁賤者語治議不在已者
易稱從旁議者易是當其局則亂(鹽鐵論/救匱)
瞽師不知白墨而善聞言儒者不知治世而善訾議(鹽/鐵)
(論詔/聖)
馬効千里不必胡代士貴成功不貴文辭(鹽鐵論/論儒)
玉屑滿篋不為有寳詩書負笈不為有道要在安國家
利人民不茍文䌓衆辭而已(鹽鐵論/相刺)
猛獸狐疑不若蜂蠆之致毒也髙議而不可及不若卑
論之有功也(說苑/談叢)
絲紵布帛人所衣服摻搔女手紡績繕織(焦氏易林/困之中孚)
匠鄉操斧豫章危殆(焦氏易林/小過之師)
言已乗八龍神智之獸其狀婉婉委委又載雲旗委蛇
而長也駕八龍者言已徳如龍可制御八方也載雲旗
者言已徳如雲雨能潤施於萬物也(王逸註楚/辭離騷經)
言橘實赤黄其色精明内懐潔白以言賢者亦然外有
精明之貌内有潔白之志故可任以道而事用之也(王/逸)
(註楚辭/九章)
言竹被潤澤上則葳𬎼而防蔽霧露言上能有所覆也
下則冷冷清涼可休庇也以言已徳上能覆盖於君下
能庇廕於民(王逸註楚/辭七諫)
江漢雖有美珠不為己用故不愛也(淮南子說/山訓解)
洗不必江河要之却垢馬不必騏驥要之足疾賢不必
聖人要之智通(武侯十六/策隂察)
倉頡之書世以紀事奚仲之車世以自載伯余之衣以
辟寒暑桀之瓦屋以避風雨夫不論其利害而從譏其
造作是則倉頡之徒有非世本十五家皆受責也(王充/論衡)
(對作/篇)
醫能治一病謂之巧能治百病謂之良是故良醫服百
病之方治百人之疾大才懐百家之言故能治百族之
亂扁鵲之衆方孰若巧之一技(王充論衡/别通篇)
夫衮冕非禦鋒鏑之服典誥非救饑寒之具也(抱朴子/外篇守)
(塉/)
禦暍之鳥厥名􁗼􁠒昏明是互晝隠夜覿物貴應用安
事鸞鵠(山海經北/山經圖讃)
蜘蛛有絲雖甚勉務非人所用則不如蠶一緰之利也
(太𤣥經第/二務解)
庖丁解牛適俗所傾朱泙屠龍無所用功茍乖世務雖
有妙術歸於無用(劉子/随時)
救饑者以圓寸之珠不如與之橡菽貽溺者以方尺之
玉不如與之短綆非橡綆之貴而珠玉之賤然而美不
要者各在其所急也方於饑溺之時珠玉寧能救生死
哉是以中流失船一壺千金貴賤無常時使然也(劉子/随時)
鹿形似馬而迅於馬豺形似犬而健於犬國有千金之
馬而無千金之鹿家有千金之犬而無千金之豺以犬
馬有用而豺鹿無用也(劉子/言苑)
昔野人棄子貢之辨而恱馬圉之辭越王退吹籟之音
而好鄙野之聲非子貢不及馬圉吹籟不若野聲然而
美不必合惡而見珍者物各有用也(劉子/命相)
驥騄不常一歩應良御而效足(李善註文選/赭白馬賦)
善吏如良鷹矣下韝即中(李善註文選鮑/明逺束武吟)
每念足下才為世生器為時出(李善註文選劉/越石答盧諶詩)
物之企競由乎不足政之不治才不合時故也心尚自
足不假美女之麗用㑹其朝不勞稷契之賢矣(李善註/文選陸)
(士衡演/連珠)
赴曲之音洪細入韻蹈節之容俯仰依詠是以言苟適
事精麤可施士苟適道修短可命(文選陸機/演連珠)
音以比耳為美色以恱目為歡是以衆聴所傾非假北
里之操萬夫婉戀非俟西子之顔故聖人随世以擢佐
明主因時而命官(文選陸機/演連珠)
寒者不貪尺玉而思短褐饑者不願千金而美一餐夫
千金尺玉至貴而不若一餐短褐者物有所急也(藝文/類聚)
(嵗時部/寒表)
朗鑑不塵精金能照(藝文類聚禮/部祭祀文)
玉映藍田金鉉之望已集木秀鄧林輪轅之用先表(藝/文)
(類聚職官/部丞相碑)
凡鐘磬各有筍虡寫鳥獸之形大聲有力者以為鐘虡
清聲無力者以為磬虡(初學記/樂部鐘)
輪以代歩屏以蔽容(太平御覧/車部軺車)
佇聞和鼎實行當奉介丘(初學記職官/部諸曹尚書)
至如宣可去壅即薑橘之屬是也通可去滯即通草防
已之屬是也補可去弱即人参羊肉之屬是也洩可去
閉即葶藶大黄之屬是也輕可去實即麻黄葛根之屬
是也重可去怯即磁石鐵粉之屬是也澀可去脫即牡
礪龍骨之屬是也滑可去著即冬葵榆皮之屬是也燥
可去濕即桑白皮赤小豆之屬是也濕可去枯即紫石
英白石英之屬是也只如此體皆有所屬凡用藥者審
而詳之則靡所遺失矣(本草/一卷)
以無制有器用者空(參同/契)
譬如商人有巧便智先在海岸裝治船已方牽入水知
無穿穴後持財物置上而去是船必不壊沒人物安穏
達所至䖏(波羅蜜多經卷/三百一十二)
譬如燈光雖不暫住而能照了令有目者覩見衆色(波/羅)
(蜜多經卷五/百九十六)
譬如金剛爲鑚物故随所鑚處無不通達(波羅蜜多經/卷五百九十)
(三/)
譬如明燈其熖㣲妙置之於室随室大小衆闇咸除(大/乗)
(顯識經/推四)
如人乗車塗以膏油不爲自髙乃至莊嚴爲載運故又
如塗瘡不貪其味爲息苦故(雜阿含經/卷十一)
譬如陶家和埴調軟中無沙礫任作何器(太子瑞應本/起經卷上)
時有賈客大人名曰波利與百五賈人入海求寳時海
神出掬水問波利言海水爲多掬水爲多波利答曰掬
水爲多所以者何海水雖多無益時用不能救彼饑渴
之人掬水雖少值彼渇者持用與之以濟其命(法句譬/喻經二)
(華香/品)
如燈在宻室其明得用(大智度論/卷三十)
又如重物披㭊令輕(大智度論/卷六十五)
譬如以金貿草不知者言何以以貴易賤答曰我事須
用故(大智度論/卷九十五)
譬如厚葉樹多所䕃覆又如熱時曠野險道清涼大池
(大智度論/卷九十八)
猶市賣物不選貴賤(大荘嚴經/論卷八)
珠生合浦魏人取以照車璧在邯鄲秦王請以華國天
下之寳當與天下共之(髙僧傳八/釋寳亮)
　　　效用
韓盧宋鵲呈才騁足(宋書樂/四志)
若實有螢爝増暉光景固其騰聲之日飛藻之辰也(宋/書)
(孔凱/傳)
吾生旣繫名聲之韁鏁就良工之剞劂振佩紫臺之上
鼔袖丹墀之下采金匱之漏簡訪玉山之遺文敝精神
於丘墳盡心力於河漢摛藻期之鞶繡發議必在芬香
(北齊書文苑/祖鴻勲傳)
道爲智者說馬爲御者良賢爲聖者用辯爲智者通書
爲曉者傳事爲見者明(陸子/道基)
簡子将渡用楫者少一人娟攘卷操楫而請曰妾願備
父持楫簡子曰不榖將行選士大夫齊戒沐浴義不與
婦人同舟而渡也娟對曰妾聞昔者湯伐夏左驂牝驪
右驂牝靡而遂放桀武王伐殷左驂牝騏右驂牝䮲而
遂克紂至於華山之陽主君不欲渡則已與妾同舟又
何傷乎(烈女傳周列/國趙津女娟)
髙脚疾歩受肩喜趨(焦氏易林/晉之泰)
牛牧于農而役于農故效並耕之勞馬畜于人而乗于
人故收並戰之績諸侯爵禄于國而不能扞于國何歟
(天禄閣外/史自强)
夫君視士如腹心故能顯其徳士自視如牛馬故能盡
其心此百里奚所以勞于秦而逸于虞也今之士豈無
牛馬之心乎顧其君之任與不任乎(天禄閣外/史桃林)
言龍既升天奮揺翹羽馳使風雨言已亦願動竭智謀
以輔事賢君流恩百姓長無窮極也(王逸註楚/辭九歎)
或曰文吏筆扎之能而治定簿書考理煩事雖無道學
筋力材能盡於朝廷此亦報上之效驗也曰此有似於
貧人負官重責貧無以償則身爲官作責乃畢竟夫官
之作非屋廡則牆壁也屋廡則用斧斤牆壁則用築鍤
荷斤斧把築鍤與彼握刀持筆何以殊(王充論衡/量知篇)
寳棄怨何人和氏有其愆(曹子建/贈徐幹)
不拯招魂之病則無以效越人之絶伎不奬多難之世
則無以知非常之逺量髙拱以觀溺非勿踐之仁也懐
道以迷國非作者之務也(抱朴子外/篇嘉遯)
譬若理尺璧於重壤之下封文錦於沓匱之中終無交
易之富孰賞堙翳之珍哉(抱朴子外/篇任命)
冀王道之一平兮假髙衢而騁力懼匏𤓰之徒懸兮畏
井渫之不食(文選登/樓賦)
夫臨博而企竦聞樂而竊抃者或有賞音而識道也(文/選)
(曹植求/自試表)
冀以塵露之㣲補益山海螢燭末光増輝日月(文選曹/植求自)
(試/表)
夫才生於世世實須才和氏之璧焉得獨曜於郢握夜
光之珠何得専玩於随掌天下之寳固當與天下共之
(文選劉琨答/盧諶詩序)
鈆刀貴一割夢想騁良圖(文選左思/詠史詩)
玉壺必求以盛干將必求以斷(文選樂府鮑明/逺白頭吟註)
若得驂軌鸞衡服襄駿足則機石之良選可以對揚萬
里者也(廣文選庾仲/初薦唐㞵牋)
春鶊秋蟀集候相悲露木風螢臨年共恱夫惟動植且
或有心况在生靈而能無感(廣文選王元/長求効啟)
老驥伏櫪志在千里烈士暮年壯心不已(廣文選曹孟/徳碣石篇)
寧能偶雞鶩寂寂隠蓬蒿(藝文類聚人/部逰俠詩)
楚聞騏驥不遺能於伯樂良寳不藏耀於卞和是以輝
光夜射價連秦趙飛駉絶影終朝千里物尚有之士亦
宜然(藝文類聚治/政部薦舉牋)
橘柚垂嘉實乃在深山側聞君好我甘竊獨自雕飾(藝/文)
(類聚果/部橘詩)
夫抱道不行猶無道也握寳不用猶無寳也(太平御覧/道部養生)
欲使白牛有長路之能寳舟有彼岸之力也(法苑珠林/卷九十六)
　　　善用
狼之老者則頷下垂胡狼進前則躐其胡郤退則跲其
尾是進退有難然猶不失其猛能殺傷禽獸以喻周公
攝政之時逺則四國流言近則王不知其志進退有難
然猶不失其聖能成就周道(毛詩正/義狼跋)
騂騂然調和者角弓此角弓雖則調和當善用之若不
善置紲檠而巧用之則翩然而其體反戾矣是用角弓
之難也以興和順者宗族也此宗族雖則和順當善待
之若不善設食燕而恩御之則亦憤然而其心怨恨矣
是待宗族之難也(毛詩正/義角弓)
玉體雖有亷稜而不傷割於物人有義者亦能斷割而
不傷物(禮記正/義聘義)
火生而有光而不用其光果在於用光人生而有才而
不用其才而果在於用才故用光在乎得薪所以保其
耀用才在乎識真所以全其年(晉書孫/登傳)
公儀伯以力聞諸侯周宣王備禮以聘之公儀伯至觀
形懦夫也宣王心惑而疑曰女之力何如公儀伯曰臣
之力能折春螽之股揕秋蟬之翼王作色曰吾之力者
能裂犀兕之革曳九牛之尾猶憾其弱女折春螽之股
揕秋蟬之翼而力聞天下何也公儀伯長息退席曰臣
之師有商丘子者力無敵於天下而六親不知以未甞
用其力故也臣以死事之乃告臣曰人欲見其所不見
視人所不窺欲得其所不得修人所不爲故善視者先
見輿薪善聴者先聞撞鐘夫有易於内者無難於外於
外無難故名不出於一家今臣之名聞於諸侯是臣違
師之教顯臣之能者也然則臣之名不以負其力者也
以能用其力者也不猶愈於負其力者乎(列子/仲尼)
恵子謂莊子曰魏王貽我大瓠之種我樹之成而實五
石以盛水漿其堅不能自舉也剖之以爲瓢則瓠落無
所容非不咢然大也吾爲其無用而掊之莊子曰夫子
固拙於用大矣宋人有善爲不龜手之藥者世世以洴
澼絖爲事客聞之請買其方百金聚族而謀曰我世世
爲洴澼絖不過數金今一朝而鬻技百金請與之客得
之以說吴王越有難吴王使之將冬與越人水戰大敗
越人裂地而封之能不龜手一也或以封或不免於洴
澼絖則所用之異也今子有五石之瓠何不慮以爲大
樽而浮乎江湖而憂其瓠落無所容則夫子猶有蓬之
心也夫(莊子逍/遥逰)
恵子謂莊子曰子言無用莊子曰知無用而始可與言
用矣夫地非不廣且大也人之所用容足耳然則厠足
而墊之致黄泉人尚有用乎恵子曰無用莊子曰然則
無用之爲用也亦明矣(莊子/外物)
推而後行曳而後往若飄風之還若羽之旋若磨石之
隧(莊子/天下)
一尺之棰日取其半萬世不竭(莊子/天下)
熊之摶擊必先伏而後動故分威法伏熊(鬼谷子本/經隂符註)
未見形圎以道之既形方以事之(鬼谷子/反應)
人莫不貴其所有而賤其所短然而皆溺其所貴而極
其所賤所貴者有形所賤者無朕也故虎豹之强來射
猨犺之㨗來措人能貴其所賤賤其所貴可與言至論
矣(淮南子/詮言訓)
王良善御伯樂知馬周旋歩驟行中規矩(焦氏易林/遯之豫)
初一赤卉方銳利進以退測曰赤卉方銳退以動也(太/𤣥)
(經第/三耎)
天下事有不可知猶結有不可解也兒說善解結結無
有不可解結有不可解兒說不能解也非兒說不能解
也結有不可解及其解之用不能也聖人知事事無不
可知事有不可知聖人不能知非聖人不能知事有不
可知及其知之用不知也(王充論衡/實知篇)
抱薪赴火燥者先燃平地注水濕者先濡此類相應也
智者不用其所短而用愚人之所長也不用其所拙而
用愚人之所巧也(意林鬼/谷子)
善論者不恥謝善戰者不羞走(藝文類聚治/政部論政表)
雖畜銳以將取必居謙以自牧譬猛獸之將擊亦俛耳
而固伏(藝文類聚巧/藝部圍棊)
乗船曲折不失其瀆是善乗舟者(太平御覧舟/部叙舟中)
善吏如良鷹下韝即中(太平御覧職官/部功曹叅軍)
裴氏新書曰虎豹無事行歩者若將不勝其軀鷹在衆
鳥之間若睡寐然故積怒而後全剛生焉(埤雅品/物門鷹)
禽經曰鷺啄則絲偃鷹捕則角弭蔵殺機也(埤雅品/物門鷺)
病有在毫毛腠理者有在皮膚者有在肌肉者有在脉
者有在筋者有在骨者有在髄者是故刺毫毛腠理無
傷皮皮傷則内動肺肺動則秋病温瘧泝泝然寒慄刺
皮無傷肉肉傷則内動脾脾動則七十二日四季之月
病腹脹煩不嗜食刺肉無傷脉脉傷則内動心心動則
夏病心痛刺脉無傷筋筋傷則内動肝肝動則春病熱
而筋弛刺筋無傷骨骨傷則内動腎腎動則冬病脹腰
痛刺骨無傷髄髄傷則銷鑠胻酸體解㑊然不去矣(黄/帝)
(素問内經/刺要論)
徐而疾則實者徐出鍼而疾按之疾而徐則虚者疾出
鍼而徐按之(黄帝素問内/經鍼解論)
五藏者故得六府與爲表裏經絡支節各生虚實其病
所居随而調之病在脉調之血病在血調之絡病在氣
調之衛病在肉調之分肉病在筋調之筋病在骨調之
骨(黄帝素問内/經調經論)
病在上者下取之病在下者髙取之病在頭者取之足
病在足者取之膕病生於頭者頭重生於手者臂重生
於足者足重治病者先刺其病所從生者也(黄帝素問/靈樞經終)
(始/)
病之始起也可刺而已其盛可待衰而已故因其輕而
揚之因其重而減之因其衰而彰之形不足者温之以
氣精不足者補之以味其髙者因而越之其下者引而
竭之中滿者瀉之於内其有邪者漬形以爲汗其在皮
者汗而發之其慓悍者按而收之其實者散而瀉之(黄/帝)
(素問内經隂/陽應象大論)
岐伯曰清者其氣滑濁者其氣濇此氣之常也故刺隂
者深而留之刺陽者淺而疾之清濁相干者以數調之
也(黄帝素問靈樞/經隂陽清濁)
譬如水火知用之者可以養生不能用之者立可死矣
(養性延命録/御女損益篇)
譬如明智人善能用於火成熟種種味不爲火所燒(大/寳)
(積經卷/二十二)
譬如有人手執金刀若不善解執持自當損害(蘓婆呼/童子經)
(卷/下)
猶人求火以槁木爲母以燥鑚鑚彼人如是爲得火不
答曰得也所以者何彼以燥鑚鑚於槁木是故必得(中/阿)
(含經卷/二十)
譬朽木之爲舟乃濟度之津要何虚費之有哉(𢎞明集/釋駮論)
夫刃之有利砥礪之功故能水截蛟螭陸斷兕虎若窮
利盡用必摧其鋒鍔化成鈍刃(𢎞明/集九)
譬如藥師或以良藥或以毒藥治人病也佛亦如是以
煩惱如佛以愛度難陀以瞋恚化惡龍比也(羅什譯維/摩詰經菩)
(薩行/品)
　
　
　
　
　
　
　
　
　
　
　喻林卷三十三
欽定四庫全書
　喻林卷三十四　　　　　明　徐元太　撰
　　人事門(三十二/)
　　　用長
魯連謂孟甞君曰猿獮猴錯木據水則不若魚鼈厯險
乗危則騏驥不如狐狸曹沬奮三尺之劔一軍不能當
使曹沬釋其三尺之劔而操銚耨與農夫居壠畝之中
則不若農夫故物捨其所長之其所短堯亦有所不及
矣(戰國策/齊閔王)
知士無思慮之變則不樂辯士無談說之序則不樂察
士無凌誶之事則不樂皆囿於物者也(莊子徐/無鬼)
介蟲之捍也必以堅厚螫蟲之動也必以毒螫故禽獸
知用其長而談者知用其用也(鬼谷子/權篇)
類不可兩也故知者擇一而一焉農精於田而不可以
爲田師賈精於市而不可以爲賈師工精於器而不可
以爲器師有人也不能此三技而可使治三官曰精於
道者也精於物者也精於物者以物物精於道者兼物
物(荀子/解蔽)
介蟲之動以固貞蟲之動以毒螫熊羆之動以攫摶兕
牛之動以觝觸物莫措其所修而用其所短也(淮南子/說山訓)
物各有短長謹愿敦厚可事主不施用兵騏驥騄駬足
及千里置之宫室使之捕䑕曽不如小狸干將爲利名
聞天下匠以治木不如斤斧今持楫而上下随流吾不
如子說千乗之君萬乗之主子亦不如我矣(說苑/雜言)
夫使孫吴荷戈一人之力耳用其計術則賢於萬夫今
令大儒爲吏不必切事肆之山林則能陶冶童蒙闡𢎞
禮敬(抱朴子外/篇逸民)
　　　韜光
用九天徳不可爲首也(易/乾)
明入地中明夷君子以莅衆用晦而明(易明/夷)
囊所以貯物以譬心藏知也閉其知而不用故曰括囊
(周易正/義坤)
夫立功立事者國之厚益而身之表的也表髙的明雖
婦人猶欲彎弓而況當塗之士是以君子慎之(春秋正/義襄公)
(二十/九年)
白璧不可爲容容多厚福(後漢書左/雄列傳)
志凌青雲之上身晦泥汙之下(後漢書/髙鳳傳)
輅言酒不可極才不可盡吾欲持酒以禮持才以愚何
患之有也(魏志管/輅傳註)
衒美非所罕有常安韜竒擇居故能全性(晉書陸/機列傳)
欲温温而和暢不欲察察而明切也欲混混若𤣥流不
欲蕩蕩而名發也欲索索而條解不欲契契而繩結也
欲芒芒而無垠不欲區區而分别也欲闇然而内章不
欲示白若冰雪也欲醇醇而任徳不欲瑣瑣而執法也
(晉書皇/甫謐傳)
龍潛鳳戢和光同塵若使負日月而行則無繼天之業
矣(晉書慕/容超記)
言髙一世處之逾嘿器重一時體之兹冲(宋書顔/延之傳)
夫天地不自明故能長生聖人不自明故能名彰(太公/六韜)
(文/啟)
曲則全枉則直窪則盈弊則新少則得多則惑是以聖
人抱一爲天下式(老子/益謙)
知其雄守其雌爲天下谿爲天下谿常徳不離復歸於
嬰兒知其白守其黒爲天下式爲天下式常徳不忒復
於無極知其榮守其辱爲天下谷爲天下谷常徳乃足
復歸於樸(老子/反朴)
夫春氣發而百草生正得秋而萬寳成夫春與秋豈無
得而然哉大道已行矣吾聞至人尸居環堵之室而百
姓猖狂不知所如往今以畏壘之細民而竊竊焉欲俎
豆予于賢人之間我其杓之人耶(莊子廣/桑楚)
有暖姝者有濡需者有卷婁者所謂暖姝者學一先生
之言則暖暖姝姝而私自說也自以爲足矣而未知未
始有物也是以謂暖姝者也濡需者豕蝨是也擇疏鬛
自以廣宫大囿奎蹄曲隈乳間股脚自以爲安室利處
不知屠者之一旦鼔臂布草操烟火而已與豕俱焦也
此以域進此以域退此其所謂濡需者也卷婁者舜也
羊肉不慕蟻蟻慕羊肉羊肉羶也舜有羶行百姓恱之
故三徙成都至鄧之墟而十有萬家堯聞舜之賢舉之
童土之地曰冀得其來之澤舜舉乎童土之地年齒長
矣聰明衰矣而不得休歸所謂卷婁者也(莊子徐/無鬼)
吴王浮於江登乎狙之山衆狙見之恂然棄而走逃於
深蓁有一狙焉委蛇攫􁕒見巧乎王王射之敏給摶㨗
矢王命相者趨射之狙執死王顧謂其友顔不疑曰之
狙也伐其巧恃其便以敖予以至此殛也戒之哉嗟乎
無以汝色驕人哉顔不疑歸而師董梧以鋤其色去樂
辭顯三年而國人稱之(莊子徐/無鬼)
奮於言者華奮於行者伐色知而有能者小人也(荀子/子道)
(篇/)
星列於天而明故人指之義列於徳而見故人視之人
之所指動則有章人之所視行則有迹動有章則詞行
有迹則議故聖人揜明於不形藏迹於無爲(淮南子/詮言訓)
舌之與齒孰先礲也錞之與刃孰先弊也繩之與矢孰
先直也(淮南子/說林訓)
中不方名不章外不圜禍之門(說苑/談叢)
雄聖伏名人匿麟逺(焦氏易林/剝之臨)
初一昆于墨不知白(太𤣥經/第四昆)
陽不隂無與合其施經不緯無以成其誼明不晦無以
别其徳(太𤣥經/𤣥瑩)
何以知其聾也以其聴之聰也何以知其盲也以其視
之明也何以知其狂也以其言之當也夫言當視聴聰
明而道家謂之狂而盲聾(王充論衡/寒温篇)
至人嘿韶夏而韜藻梲奮其六羽於五域之墟而不煩
銜蘆之衛翳其鱗角乎勿用之地而不恃曲穴之備(抱/朴)
(子内篇/暢𤣥)
行龍姿於虺蜥之中卷鳳翅乎斥鷃之羣(抱朴子外/篇博喻)
熊羆不校㨗於狐狸金鶚不競擊於小鷂是以張耳掩
壯於抱闗朱亥竄勇於鼔刀(抱朴子外/篇廣譬)
淮隂隠勇於跨下不損其龍躍而虎視也應侯韜竒於
溺簀不妨其鸞翔而鳳起也或南靣稱孤或宰總台鼎
故一抑一揚者輕鴻所以凌虚也乍屈乍伸者良才所
以俟時也(抱朴子外/篇廣譬)
若使行如蹈冰身如居隂動無遺蹤可尋静與無爲爲
一豈有斯患乎又況乎揭日月以隠形骸擊建鼔以狥
利器者哉(抱朴子外/篇知止)
吐聲則餘音見法移足則遺迹見擬可謂善擊建鼔而
當揭日月者耳非真隠也(抱朴子斗/篇正郭)
名者影響也影響者形聲之桎梏也(郭子註莊/徳充符)
物各自守其分則静黙而已無雄白也夫雄白者尚勝
自顯豈非逐知過分以殆其生耶(郭子註/莊天下)
夫含竒佩美衒異露才者未有不以此傷性毁命者也
是故翠以羽自殘龜以智自害丹以含色磨肌石以抱
玉碎質此四者生於異俗與人非不隔也託性於山林
寄情於物外非有求於人也然而自貽伊患者未能隠
其形也若使翠歛翮於明丘之林則解羽之患永脫龜
曳尾於𤾉谷之泥則鑚灼之悲不至丹伏光於舂山之
底則磨肌之患永絶石亢體於𤣥圃之嵓則剖琢之憂
不及(劉子/韜光)
窮巖曲岫之椊榤生於積石穎貫青天根鑿黄泉分條
布葉輪菌磥硊騏驎戯其下鵷鸞遊其顛浮雲棲其側
清風激其間終嵗無毫釐之憂免刀斧之害者非與人
有徳也能韜隠其質故致全性也路側之榆樵人採其
條匠者伐其柯餘有尺蘖而爲行人所折者非與人有
讎也然而致冦者形不隠也周雞斷尾獲免於犧牲山
狙見巧終必招害由此言之則出處之理亦可知矣(劉/子)
(韜/光)
堯之讓位于許由也由以告巢父焉巢父責由曰汝何
不隠汝光何故見若身也(李善註文選蔡伯/喈郭有道碑文)
天台山者盖山嶽之神秀也渉海則有方丈蓬萊登陸
則有四明天台皆𤣥聖之所遊化靈仙之所窟宅夫其
峻極之狀嘉祥之美窮山海之瓌富盡人神之壯麗矣
所以不列於五嶽闕載於常典者豈不以所立㝠奥其
路幽迥舉世罕能登渉王者莫由禋祀故事絶於常篇
名標於竒紀然圖像之興豈虚也哉非夫遺世翫道絶
粒茹芝者烏能輕舉而宅之非夫寄逺㝠捜篤信通神
者何肯遥想而存之(文選遊天/台山賦序)
専用聰明則功不成専用晦昩則事必悖一明一晦衆
之所載(意林尹/文子)
鬼谷先生不知何許人也隠居韜智居鬼谷中因以爲
稱蘓秦張儀師之遂立功名先生遺書責之曰若二君
豈不見河邊之樹乎僕御折其枝波浪盪其根上無徑
尺之隂身被數千之痕此木豈與天地有仇怨所居然
也子不見嵩岱之松栢華霍之檀桐乎上枝干於青雲
下根通於三泉千秋萬嵗不受斧斤之患此木豈與天
地有骨肉哉盖所居然也(藝文類聚人/部隠逸上)
常問作人當如園圃之藍不異衆草染而後朗然不可
如唐棣之華灼灼自顯(藝文類聚/草部藍)
太公曰知與衆同者非人師也大知似狂不癡不狂其
名不彰不狂不癡不能成事(太平御覧疾/病部陽狂)
堯聘許由爲九州長由聞洗耳於河巢父見謂之曰豫
章之木生於髙山工雖巧而不能得子避世何不藏深
(太平御覧/木部豫樟)
古語云上士閉心中士閉口下士閉門(困學紀聞/卷十諸子)
夫龍不隠鱗鳳不藏羽網羅髙懸去將安所(何氏語/林言語)
言行者治身之獄也時和先後大命之所屬也是以君
子之立身也如喑如聾若樸若質(道徳經指/歸卷十一)
聖人智慧光明與日月而齊照而韜光晦迹共凡智相
和(道徳經註/䟽卷一)
海之所以稱大者由無皦潔之清道之所以稱晦迹者
以無赫然之觀(𢎞明集/釋駮論)
　　　適當
乾之爲徳大明曉乎萬物終始之道始則潛伏終則飛
躍可潛則潛可飛則飛(周易正/義乾)
體雖備但設之不當則不成人則設禮不當亦不成禮
猶人體之不當也(禮記正/義禮器)
王肅曰舞雖奮疾而不失節若樹木得疾風而不㧞(史/記)
(樂書/註)
臣之里婦與里之諸母相善也里婦夜亡肉姑以爲盗
怒而逐之婦晨去過所善諸母語以事而謝之里母曰
女安行我今令而家追女矣即束緼請火於亡肉家曰
昨暮夜犬得肉争鬭相殺請火治之亡肉家遽追呼其
婦故里母非談說之士也束緼乞火非還婦之道也然
物有相感事有適可(前漢書/蒯通傳)
夫成軸之多也其處大也不究其入小也不塞猶跡求
履之憲也夫焉有不適善(管子/宙合)
聖人大言金石小言桔梗芣苢用之當桔梗芣苢生之
不當金玉斃之(闗尹子/九藥)
田開之見周威公威公曰吾聞祝腎學生吾子與祝腎
逰亦何聞焉開之曰聞之夫子曰善養生者若牧羊然
視其後者而鞭之魯有單豹者岩居而水飲不與民共
利行年七十而猶有嬰兒之色不幸遇餓虎餓虎殺而
食之有張毅者髙門縣薄無不走也行年四十而有内
熱之病以死豹養其内而虎食其外毅養其外而病攻
其内此二子者皆不鞭其後者也(莊子/達生)
子墨子與程子辨稱於孔子程子曰非儒何故稱於孔
子也子墨子曰是亦當而不可易者也今鳥聞熱旱之
憂則髙魚聞熱旱之憂則下當此雖禹湯爲之謀必不
能易矣鳥魚可謂愚矣禹湯猶云因焉今翟曽無稱於
孔子乎(墨子/公孟)
謂彼而彼不唯乎彼則彼謂不行謂此而此不唯乎此
則此謂不行其以當不當也不當而當亂也故彼彼當
乎彼則唯乎彼其謂行彼此此當乎此則唯乎此其謂
行此其以當而當也以當而當正也(公孫龍子/名實論)
不問而告謂之傲問一而告二謂之囋傲非也囋非也
君子如嚮矣(荀子勸/學篇)
張網而司之彼獸自得道合其事彼理自出(鬼谷子/反應註)
道譬諸若水溺者多飲之即死渴者適飲之則生譬之
若劔㦸愚人以行忿則禍生聖人以誅暴則福成(韓非/子解)
(老/)
不吹毛而求小疵不洗垢而察難知不引繩之外不推
繩之内不急法之外不緩法之内(韓非子/大體)
辨而不當論信而不當理勇而不當義法而不當務惑
而乗驥也狂而操吴干將也大亂天下者必此四者也
(吕氏春/秋當務)
聖人之行無所合無所離譬若鼓無所與調無所不比
絲管金石小大修短有叙異聲而和君臣上下官職有
差殊事而調(淮南子/繆稱訓)
四肢之各有處如四時寒暑不可移若肢體肢體移易
其處謂之壬人寒暑移易其處謂之敗嵗喜怒移易其
處謂之亂世(春秋䌓露/陽尊隂卑)
黄帝問曰願聞刺要岐伯對曰病有浮沉刺有淺深各
至其理無過其道過之則内傷不及則生外壅壅則邪
從之淺深不得反爲大賊内動五臓後生大病(黄帝素/問内經)
(刺要/論)
刺骨無傷筋者鍼至筋而去不及骨也刺筋無傷肉者
至肉而去不及筋也刺肉無傷脉者至脉而去不及肉
也刺脉無傷皮者至皮而去不及脉也(黄帝素問内/經刺齊論)
五藏有俞六府有合循脉之分各有所發各随其過則
病瘳也(黄帝素問/内經痺論)
夫御體失性則疾病生輔物失真則疵釁作(道徳/經註)
如苖成實無有入處(金剛三昩/經卷下)
猶如力士捉蠅太緩蠅便飛去(中阿含經/卷十七)
猶如力士捉蠅太急蠅即便死(中阿含經/卷十七)
行法如是相應故如人冷病服熱藥(三昩法門/經卷下)
行法如是相應故如人熱病服冷藥(三昩法門/經卷下)
法行如是相應故如人病風服膩藥(三昩法門/經卷下)
譬如嚴身之具雖復富有珠璣不可重著瓔珞(大智度/論卷二)
(十/九)
譬如近火止寒則樂轉近燒身則苦(百論卷/上守八)
如渴者飲河挹洪流以盈已豈須窮源於崑山哉(𢎞明/集明)
(佛/論)
　　　量力
小才不能濟難事同小狐雖能渡水而無餘力必須水
汔方可渉川(周易正/義未濟)
宛然翅小者是彼鳴鳩之鳥也而欲使之髙飛至天必
不可得也興才智小者幽王身也而欲使之行化致治
亦不可得也(毛詩正/義小宛)
洪體乏進趣之才偶好無爲之業假令奮翅則能凌厲
𤣥霄騁足則能追風躡㬌猶欲戢勁翮於鷦鷃之羣藏
逸迹於跛驢之伍豈況大塊稟我以尋常之短羽造化
假我以至駑之蹇足自卜者審不能者止又豈敢力蒼
蠅而慕冲天之舉策跛鼈而追飛兎之軌飾嫫母之篤
陋求媒陽之美談推沙礫之賤質索千金於和肆哉(晉/書)
(葛洪/傳)
言輕六毛身如横芥(宋書文九/王建平傳)
負重致逺力窮則困竭誠事君智盡必傾(南齊書虞/玩之傳)
猶深泉之短綆若髙墉而無基(梁書張緬/弟纉傳)
三嵗犢豈勝重載(魏書莫/題傳)
引弓之力不能引彊弩弩力五石引以三石筋絶骨折
不能舉也故力不任彊引則有變惡折脊之禍知不能
用賢則有傷徳毁名之敗(王充論衡/効力篇)
夫螳蜋之怒臂非不美也以當車轍顧非敵耳今知之
所無柰何而欲彊當其任即螳蜋之怒臂也(郭子註莊/人問世)
在木闕不材之資處雁乏善鳴之分(文選盧諶贈/劉琨詩引)
疲弱謝凌遽取累非纆牽(文選顔延/年應詔詩)
寧與燕雀翔不随黄鵠飛黄鵠逰四海中路將安歸(文/選)
(阮籍詠/懐詩)
駿足思長阪柴車畏危轍(文選陸厥/答希叔詩)
潢汙之水願朝宗而每竭駑蹇之乗希沃若而中疲(文/選)
(謝朓辭/隋王箋)
宻雲雖興知枯木難植(藝文類聚人/部隠逸下書)
木非梧桐豈敢栖鳳(藝文類聚人/部隠逸下書)
知美錦之難裁處棼絲而易結(藝文類聚人/部贈答賦)
卞賞珍於連城孫别駿於千里彼珍駿以貽愛此陋容
其敢擬(藝文類聚人/部哀傷賦)
叩而必應已謝懸鍾汲而無竭復乖井養(藝文類聚/雜文部書)
竊惟𤣥素未辯必謬朱紫之察規矩或昩理䘮方圎之
功(藝文類聚職官/部吏部尚書表)
如以駑蹇之才不致問於千里瓦礫之質何待價於十
城(藝文類聚職官/部尚書令表)
油雲湛露從降旻昊之徳弱縞輕蟬不載丘嶽之重(藝/文)
(類聚職官部/尚書令表)
百舎之趙非宿舂所資千里之越豈一葦能泝何者装
輕適於路逺舟弱疲於濟深醜貌悴容不藉鑒於淄水
駑足蹇歩終取躓於鹽車(藝文類聚職/官部尚書表)
權衡既懸錙銖靡遁厲駑習驥終莫之近(藝文類聚職/官部僕射表)
生輕飛蘀品細䟽壤(藝文類聚職官/部吏部郎表)
器均濩落材同擁腫(藝文類聚職官/部吏部郎啟)
以僞假實條不勝華(藝文類聚職/官部刺史表)
自憐袖短雖内手而猶寒(藝文類聚/裙襦啟)
井深繩短水無由得(本緣經月/光王品)
譬如小火不能熱大海(三昩法門/經卷下)
譬如螽蟴振羽不能蕩海揺山(大乗莊嚴/經論卷十)
譬如螽翅風不動須彌海(大乗莊嚴/經論卷十)
　　　趨時
九四或躍在淵(易/乾)
凡彼濟者必不怠觀彼聖人必趨時(汲冢周書/周祝解)
成王之時萬民樂治田業將耕先始芟柞其草木土氣
烝達而和耕之則澤澤然解散於是耘除其根株輩作
者寸耦言趨時也(鄭氏箋/詩載芟)
嵗云秋矣我落其實而取其材(左傳僖公/十五年)
從時者猶救火追亡人也蹶而趨之唯恐弗及(國語/越)
諺有之曰觥飯不及壺餐今嵗晚矣子將柰何(國語/越)
希寫曰臣以爲今世用事者不如商賈建信君勃然曰
足下卑用事者而髙商賈乎曰不然夫良商不與人争
買賣之賈而謹司時時賤而買雖貴已賤矣時貴而賣
雖貴已賤矣(戰國策趙/孝成王)
趨時若猛獸鷙鳥之發故曰吾治生産猶伊尹吕尚之
謀孫吴用兵商鞅行法是也(史記貨/殖傳)
力耘數耘收獲如冦盗之至(前漢書/食貨志)
夫欲千里而咫尺未發蒙竊惑焉故英人乗斯時也猶
逸禽之赴深林蝱蚋之趨大沛(後漢書崔/駰列傳)
斯人而遇斯時不因扶揺之勢而與鷃雀飛沉豈不惜
哉(魏書崔/𤣥伯傳)
夫善用本者若以身濟於大海觀風之所起天下髙則
髙天下下則下天髙我下則財利稅於天下矣(管子/地數)
時之處事精矣不可藏而舎也故曰今日不爲明日亡
貨昔之日已往而不來矣(管子/乗馬)
時之反側間不容息先之則太過後之則不逮夫日回
而月周時不與人游故聖人不貴尺之璧而重寸之隂
時難得而易失也禹之趨時也履遺而弗取冠挂而弗
顧非争其先也而争其得時也(淮南子原/道訓下)
聖人之舉事也進退不失時若夏就絺綌上車授綏之
謂也(淮南子/繆稱訓)
聖人者随時而舉事因資而立功涔則具擢對旱則修
土龍(淮南子/說林訓)
終日乾乾以陽動也夕惕若厲以隂息也因日以動因
夜以息唯有道者能行之(淮南子/人間訓)
周制曰先時者死無赦不及時者死無赦人習事而固
人之事使如耳目鼻口之不可相錯也(韓詩/外傳)
夫神蛟濟於淵而鳳鳥乗於風聖人因於時(新序善/謀十)
不風不雨白日皎皎宜出驅馳通理大道(焦氏易林/乾之泰)
晨風文翰随時就温(焦氏易林/豫之咸)
四馬過隟時難再得(焦氏易林/蠱之遯)
改柯易葉飯温不食(焦氏易林/睽之屯)
辰乎辰曷來之遲去之速也君子競諸(揚子問/明篇)
農勤於朝女勤於宵宵必顧杼朝必望雨言得時毋怠
也(天禄閣外/史繼立)
諺曰荷鋤候雨不如決渚言時不可緩也(天禄閣外/史出處)
人事當在後趨時當居先(淮南子原/道訓解)
傾盖承芳訊欲鳴當及晨(文選長安/有狹邪行)
譬彼伺晨鳥揚聲當及旦(文選陸機/擬古詩)
先謀後事者昌先事後謀者亡且天與不取反受其咎
時至不行反受其殃非時而生是謂妄成故夏條可結
冬氷可釋時難得而易失也(意林太/公金匱)
猶如赦鼔開門放囚鼔音漸已欲止門扉已閉一扉豈
可自寛不求出獄(思惟要/略法)
　　　順時
升降無常随時而用處則乗潛龍出則乗飛龍(王弼註/易乾)
時之行也順至無逆爲天下者用大略(汲冢周書/周祝解)
日之出也物始生長人當順其生長致力耕耘日之入
也物皆成熟人當順其成熟致力收斂東方之官當恭
敬導引日出平秩東作之事使人耕耘西方之官當恭
敬從送日入平秩西成之事使人收斂日之出入自是
其常但由日出入故物有生成雖氣能生物而非人不
就勤於耕稼是導引之勤於收藏是從送之(尚書正/義堯典)
摽有梅男女及時也召南之國被文王之化男女得以
及時也(毛詩摽/有梅)
魚之性寒則逃於淵温則見於渚喻賢者世亂則隠治
平則出在時君也(鄭氏箋/詩鶴鳴)
獺祭魚然後虞人入澤梁豺祭獸然後田獵鳩化爲鷹
然後設罻羅草木零落然後入山林昆蟲未蟄不以火
田(禮記/王制)
天爲剛徳猶不干時況在人乎(左傳文/公五年)
雖鞭之長不及馬腹天方授楚未可與争雖晉之强能
違天乎(左傳宣公/十五年)
天之所支不可壊也其所壊亦不可支也(國語/周)
日中則移月滿則虧物盛則衰天地之常數也進退盈
縮與時變化聖人之常道也(史記蔡/澤傳)
且君子得其時則駕不得其時則蓬蔂而行(史記老/莊傳)
善言天者必有效於人設上農夫而欲冬田肉袒深耕
汗出種之然猶不生者非人心不至天時不得也(前漢/書李)
(尋/傳)
良醫不能救無命强梁不能與天争故天之所壊人不
得支(後漢書蘓/竟列傳)
當其有事也則蓑笠並載擐甲揚鋒不給於務當其無
事也則舒紳緩佩鳴玉以歩綽其餘裕(後漢書蔡/邕列傳)
當其有事則褰裳濡足冠挂不顧人溺不拯則非仁也
當其無事則躐纓整襟規矩其歩徳讓不修則非忠也
(後漢書崔/駰列傳)
能扶陽以出順隂而入春發其華秋收其實(後漢書/崔駰傳)
道隠則蠖屈數感則鳳覩(晉書庾/闡傳)
離光夜隠望舒晝戢羽族翔林蟩蛁赴濕(晉書束/晢傳)
夫昏明相襲晷㬌之恒度春秋逓運時嵗之常序求諸
天數猶且隆替矧伊在人能無終謝(南齊書髙/帝本紀)
春采生秋采蓏夏處隂冬處陽此言聖人之動静開闔
詘信浧儒取與之必因於時也時則動不時則静(管子/宙合)
養長時則六畜育殺生時則草木殖政命時則百姓一
賢良服(荀子王/制篇)
聖人論事之局曲直與之屈伸偃仰無常儀表時屈時
伸卑弱柔如蒲葦非攝奪也剛强猛毅志厲青雲非本
矜也以乗時應變也(淮南子/氾論訓)
使天下荒亂禮義絶綱紀廢彊弱相乗力征相攘臣主
無差貴賤無序甲胄生蟣蝨燕雀處帷幄而兵不休息
而乃始服屬㬰之貌恭儉之禮則必滅抑而不能興矣
天下安寧政教和平百姓肅睦上下相親而乃始立氣
矜奮勇力則必不免於有司之法矣是故聖人者能隂
能陽能弱能彊随時而動静因資而立功物動而知其
反事萌而察其變化則爲之象運則爲之應是以終身
行而無所困(淮南子/汜論訓)
天地隂陽盛長之時猛獸不攖鷙鳥不摶蝮蠆不螫鳥
獸蟲蛇且知應天而況人乎哉(說苑/修文)
秋蛇向穴不失其節(焦氏易林/豫之兊)
秋南春北不失消息(焦氏易林/臨之井)
秋南春北随時休息(焦氏易林/兊之大畜)
龍蟠於泥蚖其肆矣蚖哉蚖哉惡覩龍之志也歟或曰
龍必欲飛天者乎曰時飛則飛時潛則潛既飛且潛食
其不妄形其不可得而制也歟曰聖人不制則何爲乎
羑里曰龍以不制爲龍聖人以不制爲聖人(揚子/問神)
朱鳥翾翾歸其肆矣或曰奚取於朱鳥哉曰時來則來
時往則往能來能往者朱鳥之謂歟(揚子/問明)
或問君子在治曰若鳳在亂曰若鳳或人不諭曰治則
見亂則隠鴻飛㝠㝠弋人何簒焉鷦明遴集食其潔者
矣(揚子/問明)
或曰龍何可以貞利而亨曰時未可而潛不亦貞乎可
而升不亦利乎潛升在已用之以時不亦亨乎(揚子/問明)
自古或有能違父母之命者未有能違隂陽之變而距
晝夜之節者也(郭子註莊/大宗師)
随時之義義之大者治見亂隠鳳之徳也(揚子法言/註問明篇)
龍驤蠖屈從道汙隆(文選劉峻/廣絶交論)
聖人懐明道而闡風化如龍蠖之驤屈盖從道之汙隆
也(李善注文選劉/孝標廣絶交論)
子路問於孔子曰有人於此被褐而懐玉何如子曰國
無道可也國有道則衆冕而執玉也(李善注文選阮/嗣宗詠懐詩)
佇重淵以育鱗撫慶雲而遐飛(文選陸士衡/弔魏武帝文)
蠖屈固小往龍翔廼大來(文選潘尼贈/王元貺詩)
上古之時草居霜宿冬則山南夏則山北(意林風/俗通)
春以長矛在前夏以大㦸在前秋以弓弩在前冬以刀
盾在前此行軍四時應天法也(意林抱/朴子)
安知非日月弦望自有時(藝文類聚人/部别上詩)
春鶊始囀必具籠筐秋蟀載吟竟鳴機杼(藝文類聚治/政部善政碑)
鵲上髙城危而巢於髙枝之巔城壊巢折凌風而起故
君子之居世也得時則蟻行失時則鵲起(藝文類聚/鳥部鵲)
夏令披裘冬令披䕣雖有嚴令終不肯從者逆時也(太/平)
(御覧時序/部冬下)
風不輟則扇不用日不出則燭不息(太平御覧/服用部扇)
龍潛之水乗雲躍鱗虎嘯之聲因風奮烈達則振纓朝
堂窮則身親南畝(太平御覧鱗/介部龍上)
國語曰辰角見而雨畢天根見而水涸雨畢而除道水
涸而成梁(埤雅天道/門八月)
三皇垂策五帝䌓手唐虞按轡禹湯馳轅(埤雅品/物門驖)
天下有道我韍子佩天下無道我負子戴(困學紀聞/卷十諸子)
人生厲心立行貴於見知當使夕脫羊裘朝佩珠玉若
時不我知便須退跡江海自求其志(何氏語/林言志)
書緯考靈耀云主春者鳥星昏中可以種稷主夏者心
星昏中可以種黍主秋者虚星昏中可以種麥主冬者
昴星昏中則入山可以具器械王者南靣而坐視四星
之中而知民之緩急(玉海天文/天文書上)
持脉有道虚静爲保春日浮如魚之逰在波夏日在膚
泛泛乎萬物有餘秋日下膚蟄蟲將去冬日在骨蟄蟲
周宻(黄帝素問内經/脉要精㣲論)
來春當大饑今秋不食黄鍾應寒𬎼賓重裘備預雖早
不免於愚(𢎞明集牟/子理惑論)
　
　
　
　
　
　喻林卷三十四
欽定四庫全書
　喻林卷三十五　　　　　明　徐元太　撰
　　人事門(三十三/)
　　　待時
雲上于天需君子以飲食宴樂(易/需)
九四歸妹愆期遲歸有時象曰愆期之志有待而行也
(易歸/妹)
隼者禽也弓矢者器也射之者人也君子藏器於身待
時而動何不利之有(易上/繋)
此人不得進仕伐檀隠居以待可仕之世若待河水清
且漣猗然也河水性濁清則難待猶以闇主常多明君
稀出(毛詩正/義伐檀)
雖有知慧不如乗勢雖有鎡基不如待時(孟子公/孫丑上)
子貢曰有美玉於斯韞匵而藏諸求善賈而沽諸子曰
沽之哉沽之哉我待賈者也(論語/子罕)
賓又不聞和氏之璧韞於荆石隋侯之珠藏於蜯蛤虖
厯世莫眡不知其將含㬌耀吐英精曠千載而流夜光
也應龍潛於潢汙魚黿媟之不覩其能奮靈徳合風雲
超忽荒而躆顥蒼也故泥蟠而天飛者應龍之神也先
賤而後貴者和隋之珍也峕闇而久章者君子之真也
(前漢書/叙傳上)
夫懐寳者須世抱璞者待時(後漢紀/孝桓上)
夫河伯以水爲城國魚鼈爲民庶水盡魚枯豈不欲雨
自是不能致也(後漢書周/舉列傳)
駿驥骨法異伯樂觀知之但當養羽翮鴻舉必有期(魏/志)
(劉邵/傳注)
龍鳳隠耀應徳而臻明哲潛遁俟時而動是以鸑鷟鳴
岐周道隆興四皓爲佐漢帝用康(魏志管/寧傳)
含竒謨於朱脣握神策於玉掌逍遥川嶽之上以俟真
人之求(晉書孫/恵傳)
蠖屈以待龍甲之㑹潛蟠以俟風雲之期(晉書桓/温傳)
凡人取果宜待熟時不撩自落(北齊書陸/法和傳)
君子之有智能猶鵷鳳之有文采俟時而振羽翼何患
不出雲霞之上(南史范泰/子日華傳)
有湯武之賢而無桀紂之時不成有桀紂之時而無湯
武之賢亦不成聖人之見時若歩之於影不可離水凍
方周后稷不種后稷之種必待春故人雖智而不遇時
無功方葉之茂終日采之而不知秋霜既下衆林皆羸
事之難易不在小大務在知時鄭子陽之難猘狗潰之
齊髙國之難失牛潰之衆因之以殺子陽髙國當其時
狗牛猶可以爲人唱而況乎以人爲唱乎(吕氏春/秋首時)
春氣至則草木産秋氣至則草木落産與落或使之非
自然也故使之者至物莫不爲使之者不至物無可爲
古人審其所以使故物莫不為用(吕氏春/秋義賞)
桀紂雖不肖其亡遇湯武也遇湯武天也非桀紂之不
肖也湯武雖賢其王遇桀紂也遇桀紂天也非湯武之
賢也若桀紂不遇湯武未必亡也桀紂不亡雖不肖辱
未至於此若使湯武不遇桀紂未必王也湯武不王雖
賢顯未必至於此故人主有大功不聞不肖亡國之主
不聞賢譬之若良農辦土地之宜謹耕耨之事未必收
也然而收者必此人也始在於遇時雨遇時雨天地也
非良農所能爲也(吕氏春/秋長攻)
良馬非獨騏驥利劔非惟干將美女非獨西施忠臣非
獨吕望今有馬而無王良之御有劔而無砥礪之功有
女而無芳澤之飾有士而不遭文王道術蓄積而不舒
美玉韞匵而深藏故懐道者須世抱璞者待工(陸子/術事)
聖人不先風吹不先雷毁不得已而動故無累(淮南子/說山訓)
聖人之處亂世若夏暴而待暮桑榆之間逾易忍也(淮/南)
(子說/林訓)
昏暮不行候且時明(焦氏易林/遯之臨)
畏昏潛䖏候時昭明卒遭白日爲榮禄主(焦氏易林/既濟之豫)
言衆人不知驥力以駕敗車則不肯進遇伯樂知其才
力以車代之則至千里流名得也以言俗人不識已志
亦將遇明君建道流化垂功業也(王逸註楚/辭七諫)
言蛟龍升天其形潺湲若水流縦横轇轕遂乗雷電而
髙舉以言已亦想遭明時舉而進用(王逸註楚/辭九歎)
𤣥鶴俊鳥也君有徳則來無徳則去若鸞鳳矣故師曠
鼓琴天下𤣥鶴皆銜明月之珠以舞也言已聴𤣥鶴振
音晨鳴乃於髙岡之上峩峩之顛見有徳之君乃來下
也以言賢者亦宜自安䖏以須明君禮敬已然後仕也
(王逸註楚/辭九歎)
五稼非春不生智者之功非時不成(吕氏春秋/首時解)
未春無可爲生未秋無可爲落使之者以其時生則生
時落則落(吕氏春秋/義賞解)
夫凌雲者泥蟠者也後伸者先屈者也是以神龍以爲
徳尺蠖以求伸(曹子建/自試表)
良農不患疆塲之不修而患風雨之不節君子不患道
徳之不建而患時世之不遇(徐幹中/論爵禄)
五玉不能自剖於嵩岫騰蛇不能無霧而電征龍淵不
能勿操而斷犀兕㬌鐘不能莫扣而揚洪聲金芝須商
風而激耀倉庚俟烟煴而修鳴騏騄不茍馳以赴險君
子不詭遇以毁名運屯則沉淪於勿用時行則髙竦乎
天庭(抱朴子外/篇任命)
淇衛忘歸不能無絃而逺激振塵之音不能無器而興
哀超俗拔萃之徳不能立功於未至之時(抱朴子外/篇廣譬)
縈曲之絃思繞梁以盡妙藏器之士候明時以效績(李/善)
(註文選陸士/衡演連珠)
應物有方居難則易藏器在身所乏者時是以充堂之
芳非幽蘭所難繞梁之音實縈絃所思(文選陸機/演連珠)
望循塗而投軌遡朔風以理翮冀雲霧之可慿希天路
之開闢(藝文類聚人/部言志賦)
蘭蕙含芬有時而馨龍驥踠足有時而征(藝文類聚人/部别友賦)
木槿夕死朝榮士亦不長貧也(藝文類聚木/部木槿書)
飛龍可濟(一作/躋)而乾爻在四常閽云呌而閶闔未聞(文/苑)
(英華請勸進及封/岳行幸沈烱表)
猶如諸國勤力農作得大耕牛良田平正無諸丘墟惡
蕪荒穢荆棘毒草於是良田唯希天雨(海空智藏/經供獻品)
夫以含心之荄實俟夾鍾吐氣(華陽陶/隠居集)
如華始生之時日光所照能令開不不能開也何以故
以新生故善根未熟亦如是不得制戒何以故非時節
故(文殊師和/問經卷下)
如種大麥及麻豆等芽始生時已堪用不不堪用也何
以故以未熟故一切衆生善根未熟亦如是不堪制戒
(文殊師和/問經卷下)
如種榖未熟爲可取不不可取也非時尚未有華何况
得米及以糠糩(文殊師利/問經卷下)
若有士夫初得熱病不應與藥及餘衆治所以者何時
未至故要待時至然後乃治二處不知是則敗醫是故
病熟然後應治若未熟者要待時至(大法鼓/經卷下)
如治癰師知癰已熟破出膿與藥而去若癰未熟是則
久住(大智度/論卷三)
如榖草子在地中得時節而生不失不壊(大智度/論卷五)
又如冬木雖未有華葉果實得時節㑹則次第而出(大/智)
(度論卷/三十八)
譬如癰瘡未熟醫則不破但以藥塗令熟則易破(大智/度論)
(卷九/十九)
　　　遇時
上九何天之衢亨(易大/畜)
綠兮絲兮女(音/汝)所治(平/聲)兮(詩國風/綠衣)
公孫𢎞卜式兒寛皆以鴻漸之翼困於燕雀逺迹羊豕
之間非遇其時焉能致此位乎　力田不如逢年善仕
不如遇合(俱史/記)
信惟餓𨽻布實黥徒越亦狗盗芮尹江湖雲起龍襄化
爲侯王(前漢書叙傳述/韓彭英盧吴)
連衡者六印磊落合從者駢組流離(後漢書/蔡邕傳)
君子或因風雲之勢以建山岳之功乗日月之末光以
成一匡之業(後漢紀/光武七)
遭春值聖受恩特隆越從朽壤蟬蛻朝中(吴志華/覈傳)
毖挹清露沐浴凱風(吴志華/覈傳)
蘭芷出荒野萬里升紫庭(晉書樂/志下)
謀言恊秋蘭清風發其芳洪澤所漸潤礫石爲珪璋(晉/書)
(樂志/下)
在魏參席上之珍居晉爲幄中之士(晉書馮/紞傳)
黄犬之皮恐當終補狐裘也(晉書慕/容超傳)
不患𤣥黎之不啟竊樂春英之及時(晉書王/接傳)
姑臧謡曰鴻從南來雀不驚誰謂孤鶵尾翅生髙舉六
翮鳳凰鳴(晉書張/軌傳)
譬如日出之時向東皆逆(晉書徐/邈傳)
霸王繼蹤猶朝日之升扶桑英豪接踵若夕月之登濛
氾(晉書赫連/勃勃記)
非夫卜世與乾坤比長鴻基與山嶽齊固孰能本枝於
千葉重光於萬祀履寒霜而踰榮蒙重氛而彌耀者哉
(晉書赫連/勃勃記)
𤣥雲起山嶽祥氣萬里㑹龍飛何蜿蜿鳳翔何翽翽(宋/書)
(樂四/志)
若足下可謂冠負日月籍踐淵海心支身首無不通照
(宋書周/朗傳)
卵翼吹嘘得升官秩(宋書沈/攸之傳)
且曝鰓之鱗不念杯杓之水雲霄之翼豈顧籠樊之糧
何者所託已盛也(梁書何/敬容傳)
顧盼増其培價翦拂使其長鳴(梁書任/昉傳)
自出守股肱入尸衡尺可以仰首伸眉論列是非者矣
(梁書張緬/弟纉傳)
且爲腹背之毛脫充鳴吠之數(陳書蔡/㬌厯傳)
可謂日月出矣無幽不燭也(魏書李/彪傳)
霑雲雨之餘潤照日月之末光(隋書宇文/慶傳史臣)
不提生於弗器賤生於無所用中河失船一壺千金貴
賤無常時使物然(鶡冠子/學問)
空拳握手委地更起富饒豐衍快樂無已(焦氏易林/乾之履)
大禹戒路蚩尤除道周匝萬里不危不殆(焦氏易林/乾之剝)
谷風布氣萬物出生萌庶長養華葉茂盛(焦氏易林/坤之乾)
出於幽谷飛上喬木鼓其羽翼輝光照國(焦氏易林/坤之比)
長男少女相向共語析薪在尅福禄歡喜(焦氏易林/坤之同人)
冰將泮散鳴雁雍雍丁男長女可以㑹同(焦氏易林/豫之豫)
黄玉温徳君子所服甘露溽暑萬物生茂(焦氏易林/蒙之觀)
兩輪自轉南上大阪四馬共轅無有重難(焦氏易林小/畜之家人)
離載陽光天下昭明(焦氏易林/大有之臨)
晨昏潛處候時煦煦卒逢白日爲世榮主(焦氏易林大/有之中孚)
鴻雁南飛随陽休息轉送天和千里不衰(焦氏易林/蠱之離)
駕龍騎虎周遍天下(焦氏易林/臨之履)
御騂從龍至霍華東(焦氏易林/觀之漸)
條風制氣萬物出生明庶長養花葉壯成(焦氏易林/賁之小畜)
洿泥生梁下田爲王(焦氏易林/賁之革)
東風解凍河川流通(焦氏易林/復之需)
春生孚乳羽毛成就舉不失宜君臣相好(焦氏易林/復之漸)
時乗六龍爲帝使東逹命宣㫖無所不通(焦氏易林/離之離)
騋牝龍身日取三千南上蒼梧興福爲婚(焦氏易林/恒之鼎)
芽蘖生達陽唱於外(焦氏易林/遯之兊)
鎡基逢時稷契臯陶(焦氏易林/遯之既濟)
騎龍乗鳳上見神公(焦氏易林/家人之剝)
随風騎龍與利相逢(焦氏易林/睽之離)
六藝之門仁義俱存鎡基逢時堯舜爲君(焦氏易林/蹇之否)
郷嵗逢時與生爲期(焦氏易林/蹇之随)
啟蟄始生萬物美榮(焦氏易林/解之遯)
春陽生草夏長條枝萬物蕃滋充實益有(焦氏易林/井之巽)
陽春生長萬物茂壯(焦氏易林/鼎之蹇)
和氣相薄膏潤津液生我嘉榖(焦氏易林/艮之大過)
東風啟戶隠伏歡喜(焦氏易林/艮之睽)
雌鸑生鵰神異興起乗雲龍騰民載爲父(焦氏易林/渙之革)
乗龍光土使暗後明(焦氏易林/既濟之需)
次二鳳鳥于飛修其羽君子于辰終莫之圉測曰鳳鳥
于飛君子得時也(太𤣥經/第三疆)
瞻彼榮寵譬諸雲霄(蔡中郎集/周巨勝碑)
春種榖生秋刈榖收求物得物作事事成不名爲遇不
求自至不作自成是名爲遇猶拾遺於塗摭棄於野若
天授地生鬼助神輔(王充論衡/逢遇篇)
人才無定珍器用無常道進趨者以適世爲竒役御者
以合時爲妙故𤣥冰結則五明捐隆暑熾則裘罏退髙
鳥聚則良弓發狡兎多則盧鵲走干戈興則武夫奮韶
夏作則文儒起(抱朴子外/篇廣譬)
快若輕鴻之汎長風沛若巨魚之縦大壑何異順風而
縦聲登峰而長曬(劉子/通塞)
屯雲雺雺(莫浮/切)􁀙(朏/同)􁃧􁃧(音/幽)雷奮于□(音/釐)龍躋于湫𫝊
曰雲雺雺氣生于水也􁀙􁃧􁃧月生于朔也雷奮于□
躍于幽穽也龍躋于湫陞于深泉也(元包/仲陽)
春秋文耀鈎曰春致其時華實乃榮(李善注文/選兩都賦)
幸託不肖軀且當猛虎歩(李善注文選陸/士衡辨亡論)
在於貧賤類乎泥滓縻之好爵同於濯溉(李善注文選/劉孝標廣絶)
(交/論)
抑若春霆發響而驚蟄飛競潛龍浮㬌而幽泉髙鏡(文/選)
(魏都/賦)
於時青陽告謝朱明肇授靡木不滋靡草不茂初莖蔚
其曜新陳柯槭(瑟/)以改舊(文選射/雉賦)
詵詵衆賢千載一遇整轡髙衢驤首天路(文選袁宏/名臣序賛)
夫未遇伯樂則千載無一驥時值龍顔則當年控三傑
(文選袁宏/名臣序賛)
日月光太清列宿曜紫㣲(文選傅長虞贈/何邵王濟詩)
驥躊躇於弊輂兮遇孫陽而得代吕望窮困而不聊生
兮遭周文而舒志(廣文選東方/曼倩沈江)
假翼鳴鳳條濯足升龍淵(文選陸士衡/從梁陳詩)
種葵北園中葵生鬱萋萋朝榮東北傾夕穎西南晞零
露垂鮮澤朗月耀其輝豐條並春盛落葉後秋哀慶彼
晚彫福忘此孤生悲(文選陸士/衡園葵詩)
逸驥騰夷路潛龍躍洪波(文選潘尼/贈河陽詩)
良田無晚嵗膏澤多豐年(文選曹植/贈徐幹詩)
振短翮與鸞鳳並翔(文選沈休文和/謝宣城詩註)
如得龍躍天衢振翼雲漢揚聲紫㣲垂光虹蜺足以昭
近署之多士増四門之穆穆(文選孔融/薦禰衡表)
夫蕭規曹随留侯畫策陳平出竒功若泰山響若坻隤
雖其人之贍智哉亦㑹其時之可爲也(文選揚子/雲解嘲)
奮躍淵塗跨騰風雲(文選潘岳/楊荆州誄)
夫攀驪龍之髯撫翠禽之毛者而不得絶霞肆跨天津
者未之前聞也(補文選郭/璞客傲)
援華英而不遑豈暇修枯籜於榛穢哉(廣文選郤/令先釋譏)
慶雲興以招龍和風起而儀鳳誠巖穴耀穎之秋河津
託乗之日也(廣文選陸士龍移/太常府薦張贍)
天庭明兮雲霓藏三光朗兮鏡萬方斥蜥蜴兮進龜龍
策謀從兮翼機衡(楚辭王/逸守志)
璧由識者顯龍因慶雲翔茨棘非所憇翰飛逰髙岡(藝/文)
(類聚人部/贈答詩)
忽有一飛鳥五色雜英華一鳴衆鳥至再鳴衆鳥羅長
鳴揺羽翼百鳥互相和(藝文類聚人/部言志詩)
寳珠出東國美玉産南荆隋侯曜我色卞氏飛吾聲(藝/文)
(類聚人部/言志詩)
按轡安行誰謂路長(藝文類聚/雜文部詩)
江籬生幽渚㣲芳不足宣被蒙風雲㑹移居華池邊(藝/文)
(類聚樂部/論樂詩)
澤蘭被荒徑孤芳豈自通幸逢瑶池曠得與金芝叢(藝/文)
(類聚樂部/論樂詩)
奪摶風之逸羽窮送日之逺路(藝文類聚職/官部諸王碑)
操檜檝於龍津荷梓梁於雲構(藝文類聚職官/部錄尚書表)
陳蘿故葛攀附不涯解角蛻鱗超踰非次(藝文類聚職/官部太子詹)
(事/啟)
乗風鬱起化成龍翼(藝文類聚職官/部僕射墓誌)
值龍顔之鬱起乃慿風而矯翼指皇邑而南轅駕修衢
以騁力(藝文類聚居/處部宅舎賦)
東臯有一駿名曰千里駒絡首纒騣尾養以甘露蒭(藝/文)
(類聚獸/部馬詩)
南山石嵬嵬松栢何離離上枝拂青雲中心十數圍洛
陽發中梁松樹竊自悲斧鋸截是松松樹東而摧持作
四輪車載至洛陽宫觀者莫不歎問是何山林誰能刻
鏤此公輸與魯班被之用丹漆薫用蘇合香本是南山
松今爲宫殿梁(藝文類聚/木部栢歌)
譬猶龍之未升與魚鼈爲伍及其升天鱗不可覩(事文/類聚)
(龍公孫洪答/東方朔書)
何期毳毛湮淪墜灑漳濱之水逸翮摩霄輕託蓬萊之
頂(文苑英華尹義/尚勸諭上書)
匠石迴顧朽材變於雕梁孫陽一言奔蹄成於駿馬(文/苑)
(英華庾信謝文/序并和詩啟)
翼靈鳳於蒼梧起滯龍於潢汚(初學記/天部雲)
當其潛光荆野抱璞未理衆視之以爲石獨見分於卞
子曠千載以遐棄欻一朝而見齒爲有國之偉寳薦神
祗於明祀豈連城之足云喜遭遇於知己(初學記寳/器部玉註)
譬如大地至雨際時見上空中宻雲含潤天將昏闇漸
降大雨陂湖池沼處處充溢大地原隰上下俱潤宻雲
垂覆甘雨普洽令諸藥物卉木叢林枝葉花果悉皆茂
盛水陸山川香氣芬馥(波羅蜜多/經六百)
如春陽月天降時雨樹木枝條而便出生(大寳積經/卷五十五)
譬如夏月暑燋草木得霖雨時便復茂生五榖豐盛(修/行)
(道地經/行空品)
如雨潤種能令必生(大智度論/卷十五)
　　　審時
或躍在淵進旡咎也(易/乾)
或躍在淵自試也(易/乾)
冬寒夏燠雖有定時或夏須漸寒冬當漸熱雨足則思
𤾉𤾉久則思雨草木春則待風而長秋則待風而落皆
是無定時也(尚書正/義洪範)
魚之性寒則逃於淵温則見於渚喻賢者世亂則隠治
平則出(鄭氏箋/詩鶴鳴)
衛人迎新婦婦上車問驂馬誰馬也御曰借之新婦謂
僕曰拊驂無笞服車至門扶教送母曰滅竈將失火入
室見臼曰徙之牖下妨往來者主人笑之此三言者皆
至言也然而不免爲笑者早晚之時失也(戰國策/衛嗣君)
墨子北之齊遇日者日者曰帝以今日殺黒龍於北方
而先生之色黒不可以北墨子不聴遂北至淄水不遂
而返焉(史記日者/列傳註)
旱極則水水極則旱故於旱時而預蓄舟水時預蓄車
以待其貴收其利也(前漢書貨/殖傳註)
龜鳳山翳霧露不除踴躍草萊秪見其愚(後漢書/蔡邕傳)
家雞野鵠猶尚知時況於人乎(魏志管/輅傳註)
當其有事也則足非千里不入於輿刃非斬鴻不韜於
鞘是以駑蹇望風而退頑鈍未試而廢及其無事也則
牛驥共牢利鈍齊列而無長塗犀革以決之此離朱與
瞽者同眼之說也處守平之世而欲建殊常之勲居太
平之際而吐違俗之謀此猶却歩而登山鬻章甫於越
也(晉書張/載傳)
大火猶西流而怪蟄蟲之不藏也(晉書律/厯志下)
且女亦大早計見卵而求時夜見彈而求鴞炙(莊子齊/物論)
宋之富賈有監止子者與人争買百金之璞玉因佯失
而毁之負其百金而理其毁瑕得千鎰焉事有舉之而
有敗而賢其母舉之者負之時也(韓非子/説林)
咼氏之璧夏后之璜揖讓而進之以合歡夜以投人則
爲怨時與不時(淮南子/說山訓)
春貸秋賦民皆欣春賦秋貸衆皆怨得失同喜怒别爲
其時異也(淮南子/說山訓)
見彈而求鴞炙見卵而求晨夜見黂而求成布雖其理
哉亦不病暮(淮南子/說山訓)
木方茂盛終日采而不知秋風下霜一夕而殫(淮南子/說林訓)
使人無度河可中河使無度不可(淮南子/說林訓)
古者五帝貴徳三王用義五霸任力今取帝王之道而
施之五霸之世是猶乗驥逐人於榛薄而蓑笠盤旋也
今霜降而樹榖冰泮而求穫欲其食則難矣(淮南子/人間訓)
蝙蝠夜藏不敢晝行(焦氏易林/豫之小畜)
秋冬探巢不得鵲雛(焦氏易林/觀之屯)
春東夏南随陽有功(焦氏易林/離之困)
狸首伏藏以夜爲利(焦氏易林/艮之大畜)
子欲以儀秦之術行於成康之世猶鷹隼之羣而争於
鸞鳳之林其不然亦明矣(天禄閣外/史時勢)
秋蠺不成冬種不生(焦氏易林/旅之訟)
春秋戰國以迄於今談兵者雲集角武者熛舉上則折
衝于帷幄下則覆軍而殺將當此之時禮樂無有也夫
制敵者非揖讓之化强國者非威儀之容故禮樂不可
治於用武之世也明矣(天禄閣外/史問兵)
五榖生地一豐一耗榖糶在市一貴一賤豐者未必賤
耗者未必貴豐耗有嵗貴賤有時時當貴豐榖價増時
當賤耗榖直減夫榖之貴賤不在豐耗猶國之治亂不
在善惡(王充論衡/治期篇)
小闇謂之沛大闇謂之蔀闇甚則明盡未盡則明昧明
盡則斗星見明㣲故見昧(周易略/例卦略)
翔集而不擇木者必有離罻之禽矣出身而不料時者
必有危辱之士矣時之得也則飄乎猶應龍之覧㬌雲
時之失也則蕩然若巨魚之枯崇陸是以智者藏其器
以有待也隠其身而有爲也(抱朴子外/篇良規)
當其所須則無賤非其時則無貴貴賤有時誰能常也
(郭子註莊/徐無鬼)
飛轡西頓則離朱與矇瞍收察懸㬌東秀則夜光與珷
玞匿耀是以才換世則俱用功偶時而並劭(文選陸機/演連珠)
夜行被繡不足爲榮(廣文選蘓子/卿報李陵書)
上行下效斯謂之教陳兵策於安平之世譬令未病者
服藥(意林/正論)
雁候隂陽待時乃舉冬南夏北貴其所有(藝文類聚/鳥部雁)
圖官在亂世覔富在荒年(文苑英華徐/陵贈答上書)
觸露不搯葵日中不翦韭(爾雅/翼葵)
主春者鳥星昏中可以種稷主夏者心星昏中可以種
黍主秋者虚星昏中可以種麥主冬者昴星昏中則入
山可以具器械王者南靣而坐視四星之中而知民之
緩急急則不賦力役(玉海天文/天文書上)
春氣在毛夏氣在皮膚秋氣在分肉冬氣在筋骨刺此
病者各以其時爲齊故刺肥人者秋冬之齊刺痩人者
以春夏之齊(黄帝素問靈/樞經終始)
譬如日出照蓮華池熟者先開生者未敷(大智度/論卷八)
如月十四日十五日雖同爲月十四日不能令大海水
潮(大智度論/卷九十四)
譬如大海中龍死相出時如果熟應墮金翅鳥則來食
之(大智度論/卷九十七)
昔有大富長者左右之人欲取其意皆盡恭敬長者唾
時左右侍人以脚蹋却有一愚者不及得蹋而作是言
若唾地者諸人蹋却欲唾之時我當先蹋於是長者正
欲咳唾時此愚人即便舉脚蹋長者口破脣折齒長者
語言汝何以故蹋我脣口愚人具答所由故唾未出舉
脚先蹋望得汝意凡物須時時未及到强設功力反得
苦惱以是之故世人當知時與非時(法苑珠林/卷五十四)
　　　審理
黍可爲酒禾入水也一貫三爲王推一合十爲士(孔子/集語)
(上/)
昔者東夷慕諸夏之義有女其夫死爲之納私壻終身
不嫁不嫁則不嫁矣然而非貞節之義也蒼梧之弟娶
妻而美好請與兄易忠則忠矣然非禮也(孔子集/語下)
棟生撓不勝任則屋覆而人不怨者其理然也弱子慈
母之所愛也不以其理動者下瓦則慈母笞之故以其
理動者雖覆屋不爲怨不以其理動者下瓦必笞(管子/形勢)
(解/)
塗之人可以爲禹則然塗之人能爲禹未必然也雖不
能爲禹無害可以爲禹足可以徧行天下然而未甞有
能徧行天下者也(荀子/性惡)
凡物之有形者易裁也易割也何以論之有形則有短
長有短長則有小大有小大則有方圎有方圎則有堅
脆有堅脆則有輕重有輕重則有白黒長短大小方圎
堅脆輕重白黒之謂理理定而物易割也(韓非子/解老)
髙陽應將爲室家匠對曰未可也木尚生加塗其上必
將撓以生爲室今雖善後將必敗髙陽應曰緣子之言
則室不敗也木益枯則勁塗益乾則輕以益勁任益輕
則不敗匠人無辭而對受令而爲之室之始成也善其
後果敗髙陽應好小察而不通乎大理也驥驁綠耳背
日而西走至乎夕則日在其前矣目固有不見也智固
有不知也數固有不及也(吕氏春/秋别類)
善用鍼者從隂引陽從陽引隂以右治左以左治右以
我知彼以表知裏以觀過與不及之理(黄帝素問内經/隂陽應象大論)
動而不乗其理若汎舟而無柂(太平御覧/舟部柂)
譬若絶工之師能作殿舎意欲揆作如日月宫殿令髙
無不見者於須菩提意乃能作不須菩提言日月宫殿
甚髙終不能作(道行波羅/蜜經卷四)
譬如金師見彼金性作是思惟如此金性何由生垢今
當推尋生垢之本爲得本不若盡夀思惟尋初因相乃
至無始得本際不既不得本亦不得金若巧方便精勤
不懈除彼金垢爾乃得金(大法鼔/經卷下)
譬如眀眼有目之人豈可羡於盲瞎人不譬如解脫無
事之人豈可羡於牢獄繫縳有事人不譬如饒財巨富
之人豈可羡於貧窮饑凍乞索人不譬如明了黠慧之
人豈可羡於狂顛人不(佛本行集經/卷二十三)
譬如田家耕犂種榖多收斂著𥫱中至後嵗不復耕不
復種但仰𥫱中榖食其田家寧復望得新榖不(那先比/丘經卷)
(上/)
譬如健鬬人把弓持箭前行向敵以五箭射敵得勝其
人寧復望箭歸歸不(那先比丘/經卷上)
譬如醫師持五種藥詣病者家以藥飲病人病者飲藥
得愈醫寧復望得故藥復行治人不(那先比丘/經卷上)
那先言譬如人備火豫作戒火五瓶水如有失火者其
人持五瓶水水滴滅火火滅以後其救火人寧復望得
完瓶歸家用不王言其人不復望瓶破火滅豈復望瓶
耶(那先比丘/經卷上)
譬如人盜他人禾穟其主得盜便牽問之汝盜我禾穟
爲盜者言我不盜卿禾穟卿自種禾我自取穟我何用
爲犯盜兩人相牽至王前白如是誰爲直者誰爲不直
王言種禾榖爲直盜者爲不直種禾者爲本有不種禾
者爲無緣何有穟(那先比丘/經卷中)
譬如人盜他人果蓏其主得盜果者將至王前白言是
人盜我果其盜者言我不盜是人果是人所種小栽耳
本不種果也我自取果我何用爲盜如是兩人共争誰
爲直者誰不直者王言種栽家爲直本種栽家所種從
栽根生故上有果耳(那先比丘/經卷中)
譬如人夜然燭火著壁欲用自照飯食燭稍却及壁上
及竹木林材便燒一舎火大熾延及燒一城中舉城中
人民共嚾言汝何爲燒一城中乃如是然火者言我但
然小燭火以自照飯食耳是自大火非我火也如是便
共争訟相牽至王前誰爲直者誰爲不直者王言然火
者爲不直本是火所生也汝飯食已不當滅火也而令
火燒一城中(那先比丘/經卷中)
譬如人持瓶從牧家買乳湩得湩已復還寄其主言我
今還不久其人須㬰來還取瓶湩湩以轉作酪買湩家
言我持湩寄卿今反持酪還我牧牛者言是汝故乳今
自轉爲酪兩人因共争訟相牽詣王前誰爲直者王言
牧牛家爲直汝自買湩停置地自轉成酪(那先比丘/經卷中)
譬如人以錢娉求人家小女以後女長大他人復更求
娉求女得女以爲婦前所娉家來自說言汝反取婦爲
後家言汝自小時娉女我自大時娉婦我何用爲嬰汝
婦耶便相牽詣王前誰爲直者誰爲不直者王言前娉
家爲直是女本小今稍長大是故知爲直也是前娉家
婦也(那先比丘/經卷中)
譬如鑚火以木則火可得㭊薪求火火不可得(大智度/論卷十)
(一/)
如言日食千兩金金不可食因金得食故言食金(大智/度論)
(卷三/十)
無䖏無位□牛角等而出於乳必無是處□彼乳房斯
有是䖏無䖏無位鑚揺水瓶而出生酥必無是處鑚揺
於酪斯有是䖏無䖏無位壓沙出油必無是處壓苣蕂
等斯有是處無處無位鑚濕木等而出於火必無是處
鑚於乾木斯有是處(瑜伽師地/論五十五)
物不生非物者如石女不生子非物不生物者如龜毛
不生蒲(百論卷/下守九)
如須油者要從麻取不笮於沙(十二門/論守六)
亦猶神農唱粒食以充饑虚黄帝垂衣裳以禦寒暑若
閉口而望飽裸袒以求温不能强與之也(𢎞明集/正誣論)
夫目所不覩惟屏爲隔耳所不聞遐邇致擁不得以不
聞不見便謂無聲無物(𢎞明/集十)
如日垂沒山陵堆阜影現東移理無西逝(法苑珠林/卷六十九)
　
　
　
　
　
　
　
　
　
　
　
　
　
　喻林卷三十五
欽定四庫全書
　喻林卷三十六　　　　　明　徐元太　撰
　　人事門(三十四/)
　　　尚剛
六二𦕈能視跛能履履虎尾咥人凶武人爲于大君(易/履)
六五貞疾乗剛也(易/豫)
婦人貞吉從一而終也夫子制義從婦凶也(易/恒)
初六進退利武人之貞(易/巽)
上九㢲在牀下䘮其資斧貞凶(易/巽)
凡物既厭而退者弱也既榮而隕者薄也夫能輝光日
新其徳者唯剛健篤實也(王弼註/易大畜)
物壯健皆有衰怠唯天運動日過一度盖運轉混没未
曽休息(周易正/義乾)
戚施之疾不能仰靣柔之人常俯似之(爾雅/註)
譬之若金之與木金雖柔猶堅於木(呂氏春/秋舉難)
天執其道爲萬物主君執其常爲一國主主不可以不
剛主不可以不堅主不剛則列星亂其行主不堅則邪
臣亂其官星亂則亡其天臣亂則亡其君故爲天者務
剛其氣爲君者務堅其政(春秋䌓露/天地之行)
次二毅于心腹貞測曰毅于心腹内堅剛也(太𤣥經/第三毅)
初六起履霜至於堅氷隂雖柔順氣亦堅剛(京氏易/傳坤中)
猶如卒降㬥雨破壊山林樹木土石沙礫一切諸物唯
不能毁壊金剛之寳(元陽妙/經卷一)
　　　尚柔
用九見羣龍无首吉(易/乾)
以訟受服則終朝三禠柔進受寵則一晝三接也(王弼/註易)
(晉/)
能止健初距不以角柔以止剛剛不敢犯(王弼註/易大畜)
外疆而内順牛之善也離之爲體以柔順爲主者也故
不可以畜剛猛之物而吉於畜牝牛也(王弼註/易離)
柔忍之木荏染然人則被之弦以爲弓寛柔之人温温
然則能爲徳之基止言内有其性乃可以有爲徳也(鄭/氏)
(箋詩/抑)
寛政以安諸侯若柔轡之御剛馬(杜氏解左傳襄/公二十六年)
且夫牛馬維婁(音/呂)委已者也而柔焉季氏得民衆久矣
君無多辱焉(公羊昭公/二十五年)
今也小國師大國而恥受命焉是猶弟子而恥受命於
先師也(孟子離/婁上)
夫虎之卑勢將以有擊也狸之卑身將求所取也雉以
眩移拘於網魚以有悦死於餌(吴越春秋句/踐入臣外傳)
猛獸將擊必弭毛帖伏鷙鳥將搏必卑飛戢翼聖人將
動必順辭和衆(吴越春秋句/踐歸國外傳)
辛垣衍曰先生獨未見夫僕乎十人而從一人者寧力
不勝智不若邪畏之也(戰國策趙/孝成王)
柔者徳也剛者賊也弱者仁之助也彊者怨之歸也(後/漢)
(書臧/宫傳)
人之生也柔弱其死也堅强萬物草木之生也柔脆其
死也枯槁故堅强者死之徒柔弱者生之徒是以兵强
則不勝木强則共强大處下柔弱處上(老子/戒强)
執雌牝故能立其雄牡(文子/守弱)
飄風暴雨不終日小谷不能須㬰盈飄風暴雨行强梁
之氣故不能久而滅小谷處强梁之地故不得不奪(文/子)
(守/弱)
舌之與齒孰先弊焉繩之與矢孰先直焉(文子/上徳)
㞼堅則物必毁之剛斯折矣刀利則物必摧之鋭斯挫
矣(闗尹子/九藥)
粥子曰欲剛必以柔守之欲彊必以弱保之積於柔必
剛積於弱必彊觀其所積以知禍福之鄉彊勝不若已
至於若已者剛柔勝出於己者其力不可量老耼曰兵
彊則滅木彊則折柔弱者生之徒堅彊者死之徒(列子/黄帝)
因以爲茅靡因以爲波流(列子/黄帝)
蛇謂風曰予動吾脊脅而行則有似也今子蓬蓬然起
於北海蓬蓬然入於南海而似無有何也風曰然予蓬
蓬然起於北海而入於南海也然而指我則勝我鰌我
亦勝我雖然夫折大木蜚大屋者唯我能也故以衆小
不勝爲大勝也爲大勝者唯聖人能之(莊子/秋水)
以深爲根以約爲紀曰堅則毁矣鋭則挫矣常寛容於
物不削於人(莊子/天下)
與時屈伸柔從若蒲葦非懾怯也(荀子不/茍篇)
莫不貪强鮮能守㣲若能守㣲乃保其生聖人存之以
應事機舒之彌四海卷之不盈杯居之不以室宅守之
不以城郭藏之胷臆而敵國服(黄石公/三畧上)
柔能制剛弱能制强柔者徳也剛者賊也弱者人之所
助强者人之所攻(黄石公/三畧上)
萬物中皆有元氣得以和柔若胷中有藏骨中有髄草
木中有空虚與氣通故得乆生也(河上公註/老子道化)
興物造功大木處下小物處上大道抑强扶弱自然之
效(河上公註/老子戒强)
人雖知自尊顯當復守之以卑㣲去雄之强梁就雌之
柔和如是則天下歸之如水流入深谿也(河上公註/老子反朴)
兵强則滅木强則折革固則裂齒堅於舌而先之弊是
故柔弱者生之幹也而堅强者死之徒也(淮南子/原道訓)
强勝不若已者至於與同則格柔勝出於已者其力不
可度故能以衆不勝成大勝者唯聖人能之(淮南子/詮言訓)
厲利劔者必以柔砥擊鐘磬者必以濡木轂强必以弱
輻兩堅不能相和兩强不能相服故梧桐斷角馬氂截
玉(淮南子/説山訓)
平子曰柔無乃脆乎叔向曰柔者紐而不折亷而不缺
何爲脆也天之道㣲者勝是以兩軍相加而柔者克之
兩仇争利而弱者得焉(説苑/敬慎)
韓平子問於叔向曰剛與柔孰堅對曰臣年八十矣齒
再堕而舌尚存(説苑/敬慎)
金剛則折革剛則裂人君剛則國家滅人臣剛則交友
絶(説苑/敬慎)
直如矢者死直如繩者稱(説苑/談叢)
左權曰􁀙山之虎茍無以制夫子尚能倚磬而鼔琴乎
曰仁可恃也勇則敵不可以恃故曰柔能制剛弱能制
强故不善勇者制於勇善勇者制於仁遇虎而倚磬鼔
琴汝徒見吾弱也而不知仁者有無聲之威有無形之
兵乎左權曰唯唯吾今而知善勇之術也(天禄閣外/史􁀙山)
金以剛折水以柔全山以髙陊谷以卑安是以執雌節
者無争雄之禍多尚人者有召怨之患(抱朴子外/篇廣譬)
强望者亡掘强者折大健者䟦大利者缺(意林太/元經)
河色黄赤衆川之流盖濁之也百里一小曲千里一大
曲(藝文類聚/水部河水)
火從木生即以水救之即不灰人起火性以柔而救之
即身不壊(隂符/經註)
夫響以無聲不可窮影以無形不可極水以淖弱貫金
石沈萬物地以柔順成大功勝草木舌耳無患角齒傷
折由此觀之柔者弊堅虚者馳實(道徳經指/歸卷八)
草木之始生也枝條潤澤華葉青青豐茂暢美柔弱以
和何則陽氣存也其衰也華葉黄悴物色焦殃及其死
也根莖枯槁枝條堅剛何則陽氣去之也(道徳經指/歸卷十三)
陽氣之所居木可卷而草可結也陽氣之所去氣可凝
而冰可折也(道徳經指/歸卷十三)
凡人之性憎西隣之父者以其强大也愛東隣之兒者
以其小弱也燔燒枯槁者以其剛强也簮珥榮華者以
其和淖也(道徳經指/歸卷十三)
堅强實滿死之形象也柔弱滑潤生之區宅也(道徳經/指歸卷)
(十/三)
是故神明之道天地之理小不載大輕不載重故强人
不得爲王强木不得處上何則强人爲王萬國愁憂强
木處上則根本枯槁衆人爲大故居下聖人爲小故居
上强大居下小弱居上者物自然也(道徳經指/歸卷十三)
夫巨木髙百尋大連抱頭剖中門尾判中户不蒙華實
常在於下千枝萬木舒條布葉青青葱葱共生其上者
以其形大而勢强也(道徳經指/歸卷十三)
水之滅火砥之利金角齒傷折舌耳無患卑損制驕暴
雌辱勝大怨天下莫不知世俗莫不聞(道徳經指/歸卷十三)
髮以柔弱爲人所戴體骨堅强爲人所勞(道徳經註/䟽卷八)
猶如嶮岸所有樹木洪水暴長悉随漂溺流入大海唯
除楊樹以其軟故(元陽妙/經卷一)
譬如僮僕行住坐卧皆當任主不應自在而有所作欲
從其舎往市鄽等先諮問主然後出所須飲食許乃受
用諸有所爲皆随主欲(波羅蜜多經/五百九十)
猶截角牛至忍温良善調善御從村至村從巷至巷所
逰行處無所侵犯(中阿含/經卷五)
猶如猫皮囊柔治極軟除㼲(力頰/切)㼲聲無㼲㼲聲彼或
有人以手拳扠石擲杖打或以刀斫或撲著地彼寧復
有㼲㼲聲耶(中阿含經/卷五十)
猶如牛無其雙角極自良善亦不兇暴善可將御随意
所至終不疑難(増壹阿含/經卷三十)
如乾牛皮卷之有聲舒亦有聲濕以脂膏卷舒皆輭(佛/説)
(梵志阿/颰經)
譬如牛皮已柔随用可作(大智度/論卷一)
譬如牛皮未柔不可屈折(大智度/論卷一)
譬如槃馬廻轉随意(大智度論/卷三十九)
譬如鐵雖堅䩕入鑪則柔輭随作何器(大智度論/卷六十一)
　　　尚動
弓久落絃而不張設則失其弓之往來之體喻民久休
息而不勞苦則民有驕逸之志(禮記正義/雜記下)
吾非好行行有得也觀朝榮則敬才秀之士玩芝蘭則
愛徳行之臣覩松竹則思貞操之賢臨清流則貴亷潔
之行覧蔓草則賤貪穢之吏逢颷風則惡凶狡之徒若
引而申之觸類而長之庶無遺漏矣(晉書張/天錫傳)
流水之不腐以其逝故也户樞之不蠧以其運故也(子/華)
(子北宫/意問)
勢散而後物服猶鳥擊禽獲故散勢法鷙鳥也(鬼谷子/本經隂)
(符/註)
精無氣之集也必有入也集於羽鳥與爲飛揚集於走
獸與爲流行集於珠玉與爲精朗集於樹木與爲茂長
集於聖人與爲夐明精氣之來也因輕而揚之因走而
行之因美而良之因長而養之因智而明之流水不腐
戸樞不螻動也(吕氏春/秋盡數)
次三風動雷興從其髙崇測曰風動雷興動有爲也(太/𤣥)
(經第/二釋)
雷火交動剛柔散氣積則暗動乃明(京氏易/傳豐上)
雷動風行山澤通氣人之運動體斯合矣(京氏易/傳夬中)
體常動揺榖氣得清血脉流通疾則不生卿見戸樞雖
用易腐之木朝暮開閉動揺遂最晚朽(藝文類聚方/術部養生)
陳琳曰矢在弦上不可不發(太平御覧/兵部箭上)
　　　尚静
澤中有雷随君子以嚮晦入宴息(易/随)
雷在地中復先王以至日閉闗商旅不行后不省方(易/復)
六二咸其腓凶居吉(易/咸)
兼山艮君子以思不出其位(易/艮)
初六艮其趾无咎利永貞(易/艮)
初九不出户庭无咎象曰不出戸庭知通塞也(易/節)
非妄之災勿治自復非妄而藥之則凶故曰勿藥有喜
(王弼註/易无妄)
皮雖從革之物然牛皮堅仭難變初九在革之始革道
未成守夫常中未能應變施之於事有似用牛皮以自
固未肯造次以從變者也故曰鞏用黄牛之革(周易正/義革)
胥靡爲宰寂寞爲尸大味必淡大音必希(前漢書揚/雄傳下)
有疾不治恒得中醫(隋書經/籍三志)
牝常以静勝牡(老子/謙徳)
至人潛行譬猶雷霆之蔵也(文子/精誠)
少言者不爲人所忌少行者不爲人所短少智者不爲
人所勞少能者不爲人所役(闗尹子/九藥)
人君不静則失威治身不静則身危龍静故能變化虎
躁故夭虧也(河上公註/老子重徳)
夫天不定日月無所載地不定草木無所植所立於身
者不寧是非無所形(淮南子/俶真訓)
感而應廹而動不得已而往如光之耀如景之放以道
爲紃有待而然(淮南子/精神訓)
今與人卞氏之璧未受者先也求而致之雖怨不逆者
後也三人同舎二人相争争者各自以爲直不能相聴
一人雖愚必從旁而决之非以智也以不争也兩人相
鬬一羸在側助一人則勝救一人則免鬬者雖强必制
一羸非以勇也以不鬬也由此觀之後之制先静之勝
躁數也(淮南子/詮言訓)
用兵者先爲不可勝以待敵之可勝也治國者先爲不
可奪以待敵之可奪也舜修之歴山而海内從化文王
修之岐周而天下移風使舜趨天下之利而忘修己之
道身猶弗能保何尺地之有故治未固於不亂而事爲
治者必危行未固於無非而急求名者必剉也福莫大
無禍利莫美不䘮動之爲物不損則益不成則毁不利
則病皆險也(淮南子/詮言訓)
虎豹不動不入陷穽麋鹿不動不罹罝罘飛鳥不動不
絓網羅魚鼈不動不擐脣喙物未有不以動而制者也
是故聖人貴静(淮南子/兵畧訓)
人不小學不大迷不小慧不大愚人莫鑑於沬雨而鑑
於澄水者以其休止不蕩也(淮南子/説山訓)
清之爲明杯水見牟子濁之爲闇河水不見太山視日
者眩聴雷者聾人無爲則治有爲則傷(淮南子/説山訓)
水定則清正動則失平故惟不動則所以無不動也(淮/南)
(子説/山訓)
黙無過言慤無過事木馬不能行亦不費食騏驥日馳
千里鞭箠不去其背(説苑/談叢)
履不容足南山多棘毋出房閨乃無病疾(焦氏易林/恒之訟)
膠著木連不出牢闗(焦氏易林/解之坤)
弱足則跟不利出門(焦氏易林/艮之恒)
次二車軔俟馬酋止測曰車軔馬止不可以行也(太𤣥/經第)
(六/止)
次七車纍其俿(馳/)馬獵其蹄止貞測曰車纍馬獵行可
憐也(太𤣥經/第六止)
上九折于株木輆(口亥/切)乎泛石止測曰折木輆石君子
所止也(太𤣥經/第六止)
艮止也於人爲手爲背取象爲山爲石爲門爲狗(京氏/易傳)
(艮/上)
夫人之形猶草木之體也草木在髙山之顛當疾風之
衝晝夜動揺者能復勝彼隠在山谷間鄣於疾風者乎
(王充論衡/道虚篇)
北辰以不改爲衆星之尊五嶽以不遷爲羣望之宗蟋
蟀屢移而不貴禽魚饜深則逢患(抱朴子外/篇守塉)
仲長子光日在險而運竒不若宅平而無爲(文中子/禮樂)
雖力挾太山將不舉一羽揚波萬里將不濯一鱗咳唾
成珠玉揮袂出風雲豈肯䠥􁋧鄙事取才進人(補文選/夏侯湛)
(扺/疑)
佐鬬者傷預事者亡(意林/唐子)
吾將贈子以無爲之樂給子以澹泊之湯刺子以𤣥虚
之鍼灸子以淳朴之方安子以恢廓之宇坐子以寂寞
之牀(藝文類聚/人部愁文)
无闔則无闢无静則无動此歸藏所以先坤歟(玉海藝/文易)
凡物輕不能載重小不能鎮大不行者使行不動者制
動是以重必爲輕根静必爲躁君也(道徳/經註)
象彼仲冬節竹木皆摧傷佐陽詰賈旅人君深自藏(參/同)
(契/)
中經曰静者夀躁者夭静而不能養減夀躁而能養延
年然静易御躁難將(養性延命/録教誡篇)
譬如門閾常住不動(長阿含經/卷十二)
智人知動揺譬如沙中樹(法句經/明哲品)
　　　尚先
上六比之无首凶正義曰他人皆比己獨在後是親比
於人無能爲頭首也(周易正/義比)
逃遯之世宜速逺而居先而爲遯尾禍所及也(周易正/義遯)
物之成熟莫先葽草故云物成自秀葽始(毛詩正/義七月)
魯人將有事於上帝必先有事於頖宫晉人將有事於
河必先有事於惡池齊人將有事於泰山必先有事於
配林(禮記/禮器)
祈麥實麥實者五榖之先見者故急祈而記之也(大戴/禮記)
(夏小/正)
秦失其鹿天下共逐之於是髙材疾足者先得焉(史記/淮隂)
(侯/傳)
且彊弩之極矢不能穿魯縞衝風之末力不能漂鴻毛
非初不勁末力衰也(史記韓/長孺傳)
豪彊並争虎裂狼分疾摶者獲多遲後者先吞(蜀志譙/周傳)
柏梁雲構大匠先居其下管絃䌓奏䕫牙先聆其音(晉/書)
(庾懌/傳)
天道先貴覆者地道先貴載者人道先貴事者酒保先
貴食者(鶡冠子/天則)
權先加人者敵不力交武先加人者敵無威接(尉繚子/戰權)
欲學歌謳者必先徵羽樂風欲美和者必先始於陽阿
采菱此皆學其所不學而欲至其所欲學者(淮南子/説山訓)
豪雄争强先者受福(焦氏易林/睽之屯)
縷非針無以通故宜先也(淮南子説/山訓解)
抱薪爇火燥者先著(藝文類聚火/部薪炭灰)
先者在路於後則妨(海空智藏/經哀歎品)
養性者先饑乃食先渴而飲恐覺饑乃食食必多盛渴
乃飲飲必過(養性延命/録食誡篇)
譬如日出諸山髙者其光先照(波羅蜜多經卷/五百二十七)
將雨法雨先興法雲普覆衆生未便即雨(大方廣佛華/嚴經三十五)
王復問那先言人有欲作善者當前作之耶當後作之
乎那先言當居前作之在後作之不能益人也居前作
者有益於人那先問王言王渴欲飲時使人掘地作井
能赴王渴不王言不赴渴也當居前作井耳(那先比丘/經卷中)
譬如妙華衆蜂競採先至之者取其精粹後來至者但
味其餘(大乗宻嚴/經卷中)
如二人俱至一方一乗疾馬一乗鈍馬雖乗鈍馬以前
發故先有所至(法苑珠林/卷八十三)
　　　尚後
九三咸其股執其随往吝(易/咸)
九四臀无膚其行次且牽羊悔亡(易/夬)
語曰騏驥之衰也駑馬先之孟賁之倦也女子勝之夫
駑馬女子筋力骨勁非賢于騏驥孟賁也何則後起之
藉也(戰國策/齊閔王)
齊欲伐魏淳于髠謂齊王曰韓子盧者天下之疾犬也
東郭逡者海内之狡兎也韓子盧逐東郭逡環山者三
騰山者五兎極於前犬廢於後犬兎俱罷各死其處田
父見之無勞倦之苦而擅其功今齊魏久相持以頓其
兵敝其衆臣恐强秦大楚承其後有田父之功(戰國策/齊宣王)
此所謂兩虎相搏者也夫秦楚相弊而韓魏以全制其
後(戰國策/楚懐王)
聖人虚無因循常後而不先譬若積薪燎後者處上(文/子)
(上/徳)
瓶存二竅以水實之倒瀉閉一則水不下盡不升則不
降井雖千仭汲之水上盖不降則不升是以聖人不先
物(闗尹子/九藥)
子列子學於壺丘子林壺丘子林曰子知持後則可言
持身矣列子曰願聞持後曰顧若影則知之列子顧而
觀影形枉則影曲形直則影正然則枉直随形而不在
影屈伸任物而不在我此之謂持後而處先(列子/説符)
未甞有聞其唱者也常和人而已矣(莊子徳/充符篇)
人皆取先己獨取後曰受天下之垢(莊子/天下)
鄭人有相與争年者其一人曰我與黄帝之兄同年訟
此而不決以後息者爲勝耳(韓非子外/儲説左上)
先唱者窮之路也後動者達之原也何以知其然也凡
人中夀七十嵗然而趨舎指凑日以月悔也以至於死
故蘧伯玊年五十而有四十九年非何者先者難爲知
而後者易爲攻也先者上髙則後者攀之先者踰下則
後者蹶之先者隤陷則後者以謀先者敗績則後者違
之由此觀之先者則後者之弓矢質的也猶錞之與刄
刄犯難而錞無患者何也以其託於後位也(淮南子/原道訓)
老子學商容見舌而知守柔矣列子學壺子觀景柱而
知持後矣故聖人不爲物先而常制之其類若積薪樵
後者在上(淮南子/謬稱訓)
隂道卑虚無所因緣待陽唱道乃和而承之(太𤣥經第/一中註)
錞矛戈之錞刄矛戈之刄刄在前故犯難錞在後故無
患(淮南子原/道訓解)
我有三寳保而持之一曰慈二曰儉三曰不敢爲天下
先(太平御覧/珍寳部寳)
通𤣥經曰天地之道先以後爲主聖人法道之退者所
以自後也後以自安(道徳經四/子集解)
先迷失軌後爲主君(參同/契)
　　　尚速
盛饌未具不能以虚待之不及壺飡之救饑疾也言已
欲滅吴取快意得之而已不能待有餘力也(國語解越/下王問范)
(蠡/)
失火之家豈暇先言大人而後救火乎(史記齊/悼世家)
乗其未堅厭其未發震起機動敵人摧折雖有賁育不
及持刺雖有樗里不及回知雖有鬼谷不及造次(前漢/書王)
(莽/傳)
疾走而㨗先鳴則興(晉書慕/容寳記)
智者從之而不釋巧者一决而不猶豫是以疾雷不及
掩耳迅雷不及瞑目(太公六/韜軍勢)
十里斷者國弱九里斷者國强以日治者王以夜治者
强宿治者削(商子/去强)
力貴突智貴卒得之同則遫爲上勝之同則濕爲下所
爲貴驥者爲其一日千里也旬日取之與駑駘同所爲
貴鏃矢者爲其應聲而至終日而至則與無至同(吕氏/春秋)
(貴/卒)
所以貴鏌邪者以其應物而斷割也􁄜靡勿釋牛車絶
轔(淮南子/説山訓)
所以尚干將莫邪者貴其立斷也所以貴騏驥者爲其
立至也必且厯日曠久乎絲氂猶能挈石駑馬亦能致
逺是以聰明㨗敏人之美材也(新序雜/事二)
敏教勁疾如猿升木彤弓雖調終不能獲(焦氏易林/泰之蠱)
來如飄風去似絶絃(焦氏易林/困之萃)
鳳之小者曰鸑鷟五彩之文三嵗始備也(張華註/禽經)
成務雖均機速爲上决謀或同遲緩爲下何者才能成
功以速爲貴智能决謀以疾爲竒也善濟事者若救火
拯溺明其謀者猶驥㨗矢疾(劉子/貴速)
今焚燃熛室則飛馳灌之湍波漂人必奔遊拯之若穿
井而救火則熛颺棟焚矣方鑿舟而拯溺則𦵏江魚之
腹中矣驥所以見珍者以其日行千里也滿旬而取至
則與駑馬均矣箭所以爲貴者以其弦直而至也窮日
而取至者則與不至者同矣智所以爲妙者以其應時
而知若事過而後知則與無知者齊矣(劉子/貴速)
言畜貨以遺後畜道俟將來是遲鈍(揚子法言/註五百篇)
逸材之馬雖後往而能先至(李善註文/選舞賦)
逸翮後塵翶翥先路言飛之疾塵起居鶴之後鶴飛在
路之先(李善註文/選舞鶴賦)
翔鶤仰而不逮况青鳥與黄雀(文選西/京賦)
倐如六龍之所掣一越三千不終朝而濟所届(文選/海賦)
西河下龍門其流敵於竹箭(文選南/都賦註)
掣電無停光疾雷無餘聲(太平御覧/天部雷)
劉向云龜之言久蓍之言耆龜千嵗而靈蓍百年而神
(玉海藝/文藝術)
夫騕褭以迅驟爲功鷹隼以輕疾爲妙(何氏語/林夙恵)
譬如猛火随投草木一切熾然悉成於火(大寳積經/卷八十四)
　　　尚遲
鵲之作巢冬至架之至春乃成猶國君積行累功(鄭氏/箋詩)
(鵲/巢)
汝大才當晚成良工不示人以朴且從所好(後漢書馬/援列傳)
夫物暴長者必夭折功卒成者必亟壊(後漢書朱/浮列傳)
藜藿之生蝡蝡然日加數寸不可以爲櫨棟楩柟豫章
之生也七年而後知故可以爲棺舟夫事有易成者名
小難成者功大君子修美雖求有利福將在後至(淮南/子修)
(務/訓)
楓桐之樹生而速長故其皮肌不能堅剛樹檀以五月
生葉後彼春榮之木其材彊勁車以爲軸殷之桑榖七
日大拱長速大暴故爲變怪大器晚成寳貨難售其不
崇一朝輒成賈者菜果之物也(王充論衡/状留篇)
陽温隂寒厯月乃至災變之氣一朝成怪故夫河冰結
合非一日之寒積土成山非斯須之作干將之劔久在
鑪炭銛鋒利刄百熟煉厲久銷乃見作留成遲故能割
斷肉暴長者曰腫泉暴出者曰湧酒暴熟者易酸醢暴
酸者易臭由此言之賢儒遲留皆有狀故(王充論衡/狀留篇)
燕飛輕於鳳凰兎走疾於麒麟鼃躍躁於靈龜蛇騰便
於神龍吕望之徒白首乃顯百里之知明於黄髮深爲
國謀因爲王輔皆夫沉重難進之人也(王充論衡/状留篇)
龜生三百嵗大如錢游於蓮葉之上三千嵗青邊縁巨
尺二寸蓍生七十嵗生一莖七百嵗生十莖神靈之物
也故生遲留厯嵗長久故能明審實賢儒之在世也猶
靈蓍神龜也計學問之日固已盡年之半矣鋭意於道
無貪仕之心及其仕也純特方正無員鋭之操故世人
遲取進難也(王充論衡/状留篇)
美盛者任其時化譬之種植不可一朝成也(郭子註莊/人間世)
且墉基不可倉卒而成威名不可一朝而立皆爲之有
漸建之有素譬之種樹久則深固其根本茂盛其枝葉
若造次徙於山林之中植於宫闕之下雖壅之以黒墳
暖之以春日猶不救於枯槁何暇䌓育㢤(文選曹冏/六代論)
薫晚華而後落槿早秀而前亡(補文選鮑/昭觀漏賦)
夫物速成則疾亡晚就則善終朝華之草夕而零落松
栢之茂隆寒不衰是以大雅君子惡速成戒闕黨也(補/文)
(選王㫤戒/子姪書)
春蘭早芳實忌鳴鴂秋菊晚秀無憚䌓霜何則榮乎始
者易悴貞乎末者難傷是以傅長沙而志沮登金馬而
名揚(廣文選謝/恵連連珠)
盧思道與庾知禮作詩知禮成而思道未就知禮曰盧
詩何太眷眷思道曰自許編蒲疾何如織錦遲(太平御/覧文部)
(思/遲)
桐枝濡毳而又空中難成易傷須成器而後華(太平御/覧木部)
(桐/)
雙骹長者起遲六翮短者飛急(事類賦禽/部鷹註)
實不如虚數不如希茂多卒夭疾不如遲(西昇/經)
寧爲菩薩遲證無上正等菩提不爲速求墮二乗地(波/羅)
(蜜多經卷五/百八十七)
　
　
　
　喻林卷三十六
欽定四庫全書
　喻林卷三十七　　　　　明　徐元太　撰
　　人事門(三十五/)
　　　尚義
入峻谷者當攀葛藟可以免於顛墜猶處時俗者當據
道義然後得用自立(前漢書/叙傳註)
伐氷之家不利雞豚之息委積之臣不操市井之利(後/漢)
(書馮/衍傳)
濟於舟者和於水矣義於人者祥於神矣(管子/白心)
人而無義唯食而已是雞狗也彊食靡角勝者為制是
禽獸也(列子/説符)
子獨不聞假人之亡與林回棄千金之璧負赤子而趨
或曰為其布與赤子之布寡矣為其累與赤子之累多
矣棄千金之璧負赤子而趨何也林回曰彼以利合此
以天屬也夫以利合者迫窮禍患害相棄也以天屬者
迫窮禍患害相收也夫相収之與相棄亦逺矣且君子
之交淡若水小人之交甘若醴君子淡以親小人甘以
絶彼無故以合者則無故以離(荘子/山木)
子墨子言曰我有天志譬若輪人之有規匠人之有矩
輪匠執其規矩以度天下之方圜曰中者是也不中者
非也(墨子天/志上)
商人之四方市賈信徙雖有闗梁之難盗賊之危必為
之今士坐而言義無闗梁之難盗賊之危此為信徙不
可勝計然而不為則士之計利不若商人之察也(墨子/貴義)
今天下莫為義子獨自苦而為義子不若已子墨子曰
今有人於此有子十人一人耕而九人處則耕者不可
以不益急矣何故則食者衆而耕者寡也(墨子/貴義)
有游於子墨子之門者子墨子曰盍學乎對曰吾族人
無學者子墨子曰不然夫好美者豈曰吾族人莫之好
故不好哉夫欲富貴者豈曰吾族人莫之欲故不欲哉
好美欲富貴者不視人猶强為之夫義天下之大器也
何以視人必强為之(墨子/公孟)
力不若牛走不若馬而牛馬為用何也曰人能羣彼不
能羣也人何以能羣曰分分何以能行曰以義故義以
分則和和則一一則多力多力則彊彊則勝物(荀子王/制篇)
水火有氣而無生草木有生而無知禽獸有知而無義
人有氣有生有知亦且有義故最為天下貴也(荀子王/制篇)
齊宣王問匡倩曰儒者博乎曰不也王曰何也匡倩曰
曰博者貴梟勝者必殺梟殺梟者是殺所貴也儒者以
為害義故不博也又問曰儒者弋乎曰不也弋者從下
害於上者也是從下傷君也儒者以為害義故不弋又
問儒者鼓瑟乎曰不也夫瑟以小弦為大聲以大弦為
小聲是大小易序貴賤易位儒者以為害義故不鼓也
(韓非子外/儲説左)
昔晉文公将與楚人戰於城濮召舅犯而問曰楚衆我
寡奈何而可舅犯對曰臣聞繁禮之君不足於文繁戰
之君不足於詐君亦詐之而已文公以舅犯言告雍季
雍季曰竭澤而漁豈不獲得而明年無魚焚藪而田豈
不獲得而明年無獸詐偽之道雖今偷可後将無復非
長術也文公用舅犯之言而敗楚人於城濮反而為賞
雍季在上左右諫曰城濮之功舅犯之謀也君用其言
而賞後其身或者不可乎文公曰雍季之言百世之利
也舅犯之言一時之務也焉有以一時之務先百世之
利者乎(吕氏春/秋義賞)
使人左據天下之圖而右刎喉愚者不為也身貴於天
下也死君親之難視死若歸義重於身也天下大利也
比之身則小身所重也比之義則輕義所全也(淮南子/泰族訓)
今行者見大樹必解衣懸冠倚劒而寝其下大樹非人
之情親知交也而安之若此者信也陵上巨木人以為
期易之故也又况於士乎士義可知故也則期為必矣
人之所乗船者為其能浮而不能沉也世之所以賢君
子者為其能行義而不能行邪僻也(吕氏春/秋壹行)
大旱雩祭而請雨大水鳴鼓而攻社天地之所為隂陽
之所起也或請焉或怒焉者何曰大旱者陽滅隂也陽
滅隂者尊壓卑也固其義也雖大甚拜請之而已無敢
有加也大水者隂滅陽也隂滅陽者卑勝尊也日食亦
然皆下犯上以賤傷貴逆節也故鳴鼓而攻之朱絲脅
之為其不義也此亦春秋之不畏强禦也(春秋繁/露精華)
衆人以毁形為耻君子以毁義為辱(説苑/談叢)
君子比義農夫比榖(説苑/談叢)
乞人一日不得食則餓死溝壑是欲寄口而不可得也
汝必為乞人之計則簞食豆羮之間殆有甚於乞者汝
亦畏死而取之耶充以乞人之心則盗跖之貪為是而
伯夷之亷為非是盗跖何智而伯夷何愚也(天禄閣外/史辭受)
願竭力以守義兮雖貧窮而不改執彫虎而試象兮阽
焦原而跟趾註云彫虎以喻貧試象以喻竭力焦原以
喻義言已以執彫虎之貧窮願竭試象之力而守焦原
之義(李善註文/選思𤣥賦)
莒國有石焦原者廣五十歩臨百仞之谿莒國莫敢近
也有以勇見莒子者却行齊踵焉所以稱於世夫義之
為焦原也亦髙矣賢者之於義必且齊踵此所以服一
時也(文選思/𤣥賦註)
中黄伯曰余左執太行之獶而右摶彫虎唯象之未與
吾心試焉有力者則又願為牛欲與象鬭以自試今二
三子以為義矣将惡乎試之夫貧窮太行之獶也疏賤
義之彫虎也而吾日遇之亦足以試矣(文選思/𤣥賦註)
理之所守勢所常奪道之所閉權所必開是以生重於
利故據圖無揮劒之痛義貴於身故臨川有投跡之哀
(文選陸機/演連珠)
草木無大小必待春而後生人待義而後成(意林/尸子)
一人舉而萬夫俛首智者不為賞一人而慙萬夫義者
不取(太平御覽/刑法部烹)
夫瑟二十五絃其僕人鼓之則為笑賢者以其義鼓之
欲樂則樂欲悲則悲雖有暴君為之立變(太平御覽/樂部瑟)
煞君之室雖生美菜有義之士弗食(太平御覽/菜部菜)
丈夫重義如太山輕利如鴻毛可謂仁義也(太平御覽/羽族部鴻)
鷹不擊伏鶻不擊妊盖其義性如此(埤雅品/物門鷹)
設一面之網物觸而後誅之蜘蛛義者也(埤雅品物/門蜘蛛)
昔有國王喜食鴈肉常遣獵師張網捕鴈日送一鴈以
供王食時有鴈王将五百鴈飛下求食鴈王墮網為獵
師所得餘鴈驚飛徘徊不去時有一鴈連飜追隨不避
弓矢悲鳴吐血晝夜不息獵師見之感憐其義即放鴈
王令相隨去羣鴈得王歡喜廻遶爾時獵師具以白王
王感其義斷不捕鴈(法句譬喻經/三忿怒品)
　　　尚勇
武力比於虎可以御亂御衆(毛詩簡/兮註)
隼急疾之鳥也飛乃至天喻士卒勁勇能深攻入敵也
(鄭氏箋/詩采芑)
夫撫劒疾視曰彼惡敢當我哉此匹夫之勇敵一人者
也(孟子梁/惠下)
思以一毫挫於人若撻之於市朝(孟子公/孫丑上)
視刺萬乗之君若刺褐夫(孟子公/孫丑上)
譬之猶兩鼠鬬於穴中将勇者勝(史記趙/奢傳)
田光荅燕太子曰竊觀太子客無可用者夏扶血勇之
人怒而面赤宋意脉勇之人怒而面青武陽骨勇之人
怒而面白光所知荆軻神勇之人怒而色不變(史記荆/軻列傳)
(註/)
徐廣曰鷙鳥将撃必張羽毛也(史記酷吏義/縱列傳註)
一卒畢力百人不當萬夫致死可以横行(後漢書/張宗傳)
猶鳩鵲捕鷹鸇豚羊弋豹虎是以每戰常負(後漢書志/百官五註)
夫水行不避蛟龍者漁夫之勇也陸行不避兕虎者獵
夫之勇也白刃交於前視死若生者烈士之勇也知窮
之有命知通之有時臨大難而不懼者聖人之勇也(荘/子)
(秋/水)
天子之劒以燕谿石城為鋒齊岱為鍔晉魏為脊周宋
為鐔韓魏為夾包以四夷裹以四時繞以渤海帶以常
山制以五行論以刑徳開以隂陽持以春夏行以秋冬
此劒直之無前舉之無上案之無下運之無旁上决浮
雲下絶地紀此劒一用匡諸侯天下服矣此天子之劒也
諸侯之劒以知勇士為鋒以清亷士為鍔以賢良士為
脊以忠勝士為鐔以豪傑士為夾此劒直之亦無前舉
之亦無上案之亦無下運之亦無旁上法圎天以順三
光下法方地以順四時中知民意以安四鄉此劒一用
如雷霆之震也四封之内無不賔服而聽從君命者矣
此諸侯之劒也庶人之劒蓬頭突鬢垂冠曼胡之纓短
後之衣瞋目而語難相撃於前上斬頸領下决肝肺此
庶人之劒無異於鬭雞一旦命已絶矣無所用於國事
(荘子/説劒)
國以難攻起一取十國以易攻起十亡百國好力曰以
難攻國好言曰以易攻民易為言難為用(商子/説民)
今使一死賊伏於曠野千人追之莫不梟視狼顧何者
恐其暴起而害己也是以一人投命足懼千夫今臣以
五萬之衆而為一死賊率以討之固難敵矣(吴子/厲士)
有狗彘之勇者有賈盗之勇者有小人之勇者有士君
子之勇者爭飲食無亷耻不知是非不辟死傷不畏衆
彊恈恈然唯利飲食之見是狗彘之勇也為事利爭貨
財無辭讓果敢而振猛貪而利恈恈然唯利之見是賈
盗之勇也輕死暴是小人之勇也義之所在不傾於權
不顧其利舉國而與之不為改視重死持義而不撓是
士君子之勇也(荀子榮/辱篇)
一武仗劒撃於市萬人無不避之者臣謂非一人之獨
勇萬人皆不肖也何則必死與必生固不侔也(尉繚子/制談)
百里之衆不用命不如萬人之鬬也萬人之鬬不用命
不如百人之奮也賞如日月信如四時令如斧鉞制如
干将士卒不用命者未之聞也(尉繚子/兵令下)
冉叔誓必死於田侯而齊國皆懼豫讓必死於襄子而
趙氏皆恐成荆致死於韓主而周人皆畏又况乎萬乗
之國而有所誠必乎則何敵之有矣刃未接而欲已得
矣(吕氏春/秋論威)
一膊炭熯掇之則爛指萬石俱熯去之十歩而不死同
氣異積也大勇小勇有似於此(淮南子/説林訓)
鳥有沸波者河泊為之不潮畏其誠也故一夫出死千
乗不輕(淮南子/説林訓)
子真為勇悍矣今未甞見子之竒辯也一鄰之鬬也千
乗之勝也(説苑/善説)
夫登髙臨危而目不眴而足不陵者此工匠之所勇悍
也入深淵刺蛟龍抱黿鼉而出者此漁夫之勇悍也入
深山刺虎豹抱熊羆而出者此獵夫之勇悍也不難斷
頭裂腹暴骨流血中野者此武夫之勇悍也今臣居廣
廷作色端辯以犯主君之怒前雖有乗軒之賞未為之
動也後雖有斧質之威未為之恐也此既之所以為勇
悍也(説苑/善説)
兩金相撃勇武敢敵終日大戰不破不缺(焦氏易林同/人之噬嗑)
昔者與客渉瞿塘之峡即徴君欲之楚遊道也舟覆得
檝而渡有猛虎羣飲于峽一摶而獲斃者二客曰吾與
子将赴于峽下之流得一檝而俱免又摶羣虎于峽上
如制嬰兒是渡二峽也虎不制則後渉者或免于峽而
烏能免峽上之虎乎若子之勇可以倒峽而西矣(天禄/閣外)
(史􁀙/山)
鶡之為鳥同羣相為畸類被侵雖死不避毛飾武士兼
厲以義(山海經中/山經圖讃)
尸子説云人謂孟賁生乎曰勇貴乎曰勇富乎曰勇三
者人之所難而皆不足以易勇故能懾三軍服猛獸也
(前漢書註/東方朔傳)
使見戰如餓狼之見肉則可用矣(意林商/君書)
負長劒赴榛薄析兕豹摶熊羆此徒獵之勇也負長劒
赴深泉斬蛟龍摶黿鼉此漁人之勇也登髙渉危鵠立
四顧顔色不變此陶缶之勇也剽必刺視必殺此五刑
之勇也(意林胡/非子)
意氣難干非資扛鼎風神自勇無待翹闗是以曹劌登
壇汶陽之田遽反相如睨柱連城之璧更還(文苑英華/庾信連珠)
韓雉見申羊于魯有龍飲于沂韓雉曰吾聞之出見虎
摶之見龍射之今弗射是不行吾聞也遂射之(太平御/覽池部)
(沂/水)
都尉氣如合抱之榆(太平御覽職/官部都尉)
若能力兼三人身與馬如膠漆手與箭如飛䖟誠宜寵
異(太平御覽/兵部箭下)
虎狼見逼不揮戈奮劒而彈琴詠詩者吾未見其身之
可保也(太平御覽/兵部戈)
中郎将冠兩鶡尾鶡鷙鳥中之異勁者也每所攫撮應
爪摧碎(太平御覽職官/部虎賁中郎将)
譬如世間大軍戰時少有衆生為護衆故䖏於前陣惟
有果敢雄猛丈夫合率驍勇抗拒勍敵為護已衆處大
軍前振威而住(大寳積經/四十六)
譬如怯人執持刀應得安隠反生畏(大寳積經/六十八)
如有二象角力而鬬若一被傷退而不復(大乗宻嚴/經卷下)
譬如波斯匿王與敵國戰時彼諸戰士食丈夫禄不勇
猛者不名丈夫(大法鼔/經卷上)
猶如勇士能却外難著鎧持仗心不怯弱手執弓矢脚
不移轉便不復畏外敵(出曜經五無/放逸品之餘)
譬如輭夫為将雖復持兵終身智勇不足卒無功名若
如英雄奮發禍亂立定一日之勲功盖天下(大智度論/卷十三)
　　　知命
知命者不立乎巖墻之下(孟子盡/心上)
人之情邀福者必有害若欲急長苖而反使之枯死也
(趙氏註孟/公孫丑上)
譬使仁者而必信安有伯夷叔齊使智者而必行安有
王子比干(史記孔/子世家)
君子得時則大行不得時則龍蛇遇不遇命也何必湛
身哉(前漢書揚/雄傳上)
夫餓饉流𨽻饑寒道路思有短褐之䙝儋石之畜所願
不過一金然終於轉死溝壑何則貧窮亦有命矣况虖
天子之貴四海之富神明之祚可得而妄處哉(前漢書/叙傳上)
傳稱鼎之為噐雖小而重故神之所寳不可奪移至今
負而趣者此亦窮運之歸乎(後漢書獻/帝紀論)
賢者不避害譬猶彀弩射市薄命者先死(後漢書獨/行列傳)
衮龍出於緼褐卿相起於匹夫故有朝賤而夕貴先卷
而後舒(晉書王/沈傳)
夫飡椒非飬生之術咀劒豈衞性之經命之所延人肉
其骨而含嚼膏粱時或嬰患深澗乖徼寵之津空谷絶
探榮之轍運之所集物稊其枯而俯仰竿牘終然離沮
(宋書顧/覬之傳)
周之尹氏大治産其下趣役者侵晨昏而弗息有老役
夫筋力竭矣而使之彌勤晝則呻呼而即事夜則昏憊
而熟寐精神荒散昔昔夢為國君居人民之上總一國
之事遊燕宫觀恣意所欲其樂無比覺則復役人有慰
喻其勤者役夫曰人生百年晝夜各分吾晝為僕虜苦
則苦矣夜為人君其樂無比何所願哉尹氏心營世事
慮鍾家業心形俱疲夜亦昏憊而寐昔昔夢為人僕趍
走作役無不為也數罵杖撻無不至也眠中啽􁀙呻呼
徹旦息焉尹氏病之以訪其友友曰若位足榮身資財
有餘勝人逺矣夜夢為僕苦逸之復數之常也若欲覺
夢兼之豈可得耶(列子周/穆王)
貴之或不生賤之或不死愛之亦不厚輕之或不薄此
似反也非反也此自生自死自厚自薄或貴之而生或
賤之而死或愛之而厚或賤之而薄此似順也非順也
此亦自生自死自厚自薄(列子/力命)
北宫子謂西門子曰朕與子竝世也而人子逹竝族也
而人子敬竝貌也而人子愛竝言也而人子庸竝行也
而人子誠竝仕也而人子貴竝農也而人子富竝商也
而人子利朕衣則短褐食則粢糲居則蓬室出則徒行
子衣則文繡食則粱肉居則連欐出則結駟在家熈然
有棄朕之心在朝諤然有傲朕之色請謁不相及遨遊
不同行固有年矣子自以徳過朕邪西門子曰子無以
知其實汝造事而窮予造事而逹此厚薄之驗歟而皆
謂與予竝汝之顔厚矣北宫子無以應東郭先生曰汝
之言厚薄不過言才徳之差吾之言厚薄異於是矣夫
北宫子厚於徳薄於命汝厚於命薄於徳汝之逹也非
智得也北宫子之窮非愚失也皆天也非人也而汝以
命厚自矜北宫子以徳厚自媿皆不識夫固然之理矣
西門子曰先生止矣予不敢復言北宫子既歸衣其短
褐有狐貉之温進其茙菽有稻粱之味庇其蓬室若廣
厦之廕乗其蓽輅若文軒之飾終身逌然不知榮辱之
在彼也在我也東郭先生聞之曰北宫子之寐久矣一
言而能寤易怛也哉(列子/力命)
農赴時商趣利工追術仕逐勢勢使然也然農有水旱商
有得失工有成敗仕有遇否命使然也(列子/力命)
遊於羿之彀中中央者中地也然而不中者命也(荘子/徳充)
(符/)
父母於子東西南北唯命之從隂陽於人不翅於父母
彼近吾死而我不聽我則悍矣(荘子大/宗師)
鹿生於山而命懸於厨今嬰之命有所懸矣(吕氏春/秋知分)
虎豹在山林其命在庖厨馳不益生緩不益死(新序義/勇八)
楩生荆山命制輸班(焦氏易林/乾之既濟)
麥不終夏花不濟春如和氣何(申鑒/俗嫌)
終始運也短長數也運數非人力之為也曰亦有僊人
乎曰焦僥桂莽産乎異俗就有僊人亦殊類矣(申鑒/俗嫌)
竝時遭兵隠者不中同日被霜蔽者不傷中傷未必惡
隠蔽未必善隠蔽幸中傷不幸(王充論衡/幸偶篇)
螻蟻行於地人舉足而渉之足所履螻蟻苲死足所不
蹈全活不傷火燔野草車轢所致火所不燔俗或喜之
名曰幸草夫足所不蹈火所不及未必善也舉火行有
適然也(王充論衡/幸偶篇)
人之有吉凶猶嵗之有豐耗命有盛衰物有貴賤一嵗
之中一貴一賤一夀之間一盛一衰物之貴賤不在豐
耗人之盛衰不在賢愚(王充論衡/命義篇)
害氣下􁊾囚命先中聖王徳施厚禄先逢(王充論衡/偶㑹篇)
無禄之人商而無盈農而無播非其性賊貨而命妨䅽
也命貧居無利之貨禄惡殖不滋之䅽也(王充論衡/偶㑹篇)
知命之工察骨體之證睹富貴貧賤猶人見盤盂之噐
知所設用也善噐必用貴人惡噐必施賤者尊鼎不在
陪厠之側匏爪不在堂殿之上眀矣(王充論衡/骨相篇)
人之温病而死也先有凶色見於面部其病遇邪氣也
其病不愈至於身死命夀訖也國之亂亡與此同驗有
變見於天地猶人温病而死色見於面部也有水旱之
災猶人遇氣而病也災禍不除至於國亡猶病不愈至
於身死也(王充論衡/治明篇)
草木生於實核出土為栽蘖稍生莖葉成為長短巨細
皆由實核王者長巨之最也朱草之莖如鐵紫芝之栽
如豆成為瑞矣王者禀氣而生亦猶此也(王充論衡/初禀篇)
富家之翁貲累千金生有富骨治生積貨至於年老成
為富翁矣夫王者天下之翁也禀氣定於身中猶鳥之
别雄雌於卵殻之中也卵殻孕而雌雄生日月至而骨
節彊彊則雄自率將雌雄非生長之後或教使為雄然
後乃敢將雌此性氣剛强自為之矣夫王者天下之雄
也(王充論衡/初禀篇)
百嵗之夀盖人年之正數也猶物至秋而死物命之正
期也物先秋後秋則亦如人死或增百嵗或减百也先
秋後秋為期增百减百為數(王充論衡/氣夀篇)
百嵗之命是其正也不能滿百者雖非正猶為命也譬
猶人形一丈正形也名男子為丈夫尊公嫗為丈人不
滿丈者失其正也雖失其正猶乃為形也夫形不可以
不滿丈之故謂之非形猶命不可以不滿百之故謂之
非命也(王充論衡/氣夀篇)
猶珠玉之在山澤天命難知人不耐審雖有厚命猶不
自信故必求之也(王充論衡/命禄篇)
雖其貧賤使富貴若鑿溝伐薪加勉力之趨致彊健之
勢鑿不休則溝深斧不止則薪多無命之人皆得所願
安得貧賤凶危之患哉然則或時溝未通而遇湛薪未
多而遇虎仕宦不貴治産不富鑿溝遇湛伐薪逢虎之
類也(王充論衡/命禄篇)
貴賤在命不在智愚貧富在禄不在頑慧(王充論衡/命禄篇)
命貴之人俱學獨逹竝仕獨遷命富之人俱求獨得竝
為獨成貧賤反此(王充論衡/命禄篇)
命貴從賤地自逹命賤從貴位自危故夫富貴若有神
助貧賤若有鬼禍(王充論衡/命禄篇)
春夏囚死秋冬王相非能為之也日朝出而暮入非求
之也天道自然(王充論衡/命禄篇)
富不可以籌䇲得貴不可以才能成智慮深而無財才能
髙而無官懐銀紆紫未必稷契之才積金累玉未必陶
朱之智(王充論衡/命禄篇)
夫一棲之雞一欄之羊賔至而有死者豈居異哉故命
有制也知命者則不滯於俗矣(嵇中散集宅無/吉凶攝生論)
公侯之命禀之自然不可陶易宅是外物方圓由人有
可擇之理猶西施之潔不可為而西施之服可為也黼
黻芳華所以助貌吉宅之家所以成相(嵇中散集荅釋/難宅無吉凶攝)
(生/論)
明闇者才也自然而不可飾焉窮逹者時也有㑹而不
可力焉吕尚非早蔽而晚智然振素而僅遇韓信非初
怯而末勇然危困而後逹(抱朴子外/篇廣譬)
安於命者無徃而非逍遥矣故雖匡陳羑里無異於紫
極閒堂也(郭子註/荘秋水)
夫命之窮逹猶金玉木石也修以學藝猶磨瑩雕刻也
金玉之磨瑩自美其鑛璞木石之叚塊自醜其雕刻安
可言木石之雕刻乃勝金玉之鑛璞哉不得以有學之
貧賤比於無學之富貴也(顔氏家/訓務學)
荘姜適衛美而無寵癭癅適齊醜而䝉幸遇不遇也遇
不遇命也賢不賢性也怨不肖者不通性也傷不遇者
不知命也(劉子遇/不遇)
諸子以顔冉季路逢灾蹈禍或疑其身或非其師是由
魍魎問景乃未得有已也言魍魎責景之無操不知景
之行止而有待或非三子之行殊不知吉凶之有命也
(李善註文/選幽通賦)
才非不傑也主非不明也而碎結緑之鴻輝殘懸黎之
夜色抑尺之量有短哉(文選劉峻/辨命論)
譬天王之冕旒任百官以司職而或者覩湯武之龍躍
謂戡亂在神功聞孔墨之挺生謂英睿擅竒響視彭韓
之豹變謂鷙猛致人爵見張桓之朱紱謂明經拾青紫
豈知有力者運之而趨乎(文選劉峻/辨命論)
薺與麥兮夏零蘭桂踐霜逾馨禄命懸天難明(廣文選/傳休奕)
(董逃行歴/九秋篇)
修心而不知命猶無室而歸(意林公/孫文子)
辯命論曰顔回敗其叢蘭冉耕歌其芣苢(爾雅翼/女蘿)
譬如陶家作諸瓦噐或始作而破者或欲成刀治坏時
破者或在塼上破者或下時破者或著地時破者或拍
時破者或坏燥時破者或窰中破者或熟時破者或移
時破者或用時破者(修行道地經/五隂成敗品)
　　　和同
妻子好(去/聲)合如鼓瑟琴(詩小雅/棠棣)
伯氏吹壎(音/塤)仲氏吹箎(音/池)及爾如貫諒不我知(詩小雅/何人)
風而有雨則潤澤行朋友同志則恩愛成(鄭氏箋/詩谷風)
江水大汜水小然得竝流似嫡媵宜俱行(鄭氏箋詩/江有汜)
芬香之酒醴饗燕賓客則多得其歡心(鄭氏箋/詩載芟)
百室者出必共洫間而耕入必共族中而居又有祭酺
合醵之歡(鄭氏箋/詩良耜)
共情性之和上下相親與琴瑟之音宫商相應無異若
與琴瑟為友然(毛詩正/義關雎)
今譬于草木寡君在君君之臭味也(左傳襄/公八年)
和如羮焉水火醯醢鹽梅以烹魚肉燀之以薪宰夫和
之齊之以味濟其不及以洩其過君子食之以平其心
君臣亦然(左傳昭公/二十年)
吾從子如驂之靳(左傳定/公九年)
君子敬而無失與人恭而有禮四海之内皆兄弟也(論/語)
(顔/淵)
鳥獸不可與同羣吾非斯人之徒與而誰與(論語/㣲子)
爾為爾我為我雖袒裼裸裎於我側爾焉能凂我哉(孟/子)
(公孫/丑上)
漁父曰夫聖人者不凝滯於物而能與世推移舉世混
濁何不隨其流而揚其波衆人皆醉何不餔其糟而啜
其醨何故懐瑾握瑜而自令見放為(史記屈/原傳)
事以類相從聲以音相應(陸子/術事)
聖人不賤石而貴玉視之如一(河上公註/老子巧用)
今夫闇飲者非甞不遺飲也使之自以平則雖愚無失
矣是故不同於和而可以成事者天下無之矣(淮南子/説山訓)
四馬不和取道不長父子不和其世破亡兄弟不和不
能久同夫妻不和家室大凶(説苑/敬慎)
比目附翼歡樂相得行止集同終不離忒(焦氏易林/需之蹇)
鹿得美草鳴呼其友九族和睦不憂饑乏(焦氏易林/比之比)
一室十子同心異母以義防患禍災不起(焦氏易林大/有之小畜)
宫商既和聲音相隨(焦氏易林/謙之同人)
白鳥銜餌烏呼其子施枝張翅来從其母(焦氏易林/晉之震)
宫商角徴五音和起君臣父子弟順有序(焦氏易林/渙之恒)
次五和釋之脂四國之夷測曰和釋之脂民説無疆也
(太𤣥經/第二釋)
次二上厯施之下律和之非則否(皮被切○大/𤣥經第三應)
次二白黒菲菲三禽一角同尾測曰三禽一角無害心
也(太𤣥經/第四昆)
夫酸鹹甘苦不同嘉味以濟謂之和羮宫商角徴不同
嘉音以章謂之和聲臧否損益不同中正以訓謂之和
言趨舍動静不同雅度以平謂之和行(申鑒雜/言上)
不和于民而和于瑟瑟何利于國哉和瑟之音在妾和
民之性在君君誠以妾之寵寵于衆以瑟之和和于民
則妾雖就鼎鑊之戮而諸侯皆以明歸君也(天禄閣外/史齊婦)
身中空虚和氣所行為隂故腎䨇為陽故心特隂陽與
和共生物形君臣以和共致太平也(淮南子精/神訓解)
泰夰(音/吴)入于囦(古淵/字)囘浮于𤣥𫝊曰夰入于囦天氣降
也回浮于𤣥地氣騰也(元包/太隂)
心同琴瑟言鬱郁於蘭􁈙道恊膠漆志婉戀於塤箎(文/選)
(劉峻廣/絶交論)
一人之身俱生父母四支九竅員職不同五臓六腑各
有所受上下不相知中外不相覩頭足為天地肘膝為
四海肝膽為胡越眉目為齊楚若不同生異軀殊體動
不相因静不相待九天之上黄泉之下未足以喻之然
而頭有疾則足不能行胷有病則口不能言心得所安
則耳目聰明屈伸調利百節輕便者以同形也(道徳經/指歸卷)
(八/)
　　　决斷
遇雨之吉羣疑亡也(易睽/)
官占之法先斷人志後命於元龜(孔氏傳書/大禹謨)
若射之有志(書盤/庚上)
夫决者智之君也疑者事之役也(後漢紀/光武一)
國有元龜可以决大謀朝有公卿可以定進否(晉書苻/堅下傳)
吴起之出愛妻文公之斬顛頡皆違其情者也故能使
人彈疽者必其忍痛者也(韓子外儲/説右上)
次七庚斷甲我心孔碩乃後有鑠測曰庚斷甲義斷仁
也(太𤣥經/第三斷)
太公六韜云卜戰龜兆焦筮又不吉太公曰枯骨朽蓍
不踰人矣(困學紀聞卷/十一攷史)
昔有一國王為毒虵所齧王時欲死呼諸良醫令治虵
毒時諸醫言還令虵􁧓毒氣乃盡是時諸醫各設呪術
所齧王虵即来王所諸醫積薪然火𠡠虵還􁧓汝毒若
不爾者當入此火毒虵思惟我既吐毒云何還􁧓此事
劇死思惟定心即時入火(大智度/論卷二)
　　　彊力
田者不彊囷倉不盈商賈不彊不得其嬴婦女不彊布
帛不精官御不彊其勢不成大將不彊卒不使令侯王
不彊沒世無名故云彊者事之始也分之理也物之紀
也(史記龜/䇿傳)
角知者皆窮角力者皆負形不堪復伉埶不足復校乃
始羈首係頸就我之銜紲耳(後漢書仲/長統列傳)
明公擁之以為爪牙譬驅虎兕以赴犬羊(後漢書鄭/康成傳)
天不可以不剛不剛則三光不明王不可以不彊不彊
則宰牧從横(後漢書丁/鴻列傳)
男以彊為貴女以弱為美故鄙諺有云生男如狼猶恐
其尫生女如鼠猶恐其虎(後漢書/列女傳)
黒卵悍志絶衆力抗百夫筋骨皮肉非人類也延頸承
刃披胸受矢鋩鍔摧屈而體無痕撻負其材力視来丹
猶雛鷇也(列子/湯問)
三虎摶狼力不相當如鷹格雉一撃破亡(焦氏易林/兊之漸)
次五躆(居預/切)戰喈喈若熊若螭測曰躆戰喈喈恃力作
王也(太𤣥經/第三衆)
夫墾草殖榖農夫之力也勇猛攻戰士卒之力也構架
斵削工匠之力也治書定簿佐史之力也論道議政賢
儒之力也人生莫不有力所以為力者或尊或卑孔子
能舉北門之闗不以力自章知夫筋骨之力不如仁義
之力榮也(王充論衡/効力篇)
鷹擊雀鶚啄雁未必鷹鶚南方雀雁西方自以筋力勇
壮相勝服也(太平御覽/羽族部鷹)
譬如士夫用力乗船逆流而上身小疲怠船則倒還順
流而下(雜阿含經/卷十八)
如四大中火最有力能照能燒(大智度論/卷二十七)
譬如金翅鳥王普觀諸龍命應盡者以翅摶海令水兩
闢取而食之(大智度論/卷二十七)
譬如師子有所摶撮不以小物故而改其壯勢(大智度/論卷三)
(十/四)
如能浮人心欲强故而不沉沒亦如猨猴從髙上墮心
力强故身無痛患(三昧法門/經卷下)
　
　
　喻林卷三十七
欽定四庫全書
　喻林卷三十八　　　　　明　徐元太　撰
　　人事門(三十六/)
　　　見節
嵗寒然後知松栢之後彫也(論語/子罕)
大寒之嵗衆木皆死然後知松栢不彫傷平嵗則衆木
亦有不死者故須嵗寒而後别之凡人䖏治世亦能自
修整與君子同在濁世然後知君子之正不茍容(何晏/解論)
(子/罕)
風霜以别草木之性危亂而見貞良之節(後漢書盧/植列傳論)
渭以涇濁乃顯其清玉居鑠石乃見其貞(後漢書何/顒傳賛)
爾乃松栁異質薺荼殊性故疾風知勁草嚴霜識貞木
(宋書顧/覬之傳)
運纒明夷則艱貞之節顯時屬棟撓則獨立之操彰(宋/書)
(孝義龔/穎傳)
固此苦節易彼嵗寒霜雪雖厚松栢丸丸(宋書孝義/潘綜傳)
嚴冬播氣貞松之操自髙見景時昏若華之映彌顯(南/齊)
(書髙帝/本紀)
白玉投泥豈能相汚(魏書穆崇/曾孫弼傳)
泥漬自消玉質還潔(魏書韓麒/麟子熈傳)
迅寒急節乃見松筠之操危機廻構方識貞孤之風(南/史)
(袁湛顗弟/子彖傳)
嵗不寒無以知松栢事不難無以知君子(荀子/大畧)
見邪乃知其直觀花乃知其實(陸子/思務)
夫大寒至霜雪降然後知松栢之茂也據難履危利害
陳於前然後知聖人之不失道也(淮南子/俶真訓)
嵗寒然後知松栢之後彫也世隘然後知其人之篤固
也(潜夫論/交際)
𤣥氷未結白雪不積則青松之茂不顯俗化不弊風教
不頽則皎潔之操不别(抱朴子外/篇廣譬)
風不輟則扇不用日不入則燭不明華不墮則實不結
岸不虧則谷不盈九有人安則韓白之功不著長君繼
軌則伊霍之勲不成故病困乃重良醫世亂而貴忠貞
(抱朴子外/篇廣譬)
幽蘭生前庭含薰待清風清風脫然至見别蕭艾中(陶/靖)
(節集詩/五言)
夫士有忠義之行踐䋲墨之節其於為作乃無異於衆
人及至處患蹈難而志氣貞剛然後知其殊也譬如鍾
山之玉寒嶺之松比之瓀珉梓栁無殊也及其燒以爐
炭三日而色不改處於積氷終嵗而枝葉不彫然後知
其異於他玉衆木也(劉子/大質)
袒裼暴虎而後勇氣發焉超騰絶坂而後迅便露焉手
提萬鈞而後多力見焉處難踐患而後貞勇出焉(劉子/大質)
殺身以成名節成而身死故曰以死償節(荘子音義/庚桑楚)
桂霑霜露而色不渝身經夷險而操不易(李善注文選/江文通雜體)
(詩/)
香以燔質而發芳絃以特絶而流響喻貞女沒身而譽
立烈士效節而名彰也(李善註文選陸/士衡演連珠)
勁松彰於嵗寒貞臣見於國危(文選西/征賦)
松栢隆冬瘁然後知嵗寒不渉太行險誰知斯路難(文/選)
(歐陽建/臨終詩)
道逺知驥世偽知賢(廣文選曹子/建矯志詩)
弧弓弛而不張兮孰云知其所至無傾危之患難兮焉
知賢士之所死(東方朔/謬諫)
霜雪既至勁栢冬青(藝文類聚人/部交友箴)
良玉以經焚不渝故其貞可貴竹栢以䝉霜保榮故見
殊列樹(藝文類聚賦/官部司空碑)
女貞之樹一名冬生負霜葱翠振河凌風故清士欽其
質而貞女慕其名(藝文類聚木/部女貞頌)
寒松負雪誠愧節者之徒勁草疾風寧忘烈士之槩(文/苑)
(英華徐陵/贈荅上書)
有美金于此衆人咸共詆訿言其不純賣金者欲其售
因取鍜燒以見真(太平御覽珍/寳部全下)
根為石所蟠枝為風所碎賴我有貞心終凌細草軰(初/學)
(記果木/部松)
譬如㣲妙淨琉璃寳雖復在泥經歴百年其性常淨出
已如本(大方等大/集經十一)
譬如真金在泥終不敗壊銅鐵則壊(大智度論/卷九十三)
輕羽在高遇風則飛細石在谿得流則轉唯泰山不為
飄風動磐石不為疾流移梅李遇霜而落葉唯松栢之
難凋矣(𢎞明集牟/子理惑論)
　　　明覺
予若觀火(書盤/庚上)
他人有心予忖度之躍躍(音/笛)毚(音/殘)兎遇犬獲之(詩小雅/巧言)
良醫知病人之死生聖王明於成敗之事利則行之害
則舍之疑則少甞之雖堯舜禹湯復生弗能改已(戰國/策秦)
(昭襄/王)
夫草木遭霜者不可以風過清水明鏡不可以形逃通
方之士不可以文亂(前漢書韓/安國傳)
金之精者能昭穢者不能昭有能昭之精金寧有不昭
之穢質(梁書范/縝傳)
有道之士貴以近知逺以今知古以益所見知所不見
故審堂下之隂而知日月之行隂陽之變見瓶水之氷
而知天下之寒魚鱉之藏也甞一脬肉而知一鑊之味
一鼎之調(吕氏春/秋察今)
齊桓公與管仲謀伐莒謀未發而聞於國桓公怪之管
仲曰國必有聖人也桓公曰嘻日之役者有執蹠􁨹而
上視者意者其是耶乃今復役無得相代少頃東郭牙
至管仲曰我不言伐莒子何故言伐莒對曰臣聞君子
善謀小人善意臣竊意之也管仲曰我不言伐莒子何
以意之對曰臣聞君子有三色顯然善樂者鍾鼓之色
也湫然清静者衰絰之色也艴然充盈手足矜者兵革
之色也日者臣望君之在屋上也艴然充盈手足矜者
此兵革之色也君呿而不􁀙所言者莒也君舉臂而指
所當者莒也臣竊以慮諸侯之不服者其惟莒乎臣故
言之凡耳之聞以聲也今不聞其聲而以其容與臂是
東郭牙不以耳聽而聞也桓公管仲雖善匿弗能隠矣
(吕氏春/秋重言)
齊桓公朝而與管仲謀伐衛退朝而入衛姬望見君下
堂再拜請衛君之罪公曰吾於衛無故子曷為請對曰
妾望君之入也足髙氣彊有伐國之志也見妾而有動
色伐衛也明日君朝揖管仲而進之管仲曰君舍衛乎
公曰仲父安識之管仲曰君之揖朝也恭而言也徐見
臣而有慙色臣是以知之君曰善仲父治外夫人治内
寡人知終不為諸侯笑矣桓公之所以匿者不言也今
管子乃以容貌音聲夫人乃以行歩氣志桓公雖不言
若暗夜而燭燎也(吕氏春/秋精論)
夫雌雄相接隂陽相薄羽者為雛􁉵毛者為駒犢柔者
為皮肉堅者為齒角人弗怪也水生蠬蜃山生金玉人
弗怪也老槐生火久血為燐人弗怪也山出嘄陽水生
罔象木生畢方井生墳羊人怪之聞見鮮而識物淺也
天下之怪物聖人之所獨見也利害之反覆知者之所
獨明也同異嫌疑者世俗之所眩惑也(淮南子/汜論訓)
處於堂上之隂而知日月之次序見瓶中之氷而知天
下之寒暑夫物之所以相形者㣲唯聖人逹其至(淮南/子兵)
(畧/訓)
甞一臠肉而知一鑊之味懸羽與炭而知燥濕之氣以
小明大見一葉落而知嵗之将暮暏瓶中之氷而知天
下之寒以近論逺(淮南子/説山訓)
千年之松下有茯苓上有兎絲上有叢蓍下有伏龜聖
人從外知内以見知隠也(淮南子/説山訓)
夫兒説之巧於閉結無不解非能閉結而盡解之也不
解不可解也至乎以弗解解之者可與及言論矣(淮南/子人)
(間/訓)
夫物常見則識之常為則能之故因其患則造其備犯
其難則得其便夫以一世之夀而觀千嵗之知今古之
論雖未常更也其道理素具可不謂有術乎(淮南子/泰族訓)
客有見周公者應之於門曰何以道旦也客曰在外即
言外在内即言内入乎将毋周公曰請入客曰立即言
義坐即言仁坐乎將毋周公曰請坐客曰疾言則翕翕
徐言則不聞言乎將毋周公唯唯旦也踰明日興師而
誅管蔡故客善以不言之説周公善聽不言之説若周
公可謂能聽㣲言矣(韓詩外/傳卷四)
小忩多明道理利通(焦氏易林/咸之乾)
次二明復睒(失冉/切)天覩其根測曰明復睒天中獨爛也
(太𤣥經/第六瞢)
客有見淳于髠於梁惠王者再見之終無言也惠王怪
之以讓客曰子之稱淳于生言管晏不及及見寡人寡
人未有得也寡人未足為言邪客謂髠曰固也吾前見
王志在逺後見王志在音吾是以黙然客具報王大駭
曰嗟乎淳于生誠聖人也前淳于生之来人有獻龍馬
者寡人未及視㑹生至後来人有獻謳者未及試亦㑹
生至寡人雖屏左右私心在彼夫髠之見惠王在逺與
音也雖湯禹之察不能過也志在胷臆之中藏匿不見
髠能知之(王充論衡/知實篇)
夫智出於明猶晝之待白日夜之待燭火其明益盛者
所見及逺及逺之明難(劉邵人物/志八觀)
夫在天者垂象在地者有形故望山度水則髙深可推
風起雲飛則吉凶可歩智者觀木不瘁則悟美玉之在
山覿岸不枯則覺明珠之沉淵彗星出則知鱣魚之方
死日月蝕則識麒麟之共鬬華霍不須稱而無限之重
可知矣江海不待量而不測之數已定矣鴻鵠之翼騄
騏之足雖未飛走輕迅可必也豪曹之劒徐氏匕首雖
未必奮擊其立斷無疑也駮子有吞牛之容鶚􁉵有凌
鷙之貌卉茂者土必沃魚大者水必廣虎尾不附狸首
象牙不出䑕口(抱朴子外/篇清鑒)
路人不能挽勁命中而識飬由之射顔子不能控轡振
䇿而知東野之敗故有不能下棊而經目識勝負不能
徽絃而過耳解鄭雅者(抱朴子外/篇博喻)
顔淵弱冠而與仲尼言易童烏九齡而與揚子論𤣥(揚/子)
(法言註/問神篇)
且明智之為物猶泉流之吐潤固不於挹酌而為損含
佇而増益(一作/盈)也(廣文選伏公表/與阮歩兵書)
託闇藏形不為巧宻倚智隠情不足自匿是以重光發
藻尋虚捕景大人貞觀探心昭忒(文選陸機/演連珠)
夫人藏形於闇自以為宻日發光藻而照之隠情於智
自以為匿聖人垂貞觀而明之(文選陸士/衡連珠註)
蔡邕在陳留鄰人有以酒食召邕者比徃而酒已酣客
有彈琴於屏邕至門潜聽之曰以樂召我而有殺心何
也彈琴者曰我向見螳蜋方向鳴蟬蟬将去而未飛螳
蜋為之一前一却吾心聳然唯恐螳蜋之失蟬也此豈
為殺心而形於聲者乎(藝文類聚/樂部琴)
緹幔曉披即辯黄鍾之氣靈臺夕望便知玉井之色(藝/文)
(類聚方術/部卜筮序)
聞鍾於洛浦即辨聲乖聼鐸於邯鄲先知響韻(文苑英/華庚信)
(雜進/奉表)
心能善知人者如明鏡善自知者如蚌鏡以曜明故鑒
人蚌以含珠故内照(太平御覽/服用部鏡)
夫審輕重莫若權衡正是非其唯賢明(太平御覽資/産部党項)
東海之魚墜一鱗崑崙之木落一葉聖人皆能知之(太/平)
(御覽木/部木下)
一螘之行一蚊之飛聖人皆知之(太平御覽/蟲豸部蚊)
尸子曰聖人之身猶日也夫日圎尺光盈天地聖人之
身小其所燭逺(初學記人/部聖註)
墐户牖而知天掩雲霧而測暉(初學記器/物部漏刻)
初邕避難江南宿於柯亭之館以竹為篆邕仰而盼之
曰良竹也取以為笛竒聲獨絶(初學記樂/部笛註)
聖人之通萬物也若日月之光影音聲鼓響聞其聲而
知其形(黄帝素問靈樞/經五音五味)
日與月焉水與鏡焉鼓與響焉夫日月之明不失其影
水鏡之察不失其形鼓響之應不後其聲動揺則應和
盡得其情(黄帝素問靈/樞經外揣)
譬如有人懸於明鏡見其色像曉了分明無有障蔽元
陽寳鏡亦復如是(元陽妙/經卷九)
欲得五眼所謂肉眼天眼慧眼法眼佛眼(波羅蜜多/經卷二)
譬如田家以囊器盛若干種榖麻米粟豆大麥小麥稻
穬明目之人寫之置地分别知之是為麻油是為粳米
是豆粟是為稻穬(灮讃波羅/蜜經卷九)
譬如轉輪聖王知土地長短廣狹譬如瓦師作噐知大
小深淺(灮讃波羅/蜜經卷九)
譬如比丘有天眼者能見逺方諸善惡色(大寳積/經二十)
譬如空中無諸雲霧日輪炎盛放大光明遍照於世(大/寳)
(積經三/十七)
如日處空離雲霧光明晃曜普皆照(大寳積經/六十一)
彼大商主雖未發足能知道中所有一切安危之事善
以智慧籌量觀察備其所須令無乏少將諸商衆乃至
安隠到彼大城身及衆人悉免憂患(大方廣佛華/嚴經三十四)
善知識者則為導師教化令至彼岸道故善知識者則
為良醫療治一切煩惱患故善知識者則為雲山長飬
明淨智慧藥故善知識者則為勇將防護一切諸恐怖
故善知識者則為牢船悉令越度生死海故善知識者
則為船師令至一切智法寳洲故(大方廣佛華嚴/經卷五十八)
譬如持燈火入㝠室火適入室便亡其㝠自明明人有
智慧譬如火光(那先比丘/經卷上)
譬如農夫開倉種種别知麻米豆麥等(思惟要/畧法)
如好馬見鞭影即覺便著正道(大智度/論卷一)
譬如説藥已知其病説病則知其藥(大智度論/卷十八)
譬如良醫診病知瘥久近可治不可治也(大智度論/卷五十)
如斧㭊薪分分解竟無所失(大智度論/卷七十)
夫見博則不迷聽聰則不惑(𢎞明集牟/子理惑論)
　　　先見
過伯有氏其門上生莠子羽曰其莠猶在乎(左傳襄公/二十年)
夫有男戎必有女戎若晉以男戎勝戎而戎亦必以女
戎勝晉(國語/晉)
初獻公將伐驪戎卜曰齒牙為禍(史記晉/世家)
處仲蜂目已露但豺聲未振若不噬人亦當為人所噬
(晉書王/敦傳)
指洛陽宫門銅駞歎曰㑹見汝在荆棘中耳(晉書索/靖傳)
志者察是非龜者知吉凶故曰養志法靈龜(鬼谷子本/經隂符註)
兊目也損者謂减損他慮専以心察也兊能知得失蓍
能知休咎故損兊法靈蓍也(鬼谷子本/經隂符註)
先物行先理動之謂前識前識者無縁而忘意度也何
以論之詹何坐弟子侍有牛鳴於門外弟子曰是黒牛
也而白題詹何曰然是黒牛也而白在其角使人視之
果黒牛而以布褁其角以詹子之術嬰衆人之心華焉
殆矣故曰道之華也甞試釋詹子之察而使五尺之愚
童子視之亦知其黑牛而以布褁其角也故以詹子之
察苦心傷神而後與五尺之愚童子同功是以曰愚之
首也故曰前識者道之華也而愚之首也(韓非子/解老)
扁鵲見蔡桓公立有間扁鵲曰君有疾在腠理不治将
恐深桓侯曰寡人無扁鵲出桓侯曰醫之好欲治不病
以為功居十日扁鵲復見曰君之病在肌膚不治將益
深桓侯不應扁鵲出桓侯又不悦居十日扁鵲復見曰
君之疾在腸胃不治將益深桓侯又不應扁鵲出桓侯
又不悦居十日扁鵲望桓侯而還走桓侯故使人問之
扁鵲曰疾在腠理湯熨之所及在肌膚鍼石之所及也
在腸胃火齊之所及也在骨髓司命之所屬無奈何也
今在骨髓臣是以無請也居五日桓侯體痛使人索扁
鵲已逃秦矣桓侯遂死故良醫之治病也攻之於腠理
此皆爭之於小者也夫事之禍福亦有腠理之地故曰
聖人早從事焉(韓非子/喻老)
紂為象箸而箕子悕以為象箸必不盛羮於土簋則必
犀玉之盃玉盃象箸必不盛菽藿則必旄象豹胎旄象
豹胎必不衣短褐而舍茅茨之下則必錦衣九重髙臺
廣室也稱此以求則天下不足矣聖人見㣲以知萌見
端以知末故見象箸而悕知天下之不足也(韓非子/説林)
彼人生不學道理則嘿然惽於得失不知治亂存亡之
所由然忳忳猶醉也而賢主者學問不倦好道不厭銳
然獨先廼學道理矣故未治也知所以治未亂也知所
以亂未安也知所以安未危也知所以危故昭然先寤
乎所以存亡矣故曰先醒辟猶俱醉而獨先發也故世
主有先醒者有後醒者有不醒者(賈子新/書先醒)
福之萌也緜緜禍之生也分分禍福之始萌㣲故民嫚
之唯聖人見其始而知其終故𫝊曰魯酒薄而邯鄲圍
羊羮不斟而宋國危(淮南子/繆稱訓)
徳有盛衰風先萌焉故得王道者雖小必大有亡形者
雖成必敗夫夏之将亡太史令終古先奔於商三年而
桀乃亡殷之將敗也太史令向藝先歸文王朞年而紂
乃亡故聖人之見存亡之迹成敗之際也非乃鳴條之
野甲子之日也(淮南子/氾論訓)
荘王誅里史孫叔敖制冠浣衣文公棄荏席後黴(梅/)黑
咎犯辭歸故桑葉落而長年悲也(淮南子/說山訓)
紂為象箸而箕子唏魯以偶人葬而孔子嘆故聖人見
霜而知氷(淮南子/説山訓)
夫鴻鵠之未孚於卵也一指篾之則靡而無形矣及至
筋骨之已就而羽翮之所成也則奮翼揮䎚凌乎浮雲
背負青天膺摩赤霄翺翔乎忽荒之上彷徉乎虹蜺之
間雖有勁弩利矰㣲繳蒲且子之巧亦弗能加也江水
之始出於岷山也可攓衣而越也及至乎下洞庭鶩石
城經丹徒起波濤舟航一日不能濟也是故聖人者常
從事於無形之外而不留思盡慮於成事之内是故患
禍弗能傷也(淮南子/人間訓)
小人不知禍福之門户妄動而絓羅網雖曲為之備何
足以全其身譬猶失火而鑿池被裘而用䈉也且塘有
萬穴塞其一魚遽無由出室有百户閉其一盗遽無從
入夫牆之壊也於隟劒之折必有齧聖人見之蚤故萬
物莫能傷也(淮南子/人間訓)
太宰子朱侍飯於令尹子國令尹子國啜羮而熱投巵
漿而沃之明日太宰子朱辭官而歸其僕曰楚太宰未
易得也辭官去之何也子朱曰令尹輕行而簡禮其辱
人不難明年伏郎尹而笞之三百夫仕者先避之見終
始㣲矣(淮南子/人間訓)
見亡知存見霜知氷(説苑/談叢)
叔姬之始生叔魚也而視之曰是虎目而豕喙鳶肩而
牛腹谿壑可盈是不可饜也必以賂死(列女傳周列/國晉羊叔姬)
荅子治陶三年名譽不興家富三倍其妻數諫不用居
五年從車百乗歸休宗人擊牛而賀之其妻獨抱兒而
泣姑怒曰何其不祥也婦曰夫子能薄而官大是謂嬰
害無功而家昌是謂積殃昔楚令尹子文之治國也家
貧國富君敬民戴故福結於子孫名垂於後世今夫子
不然貪富務大不顧後害妾聞南山有𤣥豹霧雨七日
而不下食何也欲以澤其毛而成文章也故蔵而逺害
犬彘不擇食以肥其身坐而須死耳今夫子治陶家富
國貧君不敬民不戴敗亡之徴見矣(列女傳周列/國陶荅子妻)
先知其㡬於神乎敢問先知曰不知知其道者其如視
忽眇緜作昞先甲一日易後甲一日難(揚子先/知篇)
國之修短吉凶卜於龜士之兆卜於琴瑟今臣之鼓瑟
也始彈白駒其聲戾以殺繼而彈闗雎其聲婉以和臣
故得禮於賢主也(天禄閣外/史災異)
觀九天之變鑚龜占兆(淮南子覽/㝠訓解)
王命之當興也猶春氣之當為夏也其當亡也猶秋氣
之當為冬也見春之㣲葉知夏有莖葉覩秋之零實知
冬之枯萃(王充論衡/異虚篇)
人命禀於天則有表候於體察表候以知命猶察斗斛
以知容矣(王充論衡/骨相篇)
且夫所貴貴乎見俊才於無名之中料逸足乎吴坂之
間掇懐珠之蚌於九淵之底指含光之珍於積石之中
若伯喈識絶音之氣於煙燼之餘平子剔逸響之竹於
未用之前六軍之聚市人之㑹暫觀一覩無所眩惑探
其潜生之心計定其始終之事行乃為獨見不𫝊之妙
耳(抱朴子外/篇清鑒)
必俟考其操蹈之全毁觀其云為之好醜此為絲線既
經於銓衡布帛已歴於丈尺徐乃說其斤兩之輕重端
匹之修短人皆能之何煩於明哲哉(抱朴子外/篇清鑒)
智者料事於倚杖之表伐木於毫末之初吐髙言不於
累棊之際議治裘不於羣狐之中(抱朴子外/篇知止)
龜䇿不出聖謀聖謀定将来之基龜䇿告未然之事遞
相表裏安有異同(闗氏/易傳)
穴蔵先知雨隂曀未集魚已噞喁巢居之鳥先知風樹
未揺鳥已翔(李善註文選/張茂先雜詩)
神龍不䖏網罟之水鳯凰不翔罻羅之鄊賢人不入危
國智者不輔亂君(意林/任子)
曹公使蔣幹説周瑜瑜先覺之謂幹曰吾雖不及䕫曠
聞絃賞音足知雅曲也(事文類/聚知人)
水之激也實濁其源木之蠧也将㧞其根是以延年之
家預論掃墓羊石之族先知滅門(文苑英華/庾信連珠)
昔吕望周公問於施政各知其後所以終顔淵乗駟之
日見東野車之馭知其将敗子貢觀邾魯之會而昭其
所以喪仲尼聞師曠之絃而識文王之操季子聽樂覽
衆國之風何必足履目見乎(𢎞明集牟/子理惑論)
　　　見㡬
且初為霰者久必暴雪(毛詩正/義頍弁)
惡傷其類視其下等懼次及也語曰鳶鵲䝉害仁鳥增
逝此之謂也(趙氏注孟/離婁上)
次七見于纍後乃克飛測曰見于纍㡬不足髙也(大𤣥/經第)
(四/逃)
林不容兮鳴蜩國不飬民賢宜退也余何㽞兮中州我
去諸夏将逺逝也(王逸註楚/辭九懐)
剥巢破卵鳯凰為之不翔焚林而畋漉池而魚龜龍為
之不遊(王充論衡/指瑞篇)
夫淵竭池漉則蛟龍不逰巢傾卵拾則鳯凰不集居言
于室而翔鷗不下凡卉春剪而芝蓂不秀世俗醜正慢
辱将臻彼有道者安得不超然振翅乎風雲之表而飜
爾蔵軌於𤣥漠之際乎(抱朴子内/篇明本)
夫傾庶鳥之巢則靈鳯不集漉魚鼈之池則神虬遐逝
刳凡獸之胎則麒麟不峙其郊害一介之士則英傑不
踐其境(抱朴子外/篇逸民)
盖梟鴟屯飛則鴛鳯幽集豺狼當路則麒麟遐遁舉善
而教則不仁者逺矣姦偽榮顯則英傑潛逝(抱朴子外/篇審舉)
徙薪曲突於方熾之火纚舟弭檝於衝風之前瞻九犗
而深沉望宻蔚而曾逝不託巢於葦苕之末不偃寝乎
崩山之崖者也(抱朴子外/篇知止)
若夫善卷巢許管胡之徒咸蹈雲物以髙鷔依龍鳯以
踈迹覘韜鋒於香餌之中寤覆車乎来軔之路違險塗
以遐濟故能免詹何之釣緍可謂善料㣲景於形外覿
堅氷於未霜(抱朴子外/篇知止)
仁虎匿爪神龍隐鱗(李善註文選任彦/升宣徳皇后令)
却騏驥而不乗兮䇿駑駘而取路當世豈無騏驥兮誠
莫之能善御見執轡者非其人兮故駒跳而逺去(文選/宋玉)
(九/辯)
鳬鴈皆唼夫粱藻兮鳯愈飄翔而髙舉(文選宋/玉九辯)
鷹隼羣飛鳯凰逺逰小人成列君子深蔵諺曰脂粉雖
多醜面不加膏澤雖光不可潤草(意林/唐子)
趙之相者曰林氏有九子皆賢國人美而稱之號曰九
徳之父十徳之門趙王疾之王乃使擇其果之煩者伐
之其父曰果之茂者猶伐之况其人乎吾将以爾為累
矣去之則免乃擕老持子逃於白雲之巖(太平御覽/果部果)
譬如有人乗於瓦船入於河中心作是念如此瓦船不
久當壊未沒以来可速度岸以免水難(大寳積經/六十六)
猶去村不逺有小肉臠墮在露地或烏或鵄持彼肉去
餘烏鵄鳥競而逐之若此烏鵄能速捨此小肉臠者餘
烏鵄鳥當復競逐耶居士答曰不也(中阿含經/卷五十五)
譬如失火之家黠慧之人明識形勢及火未至急出財
物舍雖燒盡財物悉在更修室宅(大智度論/卷十一)
譬如空聚落賊所止處智者不應乆住(大智度論/卷五十二)
　　　有備
蓄聚美菜者以禦冬月之無時也(鄭氏箋/詩谷風)
藩落髙峻絶穿窬之心(魏志劉/馥傳)
太公曰戰攻守禦之具盡在於人事耒耜者其行馬蒺
藜也馬牛車輿者其營壘蔽櫓也鋤耰之具其矛㦸也
蓑薜䔲笠者其甲胄干櫓也钁鍤斧鋸杵臼其攻城器
也牛馬所以轉輸糧也雞犬其伺候也婦人織紝其旗
旗也丈夫平壤其攻城也春鏺草棘其戰車騎也夏耨
田疇其戰步兵也秋刈禾薪其糧食儲備也冬實倉廪
其堅守也田里相伍其約束符信也里有吏官有長其
将帥也里有周垣不得相過其隊分也輸粟取芻其廪
庫也春秋治城郭修溝渠其壍壘也故用兵之具盡於
人事也(太公六/韜農器)
不行其野不違其馬(管子/形勢)
食無備粟不可以待凶饑庫無備兵雖有義不能征無
義城郭不備全不可以自守心無備慮不可以應卒(墨/子)
(七/患)
夫桀無待湯之備故放紂無待武王之備故殺桀紂貴
為天子富有天下然而皆滅亡於百里之君者何也有
富貴而不為備也故備者國之重也(墨子/七患)
魚得水而遊焉則樂塘决水涸則為螻蟻所食有掌修
其隄防補其缺漏則魚得而利之(淮南子/主術訓)
同日被霜蔽者不傷愚者有備與知者同功(淮南子/人間訓)
虎兕所以能執熊羆服羣獸者爪牙利而攫便也秦所
以超諸侯吞天下并敵國者險阻固而勢居然也故龜
倡有介狐貉不能禽蝮蛇有螫人忌而不輕故有備則
制人無備則制於人(鹽鐵論/險固)
孟賁奮臂衆人輕之怯夫有備其氣自倍况以吴楚之
士舞利劔蹶强弩以與貉虜騁於中原一人當百不足
道也(鹽鐵論/論勇)
重茵厚席循髙採藿雖躓不懼後反其䖏(焦氏易林/屯之豫)
擁遏隄防水不得行(焦氏易林/比之大畜)
畜水備火終無災禍(焦氏易林/大有之節)
張弓控弩經渉山道雖有伏虎誰敢害者(焦氏易林/豫之噬嗑)
乘船渉濟載水逢火(焦氏易林/頤之謙)
畜水待時以備火災(焦氏易林大/過之歸妹)
次六泉源洋洋唫(音/欽)于丘園測曰泉源之唫不可譏也
(太𤣥經/第五唫)
譬如麟角鳳距何必用之(抱朴子外/篇自叙)
乗車之法尊者居左御者居中又有一人䖏車之右以
備傾側是以戎事則稱車右其餘則曰驂乗(前漢書註/文帝紀)
酒猶兵也兵可千日而不用不可一日而不備酒可千
日而不飲不可一飲而不醉(事文類/聚酣飲)
夫城之有郭猶骨之有皮表裏各異則保障不完皮骨
分離則一體不具(初學記居䖏/部城郭註)
猶如帝王具足無量珍寳樂具而須城舍墻塹荘嚴防
斷盗賊(靈寳祕/宻經)
如有軍将臨戰陣時善備種種鎧鉀刀杖隣國怨敵所
不能害(波羅宻多經卷/三百五十一)
如善射人甲胄堅固執好弓箭不懼怨敵(波羅宻多經/卷三百五十)
(六/)
如人手執利器乃可與賊相禦若無所執而對强敵反
以為害(禪法要解經/卷上榮九)
　
　
　
　
　
　
　
　
　
　喻林卷三十八
欽定四庫全書
　喻林卷三十九　　　　　眀　徐元太　撰
　　人事門(三十/七)
　　　豫圖
水在火上既濟君子以思患而豫防之(易既/濟)
今日當預思眀日之事如家人宿火矣(左傳正義昭/二十九年)
為虺弗摧為蛇将若何(國語/吴)
徳不素積人不為用備不豫具難以應卒(後漢書/馮衍傳)
治疾及其未篤除患貴其未深(吳志駱/統傳)
原火不撲蔓草難除青青不伐終致㝷斧(宋書武/三王傳)
去草絶根在於未蔓撲火止燎貴乎速滅(陳書周/迪傳)
善戰者不待張軍善除患者理於未生勝敵者勝於無
形上戰無與戰故爭勝於白刃之前者非良将也設備
於已失之後者非上聖也(太公六/韜軍勢)
慮不先定不可以應卒兵不閑習不可以當敵(鄧析子/無厚篇)
不用在早圖不窮在早稼(鄧析子/轉辭篇)
凡治身飬性節寝䖏節飲食和喜怒便動静使在已者
得而邪氣因而不生豈若憂瘕疵之興痤疽之發而豫
備之哉(淮南子/詮言訓)
夫至巧不用劔善閉者不用闗楗(淮南子/説山訓)
良醫者常治無病之病故無病聖人者常治無患之患
故無患也(淮南子/説山訓)
事者難成而易敗也名者難立而易廢也千里之隄以
螻螘之穴漏百尋之屋以突隙之煙焚人莫蹪於山而
蹪於垤是故人皆輕小害易微事以多悔患至而後憂
之是猶病者已惓而後索良醫也雖有扁鵲俞跗之巧
猶不能生也(淮南子/人間訓)
殘材木以成室屋者非良匠也殘賤民人而欲治者非
良吏也故公輸子因木之宜聖人不費民之性是以斧
斤簡用刑罰不任政立而化成扁鵲攻於腠理絶邪氣
故癰疽不得成形聖人從事於未然故亂原無由生是
以砭石蔵而不施法令設而不用斷已然鑿已發者凡
人也治未形覩未萌者君子也(鹽鐵論/大論)
所貴良醫者貴其審消息而退邪氣也非貴其下鍼石
而鑚肌膚也所貴良吏者貴其絶惡於未萌使之不為
非非貴其拘之囹圄而刑殺之也(鹽鐵論/申韓)
兵不豫定無以待敵計不先慮無以應卒(説苑/談叢)
富必念貧壮必念老年雖㓜少慮之必早(説苑/談叢)
不困在於早慮不窮在於早豫(説苑/談叢)
或曰奔壘之車沈流之航可乎曰否或曰焉用智曰用
智於未奔沈大寒而後索衣裘不亦晚乎(揚子/寡見)
賊方至以疾走為務食不消以黄丸為先子徒知此為
賢於安須㬰與求乞胡而不知制賊病於無形事功幽
而無跌也夫救火以水雖自多於抱薪而不知曲突之
先物矣(嵇中散集難宅/無吉凶攝生論)
君子欲正其末必端其本欲輟其流則遏其源(抱朴子/外篇守)
(塉/)
旱極則水水極則旱故於旱時而預蓄舟水時預蓄車
以待其貴収其利也(前漢書註貨/殖昔先王傳)
已亂而後治之戰鬭而後獲勝則不足貴(前漢書註/匈奴傳)
御災在於未發思患在乎預防(揚子法言/註寡見篇)
甲者一旬之始已有之祕也先之一日未兆也後之一
日已形也夫求福於未兆之前易救禍於已形之後難
(揚子法言/註光知篇)
伐謀先兆擠響於音(文選陸士/衡功臣頌)
将伐其謀先其未兆欲墜其響在於為音然兆為謀始
響為音初也(李善註文選陸/士衡漢功臣頌)
渴而後穿井飢而後殖種可以圖逺難以應卒也(補文/選曹)
(植諫伐/遼東表)
夫瘧之未發也隂未并陽陽未并隂因而調之真氣得
安邪氣乃亾故工不能治其已發為其氣逆也(黄帝素/問内經)
(瘧/論)
聖人不治已病治未病不治已亂治未亂此之謂也夫
病已成而後藥之亂已成而後治之譬猶渴而穿井鬭
而鑄兵不亦晚乎(黄帝素問内經/四氣調神大論)
上工救其萌芽必先見三部九候之氣盡調不敗而救
之故曰上工下工救其已成救其已敗(黄帝素問内經/八正神眀論)
善治者治皮毛其次治肌膚其次治筋脉其次治六府
其次治五蔵治五蔵者半死半生也(黄帝素問内經/隂陽應象大論)
上工刺其未生者也其次刺其未盛者也其次刺其已
衰者也下工刺其方襲者也與其形之盛者也與其病
之與脉相逆者也故曰方其盛也勿敢毁傷刺其已衰
事必大昌故曰上工治未病不治已病此之謂也(黄帝/素問)
(靈樞經/逆順)
且一身猶一國也胸腹之位猶宫室也四肢之列猶郊
境也骨節之分猶百官也神猶君也血猶臣也氣猶民
也故知理身則知理國愛其民所以安其國吝其氣所
以全其身民散則國亡氣竭則身死亡者不可存死者
不可生所以至人消未起之患理未病之疾堅守之於
無事之前不追之於既逝之後(廣黄帝/本行記)
治之未亂正之未傾禁姦之本制偽之端閉邪之户塞
枉之門(道徳經指/歸卷十一)
大難之将生也猶風邪之中人未然之時慎之不来在
於皮毛湯熨去之入於分理㣲箴取之在於蔵府百藥
除之入於骨髓天地不能憂而造化不能治(道徳經指/歸卷之一)
未疾之人易為醫也未危之國易為謀也萌牙之患易
事也小弱之禍易憂也(道徳經指/歸卷十一)
任車未虧僮子行之及其傾覆也顛髙墮谷千人不能
安卵之未剖也一指摩之及其為飛鴻也奮翼凌雲罾
繳不能連也胎之新乳也一繩制之及其為牡也羅網
不能禁也虎也執羣獸食牛馬劒㦸不能難也故漣滴
之流乆乆而成江海小蛇不死化為神龍積㣲之善以
至吉祥小惡不止乃至滅亡(道徳經指/歸卷十一)
菓𤓰結實未堅虚脆易破初心起染亦復如是結業㣲
淺故易除也(道徳經註/疏卷六)
譬如已滅之火不復求救但多方便防未来火又如治
病已減之病不復加治但治将生病(大智度論/卷三十八)
譬如有人始遇患苦或有醫師少給湯藥則可令差亦
如小樹初生之時以爪能斷及其長大雖有百斧伐之
猶難(本縁經持/王子品)
　　　原道
為尊者諱耻為賢者諱過為親者諱疾(榖梁成/公九年)
趙王封孟甞君以武城孟甞君擇舍人以為武城吏而
遣之曰鄙語豈不曰借車者馳之借衣者被之哉皆對
曰有之孟甞君曰文甚不取也夫所借衣車者非親友
則兄弟也夫馳親友之車被兄弟之衣文以為不可今
趙王不知文不肖而封之以武城願大夫之往也母伐
樹木母發屋室訾然使趙王悟而知文謹使可全而歸
之(戰國䇿趙/恵文王)
國之有封疆家之有垣墻所以合好掩惡也室不能相
和出語隣家未為通計也怨惡未見而眀棄之未為盡
厚也(戰國䇿/燕王喜)
君子不臨深以為髙不因少以為多况創病君父以為
已功者哉(風俗通/過譽)
人足所履不過數寸然而咫尺之途必顛蹷於崖岸拱
把之梁每沉溺於川谷者為其傍無餘地故也君子之
立已抑亦如之至誠之言人未能信至潔之行物或致
疑皆由言行聲名無餘地也(顔氏家/訓名實)
淳酒味甘飲之者醉不相知薄酒酸苦賔主嚬蹙(王充/論衡)
(自然/篇)
居窮則志篤䖏逹則恩輕是以楚君施轡激三軍之澆
俗少原流慟誚輕薄之頽風(李善註文選陸/士衡演連珠)
宣帝時公卿朝㑹丞相次曰聞梟生子長且食其母寧
然有賢者應曰但聞烏子反哺耳丞相大慚君子之於
鳥獸尚為之諱况人乎(事文類聚伯/勞桓譚新論)
孔子将行雨無盖門人曰商也有焉孔子曰商也之為
人也甚短於財吾聞與人交者推其長者違其短也者
故能以乆也(太平御覽/服用部盖)
人亦有言賈則易交利重太山道輕鴻毛乆而益敬見
之晏平霜雪既至勁栢冬青(初學記人/部交友)
越俗性率朴初與人交有禮封土壇祭以犬雞祝曰卿
雖乗車我戴笠後日相逢下車揖我步行卿乗馬後日
相逢卿當下(初學記人/部交友)
新序樂毅書君子絶交無惡言去臣無惡聲(困學紀聞/卷十一攷)
(史/)
　　　博愛
東風生長之風也山巔之上草木猶及之(鄭氏箋/詩谷風)
畀之為言與也能以其餘畀其下者也煇者甲吏之賤
者也胞者肉吏之賤者也翟者樂吏之賤者也閽者守
門之賤者也古者不使刑人守門此四守者吏之至賤
者也尸又至尊以至尊既祭之末而不㤀至賤而以其
餘畀之(禮記/祭統)
當尚同之為説也上用之天子可以治天下矣中用之
諸侯可以治其國矣小用之家君可以治其家矣是故
大用之治天下而不窕小用之治一國一家而不横者
若道之謂也故曰治天下之國若治一家使天下之民
若使一夫(墨子尚/同下)
藉為人之國若為其國夫誰獨舉其國以攻人之國者
哉為彼者由為已也為人之都若為其都夫誰獨舉其
都以伐人之都者哉為彼猶為已也為人之家若為其
家夫誰獨舉其家以亂人之家者哉為彼猶為已也(墨/子)
(兼愛/下)
隂陽以廣陶濟物三光以普照著眀嵩華以蔵疾為曠
北溟以含垢稱大碩儒以與進𢎞道逺教以博愛容衆
(抱朴子外/篇廣譬)
具以九圍共溺竝識歸涯萬國均夢一日俱曉(藝文類/聚内典)
(部寺/碑表)
尸子曰舜兼愛百姓務利天下其田歴山也荷彼耒耜
耕彼南畝與四海俱有其利其漁雷澤也旱則為耕者
鑿瀆險則為獵者表虎故有光若日月天下歸之若父
母(困學紀聞/卷十諸子)
維摩詰言從癡有愛則我病生以一切衆生病是故我
病若一切衆生得不病者則我病滅(維摩詰所説/經問疾品)
譬如長者唯有一子其子得病父母亦病若子病愈父
母亦愈菩薩如是於諸衆生愛之若子衆生病則菩薩
病衆生病愈菩薩亦愈(維摩詰所説/經問疾品)
　　　施徳
子女玉帛則君有之羽毛齒革則君地生焉其波及晉
國者君之餘也(左傳僖公/二十三年)
吾儕小人所謂取諸其懐而與之也(左傳宣/公十年)
小國之仰大國也如百榖之仰膏雨焉若常膏之其天
下輯睦豈惟敝邑(左傳襄公/十九年)
小國為繁大國為省穡而用之其何實非命(左傳昭/公元年)
雖獲歸骨於晉猶子則肉之(左傳昭公/十三年)
勝如卵余翼而長之(左傳襄公/十六年)
公子賦黍苖子餘曰重耳之卬君也若黍苖之卬隂雨
也若君實庇廕膏澤之使能成嘉榖薦在宗廟君之力
也(國語/晉)
若君不忘周室而為弊邑宸宇亦寡人之願也(國語/越)
杜赫欲重景翠於周謂周君曰君之國小盡君之重寳
珠玉以事諸侯不可不察也譬之如張羅者張之於無
鳥之所則終日無所得矣張於多鳥䖏則又駭鳥矣必
張於有鳥無鳥之際然後能多得鳥矣今君将施於大
人大人輕君施於小人小人無可以求又費財焉君必
施於今之窮士不必且為大人者故能得欲矣(戰國䇿/周恵公)
宣揚朝恩示以和睦曠若開雲見日(後漢書袁/紹列傳)
倍知厚徳篤於慈父寖滛肌膚滲漉骨髓徳重山嶽澤
深河海(後漢書馮/衍傳註)
冀髙世之徳施於田子老馬之恵贈以秦穆駿馬之恩
使長有依歸以效忠心(後漢書馮/衍傳註)
於覆巢之下䝉全卵之施(晉書慕/容徳傳)
拯我塗炭恵隆丘阜潤同江海恩猶父母(晉書應/詹傳)
鳥雀投人尚能濟免(晉書赫連/勃勃記)
濯其泥沙假以毛羽(陳書周/迪傳)
隂徳者何猶耳鳴已獨聞之人無知者(隋書李士/謙隠逸傳)
荘周家貧故往貸粟於監河侯監河侯曰諾我将得邑
金将貸子三百金可乎荘周忿然作色曰周昨来有中
道而呼者周顧視車轍中有鮒魚焉周問之曰鮒魚来
子何為者耶對曰我東海之波臣也君豈有升斗之水
而活我哉周曰諾我且南游吴越之王激西江之水
而迎子可乎鮒魚忿然作色曰吾失我常與我無所䖏
吾得升斗之水然活耳君乃言此曾不如早索我於枯
魚之肆(荘子/外物)
有力者疾以助人有財者勉以分人有道者勸以教人
(墨子尚/賢下)
今贛人敖倉予人河水饑而餐之渴而飲之其入腹者
不過簞食瓢漿則身飽而敖倉不為之減也腹滿而河
水不為之竭也有之不加飽無之不為饑與守其篅𥫱
有其井一實也(淮南子/精神訓)
僖負羈以壺飡表其閭趙宣孟以束脯免其軀禮不隆
而徳有餘仁心之感恩接而憯怛生故其入人深俱之
呌呼也在家老則為恩厚其在債人則生爭鬭故曰兵
莫憯於意志莫邪為下冦莫大於隂陽枹鼓為小(淮南/子繆)
(稱/訓)
君子見過㤀罰故能諌見賢㤀賤故能讓見不足忘貧
故能施(淮南子/繆稱訓)
今人放燒或操火往益之或接水往救之兩者皆未有
功而怨徳相去亦逺矣(淮南子/説山訓)
請而得其賞亷者不受也言盡而名至仁者不為也今
天油然作雲沛然下雨則苖草興起莫之能禦今為一
人言施一人猶為一塊土下雨也土亦不生之矣(説苑/復㤙)
荘周貧者往貸粟於魏文侯曰待吾邑粟之来而獻之
周曰乃今者周之来見道傍牛蹄中有鮒魚焉大息謂
周曰我尚可活也周曰須我為汝南見楚王决江淮以
溉汝鮒魚曰今吾命在盆甕之中耳乃為我見楚王决
江淮以溉我汝則求我枯魚之肆矣今周以貧故来貸
粟而曰須我邑粟来也而賜臣即来亦求臣傭肆矣(説/苑)
(善/説)
朝露不久為恩恵少膏澗欲盡咎在枯稿(焦氏易林/震之同人)
妾之幸於君王猶魚之狎於江海也江海不為一魚而
深其流君王不為一妾而深其恩(天禄閣外/史齊姬)
絲成帛縷成布賜人絲縷猶為重厚况遺人以成帛與
織布乎(王充論衡/異虚篇)
袁将軍再與兄子分家財多有以為恩義崑山之下以
玉為石彭蠡之濵以魚食犬豕使推讓之人財若崑山
之玉彭蠡之魚家財再分不足為也(王充論衡/定賢篇)
設使有困病垂死而有能救之得愈者莫不謂之為𢎞
恩重施矣今若按僊經飛九丹水金玉則天下皆可令
不死其恵非但活一人之功也(抱朴子内/篇釋滯)
饑饉之春不賑朋戚多稔之秋饗及四隣不賑朋戚人
之惡行恵及四隣人之善義善惡之行出於性情而繋
於饑穰也(劉子/辨施)
夫山阜非為鳥植林林茂而鳥自棲之江湖非為魚鑿
潭潭深而魚自歸之䖏世非為人積財財積而人自依
之非其所招勢使然也(劉子/辨施)
䇿駟登山不得直轡而行泛舟入海不得安身而坐何
者山路迂廻海水淪波行者欲直而路曲之坐者欲安
而水蕩之仁者欲施而貧遏之(劉子/辨施)
食不滿腹豈得輟口恵人衣不蔽形何得露體而施物
非性儉恡不足故也(劉子/辨施)
施暢春風澤如時雨是以不别荆棘者慶雲之恵也七
子均飬者鳲鳩之仁也舍罪責功者眀君之舉也矜愚
愛能者慈父之恩也是以愚臣徘徊於恩澤而不敢自
棄者也(文選上責/躬詩表)
不悟日月之眀遂垂曲照雲雨之澤播及朽瘁(文選陸/機謝内)
(史/表)
重䝉陛下愷悌之宥廻霜収電使不隕越(文選陸機/謝内史表)
咳唾為恩盼睐成節(文選任昉到大/司馬記室牋)
愛流成海情塵為岳(文選王巾頭/陀寺碑文)
一言之譽東陵侔於西山一盼之榮鄭璞踰於周寳(文/選)
(任昉王文/憲集序)
竊以月滿則虧恩来無爽海潮雖大萬江恒注(藝文類/聚食物)
(部束/啟)
攀窘逼歸原曰窮鳥入懐原曰焉知斯懐之可入遂匿
之(藝文類聚/寶玉部金)
洪恩罔極雲雨增加既榮本幹枝葉并䝉(藝文類聚封/爵部親戚封)
(章/)
故知假人延譽重於連城借人羽毛榮於尺玉溟池九
萬里無踰此澤之深華山五千仞終愧斯恩之重(文苑/英華)
(庾信謝文序/并和詩啟)
况復棲鳥挾子同知桂樹之恩澤雉将雛共喜行春之
令根株一潤枝葉俱榮(文苑英華庾/信謝賜賚啟)
花開四照唯見其榮鼇載三山深知其重(文苑英華庾/信謝賜賚啟)
莊周車轍實有涸魚信陵鞭前元非窮鳥(文苑英華庾/信謝賜賚啟)
得使已枯之木蒙靈陽之潤焦炎之草幸甘雨之溉(漢/武)
(帝内/傳)
喻如甘露雨柯葉悉沾恩(海空智蔵經/問病品偈)
或施以物歸獻三寳或施以法覺悟一切(虚皇四/十九章)
行施時於諸凡夫衆生起慈念想譬如父母瞻視病子
行施散時其心喜恱猶如父母見子病愈(元陽妙/經卷五)
一切有情須食與食須飲與飲須乗與乗須衣與衣須
花香與花香須瓔珞與瓔珞須房舍與房舍須牀榻與
牀榻須臥具與臥具須燈明與燈明須財榖與財榖須
珍寳與珍寳須伎樂與伎樂須侍衛與侍衛隨其所須
種種資具(波羅宻多/經卷八)
譬如摩那斯龍王將欲降雨先興重雲彌覆虚空凝停
七日而未降雨先令衆生究意諸業何以故彼大龍王
慈悲心故過七日已漸降㣲雨普潤大地(大方廣佛華/嚴經三十五)
所行恵施無有斷絶如春夏樹華果相續(本縁經毗/羅摩品)
譬如大雨百榖滋長恒以五指施人財猶如五龍降注
大雨(本縁經持/王子品)
若人饑渴給足飲食感恩則深(大智度論/卷五十四)
施有三種一財施二心施三法施以財施人名為布施
慈心等心與人樂名為心施說法利人名為法施(羅什/譯維)
(摩詰經/菩薩品)
　　　順施
伐木者掎其巔析薪者隨其理(毛詩/小弁)
乗風理弋追逸羽於髙雲臨波命鈎引沈鱗於大壑茍
得其道為工其事(北齊書/杜弼傳)
天下之物有甚滑稽而難持者女知之矣乎疾之則脫
緩之則浟焉以逝非捉圜之謂也而所謂善持者能為
之於疾徐之間(子華子/神氣)
天不能冬蓮春菊是以聖人不違時地不能洛橘汶貉
是以聖人不違俗聖人不能使手步足握是以聖人不
違我所長聖人不能使魚飛鳥馳是以聖人不違人所長
(闗尹子/九藥)
度已以繩故足以為天下法則矣接人用抴故能寛容
因求以成天下之大事矣(荀子非/相篇)
與陽言者依崇髙與隂言者依卑小(鬼谷子/捭闔)
假之有人而欲南無多而惡北無寡豈為夫南者之不
可盡也離南行而北走也哉今人所欲無多所惡無寡
豈為夫所欲之不可盡也離得欲之道而取所惡也哉
(荀子/正名)
周書曰掩雉不得更順其風(淮南子/覽㝠訓)
言已朝發天之東津萬物所生夕至地之西極萬物所
成動順隂陽之道(王逸註/離騷經)
風從於雷趾􁋑(平表/切)于髀(元包經/傳孟隂)
股運于腹婦歸於姑(元包經/傳孟陽)
无妄頁(音/頡)顛顛趾延延子欽于父雷奮于天(元包經/傳孟隂)
　　　念故
鹿之奔走其勢宜疾而走伎伎然舒留其羣也(鄭氏箋/詩小弁)
豈如弁髦而因以敝之(左傳昭/公九年)
子不聞河上歌乎同病相憐同憂相救驚翔之鳥相隨
而集瀬下之水因復俱流胡馬望北風而立越鷰向日
而熈誰不愛其所近悲其所思者乎(吴越春秋/闔閭内傳)
食其實者不傷其枝飲其水者不濁其流(吴越春秋越/王無余外傳)
陳軫曰王獨不聞吴人之遊楚者乎楚王甚愛之病故
使人問之曰誠病乎意亦思乎左右曰臣又知其思與
不思誠思則將吴吟今軫將為王吴吟(戰國䇿秦/恵文君)
秦恵王曰子去寡人之楚亦思寡人不陳臻對曰王聞
夫越人莊舄乎王曰不聞曰越人莊舄仕楚執珪有頃
而病楚王曰舄故越之鄙細人也今仕楚執珪富貴矣
亦思越不中謝對曰凡人之思故在其病也彼思越則
越聲不思越則楚聲使人徃聽之猶尚越聲也今臣雖
棄逐之楚豈能無秦聲哉(史記張/儀傳)
富貴不歸故鄉如衣繡夜行誰知之者(史記項/羽紀)
家貧則思良妻國亂則思良相(史記魏/世家)
太公封齊五世葬周狐死首丘代馬依風夫周齊同在
中土千里之間况於逺處絶域小臣能無依風首丘之
思哉(後漢書班/超列傳)
忠臣過故墟而歔欷孝子入舊室而哀歎(後漢書/馮衍傳)
朔馬心何悲念舊中心勞燕雀何徘徊意欲還故巢(晉/書)
(吕光/記)
衣莫若新人莫若故(晏子春/秋襍上)
景公有愛女請嫁於晏子公乃徃燕晏子之家飲酒酣
公見其妻曰此子之内子耶晏子對曰然是也公曰嘻
亦老且惡矣寡人有女少且姣請以滿夫子之宫晏子
違席而對曰乃此則老且惡嬰與之居故矣故及其少
而姣也且人固以壯託乎老姣託乎惡彼甞託而嬰受
之矣君雖有賜可以使嬰倍其託乎(晏子/雜下)
舊國舊邦望之暢然雖使丘陵草木之緡入之者十九
猶之暢然况見見聞聞者也(荘子/則陽)
昔楚昭王與吴人戰楚軍敗昭王走屨决背而行失之
行三十步復旋取履及至於隋左右問曰王何曽惜一
踦履乎昭王曰楚國雖貧豈愛一踦履哉思與偕反也
自是之後楚國之俗無相棄者(賈子/諭誠)
孔子出遊少源之野有婦人中澤而哭其音甚哀孔子
使弟子問焉曰夫人何哭之哀婦人曰鄉者刈蓍薪亾
吾蓍簮吾是以哀也弟子曰刈蓍薪而亡蓍簮有何悲
焉婦人曰非傷亡簮也盖不忘故也(韓詩/外傳)
籩豆茵席所以官者也而棄之顔色黎黒手足胼胝所
以執勞苦而皆後之臣聞國君蔽士無所取忠臣大夫
蔽遊無所取忠友今至於國臣在所蔽之中矣(說苑/復恩)
好諌者思其君食美者念其親(説苑/反質)
與人同寒苦雖有小過猶與之同死而不去况於安新
㤀舊乎(列女傳周列/國晉趙衰妻)
飛不逺去還歸故處(焦氏易林/小過之巽)
在貴多忘賤為恩誰能博狐白足禦冬焉念無衣客(曹/子)
(建贈/丁儀)
鷓鴣白黑成文其鳴自呼象小雉其志懐南不北徂也
(張華註/禽經)
羈鳥戀舊林池魚思故淵(陶靖節集/詩五言)
胡馬仰朔雲越鳥巢南樹(李善註文選/赭白馬賦)
狐獸思故藪離鳥悲舊林(文選陸士衡贈/從兄車騎詩)
越人衣文虵代馬依北風君子於其國也愴愴傷於心
(李善註文選/張景陽雜詩)
鍾儀幽而楚奏兮莊舄顯而越吟人情同於懐土兮豈
窮逹而異心(文選登/樓賦)
感平生之遊處兮若壎箎之相須何今日之兩絶若胡
越之異區(文選鸚/鵡賦)
信松茂而栢恱嗟芝焚而蕙歎茍性命之不殊豈同波
而異瀾(文選歎/逝賦)
况復已朝餐曷由知我饑(文選郭泰機/荅傳咸詩)
逹之所服貴有㦯遺窮之所接賤而必尋是以江漢之
君悲其墜屨少原之婦哭其亾簮(文選陸機/演連珠)
茱萸自有芳不若桂與蘭新人雖可愛不若故所懽(廣/文)
(選曹子建/浮萍篇)
莫以豪賢故棄捐素所愛莫以魚肉賤棄捐葱與薤莫
以麻枲賤棄捐菅與蒯(廣文選曹孟/徳塘上行)
延陵季子使過徐徐君心欲得其寳劍弗忍言季子心
許之而未及與及還而徐君已薨乃脫寳劍懸於墓樹
徐人竒之曰延陵季子不㤀舊故脱千金之劍掛丘樹
(藝文類聚/人部懷舊)
故交不可忘猶如蘭桂芳新知雖可恱不異茱萸香(藝/文)
(類聚人部/閨情詩)
衣不厭新人不厭故(藝文類聚人/部别下書)
陳席不棄故劍無遺(藝文類聚職官/部太子詹事表)
武王衣之銘曰桑蠶苦女工難得新捐故後必寒(玉海/聖文)
(御製/賦)
譬如陸龜心常念水(海空智藏/經持誠品)
　　　利人
古者聖王亦甞厚措歛乎萬民以為舟車既已成矣曰
吾将惡許用之曰舟用之水車用之陸君子息其足焉
小人休其肩背焉故萬民出財齎而予之不敢以為慼
恨者何也以其反中民之利也(墨子非/樂上)
所為貴良寳者為其可以利也而和氏之璧隋侯之珠
三棘六異不可以利人是非天下之良寳也今用義為
政於國家人民必衆刑政必治社稷必安所為貴良寳
者可以利民也而義可以利人故曰義天下之良寳也
(墨子/耕柱)
公輸子削竹木以為䧿成而飛之三日不下公輸子自
以為至巧子墨子謂公輸子曰子之為鵲也不如翟之
為車轄須㬰斵三寸之木而任五十石之重故所為巧
利於人謂之巧不利於人謂之拙(墨子/魯問)
人為嬰兒也父母飬之簡子長而怨子盛壯成人其供
養薄父母怒而誚之子父至親也而或譙或怨者皆狹
相為而不周於為已也夫賣庸而播耕者主人費家而
美食調布而求易錢者非愛庸客也曰如是耕者且深
耨者熟耘也庸客致力而疾耕耕者盡巧而正畦陌者
非愛主人也曰如是羹且美錢布且易云也此其養功
力有父子之澤矣而心調於用者皆挾自為心也故人
行事施予以利之為心則越人易和以害之為心則父
子離且怨(韓非子外/儲説左)
匡章謂恵子曰公之學去尊今又王齊王何其到也恵
子曰今有人於此欲必撃其愛子之頭石可以代之匡
章曰公取之代乎其不與施取代之子頭所重也石所
輕也撃其所輕以免其所重豈不可哉匡章曰齊王之
所以用兵而不休攻撃人而不止者其故何也恵子曰
大者可以王其次可以覇也今可以王齊王而夀黔首
之命免民之死是以石代愛子頭也何為不為民寒則
欲火暑則欲水燥則欲濕濕則欲燥寒暑燥濕相反其
於利民一也利民豈一道哉當其時而已矣(吕氏春/秋愛類)
象觧其牙不憎人之利之也死而棄其招蔶不怨人取
之人能以所不利利人則可(淮南子/説山訓)
屠者羹藿為車者步行陶者用缺盆匠人處狹盧為者
不得用用者弗肯為(淮南子/説林訓)
家人有嚴君焉井竈之謂也俾冬作夏非竈孰能俾夏
作冬非井孰閑(藝文類聚/火部竈)
齊女徐吾者東海上貧婦與其鄰婦李吾合燭夜績徐
吾最貧而燭不屬或謂李吾曰徐吾燭數不屬請無與
夜徐吾曰妾以貧故起常先去常後掃陳席以待来者
坐常處下為貧故也今一室之中益一人燭不為益明
去一人燭不為益闇何愛東壁餘光莫之能應遂復與
夜績(事文類/聚燭)
舜兼愛百姓務利天下其田歴山也荷彼耒耜耕彼南
畝與四海俱有其利其魚雷澤也旱則為耕者鑿瀆險
則為獵者表虎故有光若日月天下歸之若父母(太平/御覽)
(皇王部帝/舜有虞氏)
欲蠲人之憂則贈以丹棘丹棘一名忘憂欲蠲人之忿
則贈以青棠青棠一名合歡(太平御覽/木部合歡)
譬如良藥能除衆生種種病根(海空智藏/經持誡品)
譬如衆生身有病苦恰逺夷塗而行嶮道嶮道多難備
受衆苦忽有異人見愍念之即將教以平坦之路(海空/智藏)
(經供/獻品)
譬如有人患諸重疾枕卧牀席飲食不能氣命無㡬忽
於空中得甘露藥盈滿一巵歘在頭首其人大驚疑是
鬼毒妖災所降又復疑是神明所賜當欲飲之進退未
敢忽於空中有一善神發聲唱言是大妙藥可取服之
疾者聞已方大歡喜取藥而飲病便除瘥(海空智藏/經序品)
亦如有人欲之彼國隔大河流翹彼岸渺然萬里愁苦
屏營不能自抑善濟神王忽於岸邉化作一舟篙檝行
具觸事無乏中有一人語欲度人汝可入此當載汝過
其人即驚我在此乆多時覔船終不能得那忽今日挺
然化有當是鬼魅誘我入水若是化惑後必生害我寧
止此卒於性命脱失計去死悔無及即於爾時善濟神
王化作飛仙於靈霞間髙聲唱言此是善神欲濟汝命
度去無嫌是時此人得聞斯語心大歡喜安隠無量便
入船中直過彼岸(海空智藏/經序品)
譬如虚舟汎浮濟溺無意而浮任人東西到所岸者捨
舟便去况非舟耶(無上内祕藏/經解脱品)
譬如有人墮墜圊厠糞穢之處在此厠中云何得出有
善男子見而愍之尋前捉髪㧞之令出(元陽妙/經卷七)
悉如良井縱使天下大旱百丈絶源此井猶滿井主足
用餘以施人百千萬人舉鄉郭人恣意汲取給拯無極
終於無竭(靈寳通/㣲經)
一切有情長時履踐猶如道路亦如橋梁(波羅蜜多經/三百三十七)
如大長者無量資財為一切人之所受用(波羅蜜多經/卷五百六十)
(八/)
譬如三千大千世界所出諸物無不皆為有情受用(波/羅)
(蜜多經卷/五百七十)
譬如真金常與有情作大饒益謂未出礦若出礦時若
轉變成諸莊嚴具若復出賣轉買餘物皆與無量無邉
有情隨其所應作大饒益(波羅蜜多經/五百八十三)
譬如王子未紹王位與諸有情作大饒益若紹王位亦
與有情作大饒益若命終後亦與有情作大饒益(波羅/蜜多)
(經五百/八十三)
譬如刹利灌頂大王多有倉廪盈儲榖豆嚴誡王司善
令監守何以故於饑饉世當濟羣生(大寳積/經二十)
如大雪山中有大藥王名為毗伽摩若聞其聲一切世
間猛烈毒熱皆悉消滅若藥所住百踰繕那其威盛故
令諸惡毒皆無勢力若以藥王塗大螺鼓芳擊若吹其
聲所及諸有衆生或飲毒藥或被毒螫毒塗毒刺衆毒
惱者但聞如是螺鼔之聲暫至於耳一切諸毒皆得除
滅(大寳積經/四十八)
譬如雪山王中生諸藥草無有所屬無所分别隨病所
服皆能療治(大寳積經卷/一百一十二)
䕶諸怖畏如親如友訪諸怨敵如壍如城救諸危難猶
如父母蔵諸怯劣猶若叢林(大集地蔵十/輪經卷一)
譬如大雲於夏暑月降霔大雨乃至増長一切種子(大/方)
(廣佛華嚴經/卷四十三)
譬如日出生育衆生無眼根故未曾得見雖未曾見然
為日光之所饒益何以故因此得知晝夜時節受用種
種衣服飲食令身調適離衆患故(大方廣佛華/嚴經卷五十)
譬如大水以能利潤受用衆生故譬如大城以能滿足
一切智慧功徳故譬如僮僕以心慈悲代諸衆生勤苦
事故(法集經/欲四)
四駛生死河法船度彼岸(中隂經/卷下)
菩薩妙行有四事何等為四一者願我常生無佛世界
喻如日月行閻浮提為其隂冥二者如以金錍决其眼
瞙令覩光明三者作大藥樹一切衆生得聞香者病苦
悉除四者常演説法澍雨法雨萌芽生長成就果實悉
發無上菩提之心是為菩薩四大𢎞誓(七佛所說神/咒經卷四)
譬如種種妙香一人賣一人買傍人在邉亦得香氣於
香無損二主無失(大智度論/卷二十八)
譬如甘美果樹茂盛成就人大歡喜以樹有種種利益
有庇其䕃者有用其華食其果實(大智度論/三十五)
如深水難渡有人分散此水令淺則渡者皆易(大智度/論卷六)
(十/五)
譬如人行安隱道免諸患難常念此道以示人(大智度/論卷七)
(十/)
　
　
　
　
　
　
　
　喻林卷三十九
欽定四庫全書
　喻林卷四十　　　　　　明　徐元太　撰
　　人事門(三十/)
　　　覺人
初筮告再三瀆瀆則不告(易/)
天下之無道也乆矣天將以夫子為木鐸(論語/八佾)
君子引而不發躍如也中道而立能者從之(孟子盡/心上)
今之與楊墨辯者如追放豚既入其苙又從而招之(孟/子)
(盡心/下)
今夫夜有求與瞽師併東方開斯照矣(淮南子/繆稱訓)
夫吹管也猶有嗃也吹劒首者吷而已矣堯舜人之所
譽也道堯舜於戴晉人之前譬猶一吷也(荘子/則陽)
人欲知髙下而不能教之用管準則説欲知輕重而無
以予之權衡則喜欲知逺近而不能教之以金目則快
射又况知應無方而不窮哉(淮南子/泰族訓)
蒙惑憧憧不知西東魁罡指南告我失中(焦氏易林/濟之大壯)
夫同言而信信其所親同命而行行其所服禁童子之
暴謔則師友之誡不如𫝊婢之指揮止凡人之鬬鬩則
堯舜之道不如寡妻之誨諭吾望此書為汝曹之所信
猶賢於𫝊婢寡妻耳(顧氏家/訓序致)
恵曉心如月鏡遇形觸物無不朗然(太平御覽/人事部心)
作法橋梁作法梯磴作大明燭作大舟航令諸世間竝
得解悟(海空智蔵/經法相品)
譬如智人善解衆語為諸衆生作大譯師(海空智蔵/經持誡品)
哀愍闇苦衆生然此法燈照煩惱闇令一切尋光見道
(靈寳祕/宻經)
猶如明燈破一切暗令有目者見諸寳物隨意更用(靈/寳)
(祕宻/經)
譬如人生而聾盲不見五色青黄赤白及黑等相不聞
宫商五音之聲有大明醫授以妙術為開耳目一切色
聲無不聞見(靈寳祕/宻經)
夫子之開余道也目未見其處耳未聞其數而目以明
耳以聰矣岐伯曰此所謂聖人易語良馬易御也(黄帝/素問)
(内經氣/宂論)
譬如夜夢見諸毒蛇開張牙齒近来逼身擬欲吞噬心
神惶懼東西馳走呌聲烈天迷悶躃地床邉覺人咄哉
睡夢何所呌耶而其夢人忽然睡覺伸舒手足乃知夢
見虚妄(大乗妙/林經)
譬如夜分因滿月輪光明照觸星宿藥等隨其勢力皆
得増盛(波羅宻多經/卷五百四十)
開彼智慧眼滅此昏盲暗(無量夀/經卷上)
照行善者猶如朗日照失道者猶如明燭(大集地蔵十/輪經卷一)
猶如濁水置諸神珠以珠力故水則湛清(七佛所説神/咒經卷一)
誰於生死苦惱之海大波浪中卒教津濟令到彼岸一
切凡愚處於邪徑誰為引導忽示正道誰於無明大黑
闇中熾然慧炬顯照幽㝠(無明羅/刹經)
有道人夜行前未得道人隨其後後人有疑悔前人舉手
五指頭出火復以鑰開户後人乃覺悟知為道人(三慧/經籍)
(八/)
導嚘聾者必俯仰而指撝啓愚滯者亦提耳而舉掌(辯/正)
(論卷/八)
使窮陸知海幽覩見日至言與秋陽同朗羣疑與春氷
俱釋(𢎞明/集十)
導迷生於慾海情塵共心垢同消引窮子於慈室衣寳
與髻珠䨇至化溢恒沙之境功被㣲塵之劫(法苑珠/林序)
四生沈溺必假舟航六趣昏迷本憑奨導(法苑珠林/卷五十)
惑網之夫設理蹤而證入業種之客依相迹而繩持(法/苑)
(珠林卷/八十八)
隨其利鈍故説有廣略譬如大樹非一斧所傾累根既
深非一法能除(羅什譯維摩/詰經問疾品)
顯淨土於未聞猶開聾瞽於形聲也(僧肇註維摩/結經佛國品)
　　　不欺
身之所長上雖不知不以悖君身之所短上雖不知不
以取賞(荀子不/茍篇)
齊攻魯求岑鼎魯君載他鼎以徃齊侯弗信而反之為
非使人告魯侯曰栁下季以為是請因受之魯君請於
栁下季栁下季答曰君之賂以欲岑鼎也以免國也臣
亦有國於此破臣之國以免君之國此臣之所難也於
是魯君乃以真岑鼎徃也(吕氏春/秋知士)
損年則嫌於弟益年則疑於兄不知循其理若其當(淮/南)
(子説/林訓)
楚莊王圍宋有七日之糧曰盡此而不剋將去而歸於
是使司馬子反乗闥而窺宋城宋使華元乗闥而應之
子反曰子之國何若矣華元曰憊矣易子而食之㭊骸
而㸑之子反曰嘻甚矣憊雖然吾聞圍者之國箝馬而
秣之使肥者應客今何吾子之情也華元曰吾聞君子
見人之困則矜之小人見人之困則幸之吾望見吾子
似於君子是以情也(韓詩外/傳卷二)
孟子少時東家殺豚孟子問其母曰東家殺豚何以為
母曰欲啖汝其母自悔言曰吾懐姙是子席不正不坐
割不正不食胎教之也今適有知而欺之是教之不信
也乃買東家豚肉以食之明不欺也(韓詩外/傳卷九)
求馬問馬求驢問驢求鷹問鷹求駹問駹由此教令則
賞罰必也夫髙論而相欺不若忠論而誠實(潜夫論/實貢)
譬如病者而有疾苦悉當為醫至誠説之(修行道地/經慈品)
　　　難欺
存乎人者莫良於眸子眸子不能掩其惡胷中正則眸
子瞭焉胷中不正則眸子眊焉(孟子離/婁上)
人之視已如見其肺肝(大學/)
不忍欺不能欺優劣之縣在於權衡非徒低卬之差乃
鈞銖之覺也(史記滑稽/列傳註)
有義者不可欺以利有勇者不可劫以懼如饑渴者不
可欺以虚器也(淮南子/繆稱訓)
齊王厚送女欲妻屠牛吐屠牛吐辭以疾其友曰子孫
死腥臭之肆而已乎何為辭之吐應之曰其女醜其友
曰子何以知之吐曰以吾屠知之其友曰何謂也吐曰
吾肉善如量而去苦少耳吾肉不善雖以他附益之尚
猶賈不售今厚送子子醜故耳其友後見之果醜(韓詩/外傳)
若以桀詐桀猶有幸焉若以桀詐堯譬之若以卵投石
若以指繞沸若羽蹈烈火入則焦沒耳夫又何可詐也
(新序維/事三)
志得則顔怡意失則容戚本朽則末枯源淺則流促有
諸中者必形乎表發乎邇者必著乎逺(抱朴子外/篇博喻)
人有識真之明者不可欺以偽也有揣深之智者不可
誑以淺也不然以虺蛇為應龍狐鴟為麟鳯矣(抱朴子/外篇廣)
(譬/)
日月發輝既尋虚而捕影欲蔵形而託暗豈得施其巧
宻乎以喻聖人正見既探心而明惑欲隱情而倚智豈
足自匿其事乎(李善註文選陸/士衡演連珠)
水則有波釣則有磨我欲更之無如之何言物動而釁
已彰形行而迹已著(太平御覽/資產部釣)
譬如幻化誑於愚夫智慧之人所不惑著(元陽妙/經卷六)
夫空有大言不行大道亦猶疾人言善治病亦猶跛人
賣能行藥乍而聽之一徃如實者觀察即知其謬(玉清/經法)
(印/品)
譬如有人羸老攣躄徃他人所語彼人言竒哉丈夫我
雖如此能以一毛㸃取一切無量諸水内置口中悉令
枯竭此人既無神通呪術能為斯事為可信不(念佛三/昩經卷)
(三/)
譬如野干欲作狐聲發聲還作野干聲(雜阿含經/卷三十五)
譬如女人欲作丈夫聲發聲即作女聲(雜阿含經/卷三十五)
譬如有人言有水無火有濕地而無水是不可信(大智/度論)
(卷/九)
譬如狗著師子皮諸獸見之雖怖聞聲則知是狗何况
變作餘身等(大智度論/卷七十三)
　　　念本
毖(音/祕)彼泉水亦流於淇有懐於衞靡日不思(詩國風/泉水)
渭陽康公念母也(毛詩/渭陽)
有人升彼阿丘之上言欲采其蝱者欲得其蝱以療疾
猶婦人適於異國亦欲得力助以安宗國(毛詩正/義載馳)
鴈北鄉鄉者何也鄉其居也鴈以北方為居何以謂之
為居生且長焉爾(大戴禮記/夏小正)
𫝊曰蛇化為龍不變其文家化為國不變其姓(史記外/戚世家)
夫天者人之始也父母者人之本也人窮則反本故勞
苦倦極未甞不呼天也疾痛慘怛未甞不呼父母也(史/記)
(屈原/傳)
鳥飛反鄉兎走歸窟狐死首丘寒將翔水各哀其所生
(淮南子/説林訓)
乆官無休思歸故鄉(焦氏易林/屯之巽)
安居重遷不去其廛(焦氏易林/大有之震)
鸇鳩徙巢西至平州遭逢雷電碎我苕蘆室家饑寒思
吾故初(焦氏易林/咸之随)
次三牝貞常慈衛其根測曰牝貞常慈不忘本也(太𤣥/經第)
(六/馴)
禾穂垂而向根君子不忘本也(淮南子謬/稱訓解)
學者思明師仕者思明君(武侯十六/䇿君臣)
願為中林草秋隨野火燔糜滅豈不痛願與株荄連(曹/子)
(建吁/嗟篇)
道者萬殊之源也儒者大淳之流也三皇以徃道治也
帝王以来儒教也談者咸知髙世之敦朴而薄季俗之
澆散何獨重仲尼而輕老氏乎是玩華藻於本末而不
識所生之有本也何異乎貴明珠而賤淵潭愛和璧而
惡荆山不知淵潭者明珠之所自出荆山者和璧之所
由生也(抱朴子内/篇塞難)
禾垂穎以顧本猶人之思故居也(李善註文/選思𤣥賦)
胡馬依北風越鳥巢南枝(文選/古詩)
鳥飛返故鄉兮狐死必首丘(廣文選屈/平哀郢)
鳥獸驚而失羣兮猶髙飛而哀鳴狐死必首丘兮夫人
孰能不反其真情(廣文選東方/曼倩怨思)
木大者發越小者敷揚土是人之母也故人有戀土之
心(意林/傳子)
張一綵則念女工勞御一榖則恤農夫勤(太平御覽/百榖部榖)
南越志所謂鷓鴣雖東西回翔然開翅之始必先南翥
亦胡馬嘶北之義也(埤雅品/物門鵜)
廣志曰狐死首丘豹死首山言不忘本也(埤雅品/物門豹)
榆莢墜落還歸本根(參同/契)
譬如新生犢子心終不逺離其母(道行波羅/宻經卷五)
如子知恩故守䕶其母(大智度論/卷六十九)
　　　重本
大木揭然将蹶枝葉未有折傷其根本實先絶乃相隨
俱顛㧞(鄭氏箋/詩蕩)
萬物本於天人本於祖天之所命者牧民也祖之所命
者成業也(毛詩正/義闗雎)
易乾鑿度註云古者田漁而食因衣其皮先知蔽前後
知蔽後後王易之以布帛而猶存其蔽前者重古道不
忘本(毛詩正/義采菽)
太公封於營丘比及五世皆反葬於周君子曰樂樂其
所自生禮不忘其本古之人有言曰狐死正丘首仁也
(禮記檀/弓上)
此是木落不歸其本狐死不首其丘(禮記正/義序)
獺祭魚豺祭獸善其祭而後食之也(大戴禮記/夏小正)
國將亡本必先顛而後枝葉從之(左傳閔/公元年)
且夫人之行也不以所惡廢鄉今子以小惡而欲覆宗
國不亦難乎(左傳哀/公八年)
豺獺知祭祀而况人乎故人知之至於念想猶豺獺之
自然也(後漢書志/祭祀上)
夫虯龍神於獺獺自祭其先不祭虯龍也麒驎白虎仁
於豺豺自祭其先不祭騏虎也(魏志蔣/濟傳註)
無源何以成河無根何以垂榮(魏志管/輅傳註)
語曰深山大澤有龍有蛇實斯之謂也(晉書王/導傳)
鄭𤣥云陽氣盛而恒旱山川百原能興雲致雨者也衆
水所出為百原必先祭其本(南齊書/禮志)
鷙鳥捨巢必有探卵之患(北齊書孝/昭帝紀)
夫何足以配天乎雖然有族有祖可以為衆父而不可
以為衆父父(莊子/天地)
事有本根各有從来譬之卉木因根而有枝條花葉(鬼/谷)
(子謀/篇註)
禮有三本天地者生之本也先祖者類之本也君師者
治之本也無天地惡生無先祖惡出無君師惡治三者
偏亡焉無安人(荀子禮/論篇)
譬若羿請不死之藥於西王母嫦娥竊以奔月悵然有
喪無以續之何則不知不死之藥所由生也是故乞火
不若取燧寄汲不若鑿井(淮南子/覽㝠訓)
夫申韓商鞅之為治也挬抜其根蕪棄其本而不窮究
其所由生(淮南子/覽㝠訓)
兵者所以討暴非所以為暴也樂者所以致和非所以
為滛也喪者所以盡哀非所以為偽也故事親有道矣
而愛為務朝廷有容矣而敬為上處喪有禮矣而哀為
主用兵有術矣而義為本(淮南子/本經訓)
今夫天下皆知事治其末而莫知務修其本釋其根而
樹其枝也(淮南子/兵畧訓)
狐梁之歌可隨也其所以歌者不可為也聖人之法可
觀也其所以作法不可原也辯士言可聽也其所以言
不可形也淳均之劍不可愛也而歐冶之巧可貴也(淮/南)
(子齊/俗訓)
席之先雚簟樽之上𤣥樽俎之先生魚豆之先泰羹此
皆不快於耳目不適於口腹而先王貴之先本而後末
(淮南子/詮言訓)
清􁳯之美始於耒耜黼黻之美在於杼軸(淮南子/説林訓)
草木洪者為本而殺者為末禽獸之性大者為首而小
者為尾末大於本則折尾大於要則不掉矣故食其口
而百節肥灌其本而枝葉美天地之性也(淮南子/泰族訓)
父者子之天也天者父之天也無天而生未之有也(春/秋)
(繁露/順命)
周之子孫其親等也而文王最先四時等也而春最先
十二月等也而正月最先(春秋繁/露觀徳)
為人子而不事父者天下莫能以為可今為天之子而
不事天何以異是(春秋繁/露郊祀)
堂衣若曰吾始以鴻之力今徒翼耳子貢曰非鴻之力
安能舉其翼(韓詩/外傳)
驕溢之君寡忠口恵之人鮮信故盈把之木無合拱之
枝榮澤之水無吞舟之魚根淺則枝葉短本絶則枝葉
枯(韓詩/外傳)
夫君臣之與百姓轉相為本如循環無端夫子亦云人
之行莫大於孝孝行成於内而嘉號布於外是謂建之
於本而榮華自茂矣君以臣為本臣以君為本父以子
為本子以父為本棄其本者榮華槁矣(説苑/建夲)
一室之中必有主道焉父母之謂也故君正則百姓治
父母正則子孫孝慈(説苑/雜言)
食其口而百節肥灌其本而枝葉茂本傷者枝槁根深
者末厚(説苑/談叢)
必貴以賤為本必髙以下為基(説苑/談叢)
次六滿其倉蕪其田食其實不飬其根測曰滿倉蕪田
不能修本也(太𤣥經/第六失)
原本者難由流末者易從(太𤣥經/太𤣥告)
夫富民者以農桑為本以游業為末百工者以致用為
本以巧飾為末商賈者以通貨為本以鬻竒為末三者
守本離末則民富離本守末則民貧(潜夫論/務本)
教訓者以道義為本以巧辯為末辭語者以信順為本
以詭麗為末列士者以孝悌為本以交游為末孝悌者
以致飬為本以華觀為末人臣者以忠正為本以媚愛
為末五者守本離末則仁義興離本守末則道徳崩慎
本畧末猶可也舍本務末則惡矣(潜夫論/務本)
言水横流背其源泉則枯竭木去其根株則枝葉不長
人背仁義違忠信亦將遇害也(王逸註楚/辭惜誓)
江起岷山流為濤瀨相濤瀨之流孰與初起之源(王充/論衡)
(感類/篇)
夫根抵植則枝葉必相從也(蔡中郎集/月令問答)
所謂抱螢燭於環堵之内者不見天光之熀爛侣鮋鰕
於跡水之中者不識四海之浩汗重江河之深而不知
吐之者崑崙也珍黍稷之收而不覺秀之者豐壤也今
茍知推崇儒術而不知成之者由道道也者所以陶冶
百民範鑄二儀胞胎萬類醖釀彞倫者也(抱朴子内/篇明本)
使親䟱相承尾為身幹枝雖茂而無傷本之憂流雖盛
而無背源之勢(抱朴子外/篇君道)
影無違形之状名無離實之文故背源之水必不能揚
長流以東漸非時之華必不能稽輝藻於氷霜(抱朴子/外篇博)
(喻/)
桑林鬰藹無補栢木之凄冽膏壤𢃄郭無解黔敖之蒙
袂然繭纊綈䊵此之自出千倉萬箱於是乎生故識逺
者貴本見近者務末(抱朴子外/篇博喻)
芳草春耀不能離柯以乆鮮吞舟之魚不能舍水而攝
生是以名美而實不副者必無沒世之風位髙而器不
稱者不免致冦之敗(抱朴子外/篇博喻)
翣者武所資也戰死則無武翣将安施所愛屨者為足
故耳刖者之屨何為愛之無其本者翣屨以足武為本
也(郭子註荘/徳充符)
祖考之嘉名美譽亦子孫之冕服墻宇也自古及今獲
其庇廕者衆矣夫修善立名者亦猶築室樹果生則獲
其利死則遺其澤(顔氏家/訓名實)
墻大基峻若不終嵗加之版築故有崩墜之憂猶君子
之道不隆其本末必危也(太𤣥經第/四大觧)
魁者斗之所用盛而杓之本也故言根本者皆云魁(前/溪)
(書注游/俠傳)
九月豺祭獸正月獺祭魚豺獺猶有所先人而不祭豺
獺之不若也(揚子法言/註孝至篇)
人禀氣於父母吉凶夭夀非獨在人譬諸草木華葉盛
與零落由本根也(李善註文/選幽通賦)
水背流而源竭兮木去根而不長(補文選賈/誼惜逝)
蓼蟲在蓼則生在芥則死非蓼仁而芥賊失於本不可
也(意林/魏子)
守母以存其子崇本以舉其末則形名俱有而邪不生
大美配天而華不作故母不可逺本不可失(道徳/經註)
捨其母而用其子棄其本而適其末名則有所分刑則
有所止雖極其大必有不周雖盛其末必有患憂(道徳/經註)
本在無為母在無名棄本捨母而適其子功雖大焉必
有不濟名雖美焉偽亦必生(道徳/經註)
夫根不深則傾危蔕不固則零落只為根深所以長生
蔕固所以乆視(道徳經註/疏卷六)
備修萬道而不知命之根本根本者如樹木但有繁枝
茂葉而無根本不得乆活也(飬性延命錄/御女損益篇)
譬如金剛唯從金剛處及金處生非餘寳處生(大方廣/佛華嚴)
(經卷七/十八)
譬如樹根腐敗則不能生芽葉華果(法集經/卷六)
猶如耕田薄地之中下種雖多収實甚少(菩薩本行/經卷中)
譬如無牛則無醍醐(華手經/卷二)
譬如有種則有華實(華手經/卷二)
譬如一切草木叢林依地為根本(法集經/卷四)
譬如營田依時作種子若燋終不生芽(蘇波呼童/子經卷上)
譬如樓閣中心堅固衆材所依攝受不散(雜阿含/經卷十)
譬如農夫宿有二業一田業髙燥肥沃二田業下濕塉
薄於春和時等力興功下種應時耘除草穢至秋獲實
升斛懸殊(中本起經/来學品)
譬如師匠圖作大城當先度量作基趾已乃可起城(那/先)
(比丘經/卷上)
樹木生以栽為本五榖生以榖為本(那先比丘/經卷中)
譬如好樹其華色鮮果實亦美(修行道地/經慈品)
譬如蒲萄其子甘故生果亦甘如旃檀樹根華俱香(本/縁)
(經月光/王品)
譬如面淨故鏡中像亦淨(大智度論/卷九十二)
譬如人欲求多收故大用榖子(大智度論/卷九十四)
譬如一斤白檀分為多片片片之中香皆似本(攝大乗/論釋卷)
(二/)
　　　固本
苖稍壮毎耨輒附其根比至盛暑壟盡平而根深能風
與旱故嶷嶷而盛也(春秋正義/昭公元年)
深根者難㧞據固者難遷(蜀志譙/周傳)
譬之猶秋蓬也孤其根而美枝葉秋風一至根且抜矣
(晏子春/秋雜上)
羽翼美者傷其骸骨枝葉茂者害其根荄能兩美者天
下無之(文子/符言)
夫築垣墉者務其高而不務其實髙不隠仞而基傾之
矣(子華子/晏子)
置下不安上不可以載累其足也其最髙而不植局者
未之有也(鶍冠子/王鉄)
夫謀事不竝仁義者後必敗殖不固本而立髙基者後
必崩(陸子/道基)
必欲尊貴當以下為本基猶築牆造功因卑成髙下不
堅固後必傾危(河上公註/老子法本)
寄生無根如過浮雲本立不固斯須落去更為枯樹(焦/氏)
(易林小/畜之)
植根不固華葉落去便為枯樹(焦氏易林/蹇之鼎)
大樹百根比與山連(焦氏易林/萃之大畜)
初一廓之恢之不正其基測曰廓之恢之始基傾也(太/𤣥)
(經第/四廓)
次四小螽營營螮(音/徳)其蛡(音/詡)蛡不介在堅螮測曰小蠭
營營固其氐也(太𤣥經/第六堅)
次五蛡(音/詡)大螮(音/徳)小虚測曰蛡大螮小國虚空也(太𤣥/經第)
(六/堅)
王何以山河為固也苟無人民之衆則楚之山河其為
猿雁之棲乎(天禄閣外/史時勢)
夫根荄不洞地而求柯條干雲淵源不泓窈而求湯流
里萬者未之有也(抱朴子内/篇㣲㫖)
廓大之家其本宜固(太𤣥經第/四廓解)
流長則難竭柢深則難朽(文選西/京賦)
基廣則難傾根深則難抜理節則不亂膠結則不遷(文/選)
(干寳晋/紀總論)
君以臣為本以民為根猶室與柱梁相持也梁不强則
上下俱亡故蓼蟲在蓼則生在芥則死非蓼仁而芥賊
也本不可失也(太平御覽/䒹茹部蓼)
譬如枝條風飄即動其根安静枝不離根根不離枝要
須得根風飄不動(無上内祕蔵/經辨四真品)
譬如因陀羅柱銅鐵作之於深入地中四方猛風不能
令動(雜阿含經/卷十五)
譬如石柱長十六肘八肘入地四方風吹不能令動(雜/阿)
(含經卷/十五)
譬如人身無瘡雖臥毒屑中毒亦不入若有小瘡則死
(大智度論/卷三十七)
　　　受言
人之求多聞善敗以鑑戒也今子聞而棄之猶䝉耳也
(國語/楚)
山川所以宣地氣而出財用口亦以宣人心而言善敗
(國語解周/上厲王虐)
鑒於水者見面之容鑒於人者知吉與凶(史記蔡/澤傳)
貌言華也至言實也苦言藥也甘言疾也(史記商/君傳)
自古賢聖樂聞誹謗之言聽輿人之論蒭蕘有可師之
事負薪有廊廟之語故也(晉書王/沈傳)
大聲不入於里耳折楊皇荂則嗑然而笑是故髙言不
止於衆人之心至言不出俗言勝也(荘子/天地)
子不聞夫越之流人乎去國數日見其所知而喜去國
旬月見所甞見於國中者喜及期年也見似人者而喜
矣不亦去人滋乆思人滋深乎夫逃虚空者藜翟柱乎
鼪鼬之逕跟位其空聞人足音跫然而喜矣而况乎昆
弟親戚之謦欬其側者乎乆矣夫莫以真人之言謦欬
吾君之側乎(荘子徐/無鬼)
見教一髙言若饑十日而得太牢焉(賈子/勸學)
魯哀公為室而大公宣子諫曰室大衆與人處則譁少
與人處則悲願公之適公曰寡人聞命矣築室不輟公
宣子復見曰國小而室大百姓聞之必怨吾君諸侯聞
之必輕吾國魯君曰聞命矣築室不輟公宣子復見曰
左昭而右穆為大室以臨二先君之廟得無害於子乎
公乃令罷役除版而去之魯君之欲為室誠矣公宣子止
之必矣然三説而一聽者其二者非其道也夫臨河而
釣日入而不能得一鯈魚者非江河不食也所以餌之
者非其欲也及至良工執竿投而擐脣吻者能以其所
欲而釣者也(淮南子/人間訓)
非其地而樹之不生也非其人而語之弗聽也得其人
如聚沙而雨之非其人如聚聾而鼓之(説苑/雜言)
江出汶山其源若甕口至楚國其廣十里無他故其下
流多也人而好學受規諫宜哉其立也(新序雜/事四)
鑒也者可以察形言也者可以知徳小人耻其面之不
及子都也君子耻其行之不如堯舜也故小人尚明鑒
君子尚至言(徐幹中/論貴驗)
世之謂一言之善貴於千金然蓋亦軍國之得失行已
之臧否耳至於告人以長生之訣授之以不死之方非
特若彼常人之善言則奚徒千金而已乎(抱朴子内/篇釋滯)
為衣冠者已手不能製則之越鄉借人以製之至於理
身而不知借言以修其行是處其身輕而於冠重不亦
謬乎(劉子/貴言)
人皆悦鏡之明已形而不慕士之明已心人欲櫛之理
其髪不願善言之理其情(劉子/貴言)
人目短於自見故借鏡以觀形髪拙於自理必假櫛以
脩束心闇於自炤則假言以榮行面之所以形明鏡之
力也髪之所以理假櫛之功也行之所以榮善言之益
也(劉子/貴言)
越劍性鋭必託槌砧以成純鉤楚柘質勁必資榜檠以
成弴弓人性雖敏必藉善言以成徳行故槌砧者夷不
平也搒檠者矯不正也善言者正不善也(劉子/貴言)
君子若能聽言如響從善如流則身安南山徳茂松栢
聲振金石名流千載也(劉子/貴言)
夫治膏肓者必進苦口之藥决狐疑者必告逆耳之言
如其迷謬未知所投恐俞附見其已困扁鵲知其無功
也(文選孫楚為/石仲容作書)
梁君出獵見白鴈羣下彀弩欲射之道有行者梁君謂
行者止行者不止白鴈羣駭梁君怒欲射行者其御公
孫龍止之梁君怒曰龍不與其君而顧他人對曰昔宋
景公時大旱卜之必以人祠乃雨景公下堂頓首曰吾
所以求雨為民也今必使吾以人祠乃雨将自當之言
未卒而大雨何也為有徳於天而恵於民也君以白鴈
故以欲射殺人主君譬人無異於豺狼也梁君乃與龍
上車歸呼萬嵗曰樂哉人獵皆得禽獸吾獵得善言而
歸(藝文類聚産/業部田獵)
譬目短於自見必借鏡以觀形髪拙於自理必假櫛以
自通故面之所以形明鏡之力也髪之所以理𤣥櫛之
功也行之所以芳善言之益也是故身之将敗必不納
正諫之言命之将終必不可處於良醫也(法苑珠林/卷四十五)
　　　改過
九四乗其墉弗克攻吉(易同/人)
九四乗其墉弗克攻吉象曰乗其墉義弗克也其吉則
困而反則也(易同/人)
初九屨校滅趾无咎象曰屨校滅趾不行也(易噬/嗑)
成人有其兄死而不為衰者聞子臯将為成宰遂為衰
成人曰蠶則績而蟹有匡范則冠而蟬有緌兄則死而
子臯為之衰(禮記檀/弓下)
失道逺者復之亦難(杜氏解左傳襄/公二十八年)
君子之過也如日月之食焉過也人皆見之更也人皆
仰之(論語/子張)
詩云伐柯伐柯其則不逺執柯以伐柯睨而視之猶以
為逺故君子以人治人改而止(中庸/)
夫屋漏在上知之在下然迷而知反失道不逺過而能
改謂之不過(魏志王/朗傳)
厲之人夜半生其子遽取火而視之汲汲然唯恐其似
已也(荘子/天地)
梟逢鳩鳩曰子将安之梟曰我将東徙鳩曰何故梟曰
鄉人皆惡我鳴以故東徙鳩曰子能更鳴可矣不能更
鳴東徙猶惡子之聲(説苑/談叢)
次七大奢迃自削以觚或益之餔測曰奢迃自削能自
非也(太𤣥經/第四大)
上九日月之逝改於尸測曰改於尸尚不逺也(太𤣥經/第六闕)
君子服過也非徒飾其辭而已誠發乎中心形乎容貌
其愛之也深其更之也速如追兎惟恐不逮故有進業
無退功(徐幹中/論貴驗)
迷乎雲夢者必須指南以知道竝乎滄海者必仰辰極
以得返(抱朴子外/篇嘉遯)
猶梟鳴狐嚾人皆不喜音響不改易處何益(抱朴子外/篇彈禰)
感悟思愆怛若創痏(文選嵇康/幽憤詩)
諺曰失晨之雞思補更鳴(太平御覧人/事部諺下)
孤犢觸乳驕子罵母乞今自改(何氏語/林自新)
譬如有人墮圊厠中從彼得出刮除糞穢淨水洗沐以
香塗身著新潔衣如是此人比在厠中猶未得出淨穢
香臭相去㡬何此事懸隔無有等倍(大乗造像功/徳經卷下)
為惡自更如鋼鑚珠(法句經/愛身品)
譬如穢坑臭不可近時有一人悮墮其中臭穢難堪方
便得出身既出已即用諸香煑水沐浴復以塗香以塗
其身身既香潔又以殊妙迦尸迦衣及珍寳花鬘荘嚴
其身(大王句/王經上)
前心作惡如雲覆日後心起善如炬消暗(法苑珠林/卷八十六)
亦如霜雪待日而除亦如病疾待良藥除亦如迷方待
悟而正亦如惡類衆薪悔如巨火須㬰殄滅(法苑珠林/卷八十六)
　喻林卷四十
欽定四庫全書
　喻林卷四十一　　　　　明　徐元太　撰
　　人事門(三十九/)
　　　擇取
六三係丈夫失小子(易隨/)
翹翹(音/喬)錯薪言刈其楚○翹翹錯薪言刈其蔞(音閭○/詩國風)
(漢/廣)
東門之池可以漚(烏豆/反)麻彼美淑姬可以晤歌○東門
之池可以漚紵(音/苧)彼美淑姬可與晤語○東門之池可
以漚菅(音/間)彼美淑姬可與晤言(詩國風東/門之池)
薄言采芑(音/起)於彼新田於此菑(音/錙)畞○薄言采芑於彼
新田於此中鄉(詩小雅/采芑)
水則采取其芹宮則采取其化(毛詩泮/水註)
楚雜薪之中尤翹翹者我欲刈取之以喻衆女皆貞潔
我又欲取其尤髙潔者(鄭氏箋/詩漢廣)
翹翹然而髙者乃是雜薪此薪雖皆髙我欲刈其楚所
以然者以楚在雜薪之中尤翹翹而髙故也以興貞潔
者乃是衆女此衆女雖皆貞潔我欲取其尤貞潔者(毛/詩)
(正義/漢廣)
人須芑為菜我薄采此芑於何處乎當於彼新田於此
菑畞之中以新田菑畞謂已和耕其田生長其芑必肥
美可食故於此采之也以興人須為軍士我薄取人於
何處乎當於彼蒙敎於此被育之家以蒙敎被育已和
治其家養育其身士必勇武可用故於彼取之也(毛詩/正義)
(采/芑)
辟之賦詩短章余取所求焉惡識宗(左傳襄公/二十八年)
譬如賦詩者取其一章而已(杜氏解左傳襄/公二十八年)
詩曰采葑采菲無以下體君取節焉可也(左傳僖公/三十三年)
農夫勞而君子養焉愚者言而智者擇焉(前漢書/嚴助傳)
夫潜地窟者而不覩天明守冬株者而不識夏榮非通
炤之術也然博覽之家不知其穢兼而善之是大田之
莠與苗並興則良農之所悼也質樸之士不擇其美兼
而棄之是崑山之玉與石俱捐則卞和之所痛也(前漢/紀孝)
(成/)
我之有斐譬如家有盗狗而善捕鼠盗雖有小損而完
我囊貯(魏志曹/爽傳註)
虎魄不取腐芥磁石不受曲鍼(吳志虞/翻傳註)
徑寸之寶或隠沙泥以人廢言君子斯戒(梁書武/帝中紀)
莫不澄涇辯渭拾珠棄蚌(隋書潘徽/文學傳)
等黄於碧寧取於黄者黄中正之色(公孫龍子/通變論註)
智者之短不勝愚人之長故用愚人之長也智者之拙
不勝愚人之工故用愚人之工也(鬼谷子/權篇註)
易者以一易一人曰無得亦無喪也以一易兩人曰無
喪而有得也以兩易一人曰無得而有喪也計者取所
多謀者從所可以兩易一人莫之為明其數也從道而
岀猶以一易兩也奚喪離道而内自擇是猶以兩易一
也奚得(荀子/正名)
今以百金與摶黍以示兒子兒子必取摶黍矣以和氏
之璧與百金以示鄙人鄙人必取百金矣以和氏之璧
道徳之至言以示賢者賢者必取至言矣其知彌精其
所取彌精其知彌觕其所取彌觕(呂氏春/秋異寶)
得萬人之兵不若聞一言之當得隋侯之珠不若得事
之所由得和氏之璧不若得事之所適(淮南子/説山訓)
桀有得事堯有遺道嫫母有所美西施有所醜故亡國
之法有可隨者治國之俗有可非者(淮南子/説山訓)
寧百刺以針無一刺以刀寧一引重無久持輕寧一月
饑無一旬餓萬人之蹪愈於一人之隧(淮南子/説山訓)
亡羊而得牛則莫不利失也斷指而免頭則莫不利為
也故人之性於利之中則爭取大焉於害之中則爭取
小焉(淮南子/説山訓)
龜紐之璽賢者以為佩土壤布在田能者以為富(淮南/子説)
(林/訓)
夫目驚而體失其容心驚而事有所忘人之情也通於
驚之情者取其一美不盡其失(春秋繁/露竹林)
夫春樹桃李夏得隂其下秋得食其實春樹蒺藜夏不
得探其葉秋得其刺焉由此觀之在所樹也今子所樹
非其人也故君子先擇而後種也(韓詩/外傳)
今當凶年有欲予子隋侯之珠者不得賣也珍寶而以
為飾又欲予子一鍾粟者得珠者不得粟得粟者不得
珠子將何擇禽滑釐曰吾取粟耳可以救窮(説苑/反質)
權取重澤取長(説苑/談叢)
夫仁者好合人不仁者好離人故君子居人間則治小
人居人間則亂君子欲和人譬猶水火不相能然也而
鼎在其間水火不亂乃和百味是以君子不可不慎擇
人在其間(説苑/雜言)
華首山頭仙道所遊利以居止長無咎憂(焦氏易林/謙之井)
東山之邑中有肥土可以饒飽(焦氏易林/坎之大有)
尸子曰聖人權福則取重權禍則取輕(李善註文選李/蕭逺運命論)
狂言雖寡善猶有如雞脇雞脇食不已齊王為肥澤(廣/文)
(選應徳/璉雜詩)
謝安目支道林如九方臯之相馬略其𤣥黄取其雋逸
(世説新/語輕詆)
見長不能屈其色見貴不能盡其辭雖有風雨吾不入
其門也(意林子/思子)
樹葱韭者擇之則蕃仁義亦不可不擇也(意林/尸子)
天下之物莫凶於溪毒良醫蔵之有所用也草莽猶不
可棄況復人乎(意林淮/南子)
曲直者物之性也曲者中鉤直者中繩輪桷之材也賢
不肖者人之性也賢者為師不肖者為資師資之材也
(藝文類聚人/部性命論)
金生沙磔珠岀蚌泥(藝文類聚/人部婢婦)
十室之邑忠信在焉五歩之内芬芳可録是以日南枯
蚌猶含明月之珠龍門死樹尚抱咸池之曲(文苑英華/庾信連珠)
市肉取肥酤酒取醇(太平御覽/資産部酤)
義渠之人烹灶鼈不熟臊穢腥臭中國之民雖饑餓三
日不啓口至死弗食也吳章莊吉受而和之病人食之
為之輕體萬乗飲之為之解怒故灶鼈至腥臊不可加
然而病人為之輕體萬乗為之解怒何也吳章莊吉之
調存也(太平御覽飲/食部食下)
少儀曰為君子擇葱薤則絶其本末為其本末有萎乾
者也(爾雅/翼䪥)
子能登寶山周行左右萬寶縱横無不可愛當下山際
能勿持乎(虛皇四/十九章)
譬如病重迎諸醫藥善療衆病價值千金縁路迎接雖
到宅舍終非藥具(大乗妙/林經)
譬如無價如意寶珠莊飾瑩治皎潔可愛體極圓淨無
有垢濁墮在淤泥經時已久有人拾得歡喜取之勤加
守䕶不令墮落(波羅蜜多經卷/五百六十九)
如人刈草手攬其端舉而料櫢萎枯悉落取其長者(雜/阿)
(含經/卷十)
海含衆寶靡所不包死屍臭朽海不容焉神風吹漂上
岸之邊斯三徳也(海八徳/經尺一)
書不必孔丘之言藥不必扁鵲之方合義者從愈病者
良(𢎞明集牟/子理惑論)
人逢大水但當取珍寶去人在世間但當取善意去(三/慧)
(經藉/八)
如敝囊盛寶不得以囊惡故不取其寶又如夜行嶮道
罪人執炬不得以人惡故不取其炤(大智度論/卷四十九)
譬如狗皮囊盛好寶物不應以囊故而棄其寶如罪人
執燭照道不可以人罪故不受其明自墜溝壑又如行
遣小人導道不可以人小故不隨其語(大智度論/卷九十六)
譬如臭泥中生蓮花但採蓮華勿取臭泥也(髙僧傳二/鳩摩羅什)
如鵝飲水中􁀙􁀙盡水在(攝大乗論/釋卷三)
如識寶人得無價寶終不復樂餘水精珠(廣百論/卷六)
若待太公為卿相則千載無太公要得羅什為師訓則
萬代無羅什(法苑珠林/卷十九)
　　　擇術
若荒梗塞澀之處是可離棄以非道路之所由猶如凶
惡邪僻之行是可離棄以亦非善道之行(禮記正/義中庸)
矢人豈不仁於函人哉矢人惟恐不傷人函人惟恐傷
人巫匠亦然故術不可不慎也(孟子公/孫丑上)
李斯年少時為郡小吏見吏舍厠中鼠食不潔近人犬
數驚恐之斯入倉觀倉中䑕食積粟居大廡之下不見
人犬之憂於是李斯乃歎曰人之賢不肖譬如鼠矣在
所自處耳(史記李/斯傳)
戰國䇿云寜為雞尸不為牛從延篤注云尸雞中主也
從謂牛子也言寜為雞中之主不為牛子之從後(史記/蘇秦)
(列傳/註)
齊之國氏大富宋之向氏大貧自宋之齊請其術國氏
告之曰吾善為盗也始吾為盗也一年而給二年而足
三年大穰自此以徃施及州閭向氏大喜喻其為盗之
言而不喻其為盗之道遂踰垣鑿室手目所及無不探
也未及時以贓獲罪沒其先居之財向氏以國氏之謬
已也徃而怨之國氏曰若為盗若何向氏言其狀國氏
曰嘻若失為盗之道至此乎吾聞天有時地有利吾盗
天地之時利雲雨之滂潤山澤之産育以生吾禾殖吾
稼築吾垣建吾舍陸盗禽獸水盗魚鼈亡非盗也夫禾
稼土木禽獸魚鼈皆天之所生豈吾之所有吾盗天而
無殃夫金玉珍寶榖帛財貨人之所聚豈天之所與若
盗之而獲罪孰怨哉(列子/天瑞)
邯鄲之民以正月之旦獻鳩於簡子簡子大悦厚賞之
客問其故簡子曰正旦放生示有恩也客曰民知君之
欲放之競而捕之死者衆矣君如欲生之不若禁民勿
捕捕而放之恩過不相補矣(列子/説符)
相形不如論心論心不如擇術形不勝心心不勝術術
正而心順之則形相雖惡而心術善無害為君子也形
相雖善而心術惡無害為小人也(荀子非/相篇)
今謂彊者勝則度地計衆富者利則量粟稱金若此則
千乘之君無不霸王者而萬乗之國無有破亡者矣存
亡之迹若此其易知也愚夫蠢婦皆能論之(淮南子/氾論訓)
夫弦歌鼓舞以為樂盤旋揖讓以修理厚葬久喪以送
死孔子之所立也而墨子非之兼愛上賢右鬼非命墨
子之所立也而楊子非之全性保真不以物累形楊子
之所立也而孟子非之趨捨人異各有曉心故是非有
處得其處則無非失其處則無是(淮南子/汜論訓)
爭訟之門不可與隣(焦氏易林/恒之遯)
山林麓藪非人所處鳥獸無禮使我心苦(焦氏易林/明夷之離)
被髮獸心難與比隣(焦氏易林/困之萃)
鬼魅之居凶不可舍(焦氏易林/未濟之否)
墜井引綆愈於遂沒(抱朴子内/篇勤求)
且負甲為兵咋筆為吏身死名滅者如牛毛角立傑岀
者如芝草握素披黄吟道詠徳苦辛無益者如日蝕逸
樂名利者如秋荼豈得同年而語矣(顔氏家/訓勉學)
為仁則不利為利則不仁故販粟者欲嵗之饑賣藥者
欲人之疾(劉子/言苑)
以道為天下者猶乗安舟而由廣路安舟難成可久處
也廣路難至可常行也(太平御覧舟/部叙舟中)
子髙謂齊王曰昔臣常行臨淄市見屠商焉身修八尺
髯如㦸市易之男女未有敬之者無徳故也(太平御覧/資産部屠)
通𤣥經曰樹小條則居髙屋弱材則處上譬若積薪小
者為上(道徳經四/子集解)
夫黙而求響響不我應託隂求影影不我從畏響而扣
金響愈我應惡影而處陽影益我從由此觀之無為不
能遁福有為不能逃患(道徳經指/歸卷九)
既揣末令尖又鋭之令利勢必摧衂故不可長保也(道/徳)
(經/註)
夫風經炎則暄吹林必凉清水激濁澄石必明神用得
喪亦存所託(𢎞明集/明佛論)
以規為圓者易以手為圓者難將不捨其所難從其所
易耶(𢎞明集折/夷夏論)
擁其流者未若杜其源揚其湯者未若撲其火何者源
出於水源未杜而水不窮火沸於湯火未撲而湯詎息
故有杜源之客不擁流而自乾撲火之賔不揚湯而自
止類斯而談可得詳矣厭其果者未若絶其因怖其苦
者豈若懲於惡因資於果因未絶而果不窮惡生於苦
惡未懲而苦詎息故使絶因之士不厭果而自亡懲惡
之賢不佈苦而自離(法苑珠/林卷七)
　　　相成
火出之物因風方熾火既炎盛還復生風内外相成有
似家人之義(周易正/義家人)
天地定位而合徳山澤異體而通氣雷風各動而相薄
水火不相入而相資(周易正/義説卦)
易以乾坤象天地艮兑象山澤震巽象雷風坎離象水
火若使天地不交水火異處則庶類無生成之用品物
無變化之理(周易正/義説卦)
季孫之愛我疾疢也孟孫之惡我藥石也美疢不如惡
石夫石猶生我疢之美其毒滋多(左傳襄公/二十三年)
志相為戾猶藥石之療疾(杜氏解左傳襄/公二十三年)
以此馳説取合諸侯其言雖殊辟猶水火相滅亦相生
也仁之與義敬之與和相反而皆相成也(前漢書/藝文志)
金木水火以剛柔相濟然後克得其和能為民用(魏志/袁紹)
(傳/註)
春花發萼夏繁其實秋風逐暑冬氷乃結(晉書皇/甫謐傳)
文理者相明者也色味者相度者也藻華者相成者也
(鶡冠子/泰鴻)
氷得炭則解歸水復其性炭得氷則保其炭故曰相愛
(淮南子説/山訓解)
夫堯舜之徳譬猶偶燭之施明於幽室也前燭即盡照
之矣後燭入而益明此非前燭昧而後燭彰也乃二者
相應而成大光二聖相徳而致太平之功也是故大鵰
之動非一羽之輕也騏驥之速非一足之力也衆良相
徳而積施乎無極也堯舜兩美蓋其則也(潜夫論/釋難)
夫臣妾但各當其分耳未為不足以相治也相治也者
若手足耳目四支百體各有所司而更相御用也(郭子/註莊)
(齊物/論)
竭川非以虛谷而谷虛夷丘非以實淵而淵實絶聖非
以止盗而盗止(郭子註/莊胠篋)
良友每事相成道徳資以琢磨仁義因之組織居憂共
戚處樂同驩(李善註文選劉/孝標廣絶交論)
譬如父母呵敎子孫雖口剛急而心猶愛譬如瘡醫破
洗人瘡當時大痛久久除愈(修行道地/經慈品)
　　　消弭
若疾自已招或寒暑飲食所致當須治療若其自然之
疾非已所致疾當自損勿須藥療而有喜也(周易正/義无妄)
雲漢仍叔美宣王也宣王承厲王之烈内有撥亂之志
遇烖而懼側身修行欲銷去之(毛詩/雲漢)
妖孽者天之所以警天子諸侯也惡夢者所警士大夫
也妖孽不勝善政惡夢不勝善行(孔子集/語下)
天子見怪則修德諸侯見怪則修政卿大夫見怪則修
職士庶人見怪則修身(後漢書楊/震孫賜傳)
日食則失徳之國惡之月食則失刑之國惡之彗星見
則失和之國惡之風與日爭明則失生之國惡之是故
聖王日食則修徳月食則修刑彗星見則修和風與日
爭明則修生此四者聖王所以免天地之誅也(管子/四時)
身有醜夢不勝正行國有妖祥不勝善政(淮南子/繆稱訓)
天之所明禍不遇家反目相逐終得和美(焦氏易林/巽之歸妹)
過盛之朝灾沴不消以憂其過也臨亡之國灾沴亦熄
以無庸於警也故灾沴之象恒集於過盛將亡之際(天/禄)
(閣外史/去蜀)
夫堯之使禹治水猶病水者之使醫也然則堯之洪水
天地之水病也禹之治水洪水之良醫也(王充論衡/順鼔篇)
五行之性水土不同以水為害而攻土土勝水攻社之
義毋乃如今世工匠之用椎鑿也以椎擊鑿令鑿穿木
今儻攻土令厭水乎(王充論衡/順鼔篇)
天地之有水旱猶人之有疾病也疾病不可自責除水
旱不可以禱謝去明矣(王充論衡/感虛篇)
禹治水以身解於陽旴之河湯苦旱以身禱於桑林之
際(李善註文選應休/璉與岑文瑜書)
山神曰螭物精曰魅土精曰羵羊水精曰罔象木精曰
畢方火精曰遊光金精曰清明天下有道則衆精潜蔵
(意林/正部)
陛下父事天母事地子養黎民父虧明母震動子訛言
今日蝕三陽始小民正月朔旦尚惡敗器物况日虧缺
乎(藝文類聚歳/時部元正)
火精不退奚應善言氷垤難消徒持隂徳(藝文類聚職/官部諸王墓)
(誌/)
桑穀生於殷庭兮中宗克已以成仁雊雉登夫鼎耳兮
武丁責躬而敎純(初學記/獸部兔)
政舉化流如日之光禍亂消滅若雲之除(道徳經指/歸卷八)
譬如有藥名摩蚳有蛇饑行索食道逢蟲豸蛇欲噉之
蟲行到摩蚳藥所蛇聞藥香即走還去何以故藥力所
却蛇毒即歇(道行波羅/蜜經卷二)
童孺正而鬼退丈夫邪而魅陵(𢎞明集/十三)
　　　困逹
山上有水蹇君子以反身修徳(易蹇/)
晉重耳之有霸心生於曹衞越王勾踐之有霸心生於
㑹稽故居下而無憂者則思不逺處身常逸者則志不
廣庸知其終始乎(孔子家/語在厄)
芳處幽而彌馨兮寳在夜而愈光(晉書摯/虞傳)
顔回以簞食瓢飲揚其仁聲原憲以蓬户繩樞邁其清
徳(晉書江/統傳)
居不隠者思不逺身不佚者志不廣女庸安知吾不得
之桑落之下(荀子/宥坐)
夫困之為道從寒之及煖煖之及寒也唯賢者獨知而
難言之也(説苑/雜言)
人君不困不成王列士不困不成行(説苑/雜言)
語不云乎三折肱而成良醫夫陳蔡之間丘之幸也二
三子從丘者皆幸人也(説苑/雜言)
槌鐘擊磬所以發其聲也煮鬯燒薰所以揚其芬也賢
者之窮厄戮辱此槌擊之意也其死亡陷溺此燒煮之
類也(徐幹中/論夭壽)
有伊呂之才者不久滯於窮賤懐猗頓之術者不長處
於饑寒(抱朴子外/篇安貧)
九斷四屬者藴藻所以表靈摧柯碎葉者茝蕙所以增
芬是以夷吾桎檻而建匡合之績應侯困辱而著入秦
之勲(抱朴子外/篇博喻)
否終則成之以泰晦極則清輝晨耀是以垂耳吳阪者
騁千里之逸軌縈鱗九淵者凌虹霓以髙蹈(抱朴子外/篇博喻)
物生無不屯者也事成無不由艱難者也(關氏易/傳雜義)
九折臂而成醫兮吾至今乃知其信然(補文選屈/原惜誦)
所異鍾沈徳水望岀風雲劍沒豐城氣連牛斗(藝文類/聚人部)
(懐舊/銘)
　　　適意
參差荇(音/杏)菜左右采之窈窕淑女琴瑟友之○參差荇
菜左右芼之窈窕淑女鍾鼔樂之(詩國風/關雎)
誰謂荼苦其甘如薺(音泚○詩/國風谷風)
阪(音/反)有漆隰有栗既見君子並坐鼓瑟○阪有桑隰有
楊既見君子並坐鼔簧(詩國風/車鄰)
魚在在藻有頒(音/焚)其首王在在鎬豈(音/憕)樂飲酒○魚在
在藻有莘其尾王在在鎬飲酒樂豈○魚在在藻依於
其蒲王在在鎬有那其居(詩小雅/魚藻)
􁀙􁀙泌水可以樂道忘饑巍巍南面可以樂治忘亂(毛/詩)
(正義/衡門)
夫擊甕叩缻彈筝摶髀而歌呼嗚嗚快耳目者真秦之
聲也鄭衞桑間昭虞武象者異國之樂也今棄撃甕叩
缻而就鄭衞退彈筝而取昭虞若是者何也快意當前
適觀而已矣(史記李/斯傳)
矯翼厲翮恣意所存(前漢書揚/雄傳下)
湯沐具而非弔大厦構而相驩(梁書任/昉傳)
草木之得春陽魚龍之得風雨(周書庾/信傳)
昔者宋國有田夫常衣緼黂僅以過冬暨春冬作自曝
於日不知天下之有廣厦隩室綿纊狐狢顧謂其妻曰
負日之暄人莫知者以獻吾君將有重賞里之富室告
之曰昔人有美戎菽甘枲莖芹萍子者對鄉豪稱之鄉
豪取而嘗之蜇於口慘於腹衆哂而怨之其人大慙子
此類也(列子/楊朱)
易道良馬使人欲馳飲酒而樂使人欲謌(淮南子/説林訓)
佳人不同體美人不同面而皆説於目棃橘棗栗不同
味而皆調於口(淮南子/説林訓)
夫病濕而強之食病暍而飲之寒此衆人之所以為養
也而良醫之所以為病也快於目悦於心愚者之所利
也然而有道者之所辟也故聖人先忤而後合衆人先
合而後忤(淮南子/人間訓)
若轉丸掌中足以自樂也(淮南子/要畧)
君不見大澤中雉乎五歩一噣終日乃飽羽毛悦澤光
照於日月奮翼爭鳴聲響於陵澤者何彼樂其志也援
置之囷倉中常噣粱粟不旦時而飽然猶羽毛憔悴志
氣益下低頭不鳴夫食豈不善哉彼不得其志故也今
臣不逺千里而從君遊者豈食不足竊慕君之道耳(韓/詩)
(外/傳)
獐鹿逐牧飽歸其居(焦氏易林/屯之比)
鳬㕍啞啞以水為宅雌雄相和常共娛樂得其所欲(焦/氏)
(易林大有/之歸妹)
蜩螗歡喜草木嘉茂(焦氏易林/謙之解)
虎豹熊皮遊戲山谷君子仁賢亦得所欲(焦氏易林/謙之中孚)
負金懐玉南歸嘉國蜂蠆不螫利入我室(焦氏易林/隨之晉)
鳬遇稻廬甘樂􁁜鰌雖驅不去(焦氏易林/賁之震)
南有嘉魚駕黄取遊魴鱮詡詡利來無憂(焦氏易林/離之中孚)
鳥集茂木心樂願得(焦氏易林/解之恒)
旦種菽豆暮成藿羹心之所願志快意愜(焦氏易林/漸之乾)
次五鴻裝於淄飲食頥頥測曰鴻裝於淄大將得志也
(太𤣥經/第三裝)
繇人之得小休息則氣得舒故喜也(淮南子精/神訓解)
水重深而魚悦林修茂而鳥喜(曹子建離/思賦并序)
在於幽室之中覩烝燭之光雖不教告亦皎然喜於所
見也(嵇中散集張遼/叔自然好學論)
武侯之無人君之徳而處在防衞之間雖臨朝僑厲愈
非其意及得其所思猶迯竄之聞人音安能不跫然改
貌釋然而喜也(莊子音義/徐無鬼)
人聞長安樂則岀門向西而笑知肉味美對屠門而大
嚼(文選曹子建與/吳季重書註)
還君本州可謂衣繡晝行矣(藝文類聚職/官部刺史)
有若披浮雲而曬白日岀幽谷而登喬木(藝文類聚禮/部朝㑹表)
杜氏幽求子謂兒年五嵗有鳩車之樂七嵗有竹馬之
歡(玉海車/服車輿)
譬如有人經遇篤疾忽然一日平復如本(海空智蔵/經序品)
又如有人早離父母一旦不期遇相逢值(海空智蔵/經序品)
又如有人積日大饑一旦之間逢諸美饍(海空智蔵/經序品)
猶如弱喪失於本鄉徬徨他國父母離别恩愛久逺於
後忽遇普見本鄉父母兄弟甚大歡喜(海空智蔵/經供獻品)
猶如貧人遇一金瓶(海空智蔵/經供獻品)
如端正人自見面貌心生歡喜(元陽妙/經卷六)
譬如羈客於險難處夜行失伴恐怖憂遑忽遇同侶心
生歡喜踊躍無量亦如宿病未遇良醫於儵欻頃忽遇
妙藥病得除愈心生歡喜踊躍無量如人沒水遇得舟
航得度彼岸心生歡喜亦復如是如人渴乏忽遇醴泉
恣意酣飲得無渴乏心生歡喜亦復如是如被寃家趰
逐忽然得脱無諸煩惱心生歡喜亦復如是如囚詣市
卒聞恩赦而得解脱心生歡喜亦復如是亦如農夫遇
旱忽便得雨而苗得長五榖豐熟心生歡喜亦復如是
亦如人逺行忽便還家心生歡喜亦復如是(元陽妙/經卷一)
譬如有人遊渉曠野經過險路百踰繕那或二或三或
四五百見諸城邑王都前相謂放牧人園林田等見諸
相已便作是念城邑王都去此非逺作是念已身意泰
然不畏惡獸惡賊饑渴(波羅蜜多/經卷三)
昔與我等遊行讌樂於天池中猶如鴛鴦於善法堂猶
如鵝王歡喜園中如迦蘭鳥遊漫陀河同於香象在波
耶園及拘羅園猶如蜂王(大寶積經卷/一百二十)
譬如有人欲觀大海漸次徃趣經於多時不見山林便
作是念今覩此相大海非逺所以者何夫近海岸地必
漸下定無山林彼人爾時雖未見海而見近相歡喜踴
躍(波羅蜜多/經卷三)
如夜逺渉迷失正路若見火光生大歡喜知有聚落疾
徃趣之至便安隠永無怖畏(波羅蜜多經卷/五百六十七)
如人患渴得水乃止求出世法得深般若波羅蜜多思
願便止(波羅蜜多經卷/五百六十七)
譬如極炎熱時於日後分有一丈夫熱所逼故奔趣殑
河投於水中沐浴身體熱乏既息清涼悦性徃返遊戲
度至餘岸經行徃來遙見不逺有大樹林枝葉翠盛隂
影厚宻便徃林中復見施妙牀座敷勝氍毹上加綿褥
覆以迦遮隣地之帔輕妙鮮支重覆其上細耎倚枕置
牀兩頭彼大丈夫昇於此牀若坐若卧於牀四面清風
㣲動輕扇相續(大寶積經/三十七)
如無足者得如意乗如亂心者得甘露味如羸老者遇
其機杖是大福田之根本也(大方廣十/輪經卷一)
譬如有人身被五縛若得解脱如鳥出網至無礙處(大/乗)
(造像功徳/經卷下)
亦如曠野清泠之水渴人過遇自恣飲之(本縁經毗/羅摩品)
譬如賈客逺行治生得度厄路多獲財利還歸到家心
悦無量又如田家耕不失時風雨復節多收五穀蔵著
篅中意甚歡喜如病困得愈得畢償債(修行道地經/五隂成敗品)
譬如有人乗調象如意至湊無躓礙(三昧法門/經卷下)
譬如熱得凉池寒得温室世間之樂無以為喻也(思惟/要之)
(法/)
譬如金成器譬如華正敷譬如食美膳譬如解文字譬
如開寶篋是各得歡喜(大乗莊嚴/經論卷一)
如象絶䩭靽自恣隨意去(大荘嚴經/論卷六偈)
所謂若披重霧以攀合璧出幽夜而眄燭龍短綆爰汲
望瀾覘海(𢎞明/集十)
所以寒氷之内儻遇温風炭火之中若蒙凉氣便為歡
樂即復欣然(法苑珠/林卷七)
　
　
　
　
　
　
　
　
　
　
　喻林卷四十一
欽定四庫全書
　喻林卷四十二　　　　　明　徐元太　撰
　　人事門(四十/)
　　　通才
左之左之君子宜之右之右之君子有之維其有之是
以似之(詩小雅裳/裳者華)
刀味核生南荒中樹形髙五十丈實如棗長五尺金刀
剖之則甜竹刀剖之則飴木刀剖之則酸蘆刀剖之則
辛(神異/經)
世稱君子之徳其猶龍乎蓋以其善變也(魏志裴/潛傳註)
聖智之不窮若轉圓之無止轉圓之無止猶獸威無盡
故轉圓法猛獸(鬼谷子本/經隂符註)
龍則變化無窮神則隂陽不測故盛神之道法五龍也
(鬼谷子本/經隂符註)
次五達于中衢大小無迷測曰達于中衢道四通也(太/𤣥)
(經第/二達)
或曰人材有能大而不能小猶函牛之鼎不可以烹鷄
愚以為此非名也若夫雞之與牛亦貫體之大小也故
鼎亦宜有大小若以烹犢則豈不能烹雞乎故能治大
郡則亦能治小郡矣(劉邵人物/志材能)
智周通塞不為時窮才經夷險不為世屈是以陵飈之
羽不求反風曜夜之目不思倒日(文選陸機/演連珠)
卑髙相配而天地位三光並照則小大備能髙而不能
下非兼通也能麤而不能細非妙工也(古文苑宋/玉小言賦)
　　　才大
有力如虎執轡如組(詩國風/簡兮)
夫器博者無近用道長者其功逺(後漢書宋/𢎞傳論)
誠知晝不操燭日有餘光(蜀志秦/宓傳)
嶠森森如千丈松雖磥砢多節目施之大厦有棟梁之
用(晉書和/嶠傳)
良弓難張然可以及髙入深良馬難乗然可以任重致
逺良才難令然可以致君見尊(墨子/親土)
相髙下視墝肥序五種君子不如農人通財貨相美惡
辨貴賤君子不如賈人設規矩陳繩墨便備用君子不
如工人不恤是非然不然之情以相薦樽以相恥怍君
子不若恵施鄧析也若夫謫徳而定次量能而受官使
賢不肖皆得其位能不能皆得其官萬物得其宜事變
得其應慎墨不得進其談恵施鄧析不得竄其察言必
當理事必當務是然後君子之所長也(荀子/儒效)
大器之人若九鼎瑚璉不可卒成也(河上公註/老子同異)
良馬疾走千里一宿(焦氏易林/節之蒙)
請問大器曰大器其猶規矩凖繩乎先自治而後治人
之謂大器(揚子先/知篇)
臣與之議如探九淵其際無有(天禄閣外/史去秦)
殷周之地極五千里荒服要服勤能牧之漢氏廓土牧
萬里之外要荒之地襃衣博帶夫徳不優者不能懐逺
才不大者不能博見(王充論衡/别通篇)
夫一石之重一人挈之十石以上二人不能舉也世多
挈一石之任寡有舉十石之力儒生所載非徒十石之
重也(王充論衡/效力篇)
江河之水馳涌滑漏席地長逺無枯渴之流本源盛矣
知江河之流逺地中之源盛不知萬牒之人胸中之才
茂迷惑者也(王充論衡/效力篇)
夫勁弩難彀而可以摧堅逮逺大舟難乗而可以致重
濟深猛將難御而可以折衝拓境髙賢難臨而可以攸
敘彝倫(抱朴子外/篇任能)
垂䕃萬畆者必出峻極之嶺滔天襄陵者必發板桐之
源邈世之勲必由絶倫之器定傾之算必吐冠俗之懐
是以蟭螟之巢無乗風之羽溝澮之中無宵朗之琦(抱/朴)
(子外篇/博喻)
靈鳯所以晨起丹穴夕萃軒丘日未移晷周張九陵淩
風蹈雲不䟾不閡者以其六翮之輕勁也夫良才大智
亦有國之六翮也(抱朴子外/篇廣譬)
夫迹水之中無吞舟之鱗寸枝之上無垂天之翼蟻垤
之顛無扶桑之林潢潦之源無襄陵之流巨鼇首冠瀛
洲飛波淩乎方丈洪桃盤於度陵建水竦於都廣沈鯤
横於天地雲鵬戾乎𤣥象且夫雷霆之駭不能細其響
黄河之激不能局其流騏騄追風不能近其迹鴻鵠奪
翅不能卑其飛雲厚者雨必猛弓勁者箭必逺王生學
博才大又安省乎(抱朴子外/篇喻蔽)
夫以規矩凖繩而能使上下無猜者大器也大器者必
籠沓羣疑之表莫得與之爭量也(揚子法言/註先知篇)
馬有餘氣力乃能敗駕士行卓異不入俗檢(李善註文/選武帝詔)
逸翮思拂霄迅足羡逺遊清源無增瀾安得運吞舟(文/選)
(郭璞遊/仙詩)
大才乃主之股肱羽翮也(意林/新論)
大才治世猶櫛之理髮也(太平御覧服/用部梳篦)
楚文王好獵人有獻鷹為獵於雲夢烟燒漲天毛羣羽
族爭噬競搏此鷹瞪目雲際無搏噬之志王謂獻者曰
汝將欺余耶答曰若效於雉兔臣豈敢獻俄而雲際有
物凝翔鮮白不辨其形膺便聳翮而升須㬰毛墮若雪
血下如雨有大鳥墮地度其兩翅數十里衆莫能識有
博物君子曰此大鵬鶵也乃厚賞之(事類賦禽/部膺註)
沙彌雖小能度人王子雖小能殺人龍子雖小能興雲
致雨雷電霹靂(阿育王/傳二)
　　　超羣
誕彌厥月先生如達(音撻○詩/大雅生民)
阪田崎嶇墝埆之處而有菀然茂特之苗喻賢者在閒
辟隠居之時(鄭氏箋/詩正月)
鴻者大鳥不宜與鳧鷖之屬飛而循渚以喻周公聖人
不宜與凡人之輩共處東都(毛詩正/義九罭)
毛蟲之精者曰麟羽蟲之精者曰鳯介蟲之精者曰龜
鱗蟲之精者曰龍倮蟲之精者曰聖人(注闕/)
麒麟之於走獸鳯凰之於飛鳥泰山之於丘垤河海之
於行潦類也聖人之於民亦類也岀乎其類拔乎其萃
(孟子公/孫丑上)
臣聞物有同類而殊能者故力稱烏獲捷言慶忌勇期
賁育臣之愚竊以為人誠有之獸亦宜然(史記司馬/相如傳)
駃騠駿馬也生七日而超其母(史記魯仲/連列傳註)
聲之𦕈者不可同於衆人之耳形之美者不可混於世
俗之目辭之衍者不可齊於庸人之聽(前漢書揚/雄傳下)
若廼牙曠清耳於管絃離婁眇目於毫分逢蒙絶技於
弧矢班輸𣙜巧於斧斤良樂軼能於相馭烏獲抗力於
千鈞龢鵲發精於鍼石研桑心計於無垠僕亦不任厠
技於彼列故宻爾自娛於斯文(前漢書/敘傳上)
士中之俊猶毛中之髦(後漢書順/冲質帝紀)
卿所謂鐵中錚錚傭中佼佼者也(後漢書劉/盆子列傳)
飛鳥遺跡蟬蛻亡殻騰蛇棄鱗神龍喪角至人能變達
士拔俗乗雲無轡騁風無足(後漢書仲/長統列傳)
大道夷且長窘路狹且促脩翼無卑棲逺趾不歩局舒
吾凌霄羽奮此千里足超邁絶塵驅倐忽誰能逐(後漢/書文)
(苑列/傳)
夫英偉大賢多出於山澤河北土平氣均蓬蒿裁髙三
尺不足成林故也(晉書陳/頵傳)
昨於稠人中一見嵇紹昻昻然如野鶴之在雞羣(晉書/嵇紹)
(傳/)
斯蓋軒冕之龍門豪梁之宗匠(晉書范/汪傳)
乃是一國所推豈但牧豎中逸羣邪(晉書楊/方傳)
此虜矯矯所謂有豕白蹢(晉書馮/跋記)
若紫㣲之帶皇穹閬風之跨后土(晉書赫連/勃勃傳)
爾撃賊如鶻入鵶羣宜思好事(北史齊宗室諸/王上落元海傳)
智與衆同非國師也技與衆同非國工也(太公六/韜年勢)
分地若一彊者能守分財若一智者能收智者有十倍
人之功愚者有不賡本之事(管子/國蓄)
魚欲異羣魚捨水躍岸即死虎欲異羣虎捨山入市即
擒聖人不異衆人特物不能拘爾(關尹子/三極)
欲踰至徳之美者其慮不與俗同欲驗九天之髙者行
不徑請(鶡冠子/世兵)
受命於地唯松栢獨也在冬夏青青受命於天唯舜獨
也正(莊子徳/充符)
人之情於害之中爭取小焉於利之中爭取大焉故同
味而嗜厚膊者必其甘之者也同師而超羣者必其樂
之者也弗甘弗樂而能為表者未之聞也(淮南子/繆稱訓)
呂望使老者奮項託使嬰兒矜以類相慕(淮南子/説林訓)
聖人處於隂衆人處於陽聖人行於水衆人行於霜(淮/南)
(子説/林訓)
君子髙其行則人莫能階也逺其志則人莫能及也(孔/叢)
(子居/衞)
夫鳯凰之初起也翾翾十歩之雀喔咿而笑之及其升
於髙一詘一信展而雲間藩木之雀超然自知不及逺
矣士褐衣緼著未嘗完也糲藿之食未嘗飽也世俗之
士即以為羞耳及其出則安百議用則延民命世俗之
士超然自知不及逺矣(韓詩/外傳)
以世俗言之鄉曲有桀人尚辟之(鹽鐵論/備胡)
客有歌於郢中者其始曰下里巴人國中屬而和者數
千人其為陽陵採薇國中屬而和者數百人其為陽春
白雪國中屬而和者數十人而已也引商刻角雜以流
徴國中屬而和者不過數人是其曲彌髙者其和彌寡
(新序雜/事一)
鳥有鳯而魚有鯨鳯鳥上擊於九千里絶浮雲負蒼天
翺翔乎窈㝠之上夫糞田之鴳豈能與之斷天地之髙
哉鯨魚朝發崑崙之墟暴鬐於碣石暮宿於孟諸夫尺
澤之鯢豈能與之量江海之大哉故非獨鳥有鳯而魚
有鯨也士亦有之(新序雜/事一)
川有瀆山有嶽髙而且大者衆人所不能踰也(揚子/學行)
力稱烏獲捷言羌亥勇期賁育聖云仲尼壽稱彭祖物
有俊傑不可誣也非學之致也(申覽/俗嫌)
寡者為人上者也衆者為人下者也一伍之長才足以
長一伍者也一國之君才足以君一國者也天下之王
才足以王天下者也愚役於智猶枝之附榦此理天下
之常法也(昌言損/益篇)
林生於山山未必皆有林風出於谷谷未必皆有風金
生於石石未必皆有金聖人出衆人衆人未必皆聖賢
也(淮南子説/林訓解)
君子絶徳小人絶力或問絶徳曰舜以孝禹以功臯陶
以謨非絶徳耶力秦悼武烏獲任鄙扛鼎抃牛非絶力
耶(揚子淵/騫篇)
或曰力有扛洪鼎揭華旗智徳亦有之乎曰百人矣徳
諧頑嚚讓萬國知情天地形不測百人乎(揚子孝/至篇)
言沅水之中有盛茂之芷灃水之外有芬芳之蘭異於
衆草以興湘夫人美好亦異於衆人也(王逸註楚/辭九歌)
言皇天后土生美橘樹異於衆木來服習南土便其性
也屈原自喻才徳如橘樹亦異於衆也(王逸註楚/詞九章)
舉擔千里之人杖筴越彊之士手足胼胝面目驪黑無
傷感不任之疾筋力皮革必有與人異者矣(王充論衡/定賢篇)
采玉者心羡於玉鑚龜能知神於龜能差衆儒之才累
其髙下賢於所累(王充論衡/超竒篇)
飾面者皆欲為好而運目者希文音者皆欲為悲而驚
耳者寡故夫鴻儒所謂超而又超者也以超之奇退與
儒生相料文軒之比於敝車錦繡之方於緼袍也其相
過逺矣如與俗人相料太山之巔墆長狄之項跖不足
以喻故夫丘山以土石為體其有銅鐵山之竒也銅鐵
既竒或岀金玉然鴻儒世之金玉也竒而又竒矣(王充/論衡)
(超竒/篇)
龍食與蛇異故其舉措與蛇不同(王充論衡/道虚篇)
夫鳯皇鳥之聖者也騏驎獸之聖者也五帝三王臯陶
孔子人之聖也(王充論衡/講瑞篇)
夫草之精秀者為英獸之特羣者為雄故人之文武茂
異取名於此故聰明秀出謂之英膽力過人謂之雄此
其大體之别名也(劉邵人物/志英雄)
嵩維岳宗華岱恒衡氣通天漢神洞幽明嵬然中立衆
山之英(山海經中/山海圖讃)
人中之有老彭猶木中之有松栢稟之自然何可學得
乎(抱朴子内/篇對俗)
世人以人所尤長衆所不及者便謂之聖故善圍碁之
無比者則謂之碁聖故嚴子卿馬綏明于今有碁聖之
名焉善史書之絶時者則謂之書聖故衞協張墨於今
有書聖之名焉善刻削之尤巧者則謂之木聖故張衞
馬忠於今有木聖之名焉(抱朴子内/篇辨問)
夫班秋倕狄機械之聖也附扁和緩治疾之聖也子韋
甘均占候之聖也史蘇辛廖卜筮之聖也夏育杜囘筋
力之聖也荆軻聶政勇敢之聖也飛廉夸父輕速之聖
也子野延州知音之聖也孫吳韓白用兵之聖也聖者
人事之極號也不獨於文學而已矣(抱朴子内/篇辨問)
蓋刻削者比肩而班秋擅絶手之稱援琴至衆而䕫襄
専知音之難廐馬千駟而騏驥有邈羣之價美人萬計
而威施有超世之容蓋有逺過衆者也(抱朴子外/篇尚博)
翠虬無翅而天飛螣蛇無足而電鶩鼈無耳而善聞蚓
無口而揚聲故臯繇喑而與辯者同功晉野瞽而與離
朱齊明(抱朴子外/篇博喻)
閬風𤣥圃不借髙於丘垤懸黎結緑不假觀於瓊珉是
以英偉不羣而幽蕙之芬駭峻概獨立而衆禽之響振
(抱朴子外/篇博喻)
特受自然之正氣者至希也下首則唯為松栢上首則
唯有聖人故凡不正者皆來求正耳若物皆有青全則
無貴松栢人各自正則無羡於大聖而趣之也(郭子註/莊徳充)
(符/)
人皆天地之靈也五行之秀也靈全秀淳則為君子靈
秀不具則為小人千人一靈萬人一秀故曰君子之道
鮮矣(關氏易/傳神義)
如虎之别百獸炳然殊異(揚子法言/註吾子篇)
物以希為貴人以衆為賤(李善註文選顔/延年陶徴士誄)
如金在沙顯然自異猶玉在泥湼而不緇(廣文選沈休/文髙士贊)
處市井之肆服君子之服在小人之中行賢哲之事猶
夜珮珠玉也亦灼然矣(意林/傅子)
孔子見老𣆀歸三日不談弟子問曰夫子見老𣆀何規
哉子曰人用意如飛鴻者為弓弩射之如遊鹿者走狗
而逐之若遊魚者釣繳以投之吾今見龍合而成體敗
而成章(藝文類聚/鱗介部龍)
老子見孔子從弟子五人問曰為誰對曰子路為勇其
次子貢為智曾子為孝顔回為仁子張為式老子歎曰
吾聞南方有鳥其名為鳯所居積石千里天為生食其
樹名瓊枝髙百仞以璆琳琅玕為實天又為生離珠一
人三頭遞卧遞起以伺琅玕鳯鳥之文戴聖嬰仁右智
左賢(藝文類聚/鳥部鳯)
夫麟鳯以形狀為别聖人以心神為異(藝文類聚/鳥部鳯)
夫畜生賤也然有尤善者皆見記識故馬稱驊騮驥騄
牛譽郭椒丁櫟(藝文類/聚獸部)
萬雀不及一鳯皇衆星不如一月明(藝文類聚/鳥部雀)
隨光燭魏非折水之恒珍和璧入秦豈潤山之常寶(藝/文)
(類聚内典部/内典墓志)
賢者之處世猶金石生於沙中豫章産於幽谷(太平御/覽木部)
(豫/樟)
驪龍之眸見百里纖芥(埤雅品/物門龍)
靈蛇棄鱗神龍解角以言致人達士超世拔俗委蛻萬
物之上(埤雅品物/門螣蛇)
五鹿岳岳朱雲折其角(事文類聚/國子博士)
木生地中日長而上猶聖人在諸侯之中明徳日益髙
大也(玉海周易/鄭康成注)
如諸寳中有明月寳珠最為勝妙如諸味中有甘露漿
最為勝妙(元陽妙/經卷五)
如秋滿月暉映衆星如夏日輪光奪諸色如四大寳妙
髙山王臨照諸山威光迥岀(波羅宻多/經卷一)
如我今者於大衆中作師子吼無所畏吼大丈夫吼自
然智吼(波羅宻多經/五百九十七)
是人中尊人中善士人中豪貴人中牛王人中蓮花人
中龍象人中師子人中勇健人中調御人中英傑(波羅/宻多)
(經五百/四十九)
譬如三千大千世界初成即有妙髙山王及以大海(波/羅)
(宻多經卷五/百七十二)
其智宏深譬之巨海菩提髙廣喻若須彌自身威光超
於日月凡所思擇與慧相應猶如雪山其心潔白光明
普照無邊功徳燒煩惱薪方之於火不為善惡之所搖
動心靜常安猶如大地洗滌煩惑如清淨水心無所主
猶如火不著世間猶如風養諸有情猶如地觀諸世界
如虛空荷載衆生猶如良乗不染世法譬之蓮華逺暢
法音猶如雷震雨一切法方之大雨光蔽賢聖猶彼大
仙善能調伏如大龍象勇猛無畏如師子王覆䕶衆生
如尼拘陀樹他論不動如鐵圍山修慈無量如彼恒河
諸善法王能為前導如大梵天無所聚積猶如飛鳥摧
伏他論如金翅王難遇希有如優曇華(大寳積/經十八)
譬如比丘證得天耳身雖在逺能聞諸聲(大寳積/經二十)
修攝諸根如大龍象澄靜無濁如深泉池盛徳巍巍如
金樓觀色相超挺如紫金山又如大海衆寶充盈如帝
釋主諸天圍遶如大梵王心慮寂静(大寳積經/四十七)
譬如帝釋天中之王坐善法堂諸天之中光明顯赫(大/寳)
(積經六/十一)
譬如諸山須彌為最(大寳積經/卷八十四)
譬如一切諸水之中海為最勝(大寶積經/卷八十四)
如大海中有羅㬋羅阿脩羅王亦有其餘衆生之類唯
阿脩羅王能得其􁅊餘則不得(大方等大/集經十八)
譬如鹽中先陁婆鹽而為第一能除諸病及能明眼(大/方)
(廣佛華嚴經/卷三十六)
譬如一切水生華中優鉢羅華而為最勝陸生華中瞻
博迦華而為最勝(大方廣佛華嚴/經卷三十六)
譬如王子生在王家王后所生具足王相生已即勝一
切臣衆但以王力非是自力若身長大藝業悉成乃自
力超過一切(大方廣佛華/嚴經三十七)
譬如真金治作寳冠置閻浮提主聖王頂上一切臣民
諸莊嚴具無與等者(大方廣佛華/嚴經三十八)
譬如月輪有四竒特一者映蔽一切星宿光明二者隨
逐於時示現虧盈三者於閻浮提澄淨水中影無不現
四者一切見者皆對目前而此月輪無有别矣(大方廣/佛華嚴)
(經卷/五十)
譬如迦毘伽鳥在㲉中時有大勢力餘鳥弗及(大方廣/佛華嚴)
(經卷五/十九)
譬如有人用師子筋以為琴弦音聲既奏餘弦斷絶(大/方)
(廣佛華嚴經/卷五十九)
譬如大師子吼小師子聞皆悉勇健一切禽獸逺避竄
伏(大方廣佛華嚴/經卷五十九)
譬如金翅鳥初始生時其目明淨有大勢力大小諸鳥
所不能及(大方廣佛華嚴/經卷五十九)
譬如牛馬羊乳合在一器以師子乳投彼器中餘乳消
盡直過無礙(大方廣佛華嚴/經卷五十九)
譬如金剛雖破不全一切衆寳猶不能及(大方廣佛華/嚴經卷七十)
(八/)
如金翅鳥王子初始生時目則明利飛則勁捷一切諸
鳥雖久成長無能及者(大方廣佛華嚴/經卷七十八)
猶如師子王獨歩無所懼(無盡意菩/薩經八)
譬如衆流歸於大海須彌者諸山中尊月者衆星中大
明日者明於衆㝠若師子諸獸中之猛如王於衆而為
上如釋於忉利而為尊梵者於衆梵而獨髙(如來三昧/經卷上)
作甚猛降伏衆魔作醫王調和諸藥作師曉知諸事若
持弓弭箭在所射其箭無所不入若力士持兵有所擊
應時無有全命者持是智慧擊於愚㝠無有不盡者(如/來)
(三昧經/卷上)
猶諸根香沉香為第一猶諸樹香赤旃檀為第一猶諸
水華青蓮華為第一猶諸陸華須摩那華為第一(中阿/含經)
(卷三/十四)
王為人中尊海為江河長月為星中明(中阿含經/卷四十一)
江河泉源流大海深為最衆星列空中日月明為最(中/本)
(起經馬/麥品)
衆施經施勝衆味道味勝衆樂法樂勝(法句經/愛欲品)
衆明日為最諸智佛為最(三昧法門/經卷上)
譬如三種師子一黄師子二白髦師子黄師子雖亦能
踔不如白髦師子王(大智度論/卷十七)
如一切照中日為第一一切人中轉輪聖王最第一一
切蓮花中青蓮為第一一切陸生華須曼色第一一切
木香中牛頭旃檀為第一一切珠中如意珠為第一(大/智)
(度論卷/二十七)
譬如須彌山於衆山中自然最第一(大智度論/卷二十七)
譬如人中力士踔不過三四丈若天中力士無復限數
(大智度論/卷三十九)
譬如雖有星宿日月最勝(大智度論/卷七十六)
菩薩善生有四義一者種子勝以菩提心為種子故二
者生母勝以般若波羅宻為生母故三者胎蔵勝以福
智二聚住持為胎蔵故四者乳母勝以大悲長養為乳
母故(大乗莊嚴/經論卷一)
生勝由四義者一種子勝信大乗法為種子故二生母
勝般若波羅宻為生母故三胎蔵勝大禪定樂為胎蔵
故四乳母勝大悲長養為乳母故(大乗莊嚴/經卷三)
是人中師子離怖畏故是人中牛王御大衆故是人中
持御衆上首故是人中龍王無誤失故是人中良馬心
善調故是人中最勝家族姓等映衆人故(瑜伽師地論/卷八十二)
譬如須彌山王顯於大海安處衆寶師子之坐蔽於一
切諸來大衆(維摩詰所説/經佛國品)
須彌山天帝釋所住金剛山也秦言妙髙處大海之中
水上方髙三百三十六萬里如來處四部之中威相超
絶光蔽大衆猶金山之顯溟海者也(僧肇註維摩/詰經佛國品)
　　　大用
茅潔白之物也自牧田歸荑其信美而異者可以供祭
祀猶貞女在窈窕之處媒氏達之可以配人君(鄭氏箋/詩静女)
鯤非溟海無以運其軀鳯非脩梧無以晞其翼卿有佐
時之器夜光之寶當振纓雲閣耀價連城區區河右未
足以逞卿才力(晉書利/鹿孤傳)
明月在天衆水咸見清風在林羣籟畢響(陳書傅/縡傳)
乗紫氛以厲羽負青天而鼔翼(魏書李順希/仁弟騫傳)
舟大者任重馬駿者逺馳(隋書蘇/威傳)
任公子為大鉤巨緇五十犗以為餌蹲乎㑹稽投竿東
海旦旦而釣期年不得魚已而大魚食之牽巨鉤䤾沒
而下騖揚而奮鬐白波若山海水震蕩聲侔鬼神憚赫
千里任公子得若魚離而腊之自淛河以東蒼梧以北
莫不厭若魚者已而後世輇才諷説之徒皆驚而相告
也夫揭竿累趣灌瀆守鯢鮒其於得大魚難矣飾小説
以干縣令其於大達亦逺矣是以未嘗聞任氏之風俗
其不可與經於世亦逺矣(莊子/外物)
白圭謂魏王曰市丘之鼎以烹雞多洎之則淡而不可
食少洎之則焦而不熟然而視之蝺焉美無所可用恵
子之言有似於此恵子聞之曰不然使三軍饑而居鼎
旁適為之甑則莫宜之此鼎矣(呂氏春/秋應言)
薄疑説衞嗣君以王術嗣君應之曰予所有者千乗也
願以受敎薄疑對曰烏獲舉千鈞又况一斤乎(淮南子/道應訓)
撰良馬者非以逐狐貉將以射麋鹿砥利劒者非以斬
縞衣將以斷兕犀(淮南子/説山訓)
刀便剃毛至伐大木非斧不尅(淮南子/説山訓)
百星之明不如一月之光十牖畢開不若一户之明(淮/南)
(子説/林訓)
梁相死恵子欲之梁渡河而遽墮水中船人救之船人
曰子欲何之而遽也曰梁無相吾欲徃相之船人曰子
居船檝之間而困無我則子死矣子何能相梁乎恵子
曰居艘楫之間則吾不如子至於安國家全社稷子之
比我蒙蒙如未視之狗耳(説苑/雜言)
呂望鼓刀在列肆文王親徃問之呂望對曰下屠屠牛
上屠屠國(王逸註楚/辭天問)
修策迥馭長羅逺羈(關氏/易傳)
誠帝室之瑰寶清朝之偉器廣樂九奏必登旻天之庭
韶夏六變必響上帝之祀矣(廣文選陸士龍移/太常府薦張贍)
森森千丈松磊砢非一節雖無衰桶麗較為梁棟桀(藝/文)
(類聚木/部松詩)
足下頓彌天之網收萬仞之魚量之以溪谷數之以陔
兆何其壯乎觀夫任公子之所釣此為鰌鰕未足為吾
子之道(太平御覽資/産部網罟)
如有玅寳世所希絶在愚下人邊常被汙賤智者得已
獻之於王用飾寶冠為王所戴(大乗蜜嚴/經卷下)
　　　圖大
楚人有好以弱弓微繳加歸鴈之上者頃襄王聞召而
問之對曰小臣之好射鶀鴈羅鸗小矢之發也何足為
大王道也且稱楚之大因大王之賢所弋非直此也昔
者三王以弋道徳五霸以弋戰國故秦魏燕趙者騏鴈
也齊魯韓衞者青首也鄒費郯邳者羅鸗也外其餘則
不足射者見鳥六雙以王何取王何不以聖人為弓以
勇士為繳時張而射此六雙者可得而囊載也其樂非
特朝夕之樂也其獲非特鳬鴈之實也(史記楚/世家)
秦為大鳥負海内而處東面而立左臂據趙之西南右
臂𫝊楚鄢郢膺聲韓魏垂頭中國處既形便勢有地利
奮翼鼔翅方三千里則秦未可得獨招而夜射也(史記/楚世)
(家/)
今不獵猛敵而獵田彘不摶反冦而摶畜菟翫細娛而
不圖大患非所以為安也(前漢書/賈誼傳)
逐麋之狗當顧菟耶(前漢書/外戚傳)
豺狼横道不宜復問狐貍(前漢書/孫寶傳)
大丈夫焉能處斗筲之役乎(後漢書郭/太列傳)
大丈夫處世當掃除天下安事一室乎(後漢書陳/蕃列傳)
虎狼當路不治狐貍先除大害小害自己(魏志蔣/濟傳)
當為崇岡峻阜何能為培塿乎(晉書劉/元海傳)
志行萬里者不中道而輟足圖四海者匪據細以害大
(吳志陸/遜傳)
良田百頃不計一畝但見逺志無有當歸(宋書五/行一志)
棄䴏雀之小志慕鴻鵠以髙翔(梁書陳/伯之傳)
卿身乃短慮何長也(魏書陸/侯傳)
荷峻極之層構導積石之洪流(魏書李順希/仁弟騫傳)
方將振神綱以掩六合灑𤣥澤以潤八荒(魏書盧水胡/沮渠蒙遜傳)
星之昭昭不若月之曀曀小事之成不若大事之廢君
子之非賢於小人之是也(晏子春/秋諫下)
吞舟之魚不游枝流鴻鵠髙飛不集汙池何則其極逺
也黄鍾大呂不可從煩奏之舞何則其音䟽也將治大
者不治細成大功者不成小此之謂矣(列子/揚朱)
民智之不可用猶嬰兒之心也夫嬰兒不剔首則腹痛
不㨽痤則寖益剔首㨽痤必一人抱之慈母治之然猶
啼呼不止嬰兒子不知犯其所小苦致其所大利也(韓/非)
(子顯/學)
有席卷天下包舉宇内囊括四海之意并吞八荒之心
(賈子過/秦上)
宰制天下分裂山河(賈子過/秦上)
挾管仲之知者非為厮役之使也懐陶朱之慮者不居
貧困之處(鹽鐵論/地廣)
為地戰者不能成王為禄仕者不能成政(説苑/君道)
小忠大忠之賊也小利大利之殘也(説苑/譚叢)
鱣鯉遊於百川不如江海之深逝朱鳥遊於山澤不如
雲漢之髙飛賢俊遊於諸侯不如一王之殊遇子其慎
所遊也(天禄閣外/史待樵)
夫楚磯之漁也擊竿而歌隠笠而卧自謂無懐子棲於
洞庭之渚磯於七澤之畔吞雲吸霞浩浩乎與太虛同
流羡魚而無心於釣倚磯而無迹於物臨洞庭而望瀟
湘窺九谿而瞰七澤旁矚乎武陵之源和飲乎滄浪之
水終日坐而得魚大釣無空網小釣無空鈎雖五溪三
澨之魚皆慕餌而投其鈎故能為魚之司命今漢之七
國猶楚之七澤也七國之封建乎諸侯猶七澤之棲息
乎魚也七澤倚洞庭而為固不猶七國倚漢室而為藩
籬乎子何不以洞庭之渚為棲以七澤之畔為磯坐而
得諸侯以顯其業使國家乂安海内殷庶九夷八蠻不
毛之類者皆慕義而賔乎(天禄閣外/史漁論)
大王知食葉之蟲乎有數仞之木其葉扶䟱油然而隂
人皆以為值寒而凋待黄而落也方其五六月之間蟲
生其下以枯葉綢繆而為巢附絲於枝上潛飲朝露以
為無傷其木也不知旬日之内其葉稀稀其木濯濯向
也扶䟱而成隂今則頹然而無葉矣其所傷者即其所
棲以為䕃者也夫蟲依乎木而亦傷乎木豈其心哉所
食在此固不能舍木而求食也然則一蟲之微非能傷
乎數仞之木一木之傷亦非一蟲之力也木之質不疆
而所䕃之葉徒足以資餓蟲耳故葉欲榮則蟲益附葉
欲凋則蟲益食其勢然也豈惟食葉之蟲乎有三寸之
魚畜乎方渚憑依乎茂藻之間蕩漾乎回瀾之際以為
是魚之所逝而息也不知苑囿潰於淫雨而方渚之波
通於川瀆而魚皆掉尾而去遐逝乎江湖旁泛乎藪澤
而東躍乎滄海若鯤之變化而飛翔焉雲行雨施周流
八綖而鼔動宇内之萬物是其在渚也安于渚而不知
海其在海也又安於海而忘渚也亦其勢然也吾聞聖
人觀魚蟲之所靜而知其所動故一弛一張或柔或剛
伸縮無迹動靜無方亂世則為魚蟲治世則為侯王吸
而為秋隂呼而為春陽其變化也莫知其涯故聖人之
顯烈無窮焉王何不為聖烈之跡而忍魚蟲之舉也(天/禄)
(閣外史/時勢)
萬鈞之為重衝飇不能移簫韶未九成靈鳥不紆儀也
是以俟扶搖而登蒼霄者不充詘於蓬蒿之杪騁蘭筋
以陟六萬者不爭塗乎蹇驢之羣(抱朴子外/篇安貧)
吾子茍知商販可以崇寳耕也可以免饑不識逐麋者
不顧兔道逺者其到遲也且夫尚父之鼓刀素首乃吐
竒也(抱朴子外/篇安貧)
始悟立不朽之言者不以産業汨和追下帷之績者不
以窺園㳙目子以臭鶵之甘呼鴛鳯擗蟹之計要猛虎
豈不陋乎(抱朴子外/篇守塉)
今察𤣥洲之釣也左挾魚罶(栁/)右執槁竿立於潢汙之
涯倚乎楊栁之間精不離乎魚啄思不岀乎鮒鯿形容
枯槁神色憔悴樂不復勤獲不當費斯乃水濵之役夫
也已君王又何稱焉王若建堯舜之洪竿攄禹湯之修
綸投之於瀆視之於海漫漫羣生孰非吾有其為大王
之釣亦不樂乎(補文選宋/玉釣賦)
大道夷且長窘路狹且促修翼無卑棲逺趾不歩局舒
吾陵霄羽奮此千里足超邁絶塵驅倐忽誰能逐(廣文/選韋)
(孟酈文/勝詩)
欲行大道莫示小逕(三十六部尊/經道徳經)
如有二人作大方便入深山窟求無價寳彼入未久便
見兩邊有諸少價金銀等寳俱見不取漸次前行復見
兩邊有多價寳一見貪著荷負而還一見不取更復前
進至極勝處獲無價寳恣意持還多所饒益(波羅蜜多/經五百八)
(十/七)
我當逆流而行非順流者我當作師子吼非野干鳴我
當示現金翅鳥王之大勢力不應示現微細蜫蟲之所
有力(大寳積經/四十四)
鴻鵠將飛便懐四海之志驥騄方騁已有千里之心(辯/正)
(論卷/四)
令庶覽者捨河伯秋水之自多逺遊於海若之淵門不
束情於近敎而駭神於長廣之説也(𢎞明集/十四)
　
　
　
　
　
　
　
　喻林卷四十二
欽定四庫全書
　喻林卷四十三　　　　　明　徐元太　撰
　　人事門(四十一/)
　　　精藝
四牡騑騑六轡如琴(詩小雅/車牽)
御者之良得舒疾之中射者之工矢發則中如椎破物
也(鄭氏箋/詩車攻)
御者節御此馬令不失其馳騁之法故令射者舍放其
矢則如椎破物能中而駛也(毛詩正/義車攻)
作酒既有米麴之數又有功沽之巧月令曰乃命大酋
秫稻必齊麴蘖必時湛饎必潔水泉必香陶器必良火
齊必得(鄭氏註周禮/天官酒正)
進則與馬謀退則與人謀終日馳騁左不楗行數千里
馬不契需終嵗御衣袵不敝此唯輈之和也(周禮考/工記)
晉景公疾病求醫於秦秦伯使醫緩為之未至公夢疾
為二豎子曰彼良醫也懼傷我焉逃之其一曰居肓之
上膏之下若我何醫至曰疾不可為也在盲之上膏之
下攻之不可達之不及藥不至焉不可為也公曰良醫
也厚為之禮而歸之(左傳成/公十年)
扁鵲名聞天下過邯鄲聞貴婦人即為帶下醫過雒陽
聞周人愛老人即為耳目痺醫來入咸陽聞秦人愛小
兒即為小兒醫隨俗為變(史記扁/鵲傳)
養由基楚之善射者也去楊葉百歩百發百中楊葉之
大加百中焉可謂善射矣然其所止迺百歩之内耳比
於臣乗未知操弓持矢也(前漢書/枚乗傳)
獶古之善塗塈者也施廣領大袖以仰塗而領袖不汙
有小飛泥誤著其鼻因令匠石揮斤而斵(前漢書揚/雄傳註)
醫之為言意也腠理至微隨氣用巧針石之間毫芒即
乖神存於心手之際可得解而不可得言也(後漢書方/術列傳)
初勗於路逢趙賈人牛鐸識其聲及掌樂音韻未調乃
曰得趙之牛鐸則諧矣遂下郡國悉送牛鐸果得諧者
(晉書荀/朂傳)
來世子鑄丈六銅像於瓦官寺既成面恨痩二人不能
治乃迎顒看之顒曰非面痩乃臂胛肥耳既錯减臂胛
痩患即除無不歎服焉(宋書隠逸/戴顒傳)
羿之道非射也造父之術非馭也奚仲之巧非斵削也
(管子/形勢)
人之善琴者有悲心則聲悽悽然有思心則聲遲遲然
有怨心則聲回回然有慕心則聲裴裴然所以悲思怨
慕者非手非竹非絲非桐得之心符之手得之手符之
物(關尹子/三極)
昔善計者非以求利將以明數昔善戰者非以求勝將
以明勝獨不見夫隠者乎設使知之其知之者屈己知
之矣若其弗知者雖師而説尚不曉也悲乎(鶡冠子/天權)
秦穆公謂伯樂曰子姓有可使求馬者乎伯樂對曰良
馬可形容筋骨相也天下之馬者若滅若沒若亡若失
若此者絶塵彌轍臣之子皆下才也可告以良馬不可
告以天下之馬也臣有所與共擔纒薪菜者有九方臯
此其於馬非臣之下也請見之穆公見之使行求馬三
月而反報曰已得之矣在沙丘穆公曰何馬也對曰牝
而黄使人徃取之牡而驪穆公不説召伯樂而謂之曰
敗矣子所使求馬者色物牝牡尚弗能知又何馬之能
知也伯樂喟然太息曰一至於此乎是乃其所以千萬
臣而無數者也若臯之所觀天機也得其精而忘其麤
在其内而忘其外見其所見不見其所不見視其所視
而遺其所不視若臯之相馬乃有貴乎馬者也馬至果
天下之馬也(列子/説符)
魯公扈趙齊嬰二人有疾同請扁鵲求治之扁鵲治之
既而同愈謂公扈齊嬰曰汝曩之所疾自外而干府蔵
者固藥石之所已今有偕生之疾與體偕長今為汝攻
之何如(列子/湯問)
瓠巴鼓琴而鳥舞魚躍鄭師文聞之棄家從師襄游柱
指鈎絃三年不成章師襄曰子可以歸矣師文舍其琴
嘆曰文非絃之不能鈎章之不能成文所存者不在絃
所志者不在聲内不得其心外不應於器故不敢發手
而動絃且小假之以觀其後無幾何復見師襄曰得之
矣請嘗試之於是當春而叩商絃以召南呂涼風忽至
草木成實及秋而叩角絃以激夾鍾温風徐迴草木發
榮當夏而叩羽絃以召黄鍾霜雪交下川池寒沍及冬
而叩徴絃以激𬎼賔陽光熾烈堅氷立散將終命宮而
總四絃則景風翔慶雲浮甘露降澧泉湧師襄乃撫心
髙蹈曰微矣子之彈也雖師曠之清角鄒衍之吹律亡
以加之彼將挾琴執管而從子之後耳(列子/湯問)
造父之師曰泰豆氏造父學之三日盡其巧泰豆歎曰
子何其敏也得之捷乎凡所御者亦如此也曩汝之行
得之於足應之於心推於御也齊輯乎轡銜之際而急
緩乎脣吻之和正度乎胸臆之中而執節乎掌握之間
内得於中心而外合於馬志是故能進退履繩而旋曲
中規矩取道致逺而氣力有餘誠得其術也得之於銜
應之於轡得之於轡應之於手得之於手應之於心則
不以目視不以策驅心閑體正六轡不亂而二十四蹄
所投無差回旋進退無不中節然後輿輪之外可使無
餘轍馬蹄之外可使無餘地未嘗覺山谷之嶮原隰之
夷視之一也(列子/湯問)
昔韓娥東之齊匱糧過雍門鬻歌假食既去而餘音繞
梁欐三日不絶左右以其人弗去過逆旅逆旅人辱之
韓娥因曼聲哀哭一里老幼悲愁垂涕相對三日不食
遽而追之娥還復為曼聲長歌一里老幼喜躍抃舞弗
能自禁忘向之悲也乃厚賂發之故雍門之人至今善
歌哭放娥之遺聲(列子/湯問)
季梁得疾七日大漸其子環而泣之請醫一曰矯氏二
曰俞氏三曰盧氏診其所疾矯氏謂季梁曰汝寒温不
節虛實失度病由饑飽色欲精慮煩散非天非鬼雖漸
可攻也季梁曰衆醫也亟屏之俞氏曰汝始則胎氣不
足乳湩有餘病非一朝一夕之故其所由來漸矣弗可
已也季梁曰良醫也且食之盧氏曰汝疾不由天亦不
由人亦不由鬼稟生受形既有制之者矣亦有知之者
矣藥石其如汝何季梁曰神醫也重貺遣之俄而季梁
之疾自瘳(列子/力命)
庖丁為文恵君解牛手之所解肩之所倚足之所履膝
之所踦砉然嚮然奏刀騞然莫不中音合於桑林之舞
乃中經首之㑹文恵君曰譆善哉技蓋至此乎庖丁釋
刀對曰臣之所好者道也進乎技矣始臣之解牛之時
所見無非牛者三年之後未嘗見全牛也方今之時臣
以神遇而不以目視官知止而神欲行依乎天理批大
郤導大􁏛因其固然技經肯綮之未嘗而况大軱乎良
庖嵗更刀割也族庖月更刀折也今臣之刀十九年矣
所解數千牛矣而刀刃若新發於硎彼節者有間而刀
刃者無厚以無厚入有間恢恢乎其於遊刃必有餘地
矣是以十九年而刀刃若新發於硎雖然每至於族吾
見其難為怵然為戒視為止行為遲動刀甚微謋然已
解如土委地提刀而立為之四顧為之躊躇滿志善刀
而蔵之文恵君曰善哉吾聞庖丁之言得養生焉(莊子/養生)
(主/)
宋元君將畫圖衆史皆至受揖而立䑛筆和墨在外者
半有一史後至者儃儃然不趨受揖不立因之舍公使
人視之則解衣般礴臝君曰可矣是真畫者也(莊子田/子方)
趙襄王學御於王子期俄而與子期逐三易馬而三後
襄王曰子之敎我御術未盡也對曰術已盡用之則遇
也凡御之所貴馬體安於車人心調於馬而後可以進
速致逺今君後則欲逮臣先則恐逮於臣夫誘道爭逺
非先則後也而先後心皆在於臣尚何以調於馬此君
之所以後也(韓非子/喻老)
夫三羣之蟲水居者腥肉玃者臊草食者羶臭惡􁁜美
皆有所以凡味之本水最為始五味三材九沸九變火
為之紀時疾時徐滅腥去臊除羶必以其勝無失其理
調和之事必以甘酸苦辛醎先後多少其齊甚微皆有
自起鼎中之變精玅㣲纖口弗能言志弗能喻若射御
之㣲隂陽之化四時之數故久而不弊熟而不爛甘而
不噥酸而不酷醎而不减辛而不烈澹而不薄肥而不
􁧫(呂氏春/秋本味)
養由基尹儒皆六藝之人也荆廷嘗有神白猿荆之善
射者莫之能中荆王請養由基射之養由基矯弓操矢
而徃未之射而括中之矣發之則猿應矢而下則養由
基有先中中之者矣(呂氏春/秋博志)
公輸王爾無所錯其剞􁁕削鋸(淮南子/本經訓)
楚王有白蝯王自射之則博矢而熙使養由基射之始
調弓矯矢未發而蝯擁柱號矣有先中中者也(淮南子/説山訓)
舟覆乃見善游馬奔乃見良御(淮南子/説林訓)
羿之所以射逺中㣲者非弓矢也造父之所以追速至
逺者非轡銜也(淮南子/説林訓)
今鼓舞者繞身若環曾撓摩地扶旋猗那動容轉曲便
媚擬神身若秋葯被風髮若結旌騁馳若騖木熙者舉
梧檟據句枉蝯自縱好茂葉龍矢矯燕枝拘援豐條舞
扶䟽龍從鳥集摶援攫肆蔑蒙踊躍且夫觀者莫不為
之損心酸足彼乃始徐行微笑被衣修擢夫鼓舞者非
柔縱而木熙者非眇勁淹漫漬漸靡使然也(淮南子/修務訓)
齊景公使人為弓三年乃成景公得弓而射不穿三札
景公怒將殺弓人弓人之妻徃見景公曰蔡人之子弓
人之妻也此弓者太山之南烏號之柘騂牛之角荆麋
之筋河魚之膠也四物者天下之練材也不宜穿札之
少如此且妾聞奚公之車不能獨走莫邪雖利不能獨
斷必有以動之夫射之道在手若附枝掌若握卵四指
如斷短杖右手發之左手不知此蓋射之道景公以為
儀而射之穿七札蔡人之夫立岀矣(韓詩/外傳)
上古之為毉者曰苗父苗父之為毉也以菅為席以芻
為狗北面而祝發十言耳諸扶而來者舉而來者皆平
復如故子之方能如此乎扁鵲曰不能又曰吾聞中古
之為毉者曰俞柎俞柎之為毉也搦腦髓束盲莫炊灼
九竅而定經絡死人復為生人故曰俞柎子之方能若
是乎扁鵲曰不能(説苑/辨物)
蒲且修􁁂鳬鴈悲鳴逢蒙撫弓虎豹晨嘷(説苑/談叢)
昔帝堯茅茨不剪采椽不斵土階三等猶以為為之者
勞居之者逸也今妾之夫治造此弓其為之亦勞其幹
生於太山之阿一日三覩隂三覩陽𫝊以燕牛之角纒
以荆麋之筋糊以阿魚之膠此四者皆天下之妙選也
而君不能以穿一札是君之不能射也而反欲殺妾之
夫不亦謬乎妾聞射之道左手如拒右手如附枝右手
發之左手不知此蓋射之道也平公以其言而射穿七
札(烈女傳周列/國晉弓工妻)
韓人有善奕者以奕説徴君曰子知奕之道乎徴君曰
不知也奕者曰吾與子奕之可乎曰夫奕以機勝以不
機敗吾不能機何奕之為曰子惡機而不奕不知子之
機過於奕乎曰何為其然也曰奕之機虛實是已實而
張之以虚故能完其勢虛而擊之以實故能制其形是
機也員而神詭而變故善奕者能岀其機而不散能蔵
其機而不貪先機而後戰是以勢完而難制雖然此特
奕之道耳若機之流於衆妙也肆而淵乎(天禄閣外/史機論)
越人救虢太子於既殞胡巫活絶氣之蘇武淳于能解
顱以理腦元化能刳腹以澣胃文摯衍期以瘳危困仲
景穿胸以納赤餅此醫家之薄伎猶能若是(抱朴子内/篇至理)
時人謂之針絶雖棘刺木猴雲梯飛䲻無過此麗也(王/子)
(年拾遺記/吳吳主)
夫飾芳餌挂微鈎下沉青泥上乗驚波因水勢而施舍
頡頏委縱與之沉浮及其弛絶故坐而獲也(張湛註/列湯問)
雖六轡之煩馬足之衆調之有道不患其亂故輪外不
恃無用之轍蹄外不頼無用之地(張湛註/列湯問)
近世有人擲五木者擲百盧者人以為有道以告王夷
甫王夷甫曰此無竒直後擲如前擲耳(張湛註列/子仲尼)
形用之事理之麤者偏得其道則能盡之若庖丁之投
刀匠石之運斤是偏逹於一事不待聖賢而後能為之
也(張湛註列/子仲尼)
夫𤣥洲釣也以三尋之竿八絲之線餌若蛆螾鈎如細
鍼以岀三尺之魚於數仞之水中豈可謂無術乎(補文/選宋)
(玉釣/賦)
吐哀也則瓊瑕失綵銜樂也則鈆堊生潤(廣文選江文/通横吹賦)
縱輕軀以迅赴若孤鵠之失羣振華袂以逶迤若遊龍
之登雲(廣文選邉文/禮章華賦)
宋景公使弓工為弓九年來見公曰為弓亦遲對曰臣
不得見公矣曰臣之精盡於弓矣獻弓而歸三日而死
公張弓登臺東向而射矢踰孟霜之山集彭城之東其
餘力逸勁飲羽於石梁(藝文類聚/軍器部弓)
郝素善彈箏雖伯牙妙手吳姬竒聲何以加之(太平御/覽樂部)
(筝/)
魏安釐王觀翔鵠而樂之曰寡人得如鵠之飛視天下
如芥也客有隠遊者聞之作木雕而獻王王曰此有形
無用者也夫作無用之器世之奸民也召遊欲加刑焉
遊曰大王知有用之用未寤無用之用也今臣請為大
王翔之乃取而倚焉遂飜然飛去莫知所之(藝文類聚/鳥部鵠)
舊機五十綜者五十躡六十綜者六十躡馬生者天下
之名巧也患其遺日喪功乃皆易以十二躡其竒文異
變因感而作(太平御覽資/産部機杼)
昔有善歌者歌陽陵白露朝日魚麗含商吐角絶節赴
曲(初學記樂/部歌註)
有馬師皇者善醫馬通神明忽有龍下于庭張口閉目
師皇視之此龍有病乃引鍼以鍼龍口中以牛乳煎甘
草灌之龍病即愈師皇乗龍而去(黄帝本/行記)
譬如良醫善療衆病先善綜習醫方諸論纔見病相皆
悉了知呪藥所施無不除愈(大寳積經/卷八十三)
譬如壯夫善閑射術欲現已技仰射虛空為令空中箭
不墮地復以後箭射前箭括如是展轉經於多時箭箭
相承不令墮落若欲令墮便止後箭爾時諸箭方頓墮
落(波羅宻多經/三百三十二)
譬如良醫聰明博逹隨有所作皆善觀察成就觀察微
妙慧故善識諸藥善逹病因善知病相能救衆苦隨所
療疾無不除愈所以者何彼善通逹藥病因相和合等
方是故能除一切病苦(波羅宻多經/五百九十三)
又如牙師善治象牙亦如金師善練真金隨意所造多
所饒益(長阿含經/卷十三)
如世良醫知病識藥有於四種若具足者得名醫王何
等為四一者識知其病應用某藥二者知病所起隨起
用藥三者已生諸病治令病岀四者斷除病源令後不
生是為四種(醫喻/經)
譬如治病苦藥針灸痛而得差如有妙藥名蘇陁扇陁
病人眼見衆病皆愈除病雖同優劣法異(大智度/論卷六)
故咸池韶武無以匹其工激楚梁塵無以較其妙(髙僧/傳十)
(三/論)
　　　樂道
富而可求也雖執鞭之士吾亦為之如不可求從吾所
好(論語/述而)
今有人於此㞕然蔵千鎰之寳雖行貸而食人謂之富
矣彼寳也者衣之不可衣也食之不可食也賣之不可
僂售也然而人謂之富何也豈不大富之器誠在此也
是杅杅亦富人已豈不貧而富矣哉故君子無爵而貴
無禄而富不言而信不怒而威窮處而榮獨居而樂豈
不至尊至富至重至嚴之情舉積此哉(荀子/儒效)
千鈞之重烏獲舉之而輕多力耳簞食瓢飲顔氏處之
而樂徳盛也(揚子法言/註吾子篇)
或謂仲尼事彌其年蓋天勞諸病矣夫曰天非獨勞仲
尼亦自勞也天病乎哉天樂天聖樂聖(揚子問/明篇)
君子潛神重𤣥之域世網不能制禦之(揚子法言/註問明篇)
無當之玉盌不如全用之埏埴寸裂之錦黻未若堅完
之韋布故夏姬之無禮不如狐逐之皎潔富貴之多罪
不如貧賤之履道(抱朴子外/篇廣譬)
貴者雖自貴視之若埃塵賤者雖自賤重之若千鈞(文/選)
(左思詠/史詩)
閔子騫肥子貢曰何肥也子騫曰吾岀見其美車馬則
欲之入聞先王之言則又思欲之兩心相與戰今先王
之言勝故肥(太平御覽/人事部肥)
符子曰楚之交子魯之周子齊之狂子相與居乎泰山
之陽處乎環堵之室萆户不扉蓋茨不翳而髙歌不輟
(初學記人/部貧註)
總持强記萬善之苑也於此苑樹無漏之林敷七覺之
華結解脱之果嚴八解之池積禪定之水湛然充滿布
七淨之華羅列水上而後無垢之士游此林苑浴此華
池閑宴嬉遊樂之至也豈等俗苑林水之懽乎(羅什譯/維摩詰)
(經佛/道品)
世人以妻色為悦菩薩以法喜為悦(僧肇註維摩/詰經佛道品)
總持廣納為衆玅之林奇翫娛心猶如園苑也(羅什譯/維摩詰)
(經佛/道品)
如人入瞻蔔林唯齅瞻蔔不齅餘香如是若入此室但
聞佛功徳之香不樂聞聲聞辟支佛功徳香也(維摩詰/所説經)
(觀衆/生品)
　　　忘世
懐其寳而迷其邦可謂仁乎(論語/陽貨)
泛若不繫之舟兮湛若不用之器(魏書陽尼/從弟固傳)
若居形聲而去影響尚迷邦而忘觀國非所謂也(周書/儒林)
(沈重/傳)
大浸稽天而不溺大旱金石流土山焦而不熱是其塵
垢粃糠將猶陶鑄堯舜者也孰肯以物為事宋人資章
甫而適諸越越人斷髮文身無所用之(莊子逍/遥遊)
夫子若欲使天下無失其牧乎則天地固有常矣日月
固有明矣星辰固有列矣禽獸固有羣矣樹木固有立
矣夫子亦放徳而行循道而趨已至矣又何偈偈乎揭
仁義若擊鼓而求亡子焉(莊子/天道)
自身以上至於荒芒亦逺矣自死而天地無窮亦滔矣
以數雜之壽憂天下之亂猶憂河水之少泣而益之也
龜三千嵗浮游不過三日以浮游而為龜憂養生之具
人必笑之矣故不憂天下之亂而樂其身之治者可與
言道矣(淮南子/詮言訓)
獨不聞江海之游者不能棲遲於芳藻雲漢之飛者不
能飲啄於清流一王之遇者不能詘伸於爵網名羈之
外乎(天禄閣外/史待樵)
尋仞之塗甚近而弗徃者雖追風之脚不能到也楹棁
之下至卑而不動者雖鴻鶤之翅未之極也况乎寢足
於大荒之表斂羽於幽梧之枝安得效迅以尋景振輕
乎蒼霄哉(抱朴子外/篇任命)
故觀其書超然自以為已當經崐崘渉太虛而游惚怳
之庭矣雖復貪婪之人進躁之士暫而攬其餘芳味其
溢流髣彿其音影猶足曠然有忘形自得之懐(郭子註/莊序)
真人無羶故不致蟻是蟻棄知也共處相忘之大道無
沾濡之徳是魚得計也羊無羶行而不致蟻是羊棄意
也(莊子音義/徐無鬼)
害馬已去世事都捐投刃皆虛目牛無全(文選遊天/台山賦)
譬如萎花人不惜捐棄塵勞當如是(修行道地/經慈品)
　　　安遇
何舍何執何去何就謂山岑之林為芳谷底之莽為臭
(晉書束/晳傳)
張單雙灾木䧹兩失有心於避禍不如無心於任運(宋/書)
(王景/文傳)
垂棘與瓦同櫝明月與礫同囊茍有二寳之質不害為
世所同(王充論衡/自紀篇)
牆之壊也不若無也然逾屋之覆(淮南子/説林訓)
遇於時則揚睂若飄雲不遇於時則拂衣若振葉此許
務之耿光而顔蘧之淑節也(天禄閣外/史卜諫)
覺尺蠖者甘屈以保伸識通塞者不慘悦於否泰(抱朴/子外)
(篇任/命)
被褐茹草垂綸罝兔則心歡意得如將終身服冕乗軺
兼朱重紫則若固有之常如布衣此至人之用懐也(抱/朴)
(子外篇/任命)
事不任力動不稱情則雖垂天之翼不能無窮决起之
飛不能無困矣(郭子註莊/逍遙遊)
菽麥實所羡孰敢慕甘肥(陶靖節集/詩五言)
饑不從猛虎食暮不從野雀棲(李善註文選陸/士衡猛虎行)
否泰殊流窮逹異轍今雖及爾春華之美終當後爾秋
暉之盛也(李善註文選陸士/衡贈斥丘令詩)
陋吾人之拘攣飄萍浮而蓬轉(文選西/征賦)
湯湯川流中有行舟隨波廻轉有似客游(文選魏文/帝善哉行)
槁葉待風飄逝將與君違(文選傅咸贈/何邵王濟詩)
譬如田野蓬斡流隨風飄(文選潘岳河/陽縣作詩)
幽谷茂纖葛峻巖敷榮條落英隕林趾飛莖秀陵喬卑
髙亦何常升降在一朝(文選潘安仁/河陽縣作詩)
華衮與緼􁀙同歸山藻與蓬茨俱逸(文選任彦升齊/文宣王行状)
守分任性惟天所授鳥不假甲於龜魚不借足於獸何
必笑孤竹之貧而羨齊景之富(補文選束/晳擬客難)
窟泉之潛不思雲翬熙氷之采不羨旭晞混光耀於埃
藹者亦曷願滄浪之深秋陽之映乎(補文選郭/璞客傲)
鸒鳩飛桑榆海鳥運天池豈不識宏大羽翼不相宜招
搖安可翔不若棲樹枝下集蓬蒿間上遊園囿籬(藝文/類聚)
(人部言/志詩)
甘堇荼於飴茈緯蕭艾其如蘭(藝文類聚人/部言志賦)
冩水置平地各自東西南北流(藝文類聚/人部怨詩)
符子曰隣人謂展禽曰魯聘夫子夫子三黜無憂色何
禽曰春風鼓百草敷蔚吾不知其茂秋霜降百草零落
吾不知其枯枯茂非四時之悲欣榮辱豈知吾心之憂
喜(事類賦草/部草註)
是貧窮者吉祥之瓶入闇者日失道者月是怖畏者所
歸依處煩惱燋熱甘露之水善根者杖般湼槃橋生天
者梯度生死船由曠路乗(虛空蔵菩/薩經第三)
如患瘡苦以藥塗治痛止為樂以大苦故謂小苦為樂
非實樂也(三昧法門/經卷下)
　　　輕外
視天下悦而歸已猶草芥也惟舜為然(孟子離/婁上)
富貴之於我如秋風之過耳(吳越春秋吳/王壽夢傳)
應侯失韓之汝南秦昭王謂應侯曰君亡國其憂乎應
侯曰臣不憂王曰何也曰梁人有東門吳者其子死而
不憂其相室曰公之愛子天下無有今子死而不憂何
也東門吳曰吾嘗無子無子之時不憂今子死乃即與
無子時同也臣奚憂焉臣亦嘗為子為子時不憂今亡
汝南乃即與為梁餘子同也臣何為憂(戰國策秦/昭襄王)
居之如執朽索去之若捐重負(梁書武/帝上紀)
生無一日之歡死有萬世之名名者固非實之所取也
雖稱之弗知雖賞之不知與株塊無以異矣(列子/楊朱)
顔淵問仲尼曰吾嘗濟乎觴深之淵津人操舟若神吾
問焉曰操舟可學邪曰可善游者數能若乃夫沒人則
未嘗見舟而便操之也吾問焉而不吾告敢問何謂也
仲尼曰善游者數能忘水也若乃夫沒人之未嘗見舟
而便操之也彼視淵若陵視舟之覆猶其車却也覆却
萬方陳乎前而不得入其舍惡徃而不暇以瓦注者巧
以鉤注者憚以黄金注者殙其巧一也而有所矜則重
外也凡外重者内拙(莊子/逹生)
夫薄願厚惡願美狹願廣貧願富賤願貴茍無之中者
必求於外故富而不願財貴而不願勢茍有之中者必
不及於外(荀子性/惡篇)
所謂自得者全其身者也全其身則與道為一矣故雖
游於江潯海裔馳要䮍建翠蓋目觀棹羽武象之樂耳
聽滔朗奇麗激抮之音揚鄭衞之浩樂結激楚之遺風
射沼濵之髙鳥逐苑囿之走獸此齊人之所以淫泆流
湎聖人處之不足以怵其精神亂其氣志使心怵然失
其情性處窮僻之鄉側谿谷之間隠於榛薄之中環堵
之室茨之以生茅蓬户瓮牖揉桑為樞上漏下濕潤浸
北房雪霜瀼灖浸潭苽蔣逍遙於廣澤之中而徜徉於
山峽之旁此齊民之所為形植黎累憂悲而不得志也
聖人處之不為愁悴怨懟而不失其所以自樂也是何
也則内有以通乎天機而不以貴賤貧富勞逸失其
志徳者也故夫烏之啞啞鵲之唶唶豈嘗為寒暑燥濕
變其聲哉(淮南子/原道訓)
古之人有居巖穴而神不遺者末世有勢為萬乗而日
憂悲者由此觀之聖亡乎治人而在于得道樂亡乎富
貴而在于得和知大已而小天下則幾於道矣(淮南子/原道訓)
若然者視天下之間猶飛羽浮芥也孰肯分分然以物
為事也(淮南子/俶真訓)
明於死生之分逹於利害之變雖以天下之大易骭之
一毛無所槩於志也夫貴賤之於身也猶條風之時麗
也毁譽之於已猶蚉䖟之一過也(淮南子/俶真訓)
年衰志憫舉天下而𫝊之舜猶却行而脱屣也(淮南子/主術訓)
善游者不學刺舟而便用之勁䈥者不學騎馬而便居
之輕天下者身不累於物故能處之(淮南子/詮言訓)
侯而求霸者必失其侯霸而求王者必喪其霸故國以
全為常霸王其寄也身以生為常富貴其寄也(淮南子/詮言訓)
知己者不可誘以物明於死生者不可却以危故善游
者不可懼以涉(淮南子/説林訓)
去天下若遺躧於天下猶然况其細於天下乎(説苑/至公)
紆朱懐金之樂不如顔氏子之樂顔氏子之樂也内紆
朱懐金之樂也外(揚子/學行)
耕而為食蠶而為衣衣食周身則餘天下之財猶渴者
飲河快然以足不羨洪流豈待積歛然後乃富哉君子
之用心若此蓋將以名位為贅瘤資財為塵垢也安用
富貴乎(嵇中散集答/難養生論)
夫有道者視爵位如湯鑊見印綬如縗絰視金玉如土
糞覩華堂如牢獄(抱朴子内/篇論仙)
雖并日無藜藿之糁不以易不義之太牢也雖緼褐無
卒嵗之服不肯樂無道之狐白也(抱朴子外/篇名實)
徒見其戴黄屋佩玉璽便謂足以纓紼其心矣見其歴
山川同民事便謂足以憔悴其神矣豈知至至者之不
虧哉(郭子註莊/逍遙遊)
視淵若陵故視舟之覆於淵猶車之却退於坂覆却雖
多而不以經懐以其性便故所遇皆閑暇也(郭子註/莊逹生)
戴晉人曰有所謂蝸者君知之乎曰然有國於蝸之左
角者曰觸氏有國於蝸之右角者曰蠻氏時相與爭地
而戰伏尸數萬逐北旬有五日而後反誠知所爭者若
此之細也則天下無爭矣(郭子註/莊則陽)
畫所以飾貌刖者貌已虧殘不復以好醜存懐故拸而
棄之(郭子註莊/庚桑楚)
懐抱既昭曠外物徒龍蠖(文選謝靈運/富春渚詩)
安貧福所與富貴為禍媒金玉雖髙堂於我賤蒿萊(藝/文)
(類聚人部/言志詩)
輕九鼎於褰裳視萬乗如脱屣(藝文類聚内/典部内典頌)
大富無仁義之行猶園中之鹿欄中之牛也(事文類聚/著書論衡)
富貴者破骨之斧鋸載罪之舟車適足誨愆要辱為伐
命之兵非佳事也(太平御覽/道部養生)
譬如稱譽幻人者亦不增若不稱譽者亦不减聞善不
喜聞惡不怒如是(道行波羅/宻經卷三)
譬如諸河流水盈滿若人讃毁悉皆順流若逆流者無
有是處(法集經/欲一)
富貴暫有猶如電光如熖速滅又如象耳動搖不停亦
如虵舌鼓動不息又如朝露見日則乾(大莊嚴經/論卷五)
　
　
　
　
　
　
　
　
　
　
　喻林卷四十三
欽定四庫全書
　喻林卷四十四　　　　　明　徐元太　撰
　　人事門(四十二/)
　　　貴全
天有四時得以成嵗雷霆以振之霜雪以齊之春陽以
暖之雲雨以潤之然後能相育也天且弗違而况於人
乎(春秋正義莊/公二十二年)
鄭𤣥曰樂之器彈其宮則衆宫應然而不足樂是以變
之使雜也(史記樂/書註)
天見其明地見其光君子貴其全也(荀子勸/學篇)
視方寸於牛不知其大於羊總視其體乃知其大相去
之逺(淮南子/説山訓)
見虎一文不知其武見驥一毛不知善走(淮南子/説林訓)
行一棊不足以見智彈一絃不足以見悲(淮南子/説林訓)
夫五音之數不過宮商角徴羽然而五絃之琴不可鼔
也必有細大駕和而後可以成曲今畫龍首觀者不知
其何獸也具其形則不疑矣(淮南子/要略)
人耳缺目完以目完稱人體全不可從也人桀於刺虎
怯於擊人而以刺虎稱謂之勇不可聽也身無敗缺勇
無不進乃為全耳(王充論衡/儒增篇)
所謂術者内修形神使延年愈疾外攘邪惡使禍害不
干比之琴瑟不可以孑絃求五音也方之甲胄不可以
一扎待鋒刃也何者五音合用不可闕而鋒刃所集不
可少也(抱朴子内/篇㣲㫖)
偏才不足以經周用隻長不足以濟衆短是以雞知將
旦不能究隂陽之厯數鵲識夜半不能極晷景之道度
山鳩知晴雨於將來不能明天文蛇螘知濳泉之所居
不能逹地理(抱朴子外/篇博喻)
臘者大祭備物而殽有膍(音/皮)胲(音/該)此雖從散禮應具不
可散棄也(莊子音義/庚桑楚)
四體合則渾成人五美備則混為聖(揚子法言/註問道篇)
火燭一隅則半室無光骨節早成身心不長(意林呂/氏春秋)
文軒六駛是無四寸之鍵則車不行小亡則大者不成
也(藝文類聚/舟車部車)
一枝踡曲終危九層之臺一股岑蹄必傷千里之駕(文/苑)
(英華庾信藩/王讓官表)
一隂一陽交春夏秋冬備而萬情生焉一柔一剛交東
南西北備而萬形成焉一闢一翕交平上去入備而萬
聲生焉一唱一和交開發收閉備而萬音成焉(玉海藝/文小學)
一輪不為車二輪亦不成亦不由於餘要假人與牛并
具於輻轄二輞相資備轅軛兼絡繩爾乃得名車(大寳/積經)
(卷一百/二十)
如車隻輪如鳥一翼决定不能翔空致逺(大方廣佛華/嚴經卷十一)
譬如車乗闕其一輪假令善能御者亦不能進(蘇婆呼/童子經)
(卷/上)
譬如一目之牛周行邊際當知彼牛其何能行(尼拘陀/梵志經)
(上/)
譬如有城若干家居東西南北合乃為城色亦如是亦
不一色為色隂也(脩行道地/經五隂品)
那先問王言名車何所為車者軸為車耶王言軸不為
車那先言輞為車耶王言輞不為車那先言輻為車耶
王言輻不為車那先言轂為車耶王言轂不為車那先
言轅為車耶王言轅不為車那先言軛為車耶王言軛
不為車那先言輿為車耶王言輿不為車那先言扛為
車耶王言扛不為車那先言蓋為車耶王言蓋不為車
那先言合聚是諸材木著一面寕為車耶王言合聚是
諸材木著一面不為車也那先言假令不合聚是諸材
木寧為車耶王言不合聚是諸材木不為車那先言音
聲為車耶王言音聲不為車那先言何所為車者王便
黙然不語那先言佛經説之如合聚是諸材木用作車
因得車人亦如是合聚頭面耳鼻口頸項肩臂骨肉手
足肝肺心脾腎腸􁉼顏色聲響喘息苦樂善惡合聚名
為人(那先比丘/經卷上)
具三種徳方能善射一由弓徳二由箭徳三由中的徳
(瑜伽師地論/卷七十一)
譬如車二輪不壊能有所至一輪壊不能有所至(阿毘/曇八)
(揵度論/卷十七)
譬如鷹鳥二翅不壊能飛至空一翅壊不能至空(阿毘/曇八)
(揵度論/卷十七)
　　　貴通
勉勸天下徙有之無魚鹽徙山林木徙川澤交易其所
居積(孔氏傳/書益稷)
大伯端委以治周禮仲雍嗣之斷髮文身臝以為飾豈
禮也哉有由然也(左傳哀/公七年)
吾豈匏𤓰也哉焉能繫而不食(論語/陽貨)
一逹為之道路二逹謂之岐旁三逹謂之劇旁四逹謂
之衢五逹謂之康六逹謂之莊七逹謂之劇八逹謂之
崇期九逹謂之逵(爾/雅)
夫啾發投曲感耳之聲合之律度淫䵷而不可聽者非
韶夏之樂也因執合變偶時之㑹風移俗易乖忤而不
可通者非君子之法也(前漢書/敘傳上)
馮子以為大人之徳不碌碌落落如石風興雲蒸一龍
一蛇與道翺翔與時變化夫豈守一節哉(後漢書馮/衍列傳)
安能斷江漢之流為激石之清(魏志管/輅傳註)
夫應龍以屈伸為神鳯皇以嘉鳴為貴何必隠形於天
外潛鱗於重淵者哉(吳志吾/燦傳)
應龍以屈伸為靈大人以知機為美(晉書呂/隆傳)
動則行乎至通之路静則入乎大順之門泰則翔乎寥
廓之宇否則淪乎渾冥之泉(晉書潘/尼傳)
執藥隨親非情謬於甘苦揮斤斬毒豈忘痛於肌膚蓋
以先疑後順忠焉必徃忍小存大雖愛必從(宋書臧/質傳)
聖人念繞桎之不脱愍黏膠之難離(陳書傅/縡傳)
桓公問於管子曰衡有數乎管子對曰衡無數也衡者
使物一髙一下不得常固桓公曰然則衡數不可調耶
管子對曰不可調調則澄澄則常常則髙下不貳髙下
不貳則萬物不可得而使固(管子輕/重乙)
彼且為嬰兒亦與之為嬰兒彼且為無町畦亦與之為
無町畦彼且為無崖亦與之為無崖(莊子人/問世)
臘者之有膍(皮/)胲(該/)可散而不可散也觀室者周於寢
廟又適其偃焉為是舉移是(莊子庚/桑楚)
去就之際反覆量宜如員環之轉因彼變化雖傍者莫
知其所為(鬼谷子/内揵註)
與時遷徙與世偃仰緩急嬴拙府然若渠堰櫽括之於
己也曲得所謂焉然而不折傷故君子之度已則以繩
接人則用抴(荀子/非相)
文久而息節族久而絶守法數之有司極禮而褫(荀子/非相)
(篇/)
孔子曰龍食乎清而遊乎清螭食乎清而遊乎濁魚食
乎濁而遊乎濁今丘上不及龍下不若魚丘其螭邪夫
欲立功名者豈得中繩哉救溺者濡追逃者趨(吕氏春/秋舉難)
夫善射者有儀表之度如工匠有規矩之數此皆所得
以至於玅然而奚仲不能為逢蒙造父不能為伯樂也
是曰諭於一曲而不通於萬方之際也(淮南子/俶真訓)
行險者不得履繩出林者不得直道夜行瞑目而前其
手事有所至而明有不害人能貫㝠㝠入於昭昭可與
言至矣(淮南子/繆稱訓)
夫胡人見黂不知其可以為布也越人見毳不知其可
以為旃也故不通於物者難與言化(淮南子/齊俗訓)
誳寸而伸尺聖人為之小枉而大直君子行之(淮南子/汜論訓)
言而必信期而必當天下之髙行也直躬其父攘羊而
子證之尾生與婦人期而死之直而證父信而溺死雖
有直信孰能貴之夫三軍矯命過之大者也秦穆公興
兵襲鄭過周而東鄭賈人弦髙將西販牛道遇秦師於
周鄭之間乃矯鄭伯之命犒以十二牛賔秦師而却之
以存鄭國故事有所至信反為過誕反為功(淮南子/氾論訓)
今世之為武者則非文也為文者則非武也文武更相
非而不知時世之用也此見隅曲之一指而不知八極
之廣大也故東面而望不見西墻南面而視不覩北方
唯無所嚮者則無所不通(淮南子/汜論訓)
周公事文王也行無専制事無由己身若不勝衣言若
不出口有奉持於文王洞洞屬屬如將不能恐失之可
謂能子矣武王崩成王㓜少周公繼文王之業履天子
之籍聽天下之政平夷狄之亂誅管蔡之罪負扆而朝
諸侯誅賞制斷無所顧問威動天地聲懾海内可謂能
武矣成王既壯周公屬籍致政北面委質而臣事之請
而後為復而後行無擅恣之志無伐矜之色可謂能臣
矣故一人之身而三變者所以應時矣(淮南子/汜論訓)
昔者神農無制令而民從唐虞有制令而無刑罰夏后
氏不負言殷人誓周人盟逮至當今之世忍詢而輕辱
貪得而寡羞欲以神農之道治之則其亂必矣(淮南子/汜論訓)
夫有形埓者天下公見之有篇籍者世人𫝊學之此皆
以形相勝者也善形者弗法也(淮南子/兵畧訓)
夫聖人之屈者以求伸也枉者以求直也故雖出邪辟
之道行幽昧之塗將欲以直大道成大功猶山林之中
不得直道拯溺之人不得不濡足也(淮南子/泰族訓)
水之性淖以清窮谷之汙生以青苔不治其性也掘其
所流而深之茨其所决而髙之使得循勢而行乗衰而
流雖有腐髊流漸弗能汙也其性非異也通之與不通
也風俗猶此也(淮南子/泰族訓)
六爻有吉凶四時變更不可執一以為規(京氏易/傳損)
朝廷之士為禄故入而不出山林之士為名故徃而不
返入而不能出徃而不能返通移有常聖也(韓詩/外傳)
故追亡者趨拯溺者濡今民䧟溝壑雖欲無濡豈得已
哉(鹽鐵論/論儒)
直而不能枉不可與大任方而不能圜不可與長存(説/苑)
(談/叢)
夫草木之中霜霧不可以風過清水明鏡不可以形遯
也通方之人不可以文亂(新序/善謀)
或曰聖人之道若天天有常矣奚聖人之多變也曰聖
人固多變(揚子君/子篇)
子未覩禹之行水歟一東一北行之無礙也君子之行
獨無礙乎如何直徃也水避礙則通於海君子避則通
於理(揚子/君子)
次二時七時九軫轉其道測曰時七時九不失當也(太/𤣥)
(經第/三更)
縣道不通於野野路不逹於邑騎馬乗舟者必不由也
故血脉不通人以甚病(王充論衡/别通篇)
救火拯溺義不得好辯論是非言不得巧入澤隨龜不
暇調足深淵捕蛟不暇定手(王充論衡/自紀篇)
一時之制可反而用也一時之吉可反而凶也(周易略/例明卦)
吾見溝澮不疑江海之大覩丘陵則知有泰山之髙也
若守藥則棄宅見交則非賒是海人所以終身無山山
客曰無大魚也(嵇中散集答釋難/宅無吉凶攝生論)
信其心智所知及而不知所知之有極者膚識也誠其
耳目所聞見而不知視聽之有限者俗士也(張湛註列/子湯問)
盤旋揖讓非禦冦之容摜甲纓胄非廟堂之飾垂紳振
佩不可以揮刃爭鋒規行矩歩不可以救火拯溺(抱朴/子外)
(篇博/喻)
寢廟則以燕享屏厠則以偃溲當其偃溲則寢廟之是
移於屏厠矣是非之移一彼一此誰能常之故至人因
而乗之則均矣(郭子註莊/庚桑楚)
山中人不信有魚大如木海上人不信有木大如魚漢
武不信弦膠魏文不信火布胡人見錦不信有蟲食樹
吐絲所成昔在江南不信有千人氊帳及來河北不信
有二萬斛船皆實驗也(顔氏家/訓歸心)
冬之徳隂而有寒炎蕭丘夏之徳陽而有霜霰以天地
之徳由不能一於隂陽况其賢聖豈能一於萬民哉(劉/子)
(從/化)
動情不能得由一塗由一塗不可以應萬變應萬變而
不失其正者惟旁通乎(揚子法言/註問明篇)
岀申威於河外何猛氣之咆勃入屈節於廉公若四體
之無骨(文選西/征賦)
事之急者不能安言心之痛者不能緩聲(補文選劉陶/論盗賊疏)
飛鳥遺跡蟬蜕亡殻騰虵棄鱗神龍喪角至人能變逹
士拔俗(廣文選仲公/理述志詩)
夫以水性沈柔入隘則駛方之人情固知迫隘之地無
得保其純美(世説新/語尤悔)
山必有阜河必有曲江漢東流必有迴復(意林/任子)
居不必阨食不求簞豈獨蓬蓼可永而隆棟招患奚必
膏粱非美而飲䟽以餐(藝文類聚居/處部室賦)
三王之治如環之無端如水之勝火(太平御覽皇王/部叙皇王上)
事不可預設而變不可先圖猶痛不可先摩而痒不可
先折五味不可以升斗和琴瑟不可以尺寸調也(道徳/經指)
(歸卷/七)
月有小大日有短長萬物並至不可勝量(黄帝素問内/經寶命全形)
(論/)
夫陳爼豆於壘門建旌旗於朝堂衣狐裘以當蕤賔被
絺􁍣以御黄鍾非不麗也乖其處非其時也故持孔子
之術入商鞅之門賫孟軻之説詣蘇張之庭功無分寸
過有丈尺矣(𢎞明集牟/子理惑論)
　　　貴忘
潛游者不識其水巢棲者非辯其林飛沈所至何問其
主(南史孔淳/之隠逸傳)
常以言翹明其與人也其愛人也其有徳於人也以此
為友則不親以此為交則不結以此有徳於人則不報
故曰見與之友幾於不親見愛之交幾於不結見施之
徳幾於不報四方之所歸心行者也(管子/心術)
夫須㬰無忘其為賢者必困其性百歩之中無忘其為
容者必累其形(文子/符言)
知物之偽者不必去物譬如見土牛木馬雖情存牛馬
之名而心忘牛馬之實(闗尹子/八籌)
宋陽里華子中年病忘朝取而夕忘夕與而朝忘在塗
則忘行在室則忘坐今不識先後不識今闔室毒之謁
史而卜之弗占謁巫而禱之弗禁謁醫而攻之弗已魯
有儒生自媒能治之華子之妻子以居室之半請其方
儒生曰此固非卦兆之所占非祈請之所禱非藥石之
所攻吾試化其心變其慮庶幾有瘳乎於是屏左右獨
與居室七日莫知其所施為也而積年之疾一朝都除
華子既悟迺大怒黜妻罰子操戈逐儒生宋人執而問
其以華子曰曩吾忘也蕩蕩然不知天地之有無今頓
識既徃數十年來存亡得失哀樂好惡擾擾萬緒起矣
吾恐將來之存亡得失哀樂好惡之亂吾心如此也須
㬰之忘可復得乎(列子周/穆王)
闉跂攴離無脤説衞靈公靈公説之而視全人其脰肩
肩甕㼜大癭説齊桓公桓公説之而視全人其脰肩肩
故徳有所長而形有所忘人不忘其所忘而忘其所不
忘此謂誠忘(莊子徳/充符)
介者拸畫外非譽也胥靡登髙而不懼遺死生也(莊子/庚桑)
(楚/)
魚相造乎水人相造乎道相造乎水者穿池而養給相
造乎道者無事而生定故曰魚相忘乎江湖人相忘乎
道術(莊子大/宗師)
泉涸魚相與處於陸相呴以濕相濡以沫不如相忘於
江湖與其譽堯而非桀也不如兩忘而化其道(莊子大/宗師)
今大冶鑄金金踴躍曰我且必為鏌鋣大冶必以為不
祥之金今一犯人之形而曰人耳人耳夫造化者必以
為不祥之人今一以天地為大鑪以造化為大冶惡乎
徃而不可哉(莊子大/宗師)
工倕旋而蓋規矩指與物化而不以心稽故其靈臺一
而不桎忘足屨之適也忘要帶之適也知忘是非心之
適也不内變不外從事㑹之適也始乎適而未嘗不適
者忘適之適也(莊子/逹生)
施於人而不忘非天布也商賈不齒雖以士齒之神者
弗齒(莊子列/禦㓂)
百里奚爵禄不入於心故飯牛而牛肥使秦穆公忘其
賤與之政也有虞氏死生不入於心故足以動人(莊子/田子)
(方/)
楊子過於宋東之逆旅有妾二人其惡者貴美者賤楊
子問其故逆旅之父答曰美者自美吾不知其美也惡
者自惡吾不知其惡也楊子謂弟子曰行賢而去自賢
之心焉徃而不美(韓非子/説林上)
政之適也君臣相忘於治魚相忘於水獸相忘於林人
相忘於世故曰天也(王充論衡/自然篇)
夫物未嘗有謝生於自然者而必欣頼於針石故理至
則迹滅矣(郭子註莊/逍遙遊)
雖負萬鈞忽然不覺重之在身雖應萬務泯然不覺事
之在已(郭子註莊/養生主)
慕賞乃善故賞不能供畏罰乃止故罰不能勝忘賞罰
而自善性命乃大足耳(郭子註/莊在宥)
必服恭儉非忘儉而儉也拔岀公忠非忘忠而忠也故
雖無阿私而不足以勝矯詐之任此皆自處髙顯若臺
觀之可覩將使物不止於性分而矯跂自多以附之亢
足投迹不安其本歩也(郭子註/莊天地)
泉涸而魚相呴濡言仁義之譽皆生於不足若相忘於
江湖斯乃忘仁而仁者也(郭子註/莊天運)
謀而後知非自然也故至知不謀譬之五蔵未嘗相親
而仁已至故至仁無親(郭子註莊/庚桑楚)
忘中者非羿自是者非堯(郭子註莊/徐無鬼)
萬民不識主之所務故可安也四胑九竅不諭心之所
導故可全也(道徳經指/歸卷十一)
諺云人不知身為聖馬不知身為龍(玉皇本/行集經)
譬如木火因手因鑚而得生火木火之生終不念言是
手鑚生火亦不言我能自生(海空智蔵/經持誡品)
譬如明鏡照衆色像了了明浄無所障蔽而此明鏡終
不自言我能明照(大乗妙/林經)
譬如盛日雖破衆闇而不念言我能破彼(波羅宻多經/卷五百六十)
(七/)
又如麗日雖照十方而不念言我能遍照(波羅宻多經/卷五百六十)
(七/)
昔天尊在恒水邊廣説經法時有放牛老公拄杖而聽
不覺杖下有蝦蟆蝦蟆聽經意美亦不覺背上有杖遂
久蝦蟆命終其神即生天上(阿育王譬/喻經基)
　　　知止
如酌老者之酒則當如孔之有取孔者器中之所受也
器之所受有大小滿則止猶老者所勝有多少亦足則
停(毛詩正/義角弓)
楚狂接輿歌而過孔子曰鳯兮鳯兮何徳之衰(論語/㣲子)
譬之如室既鎮其甍矣又何加焉(國語/晉)
蘇厲謂白起曰楚有養由基者善射去栁葉者百歩而
射之百發百中左右皆曰善有一人過曰善射可教射
也矣養由基曰人皆善子乃曰可教射子何不代我射
之也客曰我不能教子支左屈右夫射栁葉者百發百
中而不以善息少焉氣力倦弓撥矢鉤一發不中前功
盡矣(戰國策/周赧王)
蔡澤謂應侯曰君獨不觀博者乎或欲大投或欲分功
此皆君之所明知也今君相秦計不下席謀不岀廊廟
坐制諸侯利施三川君之功極矣此亦秦之分功之時
也(戰國策秦/昭襄王)
陳軫謂昭陽曰令尹貴矣主非置兩令尹也臣竊為公
譬可也楚有祠者賜其舍人巵酒舍人相謂曰數人飲
之不足一人飲之有餘請畫地為蛇先成者飲酒一人
蛇先成引酒且飲乃左手持巵右手畫蛇曰吾能為之
足未成一人之蛇成奪其巵曰蛇固無足子安能為之
足遂飲其酒為蛇足者終亡其酒今君相楚而攻魏破
軍殺將得八城不弱兵欲攻齊齊畏公甚公以是為名
亦足矣官之上非可重也戰無不勝而不知止者身且
死爵且後歸猶為蛇足也(戰國策/齊閔王)
譬猶鍾鳴漏盡而夜行不休(魏志田/豫傳)
氛祲既澄日月自朗臣亦何可爝火不息(晉書阮/籍傳)
圓行方止物之定質脩之不已則溢髙之不已則慄馳
之不已則躓引之不已則迭是故去之宜疾(南史王曇/首憎䖍傳)
有人去鄉土離六親廢家業遊於四方而不歸者何人
哉世必謂之為狂蕩之人矣又有人鍾賢世矜巧能脩
名譽誇張於世而不知己者亦何人哉世必以為智謀
之士(列子/天瑞)
北陸閉蟄隠伏不出目盲耳聾道路不通(焦氏易林/屯之中孚)
蛇行蜿蜒不能上阪履節安居可以無憂(焦氏易林/剥之節)
夜視失明不利逺鄉(焦氏易林/大畜之渙)
安牀厚褥不得久宿(焦氏易林/家人之睽)
理盡者不可責有餘一至者不可求兼濟故洪濤之末
不能蕩浮萍衝風之後不能颺輕塵勁弩之餘力不能
洞霧縠西頹之落暉不能照山東(抱朴子外/篇廣譬)
夫莢奔而不止者尠不傾墜凌波而無休者希不沈溺
弄刃不息者傷刺之由也斫擊不輟者缺毁之原也盈
則有損自然之理周廟之器豈欺我哉(抱朴子外/篇知止)
尺波歸海恒嘆不居爝火為薪猶悲假續况復星迴日
薄通人有乞老之言鍾鳴漏盡前史有夜行之誡(藝文/類聚)
(人部/老表)
俛音赴曲操終則仆傾身舉重力殫斯斃(藝文類聚/人部老表)
役壯休老上典所優晨行暮息事身恒分若夫𤣥黄未
已非狄駕之衞筋力為用豈强飯之時(藝文類聚職/官部僕射表)
年過七十而以居位譬猶鍾鳴漏盡夜行不休(藝文類/聚職官)
(部衞/尉)
驅奔効駕先輟於羸駘翔進賀成近遺於鎩翮彼常知
暮而况臣哉(文苑英華庾信/請致仕一表)
字説曰貈善睡則於宜作而無作於宜覺而無覺不可
以渉難矣舟以渉難利則渉否則止貈舟在右能止者
也(埤雅品/物門貉)
譬如甘蔗既被壓已滓無復味(海空智蔵/經持誡品)
　　　知足
子謂衞公子荆善居室始有曰茍合矣少有曰茍完矣
富有曰茍美矣(論語/子路)
人不患其不知患其為詐也不患其不勇患其為暴也
不患其不富患其亡厭也(前漢書/景帝紀)
夫人之性陵上猶水之趣下也益而不已必決升而不
已必困始於匹夫行義不敦終於皇輿為之敗績固不
可不慎也(晉書庾/峻傳)
且能約其躬則儋石之稸以豐茍肆其欲則海陵之積
不足(晉書東/晳傳)
胥靡有免死罪時活今不知足者之憂終身不解(韓非/子解)
(老/)
夫游沒者不求沐浴已自足其中矣故食草之獸不疾
易藪水居之蟲不疾易水行小變而不失常(淮南子/説山訓)
近敖倉者不為之多飯臨江河者不為之多飲其滿腹
而已(淮南子/説林訓)
夫錦績紛華所服不過温體三牲大牢所食不過充腹
知以身取節者則知足矣(孔叢子/居衞)
抱闗執籥以守漏刻則臣之心厭飫足矣(蔡中郎集/讓尚書)
且鷦鷯巢林不過一枝鼯鼠飲河不過滿腹小人之情
求足而已(蔡中郎集/讓髙陽侯)
茍足於其性則雖大鵬無以自貴於小鳥小鳥無羡於
天地而榮願有餘矣故小大雖殊逍遙一也(郭子註莊/逍遙遊)
搖頭鼓缶秦之樂也秦人樂之此故不願天帝之音(李/善)
(註文選陸士/衡演連珠)
其為實乎則執杓而飲河者不過滿腹棄室而灑兩者
不過濡身過此以徃弗能受也(文選李康/運命論)
放身而居體逸則安肆口而食屬厭則充是以王鮪登
爼不假吞波之魚蘭膏停室不思銜燭之龍(文選陸機/演連珠)
聽極於音不慕鈞天之樂身足於䕃無假垂天之雲是
以蒲宻之黎遺時雍之世豐沛之士亡桓撥之君(文選/陸機)
(演連/珠)
俛仰生榮華咄嗟復彫枯飲河期滿腹貴足不願餘巢
林棲一枝可為逹士模(文選左思/詠史詩)
蓋聞修已知足慮得其逸甘榮昧進志忘其審是以飲
河滿腸而求安愈泰縁木務髙而畏下滋甚(廣文選謝/恵連連珠)
饑者易食寒者易衣臣之謂矣(藝文類聚封爵/部親戚封表)
士生一世但取衣食足乗下澤車御欵叚馬為郡吏守
墳墓鄉里稱善人斯可矣(藝文類聚/獸部馬)
方丈之食不過一飽綈袍之繡不過一煖(太平御覽飲/食部食下)
古牋云偃䑕飲河止於滿腹鷓鴣銜葉才能覆身(埤雅/品物)
(門鷓/鴣)
量腹而進松木度形而衣薜蘿淡然已足(何氏語/林棲逸)
　
　
　
　
　
　
　
　喻林卷四十四
欽定四庫全書
　喻林卷四十五　　　　　明　徐元太　撰
　　人事門(四十三/)
　　　各得
鴉鳥岀食在野甚飽羣飛而歸提提然凡人之父子兄
弟岀入宮庭相與飲食亦提提然樂(鄭氏箋/詩小弁)
民有寢廟獸有茂草各有攸處徳用不擾(左傳襄/公四年)
在野者龍逸在朝者鳯集(晉書束/晳傳)
用殊函矢雙美奚躓談異矛戈兩濟何傷(宋書顧/覬之傳)
東西正相反而相對各當其所居若左右之不相雜故
不害其方也(公孫龍子/通變論註)
故小而行大則滔窕而不親大而行小則陿隘而不容
貴賤不失其體而天下治矣(淮南子/本經訓)
聖人之道猶中衢而致尊邪過者斟酌多少不同各得
其所宜是故得一人所以得百人也(淮南子/繆稱訓)
東風啓户黔啄翻舞各樂其類咸得生處(焦氏易林/賁之否)
蜎飛蠕動各有配偶小大相保咸得其所(焦氏易林/臨之豫)
飾貌以强類者失形調辭以務似者失情百夫之子不
同父母殊類而生不必相似各以所稟自為佳好(王充/論衡)
(自紀/篇)
夫好尚不可以一概杚趨舍不可以彼我易也夫欲隮
閬風陟嵩華者必不留行於丘垤意在乎游南溟泛滄
海者豈暇逍遙於潢洿是以注清聽於九韶者巴人之
聲不能悦其耳烹大牢饗方丈者荼蓼之味不能甘其
口鵾鵬戾赤霄以髙翔鶺鴒傲蓬林以鼔翼洿隆殊途
亦飛之極晦朔甚促朝菌不識蜉蝣怱怱於寸隂野馬
六月而後息鯈鮒汎濫以㬥鱗靈虬勿用乎不測行業
乖舛意何可得(抱朴子外/篇守塉)
夫斥鷃不以蓬榛易雲霄之表王鮪不以幽岫貿滄海
之曠虎豹入廣厦而懐悲鴻鶤登嵩巒而含慼物各有
心安其所長莫不泰於得意而慘於失所也(抱朴子外/篇逸民)
夫大鳥一去半嵗至天池而息小鳥一飛半朝槍榆枋
而止此比所能則有問矣其於適性一也(郭子註莊/逍遙遊)
庖人尸祝各安其所司鳥獸萬物各足於所受帝堯許
由各静其所遇此乃天下之至實也(郭子註莊/逍遙遊)
各美其所美則萬物一美也各是其所是則天下一是
也(郭子註莊/徳充符)
各知其極物安其分逍遙者用其本歩而遊乎自得之
塲矣(郭子註/莊秋水)
夫至仁者百節皆適則終日不自識也聖人在上非有
為也恣之使各自得而已耳(郭子註/莊天運)
駑驥各適性而足馬之真性非辭鞍而惡乗但無羡於
榮華耳有意治之則不治矣(郭子註/莊馬蹄)
士之所能各有其極若四時之不可易也當其時物順
其倫次則各有用矣是以順嵗則時序易性則不物(郭/子)
(註莊徐/無鬼)
心膂有位股肱有經豈以處下為戚為榮各安其所舉
體用平(藝文類聚人/部隠逸上箴)
取舍歿繆畏喜殊方故鶉鷃髙飛終日馳鶩而志在乎
蒿苗鴻鵠高舉逕歴東西通千逹萬而志在乎陂池鸞
鳯翺翔萬仞之上優游太清之中而常以為卑延頸舒
翼凌蒼雲薄日月髙翔逺逝曠時不食徃來九州棲息
八極乃得其宜三者殊便皆以為娛(道徳經指/歸卷七)
猶如𫝊燈一燈𫝊之百千萬燈一時俱照光明無損前
燈後燈無優無劣智慧𫝊者亦復如是(无上内祕蔵/經妙徳品)
萬物盗天地之精以生成人盗萬物之形以御用萬物
盗人之力以種植彼此相盗各獲其宜(天機/經安)
如摩尼珠以加私國㲲而以褁之不相染著何以故彼
此淨故(淨行法門/經卷下)
譬如種種熏色置一器中熏種種衣復以衆雜染色置
一器中染所熏衣隨其所熏受色不同而彼諸色不生
分别羌别之心(法集經/欲一)
譬如龍王降雨普與天下雨無差别大樹大草根大故
多受小樹小草根小故少受(大智度論/卷十九)
如大清涼美池無量衆生前後來飲各飽而去(大智度/論卷五)
(十/三)
金玉不相傷精魄不相妨(𢎞明集牟/子理惑論)
　　　自得
理定於心不期俗賞情貫於時無悲世辱故芬芳各性
不待汨渚之哀明白為寶無假荆南之哭(南齊書/劉祥傳)
鷦鷯巢於深林不過一枝偃鼠飲河不過滿腹歸休乎
君予無所用天下為(莊子逍/遙遊)
夫得者困可以為得乎則鳩鴞之在於籠也亦可以為
得矣且夫趣舍聲色以柴其内皮弁鷸冠搢笏紳脩以
約其外内支盈於柴柵外重纒繳睆睆然在纒繳之中
而自以為得則是罪人交臂歴指而虎豹在於囊檻亦
可以為得矣(莊子/天地)
孔子窮於陳蔡之間七日不火食左據槁木右擊槁枝
而歌焱氏之風有其具而無其數有其聲而無宮角木
聲與人聲犁然有當於人之心(莊子/山木)
子貢曰吾不知天之髙也地之下也古之得道者窮亦
樂通亦樂所樂非窮通也道徳於此則窮通為寒暑風
雨之序也(莊子/讓王)
曾子居衞緼袍無表顔色腫噲手足胼胝三日不舉火
十年不製衣正冠而纓絶捉衿而肘見納屨而踵決曵
縰而歌商頌聲滿天地若岀金石天子不得臣諸侯不
得友故養志者忘形養形者忘利致道者忘心矣(莊子/讓王)
心平愉則色不及傭而可以養目聲不及傭而可以養
耳蔬食菜羔而可以養口麤布之衣麤紃之履而可以
養體屋室廬庾葭藁蓐尚机筵而可以養形(荀子正/名篇)
所謂樂者豈必處京臺章華游雲夢沙丘耳聽九韶六
瑩口味煎熬芬芳馳騁夷道釣射鷫鷞之樂乎吾所謂
樂者人得其得者夫得其得者不以奢為樂不以廉為
悲與隂俱閉與陽俱開故子夏心戰而臞得道而肥聖
人不以身役物不以欲滑和是故其為樂不欣欣其為
悲不惙惙是故有以自得也喬木之下空宂之中足以
適情無以自得也雖以天下為家萬民為臣妾不足以
養生也夫建鍾鼓列管弦席旃茵𫝊旄象耳聽朝歌北
鄙靡靡之樂齊靡曼之色陳酒行觴夜以繼日强弩弋
高鳥走犬逐狡兔此其為樂也焱焱赫赫怵然若有所
誘慕解車休馬罷酒徹樂而心忽然若有所䘮悵然若
有所忘也是何則不以内樂外而以外樂内樂作而喜
曲終而悲失其得者也(淮南子/原道訓)
誠中之人樂而不忣如鶚好聲熊之好經夫有誰為矜
(淮南子/繆稱訓)
天下有至貴而非勢位也有至富而非金玉也有至壽
而非千嵗也原心反性則貴矣適情知足則富矣明死
生之分則壽矣(淮南子/繆稱訓)
次四拂其繫絶其纗佚厥心測曰拂繫絶纗心誠快也
(太𤣥經/第二樂)
一枝足以戢鸞羽何煩乎豐林潢洿足以泛龍鱗豈事
乎滄海藜藿嘉於八珍寒泉㫖於醽醁躡履美於赤舄
緼袍麗於兖服把撞安於杖鉞鳴條樂乎絲竹茅茨艶
於丹楹采椽珍於刻桷登嵩峯為臺榭庇巖霤為華屋
積篇章為敖庾寶𤣥談為金玉(抱朴子外/篇嘉遯)
未若遊神典文吐故納新求飽乎耒耜之端索緼乎杼
軸之間腹仰河而已滿身集一枝而餘安萬物芸芸化
為埃塵矣(抱朴子外/篇逸民)
醇而不雜斯則富矣身不受役斯則貴矣若夫剖符有
土所謂禄利耳非富貴也(抱朴子外/篇逸民)
遺身而自得故行若曵枯木止若聚死灰(郭子註荘/逍遙遊)
以小求大理終不得各安其分則小大俱足矣若秋毫
不求天地之功則周身之餘皆為棄物天地不見大於
秋毫則顧其形象纔自足耳(郭子註/莊秋水)
爾乃龍吟方澤虎嘯山丘註云言已從容吟嘯類乎龍
虎(李善註文/選歸田賦)
故能虬驤慶霄而不紲豢龍之轡鳯鳴瑤林而不屈伶
倫之籠豈必欣太清而樂瓊藹哉(廣文選庾元/規翟徴君贊)
善釣者不易淵而釣君子不隣席而追道(意林物/理論)
百日之饑一朝而飽豈復覺向者之餒乏耶(太平御覽/道部養生)
家有千金之玉而不知猶之貧也良工治之則富弇二
國身有至貴而不知猶之賤也聖人告之則貴最天下
(太平御覽人/事部富下)
入吾室者但有清風對吾飲者唯當明月(何氏語/林言志)
如堅翅鳥飛騰虛空自在翺翔久不墮地雖依空戲而
不據空亦不為空之所拘礙(波羅宻多經/三百三十二)
又如比丘得神足通從海此岸到於彼岸周旋四洲無
能礙者(大乗造象功/徳經卷下)
譬如飛鳥飛行空中無所觸礙以空為地不畏虛空(脩/行)
(道地經/菩薩品)
如空中鳥逺逝無礙(法句經/羅漢品)
彼見其門我覩其室彼採其華我取其實彼求其備我
守其一(𢎞明集牟/子理惑論)
譬若臨河飲水飽而自足焉知其餘哉(𢎞明集牟/子理惑論)
四信云何先信法次信佛後信僧及戒耶荅曰譬如人
重病服藥若病愈則信藥妙藥妙必由師則信師也雖
師妙藥良要由善看病人則信看病人也三事雖妙要
由我能消息則信我也法中四信亦復如是觀實相見
諦時煩惱即除則信法妙也三寶雖妙要行之由我戒
業清淨故纍病得除則信戒也(羅什譯維摩/詰經菩薩品)
世王自在於民法王自在於法(僧肇註維摩/詰經佛國品)
日月不期去闇而闇自除岀家不期摧外道而外道自
消也(僧肇註維摩/詰經弟子品)
　　　有獲
六四悔亡田獲三品(易巽/)
以斯解險無險不濟能獲隠伏如似田獵而獲窟中之
狐(周易正/義解)
園有桃其實之殽○園有棘其實之食(詩國風/園有桃)
穫之挃挃(音/窒)積之栗栗其崇如墉其比(去/聲)如櫛(側瑟反/○詩頌)
(良/耜)
曾孫之稼如茨如梁曾孫之庾如坻(音/池)如京(詩小雅/甫田)
嗟爾朋友予豈不知而作如彼飛蟲時亦弋獲(詩大雅/桑柔)
園有桃得其實為之殽以興國有民得其力為君用(毛/詩)
(正義園/有桃)
草穢既除而禾稼茂禾稼茂而榖成熟榖成熟而積聚
多如墉也如櫛也以言積之髙大且相比迫也(鄭氏箋/詩良耜)
耕鉏不以水旱息必獲豐年之收(杜氏解左傳/昭公元年)
耕鉏不息必有豐年之收以喻禮信不愆必為諸侯之
長也(春秋正義/昭公元年)
昔者王豹處於淇而河西善謳緜駒處於髙唐而齊右
善歌華周把梁之妻善哭其夫而變國俗有諸内必形
諸外為其事而無其功者髠未嘗覩之也(孟子告/子下)
此秦所禱祀而求也今已得之矣(史記韓/世家)
違覆而得中猶棄敝蹻而獲珠玉(蜀志董/和傳)
夫芬芳起於椒蘭清響生乎琳琅命世而作佐者必垂
可大之餘風髙尚而邁徳者必有明勝之遺事(晉書習/鑿齒傳)
如𤓰苗之有衍我是以庇其榮而食其實(子華子/神氣)
鄭人緩也呻吟䘮氏之地祗三年而緩為儒河潤九里
澤及三族(莊子列/禦冦)
彭祖九子據徳不殆南山松栢長壽嘉福(焦氏易林/乾之蠱)
江河淮海天之奥府衆利所聚可以饒有(焦氏易林/乾之觀)
膏澤肥壤農人豐敞(焦氏易林/坤之咸)
龜鱉列市河海饒有長財善賈商季悦喜(焦氏易林/屯之震)
獐鹿雉兔羣聚東圃盧黄白脊俱徃追逐九齚十得君
子有喜(焦氏易林/蒙之復)
望鷄得雛求馬獲駒(焦氏易林/蒙之解)
曵綸江海釣掛魴鯉(焦氏易林/需之損)
握珠懐玉還歸其鄉(焦氏易林/訟之壯)
蜲蛇循流東求大魚預且舉網庖人歌謳(焦氏易林/小畜之訟)
探巢得雛鳩鵲俱來(焦氏易林/履之渙)
求我所有買鮪得鯉(焦氏易林/泰之大壯)
日中為市各抱所有交易貨貲含味懐寶(焦氏易林/泰之升)
求兔得獐過其所望(焦氏易林/泰之明夷)
桃李花實纍纍日息長大成熟甘美可食為我利福(焦/氏)
(易林泰/之小過)
把珠入口為我利寶(焦氏易林/否之履)
龍隅求泉置雲影從(焦氏易林/同人之蠱)
陶朱白圭善賈息資三致千金徳施上仁(焦氏易林同/人之大畜)
北方多棗橘柚所聚荷囊載香盈我筐筥(焦氏易林/謙之大過)
白馬騮駮更生不休富有商人利得如丘(焦氏易林/隨之噬嗑)
春多膏澤夏潤優渥稼穡成熟畆獲百斛(焦氏易林/臨之明夷)
新田宜粟上農得榖(焦氏易林/剥之遯)
崑崙之玉取求必得(焦氏易林/剥之益)
白馬騂騮生乳不休(焦氏易林/復之暌)
求犬得兔請新遇故(焦氏易林/復之困)
三驪負衡南取芝香秋蘭芬馥盈滿匣匱(焦氏易林/復之艮)
出得隋珠留獲和玉(焦氏易林/復之未濟)
膺栖茂樹候雀徃來一擊獲兩伏不枝梧(焦氏易林/无妄之困)
繒帛盛織日就為得(焦氏易林/頥之夬)
捕魚河海布網多得(焦氏易林/坎之大過)
求􁀙得黄駒犢從行(焦氏易林/離之觀)
飛來之福入我居室(焦氏易林/恒之无妄)
春鴻飛東以馬貨金(焦氏易林大/壯之小過)
旦樹菽豆暮成藿羮(焦氏易林/明夷之履)
東市齊魯南賈荆楚羽毛齒革為吾利寶(焦氏易林/家人之蠱)
尼父孔丘善釣鯉魚羅網一舉得獲萬頭(焦氏易林/革之頥)
結網得鮮受福安生(焦氏易林/兊之无妄)
豐年多儲河海饒魚商客善賈大國富有(焦氏易林/豐之蠱)
狡兔趯趯犬良逐咋雄雉爰爰為鷹所獲(焦氏易林/未濟之師)
吾以仁義為機而得其名子以斧斤為機而得其薪(天/禄)
(閣外史/遇樵)
漢武享國最為壽考已得養性之小益矣但以升合之
助不供鍾石之費畎澮之輸不給尾閭之泄耳(抱朴子/内篇論)
(仙/)
鳥不暇舉獸不得發青骹摯於韝下韓盧噬於􁞥末(文/選)
(西京/賦)
夫田種者一畆十斛謂之良田此天下之通稱也不知
區種可百餘斛也田種一也至於樹養不同則功收相
懸謂商無十倍之價農無百斛之望此守常而不變者
也(文選嵇康/養生論)
故殖財之寶黄玉自岀令徳之珍卿相是毓(古文苑張/旭西嶽華)
(山堂闕/碑銘)
讓禮一寸得禮一尺(藝文類聚/人部讓)
鐮刀自葵積芻蕘之効(太平御覽/器物部鐮)
譬如有人執持明鏡不期見面面像自現亦如農人散
種良田不期生芽而芽自生亦如然燈不期滅闇而闇
自滅(元陽妙/經卷六)
譬如良農善能播植既植其母必得其子(玉清經/幽棲品)
如是良農終卒獲利(玉清經道/化四夷品)
如善御者駕駟馬車令避險路行於正道隨本意欲能
徃所至(波羅蜜多經卷/三百五十五)
如人種榖其苗已秀當知是人獲果不久(波羅蜜多經/卷五百六十)
(九/)
譬如有人銷礦出金出已轉賣所得價直貴賣彼人多
百千倍(波羅蜜多經/五百八十四)
譬如魚師以食塗網投之深淵既滿所求即尋牽岀(大/寶)
(積經一/百六)
譬如有人耕田種稻唯求子實不望藁稈子實成熟收
穫子已藁稈不求而自然得(蘇婆呼童/子經卷上)
如人穿井得至濕泥知當得水不久如人擊賊賊已退
散自知得勝意中安稳(三昧法門/經卷下)
譬如人種五榖生根從根生莖葉實至後得榖已後年
復種得榖甚多(那先比丘/經卷中)
譬如有人掘地求蔵本規索一并得餘蔵(脩行道地/經天耳品)
汝不見田夫葉少種子後獲大果如人獻王少物而得
大報如少鈎餌而得大魚所捨甚少而所獲大多(大智/度論)
(卷三/十)
譬如人為榖故種禾而槀草自至(大智度論/卷八十七)
誰渴飲清流而不充虚乏誰秉熾燃燈而不滅黑闇(大/莊)
(嚴經論/卷八)
猶如農夫為榖種植至秋收穫亦得草䴬(十住毘婆/沙論卷九)
譬猶灑粒於土壤而納百倍之收地榖無情於人而自
然之利至也(𢎞明集孫/綽喻道論)
　　　再造
九二枯楊生稊老夫得其女妻无不利(易大/過)
故衰者更盛猶若枯槁之楊更生少壯之稊枯老之夫
得其少女為妻也(周易正/義大過)
人衰更求盛猶木死生蘖(尚書正義/盤庚上)
克伐既滅封其支子為王者之後猶樹既斬其根本更
有蘖生之條(毛詩正/義長發)
君王之於越也繄起死人而肉白骨也(國語/吳)
昔原大夫贖桑下絶氣𫝊稱其仁秦越人還虢太子結
脉世著其神設曩之二人不遭仁遇神則結絶之氣竭
矣然而糒脯岀乎車軨鍼石運乎手爪今所頼者非直
車軨之糒脯手爪之鍼石也乃收之於斗極還之於司
命使乾皮復含血枯骨復被肉允所謂遭仁遇神真所
宜𫝊而著之(後漢書文/苑列傳)
則所謂生繁華於枯荑育豐肌於朽骨(晉書元/帝紀)
日月之暉昧而復曜(晉書髙宻文/獻王泰傳)
皇綱絶而復紐天緯缺而更張(宋書明/帝本紀)
使弛墜之構更獲締造垢辱之甿復得明目(宋書謝/荘傳)
再躔日月重綴參辰反龜玉於塗泥濟斯民於阬岸(梁/書)
(武帝/上紀)
扶傾頺構之下拯溺逝川之中(梁書武/帝上紀)
地維絶而重紐天柱傾而更植鑿河津於孟門百川復
啓補穹儀以五石萬物再生(梁書元/帝紀)
寒灰更然枯骨生肉(隋書于/仲文傳)
譬如枯木重起枝葉枯骨重生皮肉(隋書突厥/北狄傳)
恩隆絶望之辰慶集㝠心之日熖灰非喻荑枯未擬(南/史)
(袁湛彖從/弟昻傳)
炎絶續光光滅復明(焦氏易林/屯之咸)
視日再光與天相望(焦氏易林大/有之小過)
枯木復起秋葉冬實(焦氏易林/大過之蒙)
破敝復完危者得安(焦氏易林/恒之中孚)
盲者目張跛倚起行(焦氏易林/升之蠱)
􁁉微惙惙屬纊聽絶豁然大通復更生活(焦氏易林/艮之大壯)
上九過其枯城或蘖青青測曰過其枯城改過更生也
(大𤣥經/第一差)
上九株生蘖其種不絶測曰株生蘖其類乃長也(太𤣥/經第)
(三/居)
次七老木生蒔(侍/)永以纒其所無測曰老木生蒔永厥
體也(太𤣥經/第四永)
易稱懸象著明莫大乎日月然時有昏晦詩美滔滔江
漢南北之紀然時有壅滯論語固天縱之莫盛於聖然
時有困否日月不失其體故蔽而復明江漢不失其源
故窮而復通聖人不失其徳故廢而復興(風俗通/窮通)
絶而復屬死而復生世有死而復生之人人必謂之神
漢統絶而復屬光武存亡可謂優矣(王充論衡/恢國篇)
悴葉更輝枯條以肄(文選陸士/衡功臣頌)
使春枯之條更與秋蘭垂芳陸沈之羽復與翔鴻撫翼
(文選陸機/謝内史表)
得使入湯之禽復假羽毛刖斷之足復蒙連續(廣文選/蘇子卿)
(報李/陵書)
百榖偃而立大禾顛復持(藝文類聚/天部霽詩)
枯木生華白骨更肉(藝文類聚封爵/部親戚封詔)
拯龜玉於已毁導涸源於將塞(藝文類聚封爵/部親戚封詔)
䘮車復還白骨更肉(藝文類聚刑法/部刑法書議)
援三靈之已墜救四海之羣飛(文苑英華請勸進及/封岳行幸徐陵表)
絆驥還千里垂鵬更九飛(文苑英華庾/信寄贈一詩)
昔沈羲將盡逢司命而還生士爕行埋(集作/終)值仙人而
更活今日慈矜斯之謂矣(文苑英華庾/信謝賜賚啓)
舟檝無岸海若為之反風薺麥將枯山靈為之岀雨(文/苑)
(英華庾信/謝賜賚唘)
青牛道士更延將盡之命白鹿真人能生已枯之骨(文/苑)
(英華庾信/謝賜賚啓)
夫􁀙骨腐於泥得水而再活井萍燥於地得水亦復萌
水特一物魚萍得之猶且若是矧上帝非常之恩乎(玉/皇)
(本行/集經)
如壊復成如滅復生(西昇/經)
如披重雲得覩日月猶如盲人得見色象如籠中鳥而
得騫翥如小水魚得遊江海亦如枯骨而得成人(玉清/經慈)
(悲方/便品)
慈雲普覆枯朽再榮白骨成人(玉清經通/濟幽㝠品)
反已逝之危魂榮已凋之朽質(玉清經/八節品)
譬如火欲滅遇得風薪火則然熾(大智度論/卷二十九)
將擢翠翹於寒條之上曜扶渠於重氷之下(𢎞明集/十一)
　　　昌後
椒聊之實蕃衍盈升彼其(音/記)之子碩大無朋○椒聊之
實蕃衍盈匊(音/菊)彼其之子實大且篤(詩國風/椒聊)
維熊維羆男子之祥維虺維蛇女子之祥(詩小雅/斯干)
􁈰斯美周室多男之詩(詩説/周南)
麟趾文王之子多仁賢美之(詩説/周南)
螽斯后妃子孫衆多也言若螽斯不妬忌則子孫衆多
也(毛詩/螽斯)
椒聊刺晉昭公也君子見沃之盛彊能脩其政知其蕃
衍盛大子孫將有晉國焉(毛詩/椒聊)
凡物有隂陽情慾者無不妬忌惟蚣蝑不耳各得受氣
而生子故能詵詵然衆多后妃之徳能如是則宜然(鄭/氏)
(箋詩/螽斯)
如松栢之枝葉常茂盛青青相承無衰落也(鄭氏箋/詩天保)
綿綿然枝葉長而不絶者乃是葛藟之草所以得然者
由其在河之滸得河之潤故也以興子孫長而昌盛者
乃是王族之人所以得然者由其與王同姓得王之恩
故也王族宜得王之恩施猶葛藟宜得河之潤澤(毛詩/正義)
(葛/藟)
有杕然特生之杜其葉湑湑然而盛但柯條稀疏不相
比次以興晉君疏其宗族不與相親猶杕杜之枝葉不
相比次然也(毛詩正/義杕杜)
維此柞木幹上之有枝條其生葉蓬蓬然茂盛新將生
故乃落之於地以葉相承無衰落以興維此諸侯先祖
之有子孫其有才智亦茂盛繼世以徳相承無乏絶(毛/詩)
(正義/采菽)
木枝莫不生葉正以柞為興者由柞葉新將生故乃落
於地其枝常有葉似前君賢者死後君賢者生其君常
有賢也(毛詩正/義采菽)
振振子孫或秀或苗(後漢書章帝/八王傳贊)
譬如芝蘭玉樹欲使其生於庭階耳(晉書謝/𤣥傳)
昔楚國處女諌其王曰有龍無尾言年四十未有太子
(晉書閣/纘傳)
曰子曰孫重規疊矩(晉書周/訪傳)
邦君將昌天遺其道大夫將昌天遺之士庶人將昌必
有良子(説苑/談叢)
十雌百雛常與母俱抱雞摶虎誰敢害者(焦氏易林/謙之賁)
魴生江淮一轉為百(焦氏易林/蠱之蠱)
長生無極子孫千億松栢為梁堅固不傾(焦氏易林/觀之損)
鳯生五雛長於南郭君子康寧悦樂身榮(焦氏易林/賁之頥)
五乳百雛騂駁驤駒(焦氏易林/无妄之坎)
麒麟鳯凰子孫盛昌(焦氏易林无/妄之大壯)
大樹之子百條共母當夏六月枝葉盛茂鸞鳯以庇召
伯避暑翩翩偃仰各得其所(焦氏易林/大過之需)
杻陽之山有獸焉其狀如馬而白首其文如虎而赤尾
其音如謠其名曰鹿蜀佩之宜子孫(山海經/南山經)
鹿蜀之獸馬質虎文驤首吟鳴矯足騰羣佩其皮毛子
孫如雲(山海經南/山經圖讚)
渾渾長源蔚蔚洪柯羣川載導衆條載羅(陶靖節集/詩四言)
言草木本根氣强則枝葉盛而善美人之先祖有大功
徳則𦙍緒亦蕃昌也(前漢書/註叙傳)
景之行止皆隨於形草木枝葉各稟根祗人之餘慶資
於積善亦猶此也(前漢書/註叙傳)
邁徳行仁必貽後慶如有言必酬有徃必復也(李善註/文選思)
(𤣥/賦)
桑末寄夫根生桑末既凋而寄生已茂以喻臯陶之後
封於英六衆國已滅而英六獨存言積徳之後必有餘
慶也(李善註文/選思𤣥賦)
昆山西跱爰有夜光漢水東流是生明月(藝文類聚儲/官部公主碑)
漢明帝作太子樂歌四章一曰日重光二曰月重輪三
曰星重輝四曰海重潤(事文類聚宫/嬪古今注)
韋元將弟誕仲將孔融與其父書曰不意雙珠近出老
蚌(事文類/聚誕子)
世人有子若不紹繼則名斷種最為可恥(大智度論/卷一百)
　
　
　
　
　
　
　
　
　
　
　
　
　
　
　
　喻林卷四十五
欽定四庫全書
　喻林卷四十六　　　　　明　徐元太　撰
　　人事門(四十四/)
　　　全生
夫崐峯積玊光澤者前毁瑶山叢桂芳茂者先折是以
東都有挂冕之臣南國見捐情之士斯豈惡梁錦好蔬
布哉盖欲保其七尺終其百年耳(北齊書文苑/祖鴻勲傳)
莊子行於山中見大木枝葉盛茂伐木者止其旁而不
取也問其故曰無所可用莊子曰此木以不材得終其
天年夫子出於山舍於故人之家故人喜命豎子殺鴈
而烹之豎子請曰其一能鳴其一不能鳴請奚殺主人
曰殺不能鳴者明日弟子問於莊子曰昨日山中之木
以不材得終其天年今主人之鴈以不材死先生將何
處莊子笑曰周將處夫材與不材之間材與不材之間
似之而非也故未免乎纍若夫乗道德而浮遊則不然
無譽無訾一龍一蛇與時俱化而無肯専為(莊子/山木)
南伯子綦遊乎商之丘見大木焉有異結駟千乗隠將
芘其所藾子綦曰此何木也哉此必有異材夫抑而視
其細枝則拳曲而不可以為棟梁俯而視其大根則軸
解而不可以為棺槨咶其葉則口爛而為傷嗅之則使
人狂酲三日而不已子綦曰此果不材之木也以至於
此其大也嗟乎神人以此不材(莊子人/間世)
匠石之齊至乎曲轅見櫟社樹其大蔽牛絜之百圍其
髙臨山十仞而後有枝其可以為舟者旁十數觀者如
市匠伯不顧遂行不輟弟子厭觀之走及匠石曰自吾
執斧斤以隨夫子未嘗見材如此其美也先生不肯視
行不輟何邪曰已矣勿言之矣散木也以為舟則沈以
為棺槨則速腐以為器則速毁以為門戸則液樠以為
柱則蠧是不材之木也無所可用故能若是之夀匠石
歸櫟社見夢曰女將惡乎比予哉若將比予於文木邪
夫柤梨橘柚果蓏之屬實熟則剝則辱大枝折小枝泄
此以其能苦其生者也故不終其天年而中道夭自掊
擊於世俗者也物莫不若是且予求無所可用乆矣㡬
死乃今得之為予大用使予也而有用且得有此大也
邪且也若與予也皆物也柰何哉其相物也而幾死之
㪚人又惡知㪚木匠石覺而診其夢弟子曰趣取無用
則為社何耶曰宻若無言彼亦直寄焉以為不知己者
詬厲也不為社者且㡬有翦乎(莊子人/間世)
三蝨相與訟一蝨過之曰訟者奚説三蝨曰争肥饒之
地一蝨曰若亦不患臘之至而茅之燥耳若又奚患於
是乃相與聚嘬其母而食之彘􁁺人乃弗殺(韓非子/説林)
百姓愛之如父母神明佑之若赤子故身常存(河上公/註老子)
(韜/光)
的的者獲提提者射故大白若辱大德若不足(淮南子/説林訓)
夫郊祭之牛食養朞年衣之文繡以入廟堂太宰執其
鸞刀以啟其毛方此之時願任重而止峻坂不可得也
(鹽鐵論/毁學)
夫君子愛口孔雀愛羽虎豹愛爪此皆所以治身法也
(説苑/雜言)
榕樹南海桂林多植之葉如木麻實如冬青樹幹拳曲
是不可以為器也其本稜理而深是不可以為材也燒
之無熖是不可以為薪也以其不材故能久而無傷其
蔭十畆故人以為息焉(南方草/木狀)
孰與銜轡而伏櫪同被繡扵犧牛哉(抱朴子外/篇嘉遯)
夫内熱者之飲毒藥非不害也疽痤用砭石非不痛也
然而為之者以小痛來而大痛滅小害至巨害除也饑
而倍食渴而大飲熱而投水寒而投火雖暫怡性必為
後患(劉子/利害)
夫係蹄在足則猛虎絶其蹯蝮蛇在手則壯士斷其節
何則以其所全者重所棄者輕(文選陳琳檄/吳將校文)
虬以深潛而保真鴻以髙飛而遠害(文選謝靈運登/池上樓詩註)
抱璧塗乞無為貴寶履仁遘禍無為貴道(廣文選曹子/建矯志詩)
鵷雛翔穹㝠蒲且不能視鸛鷺遵臯渚數為矰所繫(藝/文)
(類聚人部/隠逸上詩)
夫以擁腫之木得免因於不才觳觫之牛自保由於無
用(藝文類聚人/部别下書)
爾聞蜚㢘氏之説乎昔蜚㢘氏有二馬一者朱躐白毳
龍骼鳯臆驟馳如舞終日不釋鞍竟以熱死一者重脛
昂尾駝頸貉膝踶齧善蹶弃而㪚諸野終年肥遁是以
鳯凰不憎山棲蛟龍不羞泥蟠君子不茍潔以罹患聖
人不避穢而養生(何氏語林言志王/無功集無心子傳)
譬如獵客網中兔得脫寧復念還入網中不念得脫如
兔脱網終不還歸(惟日雜/難經)
譬如昔者而有一鼈從海出遊至於岸邊有一大狐追
之欲危其命鼈覺狐來藏頭四足覆於甲下狐住待之
設出頭足我當摶食鼈急不動狐極捨去鼈還詣扵大
神龍王説某本末求為龍神乃無所畏(修行道地/經修行品)
譬如大官捕諸飛鳥皆翦其翅閉著籠中日擇肥者以
給官厨時諸飛鳥日日稍减中有一鳥心自念言肥者
先死若吾當肥亦死如前設不食者便當饑死今當節
食令身不肥亦莫使羸令身輕便出入無礙不為宰人
所見烹害羽翼可得漸漸生長若從籠出便可飛遊從
意所至(修行道地經/曉了食品)
猶如多捕衆鳥藏在大器隨時瞻視養食以時毛尾既
長隨時剪落選其肥者日用供厨中有一鳥内自思惟
若我食多肥則致死若餓不食復致喪身宜自料量少
食損膚衣毛悦澤當從籠出如其所念即便少食衣毛
悦澤便從其願(出曜經/六戒品)
昔佛在世時有一道人在河邊樹下學道十二年中貪
想不除不能得道佛知可度化作沙門徃至其所樹下
共宿須㬰月明有龜從河中出來至樹下復有水狗饑
行求食與龜相逢便欲噉龜龜縮其頭尾及其四脚藏
於甲中不能得噉水狗小遠復出頭足行步如故不能
柰何遂便得脱於是道人問化沙門此龜有䕶命之鎧
水狗不能得其便化沙門荅曰吾念世人不如此龜不
知無常放恣六情外魔得便形壊神去(法句譬喻經/二心意品)
譬如捕魚人見一魚深入大水鉤網所不及則絶望憂
愁(大智度論/七十九)
　　　免害
初九需于郊利用恒无咎象曰需于郊不犯難行也(易/需)
九二需于沙小有言終吉(易需/)
説而應乎乾是以履虎尾不咥人亨(易履/)
九四履虎尾愬愬終吉(易履/)
上九碩果不食君子得輿小人剝廬(易剝/)
九二惕號莫夜有戎勿恤(易夬/)
處卦之終獨得完全不被剝落猶如碩大之果不為人
食也(周易正/義剝)
夫有隙之棄舟而得濟者有衣袽也鄰於不親而得全
者終日戒也(王弼註/易小過)
馮煖曰狡兔有三窟僅得免其死耳今有一窟未得髙
枕而卧也請為君復鑿二窟(戰國䇿/齊閔王)
毋為怨府毋為禍梯(史記趙/世家)
無曰不辜甑終不墮井矣(文子/上德)
故解之以牛之白顙者與豚之亢鼻者與人有痔病者
不可以適河此皆巫祝以知之矣所以為不祥也此乃
神人之所以為大祥也(荘子人/間世)
授甲晨征則理均於困獸斬闗宵遁則義殊於前禽(晋/書)
(李雄/列傳)
盲者處平而不遇深谿愚者守静而不䧟險危(韓非子/用人)
夫兕虎有域動静有時避其域省其時則免其兕虎之
害矣民獨知兕虎之有爪角也而莫知萬物之盡有爪
角也不免於萬物之害何以論之時雨䧏集曠野閒静
而以昬晨犯山川則兕虎之爪角害之事上不忠輕犯
禁令則刑法之爪角害之處鄉不節憎愛無度則争鬭
之爪角害之嗜欲無限動静不節則痤疽之爪角害之
好用其私智而棄道理則網羅之爪角害之兕虎有域
而萬害有原避其域塞其原則免於諸害矣(韓非子/解老)
夫珠玉人主之所急也和雖獻璞而未美未為主之害
也然猶兩足斬而寳乃論論寶若此其難也今人主之
於法術也未必和寳之急也而禁羣臣士民之私邪然
則有道者之不僇也持帝王之璞未獻耳(韓非子/和氏)
小國不鬬於大國之間兩鹿不鬭於伏兕之傍(淮南子/説林訓)
臣聞之乞火不得不望其砲矣今使柳下惠於齊縱不
解於齊兵終不愈益攻於魯矣(説苑/善説)
牧羊稻園聞虎呻喧懼畏惕息終免禍患(焦氏易林/屯之復)
飛鷹退去不食雉雞(焦氏易林/蒙之家人)
火雖熾在吾後冦雖多在吾右(焦氏易林/大有之需)
癭瘤瘍疹為身瘡患疾病癃疴常不危殆(焦氏易林大/有之大壯)
西過虎廬驚我前驅雖憂無危(焦氏易林/豫之坎)
弩弛弓藏良犬不烹(焦氏易林/蠱之損)
臨溪橋疚雖恐不危(焦氏易林/臨之離)
鳬游江湖甘樂其餌既不近人雖驚不駭(焦氏易林噬/嗑之大畜)
官成立政衣就缺袂恭謙為衛終無禍尤(焦氏易林/无妄之遯)
彫葉被霜獨蔽不傷(焦氏易林/頤之小過)
從猬見虎雖危無殆(焦氏易林/大過之革)
虎卧不起牛羊歡喜(焦氏易林/坎之謙)
履氷蹈凌雖困不窮(焦氏易林/明夷之隨)
敏㨗亟疾如猿集木􁂍弓雖調終不能獲(焦氏易林/漸之蹇)
上九兩虎相牙知掣者測曰兩虎相牙知所制也(太𤣥/經第)
(二/争)
次五藏不滿盗不嬴測曰藏滿盗嬴還自損也(太𤣥經/第五積)
次八揮其罦絶其羂(古縣/字)殆測曰揮罦絶羂危得遂也(太𤣥經/第五翕)
次七正其足蹛于狴獄三嵗見錄測曰正其足險得平
也(太𤣥經/第六窮)
逸麟逍遥大荒之表故無機穽之禍靈鶬振翅𤣥圃之
峯以違罩羅之患何必曲穴而永懐怵惕何必銜蘆而
惨惨畏容故充乎宰割之用者必愛乎芻豢者也給乎
煎熬之膳者必安乎庭立者也(抱朴子外/篇博喻)
懸魚惑以芳餌檻虎死於籠狐不可以釣緍致者必虬
螭也不可以機穽誘者必麟虞也(抱朴子外/篇廣譬)
猶網魚之去水罟圍獸之出陸羅也(抱朴子外/篇譏惑)
鴻髙飛㝠㝠薄天雖有弋執矰繳何所施巧而取焉喻
賢者深居亦不罹暴亂之害(李善註文選范/蔚宗逸民傳論)
焦鵬振六翮羅者安所羈(廣文選嵇叔/夜述志詩)
次七出險登丘或牽之牛(太𤣥經/第一礥)
叩頭蟲蟲之微細者然教之輙叩頭人以其叩頭傷之
不祥故莫之害也(太平御覧蟲/豸部叩頭)
居牛馬之位者無牛馬之患託犬羊之列者無犬羊之
咎(道徳經指/歸卷八)
無之為物水火不能害金石不能殘用之於心則虎兕
無所投其齒角兵戈無所容其鋒刃何危殆之有乎(道/德)
(經/註)
譬如有人閉在深獄門戸堅牢唯有厠孔便從中至无
礙處(元陽妙/經卷九)
譬如野干於諸龜鼈不能得便不得便故所行自在也
(婆羅宻多經/五百八十九)
譬如大海中船卒破壊知中人皆當墮水没死終不能
得度是船中有板若檣有健者得之騎其上順流隨海
得出知是人終不没水中死也何以故用得板檣故(道/行)
(波羅宻/經卷五)
譬如有人善入大海一切水族無能為害假使入於摩
竭魚口亦不為彼之所吞噬(大方廣佛華嚴/經卷七十八)
如鹿突圍得免獵師危害之苦(禪秘要法/經尺四)
雀在瓶中覆盖其口不能出飛今瓶已破雀飛而去(佛/説)
(七女經/尺六)
　　　轉禍
六二明夷夷于左股用拯馬壯吉(易明/夷)
初六鼎顛趾利出否得妾以其子无咎(易鼎/)
六二震來厲億喪貝躋于九陵勿逐七日得(易震/)
六二婦喪其茀勿逐七日得(易既/濟)
處鼎之初將在納新施顛以出穢得妾以為子故无咎
也(王弼註/易鼎)
六四鴻漸于木或得其桷无咎(易漸/)
六五射雉一矢亡終以譽命(易旅/)
智者之舉事也轉禍而為福因敗而成功者也齊人紫
敗素也而賈十倍(戰國䇿/燕昭王)
遭乾坤之靈值時來之運揚湯止沸使不燋爛起煙於
寒灰之上生華於己枯之木(魏志劉/廙傳)
公之在公安也北畏曹操之强東憚孫權之逼内慮孫
夫人興變於肘腋之下孝直為輔翼遂翻飛翺翔不可
復制(華陽/國志)
復䇿敗駕之駟以兾萬里之功非天眷之隆將何以至
此(晋書庾/氷傳)
失火而遇雨失火則不幸遇雨則幸也故禍中有福也
(淮南子/説林訓)
唐子短陳駢子於齊威王威王欲殺之陳駢子與其屬
出亡奔薛孟嘗君聞之使人以車迎之至而養以芻豢
黍粱五味之膳日三至冬日被裘罽夏日服絺紵出則
乗牢車駕良馬孟嘗君問之曰夫子生於齊長於齊夫
子亦何思於齊對曰臣思夫唐子者孟嘗君曰唐子者
非短子者邪曰是也孟嘗君曰子何為思之對曰臣之
處於齊也糲粢之飯藜藿之羮冬日則寒凍夏日則暑
傷自唐子之短臣也以身歸君食芻豢飯黍粢服輕煖
乗牢良故思之此謂毁人而反利之者也(淮南子/人間訓)
抗枉令直使販更成(説苑/正諫)
褰衣涉河澗流浚多賴遇舟子濟脫無它(焦氏易林/坤之萃)
淵坑復平宇穴安寧(焦氏易林/隨之鼎)
初雖無輿後得載車(焦氏易林/隨之旅)
千人舉龍困危得海(焦氏易林/臨之中孚)
湯火之憂轉解喜來(焦氏易林小/過之噬嗑)
膏澤沐浴洗去汚辱振除災咎更與夀福(焦氏易林/漸之賁)
上九棲于菑初亡後得基測曰棲菑得基後得人也(太/𤣥)
(經第/一上)
次七纍卵業業懼貞安測曰纍卵業業自危作安也(太/𤣥)
(經第/一差)
次八赤舌燒城吐水于缾測曰赤舌吐水君子以解祟
也(太𤣥經/第一千)
次七疾則藥巫則酌測曰疾藥巫酌禍可轉也(太𤣥經/第六失)
萬物衰落故言不善積衰落之物以積明嵗故作明基
(太𤣥經第/五積解)
廻纍碁之危成維山之固(藝文類聚職/官部司徒碑)
得免虎口仍上龍門(文苑英華/庾信傳)
　　　生促
人生一世間如白駒過隙何至自苦如此乎(史記留/侯世家)
夫人生居世間也譬猶騁六驥决隙也(史記李/斯傳)
蘇子曰人生一世若朝露之託於桐葉耳其與㡬何(後/漢)
(書王符/傳註)
夏之日忽以過冬之夜尋復來(晉書段/灼傳)
飄風不終朝驟雨不終日孰為此者天地天地尚不能
久而况於人乎(老子/虗無)
川閱水以成川世閱人而為世河之下龍門也疾如箭
之脫筈人夀㡬何而期以有待也(子華子/神氣)
操有時之具而託於無為之間忽然無異騏驥之馳過
隙也(莊子/盗跖)
夫藏舟於壑藏山於澤謂之固矣然而夜半有力者負
之而走昧者不知也藏小大有宜猶有所遯(莊子大/宗師)
楊朱曰太古之事滅矣孰誌之哉三皇之事若存若亡
五帝之事若覺若夢三皇之事或隐或顯億不識一當
身之事或聞或見萬不識一目前之事或存或廢千不
識一太古至于今日年數固不可勝紀但伏羲已來三
十餘萬嵗賢愚好醜成敗是非無不消滅但遲速之間
耳矜一時之毁譽以焦苦其神形要死後數百年中餘
名豈足以潤枯骨何生之樂哉(列子/楊朱)
人之生其猶氷也水凝而為氷氣積而為人氷極一冬
而釋人竟百嵗而死人可令不死氷可令不釋乎(王充/論衡)
(道虚/篇)
人居一世間忽若風吹塵(曹子建/薤露行)
念人生之不永若春日之微霜(曹子建/節遊賦)
唯人生之忽過若鑿石之末燿(曹子建/感節賦)
徒聞有先霜而枯瘁當夏而凋青含穗而不秀未實而
萎零未聞有享於萬年之夀久視不已之期者矣(抱朴/子内)
(篇論/仙)
里語有之人在世間日失一日如牽牛羊以詣屠所每
進一步而去死轉近此譬雖醜而實理也(抱朴子内/篇勤求)
且夫𤣥黄遐邈而人生倐忽以過隙之促託罔極之間
迅乎猶奔星之蹔見飄乎似飛矢之電經(抱朴子外/篇嘉遯)
夫二儀彌邈而人居若隅以朝囷之耀秀不移晷而殄
瘁類春華之暫榮未改旬而凋墜雖飛飊之經霄激電
之乍照未必速也夫期頥猶奔星之騰炯黄髪如激箭
之過隙况或未明而殞籜迎秋而零瘁者哉(抱朴子外/篇自敘)
唐肆非停馬處言求向者之有不可復得也人之生若
馬之過肆耳無駐須臾(郭子註莊/田子方)
采采榮木結根于兹晨耀其華夕已喪之人生若寄顦
顇有時(陶靖節集/詩四言)
夫天囘日轉其謝如矢騕褭迅足弗能追也人之短生
猶如石火炯然以過唯立德貽愛為不朽也(劉子/惜時)
人之性命脆促不殊譬水同波而無異瀾也(李善註文/選歎逝賦)
夫露之在草無一朝有餘以喻人之居世無一時而能
故也(李善註文/選歎逝賦)
言日無停景川不旋波以喻年命流行曽無止息也(李/善)
(註文選陸士/衡長歌行)
譬日及之在條恒雖盡而弗悟(文選歎/逝賦)
愁洽百年苦溢千嵗何異促鱗之游汀濘短羽之棲翳
薈(文選張/協七命)
逝矣經天日悲哉帶地川寸陰無停晷尺波豈徒旋(文/選)
(陸機長/歌行)
年往迅勁矢時來亮急弦(文選陸機/長歌行)
時無重至華不再揚蘋以春暉蘭以秋芳(文選陸機/短歌行)
頺魄不再圓傾羲無兩旦金石終銷毁丹青蹔彫煥(文/選)
(謝惠連/秋懷詩)
人生瀛海内忽如鳥過目(文選張/協詩)
人生寄一世奄忽若飈塵(文選/古詩)
人生天地間百年孰能要歘如歊石火瞥若截道飈(文/選)
(潘岳河陽/縣作詩)
尋煙染芬薫息猶芳徴音錄響操終則絶何則垂於世
者可繼止乎身者難結是以𤣥晏之風恒存動神之化
已滅(文選陸機/演連珠)
人生無根蔕飄如陌上塵(補文選陶/潛雜詩)
處百齡之内居一世之中倐忽比之白駒寄遇謂之逆
旅(補文選昭明太/子陶淵明集序)
神龜雖夀猶有竟時騰蛇乗霧終為土灰(廣文選曹孟/德碣石篇)
桃李不奢年桑榆多暮節常恐秋蓬根連翩因風雪(廣/文)
(選王元長/遊仙詩)
夫及遠者箭也而定遠非箭之功為生者我也而制生
非我之情故自箭而為心不可憑者絃因生以觀我不
可恃者年(廣文選鮑明/遠觀漏賦)
時不留乎激矢生乃急於走丸既河源之莫壅又吹波
而助瀾(廣文選鮑明/遠觀漏賦)
盖人生天地之間也若流電之過户牖輕塵之栖弱草
(藝文類聚/地部塵)
惟人生於世上若馳驥之過欞(藝文類聚人/部哀傷賦)
曄曄蕣華朝生夕落(藝文類聚人/部哀傷文)
寒暑更進退金石有終始光色俯仰間英艶難久恃(藝/文)
(類聚人部/言志詩)
團團明月魄滿則缺亭亭陽暉曜過則逝天地猶有盈
虧况華豔之浮蘖(藝文類聚/禮部婚)
夜漏方盡馳光復斜(藝文類聚職官/部特進墓誌)
至如不死之草猶稱南裔長生之樹尚挺西崑百紀遊
龜皆登蓮葉千齡夀鶴或舞松枝假矣生民何其夭脆
譬彼風電同諸泡沫(藝文類聚靈/異部仙道碑)
清露被臯蘭凝霜霑野草朝為美少年夕暮成醜老(初/學)
(記天/部露)
火憑薪以傳熖人資氣以享年苟薪氣之有竭何年燄
之恒延(初學記器/物部火)
越王告吳王曰民生于地上寓也老萊子曰人生於天
地之間寄也寄者固歸(困學紀聞卷/十八評詩)
如矢一發往而不囘(虚皇四/十九章)
人生一世間譬如電光速嬰兒化老耄倐忽春夢中(虚/皇)
(四十/九章)
人之生世常知有歸生死周廻曽不休息譬如日出於
東亦自西沉(三十六部尊/經消魔經)
如絲經盡无可尋續(海空智藏/經供獻品)
猶如假借勢不得久(海空智藏/經持戒品)
譬如秋月池中蓮花一切衆人之所樂見而忽萎黄
人所棄薄(海空智藏/經持誡品)
譬如電菌一時之夀(玉清經/八節品)
星夜編而曉落則邪見難保露陰泫而陽晞則色蘊方
促(波羅蜜多經卷/五百七十七)
譬如草端霜露凝滴日光照灼必不停住(大寶積經/四十一)
如天大雨流泡亂浮速起速滅如是身為不堅如水上
泡其性輕薄亦復如是(大寶積經/四十二)
譬如大海及以衆流有泡沫聚一切不堅其性虗弱不
可􁀙觸(大寶積經/四十二)
譬如夏月暑息止樹下涼須臾當復去世間無有常(佛/説)
(越難經/尺六)
譬若如鐵洞然俱熾以鎚打之迸火飛空上已即滅(中/阿)
(含經/卷二)
譬如燒􁁜讒然便滅(中阿含/經卷二)
譬如路傍樹暫息非久停(佛説無常/經當九)
又如朽舍及如漏船雖假修治旋歸㪚壊(大乗/經上)
身如聚沫不可撮摩又如水泡旋有即壊(大乗/經上)
又如坯器難為固惜(大乗/經上)
不寐夜長疲倦道長愚生死長(法句經/闇愚品)
命如果待熟常恐㑹零落(法句經/生死品)
如河駛流往而不返人命如是逝者不還(法句經/無常品)
人在世間譬乗泥船渡河當浮渡船且壊人身如泥船
不可久當疾行道(三慧經/藉八)
譬如駛河常流不停衆生夀命亦復如是(本緣經鬼/羅摩品)
譬之如屋脊骨如棟脇肋如椽骸骨如柱皮如四壁肉
如泥塗虚偽假合為人安在危脆非真幻化須㬰(思惟/要畧)
(法/)
譬如山頂河瀑疾不暫停(大莊嚴經/論卷五偈)
譬如燈炷唯賴膏油膏油既盡勢不久停人亦如是唯
賴壯膏壯膏既盡衰老之炷何得久住(法苑珠林/卷四十七)
欲火所燒貪心難滿事等駃河乍同沃焦故以尺波寸
影大力所不能駐月御日車雄才莫之能遏(法苑珠林/卷九十二)
常存不變謂之夀而外風積氣飄鼓動止無常動止
無常風無夀也外風既無夀内風類可知(僧肇註維摩/詰經方便品)
　
　
　
　
　
　
　
　
　
　
　
　
　
　
　
　喻林卷四十六
欽定四庫全書
　喻林卷四十七　　　　明　徐元太　撰
　　人事門(四十五/)
　　　瑕疵
凡過之所始必始於微而後至於著罰之所始必始於
薄而後至於誅過輕戮薄故屨校滅趾桎其行也足懲
而已故不重也(王弼註/易噬嗑)
華或有黄者或有白者興明王之德時有駁而不純(鄭/氏)
(箋詩/裳裳)
瑕者玉之病玉之有瑕猶人之有過故以瑕為過(毛詩/正義)
(狼/跋)
華一時而黄白雜色以興明王亦一時而善惡不純(毛/詩)
(正義裳/裳者華)
余狐裘而羔䄂(左傳襄公/十四年)
日月動物雖行度有大量不能不小有盈縮(范寗/解榖)
(梁隠公/三年)
瑕不揜瑜瑜不揜瑕忠也(禮記/䀻義)
論大功者不錄小過舉大美者不疵細瑕(前漢書/陳湯傳)
青蠅㸃素同兹在藩(後漢書/楊震傳)
夫夏后氏之璜不能無考明月之珠不能無纇然而天
下寶之者何也其小惡不足妨大美也今志人之所短
而忘人之所修而求得其賢於天下則難矣(淮南子汎/論訓下)
若珠之有纇玉之有瑕置之而全去之而虧(淮南子/説林訓)
豹裘而雜不若狐裘之粹白璧有考不得為寶言至
純之難也(淮南子/説林訓)
水雖平必有波衡雖正必有差尺寸雖齊必有詭(淮南/子説)
(林/訓)
瘤癭秃疥為身瘡害(焦氏易林/坤之大過)
杲杲白日為月所食(焦氏易林家/人之小畜)
言堯有不慈之過以其不傳丹朱也舜有卑父之謗以
其不立瞽瞍也(王逸註楚/辭九辯)
小疵不足以損大器短疾不足以纍長才日月挾蟲鳥
之瑕不妨麗天之景黄河合泥滓之濁不害凌山之流
奢僭不可以棄夷吾奪田不可以薄蕭何竊妻不可以
廢相如受金不可以斥陳平(抱朴子外/篇博喻)
牛躅之䨟不生魴鱮巢幕之窠不容鵠卵崇山廊澤不
辭汙穢佐世良材不拘細行何者量小不足以包大形
器大無分小瑕也(劉子/妄瑕)
荆岫之玉必舍纖瑕驪龍之珠亦有微纇然馳光於千
載飛價於侯王者以小惡不足傷其大美者也(劉子/妄瑕)
雖天地之大三光之明聖賢之智猶未免乎訾也故天
有拆之象地有裂之形日月有薄蝕之變五星有孛彗
之妖堯有不慈之誹舜有囚父之謗湯有放君之稱武
有殺主之譏(劉子/妄瑕)
有悔可悛滯瑕難拂(文選顔延年/讌曲水詩)
君子之過引曲推直如彼日月有時則食(文選潘岳/楊荆州誄)
彼日月之照明兮尚黯黮而有瑕(廣文選宋/玉九辯)
遘貞心以推忒毁玉質而蒙瑕(廣文選陸/士龍九愍)
人有厚德無問小節人有大舉無訾小故隋侯之珠不
能無纇(意林/體論)
玉有瑕穢必見於外故君子不隠所短(藝文類聚/寶玉部玉)
玉懷瑕而可指桂含蠧其取傷(文苑英華/王僧孺誄)
㸃霧固何傷於日月小疵庸曷損於瓊瑶(玉皇本/行集經)
如形殘跛陋者自見形象面貌不生歡悦(元陽妙/經卷六)
猶酒酥麻油必有濁滓(出曜經一/無常品)
夫良玉時玷賤夫指其瑕望舒抱魄野人睨其缺(𢎞明/集釋)
(何衡陽/逹性論)
　　　過當
求深窮底令物无餘蘊漸以至此物猶不堪而况始求
深者乎(王弼註/易恒)
彼汾(音/焚)沮(去/聲)洳(音/孺)言采其莫(音/慕)彼其之子美無度美無
度殊異乎公路○彼汾一方言采其桑彼其之子美如
英(叶於/良反)美如英殊異乎公行○彼汾一曲言采其藚(音/續)
彼其之子美如玉美如玉殊異乎公族(詩國風/汾沮洳)
葛履魏之内子儉不中禮媵者怨之(詩説/魏)
弁人有其母死而孺子泣者孔子曰哀則哀矣而難為
繼也夫禮為可𫝊也為可繼也故哭踊有節(禮記檀/弓上)
古人有言曰畏首畏尾身其餘幾(左傳文公/十七年)
多則多矣抑君似鼠夫䑕晝伏夜動不穴于寢廟畏人
故也今君聞晉之亂而後作焉寧將事之非鼠如何(左/傳)
(襄公二/十四年)
諺所謂室於怒市於色者楚之謂矣(左傳昭公/十九年)
今之與楊墨辨争道者譬如追放逸之豕豚追而還之
入欄則可又復從而罥之太甚(趙氏註孟/盡心下)
鄙語有之牽牛徑人田田主奪之牛徑則有罪矣奪之
牛不亦甚乎(史記陳/世家)
蹈陸土而有沈淪之憂遠巖墻而有鎮壓之患(後漢書/冦恂列)
(傳/)
不意滯怒不為春夏息淹恚不為順時怠(後漢書冦/恂傳論)
蒼梧澆娶妻而美讓於其兄尾生篤信水至不去而死
直躬好直證父攘羊申鳴奉法盡忠於君而執其父忠
信直讓此四行者聖賢之所貴也然不貴蒼梧之讓非
讓道也不取尾生之信非信所也不許直躬之直非直
體也不嘉申鳴之忠非忠意也(吳志鍾離/牧傳註)
譬棄物江海以為㢘耳(宋書謝/𢎞微傳)
枉繩矯墨害著西荆(宋書沈/攸之傳)
然而矯枉過直懲羮吹韲(晉書諸/王總傳)
毛嬙西施天下之美人也盛怨氣於面不能以為好
(管子/小稱)
今夫惰農信地實生百榖不力於其道也竊其果稼而
荒翳之齊后信人之性酬讓不明於其道舉全境以付
人人實鴟義而有其國(□倉子/用道)
東方有人焉曰爰旌目將有適也而餓於道狐父之盗
曰丘見而下壺餐以餔之爰旌目三餔而後能視曰子
何為者也曰我狐父之人丘也爰旌目曰譆汝非盗邪
胡為而食我吾義不食子之食也兩手據地而歐之不
出􁡒􁡒然遂伏而死狐父之人則盗矣而食非盗也以
人之盗因謂食為盗而不敢食是失名實者也(列子/説符)
子墨子曰鄭人三世殺其父而天加誅焉使三年不全
天誅足矣今又舉兵將以攻鄭曰吾攻鄭也順於天之
志譬有人於此其子强梁不材故其父笞之其鄰家之
父舉木而擊之曰吾擊之也順於其父之志則豈不悖
哉(墨子/魯問)
今世俗之為説者以桀紂為有天下而臣湯武豈不過
甚矣哉譬之是猶傴坐跂□(音/尫)大自以為有知也(荀子/正論)
以君子與小人相賊害也憂以忘其身内以忘其親上
以忘其君豈不過甚矣哉是人也所謂以狐父之戈钃
牛矢也(荀子榮/辱篇)
鄭人有且置履者先自度其足而置之其坐至之市而
忘操之已得履乃曰吾忘持度反歸取之及反市罷遂
不得履人曰何不試之以足曰寧信度無自信也(韓非/子外)
(儲説/左)
且御非使王良也則必使臧獲敗之治非使堯舜也則
必使桀紂亂之此味非飴蜜也必苦菜亭厯也(韓非子/難勢)
畏馬之辟也不敢騎懼車之覆也不敢乗是以虚禍距
公利也不孝弟者或詈父母生子者所不能任其必孝
也然猶養而長之(淮南子/説山訓)
為孔子之窮於陳蔡而廢六藝則惑為醫之不能自治
其病病而不就藥則悖矣(淮南子/説山訓)
今有良馬不待䇿錣而行駑馬雖䇿錣之不能進為此
不用䇿錣而御則愚矣夫怯夫操利劍擊則不能斷刺
則不能入及至勇武攘捲一𢷬則摺脇傷幹為此棄干
將鏌邪而以手戰則悖矣(淮南子/修務訓)
禄過其功者損名過其實者削(説苑/政理)
一噎之故絶榖不食一蹶之故却足不行(説苑/談叢)
夫山鋭則不髙水狹則不深行特者其德不厚志與天
地疑者其為人不祥鮑子可謂不祥矣其節度淺深適
至而止矣(新序節/士七)
楊王孫倮葬以矯世曰矯世以禮倮乎如矯世則葛溝
尚矣(揚子重/黎篇)
言人有歠羮而中熱心中懲念見􁒟則恐而吹之(王逸/註楚)
(辭九/章)
申生雉經晉不絶䋲子胥自沈吳不斷水(淮南子説/林訓解)
世人見當今之文薄也狎侮非之則謂上世朴質下世
文薄猶家人子弟不謹則謂他家子弟謹良矣(王充論/衡齊世)
(篇/)
今五色雖陳目不敢視五味雖存口不得嘗以言争而
獲勝則可焉有勺藥為荼蓼西施為嫫母忽而不欲哉
(嵇中㪚集向子/期難養生論)
或覩富貴之過因懼而背之是猶見食之有噎因終身
不飱耳(嵇中㪚集向子/期難養生論)
豈可以百慮之一失而謂經典之不可用以日月曽蝕
之故而謂𤣥象非大明哉(抱朴子内/篇論仙)
昔王莽引典墳以飾其邪不可謂儒者皆為篡盗也相
如因鼔琴以竊文君不可謂雅樂主於淫佚也(抱朴子/内篇論)
(仙/)
然不可以黔婁原憲之貧而謂古者無陶朱猗頓之富
不可以無鹽宿瘤之醜而謂在昔無南威西施之美(抱/朴)
(子内篇/論仙)
噎死者不可譏神農之播榖燒死者不可怒燧人之鑽
火覆溺者不可怒帝軒之造舟酗醟者不可非杜儀之
為酒豈可以欒大之邪偽謂仙道之果無乎是猶見趙
髙董卓便謂古無伊周霍光見商臣冒頓而云古無伯
竒孝己也(抱朴子内/篇論仙)
夫畏水者何必廢舟楫忌傷者何必弃斧斤(抱朴子外/篇交際)
何必裸袒以詭彼已斷粒以刺玉食哉(抱朴子外/篇交際)
先生慕嘉遁之偏枯不覺捐華之患害也務乎單豹之
養内未覩暴虎之犯外也是聞涉水之或溺則謂乗舟
者皆敗以商臣之凶逆則謂繼體無類也(抱朴子外/篇嘉遯)
何必慮火災而壊屋室畏風波而填大川乎(抱朴子外/篇詰鮑)
譬於防火水中避溺山隅(補文選司馬/相如美人賦)
莊周婦死而歌夫通姓命者以卑及尊死生不悼不可
論也夫象見死皮無遠近必泣周何忍哉(太平御覧/獸部象)
文帝黄初二年築陵雲臺七年三月築九華臺樓觀精
巧先稱平衆木輕重然後造無錙銖相結臺雖高峻常
隨風揺動而終無傾倒之理明帝登臺懼其勢危别以
大木扶持之樓即頺壊論者謂輕重力偏也(玉海宫/室庭)
昔有一人往至他舍見他屋舍墻壁塗治其地平正清
浄甚好便問之言用何和泥得如是好主人荅言用稻
榖䴬水浸令熟和塗泥壁故得如是愚人即便而作念
言若純以稻䴬不如合稻而用作之壁可白浄泥治平
好便用稻榖和泥用塗其壁望得平正反更髙下壁都
坼裂虚棄稻榖都無利益(百喻經/卷上)
昔有一長者遣人持錢至他園中買菴婆羅果而欲食
之而勅之言好甜美者汝當買來即便持錢往買其果
果主言我此樹果悉皆美好無一惡者汝嘗一果足以
知之買果者言我今當一一嘗之然後當取若但嘗一
何以可知尋即取果一一皆嘗持來歸家長者見已惡
而不食便一切都棄(百喻經/卷下)
譬如田舍人初不識鹽見人以鹽著種種肉菜中而食
問言何以故爾語言此鹽能令諸物味美故此人便念
此鹽能令諸物美自味必多便空抄鹽滿口食之鹹苦
傷口而問言汝何以言鹽能作美人言癡人此當籌量
多少和之令美云何純食鹽(大智度論/卷十八)
如風能使船風過則壊船(大智度論/卷二十三)
譬如愚人不識飲食種具聞醬是衆味主便純飲醬失
味致患(大智度論/卷五十九)
譬如食雖香美過噉則病(大智度論/卷六十四)
汝説一切皆空甚可畏也安捨有法而愛空乎如昔狂
人令績師績綿極令細好績師加意細若微塵狂人猶
恨其麤績師大怒乃指空示曰此是細縷狂人曰何以
不見師曰此縷極細我工之良匠猶且不見况他人耶
狂人大喜以付織師師亦効焉皆蒙上賞而實無物汝之
空法亦由此也(髙僧傳二/鳩摩羅什)
　　　昬暗
噎噎其陰虺虺其靁(詩國風/終風)
叔兮伯兮褎(音/又)如充耳(詩國風/旄丘)
折柳樊圃(叶博/故反)狂夫瞿瞿(音/句)不能晨夜(叶羊/茹反)不夙則莫
(音慕○詩國/風東方未明)
具曰予聖誰知烏之雌雄(詩小雅/正月)
瞻彼中林侯薪侯蒸民今方殆視天夢夢(音蒙○詩/小雅正月)
人莫知其子之惡莫知其苗之碩(大學/)
人莫不飲食也鮮能知味也(中庸/)
縱毛爐炭之上幸不焦投卵千金之下望必全豈不殆
哉臣聞桀登髙自知危然不知所以自安也前據白刃
自知死而不知所以自存也惑者知返迷道不遠願大
王察之(吳越春秋勾/踐入臣外傳)
盲者不可示以文繡聾者不可語以調聲(越絶篇叙/外傳記)
古與今如一丘之貉(前漢書/楊惲傳)
闇昧不覩日月之光聾昬不聞雷霆之震(後漢書馬/融列傳)
朱紫同色清濁不分(後漢書左/雄列傳)
慌若迷塗失偶黶如深夜撤燭(宋書顏/延之傳)
水激則波起炁亂則智昏昏智不可以為正波水不可
以為平(文子/下德)
瞽者無以與乎文章之觀聾者無以與乎鐘鼓之聲豈
唯形骸有聾盲哉夫知亦有之(莊子逍/遥遊)
盲者無以與乎眉目顔色之好瞽者無以與乎青黄黼
黻之觀(莊子大/宗師)
今君人者急逐樂而緩治國豈不過甚矣哉譬之是猶
好聲色而恬無耳目也(荀子/王覇)
今使人生而未嘗睹芻豢稻粱也惟菽藿糟糠之為睹
則以至足為在此也俄而粲然有秉芻豢稻粱而至者
則瞲然視之曰此何怪也彼臭之而無嗛於鼻嘗之而
甘於口食之而安於體則莫不棄此而取彼矣今以夫
先生之道仁義之統以相羣居以相持養以相藩飾以
相安固邪以夫桀跖之道是其為相縣也幾直夫芻豢
之縣糟糠爾哉然而人力為此而寡為彼何也曰陋也
(荀子/榮辱)
目不能決黒白之色則謂之盲耳不能别清濁之聲則
謂之聾心不能審得失之地則謂之狂盲則不能避晝
日之險聾則不能知雷霆之害狂則不能免人間法令
之禍(韓非子/觧老)
詩曰墨以為明狐狸其蒼此言上幽而下險也(荀子解/蔽篇)
張儀欲以秦韓與魏之勢伐齊荆而惠施欲以齊荆偃
兵二人争之羣臣左右皆為張子言而以攻齊荆為利
而莫為惠子言惠子因説不可不察也夫齊荆之事也
誠利一國盡以為利是何智者之衆也攻齊荆之事誠
不利一國盡以為利何愚者之衆也凡謀者疑也疑也
者誠疑以為可者半以為不可者半今一國盡以為可
是王亡半也刧主者固亡其半者也(韓非子内/儲説上)
客有教燕王為不死之道者王使人學之所使學者未
及學而客死王大怒誅之王不知客之欺已而誅學者
之晚也夫信不然之物而誅無罪之臣不察之患也且
人所急無如其身不能自使其無死安能使王長生哉
(韓非子外/儲説左上)
紂為長夜之飲懽以失日問其左右盡不知也乃使問
箕子箕子謂其徒曰為天下主而一國皆失日天下其
危矣一國皆不知而我獨知之吾其危矣辭以醉而不
知(韓非子/説林)
闇主則不然所愛習親近者雖邪枉不正不能見也疏
遠卑賤者雖竭力盡忠不能知也有言者窮之以辭有
諌者誅之以死如此而欲照海内存萬方是猶塞耳而
聽清濁掩目而視青黄也其離聰明則亦遠矣(淮南子/主術訓)
不聞道術之人則寡於得失不知亂之所由芼芼乎其
猶醉也(韓詩/外傳)
昔桀罪諫者紂焚聖人剖王子比干之心袁氏之婦絡
而失其紀其妾告之怒棄之夫亡者豈斯人知其過哉
(説苑/權謀)
耆蒙睡眠不知東西嵗君失理命直為曲(焦氏易林同/人之大壯)
左眇右盲視闇不明(焦氏易林/大有之益)
右目無瞳偏視寡明十步之外不知何公(焦氏易林/謙之蹇)
戴缾望天不見星辰(焦氏易林/隨之蹇)
昧視無光夜不見明(焦氏易林/蠱之豫)
朝不見光夜不見明(焦氏易林/坎之泰)
蔽鏡無光不見文章(焦氏易林/恒之未濟)
日有光月有明三年不目日視必盲三年不目月精必
矇(揚子/修身)
次七修侏(朱/)侏比于朱儒測曰侏侏之修無可為也(太/𤣥)
(經第/一童)
次二盲征否測曰盲征否明不見道也(太𤣥經/第五晦)
初一瞢復晱(失冉/切)天不覩其軫測曰瞢復晱天無能見
也(太𤣥經/第六瞢)
次三師或導射豚(遁/也)其埻(凖射/的也)測曰師或導射無以辨
也(太𤣥經/第六瞢)
次五倍明仮光觸蒙昬(太𤣥經/第六瞢)
言不識味者並甘臭惡不知人者信任讒佞(王逸註楚/辭九章)
言川水夏濁而秋清傷君無有清明之時(王逸註楚/辭九辨)
言今世之君迷惑讒佞反表以為裏倒裳以為衣而不
能知也(王逸註楚/辭九嘆)
亡國之君不知去貪暴施仁惠若無骨之蟲春生秋死
不知冬寒之有氷雪(吕氏春秋/任數解)
夫五音不聞無以别宮商五色不見無以别𤣥黄(武侯/十六)
(䇿視/聽)
儒生不覽猶為閉闇况庸人無篇章之業不知是非
其為閉闇甚矣此則土木之人耳目俱足無聞見也
(王充論衡/别通篇)
然而淺見之徒區區所守甘於荼蓼而不識􁎭蜜酣於
醨酪而不賞醇醪知好生而不知有養生之道知畏死
而不信有不死之法知飲食過度之速疾病而不能節
肥甘於其口也知極情恣欲之致枯損而不知割懷於
所欲也(抱朴子内/篇微㫖)
小人之知未知所向猶泉初發蒙蒙然也(太𤣥經第/二務解)
問其造屋不必知楣横而棁竪也問其為田不必知稷
早而黍穉也(顏氏家/訓勉學)
户服艾以盈要兮謂幽蘭其不可佩覽察草木其猶未
得兮豈珵美之能當(文選屈原/離騷經)
君所察者三年不可以不知不知時與不時譬猶春不
耕也不知行與不行譬以方為輪也不知宜與不宜譬
以錦緣薦也(藝文類聚服/飾部薦蓆)
鼻不知臭為齆人不知是非為閉(太平御覧/人事部鼻)
宋陽里華子中年病忘朝取而夕忘夕與而朝忘在途
則忘行在室則忘坐(太平御覧人/事部迷忘)
猶如闇夜所見不真(三十六/部尊經)
如或見昧粗精識迷徼妙不啻隔紗而視日奚殊認鹿
以為牛(玉皇本/行集經)
猶如盲人雖在人間日月之下而竟不知日月光明何
以故日光皎然盲者不見(無上内秘藏/經辯四真品)
如人有眼無外光明不能覩見所有色像(波羅蜜多經/卷五百七十)
(二/)
住於幽闇間猶如蝙蝠類(大寶積/經卷三)
譬如闕壊眼不能見衆色(大集地藏十/輪經卷六)
譬如盲人至大寶洲行住坐卧不見衆寶(大方廣佛華/嚴經四十五)
所謂膚翳覆眼重雲隠月如人穿井瓶中燈燄(大法鼓/經卷下)
猶如無燈明而入於闇室(本緣經毘/羅摩品)
覩彼衆生展轉五道始終周旋如磨不定(修行道地/經菩薩品)
遠道暗昧如夜發箭(法句經/廣衍品)
譬如人眼翳見妙珍寶謂為不浄(大智度論/卷六十七)
僕謂餌辛者不知辛之為辛而無羡於甜香悦臰者不
覺臰之為臰而弗躭椒蘭(𢎞明集駮/夷夏論)
皆由放散情慮擾亂心神似風裏之燈譬波中之月揺
漾輕動浮游汎濫影既不現照豈得明(法苑珠林/卷八十四)
日月豈不浄耶而盲者不見對曰是盲者過非日月咎
舍利弗衆生罪故不見如來佛國嚴浄非如來咎(維摩/詰所)
(説經佛/國品)
日月豈不明不見自由聲目佛土豈不浄罪穢故不覩
(僧肇註維摩/詰經佛國品)
　　　乖異
九三輿説輻夫妻反目(易小/畜)
睽火動而上澤動而下二女同居其志不同行(易睽/)
上火下澤睽君子以同而異(易睽/)
水火相息二女同居其志不相得曰革(易革/)
九三艮其限列其夤厲薫心(易艮/)
天道西轉水流東注是天與水相違而行(周易正/義訟)
水火二物共成烹飪理應相濟今火在上而炎上澤居
下而潤下无相成之道所以為乖(周易正/義睽)
夤當中脊之肉也既止加其身之中則上下不通之義
也夤既分列身將喪亡故憂危之切薫灼其心矣然則
君臣共治大體若身大體不通則君臣不接君臣不接
則上下離心列夤則身亡離心則國喪(周易正/義艮)
習習谷風以陰以雨黽勉同心不宜有怒(叶暖五反○/詩國風谷風)
既阻我德賈用不售(與夀同叶市周反/○詩國風谷風)
羔裘豹祛(音/區)自我人居居○羔裘豹褎(音/䄂)自我人究究
(詩國風/羔裘)
白華菅(音/姦)兮白茅束兮之子之遠俾我獨兮(詩小雅/白華)
習習谷風維山崔嵬無草不死無木不萎(叶於/回反)忘我大
德思我小怨(詩小雅/谷風)
騂騂(音/觪)角弓翩其反矣兄弟昬姻無胥遠矣(詩小雅/角弓)
瞻彼中林甡甡(音/莘)其鹿朋友已譖不胥以榖人亦有言
進退維谷(詩大雅/桑柔)
角弓殳兄刺幽王也不親九族而好讒佞骨肉相怨(毛/詩)
(角/弓)
盛夏養萬物之時草木枝葉猶有萎槁者朋友雖以恩
相養亦安能不時有小訟乎(鄭氏箋/詩谷風)
視彼林中其鹿相輩耦行甡甡然衆多今朝廷羣臣皆
相欺背不相與以善道言其鹿之不如(鄭氏箋/詩桑柔)
魯事晉猶女之事夫不敢過差而晉有罔極之心反二
三其德(杜氏解左傳/成公八年)
鼻之與强猶晉人之與楚人也晉人見楚人之急帶劔
而緩之楚人惡其緩而急之(戰國䇿/魏昭王)
一尺布尚可縫一斗粟尚可舂兄弟二人不相容(前漢/書淮)
(南王/傳)
張陳之交猶如父子擕手􁀅秦拊翼俱起據國爭權還
為豺虎(前漢書/叙傳下)
使股肱分成二體匈膂絶為異身(後漢書袁/紹列傳)
乖琴瑟之至和違鹽梅之相濟(魏書辛/雄傳)
王爵不相加婦姑位不定各恃衆怙力將人人棊跱以
觀成敗不肯同心共膽率徒旅進(魏志鄭/渾傳註)
一尺繒好童童一升粟飽蓬蓬兄弟二人不能相容(淮/南)
(子/序)
天氣上騰地氣下降二象分離萬物不交也(京氏易/傳否上)
居者不知負戴之勞從旁議者與當局者異憂(鹽鐵論/刺復)
背北相憎心意不同如火與金(焦氏易林/乾之歸妹)
播木折枝與母别離(焦氏易林/訟之謙)
夫婦相背和氣弗處陰陽俱否莊姜無子(焦氏易林/豫之家人)
兩心不同或欲西東(焦氏易林/隨之兊)
躓馬破車惡婦破家青蝇汙白恭子離居(焦氏易林/觀之隨)
五星六意岐道多怪(焦氏易林/復之隨)
口不從心欲東反西與意乖戾動舉失便(焦氏易林/離之既濟)
寒暑不當軌度失常(焦氏易林/大壯之坎)
賈辛醜惡妻不安夫(焦氏易林/晉之大畜)
兩人俱醉相與悖戾(焦氏易林/益之未濟)
氷炭異室仁道閉塞(焦氏易林/井之旅)
踈類異路心不相慕牝牛牡猳鰥無室家(焦氏易林/革之蒙)
日走月步趨不同舍(焦氏易林/豐之同人)
三虎上山更相距哮心志不親如仇與怨(焦氏易林/渙之未濟)
次五膠漆釋弓不射角木離測曰膠漆失信不結也(太/𤣥)
(經第/二格)
次八兩兕鬭一角亡不勝喪測曰兩兕鬭亡角喪也(太/𤣥)
(經第/四遇)
初一圜方杌(五勿/切)棿(五結/切)其内窽換測曰圜方杌棿内
相失也(太𤣥經第六/闕闕音缺)
一源十流天水違行而訟者紛如也(申鑒/時事)
人生有所貴尚出門各異情朱紫更相奪色雅鄭異音
聲(曹子建當/事君行)
指人之所短遂已之所長以盖其失猶晉楚帶劔逓相
詭反也(劉邵人物/志體别)
茍失其心同衾為遠(徐榦/中論)
一尺帛可縫而共衣一斗粟可舂而共食况以天下之
廣而不相容也(前漢書註/淮南傳)
兄弟相依當如衡軌而今殊跡牽牛有名不堪服車亦
猶有兄弟之名而不得同聚(李善註文選陸/士龍荅兄機詩)
如彼翰林鳥䨇栖一朝隻如彼游川魚比目中路析(文/選)
(潘岳悼/亡詩)
君如秋日雲妾似突中煙髙下理自殊一乖兩絶天(初/學)
(記人部/離别註)
山立峙各於其所无相順之時猶君在上臣在下恩敬
不與相通(玉海周易/鄭康成注)
詾詾謷謷至相烹煑(道德經指/歸卷九)
譬如有蛇尾語頭言我應在前頭語尾言我恒在前何
以卒爾頭果在前其尾纒樹不能得去放尾在前即墮
火坑燒爛而死(百喻經/卷下)
昔捕鳥師張羅網於澤上以鳥所食物著其中衆鳥命
侶競來食之鳥師引網衆鳥盡墮網中時有一鳥大而
多力身舉此網與衆俱飛而去鳥師見影隨而逐之有
人謂鳥師曰鳥飛虚空而汝步逐何其愚哉鳥師荅曰
不如來告彼鳥日暮要求栖宿進趣不同如是當墮其
人故逐不止日已轉暮仰觀衆鳥飜飛争競或欲趣東
或欲趣西或望長林或欲赴澗争競不止須臾便墮鳥
師還得次而殺之(衆經撰襍/譬喻經)
石立土踊天地之痤贅也山崩地䧟天地之癰疽也衝
風暴雨天地之奔氣也雨澤不降川瀆涸竭天地之燋
枯也(法苑珠林/卷六十三)
　
　
　
　
　
　
　
　
　
　喻林卷四十七
欽定四庫全書
　喻林卷四十八　　　　　明　徐元太　撰
　　人事門(四十六/)
　　　倒置
緑兮衣兮緑兮黄裏○緑兮衣兮緑兮黄裳(詩國風/緑衣)
山有扶蘇隰有荷華(叶芳/無反)不見子都乃見狂且○山有
喬松隰有游龍不見子充乃見狡童(詩國風山/有扶蘇)
舟人之子熊羆是裘私人之子百僚是試(詩小雅/大東)
隰桑刺幽王也小人在位君子在野(毛詩/隰桑)
鶖也鶴也皆以魚為美食者也鶖之性貪惡而今在梁
鶴潔白而反在林幽王養褒姒而餒申后近惡而遠善
(鄭氏箋/詩白華)
為綠衣兮當先染絲而後製衣是汝婦人之所為汝何
故亂之先製衣而後染使失制度也以興嫡在先而尊
貴妾在後而卑賤是汝賤妾之所為汝何故亂之令妾
在先而尊嫡在後而卑是亂嫡妾之禮失本末之行(毛/詩)
(正義/緑衣)
間色之緑不當為衣猶不正之妾不宜嬖寵今綠兮乃
為衣兮間色之緑今為衣而見正色之黄反為裏而隠
以興今妾兮乃蒙寵兮不正之妾今蒙寵而顯正嫡夫
人反見踈而微緑衣以邪干正猶妾以賤陵貴(毛詩正/義緑衣)
山上有扶蘇之木隰中有荷華之草木生於山草生於
隰髙下各得其宜以喻君子在上小人在下亦是其宜
今忽置小人於上位置君子於下位是山隰之不如也
(毛詩正義/山有扶蘇)
山上有枯槁之松木隰中有放縱之龍草松木雖生髙
山而柯條枯槁龍草雖生於下隰而枝葉放縱喻忽之
養臣君子在於上位則不加恩澤小人在於下位則禄
賜豐厚言忽養臣顛倒失其所也(毛詩正義/山有扶蘇)
𤣥文幽處兮矇謂之不章離婁微睇兮瞽以為無明變
白而為黒兮倒上以為下鳯凰在笯兮雞雉翔舞同糅
玉石兮一槩而相量(史記屈/原傳)
鸞鳯伏竄兮鴟梟翺翔闒茸尊顯兮讒䛕得志聖賢逆
曵兮方正倒植世謂伯夷貪兮謂盜跖㢘莫邪為頓兮
鉛刀為銛于嗟嘿嘿兮生之無故斡棄周鼎兮而寶康
瓠騰駕罷牛兮驂蹇驢驥垂兩耳兮服鹽車章甫薦屨
兮漸不可久(史記賈/生傳)
子獨不見鴟梟之與鳯凰翔乎蘭芷芎藭棄於廣野蒿
蕭成林使君子退而不顯衆公等是也(史記日/者傳)
資娵娃之珍髢兮鬻九戎而索賴鳯皇翔於蓬陼兮豈
鴐鵞之能㨗騁驊騮以曲囏兮驢騾連蹇而齊(漢書揚/雄傳上)
珍蕭艾於重笥兮謂蕙芷之不香斥西施而弗御兮羈
要裊以服箱(後漢書張/衡列傳)
公卿所舉率黨其私所謂放鴟梟而囚鸞鳯(後漢書/劉陶傳)
燕石緹襲以華國兮和璞遥棄於南荆夏像韜塵于市
北兮瓶罍抗方於兩楹鸞凰耿介而偏栖兮蘭桂背時
而獨榮(晉書摰/虞傳)
倒戈授人必至之禍(宋書胡/藩傳)
冠履倒錯珪甑莫辯(梁書武/帝紀中)
墨以為明狐而為蒼以一為二以二為三公不能禁也
(子華子晏/子問黨)
仁人詘約暴人衍矣忠臣危殆讒人服矣璇玉瑶珠不
知佩也雜布與錦不知異也閭娵子奢莫之媒也嫫母
刁父是之喜也以盲為明以聾為聰以危為安以吉為
凶(荀子/賦篇)
螭龍為蝘蜓鴟梟為鳯凰(荀子/賦篇)
夫有天賞得為主而未常得主之實此之謂大悲是正
坐於夕室也其所謂正乃不正矣(吕氏春/秋明理)
夫本末舛逆首尾横决國制搶攘非有紀也(賈子/數寜)
披羊裘而賃固其事也貂裘而負籠甚可怪也(淮南子/説山訓)
鳯鳥不識珍寶梟鴟(孔叢子/記問)
頭尾顛倒不知緒處(焦氏易林/離之井)
首陽為拙柱下為工(揚子/淵騫)
楚國户服白蒿滿其要𢃄以為芬芳反為幽蘭臭惡為
不可佩也以言君親愛讒佞憎遠忠直賢良而不宜近
之也(王逸註楚/辭離騷經)
麋當在山林而在庭中蛟當在深淵而在水涯以言小
人宜在山野而陞朝廷賢者當居尊官而為僕𨽻也(王/逸)
(註楚辭/九歌)
言世人皆棄崑山之玉大澤之龜反相與重貴小石也
言闇君貴佞偽賤忠直也(王逸註楚/辭惜誓)
言君乃拔去芝草賤棄橘柚種植芋荷養育苦李愛重
小人斥逐君子也(王逸注楚/辭七諫)
言君放遠要褭英俊之士而駕槖駝任使罷駑鈍朽之
人而棄明賢之士也(王逸註楚/辭七諫)
言甂甌之器登明堂周鼎反入於深淵之水言小人任
政賢者隠思也(王逸註楚/辭七諫)
痛鳯兮遠逝仁智之士遁世去也畜鴳兮近處畜養佞
䛕而親附也鯨鱏兮幽潛大賢隠匿竄林藪也從蝦兮
遊陼小人並進於朝廷也(王逸注楚/辭九懐)
言葛有正直之枝抑棄枯槁而不見采朽壤惡者滿車
陞進反見珍重御尊顯以言真正之人棄於山野佞曲
之臣陞於顯朝也(王逸注楚/辭九懷)
言與多力烏獲同車驂乗令仁賢邵公執役養馬失其
宜者也(王逸注楚/辭九歎)
言甘棠香美之木枯於草中而不見御反種蒺藜棘刺
之木滿於中庭以言遠仁賢近讒賊也(王逸注楚/辭九歎)
言蔡女美好反見貶黜而去離帷幄戎狄醜婦反入椒
房被五綵繡衣夫人之服也(王逸注楚/辭九歎)
言葛藟惡草乃緣於桂樹鴟鴞貪鳥而集於木蘭以言
小人進在顯位貪佞升為公卿者也(王逸注楚/辭九歎)
言西施美好棄於後宮不見進御仳倠醜女反倚立徧
兩楹之間侍左右也(王逸注楚/辭九歎)
言乃藏九鼎於江淮之中反炊土釡於堂宇之上猶言
棄賢智近愚頑者也(王逸注楚/辭九歎)
言乃破伯牙號鍾所鼓之鳴琴反持凡人小筝急張其
絃而彈之以言世憎惡大賢之言親信小人之語也(王/逸)
(注楚辭/九歎)
言退却騏驥以轉物徙重車乗駑頓驢驘反以奔走馳
逐急疾失其性也以言役使賢者令之負擔進用頑愚
以任政職亦失其志也(王逸注楚/辭九歎)
言鳴鳩鳥輕佻巧利乃棲於桑榆居茂木之上鼓翼而
鳴得其所也此言讒佞弄口妄説以居尊位得志意也
(王逸注楚/辭九歎)
不辨黑白棄玉取石虎羊同羣(武侯十六/䇿隂察)
且夫含血氣物之生也行則背在上而腹在下其病若
死則背在下而腹在上何則背肉厚而重腹肉薄而輕
也賢儒俗吏並在當世有似於此將明道行則俗吏載
賢儒賢儒乗俗吏將闇道廢則俗吏乗賢儒賢儒處下
位猶物遇害腹在上而背在下也且背法天而腹法地
生行得其正故腹背得其位病死失其宜故腹反而在
背上非唯腹也凡物仆僵者足又在上賢儒不遇仆廢於
世踝足之吏皆在其上東方朔曰目不在面而在於足
救昧不給能何見乎(王充論衡/狀留篇)
棄此蓀芷襲彼蕭艾(嵇中散集兄秀才/公穆入軍贈詩)
夫以玉為石者亦將以石為玉矣以賢為愚者亦將以
愚為賢矣以石為玉未有傷也以愚為賢者亡之診盖
診亡者雖存而必亡猶脉死者雖生而必死也可勿慎
乎(抱朴子外/篇權材)
背公之俗彌劇正直之道遂壊於是斥鷃因驚風以凌
霄朽舟託迅波而電邁鸞鳯卷六翮於叢棘鷁首滯潢
汙而不擢矣(抱朴子外/篇吳失)
駑蹇矯首於琱(多么/切)輦駥驥委牧乎林坰(抱朴子外/篇名實)
於是鼖鼓戢雷霆之音鞉(徒刀/切)鞞(奴移/切)咨蝶鼛(音/髙)之響
芳蕙芟夷臭鮑佩御𤣥鬯傾棄而不羞醨酪専灌於圓
丘汗血驅放而垂耳跛蹇馳騁於鑾軒此古人之所以
懷沙負石赴流魚𦵏而不堪與之同世也(抱朴子外/篇名實)
養豺狼而殱驎虞殖枳棘而翦椒桂(抱朴子外/篇漢過)
殷雷輷磕於龍潛之月凝霜肅殺乎朱明之運(抱朴子/外篇吳)
(失/)
小畜髀(補尒/切)之反頁(音/頡)之􁠘傳曰髀之反股在上也頁
之􁠘首在下也(元包/仲陽)
蘇糞壤以充幃兮謂申椒其不芳(文選屈原/離騷經)
蟬翼為重千鈞為輕黄鐘毁棄瓦釡雷鳴讒人髙張賢
士無名(文選屈/原卜居)
順帝之末京師謡曰直如弦死道邊曲如鉤反封侯(文/選)
(袁陽源倣白/馬篇詩注)
方世俗之幽昏兮眩白黒之美惡放山川之龜玉兮相
與貴夫礫石(補文選賈/誼惜逝)
握剞劂而不用兮操規榘而無施騁騏驥於中庭兮焉
能極夫遠道置猿狖于櫺檻兮夫何以責其㨗巧駟跛
鼈而上山兮吾固知其不能陞釋管晏而任臧獲兮何
權衡之能稱箟(昆/)簬(路/)雜於黀(鄒/)蒸兮機逢矢以射革
(補文選莊/忌哀時命)
伊優北堂上骯髒倚門邊(補文選趙/壹疾邪賦)
梟鴞既以成羣兮𤣥鶴弭翼而屏移蓬艾親入御於牀
第兮馬蘭踸踔而日加棄捐(廣文選東方/曼倩怨世)
西施媞媞而不得見兮嫫母勃屑而日侍桂蠧不知所
淹留焉蓼蟲不知徙乎葵菜(廣文選東方/曼倩怨世)
親讒諛而踈賢聖兮訟謂閭娵為醜惡愉近習而蔽遠
兮孰知察其黑白(廣文選東方/曼倩怨世)
行明白而曰黒兮荆棘聚而成林江離棄於窮巷兮蒺
藜曼乎東廂賢者蔽而不見兮讒䛕進而相朋梟鴞並
進而俱鳴兮鳯皇飛而髙翔(廣文選東方/曼倩怨世)
斥逐鴻鵠兮近習鴟梟斬伐橘柚兮列樹苦桃(廣文選/東方曼)
(倩七/諫)
鸞皇孔鳯日以遠兮畜鳬鴐鵞雞鶩滿堂壇兮鼃黽游
乎華池要褭奔亡兮騰駕槖駝鉛刀進御兮遥棄太阿
拔搴𤣥芝兮列樹芋荷橘柚委枯兮苦李旖旎甂甌登
於明堂兮周鼎潜乎深淵(廣文選東方/曼倩謬諫)
今反表以為裏兮顛裳以為衣戚宋萬扵兩楹兮廢周
邵於遐夷却騏驥以轉運兮騰驢驘以馳逐蔡女黜而
出帷兮戎婦入而綵繡服慶忌囚於阱室兮陳不占戰
而赴圍破伯牙之號鍾兮挾人筝而彈緯藏瑉石於金
匱兮捐赤瑾於中庭韓信蒙於介胄兮行夫將而攻成
莞芎棄於澤洲兮瓟􁀙蠧於筐簏麒麟奔於九臯兮熊
羆羣而逸囿折芳枝與璚華兮樹枳棘與薪柴掘荃蕙
與射干兮耘藜藿與蘘荷(廣文選劉/子政憂吿)
傷明珠之赴泥兮魚眼璣之堅藏同駑驘與乗駔兮雜
班駮與闒茸葛藟虆於桂樹兮鴟鴞集于木蘭偓促談
於廊廟兮律魁放乎山間惡虞氏之簫韶兮好遺風之
激楚潜周鼎於江淮兮㸑土鬵於中宇(廣文選劉/子政惜賢)
播規榘以背度兮錯權衡而任意操䋲墨而放棄兮傾
容幸而侍側甘棠枯於豐草兮藜棘樹於中庭西施斥
於北宮兮仳倠倚於彌楹烏獲戚而驂乗兮燕公操於
馬圉蒯瞶登於清府兮咎繇棄於壄外(廣文選劉/子政愍命)
菀蘼蕪與菌若兮漸藁本於洿瀆淹芳芷於腐井兮棄
雞駭於筐簏執棠谿以刜蓬兮秉干將以割肉筐澤㵼
以豹鞹兮破荆和以繼築(廣文選劉/子政靈懐)
載約屨而正朝服兮降皮弁以為履寶礫石於廟堂兮
面隋和而不眠(廣文選劉子/駿遂初賦)
𣢾冬而生兮凋彼葉柯瓦礫進寶兮捐棄隋和鉛刀厲
御兮頓棄太阿驥垂兩耳兮中坂蹉跎蹇驢服駕兮無
用日多修潔處幽兮貴寵沙劘鳯皇不翔兮鶉鴳飛揚
(廣文選王/子淵陶壅)
指正義兮為曲訿璧玉兮為石鶻鵰遊兮華屋鵕䴊棲
兮柴簇(廣文選王/叔師遭厄)
菽藟兮蔓衍芳虈兮挫枯朱紫兮雜亂曽莫兮别諸(廣/文)
(選王叔/師怨上)
貪枉兮黨比貞良兮煢獨鵠竄兮枳棘鵜集兮帷幄􁁉
蕠兮青葱藁本兮萎落(廣文選王/叔師憫士)
茅絲兮同䋴冠屨兮共絇督萬兮侍宴周邵兮負芻白
龍兮見射霛龜兮執拘(廣文選王/叔師悼亂)
寶彼兮沙礫捐此兮夜光椒瑛兮湼汙葈耳兮充房(楚/辭)
(王逸/傷時)
鸞鳥鳯皇日以遠兮燕雀烏鵲巢堂壇兮露申辛夷死
林薄兮腥臊並御芳不得薄兮(楚辭屈/原惜誦)
痛鳯兮遠逝畜鴳兮近處鯨鱏兮幽潛從蝦兮遊陼(楚/辭)
(王褒/匡機)
堇荼茂兮敷疏蘅芷彫兮瑩嫇(楚辭王/逸悼亂)
穢盃盂之周用令瑚璉以抗閣恨騾驢之進庭屏騏驥
於溝壑(藝文類聚人/部言志賦)
鸋鴂軒翥鸞鳯挫翮啄碎琬琰寶其瓴甋(藝文類聚/禮部弔文)
淳于髠至鄰家見其竈突之直而積薪在傍謂曰此且
有火使為曲突而徙薪鄰家不聽後果焚其屋鄰家救
火乃滅烹羊具酒謝救火者不肯呼髠智士譏之曰曲
突徙薪無恩澤燋頭爛額為上客盖傷其賤本而貴末
也(藝文類聚/火部竈)
俚語云州縣符如霹靂得詔書但以掛壁(太平御覽/天部霹靂)
二至改度乖錯委曲隆冬大暑盛夏霜雪(参同/契)
猶如有人濟海求寶不取真珠直取金精亦如有人棄
妙音聲而聽惡響如捨正室而愛婢妾如捨金器而取
瓦盂如棄甘露法味而食惡毒食如捨善男子而親諸
惡友如棄良醫而信巫鬼如捨元始天尊甘露法食而
服魔怨種種惡味(元陽妙/經卷八)
如有貧人得無價寶棄而翻取迦遮末尼(波羅蜜多經/卷四百四十)
如有飢人得百味食棄而求噉稊稗等飯(波羅蜜多經/卷四百四十)
譬如愚人捨月禮事星宿(大寶積經卷/一百一十二)
　　　惑亂
上九睽孤見豕負塗載鬼一車先張之弧後説之弧匪
寇婚媾往遇雨則吉(易睽/)
蓼蓼然長大者正是莪也而不精審視之以為非莪反
謂之維蒿(毛詩正/義蓼莪)
如當路築室得人而與之謀所為路人之意不同故不
得遂成也(鄭氏箋/詩小旻)
譬欲秦而更楚假南路於東尋(北齊書文苑/顏之推傳)
適鄢郢而迷塗入邯郸而失步(隋書王貞/文學傳)
惑者狂者木石之樸也而道義未戴焉(晏子春/秋問下)
秦人逢氏有子少而惠及壯而有迷罔之疾聞歌以為
哭視白以為黒饗香以為朽嘗甘以為苦行非以為是
意之所之天地四方水火寒暑無不倒錯者焉其父之
魯過陳遇老耼因吿其子之證老耼曰汝庸知汝子之
迷乎今天下之人皆惑於是非昏於利害同疾者多固莫
有覺者且一身之迷不足傾一家一家之迷不足傾一鄉
一鄉之迷不足傾一國一國之迷不足傾天下天下盡迷
孰傾之哉向使天下之人其心盡如汝子汝則反迷矣哀
樂聲色臭味是非孰能正之且吾之言未必非迷而况
魯之君子迷之郵者焉能解人之迷哉(列子周/穆王)
三人行而一人惑所適者猶可致也惑者少也二人惑
則勞而不至惑者勝也而今也以天下惑予雖有祈嚮
不可得也(莊子/天地)
水動而影揺人不以定美惡水勢𤣥也瞽者仰視而不
見星辰不以定有無用精惑也(荀子/解蔽)
冥冥而行者見寢石以為伏虎也見植木以為後人也
冥冥蔽其明也醉者越百步之溝以為蹞步之澮也俯
而出城門以為小之閨也酒亂其神也厭目而視者視
一為兩掩耳而聽者聽漠漠以為洶洶勢亂其官也(荀/子)
(觧/蔽)
齊景公游少海𫝊騎從中來謁曰嬰疾甚且死恐公後
之景公遽起𫝊騎又至景公曰趨駕煩且之乗使騶子
韓樞御之行數百步以騶為不疾奪轡代之御可數百
步以馬為不進盡釋車而走以煩且之良而騶子韓樞
之巧而以為不如下走也(韓非子外/儲説左)
毁譽成黨衆口熏天賢不肖不分以此治國賢主猶惑
之也又况乎不肖者乎(呂氏春/秋離謂)
鄰父有與人鄰者有枯梧樹其鄰之父言梧樹之不善
也鄰人遽伐之鄰父因請而以為薪其人不説曰鄰者
若此其險也豈可為之鄰哉此有所宥也夫請以為薪
與弗請此不可以疑枯樹之善與不善也齊人有欲得
金者清旦被衣冠往鬻金者之所見人操金攫而奪之
吏搏而束縛之問曰人皆在焉子攫人之金何故對吏
曰殊不見人徒見金耳此真大有所宥也夫人有所宥
者固以晝為昏以白為黒以堯為桀宥之為敗亦大矣
(吕氏春/秋去宥)
夫衆口之毁譽浮石沈木羣邪所抑以直為曲視之不
察以白為黒夫曲直之異形白黑之異色乃天下之易
見也然自謬也或不能分明其是非者衆邪誤之矣(陸/子)
(辨/惑)
事之適亂如地形之惑人也機漸而往俄而東西易面
人不自知也故墨子見衢路而哭之悲一跬而繆千里
也(賈子新/書審微)
今陳卒設兵兩軍相當將施令曰斬首拜爵而屈撓者
要斬然而隊階之卒皆不能前遂斬首之功而後被要
斬之罪是去恐死而就必死也故利害之反禍福之接
不可不審也事或欲之適足以失之或避之適足以就
之楚人有乗船而遇大風者波至而自投於水非不貪
生而畏死也惑於恐死而反忘生也故人之嗜慾亦猶
此也(淮南子/汜論訓)
北楚有任俠者其子孫數諌而止之不聽也縣有賊大
搜其廬事果發覺夜驚而走追道及之其所施德者皆
為之戰得免而遂反語其子曰汝數止吾為俠今有難
果頼而免身而諫我不可用也知所以免於難而不知
所以無難論事如此豈不惑哉宋人有嫁子者告其子
曰嫁未必成也有如出不可不私藏私藏而富其於以
復嫁易其子聽父之計竊而藏之若公知其盗也逐而
去之其父不自非也而反得其計知為出藏財而不知
藏財所以出也為論如此豈不悖哉今夫僦載者救一
車之任極一牛之力為軸之折也有加轅軸其上以為
造不知軸轅之趣軸折也楚王之珮玦而逐兔為走而
破其玦也因珮兩玦以為之豫兩玦相觸破乃逾疾亂
國之治有似於此(淮南子/汜論訓)
故通於道者如車軸不運於已而與轂致千里轉無窮
之原也不通於道者若迷惑告以東西南北所居聆聆
一曲而辟然忽不得復迷惑也故終身𨽻於人辟若俔
之見風也無須臾之間定矣(淮南子/齊俗訓)
窮鄉多曲學小辯害大知巧言使信廢小惠妨大義(説/苑)
(談/叢)
言周家建立德化其道平直公方所履無失而言蕪穢
傾危者心惑意異也以平直為傾危則以忠正為邪枉
也(王逸註楚/辭七諫)
言世人愚惑惡虞舜簫韶之樂反好俗人淫泆激楚之
音猶惡典謨忠正之言而好諂䛕之説也(王逸註楚/辭九□)
道陟多阪胡言連蹇譯瘖且聾莫使道通(焦氏易林/乾之乾)
三癡俱走迷路失道惑不知歸反入患口(焦氏易林/乾之晉)
二人異趣反覆迷惑一身五心亂無所得(焦氏易林/坤之賁)
癡狂妄作心誑善惑迷行失路不知南北(焦氏易林/屯之小過)
三癡且狂欲之平鄉迷惑失道不知昏明(焦氏易林/大有之遯)
客指東西未得便安(焦氏易林/豫之離)
鼻目易處不知香臭(焦氏易林/随之乾)
一身三口語無所主東西南北迷惑失道(焦氏易林/咸之離)
心西意東事無成功(焦氏易林/晉之家人)
次八迷目逹腹測曰迷目逹腹外惑其内也(太𤣥經/第二逹)
次二迷腹逹目測曰迷腹逹目以道不明也(太𤣥經/第二逹)
不智之人辯慧懷給不知所裁之猶棄驥而惑不知所
詣也(淮南子主/術訓解)
夫尋常咫尺之近理人間取舍之細事沈浮過於金羽
皂白分於粉墨而抱惑之士猶多不辨焉(抱朴子内/篇微㫖)
或奔車走馬赴阬谷而不憚以九折之阪為螘封或登
危蹋頹雖墮墜而不覺以呂梁之淵為牛跡也(抱朴子外/篇酒􁩆)
視泰山如彈丸見滄海如盤盂(抱朴子外/篇酒誡)
疢美而無直亮之鍼艾羣惑而無指南以自反(抱朴子/外篇疾)
(謬/)
以二缶鍾惑而所適不得者言各自信據故不知所之
(郭子注/莊天地)
今指犬似人轉白似黒則不類矣轉以類推以此象彼
謂犬似玃玃似狙狙似人則犬似人矣謂白似緗緗似
黄黄似朱朱似紫紫似紺紺似黒則白成黑矣(劉子/審名)
海濵居者望島如舟望舟如鳬而須舟者不造島射鳬
者不向舟知是望遠目亂而心惑也山底行者望嶺樹
如簪視岫虎如犬而求簪者不上樹求犬者不往呼知
是望髙目亂而心惑也(劉子/正賞)
白黑相渝能無微乎是非相擾能無散乎(文中子/天地)
臣猶吳牛見月而喘(世説新/語言語)
堯舜之智桀紂以為不智堯舜以為智惡知堯舜之非
桀紂桀紂之非堯舜乎(藝文類聚/人部智)
良御惑燕楚玅察亂澠淄(藝文類聚樂/部論樂詩)
今有疑者所謂蚌異蛤二五為非十也(太平御覽文/部著書下)
傾耳求音不聞霆擊澄神密眠豈覿山髙(初學記服/食部酒)
同昧其本而競談其末猶未識辰緯而意斷南北羣迷
暗争失得無準(何氏語/林文學)
如盲人自無所見引人路途轉轉迷惑而不知覺(三十/六部)
(尊經黄/林經)
如盲不見道進尺不知寸雖有四衢路隨意任奔馳(海/空)
(智藏經問/病品偈)
譬如有人行路拾得遺篋開篋視鏡自見其影謂是篋
主心地惶怖稽首而謝棄之而去衆生迷惑捨真取偽
棄本尋末亦復如是(无上内秘藏/經辨四真品)
身口意業有四種惑何等為四一者貪惑二者癡惑三
者淫惑四者嗊嗃惑所謂嗊嗃惑者詐言道術無真實
相(元陽妙/經卷五)
譬如道士觀不净時見所著衣服悉是皮相而實非皮
所可食噉皆作蟲相而實非蟲觀好美羮作糞穢汁相
而實非糞穢觀所食乳酪猶如髓腦而實非髓腦觀骨
碎秣猶如粉相而實非粉(元陽妙/經卷五)
譬如人醉其心眩亂視諸山川城郭宫殿日月星辰皆
悉廻轉(元陽妙/經卷十)
譬如有人欲見大海既至海㟁返觀牛跡作是念言大
海中水淺深多少豈及此耶(波羅蜜多經/卷三百二)
如有工匠欲造大殿如天帝釋殊勝殿量見彼殿已而
返揆摸日月宫殿(波羅蜜多經/卷三百三)
如彼渴人愚癡無智為熱所逼見動陽熖於無水中妄
生水想(波羅蜜多經卷/三百九十九)
譬如見熖而生水想實無有水以眼亂故(文殊師利/問經卷上)
譬如盛日舒光燭地氣蒸飄動猶如水流渴獸迷惑向
之奔走(大乗密嚴/經卷下)
譬如有人聞俱耆羅聲又見其形尋復見烏而生迷惑
作是説言俱耆羅俱耆羅汝等如是非法為法守䕶非
法如彼見烏謂俱耆羅(鴦崛摩羅/經卷三)
譬如有愚夫見雹生妄想謂是琉璃珠取己執持歸置
之瓶器中守䕶如真寶不久悉融消空想黙然住於餘
真琉璃亦復作空想(鴦崛摩羅/經卷三)
如有士夫度大曠野聞合羣鳥鳴時彼士大夫畏是鳥
聲謂有刼賊異道而去入空澤中至虎狼處為虎所食
(大法鼔/經卷下)
如遊曠野指東謂為西(中隂經/卷下)
譬如夏熱或有賈客失衆伴輩獨在後行上無傘盖足
下無履體面汗出脣口焦乾熱炙身軀張口吐舌劣極
甚渴四顧望視其心迷惑遥見野馬意謂是水謂為不
遠盡力馳走趣於野馬身劣益渴遂更困頓日轉晚暮
時向欲凉不見野馬無有此水心既覺之是熱盛炎之
所作耳修行自念吾本亦然渴於情欲追之不息著終
始愛還自焦然迷為疑想癡網所盖野馬見惑吾從久
遠儻有是心貪著于我(修行道地/經行空品)
昔有愚人其婦端正情甚愛重婦無貞信後於中間共
他交往邪婬心盛欲就傍夫捨離已壻於是密語一老
母言我去之後汝可賫一死婦女屍安著屋中語我夫
言云我已死老母於後伺其夫主不在之時以一死屍
置其家中及其夫還老母語言汝婦已死夫即往視信
是己婦哀哭懊惱火積薪油燒取其骨以囊盛之晝夜
懷挾婦於後時心厭傍夫便還歸家語其夫言我是汝
妻夫荅之言我婦久死汝是阿誰妄言我婦乃至二三
猶故不信如彼外道聞他邪説心生惑著謂為真實永
不可改雖聞正教不信受持(百喻經/卷上)
昔乾陀衞國有諸伎人因時飢儉逐食他土經婆羅新
山而此山中素饒惡鬼食人羅刹時諸伎人㑹宿山中
山中風寒然火而卧伎人之中有患寒者著彼戲衣羅
刹之服向火而坐時行伴中從睡寤者卒見火邊有一
羅刹竟不諦觀捨之而走遂相驚動一切伴侣悉皆逃
奔時彼伴中著羅刹衣者亦復尋逐奔馳絶走諸同行
者見其在後謂欲加害倍増惶怖越度山河投赴溝壑
身體傷破疲極委頓乃至天明方知非鬼(百喻經/卷下)
譬如無目人得蛇以為瓔珞有目人語是蛇非是瓔珞
(大智度論/卷七十)
如人闇中見似人物謂是實人而生畏怖又如惡狗臨
井自吠其影水中無狗但有其相而生惡心投井而死
(大智度論/卷八十九)
如人目翳視清浄珠見其目影便謂珠不浄(大智度論/卷九十五)
譬如衆生盲人彼未曽見象為彼盲人將示象諸生盲
者或捉象鼻或牙或耳或足或尾或背彼示已問象何
相或説言如犁轅或言如杵或言如簸箕或言如碓臼
或言如苕箒或言如石山如是不通逹(攝大乗/論卷四)
可謂指蟲迹為蒼文餌螫乳為醍醐良可哀也(𢎞明集/折夷夏)
(論/)
夫導師失路則迷塗者衆(𢎞明集難/夷夏論)
致令雪山採藥争取毒草深水求珠競持瓦礫(辨正論/卷一)
　喻林卷四十八
欽定四庫全書
　喻林卷四十九　　　　　明　徐元太　撰
　　人事門(四十七/)
　　　混淆
或以其酒不以其漿鞙鞙(音/瑁)佩璲不以其長(詩小雅/大東)
君臣賢愚適同如鳥雌雄相似誰能别異之乎(鄭氏箋/詩正月)
屨以兩隻為具五為數之竒言葛屨服之賤雖有五兩
其數雖竒以冠緌往配而雙止則非其宜(毛詩正/義南山)
悲時俗之險阸兮哀好惡之無常棄衡石而意量兮隨
風波而飛揚(後漢書/馮衍傳)
欲以雞鶩厠鴛鴻於池沼將移瓦礫参金碧之聲價(陳/書)
(蔡景/厯傳)
致使薫猶之質均誨學庭蘭蕭之體等教文肆(魏書南/安王禎)
(子英/傳)
厠鄭璞於周寶編魚目於隋珠(魏書李順希/仁弟騫傳)
當今之世醜必托善以自為解邪必䝉正以自為僻遊
不論國仕不擇官行不辟汙曰伊尹之道也分别争財
親戚兄弟搆怨骨肉相賊曰周公之義也行無㢘恥辱
而不死曰管子之趍也行貨賂趣勢門立私廢公比周
而取容曰孔子之術也此使君子小人紛然殽亂莫知
其是非者也故百川並流不注海者不為川谷趣行蹖
馳不歸善者不為君子(淮南子/泰族訓)
黄白色也衆馬形也而獨以色為形飛者入池之謂也
(公孫龍子/白馬論註)
牛騎同堂郭氏以亡(焦氏易林/小畜之晉)
牛馬聾蒯不知聲味遠賢賤仁自令亂憒(焦氏易林/頤之鼎)
次六升于堂顛衣倒裳廷人不慶測曰升堂顛倒失大
衆也(太𤣥經/第一上)
待遇茍合之人與忠直之士曽無别異猶并紉絲與茅
共為索也(王逸註楚/辭惜誓)
言患苦衆人稱物量榖不知審其多少同其稱平以失
情實則使衆人怨也以言君不稱量士之賢愚而同用
之則使智者恨也(王逸註楚/辭惜誓)
言君選士用人雜用駑駿不異賢愚若駕罷牛驂以騏
驥才力殊也(王逸註楚/辭七諫)
圜澤為珠麤瑀為璣以言君不知賢愚忠佞之士猶雜
魚眼與珠璣同貫而不别也(王逸註楚/辭七諫)
言持菎蕗香直之草雜於黀蒸燒而燃之則不識於物
也以言取忠直棄之林野亦不知賢也(王逸註楚/辭七諌)
言世人不識善惡乃以甑窐之土雜厠圭玉又使醜婦
與好女同室也以言君闇惑不别賢愚也(王逸註楚/辭哀時命)
言已君不明智斥逐忠良而任用佞䛕委棄明珠而貴
魚眼乗駑驘雜駿馬重班駮喜闒茸心迷意惑終不悟
也(王逸註楚/辭九難)
君不識賢使紫奪朱世無别知之者(王逸註楚/辭九思)
紫朱雜厠瓦玉雜糅(王充論衡/對作篇)
竊華名者螻蜥騰於雲霄失實賈者翠虬淪乎九泉於
是斥鷃凌風以髙奮靈鳯卷翮以幽戢鉛鋒充太阿之
寶犬羊佻(勅髙切/獨行貌)虎狼之資矣(抱朴子外/篇名實)
以傾倚申脚者為妖妍摽秀以風格端嚴者為田舍朴
騃(抱朴子外/篇疾謬)
於是釋銓衡而以疏數為輕重矣棄度量而以綸集為
多少矣(抱朴子外/篇窮逹)
鶉鷃棲翔鳯之條黿鼉游升龍之川識真者所為憤結
也(文選陸士衡/從梁陳詩註)
珪璋雜於甑窐兮隴㢘與孟娵同宫(補文選莊/忌哀時命)
繋累名利場駑駿同一輈(廣文選阮嗣/宗詠懷詩)
玉與石而同匱兮貫魚眼與珠璣駑駿雜而不分兮服
罷牛而驂驥(廣文選東方/曼倩哀命)
或偷合而茍進兮或隠居而深藏苦稱量之不審兮同
權槩而就衡或推迻而茍容兮或直言之諤諤傷誠是
之不察兮并紉茅絲以為索(廣文選賈/誼惜誓)
以為聖人純一之教不如賢者支離之術鄭衛可以易
咸池激楚可以陵韶武耶(藝文類聚刑/法部刑法議)
謂蜥蜴為神龍者非但不識神龍亦不識蜥蜴(太平御/覽蟲豸)
(部守/宮)
名實失當賞罰妄舉是猶使屍起哭而代大匠斵也夫
死人無為而子弟悲者以為死而不為哭也不與方圓
而處大堂者任大匠而身無作也使屍起哭則哭者亡
主人代匠斵則功不成(道德經指/歸卷十二)
譬若男子欲見大海者尚未見大海若見大陂池水便
言是水將無是大海(道行波羅/蜜經卷四)
猶如稗麥在好麥中(大寶積經卷/一百十三)
猶如栴檀之林鄉以伊蘭臭穢亂于真正(法海經/尺一)
譬如醍醐蜜雜以辛苦鹹(修行道地/經慈品)
譬如甜藥雜以鹹苦不可分别(修行道地/經慈品)
栴檀與蓼蘓同芬夜光與熠燿齊暉(𢎞明集/十三)
玉石同匱猗頓為之於悒朱紫相奪仲尼為之歎息(𢎞/明)
(集牟子/理惑論)
聖教綿遠終使鼠璞濫名𤣥化幽微遂令雞鳯混質(辯/正)
(論卷/六)
如人不識金以鍮石為妙(髙僧傳二/鳩摩羅什)
無以穢食置於寶器(維摩詰所説/經弟子品)
　　　計失
商人慮有陰雨宜用輔以佐車今其車既載重矣乃棄
爾之車輔反令車載溺也以喻王政慮有傾危宜用賢
以治國今其既有大政矣乃棄汝之賢人反令國政亂
也車既棄輔又遇陰雨則隳敗汝之車載既隳敗然後
請長者助我則晚矣以喻國既棄賢又遇傾敗則滅亡
汝之國國家既滅矣然後求賢人佐已則亦晚矣王何
不及其未敗用賢自輔乎(毛詩正/義正月)
勞師於戎而失諸華雖有功猶得獸而失人也安用之
(國語/晉)
夫太子國之棟也棟成乃制之不亦危乎(國語/晉)
夫攻形不如越而攻心不如吳而君臣上下少長貴賤
畢呼霸王臣竊以為猶之井中而曰我將為爾求火也
(戰國䇿/韓釐王)
語曰寧為雞口毋為牛後今大王西面交臂而臣事秦
何以異於牛後乎(戰國策/韓昭侯)
今人有謂臣曰入不測之淵而必出不出請以一䑕首
為汝殉者臣必不為也今秦不可知之國也猶不測之
淵也而許綰之首猶鼠首也内王於不可知之秦而殉
王以鼠首臣竊為王不取也(戰國策魏/安釐王)
以地事秦譬猶抱薪而救火也薪不盡則火不止今王
之地有盡而秦之求無窮是薪火之説也(戰國策魏/安釐王)
王獨不見夫博者之用梟邪欲食則食欲握則握今君
刼於羣臣而許秦因曰不可革何用智之不若梟也(戰/國)
(策魏安/釐王)
秦敗魏於華魏王且入朝於秦周訢謂王曰宋人有學
者三年反而名其母其母曰子學三年反而名我者何
也其子曰吾所賢者無過堯舜堯舜名吾所大者無大
天地天地名今母賢不過堯舜母大不過天地是以名
母也其母曰子之於學者將盡行之乎願子之有以易
名母也子之於學也將有所不行也願子之且以名母
為後也今王之事秦尚有可以易入朝者乎願王之有
以易之而以入朝為後(戰國策魏/安釐王)
臣聞爭名者於朝争利者於市今三川周室天下之市
朝也而王不争焉顧争於戎狄去王業遠矣(戰國䇿秦/惠文君)
今使太子將之此無異使羊將狼也(史記留/侯世家)
欲湯之滄一人炊之百人揚之無益也不如絶薪止火
而已不絶之於彼而救之於此譬猶抱薪而救火也(前/漢)
(書枚/乗傳)
父子首足也昆弟四支也當使筋骨髓血動静足以相
勝長短大小幹用足以相衞豈有割脛致腹取骨肉以
増頭剗背露骨剝膏腴以禆頷而謂顱顙魁岸可得比
夀松晉喉咽擁腫必能長生久視哉(後漢書志/百官五)
及今成計殊尚善也過是欲少味矣(後漢書/馬援傳)
議者喻以補衣猶有所完詡恐其疽食侵滛而無限極
(後漢書/虞詡傳)
豈有觸冒死禍以解細微譬猶療饑於附子止渴於酖
毒未入膓胃已絶咽喉豈可為哉(後漢書霍/諝列傳)
夫紲食鷹鳶欲其鷙鷙而亨之將何用哉(後漢書盖/勲列傳)
豈敢傾根竭本寄命洪流以徼乾沒乎(魏志傅/蝦傳)
若棄紹近援而求瓚遠助此假人於越以救溺子之説
也(魏志程/昱傳)
此何異乎抱薪救焚扇火止沸哉(魏志公孫/瓉傳註)
無異於埋金路隅而書表於上也雖甚愚之人必將笑
之(晉書皇/甫謐傳)
若乃海運既徙而鵬翼不舉永結根於南垂廢神州於
龍漠(晉書桓/温傳)
保左右議曰蝮蛇在手壯士解其腕且斷隴道以觀其
變從事中郎裴詵曰蛇已螫頭頭可截不(晉書索/靖傳)
陛下心腹四支何處無患復誅巫咸戮扁鵲臣恐遂成
桓侯膏肓之疾後雖欲療之其如病何(晉書劉/聰傳)
繫狗當繫頸今反繫其尾何得不然(晉書惠賈/皇后傳)
非徙不足致益乃是蠶漁之所資(晉書董/景道傳)
今人知不以羊追狼蟹捕䑕而令重車弱卒與肥馬悍
胡相逐其不能濟固宜矣(宋書周/郎傳)
發雷霆之怒争蟲鳥之氣(南齊書孔/稚圭傳)
愛毛反裘甚無謂也(魏書髙/祖上紀)
將涉千里殺騏驥而䇿蹇驢可悲之甚(北齊書/楊愔傳)
譬之畜狗本取其吠今以數吠殺之恐將來無復吠狗
(北齊書酷吏/宋遊道傳)
莊子曰齊人蹢子於宋者其命閽也不以完其求鈃鍾
也以束縳其求唐子也而未始出域有遺類矣夫楚人
寄而蹢閽者夜半於無人之時而與舟人鬬未始離於
岑而足以造於怨也(莊子徐/無鬼)
子墨子謂魯陽文君曰今有一人於此羊牛犓㹖維人
但割而和之食之勝食也見人之生餅則還然竊之曰
舍予食不知日月安不足乎其有竊疾乎魯陽文君曰
有竊疾也子墨子曰楚三意之田曠蕪不可勝辟􁒹靈
數千不可勝見宋鄭之間邑則還然竊之此與彼異乎
魯陽文君曰是猶彼也實有竊疾也(墨子/耕柱)
我不以貨事上而求遷者則如以貍餌鼠爾必不兾矣
若以情事上而求遷者則如引諸絶繩而求乗枉木也愈
不兾之矣(商子/農戰)
争利如蚤甲而喪其掌(荀子/大畧)
是渠衝入穴而求利也是仁人之所羞而不為也(荀子/彊國)
(篇/)
事彊暴之國難使彊暴之國事我易事之以貨寶則貨
寶單而交不結約信盟誓則約定而畔無日割國之錙
銖以賂之則割定而欲無厭事之彌煩其侵人愈甚必
至於資單國舉然後己雖左堯而右舜未有能以此道
得免焉者也辟之是猶使處女嬰寶珠珮寶玉負戴黄
金而遇中山之盗雖為之逢蒙視詘要撓膕君廬屋妾
由將不足以免之(荀子/富國)
魯穆公使衆公子或宦於晉或宦於荆犂鉏曰假人於
越而救溺子越人雖善游子必不生矣失火而取水於
海海水雖多火必不滅矣遠水不救近火也今晉與荆
雖强而齊近魯患其不救乎(韓非子/説林上)
昔秦伯嫁其女於晉公子令晉為之飾装從衣文之媵
七十人至晉晉人愛其妾而賤公女此可謂善嫁女妾
而未可謂善嫁女也楚人有賣其珠於鄭者為木蘭之
櫃薰桂椒之櫝綴以珠玉飾以玫瑰輯以翡翠鄭人買其櫝
而還其珠此可謂善賣櫝矣未可謂善鬻珠也(韓非子外/儲説左)
君子終日行不離輜重也邦者人君之輜重主父生𫝊
其邦此離其輜重者也(韓非子/喻老)
今世上卜筮禱祠故疾病愈來譬之若射者射而不中反
修于招何益于中夫以湯止沸沸愈不止去其火則止
矣(吕氏春/秋盡數)
弗肯早為已乃墮骨肉之屬而抗剄之(賈子/宗首)
魯人身善制冠妻善織屨往徙於越而大困窮以其所
修而游不用之鄉譬猶樹荷山上而畜火井中操釣上
山揭斧入淵欲得所求難也方車而蹠越乗桴而入胡
欲無窮不可得也(淮南子/説山訓)
遺人馬而解其羈遺人車而脱其轙所愛者少而所亡
者多故里人諺曰烹牛而不鹽敗所為也(淮南子/説山訓)
壊塘以取龜發屋而求貍掘室而求鼠割脣而治齲桀
跖之徒君子不與(淮南子/説山訓)
治䑕穴而壊里閭潰小皰而發痤疽(淮南子/説林訓)
捨茂林而集於枯不弋鵠而弋烏難與有圖(淮山子/説林訓)
昌羊去蚤蝨而來汵窮除小害而致大賊欲小快而害
大利(淮南子/説林訓)
為酒人之利而不酤則竭為車人之利而不僦則不逹
握火提人反先之熱(淮南子/説林訓)
夫鵲先識嵗之多風也去髙木而巢扶枝大人過之則
探鷇嬰兒過之則挑其卵知備遠難而忘近患故秦之
備胡也鳥鵲之智也(淮南子/人間訓)
强養弱抑則齊民消若衆穢之盛而害五榖(鹽鐵論/禁耕)
夫不早絶其源而憂其末若决吕梁沛然其所傷必多
矣(鹽鐵論/禁耕)
無異於愚人反裘而負薪愛其毛不知其皮盡也(鹽鐵/論非)
(鞅/)
崇利而簡義髙力而尚功非不廣壤進地也然猶人之
病水益水而疾深(鹽鐵論/非鞅)
此所謂攣朐之智而愚人之計也夫何大道之有故曰
小人先合而後忤初雖乗車卒必泣血此之謂也(鹽鐵/論非)
(鞅/)
夫犀象兕虎南夷之所多也騾驢馲駞北狄之常畜也
中國所鮮外國賤之南越以孔雀珥門户崑山之旁以
玉璞抵鳥鵲今貴人之所賤珍人之所饒非所以厚中
國明盛德也(鹽鐵論/棠禮)
今驘驢之用不中牛馬之功鼲(音/渾)鼦(音/貂)旃罽不益錦綈
之實美玉珊瑚出於崑山珠璣犀象出於桂林此距漢
萬有餘里計耕桑之功資財之費是一物而售百倍其
價一也一挹而中萬鍾之粟也(鹽鐵論/力耕)
是由棄江臯河濵而田於嶺坂菹澤也(鹽鐵論/輕重)
匈奴貪狼因時而動乗可發飆舉電至而欲以誠信之
心金帛之寶而信無義之詐是猶親蹠蹻而扶猛虎也
(鹽鐵論/世務)
今不固其外欲安其内猶家人不堅垣墻狗吠夜驚而
暗昧妄行也(鹽鐵論/險固)
終日逐禽罷而釋之則非計也(鹽鐵論/擊之)
茫茫乎若行九臯未知所止浩浩乎若無網羅而漁江
海雖及之三軍罷弊適遺之餌也(鹽鐵論/西域)
國有封疆猶家之有垣墻所以合好覆惡也室不能相
和出訟鄰家未為通計也(新序雜/事二)
載金販狗利棄我走(焦氏易林/訟之旅)
袍衣剝脱夏熱冬寒(焦氏易林大/有之未濟)
載土販鹽難為功力(焦氏易林/无妄之解)
争雞失羊亾其金囊(焦氏易林/恒之夬)
築室水上危於一齒(焦氏易林/大壯之離)
作蠶不織寒無所得(焦氏易林/家人之泰)
折挺舂稷君不得食頭痒搔跟无益於疾(焦氏易林/蹇之革)
販鼠賣鼃利少無謀(焦氏易林/姤之晉)
買椒失粟亾我大利(焦氏易林/萃之大壯)
去辛就蓼毒愈酷甚避穽遇坑憂患日生(焦氏易林/豐之益)
次三闗無鍵舍金管測曰闗無鍵盗入門也(太𤣥經/第一閑)
次五奔鹿懐鼷得不訾測曰奔鹿懐鼷奚足功也(太𤣥/經第)
(四/唐)
譬諸孺子掩目巨夫之腋而曰逃可乎(申鑒/俗嫌)
信用衆愚欲以致治猶若駕跛鼈而欲上山我固知其
不能登也(王逸註楚/辭哀時命)
居累卵之危而圖太山之安為朝露之行而思𫝊世之
功豈不惑哉(潛夫論/貴忠)
焚椒蘭其望治由倒裳而求領(曹子建/九詠)
何異圖畫騏驥以代徒行之勞遙指海水以解口焦之
渴張魚網於峻極之巔施釣緡於修木之末雖自以為
得所猶未免乎迂闊也(抱朴子外/篇安貧)
今吾子督余以誨盗之業敦余以召賊之䇿進酖酒以
獻酬非養夀之忠益(抱朴子外/篇安貧)
世人不問愚智皆欲識人之多見事之廣而不肯讀書
是欲求飽而懶營饌欲暖而惰裁衣也(顔民家/訓勉學)
菖蒲去蚤蝨而來蚰蜒礬石止齒齲之痛而朽牙根躁
痛雖弭必生後害此取小利而忘大利雖去輕害而負
重害也(劉子/利害)
一簣之土固不能障塞江河是以其身沈没也(前漢書/註師丹)
(傳/)
臨川日暮而又相思何為汎舟而不濟以相從乎(李善/註文)
(選曹子建/朔風詩註)
尋斧始於所庇制國昩於弱下(文選陸士衡/五等諸侯論)
割剝富强以養貧弱何異餓耕牛乗馬而飽吠犬棄干
將而礪鉛刀也(意林物/理論)
忿飆焚衣其損多矣忿㸑之熟推甑而棄之損益多(意/林)
(物理/論)
趙簡子舉兵伐齊有被甲士申䕶笑簡子曰子何笑對
曰臣乃有宿笑當桑之時臣鄰家父與妻俱之田見桑
中女因追之不能得還反其妻怒而去之臣笑其曠也
簡子曰今吾伐國失國是吾曠也還師而歸(藝文類聚/人部諷)
亾載得輿所獲益寡争雞失牛所損更大(文苑英華元/世俊移文)
功以才成業由才廣若捨此不任防其後患是猶備風
波而逆廢舟楫非長計也(何氏語林德/行襄陽記)
鴟鴞所以愛養其子者適以病之愛憐養其子者謂堅
固其窠巢病之者謂不知託於大樹茂枝反敷之葦䓟
風至䓟折巢覆有子則死有卵則破是其病也(玉海詩/攷韓詩)
譬如有人欲求香象得此象已捨而求跡(波羅蜜多經/卷三百三)
譬如餓狗捨其主食返從僕使而求覓(波羅蜜多經/卷三百三)
犬唯逐塊不知逐人壊終不息外道亦爾不知斷生終
不離死(波羅蜜多經卷/五百六十九)
譬如狗子從大家得食不肯食之反從作務者索食(道/行)
(波羅蜜多/經卷四)
譬如有人年耆極老身嬰長病卧在牀席不能起止時
有一人巨富饒財齎持珍寶至病人所而語之言我有
緣事當至他方以寶相寄為我守䕶或十年還若二十
年待我還時汝當歸我彼老病人卧在牀席無有子息
唯獨一身彼人已去未久之間時彼病人因至命終所
寄財物悉皆㪚失彼人行還求索無所(大寶積經/卷八十八)
譬如有人到寶渚所捨帝釋青寶及大青寶金銀真珠
皆悉捨離大價之寶取於水精(大方廣十/輪經卷四)
譬如有犬摶擲令怖反走逐之不趣擲者(摩訶衍寶/嚴經推七)
譬如癡人破車遲牛欲過險道甚難可過(七佛所説神/咒經卷三)
譬如商人計數金錢置一器中其子啼時授與一錢彼
器中錢日日損減(大法鼓/經卷上)
譬如大田家收入甚大豐但食不復種榖盡亦饑窮(佛/説)
(五苦章句/經尺七)
譬如有人卒患脊僂諸醫療治醫以酥塗上下著板用
力痛壓不覺雙目一時併出(百喻經/卷上)
譬如有人磨一大石勤加功力經厯日月作小戲牛用
功既重所期甚輕(百喻經/卷上)
破滅法炬自燋其心斫伐法樹乃殖毒林(本緣經/鹿品)
不應挑其右目以治左眼(本緣經持/王子品)
如有人欲食甘露而食毒藥欲求安樂而反入賊欲安
隠身反服非藥欲除斷渴愛反飲鹹水欲斷媱欲反樂
衆女(本緣經持/王子品)
譬如種榖雖多得收不復種種但稍稍飯雖久飯不止
㑹有盡時(小道地/經藉九)
人治生譬如蜂作蜜採取衆華勤苦積日已成人便竊
取持去亦不得自食適自疲極(三慧經/藉八)
昔有一婆羅門居家貧窮正有一㹀牛􁵩乳日得一斗
以自供活聞説十五日飯諸衆僧沙門得大福德便止
不復􁵩牛停至一月并取望得三斛持用供養諸沙門
至滿月便大請諸沙門至舍皆坐時婆羅門即入􁵩牛
乳正得一斗雖久不􁵩乳而不多諸人呵罵言汝癡人
云何日日不􁵩乃至一月也而望得多今世人亦如是
有財物時不能隨多少布施停積久後須多乃作無常水
火及以身命須臾難保若當不遇一朝蕩盡虚無所䕶
(衆經撰雜/譬喻經)
得入栴檀林而但取其葉既入七寶山而更取水精(大/智)
(度論/卷五)
如人以手障鉾但自傷其手鉾無所損(大智度論/卷五十六)
譬如人在寶洲但得水精珠則所利益薄(大智度論/卷七十九)
是忿風濤而毁舟檝也(𢎞明/集九)
無異人苦頭蝨因欲并首俱焚患在足刺遂欲通股全
解不亦濫乎(𢎞明集/釋駮論)
竭溟海而求珠浄康衢而徙石盖勞力也(辨正論/卷六)
以好栴檀貿易瓦木以金易鍮石以銀易白蠟以絹易
氀褐以甘露易於惡毒(法苑珠/林卷三)
譬鼠入角路窮何趣(法苑珠林/卷二十)
今愛榮而不知慕賢求福而不知避禍譬猶播植粃粺
而欲嵗取精糧驅駕駑蹇而望騰超夐絶不亦惑哉(法/苑)
(珠林卷/五十一)
昔有一人貧窮困苦為王作事日月經久身體羸痩王
見憐愍賜一死駞貧人得已即便剝皮嫌刀鈍故求石
欲磨乃於樓上得一磨石磨刀令利來下而剝如是數
數往來磨刀後轉苦憚不能上樓懸鈍上樓就石磨刀
深為人笑(法苑珠林/卷五十三)
欲須甘果翻種苦栽欲除渴乏反趣鹹水(法苑珠林/卷五十五)
譬如有牛厭患車故欲使車壊前車若壊續得後車扼其
項領(法苑珠林/卷八十九)
　　　令反
罪諫臣而求直言亦猶北行詣越豈有得邪(晉書慕/容皝傳)
猶揭表而令之止也(管子君/臣上)
君使服之於内而禁之於外猶懸牛首於門而賣馬肉
於内也(晏子春/秋雜下)
其在後世以急刻而責恕以譌偽而課忠言非其願意
非其真而保人之弗叛悲夫是正坐於夕室也是白之
懸而黑之募也是縱櫂於陸而發軔於川也其亦不可
以幸而幾矣(子華子/孔子贈)
彊令之笑不樂彊令之哭不悲彊令之為道也可以成
小而不可以成大缶醯黄蚋聚之有酸徒水則必不可
以貍致䑕以氷致蠅雖工不能以茹魚去蝇蝇愈至不
可禁以致之之道去之也桀紂以去之之道致之也罰
雖重則雖嚴何益(呂氏春/秋功名)
執彈而招鳥揮棁而呼狗欲致之顧反走(淮南子/説山訓)
　
　
　
　喻林卷四十九
欽定四庫全書
　喻林卷五十　　　　　　明　徐元太　撰
　　人事門(四十八/)
　　　荒縱
終風且暴顧我則笑○終風且霾○終風且曀(與縊/同)不
日有曀(詩國風/終風)
新䑓刺衞宣公也納伋之妻作新䑓于河上而要之(毛/詩)
(新/䑓)
盧令刺荒也襄公好田獵畢弋而不修民事百姓苦之
故陳古以風焉(毛詩/盧令)
隰有萇楚疾恣也國人疾其君之滛恣而思無情慾者
也(毛詩隰/有萇楚)
女所行如是猶鳥飛行自恣東西南北時亦為弋射者
所得言放縱久無所拘制則將遇伺女之間者得誅女
也(鄭氏箋/詩桑柔)
然淇則有岸隰則有泮以自拱持今君子反薄而棄已
放恣心意曽無所拘制言淇隰之不如(毛詩正/義氓)
沔然而滿者彼流水也此水之流湯湯然波流漫溢無
所入既不注於海復不入大川以興强盛者彼諸侯也
此諸侯奢僭放恣無所事既不朝天子又不事侯伯(毛/詩)
(正義/沔水)
鴥然而疾者彼飛隼其意欲飛則飛欲止則止自由無
所畏也以喻彼諸侯欲朝則朝欲否則否自恣無所懼
也(毛詩正/義沔水)
鴥然而疾飛者彼飛隼則已飛而不息則又加之㳺揚
妄相撃害以興彼自恣之諸侯則已不朝天子則又加
以出兵妄相侵伐(毛詩正/義沔水)
鳥飛無定之物人心有定之主今鳥有所至人心反無
至(毛詩正/義菀柳)
有鳥髙飛謂其終無所至亦至于天而止也今彼人幽
王之心于何其所至乎言其心轉側無常人不知其所
止(毛詩正/義菀柳)
無客而飲謂之從酒今若子者晝夜守尊謂之從酒也
(晏子春秋/雜論下)
情所欲好耳所欲聽目所欲視口所欲嘗雖殊方偏國
非齊土之所産育者無不必致之猶藩牆之物也及其
游也雖山川阻險途逕修遠無不必之猶人之行咫步
也(列子/楊朱)
縱而肆之其猶烈猛火於雲夢開積水乎萬仭其可撲
以箒篲遏以撮壤哉(抱朴子外/篇疾謬)
清論所不能復制繩墨所不能復彈遂成鷹頭之蠅廟
垣之鼠(抱朴子外/篇疾謬)
大過娣越姒媦(云貴/切)陵姊風冞(音/迷)于陂舟㲻(音/溺)于水𫝊
曰娣越姒長替於少也媦陵姊季僭於孟也風冞于陂
過其度也舟㲻于水失其節也(元包/孟陽)
喘悸之息以喉為節言情欲奔競所致(莊子音義/大宗師)
過屠門而大嚼雖不得肉貴且快意當斯之時願舉泰
山以為肉傾東海以為酒伐雲夢之竹以為笛斬泗濵
之梓以為筝食若填巨壑飲若灌漏巵其樂固難量豈
非大丈夫之樂哉(文選曹植與/吳季重書)
次五䝉柴求兕其德不美測曰䝉柴求兕得不慶也(太/𤣥)
(經第/一童)
次三裳格鞶鉤渝測曰裳格鞶鉤無以制也(太𤣥經/第二格)
五盖覆心禪門已閉六塵在念亂想常馳類狂象之無
鉤似戲猿之得樹(法苑珠林/卷八十四)
　　　失道
彼月而食則維其常此日而食于何不臧(詩小雅十/月之交)
誰能執熱逝不以濯其何能淑載胥及溺(叶奴學反○/詩大雅桑柔)
發發飄風非有道之風偈偈疾驅非有道之車(毛詩匪/風註)
林中大木之處而維有薪蒸朝廷宜有賢者而但聚小
人(毛詩正/月註)
違禮義不由其道猶雉鳴而求其牡矣(毛詩匏有/苦葉註)
賈物而有三倍之利者小人所宜知也君子反知之非
其宜也今婦人休其蠶桑織紝之職而與朝廷之事其
為非宜亦猶是也(鄭氏箋/詩瞻卬)
愛好美色不往見子都之美好閑習者乃往見狂醜之
人喻忽之好善不任用賢者反任用小人所美非美故
刺之(毛詩正義/山有扶蘓)
不睹子充而睹狡童以喻昭公之好善不愛賢人而愛
小人也(毛詩正義/山有扶蘓)
人既刈白華已漚為菅柔韌中用兮何為更取白茅收
束之兮以白茅伐白華則脆而不堪用也以興王既聘
申女已立為后禮儀充備兮何為更納襃姒嬖寵之兮
以襃姒代申后則妬而將滅國也寵襃姒以黜申后似
取白茅而棄韌菅(毛詩正/義白華)
交交然小者是桑扈之鳥也鳥自求生活當應肉食今
既無肉循場啄粟而食之失其天性以此求活將必不
能以興王者欲求治國當行善教今無善教施布亂政
以治之失其常法以此求治終不可得(毛詩正/義小宛)
言老馬反為駒而用之猶王於老人反為童而遇之(毛/詩)
(正義/角弓)
聞以德和民不聞以亂以亂猶治絲而棼之也(左傳隠/公四年)
天反時為災地反物為妖民反德為亂亂則妖災生故
文反正為乏(左傳宣公/十五年)
賈而欲贏而惡囂乎(左傳昭/公元年)
遷怒肆忿快意於行人譬諸豺狼求食而已(春秋正義襄/公十一年)
今有場師舍其梧檟養其樲棘則為賤場師焉(孟子告/子上)
拱把之桐梓人茍欲生之皆知所以養之者至於身而
不知所以養之者豈愛身不若桐梓哉弗思甚也(孟子/告子)
(上/)
享而既具是棄禮若其不具是用粃粺用粃粺君辱棄
禮名惡(孔子家/語相魯)
出令則如反汗用賢則如轉石去佞則如拔山如此望
陰陽之調不亦難乎(前漢書楚/元王傳)
所冠不以仁義為冕所蹈不以賢佐為力終至顛蹶絶
滅漢祚(後漢書黄/瓊列傳)
夫華離蔕而萎條去幹而枯女冶容而淫士背道而辜
(後漢書蔡/邕列傳)
譬猶緣木求魚升山採珠(後漢書/劉𤣥傳)
畫真人於刻桷之室載退士於進趣之堂(晉書嵇/紹傳)
其於政也如農者之殖磽野旱年之望豐穡必不㡬矣
(晉書阮/种傳)
不悟清流在於澄源止輪由乎髙閎患生於本治之於
末故也(宋書袁/湛傳)
誣飾蚯蚓兾招神龍(宋書王/微傳)
夫移心疾於股肱非良醫之美畏影迹而馳騖豈静處
之方(南齊書/王儉傳)
以此取士求之濟治譬猶却行以及前之燕而向楚(魏/書)
(羊深/傳)
沈於樂者洽於憂厚於味者薄於行慢於朝者緩於政
害於國家者危於社稷(管子/中匡)
今君臨民若冦讐見善若避熱(晏子春/秋諫上)
以事生事又以事止事譬猶揚火而使無焚也以智生
患又以智備之譬猶撓水而欲其清也(文子/道德)
汙其準粉其顙腐鼠在阼燒薫於堂(文子/上德)
福輕乎羽莫之知載禍重乎地莫之知避(莊子人/間世)
非人者必有以易之若非人而無以易之譬之猶以火
救水也其説將必無可焉(墨子兼/愛下)
用事不巧則操末績顛圓鑿方枘情道兩失(鬼谷子/反應注)
天下敖然若燒若焦墨子雖為之衣褐帶索啜菽飲水
惡能足之乎既以伐其本竭其原而焦天下矣(荀子富/國篇)
墨子之於道也猶瞽之於白黑也猶聾之於清濁也猶
之楚而北求之也(荀子/樂篇)
衡不正則重懸於仰而人以為輕輕懸於俛而人以為重
此人所以惑於輕重也權不正則禍託於欲而人以為
福福託於惡而人以為禍此亦人所以惑於禍福也道
者古今之正權離道而内自擇則不知禍福之所託(荀/子)
(正/名)
古之人目短於自見故以鏡觀面智短於自知故以道
正已故鏡無見疵之罪道無明過之怨目失鏡則無以
正鬚眉身失道則無以知迷惑(韓非子/觀行)
衞人有佐弋者鳥至因先以其裷麾之鳥驚而不射也
(韓非子外/儲説左上)
鄭縣人乙子妻之市買鼈以歸過潁水以為渴也因縱
而飲之遂亡其鼈(韓非子外/儲説左上)
使燕王内憎其民而外愛魯人則燕不用而魯不附民
見憎不能盡力而務功魯見説而不能離死命而親他
主如此則人臣為隙穴而人主獨立以隙穴之臣而事
獨立之主此之謂危殆(韓非子雜/論法術)
棄玉取石者盲羊質虎皮者辱(黄石公素/書安履)
故欲以刑罰慈民辟其猶以鞭狎狗也雖乆弗親矣故
欲以簡泄得士辟其猶以弧怵鳥也雖久弗得矣(賈子/大政)
(下/)
今夫儒者不本其所以欲而禁其所欲不原其所以樂
而閉其所樂是猶决江河之源而障之以手也夫牧民
者猶畜禽獸也不塞其囿垣使有野心系絆其足以禁
其動而欲修生夀終豈可得乎(淮南子/精神訓)
鑿五刑為刻削乃背道德之本而争於錐刀之末斬艾
百姓殫盡太半而忻忻然常自以為治是猶抱薪而救
火鑿竇而出水(淮南子/覧冥訓)
愛熊而食之鹽愛獺而飲之酒雖欲養之非其道(淮南/子説)
(林/訓)
不能耕而欲黍粱不能織而喜采裳無事而求其功難
矣(淮南子/説林訓)
游者以足蹶以手抪不得其數愈蹶愈敗及其能游者
非手足者矣(淮南子/説林訓)
䝉塵而昧固其理也為其不出户而堁之也(淮南子/説林訓)
不修其身求之於人是謂失倫不治其内而修其外是
謂大廢重載而危之操䇿而隨之非所以為全也(説苑/談叢)
鳴鼓逐狐不知跡處(焦氏易林/乾之无妄)
騎㹠逐羊不見所望(焦氏易林/乾之蹇)
鑿井求玉非卞氏寶名困身辱勞無所得(焦氏易林/蒙之臨)
氓伯以婚抱布自媒棄禮急情卒罹悔憂(焦氏易林/蒙之困)
空槽注猪㹠彘不到張弓視雞雄鳩飛去(焦氏易林/師之旅)
祼䄇逐狐為人所笑(焦氏易林/大有之咸)
耕石不富衡門屢空(焦氏易林/咸之需)
入水求玉失其所欲(焦氏易林/咸之否)
入市求鹿不見頓足(焦氏易林/遯之同人)
乗牛逐驥日暮不至(焦氏易林/損之蠱)
左手把水如灮與鬼不可得徙(焦氏易林/姤之旅)
氷入炭室消滅不息(焦氏易林/鼎之恒)
穿匏浥水搆銕熒火勞疲力竭饑渴為禍(焦氏易林/艮之坤)
獨立山顛求麋耕田草木不闢秋饑无年(焦氏易林未/濟之无妄)
次六將其車入于丘虚測曰將車入虚道不得也(太𤣥/經第)
(一/礥)
次三戾其腹正其背測曰戾腹正背中外争也(太𤣥經/第一戾)
次三羨迂塗不能直如測曰羨迂塗不能直行也(太𤣥/經第)
(一/羨)
次四男女事不代之字測曰男女事非厥務也(太𤣥經/第二事)
次二動于響景測曰動于響景不足觀聽也(太𤣥經/第二釋)
次二嚇河􁁺測曰嚇河之􁁺何可􁱺也(太𤣥經/第二争)
次五交于鸎猩不獲其榮測曰交于鸎猩鳥獸同方也
(太𤣥經/第二交)
次三化白于泥淄測曰化白于泥變不明也(太𤣥經/第三更)
次三準繩不甫亡其規矩測曰準繩不甫其用爽也(太/𤣥)
(經第/三法)
初一竈無實乞于鄰測曰竈無實有虚名也(太𤣥經/第四竈)
上九明珠彈于飛肉其得不復測曰明珠彈肉費不當
也(太𤣥經/第四唐)
初一去此靈淵舍彼枯園測曰去此靈淵不以謙也(太/𤣥)
(經第/五去)
次三割鼻食口喪其息主測曰割鼻喪主損無榮也(太/𤣥)
(經第/六割)
次五大爵將飛拔其翮毛羽雖衆不得適測曰大雀拔
翮不足賴也(太𤣥經/第六將)
今齊王失士而求諸侯是何異于失網而求魚乎(天祿/閣外)
(史將/才)
鏡明見人之首而人不推鏡破之而扢以𤣥錫摩以白
旃是説鏡之明已也士有明已者陳已之短欲令長之
以去其病而不德之反欲殺之是惡士之明已也(呂氏/春秋)
(逹鬱/解)
言桂蠧食芬香居髙顯不知留止妄欲移徙則失甘美
之木亡其處也以言衆臣食君之祿不建忠信妄行佞
諂亦將失其位喪其所也(王逸註楚/辭七諌)
神鳥至則衆鳥集從今反鴞往處之故驚而鳴也(王逸/註楚)
(辭九/思)
名山宜神鳥處之猶朝廷宜賢者居位而今惟小人故
云鴞萃之也(王逸註楚/辭九思)
江離兮遺捐忠正之士棄山林也辛夷兮擠臧仁智之
士抑沉没也(王逸註楚/辭九懷)
昔倉梧丙娶妻美而以與其兄欲以為讓也則不如無
讓焉尾生與婦人期於水邊水暴至不去而死欲以為
信也則不如無信焉葉公之黨其父攘羊而子證之欲
以為直也則不如無直焉陳仲子不食母兄之食出居
於陵欲以為潔也則不如無潔焉宗魯受齊豹之謀死
孟縶之難欲以為義也則不如無義焉(徐幹中/論貴言)
君子既有賢才又卜其居復順積德乃享元吉猶夫良
農既懷善藝又擇沃土復加耘耔乃有盈倉之報耳今
見愚民不能得福於吉居便謂宅無善惡何異覩種田
之無十千而謂田無壤塉耶良田雖美而稼不獨茂卜
宅雖吉而功不獨成相須之理誠然(嵇中㪚集難宅/無吉凶攝生論)
且鮑肆自玩而賤蘭茝猶海鳥對太牢而長愁文侯聞
雅樂而塞耳(嵇中㪚集答/難養生論)
此何異識時雨之生物因垂拱而望嘉榖乎(嵇中㪚集/難宅無吉)
(凶攝/生論)
何異詣老空耕石田而望千倉之收用力雖盡不得其
所也所謂適楚而道燕雖良馬而不到非行之不疾然
失其道也(抱朴子内/篇勤求)
不知彼之求仙猶臨河羨魚而無網罟非河中之無魚
也(抱朴子内/篇釋滯)
探燕巢而求鳯卵捜井底而捕鱔魚雖加至勤非其所
有也(抱朴子内/篇釋滯)
謗讟不可以巧言弭實恨不可以虚事釋釋之非其道
弭之不由理猶懐氷之遣冷重罏以却暑逐灮以逃影
穿舟以止漏矣(抱朴子外/篇博喻)
彍棘矢而望髙手乎渠廣䇿疲駑而求繼軌於周穆放
斧斤而欲雙巧於班墨忽良才而欲彛倫之攸敘不亦
難乎(抱朴子外/篇名實)
夫冥山在乎北極而南行以觀之至仁在乎無親而仁
愛以言之故郢雖見而愈遠㝠山仁孝雖彰而愈非至
理也(郭子注/荘天運)
莫知反一以息迹而逐迹以求一愈得迹愈失一斯大
謬矣(郭子注/莊繕信)
運屈而恚天辱至而怨人是以火焚而怨燧人溺井而
尤伯益(劉子/言苑)
亦何異救饑而與之珠拯溺而投之玉乎(劉子/隨時)
天由其時人由其道非時之夏望之不可見非道之正
行之不可至(揚子法言/註寡見)
采庶子之春華忘家丞之秋實(李善註文選陸韓/卿答内兄希叔詩)
采薜荔兮水中搴芙蓉兮木末(文選屈原/湘君歌)
或益之以畎澮而泄之以尾閭欲坐望顯報者(文選嵇/康養生)
(論/)
夫土之有川猶人之有口也治土而防其川猶止兒啼
而塞其口豈不遽止然其死可立而待也(補文選賈/讓治河奏)
駕蹇驢而無䇿兮又何路之能極以直鍼而為釣兮又
何魚之能得(廣文選東方/曼倩哀命)
舟登陸其焉濟輪涉淵而無迹(廣文選陸/士龍紆思)
譬享海鳥以醇醪嘉膳栖林狖以崇楹曽拱茍非其實
立有驚怖(藝文類聚人/部言志書)
火在井中不能燭遠目在足下不可以視近(太平御覧/天部三上)
為千金之裘而與狐謀之其皮不可得(太平御覧/服章部裘)
易傳曰當雷不雷陽德弱也(初學記/天部雷)
魯哀公問仲尼曰春秋之記曰冬十二月霣霜不殺菽
何為記此仲尼對曰此言可以殺而不殺也夫宜殺而
不殺桃李冬實天失道草木猶犯干之而况人君乎(困/學)
(記聞卷/六春秋)
陛下何愛其羽毛而踈其骨肉(何氏語/林箴規)
暮世之治病也則不然治不本四時不知日月不審逆
從病形已成乃欲微鍼治其外湯液治其内粗工兇兇
以為可攻故病未已新病復起(黄帝素問内經/移精變氣論)
棄正從蹊徑欲疾閼不通盲者不柱杖聾者聽宮商(恭/同)
(契/)
亦猶和膠補釡以鋼塗瘡去冷加氷除熱用湯飛龜舞
蛇終不可得(恭同/契)
今遇是道法寶城不應取此虛偽之物譬如商主遇真
寶城取諸瓦礫而便還家(元陽妙/經卷十)
如彼愚人晻入空山覓天子綬(靈寶通/微經)
夫生人之所為大患莫急於疾疾而不治猶救火而不
以水也(華陽陶/隠居集)
譬如有人執杖和怨負水求火勤苦積紀終不能得(玉/清)
(經道化/四夷品)
失吾生道如鳥失翼亦猶濟人忘其船筏遥想彼岸無
由得度(玉清經/法印品)
譬如草木遠離地水定不虚生(玉清經/法印品)
譬如王子捨其父王更就餘人求為太子决不可得(波/羅)
(蜜多經卷五/百六十九)
譬如犢子若欲須乳必依其母若就餘牛則不可得(波/羅)
(蜜多經卷五/百六十九)
梵志欲遊人間語小兒曰我有少緣欲暫出行汝善守
䕶此火慎勿使滅若火滅者當以鑚鑚木取火然之具
械勅已出林遊行梵志去後小兒貪戲不數視火火遂
便滅小兒戲還見火已滅吹灰求火不能得已便以斧
劈薪求火復不能得又復斬薪置於􁀋中搗以求火又
不能得爾時梵志於人間還詣彼林所問小兒曰吾先
勅汝使守䕶火火不滅耶小兒對曰我向出戲不時䕶
視火今以滅復問小兒汝以何方便更求火耶小兒報
曰火出於木我以斧破木求火不得復斬之令碎置於
臼中杵搗求火復不能得時彼梵志以鑚鑚木出火積
薪而然告小兒曰夫欲求火法應如此不應破薪杵碎
而求(長阿含/經卷七)
猶人求火以濕木為母以濕鑚鑚彼人如是為得火不
答曰不也所以者何彼以濕鑚鑚於濕木是故不得(中/阿)
(含經卷/二十)
猶如有人欲得酥者以器盛水以抨抨之必不得酥所
以者何以邪求酥謂抨水也(中阿含經/卷四十五)
猶如有人欲得油者以榨具盛沙以冷水漬而取壓之
必不得油所以者何以邪求油謂壓沙也(中阿含經/卷四十五)
譬如明目士夫求堅固材執持利斧入於山林見大芭
蕉樹牖直長大即伐其根斬截其鋒葉葉次剝都無堅
實(雜阿含/經卷十)
譬如小火欲令其然増以樵炭非為増炭令火滅耶(雜/阿)
(含經卷/二十七)
譬如熾火欲令其滅足其乾薪豈不令火増熾然耶(雜/阿)
(含經卷/二十七)
猶若有人身中毒箭彼親屬慈愍人欲令安飲欲饒益
之求索除毒箭師於是彼人作是念我不際箭要知彼
人己姓是字是像是若長若短若中若黑若白若刹利
族若婆羅門族若居士族若工師族若東方南方西方
北方誰以箭中我我不除毒箭要當知彼弓為是薩羅
木為是多羅木為翅羅鴦掘梨木我不除毒箭要當知
彼筋若牛筋若羊筋若犛牛筋而用纒彼弓我不除毒
箭要知彼弓弝為白骨耶為黒棘耶為赤棘耶(箭喻經/緣三)
如賣鍼人至鍼師門欲求賣鍼終不可售(别釋雜阿含/經卷十四)
譬如有人以炭畫日言相似者無有是處(大乗造像功/德經卷上悲)
(九/)
昔有國王有一好樹髙廣極大常有好果香而甜美時
有一人來至王所王語之言此之樹上將生美果汝果
能食不人答王言此樹髙廣雖欲食之何由能得即便
斷樹望得其果既無所獲徒自勞苦後還欲竪樹已枯
死都無生理世間之人亦復如是如來法王有持戒樹
能生勝果心生願樂欲得果食應當持戒修諸功德不
解方便反毁其禁如彼伐樹復欲還活都不可得(百喻經/卷上)
昔有癡人往大池所見水底影有真金像謂呼有金即
入水中撓泥求覓疲極不得還出復坐須臾水清復現
金色復更入裏撓泥更求覓亦復不得其父覓子得來
見子而問子言汝何所作疲困如是子白父言水底有
真金我時投水欲撓泥取疲極不得父看水底真金之
影而如此金在於樹上所以知之影現水底其父言曰
必飛鳥銜金著於樹上即隨父語上樹求得(百喻經/卷下)
昔邊國人不識於驢聞他説言驢乳甚美都無識者爾
時諸人得一䭸驢欲捋其乳諍共捉之其中有捉頭者
有捉耳者有捉尾者有捉脚者復有捉器者各欲先得
於前飲之中捉驢根謂呼是乳即便捋之望得其乳衆
人疲厭都無所得徒自勞苦空無所獲為一切世人之
所嗤笑(百喻經/卷下)
二行増癡無益故如人風病服麨藥(三昧法門/經卷下)
如截耳欲著交露璫(四阿含暮/妙觧藉五)
所求不以道不識事緣如􁵩角求乳無明覆故(大智度/論卷二)
(十/三)
如人能食一斛飯從有一斗者索欲以除饑是不能除
(大智度論/卷四十一)
如人欲得堅實好木捨其根莖而取枝葉雖是木名而
不中用(大智度論/卷四十一)
如人手垢還以垢洗云何得净(大智度論/卷九十五)
譬如癡犬有人打擲便逐瓦石不知尋本(大荘嚴經/論卷二偈)
南路求燕北轅首楚以斯適道千里而遥(𢎞明/集十)
夫飾櫃貿珍曜夜不售所謂馳走滅迹跳動息影焉可
免乎(𢎞明集折/夷夏論)
昔有一人欲得王意問餘人言云何得之有人語言若
欲得意王形相汝當效之此人見王眼曘便效王曘王問
之言汝為病耶為著風耶何以眼曘其人答王我不病
眼亦不著風欲得王意見王眼曘故效王也王聞是語
即大瞋恚使人加害擯令出國(法苑珠林/卷五十三)
昔有愚人煮黑石蜜有一富人來至其家時此愚人取
石蜜漿為富人煮即於火上以扇扇之望得使冷傍人
語言下不止火扇扇不已云何得冷爾時人衆悉皆嗤
笑(法苑珠林/卷五十五)
　　　聽神
天道遠人道邇待蓍龜而襲求福之末也顛蹶望拜而
謁焉其待則薄矣(子華子北/宫意問)
然則有鬼乎曰有沈有履竈有髻戸内之煩壤雷霆處
之東北方之下者陪阿鮭蠪躍之西北方之下者則泆
陽處之水有罔象丘有崒山有䕫野有彷徨澤有委蛇
(莊子/逹生)
日月食而救之天旱而雩卜筮而後决大事非以為得
求也以文之也故君子以為文而百姓以為神以為文
則吉以為神則凶(荀子天/論篇)
人處疾則貴醫有禍則畏鬼聖人在上則民少欲民少
欲則血氣治而舉動理舉動理則少禍害夫内無痤疽
癉痔之害而外無刑罰法誅之禍者其輕恬鬼也甚故
曰以道蒞天下其鬼不神治世之民不與鬼神相害也
故曰非其鬼不神也其神不傷人也(韓非子/解老)
初時者魏數年東鄉攻盡陶衛數年西鄉以失其國此
非豐隆五行太一王相攝提六神五括天河殷搶嵗星
非數年在西也又非天缺弧逆刑星熒惑奎台非數年
在東也故曰龜筴鬼神不足舉勝左右背鄉不足以専
戰然而恃之愚莫大焉(韓非子/飾邪)
世俗言曰饗大髙者而彘為上牲𦵏死人者裘不可以
藏相戲以刃者太祖軵其肘枕戸橉而卧者鬼神蹠其
首此皆不著於法令而聖人之所不口𫝊也夫饗大髙
而彘為上牲者非彘能賢於野獸麋鹿也而神明獨饗
之何也以為彘者家人所常畜而易得之物也故因其
便以尊之裘不可以藏者非能其綈綿曼帛温煖於身
也世以為裘者雖得貴賈之物也而不可𫝊於後世無
益於死者而足以養生故因其資以讋之相戲以刃太
祖軵其肘者夫以刃相戲必為過失過失相傷其患必
大無渉血之讐爭忿鬭而以小事自内於刑戮愚者所
不知忌也故因太祖以累其心枕戸橉而卧鬼神履其
首者使鬼神能𤣥化則不待户牖之行若循虚而出入
則亦無能履也夫户牖者風氣之所往來而風氣者陰
陽粗觕者也離者必病故託鬼神以伸誡之也(淮南子/汜論訓)
信鬼神者失謀信日者失時何以知其然夫賢聖周知
能不時日而事利敬法令貴功勞不卜筮而身吉謹仁
義順道理不禱祀而福(説苑/反質)
齊大旱之時景公召羣臣問曰天不雨乆矣民且有饑
色吾使人卜之祟在髙山廣水寡人欲少賦斂以祠靈
山可乎羣臣莫對晏子進曰不可祠此無益也夫靈山
固以石為身以草木為髮天久不雨髪將焦身將熱彼
獨不欲雨乎祠之無益景公曰吾欲祠河伯可乎晏子
曰不可祠此無益也夫河伯以水為國以魚鼈為民天
久不雨水泉將下百川竭國將亡民將滅矣彼獨不用
雨乎祠之何益景公曰今為之奈何晏子曰君誠避宫
殿暴露與靈山河伯共憂其幸而雨乎(劉向説/苑辨物)
載璧秉珪請命于河(焦氏易林/同人之晉)
行如桀紂雖禱不祐(焦氏易林/復之姤)
猪肩羊膊可以得兆雚葦藁芼可以得數何必以蓍龜
(王充論衡/卜筮篇)
非犧牲之不博碩非玉帛之不豐穰信之非不𣢾敬之
非不重有丘山之損無毫釐之益(抱朴子内/篇道意)
信鬼神何異以踵解結終無益也(意林/纒子)
鬼神明於聖人猶聰明耳目之與聾盲也(藝文類聚雜/氣物部鼎)
挿桃枝於户連灰其下童子入不畏而鬼畏之是鬼智
不如童子也(困學紀聞/卷十諸子)
夫自稱山嶽神者必是蟒蛇自稱江海神者必是黿鼉
魚鼈自稱天地父母神者必是貓貍野獸自稱將軍神
者必是熊羆虎豹自稱仕人神者必是猿猴㹢玃自稱
宅舍神者必是犬羊猪犢門户井竈破器之屬(𢎞明集/十四)
　
　
　
　
　喻林卷五十
欽定四庫全書
　喻林卷五十一　　　　　明　徐元太　撰
　　人事門(四十九/)
　　　失所
汎(芳斂/反)彼栢舟亦汎其流(詩國風/栢舟)
緑兮衣兮緑衣黄裏(詩國風/緑衣)
絺兮綌兮淒(音/妻)其以風(叶為愔反○/詩國風緑衣)
終風且暴顧我則笑(叶音燥○詩/國風終風)
雄雉于飛泄泄(與異/同)其羽我之懷矣自詒伊阻雄雉于
飛下上(時掌/反)其音展矣君子實勞我心(詩國風/雄雉)
有瀰(與米/同)濟盈有鷕雉鳴濟盈不濡軌(與晷同叶/居有反)雉鳴
求其牡(詩國風匏/有苦葉)
魚網之設鴻則離之燕婉之求得此戚施(詩國風/新臺)
燕婉之求蘧篨(音渠/除)不鮮○燕婉之求蘧除不殄(詩國/風新)
(臺/)
其雨其雨杲杲(古老/反)出日(詩國風/伯兮)
有枤(音/第)之杜其葉湑湑(上/聲)獨行踽踽豈無他人不如我
同父○有枤之杜其葉菁菁(音/精)獨行睘睘(音/瓊)豈無他人不
如我同姓(叶桑經反○/詩國風枤杜)
葛生蒙楚蘝(音/㢘)蔓于野(叶上/與反)予美亡此誰與獨處葛生
蒙棘蘝蔓于域予美亡此誰與獨息(詩國風/葛生)
有鶖在梁有鶴在林(詩小雅/白華)
樵彼桑薪卬烘于煁(音忱○詩/小雅白華)
如賈(音/古)三倍君子是識婦無公事休其蠶織(詩大雅/曕卬)
黄鳥民適異國見拒於人而思歸故鄉乃作是詩(詩説/王)
鴇羽民從征役而不得養其父母故作是詩(詩説/魏)
北門刺仕不得志也言衞之忠臣不得其志爾(毛詩/北門)
枤杜猶得其時蕃滋役夫勞苦不得盡其天性(毛詩枤/杜註)
魚藻刺幽王也言萬物失其性(毛詩/魚藻)
采綠刺怨曠也(毛詩/采緑)
遵彼汝墳伐其條枚箋云伐薪於汝水之側非婦人之
事言已之君子賢者而處勤勞之職亦非其事(鄭氏箋/詩汝墳)
舟載渡物者令不用而與衆物汎汎然俱流水中仁人
之不見用而與羣小人竝列亦猶是也(鄭氏箋/詩柏舟)
絺綌所以當暑今以待寒風其失所也(鄭氏箋/詩緑衣)
人居平安之世猶鵻之生於陸自然也遇衰亂凶年猶
鵻之生谷中得水則病將死(鄭氏箋/詩中谷)
鴻大鳥也不宜與鳬鷺之屬飛而循渚以喻周公今與
凡人處東都之邑失其所也(鄭氏箋/詩九罭)
太子放逐而不得生子猶内傷病之木内有疾故無枝
也(鄭氏箋/詩小弁)
人之樵取彼桑薪宜以炊饔饍之㸑以養食人我反以燎
於烓竈用炤事物而已(鄭氏箋/詩白華)
有狐綏綏然匹行在彼淇水之梁而得其所以興今衞
之男女皆喪妃耦不得匹行乃狐之不如(毛詩正/義有狐)
王政之偏或用之為官令其醉酒者或不見任用不得
其漿者(毛詩正/義大東)
山之有蕨薇之菜隰之有杞桋之木是菜生於山木生
於隰所生皆得其所以興人生處於安樂以得其所今
我天下之民遇此殘亂驚擾失性草木之不如也(毛詩/正義)
(四/月)
有人登彼北山之上者云我采其杞菜之葉也此杞葉
非可食之物而登山以采之非宜矣以興大夫循彼長
遠之路者云我從其勞苦之役也此勞役非賢者之職
而循路以從之非其事矣(毛詩正/義北山)
菅茅之蒙養英英然者是鮮潤之白雲下露潤彼菅之
與茅使之得長成是天地之氣無微不著無不覆養然
天不遺物尚養彼菅茅天何為獨行艱難於我申后幽
王不可於我而見黜退不得覆養是菅茅之不如也(毛/詩)
(正義/白華)
桑薪薪之善者宜以炊㸑而養人今不以炊㸑反燎于
煁竈失其所也(毛詩正/義白華)
龍欲上天五蛇為輔龍已升雲四蛇各入其宇一蛇獨
怨終不見處所(史記晉/世家)
此猶養魚沸鼎之中棲鳥烈火之上水木本魚鳥之所
生也用之不時必至燋爛(後漢書劉/陶謝傳)
棄彼弊冠崇兹新履(晉書王/公烈傳)
夫龍或俯鱗潜于重泉或仰攀雲漢㳺乎蒼昊而今蟠
于坎井同于蛙蝦者豈獨管庫之士或有隠伏廝役之
賢没于行伍故龍見光景有所感悟(晉書孫/楚傳)
有龍矯矯頃失其所五蛇從之周徧天下龍饑無食一
蛇割股龍反其淵安其壤土四蛇入穴皆有處所一蛇
無穴號於中野(説苑/復恩)
有龍矯矯頃失其所一蛇從之周流天下龍反其淵安
寧其處一蛇耆乾獨不得其所(説苑/復恩)
龍馬上山絶無水泉喉焦脣乾舌不能言(焦氏易林/乾之訟)
桃鵲竊脂來於小枝揺動不安為風所吹寒心悚慄常
憂殆危(焦氏易林/謙之遯)
馬驚傷車步為我憂(焦氏易林/豫之井)
黄裏緑衣君服不宜(焦氏易林/觀之革)
鼻項移徙居不安坐(焦氏易林/頤之兌)
雌單獨居歸其本巢毛羽憔悴志如死灰(焦氏易林/咸之咸)
魚陸失所島鼃困苦澤無雚蒲晉國以虚(焦氏易林/蹇之解)
龜厭江海陸行不止自令枯槁失其都市(焦氏易林/益之震)
次八琢齒依齦(牛斤/切)三嵗無君測曰琢齒依齦君自跋
也(太𤣥經/第三宻)
夫鳥當集木巔而言草中罾當在水中而言木上以喻
所願不得失其所也(王逸註楚/辭九歌)
言持𤣥墨之文居於幽㝠之處則矇瞍以為不明也言
持賢知之士居於山谷則衆愚以為不賢也(王逸註楚/辭九章)
言黄鵠能飛翔神龍能存能亡奄然失所為鴟梟螻蟻
所制其困如此何况賢者身無爵祿為俗人所困侮固
其宜也(王逸註楚/辭惜誓)
山谷之中幽深險阻非君子之所處也猨狖虎豹非賢
者之偶也(王逸註楚/辭招隠士)
言騏驥壹馳千里乃騁之中庭促俠之處不得展足以
極遠道以言使賢者執灑掃之役亦不得展志意也(王/逸)
(註楚辭/哀時命)
言猨狖當居髙木茂林見其才力而置之櫺檻之中廹
局之處責其㨗乃非其理也以言君子當在廟堂為政
而棄之山林責其智能亦非其宜也(王逸註楚/辭哀時命)
言寃雛之生早失其雄其母孤居吟於髙牆墉之上將
復遇害言已亦失其所居在於林澤居非其所恐顛仆
也(王逸註楚/辭九嘆)
言水得風則龍卭繚戾與險阻相薄不得順其流性以
言忠臣逢讒人亦匡攘惶遽而竄伏也(王逸註楚/辭九嘆)
言水逢風紛亂揚波滂沛失其本性以言屈原志行清
白遭逢貪佞被過放逐亦失其本志也(王逸註楚/辭九嘆)
言積漬衆芳於汙泥臭井之中棄文犀之角置於筐簏
而不帶佩蔽其美質失其性也以言棄賢智之士於山
林之中亦失其性也(王逸註楚/辭九嘆)
當顯而反隠如無水而沈也(莊子音/義則陽)
求馬於市肆廣庭非其所也(莊子音義/田子方)
麋何為兮庭中蛟何為兮水裔(文選屈原/湘夫人歌)
烏何萃兮蘋中罾何為兮水上(文選屈原/湘夫人歌)
今將植橘柚於𤣥朔蔕華藕於修陵表龍章於裸壤奏
韶武於聾俗固難以取貴矣(文選呂安與/嵇茂齊書)
譬若飛鴻鸞於中庭騁騏驥於閭巷也(藝文類聚/人部聖碑)
鵠竄兮荆棘鵜集兮帷幄(爾雅/翼鵜)
何為謬傷海鳥横斤山木(何氏語/林言語)
朱雀翺翔戲兮飛揚色五彩遭遇網羅施兮壓之不得
舉謔謔聲甚悲兮嬰兒之慕母顛倒就湯鑊兮摧折傷
毛羽(参同/契)
猶如初生赤子失大慈母絶於壯齒(海空智藏/經普記品)
譬如有人髙厚陸地種瞻波樹水常行處復作堤塘地
既髙燥又不得水漸漸枯黄不能増長(大方等大/集經十一)
譬如有樹枯朽乾悴枝葉凋墜時有一人於盛夏時炎
暑之月物景熾然酷熱可畏其人自逺而來加復疲困
饑渴所逼但隨道徑詣枯樹下欲求憇止非清涼地轉
求其苦(身毛喜/豎經上)
羅什如好綿何可使入棘林中(髙僧傳二/佛陀耶舍)
如車行道捨乎大塗從邪徑敗生折軸憂(法句經/世俗品)
昔有賊人入富家舍偷得錦繡即持用裹故弊氀毼種
種財物為智人所笑(百喻經/卷上)
　　　悖理
日居月諸胡迭(音/垤)而微(詩國風/柏舟)
人皆謂雀之穿屋似有角彊暴之男召我而獄似有室
家之道於我也物有似而不同雀之穿屋不以角乃以
咮今彊暴之男召我而獄不以室家之道於我乃以侵
陵物與事有似而非者士師所當審也(鄭氏箋/詩行露)
伐木尚椅其木之巔矣不欲妄踣之析薪尚施其薪之
理矣不欲妄折之彼人尚不欲妄損折薪木今王非理
而害太子其意乃不如彼伐木析薪之人(毛詩正/義小弁)
若刳腹去疾炊灰止沸(春秋正義/莊公六年)
以若所為求若所欲猶緣木而求魚也(孟子梁/惠王上)
今惡辱而居不仁是猶惡濕而居下也(孟子公/孫丑上)
人役而恥為役由弓人而恥為弓矢人而恥為矢也(孟/子)
(公孫/丑上)
公曰下軍上軍之貳也寡人在上申生在下不亦可乎
士蒍對曰下不可以貳上公曰何故對曰貳若體焉上
下左右以相心目用而不倦身之利也上貳代舉下貳
代履周旋變動以役心目故能治事以制百物若下攝
上與上攝下周旋不變以違心目其反為物用也何事
能治(國語/晉)
魏王欲攻邯鄲季梁聞之中道而反衣焦不申頭塵不
去往見王曰今者臣來見人於大行方北面而持其駕
告臣曰我欲之楚臣曰君之楚將奚為北面曰吾馬良
臣曰馬雖良此非楚之路也曰吾用多臣曰用雖多此
非楚路也曰吾御者善此數者愈善而離楚愈遠耳今
王動欲成覇王舉欲信於天下恃王國之大兵之精銳
而攻邯郸以廣地尊名王之動愈數而離王愈遠耳猶
至楚而北行也(戰國䇿魏/安釐王)
吾日暮塗遠吾故倒行而逆施之(史記伍/子胥傳)
傳曰以賢難得故曰事不待賢以食難得故曰飽不俟
食惑之甚者(前漢紀/孝元上)
愛子若此猶饑而食之以毒適所以害之也(後漢書何/敞列傳)
是猶曲表而欲直景卻行而求及前人也(後漢書/楊震傳)
是使跛牂欲闚髙岸天險可得而登也(後漢書孔/融列傳)
夫兄弟者左右手也譬人將鬭而斷其右手而曰我必
勝若是者可乎夫棄兄弟而不親天下其誰親之(魏志/王修)
(傳/)
反裘負薪裏盡毛殫刖趾適屨刻肌傷骨(魏志明/帝紀註)
猶開門而揖盜未可以為仁也(吳志孫/權傳)
志欲就於升平行先迎於禍亂是猶將適越者指沙漠
以遵途欲登山者渉舟航而覓路所趣逾遠所尚轉難
南北倍殊髙下相反求其至也不亦難乎(晉書武/帝紀)
北行求郢西征索越方長迷於幽都永謬滯於昧谷遼
遼閩楚其可見乎(宋書夷蠻/天竺傳)
不明於則而欲出號令猶立朝夕於運均之上擔竿而
欲定其末不明於象而欲論材審用猶絶長以為短續
短以為長不明於法而欲治民一衆猶左書而右息之
不明於化而欲變俗易教猶朝揉輪而夕欲成車不明
於決塞而欲毆衆移民猶使水逆流不明於心術而欲
行令於人猶倍招而必拘之不明於計數而欲舉大事
猶無舟檝而欲經於水險也(管子/七法)
未見不得其侯而能除其疾也(侯即診○鶡/冠子天則)
未成乎心而有是非是今日適越而昔至也(莊子齊/物論)
是猶師天而無地師陰而無陽其不可行明矣(莊子/秋水)
今有人於此少見黒曰黑多見黒曰白則以此人不知
黑白之辯矣少嘗苦曰苦多嘗苦曰甘則必以此人為
不知甘苦之辯矣今小為非則知而非之大為非攻國
則不知而非從而譽之謂之義此可謂之知義與不義
之辯乎(墨子非/攻上)
以此求衆譬猶使人負劒而求其夀也衆之説無可得
焉(墨子節/葬下)
以此求富此譬猶禁耕而求獲也富之説無可得焉(墨/子)
(節葬/下)
世俗之君子皆知小物而不知大物今有人於此竊一
犬一彘則謂之不仁竊一國一都則以為義譬猶小視
白謂之白大視白則謂之黒(墨子/魯問)
公孟子曰無鬼神又曰君子必學祭祀子墨子曰執無
鬼而學祭禮是猶無客而學客禮也是猶無魚而為魚
罟也(墨子/公孟)
公孟子曰貧富夀夭齰然在天不可損益又曰君子必
學子墨子曰教人學而執有命是猶命人葆而去其冠
也(墨子/公孟)
以黄馬為非馬而以白馬為有馬此飛者入池而棺槨
異處此天下之悖言亂辭也(公孫龍子/白馬篇)
危削滅亡之情舉積此矣而求安樂是狂生者也狂生
者不胥時而落(荀子/君道)
志不免乎姦心行不免乎姦道而求有君子聖人之名
辟之是猶伏而咶天救經而引其足也説必不行矣愈
務而愈遠(荀子/仲尼)
人知貴生樂安而棄禮義辟之是猶欲夀而歾頸愚莫
大焉(荀子彊/國篇)
以人之情為欲此五綦者而不欲多譬之是猶以人之
情為欲富貴而不欲貨也好美而惡西施也(荀子王/論篇)
今夫與人相善也無豐年旁入之利而獨以完給者非
力則儉也與人相善也無饑饉疾疚禍罪之殃獨以貧
窮者非侈則墮也侈而墮者貧而力而儉者富今上徴
斂於富人以布施於貧家是奪力儉而與侈墮也而欲
索民之疾作而節用不可得也(韓非子/顯學)
夫為人子而常譽他人之親曰某子之親夜寢早起强
力生財以養子孫臣妾是謗誹其親者也為人臣常譽
先王之德厚而願之是誹謗其君者也非其親者知謂
之不孝而非其君者天下賢之此所以亂也(韓非子/忠孝)
衣不舉領者倒走不視地者顛(黄石公素/書安履)
今有人於此無禮慢易而求敬阿黨不公而求令煩號
數變而求静暴戾貪得而求定雖黄帝猶若困(呂氏春/秋審應)
春行夏令泄行秋令水行冬令肅夏行春令風行秋令
蕪行冬令格秋行夏令華行春令榮行冬令耗冬行春
令泄行夏令旱行秋令霧(淮南子/時則訓)
為儒而踞里閭為墨而朝吹竽欲滅跡而走雪中拯溺
者而欲無濡是非所行而行所非(淮南子/説山訓)
以非義為義以非禮為禮譬猶倮走而追狂人盜財而
與乞者竊簡而寫法律蹲踞而誦詩書(淮南子/説山訓)
范氏之敗有竊其鐘負而走者鎗然有聲懼人聞之遽
掩其耳憎人聞之可也自掩其耳悖矣(淮南子/説山訓)
有以飰死者而禁天下之食有以車為敗者而禁天下
之乗則悖矣(淮南子/説林訓)
夫所以養而害所養譬猶削足而適履殺頭而便冠(淮/南)
(子説/林訓)
譬猶食榖衣絲而非耕織者也載於船車服而安之而
非工匠者也食於釡甑須以生活而非陶冶者也此言
違於情而行曚於心者也(説苑/建本)
非其人而欲有功譬其若夏至之日而欲夜之長也射
魚指天而欲發之當也雖舜禹猶亦困而又况乎俗主
哉(説苑/尊賢)
桑鵲竊脂啄粟不宜(焦氏易林同/人之未濟)
鼻移在頭枯葦復生下朽上榮家乃不寧(焦氏易林/大過之萃)
一衣三冠冠无所加(焦氏易林/晉之乾)
雄雞不晨雌雞具呻(焦氏易林/困之既濟)
次五東南射兕西北其矢測曰東南射兕不得其首也
(太𤣥經/第一戾)
次五童牛角馬不今不古測曰童牛角馬變天常也(太/𤣥)
(經第/三更)
次八反其几䨇其朼几家不㫖測曰反几䨇朼家用不
臧也(太𤣥經/第三居)
次四止于童木求其疏榖測曰止于童木求其窮也(太/𤣥)
(經第/六止)
次八雌鳴于晨牝角魚木測曰雌鳴于晨厥正反也(太/𤣥)
(經第/六失)
言寧有萍草生於水中無根乃漫衍于九交之道(王逸/註楚)
(辭天/問)
禮喪不飲酒食肉而日醉於酒欲整喪紀猶無目欲視
青黄無耳欲聽宫商也(呂氏春秋/貴公解)
何異懸瓦礫而貴夜光絃不調而索清音哉(抱朴子外/篇審舉)
若子言不恃他物則宜𢷬肉治骨以為金瘡之藥煎皮
熬髪以治秃鬢之疾耶(抱朴子内/篇對俗)
何異負豕而欲無臭馮河而欲不濡無轡筴而御奔馬
棄柁櫓而乗輕舟未見其可也(抱朴子外/篇詰鮑)
失亡其子而不能遠索遺其氣類而亦未始自非人
之自是有斯謬矣(郭子莊註/徐無鬼)
此聽虚而責響視空而索影悖情倒理誣罔之甚也(劉/子)
(傷/讒)
賤子貴餅自以為是(莊子音義/徐無鬼)
子不嫌僕德之不劭而疑其位之不到是猶反鏡而索
照登木而下釣(補文選夏/侯湛抵疑)
觀吾子之趨欲衍傾城之金求百錢之售制造天之梯
儗膚寸之檢(廣文選阮嗣/宗答伏義書)
未嘗夢乗車入䑕穴𢷬虀取鐵杵無想無因故也(世説/新語)
(言/語)
食榖而鄙田衣帛而笑蠶是惑也(太平御覽/百榖部榖)
猶如畏大地疾走欲藏身縱日馳千里非地不容身(大/乗)
(妙林/經偈)
何於空谷響而求生相於焦榖中而求牙相(大乗妙/林經)
譬如有人欲於無色無見無對無所依止空中種樹彼
極為難(波羅蜜多經/三百六十三)
如説言螢火小蟲負須彌山飛空而去為可信不(大寶/積經)
(卷/二)
譬如有人於夜闇中掉弄手臂揺動面目言我弄世間
彼為弄誰是人自弄何以故於中無人為可弄故(大寶/積經)
(卷/三)
何故明目人而羨盲瞽導豈有岸上人反樂沉溺者何
有解脱人而復樂牢獄(大實積經/卷六十一)
譬如有人漂没大水渴乏而死(大寶積經卷/一百一十三)
如世人言我能捉電電雖可見而不能捉(大方等大/積經十九)
譬如有人自挑其目盲無所見而欲導他登上太山終
無是處(大集地藏十/輪經卷四)
如言石女子威儀而進退兎角有銛利沙中能出油(大/乗)
(密嚴經/卷下)
不見以兎角觸壊於大山曽無石女兒執箭射於物未
聞欲鬬戰而求兎角弓誰復須宮室令石女兒造(大/乗)
(密嚴經/卷下)
譬如善屠牛師手執利刀解剥其牛乗間而剥不傷内
肉不傷外皮解其肢節筋骨然後還以皮覆其上若有
人言此牛皮肉全而不離為等説不荅言不也(雜阿含/經卷十)
(一/)
那先言如人沽美酒著大器中急塞一人口倒置酒中
令嘗酒其人寧知酒味不王言未入口到舌上故不知
味(那先比丘/經卷中)
如鐵出金誰當信者(大智度/論卷二)
譬如人問搆牛角得幾斗乳是為非問(大智度/論卷二)
譬如百由旬大火聚有人負乾草入火中過不燒一葉
是為甚難(大智度/論卷七)
譬如無足欲行無翅欲飛無船欲度是不可得(大智度/論卷十)
(三/)
譬如人種樹不依於地而欲得其根莖枝葉成其果實
是難可得(大智度論/卷二十八)
又如毛孔之空欲比十方空無有是理(大智度論/七十九)
譬如清冷雲中而霹靂起火非所應也(遺教經論/離十二)
譬如有人懼諸霜雹疾風暴雨水火等災損害虚空勤
加守䕶(廣百論/卷三)
猶如春農夫不下於種子至秋無果實而可得收穫(大/莊)
(嚴經論/卷二偈)
且生而可養則日及可與千松比霜朝菌可與萬椿齊
雪耶(𢎞明集折/夷夏論)
斯何異斬刈根本而修枝榦而言不殞碩茂未之聞見
(𢎞明集孫/綽喻道論)
猶無柯而求伐不食而獨飽焉可得乎(𢎞明集/釋駮論)
猶訪道於瘖聾麾方而莫窮遠邇問津於兎馬知濟而
不測淺深(辯正論/卷六)
若夫廢宗廟之粢盛加子孫之魚肉毁蒸嘗之黻冕充
僕妾之衣服茍求惠下之恩不崇安上之福恨養親之
費饍思廢養之潤屋如此可謂忠孝之道乎(法苑珠林/卷五十五)
　　　越理
居履之時以陽處陽猶曰不謙而况以陰居陽以柔乗
剛者乎故以此為明眇目者也以此為行跛足者也以
此履危見咥者也(王弼註/易履)
先染絲後製衣皆女之所治為也而女反亂之(鄭氏箋/詩綠衣)
墠邊有陂茅蒐生焉茅蒐之為難淺矣易越而出(鄭氏/箋詩)
(東門/之墠)
鶡旦是求旦之鳥夜中而鳴以求早旦不可得也言人
視彼求旦之鳥欲反夜作晝是鳥無識也求不可得之
物人猶尚惡之况人上僭於君求不可得之物以下亂
上人惡之可知也(禮記正義/孔子閒居)
畜老猶憚殺之而况君乎(左傳宣/公四年)
殺老牛莫之敢尸而况君乎(左傳成公/十八年)
紾兄之臂而奪之食則得食不紾則不得食則將紾之
乎踰東家牆而摟其處子則得妻不摟則不得妻則將
摟之乎(孟子告/子下)
君有短垣而自踰之况蠻荆則何有於周室(國語/吳)
郢人有鬻其母為請於買者曰此母老矣幸善食之而
勿苦此行大不美而欲為小義者(淮南子/説山訓)
狼虎争强禮義不行(焦氏易林/恒之困)
耕石不生棄禮无名(焦氏易林/歸妺之賁)
　　　私已
不能大通則各私其黨而求利焉楚人亡弓不能亡楚
愛國愈甚益為它災(王弼註/易同人)
缾小而盡罍大而盈言為罍恥者刺王不使富分貧衆
恤寡(鄭氏箋/詩蓼莪)
貪於政者不能分人以事厚於貨者不能分人以祿(墨/子)
(尚賢/中)
垂其股肱之力而不相勞來也腐臭餘財而不相分資
也隠匿良道而不相教訓也(墨子尚/賢下)
盜愛其室不愛其異室故竊異室以利其室賊愛其身
不愛人故賊人以利其身此何也皆起于相愛雖至大
夫之相亂家諸侯之相攻國者亦然(墨子兼/愛上)
次四動之丘陵失澤朋測曰動之丘陵失下危也(太𤣥/經第)
(二/十)
次七唫于體黄肉毁測曰唫于體骨肉傷也(太𤣥經/第五唫)
譬如多人共一妙寶有人獨用豈得自在(本緣經月/光王品)
譬如賈客遠到他方雖持雜物多所饒益然非憐愍衆
生以自求利故(百論卷/上守八)
　
　
　
　
　
　
　
　
　
　喻林卷五十一
欽定四庫全書
　喻林卷五十二　　　　　明　徐元太　撰
　　人事門(五十/)
　　　用術
鉤距者設欲知馬賈則先問狗已問羊又問牛然後及
馬參伍其賈以類相凖則知馬之貴賤不失實矣唯廣
漢至精能行之它人效者莫能及也(前漢書趙/廣漢傳)
家挾殊議人懷異計故從横者歘披其胷狙詐者暫吐
其舌也(蜀志郤/正傳)
朝四暮三衆狙皆喜名實未虧而喜怒為用(南史梁/本紀中)
故關之捭闔制之以出入捭之者開也言也陽也闔之
者閉也黙也隂也(鬼谷子/捭闔)
故捭者或捭而出之或捭而納之闔者或闔而取之或
闔而去之捭闔者天地之道(鬼谷子/捭闔)
或開而示之或闔而閉之開而示之者同其情也闔而
閉之者異其誠也(鬼谷子/捭闔)
符應不失如螣蛇之所指若羿之引矢(鬼谷子/反應)
其張罝網而取獸也多張其㑹而司之道合其事彼自
出之此釣人之網也常持其網驅之其言無比乃為之
變(鬼谷子/反應)
皆見其權衡輕重乃為之度數聖人因而為之慮其不
中權衡度數聖人因而自為之慮(鬼谷子/捭闔)
此飛箝之綴也用於人則空往而實來綴而不失以究
其辭可箝而從可箝而横可引而東可引而西可引而
南可引而北可引而反可引而覆(鬼谷子/飛箝)
樞所以主門之動静機所以主弩之放發言既知其諸
矦智謀能否然後立法鎮其動静制其放發猶樞之於
門機之於弩(鬼谷子/飛箝註)
古之善摩者如操鈎而臨深淵餌而投之必得魚焉(鬼/谷)
(子摩/篇)
西門豹為濮令佯亡其車轄令吏求之不能得使人求
而得之家人屋間(韓非子内儲/説上七術)
周主下令索曲杖吏求之數日不能得周主私使人求
之不移日而得之乃謂吏曰吾知吏不事事也曲杖甚
易也而吏不能得我令人求之不移日而得之豈可謂
忠哉吏乃皆悚懼以君為神明(韓非子内儲/説上七術)
周主亡玉簪令吏求之三日不能得也周主令人求而
得之家人之屋間周主曰吾知吏之不事事也求簪三
日不得之吾令人求之不移日而得之於是吏皆悚懼
以為君神明也(韓非子内儲/説上七術)
有相與訟者子産離之而毋得使通辭倒其言以告而
知也惠嗣公使人偽關市關市呵難之因事關市以金
關市乃舎之嗣公謂關市曰其時有客過而予汝金因
譴之關市大恐以嗣公為明察(韓非子外/儲説左上)
人主之大物非法則術也法者編著之圗籍設之於官
府而布之於百姓者也術者藏之於胷中以偶衆端而
潜御羣臣者也故法莫如顯而術不欲見是以明主言
法則境内卑賤莫不聞知也不獨滿於堂用術則親愛
近習莫之得聞也不得滿室而管子猶曰言於室滿室
言於堂滿堂非法術之言也(韓非子/難三)
御圓者不以信誠率衆執方者必以權謀自顯(文選袁/宏名臣)
(序/贊)
以智力求者喻如奕奕進退取與攻劫放舎在我者也
(藝文類聚巧/藝部圍棊)
善説者若巧士因人之力以自為力因其來而與來因
其往而與往聽因便也(太平御覽人/事部游説下)
投䑕者機動釣魚者機浮(太平御覽/獸部䑕)
傳稱蘇秦張儀學縱横之術於鬼谷先生掘地為坎曰
能下説合我泣出則能分人主之地蘇秦説鬼谷先生
泣沾衿張儀下説鬼谷先生泣亦沾衿(太平御覽人/事部游説下)
縛葦作機關多用於綖縷(大莊嚴經/論卷四偈)
　　　排善
夫至音不合衆聽故伯牙絶絃至寳不同衆好故卞和
泣血仲尼聖徳而不容於世况於竹帛餘文其為雷同
者所排固其宜也(後漢書陳/元列傳)
羣犬吠新客佞闇排疎賔直途既以塞曲路非所遵(魏/書)
(胡叟/傳)
世俗之君子視義士不若負粟者今有人於此負粟息
於路側欲起而不能君子見之無長少貴賤必起之何
故也曰義也今為義也君子奉承先王之道以語之縱
不説而行又從而非毁之則是世俗之君子之視義士
也不若視負粟者(墨子/貴義)
為義而不能必無排其道譬若匠人之斵而不能必無
排其繩(墨子/貴義)
百人操觽不可為固結千人謗獄不可為直辭萬人比
非不可為顯士(説苑/雜言)
言飄風轉運揚起塵埃搖動草木使之即時枯槁莖葉
被病不得盛長以言讒人亦運轉其言紛歴忠直使之
被病而傷刑也(王逸註楚/辭九歎)
魏女色豔鄭袖鼻之朝呉忠貞無忌逐之戚施彌妬蘧
除多佞是故濕堂不灑塵卑屋不蔽風風衝之物不得
育水湍之岸不得峭(王充論衡/累害篇)
以塗摶泥以黒㸃繒孰有知之清受塵白取垢青繩所
汙常在練素處顛者危勢豐者虧頹墜之類常在懸垂
屈平潔白邑犬羣吠吠所怪也(王充論衡/累害篇)
非鷃擅蒿林仰笑神鳯飛坎井蝤蛭宅神龜安所歸(嵇/中)
(散集述/志詩)
夫直繩者枉木之所憎也清公者姦慝之所讎也(抱朴/子外)
(篇名/實)
曾閔獲商人之謗孔墨蒙盜跖之垢懐正居貞者填笮
乎泥濘之中而狡猾巧偽者軒翥乎虹霓之際矣(抱朴/子外)
(篇審/舉)
𢎞偉之士履道之生其崇信匪徒重仞之牆其淵澤不
唯吕梁之深也故短近不能賞而淺促不能側焉因以
異乎已而薄之矣以不求我而疾之矣不貴不用何足
言乎乃有播埃塵於白珪生瘡痏於玉肌訕疵雷同攻
伐獨立曾參蒙劫剽之垢巢許獲穿窬之謗自匪明竝
懸象𤣥鑒表㣲者焉能披泥抽淪玉澄川掇沉珠哉(抱/朴)
(子外篇/擢才)
讒邪人之蔽善人也猶朝日洞明霧甚則不見天沙石
至淨流濁則不見地雖有明淨之質而不發明者水霧
蔽之也蘭蓀欲茂秋風害之賢哲欲正讒人敗之(劉子/傷讒)
夫忠直之迕於主獨立之負於俗理勢然也故木秀於
林風必摧之堆出於岸流必湍之行髙於人衆必非之
(文選李康/運命論)
蘭薫而摧玉貞則折物忌堅芳人諱明潔(文選顔延之/祭屈原文)
任重載盛兮陷滯而不濟懷瑾握瑜兮窮不知所示邑
犬羣吠兮吠所怪也誹駿疑傑兮固庸態也(廣文選屈/平懷沙)
顧浩日之顯行兮雲濛濛而蔽之竊不自聊而願忠兮
或黕㸃而汙之(廣文選宋/玉九辯)
齊景公惡仲尼為魯政犂鉏曰去仲尼如吹毛耳(意林/韓子)
智海廣難量不測反増謗牛飲水成乳蛇飲水成毒(大/方)
(廣佛華嚴經/讚卷十二)
猶如雲霧障蔽淨月(本縁經月/光王品)
夫鶡旦鳴夜不翻白日之光精衛銜石無損滄海之勢
然以闇亂明以小罔大雖莫動毫髮而有塵眡聽(𢎞明/集序)
　　　害正
牀者人之所以安也剥牀之足㓕下之道也下道始滅
剛隕柔長則正削而凶來也(王弼註/易剥)
剥之為害小人得寵以消君子貫魚者謂衆隂也駢頭
相次以若貫穿之魚(周易正/義剥)
為惡不已如彼飜飛之蟲恃其羽翮之力自恣東西南
北有時亦為弋者所獲言貪人恃此詐偽之智自恣侵
害良善有時亦將為所誅(毛詩正/義桑柔)
貪人之敗善類若大風之行毁壊衆物所在成蹊徑(杜/氏)
(觧左傳文/公元年)
神異經云崑崙西有獸焉其狀如犬長毛四足似熊而
無爪人有徳行而往抵角有凶惡而行依慿之名渾沌
(史記五帝本/紀虞舜註)
西北有獸其狀似虎有翼能飛便勦食人知人言語聞
人鬬輒食直者聞人忠信輒食其鼻聞人惡逆不善輒
殺獸往饋之名曰窮竒(史記五帝本/紀虞舜註)
夫衆煦漂山聚蟁成靁朋黨執虎十夫撓椎是以文王
拘於羑里孔子阨於陳蔡此乃烝庶之成風増積之生
害也(前漢書景/十三王傳)
使朱紫共色粉墨雜蹂所謂抵金玉於沙礫碎珪璧於
泥塗(後漢書黄/瓊列傳)
乃欲撓折棟梁孤弱漢室(後漢書袁/紹列傳)
士有懐琬琰以就煨塵者亦何可支哉(後漢書竇/融列傳論)
渭以涇濁玉以礫貞物性既區嗜惡從形蘭蕕無竝銷
長相傾徒恨芳膏煎灼燈明(後漢書黨/錮列傳)
忠臣碎於虎口貞良弊於豺狼(宋書武帝/上本紀)
從昏者忌明同枉者毁正搦弦為鉤張一作百行坐欬
嚏皆生風塵(宋書文九/王建平傳)
衆霧麗集共奪日光(焦氏易林/噬嗑之艮)
比陸陽伏不知黒白君子傷讒正害善人(焦氏易林/恒之履)
他山之錯與璆為仇(焦氏易林明/夷之明夷)
否則介鱗易我衣裳(揚子/孝至)
百草為稼穡之穢讒佞亦為忠直之害也(王逸註楚/辭離騷經)
言芳草為物其性㣲𦕈易以隕落言賢者用志精㣲亦
易傷害也(王逸註楚/辭九章)
言秋時百草將實㣲霜夜下而殺之使不得成熟也以
言讒人晨夜毁已亦將害己身使其忠名不得成也(王/逸)
(註楚辭/七諫)
言破和氏之璧以繼築杵而舂敗玉寳失其好也以言
取賢人刑傷使執厮役亦害忠良失其宜也(王逸註楚/辭九歎)
回風為飄以喻小人造飾奸偽賊害仁賢為君垢穢如
回風之起塵埃也(王逸註楚/辭九思)
佞人欲害賢如蠆之有螫毒(王逸註楚/辭九思)
讒人畵蛇足於無形姦臣畏忠貞之害己(抱朴子外/篇擢才)
虹蜺邪隂之氣而有照曜以蔽日月云讒言流行忠良
浸㣲也(前漢書註/息夫傳)
小水不容大魚而横鱣鯨於汙瀆必為螻蟻所制以况
小朝主闇不容受忠逆之言亦為讒賊小臣所害(前漢/書註)
(賈誼/傳)
黄鵠後時而寄處兮䲭梟羣而制之神龍失水而陸居
兮為螻蟻之所裁夫黄鵠神龍猶如此兮况賢者之逢
亂世哉(補文選賈/誼甫逝)
譬如鴆毒藥以和甘露漿所向無不壞飲之皆仆僵(優/填)
(玉經/衣六)
佛言惡人害賢者猶仰天而唾唾不汙天還汙己身逆
風坌人塵不汙彼還坌于身賢者不可毁禍必滅己也
(佛説四十二/章經尺一)
如金翅鳥欲食法龍斷法雨乎汝如惡風吹滅法炬是
大惡象欲拔法樹(本縁經月/光王品)
法岳崩壊法船流沒法樹已摧法海枯竭(阿胄王/傳三)
然道大信難聲髙和寡須彌峻而藍風起寳藏積而怨
賊生(𢎞明/集序)
芳蘭竝茂而欲藴崇焚之不亦暴乎(𢎞明集/釋駮論)
　　　害人
禹以四海為壑今吾子以鄰國為壑(孟子告/子下)
今有人於此入人之場園取人之桃李瓜薑者上得且
罰之衆聞則非之是何也曰不與其勞獲其實已非其
有所取之故而况有踰於人之牆垣抯格人之子女者
乎與角人之府庫竊人之金玉蚤纍者乎與踰人之欄
窖竊人之牛馬者乎而况有殺一不辜人乎(墨子非/攻下)
子墨子見齊大王曰今有刀於此試之人頭倅然斷之
可謂利乎大王曰利子墨子曰多試之頭倅然斷之可
謂利乎大王曰利子墨子曰刀則利矣孰將受其不祥
大王曰刀受其利試者受其不祥子墨子曰并國覆軍
賊敖百姓孰將受其不祥大王俯仰而思之曰我受其
不祥(墨子/魯問)
今人曰某氏多貨其室培濕守狗死其勢可穴也則必
非之矣曰某國饑其城郭痺其守具寡可襲而簒之則
不非之乃不知類矣(吕氏春/秋聽言)
善射者發不失的善於射矣而不善所射善釣者無所
失善於釣矣而不善所釣故有所善則不善矣(淮南子/説山訓)
親莫親於骨肉節族之屬連也心失其制乃反自害况
疏遠乎(淮南子/説林訓)
鬻棺者欲民之疾病也畜粟者欲歳之荒饑也(淮南子/説林訓)
愚人縱火於沛澤不能復振蜂蠆螫人放死不能息其
毒也(鹽鐵論/申韓)
莒子展輿虐而好劒茍鑄劒必試諸人(太平御覽/人事部貪)
雖霜戈曜日寳劒暉天此乃凶荒之具非太平之器也
(道徳經註/疏卷三)
譬如旃陀羅常於冡間行求死屍無慈悲心視於衆生
得見死屍心大喜悦(大寳積經卷/一百一十三)
譬如多毒能傷害人少亦能害(華手經/卷七)
如種藥樹有人剪伐不令増長是人則壞無量衆生療
治病事令多衆生為病所困(華手經/卷八)
猶如獵師見彼羣鹿但欲殺之無一善念(長阿舍經/卷二十二)
譬如野澤之中獵者見麋鹿欲害殺之(樓灰經三/小劫品)
譬如蛟龍不擇好醜唯欲殺人(大智度論/卷十四)
　　　失人
交交黄鳥止于棘○交交黄鳥止于桑○交交黄鳥止
于楚(詩國風/黄鳥)
伐檀君子能其宦而不用魏人慕之而作是詩(詩説/魏)
此所謂衣褐懷寳者也當其貧困時人莫省視至其貴
也乃爭附之諺曰相馬失之痩相士失之貧其此之謂
邪(史記滑/稽傳)
公愛班固而忽崔駰此葉公之好龍也(後漢書崔/駰列傳)
衛人有病將死者扁鵲至其家欲為治之病者之父謂
扁鵲曰吾子病甚篤將為迎良醫治非子所能治也退
而不用乃使靈巫求福請命對扁鵲而咒病者卒死靈
巫不能治也夫扁鵲天下之良醫而不能與靈巫爭用
者知與不知也(陸子/資質)
鴻魚逆流至人濳處蓬蒿代柱天屋顛倒(焦氏易林/同人之屯)
明徳隠伏麟鳯遠匿(焦氏易林/随之歸妹)
鴻鵠失珠無以為明(焦氏易林/臨之師)
夫智大量遠者盤桓以山峙器小志近者蓬飛而萍浮
夫唯山峙故莫之能動焉夫唯萍浮故流而不滯焉方
之貨也則緘連以待賈者唯至珍而難售鳴鼔以狥之
者雖凡蔽而易盡比之材也則結根於嵩岱者雖竦葢
千仞垂䕃萬畝而莫之知也挿株於塗要者雖鈎曲戾
細而速朽而猶見用也故廟堂有枯楊之瑚簋窮谷多
不伐之梓橡也(抱朴子外/篇名實)
恐千里之足屈於槽櫪之下贊世之才委於壟畝之間
(藝文類聚治/政部薦舉表)
被裘公者呉人也延陵季子出遊見道中遺金顧而覩
之謂公曰取彼金公投鑣瞋目拂手而言曰何子居之
高視之卑吾被裘而負薪豈取遺金者哉季子大驚既
謝而問其姓名曰吾子皮相之士何足語姓名哉(藝文/類聚)
(人部隠/逸上)
楊公用人如貧士市瓜取其大者(何氏語/林輕詆)
徒近𤣥流無心灑垢神醫在側不知愈疾(玉清經/法印品)
　　　失時
九五枯楊生華老婦得其士夫(易大/過)
不出門庭凶失時極也(易節/)
若其不明終始之道應濳而飛應飛而濳應生而殺應
殺而生六位不以時而成也(周易正/義乾)
山有樞隰有榆子有衣裳弗曵弗婁子有車馬弗馳弗
驅宛其死矣他人是愉○山有栲(音/考)隰有杻(音/紐)子有廷
内弗灑弗掃子有鐘鼔弗鼔弗考宛其死矣他人是保
○山有漆(音/七)隰有栗子有酒食何不日鼓瑟且以喜樂
且以永日宛其死矣他人入室(詩國風/山有樞)
盛徳不報重寄不歸天與不受天奪之寳(史記龜/䇿傳)
若其羲和促轡大火西頽臨川恨晚將復何階(晉書皇/甫謐傳)
寧謂罻羅裁舉㣲禽先落閶闔始吹細草仍墜(梁書王/僧儒傳)
夫遭風雲之㑹不建騰躍之功者非人豪也(北史張/衮傳)
跛躓未起失利後市(焦氏易林/屯之困)
秋冬探巢不得鵲雛(焦氏易林/訟之暌)
逐兎索烏破我弓車日暮不及失利後時(焦氏易林/履之井)
固隂沍寒常冰不温(焦氏易林/泰之噬嗑)
乆隂霖雨塗行泥潦商人休止市空無有(焦氏易林/謙之恒)
兩足不獲難以遠行疾歩不能後侣失時(焦氏易林/豫之泰)
秋季孟冬寒露霜降大隂在庭庶物不生(焦氏易林/蠱之夬)
鬱映不明隂積無光日在北陸萬物彫藏(焦氏易林/无妄之蒙)
鶴鳴九臯處子失時(焦氏易林/无妄之解)
寒露所凌漸致堅冰草木瘡瘍花落葉亡(焦氏易林/坎之解)
六月種黍歳晩無雨(焦氏易林/恒之革)
寒燠失時陽旱為災(焦氏易林明/夷之同人)
積水不温北陸苦寒露宿多風君子傷心(焦氏易林/暌之巽)
陽伏在下隂制祐福生不逢時濳龍隠處(焦氏易林/萃之頥)
次三東辰以明不能以行測曰東辰以明奚不逝也(太/𤣥)
(經第/一童)
言黄鵠一飛千里常集髙山茂林之上設後時而欲寄
處則鴟梟羣聚禁而制之不得由也言賢者失時後軰
亦為讒佞所排逐之(王逸註楚/辭惜誓)
幸遭聖主平世而久懐寳是伯牙去鍾期而舜禹遁帝
堯也(文選王褒四/子講徳論)
盍亦因子都而事博陸凴鷁首以渉洪流蹈翠雲以駭
逸龍振光躍以驚沈鰌徒屈靈蟠於埳井眄天路而不
遊(廣文選束廣/微𤣥居釋)
不知盰豫之讖悔遲而忘夫朋盍之義務疾亦登海湄
而抑東流之水臨虞泉而招西歸之日(廣文選東廣/微𤣥居釋)
㣲霜降而下淪兮悼芳草之先蘦(楚辭/逺遊)
如彼引鯤魚待盡守空梁(藝文類聚/人部愁詩)
頭白可期汗青無日(事文類/聚作史)
龍門有竒價自言梧桐枝華暉實掩映細葉能披離不
降周王子空待嵗時移嚴風忽交勁遂使無人知(初學/記果)
(木部/桐)
凡治瘧先發如食頃乃可以治過之則失時也(黄帝素/問内經)
(刺瘧/論)
如曉時燈雖有無用(禪要呵/欲經)
昔有愚人將㑹賔客欲集牛乳以俟供設而作是念我
今若預於日日中􁵩取牛乳牛乳漸多都無安處或復
酢敗不如即就牛腹盛之待臨㑹時當頓􁵩取作此念
已便捉牸牛母子各繫異處却後一月爾乃設㑹延置
賔客方牽牛來欲􁵩乳取而此牛乳即乾無有時為衆
賔或瞋或笑(百喻經/卷上)
世間愚人亦復如是不别時節春秋冬夏便於冬時擲
種土中望得果實徒喪其功空無所獲芽莖枝葉一切
都失(百喻經/卷下)
　　　過時
九三日昃之離不鼓缶而歌則大耋之嗟凶象曰日昃
之離何可乆也(易離/)
桑之落矣之時其葉黄而隕墜以興婦人年之老矣之
時其色衰而彫落(毛詩正/義氓六)
梅實尚餘七未落喻始衰也謂女二十春盛而不嫁至
夏則衰(鄭氏箋詩/摽有梅)
若爾之年者冢上之木拱矣(公羊僖公/三十三年)
田光曰臣聞騏驥盛壯之時一日而馳千里至其衰也
駑馬先之今太子聞光壯盛之時不知吾精已消亡矣
(戰國䇿/燕王喜)
今夫烏獲舉千鈞之重行年八十而求扶持故齊雖強
國也西勞於宋南罷於楚則齊軍可敗而河間可取(戰/國)
(䇿燕/昭王)
徒恐鷤䳏之將鳴兮顧先百草為不芳(前漢書揚/雄傳上)
田彼南山蕪穢不治種一頃豆落而為萁人生行樂耳
湏富貴何時(前漢書/揚惲傳)
跛踦相随日暮牛罷陵遲後旅失利亡雌(焦氏易林/乾之渙)
老楊日衰條多枯枝(焦氏易林/蒙之訟)
冬生不花老女无家霜冷蓬室競為枮株(焦氏易林/蒙之兌)
早凋被霜花葉不長(焦氏易林/蒙之中孚)
酒為酸漿魴臰鮑羮(焦氏易林/豫之小畜)
日在阜顛嚮昧為昏小人成羣君子傷倫(焦氏易林/随之明夷)
枯竹後生失其寵榮(焦氏易林/頥之兌)
南至之日陽消不息北風烈寒萬物藏伏(焦氏易林/坎之歸妹)
海老水乾魚鼈蕭索(焦氏易林/遯之否)
嵗暮花落陽入隂室(焦氏易林/夬之坤)
夜長日短隂為陽賊萬物空枯藏於北陸(焦氏易林/夬之明夷)
朝暮日月四馬過隙嵗短期促時難再得(焦氏易林/鼎之大壯)
次八月髙弦火幾縣不可以動動有愆測曰月弦火縣
恐見咎也(太𤣥經/第五去)
次六日失烈烈君子將衰降(太𤣥經/第六將)
狡兎訖則知獵犬之不用髙鳥盡則覺良弓之將棄(抱/朴)
(子外篇/知止)
風吹飛藿之時葢桃李零落之日華實既盡柯葉又彫
無復一毫可悦(李善註文選阮/嗣宗詠懐詩)
恃已知而華予兮鶗鴂鳴而不芳冀一年之三秀兮遒
白露之為霜(文選思/𤣥賦)
傷彼蕙蘭花含英揚光輝過時而不采將随秋草萎(文/選)
(古/詩)
嘉樹下成蹊東園桃與李秋風吹飛藿零落從此始繁
華有憔悴堂上生荆把(藝文類聚人/部言志詩)
語曰夜行被繡不足為榮(藝文類聚人/部别下書)
團團明月魄滿則缺亭亭陽暉曜過則逝(藝文類聚/禮部婚箴)
昔周人有仕不遇年老白首泣涕於途者或問何為泣
乎對曰吾仕數不遇自傷年老失時是以泣(藝文類聚/人部泣)
吾年往志盡譬如八百錢馬死生同價(藝文類聚/獸部馬)
嵗㫚㫚其若頹兮時亦冉冉而將至薠蘅槁而節離兮
芳已歇而不比(楚辭九章/悲回風)
譬如折輪無所復用老苦將至亦復如是(元陽妙/經卷一)
如大富家豐諸珍寳衣服卧具怨賊入家劫奪家資悉
皆空盡男子盛年壯色亦復如是常為老賊之所劫奪
(元陽妙/經卷一)
老如形變喻如故車(法句經/老耄品)
老如白鷺守伺空池(法句經/老耄品)
　　　業雜
晉如鼫䑕无所守也者蔡邕勸學篇云鼫䑕五能不成
一伎(周易正/義晉)
如當路築室得人而與之謀所為路人之意不同故不
得遂成也(鄭氏箋/詩小旻)
士農工商四民者國之石民也不可使雜處雜處則其
言哤其事亂(管子/小匡)
青染於白而白不全滅是青不勝白之謂也潔白之質
而為青所染是白不勝青之謂也謂之青而白猶不滅
謂之白而為青所染兩色竝章故曰兩明也(公孫龍子/通變論註)
賈多端則貧工多技則窮心不一也故木之大者害其
條水之大者害其深有智而無術雖鑽之不通有百技
而無一道雖得之弗能守(淮南子/詮言訓)
喜武非俠也喜文非儒也好方非醫也好馬非騶也知
音非瞽也知味非庖也此有一槩而未得主名也(淮南/子説)
(山/訓)
君子賤二而貴一人孰無善善不一故不足以立身治
孰無常常不一故不足以致功(春秋繁露/天道無二)
目不能二視耳不能二聽一手不能二事一手畫方一
手畫圓莫能成(春秋繁露/天道無二)
一門二關結弭不便峻道異路日暮不到(焦氏易林/革之坤)
初一蟹之郭索後蚓黄泉測曰蟹之郭索心不一也(太/𤣥)
(經第/二鋭)
稱干將之利刺則不能擊擊則不能刺非刃不利不能
一旦二也蛢彈雀則失鷜射鵲則失鴈方圓畫不俱成
左右視不竝見人材有兩為不能成一使干將寡刺而
更擊蛢捨鵲而射鴈則下射無失矣(王充論衡/書解篇)
蟹之後蚓者用心之不一雖有郭索多足之蟹不及無
足之蚓也(太𤣥經第/二鋭觧)
純則巧偽息雜則姦邪生(楊子法言/註明神篇)
鼫五伎䑕也能飛不能上屋能縁不能窮木能浮不能
渡谷能伏不能掩身能走不能先人(藝文類聚/獸部䑕)
鴻鶴在上扞弓鞟弩待之若發若否問二五弗知非二
五難計也欲鴻之心亂也(太平御覽/兵部弓)
譬如獼猴遊林樹間湏臾處處攀捉枝條放一取一(雜/阿)
(含經卷/十二)
譬如工師多有所能所能多故普不精悉如有人偏能
一事則必盡其美(大智度論/卷五十三)
有羣雞依榛林住有狸侵食雄雞唯有雌在後有烏來
覆之共生一子子作聲時公説偈言此兒非我有野父
聚落母共合生一子非烏復非雞若欲學公聲復是雞
母生若欲學母鳴其父復是烏學烏似雞鳴學雞作烏
聲烏雞二兼學是二俱不成(法苑珠林/卷五十一)
　
　
　
　
　
　
　
　
　
　
　
　
　
　
　喻林卷五十二
欽定四庫全書
　喻林卷五十三　　　　　明　徐元太　撰
　　人事門(五十一/)
　　　小用
子之武城聞絃歌之聲夫子莞爾而笑曰割雞焉用牛
刀(論語/陽貨)
枳棘非鸞鳯所棲百里豈大賢之路(後漢書循/吏列傳)
傳曰函牛之鼎以烹雞多汁則淡而不可食少汁則熬
而不可熟此言大器之於小用固有所不宜也(後漢書/文苑列)
(傳/)
千鈞之弩不為鼷䑕發機萬石之鐘不以莛撞起音(魏/志)
(杜襲/傳)
摧鸞鳯之翮遊燕雀之宇(蜀志劉/巴傳)
枉髙車以載鼷費明珠以彈雀(隋書王貞/文學傳)
小陬之市利不足喜(焦氏易林/遯之歸妹)
利劒宜以為威誅無狀以征不服今乃用斫蓬蒿割熟
肉非其宜也以言使賢者為僕隷之徒非其宜也(王逸/註楚)
(辭九/歎)
荆卿朱亥不示勇於怯弱之間孟賁馮婦不奮戈㦸於
俚俠之羣英儒碩生不飾細辯於淺近之徒達人偉士
不變晈察於流俗之中(抱朴子外/篇博喻)
孫興公道曹輔佐才如白地明光錦裁為負版絝非無
文采酷無裁製(世説新/語言語)
華譚移前松滋令袁甫曰枯澤非應龍之泉平林非鸞
鳳之窟(太平御覽/地部林)
夫解小而引大了淺而伸深猶以牛刀割雞長殳刈薺
(太平御覽/菜茹部薺)
張大網以漉鰌蝦辱九鼎以烹鼃􁠬(太平御覽/鱗介部蝦)
字說曰善鬬謂之雗非不健也然尾長故飛不能遠譬
諸強學務末勝本則其出入亦不能遠(爾雅/翼鷽)
游虬一壑栖鸞一叢(初學記居/處部堂)
昔有窮寒孤獨老公無以自業遇市得一斧是衆寳之
英而不識之持行斫杖賣之以供㣲命用斧欲盡見外
國治生大賈客名曰薩薄見斧識之便問老公賣此斧
不老公言我仰此斧斫杖生活不賣也薩薄復言與公
絹百疋何以不賣公謂調已亦不應和薩薄復言何以
不見應和與公二百疋公便悵然不樂薩薄復言嫌少
當益公何以不樂與公五百疋公便大啼哭言我不恨
絹少我愚癡此斧長尺半斫地已盡餘有五寸猶得五
百疋是以為恨耳薩薄復言勿復遺恨今與公千疋即
便破劵持去此斧衆寳之英耳地博不問多少以斧著
上薪火燒之盡成貴寳(阿育王譬/喻經基一)
　　　可欺
宰我問曰仁者雖告之曰井有仁焉其從之也子曰何
為其然也君子可逝也不可陷也可欺也不可罔也(論/語)
(雍/也)
昔者有饋生魚於鄭子産子産使校人畜之池校人烹
之反命曰始舎之圉圉焉少則洋洋焉攸然而逝子産
曰得其所哉得其所哉校人出曰孰謂子産智予既烹
而食之曰得其所哉得其所哉故君子可欺以其方難
罔以非其道(孟子萬/章上)
夫俗士之牽達人也猶鶉鳥之欺孺子也鶉鳥之性善
近人飛不峻也不速也蹲蹲然似若將可獲也卒至乎
不可獲是孺子之所以􁀙膝腕足而不以為弊也俗士
之與達人言也受之雖不肯拒之則無說然而有贊焉
有和焉若將可寤卒至乎不可寤是達人之所以乾唇
竭聲而不舎也斯人也固達之蔽者也非達之達者也
(徐幹中/論貴言)
釣者以木為魚丹漆其身近之水流而擊之起水動作
魚以為真並來聚㑹夫丹木非真魚也魚含血而有知
猶為象至(王充論衡/亂龍篇)
譬如空拳以誑小兒小兒著故謂以為有(大智度論/卷四十三)
如人手捉重寳有人以少金誑之捨大價寳而取賤物
是名耗減(大智度論/卷六十九)
　　　貪得
碩䑕刺重斂也國人刺其君重斂蠶食於民不修其政
貪而畏人若大䑕也(毛詩/碩䑕)
所求無饜則不安譬如物偏重則離散(杜氏觧左傳/哀公十六年)
齊人見田駢曰聞先生髙議設為不宦而願為役田駢
曰子何聞之對曰臣聞之鄰人之女田駢曰何謂也對
曰臣鄰人之女設為不嫁行年三十而有七子不嫁則
不嫁然嫁過畢矣今先生設為不宦訾養千鍾徒百人
不宦則然矣而富過畢矣(戰國策/齊宣王)
墨子見楚王曰今有人於此舎其文軒隣有敝輿而欲
竊之舎其錦繡隣有裋褐而欲竊之舎其粱肉隣有糟
糠而欲竊之此為何若人也王曰必為有竊疾矣墨子
曰荆之地方五千里宋方五百里此猶文軒之與敝輿
也荆有雲夢犀兕麋鹿盈之江漢魚鼈黿鼉為天下饒
宋所謂無雉兎鮒魚者也此猶粱肉之與糟糠也荆有
長松文梓楩楠豫章宋無長木此猶錦繡之與裋褐也
臣以王吏之攻宋為與此同類也(戰國䇿/宋景公)
髠曰今者臣從東方來見道傍有穰田者操一豚蹄酒
一盂而祝曰甌窶滿篝汙邪滿車五榖蕃熟穰穰滿家
臣見其所持者狹而所欲者奢(史記滑/稽傳)
夫無毛髮之勞而欲求人丘山之用此淳于髠所以拍
髀仰天而笑者也(後漢書張/奐列傳)
宋有澄子者亡其緇衣順塗以求之見婦人衣緇衣焉
援之而弗舎曰而以是償我矣婦人曰公雖亡緇衣然
此吾所自為者也澄子曰而弗如速以償我矣我昔所
亡者紡緇也今子之所衣者禪緇也以禪緇而當我之
紡緇也而豈有所不得哉子華子曰夫利之惛心也幸
於得而已矣忘其所以為質者矣(子華子/神氣)
宋人有曹商者為宋王使秦其往也得車數乗王説之
益車百乗反於宋見莊子曰夫處窮閭阨巷困窘織屨
槁項黄馘者商之所短也一悟萬乗之主而從車百乗
者商之所長也莊子曰秦王有病召醫破癰潰座者得
車一乗䑛痔者得車五乗所治愈下得車愈多子豈治
其痔邪何得車之多也子行矣(莊子列/禦寇)
非無安居也我無安心也非無足財也我無足心也(墨/子)
(親/士)
魯祝以一豚祭而求百福於鬼神子墨子聞之曰是不
可今施人薄而望人厚則人唯恐其有賜於已也今以
一豚祭而求百福於鬼神唯恐其以牛羊祀也(墨子/魯問)
或曰千金之家其子不仁人之急利甚也桓公五伯之
上也爭國而殺其兄其利大也(韓非子/難四)
夫増髙者崩貪富者致患(河上公註/老子道化)
臣笑臣隣之祠田也以奩飯與一鮒魚其祝曰下田洿
邪得榖百車蟹堁者宜禾臣笑其所以祠者少而所求
者多(説苑/復恩)
臣笑臣隣之祠田也以一奩飯一壺酒三鮒魚祝曰蟹
堁者宜禾洿邪者百車傳之後世洋洋有餘臣笑其賜
鬼薄而請之厚也(説苑/尊賢)
張騫言大苑之天馬汗血安息之真玉大烏縣官既聞
如甘水焉(鹽鐵論/西域)
經棗整冠意盈不厭(焦氏易林/解之賁)
吕不韋之盗穿窬之雄乎穿窬也者吾見擔石矣未見
雒陽也(揚子/淵騫)
次四夷其牙或飫之徒測曰夷其牙食不足嘉也(太𤣥/經第)
(二/夷)
次七離如婁如赤肉鴟鴞厲測曰離婁赤肉食不臧也
(太𤣥經/第五沈)
次五雕鷹髙翔沈其腹好􁎿(懐/)惡粥(余六/切)測曰雕鷹髙
翔在腐糧也(太𤣥經/第五沈)
齧骨折齒大貪利也(太𤣥經/第六闕)
天之制此財也猶國君之有府庫也賦賞奪與各有衆
寡民豈得彊取多哉故人有無徳而富貴是凶民之竊
官位盜府庫者也終必覺覺必誅矣盜人必誅况乃盜
天乎得無受禍焉(濳夫論/遏利)
佞人知行道可以得富貴必以佞取爵祿者不能禁欲
也知力耕可以得榖勉貿可以得貨然而必盜竊情欲
不能禁者也(王充論衡/答佞篇)
夫佞與賢者同材佞以情自敗偷盜與田商同知偷盜
以欲自劾也(王充論衡/答佞篇)
鳶鴟也不善摶擊貪於攫肉也(張華註/禽經)
非有通變藐世之才而偷安乎一時之利者皆豕蝨者
也(郭子註莊/徐無鬼)
禁民酤釀獨官開置如道路設木為榷獨取利也(前漢/書註)
(武帝/紀)
禁閉其事總利入官而下無由以得有若渡水之𣙜(前/漢)
(書註武/帝紀)
楚王謂淳于髠曰吾有仇在呉子寜能為吾報之乎對
曰臣見來道旁野民持一頭魚上田祝曰髙得萬束下
得千斛臣竊笑之以為禮薄而望多也(藝文類聚/鱗介部魚)
南州異物志曰俚人不愛骨肉而貪寳貨見賈人財物
牛犢便以子易之(太平御覽/人事部貪)
齊有一女二家求之其家語其女曰汝欲東家則左袒
欲西家則右袒其女兩袒父母問其故對曰願東家食
而西家息以東家富而醜西家貧而美也(太平御覽人/事部美婦人)
魏文矦見宋陵子三仕不碩文矦曰何貧子曰王見楚
富者牧羊九十九而願百嘗訪邑里故人其鄰人貧有
一羊富者拜之曰吾羊九十九今君之一盈我成百則
牧數足矣隣者與之從此觀之焉富者非富貧者非貧
也(太平御覽/獸部羊)
齊魯爭汶陽之田魯侯有憂色魯有𨼆者周豐往規曰
臣嘗晝寢愀然聞羣蝨之鬭乎衣中甘臣膏腴之肌珍
臣項膂之膚相與樹黨爭之日夜不息相殺者太半蝨
父止之曰我與爾所慮不過容口奚用竊爭交戰為哉
羣蝨止今君以七百里地為君之臣亦以足矣而以汶
陽數歩之田惑君之心曽不如一蝨之知竊謂君羞之
魯矦曰善(太平御覽/蟲豸部蚤)
又如蒼蠅而愛腐臭性之所便無由自改(玉清經通/濟幽冥品)
如蜂止華愛樂戀著唼吮華味以自資養蜂棄此華更
處餘華或棄香入臭或棄臭入香随其所在莫不自愛
戀結貪著(大乗顯識/經推三)
人心著欲無有厭足如火得薪如海吞流如頂生王雖
雨七寳王四天下帝釋分座猶不知足(三昧法門/經卷六)
汝心所作常求果報猶如獼猴入於稠林(本縁經毗/羅摩品)
天雨七寳欲猶無厭(法句經/利養品)
茍生無恥如鳥長啄(法句經/塵垢品)
如春熱渴牛求水不避杖突入清流中飲足乃還歸(大/莊)
(嚴經論/卷五偈)
譬如大蟒張口吐涎吸引諸物(大乗莊嚴/經論卷六)
如臭皮囊中金以貪金故不可棄於皮囊(法苑珠林/卷七十)
　　　貪惑
亦猶竊鐘掩耳以衆人為不聞鋭意盜金謂市中為莫
覩故知貪於近者則遺遠溺於利者則傷名(晉書宣/帝紀)
夫國非其有也而欲有之可謂至貪也不能為人又無
以自為可謂至愚矣譬白公之嗇也何以異於梟之愛
其子也(淮南子/道應訓)
知脂蠟之可明燈也而不知其甚多則冥之知利之可
娯已也不知其稱而必有也前人以病後人以競庶民
之愚而衰闇之至也(潛夫論/遏利)
夫失志於韓而受其餽是猶魚之失水於淵而又吞其
餌也受餽者傷于義吞餌者傷于舌其貪均也(天禄閣/外史辭)
(受/)
昔有一人貧窮困乏與他客作得鹿褐衣而披著之有
人見之而語之言汝種姓端正貴人之子云何著此麄
弊衣褐我今教汝當使汝得上妙衣服當随我語終不
欺汝貧人歡喜敬從其言主人即便在前然火語貧人
言今可脱汝鹿褐衣著於火中於此燒處當使汝得上
妙欽服貧人即便脱著火中既燒之後於此火處求覓
欽服都無所得(百喻經/卷上)
往昔世時有婦女人始有一子更欲求子問餘婦女誰
有能使我重有子有一老母語此婦言我能使爾求子
可得當湏祀天問老母言祀湏何物老母語言殺汝之
子取血祀天必得多子時此婦女便随彼語欲殺其子
傍有智人嗤笑罵詈愚癡無智乃至如此未生子者竟
可得不而殺現子(百喻經/卷上)
昔者海邊有樹木數十里中有獼猴五百餘頭時海水
上有聚沫髙數十丈像如雪山随潮而來住於岸邊諸
獼猴見自相與語吾等上是山頭東西遊戲不亦樂乎
時一獼猴便上頭徑下沒水底衆獼猴見怪乆不出謂
沫山中快樂無極是以不來皆競踊跳入沫聚中一時
溺死佛借以為喻海者謂生死海也沫山者五隂身也
獼猴者人識神也不知五隂無所有愛欲癡者從是沒
生死海莫有出期(雜譬喻/經下)
譬如餓狗慞惶緣路遇值璅骨乆無肉膩但見赤塗言
是厚味便就銜之至多人處四衢道中以貪味故涎流
骨上妄謂甜美或䶧或䑛或齧或吠歡愛纒附初無捨
離時有刹帝利波羅門及諸長者皆大富貴來遊此路
時此餓狗遙見彼來心生熱惱作如是念彼來人者將
無奪我所重美味便於是人發大瞋恚出深毒聲惡眼
邪視露現齒牙便行齧害(法苑珠林/卷九十)
　　　貪昧
太子友曰適游後園聞秋蜩之聲往而觀之夫秋蟬登
髙樹飲清露随風撝撓長吟悲鳴自以為安不知螳螂
超枝縁條曵腰聳距而稷其形夫螳蜋翕心而進志在
有利不知黄雀盈緣林徘徊枝隂􁀙􁀙㣲進欲啄螳蜋
夫黄雀但知伺螳蜋之有味不知臣挾彈危擲蹭蹬飛
丸而集其背今臣但虚心志在黄雀不知空塪其旁闇
忽埳中陷於深井臣故袷體濡履幾為大王取笑王曰
天下之愚莫過於斯但貪前利不覩後患(呉越春秋/夫差内傳)
髙飛之鳥死於美食深泉之魚死於芳餌今欲伐呉必
前求其所好參其所願然後能得其實(呉越春秋勾/踐隂謀外傳)
莊辛對楚襄王曰臣聞鄙語曰見兎而顧犬未為晚也
亡羊而補牢未為遲也臣聞昔湯武以百里昌桀紂以
天下亡今楚國雖小絶長續短猶以數千里豈特百里
哉王獨不見夫蜻蛉乎六足四翼飛翔乎天地之間俛
啄蚉䖟而食之仰承甘露而飲之自以為無患與人
無爭也不知夫五尺童子方將調飴膠絲加已乎四仞
之上而下為螻蟻食也黄雀因是以俯噣白粒仰棲茂
樹鼔翅奮翼自以為無患與人無爭也不知夫公子王
孫左挾彈右攝丸將加已乎十仞之上以其類為招晝
游乎茂樹夕調乎酸鹹倐忽之間墜于公子之手夫雀
其小者也黄鵠因是以遊乎江海淹乎大沼俯噣鱔鯉
仰齧䔖蘅奮其六翮而凌清風飄揺乎髙翔自以為無
患與人無爭也不知夫射者方將修其碆盧治其矰繳
將加已乎百仞之上被㔋磻引㣲繳折清風而抎矣故
晝遊乎江河夕調乎鼎鼐夫黄鵠其小者也(戰國策楚/項襄王)
夫虎肉臊其兵利身人猶攻之也若使澤中之麋蒙虎
之皮人之攻之必萬之於虎裂楚之地足以肥國詘楚
之名足以尊主今子將以欲誅殘天下之共主居三代
之𫝊器吞三翮六翼以髙世主非貪而何(史記楚/世家)
且夫翠鵠犀象其處世非不遠死也而所以死者惑於
餌也蘇秦智伯之智非不足以辟辱遠死而所以死者
惑於貪利不止也(史記蔡/澤傳)
夫殺人而取其璧不知在已興累傾物而移其寵不忌
自我難持(宋書王革/傳史臣)
祝宗人𤣥端以臨牢筴説彘曰汝奚惡死吾將三月㹖
汝十日戒三日齊藉白茅加汝肩尻乎彫俎之上則汝
為之乎為彘謀曰不如食以糠糟而錯之牢筴之中自
為謀則茍生有軒冕之尊死得於腞楯之上聚僂之中
則為之為彘謀則去之自為謀則取之所異彘者何也
(莊子/達生)
莊周遊乎雕陵之樊覩一異鵲自南方來者翼廣七尺
目大運寸感周之顙而集於栗林莊周曰此何鳥哉翼
殷不逝目大不覩蹇裳躩歩執彈而留之覩一蟬方得
美䕃而忘其身螳蜋執翳而摶之見得而忘其形異鵲
從而利之見利而忘其真莊周怵然曰噫物固相累二
類相召也捐彈而反走(莊子/山木)
無勇者非先懾也難至而失其守也貪婪者非先欲也
見利而忘其害也虞公見垂棘之璧而不知虢禍之及
已也故至道之人不可遏奪也(淮南子/繆稱訓)
天下縣官法曰發墓者誅竊盜者刑此執政之所司也
夫法令者網其姦邪勒率随其蹤跡無愚夫惷婦皆知
為姦之無脫也犯禁之不得免也然而不材子不勝其
欲蒙死亡之罪而被刑戮之羞然而立秋之後司寇之
徒繼踵於門而死市之人血流於路何則惑於財利之
得而蔽於死亡之患也(淮南子/汜論訓)
臣園中有榆其上有蟬蟬方奮翼悲鳴欲飲清露不知
螳蜋之在後曲其頸欲攫而食之也螳螂方欲食蟬而
不知黄雀在後舉其頸欲啄而食之也黄雀方欲食螳
螂而不知童挾彈丸在下迎而欲彈之童子方欲彈黄
雀不知前有深坑後有窟也此皆言前之利而不顧後
害者也非獨昆蟲衆庶若此也人主亦然(韓詩/外傳)
狗逐兎走俱入谷口與虎逢之廹不得去(焦氏易林/觀之垢)
越畝逐兎斷其褌襦(焦氏易林/遯之泰)
孩子含餌為利所悦探釡把甑爛其手臂(焦氏易林/家人之巽)
炙魚銅斗張伺夜䑕不忍香味機發為祟(焦氏易林/井之坎)
髙飛視下貪饕所在腐臭為患害於躬身(焦氏易林/震之渙)
魚鼈貪餌死於網釣受危因寵為身殃咎(焦氏易林既/濟之明夷)
梟愛養其子子長而食其母也白公愛荆國之財而殺
其身也(吕氏春秋/分職觧)
狌狌之狀形乍如犬厥性識往為物警辯以酒招災自
貽纓罥(山海經海内/南經圗讚)
彍弩危機嚴鏃銜弦至可忌也而勇雉觸之而不猜闇
政亂邦惡直妬能甚難測也而貪人競之而不避故飛
鋒暴集而不覺禍敗奄及而不振(抱朴子/篇廣譬)
無異乎犧牛之被紋繡淵魚之愛莽麥渇者之咨口於
雲日之酒饑人之取飽於鬱肉漏脯也(抱朴子外/篇良規)
寒土有獸其名曰􁳲生角當心俯而磨之憤心而死炎
州有鳥其名曰梟嫗伏其子百日而長羽翼既成食母
而飛蜀矦之迎秦牛牛逾近而身轉危何異􁳲磨其角
角逾利而身速亡乎白公之遽財財逾積而身愈滅何
異梟之養子子愈長而身就害也(劉子/貪愛)
昔齊有貨美錦於市盜於衆中而竊之吏執而問曰汝
何盜錦於衆中對曰吾但見錦不見有人故取之耳若
斯人者眩於利而忘於害(劉子/利害)
黄口以貪餌而忘害故擒於羅者異鵲以見利而忘身
且怵於莊周是以智者見利而思難闇者見利而忘患
(劉子/利害)
耿弇曰懐金玉者至不生歸(李善註文選鮑/明逺行藥詩)
天寒即飛鳥走獸尚知相依周周銜羽以免顛仆蛩蛩
負蟨以食美草而當路者知進趨不念暮歸所安為者
惟夸譽名故致憔悴而心悲也(李善註文選阮/嗣宗詠懐詩)
厚味來殃豔色危身求髙反墜務厚更貧(補文選下/蘭座右銘)
𤣥鳥紆幙而不被害鳴隼逺巢咸以欲死盼彼梁魚逡
廵倒尾沉吟不決忽焉失水(廣文選董威/輦答孫楚詩)
愛餌銜鈎悔在鸞刀披文食豢乃啓其毛(藝文類聚/人部嘲戲)
譬如黄雀伺蟬不知随彈應至青鸇逐兎詎識扛鼎方
前(藝文類聚内/典部寺碑)
衆人之逐世利如青蠅之赴肉汁也青蠅嗜肉汁而忘
溺死衆人貪世利而陷罪禍(藝文類聚蟲/豸部蠅論)
昔宋人臨萬仞之淵釣數寸之鱗魚將食釣不知膝之
日進有傾堕而死能誘也(太平御覽/鱗介部魚)
六韜曰緡隆餌重則嘉魚食之緡調餌芳則庸魚食之
(埤雅品/物門鱮)
譬如貨易齎持雜寳逺到他國種種貪求忽被賊傷喪
其身命(海空智藏/經持誡品)
譬如大海彼岸之國多有甘露若有食者年得三千除
諸病苦安穏快樂愚癡之人貪其味故裝治船舫往彼
給取不知海中有大鱗魚能吞船舫(海空智藏/經持誡品)
猶如嶮處有草覆於岸邊多有甘露若有食者夀年千
嵗永除諸病安穩快樂凡夫衆生貪其味故不知其下
有深坑即前欲取不覺堕坑遂殞其命(元陽妙/經卷一)
譬如有人欲行遠路至於曠野以饑渇所逼忽值果林
便入彼處求食因緣欲活命故而彼之人忽遇大樹華
果充足香美成就遇已得味得是味已更上毒樹而服
毒果服已命終(虚空孕菩/薩經卷下)
如蛾貪火光不避滅身難(中隂經/卷下)
如得酒病惛醉不醒乃至數刼猶不得覺酒消始悟(金/剛)
(三昧經/卷上)
財色之於人譬如小兒貪刀刃之蜜甜不足一食之美
然有截舌之患也(佛説四十二/章經尺一)
昔有婆羅門家中巨富又乃耆年唯有一子年纔十六
母即喪亡彼婆羅門不能鰥獨遂再婚聚未久之間妻
乃有姙妻未生産其婆羅門尋亦命終於是其子白繼
母言家中財物金銀珍寳乃至一切受用之具悉屬於
我更無别人分我財物時彼繼母聞子語已即告子言
我今所懐汝父遺體待其長育與汝均分其子時復再
言其事母起思念此子年㓜情性癡騃雖與深言未能
分曉又以貪惜欲疾娩身多設方便求於速産日月未
滿返損其孕(大正旬/王經上)
若城失火中有富者為衆導師見舎燒壊貪於寳物不
顧身命突前入火至寳藏篋邊有虺篋爾時導師既畏
盛火烟熏其目心中憒憒不諦省察誤取虺篋挾之走
出賊随後追逼之欲近則更思之我當解篋取中要者
以著懷中置餘退去爾乃安隠則開篋視唯見毒虵乃
知非寳是虵虺耳(修行道地/經觀品)
往有商人貸他半錢乆不得償即便往債前有大河雇
他兩錢然後得度到彼往債竟不得見來還度河復度
兩錢為半錢債而失四錢兼有道路疲勞之困所債甚
少所失甚多果被衆人之所怪笑世人亦爾要少名利
致毁大行茍容已身不顧禮義現受惡名後得苦報(百/喻)
(經卷/上)
昔有一乳母抱兒渉路行道疲極睡眠不覺時有一人
持歡喜丸授與小兒小兒得已貪其美味不顧身物此
人即時解其鉗鏁瓔珞衣物都盡持去(百喻經/卷下)
昔有一人遭事應死繫在牢獄恐死而逃走國法若有
死囚踰獄走者即放狂象令蹈殺於是放狂象令逐此
罪囚囚見象欲至走入墟井中下有一大毒龍張口向
上復四毒蛇在井四邊有一草根此囚怖畏一心急捉
此草根復有兩白䑕嚙此草根時井上有一大樹樹中
有蜜一日之中有一滴蜜堕此人口中其人得此一滴
但憶此蜜不復憶種種衆苦便不復欲出此井是故聖
人借以為喻獄者三界囚衆生狂象者無常井衆生宅
也下毒龍者地獄也四毒蛇者四大也草根者人命根
也白䑕者日月也日月尅食人命日日損減無有暫住
然衆生貪著世樂不思大患是故行者當觀無常以離
衆苦(衆經撰襍/譬喻經)
財物危身猶如毒蛇無得貪著譬如昔日佛遊波斯匿
王國中見地有伏藏滿中寳物佛語阿難汝見是毒蛇
不阿難言已見時有人随佛後行聞此語試往看之見
有好寳嫌佛此語謂為虚綺此實是寳而言為毒蛇其
人即時私將家人大小取此寳物其家大富有人向王
言之此人随得寳藏而不輸官王即收繫責其寳物即
時輸盡王故不信更多方拷治之痛毒備至(衆經撰襍/譬喻經)
昔時有二獼猴王各主五百獼猴一王起嫉妬意欲殺
一王規圗獨治便往共鬭數數不如羞慚退去到大海
邉海曲之中有水聚沫風吹積聚髙數百丈獼猴王愚
癡謂是雪山語羣輩言乆聞海中有大雪山其中快樂
甘果恣口今日乃見吾當先到往行看視若審樂者不
能復還若不樂者當來語汝於是上樹盡力跳騰投聚
沫中溺沒海底餘者怪之不出謂必大樂一一投中斷
羣溺死(法句譬喻經/卷三地獄品)
如蠅堕蜜得味甚寡所失甚多(無明羅/刹經)
世間極渇無過於愛如飲鹹水逾増其渇飲有鹹水逾
増其愛(無明羅/刹經)
譬如愚人貪著好果上樹食之不肯時下人伐其樹樹
傾乃堕身首毁壊痛惱而死(大智度論/卷十七)
亦如網羅襁魚獸貪其味不見後苦患(大莊嚴經/論卷二偈)
曽聞舍衛國中佛與阿難曠野中行於一田畔見有伏
藏佛告阿難是大毒蛇阿難白佛是惡毒蛇爾時田中
有一耕人聞佛阿難説有毒蛇作是念言我當視之沙
門以何為惡毒蛇即往其所見真金聚而作是言沙門
所言是毒蛇者乃是好金即取此金還置家中其人先
貧衣食不供以得金故轉得富饒衣食自恣王家筞伺
怪其卒富而糺舉之繫其獄中先所得金既已用盡猶
不得免將加刑戮其人唱言毒蛇阿難惡毒蛇世尊傍
人聞之以狀白王王喚彼人而問之曰何故唱言毒虵
阿難惡毒虵世尊其人白王我於往日在田耕種聞佛
阿難説言毒虵是惡毒虵我於今者方及悟解實是毒
虵(大莊嚴經/論卷六)
譬如嬰孩者捉火欲食之如魚吞鉤餌如鳥網所覆諸
獸墜穽陷皆由貪味故(大莊嚴經/論卷七偈)
　
　
　
　
　
　
　
　
　
　
　喻林卷五十三
欽定四庫全書
　喻林卷五十四　　　　　明　徐元太　撰
　　人事門(五十二/)
　　　昧禍
昭公之朝其羣臣皆小人也徒整飾其衣裳不知國之
將廹脅君臣死亡無日如渠略然(鄭氏箋/詩蜉蝣)
人皆知㬥虎馮河立至之害而無知當畏慎小人能危
亡也(鄭氏箋/詩小旻)
蜉蝣之小蟲朝生夕死不知已之性命死亡在近有此
羽翼以自脩飾以興昭公之朝廷皆小人不知國將廹
脅死亡無日猶整飾此衣裳以自脩潔(毛詩正/義蜉蝣)
禽獸被人所驅納於罟獲陷阱之中而不知違辟似無
知之人為嗜欲所驅入罪禍之中而不知辟(禮記正/義中庸)
田華之為陳軫説秦惠王曰臣恐王之如郭君夫晉獻
公欲伐郭而憚舟之僑存荀息曰周書有言美女破舌
乃遺之女樂以亂其政舟之僑諫而不聽遂去因而伐
郭遂破之又欲伐虞而憚宫之竒存荀息曰周書有言
美男破老乃遺之美男教之惡宫之竒宫之竒以諫而
不聽遂亡因而伐虞遂取之(戰國策秦/惠文君)
夫抱火厝之積薪之下而寢其上火未及燃因謂之安
方今之埶何以異此(前漢書/賈誼傳)
安危亡於旦夕肆嗜慾於目前奚異渉海之失柂積薪
而待燃(後漢書文/苑列傳)
往車雖折而來軫方遒(後漢書左周/黄列傳論)
傳曰截趾適屨孰云其愚何與斯人追欲喪軀(後漢書/荀淑子)
(爽/傳)
馳騖覆車之轍探湯敗事之後後出益可怪晚發愈可
懼耳(後漢書/范升傳)
四海為羅網天下為敵人舉足遇害動搖觸患履深淵
之薄氷不為唬渉千鈞之發機不知懼何如其知也(後/漢)
(書馮衍/註傳)
國有露根之漸而莫之恤也(呉志陸/凱傳)
天子居綴旒之運人臣㣲覆餗之憂於是竊勢擁權黷
明王之彛典窮奢縱侈假凶竪之餘威繡桶雕楹陵跨
於宸極驪珍冶質充牣於帷房亦猶犬彘腴肥不知禍
之將及(晉書王/湛列傳)
獨不見羣蝨之處禈中逃乎深縫匿乎壊絮自以為吉
兆也行不敢離縫際動不敢出禈襠自以為得繩墨也
然炎丘火流焦邑滅都羣蝨處於禈中而不能出也君
子之處域内何異夫蝨之處禈中乎(晉書阮/籍傳)
髙蟬處乎輕隂不知螳螂襲其後也(晉書王/祥列傳)
自謂勢擅狐䑕理隔熏掘(宋書謝/晦傳)
茍欲狥意於前塗不覺坑穽在其側(北齊書文/襄帝紀)
商人用一布布不敢繼茍而讐焉必擇良者今士之用
身則不然意之所欲則為之厚者入刑罰薄者被毁醜
則士之用身不若商人之用一布之慎也(墨子/貴義)
楚莊王欲伐越杜子諫曰王之伐越何也曰政亂兵弱
杜子曰臣愚患之智如目也能見百歩之外而不能自
見其睫王之兵自敗於秦晉喪地數百里此兵之弱也
莊蹻為盜於境内而吏不能禁此政之亂也王之弱亂
非越之下也而欲伐越此智之如目也王乃止故知之
難不在見人在自見故曰自見之謂明(韓非子/喻老)
孔子曰鷰爵爭善處於一屋之下母子相哺也區區焉
相樂也自以為安矣竈突决上棟焚燕爵顔色不變是
何也不知禍之將及之也不亦愚乎為人臣而免於燕
雀之智者寡矣夫為人臣者進其爵禄富貴父子兄弟
相與比周於一國區區焉相樂也而以危其社稷其為
竈突近矣而終不知也其與燕雀之智不異故曰天下
大亂無有安國一國盡亂無有安家一家盡亂無有安
身此之謂也故細之安必待大大之安必待小細大賤
貴交相為賛然後皆得其所樂(吕氏春/秋諭大)
避患東西反入禍門(焦氏易林/鼎之㢲)
欲避凶門反與禍隣(焦氏易林/艮之无妄)
去安就危墜陷井池破我玉螭(焦氏易林/旅之剝)
蜘蛛作網以伺行旅青蠅嚵聚觸我羅域(焦氏易林/未濟之蠱)
鷗水鳥潮至則翔水嚮以為信反為鷙鳥所擊是知信
而不知所以自害也(張華註/禽經)
鷸狀類鷰紺色錯出有文色水際伺蚌出啄啄食之反
為蚌所持死水中不知所食以為害(張華註/禽經)
根露基頹危猶巢幕而自比於天日擬固於泰山(抱朴/外篇)
(君/道)
夫鳶不絓網驎不堕穽相彼鳥獸猶知為患風塵之徒
曽是未吝也(抱朴子外/篇嘉遯)
夜鬬人船人必擠已於水也(莊子音義/徐無鬼)
顧非累卵於疊棋焉至觀形而懐怛(文選魏/都賦)
坐積薪以待然方指日而比盛(文選西/征賦)
是由桓侯抱將死之疾而怒扁鵲之先見以覺痛之日
為受病之始也(文選嵇叔/夜養生論)
將軍魚游於沸鼎之中鷰巢於飛幕之上不亦惑乎(文/選)
(丘希範與/陳伯之書)
安臥積薪日待焚熾(藝文類聚/人部説)
輕羽不髙翔自用絃網羅纖鱗惑芳餌故為釣所加(藝/文)
(類聚鱗/介部螺)
不安其昧而樂其明是猶夕蛾去暗赴燈而死也(藝文/類聚)
(蟲豸/部蛾)
櫻桃為樹則多隂為菓則先熟有蟬鳴焉聊命黏取退
惟彼蟬之得意於斯樹不知黏之將至亦猶人之得意
於富貴而不虞禍之將來也(事文類聚/蟬𫝊咸賦)
文王問曰人有大忘乎對曰大忘知其身之惡而不改
也以賊其身乃喪其軀有行如此之謂大忘(太平御覽/人事部迷)
(忘/)
譬如猿猴跳躑恃便忽罹機辟自喪身本(無上内秘藏/經玅徳品)
譬如陸鳥愛其尾終為射夫之所得(靈寳自/然妙經)
如鶡鳥愛其尾尾為射獵者所得(四願經/敬入)
此羣牛本有千頭在外瞻守掌不牢固為虎惡獸所見
噉食死者過半餘不覺知方相抵觸跳踉喚吼傷其無
智何乃甚哉(出曜經一/無常品)
猶如毒藥顔色成就香美且甘若人遇病而服此藥咽
喉通利入腹未乆即喪命根(出曜經/三欲品)
猶如有人行過山險兩邊險峻閉眼而過不知身危或
致命終(出曜經/八行品)
以欲網自蔽以愛蓋自覆自恣縳於獄如魚入笱口(法/句)
(經愛/欲品)
世皆沒淵尠克度岸(法句經/明哲品)
譬如蒼蠅在蜜器中有人拔出心猶樂著以樂著故乃
至喪命(本緣經月/光王品)
昔有一人在路而行道中得一金䑕狼心生喜踊持置
懐中渉道而進至水欲渡脱衣至地尋時金䑕變為毒
蛇此人深思寜為毒蛇螫殺要當懐去心至㝠感還化
為金傍邊愚人見其毒蛇變成真寳謂為恒爾復取毒
蛇内著懐裏即為毒蛇之所蜇螫喪身殞命(百喻經/卷下)
昔有屠兒有千頭牛養令肥好日殺一牛賣肉已殺五
百牛餘有五百頭方共跳騰諠戲共相觝觸天尊時入
國見牛如此愍而捨去語諸弟子此牛愚癡伴侣欲盡
方共戲諠人亦如是(阿育王譬/喻經基一)
如犛牛愛尾不惜身夀命(大智度/論卷四)
譬如愚人見師子王饑時睡眠而欲寤之如人以指置
毒虵口如欲以手觸灰覆火(法苑珠林/卷五十五)
　　　禍原
洪範五行傳云視之不明時則有羽蟲之孽聽之不聰
時則有介蟲之孽言之不從時則有毛蟲之孽貌之不
恭時則有鱗蟲之孽思之不睿時則有倮蟲之孽(尚書/正義)
(髙宗/肜日)
白華周人刺幽后也幽王取申女以為后又得褒姒而
黜申后(毛詩/白華)
燎火方奮揚之時炎熾熛怒寜有能滅息之者以喻宗
周方隆盛之時王業深固寧有能滅亡之者言此二者
皆盛不可滅亡也然此燎雖熾盛而水能滅之則水為
甚矣以興周國雖盛終將襃姒滅之則襃姒惡甚矣(毛/詩)
(正義/正月)
華元殺羊食士其御羊斟不與及戰曰疇昔之羊子為
政今日之事我為政與入鄭師故敗(左傳宣/公二年)
天有六氣降生五味發為五色徵為五聲滛生六疾六
氣曰隂陽風雨晦明也分為四時序為五節過則為菑
隂滛寒疾陽滛熱疾風滛末疾雨滛腹疾晦滛惑疾明
滛心疾(左傳昭/公元年)
詩云燎之方陽寧或滅之赫赫宗周襃姒滅之(前漢書/谷永傳)
何寤青蠅飛於干旄無極游於二壘使股肱分為二體
背胸絶為異身(魏志袁/紹傳註)
荆山鵲飛而玉碎隋岸蛇生而珠死(周書庾/信傳)
墻壞於其隙木毁於其節斯蓋其分也(鬼谷子/謀篇)
辯慧亂之賛也禮樂滛泆之徴也慈仁過之母也任譽
奸之䑕也亂有賛則行滛泆有徵則用過有母則生姦
有䑕則不止(商子/説民)
肉腐出蟲魚枯生蠧怠慢忘身禍災乃作(荀子/勸學)
輕慮重事厚誅薄罪乆怨細過長侮偷快數以徳追禍
是斷手而續以玉也故世有易身之患(韓非子/用人)
有人自南方來鮒入而鯢居使人之朝為草而國為墟
(呂氏春/秋貴直)
福生於無為患生於多慾害生於弗僃穢生於弗耨(淮/南)
(子繆/稱訓)
昔者齊簡公釋其國家之柄而專任其大臣將相攝威
擅勢私門成黨而公道不行故使陳成田常鴟夷子皮
得成其難使呂氏絶祀而陳氏有國者此柔懦所生也
鄭子陽剛毅而好罰其於罰也執而無赦舎人有折弓
者畏罪而恐誅則因猘狗之驚以殺子陽此剛猛之所
致也(淮南子/汜論訓)
使葉落者風搖之使水濁者魚撓之(淮南子/説林訓)
魯季氏與郈氏鬬雞郈氏介其雞而季氏為之金距季
氏之雞不勝季平子怒侵郈氏之宫而築之故禍之所
從生者始於雞距(淮南子/人間訓)
政有招冦行有招耻弗為而自至天下未有(説苑/談叢)
郤大墻壞蠧衆木折(焦氏易林/乾之大壯)
怨重被燒忿怒生禍(焦氏易林/恒之㢲)
隂作大奸欲君勿言鴻鵠利口發其禍亂(焦氏易林/㢲之中孚)
上九竈滅其火唯家之禍測曰竈滅其火國之賊也(太/𤣥)
(經第/四竈)
不仁之質勝則伎力為害器貪悖之性勝則強猛為禍
梯(劉邵人物/志八觀)
車以喻君馬以喻臣言車覆者國君危也馬顛仆者所
任非人(王逸註楚/辭九章)
獨知猛雨之霑衣而不知雲氣之所作唯患飛埃之糁
目不覺飇風之所為也(抱朴子外/篇酒誡)
平叔以黨曹爽見誅觸死權之網也輔嗣以多笑人被
疾陷好勝之阱也(顔氏家/訓務學)
婦人為政猶雌雞而代雄鳴是喪家之道也(前漢書註/五行志)
不制之臣相與比周比周者宫隣金虎言小人在位比
周相進與君為隣貪求之徳堅若金讒謗之言惡若虎
也(李善註文/選東京賦)
蠧衆則木折隙大則墻壞不勝而生不敗而亡自古及
今未嘗有也(意林商/君書)
季孫行父秃晉郄充𦕈衛孫良夫跛同時而聘于齊齊
使秃者迓秃者𦕈者迓𦕈者跛者迓跛者蕭同叔子虎
臺上而笑之聞於客客不説而去相與立胥閭而語移
日不觧齊人有知之者曰齊之患自此始也(藝文類聚/治政部奉)
(使/)
百病之始生也必先於皮毛邪中之則腠理開開則入
客於絡脉留而不去傳入於經留而不去傳入於府廪
於腸胃邪之始入於皮也泝然起毫毛開腠理其入於
絡也則絡脉盛色變其入客於經也則感虛乃陷下其
留於筋骨之間寒多則筋攣骨痛熱多則筋㢮骨消肉
爍㬷破毛直而敗(黄帝素問内/經皮部論)
夫邪之客於形也必先舎於皮毛留而不去入舎於孫
脉留而不去入舎於絡脉留而不去入舎於經脉内連
五藏散於腸胃隂陽俱感五藏乃傷此邪之從皮毛而
入極於五藏之次也如此則治其經焉今邪客入於皮
毛入舎於孫絡留而不去閉塞不通不得入於經流溢
於大絡而生竒病也(黄帝素問内/經調經論)
木之所傷也皆傷其枝枝之剛脆而堅未成傷也人之
有常病也亦因其骨節皮膚腠理之不堅固者邪之所
舍也故常為病地(黄帝素問靈/樞經五變)
言九級之臺起於一簣之土喻九夜之禍起乎一念染
心(道徳經註/䟽卷六)
冬極温而春有狂疫夏極凉而秋有瘧痢(攝生養/性論)
罪莫大於滛禍莫大於貪咎莫大於讒此三者禍之車
小則危身大則危家(養性延命/錄教誡篇)
重衣厚褥體不勞苦以致風寒之疾厚味脯腊醉飽厭
飫以致聚結之病美色妖孋嬪妾盈房以致虚損之禍
滛聲哀音怡心悦耳以致荒躭之惑馳騁遊觀弋獵原
野以致發狂之失謀得戰勝兼弱取亂以致驕逸之敗
(養性延命/錄教誡篇)
云何良醫善知病源謂良醫善知此病因風起痰癊起
涎唾起衆冷起因現事起時節起是名良醫善知病源
(雜阿舍經/卷十五)
麤言利刀劒貪欲磣毒藥瞋恚熾盛火無明極重暗(天/請)
(問經/當三)
是老病死常害衆生猶如果樹多人所擲(本緣經持/王子品)
譬如惡雹傷害五榖亦如猛火焚燒乾草又如暴風吹
拔大樹又如師子殺害諸禽獸(本緣經毘/羅摩品)
吾乆知此五盛隂身為衆箭的(本緣經毘/羅摩品)
芭蕉以實死竹蘆實亦然駏驉坐姙死士以貪自喪(法/句)
(經利/養品)
愛欲意為田媱怒癡為種(法句經/愛欲品)
以媱樂自裹譬如蠶作繭(法句經/愛欲品)
如木出火還自燒身若如芭蕉生實便枯如騾懐軀還
自危身(脩行道地/經慈品)
猶鹿母初乳兒小逐母東西戀其子不能遠逝時師子
獸王審知鹿母不能離子時往摶撮鹿母子俱喪所以
然者以鹿母戀其子故師子得便(出矅經四/無放逸品)
此六根者危如鷰巢亦如水泡又如初生癰不乆當潰
(無明羅/刹經)
是無明者於生死曠路而作導首能燃生老病死之大
火聚是諸煩惱結業之母閉湼槃門開衆惡趣能作大
形彌綸三界遍一切處放逸大頭疑結廣額幻惑醜靣
邪念疱鼻邪見之目膜眼童子四倒掣電伺怨報惡多
毛耽耳欺誑詐偽深廣䆳眉瞋恚忿戾以為利牙貪欲
醜惡作上麤脣嫉妬頑弊返脣下垂邪命謟曲虚假矯
稱貪嗜利養以為利齒六十二見以為其髮三受饕餮
以為長咽八邪疣贅以為肩臂諸惡律儀以為長爪忍
受結業以為兩乳不知猒足䏺脹洪大以為其腹睡悔
深黒以為其臍多欲貪愛以為隂尻十八諸界以為兩
髀非法惡欲以為兩膝我見人見以為脚足無慚大象
垢穢濕皮以為衣服無愧青惡汚膩麤褐以為其被坐
結使牀衆結羅刹以為侍從處彼煩惱諸惡羅刹大衆
之中(無明羅/刹經)
著欲之人亦如獄囚如鹿在圍如鳥入網如魚吞鈎如
豹搏狗如烏在鴟羣如蛇值野猪如䑕在猫中如羣盲
臨坑如蠅著熟油如儜人在陣如躄人遭火如入沸鹹
河如䑛蜜塗刀如四衢臠肉如薄覆刀杖如華覆不淨
如蜜塗毒􁁉如毒蛇篋(大智度論/卷十七)
　　　養禍
紂與亡人為主亡人歸之若蟲之窋聚魚歸淵府獸集
藪澤言紂為大姦也(尚書正/義武成)
始者信以彼管蔡之屬雖有流言之罪如鷦鳥之小不
登誅之後反叛而作亂猶鷦之翻飛為大鳥也(鄭氏箋/詩小毖)
圃者所以殖菜蔬也杞非可食之物我有圃生之杞以
喻南蒯在費欲為亂也(春秋正義昭/公十二年)
夫養稂莠者傷禾稼惠姦軌者賊良民(後漢書王/符列傳)
猶種枳棘於良田養虺蛇於室内也(後漢書叚/頻列傳)
羌雖外患實深内疾若攻之不根是養疾疴於心腹也
(後漢書/西羌傳)
養癰長疽自生禍殃(後漢書/馮衍傳)
競令虎豹窟於麑塲豺狼乳於春囿(後漢書/劉陶傳)
是川瀆並决而莫敢之塞游豶蹂稼而莫之楚也(後漢/書朱)
(暉列/傳註)
驕縱呉楚養虺成蛇(呉志孫/權傳註)
所謂獨坐窮山放虎自衛者也(華陽/國志)
是使長蛇弗翦封豕假息(晉書慕/容徳記)
一令蔓草難鉏㳙流泛酌豈直疥癢輕痾容為心腹重
患(南齊書/王融傳)
養傅翼之飛獸子貪心之野狼(北齊書文苑/顔之推傳)
何異於善砥鏌鎁而予射子自禍必矣(賈子新/書藩傷)
養虎牧狼還自賊傷(焦氏易林/訟之明夷)
次八常疾不疾咎成不詰測曰常疾不疾不能自治也
(太𤣥經/苐四常)
夫性惡之民民之豺狼雖得放宥之澤終無改悔之心
(潜夫論/述赦)
累之重乃易毁也舉之髙乃易踣也以喻湣王驕亂之
甚乃易破也(呂氏春秋/行論解)
起衆患於湏㬰結百痾於膏盲奔駟不能追既往之悔
思改而無自反之蹊(抱朴子外/篇酒誡)
積薪若山縱火其下火未及燃一杯之水尚可滅也及
至火猛風起雖傾河海不能救也秦昭王是積薪而縱
火其下始皇燃而方熾二世起風而怒也(意林物/理論)
若諸愚癡人無有善方便將火置於掌便為火所燒(大/寳)
(積經三/十一)
惡生於心還自壊形如鐵生垢反食其身(法句經/塵垢品)
昔有一國五榖熟成人民安寧無有疾病晝夜伎樂人
無憂惱王問羣臣我聞天下有禍何類答曰臣亦不見
王便使一臣至於隣國求覔買之天神則化作一人於
市中賣之狀類如豬持䥫鏁繫縛賣之臣問此名何等
答曰禍母臣曰賣不答曰賣問索幾錢答曰千萬問曰
此食何等答曰食針一升臣便家家發求覔針如是人
民兩兩三三相逢求針使諸郡縣處處擾亂百姓所在
之處患毒無憭臣白王曰雖得禍母致使民亂男女失
業欲煞棄之未審許不王言大善便於城外將殺刺硬
不入斫則不傷割而不死積薪燒之身赤如火便走出
去過里燒里過市燒市入城燒城入國燒國擾亂人民
饑餓困苦坐由猒樂買禍所致苦也此喻女色欲火所
燒男女貪毒至死不知苦也(法苑珠林/卷四十六)
　　　寡效
譬如醫之藥人之有病者然今有醫於此和合其藥於
天下之有病者而藥之萬人食此若醫四五人得利焉
猶謂之非行藥也故孝子不以食其親忠臣不以食其
君(墨子非/攻中)
嗛囁噱㘗昧㝠相持多言少實語無成事(焦氏易林/謙之乾)
掘井得石勞而无功(焦氏易林/明夷之革)
譬如假榖於夷齊之門吿寒於黔婁之家所得者不過
橡栗緼褐必無大牢之饍錦衣狐裘矣(抱朴子内/篇祛惑)
為者如牛毛獲者如麟角也(抱朴子内/篇極言)
夫衣無蔽膚之具資無謀夕之儲而髙談陶朱之術自
同猗頓之䇿取譏論者其理必也抱痼疾而言精和鵲
之伎屢奔北而稱究孫呉之筭人不信者以無效也(抱/朴)
(子内篇/㣲㫖)
徒聞振翅竦身不能凌厲九霄騰跚𤣥極攸敘彛倫者
非英偉也(抱朴子外/篇嘉遯)
居有事之世而耻為權謀譬猶鑿地抱甕難以求富嗟
乎子羽何異牢檻之熊深穽之虎石間餓蟹竈中之䑕
事力雖多而見功甚少(廣文選張敏/顯責子羽文)
雖榮華熠熠無結秀之効終年之勤無一日之功(藝文/類聚)
(人部鍳/誡誡)
徒誓蠡管之誠終沈熒爝之用(藝文類聚職/官部太守表)
遂日奉羈勤有事風塵徒僃鳥背之毛曽無馬箠之力
(藝文類聚職/官部司徒表)
効闕淚河功慙汗海(藝文類聚職官/部尚書令表)
　　　生亂
白華於野已漚名之為菅菅柔忍中用矣而更取白茅
收束之茅比於白華為脆喻王取於申申后禮儀僃任
妃后之事而更納褒姒褒姒為孽將至滅國(鄭氏箋/詩白華)
白雲下露養彼可以為菅之茅使與白華之菅相亂易
猶天下妖氣生褒姒使申后見黜(鄭氏箋/詩白華)
青黄黻黼文章之觀盡而五色渝宫徵還激生生之聲
足而八音汨陸有􁁉罝水有網罟而飛羽伏鱗無以幸
其生矣(子華子陽/城胥渠問)
夫水積則生相食之魚土積則死自穴之獸禮義飾則
生偽匿之本夫吹灰而欲無昧渉水而欲無濡不可得
也(淮南子/齊俗訓)
神農之初作琴也以歸神及其滛也反其天心䕫之初
作樂也皆合六律而調五音以通八風及其衰也以沈
湎滛康不顧政治至於滅亡蒼頡之初作書以辯治百
官領理萬事愚者得以不忘智者得以志逺至其衰也
為奸刻偽書以解有罪以殺不辜湯之初作囿也以奉
宗廟鮮犞之具簡士卒習射御以戒不虞及至其衰也
馳騁獵射以奪民時罷民之力堯之舉禹契后稷臯陶
政教平姦宄息獄訟止而衣食足賢者勸善而不肖者
懐其徳及至其末朋黨比周各推其與廢公趍私外内
相推舉姦人在朝而賢者隠處(淮南子/泰族訓)
使民居處相司有罪相覺於以舉姦非不掇也然而傷
和睦之心而搆仇讐之怨故事有鑿一孔而生百隙樹
一物而生萬葉者所鑿不足以為便而所開足以為敗
所樹不足以為利而所生足以為穢(淮南子/泰族訓)
太上空市其次不偷竊其次不掠奪上以功惠綏民下
以財力奉上是以上下相與空市則民不與民不與則
為巧詐而取之謂之偷竊則民僃之僃之而不得則暴
廹而取之謂之掠奪民必交争則禍亂矣(申鍳/政體)
言車載衆輕之物以折其軸而不可乗其過咎由重絫
雜載衆多之故也以言國君聽用羣小之言則壊敗法
度而自傾危也(王逸註楚/辭七諫)
蜜網裁而魚駭宏羅制而鳥驚(陶靖節/集賦)
　
　
　
　
　
　
　
　
　喻林卷五十四
欽定四庫全書
　喻林卷五十五　　　　　明　徐元太　撰
　　人事門(五十三/)
　　　敗成
九四田無禽(易恒/)
上六不明晦初登于天後入于地象曰初登于天照四
國也後入于地失則也(易明/夷)
上六女承筐无實士刲羊无血无攸利(易歸/妹)
未濟亨小狐汔濟濡其尾无攸利(易未/濟)
初九曵其輪濡其尾无咎(易既/濟)
池之竭矣不云自頻泉之竭矣不云自中(叶諸仍反○/詩大雅召旻)
流離鳥也少好長醜始而愉樂終以微弱(毛詩旄/丘註)
衛之諸臣初有小善終無成功似流離也(鄭氏箋/詩旄丘)
𤨏兮而少尾兮而好者乃流離之子也此流離之子少
而美好長即醜惡以興衛之諸臣始而愉樂終以㣲弱
言無徳自將不能常為樂也(毛詩正/義旄丘)
士刲羊亦無􁀱也女承筐亦無貺也(左傳僖公/十五年)
夫其敗也如日月之食焉何損于明(左傳宣公/十二年)
狐埋之而狐搰之是以無成功(國語/呉)
亡國之臣不敢語政敗軍之將不敢語勇(呉越春秋勾/踐入臣外傳)
百年累之一朝毁之豈不惜乎(後漢書竇/融列傳)
敗材傷錦所宜至慮(後漢書劉/𤣥列傳)
初升髙岡終隕幽壑朝含榮潤夕為枯魄(蜀志郤/正傳)
用使金暉絶于中天神轡輟于促路(晉書赫連/勃勃記)
椎蘆作蘧蒢不成文章(晉書苻/堅下記)
所得未毛銖所喪如山崖(晉書祈/嘉傳)
構厦止於尺土為山頓於一簣(魏書源賀/子恭傳)
築十仞之城城者既十仞矣則又壊之此胥靡之所苦
也(莊子/則陽)
烹牛以饗其里而罵其東家母徳不報而身見殆(淮南/子説)
(山訓/)
臨菑之女織紈而思行者為之悖戾室有美容繒為之
纂繹(淮南子/説林訓)
鷁飛中退舉事不進(焦氏易林/乾之兑)
弊笱在梁魴逸不禁漁父勞苦連室乾口(焦氏易林/坤之履)
多載重負捐棄于野(焦氏易林/屯之恒)
樹栽藿豆為鹿兎食君不慎䕶秋無收入(焦氏易林/屯之歸妹)
黍稷禾稼垂秀方造中旱不雨傷風枯槁(焦氏易林/需之艮)
機杼騰擾女巧不成(焦氏易林/訟之渙)
魃為菑虐風吹雲却(焦氏易林小/畜之中孚)
鷹逐雉兎爪折不得(焦□易林/履之大有)
老妾踞機緯絶不知女功不成冬寒無衣(焦氏易林/否之中孚)
大車難駕兩引如繩馬奔山後輪脱不行(焦氏易林/同人之賁)
羊子逐兎犬踦不得(焦氏易林/謙之既濟)
螟蟲為賊害我稼穡盡禾殫麥秋無所得(焦氏易林/豫之謙)
衣成無闗不知所穿(焦氏易林/豫之離)
搏鳩彈雀獵兎山北丸盡日暮失獲無得(焦氏易林/随之泰)
刲羊不當血少無羮女執空筐不得採桑(焦氏易林/随之艮)
舎車而徒亡其駁牛(焦氏易林/賁之恒)
蹇驢不才駿驥失時筋力勞盡罷於沙丘(焦氏易林/剝之師)
黍稷禾稻垂畆方好中旱不雨傷風病槁(焦氏易林/剝之蠱)
踦牛傷暑不能成畆草萊不墾年嵗無有(焦氏易林/復之无妄)
織縷未就針折不復女工多態亂我政事(焦氏易林/无妄之賁)
釣鯉失綸魚不可得(焦氏易林/大畜之豐)
毁盤破盆棄其飯飡(焦氏易林/頥之訟)
棟橈榱壊廊屋大敗宫闕空廊如冬枯樹(焦氏易林/頥之无妄)
設網張羅捕魚園池網罟自决雖得復失(焦氏易林/坎之益)
早霜晚雪傷害禾麥損功棄力饑無所食(焦氏易林/離之蠱)
登髙傷軸上阪棄粟(焦氏易林/咸之蠱)
播輪折輻馬不得行(焦氏易林/恒之豐)
畜牝無駒養雞不雛(焦氏易林/遯之小畜)
織組无文燒香不芬(焦氏易林大/壯之小畜)
桑蠶不得女功無成(焦氏易林/家人之兌)
兎聚東郭衆犬俱獵圍缺不成無所能獲(焦氏易林/蹇之坤)
上政揺擾蟲螟並起害我嘉榖季嵗無稷(焦氏易林/觧之既濟)
往來井上破甕壊盆(焦氏易林/益之萃)
置筐失筥輪破無輔(焦氏易林/萃之蒙)
緣山升木中堕於谷(焦氏易林/困之大壯)
羅張目列圍合月缺採捕無功魚鳥得脱(焦氏易林/鼎之同人)
下田陸黍萬華生齒大雨霖集波病潰腐(焦氏易林/兑之履)
夏麥􁡮􁡮霜擊其芒(焦氏易林/歸妹之鼎)
牀傾竇折屋漏垣缺(焦氏易林/旅之同人)
次八車不拔髀(井弭/切)軸折測曰車不拔躬自賊也(太𤣥/經第)
(一礥/)
上九倉靈之雌不同宿而離失則嵗之功乖測曰倉靈
之雌失作敗也(太𤣥經/第一戾)
上九務成自敗雨成自隊測曰務成自敗非厥命也(太/𤣥)
(經第/二務)
上九紅蠶緣于枯桑其繭不黄測曰緣于枯桑蠶功敗
也(太𤣥經/第六將)
患乎升勺之利未堅而鍾石之費相尋根移之據未極
而氷霜之毒交攻(抱朴子内/篇極言)
宋氏引苖郢人張革誠欲其快而實速萎裂知進忘退
斯之以乎(抱朴子外/篇知止)
東海人黄公少時能幻制蛇御虎韋佩赤金刀及衰老
飲酒過度有白虎見於東海以赤刀往厭之術不行遂
為虎所食(李善註文/選西京賦)
將覆簣於浚谷擠為山乎九天(文選陸機弔/魏武帝文)
中駕每傾輪當騫復(集作/輒)摧翼(文苑英華呉/均行邁一詩)
譬如池有蓮華光色鮮榮芬芳可愛忽值天雹一時零
落(元陽妙/經卷一)
譬盲人捉雀入手復去(靈寳通/㣲經)
譬如有人先未曽有末尼珠寳後時遇得深自欣慶珍
玩無厭歘爾亡遺常懐慨歎(波羅蜜多經卷/三百三十五)
譬如闇室燈油盡故明滅(大寳積經/卷七十一)
譬如摩尼寳珠堕不浄中不可復著(大寳積經卷/一百一十二)
譬如士夫入慈室藏以明月珠置于髻中醉酒卧寐不
自唯省寤忘明珠不知所在(法華經/卷五)
譬如有人入於大海至寳渚中多取寳物置于船上欲
度大海於中沈沒(蓮華面經/卷上悲六)
譬如有人從髙樓下乗於大象下象乗馬下馬乗輿下
輿坐床下床墮地從地落坑(雜阿含經/卷四十二)
譬如稻田禾稼粗熟而有惡露災氣則令善榖傷敗(中/本)
(起經比/丘品)
譬如世間所有臺觀若一中心不善覆蔽則椽梁壁皆
被淋漏以椽梁壁被淋漏故皆悉敗壊(本事經/卷五)
又如苦瓠青未成熟人所斷取而彼枝葉尋即萎悴漸
次枯弱後乃乾合(身毛喜/豎經下)
譬如有象洗其身沐浴適浮復卧土(脩行道地/經慈品)
如暴秋中暑無所能成熟(脩行道地/經慈品)
譬如師治箭失墮火燒之安能使其箭成就而可用(脩/行)
(道地經/慈品)
譬如利刀人所愛敬恒自防備不離其身中便忘誤安
置不牢便生塵垢本鐵不存追惟此刀乃無有價一朝
壊敗不可任用(出曜經/八行品)
猶如淨鐵及明淨鏡瑩治淨潔無有塵垢然其人藏隠
不牢或在土中或在溼地便生重垢觸便碎散不任本
用(出曜經/八行品)
昔有一人有二百五十頭牛常驅逐水草随時餧食時
有一虎噉食一牛爾時牛主即作念言已失一牛俱不
全足用是牛為即便驅至深坑髙㟁排著坑底盡皆殺
之凡夫愚人亦復如是受持如來具足之戒若犯一戒
不生慚愧清淨懴悔便作念言我以破一戒歸不具足
何用持為一切都破無一在者(百喻經/卷上)
昔有一小兒陸地遊戲得一大龜意欲殺之不知方便
而問人言云何得殺有人語言汝但擲置水中即時可
殺爾時小兒信其語故即擲水中龜得水已即便走去
(百喻經/卷下)
譬如清凉池而有毒蛇不中澡浴亦如好花果樹而多
逆刺(大智度論/卷十三)
初若登天光被俗表末如入淵明夷輝淪(𢎞明集難/夷夏論)
　　　無及
處罰之極惡積不改者也罪非所懲故刑及其首至于
滅耳及首非誡滅耳非懲凶莫甚焉(王弼注/易噬嗑)
棄女車輔則墮女之載乃請長者見助以言國危而求
賢者已晚矣(鄭氏箋/詩正月)
若不早圖後君噬嚌其及圖之乎(左傳莊/公六年)
禍敗日深如火之燎原其可救乎(晉書王/接傳)
然鞭短勢殊恐無所及(晉書姚/泓記)
覆水不收悔將何及(晉書慕/容超紀)
魚以泉涸而喣沫鳥因將死而悲鳴(梁書任/昉傳)
固機發而後思圗車覆而後改躅改之無及故狡兎失
穴思之在後故逆鱗易觸(魏書常/景傳)
恐拯弱遲于援手救經緩於扶足待越人之舟楫求魯
匠之雲梯則必懸于槁樹之枝沒於深淵之底矣(隋書/王孝)
(籍儒/林傳)
詩曰涓涓源水不雝不塞轂已破碎乃大其輻事以敗
矣乃重太息其云益乎(荀子子/道篇)
寡人所謂饑而求黍稷渇而穿井者未嘗能以歡喜見
子今國事急百姓恐懼願藉子大夫使齊(説苑/善説)
譬之猶渇而穿井臨難而後鑄兵雖疾從而不及也(説/苑)
(雜言/)
言君信任佞䛕不慮艱難卒遭憂患然後乃覺若放火
於秋蒿不可救制也(王逸注楚/辭七諫)
明侯此時不以誕吿諸矦靖寧國歩以為功首至於肝
腦塗函谷麋鹿棲銅駝乗輿蒙沙而中原流於左袵然
後圗之是猶火既及薪而後覓井以救不亦鈍乎(天祿/閣外)
(史尊/王)
夫隨覆車之軌追陷溺之後以赴其前何及之有(武矦/十六)
(策思/慮)
孝子之養親病也未死之時求卜迎醫冀禍消藥有益
也既死之後雖審如巫咸良如扁鵲終不復生何則知
死氣絶終無補益(王充論衡/薄葬篇)
恃藏疾之大言忘膏盲之近急何異焦喉之渇切身而
遥指滄海於萬里之外滔天之水已及而方造舟於長
洲之林安得免夸父之禍脱淪水之害哉(抱朴子外/篇用刑)
犀象珠玉無足而至自萬里之外定傾之器能行而淪
乎四境之内二豎之疾既據而募良醫棟橈之禍已集
而思謀夫何異乎火起乃穿井覺饑而占田哉(抱朴子/外篇貴)
(賢/)
不與智者共其安而望有危而見救不與竒士同其歡
而欲有戚之見恤猶災火張天方請雨於名山洪水凌
空而伐舟於東閩不亦晚乎(抱朴子外/篇廣譬)
宿不樹惠臨難而施恩本不防萌害成而修慎是以臨
渇而穿井方饑而植禾雖疾無所及也(劉子/言苑)
此甘餐毒藥戲猛獸之爪牙也所從來者至深遠淹滯
永乆而不廢雖令扁鵲治内巫咸治外尚何及哉(文選/枚乗)
(七發/)
害成於㣲而救之於著故有無功之治(文選嵇叔/夜養生論)
臨死修善於計已晚事廹乃歸於救已㣲(意林周/生烈子)
離憂患而乃寤兮若縱火於秋蓬(楚辭東方/朔初放)
惠子家窮餓數日不舉火乃見梁王王曰夏麥方熟請
以割子可乎惠子曰施方來遇羣川之水長有一人溺
流而下呼施救之施應曰吾不善游方將為子吿急於
東越之王簡其善游者以救子可乎溺人曰我得一瓢
之力則活矣子方告急於東越之王簡其善游者以救
我是不如求我於重淵之下魚龍之腹矣(太平御覽/人事部餓)
夫病之始生也極㣲極精必先入結於皮膚今良工皆
稱曰病成名曰逆則鍼石不能治良藥不能及也(黄帝/素問)
(内經湯液/醪醴論)
昔有貧人在路而行道中偶得一囊金錢心大喜踊即
便數之數未能周金主忽至盡還奪錢其人當時悔不
疾去懊恨之情甚為極苦(百喻經/卷下)
譬如鹿未被箭時不知怖畏既被箭已踔圍而出(大智/度論)
(卷九/)
譬如屋被燒竟更求水救之(如實論/華二)
　　　莫振
枯槁之楊被拯纔得生華何可長乆尋當衰落也(周易/正義)
(大過/)
天之用楚如人用五材力盡而敝敝則棄之是以無救
助之者(春秋正義昭/公十有一年)
三枿之起本根既朽枯楊生華曷惟其舊(前漢書/敘傳下)
若膏育之疾長桑不治體府之病陽慶弗理(宋書顧/凱之傳)
根未及植葉已先枯(南齊書東/昏矦本紀)
朽根倒樹花葉落去卒逢火猋隨風偃仆(焦氏易林/屯之坎)
踦牛失角下山傷軸(焦氏易林/屯之損)
晉平有疾迎醫秦國病乃大怒分為兩豎逃匿育上伏
于膏下和不能愈(焦氏易林/需之㢲)
削根燒株不生肌膚病在心腹日以燋枯(焦氏易林/師之益)
耋老衰去箴石不祐(焦氏易林/同人之履)
花燈百枝消暗衰㣲精光訖盡奄有灰􁁉(焦氏易林/随之大有)
聾瞢闇盲跛倚不行(焦氏易林/咸之夬)
老河空虚舊井無魚(焦氏易林/遯之井)
亂憂並作姦邪充塞雖有百堯顛不可救(焦氏易林/家人之履)
上九傒尫尫天撲顙測曰傒尫之撲終不可治也(太𤣥/經第)
(二傒/)
時當亂也堯舜用術不能立功命當死矣扁鵲行方不
能愈病(王充論衡/定賢篇)
譬猶入水之燼火滅而煙不即息既斷之木柯葉猶生
二者非不有煙非不有葉而其所以為煙為葉者已先
亡矣(抱朴子内/篇極言)
人有復病難可醫治湏㬰則死(海空智藏/經持誡品)
譬如猛火燒焚枯木亦如芭蕉逢於霜雹(海空智藏/經持誡品)
譬如敗種種已先滅滅即無牙(大乗妙/林經)
譬如朽敗不可令堅猶如巨石墜千丈坑難可逆上(玉/清)
(經明威真/人威邪品)
患源斯作疾用醫方倍功療治猶不能愈(玉清經明威/真人威邪品)
猶如瓦礫一破之後不可更合(玉清經通/濟幽冥品)
譬如春雨是物皆潤獨有枯木而不受洽縱不潤者益
其朽爛終不能生枝葉花果(玉清經通/濟幽冥品)
譬如有人年百二十老耋衰朽又加衆病所謂風病熱
病痰病或三雜病是老病人頗從牀座能自起不設有
扶令起立亦無力行一俱盧舍二俱盧舍三俱盧舍所
以者何老病甚故(波羅蜜多經卷/三百一十二)
如斷多羅樹畢竟不復生何有智慧人於中求果實(大/寳)
(積經卷/二十九)
譬如酥油為火所燒無有遺餘(大寶積經/卷七十三)
如樹枯朽火從内起根本既燒枝葉亦盡(大乗大方等/日藏經卷一)
譬如鳥翮入火則卷不可舒展(雜阿含經/卷十八)
譬如火滅以灰覆之若持枯草及乾牛屎積著其上手
觸足蹈無所能燒而不成熟所以者何無所堪任(修行/道地)
(經分别/行相品)
沉溺於世根猶朽車沒泥不能自拔濟(修行道地/經集散品)
如雪聚得火疾而為解釋(内身勸章/句經令十)
譬如雪山日光所照悉皆融消無有遺餘(阿育王/經偈七)
如敗軍將怖懼失瞻視彼敵人皆謂勇士(三昧法門/經卷下)
譬如有人自斷其頭時有一人持以良藥所謂摩叱迦
良藥虞尼那嚩良藥竭哩多嚩良藥帶梨那嚩良藥如
是等良藥塗所斷頭其何能活(正法經/卷一)
譬如疽瘡無不痛時若以藥塗可得少差而不可得愈
(大智度/論卷六)
譬如必死之病雖有良醫神藥不能救濟(大智度論/卷五十八)
猶如病者大醫不治其餘少醫無能治者(大莊嚴經/論卷十)
世間縛著沒於衆苦譬如老象溺泥不能自出(遺教經/論離十)
(二/)
與將隕之疾饋藥不服流矢通中忍痛不拔要求矢藥
造構之始以致命絶夫何異哉(𢎞明集/明佛論)
譬如有人墮在糞坑全身沒入無髮可拔(法苑珠林/卷九十)
　　　禍及
九三需于泥致宼至象曰需于泥災在外也(易需/)
初二剝牀民所以安未剝其身也至四剝道濡長牀既
剝盡以及人身(王弼注/易剝)
辨謂牀身之下牀足之上足與牀身分辨之處也今剝
落侵上乃至於辨是漸近人身故云剝牀以辨也(周易/正義)
(剝/)
諸侯以國相連屬憂患相及如葛之蔓延相連及也(毛/詩)
(旄丘/注)
魚在於沼池之中為人所驚駭不得逸遊亦非能有樂
退而濳處雖伏於深淵之下亦甚於炤炤然易見不足
以避網罟之害莫知所逃也以興賢者在於朝廷之上
為時所陷害不得行道意非能有樂退而隐居雖遁於
山林之中又其姓名聞徹不足以避苛虐之政莫知所
逃(毛詩正/義正月)
言山有此美善之草矣其生也維在梅在栗之下人往
取其梅栗之實則蹂踐害此美草使不得蕃茂以興國
中有此貧弱之民矣其居也維在富人之傍上多賦斂
富人財盡則又并賦此貧弱使之不得生育俱受困窮
(毛詩正/義四月)
樹木將欲顛仆傾拔之時其根掲然而見此時枝葉未
有折傷之害而根本實先斷絶但根本既絶枝葉亦從
而絶以喻王位將欲傾覆䘮亡之時而其勢㣲弱而危
此時羣臣未有死亡之害而王身實先誅滅王身既滅
羣臣亦隨之而滅(毛詩正/義蕩)
嵗星客在𤣥枵惟衝鶉火而鶉尾亦有咎者葢以嵗星
漸西衝則漸東尾之於鳥猶是一身故衝其身而及其
尾(春秋正義襄/公二十八年)
安有巢毁而卵不破乎(後漢書孔/融列傳)
和鸞未調而身在轅側庭宁未踐而棟折榱覆(蜀志郤/正傳)
天收其精地縮其澤人弔其躬鬼芟其頟(蜀志郤/正傳)
恐霜威一震玉石俱摧(晉書索/靖傳)
譬縣㕑之獸如離繳之鳥將充庖鼎以餌鷹鸇(梁書王/僧孺傳)
宋桓司馬有寳珠抵罪出亡王使人問珠之所在曰投
之池中於是竭池而求之無得魚死焉此言禍福之相
及也(呂氏春/秋必已)
適啓其口匕首已陷於胸矣(賈子親/疏危亂)
雖以獲功見封猶食毒肉愉飽而羅其咎也(鹽鐵論/非鞅)
脣亡而齒寒河水崩其懐在山(説苑/談叢)
盜憎主人民愛其上有愛好人者必有憎妬人者夫子
好直言枉者惡之禍必及身矣(列女傳周列/國晉伯宗妻)
大蛇當路使我畏懼湯火之災切近我膚(焦氏易林/屯之井)
雙鳬俱飛欲歸稻池經渉萑澤為矢所射傷我胸臆(焦/氏)
(易林屯/之旅)
暗旦乗車履危蹈溝亡失裙襦摧折兩軸(焦氏易林/需之革)
狼虎所嘷患害必遭(焦氏易林/噬嗑之履)
鵠求魚食道遇射弋繒加我頸繳縳兩翼欲飛不能為
羿所得(焦氏易林/剝之革)
蚍蜉戴盆不能上山脚摧跛蹶損傷其頭(焦氏易林/復之萃)
履蛇躡虺與鬼相視驚恐失氣如騎虎尾(焦氏易林/坎之觀)
中夜狗吠盜在廬外(焦氏易林/遯之升)
狼虎所宅不可以居為我患憂(焦氏易林/明夷之謙)
登山伐輻虎在我側(焦氏易林/蹇之中孚)
裹糗荷糧與跖相逢欲飛不得為罔所獲(焦氏易林/旅之恒)
匠卿操斧豫章危殆(焦氏易林/小過之師)
次七乗火寒泉至測曰乗火泉至禍不遠也(太𤣥經/第三盛)
且王不見夫鸇之追雀乎翔薄干霄際而下視其雀雀
仰覩其鸇之追也而伏于巖垣之側鸇乃垂翼而下之
有蛛網張於巖垣渉之而敝是鸇欲捕其雀也非為其
蛛網也而固渉焉是鸇也實有捕蛛之名鸇又何辭乎
由此觀之外國鸇也王室雀也晉國蛛網也寇王室而
及晉不猶捕雀而及蛛乎(天祿閣外/史防胡)
俯無鱗以遊遁仰無翼以翻飛(曹子建/臨觀賦)
夫藏多者亡厚好謙者忌盈含夜光者速剖循覆車者
必傾過載者沈其舟慾勝者殺其生(抱朴子外/篇安貧)
陵九折於卭僰泛衝波於呂梁傾側成於俄頃性命哀
而莫救(廣文選傅季/友演慎論)
豈見覆巢之下復有完卵乎(世説新/語言語)
今猶俎上腐肉任人膾截耳(世説新/語方正)
但恐革車之所􁢌轢劍騎之所蹂踐椅梓於焉傾折竹
箭以此摧殘(藝文類聚雜/文部檄文)
嚴霜之零無所不肅長林之斃無所不摽是以楚塹既
填遊魚無託呉宫已火歸燕何巢(文苑英華/庾信連珠)
本畏車輪折翻嗟馬骨傷(文苑英華江/揔行邁一詩)
周書曰魚龍成則藪澤竭藪澤竭則蓮藕掘(爾雅翼/芙蕖)
福禧出門妖孽入户天網以發不可觧之也(道徳經指/歸卷八)
如置火在乾蘆草舍樓堂臺觀亦被焚燒(達磨法藴足/論多界品十)
譬如入賊中行不自慎䕶為賊所得(大智度/論卷十)
　　　滋甚
言天既終日風且其間又有暴疾以興州吁既不善而
其間又有甚惡(毛詩正/義終風)
天既終日風且又有暴甚雨土之時以興州吁常為不
善又有甚惡恚怒之時(毛詩正/義終風)
天既終日風且復隂而曀不見日光矣而又曀以興州
吁既常不善且復怒而甚不見喜悦矣而又甚(毛詩正/義終風)
言四月已漸暑至六月乃暑極以興王初即位雖為惡
政矣未甚酷至于今乃極酷也(毛詩正/義四月)
豕性本自能水又加以滂沱之雨是豕彌得性益難禁
制以喻荆舒本自好叛加以王之不善是彼彌得志益
難咸服(毛詩正/義漸漸)
以貴戚廢錮當復以貴戚浣濯之猶解酲當以酒也(後/漢)
(書第五/倫列傳)
蜂目彌彰梟聲無改(陳書留/異傳)
火既熾矣更負薪以促之數既窮矣又為惡以促之欲
求大厦不燔延期過歴不亦難乎(北齊書幼/主帝紀)
狼子之心出而彌野(隋書髙祖/下帝紀)
以火救火以水救水名之曰益多(莊子人/間世)
里人有病里人問之病者能言其病然其病病者猶未
病也若趎之聞大道譬猶飲藥以加病也(莊子庚/桑楚)
惜乎惠施之才駘蕩而不得逐萬物而不反是窮響以
聲形與影競走也(莊子/天下)
其國亂弱矣又皆釋國法而私其外則是負薪而救火
也亂弱甚矣(韓非子/有度)
止言以言止事以事譬猶揚堁而彌塵抱薪而救火流
言雪汙譬猶以湼拭素也(淮南子/説山訓)
以詐應詐以譎應譎若披簔而救火毁瀆而止水乃愈
益多(淮南子/説林訓)
病熱而強之餐救暍而飲之寒救經而引其索拯溺而
授之石欲救之反為惡(淮南子/説林訓)
求白潔而益其垢猶抱石以救溺愈不濟矣(孔叢子/陳士義)
城愈髙而衝愈巧池逾深而梯逾妙法令明而盜賊多
盟約數而叛亂甚猶風波駭而魚鼈擾於淵纖羅密而
羽禽躁於澤豺狼衆而走獸劇於林㸑火猛而小鮮糜
於鼎也(抱朴子内/篇明本)
真君建徳之事適足推波助瀾縱風止燎爾(文中子/問易)
炙鼓使鳴絞絃令悲實能鼔速穿絃早絶(意林抱/朴子)
可謂吞氷療寒揚湯止沸(藝文類聚/人部説)
將軍平日與攀無郄而欲殺之者但恐其為蜂蠆耳今
攀以去而尚拘閉其家以情推之其念為毒螫必滋甚
矣(藝文類聚/寳玉部金)
風雨之傷人也先客於皮膚傳入於孫脉孫脉滿則傳
入於絡脉絡脉滿則輪於大經脉血氣與邪并客於分
腠之間其脉堅大故曰實實者外堅充滿不可按之按
之則痛(黄帝素問内/經調經論)
風者百病之長也今風寒客於人使人毫毛畢直皮膚
閉而為熱當是之時可汗而發也或痺不仁腫痛當是
之時可湯熨及火炙刺而去之弗治病入舎於肺名曰
肺痺弗治肺即傳而行之肝病名曰肝痺當是之時可
按若刺耳弗治肝傳之脾病名曰脾風當此之時可按
可藥可浴弗治脾傳之腎病名曰疝瘕當此之時可按
可藥弗治腎傳之心病筋脉相引而急病名曰瘛當此
之時可灸可藥弗治滿十日法當死(黄帝素問内經/玉機真藏論)
如負乾草而欲救火又如愚人抱疾避病亦如童稚奔
走避影(玉清經通/濟幽冥品)
譬如惡狗以苦膽灌鼻彼狗倍生凶惡心不(大寳積/經卷二)
如世間以火滅火以毒治毒(佛本行集經/卷五十七)
譬如大火投之乾薪其燄轉更倍常増多(本緣經/龍品)
倍更増益瞋恚猶如膏油投之猛火(本緣經月/光王品)
猶如猛火投之膏油膏油既至倍復熾然亦如毒藥投
生血中其力則盛譬如渇人飲於鹹水如秋増熱春多
洟唾(本緣經月/光王品)
如酥注火倍増熾劇(無明羅/刹經)
婬人行慈益癡悶如人冷病服冷藥(三昧法門/經卷下)
瞋人觀惡増恚心如人熱病服熱藥(三昧法門/經卷下)
譬如重病之人雖有衆藥療之無損藥復作病(大智度/論卷九)
(十四/)
有一人於行路側作小苦行若有人時卧棘刺上若無
人時别居餘處有人見已而語之言汝今亦可徐卧刺
上何必縱體傷毁甚多此人聞已深生瞋忿放身縱體
投棘刺上轉劇於前時有一優婆塞在其傍立是苦行
者見已自擺轉復増劇優婆塞即語之言汝於前者但
以小刺今復乃用瞋恚之棘而以自刺先所刺者傷毁
甚淺貪瞋之刺乃為深刺卧棘刺者苦止一世貪瞋刺
苦及無量身以刺刺身此瘡易滅貪瞋刺瘡歴劫不差
是故宜速除深毒刺(大莊嚴經/論卷二)
如似疥搔瘡搔之痒轉増(大莊嚴經/論卷七偈)
夫日月麗天而瞽者莫覩其明雷電震地而聾者不聞
其響是誰之過與而方欲議宫商之音篾文章之觀真
過之甚者(𢎞明集/釋駮論)
　
　
　
　
　
　
　
　
　
　
　
　
　
　
　喻林卷五十五
欽定四庫全書
　喻林卷五十六　　　　　明　徐元太　撰
　　人事門(五十四/)
　　　必敗
不利渉大川入于淵也(易訟/)
上六濡其首厲象曰濡其首厲何可乆也(易既/濟)
以小人之身過而弗遇必遭羅網其猶飛鳥飛而无託
必離矰繳(周易正/義小過)
王行既可哀傷又將至於傾危猶商人渉路既有疲勞
又將困於隂雨商人之遇隂雨則有泥陷之難王行之
至傾危必有滅亡之憂(毛詩正/義正月)
周將亡如心星之光耀見於魚笱之中其去湏臾也(鄭/氏)
(箋詩苕/之華)
王自絶於天如泉水之流稍就虚竭(鄭氏箋/詩抑)
厚而無基必自崩喻衆所不附將自敗也(春秋正義/隐公元年)
幽王敗亂周之法度猶毁壊髙山以為魁陵糞土殘絶
川藪以為溝瀆無有悛止之時(國語解周/下單穆公)
夫以一縷之任係千鈞之重上縣無極之髙下垂不測
之淵雖甚愚之人猶知哀其將絶也馬方駭鼓而驚之
係方絶又重鎮之係絶於天不可復結隊入深淵難以
復出(前漢書/枚乗傳)
雖有孫呉將賁育士若入水火往必焦沒知勇亡所施
(前漢書西/南夷傳)
炎炎燎火亦允不陽(前漢書敘/傳述成紀)
牆隙而髙其崩必疾也(後漢書/折像傳)
袁紹孤客窮軍仰我鼻息譬如嬰兒在股掌之上絶其
哺乳立可餓殺(後漢書袁/紹列傳)
若魚遊釡中喘息湏㬰間耳(後漢書張/皓列傳)
猶冰霜見日必至消滅(後漢書劉/陶謝傳)
猶舉函牛之鼎絓纖枯之末詩人所以眷然顧之澘焉
出涕者也(後漢書劉/陶謝傳)
以張將軍之衆當百萬之師猶以小雪投沸湯雖欲戮
力其勢不全也(後漢書張/宗列傳)
鑊中之魚火熾湯盡當悉燋爛(後漢書應/奉傳註)
則羣逆冰摧不俟朱陽之耀若秋霜隕蘀豈待勁風之
威(晉書姚/興上傳)
想來逆者當前行一尺却行一丈(晉書長沙/王文傳)
螳黽㣲命擬雷霆之衝已枯之葉當霜飆之隊(宋書孔/凱傳)
猶勁飆之拂細草烈火之掃寒原燋卷之形昭然已著
(宋書鄧/琬傳)
雖窮鳥必啄固等命於梁鶉困獸斯驚終竝懸於㕑鹿
(南齊書/王融傳)
此其必亡也猶自萬仞之山播而入深淵其死而不振
也必矣(管子/宙合)
譬之猶廓革者也廓之大則大矣裂之道也(淮南子/道應訓)
譬若載無轄之車以臨千仞之谷其不顛覆亦難冀也
(孔叢子/嘉言)
髙牆豐上激下未必崩也降雨興流潦至則崩必先矣
草木根荄淺未必撅也飄風興暴雨墜則撅必先矣君
子居是邦也不崇仁義尊賢臣以理萬物未必亡也一
旦有非常之變諸矦交争人趨車馳廹然禍至乃始憂
愁乾㗋焦唇仰天而嘆庶幾乎望其安也不亦晚乎(韓/詩)
(外傳/)
搆兵争強而卒俱亡雖以進壤廣地如食萴之充賜也
欲其安存何可得也(鹽鐵論/誅秦)
是猶措重寳於道路而莫之守也求其不亡何可得乎
(鹽鐵論/世務)
包丘子不免於甕牖蒿廬如潦嵗之鼃口非不衆也然
卒死於溝壑而已(鹽鐵論/毁學)
眄雞無距與鵲交鬬翅折目盲為鳩所傷(焦氏易林/乾之遯)
弓矢俱張把彈折絃丸發不至道遇害患(焦氏易林/乾之明夷)
小狐渡水汗濡其尾(焦氏易林/蒙之師)
樹植藿豆不得芸鋤(焦氏易林/訟之履)
鰌蝦去海藏於枯里(焦氏易林/謙之明夷)
精華墜落形體醜惡齟齬挫頓枯槁腐蠧(焦氏易林/豫之履)
冰入炭室消亡不息(焦氏易林/随之困)
病篤難醫和不能治(焦氏易林/臨之益)
病疾不醫下即蒿廬(焦氏易林/觀之坤)
斧斤所砟瘡痏不息鍼口不施下即空室(焦氏易林/噬嗑之益)
昧暮乗車履危蹈溝亡失羣物摧折兩軸(焦氏易林/暌之履)
執熱爛手大為災咎(焦氏易林/姤之中孚)
坎中蝦蟆乍盈乍虚三夕二朝形消无餘(焦氏易林/困之暌)
兎跛鹿踦縁山墜墮(焦氏易林/歸妹之暌)
言太山將頽為池以喻君且失其位用心迷惑過惡已
成若江河之決不可涸塞也(王逸註楚/辭七諫)
言使蒯聵無義之人登於清廟而執綱紀放棄聖人咎
繇於外野政必亂身危殆也(王逸註楚/辭九歎)
言駟馬驚犇雖有執轡之御猶不能制必摧車軛而折
其轅以言賢臣奔亡使國荒亂而傾危也(王逸註楚/辭九歎)
無異䇿穿蹄之乗而登太行之險亦必顛躓矣(徐幹中/論審大)
(臣/)
不得其術者古人方之於冰盃之盛湯羽苞之蓄火也
(抱朴子内/篇極言)
然身中之所以為氣為血者株源已喪但餘其枝流也
(抱朴子内/篇極言)
夫災蟲害榖至降霜則殄矣佞雄亂羣值嚴時則敗矣
(抱朴子外/篇疾謬)
重載不止所以沈我舟也昧進忘退所以危我身也聚
蝎攻本雖權安然必傾之徴也(抱朴子外/篇廣譬)
鄉黨之友不洽而勤逺方之求涖官之稱不著而索不
次之顯是以雖佻虚譽猶狂華干霜以寒曜不崇朝而
零碎矣雖竊大寳於不料冒惟塵以負乗猶鮮介附騰
波以髙凌顧眄已枯株於危陸矣(抱朴子外/篇循本)
披褐而喪珠失皮而露質兀若枯木泊若窮流(顔氏家/訓勉學)
濳朽之木不能當傾山之風含隟之崖難以值滔天之
濤(抱朴子外/篇廣譬)
魏明帝善哉行曰權實豎子備則亡虜假氣遊魂鳥魚
為伍(李善註文選孫子/荆為石仲容書)
薄戍綿羃無異蛛蝥之網弱卒瑣甲無異螳蜋之衛(文/選)
(魏都/賦)
故函谷擊柝於東西朝顛覆而莫持(文選東/京賦)
不知天網設張以在綱目㸑鑊之魚期於消爛也(文選/陳琳)
(檄呉將/校文)
外失輔車唇齒之援内有毛羽零落之漸(文選孫楚為/石仲容作書)
嗟弊廬之難保若霣蘀之從風(廣文選沈休/文郊居賦)
薄冰當白日聚毛遇猛火雖欲逺害其勢不可(意林/魏子)
舟從流於河而無維檝求安不可得也(意林公/孫文子)
桀紂雖有天子之位而無一人之譽猶朽株枯樹逢風
則仆(意林/正部)
猶搦轡而繁䇿馳覆車之危路羣乗舟而無楫將何川
而能渡(藝文類聚雜/文部賦賦)
危殆之國治不益之民是猶薄冰當白日聚毛過猛火
也(藝文類聚/水部冰)
此禍水也滅火必矣(事文類/聚宫嬪)
漂櫓溺驂孱然已至亂麻積莽可為寒心(文苑英華盧/思道檄一)
食鉤吻以療饑飲鴆毒以救渇(文苑英華/杜弼檄一)
夫齎不訾之寳獨宿曠野其危甚於累卵比之秦猶有
泰山之安也(太平御覽/珍寳部寳)
奔車失轄泛舟無檝欲以不覆未之有也(太平御覽舟/部敘舟中)
岐伯曰五官不辨闕庭不張小其明堂蕃蔽不見又埤
其牆牆下無基垂角去外如是者雖平常殆况加疾哉
(黄帝素問靈樞/經五閲五使)
居君者為虜居虎者為䑕名在青雲之上身處黄泉之
下(道徳經指/歸卷八)
如其不爾無為抱石而濟長津矣(漢武帝/内傳)
若以野葛一寸巴豆一兩入㗋輒殭不得俛仰當此之
時周文揲蓍孔父占象扁鵲操鍼巫咸叩鼔安能令蘇
復起馳走(參同/契)
譬如稻莠節蟲即死(海空智藏/經持誡品)
猶如河岸臨險之樹若遇驚飆必當顛墮(元陽妙/經卷一)
違道失徳如兒生無母如魚脱淵(靈寳自/然妙經)
譬如枯朽之木遇風即折將崩之岸值水先頹(養性延/命錄教)
(誡篇/)
不異舉滄波以注爝火頽華嶺而斷涓流語其易也甚
於茲矣(養性延命/錄教誡篇)
如仰唾天不離其身如仰射天箭還自中(玉清經道/化四夷品)
如履湯炭稀不燒灼(玉清經通/濟幽㝠品)
如有商人無巧便智船在海岸未具裝治即持財物安
置其上推著水中速便進發是船中道壊沒人船財物
各散異處(波羅蜜多經卷/三百一十二)
譬如泛海所乗船破其中諸人若不取木器物浮囊板
片為依附者定知溺死不至彼岸(波羅蜜多經/四百四十四)
譬如斷華著日中即為萎枯(道行波羅/蜜經卷三)
譬如以鹽投水消滅無餘(大寳積經/七十三)
如以蘇滴置炎鐵上欻自消滅(大寳積經卷/一百二十)
如取水魚置夏日中熱惱所逼宛轉于地(大寳積經卷/一百二十)
猶如度海乗朽爛船於大海中或沉或浮(大寳積經卷/一百二十)
譬如有人吞金剛丸當知是人不乆必死何以故彼金
剛丸不可消故(大集菩薩三/昧經卷十)
猶衆盲兒各相扶持彼在前者不見於後亦不見中彼
在中者不見於前亦不見後彼在後者不見於中亦不
見前(中阿含經/卷三十八)
如人執小木而入於巨海人木則俱沒(雜阿含經/卷十六)
若樓若堂屋不覆若使雨來笮亦漬椽亦漬壁亦漬已
漬壁亦腐椽亦腐笮亦腐(三觀經/縁十)
如海無主船隨風而東西(本縁經毗/羅摩品)
譬如坏器值天降雨悉皆爛壊無有遺餘三界衆生亦
復如是遇無常雨無得免者(本緣經持/王子品)
譬如兩人俱不曉泅墮於深水欲相勉濟反更溺死譬
如盲牽盲欲有所至中道迷惑竟不能達(脩行道地/經慈品)
譬如山水流行暴疾起曲横波有人欲渡入水而泅欲
至彼岸廻波制還令在中流既疲且極遂沉波水沒在
其底(脩行道地/經數息品)
佛言愛欲之於人猶執炬火逆風而行愚者不釋炬必
有燒手之患(佛説四十四/章經尺一)
佛言人繫於妻子寳宅之患甚於牢獄桎梏榔檔牢獄
有原赦妻子情欲雖有虎口之禍已猶甘心投焉其罪
無赦(佛説四十二/章經尺一)
如囚在獄四顧牢宻唯有厠孔更無異路如人中毒唯
糞能治更無餘藥(禪要呵/欲經)
如毒摩瘡船入洄澓惡行流愆靡不傷剋(法句經/惡行品)
如江河無水游魚無所依樹木皆摧折飛禽無所止(正/法)
(經卷/一)
法船欲破法城欲頹法海欲竭法幢欲倒法燈欲滅説
法人欲去(大智度/論卷二)
譬如老病失力死事易得(大智度論/卷十四)
如吞鉤之魚雖復遊戯池中當知出在外不乆(大智度論/卷六十六)
譬如風雨在牛皮中則爛壊(大智度論/卷七十)
是以投火有必麋之軀漂海無或生之命(法苑珠林/卷六十五)
　　　狥外
咸道轉進離栂升腓腓體動躁者也感物以躁凶之道
也(王弼註/易咸)
今不知道者見柔懦者侵則矜為剛毅見剛毅者亡則
矜為柔懦此本無主於中而見聞舛馳於外者也故終
身而無所定趨譬猶不知音者之歌也濁之則鬱而無
轉清之則燋而不謳及至韓娥秦青薛談之謳侯同曼
聲之歌憤於志積於内盈而發音則莫不比於律而和
於人心何則中有本主以定清濁不受於外而自為儀
表也今夫盲者行於道人謂之左則左謂之右則右遇
君子則易道遇小人則陷溝壑何則目無以接物也(淮/南)
(子汜/論訓)
以瓦鉒者全以金鉒者跋以玉鉒者發是故所重者在
外則内為之掘(淮南子/説林訓)
觀射者遺其藝觀書者忘其愛意有所在則忘其所守
(淮南子/説林訓)
次六從其目失其腹測曰從目失腹欲丕從也(太𤣥經/第二從)
汝不聞莒人有狥人而忘身者乎以千金遊於天下必
求其悦己者有不悦者則分金而惠之悦己者不盈千
人而金竭遂憾而死今吾潔其躬而失蜀人之望非固
也竊慮莒人之金不足以勝悦己之衆耳(天禄閣外/史辭爵)
夫勞形役智以應世務失其自然者也故堯有亢龍之
喻舜有卷僂之談周公類之走狼仲尼比之逸狗豈不
或信哉(荘子音/義外物)
夫人在陽時則舒在隂時則慘此牽乎天者也處沃土
則逸處瘠土則勞此繫乎地者也慘則尠於歡勞則褊
於惠能違之者寡矣(文選西/京賦)
譬如愁人心意昏亂煩毒熱悶於此人前設諸幻術木
男木女木牛木馬羅列施張作諸戲術愁者見之生牛
馬想息諸煩惱心意泰然(大乗妙/林經)
譬如青蓮鬘漂鼔隨波動(大莊嚴經/論卷四偈)
　　　飾貌
輔頰舌者言語之具咸道轉末在於口舌言語而已故
云咸其輔頰舌也(周易正/義咸)
靜言庸違象恭淊天(書堯/典)
貌象恭敬而心傲狠其侮上陵下若水漫天(尚書正/義堯典)
蠶則湏匡以貯繭而今無匡蟹背有匡匡自著蟹則非
為蠶設蜂冠無緌而蟬口有緌緌自著蟬非為蜂設亦
如成人兄死初不作衰後畏於子臯方為制服服是子
臯為之非為兄施亦如蟹匡蟬緌各不關於蠶蜂也(禮/記)
(正義檀/弓下)
色厲而内荏譬諸小人其猶穿窬之盜也與(論語/陽貨)
男子樹蘭美而不芳繼子得食肥而不澤情不相與往
來也(淮南子/繆稱訓)
不得已而歌者不事為悲不得已而舞者不矜為麗歌
舞而不事為悲麗者皆無有根心者(淮南子/詮言訓)
畵西施之靣美而不可説規孟賁之目大而不可畏君
形者亡焉(淮南子/説山訓)
情貌不相副若穿踰之盜自古而患之(鹽鐵論/國病)
次五鼎大可觴不齊不莊測曰鼎大可觴饗無意也(太/𤣥)
(經第/四竈)
口稱静退心希榮利未得𤣥圃之棲禽九淵之濳鱗也
(抱朴子外/篇正郭)
飾冠以玉光好外見中非所有也(前漢書註/陳平傳)
予非荆山璞謬登和氏塲羊質服虎文燕翼假鳯翔(文/選)
(棗據/詩)
以犬羊之質服虎豹之文無衆星之明假日月之光(文/選)
(魏文帝與/呉質書)
隼翼鷃披虎威狐假(廣文選庾子/山哀江南賦)
程曉女典曰麗色妖容髙才美辭此乃蘭形棘心玉曜
瓦質(困學紀聞卷/十七評文)
譬若錦韜矛羅縠裹鋒鋩愚者覩其表翫之以自殃(優/填)
(王經/衣六)
如生盲人著金華鬘是不自知(三戒經/卷中)
結跏趺端坐不動如大山其心内迷𣪚情猶象墮澗(脩/行)
(道地經/慈品)
如是脩行者身定而心亂譬若樹狂華不成果而落(脩/行)
(道地經/慈品)
口言柔軟而心懐毒如種苦樹其華色鮮成果甚苦(脩/行)
(道地經/慈品)
譬如畵缾視表甚好裏空且㝠(脩行道地/經慈品)
如人得畵缾發之知不淨(脩行道地/經數息品)
汝是不淨聚集諸穢惡物雖服珍妙衣如莊嚴厠舎(禪/要)
(阿欲/經)
　　　亂真
孔子曰惡似而非者惡莠恐其亂苖也惡佞恐其亂義
也惡利口恐其亂信也惡鄭聲恐其亂樂也惡紫恐其
亂朱也惡鄉原恐其亂徳也(孟子盡/心下)
西門豹為鄴令而辭乎魏文矦魏文侯曰子往矣必就
子之功而成子之名西門豹曰敢問就功成名亦有術
乎文矦曰有之矣鄉邑老者而先受坐之士子入而問
其賢良之士而師事之求其好掩人之美而揚人之醜
者而叅驗之夫物多相類而非也幽莠之幼也似禾黧
牛之黄也似虎白骨疑象武夫疑玉此皆似之而非者
也(戰國䇿/魏文侯)
犂牛之駮似虎莠之㓜似禾事有似是而非者(魏志文/帝紀註)
舎實逐聲之行是猶美西施而學其顰眉慕有道而折
其巾角所以為慕者非其所以為美徒貴貌似而已矣
夫紫之亂朱以其似朱也故鄉原似中和所以亂徳放
達似達所以亂道然竹林之為放有疾而為顰者也元
康之為放無徳而折巾者也可無察乎(晉書戴/逵傳)
使人大迷惑者必物之相似也玉人之所患患石之似
玉者相劒者之所患患劒之似呉干者賢主之所患患
人之博聞辯言而似通者亡國之主似智亡國之臣似
忠相似之物此愚者之所大惑而聖人之所加慮也故
墨子見岐道而哭之(吕氏春/秋疑似)
梁北有黎丘部有竒鬼焉喜效人之子姪昆弟之狀邑
丈人有之市而醉歸者黎丘之鬼效其子之狀扶而道
苦之丈人歸酒醒而誚其子曰吾為汝父也豈謂不慈
哉我醉汝道苦我何故其子泣而觸地曰孽矣無此事
也昔也往責於東邑人可問也其父信之曰譆是必夫
竒鬼也我固嘗聞之矣明日端復飲於市欲遇而刺殺
之明旦之市而醉其真子恐其父之不能反也遂逝迎
之丈人望其真子拔劒而刺之丈人智惑於似其子者
而殺其真子夫惑於似士者而失於真士此黎丘丈人
之智也(吕氏春/秋疑似)
芻狗能立而不能行蛇牀似麋蕪而不能芳(淮南子/説林訓)
譬若土龍文章首目具而非龍也葶歴似菜而殊味玉
石相似而異類(鹽鐵論/刺議)
次五􁀙(徒冬/切)黄疑金中測曰􁀙黄疑中邪奪正也(太𤣥/經第)
(五疑/)
魚目豈為珠蓬蒿不成檟(參同契箋/註下篇)
夫治世不得真賢譬猶治疾不得良醫也治疾當真人
參反得支羅服當得麥門冬反烝横麥已而不識真合
而服之病以侵劇不自知為人所欺也乃反謂方不誠
而藥皆無益於病因棄後藥而弗敢飲而便求巫覡者
雖死可也(濳夫論/思賢)
所患於其如碔砆之亂瑾瑜鷦螟之似鳯凰凝冰之類
水精煙熏之疑雲氣故令不謬者尟也(抱朴子外/篇行品)
佞與賢相類詐與信相似辯與智相亂愚直相像若薺
苨之亂人參蛇牀之似䕷蕪也(劉子/心隐)
蒼蠅間乎白黒紅紫似朱而非(揚子法言/註吾子篇)
黄精葉乃與鈎吻相似惟莖不紫花不黄為異而人多
惑之其類乃殊遂致死生之反(本草/黄精)
珉似玉而非玉雞類鳯而非鳯物誠有之人故宜爾(廣/文)
(選范子真/神滅論)
君子不以昏行易操不以夜昧易容夫自有髙世之名
必有負俗之累有絶羣之節必嬰謗嗤之患白骨擬象
魚目似珠遙聽逺望無不亂也(意林/唐子)
如似被金塗磨時色不顯金若不真者以石磨則知(大/莊)
(嚴經論/卷七偈)
忌蕕紫之妨薫朱器雉珉之亂鳯玉(𢎞明/集十)
嗟夫北里之亂雅惡緑之奪黄也(𢎞明集/正誣論)
　　　失真
蚩兄死者言其衰之不為兄死如蟹有匡蟬有緌不為
蠶之績范之冠也(鄭氏註禮/檀弓下)
燕人生於燕長於楚及老而還本國過晉國同行者誑
之指城曰此燕國之城其人愀然變容指社曰此若里
之社乃喟然而嘆指舍曰此若先人之廬乃涓然而泣
指壠曰此若先人之冢其人哭不自禁同行者啞然大
笑曰予昔紿若此晉國耳其人大慚及至燕真見燕國
之城社真見先人之廬冢悲心更㣲(列子周/穆王)
郢人有遺燕相國書者夜書火不明因謂持燭者曰舉
燭云而過書舉燭舉燭非書意也燕相受書而説之曰
舉燭者尚明也尚明也者舉賢而任之燕相白王大説
國以治治則治矣非書意也今世舉學者多似此類(諱/非)
(子外儲/説左上)
亡國戮民非無樂也不樂其樂溺者非不笑也罪人非
不歌也狂者非不武也亂世之樂有似於此君臣失位
父子失處夫婦失宜民人呻吟其以為樂也若之何哉
(吕氏春/秋大樂)
次三畵象成形孚無成測曰畵象成形非其真也(太𤣥/經第)
(四禮/)
風之與虎亦同氣類設為土虎置之谷中風能至乎夫
土虎不能而致風土龍安能而致雨(王充論衡/亂龍篇)
情茍類焉則雖形不與同而物無害心情類茍亡則雖
形同母子而不足以固其志矣(郭子註荘/徳充符)
慕賞而孝去真逺矣斯尚賢之過也其波蕩傷性遂至
於踣河(郭子註/莊外物)
不雜為淳以水澆之則味漓薄樸大質也割之則散也
(前漢書註/黄霸傳)
魏略云大秦國出赤白黒黄青綠縹紺紅紫十種流離
此葢自然之物采澤光潤喻於衆玉其色不恒今俗所
用皆銷治石汁加以衆藥灌而為之尤虚脆不真實非
真物(前漢書註/西域傳)
圗形於影未盡纖麗之容察火於灰不覩洪赫之烈是
以問道存乎其人觀物必造其質(文選陸機/演連珠)
一犬吠形百犬吠聲(意林潜/夫論)
譬如畵師畵形而非真形(无上内秘藏/經顯功徳品)
譬若木人機關作之既畢觧剝其體節節相離手足狼
藉(優填王/經衣六)
如有男子欲見大海遊到陂沱及泉江河於彼求寳而
獲水精小明月珠自以還得金剛尊光(脩行道地/經縁覺品)
譬如有人欲見天帝而覩邉王則謂是帝欲學正覺意
有齊限不解深慧還墮縁覺亦如是也(脩行道地/經縁覺品)
如機關木人動雖能動作内無有主(大智度論/卷三十)
如油中見像黒則非本色如五尺刀中横觀則靣像廣
縱觀則靣像長則非本靣(大智度論/卷三十六)
有一山羌偷王庫物而逺逃走爾時國王遣人四出推尋
捕得山羌答言我衣乃是祖父之物王遣著衣實非山羌本
所有故不知著之應在手者著於脚上應在腰者反著頭上
借以為譬王者如佛寳藏如法愚癡羌者猶如外道竊聽佛
法著己法中以為自有然不解故布置佛法迷亂上下不知法
相如彼山羌得王寳衣不識次第顛倒而著(百喻經/卷上)
昔有一人入山學道得五通仙天眼徹視能見地中一
切伏藏種種珍寳國王聞之心大歡喜便語臣言云何
得使此人常在我國不餘處去使我藏中得多珍寳有
一愚臣輒便往至挑仙人雙眼持來白王臣以挑眼更
不得去常住是國王語臣言所以貪得仙人住者能見
地中一切伏藏汝今毁眼何所復住(百喻經/卷上)
　　　忽已
人病舍其田而芸人之田所求於人者重而所以自任
者輕(孟子盡/心下)
吾不貴其用智之如目見毫毛而不見其睫也今王知
晉之失計而不自知越之過是目論也(史記越/世家)
以兩手而揜人之聰明自以為得也而不知其聾瞽之
疾已移於己也(子華子/晏子)
楊朱見梁王言治天下如運諸掌梁王曰先生有一妻
一妾而不能治三畝之園而不能耘而言治天下如運
諸掌何也(列子/揚朱)
政亂而惡人之非已也致不肖而欲人之賢已也心如
虎狼行如禽獸而又怨人之賊已也(荀子脩/身篇)
縷因鍼而入不因鍼而急嫁女因媒而成不因媒而親
夫子之材必薄矣尚何怨乎寡人哉(説苑/善説)
夫薑桂因地而生不因地而辛婦人因媒而嫁不因媒
而親子之事王末耳何怨於我(新序/雜事)
蔡生欲安項咸陽不能移又亨之或者术辯歟曰生捨
其木㺅而謂人木㺅亨不亦宜乎(揚子重/黎篇)
己身變異則外物所不達故有是非之議不内求諸已
而厚責於人亦猶楊布服異而怪狗之吠也(張湛註/列傳符)
譬如藥師持藥囊行而自身病不能療治(大寳積經卷/一百一十二)
譬如醫滿一具器藥不能自愈其病(佛遺日摩尼/寳經推六)
譬如有人渇欲飲水若至泉池若陂若井未飲其水先
擲糞穢寘中擲糞寘已還欲飲水聞水臭穢憎惡不飲
不説自汙因緣反説彼過竒哉此水甚大臭穢自過不
曉而與彼水作其過咎(發覺淨心經/卷上衣四)
猶如癩病人而為諸世間廣説治癩方自病不能救安
能療他疾(鴦崛摩羅/經卷二)
猶如有人捨已禾稼鋤他田苖(長阿含經/卷十七)
是如盲執燭照彼不自明(法句經/多聞品)
猶如盲人不自見過(本縁經毗/羅摩品)
昔有一人共他相瞋愁憂不樂有人問言汝今何故愁
悴如是即答之言有人毁我力不能報不知何方可得
報之是以愁耳有人語言唯有毗陀羅咒可以害彼但
有一患未及害彼反自害己其人聞已便大歡喜願但
教我雖當自害要望傷彼(百喻經/卷下)
　
　
　
　
　
　
　
　
　
　
　喻林卷五十六
欽定四庫全書
　喻林卷五十七　　　　　明　徐元太　撰
　　人事門(五十五/)
　　　忽大
養其一指而失其肩背而不知也則為狼疾人也(孟子/告子)
(上/)
不能三年之喪而緦小功之察放飯流歠而問無齒決
是之謂不知務(孟子盡/心上)
諦毫末者不見天地之大審小音者不聞雷霆之聲(闗/尹)
(子九/藥)
夫目察秋毫之末耳不聞雷霆之聲耳調玉石之聲目
不見太山之髙何則小有所志而大有所忘也(淮南子/俶真訓)
殺戎馬而求狐狸援兩鼈而失靈龜斷右臂而争一毛
折鏌邪而爭錐刀用智如此豈足髙乎(淮南子/説山訓)
畫者謹毛而失貌射者儀小而遺大(淮南子/説林訓)
觴酒豆肉遷延相讓辭小取大雞亷狼吞(鹽鐵論/褒賢)
夫小事者味甘而大道者醇淡近物者易驗而逺數者
難效非大明君子則不能兼通者也故皆惑於所甘而
不能至乎所淡眩於所易而不能反於所難(徐幹中/論務本)
夫所知麥之善於菽稻之勝於稷由有効而識之假無
稻稷之域必以菽麥為珍養謂不可尚矣然則世人不
知上藥良於稻稷猶守菽麥之賢於蓬蒿而必天下之
無稻稷也(嵇中散集答/難養生論)
避牛跡之淺嶮而墮百仞之不測違濡足之泥涇投鑢
冶而不覺乎(抱朴子外/篇逸民)
澄視於秋毫者不見天文之煥炳肆心於細務者不覺
儒道之𢎞遠翫鮑者忘茞蕙迷大者不能及(抱朴子外/篇崇教)
夫曲思於細者必忘其大鋭精於近者必略於遠由心
不並駐則事不兼通小有所係大必所忘也故仰而貫
針望不見天俯而拾蝨視不見地天地至大而不見者
眸掩於針蝨故也(劉子/觀量)
智伯庖人亡炙一篋而即知之韓魏將反而不能知邯
鄲子陽園亡一桃而即覺之其自亡也而不能知斯皆
鋭情於小而忘大者也(劉子/觀量)
今人主不思甘露零醴泉涌而患枇杷荔支之腐亦鄙
矣(藝文類聚/果部枇杷)
修習蚊蚋行而不志龍象(鴦崛摩羅/經卷二)
昔有父子二人緣事共行路賊卒起欲來剝之其兒耳
中有真金璫其父見賊卒發畏失耳璫即便以手挽之
耳不時決為耳璫故便斬兒頭須臾之間賊便棄去還
以兒頭著於肩上不可平復如是愚人為世間所笑(百/喻)
(經卷/下)
山中掲鳥尾有長毛毛有所著便不敢復去愛之恐㧞
覆為獵者所得身為分散而為一毛故(三慧經/藉八)
譬如犛牛護尾一毛著樹守樹而死不令毛斷(達摩多/羅禪經)
(下榮/八)
焉得閉目以觀天地塞耳而聽雷霆(辯正論/卷五)
曷為存濡沫之小惠捨夫江海之大益(僧肇註維摩/詰經菩薩品)
　　　自多
以此視物猶如𦕈目自為能視不足為明也以此履踐
猶如跛足自為能履不足與之行也(周易正/義履)
君臣並不自知俱曰我身大聖唯各自矜而賢愚無别
譬之於烏誰能知其雌雄者(毛詩正/義正月)
彼童羊實無角而為有角自用妄為觝觸人以喻王后
本實無徳而為有徳自用横干政事(毛詩正/義抑)
齊莊公朝指殖綽郭最曰是寡人之椎也州綽曰君以
為雄誰敢不雄然臣不敏平隂之役先二子鳴(左傳襄/公二十)
(一年/)
王好戰請以戰喻填然鼓之兵刃既接棄甲曵兵而走
或百歩而後止或五十歩而後止以五十歩笑百歩則
何如曰不可直不百歩耳是亦走也(孟子梁/惠王上)
往時遼東有豕生子白頭異而獻之行至河東見羣豕
皆白懐慚而還若以子之功論於朝廷則為遼東豕也
(後漢書朱/浮列傳)
墨杘單至嘽咺憋懯四人相與游於世胥如志也窮年
不相知情自以智之深也巧佞愚直婩斫便辟四人相
與游於世胥如志也窮年而不相語術自以巧之㣲也
㺒㤉情露􁗉㥛凌誶四人相與游於世胥如志也窮年
不相曉悟自以才之得也眠娗諈諉勇敢怯疑四人相
與游於世胥如志也窮年不相讁發自以行無戾也多
偶自專乗權隻立四人相與游於世胥如志也窮年不
相顧眄自以時之適也此衆態也(列子/力命)
塪井之鼃謂東海之鼈曰吾樂與吾跳梁乎井幹之上
入休乎缺甃之崖赴水則接掖持頥蹶泥則沒足滅跗
還虷蟹與科斗莫吾能若也(莊子/秋水)
鄭人緩為儒使其弟墨儒墨相與辯其父助翟十年而
緩自殺其父夢之曰使而子為墨者予也闔胡嘗視其
良既為秋栢之實矣夫造物者之報人也不報其人而
報其人之天彼故使彼夫人以已為有以異於人以賤
其親齊人之井飲者相捽也故曰今之世皆緩也(莊子列/御宼)
夫醜者自以為姣故不飾愚者自以為知故不學觀笑
在已而不自知不好用人自是之過也(鹽鐵論/殊路)
莫視而自見莫賈而自貴(鹽鐵論/訟賢)
言以荷葉為衣雖香好然浩浩蕩蕩而不可帶又易敗
也以諭懐王自以為有賢明之徳猶以荷葉為衣(王逸/註楚)
(辭九/辨)
上聖兼䇿載馳猶懼不逮前而庸主緩歩按轡而自以
為過之(抱朴子外/篇君道)
但知私財不入公事夙辦便云我能治民不知誠已形
物執轡生組反風滅火化鴟為鳯之術也(顔氏家/訓勉學)
徳行未著而稱我能猶足不能行而賣躄藥望人信之
實為難矣(劉子/辨施)
嫫母闚井自謂媚勝西施齊桓矜徳自稱賢於堯舜若
子貢始事孔子一年自謂勝之二年以為同徳三年方
知不及以子貢之才猶不識聖人之徳望風相崇奚况
世人而能推已耶(劉子/心隐)
穿井之人為已有造泉之功而捽飲者不知泉之天然
也(莊子音義/列御宼)
各以所長相輕所短里語曰家有敝帚享之千金斯不
自見之患也(文選魏文帝/典論論文)
馮夷不遇海若則不以已為小雲將不失於其鴻濛則
無以知其少由斯言之自是者不章自建者不立(廣文/選阮)
(嗣宗/莊論)
西施自窺於井不恃其美猶佐湯沐堯舜自窺於世不
恃其美猶湏寸徳况中庸而拒諫嫫母自窺於井以為
媚於西施桀紂自窺於世以為賢於堯舜(太平御覽人/事部美婦人)
莊子曰介鬭閭里有狗宋人之駑狗也其家命之為淖
逐狗不及而止止而望之自以為過矣(初學記獸/部狗註)
薛談學謳於秦青未窮青之技而辭歸青餞於郊乃撫
節悲歌聲振林木響遏行雲乃謝求反(初學記/樂部歌)
少學或心髙易滿如牛跡如䑕手持物自謂已能多(大/方)
(廣佛華嚴經/讃卷十二)
譬如有鹽大如㣲塵此鹽自謂世間鹹者更無過我世
有智者而便取之投之於海唐失其身鹹何所在(大方/等佗)
(羅尼經/卷四)
昔有大長者子共諸商人入海採寳此長者子善誦入
海捉船方法若入海水漩洑洄流磯激之處當如是捉
如是正如是住語衆人言入海方法我悉知之衆人聞
已深信其語既至海中未經幾時船師遇病忽然便死
時長者子即便代處至洄洑駃流之中唱言當如是捉
如是正船槃廻旋轉不能前進至於寳所舉船商人沒
水而死(百喻經/卷下)
舎利弗白佛言譬如貧家饑凍之人得大珍寶如湏彌
山寧歡喜不佛言甚善舎利弗言我到彼刹得聞彼佛
説阿惟越致深奥之事是以欣踊不能自勝佛言善哉
如汝所言佛語舎利弗譬如長者大迦羅越純以紫摩
金摩尼珠為寳内有掃除銅鐵鈆錫棄在於外糞壤之
中有貧匱者喜得持歸言我大得迦羅越寳寧是長者
珍妙寳非荅言非也佛語舍利弗汝所聞得如是貧者
(舊雜譬/喻經)
有一梵志道士智博通達衆經備舉無事不貫貢髙自
譽天下無比求敵而行無敢應者晝日執炬行城市中
人問之曰何以晝日執炬而行梵志荅曰世皆愚冥目
無所見是以執炬照之耳佛即化作一賢者居肆上坐
即呼梵志何為作此梵志荅曰以衆人冥晝夜不見明
故執炬火而照之耳賢者重問梵志經中有四明法為
知之不梵志慚愧棄炬乂手有不及心佛知其意即還
復身光明炳然晃照天地便持梵聲為梵志若多少有
聞自大以憍人是以盲執燭照彼不自明佛説偈已告
梵志曰冥中之甚無過於汝而晝執炬行入大國如卿
所知何如一塵(法句譬喻經/一多聞品)
譬如春種秋穫自以力得何足自憍(大智度論/卷十四)
指南為北自謂不惑以西為東自謂不矇以鵄梟而咲
鳯凰執螻蚓而調龜龍(𢎞明集牟/子理惑論)
猶如羣猪中有一猪出羣已詣大糞聚此猪飽食𡱁已
還至猪羣中便自貢髙我能得此好食諸猪不能得食
(法苑珠林/卷九十)
　　　不量
芄蘭刺霍叔也以童子僭成人之服比其不度徳量力
而助武庚作亂(詩説/邶)
語曰以筦闚天以蠡測海以莛撞鐘豈能通其條貫考
其文理發其聲音哉繇是觀之譬猶鼱鼩之襲狗孤豚
之咋虎至則靡耳何功之有(前漢書東/方朔傳)
武嘉區區以一蕢障江河用沒其身(前漢書何武王/嘉師丹傳賛)
此猶河濱之人捧土以塞孟津多見其不知量也(後漢/書朱)
(浮列/傳)
乃欲運螳螂之斧禦隆車之墜(後漢書袁/紹列傳)
然儉以區區一掌而欲獨堙江河終嬰疾甚之亂(後漢/書黨)
(錮列/傳)
夫僬僥之歩而企及夸父之蹤近才所以躓礙也要離
之羸而強赴扛鼎之勢秦人所以斷筋也(晉書葛/洪傳)
既樹非梧桐而希鸞鳯降翼(晉書索/襲傳)
何足以抗沸海之濤當燒山之熖(宋書沈/攸之傳)
惟此魚目唐突璵璠(梁書任/昉傳)
盖基薄牆髙塗遙力躓傾蹷必然顛匐可俟(梁書王/僧孺傳)
浩以蓬蒿之才荷棟梁之重(魏書髙/允傳)
繭犢引大車弱質任厚棟所謂愛之所以害之矣(魏書/外戚)
(傳/)
而欲以狗犢齒虎口也(魏書崔/浩傳)
以彼曲師危卒望我軍鋒何異蛣蜣被甲蝍蛆舉尾(魏/書)
(島夷蕭/衍傳)
何異於蹄涔之魚冀拯江海(魏書慕容/白曜傳)
豈寃禽之能塞海非愚叟之可移山(周書庾/信傳)
怖甚真龍之降慚過白豕之歸(隋書王貞/文學傳)
夸父不量力欲追日影逐之於隅谷之際渇欲得飲赴
飲河渭河渭不足將走北飲大澤未至道渇而死(列子/湯問)
以君之力曽不能捐魁父之丘如太行王屋何(列子/湯問)
汝不知夫螳螂乎怒其臂以當車轍不知其不勝任也
是其才之美者也(莊子人/間世)
二三子有復於子墨子學射者子墨子曰不可夫知者
必量其力所能至而從事焉國士戰且扶人猶不可及
也今子非國士也豈能成學又成射哉(墨子/公孟)
能小而事大辟之是猶力之少而任重也舎粹折無適
也身不肖而誣賢是猶傴身而好升髙也指其頂者愈
衆(荀子/儒效)
譬之是猶以塼塗而塞江海也以僬僥而戴太山也蹎
跌碎折不待頃矣(荀子/正論)
以詐遇齊辟之猶以錐刀墮太山也非天下之愚人莫
敢試(荀子/議兵)
乳狗之噬虎也伏雞之摶貍也恩之所加不量其力(淮/南)
(子説/林訓)
吾以是默口於小道塞耳於諸子乆矣而子立尺表以
度人植寸指以測淵(孔叢子/荅問)
今齊世庸士之人不好學問專以已之愚而負荷巨任
若無檝舳濟江海而遭大風漂沒於百仞之淵東流無
崖之川安得沮而止乎(鹽鐵論/殊路)
鄰不我顧面望玉女身多癩疾誰肯媍者(焦氏易林/師之小過)
家在海隅橈短流深(焦氏易林/觀之明夷)
卵與石鬬麋碎無處(焦氏易林/復之豫)
欲飛無翼鼎重折足(焦氏易林/坎之頥)
上九童麋觸犀灰其首測曰童麋觸犀還自纍也(太𤣥/經第)
(一童/)
次五大爵集于宫庸小人庳(音/婢)傒空測曰宫庸之爵不
可空得也(太𤣥經/第二傒)
次八觸石決木維折角測曰觸石決木非所治也(太𤣥/經第)
(六難/)
次四卵破石毈(徒玩/切)測曰卵破之毈小人難也(太𤣥經/第六難)
子幹欲以坯土而塞濁涇以握石而補崩山其不戮也
幸矣(天祿閣外/史去蜀)
夫以筯撞鐘以算擊鼔不能鳴者所用撞擊之者小也
(王充論衡/感虚篇)
如泰山失火沃以一杯之水河決千里塞以一掊之土
能勝之乎非失五行之道小大多少不能相當也(王充/論衡)
(譋時/篇)
何異操圭爵以量滄海執毫釐而廻日月其可得乎(王/子)
(年拾遺記/燕昭王)
知其嘍嘍無所先入欲以弊藥必規昇騰者何異䇿蹇
驢而追迅風棹籃舟而濟大川乎(抱朴子内/篇金丹)
猶斥鷃之揮短翅以凌陽矦之波猶鱦力駑質以渉昫
猿之峻非其所堪祗足速困(抱朴子内/篇明本)
昔西施心痛而卧於道側姿顔妖麗蘭麝芬馥見者咸
美其容而念其疾莫不躊躇焉於是隣女慕之因偽疾
伏於路間形狀既醜加之酷臭行人皆憎其貌而惡其
氣莫不睨面掩鼻疾趨而過焉今世人無戴阮之自然
而効其倨慢亦是醜女闇於自量之類也(抱朴子外/篇刺驕)
猶褰裳以越滄海企佇而躍九𤣥(抱朴子外/篇廣譬)
猛獸不奮摶於度外鷹鷂不揮翮以妄擊若廟算既内
不揆徳進取又外不量力猶輕羽之投洪罏飛雪之委
沸鑊朝菌之試干將羔犢之犯虣虎也(抱朴子外/篇廣譬)
麋童犀角而相觝觸剛柔不等有勝有否也(太𤣥經第/一童觧)
以短小之物欲測深大之域(莊子音義/庚桑楚)
非醇粹之方壯謀踳駮於王義孰愈尋靡􁁉於中逵造
沐猴於棘刺(文選魏/都賦)
排終身之積慘求數刻之暫歡譬由疾疢彌年而欲一
丸銷之其可得乎(文選劉琨答/盧諶詩序)
夫錙銖之衡縣千金之重徑尺之鏡照尋丈之形用過
其力傷其本性故在權則衡危於鏡則照暗也(文選陸/士衡演)
(連珠/註)
覆蕢之量而塞北川之洪(廣文選曹/輔佐對儒)
太子若以燕當秦猶以羊捕狼(意林燕/丹子)
欲顯白於雪中馳光於日下不可得也(意林/秦子)
彼洪川之方割豈一簣之所堙(藝文類聚/禮部弔文)
師金曰西施病心而矉其里之醜人見而美之歸亦捧
心而矉其里之富人見之堅閉門而不出貧人見之挈
妻子而去之(事文類聚/美女孟子)
艾子使於燕燕王曰吾小國也日為強秦所侵徴求無
已吾國貧無以供之欲草兵一戰又力弱不足以拒敵
如之何則可先生其為謀之艾子曰亦有分也王曰其
有説乎艾子曰昔有龍王逢一蛙於海濵相問訊後蛙
問龍王曰王之居處如何王曰珠宫貝闕翬飛璇題龍
復問汝之居何若蛙曰綠苔碧草清泉白石復問曰王
之喜怒如何龍曰吾喜則時降膏澤使五榖豐稔怒則
先之以暴風繼之以飛電使千里之内寸草不留龍問
蛙曰汝之喜怒何如曰吾之喜則清風明月一部鼔吹
怒則先之以努眼次之以腹脹然至於脹過而休於是
燕王有慙色(事文類/聚蛙)
所以舉尾支山怒臂當轅(一作轍○文苑英/華盧思道檄一)
舉螳螂之斧被蛣蜣之甲當窮轍以待輪坐積薪而候
燎(文苑英華/杜弼檄一)
穴蟻衝泉未知逺慮𤣥禽巢幕何能支乆是以大厦既
焚不可灑之以淚長河一決不可障之以手(文苑英華/庾信連珠)
盖聞北邙之髙魏君不能削榖洛之鬬周王不能改是
以愚公何徳遂荷鍤而移山精衛何禽欲銜石(一作/枝)而
塞海(文苑英華/庾信連珠)
敢以不肖之軀而慕龍鳯之年欲以朝花之質希晦朔
之期(漢武帝/内傳)
有似無翅之鸎願鼓翼天池朝生之蟲而樂春秋者哉
(漢武帝/内傳)
譬如螢火並於日月亦如掬水比於大海(玉清經慈/悲方便品)
譬如男子得無價摩尼珠持水精比之欲令合同(道行/波羅)
(蜜經/卷四)
諸小蟲獸欲驚師子(大寳積經/卷十一)
猶如野干入師子羣(大寳積經/卷三十二)
以孫陁羅比此天女還如香醉山内以瞎獼㺅比孫陁
羅百千萬倍不及其一(大寳積經/卷五十六)
譬如有人不著甲胄不持刀仗輒入陣中必遭傷害(大/集)
(地藏十輪/經卷六)
譬如有人持一束草言欲堰塞恒河大流(大集菩薩三/昧經卷四)
如有人至大海際或取一板或持小筏或欲身渉或欲
身浮廣施方便發如是言我度大海登陟彼岸(大集菩/薩三昧)
(經卷/四)
譬如有人無有脚足而欲趣彼鬱單越土如無目者而
欲讀書如無手者而欲執作(大方等大集/經卷二十四)
喻如有人以一把䴰投恒河中謂能以此斷彼駛流(念/佛)
(三昧經/卷三)
譬如湏彌山王殊妙髙顯有小黑山而居其側云何可
言相與等比(正法經/卷一)
譬如有人入於大海而欲盡見其水邉際又如有人臨
於大海以手勺水欲盡枯涸終不能就徒自疲勞(正法/經卷)
(二/)
豈當以螢火之光與日競明田家灰堆欲比湏彌鵄鷲
烏鵲金鳥並飛(出矅經/八信品)
豈可以藕根中絲懸湏彌山耶可以兎身度大海耶可
以蚊觜盡海底耶(本緣經毗/羅摩品)
不可以芥子同彼湏彌螢火之光等於日月一滴之水
同於大海(阿育王/傳四)
昔有一貧人有少財物見大富者意欲共等不能等故
雖有少財欲棄水中傍人語言此物雖尠可得延君性
命數日何故捨棄擲著水中(百喻經/卷下)
如人眼視不明指示好醜(大智度論/卷六十五)
所謂管闚穹極寧辨西東蠡度滄溟安知髣髴(𢎞明/集十)
所謂輕陳一旅敵堂堂之鋒輒馳駑駘與騏驥而並行
(𢎞明/集十)
無異䇿駑足以均驊騮繫澤雉以雙鸞鶴(𢎞明集/十一)
吾之所襃猶以塵埃附嵩泰收朝露投江海子之所謗
猶握瓢觚欲減江海躡耕耒欲損崐崘側一掌以翳日
光舉土塊以塞河衝(𢎞明集牟/子理惑論)
譬猶持瓢欲減江海側掌以蔽日月不能損江海之泉
掩日月之明也(𢎞明集駮/夷夏論)
足下猶欲抗遺燎於日月之下(𢎞明集張/融門論)
以螢燭之見疑三光之盛芸隙之滴怪淵海之量(𢎞明/集孫)
(綽喻/道論)
舉熠(滛八/反)燿於日月之間非智也擁甂甌於鴻鐘之側
非慮也(辯正論/卷二)
矜白鳥之翼望駭嵩華負爝火之光爭輝日月(辯正論/卷五)
豈陽文與􁀙蔑比麗孟娵與儱亷競妍(辯正論/卷六)
猶螢光與龍燭競輝魚目與蛇珠並耀(辯正論/卷六)
騰鷃共鵬翼偶髙馳駑與驥足爭逺(辯正論/卷六)
無以欄甃之辯譏滄海之廣狹榆枋之智測崑閬之髙
卑乎(辯正論/卷六)
豈以坳塘小水匹馮夷大波者哉(辯正論/卷七)
竟以淺深較其(闕/)　　　蟻蛭之小比峻於嵩華牛岑
之(闕/)
猶如鶴尾俟於罏炭猶如蚊子與金翅鳥捔飛遲疾猶如
小兎共師子王捔其威力如此之比不自度量(法苑珠林/卷二十八)
欲以手爪抱湏彌山欲以口齒齚齧金剛(法苑珠林/卷五十五)
　　　強為
上九翰音登于天貞凶(易中/孚)
二三子復於子墨子曰告子勝為仁子墨子曰未必然
也告子為仁譬猶跂以為長偃以為廣不可乆也(墨子/公孟)
不是師法而好自用譬之是猶以盲辨色以聾辨聲也
舍亂妄無為也(荀子脩/身篇)
使但吹竽使氐厭竅雖中節而不可聽無其君形者也
(淮南子/説林訓)
時不至不可強生也事不究不可強成也(説苑/談叢)
延頸遠望昧為目病(焦氏易林/升之謙)
使遽者揖讓百拜非禮也憂者絃歌鼓瑟非樂也(申鑒/雜言)
(上/)
雖有喬喬之莠其榖不可得雖懐忉忉之怨遠人不可
見言仲尼之道深遠不可彊學(揚子法言/註吾子篇)
不念己之短翮不隨燕雀為侣而欲以黄鵠比遊黄鵠
一舉冲天翺翔四海短翮追而不逮將安歸乎(李善註/文選阮)
(嗣宗詠/懐詩)
今吾子聞仁義之羈絆係聲名之韁鏁伏孔氏之軌躅
馳顔閔之極藝何以大道為自眩也昔有學歩邯鄲者
匍匐而歸耳(藝文類聚人/部隱逸上)
顔淵所以命短慕孔子所以傷其年也若庸馬良馬相
追至暮共列良馬宿所鳴食如故庸馬垂頭不復食何
異顔淵與孔丘優劣(太平御覽/獸部馬五)
凡人才所不至而極思之則志傷也力所不勝而極舉
之則形傷也(攝生養/性論)
如菴羅果樹上熟者其味甘美人所貪嗜若生鬱者其
味則苦人所薄賤(大方等大/集經十八)
有一師子獸王在深林中住師子清旦初出窟時四向
顧望奮迅三吼然後遊行擇肉而食彼師子獸王食已
還林常有一野干隨後食殘氣力充足便自言彼林中
師子竟是何獸能勝我耶我今寧可獨擅一林清旦出
窟四向顧望奮迅三吼然後遊行擇肉食耶彼尋獨處
一林清旦出窟奮迅三吼然後遊行欲學師子吼而作
野干鳴(長阿含經/卷十一)
譬如朽故車輪以雜繩索而用繫縳強使運轉(身毛喜/豎經下)
譬如有人富貴自在忽於一時以水沐髮復以鮮潔上
妙衣服而為嚴飾乃出其舎時有貧人見已欣樂即自
還家亦沐其髪復以故衣洗濯令淨是人雖復多汲其
水濯彼故衣徒使疲勞終不能令服飾新好一切生中
若乆生者同彼貧人濯其故服終不能淨若初生者如
彼富人衣新好衣未生塵垢(正法經/卷三)
昔有一人其婦端正唯其鼻醜其人出外見他婦女面
貌端正其鼻甚好即截他婦鼻持來歸家急喚即割其
鼻尋以他鼻著婦面上既不相著復失其鼻唐使其婦
受大苦痛(百喻經/卷上)
昔有梵志兄弟四人皆得五通自知命促七日必死兄
弟議曰我等兄弟神通自在能以神力翻覆天地現極
大手捫摸日月移山住流無所不辦寧當不能避此難
也第一兄曰吾入大海上下平等正處中間無常煞鬼
安知我處第二弟言吾入湏彌山腹中間還合其表使
無際現無常煞鬼焉知我處第三弟言吾處虚空隠形
無跡無常煞鬼安知我處第四弟言吾當隠在大市之
中衆人猥閙各不相識無常煞鬼趣得一人何必取吾
四人議訖相將辭王而白王曰吾等計算餘命日促各
欲逃走欲求多福王尋告曰善進其徳於是别去各適
所至七日期滿各從其處而皆命終(法苑珠林/卷四十九)
　
　喻林卷五十七
欽定四庫全書
　喻林卷五十八　　　　　明　徐元太　撰
　　人事門(五十六/)
　　　無用
𦕈能視不足以有明也跛能履不足以與行也(易履/)
折其右肱終不可用也(易豐/)
跂然三隅之形者彼織女也終一日歴七辰至夜而廻
反徒見其如是何曽有織乎言王之官司徒見列於朝
耳何曽有用乎(毛詩正/義大東)
體無纖㣲疾安用問良醫(魏志劉/邵傳註)
身無錙銖之行能無鷹犬之用(呉志賀/邵傳)
盖老牛不犧禮有常制(晉書虞/預傳)
豈可欲以殞海之鬐望鼓鰓於豎鱗之肆墜風之羽凱
振翮於軒毳之間其不能俱陪淥水竝負青天可無待
於明見(宋書周/朗傳)
魏武帝陵下銅鉈石犬各二古詩云石犬不可吠銅鉈徒
爾為(述異/記上)
洛中童謠曰雖有千黄金無如我斗粟斗粟自可飽千
金何所直(述異/記下)
漢世古諺曰雖有神藥不如少年雖有珠玉不如金錢
(述異/記下)
骨肉不任充鼎爼皮毛不足入貨財(陳書徐/陵傳)
惠子謂莊子曰吾有大樹人謂之樗其大本擁腫而不
中繩墨其小枝卷曲而不中規矩立之塗匠者不顧今
子之言大而無用衆所同去也(莊子逍/遙遊)
朱泙漫學屠龍於支離益單千金之家三年技成而無
所用其巧(莊子􁙀/禦㓂)
輕重不合於斤兩長短不充於度數便為廢物何所施
哉(鬼谷子/捭闔註)
夫馬似鹿者而題之千金然而有百金之馬而無一金
之鹿者馬為人用而鹿不為人用也(韓非子外/儲説左)
郢人有買屋棟者求大三圍之木而人予車轂跪而度
之巨雖可而長不足(淮南子/説山訓)
舟能沉能浮愚者不加足騏驥驅之不進引之不止人
君不以取道里(淮南子/説林訓)
毋貽肓者鏡毋予躄者履毋賞越人章甫非其用也(淮/南)
(子説/林訓)
吾貧而子問以富術縱有其術是不可用之術也昔人
有言能得長生者道士聞而欲學之比往言者死矣道
士髙蹈而恨夫所欲學學不死也其人已死而猶恨之
是不知所以為學也今子欲求殖貨而問術於我我且
自貧安能教子以富乎子之此問有似道士之學不死
者也(孔叢子/陳士義)
若疫嵗之巫徒能鼓口耳(鹽鐵論/救匱)
魯人身善織屨妻善織縞而徙於越或謂之曰子必窮
魯人曰何也曰屨為履縞為冠也而越人徒跣翦髪遊
不用之國欲無窮可得乎(説苑/反質)
敗軍之將不可言勇亡國之臣不可言智(説苑/談叢)
一臂六手不使堵口莫肯為用利棄我走(焦氏易林/同人之乾)
缺囊破筐空無黍粱(焦氏易林/頥之暌)
曰蹇六盲足痛難行終日至暮不離其鄰(焦氏易林/大過之艮)
老馬垂耳不見百里(焦氏易林/遯之賁)
脛足跛倚不可以行頓於丘傍(焦氏易林/暌之復)
蹇牛折角不能載粟(焦氏易林/艮之屯)
脛急股攣不可出門(焦氏易林/艮之同人)
天女踞床不成文章南箕无舌飯多砂糠(焦氏易林/小過之比)
朽條腐索不堪施用(焦氏易林/節之豫)
次八弓善反弓惡反善馬恨惡馬恨絶弸(薄耕/切)破車終
不偃測曰弓反馬恨終不可以也(太𤣥經/第六止)
作無益之能納無補之説以夏進爐以冬奏扇(王充論/衡逢遇)
(篇/)
折其右肱雖左肱在豈足用乎(周易/畧例)
西南巨牛出自江岷體若垂雲肉盈千鈞雖有逸力難
以揮輪(山海經中/山經圖讃)
道家之言髙則髙矣用之則弊遼落迂濶譬猶干將不
可以縫線巨象不中使捕䑕金舟不能凌陽侯之波玉
馬不任騁千里之迹也(抱朴子外/篇用形)
故不欲復舉熠燿以厠日月之間拊甂瓴於洪鍾之側
貢輕扇於堅氷之節衒裘鑪乎隆暑之月必見捐於無
用速非時之巨嗤(抱朴子外/篇嘉遯)
麞有身而不能噬鹿有角而不能觸(古今/注)
明鏡所以照形而盲者以之盖巵玉笄所以餙首而秃
嫗以之挂杙非鏡笄之不美無用於彼也(劉子/随時)
獨攄意乎宇宙之外鋭思於毫芒之内然而氣不賈於
當已用不效於一世(文選班固/荅賓戯)
齊有居士田仲者宋人屈轂往見之謂曰轂有瓠堅如
石厚而無竅而效之先生田仲曰堅如石不可剖而斵
厚而無竅不可以受水漿吾無用此瓠以為也屈轂曰
然其棄物乎曰然今先生雖不恃人之食亦無益人之
國矣猶可棄之瓠也(文選張景/陽陽命註)
顧此腹背羽愧彼排虚翮(文選盧諶答/魏子悌詩)
孫綽齋前種一株松髙世遠語孫曰松樹子非不楚楚
可憐但永無棟梁用耳孫曰楓樹雖合抱亦何所施(世/説)
(新語/言語)
材曲兮枉撓朽木兮難抽(藝文類聚刑/法部刑法賦)
何用勝彫斵譬木良如朽(藝文類聚禮/部燕會詩)
𤣥黄之馬事絶於銜鑣蟠朽之林飾乖於丹漆何則千
里之志已窮萬乗之器無取(藝文類聚職/官部司徒表)
文籍雖滿腹不如一囊錢(事文類/聚錢)
懼駑蹇無奔走之實朽薄非折衝之才(文苑英華史/祥太子書)
今先生收天下之術博觀四方之日乆矣未能裨世上
之治明君臣之義是則未有異於府庫之藏金玉筐篋
之囊簡書也(太平御覽珍/寳部金下)
戈刀雖備於執事而無所揚其鋒(太平御覽/兵部戈)
尸子曰野鴨為鳬家鴨為鶩不能飛翔如庶人守耕稼
而已(埤雅品/物門鶩)
譬如折軸无所復用(海空智藏/經持誡品)
譬如漿滓无所復用(元陽妙/經卷十)
譬然濕草煙氣上騰漸以消散至于滅盡(大寳積/經二十)
人之無聞老若特牛但長肌肥無有智慧(法句經/老耋品)
如車軸折輻輞破壊不任運載(本緣經毗/羅摩品)
又如養馬不乗則無所任(大智度/論卷下)
譬如最弊惡馬名為敗壊但有馬名無有馬用(十住毘/婆沙論)
(卷四/)
似若葶藶艾蒿枝葉皆苦訶梨果樹遍體無甘(法苑珠/林卷八)
(十二/)
　　　干進
初九壯于前趾往不勝為咎(易夬/)
在下而壯故曰壯于趾也居下而用剛壯以斯而進窮
凶可苦也(王弼註/易大壯)
飛鳥遺其音聲哀以求處上愈无所適下則得安愈上
則愈窮莫若飛鳥也(王弼註/易小過)
角者西南隅也上九處晉之極過明之中其猶日過於
中已在於角而獨進之故曰進其角也(周易正/義晉)
丈夫生而願為之有室女子生而願為之有家父母之
心人皆有之不待父母之命媒妁之言鑚穴隙相窺踰
牆相從則父母國人皆賤之古之人未嘗不欲仕也又
惡不由其道不由其道而往者與鑚穴隙之類也(孟子/滕文)
(公下/)
蘇代謂燕昭王曰孝如曽參孝己則不過養其親耳信
如尾生髙則不過不欺人耳亷如鮑焦史鰌則不過不
竊人之財耳今臣為進取者也臣以為亷不與身俱達
義不與生俱立仁義者自完之道也非進取之術也(戰/國)
(䇿燕/昭王)
毛遂曰臣乃今日請處囊中耳使遂蚤得處囊中乃脱
頴而出非特其末見而已(史記平/原君傳)
商鞅挾三術以鑚孝公李斯奮時務而要始皇彼皆躡
風雲之㑹履顛沛之執據檄乗邪以來一日之冨貴朝
為榮華夕而焦瘁福不盈眦旤溢於世(前漢書/敘傳上)
夫君子非不欲仕也耻夸毗以求舉非不欲室也惡登
牆而摟處呌呼衒鬻縣旌自表非隋和之寳也暴智燿
世因以干禄非仲尼之道也(後漢書崔/駰列傳)
叄輪可使自轉木雕猶能獨飛已垂翅而還故棲盍亦
調其機而銛諸(後漢書張/衡列傳)
務進者趨前而不顧後榮貴者矜已而不待人(後漢書/朱暉孫)
(穆傳/)
上亂聖朝貫魚之序下違羣士凖平之倫(晉書蔡/謨傳)
忘狐䑕之顧歩愧燕雀之徊翔(梁書徐/勉傳)
次二上無根思登于天谷在于淵測曰上無根不能自
活也(太𤣥經/第一上)
次四即上不貞無根繁榮孚虚名測曰即上不貞妄升
也(太𤣥經/第一上)
次五鋭其東忘其西見其背不見其心(太𤣥經/第二鋭)
次三髙其歩之堂有露測曰髙歩有露妄升也(太𤣥經/第五去)
以子之才上不臣于天子下不交于諸侯而猶偃仰當
世是洗巢由之耳而負伊尹之鼎也(天禄閣外/史待樵)
于時懸爵而賣之猶􁙀肆也争津者買之猶市人也有
直者無分而徑進空拳者望途而收迹(抱朴子外/篇審舉)
夫佞者鼓珍賂為勁羽則無髙而不到矣乗朋黨為舟
楫則無遠而不濟矣(抱朴子外/篇名實)
若乃狥萬金之貨以索百十之售(抱朴子外/篇任命)
汲汲於進趨悒悶於否滯者豈能舍至易速達之通塗
而守甚難必窮之塞路乎(抱朴子外/篇朂學)
奚不汎輕舟以託迅御飛帆以逺之交瑰貨於朔南收
金碧於九疑(抱朴子外/篇安貧)
固時俗之工巧兮偭規矩而改錯背繩墨以追曲兮競
周容以為度(文選屈原/離騷經)
夫自衒自媒者士女之醜行也干時求進者道家之明
忌也(文選曹植/求自試表)
萎葉愛榮條涸流好河廣(文選謝瞻/答靈運詩)
則有窮巷之賔繩樞之士冀宵燭之末光邀潤屋之㣲
澤魚貫鳬躍䬃沓鱗萃分鴈鶩之稻梁霑玉斚之餘瀝
(文選劉峻/廣絶交論)
無足而至者物之藉也隨踵而立者人之薄也(文選顔/延之陶)
(徴士/誄)
隋珠彈雀堂溪刈葵鴛雛啄䑕何異乎䲻(廣文選張子/並誚青衣賦)
今足下琬琰之朴未剖而求光時之價騏驥之足未攄
而希絶景之功心鋭而動淺望速而應遲(藝文類聚人/部别下書)
里語云仕官不止車生耳(太平御覽人/事部諺下)
　　　改節
初九舍爾靈龜觀我朶頥凶(易頥/)
是為馮婦也晉人有馮婦者善搏虎卒為善士則之野
有衆逐虎虎負嵎莫之敢攖望見馮婦趨而迎之馮婦
攘臂下車衆皆悦之其為士者笑之(孟子盡/心下)
子獨不見家人寡婦邪始自約敕之時意廼慕宋伯姬
及陳孝婦不幸壹為盜賊所汙遂行滛失知其非禮然
不能自還吾猶此矣(前漢書/游俠傳)
陵霜不彫者松栢也臨難不移者君子也何圗松栢彫
於㣲霜而雞鳴己於風雨(晉書呂/先傳)
喢血斷金披心相付謂卿食椹懐音保之偕老豈意畜
水覆舟養獸反害悔之噬臍將何所及(晉書慕/容垂傳)
豹姿未變鳯徳已衰(晉書愍懐/太子傳)
以潔白為汚辱譬猶沐浴而抒溷薫燧而負彘(淮南子/説山訓)
次三唐素不貞亡彼瓏玲(太𤣥經/第四唐)
蘭芷變而不芳兮荃蕙化而為茅何昔日之芳草兮今
直為此蕭艾也(文選屈原/離騷經)
言往昔芬芳之草今皆直為蕭艾而已以言往日明智
之士今皆佯愚狂惑不顧也(王逸註楚/辭離騷經)
言蘭芷之草變易其體而不復香荃蕙化而為菅茅失
其本性也以言君子更為小人忠信更為佞偽也(王逸/註楚)
(辭離/騷經)
以此獨立不達亦何苦何恨乎而便當伐本瓦合餔糟
握泥􁕊足適履毁方入圓不亦劇乎(抱朴子外/篇刺驕)
遲重者蓬轉而波擾整肅者鹿踊而魚躍(抱朴子外/篇酒誡)
言甘以移植而易名恐人徙居而變節(李善註文選潘/安仁贈陸機詩)
何意百錬剛化為繞指柔(文選劉琨重/贈盧諶詩)
始素終𤣥墨翟垂涕(文選顔延年和/謝靈運詩註)
在南稱柑度北則橙(文選潘岳為/賈謐作詩)
雖今之作者人自為量而首路同塵輟塗殊軌者多矣
豈所以昭末景泛餘波(文選顔延之/陶徴士誄)
固時俗之流從兮又孰能無變化覽椒蘭其若兹兮又
况掲車與江離(楚辭離/騷經)
余以蘭為可恃兮羌無實而容長委厥美以從俗兮茍
得列乎衆芳(楚辭離/騷經)
譬如有人未離欲染遇見女寳在空林中形貌端嚴甚
可愛樂雖具觀見種種身支而能制心不行放逸後於
餘處遇見女人形貌麁醜鄙穢下賤返生貪愛遂行放
逸(波羅蜜多經/五百九十一)
譬如梵志子浄潔自喜詣於舎後卒汚其指行詣金師
指汚不浄以火燒之金師諌曰勿發是心有餘方便除
此不淨灰土拭之以水洗之設吾火燒卿不能忍火之
毒痛自觸其身更甚于前梵志子聞即懐瞋恚便罵金
師莫以己心量度他人自不能忍謂人不堪金師聞知
燒鉗正赤以鑷彼指年少得熱痛不能忍掣指著口金
師大笑謂年少言何持不浄指含著口中年少報曰不
遭痛時見指不浄適遇火毒即忘指穢(修行道地/經學地品)
　　　竊位
以瑞玉為佩佩之鞙鞙然居其官職非其才之所長也
徒美其佩而無其徳(鄭氏箋/詩大東)
四牡者人君所乗駕今但養大其領不肯為用喻大臣
自恣王不能使也(鄭氏箋詩/節南山)
王政既偏其所用之人皆鞙鞙然佩其璲玉居其官職
不以其才之所長徒美其佩而無其徳也(毛詩正/義大東)
維天之有漢仰監視之亦有精氣之光是徒有光而無
明今佩璲之人亦徒有名而無實也(毛詩正/義大東)
此夫為盜不操矛弧者也攻而不用弦刀者也欺父母
未有罪而弑君未伐者也何以為髙賢才乎(史記日/者傳)
與懸黎而並肆將駿驥而同皁終朝擊缶匪黄鍾之所
諧日暮却行何前人之能及(隋書王貞/文學傳)
若乃心利錐刀居台鼎之任智昏菽麥當機衡之重(北/史)
(恩幸/傳)
狇猴冠帶盜載非位衆犬共吠倉狂蹶足(焦氏易林/剝之随)
次七格其珍類龜緺厲測曰格其珍類無以自匡也(太/𤣥)
(經第/二格)
次三龍襲非其穴光亡于室(太𤣥經/第六闕)
毛芥在鐵石間也一口之氣能吹毛芥非必焱風俗吏
之易遷猶毛芥之易吹也(王充論衡/狀留篇)
竊人之物其得非不速疾也然而非其有得之非己之
力也世人早得髙官非不有光榮也而尸祿素飡之謗
諠譁甚矣(王充論衡/狀留篇)
官達者才未必當其位譽美者實未必副其名故鋸齒
不能咀嚼箕舌不能别味壺耳不能理音屩鼻不能識
氣釡目不能攄望舒之景牀足不能有尋常之逝(抱朴/子外)
(篇博/喻)
衝飊焚輪原火所以増熾也螢燭值之而反滅甘雨膏
澤嘉生所以繁榮也而枯木得之以速朽朱輪華轂俊
民之大寳也而負乗竊之而召禍鼎食萬鍾宣力之𢎞
報也而近才受之以覆餗(抱朴子外/篇博喻)
㧞茅之義圯而負乗之羣興亢龍髙墜泣血漣如(抱朴/子外)
(篇名/實)
鶉鷃棲翔鳯之條黿鼉遊升龍之川識真者所為憤結
也(李善註文選陸士/衡呉王郎中詩)
皇聖昭天徳豐澤振沈泥惜無雀雉化何用充海涯(文/選)
(顔延之和/謝靈運詩)
鴞集瓊林鯨躍神淵(廣文選郭景純/晉元帝哀䇿文)
　　　譽失
語曰當君而歎堯舜之美譬猶人子對厥親而生譽他
人之父(晉書禮/志下)
殺一人謂之不義必有一死罪矣若以此説往殺十人
十重不義必有十死罪矣殺百人百重不義必有百死
罪矣當此天下之君子皆知而非之謂之不義今至大
為不義攻國則弗非從而譽之謂之義(墨子非/攻上)
今有一人入人園圃竊其桃李衆聞則非之上為政者
得則罰之此何也以虧人自利也至攘人犬豕鷄豚者
其不義又甚入人園圃竊桃李是何故也以虧人愈多
其不仁兹甚罪益厚至入人欄廐取人馬牛者其不仁
義又甚攘人犬豕鷄豚此何故也以其虧人愈多茍虧
人愈多其不仁兹甚罪益厚至殺不辜人也杝其衣裘
取戈劒者其不義又甚入人欄廐取人馬牛此何故也
以其虧人愈多茍虧人愈多其不仁兹甚矣罪益厚當
此天下之君皆知而非之謂之不義今至大為攻國則
弗知非從而譽之謂之義此何謂知義與不義之别乎
(墨子非/攻上)
巫馬子謂子墨子曰舍今之人而譽先王是譽槁骨也
譬若匠人然智槁木也而不智生木(墨子/耕柱)
有譽人之力儉者舂至旦不中員呈猶讁之察之乃其
母也故小人之譽人反為損(淮南子/説山訓)
九州多山而華岱為嶽四方多川而江河為瀆者華岱
髙而江河大也長生(人名/姓周)州郡髙大者同姓之伯賢舍
而譽他族之孟未為得也(王充論衡/超竒篇)
俗好髙古而稱所聞前人之業菜果甘甜後人新造蜜
酪辛苦(王充論衡/超竒篇)
舍其家而觀他人之室忽其父而稱異人之翁未為徳
也(王充論衡/佚文篇)
褒功失丘山之積頌徳遺膏腴之美(王充論衡/佚文篇)
是得牛之服重不譽馬速也譽手毁足孰謂之慧矣(王/充)
(論衡别/通篇)
雖相引以名聲是相結以病患(莊子音/義外物)
魯有醜者其父出見美者商咄反而告其隣曰商咄不
如吾子也是至美不如至惡愛子不知其醜也(意林吕/氏春秋)
稱譽其徳髙者凌青雲廣者踰地圻得無踰其本過其
實乎(𢎞明集牟/子理惑論)
　　　材害
肥豕必烹甘泉必竭直木必伐(汲冡周書/周祝解)
木摧於秀蘭燒以薫(晉書宣五/王列傳)
象由齒斃膏用明煎(北齊書文苑/祖鴻勲傳)
凡國之亡也以其長者也人之自失也以其所長者也
故善游者死於梁池善射者死於中野(管子/樞言)
夫豐狐文豹棲於山林伏於巖穴静也夜行晝居戒也
雖饑渇隐約猶且胥疏於江湖之上而求食焉定也然
且不免於罔羅機辟之患是何罪之有哉其皮為之灾
也今魯國獨非君之皮耶吾願君刳形去皮洒心去欲
而遊於無人之野(莊子/山木)
東海有鳥焉名曰意怠其為鳥也翂翂翐翐而似無能
引援而飛廹脅而棲進不敢為前退不敢為後食不敢
先嘗必取其緒是故其行列不斥而外人卒不得害是
以免於患直木先伐甘井先竭子其意者餙知以驚愚
脩身以明汚昭昭乎如掲日月而行故不免也(莊子/山木)
虎豹之文來田猨狙之便執斄之狗來藉(莊子應/帝王)
執貍之狗成思猨狙之便自山林來(莊子/天地)
山木自㓂也膏火自煎也桂可食故伐之漆可用故割
之人皆知有用之用而莫知無用之用也(莊子人/間世)
宋有荆氏者宜楸柏桑其拱把而上者求狙猴之􁂳者
斬之三圍四圍求髙名之麗者斬之七圍八圍貴人富
商之家求禪傍者斬之故未終其天年而中道之夭於
斧斤此材之患也(莊子人/間世)
今有五錐此其銛銛者必先挫有五刀此其錯錯者必
先靡是以甘井近竭招木近伐靈龜近灼神蛇近暴是
故比干之殪其抗也孟賁之殺其勇也西施之沈其美
也呉起之裂其事也故彼人者寡不使其所長故曰太
盛難守也(墨子/親士)
不仁而有氣力果敢則狂而操利劒不智而辯慧懐給
則棄驥而不式雖有材能其施之不當處之不宜適足
以輔偽餙非伎藝之衆不如其寡也故有野心者不可
借便勢有愚質者不可與利器(淮南子/主術訓)
虎豹之文來射猨狖之㨗來乍(淮南子/説林訓)
蘭芝以芳未嘗見霜皷造辟兵壽盡五月之望(淮南子/説林訓)
桓公九合諸矦一匡天下管仲之力管仲有力桓公能
舉之可謂壯彊矣呉不能用子胥楚不能用屈原二子
力重兩主不能舉也舉物不勝委地而去可也時或恚
怒斧斵破敗此則子胥屈原所取害也(王充論衡/效力篇)
小石附於山山力能得持之在沙丘之間小石輕㣲亦
能自安至於大石沙土不履山不能持處危峭之際則
必崩墜於坑谷之間矣大智之重遭小才之將無左右
沙土之助雖在顯位將不能持則有大石崩墜之難也
(王充論衡/效力篇)
灃水之鮮形如浮肺體兼三才以貨賈害厥用既多何
以自衛(山海經東/山經圖讃)
蚌則舎珠獸胡不可狪狪如豚被褐懐禍患難無由招
之自我(山海經東/山經圖讃)
兕推壯獸似牛青黒力無不傾自焚以革皮充武備角
助文徳(山海經南/山經圖讃)
利豐者害後質美者召災是以南禽殲於藻羽穴豹死
於文皮鱣鯉積而𤣥淵涸麋鹿聚而繁林焚金玉崇而
㓂盜至名位髙而憂責集(抱朴子外/篇博喻)
林繁則匠入矣珠美則蚌裂矣石含金者焚鑠草任藥
者剪掘刃利則先缺絃哀則速絶用以適已真人之寳
也才合世求有伎之災也(抱朴子外/篇廣譬)
不在可用之數曰散木可用之木為文木物莫不若是
者物皆以用自傷也(郭子註莊/人間世)
患害生於役知以奔競木伐井竭才之害也(郭子註/莊山木)
山抱玉則鑿之江懐珠則竭之豹佩文則剝之人含智
則嫉之智能知人不能自知神能衛物不能自衛故神
龜以智見灼靈蛇以神見曝孰知不智為智不神為神
乎(劉子/言苑)
執留之狗謂有能故被留係成愁思也(莊子音/義天地)
珍寳之美羅􁙀布見煥焉如崐崘之所生者(李善註文/選西京賦)
井上四交之幹常為汲者所契傷也(李善註文選枚/叔上書諌呉王)
蒼鷹鷙而受緤鸚鵡惠而入籠(文選鷦/鷯賦)
鵰鶡介其觜距鵠鷺軼於雲際鵾鷄竄於幽險孔翠生
乎遐裔彼晨鳧與歸鴈又矯翼而矰逝咸美羽而豐肌
故無罪而皆斃徒銜蘆以避繳終為戮於此世(文選鷦/鷯賦)
夫形瑰者徴咎體壯者為犧雖明文而龍藻兮終俛首
而受羇(廣文選陸士/龍逸民賦)
薫以芳而致燒兮膏含肥而見焫翠羽㣲而殃身兮蚌
含珠而擘裂(廣文選揚子/雲太𤣥賦)
金雖重而見鑄桂徒芳而被折(廣文選江文/通傷友人賦)
薰以芬香而自燒兎亦取斃於毫翰(藝文類聚人/部言志賦)
狡兎得而獵犬死髙鳥得而強弩藏(藝文類聚/軍器部弩)
犀之為狀形兼牛豕力無不傾吻無不靡以賄嬰灾因
乎角椅(藝文類聚/獸部犀)
夫翠飾羽而體分象美牙而自喪蚌懐珠而致剖蘭含
香而遭焚膏以明而遂煎桂以蠧而成疾(太平御覽/木部桂)
麝懐香以賈害狙伐巧而招射(埤雅品/物門麝)
墨子曰靈龜近灼神蛇近暴(埤雅品物/門螣蛇)
猶如蠶䖝出絲纒遶即自滅身(大寳積經/一百九)
亦如蠶作繭吐絲還自纒(佛説身觀/經當九)
　
　
　
　
　
　
　喻林卷五十八
欽定四庫全書
　喻林卷五十九　　　　　明　徐元太　撰
　　人事門(五十七/)
　　　善禍
黄鳥哀三良也國人刺穆公以人從死而作是詩也(毛/詩)
(黄鳥/)
賢人君子雖隐其身而徳甚明著不能免禍害猶如魚
捕於水亦甚著見被人採捕(禮記正/義中庸)
曽子孝於其親而沈乎水介生忠於其主而焚於火何
則仁也不必可依信也不必可恃(宋書文九/王建平傳)
楊朱曰伯夷非亡欲矜清之郵以放餓死展季非亡情
矜貞之郵以放寡宗清貞之誤善若此(列子/楊朱)
比干剖心子胥抉眼忠之禍也直躬證父尾生溺死信
之患也鮑子立乾勝子不自理亷之害也孔子不見母
匡子不見父義之失也(莊子/盜妬)
若以守法不朋黨治官而求安是猶以足搔頂也愈不
幾也(韓非子/和氏)
日月欲明而浮雲盖之蘭芝欲修而秋風敗之(淮南子/説林訓)
九鴈列陣雌獨不羣為罾所牽死於庖人(焦氏易林/復之豐)
言竭盡忠信以事君若人身肬贅之病與衆别異以得
罪謫也(王逸註楚/辭九章)
以茂美之樹興於仁賢早遇霜露懐徳君子忠而被害
也(王逸註楚/辭九辨)
言蓼蟲處辛烈食苦惡不能知徙於葵菜食甘美終以
困苦而癯痩以喻己修潔白不能變志易行以求禄位
亦將終身貧賤而困窮也(王逸註楚/辭七諌)
以玷汚言之清受塵而白取垢以毁謗言之貞良見妬
髙竒見噪以遇罪言之忠言招患髙行招耻以不純言
之玉有瑕而珠有毁(王充論衡/累害篇)
亦有深迯而陸遭濤波幽遁而水被焚燒若龔勝之絶
粒以殞命李業煎蹙以吞酖由乎迹之有朕景之不滅
也(抱朴子外/篇知止)
士有一定之論女有不易之行信而見疑貞而為戮是
以壯夫義士伏死而不顧者此也(文選江/淹上書)
夫江湖所以濟舟亦所以覆舟仁義所以全身亦所以
亡身(文選袁宏/名臣序贊)
英蘃夏落毒卉冬敷如彼龜玉韞櫝毁諸(文選劉越石/答盧諶詩)
獨正者危至方則閡(文選顔延之/陶徴士誄)
違衆速尤迕風先蹷(文選顏延之/陶徴士誄)
卷薜芷與若蕙兮臨湘淵而投之棍申椒與菌桂兮赴
江湖而漚之(楚辭返/離騷)
芝在室而先枯蘭生庭而早刈(藝文類聚人/部哀傷賦)
齊王疾使人之宋迎文摯文摯至視王疾謂太子曰非
怒則王疾不可治怒王則文摯死太子曰茍已王疾臣
與母以死爭之願先生勿患也文摯曰諾與太子期而
將往不當者三齊王固已怒矣文摯至不解履登床履
王衣問疾王怒不與言摯因出固辭以重怒王王吐而
起遂乃疾已王不悦果以鼎生烹摯太子與母合爭之
不得夫忠於平世易忠於濁世難也(太平御覽/方術部醫)
　　　見棄
鴛鴦在梁戢其左翼之子無良二三其徳(詩小雅/白華)
習習谷風維風及雨將恐將懼維予與女將安將樂女
轉棄予○習習谷風維風及頹將恐將懼寘予于懐將
安將樂棄予如遺(詩小雅/谷風)
我有㫖蓄(勃六/反)亦以御冬宴爾新婚以我御窮(詩國風/谷風)
谷風弼之良婦見棄於夫而作(詩説/弼)
采葛賢者被讒見黜於野周人閔之而作(詩説/王)
晨風秦君遇賢始勤終怠賢人譏之(詩説/秦)
白華幽王寵褒㚶廢姜后后歸申而作(詩説小/正傳)
柏木所以宜為舟也亦汎汎其流不以濟度也(毛詩柏/舟註)
舟載渡物者今不用而與衆物汎汎然俱流水中仁人
之不見用而與羣小人並列亦猶是也(鄭氏箋/詩柏舟)
言汎然而流者是彼柏木之舟此柏木之舟宜用濟渡
今而不用亦汎汎然其與衆物俱流水中而已以興在
列位者是彼仁徳之人此仁徳之人宜用輔佐今乃不
用亦與衆小人並列於朝而已(毛詩正/義柏舟)
蓷草宜生髙陸之地今乃生於谷中為谷水浸之故乾
燥而將死以喻婦人宜居平安之世今乃居於凶年為
其夫薄之故情疎而將絶(毛詩正義/中谷有蓷)
如荼飛揚無所常定此女被棄心亦無定如荼然(毛詩/正義)
(出其/東門)
雲之從風東西無定此女被棄心亦無定如雲然(毛詩/正義)
(出其/東門)
得新菜而棄㫖蓄猶得新昏而棄已(毛詩正/義谷風)
我有美菜蓄之亦以禦冬月乏無之時猶君子安樂汝
之新昏本亦但以我禦窮苦之時而已然窮苦取我至
於富貴而見棄似冬月蓄菜至於春夏則見遺也(毛詩/正義)
(谷風/)
凡加冠之禮先用緇布之冠歛括垂髦三加之後去緇
布之冠不復更用今王自比豈得將王室如緇布冠加
髦之後不湏復用因以敝之(春秋正義/昭公九年)
衿芰茄(荷/)之綠衣兮被夫容之朱裳芳酷烈而莫聞兮
不如襞而幽之離房(前漢書/楊雄傳)
匿景藏采不揚華藻實羽翮之美用非徒腹背之毛也
而沈淪草莽好爵莫及廊廟之寳棄於溝渠(後漢書循/吏列傳)
韓盧抑而不縱兮騏驥絆而不試(後漢書/馮衍傳)
莫使騏驥更為凡馬荆山反成瓦石(魏志管/輅傳註)
昔召伯所憇愛流甘棠宣子所游封殖其樹夫思其人
尚及其樹况生存所辟之士便當随例放棄者乎(晉書/羊祜)
(傳/)
但雲咸斯奏自輟巴渝杞梓方雕豈盻樗櫪(陳書蔡/景歴傳)
雖失析陽如棄鷄肋(魏書辛雄/從兄纂)
甚芻狗之棄路若章甫之遊越(隋書禮/儀一志)
駿馬以抑死直士以正窮賢者擯於朝美女擯於宫(淮/南)
(子説/林訓)
海不受流胔太山不上小人旁光不生爼駠駮不入性
(淮南子/説林訓)
今夫毛嬙西施天下之美人若使之銜腐䑕蒙蝟皮衣
豹裘帶死蛇則布衣韋帶之人過者莫不左右睥晲而
掩鼻常試使之施芳澤正娥眉設笄珥衣阿錫曵齊紈
粉白黛黒佩玉環揄歩雜芝若籠蒙目視治由笑目流
眺口曽撓竒牙出􁳰䩉揺則雖王公大人有嚴志頡頏
之行者無不憚悇癢心而悦其色矣今以中人之才蒙
愚惑之智被汙辱之行無本業所修方術所務焉得無
有睥面掩鼻之容哉(淮南子/修務訓)
蝠螺生子深目黒醜雖飾相就衆人莫取(焦氏易林/需之恒)
酒酸魚敗衆莫貪嗜(焦氏易林/訟之豐)
破筐敝筥棄捐於道(焦氏易林/否之萃)
身多秃癩誰肯媚者(焦氏易林/随之豐)
刺刖髠劓人所賤棄(焦氏易林/睽之賁)
言重積辛夷露而暴之使死林薄之中猶言取賢明君
子棄之山野使之顛墜也(王逸註楚/辭九章)
言我馬強壯行於由臯無所驅馳我車堅牢舎旅方林
無所載任也以言已才徳方壯誠可任用棄於草野亦
無所施也(王逸註楚/辭九章)
言浩浩廣大乎沅湘之水分汨而流將歸乎海傷已放
棄獨無所歸也(王逸註楚/辭九章)
言已放棄若浮雲之氣東西無所據依(王逸註楚/辭九章)
見􁵪蜇之夜行自傷放棄與昆蟲為雙也(王逸註楚/辭九辨)
鈕樞所以校玉斗玉斗既喪將失其鈕樞言放賢者逐
去之也(王逸註楚/辭九思)
此所謂以分寸之瑕棄盈尺之夜光以蟻鼻之缺損無
價之淳鈞非荆和之逺識風胡之賞真也斯朱公所以
鬱悒薛燭所以永歎矣(抱朴子内/篇論仙)
聞此言也雖風之過耳電之經目不足諭也(抱朴子内/篇極言)
猶奏和音於聾俗之地鬻章甫於被髮之域(抱朴子外/篇任命)
夫器非瓊瑶楚和不泣質非潜虬風雲不集(抱朴子外/篇應嘲)
郢人美下里之滛鼃而薄六莖之和音庸夫好悦耳之
華譽而惡利行之良規故宋玉含其延靈之精聲智士
招其獨見之遠謀(抱朴子外/篇博喻)
士有大趣不修容儀不惜小儉而謂之棄人是見朱橘
一子蠧因剪樹而棄之覩縟錦一寸㸃乃全疋而燔之
(劉子/命相)
言已朝餐而忘我餓猶居貴而遺我賤(李善註文選郭/泰機答傅咸詩)
心不同兮媒勞恩不甚兮輕絶(文選屈原/湘君歌)
出門無通路枳棘塞中塗計䇿棄不收塊若枯池魚(文/選)
(左思詠/史詩)
鳬鵠遠成美薪芻前見陵(文選鮑昭/白頭吟)
天寒知運速况復鴈南飛衣工秉刀尺棄我忽如遺(文/選)
(郭泰機答/傅咸詩)
苕苕椅桐樹寄生於南岳上凌青雲霓下臨千仞谷處
身孤且危於何託余足昔也植朝陽傾枝俟鸞鷟今者
絶世用倥偬見廹束班匠不我顧牙曠不我錄焉得成
琴瑟何由揚妙曲(文選司馬彪/贈山濤詩)
黍稷委疇隴農夫安所獲(文選曹植/贈丁儀詩)
籩豆所以食也而君捐之席蓐所以卧也而君棄之手
足胼胝面目犂黑有勞功者也而君後之(文選鮑明逺/東武吟註)
素門凡流輪翮無取(文選任彦升/讓吏部表)
不寤滄溟未運波臣自蕩渤澥方春旅翮先謝(文選謝/朓辭隋)
(王牋/)
田彼南山蕪穢不治種一頃豆落而為萁(文選楊惲報/孫㑹宗書)
世並舉而好朋兮壹斗斛而相量衆比周以肩廹兮賢
者逺而隠藏為鳯皇作鶉籠兮雖翕翅其不容(補文選/莊忌哀)
(時命/)
君無度而弗察兮使芳草為藪幽(楚辭九章/惜往日)
抱昭華兮寳璋欲銜鬻兮莫取(楚辭王/逸怨上)
猶如毒樹雖生華實無人受用(本緣經月/光王品)
譬如苦瓜雖形似甘種而不可食(大智度論/卷十三)
譬如吐食不可更噉(大智度論/卷十三)
有似嚼飯與人非徒失味乃令嘔噦也(高僧傳二/鳩摩羅什)
　　　無益
枯楊生華何可乆也(易大/過)
何異无虞以從禽乎雖見其禽而无其虞徒入于林中
其可獲乎(王弼註/易屯)
無田(音/佃)甫田維莠(音/酉)驕驕(叶音/髙)無思逺人勞心忉忉(音/刀)
(○詩國/風甫田)
發言盈庭誰敢執其咎如匪行邁謀是用不得于道(詩/小)
(雅小/旻)
折栁以為藩園無益於禁矣(毛詩東方/未明註)
甫田大夫刺襄公也無禮義而求大功不脩徳而求諸
侯志大心勞所以求者非其道也(毛詩/甫田)
薈蔚之小雲朝升於南山不能為大雨以喻小人雖見
任於君終不能成其徳教(鄭氏箋/詩候人)
王失禮於外而下國聞知而化之王弗能治如鳴皷鍾
於宫中而欲外人不聞亦不可止(鄭氏箋/詩白華)
諸言尋盟者皆以前盟已寒更温之使熱若可重溫使
熱亦可歇之使寒(春秋正義哀/公十二年)
越在腹心今得志於齊猶石田無所用(史記呉/世家)
今徒取富人子上又無智略如木偶人衣之綺繡耳(史/記)
(田叔/傳)
非其地樹之不生非其意教之不成(史記日/者傳)
僕之思歸如痿人不忘起盲者不忘視埶不可耳(前漢/書韓)
(王信/傳)
譬畫者畫於無形弦者放於無聲殆不可乎(前漢書揚/雄傳下)
雖馳辨如濤波摛藻如春華猶無益於殿最(前漢書/叙傳上)
夫居前不能令人輊居後不能令人軒與人怨不能為
人患臣所恥也(後漢書馬/援列傳)
夫雞肋食之則無所得棄之則如可惜公歸計决矣(後/漢)
(書楊/震傳)
亦譬以蒿箭射蒿中耳(魏志明/帝紀註)
今子以旦夕之命待不可望之救猶牛蹄中魚冀頼江
漢其不可恃亦明矣(呉志吕/蒙傳)
可謂盲者欲視白黑聾者欲聽清濁苦而無功也(魏志/管輅)
(傳註/)
此猶烈火已焚待江漢之水溺於洪流望越人之助其
何及哉(晉書張/軌傳)
頗聞劉景升有千斤大牛噉芻豆十倍於常牛負重致
逺曽不若一羸㹀魏武入荆州以享軍士(晉書桓/温傳)
溺者不問墜迷者不問路溺而後問墜迷而後問路譬
之猶臨難而遽鑄兵噎而遽掘井雖逺亦無及也(晏子/春秋)
(襍上/)
儵䱁者浮陽之魚也㫢於沙而思水則無逮矣挂於患
而欲謹則無益矣(荀子/榮辱)
齊有居士田仲者宋人屈榖見之曰榖聞先生之義不
恃仰人而食今榖有樹瓠之道堅如石厚而無竅獻之
仲曰夫瓠所貴者謂其可以盛也今厚而無竅則不可
剖以盛物而任重如堅石則不可以剖而以斟吾無以
瓠為也曰然榖將以欲棄之今田仲不恃仰人而食亦
無益人之國亦堅瓠之類也(韓非子外/儲説左上)
夫待越人之善海游者以救中國之溺人越人善游矣
而溺者不濟矣夫待古之王良以馭今之馬亦猶越人
救溺之説也不可亦明矣(韓非子/難勢)
且今已乏矣而方湏租入是猶古人欲决江河以救牛
蹄之魚之類也(孔叢子/連叢子)
今以一人之身憂世之不治而泣涕不禁是憂河水之
濁而以泣清之也其為無益莫大焉(孔叢子/抗志)
比干死紂而不能正其行子胥死呉而不能存其國二
子者強諫而死適足明主之暴耳未始有益如秋毫之
端也(説苑/雜言)
鉛刀攻玉堅不可得(焦氏易林/坤之豫)
探懐得蚤所愿失道(焦氏易林/坤之漸)
一指食肉口無所得染其鼎鼐舌饞於腹(焦氏易林/需之解)
耕石山顛費種家貧無聊虚作苖髪不生(焦氏易林/比之觧)
蹇驢不材駿驥失時筋勞力盡疲於沙丘(焦氏易林/履之巽)
庖火為災電火為蕃(焦氏易林/泰之噬嗑)
澤狗水鳬難畜少雛(焦氏易林/泰之巽)
疾貧望幸使伯行販開牢擇羊多得大䍧(焦氏易林/否之坎)
一夫兩心技刺不深所為無功求事不成(焦氏易林/豫之臨)
羊頭兎足少肉不飽漏囊敗粟利無所得(焦氏易林/剝之恒)
枯樹不花空淵無魚(焦氏易林/咸之噬嗑)
耕石不生棄禮無名縫衣失針襦袴不成(焦氏易林/咸之益)
南山髙岡囘隤難登道路遼逺行者无功(焦氏易林/遯之睽)
張伯買鹿從者失羊(焦氏易林/大壯之訟)
一口三舌相妨无益羣羊百䍧不為威強(焦氏易林/蹇之未濟)
入水求玉不見和璞(焦氏易林/觧之否)
刲羊不當女執空筐(焦氏易林/歸妹之聧)
穿匏挹水搆銕燃火勞痩力竭饑渇為禍(焦氏易林/未濟之漸)
為國不廸其法而望其效譬諸算乎(揚子/先知)
次八蚤蝨之􁀴(即疏/字)厲測曰蚤蝨之􁀴不足頼也(􁀴扶/疏之)
(義○太𤣥/經第一􁀴)
次五蜘蛛之務不如蠶之緰(頭/)測曰蜘蛛之務無益人
也(太𤣥經/第一務)
次七交于鳥䑕費其資黍測曰交于鳥䑕徒費也(太𤣥/經第)
(二交/)
次六多田不婁(力住/切)費我膎(户皆/切)功測曰多田不婁費
力忘功也(太𤣥經/第四迯)
次六俾蛛罔罔遇螽利雖大不得從(太𤣥經/第四過)
次三積石不食費其勞力測曰積石不食無可獲也(太/𤣥)
(經第/五積)
次七枯垣生莠皬(乎殻/切)頭内其稚婦(太𤣥經/第五内)
上九其勤其勤抱車入淵負舟上山測曰其勤其勤勞
不得也(太𤣥經/第六勤)
今有採不死之藥者五遊方嶽十渉溟洲窮合靈之壑
掘産秀之巖被羽服而履赤舄談真訣而煉丹砂或呼
吸而潄精或偃仰而飱霞自以為安期羡門之倫松子
王喬之屬天子不能爵諸侯不能祿寢跡于草野寄傲
于流俗與浮圗並軌老子同谷趍而事之者若攀軒轅
之逸駕徼彭耼之遐福也其名孰美焉然周穆馳而犬
戎叛秦始遊而二世亡此二主者寧無利于民而憂身
之不夀于羲黄寧無利于子孫而耻國之不延于陶唐
卒有替羲黄之憂後陶唐之耻意者力之不逮乎或虚
詞詭術無徵于世無裨于身國乎何嗜之而不疲也(天/祿)
(閣外史/四難)
言婚姻所好心意不同則媒人疲勞而無功也屈原自
諭行與君異終不可合亦疲勞而已也(王逸註楚/辭九歌)
言張強弩之機以蓬蒿之箭以射犀革之盾必摧折而
無所能入也言使愚巧任政必致荒亂無所能成也(王/逸)
(註楚辭/七諫)
言取澤㵼惡草盛於革囊滿而藏之無益於用㠯言養
育小人置之髙堂亦無益於政治也(王逸註楚/辭九歎)
親在獄中罪疑未定孝子馳走以救其難如罪定法立
終無門戸雖曽子子騫坐泣而已何則計動無益空為
煩也(王充論衡/薄葬篇)
縱令勤求少有所獲則顧影尸居與木石為鄰所謂不
病而自炙無憂而自黙無喪而疏食無罪而自幽追虚
徼幸功不荅勞(嵇中散集向子/期難養生論)
夫指既斬而連之不可續也血既灑而吞之無所益也
豈况服彼異類之松栢以延短促之年命甚不然也(抱/朴)
(子内篇/對俗)
夫苦心約已以行無益之事鏤氷雕朽終無必成之功
(抱朴子内/篇論仙)
夫搜尋仞之壟求干天之木漉牛迹之中索吞舟之鱗
用日雖乆安能得乎(抱朴子内/篇勤求)
疾之者齊聲而側目愛之者寡弱而無益亦猶撮壤不
能填决河升水不能殄原火(抱朴子外/篇名實)
所謂盜跖分財取少為讓陸處之魚相喣以沫也(抱朴/子外)
(篇詰/鮑)
迅逝者不能脱逐身之景樂成者不能免理致之敗(抱/朴)
(子外篇/任命)
若掲仁義以趨道徳之鄉其猶擊鼓而求迯者無由得
也(郭子註/莊天運)
譬若畫形於無象造響於無聲未之思乎何所規之不
通也(文選曹/植七啓)
排簾障風探沙擁河無益於事徒自弊耳(意林潜/夫論)
畫水鏤氷與時消釋(意林/新論)
駕蹇驢而無䇿兮又何路之能極以直鍼而為釣兮又
何魚之能得(楚辭東方/朔哀命)
費子陽謂子思曰吾念周室將滅涕泣不可禁也子思
曰然今以一人之身憂世之不治而涕泣不禁是憂河
水濁而以泣清之也(藝文類聚/人部泣)
事等泣河無救三川之竭有類憂天豈支四極之壊(藝/文)
(類聚職官/部司徒表)
邯鄲已危徒思馬服燕城去矣空用荆軻是以竹杖扶
危不能正武擔之石蘆灰縮水不能救宣房之河(文苑/英華)
(庾信/連珠)
今一人耕而百人食之此螟􁀙蚵蠋亦大矣雖有詩書
猶無益於治(太平御覽/産資部耕)
如窮人貪諸衣服雖復冀望而不能得老亦如是雖有
貪心欲求富樂而不能得(元陽妙/經卷一)
鍼石道也精神不進志意不治故病不可愈今精壊神
去榮衛不可復收何者嗜欲無窮而憂患不止精氣㢮
壊榮枯衛除故神去之而病不愈也(黄帝素問内經/湯液醪醴論)
如愚人披空尋跡終不可得(玉清經/法印品)
如彼幻師得化美團雖似有益而實無益(波羅蜜多經/五百八十一)
譬如有人為欲顯示太虚空故雖有所説而太虚空不
可顯示(波羅蜜多經/五百九十六)
如朽腐舍常務修治如老弱乗難可驅筞(大寳積經/卷九十六)
譬如死人著金纓絡(大寳積經卷/一百一十二)
譬如有人其身臭穢雖以種種上妙香塗而竟不能令
身香潔(大集地藏十/輪經卷六)
猶如有人從樹上墮雖以手足捫摸枝葉而無所得(中/阿)
(含經卷/十九)
如有人從山上墮雖以手足捫摸於空而無所得(中阿含經/卷十九)
猶如有人以渇入池而反渇還(中阿含經/卷三十二)
如有狗饑餓羸乏至屠牛處彼屠牛師淨剔除肉擲骨
與狗狗得骨已處處咬嚙破脣缺齒或傷咽喉然狗不
得以此除饑(中阿含經/卷五十五)
如樹無華果無所饒益如枯渠無水無所潤及(大智度論/卷三十七)
猶如朽塔難可杇色(長阿含經/卷十二)
譬如老牛不能挽車亦復不能耕犂無益於主(佛説七/女經尺)
(六/)
譬如石田雖植好種勤加營􁄓終無果實(大集地藏十/輪經卷六)
譬如愚者取於炭勤力摩治欲令白炭盡力疲白莫成
無智妄貪亦如是(大乗/經中)
愚人無智便空食鹽食已口爽反為其患譬彼外道聞
節飲食可以得道即便斷食或經七日或十五日徒自
困餓無益於道(百喻經/卷上)
譬如二人至陶師所觀其蹹輪而作瓦瓶㸔無厭足一
人捨去往至大㑹極得美饍又獲珍寳一人觀瓶而作
是言待我㸔訖如是漸冉乃至日沒觀瓶不已失於衣
食(百喻經/卷下)
譬如老鵠守此空池永無所獲(法句譬喻經/三老耄品)
譬如枯樹雖加溉灌不生華葉及其果實(三昧法門/經卷上)
欲無所得如狗齩枯骨(三昧法門/經卷下)
如惡誣㒺人清白猶不汙愚殃反自及如塵逆風坌(法/句)
(經惡行品/第十七)
譬如人欲守䕶虚空虚空雨不能壊風日不能乾刀仗
等不能傷若有人欲守䕶虚空者徒自疲苦於空無益
(大智度論/卷六十四)
譬如一人欲有所到一者住不行二者失道二俱不到
(大智度論/卷八十九)
如人耻白髮并剃其黑者剃之未乆間白髮尋還生(大/莊)
(嚴經論/卷六偈)
如被燒種子雖置地中水澆日暖終不能生(菩提資糧/論卷四)
事等破瓶義同燋種亦如多羅既斷寧可重生㭊石已
離終無還合(法苑珠林/卷二十三)
昔有一人説王過罪而作是言王甚暴虐治政無理王
聞是語既大瞋恚竟不究悉信傍佞人捉此賢臣仰使
剝脊取百兩肉有人證明此無是語王心便悔索千兩
肉用為補脊夜中呻喚甚大苦惱王聞其聲問言何以
苦惱取汝百兩十陪與汝意不足耶何故苦惱傍人荅
言大王如截子頭雖得千頭不免子死雖十陪得肉不
免苦痛(法苑珠林/卷四十四)
　
　
　
　
　喻林卷五十九
欽定四庫全書
　喻林巻六十　　　　　　明　徐元太　撰
　　人事門(五十八/)
　　　愚人
衛之諸臣顔色褎然如見塞耳無聞知也人之耳聾恒
多笑而已(鄭氏箋/詩旄丘)
周子有兄而無慧不能辨菽麥(左傳成公/十八年)
痛哉言乎人頭畜鳴(史記秦/始皇紀)
此禽鹿視肉人靣而能疆行者耳(史記李/斯列傳)
劉表道不相越而欲卧收天運擬蹤三分其猶木禺之
於人也(後漢書劉/表傳論)
此畏水投舟避坎蹈井愚夫之不若何取於政哉(晉書/刑法)
(志/)
人有畏影惡跡而去之走者舉足愈數而迹愈多走愈
疾而影不離身自以為尚遲疾走不休絶力而死不知
處隂以休影處静以息迹愚亦甚矣(莊子/漁父)
今是人之口腹安知禮義安知辭讓安知亷耻隅積亦
呥呥而噍鄉鄉而飽己矣人無師無法則其心正其口
腹也(荀子/榮辱)
夫是之謂上愚曽不如好相雞狗之可以為名也(荀子/儒效)
夏首之南有人焉曰㳙蜀梁其為人也愚而善畏明月
而宵行俯見其影以為伏鬼也仰視其髮以為立魅也
背而走比至其家者失氣而死豈不哀哉故傷於溼而
擊鼓鼓痺則必有弊鼓喪豚之費矣而未有俞疾之福
也故雖不在夏首之南則無以異矣(荀子/觧蔽)
解門以為薪塞井以為臼人之從事或時相似(淮南子/説林訓)
以篙測江篙終而以水為測惑矣(淮南子/説林訓)
魯哀公問孔子曰予聞忘之甚者徙而忘其妻有諸乎
孔子對曰此非忘之甚者也忘之甚者忘其身(説苑/敬慎)
有鄙心者不可授便勢有愚質者不可予利器(説苑/談叢)
牛耳聾瞶不曉聲味委以鼎爼治亂潰潰(焦氏易林/小過之随)
含血走禽不曉五音匏巴鼓瑟不悦於心(焦氏易林/小過之兑)
擿埴索塗㝠行而已矣(揚子/修身)
畏舟之危自投於水憂難於處樂其亟决(風俗通/過譽)
昔有越人行舟而遇低梁望之乃石梁也溢于潮梁不
沒者三尺舟不得進越人鑿其梁力竭而斃頃之潮涸
後有渉梁者又待潮而不進有漁者曰子何不踰梁而
待潮乎若不踰梁而待是使越人笑於梁烏得為善用
其舟乎今王用臣之言而復為越人鑿梁之計謂其賢
於鴟夷而忽漁者之論也臣竊惑焉(天禄閣外/史論學)
物有異類形有同色白石如玉愚者寳之魚目似珠愚
者取之狐貉似犬愚者蓄之骷髏似𤓰愚者食之(武侯/十六)
(䇿察/疑)
以已至之瑞效方來之應猶守株待兎之蹊藏身破置
之路也(王充論衡/宣漢篇)
不學者雖存謂之行尸走肉耳(王子年拾/遺記後漢)
假令有人耻迅走而待野火之燒爇羞逃風而致沈溺
於重淵者世必呼之為不曉事也(抱朴子内/篇勤求)
此何異乎在紗幌之外不能察軒房之内而肆其倨慢
謂人之不見己此亦如竊鍾棖物鏗然有聲惡他人聞
之因自掩其耳者之類也(抱朴子内/篇勤求)
設令抱危篤之疾湏良藥之救而不肯即服湏知神農
岐伯所以用此草治此病本意之所由則未免於愚也
(抱朴子内/篇對俗)
過而不改斯誠委夷路而陷叢棘舍嘉㫖而咽鈎吻者
也(抱朴子外/篇疾謬)
愚者夢中自以為寤故竊竊然以所好為君上所惡為
牧圉欣然信一家之偏見可謂固陋矣(郭子註莊/齊物論)
盲人以杖擿地而求道雖用白日無異夜行夜行之義
面牆之論也(楊子法言/註吾子篇)
宋之愚人得燕石於梧屋之側藏之以為大寳周客聞
而觀焉主人齋七日端冕𤣥服以發寳華匱十重巾十
襲客見俯而掩口盧胡而笑曰此特燕石也其與瓦甓
不殊主人大怒曰商賈之言醫匠之心藏之愈固守之
彌謹(文選應璩/百一詩註)
穿窬之徒不避腰領奔北之士不憚斧鉞(意林/正部)
妄進者若卵投石逃誅者若走赴深(意林物/理論)
北山愚公者年且九十面山而居懲北山之寒出入之
迂也遂率子孫荷擔扣石墾壤箕畚運於北海之尾河
曲智叟笑而止之愚公長息曰雖我之死有子在焉子
又生孫孫又生子子又生孫孫孫子子無窮匱也而山
不加増何苦不平河曲智叟無以應之(太平御覽/宗親部孫)
希見食笋歸煑竹根(太平御覽/竹部竹上)
房麗者趙之賢人立東門之外有行商車轄亡麗告之
悟復更告商人怒曰吾轄自亡何湏汝告惠加於己而
反怒之吾欲比之草木草木有心矣(太平御覽車/部敘車下)
鄭人有迯暑於孤林之下者日流影移而徙袵以從隂
及至暮反席於樹下及月流影移復徙袵以從隂而患
露之濡於身其隂逾去而其身逾濕是巧於用晝而拙
於用夕奚不處曜而辭隂反林自露此亦愚之至也(太/平)
(御覽人事/部真愚)
盤石千里不為有地愚人千億不為有民(太平御覽人/事部真愚)
譬如愚人生便無目雖有光明終不覩見(海空智藏/經普説品)
如生育人不識乳色便問他言乳色何似他人答言乳
色白如貝盲人復問是乳色者如貝聲邪答言不也復
問貝為何似邪答言如稻米味盲人復問乳色柔軟如
稻米味邪稻米味者復何所似答曰如雪盲人復言彼
米味者冷如雪邪雪復何似答言猶如白鶴是生盲人
雖聞如是譬喻終不能得識乳真色(元陽妙/經巻二)
譬如愚人畏於天地而欲走避所至之處不離天地(大/乗)
(妙林/經)
譬如有人欲觀香象身量大小形顯勝劣得而不觀反
尋其跡(波羅蜜多經巻/五百四十六)
貧窮下劣諸有情類豈貪輪王所有輪寳象寶馬寶珠
寶女寶主藏臣寳主兵將寳及餘種種上妙衣服末尼
真珠金銀珊瑚大琉璃等多價財寳彼貧窮人設遇獲
得自懐慙耻不能受用設復轉賣不知價直所索至㣲
随酬便與或由於寳無鑒别故心便猒賤而棄捨之當
知彼貧窮者非唯不了寳之價直亦復不知寳之名字
(波羅蜜多經巻/五百九十四)
譬若男子大饑得百味之食不肯食之便食六十味之
食(道行波羅/蜜經巻四)
譬若男子得象觀其脚是男子為黠不(道行波羅/蜜經巻四)
譬如愚夫於四月中服蘇患渇尋詣他所求水而飲他
人謂曰汝已服蘇勿復飲水而致命終是時愚夫瞋蔽
心故毁呰罵詈不順他言飲水而死(大寳積/經巻二)
無智随順諸煩惱如人癡負怨家行(大寳積經/巻六十八)
譬如盲人至大寳洲若行若住若坐若卧不能得見一
切衆寳以不見故不能採取(大方廣佛華/嚴經巻六十)
譬如人卧出於夢中見所有金銀珍寳父母兄弟妻子
親屬知識相與娯樂喜樂無量其覺已為人説之後自
淚出念夢中所見(般舟三昧/經巻上)
猶如白羊頑騃佷弊(大集賢䕶/經卷三)
有牧牛者愚癡無慧夏末秋初不善觀察恒水此岸亦
不善觀察恒水彼岸而驅羣牛峻岸而下峻岸而上中
間洄澓多起患難(雜阿含經/巻四十七)
如拙取水淈泉揚泥(法句經/篤信品)
命盡怙親如盲守燈(法句經/道行品)
昔有一人多牧羣牛捨己羣牛數他羣牛以為己用己
所有牛或遇惡獸或牛草野日有損耗不自覺知便為
衆人所見嗤笑世之愚惑莫甚於鄉認他羣牛以為己
有(出曜經四/無放逸品)
昔有一人貧窮困乏多負人債無以可償即便逃避至
空曠處值篋滿中珍寳有一明鏡著珍寳上以蓋覆之
貧人見己心大歡喜即便發之見鏡中人便生驚怖乂
手語言我謂空篋都無所有不知有君在此篋中莫見
瞋也(百喻經/巻上)
譬如估客遊行商賈㑹於路中而駝卒死駝上所載多
有珍寳細軟上㲲種種雜物駝既死已即剝其皮商主
捨行坐二子弟而語之言好看駝皮莫使濕爛其後天
雨二人頑癡盡以好㲲覆此皮上㲲盡濕爛皮㲲之價
理自懸殊以愚癡故以㲲覆皮(百喻經/巻上)
譬如有人因其饑故食七枚煎餅食六枚半已便得飽
滿其人恚悔以手自打而作是言我今飽足由此半餅
然前六餅唐自捐棄設如半餅能充足者應先食之(百/喻)
(經巻/上)
昔有愚人生食胡麻子以為不美熬而食之為美便生
念言不如熬而種之後得美者便熬而種之永無生理
(百喻經/巻上)
昔有一人為王所鞭既被鞭己以馬屎傅之欲令速差
有愚人見之心生歡喜便作是言我快得是治瘡方法
即便歸家語其兒言汝鞭我背我得好法今欲試之兒
為鞭背以馬屎傅之以為善巧(百喻經/巻上)
有人癡無智慧極渇湏水見熱時𦦨謂為是水即便逐
走至新頭河既至河所對視不飲傍人語言汝患渇逐
水今至水所何故不飲愚人答言若可飲盡我當飲之
此水極多俱不可盡是故不飲(百喻經/巻上)
昔有人乗船度海失一銀盂堕於水中即便思念我今
畫水作記捨之而去後當取之行經二月到師子諸國
見一河水便入其中覔本失盂諸人問言欲何所作答
言我先失盂今欲覔取問言於何處失答曰初入海失
又復問言失經幾時言失來二月問言失來二月云何
此覔荅言我失盂時畫水作記本所畫水與此無異是
故覔之亦如外道不修正行相似善中横計苦因以求
觧脱猶如愚人失盂於彼而於此覔(百喻經/巻上)
譬如裸人自言我著天衣(大智度論/巻六十七)
如狗患頭瘡蛆蟲所唼食良醫用油治既不識他恩反
更向醫吠佛以禪定油熱以智威徳除我結使蟲我為
無明盲不知為益己(大莊嚴經/論巻十偈)
譬如盲子採珠懐赤菽而反以為獲寳聾賔聽樂聞驢
鳴而悦用為知音(𢎞明集駮/夷夏論)
有似行乎層雲之下而不信日月者也(𢎞明集/明佛論)
守膏盲而不悟進良藥而不御而受禍臨死之日更多
咎聖人深恨良醫非徒東走其勢投穽矣(𢎞明集/正証論)
習近五塵流轉三界黏外道之黐貫天魔之杖於是永
淪苦海長墜嶮獄(法苑珠林/巻八十四)
著指求月守株求兎尚疑駞馬寧分菽麥雖知歡笑將
鷽鷽而不殊徒識語言與狌狌而不異(法苑珠林/巻八十五)
衆生迷於少樂而不覺衆苦猶以芥子置於山頂唯見
芥子而不覩大山也(羅什譯摩詰/經方便品)
　　　不悟
貪惡之人見道聽之言則應答之見誦詩書之言則㝠
卧如醉(鄭氏箋/詩桑柔)
昔者有鳥止於魯郊魯君説之為具太牢以饗之奏九
韶以樂之鳥乃始憂悲眩視不敢飲食此之謂以己養
養鳥也若夫以鳥養養鳥者宜棲之深林浮之江湖食
之以委蛇則平陸而已矣今休欵啓寡聞之民也吾告
以至人之徳譬之若載鼷以車馬樂鴳以鐘鼓也彼又
惡能無驚乎哉(莊子/達生)
老𣆀曰胡不直使彼以死生為一條以可不可為一貫
者解桎梏其可乎無趾曰天刑之安可解(莊子徳/充符)
五色為有目者施故無目不可得而示其五色五音為
有耳者作故無耳不可得告其五音(鬼谷子/權篇註)
鋭毛為毫夏落秋生言君用纔邪日以漸染隨之變化
而不自知若秋毫更生其容㣲𦕈而日長大也(王逸註/楚辭七)
(諌/)
惟此是喻而終莫悟是觀泰山崇崛而謂元氣不浩芒
者也(湛張註列/子仲尼)
今語俗人云理中四順可以救霍亂欵冬紫苑可以治
欬逆雀蘆貫衆之煞九蟲當歸芍藥之止絞痛秦膠獨
活之除人風菖蒲乾薑之止痺濕莬絲蓯蓉之補虚乏
甘遂葶歴之逐痰癖括樓黄連之愈消渇薺苨甘草之
解百毒蘆如益熱之䕶衆創麻黄大青之主傷寒俗人
猶為不然也(抱朴子内/篇至理)
夫聰之所去則震雷不能使之聞明之所棄則三光不
能使之見豈輷磕之音細而麗天之景㣲哉而聾夫謂
之無聲焉瞽者謂之無物焉又况絃管之和音山龍之
綺祭安能賞克諧之雅韻暐曄之鱗藻哉故聾瞽在乎
形器則不信豐隆之與𤣥象矣而况物有㣲於此者乎
暗昧滯乎心神則不信有周孔於在昔矣况告之以神
仙之道乎(抱朴子内/篇論仙)
况長生之事世所希聞乎望使必信是令蚊虻負山與
井䗫論海也(抱朴子内/篇論仙)
其事雖天之明而人處覆甑之下焉識至言哉(抱朴子/内篇論)
(仙/)
盛陽不能榮枯朽上智不能移下愚書為曉者傳事為
識者貴農夫得彤弓以驅鳥南夷得衮衣以負薪夫不
知者何可強哉(抱朴子内/篇金丹)
俗有聞猛風烈火之聲而謂天之冬雷見遊雲西行而
謂月之東馳人或告之而終不悟(抱朴子内/篇塞難)
勛華不能化下愚故教不行於子弟辛癸不能改上智
故惡不染於三仁(抱朴子外/篇博喻)
不知至言之極妙而以為狂而不信此知之聾盲也(郭/子)
(註莊逍/遙遊)
夫投人夜光鮮不案劒者未達故耳今囬之徳信與其
不争之名彼所未達而強以仁義凖繩於彼彼將謂回
欲毁人以自成也(郭子註莊/人間世)
大聲非委巷所尚俗人得嘖曲則同聲動笑此天下所
以未嘗用聖而嘗自用也(郭子註/莊天地)
夢飲酒者旦而哭泣夢哭泣者旦而田獵方其夢地不
知其夢也夢之中又占其夢焉覺而後知其夢也且有
大覺而後知此其大夢也而愚者自以為覺竊竊然知
之君乎牧乎固哉(莊子齊/物論)
是猶對牛鼓簧耳彼竟不明故己之道術終於昧然也
(郭子註莊/齊物論)
雷風非不烈不能動聾瞶聖教非不服不能化頑嚚(揚/子)
(法言註/問明篇)
世俗不悟求僊而怨天施之偏又歎浮生之促類潛穎
怨青陽之晩臻陵苕哀素秋之早至也(李善註文選郭/景純遊僊詩)
凢人心是所學體安所習鮑肆不知其臭翫其所以先
入(文選東/京賦)
濁者不信淵之清而甘濯其濁矣(意林化/清經)
幽隠長夜未覩山北之燭沈迷逺路詎見司南之機(藝/文)
(類聚内典/部寺碑)
慧日已照而大夜莫曉香雨時流而深塵未息(藝文類/聚内典)
(部寺/碑)
𦕈𦕈世羅無能免其一目汎汎慾網孰敢觧其三面(藝/文)
(類聚内典/部寺碑)
蠕蠕(而蠢/切)之民昔來號為頑嚚毎來抄掠駕牸牛奔遁
驅犍牛随之牸牛不能前異部人教其以犍牛易之者
蠕蠕曰其母尚不能行而况其子終於不易遂為敵所
虜(太平御覽/人事部癡)
胡人見錦不信有蟲食樹吐絲所成者在江南不信有
千人氈帳及來河北不信有萬石舟船(太平御覽/資産部蠶)
天老謂黄帝曰太陽之草名黄精餌之可以長生太隂
之草名鈎吻入口立死人信鈎吻之殺人不信黄精之
益夀不亦惑乎(事類賦草/部草註)
譬如瘖瘂者不能傳人言為聾彈宫商其人豈能聞(西/昇)
(經/)
譬如日月乗天普照而盲者不覩非日月不照又如大
地能生随緣而種皆得果實而愚者不種非地不生(无/上)
(内秘藏經辯/相明部㐮品)
譬如惡子不受師長父母教誨無惡不造(海空智藏/經持誡品)
亦如孩童性愛戲弄父母約束或得餉時從以誨示心
終不轉或加憷撻亦不能悟(玉清經通/濟幽㝠品)
此又晨蜉之語嵗夢蝶之議覺乎(波羅蜜多經巻/五百三十八)
彼如生盲不見衆色嬰兒七日不見日輪(波羅蜜多經/巻五百六十)
(七/)
譬如惡馬不受被甲若同良馬為被甲者反生驚怖(大/寳)
(積經/巻二)
譬如有人癡狂心亂為作音樂不能了知(大集地藏十/輪經卷六)
譬如跋陀惒愚癡之子有人與滿手栴檀香不肯受之
反謂與之不浄栴檀香貨主語其人言此栴檀香卿莫
謂不浄乎且取齅之知香不試視之知浄不癡人閉目
不視不肯齅(般舟三昧/經巻上)
譬如人到大海名珍寳摩尼處其價不可計數其人於
珍寳中住而不知摩尼珠價若有一人謂其住寳中者
今在是中寧知摩尼處不其人反言不曉所以者何其
人不知摩尼珠故(文殊師利問菩/薩署經悲八)
譬如有人從生而盲不識五色青黄赤白麤細長短亦
不見日月星象丘陵溝壑有人問言青黄赤白五色云
盲人答曰無有五色如是麤細長短日月星象山陵溝
壑皆言無有(長阿含/經巻七)
時有一人好喜養猪詣他空村見有乾糞尋自念言此
處饒糞我猪豚饑今當取草裹此乾糞頭戴而歸即尋
取草裹糞而戴於其中路逢天大雨糞汁流下至於足
跟衆人見已皆言狂人糞塗臭處正使天隂尚不可戴
况於雨中戴之而行其人方怒逆罵詈言汝等自癡不
知我家猪豚饑餓汝若知者不言我癡(長阿含/經巻七)
譬如路側清涼池水香味具足有人以毒著中陽春之
月諸行路者風熱渇逼競來欲飲有人語言士夫此是
清涼池色香味具足然中有毒汝等勿飲若當飲者或
令汝死或近死苦而彼渇者不信而飲雖得美味湏㬰
或死或近死苦(雜阿含經/巻十二)
生盲之人本自不見青黄赤白細玅麤惡長短色相便
作是言本無如是青黄赤白細玅麤惡長短色相(大正/句王)
(經上/)
是諸衆生不知正法㣲玅之味如鳥不知蓮華之味(本/緣)
(經持王/子品)
猶如一趣之道有大火坑行人經過先不諳道明者指
授語行人曰中道有大火坑不得經過卿等可於此息
意勿復前行諸人意勇不信其語各共進前皆墮火坑
受痛甚苦號天喚呼悔亦無及(出曜經/八行品)
昔有居士誡勑家人以雉為食先持雉肉著釡中然後
方覔火㸑之不覺有蛇來墮於釡中煑之居士食法要
當問師師曰此不可食不從師教遂便食之經宿蛇毒
内發方更問師師曰不從我命知當如何(出曜經/八行品)
如人以指指月以示惑者惑者視指而不視月人語之
言我以指指月令汝知之汝何看指而不視月(大智度/論巻九)
譬如金寳盲者不識(大智度論/巻五十七)
如良醫知病説藥服與不服非醫咎也又如善導導人
善道聞之不行非導過也(遺教經論/離十二)
工輸能與人斧斤繩墨而不能使人巧聖人能授人道
不能使人履而行之也臯陶能罪盗人不能使貪夫為
夷齊五刑能誅無狀不能使惡人為曾閔堯不能化丹
朱周公不能訓管蔡豈唐教之不著周道之不備哉然
無如惡人何也(𢎞明集牟/子理惑論)
若説佛經之語談無為之要譬對盲者説五色為聾者
奏五音也師曠雖巧不能彈無絃之琴狐狢雖煴不能
熱無氣之人公明儀為牛彈清角之操伏食如故非牛
不聞不合其耳矣轉為蚊䖟之聲孤犢之鳴即掉尾奮
耳蹀躞而聽(𢎞明集牟/子理惑論)
夫淳曦麗天矇瞍莫鑒其色雷霆駭地聾夫弗聆其響
者葢機感之絶也作暴兇跖孔智無以遏其心結憤野
夫賜辯莫能蠲其忿亦情性之殊也(辯正論/巻六)
九土區分四生殊俗昏波易染慧業難基乆復愛河長
流苦海不生意樹未啓心燈(法苑珠/林巻八)
夫迷其流者則澄愛河而清五濁失其宗者則震邪山
而起三障(法苑珠林/卷六十八)
　　　兩失
六五以羇旅之身進居貴位其位終不可保譬之射雉
惟有一矢射之而復亡失其矢其雉終不可得(周易正/義旅)
頓子曰天下有有其實而無其名者商人是也無把銚
推耨之勢而有積粟之實此有其實而無其名者也無
其實而有其名者農夫是也解凍而耕暴背而耨無積
粟之實此無其實而有其名者也無其名又無其實者
王乃是也已立為萬乗無孝之名以千里養無孝之實
(戰國䇿秦/始皇帝)
譬若衣敗壊一以相補猶有所完若不如此將兩無所
保(後漢書虞/詡列傳)
凡黄白之在馬猶親踈之在人私親而背䟱則踈者叛
矣踈者離叛則親不能獨存矣(公孫龍子/白馬論註)
負子而登墻謂之不祥為其一人隕而兩人殤(淮南子/説林訓)
騎豚逐羊不見所望徑渉虎廬亡豚失羊(焦氏易林/賁之中孚)
逐金出門并失玉几(焦氏易林/復之噬嗑)
無為握無形之風捕難執之影索不可得之物行必不
到之路棄榮華而渉苦困釋甚易而攻至難有似喪者
之逐遊女必有兩失之悔(抱朴子内/篇論仙)
所謂進不得邯鄲之歩退又失夀陵之義者也(抱朴子/内篇雜)
(應/)
動則不能龍攄虎超同機伊霍静則不能珠潜璧匿連
光巢許(廣文選伏公表/與阮歩兵書)
董仲舒學見深而天才鈍以蜉蜂是神龍者非但不識
神龍亦不識蜉蜂(意林抱/朴子)
譬如壊瓶多諸瑕隙盛油乳等盡皆滲漏能盛所盛二
俱壊失所以者何器有失故(大集地藏十/輪經巻六)
昔雪山中有鳥名為共命一身二頭一頭常食美果欲
使身得安隐一頭便生嫉妬之心而作是言彼常云何
食好美果我不曽得即取毒果食之使二頭俱死(雜寳/藏經)
(巻三/)
譬如人和毒藥自飲亦復行飲人身自苦亦復苦他人
身(那先比丘/經巻中)
昔有一人事湏火用及以冷水即便宿火以澡盥盛水
置於火上後欲取火而火都滅欲取冷水而水復熱火
及冷水二事俱失世間之人亦復如是入佛法中出家
求道既得出家還復念其妻子眷屬世間之事五欲之
樂由是之故失其功徳之火持戒之水(百喻經/巻上)
昔有二估客共行商賈一賣真金其第二者賣兠羅錦
有他買真金者燒而試之第二估客即便偷他被燒之
金用兠羅錦裹時金熱故燒錦都盡情事既露二事俱
失(百喻經/巻上)
昔有二人共種甘蔗而作誓言重好者賞其不好者當
重罰之時二人中一者念言甘蔗極甜若壓取汁還灌
甘蔗樹甘美必甚得勝於彼即壓甘蔗取汁用溉冀望
滋味反敗種子所有甘蔗一切都失世人亦爾欲求善
福恃己豪貴專形挾勢廹脅下民陵奪財物以用作福
本期善果不知將來反獲其殃如壓甘蔗彼此都失(百/喻)
(經巻/上)
昔有一人先甕中盛榖駱駝入頭甕中食榖後不得出
既不得出以為憂惱有一老人來語之言汝莫愁也我
教汝出汝用我語必得速出汝當斬頭自得出之即用
其語以刀斬頭既復殺駝而復破甕(百喻經/巻下)
昔有一獼猴持一把豆誤落一豆在地便捨手中豆欲
覔其一未得一豆先所捨者雞鴨食盡(百喻經/巻下)
昔有二人為伴共行曠野一人披一領㲲中路為賊所
剝一人逃避走入草中其失㲲者先於㲲頭裹一金錢
便語賊言此衣適可值一枚金錢我今求以一枚金錢
而用贖之賊言金錢今在何處即便㲲頭解取示之而
語賊言此是真金若不信我語今此草中有好金師可
往問之賊既見已復取其衣如是愚人㲲與金錢一切
都失(百喻經/巻下)
譬如一師有二弟子其師患脚遣二弟子人當一脚随
時按摩其二弟子常相憎嫉一弟子行其一弟子捉其
所當按摩之脚以石打折彼既來已忿其如是復捉其
人所按之脚尋復打折佛法學徒亦復如是方等學者
非斥小乗小乗學者復非方等故使大聖法典二途兼
忘(百喻經/巻下)
譬如雹堕害榖雹自消滅(大智度論/巻四十三)
譬如救溺自不能浮而欲濟彼二俱不免(大智度論/七十七)
昔有二毗舍闍鬼共有一篋一杖一屐二鬼共諍各欲
得二二鬼紛紜竟日不能使平時有一人來見之已而
問之言此篋杖屐有何竒異汝等共諍瞋忿乃爾二鬼
答言我此篋者能出一切衣服飲食牀褥卧具資生之
物盡從中出執此杖者怨敵歸伏無敢與諍着此屐者
能令人飛行無有罣礙此人聞已即語鬼言汝等小逺
我當為爾平等分之鬼聞其語尋即逺避此人即時抱
篋捉杖躡屐而飛二鬼愕然竟無所得人語鬼言爾等
所諍我已得去今使爾等更無所諍(法苑珠林/巻四十五)
昔有婦人富有金銀與男子交通盡取金銀衣物相遂
俱去到一急水河邉男子語言汝持財物來我先度之
當還迎汝男子度已便走不還婦人獨住水邉憂苦無
人可救唯見一野狐捕得一鷹復見河魚捨鷹拾魚魚
既不得復失本鷹婦語狐曰汝何太癡貪捕其兩不得
其一狐言我癡尚可汝癡劇我也(法苑珠林/巻五十四)
　
　
　
　
　
　
　
　
　
　
　
　喻林巻六十
欽定四庫全書
　喻林巻六十一　　　　　明　徐元太　撰
　　君道門(一/)
　　　履運
九五飛龍在天利見大人(易乾/)
飛龍在天大人造也(易乾/)
飛龍在天上治也(易乾/)
飛龍在天乃位乎天徳(易乾/)
時乗六龍以御天也雲行雨施天下平也(易乾/)
同聲相應同氣相求水流濕火就燥雲從龍風從虎聖
人作而萬物覩本乎天者親上本乎地者親下則各從
其類也(易乾/)
木上有火鼎君子以正位凝命(易鼎/)
原田之中有菽藿衆民能力采之者則得食之以興域
中之有王位有徳能勤治之者則得處之藿生原中非
有主位在域中非有常也(毛詩正/義小宛)
中遭傾覆龍徳泥蟠今乗雲髙躋盤桓天位誠所謂將
隆大位必先倥偬之也(後漢書張/衡列傳)
運隂陽而緯武應變之道如神吞日月以經天成物之
功若嵗(晉書武昭/王列傳)
龍飛漠南鳯峙朔北長轡逺馭則西罩崑山之外宻網
遐張則東絙滄海之表(晉書赫連/勃勃傳)
如彼日月連光接鏡(晉書赫連/勃勃紀)
夫日月麗天髙明所以表徳山嶽題地柔博所以成功
(梁書武/帝上紀)
竊以嵩岳既峻山川出雲大國有蕃申甫惟翰(梁書元/帝紀)
日月貞明太陽不可以闕照天地貞觀乾道不可以乆
惕(梁書元/帝紀)
夫惟天為大列晷宿而垂象謂地葢厚疏山嶽以阜物
(北齊書文/宣帝紀)
惟皇御㝢惟帝乗乾(隋書音/樂志下)
觀象則天乾元合其徳觀法審地域大表其尊雨施雲
行四時所以生殺川流嶽立萬物於是裁成(隋書許/善心傳)
披金繩而握天鏡開玉匣而總地維(南史齊/本紀上)
夫有雲霧之勢而能乗遊之者龍虵之材美之也今雲
盛而螾弗能乗也霧濃而螘不能遊也夫有盛雲濃霧
之勢而不能乗遊者螾螘之材薄也今桀紂南面而王
天下以天子之威為之雲霧而天下不免乎大亂者桀
紂之材薄也(韓非子/難勢)
旋斗運樞順天無憂(焦氏易林/謙之觀)
日出温谷照臨萬國(焦氏易林/履之困)
次五日正于天利以其辰作王測曰日正于天貴當位
也(太𤣥經/第一中)
夫風為號令雨為徳惠故風動而草木揺雨降而萬物
殖故以風雨諭君言政令徳惠所由出也(王逸注楚/辭九辯)
髙祖從亭長提三尺劒取天下光武由白水奮威武海
内無尺土所因一位所乗直奉天命推自然此則起髙
於淵洿為深於丘山也(王充論衡/恢國篇)
周以龍興秦以虎視(文選西/都賦)
夫黄河清而聖人生里社鳴而聖人出羣龍見而聖人
用(文選李蕭/逺運命論)
星廻日薄擊雷鞭電者之謂天岳立川流吐霧蒸雲者
之謂地包天地之混成洞隂陽之不測而以財成萬物
者其在聖人乎(藝文類聚帝王/部梁元帝表)
譬若麟龍發足羣獸追蹤鸞鳯舉翼衆鳥隨風(藝文類/聚儲官)
(部儲/官表)
日圓盈尺尺光滿天下聖人居髙明燭彌綸六合(太平/御覽)
(天部/三上)
日在井中不能燭逺目在足下不可以視君之有國猶
天之有日居不髙則不明視不尊則不逺(太平御覽治/道部治政一)
如轉輪王將登大位於白半月十五日晨沐浴受齋至
大殿上昇師子座面東面坐有大輪寶從空而來當知
彼王受轉輪位不乆當得具足七寳(波羅蜜多/經巻六百)
七支者一有君徳天下仰戴如人之首二有輔臣左右
忠良如人之臂三有國境寛富包容如人之腹四有險
固囊結萬方如人之䐡五有倉庫財食充盈所往無難
如人之䏶六有兵威士馬精鋭制動由己如人之脛七
有隣境貢賦以時往復王命如人之足(大方廣佛華/嚴經巻十一)
　　　脩徳
地勢坤君子以厚徳載物(易坤/)
明兩作離大人以繼明照于四方(易離/)
明出地上晉君子以自昭明徳(易晉/)
九五井冽寒泉食(易井/)
若日月之照臨光于四方顯于西土(書泰/誓下)
至治馨香感于神明黍稷非馨明徳惟馨(書君/陳)
价人維藩大師維垣大邦維屏大宗維翰懐徳維寜宗
子維城無俾城壊無獨斯畏(詩大/雅板)
華或有黄者或有白者興明王之徳時有駮而不純(鄭氏箋詩/裳裳者華)
藿生原中非有主也以喻王位無常家也勤於徳者則
得之(鄭氏箋/詩小宛)
東方之日兮猶言明盛之君兮日出東方無不鑒照喻
君徳明盛無不察理(毛詩正義/東方之日)
人情者聖王之田也修禮以耕之陳義以種之講學以
耨之本仁以聚之播樂以安之(禮記/禮運)
湯之盤銘曰茍日新日日新又日新(大學/)
不厚其棟不能任重重莫如國棟莫如徳(國語/魯)
夫仁義者治之門士民者君之根本也闓門固根莫如
正身(越絶外/傳計倪)
其仁如天其知如神就之如日望之如雲(史記五/帝紀)
凡有天下治為萬民命者葢之如天容之如地(史記呂/氏紀)
與之乎斟酌道徳之淵源肴覈仁義之林藪以望元符
之臻焉(後漢書班/固列傳)
聖人升髙據上則以徳義為首渉危蹈傾則以賢者為
力唐堯以徳化為冠冕以稷契為筋力髙而益崇動而
愈據(後漢書黄/瓊列傳)
比日之明如天之大(隋書音/樂中志)
身不善之毋患人莫己知丹青在山民知而取之美珠
在淵民知而取之是以我有過為而民無過命民之觀
也察矣不可遁逃(管子/小稱)
聖人之在天下怵怵為天下渾其心百姓皆注其耳目
聖人皆孩之(老子/任德)
王鈇非一世之器者厚徳隆俊也(鶡冠子/博選)
夫耀蟬者務在明其火振其樹而已火不明雖振其樹
無益也今人主有能明其徳則天下歸之若蟬之歸明
火也(荀子/致仕)
堯無膠漆之約於當世而道行舜無置錐之地於後世
而徳結(韓非子/安危)
樹木有曼根有直根根者書之所謂抵也抵也者木之
所以建生也曼根者木之所以持生也徳也者人之所
以建生也祿也者人之所以持生也今建於理者其持
祿也乆故曰深其根體其道者其生日長故曰固其抵
(韓非子/解老)
徳也者萬民之宰也月也者羣隂之本也月望則蚌蛤
實羣隂盈月晦則蚌蛤虚羣隂虧夫月形乎天而羣隂
化乎淵聖人形徳乎已而四荒咸飭乎仁(呂氏春/秋精通)
嘗得學黄帝之所以誨顓頊矣爰有大圜在上大矩在
下汝能法之為民父母(呂氏春/秋序意)
立事者不離道徳調絃者不失宫商(陸子/術事)
水廣者魚大山髙者木修廣其地而薄其徳譬猶陶人
為器也揲挻其土而不益厚破乃愈疾(淮南子/説山訓)
齊閔王得宿瘤女宫中諸夫人皆掩口而笑左右失貌
不能自止王大慚曰且無笑不飾耳夫飾與不飾固相
去十百也女曰夫飾相去千萬尚不足言何獨十百也
王曰何以言之對曰性相近也習相逺也㫺者堯舜桀
紂俱天子也堯舜自飾以仁義雖為天子安於節儉茅
茨不剪采椽不斵後宫衣不重采食不重味至今數千
嵗天下歸善焉桀紂不自飾以仁義習為苛文造為高
臺深池後宫蹈綺縠弄珠玉意非有饜時也身死國亡
為天下笑至今千餘嵗天下歸惡焉由是觀之飾與不
飾相去千萬尚不足言何獨十百也(列女傳周列/國齊宿瘤女)
次五天門大開恢堂之階或生之差測曰天門大開徳
不能滿堂也(太𤣥經/第四廓)
次三日常其徳三嵗不食測曰日常其徳君道明也(太/𤣥)
(經第/四常)
次五靈囊大包其徳珍黄測曰靈囊大包不敢自盛也
(太𤣥經/第六訓)
次五黄心在腹白骨生肉孚徳不復測曰黄心在腹上
徳天也(太𤣥經/第六養)
天子之徳光明如日規輪如月衆輝如星霑潤如海太
子皆比徳焉故云重爾(古今/注)
泰山以崔嵬之故能生養百卉明君以崇髙其徳故為
萬姓所尊也(前漢書注/禮樂志)
地雖生萬物日出於上其功乃著故君子法之而以明
自照其徳(玉海周易/鄭康成注)
　　　敬畏
洊雷震君子以恐懼脩省(易震/)
震不于其躬于其鄰无咎(易震/)
无有師保如臨父母(易繫辭/下傳)
予臨兆民懔乎若朽索之馭六馬(書五子/之歌)
慄慄危懼若將隕于深淵(書湯/誥)
心之憂危若蹈虎尾渉于春氷(書君/牙)
玩人喪徳玩物喪志(書旅/獒)
以人為戲弄則喪其徳以器物為戲弄則喪其志(孔氏/傳書)
(旅獒/)
兢兢業業如霆如雷(詩大雅/雲漢)
局蹐者天髙而有雷霆地厚而有陷淪也(鄭氏箋/詩正月)
故上者辟如緣木者務髙而畏下者滋甚六馬之離必
於四面之衢民之離道必於上之佚政也故上者尊嚴
而絶百姓者卑賤而神(大戴禮記子/張問入官)
災異皇天所以譴告人君過失猶嚴父之明誡(前漢書/谷永傳)
譬天位於乗犇以虎尾為警戒(呉志賀/邵傳)
其懼患也若無轡而乗奔其慎禍也猶履冰而臨谷(宋/書)
(傅亮/傳)
如彼在泉臨深是懼如彼覆車望途改歩(魏書宗/欽傳)
中期對秦王曰王之料天下過矣昔者六晉之時智氏
最強滅破范中行又帥韓魏以圍趙襄子於晉陽決晉
水以灌晉陽城不沈者三板耳智伯出行水韓康子御
魏桓子驂乗智伯曰始吾不知水之可亡人之國也乃
今知之汾水利以灌安邑絳水利以灌平陽魏桓子肘
韓康子康子履魏桓子躡其踵肘足接於車上而智氏
分矣身死國亡為天下笑今秦之強不能過智伯韓魏
雖弱尚賢其在晉陽之下也此乃方其用肘足時也願
王之勿易也(戰國策秦/昭襄王)
乗舟舟漏而弗塞則舟沉矣塞漏舟而輕陽侯之波則
舟覆矣今公自以為辨於薛公而輕秦是塞漏舟而輕
陽侯之波也(戰國䇿/韓襄王)
若渉淵水未知所濟(前漢書/武帝紀)
致氷匪霜致隊匪嫚瞻惟我王昔靡不練(前漢書/韋賢傳)
若渉巨川㒺知所憑(晉書賀/循傳)
然白龍魚服有豫且禍之海若潜游罹葛陂之酷深願
陛下清宮蹕路思二神為元鑒不可忽天下之重輕行
斤斧之間(晉書石季/龍上傳)
古者有二言墻有耳伏㓂在側墻有耳者㣲謀外泄之
謂也伏寇在側者沉疑得民之道也(管子君/臣下)
違天而黯明神則殛之雖大必折雖炎必撲(子華子/晏子)
昔之登髙者下人代之㥄手足為之汗出而上人乃始
摶折枝而趨操木止之者僇是故天下寒心而人主孤
立(鶡冠子/備知)
明君之御民若御奔而無轡履冰而負重(鄧析子/轉辭篇)
勿輕小事小隙沉舟勿輕小物小蠱毒身勿輕小人小
人賊國(闗尹子/九藥)
齊宣王問弋於唐易子曰弋者奚貴唐易子曰在於謹
廪王曰何謂謹廪對曰鳥以數十目視人人以二目視
鳥奈何其不謹廪也故曰在於謹廪也然則為天下何
以為此廪今人主以二目視一國一國以萬目視人主
將何以不自為廪乎(韓非子外/儲説右上)
君子之居民上若以腐索御奔馬若􁳭薄氷蛟在其下
若入林而遇乳虎(淮南子/説林訓)
夫流深者其水不測尊至者其敬無窮是故天之所加
雖為災害猶承而大之(春秋繁/露奉本)
天子父母事天而子孫畜萬民民未偏飽無用祭天者
是猶子孫未得食無用食父母也言莫逆於是(春秋繁/露郊祭)
子貢問治民於孔子孔子曰懔懔焉如以腐索御奔馬
子貢曰何其畏也孔子曰夫通達之國皆人也以道導
之則吾畜也不以道導之則吾讐也若何而毋畏(説苑/政理)
(闕/)　龍翰于天貞栗其鱗測曰龍翰之栗極懼墜也(太/𤣥)
(經第/三應)
是以九重之臺雖髙必壊故仰髙者不可忽其下瞻前
者不可忽其後(武侯十六/䇿思慮)
浮滄海者必精占於風氣故保利渉之福善涖政者必
戰戰於得失故享惟永之慶(抱朴子外/篇廣譬)
且夫挈缾之智守不假器况纂帝業而輕天位(文選東/京賦)
常翹翹以危懼若乗奔而無轡(文選東/京賦)
白龍魚服見困豫且雖萬乗之無懼猶怵惕於一夫(文/選)
(東京/賦)
戒出豕之敗御惕飛鳥之跱衡故袛慎乎所常敬備乎
所未防(文選赭/白馬賦)
念負重於春氷懐御奔於秋駕(文選王融/曲水詩序)
太公曰黄帝云余在民上揺揺恐夕不至朝故金人三
緘其口慎言語也堯居民上振振如臨深淵舜居民上
兢兢如履薄氷禹居民上慄慄如恐不滿湯居民上翼
翼恐不敢息道自㣲而生禍自㣲而成慎終與始完如
金城(意林太/公金匱)
堯曰余坐華殿之上森然而松生於棟余立櫺扉之内
霏焉而雲生於牖雖面雙闕無異乎崔巍之冠蓬萊雖
背墉郭無異乎廻巒之縈崑崙余安知其所以安(藝文/類聚)
(帝王部/陶唐氏)
若渉海之無涯懼湮沒於洪流(藝文類聚人/部言語賦)
目瞤耳鳴近夫小戒也狐鳴犬噑家人小祅也猶忌慎
動作封鎮書符以防其禍是故天地示異災變横起則
人主恒恐懼而修政(太平御覽人/事部鑒戒下)
冠銘曰居髙無忘危在上無忘敬懼則安敬則正(困學/紀聞)
(巻二十/雜識)
事親如奉神履民如臨深(道徳經指/歸巻七)
誡始慎終是君子之鹽梅敬初䕶末是養生之要趣(法/苑)
(珠林巻/四十六)
　　　廣大
徳大則無所不容財多則無所不濟(周易正/義豐)
栁木茂盛則多蟬淵深而旁生萑葦言大者之旁無所
不容(鄭氏箋/詩小弁)
椒之氣日益逺長似桓叔之徳彌廣博(鄭氏箋/詩椒聊)
然此蕭是香物之㣲者天不以其㣲而不潤也喻四海
諸侯乃國君之賤者王不以其賤而不及也(毛詩正/義蓼蕭)
有菀然而茂者彼柳木也此栁由茂故上有鳴蟬其聲
嘒嘒然有漼然而深者彼淵水也此淵由深故傍萑葦
其衆渒淠然栁木茂而多蟬淵水深而生葦是大者之
傍無所不容(毛詩正/義小弁)
故其事大配乎天地參乎日月雜於雲霓總要萬物穆
穆純純其莫之能循若天之司莫之能職(大戴禮記哀/公問五義)
源泉不竭故天下積也而木不寡短長人得其量故治
而不亂(大戴禮記子/張問入官)
川澤納汙山藪藏疾瑾瑜匿瑕國君含垢天之道也(左/傳)
(宣公十/五年)
河出崑崙虚色白所渠并千七百一川色黄百里一小
山千里一曲一直(爾雅/)
維摩經曰以四大海水入一毛孔中不撓魚鼈等而彼
大海本相如故(後漢書西/域傳論注)
渾四游而斡五緯天道𢎞也振河海而載山川地道厚
也一情紀而合流貫人靈茂也(宋書頗/延之傳)
如山之大無不有也如谷之虚無不受也(北史魏/收傳)
苞物衆者莫大於天地化物多者莫多於日月民之所
急莫急於水火然而天不為一物枉其時明君聖人亦
不為一人枉其法天行其所行而萬物被其利聖人亦
行其所行而百姓被其利(管子/白心)
夫山澤廣大則草木易多也壤地肥饒則桑麻易殖也
薦草多衍則六畜易繁也(管子/八觀)
天之裁大故能兼覆萬物地之裁大故能兼載萬物人
主之裁大故容物多而衆人得比焉故曰裁大者衆之
所比也(管子形/勢解)
天覆而無外也其徳無所不在地載而無棄也安固而
不動故莫不生殖聖人法之以覆載萬民故莫不得其
職(管子版/法解)
古之善為君者法江海江海無為以成其大窊下以成
其廣故能長乆為天下谿谷其徳乃足(文子/自然)
江之源出於汶山其大如甕口其流可以濫觴順沿而
下控諸羣荆廣袤數千里方舟然後可以濟此無他故
也所受於下流者非一壑也(子華子/虎㑹問)
夫視入以為出庾氏之職業也操贏而制餘商賈子之
所為也中人之家計口然后食閭里之志也乃若天子
者大官也有天下者大器也臨萬品御萬民窮天之産
罄地之毛無有不共無有不備此則古今常尊之埶也
奈何而以閭里之所志商賈子之所為庾氏之職業仰
而議夫堯舜之量哉(子華子晏/子問黨)
今指馬之百體而不得馬而馬係於前者立其百體而
謂之馬也是故丘山積卑而為髙江河合水而為大大
人合并而為公(莊子/則陽)
故海不辭東流大之至也聖人并包天地澤及天下而
不知其誰氏(莊子徐/無鬼)
江河不惡小谷之滿己也故能大聖人者事無辭也物
無違也故能為天下器是故江河之水非一源也千鎰
之裘非一狐之白也(墨子/親士)
天地不昭昭大水不潦潦大火不燎燎王徳不堯堯者
乃千人之長也其直如矢其平如砥不足以覆萬物是
故谿狹者速涸逝淺者速竭磽确者其地不育(墨子/親上)
地大則有常祥不庭岐母羣抵天翟不周山大則有虎
豹熊螇蛆水大則有蛟龍黿鼉鱣鮪商書曰五世之廟
可以觀怪萬夫之長可以生謀室中之無澤陂也井中
之無大魚也新林之無長木也凡謀物之成也必由廣
大衆多長乆信也(呂氏春/秋論大)
兼包萬國一齊殊俗并覆百姓若令一族是非輻輳而
為之轂(淮南子/主術訓)
海内其所出故能大輻復其所過故能逺(淮南子/説林訓)
夫江河之腐胔不可勝數然祭者汲焉大也一杯酒白
蠅漬其中匹夫弗嘗者小也(淮南子/要略訓)
夫浸水之所及也則生其所不及則死故民皆知焉膏
雨之所生也廣莫大焉民之受賜也普矣莫識其由來
者上徳不徳是以無徳(孔叢子/雜訓)
日月之明衆下仰之乾坤之廣萬物順之(武侯十六/䇿治人)
山小無獸水淺無魚樹弱無巢(武侯十六/䇿隂察)
夜舉燈燭光曜所及可得度也日照天下逺近廣狹難
得量也浮於淮濟皆知曲折入東海者不曉南北故夫
廣大從横難數極深掲厲難測漢徳酆廣日光海外
也(王充論衡/須訟篇)
東海廣且深由卑下百川五嶽雖髙大不逆垢與塵良
木不十圍洪條無所因長者能博愛天下寄其身(曹子/建當)
(欲遊南/山行)
五嶽巍峩不以藏疾傷其極天之髙滄海滉瀁不以含
垢累其無涯之廣故九徳尚寛以得衆宣尼汎愛而與
進(抱朴子外/篇博喻)
乾坤陶育而庶物不識其惠者由乎其益無方也大人
神化而羣細不覺其施者由乎治之於未有也故可知
者小也易料者少也(抱朴子外/篇博喻)
繁林蘙薈則羽族雲萃𤣥淵浩汗則鱗羣競赴徳盛業
廣則宅心者衆舍瑕錄用即逺懐近集(抱朴子外/篇博喻)
陶朱白圭之財不一物者豐也雲夢孟諸所生萬殊者
曠也(抱朴子外/篇喻蔽)
深大之淵衆物所歸包裹而藏之無有方外(太𤣥經第/四大觧)
山藪之有草木則毒害者居之川澤之形廣大則能受
於汙濁人君之善御下亦當忍恥病也(前漢書註/路温舒傳)
山不厭髙海不厭深周公吐哺天下歸心(文選魏武/帝短歌行)
行潦暴集江海不以為多鰌鱓並逃九罭不以為虚是
以許由匿堯而深隐唐氏不以衰夷齊恥周而逺餓文
武不以卑(文選王褒四/子講徳論)
夫幽谷無私有至斯響洪鐘虚受無來不應(文選王屮/頭陀寺碑)
(文/)
君人者乗南面之位操殺生之柄威如秋霜恩如春養
何求而不得何化而不從人君當以江海為腹山林為
面當使其觀者不知江海何藏山林何有(太平御覽皇/王部敘皇王)
(上/)
人君以江海為腹山為面如此則下不知其量畏而懐
之(太平御覽/人事部腹)
通𤣥經曰狹者入大而迷近者行逺而惑(道徳經四/子集觧)
惚恍之羅設而無狀之網施(道徳經指/歸巻十二)
譬如海水入一㣲塵是海水中蛟龍魚鼈安常如故亦
無廹迮(海空智藏/經捨受品)
猶如大海容納百川无増无減无穢無淨无心揀擇含
容一切金銀珠玉水晶琉璃硨磲碼碯珊瑚琥珀一切
珍寳無不包藏真道大藏亦復如是(大乗妙/林經)
譬如大地普能荷負一切草木花果藥樹皆悉平等(波/羅)
(蜜多經巻五/百六十二)
譬如風界行無邉境(波羅蜜多經巻/五百九十七)
又如風界以太虚空為所行境(波羅蜜多經巻/五百九十七)
猶如衆龍還雨大海不可别知滴數多少(阿差未菩/薩經巻二)
如日所照靡不周遍未曽増減(法華經/巻六)
大海之水無滿不滿(法海經/尺一)
　　　端尚
戎狄豺狼不可厭也諸夏親暱不可棄也宴安酖毒不
可懐也(左傳閔/公元年)
狄人伐衛衛懿公好鶴鶴有乗軒者將戰國人受甲者
皆曰使鶴鶴實有祿位余焉能戰(左傳閔/公二年)
無徳者寵國之釁也(杜氏觧左傳/桓公八年)
諸侯之寳三土地人民政事寳珠玉者殃必及身(孟子/盡心)
(下/)
楚書曰楚國無以為寳惟善以為寳舅犯曰亡人無以
為寳仁親以為寳(大學/)
從善如登從惡如崩(國語/周)
圉聞國之寳六而已聖能制議百物以輔相國家則寳
之玉足以庇䕃嘉榖使無水旱之災則寳之龜足以憲
臧不則寳之珠足以禦火災則寳之金足以禦兵亂則
寳之山林藪澤足以僃財用則寳之若夫譁囂之美楚
雖蠻夷不能寳也(國語/楚)
賢士邦之寳也美女邦之咎也(越絶内/經九術)
國有寳有器有用城郭險阻蓄藏寳也聖智器也珠玉
末用也先王重其寳器而輕其末用(管子/樞言)
墨子見染素絲者而嘆曰染於蒼則蒼染於黄則黄所
以入者變其色亦變五入而以為五色矣故染不可不
慎也非獨染絲紗也國亦有染舜染於許由伯陽禹染
於臯陶伯益湯染於伊尹仲虺武王染於太公望周公
旦此四王者所染當故王天下立為天子功名蔽天地
舉天下之仁義顯人必稱此四王者夏桀染於羊辛岐
踵戎殷紂染於崇侯惡來周厲王染於虢公長父榮夷
終幽王染於虢公鼓祭公敦此四王者所染不當故國
殘身死為天下僇舉天下之不義辱人必稱此四王者
(呂氏春/秋當染)
窺赤肉而鳥鵲聚貍處堂而衆䑕散衰絰陳而民知喪
竽瑟陳而民知樂湯武修其行而天下從桀紂慢其行
而天下畔豈待其言哉君子審在己者而已矣(呂氏春/秋貴當)
五榖養性而棄之於地珠玉無用而寳之於身故舜棄
黄金於嶄嵓之上禹捐珠玉於五湖之淵(陸子/術事)
故其可憂者唯中主爾又以練絲染之藍則青染之緇
則黒得善佐則存不得善佐則亡此其不可不憂者耳
(賈子新/書連語)
昔者齊桓公好味而易牙烹其首子而餌之虞君好寳
而晉獻以璧馬釣之胡王好音而秦穆公以女樂誘之
是皆以利見制於人也故善建者不拔(淮南子/主術訓)
以鑿觀池之力耕則田野必辟矣以積土山之髙修隄
防則水用必足矣以食狗馬鴻鴈之費養士則名譽必
榮矣以弋獵博奕之日誦詩讀書聞識必博矣(淮南子/泰族訓)
撓枉者過直救文者以質(鹽鐵論/救匱)
隋和之名寳也而不能安危存亡故喻徳示威惟賢臣
良相不在犬馬珍怪是以聖王以賢為寳不以珠玉為
寳昔晏子修之罇俎之間而折衝乎千里不能者雖隋
和滿篋無益於存亡(鹽鐵論/崇禮)
玩好亂目巧聲迷耳賊敗貞良君受其殃(焦氏易林/困之賁)
或曰刑名非道邪何自然矣曰何必刑名圍碁擊劍反
自眩形亦皆自然也由其大者作正道由其小者作姦
道(揚子問/道篇)
梁惠王與齊威王田於郊威王問曰王亦有寶乎惠王
曰若寡人國小尚有徑寸之珠照車前後各十二乗者
十枚奈何以萬乗之國而無寳乎威王曰寡人以為寳
與王異吾臣有檀子者使守南城則楚人不敢為寇東
取泗上十二諸侯皆來朝吾臣有盼子者使守髙唐則
趙人不敢東漁吾吏有黔夫者使守徐州則燕人祭北
門趙人祭西門徙而從者七千餘家吾臣有種首者使
備盜賊則道不拾遺將以照千里豈特十二乗哉梁惠
王慙不懌而去(藝文類聚/寶玉部寳)
蘭蕙荃蘅植之近疇此亦寡人之所親賢也藜蓬臭蔚
棄之乎逺疆此亦寡人之所逺佞也(藝文類聚禮/部藉田論)
所貴惟賢所寳惟榖(太平御覽/百榖部榖)
金一兩生於境内粟十二石死於境外粟十二石生於
境内金一兩死於境外國好生金於境内則金粟兩死
倉府兩虚國弱好生粟於境内則金粟兩生倉府兩實
國強(太平御覽/百榖部粟)
今人主不思神芝朱草而患枇杷荔枝之腐亦鄙甚矣
(太平御覽/果部荔枝)
臣以為珍竒靡麗之物誠是玩弄之所寳然非經國之
至寳(太平御覽/珍寳部寶)
雖金玉滿堂明珠滿室飢不為寳非國之用(太平御覽/珍寳部寳)
齊景公謂晏子曰韓人既得寳千乗聚萬駟矣方欲珍
懸黎㑹金玉其得之耶奚若晏嬰曰臣聞琬琰之外有
鳥焉曰金翅氏謂為羽豪其為鳥也非龍肝不食非鳯
血不飲其食也常飢而不飽其飲也常渇而後充生未
幾何失其天年而死珠玉之珍非乃為君之患也(太平/御覽)
(羽族部/金翅鳥)
　
　
　
　
　
　
　
　
　
　
　
　
　
　喻林巻六十一
欽定四庫全書
　喻林卷六十二　　　　　明　徐元太　撰
　　君道門(二/)
　　　仁厚
麟之趾振振(音/真)公子于(音/吁)嗟麟兮　麟之定(音/訂)振振公
姓于嗟麟兮　麟之角(叶虗/谷反)振振公族于嗟麟兮(麟之/趾)
樛木后妃逮下也言能逮下而無嫉妬之心焉(毛詩/樛木)
行葦忠厚也周家忠厚仁及草木(毛詩/行葦)
古者不風不㬥不行火草木不折不操斧斤不入山林
豺祭獸然後殺獺祭魚然後漁鷹隼擊然後罻羅設是
以天子不合圍諸侯不掩羣大夫不麛不卵士不隱塞
庶人不數罟罟必四寸然後入澤梁故山不童澤不竭
鳥獸魚鼈皆得其所(毛詩魚/麗註)
麟角之末有肉示有武而不用(鄭氏箋詩/麟之趾)
木枝以下垂之故故葛藟也得纍而蔓之而上下俱盛
喻后妃能以意下逮衆妾使得其次序則衆妾上附事
之而禮義亦俱盛(鄭氏箋/詩樛木)
敦敦然道傍之葦牧牛羊者毋使踐履折傷之草物方
茂盛以其終將為人用故周之先王為此愛之况於人
乎(鄭氏箋/詩行葦)
我視彼宗周之洛水矣維此洛水則泱泱然深而廣大
能灌溉以時浸潤以成嘉榖以喻我視彼古昔之明王
矣維此明王則仁而寛愛能爵賞以理賜命以成賢者
是王恩之深厚也(毛詩正/義瞻彼)
古太平之時交於萬物有道欲取鴛鴦之鳥必待其長
大於其能飛乃罼掩之而羅取之不於㓜小而㬥夭也
非但於鳥獨然以興於萬物皆爾至獺祭魚然後取魚
豺祭獸然後捕獸皆待其成而取之也(毛詩正/義鴛鴦)
服䖍云奥休痛其痛而念之若今時小兒痛父母以口
就之曰奥休代其痛也(春秋正義/昭公三年)
天不崇大則覆幬不廣地不深厚則載物不博人不敦
龎則道數不遠(後漢書朱/暉列傳)
天地之於萬物也好生帝王之於萬人也慈愛(後漢書/㓂恂傳)
流大漢之愷悌蕩亡秦之毒螫(後漢書/班彪傳)
前王作典明慎議獄而僣濫易意朱公論璧光澤相如
而倍薄異價(宋書顔/延之傳)
孱焉則差的焉則闇是以禮道尚優法意從刻優則人
自為厚刻則物相為薄(宋書顔/延之傳)
然楚履既墜江君徘徊鍾牛一聲東向改釁(魏書趙脩/恩倖傳)
乳獸含牙蒼鷹垂翅(北齊書文/苑樊遜傳)
淵者衆物之所生也能深而不涸則沈玉至主者人之
所仰而生也能寛裕純厚而不苛忮則民人附(管子形/勢解)
臣聞君子如美淵澤容之衆人歸之如魚有依極其游
泳之樂若淵澤決竭其魚動流夫往者維雨乎不可復
已(晏子春/秋問下)
譖慝之言無入之耳批扞之聲無出之口殺傷人之孩
無存之心雖有詆訐之民無所依矣(墨子/脩身)
衣人以其寒也食人以其饑也饑寒人之大害也救之
義也人之困窮甚如饑寒故賢主必憐人之困也必哀
人之窮也如此則名號顯矣國士得矣(吕氏春/秋愛士)
聖人愛念百姓如孩孾赤子長養之而不責望其報(河/上)
(公註老/子任德)
墻薄則亟壞繒薄則亟裂器薄則亟毀酒薄則亟酸夫
薄可以曠日持久者殆未有也故有國畜民施政教者
臣竊以為厚之而可耳(賈子新/書連語)
先王之法畋不掩羣不取麛夭不涸澤而漁不焚林而
獵豺未祭獸罝罦不得布於野獺未祭魚網罟不得入
於水鷹隼未摰羅網不得張於谿谷草木未落斤斧不
得入山林昆蟲未蟄不得以火燒田孕育不得殺􁈸卵
不得探魚不長尺不得取彘不期年不得食是故草木
之發若蒸氣禽獸歸之若流原飛鳥歸之若煙雲有所
以致之也(淮南子/主術訓)
善御者不忘其馬善射者不忘其弩善為人上者不忘
其下(淮南子/繆稱訓)
慈父之愛子非為報也不可内解於心聖王之養民非
求用也性不能已若火之自熱水之自寒夫有何脩焉
及待其力頼其功者若失火舟中故君子見始斯知終
矣媒妁譽人而莫之徳也取庸而强飯之莫之愛也雖
親父慈母不加於此有以為則恩不接矣(淮南子/繆稱訓)
古者杆木穿皮不蠧不出於四方以是君子之重禮而
賤財也(韓詩/外傳)
故為民父母以養疾子長恩厚而已(鹽鐵論/周秦)
聖人之於天下百姓也其猶赤子乎饑者則食之寒者
則衣之將之養之育之長之唯恐其不至於大也(説苑/貴徳)
聖人之於天下也譬猶一堂之上也今有滿堂飲酒者
有一人獨索然向隅而泣則一堂之人皆不樂矣聖人
之於天下也譬猶一堂之上也有一人不得其所者則
孝子不敢以其物薦進(説苑/貴德)
河以委蛇故能逺山以陵遲故能髙道以優游故能化
德以純厚故能豪(説苑/談叢)
明君之制賞從重罰從輕食人以壯為量事人以老為
程(説苑/談叢)
臣之家有二白璧其色相如也其徑相如也其澤相如
也然其價一者千金一者五百金王曰徑與色澤相如
也一者千金一者五百金何也朱公曰側而視之一者
厚倍是以千金梁王曰善故獄疑則從去賞疑則從與
(新序雜/事四)
覩觳觫而改牲避行葦而不蹈者仁之事也(抱朴子外/篇仁明)
人置四面未必得鳥湯去三面置其一面以網四十國
非徒網鳥也(新序雜/事五)
君聞昔者公劉之行乎羊牛踐葭葦惻然為民痛之恩
及草木豈欲殺不辜者乎(列女傳周列/國晉弓士妻)
澤枯無魚山童難株(焦氏易林/觀之㢲)
次六厚厚君子秉斗測曰厚厚君子得人無疆也(太𤣥/經第)
(三/親)
傳曰慈母之怒子也雖折葼笞之其惠存焉(方言/第二)
獺未祭魚不施網罟豺未祭獸不脩田獵鷹隼未擊不
張罻羅霜露未霑不伐草木草木有生而無識鳥獸有
識而無知猶施仁愛以及之奚况在人而不愛之乎(劉/子)
(愛/民)
君者其仁如春其澤如雨德潤萬物則人為之死矣(劉/子)
(愛/民)
明明后辟仁以為政魚遊清沼鳥萃平林(文選補/亡詩)
若墜之惻每勤如傷之念恒軫(文選王融/䇿秀才文)
三方落網一面駈禽徳以行政仁乎用心(藝文類聚帝/王部殷成湯)
(賛/)
幸聖王留善貸之德紆好生之施解網祝禽下車泣罪
(藝文類聚人/部言志書)
今主君以寛宏為宇仁惠為廬若地之載如天之燾(藝/文)
(類聚人/部嘲戯)
若能服温厚而知穿弊之苦周明之德也厭滋㫖而識
空嗛之急仁恕之功也(藝文類聚人/部鑒誡詰)
恩加禽獸胎卵於是獲全仁霑草木牛羊所以勿踐(文/苑)
(英華薛道衡/帝徳上頌)
景公探爵鷇弱故反之晏子逡廵再拜賀曰君有聖人
之道矣君探爵鷇鷇弱故反之此聖人之道也(太平御/覽禮義)
(部/賀)
童牛不服童馬不馳是謂大仁(太平御覽人/事部仁惻)
邯鄲之民以正月之旦獻鳩於簡子簡子大悦厚賞之
客問其故簡子曰正旦放生示有恩也客曰民知君欲
放之故競而捕之死者衆矣君而欲生之不若禁民弗
捕捕而放之恩不遍不相補矣(太平御覽時/序部元日)
麟肉角鳳肉咮皆示有武而不用也(埤雅品/物門麐)
被銘曰被雖温無忘人之寒無厚於己無薄於人(困學/紀聞)
(巻二十/雜識)
騶虞雖饑非自死之草不食(何氏語林/文學南史)
君子殺民如殺身活人如活己(道徳經指/歸巻十二)
　　　精誠
觀盥而不薦有孚顒若(易觀/)
王道之可觀者莫盛乎宗廟宗廟之可觀者莫盛於盥
也至薦簡畧不足復觀故觀盥而不觀薦也(王弼註/易觀)
明信顯著不存外飾處坎以斯雖復一樽之酒二簋之
食瓦缶之器納此至約自進於牖乃可羞之於王公薦
之於宗廟(王弼註/易坎)
天地感而萬物化生聖人感人心而天下和平(易咸/)
孚乃利用禴(易萃/)
今予其敷心腹腎腸(書盤/庚下)
匠人有以感斤欘故繩可得料也羿有以感弓矢故彀
可得中也造父有以感轡筴故遫獸可及逺道可致(管/子)
(小/稱)
含德之厚比於赤子毒蟲不螫猛獸不據玃鳥不摶骨
弱筋柔而握固未知牝牡之合而䘒作精之至也終日
號而不啞和之至也(老子/𤣥符)
精之所動若春氣之生秋氣之殺故君子者其猶射者
也於此毫末於彼尋丈矣(文子/精誠)
譬猶兆龜數蓍至誠自契五行應之誠茍不至兆之數
之無一應者(關尹子/四符篇)
真者精誠之至也不精不誠不能動人故强哭者雖悲
不哀强怒者雖嚴不威强親者雖笑不和真悲無聲而
哀真怒未發而威真親未笑而和真在内者神動於外
是所以貴真也(莊子/漁父)
乳彘觸虎乳狗不遠遊不忘其親也(荀子/榮辱)
天地為大矣不誠則不能化萬物聖人為知矣不誠則
不能化萬民父子為親矣不誠則疏君上為尊矣不誠
則卑(荀子不/茍篇)
人或謂兔絲無根非無根也其根不屬也伏苓是慈石
召鐵或引之也樹相近而靡或軵之也聖人南面而立
以愛利民為心號令未出而天下皆延頸舉踵矣則精
通乎民也(吕氏春/秋精通)
今夫攻者砥厲五兵侈衣美食發且有日矣所被攻者
不樂非或聞之也神者先告也身在乎秦所親愛在於
齊死而志氣不安精或往來也(吕氏春/秋精通)
養由基射虎中石矢乃飲羽誠乎虎也伯樂學相馬所
見無非馬者誠乎馬也宋之庖丁好解牛所見無非死
牛者三年而不見生牛用刀十九年刃若新􁀙研順其
理誠乎牛也(吕氏春/秋精通)
子之於父母也一體而兩分同氣而異息若草莽之有
華實也若樹木之有根心也雖異處而相通隱志相及
痛疾相救憂思相感生則相歡死則相哀此之謂骨肉
之親神出於忠而應乎心兩精相得豈待言哉(吕氏春/秋精通)
三月嬰兒軒冕在前弗知欲也斧鈇在後弗知惡也慈
母之愛諭焉誠也故誠有誠乃合於情精有精乃通於
天乃通於天水木石之性皆可動也又况於有血氣者
乎故凡説與治之務莫若誠聽言哀者不若其哭也聽
言怒者不若其鬬也説與治不誠其動人心不神(吕氏/春秋)
(具/備)
齊有善相狗者其隣假以買取鼠之狗期年乃得之曰
是良狗也其隣畜之數年而不取鼠以告相者相者曰
此良狗也其志在獐麋豕鹿不在鼠欲其取鼠也則桎
之其隣桎其後足狗乃取鼠夫驥驁之氣鴻鵠之志有
諭乎人心者誠也人亦然誠有之則神應乎人矣言豈
足以諭之哉此謂不言之言也(吕氏春/秋士容)
夫疾呼不過聞百步志之所在踰於千里冬日之陽夏
日之陰萬物歸之而莫使之然故至精之象弗招而自
來不麾而自往窈窈㝠㝠不知為之者誰而功自成(淮/南)
(子主/術訓)
至精之所動若春氣之生秋氣之殺也雖馳傳騖置不
若此其亟故君人者其猶射者乎於此毫未於彼尋常
矣故慎所以感之也夫榮啟期一彈而孔子三日樂感
於和鄒忌一徽而威王終夕悲感於憂動諸琴瑟形諸
音聲而能使人為之哀樂縣法設賞而不能移風易俗
者其誠心弗施也甯戚商歌車下桓公喟然而寤夫至
精入人深矣(淮南子/主術訓)
湯之時七年旱以身禱於桑林之際而四海之雲湊千
里之雨至抱質效誠感動天地神諭方外令行禁止豈
足為哉(淮南子/主術訓)
勇士一呼三軍皆辟其出之也誠故倡而不和意而不
戴中心必有不合者也故舜不降席而王天下者求諸
己也(淮南子/繆稱訓)
金錫不消釋則不流刑上憂尋不誠則不法民(淮南子/繆稱訓)
心之精者可以神化而不可以導人目之精者可以消
澤而不可以昭誋在混㝠之中不可諭於人故舜不降
席而天下治桀不下陛而天下亂盖情甚乎呌呼也(淮/南)
(子繆/稱訓)
三月嬰兒未知利害也而慈母之愛愈篤者情也故言
之用者昭昭乎小哉不言之用者曠曠乎大哉(淮南子/繆稱訓)
寗戚擊牛角而歌桓公舉以大政雍門子以哭見孟嘗
君涕流沾纓歌哭衆人之所能為也一發聲入人耳感
人心情之至者也故唐虞之法可效也其諭人心不可
及也(淮南子/繆稱訓)
哭之發於口涕之出於目此皆憤於中而形於外者也
譬若水之下流煙之上尋也夫有孰推之者故强哭者
雖病不哀强親者雖笑不和情發於中而聲應於外故
釐負羈之壺飡愈於晉獻公之垂棘趙宣孟之束脯賢
於智伯之大鐘故禮豐不足以效愛而誠心可以懷逺
(淮南子/齊俗訓)
太王亶父處邠狄人攻之杖䇿而去百姓携㓜扶老負
釜甑踰梁山而國乎岐周非令之所能招也秦穆公為
野人食駿馬肉之傷也飲之美酒韓之戰以其死力報
非券之所能責也宓子治亶父巫馬期往觀化焉見夜
漁者得小即釋之非刑之所能禁也孔子為魯司寇道
不拾遺市買不豫賈田漁皆讓長而班白不戴負非法
之所能致也夫矢之所以射遠貫牢者弩力也其所以
中的剖微者正心也賞善罰㬥者政令也其所以能行
者精誠也故弩雖强不能獨中令能明不能獨行必自
精誠所以與之施道故攄道以被民而民弗從者誠心
弗施也(淮南子/泰族訓)
夫蛟龍伏寢於淵而卵割於陵螣蛇雄鳴於上風雌鳴
於下風而化成形精之至也(淮南子/泰族訓)
勇士一呼三軍皆辟士之誠也昔者楚熊渠子夜行見
寢石以為伏虎關弓射之滅矢飲羽下視知石也却復
射之矢摧無迹熊渠子見其誠心而金石為之開况人
心乎唱而不和動而不隨中必有不全者矣(新序雜/事四)
次二蛟濳于淵陵卵化之人或隂言百姓和之測曰蛟
濳之化中精誠也(太𤣥經/第四迎)
祭祀之道莫盛修德故紂之牛牲不如文王之蘋藻也
(前漢書註/郊祀志)
鏡質薄而能照目形小而能視以其精明也故聖人以
至精感人至誠應物為樂不假鐘鼓之音為禮不待玉
帛之惠此所感之至也(李善註文選陸/士衡演連珠)
萬邦凱樂非悦鐘皷之娱天下歸仁非感玉帛之惠(文/選)
(陸士衡/演連珠)
譬如慈母唯有一子其子得病父母亦病其子病愈父
母亦愈(海空智藏/經捨受品)
　　　操柄
令行禁止王始也出一曰神明出二曰分光出三曰無
適異出四曰無適與無適與者亡(汲冡周書/文傳解)
日之中也仄月之望也食威之失也陰食陽(汲冢周書/周祝解)
無虎傅翼將飛入宫擇人而食(汲冢周書/寤敬解)
日君象也月臣象也㣲謂虧傷也君道當常明如日而
月有虧盈今君失道則任小人大臣專次則日如月然
(鄭氏箋/詩柏舟)
日當常明月即有虧今日何為與月更迭而虧傷乎猶
君何為與臣更迭而屈伸乎(毛詩正/義柏舟)
有頍然者之皮弁實維伊何乎宜在於首以為表飾也
以興有尊貴者之天王維如何乎宜君於上以正綱紀
也(毛詩正/義頍弁)
汎汎然浮於水上者楊木之舟舟人以紼繩繫而維持
之使不得東西也以興居於民上者諸侯之君也明王
以禮法約而制禦之使不得違叛也(毛詩正/義采菽)
糟者猶糟實者猶實玉者猶玉血者猶血酒者猶酒優
以繼愖政出自家門此之謂失政也(大戴禮/記少間)
孔子曰天無二日土無二王者天有二日則草木枯萎
土有二王則征伐不息(禮記正義/曽子問)
然君異于器不可以二器二不匱君二多難(左傳哀/公六年)
夫水能浮草木亦能沉之地能生萬物亦能殺之江海
能下谿谷亦能朝之聖人能從衆亦能使之(吴越春秋/勾踐歸國)
(外/傳)
應侯謂昭王曰亦聞恒思有神叢與恒思有悍少年請
與叢博曰吾勝叢叢藉我神三日不勝叢叢困我乃左
手為叢投右手自為投勝叢叢藉其神三日叢往求之
遂弗歸五日而叢枯七日而叢亡今國者王之叢勢者
王之神藉人以此得無危乎臣未嘗聞指大於臂臂大
於股若有此則病必甚矣(戰國䇿秦/昭襄王)
萬乘之主不制於人臣十乗之家不制於衆人匠夫徒
步之士不制於妻妾而又况於當時之賢主者乎(戰國/䇿燕)
(昭/王)
百人輿瓢而趨不如一人持而走疾百人誠輿瓢瓢必
裂今秦國華陽用之穰侯用之太后用之王亦用之不
稱瓢為器則已稱瓢為器國必裂矣(戰國䇿秦/昭襄王)
荆宣王問羣臣曰吾聞北方之畏昭奚恤也果誠何如
江乙對曰虎求百獸而食之得狐狐曰子無敢食我也
天帝使我長百獸今子食我是逆天帝命也子以我為
不信吾為子先行子隨我後觀百獸之見我而敢不走
乎虎以為然故遂與之行獸見之皆走虎不知獸畏己
而走也以為畏狐也今王之地方五千里帶甲百萬而
專屬之昭奚恤故北方之畏奚恤也其實畏王之甲兵
也猶百獸之畏虎也(戰國策/楚宣王)
至秦則不然張誹謗之罔以為漢毆除倒持太阿授楚
其柄故誠能勿失其柄天下雖有不順莫敢觸其鋒(前/漢)
(書梅/福傳)
如下有泰山之安則上有累卵之危(前漢書楚/元王傳)
天子盛威若燎火之陽今委政王氏不炎熾矣(前漢書/叙傳述)
(成紀/註)
恐威權外假歸之良難虎翼一奮卒不可制(後漢書翟/酺列傳)
夫釣者中大魚則縱而隨之須可制而後牽則無不得
也人主之威豈徒大魚而已(魏志劉/曄傳)
自古至今安有四五人把持刑柄而不離刺轉相蹄齧
者也(吴志諸/葛瑾傳)
且垂猶鷹也饑則附人飽便髙颺遇風塵之會必有凌
霄之志惟宜急其羈靽不可任其所欲(晉書慕/容垂傳)
宸極居中則列宿齊其晷帝王順天則羣后仰其度(魏/書)
(太祖/紀)
以大督小從近及遠如身之使手幹之摠條(魏書食/貨志)
見未能髙飛者借其羽毛知逸勢冲天者剪其翅翮(北/齊)
(書盧文/偉傳)
日中必彗操刀必割執斧必伐日中不彗是謂失時操
刀不割失利之期執斧不伐賊人將來(太公六/韜守土)
無借人國柄借人國柄則失其權無掘壑而附丘無舎
本而治末(太公六/韜守土)
無借人利器借人利器則為人所害而不終其世(太公/六韜)
(守/土)
無實則無勢失轡則馬焉制(管子七/臣七主)
夫明王之所輕者馬與玉其所重者政與軍若失主不
然輕與人政而重與人馬輕予人軍而重予人玉重宫
門之營而輕四境之守所以削也夫權者神聖之所資
也獨明者天下之利器也獨斷者㣲宻之營壘也此二
者聖人之所則也聖人畏㣲而愚人畏明聖人之憎惡
也内愚人之憎惡也外(管子/霸言)
鯨魚失水則制於螻蟻人君舎其所守而與臣爭事則
制於有司(文子/上仁)
術者人君之所宻用羣下不可妄窺勢者制法之利器
羣下不可妄為人君有術而使羣下得窺非術之奥者
有勢使羣下得為非勢之重者(尹文子/大道上)
白君道也青臣道也青驪於白謂權臣擅命雜君道也
君道雜則君不勝矣(公孫龍子/通變論註)
君之制臣猶金之勝木其來久矣而白不勝為青所驪
是木賊金而臣掩君之謂也青染於白其色碧也臣而
掩君其道亂也君道之所以亂由君不正舉也(公孫龍/子通變)
(註/)
諺曰蠧衆而木折隙大而墻壞故大臣爭於私而不顧
其民則下離上下離上者國之隙也秩官之吏隱下以
漁百姓此民之蠧也故有隙蠧而不亡者天下鮮矣是
故明王任法去私而國無隙蠧矣(商子/修權)
樞者居中以運外處近而制逺主於轉動者也故天之
北辰謂天樞門之運轉者謂之戸樞然則持樞者動運
之柄以制物也(鬼谷子本/經陰符註)
君者國之隆也父者家之隆也隆一而治二而亂自古
及今未有二隆爭重而能長久者(荀子致/仕篇)
不謹其閉不固其門虎乃將存不慎其事不掩其情賊
乃將生(韓非子/主道)
夫勢者便治而利亂者也故周書曰毋為虎傅翼將飛
入邑擇人而食之夫乗不肖人於勢是為虎傅翼也(韓/子)
(難/勢)
夫虎之所以能服狗者爪牙也使虎釋其爪牙而使狗
用之則虎反服狗矣人主者以刑德制臣者也今君人
者釋其刑德而使臣用之則君反制於臣矣(韓非子/二柄)
夫人臣之侵其主也如地形焉即漸以往使人主失端
東西易面而不自知故先王立司南以端朝夕(韓非子/有度)
道不同於萬物徳不同於陰陽衡不同於輕重繩不同
於出入和不同於燥濕君不同於羣臣凡此六者道之
出也(韓非子/揚權)
内索出圉必身自執其度量厚者虧之薄者靡之虧靡
有量毋使民比周同欺其上虧之若月靡之若勢(韓非/子揚)
(權/)
彼求我予假求人斧假之不可彼將用之以伐我(韓非/子揚)
(權/)
故上失􁀙寸下得尋常(韓非子/揚權)
毋弛而弓一棲兩雄一棲兩雄其鬬㘖㘖(韓非子/揚權)
腓大於股難以趨走主失其神虎隨其後(韓非子/揚權)
毋富人而貸焉毋貴人而逼焉毋轉信一人而失其都
國焉(韓非子/揚權)
掘其根本木乃不神填其洶淵毋使水清(韓非子/揚權)
主上不知虎將為狗主不蚤止狗益無已虎成其羣以
弑其母為主而無臣奚國之有主施其法大虎將怯主
施其刑大虎自寧法刑狗信虎化為人復反其真(韓非/子揚)
(權/)
為人君者數披其木毋使木枝扶疎木枝扶疎將塞公
閭私門將實公庭將虗主將壅圍數披其木無使木枝
外拒木枝外拒將逼主處數披其木毋使枝大本小枝
大本小將不勝春風不勝春風枝將害心(韓非子/揚權)
黄帝有言曰上下一日百戰下匿其私用試其上上操
度量以割其下故度量之立主之寶也黨與之具臣之
寶也(韓非子/揚權)
虎豹必不用其爪牙而與鼷鼠同威萬金之家必不用
其富厚而與監門同資(韓非子/八説)
人之不事衡石者非貞廉而逺利也石不能為人多少
衡不能為人輕重求索不能得故人不事也明主之國
官不敢枉法吏不敢為私利貨賂不行是境内之事盡
如衡石也(韓非子/八説)
有術而御之身坐於廟堂之上有處女子之色無害於
治無術而御之身雖瘁臞猶未有益(韓非子外/儲説左)
人主者利害之軺轂也射者衆(韓非子外/儲説左)
夫獵者託車輿之安用六馬之足使王良佐轡則身不
勞而易及輕獸矣今釋車輿之利損六馬之足與王良
之御而下走逐獸則雖樓季之足無時及獸矣託良馬
固車則臧獲有餘國者君之車也勢者君之馬也夫不
處勢以禁誅擅愛之臣而必德厚以與天下齊行以爭
民是皆不乗君之車不因馬之利舎車而下走者也(韓/非)
(子外儲/説左)
方吾子曰吾聞之古禮行不與同服者同車不與同族
者共家而况君人者乃借其權而外其勢乎(韓非子外/儲説右)
賞罰共則禁令不行何以明之以造父於期子罕為出
彘田恒為圃池故宋君簡公弑患在王良造父之共車
田連成竅之共琴也(韓非子外/儲説右)
淖齒之用齊也擢閔王之筋李兊之用趙也餓殺主父
此二君者皆不能用其椎鍜榜擎故身死為戮而為天
下笑(韓非子外/儲説右)
入齊則獨聞淖齒而不聞齊王入趙則獨聞李兊而不
聞趙王故曰人主者不操術則威勢輕而臣擅名(韓非/子外)
(儲説/右)
靖郭君相齊與故人久語則故人富懷左右刷則左右
重久語懷刷小資也猶以成富况於吏勢乎(韓非子内/儲説下)
勢重者人主之淵也臣者勢重之魚也魚失於淵而不
可復得也人主失其勢重於臣而不可復收也(韓非子/内儲説)
(下/)
凡耳之聞也藉於静目之見也藉於昭心之知也藉於
理君臣易操則上之三官者廢矣(吕氏春/秋任數)
人君不重則不尊治身不重則失神草木之華輕故零
落根重故長存也(河上公註/老子重德)
不正本而反自修則人主逾勞人臣逾逸是猶代庖宰
割牲而為大匠斵也與馬競走筋絶而弗能及上車執
轡則馬死於衡下故伯樂相之王良御之明主乗之無
御相之勞而致千里者乗於人資以為羽翼也(淮南子/主術訓)
筦子曰權不兩錯政不二門故曰脛大於股者難以步
指大於臂者難以把本小末大不能相使也(説苑/君道)
虎饑欲食為蝟所伏(焦氏易林/豫之比)
大尾小頭重不可揺上弱下强陰制其雄(焦氏易林/咸之坎)
放銜垂轡奔馬不制棄法作奸君失其位(焦氏易林/蹇之姤)
君猛臣懾虎行兔伏(焦氏易林/震之遯)
龍而蛇伏故不君者也(太𤣥經第/一閑註)
初一蛇伏於泥無雄有雌終莫受施測曰蛇伏於泥君
不君也(太𤣥經/第一閑)
夫國不可從外治兵不可從中御(潜夫論/勸將)
婦人専政國不靜牝雞雄鳴主不榮(蔡中郎集/荅災異)
明銓衡者所重不可得誣也仗法度者所愛不可得私
也故得人者先得之於己者也失人者先失之於己者
也(抱朴子外/篇廣譬)
然則刑之為物國之神器君所自執不可假人猶長劒
不可倒捉巨魚不可脱淵也(抱朴子外/篇用刑)
君孤立於上臣弄權於下本末不能相御身手不能相
使(文選曹元/首六代論)
曾不知鼠憑社貴狐藉虎威(文選沈約/恩倖傳論)
姦人無所逃其刑惡吏無所窮其詐如身手之相驅弦
括之相接矣(藝文類聚刑/法部刑法表)
君臣之間猶權衡也權左撅則右重右重則左輕輕重
迭相移天地之理也(太平御覽/資産部秤)
夫威福者人主之神器也譬之操莫邪執其柄則人莫
敢抗失其柄則還見害也(太平御覽刑法/部律令科附)
可怒而不怒臣乃為虎可殺而不殺大賊乃發(太平御/覽皇王)
(部敘皇/王上)
魚藏於水權隱於心故物莫之害也魚失水為物所擒
權示人即為人所制(道德經註/疏卷二)
　
　
　
　
　喻林卷六十二
欽定四庫全書
　喻林巻六十三　　　　　明　徐元太　撰
　　君道門(三/)
　　　獨斷
夫論至德者不和於俗成大功者不謀於衆昔者舜舞
有苗禹袒裸國非以養欲而樂志也務以論德而約功
也(史記趙/世家)
夫鈐鍵之轡君上所宜獨操非驂服所當共也(魏書天/象志四)
主尊臣卑上威下敬令行人服理之至也使天下兩天
子天下不可理也一國而兩君一國不可理也一家而
兩父一家不可理也夫令不髙不行不摶不聽堯舜人
君非生而理也桀紂之人非生而亂也故理亂在上也
(管子/霸言)
明王之所操者六生之殺之富之貧之貴之賤之此六
柄者主之所操也主之所處者四一曰文二曰武三曰
威四曰德此四位者主之所處也藉人以其所操命曰
奪柄藉人以其所處命曰失位奪柄失位而求令之行
不可得也(管子/任法)
夫自見之明借人見之闇也自聞之聰借人聞之聾也
明君知此則去就之分定矣為君當若冬日之陽夏日
之陰萬物自歸莫之使也(鄧析子/無厚)
心為九竅之治君為五官之長(鬼谷子/符言)
一家二貴事乃無功夫妻持政子無適從(韓非子/揚權)
酸甘鹹淡不以口斷而決於宰尹則厨人輕君而重於
宰尹矣上下清濁不以耳斷而決於樂正則瞽工輕君
而重樂正矣治國是非不以術斷而決於寵人則臣下
輕君而重寵人矣(韓非子/八説)
夫痤疽之痛也非刺骨髓則煩心不可支也非如是不
能使人以半寸砥石彈之今人主之於治亦然非不知
有苦則安欲治其國非如是不能聽聖知而誅亂臣亂
臣者必重人重人者必人主所甚親愛也人主所甚親
愛也者是同堅白也夫以布衣之資欲以離人主之堅
白所愛是猶以解左髀説右髀者是身必死而説不行
者也(韓非子外/儲説左)
行法曲斷以五里斷者王以九里斷者强宿治者削(韓/非)
(子飾/令)
魯侯欲以孔子為司徒將召三桓議之乃謂左丘明左
丘明曰孔丘其聖人歟夫聖人在政過者離位焉君雖
欲謀其將弗合乎魯侯曰吾子奚以知之丘明曰周人
有愛裘而好珍羞欲為千金之裘而與狐謀其皮欲具
少牢之珍而與羊謀其羞言未卒狐相與逃於重丘之
下羊相呼藏於深林之中故周人五年不制一裘十年
不足一牢何者周人之謀失矣今君欲以孔丘為司徒
召三桓而議之亦與狐謀裘與羊謀羞哉於是魯侯遂
不與三桓謀而召孔丘為司徒(事文類/聚司徒)
　　　用衆
芃芃然枝葉茂盛者是彼棫木之樸屬而叢生也我農
人得析而薪之又載而積之於家使農人得以濟用興
德行俊秀者乃彼賢人之叢集而衆多也我國家得徴
而取之又引而置之於朝使國得以蕃興(毛詩正/義棫樸)
衆心成城衆口鑠金(國語/周)
語曰千金之裘非一狐之腋也臺射之欀非一木之枝
也三代之際非一士之智也信哉(史記劉/敬傳)
語曰猛獸不如羣狐卿等十餘人何懼王鎮惡(南史王/鎮惡傳)
夫民别而聽之則愚合而聽之則聖雖有湯武之德復
合於市人之言是以明君順人心安情性而發於衆心
之所聚是以令出而不稽刑設而不用(管子君/臣上)
以天下之目視則無不見也以天下之耳聽則無不聞
也以天下之心慮則無不知也輻凑竝進則明不塞矣
(管子/九守)
善用人者若蚈之足衆而不害若舌之與齒堅柔相磨
而不相敗(文子/上德)
為善使人不能得從此獨善也為巧使人不能得從此
獨巧也未盡善巧之理為善與衆行之為巧與衆能之
此善之善者巧之巧者也所貴聖人之治不貴其獨治
貴其能與衆共治貴工倕之巧不貴其獨巧貴其能與
衆共巧也(尹文/子)
設一人能備天下之事能左右前後之宜逺近遲疾之
間必有不兼者焉茍有不兼於治闕矣(尹文子/大道上)
夫唯能使人之耳目助己視聽使人之吻助己言談使
人之心助己思慮使人之股肱助己動作助之視聽者
衆則其所聞見者逺矣助之言談者衆則其徳音之所
撫循者博矣助之思慮者衆則其談謀度速得矣助之
動作者衆即舉其事速成矣(墨子尚/同中)
古之聖王之治天下也千里之外有賢人焉其鄉里之
人皆未之均聞見也聖王得而賞之千里之内有㬥人
焉其鄉里未之均見也聖王得而罰之故唯毋以聖王
為聰耳明目與豈能一視而通見千里之外哉一聽而
通聞千里之外哉聖王不往而視也不就而聽也然而
使天下之為寇亂盗賊者周流天下無所重足者何也
其以尚同為政善也(墨子尚/同下)
一目之視也不若二目之視也一耳之聽也不若二耳
之聽也一手之操也不若二手之彊也(墨子尚/同下)
以兼為正是以聰耳明目相為視聽乎是以股肱畢强
相為動為宰乎(墨子兼/愛下)
力不敵衆智不盡物與其用一人不如用一國故智力
敵而羣物勝揣中則私勞不中則有過下君盡己之能
中君盡人之力上君盡人之智(韓非子/八經)
天下無粹白之狐而有粹白之裘取之衆白也大取於
衆此三皇五帝之所以大立功名也故以衆勇無畏乎
孟賁矣以衆力無畏乎烏獲矣以衆視無畏乎離婁矣
以衆知無畏乎堯舜矣(吕氏春/秋用衆)
今之為車者數官然後成夫國豈特為車哉衆智衆能
之所持也不可以一物一方安車也(吕氏春/秋君守)
夫乗衆人之智則無不任也用衆人之力則無不勝也
千鈞之重烏獲不能舉也衆人相一則百人有餘力矣
是故任一人之力者則烏獲不足恃乗衆人之勢者則
天下不足有也(淮南子/主術訓)
人主者以天下之目視以天下之耳聽以天下之智慮
以天下之力爭是故號令能下究而臣情得上聞(淮南/子主)
(術/訓)
積力之所舉則無不勝也衆智之所為則無不成也塪
井之無黿鼉隘也園中之無修木小也夫舉重鼎者力
少而不能勝也及至其移徙之不待其多力者故千人
之羣無絶梁萬人之聚無廢功(淮南子/主術訓)
乗衆勢以為車御衆智以為馬雖幽野險途則無由惑
矣人主深居隱處以避燥濕閨門重襲以避姦賊内不
知閭里之情外不知山澤之形帷幕之外目不能見十
里之前耳不能聞百步之外天下之物無不通者其灌
輸之者大而斟酌之者衆也是故不出戸而知天下不
窺牖而知天道乗衆人之智則天下之不足有也專用
其心則獨身不能保也(淮南子/主術訓)
用百人之所能則得百人之力舉千人之所愛則得千
人之心譬如伐樹而引其本千枝萬葉則莫得弗從也
(淮南子/繆稱訓)
黄帝生陰陽上駢生耳目桑林生臂手此女媧所以七
十化也(淮南子/説林訓)
以天下之大託於一人之才譬若懸千鈞之重於木之
一枝(淮南子/説林訓)
百梅足以為百人酸一梅不足以為一人和(淮南子/説林訓)
盖非橑不能蔽日輪非輻不能追疾然而橑輻未足恃
也(淮南子/説林訓)
轂立三十輻各盡其力不得相害使一輻獨入衆輻皆
棄豈能致千里哉(淮南子/説林訓)
天積衆精以自剛聖人積衆賢以自强天序日月星辰
以自光聖人序爵禄以自明天所以剛者非一精之力
聖人所以强者非一賢之德也故天道務盛其精聖人
務衆其賢(春秋繁露/立元神)
故獨視不若與衆視之明也獨聽不若與衆聽之聰也
獨慮不若與衆慮之切也(韓詩/外傳)
聖王之舉事必先諦之於謀慮而後考之於蓍龜白屋
之士皆關其謀芻蕘之役咸盡其心故萬舉而無遺籌
失䇿傳曰衆人之智可以測天兼聽獨斷惟在一人此
大謀之術也(説苑/權謀)
介子推行年十五而相荆仲尼聞之使人往視還曰廊
下有二十五俊士堂上有二十五老人仲尼曰合二十
五人之智智於湯武并二十五人之力力於彭祖以治
天下其固免矣乎(説苑/尊賢)
天子居闉闕之中帷帳之内廣厦之下旃茵之上不出
襜幄而知天下者以有賢左右也故獨視不如與衆視
之明獨聽不如與衆聽之聰也(新序雜/事五)
千柱百梁終不傾僵仁智輔聖周宗康寧(焦氏易林/謙之未濟)
百柱載梁千歲不僵大願輔福文武以昌(焦氏易林/井之萃)
天雖至神必因日月之光地雖至靈必有山川之化聖
人雖有萬人之德必須俊賢三公九卿二十七大夫八
十一元士以順天成其道(白虎通/封公侯)
禹湯文王雖有聖德猶雜用衆賢以致於治非獨索蕙
茝任一人也故堯有禹咎繇伯夷夏有朱虎伯益䕫殷
有伊尹傅説周有吕望旦散宜生邵畢是雜用衆芳之
効也(王逸註楚/辭離騷經)
目也者能逺察天際而不能近見其背心亦如之君子
誠知心之似目也是以務鑒於人以觀得失故視不過
垣墻之裏而見邦國之表聽不過閾𣙗之内而聞千里
之外因人也人之耳目盡為我用則我之聰明無敵於
天下矣(徐幹中/論虗道)
華衮燦爛非隻色之功嵩岱之峻非一簣之積故九子
任而康凝之績熈四七受而佐命之勲著(抱朴子外/篇博喻)
衆力并則萬鈞不足舉也羣智用則庶績不足康也故
繁足者死而不弊多士者亂而不亡(抱朴子外/篇務正)
南溟引朝宗以成不測之深𤣥圃崇木石以致極夭之
峻大厦凌霄頼羣橑之積輪曲轅直無可闕之物故元
凱之佐登而格天之化洽折衝之才周則逐鹿之姦寢
(抱朴子外/篇務正)
峻極之山非一石所成凌雲之榭非一木所構狐白之
裘非一腋之毳宇宙為宅非一言所治(劉子/薦賢)
非取製於一狐諒求味於兼采(文選任昉為/作薦士表)
崇臺非一榦珍裘非一腋多士成大業羣賢濟𢎞績(文/選)
(盧諶答魏/子悌詩)
千金之裘非一狐之腋大厦之材非一丘之木太平之
功非一人之畧(文選王褒四/子講德論)
𢎞海者川崇山惟壤韶䕶錯音衮龍比象明明衆哲同
濟天網劍宣其利鑒獻其朗(文選陸機/功臣頌)
山木茂盛萬人得而薪之賢人衆國家得用(文選王元/長䇿秀才)
(文/註)
百足之蟲斷而不蹶持之者衆也(意林魯/連子)
廊廟之材非一木之枝白狐之裘非一狐之腋(意林/慎子)
一人之智不如衆人之愚一目之察不如衆目之明(意/林)
(任/子)
百足之蟲共舉一身安得不濟(意林/新論)
其他胥附奔走雲合霧集若榱椽之構大厦衆星之仰
河漢(文苑英華裴/子野史論一)
一竈五突烹餁十倍分烟者衆(太平御覽/居處部竈)
弩弱而矰髙者乗於風也身不勞而行合者得助於衆
也(太平御覽/兵部弩)
一目視則不明一耳聽則不聰(太平御覽/人事部目)
假天下之目以視則四海毫末可見(太平御覽/人事部目)
一井五缾泄之可待濫流者衆也(太平御覽/器物部缾)
譬如以繩繫物單則無力合而能繫(禪法要解經/巻上榮九)
譬如一絲不能係象多集諸絲象不能絶(雜寶藏/經卷五)
譬如藥師不得以一藥治衆病衆病不同藥亦不一(大/智)
(度論卷/十九)
譬如一人二人不名為軍和合多人乃成為軍能破怒
敵(大智度論/卷八十七)
大厦為衆材所成羣生非一人可化(辯正論/巻六)
　　　從諫
惟木從繩則正后從諫則聖(書説/命上)
言木以繩直君以諫明(孔氏傳書/説命上)
聽其規諫以自修如玉石之見琢磨也(毛詩淇/澳註)
良藥苦口而利於病忠言逆耳而利於行湯武以諤諤
而昌桀紂以唯唯而亡(孔子家/語六本)
夫人君而無諫臣則失正士而無教友則失聽御狂馬
不釋䇿操弓不反檠木受繩則直人受諫則聖受學重
問孰不順哉(孔子家語/子路初見)
頼君之用也故言不然巴浦之犀犛兕象其可盡乎其
又以規為瑱也(國語/楚)
傳曰人之將死惡聞酒肉之味邦之將亡惡聞忠臣之
氣身死不為醫邦亡不為謀還自遺災盖木土水火不
同氣居此之謂也(越絶德序/外傳記)
千羊之皮不如一狐之腋諸大夫朝徒聞唯唯不聞周
舎之諤諤是以憂也(史記趙/世家)
雷霆之所擊無不摧折者萬鈞之所壓無不麋滅者今
人主之威非特雷霆也執重非特萬鈞也(前漢書/賈山傳)
夫立言無顯過之咎明鏡無見毗之尤如惡立言以記
過則不當學也不欲明鏡之見玭則不當照也(後漢書/宦者列)
(傳/)
夫聖王所以聽僮夫匹婦之言者猶塵加嵩岱霧集淮
海雖未有益不為損也(後漢書儒/林列傳)
夫良藥苦口惟疾者能甘之忠言逆耳惟達者能受之
(吳志孫/奮傳)
堯舜周公所以能致忠諫者以其欵誠之心著也氷炭
不言而冷熱之質自明者以其有實也若好忠直如氷
炭之自然則諤諤之臣將濟濟而盈庭(晉書王/沈傳)
夫療膏肓之疾者必進苦口之藥決狐疑之慮者亦告
逆耳之言如其猶豫迷而不反恐俞附見其已死扁鵲
知其無功矣(晉書孫/楚傳)
諫者所以安主也食者所以肥體也主惡諫則不安人
飺食則不肥(管子形/勢解)
人之將疾也必先甘魚肉之味國之將亡也必先惡忠
臣之語故疾之將死者不可為良醫國之將亡者不可
為忠謀(文子/微明)
人主皆知鏡之明己也而惡士之明己也鏡之明己也
功細士之明己也功大知其細失其大不知類矣(亢倉/子君)
(道/)
聽言之道溶若甚醉脣乎齒乎吾不為始乎齒乎脣乎
愈惽惽乎(韓非子/揚權)
夫良藥苦於口而智者勸而飲之知其入而已己疾也
忠言拂於耳而明主聽之知其可以致功也(韓非子外/儲説左)
聞古扁鵲之治其病也以刀刺骨聖人之救危國也以
忠拂耳刺骨故小痛在體而長利在身拂耳故小逆在
心而久福在國故甚病之人利在忍痛猛毅之君以福
拂耳忍痛故扁鵲盡巧拂耳則子胥不失夀安之術也
病而不忍痛則失扁鵲之巧危而不拂耳則失聖人之
意如此長利不逺垂功名不久立(韓非子/安危)
莊荆王立三年不聽而好讔成公賈入諫王曰不穀禁
諫者今子見故何對曰臣非敢諫也願與君王讔也王
曰胡不設不穀矣對曰有鳥止於南方之阜三年不動
不飛不鳴是何鳥也王射之曰有鳥止於南山之阜其
三年不動將以定志意也其不飛將以長羽翼也其不
鳴將以覽民則也是鳥雖無飛飛將翀天雖無鳴鳴將
駭人賈出矣不穀知之矣明日朝所進者五人所退者
十人羣臣大恱荆國之衆相賀也成公賈之讔也賢於
太宰噽之説聽乎夫差而吳國為墟成公賈之讔喻乎
荆王而荆國以霸(吕氏春/秋重言)
趙簡子曰厥也愛我鐸也不愛我厥之諫我也必於無
人之所鐸之諫我也喜質我於人中必使我醜尹鐸對
曰厥也愛君之醜也而不愛君之過也鐸也愛君之過
也而不愛君之醜也臣嘗聞相人於師敦顔而土色者
忍醜不質君於人中恐君之不變也此簡子之賢也人
主賢則人臣之言刻簡子不賢鐸也卒不居趙地有况
乎在簡子之側哉(吕氏春/秋達鬱)
人主之患欲聞枉而惡直言是障其源而欲其水也水
奚自至是賤其所欲而貴其所惡也所欲奚自來(吕氏/春秋)
(貴/直)
欲知平直則必凖繩欲知方圓則必規矩人主欲自知
則必直士故天子立輔弼設師保所以舉過也百姓有
得鐘者欲負而走則鐘大不可負以椎毁之鐘况然有
音恐人聞之而奪己也遽揜其耳惡人聞之可也惡己
自聞之悖矣為人主而惡聞其過非猶此也惡人聞其
過尚猶可(吕氏春/秋自知)
今有樹於此而欲其美也人時灌之則惡之而日伐其
根則必無活樹矣夫惡聞忠言乃自伐之精者也(吕氏/春秋)
(至/忠)
藥酒病之利也正言治之藥也(鹽鐵論/能言)
土負水者平木負繩者直君受諫者聖(説苑/正諫)
寤口之言若羮寤心之言若氷今左右之諫雖不甘君
之口其亦寒心哉夫寤口者求譽而養禍寤心者忍耻
而奮功是以明君樂聞寤心之言而去甘口之士故功
施昭明而令聞廣譽也君若誅左右而壅其心無乃嗜
甘之疾乎(天禄閣外/史陽山)
夫人之將疾者必不甘魚肉之味身之將敗者必不納
忠諫之言故臨死者謂無良醫之蔽將敗者謂無直諫
之臣(劉子/貴言)
觀於明鏡則疪瑕不滯於軀聽於直言則過行不累乎
身(廣文選王仲/宣倣連珠)
防人之口譬諸防川豈不速止潰乃潺湲潺湲尚塞言
擁為賊黙黙之患用顛厥國(初學記職官/部諫議大夫)
　　　審聽
采苓采苓首陽之巔人之無言茍亦無信　采苦采苦
首陽之下人之為言茍亦無與　采葑采葑首陽之東
人之無言茍亦無從(詩國風/采苓)
盗言孔甘亂是用餤(音談巧詩/小雅  言)
彼所小言盡人毒也(莊子列/御寇)
夫氷炭不同器而久寒暑不兼時而至雜反之學不兩
立而治今兼聽雜學緣行同異之辭安得無亂乎(韓非/子顯)
(學/)
今或謂人曰使子必智而夀則世必以為狂夫智性也
夀命也性命者非所學於人也而以人之所不能為説
人此世之所以謂之狂也以仁義教人是以智與夀説
人也有度之主弗受也(韓非子/顯學)
東方之墨者謝子將西見秦惠王惠王問秦之墨者唐
姑果唐姑果恐王之親謝子賢於己也對曰謝子東方
之辯士也其為人甚險將奮於説以取少主也王因藏
怒以待之謝子至說王王弗聽謝子不説遂辭而行凡
聽言以求善也所言茍善雖奮於取少主何損所言不
善雖不奮於取少主何益不以善為之慤而徒以取少
主為之悖惠王失所以為聽矣用志若是見客雖勞耳
目雖弊猶不得所為也(呂氏春/秋去宥)
相劍者曰白所以為堅也黄所以為牣也黄白雜則堅
且牣良劒也難者曰白所以為不牣也黃所以為不堅
也黃白雜則不堅且不牣也又柔則錈堅則折劒折且
錈焉得為利劍劍之情未革而或以為良或以為惡說
使之也故有以聰明聽說則妄說者止無以聰明聽說
則堯桀無别矣(吕氏春/秋别類)
邾之故法為甲裳以帛公息忌謂邾君曰不若以組凡
甲之所以為固者以滿竅也今竅滿矣而任力者半耳
且組則不然竅滿則盡任力矣邾君以為然曰將何所
以得組也公息忌對曰上用之則民為之矣邾君曰善
下令令官為甲必以組公息忌知說之行也因令其家
皆為組人有傷之者曰公息忌之所以欲用組者其家
多為組也邾君不說於是復下令令官為甲無以組此
邾君之有所尤也為甲以組而便公息忌雖為組何傷
也以組不便公息忌雖無組亦何益也為組與不為組
不足以累公息忌之說用組之心不可不察也(吕氏春/秋去尤)
殺罷牛可以贖良馬之死莫之為也殺牛必亡之數以
必亡贖不必死未能行之者矣(淮南子/説山訓)
日月之光而盲者不能見雷霆之聲而聾人不能聞夫
為不知音者言若語於瘖聾何特蟬之不知重雪耶夫
以伊尹之知太公之賢而不能開辭於桀紂非說者非
聽者過也是以荆和抱璞而泣血曰安得良工而剖之
屈原行吟澤畔曰安得臯陶而察之(鹽鐵論/相刺)
　　　貴謙
謙亨天道下濟而光明地道卑而上行(易謙/)
江海處下百谷歸之履尊以損則或益之矣(王弼註/易損)
凡人必將財物周贍鄰里乃能用之六五居於尊位用
謙與順鄰自歸之故不待豐富能用其鄰也(周易正/義謙)
百川發源皆自山出由髙趣下歸注於海(隋書天/文上志)
卑也者道之室王者之器也而水以為都居凖也者五
量之宗也素也者五色之質也淡也者五味之中也(管/子)
(水/地)
江海所以能為百谷王者以善下之故能為百谷王(老/子)
(後/已)
江海處地之不足故天下歸之奉之(文子/守弱)
世能祖祖鮮能下下祖祖為親下下為君(黄石公/三畧上)
地窪下水流之人謙下德歸之也(河上公註/老子益謙)
士處下不爭髙故安而不危水下流不爭先故疾而不
遲(淮南子/原道訓)
貴者必以賤為號而髙者必以下為基託小以包大在
中以制外行柔而剛用弱而强(淮南子/原道訓)
下者萬物歸之虚者天下遺之(淮南子/主術訓)
水下流而廣大君下臣而聰明君不與臣爭功而治道
通矣管夷吾百里奚經而成之齊桓秦穆受而聽之照
惑者以東為西惑也見日而寤矣(淮南子/繆稱訓)
夫欲致精者必虗静其形欲致賢者必卑謙其身形静
志虚者氣精之所趣也謙尊自卑者仁賢之所事也故
治身者務執虛静以致精治國者務盡卑謙以致賢(春/秋)
(繁露通/國身)
子得罪於父可以因姑姊叔父而解之父能赦之臣得
罪於君可以因便辟左右而謝之君能赦之昔桀得罪
於湯紂得罪於武王此則君之得罪於其臣者也莫為
謝至今不赦(新序雜/事四)
次五澤庳(婢/)其容衆潤攸同測曰澤庳其容謙虛大也
(太𤣥經/第一增)
次五下言如水實以天牝測曰下言之水能自沖也(太/𤣥)
(經第/五節)
言日誅惡己復循道而退下入太陰之中不伐其功也
(王逸註楚/辭九歌)
上撩之木鳥所不集故過之而去君自尊髙衆士亦望
之而去也(太𤣥經第/四逃解)
以貴下賤有似初婚夫下婦也(太𤣥經第/四迎解)
天道下濟而光明江湖善下而為王故山在地中成謙
王侯以孤寡為損(劉子/明謙)
大壯往則復天地之謙也極昇必降陰陽之謙也滿終
則虧日月之謙也道盈體冲聖人之謙也(劉子/明謙)
欲上必以其言下之欲先必以其身後之處上而民不
重在前而民不害(揚子法言/註寡見篇)
襄城君始封之日衣翠衣帶玉劍履縞舄立乎流水之
上大夫莊辛過而說之曰願把君之手其可乎襄城作
色不言莊辛遷延稱曰君獨不聞鄂君之遇越人乎鄂
君方汎舟於新波之上乗青翰之舟張翠羽之盖會鼔
鐘之音越人擁楫而歌曰今夕何夕兮褰州水流今日
何日兮得與王子同舟山有木兮木有枝心恱君兮君
不知於是鄂君揄袂而擁之舉繡被而覆之襄城乃奉
手進之(藝文類聚/舟車部舟)
夫溪谷為卑不為東西故能達而不窮江海處下不為
廣大故能王而不休(道德經指/歸巻十一)
江海之王也非積德政累仁愛流神明加恩惠以懷之
又非崇禮義廣辭讓飾知故設巧能以恱之也又非出
竒行變起權立勢奮武揚威重生累息百事以制之也
清靜處下虛以待之無為無求而百川自為來也百川
非聞海之美被其德化歸慕之也又非拘禁束教有界
道畫東西而趨之也然而水之所以貫金觸石鑚崖潰
山馳騁丘阜以赴隨江海無有還者形偶性合事物自
然也由此觀之卑損之為道也大矣(道德經指/歸巻十一)
江海居大而處下則百川流之大國居大而處下則天
下流之(道德/經註)
大國虚容譬於江海江海處衆流之下故百川競注大
國用道謙桑故萬邦歸往(道德經註/疏巻六)
　
　
　喻林巻六十三
欽定四庫全書
　喻林巻六十四　　　　　明　徐元太　撰
　　君道門(四/)
　　　貴公
九五顯比王用三驅失前禽邑人不誡吉(易比/)
舎逆取順失前禽也(易比/)
夫三驅之禮禽逆來趣己則舎之背己而走則射之愛
於來而惡於去也故其所施常失前禽也以顯比而居
王位用三驅之道者也(王弼註/易比)
時之還也無私貌日之出也無私照(汲冢周書/周祝解)
虞人之射禽弩已張從機間視括與所射參相得乃後
釋弦發矢為政亦當以己心參於羣臣及萬民可乃後
施也(鄭氏註禮/記緇衣)
獨樂樂與人樂樂孰樂曰不若與人曰與少樂樂與衆
樂樂孰樂曰不若與衆(孟子梁/惠王下)
楚共王出獵而遺其弓左右請求之共王曰止楚人遺
弓楚人得之又何求焉仲尼聞之曰惜乎其不大也亦
曰人遺弓人得之而已何必楚也(孔子集/語下)
古人有言滿堂而飲酒有一人鄉隅而悲泣則一堂皆
為之不樂王者之於天下譬猶一堂之上也故一人不
得其平為之悽愴於心(前漢書/刑法志)
夫水至平而邪者取法鏡至明而醜者亾怒水鏡之所
以能窮物而無怨者以其無私也水鏡無私猶以免謗
(蜀志李/嚴傳註)
天地至公故萬民咸育帝王無私而黎民戴頼(魏書劉/潔傳)
有善者不留其賞故民不私其利有過者不宿其罰故
民不疾其威威罰之制無踰於民則人歸親於上矣如
天雨然澤下尺(管子君/臣上)
日月之明無私故莫不得光聖人法之以燭萬民故能
審察則無遺善無隱姦(管子版/法解)
天地不仁以萬物為芻狗聖人不仁以百姓為芻狗(老/子)
(虛/用)
衡之於左右無私輕重故可以為平繩之於内外無私
曲直故可以為正人主之於法無私好憎故可以為令
(文子/下德)
今之人分財賄而設鉤䇿焉非以夫鉤䇿者為能均也
使善惡多寡無所歸其怨也是以聖人窮造物以為識
量然且龜卜筮蓍以為決所以立言於公也聲出而應
律身出而協度然且權量尺石以為器所以立正於公
也義適而理訓舉天下無敢以容其議然且書契章程
以為式所以立信於公也德澤汪濊威制宏逺盡四海
之大無不面納然且法度禮籍以為凖所以立義於公
也(子華子/晏子)
惟聖人究道之情唯道之法公政以明斗柄東指天下
皆春斗柄南指天下皆夏斗柄西指天下皆秋斗柄北
指天下皆冬斗柄運於上事立於下斗柄指一方四塞
俱成此道之用法也(鶡冠子/環流)
四時殊氣天不賜故歲成五官殊職君不私故國治(莊/子)
(則/陽)
且假夫禽貪者器是以一人之斷制利天下譬之猶一
覕也(莊子徐/無鬼)
嚴乎若國之有君其無私德繇繇乎若祭之有社其無
私福泛泛乎其若四方之無窮其無所畛域(莊子/秋水)
楚王失弓因以利楚不能兼濟天下故曰仁義未遂也
人君惟私其黨附之亦如守白求馬獨有白馬來應楚
王所謂人者楚國也仲尼所謂人者天下也故離白以
求馬衆馬皆至矣忘楚以利人天下咸應矣(公孫龍子/跡府註)
以養萬物則天下歸存親疎以待人則海内叛譬如離
色命馬衆馬斯應守白求馬唯得白馬故命名而守一
白色者非命衆馬也(公孫龍子/白馬論註)
白既不定在馬馬亦不専於白故忘色以求馬衆馬皆
應矣忘私以親人天下皆親矣(公孫龍子/白馬論註)
設使白馬乃為有馬者但是一馬耳其材不異衆馬也
猶君之所私者但是一人耳其賢不異衆人也人心不
常於一君亦猶馬形不専於一色故君之愛己則附之
君之疎己則叛之何可私其親黨而疎於天下乎(公孫/龍子)
(白馬/論註)
故明主有私人以金石珠玉無私人以官職事業是何
也曰本不利於所私也(荀子/君道)
民無私則天下為一家而無私耕私織共寒其寒共饑
其饑故如有子十人不加一飯有子一人不損一飯(尉/繚)
(子治/本)
陰陽之和不長一類甘露時雨不私一物萬民之主不
阿一人伯禽將行請所以治魯周公曰利而弗利也荆
人有遺弓者而不肯索曰荆人遺之荆人得之又何索
焉孔子聞之曰去其荆而可矣老𣆀聞之曰去其人而
可矣故老𣆀則至公矣(吕氏春/秋貴公)
人之少也愚其長也智故智而用私不若愚而用公日
醉而飾服私利而立公貪戾而求王舜弗能為(吕氏春/秋貴公)
堯有子十人不與其子而授舜舜有其子九人不與其
子而授禹至公也晉平公問於祁黃羊曰南陽無令其
誰可而為之祁黄羊對曰解狐可平公曰解狐非子之
讎邪對曰君問可非問臣之讎也平公曰善遂用之國
人稱善焉居有間平公又問祁黃羊曰國無尉其誰可
而為之對曰午可平公曰午非子之子邪對曰君問可
非問臣之子也平公曰善又遂用之國人稱善焉孔子
聞之曰善哉祁黃羊之論也外舉不避讎内舉不避子
祁黃羊可謂公矣(呂氏春/秋去私)
庖人調和而弗敢食故可以為庖若使庖人調和而食
之則不可以為庖矣王伯之君亦然誅暴而不私以封
天下之賢者故可以為王伯若使王伯之君誅暴而私
之則亦不可以為王伯矣(呂氏春/秋去私)
智不公則福日衰災日隆以日倪而西望知之(呂氏春/秋序意)
夏不衣裘非愛裘也煖有餘也冬不用􁁉非愛􁁉也清
有餘也聖人之不為私也非愛貴也節乎己也節己雖
貪汙之心猶若止又況乎聖人(呂氏春/秋有度)
入者有受而無取出者有授而無予因春而生因秋而
殺所生者弗德所殺者非怨則幾於道也(淮南子/詮言訓)
喜怒威德之不可以不直處而發也如寒暑冬夏之不
可不當其時而出也(春秋繁露威/德所生章)
善為吏者樹德不善為吏者樹怨公行之也其子羔之
謂歟(說苑/至公)
鏡以精明美惡自服衡平無私輕重自得(説苑/談叢)
次四鳥託巢于叢人寄命于公(太𤣥經/第四昆)
次七盖偏不覆晏雨不救測曰盖偏不覆德不均也(太/𤣥)
(經第/四昆)
次四宰割平平測曰宰割平平能有成也(太𤣥經/第六割)
春風朝煦蕭艾蒙其温秋霜宵墜芝蕙被其涼是故威
以齊物為肅德以普濟為𢎞(文選陸機/演連珠)
至道均被萬物取而咸足淳化普洽百姓用而不匱猶
靈耀覯而品物納光清風流而百籟含響也(文選陸機/演連珠註)
以義事主不私其己以仁接人不謀其欲火佚焚家家
不罪火食過傷人人不罪食以其積之於仁義無私害
也伊尹放太甲太甲無怨心管仲黜伯氏伯氏無怨言
以其積之於公正無私惡也(太平御覽人/事部公平)
取天下若逐鹿得其鹿天下共其肉(太平御覽/獸部鹿)
　　　貴因
凡溝必因水執防必因地執善溝者水潄之善防者水
淫之(周禮考/工記)
故曰為髙必因丘陵為下必因川澤為政不因先王之
道可謂智乎(孟子離/婁上)
所惡於智者為其鑿也如智者若禹之行水也則無惡
於智矣禹之行水也行其所無事也如智者亦行其所
無事則智亦大矣(孟子離/婁上)
夫膠漆至粘也而不能合逺鴻毛至輕也而不能自舉
夫飄於清風則横行四海故事有簡而功成者因也(戰/國)
(䇿趙孝/成王)
王者隨天譬猶自春徂夏改青服絳者也(後漢書郎/顗列傳)
凡為治者動不逆天機作不破地德昔后稷之播百穀
不墾磐石禹決江河不逆流勢(魏書私署涼州/牧張寔子駿傳)
天地之生萬物聖人之馭天下莫不順其性而暢之故
黃帝服牛乗馬因生性也禹鑿龍門决洪河因水之勢
也后稷之播殖百穀因地之氣也湯武之滅夏商因人
之欲也是以有因成無因敗(晉書苻堅/妾張氏傳)
取天下者若逐野獸而天下皆有分肉之心若同舟而
濟濟則皆同其利敗則皆同其害然則皆有以啟之無
有閉之也(太公六/韜發啟)
治人如治水潦養人如養六畜用人如用草木(管子/七法)
心不為九竅九竅治君不為五官五官治為善者君予
之賞為非者君予之罰君因其所以來因而予之則不
勞矣(管子/九守)
以家為鄉鄉不可為也以鄉為國國不可為也以國為
天下天下不可為也以家為家以鄉為鄉以國為國以
天下為天下(管子/牧民)
天下之物無貴無賤因其所貴而貴之物無不貴因其
所賤而賤之物無不賤故不尚賢者言不放魚於木不
沈鳥於淵(文子/自然)
古之瀆水者因水之流也生稼者因地之宜也征伐者
因民之欲也能因則無敵於天下矣(文子/自然)
田不因地形不能成榖為化不因民不能成俗(鶡冠子/天則)
圓者之轉非能轉而轉不得不轉也方者之止非能止
而止不得不止也因圓之自轉使不得止因方之自止
使不得轉何苦物之失分故因賢者之有用使不得不
用因愚者之無用使不得用用與不用皆非我用因彼
所用與不可用而自得其用奚患物之亂乎(尹文子/大道上)
若馭撲馬若養赤子若食餧人故因其懼也而改其過
因其憂也而辦其故因其喜也而入其道因其怒也而
入其怨曲得所謂焉(荀子/臣道)
望敵在前因其所長而用之敵白者堊之赤者赭之(尉/繚)
(子武/議)
管子得於魯魯束縛而檻之使役人載而送之齊共謳
歌而引管子恐魯之止而殺己也欲速至齊因謂役人
曰我為汝唱汝為我和其所唱適宜走役人不倦而取
道甚速管子可謂能因矣役人得其所欲己亦得其所
欲以此術也(呂氏春/秋順説)
奚仲作車蒼頡作書后稷作稼臯陶作刑昆吾作陶夏
鯀作城此六人者所作當矣然而非主道者故曰作者
憂因者平(呂氏春/秋君守)
夫審天者察列星而知四時因也推歴者視月行而知
晦朔因也禹之裸國裸入衣出因也墨子見荆王錦衣
吹笙因也孔子道彌子瑕見釐夫人因也湯武遭亂世
臨苦民揚其義成其功因也故因則功専則拙因者無
敵(呂氏春/秋貴因)
三代所寶莫如因因則無敵禹通三江五湖決伊闕溝
廻陸注之東海因水之力也舜一徙成邑再徙成都三
徙成國而堯授之禪位因人之心也湯武以千乗制夏
商因民之欲也如秦者立而至有車也適越者坐而至
有舟也秦越逺塗也竫立安坐而至者因其械也(呂氏/春秋)
(貴/因)
十里之間而耳不能聞帷牆之外而目不能見三畆之
宮而心不能知其以人至開梧南撫多􁗴西服夀靡北
懷儋耳若之何哉故至智棄智至仁忘仁至德不德無
唱有和無先有隨古之王者其所為少其所因多因者
君術也為者臣道也為則擾矣因則靜矣因冬為寒因
夏為暑君奚事哉(呂氏春/秋任數)
水用舟陸用車塗用輴沙用鳩山用樏因其勢也勢重
者其令行位尊者其教受威立者其姦止此畜人之道
也(呂氏春/秋慎勢)
古者多有天下而亾者矣其民不為用也用民之論不
可不熟劍不徒斷車不自行或使之也夫種麥而得麥
種稷而得稷人不怪也用民亦有種不審其種而祁民
之用惑莫大焉湯武因夏商之民也得所以用之也管
商亦因齊秦之民也得所以用之也民之用也有故得
其故民無所不用用民有紀有綱一引其紀萬目皆起
一引其綱萬目皆張(呂氏春/秋用民)
木處榛巢水居窟穴禽獸有芄人民有室陸處宜牛馬
舟行宜多水匈奴出穢裘於越生葛絺各主所急以備
燥溼各因所處以御寒暑並得其宜物便其所由此觀
之萬物固以自然聖人又何事焉(淮南子/原道訓)
九疑之南陸事寡而水事衆於是民人被髪文身以像
鱗蟲短綣不絝以便渉游短袂攘巻以便刺舟因之也
鴈門之北狄不榖食賤長貴壯俗尚氣力人不弛弓馬
不解勒便之也故禹之裸國解衣而入衣帶而出因之
也(淮南子/原道訓)
離朱之明察箴末於百步之外不能見淵中之魚師曠
之聰合八風之調而不能聽十里之外故任一人之能
不足以治三畆之宅也修道理之數因天地之自然則
六合不足均也是故禹之決瀆也因水以為師神農之
播榖也因苗以為教(淮南子/原道訓)
是故入其國者從其俗入其家者避其諱不犯禁而入
不迕逆而進雖之夷狄徒倮之國結軌乎逺方之外而
無所困矣(淮南子/齊俗訓)
三代之所道者因也故禹決江河因水也后稷播種樹
榖因地也湯武平暴亂因時也故天下可得而不可取
也霸王可受而不可求也在智則人與之訟在力則人
與之爭未有使人無智者有使人不能用其智於己者
也未有使人無力者有使人不能施其力於己者也(淮/南)
(子詮/言訓)
因髙而為臺就下而為池各就其勢不敢更為(淮南子/説山訓)
行逺者假於車濟江海者因於舟公輸子能因人主之
材木以搆宫室而不能自為専室狹廬材不足也歐冶
能因國君以為金鑪大鐘而不能自為一鼎盤材無其
用也君子因人主之正朝以和百姓潤衆庶而不能自
饒其家勢不便也(鹽鐵論/貧富)
聖人之為天下興利也其猶春氣之生草也各因其生
小大而量其多少其為天下除害也若川瀆之㵼於海
也各順其勢傾側而制於南北故異孔而同歸殊施而
鈞德其趣於興利除害一也(春秋繁露/考功名)
埏埴而為器窬木而為舟鑠䥫而為刃鑄金而為鐘因
其可也駕馬服牛令鷄司夜令狗守門因其然也民有
好色之性故有大㛰之禮有飲食之性故有大饗之誼
有喜樂之性故有鐘皷管絃之音有悲哀之性故有衰
絰哭踊之節(淮南子/泰族訓)
禹鑿龍門闢伊闕决江濬河東注之海因水之流也后
稷墾草發菑糞土樹榖使五種各得其宜因地之勢也
湯武革車三百乗甲卒三千人討暴亂制夏商因民之
欲也故能因則無敵於天下矣(淮南子/泰族訓)
若夫以火熯井以淮灌山此用已而背自然故謂之有
為若夫水之用舟沙之用鳩泥之用輴山之用蔂夏凟
而冬陂因髙為田因下為池此非吾所謂為之(淮南子/脩務訓)
善舉事者若乗舟而悲訶一人唱而千人和(淮南子/説林訓)
射者因勢治者因法(鹽鐵論/大論)
欲粟者務時欲治者因世(鹽鐵論/遵道)
水宜舟陸地宜車沙地宜肆泥地宜楯草野宜窮廬物
各因其宜故不須用賢(淮南子齊/俗訓解)
夫民物之所以卑賤者不能因任故也是以任賤者貴
因卑者尊此必然之符也(郭子註/莊在宥)
吾一人之所聞不如衆技多故因衆則寧若不因衆則
衆之千萬皆我敵也(郭子註/莊在宥)
然迷者自思復厲者自思善故我無為而天下化(郭子/註莊)
(天/地)
因衆所欲亾而亾之雖王紂可去也不因衆而獨用之
雖盜跖不可御也(郭子註/莊盜跖)
陶唐氏制彤車乗白馬有虞氏因彤車而制鸞車夏后
氏因鸞車而制鈎車商因鈎車而制大路(玉海車/服車輿)
臨深決水不用功力而水可竭也循掘決衝而經可通
也(黄帝素問靈樞/經逆順肥瘦)
生因春長因夏收因秋藏因冬失常則天地四塞(黄帝/素問)
(内經陰陽/離合論)
病之發也如火之熱如風雨不可當也故經言曰方其
盛時必毁因其衰也事必大昌此之謂也(黄帝素問/内經瘧論)
因節而折循理而割(道徳經指/歸巻七)
　　　貴信
其於信也如四時春秋冬夏其博有萬民也如饑而食
如渴而飲下土之人信之夫暑熱凍寒逺若邇非道邇
也及其明德也(大戴禮/記主言)
地不易其則故萬物生焉主不易其則故百姓安焉(管/子)
(形勢/解)
四時之行信必而著明聖人法之以事萬民故不失時
功(管子版/法解)
政令已陳雖覩利敗不欺其民約結己定雖覩利敗不
欺其與(荀子王/霸篇)
小信成則大信立故明主積於信賞罰不信則禁令不
行說在文公之攻原與箕鄭救餓也是以吴起須故人
而食文侯㑹虞人而獵故明主表信如曾子殺彘也患
在尊厲王擊警皷與李悝謾兩和也(韓非子外/儲説左)
楚厲王有警為皷以與百姓為戍飲酒醉過而擊之也
民大驚使人止曰吾醉而與左右戲過擊之也民皆罷
居數月有警擊皷而民不赴乃更令明號而民信之(韓/非)
(子外儲/説左)
李悝警其兩和曰謹警敵人旦暮且至擊汝如是者再
三而敵不至兩和懈怠不信李悝居數月秦人來襲之
至幾奪其軍此不信患也(韓非子外/儲説左)
焚林而田偷多獸後必無獸以詐遇民偷取一時後必
無復(韓非子/難一)
天行不信不能成歲地行不信草木不大春之德風風
不信其華不盛華不盛則果實不生夏之德暑暑不信
其土不肥土不肥則長遂不精秋之德雨雨不信其榖
不堅榖不堅則五榖不成冬之德寒寒不信其地不剛
地不剛則凍閑不開(呂氏春/秋貴信)
文王晝卧夢人登城而呼己曰我東北陬之稿骨也速
以王禮塟我文王曰諾覺召吏視之信有焉文王曰速
以人君塟之吏曰此無主矣請以主大夫文王曰吾夢
中已許之矣柰何其倍之也士民聞之曰我君不以夢
之故不倍稿骨況於生人乎於是下信其上(賈子/諭誠)
夢中許人覺且不背其信陛下已諾若日出之灼灼(賈/子)
(匈/奴)
譬如地之所種皆以時生不失其節亦不違錯應時滋
長(普超三昧/經卷二)
　　　貴一
士之二三猶䘮妃耦而況霸主霸主將德是以而二三
之其何以長有諸侯乎(左傳成/公八年)
聖人之化世也其解在水故水一則人心正水清則民
心易一則欲不汚民心易則行無邪是以聖人之治於
世也不人告也不戸説也其樞在水(管子/水地)
聽羣衆人議以治國國危無日矣何以知其然也老𣆀
貴柔孔子貴仁墨翟貴廉闗尹貴清子列子貴虚陳駢
貴齊陽生貴己孫臏貴勢王廖貴先兒良貴後有金鼔
所以一耳必同法令所以一心也智者不得巧愚者不
得拙所以一衆也勇者不得先懼者不得後所以一力
也故一則治異則亂一則安異則危(呂氏春/秋不二)
目不失其明而見白黒之殊耳不失其聽而聞清濁之
聲王者執一而為萬物正軍必有將所以一之也國必
有君所以一之也天下必有天子所以一之也天子必
執一所以摶之也一則治兩則亂今御驪馬者使四人
人操一䇿則不可以出於門閭者不一也(呂氏春/秋執一)
螾無筋骨之强爪牙之利上食晞堁下飲黄泉用心一
也(淮南子/説山訓)
尸鳩之所以養七子者一心也君子之所以理萬物者
一儀也以一儀理物天心也(説苑/反質)
言皇天不純一其施則萬物大傷人君不純一其政則
百姓震動以觸罪也(王逸註楚/辭九章)
當知師子獸王一德最勝謂無二心如殺大象盡其勢
力殺餘小獸盡力亦然我王亦爾不畏大事不輕小事
(大方廣佛華/嚴經巻十二)
譬如師子饑餓所逼以大勢力殺害大象若殺野干及
諸小獸所施勢力與彼殺象一無所異(蘇婆呼童/子經巻中)
　　　貴宻
君不宻則失臣臣不宻則失身幾事不宻則害成(易繫/辭上)
(傳/)
事若不宻人則乗此機危而害之猶若財之不宻盜則
乗此機危而竊之(周易正義/繫辭上)
天地之化在髙與深聖人之制道在隱與匿(鬼谷子/謀篇)
髙山仰之可極深淵度之可測神明之位術正静其莫
之極歟(鬼谷子/術言)
唐谿公謂昭侯曰今有千金之玉巵通而無當可以盛
水乎昭侯曰不可有瓦器而不漏可以盛酒乎昭侯曰
可對曰夫瓦器至賤也不漏可以盛酒雖有千金之玉
巵至貴而無當漏不可盛水則人孰注漿哉今為人主
而漏其羣臣之語是猶無當之玉巵也雖有聖智莫盡
其術為其漏也(韓非子外/儲説左)
明主之行制也天其用人也鬼天則不非鬼則不困(韓/非)
(子八/經)
故以一得十者下道也以十得一者上道也明主兼行
上下故姦無所失(韓非子/八經)
宓子賤為單父宰辭於夫子夫子曰毋迎而距也毋望
而許也許之則失守距之則閉塞譬如髙山深淵仰之
不可及度之不可測也(説苑/政理)
次三堅不凌或泄其中測曰堅不凌不能持齊也(太𤣥/經第)
(六/堂)
屋漏在上知者在下漏大下見之著漏小下見之㣲(王/充)
(論衡答/佞篇)
宻者天地之際㑹成敗之機要故陰陽不宻則寒暑不
能以成歲棟宇不宻則九層不可以庇身(意林成/敗志)
霧之盛須㬰而訖㬥雨之盛不過終日是以人君喜怒
不見於容(太平御覽/天部霧)
　　　法鑒
七世之廟可以觀德萬夫之長可以觀政(書咸有/一德)
夫明鏡所以察形往古所以知今人主不務襲迹於其
所以安存而忽怠所以危亾未有異於却走而求及前
人也(孔子家/語觀周)
坐則見堯於牆食則覩堯於羮(後漢書/李固傳)
不式古訓而好是佞辯不遵王路而覆車是踐(晋書潘/岳傳)
車戒前傾人師先覺(北齊書/魏收傳)
古者有語曰君子不鏡於水而鏡於人鏡於水見面之
容鏡於人則知吉與凶今以攻戰為利則盖嘗鑒之於
智伯之事乎此其謂不吉而凶既可得而知矣(墨子非/攻中)
鄙諺曰不習為吏而視已事又曰前車覆而後車戒夫
殷周之所以長久者其已事可知也然而不能從者是
不法聖智也秦之亟絶者其軌迹可見也然而不避是
後車又覆也(賈子/保傅)
夫照鏡見眸子㣲察秋毫明照晦㝠(淮南子/説山訓)
且衛君之來也諸侯皆以為蓍龜兆今朝於吳而不利
則皆移心於晉矣(淮南子/人間訓)
商德之衰不鑒於湯禹也周秦之弊不鑒於民下也側
弁垢顔不鑒於明鏡也故君子惟鑒之務(申鑒雜/言上)
吳之杪季殊代同疾知前失之於彼不能改絃於此鑒
亂亾之未逺而躡傾車之前軌覩枳首之爭莓而忘同
身之禍笑蟣虱之晏安不覺事異而患等見競濟之舟
沈而不知殊塗而溺均也(抱朴子外/篇吳失)
富既與地乎侔訾貴正與天乎比崇齊桓曽不足使扶
轂楚嚴未足以為驂乗狹三王之阨僻矯髙舉而大興
歴五帝之寥廓渉三皇之登閎(文選羽/獵賦)
狹三王之趢趗軼五帝之長驅踵三皇之遐武誰謂駕
遲而不能屬(文選東/京賦)
前事之不忘後代之元龜也(文選劉琨/勸進表)
覆車之軌無或重跡(文選張載/劍閣銘)
觀五代之存亾而不用其長䇿覩前車之傾覆而不改
其轍跡(文選曹元/首六代論)
以三王禮法為局小狹陋過五帝而逺馳則繼三皇之
跡也(李善註文/選東京賦)
以鑑自照者見形容以人自照者見吉凶(補文選武/王鏡銘)
齊王聘田巴先生而將問政焉對曰政在正身正身之
本在於羣臣王召臣臣改制鬋飾問於妾奚若妾愛臣
䛕臣曰佼臣臨淄水而觀然後自知醜惡也今齊之臣
䛕王者衆王能臨淄水見己之惡過而自改斯齊國治
矣(藝文類聚/人部鑒誡)
帝者得其根核王者得其英華霸者得其附枝故帝道
不行不能王王道不行不能霸霸道不行不能守其身
(藝文類聚帝王/部總載帝王)
武王伐殷得二大夫而問之曰殷國將亾亦有妖乎一
人曰殷國常雨血雨灰石小者如鷄子大者如箕嘗六
月而雨雪深尺餘武王曰大哉妖也殷人對曰非殷國
之大妖也殷國大妖二十六章(太平御覽皇/王部帝紂)
居堯舜之位而不行唐虞之政者猶反衣狐白步牽騄
耳(太平御覽皇王/部叙皇王下)
如彼在泉臨深是懼如彼覆車望塗改步(玉海官/制儲官)
　
　
　
　
　
　
　
　
　喻林巻六十四
欽定四庫全書
　喻林巻六十五　　　　　明　徐元太　撰
　　君道門(五/)
　　　思危
其亡其亡繫于包桑(易否/)
勿憂宜日中宜照天下也日中則昃月盈則食天地盈
虗與時消息而況於人乎(易豐/)
六四繻有衣袽終日戒(易既/濟)
我臨兆民之上常畏人怨懔懔乎危懼若腐索之馭六
馬索絶則馬逸(尚書正義/五子之歌)
若藥弗瞑眩厥疾弗瘳若跣弗視地厥足用傷(書説/命上)
迨天之未陰雨徹彼桑土(音/杜)綢繆牖戸今女下民或敢
侮予(叶演女反鴞/詩國風鴟)
無棄爾輔貟(音/云)于爾輻屢顧爾僕不輸爾載終踰絶險
曾是不意(詩小雅/正月)
戰戰兢兢如臨深淵如履薄氷(詩小雅/小旻)
鴟鴞又言室巢雖成以所託枝條弱故予室今翹翹然
而危又為風雨之所漂揺此巢將毁予是以維音之嘵
嘵然而恐懼以喻王業雖成今成王㓜弱而為凶人所
振蕩周室將毁故周公言己亦嘵嘵然而危懼(毛詩正/義鴟鴞)
臣之妻歸臣送之反見桑者而助之顧臣之妻則亦有
送之者矣(晉文春/秋伐衛)
千金之子坐不垂堂百金之子不騎衡聖主不乗危而
徼幸(史記袁/盎傳)
夫天下大器也今人之置器置諸安處則安置諸危處
則危天下之情與器亾以異在天子之所置之(前漢賈/誼傳)
千金之子坐不垂堂萬乗之主行不履危(晉書苻/堅上傳)
夫存者非存在於慮亡樂者非樂在於慮殃今王已慮
其源豈憂其流乎(太公六/韜兵道)
髙為其居危顛莫之救(管子/宙合)
君者舟也庶人者水也水則載舟水則覆舟君以此思
危則危將焉不至矣(荀子/哀公)
紹績昧醉寐而亡其裘宋君曰醉足以亡裘乎對曰桀
以醉亡天下(韓非子/説林)
齊桓公出遊遇一丈夫裒衣應步帶著桃殳桓公怪而
問之丈夫曰是名二桃桃之為言亡也夫日日慎桃何
患之有故亡國之社以戒諸侯人之戒在於桃殳(韓詩/外傳)
夫有生者不諱死有國者不諱亡諱死者不可以得生
諱亡者不可以得存(説苑/正諫)
乗國者其如乗航乎航安則人斯安矣(揚子/寡見)
今有宗族巨室子孫保之西疇千畆百農耕之以衡門
為闕以隄堰為垣以溝澮為池溉彼千畆深耕穫而望
菑畬若無患也一夕北風沸塵驟雨衝界侵犯我疆場
崩潰我隄堰播蕩我藩籬浸淫我溝澮汙濁我妻孥傾
覆我廬舎此巨室之憂也出守者可為寒心哉當是之
時農夫荷鋤而流歎結笠而増哀如欲修其疆扞其災
以鎮撫其巨室阜豐其民財培沃其土膏疏導其津埃
使西疇蒼然允茂嘉禾優游於樂歲恬澹於康塗領巨
室之託者得無䇿乎晉王曰風雨之虐固災沴之厲農
也禦則巨室安玩則巨室危雖出守之責而為巨室者
其亦不能豫患哉(天禄閣外/史二難)
若乃安居而不思危寇至而不知懼此謂燕巢於幕魚
遊於鼎亡不俟夕(武侯心/書戒備)
晉靈公造九層臺孫息聞之求見曰臣能纍十二博棊
加九鷄子其上公曰子作之孫息以棊子置下加九鷄
子於其上靈公曰危哉孫息曰是不危復有危於此者
九層之臺三年不成鄰國將欲興兵社稷亡滅君欲何
望公即壞臺(文選魏/都賦註)
夫樹猶親戚土猶士民建置不久則輕下慢上平居猶
懼其離叛危急將如之何是以聖王安而不逸以慮危
也存而設備以懼亡也故疾風卒至而無摧拔之憂天
下有變而無傾危之患矣(文選曹元/首六代論)
舟非水不行水入則舟沒君非民不治民犯上則君危
(藝文類聚/舟車部舟)
善治國者不忘危善養生者不諱死(藝文類聚/人部諫議)
　　　戒察
古者冕而前旒所以蔽明也統絖塞耳所以揜聰也故
水至清則無魚人至察則無徒(大戴禮記子/張問入官)
水清無大魚察政不得下和(後漢書班/超列傳)
江海之流混混故能成其深廣也(晉書傅/𤣥傳)
為政以苛為察以功為明以刻下為忠以計多為功如
此者譬猶廣革者也大敗大裂之道也(文子/上禮)
晉國苦盜有郄雍者能視盜之貌察其眉睫之間而得
其情晉侯使視盜千百無遺一焉晉侯大喜告趙文子
曰吾得一人而一國盜為盡矣奚用多為文子曰吾君
恃伺察而得盜盜不盡矣且郄雍必不得其死焉俄而
羣盜謀曰吾所窮者郄雍也遂共盜而殘之晉侯聞而
大駭立召文子而告之曰果如子言郄雍死矣然取盜
何方文子曰周諺有言察見淵魚者不祥智料隱匿者
有殃且君欲無盜莫若舉賢而任之使教明於上化行
於下民有恥心則何盜之為於是用隨㑹知政而羣盜
奔秦焉(列子/説符)
夫權輕重不差蟁首扶撥枉橈不失鍼鋒是任術而釋
人心者也(淮南子/主術訓)
子曰委任不一亂之媒也監察不止姦之府也裴晞聞
之曰左右相疑非亂乎上下相伺非姦乎古謂之蛇豕
之政(文中子/闗朗)
天子坐九重之内樹塞其門旒以翳明衡以隱聽鸞以
抑馳(太平御覽皇王/部敘皇王上)
不癡不聾不堪作大家翁此言雖小可以喻大(太平御/覽職官)
(部工部/尚書)
諺云不聰不明不能為王不瞽不聾不能為公(太平御/覽人事)
(部諺/下)
　　　戒侵
為治有體上下不可相侵請為明公以作家譬之今有
人使奴執耕稼婢典炊㸑雞主司晨犬主吠盜牛負重
載馬涉逺路私業無曠所求皆足雍容髙枕飲食而已
忽一旦盡欲以身親其役不復付任勞其體力為此碎
務形疲神困終無一成豈其智之不如奴婢雞狗哉失
為家主之法也(蜀志贊麋/子仲傳註)
李子曰非狗則不得兔兔化而狗則不為兔人君而好
為人官有似於此其臣蔽之人時禁之君自蔽則莫之
敢禁夫自為人官自蔽之精者也(呂氏春/秋勿躬)
今以衆地者公作則遲有所匿其力也分地則速無所
匿遲也主亦有地臣主同地則臣有所匿其邪矣主無
所避其累矣(呂氏春/秋審分)
人主之車所以乗物也察乗物之理則四極可有不知
乗物而自怙恃奪其智能多其教詔而好自以若此則
百官恫擾(呂氏春/秋審分)
祓篲賤物也日用掃除故不藏於篋人君好治人臣之
職與祓篲何異(呂氏春秋/勿躬解)
今使人君視如離婁聰如師曠御如王良射如夷羿書
如史籀計如𨽻首走追駟馬力折門鍵有此六者可謂
善於有司之職矣何益於治乎(徐幹中/論務本)
王上不為冢宰之任則伊呂静而司尹矣冢宰不為百
官之所執則百官静而御事矣百官不為萬民之所務
則萬民静而安其業矣(郭子註/莊天道)
　　　戒侈
蜉蝣刺奢也昭公國小而廹無法以自守好奢而任小
人將無所依焉(毛詩/蜉蝣)
甫田齊景公急於圖霸大夫諷之(詩説/齊)
人治田無得田此大田若大田過度力不充給田必蕪
穢維有莠草驕驕然以喻公無霸德思念逺人若思彼
遠人德不致物人必不至維勞其心忉忉然(毛詩正/義甫田)
齊慶封來聘其車美孟孫謂叔孫曰慶季之車不亦美
乎叔孫曰豹聞之服美不稱必以惡終美車何為(左傳/襄公)
(二十/七年)
夫獸三為羣人三為衆女三為粲王田不取羣公行下
衆王御不參一族(國語/周)
梁王魏嬰觴諸侯於范臺酒酣請魯君舉觴魯君興避
席擇言曰昔者帝女令儀狄作酒而美進之禹禹飲而
甘之遂疏儀狄絶㫖酒曰後世必有以酒亡其國者齊
桓公夜半不嗛易牙乃煎熬燔炙和調五味而進之桓
公食之而飽至旦不覺曰後世必有以味亡其國者晉
文公得南之威三日不聽朝遂推南之威而逺之曰後
世必有以色亡其國者楚王登强臺而望崩山左江而
右湖以臨彷徨其樂忘死遂盟强臺而弗登曰後世必
有以髙臺陂池亡其國者今主君之尊儀狄之酒也主
君之味易牙之調也左白台而右閭須南威之美也前
夾林而後蘭臺强臺之樂也有一於此足以亡其國今
主君兼此四者可無戒與(戰國䇿/魏惠王)
過任之事父不得於子無己之求君不得於臣(戰國䇿/秦昭襄)
(王/)
東海之外荒海中有山焦炎而峙髙深莫測盖禀至陽
之為質也海水激浪投其上噏然而盡計其晝夜噏攝
無極若熬鼎受其灑汗耳(神異/經)
晏子稱夫人生厚而用利於是乎正德以幅之謂之幅
利言人情須節以正其德亦由布帛須幅以成其度焉
(後漢書濟陰/悼王長傳)
夫饑而思食寒而欲衣生之所資也遇其貧則粳糧緼
袍快然自足矣然富有天下者其欲彌廣雖方丈黼黻
猶曰不足必求河海之珍以充耳目之玩則神勞於上
民疲於下矣夫萬物之非能自止也上之所為民之凖
的也今以不止之性而殉凖的於上是彌而開之使其
侈競也古之帝王不為靡麗之服不貴難得之貨所以
去華競以嘿止喧也(後漢紀/孝順)
且饑者不待美饌而後飽寒者不俟狐貉而後温為味
者口之竒文繡者身之飾也(吳志華/覈傳)
崇臺霄峙秀闕雲亭千榭連隅萬閣接屏晃如晨曦昭
若列星(晉書赫連/勃勃載記)
𤣥棟鏤榥若騰虹之揚眉飛簷舒咢似翔鵬之矯翼(晉/書)
(赫連勃/勃載記)
昔周王驥跡實窮四溟漢帝鸞軫夙徧五嶽(宋書孝武/帝本紀)
隅奥有竈齊侯蔑寒犬馬有秩管燕輕饑(宋書顔/延之傳)
苞池江海籠苑嵩岱(南齊書劉/善明傳)
主上無積而宫室美氓家無積而衣服修乗車者飾觀
望步行者雜文采本資少而末用多者侈國之俗也(管/子)
(八/觀)
山林雖廣草木雖美禁發必有時國雖充盈金玉雖多
宫室必有度江海雖廣池澤雖博魚鼈雖多網罟必有
正(管子/八觀)
臺榭相望者亡國之廡也馳車充國者追宼之馬也羽
劒珠飾者斬生之斧也文繡纂組者燔功之窑也明王
知其然故遠而不近也(管子七/臣七主)
夫明王不美宫室非喜小也不聽鐘鼓非惡樂也為其
傷於本事而妨於教也(管子/禁藏)
工事競於刻鏤女事繁於文章國之貧也(管子/立政)
寸之管無當天下不能足之以粟今齊國丈夫畊女子
織夜以接日不足以奉上而君側皆雕文刻鏤之觀此
無當之管也而君終不知五尺童子操寸之烟天下不
能足以薪今君之左右皆操烟之徒而君終不知(晏子/春秋)
(諫/下)
大道甚夷而民好徑朝甚除田甚蕪倉甚虚服文采帶
利劒厭飲食資財有餘是謂盜夸非道哉(老子/益證)
衛小國也處於齊晉之間猶貧家之處於富家之間也
貧家而學富家之衣食多用則速亡必矣(墨子/貴義)
國富則淫淫則有蝨有蝨則弱(商子/説民)
獄訟繁倉廩虛而有以淫侈為俗則國之傷也若以利
劒刺之(韓非子/解老)
簡王謂左右車席泰美夫冠雖賤頭必戴之履雖貴足
必履之今車席如此大美吾將何屩以履之夫美下而
耗上妨義之本也(韓非子外/儲説左)
其王之與樂也若氷之於炎日反以自兵此生乎不知
樂之情而以侈為務故也(呂氏春/秋侈樂)
治國者當愛民財不為奢泰治身者當愛精氣不放逸
(河上公註/老子守道)
然後以六合為家崤函為宫(賈子過/秦上)
貧民糟糠不接於口而虎狼熊羆厭芻豢百姓短褐不
完而宫室衣錦人主急茲無用之功百姓黎民顦顇於
天下是故使天下不安其性(淮南子/主術訓)
川源不能實漏巵山海不能澹(古贍/字)溪壑(鹽鐵論/本議)
智襄子為室美士茁夕焉智伯曰室美矣對曰美則美
矣抑臣亦有懼也智伯曰何懼對曰臣以秉筆事君記
有之曰髙山浚源不生草木松栢之地其土不肥今土
木勝人臣懼其不安人也室成三年而智氏亡(説苑/貴徳)
晉平公為馳逐之車龍旌衆色挂之以犀象錯之以羽
芝車成題金千鎰立之於殿下令羣臣得觀焉田差三
過而不一顧平公作色大怒問曰差爾三過而不一顧
何為也田差對曰臣聞説天下者以天下説諸侯者以
國説大夫者以官説士者以事説農夫者以食説婦姑
者以織桀以奢亡紂以淫敗是以不敢顧也(説苑/反質)
夫山林不能給野火江海不能實漏巵皆所宜禁也(潜/夫)
(論浮/侈)
猶大厦既燔而運水於滄海洪潦凌室而造船於長洲
矣夫巍巍之稱不可驕吝搆而東嶽之封未易以恣欲
修也(抱朴子外/篇君道)
目力疲於綺粲而不以覽庶事之得失耳聰盡於淫音
而不以證獻言之邪正(抱朴子外/篇吳失)
幹以檢扞於井泄取有時(太𤣥經第/三法解)
必以肆奢為賢則是黄帝合宫有虞總期固不如夏癸
之瑶臺殷辛之瓊室也湯武誰革而用師哉(文選東/京賦)
厚味腊毒豐屋生災(廣文選潘正/叔乗輿箴)
昔周穆王欲肆其心周行天下將皆必有車轍馬迹焉
(藝文類聚/人部行旅)
慶封奔獻車於季武子美澤可以鑑展莊叔見之曰車
甚澤人必瘁宜其亡也(藝文類聚/舟車部車)
秦皇兼天下都咸陽渭水貫都以象天漢横橋南渡以
法牽牛(事文類聚國/都三輔黄圖)
昔者桀紂縱欲長樂以苦百姓珍怪遠味必南海之葷
北海之鹽西海之菁東海之鯨此其禍天下亦厚矣(太/平)
(御覽皇王/部帝桀)
有肉如丘有酒如淵有殽如林有貨如山(太平御覽時/序部夏至)
人之言君天下者瑶臺九累而堯白屋黼衣九種而堯
大布官中三市而堯鶉居糲飯菜粥麒麟青龍而堯素
車𤣥駒(太平御覽皇王/部帝堯陶唐氏)
二世修驪山陵採玉者傾山採珠者蔽海(太平御覽/羽族部鴻)
秦皇漢祖楚羽吳䇿並勢横海外雄架天維寸氣不續
則為一丘之壤(華陽陶隱/居傳上)
　　　戒滿
上九亢龍有悔(易乾/)
亢龍有悔盈不可久也(易乾/)
亢龍有悔窮之災也(易乾/)
亢龍有悔與時偕極(易乾/)
以陽之質處鼎之中有實者也有實之物不可復加益
之則溢反傷其實(王弼註/易鼎)
凡人各有志意但不得自滿故六韜云器滿則傾志滿
則覆(禮記正義/曲禮上)
亡下陽不懼而又有功是天奪之鑑而益其疾也(左傳/僖公)
(二/年)
譬如火焉火中寒暑乃退此其極也能無退乎(左傳昭/公三年)
如川之滿不可游也(左傳哀/公九年)
食充其腹謂之飽酒卒其量謂之醉醉飽者是酒食饜
足過度之名也穆王用民之力不知饜足故令去其醉
飽過盈之心(春秋正義昭/公十二年)
時吳彊而無道敗齊臨淄乗勝大㑹中國齊晉前驅魯
衛驂乗滕薛俠轂而趨(何休解公羊/哀公十三年)
孔子觀魯桓公之廟有欹器焉問於守廟者曰此謂何
器對曰此盖為宥坐之器孔子曰吾聞宥坐之器虛則
欹中則正滿則覆明君以為至誡故常置之於坐側顧
謂弟子曰試注水焉乃注之水中則正滿則覆夫子喟
然歎曰嗚呼夫物惡有滿而不覆者哉(孔子家/語三恕)
能消者息必専者政(乾坤鑿/度上)
夫窮髙則危大滿則溢月盈則缺日中則移凡此四者
自然之數也(後漢書李/固列傳)
日不常中月盈有虧履道者固仗埶者危(後漢書/文苑傳)
月滿如規後夜則虧槿榮于枝望暮而萎(北齊書/魏收傳)
夫居髙而必危每處滿而防溢(北史后妃下/煬愍皇后傳)
太强必折太張必缺(太公六/韜三疑)
聖人著之簡筴傳以告後進曰奮盛苓落也盛而不落
者未之有也故有道者不平其稱不滿其量(管子/宙合)
滿盛之國不可以仕任滿盛之家不可以嫁子驕倨傲
暴之人不可與交(管子/白心)
釜鼓滿則人概之人滿則天概之故先王不滿也(管子/樞言)
甚矣百姓之惡人之有餘忌也是以長者斷之短者續
之滿者洫之虛者實之(管子/小稱)
持而盈之不如其已揣而鋭之不可長保(老子/運夷)
跂者不立跨者不行自見者不明自是者不彰自伐者
無功自矜者不長(老子/苦恩)
山峭者崩澤滿者溢(黄石公素/書安履)
趙襄子攻翟勝老人中人使使者來謁之襄子方食摶
飯有憂色左右曰一朝而兩城下此人之所以喜也今
君有憂色何襄子曰江河之大也不過三日飄風暴雨
日中不須㬰今趙氏之德行無所於積一朝而兩城下
亡其及我乎孔子聞之曰趙氏其昌乎夫憂所以為昌
也而喜所以為亡也勝非其難者也持之其難者也賢
主以此持勝故其福及後世(呂氏春/秋慎大)
冬與夏不能兩刑草與稼不能兩成新榖熟而陳榖虧
凡有角者無上齒果實繁者木必痺用智褊者無遂功
天之數也故天子不處全不處極不處盈全則必缺極
則必反盈則必虧先王知物之不可兩大故擇務當而
處之(呂氏春/秋博志)
詩曰將欲毁之必重累之將欲踣之必髙舉之其此之
謂乎累矣而不毁舉矣而不踣其唯有道者乎(呂氏春/秋行論)
天當有陰陽施張晝夜更用不可但欲清明無已時將
恐分裂不為天地當有髙下剛柔氣節五行不可但欲
安静無已時將恐發泄不為地神當有王相囚死休廢
不可但欲靈無已時將恐虚歇不為神谷當有盈縮虛
實不可但欲盈滿無已時將恐枯竭不為谷萬物當隨
時生死不可但欲生無已時將恐滅亡不為物侯王當
屈己以下人汲汲求賢不可但欲髙於人將恐顛蹶失
其位也(河上公註/老子法本)
后稷廣利天下猶不自矜禹無廢功無廢財自視猶觖
如也滿如䧟實如虛盡之者也(淮南子/繆稱訓)
夫物未嘗有張而不弛成而不毁者也唯聖人能盛而
不衰盈而不虧(淮南子/泰族訓)
陽之行始於北方之中而止於南方之中陰之行始於
南方之中而止於北方之中陰陽之道不同至於盛而
皆止於中(春秋繁露/循天之道)
衣成則缺袵宮成則缺隅屋成則加錯示不成者天道
然也(説苑/敬慎)
聖人不敢當盛升輿而遇三人則下二人則軾調其盈
虛故能長久也(説苑/敬慎)
大人失宜盈滿復虧成長之木盛者滅衰(焦氏易林/觀之豐)
或問持滿曰㧖欹(揚子重/黎篇)
次五日正中月正隆君子自晦不入窮測曰日中月隆
明恐挫也(太𤣥經/第五晦)
上九極廓于髙庸三歲無童測曰極廓髙庸終無所臣
也(太𤣥經/第四廓)
道㒺降而不殺物無盛而不衰日中則昃月滿則㣲崇
猶塵積替若駭機(文選張華/女史箴)
登泰山見天下之大不察細者視逺故也處髙位知人
主之貴不䘏卑賤者意滿故也(意林/任子)
於髙思危在滿戒溢可以永年天之大律(玉海器/用鼎鼐)
通𤣥經曰古者三皇有誡之器名曰侑巵其虛則正其
盈則覆(道德經四/子集解)
譬如瓶滿天降雨時而不受一滴(大寶積經/巻九十九)
如大海水不可量不可度不可見邉際大智若此猶復
受泉流如牛跡中水自謂以滿足寧可方之於大海(阿/述)
(達菩薩/經衣八)
譬以瓶盛滿水置露地天雨瓶中一渧不受渧亦不得
入所以者何其瓶已滿故(阿述達菩/薩經衣八)
譬如月初生人皆為作禮月成滿無有為作禮者(佛遺/日摩)
(尼寶經/推六)
猶如有瓶水滿其中正安著地若人持水來瀉瓶中彼
瓶如是復受水不答曰不也所以者何彼瓶水滿正安
著地是故不受(中阿含經/巻二十)
如人得如意寶則心生自髙輕賤他人是為衰因縁(大/智)
(度論巻/六十五)
水運鍾卑人道惡矜(𢎞明集/十三)
　　　虛懷
山上有澤咸君子以虛受人(易咸/)
木以髙其枝葉之故故人不得就而止息也(鄭氏箋/詩漢廣)
昔者禹見耕者五耦而武過十室之邑則下為秉德之
士存焉(大戴禮記曽/子制言下)
簡子曰與吾得革車千乗不如聞行人燭過之一言也
(韓非子/難二)
賢主知其若此也故日慎一日以終其世譬之若登山
登山者處已髙矣左右視尚巍巍焉山在其上賢者之
所與處有似於此身已賢矣行已髙矣左右視尚盡賢
於己故周公旦曰吾不如者吾不與處累我者也與我
齊者吾不與處無益我者也惟賢者必與賢於己者處
賢者之可得與處也禮之也(呂氏春/秋觀世)
轂中有孔故衆輻共凑之治身者當除情去欲使五藏
空虛神乃歸之也治國者寡能總衆弱能使强(河上公/註老子)
(無/用)
下者萬物歸之虛者天下遺之(淮南子/主術訓)
匿病者不得良醫羞問者聖人去之以為逺功而近有
災(春秋繁/露執䞇)
鳥鷇之卵不毁而後鳯凰集誹謗之罪不誅而後良言
進(説苑/貴德)
次八廓其外虚其内利鼓鉦測曰廓外虚内乃能有聞
也(太𤣥經/第四廓)
昔者武王罷朝而結絲􁆗絶左右顧無可使結之者俯
而自申之故能成王道桓公坐友三人諫臣五人日舉
過者三十人故能成伯業周公一食而三吐哺一沐而
三握髪所執䞇而見於窮閭隘巷者七十餘人故能存
周室彼二聖一賢者皆伯王之君也而下人如此其所
與遊者皆過己者也是以日益而不自知也今以子年
之少而位之卑所與游者皆為服役子之不益亦以明
矣(列女傳周列/國魯季敬姜)
夫酒食人之所愛者也而人相見莫不進焉不吝於所
愛者以彼之嗜之也使嗜者甚於酒食人豈愛之故忠
言之不出以未有嗜之者也(徐幹中/論虛道)
文子問曰王者得其百歡心為之奈何老子曰若江海
即是也淡乎無味用之不既先小而後大(道德經四/子集解)
天地雖廣以無為心聖王雖大以虚為主(道德/經註)
江海善下為百川之所共湊聖道虚容為衆生之所歸
往(道德經註/疏巻二)
山之髙海之廣夫何故以其有容焉(華陽陶/隱居集)
譬如大海能受諸河及雲雨等何以故以大海是無量
器故(大寶積經/巻九十九)
猶如有瓶中空無水正安著地若人持水來瀉瓶中彼
瓶如是當受水不答曰受也所以者何彼空無水正安
著地是故必受(中阿含經/卷二十)
大海吞受百川萬流江恒之水無不受之終日終夜無
有盈溢減盡之名(法海經/尺一)
　
　
　
　
　
　
　
　
　
　
　
　
　
　喻林巻六十五
欽定四庫全書
　喻林巻六十六　　　　　明　徐元太　撰
　　君道門(六/)
　　　用賢
兔罝文王聞大顛閎夭散宜生皆賢人而舉之國史詠
其事而美之(詩説/周南)
錯石也可以琢玉舉賢用滯則可以治國(毛詩鶴/鳴註)
泌水之流洋洋然饑者見之可飲以樂饑以喻人君慤
愿任用賢臣則政教成亦猶是也(鄭氏箋/詩衡門)
取妻如之何非媒則不得以興治國如之何非禮則不
安媒氏能用禮故使媒則得妻以喻周公能用禮故任
周公則國治(毛詩正/義伐柯)
君子問人之寒則衣之問人之饑則食之稱人之善則
爵之(禮記/表記)
君如財之曰於此有功匠焉有利器焉有措扶焉以時
令其藏必周宻發如用之(大戴禮/記少間)
三辰不軌擢士為相蠻夷不恭拔卒為將(後漢書/陳龜傳)
賢德不用厥異常陰夫賢者化之本雲者雨之具也得
賢而不用猶久陰而不雨也(後漢書/郎顗傳)
若必待太公而後用是千載無太公必待夷吾而後任
是百世無夷吾所以然者士必從㣲而至著功必積小
以至大豈有未任而已成不用而先達也(周書蘇/綽傳)
驥舉之在伯樂其功在造父(鹽鐵論/利議)
夫懷寶而無語故有粟不食無益於饑覩賢不用無益
於削(鹽鐵論/相刺)
食其食者不毁其器蔭其樹者不折其枝有士不用何
書其言為(新序雜/事五)
一身三手无益於輔兩足芙節不能克敏(焦氏易林/暌之節)
三嫗治民不勝其任兩馬爭車敗壞家室(焦氏易林/恒之既濟)
乗駿馬一日可致千里以言任賢智則可成於治也(王/逸)
(註楚辭/離騷經)
虬螭神獸宜於駕乗以喻賢人清白宜可信任也(王逸/註楚)
(辭九/章)
言纎阿不執轡而御則馬不為盡其力君不任賢者賢
者亦不盡其節(王逸註楚/辭九歎)
賢者之為物也非若美嬪麗妾之可觀於目也非若端
冕帶裳之可加於身也非若嘉肴庶羞之可實於口也
將以言䇿䇿不用雖多亦奚以為若欲備百僚之名而
不問道徳之實則莫若鑄金為人而列於朝也且無食
禄之費也然彼亦知有馬必待乗之而後致逺有醫必
待行之而後愈疾至於有賢則不知必時用之而後興
治者何哉(徐幹中/論亡國)
治天下若委裘用賢委裘之實桓公聽管仲而趙襄子
信王登此之謂委裘然(李善註文選任/彦昇薦士表)
歴危乗險匪杖不行年耆力竭匪杖不彊有杖不任顛
跌誰怨有士不用害何足言(廣文選劉/子政杖銘)
蒼鷹厲爪翼恥與鷰雀遊成敗在縱者無令鷙鳥憂(初/學)
(記鳥部/鷹註)
　　　辨才
智無所運其籌勇無所奮其氣則勇怯一也才無所騁
其能辯無所展其説則頑慧均也是以吳榜越船不能
無水而浮青虬赤螭不能無雲而飛(晉書張/載傳)
青骹繁霜縶於籠中何以效其撮東郭於鞲下也白猨
𤣥豹藏於靈檻何以知其接垂條於千仞也孱夫與烏
獲訟力非龍文赤鼎無以明之盖聶政與荆卿爭勇非
彊秦之威孰能辨之(晉書張/載傳)
夫良玉未剖與瓦石相類名驥未馳與駑馬相離及其
剖而瑩之馳而試之玉石駑驥然後始分彼賢士之未
用也混於凡品竟何以異要任之以事業責之以成務
方與彼庸流較然不同(周書蘇/綽傳)
勾粤之簳鏃以精金鷙隼為之羽以之棓箠則其與槁
樸也無擇及夫蕩宼爭衝覿武决勝加之駭弩之上則
三百步之外不立敵矣蜚景之劒威奪白日氣盛紫蜺
以之刲穫則其與劂刃也無擇及夫凶邪流毒沸渭不
靖加之運掌之上則千里之内不留行矣夫材有分而
用有當所貴善因時而已耳(亢倉子/政道)
有智而無為與無智者同道有能而無事與無能者同
德(淮南子/詮言訓)
金石有聲弗叩弗鳴管簫有音弗吹弗聲(淮南子/詮言訓)
言弧弓雖強弛而不張誰知其力之所至乎以言賢者
不在職位亦不知其才德也(王逸註楚/辭七諌)
物實無中核者謂之郁無刀斧之斷者謂之樸文吏不
學世之教無核也郁樸之人孰與程哉(王充論衡/量知篇)
望見驥足不異於衆馬之蹄躡平陸而馳騁千里之跡
斯須可見(王充論衡/效力篇)
夫龍驥維縶則無以别乎蹇驢赤刀韜鋒則曷用異於
鉛刃(抱朴子外/篇任命)
藏器者珍於變通隨時英逸者貴於吐竒撥亂若乃耀
靈翳景於雲表則麗天之明不著哮虎韜牙而握爪則
摶噬之㨗不揚太阿潛鋒而不擊則立斷之勁不顯驥
騄踠趾而不馳則追風之迅不形竝默則子貢與喑者
同口咸瞑則離朱與矇瞽不殊矣(抱朴子外/篇嘉遯)
夫衡量小器猶不可使往往而有異況人士之格而可
參差而無檢乎(抱朴子外/篇審舉)
兩絆而項領則騏騄與蹇驢同矣失林而居檻則猨狖
與貛貉等矣韜鋒而不擊則龍泉與鋸刀均矣才逺而
任近則英俊與庸𤨏比矣若乃求千里之迹於縶維之
駿責匠世之勲於處碎之賢謂之不惑吾不信也(抱朴/子外)
(篇博/喻)
淳鈎之鋒驗於犀兕宣慈之良効於明試是以同否則
元凱與斗筲無殊竝任則騄騏與駑駘不異(抱朴子外/篇博喻)
瓊艘瑶楫無涉川之用金弧玉弦無激矢之能是以介
潔而無政事者非撥亂之器儒雅而乏治略者非翼亮
之手(抱朴子外/篇博喻)
摩尼不宵朗則無别於磧礫化鯤不凌霄則靡殊於桃
蟲綿駒吞聲則與喑人為羣逸才沈抑則與凡庸為伍
故䱇鰍䙝絳虬於淵洿駑蹇黷駿騄於坰野者不識彼
物静與之同動與之異(抱朴子外/篇廣譬)
夫銓衡不平則輕重錯謬斗斛不正則少多混亂繩墨
不陳則曲直不分凖格傾側則滓雜實繁(抱朴子外/篇審舉)
不用干將奚以知其鋭也不引烏號奚以知其勁也勁
鋭之質卓然易見猶因人獲顯況乃志行難覩曷得不
因事而後明乎(劉子/大質)
有南威之容乃可以論於淑媛有龍淵之利乃可以議
於斷割(文選曹植與/楊德祖書)
駑鋭不可以一塗驗筝琴不可以膠柱調也(文選劉孝/標辨命論)
(註/)
譬如大道徒以奔趨遲疾定其駑良舉足向路物趨一
也(廣文選伏公表/與阮步兵書)
馬伏皁而不用則駑與良而為羣士齊僚而不職則賢
與愚而不分(廣文選班/固連珠)
考實推行莫過於鄉閭校才選能莫善於對䇿(意林/篤論)
路不險則無以知馬之良任不重則無以知人之才(意/林)
(物理/論)
水試斷鵠鴈陸試斷牛馬所以觀良劒也(藝文類聚/軍器部劍)
必使玉石薫蕕區别靡雜涇渭𤣥黄條流不爽(藝文類/聚職官)
(部吏部/尚書表)
自非割蚌識珠覩石知玉(藝文類聚職官/部吏部郎啟)
人知用賢之利也不能得賢其何故也夫買馬不論足
力以白黒為儀必無走馬矣買玉不論美惡以大小為
儀必無良寶矣舉士不論才而以貴勢為儀則伊尹管
仲不為臣矣(藝文類聚治/政部薦舉)
白猨𤣥豹藏於欞檻何以知其㨗(太平御覽/獸部猨)
譬若三千大千世界所有人民悉為畵師各有所習巧
能不同所善不等或工畵屋宅不工畵體或便模者不
能博採或工於手足巧於耳目或頭首不端身形姝好
或有不能所習各異或能可人或不可人所知殊别容
貌不同王盡召畵師應時皆至王令畵作三界諸形而
告之曰各自畵像以持示吾皆合衆師聚於一處各各
畵形一師最上悉得其體(大寶積經巻/一百一十七)
　　　知人
㣲降霜雪以取松栢(汲冢周書/酆保解)
蘧伯玉曰君子之人達故觀其器而知其工之巧觀其
發而知其人之知(禮記/禮器)
澹臺子羽有君子之容而行不勝其貌宰我有文雅之
辭而智不克其辯孔子曰語云相馬以輿相士以居弗
可廢矣以容取人則失之子羽以辭取人則失之宰予
(孔子家語/子路初見)
見清知濁見曲知直人君選士各象其德(越絶外傳/紀䇿考)
汗明見春申君候問三月而後得見談卒春申君大説
之汗明欲復談春申君曰僕已知先生先生太息矣汗
明蹙焉曰明願有問君而恐固不審君之聖孰與堯也
春申君曰先生過矣臣何足以當堯汗明曰然則君料
臣孰與舜春申君曰先生即舜也汗明曰不然臣請為
君終言之君之賢實不如堯臣之能不及舜夫以賢舜
事聖堯三年而後乃相知也今君一旦而知臣是君聖
於堯而臣賢於舜也春申君曰善(戰國䇿楚/考烈王)
汗明曰君亦聞驥乎夫驥之齒至矣服鹽車而上太行
蹄申膝折尾湛肘潰漉汁灑地白汗交流外阪遷延負
棘而不能上伯樂遭之下車攀而哭之解紵衣以羃之
驥於是俛而噴仰而鳴聲達於天若出金石聲者何也
彼見伯樂之知己也今僕之不肖阨於州部堀穴窮巷
沉洿鄙俗之日久矣君獨無意湔祓僕使得為君髙鳴
屈於梁乎(戰國䇿楚/考烈王)
魏文侯與田子方飲酒而稱樂文侯曰鐘聲不比乎左
髙田子方笑文侯曰奚笑子方曰臣聞之君明則樂官
不明則樂音今君審於聲臣恐君之聾於官也(戰國䇿/魏文侯)
王以名使括若膠柱而鼔瑟耳(史記趙/奢傳)
吳越春秋云大夫種為宛令之三戸之里范蠡從人竇
蹲而吠之從吏恐文種慙令人引衣而鄣之文種曰無
鄣也吾聞犬之所吠者人今吾到此有聖人之氣行而
求之來至於此且人身而犬吠者謂我是人也乃下車
拜蠡不為禮(史記越王勾/踐世家註)
夫觀雲機之功則知班匠之巧覩太平之業則悟聖人
之明(後漢紀/光武八)
先人有言曰知子莫若父知臣莫若君(管子/大匡)
猶之買馬者然不論其足力而以色物毛澤而為儀則
廐無走馬矣猶之售玉者然不論其廉貞温粹而無瑕
者而以大小徑廣為儀則篋無連城矣惟士亦然論士
不以其才而以勢地為儀則伊尹仲父不立於朝矣(子/華)
(子晏子/問黨)
玉之所以難辨者謂其有怪石也金之所以難辨者謂
其有鍮石也今夫以隼翼而被之鷃視不明者正以為
隼明者視之乃鷃也今夫小人多誦經籍方書或學竒
技通説而被以青紫章服使愚者聽而視之正以為君
子明者聽而視之乃小人也(亢倉子/君道)
伯樂不可欺以馬而君子不可欺以人此明王之道也
(荀子/君道)
茍仁義之類也雖在鳥獸之中若别白黑(荀子儒/效篇)
論人者又必以六戚四隱何謂六戚父母兄弟妻子何
謂四隱交友故舊邑里門郭内則用六戚四隱外則用
八觀六驗人之情偽貪鄙美惡無所失矣譬之若逃兩
汙無之而非是此先聖王之所以知人也(呂氏春/秋論人)
凡賢人之德有以知之也伯牙鼓琴鍾子期聽之方鼔
琴而志在太山鍾子期曰善哉乎鼔琴巍巍乎若太山
少選之間而志在流水鍾子期又曰善哉乎鼔琴湯湯
乎若流水鍾子期死伯牙破琴絶絃終身不復鼔琴以
為世無足復為鼓琴者非獨琴若此也賢者亦然雖有
賢者而無禮以接之賢奚由盡忠猶御之不善驥不自
千里也(呂氏春/秋本味)
所信者目也而目猶不可信所恃者心也而心猶不足
恃知人固不易矣(呂氏春/秋任數)
未有功而知其聖也是堯之知舜也待其功而後知其
舜也是市人之知聖也(呂氏春/秋審應)
使堯度舜則可使桀度堯是猶以升量石也今謂狐貍
則必不知狐又不知貍非未嘗見狐者必未嘗見貍也
狐貍非異同類也而謂狐貍則不知狐貍是故謂不肖
者賢則必不知賢謂賢者不肖則必不知不肖者矣(淮/南)
(子繆/稱訓)
蛇舉首尺而修短可知也象見其牙而大小可論也薛
燭庸子見若狐甲於劒而利鈍識矣㬰兒易牙淄澠之
水合者嘗一哈水而甘苦知矣故聖人之論賢也見其
一行而賢不肖分矣(淮南子/汜論訓)
夫物之相類者世主之所亂惑也娻疑肖象者衆人之
所眩耀也故狠者類知而非知愚者類仁而非仁戇者
類勇而非勇使人之相去也若玉之與石美之與惡則
論人易矣夫亂人者芎藭之與藁本也蛇牀之與麋蕪
也此皆相似故劒工惑劒之似莫邪者唯歐冶能名其
種玉工眩玉之似碧盧者唯倚頓不失其情闇主亂於
姦臣小人之疑君子者唯聖人能見微以知明(淮南子/汜論訓)
夫百里奚之飯牛伊尹之負鼎太公之鼔刀寗戚之商
歌其美有存焉者矣衆人見其位之卑賤事之洿辱而
不知其大略以為不肖(淮南子/汜論訓)
孟孫獵而得麑使秦西巴持歸烹之麑母隨之而嗁秦
西巴弗忍縱而予之孟孫歸求麑安在秦西巴對曰其
母隨而嗁臣誠弗忍竊縱而予之孟孫怒逐秦西巴居
一年取以為子傅左右曰秦西巴有罪於君今以為子
傅何也孟孫曰夫一麋而不忍又何況於人乎此謂有
罪而益信者也(淮南子/人間訓)
秦穆公觀鹽見百里奚牛肥曰任重道逺以險而牛何
以肥也對曰臣飲食以時使之不以暴有險先後之以
身是以肥也穆公知其君子也(説苑/臣衡)
士之接也非必與之臨財分貨乃知其廉也非必與之
犯難涉危乃知其勇也舉事決斷是以知其勇也取與
有讓是以知其廉也故見虎之尾而知其大於貍也見
象之牙而知其大於牛也一節見則百節知也由此觀
之以所見可以占未發覩小節四足知大體矣(説苑/尊賢)
宓子賤為單父宰過於陽晝曰子亦有以送僕乎陽晝
曰吾少也賤不知治民之術有釣道二焉請以送子子
賤曰釣道奈何陽晝曰夫扱綸錯餌迎而吸之者陽鱎
也其為魚薄而不美若存若亾若食若不食者鮚也其
為魚也薄而厚味宓子賤曰善於是未至單父冠葢迎
之者交接於道子賤曰車驅之夫陽晝之所謂陽鱎者
至矣於是至單父請其耆老尊賢者而與之共治單父
(説苑/政理)
夫牛鳴而馬不應非不聞牛聲也異類故也此人必有
與人異者矣(列女傳周列/國齊孤逐女)
或問人曰難知也曰焉難曰太山之與螘垤江河之與
行潦非難也大聖之與大佞難也(揚子/問神)
言材木委積非魯班則不能别其好醜國民衆多非明
君則不知我之有能也(王逸註楚/辭九章)
君察之審明若視俎上之脯指掌中之理數局上之棊
摘轅中之馬魚鼈匿淵捕漁者知其源禽獸藏山畋獵
者見其脉佞人異行於世世不能見庸庸之主無髙材
之人也(王充論衡/答佞篇)
是故知人者以目正耳不知人者以耳敗目(劉邵人物/志七繆)
姜太公當此時貧且賤矣年又老矣非有貴顯之舉也
其言誠當乎賢君之心其術誠合乎致平之道文王之
識也灼然若披雲而見日霍然若開霧而觀天斯豈假
之於衆人哉(徐幹中論/審大臣)
瞻山識璞臨川知珠士於難分之中而無取舎之恨者
使臧否區分抑揚咸允(抱朴子外/篇行品)
以英逸而遭大明桑陰未移而金蘭之協已固矣以長
才而遇深識則不待厯試而相知之情已審矣飄乎猶
起鴻之乗勁風翩乎若騰鱗之躡驚雲也(抱朴子外/篇接疏)
聰者貴於理遺音於千載之外而得興亡之迹明者珍
於鑒逸羣於寒瘁之中而抽匡世之器若夫聆繁㑹之
響而顧問於庸工非延州之清聽也枉英遠之才而諮
之於常人非獨見之竒識也故與不賞物者而論用凌
儕之器是使瞽者指五色也與妬勝己者而謀舉疾惡
之賢是與狐議治裘也(抱朴子外/篇博喻)
華章藻蔚非矇瞍所玩英逸之才非淺短所識夫瞻視
不能接物則衮龍與素褐同價矣聰鑒不足相涉則俊
民與庸夫一槩矣(抱朴子外/篇擢才)
九方諲之相馬也雖未追風逐電絶塵掣影而迅足之
勢固已見矣薛燭之賞劍雖未陸斬𤣥犀水截蛟龍而
鋭刃之資亦已露矣(劉子/知人)
龍之潛也慶雲未附則與魚鼈為隣驥之伏也孫陽未
賞必與駑駘同櫪士之翳也知己未顧亦與傭流雜處
自非神機洞明莫能分也(劉子/知人)
公輸之刻鳯也冠距未成翠羽未樹人見其身者謂之
􁌵鵄(上莫項切/下鴟同)見其首者名曰□鸅(上於乎切/下音澤)皆訾其
醜而笑其拙及鳯之成翠冠雲聳朱距電揺錦身霞散
綺翮焱(弋瞻呼/昊二切)發翽然一翥翻翔雲棟三日而不集然
後讚其竒而稱其巧堯遭洪水浩浩滔天蕩蕩懷山下
民昏墊禹為匹夫未有功名堯深知之使治水焉乃鑿
龍門斬荆山導熊耳通鳥鼠櫛奔風沐驟雨面目黧䵟
手足胼胝冠絓不暇取經門不及過使百川東注於海
西被於流沙生人免為魚鼈之患於是衆人咸歌詠始
知其賢故見其朴而知其巧者是三爾之知公輸也鳯
成知其巧者是衆人之知公輸也未有功而知其賢者
是堯之知禹也有功而知其賢者是衆人之知禹也故
知人之難未易遇也(劉子/知人)
卞和潛幽㝠誰能證竒璞冀願神龍來揚光以見燭(文/選)
(司馬彪贈/山濤詩)
伯樂相馬取之於瘦聖人相士取之於疎(意林周/生列子)
伊尹薪於有莘孰知非夏之野人吕尚釣於渭濵孰知
非殷之漁者遇湯武文王然後知其非也(意林物/理論)
則吾聞音而識其曲食㫖而知其甘(藝文類聚人/部鑒誡書)
魏安釐王問子從曰馬回梗梗亮直有大丈夫之節吾
欲以為相可乎答曰直亮之節臣未明也王曰何故答
曰長目而豕視者必體方而心圓每以其法相人千百
不失一臣見回非不偉其體幹也然甚疑其目王卒用
之三月果以謟言得罪(藝文類聚/人部品藻)
譬如有人以手穿珠忽遇無上真摩尼寶心大歡喜當
知是人必已曾見(大寶積經巻/一百一十六)
　　　得人
六五鼎黄耳金鉉利貞(易鼎/)
手足具乃成人有良臣乃成聖(孔氏傳書/説命下)
鳯凰于飛翽翽(音/諱)其羽亦集爰止靄靄王多吉士維君
子使媚于天子　鳯凰于飛翽翽其羽亦傅(音/附)于天靄
靄王多吉人維君子命媚于庶人　鳯凰鳴矣于彼髙
岡梧桐生矣于彼朝陽菶菶(音/蚌)萋萋雝雝喈喈(詩大雅/巻阿)
風雨齊桓得管仲以為相齊人喜之而作是詩(詩説/齊)
南山有臺樂得賢也得賢則能為邦家立太平之基矣
(毛詩南/山有臺)
棫樸文王能官人也(毛詩/棫樸)
南山所以得髙峻者以南山之上有臺北山之上有萊
以有草木而自覆盖故能成其髙大以喻人君所以能
令天下太平以人君所任之官有德所治之職有能以
有賢臣各治其事故能致太平言山以草木髙大君以
賢臣尊顯(毛詩正義/南山有臺)
人道敏政地道敏樹夫政也者蒲盧也(中庸/)
所謂故國者非謂有喬木之謂也有世臣之謂也(孟子/梁惠)
(王/下)
陛下功德陳五帝之上在三王之右非若此而已誠得
天下賢士公卿在位咸得其人矣譬若以周召為丞相
孔􁀫為御史大夫太公為將軍畢公髙拾遺於後弁嚴
子為衛尉臯陶為大理后稷為司農伊尹為少府子贛
使外國顔閔為博士子夏為太常益為右扶風季路為
執金吾契為鴻臚龍逢為宗正伯夷為京兆管仲為馮
翊魯般為將作仲山甫為光禄申伯為太僕延陵季子
為水衡百里奚為典屬國栁下惠為大長秋史魚為司
直蘧伯玉為太傅孔父為詹事孫叔敖為諸侯相子産
為郡守王慶忌為期門夏育為鼎官羿為旄頭宋萬為
式道候(前漢書東/方朔傳)
股肱蕭曹社稷是經爪牙信布腹心良平龔行天罰赫
赫明明(前漢書/敘傳下)
刳舟剡楫將欲濟江海也聘賢選佐將以安天下也昔
唐堯在上羣龍為用文武創德周召作輔是以能建天
地之功増日月之耀者也(後漢書郎/顗列傳)
秦欲伐楚使使者往觀楚之寶器楚王聞之召昭奚恤
問焉對曰此欲觀吾國之得失而圖之寶器在於賢臣
遂使恤應之稱曰客觀楚國之寶器所寶者賢臣也理
百姓實倉廩使人各得其所子西在此奉珪璋使諸侯
解忿悁之難交兩國之懽使無兵革之憂太宰子方在
此守封疆謹境界不侵鄰國鄰亦不侵葉公子髙在此
理師旅正兵戎以當強敵提枹鼓以動百萬之衆使皆
赴湯火蹈白刅出萬死不顧司馬子反在此若懷霸王
之餘義獵理亂之遺風昭奚恤在此惟大國所觀秦使
者瞿然無以對(後漢書李/膺傳註)
甫欲鑿石索玉剖蚌求珠今乃隋和炳然有如皎日(蜀/志)
(秦宓/傳)
唐虞之朝無謬舉之才造父之門無駑蹇之足(吴志王/蕃傳註)
斯玉鉉之妙味經世之徽猷也(晉書王/接傳)
皎皎瑚器來光玉繩(晉書髙/光傳)
恢燿和肆必在兼城之寶翼亮崇本宜紆髙世之逸是
以渭濵佐周聖德廣運商洛匡漢英業乃昌(宋書隱逸/周續之傳)
明王聖主得麒麟鳯凰為瑞是聖德所感非力能致之
瑞物雖來不堪使用如李德林來受驅䇿亦陛下聖德
感致有大才用無所不堪勝於騏驎鳯凰逺矣(隋書李/德林傳)
功傾魏后非待照車之珍德柔秦客豈徒祕璧之貴隆
陂所漸成敗之由何嘗不興資得財替因失士(南史謝/宏㣲子)
(謝莊/傳)
文王將田史編卜曰田於渭陽將大得焉非龍非彲非
虎非羆天道汝師以之佐昌施及三王(太公六/韜文師)
明主之治天下也必用聖人而後天下治婦人之求夫
家也必用媒而後家事成故治天下而不用聖人則天
下乖亂而民不親也求夫家而不用媒則身醜恥而人
不信也(管子形/勢解)
羿蠭門者善服射者也王良造父者善服馭者也聰明
君子者善服人者也故人主欲得善射射逺中㣲則莫
若羿蠭門矣欲得善馭及速致逺則莫若王良造父矣
欲調一天下制秦楚則莫若聰明君子矣(荀子/王霸)
絶江者託於船致逺者託於驥霸王者託於賢伊尹呂
尚管夷吾百里奚此霸王者之船驥也釋父兄與子弟
非疏之也任庖人釣者與仇人僕虜非阿之也持社稷
立功名之道不得不然也猶大匠之為宫室也量小大
而知材木矣訾功大而知人數矣故小臣吕尚聽而天
下知殷周之王也管夷吾百里奚聽而天下知齊秦之
霸也豈特驥逺哉非其人而欲有功譬之若夏至之日
而欲夜之長也射魚指天而欲發之當也舜禹猶若困
而況俗主乎(呂氏春/秋知度)
今夫塞者勇力時日卜筮禱祠無事焉善者必勝主功
名亦然要在得賢(呂氏春/秋察賢)
賢者善人以人中人以事不肖者以財得十良馬不若
得一伯樂得十良劒不若得一歐冶得地千里不若得
一聖人舜得臯陶而舜受之湯得伊尹而有夏民文王
得吕望而服殷商夫得聖人豈有里數哉(呂氏春/秋贊能)
三代之法不亾而世不治者無三代之智也六律具存
而莫能聽者無師曠之耳也故法雖在必待聖而後治
律雖具必待耳而後聽故國之所以存者非以有法也
以有賢人也其所亾者非以無法也以無賢人也(淮南/子泰)
(族/訓)
守不待渠塹而固攻不待衝降而拔得賢之與失賢也
故臧武仲以其智存魯而天下莫能亾也蘧伯玉以其
仁寧衛而天下莫能危也(淮南子/泰族訓)
舉天下之髙以為三公一國之髙以為九卿一縣之髙
以為二十七大夫一鄉之髙以為八十一元士故知過
萬人者謂之英千人者謂之俊百人者謂之豪十人者
謂之傑(淮南子/泰族訓)
智如泉源行可以為表儀者人師也智可以砥行可以
為輔弼者人友也據法守職而不敢為非者人吏也當
前決意一呼再諾者人𨽻也故上主以師為佐中主以
友為佐下主以吏為佐危亾之主以𨽻為佐語曰淵廣
者其魚大主明者其臣愚(韓詩/外傳)
水廣則魚大君明則臣忠昔有桓公故有管仲今桓公
在此則車下之臣盡管仲也(説苑/尊賢)
鳯凰在左麒麟處右仁聖相遇伊吕集聚(焦氏易林/訟之咸)
栢桂棟梁相輔為强(焦氏易林/比之旅)
窻牖戸房通利明光賢智輔聖仁施大行(焦氏易林/大畜之升)
阿衡服箱太乙載行(焦氏易林/恒之復)
千里騂駒為王服車嘉其驪榮君子有成(焦氏易林/晉之遯)
和氣所生物皆不朽聖賢居位國无凶咎(焦氏易林/解之井)
次二金榦玉楨廓于城測曰金榦玉楨蕃輔正也(太𤣥/經第)
(四/廓)
次六黄心鴻翼翕于天測曰黄心鴻翼利得輔也(太𤣥/經第)
(五/翕)
次四將飛得羽利以登于天測曰將飛得羽其輔彊也
(太𤣥經/第六將)
夫人治國固治身之象疾者身之病亂者國之病也身
之病待醫而愈國之亂待賢而治治身有黄帝之術治
世有孔子之經然病不愈而亂不治者非鍼石之法誤
而五經之言誣也乃因之者非其人茍非其人則規不
圓而矩不方繩不直而凖不平鑽燧不得火鼓石不下
金金馬不可以追速土舟不可以涉水也(濳夫論/思賢)
華霍所以能崇極天之峻者由乎其下之厚也唐虞所
以能臻巍巍之功者實頼股肱之良也雖有孫陽之手
而無騏驥之足則不得致千里矣雖有稽古之才而無
宣力之佐則莫縁凝庶績矣(抱朴子外/篇審舉)
千羊不能扞獨虎萬雀不能抵一鷹庭燎攢舉不及羲
和之末景百鼓竝伐未及震霆之餘聲是以庸夫盈朝
不能使彛倫攸敘英俊孤任足以令庶事根長(抱朴子/外篇廣)
(譬/)
鑒之正者猶為不迷况得賢者與為治乎(太𤣥經第/六蓇解)
鈞天廣樂必有竒麗之觀帝室皇居必畜非常之寶(文/選)
(孔融薦/禰衡表)
乃鳴鸞在衡奔驥服輅良平鳯栖信布虎據(廣文選陸/士龍盛徳)
(頌/)
乗騏驥之瀏瀏兮馭安用夫强䇿(廣文選宋/玉九辯)
買馬不論足力而以黒白為儀必無走馬矣買玉不論
美惡必無良寶矣舉士不論賢良則無士矣(意林/尸子)
枯岸之珠既掄潤山之玉已薦(藝文類聚治/政部薦舉表)
夫忠謇朝之杷朳正人國之掃篲也秉杷執篲除凶掃
穢國之福主之利也(太平御覽器/物部杷朳)
人主得地百里則喜四境皆賀得士則不喜不知相賀
而通乎輕重(太平御覽/禮儀部賀)
夫清忠之士乃千人之表萬人之英得其人則事易於
反手不得其人則難於拔筋(太平御覽/人事部筋)
王公大人則嘉得良師明輔品庶凡民則樂仁賢哲士
皆國之柱棟而人之羽翼(太平御覽/居處部楝)
孫綽子曰髙祖御龍光武御虎龍韓彭之類是也虎耿
鄧之類是也(埤雅品/物門龍)
文王遇太公於渭濵皤然皓首持竿垂釣文王得之灼
若祛雲而見日霍若開霧而觀山(初學記地/部渭水註)
若使明君用公山於前擢正禮於後所謂御二龍於長
途騁騏驥於千里(何氏語/林賞譽)
　喻林巻六十六
欽定四庫全書
　喻林巻六十七　　　　　明　徐元太　撰
　　君道門(七/)
　　　任人
臣作朕股肱耳目(書益/稷)
人惟求舊器非求舊惟新(書盤/庚上)
股肱惟人良臣惟聖(書説/命下)
今命爾予翼作股肱心膂(書君/牙)
法人惟重老重老惟寳(汲冢周書/大匡解)
譬若衆畋常扶予險乃而予于濟(汲冡周書/皇門解)
終其永懐又窘隂雨其車既載(音/在)乃棄爾輔載(如/字)輸爾
載(音/在)將伯助予(詩小雅/正月)
他山逺國之石取而得之可以為錯物之用興異國沈
滯之賢任而官之可以為理國之政國家得賢匡輔以
成治猶寳玉得石錯琢以成器(毛詩正/義鶴鳴)
商人留輔顧僕之故終用踰度陷絶之險汝商人何得
曾不以是輔僕為意乎喻王用賢禮相之故終用是得
濟免禍害之難汝何得曾不以是賢相為意乎(毛詩正/義正月)
言此商人載大車當無棄爾之車輔益於爾之輪輻以
喻王之治天下當無棄爾之賢佐益於爾之國事也(毛/詩)
(正義/正月)
商人既不棄輔又數顧念爾將車之僕汝能若是則輔
益車輻僕能勤御則得不隳敗爾之車載以喻王既不
棄賢又善禮遇爾執政之相王能如此用賢益於國家
相能幹職則得不傾覆爾之王業(毛詩正/義正月)
今有璞玉於此雖萬鎰必使玉人彫琢之至於治國家
則曰姑舍女所學而從我則何以異於教玉人彫琢玉
哉(孟子梁/惠王下)
教人治玉不得其道則玉不得美好教人治國不以其
道則何由能治乎(趙氏註孟/梁惠王下)
御四馬者執六轡御天下者正六官(孔子家/語執轡)
山月升騰聖人以命相統治(三墳/形墳)
有非常之功必待非常之人故馬或奔踶而致千里士
或有負俗之累而立功名夫泛駕之馬跅弛之士亦在
御之而已(前漢書/武帝紀)
傳曰以賢難得之故因曰事不待賢以食難得之故而
曰飽不待食惑之甚者也(前漢書/匡衡傳)
謂其鷹犬之才爪牙可任(後漢書袁/紹列傳)
昔騏驥之於吳阪可謂困矣及其伯樂相之孫郵御之
形體不勞而坐取千里葢伯樂善御馬明君善御臣伯
樂馳千里明君致太平誠任賢使能之明效也(魏志任/城王傳)
飛龍御天故資雲雨之勢帝王興運必俟股肱之力(晉/書)
(王導/列傳)
夫嵩岱配極則乾道增輝藩嶽作屏則帝王成務(宋書/武帝)
(中本/紀)
聖不獨明而治鼎不單足而立是以熒火之光猶增日
月之曜(魏書安同/子原傳)
惟時三事若三階之在天惟兹四輔若四時之成歲(周/書)
(蘇綽/傳)
凡厥在位譬諸股肱若濟巨川義同舟檝(北史隋/本紀下)
天道不言功成四序聖皇垂拱任在百司(隋書元/壽傳)
寡人之有仲父也猶飛鴻之有羽翼也若濟大水有舟
楫也(管子/霸形)
夫管仲民之父母也將欲治其子不可棄其父母(管子/小匡)
與驥逐走即人不勝驥託於車上即驥不勝人故善用
道者乗人之資以立功以其所能託其所不能也(文子/上仁)
與馬逐走筋絶不能及也上車攝轡馬服衡下伯樂相
之王良御之明主乗之無御相之勞而致千里善乗人
之資也(文子/上仁)
先王置士也舉賢用能無阿於世仁人居左忠臣居前
義臣居右聖人居後左法仁則春生殖前法忠則夏功
立右法義則秋成熟後法聖則冬閉藏先王用之髙而
不墜安而不亡此萬物之本􁩢天地之門戸道德之益
也(鶡冠子/道端)
鄧析謂伯豐子曰汝知養養之義乎受人養而不能自
養者犬豕之類也養物而物為我用者人之力也使汝
之徒食而飽衣而息執政之功也長㓜羣聚而為牢籍
庖厨之物奚異犬豕之類乎伯豐子不應伯豐子之從
者越次而進曰大夫不聞齊魯之多機乎有善治土木
者有善治金革者有善治聲樂者有善治書數者有善
治軍旅者有善治宗廟者羣才備也而無相位者無能
相使者而位之者無知使之者無能而知之與能為之
使焉執政者乃吾之所使子奚矜焉(列子/仲尼)
古者之置正長也將以治民也譬之若絲縷之有紀而
􁁛罟之有綱也將以運役天下淫暴而一同其義也(墨/子)
夫聖人不自用其聰明思慮而任之天下故明者為之
視聰者為之聴智者為之謀若雲從龍風從虎霈然而
莫之禦(鬼谷子/符言註)
一曰長目二曰飛耳三曰樹明(鬼谷子/符言)
立天子以為天下非立天下以為天子也立國君以為
國非立國以為君也立官長以為官非立官以為官長
也(慎子/威德)
便嬖左右者人主之所以窺逺收衆之門戸牖嚮也不
可不早具也(荀子/君道)
人主不可以獨也卿相輔佐人主之基杖也不可不早
具也(荀子/君道)
天下國有俊士世有賢人迷者不問路溺者不問遂亡
人好獨(荀子/大略)
人主者以官人為能者也匹夫者以自能為能者也人
主得使人為之匹夫則無所移之百畝一守事業窮無
所移之也今以一人兼聴天下日有餘而治不足者使
人為之也(荀子/王霸)
大有天下小有一國必自為之然後可則勞苦耗悴莫
甚焉如是則雖臧獲不肯與天子易勢業(荀子王/霸篇)
揺木者一一攝其葉則勞而不徧左右拊其本而葉徧
揺矣臨淵而揺木鳥驚而髙魚恐而下善張網者引其
綱若一一攝萬目而後得則是勞而難引其綱而魚已
囊矣故吏者民之本綱者也故聖人治吏不治民(韓非/子外)
(儲説/右)
欲成方圓而隨於規矩則萬事之功形矣而萬物莫不
有規矩議言之士計㑹規矩也聖人盡隨於萬物之規
矩故曰不敢為天下先(韓非子/解老)
立官者以全生也今世之惑主多官而反以害生則失
所為立之矣譬之若修兵者以備冦也今修兵而反以
自攻則亦失所為修之矣(吕氏春/秋本生)
今五音之無不應也其分審也宫徵商羽角各處其處
音皆調均不可以相違此所以不受也賢主之立官有
似於此百官各處其職治其事以待主主無不安矣(吕/氏)
(春秋/圜道)
凡為善難任善易奚以知之人與驥俱走則人不勝驥
矣居於車上而任驥則驥不勝人矣人主好治人官之
事則是與驥俱走也必多所不及矣夫人主亦有居車
無去車則衆善皆盡力竭能矣(吕氏春/秋審分)
祓篲日用而不藏於篋故用則衰動則暗作則倦衰暗
倦三者非君道也大橈作甲子黔如作虜首容成作厯
羲和作占日尚儀作占月后益作占歲胡曹作衣夷羿
作弓祝融作市儀狄作酒髙元作室虞姁作舟伯益作
井赤翼作臼乗雅作駕寒衰作御王氷作服牛史皇作
圖巫彭作毉巫咸作筮此二十官者聖人之所以治天
下也聖王不能二十官之事然而使二十官盡其巧畢
其能聖王在上故也聖王之所不能也所以能之也所
不知也所以知之也養其神修其德而化矣豈必勞形
愁弊耳目哉是故聖王之德融乎若月之始出極燭六
合而無所窮屈昭乎若日之光變化萬物而無所不行
神合乎太一生無所屈而意不可障精通乎鬼神深㣲
𤣥妙而莫見其形(吕氏春/秋勿躬)
趙襄子之時以任登為中牟令上計言於襄子曰中牟
有士曰膽胥已請見之襄子見而以為中大夫相國曰
意者君耳而未之目耶為中大夫若此其易也非晉國
之故襄子曰吾舉登也已耳而目之矣登所舉吾又耳
而目之是耳目人終無已也遂不復問而以為中大夫
襄子何為任人則賢者畢力人主之患必在任人而不
能用之用之而與不知者議之也(吕氏春/秋知度)
夫馬者伯樂相之造父御之賢主乗之一日千里無御
相之勞而有其功則知所乗矣今召客者酒酣歌舞鼓
瑟吹竽明日不拜樂己者而拜主人主人使之也先王
之立功名有似於此使衆能與衆賢功名大立於世不
予佐之者而予其主使之也譬之若為宫室必任巧匠
奚故曰匠不巧則宫室不善夫國重務也其不善也豈
特宫室哉巧匠為宫室為圓必以規為方必以矩為平
直必以凖繩功己就不知規矩繩墨而賞匠巧匠之宫
室已成不知巧匠而皆曰善此某君某王之宫室也此
不可不察也棗棘之有裘狐之有也食棘之棗衣狐之
皮先王固用非其有而已有之(吕氏春/秋分職)
夫據除而窺井底雖達視猶不能見其睛借明於鑑以
照之則寸分可得而察也是故明王之耳目不勞精神
不竭物至而觀其象事來而應其化(淮南子/主術訓)
目所見不過十里而欲遍照海内之民哀樂弗能給也
無天下之委財而欲遍贍萬民利不能足也(淮南子/濟俗訓)
昔堯之佐九人舜之佐七人武王之佐五人堯舜武王
於九七五者不能一事焉然而垂拱受成功焉善乗人
之賢也故人與驥逐走則不勝驥託於車上則驥不能
勝(淮南子/道應訓)
匹夫百畮一守不遑啟處無所移之也以一人兼聽天
下日有餘而治不足使人為之也處尊位者如尸守官
者如祝宰尸雖能剥狗燒彘弗為也弗能無虧俎豆之
列次黍稷之先後雖知弗教也弗能無害也不能祝者
不可以為祝無害於為尸不能御者不可以為僕無害
於為佐故位愈尊而身愈佚身愈大而事愈少譬如張
琴小絃雖急大絃必緩(淮南子/詮言訓)
凡用人之道若以燧取火疏之則不得數之則弗中正
在疏數之間(淮南子/説林訓)
夫載重而馬羸雜造父不能以致逺車輕馬良雖中工
可使追速是故聖人舉事也豈能拂道里之數詭自然
之性以曲為直以屈為伸哉未嘗不因其資而用之也
(淮南子/主術訓)
治身者以積精為寳治國者以積賢為道身以心為本
國以君為主精積於其本則血氣相承受賢積於其主
則上下相制使使血氣相承受則形體無所苦上下相
制使則百官各得其所形體無所背然後身可得而安
也百官各得其所然後國可得而守也(春秋繁露/通國身)
藍有青而絲假之青於藍地有黄而絲假之黄於地藍
青地黄猶可假也仁義之事不可假乎哉東海之魚名
曰鰈比目而行不相得不能達北方有獸名曰婁更食
而更視不相得不能飽南方有鳥名曰鶼比翼而飛不
相得不能舉西方有獸名曰蹷前足鼠後足兎得甘草
必銜以遺蛩蛩距虚其性非能蛩蛩距虚將為假之故
也夫鳥獸魚猶相假而况萬乗之主而獨不知假此天
下英雄俊士與之為伍則豈不病哉故曰以明扶明則
昇於天以明扶闇則歸其人兩瞽相扶不傷墻木不陷
井穽則其幸也(韓詩/外傳)
人主之疾十有二發非有賢醫莫能治也何謂十二發
痿蹶逆脹滿支膈肓煩喘痺風此之曰十二發賢醫治
之何曰省事輕刑則痿不作無使小民饑寒則蹶不作
無令財貨上流則逆不作無令倉廩積腐則脹不作無
使府庫充實則滿不作無使羣臣縱恣則支不作無使
下情不上通則膈不作上材恤下則肓不作法令奉行
則煩不作無使下怨則喘不作無使賢伏匿則痺不作
無使百姓歌吟誹謗則風不作夫重臣羣下者人主之
心腹支體也心腹支體無疾則人主無疾矣故非有賢
醫莫能治也人皆有此十二疾而不用賢醫則國非其
國也(韓詩/外傳)
先君能以人之長續其短以人之厚補其薄是以辭令
窮逺而不逆兵加於有罪而不頓(説苑/君道)
宓子賤治單父彈鳴琴身不下堂而單父治巫馬期亦
治單父以星出以星入日夜不處以身親之而單父亦
治巫馬期問其故於宓子賤宓子賤曰我之謂任人子
之謂任力任力者固勞任人者固佚人曰宓子賤則君
子矣佚四肢全耳目平心氣而百官治任其數而已矣
巫馬期則不然弊性事情勞煩教詔雖治猶未至也(説/苑)
(政理/)
髙樓無柱顛僵不久紂失三仁身死牧野(焦氏易林/家人之升)
執斧破薪使媒求婦(焦氏易林/家人之漸)
上九崔嵬不崩賴彼峽(於兩/切)崥(方爾/切)測曰崔嵬不崩羣
士橿(僵/)橿(太𤣥經/第一增)
上九與荼有守辭于盧首不殆測曰與荼有守故愈新
也(太𤣥經/第五守)
次五割其股肱喪其服馬測曰割其股肱亡大臣也(太/𤣥)
(經第/六割)
是故養壽之士先病服藥養世之君先亂任賢是以身
常安而國永永也(潜夫論/思賢)
君以臣為基然後髙能可崇也馬肥然後逺能可致也
人君不務此而欲致太平此猶薄趾而望髙墻驥瘠而
責逺道其不可得也必矣(潜夫論/班禄)
輔之於人猶杖之扶疾也人有病須杖而行(王充論衡/問孔篇)
故疾步累趨未若託乗乎逸足尋飛逐走未若假伎乎
鷹犬(抱朴子外/篇任能)
騁逸策迅者雖遺景而不勞因風凌波者雖濟危而不
傾是以元凱分職而則天之勲就伊吕既任而革命之
功成(抱朴子外/篇博喻)
能任賢自輔猶髙峻之山賴峽崥也(太𤣥經第/一增解)
崔嵬當崩而不崩者以用疆足之故也髙位之君而不
危者以有賢輔之臣也(太𤣥經第/一增解)
鳴者律之所生言者法之所出法律皆衆人所為聖人
就用之故無不當而未之嘗言未之嘗為也(郭子註/莊寓言)
工匠之利利斧猶明君之利利賢也匠非斧無以展其
巧君非賢臣無與共其治(太𤣥經第/三斷解)
雷當託雲猶君之託臣也二世不恤天下人有畔心象
獨號令而無臣也(前漢書註/楚元王傳)
網之有綱紀猶君之有股肱也綱紀張則網目正股肱
良則庶事康(揚子法言/註先知篇)
周書陰符曰四輔不存若濟河無舟矣(李善註文/選思𤣥賦)
譬猶芟刈股肱獨任胸腹浮舟江海捐棄楫櫂觀者為
之寒心(文選曹元/首六代論)
五行錯而致用四時違而成歲是以百官恪居以赴八
音之離明君執契以要克諧之㑹(文選陸士/衡演連珠)
輶車運在輪飛骨須六翮(文選任彦升/讓吏部表註)
通壤引川則溺者安任賢用能則亂者理(文選任彦/升薦士表)
振鷺雖飛非六翮無以翔四海帝王雖賢非良臣無以
濟天下(廣文選王仲/宣倣連珠)
良匠度其材而成大厦明主器其士而建功業(廣文選/班固連)
(珠/)
鸞鳳養六翮以凌雲帝王乗英雄以濟民(廣文選班/固連珠)
一目視則不明一耳聽則不聰一足少則不行選賢自
代上下各得其所(意林太/公金匱)
天道不言資寒暑而成歲宸居垂拱寄守宰以宣風(藝/文)
(類聚治政/部薦舉表)
翼德扶耆捨杖焉資輔相天地匪賢而誰(藝文類聚服/飾部杖銘)
逢蒙雖巧必得良弓賢主雖智亦待英雄(藝文類聚人/部鑒誡詩)
堯分四岳是以望秩山川舜命九官是以光華日月(文/苑)
(英華庾信藩/王讓官表)
鳳有翼龍有鱗君不獨興必須良臣(初學記帝王部/總叙帝王註)
舜嘗駕五龍以騰唐衢武嘗服九駮以馳文塗此上御
也(太平御覽皇王/部帝舜有虞氏)
漢祖驂三龍而乗雲路振長策而驅天下(玉海官/制人物)
　　　器使
采葑采菲無以下體(詩國風/谷風)
瘖聾跛躃斷者侏儒百工各以其器食之(禮記/王制)
墨者使守門劓者使守關宫者使守内刖者使守囿髠
者使守積(周禮秋/官掌戮)
楚昭王使由于城麇復命子西問髙厚焉弗知子西曰
不能如辭城不知髙厚小大何知對曰固辭不能子使
余也人各有能有不能王遇盗於雲中余受其戈其所
猶在袒而視之背曰此余所能也脾洩之事余亦弗能
也(左傳定/公五年)
夫聖人之作樂不可以自娛也所以觀得失之效者也
故聖人不取備於一人必從八能之士故撞鍾者當知
鍾擊鼓者當知鼓吹管者當知管吹竽者當知竽擊磬
者當知磬鼓琴者當知琴(後漢書志/禮儀中註)
為天下宰匠欲大收物之力而不量才節任隨器付業
(蜀志馬/良傳註)
物各有所施榱椽之材不合以為藩落也(晉書褚/裒傳)
夫興化之要在於官人才非一流職有不同譬諸林木
洪纎枉直各有攸施(晉書傅/咸傳)
人各有能有不能譬繒中之好莫過錦錦不可以為幍
榖中之美莫過稻稻不可以為齎是以聖王使人必先
以器茍非周材何能悉長(晉書袁/甫傳)
鳬鶴從方所憂去矣(宋書孔/覬傳)
便當隨彼方圓飾之矩矱(陳書後/主紀)
大夏云構非一木之枝帝王之功非一士之略長短殊
用大小異宜㮞棁棟梁莫可棄也(隋書李/諤列傳)
重而後損之是不知任也輕而後益之是不知器也不
知任不知器不可謂之有道(管子/立政)
地不同生而任之以一種責其俱生不可得人不同能
而任之以一事不可責徧成責焉無已智者有不能給
求焉無饜天地有不能贍也(晏子春/秋問上)
任人之長不强其短任人之工不强其拙(晏子/問上)
奔蜂不能化藿蠋越雞不能伏鵠卵魯雞固能矣雞之
與雞其德非不同也有能與不能者其才固有巨小也
(莊子庚/桑楚)
是不能治百人者使處乎千人之官不能治千人者使
處乎萬人之官(墨子尚/賢中)
聖人之用士也各因其材而用之無所去取也齊王以
所好求士亦如守白命馬豈得士乎(公孫龍子/跡府註)
使輕貨者出費則費可全使輕難者據危則危可安使
達數者立功則功可成總三材而用之可以光耀千里
豈徒十二乗而已(鬼谷子/謀篇註)
使雞司夜令狸執鼠皆用其能上乃無事(韓非子/揚權)
世之所不足者理義也所有餘者妄茍也民之情貴所
不足賤所有餘故布衣人臣之行潔白清廉中繩愈窮
愈榮雖死天下愈髙之所不足也然而以理義斵削神
農黄帝猶有可非微獨舜湯飛兎要褭古之駿馬也材
猶有短故以繩墨取木則宫室不成矣(吕氏春/秋離俗)
夫華騮騄耳一日而至千里然其使之搏兎不如豺狼
伎能殊也鴟夜撮蚤蚊察分秋毫晝日顛越不能見丘
山形性詭也夫螣蛇游霧而動應龍乗雲而舉猿得木
而捷魚得水而騖故古之為車也漆者不畫鑿者不斵
工無二伎士不兼官各守其職不得相姦人得其宜物
得其安是以器械不苦而職事不嫚(淮南子/主術訓)
今人之才或欲平九州幷方外存危國繼絶世志在直
道正邦决煩理拏而乃責之以閨閣之禮隩窔之間或
佞巧小具諂進愉説隨鄉曲之俗卑下衆人之耳目而
乃任之以天下之權治亂之機是猶以斧􁛜毛以刃抵
木也皆失其宜矣(淮南子/主術訓)
賢主之用人也猶巧工之制木也大者以為舟航柱樑
小者以為楫楔修者以為櫚欀短者以為侏儒枅櫨無
大小修短各得其所宜規矩方圓各有所施天下之物
莫凶於雞毒然而良醫槖而藏之有所用也是故林莽
之材猶無可棄者而况人乎鹿之上山獐不能跂也及
其下牧竪能追之才有所修短也是故有大略者不可
責以無巧有小智者不可任以大功人有其才物有其
形有任一而太重或任百而尚輕譬猶狸之不可使搏
牛虎之不可使搏鼠也(淮南子/主術訓)
聾者可令嗺䈥而不可使有聞也瘖者可使守圍而不
可使言也形有所不周而能有所不容也(淮南子/主術訓)
天雄烏喙藥之凶毒也良醫以活人侏儒瞽師人之困
懟者也人主以備樂是故聖人制其剟材無所不用矣
(淮南子/繆稱訓)
夫待騕褭飛兎而駕之則世莫乗車待西施毛嬙而為
配則終身不家矣然非待古之英俊而人自足者因所
有而並用之夫騏驥千里一日而通駑馬十舍旬亦至
之(淮南子/齊俗訓)
伊尹之興王功也修脛者使之踏钁强脊者使之負土
眇者使之准傴者使之塗各有所宜而人性齊矣胡人
便於馬越人便於舟異形殊類易事而悖失處而賤得
勢而貴聖人總而用之其數一也(淮南子/齊俗訓)
勇者可令進鬬而不可令持牢重者可令埴固而不可
令凌敵貪者可令進取而不可令守職廉者可令守分
而不可令進取信者可令持約而不可令應變五者相
反聖人兼用而材使之夫天地不包一物隂陽不生一
類海不讓水潦以成其大山不讓土石以成其髙夫守
一隅而遺萬方取一物而棄其餘則所得者鮮而所治
者淺矣(淮南子/泰族訓)
夫聖人之官人猶大匠之用木也取其所長棄其所短
故杞梓連抱而有數尺之朽良工不棄何也知其所妨
者細也卒成不訾之器(孔叢子/居衛)
待周公而為相則世無别國待孔子而後學則世無儒
墨(鹽鐵論/申韓)
夫士者貴其用也不必求備故四友雖美能不相兼三
人齊致事不一節(潛夫論/實貢)
且攻玉以石洗金以鹽濯錦以魚浣布以灰夫物固有
以賤理貴以醜化好者矣智者棄短取長以致其功(潛/夫)
(論實/貢)
大厦之朽棟以之削而為椽則不知其為朽也髙岡之
枯竹以之纎而為籠則不知其為枯也藪澤之賤士以
之汲而為臣則不知其為賤也僕雖抱朽棟枯竹之資
亦可以為良工之一用願先生其汲之(天禄閣外/史將才)
禹决江河不秉钁鍤周公築雒不把築杖夫筆墨簿書
钁鍤築杖之類也而欲合志大道者躬親為之是使將
軍戰而大匠斵也(王充論衡/程材篇)
陵三軍者或懼於朝廷之儀暴威武者或困於酒色之
娛(周易略/例明爻)
然劍㦸不長於縫緝錐鑚不可以擊斷牛馬不能吠守
雞犬不任駕乗役其所長則事無廢功避其所短則世
無棄材矣(抱朴子外/篇務正)
用得其長則才無或棄偏詰其短則觸物無可故輕羅
霧縠冶服之麗也而不可以禦流鏑沈閭巨闕斷斬之
良也而不可以挑脚刺(抱朴子外/篇博喻)
瓊珉山積不能無挾瑕之器鄧林千里不能無偏枯之
木論珍則不可以細疵棄巨美語大則不可以少累廢
其多故叛主者良平也而吐六奇以安上羣盗者彭越
也而建𢎞勲於佐命(抱朴子外/篇博喻)
量才而授者不求功於器外揆能而受者不負責於力
盡故滅熒燭者不煩滄海扛斤兩者不事烏獲運薪輦
鹽不宜枉騏驥之脚碎職瑣任安足屈獨行之俊矣(抱/朴)
(子外篇/博喻)
物有美惡施用有宜美不常珍惡不終棄紫貂白狐製
以為裘鬱若慶雲皎如荆玉此毳衣之美也黶菅蒼蒯
編以蓑笠葉微疎絫黯若朽壤此卉服之惡也裘蓑雖
異被服寔同美惡雖殊適用則均今處繡戸洞房則蓑
不如裘被雪沐雨則裘不及蓑以此觀之適才所施隨
時成務各有宜也(劉子/適才)
伏臘合歡必歌採菱牽石拖舟則歌嘘􁎶非無激楚之
音然而棄不用者方引重抽力不如嘘􁎶之宜也卞莊
子之昇殷庭也鳴珮趨蹌温色怡聲及其搏虎必攘袂
鼓肘瞋目震呼非不如温顔下氣之美然而不能及者
方格猛獸不如攘袂之宜也(劉子/適才)
水火金木土穀六府異物而皆有施規矩權衡凖繩六
法殊形而各有任故伊尹之興土功也長頸者使之蹋
鍤强脊者使之負土眇目者使之凖繩傴僂者使之塗
地因事施用仍便效才各盡其分而立功焉(劉子/適才)
夫檉栢之斷也大者為之棟梁小者為之椽桁直者中
繩曲者中鈎隨材所施未有可棄者是以君子善能拔
士故無棄人良匠善能運釿故無棄材(劉子/適才)
安陵神童通國之麗也八音繁㑹使以噭吹噆聲而人
悦之則不及瞽師侏儒之美蛇銜之珠百代之傳璧以
之彈鴞則不如泥丸之勁也棠磎之劍天下之銛也用
之穫穗曾不如鈎鎌之功也(劉子/適才)
萬碩之鼎不可滿以盂水一鈞之鍾不可容於泉流十
圍之木不可葢以茅茨榛棘之柱不可負於廣厦何者
即小非大之量大非小之器重非輕之任輕非重之制
也(劉子/均任)
耳之與目同在於身而苦樂有殊不能相救良由造化
隔其通七竅理其用也(李善註文選陸/士衡演連珠)
足下見直木不可以為輪曲者不可以為桶葢不欲以
枉其天才令得其所也(文選嵇康/絶交書)
以繩墨取木則宫室不成(意林吕/氏春秋)
良匠度其材而成大厦明主器其士而建功業(藝文類/聚雜文)
(部連/珠)
人各有能此人雖好好莫過錦錦不可以為􁀙(太平御/覽布帛)
(部錦/)
明目者可使視色聰耳者可使聴音捷疾辭語者可使
傳論語徐而安静手巧而心審諦者可使行鍼艾理血
氣而調諸逆順察陰陽而兼諸方緩節柔筋而心和調
者可使導引行氣疾毒言語輕人者可使唾癰呪病爪
苦手毒為事善傷者可使按積抑痺各得其能方乃可
行其名乃彰(黄帝素問靈/樞經官能)
　
　
　
　
　
　
　
　
　
　
　
　
　
　
　喻林巻六十七
欽定四庫全書
　喻林巻六十八　　　　　明　徐元太　撰
　　君道門(八/)
　　　擇任
既體剛直則不食汚穢必須井潔而寒泉然後乃食以
言剛正之主不納非賢必須行潔才髙而後乃用(周易/正義)
(井/)
折柳木以為蕃菜果之圃則柳木柔脆無益於圃之禁
以喻用狂夫以為挈壺之官則狂夫瞿瞿然不任於官
之職(毛詩正義/東方未明)
薈兮蔚兮之小雲在南山而朝升不能興為大雨以興
小人在上位而見任不能成其德教(毛詩正/義候人)
隰中之柔枝條其阿然而長美其葉則離然而茂盛其
下可以庇廕人往息者得其涼也以興野中君子其身
有美德可以覆養人事之者蒙其利也既隰巾之柔盛
如此則原上之柔不能然是不可以庇廕也猶野中君
子德如是則在位小人不能然為不能覆養也(毛詩正/義隰桑)
夫為室者慎其楹君天下者難其相也(大戴禮記武/王踐阼註)
公子魏牟過趙趙王迎之顧反至坐前有尺帛且令工
人以為冠魏牟曰王能重王之國若此尺帛則王之國
大治矣趙王不説形於顔色曰先王不知寡人不肖使
奉社稷豈敢輕國若此魏牟曰王無怒請為王説之曰
王有此尺帛何不令前郎中以為冠王曰郎中不知為
冠魏牟曰爲冠而敗之奚虧於王之國而王必待工而
後乃使之今為天下之工或非也(戰國䇿趙/孝成王)
夫工女必自擇絲麻良工必自擇齎材賢君良上必自
擇左右始故佚諸取人勞於治事勞於取人佚於治事
(大戴禮記子/張問人官)
衣服附在身我知而慎之大官大邑所以庇身也我逺
而慢之(左傳襄公/三十一年)
子有美錦不使人學製焉大官大邑身之所庇也而使
學者製焉其為美錦不亦多乎(左傳襄公/三十一年)
猶未能操刀而使割也其傷實多(左傳襄公/三十一年)
犧當用純德之人猶如祭犧當用純色之牲也他人之
有純德寵之如犧後實招禍難矣已子之有純德寵之
如犧有何害也(春秋正義昭/公二十二年)
為巨室則必使工師求大木工師得大木則王喜以為
能勝其任也匠人斵而小之則王怒以為不勝其任矣
(孟子梁/惠王下)
客見趙王曰臣聞王之使人買馬也有之乎王曰有之
何故至今不遣王曰未得買馬之工也對曰王何不遣
建信君乎王曰建信君有國事又不知相馬曰王何不
遣紀姬乎王曰紀姬婦人也不知相馬對曰買馬而善
何補於國王曰無補於國買馬而惡何危於國王曰無
危於國對曰然則買馬善而若惡皆無危補於國然而
王之買馬也必將待工今治天下舉錯非也國家為虚
戾而社稷不血食然而王不待工而與建信君何也(戰/國)
(䇿趙孝/成王)
宣王曰當今之世無士寡人何好王斗曰世無麒麟騄
耳王之駟已備矣世無東郭俊盧氏之狗王之走狗已
具矣世無毛嬙西施王宫已充矣王亦不好士也何患
無士王曰寡人重國愛民固願得士以治之王斗曰王
之憂國愛民不若王愛尺縠也王曰何謂也王斗曰王
使人為冠不使左右便嬖而使工者何也為能之也今
王治齊非左右便嬖無使也故曰不如愛尺縠也(戰國/策齊)
(宣王/)
今人主説於諂諛之辭牽於帷裳之制使不羈之士與
牛驥同皁(史記鄒/陽傳)
淳于髠曰狐裘雖弊不可補以黄狗之皮騶忌子曰謹
受令請謹擇君子母雜小人其間(史記田/完世家)
夫賢者國家之器用也所任賢則趨舍省而功施普器
用利則用力少而就效衆故工人之用鈍器也勞筋苦
骨終日矻矻及至巧冶鑄干將之樸清水淬其鋒越砥
歛其鍔水斷蛟龍陸剸犀革忽若彗汜畫塗如此則使
離婁督繩公輸削墨雖崇臺五增延袤百丈而不溷者
工用相得也庸人之御駑馬亦傷吻敝策而不進於行
胸喘膚汗人極馬倦及至駕齧䣛驂乗旦王良執靶韓
哀附輿縱馳騁騖忽如景靡過都越國蹶如厯塊追奔
電逐遺風周流八極萬里壹息何其遼哉人馬相得也
(前漢書/王褒傳)
騁駑駘於修路慕騏驥而增驅(後漢書蔡/邕列傳)
使有能者當其官有功者受其禄譬猶烏獲之舉千鈞
良樂之選驥足也(魏志杜/畿傳)
夫未能操刀而使割錦非傷錦之尤實授刀之責(魏書/咸陽)
(王禧/傳)
凡使人攻堅木者必為之擇良器今河南郡是陛下天
山之堅木盤根錯節亂植其中六部里尉即攻堅之利
器非貞剛精鋭無以治之(魏書甄/琛傳)
夫正長者治民之基基不傾者上必安(周書蘇/綽傳)
若門資之中而得賢良是則策騏驥而取千里也若門
資之中而得愚瞽是則土牛木馬形似而用非不可以
涉道也若刀筆之中而得志行是則金相玉質内外俱
美實為人寶也若刀筆之中而得澆偽是則飾畫朽木
悦目一時不可以充榱椽之用也(周書蘇/綽傳)
錦縠雖輕不委之以學割瑚璉任重豈寄之以弱力(北/史)
(薛彪子/子琡傳)
平原之隰奚有於髙大山之隈奚有於深訾(毁賢/也)讆(譽/惡)
(也/)之人勿與任大(管子/形勢)
夫裁衣而知擇其工裁國而知索其人此固世之所公
哉(鶡冠子/天則)
若堯之任人也不用親戚而必使能其治病也不任所
愛必使舊醫(鶡冠子/世賢)
今王公大人有一牛羊之財不能殺必索良宰有一衣
裳之財不能制必索良工當王公大人之於此也雖有
骨肉之親無故富貴面目美好者實知其不能也不使
之也是何故恐其敗財也當王公大人之於此也則不
失尚賢而使能王公大人有一罷馬不能治必索良醫
有一危弓不能張必索良工當王公大人之於此也雖
有骨肉之親無故富貴面目美好者實知其不能也必
不使是何故恐其敗財也當王公大人之於此也則不
失尚賢而使能逮至其國家則不然王公大人骨肉之
親無故富貴面目美好者則舉之則王公大人之親其
國家也不若其親一危弓罷馬衣裳牛羊之財與我以
此知天下之士君子皆明於小而不明於大也此譬猶
瘖者而使為行人聾者而使為樂師(墨子/)
馬以譬正雞以喻亂故等馬與雞寧取於馬以馬有國
用之材而雞不材其為非類審矣故人君舉是不材而
與有才者竝位以亂名實謂之狂舉(公孫龍子/通變論註)
人主欲得善射射逺中微者縣貴爵重賞以招致之内
不可以阿子弟外不可以隱逺人能中是者取之是豈
不必得之之道也哉雖聖人不能易也欲得善馭及速
致逺者一日而千里縣貴爵重賞以招致之内不可以
阿子弟外不可以隱逺人能致是者取之是豈不必得
之之道也哉雖聖人不能易也欲治國馭民調一上下
將内以固城外以拒難治則制人人不能制也亂則危
辱滅亡可立而待也然而求卿相輔佐則獨不若是其
公也案唯便嬖親比已者之用也豈不過甚矣哉(荀子/君道)
口能言之身能行之國寳也口不能言身能行之國器
也口能言之身不能行國用也口言善身行惡國妖也
治國者敬其寳愛其器任其用除其妖(荀子/大略)
齊宣王使人吹竽必三百人南郭處士請為王吹竽宣
王説之廩食以數百人宣王死湣王立好一一聽之處
士逃(韓非子内/儲説上)
今世之為范且虞慶者不輟而人主説之不止是貴敗
折之類而以知術之人為工匠也不得施其技巧故屋
壊弓折知治之人不得行其方術故國亂而主危(韓非/子内)
(儲説/左上)
夫人主之所鏡照者諸侯之士徒也今諸侯之士徒皆
私門之黨也人主之所以自羽翼者巖穴之士徒也今
巖穴之士徒皆私門之舍人也(韓非子外/儲説右)
夫良馬固車使臧獲御之則為人笑王良御之而日取
千里車馬非異也或至乎千里或為人笑則巧拙相去
逺矣今以國位為車以勢為馬以號令為轡以刑罰為
鞭筴使堯舜御之則天下治桀紂御之則天下亂則賢
不肖相去逺矣夫欲追速致逺不知任王良欲進利除
害不知任賢能此則不知類之患也夫堯舜亦治民之
王良也(韓非子/難勢)
屈到嗜芰文王嗜菖蒲葅非正味也而二賢尚之所嗜
不必美晉靈侯説參無恤燕噲賢子之非正士也而二
君尊之所賢不必賢也(韓非子/難四)
今有法曰斬首者令為醫匠則屋不成而病不已夫匠
者手巧也而醫者齊藥也而以斬首之功為之則不當
其能今治官者智能也今斬首者勇力也勇力之所加
而治智能之官是以斬首之功為醫匠也(韓非子/定法)
楚之有直躬其父竊羊而謁之吏令尹曰殺之以為直
於君而曲於父報而罪之以是觀之夫君之直臣父之
暴子也魯人從君戰三戰三北仲尼問其故對曰吾有
老父身死莫之養也仲尼以為孝舉而上之以是觀之
夫父之孝子君之背臣也故令尹誅而楚姦不上聞仲
尼賞而魯民易降北上下之利若是其異也而人主兼
舉匹夫之行而求致社稷之福必不幾矣(韓非子/五蠧)
柱弱者屋壊輔弱者國傾(黄石公素/書安履)
使獐疾走馬弗及至已而得者其時顧也驥一日千里
車輕也以重載則不能數里任重也賢者之舉事也不
聞無功然而名不大立利不及世者愚不肖為之任也
(吕氏春/秋傳志)
杖聖者帝杖賢者王杖仁者霸杖義者强杖讒者滅杖
賊者亡(陸子/輔政)
秦以刑罰為巢故有覆巢破卵之患以趙髙李斯為杖
故有傾仆缺覆之禍何哉所任非也(陸子/輔政)
今夫御者馬體調於車御心和於馬則厯險致逺進退
周游莫不如志雖有騏驥騄駬之良臧獲御之則馬反
自恣而人弗能制矣(淮南子/主術訓)
堯之舉舜也决之於目桓公之取寗戚也斷之於耳而
已矣為是釋術數而任耳目其亂必甚矣夫耳目之可
以斷也反情性也聽失於誹譽而目淫於采色而欲得
事正則難矣(淮南子/齊俗訓)
人之材固有四選如天之時固有四變也聖人為一選
君子為一選善人為一選正人為一選由此而下者不
足選也(春秋繁露/官制象天)
駑驥同轅伯樂為之咨嗟玉石相揉和氏為之嘆息故
賢愚共貫則能士匿謀真偽相錯則正士結舌(孔叢子/對魏王)
晉平公游於河而樂曰安得賢士與之樂此也船人盍
胥跪而對曰主君亦不好士耳夫珠出於江海玉出於
崑山無足而至者猶主君之好也士有足而不至者葢
主君無好士之意耳無患乎無士也平公曰吾食客門
左千人門右千人朝食不足夕收市賦暮食不足朝收
市賦吾可謂不好士乎盍胥對曰夫鴻鵠一舉千里所
恃者六翮爾背上之毛腹下之毳益一把飛不為加髙
損一把飛不為加下今君之食客門左門右各千人亦
有六翮在其中矣將皆背上之毛腹下之毳邪(韓詩/外傳)
轡銜者御之具也得良工而調法勢者治之具也得賢
人而化執轡非其人則馬奔馳執軸非其人則船覆傷
昔吳使宰嚭持軸而破其船秦使趙髙執轡而覆其車
(鹽鐵論/刑德)
弱者猶使羊將狼也其亂必矣强者則是予狂夫利劍
也必妄殺生也(鹽鐵論/除狹)
未有咫角驂駒而能服重致逺者也由此觀之夫士亦
華髪墮顛而後可用耳(新序雜/事五)
任劣力薄孱駑恐怯如蝟見鵲不敢拒格(焦氏易林/乾之萃)
使燕築室身無庇宿(焦氏易林/隨之損)
蒿蓬代柱大屋顛仆(焦氏易林/觀之需)
朽輿痩駟不任御轡(焦氏易林/解之䝉)
牧羊逐兎使魚捕鼠任非其人卒歲无功(焦氏易林/損之歸妹)
嬰兒孩子未有知識彼童而角亂我政事(焦氏易林/巽之節)
鷦明冲天不在六翮乎拔而傅尸鳩其累矣夫(揚子/寡見)
今觀宰司之取士也有似於司原之佃也昔有司原氏
者燎獵中野鹿斯東奔司原縱譟之西方之衆有逐狶
者聞司原之譟也競舉音而和之司原聞音之衆則反
輟已之逐而往伏焉遇夫俗惡之狶司原喜而自以獲
白瑞珍禽也盡芻豢單囷倉以養之豕俛仰嚘咿為作
容聲司原愈益珍之居無何烈風興而澤雨作灌巨豕
而惡塗渝逐駭懼真聲出乃知是家之艾猳爾此隨聲
逐響之過也衆遇之未赴信焉今世主之於士也目見
賢則不敢用耳聞賢則恨不及雖自有知也猶不能取
必更待羣司之所舉則亦懼失麟鹿而獲艾猳奈何其
不分者也未遇風雨之變者故也俾使一朝奇政雨集
則險隘之徒闒茸之質亦將别矣(潛夫論/賢難)
君任駑頓之臣使在顯職如駕跛蹇之驢又無鞭箠終
不竟道將傾覆也(王逸註楚/辭七諌)
言己願令君推逐妾御出之勿令亂政迎宓妃賢女於
伊雒之水以配於君則化行也(王逸註楚/辭九歎)
柱細則屋傾本細則末撓下小則上崩(武矦十六/䇿隂察)
五穀之於人也食之皆飽稻粱之味甘而多腴豆麥雖
糲亦能愈饑食豆麥者皆謂糲而不甘莫謂腹空無所
食竹木之杖皆能扶病竹杖之力弱劣不及木或操竹
杖皆謂不勁莫謂手空無把持夫不肖之臣豆麥竹杖
之類也(王充論衡/藝增篇)
無患斗斛過所量非其穀不患無銓衡所銓非其物(王/充)
(論衡荅/佞篇)
治在得賢亡由失人峳峳之來乃致狡賔(山海經東/山經圖讚)
夫用非其人譬猶被木馬以繁纓何由騁迹於追風以
壤龍當雲雨安能耀景於天衢哉(抱朴子外/篇百里)
設官分職其猶構室一物不堪則崩撓之由也(抱朴子/外篇審)
(舉/)
泥龍雖藻繪炳蔚而不堪慶雲之招撩禽雖琱琢𤣥黄
而不任凌風之舉芻狗雖飾以金翠而不能躡景以頓
逸近才雖豐其寵禄而不能令天清而地平(抱朴子外/篇廣譬)
餘艎鷁首涉川之良器也櫂之以北狄則沈漂於波流
焉蒲稍汗血迅趨之駿足也御非造父則傾僨於嶮塗
焉青萍豪曹剡鋒之精絶也操者非羽越則有自傷之
患焉勁兵鋭卒撥亂之神物也用者非明哲則速自焚
之禍焉(抱朴子外/篇博喻)
捐茶茹蒿者必無識甘之口棄瓊拾礫者必無甄珍之
明薄九成而悦北鄙者吾知其不能格靈祇而儀翔鳳
矣含英秀而杖常民者吾知其不能叙彛倫而臻升平
矣(抱朴子外/篇博喻)
佞媚不以虚談進良能不以孤弱退駑蹇輟望於大輅
戎虬揚鑣而電騁(抱朴子外/篇廣譬)
夫魚質龍文似是而非遭水而喜見獺即悲雖臨之以
斧鉞之威誘之以傾城之寳猶不能奮鉛鋒於犀兕騁
駑蹇以追風非不忌重誅也非不悦美賞也體不可力
無自奈何而欲與之輯熈百揆𢎞濟大務猶託萬鈞於
尺舟之上求千鍾於升合之中紲芻狗而責盧鵲之効
􁀙雞鶩而崇鷹揚之功其不可用亦較然矣(抱朴子外/篇吳失)
若夫不得其人則雖百醫守病適足致疑而不能一愈
也(郭子註莊/人間世)
言鼎折其足則覆喪其實喻大臣非其任則虧敗國典
(前漢書註/王商傳)
拔鷦明之翼以傅尸鳩不能冲天適足以累耳諭授小
人以大位而不能成大功也(揚子法言/註寡見篇)
大厦須異材廊廟非庸器(文選江文通/擬盧郎中詩)
景帝顯位刺史者皆是宦臣子弟猶如豺狼守肉鬼魅
待疾(意林仲長/統昌言)
龍舟整檝王良不能執也驥騄齊行越人不敢御也各
有所能搆大厦者先擇匠而後揀材治國家者先擇佐
而後定民(意林物/理論)
杖必不撓無取苒弱人貴一德勿惑穿鑿(藝文類聚服/飾部杖銘)
遵其軌躅必大厦之棟梁惣其寄任亦巨川之舟楫(藝/文)
(類聚職官部/吏部尚書表)
六轡沃若不䇿𤣥黄之馬九成輪奐無求擁腫之材何
則跳蹢之路已窮梁棟之用斯闕(藝文類聚職/官部刺史表)
虎能雄猛不可以託麑鷹能飄擊不可以寄雛(太平御/覽獸部)
(麑/)
吏者理也所以理萬機平百揆也武士宰民物猶使狼
牧羊鷹養雛也(太平御覽職/官部總叙官)
夫欲定天下而任小人猶於捕麋鹿而張兎罝不能撃
麋鹿猶小人不能任大事(太平御覽/資産部罝)
杖必取材不必用味相必取賢不必所愛都蔗雖甘猶
不可杖佞人説已亦不可相(太平御覽/果部甘蔗)
釣巨魚不使嬰兒輕預非不親力不堪也(太平御覽/資産部釣)
射之為法猶人主之治天下也射者弓有强弱矢有銖
兩弓不合度矢不端直主雖逢蒙不能以中才不稱官
萬務荒怠雖有堯舜之君亦無以治也(大平御覽工/藝部射上)
醫有名而不良者有無名而良者人主之用醫必㕘知
而隱括之(初學記政/理部醫)
棄晨雞俟鳳警亦猶棄當世之實才須故人之執政也
(事類賦禽/部雞註)
夫醫者非仁愛不可託非聰明理達不可任非廉潔淳
良不可信古之用醫必選名姓之後(玉海詔令/律令上)
諺云俗無良醫枉死者半拙醫療病不如不療喻如宰
夫以鱓鼈為蓴羮食之更足成病豈充饑之可望乎(本/草)
(一卷/)
君子重襲小人無由入正人十倍邪辟無由來古之人
其謹於所近乎詩曰芃芃棫樸薪之槱之濟濟辟王左
右趣之此言左右日以善趣也(困學紀聞/卷三詩)
上工平氣中工亂脉下工絶氣危生故曰下工不可不
慎也(黄帝素問靈/樞經根結)
　　　専任
狐裘尨茸一國三公吾誰適從(左傳僖/公五年)
大夫文種者國之梁棟君之爪牙夫驥不可與匹馳日
月不可竝照君王委國於種則萬綱千紀無不舉者(吳/越)
(春秋勾踐/入臣外傳)
公孫衍為魏將與其相田需不善季子為衍謂梁王曰
獨不見夫服牛驂驥乎不可以行百步今王以衍為可
使將故用之也而聴相之計是服牛驂驥也牛馬俱死
而不能成其功王之國必傷矣願王察之(戰國䇿/魏哀王)
衛嗣君謂薄疑曰子小寡人之國以為不足仕則寡人
力能仕子請進爵以子為上卿乃進田萬頃薄子曰疑
之母親疑以疑為能相萬乗所不窕也然疑家巫有蔡
嫗者疑母甚愛信之屬之家事焉疑智足以信言家事
疑母盡以聴疑也然已與疑言者亦必復决之於蔡嫗
也故論疑之智能以疑為能相萬乗而不窕也論其親
則子母之間也然猶不免議之於蔡嫗也今疑之於人
主也非子母之親也而人主皆有蔡嫗人主之蔡嫗必
其重人也重人者能行私者也夫行私者繩之外也而
疑之所言法之内也繩之外與法之内讎也不相受也
(韓非子外/儲説左)
王良造父天下之善御者也然而使王良操左革而咤
叱使造父操右革而鞭笞之馬不能行十里共故也田
連成竅天下善鼓琴者也然而田連鼔上成竅檝下而
不能成曲亦共故也夫以王良造父之巧共轡而御不
能使馬人主安能與其臣共權以為治以田連成竅之
巧共琴而不能成曲人主又安能與其臣共勢以成功
乎(韓非子外/儲説右)
今令王良造父共車人操一邊轡而入門閭駕必敗而
道不至也令田連成竅共琴人撫一絃而揮則音必敗
曲不遂矣(韓非子外/儲説右)
人主之左右不必智也人主於人有所智而聴之因與
左右論其言是與愚人論智也人主之左右不必賢也
人主於人有所賢而禮之因與左右論其行是與不肖
論賢也智者决䇿於愚人賢士程行於不肖則賢智之
士羞而人主之論悖矣(韓非子/孤憤)
周氏之嚳韓氏之盧天下疾狗也見兎而指屬則無失
兎矣望見而放狗也則累世不能得兎矣茍非不能屬
之者罪也(説苑/善説)
魯君使宓子賤為單父宰子賤辭去因請借善書者二
人使書憲書教品魯君予之至單父使書子賤從旁引
其肘書醜則怒之欲好書則又引之書者患之請辭而
去歸以告魯君魯君曰子賤苦吾擾之使不得施其善
政也乃命有司無得擅徴發單父單父之化大治(新序/雜事)
(二/)
齊有良兎曰東郭㕙葢一旦而走五百里於是齊有良
狗曰韓盧一旦而走五百里使之遥見而指屬則雖韓
盧不及衆兎之塵若躡迹而縱緤則雖東郭㕙亦不能
離今子之屬臣也躡迹而蹤緤與遥見而指屬與(新序/雜事)
(五/)
宋玉因其友見楚襄王襄王待之無以異乃讓其友友
曰夫薑桂因地而生不因地而辛女因媒而嫁不因媒
而親子之事王未耳何怨於我宋玉曰不然昔者齊有
狡兎盡一日而走五百里使之瞻見指注雖良狗猶不
及狡兎之塵若攝纓而縱紲之瞻見指注與(韓詩/外傳)
蘇秦相燕人惡之於燕王燕王按劍而怒食以駃騠白
圭顯於中山中山人惡之於魏文矦文矦投以夜光之
璧何則兩主二臣剖心析肝相信豈移於浮詞哉(文選/鄒陽)
(於獄/上書)
宓子賤仕魯為單父宰恐君聴用讒人使己不得行其
政故請君近吏二人與俱至官令二吏書輒掣其肘書
不善則從而怒之二吏患焉辭歸魯宓子曰書甚不善
勉而歸矣二吏歸報於君曰宓子使臣書而掣揺臣肘
書惡而又怒臣邑吏皆笑所以去之而來也君以問孔
子孔子曰宓不齊君子也其才任霸王之佐屈節治單
父將以自試意者其以此諫乎公悟太息歎曰寡人亂
宓子之政而責其善者數矣(藝文類聚/巧藝部書)
鄭簡公謂子産曰飲酒之不樂鐘鼔之不鳴寡人之任
也國家之不義朝廷之不治與諸矦交之不得志子之
任也子無入寡人之樂寡人無入子之朝自是以來子
産治鄭城門不閉國無盗賊道無餓人孔子曰若鄭簡
公之好樂雖抱鐘而朝可也(事文類聚/鍾尸子)
有醫竘者秦之良醫也為宣王割座為惠王療疾皆愈
張子之背腫命竘治之謂醫竘曰背非吾背也任之制
焉治之遂愈竘誠善治疾也張子委制焉夫身與國亦
猶此必有所委制然後治(太平御覽/方術部醫)
　　　燭奸
有屈軼之草生於庭佞人入朝則草指之(竹書紀/年上)
上惠其道下敦其業上下相希若望參表則邪者可知
也(管子君/臣上)
從順獨逆從正獨辟此猶夜有求而得火也姦偽之人
無所伏矣(管子君/臣上)
一曰長目二曰飛耳三曰樹明明知千里之外隱微之
中曰動姦姦動則變更矣(管子/九守)
口者幾闗也所以閉情意也耳目者心之佐助也所以
窺間見姦邪(鬼谷子/權篇)
數至能人之門不一至主之廷百慮思家之便不一圖
主之國(韓非子/有度)
今夫水之勝火亦明矣然而釜鬲間之水煎沸竭盡其
上而火得熾盛焚其下水失其所以勝者矣今夫治之
禁姦又明於此然守法之臣為釡鬲之行則法獨明於
胸中而巳失其所以禁姦者矣(韓非子/備内)
託天下於堯之法則貞士不失分姦人不徼幸寄千金
於羿之矢則伯夷不得亡而盗跖不敢取堯明於不失
姦故天下無邪羿巧於不失發故千金不亡(韓非子/守道)
田子方問唐易鞫曰弋者何慎對曰鳥以數百目視子
子以二目御之子謹周子廩田子方曰善子加之弋我
加之國(韓非子外/儲説左)
宋人語曰一雀過羿必得之則羿誣矣以天下為之羅
則雀不失矣夫知姦亦有大羅不失其一而已矣不修
其理而以己之胸察為之弓矢則子産誣矣老子曰以
智治國國之賊也其子産之謂也(韓非子/難三)
夫姦必知則備必誅則止不知則肆不誅則行夫陳輕
貨於幽隱雖曾史可疑懸百金於市雖大盗不取也不
知則曾史疑於幽隱必知則大盗不取懸金於市(韓非/子六)
(反/)
夫天下之所以惡莫惡於不可知也夫不可知盗不與
期賊不與謀盗賊大姦也而猶所得疋偶又况於欲成
大功乎(吕氏春/秋壹行)
　
　
　
　喻林巻六十八
欽定四庫全書
　喻林巻六十九　　　　　明　徐元太　撰
　　君道門(九/)
　　　取善
非本非標非㣲非煇壤非壤不髙水非水不流嗚呼敬
之哉倍本者槁(汲冢周書/文儆解)
池水之溢由外灌焉(鄭氏箋/詩召旻)
取於鑊以實鼎取於鼎以實俎(鄭氏註周禮/天官内饔)
舜之居深山之中與木石居與鹿豕遊其所以異於深
山之野人者幾希及其聞一善言見一善行若決江河
沛然莫之能禦也(孟子盡/心上)
齊桓之時有以九九見者桓公不逆欲以致大也今臣
所言非特九九也(前漢書/梅福傳)
使言之而是雖在褐夫芻蕘猶不可棄也使言之而非
也雖在卿相人君揄䇿于廟堂之上未必可用是非之
所在不可以貴賤尊卑論也(淮南子主/術訓下)
夫采玉者破石拔玉選士者棄惡取善(王充論衡/累害篇)
棄金璧於塗路則行人止足委錦紈於泥濘則見者驚
咄(抱朴子外/篇廣譬)
闗雎興於鳥而為風之首美其摯而有别也鹿鳴興於
獸而為雅之端嘉其得食而自呼也以夫鳥獸之醜茍
有一善詩人歌詠以為美談矣况人之有善而可棄乎
(劉子/適才)
激楚陽阿至妙之容掌技者之所貪飛兎騕褭絶足奔
放良樂之所急也(文選孔融/薦禰衡表)
舜耕於厯山而交益陶於河濵而交禹(太平御覽人/事部交友四)
丹涓有一言之善晉侯賜萬頃田辭而不受晉侯曰以
此田易彼言也於子猶有所亡寡人猶有所得(太平御/覽治道)
(部賞/賜)
何世之無才何才之無施良匠提斤斧造山林梁棟阿
衡之材櫨柱楣椽之朴森然陳於目前大厦之器具矣
(太平御覽/器物部斤)
猶器之取水隨量多少唯穿底無當乃不受耳(𢎞明集/正誣論)
　　　兼收
苑(音/鬱)彼栁斯鳴蜩(音/條)嘒嘒有漼(千罪/反)者淵萑(音/丸)葦淠淠
(音譬小詩/小雅  弁)
楊園之道猗(音/倚)于畝丘(詩小雅/巷伯)
汎汎然楊木之舟則載其沈物則載其浮物俱浮水上
以興當時君子用其文者又用其武者俱致在朝(毛詩/正義)
(菁菁/者莪)
雖有絲麻無棄菅蒯雖有姬姜無棄蕉萃(左傳成/公九年)
如把梓皮革自楚往也雖楚有材晉實用之(左傳襄公/二十六年)
傳曰藨蒯之菲也可以為屨明肋如菅並可代絲麻之
乏(春秋正義/成公九年)
段干越人謂新城君曰王良之弟子駕云取千里馬遇
造父之弟子造父之弟子曰馬不千里王良弟子曰馬
千里之馬也服千里之服也而不能取千里何也曰子
纆牽長故纆牽於事萬分之一也而難千里之行今臣
雖不肖於秦亦萬分之一也而相國見臣不釋塞者是
纆牽長也(戰國䇿秦/昭襄王)
今陛下致崑山之玉有隋和之寳垂明月之珠服太阿
之劍乗纎離之馬建翠鳳之旗樹靈鼉之鼔此數寳者
秦不生一焉而陛下説之何也必秦國之所生然後可
則是夜光之璧不飾朝廷犀象之器不為玩好鄭衛之
女不充後宫而駿馬駃騠不實外廐江南金錫不為用
西蜀丹青不為采所以飾後宫充下陳娛心意説耳目
者必出於秦然後可則是宛珠之簪𫝊璣之珥阿縞之
衣錦繡之飾不進於前而隨俗雅化佳冶窈窕趙女不
立於側也(史記李/斯傳)
太山不讓土壤故能成其大河海不擇細流故能就其
深王者不却衆庶故能明其德(史記李/斯傳)
夫輓大重者其用力苦不衆拔大艱者其善術苦不廣
(蜀志譙/周傳)
陛下披榛採蘭幷收蒿艾是以臯陶振褐不仁者逺(晉/書)
(皇甫/謐傳)
莫用豪賢故棄捐素所愛莫用魚肉貴棄捐葱與䪥莫
用麻枲賤棄捐菅與蒯(宋書樂/三志)
非取製於一狐諒求味於兼采(梁書王/䀳傳)
元天髙朗尚假列星以助明洞庭淵湛猶藉衆流以增
大莫不以孤照不詣其幽獨深未盡其廣(魏書張/彛傳)
譬山祗之有嵩岱海若之有滄溟飾以涓塵不貽伊敗
(隋書禮/儀一志)
川澤納汙所以成其深山岳藏疾所以就其大(隋書長/孫平傳)
海不辭水故能成其大山不辭土故能成其髙明主不
厭人故能成其衆士不厭學故能成其聖(管子形/勢解)
惡者美之充也卑者尊之充也賤者貴之充也故先王
貴之(管子/樞言)
海不讓水潦以成其大山林不讓枉橈以成其崇聖人
不辭其負薪之言以廣其名(文子/自然)
轂虚而中立三十輻各盡其力使一軸獨入衆輻皆棄
何近逺之能至(文子/上德)
且合升勺龠合以登之斛廩則成矣太山之髙非一石
之積也瑯琊之東渤澥稽天非一水之鍾也所以治國
家天下者非一士之言也(子華子晏/子問黨)
積往生跂工以為師積毒成藥工以為醫美惡相飾命
曰復周物極則反命曰環流(鶡冠子/環流)
物有其實而各有名謂若王良善御𨽻首善計彼物各
自為用譬之耳目廢一不可故不為是非也(公孫龍子/指物論註)
凡物親者少疎者多如一白之於衆色也故離白求馬
黄黑皆至以白命馬衆色咸去懐柔之道亦猶此也(公/孫)
(龍子白/馬論註)
白非黄黄非白五色相非分明矣君既私以待人人亦
私以叛君寧肯應君命乎故守白命馬者非能致衆馬
審矣(公孫龍子/白馬論註)
昔者公孫龍在趙之時謂弟子曰人而無能者龍不能
與遊有客衣褐帶索而見曰臣能呼公孫龍顧謂弟子
曰門下有故能呼者乎對曰無有公孫龍曰與之弟子
之籍後數日往説燕王至於河上而航在一汜使善呼
之一呼而航來故曰聖人之處世不逆有技能之士(淮/南)
(子道/應訓)
君子之於善也猶采薪者見一介掇之見青葱則拔之
(淮南子/説山訓)
湯沐之於河有益不多流潦注海雖不能益有愈於己
(淮南子/説林訓)
考績之法考其所積也天道積聚衆精以為光聖人積
聚衆善以為功故日月之明非一精之光也聖人致太
平非一善之功也明所從生不可為源善所從出不可
為端(春秋繁露/考功名)
山林不讓椒桂以成其崇君子不辭負薪之言以廣其
名(鹽鐵論/刺議)
明王聖主之治若夫江海無不受故長為百川之主明
王聖君無不容故安樂而長久(説苑/君道)
藥食先嘗於卑然後至於貴藥言先獻於貴然後聞於
卑故藥食嘗乎卑然後至乎貴教也藥言獻於貴然後
聞於卑道也故使人味食然後食者其得味也多使人
味言然後聞言者其得言也少(説苑/君道)
齊桓公設庭燎為士之欲造見者朞年而士不至於是
東野鄙人有以九九之術見者桓公曰九九何足以見
乎鄙人對曰臣非以九九為足以見也臣聞主君設庭
燎以待士朞年而士不至夫士之所以不至者君天下
賢君也四方之士皆自以論而不及君故不至也夫九
九薄能耳而君猶禮之况賢於九九乎夫太山不辭壤
石江海不逆小流所以成大也詩云先民有言詢於蒭
蕘言博謀也桓公曰善乃因禮之朞月四方之士相攜
而並至詩曰自堂徂基自羊徂牛言以内及外以小及
大也(説苑/尊賢)
積針鏤者成帷幕合升斗者實倉廩幷小流而成江海
明主者有所受命而不行未嘗有所不受也(説苑/政理)
且合菽粟之㣲以滿倉廩合疏縷之緯以成幃幕太山
之髙非一石也累卑然後髙也夫治天下者非一士之
言也固有受而不用惡有距而不入者哉(説苑/正諌)
昔者江水出於岷山其始也大足以濫觴及至江之津
也不方舟不避風不可渡也非唯下流衆川之多乎(説/苑)
(雜言/)
湧泉涓涓南流不絶卒為江海(焦氏易林明/夷之既濟)
大匠無棄材船車用不均錐刀各異能何所獨卻前(曹/子)
(建當欲遊/南山行)
采蟲聲之善音贊愚人之偶得(劉邵人物/志林理)
四聰廣闢則羲和納景萬仞虚己則行潦交赴故博采
之道𢎞則異聞畢集庭燎之輝舉則竒士扣角(抱朴子/外篇博)
(喻/)
規者所以法圓裁局則乖矩者所以象方製鏡必背輪
者所以輾地入水則溺舟者所以涉川施陸必躓何者
方圓殊形舟車異用也(劉子/文武)
不以春日遲遲而毁羔裀秋露灑葉而剔笋席(劉子/文武)
楚之市偷天下之大盗而能却齊軍雖使孫吳用兵彼
必與之拒戰未肯有望風而退也晉之叔魚一國之佞
邪也而能歸季孫雖使甘蘇騁説彼必與之較辨不至
恐懾而逃還也大盗讒佞民之殫害無用之人也茍有
一術猶能為國興利除害(劉子/適才)
不没纎芥之善不掩螢爝之光(劉子/正賞)
目髙則無所不照耳下則無所不聞言人髙其目則覩
德義之經聖人之道下其耳則聽芻蕘之言負薪之説
(揚子法言/註問明篇)
夫街談巷説必有可采擊轅之歌有應風雅匹夫之思
未易輕棄也(文選曹植與/楊德祖書)
不棄菅蒯愛同絲麻(文選任彦升/讓吏部表)
白駒空谷振鷺在庭猶懼隱鱗卜祝藏器屠保(文選任/彦升薦)
(士表/)
錄人一善則無棄人採材一用則無棄材(意林/魏子)
必得崑山之玉而後寳則荆璞無夜光之美必須南國
之珠而後珍則隋侯無明月之稱(意林物/理論)
江河之水非一水之源千鎰之裘非一狐之白(藝文類/聚裘)
東海廣且深由卑下百川五岳雖髙大不逆垢與塵(藝/文)
(類聚樂/部樂府)
譬由畎澮匪讓所以森致江河土壤同歸故能鬱成嵩
岱(藝文類聚職/官部丞相碑)
麻絲是蓄菅蒯靡遺(藝文類聚職/官部侍中表)
凡人之為圃各植其所好焉好甘者植乎薺好苦者植
乎荼好香者植乎蘭好辛者植乎蓼至於寡人之圃無
不植也(太平御覽/資産部圃)
大造乾坤闢深恩雨露垂鵾鵬既含養駑駘亦驅馳(初/學)
(記職官部/中書侍郎)
亦如盛香篋受香無簡擇(大寳積經/巻七十六)
天不厭於雲海不厭於水(大寳積經/巻九十五)
譬如天雨一滴之水墮大海中其滴雖㣲終無減盡(無/盡)
(意菩薩/經卷九)
如海吞流如山藴寳(大方廣佛華/嚴經巻十二)
譬如大樹叢聚是名為林一一樹不名為林除一一樹
亦無林(大智度/論巻三)
如一一縷不能制象一一水滴不能滿瓶多集則能(百/論)
(卷上/守八)
　　　責實
史疾為韓使楚楚王問曰客何方所循曰治列子禦冦
之言曰何貴曰貴正王曰正亦可為國乎曰可王曰楚
國多盗正可以禦盗乎曰可曰以正禦盗奈何頃間有
鵲止於屋上者曰請問楚人謂之何王曰謂之鵲謂之
烏可乎曰不可曰今王之國有柱國令尹司馬典令其
任官置吏必曰廉潔勝任今盗賊公行而弗能禁也此
烏不謂烏鵲不謂鵲也(戰國䇿楚/考烈王)
猶畫工惡圖犬馬而好作鬼魅誠以實事難形而虚偽
不窮也(後漢書張/衡列傳)
考試猶準繩也未有舍準繩而意正曲直廢黜陟而空
論能否也(魏志王/昶傳)
一犬吠形羣犬吠聲懼於羣吠遂至叵聽也(晉書傳/咸傳)
昔齊王好聴竽聲必令三百人合吹而後聴之廩以數
人之俸南郭先生不知吹竽者也以三百人合吹可以
容其不知因請為王吹竽虚食數人之俸嗣王覺而改
之難彰先王之過乃下令曰吾之好聞竽聲有甚於先
王欲一一列而聽之先生於此逃矣推賢之風不立濫
舉之法不改則南郭先生之徒盈於朝矣(晉書劉/寔傳)
自言能為司馬不能為司馬者殺其身以釁其鼓自言
能治田土不能治田土者殺其身以釁其社自言能為
官不能為官者劓以為門父故無敢姦能誣禄至於君
者矣(管子/揆度)
語言辯聽之説不度於義謂之窕言無山林澤谷之利
而入多者謂之窕貨君子不聽窕言不受窕貨(韓非子/難二)
今境内之民皆言治藏商管之法者家有之而國愈貧
民耕者衆執耒者寡也境内皆言兵藏孫吳之書者家
有之而兵愈弱言戰者多披甲者少也故明主用其力
不聽其言(韓非子/五蠧)
夫耕之用力也勞而民為之者曰可得以富也戰之事
也危而民為之者曰可得以貴也今修文學習言談則
無耕之勞而有富之實無戰之危而有貴之尊則人孰
不為也是以百人事智而一人用力事智者衆則法敗
用力者寡則國貧此世之所以亂也(韓非子/五蠧)
人皆寐則盲者不知皆嘿則喑者不知覺而使之視問
而使之對則喑盲者窮矣不聽其言也則無術者不知
不任其身也則不肖者不知聽其言而求其當任其身
而責其功則無術不肖者窮矣(韓非子/六反)
夫欲得力士而聽其自言雖庸人與烏獲不可别也授
之以鼎俎則罷健效矣故官職者能士之鼎俎也任之
以事而愚智分矣(韓非子/六反)
言不用而自文以為辯身不任而自飾以為髙世主眩
其辯濫其髙而尊貴之是不須視而定明也不待對而
定辯也喑盲者不得矣(韓非子/六反)
不能具美食而勸餓人飯不為能活餓者也不能辟草
生粟而勸貸施賞賜不能為富民者也今學者之言也
不務本作而好末事道虛惠以説民此勸飯之説(韓非/子八)
(説/)
韓宣子曰吾馬菽粟多矣甚臞何也寡人患之周市對
曰使騶盡粟以食雖無肥不可得也名為多與之其實
少雖無臞亦不可得也主不審其情實坐而患之馬猶
不肥也(韓非子外/儲説左)
夫嬰兒相與戲也以塵為飯以塗為羮以木為胾然至
日晩必歸饟者塵飯塗羮可以戲而不可食也夫稱上
古之傳頌辯而不慤道先王仁義而不能正國者此亦
可以戲而不可以為治也(韓非子外/儲説左)
韓昭侯曰吹竽者衆吾無以知具善者田嚴對曰一一
而聽之(韓非子内/儲説上)
人主之聽言也不以功用為的則説者多棘刺白馬之
説不以儀的為闗則射者皆如羿也(韓非子外/儲説左)
宋王與齊仇也築武宫謳癸倡行者止觀築者不倦王
聞召而賜之對曰臣師射稽之謳又賢於癸王召射稽
使之謳行者不止築者知倦王曰行者不止築者知倦
其謳不勝如癸美何也對曰王試度其功癸四板射稽
八板擿其堅癸五寸射稽二寸(韓非子外/儲説左)
夫視鍜錫而察青黄區冶不能以必劍水擊鵠鴈陸斷
駒馬則臧獲不疑鈍利發齒吻形容伯樂不能以必馬
授車就駕而觀其末塗則臧獲不疑駑良觀容服聽辭
言仲尼不能以必士試之官職課其功伐則庸人不疑
於愚智(韓非子/顯學)
今有人於此求牛則名馬求馬則名牛所求必不得矣
而因用威怒有司必誹怨矣牛馬必擾亂矣百官衆有
司也萬物羣牛馬也不正其名不分其職而數用刑罰
亂莫大焉夫説以智通而實以過悦譽以髙賢而充以
卑下贊以潔白而隨以汙德任以公法而處以貪枉用
以勇敢而堙以罷怯此五者皆以牛為馬以馬為牛名
不正也白之顧益黑求之愈不得者其此義邪(吕氏春/秋審分)
因國以為身因臣以為心以臣言為聲以臣事為形有
聲必有響有形必有影聲出於内響報於外形立於上
影報於下響有清濁影有曲直響所報非一聲也影所
應非一形也(春秋繁露/保位權)
盲者口能言白黑而無目以别之儒者口能言治亂無
能以行之坐言不行則牧童兼烏獲之力逢須苞堯舜
之德故使言而近則儒者何患於治亂而盲人何患於
白黑哉(鹽鐵論/能言)
語曰盗跖不能盗田尺寸寸不可盗况尺乎夫事驗必
若土田之張於野也則為私家寡矣若亂之墜於澚也
則可信者解矣故有事考功有言考用動則考行静則
考守(申鑒/時事)
夫志道者少與逐俗者多疇是以朋黨用私背實趨華
其貢士者不復依其質幹准其才行但虚造聲譽妄生
羽毛(潜夫論/實貢)
大人不考功則子孫惰而家破窮官長不考功則吏怠
傲而姦宄興帝王不考功則直賢抑而巧偽勝(潜夫論/考績)
曲木惡直繩重罰惡明證此羣臣所以樂惣猥而惡考
功也(潜夫論/考績)
夫劍不試則利鈍闇弓不試則勁撓誣鷹不試則巧拙
惑馬不試則良駑疑此四者之有相紛也由不考試故
得然也今羣臣之不試也其禍非直止於誣闇疑惑而
巳又必致於怠慢之節焉設如家人有五子十孫父母
不察精愞則懃力者懈弛而惰慢者遂非也耗家業之
道也父子兄弟一門之計猶有若此則又况乎羣臣惣
猥治公事者哉(潜夫論/考績)
世主不循考功而思太平此猶欲舍規矩而為方圓無
舟楫而欲濟大水雖或云縱然不知循其慮度之易且
速也(潜夫論/考績)
世有雷同之譽而未必賢也俗有讙譁之毁而未必惡
也是以迎而許之者未若鑒其事而試其用逆而距之
者未若聽其言而課其實(抱朴子外/篇廣譬)
士之生世入則事父出則事君事父尚於榮親事君貴
於興國故慈父不能愛無益之子仁君不能畜無用之
臣(文選曹植/求自試表)
覽影偶質不能解獨指跡慕逺無救於遲是以循虚器
者非應物之具翫空言者非致治之機(文選陸機/演連珠)
若乃背清議違是非雖堯不能一日以治審臧否詳賞
罰故中主可以萬世安(藝文類聚人/部公平論)
兒説宋人善辯者也持白馬之非馬也服齊稷下之辯
者乗白馬而過闗則顧白馬之賦故籍空辭則能勝於
一國實按形不能謾於一人(藝文類聚/獸部馬)
末世人君之用人也貴耳聞之聰則天下之人運貨逐
利而市譽矣貴目見之明則天下之人恢形異藝而爭
進矣貴口可道之言則天下之人習舌調吻而飾辭矣
(道德經四/子集解)
　　　酬功
彤弓天子錫有功諸侯也(毛詩/彤弓)
敝帷不棄為埋馬也敝蓋不棄為埋狗也(禮記檀/弓下)
古之君子使之必報之迎貓為其食田䑕也迎虎為其
食田豕也迎而祭之也(禮記郊/特牲)
曷為祭泰山河海山川有能潤于百里者天子秩而祭
之觸石而出膚寸而合不崇朝而徧雨乎天下者唯泰
山爾河海潤于千里(公羊僖公/三十一年)
梓匠輪輿其志將以求食也君子之為道也其志亦將
以求食與曰子何以其志為哉其有功於子可食而食
之矣(孟子滕/文公下)
有人於此毁瓦畫墁其志將以求食也則子食之乎曰
否曰然則子非食志也食功也(孟子滕/文公下)
使河如帶泰山若礪國以永寜爰及苗裔始未嘗不欲
固其根本而枝葉稍陵夷衰㣲也(史記髙祖功/臣侯年表)
夫獵追殺獸兎者狗也而發蹤指示獸處者人也今諸
君徒能得走獸耳功狗也至如蕭何發蹤指示功人也
(史記蕭相/國世家)
河當何時如衣帶山當何時如厲石言如帶砥國乃絶
耳(史記髙祖功/臣侯年表註)
夫犬馬有勞於人尚加帷葢之報况國之功臣者哉(前/漢)
(書陳/湯傳)
臣聞客有過主人者見其竈直突傍有積薪客謂主人
更為曲突逺徙其薪不者且有火患主人嘿然不應俄
而家果失火鄰里共救之幸而得息於是殺牛置酒謝
其鄰人灼爛者在於上行餘各以功次坐而不録言曲
突者人謂主人曰鄉使聽客之言不費牛酒終亡火患
今論功而請賔曲突徙薪亡恩澤燋頭爛額為上客邪
主人迺寤而請之今茂陵徐福數上書言霍氏且有變
宜防絶之鄉使福説得行則國亡裂土出爵之費臣亡
逆亂誅滅之敗往事既巳而福獨不蒙其功唯陛下察
之貴徙薪曲突之策使居焦髪灼爛之右(前漢書/霍光傳)
功亡原者賞不限德亡首者襃不檢(前漢書/王莽傳)
先帝貴指蹤之功薄搏獲之賞古人尚帷幄之規下攻
拔之力(後漢書/荀彧傳)
慮為功首謀為賞本野績不越廟堂戰多不踰國勲是
故曲阜之錫不後營丘蕭何之土先於平陽(魏志荀/彧傳註)
愧未有瓜衍之賞(宋書謝/方明傳)
夫塗秘蘭幽貞芳載越徽猷沈逺懋禮彌昭(宋書王/敬𢎞傳)
三寸之管毋當不可滿也授官爵出利禄不以功是無
當也(韓非子/飾令)
叔向賦獵功多者受多功少者受少(韓非子外/儲説左)
卯曰伯夷以將軍葬於首陽山之下而天下曰夫以伯
夷之賢與其稱仁而以將軍葬是手足不掩也今臣罷
四國之兵而王乃與臣五乗此其稱功猶嬴勝而履蹻
(韓非子外/儲説左)
今世之祭井竈門戸箕箒臼杵者非以其神為能饗之
也恃賴其德煩苦之無已也是故以時見其德所以不
忘其功也觸石而出膚寸而合不崇朝而雨天下者唯
太山赤地三年而不絶流澤及百里而潤草木者唯江
河也是以天子秩而祭之故馬免人於難者其死也葬
之牛其死也葬以大車為薦牛馬有功猶不可忘又况
人乎此聖人所以重仁襲恩(淮南子/氾論訓)
食其食者不毁其器食其實者不折其枝(淮南子/説林訓)
髙祖得天下賞羣臣之功蕭何為賞首何則髙祖論功
比獵者之縱狗也狗身獲禽功歸於人羣臣手戰其猶
狗也蕭何持重其猶人也(王充論衡/定賢篇)
社土地之主也土地濶不可盡敬故封土為社以報功
也稷五穀之長也穀衆不可徧祭故立稷神以祭之(藝/文)
(類聚禮/部社稷)
夫功在不賞故庸勲之典葢闕施侔造物則謝德之塗
已冥(藝文類聚帝王/部梁武帝令)
如多百千諸有情類奉事王子晝夜精勤王子爾時隨
分資給衣服飲食卧具等事後登王位隨昔勤勞量所
堪任重賜爵禄或主事業或主川原或主大城或主闗
防或主村邑或主軍戎(波羅宻多經巻/五百八十三)
　
　
　
　
　
　
　
　
　
　
　
　
　喻林巻六十九
欽定四庫全書
　喻林巻七十　　　　　　明　徐元太　撰
　　君道門(十/)
　　　馭臣
其御羣臣使之有禮如御四馬騑騑然持其教令使之
調均亦如六轡緩急有和也(鄭氏箋/詩車舝)
君任德則臣感義而不忍欺君任察則臣畏覺而不能
欺君任刑則臣畏罪而不敢欺(史記滑稽/列傳註)
爵禄束帛者天下之底石髙祖所以厲世摩鈍也(前漢/書梅)
(福傳/)
陛下御臣等若養馬無事就閑廐有事復牽來(南史張/裕永子)
(環傳/)
夫新砥礪殺矢彀弩而射雖冥而妄發其端未嘗不中
秋毫也然而莫能復其處不可為善射無常儀的也設
五寸之的引十步之逺非羿逢蒙不能必全者有常儀
的也有度難而無度易也有常儀的則羿蒙以五寸為
巧無常儀的則以妄發而中秋毫為拙故無度而應之
則辯士繁説設度而持之雖知者猶畏失也不敢妄言
(韓非子外/儲説左)
王子於期為宋君為千里之逐巳駕察手吻文且發矣
驅而前之輪中繩引而却之馬掩迹拊而發之彘逸出
於竇中馬退而却莢不能進前也馬駻而走轡不能止
也(韓非子外/儲説右)
造父御四馬馳驟周旋而恣欲於馬恣欲於馬者擅轡
筴之制也然馬驚於出彘而造父不能禁制者非轡筴
之嚴不足也威分於出彘也王子於期為駙駕轡筴不
用而擇欲於馬擅芻水之利也然馬過於圃池而駙馬
敗者非芻水之利不足也德分於圃池也(韓非子外/篇説右)
有常則羿逢蒙以五寸的為巧無常則以妄發之中秋
毫為拙今聽言觀行不以功用為之的彀言雖至察行
雖至堅則妄動之説也(韓非子/問辨)
即亂亡之道臣憎則起外若眩臣愛則起内若藥(韓非/子八)
(經右/主道)
昔者齊景公兩用管仲鮑叔成湯兩用伊尹仲虺夫兩
用臣者國之憂則是桓公不霸成湯不王也湣王一用
淖齒而手死乎東廟主父一用李兊减食而死主有術
兩用不為患無術兩用則争争事而外市一則専制而
刼殺(韓非子/難一)
王良之所以使馬者約審之以控其轡而四馬莫敢不
盡力有道之主其所以使羣臣者亦有轡其轡何如正
名審分是治之轡巳(吕氏春/秋審分)
聖主之治也其猶造父之御齊輯之於轡銜之際而緩
急之於唇吻之和正度於胸臆之中而執節於掌握之
間内得於心中外合於馬志是故能進退履繩而旋曲
中規取道致逺而氣力有餘誠得其術也是故權勢者
人主之車輿也大臣者人主之駟馬也體離車輿之安
而手失駟馬之心而能不危者古今未有也是故輿馬
不調王良不足以取道君臣不和唐虞不能以為治執
術而御之則管晏之智盡矣明分以示之則蹠蹻之姦
止矣(淮南子/主術訓)
騏驥騄駬天下之疾馬也驅之不前引之不止雖愚者
不加體焉今治亂之機轍迹可見也而世主莫之能察
此治道之所以塞權勢者人主之車輿爵禄者人臣之
轡銜也是故人主處權勢之要而持爵禄之柄審緩急
之度而適取予之節是以天下盡力而不倦(淮南子/主術訓)
魏兩用樓翟吳起而亡西河湣王専用淖齒而死於東
廟無術以御之也文王兩用吕望召公奭而王楚莊王
専任孫叔敖而霸有術以御之也(淮南子/氾論訓)
大尾小腰重不可揺棟橈榱壊臣為君憂(焦氏易林/大畜之遯)
御得其道則天下狙詐咸作使御失其道則天下狙詐
咸作敵故有天下者審其御而已矣(揚子問/道篇)
次六臂膊脛如股脚䐜如維身之疾測曰臂脛如股臣
大隆也(太𤣥經/第二争)
厯觀前政貴人之用心也與嬰兒子何其異哉嬰兒有
常病貴臣有常禍父母有常失人君有常過嬰兒常病
傷於飽也貴臣常禍傷於寵也哺乳多則生癎病富貴
盛而致驕疾愛子而賊之驕臣而滅之者非一也(潜夫/論忠)
(貴/)
父母常失在不能已於媚子人君常過在不能已於驕
臣哺乳太多則必掣縱而生癎貴富太盛則必驕佚而
生過是故媚子以賊其軀者非一門也驕臣用滅其家
者非一世也(潜夫論/忠貴)
若鷹也然獵夫御之猶使終日奮擊而不敢怠豈有人
臣而不可使盡力者乎(潜夫論/明忠)
夫淆不可以致士淆則賢者難為清不肖者難為濁故
賢者死於憂患而不肖者死於安樂也淆其臣卒以自
淆淆主在上則潔士在下孰可致也夫上林之材非無
惡木清渭之流非無濁波有道之朝非無佞臣顧明主
之馭耳是以舜誅四凶賢類顯焉紂戮比干佞臣用焉
此皆不淆之主也戮賢而近不肖其過也闇猶可悔也
以賢不肖而淆之其過也亂不可理也故秦以淆而亡
慎到曰得馭者調其駁失馭者逸其驥其是之謂乎(天/禄)
(閣外史/去惡)
騏驥易乗駑駘難習(武侯十六/䇿隂察)
夫能御驥騄者必王良也能臣禹稷臯陶者必堯舜也
御百里之手而以調千里之足必有摧衡折軛之患有
接具臣之才而以御大臣之知必有蔽心塞意之變故
至言棄捐聖賢距逆非憎聖賢不甘至言也聖賢務髙
至言難行也(王充論衡/逢遇篇)
水之性勝火如裹之以釡水煎而不得勝必矣夫君猶
火也臣猶水也法度釡也火不求水之姦君亦不宜求
臣之罪也(王充論衡/非韓篇)
人之釋溝渠也知其必溺身不塞溝渠而繕舡檝者知
水之性不可閼其勢必溺人也臣子之性欲姦君父猶
水之性溺人也不教所以防姦而非其不聞知是猶不
備水之具而徒欲早知水之溺人也溺於水不責水而
咎己者已失防備也然則人君刼於臣已失法也備溺
不閼水源防刼不求臣姦(王充論衡/非韓篇)
操綱領以整毛目握道數以御衆才(抱朴子外/篇君道)
御之以術則終始可竭也整之以度則參差可齊也嶷
若閬風之渡霄而諸下不得以輕重料焉窈若𤣥淵之
萬仞則近不能以少多重焉然則君之流源不窮而百
僚之才力畢陳矣我之涯畔無外而彼之斤兩可限矣
(抱朴子外/篇君道)
火始㣲小不早撲滅則至熾盛大臣貴擅亦當早圖黜
其權也(前漢書註/梅福傳)
言馬不良或奔或踶御之以道而致千里之塗(李善註/文選漢)
(武帝/詔)
王者之御人臣猶人之御牛馬故以衡軛喻焉畢志其
内未得騁其駿足也(李善註文選曹/元首六代論)
明君之御人若履木而負重(文選沈休文餞/吕僧珍詩註)
轡䇿靽縶之具設雖剛怒麤戾蹄齧之馬若足拘靽縶
口啣轡勒箠策必至則躡䠱循軌(太平御覽/兵部障泥)
若郎不能為文書當御令史是為牽牛不可以服箱而
當取辯於繭角也(太平御覽職官/部摠叙尚書郎)
夫養將之法譬之養馬秣以髙櫪習以戰馭長鞭策後
金勒制前析施規矩任知進退(太平御覽/兵部障泥)
　　　敬臣
呦呦(音/幽)鹿鳴食野之苹　呦呦鹿鳴食野之蒿　呦呦
鹿鳴食野之芩(音琴鹿詩/小雅  鳴)
采菽采菽筐(音/匡)之筥(音/舉)之君子來朝何錫予之(詩小雅/采菽)
觱(音/必)沸(音/弗)檻(胡覽/反)泉言采其芹君子來朝言觀其旂(詩/小)
(雅采/菽)
鹿鳴燕羣臣嘉賔也既飲食之又實幣帛筐篚以將其
厚意然後忠臣嘉賔得盡其心矣(毛詩/鹿鳴)
鹿得䓑呦呦然鳴而相呼懇誠發乎中以興嘉樂賔客
當有懇誠相招呼以成禮也(毛詩鹿/鳴註)
湛露天子燕諸侯也(毛詩/湛露)
伐柯之道唯斧乃能之此以類求其類也以喻成王欲
迎周公當使賢者先往(鄭氏箋/詩伐柯)
設九罭之網得鱒魴之魚言取物各有其器以喻用尊
重之大禮迎周公之大人是擬人各有其倫(毛詩正/義九罭)
鹿既有苹草有懇篤誠實之心發於中相呼而共食以
興文王既有酒食亦有懇篤誠實之心發於中召其臣
下而共行饗燕之禮以致之(毛詩正/義鹿鳴)
君有酒食欲與羣臣嘉賔燕樂之如鹿得苹草以為美
食呦呦然鳴相呼以欵誠之意盡於此耳(毛詩正/義鹿鳴)
君之所不臣於其臣者二當其為尸則弗臣也當其為
師則弗臣也(禮記/學記)
食而弗愛豕交之也愛而不敬獸畜之也(孟子盡/心上)
欲投鼠而忌器此善諭也鼠近於器尚憚不投恐傷其
器况於貴臣之近主乎(前漢書/賈誼傳)
主上遇其大臣如遇犬馬彼將犬馬自為也如遇官徒
彼將官徒自為也(前漢書/賈誼傳)
晉文公與楚戰至黄鳳之陵履係解因自結之左右曰
不可以使人乎公曰吾聞上君所與居皆其所畏也中
君之所與居皆其所愛也下君之所與居皆其所侮也
寡人雖不肖先君之人皆在是以難之也(晉文春秋/鳳陵履解)
古之君子進人以禮退人以禮今之進人若加諸膝退
人若墜諸川(晉書向/雄傳)
次六五味龢調如美如大人之饗測曰味龢之饗宰輔
事也(太𤣥經/第四竈)
陛階增則堂髙輔位重則上尊(蔡中郎集/答災異)
言何不為投䑕忌器之法而反久行無陛級之事(前漢/書註)
(賈誼/傳)
孝經曰天子尊事三老兄事五更(李善註文/選東都賦)
皤皤國老乃父乃兄(文選東/都賦)
公輸愛其斧故能妙其巧明主貴其士故能成其治(廣/文)
(選班固/連珠)
諸侯之德能自為取師者王能自為取友者存其所擇
而莫如己者亡(困學紀聞/巻二書)
　　　體臣
巻耳文王遣使求賢而勞之以詩(詩説/周南)
四牡勞使臣之來也有功而見知則説矣(毛詩/四牡)
股肱或虧何痛如之(左傳昭/公九年)
除腹心之疾而寘諸股肱何益(左傳哀/公六年)
寡人之股掌之臣也(戰國策/魏哀王)
孤之有卿若身體之有手臂之用豈可暫輟於身(周書/李賢)
(弟逺/傳)
楚國之有不穀也由身之有匈脇也其有令尹司馬也
由身之有股肱也匈脇有疾轉之股肱庸為去是人也
(説苑/君道)
將相之於孤猶股肱也今移禍焉庸為去是身乎(列女/傳周)
(列國楚/昭越姬)
　　　去讒
牝雞無晨牝雞之晨惟家之索今商王受惟婦言是用
(書牧/□)
火炎不可嚮近尚可撲滅浮言不可信用尚可刑戮絶
之(孔氏傳書/盤庚上)
哀今之人胡為虺蜴(音易正詩/小雅  月)
巧言如流俾躬處休(詩小雅/雨無正)
君子信讒如或醻(音酬叶/市殺反)之(詩小雅/小弁)
莫髙匪山莫浚匪泉君子無易(去/聲)由言耳屬(音/燭)於垣(詩/小)
(雅小/弁)
巧言如簧顔之厚矣(詩小雅/巧言)
萋(音/妻)兮斐兮成是貝錦彼譖人者亦已大(音/泰)甚　哆(昌/者)
(反/)兮侈兮成是南箕彼譖人者誰適(音/的)與謀(詩小雅/巷伯)
營營青蠅止於樊豈弟君子無信讒言　營營青蠅止
於棘　營營青蠅止於榛(詩小雅/青蠅)
母教猱升木如塗塗附君子有徽猷小人與屬(詩小雅/角弓)
哲夫成城哲婦傾城懿厥哲婦為梟為鴟婦有長舌維
厲之階(叶居奚反卬/詩大雅瞻)
采苓晉人諫獻公信讒之詩(詩説/唐)
防之有鵲巢卬之有美苕處勢自然喻宣公信多言之
人故致此讒人(鄭氏箋詩/防有鵲巢)
山髙矣人登其巔泉深矣人入其淵以言人無所不至
(鄭氏箋/詩小弁)
欲之楊園之道當先厯畝丘讒人欲譖大臣故從近小
者始(鄭氏箋/詩巷伯)
箕星哆然踵狹而舌廣今讒人因寺人之近嫌而成言
其罪猶因箕星之哆而侈大之(鄭氏箋/詩巷伯)
無踰越我居之里垣無損折我所樹之把木以喻無干
犯我之親戚無傷害我之兄弟(毛詩正義/將仲子)
彼營營然往來者青蠅之蟲也此蟲汙白使黒汙黒使
白乃變亂白黒不可近之當去止於藩籬之上無令在
宫室之内也以興彼往來者讒佞之人也讒人喻善使
惡喻惡使善以變亂善惡不可親之當棄於荒野之外
無令在朝廷之上也(毛詩正/義青蠅)
二五卒與驪姬譖羣公子而立奚齊晉人謂之二五耦
(左傳莊公/二十八年)
惡紫之奪朱也惡鄭聲之亂雅樂也惡利口之覆邦家
者(論語/陽貨)
譖人之言如水之浸潤漸以成之(何晏解/論顔淵)
鄭聲佞人亦俱能惑人心與雅樂賢人同而使人淫亂
危殆故當放逺之(何晏解論/衛靈公)
且夫口三五之門也是以讒口之亂不過三五(國語/晉)
言之大甘其中必苦譖在中焉君故生心雖蝎譖焉避
之(國語/晉)
今大王譬若浴嬰兒雖啼無聽宰嚭之言(吳越春秋勾/踐隂謀外傳)
積羽沈舟羣輕折軸衆口鑠金積毁銷骨(史記張/儀傳)
邪徑敗良田讒口亂善人桂樹華不實黄爵巢其顛故
為人所羡今為人所憐(前漢書/五行志)
古今忠臣見疑於君而蒼蠅之人交構其間(晉書王/敦傳)
惡直醜正實繁有徒欲構南箕成此貝錦(晉書王/濬傳)
讒夫佞人之在君側者若社之有鼠也諺言有之曰社
鼠不可熏去讒佞之人隱君之威以自守也是難去焉
(晏子春/秋問上)
洧水甚大鄭之富人有溺者人得其死者富人請贖之
其人求金甚多以告鄧析鄧析曰安之人必莫之賣矣
得死者患之以告鄧析鄧析又答之曰安之此必無所
更買矣傷忠臣者有似於此也夫無功不得民則以其
無功不得民傷之有功得民則又以其有功得民傷之
人主之無度者無以知此豈不悲哉(吕氏春/秋離謂)
水火相熷䵻在其間五味以和骨肉相愛讒賊間之而
父子相危(淮南子/説林訓)
一簧兩舌佞言謟語三姦成虎曾母投杼(焦氏易林/訟之乾)
長舌亂國大斧破車(焦氏易林/蠱之訟)
多言少實命鹿為駒(焦氏易林/蹇之豫)
大斧破木讒佞敗國(焦氏易林/萃之復)
腐臭何在青蠅集聚變白為黑敗亂邦國(焦氏易林/豐之咸)
次五穀不穀失疏數衆氂毁玉(太𤣥經/第四昆)
言衆女嫉妬蛾眉美好之人譖而毁之謂之美而淫不
可信也猶衆臣嫉妬忠正言巳淫邪不可任用也(王逸/註楚)
(辭離/騷經)
臧倉之毁未嘗絶也公伯寮之愬未嘗滅也垤成丘山
汙為江河(王充論衡/累害篇)
鴟梟鳴衡軏豺狼當路衢蒼蠅間白黑讒巧令親疎(曹/子)
(建集贈白/馬王彪)
昔人興讒言於青蠅譬利口於刃劍者以其㸃素成緇
刀勁傷物(劉子/傷讒)
青蠅來往止於藩籬變白作黑讒搆毁間親令疏樂易
之君子不當信用(前漢書註/武五子傳)
積毁銷金積讒磨骨(文選江/淹上書)
夫孝子疑於屢至市虎成於三夫若不詳察真偽忠臣
將復有杜郵之戮矣(補文選傳/爕宦官疏)
都蔗雖甘殆不可杖佞人悦已亦不可相(廣文選劉/子政杖銘)
都蔗雖甘杖之必折巧言雖美用之必滅(廣文選曹子/建矯志詩)
言多令事敗器漏苦不宻河潰蟻孔端山壊由猿穴㳙
㳙江漢流天窻通㝠室讒邪害公正浮雲翳白日(廣文/選孔)
(文舉臨/終詩)
人有兩三心安能合為一三人成市虎浸漬解膠漆(廣/文)
(選孔文舉/臨終詩)
竢時風之清激兮愈氛霧其如厯進雄鳩之耿耿兮讒
紛紛而蔽之(廣文選劉/子政逺逝)
浮雲陳而蔽晦兮使日月乎無光忠臣貞而欲諫兮讒
䛕毁而在旁(廣文選東方/曼倩初放)
　　　逺邪
天下有山遯君子以逺小人不惡而嚴(易遯/)
上六公用射隼于髙墉之上獲之无不利(易解/)
九五莧陸夬夬中行无咎(易夬/)
初六繫于金柅貞吉有攸往見凶羸豕孚蹢躅(易姤/)
九二田獲三狐得黄矢貞吉(易解/)
履於不正與三相比三從下來附之如指之附足四有
應在初若三為之拇則失初之應故必解其拇然後朋
至而信(周易正/義解)
樹德務滋除惡務本(書泰/誓下)
譬如匹夫之有婚妻曰予獨服在寢以自露厥家(汲冡/周書)
(皇門/解)
薈(音/穢)兮蔚(音/畏)兮南山朝隮(音/齎)婉兮孌兮季女斯饑(詩國/風候)
(人/)
彼疏斯粺(音/敗)胡不自替(詩大雅/召旻)
無將大車周大夫有寴信小人者其臣諫之而作(詩説/王)
鵜在梁當濡其翼而不濡者非其常也以喻小人在朝
亦非其常(鄭氏箋/詩候人)
林中大木之處而維有薪蒸朝廷宜有賢者而但聚小
人(鄭氏箋/詩正月)
鳶鴟之類鳥之貪惡者也飛而至天喻惡人逺去不為
民害也(鄭氏箋/詩旱麓)
維鵜鳥在梁可謂不濡其翼乎言必濡其翼以興小人
之在朝可謂不亂其政乎言必亂其政(毛詩正/義候人)
菀然而茂者彼桑也其葉稚而柔濡故菀然茂盛於此
之時人息其下維均得䕃皆無暑熱之患及其捋而采
之其枝之葉劉然爆爍而稀疏不復能蔽䕃炎日則病
此其下所息之民矣以興王有明德天下之民均得其
恩若有羣臣放恣損王之德則困苦天下之民矣(毛詩/正義)
(桑柔/)
惡之易也如火之燎于原不可鄉邇其猶可撲滅為國
家者見惡如農夫之務去草焉芟夷藴崇之絶其本根
勿使能殖則善者信矣(左傳隠/公六年)
一薰一蕕十年尚有餘臭(左傳僖/公四年)
耳不聽五聲之和為聾目不别五色之章為昧心不則
德義之經為頑口不道忠信之言為嚚狄皆則之四姦
具矣(左傳僖公/二十四年)
薰蕕不同器而藏堯桀不共國而治以其類異也(孔子/家語)
(致思/)
藏動鼠聖人以防佞倖(三墳/氣墳)
乃國家之大賊人主之大蜮也(前漢書東/方朔傳)
昌邑王見狗冠方山冠龔遂曰王之左右皆狗而冠(後/漢)
(書靈/帝紀)
國家棄憲如孤雛腐鼠耳(後漢書竇/憲列傳)
爾人之臣蠧久依城社不畏熏燒(後漢書虞/延列傳)
羣邪項領膏唇拭舌競欲咀嚼(後漢書/吕强傳)
假豹姿於羊質騁裊心於狼性(晉書石季/龍下列傳)
邪佞者宇宙之螟􁀙王化之蟊賊也(晉書劉/聰傳)
且承顔色竊光寵勢等秋風氣同夏日(魏書恩/倖傳)
小人難育朽棘不彫(魏書趙脩/恩倖傳)
夫君子小人智計不同君子志於道小人謀於利志於
道者安國濟人志於利者損物圖己道人者害國小人
也忠良者捍國君子也臣見疾者詣道士則勸奏章僧
尼則令齋講俗師則鬼禍須解毉診則湯熨散丸皆先
自為也臣謂為國之本與療病相類療病當去巫鬼尋
華扁為國當黜佞邪用管晏(南史郭祖/深循吏傳)
東郭有狗嘊嘊旦暮欲齧我猳而不使也今夫易牙子
之不能愛將安愛君(管子/戒章)
邪氣襲内正色乃衰(管子/形勢)
且伐木不自其根則孽又生也公何不去二子者毋使
耳目淫焉(晏子春/秋諫下)
商賈巧為販賣之利而屈為貞良邪臣好為詐偽自媚
飾非而不能為公方(陸子/輔政)
邪臣之蔽賢猶浮雲之鄣日月也非得神靈之化擺雲
霽毉令歸山海然後乃得覩其光明暴天下之濡濕照
四方之晦𡨕(陸子/辯惑)
海水雖大不受胔芥日月不應非其氣君子不容非其
類也(淮南子/説山訓)
昔趙髙無過人之志而居萬人之位是以傾覆秦國而
禍殃其宗盡失其瑟何膠柱之調也(鹽鐵論/相刺)
犀銚利鉏五穀之利而閒草之害也明理正法姦邪之
所惡而良民之福也故曲木惡直繩姦邪惡直法(鹽鐵/論申)
(韓/)
船非水不可行水入船中則其没也故曰君子不可不
嚴也小人不可不閉也(説苑/雜言)
隂霧作匿不見白日邪徑迷通使君亂惑(焦氏易林/復之鼎)
次八赤臭播闗大君不閒克國乗家測曰赤臭播闗恐
入室也(太𤣥經/第一閑)
膏肓純白二豎不生兹謂心寜省闥清浄嬖孽不生兹
謂政平夫膏肓近心而處阨鍼之不達藥之不中攻之
不可二豎藏焉是謂篤患故治身治國者唯是之畏(申/鑒)
(雜言/上)
夫詆訾之法者伐賢之斧也而驕妬者噬賢之狗也人
君内秉伐賢之斧權噬賢之狗而外招賢欲其至也不
亦悲乎(濳夫論/潛歎)
有獲狐者則命之曰制爾以媚有獲虎豹者則命之曰
制爾以猛有獲梟者則命之曰制爾以逆(天禄閣外/史田獵)
言蓬蒿蕭艾入御房中則馬蘭之草踸踔暴長而茂盛
也以言佞謟見親近則邪偽之徒踊躍而欣喜也(王逸/註楚)
(辭七/諫)
天狼星名以喻貪殘日為王者王者受命必誅貪殘故
曰舉長矢射天狼言君當誅惡也(王逸註楚/辭九歌)
雨雪之盛麃麃然至於無雲日氣始出而雨雪皆消釋
矣喻小人雖多王若欲興善政則賢者升用而小人誅
滅矣(前漢書註/楚元王傳)
凶邪亂正亦猶浮雲蔽天疾風激水故舜流四凶而朝
穆穆楚戮費鄢而王道洽也(李善註文選陸/士衡演連珠)
披雲看霄則天文清澄風觀水則川流平是以四族放
而唐劭二臣誅而楚寧(文選陸機/演連珠)
與其溺於人也寧溺於淵溺於淵猶可游也溺於人不
可救也(補文選武/生盥盤銘)
一盗不誅害在穿窬修譽不誅害在詞主(意林/阮子)
蒺藜在田良苗無所措其根佞邪在朝忠直無所措其
身(意林/鄒子)
吕氏春秋云桂枝之下無雜木葢桂味辛螫故也(埤雅/卉物)
(門桂/)
火生於木禍發必剋姦生於國時動必潰(隂符經/上篇)
譬如惡馬其性剛戾能令乗者至嶮惡處(海空智藏/經持誡品)
如栴檀林栴檀圍遶不雜伊蘭如無熱池香流德水無
諸醎味王逺惡人亦復如是(大方廣佛華/嚴經卷十二)
　
　
　
　
　
　
　
　喻林巻七十
欽定四庫全書
　喻林巻七十一　　　　　明　徐元太　撰
　　君道門(十一/)
　　　求士
九五同人先號咷而後笑大師克相遇(易同/人)
九五以把包𤓰(易姤/)
闢四門明四目達四聰(書舜/典)
蒹(音/兼)葭(音/加)蒼蒼白露為霜所謂伊人在水一方遡洄從
之道阻且長遡遊從之宛在水中央　蒹葭凄凄白露
未晞所謂伊人在水之湄遡洄從之道阻且躋遡遊從
之宛在水中沚(詩國風/蒹葭)
鴥(音/聿)彼晨風鬱彼北林未見君子憂心欽欽　山有苞
櫟(音/厯)隰有六駮(音/剝)未見君子憂心靡樂　山有苞棣隰
有樹檖未見君子憂心如醉(詩國風/晨風)
豈其食魚必河之魴(音/房)豈其取(音/娶)妻必齊之姜豈其食
魚必河之鯉豈其取妻必宋之子(詩國風/衡門)
南有嘉魚烝然罩罩(音/笟)君子有酒嘉賔式燕以樂(叶五/教反)
　南有嘉魚烝然汕汕(音/訕)君子有酒嘉賔式燕以衎(音/看)
(南詩小雅/  有嘉魚)
南有嘉魚樂與賢也太平君子至誠樂與賢者共之也
(毛詩南/有嘉魚)
卷阿召康公戒成王也言求賢用吉士也(毛詩/巻阿)
何必河之魴然後可食取其口美而已何必大國之女
然後可妻亦取貞順而已君任臣何必至人亦取忠孝
而已(鄭氏箋/詩衡門)
視彼阪由墝埆之地有菀然其茂特之苗以興視彼空
谷側陋之處有傑然其秀異之賢然天之以風雨動揺
我特苗如將不我特苗之能勝言風雨之迅疾也以喻
王之以禮命徵召我賢者如恐不我賢者之能得言禮
命之繁多也(毛詩正/義正月)
平原大藪瞻其草之髙豐茂者必有恠鳥獸居之且草
可財也如艾而夷之其地必宜五穀髙山多林必有恠
虎豹蕃孕焉深淵大川必有蛟龍焉民亦如之君察之
此可以見器見才矣(大戴禮/記四代)
欲見賢人而不以其道猶欲其入而閉之門也(孟子萬/章下)
臣聞之賈人夏則資皮冬則資絺旱則資舟水則資車
以待乏也夫雖無四方之憂然謀臣與爪牙之士不可
不養而擇也譬如蓑笠時雨既至必求之(國語/越)
魯仲連謂孟嘗君曰君之廐馬百乗無不被繡衣而食
菽粟者豈有騏驥騄耳哉後宫十妃皆縞紵食粱肉豈
有毛嬙西施哉色與馬取於今之世士何必待古哉(戰/國)
(策齊/襄王)
周有砥厄宋有結緑梁有懸黎楚有和璞此四寶者工
之所失也而為天下名器然則聖王之所棄者獨不足
以厚國家乎臣聞善厚家者取之於國善厚國者取之
於諸侯天下有明王則諸侯不得擅厚矣是何也為其
凋榮也(戰國策秦/昭襄王)
婦人有夫死三日而嫁者有幽居守寡不出門者足下
即欲求婦何取曰取不嫁者通曰然則求臣亦猶是也
彼東郭先生梁石君齊之俊士也隱居不嫁未嘗卑節
下意以求仕也願足下使人禮之(前漢書/蒯通傳)
今不循伯者之道廼欲以三代選舉之法取當世之士
猶察伯樂之圖求騏驥於市而不可得亦已明矣(前漢/書梅)
(福傳/)
氣之清者為神人之清者為賢養身者以練神為寳安
國者以積賢為道(後漢書李/固列傳)
選利器於良材求鏌鋣於明智(後漢書崔/駰列傳)
夫物以逺至為珍士以稀見為貴槃木朽株為萬乗用
者左右為之容耳王者取士宜㧞衆之所貴(後漢書循/吏列傳)
屈平曰國有驥而不知乗焉皇皇而更索(魏志任/城王傳)
昔楚葉公好龍神龍下之好偽徹天何况於真(蜀志秦/宓傳)
香餌引泉魚重幣購勇士(呉志孫/奐傳註)
夫賢才之畜於國由良工之須利器巧匠之待繩墨也
器用利則斵削易而材不病繩墨設則曲直正而衆形
得矣是以人主必勤求賢而佚以任之也(晉書阮/种傳)
四門開闢英彦鳬藻收春花於京輦採秋實於巖藪(晉/書)
(應詹/傳)
空谷流縶維之詠丘園旅束帛之觀(晉書龔/𤣥之傳)
吾逺求騏驥不知近在東鄰(晉書馮/跋記)
窮谷無白駒之倡喬岳無遺寳之嗟豈特羅飛翮于垂
天網沈鱗于溟海(宋書武二/王彭城傳)
必欲探援潛寶傾海求珠自可卜肆巫祠之間馬棧牛
口之下(宋書王/㣲傳)
豈有欲見大厦而遺其棟梁者哉(宋書王/曇首傳)
功照千里非特燭車之珍徳柔鄰國豈徒祕璧之貴(宋/書)
(謝莊/傳)
懼隱鱗卜祝藏器屠保物色闗下委裘河上(梁書王/暕傳)
剖蜯求珍捜巖採幹野無投綸朝盈逸翰(魏書段/承根傳)
世求名駿行地能致千里時愛竒寳照車遂有徑寸(陳/書)
(蔡景/厯傳)
至於旁求俊乂爰逮側㣲用道和羮是隆大厦(陳書後/主紀)
今雖唐虞君世俊乂盈朝然修大厦者豈厭夫良材之
積也(隋書李/德林傳)
采荆南之把梓收㑹稽之箭竹(隋書經/籍四志)
收把梓之才闢康莊之館(隋書潘徽/文學傳)
冀與羣才共康庻績而彚茅寂漠投竿罕至豈美璞韜
采未值良工將介石在懐確乎難拔(北史隋/本紀下)
聖人在上賢士百里而有一人則猶無有也王道衰㣲
暴亂在上賢士千里而有一人則猶比肩也(鬻子/守道)
緡㣲餌明小魚食之緡綢餌香中魚食之緡隆餌豐大
魚食之夫魚食其餌乃牽於緡人食其禄乃服於君故
以餌取魚魚可殺以禄取人人可竭以家取國國可拔
以國取天下天下可畢(太公六/韜文師)
夫寒温之變非一精之所化也天下之事非一人之所
能獨知也海水廣大非獨仰一川之流也是以明主之
治世也急於求人弗獨為也(鶡冠/子道)
一雀適羿羿必得之威也以天下為之籠則雀無所逃
是故湯以胞人籠伊尹秦穆公以五羊之皮籠百里奚
是故非以其所好籠之而可得者無有也(莊子庚/桑楚)
譬若欲衆其國之善射御之士者必將富之貴之敬之
譽之然後國之善射御之士將可得而衆也况又有賢
良之士厚乎德行辯乎言談博乎道術者乎此固國家
之珍而社稷之佐也亦必且富之貴之敬之譽之然後
國之良士亦將可得而衆也(墨子尚/賢上)
古者國君諸侯之不可以不執善承嗣輔佐也譬之猶
執熱之有濯也將休其手焉(墨子尚/賢中)
今有藥於此食之則耳加聰目加明則吾必説而强食
之今夫伊尹之於我國也譬之良醫善藥也而子不欲
我見伊尹是子不欲我善也(墨子/貴義)
求馬黄黒馬皆可致求白馬黄黑馬不可致(公孫龍子/白馬論)
人主無賢如瞽無相何倀倀(荀子/成相)
千里而有一士比肩也累世而有一聖人繼踵也士與
聖人之所自來若此其難也而治必待之治奚由至雖
幸而有未必知也不知則與無賢同此治世之所以短
而亂世之所以長也故王者不四霸者不六(吕氏春/秋觀世)
今有良醫於此治十人而起九人所以求之萬也故賢
者之致功名也比乎良醫而君人者不知疾求豈不過
哉(吕氏春/秋察賢)
戎人見暴布者而問之曰何以為之莽莽也指麻而示
之怒曰孰之壤壤也可以為之莽莽也故亡國非無智
士也非無賢者也其主無由接故也(吕氏春/秋知接)
荆有善相人者所言無遺策聞於國莊王見而問焉對
曰臣非能相人也能觀人之友也觀布衣也其友皆孝
悌繩謹畏令如此者其家必日益身必日榮矣所謂吉
人也觀事君者也其友皆誠信有行好善如此者事君
日益官職日進此所謂吉臣也觀人主也其朝臣多賢
左右多忠主有失皆交争証諫如此者國日安主日尊
天下日服此所謂吉主也臣非能相人也能觀人之友
也莊王善之於是疾收士日夜不懈遂霸天下故賢主
之時見文藝之人也非特具之而已也所以就大務也
(吕氏春/秋貴當)
澤有無水國無無士故士易得而難求也易致而難留
也(賈子新書/大政下)
渚澤有枯木而國無枯士矣(賈子新書/大政下)
有相馬而失馬者然良馬猶在相之中(淮南子/説山訓)
一目之羅不可以得鳥無餌之釣不可以得魚遇士無
禮不可以得賢(淮南子/説林訓)
子思居衛衛人釣於河得鰥魚焉其大盈車子思問之
曰鰥魚魚之難得者也子果何得之對曰吾始下釣垂
一魴之餌鰥過而弗視也更以豚之半體則吞之矣子
思喟然曰鰥雖難得貪以死餌士雖懐道貪以死禄矣
(孔叢子/抗志)
以言舉人若以毛相馬(鹽鐵論/利議)
周公旦白屋之士所下者七十人而天下之士皆至晏
子所與同衣食者百人而天下之士亦至仲尼修道行
理文章而天下之士亦至矣雖有賢者而無以接之賢
者奚由盡忠哉驥不自至千里者待伯樂而後自至也
(説苑/尊賢)
吾獵將以求士也其榛藂刺虎豹者吾是以知其勇也
其攫犀搏兕者吾是以知其勁有力也罷田而分所得
吾是以知其仁也因是道也而得三士焉楚國以安(説/苑)
(君道/)
古者驊騮騏驥今無有王選於衆王好馬矣古者有豹
象之胎今無有王選於衆王好味矣古者有毛廧西施
今無有王選於衆王好色矣王必將待堯舜禹湯之士
而後好之則禹湯之士亦不好王矣(説苑/尊賢)
夫珠玉無足去此數千里而所以能來者人好之也今
士有足而不來者此是吾君不好之乎(説苑/尊賢)
夫劍産于越珠産江漢玉産昆山此三寳者以無足而
至今君茍好士則賢士至矣(新序雜/事一)
君之好士也有似葉公子髙之好龍也葉公子髙好龍
鈎以寫龍鑿以寫龍屋室雕文以寫龍於是天龍聞而
下之窺頭於牖施尾於堂葉公見之棄而還走失其魂
魄五色無主是葉公非好龍也好夫似龍而非龍者也
今臣聞君好士故不逺千里之外以見君七日不禮君
非好士也好夫似士而非士者也(新序雜/事五)
東求金玉反得弊石(焦氏易林/家人之否)
次六大開帷幕以引方客測曰大開帷幕覽衆明也(太/𤣥)
(經第/一童)
次五龍下于泥君子利用取□遇庸夷測曰龍下于泥
陽下隂也(太𤣥經/第五内)
士不輔而求霸猶病者不用醫而求愈也(天禄閣外/史受餽)
夫士國之幹也木無幹則根抵朽壊而葉無所依國無
士則綱紀陵夷政教蕩然而民無所附故賢王之待士
不可茍也(天禄閣外/史留賢)
得其士則利不得其士則替故諸矦之不可失士猶嬰
兒之不可失乳也失乳而生者有矣未有失士而利者
也臣聞陳軫云夫諸矦以士為體故動無異形以士為
心故謀無異慮好士者如飲甘羮擇士者如調亂絃此
言士之重于諸矦也(天禄閣外/史士論)
昔鄭人有膏肓之疾三年而不出戸或告之曰子之疾
危矣求良醫以瘳之可乎曰市無良醫何以求為曰有
良醫者在于楚子以百金致之彼必不逺千里而赴鄭
人果得楚之良醫以瘳其疾是醫者未嘗求疾而治也
醫在而疾者求之耳然則為士者亦諸矦之求之也豈
求諸矦而交與吾受晉王之䀻猶楚醫受鄭人之金也
鄭人得之而瘳疾晉王得之而不瘳吾豈不若楚人之
醫乎亦信與不信也(天禄閣外/史董卓)
山林藪澤士之與鳥獸羣而棲者也故獵士則强獵禽
則荒惟賢王能得其士而失其禽庸主能得其禽而失
其士夫士國之雄也其潛隱於藪澤之間亦欲望賢王
之獵也今王輕千乗而為此遊將欲獵士乎抑欲獵禽
乎獵士則士必振羽翼而争投于王之羅獵禽雖鸞鳳
騶虞不能益於國也王何不念賢士之藪澤張仁義之
網羅而田獵哉昔文王獵于渭國人皆以文王為獵禽
也而不知惟士之獵故一獵而得吕尚天下稱明焉今
以王之賢而不效文王之獵宜士之不遊于國也(天禄/閣外)
(史諫/獵)
人皆知求良醫以治病人君不知求賢臣以治國(吕氏/春秋)
(察賢/解)
聘賢求士猶嫁娶之道也未有自嫁之女出財為婦故
女慕財䀻而達其真士慕𤣥纁而達其名以禮聘士而
其國乃寧矣(武矦十六/策舉措)
夫柱以直木為堅輔以直士為賢直木出於幽林直士
出於衆下故人君選舉必求隠處(武矦十六/策舉措)
夫治國猶於治身治身之道務在養神治國之道務在
舉賢是以養神求生舉賢求安(武矦十六/策舉措)
舍輕艘而涉無涯者不見其必濟也無良輔而羡隆平
者未聞其有成也鴻鸞之凌虚者六翮之力也淵虬之
天飛者雲霧之偕也故招賢用才者人主之要務也立
功立事者髦俊之所思也若乃樂治定而忽智士者何
異欲致逺塗而棄騏騄哉(抱朴子外/篇貴賢)
藥以除疾猶明君求賢以袪蔽也(太𤣥經第/五沈解)
國之需賢譬車之恃輪猶舟之倚檝也車摧輪則無以
行舟無檝則無以濟國之乏賢則無以理國之多賢如
託造父之乗附越客之舟身不勞而千里可期足不行
而蓬萊可至朝之乏賢若鳳虧六翮欲望背摩青天臆
衝絳煙終莫由也(劉子/薦賢)
夫連城之璧瘞影荆山夜光之珠潛輝鬱浦玉無翼而
飛珠無脛而行揚聲於章華之臺炫燿於綺羅之堂者
葢人君之舉也賢士有脛而不肯至者蠧才於幽岫腐
智於柴蓽者葢人不能自薦未有為之舉也(劉子/薦賢)
今忌人之細短忘人之所長以此招賢是書空而尋跡
披水而覔路不可得也(劉子/妄瑕)
以方叔召虎之臣鎮衛四境為國爪牙者可謂當矣然
而髙鳥未挂於輕繳淵魚未懸於鈎餌者恐釣弋之術
或未盡也(文選曹植/求自試表)
求賢暫勞垂拱永逸方之疏壤取類導川(文選任彦/升薦士表)
豈薪槱之道未𢎞為網羅之目尚簡(文選王元長/策秀才文)
當此之時人人自謂握靈虵之珠家家自謂抱荆山之
玉吾王於是設天網以該之頓八紘以掩之今悉集兹
國矣然此數子猶復不能飛騫絶跡一舉千里也(文選/曹植)
(與楊德/祖書)
珠玉無踁而自至者以人好之也况賢者之有足乎(文/選)
(孔融論盛/孝章書)
丘園之秀因時則揚是以大人基命不擢才於后士明
主聿興不降佐於昊蒼(文選陸士/衡演連珠)
刳舟剡楫將欲濟江海也聘賢選佐將以安天下也(補/文)
(選郎顗/消弭書)
磁器引鐵於金不連大朝舉士愚不聞焉(廣文選曹子/建矯志詩)
桂林生於五嶺把梓出於南荆夫以卉木之盛猶載在
方志况千里之朝懐其良彦而使人滯於常流莫登于
龍津者乎(廣文選庾仲/初薦唐㞵牋)
聽决價而貿玉者無楚和之名因近習而取士者無伯
王之功故璵璠之為寳非駔儈之術也伊吕之佐非左
右之舊(廣文選班/固連珠)
景公曰吾欲霸諸矦若何晏子曰官未具也臣聞仲尼
處陋巷廉隅不正則原憲侍志意不通則仲由侍德不
長則顔囘侍今君未有能侍故未具也(意林/晏子)
夫三光懸象式揚天德岳瀆山澤廣開地道賢人顯進
實興聖治(藝文類聚人/部隱逸下書)
賢人為德體自然也故語曰黄金累千不如一賢(藝文/類聚)
(人部/賢)
黄帝夢大風吹天下之塵垢皆去又夢人執千鈞之弩
驅羊數萬羣帝寤而歎曰風為號令執政者垢去土解
清治者天下豈有姓風名后者哉夫千鈞之弩異力能
逺者也驅羊數萬羣是能善牧者也天下豈有姓力名
牧者於是依二夢之占而求之得風后于海隅登以為
相得力牧於大澤進以為將(事文類聚/夢世説)
湯思賢夢見有人負鼎抗俎對已而笑寤而占曰鼎為
和味俎者割裁天下豈有人為吾宰者哉(事文類聚/夢世説)
得清水淬其鋒越砥斂其鍔必騰躍天路出觀聖世(太/平)
(御覽治道/部薦舉下)
夫採名珠求之於蚌欲得名士求之於文學或割百蚌
不得一珠不可捨蚌求之於魚或百文學不出竒士不
可捨文學求之於斗筲也由是言之蚌乃珠之所藏文
學亦士之塲矣(太平御覽職/官部王文學)
傾嵓捜寳髙羅九霄慶雲集矣鸞駕三招(初學記居/處部宅)
以小釣釣川而擒其魚中釣釣國而擒其萬國諸侯(初/學)
(記武部/漁註)
恢燿和肆必在兼城之寳翼亮崇本宜紆髙世之逸(何/氏)
(語林棲逸/沈約宋書)
　　　致士
九四解而拇朋至斯孚(易解/)
鳳凰鳴矣于彼髙岡梧桐生矣于彼朝陽菶菶(音/蚌)萋萋
(音/妻)雝雝喈喈(叶居奚反阿/詩大雅卷)
先君招賢人賢人往之駃疾如晨風之飛入北林(毛詩/晨風)
(註/)
山之櫟隰之駮皆其所宜有也賢者亦國家所宜有之
(鄭氏箋/詩晨風)
南方水中有善魚人將乆如而俱罩之天下有賢者在
位之人將久如而並求致之於朝(鄭氏箋詩/南有嘉魚)
鴥然而疾飛者彼晨風之鳥也鬱積而茂盛者彼北林
之木也北林由鬱茂之故故晨風飛疾而入之以興疾
歸於秦朝者是彼賢人能招者是彼穆公穆公由能招
賢之故故賢者疾往而歸之(毛詩正/義晨風)
南方有樛然下垂之木甘瓠之草得上而纍蔓之以興
在位有下下之君子故在野賢者得往而歸就之言君
子之下下猶樛木之下垂賢者所以往矣(毛詩正義/南有嘉魚)
有卷然而曲者之阿則飄風從南長養之方來入之以
興王有降屈之意則賢者懐其撫養之德來就之阿以
岸曲而來風猶王以體屈而致賢也(毛詩正/義卷阿)
鳳凰往飛之時翽翽其羽為聲亦與衆鳥集於所止鳳
凰所在衆鳥慕而從之故鳳凰亦與之同止以興賢者
來仕之時亦與衆羣士集於君朝賢者所在羣士慕而
就之故賢者亦與之同朝得大賢而致羣士猶鳳凰飛
而來衆鳥(毛詩正/義卷阿)
鳳凰與衆鳥俱集所止猶賢者與羣士俱在王朝衆鳥慕
鳳猶羣士慕賢(毛詩正/義卷阿)
郭隗曰臣聞古之君人有以千金求千里馬者三年不
能得㳙人言於君曰請求之君遣之三月得千里馬馬
已死買其首五百金反以報君君大怒曰所求者生馬
安事死馬而捐五百金㳙人對曰死馬且買之五百金
况生馬乎天下必以王為能市馬馬今至矣於是不能
期年千里之馬至者三今王誠欲致士先從隗始隗且
見事况賢於隗者乎豈逺千里哉(戰國䇿/燕昭王)
夫物不産於秦可寶者多士不産於秦而願忠者衆(史/記)
(李斯/傳)
烏鳶之卵不毁而後鳳凰集誹謗之罪不誅而後良言
進(前漢書路/温舒傳)
潛虬聳鱗佇利見之期翔鳳弭翼應來儀之感(宋書武/三王江)
(夏傳/)
公曰致天下之精材若何管子對曰五而六之九而十
之不可為數公曰來工若何管子對曰三倍不逺千里
(管子/小問)
北面而事之則伯己者至先趨而後息先問而後默則
什己者至人趨已趨則若己者至憑几據杖指麾而使
則厮役者至樂嗟若咄則徒𨽻之人至矣故帝者與師
處王者與友處亡主與徒處故德萬人者謂之雋德千
人者謂之豪德百人者謂之英(鶡冠子/博選)
帝者之臣其名臣也其實師也王者之臣其名臣也其
實友也霸者之臣其名臣也其實賔也危國之臣其名
臣也其實虜也今王將東面目指氣使以求臣則厮役
之材至矣南面聽朝不失揖讓之禮以求臣則人臣之
材至矣西面等禮相亢下之以色不乗勢以求臣則朋
友之材至矣北面拘指逡巡而退以求臣則師傅之材
至矣(説苑/君道)
君之賞賜不可以功及也君之誅罰不可以理避也猶
舉杖而呼狗張弓而祝雞矣雖有香餌而不能致者害
之必也(説苑/尊賢)
聲同則處異而相應德合則未見而相親賢者立於本
朝則天下之豪相率而趨之矣(説苑/尊賢)
齊桓公尊九九之人而有道之士歸之越王敬螳蜋之
怒而勇士死之葉公好龍而龍為暴下物之所徵固不
須頃(列女傳周列/國齊孤逐女)
南山髙岡麟鳳室堂(焦氏易林/蠱之兊)
江水沱汜思附君子(焦氏易林/遯之㢲)
魯王愛玉有楚人持玉鼎以進曰此荆山之美玉也君
能愛乎魯王笑曰寡人聞荆山之玉卞和得之而獻楚
王其後也秦人復得之奚其為荆山乎夫地不再産胡
能復得邪楚人曰夫荆山之所生者非特和氏之一璧
也君何以荆山為無玉乎荆山之鼎楚産也而君疑之
若夫璵出于魯昔有倚頓得之以為鳬杯其妾視之誤
毁諸地是魯璵無倚頓之杯久矣今有人持璞璵以進
君亦以為魯無璵璧可乎夫地之所産不盡出玉之所
藏不盡用也豈惟荆魯之玉為然哉若魯國賢士之藪
也今君以為地不再産則展禽之後魯無孔子孔子之
後魯無顔淵顔淵之後魯無閔損閔損之後魯無子羽
子羽之後魯無秦非秦非之後魯無曾㸃曾㸃之後魯
無子思子思之後魯無孟軻孟軻之後魯無叔孫通戚
麟髙堂生孔安國韋賢疏廣匡衡曹褒之屬矣是今之
生于魯國者皆魯璵之沙也遊于魯國者皆荆山之石
也奚玉之為臣請完鼎而返楚無使魯庭有刖足之刑
而荆山有泣玉之士也魯王慚乃命左右以千金價之
左右曰昔者燕昭王以千金致士今君以千金致玉臣
恐天下懐寳之士皆以昭王之臺而笑矣(天禄閣外/史玉論)
魯王得楚人之玉謂張裘曰昔卞和獻玉于楚王楚王
却又刖其足以示衆夫却玉不明也刖士不仁也今寡
人好玉楚人以荆山之玉進寡人賞以千金是卞和不
幸而遇楚王也由此觀之寡人其優乎張裘對曰王不
如也魯王曰何為不如曰臣以為楚王之明也故不如
夫得玉不足以强國王知之乎知强國者不以玉則楚
王之却不可謂不明也刖士而絶佞人不可謂不仁也
當是時使和氏進一荆山之士于楚王則亦不待三獻
而三却也况刖之乎今魯國之士抱器而進于王非特
楚人之玉也而王不賞之獨何與王自以為遇玉之禮
過於楚王待楚人之禮過於和氏而不知王之戮于天
下士也有甚于刖足士之抱器而嘆亦有甚于和氏者
乎何王之明于玉而闇于士也故曰臣以為王不如也
魯王勃然變色而言曰子何以寡人訕也寡人好士築
五丈之臺而延賔客叔度不至寡人䀻之叔度至寡人
饗之何謂不遇哉曰王之遇叔度特楚人之遇耳遇楚
人而猶寵其玉今遇叔度而不能寵其道可謂遇乎哉
(天禄閣外/史重賢)
言鳥獸相呼雲龍相感無不應其類而從其耦傷君獨
無精誠之心以動賢也(王逸註楚/辭七諫)
言君不能以禮敬聘請賢者猶以直鍼釣魚無所能得
也(王逸註楚/辭七諫)
言神龍將舉陞天則景雲覆而扶之輔其類也言君好
賢士則英俊往而並集也(王逸註楚/辭七諫)
羣臣歸君若輻之輳轂(淮南子主/術訓解)
徒英而不雄則雄材者不伏也徒雄而不英則智者不
歸往也故雄能得雄不能得英英能得英不能得雄故
一人之身兼有英雄得能役英與雄役英與雄故能成
大業也(劉邵人物/志英雄)
賢者仰之如天地愛之如親戚樂之如塤箎歆之如蘭
芳故其歸我也猶決壅導滯水注之大壑何不至之有
(徐幹中/論亡國)
且莽之爵人其實囚之也囚人者非必著之桎梏而置
之囹圄之謂也拘係之愁憂之之謂也使在朝之人欲
進則不得陳其謀欲退則不得安其身是則以綸組為
繩索以印佩為鉗鐵也小人雖樂之君子則以為辱故
明王之得賢也得其心也非謂得其軀也茍得其軀而
不論其心也斯與籠鳥檻獸無以異也(徐幹中/論亡國)
賢者之視我容貌也如魍魎臺殿也如狴犴采服也如
衰絰絃歌也如號哭酒醴也如滫滌肴饌也如糞土從
事舉措每無一善彼之惡我也如是其肯至哉(徐幹中/論亡國)
垂餌香則鱣鮪來懸賞厚則果毅奮(抱朴子外/篇安貧)
臣之附君如水之趨川也(太𤣥經第/三應解)
競收杞梓争采松竹鳳不及栖龍不暇伏谷無幽蘭嶺
無亭菊(文選袁宏/名臣序賛)
蛟龍驤首奮翼則浮雲出流霧雨咸集聖王砥節修德
則游談之士歸義思名(文選鄒陽/上書吳王)
燕王市駿馬之骨非欲以騁道里乃當以招絶足也(文/選)
(孔融論盛/孝章書)
非有聖智之君惡有甘棠之臣故虎嘯而風寥戾龍起
而致雲氣蟋蟀俟秋吟蜉蝣出以隂(文選王褒四/子講德論)
束帛旅於丘園旌命交於塗巷故豪彦尋聲而響臻志
士希光而景附異人輻凑猛士如林(文選陸士/衡辨亡論)
使夫廉髙之士畢志於衡軛之内(文選曹元/首六代論)
賢哲不可以色貌誘之猶張羅恤鳳施穽誘麟(意林周/生列子)
夫珠生於南海玉出於須彌無足而至者人好之也士
有足而不至者以人不好也(太平御覽珍/寳部玉下)
臨江有釣不獲一鱗非江魚之不食以其所餌之者非
也是以君子慎舉擢(太平御覽鱗/介部魚下)
　喻林巻七十一
欽定四庫全書
　喻林巻七十二　　　　　明　徐元太　撰
　　君道門(十二/)
　　　養士
菁菁者莪樂育材也君子能長育人材則天下喜樂之
矣(毛詩菁/菁者莪)
大陵曰阿君子能長育人材如阿之長莪菁菁然(毛詩/菁菁)
(者莪/註)
視彼洛水灌溉以時其澤浸潤以成嘉榖喻古明王恩
澤加於天下爵命賞賜以成賢者(鄭氏箋詩/瞻彼洛矣)
駜然肥强者彼之所乗黄馬也將欲乗之先養以芻秣
故得肥强乗之則可以升髙致逺得為人用矣以興僖
公有賢能之臣將任之先致其禄食故皆盡忠任之則
可以安國治民得為君用矣(毛詩正/義有駜)
傳以馬之肥强喻臣之强力馬由人所養飼乃得肥强
肥强乃能致逺人得禄食充足乃能盡忠盡忠乃肯用
力若其不然雖有强力不肯用之(毛詩正/義有駜)
田需對管燕曰士三食不得饜而君鵞鶩有餘食下宫
糅羅紈曳綺縠而士不得以為緣且財者君之所輕死
者士之所重君不肯以所輕與士而責士以所重事君
非士易得而難用也(戰國䇿/齊宣王)
地之美者善養禾君之仁者善養士(前漢書/賈山傳)
夫不素養士而欲求賢譬猶不琢玉而求文采也(前漢/書董)
(仲舒/傳)
馬不伏厯不可以趨道士不素養不可以重國(前漢書/李尋傳)
一年之計莫如樹穀十年之計莫如樹木終身之計莫
如樹人一樹一穫者穀也一樹十穫者木也一樹百穫
者人也我茍種之如神用之舉事如神唯王之門(管子/權修)
夫樹橘柚者食之則甘嗅之則香樹枳棘者成而刺人
故君子慎所樹(韓非子外/儲説左)
夫馴烏斷其下頷焉斷其下頷則必恃人而食焉得不
馴乎夫明主畜臣亦然令臣不得不利君之禄不得無
服上之名(韓非子外/儲説左)
譬鉛刀畜之而干將用之不亦難乎(韓詩/外傳)
厨中有臭肉則門下無死士今夫三升之稷不足於士
而君鴈鶩有餘粟紈素綺繡靡麗堂楯從風雨弊而士
曾不得以縁衣果園梨栗後宫婦人摭以相擿而士曾
不得一嘗且夫財者君之所輕也死者士之所重也君
不能用所輕之財而欲使士致所重之死豈不難乎哉
(説苑/尊賢)
養雞生雛畜馬得駒明堂太學君子所居(焦氏易林/困之頥)
次七雉之不禄而雞盡穀測曰雉之不禄難幽養也(太/𤣥)
(經第/四文)
言已種植衆芳幸其枝葉茂長實核成熟願待天時吾
將穫取收藏而饗其功也以言君亦宜畜養衆賢以時
進用而待仰其治也(王逸註楚/辭離騷經)
夫庸𨽻猶不可以不拊循而卒盡其力士安可以無素
養而暴得其用哉(抱朴子外/篇貴賢)
竈不用薪猶國不用禄以養賢也薪而不用金鬲虛廢
(太𤣥經第/四竈解)
諺曰穀千駑不如養一驢穀駑養虎大無益也(廣文選/曹子建)
(黄初五/年令)
唐堯至仁不能容無益之子湯武至聖不能養無益之
臣九折臂知為良醫吾知所以待下矣(廣文選曹子建/黄初五年令)
馬不素養難以追逺士不素簡難以趨急(意林/正論)
　　　勤民
木上有水井君子以勞民勸相(易井/)
井之為義汲養而不窮君子以勞來之恩勤恤民隱勸
助百姓使有成功則此養而不窮也(周易正/義井)
恫瘝乃身(書康/誥)
助余體民無小不敬如毛在躬拔之痛無不省(汲冡周/書程典)
(解/)
師人多寒王巡三軍拊而勉之三軍之士皆如挾纊(左/傳)
(宣公十/二年)
康誥曰如保赤子心誠求之雖不中不逺矣未有學養
子而後嫁者也(大學/)
葢君者心也民猶支體支體傷則心憯怛(前漢書/武帝紀)
治國之道當愛民如慈父訓民如嚴師(周書蘇/綽傳)
惠施於民必無愛財民如牛馬數餧食之(太公六/韜三疑)
善為國者馭民如父母之愛子如兄之愛弟見其饑寒
則為之憂見其勞苦則為之悲賞罰如加於身賦歛如
取於己此愛民之道也(太公六/韜國務)
今有負其子而汲者隊其子於井中其母必從而道之
今歲凶民饑道餓重其子此疚於隊其可無察邪(墨子/七患)
足寒傷心民怨傷國根枯枝朽民困國殘山將崩者下
先隳國將亡者民先弊(黄石公素/書安履)
髙臺層榭接屋連閣非不麗也然民有掘穴狹廬無所
託身者明主弗樂也肥醲甘脆非不美也然民有糟糠
菽粟不接於口者則明主弗甘也匡牀蒻席非不寧也
然民有處邊城犯危難澤死暴骸者明主弗安也(淮南/子主)
(術訓/)
胎生孚乳長息成就(焦氏易林/乾之離)
下有憂民則上不盡樂下有饑民則上不備膳下有寒
民則上不具服徒跣而垂旒非禮也故足寒傷心民寒
傷國(申鑒/政體)
慈父之於子孝子之於親知病不祀神疾痛不和藥又
知病之必不可治治之無益然終不肯安坐待絶猶卜
筮求祟召醫和藥者惻痛慇懃冀有驗也既死氣絶不
可如何升屋之危以衣招復悲恨思慕冀其悟也雩祭
者之用心慈父孝子之用意也(王充論衡/變動篇)
若乃肆情縱欲而不與天下共其樂故有憂莫之恤也
削基增峻而不覺下墮則上崩故傾頽莫之扶也(抱朴/子外)
(篇君/道)
堯痩舜黑皆為民也(意林/尸子)
楚莊王攻宋厨有臭肉樽有敗酒將軍子重諫曰今君
厨肉臭而不可食樽酒敗而不可飲而三軍之士皆有
饑色欲以勝敵不亦難乎莊王曰請有酒投之士有食
饋之賢(藝文類聚/食物部酒)
聖人者民之父母也母能生之能食之父能教之能誨
之聖王曲備之者也能生之能食之能教之能誨之也
(太平御覽人/事部叙聖)
　　　防壅
頥中有物曰噬嗑噬嗑而亨(易噬/嗑)
六二豐其蔀日中見斗(易豐/)
九三豐其沛日中見沬(易豐/)
上六豐其屋蔀其家(易豐/)
物在於口則隔其上下若齧去其物上下乃合(周易正/義噬嗑)
陟彼髙岡析其柞(音/昨)薪(叶音/襄)析其柞薪其葉湑(上/聲)兮(詩/小)
(雅車/舝)
登髙岡者必析其木以為薪析其木以為薪者為其葉
茂盛蔽岡之髙也(鄭氏箋/詩車舝)
為政當如彼泉之流行則清壅則濁也(毛詩正/義小旻)
聞忠善以損怨不聞作威以防怨豈不遽止然猶防川
大决所犯傷人必多吾不克救也不如小決使道不如
吾聞而藥之也(左傳襄公/三十一年)
雲日蔽霠聖人以明左右(三墳/形墳)
防民之口甚於防川川壅而潰傷人必多民亦如之是
故為川决之使導為民者宣之使言(國語/周)
民之有口也猶土之有山川也財用於是乎出猶其有
原隰衍沃也衣食於是乎生口之宣言也善敗於是乎
興行善而備敗所以阜財用衣食者也夫民慮之於心
而宣之於口成而行之胡可壅也若壅其口其與能幾
何(國語/周)
且夫口三五之門也口所以紀三辰宣五行故謂之門
(國語解晉/一伐驪戎)
客曰燕郭之法有所謂桑雍者王知之乎王曰未之聞
也所謂桑雍者便嬖左右之人及夫人優愛孺子也此
皆能乗王之醉昬而求所欲於王者也是能得之於内
則大臣為王枉法於外矣故日月暉於外其賊在於内
謹備其所憎而禍在於所愛(戰國策趙/孝成王)
鄒忌修八尺有餘而形䫉昳麗朝服衣冠窺鏡謂其妻
曰我孰與城北徐公美其妻曰君美甚徐公何能及君
也城北徐公齊國之美麗者也忌不自信而復問其妾
曰吾孰與徐公美妾曰徐公何能及君也旦日客從外
來與坐談問之吾與徐公孰美客曰徐公不若君之美
也明日徐公來熟視之自以為不如窺鏡而自視又弗
如逺甚暮寢而思之曰吾妻之美我者私我也妾之美
我者畏我也客之美我者欲有求於我也於是入朝見
威王曰臣誠知不如徐公美臣之妻私臣臣之妾畏臣
臣之客欲有求於臣皆以美於徐公今齊地方千里百
二十城宫婦左右莫不私王朝廷之臣莫不畏王四境
之内莫不有求於王由此觀之王之蔽甚矣(戰國策/齊威王)
江乙惡昭奚恤謂楚王曰人有以其狗為有執而愛之
其狗嘗溺井其隣人見狗之溺井也欲入言之狗惡之
當門而噬之隣人憚之遂不得入言邯鄲之難楚進兵
大梁取矣昭奚恤取魏之寶器臣居魏知之故昭奚嘗
惡臣之見王(戰國策/楚宣王)
蘇秦之楚三日乃得見乎王談卒辭而行王曰寡人聞
先生若聞古人今先生乃不逺千里而臨寡人曾不肯
留願聞其説對曰楚國之食貴於玉薪貴於桂謁者難
得見如鬼王難得見如天帝今令臣食玉炊桂因鬼見
帝王曰先生就舍寡人聞命矣(戰國策/楚成王)
白日曬光幽隱皆照明月曜夜蟁蝱宵見然雲蒸列布
杳𡨕晝昏塵埃抪覆昧不見泰山何則物有蔽之也(前/漢)
(書景十/三王傳)
百辟無沃心之言四聰闕飛耳之聽(梁書武/帝下紀)
一犬所噬㫖酒貿其甘酸一手所揺嘉樹變其生死(梁/書)
(劉孝/綽傳)
堂上逺於百里堂下逺於千里門庭逺於萬里今步者
一日百里之情通矣堂上有事十日而君不聞此所謂
逺於百里也步者十日千里之情通矣堂下有事一月
而君不聞此所謂逺於千里也步者百日萬里之情通
矣門廷有事期年而君不聞此所謂逺於萬里也(管子/法法)
日月昭察萬物者也天多雲氣蔽葢者衆則日月不明
人主猶日月也羣臣多姦立私以壅蔽主則主不得昭
察其臣下(管子形/勢解)
山物之髙者也地險穢不平易則山不得見人主猶山
也左右多黨比周以壅其主則主不得見(管子形/勢解)
日往而月易築壇級於公宫而君不得知也(子華子晏/子問黨)
一蚋􁀙膚不寐至旦半糠入目四方弗治所謂蔽者豈
必障於帷􁀙隱於帷薄哉(鶡冠子/天權)
夫耳之主聽目之主明一葉蔽目不見太山兩豆塞耳
不聞雷霆(鶡冠子/天則)
草鬱則為腐樹鬱則為蠧人鬱則為病國鬱則百慝並
起危亂不禁(亢倉子/君道)
牆之外目不見也里之前耳不聞也而人主之守司逺
者天下近者境内不可不略知也(荀子/君道)
術之不行有故不殺其狗則酒酸夫國亦有狗(韓非子/外儲説)
(右/)
觀聽不參則誠不聞聽有門戸則臣壅塞(韓非子内/儲説上)
衛靈公之時彌子瑕有寵専於衛國侏儒有見公者曰
臣之夢踐矣公曰何夢對曰夢見竈為見公也公怒曰
吾聞見人主者夢見日奚為見寡人而夢見竈對曰夫
日兼燭天下一物不能當也人君兼燭一國一人不能
壅也故將見人主者夢見日夫竈一人煬焉則後人無
從見矣今或者一人有煬君者乎則臣雖夢見竈不亦
可乎(韓非子内/儲説上)
宋人有酤酒者升概甚平遇客甚謹為酒甚美縣幟甚
髙然不售酒酸恠其故問其所知問長者楊倩倩曰汝
狗猛耶狗猛則酒何故而不售曰人畏焉或令孺子懐
錢挈壺甕而往酤而狗迓而齕之此酒所以酸而不售
也夫國亦有狗有道之士懐其術而欲以明萬乗之主
大臣為猛狗迎而齕之此人主之所以蔽脅而有道之
士所以不用也故桓公問管仲曰治國奚患對曰最患
社䑕矣公曰何患社䑕哉對曰君亦見夫社木者乎樹
木而塗之鼠穿其間掘穴託其中燻之則恐焚木灌之
則恐塗阤此社鼠之所以不得也今人君之左右出則
為勢重而收利於民入則比周而蔽惡於君内間主之
情以告外外内為重諸臣百吏以為富吏不誅則亂法
誅之則君不安據而有之此亦國之社鼠也故人臣執
柄而擅禁明為己者必利而不為己者必害此亦猛狗
也夫大臣為猛狗而齕有道之士矣左右又為社䑕而
間主之情人主不覺如此主焉得無壅國焉得無亡乎
(韓非子外/儲説右)
形不動則精不流精不流則氣鬱鬱處頭則為腫為風
處耳則為挶為聾處目則為䁾為盲處鼻則為鼽為窒
處腹則為張為府處足則為痿為蹷(吕氏春/秋盡數)
不審名分是惡壅而愈塞也壅塞之任不在臣下在於
人主(吕氏春/秋審分)
凡人三百六十節九竅五藏六府肌膚欲其比也血脉
欲其通也筋骨欲其固也心志欲其和也精氣欲其行
也若此則病無所居而惡無由生矣病之留惡之生也
精氣鬱也故水鬱則為汚樹鬱則為蠧草鬱則為簣國
亦有鬱主德不通民欲不達此國之鬱也國鬱處久則
百惡並起而萬灾叢至矣(吕氏春/秋達鬱)
列精子髙聽行乎齊湣王善衣東布衣白縞冠顙推之
履特㑹朝雨祛步堂下謂其侍者曰我何若侍者曰公
姣且麗列精子髙因步而窺於井粲然惡丈夫之狀也
喟然嘆曰侍者為吾聽行於齊王也夫何阿哉又况於
所聽行乎萬乗之主人之阿之亦甚矣而無所鏡其殘
亡無日矣孰當可而鏡其唯士乎人皆知説鏡之明己
也而惡士之明己也鏡之明己也功細士之明己也功
大得其細失其大不知類耳(吕氏春/秋達鬱)
鬱者不陽也周鼎著䑕令馬履之為其不陽也不陽者
亡國之俗也(吕氏春/秋達鬱)
齊宣王好射説人之謂己能射彊弓也其嘗所用不過
三石以示左右左右皆試引之中闗而止皆曰此不下
九石非王其孰能用是宣王之情所用不過三石而終
身自以為用九石豈不悲哉非直士其孰能不阿主世
之直士其寡不勝衆數也故亂國之主患存乎用三石
為九石也(吕氏春/秋壅塞)
嚴則下喑下喑則上聾聾喑不能相通何國之治也(説/苑)
(政理/)
舉袂覆目不見日月(焦氏易林/坤之隨)
葛藟蒙棘花不得實讒佞亂政使恩壅塞(焦氏易林/師之中孚)
視暗不明雲蔽日光(焦氏易林/蠱之比)
逺視無光不知青黄黈纊塞耳使君闇聾(焦氏易林/噬嗑之蹇)
日出阜東山蔽其明章甫薦履箕子徉狂(焦氏易林/賁之屯)
墻髙蔽目崑崙翳日(焦氏易林/坎之豫)
初一割其耳目及其心腹厲測曰割其耳目中無外也
(太𤣥經/第六割)
次七紫蜺矞雲朋圍日其疾可割測曰紫蜺矞雲不知
刋也(太𤣥經/第六割)
下不鉗口上不塞耳則可有聞矣有鉗之鉗猶可解也
無鉗之鉗難矣哉有塞之塞猶可除也無塞之塞其甚
矣(申鑒雜/言上)
今有穀生于千仞之岡其葉如雲其榦如虹䕃于春夏
不知秋冬沐之以芳雨暢之以薰風受天澤之寵而根
蒙葺乎一壑其青松朱桂之樹不得雨露而槁悴者三
匝下有萬章凋零在隂其孤蘭與衆英皆不得被乎陽
春有牧者頓足于比陵之坡而盻之欲繫則無修繩欲
伐則無斧斤使山之草木離披偃蹇垂榮而待于幽焦
萌而聽于穀當是之時臣不知牧者之何所解也晉王
曰是穀也必凋于歲寒奈春夏何意者其伐之乎牧者
無斧柯請謀于樵蘇(天禄閣外/史一難)
夫雲興而日月闇雲藏而日月明(王逸註楚/辭九歌)
衆偽蔽君如雲霧之隱日使不可得見也(王逸註楚/辭九思)
日月無光雲霧之所蔽人君昬亂佞邪之所惑(王逸註/楚辭九)
(思/)
容隱奸邪若囊橐之盛物(前漢書註/刑法志)
豈不鬱陶而思君兮君之門以九重猛犬狺狺而迎吠
兮闗梁閉而不通(文選宋/玉九辯)
利眼臨雲不能垂照朗璞蒙垢不能吐輝是以明哲之
君時有蔽壅之纍俊乂之臣屢抱後時之悲(文選陸機/演連珠)
妬妻不難破家亂臣不難破國一妻擅夫衆妻皆亂一
臣専君羣臣皆蔽(意林/申子)
天明日明然後能照四方君明臣明然後能照萬物域
中四明故能久(太平御覽/天部下)
人主獨立臣下雙身養主之意阿主之心塞主之聽蔽
主之明(道德經指/歸巻十)
譬如咽塞病即能斷命(大實積經巻/一百一十二)
譬如日障蔽故其照不明(大智度論/巻九十九)
　　　福慶
雲上於天需君子以飲食宴樂(易需/)
六五或益之十朋之龜弗克違元吉(易損/)
南有樛(音/鳩)木葛藟(音/壘)纍(音/雷)之樂只君子福履綏之　南
有樛木葛藟荒之樂只君子福履將之　南有樛木葛
藟縈(烏營/反)之樂只君子福履成之(詩國風/樛木)
螽(音/終)斯羽詵詵(音/莘)兮宜爾子孫振振(音/真)兮　螽斯羽薨
薨兮宜爾子孫繩繩兮　螽斯羽揖揖(音/緝)兮宜爾子孫
蟄蟄兮(詩國風/螽斯)
終南何有有條有梅君子至止錦衣狐裘顔如渥丹其
君也哉　終南何有有紀有堂君子至止黻衣繡裳佩
玉將將壽考不忘(詩國風/終南)
天保定爾以莫不興如山如阜如岡如陵如川之方至
以莫不增　如月之恒如日之升如南山之壽不騫(音/牽)
不崩如松柏之茂無不爾或承(詩小雅/天保)
南山有臺北山有萊樂只君子邦家之基　南山有桑
北山有楊樂只君子邦家之光　南山有把北山有李
樂只君子民之父母　南山有栲(音/考)北山有杻(音/紐)樂只
君子遐不眉壽　南山有枸(音/矩)北山有楰(音/庾)樂只君子
遐不黄耉(詩小雅南/山有臺)
瞻彼洛矣維水泱泱(音/秧)君子至止福禄如茨(詩小雅瞻/彼洛矣)
鴛鴦于飛畢之羅之君子萬年福禄宜之　鴛鴦在梁
戢其左翼君子萬年宜其遐福　乗馬在廐摧(音/剉)之秣
(音/末)之君子萬年福禄艾之　乗馬在廐秣之摧之君子
萬年福禄綏之(詩小雅/鴛鴦)
瞻彼旱麓榛楛(音/戸)濟濟豈弟君子干禄豈弟　瑟彼玉
瓚(才旱/反)黄流在中豈弟君子福禄攸降(詩大雅/旱麓)
莫莫葛藟施(音/異)于條枚豈弟君子求福不回(詩大雅/旱麓)
瑟彼柞棫民所燎矣豈弟君子神所勞(去/聲)矣(詩大雅/旱麓)
有巻(音/權)者阿飄風自南豈弟君子來游來歌以矢其音
(詩大雅/巻阿)
三壽作朋如岡如陵(詩頌/閟宫)
以芬香之酒醴祭於祖妣則多得其福祜(鄭氏箋/詩載芟)
瑟然衆多而茂盛者是彼柞棫之木也此柞棫所以得
茂者正以為民所熂燎而除其旁草矣旁無穢草故木
得茂盛以興得福者乃彼樂易君子也此君子所以得
福者正以為神所勞來去其患害矣既無患害故多獲
福言神之勞來君子猶民之燎柞棫也(毛詩正/義旱麓)
基同北辰久壽共南山長(隋書音/樂下志)
國安于盤石壽于旗翼(旗讀為箕/荀子富國)
坤厚地德萬物蕃息平康正直以綏大福(焦氏易林/賁之履)
至德之君禍不過隣(焦氏易林/大壯之履)
賴生光木受福之祉(焦氏易林/暌之益)
南山之陽華葉鏘鏘嘉樂君子為國寵光(焦氏易林/巽之兊)
酒食之賜一則為薄再則為厚如儒者之言五代皆一
受命唯漢獨再此則天命於漢厚也(王充論衡/恢國篇)
天錫難老如岳之崇(文選陸士龍/大將軍燕詩)
馮衍爵銘曰富如江海壽配列真(李善註文/選江賦)
　　　瑞應
牧人乃夢衆維魚矣旐(音/兆)維旟(音/餘)矣大人占之衆維魚
矣實維豐年旐維旟矣室家溱溱(詩小雅/無羊)
何謂四靈麟鳳龜龍謂之四靈故龍以為畜故魚鮪不
淰鳳以為畜故鳥不獝麟以為畜故獸不狘龜以為畜
故人情不失(禮記/禮運)
苑戲九尾之禽囿棲三足之鳥鳴鳳在林夥於黄帝之
園有龍遊川盈於孔甲之沼(晉書潘/岳傳)
周道方逺則鸑鷟鳴岐二南播德則麟騶呈瑞(宋書武/帝中本)
(紀/)
語曰影從表瑞從德此其効焉(宋書宗室/臨川王傳)
於是卿雲似葢晨映姚鄉甘露如珠朝華景寢芝房感
德咸出銅池蓂莢伺辰無勞銀箭(梁書元/帝紀)
堯為人君一日十瑞宫中芻化為禾鳳凰止於庭神龍
見於宫沼厯草生堦宫禽五色烏化白神木生蓮箑蒲
生厨景星耀於天甘露降於地是為十瑞(述異/記)
馬圖呈寳龜籙告靈(隋書音/樂中志)
露甘泉白雲郁河清(隋書音/樂中志)
雄曰鳳雌曰凰三代來至門庭周室至於山澤(吕氏春/秋聞春)
(解/)
昔二皇鳳凰至於庭三代至乎門周室至於澤德彌麤
所至彌逺德彌精所至彌近(淮南子/繆稱訓)
惟鳳為能通天祉應地靈律五音覽九德天下有道得
鳳象之一則鳳過之得鳳象之二則鳳翔之得鳳象之
三則鳳集之得鳳象之四則鳳春秋下之得鳳象之五
則鳳没身居之(韓詩/外傳)
温山松柏常茂不落鸞鳳所庇得共歡樂(焦氏易林/需之坤)
蒼梧鬱林道易利通元龜象齒寳貝南金為吾歸功(焦/氏)
(易林比/之噬嗑)
麒麟鳳凰善政得祥隂陽和調國無災殃(焦氏易林噬/嗑之噬嗑)
蓼蕭露禳君子寵光鳴鸞噰噰福禄來同(焦氏易林/晉之大有)
景星照堂麟遊鳳翔仁施大行頌聲作興(焦氏易林/損之坤)
文山紫芝雍梁朱草生長和氣王以為寶(焦氏易林/渙之節)
天下太平瑞應各異猶家人富殖物不同也或積米榖
或藏布帛或畜牛馬或長田宅夫樂米穀不愛布帛歡
牛馬不美田宅則謂米榖愈布帛牛馬勝田宅矣(王充/論衡)
(宣漢/篇)
青丘竒獸九尾之狐有道翔見出則銜書作瑞周文以
標靈符(山海經海外/東經圖讚)
女牀之山有鳥焉其狀如翟而五彩文名曰鸞鳥現則
天下安寧(山海經/西山經)
甝􁁜之虎仁而有猛其質載皓其文載炳應德而擾止
我交境(山海經西/山經圖讚)
丹穴之山有鳥焉其狀如雞五采而文名曰鳳凰首文
曰德翼文曰義背文曰禮膺文曰仁腹文曰信是鳥也
飲食自然自歌自舞見則天下安寧(山海經/南山經)
夫周室非乏玉而須王母之環以為富也非儉膳而竭
越裳之雉以充庖也所以貴之者誠以斯物為太平(抱/朴)
(子外篇/詰鮑)
嶽修貢兮川效珍吐金景兮歊(呼朝/切)浮雲(文選東/都賦)
葢蓂莢為難蒔也故曠世而不覿惟我后能殖之以至
和平方將數諸朝階(文選東/京賦)
頳莖素毳并柯共穗之瑞史不絶書棧山航海踰沙軼
漠之貢府無虚月(文選顔延年/曲水詩序)
王者不隱過則玉璧見(藝文類聚/寳部璧)
鸞響鳳儀可停屬而須矣(藝文類聚/水部浦表)
聖人受命瑞應先於河瑞應之至聖人殺龍龍不可殺
皆感氣君子得衆人之助瑞應先見於陸瑞應之至君
子發虵蛇不如龍陸不如河(太平御覽/地部陸)
德連木理仁挺芝草皓獸育藪丹魚生沼矞雲翔龍澤
馬于阜山圖其石川形其寳莫黒匪烏三趾而來儀莫
赤匪狐九尾而自擾嘉穎離合以䔿䔿醴泉涌流而浩
浩(玉海祥/瑞總瑞)
前世龍見不雙芝生無二甘露一所今上嗣位以來八
龍並出十一芝累生甘露流五縣德盛故瑞繁也(玉海/祥瑞)
(動物/)
　
　
　
　
　
　
　
　
　
　
　
　
　
　喻林巻七十二
欽定四庫全書
　喻林巻七十三　　　　　明　徐元太　撰
　　君道門(十三/)
　　　法天
效天之氣以下教令天有運移之期隂陽之節也若賞
以春夏刑以秋冬皆效天也(毛詩正義/周頌譜)
敢問君何貴乎天道也孔子對曰貴其不已如日月西
東相從而不已也是天道也(大戴禮記哀/公問於孔子)
用天地為根本又用隂陽為端首猶如劍㦸以近柄處
為根本以鋒抄為端首(禮記正/義禮運)
人君法效天氣以降下政教之命效星辰運轉於北極
為昏媾姻亞效天之隂陽寒暑為刑獄賞罰(禮記正/義禮運)
立風樹信立雷作威(乾坤鑿度/坤鑿度下)
春者天之所以生也仁者君之所以愛也夏者天之所
以長也徳者君之所以養也霜者天之所以殺也刑者
君之所以罰也(前漢書董/仲舒傳)
道教治世之梁肉刑憲亂世之藥石故以教化比雨露
名法方風霜(南齊書崔/祖思傳)
乾元以利貞為大非義則不動皇王以博施為功非類
則不從故能始萬物而化天下者也(魏書張/普惠傳)
如日方中天下說其盛明萬物懐其光景(魏書趙黒/閹官傳)
恩比春天威同夏日(北齊書文/宣帝紀)
天地稱其髙厚者萬物得其容養焉四時著其寒暑者
庻類資其忠信焉是以帝王者寛大象天地忠信則四
時(周書黎景/熙藝術傳)
天之行廣而無私其施厚而不徳其明久而不衰故聖
王法之既以天為法動作有為必度於天(墨子/法儀)
條風至則出輕繋去稽留明庻風至則正封疆修田疇
清明風至則出幣帛使諸侯景風至則爵有位賞有功
凉風至則報地徳祀四郊閶闔風至則收縣垂琴瑟不
張不周風至則修宫室繕邊城廣莫風至則閉闗梁决
刑罰(淮南子/天文訓)
太隂治春則欲行柔惠温涼太隂治夏則欲布施宣明
太隂治秋則欲修備繕兵太隂治冬則欲猛毅剛彊(淮/南)
(子天/文訓)
明堂之制静而法凖動而法繩春治以規秋治以矩冬
治以權夏治以衡是故燥濕寒暑以節至甘雨膏露以
時降(淮南子/時則訓)
古得道者静而法天地動而順日月喜怒而合四時呌
呼而比雷霆音氣不戾八風詘伸不獲五度(淮南子/兵畧訓)
春分而生秋分而成生之與成必得和之精故聖人之
道寛而栗嚴而温柔而直猛而仁(淮南子/汜論訓)
天子處於郊亭則九卿趨大夫走坐者伏倚者齊當此
之時明堂太廟懸冠解劍緩帶而寢非郊亭大而廟堂
狹小也至尊居之也天道之貴也非特天子之為尊也
所在而衆仰之夫蟄蟲鵲巢皆向大一者至和在焉爾
帝者誠能包禀道合至和則草木禽獸莫不被其澤矣
而况兆民乎(淮南子/汜論訓)
天之道任陽不任隂王者之道任徳不任刑順天也(春/秋)
(繁露/執䞇)
事父者承意事君者儀志事天亦然(春秋繁露/楚莊王)
隂之行不得干春夏而月之常厭於日光乍全乍傷天
之禁隂如此安得不損其欲而輟其情以應天(春秋繁/露深察)
(名/號)
為人主者予奪生殺各當其義若四時列官置吏必以
其能若五行好仁惡戾任徳逺刑若隂陽此之謂能配
天(春秋繁露/如天之為)
春修仁而求善秋修義而求惡冬修刑而致清夏修徳
而致寛此所以順天地體隂陽然而方求善之時見惡
而不釋方求惡之時見善亦立行方致清之時見大善
亦立舉之方致寛之時見大惡亦立去之以效天之方
生時有殺也方殺之時有生也(春秋繁露/如天之為)
天者其道長萬物而王者長人人主之大天地之參也
奸惡之分隂陽之理也喜怒之發寒暑之比也官職之
事五行之義也(春秋繁露/如天之為)
天髙其位而下其施藏其形而見其光髙其位所以為
尊也下其施所以為仁也藏其形所以為神見其光所
以為明故位尊而施仁藏神而見光者天之行也故為
人主者法天之行(春秋繁露/離合根)
天出陽為煖以生之地出隂為清以成之不煖不生不
清不成然而計其多少之分則煖暑居百而清寒居一
徳教其與刑罰猶此也故聖人多其愛而少其嚴厚其
徳而簡其刑以此配天(春秋繁露/基義章)
天有和有徳有平有威有相受之意有為政之理不可
不審也春者天之和也夏者天之徳也秋者天之平也
冬者天之威也天之序必先和然後發徳必先平然後
發威此可以見不和不可以發慶賞之徳不平不可以
發刑罰之威又可以見徳生於和威生於平也不和無
徳不平無威天之道也(春秋繁露/威徳所生)
天數右陽而不右隂務徳而不務刑刑之不可任以成
世也猶隂不可任以成歳也(春秋繁露/陽尊隂卑)
清漂之於歳也若酸醎之於味也僅有而已矣聖人之
治亦從而然(春秋繁露/隂陽義)
何謂天之大經三起而成日三日而成規三旬而成月
三月而成時三時而成功寒暑與和三而成物日月與
星三而成光天地與人三而成徳由此觀之三而一成
天之大經也以此為天制是故禮三讓而成一節官三
人而成一選(春秋繁露/官制象天)
人主以好惡喜怒變俗習而天以煖清寒暑化草木喜
樂時而當則歳美不時而妄則歳惡天地人主一也然
則人主之好惡喜怒乃天之煖清寒暑也不可不審其
處而出也當暑而寒當寒而暑必為惡歳也人主當喜
而怒當怒而喜必為亂世矣(春秋繁露/王道通三)
人主以義申也喜如春陽怒如秋霜威如雷霆之震惠
若雨露之降沛然孰能禦也(申鑒雜/言上)
人君舉措應天若北辰為之主台輔為之臣佐列宿為
之官屬衆星為之人民是以北辰不可變改台輔不可
失度列宿不可錯繆此天之象也(武侯十六/䇿治國)
天子父事天母事地兄事日姊事月(蔡中郎/集獨斷)
夫白日登天六合俱照非愛人而照之也故聖人之在
天下煖若陽春蒙澤者不謝凄若秋霜凋落者不怨(郭/子)
(註莊大/宗師)
似秋殺物非為威也似春生物非為仁也(郭子註莊/大宗師)
天之養物以隂陽為大君之化民以政教為務故寒暑
不時則疾疫風雨不節則歳饑刑罰者民之寒暑也教
令者民之風雨也刑罰不時則民傷教令不節則俗弊
(劉子/愛民)
人主以術化世猶天以氣變萬物氣變萬物而不見其
象以術化人而不見其形故天以氣為靈主以術為神
(劉子/法術)
天地之歳也先春而後秋人君之治也先禮而後刑(意/林)
(物理/論)
怒如烈冬喜如温春(意林太/元經)
矜賞若春重罰若秋行禮若火流教若水(意林周/生烈子)
仁義之道日月循緯(藝文類聚/天部月)
吾不能以春風風人不能以夏雨雨人吾窮必矣(藝文/類聚)
(歳時/部春)
古帝王封諸侯不過百里故利以建侯取法於雷(藝文/類聚)
(封爵部摠/載封爵)
覆之燾之順天之矩澤如凱風惠如時雨(藝文類聚人/部鑒試詩)
仁如春風惠如冬日(太平御覽時/序部春下)
天為有形之主君為有國之主天以春生猶君之有仁
令也天以秋殺猶君之有威令也故仁令之發天下樂
之威令之發天下畏之樂之故樂從其令畏之故不敢
違其令(太平御覽刑法/部律令科附)
日者衆陽之精内明𤣥黄五色無主以象人君精精似
青翼翼似黒𤣥𤣥似赤縞縞似白煌煌似黄光照無主
不可以一色名也(太平御覽/天部三上)
人君喜則温怒則寒(太平御覽/時序部寒)
天有日月照臨晝夜猶王官之伯率領諸侯也北斗環
繞北極猶卿士之周衛天子也五星行於列宿猶州牧
之省察諸侯也二十八宿布於四方猶諸侯為天子守
土也(玉海天文/天文圖)
機出乎心如天之生如天之殺則生者自謂得其生死
者自謂得其死(隂符經集/註張良)
法自然者在方而法方在圓而法圓於自然無所違也
(道德/經註)
　　　盡道
王當用善人為官維以為藩鄣又用大師之大臣維以
為垣墻又用大邦諸侯維以為屏蔽王又身為大宗維
當施政為之禎幹又和安汝徳以施於民無行酷虐之
政維安汝之國矣不但安汝之國亦與汝之宗子維以
為城言其可以蔽身又得蔽子王必常行此徳無使宗
子之城壊又無得疏逺藩屏之人令王獨居(毛詩正/義板)
人君徳美如玉而明若燭(爾雅䆁/天疏)
敷春風而鼓俗旌至徳以調民(魏書辛/雄傳)
蛟龍得水而神可立也虎豹得幽而威可載也風雨無
鄉而怨怒不及也(管子/形勢)
夫凶歳雷旱非無雨露也其燥濕非其時也亂世煩政
非無法令也其所誅賞者非其人也暴王迷君非無心
腹也其所取舎非其術也(管子七/臣七主)
無翼而飛者聲也無根而固者情也無方而富者生也
公亦固情謹聲以嚴尊生此謂道之榮(管子/戒)
春秋冬夏天之時也山陵川谷地之枝也喜怒取予人
之謀也(管子/内業)
羿古之善射者也調和其弓矢而堅守之其操弓也審
其髙下有必中之道故能多發而多中明主猶羿也平
和其法審其廢置而堅守之有必治之道故能多舉而
多當道者羿之所以必中也主之所以必治也(管子形/勢解)
奚仲之為車噐也方圜曲直皆中規矩鈎繩故機旋相
得用之牢利成噐堅固明主猶奚仲也言辭動作皆中
術數故衆理相當上下相親巧者奚仲之所以為噐也
主之所以治也(管子形/勢解)
如地如天何私何親如日如月唯君之節(管子/牧民)
昔者五帝之治天下也其道昭昭若日月之明然若以
晝代夜然故其道首首然萬世為福萬世為教者唯從
黄帝以下舜禹以上而已矣(鬻子/貴道)
天生四時地生萬物天下有民聖人牧之故春道生萬
物榮夏道長萬物成秋道歛萬物盈冬道藏萬物静盈
則藏藏則復起莫知所終莫知所始聖人配之以為天
地經紀(太公六/韜守國)
夫雞晨而作負日任勞流汗灑地夜分僅息農夫之道
也俯拾仰取鋭意錐撮力思摶精希求利潤賈竪之道
也嚥氣谷神宰思損慮超遥輕舉日精錬仙髙士之道
也剸情端想畢志所事倫揆忘寢謀效位司人臣之道
也清心省念察驗近習務求賢良以安萬姓人主之道
也(亢倉子/用道)
神靈威明與天合勾萌動作與地俱隂陽寒暑與時至
三者聖人(鶡冠子/近迭)
公平者職之衡也中和者聽之繩也(荀子/王制)
修百王之法若辨白黒應當時之變若數一二行禮要
節而安之若生四枝要時立功之巧若詔四時平正和
民之善億萬之衆而博若一人如是則可謂聖人矣(荀/子)
(儒/效)
垂事養民拊循之唲嘔之冬日則為之饘粥夏日則與
之𤓰麮以偷取少頃之譽焉是偷道也可以少頃得姦
民之譽然而非長久之道也(荀子富/國篇)
夫為國之道恃賢與民信賢如腹心使民如四肢則䇿
無遺所適如肢體相随骨節相救(黄石公/三畧上)
英雄者國之幹庻民者國之本得其幹收其本則政行
而無怨(黄石公/三畧上)
舉賢任能不時日而事利明法審令不卜筮而獲吉貴
功養勞不禱祠而得福(尉繚子/戰威)
日夜一周圜道也月躔二十八宿軫與角屬圜道也精
行四時一上一下各與遇圜道也物動則萌萌而生生
而長長而大大而成成乃衰衰乃殺殺乃藏圜道也雲
氣西行云云然冬夏不輟水泉東流日夜不休上不竭
下不滿小為大重為輕圜道也(吕氏春/秋圜道)
夫居髙者自處不可以不安履危者任杖不可以不固
自處不安則墜任杖不固則仆是以聖人居髙處上則
以仁義為巢乗危履傾則以賢聖為杖故髙而不墜危
而不仆(陸子/輔政)
夫射而不中者不求之鵠而反修之於己君國子民者
反求之已而君道備矣(賈子/君道)
天覆無外地載兼愛風行令而一其威雨布施而均其
徳王術之謂也(春秋繁露/深察名號)
一國之君其猶一體之心也隠居深宫若心之藏於胸
至貴無與適若心之神無與雙也其官人上士髙清明
而下重濁若身之貴目而賤足也任羣臣無所親若四
肢之各有職也内有四輔若心之有肝肺脾腎也外有
百官若心之有形體孔竅也親聖近賢若神明皆聚於
心也上下相承順若肢體相為使也布恩施惠若元氣
之流皮毛腠理也百姓皆得其所若流血氣和平形體
無所苦也無為致太平若神氣無自通於淵也致黄龍
鳳凰若神明之致玉女芝英也君明臣蒙其功若心之
神體得以全臣賢君蒙其恩若形體之静而心得以安
上亂下被其患若耳目不聰明而手足為傷也臣不忠
而君滅亡若形體妄動而心之喪(春秋繁露天/地之行章)
天設其髙而日月成明地設其厚而山陵成名上設其
道而百事得序(韓非子/外傳)
次四日飛懸隂萬物融融測曰日飛懸隂君道隆也(太/𤣥)
(經第/二進)
不吝改絃於宜易之調不耻反迷於朝過之塗虎眄以
警密麟跱以接疏(抱朴子外/篇君道)
發號吐令則輷若震霆之激響而不為邪辯改其正畫
法創制則炳若七曜麗天而不以愛惡曲其情宏畧逺
罩則藹若密雲之髙結居貞成務則確若嵩岱之根地
(抱朴子外/篇君道)
儀决水以進善鈞絶絃以黜惡招徳塞違庸親昵賢使
規盡其圓矩竭其方繩肆其直斤效其斵(抱朴子外/篇君道)
剔腹背無益之毛攬六翮凌虚之用烹如簧以謐司原
之箴折菀渃以廸梁伯之美放丹姬以弭婉孌之迷退
子瑕以杜餘桃之惑藏淵中之魚操利噐之柄勿憚徙
薪之煩以省焦爛之費鼓亷恥之陶冶明考試之凖的
(抱朴子外/篇君道)
君薆然若日之將出不可熒然若月之將毁也(太𤣥經/第六瞢)
(解/)
禮斗威儀曰帝者得其英華王者得其根荄(李善註文/選長楊賦)
善釣者其竿非竹其綸非絲其鈎非鍼其餌非螾也昔
堯舜禹湯之釣也以賢聖為竿道徳為綸仁義為鈎禄
利為餌四海為池萬民為魚釣道微矣非聖人其孰能
察之(補文選宋/王釣賦)
仁若春陽信若影響(藝文類聚/人部聖)
舜出則有鸞和動則有珮環歩趨中莖韶之節(玉海噐/用佩帶)
(笏/)
心如規矩志如尺衡平静如水正直如繩(道徳經指/歸巻七)
我王三徳聖化流行如金輪世調善馬王有三功徳何
等為三一心性和柔力能逺致二不畏寒暑渉險能安
三調怨易事常無不足我王亦爾一言必柔實以法利
人教化衆生畢竟成就二克勤庻政心無險易能捨珍
財調給一切三大智勇健調諸怨敵賦税量宜恒知止
足(大方廣佛華/嚴經巻十二)
我王四徳聖化流行如摩伽國妙音雞王有四功徳何
等為四一立信司晨二守義均食三對敵賈勇四不随
牝雞我王亦爾一賞罰應時二萬方均濟三義伏強禦
四内言不聽(大方廣佛華/嚴經巻十二)
我王五徳聖化流行如欲天上善時鵞王有五功徳何
等為五一染合有時二呼鳴無畏三量宜求食四心無
放逸五不受諸鳥謟佞言辭我王亦爾一清心寡欲不
縱内宫二發言審諦外無違命三取與不差務充衣食
四調心道撿離過精勤五成就正心不親謟佞(大方廣/佛華嚴)
(經巻/十二)
夫為王者率土歸仰王當如橋濟渡萬民王當如秤親
縁皆平王當如道不違聖蹤王者如日普照世間王者
如月與物清涼王如父母恩育慈矜王者如天覆盖一
切王者如地載養萬物王者如火為諸萬民燒除惡患
王者如水潤澤四方(雜寶藏/經巻六)
　　　神運
輝光於外而形體不見若日月星辰之神(鄭氏註/禮禮運)
強弱相連欲生吞害中有神人提挺而治(三墳/山墳)
星回日薄撃雷鞭電者之謂天岳立川流吐霧蒸雲者
之謂地苞天地之混成洞隂陽之不測而以裁成萬物
者其在聖人乎(梁書元/帝紀)
愛人甚而不能利也憎人甚而不能害也故先王貴當
貴周周者不出於口不見於色一龍一蛇一日五化之
謂周故先王不以一過二(管子/樞言)
虎豹獸之猛者也居深林廣澤之中則人畏其威而載
之人主天下之有勢者也深居則人畏其勢故虎豹去
其幽而近於人則人得之而易其威人主去其門而廹
於民則民輕之而傲其勢(管子形/勢解)
夫王者之道如龍首髙居而逺望深視而審聽示其形
隠其情若天之髙不可極也若淵之深不可測也(太公/六韜)
(上/賢)
君者天也天不開門户使下相害也(鶡冠子/道端)
天子不視而見不聽而聰不慮而知不動而功塊然獨
坐而天下從之如一體如四胑之從心夫是之謂大形
(荀子君/道篇)
君人之道其猶零星之尸也儼然𤣥黙而吉祥受福是
故得道者不為醜飾不為偽善一人被之而不褎萬人
蒙之而不褊是故重為惠若重為暴則治道通矣(淮南/子主)
(術/訓)
皋陶瘖而為大理天下無虐刑有貴於言者也師曠瞽
而為太宗晉無亂政有貴於見者也故不言之令不視
之見此伏羲神農之所以為師也(淮南子/主術訓)
有聲之聲不過百里無聲之聲施於四海(淮南子/繆稱訓)
為人君者其要貴神神者不可得而視也不可得而聽
也是故視而不見其形聽而不聞其聲聲之不聞故莫
得其響不見其形故莫得其影莫得其影則無以曲直
也莫得其響則無以清濁也無以曲直則其功不可得
而敗無以清濁則其名不可得而度也(春秋繁露/立元神)
善釣者不易淵而殉魚君子不降席而追道治乎八尺
之中而徳化光矣(徐幹中/論貴驗)
商子曰人主處匡牀之上而天下大理(初學記噐/用部牀)
上徳之人其齊萬物也猶天之有春秋時至自生非徳
之力(太平御覽人/事部道徳)
上古之士道至大者無規矩後世以仁義禮樂為規矩
而知規矩之所用者能治人上用規矩者下亦有規矩
之心巧之具也而非所以治矣(道徳經四/子集解)
世主無為渙如儼容天地為爐太和為槖神明為風萬
物為鐵徳為大匠道為工作天下青青靡不潤澤故能
陶冶民心變化時俗(道徳經指/歸巻九)
鬼以其神養物於隂聖人以其道養物於陽(道徳經指/歸巻十)
夫萬物之有君猶形體之有心也心之於身何後何先
流行血脈無所不存上下表裏無所不然(道徳經指/歸巻十一)
夫恃威網以使物者治之衰也使不知神聖之為神聖
道之極也(道徳/經註)
為天地者有為於衆手無為於拱手配五行者有為於
四象無為於無象拱手者聖人垂衣裳而天下治無象
者真人全神而形自安(金庭無/為妙經)
譬如日輪住閻浮空其影悉現一切浄寶及以河海池
沼噐物諸浄水中一切衆生莫不目見而彼日輪不來
至此(大方廣佛華嚴/經巻二十五)
吾聞天不言而四時行王不言而萬國治(集沙門不應/拜俗等事巻)
(二冠/二)
　　　無為
為政以徳譬如北辰居其所而衆星共之(論語/為政)
禹當朝廷閒也可以羅爵(鬻子上/禹政)
心之在體君之位也九竅之有職官之分也心處其道
九竅循理嗜欲充益目不見色耳不聞聲故曰上離其
道下失其事母代馬走使盡其力母代鳥飛使弊其羽
翼(管子心/術上)
天不動四時云下萬物化君不動政令陳下而萬功成
心不動使四肢耳目而萬物情(管子/戒)
瑟不鳴而二十五絃各以其聲應軸不運於己而三十
輻各以其力旋絃有緩急然後能成曲車有勞佚然後
能致逺使有聲者乃無聲者也使有轉者乃無轉也(文/子)
(微/明)
有虞氏之藥痬也秃而施髢病而求醫孝子操藥以修
慈父其色燋然聖人羞之(莊子/天地)
天有明不憂人之暗地有財不憂人之貧聖人有徳不
憂人之危也天雖不憂人暗闢户牖必取已明焉則天
無事也地雖不憂人貧伐木刈草必取已富焉則地無
事也聖人雖不憂人之危百姓凖上而比於下其必取
已安焉則聖人無事也(慎子/威徳)
農分田而耕賈分貨而販百工分事而勸士大夫分職
而聽建國諸侯之君分土而守三公總方而議則天子
共己而已矣(荀子/王霸)
明君之所以立功成名者四一曰天時二曰人心三曰
技能四曰勢位非天時雖十堯不能冬生一穗逆人心
雖賁育不能盡人力故得天時則不務而自生得人心
則不趣而自勸因技能則不急而自疾得勢位則不推
進而名成若水之流若船之浮守自然之道行毋窮之
令故曰明主(韓非子/功名)
宋人有為其君以象為楮葉者三年而成豐殺莖柯毫
甚繁澤亂之楮葉之中而不可别也此人遂以功食禄
於宋邦列子聞之曰使天地三年而成一葉則物之有
葉者寡矣故不乗天地之資而載一人之身不隨道理
之數而學一人之智此皆一葉之行也故冬耕之稼后
稷不能羨也豐年大禾藏獲不能惡也以一人力則后
稷不足隨自然則藏獲有餘故曰恃萬物之自然而不
敢為也(韓非子/喻老)
有准不以平有繩不以正天之大静既静而又寧可以
為天下正(吕氏春/秋君守)
天下之賢主豈必苦形愁慮哉執其要而已矣雪霜雨
露時則萬物育矣人民修矣疾病妖厲去矣故曰堯之
容若委衣裘以言少事也(吕氏春/秋察賢)
五帝垂象蒼頡作書不如三皇結繩無文(河上公註/老子還淳)
今夫橋直植立而不動俛仰取制焉人主静漠而不躁
百官得修焉譬如軍之持麾者妄指則亂矣慧不足以
大寧智不足以安危與其譽堯而毁桀也不如掩聰明
而反修其道也(淮南子/主術訓)
權衡規矩一定而不易不為秦楚變節不為胡越改容
常一而不邪方行而不流一日形之萬世傳之而以無
為為之故國有亡主而世無廢道人有困窮而理無不
通由此觀之無為者道之宗(淮南子/主術訓)
霜雪雨露生殺萬物天無為焉猶之貴天也厭文搔法
治官理民者有司也君無事焉猶尊居也辟地墾草者
后稷也決河濬江者禹也明獄制中者皋陶也有聖名
者堯也故得道以御者身雖無能必使能者為己用不
得其道技藝雖多未有益也(淮南子/詮言訓)
絃有緩急大小然後成曲車有勞佚動静而後能致逺
使有聲者乃無聲者也能致千里者乃不動者也故上
下異道則治同道則亂(淮南子/泰族訓)
今夫祭者屠割烹殺剥狗燒豕調平五味者庖也陳簠
簋列樽爼設籩豆者祝也齋明盛服淵黙而不言神之
所依者尸也宰祝雖不能尸不越樽俎而代之(淮南子/泰族訓)
夫一官之任以一味協五味一國之政以無味和五味
(劉邵人物/志材能)
天王不材於百官故百官御其事而明者為之視聰者
為之聽知者為之謀勇者為之捍夫何為哉𤣥黙而已
而羣材不失其當則不材乃材之所至賴也故天下樂
推而不厭(郭子註莊/人間世)
夫工人無為於刻木而有為於用斧主上無為於親事
而有為於用臣臣能親事主能用臣斧能刻木工能用
斧各當其能則天理自然非有為也(郭子註/莊大道)
夫在上者患於不能無為而代人臣之所司使咎繇不
得行其明斷后稷不得施其播殖則羣才失其任而主
上困於役矣故冕旒垂目而付之天下天下皆得其自
為斯乃無為而無不為者也(郭子註/莊天道)
與天合徳則雖出而静日月雲雨四時晝夜皆不為而
自然也膠膠擾擾乎則自嫌有事故曰古之王天下奚
為哉天地而已矣(郭子註/莊天道)
不為萬物而萬物自生者天地也不為百行而百行自
成者聖人也(郭子註/莊刻意)
天動星廽而辰極猶居其所璣璇輪轉而衡軸猶執其
中(文選李康/運命論)
夫萬物之託君也猶神明之居身而井水之在庭也水
不可以有為清也神不可以思慮寧也(道徳經指/歸巻七)
使天有為動不順一為髙得卑為清得裂使地有為動
不順一為直得枉為寧得發使神有為動不順一為逹
得困為靈得歇使谷有為動不順一為有得亡為盈得
竭侯王有為動不順一為貴得賤為政得蹷(道徳經指/歸巻七)
夫工之造輿也為圓為方為短為長為曲為直為縱為
横終身揳揳卒不為輿故能成輿而令可行也(道徳經/指歸巻)
(七/)
無為者有為之君而成功之主也政教之元而變化之
母也其除禍亂猶躁之勝寒而静之勝暑也(道徳經指/歸巻八)
不知之知知之祖也不教之教教之宗也(道徳經指/歸巻九)
世主之化虚無寂寞容如枯槁心如槖籥志如江海施
如谿谷不别東西不異南北不辯甘苦不嫌白黒不正
方圓不定曲直(道徳經指/歸巻九)
動於隂者鬼神周之動於陽者聖人制之唯無所為者
莫能敗之(道徳經指/歸巻十)
明於俞附之術岐鵲之數以治之不若使世無病之徳
豐也挾黄帝大公之慮秉孫吳氏之要以勝之不若使
天下不事智力之不營也(道徳經指/歸巻十)
聖人無為為之以生萬物無執執之以制所欲猶工匠
之造髙臺而天地之生巨木自然而已(道徳經指/歸巻十一)
動静與衆反出入異門户不以勇勇故不怒而天下恐
不以廣廣故不施而天下往不以先先故不言而天下
長(道徳經指/歸巻十一)
夫太山之木本據於隂末託於陽䨇枝布葉華實青青
大而合抱髙連百㝷者生於無大成於不為九重之臺
廣大擬於丘陵百仭之髙昭昭㝠㝠干於青霄者以為
卑小不為髙大也(道徳經指/歸巻十一)
言煑小魚撓之則糜爛任置即自全喻理國無為即太
平躁動則荒亂(道徳經註/䟽巻六)
小能攻堅百王不易之事無為破有萬代不刋之術(道/徳)
(經註疏/巻八)
當知諸水鳥王皆具二徳一審諦其心如取魚時入水
翹立一心覘視嶷然不動二静觀水族所欲皆從我王
亦爾髙居俯視聽政萬方寂然不動感通無礙言不虚
發一切自成(大方廣佛華/嚴經巻十二)
　
　
　
　
　喻林巻七十三
欽定四庫全書
　喻林巻七十四　　　　　明　徐元太　撰
　　臣術門(一/)
　　　審任
徳薄而位尊知小而謀大力小而任重鮮不及矣(易下/繫)
有實之鼎不可復有所取才任已極不可復有所加(王/弼)
(註易/既濟)
九四處上體之下上有所承而又應初下有所施既承
且施非己所堪故曰鼎折足鼎足既折則覆公餗也(周/易)
(正義/鼎)
馬肥彊則能升髙進逺臣彊力則能安國(毛詩/有駜)
栁木之不可以為藩猶是狂夫不任挈壺氏之事(鄭氏/箋詩)
(東方/未明)
譬如田獵射御貫則能獲禽若未嘗登車射御則敗績
厭覆是懼何暇思獲(左傳襄公/三十一年)
位下而欲上政無大功而欲大禄皆怨府也(國語/魯)
或謂建信君君之所以事王者色也葺之所以事王者
智也色老而衰智老而多以日多之智而逐衰惡之色
君必困矣建信君曰奈何曰並驥而走者五里而罷乗
驥而御之不倦而取道多君令葺乗獨斷之車御獨斷
之勢以居邯鄲令之内治國事外刺諸侯則葺之事有
不言者矣君因言王而重責之葺之軸令折矣(戰國䇿/趙孝成)
(王/)
人之體韻猶噐之方圓方圓不可錯用體韻豈可易處
各順其方以𢎞其業則歳寒之功必有成矣(晉書王/坦之傳)
雖有賢君不愛無功之臣雖有慈父不愛無益之子是
故不勝其任而處其禄此非禄之主也(墨子/親士)
世之君子使之為一彘之宰不能則辭之使為一國之
相不能而為之豈不悖哉(墨子/貴義)
奉一爵酒不知於色挈一石焉則白汗交流又况贏天
下之憂而海内之事者乎其重於尊亦逺也(淮南子/修務訓)
懸狟素餐食非其任(焦氏易林/謙之坎)
次四要不克或增之戴測曰要不克可敗也(太𤣥經/第一增)
次三視其徳可以幹王之國測曰視徳之幹乃能有全
也(太𤣥經/第五視)
噐之盛物有斗石之量猶人爵有髙下之差也噐過其
量物溢棄遺爵過其差死亡不存(王充論衡/骨相篇)
且驥一日行千里者無所服也使服任車輿駑馬同音
驥曾以引鹽車矣垂頭落汗行不能進伯樂顧之王良
御之空身輕馳故有千里之名(王充論衡/狀留篇)
非賁獲之壯不可以舉兼人之重非萬夫之特不可以
總異官之局(抱朴子外/篇臣節)
明主官人不令出其噐忠臣居位不敢過其量非其才
而妄授非所堪而虚任猶冰椀之盛沸湯葭莩之包烈
火綴萬鈞於腐索加倍載於扁舟(抱朴子外/篇博喻)
若秉國之鈞出納王命者審良樂之顧盼不令跛蹇厠
騏騄冐昧茍得闇於自量者慮中道之顛躓不以駑薾
服鸞衡則何患庻績之不康何憂四凶之不退(抱朴子/外篇百)
(里/)
或智小敗於謀大或轅弱折於載重(抱朴子外/篇知止)
推此類也則貨輕者望利薄任重者責功多(張湛註/列黄帝)
勇略之士則受熊虎之任儒雅之徒則處龍鳳之署(文/選)
(韋曜博/奕論)
任重於力才盡則困用廣其噐應博則凶是以物勝權
而衡殆形過鏡則照窮故明主程才以效業貞臣底力
而辭豐(文選陸機/演連珠)
力勝其任則舉之者不重智能其事則為之者不難(意/林)
(淮南/子)
剸犀截鴈必俟昆吾之鋒逐日追風信資伯樂之駿未
有驂駑蹇足而方騁遥塗採蓺鉛刀而求其斷割(藝文/類聚)
(職官部吏/部尚書表)
陟彼太行伯后之車屢怠望兹吳坂少㳺之馬難躋是
知美非流水立致摧轅駿匪浮雲便期頓轡(藝文類聚/職官部中)
(書侍/郎表)
自非噐上白雲韻同明月何以延芳芝苑挿羽瓊條(藝/文)
(類聚職官部/太子詹事表)
臣聞運舟歸於積水致逺在於逸足未有涓澮之流可
成奔飛之用駑蹇之乗而有滅没之功(藝文類聚治/政部薦舉表)
失晨之雞雖不忘於改旦敗駕之馬終取忸於銜鑣(藝/文)
(類聚職官/部刺史表)
夫拙士運斤工非其任豈唯所作不成抑亦反傷其手
(道徳經註/疏巻八)
畏翹車而必讓誡濡翼之願辭(初學記職官/部秘書丞)
　　　守正
六三勿用取女見金夫不有躬无攸利(易/蒙)
心茍無瑕何恤乎無家(左傳閔/公元年)
王孫賈問曰與其媚於奥寧媚於竈何謂也子曰不然
獲罪於天無所禱也(論語/八佾)
直哉史魚邦有道如矢邦無道如矢(論語衛/靈公)
昔者趙簡子使王良與嬖奚乗終日而不獲一禽嬖奚
反命曰天下之賤工也或以告王良良曰請復之彊而
後可一朝而獲十禽嬖奚反命曰天下之良工也簡子
曰我使掌與女乗謂王良良不可曰吾為之範我馳驅
終日不獲一為之詭遇一朝而獲十詩云不失其馳舎
矢如破我不貫與小人乗請辭御者且羞與射者比比
而得禽獸雖若邱陵弗為也如枉道而從彼何也(孟子/滕文)
(公/下)
衒女不貞衒士不信(越絶外傳/記范伯)
子用私道者家必亂臣用私義者國必危反親以為行
慈父不子逆主以自成惠主不臣也(戰國䇿趙/武靈王)
盛飾入朝者不以利汙義砥礪名號者不以欲傷行(史/記)
(鄒陽/傳)
刓方以為圜兮常度未替(史記屈/原傳)
正色立朝舉綱引墨朱紫有分鄭衛不雜(晉書劉/毅傳)
捷徑邪至我不忍以投歩千進茍容我不忍以歙肩(後/漢)
(書張衡/列傳)
君有正道臣有正路從之如升堂違之如赴壑(後漢書/朱暉列)
(傳/)
方駕逸歩不以曲路期通(晉書庾/闡傳)
交霜雪於杪歳晦風雨於將晨喈響或以變其音貞柯
罕能全其性(晉書徐/寧傳)
左右近習之臣知譌詐之不可以得安也必曰我不去
姦私之行盡力竭智以事主而乃以相與比周妄毁譽
以求安是猶負千鈞之重䧟於不測之淵而求生也必
不幾矣百官之吏亦知為姦利之不可以得安也必曰
我不以清亷方正奉法乃以貪汙之心枉法以取私利
是猶上髙陵之顛墮峻谿之下而求生必不幾矣(韓非/子和)
(氏/)
不任為君操竿下釣以蕩守節之士也(孔叢子/公儀)
次四月不常或失之行測曰月不常臣失行也(太𤣥經/第四常)
上九角解豸終其直其有施測曰角解豸終以直之也
(太𤣥經/第六難)
士之委身于君猶女之結髪于夫也禮不具而求媾則
女恥之恭不崇而求遇則士恥之(天禄閣外/史留賢)
夫天子以輿載命諸侯以輿載職士以輿載道今以載
職者而載道弗可行於諸侯也(天禄閣外/史名噐)
以道遊諸侯者諸侯師之以縱横遊諸侯者諸侯役之
士役于諸侯則馳辨無端束發慮無忠謀故曰一激之
怒炎於火三寸之舌芒于劍是以身危而功不成(天禄/閣外)
(史士/論)
吾聞先王以禁為闗未聞以吏為闗也出入于吏之口
乞人猶惡之况賢士乎夫賢士國家之巨闗也扞不軌
而遏佞人驅曠民而制淫族鎮百姓而寧諸侯不倚爵
而貴不恃禄而富其尊莊而顯厚也如是汝徒見諸侯
之闗而不見賢士之闗乎子髙曰夫賢士之顯於時也
必先由諸侯之闗而後使諸侯由其闗不然雖厲敬義
之禁撃仁智之柝諸侯不聞焉不聞於諸侯何闗之為
昔仲尼以仁義為闗周流列國然猶絶糧于陳削迹于
宋而不能扼諸侯之闗故退而設闗于六經以防名教
老子以道徳為闗猶騎青牛而過函谷以避周亂史之
文曰周太史耳西出函谷闗遇闗令尹喜曰周將亡乎
蘇秦張儀以縱衡為闗而顯諸侯諸侯役之如妾婦商
鞅申不害以刑名為闗而制黔首諸侯待之如雞豚夫
蘇張申商之徒皆干謁諸侯而後能騁其術也繄先王
之道術陋蘇張而黜申商諸侯慕之若酷火之求濟于
水危疾之求瘳于扁鵲也使先王不由諸侯之闗而資
左右以流譽則雖欲效蘇張之揚眉而談笑于傾盖之
際不可得也(天禄閣外/史至闗)
夫結緑𤣥黎非陶猗不能市也千鈞之重非賁獲不能
抱也白雪之絃非靈素不能徽也邁倫之才非明主不
能用也然耀靈光夜之珍不為莫求而虧其質以茍且
於賤賈洪鐘周鼎不為委淪而輕其禮取見舉於侏儒
嶧陽雲和不為不御而息唱以競顯於淫哇冠羣之徳
不以沈抑而履徑而剸節於流俗是以和璧變為滯貨
柔木廢於勿用赤刀之鑛不得經歐冶之鑪元凱之疇
終不值四門之闢也(抱朴子外/篇擢才)
南金不為處幽而自輕瑾瑶不以居深而止潔志道者
不以否滯而改圖守正者不以莫賞而茍合(抱朴子外/篇廣譬)
木之性處深則大而工度之以為噐物猶君夫之求貞
良以為臣妾臣妾無求君夫之義(太𤣥經第/四遇解)
豺狼當路安問狐貍昏明有世直道無時(藝文類聚/人部忠贊)
　　　守職
雖有挈缾之知守不假噐(左傳昭/公七年)
虎兕出於柙龜玉毁於櫝中是誰之過與(論語/季氏)
王之臣有託其妻子於其友而之楚遊者比其反也則
凍餒其妻子則如之何王曰棄之曰士師不能治士則
如之何王曰已之曰四境之内不治則如之何(孟子梁/惠王下)
子之持㦸之士一日而三失伍則去之否乎曰不待三
然則子之失伍也亦多矣(孟子公/孫丑下)
越職踰法以取名譽譬猶踐薄冰以待白日豈不殆哉
(前漢書/宣帝紀)
不居其職不謀其事庖割有主尸不越樽(宋書自/序傳)
庖人雖不治庖尸祝不越樽俎而代之矣(莊子逍/遥遊)
古者工不兼事士不兼官工不兼事則事省省則易勝
士不兼官則職寡寡則易守故士位可世工事可常(慎/子)
(威/徳)
昔者韓昭侯醉而寢典冠者見君之寒也故加衣於君
之上覺寢而説問左右曰誰加衣者左右對曰典冠君
因兼罪典衣與典冠其罪典衣以為失其事也其罪典
冠以為越其職也非不惡寒也以為侵官之害甚於寒
(韓非子/二柄)
軸之入轂各值其鑿不得相通猶人臣各守其職不得
相干(淮南子/説林訓)
夫食萬人之力者蒙其憂任其勞一人失職一官不治
皆公卿之累也(鹽鐵論/刺權)
駟馬不馴御者之過也百姓不治有司之罪也(鹽鐵論/疾貧)
豈肯委尸祝之塵釋大匠之位越樽俎以代無知之庖
舎繩墨而助傷手之工(抱朴子内/篇暢𤣥)
譬如王駕大臣前行王居其後臨至陣敵王臣追逐不
能相離(海空智藏/經持誡品)
　　　明分
六五貫魚以宫人寵无不利(易/剥)
六二過其祖遇其妣不及其君遇其臣无咎象曰不及
其君臣不可過也(易小/過)
婦制其夫臣制其君雖貞近危(王弼註/易小畜)
君以无為統衆无為則一也臣以有事代終有事則二
也故陽爻畫奇以明君道必一隂爻畫兩以明臣體必
二斯則隂陽之數君臣之辨也(韓康伯註/易繫辭下)
雌代雄鳴則家盡婦奪夫政則國亡(孔氏傳/書牧誓)
農勤穡則有秋下承上則有福(孔氏傳書/盤庚上)
歳月日時無易則百榖成君臣無易則政治明(孔氏傳/書洪範)
隂勝陽即謂之變而天弗施雌勝雄即謂之亂而人弗
行故諸侯之治政在諸侯之大夫治於從(汲冡周書/殷祝解)
天有日月照臨晝夜猶王官之伯率領諸侯也北斗環
繞北極猶卿士之周衛天子也五星行於列宿猶州牧
之省察諸侯也二十八宿布於四方猶諸侯為天子守
土也(尚書正義/説命中)
狐有牙而不敢以噬猿有蚤而不敢以撅勢居小者不
能為大(汲冡周書/周祝解)
衆無名之星随心噣在天猶諸妾随夫人以次序進御
於君也(鄭氏箋/詩小星)
水流而入海小就大也喻諸侯朝天子亦猶是也(鄭氏/箋詩)
(沔/水)
隼之性待鳥雀而食飛循陵阜者是其常也喻諸侯之
守職順法度者亦是其常也(鄭氏箋/詩沔水)
褖兮衣兮褖衣自有禮制當以素紗為裏今褖衣反以
黄為裏非其制也以喻賤兮妾兮賤妾自有定分當以
謙恭為事今賤妾反以驕僣為事亦非其宜妾之不可
陵尊猶衣之不可亂制(毛詩正/義緑衣)
沔然而滿者彼流水也此水之流當朝宗而入於海小
就大也以喻強盛者是彼諸侯也此諸侯亦當朝宗天
子臣事君也(毛詩正/義沔水)
落葉謂之蘀詩人謂此蘀兮蘀兮汝雖將墜於地必待
風其吹女然後乃落以興臣兮臣兮汝雖職當行政必
待君言倡發然後乃和汝鄭之諸臣何故不待君倡而
後和(毛詩正/義蘀兮)
主佩倚則臣佩垂主佩垂則臣佩委(禮記曲/禮下)
凡奉者當心提者當帶執天子之噐則上衡國君則平
衡大夫則綏之士則提之(禮記曲/禮下)
有以小為貴者宗廟之祭貴者獻以爵賤者獻以散尊
者舉觶卑者舉角(禮記/禮噐)
盍旦夜鳴求旦之鳥也求不可得也人猶惡其欲反晝
夜而亂晦明况於臣之僣君求不可得之類亂上下惑
衆也(鄭氏註禮/記坊記)
妾子始蠶先妾而後子何也曰事有漸也言自卑事者
始(大戴禮記/夏小正)
盈謂月光圓滿若臣之進受髙位是其伸也闕謂月光
虧損若臣之退就下位是其屈也(禮記正/義禮運)
我在伯父猶衣服之有冠冕木水之有本原民人之有
謀主也伯父若裂冠毁冕㧞本塞原専棄謀主雖戎狄
其何有余一人(左傳昭/公九年)
曷為徧刺天下之大夫君若贅旒然(公羊襄公/十六年)
朝服雖敝必加於上弁冕雖舊必加於首周室雖衰必
先諸侯(穀梁僖/公八年)
子噲不得與人燕子之不得受燕於子噲有仕於此而
子悦之不告於王而私與之吾子之禄爵夫士也亦無
王命而私受之於子則可乎何以異於是(孟子公/孫丑下)
日為陽精象之君也月為隂精象之臣也(三墳/山墳)
君道倡始臣道終正是以乾位在亥坤位在未(乾坤鑿/度周易)
(乾鑿/度上)
抑人之有元君將禀命焉若禀而棄之是焚穀也其禀
不材是穀不成也穀之不成孤之咎也成而焚之二三
子之虐也(國語/晉)
禮防雖短不可踰也王室雖卑不可僣也(國語解呉晉/董褐復吳王)
臣疑其君無不危國妾疑其夫無不危家(史記李/斯傳)
履雖鮮不加於枕冠雖敝不以苴履何者上下之分也
(史記儒/林傳)
夫物因人為貴故在賤者之手不御至尊之側(魏志王/粲傳註)
調音者小絃急大絃緩立事者賤者勞貴者佚(文子/上仁)
天下之士莫肯處其門庭臣其妻子必遊宦諸侯之朝
者利引之也遊於諸侯之朝皆志為卿大夫而不擬於
諸侯者名限之也(尹文子/大道上)
君先而臣從父先而子從兄先而弟從長先而少從男
先而女從夫先而婦從夫尊卑先後天地之行也故聖
人取象焉(莊子/天道)
左右移位以明君臣易職而變亂生焉(公孫龍子/通變論註)
主之與臣若日之與星(賈子/服疑)
孔子侍坐於季孫季孫之宰通曰君使人假馬其與之
乎孔子曰吾聞君取於臣謂之取不曰假季孫寤告宰
通曰今以往君有取謂之取無曰假孔子曰正假馬之
言而君臣之義定矣(韓詩外/傳巻五)
官尊者禄厚本美者枝茂(鹽鐵論/刺權)
冠雖敝宜加其上履雖新宜居其下周室雖微諸侯未
之能易也(説苑/善説)
其在鳥則雄為陽雌為隂其在獸則牡為陽而牝為隂
其在民則夫為陽而婦為隂其在家則父為陽而子為
隂其在國則君為陽而臣為隂故陽貴而隂賤陽尊而
隂卑天之道也(説苑/辨物)
衣而不裳未知其可也裳而不衣未知其可也衣裳其
順矣乎(揚子/問神)
次六魚鱗次之乃矢施之帝用登于天測曰魚鱗差之
貴賤位也(太𤣥經/第四禮)
次八冠戚䏔履全履測曰戚䏔明不可上也(太𤣥經/第四禮)
次五其從其横天地之常測曰其從其横君臣常也(太/𤣥)
(經第/四常)
日正於天光通也月闕其博損嬴也(太𤣥經/太𤣥文)
日正於天乗乾之綱月闕其博以觀消息(太𤣥經/太𤣥文)
女隂也無専擅之義猶君動而臣随也(王逸註楚/辭離騷經)
枝大於榦臣大於君皆為疾也(太𤣥經第/二争解)
升股運於腹婦歸於姑傳曰股運於腹獲其所也婦歸
於姑得其宜也(元包/孟陽)
人皆易華嶽以謂卑小故登之而摧傷難天以謂髙大
故不昇而無殃(意林/魏子)
官之有級猶階之有等升階越等其歩也亂亂登朝級
敗禮傷法(太平御覽職/官部總叙官)
孔子曰管仲鏤簋而朱紘山節而藻棁賢大夫也而難
為上也(埤雅卉/物門藻)
日陽君象也星隂臣道也(玉海天文/天文書上)
　　　忠君
江水漢水其流遄疾又合為一共赴海也猶諸侯之同
心尊天子而朝事之(尚書正/義禹貢)
微君之故胡為乎中露　微君之躬胡為乎泥中(詩國/風式)
(微/)
人皆生於父母臣之道資於事父以事君故京師者諸
侯之父母何為不以事父母之道事京師也(毛詩正/義沔水)
秦王謂陳軫曰吾聞子欲去秦而之楚信乎陳軫曰然
王曰儀之言果信也曰非獨儀知之也行道之人皆知
之曰孝已愛其親天下欲以為子子胥忠乎其君天下
欲以為臣賣僕妾售乎閭巷者良僕妾也出婦嫁鄉曲
者良婦也吾不忠於君楚亦何以軫為忠乎(戰國䇿秦/惠文君)
忠臣之於其君猶孝子之於其親進則有欣然之慶非
貪官也退則有戚然之憂非懐禄也其意在於不忘光
君榮親情所不能已己者也(晉書叚/灼傳)
實以田夫之交猶有寄託况君臣之義道貫自然(晉書/庾亮)
(傳/)
夫忠為令徳學乃國華譬衆星之有禮義人倫之有冠
冕也(晉書衛/瓘傳)
瞻望城闕不勝喜説鳬藻之情(宋書文/帝本紀)
披星日月仰希葵藿之照(宋書厯/下志)
子自愛不愛父故虧父而自利弟自愛不愛兄故虧兄
而自利臣自愛不愛君故虧君而自利此所謂亂也(墨/子)
(兼愛/上)
金木水火雖各職不因土方不立若酸鹹辛苦之不因
甘肥不能成五味也甘者五味之本也土者五行之主
也五行之主土氣也猶五味之有甘肥也不得不成是
故聖人之行莫貴於忠土徳之謂也(春秋繁露五/行之義章)
地明其理為萬物母臣明其職為一國宰母不可以不
信宰不可以不忠母不信則草木傷其根宰不忠則姦
臣危其君根傷則亡枝葉君危則亡其國故為地者務
暴其形為臣者務著其情(春秋繁露天/地之行章)
為人臣者盡臣以順職為人子者致孝以承業君有非
則臣覆盖之父有非則子匿逃之故君薨臣不變君之
政父没則子不改父之道也(鹽鐵論/憂邊)
賢臣之事君也受官之日以主為父以國為家以士人
為兄弟故茍有可以安國家利民人者不避其難不憚
其勞以成其義(説苑/建本)
汝朝出而晩來則吾倚門而望汝莫(音/暮)出而不還則吾
倚閭而望今汝事王王出走汝不知其處尚何歸乎(列/女)
(傳周列國/王孫氏)
忠臣不借人以力貞女不假人以色豈獨事生若此哉
於死者亦然(列女傳周列/國楚白貞姬)
月未望則載魄於西既望則終魄於東其遡於日乎(揚/子)
(五/百)
次七争干及矛䩜用亨于王前行測曰干矛之争衛君
躬也(太𤣥經/第二争)
衛驂乗者越職而呼車惻怛發心恐上之危也夫論説
者閔志憂俗與衛驂乗者同一心矣(王充論衡/對作篇)
鱗介尊神龍走獸宗麒麟蟲獸豈知徳何况於士人(曹/子)
(建薤/露行)
信盡忠髙祖若門户之閉無巇隙也(揚子法言/註重黎篇)
猶犬馬之戀主竊託慕於闕庭(文選西/征賦)
棄席思君幄疲馬戀君軒願垂晉主惠不愧田子魂(文/選)
(鮑昭東/武吟)
不使戀主之心施於犬馬傾日之志偏在葵藿(藝文類/聚職官)
(部令/長啟)
昔堙海之禽不增於大地泣河之士非益於洪流盡其
心之所存忘其力之所及(文苑英華薛道/衡帝徳上頌)
人之忠也猶魚之有淵魚失水則死人失忠則凶故良
將守之志立而揚名(太平御覽兵/部將帥下)
有大國王喜食鴈肉使一獵師常網捕鴈時有五百羣
鴈從北方來飛空南過中有鴈王墮獵網中爾時獵師
欲取殺之時有一鴈悲鳴吐血裵􁋴不去獵師彎弓欲
射不避弓矢目不暫捨即鼓兩翅來投鴈王五百羣鴈
裵􁋴虚空亦復不去獵師見此一鴈悲鳴吐血顧戀如
是尋時開網放使令去爾時一鴈悲鳴歡喜鼓翅随逐
五百羣鴈前後圍遶飛空而去(大方便佛報/恩經巻四)
　　　匡輔
予弗克俾厥后惟堯舜其心愧恥若撻於市(書説/命下)
衮職有闕維仲山甫補之(詩大雅/烝民)
圓者周匝之物以比人行周備物有不圓匝者規之使
成圓人行有不周者規之使周備是匡諫之名(毛詩正/義沔水)
陳力就列不能者止危而不持顛而不扶則將焉用彼
相矣(論語/季氏)
三台麗天辰極以之增耀論道作弼王猷以之時邕(晉/書)
(桓豁/傳)
世將無道則天子有虚眩之疾諸侯有怠荒之疾百姓
有饑餒之疾大臣有貪蔽之疾有司有夤縁侵漁之疾
受黜之臣有要君附權沽舉之疾夫國家如寄也而有
上下之險疾擾而攻之國焉不危子欲臨民醫是而已
矣曰何以醫也曰子能以仁義為藥以政教為湯先瘳
乎主疾而後瘳乎諸侯臣庻不亦善乎(天禄閣外/史董卓)
衆星共繞北辰諸輻咸歸車轂若文武之臣尊輔天子
也(前漢書註/司馬遷傳)
國有維輔屋有棟梁室之傾尚可柱也心之傾不可輔
也(太平御覽/居處部棟)
正父維子弼君伊臣顛而能扶屈而能伸(玉海官/制儲官)
　　　進言
其沃我心須切至若服藥不使人瞑眩憤亂則其疾不
得瘳愈言藥毒乃得除病言切乃得去惑也(尚書正義/説命上)
夫截骨之劍無削剟之利臽鐵之矛無分髪之便建䇿
之士無暴興之説(吳越春秋句/踐入臣外傳)
布穀鳴於孟夏蟋蟀吟於始秋物有微而志信人有賤
而言忠(後漢書襄/楷列傳)
矇冐瞽説時有攸獻譬遒人之有采於市間游童之吟
詠乎疆畔庻以增廣福祥輸力規諫(蜀志郤/正傳)
下無言則吾謂之瘖上無聞則吾謂之聾聾瘖非害國
家而如何也(晏子/諫下)
愕愕者福也諓諓者賤也林中多疾風富貴多諛言萬
里之朝日聞唯唯而後聞諸生之愕愕此乃公卿之良
藥鍼石(鹽鐵論/國病)
楚人有獻魚楚王者曰今日魚穫食之不盡賣之不售
棄之又惜故來獻也左右曰鄙哉辭也楚王曰子不知
漁者仁人也盖聞囷倉粟有餘者國有餓民後宫多幽
女者下民多曠夫餘衍之蓄聚於府庫者境内多貧困
之民漁者知之其以此諭寡人也且今行之於是乃遣
使恤鰥寡而存孤獨出倉粟發幣帛而振不足罷去後
宫不御者出而妻鰥夫楚民欣欣大悦鄰國歸之故漁
者一獻餘魚而楚國賴之可謂仁智矣(劉向新序/雜事二)
次四干言入骨時貞測曰干骨之時直其道也(太𤣥經/第一干)
謀難盡者設其喻機難逹者張其形(天禄閣外/史防胡)
淵中之魚遞相吞食度口所能容然後嚥之口不能受
哽咽不能下故夫商鞅三説孝公後説者用前二難用
後一易行也(王充論衡/効力篇)
言非東里誠譬北辰(藝文類聚職/官部刺史表)
　
　
　
　
　
　
　
　
　
　
　
　喻林卷七十四
欽定四庫全書
　喻林卷七十五　　　　　明　徐元太　撰
　　臣術門(二/)
　　　諫諍
正物之噐不獨規也規以正圓矩以正方繩正曲直權
正輕重皆可以比諫君獨言規者以主仁恩以恩親正
君曰規規之使圓則外無廉隅猶人之為恩貌不嚴肅
故五行規主東方是主仁恩也(毛詩正/義沔水)
摩厲以須王出吾刃將斬矣(左傳昭公/十二年)
諫必三者取月生三日而成魄臣道就也(何休解公羊/莊公二十四)
(年/)
愛之能勿勞乎忠焉能勿誨乎(論語/憲問)
昔者天子有争臣七人雖無道不失其天下諸侯有争
臣五人雖無道不失其國大夫有争臣三人雖無道不
失其家士有争友則身不離於令名父有争子則身不
陷於不義(孝/經)
今我以忠辨吾君王譬浴嬰兒雖啼勿聽彼將有厚利
(越絶請/糴内傳)
千羊之皮不如一狐之腋千人之諾諾不如一士之諤
諤(史記商/君傳)
鷙鳥纍百不如一鶚(前漢書/鄒陽傳)
卿不識韓非逆鱗之言耶而欻摩天子逆鱗自知所陳
誠頟頟觸猛獸之鬚耳(晉書傳/咸傳)
臣聞之近臣嘿逺臣瘖(晏子/諫上)
畏鞭箠之嚴而不敢諫其父非孝子也懼斧鉞之誅而
不敢諫其君非忠臣也(韓詩/外傳)
扁鵲不能治不受鍼藥之疾賢聖不能正不食諫諍之
君(鹽鐵論/相刺)
臣之諫君何取法法金正木也子之諫父法火以揉木
也臣諫君以義故折正之也子諫父以恩故但揉之也
木無毁傷也(白虎通/諫諍)
火性有恒寒暑雖至不為增減猶正直之臣堅意犯顔
不變其色(太𤣥經第/六馴解)
百尺之髙累於九碁之上千鈞之重懸於一木之枝是
以截虎尾而非險傷龍鱗而未危(文苑英華/庾信連珠)
桀觀炮烙於瑶臺謂龍逢曰樂乎逢曰樂桀曰觀刑曰
樂何無惻怛之心焉逢曰天下苦之而君為樂臣為君
股肱孰有心悦而股肱不悦乎桀曰聽子諫諫得我功
之不能我刑子龍逢曰臣觀君冕非冕也冕危石也臣
觀君履非履也履春氷也未有冠危石而不壓踏春氷
而不陷桀嘆曰子知我之亡而不自知亡子就炮烙之
刑吾觀子亡子不知我亡龍逢行歌曰造化勞我以生
休我以炮烙乃赴火而死(太平御覽皇/王部帝桀)
　　　勤事
殷(音/隠)其靁在南山之陽何斯違斯莫敢或遑　殷其靁
在南山之側何斯違斯莫敢遑息　殷其靁在南山之
下何斯違斯莫敢遑處(詩國風/殷其靁)
旄丘之葛兮何誕之節兮叔兮伯兮何多日也(詩國風/旄丘)
予手拮(音/吉)据(音/居)予所捋(力活/反)荼予所蓄租(予胡/反)予口卒
瘏(音/徒)曰予未有室家(叶古/胡反)予羽譙譙(音/樵)予尾翛翛(音/消)予
室翹翹風雨所漂揺予維音嘵嘵(音囂鴟詩/國風  鴞)
翩翩(音/篇)者鵻(音/佳)載飛載下(叶後/五反)集于苞栩(音/許)王事靡盬
不遑將父翩翩者鵻載飛載止集于苞把王事靡盬不
遑將母(叶滿彼反牡/詩小雅四)
有杕(音/第)之杜有睆(音/莞)其實王事靡盬繼嗣我日　有杕
之杜其葉萋萋王事靡盬我心傷悲　陟彼北山言采
其杞王事靡盬憂我父母(詩小雅/杕杜)
小星小臣奉使行役之詩(詩説/召南)
土氣緩則葛生闊節衛伯不恤其職故其臣於君事亦
疏廢也(鄭氏箋/詩旄丘)
彼采葛兮一日不見如三月兮彼采蕭兮一日不見如
三秋兮彼采艾兮一日不見如三歳兮傳曰葛所以為
絺綌也事雖小一日不見於君憂懼於讒矣蕭所以共
祭祀艾所以瘳疾箋云以采葛喻臣以小事使出彼采
蕭者喻臣以大事使出彼采艾者喻臣以急事使出(鄭/氏)
(箋詩/采葛)
翩翩然者鵻之鳥也此鳥其性慤謹人皆愛之可以不
勞猶則飛而後則下始得集於苞栩之木言先飛而後
獲所集以喻人亦當先勞而後得所安(毛詩正/義四牡)
鷙蟲攫摶不程勇者引重鼎不程其力(禮記/儒行)
夫適市之妻教嗣糞除出亡之君勅臣守禦子問以事
臣謀以能(吳越春秋勾/踐入臣外傳)
春日將至百草從時君王動大事羣臣竭力以佐謀(越/絶)
(請糴/内傳)
夫君者舟也人者水也羣臣乗舟者也將軍兄弟操檝
者也若能平志畢力以度元元所謂福也如其怠弛將
淪波濤可不慎乎(後漢書皇/甫規列傳)
志不求易事不避難臣之職也不遇槃根錯節何以别
利噐乎(後漢書虞/詡列傳)
為人下者其猶土也深抇之而得甘泉焉樹之而五穀
蕃焉草木殖焉禽獸育焉生則立焉死則入焉多其功
而不息(荀子/堯問)
為人臣者譬之若手上以修頭下以修足清煖寒熱不
得不救入鏌鎁傳體不敢不搏(韓非子/有度)
首如蓬葆體如漆幹勞瘁辛苦如此其重也(蔡成郎集/讓髙陽侯)
臣喻股肱則手足也履氷執熱不得辭焉是以古人方
之於地掘之則出水泉樹之則秀百穀生者立焉死者
入焉功多而不望賞勞瘁而不敢怨審識斯術保已之
要也(抱朴子外/篇臣節)
僕以為戴盆何以望天故絶賓客之知亡室家之業日
夜思竭其不肖之才力務一心營職以求親媚於主上
(文選司馬遷/報任少卿書)
使獲燿日月之末光絶炎以展采錯事(文選司馬長/卿封禪文)
譬猶衆目營方則天網自昶四體辭難而心膂獲乂(文/選)
(陸機五等/諸侯論)
君者中心臣者外體外體作然後知心之好惡臣下動
然後知君之節趨好惡不形則是非不分節趨不立則
功名不宣(文選王子淵/四子講徳論)
被鞍銜鍊盡力馳驟指蹤投緤駑兔或擒而弱才負重
折足是慮(文苑英華/魏收移文)
召公賢者也明不能與聖人分職常戰慄恐懼故舎於
樹下而聽斷焉勞身苦體然後乃與聖人齊是周南無
美而召南有之(初學記/人部賢)
螢光向日盡蚊力負山疲(初學記職官/部中書侍郎)
若真生馬繋槽櫪上不念水草但作是念駕乗之事(雜/阿)
(含經卷/三十三)
　　　立功
夫賢士之處世也譬若錐之處囊中其末立見(史記平/原君傳)
經營宇宙寧唯斷鼇足之功𢎞濟蒼生非直鑿龍門之
嶮(陳書髙/祖上紀)
隆家光國盛烈與河海争流授命滅親峻節與竹柏俱
茂(周書孝/義傳)
髙勲踰於象緯積徳冠於嵩華(陳書髙/祖上紀)
帷幄盡其謨猷方面宣其庸績擬巨川之舟艥為大厦
之棟梁(周書㓂洛/史臣傳)
次七拔石􁀙(之人/切)􁀙力没以盡測曰拔石􁀙􁀙乗時也
(太𤣥經/第六難)
事輕葭莩功薄蟬翼(蔡中郎集/讓髙陽侯)
泰山之功長立於國家日月之明久著於天地(李善註/文選揚)
(子雲/解嘲)
禽息鳥視終於白首此徒圏牢之養物非臣之所志也
(文選曹植/求自試表)
膏蘭孰為消濟治由賢能(文選潘正叔/贈王元貺詩)
志在髙構增堂及陛(文選袁宏/名臣序賛)
大略淵回元功響效(文選陸士/衡功臣頌)
將使伊周奉轡桓文扶轂(文選任昉到大/司馬記室箋)
芳樹雖香難以餌烹尸位素餐難以成名(廣文選曹子/建矯志詩)
五絲為䌰倍䌰為升倍升為緎倍緎為紀倍紀為緵倍
緵為襚皆自少之多自微至著也士之立功勲効名節
亦復如之勿以小善不足修而不為也(廣文選鄒長倩/遺公孫賢良書)
景照明以妙見音振響而攄聞金淬堅以示斷芑靡質
而效芬(廣文選陸/士龍考志)
前世俊士立功垂名圖畫於殿閣宫省此乃國之大寶
亦無價矣雖積和璧累夏璜囊隋侯篋夜光未足喻也
(意林/新論)
萬尋由積匱千里一歩超(藝文類聚人/部贈荅詩)
康衢飛駛羽大海滴微涓(文苑英華張王/見應制二詩)
　　　進賢
野有蔓草晉臼季薦郤缺于文公晉人美之(詩説/唐)
有至誠之心思遲此賢者欲致之於朝猶罩者之願魚
也(毛詩正義/南有嘉魚)
鄒忌事宣王仕人衆宣王不説晏首貴而仕人寡王説
之鄒忌謂宣王曰忌聞以為有一子之孝不如有五子
之孝今首之所進仕者以幾何人(戰國䇿/齊宣王)
淳于髠一日而見七人於宣王王曰子來寡人聞之千
里而一士是比肩而立百世而一聖若隨踵而至也今
子一朝而見七士則士不亦衆乎淳于髠曰不然夫鳥
同翼者而聚居獸同走者而俱行今求柴胡桔梗於沮
澤則累世不得一焉及之睪黍梁父之隂則郄車而載
耳夫物各有疇今髠賢者之疇也王求士於髠若挹水
於河而取火於燧也髠將復見之豈特七士也(戰國䇿/齊宣王)
夫富貴在身而列士不舉是有狐白之裘而反衣之(前/漢)
(紀孝/元上)
君顔色何以消減於故邪孔曜言體中無藥石之疾然
見清河郡内有一騏驥拘縶後廐厯年去王良伯樂百
八十里不得騁天骨起風塵以此憔悴耳(魏志管/輅傳註)
使君方欲流精九皋垂神幽藪欲令明主不獨治逸才
不久滯髙風遐披莫不草靡宜使輅特蒙隂和之應得
及羽儀之時必能翼宣隆化揚聲九國也(魏志管/輅傳註)
貢玉之士歸之潤山論珠之人出於枯岸是以蒭蕘之
言擇於廊廟者也(梁書顧/協傳)
昔荆玉未剖刖卞和之足百里未用碎禽息之首(隋書/王孝)
(籍儒/林傳)
肥利之地不為私邑賢質之士不為私臣(晏子/問下)
歸國寶不若獻賢而進士(墨子/親士)
下臣事君以貨中臣事君以身上臣事君以人(荀子大/略篇)
少室周為襄主驂乗至晉陽有力士牛子耕與角力而
不勝周言於主曰主之所以使臣騎乗者以臣多力也
今有多力於臣者願進之(韓非子外/儲説三)
少室周者古之貞亷潔慤者也為趙襄主力士與中牟
徐子角力不若也入言之襄主以自代也襄主曰子之
處人之所欲也何為言徐子以自代曰臣以力事君者
也今徐子力多臣臣不以自代恐他人言之而為罪也
(韓非子外/儲説左)
齊有隠士東郭先生梁石君當曹相國為齊相也客謂
匱生曰夫東郭先生梁石君世之賢也隠於深山終不
詘身下志以求仕者也吾聞先生得謁曹相國願先生
為之先臣里母相善婦見疑盜肉其姑去之恨而告於
里母里母曰安行今令姑呼汝即束藴請火去婦之家
曰吾犬争肉相殺請火治之姑乃直使人逐去婦還之
故里母非談説之士束藴請火非還婦之道也然物有
所感事有可適何不為之先匱生曰愚恐不及然請盡
力為東郭先生梁石君束藴請火於是乃見曹相國曰
臣之里有夫死三日而嫁者有終身不嫁者自為娶將
何娶焉相國曰吾亦娶其終身不嫁者耳匱生曰齊有
隠士東郭先生梁石君世之賢士也隠於深山終不詘
身下志以求仕相國娶婦欲娶其不嫁者取臣獨不取
其不仕之臣耶於是曹相國因匱生束帛安車迎東郭
先生梁石君厚客之(韓詩/外傳)
珠玉者人主之所貴也和雖獻寶而美未為玉尹用也
進寶且若彼之難也况進賢人乎賢人與奸臣猶仇讐
也於庸君意不合夫欲使姦臣進其讐於不合意之君
其難萬倍於和氏之璧又無斷兩足之臣以推其難猶
拔山也千歳一合若繼踵然後賢王之君興焉其賢而
不用不可勝載故有道者之不戮也宜白玉之璞未獻
耳(新序雜/事五)
妾聞堂上兼女所以觀人能也妾不能以私蔽公欲王
多見知人能也(列女傳周列/國楚莊樊姬)
且賢儒之不進將相長吏不開通也農夫載穀奔都賈
人齎貨赴逺皆欲得其願也如門郭閉而不通津梁絶
而不過雖有勉力趨時之勢奚由早至以得盈利哉(王/充)
(論衡狀/留篇)
抱翼之鳳奮翮於清虚項領之駿騁迹於千里(抱朴子/外篇朂)
(學/)
徒能知人不肯薦舉何異知沃壤之任良田識直木之
中梁柱而終不墾之以播嘉穀伐之以構梁棟奚辭於
不粒何救於露居哉(抱朴子外/篇正郭)
夜光之璧顯價於和氏之肆千里之足定功於伯樂之
庭(廣文選應休璉/薦和慮則箋)
公孫枝獻百里奚於繆公三月請屬事焉公曰買之五
羊之皮而屬事無乃為天下笑乎(藝文類聚/人部賢)
鳳鳴朝陽必資藍田之寶龍門㸃額亦俟堂溪之珍是
以紫玉見稱黄金為貴(藝文類聚治/政部薦舉啟)
殷殿初基拾龍淵之寶虞祠始構獻鳳管之玉(文苑英/華梁元)
(帝薦/舉表)
欲報君以財幣則君府藏已盈而伋又貧欲報君以美
善恐未合君心而徒言不聽也願有報君者唯逹賢耳
(太平御覽人/事部叙賢)
天羅廓矣野人猶有罩翳之勤(太平御覽/資産部罩)
昔百里奚賢秦繆公欲用之繆公好牛奚因賃官以養
牛蹄上乗肉三寸公使禽息行牛息入言之公不信怒
息後言之公又怒吏曰再怒其主罪當刖使守門公出
禽息跪而請之曰夫養牛者願君勿忘也公乃問百里
奚曰臣之長非養牛者也乃養民也公視牛察之則賢
人也遂與同車而出謝禽息曰所以不死者君未知客
也今已知之矣乃觸門而死(太平御覽/獸部牛中)
　　　稱任
上九或錫之鞶帶終朝三褫之(易/訟)
大車以載積中不敗也(易大/有)
棟橈本末弱也(易大/過)
棟橈之凶不可以有輔也(易大/過)
棟隆之吉不橈乎下也(易大/過)
六三負且乗致㓂至貞吝(易/解)
九四鼎折足覆公餗(易/鼎)
六二鴻漸于磐飲食衎衎吉象曰飲食衎衎不素飽也
(易/漸)
負也者小人之事也乗也者君子之噐也小人而乗君
子之噐盜思奪之矣(易上/繋)
斧小不勝柯者亡(汲冡周書/史記解)
譬若畋犬驕用逐禽其猶不克有獲(汲冡周書/皇門解)
不稼不穡胡取禾三百㕓兮不狩不獵胡瞻爾庭有縣
(音/𤣥)貆(音/暄)兮彼君子兮不素餐(叶七/宣反)兮　不稼不穡胡取
禾三百億兮不狩不獵胡瞻爾庭有縣特兮　不稼不
穡胡取禾三百囷(邱倫/反)兮不狩不獵胡瞻爾庭有縣鶉
(音/純)兮(詩國風/伐檀)
維鵜(音/蹄)在梁不濡其翼彼其之子不稱(音/聲)其服(叶蒲/北反)
維鵜在梁不濡其咮(音/晝)彼其之子不遂其媾(音垢候詩/國風  人)
節彼南山維石巖巖赫赫師尹民具爾瞻(詩小雅節/彼南山)
汚澤善居泥水之中在魚原以不濡汚其翼為才如君
子以稱其服為有徳(鄭氏註禮/記表記)
美服不稱必以惡終美車何為(左傳襄公/二十七年)
子于鄭國棟也棟折榱崩僑將厭焉敢不盡言(左傳襄/公三十)
(一/年)
三公鼎足承君一足不任則覆亂美實(前漢書/彭宣傳)
近臣已不足杖矣屋大柱小可為寒心(前漢書/李尋傳)
鼎足不彊棟幹微橈(前漢書佞/幸傳賛)
夫徳不稱禄猶鑿墉之趾以益其髙豈量力審功安固
之道哉(後漢書皇/甫規列傳)
公餗覆而不憂美錦碎而愈截(後漢書志/百官五註)
玩既拜有人詣之索杯酒瀉置柱梁之間呪曰當今乏
材以爾為柱石莫傾人梁棟邪(晉書陸/玩傳)
况臣糠䵃糅之彫胡庸夫錦衣不稱其服也(晉書皇/甫謐傳)
或曰食如螘衣如華朱輪駟馬金朱煌煌無已泰乎曰
由其徳舜禹受天下不為泰不由其徳五兩之綸半通
之銅亦泰也(揚子/孝至)
次五不田而穀毅于揀禄測曰不田而穀食不當也(太/𤣥)
(經第/三毅)
次六毅于棟柱利安大主測曰毅于棟柱國任彊也(太/𤣥)
(經第/三毅)
竊人之財猶謂之盜况偷天官以私已乎以罪犯人必
加誅罰况乃犯天得無咎乎(潜夫論/貴忠)
生非工女職不狎練(蔡中郎集/讓尚書)
君無虚授臣無虚任故無負山之累折足之憂也(劉子/均任)
豐有折肱而鼎覆其餗書歌股肱詩刺南山(初學記職/官部太尉)
(司徒/司空)
今以一節之任建三軍之威豈特寵其八大之竹犛牛
之尾哉(玉海噐/用符節)
譬樹木粗強故枝條共壓其上亦猶梁棟宏壯故椽瓦
壓其上也(道徳經註/疏卷八)
　　　行令
皇皇者華君遣使臣也送之以禮樂言逺而有光華也
(毛詩皇/皇者華)
木葉槁待風乃落君有政教臣乃行之(鄭氏箋/詩蘀兮)
渒渒然順流而行者是涇水之舟船此舟船所以得順
流而行者乃由衆徒船人以檝擢之故也以興随民而
化者乃由諸臣賢者以力行之故也(毛詩正/義棫樸)
人之於天也以道受命於人也以言受命不若於道者
天絶之也不若於賢者人絶之也(穀梁莊/公元年)
次四凖繩規矩莫違我施測曰凖繩規矩由身行也(太/𤣥)
(經第/三法)
夫明君之詔也若聲忠臣之和也如響長短大小清濁
疾徐必相應也(潜夫論/實貢)
夫法令者人君之銜轡箠䇿也而民者君之輿馬也若
使人臣廢君法禁而施已政令則是奪君之轡䇿而已
獨御之也(潜夫論/衰制)
受命如絲明之如緡(文選王褒四/子講徳論)
震為雷巽為風雷動風行二者相成猶人君出教令臣
奉行之(玉海周易/鄭康成註)
所謂行人受使四方往復王命如日照使流光原隰幽
谷無私(大方廣佛華/嚴經卷十二)
　　　攻邪
上六公用射隼于髙墉之上獲之无不利象曰公用射
隼以解悖也(易/解)
九三壯于頄有凶君子夬夬獨行遇雨若濡有愠无咎
(易/夬)
激揚之水可謂不能流漂一束之楚乎言能流漂之以
興忠臣良士豈不能誅除逆亂之臣乎言能誅除之(毛/詩)
(正義揚/之水)
譬于禽獸臣食其肉而寢處其皮矣(左傳襄公/二十一年)
貂勃曰跖之狗吠堯非貴跖而賤堯也狗固吠非其主
也且今使公孫子賢而徐子不肖然而使公孫子與徐
子鬭徐子之狗猶將攫公孫子之腓而噬之也若乃得
去不肖者而為賢者狗豈特攫其腓而噬之耳哉(戰國/䇿齊)
(襄/王)
農勤於除草故穀稼豐茂忠臣務在除姦故令徳道長
(後漢紀/孝桓下)
毅將彈河南尹司𨽻不許曰攫獸之犬鼷鼠蹈其背毅
曰既能攫獸又能殺鼠何損於犬(晉書劉/毅傳)
彤嘗大㑹謂叅軍王銓曰我從兄為尚書令不能啖大
臠大臠故難銓曰公在此獨嚼尚難矣(晉書宣/五王傳)
行父盡忠無禮斯疾農夫去草見惡必耘(南齊書謝/超宗傳)
曾無犬馬識主之誠方懐梟獍返噬之志(魏書侯剛/㤙倖傳)
夫猛虎憑威于山猶猛臣憑威于國不可逸也故猛虎
在山勇者制之猛臣在國仁者制之昔虞有猛臣曰驩
兠虞舜驅之周有猛臣曰飛亷周公戮之魯有猛臣曰
少正夘孔子誅之此皆制于仁者也嗟乎今國之猛虎
逸矣而仁者不制豈無仁者與抑仁者在下位而不能
制與(天禄閣外/史􁀙山)
義痛其心事傷其目(文苑英華孔/熙元檄一)
良農耘穢勿使能植无禮是逐安惜翅翼(初學記職官/部御史中丞)
唯當擊隼去復覩落鵰歸(初學記職官/部侍御史)
　　　盡職
主厯之官為厯之法節氣先天時者殺無赦不及時者
殺無赦失前失後尚猶合殺况乎不知日食其罪不可
赦也(尚書正/義𦙍征)
忠臣奉使能光君命無逺無近如華不以髙下易其色
(毛詩皇/皇者華)
土氣緩則葛生闊節衛伯不恤其職故其臣於君事亦
疏廢也(鄭氏箋/詩旄丘)
言碩人既有武力比如虎可以能御亂矣乂有文徳能
治民如御馬之執轡使之有文章如織組矣以御者執
轡於此使馬騁於彼織組者摠紕於此而成文於彼皆
動於近成於逺以興碩人能治衆施化於已而有文章
在民亦動於近成於逺矣(毛詩正/義簡兮)
煌煌然而光明者是草木之華於彼原之與隰皆煌煌
而光明不以髙下而易其色也以言臣之出使當光顯
其君常不辱命於彼遐之與邇皆使光揚不以逺近而
易其志也(毛詩正義/皇皇者華)
且大將軍之事豈得珪璧其行束修其心而已哉(後漢/書馮)
(衍/傳)
一州清晏恬波於沸海之中百城安堵静祲於稽天之
際(晉書劉/𢎞列傳)
惟若王官陶均萬國若天之有斗斟元氣酌隂陽弗失
其和(周書蘇/綽傳)
坐人物之源運銓衡之柄反披狐白不好緇衣(隋書王/孝籍儒)
(林/傳)
報國之道有四一曰貢賢二曰獻猷三曰立功四曰興
利賢者國之幹猷者國之規功者國之將利者國之用
是皆報國之道惟其能而行之(忠經報/國章)
無曰我平而慢爾衡無曰我審而怠爾明(廣文選崔子/玉尚書箴)
如虎有牙如鷹有爪國以自固獸以自保牙爪葸葸動
作宜時用之不理實反生災(廣文選揚子/雲執金吾箴)
且表正而象平日夕而景側處喉舌者患銓衡之無常
不患於不明(古文苑傅𤣥/吏部尚書箴)
後漢庖參為漢陽太守郡人任棠者有奇節隠居教授
參到任時先候之棠不與言但以薤一鉢水一盂置于
屏前自抱兒伏户下參思其微意曰水者欲吾清也薤
者欲吾擊強宗也抱兒當户下者欲吾開門恤孤幼也
率而行之漢陽大治(事文類聚/總管府)
司𨽻校尉舊號卧虎誠以舉綱而萬目理提領而衆毛
順(太平御覽職官/部司𨽻校尉)
　
　
　
　
　
　
　
　
　
　
　
　
　喻林巻七十五
欽定四庫全書
　喻林巻七十六　　　　　明　徐元太　撰
　　臣術門(三/)
　　　持體
夫相大官也處大官者不欲小察不欲小智故曰大匠
不斵大庖不豆大勇不鬭大兵不㓂(吕氏春/秋貴公)
匡章謂惠子於魏王之前曰蝗螟農夫得而殺之奚故
為其害稼也今公行多者數百乗歩者數百人少者數
十乗歩者數十人此無耕而食者其害稼亦甚矣惠王
曰惠子施也難以辭與公相應雖然請言其志惠子曰
今之城者或者操大築乎城上或負畚而赴乎城下或
操表掇以善晞望若施者其操表掇者也使工女化而
為絲不能治絲使大匠化而為木不能治木使聖人化
而為農夫不能治農夫施而治農夫者也公何事比施
於螣□乎(吕氏春/秋不屈)
宓子賤治單父彈鳴琴身不下堂而單父治巫馬期以
星出以星入日夜不居以身親之而單父亦治巫馬期
問其故於宓子宓子曰我之謂任人子之謂任力任力
者故勞任人者故逸宓子則君子矣逸四肢全耳目平
心氣而百官以治義矣任其數而已矣巫馬期則不然
弊生事精勞手足煩教詔雖治猶未至也(吕氏春/秋察賢)
大匠但視模範而已不復自斵削也大庖但調和五味
使神人享之而已不復自列簠簋邊豆也大勇之人折
衝千里而能服逺不復自鬭也(吕氏春秋/貴公解)
如刀筆之吏務在筐箱而不知大體(賈子/俗激)
譬如工匠但以智心指授而去執斤斧者疲苦終日計
功受賞匠者三倍又如征伐鬭者冐死主將受功(大智/度論)
(卷二/十八)
　　　恭順
上不在天下不在田故乾乾因其時而惕雖危无咎矣
(易/乾)
坤元亨利牝馬之貞(易/坤)
牝馬地類行地无疆柔順利貞君子攸行(易/坤)
盡於臣道不敢創首唯守其終猶若田農不敢發首而
耕唯在後穫刈而已不敢菑發新田唯治其菑熟之地
皆是不為其始而成其末猶若為臣之道不為事始而
代君有終也(周易正/義无妄)
牛者稼穡之資六三僭為耕事行唱始之道而為不順
王事之行故有司或繫其牛制之使不妄造(周易正/義无妄)
狼䟦美周公也周公攝政逺則四國流言近則王不知
周大夫美其不失其聖也(毛詩/狼跋)
人臣待君倡而後和(毛詩蘀/兮註)
白鳥集于西雝之澤言所集得其處也杞宋之君有潔
白之徳來助祭於周之廟得禮之宜也其至止亦有此
容言威儀之善如鷺然(鄭氏箋/詩振鷺)
露之在物湛湛然使物柯葉低垂喻諸侯受燕爵其義
有似醉之貌諸侯旅酬之則猶然唯天子賜爵則貌變
肅敬承命有似露見日而晞也(鄭氏箋/詩湛露)
湛湛然在物上者露斯也此物得露而湛湛然柯葉低
垂非見日之陽則不得乾而舒放也以興諸侯受王燕
飲而巍峩然威儀縱弛非天子之賜爵則不承命而嚴
肅也(毛詩正/義湛露)
以水無情猶義有朝宗况人而可無朝宗乎(毛詩正/義沔水)
蘇子謂秦王曰臣聞懐重寶者不以夜行任大功者不
以輕敵是以賢者任重而行恭智者功大而辭順故民
不惡其尊而世不妬其業(戰國䇿秦/昭襄王)
且韋弦非能言之物而聖賢引以自匡臣才智闇淺願
自比於韋弦(魏志劉/廙傳)
下之事上也如響之應聲也臣之事主也如影之從形
也故上令而下應主行而臣從(管子/任法)
夫激矢則逺激水則旱激主則悖悖則無君子矣(吕氏/春秋)
(去/宥)
為人臣者法地之道暴其形出其情以示人髙下險易
堅耎剛柔肥臞美惡累可就財(裁/同)也故其形宜不宜可
得而財也為人臣者比地貴信而悉見其情於主主亦
得而財之(春秋繁露/離合根)
老萊子曰子不見夫齒乎齒堅剛卒盡相磨舌柔順終
以不弊子思曰吾不能為舌故不能事君(孔叢子/抗志)
丘能自削故貞猶君子處於髙位而善下人亦其正也
(太𤣥經第/一增解)
人臣終始盛衰向迎其君如月迎日天理然也(揚子法/言註五)
(百/篇)
夫人臣猶如土也萬物載焉而不辭其重水瀆汚焉而
不辭其下草木植焉而不有其功(意林/體論)
譬如馬寶若人乗御便作是念我今不應令乗御人身
支揺動疲倦勞苦或損嚴具盤迴去住遲速任人將䕶
其人不令縁我起瞋忿等種種過失(波羅蜜多經/巻五百九十)
　　　一心
鳲鳩刺不壹也在位無君子用心之不壹也(毛詩/鳲鳩)
壹宿者壹意於其所宿之木也喻賢者有専壹之意(鄭/氏)
(箋詩南/有嘉魚)
翩翩而飛者是鵻鳥也此鳥由一意於其所宿之木故
久如欲來所以翩翩而飛來集於木也(毛詩正義/南有嘉魚)
視君不如奕棋其何以免乎奕者舉棋不定不勝其耦
而况置君而弗定乎(左傳襄公/二十五年)
陳軫曰楚人有兩妻者人誂其長者長者詈之誂其少
者少者許之居無幾何有兩妻者死客謂誂者曰汝取
長者乎少者乎取長者客曰長者詈汝少者和汝汝何
為取長者曰居彼人之所則欲其許我也今為我妻則
欲其為我詈人也今楚王明主也而昭陽賢相也軫為
人臣而常以國情輸楚楚王必不留臣昭陽將不與臣
從事矣(戰國䇿秦/惠文君)
僕以為戴盆何以望天故絶賓客之知忘室家之業(前/漢)
(書司馬/遷傳)
苦身待士不如為國戴盆望天事不兩施(後漢書第/五倫傳)
誠知晉之宗廟鞠為茂草亦猶洪川東逝往而不還(晉/書)
(石勒/上記)
臣心如面臣面可改則臣心可改(陳書傅/縡傳)
一人兩心其中必衰(太公六/韜六伐)
二心不可以事君疑志不可以應敵(太公六/韜立將)
十至於私人之門不一至於庭百慮其家不一圖其國
數雖衆非以尊君也百官雖具非以任國也(管子/明法)
為地戰者不能成其王為禄仕者不能正其君(晏子春/秋襍上)
嬰聞之順愛不懈可以使百姓暴強不忠不可以使一人
一心可以事百君三心不可以事一君仲尼聞之曰小
子識之晏子以一心事百君者也(晏子/問下)
欲入則入欲出則出欲親則親欲疎則疎欲就則就欲
去則去欲求則求欲思則思若蚨母之從其子也(鬼谷/子内)
(楗/)
行衢道者不至事兩君者不容目不兩視而明耳不兩
聽而聰螣蛇無足而飛梧鼠五技而窮(荀子/勸學)
古者蒼頡之作書也自環者謂之厶背厶謂之公公厶
之相背也乃蒼頡固以知之矣(韓子/五蠧)
兩心不可以得一人一心可以得百人(淮南子/繆稱訓)
鳲鳩以一心養七子君子以一儀養萬物一心可以事
百君百心不可以事一君此之謂也(列女傳周列/國魏芒慈母)
鴶鵴鳲鳩専一無尤君子是則長受嘉福(焦氏易林/乾之蒙)
玉不隠瑕臣不隠情(曹子建/獻璧表)
廢退其君而欲後主之愛已是奚異夫為人子而舉其
所生捐之山谷而取他人養之而云我能為伯瑜曾參
之孝但吾親不中奉事故棄去之雖日享三牲昏定晨
省豈能見憐信邪(抱朴子外/篇良規)
一得披𤣥雲望白日唯力是視敢有二心(文選謝靈運/鄴中詩註)
如轉輪王七寶具足所謂輪寶象寶馬寶主藏臣寶女
寶將寶如意珠寶其轉輪王欲有所至四軍七寶前後
導從爾時輪寶雖最居先而不分别前後之相(波羅蜜/多經巻)
(三百五/十一)
如轉輪聖王有四支勇軍随彼輪王所行之處是四勇
軍皆悉随從随彼輪王所至之處是四勇軍皆悉随至
(波羅蜜多經卷/三百五十一)
　　　積誠
有孚盈缶終來有他吉(易/比)
納約自牖終无咎(易/坎)
九二遇主于巷无咎(易/暌)
九二巽在牀下用史巫紛若吉(易/巽)
流潦水之薄者也逺酌取之投大噐之中又挹之注之
於此小噐而可以沃酒食之餴者以有忠信之徳齊潔
之誠以薦之故也(鄭氏箋/詩泂)
猶乳犬攫虎伏雞摶貍精誠之至也(何休解公羊/莊公十二年)
人欲上天而釋其階知其無由登也以言我欲事君而
釋忠信亦知終無以自通也(王逸註楚/辭九章)
若葵藿之傾葉太陽雖不為之逥光終向之者誠也臣
竊自比葵藿若降天地之施垂三光之明者實在陛下
(文選曹植/求通表)
奏六代之樂不能祈天具百神之歌無以動聖(初學記/説官部)
(太師太/傅大保)
　　　和衷
二人同心其利斷金同心之言其臭如蘭(易上/繋)
大臣之乖争本無大讐其已相和順而悦懌則如賓主
飲酒相醻酢也(鄭氏箋詩/節南山)
俱為王臣其相比次如物之在繩索之貫宜應和相親
(毛詩正義/何人斯)
有伯氏之兄吹壎又仲氏之弟吹篪以和之其情相親
其聲相應和矣言我與汝何人其恩亦當如伯仲之為
兄弟其情志亦當如壎篪之相應和不當有怨惡也(毛/詩)
(正義何/人斯)
視彼中林之處乃見甡甡然衆多者是其羣鹿鹿乃走
獸猶以其類相善輩偶而行以喻朝廷羣臣亦當以善
相與共處官位(毛詩正/義桑柔)
夫將相大臣均體元首共輿而馳同舟而濟輿傾舟覆
患實共之(後漢書朱/暉列傳)
當此之㑹乃黿鳴而鼈應也故能同心戮力勤恤人隠
(後漢書張/衡列傳)
吾三人者之于齊國也譬之猶鼎之有足也去一焉則
必不立矣(管子/大臣)
投戈散地則六親不能相保同舟而濟則胡越何患乎
異心(周易畧/例明爻)
務在和光同塵共垢各竟其心為國蕃輔(藝文類聚人/部鑒誡詩)
衆人同心者可共築起一城同心共飲雒陽酒可盡也
(藝文類聚/居處部城)
　　　求助
勿疑朋盍簪(易/豫)
六四顛頥吉虎視耽耽其欲逐逐(易/頥)
蘀(音/托)兮蘀兮風其吹女(音/汝)叔兮伯兮倡(去/聲)予和(去聲叶/户圭反)
女　蘀兮蘀兮風其漂女叔兮伯兮倡予要(音/腰)女(詩國/風蘀)
(兮/)
蘀兮鄭莊公卒公子争立而齊楚交伐忠臣憂之欲相
率獻謀以救其國故作此詩(詩説/鄭)
節然而髙峻者彼南山也既髙峻矣而又滿之使平均
者以其草木之長茂也以興赫赫然而盛者彼太師之
官也太師既尊盛矣而有益之使平均者以用衆士之
智能也(毛詩正義/節南山)
有楚大夫於此欲其子之齊語也則使齊人傅諸使楚
人傅諸曰使齊人傅之曰一齊人傳之衆楚人咻之雖
日撻而求其齊也不可得矣引而置之莊嶽之間數年
雖日撻而求其楚亦不可得矣子謂薛居州善士也使
之居於王所在於王所者長幼卑尊皆薛居州也王誰
與為不善在王所者長幼卑尊皆非薛居州也王誰與
為善一薛居州獨如宋王何(孟子膝/文公下)
夫苦匏不材於人共濟而已(國語/魯)
唐睢見春申君曰臣聞之賁諸懐錐刃而天下為勇西
施衣褐而天下稱美今君相萬乗之楚禦中國之難所
欲者不成所求者不得臣等少也夫梟棊之所以為能
者以散棊佐之也夫一梟之不勝不如五散亦明矣今
君何不為天下梟而令臣等為散乎(戰國䇿楚/考烈王)
二十八宿環北辰三十輻共一轂運行無窮輔拂股肱
之臣配焉忠信行道以奉主上(史記太史/公自序)
杜摯與母丘儉鄉里相親故為詩與儉求仙人藥一丸
欲以感切儉求助也(魏志劉/劭傳註)
鳥能逺飛逺飛者六翮之力也然無衆毛之助則飛不
逺矣(魏志崔/琰傳註)
今捨本土而託將軍者非為妻子也欲濟世務猶同舟
渉海一事不牢即俱受其敗(吳志吕/範傳註)
夫騂騮不總轡則非造父之肆日月不流光則非隋侯
之掌(晉書王/接傳)
夫覆載垂化必由四氣運其功曦曜望舒亦須五星助
其暉(南齊書/魏虜傳)
土相扶為墻人相扶為王(北齊書/尉景傳)
單者易折衆則難摧(北史土/谷渾傳)
夫方立之人維聖人而已如嬰者仄陋之人也若夫左
嬰右嬰之人不舉四維將不正(晏子春/秋襍上)
譬若築墻然能築者築能實壤者實壤能欣者欣然後
墻成也為義猶是也能談辯者談辯能説書者説書能
從事者從事然後義士成也(墨子/耕柱)
管仲隰朋從於桓公而伐孤竹春往冬反迷惑失道管
仲曰老馬之智可用也乃放老馬而随之遂得道行山
中無水隰朋曰蟻冬居山之陽夏居山之隂蟻壤一寸
而仞有水乃掘地遂得水以管仲之聖而隰朋之智至
其所不知不難師於老馬與蟻今人不知以其愚心而
師聖人之智不亦過乎(韓非子/説林上)
嬰仄陋之人也四維之然後能直(説苑/臣術)
王之國相比目之魚也外比内比然後能成其事就其
功王曰何謂也逐女對曰朋其左右賢其夫妻是外比
内比也(列女傳周列/國齊孤逐女)
夫道莫不成於三天有三光日月星地有三形髙下平
人有三尊君父師故一公三卿佐之一卿三大夫佐之
一大夫三元士佐之(白虎通/封公侯)
鹽人調鹽醯人調酢則五味成矣譬梓里治材土官治
墻則厦屋成(劉劭人物/志材能註)
百足俱行相輔為強三聖翼事王室寵光(焦氏易林/屯之履)
拔劍傷手見敵不起良臣無佐困辱為苦(焦氏易林/咸之歸妹)
言我令雷師豐隆乗雲周行求隠士清潔若宓妃者欲
與并心力也(王逸註楚/辭離騷經)
言我使鳳鳥明智之士飛行天下以求同志續以日夜
冀相逢遇也(王逸註楚/辭離騷經)
言已使清白之臣如望舒先驅求賢使風伯奉君命於
後以告百姓(王逸註楚/辭離騷經)
言飛鳥登髙木志意喜樂則和鳴求其羣而呼其耦鹿
得美草口甘其味則求其友而號其侣也以言在位之
臣不思賢念舊曾不若鳥獸也(王逸註楚/辭七諫)
韓子曰鳥有周周者首重而屈尾將欲飲於河則以顛
乃銜羽而飲今人之所有飲不足者不可以不索其羽矣
(李善註文選阮/嗣宗詠懐詩)
恐足下羞庖人之獨割引尸祝以自助手薦鸞刀漫之
羶腥(文選嵇康/絶交書)
昔子奇年十八齊君使之治阿既行矣悔之使使追之
使者及之而不還君問其故對曰臣見所以共載者白
首也夫以老者之智以少者決之必能治阿矣是以不
還(藝文類聚職/官部令長)
若能控奔驥以接駑乗則力追者萬羣循矯翅以顧短
翮則歸飛者如雲(太平御覽/兵部鞚)
　　　不居
不耕而穫不菑而畬代終已成而不造也不擅其美乃
盡臣道(王弼註/易无妄)
竊人之財猶謂之盜况貪天之功以為已力乎(左傳僖/公二十)
(四/年)
下邑之役董安于多趙簡子賞之辭固賞之對曰方臣
之少也進秉筆贊為名命稱於前世義於諸侯而主弗志
及臣之壯也耆(指/)其股肱以從司馬苛慝不産及臣之
長也端委韠帶以随宰人民無二心今臣一旦為狂疾
而曰必賞女是以狂疾賞也不如亡趨而出乃釋之(國/語)
(晉/)
唐睢謂信陵君曰臣聞之曰事有不可知者有不可不
知者有不可忘者有不可不忘者信陵君曰何謂也對
曰人之憎我者不可不知也吾憎人也不可得而知也
人之有徳於我也不可忘也吾有徳於人也不可不忘
也今君殺晉鄙救邯鄲破秦人存趙國此大徳也今趙
王自郊迎卒然見趙王臣願君之忘之也(戰國䇿魏/安釐王)
桃李不言下自成蹊此言雖小可以喻大也(史記李將/軍傳論)
雖涓流赴海誠心屢竭輕塵集岳功力盖微(隋書楊/素傳)
地出雲為雨起氣為風風雨者地之為為地不敢有其
功名必上之於天命若從天氣者故曰天風天雨也莫
曰地風地雨也勤勞在地名一歸於天非至有義其孰
能行此故下事上如地事天也可謂大忠矣(春秋繁露/五行對)
為人下者其猶土乎種之則五穀生焉掘之則甘泉出
焉草木植焉禽獸育焉生人立焉死人入焉多其功而
不言為人下者其猶土乎(説苑/臣術)
指蹤非擬獲獸何勤(文選任昉/彈曹景宗)
　　　戒妬
衆無名之星随心噣在天猶諸妾随夫人以次序進御
於君也(鄭氏箋/詩小星)
朝廷侈於妬上婦人侈於妬下(何休觧公羊/成公十年)
女無美惡入室見妬士無賢不肖入朝見嫉美女者惡
女之仇豈不然哉(史記外/戚世家)
魏王遺楚王美人楚王説之夫人鄭裒知王之説新人
也甚愛新人衣服玩好擇其所喜而為之宫室卧具擇
其所善而為之愛之甚於王王曰婦人所以事夫者色
也而妬者其情也今鄭裒知寡人之説新人也其愛之
甚於寡人此孝子之所以事親忠臣之所以事君也鄭
裒知王以已為不妬也因謂新人曰王愛子美矣雖然
惡子之鼻子為見王則必揜子鼻新人見王因揜其鼻
王謂鄭裒曰夫新人見寡人則揜其鼻何也鄭裒曰妾
知也王曰雖惡必言之鄭裒曰其似惡君王之臭也王
曰悍哉今劓之無使逆命(戰國䇿/楚懐王)
蔽公者謂之昧隠良者謂之妒奉妒昧者謂之交譎交
譎之人妒昧之臣國之薉孽也(荀子大/畧篇)
士有妒友則賢交不親君有妒臣則賢人不至(荀子/大畧)
夫國不乏於妬男也猶家不乏於妬女也近古以來自
外及内其争功名妬過已者豈希也(潜夫論/賢難)
害賢為嫉害色為妬(王逸註楚/辭離騷經)
妬之欺善抑亦貿首之讐也(文選潘安仁/馬汧督誄)
僖侯時宰人上食羮中有生肝乃問之宰人曰當是人
置之欲去宰自處也後僖侯將浴湯中有礫僖侯曰有
人欲代湯者(意林/韓子)
宋人有酤酒者斗槩甚平遇客甚謹醖酒甚美懸幟甚
髙而酒不售遂致於酸問閭長倩倩曰汝狗惡也孺子
懐錢挈壺往酤輙有狗齧之猶大臣齧有道之士也(意/林)
(韓/子)
譬如有狗前至他家見後狗來心生瞋恚􁀙􁀙吠之内
心起想謂是我家(法苑珠林/卷九十)
　　　戒隨
股之為物随足者也進不能制動退不能静處所感在
股志在随人者也(王弼註/易咸)
腓體或屈或伸躁動之物腓動則足随之故謂足為随
(周易正/義艮)
以事類風切剴微之言如水之流忽然而過故不悖逆
(鄭氏箋詩/雨無正)
文姜初嫁於魯桓之時其從者之心意如雲然雲之行
順風耳(鄭氏箋/詩敝笱)
若世之所謂能言者以巧善為言從順於俗如水之轉
流理正辭順無所悖逆(毛詩正義/雨無正)
若以水濟水誰能食之若琴瑟之専一誰能聽之(左傳/昭公)
(二十/年)
籧篨口柔也戚施面柔也夸毗體柔也(爾/雅)
今日廷論局趣效轅下駒(前漢書/灌夫傳)
方今一朝羣臣如河中木耳汎汎東西耽禄畏害(後漢/書陳)
(蕃列/傳)
内外有司望風承㫖茍有所惡易於投卵(晉書石/苞傳)
夫挑妾者愛其易求妻則敬其難若承命如響將焉用
之(宋書武二/王南郡傳)
爾如狗耳為人所嗾(北史宋/隐弁傳)
所謂和者君甘則臣酸君淡則臣鹹今據也甘君亦甘
所謂同也安得為和(晏子春/秋諫上)
有語我以忠臣者令之俯則俯令之仰則仰處則静呼
則應可謂忠臣乎子墨子曰令之俯則俯令之仰則仰
是似景也處則静呼則應是似響也君將何得於景與
響哉(墨子/魯問)
晏子聘魯哀公問曰語曰莫三人而迷今寡人與一國
慮之魯不免於亂何也晏子曰古之所謂莫三人而迷
者一人失之二人得之三人足以為衆矣故曰莫三人
而迷今魯國之羣臣以千百數一言於季氏之私人數
非不衆所言者一人也安得三哉(韓非子内/儲説上)
以水和水不可食一絃之瑟不可聽(淮南子/説林訓)
吾以賢良為少愈乃反其幽明若胡車相随而鳴(鹽鐵/論散)
(不/足)
草木秋死松柏獨在水浮萬物玉石留止(説苑/談叢)
百工不循繩墨之直道随從曲水屋必傾危而不可居
也以言人臣不修仁義之道背棄忠直随從枉佞茍合
於世以求容媚以為常法身必傾危而被刑戮也(王逸/註楚)
(辭離/騷經)
當世之人見子胥被害則變心從俗以承上意若風靡
草羣聚成行而羅列(王逸註楚/辭七諫)
毛芥因異風而飛沙石遭猛流而轉俗吏遇悖將而遷
(王充論衡/狀留篇)
頡頑萬乗之階抵嘘公卿之席並順風以託勢莫能逆
波而泝洄矣(文心雕/龍論説)
論議委随不能持正如樹木之無根柢也(前漢書註/嚴助傳)
欲談者卷舌不言待彼發而同其聲欲行者擬足不前
待彼行而投其跡(李善註文選/揚子雲解嘲)
魯哀公問於孔子曰魯有大忘徙而忘其妻有諸孔子
曰此忘之小者也昔商紂有臣曰王子須務為諂使其
君樂須臾之樂而忘終身之憂(太平御覽人/事部迷忘)
譬如白楊樹随風而動揺(大智度論/卷二十二)
　
　
　
　
　喻林卷七十六
欽定四庫全書
　喻林卷七十七　　　　　明　徐元太　撰
　　臣術門(四/)
　　　戒貪
九四晉如鼫鼠貞厲(易/晉)
碩鼠碩鼠無食我黍三歳貫女莫我肯顧　碩鼠碩鼠
無食我麥三歳貫女莫肯我徳　碩鼠碩鼠無食我苗
三歳貫女莫我肯勞(詩國風/碩鼠)
碩鼠大夫貪戾魏人怨之而作是詩(詩説/魏)
老馬反為駒不顧其後如食(音/嗣)宜饇(音/飫)如酌孔取(詩小/雅角)
(弓/)
大風有隧貪人敗類(詩大雅/桑柔)
伐檀刺貪也在位貪鄙無功而受禄君子不得進仕爾
(毛詩/伐檀)
鳩鶻鳩也食桑葚過則醉而傷其性(毛詩/氓註)
缾罄則罍盈矣罍既無情之物終不以自盈為恥故知
是為罍者恥(毛詩正/義蓼莪)
周芮良夫之詩曰大風有隧貪人敗類聽言則對誦言
如醉匪用其良覆俾我悖是貪故也孤之謂矣(左傳文/公元年)
我以不貪為寶爾以玉為寶若以與我皆喪寶也不若
人有其寶(左傳襄公/十五年)
象有齒以焚其身賄也(左傳襄公/二十四年)
且夫富如布帛之有幅焉為之制度使無遷也夫民生
厚而用利于是乎正徳以幅之使無黜嫚謂之幅利利
過則為敗吾不敢貪多所謂幅也(左傳襄公/二十八年)
梗陽人有獄魏戊不能斷以獄上其大宗賂以女樂魏
子將受之魏戊謂閻没女寛曰主以不賂聞於諸侯若
受梗陽人賄莫甚焉吾子必諫皆許諾退朝待於庭饋
入召之比至三歎既食使坐魏子曰吾聞諸伯叔諺曰
唯食忘憂吾子直食之間三嘆何也同辭而對曰或賜
二小人酒不夕食饋之始至恐其不足是以嘆中置自
咎曰豈將軍食之而有不足是以再嘆及饋之畢願以
小人之腹為君子之心屬厭而已獻子辭梗陽人(左傳/昭公)
(二十/八年)
貴人之用心也與嬰兒子何其異哉嬰兒有常病貴臣
有常禍父母有常失人君有常過嬰兒常病傷於飽也
貴臣常禍傷於寵也哺乳多則生癎病富貴盛而致驕
疾愛子而賊之驕臣而滅之者非一也(後漢書王/符列傳)
夫鳥以山為埤而增巢其上魚以泉為淺而穿穴其中
卒所以得者餌也貴戚願其宅吉而制為令名欲其門
堅而造作鐵樞卒其所以敗者非苦禁忌少而門樞朽
也常苦崇財貨而行驕僭耳(後漢書王/符列傳)
倉庫單於豺狼之口功業無銖兩之效(後漢書李/陳龜列傳)
北山有鴟不潔其翼飛不正向寢不定息饑則木攬飽
則泥伏饕餮貪汙臭腐是食填腸滿嗉嗜欲無極長鳴
呼鳳謂鳳無徳鳳之所趨與子異域(後漢書朱/暉列傳註)
羣臣處官位受厚禄莫務治國者期於管國之重而擅
其利牧魚其民以富其家(管子明/法解)
厚取之君而不施於民是為筐篋之藏也仁人不為也
(晏子/雜下)
鷸有文而貪鳶不撃而貪(師曠/禽經)
夫魚鼈黿鼉猶以淵為淺而掘其中鷹鳶猶以山為卑
而增巢其上及其得也必以餌故君子茍能無以利害
義則恥辱亦無由至矣(荀子/法行)
衛人嫁其子而教之曰必私積聚為人婦而出常也其
成居幸也其子因私積聚其姑以為多私而出之其子
所以自反者倍其所以嫁其父不自罪於教子非也而
自知其益富今人臣之處官者皆是類也(韓子/説林)
周鼎著饕餮有首無身食人未咽害及其身以言報更
也(吕氏春/秋先識)
無周公之徳而有其富無管仲之功而有其侈故編户
跛夫而望疾歩也(鹽鐵論/刺權)
夫太山鴟啄腐鼠於窮澤幽谷之中非有害於人也今
之有司盜主財而食之於刑法之旁不知機之是發又
以嚇人其患惡得若太山之鴟乎(鹽鐵論/毁學)
當世囂囂非患儒之雞廉患在位者之虎飽嗌咽於求
賢無所孑遺耳(鹽鐵論/褒賢)
為醫以拙矣又多求謝為吏既多不良矣又侵漁百姓
(鹽鐵論/疾貧)
履泥汙足名困身辱(焦氏易林/大有之鼎)
酷吏曰虎哉虎哉角而翼也貨殖曰蚊(揚子/淵騫)
次五蚩蚩干于丘飴或錫之坏測曰蚩蚩之干錫不好
也(太𤣥經/第一干)
上九干于浮雲從墜于天測曰干于浮雲乃從天墜也
(太𤣥經/第一干)
次三翕食嘬嘬測曰翕食嘬嘬利如舞也(太𤣥經/第五翕)
次六次(音/咨)次一日三餼祗牛之兆肥不利測曰次次之
餼肥無身也(太𤣥經/第六養)
使餓狼守庖厨饑虎牧牢豚遂至熬天下之脂膏斵生
人之骨髓怨毒無聊禍亂並起(昌言理/亂篇)
在位之人無有清潔之志皆並進趣貪婪於財利中心
雖滿猶復求索不知厭飽者也(王逸註楚/辭離騷經)
位髙世重禍基美色伐性不疑厚味腊毒難治如何貪
人不思(嵇中散集名/行顯患滋)
畏亢悔而貪榮之慾不滅忌毁辱而争肆之情不遣亦
猶惡濕而泳深淵憎影而不就隂穿舟而息漏猛爨而
止沸者也(抱朴子外/篇嘉遯)
伺河龍之睡而撥明珠居量表之寵而冀無患耽漏刻
之安蔽必至之危無朝菌之榮望大椿之夀似蹈薄冰
以待夏日登朽枝而須勁風淵魚之引芳餌澤雉之咽
毒粒咀漏脯以充饑酣鴆酒以止渇也(抱朴子外/篇嘉遯)
膏唇拭舌競欲咀嚼(補文選吕強/論宦官疏)
撲滿者以土為噐以蓄錢具其有入竅而無出竅滿則
撲之土麤物也錢重貨也入而不出積而不散故撲之
士有聚歛而不能散者將有撲滿之敗可不誡歟(西京/雜記)
甘𤓰抱苦蔕美棗生刺棘刺旁固有刀貪人還自賊(事/類)
(賦果部/𤓰註)
貪欲無滿如海吞流終不滿足(大寶積金/卷八十二)
　　　戒盛
上九姤其角吝无咎(易/姤)
髙者懼危滿者戒盈豐大者多憂故也(韓康伯註/易雜卦)
夫徳福之基也無徳而福隆猶無基而厚墉也其壊也
無日矣(國語/晉)
常觀富貴之家禄位重疊猶再實之木其根必傷(後漢/書皇)
(后/紀)
長木之標其勢必顛勢極故也勢極則受患故無全物
焉然則貴盛之極傾覆之所由也(後漢紀/孝安)
門藏金穴地使其驕馬控龍媒勢成其逼(晉書庾/亮傳)
性之有分盈分者顛(晉書陳/元逹記)
事窮運盡必於顛仆風起塵合而禍至常酷也(晉書陸/機傳)
昔楚人得寵於觀起有馬者皆亡夫徳薄任隆必近覆
敗吾恐不獲其利而招其禍(南史何之/元文學傳)
三火起明雨滅其光髙位疾顛驕恣深傷(焦氏易林/大有之師)
盛盈必毁髙位崩顛(焦氏易林/頥之大有)
次五鐘鼓喈喈管絃嚌嚌或承之衰測曰鐘鼔喈喈樂
後悲也(太𤣥經/第二樂)
次六熾承于天冰萌于地測曰承天萌地陽始退也(太/𤣥)
(經第/三應)
登峻者戒在於窮髙濟深者禍生於舟重是以西秦有
思上蔡之李斯東越有悔盈亢之文種(抱朴子外/篇博喻)
養由之射行人識以弛絃東野之御顔子知其方敗成
功之下未易久處也夫飲酒者不必盡亂而亂者多焉
富貴者豈其皆危而危者有焉(抱朴子外/篇知止)
吾聞無熾不滅靡溢不損煥赫有委灰之兆春草為秋
瘁之端日中則昃月盈則蝕四時之序成功者退逺取
諸物則構髙崇峻之無限則頽壊惟憂矣近取諸身則
嘉膳㫖酒之不節則結疾傷性矣况乎其髙概雲霄而
積之猶不止其威震人主而加崇又不息者乎(抱朴子/外篇知)
(止/)
隆隆者絶赫赫者滅有若春華須臾凋落(抱朴子外/篇自叙)
位髙者必速顛仆也味厚者為毒久(前漢書註/五行志)
君垂恩有如冬日而臣戒懼常若秋霜(李善註文選王/仲寶褚淵碑文)
炎炎者滅隆隆者絶觀雷觀火為盈為實天收其聲地
藏其熱髙明之家鬼瞰其室攫拏者亡黙黙者存(文選/揚子)
(雲解/嘲)
厚味腊毒豐屋生災(補文選潘/尼乗輿箴)
日不常中月盈有虧履道者固杖勢者危(廣文選崔子/瑋外戚箴)
月弦則滿日朝則襲咸池不留陽谷之上而懸車之後
將入也故求得者喪争明者失(廣文選阮/嗣宗莊論)
夫四道好謙三材忌滿祥萃虚室鬼瞰髙屋豐屋有蔀
家之災鼎食無百年之貴(廣文選傳季/友演慎論)
將軍不覩盛衰之紀成敗之符譬如野火在原蹈履河
冰火滅冰泮將何所依附(廣文選吕季/平答雍闓檄)
強梁者亡掘強者折大健者跋大利者缺(意林太/元經)
衣成則缺袵宫成則缺隅示不成也鬼神害滿也(意林/説苑)
盖基薄墻髙途遥力躓(藝文類聚人/部言志書)
爵髙者人妬之官大者王惡之禄厚者怨處之(藝文類/聚人部)
(妬/)
浮舟千仞吕梁之暢已深總轡萬尋懸車之懼非淺(藝/文)
(類聚職官/部刺史表)
日中則昃盈虚之定分噐滿必傾往復之恒理(藝文類/聚職官)
(部儀/同章)
日不恒中月盈則虧崇山落峰髙樹折枝(文苑英華梁/武帝雜箴)
譬如大樹根莖枝葉華果茂盛大枝先折亦如寶山大
巖先崩(雜阿含經/巻二十四)
水流不常滿火盛不久然日出須臾没月滿已復缺尊
榮豪貴者無常復過是(罪業報應/經尺二)
　　　憂國
彼黍離離彼稷之苗行邁靡靡中心揺揺　彼黍離離
彼稷之穗(音/遂)行邁靡靡中心如醉　彼黍離離彼稷之
實行邁靡靡中心如噎(音咽叶於悉反/  詩國風黍離)
匪風發(叶方/月反)兮匪車偈(音/挈)兮顧瞻周道中心怛(叶旦/悦反)兮
匪風飄(叶匹/妙反)兮匪車嘌(音漂叶/匹妙反)兮顧瞻周道中心弔兮
(詩國風/匪風)
蜉蝣之羽衣裳楚楚心之憂矣於我歸處　蜉蝣之翼
采采衣服心之憂矣於我歸息　蜉蝣掘閲麻衣如雪
心之憂矣於我歸説(音税蜉詩/國風  蝣)
鴟鴞鴟鴞既取我子無毁我室恩斯勤斯鬻子之閔(叶/眉)
(平/反)斯(詩國風/鴟鴞)
沔(音/免)彼流水朝宗于海鴥彼飛隼載飛載止嗟我兄弟
邦人諸友莫肯念亂誰無父母　沔彼流水其流湯湯
(音/傷)鴥彼飛隼載飛載揚念彼不蹟載起載行心之憂矣
不可弭忘(詩小雅/沔水)
憂心如惔(音/談)不敢戲談(詩小雅/節南山)
不敢暴虎不敢馮河人知其一莫知其他(音拖小詩/小雅  旻)
踧踧(音/笛)周道鞠(音/菊)為茂草我心憂傷惄(音/溺)焉如𢷬(詩小/雅小)
(弁/)
苕(音/條)之華芸其黄矣心之憂矣維其傷矣苕之華其葉
青青(音/精)知我如此不如無生(詩小雅/苕之華)
園有桃君子憂國而嘆之(詩説/魏)
山有樞唐人憂國之詩(詩説/唐)
蜉蝣君怠國危曹大夫閔之而作(詩説/曹)
兎爰閔周也桓王失信諸侯背叛構怨連禍王師傷敗
君子不樂其生焉(毛詩/兎爰)
鴟鴞周公救亂也成王未知周公之志公乃為詩以遺
王名之曰鴟鴞焉(毛詩/鴟鴞)
黍離閔宗周也周大夫行役至于宗周過故宗廟宫室
盡為禾黍閔周室之顛覆彷徨不忍去而作是詩也(毛/詩)
(黍/離)
陵苕之英華木紫赤而繁多至今亦芸然其色黄而衰
矣以興周室之諸夏本兵強國盛今其師病而微矣陵
華衰則將落落則苕幹特立矣諸侯師病則將敗敗則
京師孤弱矣(毛詩正/義苕之)
抑人亦有言曰􁁪不恤其緯而憂宗周之隕為將及焉
(左傳昭公/二十四年)
詩曰缾之罄矣惟罍之恥王室之不寧晉之恥也(左傳/昭公)
(二十/四年)
夫五運攸革三微數盡猶髙秋彫候理之自然觀其揺
落人有為之流漣者也(晉書恭/帝紀)
枳棘充路陟之無縁將伐無柯患兹蔓延(孔叢子/記問)
大王獨不聞古之將曰桓司馬者朝朝其君舉而晏御
呼車驂亦呼車御肘其驂曰子何越云為乎何為藉呼
車驂謂其御曰當呼者呼乃吾事也子當御正子之轡
銜耳子今不正轡銜使馬卒然驚妄轢道中行人必逢
大敵下車免劍渉血履肝者固吾事也子寧能辟子之
轡下佐我乎其禍亦及吾身與有深憂吾安得無呼車
哉今大王曰食肉者已慮之矣藿食者尚何與焉設使
食肉者一旦失計於廟堂之上若臣等之藿食者寧得
無肝膽塗地於中原之野與其禍亦及臣之身臣與有其
深憂臣安得無與國家之計乎(説苑/善説)
子又不聞郢人之歌乎其辭曰故厦將顛兮奈良工何
榱題媛兮斵而為窩昔周室顛而榱題媛者齊晉也斵
齊晉之榱題而治公室者則管仲鮑叔牙寗戚狐偃趙
衰叔向皆良工也是以能伯諸侯而強公室(天禄閣外/史漁論)
魯漆室邑之女過時未適人倚柱而嘯鄰婦曰子欲嫁
乎曰非也予憂者魯君老太子幼鄰婦曰此丈夫之憂
也女曰不然昔有客過繋馬園中踐予葵使予終歳不
飽葵鄰女奔使予兄追之逢水溺死使予終身無兄予
聞河潤九里漸洳三百歩今魯國有患君臣父子被其
辱婦女獨安所避乎(事文類聚憂/世戰國䇿)
榱棟維新便復有黍離之嘆(何氏語/林方正)
　　　重國
維柞之枝其葉蓬蓬樂只君子殿(多見/反)天子之邦(詩小/雅采)
(菽/)
山之有草木以自覆盖成其髙大喻人君有賢臣以自
尊顯(鄭氏箋詩/南山有臺)
毛先生一至楚而使趙重於九鼎大吕毛先生以三寸
之舌彊於百萬之師(史記平/原君傳)
山有猛獸藜藿為之不采國有忠臣姦邪為之不起(前/漢)
(書葢寛/饒傳)
海産明珠所在為寶楚雖有才晉實用之英偉君子所
游見珍何必本州哉(吳志張/紘傳註)
良臣如猛獸髙歩通衢而豺狼避路信矣(晉書石季/龍上傳)
國家將墜公惟棟梁(周書蘇/綽傳)
夫臣所在辟除開塞者亦逺矣故春秋曰山有虎豹葵
藿為之不採國有賢士邊境為之不害也(鹽鐵論/崇禮)
仁人也者國之寶也智士也者國之噐也博通士也者
國之尊也(新序雜/事四)
竇武陳蕃以執政為朝廷重讜議合如應響忠謀奮如
疾雷然諾相許確如太山(天禄閣外/史黨錮)
神有以開之必先為之生賢智之輔佐若天將降時雨
山川為之出雲也(李善註文選李/蕭逺運命論)
常聞山有藏玉則卉草常榮林有猛獸則叢枝莫採是
以漢儀重見皇王之迹有真周禮猶存龜蒙之田無改
(藝文類聚雜/文部連珠)
　　　澤民
見龍在田徳施普也(易/乾)
芃芃(音/蓬)黍苗隂雨膏(去/聲)之悠悠南行召伯勞(去/聲)之(詩小/雅黍)
(苗/)
視民如子見不仁者誅之如鷹鸇之逐鳥雀也(左傳襄/公二十)
(五/年)
今有受人之牛羊而為之牧之者則必為之求牧與芻
矣求牧與芻而不得則反諸其人乎抑亦立而視其死
與(孟子公/孫丑下)
禹思天下有溺者由已溺之也稷思天下有饑者由已
饑之也是以如是其急也(孟子離/婁上)
思天下之民匹夫匹婦有不被堯舜之澤者若已推而
内之溝中(孟子萬/章上)
醫無方術云吾能治病問之曰何用治病曰用心意病
者必不信也吏無經學曰吾能治民問之曰何用治民
曰以材能是醫無方術以心意治病也百姓安肯信嚮
而人君任用使之乎(王充論衡/量知篇)
木而進淵知為船以濟水猶君子之濟民也(太𤣥經第/二進解)
木生肥丘根荄見育猶君子以義化人人得以如草木
之生肥丘也(太𤣥經第/六養解)
時雨随車棠隂逐葢(文苑英華/隋煬帝誄)
乃是入境移風非直停車待雨(文苑英華/庾信傳)
習習晨風動澍雨潤乎苗郡后恤時務我民以優饒(太/平)
(御覽職官部/良太守下)
　　　相道
朝夕納誨以輔台徳若金用汝作礪若濟巨川用汝作
舟楫若歳大旱用汝作霖雨(書説/命上)
尹氏作大師之官為周之桎鎋(鄭氏箋詩/節南山)
五行氣和則月依其時而生上配日也猶若治理得所
臣之功成進受爵位上配君也(禮記正/義禮運)
今將軍規橅(讀曰/模)云若管晏而休遂行日仄至周召乃
留乎(前漢書蕭/望之傳)
陛下之有尚書猶天之有北斗也斗為天喉舌尚書亦
為陛下喉舌斗斟酌元氣運乎四時尚書出納王命賦
政四海(後漢書/李固傳)
比之大厦其榱桷之佐乎(晉書髙/嵩傳)
人官之大者不名所職相其是矣天官之大者不名所
生土是矣(春秋繁露五/行之義章)
御之良者善調馬相之賢者善使士今舉異才而使減
騶御之是猶扼驥鹽車而使責之疾此賢良文學多不
稱舉也(鹽鐡論/利議)
天設三光以照記天子立公卿以明治故曰公卿者四
海之表儀神化之丹青也(鹽鐵論/相刺)
常星猶公卿也衆星猶萬民也列星正則衆星齊常星
亂則衆星墜矣(鹽鐵論/論菑)
大王知國之柱乎王曰不知也逐女曰柱相國是也夫
柱不正則棟不安棟不安則榱橑墮則屋幾覆矣王則
棟矣庶民榱橑也國家屋也夫屋堅與不堅在乎柱國
家安與不安在乎相今大王既有明知而國相不可不
審也(列女傳周列/國齊孤逐女)
子誠不習於禮不逹於人事以此相一國據大衆何以
理之譬猶掩目而别黒白也掩目而别黒白猶無患也
不逹人事而相國非有天咎必有人禍(列女傳周列/國魯公乗姒)
次七升于顛臺或柱之材測曰升臺柱輔弗堅也(太𤣥/經第)
(一/上)
次三柱不中梁不隆大厦微測曰柱不中不能正基也
(太𤣥經/第三疆)
在棟伊隆于鼎斯寧(蔡中郎集太/尉揚公碑)
天垂三台地建五岳降生我哲應鼎之足(蔡中郎集汝/南李公碑)
國之有輔如屋之有柱柱不可細輔不可弱柱細則害
輔弱則傾(武侯十六/䇿舉措)
大臣者君之股肱耳目也所以視聽也所以行事也(徐/幹)
(中論審/大臣)
屋之須柱梁猶治之須宰相也柱梁不固故屋微宰相
不賢則國危(太𤣥經第/三疆解)
三公象五岳在天法三能(能即台也贈李善註文/選盧子諒  劉琨詩)
瞻旦奭而齊軫軼䕫龍而長騖百辟翹首譬列宿之仰
望舒千里結轍若派流之宗江漢(藝文類聚職/官部太尉碑)
負日月於中衢撃雷霆於上路徳表生民作舟梁於夷
夏噐含羣物制天淵於廟堂(正法念/處經序)
　　　擇主
鳳凰鳴于山脊之上者居髙視下觀可即止喻賢者待
禮乃行翔而後集(鄭氏箋/詩卷阿)
交交黄鳥止於棘義以求安棘若不安則移去以興臣
仕於君以求行道道若不行則移去(毛詩正/義黄鳥)
行人之欲息於茂䕃似諸侯之願朝於有徳(毛詩正/義苑栁)
鳳凰之將出則先鳴於髙山之脊居髙視下觀可集止
見其梧桐生矣於彼山東之朝陽乃往集之以興賢者
之將仕也則相時待禮擇可歸就見其明君出矣於彼
仁聖之治世乃往仕之梧桐之生則菶菶萋萋而茂盛
以興明君亦徳盛也鳳凰之鳴也則雝雝喈喈然音聲
和協以興民臣亦和協也(毛詩正/義卷阿)
鳥則擇木木豈能擇鳥(左傳哀公/十一年)
國安其主好文則鳳凰居之國亂其主好武則鳳凰去
之(竹書紀/年上)
貞婦不嫁破亡之家仁賢不官絶滅之國(吳越春秋勾/踐入臣外傳)
聫翩輕栖集還為燕雀嗤(魏志劉/邵傳註)
以足下聰明揆殷勤之聖意亦足悟海岱之所常在知
百川之所宜注矣(蜀志許/靖傳註)
風雲之從龍虎賢哲之應聖明(隋書髙祖/下帝紀)
魯季孫新弑其君吳起仕焉或謂起曰夫死者始死而
血已血而衂已衂而灰已灰而土反其土也無可為者
矣今季孫乃始血其毋乃未可知也(韓子/説林)
孔思請行魯君曰天下主亦猶寡人也將焉之孔思對
曰盖聞君子猶鳥也駭則舉魯君曰主不肖而皆以然
也違不肖過不肖而自以為論天下之主乎凡鳥之舉
也去駭從不駭去駭從不駭未可知也去駭從駭則鳥
曷為舉矣孔思之對魯君也亦過矣(吕氏春/秋審應)
奮翅鼔翼將之嘉國(焦氏易林/随之小畜)
舉趾振翼南至嘉國(焦氏易林/蠱之随)
亂君之門佐鬭傷跟營私貪禄身為悔殘(焦氏易林/咸之豐)
工不量度其鑿而方正其枘則物不固而木破矣臣不
度君賢愚竭其忠信則被罪過而身殆矣(王逸註楚/辭離騷經)
屈原得祝融御已即時還車將即中土乃使仁賢若鸞
鳳之人因迎貞女如洛水之神使達已於聖君得若皇
帝帝堯者欲與建徳成化制禮作樂以安黎庶也(王逸/註楚)
(辭逺/遊)
鴻鵠養其羽翼一舉則見山川之屈曲再舉則知天地
之圜方身居益髙所睹愈逺賢者亦宜髙望逺慮以知
君之賢愚也(王逸註楚/辭惜誓)
鸞鳥鳳凰乃髙飛於天大荒之野循於四極回周而戲
見仁聖之王乃下來集歸於有徳賢者亦宜處山澤之
中周流觀望見髙明之君乃當仕也(王逸註楚/辭惜誓)
鸞鳳俊鳥也有聖徳君則來無徳則去以興賢臣難進
易退也(王逸註楚/辭九章)
夫君猶噐也臣猶物也噐小物大不能相受也髫孺背
千金而逐蛺蜨越人棄八珍而甘鼃黽即患不賞好又
病不識惡矣夫不用則雖珍而不貴矣莫與則傷之者
必至昔衛靈聽聖言而數驚秦孝聞髙談而睡寐而欲
緝隆平之化牧良能之勲猶却行以逐馳適楚而首燕
也(抱朴子外/篇官理)
豹狐之裘不為負薪施九成六變不為聾夫設髙唱逺
謀不為庸愚吐忘身致果不為薄徳作(抱朴子外/篇博喻)
𤣥雲為龍興非虺蜒所能招也飆風為虎發非狐狢之
能致也是以大人受命則逸倫之士集玉帛幽求則邱
園之俊起(抱朴子外/篇廣譬)
鳥有擇木之性魚有選潭之情(劉子/託附)
龍竢風雲而後升士須明君而後進(前漢書註/揚雄傳)
屈原以髙行仕楚亦猶資美女之髢賣於九戎而求其
利必不得也(前漢書註/揚雄傳)
月明星稀烏鵲南飛繞樹三帀何枝可依(文選魏武/帝短歌行)
鳳凰集南嶽徘徊孤竹根於心有不厭奮翅凌紫氛豈
不常勤苦羞與黄雀羣何時當來儀將須聖明君(文選/劉楨)
(贈從/弟詩)
朝鴈鳴雲中音響一何哀問子遊何鄉戢翼正徘徊言
我塞門來將就衡陽棲往春翔北土今冬客南淮逺行
蒙霜雪毛羽日摧頽常恐傷肌骨身隕沈黄泥欲因雲
雨會濯翼陵髙梯(文選建/章臺詩)
棲鳳難為條淑貺非所臨(文選王僧逹/答顔延年詩)
虬虎雖驚風雲未和潜魚擇淵髙鳥候柯(文選袁宏/名臣序賛)
鳥擇髙梧臣須顧眄(文選袁宏/名臣序賛)
鳥則擇木臣亦簡君(文選潘岳/楊荆州誄)
髙鳥相木而集智士擇土而翔(意林/阮子)
厭禋祀於故墟饗禴祭於東鄰(藝文類聚人/部言志賦)
誠以枯澤非應龍之淵棘林非鸞鳳之窟昔食其自匿
監門非髙祖不長揖孔明躬稼南陽非劉氏不馳驅望
雲霄而偶翮見鴻漸之輕羽瞻長塗而髙鳴知騏驥之
迅足(太平御覽人/事部交友二)
正當遊翔擇木待椅桐竹實耳(𢎞明集/十一)
　
　
　
　
　
　喻林卷七十七
欽定四庫全書
　喻林卷七十八　　　　　明　徐元太　撰
　　臣術門
　　　結知
江乙説於安陵君曰以財交者財盡而交絶以色交者
華落而愛渝是以嬖色不敝席寵臣不敝軒今君擅楚
國之勢而無以自結於王竊為君危之(戰國䇿/楚宣王)
田需貴於魏王惠子曰子必善左右今夫楊横樹之則
生倒樹之則生折而樹之又生然使十人樹楊一人㧞
之則無生楊矣故以十人之衆樹易生之物然而不勝
一人者何也樹之難而去之易也今子雖自樹於王而
欲去之者衆則子必危矣(戰國䇿/魏哀王)
魏王與龍陽君共船而釣龍陽君得十餘魚而涕下王
曰有所不安乎如是何不相告也對曰臣無敢不安也
王曰然則何為涕出曰臣為臣之所得魚也王曰何謂
也對曰臣之始得魚也臣甚喜後得又益大今臣直欲
棄臣前之所得矣今以臣之㐫惡而得為王拂枕席今
臣爵至人君走人於庭避人於途四海之内美人亦甚
多矣聞臣之得幸於王也必褰裳而趨大王臣亦猶曩
臣之前所得魚也臣亦將棄矣臣安能無涕出乎(戰國/䇿魏)
(安釐/王)
王亦聞老妾事其主婦者乎子長色衰重嫁而已今臣
之事王若老妾之事其主婦者(戰國䇿/魏哀王)
臣雖薄也得蒙肺附(前漢書景/十三王傳)
夫士以才智要君女以媚道求主(後漢桓/譚列傳)
蚨母養子以葢覆穴出入徃來初無閒眹故物不能止
之今内揵之臣委曲從君以自結固無有閒隙亦由是
也(鬼谷子/内揵註)
士為知己死女為悦已玩恩義茍潜暢他人焉能亂(李/善)
(註文選任彦昇/文宣王行狀)
驚鴻别水但見徘徊黄鶴去闗唯知反顧棲戀之心事
同於此(文苑英華庾/信謝賜賚啓)
明使君始垂哀憐意眷日崇譬之疾病乃使炎農分藥
岐伯下鍼疾雖未除就没無恨何者以其天醫至神而
榮魄自盡也(太平御覽疾病/部總叙疾病下)
然宿瘤以醜見傳而臣以醉見識(向氏語/林言語)
　　　思退
六二介於石不終日貞吉(易/豫)
考槃刺莊公也不能繼先公之業使賢者退而窮處(毛/詩)
(考/槃)
吾聞天有四時春生冬伐人有盛衰泰終必否知進退
存亡而不失其正惟賢人乎蠡雖不才明知進退髙鳥
已散良弓將藏狡兎已盡良犬就烹(吳越春秋勾/踐伐吳外傳)
蔡澤曰夫四時之序成功者去(戰國䇿秦/昭襄王)
非闚天者不可與圖逺君不授驥以重任驥亦俛首裹
足而去耳(後漢書郅/暉列傳)
今崎嶇於鋒刃之間在疑忌之際愚則為人所猜智則
危甚巣幕當如鴻鵠髙飛一舉萬里不可坐待罟網也
(晉書慕/容盛傳)
僕固脂車以須放秣馬以待却反耕於枳落歸志乎渦
瀨從容乎農夫優游乎卒歳矣(晉書夏/侯湛傳)
方當横潭亂海就魚鼈而為羣披榛捫樹從虺虵而相
伍(梁書王/僧儒傳)
籠樊之念既多寥廓之想彌切(魏書李順希/仁弟騫傳)
君獨不見夫雞乎首戴冠者文也足摶距者武也敵在
前敢鬭者勇也得食相告仁也守夜不失時信也雞有
此五徳君猶日瀹而食之者何也則以其所從來者近
也夫黄鵠一舉千里止君園池食君魚鼈啄君黍粱無
此五者君猶貴之以其所從來者逺矣臣將去君黄鵠
舉矣(韓詩/外傳)
介子推曰推聞君子之道為人子而不能承其父者則
不敢當其後為人臣而不見察於其君者則不敢立於
其朝然推亦無索於天下矣(新序節/士七)
九疑鬱林沮濕不中鸞鳳所惡君子攸去(焦氏易林/小過之晉)
賢士之嫁也非刑戮之國則就之非篡弑之朝則就之
若是而蹇必内有䜛姬外有譛臣二網張國仁者潔身
不待塵而舉不待逐而行引之不浮垂之不沈(天禄閣/外史漁)
(論/)
汝不見出穴之蟻上垣籬而扛百足之蟲有稚子臨穴
而憎蟻以泥覆其上雖欲返穴而安之亦不得已今楚
之疑非特稚子之憎也疑覆於國而距後至之士非特
覆穴之泥也而欲返楚以求鳴是何丘蟻之弗若乎汝
又不見遊魚之逝千仞之藪而無患者以其能與水相
信也故浮沈得揚其意出入得暢其情是水益深則魚
益逝君益信則士益歸而况士之於諸侯哉使逰魚遇
無水之壑則偃蹇而困於泥求咫尺之㳺亦不可得已
今楚無水之壑也欲以藪澤之魚而㳺之必蹇矣故魚
不厭深士不厭信或止或行其知幾乎(天禄閣外/史龜邱)
夫魚不潜縁磯之藪以為能逝也而時遇漁人之罟又
逆鱗而入鳥不巢覆廬之林以為能舉也而時遇獵者
之網又解翅而投乎(天禄閣外/史遇漁)
言衆魚張其鬐尾葺累其鱗則蛟龍隠其文章而避之
俗人朋黨恣其口舌則賢者亦伏匿深藏也(王逸註楚/辭九章)
譬彼四時功成則退在盈思中升隆以順(蔡中郎集太/傳胡公碑)
見幾而作如鴻之翔(蔡中郎集太/守胡公碑)
吾聞景風起則裘鑪息世道夷則奇士退(抱朴子内/篇釋滯)
繁弱既韜盧鵲將烹子房出𤣥帷而反閭巷信布釋甲
胄而修魚釣(抱朴子内/篇釋滯)
譬猶池魚籠鳥有江湖山藪之思(文選秋/興賦)
方將耕於東皋之陽輸黍稷之税以避當塗者之路(文/選)
(阮籍奏記/詣蔣公)
惟羡肅肅翰濱紛戾髙㝠(文選謝靈運/鄴中詩註)
將随渤澥去刷羽汎清源(文選沈約和/謝宣城詩)
雖無𤣥豹姿終隠南山霧(文選謝眺/之宣城詩)
哲匠感蕭晨肅此塵外軫(文選殷仲文/九井作詩)
子獨不聞夫神人乎噏風飲露不食五穀登太清逰山
嶽靡紫芝弄白玉不因而獨備無假而自足不與人路
同嗜慾不與世務齊榮辱故能入無窮之門享不死之
年以此言之何待進賢(補文選夏/侯湛抵疑)
世雷同而炫曜兮何毁譽之昧昧人修飾而窺鏡兮後
尚可以竄藏(廣文選宋/玉九辯)
黄鵠之一舉兮知山川之紆曲再舉兮睹天地之圜方
(廣文選賈/誼惜誓)
譬籠鳥與池魚本山川而有思(藝文類聚産/業部園賦)
思依林而羽戢願託水而鱗藏(藝文類聚居/處部宅舎賦)
一葉將隕寧待於風露百川皆到自竭者潢汙(文苑英/華庾信)
(請致仕/一表)
銜羈之馬伏櫪之駒莫不思平原曠澤翹尾而馳足也
(太平御覽/兵部羈)
楚國龔舎初随楚王朝宿未央宫見蜘蛛焉有赤蜘蛛
大如栗四面縈羅網有蟲觸之而死者退而不能出焉
舎乃歎曰吾生亦如是耳仕官者人之羅網也豈可淹
歳於是掛冠而退時人笑之謂舎為蜘蛛之隠(太平御/覽蟲豸)
(部蜘/蛛)
孤鴻已摩天去吾儕戀稻粱跳躑網羅中(華陽陶隠/居傳上)
　　　立節
澤无水困君子以致命遂志(易/困)
老狼有胡進則躐其胡退則跲其尾進退有難然而不
失其猛(毛詩/狼跋)
見有禮於其君者事之如孝子之養父母也見無禮於
其君者誅之如鷹鸇之逐鳥雀也(左傳文公/十八年)
此行也吾聞鼓而已不聞金矣(左傳哀/公十年)
天下無道循道而行衡塗而僨(大戴禮記曾/子制言中)
魚我所欲也熊掌亦我所欲也二者不可得兼舎魚而
取熊掌者也生亦我所欲也義亦我所欲也二者不可
得兼舎生而取義者也(孟子告/子上)
天下有道以道殉身天下無道以身殉道未聞以道殉
乎人者也(孟子盡/心上)
好船者必溺好戰者必亡臣好直言不顧於命(吳越春/秋夫差)
(内/傳)
豫讓遁逃山中曰嗟乎士為知己者死女為悦己者容
吾其報智氏之讐矣(戰國䇿/趙襄子)
跖之狗吠堯堯非不仁狗固吠非其主(史記淮/隂侯傳)
人固有一死死有重於太山或輕於鴻毛用之所趨異
也(前漢書司/馬遷傳)
曲㦸在頸不易其心(後漢書/馮衍傳)
布衣之交猶有務信誓而蹈水火感知已而披肝膽徇
聲名而立節義者况於束帶立朝致仕卿相所務者非
特匹夫之信所感者非徒知己之惠所徇者豈聲名而
已乎(魏志杜/畿傳)
葅醢之戮甘之如薺(晉書劉/沈傳)
勁松方操嚴霜比烈白刃可陵貞心難折(晉書張/禕傳)
夫繁霜降節彰勁心於後凋横流在辰表貞期於上徳
(晉書烈/女列傳)
是知隕節茍合其宜義夫豈吝其没捐軀若得其所烈
士不愛其存故能守鐵石之深衷厲松筠之雅操見貞
心於歳暮摽勁節於嚴風赴鼎鑊其如歸履危亡而不
顧書名竹帛畫象丹青前史以為美談後來仰其徽烈
者也(晉書忠/義傳)
貞松標於歳寒忠臣亮於國危(晉書毛/璩傳)
所謂命輕鴻毛義貴熊掌(晉書江/統列傳)
封狐萬里投軀而弗顧猰窳千羣探穴而忘死(晉書郄/鑒傳)
匪石為心寒松比操(晉書鍾/雅傳)
其盛烈所著與河海而争流峻節所標共松柏而俱茂
(魏書史臣/節義傳)
死有重於太山貴其理全也生有輕於鴻毛重於義全
也(北史節/義傳)
曲刃句之直兵推之嬰不革矣(晏子/襍上)
齊攻魯求岑鼎魯君載他鼎以往齊侯弗信而反之為
非使人告魯侯曰栁下季以為是請因受之魯君請於
栁下季栁下季答曰君之賂以欲岑鼎也以免國也臣
亦有國於此破臣之國以免君之國此臣之所難也於
是魯君乃以真岑鼎往也且栁下季可謂此能説矣非
獨存已之國也又能存魯君之國(吕氏春/秋審已)
美女以貞顯其行烈士以義彰其名(陸子/道基)
荆蒯苪可謂守節死義矣則僕夫無為死也猶食飲而
遇毒也(韓詩/外傳)
有命之父母不知孝子有道之君不知忠臣夫豫讓之
君亦何如哉(説苑/尊賢)
越甲至齊雍門子狄請死之齊王曰鼔鐸之聲未聞矢
石未交長兵未接子何務死之為人臣之禮邪雍門子
狄對曰臣聞之昔者王田於囿左轂鳴車右請死之而
王曰子何為死車右對曰為其鳴吾君也王曰左轂鳴
者工師之罪也子何事之有焉車右曰臣不見工師乗
而見其鳴吾君也遂刎頸而死知有之乎齊王曰有之
雍門子狄曰今越甲至其鳴吾君也豈左轂之下哉車
右可以死左轂而臣獨不可以死越甲也遂刎頸而死
是日越人引甲而退七十里(説苑/立節)
次八石赤不奪節士之心測曰石赤不奪可與有要也
(太𤣥經/第四度)
義者臣子死節乎君親之難也離自平人而焚燒妻子
詐為吳仇讐求信於慶忌反而刺之若蜘蛛之小巧耳
(揚子法言/註淵騫篇)
立朝則以砥矢為操居已則以羔羊為節(抱朴子外/篇臣節)
惟漢有木曾不踰境惟南有金萬邦作詠(文選陸機答/賈長淵詩)
琅琅先生雅杖名節雖遇塵務猶振霜雪(文選袁宏/名臣序賛)
如彼竹柏負雪懐霜如彼騑駟配服驂衡(文選顔延之/陽給事誄)
郁烈之芳出於委灰繁㑹之音生於絶絃是以貞女要
名於没世烈士赴節於當年(文選陸機/演連珠)
貞朗志而玉折厲勁心而蘭摧(廣文選陸/士龍紆思)
梁姑姊其室失火兄子與二子在内欲取兄子輙得其
子火盛不得復入婦人曰梁豈可户告人曉耶被不義
之名何面見兄弟國人哉遂赴火而死(藝文類聚/火部火)
平路康衢從容之道進危塗險徑忠貞之節興登平路
者易為功渉險塗者難為力(藝文類聚/人部志序)
信順為甲胄大節為城池(藝文類聚職/官部冡宰碑)
譬如燒香其質雖壊而氣芬馥熏他令香(大集地藏十/輪經卷三)
　　　保身
鳴鳩此大夫遭周之亂而兄弟相戒以免禍之詩(詩説/小正)
(傳/)
鮑莊子之知不如葵葵猶能衛其足(左傳成公/十七年)
豈若匹夫匹婦之為諒也自經於溝瀆而莫之知也(論/語)
(憲/問)
狡兎死走狗烹髙鳥盡良弓藏敵國破謀臣亡(史記淮/隂侯傳)
夫卜而有不審不見奪糈為人主計而不審身無所處
(史記日/者傳)
假令僕伏法受誅若九牛亡一毛與螻螘何異(前漢書/司馬遷)
(傳/)
古人畏患茍免以計安身撓直為曲斵方為圓穢素絲
之潔推亮直之心(前漢紀/孝成)
審能騎龍弄鳳翔嬉雲間者亦非狐兎燕雀所敢謀也
(後漢書逸/民列傳)
知善不薦聞惡無言隠情惜己自同寒蟬(後漢書黨/錮列傳)
上蔡之犬不誡於前華亭之鶴方悔於後(晉書陸/機傳)
使燕雀微羣得保叢蔚(宋書后妃孝/武皇后傳)
以亡為行者不足以存君以死為義者不足以立功嬰
豈其婢子也哉其縊而從之也(晏子/襍上)
夫龍之為蟲也柔可狎而騎也然其喉下有逆鱗徑尺
若人有嬰之者則必殺人人主亦有逆鱗説者能無嬰
人主之逆鱗則幾矣(韓非子/説難)
諸生獨不見季夏之螇乎音聲入耳秋風至而聲無者
生(鹽鐵論/散不足)
淵涸龍憂箕子為奴(焦氏易林/泰之剝)
或問活身曰明哲或曰童蒙則活何乃明哲乎曰君子
所貴亦越用明保慎其身也如庸行翳路衝衝而活君
子不貴也(揚子問/明篇)
吾聞無巢之林其下必廬無魚之藪其上必磯子乃洋
洋然悲歌慷慨浮而不歸敝褐垢體為時所疑之楚逰
者能不懐噫是子之智不如魚之逺磯而虚其藪鳥之
畏廬而廢其巢乎(天禄閣外/史遇漁)
甫亦樂魚之樂而亦憂魚之憂也不得則縱得之則烹
魚樂於縱而憂於烹今吾之憂是魚得其餌而吾得其
魚也故憂然則今之為士者皆得餌之魚乎郭泰笑曰
子其縱矣窺子之意將王室以為壑諸侯以為池洋然
縱之而赴於壑是子以王室為憂乎(天禄閣外/史燕言)
言蛟龍明於被害知貪香餌必近於死故下逰於清波
無人之處以言賢者亦不宜貪禄位以危其身也(王逸/註楚)
(辭哀/時命)
髙樹多悲風海水揚其波(曹子建野/田黄雀行)
必死之病不下苦口之藥朽爛之材不受琱鏤之飾是
以比干匪躬而剖心於情忠田豐見微而夷戮於言直
(抱朴子外/篇博喻)
毒粥既陳則旁有爛腸之鼠明燎宵舉則下有聚死之
蟲芻豢之豐則鼎俎承之才小任大則泣血漣如桑霍
為戒厚矣范䟽之鑒明矣(抱朴子外/篇廣譬)
秦燒詩書坑儒士於湯火之中但苦太熱耳時亦有寒
者謂四皓隠居尸子避地斯皆清涼其身不燠秦之湯
火(揚子法言/註寡見篇)
　　　得君
象曰子克家剛柔接也(易/蒙)
晉康侯用錫馬蕃庻晝日三接(易/晉)
六四入於左腹獲明夷之心(易明/夷)
九二困於酒食朱紱方來(易/困)
九二鳴鶴在隂其子和之我有好爵吾與爾靡之(易中/孚)
君子至止福禄如茨(詩小雅瞻/彼洛矣)
裳裳者華其葉湑(上/聲)兮我覯之子我心寫兮我心寫兮
是以有譽處兮　裳裳者華芸其黄矣我覯之子維其
有章矣維其有章矣是以有慶矣　裳裳者華或黄或
白我覯之子乗其四駱乗其四駱六轡沃若(詩小雅裳/裳者華)
汎汎楊舟紼(音/佛)纚(音/離)維之樂只君子天子葵之(詩小雅/采菽)
雞犧雖見寵飾然卒當見殺若人見寵飾則當貴盛(杜/氏)
(解左傳昭公/二十二年)
山則材之所生此人有山之材言其必大富也上天以
明臨下照之以天光言天子臨照之也於是乎又居於
土上既富矣而被天照又復居有土地是為國君之象
也(春秋正義莊/公二十二年)
臣之所處重卵也王謂臣曰吾必不聽衆口與䜛言吾
信汝也猶列眉也(戰國䇿/燕昭王)
世必有聖知之君而後有賢明之臣故虎嘯而冽風龍
興而致雲蟋蟀竢秋吟蜉蝤出以隂(前漢書/王褒傳)
千載一合論説無疑翼乎如鴻毛遇順風沛乎如巨魚
縱大壑(前漢書/王褒傳)
明明在朝穆穆列布聚精㑹神相得益章雖伯牙操遞
鍾逢門子彎烏號猶未足以喻其意也(前漢書/王褒傳)
條垂藟蔓上下相求(後漢書/崔駰傳)
繁弱登御然後髙墉之功顯孤竹在肆然後降神之曲
成是以髙世之主必假逺邇之噐藴匵之才思託大音
之和(晉書戴/若思傳)
瓶磬小噐蒙國厚恩頻繁擢敘遂過其任(晉書王/濬傳)
良馬有䇿逺道可致賢士有合大道可明(尉繚子/武議)
晉平公問於叔向曰昔者齊桓公九合諸侯一匡天下
不識其君之力乎其臣之力乎叔向對曰管仲善制割
隰朋善削縫賔胥無善純縁桓公知衣而已亦其臣之
力也師曠侍曰臣請譬之以五味管仲善斷割之隰朋
善煎熬之賔胥無善齊和之羮以熟矣奉而進之而君
不食誰能強之亦君之力也(新序雜/事四)
太乙駕騮從天上來(焦氏易林/屯之隨)
終身不辱盈盛之門髙屋光覆君先其固(焦氏易林/遯之解)
履堦登墀髙升峻巍福禄洋溢依天之威(焦氏易林/漸之剥)
次六幹干於天貞馴測曰幹干之貞順可保也(太𤣥經/第一千)
次六朱車燭分一日增我三千君子慶小人傷測曰朱
車之增小人不當也(太𤣥經/第一増)
計如投水思若轉規䇿定帷幄謀成几案(文選陸陲/石闕銘)
瞻彼榮寵譬諸雲霄(廣文選蔡伯喈汝/南周巨勝碑文)
崔浩論事語至中夜太宗大悦賜浩縹醪酒十斛水精
戎鹽一兩曰朕味卿言若此鹽酒故與卿同其味也(事/類)
(賦飲食/部酒註)
　　　得民
蔽芾(音/廢)甘棠勿翦勿伐召伯所茇(音/鈸)　蔽芾甘棠勿翦
勿敗召伯所憇(音/噐)　蔽芾甘棠勿翦勿拜召伯所説(音/税)
(風詩國/  甘棠)
緇衣之宜分敝予又改為兮　緇衣之好兮敝予又改
造(叶在/早反)兮　緇衣之蓆(叶祥/籥反)兮敝予又改作兮(詩國風/緇衣)
泂(音/逈)酌彼行潦(音/老)挹(音/楫)彼注兹可以餴(音/分)饎(音熾叶/昌里反)豈
弟君子民之父母(詩大雅/泂酌)
甘棠美召伯也召伯之教明於南國(毛詩/甘棠)
此公侯之所以扞城其民也(左傳成公/十二年)
天下有道則公侯能為民扞城而制其腹心(左傳成公/十二年)
宋皇國父為太宰為平公築臺妨於農收子罕請俟農
功之畢公弗許築者謳曰澤門之晳實興我役邑中之
黔實慰我心(左傳襄公/十七年)
蔽芾甘棠勿翦勿伐召伯所茇思其人猶愛其樹况用
其道而不恤其人乎(左傳定/公九年)
大海蕩蕩水所歸髙賢愉愉民所懐大山崔百卉殖民
何貴貴有徳(前漢書/禮樂志)
我有枳棘岑君伐之我有蟊賊岑君遏之狗吠不驚足
下生氂含哺鼓腹焉知凶灾(後漢書/岑彭傳)
父母何在在我庭化我隝梟哺所生(後漢書循/吏列傳)
造父為齊王駙駕以渇服馬百日而服成請効駕齊王
王曰効駕於圃中造父驅車入圃馬見圃池而走造父
不能禁造父以渇服馬久矣今馬見池駻而走雖造父
不能治今簡公之以法禁其衆久矣而田恒利之是田
恒傾圃池而示渇民也(韓非子外/儲説右)
紂作梏數千睨諸侯之不謟已者杖而梏之文王桎梏
於羑里七年而後得免及武王克殷既定令殷之民投
撤桎梏而流之於河民輸梏者以手撤之弗敢墜也跪
之入水弗敢投也曰昔者文王常擁此故愛思文王
猶敬其梏况守其法教乎(賈子新/書君道)
周文王問於粥子曰敢問君子將入其職則其於民也
何如粥子對曰唯疑請以上世之政詔於君王政曰君
子將入其職則其於民也旭旭然如日之始出也周文
王曰受命矣曰君子既入其職則其於民也何若對曰
君子既入其職則其於民也暯暯然如日之正中周文
王曰受命矣曰君子既去其職則其於民也何若對曰
君子既去其職則其於民也暗暗然如日之已入也故
君子將入而旭旭者義先聞也既入而暯暯者民保其
福也既去而暗暗者民失其教也(賈子新書/修政語下)
昔禹治水平壤區畫萬國以鎮民神故巡狩諸侯百姓
若捧太陽之餘光瞻候雲之潤氣故臨九河而頌禹烈
躡㑹稽而懐禹功(天禄閣外/史巡幸)
相與援衡軒而雨涕若赤子於父母也(藝文類聚職/官部令長頌)
亂離既著殆為灰朽僥倖之運賴兹應后䕃我塗炭惠
隆邱阜潤同江海恩猶父母(太平御覽/人事部歌)
幾合狐貍化為豺虎賴我郭君不畏強禦(太平御覽人/事部諺下)
我府君道教舉恩如春威如虎愛如母訓如父(太平御/覽職官)
(部/尹)
思其人猶愛其樹尊其人必歌其道(太平御覽禮/儀部宗廟)
　
　
　
　
　喻林卷七十八
欽定四庫全書
　喻林卷七十九　　　　　明　徐元太　撰
　　德行門(一/)
　　　孝弟
凱風自南吹彼棘心棘心夭夭母氏劬勞(詩國風/凱風)
睍(與演/同)睆(與莞/同)黄鳥載好其音有子七人莫慰母心(詩/國)
(風凱/風)
爰有寒泉在浚之下有子七人母氏勞苦(詩國風/凱風)
常棣之華鄂(五各/反)不韡韡(音/偉)凡今之人莫如兄弟(詩小/雅常)
(棣/)
脊(音/積)令(音/零)在原兄弟急難(叶泥沿反○/詩小雅常棣)
蓼蓼者莪匪莪伊蒿哀哀父母生我劬勞蓼蓼者莪匪
莪伊蔚哀哀父母生我勞瘁(詩小雅/蓼莪)
南山烈烈飄風發發民莫不穀我獨何害(叶音/曷)○南山
律律飄風弗弗民莫不穀我獨不卒(詩小雅/蓼莪)
杕杜君子敎人孝友之詩(詩說/魏)
陟岵孝子行役思念父母也(毛詩/陟岵)
鴇羽刺時也昭公之後大亂五世君子下從征役不得
養其父母而作是詩也(毛詩/鴇羽)
常棣燕兄弟也(毛詩/常棣)
南陔孝子相戒以養也白華孝子之潔白也(毛詩/南陔)
蓼莪刺幽王也民人勞苦孝子不得終養爾(毛詩/蓼莪)
鄂足得華之光明則韡韡然盛弟以敬事兄兄以榮覆
弟恩義之顯亦韡韡然(鄭氏箋/詩常棣)
有寒泉在浚邑之下以喻七子在母之前寒泉有益於
浚浸潤浚民使得逸樂以興七子無益於母不能事母
使母勞苦乃寒泉之不如(毛詩正/義凱風)
言黄鳥有睍睆之容貌則又和好其音聲以興孝子當
和其顔色順其辭令也(毛詩正/義凱風)
由華以覆鄂鄂以承華華鄂相承覆故得韡韡然而光
明也華鄂相覆而光明猶兄弟相順而榮顯(毛詩正/義常棣)
脊令者水鳥當居於水今乃在於高原之上失其常處
以喻人當居平安之世今在於急難之中亦失其常處
也然脊令既失其常處飛則鳴行則搖不能自舍此則
天之性以喻兄弟既在急難而相救亦不能自舍亦天
之性(毛詩正/義常棣)
孝經鉤命決云孝道者萬世之桎鎋
君子將營宫室宗廟為先廏庫為次居室為後凡家造
祭器為先犧賦為次養器為後(禮記曲/禮下)
其往也如慕其反也如疑(禮記檀/弓上)
孝子如執玉如奉盈洞洞屬屬然如弗勝如將失之嚴
威儼恪非所以事親也(禮記/祭義)
創鉅者其日久痛甚者其愈遲(禮記三/年問)
未有君而忠臣可知者孝子之謂也未有長而順下可
知者弟弟之謂也未有治而能仕可知者先修之謂也
(大戴禮記/曽子立孝)
其譏子道之不盡奈何曰樂正子春之視疾也復加一
飯則脫然俞復損一飯則脫然俞復加一衣則脫然俞
復損一衣則脫然俞止進藥而藥殺是以君子加弑焉
耳(公羊昭公/十九年)
祭於室求之於幽祭於堂求之於明祭於祊求之於逺
皆孝子博求之意也(何休解公羊/桓公八年)
天子親耕以共粢盛王后親蠶以共祭服國非無良農
工女也以為人之所盡事其祖禰不若以已所自親者
也(穀梁桓公/十四年)
今之孝者是謂能養至於犬馬皆能有養不敬何以别
乎(論語/為政)
為不順於父母如窮人無所歸(孟子萬/章上)
人少則慕父母知好色則慕少艾有妻子則慕妻子仕
則慕君不得於君則熱中大孝終身慕父母(孟子萬/章上)
親之過大而不怨是愈疏也親之過小而怨是不可磯
也愈疏不孝也不可磯亦不孝也(孟子告/子下)
齊宣王欲短喪公孫丑曰為朞之喪猶愈於已乎孟子
曰是猶或紾其兄之臂子謂之姑徐徐云爾亦敎之孝
弟而已矣(孟子盡/心上)
昔者明王之以孝治天下也不敢遺小國之臣而況於
公侯伯子男乎故得萬國之懽心以事其先王治國者
不敢侮於鰥寡而況於士民乎故得百姓之懽心以事
其先君治家者不敢失於臣妾而況於妻子乎故得人
之懽心以事其親(孝經/)
父子之道天性也君臣之義也父母生之續莫大焉君
親臨之厚莫重焉(孝經/)
存器而亡本樂之遁也調器以和聲樂之成也崇養以
傷行孝之累也修已以致禄養之大也(後漢書/劉平傳)
夫鐘鼓非樂云之本而器不可去三牲非致孝之主而
養不可廢(後漢書劉/趙列傳)
仁以枝葉扶疏為大孝以心體本根為先(後漢書/延篤傳)
近取諸身則耳有聽受之用目有察見之明足有致逺
之勞手有飾衞之力功雖顯外本之者心也逺取諸物
則草木之生始於萌芽終於彌蔓枝葉扶疏榮華紛縟
末雖繁蔚致之者根也夫仁人之有孝猶四體之有心
腹枝葉之有根本也(後漢書延/篤列傳)
太子建議曰君父各有篤疾有藥一丸可救一人當救
君邪父邪衆人紛紜或父或君時原在坐不與此論太
子諮之於原原勃然對曰父也(魏志邴/原傳註)
集苞思蓺黍之勤循陔有採蘭之詠事親之道也(晉書/孝友)
(傳/)
夫天倫之重共氣分形心睽則葉顇荆枝性合則華承
棣萼(晉書孝/友傳)
五子不滿隅一子何滿朝(晏子春/秋諫下)
今人饑見長而不敢先食者將有所讓也勞而不敢求
息者將有所代也(荀子性/惡篇)
所謂貴德為其近於聖也所謂貴貴為其近於君也所
謂貴老為其近於親也所謂敬長為其近於兄也所謂
慈幼為其近於弟也曽子曰父母生之子弗敢殺父母
置之子弗敢廢父母全之子弗敢闕故舟而不游道而
不徑能全支體以守宗廟可謂孝矣(吕氏春/秋孝行)
養有五道修宫室安牀第節飲食養體之道也樹五色
施五采列文章養目之道也正六律和五聲雜八音養
耳之道也熟五穀烹六畜和煎調養口之道也和顏色
說言語敬進退養志之道也此五者代進而厚用之可
謂善養矣(吕氏春/秋孝行)
曽子孝於父母昏定晨省調寒溫適輕重勉之於麋粥
之間行之於袵席之上而德美重於後世(陸子/愼微)
土者火之子也五行莫貴於土土之於四時無所命者
不與火分功名木名春火名夏金名秋水名冬忠臣之
義孝子之行取之土土者五行最貴者也其義不可以
加矣五聲莫貴於宫五味莫貴於甘五色莫貴於黄此
謂孝者地之義也(春秋繁露/五行對)
夫洗爵以盛水升階而進糲禮雖僃然非其貴者也(鹽/鐵)
(論孝/養)
枯魚銜索幾何不蠧二親之夀忽如過隙草木欲長霜
露不使賢者欲養二親不待(說苑/建本)
負重道逺者不擇地而休家貧親老者不擇禄而仕(說/苑)
(建本/)
樹欲静乎風不定子欲養乎親不待往而不來者年也
不可得再見者親也(說苑/敬愼)
康叔封與伯禽見商子曰某某也曰吾二子者朝乎成
王見周公三見而三笞其說何也商子曰二子盍相與
觀乎南山之陽有木焉名曰橋二子者往觀乎南山之
陽見橋竦焉實而仰反以告乎商子商子曰橋者父道
也商子曰二子盍相與觀乎南山之陰有木焉名曰梓
二子者往觀乎南山之陰見梓勃焉實而俯反以告商
子商子曰梓者子道也(說苑/建本)
或曰猗頓之富以為孝不亦至乎顏其餒矣曰彼以其
粗顔以其精彼以其囘顔以其貞(揚子學/行篇)
次四食于劇父母采餕若測曰食劇以若為順禄也(太/𤣥)
(經第/六劇)
兄弟相顧當如形之與影聲之與響(顔氏家/訓兄弟)
兄弟之際異於他人望深則易怨他親則易弭譬猶居
室一宂則塞之一隙則塗之則無頽毁之慮如雀鼠之
不䘏風雨之不防壁陷楹淪無可救矣僕妾之為雀鼠
妻子之為風雨甚哉(顏氏家/訓兄弟)
忠孝者百行之寶歟忠孝不修雖有他善其猶玉屑盈
庫不可琢為珪璋剉絲滿篋不可織為綺綬雖多亦奚
以為也(劉子/言苑)
毛詩曰相彼反哺尚在翔禽(李善註文選/補亡詩南陔)
有獺有獺在河之涘凌波赴汨噬魴捕鯉嗷嗷林烏受
哺於子養隆敬薄惟禽之似(文選補/亾詩)
循彼南陔厥草油油彼居之子色思其柔(文選補/亾詩)
循彼南陔言採其蘭眷戀庭闈心不遑安(文選補/亾詩)
人性茍有一孝則無所不包猶樹根一植百枝生焉(意/林)
(唐子/)
曽子曰往而不可還者親也故子欲養而親不待是故
椎牛而葬不如雞豚之逮親存也初吾為吏禄不及釜
尚欣欣而喜者非以為多也樂其逮親也既没之後吾
嘗南遊於楚得尊官焉堂高九尺車嘗百乘然猶北嚮
而泣涕者非為賤也悲不逮吾親也故家貧親老不擇
官而仕(藝文類聚/人部孝)
曽子每讀喪禮泣下霑襟常以一夕五起視衣之厚薄
枕之高卑(藝文類聚/人部孝)
㳙塵之孝河海之慈(藝文類聚/人部孝賛)
九日養親一日餓之寧可言飽多饑少同為孝子穀馬
一日餓之馬肥不損於義無傷非可同之(太平御覽/獸部馬五)
古有兄弟意欲分異出見三荆同根接葉連陰歎曰木
猶欣聚況我而殊異哉還為雍和(初學記人/部友悌)
夫孝行之本替本而求末者未見得之者也如或得之
君子不貴矣烏者而有返哺況人而無孝心者乎(初學/記鳥)
(部烏/)
雪山之中有一鸚鵡父母都盲常取好花果先奉父母
爾時有一田主初種穀時而作願言所種之穀要與衆
生而共噉食時鸚鵡子以彼田主先有施心即常於田
採取稻穀以供父母是時田主案行苗稼見諸虫鳥揃
穀穗處瞋恚懊惱便設羅網捕得鸚鵡鸚鵡子言田主
先有好心施物無恡由是之故故我敢來採取稻穀如
何今者而見網捕且田者如母種子如父實語如子田
主如王擁護由已作是語已田主歡喜問鸚鵡言汝取
此穀竟復為誰鸚鵡答言有盲父母願以奉之(雜寶藏/經卷一)
　　廉潔
六二不耕穫不菑畬(易无/妄)
子云君子不盡利以遺民詩云彼有遺秉此有不斂穧
伊寡婦之利故君子仕則不稼田則不漁(禮記/坊記)
立於惡人之朝與惡人言如以朝衣朝冠坐於塗炭(孟/子)
(公孫/丑上)
畜馬乗不察於雞豚伐冰之家不畜牛羊百乗之家不
畜聚斂之臣(大學/)
此朱公之金有如病不宿誡後復歸勿動(史記越/世家)
濯淖汚泥之中蟬蛻於濁穢以浮游塵埃之外不獲世
之滋垢皭然泥而不滓者也(史記屈/原傳)
瑾瑜比潔日月争光(史記屈/原傳賛)
使馬如羊不以入廏使金如粟不以入懷(後漢書張/奐列傳)
遇九臯之介鳥兮怨素意之不逞遊塵外而瞥天兮據
明翳而哀鳴鵰鶚競於貪婪兮我修潔以益榮(後漢書/張衡列)
(傳/)
歴宰金山家無寶鏤之飾連組珠海室靡璫珥之珍(宋/書)
(良吏陸/徽傳)
蟬腹龜腸為日已久饑虎能嚇人遽與肉餓麟不噬誰
為落毛(南齊書王/僧䖍傳)
景公問晏子廉政而長久其行何也晏子對曰其行水
也美哉水乎清清其濁不無雩途其清無不灑除是以
長久也公曰廉政而遫亾其行何也對曰其行石也堅
哉石乎落落視之則堅循之則堅内外皆堅無以為久
是以遫亾也(晏子春/秋問下)
惠子相梁莊子往見之或謂惠子曰莊子來欲代子相
於是惠子恐搜於國中三日三夜莊子往見之曰南方
有鳥其名鵷雛子知之乎夫鵷雛發於南海而飛於北
海非梧桐不止非練實不食非醴泉不飲於是鴟得腐
鼠鵷雛過之仰而視之曰嚇今子欲以子之梁國而嚇
我邪(莊子/秋水)
楚昭王失國屠羊說走而從於昭王昭王反國將賞從
者及屠羊說屠羊說曰大王失國說失屠羊大王反國
說亦反屠羊臣之爵禄已復矣又何賞之言王曰强之
屠羊說曰大王失國非臣之罪故不敢伏其誅大王反
國非臣之功故不敢當其賞王曰見之屠羊說曰楚國
之法必有重賞大功而後得見今臣之知不足以存國
而勇不足以死寇呉軍入郢說畏難而避寇非故隨大
王也今大王欲廢法毁約而見說此非臣之所以聞天
下也王謂司馬子綦曰屠羊說居處卑賤而陳義甚高
子綦為我延之以三旌之位屠羊說曰夫三旌之位吾
知其貴於屠羊之肆也萬鍾之禄吾知其富於屠羊之
利也然豈可以貪爵禄而使吾君有妄施之名乎說不
敢當願復反吾屠羊之肆遂不受也(莊子/讓王)
新浴者振其衣新沐者彈其冠人之情也其誰能以已
之僬僬受人之掝掝者哉(荀子/不茍)
石可破也而不可奪堅丹可磨也而不可奪赤堅與赤
性之有也性也者所受於天也非擇取而為之也豪士
之自好者其不可漫以汙也亦猶此也(吕氏春/秋誠廉)
孔子辭廩丘終不盜刀鉤許由讓天子終不利封侯(淮/南)
(子汜/論訓)
公儀休相魯魯君死左右請閉門公儀休曰止池淵吾
不稅蒙山吾不賦苛令吾不布吾已閉心矣何閉於門
哉(說苑/政理)
伋聞之妄與不如遺棄物於溝壑伋雖貧也不忍以身
為溝壑是以不敢當也(說苑/立節)
初沐者必拭冠新浴者必振衣(說苑/談叢)
義士不欺心㢘士不妄取以財為草以身為寶(說苑/談叢)
次七脂牛正肪(坊/)不濯釜而烹則歐(烏后/切)歍(塢/)之疾至
測曰脂牛歐歍不絜志也(太𤣥經/第四竈)
次四宛雛沈視食苦貞測曰宛雛沈視擇食方也(太𤣥/經第)
(五沈/)
言已飲食清潔誠欲使我形貌信而美好中心簡練而
合於道要雖長顑頷饑而不飽亦無所傷病也何者衆
人茍欲飽於財利已獨欲飽於仁義也(王逸註楚/辭離騷經)
寧作清水之沉泥不為濁路之飛塵(曹子建/九愁賦)
焦螟之卑棲不肯為銜鼠之唳天𤣥蟬之潔饑不願為
蜣蜋之穢飽是以禦冦不納鄭陽之惠曽參不美晉楚
之寶(抱朴子外/篇廣譬)
金鉤桂餌雖珍不能制九淵之沉鱗顯寵豐禄雖貴而
不能致無欲之幽人(抱朴子外/篇廣譬)
淳風足以濯百代之穢高操足以激將來之濁何必紆
朱曳紫服冕乗軺被犧牛之文繡吞詹何之香餌朝為
張天之炎熱夕成冰冷之委灰(抱朴子外/篇逸民)
鷦明非竹實之潔不食君子非道德之禄不居(揚子法/言註問)
(明篇/)
孝子養父母常自潔如白華之無㸃汙也(李善註文選/補亾詩白華)
朝飲木蘭之墜露兮夕餐秋菊之落英(楚辭離/騷經)
白華𤣥足在丘之曲堂堂處子無營無欲鮮侔晨葩莫
之㸃辱(文選補/亾詩)
如彼白珪質無塵玷(文選袁宏/名臣序賛)
金如粟而弗覩馬如羊而靡入雛雉必懷豚魚不爽由
是傾巢舉落望德如歸(文選沈休文/齊昭王碑)
其意常墨墨若冠章甫而坐塗炭也(古文苑失名氏/楚相孫叔敖碑)
黄金累千不如一賢人而無廉猶衣服之無殺食味之
無酸醎(意林/傅子)
唯夫金貞玉粹者乃能處而不汙其身耳(藝文類聚人/部鑒誡誥)
君子懷琬琰不使涅塵淄(藝文類聚樂/部論樂詩)
巢父聞由為堯所讓以為汙乃臨池水而洗其耳池主
怒曰何以汙我水(藝文類聚人/部隠逸上)
大夫有汙瀦之宫雖有美菜有義之士不食(藝文類聚/草部菜蔬)
有餽魚於鄭相者鄭相不受或謂曰子嗜魚何故不受
對曰吾以嗜魚故不受魚受魚失禄無以食魚不受得
禄終身食魚(事文類/聚清廉)
利誘人猶飄風之加庶草也惟有直慎者然後不囘(太/平)
(御覽天/部九風)
抱朴子曰𤣥蟬潔饑不羨蜣蜋穢飽故囘之簞瓢有以
輕猗頓之富也(埤雅品物/門蛣蜣)
管寧嘗與華子魚少相親友共園中鉏菜見地有片金
揮鉏如故與瓦石無異華捉而擲去(初學記/人部賢)
孔君魚為姑臧長清儉逼下有譏之者答曰奮身處脂
膏不能自潤(何氏語/林政事)
是人中蓮華世間八法所不染故(瑜伽師地論/卷八十二)
　　莊敬
温温恭人如集于木惴惴(音/贅)小心如臨于谷戰戰兢兢
如履薄冰(詩小雅/小宛)
濟澤之阿行潦之蘋藻寘諸宗室季蘭尸之敬也(左傳/襄公)
(二十/八年)
取蘋藻之菜於阿澤之中使服蘭之女而為之主神猶
享之以其敬也(杜氏解左傳襄/公二十八年)
樹木以本根為幹有幹故枝葉茂焉牆屋以下土為基
有基乃牆屋成焉人身以禮敬為本必有禮敬身乃得
存(春秋正義成/公十三年)
出門如見大賓使民如承大祭(論語/顏淵)
敬人者非敬人也自敬也貴人者非貴人也自貴也昔
者吾嘗見天雨金石與血吾嘗見四月十日並出有與
天滑吾嘗見高山之崩深谷之窒大都王宫之破大國
之滅吾嘗見高山之為裂深淵之沙竭貴人之車裂吾
嘗見稠林之無木平原為谿谷君子為御僕吾嘗見江
河乾為坑正冬采榆葉仲夏雨雪霜千乗之君萬乗之
主死而不葬是故君子敬以成其名小人敬以除其刑
(說苑/敬慎)
次二目穆穆足肅肅乃貫以棘測曰穆穆肅肅敬出心
也(太𤣥經/第四禮)
驅之於直道之上斂之乎檢括之中懔乎若跟掛於萬
刃慄然有如乗奔以履冰故能多逺悔吝保其貞吉也
(抱朴子外/篇崇敎)
堅冰之成起於微霜隕隊之咎由於怠嫚(前漢書註/韋賢傳)
禮如體無體何得為人無禮何能立德(揚子法言/註問道篇)
晉灼曰致冰無不先由微霜致墜無不先由驕慢(李善/註文)
(選韋孟/諷諫詩)
綰髮綰髮髮亦鬢止日祗日祗敬亦愼止(藝文類聚人/部鑒誡詩)
　　謙退
天道虧盈而益謙地道變盈而流謙鬼神害盈而福謙
人道惡盈而好謙謙尊而光卑而不可踰君子之終也
(易謙/)
離利貞亨畜牝牛吉(易離/)
飛鳥遺之音不宜上宜下(易小/過)
荏(音/任)染柔木言緡之絲(叶新/夷反)温温恭人維德之基(詩大/雅抑)
且夫既登而求降階者知人也(左傳襄公/二十四年)
日之謙當鳥故曰明夷于飛明之未融故曰垂其翼(左/傳)
(昭公/五年)
離之一卦為日為鳥日為髙明鳥為微細今日之謙退
不得高明下當微細是日光不足故當鳥也(春秋正義/昭公五年)
正考父佐戴武宣三命兹益共故其鼎銘云一命而僂
再命而傴三命而俯循牆而走亦莫余敢侮饘於是鬻
於是以餬余口其共也如是(左傳昭/公七年)
君子無所争必也射乎揖讓而升下而飲其争也君子
(論語/八佾)
君子知天下之不可上也故下之知衆人之不可先也
故後之温恭愼德使人慕之江海雖左長於百川以其
卑也(孔子家/語觀周)
良賈深藏若虚君子盛德容貌若愚(史記老/莊傳)
夫有所貴故有降焉夫有所美故有謙焉譬影響之與
形聲相與而立道足者忘貴賤而一賢愚體公者乗理
當而均彼我降挹之義於何而生則謙之為美固不可
以語至足之道涉乎大方之家矣(晉書韓/佁傳)
正考父一命而傴再命而僂三命而俯循牆而走孰敢
不軌如而夫者一命而吕鉅再命而於車上儛三命而
名諸父(莊子列/禦冦)
行而供翼非漬淖也行而俯項非擊戾也偶視而先俯
非恐懼也(荀子修/身篇)
兔罝之容不失其恭(焦氏易林/坤之困)
次五地自冲下于川測曰地自冲人之所聖也(太𤣥經/第一少)
上九宻雨溟沐潤于枯瀆三日射谷測曰宻雨射谷謙
之靜也(太𤣥經/第一少)
次二去彼枯園舍下靈淵測曰舍下靈淵謙道光也(太/𤣥)
(經第/五去)
自虚毁者水息淵木消枝山殺痩澤增肥(太𤣥經/𤣥文)
人之為德其猶虚器歟器虚則物注滿則止焉故君子
常虚其心志恭其容貌不以逸羣之才加乎衆人之上
視彼猶賢自視猶不足也故人願告之而不􁑴(徐幹中/論虚道)
用壯處謙壯乃全也用壯處壯則觸藩矣(周易畧/例卦畧)
火炎上而受制於水水趨下而得志於火故君子不欲
多上人(文中子/魏相)
通𤣥經曰見不足故能成其賢奢者不長(道德經四/子集解)
閻浮提人不知禮敬耆舊有德以言化之未可得度是
時菩薩自變其身作迦頻闍羅鳥是鳥有二親友一者
大象二者獼猴共在必鉢羅樹下住自相問言我等不
知誰應為大象言我昔見此樹在我腹下今大如是以
此推之我應為長猴言我曾蹲地手挽樹頭以此推之
我應為長鳥言我於必鉢羅林中食此樹果子隨糞出
此樹得生以是推之我應最大象復說言先生宿舊禮
應供養即時大象背負獼猴鳥在猴上周遊而行一切
禽獸見而問之何以如此答曰以此恭敬供養長老禽
獸受化人亦効之(大智度論/卷十二)
言其謙下為物所陵賤忍受無慢猶如橋梁也(羅什譯/維摩詰)
(經佛/道品)
　　履信
豚魚吉信及豚魚也(易中/孚)
風行澤上无所不周其猶信之被物无所不至(周易正/義中孚)
苟有明信澗谿沼沚之毛蘋蘩藴藻之菜筐筥錡釜之
器潢汙行潦之水可薦於鬼神可羞於王公而況君子
結二國之信行之以禮風有采蘩采蘋雅有行葦泂酌
昭忠信也(左傳隠/公三年)
舍之聞之杖莫如信完守以老楚杖信以待晉不亦可
乎(左傳襄/公八年)
若合諸侯之卿以為不信必不捷矣食言者不病(左傳/襄公)
(二十/七年)
言之不用若食之消散故謂無信為食言(春秋正義襄/公二十七年)
人而無信不知其可也大車無輗小車無軏其何以行
之哉(論語/為政)
至誠則動金石不誠則鳥獸不可親狎(趙氏註孟/子離婁上)
夫貞夫之一則天地可動機心内萌則鷗鳥不下況信
不足焉而祈物之必附猜生於我而望彼之必懷何異
挾水求温抱炭希涼者哉(魏志高/柔傳)
曾子之妻之市其子隨之而泣其母曰女還顧反為女
殺彘適市來曾子欲捕彘殺之妻止之曰特與嬰兒戲
耳曽子曰嬰兒非與戲也嬰兒非有知也待父母而學
者也聽父母之敎令子欺之是敎子欺也父欺子而不
信其母非以成敎也遂烹彘(韓非子外/儲說左)
魯哀公問於孔子曰吾聞古者有䕫一足其果信有一
足乎孔子對曰不也夔非一足也夔者忿戾惡心人多
不說喜也雖然其所以得免於人害者以其信也人皆
曰獨此一足矣夔非一足也一而足也哀公曰審而是
固足矣(韓非子外/儲說左)
呉起示其妻以組曰子為我織組令之如是組已就而
效之其組異善起曰使子為組令之如是而今也異善
何也其妻曰用財若一也加務善之呉起曰非語也使
之衣歸其父往請之呉起曰起家無虚言(韓非子外/儲說左)
夫弓矢和調而後求其中焉馬慤原順然後求其良材
焉人必忠信重厚然後求其知能焉今人有不忠信重
厚而多知能如此人者譬猶豺狼與不可以身近也(說/苑)
(尊賢/)
水倍淵則川竭人倍信則名不達(說苑/談叢)
齊攻魯求岑鼎魯君載岑鼎往齊侯不信而反之以為
非也使人告魯君栁下惠以為是因請受之魯君請於
栁下惠栁下惠對曰君之欲以為岑鼎也以免國也臣
亦以有國於此破臣之國以免君之國此臣所難也魯
君乃以眞岑鼎往栁下惠可謂守信矣非獨存已之國
也又存魯君之國信之於人重矣猶輿之輗軏也(新序/節士)
陽氣潜萌於黄宫信無不在乎中(太𤣥經/第一中)
測曰拔我輗軏貴以信也(太𤣥經/第一閑)
言已施行常擥木引堅據持根本又貫累香草之實執
持忠信不為華飾之行也(王逸註楚/辭離騷經)
水之寒也火之熱也金石之堅剛也此數物未嘗有言
而人莫不知其然者信著乎其體也使吾所行之信若
此數物而誰其疑我哉今不信吾所行而怨人之不信
也猶敎人執鬼縳魅而怨人之不得也惑亦甚矣(徐幹/中論)
(貴驗/)
金玉小信之質大信則除矣故至信辟金(郭子註莊/庚桑楚)
信之行於人譬濟之須舟也信之於行猶舟之待檝也
將涉大川非舟何以濟之欲泛方舟非檝何以行之今
人雖欲為善而不知立行猶無舟而濟川也雖欲立行
而不知立信猶無檝而行舟也是適郢者而首㝠山背
道愈逺矣(劉子/履信)
春之得風風不信則花萼不茂花萼不茂則發生之德
廢夏之得炎炎不信則卉木不長卉木不長則長贏之
德廢秋之得雨雨不信則百穀不實百穀不實則收成
之德廢冬之得寒寒不信則水土不堅水土不堅則安
静之德廢以天地之靈氣候不信四時猶廢而況於人
乎(劉子/履信)
猶如海潮終不違時(蘇婆呼童/子經卷中)
大海潮水尋以時而來不失常處(法海經/尺一)
師子在林中往與一獼猴共為親友獼猴以二子寄於
師子時有鷲鳥饑行求食值師子睡故取猴子而去住
於樹上師子覺已求猴子不得見鷲持在樹上而告鷲
言我受獼猴寄託二子䕶之不謹今汝得去孤負言信
請從汝索我為獸中之王汝為鳥中之主貴勢同等宜
以相還鷲言汝不知時吾今饑乏何論同異師子知其
叵得自以利爪爴其脅肉以貿猴子(大智度論/卷三十三)
　
　
　喻林卷七十九
欽定四庫全書
　喻林卷八十　　　　　　明　徐元太　撰
　　德行門(二/)
　　　謹言
六四括囊无咎无譽(易坤/)
咸其輔頰舌滕口說也(易咸/)
六五艮其輔言有序悔亾(易艮/)
亂之所生也財言語以為階(易繫辭/上傳)
石有玉而傷其山萬民之患在口言(汲冡周書/周祝解)
荏(音/忍)染柔木君子樹(叶上/主反)之往來行言心焉數之(詩小/雅巧)
(言/)
白圭之玷尚可磨也斯言之玷不可為也(詩大/雅抑)
君子樹善木如人心思數善言而出之(鄭氏箋/詩巧言)
荏染柔忍之木君子之人所樹之也言君子樹木必身
簡擇取吾木然後樹之喻往來可行之言亦君子口所
出之也言君子出言必心焉思數知善而後出之(毛詩/正義)
(巧言/)
弔喪弗能賻不問其所費問疾弗能遺不問其所欲見
人弗能館不問其所舍(禮記曲/禮上)
王言如絲其出如綸王言如綸其出如綍故大人不倡
游言(禮記/緇衣)
雷之發聲物無不同時應者人之言當各由已不當然
也(鄭氏註禮/記曲禮上)
過言一出駟馬不能及不可得悔也口舌所覆亦如溺
矣(鄭氏註/禮緇衣)
君子溺於口者言卿大夫之君子以口傷人而致怨恨
遂被覆没亦如溺於水不能自活也(禮記正/義緇衣)
牀第之言不踰閾況在野乎(左傳襄公/二十七年)
溺人必笑吾將有問也註云所問不急猶溺人不知所
為而反笑(杜氏解左傳/哀公十六年)
鳥之將死其鳴也哀人之將死其言也善(論語/泰伯)
道聽而塗說德之棄也(論語/陽貨)
士未可以言而言是以言餂之也可以言而不言是以
不言餂之也(孟子盡/心下)
君子慎言語母先已而後人擇言出之令口如耳(孔子/集語)
(上/)
楚人諺曰得黄金百斤不如得季布一諾足下何以得
此聲於梁楚間哉(史記季/布傳)
周廟之人三緘其口漏巵在前欹器畱後(北齊書/魏收傳)
言室滿室言堂滿堂是謂賢王(管子/牧民)
一聲而非駟馬勿追一言而急駟馬不及故惡言不出
口茍語不留耳(鄧析子/轉辭篇)
狗不以善吠為良人不以善言為賢而況為大乎夫為
大不足以為大而況為德乎(莊子徐/無鬼)
先王之書術令之道曰惟口出好興戎則此言善用口
者出好不善用口者以為讒賊冦戎則此豈口不善哉
用口則不善也故遂以為讒賊冦戎(墨子尚/同中)
凡出言談則必先立儀而言若不先立儀而言譬之猶
運鈞之上而立朝夕焉也我以為雖有朝夕之辯必將
終未可得而從定也(墨子非/命下)
君子共已以待問焉則言不問焉則止譬若鐘然扣則
鳴不扣則不鳴(墨子/公孟)
言之信者在乎區葢之間(荀子/大略)
薄薄之地不得履之非地不安也危足無所履者也凡
在言也(荀子榮/辱篇)
口食可以肥百體故可食也口言或可以招百殃故不
可以言也(鬼谷子/權篇註)
美言者獨可於市耳夫市交易而退不相宜善言美語
求者欲疾得賣者欲疾售也(河上公註/老子為道)
山有玉掘其山水有珠濁其淵辯口多言亾其身(河上/公註)
(老子/顯質)
多事害神多言害身口開舌舉必有禍患(河上公註/老子虚用)
人有多言者猶百舌之聲人有少言者猶不脂之戸也
(淮南子/說山訓)
祭之日而言狗生取婦夕而言衰麻置酒之日而言上
冡渡江河而言陽侯之波(淮南子/說山訓)
田中之潦流入於海附耳之言聞於千里也(淮南子/說林訓)
夫言不在多在於當理施不在豐期於救乏(孔叢子/連叢子)
小人之聞道入之於耳出之於口茍言而已譬如飽食
而嘔之其不惟肌膚無益而於志亦戾矣(韓詩/外傳)
朕嘉宇内之士故詳延四方豪俊文學博習之士超遷
官禄言者不必有德何者言之易而行之難有舍其車
而識其牛貴其不言而多成事也呉鐸以其舌自破主
父偃以其舌自殺鶡鴠夜鳴無益於明主父鳴鴟無益
於死非有司欲成利文學桎梏於舊術牽於間言者也
(鹽鐵論/利議)
口者闗也舌者機也出言不當四馬不能追也口者闗
也舌者兵也出言不當反自傷也(說苑/談叢)
言猶射也括既離弦雖有所悔焉不可從而追已(說苑/談叢)
言人之善澤於膏沐言人之惡痛於矛㦸(說苑/談叢)
響不能獨為聲影不能倍曲為直物必以其類及故君
子愼言出已(說苑/談叢)
百行之本一言也一言而適可以却敵一言而得可以
保國(說苑/談叢)
一言而非四馬不能追一言而急四馬不能及(說苑/談叢)
忠信者士之行也言語者士之道路也道路不修治士
無所行矣(新序雜/事二)
實穀不華至言不飾今陽子華而不實言而無謀是以
禍及其身(列女傳周列/國晉伯宗妻)
梟鳴室北聲醜可惡(焦氏易林/豫之恒)
多虚少實語不可知尊空無酒飛言如雨(焦氏易林/豫之升)
口方圓舌為智樞門(焦氏易林/无妄之鼎)
言無要約不成劵契(焦氏易林/離之革)
華言風語自相詿誤(焦氏易林/咸之頥)
次七觥羊之毅鳴不類測曰觥羊之毅言不法也(太𤣥/經第)
(三毅/)
次四䎡其哇(一佳/切)三歳不噣(音/晝)測曰䎡哇不噣時數失
也(太𤣥經/第三耎)
次四利口哇(鳥佳/切)哇商人之貞測曰哇哇之貞利於商
也(太𤣥經/第五飾)
次六言無追如抑亦飛如大人震風測曰言無追如抑
亦揚也(太𤣥經/第五飾)
次八蛁(刁/)鳴喁喁血出其口測曰蛁鳴喁喁口自傷也
(太𤣥經/第五飾)
次六囊失括泄珍器測曰囊失括臣口溢也(太𤣥經/第六馴)
夫聖人為天口賢者為聖譯是故聖人之言天之心也
賢者之所說聖人之意也(潛夫論/考績)
昔㑹朝議者有人問曰寧有聞梟食其母乎有答之者
曰嘗聞烏反哺未聞梟食母也問者慚唱不善也(曹子/建令)
(禽惡/鳥論)
若與之言必以其方農夫則以稼穡百工則以技巧商
賈則以貴賤府史則以官守大夫及士則以法制儒生
則以學業故易曰艮其輔言有序不失事中之謂也(徐/幹)
(中論/貴言)
靈蔡黙然而吉凶昭晳於無形春鼃長譁而醜音見患
於聒耳聲希者響必巨辭寡者信必著(抱朴子外/篇廣譬)
奔驥不能及既往之失千金不能救斯言之玷故博其
施者未若防其㣲勤其求者不如寡其辭(抱朴子外/篇廣譬)
且八音九奏不能無長短之病養由百發不能止將有
一失之疏翫慿河者數溺於水好劇談者多漏於口(抱/朴)
(子外篇/重言)
伯牙謹於操絃故終無煩手之累儒者敬其辭令故無
樞機之辱(抱朴子外/篇重言)
奉老氏多敗之戒思金人三緘之義括鋒頴而如訥韜
脩翰於彤管含金懷玉抑謐華辯(抱朴子外/篇重言)
激雷不能追既往之失辭班輸不能磨斯言之既玷(抱/朴)
(子外篇/疾謬)
言非不可復追其猶射也懸機未發則猶可止矢一離
弦雖欲返之弗可得也(劉子/愼言)
言語在口譬含鋒刃不可動也動鋒刃者必傷喉舌言
失之害非唯鋒刃其所傷者不惟喉舌故天有卷舌之
星人有緘口之銘所以警恌言防口訧也(劉子/愼言)
言者風也無足而行無翼而飛不可易也是以聖人當
言而懼發言而憂如蹈水火臨危險也(劉子/愼言)
易誡樞機詩刺言玷斯言一玷非礛䃴所磨樞機既發
豈駭電所追(劉子/愼言)
汝將閉門却掃歟不如緘口而内修也(文中子/禮樂)
口為禁闥舌為發機門機之闗楛矢不追(廣文選曹子/建矯志詩)
小人溺於水君子溺於口也(意林子/思子)
自古及今其道一也變化無窮各有所歸或陰或陽或
柔或剛或開或閉或弛或張是以聖人守司其門戸審
察其先後口者心之門戸智謀皆從之出(意林鬼/谷子)
人者天之舌物者神之口(意林周/生烈子)
蟻孔潰河淄川傾山病從口入患自口出存亾之機開
闔之術(意林物/理論)
無曰莫傳宣于四海無曰莫聞響振萬里(藝文類聚人/部鑒誡箴)
時好細腰宫中皆饑時恱廣額下作細眉逆龍之鱗必
陷斯機括囊無咎乃免誅夷(藝文類聚人/部言語銘)
一言正天下定一言倚天下靡(藝文類聚/人部言語)
言美則響美言惡則響惡(藝文類聚/人部言語)
束脩之業其上在於不言其次莫如寡知也故諺曰使
口如鼻至老不失(藝文類聚/人部口)
勿曰不傳伏流成川蟻孔潰河流宂傾山(藝文類聚/人部口誡)
宣納之由寔伊樞機唯舌是出馳駟安追差氂千里君
子愼微何用口爽信在甘肥(藝文類聚/人部口箴)
墨子曰子禽問曰多言有益乎對曰蝦蟇日夜鳴口乾
而人不聽之鶴雞時夜鳴天下振動多言何益(太平御/覽羽族)
(部鶴/)
潛龍以不見為德言非其時皆招禍之道也(何氏語/林識鑒)
通𤣥經曰風不動火不出大人不言小人無述火之出
也必待薪大人之言必有信(道德經四/子集解)
言者禍之戸也不言者福之門也(道德經指/歸卷八)
夫士之生斧在口中所以斬身由其惡言(法句經/言語品)
昔者國王有一大象猛黠能戰其力勢勝五百小象其
王興軍欲伐逆國被象鐵鎧象士御之以雙矛㦸繫象
兩牙復以二劒繫著兩耳以曲刃刀繫象四脚復以鐵
棒繫著象尾被象九兵皆使嚴利象惟藏鼻䕶不用鬭
象士歡喜知象䕶身命所以者何象鼻輭脆中箭即死
是以不出鼻鬭耳象鬭殊久出鼻求劒象士不樂念此
猛象不惜身命出鼻求劒欲著鼻頭王及羣臣惜此大
象不復使鬭人犯九惡惟當䕶口如此大象䕶鼻不鬭
所以然者畏中箭死人亦如是所以䕶口(法句譬喻經/四象喻品)
昔有鱉遭遇枯旱湖澤乾竭不能自到有食之地時有
大鶴集住其邊鱉從求哀乞相濟度鶴遂銜之飛過都
邑上鱉不嘿聲問此何等如是不止鶴便應之口開鱉
乃墮地人得屠裂食之夫人愚頑無慮不謹口舌其譬
如是也(舊雜譬/喻經)
但有口言說如雷而無雨(法苑珠林/卷四十六)
如脣口是弓心慮如絃音聲如箭長夜空發徒染身口
(法苑珠林/卷五十八)
語雖是實非時而說亦落綺語也(法苑珠林/卷七十六)
水邊有二鴈與一龜共結親友後時池水涸竭二鴈作
是議言今此池水涸竭親友必受大苦議已語龜言此
池水涸竭汝無濟理可銜一木我等各銜一頭將汝着
大水處銜木之時愼不可語即便銜之經過聚落諸小
兒見皆言鴈銜龜去鴈銜龜去龜即瞋言何預汝事即
便失木墮地而死(法苑珠林/卷八十二)
兵者不祥之器不獲已而用之言者不眞之物不獲已
而陳之(高僧傳/八論)
　　愼行
初六藉用白茅无咎(易大/過)
雷在天上大壯君子以非禮弗履(易大/壯)
茍錯諸地而可矣藉之用茅何咎之有愼之至也夫茅
之為物薄而用可重也愼斯術也以往其无所失矣(易/上)
(繫/)
行與其慢寧過乎恭家與其瀆寧過乎嚴(王弼註/易家人)
若虞機張往省括于度則釋(書太/甲上)
夙夜思之明旦行之如射先省矢括于度釋則中(孔氏/傳書)
(太甲/上)
告汝行事之難當如射之有所凖志必中所志乃善(孔/氏)
(傳書盤/庚上)
謂之為山者人意葢猶以為卑況為岡為陵乎今所見
非高山乃岡陵也以興行君子之道者人意尚謂之為
淺況為小人之行乎今在位非君子乃小人也(毛詩正/義正月)
白玉為圭圭有損缺猶尚可更磨鑢而平若此政敎言
語之有缺失則遂往而不可改為(毛詩正/義抑)
政如農功日夜思之思其始而成其終朝夕而行之行
無越思如農之有畔其過鮮矣(左傳襄公/二十五年)
聖人道雖虎變事則鼈行道雖絲紛事則棊布(關尹子/三極)
色盛者驕力盛者奮未可以語道也故不班白語道失
而況行之乎(列子/說符)
子張曰昔者桀紂貴為天子富有天下今謂臧聚曰汝
行如桀紂則有怍色有不服之心者小人所賤也仲尼
墨翟窮為匹夫今謂宰相曰子行如仲尼墨翟則變容
易色稱不足者士誠貴也故勢為天子未必貴也窮為
匹夫未必賤也貴賤之分在行之美惡(莊子/盜跖)
宫有堊器有滌則絜矣行身亦然無滌堊之地則寡非
矣(韓非子/說林下)
終年為車無三寸之轄不可以驅馳匠人斲戸無一尺
之楗不可以閉藏故君子行思乎其所結(淮南子/繆稱訓)
曉自然以為智知存亾之樞機禍福之門戸舉而用之
陷溺於難者不可勝計也使知所為是者事必可行則
天下無不達之塗矣是故知慮者禍福之門戸也動静
者利害之樞機也(淮南子/人間訓)
夫山兊則不高水徑則不深行磏者德不厚志與天地
擬者其為人不祥(韓詩/外傳)
志善者忘惡謹小者志大俎豆之間足以觀禮閨門之
内足以論行(鹽鐵論/褒賢)
心如天地者明行如繩墨者章(說苑/談叢)
邑名勝母曽子不入水名盜泉孔子不飲醜其聲也(說/苑)
(談叢/)
曽哀公問於孔子曰吾聞君子不博有之乎孔子對曰
有之哀公曰何為其不博也孔子對曰為其有二乗哀
公曰有二乗則何為不博也孔子對曰為行惡道也(說/苑)
(君道/)
北行出門履蹈躓顚踒足據塗汚我襦袴(焦氏易林/坎之旅)
新作初陵踰陷難登(焦氏易林/明夷之咸)
舞非其處失節多悔(焦氏易林/兊之觀)
修身以為弓矯思以為矢立義以為的奠而後發發必
中矣(揚子/修身)
仁宅也義路也禮服也智燭也信符也處宅由路正服
明燭執符君子不動動斯得矣(揚子/修身)
珍其貨而後市修其身而後交善其謀而後動成道也
(揚子/修身)
次五孔道夷如蹊路微如大輿之憂測曰孔道之夷奚
不遵也(太𤣥經/第一羡)
堯舜桀紂之事常並存於世唯人所用而已楊朱哭岐
路所通逼者然也夫岐路惡足悲哉中反焉若夫縣度
之厄索舉足而已矣(申鑒雜/言上)
先民有言適楚而北轅者曰吾馬良用多御善此三者
益侈其去楚益逺矣遵路而騁應方而動君子有行行
必至矣(申鑒雜/言下)
赴谷必隊失水必溺人見之也赴穽必陷失道必沈人
不見之也不察之故君子愼乎所不察(申鑒雜/言下)
芷閭兮葯房居仁履義守忠貞也奮搖兮衆芳動作應
禮行馨香也(王逸註楚/辭九懐)
矯貞亮以作矢當苑囿之呈藝驅仁義以為禽必信忠
而後發(曹子建/潛志賦)
𢎞道德以為宇築無怨以作藩溜慈惠以為圃耕柔順
以為田(曹子建/𤣥暢賦)
一尺之錦足以見其巧一仞之身足以見其治是以君
子愼其寡也(徐幹中/論修本)
言者風波也故行之則實喪遺風波而不行則事得其
實危可安而蕩可定也(郭子註莊/人間世)
昔顏叔子獨處於室隣之婺婦又獨處室夜暴風雨至
屋壞婦人趨而至叔子納之而使執燭放於平旦蒸盡
摍屋而繼之自為避嫌不審矣(李善註文/選洞簫賦)
人咸躓於垤莫躓於山咸跌於汚莫跌於川(廣文選楊/子雲揚州)
(牧/箴)
努力觸藩徒摧角矣不出戸庭庶無過矣(古文苑董仲/舒士不遇賦)
夫行者榮辱之皁白君子居必選鄉遊必擇士(意林/體論)
寡門不入宿臨甑不取塵避嫌也(意林/鄒子)
扈江離與辟芷兮紉秋蘭以為佩(楚辭離/騷經)
朝搴阰之木蘭兮夕㩜洲之宿莽(楚辭離/騷經)
踰枳棘之籬則有絓挂之患登椒桂之圃則有榮華之
芳(太平御覽/木部棘)
人有遺余琉璃巵者小兒竊弄墮之不潔意既惜之又
感寶物之汙辱乃喪其所以為寶況君子行身而可以
有玷乎(太平御覽/器物部巵)
尸子謂孔子至於勝母暮矣而不宿過於盜泉渴矣而
不飲惡其名也(困學記聞/卷十諸子)
惟法是修惟禮是克手執圭璧足履繩墨(何氏語林/言志晉書)
通𤣥經曰陰陽之動有常節大人之動不極物(道德經/四子集)
(解/)
莫行如獺莫行如究暮莫行如鷲莫行如食吐鳥莫行
如犲莫行如鳥當行如狌狌所以者何世中無著眞人
如狌狌獸(中阿含經/卷十三)
譬如聚落邊有柰林多諸棘刺時有士夫入於林中所
有營作入林中已前後左右上下盡有棘刺爾時士夫
正念而行正念來去正念明目正念端視正念屈身所
以者何莫令利刺傷壞身故(雜阿含經/卷四十三)
葢屋不宻天雨則漏意不惟行婬泆為穿葢屋善宻雨
則不漏攝意惟行婬泆不生(法句經/雙要品)
當如乳母伺視其子莫令墜於坑井險道(思惟要/畧法)
如以毛繩戮皮斷肉骨壞髓斷爾乃止利養過毛繩絶
於持戒皮能破禪定肉析於智慧骨滅妙善心髓(大莊/嚴經)
(論卷/七偈)
且阿保傳愛愼及溷腴良庖提刀情怵介族(𢎞明集釋/何衡陽達)
(性論/)
　　中行
用九見羣龍无首吉(易乾/)
上九鼎玉鉉大吉无不利(易鼎/)
外彊而内順牛之善者若内外俱彊則失於猛害若外
内俱順則失於劣弱(周易正/義離)
人亦有言柔則茹(音/汝)之剛則吐之維仲山甫柔亦不茹
剛亦不吐(詩大雅/烝民)
孔子曰管仲鏤簋而朱紘旅樹而反坫山節而藻梲賢
大夫也而難為上也晏平仲祀其先人豚肩不揜豆賢
大夫也而難為下也君子上不僭上下不偪下(禮記雜/記下)
詩云馬之剛矣轡之柔矣馬亦不剛轡亦不柔志氣麃
麃取與不疑(春秋正義襄/公二十六年)
天下國家可均也爵禄可辭也白刃可蹈也中庸不可
能也(中庸/)
於心有猜則簋飱饌餔猶不屑餐旌瞀以之意之無疑
則兼金盈百而不嫌辭孟軻以之(後漢書張/衡列傳)
不樂前以顧軒不就後以慮輊(蜀志郤/正傳)
善不善取信而止矣若左若右正中而已矣縣乎日月
無已也(管子/白心)
不欲琭琭如玉落落如石(老子/法本)
誠能由於中矣一左一右雖過於中也而在中之庭一
前一却雖不及於中也而在中之皇及小人好盡則逺
於中矣遠於中則必窘於邊幅而裂矣必觸於巖牆而
僵矣必墜於坑塹而亾矣如以石而投之於淵也不極
則不止矣(子華子/執中)
夫堅白同異有厚無厚之察非不察也然而君子不辨
止之也倚魁之行非不難也然而君子不行止之也(荀/子)
(修身/篇)
西門豹之性急故佩韋以緩已董安于之心緩故佩弦
以自急故以有餘補不足以長續短之謂明主(韓非子/觀行)
玉少故見貴石多故見賤不欲如玉為人所貴如石為
人所賤當處其中也(河上公註/老子法本)
聖人無思慮無設儲來者弗迎去者弗將人雖東西南
北獨立中央故處衆枉之中不失其直天下皆流獨不
離其壇域(淮南子/詮言訓)
太剛則折太柔則卷聖人正在剛柔之間乃得道之本
(淮南子/氾論訓)
法人八尺四尺其中也宫者中央之音也甘者中央之
味也四尺者中央之制也是故三王之禮味皆尚甘聲
皆尚和(春秋繁露/循天之道)
中者天地之大極也日月之所至而却也長短之隆不
得過中天地之制也(春秋繁露/循天之道)
能以中和理天下者其德大盛能以中和養其身者其
夀極命(春秋繁露/循天之道)
次八黄不黄覆秋常測曰黄不黄失中德也(太𤣥經/第一中)
次三䎡(音/軟)其䣛守其節雖勿肆終無拂測曰䎡其䣛體
不可肆也(太𤣥經/第三䎡)
夫中庸之德其質無名故醎而不鹻淡而不􁏲質而不
縵文而不繢能威能懐能辯能訥變化無方以達為節
是以抗者過之而拘者不逮(劉邵人物/志體别)
心棲清虚之域行在玉石之間(蔡中郎集/蔡公碑)
天下有道聖人推而行之天下無道聖人述而藏之所
謂流之斯為川焉塞之斯為淵焉升則雲施則雨潛則
潤何往不利也(文中子/闗朗)
動則虎發静如鱗潛若彼赫赫若此洋洋(意林化/清經)
安能斷江漢之波為激石之流(何氏語/林言志)
與時俯仰因物變化不為石不為玉常在玉石之間不
多不少不貴不賤(道德經指/歸卷七)
言為禍匠黙為害工進為妖式退為孽容(道德經指/歸卷十三)
　　蹈仁
治國雖講之以學而不聚其仁行者如農夫雖耘壅成
熟而不收穫取之也(禮記正/義禮運)
民之於仁也甚於水火水火吾見蹈而死者矣未見蹈
仁而死者也(論語衞/靈公)
夫仁天之尊爵也人之安宅也(孟子公/孫丑上)
鷹飛退去不食其雛禽尚如此何況人乎(焦氏易林/解之比)
或問龍龜鴻鵠不亦夀乎曰夀曰人可夀乎曰物以其
性人以其仁(揚子君/子篇)
次四詘其角直其足維以傒穀測曰屈角直足不伎(音/寘)
刺也(太𤣥經/第二傒)
夫物不能為春故候天春而生人則不然存吾春而已
矣(申鑒/俗嫌)
逸周書曰不卵不䠣以成鳥獸(許氏說/文卷七)
然觀孺子之墜井非仁者之意視瞽人之觸柱非兼愛
之謂邪(抱朴子内/篇明本)
因斧以得柯因柯以成用種一粟則千萬之粟滋種一
仁衆行之美僃矣(意林/秦子)
有鸚鵡飛集他山山中禽輙相愛重鸚鵡自念雖樂不
可久也便去後數月山中大火鸚鵡遙見便入水霑羽
飛而灑之天神言汝雖有志意何足云也對曰雖知不
能救然嘗僑居是山禽獸行善皆為兄弟不忍見耳天
神嘉感即為滅火(藝文類聚/鳥部鸚鵡)
舜不登而高不行而逺拱揖於天下而天下稱仁(太平/御覽)
(人事部/仁德)
天地溫厚之氣始於東北盛於東南此天地之仁氣也
(太平御覽人/事部仁德)
駙馬共為荆使於巴見擔酖問之是何以曰所以酖人
也於是請買之金不足又益之車馬已得之盡注之於
江(太平御覽人/事部仁惻)
齊宣王見屠宰羊哀其无罪以豕代之(太平御覽/資產部屠)
鶬鶊有聲鷹隼匿爪(初學記居/處部門)
應發如犗牛心無威怒故應發如舟船心往來不倦故
應發如橋梁心濟渡忘疲故(大方廣佛華嚴/經卷七十七)
譬如㬥河漂流迅急險難可畏中有橋梁於諸衆生平
等悉與濟波之樂而無分别濟渡之想(法集經/卷二)
如有象羣處大林中四邊火起誰見是厄不生悲愍時
最大象挽於樹枝以打火滅導道令過得離火難一切
衆生為生老病死火之所圍遶誰有智者不生悲愍欲
令得出(無明羅刹/經所十一)
被大慈鎧遮煩惱箭慈為法藥消怨結毒煩惱燒心慈
能除滅慈為法梯登解脫臺慈為法船度生死海求善
法財慈為上寶行趣涅槃慈為道糧慈為駿足度入涅
槃慈為猛將越三惡道(三昧法門/經卷下)
祗劫有大林樹多諸禽獸野火來燒三邊俱起唯有一
邊而隔一水衆獸窮逼逃命無地我爾時為大身多力
鹿以前脚跨一岸以後脚踞一岸令衆獸蹈脊上而渡
皮肉盡壞以慈愍力忍之至死最後一兔來氣力已竭
自强努力忍令得過過已脊折墮水而死(大智度論/卷二十六)
譬如六牙白象雖被毒箭猶憐愍怨賊(大智度論/卷三十九)
縱彼飛沈隨其飲啄當使紫鮮頳尾並相忘於江湖錦
臆翠毛等逍遙於雲漢(法苑珠林/卷六十五)
行寂滅慈無所生故行不熱慈無煩惱故行等之慈等
三世故行無諍慈無所起故行不二慈内外不合故行
不壞慈畢竟盡故行堅固慈心無毁故行清浄慈諸法
性浄故行無邊慈如虚空故行阿羅漢慈破結賊故行
菩薩慈安衆生故行如來慈得如相故行佛之慈覺衆
生故行自然慈無因得故行菩提慈等一味故行無等
慈斷諸愛故行大悲慈導以大乗故行無厭慈觀空無
我故行法施慈無遺惜故行持戒慈化毁禁故行忍辱
慈䕶彼我故行精進慈荷負衆生故行禪定慈不受味
故行智慧慈無不知時故行方便慈一切示現故行無
𨼆慈直心清浄故行深心慈無雜行故行無誑慈不虚
假故行安樂慈令得佛樂故菩薩之慈為若此也(維摩/詰所)
(說經觀/衆生品)
　
　
　
　
　
　
　
　
　喻林卷八十
欽定四庫全書
　喻林卷八十一　　　　　明　徐元太　撰
　　德行門(三/)
　　　愼獨
相在爾室尚不愧於屋漏無曰不顯莫予云覯(詩大雅/抑下)
如惡惡臭如好好色此之謂自慊(大學/)
曽子曰十目所視十手所指其嚴乎(大學/)
君子獨立不慚於影獨寢不慚於魂(晏子春/秋外篇)
夫察所夜行周公慚乎景故君子愼其獨也(淮南子/繆稱訓)
若行獨梁不為無人不兢其容故使人信己者易蒙衣
自信者難(淮南子/繆稱訓)
次二神戰於𤣥其陳陰陽測曰神戰於𤣥善惡并也(太/𤣥)
(經第/一中)
人之須善猶首之須冠足之待履首不加冠是越類也
行不躡履是夷民也今處顯而修善在𨼆而為非是清
旦冠履而昏夜倮跣也(劉子/愼獨)
荃蓀孤植不以巖𨼆而歇其芳石泉潛流不以澗幽而
不清人在暗宻豈以𨼆翳而迴操(劉子/愼獨)
謂天葢高而聽甚卑謂日甚逺而照甚近謂神甚幽而
察甚明(劉子/愼獨)
居室如見賓入虚如有人故蘧瑗不以昏行變節顔囘
不以夜浴改容(劉子/愼獨)
修操於明行悖於幽以人不知若人不知則鬼神知之
鬼神不知則已知之而云不知是盜鍾掩耳之智也(劉/子)
(愼獨/)
君子表不𨼆裏明暗同度(意林/魏子)
帶之銘曰火滅修容愼戒必恭恭則夀(玉海踐阼/篇集解)
高彦先謹獨銘曰其出户如見賓其入虚如有人其行
無愧於影其寢無愧於衾(困學紀聞/卷五儀禮)
譬如樹王尼拘陀子其子微細種之在地則不可見至
樹生時方乃可見(毘耶娑問/經推九)
善意如電來即明去便復冥邪念如雲覆日時不見已
惡意起不見道(三慧經/藉八)
　　積小
地中生木升君子以順德積小以高大(易升/)
地中生木始於毫末終至合抱君子象之以順行其德
積其小善以成大名(王弼註/易萃)
積薄成厚積卑成高君子日汲汲以成煇小人日快快
以至辱(文子/上德)
積德成王積怨成亾積石成山積水成海不積而能成
者未之有也(文子/道德)
積土成山風雨興焉積水成淵蛟龍生焉積善成德而
神明自得聖人循焉故不積蹞步無以至千里不積小
流無以成江河(荀子/勸學)
積土而為山積水而為海旦暮積謂之歳積善而全盡
謂之聖人故聖人也者人之所積也(荀子/儒效)
人積耨耕而為農夫積斵削而為工匠積販貨而為商
賈積禮義而為君子居楚而楚居越而越居夏而夏是
非天性也積靡使然也故人知謹注錯愼習俗大積靡
則為君子矣(荀子/儒效)
仁義禮善之於人也辟之若貨財粟米之於家也多有
之者富少有之者貧至無有者窮(荀子/大畧)
土積而成山阜水積而成江海行積而成君子(鹽鐵論/執務)
聲無細而不聞行無𨼆而不明(說苑/談叢)
凡山陵之高非削而成崛起也必步增而稍上焉川谷
之卑非截斷而顚陷也必陂池而稍下焉是故積上不
止必致嵩山之高積下不已必極黄泉之深非獨山川
也人行亦然(潛夫論/愼微)
伊尹放太甲展季覆寒女商魯之民不稱淫篡焉何則
積之於素也故染不積則人不觀其色行不積則人不
信其事(徐幹中/論貴驗)
明出乎幽著生乎微故宋井之霜以基昇正之寒黄蘆
之萌以兆大中之暑事亦如之故君子修德始乎笄丱
終乎鮐背創乎夷原成乎喬嶽(徐幹中/論修本)
夫損之者如燈火之消脂莫之見也而忽盡矣益者如
苗禾之播殖莫之覺也而忽茂焉故治身養性務謹其
細不可以小益為不平而不修不可以小損為無傷而
不防凡聚小所以就大積一所以至億也(抱朴子内/篇極言)
千倉萬箱非一耕所得干天之木非旬日所長不測之
淵起於汀瀅陶朱之資必積百千(抱朴子内/篇極言)
盈乎萬鈞必起於錙銖竦秀凌霄必始於分毫是以行
潦集而南溟就無涯之曠尋常積而𤣥圃致極天之高
(抱朴子外/篇博喻)
鴻毳性輕積之沈舟繒縞質薄疊之折軸以毳縞之輕
微能敗舟軸者積多之所致也(劉子/愼隟)
水積成川載瀾載清土積成山歊蒸鬱冥山不讓塵川
不辭盈勉志含𢎞以隆德聲(文選張華/勵志詩)
累微以著乃物之理纒牽之長實累千里(文選張華/勵志詩)
勿謂其微覆簣成高勿謂其細巨由纖毫(藝文類聚儲/官部儲官箴)
譬如尼拘陀子其形雖小無妨能成就大樹枝條長廣
覆葢數百千地(太寶積經/一百十)
我觀此善根極為甚微細猶如山石沙鎔銷則出金禪
定與智慧猶如雙􁀙囊我以功力吹必出眞妙金(大莊/嚴經)
(論卷/十偈)
乃欲泛芥舟於巨壑策駘足於長路庻累毫成仞聚爝
為明(攝大乗/論序卷)
善因雖微獲果甚大如小爝火能燒大山一善能破大
惡亦如少燈能破多闇輕日能消重露小子能生大樹
世事尚然何況善力也(法苑珠林/卷八十九)
　　勵志
誰謂華高企其齊而誰謂德難厲其庶而(前漢書韋/𤣥成傳)
葢猶痿人思步盲者願明嵩霍咫尺江河匪逺(宋書魯/爽傳)
惡木之陰不可暫息盜泉之水無容悞飲(周書寇/儁傳)
夫彈痤者痛飲藥者苦為苦憊之故不彈痤飲藥則身
不活病不已矣(韓非子/六反)
子有含菽縕絮而致滋美其親將以求孝也人曰偽如
之何曰假儒衣書服而讀之三月不歸孰曰非儒也(楊/子)
(孝至/篇)
言已雖見放流猶種蒔衆香循行仁義勤身勉力朝暮
不倦也(王逸註楚/辭離騷經)
言已雖被放逐而棄居於山澤猶重鑿蘭蕙和糅衆芳
為糧食飲有節修善不倦也(王逸註楚/辭九章)
屈原見橘根深堅固終不可移則專一己志守忠信也
(王逸註楚/辭九章)
言已精明雖消滅猶結玉枝申修忠誠立長庚之星以
繼日光晝夜常行志意明也(王逸註楚/辭九歎)
言已志意高大上切於天譬若仙人王僑乗浮雲載赤
霄上凌太清游天庭也(王逸註楚/辭九歎)
夫路不險則無以知馬之良任不重則無以知人之德
君子日强其所重以取福小人日安其所輕以取禍(徐/幹)
(中論/修本)
夫珠之含礫瑾之挾瑕斯其性與良工為之以純其性
若夫素然故觀二物之既純而知仁德之可粹也優者
取多焉劣者取少焉在人而已孰禁我哉乗扁舟而濟
者其身也安粹大道而動者其業也美(徐幹中/論修本)
忍痛苦之藥石者所以除伐命之疾嬰甲胄之重冷者
所以扞鋒鏑之集潔操履之拘苦者所以全拔萃之業
納拂心之至言者所以悟易方之惑也(抱朴子外/篇博喻)
修塗之累非移晷所臻凌霄之高非一蕢之積然升峻
者患於垂上而力不足為道者病於方成而志不遂(抱/朴)
(子内篇/極言)
煌煌靈芝一年三秀予獨何為有志不就(文選嵇康/幽憤詩)
若金受礪若泥在鈞(文選張華/勵志詩)
渴不飲盜泉水熱不息惡木陰(文選陸機/猛虎行)
遁世之士非受匏瓜之性幽居之女非無懷春之情是
以名勝欲故偶影之操矜窮愈達故凌霄之節厲(文選/陸機)
(演連/珠)
脂我名車策我名驥千里雖遥孰敢不至(補文選陶/潛榮本)
小人恥其面不如子都君子恥其行不如舜禹故小人
貴明鑒君子尚至言(意林物/理論)
爵禄滿則忠衰室富足則行衰(意林/管子)
貧不攻九嶷玉倦不憩三危峯九嶷有惑號三危無安
容(藝文類聚樂/部論樂詩)
比求志之士望塗而息(何氏語/林言志)
猶如渇人終無變吐甘露之味(海空智藏/經供獻品)
比擐甲之精堅固策駟之遄夙則必任善以為軛引之
無窮之路委身而作肄駈之罔極之期(波羅宻多經五/百九十卷序)
譬如長者求多珍財晝夜精勤思惟方便常作是念我
於何時多獲珍財遂本所願由斯無暇求諸飲食(波羅/蜜多)
(經五百/九十)
譬如壯士武畧備具見敵兵至著堅甲胄乗策驥駿所
去無畏(大乘顯識/經推四)
若念力堅强雖入五欲賊中不為所害譬如著鎧入陣
則無所畏是名不忘念(佛遺敎/經羊五)
寧噉燒石吞飲鎔銅(法句經/利養品)
如象拔淤泥者是時戰象内心自念吾前後來受王寵
待甘美飲食吾先服食與王鬭戰無不降伏設我今日
没在淤泥不自拔出與王進鬭者則我失由來之名亦
使一國被其毁辱(出曜經五無/放逸品之餘)
猶如曾入海人諸知入海孔穴道路所經過處某處某
水漿某處博戲家某處婬種家如此諸家當念逺離設
至海中有果名摩檀那亦莫取食設食此果者便不能
采致珍寶(出曜經五無/放逸品之餘)
有人持珠度海失亾其珠人便持木斗舀水棄岸上海
神言汝當何時盡是水人言生死棄之不置海神知其
意出珠還之(三慧經/藉八)
譬如賈客於險道中備受諸苦乃得大利(大智度論/卷七十二)
　　反已
仁者如射射者正已而後發發而不中不怨勝已者反
求諸已而已矣(孟子公/孫丑上)
子曰射有似乎君子失諸正鵠反求諸其身(中庸/)
昔荆人之梟將巢於呉鳩遇之曰何去荆而巢呉乎梟
曰荆人惡予之聲鳩曰子不能革子之音則呉楚之民
不異情也為子計者莫若宛頸戢翼終身勿復鳴也(曹/子)
(建令禽/惡鳥論)
夫見人而不自見者謂之矇聞人而不自聞者謂之聵
慮人而不自慮者謂之瞀故明莫大乎自見聰莫大乎
自聞睿莫大乎自慮此三者舉之甚輕行之甚邇而莫
之知也故知者舉甚輕之事以任天下之重行甚邇之
路以窮天下之逺故德彌高而基彌固勝彌衆而愛彌
廣(徐幹中/論修本)
今夫立身不為人之所譽而為人之所謗者未盡為善
之理也盡為善之理將若舜焉人雖與舜不同其敢謗
之乎故語稱救寒莫如重裘止謗莫如修身療暑莫如
親冰信矣哉(徐幹中/論虚道)
懷疾者人不使為醫行穢者人不使畫法以無驗也子
思曰能勝其心於勝人乎何有不能勝其心如勝人何
(徐幹中/論修本)
烈士之愛國也如家奉君也如親則不忠之事不為其
罪矣仁人之視人也如已待疏也猶宻則不恕之怨不
為其責矣(抱朴子外/篇廣譬)
火性無所私金性方剛故曰公正(前漢書註/京房傳)
禀天地精靈合德齊明是以首擬天腹擬地四肢合四
時五藏合五行動如風雷言成文章也(揚子法言/註五百篇)
尸子曰舜之行其猶河海乎千仞之溪亦滿之螻蟻之
穴亦滿之(李善註文選沈/休文昭王碑文)
性愛山泉情篤魚鳥而從鷗未狎入獸相驚(藝文類聚/人部𨼆逸)
(下啟/)
巖巖孔聖異代稱傑景合乾坤明叅日月(初學記/人部聖)
若欲占察過去往昔集業久近所作强弱大小差别者
當復刻木為三輪以身口意各主一輪書字記之又於
輪正中一面書一畫令麄長使徹畔次第二面書一畫
令細短使不至畔次第三面作一榜刻如畫令其麄深
次第四面亦作傍刻令使細淺當知善業莊嚴猶如畫
飾惡業衰害猶如損刻其畫長大者顯示積善來久行
業猛利所作增上其畫細短者顯示積善來近始習基
鈍所作微薄其刻麄深者顯示習惡來久所作增上餘
殃亦厚其刻細淺者顯示退善來近始習惡法所作之
業未至增上(占察善惡業/報經卷上)
能涉逺路喻之脚足勝持一切喻之大地生長萬物喻
之時雨善療衆病喻之良醫能消饑渇喻之甘露接濟
沈溺喻之橋梁運渡大海喻之浮囊能除昏暗喻之燈
光(法苑珠林/卷八十七)
譬如良醫觸物為藥故醫術斯行遇病斯治(羅什譯維/摩詰經佛)
(道品/)
法輪淵廣難側法海流潤無涯故德無邊矣(僧肇註維/摩詰經佛)
(國品/)
　　自修
雷在天上大壯君子以非禮弗履(易大/壯)
山下有澤損君子以懲忿窒欲(易損/)
山上有雷小過君子以行過乎恭喪過乎哀用過乎儉
(易小/過)
金錫有其質鍊之故益精圭璧有其實琢磨乃成器(毛/詩)
(正義/淇澳)
小人溺於水君子溺於口大人溺於民皆在其所褻也
夫水近於人而溺人德易狎而難親也易以溺人口費
而煩易出難悔易以溺人夫民閉於人而有鄙心可敬
不可慢易以溺人故君子不可以不愼也(禮記/緇衣)
儒有忠信以為甲胄禮義以為干櫓戴仁而行抱義而
處(禮記/儒行)
儒有不寶金玉而忠信以為寶不祈土地立義以為土
地不祈多積多文以為富(禮記/儒行)
外寛而内直自設於𨼆括之中(大戴禮記衞/將軍文子)
夫義路也禮門也惟君子能由是路出入是門也(孟子/萬章)
(下/)
揵六枳而為籬兮築蕙若而為室播蘭芷於中廷兮列
杜衡於外術(後漢書/馮衍傳)
襲溫恭之黻衣兮被禮義之繡裳辮貞亮以為鞶兮雜
技藝以為珩昭綵藻與雕琢兮璜聲逺而彌長(後漢書/張衡列)
(傳/)
御六藝之珍駕兮遊道德之平林結典籍而為罟兮敺
儒墨而為禽(後漢書張/衡列傳)
方將馳騁乎典籍之崇塗休息乎仁義之淵藪槃旋乎
周孔之庭宇揖儒墨而與為友(後漢書蔡/邕列傳)
應規矩之淑質兮過班倕而裁之恊凖矱之眞度兮同
斷金之𤣥策(後漢書崔/駰列傳)
武王曰吾欲造起居之誡隨之以身几之書曰安無忘
危存無忘亡熟惟二者必後無凶杖之書曰輔人無茍
扶人無咎(後漢書崔/駰列傳)
動若重規静若疊矩(蜀志郤/正傳)
同鏘玉振争芬蘭郁(晉書鄭/袤列傳)
夫食稻梁進芻豢衣狐貉襲冰紈觀窈眇之竒儛聽雲
和之琴瑟此生人之所急非有求而爲也修道德習仁
義敦孝悌立忠貞漸禮樂之腴潤蹈先王之盛則此君
子之所急非有求而為也(梁書劉/峻傳)
抱玉而懷珠且滋蘭而樹蕙(魏書李順希/仁弟騫傳)
持繩視直置水觀平(北齊書/魏收傳)
春生夏長天地平分之功子孝臣誠人倫不易之道(隋/書)
(于仲/文傳)
君子之居也綏如安裘晏如覆杼(韓詩/外傳)
昨日何生今日何成必念歸厚必念治生日愼一日完
如金城(韓詩外/傳卷八)
次四帶其鉤鞶錘以玉環測曰帶其鉤鞶自約束也(太/𤣥)
(經第/一周)
言已修身清潔乃取江離辟芷以為衣被紉索秋蘭以
為佩飾博采衆善以自約束也(王逸註楚/辭離騷經)
言已旦飲香木之墜露吸正陽之津液暮食芳菊之落
華吞陰陽之精蘂動以香浄自潤澤也(王逸註楚/辭離騷經)
言已修飾清潔以瑶玉為席美玉為瑱(王逸註楚/辭九歌)
屈原言已居家則以薜荔摶飾四壁蕙草縛束屋乗船
則以蓀為楫櫂蘭為旌旗動以香潔自修飾也(王逸註/楚辭九)
(歌/)
必將修繩履墨不偏不黨(抱朴子内/篇道意)
入峻谷者當攀葛藟可以免於(頁/眞)墜猶處時俗者當據
道義然後得用自立(前漢書/註叙傳)
千里之馬繫以長索則為累矣人雖有容貌不修德如
千里馬也(李善註文選張/茂先勵志詩)
設於𨼆括之中直已不直人蘧伯玉之行也(李善註文/選蔡伯喈)
(郭有道/碑文)
旌性行以製珮兮珮夜光與瓊枝纗幽蘭之秋華兮又
綴之以江籬(文選思/𤣥賦)
匪仁里其焉宅兮匪義跡其焉追(文選思/𤣥賦)
白華絳趺在陵之陬蒨蒨士子涅而不渝(文選補/亾詩)
白華朱萼被於幽薄粲粲門子如磨如錯(文選補/亾詩)
如彼蘭蕙載採其芳(文選潘安仁/贈陸機詩)
直如朱絲繩清如玉壺冰(文選樂府鮑/明逺白頭吟)
漸漬德義之淵棲遲道藝之域(文選韋𢎞/嗣博奕論)
夫心猶首面一旦不修飾則塵垢穢之人心不思善則
邪惡入之人盛飾其面而莫修其心惑矣(文選張茂先/女史箴註)
賤珪璧於光陰竟松筠於晚歳(廣文選任彥昇求/為劉瓛立館啟)
終始若矢去不善如絶絃(古文苑失名氏/楚相孫叔敖碑)
古人目短於自見故以鏡觀形心短於自治故以禮自
防(意林/唐子)
駕青虬兮驂白螭吾與重華游兮瑤之圃登崑崙兮食
玉英吾與天地兮比夀與日月兮齊光(楚辭九/章涉江)
救寒無若重裘止謗莫若自修斯言信矣(太平御覽人/事部諺下)
木去其火則不灰人去其惡性則不死(陰符/經註)
若欲求火當須人功備其鑽且運動力手然後見火衆
生學道修習正行亦復如是(大乗妙/林經)
如田農夫於秋月時勤耕深地能除穢草(海空智藏/經供獻品)
譬如善識眞寶之匠於寶山中獲得一珠得已水漬從
漬出已置醋漿中從醋漿出已置之豆汁意猶不已復
置苦酒苦酒出已置衆藥中從藥出已以氀毼磨是名
眞正青琉璃珠(大方等大/集經卷三)
厭諸諠雜如獨覺乗洗煩惱垢如清浄水能除臭穢如
疾飄風斷衆結縛如利刀劒(大集地藏十/輪經卷一)
譬如眞金置礬石中如法鍊已離一切垢轉復明淨(大/方)
(廣佛華嚴/經三十五)
以諸善根瓔珞其身(無盡意菩/薩經八)
猶如新成衣塵土所汙染有目智慧人抖搜塵悉去(中/陰)
(經卷/上)
如金在鑛中無有能見金智者善陶鍊其金乃明顯(大/乗)
(宻嚴經/卷下)
譬如波斯匿王善養四兵若鬭戰時擊大戰鼓吹大戰
螺對敵堅住緣斯恩養戰無遺力能勝怨敵國境安寧
(大法鼓/經卷上)
如鍊金法消除滓穢離垢清淨隨所著處本垢不汙(大/法)
(鼓經/卷下)
如人巧浴器盛衆藥以水漬之中外俱潤無不周遍(長/阿)
(含經卷/十三)
如有人沐浴清潔以新白㲲被覆其身舉體清淨(長阿/含經)
(卷十/三)
猶木工師彼持墨繩用絣於木則以利斧斫治令直(中/阿)
(含經卷/二十)
猶如居士秋時颺穀穀聚之中若有成實者颺便止住
若不成實及粃糠者便隨風去居士見已即持掃箒掃
治令淨所以者何莫令汙雜餘淨好稻(中阿含經/卷二十九)
譬如王發四種兵雖行戰鬭初發行時意但欲攻敵耳
佛所說經種種諸善但欲共攻去一切惡耳(那先比丘/經卷上)
譬如人立平地持好弓箭能射殺怨賊三法合行亦如
是戒為平地禪定為快弓智慧為利箭三事備足能殺
煩惱賊(三昧法門/經卷下)
立大要憺被三願鎧外破魔衆内擊結賊(三昧法門/經卷下)
稊稗害禾多欲妨學耘除衆惡成收必多(法句經/敎學品)
譬如有人修治樹園地高下之邱墟平之溉灌以時拔
去荆棘穢草蘆葦邪生諸曲横出不理皆落治之棄諸
垣外令其順好樹木無礙根生葉茂皆悉獲之令不折
傷以是之故樹木轉大華實興盛其修行者受法師敎
除婬怒癡欲想諸穢以是之故行遂長成至于得道(修/行)
(道地經/慈品)
譬如金師鍊金垢隨火去眞金獨在(大智度論/卷十四)
如病人隨良醫敎將和治法病無不差(大智度論/卷二十二)
譬如久鏁脚人卒得解脫行時雖無有鏁猶有習在如
乳母衣久故垢著雖以淳灰淨浣雖無有垢垢氣猶在
衣(大智度論/卷一十七)
我以慚愧䩙捉持智慧秤(大莊嚴經/論卷六偈)
陶鍊生金畧有三種一除垢陶鍊二攝受陶鍊三調柔
陶鍊除垢陶鍊者謂從金性中漸漸除去麄中細垢乃
至唯有淨金沙在攝受陶鍊者謂即於彼鄭重銷煮調
柔陶鍊者謂銷煮已更細鍊治瑕隙等穢(瑜伽師地/論卷十三)
勒身口如馬著轡禁情欲如猴帶鏁(辯正論/卷一)
能排巨暗譬滿月之照三途巧遣衆毒似摩祗之除萬
惡(法苑珠林/卷八十五)
嚴飾道場澡浴塵垢著新潔衣内外俱淨(法苑珠林/卷八十八)
心以智德為嚴形以相好為飾嚴心所以進道飾形所
以靡俗(僧肇註維摩/詰經佛國品)
　　内修
魯公扈趙齊嬰二人有疾同請扁鵲求治扁鵲治之既
同愈謂公扈齊嬰曰汝曩之所疾自外而干府藏者固
藥石之所已今有偕生之疾與體偕長今為汝攻之何
如(列子/湯問)
被褐者薄外懷玉者厚内(河上公註/老子知難)
次二正其腹引其背酋貞測曰正其腹中心定也(太𤣥/經第)
(一戾/)
初一内其明不用其光測曰内其明自窺深也(太𤣥經/第五視)
次二沈視自見賢於𦕈之眄測曰沈視之見得正美也
(太𤣥經/第五沈)
次二堅白玉形内化貞測曰堅白玉形變可為也(太𤣥/經第)
(六堅/)
内清外濁弊衣褁玉(意林太/元經)
疏濯胷臆澡雪腹心使之芬香皓潔而不可汚也(意林/仲長)
(統昌/言)
若韜山金如苞海寶(藝文類聚内/典部典部志)
道家云眞人之心若珠在淵衆人之心若瓢在水(困學/紀聞)
(卷二十/雜識)
被褐者同其塵懐玉者寶其眞也聖人之所以難知以
其同塵而不殊懐玉而不渝(道德/經註)
子形不淨受諸染著積垢於身必思澡澣心垢不淨六
根所染弗思其澣茲為迷惑是故身垢不淨以世水洗
之心垢不淨以法語洗之(虚皇四/十九章)
人禀骨肉之質猶陶家坯也坯未冶則敗速身未鍊則
命促理固然也(聖母資/傳仙道)
剪諸見之萌則翳蘂星落褰積疑之網則障縠雲披(波/羅)
(蜜多經五/百九十三)
四如意為足正念為頭項慈悲明淨眼利智慧為牙以
空無我吼破諸煩惱賊(大方廣佛華嚴/經卷二十五)
四念處為弓信五根為箭四正勤為馬四如意為車五
力以為鎧破諸煩惱賊(大方廣佛華嚴/經卷二十五)
譬如倉蠅在糞上住自以為浄心亦如是入愛欲中自
以為淨(佛遺日摩尼/寶經推六)
譬如垢汙衣浣治以灰汁以灰汁浣治是衣得清淨如
是以過患染汙於正識浣以智慧灰心即得清淨(文殊/師利)
(問經/卷下)
譬如明月而埋於雲雲除散滅麗乎光天於虚空中朗
然顯現(蘇婆呼童/子經卷中)
譬如虚空於一切衆生無有障礙而彼虚空為諸煙雲
塵霧等事之所翳障(法集經/欲一)
譬如磨鏡垢去明存即自見形斷欲守空即見道眞(佛/說)
(四十二章/經尺一)
婬邪汙心猶鏡處泥穢垢汙焉偃以照天覆以臨土聰
睿聖達萬土臨照雖有天地之大靡一夫而能覩所以
然者由其垢濁衆垢汙心有踰彼鏡矣若得良師剗刮
瑩磨薄塵微曀蕩使無餘舉之以照毛髮面理無微不
察垢退明存使其然矣(佛說大安般/守意經序)
十方諸醫不能除人心之垢佛則是醫所語聞者心垢
則除便待安𨼆(如來三昧/經卷中)
如莽虞鳥昔日形貌妙善端嚴亦有威光今何隠没苦
切修練容質若斯(身毛喜/豎經下)
洗除心垢如工鍊金(法句經/塵垢品)
心棄惡法如蛇脫皮(法句經/梵志品)
佛問居士調象之法有幾事乎答曰常以三事用調大
象何謂三一者剛鉤鉤口著其䩭靽二者減食常令饑
瘦三者捶杖加其楚痛以此三事乃得調良又問施此
三事何所攝治也鐵鉤鉤口以制强口不與食飲以制
身獷加捶杖者以伏其心正爾便調曰作此伏者為何
所施用答曰如是伏已可中王乗亦可令鬭隨意前却
無有罣礙又問居士止有此法復有其異答曰調象之
法正如此耳佛告居士但能調象復能自調即曰不審
自調其義云何佛告居士吾亦有三事用調一切人亦
以自調得至無為一者至誠制御口業二以慈貞伏身
剛强三以智慧滅意癡(法句譬喻經/四象喻品)
如御車馬遲則策之牛奔則抑之(四阿含暮/抄解藉五)
譬如女人入屛帳裏種種莊嚴莊嚴既竟然後乃出(阿/育)
(王經/卷八)
刀鋸截身莫起瞋恚如燒枯樹無有恨心(修行道地/經慈品)
身心而相應疾成道德果(修行道地/經慈品)
人身有疾病醫藥以除之心疾亦如是四意止消之(修/行)
(道地經/勸意品)
譬如合集草木筏山川江河漂之壞愛樂之河急如是
意念于寂則向空(修行道地/經行空品)
我以正見之石磨智慧劒解汝肢節(無明羅/刹經)
人有瞋恚是為地生蒺藜(三慧經/藉八)
婆羅門常著縷褐五熱炙身時人因名號縷褐炙時比
丘尼見是事已而語之言汝可炙者而不炙之不可炙
者而便炙之爾時縷褐聞是語已極生瞋恚而作是言
惡剃髮者何者可炙比丘尼言汝若欲知可炙處者汝
但灸汝瞋忿之心若能炙心是名眞心如牛駕車車若
不行乃須策牛不須打車身猶如車心如彼牛以是義
故汝應炙心云何暴身又復身者如材如􁀙雖復燒炙
將何所補(大莊嚴經/論卷二)
無障礙者復有四種一非覆障所礙二非𨼆障所礙三
非映障所礙四非惑障所礙(瑜伽師地/論卷十五)
愚夫内縛與彼外縳而有差别謂彼外縳為色一分之
所繫縳或木或鐵或索所繫愚夫乃為諸行所縳又彼
外縳他縛所縳愚夫乃為自縳所縳又彼外縳易可了
知縳縳因縁脫脫方便愚夫内縳一切難知(瑜伽師地/論卷八十)
(七/)
身如乾薪瞋恚如火未能燒他先自燋身(法苑珠林/卷七十二)
譬如大火焚燒屋宅有勇健者以水滅之智慧之水能
滅恚火亦復如是(法苑珠林/卷七十八)
抖拺煩惱去離貪著如衣抖擻能去塵垢(法苑珠林/卷八十四)
道品心中有三相一發動二攝心三名捨若發動過則
心散散則攝之攝之過則没没則精進令心發動若動
静得適則任之令進容豫處中是名為捨捨即調御調
御即和合也譬如善御遲則策之疾則制之舒疾得宜
則放之令去縱步夷塗必之所往也(羅什譯維摩/詰經佛道品)
盡是修心之閑地𢎞道之淨場也(僧肇註維摩/詰經菩薩品)
　喻林卷八十一
欽定四庫全書
　喻林卷八十二　　　　　明　徐元太　撰
　　德行門(四/)
　　　特立
上火下澤睽君子以同而異(易/睽)
阪田﨑嶇墝埆之處而有菀然茂特之苗喻賢者在閒
辟𨼆居之時(鄭氏箋/詩正月)
舉世混濁而我獨清衆人皆醉而我獨醒是以見放(史/記)
(屈原/傳)
新沐者必彈冠新浴者必振衣人又誰能以身之察察
受物之汶汶者乎寧赴常流而葬乎江魚腹中耳又安
能以浩浩之白而蒙世之溫蠖乎(史記屈/原傳)
抱景特立與士不羣葢高樹靡陰獨木不林(後漢書崔/駰列傳)
介然之志峭聳霜崖確乎之情峯横海岸(梁書張/充傳)
夫賢材者非尚膂力豈繫文華唯須正身負戴確乎不
動譬棟之處屋如骨之在身所謂棟梁骨鯾之材也(隋/書)
(房彥/謙傳)
言鷙鳥執志剛厲特處不羣以言忠正之士亦執分守
節不隨俗人(王逸註楚/辭離騷經)
言已懷德不用復高我之冠長我之佩尊其威儀整其
服飾以異於衆人之服(王逸註楚/辭離騷經)
歌曲彌妙和者彌寡行操益清交者益鮮
夫歌曲妙者和者則寡言得實者然者則鮮和歌與聽
言同一實也曲妙人不能盡和言是人不能皆信(王充/論衡)
(定賢/篇)
衆鳥羣相追鷙鳥獨無雙何必相呴濡江海自可容(嵇/中)
(散集郭/遐叔贈)
貌愚而志逺面垢而行潔確乎若嵩岱銓衡所不能測
也浩乎若滄海斗斛所不能校也峻其重仞之高隠其
百官之富觀彼佻竊若草莽也邈世之操眇焉冠秋雲
之表遺俗之神緬焉棲九𤣥之端(抱朴子外/篇名實)
冰炭不衒能於冷熱瑾瑜不證珍而體著是以君子恭
已不恤乎莫與至人尸居心遺乎毁譽(抱朴子外/篇博喻)
微飆不能揚大海之波毫芒不能動萬鈞之鍾是以漆
園思惠有捐斤之歎伯氏哀期有剿絃之憤短唱不足
以致𢎞麗之和勢利不足以移淡泊之心(抱朴子外/篇廣譬)
與奪不汨其神者至粹者也利害不染其和者極醇者
也浩浩乎非瓢觶所校矣茫茫乎非跬步所尋矣聲希
所以為大音和寡所以崇我貴(抱朴子外/篇廣譬)
夫入虎狼之羣後知賁育之壯勇處禮廢之俗乃知雅
人之不渝(抱朴子外/篇刺驕)
揚清波以激濁流執勁矢以厲羣枉(抱朴子外/篇刺驕)
吾以為寜作不載之寶不飛之鵬不颺之蘭無黨之士
亦損於夜光之質垂天之大含芳之卉不朽之業乎(抱/朴)
(子外篇/交際)
青松在東園衆草没竒姿凝霜殄異類卓然見高枝連
林人不覺獨樹衆乃竒(陶靖節集/詩五言)
鷙鳥之不羣兮自前代而固然何方圓之能周兮夫孰
異道而相安(文選屈原/離騷經)
似夜光之剖荆璞兮若茂松之依山巔也(文選籍/田賦)
如金在沙顯然自異猶玉在泥涅而不淄(藝文類聚人/部隠逸上贊)
貞操與日月俱懸孤芳隨山壑共逺(藝文類聚人/部隠逸下啟)
危松擢本且觀後彫之質貞桂挺生便體冬華之秀(藝/文)
(類聚職官/部太保碑)
危勁之節貫四序而踰秀堅貞之操經百鍊而不銷(藝/文)
(類聚職官/部太保碑)
處塵貴不染被褐重懷珠美玉耀幽石曽蘭挺叢芻(藝/文)
(類聚内典/部内典頌)
澹臺子羽齎千金之璧渡河河欲之陽侯波起兩蛟夾
船子羽左操璧右操劒擊蛟皆死既濟三投璧於河河
伯三躍而歸之子羽毁璧而去(太平御覽/鱗介部蛟)
浮舟千仞壑總轡萬尋巔流沬不足險石牀豈為艱(初/學)
(記居處/部園圃)
稟天然之貞勁經巖冬而不零雖凝霜而挺榦近青春
而秀榮若君子之順時又似乎眞人之抗貞(初學記果/木部柏)
又如猛風依於虚空而能吹盪烟雲塵霧不依於地(大/集)
(月藏經/卷三)
降棄一切衆邪異學若干法戰堅跱幢旛猶如勇將大
軍之師折伏嚴敵(阿差朱菩/薩經卷一)
利衰毁譽稱譏苦樂八法之風不動如來猶四風之吹
須彌也(僧肇註維摩/詰經佛國品)
　　有本
本小而後至大是小為大本先學然後至聖是學為聖
本也(禮記正/義學記)
不官為羣官之本不器為羣器之本不約為羣約之本
不齊為羣齊之本言四者莫不有本人亦以學為本也
(禮記正/義學記)
原泉混混不舍晝夜盈科而後進放乎四海有本者如
是是之取爾茍為無本七八月之間雨集溝澮皆盈其
涸也可立而待也故聲聞過情君子恥之(孟子離/婁上)
觀水有術必觀其瀾日月有明容光必照焉(孟子盡/心上)
戰而死者其人之葬也不以翣資刖者之屨無為愛之
皆無其本矣(莊子德/充符)
𤣥寂虚靜者神明之本也陰陽柔剛者二儀之本也巍
峩巖岫者山嶽之本也德行文學者君子之本也莫或
無本而能立焉是以欲致其高必豐其基欲茂其末必
深其柢(抱朴子外/篇循本)
止於下者根本也漸於上者枝條也士人據道義為根
本業貴無虧進禮學如枝條德貴日新(揚子法言/註學行篇)
欲崇其高必重其層立德之柄莫匪安恒(文選潘岳為/賈謐作詩)
水泉東流日夜不休上不竭下不滿(意林吕/氏春秋)
始則觀大江之水泛泛不絶溢子心源終則決滄海之
波浩浩不止流於神府(金庭無/為妙經)
如是無上正法阿竭陀膏藥從於何所而來集此當知
如是膏藥從大菩提法器中來彼菩提器從何而來當
知從菩薩法財寶篋中來如是菩薩寶篋從何而來當
知不異大菩薩藏法門中來(大寶積經/四十八)
如人命根即以出息為本如修學大乗以大悲為本如
轉輪聖王以輪寶為本(無盡意菩/薩經下)
如餘處中不出衆寶衆寶要出於大海中(大方等大/集經卷九)
譬如寶渚能出無量若干種寶(大方廣十/輪經卷二)
譬如五大河水能滿大海不以小河(大集月藏/經卷三)
具足般若海不住涅槃城如彼妙蓮華高原非所出(金/剛)
(三昧經/卷上)
譬如蘇油豐饒燈炷清淨光明亦盛(大智度論/卷二十六)
慧芽因斯以成定水沿茲而滿必莊嚴於六度瓔珞乎
四等雖復棟宇未成而基階已廣(法苑珠林/卷八十九)
　　執守
雷風恒君子以立不易方(易恒/)
六二執之用黄牛之革莫之勝說(易遯/)
初九鞏用黄牛之革象曰鞏用黄牛不可以有為也(易/革)
我心匪石不可轉也我心匪席不可卷(音/捲)也(詩國風/柏舟)
鳲鳩在桑其子在梅○鳲鳩在桑其子在棘○鳲鳩在
桑其子在榛(詩國風/鳲鳩)
我心非如石然石雖堅尚可轉我心堅不可轉也我心
又非如席然席雖平尚可卷我心平不可卷也(毛詩正/義柏舟)
風而且雨寒涼淒淒然雞以守時而鳴音聲喈喈然此
雞雖逢風雨不變其鳴喻君子雖居亂世不改其節(毛/詩)
(正義/風雨)
禮釋囘增美質措則正施則行其在人也如竹箭之有
筠也如松柏之有心也二者居天下之大端矣故貫四
時而不改柯易葉(禮記/禮器)
人而無恒不可以為卜筮古之遺言與龜筮猶不能知
也而況於人乎(禮記/緇衣)
人經夷險不變其德由禮使然譬如松柏陵寒而鬱茂
由其内心貞和故也(禮記正/義禮器)
三軍可奪帥也匹夫不可奪志也(論語/子罕)
不曰堅乎磨而不磷不曰白乎涅而不緇(論語/陽貨)
周于利者凶年不能殺周于德者邪世不能亂(孟子盡/心下)
且芝蘭生於深林不以無人而不芳君子修道立德不
為窮困而改節(孔子家/語在厄)
子貢曰夫子之道至大故天下莫能容夫子盍少貶焉
子曰賜良農能稼不必能穡良工能巧不能為順君子
能修其道綱而紀之不必其能容今不修其道而求其
容賜爾志不廣矣思不逺矣(孔子家/語在厄)
詩云緡蠻黄鳥止于丘隅子曰於止知其所止可以人
而不如鳥乎(大學/)
人皆曰予知驅而納諸罟擭陷穽之中而莫之知辟也
人皆曰予知擇乎中庸而不能期月守也(中庸/)
久幽而不改其操雖隨和何以加諸(前漢書/王吉傳)
夫嚴氣正性覆折而已豈有員园委屈可以每其生哉
懔懔焉皜皜焉其與琨玉秋霜比質可也(後漢書孔/融列傳論)
雖風雨之如晦亮膠喈而不已(魏書李順希/仁弟騫傳)
貧者士之常焉得登枝而捐其本(晉書殷/仲堪傳)
風雨急而不輟其音霜雪零而不渝其色(梁書任/昉傳)
任之重者莫如神塗之畏者莫如口期而逺者莫如年
以重任行畏塗至逺期惟君子乃能矣(管子/戒)
物扃於所甘士扃於所守(子華子/孔子贈)
君子通於道之謂通窮於道之謂窮今丘抱仁義之道
以遭亂世之患其何窮之為故内省而不窮於道臨難
而不失其德天寒既生霜雪既降吾是以知松柏之茂
也陳蔡之隘於丘其幸乎(莊子/讓王)
天不為人之惡寒也而輟冬地不為人之惡遼逺也而
輟廣君子不為小人匈匈也而輟行天有常道矣地有
常數矣君子有常體矣君子道其常小人計其功(荀子/天論)
蘭生幽谷不為莫服而不芳舟在江海不為莫乗而不
浮君子行義不為莫知而止休(淮南子/說山訓)
貂裘而雜不若狐裘而粹故人莫惡於無常行(淮南子/說山訓)
改邑不改井德不可渝也(京氏易/傳井上)
夫蘭茝生於茂林之中深山之間不為人莫見之故不
芬夫學者非為通也為窮而不困憂而志不衰先知禍
福之始而心無惑焉(韓詩/外傳)
芝蘭生深林非為無人而不香故學者非為通也為窮
而不困也(說苑/雜言)
初一閉朋牖守元有測曰閉朋牖善持有也(太𤣥經/第五守)
初一磐石固内不化貞測曰磐石固内不可化也(太𤣥/經第)
(六堅/)
次五羮無糝其腹坎坎不失其範測曰羮無糝猶不失
其正也(太𤣥經/第六窮)
烈風雖變不易其趣(蔡中郎集太/尉揚公碑)
木蘭去皮不死宿莽遇冬不枯屈原以喻讒人雖欲困
已已受天性終不可變易也(王逸註楚/辭離騷經)
言君所以廢棄己者以余帶佩衆香行以忠正之故也
然猶復重引芳茝以自結束執意彌篤也(王逸註楚/辭離騷經)
言已行雖據履根本猶復矯直菌桂芬香之性紉索胡
繩令之澤好以善自約束終無懈已也(王逸註楚/辭離騷經)
言已進不見納猶復製裁芰荷集合芙蓉以為衣裳被
服愈潔修善益明也(王逸註楚/辭離騷經)
言工明於所畫念其繩墨修前人之法不易其道則曲
木直而惡木好也以言人遵先聖之法度修其仁義不
易其行則德譽興而榮名立也(王逸註楚/辭九章)
言已雖出陰入陽流歴殊方猶思離居隠士將折神麻
采玉華以遺與之明已行度如玉不以苦樂易其志也
(王逸註楚/辭九歌)
言已雖見疏逺執志彌堅想乘神龍轔轔然而有節度
抗志高行冲天而驅不以貧困有挫撓也(王逸註楚/辭九歌)
言已願往於芬芳絶異之洲采取杜若以與眞正之人
思與同志終不變更也(王逸註楚/辭九歌)
夫農者始於種終於穫澤既時矣苗既美矣棄而不耘
則改為荒疇蓋豐年者期於必收譬修道亦期於殁身
也(曹子建/藉田說)
以嵗之有凶穰而荒其稼穡者非良農也以利之有盈
縮而棄其資貨者非良賈也以行之有禍福而改其善
道者非良士也(徐幹中/論修本)
琴瑟鳴不為無聽而失其調仁義行不為無人而滅其
道故絃絶而宫商亾身死而仁義廢(徐幹中/論修本)
耶悉茗花末利花皆胡人自西國移植於南海南人憐
其芳香競植之陸賈南越行紀曰南越之境五穀無味
百花不香此二花特芳香者縁自胡國移至不隨水土
而變與夫橘北為枳異矣(南方草/木狀)
不蓬轉以隨衆不改雅以入鄭(抱朴子外/篇刺驕)
若力之不能末如之何且當竹帛其行使嵗寒而無改
也(抱朴子外/篇刺驕)
慮寡和而廢白雪之音嫌難售而賤連城之價余無取
焉(抱朴子外/篇應嘲)
鷙駿危苦於嶮峻之端不樂咈呼之役吉光饑渴於冰
霜之野不願犧牲之飽孤竹不以絶粒易鹿臺之富子
廉不以困匱貿銅山之豐(抱朴子外/篇博喻)
剛柔有不易之質貞撓有天然之性是以百鍊而南金
不虧其眞危困而烈士不失其正(抱朴子外/篇博喻)
和鵲雖不長生而鍼石不可謂非濟命之器也儒者雖
多貧賤而墳典不可謂非進德之具也播種有不收者
矣而稼穡不可廢仁義有遇禍者矣而行業不可惰(抱/朴)
(子外篇/廣譬)
震雷輷􁜋而不能致音乎聾瞶之耳重光麗天而不能
曲景於幽岫之中凝冰慘慄而不能凋款凍之華朱飆
鑠石而不能靡蕭丘之木故至德有所不能移(抱朴子/外篇廣)
(譬/)
登山不以艱險而止則必臻乎峻嶺矣清苦不以窮否
而怨則必永其令聞矣(抱朴子外/篇廣譬)
連城之寶非貧寒所能市也高世之器非淺俗所能識
也然盈尺之珍不以莫知而暗其質逸倫之士不以否
塞而薄其節(抱朴子外/篇廣譬)
榮華猶贅疣也萬物猶蜩翼也若然者豈肯詰屈其支
體俯仰其容儀挹酌於其所不喜修索於其所棄遺怡
顏以取進曲躬以避退恐俗人之不悦慼我身之凌遲
屈龍淵為錐鑽之用抑靈鼖為鼗鼙之音推黄鉞以適
釤鎌之持撓華旗以入林杞之下乎(抱朴子外/篇逸民)
風雖疾而枝不撓身雖困而操不改(抱朴子外/篇漢過)
葢饑寒難堪者也而清節者不納不義之穀帛焉困賤
難居者也而高尚者不處危亂之榮貴焉(抱朴子外/篇酒誡)
火之性也太寒慘悽凝冰裂地而炎氣不為之衰大熱
烜赫燋金鑠石而炎氣不為之熾者何也有自然之質
而寒者不能移也故丹可磨而不可奪其色蘭可燔而
不可滅其馨玉可碎而不可改其白金可銷而不可易
其剛各抱自然之信非可强變者也士有忠義之性懷
貞直之操不移之質亦如茲者也(劉子/大質)
天不為人怨咨而輟其寒暑君子不為人之醜惡而輟
其正直(文中子/魏相)
大人用之不為善惡改常日月用之不為賢愚易光(揚/子)
(法言註/問神篇)
人能篤信好學守死善道不漸染於流俗是為白爾天
質何有渝變之色也(李善註文/選幽通賦)
夫冒霜雪而松柏不凋此由是堅實之性也天雖損無
害也雞善伺晨雖陰晦而不輟其鳴此謂時累不能淫
也(李善註文選陸/士衡演連珠)
帶長鋏之陸離兮冠切雲之崔嵬被明月兮珮寶璐世
溷濁而莫余知兮吾方高馳而不顧(楚辭九/章涉江)
遵通衢之大道兮求捷徑欲從誰(文選東/征賦)
義分明於霜信行直如絃(文選表陽源/倣白馬篇詩)
青青陵上松亭亭高山柏光色冬夏茂根柢無凋落吉
士懷貞心悟物思逺託(文選何邵/遊仙詩)
嘉樹生朝陽凝霜封其條執心守時信嵗寒終不彫(文/選)
(陸機擬/古詩)
蒼蒼山中桂團團霜露色霜露一何緊桂枝生自直(文/選)
(江文通擬/劉文學詩)
饑不食邪蒿菜倦不息無終里邪蒿乖素尚無終喪若
始(文選任彥升王/文憲集序註)
桃李蒨粲於一時時至而後殺至於松柏經隆冬而不
彫蒙霜雪而不變可謂得其眞矣(文選左太沖/招隠詩註)
志烈秋霜心貞琨玉亭亭高疎不雜風塵(文選劉孝/標辨命論)
風雨急而不輟其音霜雪零而不渝其色斯賢達之素
交歴萬古而一遇(文選劉孝標/廣絶交論)
譬如水也通之斯為川焉塞之斯為淵焉升之於雲則
雨施沈之於地則土潤體清以洗物不亂於濁受濁以
濟物不傷其清是以聖人處窮達如一也(文選李康/運命詩)
在湼貴不淄曖曖内含光(文選崔子玉/座右銘誄)
虐暑熏天不減堅氷之寒涸陰凝地無累陵火之熱是
以吞縱之彊不能反蹈海之志漂櫓之威不能降西山
之節(文選陸機/演連珠)
虐暑涸陰之隆不能易火氷之性吞縱漂鹵之威不能
移貞介之節(文選陸士衡/演連珠註)
鳶鵲能飛不假風力鴟鶚夜見豈藉還曜此與聖人通
塞而不窮夷險而不屈何以異哉(文選陸士衡/演連珠註)
懲熱羮而吹□兮何不變此志也(補文選屈/原惜誦)
知前轍之不遂兮未改此度車既覆而馬顚兮蹇獨懷
此異路(補文選屈/原思美人)
上同鑿枘於伏羲兮下合矩矱於虞唐願遵節而式高
兮志猶卑夫禹湯雖知困其不改操兮終不以邪枉而
害方(補文選莊/忌哀時命)
何時俗之工巧兮滅規榘而改鑿獨耿介而不隨兮願
慕先聖之遺敎(廣文選宋/玉九辯)
食不媮而為飽兮衣不茍而為溫(廣文選宋/玉九辯)
不枉繩以追曲兮屈情素以從事端余行其如玉兮述
皇輿之踵跡(廣文選劉/子政逢紛)
猶賢哲之處時時昏昧而道明若蘭香之在幽越羣臭
而弭馨(廣文選潘安/仁螢火賦)
象以牙喪身不能去其白薰以芳自燒不能去其香(太/平)
(御覽香/部薰香)
如彼松竹春榮冬蒨柯葉藹然不渝霜霰(初學記職官/部侍御史註)
魯有恭士者名曰汜行年七十其恭益甚冬日行陰夏
日行陽一食之間三起魯君問曰子年甚長矣何不釋
恭氾對曰君子好恭以成其名小人學恭以除其刑譽
人者少惡人者多行年七十常恐斧鑕之加於氾者何
釋恭焉(初學記人/部恭敬)
風摧霜敗芝蘭之性終香日逺天高葵藿之心未死(困/學)
(記聞卷十/九評文)
譬如有人住高山頂兩手堅執輕固傘蓋臨山峯仞翹
足引頸俯觀巖下險絶深坑傘蓋承風力所持御雖臨
險岸而不墮落(波羅蜜多經/五百八十七)
又如大地蟲蟻蚊虻種種諸苦不能傾動(勝天王波/羅蜜經)
譬如伭彌羅樹隨分斷處皆有□(音/萬)字之文(大寶積/經二十)
譬如眞金由工巧力隨意所作種種纓絡莊嚴之具其
相各異而彼金性無有差别(大寶積經/卷八十三)
譬如眞金以有妙色而得其名終無有時離於妙色(大/方)
(廣佛華嚴經/卷四十三)
譬如金剛以不可壞而得其名終無有時離於不壞(大/方)
(廣佛華嚴經/卷四十三)
譬如須彌山王以四寶峯處於大海迥然高出而得其
名終無有時捨離四峯(大方廣佛華嚴/經卷四十三)
譬如大海以舍衆水而得其名終無有時捨離於水(大/方)
(廣佛華嚴經/卷四十三)
譬如軍將以能慣習戰鬭之法而得其名終無有時捨
離此能(大方廣佛華嚴/經卷四十三)
猶如魚師深水作塢為守護水不令流出(中阿含經/卷二十八)
猶河東流終不西顧(出曜經一/無常品)
譬如石山種種風水不能漂動(三昧法門/經卷下)
譬如厚石風不能移智者意重毁譽不傾(法句經明哲/品第十四)
譬如眞閻浮檀金火燒不異搥打磨斫不敗不異(大智/度論)
(卷二/十七)
譬如行道日日發引而不止息到所至處無復去心(大/智)
(度論三/十二)
夫凝氷慘慄不能彫款冬之花朱飆鑠石不能靡蕭邱
之木(辯正論/卷二)
海水可竭須彌可傾彼上人者秉志堅貞(高僧傳十/一釋慧嵬)
　　器局
奉高之器譬之泛濫雖清而易挹叔度之器汪汪若千
頃之陂澄之不清撓之不濁不可量也(後漢書郭/泰列傳)
顧實南金虞惟東箭銑質無改筠心不變(晉書張/闓傳)
裒雖不言而四時之氣亦備矣(晉書禇/裒傳)
質清浮磬聲若孤桐琅琅其璞巖巖其峯(晉書庾/闡傳)
其風韻遒正神峯標映千里絶迹百尺無枝(梁書王/規傳)
器宇𢎞深神表峯峻金山萬丈縁陟未登玉海千尋窺
映不測加以珪璋新琢錦組初搆觸響鏗鏘値采便發
(梁書朱/异傳)
彼白玉之雖潔此幽蘭之信芳思在物而取譬非斗斛
之能量匹聳峙於東岳比凝厲於秋霜(梁書陸/倕傳)
懷五岳其猶輕吞八荒而不梗(隋書宇/文慶傳)
正情與皦日同亮明略與秋雲競爽(南史齊/本紀上)
煥乎其文如星之布確乎不拔如山之固(蔡中郎集/周巨勝碑)
如淵之清如玉之素溷之不濁湼之不汙(蔡中郎集/范史雲銘)
如玉之固如岳之喬(蔡中郎集/文烈侯碑)
如淵之浚如岳之嵩威壯虓虎文繁雕龍(蔡中郎集/橋公廟碑)
言已之心智謀溶溶廣大如川不可度量情意深奥澹
澹若淵不可妄動(王逸註楚/辭九歎)
身挫憑乎道勝時屯寄於情泰莫不淵岳其心麟鳯其
采(文心雕/龍雜文)
人見其形而不能測其量非百人之倫也(揚子法言/註孝至篇)
識包上仁義兼高行如彼清波可挹可鏡又象沖室惟
清惟淨(廣文選江文/通知己賦)
不為山而自高不為海而彌廣(藝文類聚人/部隠逸上窟)
該通五經洗洞墳籍為萬里之場圃九隩之林澤挹之
若江湖仰之若華光𤣥𤣥焉測之則無源汪汪焉酌之
則不竭(藝文類聚人/部隠逸下碑)
淡乎若深泉之靜皜乎若寒霜之潔千仞不足議其高
萬頃不足儔其量(藝文類聚人/部隠逸下碑)
氣蘊風雲身負日月(藝文類聚職/官部諸王碑)
泱泱萬源落落千仞(藝文類聚職/官部諸王碑)
注焉若洪河之源不可竭也確焉若華嶽之停不可拔
也(藝文類聚職官/部尚書令碑)
峩峩焉非嶽陵之所至浩浩焉惣江漢而為長故能擊
水三千摶風九萬排天關而俯眂掩浮雲而上征(藝文/類聚)
(職官部/司空碑)
昂昂千里孰辯麒麟之蹤汪汪萬頃誰測波瀾之際望
之若披雲霧覩之如觀日月(藝文類聚内典/部内典墓志)
聳茲千仞氣振此百尋條(文苑英華沈/約悲悼一詩)
四時銜火燭龍開照地之光六月摶風大鵬運垂天之
翼(文苑英華/婦人二志)
汪汪巨壑曖曖重牆(文苑英華/王僧孺誄)
直幹千尋澄波萬頃(文苑英華庾信/職官十二碑)
澄波千畆不能變其清濁高牆百仞無以測其汙隆(文/苑)
(英華庾信職官二十/七刺史一神道碑)
弱木一枝旁蔭數國長河一直自然千里風飆欲逺光
景將昇(文苑英華庾/信王爵一碑)
牆仞無以覩清濁不能測道風與星漢同高勝氣與煙
霞共逺(華陽陶/隠居傳)
　
　
　
　
　
　
　
　喻林卷八十二
欽定四庫全書
　喻林卷八十三　　　　　明　徐元太　撰
　　德行門(五/)
　　　齊家
夫妻反目不能正室也(易小/畜)
風自火出家人君子以言有物而行有恒(易家/人)
關關睢(音/疽)鳩在河之洲窈窕淑女君子好逑(音求○詩/國風關睢)
參(初金/反)差(初宐/反)荇(音/杏)菜左右流之窈窕淑女寤寐求之
參差荇菜左右采(叶此/禮反)之窈窕淑女琴瑟友(叶羽/已反)之參
差荇菜左右芼(音帽叶/音邈)之窈窕淑女鍾鼓樂(音/洛)之(詩國/風關)
(睢/)
桃之夭夭灼灼其華(音/花)之子于歸宜其室家(詩國風/桃夭)
牆有茨不可埽(叶蘇/后反)也中冓(音/垢)之言不可道(叶徒/后反)也○
牆有茨不可襄也中冓之言不可詳也○牆有茨不可
束也中冓之言不可讀也(詩國風/牆有茨)
蝃(音/帝)蝀(音/凍)在東莫之敢指(詩國風/蝃蝀)
桑之未落其葉沃若于(音/吁)嗟鳩兮無食桑葚(音甚叶知/林反○詩)
(國風/氓)
南山崔崔雄狐綏綏(詩國風/南山)
藝麻如之何衡(音/横)從其畆取妻如之何必告父母(詩國/風南)
(山/)
葛屨五兩(如字又/音亮)冠緌(音/𬎼)雙(叶所/終反)止(詩國風/南山)
敝笱在梁其魚魴鰥(音關叶/古倫反)齊子歸止其從(去/聲)如雲敝
笱在梁其魚魴鱮(音/序)齊子歸止其從如雨敝笱在梁其
魚唯唯(上/聲)齊子歸止其從如水(詩國風/敝笱)
有扁(音/辯)斯石履之卑兮(詩小雅/白華)
關睢后妃之德也風之始也所以風天下而正夫婦也
(毛詩/關睢)
鵲巢夫人之德也國君積行累功以致爵位夫人起家
而居有之德如鳴鳩乃可以配焉(毛詩/鵲巢)
草蟲大夫妻能以禮自防也(毛詩/草蟲)
采蘋大夫妻能循法度也(毛詩/采蘋)
緑衣衞莊姜傷己也妾上僣夫人失位而作是詩也(毛/詩)
(緑衣/)
谷風刺夫婦失道也衞人化其上淫於新昏而棄其舊
室(毛詩/谷風)
敝笱刺文姜也齊人惡魯桓公微弱不能防閑文姜使
至淫亂為二國患焉(毛詩/敝笱)
此二菜者蔓菁與葍之類也皆上下可食然而其根有
美時有惡時采之者不可以根惡時并棄其葉喻夫婦
以禮義合顔色相親亦不可以顔色衰棄其相與之禮
(鄭氏箋/詩谷風)
國君以禮防制一國今其宫内有淫昬之行者猶牆之
生蒺藜(鄭氏箋詩/牆有茨)
鳥之雌雄不可别者以翼右掩左雄左掩右雌陰陽相
下之義也夫婦之道亦以禮義相下以成家道(鄭氏箋/詩白華)
言嘒然㣲者彼小星此星雖微亦隨三星之心五星之
噣以次列在天見於東方以興禮命卑者是彼賤妾妾
雖卑亦隨夫人以次序進御於君所由夫人不妬忌惠
及故也(毛詩正/義小星)
習習然和舒之谷風以陰以雨而潤澤行百物生矣以
興夫婦和而室家成即繼嗣生矣(毛詩正/義谷風)
言采葑菲之菜者無以下體根莖之惡并棄其葉以興
為室家之法無以其妻顏色之衰并棄其德(毛詩正/義谷風)
敝敗之笱在於魚梁其魚乃是魴鰥之小魚魴鰥自是
魚之易制者但笱以敝敗不能制以喻文姜是婦人之
易制者但由魯桓以微弱不能制(毛詩正/義敝笱)
事父可以事君事兄可以事師長使子猶使臣也使弟
猶使承嗣也能取朋友者亦能取所予從政者矣賜與
其宫室亦猶慶賞於國也忿怒其臣妾亦猶用刑罰於
萬民也是故為善必自内始也(大戴禮記/曾子立事)
腐木不可以為柱卑人不可以為主(前漢書/劉輔傳)
夫羽翮不修則不可以致千里闑内不理無以整外(前/漢)
(王尊/傳)
龍漦結釁宗周鞠為黍苗鷰尾挺灾隆漢墜其枌社(晉/書)
(后妃/上)
天地之道葢相須而化成帝后之德必相恊而政隆然
後品物流形彛倫攸叙靈根長固本枝百世(晉書孝武/定王皇后)
(傳/)
貞鳥睢鳩執一无尤寢門治理君子恱喜(焦氏易林/晉之同人)
次四夫妻反道維家之保測曰夫妻反道各有守也(太/𤣥)
(經第/一戾)
次二家無壼婦承之姑或洗之塗測曰家無壼無以相
承也(太𤣥經/第三居)
初一謹于媐㐜初貞後寧測曰謹于媐㐜始女貞也(太/𤣥)
(經第/五内)
疥癬蚊䖟或未能免限以大分故稀鬭䦧之恥(顔氏家/訓後娶)
笞怒廢於家則豎子之過立見刑罰不中則民無所措
手足治家之寛猛猶國焉(顔氏家/訓治家)
今使疎薄之人而節量親厚之恩猶方底而圓葢必不
合矣(顔氏家/訓兄弟)
父者猶天母者猶地子猶萬物也故天平地安陰陽和
調物迺茂成父慈母愛室家之中子迺孝順(補文選壺/關三老茂)
(救太/子書)
荀爽女誡曰七嵗之男王母不抱七嵗之女王父不持
親非父母不與同車親非兄弟不與同筵非禮不動非
義不行(困學記聞卷/十七評文)
　　婦道
六五恒其德貞婦人吉夫子凶(易恒/)
六五帝乙歸妹其君之袂不如其姊之袂良月幾望吉
(易歸/妹)
婦人之制夫猶如月在望時盛極以敵日也(周易正/義小畜)
汎彼柏舟在彼中河髧(音/窞)彼兩髦(音/毛)實維我儀(叶牛/何反)○
汎彼柏舟在彼河側髧彼兩髦實維我特(詩國風/柏舟)
燕燕于飛差(初宜/反)池其羽○燕燕于飛頡(與潔/同)之頏(與/抗)
(同/)之○燕燕于飛下上(上/聲)其音(詩國風/燕燕)
采采卷耳不盈頃筐嗟我懷人寘彼周行(詩國風/卷耳)
南有喬木不可休息漢有游女不可求思漢之廣(叶古/曠反)
矣不可泳(叶于/誑反)思江之永(叶弋/亮反)矣不可方(叶甫/妄反)思(詩國/風漢)
(廣/)
桃夭周人美后妃終始婦道之詩(詩說/周南)
漢廣文王化行江漢而男女知禮(詩說/周南)
江有汜諸侯之媵始不容於嫡終而進之故作是詩(詩/說)
(召南/)
后妃說樂君子之德無不和諧又不淫其色愼固幽深
若關睢之有别焉然後可以風化天下(毛詩關/睢註)
葛覃后妃之本也后妃在父母家則志在於女功之事
躬儉節用服澣濯之衣(毛詩/葛覃)
卷耳后妃之志也又當輔佐君子求賢審官(毛詩/卷耳)
芣苢后妃之美也和平則婦人樂有子矣(毛詩/芣苢)
采蘩夫人不失職也夫人可以奉祭祀則不失職矣(毛/詩)
(采蘩/)
小星惠及下也夫人無妬忌之行惠及賤妾進御於君
知其命有貴賤能盡其心矣(毛詩/小星)
柏舟共姜自誓也衞世子共伯蚤死其妻守義父母欲
奪而嫁之誓而弗許故作是詩以絶之(毛詩/柏舟)
鳲鳩因鵲成巢而居有之而有均壹之德猶國君夫人
來嫁居君子之室德亦然(鄭氏箋/詩鵲巢)
女德貞靜然後可畜美色然後可安又能服從待禮而
動自防如城隅故可愛之(鄭氏箋/詩静女)
杞非常菜也而升北山采之託有事以望君子(鄭氏箋/詩枤杜)
於池中柔麻使可緝績作衣服喻賢女能柔順君子成
其德敎(鄭氏箋詩/東門之池)
婦人思其君子之居處專專如瓜之繫綴焉瓜之瓣有
苦者以喻其心苦也(鄭氏箋/詩東山)
其情性宻緻操行正直如髮之本末無隆殺也(鄭氏箋/詩都人)
(士/)
關關然聲音和美者是睢鳩也此睢鳩之鳥雖雌雄情
至猶能自别退在河中之洲不乗匹而相隨也以興情
至性行和諧者是后妃也后妃雖說樂君子猶能不淫
其色退在深宫之中不褻瀆而相慢也(毛詩正/義關睢)
燕燕往飛之時必舒張其尾翼以興戴嬀將歸之時亦
顧視其衣服(毛詩正/義燕燕)
言日之始照月之盛望皆出東方月盛之時有與日同
以興國君之平常夫人之隆盛皆秉其國事夫人之盛
時亦當與君同(毛詩正/義日月)
日月雖分照晝夜而日恒明月則有盈有闕不常盛盛
則與日皆出東方猶君與夫人雖各聽内外而君恒伸
夫人有屈有伸伸則與君同居尊位(毛詩正/義日月)
言凱樂之風從南長養之方而來吹彼棘木之心故棘
心夭夭然得盛長以興寛仁之母以已慈愛之情養我
七子之身故七子皆得少長然棘木之難長者凱風吹
而漸大猶七子亦難養者慈母養之以成長(毛詩正/義凱風)
如人之渡水若就其深矣則方之舟之若就其淺矣則
泳之游之隨水深淺期於必渡以興已於君子之家事
若値其難也則勤之勞之若値其易也即優之游之隨
事難易期於必成(毛詩正/義谷風)
言始為荑終為茅可以供祭祀以喻始為女能貞靜終
為婦有法則可以配人君(毛詩正/義静女)
東門之外有池水此水可以漚柔麻草使可緝績以作
衣服以興貞賢之善女此女可以柔順君子使可修政
以成德敎(毛詩正義/東門之池)
子未學禮乎丈夫之冠也父命之女子之嫁也母命之
往送之門戒之曰往之女家必敬必戒無違夫子以順
為正者妾婦之道也(孟子滕/文公下)
浴不必江海要之去垢馬不必騏驥要之善走士不必
賢世要之知道女不必貴種要之貞好(史記外/戚世家)
女憲曰婦如影響焉不可賞(後漢書曹/世叔妻傳)
天固不可逃夫固不可離也行違神祗天則罰之禮義
有愆夫則薄之(後漢書曹/世叔妻傳)
初踐椒宫逞梟心於長樂方觀梓樹頒鴆羽於離明(晉/書)
(恭惡褚/皇后傳)
隰桑有阿其葉有幽既見君子德音孔膠夫婦人以色
親以德固姜氏之德行謂孔膠也(列女傳周/宣姜后)
賢人之所以成者其道愽矣非特師傅朋友相與切磋
也妃匹亦居多焉(列女傳周列/國齊相御妻)
適人之道一與之醮終身不改不幸遇惡疾不改其意
且夫采采芣苢之草雖其臭惡猶始於捋采之終於懷
擷之浸以益親況於夫婦之道乎(列女傳周列/國蔡人妻)
夫婦人之禮精五飯幕酒漿養舅姑縫衣裳而已矣故
有閨内之修而無境外之志(列女傳周列/國鄒孟軻母)
妾聞忠臣事君無懈(音/戒)倦時孝子養親患無日也妾豈
敢以少貴之故變妾之節哉(列女傳周列/國衞宗二頥)
於結根於山阿喻婦人託身於君子也(李善註文/選古詩)
魯陶門女者少寡養姑紡績為産魯人欲求之女乃歌
曰黄鵠早寡七年不雙宛頸獨宿不與衆同飛鳥尚然
況於貞良魯人聞之遂不復求(藝文類聚/鳥部鵠)
女貞之樹柯葉冬生寒涼守節險不能傾(藝文類聚/木部女貞)
膏不厭鮮水不厭清玉不厭潔蘭不厭馨(藝文類聚后/妃部后妃箴)
語曰嫁雞與之飛嫁狗與之走(埤雅卉/物門葛)
蔡邕女誡曰心猶首面也是以甚致飾焉面一旦不修
則塵垢穢之心一朝不思善則邪惡入之咸知飾其面
不修其心夫面之不飾愚者謂之醜心之不修賢者謂
之惡愚者謂之醜猶可賢者謂之惡將何容焉故覽照
拭面則思其心之潔也傅脂則思其心之軟也加粉則
思其心之鮮也澤髮則思其心之順也用櫛則思其心
之理也立髻則思其心之正也攝鬢則思其心之整也
(太平御覽人/事部鑒戒下)
　　甘隠
潛龍勿用陽氣潛藏(易乾/)
六四括囊无咎无譽象曰括囊无咎愼不害也(易坤/)
天地不交否君子以儉德辟難不可榮以禄(易否/)
初九賁其趾舍車而徒象曰舍車而徒義弗乗也(易賁/)
上九肥遯无不利(易遯/)
上九鴻漸于陸其羽可用為儀吉(易漸/)
魚有能潛在淵者或在於渚者小魚不能入淵而在渚
良魚則能逃處於深淵以興人有能深於隠者或出於
世者小人不能自隠而處世君子則能逃遯而隠居(毛/詩)
(正義/鶴鳴)
雖分國如錙銖不臣不仕(禮記/儒行)
不義而富且貴於我如浮雲(論語/述而)
顔先生與寡人遊食必大牢出必乗車妻子衣服麗都
顔斶辭去曰夫玉生於山制則破焉非弗寶貴矣然大
璞不完士生乎鄙野推選則禄焉非不尊遂也然而形
神不全斶願得歸晚食以當肉安歩以當車無罪以當
貴清淨貞正以自虞(戰國策/齊宣王)
子獨不見郊祭之犧牛乎養食之數嵗衣以文繡以入
太廟當是之時雖欲為孤豚豈可得乎子亟去無汚我
我寧游戲汙瀆之中自快無為有國者所羈(史記老/莊傳)
鳯漂漂其高遰兮夫固自縮而逺去襲九淵之神龍兮
沕深潛以自珍彌融爚以隠處兮夫豈從螘與蛭螾所
貴聖人之神德兮逺濁世而自藏使騏驥可得係羈兮
豈云異夫犬羊(史記賈/生傳)
漁釣於一壑則萬物不奸其志棲遲於一丘則天下不
易其樂不絓聖人之網不齅驕君之餌蕩然肆志談者
不得而名焉故可貴也(前漢書/叙傳上)
琛寶可懷貞期難對(後漢書申屠/蟠列傳贊)
夫覆巢破卵則鳯皇不翔刳牲夭胎則麒麟不臻誠物
類相感理使其然(後漢書黄/瓊列傳)
所謂雲中白鶴非鶉鷃之網所能羅矣(魏志邴/原傳註)
藏聲江海之上卷迹囂氛之表潄流而激其清寢巢而
韜其耀(晉書隠/逸傳)
清流可飲至道可飡何為棲棲自使疲單魚懸獸檻鄙
夫知之(晉書董/京傳)
韜光逐藪含章未曜龍潜九泉䃘然執高(晉書皇/甫謐傳)
楚少時欲隠居謂濟曰當欲枕石潄流誤云潄石枕流
濟曰流非可枕石非可潄楚曰所以枕流欲洗其耳所
以潄石欲厲其齒(晉書孫/楚傳)
望絶於榮華之塗而志安乎窮圮之域藜藿有八珍之
甘蓬蓽有藻梲之樂也故權貴之家雖咫尺弗從也知
道之士雖艱逺必造也(晉書葛/洪傳)
巖穴人情所高吾得當此則雞鶩變作鳯皇(宋書王/㣲傳)
非但土石侯卿腐鴆梁錦實迺竚意天后睨目羽人(宋/書)
(周朗/傳)
委明珠而樂賤辭白璧以安貧(北齊書文苑/顔之推傳)
豈若蹙足入絆申頸就羈(北史蕭/大圜傳)
魚鼈之不食餌者不出其淵樹木之勝霜雪者不聽其
天士能自治者不從聖人(管子/侈靡)
威鳯以難見為神是以聖人以深為根走麝以遺香不
捕是以聖人以約為紀(關尹子/九樂)
澤雉十步一啄百步一飲不蘄畜乎樊中神雖王不善
也(莊子養/生主)
夫函車之獸介而離山則不免於網罟之患吞舟之魚
碭而失水則蟻能苦之故鳥獸不厭高魚鼈不厭深夫
全其形生之人藏其身也不厭深眇而已矣(莊子庚/桑楚)
莊子釣於濮水楚王使大夫二人往先焉曰願以境内
累矣莊子持竿不顧曰吾聞楚有神龜死已三千歳矣
王巾笥而藏之廟堂之上此龜者寧其死為留骨而貴
乎寧其生而曳尾於塗中乎二大夫曰寧生而曳尾塗
中莊子曰往矣吾將曳尾於塗中(莊子/秋水)
鹿食山草不思邑里(焦氏易林/豐之萃)
或曰回之簞瓢臞如之何曰明明在上百官牛羊亦山
雌也闇闇在上簞瓢捽茹亦山雌也何其臞千釣之輕
烏獲力也簞瓢之樂顔氏德也(揚子/修身)
初一逃水之夷滅其創跡測曰逃水之夷跡不創也(太/𤣥)
(經第/四逃)
草木落於待黄之秋而衡門之蒿獨茂塵礫沸於㑹風
之候而寒谷之雲不飛亦以休風之宣暢而聖情之凝
鬱也(天禄閣外/史祝頌)
言麒麟仁智之獸逺見避害常藏隠不見有聖德之君
乃肯來出如使可得羈係而畜之則與犬羊無異不足
貴也言賢者亦以不可枉屈為高如可趨走亦不足稱
也(王逸註楚/辭惜誓)
言已懷德不用譬若蛟龍潜於川澤忽然乘雲汎淫而
游紛紜若霧而乃見之也(王逸註楚/辭九歎)
澤雉窮野草靈龜樂泥蟠榮名穢人身高位多災患(嵇/中)
(散集與/阮德如)
澤雉雖饑不願園林安能服御勞形苦心(嵇中散集/兄秀才公)
潜龍尚泥蟠神龜隠其靈(嵇中散集/阮德如答)
握耒甫田而麾節忽若執鞭啜荈潄泉而大牢同乎藜
藿(抱朴子内/篇暢𤣥)
繿縷帶素不以貿龍章之暐曄也負步杖筴不以易結
駟之駱驛也藏夜光於蒿岫不受他山之攻沈鱗甲於
𤣥淵以違鑚灼之災(抱朴子内/篇暢𤣥)
軒轅之臨天下可謂至理也而廣成不與焉唐堯之有
四海可謂太平也而偓佺不佐焉而德化不以之損也
才子不以之乏也(抱朴子内/篇釋滯)
以芳林為臺榭峻岫為大厦翠蘭為絪牀緑葉為幃幙
被褐代衮衣薇藿當嘉饍(抱朴子内/篇釋滯)
士以自衒為不高女以自媒為不貞何必委洗耳之峻
標效負俎之干榮哉(抱朴子外/篇任命)
四靈翳逸而為隆平之符幽人嘉遁而為有國之寶何
必司晨而銜鑣羈紲於憂責哉有用人之用也無用我
之用也(抱朴子外/篇博喻)
鸞鳯競粒於庭塲則受䙝於雞鶩龍鱗雜厠於芻豢則
見黷於六牲是以商老棲峻以播遯世之操卞隋赴深
以全遺物之聲(抱朴子外/篇愽喻)
身與名難兩濟功與神尠並全支離其德者苦而必安
用以適世者樂而多危故鷙禽以奮擊拘縶言鳥以智
慧見籠瓊瑶以符采剖判三金以琦玩冶鑠蘭茞以芬
馨剪刈文梓以含音受伐是以翠虬覩伯益而登𤣥雲
靈鳯値孟戲而反丹穴子永歎天倫之偉漆園悲被繡
之犧(抱朴子外/篇愽喻)
棲鸞戢鸑雖饑渴而不願籠委於庖人之室乘黄天鹿
雖幽餓而不樂蒭秣於濯龍之廏是以掇蜩之叟忘萬
物於芳林垂綸之生忽執珪於南楚(抱朴子外/篇博喻)
夫山之金玉水之珠貝雖不在府庫之中不給朝夕之
用然皆君之財也退士不居肉食之列亦猶山水之物
也豈非國有乎許由不竄於四海之外四皓不走於八
荒之表也(抱朴子外/篇逸民)
空谷有項領之駿者孫陽之恥也太平遺冠世之才者
賞眞之責也(抱朴子外/篇嘉遯)
藜藿不供而意佚於方丈齊編庸民而心歡於有土(抱/朴)
(子外篇/嘉遯)
侣雲鵬以高逝故不縈翮於腐鼠以蕃武為厚誡故不
改樂於簞瓢(抱朴子外/篇嘉遯)
吾特遊繒繳之下也若夫子可謂㝠㝠矣(文中子/魏相)
魚葺鱗以自别兮蛟龍隠其文章故荼薺不同畆兮蘭
茞幽而獨芳(楚辭九章/悲回風)
騏驥伏匿而不見兮鳯皇高飛而不下鳥獸猶知懷德
兮何云賢士之不處(文選宋/玉九辨)
鸞翮有時鎩龍性誰能馴(文選顔延之/詠嵇中散詩)
靈鳯振羽儀戢景西海濱朝食琅玕實夕飲玉池津(文/選)
(江文通擬/嵇中散詩)
頓網探淵不能招龍振網羅雲不必招鳯是以巢箕之
叟不眄丘園之幣洗渭之民不發傅巖之夢(文選陸機/演連珠)
夫璿玉致美不為池隍之寶桂椒信芳而非園林之實
豈期深而好逺哉蓋云殊性而已(文選顔延之/陶徵士誄)
譬彼鴛雛豈競鳶鴟之肉猶斯雜縣寧勞文仲之牲(補/文)
(選昭明太子/陶淵明集序)
玉之在山以見珍而終破蘭之生谷雖無人而自芳(補/文)
(選昭明太子/陶淵明集序)
夫自衒自媒者士女之醜行不忮不求者明達之用心
是以聖人韜光賢人遁世(補文選昭明太/子陶淵明集序)
夫寶以含珠為貴士以藏器為峻麟以絶跡標竒松以
負霜稱㒞是以蘭生幽澗玉輝千仞(補文選曹/毗對儒)
寂然尸居儼焉山立遵渚龍見在林鳯戢(廣文選陸士/龍逸民賦)
甘餌含毒難數嘗兮麟而可羈近犬羊兮鸞鳳高翔戾
青雲兮不掛網羅固足珍兮(廣文選揚子/雲太𤣥賦)
葢聞獻技者易忽養德者難致是以子張重趼不獲哀
公之禄干木偃息不受文侯之位(廣文選謝/惠連連珠)
巖嶺高則雲霞之氣鮮林藪深則蕭瑟之音清(廣文選/戴安道)
(閑遊/賛)
知溟海之禽不以籠樊服養櫟散之質不以斧斤致用
故能樹之於廣漢棲之於江湖(廣文選戴安/道閉遊贊)
顧蹄涔不足以濯神鬚翳薈不足以翔雲翮是故藐姑
有綽約之廬箕阜有高嘯之宇(廣文選廋元/規翟徵君贊)
寧隠鱗藏彩若淵中之龍乎寧舒翼揚聲若雲間之鴻
乎(廣文選嵇叔/夜卜疑集)
鴻鵠相隨飛浩渺運荒裔揮翮凌長風須㬰萬里逝朝
餐琅玕實夕栖丹山際抗身青雲中網羅孰能制(廣文/選阮)
(嗣宗詠/懷詩)
鱗翼成而愈伏術業優而不試乃欲闔匵辭價泥蟠深
處木戢琳琅之耀匿首窮魚之渚(廣文選束廣/微𤣥居釋)
比從政於匣笥之龜譬官者於郊廟之犢(廣文選束廣/微𤣥居釋)
獨不見夫鸞鳯之高翔兮乃集太皇之壄循四極而囘
周兮見盛德而後下(廣文選賈/誼惜誓)
既有凌霄之姿何肯為作耳目之翫(世說新/語言語)
鸞雛鳯子養甡高峙隠耀深林不食滓穢(意林太/元經)
巢父堯時隠人年老以樹為巢而寢其上故人號為巢
父堯之讓許由也由以告巢父巢父曰汝何不隠汝形
藏汝光非吾友也乃擊其膺而下之許由悵然不自得
乃遇清冷之水洗其耳拭其目曰嚮者聞言負吾友遂
去終身不相見(藝文類聚人/部隠逸上)
堯以天下讓巢父巢父曰君之牧天下亦猶余之牧孤
犢君牧天下是各有其所牧矣君焉用惴惴然以所牧
而與余余無用天下為也於是牽犢而去(藝文類聚獸/部牛符子)
方介丘於尺阜託雲林乎一木(藝文類聚人/部隠逸上窟)
故能虬驤慶霄而不紲豢龍之轡鳯鳴瑶林而不屈伶
倫之籠(藝文類聚人/部隠逸上賛)
河上有文人緯蕭棄明珠甘彼藜藿食樂是蓬蒿廬(藝/文)
(類聚人部/言志詩)
濯清水追涼風釣游鯉弋高鴻不受當世之責永保性
命之期則可以凌雲霄出宇宙之外矣(藝文類聚/人部)
且麟隠於遐荒不紆機穽之路鳯皇翔於寥廓故節高
而可慕(藝文類聚/人部嘲戲)
鳯皇鳴高岡有翼不好飛安知鳯皇德貴其來見稀(藝/文)
(類聚鳥/部鳯詩)
夫夜光結緑非胠篋之恒珍逸羽翔鱗豈園池之近玩
寧期心於逺大葢不知其所以然也是以潁陽高蹈洗
耳於唐朝漢陰貞棲滅迹於周代盛德風流有自來矣
(文苑英華蕭/綸隠隠居碑)
山梁飲啄非有意於籠樊江海飛浮本無情於鐘鼓(文/苑)
(英華徐陵/遷譴上書)
禽巢欲逺魚沈唯深清聲(一作/蹤)滅跡何必山林(文苑英/華庾信)
(聖賢/讃)
鸞鳯棲堂廡不若翔廖廓(太平御覽/居處部堂)
老萊子隠於䝉山之陽以葭為葢蓬為室蓍木為艾席
枝為牀衣緼飲水墾山播植楚王親至其門方織畚王
去有間其妻戴畚萊挾薪而至問車馬跡之多答曰楚
王妻曰可食以酒肉者可加以鞭捶可受以官禄者可
隨以鈇鉞先生受人官禄為人所制妾不能為人所制
者妻負畚萊而去也(太平御覽/地部䝉山)
驪龍之珠必沈紫泉之裏垂天之翼必翔青㝠之表(太/平)
(御覽治道/部薦舉下)
漢王聞宋勝子方牧羊於巨澤鼓而歌南風之詩使者
進謂宋勝子曰漢王聞先生之賢使使者致命於先生
而委國政焉宋勝子矍然而顧謂使者曰是何言歟今
漢王待四海之士與十羣之羊其於職司也奚以異乎
而大王廢牧羊之任委以四海之政是錯亂天位倒置
人倫勝不願為也(太平御覽/資産部牧)
金玉有本質焉能不堅剛惟在逺爐炭幽居永潜藏(初/學)
(記寶器/部金)
必欲飾混沌以蛾眉冠越客於文冕走雖不敏請附高
節有蹈東海而死爾(何氏語/林言語)
非志驕富貴但性畏廟堂若使麏䴥可驂何以異夫騏
驥(何氏語/林言語)
生若浮雲朝露寧俟長繩繫量(何氏語/林言志)
艮背却行求心自處羅含蘭菊仲蔚蓬蒿(文苑英華李/商隠獻河東)
(君/)
藉纖草以蔭長松結幽蘭而援芳桂仰翔禽於百仞俯
泳鱗於千尋(何氏語/林言志)
測性同鱗羽愛上山壑眷戀松筠輕迷人路(何氏語/林棲逸)
民樵採麋鹿之伍終其解毛之衣馳騁日月之車得保
自耕之禄於大王之恩亦已深矣(何氏語/林棲逸)
長羣魚鳥畢景松阿雖復玉没於訪珪之辰桂掩於搜
芳之日汎濫漁父之游偃息卜居之㑹如此而已(何氏/語林)
(蕳傲/南史)
昔堯優許由非不𢎞也洗其兩耳楚聘莊周非不廣也
執竿不顧僕得曝背隴畆之中誦顔氏之簞瓢詠原憲
之蓬戸時翺翔於林澤與沮溺為等儔聽𤣥猿之悲吟
察鶴鳴於九皐安身為樂無憂為福處虚空之名居不
靈之龜(何氏語/林言志)
見朱闈廣厦雖識是華樂而初無欲往之心望高巖廣
澤亦知此難立正自恒欲往就(華陽陶隠/居傳上)
身無所貪慕樂於山川如野鹿常自守不與人從事(般/舟)
(三昧經/卷上)
　
　
　
　
　
　
　
　
　
　
　
　
　
　
　喻林卷八十三
欽定四庫全書
　喻林卷八十四　　　　　明　徐元太　撰
　　德行門(六/)
　　　成德
瞻彼淇澳緑竹猗猗有匪君子如切如磋如琢如磨○
瞻彼淇澳緑竹如簀(音責叶/側歴反)有匪君子如金如錫如圭
如璧(詩國風/淇澳)
無然畔援(音/院)無然歆羨誕先登于岸(叶魚戰反○/詩大雅皇矣)
顒顒卬卬如圭如璋(詩大雅/卷阿)
人亦有言德輶如毛民鮮克舉之(詩大雅/烝民)
淇澳美武公之德也(毛詩/淇澳)
問君子貴玉而賤䃉者何也為玉之寡而䃉之多與孔
子曰非為䃉之多故賤之也玉之寡故貴之也夫昔者
君子比德於玉焉(禮記/聘義)
非彼日月照大明於寰宇類此松筠負貞心於霜雪(禮記/正義)
(序/)
孔子之謂集大成集大成也者金聲而玉振之也金聲
也者始條理也玉振之也者終條理也始條理者智之
事也終條理者聖之事也(孟子萬/章下)
智譬則巧也聖譬則力也由射於百步之外也其至爾
力也其中非爾力也(孟子萬/章下)
管仲曰苗始其少也眴眴乎其孺子也至其壯也莊莊
乎何其士也至其成也由由乎茲免何其君子也天下
得之則安不得則危故命之曰禾此其可比於君子之
德矣(管子/小問)
紀渻子為王養鬭雞十日而問雞已乎曰未也方虚憍
而恃氣十日又問曰未也猶應嚮景十日又問曰未也
猶疾視而盛氣十日又問曰幾矣雞雖有鳴者已無變
矣望之似木雞矣其德全矣異雞無敢應者反走矣(莊/子)
(達生/)
徵音非無羽聲也羽音非無徵聲也五音莫不有聲而
以徵羽定名者以勝者也故仁義智勇聖人之所備有
也然而皆立一名者言其大者也(淮南子/詮言訓)
井道以澄清不竭之象而成於井之德也易云井者德
之基(京氏易/傳井上)
牛𤣥􁀙白晬而角其升諸廟乎是以君子全德(揚子/君子)
温直而擾毅木之德也剛塞而强義金之德也愿恭而
理敬水之德也寛栗而柔立土之德也簡暢而明砭火
之德(劉邵人物/志九徵)
威施之艷粉黛無以加二至之氣吹呼不能增是以懷
英逸之量者不矜風格以示異體邈俗之器者不恤小
譽以狥通(抱朴子外/篇博喻)
重淵不洞地則不能含螭龍吐吞舟峻山不極天則不
能韜琳琅播雲雨立德不絶俗則不能收美聲著厚實
執志不絶羣則不能臻成功銘𢎞勲而凡夫朝為蜩翼
之善夕望丘陵之益猶立植黍稷坐索於豐收也(抱朴/子外)
(篇廣/譬)
已有令德類禾之有嘉秀(李善註文/選思𤣥賦)
季野雖不言而四時之氣亦備(世說新/語德行)
礪金成器相遺滿籯琢玉為寶待價聨城(藝文類聚職/官部司徒墓)
(誌/)
至仁無親至信碎金(太平御覽珍/寶部金中)
譬如商賈遇得寶城身自采取而得還家成大富貴(海/空)
(智藏經/供獻品)
猶如眞金屢加銷鍊轉轉益明調和柔軟光色妍浄其
價難量然後乃為人天之寶(元陽妙/經卷三)
光明清涼猶如秋月善法具足猶如滿月衆生樂見猶
如朗月增長善法猶如初月一味甘恬如月一味觀一
切法如水中月清浄無垢如月無翳(大方等大/集經十七)
相生以慈潤莖擢以樂廣念正則增枝願續則長葉内
縁成為華外縁成為果當知悲根等如是次第成(大乘/莊嚴)
(經論/卷九)
若圓輪之抱規猶直桷之附繩(𢎞明集/十三)
禪定之海深廣無際自非如來清浄眞心無能度者(僧/肇)
(註維摩詰/經佛國品)
覺道既成佛寶也法輪既轉法寶也五人出家得道僧
寶也(僧肇註維摩/詰經佛國品)
　　　德盛
夫子之不可及也猶天之不可階而升也(論語/子張)
江漢以濯之秋陽以暴之皜皜乎不可尚已(孟子滕/文公上)
規矩方員之至也聖人人倫之至也(孟子離/婁上)
孔子登東山而小魯登太山而小天下故觀於海者難
為水遊於聖人之門者難為言(孟子盡/心上)
溥博如天淵泉如淵(中庸/)
辟如天地之無不持載無不覆幬辟如四時之錯行如
日月之代明(中庸/)
肫肫其仁淵淵其淵浩浩其天(中庸/)
詩曰德輶如毛毛猶有倫上天之載無聲無臭至矣(中/庸)
大成若缺其用不敝大盈若冲其用不窮大直若屈大
巧若拙大辯若訥(老子/洪德)
上德若谷大白若辱廣德若不足建德若偷質眞若渝
大方無隅大器晩成大音希聲大象無形(老子/同異)
與兮若冬涉川猶兮若畏四鄰儼兮其若客渙兮若冰
之將釋敦兮其若朴曠兮其若谷渾兮其若濁(老子/顯德)
尸居而龍見淵黙而雷聲神動而天隨(莊子/在宥)
聖人之德若天之高若地之普其有昭於天下也若地
之固若山之承不坼不崩若日之光若月之明與天地
同常則此言聖人之德章明博大埴固以修久也(墨子/尚賢)
(中/)
天者高之極也地者下之極也無窮者廣之極也聖人
者道之極也(荀子/禮論)
秉太乙者牢籠天地彈壓山川含吐陰陽伸曳四時紀
綱八極經緯六合覆露照導普氾無私蠉飛蠕動莫不
仰德而生(淮南子/本經訓)
至味不慊至言不文至樂不笑至音不呌大匠不斲大
豆不具大勇不鬭得道而德從之矣譬如黄鍾之比宫
大簇之比商無更調焉(淮南子/說林訓)
未盡夫子之美也夫子德高則配天深則配海(孔叢子/記義)
亘地區充天宇轔高逵踵遐武(蔡中郎集大/傳胡公碑)
洋洋乎若德雖崇山千仞重淵百尺未足以喻其高究
其深也(蔡中郎集/周巨勝碑)
乃暴以秋陽威以夏日澤無不漸螻蟻之穴靡遺明無
不察容光之微必照(文選沈約安/陸王碑文)
觀海齊量登嶽均厚(文選王儉/禇淵碑文)
仲尼無契勝於天下而德著古今善惡明也鏡照醜好
而人不怨法明善惡而人不恨(意林/魏子)
彼春蘭及秋菊尚無絶於衆芳矧重仁與襲義信遼遼
兮未央(藝文類聚人/部贈答賦)
禽子問天與地孰仁墨子曰翟以地為仁太山之上則
封禪焉培塿之側則生松柏下生黍苗莞蒲水生黿鼉
龜魚民衣焉食焉家焉死焉地終不責德焉故翟以地
為仁(藝文類聚/地部地)
中衢置樽高堂懸鏡其酌不窮其明逾盛(藝文類聚儲/官部儲官詩)
置樽待酌懸鍾聽扣聲動天下光照四鄰(文苑英華庾/信王爵一碑)
響發地鐘光垂天鏡(文苑英華/薛道衡碑)
如金山光明洞映不測邊際(玉清經道/化四夷品)
猶如良井遍給衆渴井泉不竭(元上内秘藏/經究竟品)
一者其德如虚無澄眞洞寂澹泊自然幽幽㝠㝠為天
地之根二者其德如大道恢廓無為為神明之宗一切
萬物普受其成功三者其德如天澄虚廣覆高浮上清
一切萬物普受生成四者其德如地開張養生含容無
細一切萬物受其厚載五者其德如日月光明洞映無
幽不徹一切萬物受其柔惠六者其德如衆星照曜諸
天朗達幽㝠一切萬物普受光明七者其德如雲雨和
天潤地流澤廣施一切萬物普蒙惠灑八者其德如四
時轉輪隂陽節氣和平一切萬物普受含生九者其德
如太山包容障遏威靈恢恢五帝安鎮神仙所居十者
其德如大江柔弱蕩蕩惠流百方不簡穢賤无細不容
(靈寶眞/文要解)
譬如聚積衆柴若二若三乃至千載如此柴聚經多年
嵗甚大乾燥于時有人放火燒之成大火聚更以無量
酥油溉灌此火轉熾倍盛難可得近(大寶積經/六十一)
猶如秋日初出時蔽諸螢火光普照(大寶積經/六十一)
譬如虛空無長無短無有方面無增無減(光讃波羅/蜜經卷十)
譬日始出高山之嶽若月盛滿在衆星中又若須彌異
於衆山如猛師子出於深林(清浄分衞/經卷上)
譬如日輪光明熾盛照贍部洲無不周遍(波羅蜜多/經卷四)
如有妙藥名曰莫耆是藥威勢能消衆毒有大毒蛇饑
行求食遇見生類欲螫噉之其生怖死走投妙藥蛇聞
藥氣尋便退走(波羅蜜多/經卷一)
譬如日出能為四事一者有大光明二者除滅闇㝠三
者示種種色四者令諸衆生得造事業(大方等大/集經十七)
如船師於生死海度衆生故如屋宅覆䕶一切諸世間
故如商主能導羣生至寶所故如赫日智慧光明能普
照故如君主覺法城中得自在故如熾火能燒衆生我
愛薪故如大雲普霔無邊甘露雨故如時雨增長信等
善根芽故如船舫運度衆生達彼岸故如橋梁能度衆
生越生死故如津濟顯示一切出要道故如風輪持衆
生不令墮落三惡趣故如大地悉能增長一切衆生諸
善根故如大海具足一切無盡福智功德藏故如滿月
普放智光破煩惱暗施清涼故如猛將悉能摧伏一切
魔軍令退散故(大方廣佛華/嚴經卷五)
又如商客入一切智大寶洲中採求如來十力智寶又
如漁師有具足力持正法網入生死海漉諸衆生如阿
修羅王能徧㧌動三有大城諸煩惱海普令衆生究竟
寂静又如日輪出現虚空照愛水泥令其乾竭猶如滿
月出現虚空令可化者心華開敷猶如大地普皆平等
無量衆生於中止住恒受履踐心無分别增長一切善
法根芽猶如大風所向無礙能拔一切諸見大樹壞散
一切生死園苑(大方廣佛華/嚴經卷十四)
拔不善㓨滅一切障了達甚深覺法自性堅固精進以
為牆壍不思議三昧而為園苑以慧日光破無明闇以
方便風開智慧華以廣大願充滿法界心常現入一切
智城(大方廣佛華/嚴經卷十五)
清白之法具足圓滿猶如雪山照諸功德等一淨故猶
大地淨穢好惡無異心故猶如淨水洗除塵勞諸垢染
故猶如火王燒滅一切煩惱薪故猶如大風行諸世界
無障礙故猶如虚空於一切有無所著故猶如蓮華於
諸世間無染汙故猶如大乘運載羣萌出生死故猶如
重雲振大法雷覺未覺故猶如大雨雨甘露法潤衆生
故(無量夀/經卷下)
佛之明慧猶崑崙河千川萬流皆仰之焉川流溢滿而
河無涓滴之減佛之為明有踰之矣(梵魔喻/經縁一)
如育多摩尼光明清淨餘珠不及(菩薩地持/經卷七)
如師子王以一切處不驚不怖故譬如龍象以調伏心
荷負一切衆生諸重擔故譬如大雨以其降澍妙雨故
譬如日光以智慧光照一切衆生故譬如明月以一切
衆生隨其所在見者愛樂故譬如大商主將導衆生趣
一切智大寶洲故譬如良醫以能療治一切衆生煩惱
病故如拔刺者以能拔出一切衆生於諸法中疑惑心
故譬如海導師以能善知一切智知諸方義故譬如船
舫以能善度諸衆生大海水故譬如衆水河池等以能
資潤一切衆生故如王大道能津通諸衆生故譬如寶
洲以能具足一切菩提分法故譬如如意寶須者皆得
能與衆生無量利益所求法故譬如良馬以能運代疲
苦衆生故譬如大海智慧甚深難測量故譬如須彌山
於佛菩提不傾動故譬如一切諸妙寶樹以能具足勝
莊嚴故譬如閻浮檀金以希有難得故譬如帝釋王於
諸法中能得增上自在力故譬如大梵王具足寂静諸
威儀故譬如䕶世四天王等以能䕶持勝妙法故譬如
轉輪王以能修行十善業故譬如大臣以能守䕶諸佛
如來秘宻法故(法集經/欲四)
大海之中金銀琉璃水精珊瑚硨磲瑪瑙摩尼之妙無
不備有(法海經/尺一)
恒水邊流沙尚可斗量盡知其斗數佛恩不可得量也
(佛說弟子死/復生經當一)
如彼金翅王吞滅諸龍毒能殄無明闇喻如千日光摧
碎我慢山譬猶天帝杵(一百五十讃/佛頌藉九)
垂法雲以湛潤開慧日而增暉(𢎞明/集十)
形容端正猶如滿月衆星中明衆生視之無有厭足威
儀安詳如須彌山智慧甚深猶如大海忍辱成就猶如
大地心無變易如閻浮檀金常為一切人天所愛猶如
八味清淨之水於諸世間其心平等猶如日月等照於
物滿衆生願如如意寶見諸乞者心生歡喜猶如慈母
見所愛子(本縁經持/王子品)
　　　大成
水人所沐浴自潔清者至於深淵洪波所當畏愼也由
近人之故或泳之游之褻慢而無戒心以取溺焉有德
者亦如水矣初時學其近者小者以從人事自以為可
則侮狎之至於先王大道性與天命則遂扞格不入迷
惑無聞如溺於大水矣(鄭氏註禮/記緇衣)
夫器各施其用而聖人之道𢎞大無所不施故云不器
不器而為諸器之本也(禮記正/義學記)
遂遵流以至海且因岳而為嵩(魏書李順希/仁弟騫傳)
事不本於道德者不可以為儀言不合乎先王者不可
以為道音不調乎雅頌者不可以為樂(淮南子/泰族訓)
或問仲尼之術周而不泰大而不小用之猶牛鼠也曰
仲尼之道猶四瀆也經營中國終入大海他人之道者
西北之流也綱紀夷貉或入於沱或淪於漢(揚子/君子)
言已積累衆善以自潔飾復植留夷杜蘅雜以芳芷芳
香益暢德行彌盛也(王逸註楚/辭離騷經)
河水沛沛比夫衆川孰者為大蟲繭重厚稱其出絲孰
為多者(王充論衡/自紀篇)
誰謂華岱之不高江漢之不長與君子修德亦高而長
之將何患矣(徐幹中/論貴驗)
單絃不能發韶夏之和音孑色不能成衮龍之煒􁈆一
味不能合伊鼎之甘獨木不能致鄧林之茂𤣥圃極天
葢由衆石之積南溟浩瀁實須羣流之赴(抱朴子外/篇交際)
諸賢之有妙藝猶百川之有四瀆衆山之有五嶽而川
可度嶽可登高而且大者惟聖人之道如天不可升也
(揚子法言/註學行篇)
昭昭若三辰之麗於天滔滔猶四瀆之紀於地(文選沈/約安陸)
(王碑/文)
孔子文足老君𤣥足山川藪澤萬物歸焉(意林太/𤣥經)
宗百川而成海倍萬俊而為英(藝文類聚職/官部丞相碑)
譬彼大壑百川俱引(初學記道/釋部菩薩)
譬如摩訶迦良那藥蘇(隋言大/眞藥蘇)取種種藥味力煎其内
或有辛或有苦或有酢或有鹹或有淡或有甜取諸味
已入體成熟色香等味取己彼蘇體捨移而成藥味(大/寶)
(積經一/百九)
如海有珠名普集衆寶此珠若在一切衆寶常不散失
(大方廣佛華嚴/經卷三十六)
譬如阿耨達池出四大河其河流注徧閻浮提既無盡
竭復更增長乃至入海令其充滿(大方廣佛華/嚴經三十九)
如鞞陁梨山王純寶所成一切衆寶咸在其中取不可
盡(大方廣佛華/嚴經三十九)
如雪山王一切藥草咸在其中取不可盡(大方廣佛華/嚴經三十九)
譬如大吉善蘇以衆良藥味力熟功和合為之大吉善
蘇棄凡蘇性持良藥力辛苦酸鹹澀甘六味以資人身
便與人身作色香味(大乗顯識/經推四)
令天下諸水都流入大海水中寧能令海水增多不對
曰不能令增多也所以者何是大海為天下諸水中王
故能尒耳(阿彌陀/經卷上)
猶如衆流四瀆歸海合為一味(法華經/卷六)
其欲作大火者當益其薪故能大明菩薩以人為薪乃
能成大之光明(如來三昧/經卷上)
譬如大海初欲成時於四天下八萬諸洲所有流水及
大小雨江河泉源流入其中皆悉能受不增不減海法
應爾種種水入皆捨本名俱名海水皆失本味同為一
鹹(華子/經卷)
如伶人擊動絲竹匏木之類繁㑹成音(大乘宻嚴/經卷中)
譬如江河淮海大小異故深淺殊故名文别故水在江
中名為江水水在淮中名為淮水水在河中名為河水
俱在海中唯名海水(金剛三昧/經卷下)
一味實義如一大海一切衆流無有不入一切法味猶
彼衆流名數雖殊其水不異若住大海則括衆流住於
一味則攝諸味(金剛三昧/經卷下)
如阿耨大池出四大河此四大河分為八河及閻浮提
一切衆流皆歸大海以沃燋山故大海不增以金剛輪
故大海不減此金剛輪隨時轉故令大海水同一鹹味
(金剛三昧本性清淨/不壊不滅經行二)
如衆藥未相和雜之時各能治病和雜已後則無所不
治(隨相論/卷上)
集衆法寶如海導師(維摩詰所説/經佛國品)
智度菩薩母方便以為父法喜以為妻慈悲心為女善
心誠實男畢竟空寂舍弟子衆塵勞隨意之所轉道品
善知識由是成正覺諸度法等侣四攝衆伎女歌詠誦
法言以此為音樂總持為園苑無漏法林樹覺意淨妙
華解脱智慧果八解之浴池定水湛然滿布以七淨菙
浴此無垢人象馬五通馳大乘以為車調御以一心遊
於八正路相具以嚴容衆好飾其姿慙媿之上服深心
為華鬘富有七財寶敎授以滋息如所說修行廻向為
大利四禪為牀座從於淨命生多聞增智慧以為自覺
音甘露法之食解脫味為漿淨心以澡浴戒品為塗香
摧滅煩惱賊勇健無能踰降伏四種魔勝幡建道塲(維/摩)
(詰所説經/佛道品)
海有五德一澄淨不受死屍二多出妙寶三大龍注雨
滴如車軸受而不溢四風日不能竭五淵深難測大士
心淨不受毁戒之屍出慧明之寶佛大法雨受而不溢
魔邪風日不能虧損其智淵深莫能測者故曰心大如
海也(羅什譯維摩/詰經方便品)
佛土者即衆生之影響耳夫形修則影長形短則影促
豈日月使之然乎形自然耳故隨所化衆生之多少而
取佛土之廣狹也是以佛土或以四天下或以三千或
以恒沙為一國者也(僧肇註維摩/詰經佛國品)
　　　徳驗
名山高大宜有茂木人君有盛德乃宜有顯服(鄭氏箋/詩終南)
王子宫室車馬衣服多與人同而王子若彼者其居使
之然也況居天下之廣居者乎(孟子盡/心上)
富潤屋德潤身(大學/)
東寶惟金南木有喬發輝曾崖竦幹重霄(宋書孝義/潘綜傳)
藴珠玉之餘潤昭羅綺之遺妍(梁書張緬/弟攅傳)
夫山藏美玉光照廊廡之間地藴神劒氣浮星漢之表
(隋書王貞/文學傳)
月盛之時雖有重雲蔽之不見月體而夕猶朗然是月
光猶從雲中而照外也(隋書天/文上志)
曼曼緜緜其聚必散嘿嘿昧昧其光必逺(太公六/韜文師)
善建者不拔善抱者不脱子孫祭祀不輟(老子/修觀)
夫丘陵崇而穴成於上狐貍藏矣溪谷深而淵成於下
魚鼈安矣松柏茂而陰成於林塗之人則蔭矣(子華子/孔子贈)
昔者十日並出萬物皆照而況德之進乎日者乎(莊子/齊物)
(論/)
而容崖然而目衝然而顙□然而口闞然而狀義然似
繫馬而止也(莊子/天道)
夫盡小者大積微者著德至者色澤洽行盡而聲聞逺
(荀子大/畧篇)
君子之容純乎其若鍾山之玉桔乎其若陵上之木淳
淳乎愼謹畏化而不肯自足乾乾乎取舍不侻而心甚
素樸(吕氏春/秋士容)
仁者雖在斷割之中其所不忍之色可見也智者雖遇
煩難之事其不闇之效可見也(淮南子/主術訓)
夫執介胄而後能拒敵者故非聖人之所貴也君子顯
之於服而勇武者消其志於貌也矣(春秋繁露/服制像)
夫形體也色心也閉關乎其薄也茍有温良在中則眉
睫著之矣疵瑕在中則眉睫不能匿之(韓詩/外傳)
南山芝蘭君子所有(焦氏易林/萃之同人)
文山鴻豹肥腯多脂(焦氏易林/漸之比)
次四君子積善至於車耳測曰君子積善至於蕃也(太/𤣥)
(經第/五積)
東動青龍光離于淵(太𤣥經/𤣥圖)
玉飾其本君子之性金飾其中君子之道(白虎通/考黜)
佩飾也所以象德也故行清潔者佩芳德光明者佩玉
能解結者珮觹能决疑者珮玦故孔子無所不佩也(王/逸)
(註楚辭/離騷經)
夫水盈而流德交而形是故德行外著洪聲逺布(蔡中/郎集)
(姜伯/淮碑)
良田無晩嵗膏澤多豐年亮懷璵璠美積久德愈宣(曹/子)
(建贈/徐幹)
立德踐言行全操清斯則富矣何必玉帛之崇乎高尚
其志不降不辱斯則貴矣何必青紫之兼拕也俗民不
能識其度量庸夫不得揣其銓衡是則高矣何必凌雲
而蹈霓乎問者莫或測其淵流求者未有覺其短乏是
則深矣何必洞河而淪海乎(抱朴子外/篇廣譬)
玉之瓏􁫧其聲亦猶君子清玲其德音(揚子法言/註五百篇)
名之與實猶形之與影也德藝周厚則名必善焉容色
姝麗則影必美焉今不修身而求令名於世者猶貌甚
惡而責妍影於鏡也(顔氏家/訓名實)
白虎通曰所以必有珮者表德見所能也故循道無窮
則珮環能本道德則珮琨(李善註文/選思𤣥賦)
日月麗天瞻之不墜仁義在躬用之不匱(文選袁宏/名臣序賛)
芳處幽而彌馨兮寶在夜而愈光(廣文選潘安/仁思游賦)
崇蘭自芳珏玉自光(文苑英華/王僧孺誄)
夫良玉徑尺雖有十仞之土不能掩其光明珠度寸雖
有函丈之石不能戢其曜茍藴美自厚容止可知矣(太/平)
(御覽逸民/部逸民十)
仁人常如園圃之藍不異衆草染而後彰(太平御覽/百卉部藍)
水帶地而壤潤月流天而宵烱(初學記/地部井)
荆藴玉以潤其區漢含珠而清其域(初學記地/部漢水註)
猗猗秋蘭植彼中阿有馥其芳其黄其葩雖曰幽深厥
美彌嘉(困學紀聞卷/十八評詩)
夫人有髮毛如山之草木故山有玉而草木潤身有玉
而毛髮黑(本草玉/井卷五)
譬如盛日但無炎烈瞻視煥目光芒射人(玉清經/昭靈品)
譬如百和之香共在一篋此篋之内芬芳流溢无有一
毫臭穢之氣(海空智藏/經序品)
譬如大山善能興雲雲能生雨(海空智藏/經序品)
又如蓮花隨所在處香氣馚馥(波羅蜜多經卷/五百六十七)
如有寶珠名種種色在大海中雖有無量衆多駛流入
於大海以珠火力令水銷滅而不盈溢(大寶積/經卷五)
譬如高大樓閣宻閉戸牖以摩尼寶置於室中其内有
情雖經晝夜常覩光輝(大寶積/經十九)
譬如有人服延齡藥長得充健不老不瘦(大方廣佛華/嚴經卷七十)
(八/)
法雲垂布以興雷震三明解脫以為電光無上法雨以
為甘露(無盡意菩/薩經八)
其光所照曜如日出於雲(阿差末菩/薩經卷一)
譬如出金地無有礫石亦無草木中有紫磨金人便取
其金於火中試消合以作諸物著之(佛國經/卷下)
如煉眞金塵垢不汙星月光照則雨淨水日光所照尋
即出火(大法鼓/經卷下)
猶如山頂深泉水自中出不從外來即此池中出清淨
水還自浸漬無不周遍(長阿含經/卷十三)
譬如有人熟煎乳汁其上便有薄膜停住(起世因本/經卷九)
洪熖耀赫晃若寶山如大炬明炤燿幽㝠如大山岡而
有積雪如日之光昇於朝陽如秋月盛衆星特明如轉
輪王與諸寶臣四部衆俱如樹華殖煒曄繁茂英艷無
量(鴦崛髻/經緣六)
夫世間諸華香盡順風香不逆風香戒德之香亦逆風
香亦順風香世間華香齊熏欲界不熏色界或直熏一
方不熏三方持戒之香香徹十方華香逼近乃别特戒
之香上徹一究竟天(出曜經/六戒品)
栴檀多香青蓮芳花雖曰是眞不如戒香華香氣微不
可謂眞持戒之香到大殊勝(法句經/華香品)
如日初出光不可隠大人智光亦難隠蔽(無明羅/刹經)
如𦂳那蟲有三時變初作土色中作赤色後作黑色(無/明)
(羅刹/經)
譬如昔者有一小蟲心懷金剛住於海邊閻浮大樹髙
四千里樹則戰動不能自安樹神問之卿何故震動不
安樹報之曰蟲住我上所以不安神又問曰金翅大鳥
立於你上何故不動小蟲處上而獨戰慄樹報之曰此
蟲雖小腹懐金剛吾不能勝是故動揺(修行道地/經菩薩品)
法寶光無不照照癡㝠也澤無不潤潤生死也喻海有
神寶能放光除㝠亦因光能雨甘露潤枯槁也(僧肇註/維摩詰)
(經佛/國品)
法身圓應猶一月升天影見百水也(僧肇註維摩/詰經佛國品)
　　　感孚
魚者蟲之幽隠豚者獸之微賤人主内有誠信則雖微
隠之物信皆及矣(周易正/義中孚)
鶴鳴則子和修誠則物應(韋康伯註/易繫辭上)
鶴鳴于陰氣同則和出言戸庭千里或應(韋康伯註/易繫辭上)
泂(音/逈)酌彼行潦(音/老)挹彼注兹可以餴(音/分)饎(音/熾)豈弟君子
民之父母○泂酌彼行潦挹彼注兹可以濯罍(音/雷)豈弟
君子民之攸歸○泂酌彼行潦浥彼注兹可以濯溉(音/葢)
豈弟君子民之攸塈(音戲○詩/大雅泂酌)
子路戎服見於孔子拔劒而舞之曰古之君子固以劒
自衞乎孔子曰古之君子忠以為質仁以為衞不出環
堵之室而知千里之外有不善則以忠化之侵暴則以
仁固之何待劒乎(孔子家/語好生)
桃李以其華實之故非有所召呼而人爭歸趣來往不
絶其下自然成徑以喻人懷誠信之心故能潛有所感
也(前漢書註/李廣贊)
欲崇諸已先下於人猶大樂無聲而蹌鸞斯應者也(晉/書)
(光逸/傳)
將將鴻鵠貌之美者也貌美故民歌之德義者行之美
者也德義美故民樂之民之所歌樂者美行德義也而
明主鴻鵠有之故曰鴻鵠將將維民歌之(管子形/勢解)
水淵深廣則龍魚生之山林茂盛則禽獸歸之禮義修
明則君子懷之(韓詩/外傳)
君子者無所不宜也是故韠冕厲戒立于廟堂之上有
司執事無不敬者斬衰裳苴絰杖立于喪次賓客弔唁
無不哀者被甲纓胄立于桴鼓之間士卒莫不勇者故
仁足以懷百姓勇足以安危國信足以結諸侯强足以
拒患難威足以率三軍故曰為左亦宜為右亦宜(說苑/修文)
敏其行修其理千里之外親如兄弟若行不敏禮不合
對門不通矣(劉向說/苑雜言)
妾聞玉石墜泥不為汙栁下覆寒女不為亂積之於素
雅故不見疑也(列女傳周列/國齊威虞姬)
君子者無尺土之封而萬民尊之無刑罰之威而萬民
畏之無羽籥之樂而萬民樂之無爵禄之賞而萬民懷
之其所以致之者一也(徐幹中/論法象)
民之治情歛慾反於端懿者猶草木之偃於翔風百卉
之挺於春陽也(蔡中郎集/陳仲弓銘)
樂動聲儀曰風雨動魚龍仁義動君子(李善註文/選琴賦)
美為士者飛鳥歸之蔽於天魚鼈歸之沸於淵(李善註/文選袁)
(彥伯三國/名臣序贊)
服美動目行美動神(藝文類聚后/妃部后妃箴)
忠誠貫於日月孝義感於冰霜(文苑英華請勸進及/封岳行幸徐陸表)
舜行德三年而三苗服孔子聞之曰通乎德之情則孟
門太行不為險矣故曰德之速疾乎以郵傳命(困學紀/聞卷八)
(孟子/)
眞友不待請譬慈母之赴嬰兒也(僧肇註維摩/詰經佛國品)
　
　
　
　
　
　
　
　
　
　
　
　
　喻林卷八十四
欽定四庫全書
　喻林卷八十五　　　　　明　徐元太　撰
　　德行門(七/)
　　　聲聞
鶴鳴于九臯聲聞(音/問)于野○鶴鳴于九臯聲聞于天(詩/小)
(雅鶴/鳴)
臯數至九喻深逺也鶴在中鳴焉而野聞其鳴聲賢者
雖隠居人咸知之(鄭氏箋/詩鶴鳴)
原與隰同聚矣猶兄弟相求矣原隰以聚居之故故能
定高下之名兄弟以相求之故故能立榮顯之譽(毛詩/正義)
(常棣/)
鶴鳴于九臯之中其聲聞于外方之野鶴處九臯人皆
聞之以興賢者隠於幽逺之處其名聞於朝廷之間賢
者雖隠人咸知之(毛詩正/義鶴鳴)
鄙夫鄙婦相㑹于廧陰可謂宻矣明日則或揚其言矣
故士執仁與義而明行之未篤故也胡為其莫之聞也
(大戴禮記曾/子制言上)
夫令名德之輿也德國家之基也有基無壞無亦是務
乎(左傳襄公/二十四年)
驥不稱其力稱其德也(論語/憲問)
詩云既醉以酒既飽以德言飽乎仁義也所以不願人
之膏粱之味也令聞廣譽施於身所以不願人之文繡
也(孟子告/子上)
人無本行暴得善聲令聞過其情若潦水不能久也(趙/氏)
(註孟離/婁下)
北中郎將盧植名著海内學為儒宗士之楷模國之楨
幹也(後漢書盧/植列傳)
彼與草木俱朽也此與金石相傾豈得同年而語並日
而談哉(後漢書朱/暉列傳)
嶢嶢者易缺皦皦者易汙陽春之曲和者必寡盛名之
下其實難副(後漢書黄/瓊列傳)
夫名者心志之操牓也故行著一家一家稱焉德播一
鄉一鄉舉焉(後漢紀/光武三)
蘭桂異質而齊芳韶武殊音而並美(晉書張/禕傳)
朝野挹其風流人倫推其表燭(晉書王/湛列傳)
親譽生於不足未若不知之有餘良藥效於瘳疾未若
無病之為貴也(晉書王/坦之傳)
治古之時積美於躬如膚革之就充惟恐其不修弗憂
於無聞如擊考鼓鐘其傳以四達繹如也(子華子/神氣)
身修而名不立無為於擇術矣庶羞百品雜進於盤几
而咽不下無為於貴饌矣抱璧而徒乞無為於貴寶矣
(子華子/大道)
實為善人孰不知譬若良玉處而不出有餘精譬若義
女處而不出人爭求之行而自衒人莫之取也(墨子/公孟)
聲無小而不聞行無隠而不形玉在山而木草潤淵生
珠而崖不枯為善不積邪安有不聞者乎(荀子/勸學)
夫名聲之部發於天地之間也豈不如日月雷霆然哉
(荀子王/霸篇)
貴名起之如日月天下應之如雷霆(荀子儒/效篇)
響不辭聲鑑不辭形君子正一而萬物皆成夫行非為
影也而影隨之呼非為響也而響和之故君子功先成
而名隨之(說苑/雜言)
寶金兮委積志意堅固策謀明也美玉兮盈堂懿譽光
明滿朝廷也(王逸註楚/辭九懐)
夫形體者人之精魄也德義令聞者精魄之榮華也君
子愛其形體故以成其德義也夫形體固自朽弊消亡
之物夀與不夀不過數十嵗德義立與不立差數千嵗
豈可同日言也哉(徐幹中/論夭夀)
根深而枝葉茂行久而名譽逺(徐幹中/論貴驗)
禾之秀其頴猶人之洪其道也禾秀頴則實結人崇道
則德聞洪大(揚子法言/註孝至篇)
雖隙駟不留尺波電謝而秋菊春蘭英華靡絶(文選劉/孝標答)
(劉詔/書)
香以燔質而發芳絃以特絶而流響(文選陸士/衡連珠註)
玉以兼城為寶士以知名為賢明月不妄映蘭葩豈虚
鮮(補文選郭/璞客傲)
善不由外來兮名不可以虚作孰無施而有報兮孰不
實而有穫(廣文選屈/平抽思)
琴瑟高張則哀彈發節士抗行則榮名至是以申胥流
音於南極蘇武揚聲於朔裔(廣文選魏/文帝連珠)
或問陳季方足下家君太邱有何功德而天下重名季
方曰吾家君譬如桂樹生泰山之阿上有萬仞之高下
有不測之深上為甘露所霑下為淵泉所潤當斯之時
桂樹焉知泰山之高淵泉之深不知有功德與無也(世/說)
(新語/德行)
形之正不求影之直而影自直聲之平不求響之和而
響自和德之崇不求名之逺而名自逺(意林物/理論)
昔卞和獻寶以罹折趾屈平納忠終於沈身已而和氏
之璧千載垂光屈子之篇萬世彌章(藝文類聚/雜文部書)
語曰士非玉璧談者為價(藝文類聚/寶部璧)
譬如陶師泥在輸時不得物名既成器已名隨物立(大/方)
(等大集經/卷十一)
譬如金師金未成器亦不得名及其成已得瓔珞名(大/方)
(等大集經/卷十一)
王曰吾欲作大鼓令其音震聞百里能有為之者乎衆
臣僉曰臣等無能為者有一臣名曰匡土常忠於上慈
濟國民前對曰臣能為之當須資費王曰大善即開藏
付之因輦寶於王宫門鳴鼔令之今天仁之王施善慈
欲濟黎民之窮乏若有乏者悉詣宫門四國乏者襁負
相扶塡國塞路一嵗之後王有詔曰鼓成未乎對曰已
成王言何故不聞其聲臣白言願明王勞屈聖體出臨
國内聽佛法鼔聲震十方王即嚴駕出行國中其民比
肩王曰民多乎對曰王前勅臣令作大鼓使聞百里欲
以揚德聲於四逺臣念枯木死皮不能揚王之德譽臣
所受寶供沙門梵志之衣食以濟國民之窮乏也布告
之來四隣歸潤猶饑子之慕慈母(天王太子辟/羅經行六)
譬如師子大力不自言力大皆是衆獸名之(大智度論/卷二十七)
　　　無名
粤無鏄燕無函秦無廬胡無弓車粤之無鏄也非無鏄
也夫人而能為鏄也燕之無函也非無函也夫人而能
為函也秦之無廬也非無廬也夫人而能為廬也胡之
無弓車也非無弓車也夫人而能為弓車也(周禮考/工記)
大智不智大謀不謀大勇不勇大利不利(太公六/韜武韜)
知我者希則我者貴是以聖人披褐懐玉(老子/知難)
至貴國爵并焉至富國財并焉至願名譽并焉是以道
不渝(莊子/天運)
至人無已神人無功聖人無名(莊子逍/遥遊)
羿工乎中微而拙乎使人無已譽聖人工乎天而拙乎
人(莊子庚/桑楚)
彼且蘄以諔詭幻怪之名聞不知至人之以是為已桎
梏耶(莊子德/充符)
大道之君仁義没孝慈滅猶日中盛時衆星失光(河上/公註)
(老子/俗薄)
不可名者非一色也不可以青黄白黑别非一聲也不
可以宫商角徵羽聽非一形也不可以長短大小度之
也(河上公註/老子贊𤣥)
橋子良修實而不修名為善不為人之知已不撞不發
如大鐘然天下之深人也(孔叢子/抗志)
臣終身戴天不知天之高也終身踐地不知地之厚也
若臣之事仲尼譬猶渴操壺杓就江海而飲之腹滿而
去又安知江海之深乎(韓詩/外傳)
日月天下眼目而人不知德(李善註文選陸/士衡演連珠)
子貢見太宰嚭太宰嚭問曰孔子何如對曰臣不足以
知之太宰曰子不知何以事之對曰惟不知故事之夫
子其猶大山林也百姓各足其材焉太宰嚭曰子增夫
子乎對曰夫子不可增也夫賜其猶一累壤也以一累
壤增大山不益其高且為不知太宰嚭曰然則子有所
酌也對曰天下有大尊而子獨不酌焉不識誰之罪也
(說苑/善說)
孝子不生慈父之家忠臣不生聖君之下(意林/愼子)
華葢中天之峰未階其峻虞淵浴日之水不盡其源(文/苑)
(英華庾信/職官十銘)
夫無名之名生我之宅也有名之名喪我之橐也(道德/經指)
(歸卷/八)
模倣陰陽之眞形繪畫日月之神光雖良工決不可以
用其巧矧帝之功德崇大廣博容可言揚哉(玉皇本/行集經)
譬如泉源陂池五河駛流各各有名悉歸於海便無本
名(菩薩處𣅿/經卷四)
　　　成物
水未及用則井功未成其猶人德未被物亦是功德未
就也(周易正/義井)
搢紳之徒莫不廕其德宇(晉書陸/曄傳)
人加脂粉物競琢磨俱報稻粱各施鳴吠(隋書潘徽/文學傳)
善迹者欲人繼其行善歌者欲人繼其聲(北史李/彪傳)
常季問於仲尼曰王駘兀者也從之遊者與夫子中分
魯立不教坐不議虚而往實而歸(莊子德/充符)
南郭惠子問於子貢曰夫子之門何其雜也子貢曰君
子正身以俟欲來者不距欲去者不止且夫良醫之門
多病人櫽括之側多枉木是以雜也(荀子子/道篇)
夫櫽括之旁多枉木良醫之門多疾人砥礪之旁多頑
鈍夫子修道以俟天下來者不止是以雜也詩云菀彼
栁斯鳴蜩嘒嘒有漼者淵莞葦淠淠言大者之旁無所
不容(說苑/雜言)
世人之益者倉廪也取之如單仲尼神明也小以成小
大以成大雖山川邱陵草木鳥獸裕如也(揚子/五百)
奏希聲於宇宙濟溺喪於𤣥津(李善註文選王簡/棲頭陁寺碑文)
居厚者不矜其多處薄者不怨其少窮涯而反盈量知
歸(文選任昉王/文憲集序)
挹其源者游泳而莫測懷其道者日用而不知(文選沈/約安陸)
(王碑/文)
孟軻驅世事於仁義之域行者步中正之塗若使南海
無採珠之氏崑山無破玉之工則明珠不御於椒室美
玉不佩於桂宅(意林/士緯)
芃芃黍苗陰雨膏之詵詵纓冕儲王道之(藝文類聚儲/官部儲官詩)
或望路以窺門空升堂而入室(藝文類聚人/部贈答詩)
涉其流者則擯落囂塵得其門者則騰驟雲霧(文苑英/華薛道)
(衡碑/)
庚市子者聖人無欲者也見人爭財而訟推千金之璧
於其傍而訟者息(太平御覽逸/民部逸民九)
一切衆生迷淪苦海誰能於中作大船師一切衆生恒
為煩惱疾病縈纒誰能於其中間為作良醫(元陽妙/經卷二)
令諸凡夫衆生趣大乗河飲八種味水速悟无上正眞
之道離諸疑滯斷煩惱業渴(元陽妙/經卷五)
願諸凡夫燃大乘法燈離小乘見(元陽妙/經卷五)
願諸凡夫得忍辱榻雖於生死饑餓困苦願諸凡夫得
无畏榻永離煩惱一切怨賊願諸凡夫得清浄榻專无
上正眞之道願諸凡夫得善法榻常為善友之所擁護
願諸凡夫得左脇卧榻依於聖人所行之法(元陽妙/經卷五)
願諸凡夫必為无上一切智屋願諸凡夫悉皆得入觀
喜甘露法屋願諸凡夫初中後心常入元陽清淨之宅
願諸凡夫於未來世常處眞人所居宫室(元陽妙/經卷五)
令諸凡夫得天中所卧之榻得大智慧坐四如意處卧
於眞人之榻不卧邪魔非法之榻願諸凡夫得安穩卧
離生死席成自然師子卧榻(元陽妙/經卷五)
亦如日出𤾉谷有大光明悉能照朗令得一切逺見虚
空是大元陽清淨慧日亦復如是照了幽㝠深䆳之處
令一切衆生逺見眞道(元陽妙/經卷五)
譬如橋船無心度物不揀淨穢是人非人牛馬騾驢皆
悉通過(大乘妙/林經)
譬如室中宿有寶藏貧窮忍餓終無見寶忽有明師地
鏡占之自知有寶鑿深四丈便即得寶(无上内秘藏/經辯四眞品)
猶如良醫得以妙藥治諸盲人令見日月(三十六部尊/經黄林經偈)
吾道猶日光明普照種種色相人始能别廢日之光有
目絶視(虚皇四/十九章)
以鏡燭物有形者皆現以灰覆物不潔者皆鮮(玉皇本/行集經)
常以法雷而警衆生令其覺悟常以大雲等覆衆生令
不孤露常以法雨潤洽衆生令無渴乏常以慈風揺動
衆生令立信根常以慧日而照衆生令不昏冥常以舟
航廣作津濟攝生理具運載无窮(玉清經慈/悲方便品)
必能為一切世人作大橋梁作大舟楫作大寶車能致
世間昇於妙土(海空智藏/經序品)
譬如衆生欲度海水善䕶船舫得到彼岸(海空智藏/經持誡品)
譬如鹽味置於諸物乃至水中皆悉有鹹(海空智藏/經哀歎品)
譬如寃讐或千或百若一人和百千亦和一人相怨百
千亦怨道性亦爾一人得時一切亦得一人不得一切
不得(海空智藏/經哀歎品)
師皇典馬廏無殘駟(列仙/傳)
盲者能視聾者能聽瘂者能言狂者得念亂者得定貧
者得富露者得衣饑者得食渴者得飲病者得除愈醜
者得端嚴形殘者得具足根缺者得圓滿迷悶者得醒
悞疲頓者得安適(波羅蜜多/經卷一)
轉妙法輪即令無量無數有情逺塵離垢生淨法眼(波/羅)
(蜜多經/卷三)
又如火大悉能成熟一切物類(波羅蜜多經卷/五百六十七)
如衆鳥等依妙高山形類雖殊而同一色(波羅蜜多/經卷六百)
譬如日輪雖復遥逺與閻浮提衆生而作光明(大寶積/經卷二)
(十/)
為失路者示其路拔欲淤泥置岸上如興雲蔭覆枯池
注雨充足原隰滿(大寶積經/卷六十一)
如水沾地及山川幷諸百卉叢林樹藥草條莖及枝蔓
諸花蓊蔚遍山好(大寶積經/卷六十一)
譬如香篋以盛衣服衣服皆香篋香不減(大方等大集/經卷二十九)
與熱渴者作清冷水與饑乏者作諸甘果為露形者作
諸衣服為熱乏者作大宻雲為貧匱者作如意寶為恐
懼者作所歸依為諸稼穡作甘澤雨為諸濁水作月愛
珠(大集地藏十/輪經卷一)
如無足者所得車乗如逺涉者所備資糧如迷方者所
逢示導如狂亂者所服妙藥如疾病者所遇良醫如羸
老者所凭几杖如疲倦者所止牀座渡四流者為作橋
梁趣彼岸者為作船筏(大集地藏十/輪經卷一)
譬如貴家盲子墮大深坑饑窮困苦食糞食泥父甚愍
之為求方便拯之於深坑飼之以上饌(三昧法門/經卷下)
心常愛念一切衆生猶如父母念所生子敎化衆生法
則禮儀如大博士(本縁經持/王子品)
譬天下極美不過蒲桃酒飲一升便可醉持一升水澆
一升酒中飲之不能復醉佛在世時說經知人意態譬
如人飲一升酒便得醉今我輩不知是佛說經知人意
態應病與藥故人多得道(三慧經/藉八)
守䕶法藏猶如關鑰普集法寶猶如妙高山破無明闇
猶如燈燭普蔭羣生猶如高葢(大方廣佛華/嚴經卷十)
若有羣生行闇夜中迷惑十方於平坦路生險難想於
險難道起平坦想以高為下以下為高其心迷惑生大
苦惱我以方便舒光照及若欲出者示其門戸若欲行
者示其道路欲濟彼岸示其橋梁欲涉河海與其船筏
若於熱時示其清冷若於寒際示作溫和(大方廣佛華/嚴經卷十七)
正法雨名曰除滅除滅衆生煩惱盛火或有法雨名曰
能起能起衆生一切善根或有法雨名曰能壊能壊衆
生諸惡邪見或有法雨名曰成寶能成衆生一切智寶
(大方廣佛華嚴/經卷三十四)
譬如船師常以大船於河流中不依此岸不著彼岸不
住中流而度衆生無有休息(大方廣佛華嚴/經卷七十三)
為被四流漂汨者造大法船為被見泥没溺者立大法
橋為被癡闇昏迷者然大智燈為行生死曠野者開示
聖道為嬰煩惱重病者調和法藥為遭生老死苦者飲
以甘露令其安穏為入貪恚癡火者沃以定水使得清
涼多憂惱者慰喻使安繫有獄者曉誨令出入見網者
開以智劒住界城者示諸脱門在險難者導安穏處懼
刧賊者與無畏法墮惡趣者授慈悲手拘害藴者示涅
槃城(大方廣佛華嚴/經卷七十八)
譬如醫自治身不能愈一切人若有醫多治人是乃為
名醫師(阿述達菩/薩經衣八)
譬如衆生若依須彌金色之邊其身即與彼山同色所
以然者山勢力故(念佛三昧/經卷五)
猶如大醫王勤行療衆疾(無盡意菩/薩經卷八)
猶如導師將護衆賈(法華經/卷九)
譬如船師度人往返(法華經/卷九)
若諸行人三垢覆蔽久處生死纒綿難解為業垢河之
所漂流我時當乗大乗法船撈接救拔以智慧火燒其
結使以禪定水洒澤令淨以烏和拘舍羅拂拭搓摩敎
以六度布以四禪令出三界(七佛所說神/咒經卷二)
是神咒力譬如大葢能覆三千況此一國普雨法雨無
不蒙益枯木石山皆能生華(七佛所説神/咒經卷三)
亦如須彌跱立難動雜色衆鳥往依附山皆同一色便
無本色(菩薩處胎/經卷四)
猶如病人良醫授藥而是病人毁罵是藥及與良醫先
毁罵已後乃服藥汝意云何藥以罵故不為藥耶病不
除耶不也雖復毁罵不失藥勢而能除病(大方廣如來/秘宻藏經卷)
(下/)
譬如此閻浮洲有旃檀那樹若芽生時童男童女所有
患者與此樹芽悉差其患若葉出時丈夫婦人童男童
女所有患者與此樹葉悉差其患若樹大時入其陰者
衆生諸患亦皆除愈於後成果其光遍照十方世界若
有衆生念此光者彼亦當得無老病死若斫此樹取其
木者不畏貧窮彼木破已猶有此益若取其木將作宅
舍入其内者諸怖悉除亦皆無有寒熱饑渴(諸法最上/王經景三)
我已為諸天人吹大法螺擊大法鼓覺悟長夜無明睡
眠我已為諸天人建大法幢然大法炬普照一切除滅
暗㝠我已為諸有情作大法橋為大法船濟渡一切暴
流所溺我已為諸有情注大法流降大法雨一切枯槁
皆令潤洽我已開顯解脱正路引諸世間迷失道者(佛/臨)
(涅槃記法/注經景十)
當如清水無所不淨死人死狗死虵屎尿亦皆洗之然
不毁水清亦當持心有如掃箒掃地淨不淨死人死狗
死虵屎尿皆亦掃之然不毁於箒矣亦當復如風火之
力光死人死狗死虵屎尿亦吹亦燒然不毁風火之力
光(佛說堅意/經尺七)
有牧牛人不愚不癡者有方便慧夏末秋初能善觀察
恒水此岸亦善觀察恒水彼岸善度其牛至平博山谷
好水草處彼初渡時先渡大牛能領羣者斷其急流次
驅第二多力少牛隨後而渡然後第三驅羸小者隨逐
下流悉皆次第安穏得渡新生犢子愛戀其母亦隨其
後得渡彼岸(雜阿含經/卷四十七)
如有百千萬億衆生為水所溺以慈愍心為作船筏而
度脱之終不勞疲(佛説淨飰王般/涅槃經尺七)
譬如慈父愛子子欲墮坑持令不墮(大智度/論卷五)
譬如國王以常食之餘賜諸羣下得者大喜(大智度/論卷八)
其衆也如草木之依大地其遇也猶鱗介之汎長川(辯/正)
(論卷/三)
照電光於炎塗弭魔賊於險澤汎靈舟於信風接浮生
於苦海(𢎞明集辯/惑論序)
矜局蛙於井谷哀危蟪於寸陰(𢎞明/集十)
詳夫三有區分四生稟性共遊火宅俱淪欲海蠢蠢懷
生喁喁哨類所以法王當洲渚之運覺者應車乗之期
導彼戲童歸兹勝地(法苑珠林/卷第十)
扇廣大之慈風灑滂沱之法雨能使身田被潤即吐無
上之芽心樹既榮便茂不彫之葉(法苑珠林/卷十三)
不此岸不彼岸不中流而化衆生(維摩詰所說經/見阿閦佛品)
譬如良醫遇疫刼中醫術大行廣施衆藥所療者衆致
供無量菩薩大士處不淨國亦復如是衆惡彌滋兼濟
乃𢎞(羅什譯維摩詰/經香積佛品)
一惠施惠施有二種施下人以財施上人以法施二愛
語愛語復有二種於下人則以軟言將悦於上人則以
法語慰諭皆以愛心作愛語也三利語利語亦有二種
下人則為設方便令得俗利上人則為作方便令得法
利四同事同事亦有二種同惡人則誘以善法同善人
則令增善根(羅什譯維摩/詰經菩薩品)
子有所須則咨之父母菩薩所須則求之六度取其饒
益比之父母也(羅什譯維摩詰/經菩薩行品)
天澤無私不潤枯木佛威雖普不立無根所建立者道
根必深也(僧肇註維摩/詰經佛國品)
俗王以俗力勝民故能澤及一國法王以法力超衆故
能道濟無疆(僧肇註維摩/詰經佛國品)
生老病死患之重者濟以法藥故為醫王長也(僧肇註/維摩詰)
(經佛/國品)
夫以方㑹人不可一息期以財濟物不可一時周是以
㑹通無偶者彌綸而不漏法澤冥被者不易時而同覆
(僧肇註維摩/詰經菩薩品)
　　　企仰
高山仰止景行行止(詩小雅/車牽)
泰山衆山所仰梁木衆木所放哲人亦衆人所仰放也
(鄭氏註禮/記檀弓上)
昔有學步於邯鄲者曽未得其髣髴又復失其故步遂
匍匐而歸耳(前漢書/叙傳上)
效伯高不得猶為謹勅之士所謂刻鵠不成尚類鶩者
也效季良不得陷為天下輕薄子所謂畫虎不成反類
狗者也(後漢書馬/援列傳)
孔文舉於時英雄特傑譬諸物類猶衆星之有北辰百
穀之有黍稷天下莫不屬目也(後漢書孔/融傳註)
衆士慕仰若水之歸海(蜀志諸/葛亮傳)
諺曰得黄金一笥不如為伯騫所議(華陽/國志)
蹈其閫閾若升闕里之堂入其奥隅謂登龍門之坂(梁/書)
(任昉/傳)
若能紆鳯彩以耀榛薈迴連城以映瓦礫者是所望也
(魏書宗/欽傳)
閭閻之士莫不忘味於遺韻眩精於末光猶丘陵之仰
嵩岱川流之宗溟渤也(周書史臣/庾信傳)
昭然如日月望之者不迷曠乎如大路行之者不惑(隋/書)
(刑灋/志)
仰而不至方見學仙之逺窺而不覩始知游聖之難(隋/書)
(王貞文/學傳)
昔人有圖畫僑札輕以自方耳(南史宗少文/孫測隠逸傳)
聞善易以正身難夫子見禾之三變也滔滔然曰狐鄉
丘而死我其首禾乎故君子見善則痛其身焉(淮南子/繆稱訓)
南假子過程本本為之烹鱺魚南假子曰聞君子不食
鱺魚本子曰此乃君子食也我何與焉假子曰夫高比
所以廣德也下比所以狹行也比於善者自進之階比
於惡者自退之原也且詩不云乎高山仰止景行行止
吾豈自比君子哉志慕之而已矣(韓詩/外傳)
睎驥之馬亦驥之乗也睎顔之人亦顔之徒也(揚子/學行)
或問治已曰治已以仲尼或曰治已以仲尼仲尼奚寡
也曰率馬以驥不亦可乎(揚子修/身篇)
言已修行衆善冀若仙人王僑得道不死遂與天地同
其夀命與日月比其光榮流名於後世不腐滅也(王逸/註楚)
(辭九/歎)
菌閣兮蕙樓節度彌高德成就也觀道兮從横衆人瞻
望聞功名也(王逸註楚/辭九懐)
夫賢者言足聽貌足象行足法加乎善奬人之美而好
攝人之過其不隠也如影其不諱也如響故我之憚之
若嚴君在堂而神明處室矣雖欲為其不善其敢乎(徐/幹)
(中論/貴驗)
古人云千載一聖猶旦暮也五百年一賢猶比膊也言
聖賢之難得疎濶如此(顏氏家/訓慕賢)
昔三后之純粹兮固衆芳之所在雜申椒與菌桂兮豈
維紉夫蕙茞(文選屈原/離騷經)
豈不企高蹤麟趾邈難追(文選傅長虞贈/何邵王濟詩)
見西施之容歸憎其貌者也(文選楊修答/臨淄侯牋)
過高唐者效王豹之謳游睢渙者學藻繢之綵(文選陳/琳為曹)
(洪作/書)
于時纓緌之徒紳珮之士望形表而影附聆嘉聲而響
和者猶百川之歸巨海鱗介之宗龜龍也(文選蔡邕郭/有道碑文)
見之者雖影而必駭聞之者雖響而必震言驚懼之甚
不俟形聲也(李善註文選班/孟堅答賓戲)
雀鼠雖愚猶知徽烈(李善註文選任/彥昇太宰碑表)
揚雄覈靈賦曰枝附葉從表立景隨(李善註文選蔡伯/喈郭有道碑文)
江河慕海邱陵樂山(廣文選陸士/龍陸府君誄)
望其形者猶登嶽涉海蕩然無以究其高測其深覽其
神者猶旁璞親珪肅然無不欽其寶而偉其竒也(廣文/選嵇)
(叔夜阮/歩兵碑)
人聞長安樂則出門西向而笑肉味美對屠門而哨此
猶時人雖不别聖亦復欣慕(意林/新論)
士林景附羣英式慕由毛羽之宗鵬鸞衆山之仰五嶽
也(藝文類聚職/官部司空賛)
臨川擬潔仰華思崇(藝文類聚職/官部司空碑)
凡厥搢紳之士所以挹酌洪流含咀英芳者猶旱苖之
仰膏雨湛露之晞朝陽也(藝文類聚職/官部司空碑)
林宗常行陳梁之間遇雨故其巾一角霑而折二國學
士著巾莫不折其角云作林宗巾其見儀則如此(藝文/類聚)
(巾帽/)
晨風之鬱北林龍魚之趣深澤(藝文類聚内典/部内典墓志)
觀其德行竒偉風韻劭邈有似明月之映幽夜清風之
過松林也(太平御覽/文部弔文)
勝範清規風流以為準的儒宗學府衣冠以為領袖(初/學)
(記職官部/尚書令)
如彼七寶城安住於海中(海空智藏經/供獻品偈)
夫行堯之行即堯之身希顔之人亦顔之徒(玉皇本/行集經)
如雲龍之在虚類舞鳯之翔空(玉清經/幽棲品)
為師為導為明為炬為燈為照為解為覺為智為慧為
救為護為室為宅為洲為渚為歸為趣為父為母(波羅/蜜多)
(經卷三百/三十三)
誠嶮道之夷隥闇室之凝缸度疾之仙丸出苦之神馭
鑒德者之明鏡嚴心者之寶鬘(波羅蜜多經序/五百八十四)
譬如大海諸水依持常為衆流之所歸趣(波羅蜜多/經卷六百)
如滿月在空衆星共遶如旭日初出采霞紛映(大乗造/像功德)
(經卷上/悲九)
閻浮提中無有如來譬如暗夜星中無月如國無君如
家無主(大乗造像功德/經卷上悲九)
若妙高之處宏海猶朗月之冠衆星者豈不以本𢎞基
永者歟(達摩法藴足/論後序十二)
如月獨明衆星迴附(出曜經/七學品)
譬如渴牛不避於死我實渴於佛法是以冒突聽法(阿/育)
(王傳/二)
譬河海之紀地猶日月之麗天(𢎞明/集十)
信滄海之舟梁𤣥霄之日月也(𢎞明/集十)
垣墻崇䆳得門自難輒罄愚管罔象𤣥珠(𢎞明集/十一)
意珠騰曜智炬凝輝總納百川濬東溟之在地綱維萬
象逾北極之居天(辯正論/卷一)
金牆玉室豈易入哉(高僧傳入/釋寶亮)
猶羣流之歸巨壑衆星之拱北辰懋哉邈矣(高僧傳/序十四)
譬如嬰兒不離其母行路不離糧食熱時不離涼風寒
時不離煖火度水不離堅船病苦不離良醫是故菩薩
常不離佛(法苑珠林/卷二十)
威德為萬億所遵風化為萬靈之範故善人迴向若羣
流之歸溟壑大光攝受如兩曜之伴衆星(法苑珠林/卷六十二)
在天為天寶在人為人寶寶於天人者豈天人之所能
故物莫不敬承也(僧肇註維摩/詰經佛國品)
　
　
　喻林卷八十五
欽定四庫全書
　喻林卷八十六　　　　　明　徐元太　撰
　　文章門(一/)
　　　文治
見龍在田天下文明(易乾/)
觀乎天文以察時變觀乎人文以化成天下(易賁/)
日月麗乎天百穀草木麗乎土重明以麗乎正乃化成
天下(易離/)
大人虎變其文炳也(易革/)
君子豹變其文蔚也(易革/)
泉源所漸基於出震之君黼藻斯彰郁乎如雲之后(尚/書)
(正義/序)
雲漢之在天其為文章譬猶天子為法度于天下(鄭氏/箋詩)
(棫樸/)
次三一從一横天網䍚(浪/)䍚測曰一從一横經緯陳也
(太𤣥經/第三應)
龍出于中法度文明(太𤣥經/太𤣥文)
樂師謂越王曰君王德可刻之於金石聲可託之於管
絃(李善注文/選文賦)
六藝者道德之深本而仁義之叢藪也天子與羣儒故
老斟酌肴覈而行(李善注文選/班孟堅典引)
與之斟酌道德之淵源餚覈仁義之林藪以望元符之
臻焉(文選班孟/堅典引)
離為日日天文也艮為石石地文也天文在下地文在
上天地之文交相飾成賁者也猶人君以剛柔仁義之
道飾成其德也剛柔雜仁義合然後嘉㑹禮通(玉海周/易鄭康)
(成注/)
　　尚文
文猶質也質猶文也虎豹之鞟猶犬羊之鞟(論語/顏淵)
順天文為賁設人文為夬參鳥文離象獸文革(乾坤鑿/度乾鑿)
(度上/)
質以文美實由華興器賴雕飾為好人以輿服為榮(後/漢)
(書張衡/列傳)
總金雞而齊鶩揚玉􁉨而並馳(晉書文/苑傳)
機文猶𤣥圃之積玉無非夜光焉五河之吐流泉源如
一焉其𢎞麗妍贍英鋭漂逸亦一代之絶乎(晉書陸/機傳)
高詞迥映如朗月之懸光疊意迴舒若重巖之積秀千
條析理則雹折霜開一緒連文則珠流璧合(晉書陸/機列傳)
文章者葢情性之風標神明之律吕也(南史文/學傳論)
以繬縁繬吾何以知其美也以素縁素吾何以知其善
也(管子/四稱)
士服黻大夫黼諸侯火天子山龍德彌盛者文彌縟中
彌理者文彌章也(說苑/修文)
以郁樸之實不曉禮義立之朝廷植笮樹表之類也其
何益哉(王充論衡/量知篇)
龍鱗有文於蛇為神鳯羽五色於鳥為君虎猛毛蚡蜦
龜知背負文四者體不質於物為聖賢(王充論衡/書解篇)
且夫山無林則為土山地無毛則為瀉土人無文則為
僕人土山無麋鹿瀉土無五穀人無文德不為聖賢(王/充)
(論衡書/解篇)
河神故出圖洛靈故出書竹帛所記怪竒之物不出潢
洿物以文為表人以文為基(王充論衡/書解篇)
德彌盛者文彌縟德彌彰者文彌明大人德擴其文炳
小人德熾其文班官尊而文繁德高而文積(王充論衡/書解篇)
望豐屋知名家睹喬木知舊都鴻文在國聖世之驗也
(王充論衡/佚文篇)
蹂蹈文錦於泥塗之中聞見之者莫不痛心知文錦之
可惜不知文人之當尊不通類也(王充論衡/佚文篇)
若夫𤣥黄所以娯目鏗鏘所以聳耳媛妃所以紹光芻
豢所以悦口也何以甘無味之味聽無聲之樂觀無彩
之色也(曹子建/辯道論)
易曰君子豹變其文斐也(許氏說/文卷二)
相省視也从目从木易曰地可觀者莫可觀於木(許氏/說文)
(卷十/)
古者事事醇素今則莫不雕飾時移世改理自然也至
於罽錦麗而且堅未可謂之減於蓑衣輜軿妍而又牢
未可謂之不及椎車也(抱朴子外/篇鈞世)
且夫本不必皆珍末不必悉薄譬若錦繡之因素地珠
玉之居蜯石雲雨生於膚寸江河始於咫尺爾則文章
雖為德行之弟未可呼為餘事也(抱朴子外/篇尚博)
夫士以三墳為金玉五典為瑟筝講肄為鐘鼓百家為
笙簧使味道者以辭飽酣德者以義醒(抱朴子外/篇安貧)
六藝備妍八索必該斯則富矣振翰摛藻德音無窮斯
則貴矣(抱朴子外/篇安貧)
且文章之與德行猶十尺之與一丈謂之餘事末之前
聞(抱朴子外/篇尚博)
筌可以棄而魚未獲則不得無筌文可以廢而道未行
則不得無文(抱朴子外/篇尚博)
八卦生鷹隼之所被六甲出靈龜之所負文之所在雖
賤猶貴犬羊之鞟未得比焉(抱朴子外/篇尚博)
積萬金於篋匱雖儉乏而不用則未知其有異於貧窶
懷逸藻於胸心不寄意於翰素則未知其有别於庸猥
(抱朴子外/篇博喻)
林籟結響調如竿瑟泉石激韻和若球鍠故形立則章
成矣聲發則文生矣夫以無識之物鬱然有彩有心之
器其無文歟(文心雕/龍原道)
龍鳯以藻繪呈瑞虎豹以炳蔚凝姿雲霞雕色有踰畫
工之妙草木賁華無待錦匠之竒夫豈外飾葢自然耳
(文心雕/龍原道)
夫𤣥黄色雜方圓體分日月疉璧以垂麗天之象山川
煥綺以鋪理地之形此葢道之文也(文心雕/龍原道)
自然㑹妙譬卉木之耀英華潤色取美譬繒帛之染朱
緑朱緑染繒深而繁鮮英華耀樹淺而煒煜(文心雕/龍隠秀)
夫不截盤根無以驗利器不剖文奥無以辯通才(文心/雕龍)
(總術/)
顏闔以為仲尼飾羽而畫徒事華辭雖欲此言聖弗可
得已(文心雕/龍徵)
天子垂珠以聽諸侯鳴玉以朝(文心雕/龍章表)
耼周當路與尼父爭塗矣(文心雕/龍論說)
類聚而求亦充箱照軫矣(文心雕/龍諸子)
樂羮皆古不能備其五聲五味故曰有餘(李善注文/選文賦)
曄曄猗猗若摛錦與布繡(文選西/都賦)
學士文章其猶絲帛之有五色之功(文選/文賦)
毛嬙西施則天下之美妓也衣之以皮倛則見者皆走
易之以𤣥錫則行者皆止(文選神/女賦)
詞賦大者與詩同義小者辯麗可嘉譬如女工有綺縠
音樂有鄭衞也(文選王元長/䇿秀才文注)
夫文彩之在人猶榮華之在草(意林物/理論)
青與赤謂之文赤與白謂之章白與黑謂之黼黑與白
謂之黻五綵謂之繡(意林物/理論)
吹簫入秦方識來鳯之巧鳴瑟向趙始覩駐雲之曲(藝/文)
(類聚雜/文部書)
日月參辰火龍黼黻尚且著于𤣥象章乎人事而況文
辭可止詩歌可輟乎(藝文類聚/雜文部書)
火龍黼黻暐曄於廊廟衮冕旂旒舄奕乎朝廷(藝文類/聚人部)
(質文/論)
和氏之明璧輕縠之袿裳必將遊玩於左右振飾於宫
房(藝文類聚人/部質文論)
皇穹肇載陰陽初分日月運其光列宿曜其文百穀麗
於土芳華茂於春(藝文類聚人/部質文論)
周容子夏以侈靡見桓公桓公曰侈靡可以為天下乎
子夏曰可夫雕橑然後炊之雕卵然後瀹之所發積藏
散萬物也(藝文類聚火/部薪炭灰)
平陽擊石山谷因之調大夏吹筠風雲為之動與夫含
吐性靈抑揚詞氣曲變陽春光迴白日豈得同年而語
哉(初學記文/部文章)
夫不剪之屋不如阿房之宫不琢之椽不如磨礱之桷
𤣥酒不如蒼吾之醇椌楬不如流鄭之樂(初學記樂/部雜樂註)
睢渙之水出文章故有黼黻藻錦日月華蟲以奉天子
宗廟御服焉(太平御覽服/章部禄衣)
日出天而耀景露下地而騰文(事類賦天/部露注)
舜畫日月於太常備十有二章黼黻𤣥黄爛如也(玉海/車服)
(冕服/)
有青丘紫府三星刻石之文緑檢黄繩六甲靈飛之字
(法苑/珠林)
　　威儀
風行天上小畜君子以懿文德(易小/畜)
相鼠有皮人而無儀○相鼠有齒人而無止○相鼠有
體人而無禮(詩國風/相鼠)
瞻彼淇澳緑竹青青(音/精)有匪君子充耳琇瑩(音/營)㑹(音/怪)弁
如星(詩國風/淇澳)
大車檻檻毳(天銳/反)衣如菼(吐敢/反)○大車啍啍(音/吞)毳衣如
璊(音門○詩/國風大車)
終南何有有條有梅(叶莫/悲反)君子至止錦衣狐裘(叶渠/之反)顔
如渥丹其君也哉(詩國風/終南)
鳲鳩在桑其子七兮淑人君子其儀一兮其儀一兮心
如結(叶訖/力反)兮(詩國風/鳲鳩)
狼跋其胡載㚄(音/致)其尾公孫(音/遜)碩膚赤舄(音/昔)几几(詩國/風狼)
(跋/)
其桐其椅(音/醫)其實離離豈弟君子莫不令儀(詩小雅/湛露)
交交桑扈有鶯其羽君子樂胥受天之祜○交交桑扈
有鶯其領君子樂胥萬邦之屛(詩小雅/桑扈)
振鷺于飛于彼西雝我客戾止亦有斯容(詩頌/振鷺)
視鼠有皮雖處高顯之處偷食茍得不知廉恥亦與人
無威儀者同(鄭氏箋/詩相鼠)
竊脂飛而往來有文章人觀視而愛之君臣以禮法威
儀升降於朝廷則天下亦觀視而仰樂之(鄭氏箋/詩桑扈)
古之賢者道行心平可外占而知内如宫室之制内有
繩直則外有廉隅(鄭氏箋/詩抑)
白鳥集于西雝之澤言所集得其處也喻杞宋之君有
潔白之德來助祭於周之廟得禮之宜也其至止亦有
此容言威儀之善如鷺然(鄭氏箋/詩振鷺)
鳥有羽翼猶人有衣服故知以羽之差池喻顧視衣服
既飛而有上下故以頡之頏之喻出入前却既上下而
有音聲故以上下其音喻言語大小(毛詩正/義燕燕)
人有皮鼠亦有皮䑕由無儀故可恥也人無禮儀何異
於鼠乎(毛詩正/義相鼠)
君子衰絰則有哀色端冕則有敬色甲胄則有不可辱
之色(禮記/表記)
凡贄天子用鬯諸侯用玉卿用羔大夫用鴈士用雉雉
取其耿介鴈取其在人上有先後行列羔取其執之不
鳴殺之不號乳必跪而受之類死義知禮者也玉取其
至清而不自蔽其惡潔白而不受汚内堅剛而外温潤
有似乎備德之君子鬯取其芬芳在上臭達於天而醇
粹無擇有似乎聖人故視其所執而知其所任矣(何休/解公)
(羊莊公二/十四年)
執圭鞠躬如也如不勝上如揖下如授勃如戰色足蹜
蹜如有循(論語/鄉黨)
夫服心之文也如龜焉灼其中必文於外(國語/魯)
臣觀其函齒牙樹頰胲吐脣吻擢項頥結股腳連脽尻
遺蛇其迹行步偊旅臣朔雖不肖尚兼此數子者(前漢/書東)
(方朔/傳)
夫衣服表容珪璋範德聲移宫羽彩照山華布武有章
立言成訓澄之箕踞不已甚矣(晉書山/濤傳)
夏侯湛美容觀與潘岳友善每行止同輿接茵京都謂
之連璧(晉書夏/侯湛傳)
與玠同遊冏若明珠之在側朗然照人(晉書衞/玠傳)
儒者冠圜冠者知天時履方履者知地形緩佩玦者事
至而斷(莊子田/子方)
次四孔鴈之儀利用登于階測曰孔鴈之儀可法則也
(太𤣥經/第四禮)
鉤無帶不立帶無鉤不著相須成體以自申束不失禮
節(太𤣥經第/一周解)
衣裳有制珠鉤有度雖相交錯不失其正(太𤣥經第/四迎解)
先王法服不其深乎為冠所以莊其首也為履所以重
其足也衣裳襜如劍珮鏘如皆所以防其躁也今捨之
曰不便是投魚於淵寘猿於木也天下庸得不馳騁而
狂乎引之者非其道也(文中子/周公)
嵇叔夜之為人也巖巖若孤松之獨立其醉也傀俄若
玉山之將崩(世說新/語容止)
毛曾與夏侯𤣥共坐時人謂之蒹葭倚玉樹(世說新/語容止)
時人目王右軍飄如遊雲矯若驚龍(世說新/語容止)
見裴叔則如玉山上行光映照人(世說新/語容止)
王大將軍稱太尉處衆人中似珠玉在瓦石間(世說新/語容止)
風儀與秋月齊明音徽與春雲等潤(藝文類聚職/官部冢宰碑)
淑貌與金燧相宜清顔與玉壺同照(藝文類聚職官/部諸王墓誌)
嵇康雖土木形骸而龍章鳯姿天質自然(事類賦鱗/介部龍注)
李元禮巖巖如玉山陳仲舉軒軒如千里驥(太平御覽/人事部諺)
(上/)
杲之為蟬冕所照更生風采(何氏語/林賞譽)
如來頂上烏瑟膩沙髙顯周圓猶如天蓋(波羅蜜多經/卷四百六十)
(九/)
如來面輪其猶滿月眉相皎淨如天帝弓(波羅蜜多經/卷四百六十)
(九/)
如來行步進止儀雅其猶鵞王(波羅蜜多經/卷四百七十)
如來行步威容齊肅如師子王(波羅蜜多經/卷四百七十)
如來行歩安平庠序不過不減猶如牛王(波羅蜜多經/卷四百七十)
如來行步直進庠審如龍象王(波羅蜜多經/卷四百七十)
如來面光如百千電燄出過世間所有光明百千萬倍
(蓮華面經/卷上悲六)
如來身者三十二相八十種好以自莊嚴(蓮華面經/卷上悲六)
　　言論
吉甫作誦穆如清風(詩大雅/烝民)
食之甘者使人嗜之而不厭言之美者使人聽之而不
倦故以美言為甘也(毛詩正/義巧言)
昔叔向適鄭鬷蔑惡欲觀叔向從使之收器者而往立
於堂下一言而善叔向將飲酒聞之曰必鬷明也下執
其手以上曰昔賈大夫惡娶妻而美三年不言不笑御
以如皋射雉獲之其妻始笑而言賈大夫曰才之不可
以已我不能射汝遂不言不笑夫今子少不颺子若無
言吾幾失子矣言不可以已也如是遂如故知(左傳昭/公二十)
(八年/)
君子之言也不下帶而道存焉(孟子盡/心下)
樊光云俗語苦如蘻(音計○/爾雅註)
籧篨之疾不能俯口柔之人視人顔色常亦不伏(爾雅/註)
騶衍之術迂大而閎辯奭也文具難施淳于髠久與處
時有得善言故齊人頌曰談天衍雕龍奭炙轂過髠(史/記)
(孟子/傳)
近者陸子優繇新語以興董生下帷發藻儒林劉向司
籍辯章舊聞揚雄覃思法言太𤣥皆及峕君之門闈究
先聖之壼奥婆娑虖術蓺之埸休息虖篇籍之囿以全
其質而發其文(前漢書/敘傳上)
孔公緒清談高論嘘枯吹生(後漢書/鄭太傳)
口滿聲溢微言風集若仰眺飛鴻漂漂兮景没若俯臨
深溪杳杳兮精絶(魏誌管/輅傳註)
輅解景春微㫖遂開張戰地示以不固藏匿孤虚以待
來攻景春奔北軍師摧衂自言吾覩卿旌旗城池已壞
也其欲戰之士於此鳴鼓角舉雲梯弓弩大起牙旗雨
集然後登城曜威開門受敵上論五帝如江如漢下論
三王如翮如翰其英者若春華之俱發其攻者若秋風
之落葉聽者眩惑不達其義言者收聲莫不心服雖白
起之坑趙卒項羽之塞濉水無以尚之于時客皆欲面
縛銜璧求束手於軍鼓之下輅猶總干山立未便許之
(魏誌管/輅傳注)
恣飛馬之雄辭奮談天之逸辯指麾則紅紫成章俛仰
則丘陵生韻(晉書慕/容德傳)
彥國吐佳言如鋸木屑霏霏不絶誠為後進領袖也(晉/書)
(胡母輔/之傳)
輕以管窺遂成穿鑿無取於遊刃有慚於運斤不足破
秋毫之論何以解連環之結(北齊書/杜弼傳)
黼藻相輝宫商間起清辭潤乎金石精義薄乎雲天(隋/書)
(經籍/四志)
景公病疽在背高子進而撫瘍公曰熱乎曰熱熱何如
曰如火其色何如曰如未熟李大小何如曰如豆墮者
何如曰如屨辦高子者出晏子請見撫瘍公曰其熱何
如曰如日其色何如曰如蒼玉大小何如曰如璧其墮
者何如曰如珪晏子出公曰吾不見君子不知野人之
拙也(晏子春/秋雜下)
言之如引鋸然惟善聖者不留一言(關尹子/三極篇)
吾驚怖其言猶河漢而無極也大有逕庭不近人情焉
(莊子逍/遥遊)
其於辯也將妄鑿垣牆而殖蓬蒿也簡髮而櫛數米而
炊竊竊乎又何足以濟世哉(莊子庚/桑楚)
以為異於鷇音亦有辯乎其無辯乎(莊子齊/物論)
凡人莫不好言其所善而君子為甚故贈人以言重於
金石珠玉觀人以言美於黼黻文章聽人之言樂於鐘
鼓琴瑟故君子之於言無厭(荀子/非相)
田駢以道術說齊齊王應之曰寡人所有者齊國也願
聞齊國之政田駢對曰臣之言無政而可以得政譬之
若林本無材而可以得材願王之自取齊國之政也駢
猶淺言之也博言之豈獨齊國之政哉(吕氏春/秋執一)
夫辭者意之表也鑒其表而棄其意悖故古之人得其
意則舍其言矣(吕氏春/秋離謂)
白公問於孔子曰人可以微言孔子不應白公曰若以
石投水中何如曰呉越之善没者能取之矣曰若以水
投水何如孔子曰菑澠之水合易牙嘗而知之白公曰
然則人固不可與微言乎孔子曰何謂不可誰知言之
謂者乎(淮南子/道應訓)
今萬人調鍾不能比之律誠得知者一人而足矣說者
之論亦猶此也誠得其數則無所用多矣夫車之所以
能轉千里者以其要在三寸之轄(淮南子/人間訓)
鉛之與丹異類殊色而可以為丹者得其數也故繁稱
文辭無益於說審其所由而已矣(淮南子/人間訓)
所為言者齊於衆而同于俗今不稱九天之頂則言黄
泉之底是兩末之端議何可以公論乎夫橘柚冬生而
人曰冬死死者衆薺麥夏死人曰夏生生者衆江河之
囘曲亦時有南北者而人謂江河東流攝提鎮星日月
東行而人謂星辰日月西移者以大氐為本胡人有知
利者而人謂之駤越人有重遲者而人謂之訬以多者
名之(淮南子/修務訓)
汜論者所以箴縷縩(菜/)繺(煞/)之間㩥(先/)揳(屑/)唲(哇/)齵(隅/)
之郄(隙/)也(淮南子/要畧)
夫目不視弗見心弗論不得雖有天下之至味弗嚼弗
知其㫖也雖有聖人之至道弗論不知其義也(春秋繁/露仁義)
(法/)
懷六藝之術騁意極論宜若開光發蒙(鹽鐵論/刺復)
議論無所依如膝癢而搔背辯訟公門之下訩訩不可
勝聽如品即口以成事(鹽鐵論/利議)
今文學不言所為治而言以治之無功猶不言耕田之
方美富人之囷倉也(鹽鐵論/遵道)
辭若循環轉若陶鈞文繁於春華無効於抱風(鹽鐵論/遵道)
歌者不期於利聲而貴在中節論者不期於利辭而務
在事實(鹽鐵論/相刺)
惠子曰今有人於此而不知彈者曰彈之狀何若應曰
彈之狀如彈則諭乎王曰未諭也於是更應曰彈之狀
如弓而以竹為弦則知乎王曰可知矣惠子曰夫說者
固以其所知諭其所不知而使人知之今王曰無譬則
不可矣(說苑/善説)
畫龍頭頸文章不成甘言美語說辭無名(焦氏易林/蒙之噬嗑)
仲尼駕說者也不在兹儒乎如將復駕其所說則莫若
使諸儒金口而木舌(揚子/學行)
或問聖人之言炳若丹青有諸曰吁是何言歟丹青初
則炳久則渝渝乎哉(楊子/君子)
聖人之辭渾渾若川順則便逆則否者其惟川乎(楊子/問神)
大哉聖人言之至也開之廓然見四海閉之閛然不覩
牆之裏(楊子/問道)
聖人之言似於水火或問水火曰水測之而益深窮之
而益逺火用之而彌明宿之而彌壯(楊子/問道)
聖人之言逺如天賢人之言近如地瓏􁫧其聲者其質
玉乎(楊子/五百)
然而立談者人異綴文者家舛斯乃楊朱哭於岐路墨
翟悲於練素者也(風俗通/皇霸)
一堂之上必有論者一鄉之中必有訟者訟必有曲直
論必有是非非而曲者為負是而直者為勝以舌論訟
猶以劒㦸鬬也利劒長㦸手足健疾者勝頓刀短矛手
足緩留者負(王充論衡/物勢篇)
夫養實者不育華圖行者不飾辭豐草多華英茂林多
枯枝(王充論衡/自紀篇)
夫宅舍多土地不得小戸口衆簿籍不得少今失實之
事多華虚之語衆指實定宜辯爭之言安得約徑(王充/論衡)
(自紀/篇)
寶物以隠閉不見實語亦宜深沈難測(王充論衡/自紀篇)
獄當嫌辜卿决疑事渾沌難曉與彼分明可知孰為良
吏(王充論衡/自紀篇)
善喻者以一言明數事不善喻者百言不明一意則不
聽也(劉邵人物/志材理)
有金石絲竹之樂則不奏乎聾者之側有山龍華蟲之
文則不陳乎瞽者之前知聾者之不聞也知瞽者之不
見也(徐幹中/論貴言)
夫君子之與言也所致貴也雖有夏后之璜商湯之駟
弗與易也(徐幹中/論貴言)
號鐘不鳴則不異於積銅浮磬息音則未别乎聚石也
(抱朴子外/篇重言)
夫莊子之言不可以一塗詰或以黄帝之迹秃堯舜之
脛豈獨貴堯而賤禹哉(郭子注莊/子天地)
夫騁其竒辯致其危辭者未嘗容思於檮杌之口而必
競辨於楊墨之間則楊墨乃亂羣言之主也(郭子注莊/子駢拇)
巵滿則傾空則仰非持故者也況之於言因物隨變唯
彼之從(郭子注莊/子寓言)
宜僚叔敖息訟以黙澹泊自若而兵難自解茍所言非
已則雖終身言固為未嘗言耳是以有啄三尺未足稱
長(郭子注莊/子徐無鬼)
夫肖貌天地禀性五才擬耳目於日月方聲氣乎風雷
其超出萬物亦已靈矣形甚草木之脆名踰金石之堅
是以君子處世樹德建言豈好辯哉不得已也(文心雕/龍序志)
楚莊王輕於千乗之國而重申叔一言范獻賤萬畆之
田以貴舟人片說季路抱五愼之誡趙孟佩九言之箴
由此觀之軒璧之與田邑豈能與善言齊價哉(劉子/貴言)
日月者天之文也山川者地之文也言語者人之文也
天文失則有謫蝕之變地文失必有崩竭之災人文失
必有傷身之患故口者言語之門戸舌者門戸之關鑰
關鑰動則門戸開門戸開則言語出(劉子/愼言)
天地之氣相摩而鳴相擊而形人之動者鳴乎言形乎
文(關氏易/傳雜義)
寓言十九寄之他人則十言而九見信重言十七世之
所重則十言而七見信(莊子音/義寓言)
夫巵器滿即傾空則仰隨物而變非執一守故者也施
之於言而隨人從變已無常主者也(莊子音/義寓言)
金寶其口木質其舌傳言如此則是仲尼常在矣(揚子/法言)
(注學/行篇)
街談巷議彈射臧否剖析毫釐擘肌分理所好生毛羽
所惡成瘡痏(文選西/京賦)
高譚一何綺蔚若朝霞爛(文選陸機/擬古詩)
騁黄馬之劇談縱碧雞之雄辯敘温燠則寒谷成暄論
嚴苦則春叢零葉飛沈出其顧指榮辱定其一言(文選/劉峻)
(廣絶/交論)
至於言窮藥石苦味滋㫖(文選任彥昇齊/竟陵王行狀)
郭子𤣥語議如懸河瀉水注而不竭(世説新/語賞譽)
譬如瀉水着地正自縱横流漫略無正方圓者(世說新/語言語)
若郗超開此語必不至河漢(世說新/語言語)
謝胡兒語庾道季諸人暮當就卿談可堅城壘庾曰若
文度來我以偏師待之康伯來濟河焚舟(世説新/語言語)
利如激風之至暴雨之集不論是非不議直曲期於不
窮(意林物/理論)
赤如雞冠黄如蒸栗白如脂肪黑如淳漆此玉之符也
言成雅訓辭作典謨此人之符也(意林/正部)
太尉王君見阮千里而問曰老莊與聖敎異阮曰將無
同太尉善其言辟之為椽世號阮瞻三語掾王君見而
嘲之曰一言可辟何假於三阮曰茍是天下民望亦可
無言而辟復何假於一言(藝文類聚/人部言語)
夫天不言而四時行焉聖人不言而鑒識存焉(藝文類/聚人部)
(言語/論)
銜刃懷毒吐膏示芳利動春露害重冬霜(藝文類聚人/部言語箴)
一言之賜過乎璵璧(藝文類聚人/部言語賛)
等嶰谷之清音比洞庭之高曲(藝文類聚人/部言志書)
選言非綺綃何以儼金雘(藝文類聚禮/部燕㑹詩)
言析秋毫辭連春藻(藝文類聚職官/部司徒墓誌)
所稱如龍之升所貶如墮于淵清論風行所吹草偃(太/平)
(御覽職官部/功曹叅軍)
心有管籥須言而發(太平御覽/人事部心)
卵有毛是說之難持者也而惠施鄧析能精之然而長
者不貴非禮義之中也(太平御覽羽/族部鳥卵)
五行二曰火五事二曰言言與火宜故云鑠金(太平御/覽珍寶)
(部金/下)
物理論曰虚無之談尚其華藻此猶春蛙秋蟬聒耳而
已(埤雅品物/門蟾蜍)
安汰吐珠玉於前斌亮振金聲於後清言妙緒將絶復
興(何氏語/林賞譽)
詞致清雅奕奕有餘吐章陳文如懸河㵼水注而不竭
(何氏語/林賞譽)
善言始者必㑹於終善言近者必知其逺(黄帝素問内/經天元紀大)
(論/)
善言天者必有驗於人善言古者必有合於今善言人
者必有厭於已(黄帝素問内/經舉痛論)
吾言如甘露能灑一切使其心地自得清涼(虚皇四/十九章)
如風吹海浪皆出和雅聲(阿育王/傳第一)
口所言說不了了如龍興雨而不雷(修行道地/經慈品)
二人共諍不能斷决黙然無言譬如白羊乃至人殺不
能作聲(大智度/論卷三)
人語如火燒乾竹林出大音聲此中無有作者(大智度/論卷五)
(十四/)
事嘗共見者可說以實一人見一人不見者難與誠言
也昔人未見麟問嘗見者麟何類乎見者曰麟如麟也
問者曰若吾嘗見麟則不問子矣而云麟如麟寧可解
哉見者曰麟麏身牛尾鹿蹄馬背問者霍解(𢎞明集牟/子理惑論)
鳥哀鳴於將死人善言於就暮(𢎞明集張/融門論)
刀劒起咽喉之間繩索居辱齒之際語寒風足使翠柯
零葉談芳節能令槁木舒華(辯正論/卷一)
夫言者非尚於華辭貴在乎中理歌者非尚於清響貴
資乎合節(辯正論/卷六)
　
　
　
　
　
　
　
　喻林卷八十六
欽定四庫全書
　喻林卷八十七　　　　　明　徐元太　撰
　　文章門(二/)
　　　經義
龍出於河則八卦宣其象麟傷於澤則十翼彰其用(周/易)
(正義/序)
芟煩亂而翦浮辭舉宏綱而撮機要上斷唐虞下終秦
魯時經五代書總百篇採翡翠之羽毛拔犀象之牙角
罄荆山之石所得者連城窮漢水之濱所求者照乘巍
巍蕩蕩無得而稱郁郁紛紛於斯為盛斯乃前言往行
足以垂法將來者也(尚書正/義序)
詩人所陳者皆亂狀淫形時政之疾病也所言者皆忠
規切諫救世之鍼藥也尚書之三風十愆疾病也詩人
之四始六義救藥也(毛詩正/義關睢)
一字所嘉有同華衮之贈一言所黜無異蕭斧之誅(春/秋)
(正義/序)
河洛由文興六經由文起君子懿文德采藻其何傷(蜀/志)
(秦宓/傳)
書之論事也昭昭然若日月之代明離離然若星辰之
錯行(吼叢子/論書)
詩之於事也昭昭乎若日月之光明燎燎乎如星辰之
錯行(韓詩/外傳)
天俄而可度則其覆物也淺矣地俄而可測則其載物
也薄矣大哉天地之為萬物郛五經之為衆說郛(揚子/問神)
惟聖人得言之解得書之體白日以照之江河以滌之
浩浩乎其莫之禦也(揚子/問神)
或曰良玉不彫美言不文何謂也曰玉不彫璵璠不作
器言不文典謨不作經(揚子/寡見)
捨舟航而濟乎瀆者末矣捨五經而濟乎道者末矣(揚/子)
(吾子/)
孰有書不由筆言不由舌吾見天常為帝王之筆舌也
(揚子/問道)
或問大聲曰非雷非霆隠隠􁀙􁀙久而愈盈尸諸聖(揚/子)
(問道/)
天地作函日月固明五行該醜五嶽宗山四瀆長川五
經括矩(太𤣥經/𤣥棿)
察龍虎之文觀鳥龜之理(太𤣥經/𤣥攡)
聖人之制經以遺後賢也譬猶巧倕之為規矩準繩以
遺後工也昔倕之巧目茂圓方心定平直又造規繩矩
墨以誨後人試使奚仲公班之徒釋此四度而傚倕自
制必不能也凡工妄匠執規秉矩錯準引繩則巧同於
倕也是倕以心來制規矩往合倕心也故度之工幾於
倕矣先聖之智心達神明性直道德又造經典以遺後
人試使賢人君子釋於學問抱質而行必弗具也及使
從師就學按經而行聰達之明德義之理亦庶矣是故
聖人以其心來造經典往合聖心故條經之賢德近於
聖矣(潜夫論/讃學)
三軍六師萬二千人足以陵敵伐冦横行天下令行禁
止未必有所法也孔子作春秋紀魯十二公猶三軍之
有六師也士衆萬二千猶年有二百四十二也六師萬
二千人足以成軍十二公二百四十二年足以立義(王/充)
(論衡正/說篇)
至夫子繼聖獨秀前哲鎔鈞六經必金聲而玉振雕琢
情性組織辭令木鐸啟而千里應席珍流而萬世響寫
天地之輝光曉生民之耳目矣(文心雕/龍原道)
重以公旦多材縟其徽烈剬詩緝頌斧藻羣言(文心雕/龍原道)
龍圖獻體龜書呈貌天文斯觀民胥以傚(文心雕龍/原道賛)
河圖孕乎八卦洛書韞乎九疇玉版金鏤之實丹文緑
牒之華誰其尸之亦神理而已(文心雕/龍原道)
自夫子删述而大寶咸耀(文心雕/龍宗經)
揚子比雕玉以作器謂五經之含文也(文心雕/龍宗經)
牆宇重峻而吐納自深譬萬鈞之洪鐘無錚錚之細響
矣(文心雕/龍宗經)
並窮高以樹表極逺以啟疆所以百家騰躍終入環内
者也(文心雕/龍宗經)
性靈鎔匠文章奥府淵哉鑠乎羣言之祖(文心雕龍/宗經贊)
韋編三絶固哲人之驪淵也(文心雕/龍宗經)
夫六經彪炳而緯候稠疊孝論昭哲而鉤䜟葳蕤(文心/雕龍)
(正緯/)
詩為樂心聲為樂體樂體在聲瞽師務調其器樂心在
詩君子宜正其文(文心雕/龍樂府)
郛郭限内外禦姦宄聖人崇仁義正愆違(揚子法言/註吾子篇)
雷霆之聲聞當時聖人之言傳無窮(揚子法言/註問道篇)
丹青初則炳然久則渝變聖人之言久而益明(揚子法/言註君)
(子篇/)
若夫姬公之籍孔父之書與日月俱懸鬼神爭奥孝敬
之準式人倫之師友豈可重以芟夷加之剪截(文選/序)
聖人之道如天地諸子之異如四時四時相反天地合
而通焉(意林物/理論)
經徑也如五路無所不通可常用也(藝文類聚雜/文部經典)
詩者天地之心君德之祖百福之宗萬物之戸也(藝文/類聚)
(雜文/部詩)
譬彼影圭居四方之中極猶彼黄鍾總六律之殊氣(藝/文)
(類聚雜文/部談講表)
銜轡衡軛無心於馬而所以御馬籍典禮度無心於治
而所以為治(太平御覽學/部敘經典)
六藝之文樂以和神仁之表詩以正言義之用禮以明
體故無訓書以廣聽知之術春秋以斷事信之符五者
五常之道而易為之原易與天地相終始至於五學世
有變改猶五行之更用事(玉海藝/文經解)
桓譚新論云連山八萬言歸藏四千三百言夏易詳而
殷易簡(困學紀聞/卷一易)
增一字即成疣贅損一文即成瘢瘡(道德經指/歸卷七)
𤣥義䆳滄溟之逺直機崇崑嶽之高言言彰解脱之門
語語鼓清淨之吹(玉皇本/行集經)
設使江河水波浪能生蓮慈烏毛能白如經故難遇設
使龜生毛堪採為衣服夜月能消氷如經故難遇設使
蚊蠓足堪構為舟橋能載一切重如經故難遇設使黄
口雀能銜諸太山擲之地方界如經故難遇設使一葉
舟力能載崑崙浮渡於大海如經故難遇設使諸水蛭
口能生巨齒其大如象牙如經故難遇設使蓬蒿葉能
覆無鞅界蔭芘無鞅衆如經故難遇設使烏梟類同樹
一巢棲銜食共相飼如經故難遇設使兔生角堪用為
梯磴上窮有頂天如經故難遇設使鼷鼠等縁於兔角
梯至天能食月如經故難遇設使驢顏脣色如蘋婆果
復能作歌舞如經故難遇設使蠅蟲等能飲鍾石酒迷
荒而沈醉如經故難遇(玉皇本/行集經)
經者常也通也謂常通而無滯亦猶布帛之有經矣必
須銓綜緯緒僅乃成功若機關疎越杼軸乖謬安能斐
然成文(華陽陶/隠居集)
　　著述
習杜義而攻杜氏猶蠧生於木而還食其木非其理也
雖規杜過義又淺近所謂捕鳴蟬於前不知黄雀在其
後(春秋正/義序)
凡著書者為衆人之所好也美味期乎合口工聲調於
比耳(前漢書揚/雄傳下)
鈞天廣樂必有竒麗之觀帝室皇居必蓄非常之寶(後/漢)
(書文苑/列傳)
公羊墨守左氏膏肓穀梁癈疾𤣥乃發墨守鍼膏肓起
癈疾休見而嘆曰康成入吾室操吾矛以伐我乎(後漢/書鄭)
(𤣥列/傳)
三都二京五經之鼓吹也(晉書孫/楚傳)
葺宇重軒之下施牀連榻之上竒詞異義罕見稱焉(晉/書)
(陳夀/列傳)
機文喻海韞蓬山而肓蕪岳藻如江濯美錦而增絢(晉/書)
(夏侯湛/列傳)
義則戰爭之塲辭亦劒㦸之鋒(晉書荀/崧傳)
諸子為經籍之鼓吹文章乃政化之黼黻皆為治之具
也(隋書經/籍志一)
冷冷然若躡飛葉而遊乎天地之混溟茫茫乎若履横
校而浮乎大海之渺漠超若處金碧琳琅之居森若握
鬼魅神姦之印倏若飄鸞鶴怒若鬬虎兕清若浴碧慘
若夢紅(葛洪關/尹子序)
巵言日出和以天倪(莊子/寓言)
爰有大物非絲非帛文理成章非日非月為天下明(荀/子)
(賦篇/)
寓言十九藉外論之親父不為其子媒親父譽之不若
非其父者也(莊子/寓言)
𤣥者以衡量者也高者下之卑者舉之饒者取之罄者
與之明者定之疑者提之(太𤣥經/𤣥攡)
言已耳目聰明如日月之光無所不照發文序詞爛然
成章如玉石有文采也(王逸註楚/辭九歎)
開戸納日之光日光不能照幽鑿窻啟牖以助戸明也
夫一經之說猶日明也助以傳書猶窻牖也百家之言
令人曉明非徒窻牖之開日光之照也是故日光照室
内道術明胸中(王充論衡/别通篇)
古今作書者非一各穿鑿六經之實傳違聖人質故謂
之蕞殘比之玉屑故曰蕞殘滿車不成為道玉屑滿篋
不成為寶(王充論衡/書解篇)
入山見木長短無所不知入野見草大小無所不識然
而不能伐木以作室屋採草以和方藥此知草木所不
能用也夫通人覽見廣博不能掇以論說與彼草木不
能伐採一實也(王充論衡/超竒篇)
師曠調音曲無不悲狄牙和膳肴無澹味然則通人造
書文無瑕穢(王充論衡/自紀篇)
著紙者糟粕之餘事可傳者祭畢之芻狗卑高之格是
何譏矣(抱朴子外/篇向傳)
崇琬琰於懷抱之内吐琳琅於毛墨之端(抱朴子外/篇任命)
抑輕則鴻羽沈於弱水抗重則玉石漂於飛波離同則
肝膽為胡越合異則萬殊而一和切論則秋霜春肅溫
辭則氷條吐葩摧高則竣極頹淪竦卑則淵池嵳峩疵
清則倚暗夜光救濁則立澄黄河(抱朴子外/篇嘉遯)
夫自六國以前去聖未逺故能越世高談自開戸牖兩
漢以後體勢浸弱雖明于坦途而類多依採(文心雕/龍諸子)
聖人作經賢者緯之也(前漢書/註敘傳)
衣有華藻文繡書有經傳訓解也文繡之衣服分明易
察訓解之書灼然易曉(揚子法言/註寡見篇)
收百世之闕文採千載之遺韻謝朝華於已披啟夕秀
於未振(文選/文賦)
一字之襃寵踰華衮之贈片言之貶辱過朝市之撻(補/文)
(選范甯穀/梁傳序)
夫銓序一文為易彌綸羣言為難雖或輕採毛髮深極
骨髓或有曲意宻源似近而逺(廣文選劉彥和/文心雕龍序)
時見微意有所裨補譬嘒星之繼朝陽飛塵之集華嶽
(廣文選裴龍駒/史記集解序)
經與傳猶衣表裏相待而成(意林/新論)
蛩蛩之謀止於善草周周之計利在銜翼故鳩集斯文
(藝文類聚/雜文部書)
煥若星經漢兮昺如水宗海(參同契三/相類上篇)
眞人立象垂訓本不為蒙校設言故每摽通衢而恒略
曲徑知可敎之士自當觀其隅轍(華陽陶/隠居集)
月可令熱日可令冷佛說四諦不可令異佛說若諦實
苦不可令樂(佛遺敎/經羊五)
夫日月俱明各有所照二十八宿各有所主百藥並生
各有所愈狐裘備寒絺􁍣御暑舟輿異路俱致行旅孔
子不以五經之備復作春秋孝經者欲博道術恣人意
耳(𢎞明集牟/子理惑論)
何但詞省意深固亦義周文愜猶丹青之寫狀若水鏡
之圖形也並懸諸日月足稱罇俎矣(辯正論/卷一)
其間散說流文數過八億象䭾負而弗窮龍宫溢而未
盡將令乗蹄以得兔藉指以知月知月則廢指得兔則
忘蹄(高僧傳/八論)
雖雅趣佳詞無足於傳記所以搴文囿之菁華齅大義
之薝蔔(法苑珠/林序)
　　翰墨
獻之雖有父風殊非新巧觀其字勢疎瘦如隆冬枯樹
覽其筆蹤拘束若嚴家之餓𨽻其枯樹也雖槎枿而無
屈伸其餓𨽻也則羈羸而不放縱兼斯二者故翰墨之
病歟(晉書王羲/之列傳)
觀其㸃曳之工裁成之妙煙霏露結狀若斷而還連鳯
翥龍蟠勢如斜而反正(晉書王羲/之列傳)
從者如懸衡者如編杳杪邪趣不方不圓若行若飛跂
跂翾翾逺而望之象鴻鵠羣游駱驛遷延迫而視之端
際不可得見指撝不可勝原(晉書衞/瓘傳)
或龜文鍼列櫛比龍鱗紓體放尾長短複身頽若黍稷
之垂頴蘊若蟲蛇之棼縕揚波振撆膺跱鳥震延頸脅
翼勢似陵雲(晉書衞/瓘傳)
或穹隆恢廓或櫛比鍼列或砥平繩直或蜿蜒膠戾或
長邪角趣或規旋矩折脩短相副異體同勢(晉書衛/瓘傳)
方不中矩圓不副規抑左揚右望之若﨑疎企鳥跱志
在飛移狡獸暴駭將奔未馳(晉書衞/瓘傳)
其曲如弓其直如弦矯然特出若龍騰于川森爾下頽
若雨墜于天或引筆奮力若鴻鴈高飛邈邈翩翩或縱
肆阿那若流酥懸羽靡靡緜緜是故逺而望之若翔風
厲水清波漪漣就而察之有若自然(晉書衞/瓘傳)
若鍾簴設張庭燎飛煙嶄巖􁀙嵯高下屬連似崇臺重
宇增雲冠山逺而望之若飛龍在天近而察之心亂目
眩(晉書衞/瓘傳)
論者謂瓘得伯英筋靖得伯英肉(晉書衞/瓘傳)
子雲近世擅名江表然僅得成書無丈夫之氣行行如
縈春蚓字字若綰秋蛇卧王蒙於紙中坐徐偃於筆下
雖秃千兔之翰聚無一毫之筋窮萬穀之皮斂無半分
之骨(晉書許/邁傳)
草書之為狀也婉如銀鉤漂若驚鸞舒翼未發若舉復
安蟲蛇虬蟉或往或還類阿那以羸形歘奮釁而桓桓
及其逸遊盼嚮乍正乍邪騏驥暴怒逼其轡海水窊隆
揚其波芝草蒲陶還相繼棠棣融融載其華𤣥熊對距
於山嶽飛燕相追而差池舉而察之又似乎和風吹林
偃草扇樹枝條順氣轉相比附窈嬈廉苫隨體散布紛
擾擾以猗靡中持疑而猶豫𤣥螭狡獸嬉其間騰猨飛
鼺相奔趣凌魚奮尾蛟龍反據投空自竄張設牙距或
若登高望其類或若既往而中顧或若俶儻而不羣或
若自檢於常度(晉書索/靖傳)
彈毫珠零落紙錦粲(魏書宗/欽傳)
子並崔家州里頗相倣効可謂醬醎於鹽氷寒於水(書/品)
詹尹端策故以迷其變化英韶傾耳無以察其音聲殆
善射之不注妙斵輪之不傳(書品/)
分行紙上類出繭之蛾結畫篇中佀聞琴之鶴峯㠋間
起瓊山慙其歛霧漪瀾遞振碧海愧其下風(書品/)
龜若浮溪蛇如赴宂流星疑燭垂露佀珠(書品/)
夫紙者陣也筆者刀弰也墨者鍪甲也水硯者城也本
領者將軍也心意者將副也結構者謀畫也颺筆者吉
凶也出入者號令也屈折者殺戮也(太平御覽工/藝部書中)
飛文綺縠采落紙波濤流(初學記文/部文章)
飛毫列錦繡拂素起龍魚鳯舉崩雲絶鸞驚遊霧疎(初/學)
(記文部/文字)
飛白猶煙空炤灼霧縠卷舒(玉海聖/文御書)
蔡邕飛而不白羲之白而不飛(玉海聖/文御書)
鮑照飛白書執銘超工八法盡竒六文鳥企龍躍珠解
泉分珪角星芒明麗爛逸絲縈髮垂平理端宻(玉海聖/文御書)
蕭引書法遒逸陳宣帝嘗指其署名語諸人曰此字筆
勢翩翩似鳥之欲飛引答曰此乃陛下假其羽毛耳(何/氏)
(語林/言語)
純骨無媚純肉無力(華陽陶/隠居集)
　　德暉
追(音/堆)琢其章金玉其相(詩大雅/棫樸)
有道之世則依禮所行外餘美好猶如樹幹之外更有
枝葉也(禮記正/義表記)
玉在山而草木潤淵生珠而岸不枯(淮南子/說山訓)
次五鸞鳯紛如厥德暉如測曰鸞鳯紛如德光皓也(太/𤣥)
(經第/五視)
相玉書言珵美六寸其曜自照(王逸註楚/辭離騷經)
橘葉青其實黄雜糅俱盛爛然而明言已敏達道德亦
爛然有文章也(王逸註楚/辭九章)
重明登天六合俱照無有蓬艾而不光被也夫日月雖
無私于照猶有所不及德則無不得也(郭子註莊/齊物論)
玉生雖麗光不踰把德積雖微道映天下(文選袁宏/名臣序贊)
逍遥乎文雅之囿翶翔乎禮樂之場風儀與秋月齊明
音徽與春雲等潤(文選王儉/禇淵碑文)
　　才藝
味道則理貫莊肆研妙則穎奪豪鋒(晉書曹/毘傳)
多以幹翮相許自家光國(晉書裴/秀傳)
筆敷華藻吻縱濤波(晉書庾/亮傳)
藻分葩列如春之榮(蔡中郎集/圂叔則銘)
木無枝葉則不能豐其根幹故謂之瘣人無藝則不能
成其德故謂之野(徐幹中/論藝紀)
藝者德之枝葉也德者人之根幹也斯二物者不偏行
不獨立(徐幹中/論藝紀)
含章如龍鳯被文如虎豹吐之如波濤陳之如錦繡(抱/朴)
(子外篇/安貧)
立德何隠含道必授條流殊述若甪區囿(文心雕龍/諸子賛)
集雕篆之軼材發綺縠之高喻(文心雕/龍時序)
買臣負薪而衣錦相如滌器而被繡(文心雕/龍時序)
御六龍之珍駕兮遊道德之平林結典籍而為罟兮敺
儒墨而為禽(文選思/𤣥賦)
鑽屈轂之瓠解疏屬之拘(文選張/協七命)
握中有懸璧本自荆山璆(文選劉越石/重贈盧諶詩)
咸以自騁驥騄於千里仰齊足而並馳(文選魏文帝/典論論文)
芬芳之氣罕有而幽蘭豐其氣才明之術所希而賢人
懐其術(文選陸士衡/演連珠註)
蘭生而芳玉產而潔陽葩熈氷寒松負雪莫邪挺鍔天
驥汗血茍云其雋誰與比傑(補文選庾闡/弔賈誼文)
煥乎若望舒耀景而焯羣星矯乎若翔鸞拊翼而逸宇
宙也(補文選庾闡/弔賈誼文)
壯思如泉湧逸藻似雲翔(藝文類聚職/官部尹詩)
麗藻若龍雕洪才類河瀉(藝文類聚職/官部尹詩)
心為學府辭同錦肆(藝文類聚職官/部太常墓誌)
鐘鼓辭林笙簧文苑(藝文類聚職官/部中書令墓誌)
耕耘書囿弋獵文場藻思綺合尺牘繡揚(藝文類聚職/官部特進墓)
(誌/)
口含碧雞之辨手握雕龍之文(藝文類聚職官/部司徒墓誌)
碧雞自口靈蛇在握(藝文類聚職/官部諸王碑)
管絃入耳則溪谷俱調文雅沿心則煙霞並韻(文苑英/華庾信)
(王爵/一碑)
養由百發落鴈吟猿應奉五行綈緗縹帙(文苑英華庾/信王爵一碑)
文史該富琬琰為心辭章辨博𤣥黄成采(何氏語/林傷逝)
　　中美
黄裳元吉文在中也(易坤/)
初一祫(古合/切)䙡(苦貴/切)何縵(莫半/切)玉貞測曰祫䙡何縵文
在内也(太𤣥經/第四文)
空器在厨金銀塗飾其中無物益於饑人不顧也肴膳
甘醢土釜之盛入者鄉之古賢文之美善可甘非徒器
中之物也讀觀有益非徒膳食有補也故器空無實饑
者不顧胸虚無懷朝廷不御也(王充論衡/别通篇)
玉水記方流璇源載圓折蓄寶每希聲雖秘猶彰徹(文/選)
(顔延之贈/王太常詩)
如美玉在水鼃衣所覆(大乗宻嚴/經卷下)
如人融眞金鑄在泥模中外有燋黑泥内有眞金像(究/竟)
(一乗寶性/論卷一)
　　飾治
龍無雲雨不能參天鴻筆之人國之雲雨也載國德於
傳書之上宣昭名於萬世之後厥高匪徒參天也城牆
之土平地之壤也人加築蹈之力樹立臨池國之功德
崇於城牆文人之筆勁於築蹈(王充論衡/須頌篇)
船車載人孰與其徒多也素車朴船孰與加漆畫也然
則鴻筆之人國之船車采畫也(王充論衡/須頌篇)
絃歌為妙異之曲坐者不曰善絃歌之人必怠不精何
則妙異難為觀者不知善也聖國揚妙異之政衆臣不
頌將順其美安得所施哉(王充論衡/須頌篇)
涉聖世不知聖主是則盲者不能别青黄也知聖主不
能頌是則喑者不能言是非也(王充論衡/須頌篇)
農無疆夫穀粟不登國無疆文德闇不彰(王充論衡/須頌篇)
廬宅始成桑麻纔有居之歴嵗子孫相續桃李梅杏菴
邱蔽野根荄衆多則華葉繁茂漢氏治定久矣土廣民
衆義興事起華葉之言安得不繁夫華與實俱成者也
無華生實物希有之山之秃也孰其茂也地之瀉也孰
其滋也文章之人滋茂漢朝者乃夫漢家熾盛之瑞也
天晏列宿煥炳陰雨日月蔽匿方今文人並出見者乃
夫漢朝明明之驗也(王充論衡/超竒篇)
天晏𤾉者星辰曉爛人性竒者掌文藻炳漢今為盛故
文繁湊也(王充論衡/佚文篇)
孟子相人以眸子焉心清則眸子瞭瞭者目文瞭也夫
候國占人同一實也國君聖而文人聚人心惠而目多
采(王充論衡/佚文篇)
道立國表路出其下望國表者昭然知路漢德明著莫
立邦表之言故浩廣之德未光於世也(王充論衡/佚文篇)
然史之為任乃彌綸一代負海内之貴而羸是非之尤
秉筆荷擔莫此之勞(文心雕/龍史傳)
故授官選賢則義炳重離之輝優文封策則氣含風雨
之潤勅戒恒誥則筆吐星漢之華治戎燮伐則聲有洊
雷之威眚災肆赦則文有春露之滋明罰勅法則辭有
秋霜之烈此詔策之大略也(文心雕/龍詔策)
出入由門關閉宜審庶務在政通塞應詳(文心雕/龍書記)
且夫寒谷豐黍吹律暖之昏情爽曙箴規顯之雖明珠
兼寸尺璧有盈曜車二六三傾五城未若申錫典章之
為逺也(文選魏/都賦)
　　有用
吉甫作是工師之誦其調和人之性情如清微之風化
養萬物使之日有長益也(毛詩正/義烝民)
廣樂九奏必登昊天之庭韶夏六變必饗上帝之祀(晉/書)
(陸雲/傳)
今聖朝留心典誥發精於殊語欲以驗考四方之事不
勞戎馬高車之使坐知傜俗適子雲攘意之秋也不以
是時發倉廩以振贍殊無為明語將何獨挈(一作/絜)之寶
上以忠信明於上下以置恩於罷朽所謂知蓄積善布
施也葢蕭何造律張倉推厯皆成之於帷幕貢之於王
門功列於漢室名流乎無窮誠以隆秋之時收藏不殆
饑春之嵗散之不疑故至於此也(方言後載劉/子駿與雄書)
孔子之春秋素王之業也諸子之傳書素相之事也觀
春秋以見王意讀諸子以睹相指(王充論衡/超竒篇)
陳平未仕割肉閭里分均若一能為丞相之驗也夫割
肉與割文同一實也如君山得執漢平用心與為論不
殊指矣(王充論衡/定賢篇)
知屋漏者在宇下知政失者在草野知經誤者在諸子
(王充論衡/定賢篇)
玉亂於石人不能别或逢楚之王尹以玉為石卒使卞
和受刖足之誅是反為非虚轉為實安能不言(王充論/衡對作)
(篇/)
夫制器者珍於周急而不以采飾外形為善立言者貴
於助敎而不以偶俗集譽為高(抱朴子外/篇應嘲)
夫豐草不秀塉土巨魚不生小水格言不吐庸人之口
高文不墮頑夫之筆故披洪範而知箕子有經世之器
覽九術而見范生懷治國之略省夷吾之書而明其有
撥亂之幹視不害之文而見其精霸王之道(抱朴子外/篇審舉)
申商刀鋸以制理鬼谷脣吻以策勲(文心雕/龍諸子)
暨戰國爭雄辨士雲踊從横參謀長短角勢轉丸騁其
巧辭飛鉗伏其精術一人之辨重於九鼎之寶三寸之
舌强於百萬之師(文心雕/龍論説)
君子藏器待時而動發揮事業固宜蓄素以弸中散采
以彪外梗楠其質豫章其幹摛文必在緯軍國負重必
在任棟梁窮則獨善以垂文達則奉時以騁績若此文
人應梓材之士矣(文心雕/龍程器)
春秋大夫則修辭騁㑹磊落如琅玕之圃焜燿似縟錦
之肆(文心雕/龍才畧)
襃見一字貴踰軒冕貶在片言誅深斧鉞(文心雕/龍史傳)
三驅弛綱九伐先詰鞶鑑吉凶蓍龜成敗摧壓鯨鯢抵
落蜂蠆移寶易俗草偃風邁(文心雕龍/檄移贊)
分閫推轂奉辭伐罪非唯致果為毅亦且厲辭為武使
聲如衡風所繫氣似攙搶所掃百尺之衝摧折於咫書
萬雉之城顚墜於一檄者也(文心雕/龍檄移)
姦慝懲戒實良史之直筆農夫見莠其必鋤也(文心雕/龍史傳)
魯之敬姜婦人之聰明耳然推其機綜以方治國安有
大夫學文而不達於政事哉(文心雕/龍程器)
擊劒可以衞䕶安身辭賦可以諷諭勸人也(揚子法言/註吾子篇)
彼瓊敷與玉藻若中原之有菽同槖籥之㒺窮與天地
乎竝育(文選/文賦)
夫辯言之豔能使窮澤生流枯木發榮庶感靈而激神
況近在乎人情(文選曹/植七啟)
邪鋒颯焉落刃慧日赫以舒光(辯正論/卷五)
緝𤣥詞者探卷而得意珠軌正道者披文而飲甘露(法/苑)
(珠林/序)
　
　
　
　
　喻林卷八十七
欽定四庫全書
　喻林卷八十八　　　　　明　徐元太　撰
　　文章門(三/)
　　　重質
凡物暫時榮華而即隕落者由體質虚薄也若能篤厚
充實則恒保榮美(周易正/義大畜)
治寶物為器所以可雕琢其體以為文章者以金玉本
有其質性故也以喻文王所以可修飾其道以為聖敎
者由本心性有睿聖故也(毛詩正/義棫樸)
甘受和白受采忠信之人可以學禮(禮記/禮器)
醴酒之用𤣥酒之尚割刀之用鸞刀之貴莞簟之安而
槀鞂之設是故先王之制禮也必有主也(禮記/禮器)
大羹不和貴其質也大圭不琢美其質也丹漆雕幾之
美素車之乘尊其樸也貴其質而已矣(禮記郊/特牲)
夫悲哀在中故形變於外也痛疾在心故口不甘味身
不安美也(禮記/問喪)
素以為絢兮何謂也子曰繪事後素曰禮後乎(論語/八佾)
賁非正色也是以嘆之吾思夫質素白當正白黑當正
黑夫質文何也吾聞丹漆不文白玉不雕寶珠不飾何
也質有餘者不受飾也(孔子集/語上)
祭祀之道莫盛修徳故紂之牛牲不如文王之蘋藻也
(前漢書郊/祀志註)
禮與其奢也寧儉事與其煩也寧略言與其華也寧質
行與其綵也寧朴(前漢紀/孝元中)
且美貌者不待華采以崇好豔姿者不待文綺以致愛
(呉志華/覈傳)
若極粉黛窮盛服未必無醜婦廢華采去文繡未必無
美人也(呉志華/覈傳)
實衆流之江海乃羣藝之本根(北齊書/杜弼傳)
雖有珉之彫彫不若玉之章章(荀子/法行)
弓調而後求勁焉馬服而後求良焉士信慤而後求知
能焉士不信慤而有多知能譬之其豺狼也不可以身
爾也(荀子/哀公)
夫恃貌而論情者其情惡也須飾而論質者其質衰也
何以論之和氏之璧不飾以五采隋侯之珠不飾以銀
黄其質至美物不足以飾之夫物之待飾而後行者其
質不美也(韓非子/解老)
古之為金石管絃者所以宣樂也兵革斧鉞者所以飾
怒也觴酌俎豆酬酢之禮所以效善也衰絰菅屨辟踊
哭泣所以諭哀也此皆有充於内而成象於外(淮南子/主術訓)
古者非不知繁升降槃還之禮也蹀采齊肆夏之容也
以為曠日煩民而無所用故制禮足以佐實喻意而已
矣古者非不能陳鐘鼓盛筦簫揚干戚奮羽旄以為費
財亂政制樂足以合歡宣意而已喜不羨於音非不能
竭國靡民虚府殫財含珠鱗施綸組節束追送死也以
為窮民絶業而無益於枯骨腐肉也故塟薶足以收斂
葢藏而已(淮南子/齊俗訓)
送往者非所以迎來也施死者非專為生也誠出於已
則所動者逺矣錦繡登廟貴文也圭璋在前尚質也文
不勝質之謂君子(淮南子/繆稱訓)
春秋之序道也先質而後文右志而左物禮云禮云玉
帛云乎哉推而前之亦宜曰朝云朝云辭令云乎哉樂
云樂云鐘鼓云乎哉引而後之亦宜曰喪云喪云衣服
云乎哉(春秋繁/露玉杯)
内無其質而外學其文雖有賢師良友若畫脂鏤氷費
日損功故良師不能飾戚施香澤不能化嫫母也(鹽鐵/論殊)
(路/)
食必常飽然後求美衣必常暖然後求麗居必常安然
後求樂為可長行可久先質而後文此聖人之務(説苑/反質)
實無華則野華無實則史華實副則禮山雌之肥其意
得乎(揚子/修身)
或曰有人焉自姓孔而字仲尼入其門升其堂伏其几
襲其裳則可謂仲尼乎曰其文是也其質非也敢問質
曰羊質而虎文見草而説見豺而戰忘其皮之虎也聖
人虎别其文炳也君子豹别其文蔚也辯人貍别其文
萃也貍變則豹豹變則虎(揚子/吾子)
次三大文彌樸孚似不足測曰大文彌樸質有餘也(太/𤣥)
(經第/四文)
繁文之人人之傑也有根株於下有榮葉於上有實核
於内有皮殻於外文墨辭説士之榮葉皮殻也實誠在
胸臆文墨著竹帛外内表裏自相副稱意奮而筆縱故
文見而實露也人之有文也猶禽之有毛也毛有五色
皆生於體茍有文無實是則五色之禽毛妄生也(王充/論衡)
(超竒/篇)
夫玉之堅也金之剛也氷之冷也火之熱也豈須自言
然後明哉(抱朴子外/篇重言)
物貴濟事而飾為其末化俗以德而言非其本故緜布
可以禦寒不必貂狐淳素可以匠物不在文辯(抱朴子/外篇廣)
(譬/)
夫桃李不言而成蹊有實存也男子樹蘭而不芳無其
情也夫以草木之微依情待實況乎文章述志為本言
與志反文豈足徵是以聨辭結采將欲明理采濫辭詭
則心理愈翳固知翠綸桂餌反所以失魚言隠榮華殆
謂此也是以衣錦褧衣惡文太章賁象窮白貴乎反本
(文心雕/龍情采)
心定而後結音理正而後摛藻使文不滅質愽不溺心
正采耀乎朱藍間色屛於紅紫乃可謂雕琢其章彬彬
君子矣(文心雕/龍情采)
質不美者雖崇飾而不華曲不和者雖響疾而不哀理
動於心而見於色情發於中而形於聲故强懽者雖笑
不樂强哭者雖哀不悲(劉子/言苑)
紅黛飾容欲以為豔而動目者稀揮絃繁弄欲以為悲
而驚耳者寡由於質不美也(劉子/言苑)
畫以摹形故先質後文言以寫情故先實後辯無質而
文則畫非形也不實而辯則言非情也(劉子/言苑)
夫工人之染先修其質後事其色質修色積而染工畢
矣學亦有質孝悌忠信是也(廣文選虞允/文訓諸生誥)
吾欲錦中而紵裘不欲綉表而麻裏猶論者寧匱於辭
不匱於理(意林/秦子)
將飛者翼伏將奮者足跼將噬者爪縮將言者口黙將
文者且朴(意林化/清經)
日月麗天可瞻而難附羣物著地可見而易制夫逺不
可識文之觀也近而得察質之用也(藝文類聚人/部質文論)
洛妃高髻不姿於芳澤𤣥妻長髮無藉於金鈿故雲名
由於自美蟬稱得於天然是以梁妻獨其妖豔衞姬專
其可憐(藝文類聚雜/文部連珠)
孔子卜得賁孔子曰不吉子貢曰夫賁亦好矣何謂不
吉乎孔子曰夫白而白黑而黑夫賁又何好乎(困學記/聞卷一)
(易/)
譬如寶珠若有莊飾或不莊飾其珠何異(勝天王波/羅蜜經)
譬如塑師先以堅木後以繩纒造諸形狀雖未有泥如
是之時名為骨相(大寶積經/卷五十五)
譬如浄潔白㲲易為受色(長阿含/經卷三)
譬如新塔易為杇色(長阿含經/卷十二)
如人有㲲布㲲布有垢人欲染作色以著染中色不明
(佛般泥洹/經卷二)
譬如白繒浄好持著染中即受好色(樓灰經㣼/利天品)
譬如良田耕治調柔以時下種溉灌豐渥所獲必多(大/智)
(度論卷/二十二)
　　賁質
七介以相見也不然則已慤三辭三讓而至不然則已
蹙(禮記/禮器)
其有帝資懸解天縱多能摛黼黻於生知問珪璋於先
覺譬彫雲之自成五色猶儀鳯之冥㑹八音(北齊書/文苑傳)
畫繢飾以丹青彫琢成其器用(北齊書/文苑傳)
若以絲麻加之女工為緇素青黄色名雖殊其質則一
是以詩有素絲不曰絲素禮有緇布不曰布緇(孔叢子/公孫龍)
鐘鼓管簫干鏚羽旄所以餙喜也衰絰苴杖哭踊有節
所以飾哀也兵革羽旄金鼓斧鉞所以飾怒也必有其
質乃為之文(淮南子/本經訓)
質幹在乎自然華藻在乎人事(太𤣥經/𤣥瑩)
有骨無肉脂腴不足(王充論衡/量知篇)
丹幃接網組帳重蔭則醜姿翳矣朱漆致飾錯塗炫耀
則枯木隠矣是以六藝備則卑鄙化為君子衆譽集則
孤陋邈乎貴遊(抱朴子外/篇博喻)
不覩瓊琨之熠爍則不覺瓦礫之可賤不覩虎豹之或
蔚則不知犬羊之質漫聆白雪之九成然後悟巴人之
極鄙識儒雅之汪濊爾乃悲不學之固陋(抱朴子外/篇廣譬)
聖文之雅麗固御華而佩實者也(文心雕/龍徵聖)
忠足而言文情信而辭巧迺含章之玉牒秉文之金科
矣(文心雕/龍徵聖)
剛健旣實輝光乃新其為文用譬征鳥之使翼也(文心/雕龍)
(風骨/)
周書論士方之梓材蓋貴器用而兼文采也是以樸斵
成而丹雘施垣墉立而雕圬附(文心雕/龍程器)
夫水性虚而淪漪結木體實而華萼振文附質也虎豹
無文則鞹同犬羊犀兕有皮而色資丹漆質待文也若
乃綜述性靈敷寫器象鏤心鳥跡之中織辭魚網之上
其為彪炳縟彩明矣(文心雕/龍情采)
或問聖人表裏曰威儀文辭表也德行忠信裏也(揚子/重黎)
(篇/)
作文之體必須文質相半雅豔相資今文少而質多故
既雅而不豔比之大羮而闕其餘味方之古樂而同其
清汜言質之甚也(李善註文/選文賦)
若夫椎輪為大輅之始大輅寧有椎輪之質增氷為積
水所成積水曾微增氷之凜何哉葢踵其事而增華變
其本而加厲物既有之文亦宜然(文選/序)
理扶質以立幹文垂條而結繁(文選/文賦)
如彼梓材弗勤丹漆雖勞樸斵終負素質(文選張華/勵志詩)
如彼隨和發彩流潤如彼錦繢􁙀素㸃絢(文選潘岳夏/侯常侍誄)
譬如眞金以衆妙寶間錯莊嚴轉更增勝倍益光明餘
莊嚴具所不能及(大方廣佛華/嚴經三十七)
譬如多縷纈衣衣無多色若入染器後於衣上種種相
貌方得顯現(攝大乗論/釋卷二)
　　修詞
雕藻淫豔傾炫心魂亦猶五色之有紅紫八音之有鄭
衞(南齊書文/學傳史臣)
論如析薪貴能破理斤利者越理而横斷辭辨者反義
而取通(文心雕/龍論説)
欲吹霜噴露寒暑筆端(文心雕/龍史傳)
製同他文理宜刪革若俳人美辭以為已力寶玉大弓
終非其有全寫則掲篋傍採則探囊(文心雕/龍指瑕)
異體相資如左右肩股該舊而知新亦可以屬文(文心/雕龍)
(練字/)
體物為妙功在宻附故巧言切狀如印之印泥不加雕
削而曲寫毫芥故能瞻言而見貌印字而知時也(文心/雕龍)
(物色/)
章句在篇如繭之抽緒原始要終體必鱗次(文心雕/龍章句)
拙辭或孕於巧義庸事或萌於新意視布於麻雖未足
貴杼軸獻功煥然乃珍(文心雕/龍神思)
神居胸臆而志氣統其關鍵物沿耳目而辭令管其樞
機樞機方通則物無隠貌關鍵將塞則神有遯心(文心/雕龍)
(神思/)
陶鈞文思貴在虚静疏瀹五藏澡雪精神積學以儲寶
酌理以富才研閲以窮照馴致以繹辭然後使𤣥解之
宰尋聲律而定墨獨照之匠闚意象而運斤(文心雕/龍神思)
鎔冶經典之範翔集子史之術洞曉情變曲昭文體然
後能莩甲新意雕畫竒辭(文心雕/龍風骨)
夫翬翟備色翾翥百步肌豐而力沈也鷹隼之采翰飛
戾天骨勁而氣猛也文章才力有似於此若風骨乏采
則鷙集翰林采乏風骨則雉竄文囿唯藻耀而高翔固
文筆之鳴鳯也(文心雕/龍風骨)
蔚彼風力嚴此骨鯁才鋒峻立符采克炳(文心雕龍/風骨賛)
刻鏤聲律萌芽比興結慮司契垂帷制勝(文心雕龍/神思賛)
凡切韻之動勢若轉圓訛音之作甚於枘方免乎枘方
則無大過矣(文心雕/龍聲律)
左礙而尋右末滯而討前則聲轉於吻玲玲如振玉辭
靡於耳纍纍如貫珠(文心雕/龍聲律)
鍊才洞鑒剖字鑚響疎識濶略隨音所遇若長風之過
籟東郭之吹竽耳古之佩玉左宫右徵以節其步聲不
失序音以律文其可㤀哉(文心雕/龍聲律)
摽清務逺比音則近吹律胸臆調鐘脣吻聲得鹽梅響
滑榆槿割棄支離宫商難隠(文心雕/龍聲律)
夫百節成體共資榮衞萬趣㑹文不離辭情若情周而
不繁辭運而不濫非夫鎔裁何以行之乎(文心雕/龍鎔裁)
蹊要所司職在鎔裁櫽括情理矯揉文采也規範本體
謂之鎔剪截浮詞謂之裁裁則蕪穢不生鎔則綱領昭
暢譬繩墨之審分斧斤之斵削矣(文心雕/龍鎔裁)
篇章戸牖左右相瞰辭如川流溢則泛濫權衡損益斟
酌濃淡芟繁剪穢㢮於負擔(文心雕龍/鎔裁贊)
夫絶筆斷章譬乘舟之振楫克終底績寄在寫逺若首
唱榮華而媵句憔悴則遺勢鬱湮餘風不暢此周易所
謂臋無膚其行次且也惟首尾相援則附㑹之體固亦
無以加於此矣(文心雕/龍附㑹)
夫畫者謹髮而易貌射者儀毫而失牆鋭精細巧必疎
體統故宜詘寸以信尺枉尺以直尋棄偏善之巧學具
美之績(文心雕/龍附㑹)
何謂附㑹謂總文理統首尾定與奪合涯際彌綸一篇
使雜而不越者也若築室之須基構裁衣之待縫緝矣
(文心雕/龍附㑹)
理不謬揺其枝字不妄舒其藻(文心雕/龍議對)
雖復契㑹相參節文互雜譬五色之錦各以本采為地
矣(文心雕/龍定勢)
舒華布實獻贊節文繩墨以外美材既斵故能首尾圓
合條貫始序(文心雕/龍鎔裁)
藏若景滅行猶響起(文選/文賦)
辭程才以效伎意司契而為匠(文選/文賦)
抱景者咸叩懐響者畢彈或因枝以振葉或沿波而討
源(文選/文賦)
暨意聲之迭代若五色之相宣(文選/文賦)
或藻思綺合清麗芉眠炳若縟繡悽若繁絃(文選/文賦)
言文之來若龍之見煙雲之上如鳥之在波瀾之中(李/善)
(註文選/文賦)
雖無佳偶因而留之譬若水石之藏珠玉山川為之輝
媚也(李善註文/選文賦)
音聲迭代而成文章若五色相宣而為繡(李善註文/選文賦)
銓衡所裁茍有輕重雖應繩墨須必除之(李善註文/選文賦)
馬因警策而彌駿文資片言而益明(李善註文/選文賦)
播芳𬎼之馥馥發清條之森森(藝文類聚雜/文部賦賦)
風雲吐於行間珠玉生於字裏(藝文類聚/雜文部書)
五聲調應則宫徵成其文八音克諧則絃管和其韻(文/苑)
(英華宇文逌/文集一序)
雖雕琢一字猶是玉之本體(太平御覽/文部改易)
　　體格
吾之文章體亦何異何嘗顚温涼而錯寒暑綜哀樂而
横歌哭哉政以屬辭多出比事不羈不阡不陌非途非
路耳(南齊書/張融傳)
麗詞雅義符采相勝如組織之品朱紫畫繪之著𤣥黄
文雖新而有質色雖糅而有儀此立賦之大體也(文心/雕龍)
(銓賦/)
擬諸形容則言務纎宻象其物宜則理貴側附斯又小
制之區畛竒巧之機要也(文心雕/龍銓賦)
函人欲全矢人欲傷術在糾惡勢必深峭詩刺讒人投
畀豺虎禮嫉無禮方之鸚猩墨翟非儒目以豕彘孟軻
譏墨比諸禽獸(文心雕/龍奏啟)
刺者達也詩人諷刺周禮三刺事敘相達若針之通結
矣(文心雕/龍書記)
辭之待骨如體之樹骸情之含風猶形之包氣結言端
直則文骨成焉意氣駿爽則文風清焉若豐藻克贍風
骨不飛則振采失鮮負聲無力(文心雕/龍風骨)
夫隠之為體義生文外祕響傍通伏采潛發譬爻象之
變𤣥體川瀆之韞珠玉也故𤣥體變文而成化四象珠
玉潛水而瀾表方圓(文心雕/龍隠秀)
綜意淺切者類乏醖藉斷辭辨約者率乖繁縟譬激水
不漪槁木無陰自然之勢也是以繪事圖色文辭盡情
色糅而犬馬殊形情交而雅俗異勢鎔範所擬各有司
匠雖無嚴郛難得踰越(文心雕/龍定勢)
勢者乗利而為制也如機發矢直澗曲文囘自然之趣
也圓者規體其勢也自轉方者矩形其勢也自安文章
體勢如斯而已(文心雕/龍定勢)
夫通衢夷坦而多行捷徑者趨近故也正文明白而常
務反言者適俗故也(文心雕/龍定勢)
形生勢成始末相承湍迴似規矢激如繩因利騁節情
采自凝狂轡學步力心襄陵(文心雕龍/定勢贊)
論文之方譬諸草木根幹麗土而同性臭味晞陽而異
品矣(文心雕/龍通變)
雖軒翥出轍而終入籠内(文心雕/龍通變)
其控引情理送迎際㑹譬舞容迴環而有綴兆之位歌
聲靡曼而有抗墜之節也(文心雕/龍章句)
才性異區文體繁詭辭為膚根志實骨髓雅麗黼黻淫
巧朱紫習亦凝眞功沿漸靡(文心雕龍/體性贊)
凡為文章猶人乗騏驥雖有逸氣當以銜勒制之勿使
流亂軌躅放意填坑􁑕也文章當以理致為心胸氣調
為筋骨事義為皮膚華麗為冠冕(顔氏家/訓文章)
悲雅俱有所以成樂直雅而無悲則不成(李善註文/選文賦)
文章之體有萬變之殊衆物之形無一定之量(李善註/文選文)
(賦/)
　　吐藴
美也不盡於味大也不盡其彚(太𤣥經/大𤣥告)
玉隠石間珠匿魚腹故為深覆及玉色剖於石心珠光
出於魚腹其隠乎猶吾文未集於簡札之上藏於胸臆
之中猶玉隠珠匿也及出荴露猶玉剖珠出乎爛若天
文之照順若地理之曉嫌疑隠微盡可名處(王充論衡/自紀篇)
夫神思方運萬塗競萌規矩虚位刻鏤無形登山則情
滿於山觀海則意溢於海我才之多少將與風雲而並
驅矣(文心雕/龍神思)
心術之動逺矣文情之變深矣源奥而𣲖生根盛而穎
峻(文心雕/龍隠秀)
言之秀矣萬慮一交動心驚耳逸響笙匏(文心雕龍/隠秀贊)
管仲有言無翼而飛者聲也無根而固者情也然則聲
不假翼其飛甚易情不待根其固匪難以之垂文可不
愼歟(文心雕/龍指瑕)
意得則舒懐以命筆理伏則投筆以卷懷逍遥以針勞
談笑以藥勌常弄閑於才鋒賈餘於文勇使刃發如新
凑理無滯雖非胎息之邁術斯亦衞氣之一方也(文心/雕龍)
(養氣/)
五色雜而成黼黻五音比而成韶夏五情發而為辭章
神理之數也(文心雕/龍情采)
鉛黛所以飾容而盼倩生於淑姿文采所以飾言而辯
麗本於情性故情者文之經辭者理之緯經正而後緯
成理定而後辭暢此立文之本源也(文心雕/龍情采)
心險如山口壅若川怨怒之情不一歡謔之言無方(文/心)
(雕龍/諧讔)
夫志在山水琴表其情況形之筆端理將焉匿(文心雕/龍知音)
山沓水匝樹雜雲合目既往還心亦吐納(文心雕龍/物色賛)
　　兼采
聲一無聽物一無文味一無果物一不講(國語/鄭)
貝錦以繁采發輝和羮以鹽梅致㫖(宋書夷巒/天竺傳)
夫重色而成文累味而備珍(韓詩/外傳)
文者㑹集衆綵以成錦繡㑹集衆字以成辭義如文繡
然也(釋名/)
合錙銖可以齊重於山陵聚百十可以致數於億兆羣
色㑹而衮藻麗衆音雜而韶濩和(抱朴子外/篇尚博)
清音貴於雅韻克諧著作珍乎判微析理故八音形器
異而鍾律同黼黻文物殊而五色均徒閑澀有主賓妍
蚩有步驟是則總章無常曲大庖無定味(抱朴子外/篇辭義)
夫梓豫山積非班匠不能成機巧衆書無限非英才不
能收膏腴何必尋木千里乃搆大厦鬼神之言乃著篇
章乎(抱朴子外/篇辭義)
五味舛而竝甘衆色乖而皆麗(抱朴子外/篇辭義)
夫驥足雖駿纒牽忌長以萬分一累且廢千里況文體
多術共相彌綸一物携二莫不解體所以列在一篇備
總情變譬三十之輻共成一轂(文心雕/龍總術)
物雖胡越合則肝膽(文心雕龍/比興賛)
以此庸音而偶彼佳句譬以下里鄙曲綴於白雪之高
唱雖美惡不倫且以益夫所偉也(李善註文/選文賦)
石韜玉而山暉水懷珠而川媚彼榛楛之勿翦亦蒙榮
於集翠綴下里於白雪吾亦濟夫所偉(文選/文賦)
五色相宣八音恊暢由乎𤣥黄律吕各適物宜(文選沈/約謝靈)
(運傳/論)
績事以衆色成文蜜蠭以兼采為味故能使絢素有章
甘踰本質(廣文選裴松之/上三國志注表)
明達天下者非一士之術營宫廟者非一匠之矩也(藝/文)
(類聚人部/質文論)
　　竒特
激楚揚阿至妙之容臺牧者之所貪飛兔騕䮍絶足奔
放良樂之所急(後漢書文/苑列傳)
選士以射心平體正執弓矢審固然後射中論説之出
猶弓矢之發也論之應理猶矢之中的夫射以矢中效
巧論以文墨驗竒竒巧俱發於心其實一也(王充論衡/超竒篇)
以此易見比彼難曉猶溝澮之方江河螘垤之竝嵩岱
矣故水不發崑山則不能揚洪流以東漸書不出英俊
則不能備致逺之𢎞韻焉(抱朴子外/篇鈞世)
今詩與古詩俱有義理而盈於差美方之於士並有德
行而一人偏長藝文不可謂一例也比之於女俱體國
色而一人獨閑百伎不可混為無異也(抱朴子外/篇鈞世)
音為知者珍書為識者傳瞽曠之調鍾未必解於同世
格言高文豈患莫賞而減之哉(抱朴子外/篇喻蔽)
止波之修鱗不出窮谷之隘鸞棲之峻木不秀培塿之
卑九疇之格言不吐庸猥之口金板之高算不出恒民
之懷覩百抱之枝則足以知其本之不細覩汪濊之文
則足以覺其人之淵䆳(抱朴子外/篇博喻)
實聖文之羽翮記籍之冠冕也(文心雕/龍史傳)
樹骨於訓典之區選言於宏富之路使意古而不晦於
深文今而不墜於淺義吐光芒辭成廉鍔則為偉矣(文/心)
(雕龍/封禪)
至如氣貌山海體勢宫殿嵳峩揭業熠燿焜煌之狀光
采煒煒而欲燃聲貌岌岌其將動矣(文心雕/龍夸飾)
夫駕之法以策駕乘今以一言之好最於衆辭若策驅
馳故云警策(李善註文/選文賦)
作文利害理難俱美或有一句同乎苕發頴豎離於衆
辭絶於致思也(李善註文/選文賦)
文之綺麗若經緯相成一句既佳塊然立而特峙非常
音所能緯也(李善註文/選文賦)
沈辭怫悦若遊魚銜鉤而出重淵之深浮藻聨翩若翰
鳥纓繳而墜曽雲之峻(文選/文賦)
芬馥歇繭若清越奪琳珪(文選顔延之/和謝靈運詩)
雲屋天搆匠者何工(文選任彦升/王文憲集序)
甘泉宫裏玉樹一叢𤣥武闕前明珠六寸不得譬此光
芒方斯照燭(文苑英華庾信謝/文序并和詩啟)
藏之山嵓可使雲霧鬱起濟之江浦必當蛟龍繞船(文/苑)
(英華庾信謝/文序并和詩)
譬猶得海水之一珠不下崑山之片玉(文苑英華庾/信釋一碑)
　喻林卷八十八
欽定四庫全書
　喻林卷八十九　　　　　明　徐元太　撰
　　文章門(四/)
　　　豐贍
江海以水深之故所浸者逺膏澤以雨多之故所潤者
博以喻傳之廣記備言亦欲浸潤經文使義理通洽(春/秋)
(正義/序)
元凱文塲稱為武庫(晋書杜/預傳)
山大者雲多泰山不崇朝辦雨雨天下夫然則賢者有
雲雨之知故曰其吐文萬牒以上可謂多力矣世稱力
者常褒烏獲然則董仲舒揚子雲文之烏獲也秦武王
與孟獲舉鼎不任絶脉而死少文之人與董仲舒等涌
胸中之思必將不任有絶脉之變(王充論衡/効力篇)
人知出榖多者地力盛不知出文多者才知茂失事理
之實矣(王充論衡/効力篇)
足不彊則跡不逺鋒不銛則割不深連結篇章必大才
智鴻懿之俊也(王充論衡/超竒篇)
東海之中可食之物雜糅非一以其大也夫水精氣渥
盛故其生物也衆多竒異故夫大人之胸懐非一才髙
知大故其於道術無所不包(王充論衡/别通篇)
夫形大衣不得褊事衆文不得褊事衆文饒水大魚多
帝都榖多王市肩磨(王充論衡/自紀篇)
寳玉之山土木必潤盛徳之士文藝必衆(徐幹中/論藝紀)
價直萬金者不待見其物而好惡可别矣條枝連抱者
不俟圍其木而巨細可論矣故望洪濤之滔天則知其
不起乎潢汙之中矣觀翰章之汪濊則知其不出乎章
句之徒矣(抱朴子外/篇博喻)
開源不億仞則無懐山之流崇峻不凌霄則無彌天之
雲財不豐則其恵也不博才不逺則其辭也不贍故觀
盈丈之牙則知其不出徑寸之口見百尋之枝則知其
不附毫末之木(抱朴子外/篇廣譬)
羲和昇光以啓旦望舒曜景以灼夜五材並生而異用
百藥雜秀而殊治四時㑹而歳功成五色聚而錦繡麗
八音諧而簫韶美羣言合而道藝辯(抱朴子外/篇喻蔽)
玉以少貴石以多賤夫𤣥圃之下荆華之顛九員之澤
折方之淵琳琅積而成山夜光煥而灼天顧不善也(抱/朴)
(子外篇/喻蔽)
積倚頓之財而用之甚少是何異於原憲也懐無銓之
量而著述約陋亦何别於𤨏碌也(抱朴子外/篇喻蔽)
兩儀所以稱大者以其函括八荒緬邈無表也山海所
以為富者以其包籠曠闊含受雜錯也若如雅論貴少
賤多則穹隆無取乎宏燾而旁泊不貴於厚載也(抱朴/子外)
(篇喻/蔽)
其英異宏逸者則羅網乎元黄之表其拘束齷齪者則
覊紲於籠罩之内振翅有利鈍則翔集有髙卑騁迹有
遲迅則進趨有逺近駑鋭不可膠柱調也文貴豐贍何
必稱善如一口乎(抱朴子外/篇辭義)
然古書者雖多未必盡美要當以為學者之山淵使屬
筆者得采伐漁獵其中然而譬如東甌之木長洲之林
梓豫雖多而未可謂之為大厦之壯觀華屋之𢎞麗也
雲夢之澤孟諸之藪魚肉之雖饒而未可謂之為煎熬
之盛膳渝狄之加味也(抱朴子外/篇鈞世)
若禀經以製式酌雅以富言是仰山而鑄銅煑海而為
鹽也(文心雕/龍宗經)
夫經典沉深載籍浩汗實羣言之奥區而才思之神臯
也揚班以下莫不取資任力耕耨縱意漁獵操刀能割
必裂膏腴是以將贍才力務在博見狐腋非一皮能温
鷄蹠必數千而飽矣(文心雕/龍事類)
經籍深富辭理遐亘􁀙如江海鬰若崑鄧文梓共採瓊
珠交贈(文心雕龍/事類贊)
言必鵬運氣靡鴻漸倒海探珠傾崑取琰曠而不溢奢
而無玷(文心雕龍/夸飾贊)
物貎難盡故重㳫舒狀如是嵯峨之類聚葳𬎼之羣積
矣(文心雕/龍物色)
文辭根葉苑囿其中矣(文心雕/龍體性)
洽聞之士宜撮綱要攬華而食實棄邪而採正極睇參
差亦學家之壯觀也(文心雕/龍諸子)
篇章之珠澤文彩之鄧林(鍾嶸/詩品)
雖離方而遯圓期窮形而盡相(文選/文賦)
或虎變而獸擾或龍見而鳥瀾(文選/文賦)
縟㫖星稠繁文綺合(文選沈約謝/靈運傳論)
合綦組以成文列錦繡而為質一經一緯一宫一商此
賦之迹也(西京/雜記)
千巖競秀萬壑争流草木蒙籠其上若雲興霞蔚(世説/新語)
(言/語)
從山隂道上行山川自相映發使人應接不暇(世説新/語言語)
人有難充書繁重云不在多以為龍少魚衆少者為神
充荅曰文衆勝寡財富愈貧世無一分吾有百篇人無
一字吾有萬言孰為賢矣(太平御覧文/部著書下)
夫𣺌泛滄流則不識涯涘雜陳鍾石則莫辨宫商(初學/記文)
(部文/章註)
如游羣玉之府琮璜珪璧瓊瑶寳璐光明焜晃莫敢注
視如行衡霍嵩岱之境山輝川媚雲蒸霞蔚龍拏鳯跂
蒼翠詭異使人應接不暇(玉海藝/文書目)
浩汗其源者必總靈怪之儲紛糺其峯者自動鬱㝠之
觀(波羅蜜多經卷/五百七十七)
佛言以一天下樹枝及與鳥毛作筆書佛經樹枝鳥毛
悉皆可盡佛智不可盡大如須彌山墨磨研四海水㸃
筆須彌山墨四海水皆可盡佛智終不可盡(三摩竭/經尺八)
滔滔焉涌難竭之泉湛湛焉垂長生之露其言巧妙其
義深逺譬八河之歸海猶萬象之趣空(辯正論/卷七)
　　　簡約
舉一綱而萬目張解一卷而衆篇明(毛詩詩/譜序)
譬珠玉不可多得以其珍也(王充論衡/超竒篇)
瓀少石多多者不為珍龍少魚衆少者固為神(王充論/衡自紀)
(篇/)
夫瓊瑶以寡為竒磧礫以多為賤故庖犧卦不盈十而
彌綸二儀老氏言不滿萬而道徳備舉(抱朴子外/篇喻蔽)
根柢槃深枝葉峻茂辭約而㫖豐事近而喻逺(文心雕/龍宗經)
事得其要雖小成績譬寸轄制輪尺樞運闗也(文心雕/龍事類)
事得其要雖寡而用博易之六爻該綜萬象琴之五絃
備括衆聲(文選陸士衡/演連珠註)
或謂洪曰流無源則乾條離株則瘁吾恐玉屑盈車不
如全璧余答曰詠源流者採珠而捐蚌登荆嶺者拾玉
而棄石余之抄略譬猶摘翡翠之藻羽脱犀象之角牙
(太平御覽文/部著書下)
夫至實不華至辭不餙言約而至者麗事寡而達者明
故珠玉少而貴瓦礫多而賤(𢎞明集牟/子理惑論)
　　　擅長
擢秀幹於一時騁絶轡於千里固諸儒之所揖讓日下
之無雙(毛詩正/義序)
誠九流之津渉六藝之鈐鍵學覽者之潭奥摛翰者之
華苑也(爾雅/序)
爻彖垂法宫徵流音羙哉羣彦揚𬎼翰林俱諧振玉各
擅鏘金(晉書郭/澄之傳)
西都賈馬耀靈蛇於掌握東漢班張發雕龍於綈槧(晉/書)
(文苑/傳)
若五音之變化濟九成之妙曲(梁書任/昉傳)
唱髙則難和理深則難詶(魏書宗/欽傳)
文章錯綜煥然蔚炳猶夫子之墻矣(魏書崔𤣥/伯僧淵傳)
瑩金璧播芝蘭文質因其宜繁約適其變權衡輕重斟
酌古今和而能壯麗而能典煥乎若五色之成章紛乎
猶八音之繁㑹(周書史臣/庾信傳)
理髙象繋管輅思而不解事富山海郭璞注而未詳至
於五色相宣八音繁會鳯鳴不足喻龍章莫之比(隋書/崔廓)
(隠逸/傳)
能斵削柱梁謂之木匠能穿鑿穴塪謂之土匠能雕琢
文書謂之史匠(王充論衡/量知篇)
以儒道為城池以機神為干戈故談者莫不望塵而銜
璧文士寓目而格筆(抱朴子外/篇重言)
精理為文秀氣成采鑒懸日月辭富山海(文心雕龍/徵聖贊)
騷經九章朗麗以哀志九歌九辯綺靡以傷情逺遊天
問瓌詭而恵巧招魂招𨼆耀艷而深華卜居摽放言之
致漁父寄獨往之才故能氣往轢古辭來切今驚采絶
艷難與並能矣自九懐以下遽躡其跡而屈宋逸歩莫
之能追故其叙情怨則鬱伊而易感述離居則愴怏而
難懐論山水則循聲而得貎言節候則披文而見時是
以枚賈追風以入麗馬揚㳂波而得竒其衣被詞人非
一代也(文心雕/龍辯騷)
觀其骨鯁所樹肌膚所附雖取鎔經意亦自鑄偉辭(文/心)
(雕龍/辯騷)
若能慿軾以倚雅頌懸轡以馭楚篇酌奇而不失其真
翫華而不墜其實則顧盼可以驅辭力欬唾可以窮文
致亦不復乞靈於長卿假寵於子淵矣(文心雕/龍辯騷)
不有屈原豈見離騷驚才風逸壯志烟髙(文心雕龍/辯騷贊)
自風雅寢聲莫或抽緒奇文鬱起其離騷哉固已軒翥
詩人之後奮飛辭家之前(文心雕/龍辯騷)
陳思之表獨冠羣才觀其體贍而律調辭清而志顯應
物掣巧随變生趣執轡有餘故能緩急應節(文心雕/龍章表)
殷人輯頌楚人理賦斯並鴻裁之寰域雅文之樞轄也
(文心雕/龍銓賦)
宫商大和譬諸吹籥翻迴取均頗似調瑟瑟資移柱故
有時而乖貳籥含定管故無往而不壹陳思潘岳吹籥
之調也陸機左思瑟柱之和也(文心雕/龍聲律)
按轡文雅之塲而環絡藻繪之府亦幾乎備矣(文心雕/龍序志)
唯張載劍閣其才清采迅足駸駸後發前至(文心雕/龍銘箴)
負文餘力飛靡弄巧枝辭攢映嘒若參昴(文心雕龍/雜文贊)
士衡運思理新文敏而裁章置句廣於舊篇豈慕珠仲
四寸之璫乎(文心雕/龍雜文)
吟咏之間吐納珠玉之聲睂睫之前卷舒風雲之色其
思理之致乎(文心雕/龍神思)
若擇源於涇渭之流按轡於邪正之路亦可以馭文采
矣(文心雕/龍情采)
文帝陳思縱轡以騁節王徐應劉望路而争驅(文心雕/龍明詩)
義直而文婉體舊而趣新金鹿澤蘭莫之或繼也(文心/雕龍)
(哀/弔)
若夫楚辭招魂可謂祝辭之組纚也(文心雕/龍祝盟)
玉潤雙流如彼珩佩(文心雕龍/麗辭贊)
外文綺交内義脉注跗蕚相銜首尾一體(文心雕/龍章句)
後進之才奬氣挾聲軒翥而欲奮飛騰躑而羞跼歩辭
入煒燁春藻不能程其艷言在萎絶寒谷未足成其凋
談歡則字與笑並論慼則聲共泣偕信可以發藴而飛
滯披瞽而駭聾矣(文心雕/龍夸飾)
丹青初炳而後渝文章歳久而彌光若能櫽括於一朝
可以無慙於千載也(文心雕/龍指瑕)
凡大體文章類多枝𣲖整𣲖者依源理枝者循幹(文心/雕龍)
(附/㑹)
夫能懸識凑理然後文節自㑹如膠之粘木豆之合黄
矣是以騶牡異力而六轡如琴馭文之法有似於此去
留随心修短在手齊其歩驟總轡而已(文心雕/龍附㑹)
爾其縉紳之林霞蔚而飈起王袁聮宗以龍章顔謝重
葉以鳯采(文心雕/龍時序)
茂先揺筆而散珠太冲動墨而横錦岳湛曜聮璧之華
機雲摽二俊之采應傅三張之徒孫摯成公之屬並結
藻清英流韻綺靡(文心雕/龍時序)
稷下扇其清風蘭陵鬱其茂俗鄒子以談天飛譽騶奭
以雕龍馳響屈平聮藻於日月宋玉交彩於風雲觀其
豔説則籠罩雅頌故知暐燁之奇意出乎縱横之詭俗
也(文心雕/龍時序)
夫山木為良匠所度經書為文士所擇木美而定於斧
斤事美而制於刀筆研思之士無慙匠石矣(文心雕/龍事類)
敬通雅好辭説而坎壈盛世顯志自序亦蚌病成珠矣
(文心雕/龍才略)
冩氣圖貎既随物以宛轉屬采附聲亦與心而徘徊故
灼灼狀桃李之鮮依依盡楊栁之貎杲杲為出日之容
瀌瀌擬雨雪之狀喈喈逐黄鳥之聲喓喓學草蟲之韻
皎日嘒星一言窮理參差沃若兩字連形並以少總多
情貎無遺矣(文心雕/龍物色)
翩翩然如翔禽之有羽毛衣服之有綃縠(鍾嶸/詩品)
方之於影而形不可逐譬之於聲而響難為係(李善註/文選文)
(賦/)
譬猶舞者赴節以投袂歌者應絃而遣聲(文選/文賦)
烈若鉤星在漢渙若雲梁承天(文選景/福殿賦)
優游典籍之場休息篇章之圃發言抗論窮理盡㣲摛
藻下筆鸞龍之文奮矣(文選呉季重/答魏太子牋)
陸機之賦虚握靈珠孫綽之銘空擅崐玉(文選陸陲/新漏刻銘)
屈平宋玉導清源於前賈誼相如振芳塵於後英辭潤
金石髙義薄雲天(文選沈約謝/靈運傳論)
潘文爛若披錦無處不善陸文若排沙簡金往往見寳
(世説新/語言語)
英辭雨集妙句雲來(意林仲長/統昌言)
君子之作也儼乎若髙山勃乎若浮雲質素也如秋蓬
摛藻也如春葩汜乎洋洋光乎䐧䐧與雅頌争流可也
(藝文類聚雜/文部集序)
平陽撃石山谷為之調大禹吹笛風雲為之動與夫含
吐性靈抑揚詞氣曲變陽春光迴白日豈得同年而語
哉(藝文類聚雜/文部集序)
遂得棟梁文囿冠冕詞林大雅扶輪小生承葢(藝文類/聚雜文)
(部集/序)
逸態横生新情振起風雨争飛魚龍各變方之珪璧塗
山之㑹萬里譬似雲霞赤城之巖千丈文參厯象即入
天官之書韻渉絲桐咸歸總章之觀論其壯也則鵬起
半天語其細也則鷦巢蚊睫豈直熊羆朝上層城抱日
月之輝光燄宵飛南斗觸蛟龍之氣(藝文類聚雜/文部集序)
髙調發清音縟藻流餘絢(文苑英華楊/素寄贈二詩)
調與金石諧思逐風雲上(文苑英華沈/約悲悼一詩)
譬其毫翰則風雨爭飛論其文采則魚龍百變(文苑英/華庾信)
(謝文序并/和詩啟)
文異水而湧泉筆非秋而垂露(文苑英華庾信/謝文序并和詩)
阮瑀之書記不足扶衡孫楚之辭才何以捧轂(華陽陶/隠居傳)
譬山王之髙妙谷王之宗長義必重深辭亦豐祕(波羅/蜜多)
(經四百/七十九)
譬如世間善作樂者能使八音宫商和諧聲律相應同
時俱作又如巧畵善布衆彩殊形異像森然顯著(無明/羅刹)
(經/)
夫五經浩澣百氏扶疎義極知㣲理包盡性譬北辰之
臨萬象猶東溟之導百川(譬正論/卷七)
　　　均美
百家之言與善一揆譬操水者器雖異而救火同焉猶
針灸者術雖殊而攻疾均焉(抱朴子外/篇尚博)
正經為道義之淵海子書為增深之川流仰而比之則
景星之佐三辰也俯而方之則林薄之禆嵩嶽也雖津
塗殊闢而進徳同歸雖離於舉趾而合於與化故通人
總原本以括流末操綱領而得一致焉(抱朴子外/篇尚博)
張衡通贍蔡邕精雅文史彬彬隔世相望是則竹栢異
心而同貞金玉殊質而皆寳也(文心雕/龍才略)
殊聲而合響異翮而同飛(文心雕/龍才略)
傅𤣥篇章義多規鏡長虞筆奏世執剛中並楨幹之實
才非羣華之韡蕚也(文心雕/龍才略)
文彩髙麗並得虬龍片甲鳯凰一毛(鍾嶸/詩品)
以珠玉之句既存故榛楛之辭亦美(李善註文/選文賦)
陶匏異器並為入耳之娯黼黻不同俱為悦目之翫作
者之致蓋云備矣(文選/序)
元黄經緯之辦金碧沈浮之殊僕以為亦合其美並善
而已(文選江文通/雜體詩序)
夫楚謡漢風既非一骨魏製晉造固亦二體譬猶藍朱
成彩雜錯之變無窮宫商為音靡曼之態不極故蛾睂
詎同貎而俱動於魄芳草寧共氣而皆悦於魂不其然
歟至於世之諸賢各滯所迷莫不論甘而忌辛好丹而
非素豈所謂通方廣恕好逺兼愛者哉(文選江文通/雜體詩序)
聮跗齊頴接蕚均芳(文選謝希/逸宣貴妃)
樝梨橘柚各有其美(世説新/語品藻)
曄若春華之並發馥若秋蘭之俱茂(意林物/理論)
夫聖賢所陳皆同取道徳仁義以為奇論異文而俱善
可觀猶人食皆用魚肉菜茄以為生熟異和而復俱美
也(太平御覽學/部叙經典)
夫五經則海也傳記則四凟諸子則涇渭也至於百川
溝洫畎澮茍能通隂陽之氣達水泉之流以四海為歸
者皆溢也(太平御覽學/部叙經典)
　　　美疵
以燕石之瑜補琬琰之瑕(郭璞方/言序)
且夫江海之穢物不可勝計而不損其深也五嶽之曲
木不可訾量而無虧其峻也夏君之璜雖有分毫之瑕
暉曜符彩足相補也數千萬言雖有不艷之辭事義髙
逺足相掩也故曰四瀆之濁不方瓮水之清巨象之瘦
不同羔羊之肥矣(抱朴子外/篇喻蔽)
若以所言不純而棄其文是治昧翳而剜眼療濕痺而
刖足患荑莠而刈穀憎枯枝而伐樹也(抱朴子外/篇喻蔽)
屬詞比義又不盡美所謂陂原之蒿莠未若歩武之黍
稷也(抱朴子外/篇喻蔽)
呉誄雖工而他篇頗疎豈以見稱光武而改盼千金哉
(文心雕/龍誄碑)
雖三調之正聲實韶夏之鄭曲也(文心雕/龍樂府)
若乃尊賢隠諱固尼父之聖㫖葢纖瑕不能玷瑾瑜也
(文心雕/龍史傳)
然才冠鴻筆多疎尺牘譬九方堙之識駿足而不知毛
色牝牡也(文心雕/龍書記)
述道言治枝條五經其純粹者入矩踳駁者出規(文心/雕龍)
(諸/子)
袁宏發軫以髙驤故卓出而多偏孫綽規旋以矩歩故
倫序而寡狀(文心雕/龍才略)
元長士章並有盛才詞美英淨至於五言之作幾乎尺
有所短譬應變將畧非武侯所長未足以貶臥龍(鍾嶸/詩品)
尚規矩不貴綺錯有傷直致之竒然其咀嚼英華厭飫
膏澤文章之淵泉也(鍾嶸/詩品)
一章之中自有玉石(鍾嶸/詩品)
闕大羮之遺味同朱絃之清氾雖一唱而三歎固既雅
而不豔(文選/文賦)
混姸蚩而成體累良質而為瑕象下管之偏疾故雖應
而不和(文選/文賦)
枚臯文章敏疾長卿制作淹遲皆盡一時之譽然長卿
首尾温麗枚臯時有累句故知疾行無善迹矣(太平御/覽文部)
(思/遲)
　　　工拙
臨篇綴慮必有二患理鬱者苦貧辭溺者傷亂然則博
聞為饋貧之糧貫一為拯亂之藥博而能一亦有助乎
心力矣(文心雕/龍神思)
能騁無窮之路飲不竭之源然綆短者銜渴足疲者輟
塗非文理之數盡乃通變之術䟱耳(文心雕/龍通變)
若愛典而惡華則兼通之理偏似夏人争弓矢執一不
可以獨射也若雅鄭而共篇則總一之勢離是楚人鬻
矛譽盾兩難得而俱售也(文心雕/龍定勢)
拓衢路置闗鍵長轡逺馭從容按節慿情以㑹通負氣
以適變采如宛虹之奮鬐毛若長離之振翼廼頴脱之
文矣若乃齷齪於偏解矜激乎一致此庭間之迴驟豈
萬里之逸歩哉(文心雕/龍通變)
今操琴不調必知改張摘文乖張而不識所調響在彼
絃乃得克諧聲萌我心更失和律其故何哉良由外聼
易為察内聼難為聰也故外聼之易絃以手定内聼之
難聲與心紛(文心雕/龍聲律)
夫美錦製衣修短有度雖翫其采不倍領袖巧猶難繁
况在乎拙(文心雕/龍鎔裁)
屬意立文心與筆謀才為盟主學為輔佐主佐合徳文
采必霸才學褊狹雖美少功(文心雕/龍事類)
善附者異㫖如肝膽拙㑹者同音如胡越(文心雕/龍附㑹)
執術馭篇似善奕之窮數無術任心如博塞之遨遊故
博塞之文借巧儻來雖前驅有功而後援難繼少既無
以相接多亦不知所刪乃多少之非惑何妍蚩之能制
乎若夫善奕之文則術有恒數按部整伍以待情㑹因
時順機動不失正數逢其極機入其巧則義味騰躍而
生辭氣叢雜而至視之則錦繪聼之則絲簧味之則甘
腴佩之則芬芳斷章之功於斯盛矣(文心雕/龍總術)
事寡而無偶俯求之則寂寞而無其支仰應之則寥廓
而無所承(李善註文/選文賦)
一人之思遲速天懸一家之文工拙壤隔何獨宫商律
吕必責其一人也(藝文類聚/雜文部)
　　　文病
斯乃鼓怒浪於平流震驚飆於静樹使教者煩而多惑
學者勞而少功(尚書正/義序)
違背本經多引外義猶之楚而北行馬雖疾而去逾逺
矣又欲釋經文唯聚難義猶治絲而棼之手雖繁而絲
益亂也(禮記正/義序)
俾是道場險成軍路(南齊書/張融傳)
君此賦正似疥駱馳伏而無娬媚(北史劉晝/儒林傳)
緯之成經其猶織綜絲麻不雜布帛乃成今經正緯奇
倍擿千里(文心雕/龍正緯)
繁華損枝膏腴害骨無貴風軌莫益勸戒此揚子所以
追悔雕蟲貽誚於霧縠者也(文心雕/龍銓賦)
曾是莠言有虧徳音豈非溺者之妄笑胥靡之狂歌歟
(文心雕/龍諧讔)
欲穿明珠多貫魚目可謂壽陵匍匐非復邯鄲之歩里
醜捧心不闗西施之嚬矣(文心雕/龍雜文)
若夫器分有限智用無涯或慙鳧企鶴瀝辭鐫思於是
精氣内銷有似尾閭之波神志外傷同乎牛山之木怛
惕之盛疾亦可推矣(文心雕/龍養氣)
羿氏舛射東野敗駕雖有雋才謬則多謝(文心雕龍/指瑕贊)
是綴金翠於足脛靚粉黛於胸臆也(文心雕/龍事類)
駢拇枝指由侈於性附贅懸肬實侈於形二意兩出義
之駢枝也同辭重句文之肬贅也(文心雕/龍鎔裁)
若刻鶴類鶩則無所取焉(文心雕/龍比興)
呉錦好渝蕣英徒豔繁彩寡情味之必厭(文心雕龍/情采贊)
兩事相配而優劣不均是驥在左驂駑為右服也若夫
事或孤立莫與相偶是夔之一足踸踔而行也(文心雕/龍麗辭)
理重事複逓相模斆猶屋下架屋牀上施牀耳(顔氏家/訓序致)
其音既瘁其言徒靡類乎下管其聲偏疾升歌與之間
奏雖復相應而不和諧(李善註文/選文賦)
累句以成文猶衆絃之成曲今短韻孤起譬偏絃之獨
張絃之獨張含清唱而無應韻之孤起藴麗則而莫承
也(李善註文/選文賦)
既混妍蚩共為一體翻累良質而為瑕也(李善註文/選文賦)
㫖韻失宜類繡之𤣥黄謬叙故淟涊垢濁而不鮮明(李/善)
(註文選/文賦)
懼蒙塵於叩缶顧取笑乎鳴玉(文選/文賦)
言寡情而鮮愛辭浮漂而不歸猶絃么而徽急故雖和
而不悲(文選/文賦)
徒悦目而偶俗固聲髙而曲下寤防露與桑間又雖悲
而不雅(文選/文賦)
　
　
　
　
　
　
　喻林卷八十九
欽定四庫全書
　喻林卷九十　　　　　　明　徐元太　撰
　　文章門(五/)
　　　飾外
平雖美丈夫如冠玉耳其中未必有也(史記陳丞/相世家)
魯哀公問乎顔闔曰吾以仲尼為貞幹國其瘳乎曰殆
哉汲汲乎仲尼方且飾羽而畫從事華辭以支為㫖(莊/子)
(列御/寇)
君子之學也入乎耳著乎心布乎四體形乎動静端而
言蠕而動一可以為法則小人之學也入乎耳出乎口
口耳之間則四寸耳曷足以美七尺之軀哉(荀子勸/學篇)
且先王之賦頌鍾鼎之銘皆潘吾之跡華山之博也(韓/非)
(子外儲/説左上)
至美素璞物莫能飾也至賢保真偽文莫能增也故金
玉不琢美珠不畫今仲由冉求無檀柘之材隋和之璞
而强文之譬若雕朽木而礪鉛刀飾嫫母畫土人也被
以五色斐然成章及遭行潦流波則沮矣夫重懐古道
枕藉詩書危不能安亂不能治郵里逐雞難亦無黨也
(鹽鐵論/殊路)
次二不增其方而增其光㝠測曰不增其方徒飾外也
(太𤣥經/第一增)
次六鴻文無范恣於川測曰鴻文無范恣意往也(太𤣥/經第)
(四/文)
次四粉其題䪻(弁/)雨其渥須視無姝測曰粉題雨須不
可忍瞻也(太𤣥經/第五視)
次六素車翠葢維視之害貞測曰素車翠葢徒好外也
(太𤣥經/第五視)
次二無質飾先文後失服測曰無質先文失貞也(太𤣥/經第)
(五/飾)
鄷文茂記繁如榮華恢諧劇談甘如飴蜜未必得實(王/充)
(論衡本/性篇)
彼利口者茍美其聲氣繁其辭令如激風之至如暴雨
之集(徐幹中/論覈辯)
茍言茍辯則小人也雖美説何異乎鵙之好鳴鐸之喧
譁哉(徐幹中/論覈辯)
以其泉不自中涌而注之者從外來也(徐幹中/論考偽)
為小人之道不飾其心而飾其面猶姝姝之好而遇於
雨故視無好也(太𤣥經第/五視解)
心中所有盡附皮膚(抱朴子外/篇行品)
率皆皮膚狡澤而懐空抱虚有似蜀人瓠壺之喻(抱朴/子外)
(篇疾/謬)
虚談則口吐氷霜行已則濁於泥潦(抱朴子外/篇呉失)
竝未能振葉以尋根觀瀾而索源(文心雕/龍序志)
昔秦女嫁晉從文衣之媵者晉人貴媵而賤女楚珠鬻
鄭為薰桂之櫝鄭人買櫝而還珠若文浮於理末勝其
本則秦女楚珠復在於兹矣(文心雕/龍議對)
金樽玉杯不能使薄酒更厚(文選謝靈運/鄴中詩註)
淮南王安多華少實(意林太/𤣥經)
夫論事比類不得其體雖飾以華辭文以美言無異錦
繡衣掘株管絃樂土梗非其趨也(太平御覧/布帛部繡)
魯人有好釣者以桂為餌黄金之鈎錯以銀碧垂翡翠
之綸其持竿處位則是然其得魚不幾矣故曰釣之務
不在芳飾事之急不在辯言(太平御覽/資産部釣)
譬如畫篋巧工所成中盛臭穢種種不淨(大寳積經卷/一百一十三)
飾以珠瓔珞外好如畫瓶(禪要呵/欲經)
譬如罽賔三藏比邱行阿蘭若法至一王寺寺設大㑹
守門人見其衣服麤弊遮門不前如是數數以衣服弊
故每不得前便作方便假借好衣而來門家見之聼前
不禁既至㑹坐得種種好食先以與衣衆人問言何以
爾也答言我比數來每不得入今以衣故得在此坐得
種種好食實是衣故得之故以與衣(大智度論/卷十四)
夫忠言所以顯理綺語所以垂真(法苑珠林/卷七十七)
　　　戒靡
畫蛇之説文擅於縱横非馬之談辯離於堅白(禮記正/義序)
詩曰衣錦尚絅惡其文之著也故君子之道闇然而日
章小人之道的然而日亡(中庸/)
連篇累牘不出月露之形積案盈箱唯是風雲之狀(北/史)
(李諤/傳)
雖如來須彌之寳塔帝釋刀利之神宫尚未足以喻其
麗方其飾矣(晉書赫連/勃勃傳)
道𨼆於小成言隠於榮華(莊子齊/物論)
明主制禮義而為衣分節行而為帶衣足以覆形從典
墳虚循撓便身體適行歩不務於奇麗之容隅􁏱之削
帶足以結紐收衽束牢連固不亟於為文句疏短之鞵
(淮南子/齊俗訓)
今之學也非獨為之華藻也又從而繡其鞶帨(揚子/寡見)
或曰女有色書亦有色乎曰有女惡華丹之亂窈窕也
書惡淫辭之淈法度也(揚子吾/子篇)
或問吾子少而好賦曰然童子雕蟲篆刻俄而曰壯夫
不為也或曰霧縠之組麗曰女工之蠧矣(揚子吾/子篇)
詩人之賦麗以則辭人之賦麗以淫如孔氏之門用賦
也則賈誼升堂相如入室矣如其不用何(揚子吾/子篇)
綺麗以艷説藻飾以辯雕文辭之變於斯極矣(文心雕/龍情采)
夫青生於藍絳生於蒨雖踰本色不能復化(文心雕/龍通變)
凡摛表五色貴在時見若青黄屢出則繁而不珍(文心/雕龍)
(物/色)
辭人愛竒言貴浮詭飾羽尚畫文繡槃帨離本彌甚將
遂訛濫(文心雕/龍序志)
夫奇曲雅樂所以禁淫也錦繡黼黻所以禦暴也縟則
泰過是以檀卿刺鄭聲周人傷北里也(古文苑宋/玉笛賦)
麗物若偽魏器多牢華璧易碎金鐵難陶(藝文類聚人/部質文論)
昔人或以瑠璃象牙為筆管麗飾則有之然筆須輕便
重則躓矣(初學記/文部筆)
華盛而實毁末隆而本衰(道徳經指/歸卷七)
　　　無補
良由棄大聖之軌模構無用以為用也(北史李/諤傳)
墨子之説傳先王之道論聖人之言以宣告人若辯其
辭則恐人懐其文忘其直以文害用也此與楚人鬻珠
秦伯嫁女同類故其言多不辯(韓非子外/儲説左)
常恨莊生言行自伐桎梏世業身居漆園而多誕談好
畫鬼魅憎圖狗馬狹細忠貞貶毁仁義可謂彫虎畫龍
難以徵風雲空扳億萬不能救無錢孺子之竹馬不免
於脚剝土柈之盈案無益於腹虚也(抱朴子外/篇應嘲)
不能拯風俗之流遯世塗之凌夷通疑者之路賑貧者
之乏何異春華不為肴糧之用茝蕙不救氷寒之急(抱/朴)
(子外篇/辭義)
聚無用之語如瓦之纍繩之結也(莊子音/義駢拇)
霧縠雖麗蠧害女工辭賦雖巧惑亂聖典(揚子法言/註吾子篇)
且夫玉巵無當雖寳非用侈言無驗雖麗非經(文選三/都賦序)
布在方册無彰器用譬春華同夫海棗寧可以軌物字
民作範垂訓者乎(文選陸陲/新漏刻銘)
魯仲連聞田巴毁五帝往見而謂曰今楚軍南陽趙伐
髙唐亡在朝夕今臣將罷南陽之師還髙唐之兵所貴
談説此之謂也如先生之言有似梟音人皆惡之田巴
於是杜口易業終身不談(文選曹子建與/楊徳祖書註)
若僕之言皆糞土之説消磨灰爛垢辱招穢適可充衛
士之㸑盈掃除之器譬猶投盈寸之膠而欲使江海易
色燒一羽之毛而欲令大罏增熱若燎原之煙彌天之
雲嘘之不益其熱噏之不減其氣(補文選夏/侯湛抵疑)
䧺為太𤣥經由鼠坻之與牛場也如其用則實五稼保
邦民否則為抵糞棄之於道矣(廣文選揚子/雲答劉歆書)
凋零之後殘缺所餘又已雜用補袍随時覆醬(文苑英/華庾信)
(謝文序并/和詩啟)
譬如畵燈但有燈名無有燈用(太智度論/卷二十七)
雖辭多語博猶玉屑一車不以為寳矣(𢎞明集牟/子理惑論)
夫言尚浮華語非實錄猶瓦雞靡司晨之用陶犬無守
夜之功(辯論正/卷二)
猶藏史之説園吏之談寳經浮誕錦籍紆恠同鏤氷而
無成若書空而匪實(法苑珠/林序)
　　　召禍
文之美而以身剝自謂智也者故不足角之美殺其牛
榮華之言後有茅(汲冡周書/周祝解)
葉之美也解柯柯之美也離其枝枝之美也拔其本(汲/冡)
(周書周/祝解)
其文好者皮必剥其角美者身必殺甘泉必竭直木必
伐華榮之言後為愆石有玉傷其山(文子/符言)
孔雀翠尾自累其身(埤雅品物/門孔雀)
羽毛之色莫美於鷩以其美斃焉五物之味莫美於鼈
以其美斃焉是以物惡有其美也(埤雅品物/門鷩雉)
山鷄有美毛采自愛其色終日映水目眩則溺翟雉長
尾雨雪降惜其毛棲樹杪不敢下食往往餓死葢文之
溺物也如此(埤雅品物/門鷩雉)
　　　好尚
樂春藻之繁華而忘秋實之甘口也(呉志諸葛/恪傳註)
孟子疾過我門而不入我室或曰亦有疾乎曰摭我華
而不食我實(揚子問/明篇)
膳無苦酸之肴口所不甘味手不舉以啖人(王充論衡/超奇篇)
玩揚子雲之篇樂於居千石之官挾桓君山之書富於
積猗頓之財(王充論衡/佚文篇)
夫口論以分明為公筆辯以荴露為通吏文以昭察為
良(王充論衡/自紀篇)
世俗率神貴古昔而黷賤同時雖有追風之駿猶謂之
不及造父之所御也雖有連城之珍猶謂之不及楚人
之所泣也雖有擬斷之劒猶謂之不及歐冶之所鑄也
雖有起死之藥猶謂之不及和鵲之所合也雖有超羣
之人猶謂之不及竹帛之所載也雖有益世之書猶謂
之不及前代之遺文也是以仲尼不見重於當時太𤣥
見蚩薄於比肩也俗士多云今山不及古山之髙今海
不及古海之廣今日不及古日之熱今月不及古月之
朗何肯許今之才士不减古之枯骨重所聞輕所見非
一世之所患矣昔之破琴剿絃者諒有以而然乎(抱朴/子外)
(篇尚/博)
以磋切之至言為騃拙以虚華之小辯為妍巧真偽顛
倒玉石混淆同廣樂於桑間鈞龍章於草服(抱朴子外/篇尚博)
夫文章之體尤難詳賞茍以入耳為佳適心為快尟知
忘味之九成雅頌之風流也所謂考鹽梅之醎酸不知
大羔之不致明飄颻之細巧蔽於沈深之宏䆳也(抱朴/子外)
(篇辭/義)
才髙者菀其鴻裁中巧者獵其艷辭吟諷者銜其山川
童蒙者拾其香草(文心雕/龍辯騷)
承流而枝附者不可勝筭竝飛辯以馳術饜禄而餘榮
矣暨於暴秦烈火熱炎崑岡而烟燎之毒不及諸子(文/心)
(雕龍/諸子)
歌謠文理與世推移風動於上而波震於下(文心雕/龍時序)
春秋以後角戰英䧺六經泥蟠百家飈駭(文心雕/龍時序)
咸池之音本不與䵷咬同而衆聼者乃有疑惑(李善註/文選東)
(京/賦)
瓦缶器而不鳴更蒙之以塵故取笑乎玉之鳴聲也(李/善)
(註文選/文賦)
抱玉者聮肩握珠者踵武(廣文選鍾/嶸詩品上)
此是屋下架屋耳事事擬學而不免儉狹(世説新/語言語)
鏗鏘竝奏能驚趙鞅之魂輝煥相華時瞬安豐之眼(文/苑)
(英華徐陵/文章上書)
握之不置恒如趙璧翫之不足同於玉枕(文苑英華徐/陵文章上書)
所覩黄絹之詞彌懐白雲之頌(文苑英華徐/陵文章上書)
豐城兩劒尚不阻來韓子雙環必希皆見(文苑英華徐/陵文章上書)
堯舜之典伍伯不肯觀孔墨之籍季孟不能讀(辯正論/卷五)
金玉異珍在人共寳𤣥儒别義遐邇同遵(法苑珠林/卷六十一)
　　　窮究
亡國之社屋其上柴其下者示絶於天地春秋薄社周
以為城夫經藝傳書人當覽之猶社當通氣於天地也
故人之不通覽者薄社之類也是故氣不通者彊壯之
人死榮華之物枯(王充論衡/别通篇)
夫經熟講者要妙乃見國極論者恢奇彌出(王充論衡/恢國語)
讀之者曉然若盲之開目聆然若聾之通耳(王充論衡/自紀篇)
若夫翰迹韻畧之宏促屬辭比事之疏宻源流至到之
修短藴藉汲引之深淺其懸絶也雖天外毫内不足以
喻其遼邈其相傾也雖三光熠燿不足以方其巨細龍
淵鉛鋌未足譬其鋭鈍鴻羽積金未足比其輕重(抱朴/子外)
(篇尚/博)
夫應龍徐舉顧盼凌雲汗血緩歩呼吸千里而螻螘恠
其無階而髙致駑蹇患其過已之不漸也若夫馳驟於
詩論之中周旋於傳記之間而以常情覽巨異以褊量
測無涯以至粗求至精以甚淺揣甚深雖始自髫齓訖
於振素猶不得也(抱朴子外/篇尚博)
内闢不測之深淵外播不匱之逺流其所祖宗也髙其
所紬繹也妙變化不繫滯於規矩之方圓旁通不凝閡
於一塗之逼促是以偏嗜酸醎者莫能識其味用思有
限者不能得其神也(抱朴子外/篇尚博)
至精而後闡其妙至變而後通其數伊摯不能言鼎輪
扁不能語斤其㣲矣乎(文心雕/龍神思)
夫唯深識鑒奥必歡然内懌譬春臺之熈衆人樂餌之
止過客葢聞蘭為國香服媚彌芬書亦國華翫澤方美
(文心雕/龍知音)
道既可以通中國而適夷狄學亦可以統正典而兼諸
子(揚子法言/註問道篇)
天以精粹覆萬物各成其類人以潛心考校同異搜暢
精義(掦子法言/註問神篇)
望衢罕窺其術觀海莫際其瀾(文選任彦升/王文憲集序)
嗢飫膏液咀嚼英華不知地之為輿天之為葢(藝文類/聚雜文)
(部/書)
若觀𤣥圭如觀金版洽日九披流光照灼慶雲五色垂
采氤氲(藝文類聚雜/文部談講啟)
經猶的也一人射之不若衆人射之其中者多也(玉海/藝文)
(經/解)
子之食蜜徧口皆甜舌有餘味味吾之言有甚於是(虚/皇)
(四十/九章)
言上求言不貫為言之脉絡字間究字不參訂字之根
苖(玉皇本/行集經)
口誦心存如虚玉光之内神交意晤如遊寳苑之中(玉/皇)
(本行/集經)
譬如甘蔗味雖不離皮節亦不從皮節而得於勝味皮
節如世話義理猶勝味是故捨虚言思惟於實義(太寶/積經)
(卷九/十二)
　　　評品
取彼素絲織為綺縠或色美而材薄或文惡而質良唯
善賈者别之取彼歌謠播為音樂或辭是而意非或言
邪而志正唯達樂者曉之(毛詩正/義闗雎)
抉瑕擿釁掩其𢎞美所謂小辯破言小言破道者也(後/漢)
(書陳/元傳)
仲宣傷於肥戇休伯都無格檢元瑜病於體弱孔璋實
自麤疏文蔚性頗忿鷙如是彼為非徒以脂燭自煎麋
也其不髙蹈葢有由矣然君子不責偹於一人譬之朱
漆雖無楨幹其為光澤亦壯觀也(魏志王/粲傳註)
已大見其文筆浩浩如長河東注比來所見後生制作
乃涓澮之流耳(隋書李/徳林傳)
吾於荀卿歟見同門而異户也惟聖人為不異(揚子君/子篇)
仲尼多愛愛義也子長多愛愛奇也(揚子君/子篇)
兩刃相割利鈍乃知二論相訂是非乃見(王充論衡/書解篇)
漢作書者多司馬子長揚子雲河漢也其餘涇渭也(王/充)
(論衡書/解篇)
然時無聖人目其品藻故不得騁驊騄之迹於千里之
塗編近世之道於三墳之末也(抱朴子外/篇尚博)
夫尚書者政事之集也然未若近代之優文詔䇿軍書
奏議之清富贍麗也毛詩者華彩之辭也然不及上林
羽獵二京三都之汪濊慱富也(抱朴子外/篇鈞世)
若夫俱論宫室而奚斯路寢之頌何如王生之賦靈光
乎同説遊獵而叔畋盧鈴之詩何如相如之言上林乎
竝美祭祀而清廟雲漢之辭何如郭氏南郊之艷乎等
稱征伐而出軍六月之作何如陳琳武軍之壯乎(抱朴/子外)
(篇鈞/世)
二班兩劉奕葉繼采舊説以為固文優彪歆學精向然
王命清辯新序該練璿璧産於崑岡亦難得而踰本矣
(文心雕/龍才畧)
夫鱗鳯與麏雉懸絶珠玉與礫石超殊白日垂其照青
眸冩其形然魯臣以鱗為麏楚人以雉為鳯魏氏以夜
光為怪石宋客以燕礫為寳珠形器異徵謬乃若是文
情難鑒誰曰易分(文心雕/龍知音)
心之照理譬目之照形目瞭則形無不分心敏則理無
不達然而俗監之迷者深廢淺售此莊周所以笑折楊
宋玉所以傷白雪也(文心雕/龍知音)
各執一隅之解欲擬萬端之變所謂東向而望不見西
墻也凡操千曲而後曉聲觀千劍而後識器故圓照之
象務先博觀閲喬岳以形培塿酌滄波以喻畎澮無私
於輕重不偏於憎愛然後能平理若衡照辭如鏡矣(文/心)
(雕龍/知音)
洪鍾萬鈞䕫曠所定良書盈篋妙鑒廼訂流鄭淫人無
惑失聼獨有此律不謬蹊徑(文心雕龍/知音贊)
猶如𤣥圃積玉炎洲聚桂其中實相推謝故有兹多品
然終能振此鱗翼俱上龍門儻後之學者更随㸃曝云
爾(書品/)
誠以驅馳竝駕不逮前鋒而中權後殿各盡其美(書品/)
皆五味一和五色一彩視其雕文非特刻鵠(書品/)
昔二人評玉一人曰好一人曰醜久不能辯各曰爾來
入吾目中則好醜分矣夫玉有定形而察之不同非茍
相反瞳睛殊也(劉子/正賞)
綠衣雖有三百領雜色不可入宗廟紵絮雖有三千紙
單薄不可以禦冬文賦雜子不可以經聖典(揚子法言/註吾子篇)
雖實唱髙猶賞爾音(文選潘岳夏/侯常侍誄)
孫興公作天台賦成以示范榮期云卿試擲置地要作
金石聲范曰恐子之金石非宫商中聲(藝文類聚/雜文部賦)
陳思之於文章也譬人倫之有周孔鱗羽之有龍鳯音
樂之有琴笙女工之有黼黻俾爾懐鉛吮墨者抱篇章
而景慕映餘暉以自燭故孔氏之門如用詩則公幹升
堂思王入室景陽潘陸自可坐於廊廡之間矣(鍾嶸/詩品)
課其實錄則豫章僕射宜分庭抗禮徵君太尉可託乘
後車征虜卓卓殆欲度驊騮前(鍾嶸/詩品)
范詩清便宛轉如流風迴雪丘詩㸃綴暎媚似落花依
草(鍾嶸/詩品)
譬猶青松之抜灌木白玉之暎塵沙未足貶其髙潔也
(鍾嶸/詩品)
謝詩如芙蓉出水顔如錯彩鏤金(鍾嶸/詩品)
王右軍書如謝家子弟縱復不端正者爽爽有一種風
氣王子敬書如河洛間少年雖皆荒悦而舉體蹉跎殊
不可耐芉欣書如大家婢為夫人雖處其位而舉止羞
澀終不似真徐淮南書如南江士大夫徒好尚風軌終
不免寒氣阮研書如貴胄失品次不能復排英賢王儀
同書如晉安帝非不處尊位而都無神思呉興書如新
亭唱父一往見楊州人共語音態便出陶隠居書如呉
興少兒形雖未成長而骨體甚駿快殷鈞書如髙麗使
人抗浪甚有意氣滋韻終不精味袁山松書如深山道
士見人便欲退縮蕭子雲書如春初望山林花無處不
發崔子玉書如危峯阻日孤松一披有絶望之意師宜
官書如雕羽未息嗣自長逝韋誕書如虎威彪振劒拔
弩張蔡邕書骨氣風逺爽爽為神鍾司徒書字十二種
意外殊妙少實多奇邯鄲淳書應規入矩方圓乃成張
伯英書如漢武帝愛道慿虚欲仙索靖書如飄風忽舉
鷙鳥不飛皇象書如歌聲繞梁琴人捨揮衞常書如挿
花美人舞笑鏡臺孟光禄書如崩山絶崖人見可畏張
芝篤奇鍾繇特絶逸少鼎能獻之冠世四英其頽洪芳
不滅芉真孫草蕭行范篆各一時妙絶鍾繇書若飛鴻
戲海舞鶴遊天行間希宻實亦難過蕭思話書走墨連
字勢屈强若龍跳淵門虎卧鳯闕薄紹之書字勢蹉跎
如舞妓低腰仙人嘯樹(太平御覽工/藝部書中)
珠玉少而貴凡屬多而賤聖人七經而已佛遂萬億言
恐煩而無當也(太平御覽珍/寳部珠下)
謝五言如初發芙蓉自然可愛君詩若鋪錦列繡亦雕
繢滿眼(何氏語/林文學)
可與過秦王命分路揚鑣(何氏語/林文學)
李充言潘安仁之文如翔禽之羽毛衣被之絹縠(何氏/語林)
(賞/譽)
君文如朝菌須臾之翫豈比吾千丈松嘗有風霜劉荅
云既有寒木又發春花可乎(何氏語/林棑調)
能引一切智智有大勢用譬如樹根諸餘經典無如是
用譬如枝葉(波羅蜜多經卷/五百四十六)
周既達而未盡信齊諧之小醜見鵬鯤而標大不覩鳥
王與魚母(𢎞明集/十三)
　　　辨偽
昔鄭人以乾鼠為璞鬻之於周宋愚夫亦寳燕石緹䌌
十重夫覩之者掩口盧胡而笑斯文之族無乃類旃(後/漢)
(書應奉/列傳)
夫㝈子之相似者唯其母能知之玉石之相類者唯良
工能識之書傳之㣲者唯聖人能論之今取新聖人書
名之孔墨則弟子句指而受者必衆矣故美人者非必
西施之種通士者不孔墨之類(淮南子/修務訓)
若鳥鳴似語蟲葉成字篇條滋蔓必假孔氏(文心雕/龍正緯)
越人臛蛇以饗秦客秦客甘之以為鯉也既而知其是
蛇攫喉而嘔之此為未知味也趙人有曲者託以伯牙
之聲世人競習之後聞其非乃束指而罷此為未知音
也宋人得燕石以為美玉錮匣而藏之後知是石因捧
匣而棄之此為未識玉也郢人為賦託以靈均舉世而
誦之後知其非皆緘口而捐之此為未知文也故以蛇
為鯉者唯易牙不識其味以趙曲為雅聲者唯鍾期不
溷其音以燕石為美玉者唯倚頓不謬其真以郢賦為
麗藻者唯相如不濫其賞(劉子/正賞)
　　　學文
夫才有天資學慎始習斵梓染絲功在初化器成綵定
難可翻移故童子雕琢必先雅製㳂根討葉思轉自圓
八體雖殊㑹通合數得其環中則輻輳相成故宜摩體
以定習因性以練才文之司南用此道也(文心雕/龍體性)
紛哉萬象勞矣千想𤣥神宜寳素氣資養水停以鑒火
静而朗無擾文慮鬱此精爽(文心雕龍/養氣贊)
夫才量學文宜正體製必以情志為神明事義為骨髄
辭采為肌膚宫商為聲氣然後呈藻𤣥黄摛振金玉(文/心)
(雕龍/附㑹)
操斧伐柯雖取則不逺若夫随手之變良難以辭逮(文/選)
(文/賦)
嚬眉難巧學歩非工(文苑英華李/那文章上書)
不食八珍何以知味之奇不為學文何以知世之資(太/平)
(御覽學/部叙學)
字書眼學韻書耳學眼學以母為主耳學以子為主母
主形子主聲(玉海藝/文小學)
　
　
　
　
　
　
　
　
　
　
　
　喻林卷九十
欽定四庫全書
　喻林卷九十一　　　　　明　徐元太　撰
　　學業門
　　　從師
凡不識者求問識者識者不求所告闇者求明明者不
諮於闇(周易畧/例卦畧)
墓道之門幽閒由希覩人行之跡故有此棘此棘既生
必得斧乃可以開析而去之以興陳佗之身不明由希
覩良師之教故有此惡此惡既成必得明師乃可以訓
道而善之(毛詩正/義墓門)
泰山其頹則吾將安仰梁木其壊哲人其萎則吾將安
放(禮記檀/弓上)
善歌者使人繼其聲善敎者使人繼其志(禮記/學記)
善問者如攻堅木先其易者後其節目及其久也相説
以解(禮記/學記)
善待問者如撞鐘叩之以小者則小鳴叩之以大者則
大鳴待其從容然後盡其聲(禮記/學記)
鼔無當於五聲五聲弗得不和水無當於五色五色弗
得不章學無當於五官五官弗得不治師無當於五服
五服弗得不親(禮記/學記)
吾聞出於幽谷遷於喬木者未聞下喬木而入於幽谷
者(孟子滕/文公上)
青采出於藍而質青於藍者教使然也(史記三/王世家)
蓋聞經師易遇人師難遭故欲以素絲之質附近朱藍
耳(後漢紀/孝靈上)
日月不宇宙四指必迷所鄉矣仲尼人之凖繩也(子華/子虎)
(㑹/問)
善弓者師弓不師羿善舟者師舟不師奡善心者師心
不師聖(闗尹子/五鑑)
良醫之門多病人櫽栝之側多枉木是以雜也(荀子/法行)
水深則回樹落糞本弟子通利則思師(荀子/致仕)
一閧之市不勝異意一卷之書不勝異説一鬨之市必
立之平一卷之書必立之師(揚子/學行)
螟􁈴之子殪而逢蜾羸祝之曰類我類我久則肖之矣
速哉七十子之肖仲尼也(揚子/學行)
師者人之模範也模不模範不範為不少矣(揚子/學行)
呱呱之子各識其親譊譊之學各習其師精而精之是
在其中矣(揚子/寡見)
學者不逺千里嬴糧而至如細流之赴巨海京師謂康
成為經神何休為學海(王子年拾/遺記後漢)
天地生我而不能鞠我父母鞠我而不能成我成我者
夫子也道不啻天地父母通於夫子受罔極之恩(文中/子王)
(道/)
諸先生者當如醒學者譬如醉言生俱醉獨有醒者(意/林)
(風俗/通)
學不倦所以治已也敎不倦所以治人也夫蠒舍而不
治則腐蠧使工女繰之為美錦大君朝而服之身者蠒
也舍而不治則知行腐蠧使賢者敎子以為世士則天
下諸侯莫敢不敬(太平御覽/學部敎學)
本師者發蒙之基也后師者稱成也譬如嚴莊服飾衆
事已辦未惟加冠不可以行人事也(太平御覽/道部道)
學之有師亦如樹之有根也大智既成復能成就小智
猶樹根生子子復能生根展轉相生種類不絶(太平御/覽道部)
(道/)
本師者學之根也譬如為山一簣之土漸得髙大(太平/御覽)
(道部/道)
冰實因水金亦在鎔(初學記禮/部釋奠註)
譬如採寳無有導師子無識者(无上内秘藏/經惠譯品)
不拔諸邪箭不滅三毒火不除無明闇堕在大愛海無
有智慧眼離大導師故(大方廣佛華嚴/經卷二十五)
應發如給侍心所有敎令皆随順故應發如弟子心所
有訓誨無違逆故應發如僮僕心不厭一切諸作務故
應發如養母心受諸勤苦不告勞故應發如傭作心随
所受敎無違逆故應發如除糞人心離憍慢故應發如
已熟稼心能低下故應發如良犬心不害主故(大方廣/佛華嚴)
(經卷七/十七)
又如依日大光明故得見髙下及諸色像種種作業不
以依彼油燈小光(大集月藏/經卷三)
猶如暗室若遇明燈暗即滅矣(金剛三昧/經卷下)
如彼翳眼是可治病未遇良醫其目常瞑既遇良醫疾
得見色(大法鼓/經卷下)
譬如乳牛不麄狂騷又多乳汁彼犢飲時久而不厭(雜/阿)
(含經卷/三十五)
佛如明月弟子如明星與月相随(佛般泥洹/經卷上)
譬如踞牀有木無繩不能得坐子無明師亦不得道(佛/説)
(梵志阿/颰經)
譬如師子衆獸中王人中師所語當用法行歩坐起當
有威儀為人法則(舊雜譬/喻經)
於闇常照明尊為慧燈炷(一百五十讚/佛頌藉九)
人身難得善師難遇(禪要呵/欲經)
如導師在前餘伴随逐進止取捨皆随導師不得自在
(大智度論/卷八十二)
師之為功在於發悟譬猶荆璞而瑩拂之耳若質非美
玉琢磨何益(𢎞明集/十二)
　　　取友
六三三人行則損一人一人行則得其友象曰一人行
三則疑也(易損/)
麗澤兑君子以朋友講習(易兑/)
伐木丁丁(音/爭)鳥鳴嚶嚶(音/鶯)出自幽谷遷于喬木嚶其鳴
矣求其友聲(詩小雅/伐木)
谷風刺幽王也天下俗薄朋友道絶焉(毛詩/谷風)
伐木燕朋友故舊也自天子至於庶人未有不須友以
成者(毛詩/伐木)
嚶嚶兩鳥聲也其鳴之志似於有友道然(鄭氏箋/詩伐木)
鳥尚知居髙木呼其友況是人乎(鄭氏箋/詩伐木)
習習然和調者生長之谷風也谷風由善能生長之故
維山崔嵬之上草木皆能生長之以興良朋由善能切
磋之故其友身之道徳亦能成就之(毛詩正/義谷風)
與君子游苾乎如入蘭芷之室久而不聞則與之化矣
與小人游貸乎如入鮑魚之次久而不聞則與之化矣是
故君子慎其所去就與君子游如長日加益而不自知
也與小人游如履薄冰每履而下幾何而不陷乎哉吾
不見好學盛而不衰者矣吾不見好敎如食疾子矣吾
不見日省而月考之其友者矣(大戴禮記/曾子疾病)
工欲善其事必先利其器居是邦也事其大夫之賢者
友其士之仁者(論語衞/靈公)
工以利器為用人以賢友為助(何晏解論/衞靈公)
孔子曰吾死之後則商也日益賜也日損曾子曰何謂
也子曰商也好與賢已者處賜也好悦不若已者處不
知其子視其父不知其人視其友不知其君視其所使
不知其地視其草木丹之所藏者赤漆之所藏者黒是
以君子必慎其所與處者焉(孔子家/語六本)
然子之志則廣取而汎與者也吾恐女之後夫擇者也
其將有剽女之外郛而自築其宫庭者矣登女之車而
乘之以馳騁於四郊者矣取女之所以為璧者毁裂而
五分之者矣(子華子/神氣)
鑑明則塵垢不止止則不明也久與賢人處則無過(莊/子)
(德充/符)
南方有鳥焉名曰蒙鳩以羽為巢而編之以髪繫之葦
苕風至苕折卵破子死巢非不完也所繫者然也西方
有木焉名曰射干莖長四寸生於髙山之上而臨百仞
之淵木莖非能長也所立者然也蓬生麻中不扶而直
蘭槐之根是為芷其漸之滫君子不近庶人不服其質
非不美也所漸者然也故君子居必擇鄉遊必就士所
以防邪僻而近中正也(荀子/勸學)
假輿馬者非利足也而致千里假舟檝者非能水也而
絶江河君子生非異也善假於物也(荀子/勸學)
君人者不可以不慎取臣匹夫者不可以不慎取友友
者所以相有也(荀子大/畧篇)
取友求善人不可不慎是德之基也詩曰無將大車維
塵㝠㝠言無與小人處也(荀子大/畧篇)
夫人君無諫臣則失政士無教友則失德狂馬不釋其
策操弓不返於檠木受繩則直人受諫則聖受學重問
孰不順成毁仁惡士且近於刑君子不可以不學(説苑/建本)
君子擇人與交農人擇田而田君子樹人農夫樹田田
者擇種而種之豐年必得粟士擇人而樹之豐時必得
祿矣(説苑/雜言)
頻頻之黨甚於􁄙斯亦賊夫糧食而已矣(掦子/學行)
故君子不友不如已者非羞彼而大我也不如已者須
已而植者也然則扶人不暇將誰相我哉吾之僨也亦
無日矣(徐幹中/論貴騐)
明鏡舉則傾冠見矣羲和照則曲影覺矣櫽括脩則枉
刺之疾消矣良友結則輔仁之道𢎞矣(抱朴子外/篇交際)
是以與善人居如入芝蘭之室久而自芳也與惡人居
如入鮑魚之肆久而自臭也墨翟悲於染絲是之謂矣
(顔氏家/訓慕賢)
夫交之道猶素之白也染之以朱則赤染之以藍則青
(藝文類聚/人部交友)
與善人遊如行霧中雖不濡濕潛自有潤(太平御覽/天部霧)
譬之於物猶素之白也染之以藍則青遊居交友亦人
之所染也(太平御覽人/事部敘交友)
欲除身心之病者莫若善友良醫妙藥能除重病(元陽/妙經)
(卷/七)
譬如鳥麻占蔔華熏其油香美名占蔔油與凡麻油好
惡殊隔油先無香以華熏種油遂成香香不破麻而入
亦不破麻而出復無形質留止油内但以因緣力故香
遷油内油成香澤(大乘顯識/經推三)
有一坐禪比丘獨住林中常患蟣蝨即便芙蝨而作約
言我若坐禪汝宜嘿然隠身寂住其蝨如法於後一時
有一土蚤來至蝨邊問言汝云何身體肌肉肥盛蝨言
我所依主人常修禪定敎我飲食時節我如法飲食故
所以身體鮮肥蚤言我亦欲修習其法蝨言能爾随意
爾時比丘尋便坐禪土蚤聞血肉香即便食噉比邱心
生苦惱即便脱衣以火燒之(大方便佛報/㤙經卷四)
如盲欲御盲不能致所趣(脩行道地/經慈品)
良田生勝果善友能饒益(一百五十讚/佛頌籍九)
冰開春日蘭敗秋年慧人成哲愚友增纒(法苑珠林/卷五十一)
無知無善識惡友損正行蜘蛛落乳中是乳轉成毒(法/苑)
(珠林卷/五十一)
　　　端習
山下出泉蒙君子以果行育德(易蒙/)
墓道之門有此梅樹此梅善惡自有本未必惡徒有鴞
鳥來集於其上而鳴此鴞聲惡梅亦從而惡矣以興陳
佗之身有此體性此性善惡自然本未必惡正由有惡
師來教之此師既惡陳佗亦從而惡也(毛詩正/義墓門)
良冶之子必學為裘良弓之子必學為箕始駕馬者反
之車在馬前(禮記/學記)
士依於徳游於藝工依於法游於説(禮記/少儀)
子服堯之服誦堯之言行堯之行是堯而已矣子服桀
之服誦桀之言行桀之行是桀而已矣(孟子告/子下)
蓬生麻中不扶自直白沙在泥中與之皆黒者土地教
化使之然也(史記三/王世家)
傳曰蘭根與白芷漸之滫中君子不近庶人不服者所
以漸然也(史記三/王世家)
夫習與正人居之不能毋正猶生長於齊不能不齊言
也習與不正人居之不能毋不正猶生長於楚之地不
能不楚言也故擇其所耆必先受業廼得嘗之擇其所
樂必先有習廼得為之(前漢書/賈誼傳)
傳曰譬如堯舜禹稷卨與之為善則行鮌讙兜欲與為
惡則誅可與為善不可與為惡是謂上智桀紂龍逢比
干欲與之為善則誅干莘崇矦與之為惡則行可與為
惡不可與為善是謂下愚齊桓公管仲相之則霸䜿貂
輔之則亂可與為善可與為惡是謂中人(前漢書古/今人表)
傳曰素絲無常唯所染之信矣哉(蜀志後/主傳)
詩曰皎皎練絲在所染之(後漢書揚/終列傳)
曾子將行晏子送之曰贈人以軒不若以言吾請以言之
以軒乎曾子曰請以言晏子曰今夫車輪山之直木也良工
揉之其圓中規雖有槁暴不復嬴矣故君子慎隠揉和氏
之璧井里之困也良工修之則為存國之寳故君子慎所修
今夫蘭本三年而成湛之苦酒則君子不近庶人不佩湛
之縻醢而賈匹馬矣非蘭本美也所蕩然也願子之必求所
湛嬰聞之君子居必擇居游必就士擇居所以求士求士所
以辟患也嬰聞汨常移質習俗移性不可不慎也(晏子春/秋襍上)
學者相與薰沐其中扃而亦唯此之事(子華子北/宫子仕)
耕夫習牛則獷獵夫習虎則勇漁夫習水則沈戰夫習
馬則健(闗尹子/六七)
嬰兒生無石師而能言與能言者處也(莊子/外物)
蘭茝槀本漸於蜜醴一佩易之正君漸於香酒可讒而
得也君子之所漸不可不慎也(荀子/大畧)
譬之越人安越楚人安楚君子安雅是非知能材性然
也是注錯習俗之節異也(荀子/榮辱)
野物不為犧牲雜學不為通儒(尉繚子/治本)
夫胡越之人生而同聲嗜慾不異及其長而成俗也累
數譯而不能相通行有雖死而不相為者則教習然也
(賈子新/書保傅)
故諸君子得賢而舉之得賢而與之譬其若登山乎得
不肖而舉之得不肖而與之譬其若下淵乎故登山而
望其何不臨而何不見凌遲而入淵其孰不䧟溺(賈子/修政)
(語/上)
揚子見逵路而哭之為其可以南可以北墨子見練絲
而泣之為其可以黄可以黑趨舍之相合猶金石之一
調相去千嵗合一音也(淮南子/説林訓)
申菽杜茝美人之所懐服也及漸之於滫則不能保其
芳矣(淮南子/人間訓)
學必由聖所以致其材也厲必由砥所以致其辦也故
夫子之教必始於詩書而終於禮樂雜説不與焉(孔叢/子雜)
(訓/)
夫狂者自齕忘其非掲豢也飯土而忘其非梁飯也然
則楚之狂者楚言齊之狂者齊言習使然也夫習之於
人微而著深而固是暢於筋骨貞於膠漆是以君子務
為學也(韓詩/外傳)
是以孔子家兒不知罵曾子家兒不知鬬所以然者生
而善敎也(説苑/雜言)
蘭本三年湛之以鹿醢既成則易以匹馬非蘭本美也
願子詳其所湛既得所湛亦求所湛(説苑/雜言)
鄒孟軻之母也號孟母其舍近墓孟子之少也嬉逰為
墓間之事踴躍築埋孟母曰此非吾所以居處子也乃
去舍市傍其嬉遊為賈人衒賣之事孟母又曰此非吾
所以居處子也復徙舍學宫之傍其嬉遊設俎豆揖讓
進退孟母曰眞可以居吾子矣(列女傳周列/國鄒孟軻母)
山􁛽之蹊不可勝由矣向墻之户不可勝入矣(揚子/吾子)
孔子習周公者也顔淵習孔子者也羿逢蒙分其弓良
捨其策般投其斧而習諸孰曰非也(揚子/學行)
以習非之勝是也况習是之勝非乎於戲學者審其是
而已矣(揚子學/行篇)
次四宻於腥臊三日不覺殽測曰密於腥臊小惡通也
(太𤣥經/第三宻)
故擬水於川水得其馴擬行於德行得其中擬言於法
言得其正(太𤣥經/𤣥棿)
野藪之人多鄙市井之人多媚非理也其習使然也性
固無間於野藪市井之人也故循其習之謂情宰其情
之謂性因性而導之謂學(天禄閣外/史燕居)
蓬生麻間不扶自直白紗入緇不練自黑彼蓬之性不
直紗之質不黒麻扶緇染使之直黒夫人之性猶蓬紗
也在所漸染而善惡變矣(王充論衡/率性篇)
人間之水汚濁在野外者清潔俱為一水源從天涯或
濁或清所在之勢使之然也(王充論衡/率性篇)
聲平和則鄭衞不能入也學業正則雜説不能傾也事
得本則邪佞不能謬也(揚子法言/註吾子篇)
貴此聖人坦蕩之夷路賤彼百家雜穢之邪徑(揚子法/言註吾)
(子/篇)
衣上也裳下也聖典本也諸子末也轉上為下捨本逐
末者是可惜(揚子法言/註吾子篇)
御氣為人若御馬渉道由通衢則迅利適惡路則駑蹇
(揚子法言/註吾子篇)
君子多聞見而心愈眞也小人多聞見而情愈偽也(揚/子)
(法言註/寡見篇)
才絓中庸在於所習是以素絲無恒𤣥黄代起鮑魚芳
蘭入而自變(文選劉峻/辨命論)
曾子將行晏子送曰嬰聞贈人以財不若以言請以言
乎夫蘭本三年成而湛之以酒則君子不近湛之鹿醢
貨以匹馬願子剋求所湛(文選王仲宣贈/蔡子篤詩註)
違彼夷塗而遵此險徑(補文選李/充學箴)
瞻彼緝狐既次良冶相諸筍玉猶待它山故沮渙之水
可居鄒魯之鄉為貴(藝文類聚禮/部上學校表)
匪曰蘭芷疇變入室之情不自朱藍何遷素絲之質(藝/文)
(類聚職官/部祭酒表)
荃蕙雖秀才非貞質異端雖美道無𤣥術(藝文類聚服/飾部杖銘)
出不自户將何由行不以法欲焉修(藝文類聚内/典部内典頌)
盜跖為濁夷栁為清鮑肆為臭蘭圃為馨(藝文類聚人/部言語銘)
絲白不難染蓬生本易扶(藝文類聚/人部髪詩)
漸於蘭則芳漸於鮑則臭(太平御覽/香部蘭香)
軻少貧向在墓間識塟埋事又徙在市則軻知市井之
利又徙在習學所遂盡識禮義(太平御覽/資産部市)
在磨則磷玉生雖堅唯居必徙豈曰能賢冰開春日蘭
敗秋年天教斯類及習情遷(初學記道/釋部佛註)
金木無常方圓應形亦有櫽括習與性成正人在側徳
義盈堂(玉海官/制儲官)
譬如良地而種稊稗終不變成粳粱五榖(玉清經慈/悲方便品)
如穢螺蝸汙澄清水不堪飲用(波羅蜜多經/五百八十三)
譬如以乳和水以火煎煑以得熱氣乳水各别而彼水
所有脂膩味(大寳積經/一百九)
譬如風大出深山䆳谷入於占蔔衆香之林其風便香
經於糞穢臭惡之所其風便臭若香臭俱至風則香臭
竝兼盛者先顯(大乘顯識/經推三)
譬如伊蘭俱與旃檀生未利山牛頭旃檀生伊蘭藂中
未及長大在地下時芽莖枝葉如閻浮提竹筍衆人不
知言此山中純是伊蘭無有旃檀而伊蘭臭熏四十由
旬其華紅色甚可愛樂若有食者發狂而死牛頭旃檀
雖生此林未成就故不能發香仲秋月滿卒從地出成
旃檀樹衆人皆聞牛頭旃檀上妙之香永無伊蘭臭惡
之氣(觀佛三暗海/經卷一覆一)
谷涌大水展轉而流到於大海若復有水而不循谷漫
墮滷土為滷所滲而失其身(大方等陀羅/尼經卷四)
猶如有諸甜果若甘蔗若蒲桃果及諸一切甘美之果
有人修治良地而取種之然後生子皆悉甘美人所貪
樂所以然者以其果子本甘美故(増壹阿含/經卷八)
復有衆生修鵄鵂因受鵄鵂戒發鵄鵂心行鵄鵂業分
别鵄鵂意以是熏修鵄鵂之業(起世因本/經卷五)
學當有善知識昔有驢一疋其主恒令與馬相隨飲食
行來常與馬俱馬行百里亦行百里馬行千里亦行千
里衣毛鳴呼與馬相似後時與驢相随飲食行來與驢
共侣驢行百里亦行百里驢行千里亦行千里毛衣頭
軀悉為似驢鳴呼唉痾純為是驢遂至老死不復作馬
學者亦如是随善知識則日精進精進者得道駛随惡
知識則日懈怠懈怠者是為長沒也(佛説生/經卷五)
欲入法海取其珍寳當湏善行以為導師毁破善行生
死曠路永無出期經歴三塗受苦長逺如彼商賈將入
大海殺其導者迷失津濟終致困死(百喻經/卷上)
如鼠藏穴潛隠習敎(法句經/利養品)
地有故紙佛告比邱取之受敎即取佛問比邱以為何
紙諸比邱白佛此裹香之紙今雖捐棄處香如故佛復
前行地有斷索佛告比邱取之受教即取佛復問曰此
何等索諸比邱白佛其索腥臭此繫魚之索佛語比邱
夫物本淨皆由因縁以興罪福近賢明則道義隆友愚
闇則殃罪集譬彼紙索近香則香繫魚則腥漸染翫習
各不自覺(法句譬喻經/一雙要品)
譬如入恒河必得至大海諸餘外道法非一切智人所
説邪見雜故將至惡處(大智度論/卷三十二)
福田因縁功徳故所願得滿如種良田則所收益多(大/智)
(度論卷/五十四)
如練鐵不能成金(大智度論/卷五十四)
譬如人瞋日習不已則成惡性(大智度論/卷六十七)
如水在辛則辛在苦則苦甜醋鹹淡亦如是(雜阿毗曇/心論卷九)
顔閔遇於孔門標徳行之首蘇張逢於鬼谷居浮詐之
先非獨人性之優劣亦所習之眞偽也(辯正論/卷六)
大乘為甘露亦名為毒藥能消即為甘不消即成毒(法/苑)
(珠林卷/二十三)
竊聞聲調響順形直影端未見鑽火得冰種豆得麥(法/苑)
(珠林卷/五十五)
欲行大道莫示小徑無以大海内於牛跡無以日光等
彼螢火(維摩詰所説/經弟子品)
津河可度處名正濟險難誑處名邪濟佛道名正濟外
道名邪濟也(僧肇註維摩/註經佛道品)
彼大乘之體自無瘡疣無以小乘之刺損傷之也(僧肇/註維)
(摩詰經/弟子品)
　　　必為
譬如為山未成一簣止吾止也譬如平地雖覆一簣進
吾徃也(論語/子罕)
烏獲古之有力人也能移舉千鈞人能舉其所任是為
烏獲才也(趙氏註孟/告子下)
人有術不能行者有矣能行而無其術者亦有矣衞人
有善數者臨死以訣喻其子其子志其言而不能行也
他人問之以其父所言告之問者用其言而行其術與
其父無差焉(列子/説苻)
夫力學而誦詩書凡人所能為也若欲移江河動太山
故人力所不能也(陸子/慎微)
若造父之御馬羿之用弩則所謂難也君子不以其難
為之也(陸子/慎微)
槁竹有火弗鑽不㸐土中有水弗掘無泉(淮南子/説林訓)
道雖近不行不至事雖小不為不成(韓詩/外傳)
好大而不為大不大矣好髙而不為髙不髙矣仰天庭
而知天下之居卑也哉(揚子脩/身篇)
脂我名車䇿我名驥千里雖遥孰敢不至(陶靖節集/詩四言)
良匠能與人規矩不能使人必巧明師能授人妙術不
能使人必為(漢武帝/内傳)
人生於世如在寳山種種善緣皆為寳也子不造善當
來離世是猶登彼寳山空手而歸不持一物後無悔乎
(虚皇四/十九年)
運此神力如風扇火(海空智藏/經序品)
譬如寳山在於惡林有一猛虎常依其中以是之故一
切衆生飛鳥走獸絶跡此山無敢近者有一貧士存念
思惟云何得往彼山採寳令我今日早得富有於是即
便習諸毒藥往於山所爾時惡蟲聞其毒藥即便去離
是諸貧士随意採寳(海空智藏/經哀歎品)
譬如大地其性安固於諸衆生無所分别有人欲得求
其果實若能耕種随時随時耘除草穢彼人至時收獲
果實若不耕種耘除草穢是人終不得其果實(法集/經欲)
勿懐疑退心如羊被牽拽喘懼而前却(大乘宻嚴/經卷上)
如人患渴欲飲河水豈以飲不能盡而不飲耶(大乘造/像功徳)
(經卷上/悲九)
佛言人為道譬如一人與萬人戰被鉀操兵出門欲戰
意怯膽弱乃自退走或半道選或格鬭而死或得大勝
還國髙遷夫人能牢持其心精鋭進行不惑於流俗狂
愚之言者欲滅惡盡必得道矣(佛説四十/二章經尺)
　　　積累
一畝之間廣尺深尺曰畎方百里之間廣二尋深二仞
曰澮澮畎深之至川亦入海(孔氏傳/書益稷)
蚍蜉之子微蟲耳時術蚍蜉之所為其功乃復成大垤
(鄭氏註禮/記學記)
蚍蜉之子時時術學銜土之事而成大垤猶如學者時
時問學而成大道矣(禮記正/義學記)
邱一成為敦邱再成為陶邱再成鋭上為融邱三成為
崐崙邱(爾雅/)
積一勺以成江河累微塵以崇峻極匪志匪勤理無由
濟也(晉書虞/溥傳)
跬歩無已至於千里覆一簣進及於萬仞(北齊書/魏收傳)
財物貨寳以大為重政敎功名反是能積微者速成(荀/子)
(疆國/篇)
人之進道惟問其志取必以漸勤則得多山霤至柔石
為之穿蝎蟲至弱木為之弊夫霤非石之鑿蝎非木之
鑽然而能以微脆之形陷堅剛之體豈非積漸之致乎
(孔叢子與/子琳書)
大川滔瀁則虬螭羣游日就月將則徳立道備(抱朴子/外篇朂)
(學/)
懸巖滴溜終能穴石規車牽索卒至斷軸水非石之鑽
繩非木之鋸然而斷穴者積漸之所成也(劉子/崇學)
靈珠如豆不見其長疊嵗而大鐃舌如指不覺其損累
時而折(劉子/崇學)
為山者基於一簣之土以成千丈之峭鑿井者起於三
寸之坎以就萬仞之深(劉子/崇學)
還鄉者心務見家不可以一歩至也慕學者情纒典素
不可以一讀能也(劉子/崇學)
尸子曰土積成岳則楩柟豫章出焉水積成川則吞舟
之魚生焉夫學之積也亦有所出也(李善註文選張/茂光勵志詩)
積一喙而不已終累泥而成屋(廣文選夏矦/孝若𤣥鳥賦)
渾渾長源蔚蔚洪柯羣川載導衆條載羅(廣文選陶淵/明命子詩)
水積則生吞舟之魚土積則生豫章之木學積亦有生
焉(意林/尸子)
大木百尋根積深也滄海萬仞衆流成也淵智達洞累
學之功也(意林/唐子)
為山資於一簣學海漸其微流(藝文類聚禮/部學校啟)
凡先合單紡為一絲四絲為一扶五扶為一首五首成
一文文采淳為一圭(初學記服/食部綬)
積智成明積因成業(初學記道/釋部佛)
譬如世間處胎藏者雖漸增長而不自見(波羅蜜多經/卷五百七十)
(二/)
如天雨時置甕迥處承水漸滿如是滿時由諸雨滴長
時連注(波羅蜜多經/卷五百八十)
如貯蘇缾如如經久如是如是蘇氣薰遍不受餘氣之
所熏著(波羅蜜多經/五百八十四)
如新瓦缾盛滿蘇油如如經久如是如是津胒漸潤由
斯堅宻有所堪能(波羅蜜多經/五百八十四)
譬如有人持小火㷮燒乾草大若時若時火依草木爾
時爾時火漸增長若時若時火漸增長爾時爾時火熖
轉大展轉能照多踰繕那多百多千乃至無量(波羅蜜/多經五)
(百八/十四)
如新瓦器盛滿清水置於日中如如多時水所滋潤如
是如是器轉堅牢(波羅蜜多經/五百八十四)
惟夫淺溜穿石小滴盈器鑽燧之勤斷幹之漸皆積㣲
不已故在著可觀(波羅蜜多經五/百九十卷序)
如水不厭雲如海不厭水智人亦如是不厭善增長(大/寳)
(積經卷/九十五)
亦如蒲萄甘蔗未壓之時汁不可見彼於一節二節之
中求汁積聚了無見者然於彼汁不從外得(大寳積經/卷一百二)
(十/)
譬如由一金錢營覔得千金錢非一日得千由别時得
千(攝大乘論/釋卷六)
如火之炎炎相卽而成爓耳(𢎞明集/明佛論)
行之次漸微著相因是以始于直心終于淨土譬猶植
栽絲髪其茂百圍也(僧肇註維摩/詰經佛國品)
　
　
　
　
　
　
　
　
　
　
　
　
　喻林卷九十一
欽定四庫全書
　喻林卷九十二　　　　　明　徐元太　撰
　　學業門(二/)
　　　精專
瞽矇也以為樂官者目無所見於聲音審也(鄭氏箋/詩有瞽)
端衣𤣥裳冕而乘路者志不在於食葷斬衰蕳屨杖而
歠粥者志不在於飲食(大戴禮記哀/公問五義)
立則見其參於前也在輿則見其倚於衡也(論語衛/靈公)
今夫奕之為數小數也不專心致志則不得也奕秋通
國之善奕者也使奕秋誨二人奕其一人專心致志惟
奕秋之為聼一人雖聼之一心以為有鴻鵠將至思援
弓繳而射之雖與之俱學弗若之矣為是其智弗若與
曰非然也(孟子告/子上)
二事敗業多疾我力如彼遵衢則罔所極二志靡成聿
勞我心如彼兼聼則溷於音(後漢書/文苑傳)
詹何以獨繭絲為綸芒鍼為鈎荆條為竿剖粒為餌引
盈車之魚於百仞之淵汨流之中綸不絶鈎不伸竿不
撓楚王聞而異之召問其故詹何曰臣聞先大夫之言
蒲且子之弋也弱弓纖繳乘風振之連雙鶬於青雲之
際用心專動手均也臣因其事放而學釣五年始盡其
道當臣之臨河持竿心無雜慮惟魚之念投綸沈鈎手
無輕重物莫能亂魚見臣之鈎餌猶沈埃聚沫吞之不
疑所以能以弱制彊以輕制重也大王治國誠能若此
則天下可運於一握將亦奚事哉(列子/湯問)
仲尼適楚見痀僂者承蜩猶掇之也仲尼曰子巧乎有
道邪曰我有道也五六月累丸二而不墜則失者錙銖
累三而不墜則失者十一累五而不墜猶掇之也吾處
身也若厥株枸吾執臂也若槁木之枝雖天地之大萬
物之多而唯蜩翼之知吾不反不側不以萬物易蜩之
翼何為而不得孔子顧謂弟子曰用志不分乃凝於神
其痀僂丈人之謂乎(莊子/逹生)
大馬之捶鉤者年八十矣而不失豪芒大馬曰子巧與
有道與曰臣有守也臣之年二十而好捶鉤於物無視
也非鉤無察也是用之者假不用者也以長得其用而
况乎無不用者乎物孰不資焉(莊子知/北遊)
好書者衆矣而倉頡獨傳者一也好稼者衆矣而后稷
獨傳者一也好樂者衆矣而䕫獨傳者一也好義者衆
矣而舜獨傳者一也倕作弓浮游作矢而羿精於射奚
仲作車乘杜作乘馬而造父精於御自古及今未嘗有
兩而能精者也曾子曰是(當作/視)其庭可以搏鼠惡能與
我歌矣(荀子/解蔽)
心不使焉則白黒在前而目不見雷鼓在側而耳不聞
况於使者乎(荀子/解蔽)
螾無爪牙之利筋骨之彊上食埃土下飲黄泉用心一
也蟹六跪而二螯非蛇蟺之穴無所寄託者用心躁也
是故無㝠㝠之志者無昭昭之明無惽惽之事者無赫
赫之功(荀子/勸學)
意委曲蛇能屈伸故實意法螣蛇也(鬼谷子本/經隂符註)
哀公問孔子曰吾聞䕫一足信乎曰䕫人也何故一足
彼其無他異而獨通於聲堯曰䕫一而足矣使為樂正
故君子曰䕫有一足非一足也(韓非子外/儲説左)
工人數變業則失其功作者數揺徙則亡其功一人之
作日亡半日十日則亡五人之功矣萬人之作日亡半
日十日則亡五萬人之功矣然則數變業者其人彌衆
其虧彌大矣(韓非子/解老)
目以精明耳以主聼口以别味鼻以聞芳手以之持足
以之行各受一性不得兩兼兼則心惑(陸子/懐慮)
造父始習於大豆蠭門始習於甘蠅御大豆射甘蠅而
不徙人以為性者也(吕氏春/秋聼言)
財多者惑於所守學多者惑於所聞(河上公註/老子益謙)
道雖近不行不至事雖小不為不成每自多者出人不
逺矣夫巧弓在此手也傳角被筋膠漆之和即可以為
萬乘之寳也及其被手而賈不數銖人同材鈞而貴賤
相萬者盡心致志也(韓詩/外傳)
蚯蚓内無筋骨之强外無爪牙之利然下飲黄泉上墾
晞土所以然者何也用心一也(説苑/雜言)
騰蛇遊於霧露乘於風雨而行非千里不止然則暮託
宿於鰌鱣之穴所以然者何也用心不一也(説苑/雜言)
目察秋毫之末者視不能見太山耳聼清濁之調者不
聞雷霆之聲何也唯其意有所移也(説苑/雜言)
傳曰伯樂學相馬顧玩所見無非馬者宋之庖丁學解
牛三年不見生牛所見皆死牛也二者用精至矣思念
存想自見異物也(王充論衡/訂鬼篇)
志有所存顧不見泰山思有所至有身不暇狥也(王充/論衡)
(書解/篇)
夫能量弓矢之勢逺近之分則入物之與不入在心手
之所銓不患所差跌今設令至拙者闇射箭之所至要
當其極當其極也則豪分不復進闇其極則随逺近而
制其深淺矣(張湛註列/子仲尼)
瞽無目而耳不可以察專於聼也鼈無耳而目不可以聞
專於視也以瞽鼈之㣲而聼察聰明審者用心一也(劉子/專學)
離婁察秋毫之末不聞雷霆之聲季子聼清角之韻不
見嵩岱之形視不闗耳而耳不見聼不闗目而目不聞
者何也心溺秋毫意入清角故也(劉子/專學)
奕秋通國之善奕也當奕之思有吹笙過者乍而聼之
則奕敗矣非奕道㬥深情有蹔闇笙猾之也𨽻首天下
之善筭也有鳴鴻過者彎弧擬之將發未發之間問以
三五則不知也非三五難筭意有㬥昧鴻亂之也奕秋
之奕𨽻首之筭窮微盡數非有差也然而心在笙鴻而
奕敗筭撓者是心不專一逰情外務也(劉子/專學)
是以心駐於目必忘其耳則聼不聞心駐於耳必遺其
目則視不見也使左手畫方右手畫圓令一時俱成雖
執規矩之心㢠剟劂之手而不能者由心不兩用則手
不並運也(劉子/專學)
夫蟬之難取而粘之如掇卷耳易採而不盈傾筐專與
不專也(劉子/專學)
由基李廣奮精誠於末伎感獸而開石豈况乃能推至
精耽身於大道之中乎(李善註文/選幽通賦)
逐兔之犬終朝尋兎不失其迹雖見麋鹿不暇顧也(意/林)
(物理/論)
鴻鵠在上鞟弩以待若發善否問二五弗知非二五難
計也欲鴻之心亂也(藝文類聚/巧藝部射)
佛書云如入薝蔔林中惟聞薝蔔花香不聞它香(埤雅/品物)
(門薝/蔔)
豫北二山尚有移河中一洲亦可為精誠必至霜塵下
意氣所感金石離(初學記道/釋部佛註)
向天穿針而不見天何者不輕天意有所在耳(太平御覽/資産部針)
董仲舒三年不闚園嘗乗馬不覺牝牡朱買臣貧賤之
時孽孽修藝不知雨之流粟志在經傳也(太平御覽/百榖部粟)
俯而擇虱不暇見地仰而觀鐵不暇見天天地至大而
不見者鋭精於鐵虱也(太平御覽/蟲豸部蚤)
視秋毫者不見泰山聼噍嘹者不聞雷霆(隂符/經註)
瞽者善聼神不離於耳聾者善視心不離於目其為聼
也神則專耳其為視也心則專目耳之與目逓為用(天/機)
(經/倍)
譬如有人遇中毒箭為苦所切更無餘想但作是念我
於何時得遇良醫為㧞此箭得免斯苦(波羅蜜多經/三百九十八)
蚓弱質而飲泉蟹壯容而寄穴驊鑣怠矣駑駕先之(波/羅)
(蜜多經五百/九十卷序)
譬如有人尋水而行影入水中形影相逐不相捨離(蘓/婆)
(呼童子/經卷上)
佛言諸沙門行道當如牛負行深泥中疲極不敢左右
顧趣欲離泥以自蘓息沙門視情欲甚於彼泥直心念
道可免衆苦(佛説四十二/章經尺一)
譬如垣墻欲倒從邊拄之舍欲傾壊亦復拄之是為精
進(那先比丘/經卷上)
心堅强者志能如是則以指𤓰壊於雪山以蓮華根鑽
穿金山則以鋸斷須彌寳山(修行道地/經勸意品)
如人擎油鉢不動無所棄妙慧意如海專心擎油器若
人欲學道執心當如是(脩行道地/經勸意品)
譬如飛鳥暫下輙逝(法句經/羅漢品)
若有精進勇猛心如是轉健得道疾譬如小火多益薪
風吹轉熾無滅時(三昧法門/經卷下)
譬如人欲逺行初欲去時是名為欲發行不住是為精
進能自勸勵不令行事稽留是為不放逸(大智度論/卷十五)
如圍中有鹿既著毒箭一向求脱更無他念(大智度論/三十一)
散亂之心譬如風中燈燈雖有光明不能照物(大智度/論三十)
(三/)
譬如鑽燧求火一心勤著不休不息乃可得火(大智度/論卷四)
(十八/)
如人毒箭在身更無餘念一者苦痛急二者毒不疾出
則遍滿身中而失命(大智度論/卷九十七)
是以金石克諧泰山不能呈其髙鴻鵠方集奕秋不能
傳其㫖(𢎞明集宗答何/書難白黑論)
般陀比丘暗鈍然能變形第一者良由佛教使誦掃箒
得箒忘掃得掃忘箒六年之中專心誦此意遂解悟而
自惟曰箒者篲掃者除篲者即喻八正道糞者喻三毒
垢也以八正道篲掃三毒垢所謂掃箒我者正謂此耶
深思此理心即開解(法苑珠林/卷二十五)
　　　不息
天行健君子以自彊不息(易乾/)
水洊至習坎君子以常德行習敎事(易坎/)
題(音/第)彼脊令(音/零)載飛載鳴我日斯邁而月斯征夙興夜
寐無忝爾所生(詩小雅/小宛)
蛾子時術之其此之謂乎(禮記/學記)
騏驥一躒不能千里駑馬無極功在不舍(大戴禮/記勸學)
雖有天下易生之物也一日㬥之十日寒之未有能生
者也吾見亦罕矣吾退而寒之者至矣吾如有萌焉何
哉(孟子告/子上)
君子遵道而行半塗而廢吾弗能已矣(中庸/)
此士所以日夜孶孶敏行而不敢怠也辟若䳭鴒飛且
鳴矣(前漢書東/方朔傳)
千變萬化譬若懸河寸隂尺日不棄光景(隋書李/得林傳)
嬰聞之為者常成行者常至嬰非有異於人也常為而
不置常行而不休者故難及也(晏子春/秋雜下)
騏驥一躍不能十歩駑馬十駕功在不舍鍥而舍之朽
木不折鍥而不舍金石可鏤(荀子勸/學篇)
學惡乎始惡乎終曰其數則始乎誦經終乎讀禮其義
則始乎為士終乎為聖人眞積力久則入學至乎沒而
後止也故學數有終若其義則不可湏臾舍也為之人
也舍之禽獸也(荀子勸/學篇)
良農不為水旱不耕良賈不為折閲不市士君子不為
貧窮怠乎道(荀子/修身)
芷蘭生於深林非以無人而不芳君子之學非為通也
為窮而不困憂而意不衰也(荀子/宥坐)
甯越中牟之鄙人也苦耕稼之勞謂其友曰何為而可
以免此苦也其友曰莫如學學三十歳則可以逹矣甯
越曰請以十歳人將休吾將不敢休人將卧吾將不敢
卧十五歳而周威公師之矢之速矣而不過二里止也
歩之遲也而百舍不止也今以甯越之材而久不止其
為諸侯師豈不宜哉(吕氏春/秋博志)
割而舍之鏌邪不斷肉執而不釋馬氂截玉(淮南子/説山訓)
聖人無止無以歳賢昔日俞昨也(淮南子/説山訓)
矢疾不過二里也歩之遲百舍不休千里可致(淮南子/説林訓)
跬歩不休跛鼈千里累積不輟可成丘埠(淮南子/説林訓)
少而好學如日出之陽壯而好學如日中之光老而好
學如炳燭之明炳燭之明孰與昧行乎(説苑/建本)
百川朝海泛流不止路雖遼逺無不到者(焦氏易林/剥之大過)
百川學海而至於海丘陵學山而不至於山是故惡夫
畫也(揚子/學行)
仰天而天不惓俯地而地不怠惓不天怠不地惓怠而
能乎其事者古今未諸(太𤣥經/太𤣥文)
君子之於學也其不懈猶上天之動猶日月之行終身
亹亹沒而後已(徐幹中/論治學)
速悟時習者驥騄之脚也遲解晩覺者鶉鵲之翼也彼
雖尋飛絶景止而不行則歩武不過焉此雖咫尺以進
徃而不輟則山澤可越焉明暗之學其猶兹乎(抱朴子/外篇朂)
(學/)
運行潦而勿輟必混流乎滄海矣崇一簣而弗休必鈞
髙乎峻極矣(抱朴子外/篇朂學)
斵削刻畫之薄伎射御騎乘之易事猶湏慣習然後能
善(抱朴子外/篇朂學)
言人修行道德有若為山雖於平地始覆一簣之土而
作不止可以得成(前漢書註/王莽傳)
天子勤耘以牧一國大夫勤耘以收世禄君子勤耘以
顯令徳夫農者始於種終於穫澤既時矣苖既美矣棄
而不耘則改為荒疇蓋豐年者期於必收譬修道者亦
期於沒世(補文選曹/植籍田記)
海不辭水故能成大山不辭土故能成髙主不厭人故
能成衆士不厭學故能成聖(意林/管子)
樂羊子逺尋師學一年來歸妻乃引刀趣機而言曰此
織生於蠶繭成於機杼一絲而累以至於寸累寸不已
遂成丈匹今若斷斯織也則捐失成功稽廢時月夫子
積學當日知其所亡以就懿徳若中道而歸何異斷斯
織也(事文類/聚賢妻)
譬如磨鏡日日常執不離心胸(海空智藏/經持誡品)
學道甚苦如負重登山可厭而止(虚皇四/十九章)
道如晨暉暉徳同下流無日不新無時不歸(玉清經/入節品)
譬如依酪瓶鑚人功動轉不已得有酥出(大寳積經/卷五十六)
日月常廵歴不厭於四方(大寳積經/卷九十五)
譬如大海一人斗量經歴劫數尚可窮底得其妙寳人
有至心精進求道不止會當尅果何願不得(無量壽/經卷上)
又如良醫於諸醫方經書秘術不應懈怠以修醫法(佛/説)
(淨業障經/賢十一)
求第一襌甚亦難致其餘三禪稍前轉易譬如學射遥
立大准習久乃中習不休息工則析毛(修行道地/經神足品)
猶如鑛鐵數入百鍊之鑪柔可為剛偽可為真猶如大
海日夜沸動濁滓下沈變成寳珍(出矅經/六戒品)
譬如馬寳雖到至處去心不息至死不已(大智度論/卷二十六)
譬如犢子雖大善母美乳飲猶不止(大智度論/卷八十九)
汝等當勤精進譬如小水常流則能穿石若行者之心
數數懈廢譬如鑚木未熱而息雖欲火火難可得(遺敎/經論)
(離十/二)
　　　漸進
考工記云匠人為溝洫耜廣五寸二耜為耦一耦之伐
廣尺深尺謂之畎田首倍之廣二尺深二尺謂之遂九
夫為井井間廣四尺深四尺謂之溝方十里為成成間
廣八尺深八尺謂之洫方百里為同同間廣二尋深二
仞謂之澮是畎遂溝洫澮皆通水之道也以小注大故
從畎遂溝洫乃以入澮澮入於川川入於海是畎内之
水亦入海也(尚書正/義益稷)
纁者三入而成又再染以黒則為緅又再染以黑則為
緇𤣥色在緅緇之間其六入者是染𤣥纁之法也(尚書/正義)
(禹貢/)
駒既未曾駕車若忽駕之必當驚奔今以大馬牽車於
前而繫駒於後使此駒日日見車之行其駒慣習而後
駕之不復驚也言學者亦湏先敎小事操縵之屬然後
乃示其業則道乃易成也(禮記正/義學記)
人將學琴瑟若不先學調弦雜弄則手指不便手指不
便則不能安正其弦先學雜弄然後音曲乃成也(禮記/正義)
(學記/)
若火之始然泉之始逹(孟子公/孫丑上)
流水之為物也不盈科不行君子之志於道也不成章
不達(孟子盡/心上)
君子之道辟如行逺必自邇辟如登髙必自卑(中庸/)
一染謂之縓(紆戀/切)再染謂之赬(敇呈/切)三染謂之纁(爾/雅)
必欲昇堂覩奥寧可汨其先後(周書熊安/生儒林傳)
或問進曰水或曰為其不舍晝夜歟曰有是哉滿而後
漸者其水乎或問鴻漸曰非其往不往非其居不居漸
猶水乎請問木漸曰止於下而漸於上者其木也哉亦
猶水而已矣(揚子學/行篇)
且夫物之生長無卒成㬥起皆有浸漸(王充論衡/道虚篇)
箕裘皆須柔屈補接而後成噐為弓冶者調筋角和金
鐵亦然故學者必先攻其所易然後能成其所難(張湛/註列)
(湯問/)
易有漸卦道有漸門人之修眞達性不能頓悟必須漸
而進之安而行之(天隠子/漸門)
山澗至柔石為之穿蝎蟲至弱木為之弊然而能以㣲
脆之形䧟堅剛之體豈非漸之致乎(藝文類聚雜/文部談講書)
春秋運斗樞曰粟五變而以陽化生為苖秀為禾三變
而粲謂之粟四變入臼米出甲五變而烝飯可食(初學/記服)
(食部/飯)
槐之生也入季春五日而兎目十目而鼠耳更旬而始
規二旬而葉成(困學紀聞/卷十諸子)
取類引絲使不斷絶不勤不勞如幽泉之潛澍(玉清經/幽棲品)
不緩不急不麤不細猶如嬰兒飲其母乳綿綿㣲吸(玉/清)
(經幽/棲品)
譬如大樹由有根莖便有枝葉由有枝葉便有花果由
有花果復生大樹(波羅蜜多經/五百九十)
譬如日初出時其大光明先照鐵圍大鐵圍山須彌山
王乃照其餘(大寳積/經十四)
譬如殿堂有四梯隥若言不由初第一隥至四隥者無
有是處(大方等大集/經二十三)
無力飲池河詎能吞大海不習二乘法何能學大乗(大/集)
(地藏十輪/經卷六)
初發心如種種子第二行發心如芽生增長第三不退
發心如莖葉華果初始成就第四一生補處發心如果
等有用(文殊問菩/提經論)
初發心如車匠集材智第二行發心如斫治材木淨智
第三不退發心如安施材木智第四一生補處發心如
車成運載智(文殊問菩/提經論)
初發心如取藥草方便第二行發心如分别藥草方便
第三不退發心如病服藥方便第四一生補處發心如
病得差方便(文殊問菩/提經論)
初發心如月始生第二行發心如月五日第三不退發
心如月十日第四一生補處發心如月十四日如來智
慧如月十五日(文殊問菩/提經論)
譬如火燒木漸次而轉移此木既已燒復更燒餘木(大/乘)
(蜜嚴經/卷下)
譬如大海漸次轉深若大海水初便頓深諸求寳者無
能得入以漸漸深乃至無等故成大海(華手經/卷七)
譬如從華乃成果實華如菩薩果喻菩提(蘓婆呼童/子經卷中)
譬如重樓四級次第不由初級至二級者無有是處不
由二級至於三級不由三級至四級者亦無是處(菩薩/善戒)
(經一/賢十)
如濤金者積聚沙土置於槽中然後以水灌之麤土煩
惱剛石堅塊随水而去猶有麤沙纒結復以水灌麤沙
随水流出然後生金猶為細沙黒土之所纒結復以水
灌細沙黒土随水流出然後眞金純淨無雜猶有似金
㣲垢然後金師置於爐中增火鼔韝令其融液垢穢悉
除然其生金猶故不輕不輭光明不發屈伸則斷彼鍊
金師復置爐中增火鼓韝轉側鑄鍊然後生金輕輭光
澤屈伸不斷随意所作釵璫鐶釧諸莊嚴具(雜阿舍經/卷四十七)
如山頂上天雨霖霪先溪澗滿溪澗滿已小溝瀆滿小
溝瀆滿已大溝瀆滿大溝滿已小河滿小河滿已大河
滿大河滿已大海滿大海如是漸次方滿聖道大海亦
復如是(達磨法藴足論/預流支品二)
譬如㹀牛食蒭草出湩湩出酪酪出酥酥成醍醐持心
當如醍醐(佛般泥洹/經卷上)
如天下水小溪水流入大溪大溪水流入江江流入海
(佛般泥洹/經卷上)
佛言夫人為道猶所鍜鐵漸深垂去垢成器必好學道
以漸深去心垢精進就道(佛説四十二/章經尺一)
譬如種樹稍稍生芽後生莖節枝葉華實漸行如是(修/行)
(道地經/菩薩品)
譬如彼月初生之時若小羊角日月稍大遂至成滿光
明普照衆星獨耀(修行道地/經菩薩品)
譬如採金沙先除麤石沙然後除細石沙次第得細金
沙(三昧法門/經卷上)
往昔之世有富愚人癡無所知到餘富家見三重樓髙
廣嚴麗軒厰䟱朗心生渴仰即作是念我有財錢不减
於彼云何頃來而不造作如是之樓即喚木匠而問言
曰解作彼家端嚴舍不木匠答言是我所作即便語言
今可為我造樓如彼是時木匠即便經地壘塹作樓愚
人復言我不欲下二重之屋先可為我作最上屋木匠
答言無有是事何有不作最下重屋而得造彼第二之
屋不造第二云何得造第三重屋愚人固言我今不用
下二重屋必可為我作最上者(百喻經/卷上)
當作事時長老以黒白土為丸而語之言若汝黑心起
取黑丸若白心起取白丸是時優波笈多欲作善心心
法而取多黒丸乃至不得一白丸復更思惟取二分黒
丸一分白丸復更思惟取半黒丸半白丸復更思惟取
二分白丸一分黑丸復更思惟乃至一切白心起悉取
白丸(阿育王/經卷八)
譬如斷皮至肉斷肉至骨斷骨至髄(大智度論/卷十四)
譬如乘馬趣象捨馬乘象乘象趣龍捨象乘龍(大智度/論卷四)
(十九/)
譬如縁梯從一初桄漸上上處雖髙雖難亦能得至(大/智)
(度論卷/八十七)
譬如有人欲以其火作火所作為求火故下安乾木上
施鑚燧精勤策勵勇猛鑚求彼於如是精勤策勵勇猛
鑚時於下木上最初生煖次煖增長熱氣上衝次倍增
盛其烟遂發次無燄火欻然流出火出無間發生猛燄
猛燄生已便能造作(瑜珈師地論/卷二十九)
　　　深造
言米之率糲十粺九鑿八侍御七者其術在九章粟米
之法彼云粟率五十糲米三十粺二十七鑿二十四御
二十一言粟五升為糲米三升以下則米漸細故數益
少四種之米皆以三約之得此數也(毛詩正/義召旻)
將令學者原始要終尋其枝葉究其所窮優而柔之使
自求之饜而飫之使自趨之若江海之浸膏澤之潤渙
然氷釋怡然理順然後為得也(杜氏解/左傳序)
五穀者種之美者也茍為不熟不如荑稗夫仁亦在乎
熟之而已矣(孟子告/子上)
淵流浩漫非孤學所盡足蹇途遥豈短策能運(宋書律/志序)
且君子之難也若美山然名山既多矣松栢既茂矣望
之相相然盡目力不知厭而世有所美焉固欲登彼相
相之上仡仡然不知厭小人者與此異若部婁之未登
善登之無蹊維有楚棘而已逺望無見也俛就則傷(晏/子)
(春秋/雜下)
學者處不化不聼之勢而以自行欲名之顯身之安也
是懐腐而欲香也是入水而惡濡也凡説者兊之也非
説之也今世之説者多弗能兊而反説之是拯溺而硾
之以石也是救病而飲之以堇也使世益亂(吕氏春/秋勸學)
吾嘗蓾焉吾田期歳不收土莫不然焉何况於人乎(韓/詩)
(外傳/)
孔子曰闚其門不入其中安知其奥藏之所在乎然藏
又非難也丘嘗悉心盡志已入其中前有髙岸後有深
谷泠泠然如此既立而已矣不能見其裏益謂精㣲者
也(韓詩/外傳)
吾未見好斧藻其徳若斧藻其楶者歟(揚子/學行)
渉淺水者見蝦其頗深者察魚鼈其尤甚者觀蛟龍足
形跡殊故所見之物異也入道淺深其猶此也淺者則
見傳記諧文深者入聖室觀秘書故入道彌深所見彌
大(王充論衡/別通篇)
甘酒醴不酤飴蜜未為能知味也(王充論衡/别通篇)
人之遊也必欲入都都多竒觀也入都必欲見市市多
異貨也百家之言古今行事其為竒異非徒都邑大市
也遊於都邑者心厭觀於大市者意飽况遊於道藝之
際哉(王充論衡/别通篇)
故言者所以明象得象而忘言象者所以存意得意而
忘象猶蹄者所以在兎得兎而忘蹄筌者所以在魚得
魚而忘筌也然則言者象之蹄也象者意之筌也是故
存言者非得象者也存象者非得意者也(周易畧/例明象)
夫鑿枘之麤伎而輪扁有不傳之妙掇蜩之薄術而傴
僂有入神之巧在乎其人由於至精也(抱朴子内/篇對俗)
如世良馬見鞭影而行(五燈會元七佛/釋迦牟尼佛)
譬如穿井井穿愈深漸漸功多運土難出既至泉源得
止衆渴悉令飽足無饑渴想穿井功勞随泉亦滅修道
積行亦復如是(無上内秘藏/經妙徳品)
又如逺行遊歩萬里種種艱辛無所不見修道積行亦
復如是(無上内秘藏/經妙徳品)
譬如妙饍數數修理得種種味(海空智藏/經平等品)
譬如真金數數打時鎔銷鍊冶轉更明浄調和柔輭光
色微妙其價難量(海空智藏/經平等品)
猶如有人欲立大屋先平其地漸興根基稍壘其墻令
至髙大以材木覆樑柱牢堅以瓦葢之塗治仰泥作悉
成了而堊灑之白璧赤柱儼然巍巍然後請㑹親族門
室善友鄉黨無不周遍飲食作樂無不欣歡(修行道地/經菩薩品)
但解進其義而不能微妙如人食空羮而無有飯具(修/行)
(道地經/慈品)
　　　折𠂻
窮鄉多異曲學多辨(史記趙/世家)
豈不渾沌傷竅嘉樹弊牙雖復人説非馬家握靈虵以
無當之巵同畫地之餅矣(陳書傳/縡傳)
楊子之隣人亡羊既率其黨又請楊子豎追之楊子曰
嘻亡一羊何追者之衆隣人曰多岐路既反問獲羊乎
曰亡之矣岐路之中又有岐焉吾不知所之所以反也
楊子戚然心都子入而問曰昔有昆弟三人游齊魯之
間同師而學進仁義之道而歸其父曰仁義之道若何
伯曰仁義使我愛身而後名仲曰仁義使我殺身以成
名叔曰仁義使我身名並全彼三術相反而同出於儒
孰是孰非邪楊子曰人有濵河而居者習於水勇於泅
操舟鬻渡利供百口裹糧就學者成徒而溺死者幾半
本學泅不學溺而利害如此若以為孰是孰非心都子
嘿然而出曰大道以多岐亡羊學者以多方䘮生學非
本不同非本不一而末異若是唯歸同反一為亡得䘮
(列子/説符)
兼陳萬物而中懸衡焉是故衆異不得相蔽以亂其倫
也(荀子/解蔽)
聖人之所命天下以為正正朝夕者視北辰正嫌疑者
視聖人(春秋繁露/深察名號)
視日月而知衆星之篾也仰聖人而知衆説之小也(揚/子)
(學/行)
萬物紛錯則懸諸天衆言淆亂則折諸聖(揚子/吾子)
好書而不要諸仲尼書肆也好説而不要諸仲尼説鈴
也(揚子/吾子)
赫赫乎日出之光羣目之用也渾渾乎聖人之道羣心
之用也(揚子/五百)
莊子曰射者非前期而中謂之善射天下皆羿也可乎
惠子曰可莊子曰天下非有公是也而各是其所是天
下皆堯也可乎惠子曰可(莊子徐/無鬼)
市無平必失貴賤之正書無師必謬典謨之㫖(揚子法/言註學)
(行/篇)
止水能鑒於人聖智能照萬法故大匠取則於止水衆
生宗極於聖人(道德經註/疏卷一)
豈唯羣聖之户牖抑亦衆玅之法門(道徳經註/䟽卷一)
鳧乙之交定者鴻乎吾所以直其繩矣(𢎞明集張/融門論)
　　　探本
舍源求流無時得源捨本就末無時得本(闗尹子/一宇)
君子戰雖有陳而勇為本焉䘮雖有禮而哀為本焉士
雖有學而行為本焉是故置本不安者無務豐末(墨子/修身)
夫井植生梓而不容甕溝植生條而不容舟不過三月
必死所以然者何也皆狂生而無其本者也河九折注
於海而流不絶者崑崙之輸也潦水不泄瀇瀁極望旬
月不雨則涸而枯澤受瀷而無源者是故乞火不若取
燧寄汲不若鑿井(淮南子/覽㝠訓)
多聞則守之以約多見則守之以卓寡聞則無約也寡
見則無卓也綠衣三百色如之何矣紵絮三千寒如之
何矣(揚子/吾子)
激修流揚朝宗者不可以背五城而跨積石舒翠葉吐
丹葩者不可以含洪荄而去繁柯敗源失本尟不枯汔
叛聖違經理不𢎞濟(抱朴子外/篇廣譬)
見虎一毛不知其斑道家笑儒者之拘儒者嗤道家之
放皆不見本也止響以聲逐影以形姦爭流蕩不知所
止也(意林物/理論)
中黄老君曰子既知身藏又當知天地父母之家五城
十二樓眞秘於叢霄之觀(初學記道/釋部觀註)
見其外不睹其内識其流不獲其源秉其末不窮其根
(道徳經/指歸卷)
自然之道亦猶樹也轉多轉逺其根轉少轉得其本(道/徳)
(經註/)
仁義母之所生非可以為母形器匠之所成非可以為
匠也(道徳/經註)
　
　
　
　
　
　喻林卷九十二
欽定四庫全書
　喻林卷九十三　　　　　明　徐元太　撰
　　學業門(三/)
　　　博古
天在山中大畜君子以多識前言往行以畜其徳(易大/畜)
聼逺音者聞其疾而不聞其舒望逺者察其貎而不察
其形立乎定哀以指隠桓隠桓之日逺矣(榖梁桓公/十四年)
食肉不食馬肝不為不知味言學者無言湯武受命不
為愚(史記儒/林傳)
書非史記周圖仲尼不采道非虚無自然嚴平不演海
以受淤歳一蕩清君子博識非禮不視(蜀志秦/宓傳)
仲尼嚴平會聚衆書以成春秋指歸之文故海以合流
為大君子以博識為𢎞(蜀志秦/宓傳)
視漢臣之三篋似渉䝉山對梁相之五車若吞雲夢(隋/書)
(崔廓隠/逸傳)
上學以神聼中學以心聼下學以耳聼以耳聼者學在
皮膚以心聼者學在肌肉以神聼者學在骨髓(文子/道徳)
天下無粹白狐而有粹白之裘掇之衆白也善學者若
齊王之食雞必食其蹠數千而後足(淮南子/説山訓)
昔者蒼頡作書容成造厯胡曹為衣后稷耕稼儀狄作
酒奚仲為車此六人者皆有神明之道聖智之迹故人
作一事而遺後世非能一人而獨兼有之各悉其知貴
其所欲逹遂為天下備今使六子者易事而明弗能見
者何萬物至衆而知不足以奄之周室以後無六子之
賢而皆修其業當世之人無一人之才而知其六賢之
道者何敎順施續而知能流通由此觀之學不可已明
矣(淮南子/修務訓)
有鳥將來張羅待之得鳥者一目也今為一目之羅無
時得鳥矣道雖要也非博無以通矣博其方約其説(小/荀)
(子時/事)
道之於心也猶火之於人目也中穽深室幽黑無見及
設盛燭則百物彰矣此則火之耀也非目之光也而目
假之則為明矣天地之道神明之為不可見也學問聖
典心思道術則皆來覩矣此則道之材也非心之明也
而人假之則為己知矣是故索物於夜室者莫良於火
索道於當世者莫良於典典者經也(潛夫論/讚學)
人目不見青黄曰盲耳不聞宫商曰聾鼻不知香臭曰
癕癕聾與盲不成人者也人不博覽者不聞古今不見
事類不知然否猶目盲耳聾鼻癕者也(王充論衡/別通篇)
人好觀圖畫者圖上所畫古之列人也見列人之面孰
與觀其言行置之空壁形容具存人不激勸者不見言
行也古賢之遺文竹帛之所載粲然豈徒墻壁之畫哉
(王充論衡/别通篇)
法令之家不見行事議罪不可審章句之生不覽古今
論事不實(王充論衡/别通篇)
耕夫多殖嘉榖謂之上農夫其少者謂之下農夫學士
之才農夫之力一也能多種穀謂之上農能博學問謂
之上儒(王充論衡/别通篇)
大川旱不枯者多所疏也潢汙兼日不雨泥輙見者無
所通也是故大川相間小川相屬東流歸海故海大也
海不通於百川安得巨大之名夫人含百家之言猶海
懐百川之流也不謂之大者是謂海小於百川也(王充/論衡)
(别通/篇)
如皆為用則多者為上少者為下累積千金比於一百
孰為富者(王充論衡/自紀篇)
大樂之成非取乎一音嘉膳之和非取乎一味聖人之
徳非取乎一道故曰學者所以總羣道也羣道統乎己
心羣言一乎己口唯所用之故出則元亨處則利貞黙
則成象語則成文述千載之上若共一時論殊俗之類
若與同室度幽明之故若見其情原治亂之漸若指已
效(徐幹中/論治學)
誠須所師必深必博猶渉滄海而摙水造長洲而伐木
獨以力劣為患豈以物少為憂哉(抱朴子内/篇袪惑)
古人歎息於才難故謂百世為随踵不以璞非崑山而
棄耀夜之寳不以書不出聖而廢助教之言(抱朴子外/篇尚博)
朱緑所以改素絲訓誨所以移蒙蔽披𤣥雲而揚大明
則萬物無所隠其狀矣舒竹帛而考古今則天地無所
藏其情矣(抱朴子外/篇朂學)
渉若渉水獵若獵獸言歴覽之不專精也(前漢書註/賈山傳)
三墳五典八索九丘葢聖人之陳迹耳子何好焉予曰
上紀五帝之盛下述百王之義粲粲如列宿落落如連
珠雖復退居窮處簞食瓢飲未始失其樂矣予可得無
好乎(太平御覽/人事部樂)
成少伯工吹竽見安昌侯張子夏鼓琴謂曰音不通千
曲以上不足以為知音(太平御覽/樂部竽)
夫觀書者譬猶登東嶽而知邱陵之嵔㠥也浮滄海而
知江河之不廣也見日月而知衆星之照微也仰聖人
而知衆説之少觀也(太平御覽/學部敎學)
譬如大醫觀諸草木皆入醫方種種方便救治疾病皆
得差愈(无上内秘藏/經顯道品)
譬如王守藏者知王帑藏中金銀珠玉瑠璃珍寳有其
多少(那/經)　(比丘/上)
　　　存心
今夫蹶者趨者是氣也而反動其心(孟子公/孫丑上)
人有雞犬放則知求之有放心而不知求學問之道無
他求其放心而已矣(孟子告/子上)
今有無名之指屈而不信非疾痛害事也如有能信
之者則不逺秦楚之路為指之不若人也指不若人
則知惡之心不若人則不知惡此之謂不知類也(孟子/告子)
(上/)
饑者甘食渇者甘飲是未得飲食之正也饑渴害之也
豈惟口腹有饑渴之害人心亦皆有害人能無以饑渴
之害為心害則不及人不為憂矣(孟子盡/心上)
山徑之蹊間介然用之而成路為間不用則茅塞之矣
今茅塞子之心矣(孟子盡/心下)
人知求雞犬莫知求其心者惑也學問所以求之矣(趙/氏)
(註孟子/告子上)
人之心莫隠乎慈莫便乎恕赤子匍匐使我心惻隠於
慈故也凌波而先濟跋而望乎後之人便於恕故也此
心之弗失焉可以事帝矣可以格天矣可以入道矣(子/華)
(子執/中)
人中虚圓不徑寸神明舍焉事物交滑如理亂棼如渉
驚浸一則以之怵惕一則以之忌諱一則以之懲創是
則一日之間一時之頃而徑寸之地如炎如氷矣(子華/子北)
(宫子/仕)
心胸之兩間其容幾何然則歴陸嶔嶇太行鴈門横塞
之靈臺之闗勺水之不通而奚以有容嗜欲炎之好憎
氷之炎與氷交戰焉則必兩相傷者矣(子華子/執中)
目視雕琢者明愈傷耳聞交響者聰愈傷心思𤣥妙者
心愈傷(闗尹子/五鑑)
次二植中樞周無隅測曰植中樞立督慮也(太𤣥經/第一周)
初一藏心於淵美厥靈根測曰藏心於淵神不外也(太/𤣥)
(經第/六養)
六根不淨當洗其心心不受垢自無諸穢故心為宰官
統御一切降伏其心猶馭猛虎如有縱怠反傷汝身(虚/皇)
(四十/九章)
譬如善調馬師随馬𢤱悷即時能伏(大寳積經卷/一百一十二)
心如獼猴貪六欲故心如畫師能起種種業因縁故(大/寳)
(積經卷一/百一十二)
無甘蔗子則無種種石蜜諸味若無菩提心者亦無種
種三寳諸味(大方等大/集經卷九)
以是正心能制諸惡如執鉤筞邪法不生(大方廣佛/華嚴經卷)
(十二/)
發寳馬心離𢤱悷不調故發大車心載一切故發大象
心伏諸根故發大山心一切惡風不能動故發小犬心
離瞋恚故(大方廣佛華嚴/經卷五十八)
菩提心者則為浄水洗濯一切煩惱垢故菩提心者則
為大風一切世間無障礙故菩提心者則為盛火能燒
一切邪見愛故菩提心者則為浄日普照一切衆生類
故(大方廣佛華嚴/經卷五十九)
菩提心者則為利劍斬除一切煩惱惡故菩提心者則
為金搥壊散一切憍慢山故(大方廣佛華嚴/經卷五十九)
菩提心者則為釿斧斫伐無知諸苦樹故菩提心者則
為器仗防䕶一切諸艱難故(大方廣佛華嚴/經卷五十九)
菩提心者則為勇健摧滅煩惱諸怨敵故菩提心者則
為善鑷抜出一切煩惱刺故菩提心者則為尊主於餘
一切莫能勝故(大方廣佛華嚴/經卷五十九)
菩提心者則為浄燈普照一切諸法界故菩提心者則
為淨眼悉能覩見邪正道故菩提心者則為大道皆令
得入一切智城故(大方廣佛華嚴/經卷五十九)
菩提心者則為寳象悉能調伏一切根故菩提心者則
為寳馬逺離諸惡𢤱悷法故(大方廣佛華嚴/經卷五十九)
菩提心者則為沃燋消盡一切不善法故菩提心者則
為金剛壊散一切諸惡法故(大方廣佛華嚴/經巻五十九)
菩提心者則為如意珠具足一切切徳利故菩提心者
則為天徳瓶滿足一切所欲樂故菩提心者則為劫初
樹出生一切莊嚴具故菩提心者則為恒娑相衣不受
一切諸塵垢故(大方廣佛華嚴/經卷五十九)
譬如飛鳥獼猴不適止一處也心所因不適止一處也
(佛遺目摩尼/寳經推六)
人心溢盪猶如風電獼猴擲樹海波潮浪(蘓婆呼童/子經卷上)
如蟻守卵如犛牛愛尾如䕶一子如䕶一眼如巫師䕶
身如貧人䕶寳如海師䕶舶(解脱道論/卷一藁一)
持心當如西方石石在中庭雨墮亦不能壊日炙亦不
能消風吹亦不能起(佛説阿含正/行經敬六)
意駚於響難䕶難禁(法句經/心意品)
藏六如龜防意如城慧與魔戰勝則無患(法句經/心意品)
諸善中獨有一心最第一人能一其心諸善皆随之譬
如樓陛當有所倚諸為善者皆著一心(那先比丘/經卷上)
以能伏心如猫制鼠(禪要呵/欲經)
如馬不著轡勒左右噉草不肯進路若著轡勒則噉草
意斷随人意去(大智度論/卷六十八)
心之可畏甚於毒蛇惡獸怨賊大火越逸未足喻也
動轉輕躁但觀於蜜不見深坑譬如狂象無鉤猿猴
得樹騰躍踔躑難可禁制當急挫之無令放逸(遺教/經論)
(離十/二)
勿令放逸入於五欲譬如牧牛之人執杖視之不令縱
逸犯人苖稼(遺教經論/離十二)
　　　涵養
宋人有閔其苖之不長而揠之者芒芒然歸謂其人
曰今日病矣予助苖長矣其子趨而往視之苖則槁
矣天下之不助苖長者寡矣以為無益而舍之者不
耘苖者也助之長者揠苖者也非徒無益而又害之
(孟子公/孫丑上)
牛山之木嘗美矣以其郊於大國也斧斤伐之可以為
美乎是其日夜之所息雨露之所潤非無萌蘖之生焉
牛羊又從而牧之是以若彼濯濯也人見其濯濯也以
為未嘗有材焉此豈山之性也哉雖存乎人者豈無仁
義之心哉所以放其良心者亦猶斧斤之於木也旦旦
而伐之可以為美乎其日夜之所息平旦之氣其好惡
與人相近也者幾希則其旦晝之所為有梏亡之矣梏
之反覆則其夜氣不足以存夜氣不足以存則其違禽
獸不逺矣人見其禽獸也而以為未嘗有才焉者是豈
人之情也哉故茍得其養無物不長茍失其養無物不
消(孟子告/子上)
誠得其養若雨露於草木法度於仁義何有不長也誠
失其養若斧斤牛羊之消草木利欲之消仁義何有不
盡也(趙氏註孟/子告子上)
夫火熱而水滅之金剛而火銷之木強而斧伐之水流
而土遏之惟造物者物莫能勝也故中欲不出謂之扃
外邪不入謂之塞中扃外閉何事之不節外閉中扃何
事之不成弗用而後能用之弗為而後能為之(淮南子/主術訓)
(下/)
次二閑其藏固珍寳測曰閑其藏中心淵也(大𤣥經/第一閑)
風者隂陽亂氣激發而起者也猶人之内氣因喜怒哀
樂激越而發也(太平御覽/天部九風)
庾公造伯仁曰君何所欣悦而忽肥庾曰君復何所憂
慘而忽瘠伯仁曰吾無所憂直是清虚日來滓穢日去
(太平御覽/人事部肥)
嬰兒之姿貴養厚敦(西昇/經)
譬如畫石其文恒在畫水易滅勢不可住瞋恚難除譬
如畫石善根易滅猶如畫水是故此心難得調伏如大
火聚其明久住電光之明其光不停瞋如火聚慈如電
火是故此心難得調伏(元陽妙/經卷五)
煩惱之人堅牢難去眞道之心輕浮易去譬如家犬不
畏於人山林野鹿見人怖走瞋恚難去如守家犬慈心
易失猶如野鹿是故此心難可調伏(元陽妙/經巻五)
能令衆生善根成熟增長善芽(大方等大/集經卷一)
譬如調馬師馬有搪揬者當數數敎之久後調好(佛遺/日摩)
(尼寳經/推六)
猶如鬘師以水灑華使不萎枯潤澤鮮明(長阿含經/卷十八)
如良地有娑羅林彼中有守娑羅林人明健不懈諸娑
羅根以時鋤掘平髙塡下糞沃溉灌不失其時若其邊
有穢惡草生長盡拔棄之若有横曲不調直者盡􁀙治
之若有極好中直樹者便擁護養随時鋤掘糞沃溉灌
不失其時如是良地娑羅樹林轉茂盛好(中阿含經/卷三十五)
佛呼沙門問之汝處于家將何修為對曰恒彈琴佛言
絃緩何如曰不鳴矣絃急何如曰聲絶矣急緩得中何
如諸音普調佛告沙門學道猶然執心調適道可得矣
(佛説四十二/章經尺一)
譬象調正可中王乘(法句經/象喻品)
制根從正如馬調御(法句經/羅漢品)
猶如榖種子入地即變易随時溉灌萌芽得長(出曜經/三愛品)
譬如王有守門者知王有所敬者知王有所不敬者知
有利王者知有不利王者守門者知王所敬者知利王
者便内之知王不敬者知不利王者守門者即不内那
先言人持意亦如是諸善者當内之諸不善者不當内
守意制心譬亦如是(那先比丘/經卷上)
知色知相知刮刷知覆瘡知作烟知好道知牛所宜處
知好度濟知安隠處知留乳知養牛主若放牛人知此
十一法能令牛羣蕃息(大智度/論卷二)
　　　充才
有荏染然柔忍之木是維可以為弓之幹我乃緡被之
以絲則有絃而成弓可以為弓明矣亦猶温温然寛柔
之人是維可以為徳之基我乃敎訓之以學則有能而
成徳可以為法矣(毛詩正/義抑)
孔子曰野哉君子不可以不學見人不可以不飾不飾
無貎無貎不敬不敬無禮無禮不立夫逺而有光者飾
也近而逾明者學也譬之如洿邪水潦灟焉莞蒲生焉
從上觀之誰知其非源泉也(大戴禮/記勸學)
子路曰南山有竹不揉且直斬而用之達於犀革以此
言之何學之有子曰栝而羽之鏃而礪之其入之不亦
深乎(孔子家語/子路初見)
良玉不琢資質潤美不待刻琢此亡異於達巷黨人不
學而自知也然則常玉不琢不成文章君子不學不成
其徳(前漢書董/仲舒傳)
龍淵太阿出昆吾之金和氏之璧由井里之田礱之以
砥礪錯之以他山故能致連城之價為命世之寳學亦
人之砥礪也(魏志文/帝紀註)
荆山之璞雖美不琢不成其寳顔冉之才雖茂不學不
𢎞其量(晋書景/帝紀)
班爾之妙曲木變容朱藍所染素絲改色(隋書李/徳林傳)
若使貴遊之輩飾以明經可謂稽山竹箭加之以括羽
(北齊書/儒林傳)
和之璧井里之厥也玉人琢之為天子寳(荀子/大畧)
且天生人也而使其耳可以聞不學其聞不若聾使其
目可以見不學其見不若盲使其口可以言不學其言
不若爽使其心可以知不學其知不若狂故凡學非能
益也達天性也(吕氏春/秋尊師)
夫瘠地之民多有心者勞也沃地之民多不才者饒也
由此觀之知人無務不若愚而好學(淮南子/修務訓)
弓待檠而後能調劍待砥而後能利玉堅無敵鏤以為
獸首尾成形礛諸之功木直中繩揉以為輪其曲中規
隠括之力唐碧堅忍之類猶可刻鏤揉以成器用又況
心意乎(淮南子/修務訓)
劍雖利不厲不斷材雖美不學不髙雖有旨酒嘉殽不
嘗不知其㫖雖有善道不學不達其功故學然後知不
足敎然後知不究(韓詩/外傳)
雖有良玉不刻鏤則不成器雖有美質不學則不成(韓/詩)
(外傳/)
砥所以致於刃學所以盡其才(鹽鐵論/殊路)
夫學者崇名立身之本也儀狀齊等而餙貎者好質性
同倫而學問者智(説苑/建本)
騏驥雖疾不遇伯樂不致千里干將雖利非人力不能
自斷焉烏號之弓雖良不得排檠不能自任人才雖髙
不務學問不能致聖(説苑/建本)
學所以益才也礪所以致刃也吾嘗幽處而深思不若
學之速吾嘗跂而望不若登髙之博見(説苑/建本)
有刀者礲諸有玉者錯諸不礲不錯焉攸用礲而錯諸
質在其中矣(揚子/學行)
工欲善其事必先利其器王欲宣其義必先讀其智易
曰君子以多識前言徃行以畜其徳是以人之有學也
猶物之有治也故夏后之璜楚和之璧雖有美璞卞和
之資不琢不錯不離礫石夫瑚簋之器朝祭之服其始
也乃山野之木蠶繭之絲耳使巧倕加繩墨而制之以
斤斧女工加五色而制之以機杼則皆成宗廟之器黼
黻之章可著於鬼神可御於王公而况君子敦貞之質
察敏之才攝之以良朋敎之以明師文之以禮樂導之
以詩書讚之以周易明之以春秋其有濟乎(潛夫論/讚學)
骨曰切象曰磋玉曰琢石曰磨切磋琢磨乃成寳器人
之學問知能成就猶骨象玉石切磋琢磨也(王充論衡/量知篇)
學猶飾也器不飾則無以為美觀人不學則無以有懿
徳有懿徳故可以經人倫為美觀故可以供神明故書
曰若作梓材既勤樸斵惟其塗丹雘(徐幹中/論治學)
馬雖有逸足而不閑輿則不為良駿人雖有美質而不
習道則不為君子故學者求習道也若有似乎畵采𤣥
黄之色既著而純皓之體斯亡敝而不渝孰知其素歟
(徐幹中/論治學)
南威青琴姣冶之極而必俟盛飾以增麗回賜游夏雖
天才雋朗而實湏墳誥以廣智(抱朴子外/篇博喻)
泣血之寳仰礛䃴以摛景沉閭孟勞須楚砥以斂鋒騮
驛待王孫而致逺令質俟隠括而成徳(抱朴子外/篇博喻)
文梓干雲而不可名臺榭者未加班輸之結構也天然
爽朗而不可謂之君子者不識大倫之臧否也(抱朴子/外篇朂)
(學/)
雖云色白匪染弗麗雖云味甘匪和弗美故瑶華不琢
則燿夜之景不發丹青不治則純鈞之勁不就火則不
鑽不生不扇不熾水則不决不流不積不深故質雖在
我而成之由彼也(抱朴子外/篇朂學)
呉簳質勁非筈羽而不美越劍性利非淬礪而不銛人
性譞惠非積學而不成(劉子/崇學)
不登峻岑不知天之髙不瞰深谷不知地之厚不遊六
藝不知智之源(劉子/崇學)
青出於藍而青於藍染使然也氷生於水而冷於水寒
使然也鏡出於金而明於金瑩使然也戎夷之子生而
同聲長而異語敎使然也(劉子/崇學)
海蚌未剖則明珠不顯崑竹未斷則鳯音不彰情性未
鍊則神明不發(劉子/崇學)
耳形完而聼不聞者聾也目形全而視不見者盲也人
性美而不監道者不學也(劉子/崇學)
夫繭繰以為絲織為縑紈繢以黼黻則王侯服之學為
禮儀絲以文藻而世人榮之繭之不繰則素絲蠧於筐
籠人之不學則才智腐於心胸(劉子/崇學)
譬諸金木金性苞水木性藏火故鍊金則水出鑽木而
火生人能務學鑽鍊其性則才慧發矣(劉子/崇學)
不及盛年講肄道義使明珠加磨瑩之功荆璞發採琢
之榮不亦良可惜乎(補文選戴/邈學校疏)
皎皎練練得藍則青得丹則赤得蘖則黄得湼則黒玉
不琢則南山之圓石(意林/正部)
水性雖能流不導則不通人性雖能智不敎則不逹學
猶植也不學將落(意林成/敗志)
象弭飾堂谿之材鷲羽加淇園之竹(文苑英華周/宣帝檄一)
明珠不瑩焉發其光寳玉不琢不成璋珪(太平御覽珍/寳部珠下)
鐵使平越之工鑄之以為劍而弗加砥礪則以刺不入
擊不斷磨之以礱礪加之以黄砥則刺也無前擊也無
下自是觀之礪之與弗礪其相去逺矣今人皆礪其劒
而弗知礪其身夫學身之砥礪也(太平御覽/雜物部礪)
志不務學弗能成才如以盆盎之水求一山之形形不
可得則志由此惑(何氏語/林識鑒)
譬如有人遇得寳珠示治寳者言我此寳價直無量然
其形色未甚光鮮汝當為我如法磨瑩但令鮮淨勿懐
形色其治寳者随彼所言依法專心如如磨瑩如是如
是光色漸發乃至究竟映徹表裏既修治已價直無量
(波羅蜜多經卷/五百七十五)
譬如芽種皆依地生由勤溉灌令芽生長(蘓婆呼童/子經卷上)
　　　求明
誰能革濁清我濯溉誰能昭闇啟我童昩(後漢書/傅毅傳)
不知而問堯舜無有而求天府先王之道則堯舜已六
二之博則天府已(荀子/大畧)
朱儒問徑天髙於修人修人不知曰子雖不知猶近之
於我故凡問事必於近者(淮南子/説山訓)
通於學者若車軸轉轂之中不運於己與之致千里終
而復始轉無窮之源不通於學者若迷惑告之以東西
南北所居聆聆背而不得不知凡要(淮南子/説山訓)
太山之髙背而弗見秋毫之末視之可察(淮南子/説林訓)
夫指之拘也莫不事申也心之塞也莫知務通也不明
於類也(淮南子/泰族訓)
人心必有明焉必有悟焉如火得風而炎熾如水赴下
而流速(徐幹中/論治學)
民之初載其矇未知譬如寳在於𤣥室有所求而不見
白日照焉則羣物斯辯矣學者心之白日也(徐幹中/論治學)
茍得其要則八極之外如在指掌百代之逺有若同時
不必在乎庭宇之左右俟乎瞻視之所及然後知之也
(抱朴子外/篇對俗)
欲超千里於終朝必假追影之足欲凌洪波而遐濟必
因艘檝之器欲見無外而不下堂必由之乎載籍欲測
淵㣲而不役神必得之乎明師(抱朴子外/篇朂學)
浚井不渫則混濘滋積嘉榖不芸則荑莠彌蔓學而不
思則疑閡實繁講肄不精則長惑喪功(抱朴子外/篇博喻)
登𤣥圃者悟丘阜之卑浮溟海者識池沼之褊披九典
乃覺墻面之篤蔽聞至道乃知拘俗之多迷(抱朴子外/篇廣譬)
㓜而學者如日出之光老而學者如秉燭夜行猶賢乎
瞑目而無見者也(顔氏家/訓務學)
耳之初窒目之始昧必不恡百金遭醫千里人不渉學
猶心之聾盲不知逺祈明師以攻心術性之蔽也(劉子/崇學)
夫兩葉掩目則冥黙無覩雙珠填耳必寂寞無聞葉作
目蔽珠為耳鯁二闗外擁視聼内隔固其宜也(劉子/專學)
天以神明光燭幽明照曜四方人以潛心鈎深致逺探
賾索隠(揚子法言/註問神篇)
以明照物明盡則照窮而勿照之明猶無得之得無得
而得斯為眞得故勿照之明斯為眞明矣演眞明而廣
照何止鑒窮沙界乎(李善註文選王簡/棲頭陁寺碑文)
人皆知滌其器莫知洗其心君子審其宗而後學明其
道而後行(意林物/理論)
登山小魯汎海難沂叅珉見璧辯礫知璣(藝文類聚内/典部内典頌)
若風之吹雲明乎若見蒼天(黄帝素問靈樞/經九鍼十二原)
猶如半月漸見光明(元陽妙/經卷二)
亦如有人處於闇室執大炬火悉見諸物元陽法炬亦
復如是(元陽妙/經卷九)
如於暗室得大明燈普使一切得是光明(三十六部尊/經上眞經偈)
猶如明鏡能見色象了了分明種種差别是鏡中象不
可定説是有是無而亦得言鏡中有像一切衆生心鏡
明故見眞道像又如止水無濤波故影現日月星辰飛
鳥日月星辰及以飛鳥悉見水底一切諸物亦見自影
了了分明此水物及所見影俱非眞實不可言有不可
言無一切衆生心水澄清見道身影亦復如是(靈寳秘/蜜經)
如燈破闇名之為滅(海空智藏/經哀歎品)
又如鑛中金治已轉增明(大寳積經/卷二十八)
譬如有鏡塵翳所覆或取塼末及以油灰磨拭令淨(大/寳)
(積經卷/五十五)
猶如日月雲霧覆蔽猛風卒起吹令四散而此日月忽
然大明(大寳積經/卷五十五)
譬如小燈燭光或在壁或在室能滅大黒闇分(大寳積/經卷一)
(百十/)
譬如千歳𡨕室未曾見明若然燈時闇寧有念我久住
此不欲去耶(大寳積經卷/一百一十二)
譬如有藥名無垢光若復有人用塗其眼眼得清淨一
切暗色不能為障(大方廣佛華/嚴經卷二)
譬如日出光之所及衆闇咸除日沒光謝闇便如故(大/乘)
(顯識經/推三)
譬如熱鐵團熱去鐵無損解脱者亦爾惑盡而清凉(大/乘)
(密嚴經/卷上)
譬如室内久來有闇若將燈入即便闇滅(蘇婆呼童/子經卷下)
問慧者如㝠中有燈火(佛説阿含正/行經敬六)
譬如人有鏡不明不見形磨去其垢即自見形人已去
貪婬瞋恚愚癡譬如磨鏡(佛説阿含正/行經敬六)
譬如日出衆㝠皆索(修行道地/經菩薩品)
譬如日月以五事覆曀烟雲塵霧羅㬋阿修羅手障則
不能明照人心亦如是為五葢所覆自不能利亦不能
益人(大智度論/卷十七)
治暗光明復有三種一在夜分謂星月等二在晝分謂
日光明三在俱分謂火珠等(瑜伽師地/論卷十一)
當知初明治三種暗一者夜暗二者雲暗三者障暗(瑜/伽)
(師地論/卷十一)
千載闕疑從春氷而俱泮一世顛倒與浮雲而俱開(𢎞/明)
(集卷/十)
夫日舒則夜卷月生則隂滅燈之破暗猶慧之銷障(法/苑)
(珠林卷/三十五)
　
　
　
　喻林卷九十三
欽定四庫全書
　喻林卷九十四　　　　　明　徐元太　撰
　　學業門(四/)
　　　求道
射之有所凖志志之主欲得中也必中所志乃為善耳
以喻人將有行豫思念之行得其道為善耳(尚書正義/盤庚上)
玉不琢不成器人不學不知道是故古之王者建國君
民敎學為先(禮記/學記)
雖有嘉肴弗食不知其旨也雖有至道弗學不知其善
也(禮記/學記)
道者開通性命猶如道路開通於人人行於道路不可
須臾離也若離道則礙難不通猶善道須臾離棄則身
有患害也(禮記正義/義中庸)
誰能出不由户何莫由斯道也(論語/雍也)
君子謀道不謀食耕也餒在其中矣學也禄在其中矣
君子憂道不憂貧(論語衛/靈公)
百工居肆以成其事君子學以致其道(論語/子張)
夫道若大路然豈難知哉人病不求耳(孟子告/子下)
道則髙矣美矣宜若登天然似不可及也(孟子盡/心上)
雖有拱璧以先駟馬不如坐進此道(老子/為道)
古之知道者築壘以防邪疏源以毓眞(子華子/大道)
不知道妄意卜者如射覆盂髙之存金存玉中之存角
存羽卑之存瓦存石是乎非是乎惟置物者知之(闗尹/子一)
(宇/)
仰道者跂如道者駸皆知道之事不知道之道是以聖
人不望道而歉不恃道而豐不惜道於聖不賈道於愚
(關尹子/一宇)
習射習御習琴習奕終無一事可以一息得者惟道無
形無方故可得之於一息(關尹子/一宇篇)
吾與汝既其文未既其實而固得道與衆雌而無雄而
又奚卵焉(莊子應/帝王)
向吾見若眉睫之間吾因以得汝矣今汝又言而信之
若規規然若喪父母揭竿而求諸海也(莊子庚/桑楚)
丘之於道也其猶醯雞與微夫子之發吾覆也吾不知
天地之大全也(莊子田/子方)
夫體道者天下之君子所繫焉今於道秋毫之端萬分
未得處一焉(莊子知/北遊)
夫人之在道若魚之在水得水而生失水而死(黄石公/三略下)
(畧/)
道髙比於天道明比於日道安比於山(賈子修/政語上)
聖人之與道猶葵之與日也雖不能與終始哉其鄉之
誠也(淮南子/說林訓)
夫道有形者皆生焉其為親亦戚矣享穀食氣者皆受
焉其為君亦惠矣諸有智者皆學焉其為師亦傳矣射
者數發不中人敎之以儀則喜矣又况生儀者乎(淮南/子泰)
(族/訓)
求道者不以目而以心取道者不以手而以耳(說苑/君道)
棄常珍而嗜乎異饌者惡覩其識味也委大聖而好乎
諸子者惡覩其識道也(揚子/吾子)
塗雖曲而通諸夏則由諸川雖曲而通諸海則由諸(易/子)
(問/道)
稽其門闢其户叩其鍵然後乃應況其否者乎(太𤣥經/𤣥攡)
近𤣥者𤣥亦近之逺𤣥者𤣥亦遠之譬若天蒼蒼然在
於東面南面西面北面仰而無不在焉及其俯則不見
也天豈去人哉人自去也(太𤣥經/𤣥攡)
道之於人也其簡且易耳其修之也非若採金攻玉之
渉厯艱難也非若求盈司利之兢逐囂煩也不要而遘
不徵而盛(徐幹中/論修本)
凡探明珠不於合浦之淵不得驪龍之夜光也採美玉
不於荆山之岫不得連城之尺璧也(抱朴子内/篇袪惑)
粗之與妙猶塗之夷險耳遊者豈嘗改其足哉(郭子註/莊子在)
(宥/)
今瞿鵲子方聞孟浪之言而便以為妙道之行斯亦無
異見卵而責司晨之功見彈而求鴞炙之實也(郭子注/莊子齊)
(物/論)
有鳥有鳥則飛於天有魚有魚則潛於淵知道者葢黙
黙焉(文中子/禮樂)
𤣥關難啓善楗易開(李善注文選王簡/栖頭陀寺碑文)
夫食稻粱進芻豢衣狐貉襲氷紈觀窈眇之奇舞聽雲
和之琴瑟此生人之所急非有求而為也脩道德習仁
義敦孝悌立忠貞漸禮樂之腴潤蹈先王之盛則此君
子之所急非有求而為也(文選劉峻/辨命論)
棄餌取罝而責功蹄筌失統喪歸而寄旨忘言(補文選/李充學)
(箴/)
輪者車之跡檝者舟之羽身之須道如此二物(意林/通語)
得道者生六翮於背長毛羽於腹飛無階之蒼天度無
窮之世俗(意林仲長/統昌言)
夫人無幽顯道在則為尊雖生芻之賤也不能脫落君
子(埤雅卉/物門芻)
要乎哉問道昭乎其如日醒窘乎其如夜暝(黄帝素問/靈樞經病)
(傳/)
昭乎哉問明乎哉道如鼔之應桴響之應聲也(黄帝素/問内經)
(天元記/大論)
音樂有聲行者為之止住道言無味學者罕見留心嗟
乎世人迷妄之甚但能淫聽有聲之聲詎能咀嚼無味
之味耶(道德經註/疏卷二)
如蜂採花取其香味(元陽妙/經卷五)
譬如地有八味之水一切衆生而不能得有慧之人用
功穿鑿則便得水眞道亦爾譬如盲人不覩日月良醫
療之而能得見如是日月非是今有真道亦爾(元陽妙/經卷九)
道猶良藥勤而服用定能愈疾有病不服稀能自愈(玉/清)
(經法/印品)
若欲求火於木中求不於水中求若欲求道於身中求
不於他求於氷求火他方求道假使力能移山功能竭
海力之彌勤功之殊妙終刧行之去道愈遠(大乗妙/林經)
捨身求道而不知道已在身中譬如愚人捨形求影黙
聲求響而不知形是影根聲為響本(大乗妙/林經)
不知身心即是真道譬如愚人但見竹木而不知火捨
木求火而不知火已在木中(大乗妙/林經)
其猶髙山大澤非欲蟲魚鳥獸而蟲魚鳥獸歸之人能
虚無無為非欲為道道自歸之矣(聖母資/傳仙道)
深山有寳名曰上勝人若取之則成富有衆生道性亦
復如是(海空智藏/經哀歎品)
如追逝者尋跡能得是跡與人非一非異(靈寶祕/宻經)
譬如有人欲食菴没羅果或半娜娑果先取其子於良
美田而種植之隨時溉灌守䕶營理漸次生長芽莖枝
葉時節和合便有華果果成熟已取而食之(波羅蜜多/經卷四百)
(六/十)
如重病思遇良醫如在大闇思見光明如溺大河思登
彼㟁如遭急難思求依䕶(大乘大方等/日藏經卷一)
譬病思良醫如飢思美饍(大方廣佛華嚴/經卷二十三)
譬如有人願欲得金處處求覓遂得金礦既得礦已即
便碎之擇取精者罏中銷錬得清淨金隨意廻轉作諸
鐶釧種種嚴具雖有諸用金性不改(金光明最勝/王經卷二)
如雪山下有出淨光摩尼寶性有人善知摩尼寶相見
相則知即取持去(大法鼔/經卷下)
夫為道者譬如持炬火入冥室中其冥即滅而明猶存
學道見諦愚癡都滅無不明矣(佛說四十二/章經尺一)
佛言人為道猶若食蜜中邊皆甜吾經亦爾其義皆快
行者得道矣(佛説四十二/章經尺一)
佛言夫為道者猶木在水尋流而行不左觸岸亦不右
觸岸不為人所取不為鬼神所遮不為洄流所住亦不
腐敗吾保其入海矣人為道不為情欲所惑不為衆邪
所誑精進無疑吾保其得道矣(佛說四十二/章經尺一)
譬如有人欲逺所詣即履昔人所行之道又被昔人所
被之甲乃尋昔人舊所都城或行深山或行曠野行之
不已到彼舊城其城廣大乃是往昔王之所都而此都
城嚴麗依然池沼園苑皆悉殊好人之見者心無厭捨
我亦如是履於諸佛舊所行道被於諸佛所被舊甲行
詣諸佛湼槃舊城(佛說舊城/喻經興八)
如蜂集華不嬈色香但取味去(法句經華/香品第一)
譬如大冶錮石然後得金(大智度論/卷三十一)
又如犢子周慞嗚呼得母乃止(大智度論/卷三十二)
穀實在糩中無人能受用時有須用者方便除皮糩(究/竟)
(一乘寶性/論卷一)
不求魚兎之實競攻筌蹄之末(𢎞明集/卷十二)
但求夜光於巨海正自未得耳(𢎞明集宗答何/書難白黒論)
直心是道塲無虚假故發行是道塲能辦事故深心是
道場增益功德故菩提心是道場無錯謬故布施是道
場不望報故持戒是道場得願具故忍辱是道場於諸
衆生心無閡故精進是道場不懈退故禪定是道場心
調柔故智慧是道場現見諸法故慈是道場等衆生故
悲是道場忍疲苦故喜是道場悅樂法故捨是道場憎
愛斷故神通是道場成就六通故解脫是道場能背捨
故方便是道場敎化衆生故四攝是道場攝衆生故多
聞是道場如聞行故伏心是道場正觀諸法故三十七
品是道場捨有為法故諦是道場不誑世間故縁起是
道場無明乃至老死皆無盡故諸煩惱是道場知如實
故衆生是道場知無我故一切法是道場知諸法空故
降魔是道場不傾動故三界是道場無所趣故師子吼
是道場無所畏故力無畏不共法是道場無諸過故三
明是道場無餘閡故一念知一切法是道場成一切智
故(維摩詰所說/經菩薩品)
道不須求經生死刧數苦盡自得如轉縷丸於髙山縷
盡自止何暇求耶(羅什譯維摩/詰經弟子品)
　　　求益
風雷益君子以見善則遷有過則改(易益/)
子夏傳云雷以動之風以散之萬物皆益(周易正/義益)
不學操縵不能安弦不學博依不能安詩不學雜服不
能安禮(禮記/學記)
夫學殖也不學將落(左傳昭公/十八年)
學如殖草木也令人日長日進猶草木之生枝葉也不
學則才知日退將如草木之墜落枝葉也(春秋正義昭/公十八年)
人而不為周南召南其猶正牆面而立也與(論語/陽貨)
人之學也猶木之有枝葉也木有枝葉猶庇蔭人而況
君子之學乎(國語/晉)
千鈞之重加銖兩而移(史記仲尼/弟子傳)
學之資於人也其猶藍之染於素乎(魏志王朗/子肅傳注)
美寶為質雕摩益光不足以損(吳志虞/翻傳)
學之染人甚於丹青丹青吾見其久而渝矣未見久學
而渝者也夫工人之染先修其質後事其色質修色積
而染工畢矣學亦有質孝悌忠信是也(晉書虞/溥傅)
不學將落嘉植靡由(梁書武/帝中紀)
過緇為紺踰藍作青(北齊書/魏收傳)
吾嘗終日而思矣不如須臾之所學也吾嘗跂而望矣
不如登髙之博見也(荀子/勸學)
不登髙山不知天之髙也不臨深谿不知地之厚也不
聞先王之遺言不知學問之大也于越夷貊之子生而
同聲長而異俗敎使之然也(荀子/勸學)
學不可以已青出之於藍而青於藍冰水為之而寒於
水木直中繩輮以為輪其曲中規雖有槁暴不復挺者
輮使之然也故木受繩則直金就礪則利君子博學而
日參省乎已則知明而行無過矣(荀子/勸學)
登髙而招臂非加長也而見者逺順風而呼聲非加疾
也而聞者彰(荀子/勸學)
君子之學如蛻蟠然遷之故其行効其立効其坐効其
置顔色出辭氣効(荀子/大略)
子贛季路故鄙人也被文學服禮義為天下列士學問
不厭好士不倦是天府也(苟子大/略篇)
鄉也混然塗之人也俄而並乎堯禹豈不賤而貴矣哉
鄉也效門室之辨混然曾不能决也俄而原仁義分是
非圖迴天下於掌上而辨白黑豈不愚而知矣哉鄉也
胥靡之人俄而治天下之大器舉在此豈不貧而富矣
哉(荀子儒/效篇)
如垤而進吾與之如丘而止吾已矣今學曾未如肬贅
則具然欲為人師(荀子/宥坐)
善學者若齊王之食雞也必食其跖數千而後足雖不
足猶若有跖物固莫不有長莫不有短人亦然故善學
者假人之長以補其短被褐而出衣錦而入戎人生乎
戎長乎戎而戎言不知其所受之楚人生乎楚長乎楚
而楚言不知其所受之今使楚人長乎戎戎人長乎楚
則楚人戎言戎人楚言矣(吕氏春/秋用衆)
學聖王之道者譬其如日静思而獨居譬其若火夫舍
學聖之道而靜居獨思譬其若去日之明於庭而就火
之光於室也然可以小見而不可以大知(賈子新書/修政語上)
夫以西施之美而蒙不潔則過之者莫不睨而掩鼻當
試傅白黱黑榆流波雜芷若籠蒙視冶由笑佳態佻志
從容為說焉則雖王公大人孰能無悇憛癢心而巔一
視之今以二三子材而蒙愚惑之智予恐過之有掩鼻
之容也(賈子新/書勸學)
夫純鈎魚腸劍之始下型擊則不能斷刺則不能入及
加之砥礪摩其鋒鄂則水斷龍舟陸剸犀甲明鏡之始
下型朦然未見形容及其粉以𤣥錫磨以白旃鬢眉㣲
毛可得而察夫學亦人之砥錫也而謂學無益者所以
論之過(淮南子/修務訓)
且夫身正性善發憤而成仁帽慿而為義性命可說不
待學問而合於道者堯舜文王也沉湎躭荒不可敎以
道不可喻以德嚴父弗能正嚴師不能化者丹朱商均
也曼頰皓齒形夸骨佳不待脂粉芳澤而性可說者西
施陽文也啳􁏌哆噅蘧蒢戚施雖粉白黛黑弗能為美
者嫫母仳倠也夫上不及堯舜下不及商均美不及西
施惡不若嫫母此敎訓之所喻也而芳澤之所施(淮南/子修)
(務/訓)
且聾者耳形具而無能聞也盲者目形存而無能見也
夫言者所以通已於人也聞者所以通人於己也瘖者
不言聾者不聞既瘖且聾人道不通故有瘖聾之病者
雖破家求醫不顧其費豈獨形骸有瘖聾哉心志亦有
之(淮南子/泰族訓)
吾嘗深有思而莫之得也於學則寤焉吾嘗企有望而
亦莫之見也登髙則覩焉(孔叢子/雜訓)
湯稱學聖王之道者譬如日焉静居獨思譬如火焉夫
捨學聖王之道若捨日之光何乃獨思若火之明也可
以見小耳未可用犬知惟學問可以廣明德慧也(說苑/建本)
人皆知以食愈饑莫知以學愈愚(説苑/建本)
人知糞其田莫知糞其心糞田莫過利苗得粟糞心易
行而得其所欲(說苑/建本)
庭燎夜明追嗣日光(焦氏易林/剝之大有)
刻畫為飾毛嬙西施(焦氏易林/升之井)
造父疾趨百歩而廢而託乘輿坐致千里水師汎軸解
維則溺自託舟楫坐濟江河是故君子者性非絶世善
自託於物也人之情性未能相百而其明智有相萬也
此非其眞性之材也必有假以致之也(濳夫論/讃學)
夫肥沃墝埆土地之本性也肥而沃者性美樹稼豐茂
墝而埆者性惡深耕細鋤厚加糞壤勉致人功以助地
利其樹稼與彼肥沃者相似類也地之髙下亦如此焉
以钁鍤鑿地以埤增下則其下與髙者齊如復增钁鍤
則夫下者不徒齊者也反更為髙而其髙者反為下(王/充)
(論衡率/性篇)
蒸所與衆山之材幹同也伐以為蒸燻以火烟熱究浹
光色澤潤焫之於堂其耀浩廣火竈之效加也繡之未
㓨錦之未織恒絲庸帛何以異哉加五綵之巧施針縷
之飾文章炫耀黻華蟲山龍日月學士有文章之學猶
絲帛之有五色之巧也本質不能相過學業積聚超踰
多矣(王充論衡/量知篇)
夫穀未舂蒸曰粟銅未鑄鑠曰積石人未學問曰矇矇
者竹木之類也夫竹生於山木長於林未知所入截竹
為筒破以為牒加筆墨之跡乃成文字大者為經小者
為傳記斷木為槧㭊之為板力加刮削乃成奏牘夫竹
木麤苴之物也雕琢刻削乃成為器用況人含天地之
性最為貴者乎(王充論衡/量知篇)
銅錫未採在衆石之間工師鑿掘鑪橐鑄鑠乃成器未
更鑪槖名曰積石積石與彼路畔之瓦山間之礫一實
也(王充論衡/量知篇)
潤下作鹹水之滋味也東海水鹹流廣大也西州鹽井
源泉深也人或無井而食或穿井而不得泉有鹽井之
利乎不與賢聖通業有髙世之名難哉(王充論衡/别通篇)
不出横難不得從說不發苦詰不聞甘對導才低仰欲
求禆也砥石劘厲欲求銛也(王充論衡/變動篇)
倦立而思逺不如速行之必至也矯首而狥飛不如循
雌之必獲也孤居而願智不如務學之必達也(徐幹中/論治學)
夫聽黄鍾之聲然後知擊缶之細視衮龍之文然後知
被褐之陋渉庠序之教然後知不學之困故學者如登
山焉動而益髙如寤寐焉久而愈足顧所由來則杳然
其逺以其難而懈之誤且非矣(徐幹中/論治學)
腥臊未化飲血茹毛以充其虚食之始也茹之火齊糝
以蘭橘雖所未嘗嘗必美之適於口也蕢桴土鼓撫腹
而吟足之蹈之以娛其喜樂之質也加之管絃雜以羽
毛雖所未聽察之必樂當其心也(嵇中散集張遼/叔自然好學論)
泥湼可令齊堅乎金玉曲木可攻之以應繩墨百獸可
敎之以戰陳畜牲可習之以進退沈鱗可動之以聲音
機石可感之以精誠又況乎含五常而稟最靈者哉(抱/朴)
(子外篇/勗學)
低仰之駟敎之功也鷙擊之禽習之馴也與彼凡馬野
鷹本實一類此以飾貴彼以質賤(抱朴子外/篇勗學)
粉黛至則西施以加麗而宿瘤以藏醜經術深則髙才
者洞逸鹵鈍者醒悞(抱朴子外/篇勗學)
夫學者所以清澄性理簸揚埃穢雕鍛鑛璞礲鍊屯鈍
啓導聦明飾染質素(抱朴子外/篇勗學)
登閬風捫晨極然後知井谷之闇隘披七經玩百氏然
後覺面牆之至困也(抱朴子外/篇勗學)
夫不學而求知猶願魚而無網焉雖勤而無獲矣廣博
以窮理猶順風而託焉體不勞而致逺矣(抱朴子外/篇勗學)
雖長大而不學道侏侏然若未成之人也(太𤣥經第/一童解)
林根增益益根而榦長求益之道也(太𤣥經第/一增解)
山抱玉而草木潤焉川貯珠而岸不枯焉口納滋味而
百節肥焉心愛典誥而五性通焉(劉子/崇學)
君子愛日以學及時而成難者不避易者不從旦就業
夕自省可謂守業年三十四十無藝則無藝矣年五十
不以善聞則無聞矣鄙夫鄙婦相㑹於牆之陰可謂宻
矣明日或有知之故云執仁與義莫不聞也蓬生麻中
不扶自直白沙在湼與之俱黒君子之遊苾乎如入蘭
芷之室久而不聞則與之化矣小人之遊戲乎如入鮑
魚之室久亦不聞而亦化矣故君子慎其去就也(意林/曾子)
人之學如渴而飲河海大飲則大盈小飲則小盈大觀
則大見小觀則小見(意林物/理論)
若不學譬如無目而視無脛而走無翅而飛無口而語
不可得也(意林/正部)
斵玉為器諭乎知道惟山出泉譬乎從學是以執射執
御雖聖猶然為弓為箕不無以矣(藝文類聚人/部鑒誡書)
矯首伺飛不如修弋宛足念逺莫若驅䮽故樸斵成於
丹雘篠簜資於括羽(藝文類聚禮/部學校啓)
將使良璣修竹兼增瑩羽(藝文類聚職/官部祭酒表)
金鎔乃器水術伊瀾漸芳則馥履氷固寒(藝文類聚禮/部釋奠詩)
醬成於鹽而鹹於鹽夫物之變有時而重(藝文類聚/食物部醬)
已漚為菅未霑人功故謂之野菅(埤雅卉物/門白華)
胸中無學猶手中無錢(文苑英華/庾信連珠)
夫學之於人猶土地之山川也珍寶於是乎出猶樹木
之有枝葉本根於是乎庇也(太平御覽/學部叙學)
干將鏌鎁巨闕辟閭古之良劍也然而不加砥礪則不
能利不得人力則不能斷驊騮騏驥纖離騄耳此皆古
之良馬也然而必前有銜轡之制後有鞭䇿之威加之
造父之御然後一日而致千里夫人雖有性質美而心
辯智必將求賢師而事之(初學記/人部師)
人而不學命之曰視皮(一作/肉)學而不行命之曰輒(一作/撮)
囊(困學紀聞/卷十諸子)
譬如鑄劍煆煉滓穢始見精鋼勇烈無滯當成妙器(虚/皇)
(四十/九章)
如人種樹為得蔭凉為得花果及以材木(元陽妙/經卷九)
猶如甘蔗噉嚼口中得於甘味我亦如是從聖人數聞
經典多得法味(元陽妙/經卷三)
譬如有人飢渴欲求飲食疾病之人求於良醫苦惱之
人求於救䕶(元陽妙/經卷七)
大師求法隨種種求隨種種有(海空智藏/經捨受品)
譬如良農三陽之時善役調牛鈎引懸澍隄捍綿密踖
乘通濘加以好糞次選良種治擇蕪穢温濕宜之然後
調樹芸耗莠稗壅䕶苗根晨夕㸔視無令六畜侵食踐
蹋如是苗子三月假生萋蔚蘩盛水陸通美無有蝥螣
凉秋結實髙下通熟即命童僕收藏貯積藏吏監守不
令餘耗唯供食用儲備盈長家給豐足傍惠貧乏(玉清/經道)
(化四/夷品)
如吠瑠瑠若時若時匠者瑩拭尒時尒時光已轉淨(波/羅)
(蜜多經卷五/百八十四)
譬如乳牛或噉乾草或噉濕草或飲冷水或飲煗水而
能出於乳酪生酥熟酥尺以醍醐(大寶積經/卷四十一)
譬如有人於大火聚投以薪木數數添之如是添已其
焰轉熾彌更增明無有盡滅(大寶積經/卷九十一)
如火焚燒時不厭於草木(大寶積經/卷九十五)
譬如有人得摩尼珠示其珠師珠師答曰此是無價眞
摩尼寶即求師言為我治磨勿失光色珠師治已隨其
摩時珠色光明映徹表裏(大寶積經卷/一百一十六)
猶以琉璃寶瑩磨於眞金光明轉清淨餘所不能及(大/方)
(廣佛華嚴經/卷二十六)
譬如眞金以毗瑠璃寶數數磨瑩轉更明淨(大方廣佛/華嚴經卷)
(三十/七)
譬如燈炷隨其精麄光明亦尒若益膏油光明轉增(大/方)
(廣佛華嚴經/卷五十九)
如酥未鑚揺酥終不可得是故諸智者鑚酪而得酥(大/乘)
(宻嚴經/卷下)
譬如眞金得迦私藥著於火中轉增明淨(菩薩地持/經卷七)
譬如成鍊眞金以摩尼珠寶莊嚴勝閻淨檀金(菩薩地/持經卷)
(七/)
譬如成鍊眞金瑩以硨磲光明清淨勝於餘金(菩薩地/持經卷)
(七/)
譬如燃燈因油因炷彼若無人更增益油亦不續炷是
為前已滅訖後不相續無所復受(中阿含經/卷四十二)
如人捨於麄食食百味飯食已充足復求勝者(長阿含/經卷五)
如䇿善馬進道能逺(法句經/刀杖品)
既自解慧又多學問漸進普廣油酥投水自無慧意不
好學問凝縮狹小酪酥投水(法句經/廣衍品)
譬如飽滿人得好食猶尚更食云何飢渴人而言不應
食(大智度/論卷三)
譬如一燈能除諸暗得有所作更有大燈倍復明了(大/智)
(度論/卷六)
如人於暗室燃燈照諸器物皆悉分了更有大燈益復
明審則知後燈所破之闇與前燈合住前燈雖與暗共
住而亦能照物若前燈無暗則後燈無所增益(大智度/論卷十)
(八/)
譬如破闇故然燈更有大燈明則轉勝當知先燈雖照
㣲闇不盡若盡後燈則無用(大智度論/卷七十九)
既懷玉在中又匠以成器(𢎞明集/卷十二)
　　　志惰
宰予晝寢子曰朽木不可雕也糞土之牆不可杇也(論/語)
(公/冶)
力不足者中道而廢今汝畫(論語/雍也)
蹞歩不休跛鼈千里累土不輟邱山崇成厭其源開其
瀆江河可竭一進一退一左一右六驥不致彼人之才
性之相懸也豈若跛鼈之與六驥足哉然而跛鼈致之
六驥不致是無他故焉或為之或不為之耳道雖邇不
行不至事雖小不為不成其為人也多暇日者其出入
不遠矣(荀子/脩身)
且子有弑父者然而天下莫疏其子何也愛父者衆也
儒有邪辟者而先王之道不廢何也其行之者多也今
以為學者之有過而非學者則是以一飽之故絶穀不
食以一蹪之難輟足不行惑也(淮南子/修務訓)
子之廢學若吾斷斯織也夫君子學以立名問則廣知
是以居則安寧動則遠害今而廢之是不免於厮役而
無以離於禍患也何以異於織績而食中道廢而不為
寧能衣其夫子而長不乏糧食哉女則廢其所食男則
隋於修德不為竊盜則為虜役矣(列女傳周列/國鄒孟軻母)
如有多人以諸鎧甲牢自莊嚴欲往討賊臨行陣時心
生恐怖則便退走(元陽妙/經卷二)
佛之經戒譬如寶瓶初聞精進所願必得後小懈慢忘
經失戒譬如瓶破無所復得也(佛說生/經卷五)
譬如有人鑚木求火數數休息而不專一終不到之既
不獲火唐勞其功其以懈心欲求無為譬猶亦然(脩行/道地)
(經集/散品)
昔有長者子入海取沈木積有年載方得一車持來歸
家詣市賣之以其貴故卒無買者經厯多日不能得售
心生疲厭以為苦惱見人賣炭時得速售便生念言不
如燒之作炭可得速售即燒為炭詣市賣之不得半車
炭之價直世間愚人亦復如是無量方便勤行精進仰
求佛果以其難得便生退心不如發心求聲聞果速斷
生死作阿羅漢(百喻經/卷上)
昔有一人病患委篤良醫占之云須恒食一種雉肉可
得愈病而此病者市得一雉食之已盡更不復食醫於
後時見便問之汝病愈未病者答言醫先敎我恒食雉
是故今者食一雉已盡更不敢食醫復語言若前雉已
盡何不更食汝今云何止食一雉望得愈病(百喻經/卷下)
譬如渡河未到而還名爲不到彼岸(大智度論/卷十二)
懈怠之心燒諸功德譬如大火燒諸林野懈怠之人失
諸功德譬如被賊無復遺餘(大智度論/卷十五)
譬如鑚火數息無得火期(大智度論/卷二十三)
　
　
　
　
　
　
　
　
　
　喻林卷九十四
欽定四庫全書
　喻林卷九十五　　　　　明　徐元太　撰
　　學業門(五/)
　　　神悟
知學如擷影知識如計夢(關尹子/一宇)
金玉難捐土石易捨學道之士遇㣲言妙行慎勿執之
若執之則腹心之疾無藥可療(闗尹子/九藥)
桓公讀書於堂上輪扁斵輪於堂下釋椎鑿而上問桓
公曰敢問公之所讀為何言邪公曰聖人之言也曰聖
人在乎公曰已死矣曰然則君之所讀者古人之糟粕
已夫臣也以臣之事觀之斵輪徐則甘而不固疾則苦
而不入不徐不疾得之於手而應於心口不能言有數
存焉於其間臣不能以喻臣之子臣之子亦不能受之
於臣是以行年七十而老斵輪古之人與其不可傳也
死矣然則君之所讀者古人之糟粕已夫(莊子/天道)
筌者所以在魚得魚而忘筌蹄者所以在兎得兎而忘
蹄言者所以在意得意而忘言(莊子/外物)
今夫亾箴者終日求之而不得其得之非目益明也眸
而見之也心之於慮亦然(荀子/大畧)
尹儒學御三年而不得焉苦痛之夜夢受秋駕於其師
明日往朝其師望而謂之曰吾非愛道也恐子之未可
與也今日將教子以秋駕尹儒反走北面再拜曰今昔
臣夢受之先為其師言所夢所夢固秋駕已(呂氏春/秋博志)
剞劂銷鋸陳非良工不能以制木鑪槖埵坊設非巧冶
不能以治金屠牛坦一朝解九牛而刀以剃毛庖丁用
刀十九年而辦如新剖硎何則游乎衆虚之間若夫規
矩鉤繩者此巧之具也而非所以巧也故瑟無絃雖師
文不能以成曲徒絃則不能悲故絃悲之具也而非所
以為悲也若夫工匠之為連鐖運開陰閉眩錯入於㝠
㝠之眇神調之極游乎心手衆虚之間而莫與物為際
者父不能以教子瞽師之放意相物寫神愈舞而形乎
絃者兄不能以喻弟(淮南子/齊俗訓)
體粗者繫形知精者得神原始見終者有可推之緒得
之未眹者無假物之因是以晝見天地未足稱明夜察
分毫乃為絶倫(抱朴子外/篇博喻)
羿無弧矢不能中㣲其中㣲者非弧矢也倕無斧釿不
能善斷其善斷者非斧釿也(劉子/言苑)
日月之明在乎天而所明在地易之神在乎道而所神
在人也(闗氏易/傳神義)
養由矯矢獸號于林蒲且縈繳神感飛禽末伎之妙動
物應心研精耽道安有幽深(文選張華/勵志詩)
事在外則易致妙在内則難精奚仲巧見於器故輪工
能繼其致也伶倫妙在其神故樂人不傳其術也(文選/陸士)
(衡演/連珠)
巧盡於器習數則貫道繫於神人亾則滅是以輪匠肆
目不乏奚仲之妙瞽史清耳而無伶倫之察(文選陸機/演連珠)
知者不言言者不知所以言者以音相聞譬如知音者
識音以絃心知其音口不能傳(太平御覽/道部道)
世多善弩而拙於弓弓無法准故任巧由意弩有法准
故易有善(太平御覽/兵部弩)
世尊一日示隨色摩尼珠問五方天王此珠而作何色
時五方天王互說異色世尊復藏珠入袖却擡手曰此
珠作何色天王曰佛手中無珠何處有色世尊歎曰汝
何迷倒之甚吾將世珠示之便各彊說有青黄赤白色
吾將眞珠示之便總不知(五燈㑹元七佛/釋迦牟尼佛)
今末世之刺也虚者實之滿者泄之此皆衆工所共知
也若夫法天則地隨應而動和之者若響隨之者若影
道無鬼神獨來獨往(黄帝素問内經/寶命全形論)
聰明内作外若聾盲思慮𤣥起狀若癡狂故口不能言
而意不能明也譬猶夢為君王履危臨深憂喜相反中
心獨然覺而道之不能以喻其隣也(道德經指/歸卷十)
達於道者獨見獨聞獨為獨存父不能以授子臣不能
以授君猶母之識其子嬰兒之識其親也夫子母相識
有以自然也其所以然者知其不能陳也五味在口五
音在耳如甘非甘如苦非苦如商非商如羽非羽而易
牙師曠有以别之其所以别之者而口不能言也(道德/經指)
(歸卷/十)
昔有梵志厥年二十天才自然事無大小過目則能自
以聰哲而自誓曰天下技術要當盡知一藝不通則非
明達也於是遊學無師不造六藝雜術天文地理醫方
鎮厭山崩地動摴蒲博奕妓樂摶撮裁割衣裳文繡綾
綺厨膳切割調和滋味人間之事無不兼達心自念曰
丈夫如此誰能及者試遊諸國摧伏抵對奮名四海技
術衝天然後載功竹帛垂勲百代於是遊行往至一國
入市觀視見有一人坐作角弓㭊筋治角用手如飛作
弓調快買者爭前即自念曰少來所學自以具足邂逅
自輕不學作弓若彼鬭技吾則不如矣當從受學耳遂
從弓師求為弟子盡心受學月日之中具解弓法所作
巧妙乃踰於師布施財物奉辭而去去之一國當度江
水有一船師用舩若飛迴旋上下便疾無雙復自念曰
吾技雖多未曾習船雖為賤術其於不知宜當學之萬
技悉備遂從船師願為弟子供奉盡敬竭力勞勤月日
之中知其逆順御船迴旋乃踰於師布施財物奉辭而
去復至一國國主宫殿天下無雙即自念曰作此殿匠
巧妙乃尒自隱遊來偶不學之若與競巧必不勝矣且
當復學意乃足耳遂求殿匠願為弟子盡心供養執持
斤斧月日之間具解尺寸方圓規矩雕文刻鏤木事盡
知天才明朗事輒勝師布施所有辭師而去周行天下
遍十六大國命敵捔技獨言隻步無敢應者心自貢髙
曰天地之間誰有勝我者佛在祇植逢見此人應可化
度佛以神足化作沙門拄杖持鉢在前而來梵志由來
國無道法未見沙門怪是何人頃至當問須臾來到梵
志問曰百王之則未見君輩衣裳制度無有此服宗廟
異物不見此器君是何人形服改常也沙門答曰吾調
身人也復問何謂調身於是沙門因其所習而說偈言
弓匠調角水人調船巧匠調木智者調身譬如厚石風
不能移智者意重毁譽不傾譬如深淵澄靜清明慧人
聞道心淨廓然於是沙門說此偈已身昇虚空還現佛
身三十二相八十種好光明洞達照耀天地從虚空來
下謂其人曰吾道德變化調身之力也於是其人五體
投地稽首問曰願聞調身其有要乎佛告梵志五戒十
善四等六度四禪三解脫此調身之法也夫弓船木匠
六藝奇術斯皆綺飾華譽之事蕩身縱意生死之路也
梵志聞之欣然信解願為弟子佛重為說四諦八解之
要尋時即得阿羅漢道(法句譬喻經/二明哲品)
　　　心得
梓匠輪輿之工能以規矩與人人之巧在心拙者雖得
規矩之法亦不能成器也蓋喻人不志仁雖誦典憲不
能以善(趙氏註孟/盡心下)
魯班不能說其手离朱不能說其目非言之難(魏志管/輅傳註)
列子學射中矣請於關尹子尹子曰子知子之所以中
者乎對曰弗知也關尹子曰未可退而習之三年又以
報關尹子尹子曰子知子之所以中乎列子曰知之矣
闗尹子曰可矣守而勿失也非獨射也為國與身亦皆
如之故聖人不察存亾而察其所以然(列子/說符)
善為詩者不說善為易者不占善為禮者不相其心同
也(荀子大/畧篇)
夫内不開於中而强學問者不入於耳而不著於心此
何以異於聾者之歌也效人為之而無以自樂也聲出
於口則越而散矣是故不得於心而有經天下之氣者
是猶無耳而欲調鐘鼓無目而欲喜文章也亦不必勝
其任矣(淮南子/原道訓)
聖人終身言治所用者非其言也用所以言也歌者有
詩然使人善之者非其詩也鸚鵡能言而不可使長是
何則得其所言而不得其所以言故循迹者非能生迹
者也(淮南子/說山訓)
楚成王讀書於殿上而輪扁在下作而問曰未審主君
所讀何書也成王曰先聖之書輪扁曰此眞先聖王之
糟粕耳非美者也成王曰子何以言之輪扁曰以臣輪
言之夫以規為圓矩為方此其可付乎子孫者也若夫
合三木而為一應乎心動乎體其不可得而傳者也以
為所傳眞糟粕耳故唐虞之法可得而改也其喻人心
不可及矣(韓詩/外傳)
惟人心之所獨曉父不能以禪子兄不能以教弟也(李/善)
(註文選魏文/帝典論論文)
思一至饑一與之糧思一至渴一與之漿(太平御覽/道部養生)
觀書每得一義如得一眞珠船(困學記聞/卷八孟子)
仰青雲覩白日不覺為逺矣(何氏語/林文學)
得月而指自忘得意而言自息(法苑珠林/卷九十九)
或以事伏心或以理伏心今正觀則以無常等觀制伏
其心也(羅什譯維摩/詰經菩薩品)
五通為象馬大乘為上車一心為御者游於人正道也
(僧肇註維摩/詰經佛國品)
　　　要成
汲水未出而覆喻修德未成而止所以致凶也(周易正/義井)
惟若農夫之考田已勞力布發之惟其陳列修治為其
疆畔畎壟然後功成(孔氏傳/書梓材)
雖奏樂於仁人而不使知逹至順之理亦為未善猶如
人雖食五味而調和温清不順則雖食不肥也(禮記正/義禮運)
人身體髪膚骨肉筋脉備足乃為成人若片許不備便
不為成人也(禮記正/義禮器)
由也升堂矣未入於室也(論語/先進)
不踐迹亦不入於室(論語/先進)
苗而不秀者有矣夫秀而不實者有矣夫(論語/子罕)
黍稷無成不能為榮黍不為黍不能蕃廡稷不為稷不
能蕃殖所生不疑惟德之基(國語/晉)
謂石為獸射之洞開精之至也積嵗解牛􁆦然游刃習
之久也自非渾沌無可鑿之姿窮奇懷不移之情安有
至精久習而不成功者焉(北齊書/文苑傳)
蘧伯玉行年六十而六十化未嘗不始於是之而卒詘
之以非也未知今之所謂是之非五十九非也(莊子/則陽)
百發一失不足謂善射千里蹞歩不至不足謂善御倫
類不通仁義不一不足為善學(荀子/勸學)
學也者固學一之也一出焉一入焉塗巷之人也(荀子/勸學)
(篇/)
學曰遲彼止而待我我行而就之則亦或遲或速或先
或後胡為乎其不可以同至也(荀子修/身篇)
夫驥一日而千里駑馬十駕則亦及之矣將以窮無窮
逐無極與其折骨絶筋終身不可以相及也將有所止
之則千里雖逺亦或遲或速或先或後胡為乎其不可
以相及也(荀子/修身)
日月之塗所行必到无有患晦(焦氏易林/明夷之屯)
臺榭不成未得安息(焦氏易林/蹇之豐)
垂秋布葉君子比德(焦氏易林/鼎之蹇)
或曰耕不穫獵不饗耕獵乎曰耕道而得道獵德而得
德是穫饗也(揚子/學行)
或曰亦有疾乎曰摭我華而不食我實(揚子/問明)
禾粟之采生而不成者謂之蕫蓈(許氏說/文卷七)
匪惟摭華乃尋厥根宫牆重仞允得其門(蔡中郎集/郭有道碑)
射必能中畫必象人故曰審本(吕氏春秋/處方解)
夫彀勁弩者効力於發箭涉大川者保全於既濟井不
達泉則猶不掘也一步未至則猶不往也(抱朴子内/篇極言)
夫修道猶如播穀也成之猶收積也厥田雖沃水澤雖
美而為之失天時耕鋤又不至登稼被壟不穫不刈頃
畆雖多猶無穫也(抱朴子内/篇極言)
梁塵之盈尺非可求之漏刻山霤洞徹非可致之於造
次也患於聞之者不信信之者不為為之者不終耳(抱/朴)
(子内篇/至理)
雖失之於暘谷而收之於虞淵方知良田之晚播愈於
卒歲之荒蕪也(抱朴子外/篇勗學)
方將墾九典之蕪薉播六德之嘉穀厥田邈於上土之
科其収盈乎天地之間何必耕也為務哉(抱朴子外/篇守塉)
夫學者猶種樹也春玩其華秋登其實講論文章春華
也修身利行秋實也(顔氏家/訓勉學)
天地以萬物為寶至秋而成也(莊子音義/庚桑楚)
如彼南畝力耒既勤藨蓘致功必有豐殷(文選張華/勵志詩)
如彼樹芳實穎實發(文選顔延之/祭屈原文)
當埏埴以為器之時是土而異於土雖燥未燒遇濕猶
壞燒而未熟不久尚毁火力既足表裏堅固河山可盡
此形無滅(藝文類聚靈/異部仙道書)
醍醐之敎踰於佛性從乳出酪從酪出蘇從生蘇出熟
蘇熟蘇出醍醐醍醐蘇之精也(太平御覽/釋部叙佛)
仙者川也身者舟也濟川得岸何候舟為(太平御覽/道部道)
行之則至無謂道賒敦以秋實食以春華(初學記/禮記冠)
蘭室改蓬心旌岸變伊草丹青有必渝絲染豈常皓曲
轅且繩直詭木遂雕藻一簣或成山百里勌中道(初學/記道)
(釋部/佛註)
二偏之病既除一中之藥還遣唯藥與病一時俱消(道/德)
(經註疏/卷一)
若山澤氣相蒸兮興雲為風雨泥竭遂成塵兮火滅化
為土若蘖以染黄兮似藍成緑組皮革煮成膠兮麴孽
化為酒(參同/契)
披列枝條實核可觀(參同/契)
知而能勤久而不怠如渡滄海日求著岸(虚皇四/十九章)
未有學而不成未有種而不生(玉清經/幽棲品)
又如魚母多有胎子成就者少又如果樹華多實少(元/陽)
(妙經/卷二)
譬如從牛出乳從乳出酪從酪生酥從酥生甘美法味
若有服者衆疾皆愈(元陽妙/經卷二)
譬如行客隔礙暘谷欲往彼岸无因得過假借舟航以
濟沈溺既至彼岸向之舟航无所復用(大象妙/林經)
當須積學用心堅固若服食者中廢則疾若遁林澤中
廢則危(海空智藏/經序品)
譬如有人得度江海不經惡風安穩彼岸(海空智藏/經普説品)
譬如大象度駛流水窮盡源底得實法相而入湼槃豈
可如獼猴諸兎畏怖駛流趣自度身(三昧法門/經卷下)
如鳥未到所至終不中住(大智度論/卷七十六)
如四大河無熱池出未入大海終無住義(波羅蜜多/經卷六百)
譬如窑師能善調泥安布輪繩下上迴轉所造器物而
得成就(大寳積經/卷五十五)
猶如有人乘大舟船欲渡大海時遇風濤鼓湧飄蕩黿
鼉鯨鯢互為嶮害是人因船遂達彼岸(大寶積經卷/一百二十)
譬如陶師未成器時不得器名(大方等大/集經卷九)
以正住四攝法為輪以真淨十善業為輻以淨功德資
糧為轂以堅固淳至畢竟為輨轄釘鑷以善成就諸禪
解脫三昧為轅以四無量心為善調以善知識為御者
以知時非時為發動以無常苦空無我之音為驅䇿以
七覺寶繩為鞦靷以淨五根為索帶以𢎞普端直大悲
為旒幢以四正勤為輞以四念處為安詳以四神足為
速進以勝五力為鑒陣以八聖道為直進於一切衆生
無障礙慧明以為軒以無住六波羅蜜迴向薩婆若以
無礙四諦度到彼岸是為大乘(大方等大集/經卷十五)
大藥正樹以過去所發成就一切智慧善法普覆一切
諸衆生界除滅一切諸惡道苦廣大悲願而為其根於
一切如來真實智慧種性中生堅固不動善巧方便以
為其莖徧法界智諸波羅蜜以為其枝禪定解脫諸大
三昧以為其葉總持辯才菩提分法以為其華究竟無
變諸佛解脫以為其果(大方廣佛華嚴/經卷五十一)
譬如男子渴極求水捨於平地穿鑿髙原日日興功但
見燥土積有時節其泉𤣥遠而不得水復於異時掘地
甚多乃見泥水濁不可飲當柰之何其人不懈稍進得
水(法華經/卷六)
譬如因牛有乳因乳有酪因酪有生酥因生酥有熟酥
因熟酥有酥精酥精者於彼中為極第一(中阿含/經卷一)
譬如抱雞抱其卵或五或十隨時消息愛護將養正復
中間放逸猶能以爪以口啄卵得生其子所以者何以
彼雞母初隨時消息善愛䕶故(雜阿含經/卷三十三)
如數十人各持弓箭射垜中有前中者中有後中者射
不休息必復中準(佛殿泥洹/經卷上)
譬如陶家燒作瓦器盛水不漏凡人如坏得道如瓦可
燥可濕浸漬不碎(佛說梵志/阿颰經)
譬如學射法初始甚難中以能中大准閉目破一毛(修/行)
(道地經/神足品)
譬如賈客欲得水精之珠便入江海則得此寶并獲真
珠金剛珊瑚硨磲瑪瑙(修行道地經/知人心念品)
猶彼果樹隨時繁茂狂華生長遇風凋落結實者尠或
以結實遇雹墮落或有未華而凋落者或有已華而凋
落者其中成實待熟落者少少尒(出曜經卷/一無常品)
猶如張綜以杼投織漸盡其縷(出曜經卷/一無常品)
譬如迷人還得正路必定自知去舍不遠必無疑也(大/方)
(等陀羅尼/經卷四)
如人趣河遥聞水聲必定自知吾今得水而無疑也(大/方)
(等陀羅尼/經卷四)
譬如瓦器任用之時名之為熟如庵羅果等任取食時
亦名為熟(菩薩善戒/經卷三)
昔有長者居甚大富衆寶備具唯無赤真珠以為不足
便將人入海採珠經厯險阻乃到實處刺身出血油囊
裹之懸著海底珠蛤聞血香唼食之乃得出蚌剖蚌出
珠採之三年方得一珮發還到海邊同伴見其得好寶
欲共圖之俱行取水衆人推著井中覆之而去墮其井
底久其人見有師子從傍穴來飲水其人復惶怖師子
去後尋孔而出還到本土其伴歸到家呼曰卿得吾一
佩無人知兼欲見害卿可宻盡相還吾終不言卿也其
人怖􁀙盡還其珠珠主得已持還家有兩兒著珠共戲
共相問曰此珠出生何處一兒曰生我囊中一兒曰生
室甕中父見笑之婦曰何笑答曰吾取此珠勤苦乃尒
小兒依我得之不識本末謂生甕中佛告阿難汝但見
我成佛不知我從無數刧學之勤苦至今乃得謂之為
易如彼嬰兒謂珠生囊中矣(衆經撰雜/譬喻經)
期至悉具足如月十五日(修行道地經/五陰成敗品)
若心欲住精勤莫廢如鑽火見烟掘井見濕必見不久
(思惟要/畧法)
譬如穿井已見濕泥轉加增進必望得水又如鑽火已
得見烟倍復力勵必望得火(大智度論/卷十五)
譬如度水初入是無疑出彼岸是决了(大智度論/卷五十七)
亦如真金被精進鎧以定為䕶以智慧箭能射毛百之
一所射皆中壞魔軍衆勇健無畏(大莊嚴經/論卷十四)
植德耘邪而薈蔚樹福灌正而扶疏(𢎞明集/卷十一)
譬之於射後破奪先(𢎞明集/卷十二)
六度中前三度屬福德業後三度屬慧明業二業具足
必至佛道譬如雨輪能有所至(羅什譯維摩/詰經菩薩品)
　　　造士
倬(音/卓)彼雲漢為章于天周王壽考遐不作人(詩大雅/棫樸)
鳶飛戾天魚躍于淵豈弟君子遐不作人(詩大雅/旱麓)
天將以夫子為木鐸(論語/八佾)
譬諸草木區以别矣君子之道焉可誣也(論語/子張)
羿之敎人射必志於彀學者亦必志於彀大匠誨人必
以規矩學者亦必以規矩(孟子吿/子上)
大匠不為拙工改廢繩墨羿不為拙射變其彀率(孟子/盡心)
(上/)
梓匠輪輿能與人規矩不能使人巧(孟子盡/心下)
籧篨不可使俛戚施不可使仰僬僥不可使舉侏儒不
可使援矇􁄚不可使視嚚瘖不可使言聾瞶不可使聽
僮昏不可使謀質將善而賢良贊之則濟可竢也若有
違質教將不入其何善之為(國語/晉)
官師之所材也戚施直鏄籧篨蒙璆侏儒扶盧矇􁄚修
聲聾瞶司火僮昏嚚瘖僬僥官師所不材也以實裔土
夫教者因體能質而利之者也若川然有原以卬浦而
後大(國語/晉)
為衢樽於上葉號木鐸於前修(魏書李順希/仁弟騫傳)
凡可無學而能者唯息與食也故先王傳道以相効屬
也(鶡冠子/道端)
夫敎歌者使先呼而詘之其聲反清徵者乃教之(韓非/子外)
(儲說/右上)
覿君子者問鑄人不問鑄金或曰人可鑄歟曰孔子鑄
顔淵矣或人踧爾曰旨哉問鑄金得鑄人(揚子/學行)
或問人有倚孔子之牆絃鄭衞之聲誦韓莊之書則引
諸門乎曰在夷貉則引之倚門牆則麾之惜乎衣未成
而轉為裳也(揚子/修身)
率馬以驥不亦可乎(揚子/修身)
春木之芚兮援我手之鶉兮去之五百嵗其人若存兮
(揚子寡/見篇)
千里之足困於鹽車之下赤刀之鑛不經歐冶之門者
也(抱朴子外/篇崇教)
夫受繩墨者無枉刳之木染道訓者無邪僻之人飭冶
之術莫良乎學(抱朴子外/篇崇教)
振天惠以廣掃鼓九陽之洪爐運大鈞乎皇極開𤣥模
以軌物陶冶庶類匠成翹秀蕩沃積埃革邪反正(抱朴/子外)
(篇勗/學)
蜾臝遇螟􁈴而受化久乃變成蜂爾七十子之類仲尼
又速於是(揚子法言/註學行篇)
喜於問鑄金而得鑄人富莫大焉利莫重焉(揚子法言/註學行篇)
大匠之誨人也必以規矩君子之訓物也必以仁義(揚/子)
(法言註/吾子篇)
因人才質刻而畫之文而藻之(揚子法言/註先知篇)
春木芚然而生譬若孔氏啟導人心有似援手而進(揚/子)
(法言註/寡見篇)
鑽蚌瑩珠剖石摛藻絲匪𤣥黄水㒺方圓引之斯流染
之斯鮮(補文選潘/尼釋奠頌)
學猶蒔苗化若偃草(補文選潘/尼釋奠頌)
孔子以四科教士隨其所善譬如市肆多列雜物欲置
之者並至(意林/新論)
若非六經庖厨百家異饌三墳為瑚璉五典為笙簧豈
能暴以秋陽紆就望之景濯以江漢潘埀天之澤(藝文/類聚)
(禮部學/校表)
接光太陽燭之幽夜令欣流者濟津懷寶者剖和(藝文/類聚)
(禮部學/校表)
置樽候酌懸鐘待叩必須蘊朱藍以成彩立規矩以為
式(藝文類聚職/官部祭酒表)
學媿聚沙問慙攻木(藝文類聚職/官部祭酒表)
仲尼門人餔道醇飲道宗(太平御覽人/事    德)
尊者在世化導證果最多每度(闕/)人以一籌置於石室
其室縱十八肘廣十二肘充滿其間(五燈㑹元西/天祖師二祖)
贈人以財不若贈人善言黄金雖貴用之則窮善言於
心終身為寶(虚皇四/十九章)
吾道猶炬火取之無窮隨其所與能飪熟一切吾法等
泉源能灌溉枯槁潤澤一切(虚皇四/十九章)
譬如金在沙中陶鍊滓穢然後銷鎔成金之後價值無
量(三十六部尊/經仙人經)
汝今有所疑滯我為大醫王為汝剖判深疑汝於道性
猶未明了我有法炬能為照明汝今欲濟煩惱大河我
能為汝作於舟楫(元陽妙/經卷九)
譬如金師冶錬真金先除麤垢次除㣲塵後得名為百
錬真金(海空智藏/經普說品)
猶如藥師善解藥分復以妙藥教授其子諸餘外學受
業之人悉不得見(海空智藏/經供獻品)
法雨流澍廣潤心田無上道芽隨時增長(玉清經通/濟幽㝠品)
如三染汁盛以一器所謂羅若鬱金青黛染三種物所
謂毳㲲及憍奢耶衣毳以漿浸則成青色㲲淨浣故成於
黄色憍奢耶衣先以灰浸則成赤色如是三物雖同一
器受色各異(大方等大集/經卷十一)
如工陶師埏埴調泥置之輪上隨意成器(大方等大集/經卷二十三)
譬如一兩阿羅娑藥變千兩銅以為真金於彼藥分無
所損減(大方廣佛華嚴/經卷五十九)
今欲說神呪除其三毒垢拔其愚癡足照以智慧鏡賜
其禪定水生長菩提芽令到湼槃岸(七佛所說神/呪經卷一)
拔其毒鏃補智慧膏以薩婆若水洗除垢穢拂拭搓磨
令心調淨(七佛所說神/呪經卷三)
愍念衆生佐佛化愚常以王法攝持守護於生死海拔
濟令出身為大船口為法橋心為大海出慈悲水溉灌
衆生枯槁福田悉令生長菩提根芽我所饒益其喻如
是(七佛所說神/呪經卷三)
能轉法輪吹大法蠡撃大法鼔然大法燈施大法橋汎
大法船舉大法帆(無明羅/刹經)
以智慧藥箆初抉憍陳如等無明眼瞙以大法雨滅優
樓迦葉等煩惱熾火以知因縁最上智藥治舍利弗大
目連等結使之病以此智鉤鉤摩訶迦葉入佛正道以
法梯隥令大名娑羅門趣解脱堂(無明羅/刹經)
若有衆生能觀察者為作照明能安立衆生戒之平地
得於念處以為止息涉正勤路上如意堂登五根樓入
五力室齅七覺香飲八正水坐於有餘湼槃之林觸於
四禪無漏凉風(無明羅/刹經)
殊流共委酌而不竭異軫同騖仰以知歸(正法念/處經序)
海中有大龍欲雨閻浮利地恐地無當此水者龍意念
地無當我雨者還自雨海中耳佛惠弟子威德甚大欲
以施外行九十六種道家恐無能堪者是故佛弟子展
轉自相惠耳譬如龍自還雨海中也(舊雜譬/喻經)
菩薩度人譬若巧乳母養子有四事一者洗浴使淨二
者乳哺令飽三者卧寐安穩四者抱將出入恒使歡喜
以此四事長養其子令得成就菩薩亦復如是有四事
養育衆生一者以正法洗浴心垢二者以經法飲食使
飽三者禪定三昧隨時與立四者以四恩饒益一切恒
令歡喜以此四事勸誨一切長育衆生使得至道(雜譬/喻經)
(上/)
佛法為車弟子馬實法寶主佛調御若馬出道失正轍
如是當治令調伏若小不調輕法治好善成立為上道
若不可治便棄捨以是調御為無上(大智度/論卷二)
譬如工巧之人以藥力故能令銀變為金金變為銀(大/智)
(度論卷/十八)
善欲隨心為說如船順流惡欲以苦切語敎如以榍出
榍(大智度論/卷二十四)
譬如人得好食良藥親里知識受諸病苦云何不與(大/智)
(度論卷/八十七)
折世智之角杜異人之口導求珠之心開觀象之目救
燒灼於火宅拯沈溺於浪海故法雨降而燋種受榮慧
日升而長夜蒙曉(高僧傳卷/八釋寶亮)
雨甘露於豐草殖旃檀於江湄(𢎞明集/卷十二)
虚襟者挹其遺風潄流者味其餘津矣(𢎞明集/卷十二)
馬有五種第一見鞭影即時調伏第二得鞭乃伏第三
以利錐刺皮乃伏第四穿肌乃伏第五徹骨乃伏(羅什/譯維)
(摩詰經/積佛品)
譬若惡蛇將取人食先吐毒沫在地人踐其上即時昏
熟不能起去然後以氣吸之三寶中作功德亦復如是
初作功德時其事雖微㝠益已深然後方便引入佛道
究竟湼槃其福乃盡(羅什譯維摩/詰經弟子品)
法音雷震開導萌芽猶春雷動於百草也(僧肇註維摩/詰經佛國品)
引導衆生入大乘海採取法寶使必獲無難猶海師善
導商人必獲夜光也(僧肇註維摩/詰經佛國品)
慢心自髙如山峯不停水菩薩現為力士伏其髙心然
後潤以法水(僧肇註維摩/詰經佛道品)
　　　成名
人以顔狀為貌者則貌有衰落矣惟用榮名為飾表則
稱譽無極也(史記游俠/列傳論註)
和氏之璞天下之美寶也待鑑識之工而後明毛嬙天
下之姣人也待香澤脂粉而後容周公天下之至聖人
也待賢師學問而後通(鹽鐵論/殊路)
水積成川則蛟龍生焉土積成山則豫樟生焉學積成
聖則富貴尊顯至焉(說苑/建本)
士茍欲深明博察以埀榮名而不好問訊之道則是伐
智本而塞智原也何以立軀也(說苑/建本)
劍伎之家鬭戰必勝者得曲城越女之學也兩敵相遭
一巧一拙其必勝者有術之家也孔墨之業賢聖之書
非徒曲城越女之功也成人之操益人之知非徒戰鬬
必勝之䇿也故劍伎之術有必勝之名賢聖之書有必
尊之聲(王充論衡/别通篇)
尸子曰禹長頸鳥喙面貌亦惡矣天下從而賢之者好
學(初學記帝王部/總叙帝王註)
近道名顯如髙山雪(法句經/廣衍品)
猶天有三光鼎有三足各稱其德並著其功(辯正論/卷一)
　
　
　
　
　喻林卷九十五
欽定四庫全書
　喻林卷九十六　　　　　明　徐元太　撰
　　政治門(一/)
　　　端本
聖人作則必以天地為本以陰陽為端以四時為柄以
日星為紀月以為量鬼神以為徒五行以為質禮義以
為器人情以為田四靈以為畜(禮記/禮運)
上者民之儀也有司執政民之表也邇臣使辟者羣臣
僕之倫也故儀不正則民失誓表弊則百姓亂邇臣便
辟不正亷而羣臣服汙矣(大戴禮記子/張問入官)
上者民之表也表正則何物不正是故君先立於仁則
大夫忠而士信民敦工璞商慤女憧婦空空七者敎之
志也七者布諸天下而不窕内諸尋常之室而不塞是
故聖人等之以禮立之以義行之以順而民棄惡也如
灌(大戴禮/記主言)
事父可以事君事兄可以事師長使子猶使臣也使弟
猶使承嗣也能取朋友者亦能取所予從政者矣賜與
其宫室亦猶慶賞於國也忿怒其臣妾亦猶用刑罰於
萬民也是故為善必自内始也(大戴禮記/曾子立事)
田無主則荒廢故用人為主今以人情為田用聖人以
為田主則人情不荒廢也(禮記正/義禮運)
夫表曲者景必邪源清者流必潔猶叩樹本百枝皆動
也(後漢書李/固列傳)
澄其源者流清溷其本者末濁(後漢書郎/顗列傳)
今冦賊在外四支之疾内政不理心腹之患(後漢書陳/蕃列傳)
濁其源而望流清曲其形而欲景直不可得也(後漢書/劉般傳)
上邪下難正衆枉不可矯音和響必清端影縁直表(宋/書)
(樂四/志)
人君之身者乃百姓之表一國之的也表不正不可求
直影的不明不可責射中今君身不能自治而望治百
姓是猶曲表而求直影也君行不能自修而欲百姓修
行者是猶無的而責射中也(周書蘇/綽傳)
一人之治亂在其心一國之存亾在其主(管子七/臣七主)
君之在國都也若心之在身體也道德定於上則百姓
化於下矣戒心形於内則容貌動於外矣(管子君/臣下)
天或維之地或載之天莫之維則天以墜矣地莫之載
則地以沈矣夫天不墜地不沈夫或維而載之也夫又
况於人人有治之辟之若夫靁鼓之動也(管子/白心)
景不為曲物直響不為惡聲美是以聖人明乎物之性
者必以其類來也故君子繩繩乎慎其所先(管子/宙合)
王者國之心也心治則百節皆安心擾則百節皆亂故
其身治者支體相遺也其國治者君臣相忘也(文子/上德)
山有猛虎林樾弗除江河納汙衆流是瀦(子華子/虎㑹問)
德音者所謂聲也未聞音出而響過其聲者也(鶡冠子/博選)
致治之自在已者也招髙者髙招庳者庳(鶡冠子/泰録)
本不固者末必幾碓而不修者其後必墮原濁者流不
清行不信者名必耗(墨子/修身)
械數者治之流也非治之源也君子者治之源也官人
守數君子養源源清則流清源濁則流濁(荀子/君道)
上一則下一矣上二則下二矣辟之若艸木枝葉必類
本此之謂也(荀子/富國)
枉士無正友曲上無直下(黄石公素/書安履)
善響者不於響於聲善影者不於影於形為天下者不
於天下於身是故百仞之松本傷於下而末槁於上商
周之國謀失於胷令因於彼聖人組修其身而成文於
天下矣故子華子曰丘陵成而穴者安矣大水深淵成
而魚鼈安矣松栢成而塗之人已蔭矣孔子見魯哀公
哀公曰有語寡人曰為國家者為之堂上而已矣寡人
以為迂言也孔子曰此非迂言也丘聞之得之於身者
得之人失之於身者失之人不出於門戸而天下治者
其惟知反於已身者乎(吕氏春/秋先已)
今夫射者儀毫而失牆畫者儀髪而易貌言審本也本
不審雖堯舜不能以治故凡亂也者必始乎近而後及
逺必始乎本而後及末治亦然故百里奚處乎虞而虞
亾處乎秦而秦覇向摯處乎商而商滅處乎周而周王
百里奚之處乎虞智非愚也向摯之處乎商典非惡也
無其本也其處於秦也智非加益也其處於周也典非
加善也有其本也(吕氏春/秋處方)
治末者求其本端影者正其形(陸子/術事)
求逺者不可失於近治影者不可忘其容(陸子/術事)
心之於九竅四支也不能一事焉然而動静聽視皆以
為主者不忘於欲利之也故堯為善而衆善至矣桀為
非而衆非來矣(淮南子/主術訓)
夫鳥獸之不可同羣者其類異也虎鹿之不同遊者力
不敵也是故聖人得志而在上位䜛佞姦邪而欲犯主
者譬猶雀之見鸇而䑕之遇狸也亦必無餘命矣是故
人主之一舉也不可不慎也繩正於上木直於下非有
事焉所縁以修者然也故人主誠正則直士任事而姦
人伏匿矣夫人之所以莫㧓𤓰瓠者何也無得於五石
弗犯也使人主執正持平如從繩凖髙下則羣臣以邪
來者猶以卵投石以火投水(淮南子/主術訓)
君根本也臣枝葉也根本不美枝葉茂者未之聞也(淮/南)
(子繆/稱訓)
上多故則民多詐矣身曲而景直者未之聞也(淮南子/繆稱訓)
矩不正不可以為方規不正不可以為員身者事之規
矩也未聞枉已而能正人者也(淮南子/詮言訓)
使景曲者形也使響濁者聲也(淮南子/說林訓)
貨之下流猶水之赴下不竭不止今大川江河飲巨海
巨海受之而欲谿谷之讓流潦百官之亷不可得也夫
欲影正者端其表欲下亷者先之身(鹽鐵論/疾貪)
有正春者無亂秋有正君者無危國(說苑/建本)
春致其時萬物皆及生君致其道萬人皆及治(說苑/君道)
夫樹曲木者惡得直景人君不直其行不敬其言者未
有能保帝王之號垂顯令之名者也(說苑/君道)
天子者天下之表也公侯者一國之儀也天子失制則
天下亂諸侯失節則其國危(列女傳周列/國楚平伯嬴)
雌之不才其卵􁍄矣君之不才其民野矣(揚子/先知)
次三龍出於中首尾信可以為庸測曰龍出於中見其
造也(太𤣥經/第一中)
次三鑪鈞否利用止測曰鑪鈞否化内傷也(太𤣥經/第六將)
天清則雲霓除日月星辰昭君明下理賢愚得所也(王/逸)
(註楚辭/九思)
先有形而後有影形可忘而影不可傷(淮南子繆/稱訓解)
治國之政其猶治家治家者務立其本本立則末正矣
夫本者倡始也末者應和也(武侯十六/䇿治國)
膏壤在荄而柯葉含榮率俗以身則不言而化故有唐
以鹿裘臻太平齊桓以捐紫止奢競(抱朴子外/篇廣譬)
渾沌之原無皎澄之流毫釐之根無連抱之枝分寸之
燼無炎逺之熱隙穴之中無炳蔚之羣鈎曲之形無繩
直之影參差之上無整齊之下(抱朴子外/篇廣譬)
三辰蔽於天則清景暗於地根荄蹷於此則柯條瘁於
彼道失於近則禍極於逺政繆於上而民困於下(抱朴/子外)
(篇廣/譬)
眞龍而後能致雲雨明君而後道化行也(揚子法言/註先知篇)
如彼日月萬景攸正(文選陸/雲讌詩)
臣之所懼在於治水不自其源末流彌增其廣耳(補文/選傅)
(燮宦/官疏)
君本也臣枝葉也本美則葉茂本枯則葉凋(意林子/思子)
源静則流清本正則末茂内修則外理形端則影直(意/林)
(魏/子)
玉磨逾潔蘭動彌馨源流潔清水無濁波(藝文類聚樂/部論樂詩)
爾形信直影亦不曲爾聲信清響亦不濁(藝文類聚后/妃部后妃箴)
水清照淨表直影端(文苑英華梁/武帝雜箴箴)
知潔其流者澄其源直其末者正其本源源本本其惟
大道乎(文苑英華/薛道衡碑)
樹彼司牧既懸百姓之命及乎厭世復傾天下之心是
以一馬之奔無一毛而不動一舟之覆無一物而不沈
(文苑英華/庾信連珠)
道在於身不在於野化自於我不由於彼(道德經指/歸卷八)
木不相摩火無由出國無亂政姦無由生(天機/經八)
我王聖德如彼日輪大明御宇無幽不矚開物成務辯
别除昏十千大臣一億猛將皆王照使為國之光(大方/廣佛)
(華嚴經/卷十二)
何為五城一者山城憑髙據險斷岸周圍二者水城塹
以江河㳂流四遶三者沙城曠磧懸逺外無水草四者
土城堅壁髙壘内實兵儲五者人城主聖臣賢深謀逺
畧如是五城量宜相敵人城最勝我國所尊(大方廣佛/華嚴經卷)
(十/二)
源清則津流應鮮根深則條頴必茂(𢎞明集/釋駮論)
　　　尚德
斧斨民之用也禮義國家之用也(毛詩/破斧)
不能御民者棄其德法譬猶御馬棄轡勒而專以筴御
馬馬必傷車必敗無德法而專以刑法御民民心走國
必亾(大戴禮/記盛德)
治國不以禮猶無耜而耕也為禮不本於義猶耕而弗
種也為義而不講之以學猶種而弗耨也講之以學而
不合之以仁猶耨而弗穫也合之以仁而不安之以樂
猶穫而弗食也安之以樂而不達於順猶食而弗肥也
(禮記/禮運)
工欲善其事必先利其器若治國用禮義為器是器之
利者故所治之事行必有成也(禮記正/義禮運)
以不忍人之心行不忍人之政治天下可運之掌上(孟/子)
(公孫/丑上)
域民不以封疆之界固國不以山谿之險威天下不以
兵革之利(孟子公/孫丑下)
天子不仁不保四海諸侯不仁不保社稷卿大夫不仁
不保宗廟士庶人不仁不保四體今惡死亡而樂不仁
是猶惡醉而强酒(孟子離/婁上)
今也欲無敵於天下而不以仁是猶執熱而不以濯也
詩云誰能執熱逝不以濯(孟子離/婁上)
民患虐政甚矣若饑者食易為美渴者飲易為甘德之
流行疾於置郵傳書命也(趙氏註孟子/公孫丑上)
今弛棄纖紈損絶梁豢必云徼生委命豈不已曉其迷
至乎煙斥廉義屏出信禮責以祈存推數遂乃未辨其
惑(宋書顧/覬之傳)
聖人執左契而不責於人有德司契無德司徹(老子/任契)
川淵深而魚鼈歸之山林茂而禽獸歸之刑政平而百
姓歸之禮義備而君子歸之(荀子/致仕)
在天者莫明於日月在地者莫明於水火在物者莫明
於珠玉在人者莫明於禮義故日月不高則光輝不赫
水火不積則煇潤不博珠玉不覩乎外則王公不以為
寶禮義不加於國家則功名不白故人之命在天國之
命在禮(荀子/天論)
為天下及國莫如以德莫如行義以德以義不賞而民
勸不罰而邪止此神農皇帝之政也以德以義則四海
之大江河之水不能亢矣華山之髙㑹稽之險不能障
矣闔廬之教孫吳之兵不能當矣(吕氏春/秋上德)
百姓以德附骨肉以仁親(陸子/道基)
革堅則兵利城成則衝生若以湯沃沸亂乃逾甚是故
鞭噬狗䇿􁊫馬而欲教之雖伊尹造父弗能化欲害之
心亡於中則饑虎可尾何况狗馬之類乎故體道者逸
而不窮任數者勞而無功夫峭法刻誅者非霸王之業
也箠䇿繁用者非致逺之術也(淮南子/原道訓)
昔孫叔敖恬臥而郢人無所害其鋒市南宜遼弄丸而
兩家之難無所關其辭鞅鞈鐵鎧瞋目扼􁂝其於以御
兵刃縣矣劵契束帛刑罰斧鉞其於以解難薄矣待目
而照見待言而使令其於為治難矣(淮南子/主術訓)
府吏守法君子制義法而無義亦府吏也不足以為政
(淮南子/主術訓)
季子治亶父三年而巫馬期徃觀化焉見夜魚釋之巫
馬期問曰凡子所為魚者欲得也今得而釋之何也漁
者對曰季子不欲人取小魚也所得者小魚是以釋之
巫馬期歸以報孔子曰季子之德至矣使人闇行若有
嚴刑在其側者(淮南子/道應訓)
仁義者治之本也今不知事修其本而務治其末是釋
其根而灌其枝也且法之生也以輔仁義今重法而棄
義是貴其冠履而忘其頭足也故仁義者為厚基者也
不益其厚而張其廣者毁不廣其基而增其髙者覆語
曰不大其棟不能任重(淮南子/泰族訓)
以德為國者甘於飴蜜固於膠漆是以聖賢勉而崇本
而不敢失也(春秋繁露/立元神)
文子曰以御言之左手執轡右手運䇿不亦速乎若徒
轡無䇿馬何懼哉孔子曰吾聞古之善御者執轡如組
兩驂如舞非䇿之助也是以先王盛於禮而薄於形故
民從命(孔叢子/刑論)
以禮齊民譬之於御則轡也以刑齊民譬之於御則鞭
也執轡於此而動於彼御之良也無轡而用䇿則馬失
道矣(孔叢子/刑論)
師曠之調五音不失宫商聖王之治世不離仁義故有
改制之名無變通之實(鹽鐵論/遵道)
義之服無義疾於原馬良弓德之召逺疾於馳傳重驛
(鹽鐵論/論勇)
所謂金城者非謂築壤而髙土鑿地而深池也所謂利
兵者非謂呉起之鋌干將之劍也言以道德為城以仁
義為郭莫之敢攻莫之敢入文王是也以道德為䩜以
仁義為劒莫之敢當莫之敢御湯武是也(鹽鐵論/論勇)
吏以不多斷為良毉以不多刺為工(鹽鐵論/周秦)
有聲之聲不過百里無聲之聲延及四海(說苑/政理)
或曰為政先殺後教曰嗚呼天先秋而後春乎將先春
而後秋乎吾見𤣥駒之步雉之晨雊也化其可以已矣
哉民可使覿德不可使覿刑覿德則純覿刑則亂象龍
之致雨也難矣哉(揚子/先知)
次六韯螮(音/德)紗(士了/切)紗縣於九州測曰韯螮之縣民以
康也(太𤣥經/第六堅)
王之二姬臣實不知其美也臣之所美與王不類有名
曰仁狀若慶雲容若幽蘭藹若陽春使之輔諸侯則百
姓懷之而頌音作九夷八蠻皆來朝有名曰義狀若凜
霜容若青松厲若秋宇使之輔諸侯則禁淫慝誅暴亂
使盜跖可化為伯夷此二姬者臣之所美也若王之姬
朝不過絲竹之奉夜不過枕席之安弛庶政棄百姓禍
足以亾國故珠玉為塵錦練為灰綺幕鏤床棲於浮雲
寶瑟箜篌寂於烟霧富貴之樂於王何有哉王不寵仁
義而昵冶容臣竊以為賢王之蠱也(天録閣外/史寵幸)
天子諸侯以士為鼎以仁義為羮其馨香足以荐之上
帝達之祖考蒸之社稷布之民人夫鼎之有羮也猶士
之有仁義也鼎之馨香則王知之何仁義之為美不如
羮乎是羮也惟王與臣之師嘗之矣魯國之民不聞其
美也若仁義之羮烹一心而暢百順調太和而育庶物
若睹淵泉之洋沛而渴者不及飲觀五穀之豐茂而饑
者不及爨也賢王何不徹其鼎而舉其士舍其獸味而
陶仁義之羮乎(天禄閣外/史君賜)
賢王欲輔王室而不修德是猶大舟之濟江河而焚其
楫也其不能濟亦明矣(天禄閣外/史形勢)
夫繩墨者工之法度也仁義者民之正路也繩墨用則
曲木截仁義進則䜛佞滅(王逸註楚/辭九辨)
法制禮義可以為治之基耳非所以為治治在其人之
德猶弓矢射之具也非能必中中在其人之巧(淮南子/汜論訓)
(解/)
夫世不乏於德猶嵗不絶於春也謂世衰難以德治可
謂嵗亂不可以春生乎人君治一國猶天地生萬物天
地不為亂嵗去春人君不以衰世屏德(王充論衡/非韓篇)
夫治人不能捨恩治國不能廢德治物不能去春(王充/論衡)
(非韓/篇)
夫急轡繁䇿伯樂所不為宻防峻法德政之所恥(抱朴/子外)
(篇審/舉)
夫繁䇿急轡非造父之御嚴刑峻罰非三五之道故有
虞手不指揮口不煩言恭己南面而治化雍熈矣宓生
政以率俗彈琴詠詩身不下堂而漁者宵肅矣(抱朴子/外篇用)
(刑/)
仁愛附人堅於金石金石可銷而人不可離故君者壤
地人者卉木也未聞壤肥而卉木不茂君仁而萬民不
盛矣(劉子/愛民)
政猛寧若恩法速寧若緩獄繁寧若簡臣主之際其猜
也寧信(文中子/間朗)
夫不傷民之不治而伐已之能得姦猶弋者覩鳥獸挂
罻羅而喜也(補文選/鹽鐵議)
以德養民猶草木之得時以仁化人猶天生草木以雨
潤澤之(意林鬼/谷子)
道德之懷民猶春陽之柔物履深水而不寒結木條而
不折(意林/任子)
天之為嵗也先春而後秋君之為治也先禮而後刑春
以生長為德秋以殺戮為功禮以教訓為美刑以威嚴
為用故先生而後殺天之為嵗先敎而後罰君之為治
也天不以久逺更其春冬而君也得以古今改其禮刑
哉(藝文類聚刑/法部刑法論)
天道貴信地道貴貞不信不貞萬物不生(太平御覽/地部地上)
歌在堂上舞在堂下歌者象德舞者象功君子上德而
下功(玉海音/樂樂舞)
日昃陰生燥至風起谿谷小動海波大興髙下相臨差
以百尋者以其形大故也千仞之岸萬丈之崖物類登
之崖隤下顛蚊䖟螻蟻適足以游翔而犀象虎豹之麋
骸者以其形重也飄風隆盛發屋折木石飛鐵揚山陵
崩弛而人血脉不為之傷者以其暴大也隙穴之風不
動鬢眉及其中人也生百病而成死亡者以其纎介也
夫大國者江海犀象之徒也而德化者飄風隙穴之類
也(道德經指/歸卷十)
　　　創始
奕奕寢廟君子作之秩秩大猷聖人莫之(詩小雅/巧言)
作之屏(音/丙)之其菑其翳脩之平之其灌其栵(音/例)啟之辟(音/闢)
之其檉其椐(音居叶/紀庶反)攘之剔之其檿(音/厭)其柘(叶都故反/  詩大雅)
(皇/矣)
綿綿𤓰瓞(音/垤)民之初生(詩大/雅綿)
豐水猶以其潤澤生草武王豈不以其功業為事乎(鄭/氏)
(箋詩文/王有聲)
鴟鴞言作巢之苦予羽譙譙然而殺予尾消消而敝手
口既病羽尾殺敝乃有此室巢以喻先王勤修德業勞
神竭力得成此王業(毛詩正/義鴟鴞)
鴟鴞言已作巢之苦予手撠拘其草予所捋者是荼之
草其室巢所用者皆是予之所蓄為予手口盡病乃得
成此室巢用免大鳥之難喻周之先王亦勤勞經營乃
得成此王業用免侵毁之患(毛詩正/義鴟鴞)
德厚者流光德薄者流卑是以貴始德之本也始封必
為祖(穀梁僖公/十五年)
天下初作難也俊雄豪傑建號壹呼天下之士雲合霧
集魚鱗雜襲飄至風起(前漢書/蒯通傳)
王者受圖咸資世德猶混成之先大帝若一氣之生兩
儀是以中陽勃興資豢龍之構趾景亳埀統本吞鷰之
開基(晉書涼武/昭王列傳)
聖人見鳥獸容貌草木英華始創衣冠而𤣥黄殊采見
秋蓬孤轉杓觽旁建乃作輿輪而方圓異則(晉書輿/服志)
天下殽亂髙皇帝與諸侯併肩而起非有側室之勢以
豫席之也(賈子親/䟽危亂)
聖人師蜂立君臣師蜘蛛立網罟師拱鼠制禮儀師戰
蟻置兵衆(關尹子/三極篇)
見􁏛木浮而知為舟見飛蓬轉而知為車見鳥跡而知
著書以類取之(淮南子/說山訓)
夫本不正者未必陭始不勝者終必衰(說苑/建本)
摹者如畫工未施采土摹之矣(前漢書註/髙帝紀)
譬如為人裁衣始制之洪大服者得而衣之何能更小
之乎(李善註文/選東京賦)
昧旦丕顯後世猶怠况初制於甚泰服者焉能改裁(文/選)
(東京/賦)
　　　守成
若稽田既勤敷菑惟其陳修為厥彊畎若作室家既勤
垣墉惟其塗塈茨若作梓材既勤樸斵惟其塗丹艧(書/梓)
(材/)
若考作室既底法厥子乃弗肯堂矧肯構厥父菑厥子
乃弗肯播矧肯穫(書大/誥)
父已致法子乃不肯為堂基况肯構立屋乎不為其易
則難者可知(孔氏傳/書大誥)
菀(音/欝)彼桑柔其下侯旬捋(力活/反)采其劉瘼(音/莫)此下民(詩/大)
(雅桑/柔)
鳧鷖守成也太平之君子能持盈守成神祗祖考安樂
之也(毛詩/鳧鷖)
鴟鴞之意如何乎言人既取我子幸無毁我室以其積
日累功作之甚苦故愛惜之不欲見其毁損(毛詩正/義鴟鴞)
農夫收穫既畢布其歡樂之心共相飲食以安美之聖
王既勸民善道備足又說樂感動使其勤行善道保寧
堅固也(禮記正/義禮運)
古人有言曰其父析薪其子弗克負荷施將懼不能任
其先人之禄其况能任大國之賜(左傳昭/公七年)
國有固籍兵有常經變籍則亂失經則弱故利不百者
不變俗功不什者不易器(戰國䇿趙/武靈王)
孝子善繼人之意忠臣善成人之事予思若考作室厥
子堂而構之厥父菑厥子播而穫之(前漢書翟/方進傳)
五穀百草秀頴成實皆因舊苗無廢絶也(前漢書註/禮樂志)
父有作室之意則子當築堂而構棼撩以成之父菑耕
其田子當布種而収穫之(前漢書註/翟方進傳)
小家畜産百萬之資子孫尚恥愧失其先業况乃産兼
天下受之先帝而欲懈怠以自輕忽乎(後漢書陳/蕃列傳)
若劉累傳守其業庖人不乏龍肝之饌斷可知矣(南齊/書崔)
(祖思/傳)
欲成方圓而隨於規矩則萬事之功形矣而萬物莫不
有規矩議言之士計㑹規矩也聖人盡隨於萬物之規
矩故曰不敢為天下先(韓子/解老)
大智不形大器晚成大音希聲禹之決江水也民聚瓦
礫事已成功已立為萬世利禹之所見者逺也而民莫
之知故民不可與慮化舉始而可以樂成功(吕氏春/秋樂成)
亂國若盛治國若虚亾國若不足存國若有餘虚者非
無人也皆守其職也盛者非多人也皆徼於末也有餘
者非多財也欲節而事寡也不足者非無貨也民躁而
費多也故先王之法籍非所作也其所因也其禁誅非
所為也其所守也(淮南子/齊俗訓)
隨人故迹不能創基造制自為新迹如鸚鵡知効人言
不能自為長主之言也(淮南子說/山訓解)
父之所生其子長之父之所長其子養之父之所養其
子成之諸父所為其子皆奉成而續行之不敢不致如
父之意盡為人之道也(春秋繁露/五行對)
言君棄先王之法度而不奉循猶置衡稱不以量物更
任其意而商輕重必失道違人情也(王逸註楚/辭九歎)
俾前聖之緒布濩流衍而不韞櫝(文選揚子雲/劇秦美新)
昔殷湯以七十里周文以百里興利除害天下歸之其
餌可謂芳矣南面而掌天下厯載數百到今不廢其綸
可謂多矣羣生􁁉其澤民垊畏其罰其鈞可謂均矣功
成而不隳名立而不改其竿可謂彊矣若夫竿折綸絶
餌墜鈎决波涌魚失是則夏桀殷紂不通夫釣術也(補/文)
(選宋玉/釣賦)
鳴鶴匪和析薪弗荷隱憂孔疚我堂靡構(藝文類聚人/部鑒誡詩)
天道煌煌非一帝之功王者赫赫非一家之常順命者
存逆命者亾(初學記帝王/部摠叙帝王)
譬如朽舍將欲崩倒不令壞故以柱支持(蘇婆呼童/子經卷上)
　
　
　喻林卷九十六
欽定四庫全書
　喻林卷九十七　　　　　明　徐元太　撰
　　政治門(二/)
　　　法制
若網在綱有條而不紊若農服田力穡乃亦有秋(書盤/庚上)
日月之行冬夏各有常度君臣政治小大各有常法(孔/氏)
(傳書/洪範)
火之燀也固定上為天下者用牧(牧謂法也祝汲/冡周書周  解)
德法者御民之銜也吏者轡也刑者筴也天子御者内
史太史左右手也古者以法為銜勒以官為轡以刑為
筴以人為手故御天下數百年而不懈墮善御馬者正
衘勒齊轡筴均馬力和馬心故口無聲手不搖筴不用
而馬為行也善御民者正其德法飭其官而均民力和
民心故聽言不出於口刑不用而民治(大戴禮/記盛德)
古之御政以治天下者冡宰之官以成道司徒之官以
成德宗伯之官以成仁司馬之官以成聖司㓂之官以
成義司空之官以成禮故六官以為轡司㑹均入以為
軜故御四馬執六轡御天地與人與事者亦有六政是
故善御者正身同轡均馬力齊馬心惟其所引而之以
取長道遠行可以之急疾可以御天地與人事此四者聖
人之所乘也是故天子御者太史内史左右手也六官
亦六轡也天子三公合以執六官均五政齊五法以御
四者故亦惟其所引而之以之道則國治以之德則國
安以之仁則國和以之聖則國平以之義則國成以之
禮則國定此御政之體也(大戴禮/記盛德)
御者同是車馬或以取千里或數百里者所進退緩急
異也治者同是法或以治或以亂者亦所進退緩急異
也(大戴禮/記盛德)
巧匠輔繩而斵胡為其棄法也(大戴禮/記四代)
大哉子之敎我制也政之豐也如木之成也(大戴禮/記少問)
凡賣儥者質劑焉大市以質小市以劑(周禮地/官質人)
離婁之明公輸子之巧不以規矩不能成方員師曠之
聰不以六律不能正五音堯舜之道不以仁政不能平
治天下(孟子離/婁上)
聖人既竭目力焉繼之以規矩凖繩以為方員平直不
可勝用也既竭耳力焉繼之以六律正五音不可勝用
也既竭心思焉繼之以不忍人之政而仁覆天下矣(孟/子)
(離婁/上)
夫德法者御民之具猶御馬之有銜勒也君者人也吏
者轡也刑者䇿也夫人君之政執其轡䇿而已(孔子家/語執轡)
古者天子以内史為左右手以德法為銜勒以百官為
轡以刑法為䇿以萬民為馬故御天下而不失善御馬
者正銜勒齊轡䇿均馬力和馬心故口無聲而馬應轡
䇿不舉而極千里善御民者壹其德法正其百官以均
齊民力和安民心故令不再而民順從刑不用是以天
地德之而兆民懷之(孔子家/語執轡)
淳于髠曰大車不較不能載其常任琴瑟不較不能成
其五音騶忌子曰謹受令請謹修法律而督姦吏(史記/田完)
(世/家)
百工為噐物皆有尺寸斤兩皆使得宜(史記張丞/相列傳註)
度長短者不失毫釐量多少者不失圭撮權輕重者不
失黍纍(前漢書/律厯志)
若夫經制不定是猶度江河亾維楫中流而遇風波船
必覆矣(前漢書/賈誼傳)
法禁者俗之隄防刑罰者人之銜轡(後漢書虞/詡列傳)
王者之法譬猶江河當使易避而難犯也(後漢書郎/顗列傳)
君子用法制而至於化小人用法制而至於亂均是一
法制也或以之化或以之亂行之不同也茍使豺狼牧
羊豚盜跖主征稅國家昬亂吏人放肆則惡復論損益
之間哉(後漢書仲/長統列傳)
繩墨棄而不用斧斤廢而不舉(後漢書/蔡茂傳)
置方員於規矩審輕重於衡石誠國家之典萬世之法
也(後漢書陳/寵列傳)
夫人君之有政猶水之有隄防隄防完全雖遭雨水霖
潦不能為變政教一立暫遭凶年不足為憂誠令隄防
穿漏萬夫同力不能復救政敎一壞賢智馳騖不能復
還今隄防雖堅漸有孔穴(後漢紀/孝順)
若不從法是校方員棄規矩考輕重背權衡課長短廢
尺寸論是非違分理(晉書律/厯志中)
夫奉聖典者若操刀執繩刀妄加則傷物繩妄彈則侵
直(晉書/刑法)
馬能千里不免羈靽明畜生不可以人御也(晉書慕/容垂傳)
縣衡於上四海共禀其平法亂於朝民無所措手足(宋/書)
(柳元景/傳史臣)
匠萬物者以繩墨為正馭大國者以法理為本(南齊書/孔稚珪)
(傳/)
有法度之制者不可巧以詐偽有權衡之稱者不可欺
以輕重有尋丈之數者不可差以長短(管子/明法)
夫矩不正不可以求方繩不信不可以求直法令者君
臣之所共立也權勢者人主之所獨守也(管子七/臣七主)
夫繩扶掇以為直准壞險以為平鈞入枉而出直此言
聖君賢相之制舉也(管子/宙合)
法者天下之儀也所以决疑而明是非也百姓所懸命
也故明王慎之(管子/禁藏)
主上視法嚴於親戚吏之舉令敬於師長民之承教重
於神寶(管子/禁藏)
夫為國之本得天之時而為經得人之心而為紀法令
為維綱吏為網罟什伍以為行列賞誅為文武繕農具
當器械耕農當攻戰推引銚耨以當劒㦸被簑以當鎧
鑐菹笠以當盾櫓故耕器具則戰器備農事習則攻戰
巧矣(管子/禁藏)
規矩者方圓之正也雖有巧目利手不如拙規矩之正
方圓也故巧者能生規矩不能廢規矩而正方圓雖聖
人能生法不能廢法而治國故雖有明智髙行倍法而
治是廢規矩而正方圓也(管子/法法)
以規矩為方圓則成以尺寸量長短則得以法數治民
則安(管子形/勢解)
權衡者所以起輕重之數也然而人不事者非心惡利
也權不能為之多少其數而衡不能為之輕重其量也
權衡平正而待物故姦詐之人不得行其私(管子明/法解)
人君者覆載萬民而兼有之燭臨萬族而事使之是故
以天地日月四時為主為筫(音質竹器/所以量物)以治天下(管子/版法)
(解/)
如四時之不貣如星辰之不變如宵如晝如陰如陽如
日月之明曰法(管子/正)
彼立表而望者不惑按法而割者不疑固言有以希之
也夫望而無表割而無法其惑之屬耶(鶡冠子/天權)
節璽相信如月應日(鶡冠子/天則)
一目之羅不可得雀籠中之鳥空窺不出(鶡冠子/世兵)
人以度審長短以量受少多以衡平輕重以律均清濁
以名稽虚實以法定治亂(尹文子/大道上)
我愛白而憎黒韻商而舍徵好膻而惡焦嗜甘而逆苦
白黑商徵膻焦甘苦彼之名也愛憎韻舍好惡嗜逆我
之分也定此名分則萬事不亂也(尹文子/大道上)
將為胠篋探囊發匱之盜而為守備則必攝緘縢固扃
鐍此世俗之所謂知也然而巨盜至則負匱揭篋擔囊
而趨唯恐緘縢扃譎之不固也然則鄉之所謂知者不
乃為大盜積者也所謂聖者有不為大盜守者乎故曰
脣竭則齒寒魯酒薄而邯戰圍聖人生而大盜起掊擊
聖人縱舍盜賊而天下始治矣夫川竭而谷虚丘夷而
淵實聖人不死大盜不止雖重聖人而治天下則是重
利盜跖也為之斗斛以量之則并與斗斛而竊之為之
權衡以稱之則并與權衡而竊之為之符璽以信之則
并與符璽而竊之為之仁義以矯之則并與仁義而竊
之何以知其然邪彼竊鉤者誅竊國者為諸矦諸矦之
門而仁義存焉則是非竊仁義聖知邪故曰魚不可脱
於淵國之利器不可以示人彼聖人者天下之利器也
(莊子/胠篋)
百工為方以矩為圜以規直以繩正以縣無巧工不巧
工皆以此五者為法巧者能中之不巧者雖不能中放
依以從事猶逾已故百工從事皆有法所度今大者治
天下其次治大國而無法所度此不若百工辯也(墨子/法儀)
背法而治此任重道逺而無馬牛濟大川而無船楫也
(商子/弱民)
夫離朱見秋毫百步之外而不能以明目易人烏獲舉
千鈞之重而不能以多力易人夫聖人之存體性不可
以易人然而功可得者法之謂也(商子/錯法)
先王懸權衡立尺寸而至今法之其分明也夫釋權衡
而斷輕重廢尺寸而意長短雖察商賈不用為其不必
也夫倍法度而任私議皆不類者也(商子/修權)
君舍法以心裁輕重則同功殊賞同罪殊罰矣怨之所
由生也是以分馬之用䇿分田之用鈎非以䇿鈎為過
於人智所以去私塞怨也(慎子/君人)
有法者以法行無法者以類舉以其本知其末以其左
知其右凡百事異理而相守也(荀子/大略)
三尺之岸而虚車不能登也百仞之山任負車登焉何
則陵遲故也數仞之牆而民不踰也百仞之山而䜿子
馮而游焉陵遲故也今夫世之陵遲亦久矣而能使民
勿踰乎(荀子/宥坐)
繩直而枉木斵凖夷而髙科削權衡縣而重益輕斗石
設而多益少故以法治國舉措而已矣(韓非子/有度)
法不阿貴繩不撓曲(韓非子/有度)
巧匠目意中繩然必先以規矩為度上智捷舉中事必
以先王之法為比(韓非子/有度)
無捶䇿之威銜橛之備雖造父不能以服馬無規矩之
法繩墨之端雖王爾不能以成方圓無威嚴之勢賞罰
之法雖堯舜不能以為治(韓非子/和氏)
託於犀車良馬之上則可以陸犯阪阻之患乘舟之安
持檝之利則可以永絶江河之難操法術之數行重罰
嚴誅則可以致霸王之功治國之有法術賞罰猶若陸
行之有犀車良馬也水行之有輕舟便檝也乘之者遂
得其成(韓非子/和氏)
鏡執清而無事美惡從而比焉衡執正而無事輕重從
而載焉夫搖鏡則不得為明搖衡則不得為正法之謂
也故先王以道為常以法為本(韓非子/飾邪)
夫懸衡而知平設規而知圓萬全之道也明主使民飾
於道之故故佚而有功釋規而任巧釋法而任智惑亂
之道也亂主使民飾於智不知道之故故勞而無功(韓/非)
(子飾/邪)
家有常業雖饑不餓國有常法雖危不亾(韓非子/飾邪)
服虎而不以柙禁姦而不以法塞偽而不以符此賁育
之所患堯舜之所難也故設柙非所以備鼠也所以使
怯弱能服虎也立法非所以備曾史也所以使庸主能
止盜跖也為符非所以豫尾生也所以使衆人不相謾
也(韓非子/守道)
發矢中的賞罰當符故堯復生羿復立(韓非子/用人)
釋儀的而妄發雖中而不巧釋法制而妄怒雖殺戮而
姦人不恐(韓非子/用人)
其心難知喜怒難中也故以表示目以鼓語耳以法敎
心(韓非子/用人)
釋法術而心治堯不能正一國去規矩而妄意度奚仲
不能成一輪廢尺寸而差短長王爾不能半中使中主
守法術拙匠守規矩尺寸則萬不失矣君人者能去賢
巧之所不能守中拙之所萬不失則人力盡而功名立
(韓非子/用人)
敎歌者先揆以法疾呼中宫徐呼中徵疾不中宫徐不
中徵不可為教(韓非子外/儲説左)
椎鍛者所以平不夷也榜檠者所以矯不直也聖人之
為法也所以平不夷矯不直也(韓非子外/儲説右)
今廢勢背法而待堯舜堯舜至乃治是千世亂而一治
也抱法處勢而待桀紂桀紂至乃亂是千世治而一亂
也且夫治千而亂一與治一而亂千也是猶乘驥駬而
分馳也相去亦逺矣(韓非子/難勢)
夫棄隱括之法去度量之數使奚仲為車不能成一輪
無慶賞之勸刑罰之威釋勢委法堯舜戸說而人辯之
不能治三家(韓非子/難勢)
夫良馬固車五十里而一置使中手御之追速致逺可
以及也而千里可日致也何必待古之王良乎(韓非子/難勢)
今有人於此擅矯行則免國家利輕重則若衡石為方
圓則若規矩此則工矣巧矣而不足法法也者衆之所
同也(吕氏春/秋處方)
聖人防亂以經藝工正曲以凖繩(陸子/道基)
天地三月而為一時故祭祀三飯以為禮喪紀三踊以
為節兵重三軍以為制(淮南子/天文訓)
法者天下之度量而人主之凖繩也懸法者法不法也
設賞者賞當賞也法定之後中程者賞缺繩者誅(淮南/子主)
(術/訓)
法律度量者人主之所以執下釋之而不用是猶無轡
銜而馳也羣臣百姓反弄其上是故有術則制人無術
則制於人吞舟之魚蕩而失水則制於螻蟻離其居也
猨貁失木而擒於狐貍非其處也(淮南子/主術訓)
良工漸乎矩鑿之中矩鑿之中固無物而不周聖王以
治民造父以治馬醫駱以治病同材而各自取焉(淮南/子繆)
(稱/訓)
夫絜輕重不失錙兩聖人弗用而縣之乎銓衡視髙下
不差尺寸明主弗任而求之乎浣凖何則人才不可專
用而度量可世傳也故國治可與愚守也而軍制可與
權用也(淮南子/齊俗訓)
耳不知清濁之分者不可令調音心不知治亂之源者
不可令制法(淮南子/汜論訓)
夫神農伏羲不施賞罰而民不為非然而立政者不能
廢法而治民舜執干戚而服有苗然而征伐者不能釋
甲兵而制彊暴(淮南子/汜論訓)
非規矩不能定方圓非凖繩不能正曲直用規矩凖繩
者亦有規矩凖繩焉(淮南子/説林訓)
循繩而斵則不過懸衡而量則不差植表而望則不惑
(淮南子/說林訓)
夫無規矩雖奚仲不能以定方圓無凖繩雖魯般不能
以定曲直(淮南子/修務訓)
雖有巧手弗修規矩不能正方圓雖有察耳不吹六律
不能定五音雖有知心不覺先王不能平天下然則先
王之遺道亦天下之規矩六律已(春秋繁露/楚莊王)
孔子云美哉顔無父之御也馬知後有輿而輕之知上
有人而愛之馬親其正而愛其事如使馬能言彼將必
曰樂哉今日之騶也至於顔淪少衰矣馬知後有輿而
輕之知上有人而敬之馬親其正而敬其事如使馬能
言彼將必曰騶來其人之使我也至於顔夷而衰矣馬
知後有輿而重之知上有人而畏之馬親其正而畏其
事如馬能言彼將必曰騶來騶來女不騶彼將殺女故
御馬有法矣御民有道矣法得則馬和而歡道得則民
安而集(韓詩/外傳)
王者之制法昭乎如日月故民不迷曠乎若大路故民
不惑(鹽鐵論/刑德)
水者火之備法者止姦之禁也無法勢雖賢人不能以
為治無甲兵雖孫吳不能以制敵(鹽鐵論/申論)
非患銚耨之不利患其舍草而去苗也非患無凖平患
其舍枉而繩直也故親近為過不必誅是鉏不用也疏
逺有功不必賞是苗不養也故世不患無法而患無必
行之法也(鹽鐵論/申韓)
設明法陳嚴刑坊非矯邪若隱括輔檠之正孤刺也(鹽/鐵)
(論申/韓)
夫少目之網不可以得魚三章之法不可以為治故令
不得不加法不得不多(鹽鐵論/詔聖)
田鼠野雉意尚欲去拘制籠檻不得搖動(焦氏易林/夬之謙)
大作綱小作紀如綱不綱紀不紀雖有羅網惡得一目
而正諸(揚子/先知)
或曰因秦之法清而行之亦可以致平乎曰譬諸琴瑟
鄭衞調俾䕫因之亦不可以致簫韶矣(揚子/寡見)
斷木為棊梡革為鞫亦皆有法焉不合乎先王之法者
君子不法也(揚子/吾子)
次四畢格禽鳥之貞測曰畢格禽正法位也(太𤣥經/第二格)
上九井無幹水直衍匪谿匪谷終于愆測曰井無幹法
妄恣也(太𤣥經/第三法)
民由水也濟大川者太上乘舟其次泅泅者勞而危乘
舟者逸而安虚入水則必溺矣以知能治民者泅也以
道德治民者舟也縱民之情謂之亂絶民之情謂之荒
曰然則如之何曰為之限使勿越也為之地亦勿越故
水可使不濫不可使無流善禁者先禁其身而後人不
善禁者先禁人而後身善禁之至於不禁(申鑒/政體)
茍有土地百姓可富也茍有市列商賈可來也茍有士
民國家可彊也茍有法令姦邪可禁也(濳夫論/勸將)
夫制法之意若為藩籬溝壍以有防矣擇禽獸之尤可
數犯者而加深厚焉(濳夫論/斷訟)
夫法度明雖不聞姦姦無由生法度不明雖日求姦决
其源鄣之以掌也御者無銜見馬且犇無以制也使王
良持轡馬無欲犇之心御之有數也(王充論衡/非韓篇)
本者經常之法規矩之要圓鑿不可以方枘鉛刀不可
以斫伐此非常用之事不能成其功非常用之器不可
成其巧故天失其常則有逆氣地失其常則有枯敗人
失其常則有患害(武矦十六/䇿治國)
亾國非無令也患於令煩而不行敗軍非無禁也患於
禁設而不正(抱朴子外/篇用刑)
班倕不委規矩故方圓不戾於物明君不釋法度故機
詐不肆其巧(抱朴子外/篇用刑)
仁者為政之脂粉刑者御世之轡䇿脂粉非體中之至
急而轡䇿須臾不可無也(抱朴子外/篇用刑)
執轡者欲馬之遵軌也明法者欲人循治也轡不均齊
馬失軌也法不適時人乖理也是以明主務循其法(劉/子)
(法/術)
立法者譬如善御察馬之力揣途之數齊其銜轡以從
其勢故能登阪赴險無覆轍之敗乘危渉遠無越軌之
患(劉子/法術)
夫法令者人君之銜轡箠䇿也而民者君之輿馬也若
使人臣廢君法禁而施已政令則是奪君之轡䇿而已
獨御之也(濳夫論/衰制)
今以心察錙銖之重則莫之能識懸之權衡則毫釐之
重辨矣(劉子/正賞)
夫算者不運籌䇿不能定其數治國者不蹈法度不能
致康哉(揚子法言/註先知篇)
航傾則人危法亂則國亾(揚子法言/註寡見篇)
椉騏驥而馳騁兮無轡銜而自載乘汜(汎/)詂(敷/)以下流
兮無舟檝而自備背法度而心治兮辟與此其無異(補/文)
(選屈原/惜往日)
措鈞石使禹察之不能識也懸於權衡則釐髪識矣(意/林)
(慎/子)
漁人張網於淵以制吞舟之魚明主張法於天下以制
强梁之人立法以隄民百姓不能干立防以隄水江河
不能犯防而可犯則江河成災法而可干則百姓成害
(意林/阮子)
有權衡者不可欺以輕重有尺寸者不可差以長短有
法度者不可巧以詐偽(意林/慎子)
明鏡龜䇿也章程斛斗也銓衡丈尺也(意林/新論)
法者主之柄吏者民之命法欲簡而明吏欲公而平(意/林)
(典/論)
塞一蟻孔而河决息施一車轄而覆乘止立法令者亦
宜舉要(意林物/理論)
君必有明法正義若懸權衡以稱輕重所以一羣臣也
(藝文類聚刑/法部刑法)
匠萬物者以繩墨為政馭大國者以法理為本(藝文類/聚刑法)
(部刑/法表)
人猶水也法令為隄防不固必致奔突茍無决溢使君
何患哉(太平御覽職官/部良令長下)
聖人之治也若平地焉聾盲跛蹇皆能復之法若邱陵
也非有逸足不能超也(大平御覽人/事部叙聖)
牛馬之為人駕乘者非樂負千鈞之重行千里之險鞭
䇿痛矣(太平御覽/獸部馬五)
匠人不能釋尺寸而意長短廢繩墨而起平木也工人
不能置規而為圓去矩而為方(黄帝素問靈樞/經逆順肥痩)
　　　文武
張而不弛文武弗能也弛而不張文武弗為也一張一
弛文武之道也(禮記雜/記下)
弓弩久張之則絶其力久弛之則失其體(鄭氏註禮/記雜記下)
工欲善其事必先利其器文德者帝王之利器威武者
文德之輔助也(前漢書/刑法志)
文武遞用長久之道譬之天地昬明之迭(晉書戴/若思傳)
文有三侑武無一赦惠者多赦者也先易而後難久而
不勝其禍法者先難而後易久而不勝其福故惠者民
之仇讐也法者民之父母也(管子/法法)
獸厭走而有伏網罟一偃一側不然不得大文三曾而
責義與德大武三曾而偃武與力(管子/勢)
文武之所由起也文者愛之徵也武者惡之表也愛惡
循義文武有常聖人之元也譬之若寒暑之序時至而
事生之聖人不能為時而能以事適時事適於時者其
功大(吕氏春/秋召類)
文武之術左右為宜郤縠敦書故舉為元帥豈以好文
而不練武哉孫武兵經辭如珠玉豈以習武而不曉文
也(文心雕/龍程器)
五行殊性俱為人用文武異材竝為大益猶救火者或
提盆榼或挈瓶(瓶容/一斗)盂其器方圓形體雖返名質相乖
至於盛水滅火功亦齊焉繳者身仰釣者身俯俯仰别
狀取利同焉織者漸進耕者漸退進退異勢成務等焉
墨子救宋重趼而行干木在魏身不下堂行止異跡存
國一焉文以讚治武以凌敵移捨殊律為績平焉(劉子/文武)
四時之行有寒有暑聖人法之故有文有武天地之位
有前有後有左有右聖人法之以建經紀春生於左秋
殺於右夏長於前冬藏於後生長之事文也收藏之事
武也是故文事在左武事在右(藝文類聚刑/法部刑法)
文武之道應物隨時譬彼蘧廬方茲芻狗執而不遣更
增其弊(道德經註/疏卷六)
生為殺元殺為生首二者相形吉凶著矣故知生而不
知殺者逆天之紀也知殺而不知生者反地之要也(道/德)
(經指歸/卷十二)
調長祥和天之喜風也折揚奮厲天之怒風也(玉海天/文天文)
(書/上)
　　　寛嚴
九三家人嗃嗃悔厲吉婦子嘻嘻終吝(易家/人)
凡物以猛為本者則患在寡恩以愛為本者則患在寡
威(王弼註/易家人)
天地之間有滄熱善用道者終不竭(汲冡周書/周祝解)
天氣下降地氣上騰而有寒暑生焉刑新國用輕典刑
亂國用重典輕重隨俗而有寛猛異焉天道有上下交
接之義故寒暑易節政教有用俗改更之理故寛猛相
濟(尚書正/義畢命)
子產猶衆人之母也能食之不能敎也(禮記仲/尼燕居)
今父之親子也親賢而下無能母之親子也賢則親之
無能則憐之母親而不尊父尊而不親水之於民也親
而不尊火尊而不親土之於民也親而不尊天尊而不
親命之於民也親而不尊鬼尊而不親(禮記/表記)
惟有德者能以寛服民其次莫如猛夫火烈民望而畏
之故鮮死焉水懦弱民狎而翫之則多死焉故寛難(左/傳)
(昭公二/十年)
夫刑罰威獄以類天之震燿殺戮也温慈和惠以放天
之生殖長育也是故春一草枯則為災秋一木華亦為
異(後漢書應/奉列傳)
震雷電激不崇一朝大風衝發希有極日然猶繼以雲
雨因以潤物是則天地之威不可經日浹辰帝王之怒
不宜訖情盡意(吳志諸/葛恪傳)
寛猛兼設水火俱陳(北齊書文/苑李廣傳)
治大國若烹小鮮為寛裕者曰勿數撓為刻削者曰致
其鹹酸而已矣(淮南子/齊俗訓)
宋人有御馬者不進拔劒剄而棄之於溝中又駕一馬
馬又不進又剄而棄之於溝若是者三以此威馬至矣
然非王良之法也王良登車馬無罷駑堯舜治世民無
狂悖王良馴馬之心堯舜順民之意人同性馬殊類也
王良能調殊類之馬太公不能率同性之士然則周公
之所下白屋王良之馴馬也太公之誅二子宋人之剄
馬也舉王良之法與宋人之操使韓子平之韓子必是
王良而非宋人矣王良全馬宋人賊馬也馬之賊則不
若其全然則民之死不若其生(王充論衡/非韓篇)
　喻林卷九十七
欽定四庫全書
　喻林卷九十八　　　　　明　徐元太　撰
　　政治門(三/)
　　　敎化
水之流也固走下不善故有桴(汲冡周書/周祝解)
下之順上當如網在綱各有條理而不亂也(孔氏傳書/盤庚上)
為政之術如梓人治材為器已勞力樸治斵削惟其當
塗以漆丹以朱而後成以言敎化亦須禮義然後治(孔/氏)
(傳書/梓材)
中原有菽(音/叔)庶民采之螟蛉有子蜾蠃負之敎誨爾子
式穀似之(詩小雅/小宛)
天之牖民如壎(音/塤)如箎(音/池)如璋如圭如取如攜(詩大/雅板)
思樂(音/洛)泮(音/判)水薄采其芹魯矦戾止言觀其旂　思樂
泮水薄采其藻魯侯戾止其馬蹻蹻　思樂泮水薄采
其茆魯侯戾止在泮飲酒(詩魯頌/泮水)
風風也敎也風以動之敎以化之(毛詩/關雎)
麟之趾關雎之應也關雎之化行則天下無犯非禮雖
衰世之公子皆信厚如麟趾之時也(毛詩/麟趾)
漢廣德廣所及也文王之道被於南國美化行乎江漢
之域(毛詩/廣漢)
汝墳道化行也文王之化行乎汝墳之國(毛詩/汝墳)
行露召伯聽訟也衰亂之俗微貞信之教興强暴之男
不能侵陵貞女也(毛詩/行露)
飄風迴風也惡人被德化而消猶飄風之入曲阿也(毛/詩)
(卷阿/註)
猱之性善登木若教使其為之必也塗之性善著若以
塗附其著亦必也以喻人之心皆有仁義敎之則進(鄭/氏)
(箋詩/角弓)
教令之出如賣物物善則其售賈貴物惡則其售賈賤
德加於民民則以義報之(鄭氏箋/詩抑)
鴞恒惡鳴今來止於泮水之木上食其桑黮為此之故
故改其鳴歸就我以善音喻人感於恩則化也(鄭氏箋/詩泮水)
激揚之水波流湍疾行於石上洗去石之垢穢使白石
鑿鑿然而鮮明以興桓叔之德政教寛明行於民上除
去民之疾惡使沃國之民皆得有禮義也(毛詩正義/揚之水)
蒹葭在衆草之中蒼蒼然彊盛雖似不可彫傷至白露
凝戾為霜則成而為黄矣以興衆民之彊者不從襄公
教令雖似不可屈服若得周禮以教則衆民自然服矣
(毛詩正/義蒹葭)
菁菁然茂盛者蘿蒿也此蘿蒿所以得茂盛者由生在
阿中得阿之長養故茂盛以興德盛者是學士也此學
士所以致德盛者由升在彼學中得君之長育故使德
盛(毛詩正義/菁菁者莪)
桑蟲自有子而蒲盧負而養之以成己子若有聖德者
能教誨爾之萬民用善道則似之矣(毛詩正/義小宛)
王之不教小人如人之禁彼云無得教猱之升木若教
之升木則如以塗泥塗物必附著也何者猱之性善登
木今教之使登必能登木矣又喻塗之性善附著以之
塗物必著矣以興王自不教小人以仁義者若教小人
以仁義則必從矣何者以人性皆有仁義因其性而道
之故教之必從也(毛詩正/義角弓)
天王之導民也如壎然如箎然言民必應君命如壎箎
之相和也如璋如圭然言民必同君心如圭璋之相合
也又如往取物如手攜物言其必從君化如攜取之隨
人君也(毛詩正/義板)
翩然而飛者彼飛鴞惡聲之鳥今來集止於我泮水之
林食我泮宫之桑黮歸我好善之美音惡聲之鳥食桑
黮而變音喻不善之人感恩惠而從化(毛詩正/義泮水)
天地之道寒暑不時則疾風雨不節則饑教者民之寒
暑也教不時則傷世事者民之風雨也事不節則無功
(禮記/樂記)
政之教大夫官之教士技之教庶人揚則抑抑則揚綴
以德行不任以言庶人以言猶以夏后氏之祔懷袍褐
也行不越境(大戴禮記/虞戴德)
為人父者以為父鵠為人子者以為子鵠為人君者以
為君鵠為人臣者以為臣鵠故射者各射已之鵠(禮記/射義)
蒲盧取桑蟲之子去而變化之以成為己子政之於百
姓若蒲盧之於桑蟲然(鄭氏註禮/記中庸)
觴酒豆肉讓而受惡民猶犯齒衽席之上讓而坐下民
猶犯貴朝廷之位讓而就賤民猶犯君(禮記/坊記)
治國雖用善道所宜而不更為講學使民知其道理如
農夫雖種嘉穀而不耘壅則苗不出茂厚實也(禮記正/義禮運)
農夫耕田既畢以美善種子而種之聖王以禮正人情
既畢用此善道而敎之(禮記正/義禮運)
十二月限分猶人才各有所長聖人隨人才而教之則
人竭其才之所長而為功(禮記正/義禮運)
父義母慈父能教而不能愛母則能愛而不能教言子
産若衆人之母但能恩慈食之不能嚴勵教之(禮記正/義仲尼)
(燕/居)
子欲善而民善矣君子之德風小人之德草草上之風
必偃(論語/顏淵)
德之流行速於置郵而傳命(孟子公/孫丑上)
家語宓子賤仕魯為單父宰孔子使巫馬期往觀政焉
入界見䰻得魚輒捨之期問焉曰凡䰻者為得魚也何
以得魚郤捨之曰魚之大者名鱄鱄吾大夫愛之魚之
小者名鱦吾大夫欲長之是以得二者輒捨之(爾雅釋/魚疏)
夫上之化下下之從上猶泥之在鈞唯甄者之所為猶
金之在鎔唯冶者之所鑄(前漢書董/仲舒傳)
夫萬民之從利也如水之走下不以教化隄防之不能
止也是故教化立而姦邪皆正者其隄防完也教化廢
而姦邪並出刑罰不能勝者其隄防壞也(前漢書董/仲舒傳)
夫虎豹馬牛禽獸之不可制者也及其教馴服習之至
可牽持駕服唯人之從臣聞揉曲木者不累日銷金石
者不累月夫人之於利害好惡豈比禽獸木石之類哉
期年而變臣𢎞尚竊遲之(前漢書公/孫𢎞傳)
雖見奇麗紛華非其所習辟猶戎翟之與於越不相入
矣是以欲寡而事節財足而不争(前漢書/貨殖傳)
化正天下易於决流抑隊(前漢書/貢禹傳)
夫改政移風必有其本傳曰吳王好劒客百姓多創瘢
楚王好細腰宫中多餓死長安語曰城中好髙髻四方
髙一尺城中好廣眉四方且半額城中好大袖四方全
匹帛(後漢書馬/援子廖傳)
若教化之廢推中人而墜於小人之域教化之行引中
人而納於君子之塗(後漢書荀/淑列傳)
君如杅民如水杅方則水方杅圓則水圓上之化下猶
風之靡草(後漢書宦/者列傳)
主簿聞陳元之過不罪而化之得無少鷹鸇之志邪覽
曰以為鷹鸇不若鸞鳯(後漢書循/吏列傳)
整齊風俗而輕脫威儀猶負薪救火無乃更崇其熾乎
(吳志孫/權傳註)
桑葚甜甘鴟鴞革響乳酪養性人無妬心(晉書張/天錫傳)
夫亷恥之於政猶樹蓺之有豐壤良歲之有膏澤其生
物必由然茂矣若廉恥不存而惟刑是御則風俗彫弊
人失其性錐刀之末皆有爭心雖峻刑嚴辟猶不勝矣
(晉書阮/种傳)
招遥昏迴則天位正五教班叙則人理定(晉書皇/甫謐傳)
教者治化之本人倫之始所以誘達羣方進德興仁譬
諸土石陶冶成器(宋書禮/一志)
民之從義猶若迴風之卷草也(宋書文九/王建平傳)
信食相資代為脣齒富教相假逓成輔車(宋書顧/覬之傳)
命待教全運須化立譬以良醫之室病者所存(宋書顧/覬之傳)
夫善政之於民猶良工之於埴也用功寡而成器多(宋/書)
(良吏傳/史臣)
生民之有學斆猶樹木之有枝葉果行育德咸必由兹
(南齊書武/帝本紀)
嘉肴停俎定方旨於必甘良玉在攻表珪璋於既就是
以陶鈞萬品務本為先經緯九區學斆為大(南齊書明/帝本紀)
夫金之質也至剛鑄之可以成器水之性也柔弱壅之
可以壞山况乎肖天地之貌含五帝之德朱藍易染薫
蕕可變固宜隨鄒俗而好長纓化齊俗而貴紫服(周書/史臣)
(儒林/傳)
礫石變成瑜瑾莨莠化為芝蘭(隋書盧/思道傳)
若璽印塗猶防止水豈直譬彼耕耨均斯粉澤而已哉
(隋書潘徽/文學傳)
黄帝問於伯高曰吾欲陶天下而以為一家為之有道
乎伯高對曰請刈其莞而樹之吾謹逃其蚤牙則天下
可陶而為一家(管子/地數)
善氣逆人親於兄弟惡氣逆人害於戎兵不言之聲疾
於雷鼔心氣之形明於日月察於父母(管子/内業)
若夫教者標然若秋雲之遠動人心之悲藹然若夏之
靜雲乃及人之體􁀙然若謞之靜(管子/侈靡)
鐘鼔成肆干戚成舞雖禹不能禁民之觀且夫飾民之
欲而嚴其聽禁其心聖人所難也(晏子春/秋諫下)
聖人之治虚其心實其腹弱其志强其骨常使民無知
無欲(老子/安民)
父不疑於其子子必孝兄不疑於其弟弟必共夫不疑
於其婦婦必貞君不疑於其臣臣必忠是還至而効者
也(子華子北/宫子仕)
天高而難知有福不可請有禍不可避法天則戾地廣
大深厚多利而鮮威法地則辱時舉錯代更無一法時
則貳三者不可以立化樹俗故聖人弗法(鶡冠子/近迭)
風以動之變以化之猶泥之在鈞羣器之形自見(鬼谷/子本)
(經陰/符注)
羿蠭門者天下之善射者也不能以撥弓曲矢中王良
造父者天下之善馭者也不能以辟馬毁輿致逺堯舜
者天下之善教化者也不能使嵬𤨏化(荀子/正論)
夫總方略齊言行一統類而羣天下之英傑而告之以
太古敎之以至順奥窔之間簟席之上斂然聖王之文
章興焉佛然平世之俗起焉(荀子非/十二子)
厯山之農者侵畔舜往耕焉期年甽畆正河濱之漁者
爭得舜往漁焉期年而讓長東夷之陶者器若窳舜往
陶焉期年而器牢仲尼嘆曰耕漁與陶非舜官也而舜
往為之者所以救敗也(韓子/難一)
堯舜之民可比屋而封桀紂之民可比屋而誅者教化
使然也故近河之地溼近山之土燥以其類相及也(陸/子)
(無/為)
儒者非能使人弗欲而能止之非能使人弗樂而能禁
之夫使天下畏刑而不敢盜豈若能使無有盜心哉越
人得􁐦蛇以為上肴中國得而棄之無用故知其無所
用貪者能辭之不知其無所用廉者不能讓也(淮南子/精神訓)
戎翟之馬皆可以馳驅或近或逺惟造父能盡其力三
苗之民皆可使忠信或賢或不肖惟唐虞能齊其美必
有不傳者(淮南子/繆稱訓)
昔舜耕於厯山朞年而田者爭處墝埆以封壤肥饒相
讓釣於河瀆朞年而漁者爭處湍瀨以曲隈深潭相予
當此之時口不設言手不指麾埶𤣥德於心而化馳若
神使舜無其志雖口辯而户說之不能化一人是故不
道之道莽乎大哉夫能理三苗朝羽民從裸國納肅慎
未發號施令而移風易俗者其唯心行者乎法度刑罰
何足以致之也(淮南子/原道訓)
法能殺不孝者而不能使人為孔曾之行法能刑竊盜
者而不能使人為伯夷之亷孔子弟子七十養徒三千
人皆入孝出弟言為文章行為儀表教之所成也墨子
服役者百八十人皆可使赴火蹈刃死不還踵化之所
致也(淮南子/泰族訓)
其於化民也若風之搖草木無之而不靡(淮南子/泰族訓)
天地之數不能獨以寒暑成歲必有春夏秋冬聖人之
道不能獨以威勢成政必有敎化(春秋繁露為/人者天地)
為人主者居至德之位操殺生之勢以變化民民之從
主也如草木之應四時也(春秋繁露/威德所至)
夫赤子知慕其父母由審故也况為政興其賢者而廢
其不賢以化民乎(孔叢子/刑論)
君子舞象小人擊壤上化使然又何足賞(孔叢子/叙世)
孔子大聖也諸侯莫能用當小位於魯三月不令而行
不禁而止沛若時雨之灌萬物莫不興起也(鹽鐵論/國病)
為治者不待自善之民為輪者不待自曲之木(鹽鐵論/大論)
違山十里蟪蛄之聲猶尚存耳政事無如膺之矣(說苑/政理)
昔禹與有扈氏戰三陣而不服禹於是修教一年而有
扈氏請服故曰去民之所事奚獄之所聽兵革之不陳
奚鼔之所鳴故曰教為務也(說苑/政理)
大冶之罏可使無剛踊水之機可使無降善立教者若
兹則終身治矣故凡器可使與顔冉同趨投百金於前
白刃加其身雖巨距弗敢掇也善立法者若兹則終身
不掇矣故跖可使與伯夷同功(申鑒/政體)
榮辱者賞罰之精華也故禮教榮辱以加君子化其情
也桎梏鞭朴以加小人治其形也(申鑒/政體)
民有心也猶為種之有園也遭和氣則秀茂而成實遇
水旱則枯槁而生蘖(濳夫論/德化)
善者之養天民也猶良工為麴䜴也起居以其時寒温
得其適則一蔭之麴䜴盡美而多量其愚拙工則一蔭
之麴䜴皆臭敗而棄損今六合亦由一蔭也黔首之屬
猶豆麥也變化云為在將者爾遭良吏則皆懷忠信而
履仁厚遇惡吏則皆懷姦邪而行淺薄(濳夫論/德化)
聖人之規曲世若火之規曲竹治其節而削其枝頲其
榦而裁其根然後商販而為利工斵而為器今漢室之
形若曲竹何不倚而規之以匡輔其傾乎坐而䇿之以
宣裕其業乎為之禮樂以順導其民乎夫物曲則棄人
曲則弊世曲則傾唯智者覩形而知影是以規其所曲
而全其所直遊乎自然之原此仲尼之志度而管孟之
為也(天禄閣外/史去就)
言虎悲嘯而吟則谷風至而應其類也以言君修德行
正則百姓隨而化也(王逸註楚/辭七諫)
王良造父稱為善御以能使不良為良也如徒能御良
其不良者不能馴服此則駔工庸師服馴技能何奇而
世稱之故曰王良登車馬不罷駑堯舜為政民無枉愚
(王充論衡/率性篇)
三苗之民或賢或不肖堯舜齊之恩教加也楚越之人
處莊嶽之間經厯歲月變為舒緩風俗移也故曰齊舒
緩秦慢易楚促急燕戅投以莊嶽言之四國之民更相
出入久居單處性必變易(王充論衡/率性篇)
璆琳琅玕者此則土地所生真玉珠也然而道人消爍
五石作五色之玉比之真玉光不殊别兼魚蚌之珠與
禹貢璆琳皆真玉珠也然而隋侯以藥作珠精耀如真
道士之教至知巧之意加也陽燧取火於天五月丙午
日中之時消鍊五石鑄以為器磨礪生光仰以嚮日則
火來至比真取火之道也今妄以刀劍之鉤月摩拭朗
白仰以嚮日亦得火焉夫鉤月非陽燧也所以耐取火
者摩拭之所致也今夫性惡之人使與性善者同類乎
可率勉之令其為善使之異類乎亦可令與道人之所
鑄玉隋侯之所作珠人之所摩刀劍鉤月焉教導以學
漸漬以德亦將日有仁義之操(王充論衡/率性篇)
賢君之治國也猶慈父之治家慈父耐平教明令耐使
子孫皆為孝善子孫孝善是家興也百姓平安是國昌
也(王充論衡/治期篇)
善之勸惡如春雨澤(武侯十六/策陰察)
大禹善治水而君子善導人導人必因其性治水必因
其勢是以功無敗而言無棄也(徐幹中/論貴言)
鵂梟化為鴛鸞邪偽變成忠貞芳穎秀於斥鹵夜光起
乎泥濘(抱朴子外/篇君道)
化上而興善者必若靡草之逐驚風洗心而革面者必
若清波之滌輕塵(抱朴子外/篇用刑)
夫承蘭風以傾柯濯清波以遣穢者若沈景之應朗鑒
方圓之赴規矩(抱朴子外/篇嘉遯)
以文雅為園囿以禮樂為場圃(李善註文選揚/子雲劇秦美新)
風化所被近者逾深逺者稍淺故京師沈濳而要荒濯
沐也(李善注文選楊/子雲劇秦美新)
衝波安流則龍舟不能以漂震風洞發則夏屋有時而
傾何則牽乎動則静凝係乎静則動貞是以淫風大行
貞女蒙冶容之誨淳化殷流盜跖挾曾史之情(文選陸/機演連)
(珠/)
萍之依水隨水去留蘿之寄松隨松髙下人俗與政化
遷變亦猶是也(文選潘安仁河/陽縣作詩註)
辭者主之弓弩教者君之機關(意林周/生烈子)
人之性如水焉置之圓則圓置之方則方澄之則渟而
清動之則流而濁先王知中流之易擾亂故隨而教之
(意林物/理論)
洗濯民心湔浣浮俗(意林/正論)
浩浩大海百川歸之洋洋聖化九服仰之(藝文類聚刑/法部刑法賦)
慙孺雉之聲朝惡細魚之在夜(藝文類聚雜/文部賦賦)
鷙鳥感仁而革性鶗鴂乘化而變聲(藝文類聚/歲時部春)
我化若風民應如草我静如鏡物動猶煙(文苑英華梁/簡文帝帝德)
(上/頌)
不聽雜樂以變齊國之風不食鮮禽以斷荆王之獵(文/苑)
(英華唐信/職官九誌)
居蘭處鮑在其所習白羽素絲隨其所染是以金性雖
質處劍即凶水德雖平經風即險(文苑英華/庾信連珠)
善治者使跖可信不能治者使伯夷可疑(太平御覽治/道部政治三)
上德之政鷹化為鳩暴虎成貍此之謂也(太平御覽職/官部良令長)
(下/)
人化而為善禽獸化而為惡人而不善者謂之禽獸(太/平)
(御覽人事/部欽人)
載馳非轄不行臨政非教不賢(太平御覽/車部轄)
麥之為蝶由於濕也爾則萬物之變皆有以也農民止
麥之化者區之以灰聖人理萬物之化者濟之以道(太/平)
(御覽妖異/部變化下)
鼎烹熟以養人猶聖君興仁義之道以教天下也(玉海/周易)
(鄭康/成注)
變世化俗猶風之靡草民之從化猶魚之赴水(道德經/指歸卷)
(八/)
桀紂之吏可令順信秦楚之卒可令順善(道德經指/歸卷十一)
如鐵鉤能制狂象王治正化能伏惡人(大方廣佛華/嚴經卷十二)
故諸學者如世輪繩藝業所修如聚泥土王行正化如
匠埏埴(大方廣佛華/嚴經卷十二)
樹不伐本則枝不傾人主不化則道不行(提婆菩薩/傳藉十)
譬如神通人能變瓦石皆使為金(大智度論/卷三十二)
猶如好牛以少鞭杖則得調利(入大乘/論卷下)
　　　風俗
庶民惟星星有好風星有好雨(書洪/範)
萬國同其風化若物在繩索之貫故云九州同風萬國
同貫(尚書正/義禹貢)
糾糾(音/赳)葛屨可以履霜摻摻(音/纎)女手可以縫裳(詩國風/葛屨)
關雎麟趾之化王者之風故繫之周公鵲巢騶虞之德
諸侯之風也先王之所以教故繫之召公(毛詩/關雎)
葛屨刺褊也魏地陿隘其民機巧趨利其君儉嗇褊急
而無德以將之(毛詩/葛屨)
葛屨賤皮屨貴魏俗至冬猶謂葛屨可以履霜利其賤
也(鄭氏箋/詩葛屨)
糾糾然夏日所服之葛履魏俗利其賤至冬日猶謂之
可以履寒霜摻摻然未成婦之女手魏俗利其事新來
嫁猶謂之可以縫衣裳(毛詩正/義葛屨)
豕之性能水又唐突難禁制以荆舒之人性好亂又勇
悍難制服言有豕之白蹄者領其衆豕離其繒牧之處
涉入於水波漣矣以興荆舒之君率其衆民去其禮義
之安居於亂亾之危矣(毛詩正/義漸漸)
且服奇者志淫則是鄒魯無奇行也俗僻者民易則是
吳越無秀士也(史記趙/世家)
人言楚人沐㺅而冠耳(史記項/羽紀)
世人削方為圓撓直為曲豈待顧道德之清塗踐仁義
之區域乎(晉書熊/逺傳)
其升山赴險抵突叢棘若魚之走淵猿狖之騰木也(吳/志)
(諸葛/恪傳)
彯鷸冠於鄭伯之門躡珠履於春申之第(晉書輿/服志)
醨風濳煽醇源浸竭(晉書徐/寧傳)
吳婦人之脩容者急束其髪而劘角于耳葢其俗自操
束大急而亷隅失中之謂也故吳之風俗相驅以急(宋/書)
(五行/一志)
末世之俗則不然煩稱文辭而實不效知譎相誕而情
不應葢先霜霰以戒裘罏者矣機栝存乎中而羣有詐
心者族攻之於外(子華子/神氣)
竽也者五聲之長者也故竽先則鐘瑟皆隨竽唱則諸
樂皆和今大姦作則俗之民唱俗之民唱則小盜必和
故服文采帶利劍厭飲食而資貨有餘者是之謂盜竽
矣(韓非子/解老)
故有大路龍旂羽葢埀緌結駟連騎則必有穿窬拊揵
抽箕踰備之姦有詭文繁繡弱緆羅䊵必有菅屩跐踦
短褐不完者故高下之相傾也短修之相形也亦明矣
(淮南子/齊俗訓)
羌氐僰翟嬰兒生皆同聲及其長也雖重象狄騠不能
通其言教俗殊也今令三月嬰兒生而徙國則不能知
其故俗由此觀之衣服禮俗者非人之性也所受於外
也夫竹之性浮殘以為牒束而投之水則沈失其體也
金之性沈託之於舟上則浮勢有所支也夫素之質白
染之以湼則黒縑之性黄染之以丹則赤人之性無邪
久湛於俗則易易而忘本合於若性(淮南子/齊俗訓)
丹穴太蒙反踵空同大夏北戸奇肱脩股之民是非各
異習俗相反君臣上下夫婦父子有以相使也此之是
非彼之是也此之非非彼之非也譬如斤斧椎鑿之各
有所施也(淮南子/汜論訓)
夫文繁則質衰末盛則本虧末修則民淫本修則民慤
(鹽鐵論/本議)
利則虎曳病則鳥折(鹽鐵論/備胡)
江南有橘齊王使人取之而樹之於江北生不為橘乃
為枳所以然者何其土地使之然也今齊人居齊不盜
來之荆而盜得無土地使之然乎(說苑/善說)
古之魯俗塗里之閭羅門之羅收門之漁獨得於禮是
以孔子善之夫塗里之閭富家為貧者出羅門之羅有
親者取多無親者取少収門之漁有親者取巨無親者
取小(說苑/政理)
五鳥六鴟相對蹲跂禮讓不興虞芮争訟(焦氏易林大/壯之歸妹)
有山者採有水者漁(博物/志)
東南之人食水産西北之人食陸畜食水産者龜蛤螺
蛤以為珍味不覺其腥臊也食陸者貍兎鼠雀以為珍
物不覺其膻也(博物/志)
夫方土所資自然而能故吳越之用舟燕朔之乘馬得
之於水陸之宜不假學於賢智慎到曰治水者茨防決
塞雖在夷貊相似如一學之於水不學之於禹也(張湛/注列)
(子湯/問)
積習則忘鮑肆之臭裸鄉不覺呈形之醜(抱朴子外/篇循本)
慕之者猶宵蟲之赴明燭學之者猶輕毛之應飆風(抱/朴)
(子外篇/疾謬)
遭雨巾壞猶復見傚不覺其短皆是類也(抱朴子外/篇正部)
軒車不可以適越冠冕不可以之胡古之道也(文中子/周公)
音有楚夏者土風之乖也情有險易者習俗之殊也(文/選)
(魏都/賦注)
匈奴常言漢極大然不能耐饑渴失一狼走千羊(補文/選漢)
(武帝輪/臺詔)
人情玩於所習純風日去華競日彰猶火之消膏而莫
之覺也(補文選戴/邈學校疏)
　
　
　
　
　
　喻林卷九十八
欽定四庫全書
　喻林卷九十九　　　　　明　徐元太　撰
　　政治門(四/)
　　　賞罰
火在天上大有君子以遏惡揚善順天休命(易大/有)
訟言終朝晉言一書俱不盡一日明黜陟之速所以示
懲勸也(周易正/義晉)
天有命有禍有福人有醜有紼絻有斧鉞以人之醜當
天之命以紼絻當天之福以斧鉞當天之禍(汲冢周書/命訓解)
明主醲於用賞約於用刑(後漢書/馬援傳)
受堯誅者不能無怨受桀賞者不能無慕此人情也(呉/志)
(孫晧/傳註)
懸爵於朝而有功者必縻其賞懸刑於市而有罪者必
罹其辜(魏書髙/祖上紀)
治斧鉞者不敢讓刑治軒冕者不敢讓賞墳然若一父
子若一家之實義禮明也(管子君/臣下)
春夏生長秋冬收藏四時之節也賞賜刑罰主之節也
四時未嘗不生殺也主未嘗不賞罰也(管子形/勢解)
王者刑九賞一強國刑七賞三削國刑五賞五(商子/去強)
明君之行賞也曖乎如時雨百姓利其澤其行罰也畏
乎如雷霆神聖不能解也(韓非子/主道)
善之生如春惡之死如秋故民勸極力而樂盡情(韓非/子守)
(道/)
賞罰之為道利器也君固握之不可以示人若如臣者
猶獸鹿也惟薦草而死(韓非子内/儲說上)
賞罰者利器也君操之以制臣臣得之以擁主故君先
見所賞則臣鬻之以為德君先見所罰則臣鬻之以為
威故曰國之利器不可以示人(韓非子内/儲說下)
延陵卓子乘蒼龍桃文之乘鉤飾在前錯錣在後馬欲
進則鉤飾禁之欲退則錯錣貫之馬因旁出造父過而
為之泣涕曰古之治人亦然矣夫賞所以勸之而毁存
焉罰所以禁之而譽加焉民中立而不知所由此亦聖
人之所為泣也(韓非子外/儲說右)
夫必恃自直之箭百世無矢恃自圜之木千歲無輪矣
自直之箭自圜之木百世無有一然而世皆乘車射禽
者何也隠括之道用也雖有不恃隠括而有自直之箭
自圜之木良工弗貴也何則乘者非一人射者非一發
也不恃賞罰而恃自善之民明主弗貴也何則國法不
可失而所治非一人也(韓非子/顯學)
武王問太公望曰吾欲少間而極用人之要望對曰賞
如山罰如谿(尉繚子/兵教)
民無道知天民以四時寒暑日月星辰之行知天四時
寒暑日月星辰之行當則諸生有血氣之類皆為得其
處而安其産人臣亦無道知主人臣以賞罰爵禄之所
加知主主之賞罰爵禄之所加者宜則親疎逺近賢不
肖皆盡其力而以為用矣(吕氏春/秋當賞)
夫登山而視牛若羊視羊若豚牛之性不若羊羊之性
不若豚所自視之勢過也而因怒於牛羊之小也此狂
夫之大者狂而以行賞罰此戴氏之所以絶也(吕氏春/秋壅塞)
為君虛心靜處聰聽其響明視其形以行賞罰之象其
行賞罰也響清則生清者榮響濁則生濁者辱影正則
生正者進影枉則生枉者絀(春秋繁露/保位權)
人君秋賞則溫夏罰則寒(王充論衡/感虚篇)
夫賞罰之於萬民猶轡䇿之於駟馬也轡策不調非徒
遲速之分也至於覆車而摧轅賞罰之不明也則非徒
治亂之分也至於滅國而喪身可不慎乎(徐幹中/論賞罰)
天地之道不能純仁故青陽闡陶育之和素秋厲肅殺
之威融風扇則枯瘁攄藻白露凝則繁英彫零是以品
物阜焉歲功成焉溫而無寒則蝡動不蟄根植冬榮寛
而無嚴則姦宄並作利器長守故明賞以存正必罰以
閑邪勸沮之器莫此之要(抱朴子外/篇用刑)
毫釐蹉於機則尋常違於的與奪失於此則善否亂於
彼邪正混侔則彞倫攸斁功過不料則庶績以崩故明
君賞猶春雨而無霖淫之失罰擬秋霜而無詭時之嚴
(抱朴子外/篇廣譬)
二儀不能廢春秋以成嵗明主不能舎刑德以致治(抱/朴)
(子外篇/廣譬)
賞罰者國之利器而制人之柄也故天以晷數成嵗國
以法敎為治晷運於天則時成於地法動於上則治成
於人晷之運也先春後秋法之動也先賞後罰(劉子/賞罰)
温風發春所以動萌華也寒露降秋所以殞茂葉也明
賞有德所以勸善人也顯罰有過所以禁下姧也(劉子/賞罰)
賞信而罰明則萬人從之若舟之循川車之遵路亦奚
向而不濟何行而弗臻矣(劉子/賞罰)
春秋不以善惡殊其彫榮人君不以貴賤革其賞罰(文/選)
(陸士衡/連珠註)
無賞罰之君而欲世治猶不事梳櫛而求髪治不可得
也(意林/正論)
行賞不洽於人是春半半生也行罰不威是秋半半死
也半生之春不洽於人半死之秋不專於義(太平御覧/治道部賞)
(賜/)
嵗為善星不福無道火為罰星不罰有德(困學紀聞/卷六春秋)
　　　號令
天下有風姤后以施命誥四方(易姤/)
隨風㢲君子以申命行事(易㢲/)
九五渙汗其大號渙王居无咎(易渙/)
民之犯令告之已終更復從始告之慇勤不已若天之
行四時既終更復從春為始(周易正/義蠱)
甲為十日之首創造之令為在後諸令之首故以創造
之令謂之為甲故漢時謂令之重者謂之甲令(周易正/義蠱)
或宣威以肅震曜或敷和而散風雨得之則百度惟貞
失之則千里斯謬樞機之發榮辱之主絲綸之動不可
不慎(尚書正/義序)
天無大雨則歲不熟而幼弱者饑猶國之無政令則天
下民困病矣(鄭氏箋/詩候人)
召南大夫以王命施號令於四海猶靁殷殷然發聲於
山之陽(鄭氏箋詩/殷其靁)
言殷殷然靁聲在南山之陽以喻君子行號令在彼逺
方之國(毛氏正義/殷其靁)
雨從上而下於地猶敎令從王而下於民而王之敎令
衆多如雨然事皆苛虐情不恤民而非所以為政敎之
道故作此詩以刺之名之曰雨無正(毛詩正義/雨無正)
風氣動聖人以宣號令(三墳/氣墳)
夫水激而流渠令疾而物重先王理其號令之徐疾内
守國財而外因天下矣(管子/地數)
天以時為權地以財為權人以力為權君以令為權(管/子)
(山權/數)
父之於子也令有必行者有必不行者去貴妻賣愛妾
此令必行者也因曰汝無敢恨汝無敢思令必不行者
也故為人上者必慎所令(尹文子/大道下)
家君發憲布令其家曰若見愛利家者必以告若見惡
賊家者亦必以告若見愛利家以告亦猶愛利家者也
上得且賞之衆聞則譽之若見惡賊家不以告亦猶惡
賊家者也上得且罰之衆聞則非之是以徧若家之人
皆欲得其長上之賞譽辟其毁罰是以善言之不善言
之家君得善人而賞之得暴人而罰之善人之賞而暴
人之罰則家必治矣然計若家之所以治者何也唯以
尚同一義為政故也家既已治國之道盡此已邪則未
也國之為家數也甚多此皆是其家而非人之家是以
厚者有亂而薄者有爭故又使家君總其家之義以尚
同於國(墨子尚/同下)
言不相聞故為之金鼔視不相見故為之旌旗夫金鼓
旌旗者所以一人之耳目也(孫子/軍争)
奔車之上無仲尼覆舟之下無伯夷故號令者國之舟
車也安則智㢘生危則爭鄙起(韓非子/安危)
且父母之所以求於子也動作則欲其安利也行身則
欲其逺罪也君上之於民也有難則用其死安貧則盡
其力親以厚愛闗子於安利而不聽君以無愛利求民
之死力而令行(韓非子/六反)
舜使吏決鴻水先令有功而舜殺之禹朝諸侯之君㑹
稽之上防風之君後至而禹斬之以此觀之先令者殺
後令者斬則古者必貴如令矣(韓非子/飾邪)
呉起與秦戰未合一夫不勝其勇前獲雙首而還呉起
立斬之軍吏諫曰此材士也不可斬起曰材士則是矣
非吾令也斬之(尉繚子/武議)
君者民之心也民者君之體也心之所好體必安之君
之所命民必從之(春秋繁露為/人者天地)
號令發而萬物生焉雷風行而四方齊也(京氏易/傳上)
鼓舞萬物者其雷風乎鼓舞萬民者其號令乎雷不一
風不再(揚子/先知)
言風起而草木之類搖動君令下而百姓之化行也(王/逸)
(註楚辭/九章)
觀號振振(音/眞)醜甡甡(音/萃)森朱于􁁉(音/莽)飍(音/休)盪(他浪/切)于垠
傳曰號振振令之發也醜甡甡衆之多也森朱于􁁉木
之茂也飍盪于垠風之行也昔王由是施乃令布乃下
以省爾萬方以化爾兆民俾風敎大行臮(音/暨)率土咸順
(元包/太陽)
天以雷風鼓舞萬物君以號令制御萬民(揚子法言/註先知篇)
風者天之號令雲雨者天之膏澤故聲敎與風皆翔恩
澤與雲俱行(李善註文/選東京賦)
易曰渙汗其大號言號令如汗汗出而不反者也今出
善令未能踰時而反是反汗也(補文選劉向/災異封事)
魯燒積澤天北風火南倚恐燒國哀公懼自將衆趣救
火左右無人盡逐獸不救火乃召問仲尼仲尼曰夫逐
獸者樂而無罰救火者苦而無賞此火所以不救也事
急不及以罰救火者盡賞之則舉國不足以賞於民請
從行罰乃下令曰不救火者比降北之罪令下未遍火
已滅矣(藝文類聚/火部火)
蔡邕封事曰風者天之號令所以敎人(玉海天文/天文書上)
雷動物之氣也雷之發聲猶人君出政敎以動國中之
人也(玉海周易/鄭康成注)
　　　禮樂
樂之隆非極音也食饗之禮非致味也清廟之瑟朱絃
而疏越壹唱而三歎有遺音者矣大饗之禮尚𤣥酒而
俎腥魚大羮不和有遺味者矣(禮記/樂記)
土敝則草木不長水煩則魚鼈不大氣衰則生物不遂
世亂則禮慝而樂淫(禮記/樂記)
禮云禮云玉帛云乎哉樂云樂云鐘鼔云乎哉(論語/陽貨)
清廟之瑟朱絃而疏越一唱而三歎有進乎音者矣大
饗之禮上𤣥尊而俎生魚大羮不和有進乎味者矣故
先王之制禮樂也非特以歡耳目極口腹之欲也將敎
民平好惡行禮義也(吕氏春/秋適音)
有虞氏之祀其社用土祀中霤葬成畞其樂咸池承雲
九韶其服尚黄夏后氏其社用松祀戶葬牆置翣其樂
夏籥九成六佾六列六英其服尚青殷人之禮其社用
石祀門葬樹松其樂大濩晨露其服尚白周人之禮其
社用栗祀竈葬樹栢其樂大武三象棘下其服尚赤禮
樂相詭服制相反然而皆不失親疎之恩上下之倫(淮/南)
(子齊/俗訓)
天生之以孝悌地養之以衣食人成之以禮樂三者相
為手足合以成體不可一無也(春秋繁露/立元神)
聖人之治天下也礙諸以禮樂無則禽異則貉(楊子/問道)
或曰太古塗民耳目惟其見也聞也見則難敝聞則難
塞曰天之肇降生民使其目見耳聞是以視之禮聽之
樂如視不禮聽不樂雖有民焉得而塗諸(楊子/問道)
禮兵之紀也樂兵之精也其紀如梯其精如醴故禮以
制其容樂以導其氣(天禄閣外/史問兵)
經營宫室立城郭然後知幹楨之能有所立也建宗廟
立社稷然後知禮樂之能有所成也(楊子法言/注五百篇)
弓良在㯳格人良在禮樂(楊子法言/注五百篇)
渡大海在舟船興大治在禮樂(楊子法言/注寡見篇)
　　　齊禮
上天下澤履君子以辯上下定民志(易/履)
生之樂之則母之禮也政之敎之遂以成之則父之禮
也父母之禮以加于民(汲冢周書/本典解)
相鼠刺無禮也(毛詩/相鼠)
野有死麕惡無禮也(毛詩野/有死麕)
桑扈刺幽王也君臣上下動無禮文焉(毛詩/桑扈)
蒹葭刺襄公也未能用周禮將無以固其國焉(毛詩/蒹葭)
芄蘭刺惠公也驕而無禮大夫刺之(毛詩/芄蘭)
大車刺周大夫也禮義陵遲男女淫奔故陳古以刺今
大夫不能聽男女之訟焉(毛詩/大車)
柯斧柄也禮義者亦治國之柄(毛詩伐/柯注)
媒所以用禮也治國不能用禮則不安(毛詩伐/柯註)
楊木之舟浮於水上汎汎然東西無所定舟人以紼繫
其緌以制行之猶諸侯之治民御之以禮法(鄭氏箋/詩采菽)
匏有苦葉不可食濟有深渉不可渡以興禮有禁法不
可越(毛詩正義/匏有苦葉)
若過深水則厲淺水則褰衣過水隨宜期之必渡以興用
禮當隨豐儉之異若時豐則禮隆時儉則禮殺遭時制冝
不可無禮若其無禮将無以自濟(毛詩正義/匏有苦葉)
蒹葭之草蒼蒼然雖盛未堪家用必待白露凝戾為霜然
後堅實中用嵗事得成以興秦國之民雖衆而未順徳教
必待周禮以教之然後服從上命國乃得興(毛詩正/義蒹葭)
鸚鵡能言不離飛鳥猩猩能言不離禽獸今人而無禮雖
能言不亦禽獸之心乎夫惟禽獸無禮故父子聚麀是故
聖人作為禮以教人(禮記曲/禮上)
夫禮者自卑而尊人雖負販者必有尊也而况富貴乎(禮/記)
(曲禮/上)
故禮之於人也猶酒之有蘖也君子以厚小人以薄(禮記/禮運)
經禮三百曲禮三千其致一也未有入室而不由户者(禮記/禮器)
禮也者猶體也體不備君子謂之不成人設之不當猶不
備也(禮記/禮器)
誦詩三百不足以一獻一獻之禮不足以大饗大饗之
禮不足以大旅大旅具矣不足以饗帝毋輕議禮(禮記/禮器)
曾子曰周禮其猶醵與(禮記/禮器)
禮之於正國也猶衡之於輕重也繩墨之於曲直也規
矩之於方圎也故衡誠縣不可欺以輕重繩墨誠陳不
可欺以曲直規矩誠設不可欺以方圓君子審禮不可
誣以奸詐(禮記/經解)
夫禮禁亂之所由生猶坊止水之所自來也故以舊坊
為無所用而壞之者必有水敗以舊禮為無所用而去
之者必有亂患(禮記/經解)
室而無奥阼則亂於堂室也席而無上下則亂於席上
也車而無左右則亂於車也行而無隨則亂於塗也立
而無序則亂於位也(禮記仲/尼燕居)
君子之道辟則坊與坊民之所不足者也人為之坊民
猶踰之故君子禮以坊德刑以坊淫命以坊欲(禮記/坊記)
醴酒在室醍酒在堂澄酒在下示民不淫也(禮記/坊記)
君不稱天大夫不稱君恐民之惑也詩云相彼盍旦尚
猶患之(禮記/坊記)
月者三日則成魄三月則成時是以禮有三讓建國必
立三卿(禮記鄉/飲酒義)
猶襄陵之浸修隄防以制之􁁉(方用/切)駕之馬設銜䇿以
驅之故乃上法圓象下參方載道之以德齊之以禮(禮/記)
(正義/序)
人君治國須禮如巧匠治物執斤斧之柄(禮記正/義禮運)
禮義以為器可耕於人情人情得禮義之耕如田得耒
耜之耕也(禮記正/義禮運)
農夫之田用耒耜以耕之和其剛柔聖人以禮耕人情
正其上下(禮記正/義禮運)
視鼠有其形體人亦有其形體鼠無禮故賤人有禮故
貴若人而無禮何異於鼠鼠之無禮不能損害人之無
禮傷害更多(禮記正/義禮運)
人情備德由於有禮譬如竹箭四時蔥翠由於外有筠
也(禮記正/義禮器)
禮之於政如熱之有濯也濯以救熱何患之有(左傳襄/公三十)
(一/年)
男子之䞇羔鴈雉腒婦人之䞇棗栗鍛修(榖梁莊公/二十四年)
怠慢於禮則政無車無車則政不行(春秋正義襄/公二十一年)
閨門之内具禮矣乎嚴父嚴兄妻子臣妾猶百姓走役
也(孝/經)
治國而無禮譬猶瞽之無相倀倀乎何所之譬猶終夜
有求於幽室之中非燭何以見故無禮則手足無所措
耳目無所加進退揖讓無所制(孔子家/語論禮)
夫寒熱晦明所以為歲尊卑奢儉所以為禮故以晦明
寒暑之氣尊卑侈約之禮為其節也(後漢書荀/淑子史傳)
夫勇多則弑其君力多則弑其長然而不敢者維禮之
謂也禮者所以御民也轡者所以御馬也(晏子春/秋諫上)
文禮之野與禽獸同則言語之暴與蠻夷同謂(鶡冠子/著希)
水行者表深使人無陷治民者表亂使人無失禮者其
表也先王以禮表天下之亂今廢禮者是去表也(荀子/大略)
繩墨誠陳矣則不可欺以曲直衡誠縣矣則不可欺以
輕重規矩誠施矣則不可欺以方圓君子審於禮則不
可欺以詐偽故繩者直之至衡者平之至規矩者方圓
之至禮者人道之極也(荀子/禮義)
公輸不能加於繩聖人莫能加於禮(荀子/法行)
禮者人主之所以為羣臣寸尺尋丈檢式也人倫盡矣
(荀子儒/效篇)
人之所以為人者非特二足無毛也以其有辨也今夫
猩猩形笑亦二足而毛也然而君子啜其羮食其胾故
人之所以為人者非特以其二足而無毛也以其有辨
也(荀子非/相篇)
尋常之室無奥剽之位則父子不别六尺之輿無左右
之義則君臣不明尋常之室六尺之輿處無禮即上下
蹐逆父子悖亂而况其大者乎(賈子新/語禮)
螈蠶一嵗再收非不利也然而王法禁之者為其殘桑
也離先稻熟而農夫耨之不以小利傷大穫也家老異
飯而食殊器而享子婦跣而上堂跪而斟羮非不費也
然而不可省者為其害義也待媒而結言聘納而娶婦
紱絻而親迎非不煩也然而不可易者所以防淫也(淮/南)
(子泰/族訓)
在天者莫明乎日月在地者莫明乎水火在人者莫明
乎禮義故日月不髙則所照不逺水火不積則灮炎不
博禮義不加乎國家則功名不白故人之命在天國之
命在禮(韓詩/外傳)
河決若甕口而破千里況禮決乎其所害必多矣(鹽鐵/論申)
(韓/)
堤坊成而民無水菑禮義立而民無亂患故禮義壞堤
坊決所以治者未之有也(鹽鐵論/論誹)
夫禮讓爲國者若江海流彌久不竭其本羙也茍爲無
本若蒿火㬥怒而無繼其亡可立而待(鹽鐵論/誅秦)
或問太古德懐不禮懐嬰兒慕駒犢從焉以禮曰嬰犢
乎嬰犢母懐不父懐母懐愛也父懐敬也獨母而不父
未若父母之懿也(揚子/間道)
允治天下不待禮文與五敎則吾以黄帝堯舜爲疣贅
(揚子問/道篇)
見弓之張兮弛而不失其良兮曰檠之而已矣川有防
器有範見禮敎之至也經營然後知幹楨之克立也(揚/子)
(五/百)
或問禮難以彊世曰難故彊世如夷俟倨肆羈角之哺
果而㗖之奚其彊(揚子五/百篇)
次四牽羊示于叢社執圭信其左股野測曰牽羊于叢
不足勞也(太元經/第五聚)
使童子變孟賁之意孟賁怒之童子操刃與孟賁戰童
子必不勝力不如也孟賁怒而童子修禮盡敬孟賁不
忍犯也(王充論衡/非韓篇)
天秩有不遷之常尊無禮猶犯遄死之重刺是以𤣥洲
之禽獸雖能言而不得厠貴甡蛩蛩之負蹷雖寄命不
得爲仁義(抱朴子外/篇博喻)
葢人之有禮猶魚之有水矣魚之失水雖暫假息然枯
糜可必待也人之棄禮雖猶靦然而禍敗之階也(抱朴/子外)
(篇譏/惑)
無禮則國不立故謂之幹無敬則禮不行故比之於輿
(前漢書註/五行志)
川防禁溢器範檢形以喻禮敎人之防範也(楊子法言/註五百篇)
貪者難爲惠苛煩者難爲恭君子以禮而已矣(太平御/覽人事)
(部/貪)
人之所以貴者以其節也人而無禮者其獼猴乎雖人
象而蟲質也(初學記獸/部猴註)
禮若亢鋸之柄亢舉也禮有所斷割猶舉鋸之柄以斷
物也(困學紀聞/卷十諸子)
　　　和樂
雷出地奮豫先王以作樂崇德殷薦之上帝以配祖考
(易/豫)
清明象天廣大象地終始象四時周還象風雨(禮記/樂記)
歌者上如抗下如隊曲如折止如槀木倨中矩句中鉤
纍纍乎端如貫珠(禮記/樂記)
歌者在上匏竹在下貴人聲也(禮記郊/特牲)
善樂感人則人化之爲善惡樂感人則人隨之爲惡是
樂出於人而還感人猶如雨出於山而還雨山火出於
木而還燔木(禮記正/義樂記)
治國雖聚仁若不奏樂和之則仁心不堅如農夫雖聚
穀而不食則甘穀空失也(禮記正/義禮運)
聲亦如味一氣二體三類四物五聲六律七音八風九
歌以相成也清濁大小短長疾徐哀樂剛柔遲速髙下
出入周疏以相濟也君子聽之以平其心(左傳昭公/二十年)
端如貫珠清同叩玉(史記/樂書)
知聲而不知音者禽獸是也知音而不知樂者衆庶是
也惟君子爲能知樂(史記/樂書)
亦各一世之化度時之樂何必華山之騄耳而後行逺
乎(史記/樂書)
夫治國家而弭人民又何爲乎絲桐之間騶忌子曰夫
大弦濁以春溫者君也小絃廉折以清者相也攫之深
而醳之愉者政令也鈞諧以鳴大小相益囘邪而不相
害者四時也夫復而不亂者所以治昌也連而徑者所
以存亡也故曰琴音調而天下治(史記田/完世家)
昔諸侯倦於聽治息於鐘鼓之樂士大夫倦於聽治息
於竽瑟之樂農夫春耕夏耘秋斂冬藏息於聆正之樂
今夫子曰聖王不爲樂此譬之猶馬駕而不稅弓張而
不弛無乃非有血氣者之所不能至邪(墨子/三辯)
樂之有情譬之若肌膚形體之有情性也有情性則必
有性養矣(呂氏春/秋侈樂)
世之人主多以珠玉戈劒爲寳愈多而民愈怨國人愈
危身愈危累則失寳之情矣亂世之樂與此同(呂氏春/秋侈樂)
爲木革之聲則若雷爲金石之聲則若霆爲絲竹歌舞
之聲則若譟以此駭心氣動耳目揺蕩生則可矣以此
爲樂則不樂(呂氏春/秋侈樂)
耳之情欲聲心不樂五音在前弗聽目之情欲色心弗
樂五色在前弗視鼻之情欲芬香心弗樂芬香在前弗
嗅口之情欲滋味心弗樂五味在前弗食欲之者耳目
鼻口也樂之弗樂者心也(呂氏春/秋適音)
民至於焦脣沸肝有今無儲而乃始撞大鐘擊鳴鼓吹
竽笙彈琴瑟是猶貫甲胄而入宗廟被羅紈而從軍旅
失樂之所由生矣(淮南子/主術訓)
夫樂至于娯心而後和和而後化干羽格苗鳳皇儀韶
淫魚聽瑟孟嘗泣琴豈耳目所能感哉(天禄閣外/史樂論)
和之以心暢之以八音如春陽之鼓萌蘖時雨之沐萬
物此之謂娯心之樂(天禄閣外/史樂論)
夫樂本心術故響浹肌髓先王慎焉(文心雕/龍樂府)
聲之慷慨如壯士澎濞波浪相激之聲(李善註文/選洞簫賦)
夫咸池六英所以陳清廟恊神人也鄭衞之樂所以娯
密坐接歡欣也(文選/舞賦)
夫其悽唳辛酸嚶嚶闗闗若離鴻之鳴子也含㗅嘽諧
雍雍喈喈若羣雛之從母也(文選/笙賦)
和聲之感人心亦猶酒醴之發人情也(廣文選嵇叔夜/聲無哀樂論)
音聲之作其猶臭味在於天地之間其善與不善雖遭
遇濁亂其體自若而不變也豈以愛憎易操哀樂改度
哉(廣文選嵇叔夜/聲無哀樂論)
假使鹿鳴重奏是樂聲也而今慼者遇之雖聲化遲緩
但當不能使變令歡耳何得更以哀耶猶一爝之火雖
未能溫一室不宜復増其寒矣夫火非隆寒之物樂非
增哀之具也(廣文選嵇叔夜/聲無哀樂論)
桓溫問孟嘉曰聽伎絲不如竹竹不如肉何謂也答曰
漸近自然(事文類/聚歌)
黃帝㑹羣臣於太山作清角之音似兩鳳之雙鳴若二
龍之齊吟如丹蛇之翹首似雄雉之帶矢(太平御覽/兵部角)
孔子至齊郭門之外遇一嬰兒擊一壺相與俱行其視
精其心端孔子謂御曰趣駈之韶樂方作故樂不獨自
樂又以樂人非獨以自正也又以正人(太平御覽樂/部雅樂下)
簫韶者舜之遺音也溫潤以和似南風之至其為音如
寒暑風雨之動物如物之動人雷動禽獸風雨動魚龍
二儀動君子財色動小人(太平御覽皇王/部帝舜有虞氏)
伊耆有葦籥之音伏羲有網罟之詠葛天八闋神農五
絃事與功偕其來尚矣(玉海音/樂樂)
唐虞之世樵夫牧豎擊轅中韶感於和也班固集擊轅
相杵亦足樂也曹子建書擊轅之歌有應風雅(困學紀/聞卷十)
(七評/文)
　
　
　
　
　
　
　
　喻林卷九十九
欽定四庫全書
　喻林卷一百　　　　　　明　徐元太　撰
　　政治門(五/)
　　　操約
度日出日入以知東西南視定北凖極以正南北(毛詩/定之)
(方/註)
楨幹者皆以築牆為喻幹是牆之主善政亦民之主也
(毛詩正/義桑扈)
室中度以几堂上度以筵宫中度以尋野度以歩涂度
以軌(周禮考/工記)
夫解雜亂紛糾者不控捲救鬭者不摶撠批亢擣虛形
格勢禁則自為解耳(史記孫/吳傳)
銖銖而稱之至石必差寸寸而度之至丈必過石稱丈
量徑而寡失(前漢書/枚乗傳)
射人將發矢必先於此儀之發則中於彼矣君將出政
亦先於朝廷度之出則應於民心(後漢書志/五行五註)
萬目不張舉其綱衆毛不整振其領(魏志崔/林傳)
治國之體其猶治家主田野者皆宜良信又宜得一人
總其條目作為維綱衆事乃理(呉志樓/𤣥傳)
舉網提綱振裘持領綱領既理毛目自張然則道德綱
也物勢目也上理其綱則萬機時序下張其目則庶官
不曠(南齊書/顧歡傳)
軌守其數准平其流動於未形而守事已成(管子山/權數)
儀者萬物之程式也法度者萬民之儀表也禮義者尊
卑之儀表也(管子形/勢解)
取人以已成事以筫(音質竹器/所以量物)成事以筫者用稱量也
取人以己者度恕而行也(管子版/法觧)
尺寸尋丈者所以得短長之情也故以尺寸量長短則
萬舉而萬不失矣是故尺寸之度雖富貴衆强不為益
長雖貧賤卑辱不為損短公平而無所偏故姦詐之人
不能誤也(管子明/法解)
不出户知天下不窺牖見天道其出彌逺其知彌少是
以聖人不行而知(老子/鑒逺)
夫債少易償也職寡易守也任輕易勸也上操約少之
分下效易為之功是以君臣久而不相厭也(文子/下德)
為而無害成而不敗一人唱而萬人和如體之從心此
政之期也葢母錦杠悉動者其要在一也(鶡冠子/天則)
黃帝將見大隗乎具茨之山方明為御昌㝢驂乗張若
謵朋前馬昆閽滑稽後車至於襄城之野七聖皆迷無
所問塗適遇牧馬童子問塗焉曰若知具茨之山乎曰
然若知大隗之所存乎曰然黃帝曰異哉小童非徒知
具茨之山又知大隗之所存請問為天下小童辭黃帝
又問小童曰夫為天下者亦奚以異乎牧馬者哉亦去
其害焉者而已矣(莊子徐/無鬼)
上之所以使下者一物也下之所以事上者一術也辟
之異者有髙墻深宫墻立既謹上為鑿一門有盜人入
闔其自入而求之盜其無自出是其故何也則上得要
也(墨子尚/賢上)
今夫飛蓬遇飄而行千里乗風之勢也深淵者知千仞
之深繩之數也故託其勢者雖遠必至守其數者雖深
必得(商子/禁使)
主道治近不治遠治明不治幽治一不治二主能治近
則逺者理主能治明則幽者化主能當一則百事正夫
兼聽天下日有餘而治不足者如此也是治之極也既
能治近又務治逺既能治明又務見幽既能當一又務
正百是過者也猶不及也辟之是猶立直木而求其影
之枉也不能治近又務治逺不能察明又務見幽不能
當一又務正百是悖者也辟之是猶立柱木而求其影
之直也故明主好要而闇主好詳(荀子/王霸)
君子審後王之道而論於百王之前若端拜而議推禮
義之綂分是非之分總天下之要治海内之衆若使一
人故操彌約而事彌大五寸之矩盡天下之方也故君
子不下室堂而海内之情舉積此者則操術然也(荀子/不茍)
將原先王本仁義則禮正其經緯蹊徑也若絜裘領詘
五指而頓之順者不可勝數也不道禮憲以詩書為之
譬之猶以指測河也以戈舂黍也以錐飡壺也不可以
得之矣(荀子/勸學)
有夫分義則容天下而治無分義則一妻一妾而亂(荀/子)
(大畧/篇)
書約而弟子辯法省而民訟簡是以聖人之書必著論
明主之法必詳事盡思慮揣得失智者之所難也無思
無慮絜前言而責後功愚者之所易也明主操愚者之
所易以責智者之所難故智慮力勞不用而國治也(韓/非)
(子八/說)
事在四方要在中央聖人執要四方來效(韓非子/楊權)
救火者令吏挈壺甕而走火則一人之用也操鞭箠指
麾而趣使人則制萬夫是以聖人不親細民明主不躳
小事(韓非子外/儲說右)
兹鄭子引輦上髙梁而不能支兹鄭踞轅而歌前者止
後者趨輦乃上使兹鄭無術以致人則身雖絶力至死
輦猶不上也今身不至勞苦而輦以上者有術以致人
之故也(韓非子外/儲說右)
造父方耨時有子父乘車過者馬驚而不行其子下車
牽馬請造父助我推車造父因收器輟而寄載之援其
子之乘乃始檢轡持筴未之用也而馬轡鶩矣使造父
而不能御雖盡力勞身助之推車馬猶不肯行也今身
使佚且寄載有德於人者有術而御之也故國者君之
車也勢者君之馬也無術以御之身雖處勞猶不免亂
有術以御之身處佚樂之地又制帝王之功也(韓非子/外儲說)
(右/)
夫以身為苦而後化民者堯舜之所難也處勢而令下
者庸主之所易也將治天下釋庸主之所易道堯舜之
所難未可與為政也(韓非子/難一)
譬之若御者反諸已則車輕馬利致逺復食而不倦(呂/氏)
(春秋/論人)
不通此者雖目數千羊之羣耳分八風之調足蹀陽阿
之舞而手㑹綠水之趨智終天地明照日月辯解連環
澤潤玉石猶無益於治天下也(淮南子/俶眞訓)
枝不得大於幹末不得强於本則輕重大小有以相制
也若五指之屬於臂搏援攫㨗莫不如志言以小屬於
大也是故得勢之利者所持甚小其存甚大所守甚約
所制甚廣是故十圍之木持千鈞之屋五寸之鍵制開
闔之門豈其材之巨小足哉所居要也(淮南子/主術訓)
處静持中運於璇樞以一合萬若合符者也(淮南子/主術訓)
夫寸生於􁀙􁀙生於日日生於形形生於景此度之本
也樂生於音音生於律律生於風此聲之宗也法生於
義義生於衆適衆適合於人心此治之要也故通於本
者不亂於末覩於要者不惑於詳(淮南子/主術訓)
成國之道工無偽事農無遺力士無隠行官無失法譬
若設網者引其綱而萬目開矣(淮南子/繆稱訓)
得道則愚者有餘失道則智者不足渡水而無游數雖
强必沈有游數雖羸必遂又况託於舟航之上乎(淮南/子詮)
(言/訓)
治大者道不可以小地廣者制不可以狹位髙者事不
可以煩民衆者敎不可以苛夫事碎難治也法煩難行
也求多難贍也寸而度之至丈必差銖而稱之至石必
過石秤丈量徑而寡失簡絲數米煩而不察故大較易
為智曲辯難為慧故功不厭約事不厭省求不厭寡功
約易成也事省易治也求寡易贍也衆易之於以任人
易矣(淮南子/泰族訓)
或問大曰小問逺曰邇未達曰天下為大治之在道不
亦小乎四海為逺治之在心不亦邇乎(揚子孝/至篇)
因革國家之矩范也矩范之動成敗之效也(太𤣥經/𤣥瑩)
自上御下猶夫釣者焉隱於手應於鉤則可以得魚自
近御逺猶夫御馬焉和於手而調於銜則可以使馬故
至道之要不於身非道也(申鑒/政體)
登樹怪其枝不能動其株如伐株萬莖枯矣(王充論衡/變動篇)
夫組織之近成文於逺猶良御轡於手而調馬口以致
萬里也(吕氏春秋/先已解)
射者望毫毛之近而中藝於逺也御者執轡於手調馬
口之和而致萬里(吕氏春秋/本味解)
投一寸之鍼布一丸之艾於血脉之蹊篤病有瘳(王充/論衡)
(順故/篇)
事有緣微而成著物有治近而致逺故修歩武之池而
引沈鱗於江海豐朝陽之林而延靈禽於丹穴設象於
槃盂而翠虬降於𤣥霄委灰於尺水而望舒變於太極
是以晉文囬輪於勇蟲而壯士雲赴句踐曲躳於怒鼃
而戎卒輕死(抱朴子外/篇廣譬)
舉一網衆目張弛一機萬事隳(文中子/開朗)
尸子曰文軒無四寸之鍵則車不行(李善註文選/枚叔七發)
夫道上環中理貴持㑹希發而節樂者擊一柷之功也
一契而御衆者聖人之能也(李善註文選陸/士衡演連環)
人主之行異布衣布衣者飾小行競小亷以自託於鄉
黨人主唯天下安社稷固不耳(補文選賈誼/請封建疏)
秉綱而目自張執本而末自從(意林物/理論)
舉網以綱千目皆張振裘持領萬毛自整治大國者亦
當如此(意林/新論)
三寸之篋運而天下定六寸之基正而天下治(意林/申子)
聖人身猶日也夫日圜尺光盈天地聖人之身小其所
燭逺矣(太平御覽/天部三上)
明君治國三寸之機運而天下定方寸之謀正而天下
治一言正而天下定一言倚而天下靡(太平御覽人/事部言語)
寸管俯而陰陽效其誠尺表仰而日月與之期𤣥鳥懸
而八風以情應玉衡立而天地不能欺(初學記器用/部漏刻註)
治藏者治其俞治府者治其合浮腫者治其經(黃帝素/問内經)
(欬/篇)
我身者彼身之尺寸也我家者彼家之權衡也我鄉者
彼鄉之規矩也我國者彼國之凖繩也人主者天下之
腹心也天下者人主之身形也(道德經指/歸卷九)
趨舍廢置王道之形聲也吉凶存亾趨舍之影響也(道/徳)
(經指歸/卷十二)
衆必宗寡弱以扶强故以一轂之寡總諸輻之衆(道德/經註)
(疏卷/一)
若使折士執而用之立石為主刻木為君亦可以享天
下(陰符經集註/序諸葛亮)
責公者易雖一賢少謬執難者衆雖九舜猶亂(初學記/帝王部)
(總叙/帝王)
周公曰請問用矩之道商高曰平矩以正繩偃矩以望
高覆矩以測深卧矩以知逺環矩以為圓合矩以為方
(玉海天文/天文書上)
　　　防萌
初六履霜堅冰至(易/坤)
六四童牛之牿元吉(易大/畜)
六五豶豕之牙吉(易大/畜)
緜緜不絶蔓蔓若何豪末不掇將成斧柯(汲冡周書/和寤解)
木之伐也而木為斧賊難而起者自近者(汲冢周書/周祝解)
如彼雨(去/聲)雪先集維霰(音線○詩/小雅熲弁)
誰生厲階至今為梗(詩大雅/桑柔)
子其懲而毖後患莫子荓(音/俜)蜂自求辛螫(音/釋)肇允彼桃
蟲拚(音/翻)飛維鳥未堪家多難(去/聲)子又集于蓼(音了○詩/頌小毖)
不如早為之所毋使滋蔓蔓難圖也蔓草猶不可除况
君之寵弟乎(左傳隠/公元年)
若不早圗後君噬臍(左傳莊/公六年)
人之有墻以蔽惡也墻之隙壞誰之咎也(左傳昭/公元年)
熖熖不滅炎炎若何涓涓不壅終為江河綿綿不絶或
成網羅毫末不扎將尋斧柯(孔子家/語觀周)
福生有基禍生有胎納其基絶其胎禍何自來(前漢書/枚乘傳)
夫十圍之木始生如蘖足可搔而絶手可㩴而㧞據其
未生先其未形也(前漢書/枚乘傳)
夫壞崖破巖之水源自涓涓干雲蔽日之材起於葱青
禁微則易救末則難(後漢書丁/鴻列傳)
百尋之屋突直而焚燎千里之隄蟻蛭而穿敗古人防
小以全大愼微以杜萌(晉書陳/頵傳)
堅冰之遘每鍾澆水(宋書二凶/元凶邵傳)
夫人主不塞隙穴而勞力於赭堊暴雨疾風必壞不去
眉睫之禍而慕賁育之死不謹蕭墻之患而固金城於
遠境不用近賢之謀而外結萬乘之交於千里飄風一
旦起則賁育不及救而外交不及至禍莫大於此(韓非/子用)
(人/)
賢主謹小物以論好惡巨防容蟻而漂邑殺人突洩一
燥而焚宫燒積將失一令而軍破身死主過一言而國
殘名辱為後世笑(吕氏春/秋慎小)
善不可謂小而無益不善不可謂小而無傷夫牛之為
胎也細若鼷䑕紂損天下自象箸始故小惡大惡一類
也(賈子新/書連語)
一家失熛百家皆燒䜛夫陰謀百姓暴骸(淮南子/說林訓)
兩家鬭雞季氏金距郈公作難魯昭公出走故師之所
處生以棘楚禍生而不蚤滅若火之得燥水之得濕浸
而益大癰疽發於指其痛遍於體故蠧啄剖梁柱蟁䖟
走牛羊此之謂也(淮南子/人間訓)
衣缺不補則日以甚坊漏不塞則日以滋大河之始决
於瓠子也涓涓爾及其卒汜濫為中國害菑梁楚破曹
衛城郭壞沮稸積漂流百姓木棲千里無廬(鹽鐵論/申韓)
夫百尋之室焚於分寸之飆千丈之波潰於一蟻之穴
何可不深防乎何可不改張乎而秉斤兩者或舍銓衡
而任情掌柯斧者或曲繩墨於附已(抱朴子外/篇百里)
水久壞河山起咫尺尋木千丈始於毫末鑽燧之火勺
水所滅鵠卵未孚指掌之所靡及其乘衝飆而燎巨野
奮六羽以凌朝霞則雖智勇不能制也故明君治難於
其易去惡於其微(抱朴子外/篇用刑)
墻之崩隤必因其隟劒之毁折皆由於璺尺矧穿堤能
漂一邑寸煙泄突致灰千室怨之始也微於隟璺及其
為害大於墻劒禍之所傷甚於邑室將防其萌急於水
火(劉子/愼隟)
事皆從微至著不可不慎之於初所以尋木起於牙蘖
洪波出於涓泉(李善註文/選東京賦)
水所以載舟亦所以覆舟堅冰作於履霜尋木起於蘖
栽(文選東/京賦)
若風將至必先揺揺雖有聖人不能為謀也(廣文選周/武王戶銘)
盛不可不圗衰不可或忘隄潰蟻穴器漏箴芒(廣文選/揚子雲)
(幽州/收箴)
裂風雖震不斷蔓草之根朽壞誠微遂霣崇山之峭是
以一夫不懼威於赫怒千乘必致亾於巧笑(廣文選沈/休文連珠)
　　　交修
天地交而萬物通也上下交而其志同也(易/泰)
乃歌曰股肱喜哉元首起哉百工熈哉乃𢋫載歌曰元
首明哉股肱良哉庶事康哉又歌曰元首叢脞哉股肱
隋哉萬物墮哉(書益/稷)
若作酒醴爾惟麴蘖若作和羮爾惟鹽梅(書說/命下)
王省惟歲卿士惟月師尹惟日(書洪/範)
地雖柔亦有剛克能出金石天為剛德亦有柔克不干
四時臣當執剛以正君君亦當執柔以納臣(孔氏傳/書洪範)
地之德沈深而柔弱矣而有剛能出金石之物也天之
德高明剛強矣而有柔能順陰陽之氣也以喻臣道雖
柔當執剛以正君君道雖剛當執柔以納臣也(尚書正/義洪範)
雞鳴思賢妃也哀公荒淫怠慢故陳賢妃貞女夙夜警
戒相成之道焉(毛詩/雞鳴)
君明於上若日也臣察於下若月也(毛詩東/方註)
華堂堂於上喻君也葉湑然於下喻臣也明王賢臣以
德相承而治道興則讒諂逺矣(鄭氏箋詩/裳裳者華)
言日以照晝月以照夜故得同曜齊明而照臨下土以
興國君視外治夫人視内政當亦同德齊意以治理國
事(毛詩正/義日月)
阪上有漆木隰中有栗木各得其宜以興秦仲之朝上
有賢君下有賢臣上下各得其宜(毛詩正/義車鄰)
彼堂堂然光明者華也在於上又葉湑然而茂盛兮在
於下華葉相與共成榮茂以興顯著者君也在於上羙
德者臣也佐於下君臣相承共興國治(毛詩正/義裳裳)
君不尸小事臣不專大名(穀梁襄公/十九年)
殷王中宗非徒身自賢明亦有和羮之臣臣與其君可
否相濟如宰夫之和齊羮也(春秋正義昭/公二十年)
日月代明聖人以君臣代政(三墳/形墳)
昔吾先王體德聖明達於上帝譬如農夫作耦以刈殺
四方之蓬蒿以立名於荆此則大夫之力也(國語/吳)
今與陛下共理天下者外則公卿尚書内則常侍黃門
譬猶一門之内一家之事安則共其福慶危則通其禍
敗(後漢書李/固列傳)
夫陰陽和歲乃豐君臣同心化乃成也(後漢書第/五倫傳)
朝廷之士佐主成化猶人之有股肱心膂共為一體也
(晉書庾/峻傳)
臣譬列星景君配朝日暉事業並通濟功烈何巍巍(宋/書)
(樂四/志)
鼓鼖懐音待楊桴以振響天地涵靈資昬明以垂位是
以俊乂之臣借湯武而隆英達之君假伊周而治(南齊/書劉)
(祥/傳)
履端開物寔資元后代終成務諒惟宰棟(周書武/帝上紀)
辟惟元首庶黎惟趾股肱惟弼上下一體各勤攸司(周/書)
(蘇綽/傳)
為上唯周為下唯定周則天也定則地也或天或地大
禮乃成(太公六/韜大禮)
左操五音右執五味此言君臣之分也君出令佚故立
于左臣任力勞故立于右夫五音不同聲而能調此言
君之所出令無妄也而無所不順順而令行政成五味不
同物而能和此言臣之所任力無妄也而無所不得得
而力務財多(管子/宙合)
寡人之有五子猶心之有四支心有四支故心得佚焉
今寡人有五子故寡人得佚焉豈不可哉晏子對曰嬰
聞之與君言異若乃心之有四支而心得佚焉可得令
四支無心十有八日不亦久乎(晏子春/秋諫上)
上下之道取類股肱比之一體其來尚矣故其相成也
如陰與陽其相形也猶圎與方(鬼谷子/反應註)
人主之患在莫之應故曰一手獨拍雖疾無聲人臣之
憂在不得一故曰右手畫圓左手畫方不能兩成故曰
至治之國君若桴臣若鼔技若車事若馬故人有餘力
易於應而技有餘巧易於事(韓非子/功名)
凡為人臣者猶炮宰和五味而進之君君弗食孰敢强
也臣請譬之君者壤地也臣者草木也必壤地羙然後
草木碩大亦君之力也臣何力之有(韓非子/難二)
人之百事如耳目鼻口之不可以相借官也(荀子君/道篇)
四馬不調造父不能以致逺弓矢不調羿不能以必中
君臣乖心則孫子不能以應敵(淮南子/兵畧訓)
君臣之禮若心之與體心不可以不堅君不可以不賢
體不可以不順臣不可以不忠心所以全者體之力也
君所以安者臣之功也(春秋繁露天/地之行章)
子得罪於父可因姑姊妹謝也父乃赦之臣得罪於君
可使左右謝也君乃赦之昔者桀得罪於臣也至今未
有為謝也(韓非子/外傳)
上下相虧也猶水火之相滅也(說苑/君道)
乘龍上天兩蛇為輔湧躍雲中遊觀滄海(焦氏易林/乾之隨)
初一日幽嬪之月冥隨之基測曰日嬪月隨臣應基也
(太𤣥經/第二從)
次六𤣥黄相迎其意感感測曰𤣥黄相迎以類應也(太/𤣥)
(經第/四迎)
君南面向陽著其聲響臣北面向陰見其形影聲響者
敎令也形影者功效也(武侯十六/策君臣)
矢而自升羽之力也羽金朋合而後乃飛猶君臣同心
乃馳風化也(太𤣥經第/二務觧)
天地相迎則風雨時調君臣相迎則政敎以度(太𤣥經/第四迎)
(解/)
君匪從流臣進逆耳(文選/序)
揖讓之與干戈文德之與武功莫不宗匠陶鈞而羣才
緝熈元首經畧而股肱肆力(文選袁宏/名臣序贊)
君為元首臣為股肱明其一體相待而成(文選王子淵/四子講德論)
臣敬治其職膺金石之别響君執契居中納鏗鏘之合
韻(文選陸士衡/演連珠註)
台㝛在天實承辰極股肱雖卑同體元首(藝文類聚帝/王部晋元帝)
(表/)
君垂冬日之温臣盡秋霜之戒(藝文類聚職/官部冡宰碑)
賢愚相奉臣主以成如彼百節各役天形(藝文類聚人/部隱逸上箴)
元首不可不思股肱不可不慈堯崇屢省舜盛欽謨(初/學)
(記州郡部/淮南道)
若無國王智臣耆舊如船無主旋洄覆没(大方廣佛華/嚴經卷十二)
　　　等則
天子諸侯下至黼黻大夫粉米兼服藻火是上得兼下
也士不得服粉米大夫不得服黼黻是下不得僭上也
(尚書正/義益稷)
尊者食新農夫食陳(毛詩/甫田)
國君尊嚴如南山崔崔然(毛詩南/山註)
由絲以為綠則綠為末絲為本猶承嫡而使妾則妾為
卑而嫡為尊公定尊卑不可亂猶女治絲本末不可易
今公何為使妾上僭而令尊卑亂乎(毛詩正/義綠衣)
以里垣之内始有樹木故以里喻親戚樹喻兄弟(毛詩/正義)
(將仲/子)
夫設纓以為冠不得謂冠是纓之飾結組以懸佩不可
謂佩所以飾組(毛詩正/義著)
天有十日人有十等下所以事上上所以共神也(左傳/昭公)
(七/年)
日中當王食時當公平旦為卿雞鳴為士夜半為皂人
定為輿黄昏為𨽻日入為僚晡時為僕日昳為臺(喆氏/解左)
(傳昭公/五年)
位以王公卿為三日以中食旦為三(春秋正義/昭公五年)
大市日昃而市百族為主朝市朝時而市商賈為主夕
市夕時而市販夫販婦為主(周禮地/官司市)
弓長六尺有六寸謂之上制上士服之弓長六尺有三
寸謂之中制中士服之弓長六尺謂之下制下士服之
(周禮考/工記)
禮天子之桷斲之礱之加宻石焉諸侯之桷斲之礱之
大夫斲之士斲本(穀梁莊公/二十四年)
崇山君伏山臣列山民(三墳/山墳)
君象首臣象股民象體(三墳/山墳)
象君日象臣月象民星(三墳/山墳)
崇髙其山君之象也濳伏其山臣之象也山有行列民
之象也(三墳/山墳)
首綂方來君之象也臣象股肱以佐身也民為邦本如
肌體也(三墳/山墳)
陛下用羣臣如積薪耳後來者居上(史記汲/鄭傳)
天下之埶方倒縣凡天子者天下之首何也上也蠻夷
者天下之足何也下也今匈奴嫚娒侵掠至不敬也為
天下患至亾已也而漢歲致金絮綵繒以奉之夷狄徵
令是主上之操也天子共貢是臣下之禮也足反居上
首顧居下倒縣如此莫之能解猶為國有人乎非亶倒
縣而已又類辟且病痱夫辟者一面病痱者一方痛(前/漢)
(書賈/誼傳)
日者陽精守實不虧君之象也月者陰精盈毁有常臣
之表也(後漢書/丁鴻傳)
若太陽下同萬物蒼生何由仰照(晉書王/導傳)
帝皇正坐於紫宫輔臣列位於文昌垣屏駱驛而珠連
三台差池而鴈翔(晉書成/公綏傳)
彼鄒滕雉犇而出其地猶稱公侯(晏子/問上)
先王之法立天子不使諸侯疑焉立諸侯不使大夫疑
焉立適子不使庶孽疑焉疑生爭爭生亂是故諸侯失
位則天下亂大夫無等則朝廷亂妻妾不分則家室亂
適孽無别則宗族亂(呂氏春/秋愼勢)
衣服疑者是謂爭先厚澤者是謂爭賞權力疑者是
謂爭彊(賈子新/書服疑)
人主之尊辟無異堂陛陛九級者堂髙大幾六尺矣若
堂無陛級者堂髙殆不過尺矣天子如堂羣臣如陛衆
庶如地此其辟也故陛九級上㢘逺地則堂高陛無級
㢘近地則堂卑髙者難攀卑者易陵理勢然也(賈子新/書階級)
所謂臣主者非有相臨之具尊卑之經也持面形而膚
之耳(賈子/等齊)
此之不行沭瀆無界(賈子/等齊)
水廣者魚大父尊者子貴傳曰河海潤千里盛德及四
海况之妻子乎故夫貴於朝妻貴於室富曰茍羙古之
道也孟子曰王子與人同而如彼者居使然也居編戸
之列而望卿相之子孫是以跛夫之欲及樓季也無錢
而欲千金之寳不亦虛望哉(鹽鐵論/刺權)
冠雖敗宜加之首履雖全宜踐之足(太𤣥經第/四禮解)
王者賜先親近後䟱逺何法法天雨髙者先得之也(白/虎)
(通五/行)
天子佩白玉諸侯佩山𤣥玉大夫佩水蒼玉士佩端珉
石佩即象其事若農夫佩其耒耜工匠佩其斧斤婦人
佩其鍼鏤(白虎通/衣裳)
假令厮養暴登卿尹則監門之類蔑而遺之(嵇中散集/答難養生)
(論/)
趙簡子謂左右曰車席泰羙夫冠雖惡必戴之履雖善
必履之今車如此其大羙也吾將何以履之(藝文類聚/服飾部薦)
(蓆/)
孔子侍坐於魯哀公設桃具黍哀公曰請用仲尼先飯
黍而後噉桃左右皆掩口失笑公曰黍者非飯之也以
雪桃也仲尼對曰丘知之矣夫黍者五穀之長也祭先
王以為上盛果有六而桃為下祭先王不得入於廟丘
聞之也君子以賤雪貴不聞以貴雪賤今以五穀之長
雪果蓏之下是侵上忽下也(事文類聚/穀韓子)
名分不定而欲天下之治也是猶欲無饑而去食欲無
寒而去衣也欲至東而西行其不㡬亦明矣(太平御覽/刑法部律)
(令科/附)
今下僭其上尊卑無别如使雞鶩蛇頸龜身五色紛丽
亦可貴於鳳乎(太平御覽/羽族部鶩)
高莫高於天下莫下於澤天高澤下聖人法之(太平御/覽地部)
(澤/)
珽無所屈天子見諸侯見卿大夫之笏也大圭椎其上
猶諸侯荼前屈後直見天地見先王之笏也(玉海器/用圭璧)
上品君中復各有貴賤譬如列國諸侯雖並得稱制而
猶歸宗周臣佐之中亦當如此(本草/一卷)
　
　
　
　
　
　
　喩林卷一百
欽定四庫全書
　喻林卷一百一　　　　　眀　徐元太　撰
　　政治門(六/)
　　　均調
玉鉉在上剛柔節也(易鼎/)
有兎無所拘制爰爰然而緩有雉離於羅網之中而急
此二者緩急之不均以喻王之為政有所聽縱者則緩
有所躁蹙者則急此言王為政用心之不均也(毛詩正/義兎爰)
山既高峻又以草木平滿其傍倚之甽谷使之齊均以
興尹氏既為尊顯亦當以政敎養育其天下民庶使之
齊均(毛詩正義/節南山)
弓一時須張一時須弛喻民一時須勞一時須逸勞逸
相參若調之以道化之以理張弛以時(禮記正義/雜記下)
不易之地家百畮一易之地家二百畮再易之地家三
百畮(周禮地官/大司徒)
柞氏掌攻草木及林麓夏日至令刋陽木而火之冬日
至令剝陰木而水之若欲其化也則春秋變其水火(周/禮)
(秋官/柞氏)
冬獻狼夏獻麋狼膏聚麋膏散聚則温散則涼以救時
之苦也(鄭氏註周禮/天官獸人)
凡和春多酸夏多苦秋多辛冬多鹹調以滑甘各尚其
時味而甘以成之猶水火金木之載於土(鄭氏註周禮/天官食醫)
病由氣勝負而生攻其贏養其不足者五味五穀五藥
也(鄭氏註周禮/天官疾醫)
不易之地歲種之地羙故家百畞一易之地休一歲乃
復種也薄故家二百畞再易之地休二歲乃復種故家
三百畞(鄭氏註周禮/地官大司徒)
陽木生山南者陰木生山北者冬斬陽夏斬陰堅濡調
(鄭氏註周禮/地官山虞)
神久用則竭形太勞則敝不可以久勞也神不用則鈍
形不用則痿不可以久逸也固當勞逸更遞以宣散其
氣(春秋正義/昭公元年)
土氣和而物生之國家和而民附之若以水益水盡乃
棄之無所成也(國語解鄭史/伯對桓公)
夫為政猶張琴瑟大絃急者小絃絶(後漢書陳/寵列傳)
夫熊經鳥伸雖延歷之術非傷寒之理呼吸吐納雖度
紀之道非續骨之膏盖為國之法有似理身平則致養
疾則攻焉夫刑罰者治亂之藥石也德敎者興平之粱
肉也夫以德敎除殘是以粱肉理疾也以刑罰理平是
以藥石供養也(後漢書崔/寔列傳)
夫綂天下之重如臣乘惡馬而持矛也急之則慮自傷
緩之則懼其失是以馬馳而不制也(晉書李/雄傳)
善御者必識六轡盈縮之勢善政者必審官方控帶之
宜(晉書張/華傳)
式張琴瑟且調宫羽(魏書竇瑗/良吏傳)
琴瑟在於必和更張求其適調(魏書蕭/寳夤傳)
天有陰陽風雨晦明之氣人有喜怒哀樂好惡之情節
而行之則和平調理專壹其情則溺而生疢(隋書經/籍三志)
造父善馭馬者也善視其馬節其飲食度量馬力審其
足走故能取逺道而馬不罷明主猶造父也善治其民
度量其力審其技能故立功而民不困傷故術者造父
之所以取逺道也主之所以立功名也(管子形/勢解)
其冬厚則夏熱其陽厚則陰寒故知虛滿之所在以為
正令已(管子/侈靡)
譬猶師曠之調五音也所推形上下無常尺寸以度而
靡不中者故通於樂之情者能作音有本主於中而知
規矩鈎繩之所用者能治人(文子/上禮)
天地之間若虛而實人常漸是澹澹之中而以治亂之
氣與之流通相殽饌也故人氣調和而天地之化羙殽
於惡而味敗(春秋繁露/如天之為)
扁鵲撫息脉而知疾所由生陽氣盛則損乏而調陰寒
氣勝則損乏而調陽是以氣脉調和而邪氣無所留矣
夫拙醫不知脉理之腠血氣之分妄刺而無益於疾傷
肌膚而已矣今欲損有餘補不足富者益富貧者益貧
矣嚴法任刑欲以禁暴止姦而姦猶不止意者非扁鵲
之用鍼石故衆人未得其職也(鹽鐵論/輕重)
甄陶天下者其在和乎剛則甈柔則坯龍之濳亢不獲
其中矣是以過中則惕不及中則躍其近於中乎聖人
之道譬猶日之中矣不及則未過則􁀈(揚子/先知)
竈陰雖沃而灑之陽猶埶而龢之(太𤣥經/第四竈)
且扁鵲之治病也審閉結而通用虚者補之實者瀉之
故病愈自名顯伊尹之佐湯也設輕重而通有無損積
餘以補不足故殷治而君尊(濳夫論/實邊)
琴瑟絃有數急柱有前却故調事亦如之也(淮南子汜/論訓解)
釀酒於罌烹肉於鼎皆欲其氣味調得也時或鹹苦酸
淡不應口者猶人勺藥失其和也夫政治之有灾異也
猶烹釀之有惡味也(王充論衡/譴告篇)
狄牙之調味也酸則沃之以水淡則加之以鹹水火相
變易故膳無鹹淡之失也今刑罰失實不為異氣以變
其過而又為寒於寒為温於温此猶憎酸而沃之以鹹
惡淡而灌之以水也(王充論衡/譴告篇)
寒温之疾非藥不愈黍谷之氣非律不調(王充論衡/寒温篇)
今熯薪燃釜火猛則湯熱火㣲則湯冷夫政猶火寒温
猶熱冷也(王充論衡/寒温篇)
夫德不可獨任以治國力不可直任以御敵也韓子之
術不養德偃王之操不任力二者偏駮各有不足偃王
有無力之禍知韓子必有無德之患(王充論衡/非韓篇)
宰和得節羙味渝時而不敗(太𤣥經第/四竈解)
政之於人猶琴瑟也大絃急則小絃絶小絃絶大絃間
矣(劉子/愛民)
陰陽調天地和也剛柔均人之和也陰陽不和則水旱
失節剛柔不均則强懦乖政水旱失節則歲敗强弱乖
政則身亡(劉子/和性)
夫陶者失剛柔之和則不成器為政失寛猛之中則不
成治(揚子法言/註先知篇)
柷敔希聲以諧金石之和鼙鼓踈擊以節繁絃之契是
以經治必宣其通圗物恒審其㑹(文選陸機/演連珠)
且濟時拯世之術豈必體堯蹈舜然後乃理哉期於補
䘺決壞枝柱邪傾隨形裁割要措斯世於安寧之域而
已(廣文選崔/子真政論)
夫金木水火以剛柔相濟然後克得其和能為民用若
使金與金相迕火與火相爛則燋然摧折俱不得其所
也(廣文選王仲宣爲/劉表與袁尚書書)
聖人制民也如髙下制水如燥濕制火(意林商/君書)
春風暢物秋霜肅殺同則相濟異若胡越(藝文類聚刑/法部刑法賦)
周失之舒秦失之急故周衰無寒歲秦末無燠年(事文/類聚)
(水/)
高山之巔無樹深海之淵無氷剛太燥温太柔也(太平/御覽)
(地部/氷)
猶如和羮調食魚肉葱豉各有所宜共相宣發也(本/草)
藥有君臣佐使以相宣攝合和宜用一君二臣三佐五
使又可一君三臣九佐使也(本草/一卷)
凡陰陽之要陽密乃固兩者不和若春無秋若冬無夏
因而和之是謂聖度(黄帝素問内經/生氣通天論)
岐伯曰必先度其形之肥瘦以調其氣之虛實實則瀉
之虛則補之必先去其血脉而後調之無問其病以平
為期(黄帝素問内經/三部九候論)
邪氣反勝治之柰何岐伯曰風司于地清反勝之治以
酸温佐以苦甘以辛平之熱司于地寒反勝之治以甘
熱佐以苦辛以鹹平之濕司于地熱反勝之治以苦冷
佐以鹹甘以苦平之火司于地寒反勝之治以甘熱佐
以苦辛以鹹平之燥司于地熱反勝之治以平寒佐以
苦甘以酸平之以和為利寒司于地熱反勝之治以鹹
冷佐以甘辛以苦平之(黄帝素問内經/至真要大論篇)
脉急者尺之皮膚亦急脉緩者尺之皮膚亦緩脉小者
尺之皮膚亦減而少氣脉大者尺之皮膚亦賁而起脉
滑者尺之皮膚亦滑脉濇者尺之皮膚亦濇凡此變者
有㣲有甚故善調尺者不待於寸善調脉者不待於色
能參合而行之者可以為上工上工十全九行二者為
中工中工十全七行一者為下工下工十全六(黄帝素/問靈樞)
(經邪氣藏/府病形)
髙者抑之下者舉之有餘者折之不足者補之佐以所
利和以所宜必安其主客適其寒溫同者逆之異者從
之(黄帝素問内經/至眞要大論篇)
治諸勝復寒者熱之熱者寒之温者清之清者温之散
者收之抑者散之燥者潤之急者緩之堅者耎之脆者
堅之衰者補之强者瀉之各安其氣必清必靜則病氣
衰去歸其所宗此治之大體也(黄帝素問内經/至眞要大論篇)
夫弓人之為弓也既煞既生既翕既張制以規矩督以
凖繩弦髙急者寛而緩之弦弛下者攝而上之其有餘
者削而損之其不足者補而益之弦質相任上下相權
平正為主調和為常故弓可抨而矢可行也(道德經指/歸卷十三)
夫冬溫夏涼不失四時之和所以適身也(養性延命/錄教誡篇)
譬如車一輪强一輪弱則不安穩(大智度論/卷十七)
譬如服藥少則病不除多則增其患應病投藥令不增
減則能愈病(大智度論/卷三十一)
譬如乘馬疾則制之遲則鞭之(大智度論/卷三十五)
　　　漸舉
若升高必自下若陟遐必自邇(書太/甲下)
善政有漸如登髙升逺必用下近為始然後終致髙逺
(孔氏傳書/太甲下政)
月上弦而就盈日始出而就明(鄭氏箋/詩天保)
以㒺罟喻為政張之為綱理之為紀(鄭氏箋/詩棫樸)
農夫種苗既畢勤力耘鋤去草養苖則苗善矣聖王以
善道教民既畢又須講說學習以勸課之存是去非則
善也(禮記正/義禮運)
覆蕢創元天之基䟽涓開環海之宅彼既有漸此亦同
符(晉書武昭/王列傳)
合抱之木生於毫末九層之臺起於累土千里之行始
於足下(老子/守㣲)
十圍之木始於把百仞之臺始於下此天之道也聖人
法之(文子/道德)
長梧封人問子牢曰君為政焉勿鹵莽治民焉勿滅裂
昔予為禾耕而鹵莽之則其實亦鹵莽而報予芸而滅
裂之其實亦滅裂而報予予來年變齊深其耕而熟耰
之其禾繁以滋予終年厭餐莊子聞之曰今人之治其
形理其心多有似封人之所謂(莊子/則陽)
財物貨寳以大為重政教功名反是能積㣲者速成(荀/子)
(彊/國)
糟糠不飽者不務粱肉短褐不完者不待文繡夫治世
之事急者不得則緩者非所務也(韓非子/五蠧)
次五從水之科滿測曰從水滿科不自越也(太𤣥經/第二從)
且夫治世者若登丘矣必先躡其卑者然後乃得履其
高是故先致治國然後三王之政乃可施也道齊三王
然後五帝之化乃可行也道齊五帝然後三皇之道乃
可從也(濳夫論/衰刑)
譬如白月初出漸明至十五日光明圓滿流照十方亦
如海潮月初漸起至十五日大起潮波洄澓萬里法王
政化亦復如是(大方廣佛華/嚴經卷十二)
　　　寛大
雷雨作解君子以赦過宥罪(易解/)
古者刑不上大夫盖以為摘巢毁卵則鳳凰不翔刳胎
焚夭則麒麟不至刑之則恐誤刑賢者死者不可復生
刑者不可復屬故有罪放之而已所以尊賢者之類也
(何休解公羊/宣公元年)
鞭朴之子不從父之教刑戮之民不從君之政言疾之
難行故君子不急斷不意使以為亂源(孔子集/語上)
漢興破觚而為圜斵雕而為朴網漏於吞舟之魚而吏
治蒸蒸不至於姦黎民艾安(史記酷/吏傳)
昔韓盧之恥莵也上觀下獲不甚多殺願次卿少緩誅
罰思行此術(前漢書/酷吏傳)
備曰今指與吾為水火者曹操也操以急吾以寛操以
暴吾以仁操以譎吾以忠(蜀志龎/統傳註)
御之良者不在於煩策政之善者無取於嚴刑(隋書史/臣酷吏)
(傳/)
夫以璵璠之玭而棄其璞以一人之罪而兼其衆則天
下無美寳信士也(鹽鐡論/晁錯)
霜雪晩至五穀猶成雹霧夏隕萬物皆傷由此觀之嚴
刑以治國猶任秋冬以成穀也(鹽鐡論/論菑)
治民者若大匠之斵斧斤而行之中繩則止(鹽鐡論/大論)
髙牆狹基不可立矣嚴法峻刑不可久也(鹽鐡論/詔聖)
聞為國忠信以損怨不聞作威以防怨譬之若防川也
大決所犯傷人必多吾不能救也不如小決之使導吾
聞而藥之也(新序雜/事四)
譬之野獸蹴之窮地意急情盡則和聲不至而氣息不
理茀然暴怒但生􁁜疵以對之也夫寛以容物物必歸
焉(郭子註莊/人間世)
傷秋荼之密網惻夏日之嚴威永念畫冠緬追刑厝(文/選)
(王融䇿/秀才文)
　　　貴平
節彼南山有實其猗(音/醫)赫赫師尹不平謂何(詩小雅/節南山)
戎車之安從後視之如摯從前視之如軒然後適調也
(鄭氏箋/詩六月)
鳲鳩之鳥在桑其子飛去在梅以其平均飬之故得長
大而飛去以興人君之德亦能均壹飬民飬民得成就
而安樂(毛詩正/義鳲鳩)
鳲鳩之鳥在於桑木之上為巢而其子有七兮鳲鳩飬
之能平均用心如壹以興人君之德飬其國人亦當平
均如壹(毛詩正/義鳲鳩)
罍大似富衆缾小似貧寡然罍缾並列俱以酌之則當
多酌罍而少酌缾以至於俱盡是均也猶上之賦役亦
富貧並對俱以役之則當多役富而少役貧以至於俱
堪亦為均也(毛詩正/義蓼莪)
罍器大缾器小酌酒者當多酌罍少酌缾不使小缾先
竭今缾之既盡矣而罍尚盈滿是為酌罍者之恥也以
興民有富而多丁貧而寡弱治民者當多役富少役貧
不使貧者先困今貧者既困矣而富者尚饒裕是王之
恥也(毛詩正/義蓼莪)
周之貢賦之道其均如砥石然周之賞罰之制其直如
箭矢然是所行之政皆平而不曲也(毛詩正/義大東)
凡相敵歛錢飲酒必非忘懐之酌得而遽飲必令平徧
不徧頗與周禮次序旅酬相似也(禮記正/義禮器)
臨官莫如平臨財莫如廉(孔子集/語上)
理有一準則民無覬覦法啓二門則吏多威福(魏書出/帝紀)
天下之所以平者政平也政之所以平者人平也人之
所以平者心平也夫平猶權衡然加銖兩則移矣載其
所不欲其為銖兩者倍矣(子華子北/宫子仕)
夫投鈎以分財投䇿以分馬非鈎策為均也使得美者
不知所以美使得惡者不知所以惡此所以塞願望也
(慎子/威德)
善為吏者樹德不能為吏者樹怨槩者平量者也吏者
平法者也治國者不可失平也(韓非子外/儲説左)
聖人執一政以繩百姓持一槩以等萬民(陸子/懐慮)
夫繩之為度也可卷而伸也引而伸之可直而晞故聖人
以身體之夫修而不横短而不窮直而不剛久而不忘者
其惟繩乎故恩推則懦懦則不威嚴推則猛猛則不和
愛推則縱縱則不令刑推則虐虐則無親(淮南子汜/論訓上)
循理守常曰道臨危制變曰權權之為稱譬猶權衡也
衡者測邪正之形權者揆輕重之勢量有輕重則形之
於衡今加一環於衡左則右蹶加之於右則左蹶唯莫
之動則平正矣人之於事臨宜制變量有輕重平則行
之亦猶此也(劉子/明權)
里中社平為之宰分肉食甚均里父老曰善陳孺子之
為宰平曰嗟乎使平得宰天下亦如此肉矣(藝文類聚/禮部社稷)
五雀六鷰飛集衡衡適平一雀一鷰飛而易處則雀重
而鷰輕(藝文類聚/鳥部鷰)
聖人之治民也如髙下制水如燥濕制火也(太平御覽/人事部叙)
(聖/)
天下所以平者政平也政所以平者心平也心所以平
者衡平也衡所以平者銖兩平也銖兩所以平者毫釐
平也無所不均也無所不平也謂之太平(太平御覽人/事部公平)
吾心如秤不能為人作輕重(太平御覽/人事部心)
邑中人民俱出獵任安常為人分麋鹿雉兎部署老小
當壯劇易處衆人皆喜曰無傷也任少卿分别平(太平/御覽)
(獸部/鹿)
帝曰善平氣何如岐伯曰謹察隂陽所在而調之以平
為期正者正治反者反治(黄帝素問内經/至真要大論篇)
譬如長者六子幼稚並皆愛念無偏黨心長者在外其
宅火起於其六子先後救不不也其父於子心平等故
(波羅蜜多經卷/五百六十八)
又如坑坎之處水悉平等(勝天王波/羅蜜經)
執御斯心平等恒一如地水火風無有憎愛(阿差末菩/薩經卷一)
喻如秤物隨重頭下其物若輕少便即頭髙物若均平
其秤亦平(蘓婆呼童/子經卷上)
譬如三種藥對治風冷熱藥不擇種姓貴賤皆能治(大/莊)
(嚴經論/卷八)
　　　明刑
天地以順動故日月不過而四時不忒聖人以順動則
刑罰清而民服(易/豫)
動而明雷電合而章(易噬/嗑)
雷電噬嗑先王以明罰勅法(易噬/嗑)
六二噬膚滅鼻(易噬/嗑)
六三噬腊肉遇毒(易噬/嗑)
九四噬乾肉得黄金貞厲无咎(易噬/嗑)
山下有火賁君子以明庻政无敢折獄(易/賁)
雷電皆至豐君子以折獄致刑(易/豐)
山上有火旅君子以明慎用刑而不㽞獄(易/旅)
澤上有風中孚君子以議獄緩死(易中/孚)
刑人不服若齧其腊肉非但難齧亦更生怨咎猶噬腊
而難入復遇其毒味然也(周易正/義噬嗑)
刑罰之所從生有源不務塞其源而務刑殺之是為民
設䧟以賊之也(大戴禮/記盛德)
鷹祭鳥之後殺鳥不必盡食猶若人君行刑但戮之而
已(禮記正/義月令)
牽牛以蹊人之田而奪之牛牽牛以蹊者信有罪矣而
奪之牛罰已重矣(左傳宣公/十一年)
人利其璧以璧為罪(杜氏解左傳/桓公十年)
及陷於罪然後從而刑之是㒺民也(孟子梁/惠王上)
是方四十里為阱於國中(孟子梁/惠下)
今有殺人者或問之曰人可殺與則將應之曰可彼如曰
孰可以殺之則將應之曰為士師則可以殺之(孟子公/孫丑下)
設陷阱者不過丈尺之間耳今王陷阱乃方四十里(趙/氏)
(註孟子梁/惠王上)
善哉為吏其用法一也思仁恕則樹德加嚴暴則樹怨
公以行之其子羔乎(孔子家/語致思)
四馬方馳驚前者斬其數必正若是越難成矣(越絶請/糴内傳)
鬻棺者欲歳之疫非憎人欲殺之利在於人死也今治
獄吏欲陷害人亦猶此矣(前漢書/刑法傳)
時天旱禁酒釀者有刑吏於人家索得釀具論者欲令
與作酒者同罰雍與先主游觀見一男女行道謂先主
曰彼人欲行淫何以不縛先主曰卿何以知之雍對曰
彼有其具與欲釀者同先主大笑而原欲釀者(蜀志簡/雍傳)
亡者刖足無所用復亡盗者截手無所用復盗淫者割
其勢理亦如之除惡塞源莫善於此(晉書刑/法志)
采其根牙之㣲致之於機格之上稱輕重於豪銖考輩
類於參伍然後乃可以理直刑正(晉書刑/法志)
今所注皆網羅法意格之以名分使用之者執名例以
審趣舍伸繩墨之直去析薪之理也(晉書杜/預傳)
剪韭復生寧失有罪抱木牢户未必非寃(南齊書孔稚/圭傳史臣)
乃遣聼已暴之辜替網觸羅之鳥(南齊書/劉休傳)
雖事異鑽皮文非刺骨猶復因兹舌杪成此筆端(梁書王/僧孺傳)
惟王建國刑以助禮猶寒暑之贊隂陽山川之通天地
(北齊書文/苑李廣傳)
聖人仰視法星旁觀習坎彌縫五氣取則四時莫不先
春風以播恩後秋霜而動憲(隋書刑/法志)
凡赦者小利而大害者也故久而不勝其禍毋赦者小
害而大利者也故久而不勝其福故赦者犇馬之委轡
毋赦者座睢之礦石也(管子/法法)
不以私恚害公法不為禽獸傷人民不為草木傷禽獸
不為野草傷禾苗(晏子春/秋諫下)
夫代司殺者是謂代大匠斵夫代大匠斵者希有不傷
手者矣(老子/制惑)
事敗而弗誅則游說之士孰不為用矰繳之説而徼倖
其後(韓非子/五蠧)
且夫以法行刑而君為之流涕此以效仁非以為治也
夫垂涕不欲刑者仁也然而不可不刑者法也先王勝
其法不聽其泣則仁之不可以為治亦明矣(韓非子/五蠧)
天道至明司殺者常猶春生夏長秋收冬藏斗杓運移
以節度行之人君欲代殺之是猶拙夫代大匠斵木勞
而無功也(河上公註/老子制惑)
人君行刑罰猶拙人代大匠斵則方圓不得其理還自
傷代天殺者失紀綱不得紀綱還受其殃也(河上公註/老子制惑)
所以貴扁鵲者非貴其隨病而調藥貴其擪息脉血知
病之所從生也所以貴聖人者非貴隨罪而鑒刑也貴
其知亂之所由起也(淮南子/恭族訓)
天之志常直隂空處稍取之以為助故刑者德之輔隂
者陽之助也陽者歳之主也(春秋繁露/天辯在人)
一人有罪州里驚駭十家奔亡若癰疽之相濘色淫之
相連一節動而百枝揺(鹽鐡論/申韓)
罷馬不畏鞭箠罷民不畏刑法雖曾而累之其亡益乎
(鹽鐡論/詔聖)
今以子誅父以弟誅兄親戚小坐什伍相連若引根本
之及華葉傷小指之累四體也(鹽鐡論/周秦)
人君不畜惡民農夫不畜無用之苗無用之苗苗之害
也無用之民民之賊也鉏一害而衆苗成刑一惡而萬
民悦雖周公孔子不能釋刑而用惡家之有鉏子器皿
不居况鉏民乎民者教於愛而聽刑故刑所以正民鉏
所以别苗也(鹽鐡論/後刑)
夫不傷民之不治而伐已之能得姦猶弋者覩鳥獸挂
罻羅而喜也今天下之被誅者不必有管蔡之邪鄧析
之偽恐苗盡而不别民欺而不治也(鹽鐵論/後刑)
民陷於㒺從而獵之以刑是猶開其闌牢發以毒矢也
不盡不止(鹽鐡論/後刑)
刑之於治猶策之於御也良工不能無䇿而御有䇿而
勿用聖人假法以成教教成而刑不施(鹽鐡論/後刑)
有司法之若救爛撲焦不能禁非(鹽鐡論/刑德)
網䟽則獸笑法䟽則罪漏罪漏則民放佚而輕犯禁故
禁下必法(鹽鐡論/刑德)
執法者國之轡銜刑罰者國之維檝故轡銜不飭雖王
良不能以致逺維檝不設雖良工不能以絶水(鹽鐡論/刑德)
父不能愛無益之子君不能愛不軌之民(說苑/談叢)
次七金剛内柔血流於田測曰金剛内柔法太傷也(太𤣥經/第三疆)
次五大腹決其股脱君子有斷小人以活測曰大腹決
脫斷得理也(太𤣥經/第三斷)
司馬法曰小罪聅中罪刖大罪剄(許氏說/文卷五)
今有酒徒十人羣居而飲有客請曰今日之飲毋隠厥
技以為劇可乎其一人進曰吾善於簫有二人曰吾善
於歌又有二人曰吾善於舞二人善於奕二人善於壺
客曰若之藝咸聼士酒謂簫者曰吾忽焉舉觴而簫不
應者罰忽焉投觴而簫不節者罰頃之簫者醉而不能
罰矣又謂歌者曰吾忽焉舉觴而歌不應者罰忽焉投
觴而歌不節者罰頃之歌者又醉而不能罰矣至於舞
者亦然奕者壺者亦然客笑而喜曰吾一觴而困九人其
亦善罰矣乎何取於藝也九人曰何子之能忽於罰而
不能忽於賞也無亦罰吾以酒而罰子以名乎夫酒可
以罰可以賞是酒不為厲也人猶惡醉而辱之今有司
罰人以錢穀刑人以刀鋸是猶簫既罰而斷其指歌不
賞而鉗其唇不亦甚乎(天禄閣外/史五難)
且刑猶刃也巧人以自成拙者以自傷亦猶水火者所
以活人亦所以殺人存乎能用之與不能用(抱朴子外/篇用刑)
夫匠石不舍繩墨故無不直之木明主不廢戮罰故無
陵遲之政也(抱朴子外/篇用刑)
誅一以振萬損少以成多方之櫛髮則所利者衆比於
割疽則所全者大是以灸刺㠁痛而不可止者以痊病
也刑法凶醜而不可罷者以救弊也(抱朴子外/篇用刑)
律者中也黄鍾調起五音以正法律馭民八刑克平以
律為名取中正也(文心雕/龍書記)
昔王良之善御也識馬之饑飽規矩徐疾之節故鞭䇿
不載而千里可期然不可以無鞭䇿者以馬之有佚也
聖人之為治也以爵賞勸善以仁化飬民故刑罰不用
太平可致然而不可廢刑罰者以民之有縱也(劉子/賞罰)
猛虎在深山百獸震恐及在檻穽之中揺尾而求食積
威約之漸也故有畫地為牢勢不可入削木為吏議不
可對定計於鮮也(文選司馬遷/報任少卿書)
先王制禮以崇敬作刑以明威刑罰威獄以類天之震
曜殺戮也(玉海/刑制)
號令不時命曰傷天焚林斬木不時命曰傷地斷獄立
刑不當命曰傷人(意林晁/錯新書)
今有弱子當陷大辟問其慈父必乞以肉刑代之茍可
以生易死也有道之君能不以此加百姓乎蛇螫在手
壮夫斷其腕謂其雖斷不死也(意林物/理論)
曹義曰縶馴駒以縿絆御悍馬以腐索今制民以輕刑
亦如死也(意林物/理論)
救嬰孩之疾而不忍鍼艾更加他物以致死也今除肉
刑者更衆何異服他藥也(意林物/理論)
太公東封齊齊東海上有居士曰狂獝華士昆弟三人
立議曰上不臣天子下不事諸侯耕作而食掘井而飲
無吾求上太公至營丘使執而殺之周公聞發急傳問
之太公荅曰今有馬如驥之狀天下至良也驅之不前
引之不至左之不左右之不右賢士而不為王用猶驥
之不可以左右是以誅之(太平御覽/刑法部誅)
車輕道近則鞭䇿不用鞭策之所用逺道重任也刑罰
也者民之鞭䇿也(太平御覽刑/法部叙刑下)
若親貴犯罪大者必議小者必赦是縱封豕於境内放
長蛇於左右也(太平御覽/刑法部赦)
飄風苦雨溱溱而至此天之所以罰百姓不上同於(闕/)
也(太平御覽/天部下)
　
　
　
　
　喻林卷一百一
欽定四庫全書
　喻林卷一百二　　　　　明　徐元太　撰
　　政治門(七/)
　　　尚威
險陗之極不可升也嚴法峻整難可犯也(王弼註/易習坎)
韓子曰慈母有敗子而嚴家無格虜者何也則能罰之
加焉必也(史記李/斯傳)
布帛尋常庸人不釋鑠金百鎰盜跖不摶者非庸人之
心重尋常之利深而盜跖之欲淺也又不以盜跖之行
為輕百鎰之重也摶必隨手刑則盜跖不摶百鎰而罰
不必行也則庸人不釋尋常是故城高五丈而樓季不
輕犯也泰山之高百仞而跛䍧牧其上夫樓季也而難
五丈之限豈跛䍧也而易百仞之高哉峭塹之勢異也
(史記李/斯傳)
屠牛坦一朝解十二牛而芒刃不頓者所排擊剝割皆
衆理解也至於髖髀之所非斤則斧夫仁義恩厚人主
之芒刃也權埶法制人主之斤斧也今諸矦王皆衆髖
髀也釋斤斧之用而欲嬰以芒刃臣以為不缺則折(前/漢)
(書賈/誼傳)
馭黠馬者利其銜策梁國大都吏民凋敝且當以柱後
惠文彈治之耳(前漢書/張敞傳)
又不應弦垂翅人誰復憚(晉書傅/𤣥傳)
惠者民之仇讎法者民之父母(周書樂/運傳)
水平而不流無源則遫竭雨平而雲不甚無委雲雲則
遫已政平而無威則不行(管子/侈靡)
以良民治必亂至削以姦民治必治至强(商子/說民)
威以一取十以聲取實故能為威者王(商子/去强)
能生不能殺曰自攻之國必削能生能殺曰攻敵之國
必强(商子/去强)
其刑罰重而信其誅殺猛而必黭然而雷擊之如牆厭
之(荀子/彊國)
夫惜草茅者耗禾穗惠盜賊者傷良民今緩刑罰行寛
惠是利姦邪而害善人也(韓非子/難二)
古今異俗新故異備如欲以寛緩之政治急世之民猶
無轡策而御駻馬此不知之患也(韓非子/五蠧)
布帛尋常庸人不釋鑠金百鎰盜跖不掇不必害則不
釋尋常必害則手不掇百鎰故明主必其誅也(韓非子/五蠧)
十仞之城樓季弗能踰者峭也千仞之山跛牂易牧者
夷也故明王峭其法而嚴其刑也(韓非子/五蠧)
人之情性莫先於父母父母皆見愛而未必治也君雖
厚愛奚遽不亂今先王之愛民不過父母之愛子子未
必不亂也則民奚遽治哉(韓非子/五蠧)
今有不才之子父母怒之弗為改鄉人譙之弗為動師
長敎之弗為變夫以父母之愛鄉人之行師長之智三
美加焉而終不動其脛毛不改州部之吏操官兵推公
法而求索姦人然後恐懼變其節易其行矣故父母之
愛不足以敎子必待州部之嚴刑者民固矯於愛聽於
威矣(韓非子/五蠧)
治賊非治所揆也治所揆也者是治死人也刑盜非治
所刑也治所刑也者是治胥靡也故曰重一姦之罪而
止境内之邪此所以為治也重罰者盜賊也而悼懼者
良民也欲治者奚疑於重刑(韓非子/六反)
先聖有諺曰不躓於山而躓於垤山者大故人慎之垤
微小故人易之也今輕刑罰民必易之犯而不誅是驅
國而棄之也犯而誅之是為民設陷也是故輕罪者民之
垤也以輕罪之為民道也非亂國也則設民陷也(韓非/子六)
(反/)
故母厚愛處子多敗推愛也父薄愛敎笞子多善用嚴
也(韓非子/六反)
凡人之生也財用足則隳於用力上治懦則肆於為非
財用足而力作者神農也上治懦而行修者曾史也夫
民之不及神農曾史亦已明矣(韓非子/六反)
母之愛子也倍父父令之行於子也十母吏之於民無
愛令之行於民也萬父母積愛而令窮吏用威嚴而民
聽從嚴愛之筴亦可决矣(韓非子/六反)
今家人之治產也相忍以饑寒相强以苦勞雖犯軍旅
之難饑饉之患温衣羙食者必是家也相憐以衣食相
惠以佚樂天饑歲荒嫁妻賣子者必是家也故法之為
道前苦而長利仁之為道偷樂而後窮聖人權其輕重
出其大利故用法之相忍而棄仁人之相憐也(韓非子/六反)
慈母之於弱子也愛不可為前然而弱子有僻行使之
隨師有惡病使之事醫不隨師則陷於刑不事醫則疑
於死慈母雖愛無益於振刑救死則存子者非愛也子
母之性愛也臣主權筴也母不能以愛存家君安能以
愛持國(韓非子/八說)
荆南之地麗水之中生金人多竊采金采金之禁得而
輒辜磔於市甚衆壅離其水也而人竊金不止夫罪莫
重辜磔於市猶不止者不必得也故今有於此曰予汝
天下而殺汝身庸人不為也夫有天下大利也猶不為
者知必死故不必得也則雖辜磔竊金不止知必死雖
予之天下不為也(韓非子内/儲説上)
夫火形嚴故人鮮灼水形懦故人多溺子必嚴子之刑
無令溺子之懦(韓非子内/儲説上)
董閼于為趙上地守行石邑山中間深峭如牆深百仞
因問其旁鄉左右曰人嘗有入此者乎對曰無有曰嬰
兒癡聾狂悖之人嘗有入此者乎對曰無有牛馬犬彘
嘗有入此者乎對曰無有董閼于喟然大息曰吾能治
矣使吾法之無赦猶入澗之必死也則人莫之敢犯也
何為不治之(韓非子内/儲説上)
夫嚴家無悍虜而慈母有敗子吾以此知威勢之可以
禁暴而德厚之不足以止亂也(韓非子/顯學)
宋人有取道者其馬不進倒而投之鸂水又復取道其
馬不進又倒而投之鸂水如此者三雖造父之所以威
馬不過此矣不得造父之道而徒得其威無益於御人
主之不肖者有似於此不得其道而徒多其威威愈多
民愈不用譬之若鹽之於味凡鹽之用有所託也不適
則敗託而不可食威亦然必有所託然後可行(吕氏春/秋用民)
夫人之好色非脂粉所能飾大怒之威非氣力所能行
也(陸子/本行)
夫負千鈞之重以登無極之髙垂峻崖之峭谷下臨不
測之淵雖有慶忌之健賁育之勇莫不震慴悚慄者知
墜則身首肝腦塗山石也故未嘗灼而不敢握火者見其
有灼也未嘗傷而不敢握刃者見其有傷也故立法制
辟若臨百仞之壑握火陷刃則民畏忌而無敢犯禁矣
(鹽鐵論/周秦)
慈母有敗子小不忍也嚴家無悍虜督責急也今不立
嚴家之所以制下而修慈母之所以敗子則惑矣(鹽鐵/論周)
(秦/)
千仞之髙人不輕凌千鈞之重人不輕舉(鹽鐵論/刑德)
嚴牆三仞樓季難之山髙干雲牧豎登之故峻則樓季
難三仞陵夷則牧豎易山巔夫鑠金在罏莊蹻不顧錢
刀在路匹婦掇之非匹婦貪而莊蹻亷也輕重之制異
而利害之分明也(鹽鐵論/詔聖)
當此之時不任斤斧折之以武而乃始設禮修文有似
窮醫欲以短鍼而攻疽孔丘以禮說跖也(鹽鐵論/大論)
荆木冬生司宼緩刑(焦氏易林/歸妹之乾)
次四援我罘罟絓羅于野至測曰援我罘罟不能以仁
也(太𤣥經/第三應)
譬存𤣥胎息呼吸吐納含景内視熊經島伸者長生之
術也然艱而且遲為者尠成能得之者萬一焉病篤痛
甚身困命危則不得不攻之以鍼石治之以毒烈若廢
和鵲之方而慕松喬之道則死者衆矣仁之為政非為
不羙也然黎庶巧偽趨利忘義若不齊之以威糾之以
刑逺羨羲農之風則亂不可振其禍深大以殺止殺豈
樂之哉(抱朴子外/篇用刑)
明病之術者杜未生之疾達治亂之要者遏將來之患
若乃以輕刑禁重罪以薄法衞厚利陳之滋章而犯者
彌多有似穿穽以當路非仁人之用懐也(抱朴子外/篇用刑)
六軍如林未必皆勇排鋒陷火人情所憚然恬顏以勸
之則投命者尠斷斬以威之則莫不奮擊故役歡笑者
不及叱咤之速用誘悅者未若刑戮之齊(抱朴子外/篇用刑)
刀鈍礪之以砥筆秃銛之以刀申韓行法以救亂如刀
砥亦所以利之也(揚子法言/註問道篇)
撞洪鐘伐靈鼓旁震八鄙軯礚隠訇若疾霆轉雷而激
迅風也(文選東/京賦)
政如冰霜姦宄消亾威如雷霆宼賊不生(意林/正部)
夫火之焚人也甚於怠農慎火之力也輕於秬秐通邑
大都有嚴令則火稀無嚴令則燒者數非賞罰不能濟
也(藝文類聚産/業部田論)
函牛之鼎沸蟻不得措一足(困學紀聞/卷十諸子)
當怒不怒子為豺狼弟為兕虎當鬭不鬭妻為敵國妾
為大宼(道德經指/歸卷十二)
猶如兩牛共一軛有人隨後捶豈得不挽重(出曜經/三愛品)
　　　簡易
亨魚煩則碎治民煩則散知亨魚則知治民矣(毛詩/匪風)
孔子過泰山側有婦人哭於墓者而哀夫子式而聽之
使子路問之曰子之哭也壹似重有憂者而曰然昔者
吾舅死於虎吾夫又死焉今吾子又死焉夫子曰何為
不去也曰無苛政夫子曰小子識之苛政猛於虎也(禮/記)
(檀弓/下)
布指知寸布手知尺舒肘知尋十尋而索百歩而堵三
百歩而里千歩而井(大戴禮/記王言)
善為政者綱舉而網疏綱舉則所羅者廣網疏則小必
漏所羅者廣則為政不苛(晉書劉/頌傳)
去弊拯民必存簡恕捨網修綱雖煩易理(宋書武帝/中本紀)
推則往召則來如墜重於髙如瀆水於地故法不煩而
吏不勞(管子七/臣七主)
夫水濁則無掉尾之魚政苛則無逸樂之士故令煩則
民詐政擾則民不定不治其本而務其末譬如拯溺錘
之以石救火投之以薪(鄧析子/無厚)
明主之表易見故約立其敎易知故言用其法易為故
令行三者立而上無私心則下得循法而治望表而動
隨繩而斵因攢而縫(韓非子/用人)
事大衆而數搖之則少成功藏大器而數徙之則多敗
傷烹小鮮而數撓之則賊其澤治大國而數變法則民
苦之是以有道之君貴静不重變法故曰治大國者若
烹小鮮(韓非子/解老)
治身者神不勞治國者民不擾故可長久(河上公註/老子立戒)
烹小魚不去腸不去鱗不敢撓恐其麋也治國煩則下
亂治身煩則精散(河上公註/老子居位)
削薄其德曾累其刑而欲以為治無以異於執彈而來
鳥捭梲而狎犬也亂乃逾甚夫水濁則魚噞政苛則民
亂故夫養虎豹犀象者為之圏檻供其嗜欲適其饑飽
違其怒恚然而不能終其天年者刑有所劫也是以上
多故則下多詐上多事則下多態上多求則下交争不
直之於本而事之於末譬猶揚堁而彌塵抱薪以救火
也故聖人事省而易治求寡而易贍(淮南子/主術訓)
夫責少者易償職寡者易守任輕者易權上操約省之
分下效易為之功是以君臣彌久而不相厭(淮南子/主術訓)
水濁者魚噞令苛者民亂城峭者必崩岸峭者必陀故
商鞅立法而支解呉起刻削而車裂治國辟若張瑟大弦
䋎則小絃絕矣故急轡數策者非千里之御也(淮南子/繆稱訓)
員之中規方之中矩行成獸止成文可以將少而不可
以將衆􁑯菜成行缾甌有堤量粟而舂數米而炊可以
治家而不可以治國滌杯而食洗爵而飲浣而後饋可
可以養家老而不可以饗三軍非易不可以治大非簡
不可以合衆(淮南子/詮言訓)
軍多令則亂酒多約則辯亂則降北辯則相賊故始於
都者常大於鄙始於樂者常大於悲其作始簡者其終
本必調今有羙酒嘉肴以相饗卑體婉辭以接之欲以
合歡爭盈爵之間反生鬭鬭而相傷三族結怨反其所
憎此酒之敗也(淮南子/詮言訓)
水濁則魚困令苛則民亂城峭則必崩岸竦則必阤(説/苑)
(政/理)
寸而度之至丈必差銖而稱之至石必過石稱丈量徑
而寡失簡絲數米煩而不察故大較易為智曲辯難為
慧(説苑/談叢)
河出小魚不宜勢煩苛政害民君受其患(焦氏易林/无妄之豐)
次七蜜網離于淵不利于鱗測曰蜜網離淵苛法張也
(太𤣥經/第三法)
網離于淵鱗物所害猶苛法於世百姓之疾也(太𤣥經/第三法)
(解/)
水濁無掉尾之魚土埆無葳𬎼之木政煩無逸樂之民
(劉子/愛民)
宻網裁而魚駭宏羅制而鳥驚(補文選陶潜/感士不遇賦)
太古質簡制事樸略故耒耜未用於牛而弧矢不加筋
鐵智非闇也(藝文類聚刑/法部刑法議)
魚驚網宻鳥亂弓多(文苑英華/薛道衡碑)
威行法明漏吞舟之魚法不明則類於細櫛細櫛則苛
慝生也(太平御覽服/用部梳箆)
呉起敎楚悼王損不急之枝官注謂非要急若樹之枝
也養樹者必披落其枝為政者亦損其閑冗(困學紀聞/卷十諸子)
農人之治田務去其殊類歸於齊一也不急其荒病除
其所以荒病上承天命下綏百姓莫過於此(道德/經註)
　　　節力
天地節而四時成節以制度不傷財不害民(易/節)
有冽氿(音/軌)泉無浸􁀙薪契契寤歎哀我憚(丁佐/反)人薪是
􁀙薪尚可載也哀我憚人亦可息也(詩小雅/大東)
何草不黄桓王之世伐滕薛唐把諸國連歲不息周人
苦之而作是詩(詩説/王)
嶃嶃之石桓王伐鄭將帥不堪勞苦而作是詩(詩説/王)
園有桃其實之殽國有民得其力(毛詩桃/有園)
􁀙落木名也既伐而析之以為薪不欲使氿泉浸之浸
之則將濕腐不中用也民人之勞苦者亦不欲使周之
賦歛小東大東極盡之極盡之則將困病亦猶是也(鄭/氏)
(箋詩/大東)
若弓久張而不落弦則絶其弓力喻民久勞而不息則
亦損民之力也(禮記正義/雜記下)
且譬之如天其有五材而將用之力盡而敝之是以無
拯不可沒振(左傳昭公/十一年)
國之用民當隨其力任如金冶之器隨器而制形故言
形民之力去其醉飽過盈之心(杜氏解左傳/昭公十二年)
國之用民當隨其力任量其力之所堪而任用之不使
勞役過其所堪也如金冶之器隨器而制形者(春秋正/義昭公)
(十二/年)
鑄冶之家將作器而制其模謂之為形用民之力依模
用之故言形民之力也(春秋正義昭/公十二年)
若用民力當隨其所能而制其形模依比形模用民之
力而無有醉飽盈溢之心也(春秋正義昭/公十二年)
古之君人者必時視民之所勤民勤於力則功築罕民
勤於財則貢賦少民勤於食則百事廢矣(穀梁莊公/二十九年)
財盡則怨力盡則懟君子危之(穀梁莊公/三十一年)
魯定公問於顏回曰子亦聞東野畢之善御乎對曰善
則善矣然其馬將必佚公曰何以知之對曰以政知之
昔者帝舜巧於使民造父巧於使馬舜不窮其民力造
父不窮其馬力是以舜無佚民造父無佚馬今東野畢
之御也升馬執轡御體正矣歩驟馳騁朝禮畢矣厯險
致逺馬力盡矣然而猶乃求馬不已臣以此知之公曰
吾子之言其義大矣願少進乎回曰臣聞之鳥窮則啄
獸窮則攫人窮則詐馬窮則佚自古及今未有窮其下
而能無危者也(孔子家/語顔回)
夫山林不能給野火江海不能實漏巵皆所宜禁也(後/漢)
(書王符/列傳)
其為艱難譬䇿羸馬以取道里豈可不加意愛惜其力
哉(魏志杜/畿傳)
鼔繁氣易衰呌數力易竭(宋書桞/元景傳)
大暑而疾馳甚者馬死薄者馬傷(晏子/諫上)
布帛不可窮窮不可飾牛馬不可窮窮不可服士不可
窮窮不可任國不可窮窮不可竊也(晏子春/秋襍下)
夫婦節而天地利風雨節而五穀熟衣服節而肌膚和
(墨子/辭過)
古之牧天下者不使匠石極巧以敗太山之體不使賁
育盡威以傷萬民之性(韓非子/大體)
冬日之閉凍也不固則春夏之長草木也不茂天地不
能常侈常費而况於人乎故萬物必有盛衰萬事必有
弛張國家必有文武官治必有賞罰是以智士儉用其
財則家富聖人愛寶其神則精盛人君重戰其卒則民
衆(韓非子/解老)
視強則目不明聽甚則耳不聰思慮過度則智識亂目
不明則不能决黑白之分耳不聰則不能别清濁之聲
知識亂則不能審得失之地(韓非子/解老)
今說者曰百里之海不能飲一夫三尺之泉足止三軍
渴臣謂欲生於無度邪生於無禁(尉繚子/治本)
東野稷以御見莊公進退中繩左右旋中規莊公曰善
以為造父不過也使之鉤百而少及馬顔闔入見莊公
曰子遇東野稷乎對曰然臣遇之其馬必敗公曰將何
敗少頃東野之馬敗而至莊公召顔闔而問之曰子何
以知其敗也顏闔對曰夫進退中繩左右旋中規造父
之御無以過焉嚮臣遇之猶求其馬臣是以知其敗也
故亂國之使其民不論人之性不反人之情煩為敎而
過不識數為令而非不從巨為危而罪不敢重為任而
罰不勝民進則欲其賞退則畏其罪知其能力之不足
也則以為繼矣以為繼知則上又從而罪之是以罪召
罪上下之相讐也由是起矣故禮煩則不莊業煩則無
功令苛則不聽禁多則不行(吕氏春/秋適威)
矢之於十歩貫兕甲於三百歩不能入魯縞騏驥一日
千里其出致釋駕而僵(淮南子/説山訓)
昔者舜工於使人造父工於使馬舜不窮其民造父不
極其馬者以故舜無佚人造父無佚馬(韓詩/外傳)
馬不調造父不能超千里之迹民不附唐虞不能致同
天之羙馬極則變態生而傾憤惟憂矣民困則多離叛
其禍必振矣(抱朴子外/篇君道)
民財匱矣而求不已下力竭矣而役不休欲怨難而不
生親其寧之惟永猶斷根以續枝割背以禆腹刻目以
廣明剜耳以開聰也(抱朴子外/篇博喻)
夫善御者將以盡其能也盡能在於自任而乃走作驟
歩求其過能之用故有不堪而多死馬若任駑驥之力
適遲疾之分雖足迹接乎八荒之表而衆馬之性全矣
(郭子註/莊馬蹄)
足寒傷心民勞傷國足温而心平人佚而國寧(劉子/愛民)
人君苑囿禽獸故穀人竭力於晝也土木衣綈錦故絲
人竭力於夜也晝夜竭力而猶不足是故為惡政(揚子/法言)
(註先/知篇)
古有弟子病師數往看之師至弟子輒起因勞而致死
師非不仁弟子非無禮傷於數也(意林/魏子)
弓折由射者之數劒缺因用之者多(太平御覽/兵部弓)
御者箠策示有威怒東野之敗督責過度(太平御覽/兵部障泥)
武王曰吾欲造起居之誡隨之以身箠書曰馬不可極
民不可劇馬極則躓民劇則敗(玉海聖文/御製賦)
書井曰原泉滑滑連旱則絶取事有常賦歛有節(玉海/踐阼)
(篇集/解)
譬如智者籌量牛力所堪多小不令過分以竭其力(佛/遺)
(敎經/羊五)
　
　
　
　
　
　
　喻林卷一百二
欽定四庫全書
　喻林卷一百三　　　　　　明　徐元太　撰
　　政治門(八/)
　　　順民
古人有言曰人無於水監當於民監(書酒/誥)
譬若以弩射也可凖度之機已張之矢當以意往省視
矢括當於所度則釋而放之如是而射則無不中矣猶
若人君所修政敎欲發命也當以意夙夜思之使當於
民心明旦行之則無不當矣(尚書正義/太甲上)
夫射者張弓屬矢而志在所射必中然後發之為政之
道亦如是也以已心度之可施於彼然後出之(尚書正/義盤庚)
(上/)
古之朋友相謂云我豈曰子無衣乎我冀欲與子同袍
朋友同欲如是故朋友成其恩好以興明君能與百姓同
欲故百姓樂致其死(毛詩正/義無衣)
土地是農夫之田人情者亦是聖王之田也(禮記正/義禮運)
獸惡其網民惡其上(國語/周)
湯曰予有言人視水見形視民知治不(史記殷/本紀)
淳于髠曰弓膠昔幹所以為合也然而不能傅合疏罅
騶忌子曰謹受令請謹自附於萬民(史記田/完世家)
治亂民猶治亂繩不可急也唯緩之然後可治(前漢書/循吏傳)
在溢則激處平則恬水之性也急之則擾緩之則靜民
之情也(後漢紀/孝靈下)
夫國之有民猶水之有舟停則以安擾則以危愚而不
可欺弱而不可勝是以聖王重焉(呉志駱/綂傳)
夫以微覊而御悍馬又乃操以煩䇿其不制者固其理
也(晉書阮/种傳)
此等習俗放散日久有似園中之鹿急則衝突緩之則
定(魏書劉/潔傳)
天下之人如流水障之則止啟之則行静之則清(太公/六韜)
(文/啓)
昔者堯之治天下也猶埴之在埏也惟陶之所以為猶
金之在爐也恣冶之所以鑄(管子/任法)
夫法之利民也猶陶之於埴冶之於金也故審利害之
所在民之去就如火之於燥濕水之於高下(管子/禁藏)
所欲者能得諸民故賢材遂所惡者能除諸民故姦偽
省如冶之金陶之埴制在工也(管子君/臣上)
民之制於上猶草木之制也時也故民迂則流之民流
通則迂之决之則行塞之則止(管子君/臣下)
能若夫風與波乎唯其所欲適(管子/白心)
如以予人財者不如無奪時如以予人食者不如無奪
其事(管子/侈靡)
明惠之君不拂是以行其所欲此譬之猶自治魚鼈者
也去其腥臊者而已昧墨與人比居庾肆而敎人危坐
(晏子春/秋諫下)
其用法為時禁暴故世不逆其志其用兵為衆屏患故
民不疾其勞(晏子/問下)
善為政者積其德善用兵者畜其怒德積而民可用也
怒畜而威可立也(文子/下德)
夫負重者患塗逺據貴者憂民離負重塗逺者身疲而
無功在上離民者雖勞而不治故智者量塗而後負明
君視民而出政(鄧析子/無厚)
君見其牧羊者乎百羊而羣使五尺童子荷箠而隨之
欲東而東欲西而西使堯牽一羊舜荷箠而隨之則不
能前矣(列子/楊朱)
狙公賦芧曰朝三而暮四衆狙皆怒曰然則朝四而暮
三衆狙皆悅名實未虧而喜怒為用亦因是也是以聖
人和之以是非而休乎天鈞(莊子齊/物論)
蜎飛蠕動微蟲耳亦猶懐利害之心故順之則喜悦逆
之則勃怒况於人乎(鬼谷子/揣篇註)
夫下之和上譬之猶響之應聲影之像形也故為上者
不可不順也(荀子疆/國篇)
安國之法若饑而食寒而衣不令而自然也(韓非子/安危)
欲知天道察其數欲知地道物其樹欲知人道從其欲
(淮南子/繆稱訓)
聖人不困其衆以兼國良御不困其馬以兼道故造父
之御不失和聖人之治不倍德秦攝利衡以御宇内執
修箠以笞八極驂服以罷而鞭䇿愈加故有傾衡遺箠
之變(鹽鐵論/結和)
樹木數徙則􁌐蟲獸徙居則壞故代馬依北風飛鳥翔
故巢莫不哀其生由此觀之民非利避上公之事而樂
亾也(鹽鐵論/未通)
民之仰法猶魚之仰水水清則静濁則擾擾則不安其
居静則樂其業(鹽鐵論/昭聖)
民知十已則尚與之爭曰不如吾也百已則疵其過千
已則誰而不信是故民不可稍而掌也可并而牧也不
可暴而殺也可麾而致也衆不可戶說也可舉而示也
(説苑/政理)
問善御者莫如馬問善治者莫如民(說苑/談叢)
衆口嘈嘈雖貴必危(焦氏易林/蠱之艮)
夫婦咒咀太山覆顚(焦氏易林噬/嗑之未濟)
睹孺子之驅雞也而見御民之有道孺子驅雞者急則
驚緩則滯方其北也遽要之則折而過南方其南也遽
要之則折而過北廹則飛踈則放志閑則比之流緩而
不安則食之不驅之驅驅之至者也志安則循路而入
門(申鑒/政體)
聖人無常心以百姓為心目為心視口為心言耳為心
聽身為心安故身之有心若國之有君(武侯十六/䇿視聽)
聖人所以陶運羣生使各得其性亦猶役人之能將養
禽獸使不相殘害也(張湛註列/子黄帝)
百姓之心形聲也大人之敎影響也大人之於天下何
心哉猶影響之隨形聲耳使物之所懐各得自盡問者
為主應故為配(郭子註莊/子在宥)
但知管子借耳於天下不知堯借人心而後用其耳目
(意林物/理論)
小民髪如韭剪復生頭如雞割復鳴(太平御覽/菜部韭)
王若欲來天下之民先設其利而民自至譬若冬日之
陽夏日之陰不召而民自來(玉海地/里山川)
食民所吐服民所醜居民所使樂民所苦務在順民不
遑適已故民託之如父愛之如母願為臣妾與之俱死
(道德經指/歸卷十三)
如慈母善别嬰兒聞其啼呼知其饑渴及以痛痒隨宜
飲食及與方藥(玉淸經通/濟幽冥品)
　　　安民
山附於地剝上以厚下安宅(易/剝)
治民務除惡政當如痛病在汝身欲去之(孔氏傳/書康誥)
鴻鴈于飛肅肅其羽之子于征劬勞于野○鴻鴈于飛
集于中澤(叶徒/洛反)之子于垣(音/袁)百堵皆作(詩小雅/鴻鴈)
鴻鴈羙宣王也萬民離散不安其居而能勞來還定安
集之至于矜寡無不得其所焉(毛詩/鴻鴈)
鴛鴦休息于梁明王之時人不驚駭歛其左翼以右翼
掩之自若無恐懼(鄭氏箋/詩鴛鴦)
鴻鴈之性安居澤中今飛又集于澤中猶民去其居而
離散今復還定安集(鄭氏箋/詩鴻鴈)
昆連子主我刀斧無俾野獸犧虎之類傷殘生命無俾
同類大力之徒區逐微弱(三墳/山墳)
文帝時㑹天下新去湯火(史記/律書)
式乃拜為郎布衣屩而牧羊歲餘羊肥息上過見其羊
善之式曰非獨羊也治民亦猶是也以時起居惡者輒
斥去毋令敗羣(史記平/凖書)
列郡無犬吠之驚叢祠罷狐鳴之盗(陳書高/祖上紀)
善為水者引之使平善化人者撫之使静水平則無損
於隄防人静則不犯於憲章(隋書孝義/史臣傳)
民之不移也如廢方於地(管子乘/馬數)
馬駭輿則君子不安輿庶人駭政則君子不安位馬駭
輿則莫若静之庶人駭政則莫若惠之(荀子/王制)
衞人有佐戈者鳥至因先以其裷麾之鳥驚而不射也
(韓非子内/儲說左上)
身以積精為德家以資財為德鄉國天下皆以民為德
(韓非子/解老)
國主之有民也猶城之有基木之有根根深則本固基
羙則上寧(淮南子/泰族訓)
水有猵獺而池魚勞國有强禦而齊民消故茂林之下
無豐草大塊之間無羙苗(鹽鐵論/輕重)
禹鑿龍門通利水源東注滄海民得安從(焦氏易林/乾之豫)
櫜寘山巓銷鋒鑄刃示不復用天下大歡(焦氏易林同/人之同人)
日入道極勞者休息班馬還師復我燕室(焦氏易林/蹇之復)
次五舳艫調安利富貞測曰舳艫安和順其疆也(太𤣥/經第)
(三/居)
夫雲翔者不知泥居之洿處貴者尟恕羣下之勞然根
朽者尋木不能􁀇其千里之茂也民怨者堯舜不能恃
其長世之慶也(抱朴子外/篇廣譬)
夫天下大器也羣生重畜也愛惡相攻利害相奪其勢
常也若積水于防燎火于原未嘗蹔静也(文選干寶/晉紀總論)
乘車必護輪治國必愛民車無輪安處國無民誰與(古/文)
(苑馮衍/車銘)
方使怖鴿獲安竆魚永樂(藝文類聚産/業部錢啓)
呂望年七十釣于渭渚三日三夜魚無食者與農人言
農人者古之老賢人也謂望曰子將復釣必細其綸芳
其餌徐徐而投之無令魚駭望如其言初下得鮒次得
鯉(藝文類聚/産業部約)
舟非水不行水入舟没民非君不治民犯上則君危故
君子不可不嚴也(藝文類聚/人部鑒誡)
飛蓬隨風集于王良之衡而駟馬為之奔乳虎為之走
蓬非馬之䇿馬非蓬之敵所以或奔走者驚也(太平御/覽百卉)
(部/蓬)
欲水之清則勿渉欲草之茂則勿獵(太平御覽/資産部獵)
善耕者足以謹地待時而動善射者調弓定凖見可而
發君子善養其人足用(太平御覽/兵部弓)
民難養而易散氣難􁀇而易失審威德所以固其理割
嗜欲所以成其眞(廣黄帝/本行紀)
夫聖人之撫百姓亦猶慈母之育嬰兒始食則餌以甘
肥甘肥既厭復改以脂蜜脂蜜既厭則五體休和内外
平豫(𢎞明集難/夷夏論)
　　　足民
宣王之德如澗水之源秩秩流出無極已也國以饒富
民取足焉如於深山(鄭氏箋/詩斯干)
郊外野中有蔓延之草草之所以能延蔓者由天有隕
落之露溥溥然霑潤之以興民所以得蕃息者由君有
恩澤之化養育之(毛詩正義/野有蔓草)
幽幽然深逺財物豐積者南山也以興貨殖盈足者王
國也王貨物豐殖民用饒足亦似深山之有材也(毛詩/正義)
(斯/干)
民既豐富得以生長故其民衆多如竹之叢生根本之
衆矣其長大又佼好如松木之葉常冬夏暢茂無衰落
矣(毛詩正/義斯干)
民非水火不生活昬暮叩人之門戸求水火無弗與者
至足矣聖人治天下使有菽粟如水火菽粟如水火而
民焉有不仁者乎(孟子盡/心上)
民君食民臣力民所尊崇以食為本務故為君矣民之
使力如君使臣也(三墳/山墳)
高以下為基人以食為大(晉書潘/岳傳)
囊漏貯中識者不吝反裘負薪存毛實難(南史范/泰傳)
内削其民以為攻伐譬猶漏釜豈能無竭(管子/四称)
樹木之勝霜露者不受令於天家足其所者不從望人
(管子輕/重乙)
馬者所乗以行野也故雖不行於野其食養馬也未嘗
解惰也民者所以守戰也故雖不守戰其治養民也未
嘗解惰也(管子形/勢解)
今夫蛆螣蚼蠋春生秋死一出而民數年不食今一人
耕而百人食之此其為蛆螣蚼蠋亦大矣雖有詩書鄉
一束家一員猶無益於治也(商子/農戰)
王者富民霸者富士僅存之國富大夫亾國富筐篋實
府庫筐篋已富府庫已實而百姓貧夫是之謂上溢而
下漏(荀子王/制篇)
老𣆀有言曰知足不辱知止不殆夫以殆辱之故而不
求於足之外者老𣆀也今以為足民而可以治是以民
為皆如老𣆀也(韓非子/六反)
君有好獵者曠日持久而不得獸入則媿其家室出則
媿其知友州里惟其所以不得之故則狗惡也欲得良
狗則家貧無以於是還疾耕疾耕則家富家富則有以
求良狗狗良則數得獸矣田獵之獲常過人矣非獨獵
也百事也盡然霸王有不先耕而成霸王者古今無有
此賢者不肖之所以殊也(呂氏春/秋貴當)
地可使肥又可使棘人肥必以澤(呂氏春/秋任地)
且夫饑代事也猶淵之與阪誰國無有(呂氏春/秋長攻)
百姓不足而君有餘者是猶刼盗以為服飾持行夸人
不知身死家破親戚并隨也(河上公註/老子益證)
築城者先厚其基而求其髙畜民者先厚其業而後求
其澹(古贍字○鹽/鐵論未通)
周諺曰囊漏貯中而獨不聞歟夫君者民之父母取倉
之粟移之於民此非吾之粟乎(新序/刺奢)
倉盈庾億宜種黍稷年豐歲熟民人安息(焦氏易林/乾之師)
次六割之無創飽于四方測曰割之無創道可分也(太/𤣥)
(經第/六割)
次三糞以肥丘育厥根荄測曰糞以肥丘中光大也(太/𤣥)
(經第/六養)
天下國家一體也君為元首臣為股肱民為手足下有
憂民則上不盡樂下有饑民則上不備膳下有寒民則
上不具服從跣而垂旒非禮也故足寒傷心民寒傷國
(申鑒/政體)
王者以四海為家兆人為子一夫不耕天下受其饑一
婦不織天下受其寒(潜夫論/浮侈)
夫饑寒並至而能無為非者寡然則温飽並至而能不
為善者希(王充論衡/治期篇)
夫獺多則魚擾鷹衆則鳥亂有司設則百姓困奉上厚
則下民貧(抱朴子外/篇詰鮑)
衣食者民之本也民者國之本也民恃衣食猶魚之湏
水國之恃民如人之倚足魚無水則不得而生人失足
必不可以歩國失民亦不可以治(劉子/貴農)
饑寒並至而欲禁人為盗是揚火而欲無炎撓水而望
其靜不可得也(劉子/貴農)
民如六畜在牧養者耳(李善註文選干/令升晉紀總論)
就使當今沙礫化為南金瓦石變為和玉使百姓渴無
所飲饑無所食雖皇羲之純德唐虞之文明猶不能以
􁀇蕭牆之内也(補文選劉/陶鑄錢議)
泉竭中虚池竭頻乾(廣文選揚子/雲交州牧箴)
使民主養民如蠶母之養蠶則其用豈徒絲蠶而已哉
(太平御覽/資産部蠶)
　　　激勸
陵雪襃穎貞柯必振尊風賞流清原斯挹(宋書良吏/陸徽得)
桀之犬實可吠堯跖之客實可刺由又何况由之犬堯
之客(南齊書崔/慧景傳)
軒冕立於朝爵禄不隨臣不為忠中軍行戰委予之賞
不隨士不死其列陳(管子輕/重甲)
越王句踐見怒鼃而式之御者曰何為式王曰鼃有氣
如此可無為式乎士人聞之曰鼃有氣王猶為式况士
人之有勇者乎是歲人有自剄死以其頭獻者(韓非子/内儲說)
(上/)
上下相得故能使用力者自極於權衡而務至於任鄙
戰士出死而願為賁育守道者皆懐金石之心以死子
胥之節用力者為任鄙戰如賁育守為金石則君人者
高枕而守已完矣(韓非子/守道)
香餌之下必有死魚重賞之下必有勇夫故禮者士之
所歸賞者士之所死招其所歸示其所死則所求者至
(黄石公/三畧上)
今有千里之馬於此非得良工猶若弗取良工之與馬
也相得則然後成譬之若枹之與鼓夫士亦有千里髙
節死義此士之千里也能使士待千里者其惟賢者也
(呂氏春/秋知士)
闔盧試其民於五湖劒皆加於肩地流血幾不可上句
踐試其民於寢官民爭入水火死者千餘矣遽擊金而
卻之賞罰有充也莫耶不為勇者興懼者變勇者以工
懼者以拙能與不能也夙沙之民自攻其君而歸神農
宻湏之民自縛其主而與文王湯武非徒能用其民也
又能用非已之民能用非已之民國雖小卒雖少功名
猶可立(呂氏春/秋用民)
趙簡子有兩白騾而甚愛之陽城胥渠處廣門之官夜
款門而謁曰主君之臣胥渠有疾醫敎之曰得白騾之
肝病則止不得則死謁者入通董安于御於側愠曰譆
胥渠也期吾君騾請即刑焉簡子曰夫殺人以活畜不
亦不仁乎殺畜以活人不亦仁乎於是召庖人殺白騾
取肝以與陽城胥渠處無幾何趙興兵而攻翟廣門之
官左七百人右七百人皆先登而獲甲首(呂氏春/秋决勝)
田子方見老馬於道喟然有志焉以問其御曰此何馬
也其御曰此故公家畜也老罷而不為用出而鬻之田
子方曰少而貪其力老而棄其身仁者弗為也束帛以
贖之罷武聞之知所歸心矣齊莊公出獵有一蟲舉足
將摶其輪問其御曰此何蟲也對曰此螳螂也其為蟲
也知進而不知却不量力而輕敵莊公曰此為人而必
為天下勇武矣廻車而避之勇武聞之知所盡死矣故
田子方隱一老馬而魏國戴之齊莊公避一螳螂而勇
武歸之故聖人行之於小則可以覆大矣審之於近則
可以懐逺矣(淮南子/人間訓)
夫服重上阪出馳千里馬之禍也然節馬樂之者以王
良足為盡力也先登䧟陣赴死嚴敵民之禍也然節士
樂之者以明君可為効死也(潜夫論/勸將)
除惡犬以遏酒酗之患市馬骨以招追風之駿軾怒鼃
以勸勇避螳螂以厲武(抱朴子外/篇君道)
螳螂見歎齊士輕戰越王軾鼃國以死獻(藝文類聚人/部鑒誡詩)
越王問於大夫種曰吾欲伐呉可乎對曰可矣君賞厚
而信罰嚴而必君欲知之何不試焚宫室於是遂焚宫
室民莫救火乃下令曰人救火而死者比敵死之賞勝
火而死者比勝敵之賞不救火者比䧏北之罪民之塗其
體被濡衣走火者左三千人右三千人此知必勝之勢
也(藝文類聚刑/法部刑法)
　　　布澤
洌(音/列)彼下泉浸彼苞稂(音/郎)○洌彼下泉浸彼苞蕭(叶疎/鳩反)
○洌彼下泉浸彼苞蓍(音尸○詩/國風下泉)
芄芄(音/蓬)黍苗陰雨膏(去/聲)之(詩國風/下泉)
蓼(音/六)彼蕭斯零露湑(上/聲)兮○蓼彼蕭斯零露瀼瀼(音/攘)○
蓼彼蕭斯零露泥泥(音/你)○蓼彼蕭斯零露濃濃(詩小雅/蓼蕭)
湛湛(上/聲)露斯匪陽不晞○湛湛露斯在彼豐草○湛湛
露斯在彼把棘(詩小雅/湛露)
蓼蕭澤及四海也(毛詩/蓼蕭)
葛也藟也生於河之厓得其潤澤以長大而不絶喻王
之同姓得王之恩施以生長其子孫(鄭氏箋/詩葛藟)
露者天所以潤萬物喻王者恩澤不為逺國則不及也
(鄭氏箋/詩蓼蕭)
天下之民如黍苗然宣王能以恩澤育養之亦如天之
有陰雨之潤(鄭氏箋/詩黍苖)
冬有積雪春而益之以小雨潤澤則饒洽(鄭氏箋詩/信南山)
旱山之足林木茂盛者得山雲雨之潤澤也喻周邦之
民獨豐樂者被其君德敎(鄭氏箋/詩旱麓)
草之所以能延蔓被盛露也民之所以能蕃息蒙君澤
也(毛詩正義/野有蔓草)
激揚之水豈不能流移一束之薪乎言能流移之以興
王者之尊豈不能施行恩澤於下民乎言其能施行之
(毛詩正義/楊之水)
秩秩然出無極已者此澗水之流也以興施無有竆者
此宣王之德也言王德之無竆猶澗水流之不竭(毛詩/正義)
(斯/干)
客始至主人以簋盛餐以匕載肉而待之是主人供承
之惠於賔客厚也以興古者天子施予之恩於天下厚
也(毛詩正/義大東)
言芃芃長大者是黍苖也此黍苗所以得長大者天以
陰雨之澤膏潤之故也以興宣王之時悅樂者是衆人
也此衆人所以得悅樂者由王以恩惠之澤養育之故
也以黍苗之仰膏雨猶衆人之仰恩惠是宣王能育潤
天下(毛詩正/義黍苗)
祭者澤之大者也是故上有大澤則惠必及下顧上先
下後耳非上積重而下有凍餒之民也是故上有大澤
則民夫人待于下流知惠之必將至也由餕見之矣(禮/記)
(祭/綂)
夫祭有畀煇胞翟閽者惠下之道也唯有德之君為能
行此(禮記/祭綂)
鬼神有祭不獨饗之使人餕之恩澤之大者國君有蓄
積不獨食之亦以施恵於境内也(鄭氏註禮/記祭綂)
藥攻人疾先使瞑眩憒亂乃得瘳愈喻行仁當精熟德
恵乃洽也(趙氏註孟/滕文公上)
雲天成陰聖人以澤蔭庶物(三墳/形墳)
萬物燥澤可及天地怒澤能悅萬形惡澤能羙(乾坤鑿/度乾鑿)
(度/上)
賢能太守去帝城不逺河潤九里冀京師并蒙福也(後/漢)
(書郭伋/列傳)
汦汦庶類含甘吮滋(後漢書/蔡邕傳)
春雨之灌萬物無地不澍無物不生(後漢書明/帝紀註)
莫不鳥騰魚躍喜蒙德澤(晉書摰/虞傳)
天波既洗雲油遽沐(梁書袁/昂傳)
幸聖主畱善貸之德紆好生之施解網咒禽下車泣罪
愍兹恚詬憐其觳觫加肉朽胔布葉枯株輟薪止火得
不銷爛所謂還魂斗極追氣泰山(梁書王/僧孺傳)
雲構鬱起澤及百司企春望榮内外同慶(魏書任城王/雲子澄傳)
招揺東指天下識其春人君布德率土懷其恵(周書黎/景熙藝)
(術/傳)
夫渤澥之侵沾濡千里列國之政豈周之膏潤者歟(隋/書)
(刑法/志)
洪恩大澤便同海運(隋書楊/素傳)
雷之動也萬物啟雨之潤也萬物解大人施行有似於
此(文子/上德)
治身者愛氣則身全治國者愛民則國安治身者呼吸
精氣無令耳聞也治國者布施恵德無令卞知也(河上/公註)
(老子/能為)
聖人積德不積財有德以敎愚有財以與貧既以爲人
施設德化已愈有德既以財賄布施與人而財益多如
日月之光無有盡時也(河上公註/老子顯質)
饗飲之禮先爵於卑賤而後貴者始差殽膳下浹而樂
人始奏觴不下徧君不賞差殽不下浹上不舉樂故禮
者所以恤下也(賈子/禮)
積雨潤下畜地光也(京氏易傳/大畜上)
潼滃蔚薈膚寸來㑹津液下降流潦滂沛(焦氏易林/履之恒)
府藏之富王以賑貸(焦氏易林/坎之大過)
五岳四瀆合潤為德行不失理民賴恩福(焦氏易林/恒之井)
嵩高岱宗峻直且神觸石膚寸千里蒙恩(焦氏易林/大壯之兌)
隠隠大雷霶霈為雨(焦氏易林/㢲之離)
雲興蔽日雨集草木年茂歲熟(焦氏易林/未濟之升)
次三蒼木維流厥羙可以達於瓜苞測曰蒼木維流内
恕以量也(太𤣥經/第二逹)
上九雨降於地不得止不得過測曰雨降于地澤節也
(太𤣥經/第五用)
次六飲汗吭吭得其膏滑測曰飲汗吭吭道足嗜也(太/𤣥)
(經第/六闕)
人不喜不施恩天不悅不降雨(王充論衡/雷虛篇)
細宻之雨能潤於枯瀆况於谷邪(太𤣥經第/一少解)
雖星畢之滂沲尚未齊其膏液(文選蜀/都賦)
弛秋霜之嚴威流春澤之渥恩(文選西/征賦)
民望如草我澤如春(文選曹/植士啓)
春雨潤木自葉流根鴟鴞恤功愛子及室故天稱㒺極
之恩聖有綢繆之惠(文選張悛爲/謝詢作表)
江海所流無地不潤雲雨所加無物不茂(藝文類聚封/爵部親戚封)
(表/)
固宜觀象雷雨布寛大之恩取類澤風申肆眚之令(藝/文)
(類聚治政/部赦宥詔)
非日非月蒼生仰其照臨如雲如雨天下蒙其恩蔭(文/苑)
(英華除陵/贈答上書)
語曰雷高弗雨雷在南山之下則雨矣(埤雅天/道門雷)
井以汲人水無空竭猶人君以政敎養天下惠澤旡窮
也(玉海周易/鄭康成註)
譬如甘雨潤於一切若山若澤若高若下是諸草木无
不蒙益(海空智藏/經普說品)
若如海龍普雨天下無所不潤(修行道地/經修行品)
天不終朝而雨六合者彌天之雲也𢎞淵源以潤八極
者四大之流也彼直無為降而萬物賴其澤此本無心
行而高下蒙其潤(𢎞明集/卷十二)
　　　望治
肆若農服田饑以望穫(汲冡周易/度邑解)
下泉思治也曹人疾共公侵刻下民不得其所憂而思
明王賢伯也(毛詩/下泉)
野有蔓草思遇時也君之澤不下流民竆於兵革男女
失時思不期而㑹焉(毛詩野/有蔓草)
褰裳思見正也狂童恣行國人思大國之正已也(毛詩/褰裳)
誰能亨魚者乎有能亨魚者我則漑滌而與之釜鬵以
興誰能西歸輔周治民者乎有能輔周治民者我則歸
之以周舊政令之好音(毛詩正/義匪風)
今燕虐其民王往而征之民以為將拯已於水火之中
也(孟子梁/惠王下)
民之憔悴於虐政未有甚於此時者也饑者易為食渴
者易為飲(孟子公/孫丑上)
民之思明君猶水樂卑下獸樂廣野敺之則歸其所樂
(趙氏註孟/離婁上)
莫不望景聳魂瞻雲佇足(宋書謝/莊傳)
傾首東望仰希拯接咸同旱苗之待天澤赤子之望慈
親(宋書索/虜傳)
夫流於海者行之旬月見似人者而喜矣及其朞年也
見其所嘗見物於中國者而喜矣夫去人滋久而思人
滋深歟亂世之民其去聖王亦久矣其願見之日夜無
間故賢主秀士之欲憂黔首者不可不務也(呂氏春/秋聽言)
雲雷困積大雨重疊久不見日使我心悒(焦氏易林/蠱之大畜)
喁喁嘉草思降甘雨景風生上沾洽時澍(焦氏易林/豐之未濟)
蒼生饑德億兆渴化(文苑英華孔/熙元檄一)
三伏之日炎暑赫曦男女行來其氣短急望見義井則
喜不可言未至而憂既至而樂號為歡樂井(太平御覽/詩序部伏)
(日/)
衆生樂見如夏日雲衆生樂受如夏時雨(大方等大集/經卷二十五)
猶如篤病樂見良醫處闇之者樂覩光明如没水者樂
至彼岸如受苦者樂得歸依(大方等大集/經卷二十八)
亢陽如久必思甘雨之澤災癘若多尅待良醫之藥(法/苑)
(珠林卷/九十七)
　
　
　
　
　
　
　
　
　
　喻林卷一百三
欽定四庫全書
　喻林卷一百四　　　　　明　徐元太　撰
　　政治門(九/)
　　　理財
國君有財貨而不能用如山隰不能自用其財(毛詩山/有樞)
嬪貢絲枲也器貢銀鐵石磬丹漆也幣貢玉馬皮帛也
材貢櫄幹栝栢篠簜也貨貢金玉龜貝也服貢絺紵也
斿貢燕好珠璣琅玕也物貢雜物魚鹽橘柚也(鄭氏註/周禮天)
(官太/宰)
且絶民用以實王府猶塞川原而為潢汚也其竭也無
日矣(國語/周)
登良山而採符玉泛瀛海而罩珠璣(晉書食/貨志)
壤可以為粟木可以為貨粟盡則有生貨散則有聚君人
者名之為貴財安可有(管子/中匡)
王主積于民霸主積于將士衰主積于貴人亡主積于
婦女珠玉故先王愼其所積(管子/樞言)
宫室械器非山無所仰然後君立三等之租於山曰握
以下者為柴楂把以上者為室奉三圍以上為棺槨之
奉(管子山/國軌)
善為國者如金石之相舉重鈞則金傾故治權則勢重
治道則勢羸今穀重於吾國輕於天下則諸侯之自泄
如原水之就下(管子/揆度)
此所謂用若挹於河海若輸之給馬此陰王之業(管子/輕重)
(甲/)
五穀粟米者民之司命也黄金刀布者民之通貨也先
王善制其通貨以御其司命故民力可盡也(管子輕/重乙)
源泉有竭鬼神有歇守物之終始身不竭此謂源究(管/子)
(輕重/下)
玉起於禺(音/虞)氏金起於汝漢珠起於赤野東南西北距
周七千八百里水絶壤斷舟車不能通先王為其途之
逺其至之難故託用於其重以珠玉為上幣以黄金為
中幣以刀布為下幣三幣握之則非有補於煖也食之
則非有補於飽也先王以守財物以御民事而平天下
也(管子/國蓄)
北海則有走馬吠犬焉然而中國得而畜使之南海則
有羽翮齒革曾青丹干焉然而中國得而財之東海則
有紫紶魚鹽焉然而中國得而衣食之西海則有皮革
文旄焉然而中國得而用之故澤人足乎木山人足乎
魚農夫不斵削不陶冶而足械用工賈不耕田而足菽
粟故虎豹為猛矣然君子剝而用之故天之所覆地之
所載莫不盡其美致其用(荀子/王制)
上得天時下得地利中得人和則財貨渾渾如泉源汸
汸如河海暴暴如丘山(荀子/富國)
田野縣鄙者財之本也垣窌倉廪者財之末也百姓時
和事業得叙者貨之源也等賦府庫者貨之流也故明
王必謹養其和節其流開其源而時斟酌焉(荀子富/國篇)
利出一空者其國無敵利出二空者其兵半用利出十
空者民不守(韓非子/飾令)
今夫越之具區楚之雲夢宋之鉅野齊之孟諸有國之
富而伯王之資也人主統而一之則强不禁則亾齊以
其腸胃予人家强而不制枝大而折幹以專巨海之富
而擅魚鹽之利也(鹽鐵論/刺權)
賢聖治家非一室富國非一道(鹽鐵論/本議)
夏后以𤣥貝周人以紫石後世或金錢刀布物極而衰
終始之運也(鹽鐵論/錯幣)
今山澤之財均輸之藏所以御輕重而役諸侯也汝漢
之金纎㣲之貢所以誘外國而釣𦍑胡之寶也(鹽鐵論/力耕)
聖人因天時知者因地財上士取諸人中士勞其形長
沮桀溺無百金之積蹠蹻之徒無猗頓之富(鹽鐵論/力耕)
使治家養生必於農則舜不為甄陶而伊尹不為庖(鹽/鐵)
(論力/耕)
是開利孔為民罪梯者也(鹽鐵論/本議)
家人有寶器尚函匣而藏之况人主之山海乎(鹽鐵論/禁耕)
民人藏於家諸侯藏於國天子藏於海内故民人以垣
墻為藏閉天子以四海為匣匱(鹽鐵論/禁耕)
若各居其處食其食則是橘柚不鬻朐鹵之鹽不出旃
罽不市而呉唐之材不用也(鹽鐵論/通有)
家人語陶朱為生本末異徑一家數事而治生之道乃
備(鹽鐵論/水旱)
王國富民霸國富士僅存之國富大夫亡道之國富倉
府是謂上溢而下漏(說苑/政理)
譬無異夫路人反裘而負芻也將愛其毛不知其裏盡
毛無所恃也今吾田地不加廣士民不加衆而錢十倍
必取之士大夫也(新序雜/事二)
或曰𢎞羊𣙜利而國用足盍𣙜諸曰譬諸父子為人父
而𣙜其子縱利如子何(揚子寡/見篇)
王者藏於天下諸侯藏於百姓農夫藏於囷庾商賈藏
於篋匱(初學記居/處部庫藏)
　　　通變
被髪文身錯臂左袵甌越之民也黑齒雕題鯷冠秫縫
大呉之國也禮服不同其便一也是以鄉異而用變事
異而禮易是故聖人茍可以利其民不一其用果可以
便其事不同其禮(戰國䇿趙/武靈王)
聖與俗流賢與變俱諺曰以書為御者不盡馬之情以
古制今者不達事之變故循法之功不足以高世法古
之學不足以制今(戰國䇿趙/武靈王)
三王之道若循環終而復始(史記髙/祖紀)
俗已薄於三代而行堯舜之刑是猶以鞿而御駻突違
救時之宜矣(前漢書/刑法志)
一色成體謂之純白黑雜合謂之駮欲以成平之法治
暴秦之緒猶以鄉飲酒之禮理軍市也(前漢書/海福傳)
聖人能與世推移而俗士苦不知變以為結繩之約可
復理亂秦之緒干戚之舞足以解平城之圍(後漢書崔/駰列傳)
不能通其變而一度以揆之斯契船而求劒守株而伺
兎也(後漢書張/衡列傳)
夫奕者之思盡於一局者也聖人之明周於天下者也
茍一局之勢未嘗盡同則天下之事豈必相襲哉(後漢/紀孝)
(章/下)
天以盈虚為運政以損益為道(晉書劉/毅傳)
惟天地之道一隂一陽禮俗之變一文一質(周書蘇/綽傳)
乾道變化陰陽所以消息沿創不同生靈所以順序若
使天意不變施化何以成四時人事不易為政何以利
萬姓(北史隋/本紀下)
民變而不能變是稅之傳革(管子/侈靡)
孔子西游於衞顏淵問師金曰以夫子之行為奚如師
金曰惜乎而夫子其竆哉夫芻狗之未陳也盛以篋衍
巾以文繡尸祝齋戒以將之及其已陳也行者踐其首
脊蘇者取而爨之而已將復取而盛以篋衍巾以文繡
游居寢臥其下彼不得夢必且數眯焉今而夫子亦取
先王已陳芻狗取弟子遊居寢臥其下故伐樹於宋削
迹於衞竆於商周是非其夢邪圍於陳蔡之間七日不
火食死生相與鄰是非其眯邪夫水行莫如用舟而陸
行莫如用車以舟之可行於水也而求推之於陸則没
世不行尋常古今非水陸與周魯非舟車與今蘄行周
於魯是猶推舟於陸也勞而無功身必有殃彼未知夫
無方之傳應物而不竆者也且子獨不見夫桔橰者乎
引之則俯舍之則仰彼人之所引非引人也故俯仰而
不得罪於人故譬三皇五帝之禮義法度其猶柤黎橘
柚邪其味相反而皆可於口故禮義法度者應時而變
者也今取猨狙而衣以周公之服彼必齕齧挽裂盡去
而後慊觀古今之異猶猨狙之異乎周公也故西施病
心而矉其里其里之醜人見而美之歸亦捧心而矉其
里其里之富人見之堅閉門而不出貧人見之挈妻子
而去之走彼知美矉而不知矉之所以美惜乎而夫子
其竆哉(莊子/天運)
彼後王者天下之君也舍後王而道上古譬之是猶舍
已之君而事人之君也故曰欲觀千歲則審今日欲知
億萬則審一二故曰以近知逺以一知萬以㣲知明(荀/子)
(非/相)
今有構木鑽燧於夏后氏之世者必為鯀禹笑矣有決
瀆於殷周之世者必為湯武笑矣然則今有美堯舜湯
武禹之道於當今之世者必為新聖笑矣(韓非子/五蠧)
宋人有耕田者田中有株兎走觸株折頸而死因釋其
耒而守株冀復得兎兎不可復得而身為宋國笑今欲
以先王之政治當世之民皆守株之類也(韓非子/五蠧)
為政猶沐也雖有棄髪必為之愛愛棄髪之費而忘長
髪之利不知權者也(韓非子/六反)
古者寡事而備簡樸陋而不盡故有珧銚而推車者古
者人寡而相親物多而輕利易讓故有揖讓而傳天下
者然則行揖讓髙慈惠而道仁厚皆推政也處多事之
時用寡事之器非智者之備也當大爭之世而循揖讓
之軌非聖人之治也故智者不乗推車聖人不行推政
也(韓非子/八說)
世易時移變法宜矣譬之若良醫病萬變藥亦萬變病
變而藥不變嚮之壽民今為殤子矣夫不敢議法者衆
庶也以死守者有司也因時變法者賢主也是故有天
下七十一聖其法皆不同非務相反也時勢異也故曰
良劒期乎斷不期乎鏌鎁良馬期乎千里不期乎驥驁
(呂氏春/秋察今)
五帝異道而德覆天下三王殊事而名施後世此皆因
時變而制禮樂者譬猶師矌之施瑟柱也所推移上下
者無尺寸之度而靡不中音故通於禮樂之情者能作
音有本主於中而以知矩彠之所周者也(淮南子/汜論訓)
夏后氏殯於阼階之上殷人殯於兩楹之間周人殯於
西階之上此禮之不同者也有虞氏用瓦棺夏后氏堲
周殷人用槨周人牆置翣此葬之不同者也夏后氏祭
於闇殷人祭於陽周人祭於日出以朝此祭之不同者
也堯大章舜九韶禹大夏湯大濩周武象此樂之不同
者也(淮南子/汜論訓)
禮義者五帝三王之法籍風俗一世之迹也譬若芻狗
土龍之始成文以青黄絹以綺繡纒以朱絲尸祝礿袨
大夫端冕以送迎之及其已用之後則壤土草剟而已
夫有孰貴之(淮南子/齊俗訓)
夫夏商之衰也不變法而亡三代之起也不相襲而王
故聖人法與時變禮與俗化衣服器械各便其用法度
制令各因其宜故變古未可非而循俗未足多也百川
異源而皆歸於海百家殊業而皆務於治故聖人所由
曰道所為曰事道猶金石一調不更事猶琴瑟每絃改
調今世德益衰民俗益薄欲以樸重之法治既弊之民
是猶無鏑銜橜策錣而御馯馬也學者循先襲業據籍
守舊教以為非此不治是猶持方枘而周員鑿也欲得
宜適致固焉則難矣(淮南子/汜論訓)
夫以一世之變欲以耦化應時譬猶冬被葛而夏被裘
夫一儀不可以百發一衣不可以出歲儀必應乎髙下
衣必適乎寒暑是故世異即事變時移則俗易故聖人
論世而立法隨時而舉事(淮南子/齊俗訓)
聖人以文交於世而以實從事於宜不結於一迹之塗
(淮南子/汜論訓)
伯余之初作衣也緂麻索縷手經指挂其成猶網羅後
世為之機杼勝複以便其用而民得以揜形御寒古者
剡耜而耕摩蜃而耨木鉤而樵抱甀而汲民勞而利薄
後世為之耒耜耰鋤斧柯而樵桔橰而汲民逸而利多
焉(淮南子/汜論訓)
古之所為不可更則車至今無蟬匷(淮南子/說林訓)
五色雖朗有時而渝茂木豐草有時而落物有降殺不
得自若故聖人事窮而更為法弊而改制非樂變古易
常也將以救敗持衰黜淫濟非以調天地之氣順萬物
之宜也(淮南子/泰族訓)
善聲而不知轉未可謂能歌也善言而不知變未可謂
能說也持規而非矩執凖而非繩通一孔曉一理而不
知權衡以所不覩不信人若蟬之不知雪堅據古人以
應當世猶辰參之錯膠柱而調瑟固而難合矣(鹽鐵論/相刺)
俗非唐虞之時而世非許由之民而欲廢法以治是猶
不用櫽栝斧斤欲撓曲直枉也(鹽鐵論/大論)
今欲以敦朴之時治抗弊之民是猶遷延而拯溺揖讓
而救火也(鹽鐵論/大論)
聖人之與聖也如矩之三雜規之三雜周則又始窮則
反本也(說苑/修文)
或問新敝曰新則襲之敝則損益之(揚子問/道篇)
聖人之法未嘗不闗盛衰焉昔者堯有天下舉大綱命
舜禹夏殷周屬其子不膠者卓矣唐虞象刑惟明夏后
肉辟三千不膠者卓矣堯親九族協和萬國湯武桓桓
征伐四克由是言之不膠者卓矣禮樂征伐自天子所
出春秋之時齊晉實予不膠者卓矣(揚子先/知篇)
一行之禮非隨時禮也一定之法非隨時法也(淮南子/汜論訓)
(解/)
夫骨塡肉補之藥長於養體益壽而不可以救暍溺之
急也務寛含垢之政可以蒞敦御朴而不可以拯衰弊
之變也虎狼見逼不揮戈奮劒而彈琴詠詩吾未見其
身可保也燎火及室不奔走灌注而揖讓盤旋吾未見
其焚之自息也(抱朴子外/篇審舉)
夫德教者黼黻之祭服也刑罰者捍刃之甲胄也若德
教治狡暴猶以黼黻御剡鋒也以刑罰施平世是以甲
胄升廟堂也(抱朴子外/篇用刑)
至醇既澆於三代大樸又散於秦漢道衰於疇昔俗薄
乎當今而欲結繩以整姦欺不言以化狡猾委轡䇿而
乘奔馬於險塗舍柁櫓而汎舟以淩波盤旋以逐走盜
揖讓以救災火斬晁錯以却七國舞干戈以平赤眉未
見其可也(抱朴子外/篇用刑)
欲以太昊之道治偷薄之俗以畫一之歌救鼎湧之亂
非識因革之隨時明損益之變通也所謂刻舟以模遺
劒叅天而射五歩摜犀兕之甲以渉不測之淵衿却寒
之裘以禦鬱隆之暑踵之解結頥之搔背其為憤憤莫
此之劇矣(抱朴子外/篇用刑)
夫三王不相沿樂五帝不相襲禮而其移風易俗安上
治民一也或革或因損益懐善何必當乘船以登山策
馬以渉川被甲以升廟堂重裘以當隆暑乎若謂古事
終不可變則棺槨不當代薪埋衣裳不宜改祼袒矣(抱/朴)
(子外篇/省煩)
常制不可以待變化一塗不可以應無方刻船不可以
索遺劒膠柱不可以諧清音故翠盖不設於晴朗朱輪
不施於渉川味淡則加之以鹽沸溢則增水而減火(抱/朴)
(子外篇/廣譬)
丹書鐵劵刺牲㰱血不能救違約之弊則難以結繩檢
矣五刑九伐赤族之盛不足以止覬覦之姦則不可以
舞干化矣(抱朴子外/篇廣譬)
若舟車之代歩渉文墨之改結繩諸後作而善於前事
其功業相次千萬者不可復縷舉也(抱朴子外/篇鈞世)
三皇五帝之禮義法度期於合時宜應治體而已彼以
為羙者此或以為惡故當應時而變然後皆適也然則
禮義當其時而用則西施矣遇時而不棄則醜人矣(郭/子)
(註莊/天運)
若握一世之法以傳百世之人由以一衣擬寒暑一藥
治痤瘕也若載一時之禮以訓無竆之俗是刻舟而求
劒守株而待兎(劉子/法術)
療饑不期於鼎食振溺無待於規行是以三王異道而
共昌五霸殊風而並烈(文選王融/䇿秀才文)
聖人之變如水隨形形平則平形險則險(太平御覽人/事部敘聖)
　　　撥亂
雲雷屯君子以經綸(易/屯)
初六幹父之蠱有子考无咎厲終吉象曰幹父之蠱意
承考也(易/蠱)
九五无妄之疾勿藥有喜(易无/妄)
天地革而四時成湯武革命順乎天而應乎人革之時
大矣哉(易/革)
利渉大川乘木有功也(易/渙)
初六用拯馬壯吉(易/渙)
若火之燎于原不可嚮邇其猶可撲滅(書盤/庚上)
商罪貫盈天命誅之(書泰/誓上)
若渉淵水予惟往求朕攸濟(書大/誥)
無若火始燄燄厥攸灼叙弗其絶(書洛/誥)
若游大川予往暨汝奭其濟小子(書君/奭)
若莠生苗若秕在粟恐被鋤治簸颺(孔氏傳書/仲虺之誥)
禍毒在汝身徒奉持所痛而悔之則於身無所及(孔氏/傳書)
(盤庚/上)
稼穡之夫除草養苗我長念天亡殷惡主亦猶是矣我
何敢不順天終竟我壟畞乎(孔氏傳/書大誥)
燎之方揚寧或滅之(詩小雅/正月)
苞有三蘖莫遂莫達(叶他悅反○/詩頌長發)
雨雪之盛瀌瀌然至日將出其氣始見人則皆稱曰雪
今消釋矣喻小人雖多王若欲興善政則天下聞之莫
不曰小人今誅滅矣(鄭氏箋/詩角弓)
夏田為苗擇取不孕任者若治苗去不秀實者(鄭氏註/周禮夏)
(官大/司馬)
今之欲王者猶七年之病求三年之艾也茍為不畜終
身不得茍不志於仁終身憂辱以陷於死亡(孟子離/婁上)
麋鹿在牧蜚鴻滿野天下享殷乃今有成(史記周/本紀)
秦失其鹿羣雄競逐狐鳴楚祠龍興沛谷(史記秦/楚表賛)
馭委其轡馬駘其銜四牡横奔皇路險傾方將拑勒鞬
􁀙以救之豈暇鳴和鑾清節奏哉(後漢書崔/駰列傳)
掃六合之穢慝清宇宙之埃塵連光芒於白日屬炎氣
於景雲(後漢書蔡/邕列傳)
用能蕩氛霧於昊蒼耀晨輝於宇宙(晉書簡/文帝紀)
茨草穢堂階掃截不得生(晉書樂/志下)
臨河救溺不卜命之短長脉病三年不豫絶其餐饋(晉/書)
(郭㻦/傳)
雖洪水滔天猶欲濟彼俱溺(晉書秃髪/烏孤紀)
固以興滅繼絶舟航淪溺矣(宋書武帝/中本紀)
陛下張天造歷駕日登皇聲雷宇宙勢壓河岳而封豕
殘魂未屠劒首長蛇餘喘偸窺外甸(南齊書孔/稚圭傳)
拯横流於碣石撲燎火於崑岑(陳書高/祖上紀)
聖上之養庶物若慈母之養赤子今赤子幾臨危壑將
赴水火以煩勞而不救豈赤子所望於慈母(魏書張/普惠傳)
回嘗聞之夫子曰治國去之亂國就之醫門多疾願以
所聞思其則庶幾其國有瘳乎(莊子人/間世)
聖人以治天下為事者也必知亂之所自起焉能治之
不知亂之所自起則不能治譬之如醫之攻人之疾者
然必知疾之所自起焉能攻之不知疾之所自起則弗
能攻(墨子兼/愛上)
夫兩堯不能相王兩桀不能相亡亡王之機必其治亂
其强弱相踦者也木之折也必通蠧墻之壞也必通隙
然木雖蠧無疾風不折墻雖隙無大雨不壞萬乘之主
有能服術行法以為亡徵之君風雨者其兼天下不難
矣(韓非子/亡徵)
易曰困于石據于蒺藜入于其宫不見其妻凶此言困
而不見據賢人者也昔者秦繆公困于殽疾據五羖大
夫蹇叔公孫支而小霸晉文困于驪氏疾據咎犯趙衰
介子推而遂為君越王勾踐困于㑹稽疾據范蠡大夫
種而霸南國齊桓公困于長勺疾據管仲寗戚隰朋而
匡天下此皆困而知疾據賢人者也夫困而不知疾據
賢人而不亡者未甞有之也(韓詩/外傳)
夫衣小缺襟裂可以補而必待全匹而易之政小缺法
令可以坊而必待雅頌乃治之是猶舍鄰之醫而求俞跗而後
治病廢汙池之水待江海而後救火也(鹽鐵論/申韓)
聖人仁士之於天地之間民之父母也今為濡足之故
不救溺人可乎(新序/節七)
針頭刺手百病瘳愈抑按捫炙死人復起(焦氏易林/萃之節)
震風凌雨然後知夏屋之為帡幪也虐政虐世然後知
聖人之為郛郭也(揚子/吾子)
次六大虛既邪或直之或翼之得矣夫測曰虛邪矣夫
得賢臣也(太𤣥經/第一羨)
次五㧞車山淵宜於大人測曰㧞車山淵大位力也(太/𤣥)
(經第/一礥)
上九崇崇髙山下有川波其人有輯航可與過其測曰
髙山大川不輯航不克也(太𤣥經/第一礥)
次八割其蠧得心疾測曰割其蠧國所便也(太𤣥經/第六割)
次八小子在淵文人播船測曰文人播船濟溺世也(太/𤣥)
(經第/六將)
凡療病者必知脉之虛實氣之所結然後為之方故疾
可愈而壽可長也為國者必先知民之所苦禍之所起
然後為之禁故姦可塞而國可安也(濳夫論/述赦)
夫聖賢之治世也有術得其術則功成失其術則事廢
譬猶醫之治病也有方篤劇猶治無方毚㣲不愈夫方
猶術病猶亂醫猶吏藥猶教也方施而藥行術設而教
從教從而亂止藥行而病愈治病之醫未必惠於不為醫
者然而治國之吏未必賢於不能治國者偶得其方遭
曉其術也(王充論衡/宋賢篇)
穀登歲平庸主因緣以建德政顚沛危殆聖哲優者乃
立功化是故㣲病恒醫皆巧篤劇扁鵲乃良(王充論衡/恢國篇)
令濮上巴人反安樂之正音腠理之疾無退走之滯患
者豈有方乎(抱朴子外/篇審舉)
見不善則若鷹鸇之摶鳥雀覩亂萌則若薙(他計/切)田之
芟蕪薉(抱朴子外/篇用刑)
波川之險須輯航而濟之礥(下研/切)難之世須聖人而㧞
之也(太𤣥經第/一礥解)
大壯􁁉(音/厥)仡仡(許訖/切)趯(他歷/切)欻欻(許勿/切)頁(音/頡)趾􁠘(音/顚)足
首(首/同)出傳曰􁁉仡仡健也趯欻欻動也頁趾􁠘倒也足
首出反也昔王由是行正于内作威于外􁀙(剛/)以守之
決以斷之眤尒賢良警尒戒懼(元包/太陰)
困􁀙(朏/同)晦泓(鳥宏/切)竭聰蒙咽噎(於結/切)疒(音/疾)罹于憂諑加
于譎傳曰􁀙晦泓竭月之没澤之枯也聰蒙咽噎耳之
患喉之病也疒罹于憂􁋬愁苦也諑加于譎遭䜛毁也
昔王由是省法于内布澤于外進決諌逐諛佞廣乃聰
􁄽(音/杜)乃讟(元包/少陰)
言治國及修身者如車奔舟覆故欲救之(揚子法言/註寡見篇)
去風雲則天清而水平誅暴亂則君聖而時泰(文選陸/士衡演)
(連珠/註)
治定功成邇安逺肅忘兹鹿駭息此狼顧(文選陸陲/石闕銘)
思樹芳蘭翦除荆棘(文選袁宏/名臣序賛)
三秦席卷項籍灰分逋虜霧散遺寇雲徹泛時雨以清
天灑狂塵以肅地(廣文選陸士/龍盛德頌)
瞻星昧環拱之方託水迷朝宗之義積蠅為衆長蛇稱
長(文苑英華/魏収移文)
大必包小天地之常規明能通暗日月之常理(文苑英/華檄一)
(隋檄陳/尚書文)
蜂目已奔狼心遂革(文苑英華庾信職官二/十七刺史一神道碑)
元帥逞梟鳶之心銳卒畜蜂蠆之毒蠅飛藩棘蟻附池
隍(文苑英華移文移/虜淮陽太守文)
扇之以仁風駈之以大威霜雪被而洪棘枯綱維振而
逆鱗掃(太平御覽皇王部後/漢世祖光武皇帝)
拯壓傾構引溺危波(初學記居/處部宫)
一者善知病二者善知病源三者善知病對治四者善
知治病已當來更不動發(雜阿含經/卷十五)
云何良醫善知病對治謂良醫善知種種病應塗藥應
吐應下應灌鼻應熏應取汗如是此種種對治是名良
醫善知對治(雜阿含經/卷十五)
　
　
　
　
　
　
　
　喻林卷一百四
欽定四庫全書
　喻林卷一百五　　　　　明　徐元太　撰
　　政治門(十/)
　　　更新
蠱元亨利渉大川先甲三日後甲三日(易/蠱)
山下有風蠱君子以振民育德(易/蠱)
幹父之蠱意承考也(易/蠱)
先庚三日後庚三日吉(易/㢲)
若顚木之有由蘖(書盤/庚上)
今往遷都更求昌盛如顛仆之木有用生蘖哉(孔氏傳/書盤庚)
(上/)
此都毁壞若枯死之木若棄去毁壞之邑更得昌盛猶
顚仆枯死之木用生蘖哉(尚書正義/盤庚上)
人之有疾治之以理則疾去人之有惡化之以道則惡
除(尚書正/義康誥)
原田毎毎舍其舊而新是謀(左傳僖公/二十八年)
今有人日攘其隣之雞者或告之曰是非君子之道曰
請損之月攘一雞以待來年然後已如知其非義斯速
已矣何待來年(孟子滕/文公下)
及漢興依日月之末光何謹守管籥因民之疾苦秦法
順流與之更始(史記蕭相/國世家)
臨淵羡魚不如退而結網今臨政而願治七十餘歲矣
不如退而更化(前漢書董/仲舒傳)
琴瑟不調甚者必解而更張之乃可鼓也為政而不行
甚者必變而更化之乃可理也當更張而不更張雖有
良工不能善調也當更化而不更化雖有大賢不能善
治也(前漢書董/仲舒傳)
前尹司馬芝舉其綱而太簡次尹劉静綜其目而太蜜
後尹李騰毁常法以收一時之聲蝦立司馬氏之綱統
裁劉氏之綱目以經緯之(魏志傅/蝦傳註)
藜蓧糧莠化為善草魑魅魍魎更成虎士(呉志諸/葛恪傳)
清直之風既澆糟粃之俗猶在誠宜濯以滄浪之流漉
以吞舟之網(晉書應/詹傳)
改前轍者則車不傾革往弊者則政不爽(晉書嵇/紹傳)
琴瑟時未調改弦當更張矧乃治天下此要安可忘(宋/書)
(樂四/志)
匪更惉懘奚取九成(宋書謝/莊傳)
譬琴瑟不調必改而更張法度不平亦須蕩而更制(魏/書)
(崔𤣥/伯傳)
問道者更正聞道者更容(晏子/問上)
龎煖曰王其忘乎昔伊尹醫殷太公醫周武王百里醫
秦申麃醫郢原季醫晉范蠡醫越管仲醫齊而五國霸
其善一也然道不同數卓襄王曰願聞其數煖曰王獨
不聞魏文侯之問扁鵲耶曰子昆弟三人其孰最善為
醫扁鵲曰長兄最善中兄次之扁鵲最為下魏文侯曰
可得聞邪扁鵲曰長兄於病視神未有形而除之故名
不出於家中兄治病其在毫毛故名不出於閭若扁鵲
者鑱血脉投毒藥副肌膚間而名出聞於諸侯魏文侯
曰善使管子行醫術以扁鵲之道曰桓公㡬能成其霸
乎凡此者不病病治之無名使之無形至功之成其下
謂之自然故良醫化之拙醫敗之雖幸不死創伸股維
卓襄王曰善寡人雖不能無創孰能加秋毫寡人之上
哉(鶡冠子/世賢)
俗茍沴必為治以矯之物茍溢必立制以檢之累於俗
飾於物者不可與為治矣(尹文子/大道上)
國亂而治之者非案亂而治之之謂也去亂而被之以
治人汙而修之者非案汙而修之之謂也去汚而易之
以修故去亂而非治亂也去汚而非修汙也(荀子不/茍篇)
善毛廧西施之美無益吾面用脂澤粉黛則倍其初言
先王之仁義無益於治明吾法度必吾賞罰者亦國之
脂澤粉黛也(韓非子/顯學)
去其瞀而載之木解其劍而帶之笏(淮南子/道應訓)
衣弊而革裁法弊而更制(鹽鐵論/詔聖)
繼大功之勤養勞勌之民此用麋鬻之時(鹽鐵論/復占)
墟弊室舊更為新家(焦氏易林/屯之蠱)
雖不當路踰吾舊舍(焦氏易林/復之困)
深谷爲陵衰者復興亂傾之國民德安息(焦氏易林/明夷之比)
故室舊廬消散无餘不如新創可以樂居(焦氏易林/萃之小過)
膏澤沐浴洗去汚辱(焦氏易林/漸之噬嗑)
次八駟馬跙(才與/切)跙而更其御測曰駟馬跙跙更御乃
良也(太𤣥經/第三更)
鼔瑟者誤於張弦設柱宫商易聲其師知之易其弦而
復移其柱(王充論衡/譴告篇)
火焚宿草以殖嘉穀更之道也宜更而不更嘉穀之病
也(太𤣥經第/三更解)
王莽在位如妖氣之在天世祖除之凶惡無餘(李善註/文選東)
(京/賦)
譬彼針與石效疾而稱良行葦非不厚悠悠何詎央琴
瑟時未調改弦當更張(廣文選何承/天正邪篇)
逐下祑於後堂兮迎宓妃於伊雒刜䜛賊於中廇兮選
呂管於榛薄叢林之下無怨士兮江河之畔無隐夫三
苖之徒以放逐兮伊臯之倫以充廬(廣文選劉/子政憂苦)
御馬失節其車是碎御天下失節四海失墜桀紂是湯
武之梯秦項是大漢之階(意林周/生列子)
夫君政陵遲如乘敝車若能求巧工使葺理之折則接
之緩則揳之可復新矣(意林/正論)
　　　乆成
日月得天而能乆照四時變化而能乆成聖人乆於其
道而天下化成(易/恒)
若今日勤而明日惰昨日是而今日非自旁觀之則有
新有舊言王德行終始皆同不有衰殺從旁觀之每日
益新(尚書正義/咸有一德)
視彼鶺鴒之鳥尚則飛則鳴既飛以翼又鳴以口翼也
口也無有止息之時况人之處世其可自舎視此鶺鴒
以為喻節故我王當日此行行視朝之禮又而月此行
行視朔之政與羣臣議政事日有所决月有所行亦如
鶺鴒無肯止息時也(毛詩正/義小宛)
王之為政當如昊天之德寒暑有常不為差忒(毛詩正/義抑)
農夫既勤耘耨苗稼成熟當本此仁恩愛惜之心以聚
集所收勿令浪為費散聖王勸課行善既畢本此仁恩
和親聚集善道使不廢棄也(禮記正/義禮運)
傳曰五年再閏天道乃僃夫以天地之靈猶五載以成
其化况人道哉(後漢書/朱浮傳)
天下非一時之用也海内非一旦之功也(後漢書/朱浮傳)
天地不能頓為寒暑人主亦不能頓為隆替故寒暑漸
於春秋隆替起於得失(晉書郤/詵傳)
地不易其則故萬物生焉主不易其則故百姓安焉(管/子)
(形勢/解)
天覆萬物制寒暑行日月次星辰天之常也治之以理
終而復始主牧萬民治天下蒞百官主之常也治之以
法終而復始(管子形/勢解)
百工之子不學而能者非生巧也言有常事也今也國
無常道官無常法是以國家日繆(慎子/威德)
上九星如歲如復繼之初測曰星如歲如終始養也(太/𤣥)
(經第/六養)
人賴其利百年而崩人畏其神百年而亡人用其敎百
年而移(初學記帝王/部總叙帝王)
　　　視效
若有疾惟民其畢棄咎若保赤子惟民其康又(書康/誥)
一人有事於四方若卜筮罔不是孚(書君/奭)
爾惟風下民惟草(書君/陳)
化惡爲善如欲去疾治之以理則惟民其盡棄惡修善
(孔氏傳/書康誥)
民從上敎而變猶草應風而偃不可不愼(孔氏傳/書君陳)
水之性可停可行亦言姪娣之善惡在文姜也(鄭氏箋/詩敝笱)
如雨言無常天下之則下天不下則止以言姪娣之善
惡亦文姜所使止(鄭氏箋/詩敝笱)
文王為政先以心研精合於禮義然後施之萬民視而
觀之其好而樂之如覩金玉然(鄭氏箋/詩棫樸)
佼佼然飛而往來者桑扈之鳥也有鶯然其羽之文章
故人皆觀視而念愛之以興動而升降者王與羣臣也
當有威儀禮法則天下亦觀視而樂仰之(毛詩正/義桑扈)
泉水有芹而人得采焉王者有道而諸侯法焉(毛詩正/義采菽)
有人鼓擊其鐘於宫内其聲必聞於外擊鐘而欲外之
不聞不可得也以興王既廢黜其后於宫内其化必流
於天下廢后而使天下之不傚王亦不可得也(毛詩正/義白華)
墟墓之間未施哀於民而民哀社稷宗廟之中未施敬
於民而民敬(禮記檀/弓下)
子云上酌民言則下天上施上不酌民言則犯也下不
天上施則亂也(禮記/坊記)
堂上觀乎室堂下觀乎上(禮記/坊記)
孔子射於矍相之圃蓋觀者如堵牆(禮記/射義)
我以惡人爲君亦使我惡如大鳥姜姜於上小鳥賁賁
於下(鄭氏註/禮表記)
善冶之家其子弟見其父兄世業鋾鑄金鐵使之柔合
以補治破噐皆合全好故此子弟仍能學爲袍裘補續
獸皮片片相合以至完全也善爲弓之家使幹角撓屈
調和成其弓故其子弟亦覩其父兄世業仍學取楊柳
和軟撓之成箕也(禮記正/義學記)
夫君也者民之川澤也行而從之羙惡皆君之由民何
能爲焉(國語/魯)
一人善射百夫决拾(國語/呉)
莫敖子華對威王曰昔者先君靈王好小腰楚士約食
馮而能立式而能起食之可欲忍而不入死之可惡然
而不避華聞之其君好發者其臣决拾君王直不好若
君王誠好賢此五臣者皆可得而致之(戰國䇿/楚威王)
雅頌之音理而民正嘄噭之聲興而士奮鄭衞之曲動
而心淫(史記/樂書)
雙劍之節崇而飛白之俗成挾琴之容飾而赴曲之和
作(晉書/禮上)
辰極既廻衆星斯仰本源既運枝泒自遷(晉書桓/温傳)
衆之從上猶水之居噐也故兆庶之情信於所習(晉書/裴秀)
(傳/)
御民之轡在上之所貴道民之門在上之所先召民之
路在上之所好惡故君求之則臣得之君嗜之則臣食
之君好之則臣服之君惡之則臣匿之(管子/牧民)
主好本則民好墾草菜主好貨則人賈市主好宫室則
工匠巧主好文采則女工靡夫楚王好細腰而美人省
食呉王好劍而國士輕死死與不食者天下之所共惡
也然而為之者何也從主之所欲也而况愉樂音聲之
化乎(管子七/臣七主)
桓公曰弓弩多匡䡔(音/啓)者而重籍於民奉繕工而使弓
弩多匡䡔者其故何也管子對曰鵞鶩之舍近鵾雞鵠
䳈(音/保)之通逺鵠鵾之所在君請式璧而聘之桓公曰諾
行事期年而上無闕者前無趨人三月解􁁜弓弩無匡
䡔者召管子而問曰此何故也管子對曰鵠鵾之所在
君式璧而聘之菹澤之民聞之越平而射逺非十鈞之
弩不能中鵾雞鵠䳈彼十鈞之弩不得􁁉擏不能自正
故三月解􁁜而弓弩無匡䡔者此何故也以其家習其
所也(管子輕/重甲)
鴻鵠鏘鏘唯民歌之濟濟多士殷民化之(管子/形勢)
政煩苛則人姦偽政省一則人醇樸夫人俗隨國政之
方圓猶蠖屈之於葉也食黄則身黄食蒼則身蒼(亢倉/子政)
(道/)
昔齊桓好衣紫闔境不鬻異采楚莊愛細腰一國皆有
饑色上之所以率下乃治亂之所由也(尹文子/大道上)
合符節别契劵者所以為信也上好權謀則臣下百吏
誕詐之人乘是而後欺探籌投鈎者所以為公也上好
曲私則臣下百吏乘是而後偏衡石稱權者所以為平
也上好傾覆則臣下百吏乘是而後險斗斛敦槩者所
以為嘖也上好貪利則臣下百吏乘是而後鄙(荀子/君道)
君者儀也儀正而景正君者槃也槃圓而水圓君者盂
也盂方而水方君射則臣决楚莊王好細腰故朝有餓
人(荀子/君道)
主者民之唱也上者下之儀也彼將聽唱而應視儀而
動唱嘿則民無應也儀隱則下無動也不應不動則上
下無以相有也(荀子/正論)
趙王好勇而民多輕死楚靈王好細腰而國中多餓人
齊桓公妬而好内故豎刁自宫以治内桓公好味易牙
蒸其首子而進之燕子噲好賢故子之明不受國故君
見惡則羣臣匿端君見好則羣臣誣能人主欲見則羣
臣之情態得其資矣(韓非子/二柄)
廣廷嚴居衆人之所肅也宴室獨處曾史之所慢也觀
人之所肅非得情也且君上者臣下之所為飾也好惡
在所見臣下之飾姦物以愚其君必也(韓非子/難三)
為人君者猶盂也民猶水也盂方水方盂圜水圜(韓非/子外)
(儲說/左上)
叔向御坐平公請事公腓痛足痺轉筯而不敢壊坐晉
國聞之皆曰叔向賢者平公禮之轉筯而不敢壊坐晉
國之辭仕託慕叔向者國之錘矣(韓非子外/儲說左上)
齊王好紫衣齊人皆好也齊國五素不得一紫齊王患
紫䝿傅說王曰詩云不躬不親庶民不信今王欲民無
衣紫者王以自解紫衣而朝羣臣有紫衣進者曰益逺
寡人惡臭是日也郎中莫紫衣是月也國中莫紫衣是
歲也境内莫紫衣(韓非子外/儲說左上)
上好道下好德上好武下好力聖人原小知大察内知
外(河上公註/老子鑒逺)
為人君者其出令也其如聲士民學之其如響曲折而
從君其如景矣(賈子大/政上)
人主之居也如日月之明也天下之所同側目而視傾
耳而聽延頸舉踵而望也(淮南子/主術訓)
上求材臣殘木上求魚臣乾谷上求楫而下致船上言
若絲下言若綸(淮南子/說山訓)
夫刻肌膚鑱皮革被創流血至難也然越為之以求榮
也聖王在上明好惡以示之經誹譽以導之親賢而進
之賤不肖而退之無被創流血之苦而有髙士尊顯之
名民孰不從(淮南子/㤗族訓)
夫上之化下猶風靡草東風則草靡而西西風則草靡
而東在風所由而草為之靡是故人君之動不可不慎
也(說苑/君道)
臣聞之君好之則臣服之君嗜之則臣食之夫尺蠖食
黄則其身黄食蒼則其身蒼君其猶有諂人言乎(說苑/君道)
君使服之於内而禁之於外猶懸牛首於門而求買馬
肉也公胡不使内勿服則外莫敢為也(說苑/政理)
明主有擊壤之歌則大臣有輿人之誦上有畫一之諺
則下有五袴之謠此表樹而影必從者也楚人有言曰
大臣無貂裘則有司寒大臣無甘饌則有司瘠大臣無
私門則有司廉(天禄閣外/史黜陟)
言叩擊五音各以其聲感而相應也以言君求仁則仁
至修正而下直也(王逸註楚/辭七諫)
衝飆謐氣則轉蓬山峙修綱既舒則萬目齊理故未有
上好謙而下慢主賤寶而俗貧(抱朴子外/篇廣譬)
上之所多者下不能安其少也(郭子註/莊胠篋)
君以民為體民以君為心心好之身必安之君好之民
必從之未見心好而身不從君欲而民不隨也(劉子/從化)
人之從君如草之從風水之從器故君之德風之與器
也人之情草之與水也草之戴風風鶩東則東靡風鶩
西則西靡是隨風之東西也水之在器器方則水方器
圓則水圓是隨器之方圓也下之事上從其所行猶影
之隨形響之應聲言不虛也(劉子/從化)
昔齊桓公好衣紫闔境盡被異綵晉文公不好服羔裘
羣臣皆衣䍧羊魯哀公好儒服舉國皆着儒衣趙武靈
王好鵕􁀙國人咸冠鵕冠紫非正色䍧非羙毳儒非俗
服鵕非冠飾而競之者隨君所好也(劉子/從化)
靁霆始發草木舒榮則蟄蟲處巖崖者莫不傾聽而起
(前漢書註/禮樂志)
物無常性惟化所珍故水本驚蕩風静則安屋本貞堅
風來則傾亦由貞專之女值淫奔之俗或有桑中之心
凶虐之人被淳風之化當挾賢士之義(李善註文選陸/士衡演連珠)
夫馬者王良御之則和馴端正致逺道矣僕人御之則
遲奔毁車矣民者譬之馬也堯舜御之則天下端正桀
紂御之則天下奔於歴山(太平御覽/工藝部御)
　　　治效
上九何天之衢亨象曰何天之衢道大行也(易大/畜)
六五貞吉升階(易/升)
上六井收勿幕有孚元吉(易/井)
凡物可收成者則謂之收如五穀之有收也上六處井
之極水已出井井功大成者也故曰井收(周易正/義井)
天下惡草煥然咸飾若草木同華(孔氏傳/書湯誥)
周道如砥(音/紙)其直如矢(詩小雅/大東)
翩彼飛鴞(音/梟)集于泮林食我桑黮(音/甚)懷我好音(詩頌/泮水)
桃夭后妃之所致也不妬忌則男女以正婚姻以時國
無鰥民也(毛詩/桃夭)
兎罝后妃之化也關雎之化行則莫不好德賢人衆多
也(毛詩/兎罝)
騶虞鵲巢之應也鵲巢之化行人倫既正朝廷既治天
下純被文王之化則庶類蕃殖蒐田以時仁如騶虞則
王道成也(毛詩/騶虞)
既醉太平也醉酒飽德人有士君子之行焉(毛詩/既醉)
四體既正膚革充盈人之肥也父子篤兄弟睦夫婦和
家之肥也大臣法小臣廉官職相序君臣相正國之肥
也天子以德為車以樂為御諸侯以禮相與大夫以法
相序士以信相考百姓以睦相守天下之肥也(禮記/禮運)
聖帝流德天下震懾諸侯賔服連四海之外以為帶安
於覆盂動猶運之掌(前漢書東/方朔傳)
金石不足以銘髙八音不足以贊羙(晉書齊/王冏傳)
皇風載韙時聖道醇舉實為秋摛藻為春(晉書潘/岳傳)
雕顏卉服之鄉龍荒朔漠之長莫不廻首朝陽沐浴𤣥
澤(宋書武帝/中本紀)
德漏下泉功昭上象(南齊書海/陵王本紀)
文敎與鵬翼齊舉武功與日車並運(梁書武/帝上紀)
野蠶自績何謝歐絲閑田生稻寧殊雨粟(梁書元/帝紀)
莫不浸仁沐義照景飲醴(梁書江/淹傳)
配天之業光辰象而利貞格地之功侔川岳而長逺(陳/書)
(宣帝/紀)
今聖化淳洽穆如韶夏食椹懷音梟獍猶變(魏書竇瑗/良吏傳)
其他碌碌咸知款貢豈牛馬内向東風入律者也(魏書/髙句)
(麗史/臣傳)
威德所被飇飛霧襲(北史王憲曾/孫王晞傳)
太平之時無瘖龎跛𦕈尫蹇侏儒折短父不哭子兄不
哭弟道無襁負之遺育然各以其序終者賢醫之用也
故安止平正除疾之道無他焉用賢而已矣(韓詩外/傳卷三)
龍逰鳯舞歲樂民喜(焦氏易林/解之革)
種一得十日益有息仁政獲民四國親睦(焦氏易林/萃之姤)
被珠銜玉沐浴仁德(焦氏易林/未濟之離)
次六昆于井市文車同軌測曰昆于井市同一倫也(太/𤣥)
(經第/四昆)
徽纒縈而靡係鞭朴棄而無加(蔡中郎集太/傅胡公碑)
使附德者若潛萌之恱甘雨見歸者猶行潦之赴大川
黎民安之若綠葉之綴脩柯左衽仰之若衆星之繫北
辰(抱朴子外/篇君道)
員首遽善猶氤氲之順勁風要荒承指若響亮之和絶
音(抱朴子外/篇君道)
恩德比之於水近者游其原逺者浮其末也(前漢書註/司馬相如)
(傳/)
却走馬以糞車何惜騕褭與飛兎(文選東/京賦)
聲與風翔澤從雲遊(文選東/京賦)
於是百姓滌瑕盪穢而鏡至清(文選東/都賦註)
南箕之風不能暢其化離畢之雲無以豐其澤(文選張/恊七命)
庶士傾風萬流仰鏡(文選顏延/之釋奠詩)
逺無不肅邇無不懐如風之偃如樂之諧(文選王儉/禇淵碑文)
位以龍飛文以虎變𤣥澤旁流仁風潛扇區内宅心方
隅回面(文選應/禎詩)
惠露霑呉仁風扇越(文選沈約安/陸王碑文)
鴻鈞之世何物不樂飛鳥翕翼泉魚奮躍(文選王褒四/子講德論)
邇陿遊原遐濶泳沬(文選司馬長/卿封禪文)
厥被風濡化者京師沈潛甸内帀洽侯衞厲揭要荒濯
沐(文選揚子雲/劇秦羙新)
靈輝朝覯稱物納照時風夕灑程形賦音是以至道之
行萬類取足於世大化既洽百姓無匱於心(文選陸機/演連珠)
九夷之從王化猶洪聲之收清響黎苗之樂函夏若遊
形之招惠景(補文選夏/侯湛抵疑)
蜂蠆止毒熊羆輟猛(廣文選束廣/微𤣥居釋)
善為治者士實於朝野牛馬實於陸鳥獸實於林(意林/晁錯)
(新/書)
山神曰螭物精曰魅土精曰羵水精曰罔象木精曰畢
方火精曰遊光金精曰清明天下有道則衆精潛藏(意/林)
(正/部)
至徳之明日月若連璧(藝文類聚/天部日)
共瀛海而恒流並嵩華而莫朽(藝文類聚帝王部/陳宣帝哀䇿)
甘露降耆老得敬則松栢受之尊賢容衆則竹葦受之
甘露者仁澤也其凝如脂其美如飴(事文類聚霜/晉中興書)
丹丘千年一燒黄河千年一清皆至聖之君以為瑞(事/文)
(類聚河王子/年拾遺記)
八風並唱未足頌其英聲六樂俱陳無以歌其神武(文/苑)
(英華庾信/賀㨗一表)
六代之舞陳於惣章九州之音(一作/歌)登於司樂虞䕫拊
石晉曠調鐘未足頌此英華(一作/聲)無以宣其盛德者也
(文苑英華徐/陵遷譴上書)
仁澤之所灑沾惠風之所偃靡威武之所騰驤刑政之
所宣暢浩浩乎其不可涯涘(文苑英華移文移/虜淮陽太守文)
爰自開闢不羈不絆周公攝祚白雉是獻(初學記州郡/部嶺南道)
　　　至治
大和之國無待於意而為醫大和之俗無待於養而為
藥不以物滑和不以欲亂情(子華子北/宫意問)
彼其視鳳凰麒麟也豢牢之養爾彼其視醴液甘露也
甽澮之寫爾彼其視芝房竹實凡草木之異者畦圃之
毓爾彼其視玉石瓌恠凡種種之族者篋襲之藏爾(子/華)
(子北宫/意問)
德之盛山無徑迹澤無橋梁不相往來舟車不通何者
其民猶赤子也(鶡冠子/備知)
至德之世不尚賢不使能上如標枝民如野鹿(莊子/天地)
呴嫗覆育萬物羣生潤於草木浸於金石禽獸碩大毫
毛潤澤羽翼奮也角觡生也獸胎不贕鳥卵不􁍄父無
喪子之憂兄無哭弟之哀童子不孤婦人不孀虹蜺不
出賊星不行含德之所致也(淮南子/原道訓)
當此之時禽獸蝮蛇無不匿其爪牙藏其螫毒無有攫
噬之心(淮南子/覽㝠訓)
臥倨倨興眄眄一自以為馬一自以為牛其行蹎蹎其
視瞑瞑侗然皆得其和莫知所由生浮游不知所求魍
魎不知所往(淮南子/覽㝠訓)
虎狼不妄噬鷙鳥不妄摶鳳凰翔於庭麒麟遊於郊青
龍進駕飛黄伏皁諸北儋耳之國莫不獻其貢職(淮南/子覽)
(㝠/訓)
鳳麟至蓍龜兆甘露下竹實滿流黄出而朱草生(淮南/子本)
(經/訓)
虎豹可尾虺蛇可蹍而不知其所由然(淮南子/本經訓)
明德比於馨香甘實故臭而含之(李善註文選揚/子雲劇秦羙新)
太平之世則風不鳴條開甲散萌而已雨不破塊潤葉
津莖而已雷不驚人號令啟發而已電不眩目宣示光
耀而已霧不塞望浸淫被泊而已雪不封條凌殄毒害
而已雲則五色而為慶三色而成矞露則結味而成甘
結潤而成膏此聖人之在上則陰陽和風雨峕也(西京/雜記)
舜南面而治天下天下太平燭於玉燭息於水風食於
膏火飲於醴泉舜之行其猶河海乎千仞之溪亦滿焉
由此觀之禹湯之功不足言也(太平御覽皇王/部帝舜有虞氏)
傳曰虞氏之恩被於動植故鳥鵲之巢可俯而窺(埤雅/卉物)
(門/􁈁)
無聲而萬物駭無音而萬物唱(道德經指/歸卷七)
滅其文章平其險阻折關破鍵使姦自止壊城散獄使
民自守(道德經指/歸卷上)
水草為稸積裘褐為盛服巨木為廊廟巖宂為室宅主
如天地民如草木被道合德恬淡無欲(道德經指/歸卷七)
主如天地民如嬰兒飲主之德合主之和(道德經指/歸卷八)
天下惘惘味味喁喁不知若鷇無為若雛(道德經指/歸卷八)
民(闕/)　鷇主如赤子智偽無因而生巧故無由而起(道/德)
(經指歸/卷十)
　
　
　喻林卷一百五
欽定四庫全書
　喻林卷一百六　　　　　明　徐元太　撰
　　政治門(十一/)
　　　固國
重不可動因其不可動而堅固之(春秋正義/閔公元年)
地山磐石聖人以深固基業(三墳/形墳)
山氣止聖人以安萬國(三墳/氣墳)
天下之安猶㤗山而四維之也(前漢書/嚴助傳)
此猶倚南山而坐平原也誰能傾之(後漢紀/孝質)
居重固之安可謂根深華嶽而四維之也(晉書劉/頌傳)
持瓢者非止百人搖樹者不唯一手(北齊書幼/主帝紀)
無甲兵而勝無衝機而攻無溝塹而守(太公六/韜發啟)
國有四維一維絶則傾二維絶則危三維絶則覆四維
絶則滅傾可正也危可安也覆可起也滅不可復錯也
(管子/牧民)
錯國於不傾之地積於不涸之倉藏於不竭之府下令
於流水之原使民於不爭之官明必死之路開必得之
門(管子/牧民)
建立四維以輔國政鉤繩相布銜橛相制參偶其備立
位乃固(鶡冠子/道端)
勢者君之輿威者君之䇿臣者君之馬民者君之輪勢
固則輿安威定則䇿勁臣順則馬良民和則輪利為國
失此必有覆車奔馬折輪敗載之患安得不危(鄧析子/無厚)
食者國之寶也兵者國之爪也城者所以自守也此三
者國之具也(墨子/七患)
臣有兩位者國必亂臣兩位國不亂者君在也恃君不
亂矣失君則亂子有兩位者家必亂子兩位而不亂者
父在也恃父不亂矣失父則亂臣疑君而無不危國蘖
疑宗而無不危家(慎子/德立)
國者天下之大器也重任也不可不善為擇所而後錯
之錯險則危不可不善為擇道然後道之塗薉則塞(薉/與)
(穢同○荀/子富國)
刑范正金鍚美工冶巧火齊得剖刑而莫耶已然而不
剝脫不砥礪則不可以斷繩剝脫之砥礪之則□盤盂
刎牛馬忽然耳彼國者亦彊國之剖刑已然而不敎誨
不調一則入不可以守出不可以戰敎誨之調一之則
兵勁城固敵國不敢攖也彼國者亦有砥礪禮儀節奏
是也故人之命在天國之命在禮(荀子/彊國)
人之情食欲有芻豢衣欲有文繡行欲有輿馬又欲夫
餘財蓄積之富也然而窮年累世不知不足是人之情
也今人之生也方多蓄雞狗猪彘又蓄牛羊然而食不
敢有酒肉餘刀布有囷窌然而衣不敢有絲帛約者有
筐篋之藏然而行不敢有輿馬是何也非不欲也幾不
長慮顧後而恐無以繼之故也於是又節用御欲收歛
蓄藏以繼之也是於己長慮顧後幾不甚善矣哉今夫
偷生淺知之屬曾此而不知也糧食大侈不顧其後俄
則屈安窮矣是其所以不免於凍餓操瓢囊為溝壑中
瘠者也况夫先王之道仁義之統詩書禮樂之分乎彼
固天下之大慮也將為天下生民之屬長慮顧後而保
萬世也(荀子/榮辱)
周之奪殷也拾遺於庭使殷不遺於朝則周不敢望秋
毫於境而况敢易位乎(韓非子/安危)
凡有國而後亡之有身而後殃之不可謂能有其國能
保其身夫能有其國必能安其社稷能保其身必能終
其天年而後可謂能有其國能保其身矣(韓非子/解老)
武王問太公曰寡人伐紂天下是臣弑其主而下伐其上
也吾恐後世之用兵不休闘爭不已為之柰何太公曰
甚善王之問也夫未得獸者惟恐其創之小也已得之
惟恐傷肉之多也王若欲乆持之則塞民於兊(淮南子/道應訓)
楚鄭之棠谿墨陽非不利也犀䩜兕甲非不堅也然而
不能存者利不足恃也(塩鐵論/論勇)
善鑿者建周而不疲善基者致高而不蹷伊尹以堯舜
之道為殷國基子孫紹位百代不絶商鞅以重刑峭法
為秦國基故二世而奪(䀋鐵論/復古)
夫一兎走於街萬人追之一人得之萬人不復走分未
定則一兎走使萬人擾分已定則雖貪夫知止今楚多
寵子而嫡位無主亂自是生矣夫世太子者國之基也
而百姓之望也國既無基又使百姓失望絶其本矣本
絶則撓亂猶兎走也(說苑/建本)
栢柱載梁堅固不傾(焦氏易林/比之㤗)
土與山連共保歲寒(焦氏易林/剝之履)
金城鐵廓上下同力政平民歡宼不敢賊(焦氏易林/離之噬嗑)
金城鐵廓以銅為闗藩屏自衛安上无患(焦氏易林/遯之鼎)
明月照夜使暗為晝國有仁賢君尊於故(焦氏易林/井之渙)
金梁銕柱千年牢固完全不腐聖人安處(焦氏易林/旅之咸)
次四恢其門户以禦寇勇測曰恢其門户大經營也(太/𤣥)
(經第/四廓)
國以山河城廓為固家以垣籬椳閥為固(天祿閣外/史時勢)
天下大器也置之安地則安置之危地則危是以平路
安車狂夫審乎難覆乘奔馭朽童子知其必危(關氏/易傳)
以善人為之藩籬謂封周公康叔於魯衛以大師為垣
墻謂封太公於齊也大邦以為屏蔽謂成國諸侯也大
宗以為楨幹謂王之同姓也能和其德則天下安寧分
建宗子則列城堅固城不可使墮壞宗不可使單獨單
獨墮壊則畏懼斯至(前漢書註/諸侯王表)
言奔沈吾猶人也必也使無奔沈(楊子法言/註寡見篇)
正位居體者以中夏為喉舌不以邊陲為襟帶也長世
字甿者以道德為藩不以襲險為屏也(文選魏/都賦)
家有常業雖饑不餓國有常業雖危不亡(意林/韓子)
本枝惟茂宗周之業以𢎞磐石既建皇漢之圗斯逺(初/學)
(記帝戚/部王)
守其母其子全而民熾盛保其國也(西昇/經)
國之不安猶身有病吾救之以藥臣飼之以麋粥(天王/太子)
(辟羅經/行六)
　　　庇本
葛藟王族刺平王也周室道衰棄其九族焉(毛詩/葛藟)
杕杜刺時也君不能親其宗族骨肉離散獨居而無兄
弟將為沃所幷爾(毛詩/杕杜)
角弓王不親九族而好讒佞宗族相怨之詩(詩說小/正傳)
夫能固位者必度其本末而後立衷焉不知其本不謀
知本之不枝弗强詩云本枝百世(左傳莊/公六年)
公族公室之枝葉也若去之則本根無所庇廕矣葛藟
猶能庇其本根故君子以為比况國君乎此諺所謂庇
焉而縱尋斧焉者也必不可君其圗之親之以德皆股
肱也(左傳文/公七年)
犬牙相制麟趾有光(史記漢/興表賛)
髙帝封王子弟地犬牙相制此所謂磐石之宗也(史記/孝文)
(紀/)
自古帝王之臨天下也皆欲廣樹藩屏崇固維城(晉書/諸王)
(總/傳)
本根無所庇廕遂乃三葉而亾有晉思改覆車復隆磐
石(晉書諸/王總傳)
中國與邊境猶支體與腹心也夫肌膚寒於外腹腸疾
於内内外之相勞非相為虐也唇亡則齒寒支體傷而
心憯怛故無手足則皮體廢無邊境則内國害(塩鐵論/誅秦)
四支强而躬軆固華葉茂而本根據故飾四境所以安
中國也(塩鐵論/繇役)
先聖制法亦務實邊葢以安中國也譬猶家人遇㓂賊
者必使老小羸軟居其中央丁彊武猛衞其外内人奉
其養外人禦其難蛩蛩距虛更相恃仰乃俱安存(潜夫/論實)
(邊/)
公族者國之枝葉枝葉落則本根無所庇廕(文選曹冏/六代論)
泉竭則流涸根朽則葉枯枝繁者蔭根條落者本孤故
語曰百足之蟲至死不僵扶之者衆也(文選曹冏/六代論)
内無深根不㧞之固外無磐石宗盟之助非所以安社
稷為萬代之業也(文選曹元/首六代論)
姦情散於胷懐逆謀消於脣吻斯豈非信重親戚任用
賢能枝葉碩茂本根賴之(藝文類聚帝王/部惣載帝王)
　　　強本
揚之水白石鑿鑿(音/作)○揚之水白石皓皓(叶胡/暴反)○揚之
水白石𥻘粼(詩國風/揚之水)
揚之水刺晉昭公也昭公分國以封沃沃盛强昭公微
弱(毛詩揚/之水)
陵苕之幹喻如京師也其華猶諸夏也故或謂諸夏為
諸華華衰則黄猶諸侯之師旅罷病將敗則京師孤弱
(鄭氏箋詩/苕之華)
京師以諸夏為障蔽今陵苕之華衰而葉見青青然喻
諸侯微弱而王之臣當出見也(鄭氏箋詩/苕之華)
蔦與女蘿施於松栢之上非自有根依於松栢之根故
松栢存而茂松栢殞而亡是存亡在松栢以興同姓與
九族附於王者之側非自有尊託王之尊故王政明而
榮王政衰而㣲是興衰由於王政(毛詩正/義頍弁)
末大必折尾大不掉(左傳昭公/十一年)
譬之樹木本弱者其枝必披非人力所能強成(杜氏解/左傳莊)
(公六/年)
且夫制城邑若體性焉有首領股肱至於手拇毛脉大
能掉小故變而不勤(國語/楚)
夫邊境者國之尾也譬之如牛馬處暑之既至䖟䗽之
既多而不能掉其尾臣亦懼之(國語/楚)
臨淄之塗車轂擊人肩摩連袵成帷舉袂成幕揮汗成
雨(史記蘇/秦傳)
本實繁者披其枝披其枝者傷其心大其都者危其國
尊其臣者卑其主(史記范/睢傳)
髙皇帝瓜分天下以王功臣反者如蝟毛而起(前漢書/賈誼傳)
今海内之埶如身之使臂臂之使指莫不制從(前漢書/賈誼傳)
天下之埶方病大瘇一脛之大幾如要一指之大幾如
股平居不可屈信一二指搐身慮亡聊失今不治必為
錮疾後雖有扁鵲不能為己病非徒瘇也又苦􁀰盭(前/漢)
(書賈/誼傳)
譬之一人之身本朝者心腹也州郡者四支也心腹痛
則四支不舉故臣之所憂在腹心之疾非四支之患(後/漢)
(紀孝/順)
天下猶人之體腹心充實四支雖病終無大患(魏志杜/畿傳)
夫先王經始𤣥聖宅心畵為九州制為九服貴中區而
内諸夏誠以晷度自日霜露惟均冠冕萬國朝宗四海
故也(晉書桓/温傳)
幹植不彊枝葉不茂骨鯁不存皮膚不充(晉書曹/志傳)
夫無委致圍城脆致衝夫不定内不可以持天下(管子/事語)
月望日奪其光陰不可以乘陽也日出星不見不能與
之爭光也故末不可以強於本指不可以大於臂下輕
上重其覆必易(淮南子/說山訓)
生天地之間根本㣲者不可遭大風疾雨立鑠消耗(春/秋)
(繁露滅/國上)
所謂末大必折尾大難掉尾同於體猶或不從况乎非
體之尾其可掉哉(文選曹冏/六代論)
附枝大者賊本心私家盛者公室危(補文選蕭望/之雨雹對)
邊垂之患手足之蚧搔中國之困胷背之瘭疽(補文選/蔡邕諌)
(伐鮮/卑議)
恐尾大於身踵麤於股倔強不掉狼戾難馴(文苑英華/杜弼檄一)
　　　感召
螟螣之屬盛陽氣嬴則生之今明君為政田祖之神不
受此害持之付與炎火使自消亡(鄭氏箋/詩大田)
天既顧文王乃和其國之風雨使其山樹木茂盛言非
徒養其民人而已(鄭氏箋/詩皇矣)
王者修其母則致其子水官修則龍至木官修則鳳至
火官修則麟至土官修則白虎至金官修則神龜至故
為其說云視明禮修而麟至思睿信立而白虎擾言從
文成而神龜在沼聽聰知正而名川出龍貌共體仁則
鳳凰來儀皆修其母而致其子也(春秋正義昭/公二十九年)
周德既隆草木茂盛蒿堪為宫室因名蒿室(竹書紀/年下)
致治感陰陽猶鐵炭之低卬見效可信者也(前漢書/李尋傳)
貌言視聽以心為主四者皆失則區霿無識故其咎霿
也雨旱寒燠亦以風為本四氣皆亂故其罰恒風也(晉/書)
(五行/志下)
煙雲同五色日月並重輪(隋書音/樂中志)
不刳胎剖卵則鸞鳳馴鳴不漉浸焚原則螭龍盤蜿(隋/書)
(許善/心傳)
陽烏垂曜㣲藿傾心神龍騰舉飛雲觸石聖人在上幽
顯㝠符故稱比屋可封萬物斯覩(隋書李/德林傳)
自而治天下雲氣不待族而雨草木不待黄而落日月
之光益以荒矣(廣成/子)
夫鳳凰鸞鳥不降而鷹隼鴟梟豐庶神不格守龜不兆
握粟而筮者屢中時雨甘露不降飄風暴雨數臻五穀
不蕃六畜不育而蓬蒿藜􁁉並興(管子/小匡)
鳳凰者鶉火之禽陽之精也麒麟者𤣥枵之獸陰之精
也萬民者德之精也德能致之其精畢至(鶡冠子/度萬)
類同相召氣同則合聲比則應故鼓宫而宫應鼔角而
角動以龍致雨以形逐影禍福之所自來衆人以為命
焉不知其所由故國亂(吕氏春/秋召類)
天人相通精氣相貫人君清淨天氣自正人君多欲天
氣煩濁吉凶利害皆由於己(河上公註/老子鍳逺)
人主之情上通於天故誅暴則多飄風枉法令則多蟲
螟殺不辜則國赤地令不收則多淫雨(淮南子/天文訓)
昔者師曠奏白雪之音而神物為之下降風雨暴至平
公癃病晉國赤地庶女呌天雷電下擊景公臺隕支體
傷折海水大出夫瞽師庶女位賤尚葈權輕飛羽然而
專精厲意委務積神上通九天激厲至精由此觀之上
天之誅也雖在壙虛幽間遼逺隠匿重襲石室界障險
阻其無所逃之亦明矣(淮南子/覧㝠訓)
璚英朱草仁政得道(焦氏易林噬/嗑之中孚)
仁政不暴鳳凰來舎(焦氏易林/賁之賁)
甘露醴泉太平機關仁德感應歳樂民安(焦氏易林/咸之兑)
君賢臣忠政合大中則品庶安寧萬物豐茂上闇下偽
用法殘虐則忠良被害草木枯落(王逸註楚/辭九辨)
天且風巢居之蟲動且雨穴處之物擾風雨之氣感蟲
物也故人在天地之間猶蚤虱之在衣裳之内蝼蟻之
在穴隙之中蚤虱蝼蟻為逆順從横能令衣裳穴隙之
間氣變動乎(王充論衡/變動篇)
夫寒溫天氣也天至髙大人至卑小蒿不能鳴鍾而螢
火不㸑鼎者何也鍾長而篙短鼎大而螢小也以七尺
之細形感皇天之大氣其無分銖之驗必也(王充論衡/變動篇)
旌旗垂旒旒綴於杆杆東則旒隨而東杆西則旒隨而
西茍謂寒温隨刑罰而至是以天氣為綴旒也(王充論/衡變動)
(篇/)
或時太平氣和麞為騏麟鵠為鳳凰因故氣性隨時變
化豈必有常類哉(王充論衡/講瑞篇)
善言居室則靡逺不應枉直不中則無近不離是以宋
野有退舍之熒惑殷朝有外奔之昵屬四環至自少廣
之表鹿馬變於蕭墻之裏(抱朴子外/篇博喻)
王政失於此星辰變於彼猶景之象形(前漢書註叙/傳述天文志)
一變而致羽物及川澤之祇再變而致羸物及山林之
祇三變而致鱗物及丘陵之祇四變而致毛物及墳衍
之祇五變而致介物及地祇六變而致象物及天神(前/漢)
(書註郊/祀志)
君不假臣下之權則日月揚光(藝文類聚/天部日)
政太平則月圎而多輝政升平則月清而明(藝文類聚/天部月)
出號令合民心則祥風至(藝文類聚/天部風)
河水逆流怨氣盛也(藝文類聚/人部怨)
政太平者則日五色政公平則日黄中而赤暈政和平
則日黄中而黑暈政象平則日黄中而白暈政升平則
日黄中而青暈(太平御覧/天部三上)
政太平則月多耀政頌平則赤明政和平則黑明政象
平則白明政升平則青明(太平御覧/天部月)
王者盛德則嘉禾生嘉禾者仁卉也其大盈箱一桴二
采國政質則同本而異頴國政文則同頴而異本(太平/御覧)
(休徵部/嘉榖)
至德之萌五星若貫珠(初學記天/部星註)
太平日行上道升平行次道虐世行下道(玉海天文/天文書上)
一夫呼嗟王道為之傾覆一里違和陰陽為之改度(道/德)
(經註䟽/卷三)
　　　歸心
火有其炎寒者附之故已茍安焉則不寧方來矣(王弼/註易)
(比/)
百姓如䘮考妣(書舜/典)
泉深而魚鼈歸之草木茂而鳥獸歸之稱賢使能官有
材而歸之關市平商賈歸之分地薄歛農民歸之水性
歸下農民歸利王若欲求天下民先設其利而民自至
譬之若冬日之陽夏日之陰不召而民自來此謂歸德
(汲冡周書/大聚解)
逺人來驩視道如尺(汲冡周書/太子晉解)
芃芃(音/蓬)棫(音/域)樸(音/卜)薪之槱(音/酉)之濟濟辟(音/璧)王左右趣(叶/此)
(茍/反)之(詩大雅/棫樸)
鳥止於阿人止於仁(毛詩/緜蠻)
樛木諸侯慕文王之德而歸心焉故作此詩(詩說/周南)
艸蟲南國大夫夏聘於周次於終南睹王室之多賢相
率以歸心焉(詩說/召南)
鴻鴈王者柔懷逺人流民喜之而作是詩(詩說/小正)
視鳥集於富人之室民亦當求明君而歸之(鄭氏箋/詩正月)
蒲盧取桑蟲之子負持而去煦嫗養之以成其子有萬
民不能治則能治者將得之(鄭氏箋/詩小宛)
魚之依水草猶人之依明王也明王之時魚何所處乎
處於藻既得其性則肥充其首頒然(鄭氏箋/詩魚藻)
有菀然枝葉茂盛之柳行路之人豈有不庶㡬欲就之
止息乎王有盛德則天下皆庶幾願往朝焉(鄭氏箋/詩菀柳)
鴻鴈避所忌就所欲往飛之時肅肅其羽為聲也以興
萬民去所惡就有道而歸往之時其心喜樂也(毛詩正/義鴻鴈)
視烏於所止當止於誰之屋乎以興視我民人所歸亦
當歸於誰之君乎烏集於富人之屋以求食喻民當歸
於明德之君以求天祿也(毛詩正/義正月)
上之親下也如腹心則下之親上也如保子之見慈母
也(大戴禮/記註言)
民人痛疾而或噢咻之其愛之如父母而歸之如流水
(左傳昭/公三年)
國人望君如望歲焉日日以幾若見君面是得艾也(左/傳)
(哀公十/六年)
民歸之猶水之就下沛然誰能禦之(孟子梁/惠王上)
民歸之若大旱之望雲霓也(孟子梁/惠王上)
民之恱之猶解倒懸也(孟子公/孫丑上)
以德服人者中心恱而誠服也如七十子之服孔子也
(孟子公/孫丑上)
民之歸仁也猶水之就下獸之走壙也(孟子離/婁上)
故為淵敺魚者獺也為叢敺爵者鸇也為湯武敺民者
桀與紂也(孟子離/婁上)
越四封之内親吾君也猶父母也子而思報父母之仇
臣而思報君之仇其有敢不盡力者乎(國語/越)
大海蕩蕩水所歸高賢愉愉民所懷大山崔百卉殖民
何貴貴有德(前漢書/禮樂志)
夫仁人在上為下所卬猶子弟之衛父母若手足之扞
頭目何可當也鄰國望我歡若親戚芬若椒蘭顧視其
上猶焚灼仇讎人情豈肯為其所惡而攻其所好哉故
以桀攻桀猶有巧拙以桀詐堯若卵投石夫何幸之有
(前漢書/刑法志)
天下之民敬而愛之若親父母則而養之若仰日月(後/漢)
(書輿/服志)
億兆向風殊俗畢至若列宿之綰北極百川之歸巨海
(晉書紀/瞻傳)
同類歸之若夜蛾之赴火(魏書崔/浩傳)
猶衆星環於斗極百川之赴溟海(魏書匈奴/劉聰傳)
如鳥還山猶川赴海(北齊書文/宣帝紀)
羣星拱極衆川赴海(隋書音/樂中志)
山高而不崩則祈羊至矣淵深而不涸則沈玉極矣(管/子)
(形/勢)
人聚之壤地之美也人死之若江湖之大也求珠貝者
不令也(管子/侈靡)
夫水波而上盡其揺而復下其勢固然者也故得之以
懐也威之以畏也則天下歸之矣(管子君/臣下)
民之從有道也如饑之先食也如寒之先衣也如暑之
先陰也故有道則民歸之無道則民去之故曰道往者
其人莫來道來者其人莫往(管子形/勢解)
蛟龍水蟲之神者也乘於水則神立失於水則神廢人
主天下之有威者也得民則威立失民則威廢蛟龍待
得水而後立其神人主待得民而後成其威(管子形/勢解)
夫行道者使人雖勇刺之不入雖巧擊之不中夫刺之
不入擊之不中而猶辱也未若使人雖勇不敢刺雖巧
不敢擊夫不敢者非無其意也未若使人無其意夫無
其意者未有愛利之心也不若使天下丈夫女子莫不
歡然皆欲愛利之若然者無地而為君無官而為長(文/子)
(道/德)
臣之於君也下之於上也若子之事父弟之事兄若手
臂之捍頭目而覆胷腹也(荀子/議兵)
大寒既至民煖是利大熱在上民清是走故民無常處
見利之聚無之去(呂氏春/秋功名)
善釣者出魚乎十仞之下餌香也善弋者下鳥乎百仞
之上弓良也善為君者蠻夷反舌殊俗異習皆服之德
厚也水泉深則魚鼈歸之樹木盛則飛鳥歸之庶草茂
則禽獸歸之人主賢則豪傑歸之故聖王不務歸之者
而務其所以歸(呂氏春/秋功名)
水出於山而走於海水非惡山而欲海也高下使之然
也稼生於野而藏於倉稼非有欲也人皆以之也(呂氏/春秋)
(審/已)
饑馬盈廐嗼然未見芻也饑狗盈窖嗼然未見骨也見
骨與芻動不可禁亂世之民嗼然未見賢者也見賢人
則往不可止(呂氏春/秋首時)
先王之使其民若御良馬輕任新節欲走不得故致千
里善用其民者亦然民日夜祈用而不可得茍得為上
用民之走之也若決積水於千仞之谿其誰能當之周
書曰民善之則畜也不善則讎也有讎而衆不若無有
古之君民者仁義以治之愛利以安之忠信以導之務
除其灾思致其福故民之於上也若璽之於塗也抑之
以方則方抑之以圜則圜若五種之於地也必應其類
而蕃息於百倍此五帝三皇之所以無敵也(呂氏春/秋適威)
開春始雷則蟄蟲動矣時雨降則草木育矣飲食居處
適則九竅百節千脉皆通利矣王者厚其德積衆善而
鳳凰聖人皆來至矣共伯龢修其行好賢仁而海内皆
以來為稽矣(呂氏春/秋開春)
今夫爚蟬者務在乎明其火振其樹而已火不明雖振
其樹何益明火不獨在乎火在於闇當今之時世闇甚
矣人主有能明其德者天下之士其歸之也若蟬之走
明火也(呂氏春/秋期賢)
茍胡面而戎狀者其自以為見愛於天子也猶弱子之
遌慈母也(賈子/匈奴)
豐水之深千仞而不受塵垢投金鐵鍼焉則形見於外
非不深且清也魚鼈龍蛇莫之肯歸也是故石上不生
五榖秃山不㳺麋鹿無所陰蔽隱也(淮南子/道應訓)
天有明不憂民之晦也百姓穿戸鑿牗自取照焉地有
財不憂民之窮也百姓伐木芟草自取富焉至德道者
若丘山塊然不動行者以為期也(淮南子/詮言訓)
受命而海内順之猶衆星之共北辰流水之宗滄海也
(春秋繁/露觀德)
文王不能使不附之民先軫不能戰不敎之卒造父王
良不能以弊車不作之馬趨疾而致逺羿逄蒙不能以
枉矢弱弓射逺中㣲故强弱成敗之要在乎附士卒敎
習之而已(說苑/指武)
屋漏者民去之水淺者魚逃之樹高者鳥宿之德厚者
士趨之(說苑/談叢)
良君將賞善而除民患愛民如子葢之如天容之若地
民奉其君愛之如父母仰之如日月敬之如神明畏之
若雷霆(新序/雜事)
海為水王聰聖且明百流歸德無有畔逆常饒優足(焦/氏)
(易林蒙/之乾)
百川朝海流行不止道雖遼逺無不到者(焦氏易林/謙之無妄)
鳥飛鼓翼喜樂堯德(焦氏易林/小過之屯)
明火香餌則蟬魚至以言治國明其德美其政天下之
人如蟬魚之歸明火香餌也(淮南子說/山訓解)
夫止水之致鑑者非為止以求鑑也故王駘之聚衆衆
自歸之豈引物使從已哉(郭子註莊/德充符)
山海爭水水必歸海非海求之其勢順也(劉子/思順)
海以廣大之故衆水歸之王者有和樂之德則人皆思
附也(前漢書註/禮樂志)
秦天下之民若擔重物不得休息今來歸漢得息肩膊
(李善註文/選東京賦)
煥若列宿紫宫是環(文選西/都賦)
若湛露之晞朝陽兮衆星之拱北辰也(文選籍/田賦)
百川赴巨海衆星環北辰照灼爛霄漢遥裔起長津(文/選)
(謝靈運擬/魏太子詩)
感而應之恱而歸之如晨風之鬱北林龍魚之趣淵澤
也(文選干寳/晉紀總論)
士有常君民有定主枝葉相扶首尾為用(文選曹元/首六代論)
萬邦宅心駿民效足(文選陸士/衡功臣頌)
百川以海為尊故赴之衆星以北辰為主故繞之萬民
歸君亦猶是焉(文選謝靈運/鄴中詩註)
思漢之士延頸鶴望(廣文選漢先/主封張飛䇿)
上𤣥垂象列宿拱辰極之中厚載成形百谷指滄溟之
大(文苑英華盧/思道檄一)
堯居於衢室之中輯五瑞以見羣后帶幅舄而入覲者
如衆星之拱北(玉海器/用圭璧)
上視下如子下視上如父上視下如弟下視上如兄視
下如子必王天下視上如父必正天下視下如弟則不
難為之死亾(道德經四/子集解)
休卒偃兵為天下市萬方往之如川歸海(道德經指/歸卷七)
得民而歸之若赤子之歸乳母(金庭無/為妙經)
譬如水大從髙赴下水族所歸(波羅蜜多經卷/五百六十七)
又如大地世間往來舉足下足無不依之(波羅蜜多經/卷五百六十)
(七/)
國人護我主猶王護國人如林衛獸王獸護於林藪(大/方)
(廣佛華嚴經/讃卷十二)
猶如山頂暴漲之水流注溝坑谿澗深處亦如半月海
水潮出其國外來歸化之民充滿側塞亦復如是(本緣/經毗)
(羅摩/品)
如須彌山王十寶山圍遶如白香象王白香象圍遶如
師子王師子衆圍遶(大智度/論卷三)
六合則咸宗如海百姓則共仰如辰(集沙門不應拜俗/等事卷二○冠二)
　
　
　
　
　
　
　
　
　
　
　
　
　
　
　
　喻林卷一百六
欽定四庫全書
　喻林卷一百七　　　　　明　徐元太　撰
　　政治門(十二/)
　　　征伐
地中有水師君子以容民畜衆(易/師)
六五田有禽利執言(易/師)
人之脩田非禽之所犯王者守國非叛者所亂禽之犯
苗則可獵取叛人亂國則可誅之(周易正/義師)
尚桓桓如虎如貔如熊如羆于商郊(書牧/誓)
稼穡之夫除草養苗我長念天亾殷惡主亦猶是矣(孔/氏)
(傳書/大誥)
澤有獸而焚其草木大威將至不可為巧焚其草木則
無種大威將至不可以為勇(汲冡周書/周祝解)
既破我斧又缺我斨(音/搶)周公東征四國是皇○既破我
斧又缺我錡(音/奇)○既破我斧又缺我銶(音求○詩/國風破斧)
淠(音/譬)彼涇舟烝徒楫(音接叶/藉此反)之周王于邁六師及之(詩/大)
(雅棫/樸)
王奮厥武如震如怒(叶暖/五反)進厥虎臣闞(音/喊)如虓(音/哮)虎(詩/大)
(雅常/武)
王旅嘽嘽(音/灘)如飛如翰如江如漢如山之苞(叶鋪/鉤反)如川
之流(詩大雅/常武)
武王載斾有䖍秉鉞(音/越)如火烈烈則莫我敢曷(音遏○/詩頌長)
(發/)
采芑宣王南征也(毛詩/采芑)
文王之時西有昆夷之患北有玁狁之難以天子之命
命將率遣戍役以守衞中國故歌采薇以遣之出車以
勞還杕杜以勤歸也(毛詩/采薇)
東山周公東征也周公東征三年而歸勞歸士大夫美
之(毛詩/東山)
夫兵猶火也弗戢將自焚也(左傳隠/公四年)
君處北海寡人處南海唯是風馬牛不相及也不虞君
之渉吾地也何故(左傳僖/公四年)
古者明王伐不敬取其鯨鯤而封之以為大戮於是乎
有京觀以懲淫慝(左傳宣公/十二年)
三里之城七里之郭環而攻之而不勝夫環而攻之必
有得天時者矣然而不勝者是天時不如地利也城非
不髙也池非不深也兵甲非不堅利也米粟非不多也
委而去之是地利不如人和也(孟子公/孫丑下)
没平公軍無秕政(國語/晉)
三軍之良五家之兵進如鋒矢戰如雷霆解如風雨(史/記)
(蘇秦/傳)
地廣者粟多國大者人衆兵强則士勇(史記李/斯傳)
教笞不可廢於家刑罰不可損於國誅伐不可偃於天
下用之有巧拙行之有逆順耳(史記/律書)
請為天下鴈行頓刃(史記魏/世家)
僮兒可使奮拳以致力女子可使褰裳以用命况厲熊
羆之卒因迅風之埶哉(後漢書皇/甫嵩列傳)
不入虎宂不得虎子(後漢書班/超列傳)
虓怒之旅如虎如螭師之攸向無不靡披盖夫燔魚剸
蛇莫之方斯(後漢書/杜篤傳)
數十萬衆並垂餌於犲狼(晉書東海/王越傳)
暫擾以制敵愈於放敵而常擾也夫四體者人之所甚
愛茍宜伐病則削肌刮骨矣(晉書王/鑒傳)
兵威已振譬如破竹數節之後皆迎刃而解無復著手
處也(晉書杜/預傳)
雖鴻羅遐被涼州猶在天網之外(晉書秃髪/烏孤記)
窮髪遺虜未㧞根株徼垂殘狡尚餘栽蘖而北踰翰漠
折其肩髀南極江湖抽其腸胃雖骸骨僅存脂膏咸盡
視息纔舉魂魄久逰(魏書匈奴/劉聰傳)
天地大德降繁霜於秋令聖哲至仁著甲兵於刑典故
知造化之有肅殺義在無私帝王之用干戈盖非獲已
(隋書煬帝/下帝紀)
驅率貔貅抑揚霆電(南史梁/本紀上)
大明發而萬物皆照大義發而萬物皆利大兵發而萬
物皆服(太公六/韜發啓)
夫輕重强弱之形諸侯合則強孤則弱驥之材而百馬
伐之驥必罷矣強最一伐而天下共之國必弱矣(管子/覇言)
故盟不如不盟然而有所謂善盟戰不如不戰然而有
所謂善戰(春秋繁/露竹林)
夫有以咽藥而死者欲禁天下之醫非也有以椉舟而
死者欲禁天下之船非也有以用兵而䘮其國者欲禁
天下之兵非也(亢倉子/兵道)
大國之攻小國譬猶童子之為馬也童子之為馬足用
而勞今大國之攻小國也攻者農夫不得耕婦人不得
織以守為事攻人者亦農夫不得耕婦人不得織以攻
為事(墨子/耕柱)
午其軍取其將若撥䵄(荀子/富國)
兵有勝於朝廷有勝於原野有勝於市井(尉繚子/攻權)
家無怒笞則豎子嬰兒之有過也立見國無刑罰則百
姓之互相侵也立見天子無誅伐則諸侯之相㬥也立
見故怒笞不可偃於家刑罰不可偃於國誅伐不可偃
於天下夫兵之不可偃也譬之若水火然善用之則為
福不能用之則為禍若用藥者然得良藥則活人得惡
藥則殺人義兵之為天下良藥也亦大矣(呂氏春/秋蕩兵)
軍大卒多而不能鬬衆不若其寡也夫衆之為福也大
其為禍也亦大譬之若漁深淵其得魚也大其為害也
亦大(呂氏春/秋决勝)
動之為物不損則益不成則毁不利則病皆險也道之
者危故秦勝乎戎而敗乎殽楚勝乎諸夏而敗乎栢莒
(淮南子/詮言訓)
已未能治也而攻人之亂是猶以火救火以水應水也
何所能制(淮南子/兵畧訓)
凡有血氣之蟲含牙帶角前爪後距有角者觸有齒者
噬有毒者螫有蹏者跌喜而相戲怒而相害天之性也
人有衣食之情而物弗能足也故羣居雜處分不均求
不瞻則爭爭則強脇弱而勇侵怯人無筋骨之強爪牙
之利故割革而為甲爍鐵而為刃(淮南子/兵畧訓)
晉陽處父伐楚以救江故解捽者不在於捌格在於批
伔(淮南子/說林訓)
商師若荼周師若烏(鹽鐵論/未通)
蒙公為秦擊走匈奴若鷙鳥之追羣雀(鹽鐵論/代功)
屠者解分中理可横以手而離也至其抽筋鑿骨非行
金斧不能决聖主循性而化有不從者亦將舉兵而征
之(鹽鐵論/繇役)
大之伐小強之伐弱猶大魚之吞小魚也若虎之食豚
也惡有其不得理(說苑/指武)
鵰鷹制兔伐楚有功(焦氏易林/大壯之遯)
不戰而屈人兵堯舜也霑頃漸襟堯舜乎衒玉而賈石
者其徂詐乎(揚子/問道)
麟之儀儀鳳之師師其至矣乎螭虎桓桓鷹隼䎒䎒未
至也(揚子/孝至)
次六大兵雷霆震其耳維用詘腹測曰大兵雷霆威震
無疆也(太𤣥經/第三衆)
虎虓(呼交/切)振廞(欣金/切)如鷹之揚也(太𤣥經/第三衆)
上九斧刃蛾蛾利匠人之貞測曰蛾蛾之斧利征亂也
(太𤣥經/第三衆)
比札為甲冠矜為㦸被甲何㦸以威不恪(太𤣥經/太𤣥棿)
水以療湯火以熟食兵以除亂夫何偃也(呂氏春秋/蕩兵解)
兵猶火也強則盛盛則衰(淮南子原/道訓解)
含血之蟲必有爪牙之用喜則共戲怒則相害人無爪
牙故設兵革之器以自輔衞故國以軍為輔君以臣為
佐輔彊則國安輔弱則國危(武侯十六/策治軍)
鞭朴廢於家則童僕怠惰征伐息於國羣下不䖍(抱朴/子外)
(篇用/刑)
禁令不明而嚴刑以靜亂廟算不精而窮兵以侵鄰猶
釤禾以討蝗蟲伐木以殺蠧蝎食毒以中蚤虱徹舍以
逐雀鼠(抱朴子外/篇博喻)
攻斷之盛莫絶乎火(太𤣥經第/二達解)
豐昦(音/杲)之斡睛之奯(音/豁)雷磤磤(音/隱)電炟炟(當葛/反)傳曰昦
之斡日之轉也睛之奯目之動也雷磤磤其聲震也電
炟炟其光睒也昔王由是動干戈耀兵威(元包/仲陽)
破城邑而取之言若㧞樹木并得其根本也(前漢書註/高帝紀)
威亮火烈勢踰風掃拾代如遺偃齊猶草(文選陸機/功臣頌)
夫鷙鳥之擊先高攫鷙之勢也牧野之威孟津之退也
(文選陳琳檄/呉將校文)
守似藩籬戰同枯朽(文選陸陲/石闕銘)
奮臂雲興騰跡虎噬陵險必夷摧剛則脆(文選陸士/衡功臣頌)
夫行天莫如龍行地莫如馬馬者甲兵之本國之大用
安寧則以别尊卑之序有變則以濟逺近之難(補文選/馬援上)
(銅馬/式表)
戰如鬬雞勝者先鳴(太平御覽/羽族部鷄)
武王曰五帝之時無守戰之具國存者何太公曰守戰
之具皆在民間耒耜者是其弓弩也鋤爬者是其矛㦸
也簦笠者是其兠鍪也䥥斧者是其攻戰之具也雞狗
者是鉦鼓也(太平御覽/兵部營壘)
元戎屢征如風之騰(初學記州郡/部河北道)
人主者國之腹心也兵者國之威神也(道德經指/歸卷十二)
　　　選將
長子帥師以中行也弟子輿尸使不當也(易/師)
服不可加非其人兵不可任非其才(孔氏傳書/說命中)
維師尚父時維鷹揚(詩大雅/大明)
天下合從趙使魏加見楚春申君曰君有將乎曰有矣
僕欲將臨武君魏加曰臣少之時好射臣願以射譬之
可乎春申君曰可加曰異日者更羸與魏王處京臺之
下仰見飛鳥更羸謂魏王曰臣為王引弓虚發而下鳥
魏王曰然則射可至此乎更羸曰可有間鴈從東方來
更羸以虛發而下之魏王曰然則射可至此乎更羸曰
此孽也王曰先生何以知之對曰其飛徐而鳴悲飛徐
者故瘡痛也鳴悲者久失羣也故瘡未息而驚心未去
也聞弦者音烈而高飛故瘡隕也今臨武君嘗為秦孽
不可為拒秦之將也(戰國䇿楚/考烈王)
夫將者國之輔也輔周則國必強輔隙則國必弱(孫子/謀攻)
今君四時使斬離皮革掩以朱漆畵以丹青爍以犀象
冬日衣之則不温夏日衣之則不涼為長㦸二丈四尺
短㦸一丈二尺革車掩戸縵輪籠轂觀之於目則不麗
乘之以田則不輕不識主君安用此也若以僃進戰退
守而不求能用者譬猶伏雞之摶狸乳犬之犯虎雖有
鬬心隨之死矣(呉子/圗國)
將帥者心也羣下者支節也其心動以誠則支節必力
其心動以疑則支節必背夫將不心制卒不節動雖勝
幸勝也(尉繚子/攻權)
昔者良將之用兵有饋簞醪者使投諸河與士卒同流
而飲夫一簞之醪不能味一河之水而三軍之士思為
致死者以滋味之及己也(黄石公/三畧上)
勇則能决斷能决斷則能若雷電飄風㬥雨能若崩山
破潰别辨霣墜若鷙鳥之擊也摶攫則殪中木則碎(呂/氏)
(春秋/决勝)
鼓不與於五音而為五音主水不與於五味而為五味
調將軍不與於五官之事而為五官督故能調五音者
不與五音者也能調五味者不與五味者也能治五官
之事者不可揆度者也是故將軍之心滔滔如春􁁉􁁉
如夏湫漻如秋典凝如冬因形而與之化隨時而與之
移(淮南子/兵畧訓)
良將之卒若虎之牙若兕之角若鳥之羽若蚈之足可
以行可以舉可以噬可以觸強而不相敗衆而不相害
一心以使之也(淮南子/兵畧訓)
將以民為體而民以將為心心誠則支體親刃心疑則
支體撓北心不專一則體不節動將不誠心則卒不勇
敢(淮南子/兵畧訓)
將者士之心也士者將之肢體也心猶與則肢體不用
(說苑/指武)
子不聞越王勾踐之伐呉客有獻醇酒一器王使人注
江之上流使士卒飲其下流味不及加羙而士卒戰自
五也異日有獻一囊糗糒者王又以賜軍士分食之甘
不踰嗌而戰自十也今子為將士卒并分菽粒而食之
子獨朝夕芻豢黍粱何也(列女傳周列/國楚子發母)
夫將者人命之所懸也成敗之所在也禍福之所繫也
而上不假之以賞罰亦猶束猿猱之手而責之以騰㨗
膠離婁之目而使之辨青黄不可得也(武侯心/書假權)
為將者必有腹心耳目爪牙無腹心者如人夜行無所
措手足無耳目者如㝠然而居不知運動無爪牙者如
饑人食毒物無不死矣故善將者必有博聞多智為腹
心沈審謹宻為耳目勇捍善敵者為爪牙(武侯心/書腹心)
將能執兵之權操兵之勢而臨羣下譬如猛虎加之羽
翼而翶翔四海隨所遇而施之若將失權不操其勢亦
如魚龍離於江湖中欲求游洋之勢奔濤戲浪何可得
也(武侯心/書兵機)
有猛如熊虎㨗若騰猿剛如鐵石利若龍泉此一時之
雄也(武侯心/書三賔)
古之善將者養人如養己子有難則以身先之有功則
以身後之(武侯心/書哀死)
夫將者人之司命國之利器先定其計然後乃行其令
若漂水㬥至其獲若鷹隼之擊物靜若彊弩之張動如
機關之發所向者破而勍敵自滅(武侯十六/䇿治軍)
工非魯般之目無以見其功巧戰非孫武之謀無以出
其奇運(武侯十六/䇿治軍)
良將如山如淵人不知其慼亦不知其歡(意林/唐子)
不愛尺璧而愛寸陰者將難遭而易失也故良將之趍
時也衣不解帶足不躡地(太平御覽兵/部將帥下)
良將剛則法天可望而不可干柔則象淵可觀而不可
入去如收電可見而不可得留如山岳可瞻而不可量
(太平御覽兵/部良將上)
　　　義兵
上九王用出征有嘉折首獲匪其醜无咎(易/離)
王赫奮烈八方咸發髙城若地商庶若化(汲冡周書/武寤解)
左手杖鉞示無事於誅右手把旄示有事於教(孔氏傳/書牧誓)
草蟲鳴阜螽躍而從之天性也近西戎之諸侯聞南仲
既征儼狁將伐西戎之命則跳躍而鄉望之如阜螽之
聞草蟲鳴焉(鄭氏箋/詩出車)
明主之守也必折衝乎千里之外其征也袵席之上還
師(大戴禮/記主言)
明主之征也猶時雨也至則民說矣(大戴禮/記主言)
誅其君而弔其民若時雨降民大悅(孟子梁/惠王下)
則鄰國之民仰之若父母矣率其子弟攻其父母自生
民以來未有能濟者也(孟子公/孫丑上)
寧爾也非敵百姓也若崩厥角稽首(孟子盡/心下)
攻戰之道非師者雖有百萬之軍北之堂上雖有闔閭
呉起之將禽之戸内千丈之城㧞之尊爼之間百尺之
衝折之袵席之上故鍾鼓竽瑟之音不絶地可廣而欲
可成和樂倡優侏儒之笑不乏諸侯可同日而致也故
名配天地不為尊利制海内不為厚(戰國䇿/齊閔王)
以桀詐桀猶巧拙有幸焉以桀詐堯譬之若以卵投石
以指撓沸若赴水火入焉焦没耳(荀子/議兵)
弓矢不調則羿不能以中微六馬不和則造父不能以
致逺士民不親附則湯武不能以必勝也故善附民者
是乃善用兵者也(荀子/議兵)
其民之親我歡若父母其好我芬若椒蘭彼反顧其上
則若灼黥若仇讐人之情雖桀跖豈又肯為其所惡賊
其所好者哉是猶使人之子孫自賊其父母也彼必將
來告之夫又何可詐也(荀子/議兵)
齊之技擊不可以遇魏氏之武卒魏氏之武卒不可以
遇秦之銳士秦之銳士不可以當桓文之節制桓文之
節制不可以敵湯武之仁義有遇之者若以焦熬投石
焉(荀子/議兵)
治民者禁姦於未萌而用兵者服戰於民心禁先其本
者治兵戰其心者勝(韓非子/心度)
夫以義誅不義若决江河而溉爝火臨不測而擠欲墮
其克必矣(黄石公/三畧下)
古之聖王有義兵而無有偃兵兵誠義以誅㬥君而振
苦民民之說也若孝子之見慈親也若飢者之見美食
也民之號呼而走之若強弩之射於深谿也若積大水
而失其壅隄也(吕氏春/秋蕩兵)
今有人於此能生死一人則天下必爭事之矣義兵之
生一人亦多矣人孰不說故義兵生則鄰國之民歸之
若流水誅國之民望之若父母行地滋逺得民滋衆兵
不接刃而民服若化(呂氏春/秋懷寵)
夫射儀度不得則格的不中驥一節不用而千里不至
夫戰而不勝者非鼓之日也素行無刑人矣故得道之
兵車不發轉騎不被鞍皷不振塵旗不解卷甲不離矢
刃不嘗血(淮南子/兵畧訓)
獵者逐禽車馳人趨各盡其力無刑罰之威而相為斤
闉要遮者同所利也同舟而濟於江卒遇風波百族之
子捷捽招杼船若左右手不以相德其憂同也故明王
之用兵也為天下除害而與萬民共享其利民之為用
猶子之為父弟之為兄威之所加若崩山决塘敵孰敢
當(淮南子/兵畧訓)
所為立君者以禁㬥討亂也今乘萬民之力而反為殘
賊是為虎傅翼曷為弗除夫畜池魚者必去猵獺養禽
獸者必去豺狼又况治人乎故聖人之用兵也若櫛髪
耨苗所去者少而所利者多民之思兵也若旱而望雨
渴而求飲夫有誰與交兵接刃者乎(淮南子/兵畧訓)
且仁人之兵聚則成卒散則成列延居則若莫邪之長
刃嬰之者斷兊居則若莫邪之利鋒當之者潰圓居則
若丘山之不可移也方居則若磐石之不可㧞也觸之
角摧折節而退爾(韓詩/外篇)
夫以知謀愚以義伐不義若因秋霜而振落葉(鹽鐵論/論功)
仁人之兵鋌則若莫邪之利刃嬰之者斷銳則若莫邪
之利鋒當之者潰圓居而方止若盤石然觸之者隴種
而退耳夫又何可詐也(新序雜/事三)
次二兵無刃師無陳麟或賔之温測曰兵無刄德服無
方也(太𤣥經/第三衆)
義兵除天下之兇殘解百姓之倒懸而生育之故方之
於良藥(呂氏春/秋蕩解)
刑之與兵猶足與翼也走用足飛用翼形體雖異其行
身同刑之與兵全衆禁邪其實一也(王充論衡/儒増篇)
　　　要地
華之衞幹如諸夏之衞京師故知幹如京師其華猶諸
夏也(毛詩正義/苕之華)
有蛇於此擊其尾其首救擊其首其尾救擊其中身首
尾皆救今梁者天下之脊也夫秦攻梁者是示天下要
斷山東之脊也是山東首尾皆救中身之時也(戰國䇿/魏哀王)
韓天下之咽喉魏天下之胸腹(戰國䇿秦/始皇帝)
夫與人鬬不搤其肮拊其背未能全其勝也今陛下入
關而都案秦之故地此亦搤天下之肮而拊其背也(史/記)
(劉敬/傳)
淮陽之北大諸侯厪如黒子之著靣適足以餌大國耳
(前漢書/賈誼傳)
彼埳井之潢汙固不容夫吞舟且洛邑之渟瀯曷足以
居乎萬乘哉(後漢書/文苑傳)
疆界雖逺而其險要必爭之地不過數四猶人雖有八
尺之軀靡不受患其護風寒亦數處耳(呉志孫/晧傳註)
譬如金城萬雉所急防者四門而已(呉志孫/晧傳註)
韓之形勢足以扞四靣之敵通諸侯之盟而中臨天下
呼則諸侯應招則諸侯來若長江盤紆于中而九𣲖之
流為之争赴而下注也(天禄閣外/史形勢)
天子所都曰京師京水也地下之衆者莫過於水地上
之衆者莫過於人(獨/斷)
見三苗之傾殄則知川源之未可恃也覩翳幽之不守
則覺嚴嶮之不足頼也(抱朴子外/篇君道)
且夫僻界西戎險阻四塞修其防禦孰與處乎土中平
夷洞達萬方輻凑秦嶺九嵕涇渭之川曷若四瀆五嶽
帶河泝洛圗書之淵建章甘泉館御列仙孰與靈臺明
堂統和天人太液昆明鳥獸之囿曷若辟雍海流道徳
之富游俠踰侈犯義侵禮孰與同履法度翼翼濟濟(文/選)
(東都/賦)
中牟三國之股肱邯鄲之肩髀(事文類聚/縣尹韓子)
天以日月為綱地以四海為紀九土星分萬國錯跱崤
函有帝皇之宅河洛為王者之里(玉海地里/異域圗書)
　　　㬥兵
火炎崐岡玉石俱焚天吏逸徳烈于猛火(書𦙍/征)
呉日敝于兵㬥骨如莾(左傳哀/公元年)
征伐之道不過用兵服則可以退不服則可以進火之
盛炎水之盛衝雖欲服罪不可復禁故疾其㬥而不仁
也(何休解公羊/桓公七年)
古者天子之始封諸侯也萬有餘今以并國之故萬國
有餘皆滅而四國獨立此譬猶醫之藥萬有餘人而四
人愈也則不可謂良醫矣(墨子非/攻下)
君子之用兵莫見其形其功已成野人之用兵也皷聲
則似雷號呼則動地塵氣充天流失如雨扶傷輿死履
腸涉血無罪之民其死者量于澤矣而國之存亡主之
死生猶不可知也其離仁義仁亦逺矣(吕氏春/秋期賢)
凡春秋之記災異也雖畆有數莖猶謂之無麥苖也今
天下之大三百年之乆戰攻侵伐不可勝數而復讐者
有二焉是何以異于無麥苖之有數莖哉不足以難之
故謂之無義戰也(春秋繁/露竹林)
火之所務焚燒山林不别嘉榖(太𤣥經/二務解)
破取城邑誅殺其人如屠六畜然(前漢書註/髙帝紀)
百萬之虜俄成魚鼈千仭之阜倐似滄瀛(藝文類聚靈/異部魂魄賦)
　
　
　
　喻林卷一百七
欽定四庫全書
　喻林卷一百八　　　　　明　徐元太　撰
　　政治門(十三/)
　　　兵機
伏戎于莽敵剛也(易同/人)
鴥(音/聿)彼飛隼其飛戾天亦集爰止(詩小雅/采芑)
鴥然而疾者彼飛隼之鳥也其飛乃高至天雖能高飛
亦集其所止之處不妄飛以興彼勇武之衆其勇能深
入於敵雖則勇勁亦稟於將帥之命不妄動也(毛詩正/義采芑)
其行動之疾也如鳥之飛其赴敵之速也如鷙之翰其
軍之衆多也如江之廣如漢之大也其固守則不驚動
如山之基本其往戰則不可禦止如川之流逝(毛詩正/義常武)
逐㓂如追逃軍之善政也(左傳文/公七年)
衆獸羣聚其中一个被矢則百羣皆走以言呉民臨陳
就戰或小有傾傷亦復然也(國語解呉/申胥諌)
一里之厚而動千里之權者地利也萬人之衆而破三
軍者不意也(戰國䇿/韓康子)
鷙鳥之擊也必匿其形(史記越/世家)
兵以正合以奇勝善之者出奇無窮奇正還相生如環
之無端夫始如處女適人開戸後如脫兎適不及距其
田單之謂邪(史記田/單傳論)
兵動若神謀不在計摧強易於折枯消堅甚於湯雪(後/漢)
(書皇甫/嵩列傳)
兵不厭權願寛假轡䇿勿令有所拘閡而已(後漢書虞/詡列傳)
兵法弱不攻強走不逐飛自然之勢也(後漢紀/孝安)
若乃奇變從横出入無閒衝波截轍超谷越山不由舟
楫而濟盟津者(蜀志譙/周傳)
凡攻敵必扼其喉而樁其心夏口東關賊之心喉(晉書/宣帝)
(紀/)
南北諸軍風馳電赴若身手之救痛痒率然之應首尾
(晉書孫/綽傳)
如有決罦漏網逡窠逗宂命淮汝戈船遏其歸逕(宋書/袁淑)
(傳/)
善用兵者如常山之蛇使救首救尾困而無暇(南史陳/本紀上)
鷙鳥將擊卑飛歛翼猛獸將搏弭耳俯伏聖人將動必
有愚色(太公六/韜發啟)
舉之如飛鳥動之如雷電發之如風雨莫當其前莫害
其後(管子/七法)
凡用兵者攻堅則軔乘瑕則神攻堅則瑕者堅故堅其
堅者瑕其瑕者屠牛坦朝九牛而刀可以莫鐵則刃游
間也(管子/制分)
有風雨之行故能不逺道里矣有飛鳥之舉故能不險
山河矣有雷電之戰故能獨行而無敵矣有水旱之功
故能攻國救邑有金城之守故能定宗廟育男女矣有
一體之治故能出號令明憲矣風雨之行者速也飛鳥
之舉者輕也雷電之戰者士不齊也水旱之功者野不
收耕不穫也金城之守者用貨財設耳目也一體之治
者去奇說禁雕俗也(管子/七法)
發如鏃矢動如雷霆㬥疾擣虛殷若壊牆(鶡冠子/世兵)
將軍身也卒支也伍指拇也(司馬法/定爵)
視卒如嬰兒故可與之赴深谿視卒如愛子故可與之
俱死愛而不能令厚而不能使亂而不能治譬如驕子
不可用也(孫武子/地形)
兵以詐立以利動以分合為變者也故其疾如風其徐
如林侵掠如火不動如山難知如陰動如雷震(孫武子/軍爭)
夫兵形象水水之形避高而趨下兵之形避實而擊虛
水因地而制流兵因敵而制勝故兵無常勢水無常形
因地變化而取勝者謂之神(孫武子/虛實)
任勢者其戰人也如轉木石木石之性安則靜危則動
方則止圓則行故善戰人之勢如轉圎石於千仞之山
者勢也(孫武子/兵勢)
激水之疾至於漂石者勢也鷙鳥之疾至於毁折者節
也故善戰者其勢險其節短勢如彍弩節如發機(孫武/子兵)
(勢/)
善出奇者無窮如天地不竭如江海終而復始日月是
也死而更生四時是也(孫武子/兵勢)
兵之所加如以碬投卵者虛實是也(孫武子/兵勢)
聲不過五五聲之變不可勝聽也色不過五五色之變
不可勝觀也味不過五五味之變不可勝嘗也戰勢不
過奇正奇正之變不可勝窮也奇正相生如循環之無
端孰能窮之哉(孫武子/兵勢)
勝兵若以鎰稱銖敗兵若以銖稱鎰勝者之戰若决積
水於千仞之谿者形也(孫武子/軍形)
善守者藏於九地之下善攻者動於九天之上故能自
保而全勝也(孫武子/軍形)
善用兵者擕手若使一人不得已也(孫武子/九地)
帥與之期若登高而去其梯帥與之深入諸侯之地而
發其機若驅羣羊驅而往驅而來莫知所之(孫武子/九地)
善用兵者譬如率然率然者常山之蛇也擊其首則尾
至擊其尾則首至擊其中則首尾俱至敢問可使如率
然乎曰可夫呉人與越人相惡也當其同舟濟而遇風
其相救也如左右手(孫武子/九地)
凡兵戰之塲止屍之地必死則生幸生則死其善將者
如坐漏船之中伏燒屋之下使智者不及謀勇者不及
怒受敵可也故曰用兵之害猶豫最大三軍之灾生於
狐疑(呉子/治兵)
武侯問曰三軍進止豈有道乎起對曰無當天竈無當
龍頭天竈者大谷之口龍頭者大山之端(呉子/治兵)
若飛鳥然傾側反覆無日是亾國之兵也兵莫弱是矣
(荀子/議兵)
闔廬攻郢戰三勝問子胥曰可以退乎子胥對曰溺人
者一飲而止則無溺矣以其不休也不如乘之以沈之
(韓非子/說林)
慈於子者不敢絶衣食慈於身者不敢離法度慈於方
圎者不敢舎規矩故臨兵而慈於士吏則戰勝敵慈於
噐械則城堅固故曰慈於戰則勝以守則固(韓非子/解老)
兵之所及羊腸亦勝鋸齒亦勝緣山亦勝入谷亦勝方
亦勝圓亦勝重者如山如林如江如河輕者如炮如燔
如垣壓之如雲覆之令人聚不得以散散不得以聚左
不得以右右不得以左(尉繚子/兵談)
兵者以武為植以文為踵武為表文為裏能審此二者
知勝敗矣(尉繚子/兵令上)
戰者必本乎率身以勵衆士如心之使四支也(尉繚子/戰威)
使什伍如親戚卒伯如朋友止如堵墻動如風雨車不
結轍士不旋踵此本戰之道也(尉繚子/戰威)
勝兵似水夫水至柔弱者也然而觸丘陵必為之崩無
異也性專而觸誠也今以莫邪之利犀兕之堅三軍之
衆有所奇正則天下莫當其戰矣(尉繚子/武議)
楚將公子心與齊人戰時有彗星出柄在齊柄所在勝
不可擊公子心曰彗星何知以彗鬬者固倒而勝焉明
日與齊戰大破之(尉繚子/天官)
求敵若求亾子擊敵若救溺人(尉繚子/攻權)
戰如風發攻如決河故其衆可望而不可當可下而不
可勝(黄石公/三略上)
驅市人而戰之可以勝人之厚祿敎卒老弱罷民可以
勝人之精士練材離散係系可以勝人之行陣整齊鋤
耰白梃可以勝人之長銚利兵此不通乎兵者之論今
有利劒於此以刺則不中以擊則不及與惡劒無擇為
是鬬因用惡劒則不可簡選精良兵械銛利發之則不
時縱之則不當與惡卒無擇為是戰因用惡卒則不可
(呂氏春/秋簡選)
且兵之所自來者逺矣未嘗少選不用貴賤長少賢者
不肖相與同有巨有㣲而已矣察兵之㣲在心而未發
兵也疾視兵也作色兵也傲言兵也援推兵也連反兵
也侈鬬兵也三軍攻戰兵也此八者皆兵也㣲巨之争
也(呂氏春/秋蕩兵)
凡兵之勝敵之失也勝失之兵必隱必㣲必積必搏隱
則勝闡矣㣲則勝顯矣積則勝散矣搏則勝離矣諸搏
攫抵噬之獸其用齒角爪牙也必託於卑㣲隱蔽此所
以成勝(呂氏春/秋决勝)
凡用兵者必先自廟戰主孰賢將孰能民孰附國孰治
蓄積孰多士卒孰精甲兵孰利噐僃孰便故運籌於廟
堂之上决勝乎千里之外矣(淮南子/兵略)
夫論除謹動静時吏卒辨兵甲治正行伍連什伯明鼔
旗此尉之官也前後知險易見敵知難易發斥不忘遺
此候之官也隧路亟行輜治賦丈均處軍輯井竈通此
司空之官也收藏於後遷舎不離無淫輿無遺輜此輿
之官也凡此五官之於將也猶身之有股肱手足也必
擇其人技能其才使官勝其任人能其事告之以政申
之以令使之若虎豹之有爪牙飛鳥之有六翮莫不為
用然皆佐勝之具也非所以必勝也(淮南子/兵略訓)
夫兵之所以佐勝者衆而所以必勝者寡甲堅兵利車
固馬良畜積給足士卒殷軫此軍之大資也而勝亾焉
明於星辰日月之運刑德竒賌之數背鄉左右之便此
戰之助也而全亾焉(淮南子/兵略訓)
三軍之衆百萬之師志厲青雲氣如飄風聲如雷霆(淮/南)
(子兵/略訓)
始如狐狸彼故輕來合如兕虎敵故奔走夫飛鳥之摯
也俛其首猛獸之攫也匿其爪虎豹不外其爪而噬不
見齒故用兵之道示之以柔而迎之以剛示之以弱而
乘之以强為之以歙而應之以張將欲西而示之以東
先忤而後合前㝠而後明若鬼之無迹若水之無創故
所鄉非所之也所見非所謀也舉措動静莫能識也若
雷之擊不可為僃(淮南子/兵略訓)
今使陶人化而為埴則不能成盆盎工女化而為絲則
不能織文錦同莫足以相治也故以異為竒兩爵相與
鬭未有死者也鸇鷹至則為之解以其異類也故静為
躁竒治為亂竒飽為饑竒佚為勞竒竒正之相應若水
火金木之代為雌雄也(淮南子/兵略訓)
故善用兵者見敵之虛乘而勿假也追而勿舎也廹而
勿去也擊其猶猶陵其與與疾雷不及塞耳疾霆不暇
撩目善用兵若聲之與響若鏜之與鞈眛不給撫呼不
給吸當此之時仰不見天俯不見地手不麾戈兵不盡
㧞擊之若雷薄之若風炎之若火陵之若波敵之静不
知其所守動不知其所為故鼔鳴旗麾當者莫不廢滯
崩阤天下孰敢厲威抗節而當其前者故凌人者勝待
人者敗為人杓者死(淮南子/兵略訓)
夫五指之更彈不若捲手之一挃萬人之更進不如百
人之俱至也今夫虎豹便捷熊羆多力然而人食其肉
而席其革者不能通其知而一其力也(淮南子/兵略訓)
善者之動也神出而鬼行星曜而𤣥逐鸞舉麟振鳳飛
龍騰發如秋風疾如駭龍當以生擊死以盛乘衰以疾
掩遲以飽制饑若以水滅火若以湯沃雪何往而不遂
何之而不達也(淮南子/兵略訓)
欲疾以遬人不及步鋗車不及轉轂兵如植木弩如羊
角(淮南子/兵略訓)
擊之如雷霆斬之若草木燿之若火電(淮南子/兵略訓)
夫景不為曲物直響不為清音濁觀彼之所以來各以
其勝應之(淮南子/兵略訓)
深哉睭睭逺哉悠悠且冬且夏且春且秋上窮至高之
末下測至深之底變化消息無所凝滯建心乎窈㝠之
野而藏志乎九旋之淵雖有明目孰能窺其情(淮南子/兵略訓)
輪轉而無窮象日月之運行若春秋有代謝若日月有
晝夜終而復始明而復晦(淮南子/兵略訓)
與飄飄往與忽忽來莫知其所之與條出與間入莫知
其所集卒如雷霆疾如風雨若從地出若從天下獨出
獨入莫能應圉疾如鏃矢何可勝偶一晦一明孰知其
端緒未見其發固已至矣(淮南子/兵略訓)
今使兩人接刃巧拙不異而勇士必勝者何也其行之
誠也夫以巨斧擊桐薪不待利時良日而後破之加巨
斧於桐薪之上而無人力之奉雖順招揺挾刑德而弗
能破者以其無勢也故水激則悍矢激則逺夫括淇衛
􁄸簵載以銀錫雖有薄縞之幨腐荷之矰然猶不能獨
射也假之䈥角之力弓弩之勢則貫兕甲而徑於革盾
矣夫風之疾至於飛屋折木虛舉之下大遲自上髙丘
人之有所推也是故善用兵者勢如决積水於千仞之
隄若轉員石於萬丈之谿天下見吾兵之必用也則孰
敢與我戰者故百人之必死也賢於萬人之必北也况
以三軍之衆赴水火而不還踵乎(淮南子/兵略訓)
風雨可障蔽而寒暑不可開閉以其無形故也夫能滑
淖精㣲貫金石窮至逺放乎九天之上蟠乎黄盧之下
唯無形者也(淮南子/兵略訓)
為麋鹿者則可以罝罘設也為魚鱉者則可以網罟取
也為鴻鵠者則可以矰繳加也惟無形者無可禁也是
故聖人藏於無原故其情不可得而觀運於無形故其
陳不可得而經(淮南子/兵略訓)
夫水勢勝火章華之臺燒以升勺沃而救之雖涸井而
渴池無奈之何也舉壺榼盆盎而以灌之其滅可立而
待也今人之與人非有水火之勝也而欲以少耦衆不
能成其功亦明矣(淮南子/兵略訓)
紂之卒百萬之心武王之卒三千人皆專而一故千人
同心則得千人力萬人異心則無一人之用(淮南子/兵略訓)
舜許由異行而皆聖伊尹伯夷異道而皆仁箕子比干
異趨而皆賢故用兵者或輕或重或貪或廉此四者相
反而不可一無也(淮南子/㤗族訓)
師無輜重之費士無乏絶之勞此所謂食於厨倉而戰
於門郊者也(鹽鐵論/西域)
彗星見彼操其柄我操其摽以掃則彼利以擊則我利
(說苑/權謀)
一人必死十人弗能待也十人必死百人弗能待也百
人必死千人弗能待也千人必死萬人弗能待也萬人
必死横行乎天下令行禁止王者之師也(說苑/指武)
魯石公劒廹則能應感則能動䀛穆無窮變無形像復
柔委從如影與響如龎之守戸如輪之逐馬響之應聲
影之像形也門不及鞈呼不及吸足舉不及集相離若
蟬翼尚在肱比睂睫之㣲曾不可以大息小以小况大
用兵之道其猶然乎此善當敵者也(說苑/指武)
麋鹿有兵而不能以鬬無術之軍也魚鼈之兵散而不
集鴻鵠之兵髙而無被(淮南子兵/略訓解)
見機之道莫不先於不意故猛獸失險童子持㦸以追
之蜂蠆發毒壯士徬徨而失色以其禍出不圖變速非
慮也(武侯心/書應機)
靜若魚潛動若奔獺(武侯心/書試將)
軍以竒計為謀以絶智爲主能柔能剛能弱能彊能存
能亾疾如風雨舒如江海不動如㤗山難知如陰陽無
窮如地充實如天不竭如江河終始如三光生死如四
時衰旺如五行竒正相生而不可窮(武侯十六/䇿治軍)
勢不虚動運如圓石從髙墜下所向者碎不可救止(武/侯)
(十六䇿/治軍)
計謀欲蜜攻敵欲疾獲若鷹擊戰如河決則兵未勞而
敵自□此用兵之勢也(武侯十六/䇿治軍)
前後相赴左右相趨如常山之蛇首尾俱到此救兵之
道也(武侯十六/䇿治軍)
疾走者仆安行者遲乘危者殘(武侯十六/䇿陰察)
震雷始於曜電出師先乎威聲故觀電而懼雷壯聽聲
而懼兵威兵先乎聲其來已久(文心雕/龍檄栘)
善攻者敵不知其所守如畏雷電擊無常處善守者敵
不知其所攻如尋寰中不見其際(劉子/兵術)
兵無成勢水無定形觀形而運竒隨勢而應變反經以
為巧無形以成妙故風雨有形則可以帷幕捍寒暑無
形不可以關鑰遏也(劉子/兵術)
兵形象水水之行避髙而就下兵之勢避實而擊虛避
強而攻弱避治而取亂避銳而擊衰(劉子/兵術)
將以權决為本卒以齊力為先是以列宿滿天不及朧
月者形不一光不同也虎尤多力而受制於人者心不
一力不齊也萬人離心不如百人同力千人逓戰不如
十人俱至(劉子/兵術)
逄蒙善射不能用不調之弓造父善御不能䇿不服之
馬般倕善斵不能運不利之斤孫呉善將不能戰不習
之卒(劉子/閱武)
略觀圍棊法於用兵怯者無功貪者先亾(文選韋𢎞嗣/博奕論註)
俗有圍棊上者張置䟽逺多得道而為勝中者務相絶
遮要以爭便利下者守邊趨作罫自生於小地猶薛公
之言黥布反也上計取呉楚廣道者也中計塞城絶遮
要爭利者也下計據長沙以臨越此守邊隅趨作罫者
也更始帝將相不能防衞而令罫中死棊皆生(文選韋/𢎞嗣博)
(奕論/註)
用兵之害猶豫最大起之若驚用之若狂當之者破近
之者亾使如疾雷不暇掩耳也(意林太/公六韜)
使見戰如餓狼之見肉則可用矣(意林商/君書)
我欲戰而彼不欲戰者我鼔而進之若山崩河溢當其
衝者摧植其鋒者破所謂疾雷不暇掩耳則又誰禦之
(意林物/理論)
其寂也象繫不能䆒其㣲其動也雷霆不能比其變(文/苑)
(英華周宣/帝檄一)
謀猷是習權變須長時增齊竈或臥燕墻是以井陘之
兵如鴻毛之遇火長平之卒若秋草之中霜(文苑英華/庾信連珠)
夫虎之為獸水牛之為畜殆其兵矣夫虎爪牙既鋒膽
力無伍至於即豕也卑俯而下之必有扼喉之獲夫水
牛不便速角又喬踈然處郊之野朋遊屯行部隊相伍
及其寢宿因陣反禦若見吼虎􁕉角牛希免害矣若用
兵恃强必鑒於虎居弱必誡水牛可謂攻取屠城而守
必能全者也(太平御覽兵/部叙兵下)
大人之兵如虎如狼如風如雨如雷如震振振暝暝天
下盡驚(太平御覽/太部雨下)
猛將之發觀於虎而鑒於鷹故攻如擊電避如收霧閉
之如在缾開之如㪚星(太平御覽/噐物部缾)
傳曰窮鼠齧貍蓋鼠窮則鬬也故兵法曰歸師勿遏圍
師必闕(埤雅品/物門鼠)
孫武子曰鳥起者伏也烏集者虛也言古之善料兵者
觀鳥起而知伏視烏集而知遁(埤雅品/物門烏)
將戰之時審候風所從來風順致呼而從之風逆堅陳
以待之(玉海天文/天文書上)
耳可鑿而塞目可穿而眩口可利而訥興師動衆萬夫
莫議其奇在三者或可動或可靜之(陰符經集/註太公)
　　　㬥虐
罔水行舟朋淫於家(書益/稷)
有夏昏德民墜塗炭(書仲虺/之誥)
上帝監民罔有馨香德刑發聞惟腥(書呂/刑)
交交桑扈(音/户)率塲啄粟哀我填(音/顛)寡宜岸宜獄(詩小雅/小宛)
山有嘉卉侯栗侯梅廢為殘賊莫知其尤(詩小雅/四月)
有菀(音/鬱)者柳不尚息焉上帝甚蹈無自暱焉俾予靖之
後予極焉有菀者柳不尚愒(音/噐)焉上帝甚蹈無自瘵(音/債)
焉俾予靖之後予邁焉(詩小雅/菀柳)
有鳥高飛亦傅(音/附)於天彼人之心於何其臻(詩小雅/菀柳)
多將熇熇(叶許/各反)不可救藥(詩大/雅板)
蟊(音/牟)賊蟊疾靡有夷届(音戒叶/居氣反)罪罟不收靡有夷瘳(詩/大)
(雅瞻/卬)
北風刺虐也衞國並為威虐百姓不親莫不相攜持而
去焉(毛詩/北風)
菀柳刺幽王也㬥虐無親而刑罰不中諸侯皆不欲朝
(毛詩/菀柳)
王為酷虐慘毒之政如冬日之烈烈矣其亟急行於天
下如飄風之疾也(鄭氏箋/詩四月)
凉風用事而衆草皆病貪殘之政行而萬民困病(鄭氏/箋詩)
(四/月)
其為殘酷痛病於民如蟊賊之害禾稼然(鄭氏箋/詩瞻卬)
天既曀曀然其常陰又虺虺然其震雷也以興州吁之
㬥如是(毛詩正/義終風)
言天既為北風其寒凉矣又加之雨雪其雱然而盛由
凉風盛雪病害萬物以興君政酷暴病害百姓也(毛詩/正義)
(北/風)
狐色皆赤烏色皆黑以喻衞之君臣皆惡也人於赤狐
之羣莫能别其赤而非狐者言皆是狐於黑烏之羣莫
能别其黑而非烏者言皆是烏以喻於衞君臣莫能别
其非惡者言皆為惡(毛詩正/義北風)
冽然而寒者彼下流之泉浸彼苞稂之草也稂非灌溉
之草得水則病以喻共公之政敎甚酷虐於民下民不
堪侵刻遭之亦困病(毛詩正/義下泉)
嚴秋之日凄凄然有寒凉之風由此寒凉之風用事於
時故使百草皆被凋殘以致傷病以興幽王之惡有貪
殘之政由此貪殘之政行於天下故萬民皆見殘害以
遭困病(毛詩正/義四月)
已為蠆尾以令於國國將若之何(左傳昭/公四年)
呉為封豕長蛇以荐食上國虐始於楚(左傳定/公四年)
國之興也視民如傷是其福也其亾也以民為土芥是
其禍也(左傳哀/公元年)
狗彘食人食而不知檢塗有餓莩而不知發人死則曰
非我也歲也是何異於刺人而殺之曰非我也兵也(孟/子)
(梁惠/王上)
殺人以挺與刃有以異乎曰無以異也以刃與政有以
異乎曰無以異也(孟子梁/惠王上)
庖有肥肉廐有肥馬民有饑色野有餓莩此率獸而食
人也獸相食且人惡之為民父母行政不免於率獸而
食人惡在其為民父母也(孟子梁/惠王上)
仲尼曰始作俑者其無後乎為其象人而用之也如之
何其使斯民饑而死也(孟子梁/惠王上)
夫秦虎狼國也有吞天下之心(戰國䇿/楚威王)
執倕拊以鞭笞天下(史記秦/始皇紀)
其治如狼牧羊(史記酷/吏傳)
其爪牙吏虎而冠(史記酷/吏傳)
縱以鷹擊毛摯為治(史記酷/吏傳)
　見乳虎無值寗成之怒(史記酷/吏傳)
為人上操下如束濕薪(史記酷/吏傳)
猛獸産乳養護其子則搏噬過常(前漢書義縱/酷吏傳註)
宫闈之内若見鷹鸇(後漢書郭/皇后紀)
視民如㓂讐稅之如豺虎監司項背相望與同疾疢(後/漢)
(書左雄/列傳)
使餓狼守庖厨饑虎牧牢豚遂至熬天下之脂膏斷生
人之骨髓怨毒無聊禍亂並起(後漢書仲/長統列傳)
發屋伐樹將為嚴烈雖欲懲惡難以聞逺(後漢書王/龔列傳)
初為天子後為人螭(後漢書/崔琦傳)
足下張狼虎之口吐長虵之毒(魏志袁/紹傳註)
此無異殘林覆巢而全其遺􁈸曲惠小仁何補大虐(呉/志)
(陸遜/傅註)
猛虎班班游戲山間虎欲囓人不避豪賢(宋書樂/四志)
熊羆厲爪蓄攫烮之心虎豹摩牙起吞噬之憤(宋書沈/攸之傳)
心如猛火山林無以供其㬥意等漏巵江河無以充其
溢(魏書孝/莊紀)
寧飲三升酢不見崔𢎞度寧茹三升艾不逢屈突蓋(隋/書)
(崔𢎞度/酷吏傳)
財物屈而禍亂起王公則病不足於上庶人則凍餒羸
瘠於下於是桀紂羣居而盗賊擊奪以危上矣安禽獸
行虎狼貪故脯巨人而炙嬰兒矣(荀子/正論)
趙王遊於圃中左右以兎與虎而輟觀之盻然環其眼
王曰可惡哉虎目也左右曰平陽君之目可惡過此見
此未有害也見平陽君之目如此者則必死矣(韓非子/外儲說)
(右/)
疾人之謂鬼傷人人逐除之之謂人傷鬼也民犯法令
之謂民傷上上刑戮民之謂上傷民(韓非子/解老)
世至於枕人頭食人肉葅人肝飲人血甘之芻豢(淮南/子覽)
(冥/訓)
天下敖然若焦熱傾然若苦烈(淮南子/兵略訓)
今馳道經營陵陸紆周天下是以萬里為民穽也罻羅
張而縣其谷辟䧟設而當其蹊繳弋飾而加其上能弗
離乎(鹽鐵論/刑德)
刑人若刈菅芳用師若彈丸(鹽鐵論鹽/鐵取下)
中行氏之為政也以苛為察以欺為明以刻為忠以計
多為善以聚歛為良譬之其猶鞟革者也大則大矣裂
之道也(新序雜/事一)
虎狼結謀相聚為保思嚼牛羊道絶不通(焦氏易林/比之困)
羣虎入邑求索肉食(焦氏易林/履之豊)
蠆室蜂戸螫我手足(焦氏易林/履之㤗)
桀跖並處人民愁苦(焦氏易林/謙之剝)
徑邪賊田政惡傷民(焦氏易林噬/嗑之未濟)
跖並桀處民困愁苦(焦氏易林/復之離)
白虎黑狼伏伺山陽遮遏牛羊病我商人(焦氏易林/无妄之夬)
熊羆豺狼在山陰陽伺鹿取麞道伏畏難(焦氏易林/頤之中孚)
喭喭諤諤虎豹相齚(焦氏易林/家人之坤)
西國疆梁為虎作狼(焦氏易林/蹇之節)
狼虎之鄉日爭凶訟受性貪饕不能容縱(焦氏易林/損之既濟)
鷹鸇獵食雉兎困極(焦氏易林/漸之大過)
羣隊虎狼齧彼牛羊道路不通妨農害商(焦氏易林/節之坎)
申韓之術不仁之至矣若何牛羊之用人也若牛羊用
人則狐貍螻螾不膢臘也歟(楊子/問道)
或曰刀不利筆不銛而獨加諸砥不亦可乎曰人砥則
秦尚矣(楊子/問道)
始皇方虎挒而梟磔噬士猶腊肉也(楊子/重黎)
始皇方斧將相方刀六國方木將相方肉激也(楊子/重黎)
上九割肉取骨滅頂于血測曰割肉滅血不能自全也
(太𤣥經/第六割)
春秋戰國之君以百姓為蠛蠓以刀鋸為金帛茍有匹
夫高枕而寐者天下皆以為祥其殘也如此(天祿閣外/史問兵)
言秋氣起則西風急疾而害生物使百草不得盛長以
言君令急促剗傷百姓使不得保其性命也(王逸註楚/辭七諌)
峻刑戮之術制民如牛羊臨之以刀爼故曰不仁之至
也(楊子法言/註問道篇)
嚴刑裁民亦猶刀之割肉以人為砥酷之甚也(楊子法/言註問)
(道/篇)
其遇民也若薙氏之芟草既藴崇之又行火焉惵惵黔
首豈徒跼髙天蹐厚地而已哉乃救死於其頸(文選東/京賦)
刑酷然炭㬥踰膏柱(文選陸陲/石闕銘)
秦人視山東之民猶猛虎之睨羣羊何隔憚哉(意林物/理論)
坑戮侔於屠伯芟夷過於薙氏(文苑英華盧/思道檄一)
尚書帝命期曰桀失玉鏡用其噬獸(初學記噐/用部鏡)
秦始皇見周室失統自以當保有九州見萬民碌碌猶
羣羊聚諸皆可以竿而駈之故遂以敗也(太平御覽皇/王部始皇帝)
如屠孟屠几為骨聚(佛說身觀/經當九)
如五龍頭心中毒盛猶如惡蛇瞋氣怫鬱熐炎俱起(本/緣)
(經月光/王品)
遇王㬥虐猶如師子在鹿羣中終無一念慈善之心(本/緣)
(經毘羅/序品)
為著翅之㬥貍飛沈受困而難計(法苑珠林/卷六十九)
　
　
　
　
　
　
　
　
　
　
　
　
　
　
　喻林卷一百八
欽定四庫全書
　喻林卷一百九　　　　　明　徐元太　撰
　　政治門(十四/)
　　　襲弊
六四裕父之蠱往見吝(易蠱/)
月之行度失道從星所好以致風雨喻人君政教失常
從民所欲則致國亂(尚書正/義洪範)
與覆車同軌者未嘗安也與死人同病者未嘗生也與
亡國同法者未嘗存也(晋書􁜺/灼傳)
與覆車同軌者傾與亡國同事者滅見已生慎將生惡
其迹者預避之(黄石公素/書安履)
匿痼不醫亂政生災(焦氏易林/暌之大畜)
夫㿂瘕不除而不修越人之術者難圖老彭之夀也姦
黨實繁而不嚴彈造之制者未見其長世之福也(抱朴/子外)
(篇用/刑)
大魏承衰弊復欲宻其羅蚍蜉猶見得何云鰌與鰕(太/平)
(御覽蟲/豸部蝎)
　　　更張
古之帝王不必以豐儉移都茍宏衞文大帛之冠則無
往不可若不績其麻則樂土為虚矣(晉書王/導傳)
愛易轍之勤而得覆車之軌(晉書江/統傳)
言味者予易牙言音者予師曠言治者予三王三王既
已定法度制禮樂而傳之有不用而改自作何以異於
變易牙之和更師曠之律(荀子/大畧)
輸子之制材木也正其規矩而鑿枘調師曠之諧五音
也正其六律而宮商調當世之工匠不能調其鑿枘則
改規矩不能協聲音則變舊律是以鑿枘刺戾而不合
聲音泛越而不和(鹽鐵論/刺復)
言今世之士才知强巧背去規矩更造方圓必不堅固
敗材木也以言佞臣巧於言語背違先聖之法以意妄
造必亂政治危君國也(王逸註楚/辭離騷經)
法無一定而慕權宜之隨時功不倍前而好屢變以偶
俗猶剸髙馬以適卑車削附踝以就褊履斷長劔以赴
短鞞割尺璧以納促匣也(抱朴子外/篇博喻)
且改轍易行非良樂之御易民而治非楚鄭之政願足
下勉之而已矣(文選曹植與/吳季重書)
九華臺樓觀精巧先稱平衆木輕重然後造無錙銖相
結臺雖髙峻常隨風揺動而終無傾倒之理明帝登臺
懼其勢危别以大木扶持之樓即頺壊論者謂輕重力
偏也(玉海宫/室臺)
市上之人有善戴尊者累十尊而行人有與之更者行
道未半而以其尊顛(困學紀聞/卷十諸子)
　　　屯膏
屯其膏施未光也(易屯/)
九二井谷射鮒甕敝漏(易井/)
九二鼎耳革其行塞雉膏不食(易鼎/)
大雨不時行國無恩澤(汲冡周書/時訓解)
揚之水不流束薪○揚之水不流束楚○揚之水不流
束蒲(詩國風/揚之水)
英英白雲露彼菅茅(叶莫/侯反)天步艱難之子不猶滮(符彪/反)
池北流浸彼稻田(叶地/因反)嘯歌傷懷念彼碩人(詩小雅/白華)
黍苗刺幽王也不能膏潤天下(毛詩/黍苗)
激揚之水至湍迅而不能流移束薪喻平王政教煩急
而恩澤之令不行於下民(鄭氏箋詩/揚之水)
池水之澤浸潤稻田使之生殖喻王無恩意於申后滮
池之不如也(鄭氏箋/詩白華)
桑之柔需其葉菀然茂盛謂蠶始生時也人庇陰其下
者均得其所及已將采之則葉爆爍而疏人息其下則
病於爆爍喻民當被王之恩惠羣臣恣放損王之德(鄭/氏)
(箋詩/桑柔)
旱嵗之草如水上之苴言其枯槁無潤下民不得王恩
亦如是也(毛詩正/義召旻)
王無恩於民致使下民如彼嵗之大旱其草不得生遂
而盛茂致使此草如彼水上棲止逐流之浮苴也(毛詩/正義)
(召/旻)
罍大器缾小器常禀於罍者禀所受罄盡則罍為無餘
故恥之(杜氏解左傳昭/公二十四年)
有復於王者曰吾力足以舉百鈞而不足以舉一羽明
足以察秋毫之末而不見輿薪則王許之乎曰否今恩
足以及禽獸而功不至於百姓者獨何與然則一羽之
不舉為不用力焉輿薪之不見為不用明焉百姓之不
見保為不用恩焉(孟子梁/惠王上)
寶咳唾之音愛錙銖之力(晉書夏/侯湛傳)
收既往之詔奪已澍之施(晉書摰/虞傳)
時雨不霑春苗委悴(魏書髙/祖上紀)
假獲其利猶是富専口齗不及四體也(北史甄/琛傳)
貧賤之望富貴甚微而富貴不能酬其甚微之望夫富
者之所惡貧者之所美貴者之所輕賤者之所榮然而
弗酬弗與同苦樂故也雖弗酬之於物弗傷今萬民之
望人君亦如貧賤之望富貴其所望者盖欲料長幼平
賦斂時其饑寒省其疾痛賞罰不濫使役以時如此而
已則於人君弗損也然而弗酬弗與同勞逸故也(尹文/子大)
(道/下)
久旱水涸枯槁無澤(焦氏易林/師之大壯)
冦行揺尾逐雲吹水汙泥為陸下田為稷(焦氏易林/同人之漸)
泉閉澤竭主母饑渴(焦氏易林/豫之賁)
火石相得乾無潤澤(焦氏易林/賁之渙)
陸居少泉山髙無雲(焦氏易林/坎之履)
初一唫(音/欽)不予丈夫婦處測曰唫不予人所違也(太𤣥/經第)
(五/唫)
次二唫于血資乾骨測曰唫于血䂄自肥也(太𤣥經/第五唫)
霡霂小雨也言裁霡厯霑漬如人沐頭惟及其上枝而
根不濡也(釋名/)
空穗滿田無所得也以言上不惠施則下不竭其力(王/逸)
(註楚辭/九章)
瓜苞蕁蔓於地木不下其枝枚則不得虆而蔓之而逹
於上民弱於下君不施仁以存恤之上下懸絶不相及
也(太𤣥經第/二達解)
次四土不和木科橢(徒和/切)測曰土不和病乎民也(太𤣥/經第)
(六/窮)
吝江河之流不以濯舟船之畔惜東壁之光不以寓貧
婦之目(補文選夏/侯湛扺疑)
如天亢旱不生華實及水陸所生之物皆悉枯悴無有
潤澤不能増長(三十六部尊/經仙人經)
如似雲雷降注大雨孔雀歡喜汝於今者但興雲雷未
見雨水如此旱雷将何所益(無明羅/刹經)
　　　喪亂
若苗之有莠若粟之有秕(書仲虺/之誥)
今殷其淪喪若涉大水其無津涯(書微/子)
百姓懔懍若崩厥角(書㤗/誓中)
為天下逋逃主萃淵藪(書武/成)
殷政總總若風草有所積有所虛(汲冡周書/大聚解)
苦菜不秀賢人潛伏靡草不死國縱盗賊(汲冡周書/時訓解)
鴻鴈不來遠人背畔𤣥鳥不歸室家離㪚(汲冡周書/時訓解)
民之危險若䧟泥墜火無救之者(孔氏傳書/仲虺之誥)
月經於箕則多風離於畢則多雨政教失常以從民欲
亦所以亂(孔氏傳/書洪範)
無不相冦賊為鴟梟之義以相奪攘(孔氏傳/書呂刑)
儒雅與深穽同埋經典共積薪俱燎(尚書正/義序)
魴(音/房)魚赬(音/蟶)尾王室如燬(詩國風/汝墳)
北風其涼雨雪其雱惠而好我擕手同行○北風其喈
(音/皆)雨雪其霏惠而好我擕手同歸○莫赤匪狐莫黒匪
烏惠而好我擕手同車(詩國風/北門)
鴥彼飛隼率彼中陵民之訛言寧莫之懲(詩小雅/沔水)
駕彼四牡四牡項領我瞻四方蹙蹙靡所騁(詩小雅/節南山)
瞻烏爰止于誰之屋(詩小雅/正月)
謂山盖卑為岡為陵民之訛言寧莫之懲(詩小雅/正月)
佌佌(音/此)彼有屋蔌蔌(音/速)方有榖民今之無祿夭夭是椓
(音卓○詩/小雅正月)
如彼流泉無淪胥以敗(詩小雅/小旻)
維南有箕不可以簸揚維北有斗不可以挹酒漿維南
有箕載翕其舌維北有斗西柄之掲(詩小雅/大東)
四月維夏六月徂暑先祖匪人胡寧忍予○秋日凄凄
百卉具腓亂離瘼(音/莫)矣奚其適歸○冬日烈烈飄風發
發民莫不榖我獨何害○山有嘉卉侯栗侯梅廢為殘
賊莫知其尤○相彼泉水載清載濁我日構禍曷云能
榖(詩小雅/四月)
牂(音/臧)羊墳首三星在罶(音/柳)人可以食鮮可以飽(詩小雅/苕之華)
咨女殷商如蜩如螗(音/唐)如沸如羔(叶盧/當反)小大近喪(去聲/叶平)
(聲○詩/大雅蕩)
人亦有言顛沛之揭枝葉未有害本實先撥(詩大/雅蕩)
如彼嵗旱草不潰茂如彼棲(音/西)苴(七如反○詩/大雅召旻)
北風弼人厭亂之詩(詩説/弼)
葛藟王族流㪚而作(詩説/王)
苕之華景王崩王室亂兵連嵗饉民物盡耗君子自傷
生逢其難(詩説/王)
雨無正大夫刺幽王也雨自上下者也衆多如雨而非
所以為政也(毛詩雨/無正)
何草不黄下國刺幽王也四夷交侵中國背叛用兵不
息視民如禽獸君子憂之(毛詩何/草不黄)
不復考慎自有肺腸行其心中之所欲乃使民盡迷惑
也(鄭氏箋/詩桑柔)
焚輪暴風從上來降謂之頺頺下也扶揺暴風從下升
上故曰焱焱上也(毛詩正/義谷風)
今日之風非有道之風發發兮大暴疾今日之車非有
道之車偈偈然大輕嘌(毛詩正/義匪風)
我有圃生之把乎(左傳昭公/十二年)
天或者以陳氏為斧斤既斲喪公室而他人有之不可
知也(左傳哀公/十五年)
梁亡此未有伐者其言梁亡何自亡也其自亡奈何魚
爛而亡也(公羊僖公/十九年)
城郭不完兵甲不多非國之災也田野不辟貨財不聚
非國之害也上無禮下無學賊民興喪無日矣(孟子離/婁上)
夫癘雖癰腫胞疾上比前世未至絞纓射股下比近代
未至擢筋而餓死也夫劫弑死亡之主也心之憂勞形
之困苦必甚於癘矣由此觀之癘雖憐王可也(戰國䇿/楚考烈)
(王/)
詐國指鹿災生噬虎(史記秦/始皇賛)
其威盡勢極閭巷之人為敵國(史記/律書)
亡秦鹿走偽楚狐鳴(史記項/羽贊)
禍盈斯驗蒼狗為菑(史記呂/后紀)
昔秦燔詩書以立私議莽誦六蓺以文姦言同歸殊塗
俱用滅亡皆炕龍絶氣非命之運紫色淫聲餘分閏位
聖王之驅除云爾(前漢書王/莽傳賛)
邊境雷動四野風起京師雖有武蠭精兵未有能窺左
足而先應者也(前漢書息/夫躬傳)
昔有彊秦封豕其士窫窳其民鑿齒之徒相與摩牙而
爭之(前漢書/楊雄傳)
天網縱人紘弛王塗壊太極陁君臣土崩上下瓦解(後/漢)
(書蔡邕/列傳)
彼日而微遂祲天路(後漢書/安帝紀)
虎兕長蛇相隨塞路(魏志烏丸/東夷傳註)
蚌蛤浮翔於淮泗鼲鼬讙譁於林木(魏志任/城傳)
今胷背有嫌首尾多難乃國朝之厄㑹也(吳志華/覈傳)
物號忠良於兹拔本人稱妖孽自此疏源(晉書惠/帝紀)
自兩京殄覆九土分崩赤縣成蛇豕之墟紫宸遷鼃黽
之穴干戈日用戰争方興猶逐鹿之並驅若瞻烏之靡
定(晉書符/丕列傳)
每朝㑹貂蟬盈坐時人為之諺曰貂不足狗尾續(晉書/趙王)
(倫/傳)
難起蕭墻毒痛函夏九州波駭五嶽塵飛(晉書王/彌列傳)
貪鄙竊位不知誰升之者獸兕出檻不知誰可咎者網
漏吞舟何以過此(晉書郤/詵傳)
無賴之徒易相扇動飆風駭蕩則滄海横波(晉書劉/𢎞傳)
纂繼凶逆鴟目有年(晉書張/軌傳)
豺狼易驚遂肆醜毒(晉書譙剛/王遜傳)
塵飛五嶽霧晻三精(晉書石季/龍下列傳)
關西為豺狼之藪楊越為鴟鴞之林(晉書慕/容德記)
六州蕩然無復餘蔓殘搆至於乳䴏赴時銜泥靡託(宋/書)
(索虜/傳)
故老遺氓還號舊落桓山之響未足稱哀(宋書索/虜傳)
治舟試艦恒以朝廷為旗的秣馬按劔常願天下有風
塵(南齊書張/敬兒傳)
鴟梟厲吻翦焉已及(梁書武/帝上紀)
水羣飛於溟海火載燎於中原(魏書李順希/仁弟騫傳)
政亂如風草師亡猶彈丸(魏書匈奴/劉聰傳)
未正滄海之流詎息崑山之燎(隋書薛/道衡傳)
八紘九野𤓰剖豆分(南史陳/本紀上)
廊廟有序翦成狐兔之場珪帛有儀碎夫犬羊之手(北/史)
(許善心/文苑傳)
吾觀其野草菅勝榖吾觀其衆邪曲勝直(太公六/韜發啟)
政令不善墨墨不夜譬若野獸無所朝處(管子/四稱)
與死人同病者不可生也與亡國同事者不可存也(韓/非)
(子孤/憤)
今之世至寒矣至熱矣而民無走者取則行鈞也(呂氏/春秋)
(功/名)
棄捐五帝之恩刑推蹶三王之法籍是以至德滅而不
揚(淮南子/覽㝠訓)
水擊則波興氣亂則智昏智昏不可以為政波水不可
以為平(淮南子/齊俗訓)
天下為之麋沸螘動雲徹席卷(淮南子/兵畧訓)
與死者同病難為良醫與亡國同道難與為謀(淮南子/説林訓)
夫死病無可為醫夫政令者人君之銜轡所以制下也
今齊君失之已久矣子雖欲扶其輈而扶其輪良弗及
也(孔叢子/嘉言)
夫㪚其本而待之刑辟猶决其牢而發以毒矢也亦可
哀乎故曰未可殺也昔者先王使民以禮譬之如御也
刑者鞭䇿也今猶無轡銜而鞭䇿以御也欲馬之進則
䇿以後欲馬之退則䇿其前御者以勞而馬亦多傷矣
今猶此也上憂勞而民多罹刑(韓詩/外傳)
今之治民者若御拙馬行則頓之止則擊之身創於箠
吻傷於銜求其無失何可得乎(鹽鐵論/詔聖)
病之将死也不可為良醫國之将亡也不可為計謀吾
數諌吾君吾君不用是以知國之将亡也(説苑/權謀)
螟蟲為賊害我五榖箄笥空虚家無所食(焦氏易林/坤之革)
武庫軍府甲兵所聚井里邑居不可舍止(焦氏易林/師之蹇)
巨蛇大鰌戰於國郊(焦氏易林/同人之益)
兩虎相鬭血流浮杵城郭空虚蒿藜塞道(焦氏易林/同人之鼎)
水壊我里東流為海龜鳬讙譁不睹我家(焦氏易林/謙之萃)
星隕如雨力弱無輔(焦氏易林/豫之訟)
白鳥赤烏戰於東都敗悔為憂(焦氏易林/豫之既濟)
千嵗廟堂棟橈傾僵天厭周德失其寵光(焦氏易林/臨之鼎)
徑路隔塞燕雀驚駭(焦氏易林/賁之泰)
羊驚虎狼獮猴羣走(焦氏易林/坎之臨)
魚擾水濁桀亂我國(焦氏易林/无妄之益)
鳬池水溢髙陸為海江河横流魚鼈成市(焦氏易林/无妄之震)
三手六目政多煩惑臯陶瘖聾亂不可從(焦氏易林/遯之需)
陰積不已雲作滛雨傷害平陸民無室屋(焦氏易林/明夷之坎)
陰霧不清濁政亂民(焦氏易林/家人之晉)
且如驚鹿不能定足(焦氏易林/益之噬嗑)
揚風偃草塵埃俱起清濁溷㪚忠直隠處(焦氏易林/蹇之履)
衆星宵亂不知所據(焦氏易林/井之復)
放御委轡奔亂不制法度无常君失其位(焦氏易林/艮之泰)
靈龜陸處釡甑草土人知敗國桀亂無緒(焦氏易林/艮之晉)
饑蠶作室絲多亂緒端不可得(焦氏易林/兑之坎)
江漢上流政逆民憂(焦氏易林/歸妹之晉)
烏飛狐鳴國亂不寧下强上弱為陰所刑(焦氏易林中/孚之大有)
是以四疆之内各以其力來侵攘肌及骨赧獨何以制
秦乎(揚子/重黎)
上九車軸折其衡抈四馬就括髙人吐血(太𤣥經/第一羨)
次四晦其類失金匱測曰晦其類法度廢也(太𤣥經/第五晦)
次七小子牽象婦人徽猛君子養病(太𤣥經/第六養)
次六山無角水無鱗困犯身測曰山無角困百姓也(太/𤣥)
(經第/六窮)
次七趹(音/决)船䟦車其害不遐測曰趹船䟦車不遠害也
(太𤣥經/第六将)
何以知人且病也以其不嗜食也何以知國之将亂也
以其不嗜賢也是故病家之厨非無嘉饌也乃其人弗
之能食故遂於死也亂國之官非無賢人也其君弗之
能任故遂於亡也夫生飰秔粱㫖酒甘醪所以養生也
而病人惡之以為不若菽麥糟糠欲清者此真将死之
候也尊賢任能信忠納諫所以為安也而闇君惡之以
為不若姦佞闒茸讒䛕言者此其将亡之徴(潜夫論/思賢)
漢室之形譬如垂瓦扶則暫安不扶則速危(天祿閣外/史招賢)
長城若頹堵雄關若敝甕雖以四塞為襟而烽烟之警
每舉祍席之上(天祿閣外/史傷時)
上政迷亂則下怨父行悖惑則子恨(王逸註楚/辭離騷經)
言上有罥繳弋射之機下有張施罻羅之網飛鳥走獸
動而遇害喻君法繁多百姓動觸刑罪也(王逸註楚/辭九章)
言秋風疾則草木揺湘水波而樹葉落矣以言君政急
則衆民愁而賢者傷矣(王逸註楚/辭九歌)
浮雲鬱兮晝昏楚圖潰亂氣未除也霾土忽兮厯厯風
俗塵濁不可居也(王逸註楚/辭九懐)
亡國之君其朝未嘗無致治之臣也其府未嘗無先王
之書也然而不免乎亡者何也其賢不用其法不行也
茍書法而不行其事爵賢而不用其道則法無異乎路
説而賢無異乎木主也(徐幹中/論亡國)
微烟起於蕭牆而飆焚徧於宇宙淺隙發於膚寸而波
濤漂乎四極金城屠於庶冦湯池杭於一葦勁鋭望塵
而氷泮征人倒戈而奔北飛鋒薦於扆闥左袵掠於禁
省禾黍生於廟堂榛莠秀乎玉階雲觀變為狐兎之藪
象魏化為虎豹之蹊東序烟燼於委灰生民燋淪於淵
火(抱朴子外/篇漢過)
駑蹇星馳以兼路豺狼奮口而交争(抱朴子外/篇安貧)
陸无含秀之苖水無吐穗之株稗糲曠於圌廩薪㸑廢
於庖厨(抱朴子外/篇守塉)
逸蚪遶雲奔鯨駭流(陶靖節集/詩四言)
夫先王之道墜地乆矣改張易調其興實難苛化虐政
其窮必酷故曰大軍之後必有凶年積亂之後必有凶
主理當然也(關氏易傳/卜百年義)
小過下怫怫(音/佛)上悸悸趾之􁠘(音/顛)爪之墜傳曰下怫怫
愎其上也上悸悸懼其下也趾之􁠘足之跌也爪之墜
手之失也(元包/少陰)
紅塵塞天地白日何冥冥(李善註文/選兩都賦)
風驚塵起喻惡積而釁生鹿㪚而不止喻釁生而不滅
(李善註文選李/蕭遠運命論)
于時景燭雲火風馳羽檄言雲火之多如景之照羽檄
之疾若風之馳(李善註文選任彦/昇文宣王行狀)
竢時風之清激兮愈氛霧其如塺(楚辭劉/向遠逝)
茫茫宇宙上墋下黷波振四海塵飛五岳(文選陸士/衡功臣頌)
乾象棟傾坤儀舟覆(文選劉琨/答盧諶詩)
王室之亂靡邦不泯如彼墜景曽不可振(文選陸機答/賈長淵詩)
彼堯舜之耿介兮既遵道而得路何桀紂之昌披兮夫
唯㨗徑以窘步(文選屈原/離騷經)
舉動廻山海呼吸變霜露阿㫖曲求則光寵三族直情
忤意則参夷五宗漢之綱紀大亂矣(文選范蔚宗/宦者傳論)
禮法刑政於此大壊如室斯構而去其鑿契如水斯積
而决其隄防如火斯畜而離其薪燎也國之将亡本必
先顛其此之謂乎(文選干寶/晉紀總論)
弛禮崩樂塗民耳目遂欲流唐漂虞滌殷蕩周(文選揚/雄劇秦)
(美/新)
譬層棟之将傾必華榱之先落(補文選謝/眺酬德賦)
豺牙宻厲虺毒潜吹(廣文選庾子/山哀江南賦)
飄風蓬龍埃拂拂兮草木揺落時槁悴兮遭傾遇禍不
可救兮(廣文選劉/子政離世)
鳥驚獸駭莫知所從於是豪彊並争虎裂狼分疾摶者
獲多遲後者見吞(廣文選譙允/南仇國論)
呂后專制社稷不傾若髮漢書云如帶公羊云如綫(意/林)
(晁錯/新書)
欲知人將病不嗜食欲知國將亡不嗜賢也病非無嘉
饌病不能食至於死國非無賢人君不能用故速亡理
國不得真賢猶治病不得真藥治病當得真人参反得
蘿菔服之増劇非藥無效也(意林潜/夫論)
陵頹谷踊五行互錯(藝文類聚后/妃部后妃誄)
豺狼當路非止一人鯨鯢不梟倐焉五載(文苑英華請/勸進及封岳)
(行幸沈/烱表)
乃使猛獸欲以為亂比獸之角能以為城舉其尾能以
為旌(太平御覽/獸部釵獸)
秦失金鏡魚目入珠(初學記器/用部鏡)
冀州糜沸泫沄如湯(初學記州郡/部河東道)
母逐鷓鴣而南去子隨胡馬而北歸夫類日影而西奔
婦似川流而東逝(法苑珠林/卷七十四)
　　　失民
九四包无魚起凶象曰无魚之凶遠民也(易垢/)
君夭之在位椓之(毛詩正/月註)
寒涼之風病害萬物喻君政教酷暴使民㪚亂(鄭氏箋/詩北風)
日之熱恒在日中之後道東之杜人所宜休息也今人
不休息者以其特生陰寡也(鄭氏箋詩/有枤之杜)
山有美善之草生於海栗之下人取其實蹂踐而害之
令不得蕃茂喻上多賦歛富人財盡而弱民與受困窮
(鄭氏箋/詩四月)
哀哉今之人何故而為虺蜴也虺蜴之性見人則走民
聞王政莫不逃避(毛詩正/義正月)
皮之不存毛將安傅(左傳僖公/十四年)
衆㪚為弱川壅為澤(左傳宣公/十二年)
衆怒如水火焉不可為謀(左傳昭公/十三年)
衆㪚流移若積水之潰(杜氏解左傳/文公三年)
茍無固志盈城之衆一朝而㪚如積水之敗故曰潰(春/秋)
(正義文/公三年)
以萬乗之國伐萬乘之國簞食壺漿以迎王師豈有他
哉避水火也如水益深如火益熱亦運而已矣(孟子梁/惠王下)
夫吳民離矣體有所傾譬如羣獸然一个負矢將百羣
皆奔王其無方收也(國語/吳)
一國棄之如遺跡焉(國語/楚)
斬木為兵揭竿為旗天下雲集響應嬴糧而景從(史記/秦始)
(皇/紀)
天下之患在於土崩不在於瓦解古今一也(史記主/父傳)
易曰鳥焚其巢旅人先笑後號咷喪牛于易凶言王者
處民上如鳥之處巢也不顧䘏百姓百姓畔而去之若
鳥之自焚也雖先快意説笑其後必號而無及也百姓
喪其君若牛亡其毛也故稱凶(前漢書/外戚傳)
方岳無鈞石之鎮關門無結草之固(晉書孝/愍帝紀)
淵池廣魚獨希(宋書樂/四志)
去黄取白則衆馬各守其色自殊而去故唯白馬獨應
矣王者黨其所私而踈天下則天下各守其踈自殊而
叛矣(公孫龍子/白馬論註)
百姓賤之如㑌惡之如鬼日欲司間而相與投籍之去
逐之(荀子王/霸篇)
川淵者魚鼈之居也山林者鳥獸之居也國家者士民
之居也川淵枯則魚龍去之山林險則鳥獸去之國家
失政則士民去之(荀子/致仕)
天下之人其離之若崩其背之也不約而若期(賈子/連語)
虎豹之居也厭閑而近人故得魚鼈之居也厭深而之
淺故得諸侯厭衆而亡其國(新序雜/事卷二)
山石朽弊稍崩墜落下上離心君失其崇(焦氏易林/謙之垢)
狐貍雉兎畏人逃去分首竄匿不知所處(焦氏易林/暌之大有)
槽空無實豚彘不食庶民屈竭離其居室(焦氏易林/垢之節)
鷹隼搏鷙衆雀憂潰(焦氏易林既/濟之大壯)
上九海水羣飛蔽于天杭測曰海水羣飛終不可語也
(太𤣥經/第六劇)
上九螽焚其翊(音/詡)喪于尸測曰螽焚其翊所憑喪也(太/𤣥)
(經第/六堅)
山有猴猿谷有虺蛇左右衆鳥聞無人民所以愁懼也
(王逸註楚/辭九思)
根傷則葉枯葉枯則花落花落則實亡(武侯十六/䇿隂察)
民欲有畔意若狼之顧望也(前漢書註/食貨志)
皮朽則毛落水涸則魚逝其勢然也(李善註文選應休/璉與曹長思書)
天下苦秦猶終日擔重而行思息其肩者也(文選謝宣/遠張子房)
(詩/註)
星辰麗天猶萬國之附王者也下將畔上故星亦畔天
(補文選襄/楷災異䟽)
孔子曰商汝知君之為君乎子夏曰魚失水則死水失
魚猶為水也孔子曰商知之矣(藝文類聚帝王/部搃載帝王)
夫國以民為本民勞去者國立廢矣所謂出其無極之
寶入賊利斧㦸也(西昇/經)
譬如屠家羣中捕猪牽欲殺之餘猪悉聚驚怖側耳聽
聲惶懅愕視譬如猛虎羣中摶牛餘牛見之驚怖而走
或入山巖或投深谷又入樹間跳騰哮吼譬如魚師持
網捕魚餘魚見之怖㪚沈竄石岸草底又如倉鷹臨其
衆鳥有所獲取餘鳥見之各㪚飛去(修行道地經/五陰成敗品)
　
　
　
　
　
　喻林卷一百九
欽定四庫全書
　喻林卷一百十　　　　　明　徐元太　撰
　　性理門(一/)
　　　貞一
天地之道貞觀者也日月之道貞明者也天下之動貞
夫一者也(易上/繫)
夫衆不能治衆治衆者至寡者也夫動不能制動制天
下之動者貞夫一者也故衆之所以得咸存者主必致
一也動之所以得咸運者原必無二也(周易畧/例明彖)
自統而尋之物雖衆則知可以執一御也由本以觀之
義雖博則知可以一名舉也故處璇璣以觀大運則天
地之動未足怪也據㑹要以觀方來則六合輻輳未足
多也(周易畧/例明彖)
一為太極太極者天地之父母也(三墳/山墳)
一大之物目天一塊之物目地一炁之􁄮(蔀/也)名混沌(乾/坤)
(鑿度乾/鑿度上)
譬如大海變化億萬蛟魚水一而已我之與物蓊然蔚
然在大化中性一而已(關尹子/七釡)
意有變心無變意有覺心無覺惟一我心則意者塵往
來爾事者歘起滅爾吾心有大常者存(關尹子/五鑑)
音之數不過五而五音之變不可勝聽也味之和不過
五而五味之化不可勝嘗也色之數不過五而五色之
變不可勝觀也故音者宫立而五音形矣味者甘立而
五味停矣色者白立而五色成矣道者一立而萬物生
矣是故一之理施四海一之解際天地萬物之總皆閱
一孔百事之根皆出一門(淮南子/原道訓)
所謂一者無匹合於天下者也卓然獨立塊然獨處上
通九天下貫九野員不中規方不中矩大渾而為一葉
累而無根(淮南子/原道訓)
今夫萬物之疏躍枝舉百事之莖葉條㮆(音/蘖)皆本於一
根而條循千萬也若此則有所受之矣而非所授者所
授者無受也而無不受也無不受也者譬如周雲之籠
蓯遼巢彭濞而為雨沈溺萬物而不與為濕焉(淮南子/俶真訓)
或問鳥有鳳獸有麟鳥獸皆可鳯麟乎曰羣鳥之於鳯
也羣獸之於麟也形性豈羣人之於聖乎(揚子問/明篇)
千人聚不以一人為主不亂則㪚故多賢不可以多君
無賢不可以無君(郭子注莊/子人間世)
天能守一覆而不舉地能守一静而能處岳能守一不避
寒暑海能守一流而不還人能守一必持真仙(太平御/覽道部)
(養/生)
三一者一身之虚宗百神之命根津液之山源魂精之
玉室(太平御覽/道部養生)
一者萬物之所導而變化之至要也萬方之準繩而百
變之權量也(道德經指/歸卷七)
譬如夜室暉光隨孔而照光雖萬殊而本之者一(无上/内秘)
(藏經妙/德品)
如世間火貴賤皆同(波羅蜜多經卷/五百六十七)
譬如月輪有滿未滿月性無異(波羅蜜多經卷/五百六十八)
譬如初月十五日月虧盈有異月性無差(勝天王波/羅蜜經)
譬如日輪體無晝夜但出時名晝没時名夜(大方廣佛/華嚴經卷)
(二十/五)
大海之水惟有一味無若干味無不以鹹為味(法海經/尺一)
譬如筭數法筭一乃至算百百算竟還至一(大智度/論卷四)
譬如虚空雖徧諸色種種相中而不可説有種種相體
唯一味(佛説佛地/經卷五)
譬如大城西門失火從次燒之乃到東門皆冷灰燼計
東門火非是初火也然其燋燃不離本火(修行道地經/五隂成敗品)
譬如樹葉春夏則青秋時則黄冬時則白隨時異故樹
葉則異而其始終是一葉也(大方便佛報/恩經卷六)
又如乳酪酥醍醐四時差别雖隨時有異而故是一(大/方)
(便佛報恩/經卷六)
　　　各足
人之有是四端也猶其有四體也(孟子公/孫丑上)
夫一人死而天下號者以為損也一人生而四海笑者
以為益也然則號笑非益死損生也是以至道不損至
德不益何哉體足也(晉書皇/甫謐傳)
彼正正者不失其性命之情故合者不為駢而枝者不
為跂長者不為有餘短者不為不足是故鳬脛雖短續
之則憂鶴脛雖長斷之則悲駢於拇者决之則泣枝於
手者齕之則啼二者或有餘於數或不足於數其於憂
一也(莊子/駢拇)
不㩴所有不强所無譬諸身増則贅而割則虧(太𤣥經/𤣥瑩)
仁如居宅可以安身義如道路可以安行禮如衣服可
以表儀智如燈燭可以照察信如符契可以致誠(揚子/法言)
(註吾/子篇)
性之所期貴賤同量理之所極卑髙一歸是以准月禀
水不能加凉晞日引火不必増輝(文選陸士/衡演連珠)
譬如橋梁隨諸行人或重或輕以是橋梁無有増減衆
生道性亦復如是(海空智藏/經哀嘆品)
　　　同然
龍子曰不知足而為屨我知其不為蕢也屨之相似天
下之足同也(孟子告/子上)
口之於味有同耆也易牙先得我口之所同耆者也如
使口之於味也其性與人殊若犬馬之與我不同類也
則天下何耆皆從易牙之於味也至於味天下期於易
牙是天下之口相似也惟耳亦然至於聲天下期於師
曠是天下之耳相似也惟目亦然至於子都天下莫不
知其姣也不知子都之姣者無目者也故曰口之於味
也有同耆焉耳之於聲也有同聽焉目之於色也有同
美焉至於心獨無所同然乎心之所同然者何也謂理
也義也聖人先得我心之所同然耳故理義之悦我心
猶芻豢之悦我口(孟子告/子上)
傳曰人心不同譬若其面斯盖謂大小窳隆醜美之形
至於鼻目衆竅毛髪之狀未有不然者也情之異者剛
柔舒急倨敬之間至於趨利避害畏死樂生亦復均也
(後漢書霍/諝列傳)
道之所載四出拓坦有足者斯踐之矣夫何故平故也
(子華子/執中)
惟以我之精合天地萬物之精譬如萬水可合為一水
以我之神合天地萬物之神譬如萬火可合為一火以
我之魄合天地萬物之魄譬如金之為物可合異金而
鎔之為一金以我之魂合天地萬物之魂譬如木之為
物可接異木而生之為一木(關尹子/四符)
比於大澤百材皆度觀乎大山木石同壇(莊子/則陽)
天之所覆地之所載六合所包陰陽所呴雨露所濡道
德所扶此皆生一父母而閲一和也是故槐榆與橘柚
合而為兄弟有苖與三危通為一家夫目視鴻鵠之飛
耳聽琴瑟之聲而心在鴈門之間一身之中神之分離
剖判六合之内一舉而千萬里是故自其異者視之肝
膽胡越自其同者視之萬物一圏也(淮南子/俶真訓)
昔者馮夷得道以濳大川鉗且得道以處崑崙扁鵲以
治病造父以御馬羿以之射倕以之斵所為者各異而
所道者一也夫禀道以通物者無以相非也譬若同陂而
溉田其受水均也今屠牛而烹其肉或以為酸或以為
甘煎熬燎炙齊味萬方其本一牛之體伐楩柟豫章而
剖梨之或為棺槨或為柱梁披斷撥檖所用萬方然一
木之樸也故百家之言指奏相反其合道一體也譬若
絲竹金石之㑹樂同也其曲家異而不失於體伯樂韓
風秦牙管青所相各異其知馬一也故三皇五帝法籍
殊方其得民心鈞也(淮南子/齊俗訓)
酒或厚或泊也非厚與泊殊其釀也麯蘖多少使之然
也是故酒之泊厚同一麯蘖人之善惡共一元氣(王充/論衡)
(率性/篇)
人心之於是非也如口於味也口者非以己之調膳則
獨美而調人調之則不美也故君子之於道也在彼猶
在己也(徐幹中/論覈辨)
人食五味而生食五味而死無有怨而棄之者也心之
於味也亦然(陰符經集/註太公)
譬如一路或大或小一切衆生悉於中行無障礙(海空/智藏)
(經哀/歎品)
譬如閻浮利地上種種好樹若色種種各異葉葉各異
華華各異實實各異種種枝液其影無有異(道行波羅/蜜經卷一)
鄙聞海無異鹹湯無異熱(辨正論/卷一)
　　　本善
仁人之安宅也義人之正路也曠安宅而弗居舍正路
而不由哀哉(孟子離/婁上)
告子曰性猶把柳也義猶桮棬也以人性為仁義猶以
把柳為桮棬孟子曰子能順把柳之性而以為桮棬乎
將戕賊把柳而後以為桮棬也如將戕賊把柳而以為
桮棬則亦將戕賊人以為仁義與(孟子告/子上)
告子曰性猶湍水也决諸東方則東流决諸西方則西
流人性之無分於善不善也猶水之無分於東西也孟
子曰水信無分於東西無分於上下乎人性之善也猶
水之就下也人無有不善水無有不下今夫水搏而躍
之可使過顙激而行之可使在山是豈水之性哉其勢
則然也人之可使為不善其性亦猶是也(孟子告/子上)
仁人心也義人路也舍其路而不由放其心而不知求
哀哉(孟子告/子上)
人化而為善獸化而為惡人而不善者謂之獸(鬻子湯/治天下)
石生而堅蘭生而芳少有其質長而愈明(淮南子/説林訓)
稷為兒以種樹為戲孔子能行以爼豆為弄石生而堅
蘭生而香禀善氣長大就成故種樹之戲為唐司馬俎
豆之弄為周聖師禀蘭石之性故有堅香之驗(王充論/衡本性)
(篇/)
七緯順度以光天象五性順理以成人行(劉子/思順)
五玉不染而堅寒氷不礲而朗(太平御覽/地部氷)
譬如氷寒之堂淳以氷凍而為梁柱牀席屏帷莫非氷
結就此中間云何得火云何得熱(海空智藏/經序品)
如魚在水始生之初便習江湖不假教令亦如玉質本
白黛色本青火性本熱水性本冷不關習學理分自然
(海空智藏/經序品)
譬如黒雲障於日光日光之光不生不滅不去不來不
有不无(海空智藏/經問病品)
譬如真金隨人造作種種瓔珞(海空智藏/經持誡品)
譬如甘蔗若人割截若不割截不失甘味(法集經/欲一)
譬如清水垢來則濁後時若清唯除垢耳清非外來本
性清故心性本浄客塵故染後時清浄除客塵耳浄非
外來本性浄故(大乗莊嚴/經論卷六)
譬如水性體非清濁但由穢不穢故有清濁名若泥滓
濁亂故不澄清雖不澄清而水清性不失(佛性論/卷二)
　　　真心
今人乍見孺子將入於井皆有怵惕惻隠之心非所以
内交於孺子之父母也非所以要譽於鄉黨朋友也非
惡其聲而然也(孟子公/孫丑上)
一簞食一豆羮得之則生弗得則死嘑爾而與之行道
之人弗受蹴爾而與之乞人不屑也(孟子告/子上)
中路嬰兒失其母焉何常聲之有(禮記雜/記下)
芥入目也撫捫之從中發非為觀容之也(淮南子繆/稱訓解)
譬如犀在園中雖被毒箭猶能顧戀其子(大智度論/卷三十一)
　　　無我
凡自有形象者不可以制他物之形象猶若海不能制
山之形象山不能制海之形象遺忘已象者乃能制衆
物之形象也(周易正義/繋辭上)
聖人力行猶之發矢因彼而行我不自行聖人堅守猶
之握矢因彼而守我不自守(關尹子/一宇)
如桴扣鼓鼓之形者我之有也鼓之聲者我之感也桴
已往矣餘聲尚存終亦不存而已矣(關尹子/四符)
我之為我如灰中金而不若礦砂之金破礦得金淘砂
得金揚灰終身無得金者(關尹子/六七)
枯龜無我能見大知磁石無我能見大力鐘鼔無我能
見大音舟車無我能見遠行故我一身雖有智有力有
行有音未嘗有我(關尹子/六七)
目自觀目無色耳自聽耳無聲舌自嘗舌無味心自揆
心無物衆人逐於外賢人執於内聖人皆偽之(關尹子/六七)
譬如火也躁動不停未嘗有我(關尹子/六七)
爪髪不痛手足不思亦我也豈可以思痛異之(關尹子/六七)
昔者莊周夢為胡蝶栩栩然胡蝶也自喻適志與不知
周也俄然覺則蘧蘧然周也不知周之夢為胡蝶與胡
蝶之夢為周與周與胡蝶則必有分矣此之謂物化(莊/子)
(齊物/論)
陽子之宋宿於逆旅逆旅人有妾二人其一人美其一
人惡惡者貴而美者賤陽子問其故逆旅小子對曰其
美者自美吾不知其美也其惡者自惡吾不知其惡也
陽子曰弟子記之行賢而去自賢之行安往而不愛哉
(莊子/山木)
不得其道若觀儵魚故聖若鏡不將不迎應而不藏故
萬化而無傷(淮南子/覽宜訓)
無心𤣥應唯感之從汎乎若不繋之舟東西之非已也
(郭子註莊/子逍遥逰)
物有小大能有少多所大即駢所多即贅駢贅之分物
皆有之若莫之任是都棄萬物之性也(郭子注莊/子駢拇)
鑑鏡也鑑物無私故人美之夫鑑者豈知鑑而鑑耶生
而可鑑則人謂之鑑耳(郭子注莊/子則陽)
三異同處而二異訟其所取是必於不訟者俱異耳而
獨信其所是非借外而何(郭子注荘/子寓言)
絃節有恒清濁之聲難越對物有恒則應化之功不廣
然明鏡無心物來斯照聖人𤣥同感至皆應是以滯有
之與懷豁道難得而校也(李善注文選陸/士衡演連珠)
自井中視星所見不過數星自丘上以望則見始出也
非明益也勢使然也私心井中也公心丘上也(藝文類/聚天部)
(星/)
水鏡不以妍蚩殊照芝蘭寧為貴賤異芳是以宏道歸
於兼濟至德由乎兩忘(藝文類聚雜/文部連珠)
未若兹雪因時興滅元陰凝而不昧其潔太陽曜而不
固其節節豈我名潔豈我貞憑雲升降從風飄零值物
賦象任地頒形素因遇立汚隨染成縱心皓然何慮何
營(初學記/天部雪)
棄已任物則莫不理若槖籥有意於為聲也則不足以
共吹者之求也(道德/經注)
猶如幻化隨聲而有種種形相種種所造(海空智藏/經持誡品)
猶如俱蘭吒華無色無香(大乗大方等/日藏經卷一)
譬如虚空火災起時不能焚燒水災起時不為所㵱(大/方)
(等大集經/卷十二)
如因種有華種中無華因華有果華中無果(大乗顯識/經推四)
譬如開於大國城門而以管籥去其關軸内外無礙(法/華)
(經卷/六)
猶如掃篲浄與不浄悉掃掃篲不以此而有憎愛不羞
不慙亦不愧恥我亦如是心如掃篲(中阿含/經卷五)
譬如人種榖溉灌修理地亦不喜(大智度/論卷五)
縱任有自由謂之我而外火起滅由薪火不自在火不
自在火無我也外火既無我内火類亦然(僧肇注維摩/詰經方便品)
四大既無主身我何由生譬一沙無油聚沙亦然也(僧/肇)
(注維摩詰/經問疾品)
　　　至虚
若以數數物則不能極其物數猶若以萬而數則不能
苞億以一億而數則不能苞千億萬億遺去數名者則
无所不苞(周易正義/繋辭上)
今構羣材以成大厦罔專寢之實積一毫以致合抱無
檀木之體(宋書蠻夷/天竺傳)
若影之象形響之應聲也故物至則應過則舍矣(管子/心術)
(上/)
雲之卷舒禽之飛翔皆在虚空中所以變化不窮聖人
之道則然(關尹子/三極)
贍彼闋者虚室生白(莊子人/間世)
夫疾風勃木而不能拔毛髮雲臺之高墮者折脊碎腦
而蟁蝱適足以翺翔夫與蚑蟯同乘天機夫受形於一
圏飛輕微細者猶足以脱其命又况未有類也(淮南子/俶真訓)
夫載哀者聞歌聲而泣載樂者見哭者而笑哀可樂者
笑可哀者載使然也是故貴虚(淮南子/齊俗訓)
方船濟乎江有虚舟從一方來觸而覆之雖有忮心必
無怨色有一人在其中一謂張之一謂歙之再三呼而
不應必以醜聲隨其後響不怒而今怒響虚而今實也
人能虚已以遊於世孰能訾之(淮南子/詮言訓)
節欲之本在於反性反性之本在於去載去載則虗虗
則平平者道之素也虗者道之舍也(淮南子/詮言訓)
鼻之所以息耳之所以聽終以其無用者為用矣物莫
不因其所有而用其所無以為不信視籟與竿(淮南子/説山訓)
弁冕輅輿可服而不可好也大羮之和可食而不可嗜
也朱絃漏越一唱而三嘆可聽而不可快也故無聲者
正其可聽者也其無味者正其足味者也(淮南子/泰族訓)
儒墨之師天下之難和者而無心猶能和之况其凡乎
(郭子註莊/子知北遊)
絃有常音故曲終則改鏡無畜影故觸形則照是以虚
已應物必究千變之容挾情適事不觀萬殊之妙(文選/陸機)
(演連/珠)
水性本無泡激流遂聚沫即異成貌狀消㪚歸虚壑(藝/文)
(類聚内典/部内典賛)
本出於虚無感激生精神譬如起音者掇絃手動傳宫
商角徴羽口氣呼吸元(西昇/經)
意中空虚如木之浮如壤之休(道德經指/歸卷九)
和水土燒以成器器中空無故得盛受况聖人心空故
能容物(道德經注/疏卷一)
譬如風聲聲響遍徹風質非無執不可得(海空智藏/經序品)
譬如箜篌隨風出聲何絃有音何絃無音(海空智藏/經持誡品)
譬如天丁力士能摧伏一切魔鬼唯除大風何以故以
無礙故(元陽妙/經卷一)
雖惱趣森横寂㟁層逈莫不同幻蘂之開落不滅不生
比夢象之妍蚩無染無浄飆谷投嚮則譽毁共銷月池
寖色則物我俱謝(波羅蜜多經/卷四百一)
目隣虚之有間投刃曷傷念機關之無主觸舟奚若(波/羅)
(蜜多經五百/八十九卷序)
如虚空界及如風界俱不可執非圓成實亦無色相而
可筭數(波羅蜜多經卷/五百九十七)
如師子王吼於林野人中師子吼於性空(大寶積經/卷八十六)
譬如虚空悉能容受一切萬物而是虚空初無増減(大方/等大)
(集經/卷九)
如風行空無所罣礙(無盡意菩薩/經卷十一)
指㑹成拳故無自性指亦如是故無他性(羅什譯維摩/詰經弟子品)
夫有心則有封有封則不普以聖心無心故平等虚空
也(僧肇注維摩/詰經佛國品)
貴於萬物而始終不改謂之人而外水善利萬形方圓
隨物汙隆異適而體無定體無定則水無人也外水既
無人内水類可知也(僧肇注維摩/詰經方便品)
　　　因物
彼長而我長之非有長於我也猶彼白而我白之從其
白於外也(孟子告/子上)
夫金剛水柔性之别也員行方正器之異也故善御性
者不違金木之質善為器者不易方員之用(後漢紀/光武五)
若椀若盂若瓶若壺若甕若盎皆能建天地兆龜數蓍
破瓦文石皆能告吉凶(關尹子/二柱篇)
東郭子問於莊子曰所謂道惡乎在莊子曰在螻蟻曰
何其下邪曰在稊稗曰何其愈下邪曰在瓦甓曰何其
愈甚邪曰在屎溺東郭子不應莊子曰夫子之問也固
不及質正獲之問於監市履豨也每下愈况(莊子知/北遊)
神清意平物乃可正若璽之抑埴正與之正傾與之傾
(淮南子/齊俗訓)
夫水一也而隨髙下夷險有洄激流止之異似至人之
心因外物難易有動寂進退之容(張湛注列/子黄帝)
以一家之平平萬物不若任萬物之自平不應萬物之
自應而欲以其所見應之必不合矣(郭子注莊/子列御冦)
夫監市之履豕以知肥痩者愈履其難肥之處愈知豕
肥之要今問道之所在而每况之下賤則明道之不逃
於物也必矣(郭子注莊/子知北遊)
磨石所剴麄細全在人(莊子音/義天下)
夫市魁履豕履其股脚豨難肥處故知豕肥耳問道亦
况下賤則知道也(莊子音義/知北遊)
性命之道雖係於天然其來也必憑人而御物譬如天
王冕旒而執契必因百官司職以立政(李善註文選劉/孝標辨命論)
稊稗瓦甓悉皆至道(道德經注/疏卷四)
譬如蓮花從於泥生泥生之生亦不是泥亦不非泥(海/空)
(智藏經/問病品)
如木寄生隨木而生生非木種(海空智藏/經問病品)
向言真道衆生如木中火非一非異非即非離即木有
火而木非火離木無火而火非木木非是火故云非一
火不離木故云非異(大乗妙/林經)
非初熖能燋炷亦不離初熖能燋炷非後熖能燋炷亦
不離後熖能燋炷(波羅蜜多經/卷三百三十)
譬如水之與波不一不異(仁王䕶國/波羅蜜經)
譬如山間有師子吼瞿枳羅鳥迦陵頻迦孔雀等聲人
聲牛聲驢聲馬聲響隨聲發而是響者實無差别隨
聲發故響則不同(大方等大集/經卷十八)
譬如妙頗棃寶隨所處物若黒若白寶色隨物成白成
黒(大乗顯識/經推三)
如面之像現之於鏡如印之文顯之於泥(大乗顯識/經推三)
又如多指共合成拳離指求拳即無所有(大乗蜜嚴/經卷中)
譬如印章以用印泥印不著泥亦不離之如種五榖
苖生莖實不是本種亦不離本(修行道地經/五陰成敗品)
譬如乾沙緣手團握緣捉故合緣放故㪚(三昧法門/經卷上)
譬如火隨所燒處為名若離燒處火不可得(大智度論/卷三十一)
譬如日出影現於水隨水大小水大則影久水小則速
滅(大智度論/卷三十四)
又如火燒草木然少則速滅然多則久住(大智度論/卷三十四)
衆生皆以煩惱為病而諸佛即以之為藥如婬女以欲
為患更極其情欲然後悟道毒龍以瞋為患更増其忿
恚然後受化此以欲除欲以瞋除瞋猶良醫以毒除毒
斯佛事之無方也(僧肇注維摩詰/經菩薩行品)
探良藥必在險山非華堂之所出集法藥必在險有非
無為之法所出焉(僧肇注維摩詰/經菩薩行品)
　
　
　
　
　
　
　
　
　
　喻林卷一百十
欽定四庫全書
　喻林卷一百十一　　　　明　徐元太　撰
　　性理門(二/)
　　　妙道
仁之為器重其為道遠舉者莫能勝也行者莫能致也
(禮記/表記)
道之大如天其廣如地其重如石其輕如羽民之所以
知者寡(管子/白心)
凡道無根無莖無葉無滎萬物以生萬物以成命之曰
道(管子/内業)
道冲而用之或不盈淵乎似萬物之宗(老子/無源)
三十輻共一轂當其無有車之用埏埴以為器當其無
有器之用鑿戸牖以為室當其無有室之用故有之以
為利無之以為用(老子/無用)
譬道之在天下由川谷之於江海也(老子/聖德)
深閎廣大不可為外析毫剖芒不可為内無環堵之宇
而生有無之總名也(文子/道原)
濁而徐清冲而徐盈澹然若大海汜兮若浮雲(文子/道原)
觀道者如觀水以觀沼為未足則之河之江之海曰水
至也殊不知我之津液涎淚皆水(關尹子/一宇)
吾道如劒以刃割物即利以手握刄即傷(關尹子/一宇)
以盆為沼以石為島魚環游之不知其幾千萬里而不
窮也夫何故水無源無歸聖人之道本無首末無尾所
以應物不窮(關尹子/一宇)
吾道如處暗夫處明者不見暗中一物而處暗者能見
明中區事(關尹子/一宇)
吾道如海有億萬金投之不見有億萬石投之不見有
億萬汙穢投之不見能運小鰕小魚能運大鯤大鯨合
衆水而受之不為有餘㪚衆水而分之不為不足(關尹/子一)
(宇/)
言之如吹影思之如鏤塵(關尹子/一宇)
一灼之火能燒萬物物亡而火何存一息之道能冥萬
物物亡而道何在(關尹子/一宇)
兩人射相遇則巧拙見兩人奕相遇則勝負見兩人道
相遇則無可示者無巧無拙無勝無負(關尹子/一宇)
言道者如言夢夫言夢者曰如此金玉如此器皿如此
禽獸言者能言之不能取而與之聽者能聞之不能受
而得之(關尹子/九藥)
谷神不死是謂𤣥牝𤣥牝之門是謂天地之根綿綿若
存用之不勤(列子/天瑞)
使道而可獻則人莫不獻之於其君使道而可進則人
莫不進之於其親使道而可以告人則人莫不告其兄
弟使道而可以與人則人莫不與其子孫(莊子/天運)
萬物有乎生而莫見其根有乎出而莫見其門(莊子/則陽)
若夫道德則不然無訝無訾一龍一蛇與時俱化而無
肯専為一上一下以禾為量而浮游乎萬物之祖(呂氏/春秋)
(必/已)
萬物之朴㪚則為器用若道㪚則為神明流為日月分
為五行也(河上公注/老子反朴)
道之在天下與人相應和如川谷與江海相流通也(河/上)
(公註老/子聖德)
道若川谷之水其出無已其行無止(賈子修/政語上)
舒之幎於六合卷之不盈於一握(淮南子/原道訓)
累之而不髙墮之而不下益之而不衆損之而不寡斵
之而不薄殺之而不殘鑿之而不深填之而不淺(淮南/子原)
(道/訓)
夫道之與德若韋之與革遠之則邇近之則遠(淮南子/覽冥訓)
終始若環莫得其倫(淮南子/精神訓)
天地之大可以矩表識也星月之行可以厯推得也雷
霆之聲可以鼔鐘冩也風雨之變可以音律知也是故
大可覩者可得而量也明可見者可得而蔽也聲可聞
者可得而調也色可察者可得而别也夫至大天地弗
能含也至微神明弗能領也(淮南子/本經訓)
今夫為平者準也為直者繩也若夫不在於準繩之中
可以平直者此不共之術也故叩宫而宫應彈角而角
應此同音之相應也其於五音無所比而二十五絃皆
應此不傳之道也故蕭條者形之君而寂寞者音之主
也(淮南子/齊俗訓)
四方皆道之門户牖嚮也在所從闚之故釣可以教騎
騎可以教御御可以教刺舟(淮南子/説山訓)
升之不能大於石也升在石之中夜之不能修其嵗也
夜在嵗之中仁義之不能大於道德也仁義在道德之
包(淮南子/説山訓)
道者置之前而不􁁉(志/)錯之後而不軒内之尋常而不
塞布之天下而不窕(淮南子/人間訓)
河以逶蛇故能遠山以陵遲故能髙陰陽無為故能和
道以優游故能化(淮南子/泰族訓)
道若塗若川車航混混不舍晝夜(揚子/問道)
夫𤣥晦其位而㝠其畛深其阜而眇其根欀其功而幽
其所以然者也(太𤣥經/𤣥攡)
其上也縣天下也淪淵纎也入薉廣也包畛(太𤣥經/𤣥攡)
其髙則冠盖乎九霄其曠則籠罩乎八隅光乎日月迅
乎雷馳或倐爍而景逝或飄滭而星流或滉漾於淵澄
或雰霏而雲浮(抱朴子内/篇暢𤣥)
夫聲不可勝舉也故吹管操絃雖有繁手遺聲多矣而
執籥鳴絃者欲以彰聲也彰聲而聲遺不彰聲而聲全
故欲成而虧者昭文之鼓琴不成而無虧者昭文不鼔
琴也(郭子註莊/齊物論)
光而不耀濁而不昧繩繩兮其無繋氾氾乎其無薄也
微妙難名終歸於無(李善註文選王簡/棲頭陀寺碑文)
聖人之為道也明於日月微於毫釐(黄帝素問靈樞/經逆順肥痩)
人在道中道在人中魚在水中水在魚中道去人死水
乾魚終(西昇/經)
道象无形端恍惚亡若存譬如種木未生不見枝葉根
(西昇/經)
夫有形䥥利不入無理神明在身出無間入無孔俯仰
之頃經數千里(道德經指/歸卷八)
大道坦坦不出門户其出彌遠其知彌寡(道德經指/歸卷八)
至道幽微非愚非智昇三清之上不益其明墜九幽之
下不加其闇(道德經注/疏卷二)
大道如海衆流所歸大道如天羣物所依(玉清經/昭靈品)
如末尼寶雖有大光明而此光明無内外可得(波羅蜜/多經卷)
(五百九/十六)
陟者彌髙而不能階涉者彌深而不能測謀者慮不能
規尋者度不能盡(道行波羅蜜/經序卷一)
譬如金剛一切諸物無能壊者而能普壊一切諸物然
其體性無所損減(大方廣佛華嚴/經卷七十八)
四表為大綩綖其外毫釐為細間關其内故謂之道(宏明/集牟)
(子理/惑論)
集法藥故不住無為隨授藥故不盡有為知衆生病故
不住無為滅衆生病故不盡有為(維摩詰所説經/見阿閦佛品)
諸天以種種名藥著海中以寶山摩之令成甘露食之
得仙名不死藥佛法中以湼槃甘露令生死永斷是真
不死藥也(羅什譯維摩/詰經佛道品)
其為道也微妙無相不可為有用之彌勤不可為無故
能幽鑑萬物而不耀𤣥軌超駕而弗夷(僧肇註維摩/詰經菩薩品)
其道虚𤣥妙絶常境聰者無以容其聽智者無以運其
知辨者無以措其言像者無以狀其儀(僧肇註維摩/詰經菩薩品)
　　　形色
乾為首坤為腹震為足巽為股坎為耳離為目艮為手
兌為口(易説/卦傳)
木有華葉之容故貌屬木言之决斷若金之斬割故言
屬金火外光故視属火水内明故聽屬水土安静而萬
物生心思慮而萬事成故思属土(尚書正/義洪範)
正氣之在人也上下灌注如環之無端莫知其紀極也
不可以為量也是能使其神之所澤鬱鬱勃勃而不可
屈是能使其形之所宅完固静専而不可撓(子華子/大道)
一人之身為骨凡三百有六十精液之所朝夕也氣息
之所吐吸也心意知慮之所識也手足之所運動而指
股之所信屈也皆與天地之大數通體而為一故曰天
地之間人為貴(子華子/執中)
蚑行喙息莫貴於人孔竅肢體皆通於天天有九重人
亦有九竅天有四時以制十二月人亦有四肢以使十
二節天有十二月以制三百六十日人亦有十二肢以
使三百六十節故舉事而不順天者逆其生者也(淮南/子天)
(文/訓)
夫孔竅者精神之戸牖也而氣志者五藏之使候也(淮/南)
(子精/神訓)
其血氣與雷霆風雨比類其喜怒與晝宵寒暑並明(淮/南)
(子泰/族訓)
求天數之微莫若於人人之身有四肢每肢有三節三
四十二十二節相持而形體立矣天有四時每一時有
三月三四十二十二月相受而嵗數終矣(春秋繁露/官制象天)
一嵗之中有四時一時之中有三長天之節也人生於
火而體天之節故亦有大小厚薄之節(春秋繁露/官制象天)
人之形體化天數而成人之血氣化天志而行人之德
行化天理而義人之好惡化天之暖清人之喜怒化天
之寒暑人之受命化天之四時人生有喜怒哀樂之答
春秋冬夏之類也喜春之答也怒秋之答也樂夏之答
也哀冬之答也天之副在乎人(春秋繁露為/人者天地)
身猶天也數與之相参故命與之相連也天以終嵗之
數成人之身故小節三百六十六副日數也大節十二
分副月數也内有五藏副五行數也外有四肢副四時
數也乍視乍瞑副晝夜也乍剛乍柔副冬夏也乍哀乍
樂副陰陽也心有計慮副度數也行有倫理副天地也
(春秋繁露/人副天數)
無角無翼材以道德(太𤣥經/大𤣥棿)
九者陽之數道之綱紀也故天有九星以正機衡地有
九州以成萬邦人有九竅以通精明(王逸註楚/辭九辨)
形之血氣也猶囊之貯粟米也一石囊之髙大亦適一
石如損益粟米囊亦増減人以氣為夀氣猶粟米形猶
囊也(王充論衡/無形篇)
生人所以言語吁呵者氣括口喉之中動揺其舌張龡
其口故能成言譬猶吹簫笙簫笙折破氣越不括手無
所弄則不成音(王充論衡/論死篇)
以囊橐盈粟米米在囊中若粟在橐滿盈堅彊立樹可
見人瞻望之則知其為粟米囊橐何則囊橐之形若其
容可察也如囊穿米出橐敗粟棄則囊橐委辟人瞻望
之弗復見矣人之精神藏於形體之内猶粟米在囊橐
之中也死而形體朽精氣㪚猶囊橐穿敗粟米棄出也
粟米棄出囊橐無復有形精氣㪚亡何能復有體而人
得見之乎(王充論衡/論死篇)
人雖七尺之形而天下之理備矣故首圓足方取象二
儀鼻隆口窊比象山谷肌肉連於土壤血脉屬於川瀆
溫蒸同乎炎火氣息不異風雲内觀諸色靡有一物不
備豈須仰觀俯察履涉朝野然後備所見(張湛註/列仲尼)
鳥獸大小形性各異人之於聖腑藏竝同(揚子法言/註問明篇)
血勇怒而面赤脉勇怒而面青骨勇怒而面白(意林燕/丹子)
邵云死之言澌精神盡也弼曰此所言澌如射箭盡手
中盡也(文苑英華杜/弼雜論上)
目以見小為明耳以聽大為聰(太平御覽/人事部目)
望視之兎白蹄之豕短喙之犬修頭之馬斯禽獸也猶
形乎勢觀况君子之貌獨無表告者哉(初學記/獸部狗)
天有五行御五位以生寒暑燥濕風人有五藏化五氣
以生喜怒思憂恐(黄帝素問内經/天元紀大論)
夫精明五色者氣之華也赤欲如白裹朱不欲如赭白
欲如鵝羽不欲如鹽青欲如蒼璧之澤不欲如藍黄欲
如羅裹雄黄不欲如黄土黑欲如重漆色不欲如地蒼
(黄帝素問内經/脉要精微論)
天不足西北故西北方陰也而人右耳目不如左明也
地不滿東南故東南方陽也而人左手足不如右强也
(黄帝素問内經/陰陽應象大論)
夫胷腹藏府之郭也䁴中者心主之宫城也胃者太倉
也咽喉小腸者傳送也胃之五竅者門里門戸也㢘泉
玉英者津液之道也故五藏六府者各有畔界其病各
有形狀(黄帝素問靈/樞經脹論)
人亦有四海十二經水經水者皆注于海海有東西南
北命曰四海黄帝曰以人應之奈何岐伯曰人有髓海
有血海有氣海有水榖之海凡此四者以應四海也(黄/帝)
(素問靈樞/經海論)
夫色脉與尺之相應也如桴鼓影響之相應也不得相
失也此亦本末根葉之出候也故根死則葉枯矣色脉
形肉不得相失也故知一則為工知二則為神知三則神
且明矣(黄帝素問靈樞經/邪氣藏府病形)
上焦如霧中焦如漚下焦如瀆(黄帝素問靈樞/經營衛生會)
夫生之於形也神為之蔕精為之根營爽為宫室九竅
為户門聰明為候使情意為乘輿魂魄為左右血氣為
卒徒(道德經指/歸卷九)
夫耳目口者心之佐助也神之門户也智之樞機也人
之禍福也故耳無聰不能别其音目無明不能見其機
口無度不能施其令(天機/經静)
譬如内身所有頭頸肩膊手臂腹背胷脅腰脊䏶膝腨
脛足等皮内骨髓唯有假名(波羅蜜多經/卷四百六)
諺云少所見多所怪覩馲駝言馬腫背堯眉八彩舜目
重瞳子臯陶馬喙文王四乳禹耳参漏周公背僂伏羲
龍鼻仲尼反頨老子日角月𤣥鼻有雙柱手把十文足
蹈二五此非異於人乎(宏明集牟/子理惑論)
　　　殊塗
生之謂性也猶白之謂白與曰然白羽之白也猶白雪
之白白雪之白猶白玉之白與曰然然則犬之性猶牛
之性牛之性猶人之性與(孟子告/子上)
岠齊州以南戴日為丹穴北戴斗極為空桐東至日所
出為太平西至日所入為太蒙太平之人仁丹穴之人
智太蒙之人信空桐之人武(爾雅/)
人之性其猶水然水之源本甚潔而無有衰穢其所以
湛之者久則不能以無易也易而不能反其本初則還
復疑於自性者矣是故方圓曲折湛於所遇而形易矣
青黄赤白湛於所受而色易矣砰訇淙射湛於所閡而
嚮易矣洄洑浟溶湛於其所以容而態易矣醎淡芳奥
湛於其所以染而味易矣(子華子/大道)
民濕寢則腰疾偏死鰌然乎哉木處則惴慄恂懼猨猴
然乎哉三者孰知正處民食芻豢麋鹿食薦蝍且甘帶
鴟鴉耆鼠四者孰知正味猨猵狙以為雌麋與鹿交鰌
與魚游毛嬙麗姬人之所美也魚見之深入鳥見之髙
飛麋鹿見之決驟四者孰知天下之正色哉(莊子齊/物論)
南國之人祝髮而祼北國之人鞨巾而裘中國之人冠
冕而裳九土所資或農或商或田或漁如冬裘夏葛水
舟陸車黙而得之性而成之(莊子/湯問)
廣厦闊屋連闥通房人之所安也鳥入之而憂髙山險
阻深林叢薄虎豹之所樂也人入之而畏川谷通原積
水重泉黿鼉之所便也人入之而死咸池承雲九韶六
英人之所樂也鳥獸聞之而驚深谿峭岸峻木尋枝猿
狖之所樂也人上之而慄形殊性詭所以為樂者乃所
以為哀所以為安者乃所以為危也(淮南子/齊俗訓)
修其善則為善人修其惡則為惡人氣也者所適善惡
之馬也歟(揚子修/身篇)
日月相斛星辰不相觸音律差列竒耦異氣父子殊面
兄弟不孿帝王莫同(太𤣥經/大𤣥棿)
凡人禀性也清濁貪㢘各有操行猶草木異質不可復
變易也(王充論衡/非韓篇)
玉生於石有純有駁情性於陰陽安能純善(王充論衡/本性篇)
豆麥之種與稻梁殊然食能去饑小人君子禀性異類
乎譬諸五榖皆為用實不異而效殊者(王充論衡/率性篇)
譬如天降一味甘雨江河大海受處不同名為異水雨
實唯一十方大聖降一法雨隨三乘器受益不同故名
三教(靈寶秘/宻經)
譬如天降一味之水隨地差别得種種味(大方等大/集經卷九)
如河中有木隨流漂轉而木與流體相各别(大乗宻嚴/經卷中)
譬如畫師各各賦彩心各各異如是隨行所為(佛遺日/摩尼寶)
(經推/六)
譬如銷金隨師而作金無定也(大智度/論卷七)
譬如金師以巧方便故以金作種種異物雖皆是金而
各異名(大智度論/卷一百)
云何世間病分别説三種或有醫治差或不得醫差或
復有病人雖得醫不差是故諸病人分别有三種(鴦崛/摩羅)
(經卷/二)
俱謂之草衆草之性不可勝言俱謂之金衆金之性不
可勝言同類殊性萬物皆然豈徒道乎(宏明集牟/子理惑論)
　　　一定
人於天下之間如五藏之有心矣人乃生之最靈其心
五藏之最聖也(禮記正/義禮運)
夫事物之性有自然而成者有待人事而成者有失人
事不成者有雖加人事終身不可成者是謂三勢物無
不然以小知大近取諸身譬之疾病有不治而自瘳者
有治之則瘳者有不治則不瘳者有雖治而終身不可
愈者豈非類乎(前漢紀/髙后)
周穆馬跡徧於天下若騏驥之性因地而遷則造父之
䇿有時而躓(南齊書/王融傳)
耳目鼻口形能各有接而不相能也夫是之謂天官心居
中虗以治五官夫是之謂天君(荀子天/論篇)
心者形之君也而神明之主也出令而無所受令自禁
也自使也自奪也自取也自行也自止也(荀子觧/蔽篇)
鳯凰生而有仁義之意虎狼生而有貪戾之心兩者不
等各有其母(賈子/胎教)
夫心者五藏之主也所以制使四支流行血氣馳騁于
是非之境而出入于百事之門户者也(淮南子/原道訓)
人性各有所修短若魚之躍若鵲之駮比自然者不可
損益(淮南子/修務訓)
道德之論譬猶日月也江南河北不能易其指馳騖千
里不能易其處趨舍禮俗猶室宅之居也東家謂之西
家西家謂之東家雖臯陶為之理不能定其處故趨舍
同誹譽在俗意行鈞窮逹在時(淮南子/齊俗訓)
發一端㪚無竟周八極總一筦謂之心(淮南子/人間訓)
人受命于天有善善惡惡之性可養而不可改可豫而
不可去若形體之可肥臞而不可得革也是故雖有至
賢能為君親含容其惡不能為君親令無惡(春秋繁/露玉杯)
譬猶練絲染之藍則青染之朱則赤夫決水使之東西
猶染絲使之青赤也丹朱商均已染於唐虞之化矣然
而丹朱傲而商均虐者至惡之質不受藍朱變也(王充/論衡)
(本性/篇)
面色或白或黑身形或長或短至老極死不可變易天
性然也(王充論衡/本性篇)
鳥鳴之惡自取憎人言之惡自取滅不能有累於當世
也而凶人之行弗可易梟鵙之鳴弗可更者天性然也
(藝文類聚/人部諷論)
五常也者在天為五緯在地為五嶽在處為五方在人
為五藏在物為五行(辯正論/卷一)
心王正則六臣不邪識意昏沈則其主不明(法苑珠林/卷八十四)
形長者目德主者心(僧肇註維摩/詰經佛國品)
　　　心君
天道尚右日月西移地道尚左水道東流人道尚中耳
目役心(汲冢周書/武順解)
心有四佐不和曰廢地有五行不通曰惡天有四時不
時曰凶(汲冢周書/武順解)
權然後知輕重度然後知長短物皆然心為甚(孟子梁/惠王上)
耆秦人之炙無以異於耆吾炙夫物則亦有然者也然
則耆炙亦有外與(孟子告/子上)
白馬之白也無以異於白人之白也不識長馬之長也
無以異於長人之長與(孟子告/子上)
心非事也而制事必由於心然不可以制事以非事謂
心為無也匠非器也而制器必須於匠然不可以制器
以非器謂匠非有也(晉書裴/頠傳)
道之在天者日也其在人者心也(管子/樞言)
撞鈞石之鐘六樂合奏於庭所以冩樂也而隠憂者臨
之而逾悲不主乎樂故也鬱揺而行歌促絃而急彈所
以冩憂也而安恬者得之而逾歡不主於憂故也然則
憂樂在外也所以主之者内也内之所感赭蒼互色東
西貿區而昧者則不之知也故曰觀流水者與水俱流
其目運而心逝者與(子華子/執中)
流者舟也所以流之者是水非舟運者車也所以運之
者是牛非車思者心也所以思之者是意非心(關尹子/五鑑)
耳目鼻口形能各有接而不相能也夫是之謂天官心
居中虚以治五官夫是之謂天君(荀子/天論)
猶如太虚於一炁中變成萬物而彼一炁不名太虚我
之一心能變為氣能變為形而我之心無氣無形(關尹/子五)
(鑑/)
夜之所夢或長於夜心無時生於齊者心之所見皆齊
國也既而之宋之楚之晉之梁心之所存各異心無方
(關尹子/五鑑)
心有所結先凝為水心慕物涎出心悲物淚出心愧物
汗出(關尹子/八籌)
夫播穅眯目則天地四方易位矣蚊虻噆膚則通昔(夕/同)
不寐矣夫仁義㦧然乃憤吾心亂莫大焉(莊子/天運)
兵莫㦧於志鏌鎁為下冦莫大於陰陽無所逃於天地
之間非陰陽賊之心則使之也(莊子庚/桑楚)
其熱焦火其寒凝氷其疾俛仰之間而再撫四海之外
其居也淵而静其動也縣而天僨驕而不可係者其唯
人心乎(莊子/在宥)
口者心之門户也心者神之主也(鬼谷子/捭闔)
口可刼而使墨云形可劫而使詘申心不可劫而使易
意是之則受非之則辭(荀子/解蔽)
頭之圓也象天足之方也象地天有四時五行九解三
百六十六日人亦有四支五藏九竅三百六十六節天
有風雨寒暑人亦有取與喜怒故膽為雲肺為氣肝為
風腎為雨脾為雷以與天地相参也而心為之主是故
耳目者日月也血氣者風雨也(淮南子/精神訓)
天以不見為𤣥地以不形為𤣥人以心腹為𤣥天奥西
北鬱化精也地奥黄泉𨼆營魄也人奥思慮含至精也
(事類賦天/部天註)
請藏之靈蘭之室非敢使泄也(黄帝素問靈/樞經外揣)
心者君主之官也神明出焉肺者相傳之官治節出焉
肝者將軍之官謀慮出焉膽者中正之官決斷出焉膻
中者臣使之官喜樂出焉脾胃者倉廪之官五味出焉
大腸者傳道之官變化出焉小腸者受盛之官化物出
焉腎者作强之官伎巧出焉三焦者決瀆之官水道出
焉膀胱者州都之官津液藏焉氣化則能出矣凡此十
二官者不得相失也故主明則下安以此養生則夀殁
世不殆以為天下則大昌主不明則十二官危使道閉
塞而不通形乃大傷以此養生則殃以為天下者其宗
大危(黄帝素問内經/靈蘭秘典論)
天以斗運為機人以心為機(陰符/經註)
以身為國以心為君以精為民(陰符/經註)
心王住中道城以諸誡慧為法墻塹牢自莊嚴備諸魔
試(靈寶秘/密經)
海嶽環區心之影也形骸耳目心之候也生死邅廻心
之迷也菩提昭曠心之悟也(波羅蜜多經/五百九十一)
譬如王於衆人中為上心於諸功德中無上(佛遺日摩/尼寶經推)
(六/)
佛言人有患婬情不止踞斧刃上以自除其陰佛謂之
曰若斷陰不如斷心心為功曹若止功曹從者都息邪
心不止斷陰何益(佛説四十二/章經尺一)
猶如牛王諸牛隨從亦如衆星隨逐於月譬如衆□隨
□主後亦如衆兵隨逐主將(本緣經月/光王品)
是心如須彌極髙大故是心如空不可壊故是心如海
深難測故(華手經/卷二)
譬如真水精黄物著中則隨作黄色青赤白色皆隨
色變心亦如是(大智度/論卷五)
視聽香味各有所憑而思識歸乎心器譬如人之有宅
東閣延賢南軒引景北牖招風西櫺映月主人端居中
霤以收四事之用焉(宏明/集九)
　
　
　
　
　
　
　
　
　
　喻林卷一百十一
欽定四庫全書
　喻林卷一百十二　　　　明　徐元太　撰
　　性理門(三/)
　　　神清
夫鑒明者則塵垢不汙也神清者嗜欲不誤也(文子/守清)
天下之理輕者易化重者難化譬如風雲須㬰變滅金
玉之性厯久不渝人之輕明者能與造化俱化而不留
殆有未嘗化者存(關尹子/七釡)
夫無莊之失其美據梁之失其力黄帝之亡其知皆在
鑪捶之間耳(莊子大/宗師)
水之性不雜則清莫動則平鬱閉而不流亦不能清天
德之象也(莊子/刻意)
鑑明者塵垢弗能薶神清者嗜欲弗能亂(淮南子/俶真訓)
今盆水在庭清之終日未能見眉睫濁之不過一撓而
不能察方員人神易濁而難清猶盆水之類也况一世
而撓滑之曷得須㬰平乎(淮南子/俶真訓)
形質者心智之室宇耳目者視聽之戸牖神茍徹焉則
視聽不因户牖照察不閡牆壁耳(張湛注/列仲尼)
人不照於昧金而照於瑩鏡者以瑩能明也不鑑於流
波而鑑於静水者以静能清也鏡水以明清之性故能
形物之形由此觀之神照則垢滅形静則神清垢滅則
内慾永盡神清則外累不入(劉子/清神)
上善若水清而無瑕(参同/契)
譬如日光炅發明照於其中間了无闇黑(海空智藏/經序品)
譬如瑠璃照徹内外表裏中間无有穢玷(海空智藏/經序品)
譬如玉山外光顯現内暉素明無量塵沙所不障礙(海/空)
(智藏經/哀歎品)
如白蓮花生於泥中亭亭出水不受汚染(虚皇四/十九章)
如清水下有沙石青黄白黒水中所有皆現但水清故
(佛般泥洹/經卷上)
譬如虚空性常清浄不著垢闇或時風雲闇翳世人便
言虚空不浄更有猛風吹除風雲便言虚空清浄而虚
空實無垢無浄(大智度論/卷九十)
譬鑄劒太剛則折太柔則卷欲劒無折必加其錫欲劒
無卷必加其金何者金性剛而錫質柔剛柔均平則為
善矣含性和平則為嘉矣(法苑珠林/卷四十七)
華之體合則不妙開過則毁開合得適乃盡其妙也調
順覺意亦復如是髙則放㪚下則沈没髙下得中乗平
直往開合之相其猶浄華也(羅什譯維摩/詰經佛道品)
　　　治性
构木必將待櫽栝烝矯然後直鈍金必將待礱厲然後
利今人之性惡必將待師法然後正得禮義然後治(荀/子)
(性/惡)
直木不待櫽栝而直者其性直也构木必將待櫽栝烝
矯然後直者以其性不直也(荀子/性惡)
櫽栝之生為构木也繩墨之起為不直也立君上明禮
義為性惡也(荀子/性惡)
陶人埏埴而為器然則器生於陶人之偽非故生於人
之性也故工人斵木而成器然則器生於工人之偽非
故生於人之性也聖人積思慮習偽故以生禮義而起
法度然則禮義法度者是生聖人之偽非故生於人之
性也(荀子/性惡)
夫陶人埏埴而生瓦然則瓦直豈陶人之性也哉工人
斵木而生器然則器木豈工人之性也哉夫聖人之於
禮義也辟亦陶埏而生之也(荀子/性惡)
繁弱鉅黍古之良工也然而不得排擏則不能自正桓
公之葱太公之闕文王之録莊君之􁅌闔閭之干將莫
邪鉅闕辟閭此皆古之良劒也然而不加砥礪則不能
利不得人力則不能斷驊騮騹驥纎離綠耳此皆古之
良馬也然而前必有銜轡之制後有鞭䇿之威加之以
造父之馭然後一日而致千里也夫人雖有性質美而
心辯知必將求賢師而事之擇賢友而友之(荀子/性惡)
衆人之用神也躁躁則多費多費之謂侈聖人之用神
也静静則少費少費之謂嗇(韓非子/解老)
欲棄學而循性是謂猶釋船而欲􁳭水也(淮南子/修務訓)
夫馬之為草駒之時跳躍揚蹏翅尾而走人不能制齕
咋足以噆肌碎骨蹶蹏足以破虜䧟匈及至圉人擾之
良御教之掩以衡扼連以轡銜則雖厯險壍弗敢辭故
其形之為馬馬不可化其可駕御教之所為也馬聾蟲
也而可以通氣志猶待教而成又况人乎(淮南子/修務訓)
繭之性為絲然非得工女煮以熱湯而抽其統紀則不
能成絲卵之化為雛非慈雌嘔煖覆伏累日積久則不
能為雛人之性有仁義之資非聖王為之法度而教導
之則不可使鄉方(淮南子/泰族訓)
中民之性如繭如卵卵待復二十日而後能為雛繭待
繰以涫湯而後能為絲性待漸於教訓而後能為善善
教誨之所然也非質樸之所至能也(春秋繁露/實性章)
卵之性未能作雛也繭之性未能作絲也麻之性未能
為縷也粟之性未能為米也(春秋繁露/實性章)
米出於粟而粟不可謂米玉出於璞而璞不可謂玉善
出於性而性不可謂善(春秋繁露/實性章)
天之所為止於繭麻與禾以麻為布以繭為絲以米為
飯以性為善此皆聖人所繼天而進也(春秋繁露/實性章)
性如繭如卵卵待復而為雛繭待繰而為絲性待教而
後善(春秋繁露/深察名號)
或曰性有善端心有善質尚安非善應之曰非也繭有
絲而繭非絲也卵有雛而卵非雛也(春秋繁露/深察名號)
性有似目目卧幽而瞑待覺而後見當其未覺可謂有
見質而不可謂見(春秋繁露/深察名號)
性比於禾善比於米米出禾中而禾未可全為米也善
出性中而性未可全為善也(春秋繁露/深察名號)
繭之性為絲弗得女工燔以沸湯抽其統理不成為絲
卵之性為雛不得良雞覆伏孚育積日累久則不成為
雛夫人性善非得明王聖主扶攜内之以道則不成君
子(韓詩/外傳)
善治民者治其性者也或曰治金而流去火則剛激水
而升舍之則䧏惡乎治曰不去其火則常流激而不止
則常升(申鍳/政體)
夫人之性不相遠也其質婉以慤而文之以詩書閑之
以禮義則性成焉故性猶璞也不琢則不成(天祿閣外/史燕居)
一嵗嬰兒無推讓之心見食號欲食之覩好啼欲玩之
長大之後禁情割欲勉勵為善矣(王充論衡/本性篇)
魏之行田百畝鄴獨二百西門豹灌以漳水成為膏腴
則畝收一鐘夫人之質猶鄴田道教猶漳水也患不能
化不患人性之難率也雒陽城中之道無水水工激上
洛中之水日夜馳流水工之功也(王充論衡/率性篇)
古貴良醫者能知篤劇之病所從生起而以針藥治而
已之如徒知病之名而坐觀之何以為竒夫人有不善
則乃性命之疾也無其教治而欲令變更豈不難哉(王/充)
(論衡率/性篇)
世稱利劒有千金之價棠谿魚腸之屬龍泉太阿之輩
其本鋋山中之恒鐵也冶工鍜鍊成為銛利豈利劔之
鍜與錬乃異質哉工良師巧錬一數至也試取東下直
一金之劒更熟鍜鍊足其火齊其銛猶千金之劒也夫
鐵石天然尚為鍜鍊者變易故質况人含五常之性聖
賢未之熟鍜錬耳奚患性之不善哉(王充論衡/率性篇)
西門豹急佩韋以自緩董安于緩帶弦以自促急之與
緩俱失中和然而韋弦附身成為完具之人能納韋弦
之教補接不足則豹安于之名可得参也(王充論衡/率性篇)
且螟蛉有子果臝負之性之變也橘渡江為枳易土而
變形之異也納所食之氣還質易性豈不能哉(嵇中㪚/集答難)
(養生/論)
穿井所以導泉吟咏所以通性無泉則無所穿無性則
無所詠世皆忘其泉性之自然徒識穿詠之末功因欲
矜而有之不亦妄乎(郭子註莊/列禦冦)
夫歐冶鑄劔太剛則折太柔則卷欲劔無折必加其錫
欲劒無卷必加其金何者金性剛而錫質柔剛柔均平
則為善矣良工塗漆漆緩則難晞急則弗牢均則緩急
使之調和則為美也人之含性有似於兹剛者傷於嚴
猛柔者失於軟懦緩者悔於後機(釁/也)急者敗於懁促(懁/急)
故鑄劒者使金不至折錫不及卷製器者使緩而能晞
急而能牢理性者使剛而不猛柔而不懦緩而不後機
急而不懁促故能劒器兼善而性氣淳和也(劉子/和性)
水溫則成湯寒則成氷氷湯異氣而水性猶同蠶能投
練匪湯不錦人性推移盖比比也(意林/士緯)
道德仁義天性也織之以成其物錬之以致其精瑩之
以發其光(意林仲長/統昌言)
人之性如水焉置之圓則圓置之方則方澄之則淳而
清動之則流而濁(太平御覽人/事部叙人)
土有器性和之以為器人有道性修之以成道(道德經/註疏卷)
(一/)
如善牧牛設牛東西噉他苗稼則便遮止不令食苗(海/空)
(智藏經/持誡品)
使八寒流煦五熱浮涼(波羅蜜多經序/五百八十四)
譬如濁水澄渟清浄無復滓穢為顯水性本清浄故(金/光)
(明最勝王/經卷二)
譬如真金鎔銷冶鍊既燒打已無復塵垢為顯金性本
清浄故(金光明最勝/王經卷二)
碎末於金礦礦中不見金智者巧融鍊真金方乃顯(大/乗)
(密嚴經/卷上)
如雲覆月月不明浄諸煩惱藏覆如來性性不明浄若
離一切煩惱雲覆如來之性浄如滿月如人穿井若得
乾土知水尚遠得濕土泥知水漸近若得水者則為究
竟如是值遇諸佛聲聞緣覺修習善行掘煩惱土得如
來性水如瓶中燈燄其明不現於衆生無用若壞去瓶
其光普照如是諸煩惱瓶覆如來藏燈相好莊嚴則不
明浄於衆生無用若離一切諸煩惱藏彼如來性煩惱
永盡相好照明施作佛事如彼瓶燈衆生受用(大法鼔/經卷下)
譬如浄水必無垢穢以塵坌故令水渾濁性本元浄以
客塵煩惱渾心令濁真性不現(蘇婆呼童/子經卷上)
如蓮未開諸惡見葉共包裹故如金墮厠在於覺觀糞
穢中故如滿月被蝕我慢羅㬋所執取故如池水被濁
貪欲塵土所混雜故如金山被翳瞋恚泥垢所封著故
如虚空被覆愚癡重雲之所蔽故如日未出在無明習
氣地中故(大乗法界無/差别論華十)
譬如鍜金師持金著火中時時囊吹時時持水澆時時
放休何以故若常吹金便燋融常水澆冷不熱若常放
不調熟(阿毘曇甘露/味論卷上)
譬如清浄池水狂象入中令其混濁若清水珠入水即
清浄(大智度論/卷三十六)
如釡熟糜滓濁下沈清者在上(大智度論/卷二十三)
比丘戽船中虗則輕除婬怒癡是為泥洹(法句經/沙門品)
　　　凝神
神者至貴也故舘不辟除則貴人不舍焉故曰不潔則
神不處(管子/心術)
如捕蛇師心不怖蛇彼雖夢蛇而不怖畏(關尹子/五鑑)
列禦冦為伯昏無人射引之盈貫措杯水其肘上發之
鏑矢復沓方矢復寓當是時也猶象人也伯昏無人曰
是射之射非不射之射也當與汝登髙山履危石臨百
仞之淵若能射乎於是無人遂登髙山履危石臨百仞
之淵背逡巡足二分垂在外揖禦寇而進之禦冦伏地
汗流至踵伯昏無人曰夫至人者上闚青天下潛黄泉
揮斥八極神氣不變今汝怵然有恂目之志爾於中也
殆矣夫(列子/黄帝)
夫醉者之墜於車也雖疾不死骨節與人同而犯害與
人異其神全也乘亦弗知也墜亦弗知也死生驚懼不
入乎其胸是故􁑣物而不慴彼得全於酒而猶若是而
况得全於天乎聖人藏於天故物莫之能傷也(列子/黄帝)
仲尼曰丘也嘗使於楚矣適見㹠子食於其死母者少
焉眴若皆棄之而走不見已焉爾不得類焉耳所愛其
母者非愛其形也愛使其形者也(莊子德/充符)
平者水停之盛也其可以為法也内保之而外不蕩也
德者成和之修也德不形者物不能離也(莊子德/充符)
真人之息以踵衆人之息以喉(莊子大/宗師)
梓慶削木為鐻鐻成見者驚猶鬼神魯侯見而問焉曰
子何術以為焉對曰臣工人何術之有雖然有一焉臣
將為鐻未嘗敢以耗氣也必齊以静心齊三日而不敢
懐慶賞爵祿齊五日不敢懐非譽巧拙齊七日輙然忘
吾有四肢形體也當是時也無公朝其巧専而外滑消
然後入山林觀天性形軀至矣然後成見鐻然後加手
焉不然則已則以天合天器之所以凝神者其是與(莊/子)
(逹/生)
衆人之用神也躁躁則多費多費之謂侈聖人之用神
也静静則少費少費之謂嗇(韓非子/解老)
夫舉天下萬物跂蹺貞蟲蝡動蚑作皆知其所喜憎利
害者何也以其性之在焉而不離也忽去之則骨肉無
倫矣今人之所以眭然能視䁝然能聽形體能抗而百
節可屈神察能分白黒視醜美而知能别同異明是非
者何也氣為之充而神為之使也何以知其然也凡人
之志各有所在而神有所繋者其行也足蹪趎塪頭低
植木而不自知也招之而不能見也呼之而不能聞也
耳目去之也然而不能應者何也神失其守也故在於
小則忘於大在於中則忘於外在於上則忘於下在於
左則忘於右今夫狂者之不能避水火之難而越溝瀆
之險者豈無形神氣志哉然而用之異也失其所守之
位而離其外内之舍是故舉錯不能當動静不能中終
身運枯形于連嶁列埓之門而蹪蹈于汚壑穽䧟之中
雖生俱與人鈞然而不免為人戮笑者何也形神相失
也(淮南子/原道訓)
此膏燭之類也火愈然而消愈亟是故聖人將養其神
和其氣恬然則縱之廹則用之其縱之也若委衣其用
之也若發機(淮南子/原道訓)
夫水向冬則凝而為氷氷迎春則泮而為水氷水移易
於前後若周員而趨孰暇知其苦樂乎是故形傷於寒
暑燥濕之虐者形苑而神壯神傷乎喜怒思慮之患者
神盡而形有餘故罷馬之死也剝之若槁狡狗之死也
割之猶濡(淮南子/俶真訓)
且人之情耳目應感動心志知憂樂手足之㩌疾􁳬辟
寒暑所以與物接也蜂蠆螫指而神不能憺蚉蝱噆膚
而知不能平夫憂患之來攖人心也非直蜂蠆之螫毒
而蚉蝱之慘怛也而欲静漠虚無奈之何哉(淮南子/俶真訓)
夫人之所受於天者耳目之於聲色也口鼻之於芳臭
也肌膚之於寒燠其情一也或通於神明或不免於癡
狂者何也其所為制者異也是故神者智之淵也淵清
則智明矣智者心之府也智公則心平矣(淮南子/俶真訓)
若吹呴呼吸吐故納新熊經鳥伸鳬浴蝯躩鴟視虎顧
是養形之人也不以滑心(淮南子/精神訓)
心者形之主也而神者心之寶也形勞而不休則蹶精
用而不已則竭是故聖人貴而尊之不敢越也夫有夏后
氏之璜者匣匱而藏之寶之至也夫精神之可寶也非
直夏后氏之璜也(淮南子/精神訓)
天地之道至紘以大尚猶節其章光愛其神明人之耳
目曷能久熏勞而不息乎精神何能久馳騁而不既乎
(淮南子/精神訓)
夫癩者趨不變狂者形不虧神將有所遠徙孰暇知其
所為(淮南子/精神訓)
人大怒破陰大喜墜陽大憂内崩大怖生狂除穢去累
莫若未始出其宗乃為大通清目而不以視静耳而不
以聽鉗口而不以言委心而不以慮(淮南子/精神訓)
醉者俛入城門以為七尺之閨也超江淮以為尋常之
溝也酒濁其神也怯者夜見立表以為鬼也見寢石以
為虎也懼揜其氣也又况無天地之怪物乎(淮南子/汜論訓)
萬乗之主葬其骸於曠野之中祀其鬼神於明堂之上
神貴於形也故神制則形從形勝則神窮聰明雖用必
反諸神謂之太冲(淮南子/詮言訓)
水濁則魚噞形勞則神亂(淮南子/説山訓)
夫血脉之藏於身也猶江河之流地江河之流濁而不
清血脉之動亦擾不安(王充論衡/道虛篇)
瞽者遇室則西施與嫫母同情瞶者忘味則糟粕與精
粺等甘豈識賢愚好醜以愛憎亂心哉(嵇中㪚集荅/難養生論)
夫行之所踐容足而已足外無餘而人不敢踐者此心
不夷體不閑故也(張湛註/列湯問)
夫機理萌於彼蓍龜感於此故吉凶可因卦兆而推情
慝可假象數而尋今忘者之心泊爾釣於死灰廓焉同
乎府宅聖人將無所容其鑒豈卦兆之所占(張湛註列/子周穆王)
夫有因無而生焉形須神而立焉有者無之宮也形者
神之宅也故譬之於堤堤壞則水不留矣方之於燭燭
糜則火不居矣身勞則神㪚氣竭則命終根竭枝繁則
青青去木矣氣疾欲腃則精靈離身矣夫逝者無反期
既朽無生理逹道之士良所悲矣輕璧重陰豈不有以
哉(抱朴子内/篇至理)
夫有形者自然相與為累唯外乎形者磨之而不磷猶
風日過河實已損而不自覺所以不覺非不損也恃源
以往也(郭子註莊/徐無鬼)
七竅者精神之户牖也志氣者五藏之使候也(劉子/清神)
今清歌奏而心樂悲聲發而心哀神居體而遇感推移
以此而言則情之變動自外至也(劉子/清神)
鑒之積也無厚而照有重淵之深目之察也有畔而眂
周天壤之際何則應事以精不以形造物以神不以器
(文選陸機/演連珠)
夫服藥求汗或有弗獲而愧情一集渙然流離終朝未
餐則囂然思食而曽子銜哀七日不饑夜分而坐則低
迷思寢内懐殷憂則逹旦不瞑勁刷理鬢醇醴發顔僅
乃得之壯士之怒赫然殊觀植髪衝冠由此言之精神
之於形骸猶國之有君也神躁於中而形喪於外猶君
昏於上國亂於下也(文選嵇康/養生論)
神之在人猶光之在燭燭盡則光窮人死則神滅(何氏/語林)
(文學/魏書)
直心於物水火恬然無負於天雷霆不懼(文苑英華庾/信職官十三)
(碑/)
眼者身之鏡耳者體之牖視多則鏡昏聽衆則牖閉磨
鏡决牖則能徹洞萬虗眇察絶響(太平御覧/道部養生)
符子登乎太山下臨千仞之淵上蔭百丈之松蕭蕭然
神王乎一丘矣言不出乎耒耜心不過乎俗人其猶木
犬守户瓦雞司晨矣(太平御覧/木部松)
以九寸明鏡照面視之曰今日識己形當令不忘如此
其神不㪚疾患不入(初學記器/用部鏡註)
僧行道如牛負深泥中疲極不敢左右顧(初學記道/釋部僧)
我身乃神之車也神之舍也神之主人也主人安静神
即居之躁動神即去之(西昇/經)
陰之至也地裂而氷凝清風飂冽霜雪嚴嚴魚鼈蟄伏
萬物宛拳當此之時處溫室臨鑪火重狐狢襲毳綿猶
不能禦也及至定神安精動體勞形則是理泄汗流捐
衣出室暖有餘身矣陽之至也煎砂爛石飛鳥絶水蟲
疾萬物枯槁江河消竭當此之時入沉清泉出衣絺綌
燕髙臺服寒石猶不能任也及至解心釋意託神清静
形捐四海之外游志無有之内心平氣和凉有餘矣(道/德)
(經指歸/卷八)
轂中有軸器中有食室中有人身中有神(道德經註/疏卷一)
無色之色為之見無聲之聲為之聞無味之味為之甘
不言之言為之教(聖母實/傳仙道)
人猶魚也氣猶水也水濁則魚痩氣昏則人疾(玉清經/法印品)
夫神之在身由舍之有生舍之有生則成無生則敗且
舍之新若無生門户不閉塵穢四入豕鼠耗其基鳥雀
穿其穴亦漸至隳壞舍之朽若無生門户摧塌塵穢溢
滿豕鼠敗其基鳥雀翻其盖則欲不朽無由也立至崩
墜(金庭無/為妙經)
如風中燈不能照明在静室閉門明乃遍照(大智度論/卷一百)
今有明鏡於斯紛穢集之微則其照藹然積則其照朏
然彌厚則照而昧矣質其本明故加穢猶照雖從藹至
昧要隨鏡不滅以之辨物必隨穢彌失而過謬成焉人
之神理有類於此(𢎞明集/明佛論)
　　　静定
人莫鑑於流水而鑑於止水唯止能止衆止(莊子德/充符)
水静則明燭鬚眉平中准大匠取法焉水静猶明而况
精神聖人之心静乎天地之鑒也萬物之鏡也(莊子/天道)
空石之中有人焉其名曰觙其為人也善射以好思耳
目之欲接則敗其思蚉䖟之聲聞則挫其精是以闢耳
目之欲而遠蚉䖟之聲閑居静思則通思仁若是可謂
微乎(荀子/解蔽)
人心譬如槃水正錯而弗動則湛濁在下而清明在上
則足以見鬚眉而察理矣微風過之湛濁動乎下清明
亂於上則不可以得大形之正也心亦如是矣導之以
理養之以清物莫之傾則足以定是非决嫌疑矣小物
引之則其正外易其心内傾則不足以决麤理也(荀子/解蔽)
人莫鑑於流沬(音/誨)而鑑於止水者以其静也莫窺形於
生鐵而窺於明鏡者以覩其易也夫唯易且静形物之
性也由此觀之用也必假之於弗用也(淮南子/俶真訓)
水静則平平則清清則見物之形弗能匿也故可以為
止(淮南子/説林訓)
夫水常無心委順外物雖流之與止鯢桓之與龍躍常
淵然自若未始失其静默也至人用舍雖異𤣥黙一焉
(郭子註莊/應帝王)
志若流水居者空城積守無為乃能長生(太平御覽/道部養生)
如浄明珠内外無翳定若通逹必當如此(五燈㑹元西/天祖師二十)
(三/祖)
雖有出入不失定相如金在井金體常寂(五燈㑹元西/天祖師十六)
(師/)
莫不亘諸禪地蒨􁁉乎根本儲之定瀲磊砢乎邊際(波/羅)
(蜜多經卷一/百九十一)
若得定者心則不散譬如惜水之家善治堤塘(遺教經/論離十)
(二/)
譬如水定而風吹之其水波揚(修行道地/經勸意品)
日照於晝月照於夜甲兵照軍禪照道人(法句經/梵志品)
譬如宻室内外塗治堅閉户扄無有風塵於内然燈無
觸嬈者其燈熖上恬然不動(長阿含經/卷十三)
如釋迦文尼佛本為螺髻仙人名尚闍梨常行第四禪
出入息斷在一樹下坐兀然不動鳥見如此謂之為木
即於髻中生卵是菩薩從禪覺知頂上有鳥卵即自思
惟若我起動鳥母必不復來鳥母不來鳥卵必壞即還入
禪至鳥子飛去尒乃起(大智度論/卷十七)
其猶淵池息浪則徹見魚石心水既澄則凝照無隠(髙/僧)
(傳十/一論)
　　　内求
初子列子好游壺丘子曰游何所好列子曰㳺之樂所
玩無故人之游也觀其所見我之游也觀其所變游乎
游乎未有能辨其㳺者壺丘子曰禦冦之游固與人同
歟而曰固與人異歟務外游不知務内觀外游者求備
於物内觀者取足於身取足於身游之至也求備於物
游之不至也於是列子終身不出自以為不知游壺丘
子曰游其至乎至游者不知所適至觀者不知所眂物
物皆游矣物物皆觀矣(列子/仲尼)
此皆無主於内借外物以樂之外物雖豐哀亦備矣有
主於中以内樂外雖無鐘鼓樂已具矣故得志者非軒
冕也有至樂者非充屈也得失無以累之耳且父母有
疾在困而瘳則憂喜並用矣由此言之不若無喜可知
也然則樂豈非至樂耶(嵇中散集荅/難養生論)
舉其性内則雖負萬為而不覺其重也外物寄之雖重
不盈錙銖有不勝任者矣(郭子註莊/人間世)
不能止乎本性而外求無已猶以圓學方以魚羡鳥耳
此愈近彼愈遠學彌得而性彌失(郭子註莊/齊物論)
不修多聞具大智慧雖無水浴清浄無垢離諸香熏得
無上香離諸瓔珞得真莊嚴(本緣經/鹿品)
　喻林卷百十二
欽定四庫全書
　喻林卷百十三　　　　　明　徐元太　撰
　　性理門(四/)
　　　守要
戸之開闔必由於樞情之通塞必在於感(後漢書廉/范傳論註)
凡在天非日不明居地以斗而辨(宋書厯/志下)
萬物有所生而獨知守其根百事有所出而獨知守其
門(淮南子/原道訓)
今夫調絃者叩宫宫應彈角角動此同聲相和者也夫
有改調一絃其於五音無所比鼔之而二十五絃皆應
此未始異於聲而音之君已形也(淮南子/覽㝠訓)
猶本與末也從本引之千枝萬葉莫不隨也(淮南子/精神訓)
慎子曰匠人知為門能以門所以不知門也故必杜然
後能門(淮南子/道應訓)
風自動而依之德自立而秉之斯易持易行之道也(郭/子)
(註莊/天運)
示應於近遠有可察託驗於顯微或可包是以寸管下
傃天地不能以氣欺尺表逆立日月不能以形逃(文選/陸士)
(衡演/連珠)
通於變者用約而利博明其要者器淺而應𤣥是以天
地之賾該於六位萬殊之曲窮於五絃(文選陸機/演連珠)
尺表能審璣衡之度寸管能測往復之氣(世説新/語言語)
終年為車無一人之輪則不可馳(意林子/思子)
玉律追天故躔次之期不變緹室候景則發歛之氣罔
踰(藝文類聚内/典部寺碑)
此是世寶未足為上於諸寶中法寶為上此是世光未
足為上於諸光中智光為上此是世明未足為上於諸
明中心明為上(五燈㑹元西天/祖師二十七祖)
夫約方者猶約囊也囊滿而弗約則輪泄方成弗約則
神與弗俱(黄帝素問靈/樞經禁服)
家者知人之本根也身者知天之淵泉也(道德經指/歸卷八)
去家出户不見天下去身窺牖不知天道其出愈遠其
知益少周流四海其迷益甚(道徳經指/歸卷八)
茍解提綱而振領自然掘土而得金(玉皇本/行集經)
萬象森羅不離兩儀之育百法紛凑無越三教之境(華/陽)
(陶隠/居集)
譬如有人塊擲師子師子逐人而塊自息(波羅蜜多經/卷五百六十)
(九/)
譬如桴筏以繩貫穿連綴竹木不令分㪚於河流中遊
行自在(大方廣佛華嚴/經卷三十六)
如人䕶身先䕶命根(大方廣佛華嚴/經卷七十八)
譬如有人調和藥汁必當先取好清浄水(大方廣佛華/嚴經卷七十)
(八/)
如機關木人若無有楔身即離㪚不能運動(大方廣佛/華嚴經卷)
(七十/八)
菩提心者如白㲲線從本已來性清浄故菩提心者如
快利犁能治一切衆生田故菩提心者猶如快箭能破
一切諸苦的故菩提心者猶如利矛能穿一切煩惱甲
故菩提心者猶如堅甲能䕶一切如理心故菩提心者
猶如利刀能斬一切煩惱首故菩提心者猶如利劒能
斷一切憍慢鎧故菩提心者如勇將幢能伏一切諸魔
軍故菩提心者猶如利鋸能截一切無明樹故(大方廣/佛華嚴)
(經卷七/十八)
菩提心者如錬金藥能治一切煩惱垢故菩提心者猶
如好蜜圓滿一切功德味故菩提心者猶如正道令諸
菩薩入智城故菩提心者猶如好器能持一切白净法
故(大方廣佛華嚴/經卷七十八)
譬如人病喉咽痛舉一身皆為痛(佛遺日摩尼/寶經推六)
云何貍心謂順修徐進法云何狗心謂得少分以為喜
足云何鼠心謂思惟斷諸繋縛(大毘盧遮那成佛/神變加持經詩一)
云何師子心謂修行一切無怯弱法云何鵂鶹心謂常
暗夜思念云何烏心謂一切處驚怖思念(大毘盧遮那/成佛神變加)
(持經/詩一)
如膏車轄令不敗傷有所至到(大毘盧遮那成佛/神變加持經詩七)
譬如工巧匠善守於機發亦如海船師執柁而揺動(大/乗)
(密嚴經/卷上)
以不放逸行為種子故而成善法果以尸波羅蜜行為
足故而能善去以菩提心為命根故而不死滅以舍摩
他毘婆舍那為手故而能善巧作業以信業果報為眼
故而現見智慧修空慧為首故而無所分别(法集經/欲一)
如膏車省牛氣力車即易牽(蘇婆呼童/子經卷中)
猶如列陣共鬭戰時唯要誓為第一猶樓觀椽彼一切
皆依承椽梁立承椽梁承椽梁皆攝持之承椽梁者為
最第一(中阿含經/卷三十四)
譬如國王有邊境城四周堅固巷陌平正唯有一門立
守門者聰明黠慧善能籌量外有人來應入者聽入不
應入者不聽周市繞城求第二門都不可得都無猫貍
出入之處况第二門彼守門者都不覺悟入者出者然
彼士夫知一切人唯從此門若出若入更無餘處(雜阿/含經)
(卷三/十四)
譬如防水善治堤塘勿漏而已(中本起經/比丘品)
佛以忍為鎧精進為鋼鉀持戒為大馬禪定為良弓智
慧為好箭外破魔王軍内滅煩惱賊(大智度/論卷二)
忍為堅鉀胄慧為利刀仗(天清問/經當三)
信能度淵攝為船師精進除苦慧到彼岸(法句經/篤信品)
如逸象無鉤終不順調道(三昧法門/經卷上)
大慈悲為軸智慧為兩輪精進為快馬戒定以為銜忍
辱心為鎧總持為轡勒(大智度/論卷四)
譬如人射先得平地地平然後心安心安然後挽滿挽
滿然後䧟深戒為平地定意為弓挽滿為精進箭為智
慧賊是無明(大智度論/卷十四)
如人上屋非梯不昇不得戒梯禪亦不立(大智度論/卷十四)
譬如國王有一大臣自覆藏罪人所不知王言取無脂
肥羊來汝若不得者當與汝罪大臣有智繋一大羊以
草榖好養日三以狼而畏怖之羊雖得養肥而無脂牽
羊與王王遣人殺之肥而無脂王問云何得爾荅以上
事菩薩亦如是見無常苦空狼令諸結使脂消諸功德
肉肥(大智度論/卷十五)
是覺觀能生三昧亦能壞三昧譬如風能生雨亦能壞
雨(大智度論/卷二十一)
譬如農夫遇好良田而無種子雖欲加功無以肆力(大/智)
(度論卷/三十)
實智慧者則是度老病死海堅牢船也亦是無明黒暗
大明燈也一切病者之良藥也伐煩惱樹之利斧也(遺/教)
(經論離/十二)
或復方之日月譬若寶珠義等塗香事同惜水越渡大
海號曰牢船生長善芽又稱平地(法苑珠林/卷八十二)
若菩薩欲得浄土當浄其心隨其心浄則佛土浄(維摩/詰所)
(説經佛/國品)
寶積當知直心是菩薩浄土深心是菩薩浄土大乗心
是菩薩浄土布施是菩薩浄土持戒是菩薩浄土忍辱
是菩薩浄土精進是菩薩浄土禪定是菩薩浄土智慧
是菩薩浄土四無量心是菩薩浄土四攝法是菩薩浄
土方便是菩薩浄土三十七品是菩薩浄土廻向心是
菩薩浄土説除八難是菩薩浄土自守戒行不譏彼闕
是菩薩浄土十善是菩薩浄土(維摩詰所説/經佛國品)
障蔽風雨莫過於舍滅除衆想莫妙於空亦能絶諸問
難降伏魔怨猶密宇深重冦患自消(羅什譯維摩/詰經佛道品)
三乗法以三十四心成道大乗中唯以一念則豁然大
悟具一切智也(羅什譯維摩/詰經菩薩品)
夫欲響順必和其聲欲影端必正其形此報應之定數
也(僧肇註維摩/詰經佛國品)
　　　至人
夫古之至人藏器於靈褞袍不能令暖軒冕不能令榮
動如川之流静如川之渟(晋書董/京傳)
舜者處民之中則自齊乎士處君子之中則齊乎君子
上與聖人則固聖人之林也(晏子春/秋外篇)
善行無轍跡善言無瑕讁善計不用籌䇿善閉無關鍵
而不可開善結無繩約而不可解(老子/巧用)
大丈夫恬然無思淡然無慮以天為盖以地為車以四
時為馬以陰陽為御行乎無路遊乎無怠出乎無門以
天為盖則無所不覆也以地為車則無所不載也四時
為馬則無所不使也陰陽御之則無所不備也是故疾
而不揺遠而不勞(文子/道原)
其動若水其静若鑑其應若響芒乎若亡寂乎(闕/)　(關/尹)
(子三/極)
入水不溺入火不熱斫撻無傷痛指擿無痟癢乗空如
履實寢虚若處牀雲霧不硋其視雷霆不亂其聽美惡
不滑其心山谷不躓其步神行而已(列子/黄帝)
絶跡易無行地難(莊子人/間世)
予方將與造物者為人厭則又乗夫莽眇之鳥以出六
極之外而遊無何有之鄉以處壙埌之野(莊子應/帝王)
孔子見老𥅆歸三日不談弟子問曰夫子見老𥅆亦將
何規哉孔子曰吾乃今於是乎見龍龍合而成體㪚而
成章乗乎雲氣而養乎陰陽予口張而不能嗋予又何
規老𣆀哉子貢曰然則人固有尸居而龍見雷聲而淵
默發動如天地者乎(莊子/天運)
至人神矣大澤焚而不能熱河漢沍而不能寒疾雷破
山風振海而不能驚若然者乗雲氣騎日月而遊乎四
海之外死生無變於已而况利害之端乎(莊子齊/物論)
夫水之於汋也無為而才自然矣至人之於德也不修
而物不能離焉若天之自髙地之自厚日月之自明夫
何修焉(莊子田/子方)
在已無居形物自著其動若水其静若鏡其應若響(莊/子)
(天/下)
内視若盲反聽若聾莫知所長(河上公註/老子顯德)
猶如嬰兒之未言雞子之未分明珠在蚌中美玉處石
間内雖昭昭外如愚頑(河上公註/老子體道)
泰古二皇得道之柄立於中央神與化游以撫四方是
故能天運地滯輪轉而無廢水流而不止(淮南子原/道訓上)
昔者馮夷大丙之御也乗雲車入雲蜺游微霧騖恍忽
厯遠彌髙以極往經霜雪而無迹照日光而無景扶揺
抮抱羊角而上經紀山川蹈騰崑崙排閶闔淪天門末
世之御雖有輕車良馬勁䇿利錣不能與之争先(淮南/子原)
(道/訓)
唯體道能不敗湍瀨旋淵呂梁之深不能留也太行石
澗飛狐旬望之險不能難也(淮南子/俶真訓)
夫鉗且大丙不施轡銜而以善御聞於天下伏羲女媧
不設法度而以至德遺於後世何則至虚無純一而不
􁗔喋苛事也(淮南子/覽冥訓)
昔者王良造父之御也上車攝轡馬為整齊而歛諧投
足調均勞逸若一心怡氣和體便輕畢安勞樂進馳騖
若滅左右若鞭周旋若環世皆以為巧然未見其貴者
也若夫鉗且大丙之御除轡銜去鞭棄䇿車莫動而自
舉馬莫使而自走也日行月動星輝而𤣥運電奔而鬼
騰進退屈伸不見朕垠故不招指不咄叱過歸鴈於碣
石軼鶤雞於姑餘騁若飛騖若絶縱矢躡風追猋歸忽
朝發槫桑日入落棠此假弗用而能以成其用者也非
慮思之察手爪之巧也嗜欲形於胷中而精神踰於六
馬此以弗御御之者也(淮南子/覽㝠訓)
召遠者使無為焉親近者使無事焉惟夜行者為能有
之故却走馬以糞而車軌不按於遠方之外是謂坐馳
陸沈晝㝠宵明以冬鑠膠以夏造氷(淮南子/覽㝠訓)
覩堯之道乃知天下之輕也觀禹之志乃知天下之細
也原壺子之論乃知死生之齊也見子求之行乃知變
化之同也夫至人倚不拔之柱行不關之塗禀不竭之
府學不死之師無往而不遂無至而不通生不足以挂
心死不足以幽神屈伸俯仰抱命而婉轉禍福利害千
變萬紾孰足以患心若此人者抱素守精蟬蜕蛇解游
於太清輕舉獨往忽然入㝠鳯凰不能與之儷而况斥
鷃乎(淮南子/精神訓)
甘暝太宵之宅而覺視于昭昭之宇休息于無委曲之
隅而游敖于無形埓之野(淮南子/精神訓)
通體于天地同精于陰陽一和于四時明照于日月與
造化者相雌雄(淮南子/本經訓)
蠢乎若新生之犢而無求其故(淮南子/道應訓)
剛柔炎涼各有攸宜安於一域則困於餘方至於聖人
心與元氣𤣥合體與陰陽㝠諧方圓不當於一象温涼
不值於一器(張湛註/列黄帝)
萌然不動亦不自止與枯木同其不華死灰均其寂魄
此至人無感之時也夫至人其動也天其静也地其行
也水流其湛也淵嘿淵嘿之與水流天行之與地止其
於不為而自然一也(張湛註/列黄帝)
髙巢不探深淵不漉鳯鸞栖息於庭宇龍鱗羣遊於園
池饑虎可履虺蛇可執涉澤而鷗鳥不飛入林而狐兎
不驚(抱朴子外/篇詰鮑)
知死生者命之極非妄然也若夜旦耳奚其係哉真人
在晝得晝在夜得夜以死生為晝夜豈有所不得乎(郭/子)
(註莊大/宗師)
止若立枯木動若運槁枝坐若死灰行若游塵(郭子註/莊齊物)
(論/)
不滿不竭者至人之心若鏡應而不藏故曠然無盈虚
之變也(郭子註莊/齊物論)
至人之道也如鏡有明有照有引有致(初學記器/用部鏡註)
道德為父神明為母清浄為師太和為友(道德經指/歸卷八)
晝見星於天夜見魚於淵耳比八風之調目領羣獸之
毛此思慮之極也(道德經指/歸卷九)
夫月現于空凡有水處影無不沈也雷震于天凡可聞
處聲無不徹也玉帝妙道真身譬之虚空無所不在豈
雷與月之可比哉(玉皇本/行集經)
法輪常自轉希音不可聽(玉清經/中元品)
見有劫火徧燒三千大千世界天地洞然欲以一氣吹
令頓滅(波羅蜜多/經卷三)
見有三千大千世界所依風輪飄撃上涌將吹三千大
千世界蘇迷盧山大蘇迷盧山輪圍山大輪圍山及餘
小山大地等物碎如糠糩欲以一指障彼風力令息不
起(波羅蜜多/經卷三)
欲析一毛以為百分取一分毛盡舉三千大千世界大
海江河池沼澗谷陂湖中水棄置他方無邊世界而不
惱觸水族生類(波羅蜜多/經卷三)
地中出没如出没水水上經行如經行地身出煙熖如
燎髙原體注衆流如消雪嶺(波羅蜜多/經卷九)
一切諸海水可知其滴數無有能數知釋迦之夀量析
諸妙髙山如芥可知數無有能數知釋迦之夀量一四
大地土可知其塵數無有能算知釋迦之夀量(金光明/最勝王)
(經卷/一)
火中生蓮華是可謂希有在欲而行禪希有亦如是(維/摩)
(詰所説經/佛道品)
道之極者稱曰菩提菩提者葢是正覺無相之真智乎
(僧肇註維摩/詰經菩薩品)
　　　去情
夢中鑑中水中皆有天地存焉欲去夢天地者寢不寐
欲去鑑天地者形不照欲去水天地者盎不汲彼之有
無在此不在彼是以聖人不去天地去識(關尹子/二柱篇)
曰想如思鬼心慄思盜心怖曰識如認黍為稷認玉為
石者浮游罔象無所底止譬覩竒物生竒物想生竒物
識此想此識根不在我譬如今日今日而已至於來日想
識殊未可卜及至來日紛紛想識皆緣有生曰想曰識
譬如犀牛望月月形入角特因識生始有月形而彼真
月初不在角胷中之天地萬物亦然(關尹子/五鑑)
昔遊再到記憶宛然此不可忘不可遣(關尹子/五鑑)
衆罔兩問於景(影/)曰若向也俯而今也仰向也括而今
也被髪向也坐而今也起向也行而今也止何也景曰
捜捜(蕭一/作叟)也奚稍問也予有而不知其所以予蜩(條/)甲
也蛇蛻(退/)也似之而非也火與日吾屯(豚/)也陰與夜吾
代也彼吾所以有待耶而况乎以有待者乎(莊子/寓言)
人大怒破陰大喜墜陽薄氣發瘖驚怖為狂憂悲多恚
病乃成積好憎繁多禍乃相隨故心不憂樂德之至也
(淮南子/原道訓)
夫函牛之鼎沸而蠅蚋弗敢入崑山之玉瑱而塵垢弗
能汚也聖人無去之心而心無醜無取之美而美不失
故祭祀思親不求福饗賔修敬不思德唯弗求者能有
之(淮南子/詮言訓)
念慮者不得卧止念慮則有為其所止矣兩者俱亡則
至德純矣(淮南子/説山訓)
遺腹子不思其父無貌於心也不夢見像無形於目也
(淮南子/説林訓)
意所偏感則隨念想而轉易及其甚者則白黒等色方
圓共形豈外物之變故語有之曰萬事紛錯皆從意生
(張湛註/列説符)
今日適越昔何由至未成乎心是非何由生(郭子註莊/齊物論)
環中空者也今以是非為環而得其中空則無是無非
故能應乎是非(郭子註莊/齊物論)
取其棄人間之好若草木之無心故為鳥獸所不畏(郭/子)
(註莊/山木)
喜懼戰於胷中固已結氷炭於五藏矣(郭子註莊/人間世)
有情於為離曠而弗能也然離曠以無情而聰明矣有
情於為賢聖而弗能也然賢聖以無情而賢聖矣(郭子/註莊)
(德充/符)
體天地㝠變化者雖手足五藏未嘗相與而百節同和
相與於無相與也未嘗相為而表裏俱濟相為於無相
為也若乃役心志以恤手足運股肱以營五藏則相為
愈篤而内外愈困矣(郭子註莊/大宗師)
夫體道合變者與寒暑同其溫嚴而未嘗有心也(郭子/註莊)
(大宗/師)
人皆知金之有係為不祥故明已之無異於金則所係
之情可解(郭子註莊/大宗師)
志之所攖焦火凝氷故其為兵甚於劒㦸(郭子註莊/庚桑楚)
鑑之可喜由於無情不問知與不知聞與不聞來即鑑
之故終無已若鑑由聞知則有時而廢也性所不好豈
獨久照聖人無愛若鏡耳(郭子註/莊則陽)
若鏡者鑒物而無情也不將不迎不藏來即應去即止
也物來即鑒鑒不以心故雖天下之廣而無勞神之累
也(郭子註莊/應帝王)
干將鏌鎁與讎為用然報讎者不事折之以其無心飄
落之瓦雖復中人人莫之怨者由其無情是以天下平
均凡不平者由有情也無情之道大矣(郭子註/莊逹生)
賊莫大乎德有心而心有睫及其有睫也而内視内視
而敗矣(莊子列/御冦)
三人居室二人交争必取信於不争者以辯彼此之得
失夫不争者未必平而交争者未必偏而信於不争者
何也以争者之心竝挾勝情故也(劉子/去情)
今人目若驪珠心如權衡評人好醜雖言得其實彼必
嫌怨及其自照明鏡摹倒其容醜状既露則内慙而不
怨向之評者與鏡無殊然而向怨今之慙者以鏡無情
而人有心也(劉子/去情)
使信士分財不如投䇿探鈎使㢘士守藏不如閉局全
封何者有心之於平不若無心之不平也有慾之於㢘
不若無慾之不㢘也(劉子/去情)
無情以接物在遇而恒通有情以接人觸應而成礙由
此觀之則情之所處物之所疑也是以媒揚譽人而受
譽者不以為德身膚强飯而蒙飽者不以為惠嬰兒傷
人而被傷者不以為怨侏儒嘲人而獲嘲者不以為辱
何者挾利以為已有情於譽飽雖蒙惠而非德無情於
傷辱也雖獲毁而無憾(劉子/去情)
魚不畏網而畏鵜復讎者不怨鏌鎁而怨其人網無心
而鳥有情劒無情而人有心也(劉子/去情)
飄瓦撃人虚舟觸已雖有忮心而不怒者以彼無情於
撃觸也(劉子/去情)
不知冒陰之可以無景而患景之不匿不知無惜之可
以無患而恨惜之不巧豈不哀哉(藝文類聚人/部公平論)
國去其姦則邦寧人去其情即身安(陰符/經註)
橐籥之器在其用者虚實有無方圓大小長短廣狹聽
人所為不與人争善人在於天下譬如橐籥乎非與萬
物之交争其德常歸焉以其虚空無欲故也(西昇/經)
用心思公不若無心之大同也有欲禁過不若無求之
得忠也(道德經指/歸卷十)
一如麋鹿一如鴻鴈不在憂喜亦不雜亂(道德經指/歸卷十二)
除苦惱根斷親愛緣㝠㝠濁海自得浄界(虚皇四/十九章)
譬如耕田秋耕為上如諸迹中鳥迹為勝於諸想中
元常為最(元陽妙/經卷十)
是身如城血肉筋骨皮裹其上手足以為却敵樓櫓目
為察孔頭為殿堂心王處中如是身城諸善真仙之所
棄捨凡夫愚人常所味著貪婬瞋恚愚癡羅刹止住其
中是不堅固猶如蘆葦伊蘭水沫芭蕉之樹(元陽妙/經卷十)
譬如智人見熱時炎如大幻師見所幻事知非真故心
無所望(大乗妙/林經)
邪見生煩惱蒺䔧荆棘叢(大乗妙/林經偈)
不著眼界不著耳鼻舌目意界不著色界不著聲香味
觸法界(波羅蜜多/經卷八)
譬如天地増之不喜減之不憂(波羅蜜多經卷/五百六十七)
譬如火大雖燒一切樹木藥草而不念言我能燒物(波/羅)
(蜜多經卷五/百六十七)
譬夫大浸稽空而空無溺懼積洿歸澤而澤無垢忿况
已謝之聲毁譽一貫既遷之色損益同科(波羅蜜多經/五百八十九)
(卷/序)
比慙愧而為衣則龍衮不侔其麗禦煩惱而成鎧則犀
渠有謝其堅(波羅蜜多經五/百八十九卷序)
譬如大地雖以可愛色香味觸擲置其中而都不生髙
欣喜愛雖以非愛色香味觸擲置其中而都不生下慼
憂恚(波羅蜜多經卷/五百八十九)
譬如造作海中大船所以者何作欲度賈客船亦不作
是念言我當度人何以故船本無念故(道行波羅/蜜經卷八)
我觀世間一切衆生常為十種大毒箭所中何謂為十
一者愛毒箭二者無明毒箭三者欲毒箭四者貪毒箭
五者過失毒箭六者愚癡毒箭七者慢毒箭八者見毒
箭九者有毒箭十者無有毒箭(大寶積經/卷三十五)
如是彼人撃鼓已其鼓不生憎愛心(大寶積經/卷六十七)
譬如四靣鏡輪清徹明浄無諸垢翳懸於四衢所對色
像皆於中現無有増減而此明鏡亦不念言我能現此
種種色像(大寶積經/卷八十三)
心如怨家能與一切諸苦惱故心如狂象蹈諸土舍能
壞一切諸善根故心如吞鈎苦中生樂想故(大寶積經/卷一百一)
(十/二)
譬如有人求娑羅枝為娑羅枝故齎持利斧入娑羅林
中至一大樹下斫其一枝餘枝不作是念彼已被斫不
斫我等其被斫者亦不作是念我已被斫餘者不斫(大/方)
(等大乗經/卷十一)
譬如燈炷之明不自念言我當逐㝠去㝠也然燈炷照
不知㝠所去處(佛遺日摩尼/寶經推六)
其心如地水火風亦無所愛亦無所憎(如來三昧/經卷上)
譬如有人見牛鹿山羊有角之獸即於彪兎生無角解
若使不見牛等有角於彪兎等决定不生無角之見(大/乗)
(宻嚴經/卷中)
當以智慧利斧破汝根本六情枝葉自然墮落(無明羅/刹經)
當以念慧水洗除煩惱垢(阿育王經/偈卷八)
種燋不復生意盡如火滅(法句經/泥洹品)
一切意流衍愛結如葛藤唯慧分别見能斷意根源(法/句)
(經愛/欲品)
如無求士遇入一林雖見娑羅樹或多羅樹或夜鬘樹
或馬相樹或鄔曇跋羅樹或諾瞿陀樹等而不起分别
此是娑羅樹此是多羅樹乃至此是諾瞿陀樹等唯起
平等樹林勝解(逹磨法藴足/論無量品七)
往昔有一聚落其中人民不識螺相亦復未曽聞其螺
聲忽有一人從外而來到彼聚落而便止住是人常持
一螺以為功業每日執螺詣於聖像鳴螺供養一切人
民忽聞螺聲咸悉驚怪共往螺處問彼螺言爾從何來
可依實荅若不言實我當破汝螺既無情豈能言荅(大/正)
(句王/經上)
昔有一人行來渴乏見木桶中有清浄流水就而飲之
飲水已足即便舉手語木桶言我已飲竟水莫復來雖
作是語水流如故便瞋恚言我已飲竟語汝莫來何以
故來有人見之言汝大愚癡無有智慧汝何以不去語
言莫來即為挽却牽餘處去世間之人亦復如是為生
死渴愛飲五欲鹹水既為五欲之所疲厭如彼飲足便
作是言汝色聲香味莫復更來使我見也然此五欲相
續不斷既見之已便復瞋恚語汝速滅莫復更生何以
故來使我見之時有智人而與之言汝欲得離者當攝
汝六情閉其心意妄想不生人得解脫何必不見欲使
不生(百喻經/卷上)
譬如人遭風雨寒熱亦無所瞋(大智度論/卷三十三)
譬如除厠作舍今雖無厠猶有不浄想若能知厠本無
幻化所作則無厠想(大智度論/卷五十三)
譬如草木無有瞋心(大智度論/卷八十八)
又如火燒物不擇好惡薪(大莊嚴經/論卷八)
瞋是失諸善法之根本墮諸惡道之因緣法樂之怨家
善心之大賊惡口之府藏福惠之刀斧(法苑珠林/卷七十一)
　
　
　
　
　
　
　
　
　喻林卷一百十三
欽定四庫全書
　喻林卷一百十四　　　明　徐元太　撰
　　性理門(五/)
　　　去欲
火含煙而妨火桂懐蠧而賊桂然則火勝則煙滅蠧收
則桂折故性明者欲簡嗜繁者氣惛(宋書顔/延之傳)
衆人熙熙如享大牢如登春臺我獨泊兮其未兆如嬰
兒之未孩(老子/異俗)
日月欲明浮雲蔽之河水欲清沙土穢之叢蘭欲修秋
風敗之人性欲平嗜欲害之(文子/上德)
堯不以有天下為貴故授舜公子札不以有國為尊故
讓位子罕不以玉為富故不受寶務光不以生害義故
自投於淵由此觀之至貴不待爵至富不待財天下至
大矣而以與他人也身至親矣而棄之淵外此其餘無
足利矣此之謂無累之人(淮南子/精神訓)
子夏見曽子一臞一肥曽子問其故曰出見富貴之樂
而欲之入見先王之道又説之兩者心戰故臞先王之
道勝故肥(淮南子/精神訓)
夫乗舟而惑者不知東西見斗極則寤矣夫性亦人之
斗極也以有自見也則不失物之情無以自見則動而
惑營譬若隴西之遊愈躁愈沉(淮南子/齊俗訓)
逐獸者目不見太山嗜慾在外則明所蔽矣(淮南子/説林訓)
蚺蛇珍於越土中國遇而惡之黼黻貴於華夏祼國得
而棄之當其無用皆中國之蚺蛇祼國之黼黻也以太
和為至樂則榮華不足顧也以恬澹為至味則酒色不
足欽也(嵇中㪚集答/難養生論)
林之性静所以動者風揺之也水之性清所以濁者土
渾之也人之性真所以邪者欲眩之也(劉子/防慾)
情慾之萌如木之將蘖火之始熒手可掣而斷露可滴
而滅及其熾也結條陵雲煽熛章華雖窮力運斤竭池
灌火而不能禁其勢盛也嗜慾之萌耳目可關而心意
可鑰至於熾也雖襞情卷慾而不能收其性敗也(劉子/防慾)
身之有慾如樹之有蝎樹抱蝎則還自鑿身抱慾而返
自害故蝎盛則木折慾熾則身亡(劉子/防慾)
珠瑩則塵埃不能附性明而情慾不能染也(劉子/防慾)
外疾之害輕於秋毫人知避之内疾之害重於丘山而
莫之避(劉子/防慾)
利欲感動失其正氣不如深耕熟耰之有實(莊子音/義則陽)
煙出於火非火之和情生於性非性之適故火壯則煙
微性充則情約(文選陸機/演連珠)
水性勝火分之以釡甑則火强而水弱人性勝志分以
利欲則志强而性弱(意林/篤論)
重階連棟必濁汝真金寶滿室將亂汝神厚味來殃艶
色危身求髙反墜務厚更貧閑情塞欲老氏所珍(藝文/類聚)
(人部鑒/誡銘)
不見可欲使心不亂是以惡迹止步滅影即陰(藝文類/聚食物)
(部酒/戒)
聖人在於天下如槖籥乎非與萬物交争其德常歸焉
以其謙虚無欲也欲者凶害之根也無者天地之元也
莫知其根莫知其源(太平御覽/道部養生)
奉道不齋戒如無燭夜行失道自苦耳(太平御覽/道部齋戒)
檢身止欲莫過於蚓此志士所不及也(太平御覽/豸部蚯蚓)
夏王使羿射於方矢之皮征寸之的乃命羿曰子射之
中則賞子以萬金之費不中則削子以十邑之地羿容
無定色氣戰於胷中乃援弓而射之不中更射之又不
中夏王謂傳彌仁曰斯羿也發無不中而與之賞罰則
不中的者何也傳彌仁曰若羿也喜懼為之災萬金為
之患矣人能遺其喜懼去其萬金則天下之人皆不愧
於羿矣夏王曰人聞子之言始得無欲之道(太平御覽/工藝部射)
(中/)
無貨之貨養我之福也有貨之貨喪我之賊也(道德經/指歸卷)
(八/)
器之害者莫甚乎戈兵獸之害者莫甚乎兕虎而令兵
戈無所容其鋒刃虎兕無所措其爪角斯誠不以欲累
其身者也(道德/經註)
世間塵土能㸃穢浄物聲色等法能汙清行(道德經註/疏卷一)
兵馬所行之處害人損物但有荆棘穢草不生禾稼也
亦猶欲心馳騁之處唯増惡業不生善惠(道德經註/疏卷三)
宇内清夷無為而治故能却馳走之馬以糞農田治身
者却六根兵馬以道糞心(道德經註/疏卷五)
覩諸邪道如覩仇讎遠諸愛慾如避臭穢(虚皇四/十九章)
譬如佞臣教王作惡(海空智藏/經持誡品)
譬如油能燃燈燈明自煎油盡燈滅衆生迷惑亦復如
是(无上内秘藏經/辨相明部襄品)
猶如毒樹之根汁能殺人(元陽妙/經卷一)
凡物取而得之者小不取而得之者大故聖人不取(天/機)
(經蠢/然)
如大毒藥不可得嘗如盛猛火不可親近(大乗妙/林經)
以是當知世間邪見煩惱熾盛猶荆棘林如蒺藜園不
可親近(大乗妙/林經)
欲如草炬欲如苦果欲如利劔欲如火聚欲如毒器欲
如幻惑欲如闇井欲如詐親(波羅蜜多/經卷四)
欲儲浄法先滌身器將越愛流前鳩行檝(波羅蜜多經/序五百八十)
(四/)
如有生此贍部洲人雖於欲界未得離染而或得往北
俱盧洲因見彼洲女無繋屬形容端正遊戲自在又見
彼洲衣服嚴具鮮浄殊妙皆依樹生又見彼洲有香粳
米其味甘美不種自生又見彼洲觸處皆有種種珍寶
甚可愛玩見彼洲人於如是類隨意受用無定繋屬正
受用時非極躭染既受用已捨而無戀贍部洲人雖未
離染具觀見彼種種勝事而不貪著捨棄還歸當知
是人甚為希有(波羅蜜多經/五百九十一)
佛能斷彼羂由執智劒故(大寳積/經七十)
心如盜賊劫一切善根故心常貪色如蛾投火心常貪
聲如軍久行樂勝鼓音心常貪香如猪喜樂不浄中臥
(大寶積經卷/一百一十二)
譬如羅網多有諸結有人在中以呪術力破網得出隨
意而去(大方等大/集經卷九)
譬如猛火與諸乾薪結期七日當大戰鬭爾時一切乾
樹草木種種枝葉悉共聚合如須彌山爾時猛火有一
親友而語之言汝今何故不自莊嚴多有救援助彼薪
衆汝唯一已何能當之時火荅言彼怨雖多我力能敵
不須伴黨(大方等大/集經卷九)
譬如病人服苦澀藥但為差病不生貪染(大乗莊嚴/經論卷六)
欲如毒樹根不拔芽還生(大莊嚴經/論卷六偈)
譬如食毒當死因教服止毒藥便不復死佛經譬如止
毒藥(佛説罵意/經敬三)
猶如膏瓶處處裂破盛滿膏已而著日中漏遍漏津遍
津(中阿含/經卷五)
佛言人為道能拔愛欲之根譬如摘懸珠一一摘之㑹
有盡時惡盡得道也(佛説四十二/章經尺一)
佛言人懐愛欲不見道者譬如濁水以五彩投其中
致力攪之衆人共臨水上無能覩其影愛欲交錯心中
為濁故不見道若人漸解懴悔來近知識水澄穢除清
浄無垢即自見形猛火著釡下中水涌躍以布覆上衆
生照臨亦無覩其影者心中本有三毒涌沸在内五蓋
覆外終不見道(佛説四十二/章經尺一)
譬如火性悉能燒然一切之物(本緣經毘/羅摩品)
猶如惡毒箭中則身命滅(本緣經毘/羅摩品)
那先言王曽見穫麥者不左手持麥右手刈之那先言
智慧之人斷絶愛欲譬如穫麥(那先比丘/經卷上)
斷樹無伐本根在猶復生除根乃無樹比丘得泥洹(法/句)
(經道/行品)
貪意自縛如犢慕乳(法句經/道行品)
遠離諸淵如風却雲(法句經/道行品)
火莫熱於婬㨗莫疾於怒網莫密於癡愛流駛於河(法/句)
(經塵/垢品)
樹根深固雖截猶復生愛意不盡除輙當還受苦(法句/經愛)
(欲/品)
雖獄有鈎鏁慧人不謂牢(法句經/愛欲品)
為道行者不與欲㑹先誅愛本無所植根勿如刈葦令
心復生(法句經/愛欲品)
千千為敵一夫勝之未若自勝為戰中上(法句經/述千品)
已度癡淵如鴈棄池(法句經/羅漢品)
猶如世人以羅網捕鳥以罥弶捕鹿以深穽捕虎其有
鳥獸遭此難者無有出期(出曜經/三愛品)
火之熾熱不過於思想火所燒瘡可以藥療思想火被
燎不可療治(出曜經/三愛品)
世人饑渴可以水漿以濟其命或食草根果蓏或以消
息服氣或以藥草神呪可得延夀此愛心饑渴者飲四
海水猶不漬愛一尺之地是故説愛渴而難濟也(出曜經/三愛品)
若彼猛將身被戒鎧心執慧劔前後固險與結使共戰
必能果辦(出曜經/六戒品)
此五欲者譬如以羊擲置火中又如盲人墮於深坑(無/明)
(羅刹/經)
欲如段肉衆鳥競逐以要言之如蛾赴火如魚吞鈎如
鹿逐聲如渴飲鹹水(三昧法門/經卷下)
當知欲為毒害當求初禪滅斷欲火(三昧法門/經卷下)
壞功德苗令不増長(大智度/論卷五)
譬如勇士見敵必期吞滅(大智度論/卷十一)
如三流狂象如臨大深坑如師子斷道如摩竭魚開口
諸欲亦如是甚可怖畏(大智度論/卷十七)
此五欲者得之轉劇如火炙疥五欲無益如狗齩骨五
欲増争如鳥競肉五欲燒人如逆風執炬五欲害人如
踐惡蛇(大智度論/卷十七)
譬如人有重罪國王大瞋誅其七世根本令無遺餘(大/智)
(度論卷/二十七)
如鉤賊魚如弶害鹿如燈焚蛾(大智度論/三十五)
如人著木屐踐刺刺則摧折是諸佛以禪定智慧屐摧
五欲刺(大智度論/卷六十一)
辟支佛經中有一國王見二特牛婬欲故鬭死自覺悟
我以財色故征伐他國與此何異(大智度論/卷八十一)
譬如室内然燈燭者只為防風以無風故燈熖轉明(蘇婆/呼童)
(子經/卷上)
如火焚薪已自於是中滅(大乗密嚴/經卷上)
常多有愛恒富無明未逹因緣不修對治所以鬱鬱慢
山殆髙嵩華滔滔愛水遂廣滄溟(法苑珠林/卷八十五)
愛性無厭名之為渴愛斷則得解脱解脱止愛渴故名
漿(羅什譯維摩/詰經佛道品)
水之為用除垢去熱解脱之性亦除執去閡也(羅什譯/維摩詰)
(經佛/道品)
如洗穢物至盡乃浄浄則盡盡則無浄也(羅什譯維摩/詰經入不二)
(法門/品)
我染諸法故諸法縳我我心無染則萬縳斯解(僧肇註/維摩詰)
(經佛/國品)
　　　去智
南康郡君山有獸名格似猩猩之形自知吉凶人無機
愛之則可馴狎欲執害之則去不來(述異/記下)
海上之人有好漚鳥者每旦至海上從漚鳥游漚鳥之
至者百住而不止其父曰吾聞漚鳥皆從汝游汝取來
吾玩之明日之海上漚鳥舞而不下也故曰至言去言
至為無為齊智之所知則淺矣(列子/黄帝)
其使多智之人量利害料虚實度人情得亦中亡亦中
其少智之人不量利害不料虚實不度人情得亦中亡
亦中量與不量料與不料度與不度奚以異惟亡所量
亡所不量則全而亡喪亦非知全亦非知喪自全也自
亡也自喪也(列子/力命)
聞以有翼飛者矣未聞以無翼飛者也聞以有知知者
矣未聞以無知知者也(莊子人/間世)
南海之帝為儵北海之帝為忽中央之帝為渾沌儵與
忽時相遇於渾沌之地渾沌待之甚善儵與忽謀報渾
沌之德曰人皆有七竅以視聽食息此獨無有嘗試鑿
之日鑿一竅七日而渾沌死(莊子應/帝王)
夫弓弩畢弋機變之知多則鳥亂於上矣鉤餌網罟罾
笱之知多則魚亂於水矣削格羅落罝罘之知多則獸
亂於澤矣知詐漸毒頡滑堅白解垢同異之變多則俗
惑於辨矣故天下每每大亂罪在於好知(莊子/胠篋)
擢亂六律鑠絶竽瑟塞瞽曠之耳而天下始人含其聰
矣滅文章㪚五采膠離朱之目而天下始人含其明矣
毁絶鉤繩而棄規矩攦工倕之指而天下始人有其巧
矣削曽史之行鉗楊墨之口攘棄仁義而天下之德始
𤣥同矣(莊子/胠篋)
知為孽約為膠德為接工為商聖人不謀惡用知不斵
惡用膠無喪惡用德不貨惡用商(莊子德/充符)
今世誅死者相枕也桁楊者相推也刑戮者相望也而
儒墨乃始離跂攘臂乎桎梏之間意甚矣哉其無愧而
不知恥也甚矣吾未知聖知之不為桁楊椄槢也仁義
之不為桎梏鑿枘也焉知曽史之不為桀跖嚆矢也故
曰絶聖棄知而天下大治(莊子/在宥)
黄帝遊乎赤水之北登乎崑崙之丘而南望還歸遺其
𤣥珠使知索之而不得使離朱索之而不得使喫詬索
之而不得也乃使象罔象罔得之黄帝曰異哉象罔乃
可以得之乎(莊子/天地)
子貢南遊於楚反於晉過漢陰見一丈人方将為圃畦
鑿隧而入井抱甕而出灌搰搰然用力甚多而見功寡
子貢曰有械於此一日浸百畦用力甚寡而見功多夫
子不欲乎為圃者卬而視之曰奈何曰鑿木為機後重
前輕挈水若抽數如泆湯其名為橰為圃者忿然作色
而笑曰吾聞之吾師有機械者必有機事有機事者必
有機心機心存於胷中則純白不備純白不備則神生
不定神生不定者道之所不載也吾非不知羞而不為
也(莊子/天地)
老聃之役有庚桑楚者偏得老聃之道以北居畏壘之
山其臣之畫然知者去之其妾之挈然仁者遠之擁腫
之與居鞅掌之為使(莊子庚/桑楚)
吾生也有涯而知也無涯以有涯隨無涯殆已(莊子養/生主)
復讎者不折鏌干雖有忮心者不怨飄瓦(莊子/逹生)
雖有至知萬人謀之魚不畏網而畏鵜鶘去小知而大
知明(莊子/外物)
其知憯於􁍋蠆之尾鮮規之獸莫得安其性命之情者
而猶自以為聖人(莊子/天運)
絶聖棄知大盗乃止擿玉毁珠小盗不起焚符破璽而
民朴鄙掊斗折衡而民不争殫殘天下之聖法而民始
可與論議(莊子/胠篋)
聖人相諭不待言有先言言者也海上之人有好蜻者
每居海上從蜻㳺蜻之至者百數而不止前後左右盡
蜻也終日玩之而不去其父告之曰聞蜻皆從女居取
而來吾將玩之明日之海上而蜻無至者矣(吕氏春/秋精論)
夫鏡水之與形接也不設智故而方圓曲直弗能逃也
故響不肆應而景不一設(淮南子/原道訓)
任耳目以聽視者勞形而不明以知慮為治者苦心而
無功(淮南子/原道訓)
夫舟浮於水車轉於陸此勢之自然也木撃折轊水戾
破舟不怨木石而罪巧拙者知故不載焉是故道有智
則惑德有心則險(淮南子/主術訓)
善博者不欲牟不恐不勝平心定意捉得其齊行由其
理雖不必勝得籌必多何則勝在於數不在於欲駎者
不貪最先不恐獨後緩急調乎手御心調乎馬雖不能
必先載馬力必盡矣何則先在於數而不在於欲也是
故滅欲則數勝棄智則道立矣(淮南子/詮言訓)
天下非無信士也臨貨分財必探籌而定分以為有心
者之於平不若無心者也天下非無㢘士也然而守重
寶者必關户而全封以為有欲者之於㢘不若無欲者
也人舉其疵則怨人鑑見其醜則善鑑人能接物而不
與已焉則免於累矣(淮南子/詮言訓)
民知書而德衰知數而厚衰知劵契而信衰知械機而
實衰也巧詐藏於胷中則純白不備而神德不全矣(淮/南)
(子泰/族訓)
衛有五丈夫俱負缶而入井灌韭終日一區鄧析過下
車為教之曰為機重其後輕其前命曰橋終日灌韭百
區不倦五丈夫曰吾師言曰有機知之巧必有機知之
敗我非不知也不欲為也子其往矣我一心溉之不知
改已(説苑/反質)
不用其知而用衆謀猶網無情故得魚也(郭子註/莊外物)
夫舉重携輕而神氣自若此力之所限也而尚名好勝
者雖絶膂未足以慊其願此知之無涯也(郭子註莊/養生)
為出於不為故以不為為主知出於不知故以不知為
宗(郭子註莊/大宗師)
人以仁智為臣妾庚桑悉棄仁智也(荘子音義/庚桑楚)
夫攻之逾宻避之逾巧則雖禽獸猶不可圖之以智而
况於人哉故治天下者惟不任知(郭子註/莊胠篋)
羿古之善射者弓矢所及為彀中夫利害相攻則天下
皆羿也自不遺身忘知與物同波者皆游於羿之彀中
耳(郭子註莊/德充符)
智慧多則引血氣如燈火之於脂膏炷大而明明則膏
消炷小而暗暗則膏息息則能長久也(意林/傳子)
喪明者之目杜知者之口窒聰者之耳斬巧者之手與
時相隨與和俯仰(道德經指/歸卷十二)
知而絶知不困於知不知用知亦不困於知其所以不
困則異矣而於為不困則一也(道德經指/歸卷十二)
谿不求物而物自歸之嬰兒不用智而合自然之智(道/徳)
(經/註)
觀察於識而責之言汝如幻化體性誑惑猶如猿猴輕
躁不住亦如掣電不嘗暫停如不調馬不著道路亦如
狂象縱逸難禁(無明羅/刹經)
　　　全真
生為人所不知死為人所不惜至矣喑聾之徒天下之
有道者也(晉書皇/甫謐傳)
趙襄子狩於山中藉芿燔林扇赫百里有一人從石壁
中出隨烟燼上下衆謂鬼物火過徐行而出若無所經
涉者襄子怪而留之徐而察之形色七竅人也氣息音
聲人也問奚道而處石奚道而入火其人曰奚物而謂
石奚物而謂火襄子曰而嚮之所出者石也而嚮之所
涉者火也其人曰不知也魏文侯聞之問子夏子夏曰
以商所聞夫子之言和者大同於物物無得傷閡者游
金石蹈水火皆可也(列子/黄帝)
莊子曰子獨不見貍狌乎卑身而伏以候敖者東西跳
梁不避髙下中於機辟死於罔罟今夫斄牛其大若垂
天之雲此能為大矣而不能執䑕今子有大樹患其無
用何不樹之於無何有之鄉廣莫之野彷徨乎無為其
測逍遥乎寢卧其下不夭斤斧物無害者無所可用安
所困苦哉(莊子逍/遥遊)
支離疏者頥隠於齊肩髙於頂㑹撮指天五管在上兩
髀為脅挫鍼治繲足以餬口鼓筴播精足以食十人上
徴武士則支離攘臂於其間上有大役則支離以有常
疾不受功上與疾者粟則受三鍾與十束薪夫支離其
形者猶足以養其身終其天年又况支離其德者乎(荘/子)
(人間/世)
怊乎若嬰兒之失其母也儻乎若行而失其道也(莊子/天地)
名公器也不可多取仁義先王之蘧廬也止可以一宿
而不可久處覯而多責古之至人假道於仁託宿於義
以遊逍遥之虚食於茍簡之田立於不貸之圃逍遥無
為也茍簡易養也不貸無出也古者謂是采真之遊(莊/子)
(天/運)
孔子觀於呂梁縣水三千仞流沫四十里黿鼉魚鼈之
所不能游也見一丈夫游之以為有苦而欲死也使弟
子竝流而拯之數百步而出被髪行歌而游於塘下孔
子從而問焉曰吾以子為鬼察子則人也請問蹈水有
道乎曰亡吾無道吾始乎故長乎性成乎命與齊俱入
與汨偕出從水之道而不為私焉此吾所以蹈之也孔
子曰何謂始乎故長乎性成乎命曰吾生於陵而安於
陵故也長於水而安於水性也不知吾所以然而然命
也(莊子/逹生)
此之謂天府注焉而不滿酌焉而不竭而不知其所由
來此之謂葆光(莊子齊/物論)
老子曰而睢睢盱盱而誰與居大白若辱盛德若不足
陽子居蹴然變容曰敬聞命矣其往也舍者迎將其家
公執席妻執巾櫛舎者避席煬者避竈其反也舍者與
之争席矣(莊子/寓言)
為外刑者金與木也為内刑者動與過也宵人之離外
刑者金木訊之離内刑者陰陽食之夫免乎外内之刑
者唯真人能之(莊子列/禦冦)
室無空虚則婦姑勃谿心無天遊則六鑿相攘(荘子/外物)
兒子終日嘷而嗌不嗄和之至也終日握而手不掜共
其德也終日視而目不􁀙偏不在外也動不知所為行
不知所之身若槁木之枝而心若死灰若是者禍亦不
至福亦不來(莊子庚/桑楚)
夫水之性清土者抇之故不得清人之性夀物者抇之
故不得夀物也者所以養性也非所以性養也今世之
人惑者多以性養物則不知輕重也(吕氏春/秋本生)
萬人操弓共射其一招招無不中萬物章章以害一生
生無不傷以便一生生無不長故聖人之制萬物也以
全其天也(吕氏春/秋本生)
若然者偃其聰明而抱其太素以利害為塵垢以生死
為晝夜是故目觀玉輅琬象之狀耳聽白雪清角之聲
不能以亂其神登千仭之谿臨蝯眩之岸不足以滑其
和譬若鍾山之玉炊以罏炭三日三夜而色澤不變則
至德天地之精也(淮南子/俶真訓)
不言之辯不道之道若或通焉謂之天府取焉而不損
酌焉而不竭莫知其所由出是謂瑶光瑶光者資糧萬
物者也(淮南子/本經訓)
次三柔嬰兒于號三日不嗄(所嫁/切)測曰嬰兒于號中心
和也(太𤣥經/第二夷)
茍以不虧為純則雖百行同舉萬變参備乃至純也茍
以不雜為素則雖龍章鳯姿倩乎有非常之觀乃至素
也(郭子註/莊刻意)
焦火之熱凝氷之寒皆喜怒并積之所生若乃不彫不
琢各全其樸則何氷炭之有哉(郭子註/莊在宥)
我勞天下久矣息駕𤣥圃以反余真也(黄帝本/行記)
以道為父以德為母神明為師太和為友清浄為常平
易為主天地為法陰陽為象日月為儀萬物為表因應
為元誠信為首(道德經指/歸卷十)
凡夫之人實不能度大海水也而是真人實能度彼生
死大海(元陽妙/經卷六)
害馬之弊既去解牛之刀乃王(華陽陶/隠居集)
如物初入爐麤惡先燋滅真者不移動(中陰經/卷下)
又如虚空雖遍諸色不相捨離而不為色過所染汙(佛/説)
(佛地經/卷五)
　
　
　
　
　
　
　
　
　
　
　
　
　
　
　
　喻林卷一百十四
欽定四庫全書
　喻林卷一百十五　　　　明　徐元太　撰
　　性理門(六/)
　　　齊物
天下莫大於秋毫之末而太山為小莫夀於殤子而彭
祖為夭天地與我並生而萬物與我為一(莊子齊/物論)
無物不然無物不可故為是舉莛與楹厲與西施恢恑
憰怪道通為一(莊子齊/物論)
自其異者視之肝膽楚越也自其同者視之萬物皆一
也(莊子徳/充符)
綂小大者無小無大者也茍有乎小大則雖大鵬之與
斥鴳宰官之與御風同為累物耳齊死生者無死無生
者也茍有乎死生則雖大椿之與蟪蛄彭祖之與朝菌
均於短折耳故遊於無小無大者無窮者也㝠乎不死
不生者無極者也(郭子註莊/逍遙遊)
魚遊於水水物所同咸謂之知然自鳥觀之則向所謂
知者復為不知矣(郭子註莊/齊物論)
簫管參差宫商異律故有短長髙下萬殊之聲而所禀
之度一也然則優劣無所錯其間矣(郭子註莊/齊物論)
無小大無夀夭是以蟪蛄不羨大椿而欣然自得斥鴳
不貴天池而榮願已足也(郭子註莊/齊物論)
所大者性足也所小者無餘也故因其性足以名大則
毫末丘山不得異其名因其無餘以稱小則天地稊米
無以殊其稱(郭子註/莊秋水)
所謂大者至足也故秋毫無以累乎天地所謂小者無
餘也故天地無以過乎秋毫(郭子註/莊秋水)
夫以形相對則太山大於秋毫也若各據性分物㝠其
極則形大未為有餘形小不為不足茍足於其性則秋
毫不獨小其小太山不獨大其大矣(郭子註莊/齊物論)
譬夫莛横楹縱厲醜而西施好所謂齊者豈必齊形狀
同規矩哉故縱横好醜恢恑憰怪形雖萬殊而性同得
故曰道通為一也(郭子註莊/齊物論)
夫天地運而相通萬物總而為一能知一則無一之不
知也不能知一則無一之能知也譬吾處於天下也亦
為一物矣(淮南子/精神訓)
别而言之則鬚眉異名合而説之則體之一毛也(廣文/選阮)
(嗣宗/莊論)
人在天地之間如蚤蝨在衣裳之内若螻蟻在巢穴之
中(意林/論衡)
一舟之覆無一毫不濕一馬之走無一毫不動故大同
萬物不一也(太平御覽/獸部馬五)
以長形長則無長以短比短則無短故曰長短相形而
有也(道德經/疏卷一)
見玉京山不以為高无長相故見諸堆峊不以為卑无
短相故見諸騫樹不以為賖无夀相故見諸槿花不以
為促无夭相故見大羅天不以為遍无大相故見諸毫
末不以為細無小相故(大乘妙/林經)
若得珍寶瓦石視之一等若有持刀斫截手足有持栴
檀塗身亦等無異(大智度/論卷三)
　　　達觀
怵迫之徒兮或趨西東大人不曲兮億變齊同拘士繫
俗兮攌如囚拘(史記賈/生傳)
寥廓忽荒兮與道翺翔乗流則逝兮得坻則止縱軀委
命兮不私與已其生若浮兮其死若休澹乎若深淵之
靜氾兮若不繫之舟(史記買/生傳)
萬物皆賤惟人為貴動以九州為狹静以環堵為大(晉/書)
(董京/傳)
以造化為工匠天地為陶鈞名位為糟粕勢利為埃塵
治其内而不飾其外(晉書潘/尼傳)
且世以太虚為輿𤣥鑪為肆神游莫競之林心存無營
之室(晉書束/晢傳)
天地短於朝生兮億代促於始旦顧瞻宇宙微細兮𦕈
若豪鋒之半(晉書庾/峻傳)
人之寓於宇宙也何異夫棲蝸之爭戰附蜹之遊禽(梁/書)
(張緬弟/纉傳)
世之人以獨見者為夢同見者為覺殊不知精之所結
亦有一人獨見於晝者神之所合亦有兩人同夢於夜
者二者皆我精神孰為夢孰為覺(關尹子/六七)
古者謂死人為歸人夫言死人為歸人則生人為行人
矣行而不知歸失家者也一人失家一世非之天下失
家莫知非焉(列子/天瑞)
原憲窶於魯子貢殖於衛原憲之窶損生子貢之殖累
身然則窶亦不可殖亦不可其可焉在曰可在樂生可
在逸身故善樂生者不窶善逸身者不殖(列子/楊朱)
死生自命也貧窮自時也怨夭折者不知命者也怨貧
窮者不知時者也當死不懼在窮不戚知命時也(列子/力命)
夫信命者亡夀夭信理者亡是非信心者亡順逆信性
者亡安危(列子/力命)
麗之姬艾封人之子也晉國之始得之也涕泣沾襟及
其至于王所與王同筐牀食芻豢而後悔其泣也子惡
乎知夫死者不悔其始之蘄生乎(莊子齊/物論)
以指喻指之非指不若以非指喻指之非指也以馬喻
馬之非馬不若以非馬喻馬之非馬也天地一指也萬
物一馬也(莊子齊/物論)
彼以生為附贅縣疣以死為決􁒞潰癰夫若然者又惡
知死生先後之所在(莊子大/宗師)
浸假而化予之左臂以為雞予因以求時夜浸假而化
予之右臂以為彈予因以求鶚炙浸假而化予之凥以
為輪以神為馬予因而乘之豈更駕哉(莊子大/宗師)
曾子再仕而心再化曰吾及親仕三釡而心樂後仕三
千鍾不泊吾心悲弟子問於仲尼曰若參者可謂無所
縣其罪乎曰既已縣矣夫無所縣者可以有哀乎彼視
三釡三千鍾如鸛雀蚊虻相過乎前也(莊子/寓言)
吾以天地為棺槨以日月為連璧星辰為珠璣萬物為
齎送吾葬具豈不備邪(莊子列/禦寇)
夫天下也者萬物之所一也得其所一而同焉則四肢
百體將為塵垢而死生終始將為晝夜而莫之能滑而
况得喪禍福之所介乎棄𨽻者若棄泥塗知身貴於𨽻
也(莊子田/子方)
以道為竿以徳為綸禮樂為鉤仁義為餌投之於江浮
之於海萬物紛紛孰非其有(淮南子/俶眞訓)
夫藏舟於壑藏山於澤人謂之固矣雖然夜半有力者
負而趨寐者不知猶有所遁若藏天下於天下則無所
遁其形矣(淮南子/俶眞訓)
若人者千變萬化而未始有極也弊而復新其為樂也
可勝計耶譬若㝱為鳥而飛于天㝱為魚而沒於淵方
其㝱也不知其㝱也覺而後知其㝱也今將有大覺然
後知今此之為大㝱也始吾未生之時焉知生樂也今
吾未死又焉知死之不樂也(淮南子俶/眞訓上)
子求行年五十有四而病傴僂脊管高于頂􁘘下迫頥
兩脾在上燭營指天匍匐自闚於井曰偉哉造化者其
以我為此拘拘邪此其視變化亦同矣(淮南子/精神訓)
夫造化者既以我為坯矣將無所違之矣吾安知夫刺
炙而欲生者之非惑也又安知夫絞經而求死者之非
福也或者生乃徭役也而死乃休息也夫造化者之攫
援物也譬猶陶人之埏埴也其取之地而已為盆盎也
與其未離於地也無以異其已成器而破碎漫瀾而復
歸其故也與其為盆盎亦無以異矣夫臨江之鄉居人
汲水以浸其園江水弗憎也苦洿之家決洿而注之江
洿水弗樂也是故其在江也無以異其浸園也其在洿
也亦無以異其在江也是故聖人因時以安其位當世
而樂其業(淮南子/精神訓)
廓惝而虚清靖而無思慮大澤焚而不能熱河漢涸而
不能寒也大雷毁山而不能驚也大風晦日而不能傷
也是故視珍寶珠玉猶石礫也視至尊窮寵猶行客也
視毛嬙西施猶䫏醜也以死生為一化以萬物為一方
(淮南子/精神訓)
魯人有為父報讎於齊者刳其腹而見其心坐而正冠
起而更衣徐行而出門上車而歩馬顔色不變其御欲
驅撫而止之曰今日為父報讎以出死非為生也今事
已成矣又何去之追者曰此有節行之人不可殺也解
圍而去之使被衣不暇帶冠不及正蒲伏而走上車而
馳必不能自免於千歩之中矣今坐而正冠起而更衣
徐徐而出門上車而歩馬顔色不變此衆人之所以為
死也而乃反以得活此所謂徐而馳遲於歩也夫走者
人之所以為疾也歩者人之所以為遲也今反乃以人
之所為遲者反為疾明於分也有知徐之為疾遲之為
速者則幾於道矣故黄帝亡其𤣥珠使離朱㨗剟索之
而弗能得之也於是使忽怳而後能得之(淮南子/人間訓)
人不當惡死死復歸其未生之故耳譬猶瓦器之破而
復反於土也(淮南子精/神訓解)
大丈夫以天下為室以藏萬物(淮南子俶/眞訓解)
夫期功於旦夕者聞嵗暮而致歎取美於當年者在身
後而長悲此故俗士之近心一世之常情也至於大人
以天地為一朝億代為曠息(張湛註/列湯問)
以仁義為關鍵用禮教為衿帶自枯槁於當年求餘名
於後世者是不達乎生生之極也(張湛註/列楊朱)
安時處順謂之懸解一不能自解則衆物共結之能解
則無所不解也(郭子註莊/大宗師)
若疣之自縣贅之自附此氣之時聚非所樂也若􁒞(音/換)
之自決癰之自潰此氣之自散非所惜也(郭子註莊/大宗師)
孰能以無為首以生為脊以死為凥(苦羔/反)孰知死生存
亡之一體者吾與之友矣(莊子大/宗師)
以死生為寤寐以形體為逆旅去生如脱屣斷足如遺
土吾未見足以纓茀其心也(郭子註莊/徳充符)
少而失其故居名為弱喪夫弱喪者遂安於所在而不
知歸於故鄉也焉知生之非夫弱喪焉知死之非夫還
歸而惡之哉(郭子註莊/齊物論)
夫死生之變猶春秋冬夏四時行耳故生死之狀雖異
其於各安所遇一也(郭子註莊/齊物論)
有大人先生以天地為一朝萬期為須臾日月為扄牖
八荒為庭衢行無轍跡居無室廬幕天席地縱意所如
(文選劉伶/酒德頌)
俯觀萬物擾擾焉如江漢之載浮萍二豪侍側焉如蜾
蠃之與螟蛉(文選劉伶/酒德頌)
死為休息生為役勞冬水之凝何如春氷之消榮位在
身不亦輕於塵毛(補文選張/衡髑髏賦)
木根挺而枝逺葉繁茂而華零無窮之死猶一朝之生
(廣文選阮嗣宗/大人先生傳)
枝葉托根柢死生同盛衰(廣文選阮嗣宗/大人先生傳)
若先生者以天地為卵耳如小物細人欲論其長短議
其是非豈不哀也哉(廣文選阮嗣宗/大人先生傳)
榮體變為枯體枯體即是榮體絲體變為縷體縷體即
是絲體有何别焉(廣文選范子/眞神滅論)
彭殤無異葬夷跖可同朝龍蠖非不屈鵬鷃但逍遙(藝/文)
(類聚人/部謳謠)
太公涓釣於隱溪五十有六而未嘗得一魚魯連聞而
觀焉太公涓跽而隱崖不餌而釣仰咏俯吟暮則釋竿
其膝所處若背其跗觸崖若路魯連曰釣所本以在魚
無魚何釣太公曰不見康王父之釣耶念蓬萊釣巨海
摧岸投綸五百年矣未嘗得一魚方吾猶一朝耳(太平/御覽)
(鱗介/部魚)
以造化為父母以天地為牀褥以雷電為鼓扇以日月
為燈燭以雲漢為川池以星辰為珠玉(初學記禮/部死喪註)
吾與𤣥子觀東海釋駟而升乎􁴸山未中路而忘馬符
子使人求之不獲使鬼索之而獲符子曰六合不可忘
故知良馬在其中矣請以六合之觀觀之也(事類賦獸/部馬註)
夫以今望昔所以有今以昔望今所以名昔而今自非
今何能有昔昔自非昔豈有今哉既其無昔無今何先
何後(道德經註/疏卷一)
草木零落歸根則靜人物變化反眞則安(道徳經註/疏卷二)
譬如有人於夜中夢見種種事或夢自身被官囚縛受
種種苦生大憂惱然後得脱須臾更夢作大國王威勢
自在受大快樂即於夢中作念言我向作時受苦如是
今復自在受大快樂作是念已忽然睡覺苦樂之事莫
知所在(海空智藏/經普記品)
衆生世間猶如幻師所作幻術无有決定又如夜夢所
有見事皆悉虚妄无有眞實(大乘妙/林經)
智者觀生死猶如大幻師土梗何曾走木雞詎翔空(大/乘)
(妙林/經偈)
衆生飄浪如虚中雲如空中色如谷中響如水中月如
鏡中像如熱中炎如電中火(大乗妙/林經)
聞詈劇絲竹之娛得捶喻捧戴之悦(波羅蜜多經五/百八十九卷序)
夫永夀莫美乎上乾而齊之殤子神偉莫美於淩虚而
同之􁀙滯至德莫大乎眞人而比之朽種高妙莫大乎
世雄而喻之幻夢(道行波羅蜜/經序卷一)
譬如陶師埏埴成器内盛臭穢彩畫嚴飾誑惑愚夫又
如四蛇置之一篋如是四大和合為身一大不調百一
病起是故智者應觀此身如養毒蛇如持坯器(大方廣/佛華嚴)
(經卷/十一)
佛言吾視王侯之位如塵隙視金玉之寶如瓦礫視紈
素之服如弊帛視大千世界如一訶子視四耨水如塗
足油視方便門如筏實聚視無上乗如夢金帛視求佛
道如眼前花視求禪定如須彌柱視求涅槃如晝夜寤
視倒正者如六龍舞視平等者如一眞地視興化者如
四時木(佛説四十二/章經尺一)
暫得為人譬如作客作客日少歸家日多(佛説五苦章/句經尺七)
一切過患由生而有譬如無薪火無所燒亦如無樹斧
無所斫亦如無瓶椎何所破如無藕花霜何所敗(無明/羅刹)
(經/)
若有山者金剛必壞若無山者金剛雖堅何所能壞凡
有身者必有諸苦若無身者苦何所苦(無明羅/刹經)
精神居形軀猶雀藏器中器破雀飛去身壞神逝生(法/句)
(經生/死品)
萬物為泡意如野馬居世若幻奈何樂此(法句經/世俗品)
人在生死譬如車輪反覆上下而不離地(修行道地/經菩薩品)
是身如聚沫不可手捉是身如海不厭五欲是身如江
歸於淵海趣老病死是身如糞明智所捐是身如沙城
疾就磨滅是身如邊土多覩怨賊是身如險道常失善
法是身如博家百八愛所立是身如裂器常而穿漏是
身如畫瓶中滿不淨是身如溷九孔常流是身如水瀆
悉為瑕穢是身如幻以惑愚人不識正諦是身如䔉燒
毒身心是身如萎華疾至老耄是身如車與無常俱是
身如露不得久立是身如宅四百四病之所居止是身
如篋毒蛇所處是身如蚖瞋火常燃是身如顚國十八
結所由是身如芭蕉樹而不堅固是身如破船六十二
見為之所惑是身如朽閣傾壞善相是身如琴因絃有
聲是身如鼓皮木褁覆計之本空是身如坏無有堅固
是身如灰城風雨所壞歸老病死(修行道地/經觀品)
父子二人耕田毒虵􁀙煞其子其父猶耕如故不看其
子亦不啼哭梵志問曰此是誰兒耕者答言是我之子
梵志又問是卿之子何不啼哭耕者答曰人生有死夫
盛有衰善者有報惡者有對愁憂啼哭無益死者卿今
入城我家某處願過語之吾子已死持一人食來梵志
自念此是何人而無返復兒死在地情不愁憂反更索
食此人不慈無復此比梵志入城詣耕者家見死兒母
即便語之卿兒已死其夫寄言持一人食來梵志曰何
以不念子耶兒母即為梵志説譬喻言兒來託生我亦
不呼兒今自去非我不留譬如行客因過主人客今自
去何能得留我之母子亦復如是去來進止非我之力
隨其本行不能救䕶復語其姊卿弟已死何不啼哭姊
復説譬喻向梵志言譬如巧師入山斫木縳作大筏安
置水中卒逢大風吹破筏散隨水流去前後分張不相
顧望我弟亦尒因緣和合共一家生隨命長短死生無
常合㑹有離我弟命盡各自所隨不能救䕶復語其婦
卿夫已死何不啼哭婦説喻向梵志言譬如飛鳥暮宿
高樹同止共宿伺明早起各自飛去行求飲食有緣即
合無緣即離我等夫婦亦復如是無常對至隨其本行
不能救䕶復語其奴大家已死何不啼哭奴復説譬喻
言我之大家因緣和合我如犢子隨逐大牛人煞大牛
犢子在邊不能救䕶大牛之命愁憂啼哭無所補益(法/苑)
(珠林卷/五十二)
夫五陰虚假四大浮危受斯偽質事等盡瓶感此穢刑
又同坯哭(法苑珠林/卷九十四)
雖復迴天震地之威㑹歸磨滅齊冠楚組之麗靡救埃
壤所以形非定質衆緣所聚四塵不同風火恒異析而
離之本非一物燕肝越膽未足為譬(法苑珠林/卷九十六)
如外地古今相傳强者先宅故無主也身亦然爾衆緣
所成緣合則起緣散則離何有真宰常主之者(僧肇註/維摩詰)
(經方/便品)
新新生滅交臂已謝豈待白首然後為變乎(僧肇註維/摩詰經方)
(便/品)
　　　賊性
宋哀云使曲者直直者曲為揉(周易音/義卦)
馬蹄可以踐霜雪毛可以禦風寒齕草飲水翹足而陸
此馬之真性也雖有義臺路寢無所用之及至伯樂曰
我善治馬燒之剔之刻之雒之連之以羈馽編之以皁
棧馬之死者十二三矣饑之渴之馳之驟之整之齊之
前有撅飾之患而後有鞭莢之威而馬之死者已過半
矣陶者曰我善治埴圓者中規方者中矩匠人曰我善
治木曲者中鉤直者應繩夫埴木之性豈欲中規矩鉤
繩哉然且世世稱之曰伯樂善治馬而陶匠善治埴木此
亦治天下者之過也故至德之世其行塡塡其世顛顛
及至聖人蹩躠為仁踶跂為義而天下始疑矣澶漫為
樂摘擗為禮而天下始分矣故純樸不殘孰為犧樽白
玉不毁孰為珪璋道德不廢安取仁義性情不離安用
禮樂五色不亂孰為文采五聲不亂孰應六律夫殘樸
以為器工匠之罪也毁道德以為仁義聖人之過也夫
馬陸居則食草飲水喜則交頸相靡怒則分背相踶馬
知已此矣夫加之以衡扼齊之以月題而馬知介倪闉
扼鷙曼詭銜竊轡故馬之知而能至盜者伯樂之罪也
(莊子/馬蹄)
鹵莽其性者欲惡之孽為性雈葦蒹葭始萌以扶吾形
尋擢吾性並潰漏發不擇所出漂疽疥癰内熱溲膏是
也(莊子/則陽)
百圍之木斬而為犧尊鏤之以剞􁁕雜之以青黄華藻
鏄鮮龍蛇虎豹曲成文章然其斷在溝中一比犧尊溝
中之斷則醜美有間矣然而失木性鈞也是故神越者
其言華德蕩者其行偽至精亡於中而言行觀於外此
不免以身役物矣(淮南子俶/真訓上)
夫混茫以無名為貴羣生以得意為歡故剝柱刻漆非
木之願㧞鶡裂翠非鳥所欲促促銜鑣非馬之性荷軛
運重非牛之樂(抱朴子外/篇詰鮑)
煎熬形氣刻削天和(抱朴子内/篇道意)
或好知不倦以困其百體所好不過一枝而舉根俱弊
斯以其所知而害所不知也(郭子註莊/大宗師)
言其將以形教自虧殘而不能復遊夫自得之塲無係
之塗也(郭子註莊/大宗師)
駢於拇者謂之不足故泣而決之枝於手者謂之有餘
故啼而齕之如是則羣品萬殊無釋憂之地矣惟各安
其天性不決駢而齕枝則曲成而無傷又何憂哉(郭子/註莊)
(駢/拇)
天下未嘗慕桀跖而必慕曽史則曾史之簧鼓天下使
失其眞性甚於桀跖也(郭子註/莊駢拇)
夫有耳目者未嘗以慕聾盲自困也所困常在於希離
慕曠則離曠雖性聰明乃是亂耳目之主也(郭子註/莊駢拇)
雈葦害黍稷欲惡傷正性(郭子註/莊則陽)
情之傷性性之妨情猶煙波之與水火也煙生於火而
煙鬱火冰出於水而冰遏水故煙微而火盛冰泮而水
通性貞則情銷情熾則性滅(劉子/防慾)
凝滯者智之蝥也忿憾者仁之螣也纖恡者義之蠧也
(文中子/魏相)
木從小至大遂能蔭蔽日光譬染心從微至著亦能覆
蓋眞性(道德經註/疏卷六)
毁道德以為仁義不似黥乎破𤣥同以為是非不似劓
乎(莊子音義/大宗師)
駢枝贅疣雖非性之正亦出於形不可去也五藏之情
雖非道德之正亦列於性不可治也今設仁義之教以
治五藏之情猶削駢枝贅疣也既傷自然之理又益其
疾也(莊子音/義駢拇)
譬如惡象心未調順有人乗之不隨意去逺離城邑至
於林野(海空智藏/經持誡品)
煩惱所侵縳猶如蠶處繭(海空智藏經/供獻品偈)
我觀世間一切衆生由於十種染汙法何謂為十一者
慳垢染汙二者惡戒垢染汙三者瞋垢染汙四者懈怠
垢染汙五者散亂垢染汙六者惡慧垢染汙七者不遵
尊教垢染汙八者邪疑垢染汙九者不信解垢染汙十
者不恭敬垢染汙(大寳積經/卷三十五)
我觀世間一切衆生為十種纒縳之所纒縳何謂為十
一者由慳嫉網之所纒縳二者由無明膜之所覆翳三
者煩惱迷醉墮愚癡坎四者愛欲駛流之所漂没五者
末摩死節邪箭所中六者忿恨宻煙之所熏㶿七者貪
欲盛火之所燒然八者過失毒藥之所悶亂九者諸蓋
毒刺之所遮礙十者常處生死流轉饑饉曠野正勤疲
怠(大寳積經/卷三十五)
猶如有人手執利斧入山斬伐材木華果藥草毁壞成
功(出曜經/七口品)
挒眼去之其視寧廣逺不決耳令大其聽寧能逺不決
鼻令大聞香寧能逺不決口令大知味寧能多不(那先/比丘)
(經卷/中)
譬如蛇行常曲入竹筒中則直(大智度論/卷二十三)
心猶水也靜則有照動則無鑒癡愛所濁邪風所扇湧
溢波蕩未始暫住以此觀法何往不倒譬如臨面湧泉
而責以本狀者未之有也(僧肇註維摩詰/經觀衆生品)
　　　失常
革四擴則裂胃中滿則充(子華子/執中)
楊朱之弟曰布衣素衣而出天雨解素衣衣緇衣而反
其狗不知迎而吠之楊布怒將扑之楊朱曰子無扑矣
子亦猶是也嚮者使汝狗白而往黑而來豈能無怪哉
(列子/説符)
駢拇枝指出乎性哉而侈於德附贅縣疣出乎形哉而
侈於性多方乎仁義而用之者列於五藏哉而非道徳
之正也是故駢於足者連無用之肉也枝於手者樹無
用之指也多方駢枝於五藏之情者淫僻於仁義之行
而多方於聰明之用也是故駢於明者亂五色淫文章
青黄黼黻之煌煌非乎而離朱是已多於聰者亂五聲
淫六律金石絲竹黄鍾大吕之聲非乎而師曠是已枝
於仁者擢德塞性以收名聲使天下簧鼓以奉不及之
法非乎而曾史是已駢於辯者纍瓦結繩竄句遊心於
堅白同異之間而敝跬譽無用之言非乎而楊墨是已
故此皆多駢旁枝之道非天下之至正也(莊子/駢拇)
夫待鉤繩規矩而正者是削其性也待繩約膠漆而固
者是侵其德也屈折禮樂呴俞仁義以慰天下之心者
此失其常然也天下有常然常然者曲者不以鉤直者
不以繩圓者不以規方者不以矩附離不以膠漆約束
不以纒索故天下誘然皆生而不知其所以生同焉皆
得而不知其所以得故古今不二不可虧也則仁義又
奚連連如膠漆纒索而遊乎道德之間為哉使天下惑
也夫小惑易方大惑易性何以知其然邪自虞氏招仁
義以撓天下也天下莫不奔命於仁義是非以仁義易
其性與(莊子/駢拇)
百年之木破為犧樽青黄而文之其斷在溝中比犧樽
於溝中之斷則美惡有間矣其於失性一也跖與曾史
行義有間矣然失其性均也(莊子/天地)
夫堯既已黥汝以仁義而劓汝以是非矣汝將何以遊
夫遥蕩恣睢轉徙之塗乎(莊子大/宗師)
譬如駏驉受胎必死(雜阿含經/卷三十八)
猶如地性不可捨堅乃至火性不可捨熱如魚投陸命
何能存(本緣經持/王子品)
昔有一蛇頭尾自諍頭語尾曰我應為大尾語頭曰我
應為大頭曰我有耳能聽有目能視有口能食行時在
前故可為大汝無此術尾曰我令汝去故得去耳若我
不去以身繞木三帀三日不已不得求食饑餓垂死頭
語尾曰汝可放我聽汝為大尾聞其言即時放之復語
尾曰汝既為大聽汝前行尾在前行未經數歩墮大深
坑而死(法苑珠林/卷七十八)
　
　
　
　喻林卷一百十五
欽定四庫全書
　喻林卷一百十六　　　　明　徐元太　撰
　　物宐門(一/)
　　　隨時
祭鮪祭不必記記鮪何也鮪之至有時美物也鮪者魚
之先至者也而其至有時謹記其時(大戴禮記/夏小正)
今夫麰麥播種而耰之其地同樹之時又同浡然而生
至於日至之時皆熟矣雖有不同則地有肥磽雨露之
養人事之不齊也(孟子告/子上)
夫𤣥龍迎夏則陵雲而奮鱗樂時也渉冬則淈泥而潜
蟠避害也(後漢書張/衡列傳)
鶗鴂鳴而草衰澤雉啼而麥齊(師曠/禽經)
鳱以水言自北而南􁊖以山言自南而北(師曠/禽經)
凡稼蚤者先時暮者不及時寒暑不節稼乃多災(亢倉/子農)
(道/)
得時之禾長秱而大穗圜栗而薄糠米飴而香舂之易
而食之强失時之禾深芒而小莖穗鋭多粃而青蘦(亢/倉)
(子農/道)
秋木葉落葉落歸林是其充富枝枚扶疏外以示貧其
實不貧(太𤣥經第/一少解)
夫虎出有時猶龍見有期也陰物以冬見陽蟲以夏出
(王充論衡/遭虎篇)
春則毛弱夏則稀少而改易秋則刷理冬則更生細毛
自溫(張華註/禽經)
草榮識節和木衰知風厲(陶靖節/集雜文)
陽氣萌而𤣥駒歩陰律凝而丹鳥羞㣲蟲猶或入感四
時之動物深矣(文心雕/龍物色)
萬物居溫則柔入寒則剛故春角可卷夏條可結秋露
可凝冬氷可折(劉子/言苑)
陽氣主生物所樂也陰氣主殺物所憾也故春葩含日
似笑秋葉泫露如泣(劉子/言苑)
鴻之不失寒暑亦猶水之因地制行(楊子法言/註學行篇)
覽花蒔之時育兮察盛衰之所託感冬索而春敷兮嗟
夏茂而秋落(文選秋/興賦)
觀羽族之羣類美𤣥鳥之翔集順陰陽以出處隨寒暑
而遊蟄(藝文類聚/鳥部鷰賦)
龍春分而登天秋分而入淵(太平御覽時/序部秋分)
夫霜樹落葉而鴻鴈南飛桃林披華而𤣥鳥深入(太平/御覽)
(地部/林)
太𤣥曰斗一北而萬物虚斗一南而萬物盈(埤雅天/道門斗)
溽暑至而鶉火棲寒氷沍而黿鼉蟄(初學記嵗/時部夏)
春分百草始繁則牧於坰野秋分農功始藏水寒草枯
則皆還廐(玉海兵/制馬政)
　　　殊性
乾為馬坤為牛震為龍巽為雞坎為豕離為雉艮為狗
兊為芉(易説/卦傳)
銚弋之性始生正直及其長大則其枝猗儺而柔順不
妄尋蔓草木(鄭氏箋詩/隰有長楚)
芄蘭柔弱恒蔓延於地有所依緣則起(鄭氏箋/詩芄蘭)
河曲疏矣河千里而一曲也(公羊文公/十一年)
孟子以為羽性輕雪性消玉性堅雖俱白其性不同(趙/氏)
(註孟告/子上)
如木楸曰喬如竹箭曰苞如松栢曰茂(爾/雅)
槐棘醜喬桑柳醜條椒榝(音/殺)醜莍桃李醜核(爾/雅)
翥醜鏬(呼暇/切)螽醜奮强醜捋蠭醜螸(音/俞)蠅醜扇(爾/雅)
鵲鵙(工役/切)醜其飛也翪(音/宗)鳶烏醜其飛也翔鷹隼醜其
飛也翬(爾/雅)
夫陵虚之鳥愛其清高不願江漢之魚淵沼之魚樂其
濡涇不易騰風之鳥由性異而分不同也(魏志管/輅傳註)
鵜志在水鴷志在木(師曠/禽經)
雞鷽惡(烏路/反)其類鴛鴦𤣥鳥愛其類(師曠/禽經)
鸐嶲周子規也啼必北嚮江介曰子規蜀右曰杜宇隨
楊越雉鷓鴣也飛必南翥晉安曰懐南江左曰逐隱(師/曠)
(禽/經)
林鳥朝嘲水鳥夜㖡(師曠/禽經)
鸚鵡摩背而瘖鴝鵒剔舌而語(師曠/禽經)
夫鵠不日浴而白鳥不日黔而黑黑白之朴不足以為
辯(莊子/天運)
梁麗可以衝城而不可窒宂言殊器也騏驥驊騮一日
而馳千里捕鼠不如貍狌言殊技也鴟鵂夜撮蚤察毫
末晝出瞑目而不見丘山言殊性也(莊子/秋水)
昔者海鳥止於魯郊魯侯御而觴之於廟奏九韶以為
樂具太牢以為膳鳥乃眩視憂悲不敢食一臠不敢飲
一杯三日而死此以已養養鳥也非以鳥養養鳥也夫
以鳥養養鳥者宜栖之深林遊之壇陸浮之江湖食之
鰌䱔隨行列而止委蛇而處彼唯人言之惡聞奚以夫
譊譊為乎咸池九韶之樂張之洞庭之野鳥聞之而飛
獸聞之而走魚聞之而下入人卒聞之相與還而觀之
魚處水而生人處水而死彼必相與異其好惡故異也
(莊子/至樂)
今夫徙樹者失其陰陽之性則莫不枯槁故橘樹之江
北則化而為枳鴝鵒不過濟貈渡汶而死形性不可易
勢居不可移也(淮南子/原道訓)
以兎之走使大如馬則逮日歸風及其為馬則又不能
走矣(淮南子/説林訓)
馬不食脂桑扈不啄粟非廉也(淮南子/説林訓)
夫物有以自然而後人事有治也故良匠不能斵金巧
冶不能鑠木金之性不可斵而木之性不可鑠也(淮南/子泰)
(族/訓)
夫尺蠖蜉蝤同出於陽而不為尺蠖之鳴黄雀蜻蜓同
翔於空而不為黄雀之舉鯤魚蝮蛇同潛於水而不為
鯤魚之化若此者豈限於物力哉氣使然也故蜉蝤之
安於黙蜻蜓之限於飛蝮蛇之困於遊者彼亦烏知尺
蠖之鳴黃雀之舉而鯤魚之化也唯不知故以類羣而
不毒是萬物之淑慝皆以無所知而能相安也使其有
所知則必慕慕則必傾焉(天禄閣外/史智論)
鍾山之玉燔以爐炭三日三夜色澤不變陸上之木鴻
且大皆天性也(吕氏春秋/士容解)
頓牟掇芥礠石引針皆以其眞是不假他類他類肖似
不能掇取者何也氣性異殊不能相感動也(王充論衡/亂龍篇)
使物性可變金木水火可革更也(王充論衡/道虚篇)
能飛升之物生有毛羽之兆能馳走之物生有蹄足之
形馳走不能飛升飛升不能馳走禀性受氣形體殊别
也(王充論衡/道虚篇)
既為物矣則方圓剛柔靜躁沈浮各有其性(張湛註列/子天瑞)
蚤虱之性茍尋而進(太𤣥經第/一􁀴解)
義茍在健何必馬乎類茍在順何必牛乎(周易畧/例明象)
青鳥海上遊鸒斯蒿下飛沈浮不相宜羽翼各有歸(文/選)
(阮歩兵/籍詩)
鍼雖小入水則沈毛雖大入水則浮性自然也(意林/秦子)
劉子曰飛鼯甘煙走貘美鐵所居隔絶嗜好不同未足
怪也(埤雅品/物問貘)
鴻雁愛力遇風迅舉孔雀愛毛遇雨高止(埤雅品/物門雁)
鳥樂空曠鵲樂稠閙(埤雅品/物門鳥)
鶴愛陰而惡陽雁愛陽而惡陰(埤雅品/物門鶴)
鶴以怨望鴟以貪顧雞以嗔聣鴨以怨瞋雀以猜瞿燕
以狂䀪視也鸎以喜囀鳥以悲啼鳶以饑鳴鶴以潔唳
梟以凶呌鴟以愁嘯鳴也(埤雅品/物門鶴)
冠鳥性勇帶鳥性仁纓鳥性樂(埤雅品物/門鸚鵡)
鵝見異類差翅鳴雞見同類拊翅鳴(埤雅品/物門鵝)
芉性淫而狠豬性卑而率鵝性頑而傲狗性險而出(埤/雅)
(品物/門鵝)
白楊性勁直堪為屋材寧折終不曲撓榆性濡軟久無
不曲比之白楊不如逺矣(埤雅卉/物門梅)
犅以乗而不逆為剛牂以承而不隨為臧(爾雅/翼牂)
巢生而啄胎生而乳鳥驚而散獸驚而聚陰物穴居陽
物巢處火動炎上水動潤下(道德經指/歸卷八)
譬如士夫遊空宅中得六種衆生一者得狗即執其狗
繫著一處次得其鳥次得毒蛇次得野干次得失收摩
羅次得獼猴得斯衆生悉縛一處其狗者樂欲入村其
鳥者常欲飛空其蛇者常欲入穴其野干者樂向塚間
失收摩羅者長欲入海獼猴者欲入山林此六衆生悉
繫一處所樂不同各各嗜欲到所安處(雜阿含經/卷四十一)
蜂蠆蘊毒虵蝮懷瞋鴿雀嗜婬犲狼騁暴或復被毛戴
角抱翠銜珠􁫰巨鋒芒爪牙長利或復聽物往還受人
驅䇿犬勤夜吠雞競曉鳴牛弊田農馬勞行陣肌肉於
是消耗皮膚為之零落或潛藏草澤遂被罝羅竄伏陂
池横遭罾網(法苑珠/林卷六)
　　　大小
泰山巖巖魯邦所詹(詩頌/閟宫)
山無不容河無不潤(毛詩君/子偕老)
江也漢也南國之大水紀理衆川使不雝滯(鄭氏箋/詩四月)
桃蟲鷦也鳥之始小終大者(毛詩/小毖)
鳥之大者惟鶴小者惟雀乎尚對曰大者有秃鶖小者
有鷦鷯(吳志張/經傳註)
景公問晏子曰天下有極大乎晏子對曰有足游浮雲
背凌蒼天尾偃天間躍啄北海頸尾咳於天地乎然而
漻漻不知六翮之所在公曰天下有極細乎晏子對曰
有東海有蠱巢於蟁睫再乳再飛而蟁不為驚臣嬰不
知其名而東海漁者命曰焦㝠(晏子春/秋外篇)
一蜂至微亦能游觀乎天地一鰕至㣲亦能放肆乎大
海(闗尹子/六七)
夫蚊䖟墜乎千仞之谿乃始翺翔而成其容牛馬墜焉
碎而無形由是觀之則大者不便重者創深(鶡冠子/天龍)
終髮北之北有溟海者天池也有魚焉其廣數千里其
長稱焉其名為鯤有鳥焉其名為鵬翼若垂天之雲其
體稱焉世豈知有此物哉大禹行而見之伯益知而名
之夷堅聞而志之江浦之間生麽蟲其名曰焦瞑羣飛
而集於蚊睫弗相觸也栖宿去來蚊弗覺也離朱子羽
方晝拭眥楊眉而望之弗見其形􁘡俞師曠方夜擿耳
俛首而聽之弗聞其聲唯黄帝與容成子居空同之上
同齋三月心死形廢徐以神視塊然見之若嵩山之阿
徐以氣聽砰然聞之若雷霆之聲(列子/湯問)
北㝠有魚其名為鯤鯤之大不知其幾千里也化而為
鳥其名為鵬鵬之背不知其幾千里也怒而飛其翼若
垂天之雲是鳥也海運則將徙於南㝠南㝠者天池也
(莊子逍/遥遊)
鵬之徙於南㝠也水擊三千里摶扶搖而上者九萬里
去以六月息者也(莊子逍/遙遊)
小知不及大知小年不及大年奚以知其然也朝菌不
知晦朔蟪蛄不知春秋此小年也楚之南有㝠靈者以
五百歲為春五百歲為秋上古有大椿者以八千歲為
春八千歲為秋而彭祖乃今以久特聞衆人匹之不亦
悲乎(莊子逍/遙遊)
因其所大而大之則萬物莫不大因其所小而小之則
萬物莫不小知天地之為稊米也知毫末之為邱山也
則差數覩矣(莊子/秋水)
寅邱無壑泉源不溥尋常之谿灌千頃之澤(淮南子/説林訓)
木大者根擢山高者基扶蹠巨者志逺體大者節疏(淮/南)
(子説/林訓)
江海之魚吞舟大國之樹必巨(説苑/善説)
斥澤之鷃為飛不能出於頃畮(淮南子精/神訓解)
不見僬僥之㣲不知泱漭之泰不見果下之乘不别龍
馬之大高下相懸所以致觀也(曹子建/上牛表)
眇眇尋木生於河邊竦枝千里上干雲天垂陰四極下
蓋虞淵(山海經海外/北經圗讃)
蚊䖟墮山適足翺翔兕虎之墜碎而為􁒟此言大物不
可失所也(抱朴子外/篇知止)
鯤之化鵬非㝠海不足以運其身非九萬里不足以負
其翼(郭子註莊/逍遙遊)
窮百川之量懸於河河懸於海海懸於天地則各有量
也(郭子註/莊秋水)
奔蜂不能化藿蠋而能化螟蛉越雞不能伏鵠卵魯雞
能伏之藿蠋與螟蛉俱蟲也魯雞與越雞同禽也然化
與不化伏與不伏者藿蠋大越雞小也(劉子/均任)
淮南子曰鯨魚死而彗星出易井卦曰九二井谷射鮒
夫感動天地此魚之至大射鮒井谷此魚之至小(李善/註文)
(選吳/都賦)
巨細舛錯衆繁類殊鷦螟巢於蚊睫大鵬彌乎天隅(文/選)
(鷦鷯/賦)
方蚊翼下有小飛蟲焉尘九卵復成九子飛而俱去蚊
遂不知(藝文類聚/蟲豸部蚊)
海人與山客辦其方物海人曰横海有魚額若華山之
頂一吸萬頃之波山客曰鄧林有木圍三萬尋直上千
里傍蔭數國(太平御覽/資產部釣)
五尺之鯉一寸之鯉但大小殊鱗之數(太平御覽鱗/介部鯉魚)
㝠海之棗大如𤓰鍾山之李大如瓶(漢武帝/外傳)
海有衆魚巨􁞹巍巍第一魚身長四千里第二魚身長
八千里第三魚身長萬二千里第四魚身長萬六千里
第五魚身長二萬里第六魚身長二萬四千里第七魚
身長二萬八千里(海八德/經尺一)
那先問王曾聞大海中有大魚名質身長二萬八千里
者不王言然有是我曹聞之那先言如是二萬八千里
魚其脇骨長四千里(那先比丘/經卷下)
曾共婆羅門道中行見一尼拘盧陀樹蔭覆賈客五百
乗車蔭猶不盡(大智度/論卷八)
七極㣲成一阿耨彼是最細色天眼能見及菩薩轉輪
王見七阿耨為銅上塵七銅上塵為水上塵七水上塵
為兔毫上塵七兔毫上塵為一羊毛上塵七羊毛塵成
一牛毛塵七牛毛塵成一向遊塵七向遊塵成一蟣七
蟣成一蝨七蝨成一􁡮麥七􁡮麥為一指二十四指為
一肘(雜阿毗曇/心論卷二)
如菩薩處胎經云第一大鳥不過金翅鳥頭尾相去八
千由旬高下亦爾若其飛時從一須彌至一須彌終不
中止廣如經説第二獸者不過於龍如阿含經説難陁
跋難陁二龍其形最大繞須彌山七帀頭猶山頂尾在
海中第三魚身者不過摩竭大魚如四分律説摩竭大
魚身長或三百由旬四百由旬乃至極大者長七百由
旬故阿含經云眼如日月鼻如大山日如赤谷(法苑珠/林卷六)
　　　榮枯
九二枯楊生稊(易大/過)
象曰枯楊生華何可久也(易大/過)
老過則枯少過則稚以老分少則稚者長以稚分老則
枯者榮過以相與之謂也(王弼註/易大過)
葛之覃兮施(音/異)于中谷維葉萋萋○葛之覃兮施于中
谷維葉莫莫(詩國風/葛覃)
盛極則墮落者梅也(毛詩摽/有梅註)
旱山之足林木茂盛者得山雲雨之潤澤也(鄭氏箋/詩旱麓)
鵻之傷於水始則濕中而修久而乾(鄭氏箋/詩中谷)
椒之性芬香而少實今一捄之實蕃衍滿升非其常也
(鄭氏箋/詩椒聊)
坰之牧地水草既美牧人又良飲食得其時則自肥健
耳(鄭氏箋/詩駉)
𤓰之本實繼先歲之𤓰必小狀似瓝故謂之瓞緜緜然
若將無長大時(鄭氏箋/詩緜)
葛之能藟蔓繁滋者以本枝廕庥之多(杜氏解左傳/文公七年)
王知夫苖乎七八月之間旱則苖槁矣天油然作雲沛
然下雨則苖浡然興之矣(孟子梁/惠王上)
木謂之華草謂之榮不榮而實者謂之秀榮而不實者
謂之英(爾/雅)
完不能無毁也是以韋革雖柔擴之則裂礦石雖堅攻
之則碎(子華子/執中)
形氣發於根柢兮柯葉彚而靈茂(前漢書/叙傳上)
塞其源者竭背其本者枯(淮南子/説林訓)
再生者不穫華大早者不胥時落(淮南子/説林訓)
魴鱮甫甫語其大也麀鹿麌麌語其衆也(小爾雅/廣訓)
專獨不能自蔭潤其根故多枯死也(吕氏春秋/辨土解)
草木之生者濕濕者重死者枯枯者輕枯而輕者易舉
濕而重者難移也然元氣所在在生不在枯(王充論衡/狀留篇)
虵折鱗於平皋龍脱骨於深谷(曹子建/神龜賦)
其在晨也灼若旭日栖扶桑其在昏也奭若燭龍吐潛
光(藝文類聚菓/部石榴賦)
爛若羅宿之垂光灼若隋珠之宵列爽若翡翠之羣翔
練若珊瑚之映月(藝文類聚/木部木賦)
其望之也曄若皦日燭崑山其節之也晃若盈尺映藍
田(藝文類聚草/部芙蕖賦)
灼若夜光之在𤣥岫赤若太陽之映朝雲(藝文類聚草/部芙蕖賦)
又如水大漬草木根能使傾㧞隨流而去(波羅宻多經/卷五百六十)
(七/)
譬如樹枝所依花葉果實終歸墮落(大寳積經/卷四十一)
猶如有人擕持種子於荒穢田隨所種殖然彼種子依
大地界遇天雨潤决定生芽至於花實少得收穫(大寳/積經)
(卷一百/二十)
　　　靈蠢
蟲莫知於龍以其不生得也(左傳昭公/二十九年)
龜生於水發之於火於是爲萬物先爲禍福正龍生於
水被五色而游故神欲小則化如蠶蠋欲大則藏於天
下欲上則凌於雲氣欲下則入於深泉變化無日上下
無時謂之神龜與龍伏闇能存而能亡者也(管子/水地)
鶡毅鳥也毅不知死鷗信鳥也信不知用(師曠/禽經)
龍也者人主之辟也亢龍往而不返故易曰有悔悔者
凶也潛龍入而不能出故曰勿用勿用者不可也龍之
神也其惟玆龍乎能與細細能與巨巨能與高高能與
下下吾故曰龍變無常能幽能章(賈子新/書容經)
太陰所建蟄蟲首穴而處鵲巢鄉而為户(淮南子/天文訓)
猩猩知往而不知來乾鵲知來而不知往此修短之分
也(淮南子/記論訓)
雞知將旦鶴知夜半而不免於鼎俎(淮南子/説山訓)
狗彘不擇甂甌而食偷肥其體而顧近其死鳯凰高翔
千仭之上故莫之能致(淮南子/説林訓)
牛蹏彘顱亦骨也而世弗灼必問吉凶於龜者以其歴
歲久矣(淮南子/説林訓)
夫天之所覆地之所載包於六合之内託於宇宙之間
陰陽之所生血氣之精含牙戴角前爪後距奮翼攫肆
蚑行蟯動之蟲喜而合怒而鬬見利而就避害而去其
情一也雖所好惡其與人無以異然其爪牙雖利筋骨
雖强不免制於人者知不能相通才力不能相一也各
有其自然之勢無禀受於外故力竭功沮(淮南子/修務訓)
鴈順風以愛氣力銜蘆而翔以備矰弋螘知為垤貛貉
為曲穴虎豹有茂草野彘有芄莦槎櫛堀虚連比以像
宫室陰以防雨景以蔽日此亦鳥獸之所以知求合於
其所利今使人生於辟陋之國長於窮櫩漏室之下長
無兄弟少無父母目未嘗見禮節耳未嘗聞先古獨守
專室而不出門使其性雖不愚然其知者必寡矣(淮南/子修)
(務/訓)
鶴夜半而鳴也以無知謀不能免於鼎俎(淮南子説/山訓解)
羔有角而不任設備而不用類好仁者執之不鳴殺之
不諦類死義者羔食於其母必跪而受之類知禮者故
羊之為言猶祥與故卿以為䞇(春秋繁/露執䞇)
鴈乃有類於長者長者在民上必施然有先後之隨必
俶然有行列之治故大夫以䞇(春秋繁/露執䞇)
鸞翔女牀鳯出丹穴拊翼相和以應聖哲擊石靡詠韶
音其絶(山海經西/山經圖讚)
猾褢之獸見則興役膺政而出匪亂不適天下有道幽
形匿迹(山海經南/山經圖讚)
幽頞似猴俾愚作智觸物則笑見人佯睡好用小慧終
是嬰擊(山海經北/山經圖讚)
駝惟竒畜肉鞍是被迅鶩流沙顯功絶地潛識泉源㣲
乎其智(山海經北/山經圖讚)
澄濁剖判庶物化生羽族或能應對焉毛宗或有知言
焉於玃識往歸終知來𤣥禽解陰陽虵螘逺泉流蓍竈
無以過焉甘石不能勝焉(抱朴子外/篇譏惑)
天將風也纖塵不動而䲰日鳴其且雨也寸雲未布而
蟻蚓移矣巢居知風穴處識雨風雨方至而鳥蟲應之
(劉子/類感)
言良犬之取莵仰觀人主之意而獲之喻不妄殺(前漢/書註)
(嚴延/年傳)
神龍不處罔罟之水鳯凰不翔罻羅之鄉(事類賦鱗/介部龍註)
猩猩啼而就禽􁉾(音/翡)􁉾笑而被格(太平御覽/獸部􁉾􁉾)
霜傅彊枝鳥以武生者少雪封枯原鳥以文死者多(埤/雅)
(品物門/鶩雉)
鴈銜蘆而捍網牛結陣以脚虎(埤雅品/物門牛)
燕識戊巳不銜泥狐潛上伏不越渡阡陌又曰狐狼知
虚實虎豹識衝破(埤雅品/物門狐)
鸛俯鳴則陰仰鳴則晴(埤雅品/物門鸛)
字説曰奚也曷也皆無知也雞可畜焉以放於死奚物
而無知者也鶡善鬬焉以放於死曷物而無知者也(埤/雅)
(品物/門鶡)
拙者莫如鳩巧者莫如鶻(埤雅品/物門鵻)
青鵽愛子忘親司馬彪曰鵽鳥專愛其子而忘其母也
(困學紀聞/卷十諸子)
閻浮洲有諸商人乘船入海持視岸鷹行彼入大海不
逺便放視岸鷹若視岸鷹得至大海岸者終不還船若
視岸鷹不得至大海岸者便來還船(中阿含經/卷三十)
譬如師子王在林中吼有人見之叩頭求請則放令去
虎豹小物不能爾也何以故師子王貴獸有智分别故
虎豹賤蟲不知分别故(大智度論/卷十五)
　
　
　
　
　喻林卷一百十六
欽定四庫全書
　喻林卷一百十七　　　　明　徐元太　撰
　　物宜門(二/)
　　　美惡
涇以渭濁湜湜(音/殖)其沚(音止○詩/國風谷風)
秩秩斯干(叶居/焉反)幽幽南山(叶所/梅反)如竹苞(叶補/茍反)矣如松茂
(叶莫/口反)矣(詩小雅/斯干)
如跂斯翼如矢斯棘如鳥斯革(叶託/力反)如翬(音/輝)斯飛君子
攸躋(音齎○詩/小雅斯干)
樂(音/洛)彼之園爰有樹檀(叶徒/沿反)其下維蘀(音/託)○樂彼之園
爰有樹檀其下維穀(詩小雅/鶴鳴)
周原膴膴(音/武)堇荼如飴(詩大/雅緜)
王睢之鳥雌􁩊情意至然而有别(毛詩關/㫿註)
蜉蝣渠略也朝生夕死猶有羽翼以自修飾楚楚鮮明
(毛詩蜉/蝣註)
梅之樹善惡自有徒以鴞集其上而鳴人則惡之性因
惡矣(鄭氏箋/詩墓門)
鷹則為鳩鷹也者其殺之時也鳩也者非其殺之時也
善變而之仁也故其言之也曰則盡其辭也鳩為鷹變
而之不仁也故不盡其辭也(大戴禮記/夏小正)
田鼠化為鴽鴽鵪也變而之善故盡其辭也鴽為鼠變
而之不善故不盡其辭也(大戴禮記/夏小正)
燕之角荆之幹妢胡之笴吳粤之金錫此材之美者也
(周禮考/工記)
天有時地有氣材有美工有巧合此四者然後可以為
良材美工巧然而不良則不時不得地氣也(周禮考/工記)
凡相角秋閷者厚春閷者薄穉牛之角直而澤老牛之
角紾而昔疢疾險中瘠牛之角無澤(周禮考/工記)
職金掌凡金玉錫石丹青之戒令受其入征者辨其物
之㜫惡與其數量揭而壐之入其金錫于為兵器之府
入其玉石丹青于守藏之府(周禮秋/官職金)
葑菲之菜上善下惡食之者不以其惡而棄其善(杜氏/解左)
(傳僖公三/十三年)
澤之生物而險者蒺藜持之則傷(杜氏解左傳襄/公二十五年)
山有木藪有草毒螫之蟲在草在木(春秋正義宣/公十五年)
陸機云林木山下人語曰四足之美有麃兩足之美有
鷮(爾雅釋/鳥疏)
地之磽者雖有善種不能生焉江臯河瀕雖有惡種無
不猥大(前漢書/賈山傳)
物有善而不居惡而不可避甘醴有鴆毒藥酒有治病
(前漢紀/孝哀)
美金以鑄戈劎矛㦸試諸狗馬惡金以鑄斤斧鉏夷鋸
􁒯試諸木土(管子/小匡)
靈鵲兆喜恠鵩塞耳(師曠/禽經)
班鳩辦鵴䲷鴟害母(師曠/禽經)
慈烏反哺白脰烏不祥巨啄烏善警哀烏吟夜(師曠/禽經)
蝮蛇不可為足虎豹不可使緣木(淮南子/説林訓)
明月之珠蠬之病而我之利虎爪象牙禽獸之利而我
之害(淮南子/説林訓)
華不時者不可食也(淮南子/説林訓)
絮之細者曰纊繒之精者曰縞縞之麤者曰素葛之精
者曰絺麤者曰綌(小爾雅/廣服)
蝮虵與魚比故生於草澤蜂蠆與鳥同故產於屋樹江
北地燥故多蜂蠆江南地濕故多蝮虵生高燥比陽陽
物懸垂故蜂蠆以尾㓨生下濕比陰陰物柔伸故蝮虵
以口齰毒或藏於首尾故螫齰有毒或藏於醴膚故食
之輙懣或附於脣吻故舌鼔為禍(王充論衡/言毒篇)
龍有毒蛇有螫故蝮有利牙龍有逆鱗(王充論衡/言毒篇)
慈烏曰孝鳥長則反哺其母(張華註/禽經)
空桑之山有獸焉其狀如牛而虎文其音如欽其名曰
軨軨其鳴自呌見則天下大水(山海經/東山經)
犲山有獸焉其狀如夸父而彘毛其音如呼見則天下
大水(山海經/東山經)
姑􁃸之山有獸焉其狀如狐而有翼其音如鴻鴈其名
曰獙獙見則天下大旱(山海經/東山經)
䃌山有獸焉其狀如馬而羊首四角牛尾其音如獋狗
其名曰峳峳見則國多狡客(山海經/東山經)
欽山有獸焉其狀如豚而有牙其名曰當康其鳴自呌
見則天下大穰(山海經/東山經)
女烝之山石膏水出焉而西注于鬲水其中多薄魚其
狀如鱣魚而一目其音如歐見則天下大旱(山海經/東山經)
餘峨之山有獸焉其狀如兔而鳥啄鴟目蛇尾見人則
眠名曰犰狳其鳴自訆見則螽蝗為敗(山海經/東山經)
剡山有獸焉其狀如彘而人面黃身而赤尾其名曰合
腴其音如嬰兒是獸也食人亦食蟲見則天下大水(山/海)
(經東/山經)
大山有獸焉其狀如牛而白首一目而蛇尾其名曰蜚
行水則竭行草則死見則天下疫(山海經/東山經)
子桐之山子桐之水出焉而西流注于餘如之澤其中
多䱻魚其狀如魚而鳥翼出入有光其音如鴛鴦見則
天下大旱(山海經/東山經)
偈徂狡獸鬿雀惡鳥或狼其體或虎其爪安用甲兵擾
之以道(山海經東/山經圖讚)
蜚則災獸跂踵厲深㑹所經渉竭水槁林禀氣自然體
此殃淫(山海經東/山經圖讚)
玉山是西王母所居也有獸焉其狀如犬而豹文其角
如牛其名曰狡其音如吠犬見則其國大穰(山海經/西山經)
崇吾之山有鳥焉其狀如鳧而一翼一目相得乃飛名
曰蠻蠻見則天下大水(山海經/西山經)
崑崙之丘有鳥焉其狀如蜂大如鴛鴦名曰欽原蠚鳥
獸則死蠚水則枯(山海經/西山經)
鹿臺之山有鳥焉其狀如雄雞而人面名曰鳧徯其名
自叫也見則有兵(山海經/西山經)
小次之山有獸焉其狀如猿而白首赤足名曰朱厭見
則大兵(山海經/西山經)
太華之山有蛇焉名曰肥􁃄六足四翼見則天下大旱
(山海經/西山經)
欽原類蜂大如鴛鴦觸物則斃其鋭難當(山海經西/山經圖讚)
令丘之山有鳥焉其狀如梟人面四目而有耳其名曰
顒其鳴自號也見則天下大旱(山海經/南山經)
雞山黑水出焉中有鱄魚其狀如鮒而彘毛其音如豚
見則天下大旱(山海經/南山經)
顒鳥栖林鱄魚處淵俱為旱徵災延普天(山海經南/山經圖讚)
涸和損平莫慘於憂詩詠萱草帶山則儵壑焉遺岱聊
以盤遊(山海經北/山經圖讚)
狍鴞貪惏其目在腋食人未盡還自齦割圖形妙鼎是
謂不若(山海經北/山經圖讚)
長蛇百尋厥鬛如彘飛羣走類靡不吞噬極物之惡盡
毒之厲(山海經北/山經圖讚)
敖岸之山有獸焉其狀如白鹿而四角名曰夫諸見則
其邑大水(山海經/中山經)
歴石之山有獸焉其狀如狸而白首虎爪名曰梁渠見
則其國有大兵(山海經/中山經)
蛇山有獸焉其狀如狐而白尾長耳名曰􁘁狼見則國
内有兵(山海經/中山經)
能本獸名形似熊足似鹿為物堅中而强力故人之有
賢材者皆為之能(前漢書註/高帝紀)
深山窮谷多毒瘧之物氣則有瘴癘人則有止蟲獸則
有虎鳥則有鴆蛇則有蝮蟲則有射工沙虱草則有釣
吻野葛其餘則蛟莾之屬生焉(太平御覽蟲/豸部沙虱)
礫小石也磊(當罪/切)衆石也碭(壯浪/切)文石也琅玕石似珠
也碔砆石似玉也(太平御覽/地部石上)
凡珠有龍珠龍所吐也蛇珠蛇所吐也語曰蛇珠千枚
不如一玫瑰(埤雅品/物門蛇)
短狐射氣􁀙螋遺溺中影則疾人氣數感之故也(埤雅/品物)
(門/蜮)
字説曰蛇螫人也而亦迯人也是為有它蝮觸之則復
其害人也人亦復焉(埤雅品/物門虺)
烏反哺梟反噬蓋逆順之習也(埤雅品/物門梟)
陸䧟蘂犀水截輕鴻(埤雅品/物門鴈)
望之大就之小筋馬也望之小就之大肉馬也前視見
目旁視見腹後視見足駭馬也毛束皮皮束筋筋束肉
肉束骨五者兼僃天下之馬也(埤雅品/物門馬)
伊尹為湯説至末云肉之美者猩脣燕髀豹胎象節魚
之美者洞庭之鱄東海之􁀙菜之美者崑崙之蘋具區
之菁和之美者陽濮之薑招摇之桂飯之美者𤣥山之
禾不周之粟果之美者江浦之橘雲夢之柚(埤雅卉/物門橘)
德芬芳者佩蘭(埤雅卉/物門蘭)
伯樂曰馬頭為王欲得方目為丞相欲得明脊為將軍
欲得强腹為城廓欲得張四下為令欲得長(初學記/獸部馬)
譬如毒蛇神呪所伏不能為害一切諸蟲見彼毒蛇亦
無憂懼然此毒蛇雖無毒害由本業故受此蛇身故名
毒蛇(大寶積經/卷二十)
譬如圂豬行處糞穢兼又食噉初無厭惡(大寳積經/卷四十二)
譬如构欄茶花色貌鮮好其體堅鞭猶如木石其氣臭
穢猶如糞塗有智之人若見此花不近不觸逺避而去
愚人若見不知過患近而齅之(大寶積經卷/一百一十三)
或有鳥聲好而形醜或有鳥形好而聲醜或有鳥聲醜
形亦醜或有鳥形好聲亦好何鳥聲好而形醜拘枳羅
鳥是也何鳥形好而聲醜所謂鷙鳥是也何鳥聲醜形
亦醜所謂梟是也何鳥聲好形亦好所謂孔雀鳥是也
(增壹阿含/經卷十七)
世有四種良馬有良馬駕以平乗顧其鞭影馳駛善能
觀察御者形勢遲速左右隨御者心是良馬第一之德
世間良馬不能顧影而自驚察然以鞭杖觸其毛尾則
能驚速察御者心遲速左右是第二良馬若世間良馬
不能顧影及觸皮毛能隨人心而以鞭杖小侵皮肉則
能驚察隨御者心遲速左右是第三良馬世間良馬不
能顧其鞭影及觸皮毛小侵膚肉乃以鐵錐刺身徹膚
傷骨然後方驚牽車著路隨御者心遲速左右是第四
良馬(雜阿含經/卷三十三)
世間良馬有八種徳成就者隨人所欲取道多少何等
為八生於良馬鄉是名良馬第一之德復次體性溫良
不驚恐人是名良馬第二之德復次良馬不擇飲食是
名良馬第三之德復次良馬猒惡不淨擇地而卧是名
良馬第四之德復次良馬諸情態速為調馬者現馬師
調習速捨其態是名良馬第五之德復次良馬安於駕
乘不顧餘馬隨其輕重能盡其力是名良馬第六之德
復次良馬常隨正路不隨非道是名良馬第七之德復
次良馬若病若老勉力駕乗不猒不倦是名良馬第八
之德(雜阿含經/卷三十三)
世間馬有八態何等為八謂惡馬臨駕車時後脚蹋人
前脚跪地奮頭齧人是名世間馬第一態復次惡馬就
駕車時低頭振軛是名世間惡馬第二之態復次世間
惡馬就駕車時下道而去或復偏厲車令其飜復是名
第三之態復次世間惡馬就駕車時仰頭却行是名世
間惡馬第四之態復次世間惡馬就駕車時小得鞭杖
或斷繮折勒縱横馳走是名第五之態復次世間惡馬
就駕車時舉前兩足而作人立是名第六之態復次世
間惡馬就駕之時加之鞭杖安住不動是名第七之態
復次世間惡馬就駕之時叢聚四脚伏地不起是名第
八之態(雜阿含經/卷三十三)
師子戲時於諸羣獸强者則殺伏者則放(大智度論/卷四十七)
且愛犬馬者貴其識恩嫉䲷獍者惡其反噬(辯正論/卷六)
如龍驥麟鳯孔雀鸚鵡山雞畫雉為人所貴情希愛樂
如獼猴犲狼虎虵蚖蝮服鳥梟鴟等人所惡見不喜聞
音(法苑珠/林卷六)
　　　變化
雀入於海為蛤雉入於淮為蜃黿鼉魚鼈莫不能化唯
人不能哀夫(國語/晉)
昔盤古氏之死也頭為四岳目為日月脂膏為江海毛
髮為草木秦漢間俗説盤古氏頭為東岳腹為中岳左
臂為南岳右臂為北岳足為西岳先儒説盤古氏泣為
江河氣為風聲為雷目瞳為電古説盤古氏喜為晴怒
為陰(述異/記上)
今江淮中有􁀙名熊熊虵之精至冬化為雉至夏復為
蛇(述異/記上)
淮水中黄雀至秋化為蛤春復為黄雀(述異/記上)
二㓜相好及其壯也相遇則不相識二壯相好及其老
也相遇則不相識如雀鴿鷹鳩之化無昔無今(闗尹子/七釡)
人自生至終大化有四嬰孩也少壯也老耄也死亡也
其在嬰孩氣專志一和之至也物不傷焉徳莫加焉其
在少壯則血氣飄溢欲慮充起物所攻焉徳故衰焉其
在老耄則欲慮柔焉體將休焉物莫先焉雖未及嬰孩
之全方於少壯間矣其在死亡也則之於息焉反其極
矣(列子/天瑞)
馬血之為轉鄰也人血之為野火也鷂之為鸇鸇之為
布穀布穀久復為鷂也燕之為蛤也田鼠之為鶉也朽
𤓰之為魚也老韭之為莧也老羭之為猨也(列子/天瑞)
以汝為鼠肝乎以汝為蟲臂乎(莊子大/宗師)
鯤鵬二物隻以變為二矣何得不謂一變為二乎(公孫/龍子)
(通變/論註)
昔公牛哀轉病也七日化為虎其兄掩户而入覘之則
虎摶而殺之是故文章成獸爪牙移易志與心變神與
形化方其為虎也不知其嘗為人也方其為人不知其
且為虎也二者代謝舛馳各樂其成形(淮南子/俶眞訓)
夫蝦蟇為鶉水蠆為􁖪芒皆生非其類唯聖人知其化
(淮南子/齊俗訓)
蠶食桑老績而為蠒蠒又化而為蛾蛾有兩翼變去蠶
形蠐螬化為復育復育轉而為蟬蟬生兩翼不類蠐螬
凡諸命蠕蜚之類多變其形易其體至人獨不變者禀
得正也(王充論衡/無形篇)
夫蟲蛇未化者不若不化者蟲蛇未化人不食也化為
魚鼈人則食之(王充論衡/無形篇)
萬物變化無復還者復育化為蟬羽翼既成不能復化
為復育(王充論衡/道虚篇)
仲春之節鷹化為鳩季春之節田䑕化為鴽仲秋之節
鳩復化為鷹季秋之節雀入大水化為蛤孟冬之節雉
入水化為蜃(張華註/禽經)
若謂受氣皆有一定則雉之為蜃雀之為蛤壤蟲假翼
川蛙飜飛水􁍋為蛤荇苓為蛆田鼠為鴽腐草為螢鼉
之為虎蛇之為龍皆不然乎(抱朴子内/篇論仙)
鶂以眸子相視蟲以鳴聲相應俱不待合而生子故曰
風化(郭子註/莊天運)
周洛曰鮪蜀曰䱴䲛出鞏山宂中三月遡河上能度龍
門之限則得為龍矣(前漢書註司/馬相如傳)
周穆王南征一軍盡化君子為猿為鶴小人為蟲為沙
(藝文類聚/鳥部鵠)
朔人獻燕昭王以大豚曰養奚若使曰豕也非大圊不
居非人便不珍今年百二十矣人謂豕仙王乃命豕宰
養六十五年大如沙墳足如不勝其體王異之令衡官
橋而量之折十橋豕不量又命水官舟而量其重千鈞
其巨無用燕相謂王曰奚不饗之王乃命水夫膳之夕
見夢於燕相曰造化勞我以豕形食我以人穢吾患其
生久矣仗君之靈得化吾生始得為魯津之伯燕相游
乎魯津有赤龜奉璧而獻(大平御覽/獸部豕)
千歲之雉入海為蜃百年之雀入江為蛤千歲龜黿能
與人語千歲蛇斷而復續百年之鼠能相卜數之至也
春分之日鷹變為鳩秋分之日鳩變為鷹時之化也故
腐草之為螢也朽之為蠶也麥之為蚨蝶也羽翼生焉
眼目成焉心知出焉自無知而化為有知血氣易也䳰
之為麂也蛇之為鼈也蠶之為蝦也不失其血氣而形
性變也(太平御覽妖/異部變化下)
龍易骨蛇易皮麋鹿易角蠏易敖(埤雅品/物門蠏)
鯀為□熊杜宇為鶗鴂褒君為龍牛哀為獸君子為鵠
小人為猿彭生為豕如意為犬黃母為黿宣武為鼈鄧
艾為牛徐伯為魚鈴下為烏書生為虵(何氏語林/文學隋書)
如蠶渾沌繭中穿絲出飛其神故一變形易殻(四願經/敬八)
如酥蜜膠臘等皆是地相與火合故自捨其相轉成濕
相金銀銅鐵與火合故亦自捨其相變為水相(大智度/論三十)
(一/)
如乳變為酪捨味力饒益不捨色如金銀器破已更作
餘器捨形不捨色(雜阿毘曇心/論卷十一)
夫雉入海為蛤鷰入海為蜃當其徘徊其翼差池其羽
猶自識也忽然自投神化體變乃更與黿鼈為羣豈復
自識翔林薄巢垣屋之娛乎(辯正論/卷三)
　　　良能
燕之于飛必差池其羽(毛詩燕/燕註)
垤螘塜也將陰雨則宂處先知之矣(毛詩東/山註)
凡生天地之間者有血氣之屬必有知有知之屬莫不
知愛其類今是大鳥獸則失喪其羣匹越月踰時焉則
必反廵過其故鄉翔回焉鳴號焉蹢䠱焉踟蹰焉然後
乃能去之小者至於燕雀猶有啁噍之頃焉然後乃能
去之(禮記三/年問)
虎狼䕶子猴猿負孫毒性薄情亦有仁愛(宋書文九/王晉熈傳)
風翔則風雨舞則雨霜蜚則霜露翥則露(師曠/禽經)
鷙鳥之善搏者曰鶚(師曠/禽經)
扶老(秃鶖/也)强力鶺鴒友悌(師曠/禽經)
舒鷹鳴前後和羣棲獨警(師曠/禽經)
鳥飛成行獸處成羣有孰教之(淮南子/齊俗訓)
順風而飛以助氣力銜葭而翔以備矰弋(説苑/談叢)
燕雀銜茅以生孚乳(焦氏易林/小畜之巽)
晨風天翰大舉就溫(焦氏易林/小畜之革)
言鵾鷄鴻鶴羣聚候時鶴知夜半鵾鷄晨鳴各知其職
也(王逸註楚/辭大招)
形如覆銚包玉含珠有而不積泄以尾閭闇與道㑹可
謂竒魚(山海經西/山經圖讚)
太昊師蜘蛛而結網金天據九鴈以正時帝軒俟鳯鳴
以調律唐堯觀蓂莢以知月終歸知往乾鵲知來魚伯
識水旱之氣蜉蝣曉濳泉之地白狼知殷家之興鸑鷟
見周家之盛龜鶴偏解導養不足恠也(抱朴子内/篇對俗)
夫以蜘蛛蛣蜣之陋而布網轉丸不求之於工匠則萬
物各有能也(郭子註/莊胠篋)
鴻不學飛飛則冲天驥不學行行則千里(太平御覽/羽族部鴻)
雞有呼羣之德鹿有食苹之美(埤雅品/物門雞)
鸇之歩綱鴷之畫印鸂鶒之勑蜾嬴之祝皆物之有術
智者也(埤雅品物/門鸂鶒)
分威法伏熊實意法螣蛇(埤雅品物/門螣蛇)
雞有專棲之雄雉有擅澤之驕蟻有兼弱之智蜂有攻
寡之計(埤雅品/物門蜂)
鵲巢開口背太歲此非才智任自然之得也(初學記/鳥部鵲)
又如犢子生知趣乳豬羊之屬其生未幾便知有牝牡
之合(大智度論/卷三十八)
　　　各足
魚濳在淵或在于渚○魚在于渚或濳在淵(詩小雅/鶴鳴)
夫天亦有所分予予之齒者去其角傅其翼者兩其足
是所受大者不得取小也(前漢書董/仲舒傳)
蚑行蠕動方聚類分鱗殊族别羽毛異羣各含精而鎔
冶咸受範於陶鈞(晉書成/公綏傳)
物食長啄穀食短咮搏則利觜鳴則引吭(師曠/禽經)
籩不問豆豆不答籩瓦不問石石不答瓦道亦不失問
歟答歟(闗尹子/一宇篇)
牛之無齒不為不足羊之有齒而比於牛為有餘矣以
羊之有餘而謂之非羊者未可然羊之有齒不為有餘
則牛之無齒而比於羊固不足矣以牛之不足而謂之
非牛者亦未可也是皆禀之天然各足於其分而俱適
矣(公孫龍子/通變論註)
造物維均靡偏靡頗少不為短長不為多賁能三足何
異黿鼉(山海經中/山經圖讚)
二蟲殊翼故所至不同或翺翔天池或畢志榆枋直各
稱體而足不知所以然也(郭子註莊/逍遙遊)
鵬之所以髙飛者翼大故耳夫質小者所資不待大則
質大者所用不得小矣(郭子註莊/逍遙遊)
若以性足為大則天下之足未有過於秋毫若其性足
非大則雖太山亦可稱小矣太山為小則天下無大秋
毫為大則天下無小也(郭子註莊/齊物論)
擅一壑之水而跨跱塪井之樂猶小鳥之自足於蓬蒿
也左足未入右膝已縶明大之不遊於小非樂然也以
小羨大故自失物各有分不可强相希效也(郭子註/莊秋水)
足於性者天損不能入貞於期者時累不能淫是以迅
風陵雨不謬晨禽之察勁陰殺節不凋寒木之心(文選/陸機)
(演連/珠)
鸞鳯凌雲儔以舞翼鳩鵷悦蓬林以翺翔螭浮八溟以
濯鱗鼈娛行潦而羣逝斯用情各從其好以取樂焉(廣/文)
(選阮嗣宗/答伏義書)
形不待名而方圎已著色不俟稱而黑白以彰(藝文類/聚人部)
(言語/論)
鹹水之魚不游于江淡水之魚不入於海(藝文類聚/鱗介部魚)
䕫稱一足蛇則二首少不知無多不覺有(藝文類聚/鱗介部蛇)
東海有鰲焉冠蓬萊而游於滄海騰躍而上則干雲沒
而下濳於重泉有紅蟻者聞而悦與羣蟻相要乎海畔
欲觀鰲之行月餘未出羣侔也數日風止海中隱淪如
㞯其高槩天或游而西羣蟻曰彼之冠山何異乎我之
戴粒也逍遙壤封之巓歸服乎窟宂之下此乃物我之
適自己而然我何用數百里勞形而觀之乎(藝文類聚/蟲豸部蟻)
莊子曰聲氏之牛夜亡而遇䕫止而問焉我有四足動
而不善子一足而超踊何以然䕫曰以吾一足王於子
矣(事類賦獸/部牛註)
夫鷰雀有匹鳩鴿有仇寒鄉之民必知旃裘自然已足
益之則憂故續鳧之足何異截鶴之脛(道德/經註)
萬物各有有為相如牛角犎垂壺尾端有毛是為牛相
如瓶底平腹大頸細口圓脣鹿是為瓶相如車以輪軸
轅軛是為車相如人以頭目腹脊肩臂手足是為人相
(十二門/論守六)
　
　
　
　
　
　
　
　
　
　
　
　
　
　喻林卷一百十七
欽定四庫全書
　喻林卷一百十八　　　　明　徐元太　撰
　　物宜門(三/)
　　　天機
尺蠖之屈以求信也龍蛇之蟄以存身也(易上/繫)
鵓將生子呼母應雛既生母呼子應(師曠/禽經)
萬物負陰而抱陽冲氣以為和和居中央是以木實生
於心草實生於筴卵胎生於中央(文子/上德)
地平則水不流輕重均則衡不傾物之生化也有感以
然(文子/上德)
蜣蜋轉丸丸成而精思之而有蝡白者存丸中俄去殻
而蟬彼蜣不思彼蝡奚白(關尹子/四符篇)
夫白鶂之相視眸子不運而風化蟲雄鳴於上風雌應
於下風而化類自為雌雄故風化(莊子/天運)
䕫謂蚿曰吾以一足趻踔而行予無如矣今子之使萬
足獨奈何蚿曰不然子不見夫唾者乎噴則大者如珠
小者如霧雜而下者不可勝數也今予動吾天機而不
知其所以然蚿謂蛇曰吾以衆足行而不及子之無足
何也蛇曰夫天機之所動何可易邪吾安用足哉(莊子/秋水)
兔絲無根而生蛇無足而行魚無耳而聽蟬無口而鳴
有然之者也(淮南子/説林訓)
雞卵之未字也鳩溶於鷇中潰而視之若水之形良雌
傴伏體方就成就成之後能啄蹶之(王充論衡/論苑篇)
鳥飛以翼當扈則鬚廢多任少沛然有餘輪運於轂至
用在無(山海經西/山經圖讚)
或以尾翔或以髯凌飛䑕鼔翰翛然背騰(山海經北/山經圖讚)
龍馮雲遊騰蛇假霧未若天馬自然凌翥有理懸運天
機濳御(山海經北/山經圖讚)
蹠實以足排虚以羽翹尾飜飛奇哉耳鼠厥皮惟良百
毒是禦(山海經北/山經圖讚)
烏孺魚沬細要者化言物之自然各有性也(郭子註/莊天運)
海崖間波有水母東海謂之䖳正白濛濛如沫生物有
智識無耳目故不知避人常有蝦依隨之蝦見人則驚
此物亦隨之而沒(李善註文/選江賦)
礠石吸鐵琥珀取芥氣有濳通數亦㝠㑹(藝文類聚/地部石)
如兔絲之草下有伏兔之根無此兔在下則絲不得生
於上然實不屬也(藝文類聚/草部兔絲)
雞伏鴨卵雛成入水雞母隨岸呼之雛出而隨母鴨雞
異能相隨也(太平御覽/羽族部鴨)
乾臯斷舌則坐歌孔雀拍尾則立舞人勝之也鸞入夜
而歌鳯入朝而舞天勝之也(埤雅品/物門鳯)
如種子中無有根芽莖節枝葉而能生起如是等事(大/方)
(廣佛華嚴經/卷四十四)
譬如魚子母念則得生不念則壞(大智度論/卷三十七)
　　　相戕
上六龍戰于野其血𤣥黄(易坤/)
躍躍毚(音/讒)兔遇犬獲(叶黄/郭反)之(詩小雅/巧言)
虎有子不能摶攫者輒殺之為墮武也(淮南子/説林訓)
鳥與鳥遇則相躅獸與獸遇則相觸馬與馬遇則趹踶
相傷天之生此物多其力而少其智也(太平御覽/獸部馬五)
鹿制於犬猨伏於鼠(埤雅品/物門猨)
貍之捕䑕雀之畏鸇各得其剋何敢有聲(參同/契)
譬如兩木相磨便有火生還燒是木(大寶積經卷/一百一十二)
猶師子瞋聞獐鹿聲(本緣經月/光王品)
　　　居處
初六鴻漸于干(易漸/)
九三鴻漸于陸(易漸/)
九五鴻漸于陵(易漸/)
魚以依蒲藻為得其性(毛詩魚/藻註)
鳴鳩不自為巢居鵲之成巢(毛詩鵲/巢註)
富人之屋烏所集也(毛詩正/月註)
平林之木茂則耿介之鳥往集焉(鄭氏箋/詩車牽)
山鳥巖棲原鳥地處(師曠/禽經)
草食之獸不疾易藪水生之蟲不疾易水行小變而不
失其大常也(莊子田/子方)
榛巢者處林茂安也窟穴者託埵防便也(淮南子/説林訓)
鱣鮪不居牛迹大鵬不滯蒿林(抱朴子外/篇任命)
獸因窟而獲騁鳥先巢而後翔(廣文選沈休/文郊居賦)
鳥噪類而比栖獸異跡而同處(藝文類聚/天部雲賦)
鸞鳯不遷於竹實騶虞不移於生物(太平御覽/羽族部鳯)
　　　避害
鵰鳶之高飛鯉鮪之處淵性自然也非鵰鳶能高飛非
鯉鮪能處淵皆驚駭辟害爾(鄭氏箋/詩四月)
色斯舉矣翔而後集曰山梁雌雉時哉時哉子路共之
三嗅而作(論語/鄉黨)
猶魚鼈得免毒螫之淵鳥獸得離羅網之綱(吳志陸/凱傳)
鳥莫知於鷾鴯目之所不宜處不給視雖落其實棄之
而走其畏人也而襲諸人間(莊子/山木)
夫猨狖得茂木不舍而穴狟狢得埵防弗去而緣物莫
避其所利而就其所害(淮南子/齊俗訓)
羊驚虎狼聳耳羣聚(焦氏易林/既濟之巽)
鷹懷欲害之心故鳥魚知其情實而逺之(淮南子繆/稱訓解)
鷹翔川魚鼈沈飛鳥揚必逺害也(淮南子/繆稱訓)
刳胎焚夭則麒麟不至乾澤而漁蛟龍不游覆巢毁卵
則鳯凰不翔丘聞之君子重傷其類者也(説苑/權謀)
烏之巨觜者善避矰弋彈射(張華註/禽經)
鸞鳯避罻羅逺託崑崙墟(嵇中㪚集/答二郭)
矰繳紛紜則鴛雛徊翮坑穽充谿則鱗虞歛跡(抱朴子/外篇知)
(止/)
鴈自河北渡江南痩瘠能高飛不畏矰繳江南沃饒每
至還河北體肥不能高飛恐為虞人所獲嘗銜蘆長數
寸以防矰繳焉(古今/注)
昔公明儀有牛彈清角之操伏食如故轉為蟁䖟聲則
翹尾而躡蹀(太平御覽/蟲豸部蚊)
暴腮龍門垂耳轅下善為魚者不求為龍望禹門輒逝
是以無暴腮㸃額之患(埤雅品/物門鮪)
鹿性警防分背而食以備人物之害(埤雅品/物門鹿)
虎聞聲而深伏鷹見形而高飛(埤雅品/物門鷹)
　　　從類
雄雉見雌雉飛而鼓其翼泄泄然(毛詩雄/雉註)
鳥則雄者鳴鴝雌能順服獸則牡爲唱導牝乃相從(後/漢)
(書荀淑/子爽傳)
羽蟲盛者毛蟲不育毛蟲盛者鱗蟲不育(關尹子/六七篇)
水之守土也審影之守人也審物之守物也審(莊子徐/無鬼)
羊有角牛有角牛之而羊也羊之而牛也未可是俱有
而類之不同也(公孫龍子/通變論)
施薪若一火就燥也平地若一水就濕也草木疇生禽
獸羣焉物各從其類也(荀子/勸學)
類固相召氣同則合聲比則應鼓宫而宫動鼓角而角
動平地注水水流濕均薪施火火就燥山雲草莽水雲
角□旱雲煙火雨雲水波無不皆類其所生以示人故
以龍致雨以形逐影師之所處必生棘楚禍福之所自
來衆人以為命安知其所(吕氏春/秋名類)
毛羽者飛行之類也故屬於陽介鱗者蟄伏之類也故
屬於陰(淮南子/天文訓)
夫物類之相應𤣥妙深㣲知而不能論辯而不能解故
東風至而酒湛溢蠶咡絲而商絃絶或感之也畫隨灰
而月暈闕鯨魚死而彗星出或動之也(淮南子/覽冥訓)
橘柚有鄉雚葦有叢獸同足者相從游鳥同翼者相從
翔(淮南子/説林訓)
檀柘而有鄉雚葦而有叢言物類之相從也(鹽鐵論/論誹)
龍渴求飲雲黑景從(焦氏易林/未濟之鼎)
石鐵之母也以有慈石故能引其子石之不慈者亦不
能引也(吕氏春秋/精通解)
夫牡馬見雌牛雄雀見牝雞不相與合者異類故也(王/充)
(論衡竒/怪篇)
鸞鳯翔止百鳥皆從也(張華註/禽經)
蒼鷹之屬以象東方木行朱鳥之屬以象南方火行黄
鳥之屬應土行以象季夏白鷺之屬以象西方金行𤣥
鳥以象北方水行(張華註/禽經)
磁石吸鐵瑇瑁取芥氣有濳感數亦冥㑹物之相投出
乎意外(山海經北/山經圖讚)
桂出合浦生必以高山之巓冬夏常青其類自為林間
無雜樹(南方草/木狀)
夫龜龍甲鱗之宗麟鳯毛羽之長爰逮蜎飛蠕動皆鳴
呼相聞各有意趣共相制御(張湛註列/子黄帝)
脂非火種水非魚屬然脂竭則火滅水竭則魚死伐木
而寄生枯芟草而兔絲萎川蟹不歸而蛣敗葉樹見斷
而蠧殄觸類而長之斯可悟矣(抱朴子内/篇對俗)
萬物雖以形相生亦皆自然故胎卵不能易種而生(郭/子)
(註莊知/北游)
上有叢蓍下有伏龜(藝文類聚/草部蓍)
欲知牛馬貴賤秋葵下小葵生牛馬貴大葵不蟲牛馬
賤(藝文類聚/草部葵)
獨一叫而猨散鼉一鳴而龜伏(埤雅品/物門猨)
鵝飛則蜮沈鵙鳴則蛇結(埤雅品/物門鵝)
淘河在岸則魚沒沸河在岸則魚涌(埤雅品/物門鵰)
鵙鳴在上蛇盤不動鵲鳴在上蝟反不行(埤雅品/物門鵙)
煑羊以䶉煑鼈以蚊言其性類相感省火易熟有如此
者(埤雅品/物門鼠)
磨鐵致蛄汗韉引兔蜄灰除蠧蛤陽去伏言物之相關
感有如此者(埤雅品物/門螻蛄)
蠓飛起則天風舂則天雨(埤雅品/物門蠓)
螳蜋之氣含之生火蚯蚓之塵背洒起霧(埤雅品物/門螳蜋)
雞羽焚而清飈起蘆灰缺而月暈移(埤雅卉/物門葦)
尋萬物之性皆有離合虎嘯風生龍吟雲起磁石引鍼
琥珀拾芥漆得蟹而散麻得漆而湧桂得葱而軟樹得
桂而枯戎鹽累卵獺膽分盃其氣爽有相關感多如此
類(埤雅卉/物門芥)
雄不獨處雌不孤居(参同/契)
植禾當以穀覆雞用其卵以類輔自然物成易陶冶(參/同)
(契箋註/下篇)
大腰無雄細腰無雌無雄外接無雌外育三化之蟲先
孕後交兼愛之獸自爲牡牝寄生因夫高木女蘿託乎
茯苓木株於土萍植於水鳥排虚而飛獸蹠實而走蟲
土閉而蟄魚淵濳而處本乎天者親上本乎地者親下
本乎時者親旁則各從其類也(法苑珠林/卷三十二)
　　　辨異
乾以龍御天坤以馬行地(王弼註/易坤)
涇渭相入而清濁異(毛詩谷/風註)
乃有厭然而特茂者其傑立之苗也厭厭然而長大者
其齊等之苗也(毛詩正/義載芟)
鳴鳩言始相命也先鳴而後鳩何也鳩者鳴而後知其
鳩也(大戴禮記/夏小正)
莠雚葦未莠則不為雚葦莠然後為雚葦故先言莠雚
未莠為菼葦未莠為蘆(大戴禮記/夏小正)
凡聲高聲䃂正聲緩下聲肆陂聲散險聲斂達聲贏㣲
聲韽囘聲衍侈聲筰弇聲鬱薄聲甄厚聲石(周禮春/官典同)
鳥罟謂之羅兔罟謂之罝(音/嗟)麋罟謂之罞(音/茆)彘罟謂之
羉(音/鸞)魚罟謂之罛(音孤○/爾雅)
橘生淮南則爲橘生于淮北則爲枳葉徒相似其實味
不同所以然者何水土異也(晏子春/秋襍下)
霄鳸司夜行鳸主晝雄翼掩左雌羽掩右(師曠/禽經)
寀寮雝雝鴻儀鷺序鷃雀啁啁下齊衆庶(師曠/禽經)
鳧鶩之雜鷴鷺之潔(師曠/禽經)
首有彩毛曰山雞頸有彩囊曰避株背有彩羽曰翡翠
腹有彩文曰錦雞(師曠/禽經)
有七尺之骸手足之異戴髮含齒倚而趣者謂之人而
人未必無獸心雖有獸心以狀而見親矣傳翼戴角分
牙布爪仰飛伏走謂之禽獸而禽獸未必無人心雖有
人心以狀而見疏矣(列子/黄帝)
羊合牛非馬牛合羊非雞(公孫龍子/通變論)
以羊牛俱有角因謂牛為羊又謂羊為牛者未可其所
以俱有角者天然也而羊牛類異不可相為也(公孫龍/子通變)
(論/註)
假令羊居左牛居右共成一物不可偏謂之羊亦不可
偏謂之牛既無所名不可合謂之馬謂二物不可為一
明矣(公孫龍子/通變論註)
堅土人剛弱土人肥壚土人大沙土人細息土人美耗
土人醜食水者善游能寒食土者無心而慧食木者多
力而□食草者善走而愚食葉者有絲而娥食肉者勇
敢而悍食氣者神明而夀食穀者知慧而夭不食者不
死而神凡人民禽獸萬物貞蟲各有以生或竒或偶或
飛或走莫知其情唯知通道者能原本之(淮南子/地形訓)
蔏苗類絮而不可為絮黂不類布而可以為布(淮南子/説林訓)
鱓之與蛇蠶之與蠋狀相類而愛憎異(淮南子/説林訓)
銅英青金英黄玉英白黂燭捅膏燭澤也(淮南子/説林訓)
馬齒非牛蹏檀根非倚枝故見其一本而萬物知(淮南/子説)
(林訓/)
九州田土之性善惡不均故有黃赤黑之别上中下之
差水潦不同故有清濁之流東西南北之趨(王充論衡/本性篇)
當康如豚見則歳穰䱻魚鳥翼飛乃流光同出殊應或
災或祥(山海經東/山經圗讚)
白羽白性輕白雪白性消白玉白性貞雖俱白其性不
同也(意林/孟子)
食水者善浮而耐寒魚屬也食土者無心而慧蚯蚓是
也食木者多力而愚麋鹿是也食桑者有絲而蛾蠶屬
也食肉者勇敢而悍虎豹是也食氣者神明而夀龜蛇
之類王喬赤松是也食榖者智慧而夭人是也(意林淮/南子)
素纓之鴨翰音之雞望視之兔白蹄之豕短喙之狗修
頸之馬君子之貌異也(太平御覽/羽族部鴨)
北方寒其人夀南方暑其人夭此寒暑之方驗於人也
均之蠶也寒而餓之則引日多溫而飽之則引日少此
寒溫餓飽之為修短驗於物者也(太平御覽/資產部蠶)
鸇鸇之信不如鴈周周之智不如鴻(埤雅品/物門鸇)
執錫分銀操橙證柚(埤雅卉/物門柚)
檜柏葉松身則葉與身皆曲樅松葉柏身則葉與身皆
直樅以直而從之檜以曲而㑹之(爾雅/翼樅)
車前之草别名芣苢王㑹之云其實如李名之相亂在
乎疑似(爾雅翼/女蘿)
菊花與薏花相似直以甘苦别之耳菊甘而薏苦所謂
苦如薏者也(初學記/草部菊)
燕雀不生鳯狐兔不乳馬水流不炎上火動不潤下(參/同)
(契箋註/下篇)
　　　不齊
天生殺不共在一時猶春夏華卉自生薺麥自死秋冬
草木自死而薺麥自生故云不齊也不齊為諸齊之本
也(禮記正/義學記)
先種後熟謂之穜後種先熟謂之稑(鄭氏註周禮/天官内宰)
夫物之不齊物之情也或相倍蓰或相什伯或相千萬
子比而同之是亂天下也巨屨小屨同賈人豈為之哉
(孟子滕/文公上)
萬物好醜異賈精粗異功其不齊同乃物之情性也譬
若和氏之璧雖與凡下之璧尺寸厚薄適等其價豈可
同哉(趙氏註孟/滕文公上)
鴽鶉野則義豢則摶水鶩澤則羣擾則逐(師曠/禽經)
鶴以聲交而孕鵲以音感而孕白鷁相眡而孕鵁鶄睛
交而孕(師曠/禽經)
昔之得道以立至今不遷者四時太山是也其得道以
危至今不可安者苓巒堙谿橐木降風是也其得道以
生至今不亡者日月星辰是也其得道以亡至今不可
存者苓葉遇霜朝露遭日是也(鶡冠子/能天)
荆之南有冥靈者以五百歲為春五百歲為秋上古有
大椿者以八千歲為春八千歲為秋朽壤之上有菌芝
者生於朝死於晦春夏之月有蠓蚋者因雨而生見陽
而死(列子/湯問)
亶爰之獸自孕而生曰類河澤之鳥視而生曰鶂純雌
其名大腰純雄其名穉蜂(列子/天瑞)
鴟目有所適鶴脛有所節解之也悲(莊子徐/無鬼)
夫草有莘有藟獨食之則殺人合而食之則益夀萬堇
不殺漆淖水合兩淖則為蹇溼之則為乾金柔錫柔合
兩柔則為剛燔之則為淖或溼而乾或燔而淖類固不
必可推知也小方大方之類也小馬大馬之類也小智
非大智之類也(吕氏春/秋别類)
夫燧之取火於日磁石之引鐵蟹之敗漆葵之鄉日雖
有明智弗能然也故耳目之察不足以分物理心意之
論不足以定是非(淮南子/覽冥訓)
貍頭愈鼠雞頭已瘻䖟散積血斵木愈齲此類之推者
也膏之殺鼈鵲矢中蝟爛灰生蠅漆見蠏而不乾此類
之不推者也(淮南子/説山訓)
鐘之與磬也近之則鐘音充逺之則磬音章物固有近
不若逺逺不若近者(淮南子/説山訓)
馬之似鹿者千金天下無千金之鹿玉待礛諸而成器
有千金之璧而無錙錘之礛諸(淮南子/説山訓)
鶴夀千歲以極其游蜉蝣朝生而暮死而盡其樂(淮南/子説)
(林/訓)
布之新不如紵紵之弊不如布或善為新或惡為故(淮/南)
(子説/林訓)
漆得溼而乾燥金遇燔而流淖皆非其類也(吕氏春秋/别類解)
河水濁故魚不得明目穉稼為霜所凋故不得待其自
熟(淮南子俶/眞訓解)
女子鮫人體近蠶蚌出珠非甲吐絲匪蛹化出無方物
豈有種(山海經海外/北山經圗讚)
䳜鼵二蟲殊類同歸聚不以方或走或飛不然之然難
以理推(山海經西/山經圗讚)
水松葉如檜而細長出南海土產衆香而此木不大香
故彼人無佩服者嶺北人極愛之然其香殊勝在南方
時植物無情者也不香於彼而香於此豈屈於不知己
而伸於知己者歟物理之難窮如此(南方草/木狀)
老子有言以貍頭之治鼠漏以啄木之䕶齲齒此亦可
以類求者也若蠏之化漆麻之壞酒此不可以理推者
也(抱朴子内/篇對俗)
謂夏必長而薺麥枯焉謂冬必凋而竹栢茂焉(抱朴子/内篇論)
(仙/)
盛陽宜暑而夏天未必無涼日也極陰宜寒而嚴冬未
必無暫溫也百川東注而有北流之浩浩坤道至靜或
震動而崩弛水主純冷而有溫谷之湯泉火體宜熾而
有蕭丘之寒焰重類應沈而南海有浮石之山輕物當
浮而䍧牱有沈羽之流萬殊之類不可以一槩斷之正
如此也久矣(抱朴子内/篇論仙)
物有生而有識者有生而無識者有不生而有識者有
不生而無識者夫生而有識者蟲類也生而無識者草
木也不生而無識者水土也不生而有識者鬼神也(古/今)
(注問答/釋義)
蛇形雖長而命不久龜形雖短而命甚長(莊子音/義天下)
彼神蔡之靈長獲萬春之悠緬有蕣華之灼灼寄一朝
之浮淺(藝文類聚人/部哀傷文)
終風掃於暮節霜露交於杪秋有萋萋之綠薺方滋繁
於中丘(藝文類聚/草部薺)
薺與麥兮夏零蘭桂踐霜逾馨(藝文類聚/樂部樂府)
覩衆草之萎悴覽林菓之零殘悲纎條之槁摧慜枯葉
之飄殫見芳薺之時生被畦疇而獨繁(藝文類聚/草部薺)
水戰之鴨何必白纓盈俎之雞何必長鳴(太平御覽/羽族部鴨)
野雞屬陰先鳴而後鼓翼家雞屬陽先鼓翼而後鳴(埤/雅)
(品物/門鵲)
林鳥以朝嘲水鳥以夜㖡(埤雅品物/門鶌鳩)
鷺目威而受胎鸛影接而懷卵鴛鴦交頸野鵲傳枝(埤/雅)
(品物/門鷺)
雀奚夕瞽鴟奚晝盲(埤雅品物/門鴟鵂)
睢鳩奚别鴛鴦奚雙(埤雅品物/門鴛鴦)
金得伯勞之血則昏鐵得鸊雞之膏則瑩石得鵲髓則
化銀得雉糞則枯(埤雅品/物門􁀙)
鸚鵡摩其背而瘖鸜鵒剪其舌而語(埤雅品物/門鸚鵡)
龜鼈之類無雄蜂蝶之類無雌(埤雅品/物門蝶)
魚無耳蟬無口蛇無足蚓無筋(埤雅品物/門蚯蚓)
蛇豸腹竄蠐螬背行(埤雅品物/門蟦蠐)
蠐螬行以其背蟪蛄鳴非其口(埤雅品物/門蟪蛄)
螣蛇聽而有孕白鷺視而有胎(埤雅品物/門螣蛇)
桉山海經有獸以其尾飛有鳥以其鬚飛(埤雅品物/門蟪蛄)
鴺鳥不登山鶮鳥不踏土鴺鳥不能從下上高(埤雅品/物門鼠)
𤓰寒於曝油冷於煎(埤雅卉/物門𤓰)
竹布實而根枯蕉舒花而株槁(埤雅卉/物門竹)
黄河多淘河之屬有曰漫畫者常以觜畫水求魚有曰
信天緣者常開口待魚(爾雅/翼鵜)
聲氏之牛夜亡而遇䕫止而問焉我有四足動而不善
子一足而超踊何以然䕫曰以吾一足王於子矣(困學/紀聞)
(卷十/諸子)
夫以尺比寸尺即為高以丈比尺尺即為下向者之高
今之成下故知高下竟無定相更相傾奪(道德經註/疏卷一)
蓮華有三種一者人華二者天華三者菩薩華人華人
蓮華十餘葉天華百葉菩薩華干葉(大智度/論卷十)
　
　
　
　
　
　
　
　
　
　
　喻林卷一百十八
欽定四庫全書
　喻林卷一百十九　　　　明　徐元太　撰
　　物宜門(四/)
　　　物產
江漢之間魚所產也(毛詩南有/嘉魚註)
漆沮之水麀鹿所生也(毛詩吉/日註)
周之原地在岐山之南膴膴然肥美其所生菜雖有性
苦者甘如飴也(鄭氏箋/詩緜)
搖木不生危松栢不生埤(國語/晉)
高山峻原不生草木松栢之地其土不肥(國語/晉)
故玉處於山而木潤淵生珠而岸不枯者潤澤之所加
也(史記龜/䇿傳)
東吳有齒角之饒西蜀有丹砂之富兖豫漆絲之廥燕
齊恠石之府秦邠旄羽逈帶琅玕荆郢桂林旁通竹箭
江干橘柚河外舟車遼西旃罽之鄉葱右蒱梢之駿殖
物恠錯於何不有(晉書食/貨志)
代馬胡駒出自冀北梗柟豫章植乎中土蓋天地所以
分區域也(宋書索/虜傳)
上有丹砂者下有黃金上有慈石者下有銅金上有陵
石者下有金錫赤銅上有赭者下有鐵此山之見榮者
也(管子/地數)
東方之美者有醫毋閭之珣玗琪焉東南方之美者有
㑹稽之竹箭焉南方之美者有梁山之犀象焉西南方
之美者有華山之金石焉西方之美者有霍山之珠玉
焉西北方之美者有崑崙之球琳琅玕焉北方之美者
有幽都之筋角焉東北方之美者有斥山之文皮焉中
央之美者有岱岳以生五穀桑麻魚鹽出焉(淮南子/地形訓)
水圓折者有珠方折者有玉清水有黄金龍淵有玉英
(淮南子/地形訓)
明目之珠出於蠬􁀙周之簡圭生於垢石大蔡神龜出
於溝壑(淮南子/説山訓)
隴蜀之丹漆旄羽荆揚之皮革骨象江南之楠梓竹箭
燕齊之魚鹽旃裘兖豫之漆絲絺紵養生送死之具也
待商而通待工而成(鹽鐵論/本議)
隴西冀北多見駿馬(焦氏易林/益之師)
陸居千里不見河海无有魚市(焦氏易林/益之咸)
江有寳珠海多大魚(焦氏易林/渙之需)
發視之山其上多金玉其下多砥礪(山海經/中山經)
薰吳之山無草木多金玉(山海經/西山經)
吳有谿名干谿越有山名若耶並出善鐵鑄為名劎也
(莊子音/義刻意)
河汾之寳有曲沃之懸匏焉鄒魯之珍有汶陽之孤篠
焉(文選/笙賦)
崑山何有有瑤有珉(文選潘尼/贈陸機詩)
鬱氣之下必有祕伏重奥之内必有積寳(廣文選伏義/與阮步兵書)
明珠胎於靈蚌兮夜光潛乎𤣥洲雜神寳其充盈兮豈
魚龜之足收(古文苑蔡/邕漢津賦)
太山多貞木(藝文類聚/木部女貞)
魏郡好杏地產不為珍(藝文類聚/菓部杏)
高山多林虎豹蕃孕焉深泉大川魚龍交焉(太平御覽/地部林)
東方多麥南方多稷西方多麻北方多菽中央多禾五
土之所宜也(太平御覽/百榖部麥)
魚托水而成鯤木在山而有松(太平御覽鱗/介部海鯤魚)
地性生草山性生木故地種葵韭山種棗栗名曰美園
茂林也(埤雅卉/物門韭)
龍首之山若水出焉其中多美玉放臯之山明水出焉
其中多蒼玉(初學記寳/器部玉)
珠澤之藪方三十里爰有雚葦莞浦茅萯蒹葽(穆天/子傳)
譬如高原陸地不生蓮蕐(大寳積經卷/一百一十二)
如旃檀香出摩黎山除摩棃山無出旃檀(大智度/論卷二)
金出山石沙赤銅中眞珠出魚腹中竹中蛇腦中龍珠
出龍腦中珊瑚出海中石樹玉貝出蟲甲中銀出燒石
餘琉璃頗黎等皆出山窟中如意珠出自佛舍利若法
沒盡時諸舍利皆變為如意珠(大智度/論卷十)
　　　土宜
扶胥山木宜生於高山荷蕐水草宜生於下隰言高下
大小各得其宜(毛詩正義/山有扶蘇)
橘踰淮而北為枳鸜鵒不踰濟貉踰汶則死此地氣然
也鄭之刀宋之斤魯之削吳粤之劎遷乎其地而弗能
為良地氣使然也(周禮考/工記)
江南燠熱橘柚冬青渭北沍寒楊榆晩葉(周書王/褒傳)
白水宜玉黑水宜砥青水宜碧赤水宜丹黃水宜金清
水宜龜汾水濛濁而宜麻濟水通和而宜麥河水中濁
而宜菽雒水輕利而宜禾渭水多力而宜黍漢水重安
而宜竹江水肥仁而宜稻平土之人慧而宜五穀(淮南/子地)
(形/訓)
吳越之竹隋唐之材不可勝用而曹衛梁宋采棺轉尸
江湖之魚菜黃之鮐不可勝食而鄒魯周韓藜藿蔬食
(鹽鐵論/通有)
山川汙澤陵陸丘阜五土之宜聖王就其勢因其便不
失其性高者黍中者稷下者秔蒲葦菅蒯之用不乏麻
麥黍粱亦不盡山林禽獸川澤魚鼈滋殖王者京師四
通而致之(説苑/辨物)
高山之巓無美木傷於多陽也大樹之下無美草傷於
多陰也(説苑/談叢)
磝磽秃白不生黍稷(焦氏易林/巽之蹇)
五土所宜黃白宜種禾黑墳宜麥黍蒼赤宜菽芋下泉
宜稻得其宜則利百倍(博物/志)
葛山之尾無草木多砥礪(山海經/東山經)
縞氐之山無草木多金玉(山海經/中山經)
長石之山無草木多金玉(山海經/中山經)
婁涿之山無草木多金玉(山海經/中山經)
傅山無草木多瑤碧(山海經/中山經)
蕪菁嶺嶠已南俱無之偶有士人因官攜種就彼種之
出地則變為芥亦橘種江北為枳之義也(南方草/木狀)
傳言貉不踰汶鸜鵒不踰濟狐不渡江而南橘不越江
而北區宇之内咫尺不同而况分之蕐夷限以山海魁
詭俶怪可勝言哉(埤雅品/物門貉)
橘柚凋於北徙若榴鬱於東移也(埤雅卉/物門柚)
周禮大司徒辨五地之物一曰山林其動物宜毛物其
植物宜皁物二曰川澤其動物宜鱗物其植物宜膏物
三曰邱陵其動物宜羽物其植物宜覈物四曰墳衍其
動物宜介物其植物宜筴物五曰原隰其動物宜臝物
其植物宜藂物(初學記地/部摠載地)
今嶺南多毒足解毒藥之物即金蛇白藥之屬是也江
湖多氣足破氣之物即薑橘吳茱茰之屬是也寒溫不
節足療溫之藥即柴胡麻黃之屬是也凉氣多風足理
風之藥即防風獨活之屬是也濕氣多痺足主痺之物
即魚鼈螺蜆之屬是也陰氣多血足主血之物即地錦
石血之屬是也嶺氣多瘴足主瘴之物即常山鹽麩涪
醋之屬是也石氣多毒足主毒之物即犀角麝香羚羊
角之屬是也水氣多痢足主痢之物即黄連黄蘖之屬
是也野氣多蠱足主蠱之物即蘘荷茜根之屬是也沙
氣多狐足主短狐之物即鸀鳿鸂鶒之屬是也大畧如
此各隨所生(本草/一卷)
譬如有人以諸穀麥而為種蒔各各分别而無間雜其
後依時彼諸種子皆悉成熟是人即時次第而收若穀
若麥亦無間雜如是展轉收已復種種已復收無有窮
盡(正法經/卷四)
　　　種樹
盡生房矣盡成實矣盡堅熟矣盡齊好矣而無稂莠擇
種之善民力之專時氣之和所致之(鄭氏箋/詩大田)
立苗有行故速長强弱不相害故速大正其行通其中
疏為冷風則有收而多功(亢倉子/農道)
凡苗之患不俱生而俱死是以先生者美米後生者為
粃是故其耨也長其兄而去其弟(亢倉子/農道)
苗其弱也欲孤其長也欲相與居其熟也欲相與扶三
以為族稼乃多穀(亢倉子/農道)
樹肥無使扶疏樹墝不欲專生而族居肥而扶疏則多
粃墝而專居則多死(吕氏春/秋辨土)
種樹務修田疇滋植桑麻肥磽高下各因其宜丘陵阪
險不生五穀者以樹竹木春伐枯槁夏取果蓏秋畜疏
食冬伐薪蒸以為民資(淮南子/生術訓)
蓴性易生種以深淺為候水深則莖肥而葉少水淺則
葉多而莖瘦(埤雅卉/物門芹)
譬如種穀得穀種麥得麥稗子生稗如以種子種於薄
地收果減少若以種子種之良田多收果實(正法念處/經卷七十)
　　　珍異
金錫練而精圭璧性有質(毛詩淇/澳註)
馬八尺為駥(音/戎)牛七尺為犉(閏旬/切)羊六尺為羬(五咸/切)彘
五尺為􁊯(音/厄)狗四尺為獒(五刃/切)雞三尺為鶤(音昆○/爾雅)
黃金謂之􁁉其美者謂之鏐(音/求)白金謂之銀其美者謂
之鐐(爾/雅)
拂楊其華捽如芙蓉始出觀其鈲爛如列星之行觀其
光渾渾如水之溢於溏觀其斷巖巖如瑣石觀其才煥
煥如氷釋此所謂純鈞耶(越絶外傳/記寳劎)
東北荒中有獸名獬豸一角性忠見人鬭則觸不直者
聞人論則咋不正者(後漢書志/輿服下註)
昔有黃三鼎周之九寳咸以一體使調一味豈若斯釡
五味時芳(魏志鍾/繇傳註)
東海島龍川穆天子養八駿處也島中有草名龍芻馬
食之一日千里古語云一株龍芻化為龍駒(述異/記上)
南海中有軒轅丘鸞自歌鳯自舞古云天帝樂也(述異/記上)
玉以絜潤丹紫莫能渝其質松表嵗寒霜雪莫能凋其
采可謂溫仁勁直性之然乎(隋書蘇/威傳)
有干越之劎者柙而藏之不敢用也寳之至也(莊子/刻意)
夫玉潤澤而有光其聲舒揚渙乎其有似也無内無外
不匿瑕穢近之而濡望之而隧(淮南子/説山訓)
徐無鬼曰嘗語君吾相狗也下之質執飽而止是貍德
也中之質若視日上之質若亡其一吾相狗又不若吾
相馬也吾相馬直者中繩曲者中鉤方者中矩圓者中
規是國馬也而未若天下馬也天下馬有成材若䘏若
失若喪其一若是者超軼絶塵不知其所(莊子徐/無鬼)
白玉不琢美珠不文質有餘也(淮南子/説林訓)
蓍百莖而共一本龜千載而人寳是以三代傳决疑焉
(春秋繁/露奉本)
飛者宗鳯走者宗鱗為其難致也(孔叢子/記問)
家有千金之玉不知治猶之貧也良工宰之則富及子
孫君子謀之則為國用(韓詩/外傳)
玉有六美君子貴之望之溫潤近之栗理聲近徐而聞
逺折而不撓闕而不荏廉而不劌有瑕必示之於外是
以貴之望之溫潤者君子比德焉近之栗理者君子比
智焉聲近徐而聞逺者君子比義焉折而不撓闕而不
荏者君子比勇焉廉而不劌者君子比仁焉有瑕必見
之於外者君子比情焉(説苑/雜言)
鴛生會稽稍巨能飛翶翔桂林為衆鳥雄(焦氏易林/升之師)
五色金也黃爲之長久薶不生衣百鍊不輕从革不違
(許氏説/文卷四)
玉石之美有五德潤澤以溫仁之方也䚡理自外可以
知中義之方也其聲舒揚專以逺聞智之方也不撓而
折勇之方也鋭廉而不劌潔之方也(許氏説/文卷十)
崑山之玉燔以爐炭三日三夜色澤不變玉之美者也
江漢有夜光之明珠珠之美者也(吕氏春秋/重已解)
腰褭良馬飛兔其子褭兔走蓋皆一日萬里也(淮南子/齊俗訓)
(解/)
九德之氣是生長乗人狀豹尾其神則凝妙物自潛世
無得稱(山海經西/山經圖讚)
有浮金之鐘沈明之磬以羽毛拂之則聲振百里(王子/年拾)
(遺記/顓頊)
南得煙丘碧樹酈水􁀙沙賁都朱泥雲岡素竹東得䓤
巒錦百漂檖龍松寒河星柘岏雲之梓西得漏海浮金
狼淵羽墾滌嶂霞桑沈塘員籌北得宜阜乾漆陰板文
梓褰流黒魄闇海香瓊珍異是集(王子年拾遺/記秦始皇)
夫松栢特禀自然之鍾氣故能為衆木之傑耳非能為
而得之也(郭子註莊/德充符)
圓丘有奇草鍾山出靈液(文選郭景/純遊僊詩)
崦山多靈草海濱饒竒石(文選江文/通雜體詩)
步光之劎華藻繁縟飾以文犀彫以翠綠綴以驪龍之
珠錯以荆山之玉陸斷犀象未足稱㒞隨波截鴻水不
漸刃(文選曹/植七啓)
良玉比德君子珪璋見美詩人晉之垂棘魯之璵璠宋
之結綠楚之和璞價越萬金貴重都城有稱疇昔流聲
將來是以垂棘出晉虞虢雙禽和璧入秦相如抗節(文/選)
(魏文帝與/鍾大理書)
玉者色不如雪澤不如雨潤不如膏光不如燭取玉甚
難越三江五湖至崑崙之山千人往百人反百人往十
人反至中國覆十萬之師解三千之圍(意林/尸子)
鶴陽鳥也而遊於陰蓋羽族之宗長仙人之騏驥也(藝/文)
(類聚鳥/部鶴)
得綏山一桃雖不能仙亦足以豪(藝文類聚/菓部桃)
周穆王時西胡獻玉杯是百玉之精明夜照夕以杯於
庭中比明旦而水滿於杯中汁甘而香美斯靈器也(藝/文)
(類聚寳/玉部玉)
魏田父有耕於野者得玉徑尺不知其玉也以告鄰人
鄰人詐之曰此怪石也畜之弗利其家田父雖疑猶豫
以歸置於廡下其玉明照一室大怖遽而棄之於逺野
鄰人取之以獻魏王召玉工相之玉工望之再拜賀曰
大王得天下之寳臣所未嘗見王問其價玉工曰此無
價以當之五城之都僅可一觀魏王賜獻玉者千金長
食上大夫之禄(藝文類聚/寳玉部玉)
赤瓊以照燎為光碧石以葳㽔為色咸見珍於東國並
被貴於西極(藝文類聚草/部空青賦)
荆山萬重地產卞和之玉隨流千仞水出靈蛇之珠(藝/文)
(類聚職官部/中書令墓志)
獹韓良犬也㹱(音/鵲)宋良犬也(事文類聚/狗字林)
溟海之棗大如瓜鍾山之李大如瓶(太平御覽/果部李)
昆流素蓮一房百子凌冬而茂(埤雅卉物/門菡蓞)
嘉禾五穀之長盛德之精也文者異本而同秀質者同
本而異秀(埤雅卉物/門禾稼)
員嶠之山名環邱有氷蠶以霜雪覆之然後作繭其色
五采織為文錦入水不濡以之投火經宿不燎(初學記/天部霜)
御天惟龍御地以驥利有攸往不期而至(初學記地/部總載地)
東南之美生於㑹稽牛斗之氣蓄於毘溪有瑤者玉連
城是齊有威者鳯非梧不棲(初學記職官/部侍御史註)
太阿之劒世濟其美淬以清波斂以越砥如玉斯曜若
景在水不運自肅率土從軌(初學記/武部劎)
玉有五德温潤而澤有似於智鋭而不害有似於仁抑
而不撓有似於義有瑕於内必見於外有似於信垂之
如墜有似於禮(初學記寳/器部玉)
輕迅者莫如鷹猛捷者莫如虎惟良犬之禀性兼一雋
之勁武(初學記/獸部狗)
犬則青鸇白雀飛龍虎子馴良捷警難狎易使也(初學/記獸)
(部/狗)
龜者陰蟲之老也龜三千嵗上游於卷耳之上老者先
知故君子舉事必考之(初學記鱗/介部龜)
逸論語曰璠璵魯之寳也孔子曰美哉璠璵逺而望之
栗若也近而視之瑟若也一則理勝一則孚勝(事類賦/寳貨部)
(玉/註)
木有扶桑梧桐松栢皆受氣淳矣異於羣類者也(事類/賦木)
(部桐/註)
玉出崑山珠生南海逺方異域各生珍寳(何氏語/林品藻)
黃帝乃採首山之銅鑄鼎象物鼎成以象太一於雍州
其鼎知吉知凶知存知亡能輕能重能息能行不灼而
沸不汲而盈自生五味眞神鼎也(黄帝本/行記)
天子之駿赤驥盜驪白義踰輪山子渠黃華驑騄駬(穆/天)
(子/傳)
夫玉之為物也㣲以寡而石之為物也巨以衆衆故賤
寡故貴(道徳經指/歸卷上)
夫草木皆春生秋落必矣而木有松栢橿檀之倫百八
十餘種草有芝英萍實靈沼黄精白符竹翣戒火長生
不死者萬數盛冬之時經霜歴雪蔚而不彫(列仙/傳)
如水清珠能清濁水(波羅蜜多經卷/五百七十三)
譬如金剛自體堅宻刀不能斫火不能燒水不能爛毒
不能害(波羅蜜多經卷/五百七十二)
如雪山中有妙藥樹枝條莖榦不枯不折(波羅蜜多經/卷五百七十)
(二/)
如烏曇䟦華時乃一現彼諸衆生發希有心起難遭(闕/)
(金光明最勝/正經卷一)
譬如一瑠璃珠勝於水精如須彌山(大寳積經卷/一百一十二)
又如大地是四種寳所生之處何等為四一者無價二
者上價三者中價四者下價(大寳積經卷/一百一十九)
譬如牛麝身命殄後雖是無識而牛有黄而麝有香能
為無量無邉有情作大饒益(大集地藏十/輪經卷三)
多羅寳樹周帀圍繞鮮明可愛七寳合成其黄金樹白
銀為葉及以華果白銀樹者眞珠為葉及以華果眞珠
樹者琉璃為葉及以華果琉璃樹者玻琍為葉及以華
果玻琍樹者瑪瑙為葉及以華果瑪瑙樹者硨磲為葉
及以華果硨磲樹者赤眞珠為葉及以華果赤眞珠樹
者珊瑚為葉及以華果珊瑚樹者眞金為葉及以華果
(大集菩薩三/昧經卷一)
其菩提樹高顯殊持金剛為身琉璃為榦衆雜妙寳以
為枝條寳葉扶疎垂蔭如雲寳華雜色分枝布影復以
摩尼而為其果含暉發燄與華間列(大方廣佛華/嚴經卷一)
此日藏大寳光明照觸海水悉變為乳離潤大寳光明
照觸其乳悉變為酪火燄光大寳光明照觸其酪悉變
為酥盡無餘大寳光明照觸其酥變成醍醐(大方廣佛/華嚴經巻)
(五十/一)
譬如大海有四熾然光明大寳布在其底性極猛熱常
能飲縮百川所注無量大水是故大海無有增減(大方/廣佛)
(華嚴經卷五十/一如來出現品)
譬如金翅鳥王飛行虚空迴翔不去以清浄眼觀察海
内諸龍宫殿奮勇猛力以左右翅鼔揚海水悉令兩闢
(大方廣佛華嚴/經卷五十二)
譬如白栴檀以塗其身除諸惱熱得清涼樂(大方廣佛/華嚴經卷)
(五十/九)
譬如離垢大摩尼寳處閻浮提能照四萬由旬日月宫
殿皆悉顯現(大方廣佛華嚴/經卷五十九)
譬如摩尼名淨光明有人以此瓔珞身者蔽餘寳光悉
如聚墨(大方廣佛華嚴/經卷五十九)
譬如憂陀伽婆羅栴檀若燒一銖智氣普熏小千世界
三千大千世界珍寳所不能及(大方廣佛華嚴/經卷五十九)
如摩尼寳體性清淨若有置於日月光中隨其所應各
雨其物(大乗蜜嚴/經卷下)
若有異國生即應草若以彼草著乳中者即成為酪不
移時節(出曜經/八行品)
譬如金剛雖小能勝一切寳不得言少故不如多(大智/度論)
(七十/九)
　　　見貴
醯醢之美而煎鹽之尚貴天產也割刀之用而鸞刀之
貴貴其義也聲和而后斷也(禮記郊/特牲)
有虞氏之兩敦夏后氏之四璉殷之六瑚周之八簋(禮/記)
(明堂/位)
凡為俎者以骨為主骨有貴賤殷人貴髀周人貴肩凡
前貴於後(禮記/祭統)
殷人貴髀周人貴肩者殷質貴髀之厚賤肩之薄周文
貴肩之顯賤髀之隱各隨所貴(禮記正/義祭統)
狗有吠守者有主獵者主獵者貴吠守者賤(春秋正義/昭公二十)
(三/年)
君物龍臣物龜(三墳/山墳)
越俗以珠為上寳生女謂之珠娘生男謂之珠兒吳越
間俗説明珠一斛貴如玉者(述異/記上)
漢代賤軺車而貴輜軿魏晉賤輜軿而貴軺車(宋書禮/五志)
鳯翥鸞舉百羽從之鳯靡鸞吪百鳥瘞之(師曠/禽經)
藥也其實堇也桔梗也雞㢕也豕零也是時為帝者也
何可勝言(莊子徐/無鬼)
曹氏之裂布蛷者貴之然非夏后氏之璜(淮南子/説林訓)
春栗夏梨少鮮希有斗千石萬貴不可求(焦氏易林/否之漸)
牛皮為賤正三軍之衆(淮南子/說山訓)
凡字朋者羽蟲之長烏者日中之禽舄者知太歲之所
在燕者請子之候作巢避戊巳所䝿者故皆象形(許氏/說文)
(卷/一)
桂江南木百藥之長(許氏説/文卷十)
土龍以求雨芻狗以求福時見貴也(淮南子説/林訓解)
土五行之尊者牛五畜之大者四行之牲無足以配土
德者故以牛為季夏食也(蔡中郎集/月令問答)
且烏以反哺託體太陽羔以跪乳為䞇國卿禽鳥之㣲
猶以孝寵(蔡中郎集/上孝子)
虎豹之獸以其文貴(太𤣥經第/四文解)
荔枝過即龍眼熟故謂之荔枝奴言常隨其後也(南方/草木)
(狀/)
藥草有時迭相為帝謂其王相休廢藥各得所用也(莊/子)
(音義徐/無鬼)
狐掖下之皮其毛純白集以為裘輕柔難得故貴今人
則以背毛為裘而棄其白蓋取厚而溫也(前漢書註/匡衡傳)
鷰鳥比諸侯鶚比天子(李善註文選鄒/陽上書吳王)
集陳之隼以自逺而稱神栖漢之雀乃出幽而見珍(補/文)
(選鮑昭/野鵝賦)
鼎以希出而世重之釡鐺常用而世輕之(意林/魏子)
鼓不預五音而為五音主(意林/申子)
五穀者萬民之命國之重寳也(藝文類聚/百穀部榖)
橘柚之實堯舜所不常御山龍華蟲帝王不以為䙝服
(藝文類聚/菓部甘)
昔人稱雞有五德至於寒蟬才齊其美而莫斯述夫頭
上有緌則其文也含氣飲露則其清也黍稷不享則其
廉也處不巢居則其儉也應候守節則其信也(事文類/聚蟬寒)
(蟬賦/序)
瓦缻木杯比門所饒金觴玉爵萬家所無也(太平御覽/文部著書)
(下/)
八音之中唯絲最宻而琴為之首(太平御覽/樂部琴下)
荆山不貴玉鮫人不貴珠(太平御覽珍/寳部玉下)
鯉最為魚之主(埤雅品/物門鯉)
葵為百菜之主(埤雅卉/物門葵)
鳯為羽族之美麟為毛類之俊龜龍為介蟲之長楩柟
(南/)為衆材之最是物之貴也(初學記/鳥部鳯)
譬如師子獸中之王若其死已虎狼鳥獸無有能得食
其肉者(大寳積經卷/一百一十三)
譬如眞金為無價寳若無眞金銀為無價若無銀者鍮
石為無價若無鍮石偽寳為無價若無偽寳赤白銅鐵
白􁀙鉛錫為無價寳(大集月藏/經卷九)
　
　
　
　
　
　
　
　
　
　
　
　
　
　
　喻林卷一百十九
欽定四庫全書
　喻林卷一百二十　　　　明　徐元太　撰
　　物宜門(五/)
　　　順性
竊脂肉食今無肉而循場啄粟失其天性不能以自活
(鄭氏箋/詩小宛)
猱之性善登木泥之性善著物因其所善而敎用之故
言必也(毛詩正/義角弓)
齊大夫諸子有犬犬猛不可叱叱之必噬人客有請叱
之者疾視而徐叱之犬不動復叱之犬遂無噬人之心
(戰國策/韓襄王)
黃帝與炎帝戰於阪泉之野師熊羆狼豹貙虎為前驅
鵰鶚鷹鳶為旗幟此其以力使禽獸者也堯使䕫典樂
擊石拊石百獸率舞簫韶九成鳯凰來儀此以聲致禽
獸者也然則禽獸之心奚為異人形音與人異而不知
接之之道焉聖人無所不知無所不通故得引而使之
禽獸之智有自然與人同者其齊欲攝生亦不假知於
人也牝牡相偶母子相親避平依險違寒就溫居則有
羣行則有列小者居内壯者居外飲則相攜食則鳴羣
大古之時則與人同處與人並行帝王之時始驚駭散
亂矣(列子/黄帝)
周宣王之牧正有役人梁鴦者能養野禽獸委食於園
庭之内雖虎狼鵰鶚之類無不柔馴者雌雄在前孳尾
成羣異類雜居不相搏噬也王慮其術終於其身令毛
丘園傳之梁鴦曰鴦賤役也何術以告爾且一言我養
虎之法夫食虎者不敢以生物與之為其殺之之怒也
不敢以全物與之為其碎之之怒也時其饑飽達其怒
心虎之與人異類而媚養己者順也故其殺之逆也然
則吾豈敢逆之使怒哉亦不順之使喜也夫喜之復也
必怒怒之復也常喜皆不中也今吾心無逆順者也則
鳥獸之視吾猶其儕也故游吾園者不思髙林曠澤寢
吾庭者不願深山幽谷理使然也(列子/黃帝)
天道無為聽恣其性故放魚於川縱獸於山從其性命
之欲也不驅魚令上陵不逐獸令入淵者何哉拂詭其
性失其所宜也(王充論衡/自然篇)
松樅高千仞而無枝非憂王室無柱(太平御覽/木部樅)
司南之杓投於地其柄南指魚肉之蟲集地北行自然
之性也(太平御覽/蟲豸部蟲)
藥性有宜丸者宜散者宜水煎者宜酒漬者宜膏煎者
亦有一物兼宜者亦有不可入湯酒者並隨藥性不得
違越(本草/一卷)
譬如香鳥為人所縛雖有良師不能禁制須絶羈鎖自
恣而去(元陽妙/經卷十)
譬如蛇行本性好曲若入竹筩則直出筩還曲(大智度/論卷九)
(十/二)
　　　人為
石雖堅尚可轉席雖平尚可卷(毛詩柏/舟註)
鍾氏染羽以朱湛丹秫三月而熾之淳而漬之三入為
纁五入為緅七入為緇(周禮考/工記)
土偶之成也有貴有賤有士有女其質土其壞土人哉
(關尹子/六七)
宋人有為其君以玉為楮葉者三年而成鋒殺莖柯毫
芒繁澤亂之楮葉中而不可别也此人遂以巧食宋國
子列子聞之曰使天地之生物三年而成一葉則物之
有葉者寡矣故聖人恃道化而不恃智巧(列子/説符)
牛馬四足是謂天絡馬首穿牛鼻是謂人故曰無以人
滅天無以故滅命(莊子/秋水)
牛跂蹏而戴角馬被髦而全足者天也絡馬之首穿牛
之鼻者人也循天者與道游者也隨人者與俗交者也
(淮南子/原道訓)
斂諸攻玉无不穿鑿(焦氏易林/艮之明夷)
燔埴為瓦則可爍瓦為銅則不可以自然驗於不然詭
哉敵犬羊之肉以造馬牛不幾矣(申鑒/俗嫌)
陶者用埴為簋廉簋廉一成遂至毁敗不可復變若夫
冶者用銅為柈杆柈杆雖已成器猶可復爍柈可得為
尊尊不可為簋(王充論衡/無形篇)
伐根生以飾無用捕飛禽以供華玩穿本完之鼻絆天
放之脚蓋非萬物並生之意(抱朴子外/篇詰鮑)
南山有木名為柘良工採之何以射(太平御覽/人事部笑)
塗青蚨而還錢埋蜻蛉而變珠(埤雅品物/門蜻蝏)
作龍者施木為骨緄繒為皮丹黃為文翠羽為鱗水以
游之風以嬉之(初學記鱗/介部龍註)
譬如水本非藥以藥内水中而煑之由藥發起水使水
亦成藥(隨相論/卷上)
　　　制器
升景山掄材木取松栢易直者斷而遷之正斵於椹上
以為桷與衆楹(鄭氏箋/詩殷武)
百工之事皆聖人之作也爍金以為刃凝土以為器作
車以行陸作舟以行水此皆聖人之所作也(周禮考/工記)
一器而工聚焉者車為多(周禮考/工記)
輪人為輪斬三材必以其時三材既具巧者和之轂也
者以為利轉也輻也者以為直指也牙也者以為固抱
也輪敝三材不失職謂之完(周禮考/工記)
凡察車之道必自載於地者始也是故察車自輪始凡
察車之道欲其樸屬而㣲至不樸屬無以為完久也不
㣲至無以為戚速也輪已崇則人不能登也輪已庳則
於終古登阤也(周禮考/工記)
輻廣而鑿淺則是以大扤雖有良工莫之能固鑿深而
輻小則是固有餘而强不足也凡為輪行澤者欲杼行
山者欲侔杼以行澤則是刀以割塗也是故塗不附侔
以行山則是搏以行石也是故輪雖敝不甐於鑿(周禮/考工)
(記/)
凡居材大與小無并大倚小則摧引之則絶(周禮考/工記)
弓人為弓取六材必以其時六材既聚巧者和之幹也
者以為逺也角也者以為疾也筋也者以為深也膠也
者以為和也絲也者以為固也漆也者以為受霜露也
(周禮考/工記)
凡析幹射逺者用埶射深者用直居幹之道菑栗不迤
則弓不發(周禮考/工記)
革欲其荼白而疾澣之則堅欲其柔滑而腛脂之則需
引而信之欲其直也信之而直則取材正也信之而枉
則是一方緩一方急也若茍一方緩一方急則及其用
之也必自其急者先裂若茍自急者先裂則是以博為
帴也(周禮考/工記)
犀甲夀百年兕甲夀二百年合甲夀三百年凡為甲必
先為容然後制革權其上旅與其下旅而重若一(周禮/考工)
(記/)
鐘大而短則其聲疾而短聞鐘小而長則其聲舒而逺
聞(周禮考/工記)
金有六齊六分其金而錫居一謂之鐘鼎之齊五分其
金而錫居一謂之斧斤之齊四分其金而錫居一謂之
戈㦸之齊參分其金而錫居一謂之大刃之齊五分其
金而錫居二謂之削殺矢之齊金錫半謂之鑒燧之齊
(周禮考/工記)
凡為弓各因其君之躬志慮血氣豐肉而短寛緩以荼
若是者為之危弓危弓為之安矢骨直以立忿埶以奔
若是者為之安弓安弓為之危矢其人安其弓安其矢
安則莫能以速中且不深其人危其弓危其矢危則莫
能以愿中(周禮考/工記)
金與錫黑濁之氣竭黃白次之黃白之氣竭青白次之
青白之氣竭青氣次之然後可鑄也(周禮考/工記)
金謂之鏤木謂之刻骨謂之切象謂之磋玉謂之琢石
謂之磨(爾雅/)
象謂之鵠(音/斛)角謂之觷(音/嶽)犀謂之剒(音/錯)木謂之剫(音/鐸)玉
謂之雕(爾雅/)
葛生衍蔓絺綌為願(焦氏易林/兑之謙)
百工者所使備器也器以便事為善以膠固為上今工
好造彫琢之器巧偽飾之以欺民取賄物以任用為要
以堅牢為資今商競鬻無用之貨淫極侈之弊以惑民
取產雖於淫商有得然國計愈失矣(潛夫論/務本)
輪輿轅軸各自有材故曰數官然後成(吕氏春秋/君守解)
天下之物未必皆自成亦有須冶煆而為器者(郭子註/莊大宗)
(師/)
矩雖為方而非方規雖為圓而非圓譬繩為直而非直
也(莊子音/義天下)
海中有大魚曰鯨海邊又有獸名蒲牢蒲牢素畏鯨鯨
魚擊蒲牢輒大鳴凡鐘欲令聲大者故作蒲牢於上所
以撞之者為鯨魚(李善註文/選東都賦)
鄞山破而出錫若耶涸而出銅歐冶因為純鈎之劒(藝/文)
(類聚寳/部銅)
古有作車象月之數月有三十日車有三十輻夫月之
懸天流行不息車之輾地亦運載無停是故古車以象
月也(道德經註/疏卷一)
譬如陶師取好泥團安在輪上隨其器物形勢安布令
無差舛(大寳積經/卷五十六)
譬如泥丸中具有缾瓫等性以泥為缾破缾為瓫如是
轉變都無所失(大智度論/卷七十)
　　　審用
陟彼阿丘言采其蝱蝱貝母也升至偏高之丘采其蝱
者將以療疾(毛詩/載馳)
鷺鳥之羽可以為翳(毛詩宛/丘註)
蓑所以備雨笠所以禦暑(毛詩無/羊註)
鴈者隨陽而處似婦人從夫故昬禮用焉(鄭氏箋詩/匏有苦葉)
白桵相樸屬而生者枝條芃芃然豫斫以為薪至祭皇
天上帝及三辰則聚積以燎之(鄭氏箋/詩棫樸)
天下之大獸五脂者膏者臝者羽者鱗者宗廟之事脂
者膏者以為牲臝者羽者鱗者以為筍虡(周禮考/工記)
古之君子必佩玉右徵角左宫羽鄭𤣥云徵角在右事
也民也可以勞宫羽在左君也物也宜逸(春秋正義/定公五年)
瓜曰華(胡化/切)之桃曰膽之棗李曰㚄(音/帝)之樝棃曰鑽(子/管)
(切/)之(爾雅/)
既差我馬差擇也宗廟齊毫戎事齊力田獵齊足(爾雅/)
淮南有懶婦魚俗云昔揚氏家婦為姑所溺而死化為
魚焉其脂膏可燃燈燭以之照鳴琴博奕則爛然有光
及照紡績則不復明焉(述異/記上)
一曰舉日章則晝行二曰舉月章則夜行三曰舉龍章
則行水四曰舉虎章則行林五曰舉烏章則行陂六曰
舉蛇章則行澤七曰舉鵲章則行陸八曰舉狼章則行
山九曰舉韟章則載食而駕(管子/兵法)
冠雖穿弊必戴於頭履雖五采必踐之於地(韓非子外/儲説左下)
殺人於百步之外者弓矢也殺人於五十步之内者矛
㦸也(尉繚子/制談)
大㦸去水亭歴愈張用之不節及反為病(淮南子/繆稱訓)
和氏之璧隋侯之珠出於山淵之精君子服之順祥以
安寧侯王寳之為天下正(淮南子/説山訓)
或問犂牛之鞹與𤣥騂之鞹有以異乎曰同然則何以
不犂也曰將致孝乎鬼神不敢以其犂也如刲羊刺豕
罷賓犒師惡在犂不犂也(揚子/修身)
虞書曰予乗四載水行乘舟陸行乗車山行乗欙澤行
乘䡅(許氏説/文卷十)
簜可為幹篠可為矢(許氏說/文卷十)
橦梓屬大者可為棺槨小者可為弓材(許氏説/文卷十)
春薦韭卯夏薦麥魚秋薦黍豚冬薦稻鴈制無常牲取
與新物相宜而已(蔡中郎/獨斷)
洗洿泥者以水燔腥生者用火水火道也用之者事也
事末於道(王充論衡/程材篇)
穀之始熟曰粟舂之於臼簸其粃糠蒸之於甑爨之以
火成熟為飯乃甘可食可食而食之味生肌腴成也粟
未為米米未成飯氣腥未熟食之傷人(王充論衡/量知篇)
崇吾之山有木焉圓葉而白柎赤華而黑理其實如枳
食之宜子孫(山海經/西山經)
不周之山爰有嘉果其實如桃其葉如棗黃華而赤柎
食之不勞(山海經/西山經)
符禺之山其上有木焉名曰文莖其實如棗可以己聾
其草多條其狀如葵而赤華黃實如嬰兒舌食之使人
不惑(山海經/西山經)
乾麻不長天狗不大厥質雖小攘災除害(山海經西/山經圖讚)
鵸䳜三頭獂獸三尾俱禦不祥消凶辟眯君子服之不
逢不韙(山海經西/山經圖讚)
鍾山之寳爰有玉華符彩流映氣如虹霞君子是佩象
德閑邪(山海經西/山經圖讚)
青丘之山有鳥焉其狀如鳩其音如呵名曰灌灌佩之
不惑(山海經/南山經)
亶爰之山有獸焉其狀如貍而有髦其名曰類自為牝
牡食者不妬(山海經/南山經)
基山有獸焉其狀如羊九尾四耳其目在背其名曰猼
訑佩之不畏(山海經/南山經)
侖者之山有木焉其狀如穀而赤理其汁如漆其味如
飴食者不饑可以釋勞(山海經/南山經)
龍侯之山決決之水出焉而東流注于河其中多人魚
其狀如䱱魚四足其音如嬰兒食之無癡疾(山海經/北山經)
北嶽之山諸懷之水出焉而西流注于囂水其中多䱜
魚魚身而犬首其音如嬰兒食之已狂(山海經/北山經)
縣雍之山晉水出焉而東南流注于汾水其中多鮆魚
其狀如鯈而赤鱗其音如吒食之不驕(山海經/北山經)
帶山彭水出焉而西流注于芘湖之水其中多儵魚其
狀如雞而赤毛三尾六足四首其音如鵲食之可以已
憂(山海經/北山經)
陽鑒動日土蛇致宵㣲哉鮆魚食則不驕(山海經北/山經圖讚)
牛首之山有草焉名曰鬼草其葉如葵而赤莖其秀如
禾服之不憂(山海經/中山經)
霍山有獸焉其狀如貍而白尾有鬛名曰朏朏養之可
以已憂(山海經/中山經)
抱木生於水松之旁若寄生然極柔弱不勝刀鋸乘濕
時刳而為履易如削瓜既乾則韌不可理也(南方草/木狀)
結芻為狗巫祝用之(莊子音/義天運)
樓航不挹漿衝車不載薺(揚子法言/註君子篇)
使牛捕鼠雖大無施(揚子法言/註君子篇)
府庫之藏金玉筐篚之槖簡書(李善註文選/應璩百一詩)
桓公伐孤竹行出山中無水隰朋曰蟻冬居山之陽夏
居山之陰蟻蠰寸而有水使掘之果得水焉(意林/韓子)
桓公伐孤竹失道管仲曰老馬之智可用遂縱馬從而
得歸(意林/韓子)
子路見孔子豬肩牛膊可以得兆何必蓍龜孔子曰蓍
者耆也龜者舊也狐疑之事當問耆舊蓍龜者未可神
也取其名耳(意林/論衡)
凡律度量衡用銅者所以同天下齊風俗也銅為物至
精不為燥濕寒暑變其節不為風雨曝露改其形似於
士君子之行是以用銅也(藝文類聚/寳部銅)
用藥者得良藥則活人得惡藥則殺人(太平御覽/方術部醫)
輕舟可以救溺濡幕可以濟焚(太平御覽舟/部敘舟中)
樂車無牛馬而能行者獨一人所致耳(太平御覽/車部鹿車)
東夷之人以牛骨占事呈吉示凶無不中牛非智之物
骨者若此之効(太平御覽方/術部牛蹄)
葛小人得其葉以為羮君子得其材以為絺(太平御覽/百卉部葛)
叅絲之絞以絃琴緩張則撓急張則絶(太平御覽/布帛部絲)
啼人者絆其足囓人者截其耳(埤雅品/物門犬)
傅弓以燕牛之角纒弓以荆麋之筋糊弓以河魚之膠
(埤雅品/物門魴)
艾可乂疾久而彌善(埤雅品/物門艾)
今夫農時雨既至脱衣就功首戴茅蒲身衣襏襫(襏襫/蓑薜)
(衣也○爾/雅翼臺)
五弓弧弓以授射甲革椹質者夾弓庾弓以授射豻侯
鳥獸者唐弓大弓以授學射者使者勞者(玉海兵/制弓矢)
凡矢枉矢絜矢利火射用諸守城車戰殺矢鍭矢用諸
近射田獵矰矢茀矢用諸弋射恒矢庳矢用諸散射(玉/海)
(兵制/弓矢)
秋禽之肥易牙和之非不美也彭祖以為傷夀故不食
(困學紀聞/卷十諸子)
上藥一百二十種為君主養命以應天無毒多服久服
不傷人欲輕身益氣不老延年者本上經中藥一百二
十種為臣主養性以應人無毒有毒斟酌其宜欲遏病
補虚羸者本中經下藥一百二十五種為佐使主治病
以應地多毒不可久服欲除寒熱邪氣破積聚愈疾者
本下經(本草上/藥卷一)
療寒以熱藥療熱以寒藥飲食不消以吐下藥鬼疰蟲
毒以毒藥癰腫瘡癅以瘡藥風濕以風濕藥各隨其所
宜(本草/一卷)
藥有陰陽配合子母兄弟根莖花實草石骨肉有單行
者有相須者有相使者有相畏者有相惡者有相反者
有相殺者凡此七情和合視之當用相須相使者良勿
用相惡相反者若有毒宜制可用相畏相殺者不爾勿
合用也(本草/一卷)
地不為獸生芻而獸食芻不為人生枸而人食枸無為
於萬物而萬物各適其所用則莫不贍矣(道德/經註)
如陶師輪繩是為作因如燈燭照闇中物是名了因(元/陽)
(妙經/卷九)
草生五色五色之變不可勝視草生五味五味之美不
可勝極嗜欲不同各有所通(黃帝素問内經/六節藏象論)
凡刺之要官鍼最妙九鍼之宜各有所為長短大小各
有所施也不得其用病弗能移(黃帝素問靈/樞經官鍼)
膏粱菽藿之味何可同也氣滑即出疾其氣濇則出遲
氣悍則鍼小而入淺氣濇則鍼大而入深深則欲畱淺
則欲疾以此觀之刺布衣者深以畱之刺大人者㣲以
徐之此皆因氣慓悍滑利也(黄帝素問靈/樞經根結)
譬如持燒熟缾詣河取水若池若井若泉若渠當知此
缾終不爛壊何以故是缾善熟堪任盛水極堅牢故(波/羅)
(蜜多經卷三/百一十二)
譬泥之在均金之在鍜唯所用耳豈有限哉(波羅蜜多/經卷五百)
(九十/一序)
如人披求芭蕉莖實雖不可得而有葉用(波羅蜜多經/卷五百九十)
(六/)
譬如諸大城中所棄糞穢若置甘蔗蒲桃田中則有利
益(大寳積經卷/一百一十二)
譬如好酒香味具足是酒之醍醐醡取已盡下有糟滓
人所惡賤無所施用(大寳積經卷/一百一十三)
譬如畫堂不以燋柱而作莊嚴(僧伽吒/經卷一)
譬如有人以木挑火木則漸燒(僧伽吒/經巻三)
猶如箭工用檢撓箭其箭已直不復用檢所以者何彼
人本所為者其事已成(中阿含/經卷四)
猶如居士為過泉水故作通水槽持斧入林如打諸樹
若堅實者其聲便小若空中者其聲便大居士知已便
斫治節擬作通水槽(中阿含經/卷二十九)
如世人有三種瓫有一水瓫堅完不損無有孔裂亦無
滲漏其第二瓫亦完不破無有孔裂少有滲漏第三瓫
者亦破亦漏彼人注水應先何器對曰先於不破漏者
完器滿已注第二器其第二器雖完不破然小滲漏其
第三瓫雖復漏破亦應注水為未漏間暫得用(別譯襍/阿含經)
(卷十/五)
若人食油則得力若食蘇者得好色食麻滓菜無色力
(大智度/論卷二)
譬如利刀以割泥土遂成鈍器(大智度論/卷十四)
如人得利刀宜應有益中用不於無益中用(十住毘婆/沙論卷八)
　　　失實
鼎之為義下實上虚是空以待物者也鼎耳之用亦宜
空以待鉉今九三處下體之上當此鼎之耳宜居空之
地而以陽居陽是以實處實者也既實而不虚則變革
鼎耳之常義也常所納物受鉉之處今則塞矣(周易正/義鼎)
雖則七襄不成報章睆(音/莞)彼牽牛不以服箱東有啓明
西有長庚有捄天畢載施之行(詩小雅/大東)
東方有啓導日明之星西方有增長續日之星此亦何
曾能有啓續乎(毛詩正/義大東)
睆然而明者彼牽牛之星雖則有牽牛之名而不曾見
其牽牛以用於牝服大章之箱也(毛詩正/義大東)
捄然而長者在天之畢也徒則施之於二十八宿之行
列而已亦何曾見其掩兔載肉之用乎(毛詩正/義大東)
織之用緯一來一去是報反成章今織女之星駕則有
西而無東不見倒反是有名無成也(毛詩正/義大東)
觚不觚觚哉觚哉(論語/雍也)
一升曰爵二升曰觚觚哉觚哉言非觚也以喻為政不
得其道則不成(何宴解/論雍也)
不揣其本而齊其末方寸之木可使高於岑樓金重於
羽者豈謂一鉤金與一輿羽之謂哉(孟子告/子下)
不節其數累積方寸之木可使高於岑樓岑樓山之鋭
嶺者寧可謂寸木高於山邪金重於羽謂多少同而金
重耳一帶鉤之金豈重一車羽邪如取食色之重者比
禮之輕者何翅食色重哉(趙氏註孟/告子下)
　
　
　
　
　
　
　
　
　
　
　
　
　
　
　喻林卷一百二十
