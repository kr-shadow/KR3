#+TITLE: 石渠寶笈-清-張照
#+DATE: 2018-05-12 10:18:05
#+SOURCE: github.com/kanripo/KR3h0063 master 81c4ebf5                
　　　乾隆九年二月初十日奉
　上諭
三朝御筆藏之金匱者焜煌典重實為超越前古朕毎
　　一捧觀輙増永慕所當敬為什襲貽我後人又内
　　府所儲厯代書畫積至萬有餘種籖軸既繁不無
　　真贋頃釋道二典已編為秘殿珠林一集此外並
　　宜詳加别白遴其佳者薈萃成編朕少年時間涉
　　獵書繪登極後毎緣幾暇結習未忘弄翰抒毫動
　　成卷帙應一並分類詮次用誌歲月至臣工先後
　　經進書畫暨傳入御府者往往有可觀覽選擇排
　　比亦足標藝林之雅且我
列聖貽留墨寳厯乆逾新即前賢斷紙零縑用是有所
　　稽考朕於清讌之餘偶一披閲悦心研慮左圖右
　　史古人豈其逺哉欽此
欽定四庫全書
石渠寳笈凡例
　　　一是書首冠
四朝宸翰其人手蹟則謹依年代前後先列朝次無名
　　　次國朝先冊次卷次軸書畫既區上次攸别各
　　　以周興嗣千文中一字編記並仿秘殿珠林體
　　　例顧此書卷帙更繁叙録不無小異而大段規
　　　模則總歸一致也
　　　一我朝
聖
聖相承道德光華發為文藻
四朝宸翰焜耀萬世冊巻軸各以類分就中以標題尤
　　　典重者弁首至臨摹古人則仍從舊蹟次第凡
青宫時翰墨又歸於後不以編年為序也
　　　一秦漢以來尚矣六朝五代唐宋元明列朝大
　　　較燦如眉列而各朝内又詳攷本人列傳依年
　　　叙録國朝亦以先後年歳自為分别臺閣山林
　　　及方外女史更不另為位置文字因縁固當如
　　　是
　　　一是編所收皆古今名蹟雖或臨本逼真亦暨
　　　置之次等題疑俱仍其舊而真贋自別(如次等/書有二)
　　　(王褚桞次等畫/有荆闗董巨)
　　　一冊卷軸之後又别為書畫合璧一門然必其
　　　工力悉敵方稱雙美其有年代懸殊及書畫未
　　　必兩佳者則仍各從其類等諸附庸不為並重
　　　也
　　　一釋道二氏既編為秘殿珠林一集是編亦間
　　　有渉二氏語者然所書非某偈某經所畫非祗
　　　林丹室則亦同為月露風雲而已故是編仍為
　　　收入
　　　一書畫首詳本幅先分别牋絹與書之真草篆
　　　𨽻畫之墨畫著色及本人欵識圖章或他人題
　　　跋在夲幅者暨收蔵押縫諸印以次叙録不奸
　　　不僣其冊則前後副頁次及餘副卷則前後隔
　　　水次引首又次拖尾軸則左右邉幅次及詩塘
　　　題記夥􁀙謹依其次欲使條理井然觀者可無
　　　㽞目也
　　　一上等叙述尤詳總無一字之遺惟題跋人圖
　　　印後刪以欵字已明不須重贅也次等則但記
　　　本人題識不叙印章其有經
　御筆題跋者仍謹為詳録至他人題跋則但云某題一
　　　某跋一不録全文禮從其降所以别於上等又
　　　上等本幅則謹記高廣若干用明珍惜次等則
　　　畧之以省登記之繁
　　　一凡所登記其題跋與印章俱謹依前後冊則
　　　曰幅前幅後卷則曰卷前卷後軸則曰左方右
　　　方上方下方其為前代内府收蔵之寳統以璽
　　　書之名人印章統以印書之其間有諸印或㡬
　　　印(如三印/四印云)有巻前卷後或卷首巻尾不無小異
　　　一書畫中有
聖祖暨我
　皇上書籖並題跋者則於各項叙述之後敬為登載
　　　不敢與諸人題跋一例
　　　一名跡流傳㡬經裝背欵字已失或原無題欵
　　　經名人鑒跋確有據依或書法畫宗的然無欵
　　　為某某者則以無欵或未署欵書之仍歸列朝
　　　有名人類其稍渉疑似未為傳信則分别墨氣
　　　絹色約畧唐宋别為無名氏一門亦夏五缺文
　　　之意
　　　一上等中題跋既全録原文其間有但署别號
　　　及無名者其印章可識或别有攷據則仍書某
　　　某其概無可証則但書題句云跋語云直録其
　　　題跋之詞而以後署某字書之不敢臆為附㑹
　　　用以闕疑存考
　　　一真蹟中如羲獻手墨一字亦不易得其殘縑
　　　斷幅必以㡬行㡬字謹記之所以别於後代諸
　　　家吉光片羽珍重應更逾十倍也
　　　一全幅中或有割裂弗全題識中或有訛舛字
　　　句又白璧無瑕或俗子贋作一詩一跋此類則
　　　間加按語祗以别白是非而賛美之詞不贅
　　　一古人名蹟輾轉流傳收蔵不一手前人無論
　　　矣本朝則雙峰閣思原堂二家題識圖章概刪
　　　不録以其無闗輕重且春秋遺意也
　　　一刻絲繡線雖工亦為降格皆附於本項無名
　　　氏之後毋庸别分門類又便面盛於有明名人
　　　真蹟徃徃可見然一冊多至數十家其年代前
　　　後參差不等亦總歸於列朝之末
　　　一書畫分貯乾清宫飬心殿重華宫御書房四
　　　處俱各用鑒蔵璽以别之又石渠寳笈乾隆御
　　　覧之寳二璽冊巻軸皆同上等者則益以乾隆
　　　鑒賞三希堂精鑑璽宜子孫三璽既分貯四處
　　　所編字號仍分部排次取其便於觀覽
　　　一我
　皇上宸翰富有日新又御府後此所收古今名蹟亦
　　　未可槩以起訖並擬另入續集再為編次
　　　一是編始於乾隆甲子仲春成於乙丑冬十月
　　　奉
　敕排纂諸臣有不能終始其事者然既均効編摩即
　　　當與名其列今仍照被
　命名次署銜用志縁起(臣/)張照(臣/)梁詩正(臣/)勵宗萬(臣/)
　　　張若靄(臣/)莊有恭(臣/)裘曰修(臣/)陳邦彦(臣/)觀保
　　　(臣/)董邦逹恭記
欽定四庫全書　　　　　子部八
石渠寶笈總目　　　　　　藝術類一(書畫之屬/)
　卷一
　　　貯
　　乾清宫一
　巻二
　　　貯
　　乾清宫二
　巻三
　　　貯
　　乾清宫三
　巻四
　　　貯
　　乾清宫四
　巻五
　　　貯
　　乾清宫五
　巻六
　　　貯
　　乾清宫六
　卷七
　　　貯
　　乾清宫七
　卷八
　　　貯
　　乾清宫八
　巻九
　　　貯
　　乾清宫九
　卷十
　　　貯
　　養心殿一
　卷十一
　　　貯
　　養心殿二
　巻十二
　　　貯
　　養心殿三
　卷十三
　　　貯
　　養心殿四
　巻十四
　　　貯
　　養心殿五
　巻十五
　　　貯
　　養心殿六
　卷十六
　　　貯
　　養心殿七
　卷十七
　　　貯
　　養心殿八
　巻十八
　　　貯
　　養心殿九
　卷十九
　　　貯
　　三希堂
　巻二十
　　　貯
　　重華宫一
　卷二十一
　　　貯
　　重華宫二
　巻二十二
　　　貯
　　重華宫三
　卷二十三
　　　貯
　　重華宫四
　巻二十四
　　　貯
　　重華宫五
　巻二十五
　　　貯
　　重華宫六
　巻二十六
　　　貯
　　重華宫七
　巻二十七
　　　貯
　　重華宫八
　巻二十八
　　　貯
　　御書房一
　卷二十九
　　　貯
　　御書房二
　巻三十
　　　貯
　　御書房三
　巻三十一
　　　貯
　　御書房四
　卷三十二
　　　貯
　　御書房五
　卷三十三
　　　貯
　　御書房六
　巻三十四
　　　貯
　　御書房七
　巻三十五
　　　貯
　　御書房八
　巻三十六
　　　貯
　　御書房九
　巻三十七
　　　貯
　　御書房十
　卷三十八
　　　貯
　　御書房十一
　卷三十九
　　　貯
　　御書房十二
　卷四十
　　　貯
　　御書房十三
　卷四十一
　　　貯
　　學詩堂
　卷四十二
　　　貯
　　畫禪室
　巻四十三
　　　貯
　　長春書屋
　　随安室
　　攸芋齋
　巻四十四
　　　貯
　　翠雲館
　　潄芳齋
　　静怡軒
　　三友齋
　　　　(臣/)等謹按
　　欽定石渠寶笈四十四卷乾隆九年奉
　　勅撰書評畫品肇自六朝張彦逺始彚其總依據
　　　　舊文粗陳名目而已不能近見真迹也唐宋
　　　　以來記載日夥或精於賞鑒而限於見聞或
　　　　長於蒐羅而短於辨别迄未能兼收衆論定
　　　　著一編為藝林之鴻寶我
　　　國家承平景運一百餘年
　　　内府所收既多人間所未睹我
　　皇上幾餘㳺藝妙契天工又
　　睿鑒所臨物無匿狀是以
　　品評甲乙既博且精
　　特命儒臣録為斯帙以貯藏
　　　殿閣依次提綱以書冊畫冊書畫合冊書巻畫
　　　　巻書畫合巻書軸畫軸書畫合軸分條列目
　　　　其箋素尺寸印記姓名賦詠䟦識與奉有
　　御題
　　御璽者皆一一臚載纎悉必詳而
　三朝宸翰
　　皇上御筆尤珍逾球璧光燦儀璘仰見未明
　　勤政之餘乙夜
　　觀書之暇松雲棟牖穆穆凝神所為頗養天和
　　　　怡情悦性者不過㳺心翰墨寄賞丹青與前
　　　　代帝王務侈紛華靡麗之觀者迥不侔也乾
　　　　隆四十六年十一月恭校上
　　　　　　　總纂官(臣/)紀昀(臣/)陸錫熊(臣/)孫士毅
　　　　　　　總　校　官　(臣/)　陸　費　墀
欽定四庫全書
石渠寳笈卷一目錄
　　　貯
　　乾清宫一
四朝宸翰
　　　書冊
世祖章皇帝御臨諸名家帖
　　　書卷
世祖章皇帝御書聖經
世祖章皇帝御臨蘇軾滿庭芳詞
　　　書軸
世祖章皇帝御臨文徴明詩帖
　　　書軸
世祖章皇帝御筆梅花
世祖章皇帝御筆山水
世祖章皇帝御筆葡萄
世祖章皇帝御筆畫竹
世祖章皇帝御筆竹石
世祖章皇帝御筆仿關仝山水
世祖章皇帝御筆仿董源山水
世祖章皇帝御筆仿郭熙山水
世祖章皇帝御筆仿范寛山水
世祖章皇帝御筆仿夏珪雪景
世祖章皇帝御筆仿米家山
世祖章皇帝御筆仿米友仁山水
世祖章皇帝御筆仿米友仁山水
世祖章皇帝御筆仿黄公望山水
世祖章皇帝御筆仿倪瓚山水
　　　書冊
聖祖仁皇帝御書周易折中序
聖祖仁皇帝御書性理精義序
聖祖仁皇帝御書朱子全書序
聖祖仁皇帝御書佩文韻府序
聖祖仁皇帝御書御選唐詩序
聖祖仁皇帝御書避暑山莊記
聖祖仁皇帝御書草訣百韻
聖祖仁皇帝御書千文
聖祖仁皇帝御書千文
　　　書卷
聖祖仁皇帝御書太極圖説
聖祖仁皇帝御書上帝閣讚
聖祖仁皇帝御書操舟説
聖祖仁皇帝御書賜裕親王札
聖祖仁皇帝御書千文
聖祖仁皇帝御書䟦語
聖祖仁皇帝御書䟦語
聖祖仁皇帝御書長壽星賦
聖祖仁皇帝御書行殿讀書賦
聖祖仁皇帝御書耕織圖序
聖祖仁皇帝御書古文淵鑒序
聖祖仁皇帝御書栢梁體詩序
聖祖仁皇帝御筆書通鑑綱目後
聖祖仁皇帝御書稼説
聖祖仁皇帝御書金蓮花賦
聖祖仁皇帝御書題畫詩
聖祖仁皇帝御臨蘇軾潁州西湖月夜泛舟詩
聖祖仁皇帝御臨蘇軾前赤壁賦
聖祖仁皇帝御臨黄庭堅書孟郊詩
聖祖仁皇帝御臨米芾詩帖
聖祖仁皇帝御臨米芾詩帖
聖祖仁皇帝御筆仿米芾千字文
聖祖仁皇帝御臨趙孟頫書輞川詩
聖祖仁皇帝御臨趙孟頫書歸田賦
聖祖仁皇帝御臨趙孟頫書䊵扇賦
聖祖仁皇帝御臨趙孟頫書秋聲賦
聖祖仁皇帝御臨董其昌詩帖
聖祖仁皇帝御臨董其昌書舞鶴賦
聖祖仁皇帝御臨董其昌書滕王閣序
聖祖仁皇帝御臨董其昌書駕幸太學賦
聖祖仁皇帝御臨董其昌書麒麟賦
聖祖仁皇帝御臨董其昌書五栁先生傳
　　　書軸
聖祖仁皇帝御書乾九五爻辭
聖祖仁皇帝御書聖經
聖祖仁皇帝御書唐句
聖祖仁皇帝御書五臺碧山寺碑文
聖祖仁皇帝御書五臺殊象寺碑文
聖祖仁皇帝御臨米芾書泰階六符賦
聖祖仁皇帝御臨宋髙宗書漢髙祖求賢詔
聖祖仁皇帝御臨董其昌詩帖
聖祖仁皇帝御臨董其昌詩帖
聖祖仁皇帝御臨董其昌書樂志論
聖祖仁皇帝御臨董其昌仿趙孟頫詩
聖祖仁皇帝御臨董其昌蘭亭帖
聖祖仁皇帝御臨董其昌書老人星賦
欽定四庫全書
石渠寶笈卷一
　　貯
　乾清宫一
宸翰
　　書冊
世祖章皇帝御臨諸名家帖五冊
　　　黄箋本第一冊為順治十五年書臨王羲之樂
　　　毅論分段署月日中楷書千文凡二則計二十
　　　四頁第二冊至第四冊皆順治十六年書第二
　　　冊臨黄庭堅嶽雲帖凡十三則計二十六頁第
　　　三冊節臨趙孟頫書離騷凡八則計十七頁第
　　　四冊雜臨鍾繇一則王羲之三則王獻之二則
　　　王廙一則懷素一則歐陽詢二則顔真卿一則
　　　蘇軾一則蔡襄一則董其昌一則計十五頁俱
　　　分段署月日第五冊為順治十七年書臨虞世
　　　南書孔子廟堂碑分十則署月日計二十五頁
　　　頁髙九寸五分廣一尺一寸八分
　　書卷
世祖章皇帝御書聖經一卷
　　　黄箋本行楷大書卷前署聖經二字卷髙一尺
　　　四寸五分廣三丈九尺二寸四分
世祖章皇帝御臨蘇軾滿庭芳詞一卷
　　　黄箋本大楷書欵識云己亥冬對臨東坡之帖
　　　卷髙一尺三寸廣一丈九尺
　　書軸
世祖章皇帝御臨文徵明詩帖一軸
　　　素箋本行楷書七言絶句一首欵識云己亥冬
　　　臨文徵明書軸髙四尺八寸七分廣一尺九寸
　　　一分
　　畫軸
世祖章皇帝御筆梅花一軸
　　　素綾本墨畫欵識云順治乙未孟冬御筆戲寫
　　　上鈐廣運之寶璽一軸髙三尺四寸八分廣一
　　　尺七寸三分
世祖章皇帝御筆山水一軸
　　　素綾本墨畫欵識云順治乙未仲冬朔日御筆
　　　寫上鈐廣運之寶璽一又另行署賜大學士劉
　　　正宗七字軸髙四尺七寸五分廣一尺六寸一
　　　分
世祖章皇帝御筆葡萄一軸
　　　雲母箋本墨畫欵署御筆上鈐廣運之寶璽一
　　　右方下又識云順治乙未仲冬朔日寫上鈐萬
　　　幾餘暇寄興圖書潄六藝之芳潤怡情翰墨措
　　　萬物于筆端二璽軸髙三尺七寸廣一尺九寸
　　　二分
世祖章皇帝御筆畫竹一軸
　　　素箋本墨畫欵識云順治乙未仲冬御筆戲寫
　　　上鈐廣運之寶璽一軸髙二尺六分廣八寸五
　　　分
世祖章皇帝御筆竹石一軸
　　　素綾本墨畫欵識云順治丙申夏日御筆畫下
　　　有廣運之寶萬幾餘暇二璽前有體元齋璽一
　　　軸高四尺七寸七分廣一尺六寸一分
世祖章皇帝御筆倣闗仝山水一軸
　　　素綾本墨畫欵識云丙申孟秋御筆倣五代闗
　　　仝筆意畫下有廣運之寶萬幾餘暇二璽前有
　　　體元齋璽一軸高四尺八寸五分廣一尺六寸
　　　四分
世祖章皇帝御筆仿董源山水一軸
　　　素綾本墨畫欵識云丙申季秋御筆仿宋董源
　　　筆意畫軸髙四尺八寸五分廣一尺六寸二分
世祖章皇帝御筆仿郭熙山水一軸
　　　素綾本墨畫欵識云丙申仲秋御筆仿宋郭熙
　　　筆意畫下有廣運之寶萬幾餘暇二璽前有體
　　　元齋璽一軸髙四尺八寸八分廣一尺六寸四
　　　分
世祖章皇帝御筆倣范寛雪景一軸
　　　素綾本墨畫欵識云丙申仲秋御筆仿宋范寛
　　　筆意畫下有廣運之寶萬幾餘暇二璽前有體
　　　元齋璽一軸髙四尺八寸五分廣一尺六寸七
　　　分
世祖章皇帝御筆仿夏珪雪景一軸
　　　素綾本墨畫欵識云丙申孟秋御筆仿宋夏珪
　　　筆意畫下有廣運之寶萬幾餘暇二璽前有體
　　　元齋璽一軸髙四尺八寸八分廣一尺六寸七
　　　分
世祖章皇帝御筆倣米家山一軸
　　　素牋本墨畫欵識云順治歳在乙未仲冬望日
　　　御筆倣宋米元章父子畫賜司吏院承院王進
　　　善上鈐廣運之寶萬幾餘暇二璽左方上有寄
　　　興圖書潄六藝之芳潤怡情翰墨措萬物于筆
　　　端璽一軸髙三尺五寸二分廣一尺六分
世祖章皇帝御筆倣米友仁山水一軸
　　　素綾本墨畫欵識云丙申孟秋御筆倣宋小米
　　　筆意畫下有廣運之寶萬幾餘暇二璽前有體
　　　元齋璽一軸髙四尺九寸廣一尺六寸四分
世祖章皇帝御筆倣米友仁山水一軸
　　　素綾本墨畫欵識云順治丙申夏日御筆倣小
　　　米筆意畫下有廣運之寶太和主人二璽前有
　　　體元齋璽一軸髙四尺七寸廣一尺六寸二分
世祖章皇帝御筆倣黄公望山水一軸
　　　素綾本墨畫欵識云順治歳在乙未仲冬望日
　　　御筆仿元黄子乆畫賜尚方院左承議郭進忠
　　　上鈐廣運之寶萬幾餘暇二璽左方上有寄興
　　　圖書潄六藝之芳潤怡情翰墨措萬物于筆端
　　　璽一軸髙三尺六寸四分廣一尺五寸五分
世祖章皇帝御筆仿倪瓚山水一軸
　　　素綾本墨畫欵識云丙申季秋御筆仿元倪瓚
　　　筆意畫軸髙四尺八寸六分廣一尺六寸五分
　　書冊
聖祖仁皇帝御書周易折中序一冊
　　　素牋本楷書末幅欵識云康熙五十四年春三
　　　月十八日書後有體元主人稽古右文之章二
　　　璽首幅前署御製周易折中序七字冊計六幅
　　　幅高六寸八分廣四寸六分
聖祖仁皇帝御書性理精義序一冊
　　　素箋本楷書末幅欵識云康熙五十六年春二
　　　月初一日書後有體元主人萬幾餘暇二璽首
　　　幅前署御製性理精義序七字冊計六幅幅髙
　　　六寸八分廣四寸七分
聖祖仁皇帝御書朱子全書序一冊
　　　素牋本楷書末幅欵識云康熙五十二年歳在
　　　癸巳夏六月敬書後有體元主人稽古右文之
　　　章二璽首幅前署御製朱子全書序七字冊計
　　　二十七幅幅髙六寸八分廣四寸
聖祖仁皇帝御書佩文韻府序一冊
　　　素牋本行楷書末幅欵識云康熙五十年十月
　　　題後有體元主人萬幾餘暇二璽首幅前署御
　　　製佩文韻府序七字冊計十二幅幅髙五寸二
　　　分廣三寸四分
聖祖仁皇帝御書御選唐詩序一冊
　　　素牋本楷書末幅欵識云康熙五十二年三月
　　　上旬題並書後有體元主人萬幾餘暇二璽首
　　　幅前署御選唐詩序五字冊計十幅幅髙五寸
　　　九分廣三寸七分
聖祖仁皇帝御書避暑山莊記一冊
　　　素牋本楷書末幅欵識云康熙五十年六月下
　　　旬書後有體元主人萬幾餘暇二璽首幅前署
　　　御製避暑山莊記七字冊計十幅幅髙六寸一
　　　分廣三寸九分
聖祖仁皇帝御書草訣百韻一冊
　　　灑金牋本草書後頁欵識云康熙乙未夏再書
　　　下有康熙稽古右文二璽冊計三十六頁頁髙
　　　五寸五分廣六寸
聖祖仁皇帝御書千文一冊
　　　素牋本草書後頁欵識云康熙甲戌夏日書後
　　　有體元主人萬幾餘暇二璽首頁有康熙御筆
　　　璽一冊計十一頁頁髙七寸七分廣七寸六分
聖祖仁皇帝御書千文一冊
　　　灑金牋烏絲闌本草書後頁欵識云康熙五十
　　　四年秋再書下有康熙稽古右文二璽冊計十
　　　六頁頁髙五寸五分廣五寸九分
　　書卷
聖祖仁皇帝御書太極圖説一卷
　　　灑金牋本行楷書欵識云康熙五十一年歳次
　　　壬辰六月山莊再敬書下有康熙宸翰勅幾清
　　　晏二璽卷前有淵鑒齋璽一卷髙一尺六寸二
　　　分廣三丈二寸五分
聖祖仁皇帝御書上帝閣讚一卷
　　　灑金牋本大楷書欵識云康熙五十一年六月
　　　吉旦敬書上鈐康熙御筆之寶璽一卷前署上
　　　帝閣讚四字卷髙二尺二寸七分廣二丈八尺
　　　三寸六分
聖祖仁皇帝御書操舟説一卷
　　　素牋本草書未署欵後有體元主人萬幾餘暇
　　　二璽卷前有康熙宸翰璽一卷髙八寸七分廣
　　　一尺九寸四分
聖祖仁皇帝御書賜裕親王札一卷
　　　宣德牋本行楷書凡二則後有體元主人萬幾
　　　餘暇二璽卷髙七寸六分廣一尺六寸五分
聖祖仁皇帝御書千文一卷
　　　宣德箋本楷書欵識云康熙庚午初夏臨下有
　　　康熙宸翰萬幾餘暇二璽卷髙七寸四分廣八
　　　尺八寸九分
聖祖仁皇帝御書跋語一卷
　　　宣德箋本凡二則第一則小楷書跋資政要覽
　　　後有康熙稽古右文二璽第二則行楷書跋蘭
　　　亭帖後有康熙宸翰萬幾餘暇二璽卷髙七寸
　　　五分廣一尺八寸二分
聖祖仁皇帝跋語一卷
　　　素牋本行楷書凡三則第一則跋董其昌書晝
　　　錦堂記第二則跋米芾書天馬賦第三則跋趙
　　　孟頫書不自棄文未署欵後有康熙稽古右文
　　　幾暇怡情三璽卷前有佩文齋璽一卷髙七寸
　　　六分廣一尺八寸
聖祖仁皇帝御書長夀星賦一卷
　　　素綾本行書未署欵後有康熙宸翰稽古右文
　　　之章二璽卷前有淵鑒齋璽一卷髙一尺一寸
　　　廣九尺七寸六分
聖祖仁皇帝御書行殿讀書賦一卷
　　　素箋本行書欵識云康熙甲子冬至前書後有
　　　體元主人稽古右文之章二璽卷前署行殿讀
　　　書賦有序七字又日鏡雲伸璽一卷末臣張英
　　　跋云敬觀
御製併書行殿讀書賦仰見
聖心稽古典學符乎天健雖當時巡彌勤誦讀賦辭鴻
　　　麗逺配典謨以此敦勵來兹垂法萬世猗歟盛
　　　矣
御書圓勁相含體格精妙温潤同于珠璧神采炳于日
　　　星備八法之楷模兼諸家之美善曠代鉅觀瞻
　　　仰何極(臣/)張英恭跋又(臣/)顧藻跋云洪惟我
皇上法天出治稽古敷文化成之盛迥越三五恭誦
御製行殿讀書賦伏稔
駐蹕行宫猶且左圖右史常勤丙夜
宸章炳赫若挾風霆于尺幅飛泉瀑于毫端煥乎有文
　　　淵然莫測而
睿翰流輝則雲漢為昭日星垂麗彚衆體而得其精集
　　　大成而臻于化(臣/)藻學識淺疎遭逢
聖主瞻仰光華眞千載一時之遇敬抒歡忭敢効頌颺
　　　(臣/)顧藻恭跋又(臣/)勵杜訥跋云
皇上勤民省方同諮田野駐蹕之時則披覽圖史丙夜
　　　不輟孜孜忘倦之淵衷發為
天藻義藴𢎞博光嫓典謨
聖學之髙深乾元之行健自有載籍以來未之前聞
奎翰堅凝峭傑古欎絶倫結搆既極精嚴神采復極煒
　　　煥儼若山岳聳峙日月昭融誠冊府之鴻模為
　　　藝林所永寶也(臣/)獲仰瞻曷勝榮慶(臣/)勵杜訥
　　　恭跋又(臣/)胡會恩跋云
皇上天縱之聖日勤萬幾聽政之餘必親經史雖時邁
　　　省方乙夜勿輟斯賦所由作也
濬思淵發神藻天開玉振金聲超絶衆妙
奎畫元氣中涵光華四照出入造化卷舒風雲夐哉集
　　　書學之大成矣(臣/)承
命賜觀得以仰瞻
鴻製周環循誦晃耀心目頌颺讚嘆莫罄髙深微(臣/)榮
　　　遇于斯為至謹拜手稽首書于卷末以誌億萬
　　　年琬琰之傳永永無極云(臣/)胡會恩恭跋又(臣/)
　　　孫岳頒跋云詩誦就將書陳遜敏法天行健蓋
　　　心乎學者也恭讀
御製知稽古之功雖巡行靡間以萬幾之餘暇極夙夜
　　　之精勤含英咀華發揮心得始終條理該貫藝
　　　文洵垂世之典謨不僅為賦體之軌範也至
御筆之心手調和法完神密擬之海􁁃山立日麗星輝
　　　斯堪彷彿(臣/)幸際
盛時獲觀
宸翰不勝踴躍歡忭之至(臣/)孫岳頒恭跋巻髙七寸七
　　　分廣八尺二寸七分
聖祖仁皇帝御書耕織圖序一卷
　　　宋牋本行草書欵識云康熙三十五年春二月
　　　社日題并書下有我思古人述而不作二璽卷
　　　前署御製耕織圖序六字有惜寸陰璽一卷髙
　　　七寸九分廣五尺八寸二分
聖祖仁皇帝御書古文淵鑒序一卷
　　　素牋本行草書欵識云康熙二十四年十二月
　　　題并書下有我思古人述而不作二璽卷前署
　　　御製古文淵鑒序七字有佩文齋璽一卷髙六
　　　寸六分廣六尺三寸二分
聖祖仁皇帝御書栢梁體詩序一卷
　　　素牋本楷書欵識云康熙二十一午正月十四
　　　日御筆上鈐康熙宸翰璽一卷後有沈荃書栢
　　　梁體聯句詩欵識云日講官起居注詹事府詹
　　　事兼翰林院侍讀學士加禮部侍郎(臣/)沈荃奉
勅書卷髙七寸八分廣四尺八分
聖祖仁皇帝御筆書通鑑綱目後一卷
　　　宣德箋本楷書未署欵後有康熙宸翰萬幾餘
　　　暇二璽卷前署書通鑑綱目後六字卷髙七寸
　　　六分廣一尺三寸四分
聖祖仁皇帝御書稼説一卷
　　　素牋本楷書未署欵後有康熙稽古右文萬幾
　　　餘暇三璽卷前署稼説二字有惜寸陰璽一卷
　　　髙六寸三分廣一尺六寸五分
聖祖仁皇帝御書金蓮花賦一卷
　　　素綾本行楷書欵識云癸未書下有康熙宸翰
　　　保合太和二璽卷前署金蓮花賦四字有佩文
　　　齋璽一卷髙七寸五分廣六尺七寸九分
聖祖仁皇帝御書題畫詩一卷
　　　素牋本行書七言截句一首欵識云題畫六十
　　　一年書卷髙八寸八分廣二尺一寸
　　　此卷暨唐句一軸皆康熙六十一年
聖祖御筆賜我
　皇上者越雍正八年
　上在青宫時作
聖祖仁皇帝恩賜御書記今敬鐫龍箱上記曰憶自年
　　　十二時隨
皇祖聖祖仁皇帝駕往熱河避暑朝夕隨侍
皇祖萬幾之暇輒流覽書史或
親灑宸翰(御名/)從旁竊觀心慕而未敢以請也
皇祖顧(御名/)曰汝愛吾書乎賜長幅一復賜横幅一扇
　　　一皆持以告我
皇父寶而藏之其年冬
龍馭上賓哀痛沉篤每展閲
御筆手澤猶存涕涔涔下乃肅容拜手而為之記曰嗚
　　　呼
皇祖之孫百餘人其中聰明才識好學博文年長于(御/)
　　　(名/)而任事于朝者彬彬濟濟(御名/)年甫弱齡性
　　　復鈍魯顧特被
恩寵迥異他人者豈非我
皇祖推愛我
皇父之心比諸孫有獨摯乎今雖八載
聖訓慈顔宛然如昨豈徒桮棬之慟已哉昔歐陽修作
　　　宋仁宗飛白記謂仁宗德澤涵濡于天下者四
　　　十餘年田夫野老猶悲歌思慕况得望清光而
　　　承恩寵者尤相與流涕不置我
皇祖君臨天下六十餘年聖德之廣大化澤之𢎞深享
　　　年之有永過于仁宗萬萬歐陽修不過受知近
　　　臣為僚采作記尚流連咨嗟慨想而不能自禁
　　　况(御名/)以孫枝日侍晨夕誨愛特深親侍
皇祖之揮毫躬受錫予其流連咨嗟慨慕更當何如因
　　　書以誌不忘云
聖祖仁皇帝御臨蘇軾潁州西湖月夜泛舟詩一卷
　　　素綾本大楷書欵識云康熙辛亥孟夏日臨東
　　　坡之帖後有體元主人萬幾餘暇二璽卷前署
　　　御筆二字上鈐宣文之寶璽一卷髙一尺二寸
　　　四分廣一丈六尺五寸二分
聖祖仁皇帝御臨蘇軾前赤壁賦一卷
　　　素絹本草書欵識云臨蘇軾書下有康熙宸翰
　　　勅幾清晏二璽卷前有淵鑒齋璽一卷髙一尺
　　　五寸廣一丈一尺六寸五分
聖祖仁皇帝御臨黄庭堅書孟郊詩一卷
　　　灑金牋本楷書五言古詩一首欵識云臨黄庭
　　　堅書下有康熙宸翰璽一卷前有淵鑒齋璽一
　　　卷髙一尺三寸二分廣七尺四寸四分
聖祖仁皇帝御臨米芾詩帖一卷
　　　素絹本行楷書五言排律詩二首欵識云臨襄
　　　陽米芾書下有康熙宸翰保合太和二璽卷前
　　　有日鏡雲伸璽一卷髙八寸廣六尺六寸三分
聖祖仁皇帝御臨米芾詩帖一卷
　　　素絹本行楷書五言排律一首未署欵後有康
　　　熙宸翰稽古右文之章二璽卷前有淵鑒齋璽
　　　一卷髙八寸廣七尺七寸
聖祖仁皇帝御筆倣米芾千字文一卷
　　　素絹本行楷書欵識云康熙壬午夏六月初庚
　　　後二日避暑口外雨霽風清四圍山色乘朝爽
　　　揮筆倣元章書法下有稽古右文之章璽一卷
　　　前有日鏡雲伸璽一拖尾(臣/)陳廷敬跋云(臣/)惟
　　　書稱堯文思舜文明禹文命昔者史臣將紀一
　　　代之至德至道大經大法必先首稱曰文文綦
　　　重矣而伏羲龍書神農穗書黄帝雲書爰自三
　　　皇已崇書道書綦重矣我
皇上𢎞帝王之治統闡神聖之心傳
天文覃敷
御書昭被紹隆皇古濟美唐虞猗歟盛哉弗可及已(臣/)
　　　嘗見
萬幾餘閒無他嗜好博覽羣書手不釋卷清明在躬英
　　　華發外煒煌
聖製昱曜斯文良由
天縱生知加以時敏典學故盛德日新大業丕顯如斯
　　　其至也若夫
宸章
睿翰旬月所書數餘萬幅秘府之藏充函屬棟時蒙
賜賚寵逮臣工鴻寶流傳光被天壤至
御書千文眞行草書已有數種各極其妙逺過古人頃
頒示倣米芾千文
仙毫結字
奎藻聯篇如日月星辰之麗于天而髙莫能窮焉如岳
　　　鎮海瀆之奠于地而厚莫可極焉(臣/)等前所謂
　　　體勢則經天緯地風采則出聖入神也璧合珠
　　　連龍翔鳳舉八文六義應手從心運闔闢之樞
　　　機用文章之矩矱髙掩東晉直轥襄陽(臣/)等前
　　　所謂無美不臻靡法不備也神完氣足幾動天
　　　隨儼然太乙下觀自有百靈潛衛(臣/)等前所謂
　　　千言長幅立刻揮成自始至終無一懈筆也遂
　　　以是卜
聖祚之遐昌慶
嵩齡于億萬凡此賡颺之實洵為遭遇之隆(臣/)等前請
　　　橅勒貞珉恭綴跋語荷蒙
俯允敢布愚忱(臣/)廷敬不勝瞻仰榮幸之至經筵講官
　　　吏部尚書(臣/)陳廷敬恭跋又(臣/)勵杜訥跋云(臣/)
　　　杜訥叨侍
　　内廷乆歴年所稔見我
皇上萬幾稍暇即撰文賦詩抽毫染翰雖盛暑隆寒每
　　　至丙夜弗輟用是
天藻星羅編垂百卷業成二集
宸書繁富夥够累笥連篋駢積芸齋曩荷
賜觀恭展竟日僅及百分之一二數年以來時蒙
頒賚内外諸臣邇者兼許自擬堂名旋濡
御墨拂素淋漓靡弗標新剏格出聖入神卿貳侍射之
　　　頃猶獲瞻仰
揮毫環跽籲干均邀
恩寵今自春入夏綾縑之外書側理二千餘幅除經賞
　　　給計存字一十三萬有奇
特宣手勅以所儲卷軸分錫閣臣以下凡三百餘人
聖朝異數振古罕聞兹
蹕駐塞垣時方炎夏裁答封事之後臨池未午結宇盈
　　　千郵筒馳付典司(臣/)等稽首敬閲體全法備璧
　　　合珠聯遒勁如山岳堅貞宕逸若鳳鸞鶱翥光
　　　儷日月勢沛江河至運筆之古茂沉欎盡脱從
　　　來蹊逕卓越歴代帝王名臣奚啻萬萬昭示䇿
　　　府藝林世奉鴻模異寶矧
御書千文大小真楷行草無一不備斯復長綃霧薄迅
　　　管風生妙致縱横中峰迥拔化工在手矩矱從
　　　心畫裡千鈞行間萬象盡善盡美讚誦難名益
　　　欽我
皇上道氣充周德元深厚健行廣運永慶
萬年(臣/)既拜覲
榮光更卜無疆
聖瑞曷勝踴躍歡忭之至都察院左副都御史(臣/)勵杜
　　　訥恭跋又(臣/)孫岳頒跋云欽惟
皇上萬幾餘暇寄興臨池或大書題額或直揮長幅無
　　　不元氣渾涵八法具備良由
天縱神姿加以
聖功不息固宜超詣入化也兹者
駕幸塞垣值風清雨霽之時倣米芾千字文一卷不竟
　　　日而成
特賜翰林官恭覽(臣/)岳頒幸與其列仰瞻之下行欵適
　　　均結搆完密非精神力量萬分具足未易觀成
　　　于俄頃且盡美盡善如斯也
聖算綿長于斯可卜私心慶幸忭舞曷勝(臣/)仰承
聖訓粗知㸃畫向雖於
御書法帖中備觀千字文真行草各種而今兹所見益
　　　日異月新(臣/)誠莫測
聖學之髙深惟有頫首歎奇絶而已謹拜手稽首而獻
　　　頌曰惟天行健惟聖時憲敬德慎修厥中以建
　　　我
皇勤政旰食宵衣巡行郊甸爰駕六飛順令夏苗塞垣
駐蹕批答章奏早夜無逸留心書射
天縱之餘决拾既閒澄懷以居染翰臨池墨光璀璨山
　　　色四圍環拱几案維時雨歇溽暑疑秋清風徐
　　　來披拂林邱絹素横陳柔潤若水興酣落筆日
　　　不移晷立成千字自昔未聞得心應手布濩烟
　　　雲傳示外藩震驚匍伏如天在頂如日在目
賜觀内廷萬象陶鈞吐納若海變化若神歴代書家難
　　　更僕數敏妙兼該卓絶今古幸逢
聖世景運日新儒風士習返樸還醇字學天開儼同羲
　　　畫
帝樹之程文貫金石循端竟委完固堅强氣充力厚永
　　　卜無疆䖍請鉤摹上符星紀天壤流傳以垂萬
　　　禩禮部侍郎仍管國子監祭酒事(臣/)孫岳頒恭
　　　跋又(臣/)胡會恩跋云
皇上峻德神功參贊天地當乆道化成之㑹而宵旰勵
　　　精罔有暇逸左圖右史玉振金聲發為
宸章昭日星而炳宇宙若乃萬幾清讌游藝臨池綜括
　　　晉唐宋元明諸家各體而神明變化悉超軼而
　　　上之秘府所藏琳琅充積臣工霑
賜寵溢簪裾至于
法駕時巡聽覽之餘濡毫拂素亦無虛晷迺者塞垣朝
　　　爽倣米芾千文不竟日而就字字蒼堅古勁機
　　　圓力厚結搆天然煒哉
聖功純密意在筆先故一氣揮成俄頃之間颷發韻流
　　　毫髮無憾歴稽前代帝王及書家宗匠從未有
　　　精微敏妙克臻斯境者也(臣/)等伏覩
御書千字文各種真行草書皆冠絶前古凌智永于行
　　　間轢褚趙于腕下此本苞含雄渾遠過襄陽真
　　　莫可擬議仰惟
天文飛灑時萬象澄鮮山川環拱雲舒霞巻氣静神凝
　　　億萬年清寧强固之庥于此備徵之矣(臣/)會恩
　　　拜手敬瞻忻幸無極謹綴數字于卷末以抒鳬
　　　藻之忱云兵部左侍郎(臣/)胡會恩恭跋又(臣/)張
　　　廷瓚跋云
皇上亶聰天錫大業日新經綸則苞毓乾坤聲教則洋
　　　洽宇宙而又精研邱索罔間寒暄探道法之淵
　　　源抉詞華之閫奥古稱堯文丕煥何以加兹至
　　　于露溢金莖雲生鏤管綾文似水墨瀋如波運
　　　造化于毫端掣風雷于腕下神明八法皆本天
　　　縱之雄奇囊括諸家不僅人工之摹倣所由
頌來禁苑與丹文緑字以同傳
賜在臣廬每心維手追而不得彼夫鍾家太傅雅號書
　　　僊王氏右軍爭推草聖墨池筆塚咸飛滄溟之
　　　魚北海南宫並掃中山之兎雖為藝林之模楷
　　　總歸
宸翰之陶鎔乃者胞與遐方懷柔藩服挽强引滿巡行
　　　于龍荒大漠之區躍馬鳴鞭撫綏于夏日炎風
　　　之會
駐蹕而開黄幄事且萬幾臨池以灑霜毫卷將十丈急
　　　草千文之帖何須竟日之功
睿思凝而成局羅胸神鋒發而錯綜在手千端雲擁則
　　　游龍夭矯于天池五彩翬飛則鳴鳳翩躚于丹
　　　穴放同泉決勁類藤牽疎密行間仰三垣之麗
　　　斗迴環紙上若五緯之編珠霧靄烟霏未盡卷
　　　舒之變淵渟嶽峙難形結撰之奇允垂後以光
　　　前洵超今而冠古(小臣/)職司載筆學愧塗鴉敬
　　　請金石之鐫廣作津梁之寳則千繙側理羣僚
　　　齊捧
奎章十笏隃糜百世共藏拱璧裝成玳瑁琅函燭雲翰
　　　之輝襲以芸香錦軸耀文昌之色欣逢
　盛事寵沐
殊榮驚駭逾涯慶幸何極日講官起居注詹事府少詹
　　　事兼翰林院侍講學士(臣/)張廷瓚恭跋又(臣/)陳
　　　元龍跋云(臣/)聞金天紀鳳體象丹霄炎帝書雲
　　　勢迴清漢望嘉禾而濡翰撫寶鼎以成章道在
　　　無為藝多入聖伏見我
皇上垂裳致治握鏡臨朝惜此寸陰所其無逸政事之
　　　暇書射是娛用以涵養性情發揮文物沍寒溽
　　　暑不輟臨池晝漏宵鐘時聞灑翰
法書寶墨軼晉超唐大軸長箋堆床壓架盈庭拜珠璣
　　　之賜薄海瞻奎璧之光兹者
時邁龍沙于苗雞塞射堋聲静更試龍香帳殿風清還
　　　鋪剡紙六時未竟千字俄成彼智永遜此神奇
　　　若元章歸于陶鑄攬山川之雄秀筆底包羅覩
　　　雲物之澂鮮毫端流露傳來塞上侍從咸驚宣
　　　示禁中臣隣胥慶較舊鐫之數種别運神明昭
　　　傑搆于千秋永垂模楷光華煥發知
聖體之日强氣韻安和識
天顔之有喜葡萄載剪益廣長編琬琰精鎪用傳鴻寶
　　　際此
文明之盛能忘揚頌之私(小臣/)識比管蠡書慚蛇蚓悚
　　　惶無已忭舞難名謹拜手稽首而獻頌曰於赫
　　　我
皇聖敬無逸六飛于邁萬靈承蹕巡行塞垣民事以恤
　　　政餘游藝是訓是則正筆以心觀射以德千文
　　　迅成不俟終日擘窠大字逈殊舊刻拂紙珠聨
　　　揮毫電疾鳳羽孤騫虹彩四溢匪懈匪舒以嚴
　　　以密
精明斯固蕃祉貞吉象已叅三畫先得一能由
天縱法垂
聖律如日升霄繁星自匿如龍御天靈魚敢匹傳示禁
　　　庭肅仰心怵青瑤載礱金泥玉櫛九有咸覩萬
　　　年表率卿雲墨妙焜煌欝筆煥乎文章拜稽莫
　　　述日講官起居注翰林院侍讀學士(臣/)陳元龍
　　　恭跋又(臣/)王原祁跋云欽惟
皇上御極以來治功光被文教誕敷薄海内外固已乆
　　　道化成乃
萬幾之暇猶復網羅四庫殫精八法真可謂天縱多能
　　　度越千古者也兹者避暑口外
　行宫肅爽清泉密林環流拱翠
宸衷恬曠揮灑臨池倣米書千字文不竟日而成體格
　　　精嚴筆法變化從古所未經見使米芾生于今
　　　日亦應俛首欽服歛手退避(臣/)原祁幸叨侍從
　　　獲與傳觀跪捧拜展異采騰光淋漓照曜仰見
　　　精神充溢元氣磅礴可徵
聖夀無疆不苐翰墨奇珍也心目開朗踴躍歡忻至書
　　　法之闡幽入微(臣/)原祁自慚結蚓無能贊歎以
　　　管窺天惟知為希世之寶敢求勒之金石永垂
　　　昭示謹拜手稽首而為頌頌曰維天垂象雲漢
　　　昭囘大文丕顯鴻濛肇開聖人則之光被有格
　　　精一傳心道先羲畫吾
皇受命如日方中聲教四訖莫不率從造化因心陰陽
　　　合德垂裳揮絃行健不息順時暇豫三伏避炎
　　　清溪灌木氣爽神恬招凉滌暑頤養天和芸編
　　　繙閲古蹟摩挲文披興嗣書傳海嶽濡毫灑翰
　　　龍虎騰踔心通墨妙意在筆先直凌羲獻遠勝
　　　米顛
天章彪炳㸃畫縱横鵝溪十丈千字揮成從古臨摹精
　　　研歳月栁骨顏筋便稱津筏流峙方圓頃刻而
　　　就如此
帝力豈非天授馳示臣僚驚心炫目如旋天樞若轉地
　　　軸希代奇珍百王居首何幸獲觀嘆所未有鳳
　　　舞鸞飛照臨旭日墨裡行間元氣所出是則是
　　　傚文苑生光儼同丹篆用卜遐昌金石是勒什
　　　襲是寶
紫極瑤宫萬年永保右春坊右中允兼翰林院編修(臣/)
　　　王原祁恭跋又(臣/)查昇題云璇璣纒絡騰紫烟
　　　河苞雒符孕先天
聖人則象惟自然三光璀璨筆底懸
宸章昨灑帳殿前想見墨瀋磨山泉凉颸微扇溽暑蠲
萬幾清暇披長箋如何寸晷影未遷
大書陸離字盈千神速直有風霆鞭烟霏霧結星斗聨
　　　黄封馳來
天語宣(臣工/)瞻拜相差肩驚歎抃舞彌恭䖍驪珠顆顆
　　　光且圓龍翔虎跳鸞鳳騫剛柔相濟裹鐵綿羲
　　　繇退舍况米顛吾
皇至德體行健游藝亦叅造化權豪鋩轉摺八法全規
　　　橅精采琬琰鐫(微臣/)遭逢
恩獨偏幸附不朽何因縁涓埃未報心拳拳歌詠
盛治億萬年日講官起居注翰林院編修(臣/)查昇恭跋
　　　又(臣/)宋駿業跋云(臣/)聞一畫開天六書首出煥
　　　乎文章唐虞尚矣我
皇上宵旰勵精功成治定猶重惜寸陰留神翰墨講求
　　　筆法先于正心(臣/)忝列
　禁廷十餘年每捧
天章日輝星燦擘窠大字行楷牋幅或倣古臨摹或機
　　　杼獨運富有日新盡善盡美此
皇上篤好専精寒暑靡間如一日者也在諸臣之究心
　　　染翰者終未能竊窺淵奥而
皇上得心應手之妙當有黙會于意象之先者即如今
　　　年春夏一兩月間所書
宸翰約逾十三萬字之多而所
賜匾額不與焉(臣/)思古今書家日得五百字者遂以善
　　　書名世
聖功遜敏數倍于斯此亘古未聞之神異也又蒙
溥賜閣臣以及部院寺省諸臣
御書于
　保和殿諸臣忭舞懽呼交相稱賀合疏陳
　謝誠悦誠服豈僅鋪揚盛美媚兹一人而已哉兹者
　　　恭逢
皇上避暑塞垣凝思
　行殿攬山光之環翠挹朝爽之微凉抽毫展素無或
　　　少間晷刻之頃動書成帙六月二十五日蒙
　頒示(臣/)等
御書千字文一卷乃取米芾筆意濡墨立成妙入化工
　　　捷同神運諸臣拜手肅觀神彩煥發體勢矯健
　　　自首至尾無美弗備莫不恭頌
聖學之精純
聖躬之强固僉曰聰明作睿則天亶之聖也勤學不倦
　　　則日躋之功也歴久彌篤則無息之騐也精進
　　　日强則升恒之象也元氣渾全則厯數之徵也
　　　(臣/)未諳操筆私幸遭遇非常叨荷
　殊寵與瞻
龍藻列名卷末(臣/)之榮幸更無與儔用敢直陳盛事紀
　　　實拜颺語慚樸遫無任悚惶兵科掌印給事中
　　　(臣/)宋駿業恭跋又(臣/)沈宗敬跋云康熙四十一
　　　年夏六月
聖駕避暑
　行宫羣臣章奏及内外機務
宸斷無闕
萬幾之暇留覽圖書吮豪潑墨倣米芾千字文大書一
　　　巻馳驛
勅示内廷詞臣(臣/)等恭叩開凾
龍章璀璨照耀雲日字體縱横筆法圓勁有岳峙淵渟
　　　之勢伏惟
皇上硏精八法大小行楷俱超越千古即所書千字文
　　　亦不下數十本兹巻如風行電掃尤極氣足神
　　　完仰見
聖學日新精力强固從來稽古右文之主罕有及者(臣/)
　　　等踴躍忭舞賡歌誌美請勒貞珉永昭法則臣
　　　宗敬竊附侍從之末躬逢
　盛事曷勝慶幸謹拜手稽首而獻頌曰大哉我
皇道邁百王聰明淵廣
聖德丕彰殫心宥密萬善允臧時届奎中避暑朔方髙
　　　山出雲清風送凉既豫
聖躬兼奠遐荒亦籌民隐亦務
　朝常上煩
宵旰宛在
　廟堂
勤政餘閒漁獵縹緗
聖心和樂揮灑
天章曾不移晷一掃千行龍跳虎卧鳳舞鸞翔若羲與
　　　獻孰能仰望而况米芾何敢擅長
聖不自聖疇咨是將琅函一啓雲錦煇煌氣骨雄渾體
　　　勢堅强
聖文崇煥不可度量臣鄰永法拜手賡颺以卜
萬夀天地無疆翰林院庶吉士(臣/)沈宗敬恭跋卷髙一
　　　尺五寸五分廣三丈三尺
聖祖仁皇帝御臨趙孟頫書輞川詩一卷
　　　宣德牋本楷書欵識云庚午春三月臨下有正
　　　心誠意二璽卷前有八表同文璽一卷髙七寸
　　　九分廣三尺四寸
聖祖仁皇帝御臨趙孟頫書歸田賦一卷
　　　素牋本草書欵識云壬午夏閏六月立秋後四
　　　日臨趙子昻書歸田賦後有康熙稽古右文二
　　　璽卷前有中和璽一巻髙六寸一分廣六尺五
　　　寸
聖祖仁皇帝御臨趙孟頫書紈扇賦一巻
　　　宣德牋本行楷書欵識云癸酉春臨子昻書卷
　　　前有康熙御筆之寶璽一卷髙七寸八分廣三
　　　尺五寸九分
聖祖仁皇帝御臨趙孟頫書秋聲賦一卷
　　　素牋本行楷書欵識云庚午臨上鈐康熙御筆
　　　之寶璽一巻前有致中和璽一卷髙一尺一寸
　　　七分廣六尺五寸
聖祖仁皇帝御臨董其昌詩帖一卷
　　　素牋烏絲闌本行草書七言律詩四首欵識云
　　　癸未仲夏避暑于暢春園時雨初霽曉窓清爽
　　　臨董其昌書唐律四首下有康熙宸翰保合太
　　　和二璽卷前有佩文齋璽一卷髙八寸九分廣
　　　三尺七寸七分
聖祖仁皇帝御臨董其昌書舞鶴賦一卷
　　　素絹本行書欵識云乙酉仲春南巡臨董其昌
　　　書下有康熙宸翰保合太和二璽卷前有佩文
　　　齋璽一卷髙八寸六分廣一丈二尺九寸五分
聖祖仁皇帝御臨董其昌書滕王閣序一卷
　　　灑金箋本行草書欵識云癸未秋八月臨董其
　　　昌下有康熙宸翰保合太和二璽卷前有日鏡
　　　雲伸璽一卷髙九寸八分廣一丈三尺六寸
聖祖仁皇帝御臨董其昌書駕幸太學賦一卷
　　　素絹本行草書未署欵後有康熙宸翰稽古右
　　　文之章二璽前有日鏡雲伸璽一卷髙一尺五
　　　寸廣二丈七尺一寸
聖祖仁皇帝御臨董其昌書麒麟賦一卷
　　　素絹本行楷書欵識云乙酉春南巡舟中臨董
　　　其昌下有康熙宸翰保合太和二璽卷前有佩
　　　文齋璽一卷髙一尺一寸五分廣九尺
聖祖仁皇帝御臨董其昌書五栁先生傳一卷
　　　素牋烏絲闌本行書欵識云壬午夏臨下有康
　　　熙稽古右文二璽卷前有中和璽一卷髙六寸
　　　一分廣二尺七分
　　書軸
聖祖仁皇帝御書乾九五爻辭一軸
　　　灑金牋本行楷大書飛龍在天利見大人八字
　　　下有五味在和淵鑒揮毫二璽右方上有三無
　　　九有璽一軸髙六尺廣二尺一寸二分
聖祖仁皇帝御書聖經一軸
　　　素絹本行楷大書欵識云康熙三十三年歳在
　　　甲戌仲夏穀旦書上鈐欽文之璽璽一軸髙九
　　　尺八寸三分廣五尺一寸五分
聖祖仁皇帝御書唐句一軸
　　　灑金牋本行書五言截句一首後署唐句下有
　　　戒之在得七旬清健二璽右方上有坦坦蕩蕩
　　　璽一軸髙三尺二寸七分廣一尺三寸八分
聖祖仁皇帝御書五臺碧山寺碑文一軸
　　　素絹本楷書欵識云康熙三十九年月日上鈐
　　　康熙宸翰璽一軸髙四尺八寸廣二尺五分
聖祖仁皇帝御書五臺殊像寺碑文一軸
　　　素絹本楷書欵識云康熙三十九年月日上鈐
　　　康熙宸翰璽一軸髙四尺八寸廣二尺五分
聖祖仁皇帝御臨米芾書泰階六符賦一軸
　　　素牋本行楷書欵識云襄陽米芾書泰階六符
　　　賦己夘臨下有康熙宸翰勅幾清晏二璽右方
　　　上有淵鑒齋璽一軸高七尺七寸八分廣二尺
　　　七寸八分
聖祖仁皇帝御臨宋髙宗書漢髙祖求賢詔一軸
　　　素絹本行楷書欵識云臨宋髙宗書下有康熙
　　　宸翰保合太和二璽右方上有佩文齋璽一軸
　　　髙三尺八寸三分廣一尺一寸七分
聖祖仁皇帝御臨董其昌詩帖一軸
　　　灑金牋本行書五言古詩一首後署臨董下有
　　　五味在和淵鑒揮毫二璽右方上有三無九有
　　　璽一軸髙六尺六寸廣四尺七寸七分
聖祖仁皇帝御臨董其昌詩帖一軸
　　　灑金箋本行書大字五言律詩一首後署臨董
　　　下有五味在和淵鑒揮毫二璽右方上有三無
　　　九有璽一軸髙九尺三寸一分廣三尺七寸一
　　　分
聖祖仁皇帝御臨董其昌書樂志論一軸
　　　素絹本行楷大書欵識云甲戌三月臨董其昌
　　　書樂志論下有體元主人萬幾餘暇二璽右方
　　　上有三無九有璽一上方中有康熙御筆之寶
　　　璽一軸髙一丈五寸廣五尺七寸七分
聖祖仁皇帝御臨董其昌倣趙孟頫詩帖一軸
　　　素牋本行書七言律詩一首後署董其昌臨趙
　　　松雪詩帖下有康熙宸翰勅幾清晏二璽右方
　　　上有淵鑒齋璽一軸髙六尺一寸七分廣二尺
　　　四寸三分
聖祖仁皇帝御臨董其昌蘭亭帖一軸
　　　素牋本行書欵識云癸酉春臨華亭董其昌書
　　　下有體元主人萬幾餘暇二璽前有三無九有
　　　璽一上方有康熙御筆之寶璽一軸髙一丈一
　　　尺七寸四分廣七尺
聖祖仁皇帝御臨董其昌書老人星賦一軸
　　　素綾本行楷書欵識云康熙二十八年冬至前
　　　臨董其昌老人星賦恭
進下有敬天勤民璽一右方上有日鏡雲伸璽一軸髙
　　　七尺九寸二分廣三尺六寸七分
　
　
　
　
　
　
　
　
　
　
　
　
　
　
　
石渠寶笈卷一
欽定四庫全書
石渠寳笈巻二
　　　貯
　　乾清宫
宸翰
　　書册
世宗憲皇帝御書律厯淵源序
世宗憲皇帝御書駢字類編序
世宗憲皇帝御書音韻闡微序
世宗憲皇帝御書子史精華序
世宗憲皇帝御書七詢
世宗憲皇帝御書萬夀詩
世宗憲皇帝御筆臨董其昌書登樓賦
　　書卷
世宗憲皇帝御書栢梁體序
世宗憲皇帝御書喜雨詩
世宗憲皇帝御書魏徵十思疏
世宗憲皇帝御書愛蓮說
世宗憲皇帝御書唐人律句
世宗憲皇帝御筆臨米芾書鷹賦
世宗憲皇帝御筆臨趙孟頫千字文
　　書軸
世宗憲皇帝御書黒龍潭碑文
世宗憲皇帝御書蘇軾對月詞
世宗憲皇帝御書七言截句
世宗憲皇帝御書七言律詩
世宗憲皇帝御書七言律詩
世宗憲皇帝御書五言截句
世宗憲皇帝御書五言律詩
世宗憲皇帝御書五言律詩
世宗憲皇帝御書五言律詩
世宗憲皇帝御書五言律詩
世宗憲皇帝御書五言律詩
世宗憲皇帝御書萬夀賦
　　書册
　御書孝經
　御臨黄庭堅墨竹賦
　御臨米芾尺牘
　御臨趙孟頫書陶潛詩帖
　御臨趙孟頫書紈扇賦
　御臨俞和摹定武禊帖
　御臨董其昌摹蘭亭叙
　御臨董其昌書顔真卿帖
　御臨董其昌書晉唐人詩
　　書畫合册
　御筆風候冩生書畫合璧
　御筆秋英詩畫合璧
　御臨董其昌書畫合璧
　　書卷
　御書聖經
　御書程子四箴
　御書朱子格言
　御臨王羲之三帖
　御臨王獻之中秋帖
　御臨褚遂良摹長風帖
　御臨懐素詩帖
　御臨蔡蘇黄米四家帖
　御臨蔡蘇黄米四家書
　御臨蔡蘇黄米四家書
　御臨蘇軾畫竹帖
　御臨蘇軾書赤璧賦
　御臨蘇軾書歸去來辭
　御臨蘇軾尺牘
　御臨蘇軾烟江叠嶂圖詩帖
　御臨蘇軾潁州西湖泛月詩帖
　御臨蘇軾天禧頌
　御臨黄庭堅書千字文
　御臨黄庭堅書䟦語
　御臨米芾秋夜詩帖
　御臨米芾峴山詩帖
　御臨米芾題巨然海野圖詩
　御臨米芾書天馬賦
　御臨米芾尺牘
　御臨米芾尺牘
　御臨米芾論草書帖
　御臨張即之書唐詩
　御臨宋髙宗書養生論
　御臨趙孟頫書洛神賦
　御臨趙孟頫書雪賦
　御臨鄧文原章草
　御臨文徵明書赤壁賦
　御臨文徵明詩帖
　御臨董其昌書白居易詩
　御臨董其昌書秦觀詞
　御臨董其昌詩帖
　御臨董其昌詩帖
　御臨董其昌書輞川詩帖
　御臨董其昌書栖真志
　　畫巻
　御筆盤山偃松圖
　御筆松崖垂釣圖
　御筆蕙蘭圖
　御筆秋𤓰
　御筆雙雀花枝圖
　御筆檳榔雙雀圖
　御筆葡萄冩生
　御筆花隂雙兎圖
　御臨關穜秋山平逺圖
　御臨馬逺松泉居士圖
　御摹王淵蓮塘􁯣鶒圖
　御臨明宣宗鸜鵒圖
　御臨沈周風雨歸舟圖
　御臨文徵明蘭花
　　書畫合卷
　御筆梅花
　御臨李公麟女史圖並書箴
　御臨唐寅畫飲仙圖並書飲中八仙歌
　御臨文徵明畫五君子圖
　　書軸
　御書曲禮四句
　御書復卦
　御書唐人絶句
　御臨蘇軾豐年晩景帖
　御臨蘇軾醉翁操
　御臨蘇軾端溪帖
　御臨蘇軾䟦語
　御臨蘇軾詞帖
　御臨黄庭堅髙松帖
　御臨米芾尺牘
　御臨米芾詩帖
　御臨米芾詩帖
　御臨米芾詩帖
　御臨米芾晉紙帖
　御臨米芾詞帖
　御臨朱子詩帖
　御臨趙孟頫詩帖
　御臨趙孟頫詩帖
　御臨趙孟頫西湖詩
　御臨趙孟頫書陶潛詩
　御臨唐寅詩帖
　御臨文徵明詩帖
　御臨婁堅書王縉詩
　御臨董其昌書崔瑗座右銘
　御臨董其昌書張旭郎官壁記
　御臨董其昌橅顔真卿送劉太冲序
　御臨董其昌書蘇軾四言詩
　御臨董其昌節書周子通書
　御臨董其昌詞帖
　　畫軸
　御筆松風山月圖
　御筆泉石蘭竹圖
　御筆瓶荷
　御筆菊花
　御筆庭前栢樹子
　御筆松石間意
　御筆松隂髙士圖
　御臨倪瓉秋原古樹圖
　御臨倪瓉平林秀石圖
　御臨沈周雙松
　御臨唐寅蘆汀繫艇圖
　御臨唐寅折梅仕女圖
　御臨陳洪綬髙士圖
　御臨惲夀平五清圖
　　書畫合軸
　御筆洛神圖並臨十三行帖
　御筆瓶荷
　御筆梨花山雀圖
　御筆秋𤓰
　御筆盆梅
　御臨宋人觀梅覔句圖並書建福宫新春詩
　
　
　
　
　
　
　
　
　
　
　
　
　
　
　
石渠寳笈卷二目録
欽定四庫全書
石渠寶笈卷二
　　貯
　乾清宫二
宸翰
　　書冊
世宗憲皇帝御書律厯淵源序一冊
　　　素箋本楷書末幅欵識云雍正元年十月朔敬
　　　書下有雍正宸翰朝乾夕惕二璽首幅前署御
　　　製律厯淵源序七字冊計八幅幅髙七寸廣九
　　　寸六分
世宗憲皇帝御書駢字類編序一册
　　　素牋本行書末幅欵識云雍正四年五月初九
　　　日上鈐雍正御筆之寶一璽首幅前署御製駢
　　　字類編序七字冊計八幅幅髙七寸二分廣八
　　　寸
世宗憲皇帝御書音韻闡微序一册
　　　素牋本行書末幅欵識云雍正四年五月十八
　　　日上鈐雍正御筆之寶一璽首幅前署御製音
　　　韻闡微序七字冊計六幅幅髙八寸二分廣九
　　　寸六分
世宗憲皇帝御書子史精華序一冊
　　　素牋本行書末幅欵識云雍正五年四月初九
　　　日上鈐雍正御筆之寶一璽首幅首署御製子
　　　史精華序七字冊計七幅幅髙七寸三分廣八
　　　寸六分
世宗憲皇帝御書七詢一册
　　　素絹本行草書
聖祖仁皇帝御製七詢一篇凡五十幅第四十九幅第
　　　五十幅跋云我
皇上有道持盈健行弗息亦謨亦典乃垂經今緯古之
　　　文念聖念狂而示乾朝惕夕之㫖作師兼作后
　　　如日復如天直接千聖之淵源克眀百王之著
　　　作是培國家久逺之金鑑兼昭萬代楷模之寶
　　　符是以汪洋斯文之大義皆平時
庭訓之格言成于十載之
睿思特示立言之匪易今兹七詢之
聖藻永欽至文之不磨至若泉湧風馳思如江湖之注
　　　珠輝玉耀燦若瓊玖之林此葢
皇父才本天縱學極真銓析性理之精純備詞華之妙
　　　麗無微不闡洵兩間不朽之文羣美悉臻亦千
　　　古無兩之作斯豈愚(臣/)所能仰讚者也敢不凜
　　　為箴銘而佩服勿替乎(臣/)謹熏沐録
　呈之次拜書簡末永識欣慕之私云爾和碩雍親王
　　　(臣/)廟諱下有樂善不倦廟諱之章二璽幅髙一
　　　尺二寸七分廣一尺六分
世宗憲皇帝御書萬夀詩一冊
　　　素絹本楷書恭進
聖祖仁皇帝萬夀無疆詩十章末幅欵云(臣/)廟諱恭撰
　　　敬書下有迪德廟諱之章二璽首幅署
萬夀無疆詩十章有序九字冊計十一幅幅髙七寸廣
　　　四寸六分
世宗憲皇帝御筆臨董其昌書登樓賦一冊
　　　素絹本行草書未署欵末幅有御賜朗吟閣寶
　　　和碩雍親王寶墨池清興三璽冊計十幅幅髙
　　　七寸五分廣四寸六分
　　書卷
世宗憲皇帝御書柏梁體詩序一卷
　　　泥金畫絹本行楷書欵識云雍正四年秋九月
　　　御筆上鈐雍正御筆之寶一璽卷髙一尺廣四
　　　尺二分
世宗憲皇帝御書喜雨詩一卷
　　　素絹本行書七言律詩一首卷前署三月三日
　　　得雨六字卷末有雍正御筆之寶一璽卷髙一
　　　尺二寸六分廣二尺七寸八分
世宗憲皇帝御書魏徵十思疏一卷
　　　素絹本行書欵識云御筆雍正四年二月初九
　　　日書下有朝乾夕惕雍正宸翰二璽前有為君
　　　難一璽卷髙四尺一寸六分廣七尺七寸
世宗憲皇帝御書愛蓮說一卷
　　　素絹本行書欵識云雍正五年五月初三日御
　　　筆下有朝乾夕惕雍正宸翰二璽前有為君難
　　　一璽卷髙一尺四寸三分廣八尺四寸五分
世宗憲皇帝御書唐人律句一卷
　　　灑金絹本行草書七言律詩一首欵識云雍正
　　　五年六月十九日後有雍正御筆之寶一璽卷
　　　髙一尺一寸三分廣二尺二寸
世宗憲皇帝御筆臨米芾書鷹賦一卷
　　　朝鮮牋本行書大字未署欵卷後有御賜朗吟
　　　閣寶和碩雍親王寶二璽卷髙一尺二寸六分
　　　廣一丈六尺九寸
世宗憲皇帝御筆臨趙孟頫千字文一卷
　　　素絹本行楷書未署欵卷後有御賜朗吟閣寶
　　　和碩雍親王寶二璽卷髙七寸三分廣七尺七
　　　寸五分
　　書軸
世宗憲皇帝御書黒龍潭碑文一軸
　　　素絹本行楷書欵識云雍正三年八月十五日
　　　上鈐雍正御筆之寶一璽軸髙五尺二寸五分
　　　廣二尺七寸二分
世宗憲皇帝御書蘇軾對月詞一軸
　　　素綾本行書欵云雍正御筆下有朝乾夕惕雍
　　　正宸翰二璽前有為君難一璽軸髙五尺一寸
　　　廣二尺五分
世宗憲皇帝御書七言截句一軸
　　　粉花絹本草書後署夏日泛舟下有雍正宸翰
　　　朝乾夕惕二璽前有為君難一璽軸髙四尺四
　　　寸廣一尺九寸五分
世宗憲皇帝御書七言律詩一軸
　　　粉花絹本行楷書欵識云雍正六年二月十六
　　　日御筆後有雍正宸翰朝乾夕惕二璽前署仲
　　　丁詣祭
　文廟敬成八字有為君難一璽軸髙五尺二寸五分
　　　廣二尺四寸九分
世宗憲皇帝御書七言律詩一軸
　　　粉花絹本草書唐句欵署御筆下有雍正宸翰
　　　朝乾夕惕二璽前有為君難一璽軸髙五尺二
　　　寸五分廣二尺四寸七分
世宗憲皇帝御書五言截句一軸
　　　素綾本草書唐句未署欵後有朝乾夕惕雍正
　　　宸翰二璽前有為君難一璽軸髙四尺八寸廣
　　　二尺二寸五分
世宗憲皇帝御書五言律詩一軸
　　　粉花絹本行草書後署荷花舊作下有朝乾夕
　　　惕雍正宸翰二璽前有為君難一璽軸髙四尺
　　　七寸五分廣一尺九寸二分
世宗憲皇帝御書五言律詩一軸
　　　粉花絹本行書後署雍正己酉永春亭留春之
　　　作下有朝乾夕惕雍正宸翰二璽前有為君難
　　　一璽軸髙四尺六寸四分廣一尺九寸
世宗憲皇帝御書五言律詩一軸
　　　粉花絹本草書觀稻詩欵署御筆下有雍正宸
　　　翰朝乾夕惕二璽前有為君難一璽軸髙四尺
　　　八寸五分廣一尺八寸五分
世宗憲皇帝御書五言律詩一軸
　　　粉花絹本行草書後署晩登海河樓舊作下有
　　　朝乾夕惕雍正宸翰二璽前有為君難一璽軸
　　　髙四尺七寸八分廣一尺九寸三分
世宗憲皇帝御書五言律詩一軸
　　　粉花絹本行書唐句欵署御筆下有朝乾夕惕
　　　雍正宸翰二璽前有為君難一璽軸髙四尺八
　　　寸三分廣一尺九寸一分
　　　此軸暨登海河樓五律一軸皆
　上在青宫時蒙
世宗憲皇帝書賜者敬藏寶匣併鐫
　御製記文于上記云乾隆元年丙辰恭送
皇考梓宫自
泰陵迴忽忽若有失也迺開琳笥啟錦囊展向日所賜
手蹟敬觀之慰與悲俱來瞻與否罔措爰拜手稽首而
　　　為之記曰惟我
皇考世宗憲皇帝本天亶姿懋日新學養潛朱邸三十
　　　餘年朝夕書史自娛每當眀牕净几輒弄翰作
　　　書凡晉唐宋元諸名家蹟罔不心摹手追實集
　　　古今書法之大成較之漢帝唐宗逕庭過之逮
臨御區宇勵精圖治自朝至于日中昃不暇時親筆墨
　　　然間一臨池而翔鸞翥鳯之奇印泥畫沙之妙
　　　薈萃行間𢎞璧天球無足為重也(臣/)御名承顔
　　　侍膝猥被
寵光迄今霜露屢易
龍髯莫挽墨瀋猶新每一啟椷肅容仰閲輒嗚咽流涕
　　　而不能自已記有之父没而不能讀父之書手
　　　澤存焉爾矧我
皇考拂素飛毫駕顔凌栁俾予小子獲瞻
天藻之光華兼誦
宸章之美富興思
手澤視古人所云不能讀者殆有加焉其能弗愴然于
　　　懐而翹然思屢覩耶
世宗憲皇帝御書萬夀賦十二軸
　　　素牋本行書恭進
聖祖仁皇帝萬夀賦末幅欵云皇四子多羅貝勒(臣/)廟
　　　諱敬書後有廟諱之章御賜朗吟閣寶二璽首
　　　幅前署
萬夀賦并序五字軸髙二尺六寸廣七寸八分
　　書册
　御書孝經一冊
　　　宣德牋本楷書末幅欵識云乾隆九年甲子嘉
　　　平月下浣養心殿齋居三日書成下有乾隆宸
　　　翰含經味道二璽首幅前有意在筆先摛藻為
　　　春二璽册計十六幅幅髙九寸一分廣八寸八
　　　分
　御臨黄庭堅墨竹賦一冊
　　　宣德牋本楷書末幅欵識云乾隆甲子孟夏上
　　　澣御筆臨於長春書屋後有萬物静觀皆自得
　　　乾隆宸翰二璽册計十七幅幅髙八寸一分廣
　　　一尺二寸
　御臨米芾尺牘一册
　　　宣德牋本行書凡五則末幅欵云御臨米芾尺
　　　牘下有乾隆宸翰一璽首幅前有意在筆先一
　　　璽冊計十二幅幅髙九寸五分廣五寸一分
　御臨趙孟頫書陶潛詩帖一冊
　　　宣德牋本行草書末幅欵識云淵眀歸去來辭
　　　有見道之言兹飲酒二十首上下數千年間慨
　　　然晤嘆是葢不獨以酒隠者矣若夫子昻書法
　　　流麗中具整肅余何能贊一辭哉乾隆甲子季
　　　夏御臨並識下有乾隆宸翰幾暇臨池二璽冊
　　　計二十二幅幅髙七寸九分廣五寸
　御臨趙孟頫書紈扇賦一冊
　　　宣德牋本行楷書後頁欵識云乾隆乙丑新正
　　　人日御筆臨上鈐乾隆御筆㑹心不逺二璽首
　　　頁前有游六藝圃一璽冊計三頁頁髙九寸廣
　　　一尺五分
　御臨俞和摹定武禊帖一冊
　　　宣德牋本末幅欵識云乾隆甲子孟夏御筆又
　　　識云俞和此帖余規仿數過不得仿彿乃棄置
　　　浹旬走筆背臨不中不逺因悟凡為學者求諸
　　　皮毛形肖所為北轅而適越也浴佛日再識下
　　　有烟雲舒卷乾隆宸翰含經味道三璽首幅前
　　　有游六藝圃一璽册計七幅幅髙八寸四分廣
　　　四寸三分
　御臨董其昌摹蘭亭叙一册
　　　仿製宋印花牋本末幅欵識云乾隆甲子仲秋
　　　月下浣五日御筆上鈐乾隆宸翰一璽冊計八
　　　幅幅髙八寸二分廣四寸三分
　御臨董其昌書顔真卿帖一冊
　　　宣德牋本行書臨顔真卿送劉太冲序後頁欵
　　　云乾隆御筆後有乾隆宸翰擕筆流雲藻陶冶
　　　性靈三璽首頁前有意在筆先一璽冊計八頁
　　　頁髙七寸五分廣一尺
　御臨董其昌書晉唐人詩一冊
　　　宣德牋本行草書晉人詩四首唐人詩九首末
　　　幅欵識云乾隆甲子長至日御筆下有乾隆御
　　　筆一璽首幅前有意在筆先觀書為樂二璽冊
　　　計二十八幅幅髙七寸五分廣四寸九分
　　書畫合冊
　御筆風候冩生書畫合璧一冊
　　　金粟牋本墨畫二十四候花信每候各繫一詩
　　　凡十二幅第一幅右頁署小寒一候梅花題云
　　　玉梅標格稱仙粧頭踏春風領衆芳設使東皇
　　　編甲第南枝合作探花郎下有宸翰一璽前有
　　　擕筆流雲藻一璽(臣/)梁詩正敬録云寒雪侵凌
　　　更助粧百花頭上占年芳鉛華洗盡留真色不
　　　學緋桃媚阮郎(臣/)梁詩正恭和左頁署小寒二
　　　候茶花題云紅葩粉蕊艷欺霞趙叟邱翁莫浪
　　　誇卉譜有時傳蜀種春風無處不唐花下有幾
　　　暇怡情一璽(臣/)勵宗萬敬録云絳雪晴烘十丈
　　　霞鶴頭犀角艷争誇水仙孤迴江梅痩此是三
　　　冬富貴花臣勵宗萬恭和第二幅右頁署小寒
　　　三候水仙題云生機消息不終窮底用灰飛驗
　　　葦筒一例清風眀月下仙人遥在水晶宫下有
　　　德充符㑹心不逺二璽臣張若靄敬録云霏霏
　　　滕六浩無窮一線春回黍谷筒何處天花忽飄
　　　墮玉玲瓏散蕊珠宫臣靄㳟和左頁署大寒一
　　　候瑞香題云露甲曽聞悟比邱昌條獨弄紫風
　　　流漫言寂寞遲花事衮衮韶光速置郵下有雲
　　　霞思一璽前有含毫邈然一璽(臣/)梁詩正敬録
　　　云廬阜蟠根寄一邱通家茉莉鬭風流時來移
　　　種蓬萊殿錦繖香囊逐水郵(臣/)詩正恭和第三
　　　幅右頁署大寒二候蘭花題云春畹秋塘盡裊
　　　姗冰霜傲得是真蘭摘來香色都清浄鼻觀從
　　　參古佛壇下有寫生一璽前有含經味道一璽
　　　(臣/)勵宗萬敬録云招來空谷步姍姍鄭女休輕
　　　賦采蘭若與羣葩論臭味國香端合主騷壇臣
　　　宗萬恭和左頁署大寒三候山礬題云繁花如
　　　雪雪中開香是荀郎袖裏來仿彿人從庾嶺過
　　　臨風寄得幾枝梅下有中和染翰二璽(臣/)張若
　　　靄敬録云鶴翎剪處逗寒開曽伴風姨月姊來
　　　若使凌波逐仙侣更宜兄事嶺頭梅(臣/)若靄恭
　　　和第四幅右頁署立春一候迎春題云無須剪
　　　綵畫屏裝花信迎春四出黄迎得好春縁底事
　　　千花百卉任争芳下有潑墨一璽前有含英咀
　　　華一璽(臣/)梁詩正敬録云雪砌都成玉閙裝𢃄
　　　圍依約認腰黄憑他探取春消息喚醒從頭百
　　　草芳(臣/)梁詩正恭和左頁署立春二候櫻桃題
　　　云半軃雲鬟整翠翹斜臨玉鏡凍將消含章殿
　　　裏人何在依舊東風散綺寮下有幾暇臨池一
　　　璽臣勵宗萬敬録云紅綃翠袂壓雲翹但見花
　　　時渇已消若待寢園新薦後玉盤珠顆賜羣寮
　　　(臣/)勵宗萬恭和第五幅右頁署立春三候望春
　　　題云幽花婀娜笑庭堦也報番風到小齋真是
　　　不辜引領望昭蘇萬彚樂春皆下有内府珍秘
　　　得佳趣叢雲三璽(臣/)張若靄敬録云雲凝三素
　　　朗三階祈穀元辰甫散齋早向瑶林問消息望
　　　中瓊朶滿庭皆臣若靄恭和左頁署雨水一候
　　　菜花題云冩意無妨作圃菘繁花結穂葉蒙茸
　　　書生省識春蔬味玉食應無羨九重下有樂天
　　　一璽又虚衷澂照一璽(臣/)梁詩正敬録云老圃
　　　生涯事種菘黄雲匝地影茸茸偏宜㸃綴滕王
　　　蜨亂眼踈籬隔幾重(臣/)梁詩正恭和第六幅右
　　　頁署雨水二候杏花題云輕勻麝粉淡調脂斜
　　　倚東風不語時若是詩中饒鄭谷應知花裏有徐
　　　熙下有墨雲一璽前有見天心一璽(臣/)勵宗
　　　萬敬録云上林千樹染胭脂走馬芳堤得意時
　　　忽憶江村寒食路鞦韆影裏弄春熙(臣/)宗萬恭
　　　和左頁署雨水三候李花題云蜂抱花房蜨簇
　　　須品題自昔露桃輸月眀樓上尋吟處無色天
　　　中色有無下有涵虚朗鑑筆端造化二璽臣張
　　　若靄敬録云眼迷何處辨花須光動嫣紅比却
　　　輸貫就牟尼珠萬顆塵中薌澤似渠無(臣/)若靄
　　　恭和第七幅右頁署驚蟄一候桃花題云灼灼
　　　其華釀有蕡春園二月滿紅雲輕綃一幅開生
　　　面何似溈山悟志勤下有朗潤澂觀㑹心不逺
　　　三璽(臣/)梁詩正敬録云湘核無須咏實蕡仙源
　　　臨賞映紅雲嫣然似向春風笑笑煞盧家靧面
　　　勤臣詩正恭和左頁署驚蟄二候棣棠題云黄
　　　金鏤瓣淺深勻幾縷晴絲染麯塵任爾柔條羅
　　　帶結知難繫取可憐春下有研露一璽前有烟
　　　雲舒卷一璽臣勵宗萬敬録云宫額新粧浥露
　　　勻歌成金縷動梁塵芳華莫為柔條惜漢殿曾
　　　分似海春(臣/)宗萬恭和第八幅右頁署驚蟄三
　　　候薔薇題云更始畨風到幾巡薔薇浥露發花
　　　新無端麗影剛垂架惹得牕前雀啅人下有浴
　　　德一璽前有㳺六藝圃一璽(臣/)張若靄敬録云
　　　東風壓架幾逡巡杯裏濃香釀露新曽記探春
　　　芳徑過勾衣紅刺欲留人(臣/)若靄恭和左頁署
　　　春分一候海棠題云柔姿弱質自相憐沐雨酣
　　　霞畫檻前恰似唐宫鬭春色江梅開盡海棠妍
　　　下有太璞古香二璽臣梁詩正敬録云正使無
　　　香亦可憐垂絲旖旎繡簾前名花幽獨君休訝
　　　雨泣煙愁分外姸臣梁詩正恭和第九幅右頁
　　　署春分二候梨花題云巧裁蛤粉碎鏤金風遞幽
　　　香小院深若向孤山衝雪放逋翁應有妬梅心
　　　下有大塊假我以文章一璽上有天根月窟一
　　　璽臣勵宗萬敬録云院落溶溶月漾金素粧掩
　　　映翠屛深餘香冷艷消魂處未許山礬學捧心
　　　(臣/)宗萬恭和左頁署春分三候木蘭題云江郎
　　　才思謝家嬌幾許春光着意描含韵齋中三月
　　　半翠罌銀管不相饒下有絜矩一璽臣張若靄
　　　敬録云佳名不羨女郎嬌紫粉含香未可描舟
　　　是花身花是筆夢回斑管韻猶饒臣若靄恭和
　　　第十幅右頁署清眀一候桐花題云清眀一候
　　　桐始華亭亭嫩緑臨牕紗為惜分隂坐春晝髙
　　　岡鳯翽予情遐下有落花滿地皆文章翼太和
　　　二璽(臣/)梁詩正敬録云清宵微月照桐華一片
　　　涼瓊映碧紗却憶曽峯孤館客寄將春恨阻幽
　　　遐(臣/)詩正恭和右頁署清眀二候麥花題云休
　　　誇紫暈與紅酣麥子花時秀色含不共羣芳争
　　　艷麗香風餅餌緑疇南下有齊物一璽前有摛
　　　藻為春一璽臣勵宗萬敬録云一犁春曉雨初
　　　酣麥秀雙岐瑞露含極目平疇翻緑浪村村秧
　　　馬唱江南臣勵宗萬恭和第十一幅右頁署清
　　　眀三候栁花題云㸃研楊花入眺凭因風飛墮
　　　自難勝如塵着體全無汚似雪晞陽却不凝下
　　　有衆花勝處香千尺一璽後有茹古含今一璽
　　　(臣/)張若靄敬録云闌干臨水曉初凭閒看輕盈
　　　墜不勝髙處飛騰須穏重莫愁風力厚難凝臣
　　　靄恭和左頁署穀雨一候牡丹題云態為施姒
　　　質琳瑯自是花中合有王試問開期何大晩恐
　　　羞百卉盡收芳下有禮園書圃以人為鑑二璽
　　　(臣/)梁詩正敬録云殘紅落盡散琳瑯姚魏居然
　　　異姓王自是春光須整頓天教晩出領羣芳臣
　　　詩正恭和第十二幅右頁署穀雨二候酴醿題
　　　云迎風屢舞自傞傞䇿騎尋芳側弁俄自是此
　　　花能醉客非闗春酒中人多下有德日新一璽
　　　(臣/)勵宗萬敬録云香圍雪擁舞傞傞夢裏莊生
　　　化蝶俄長嘯堂前風起處飛英賺得酒杯多臣
　　　勵宗萬恭和左頁署穀雨三候楝花題云堂堂
　　　九十去堪憐紫楝花開首夏天卄四番風成底
　　　事枝頭梅子大於錢又識云二十四番花信風
　　　自小寒訖穀雨毎以五日為候吕氏春秋謂風
　　　應花期其來有信乙丑春日拈筆冩生按此為
　　　圖亦以見對時育物之意非僅游戲筆墨也乾
　　　隆御識下有清玩乾隆宸翰二璽後有清心抒
　　　妙理一璽(臣/)張若靄敬録云吹到楝花風可憐
　　　紫茸一樹殿春天買春不住知無價榆莢池荷
　　　盡作錢(臣/)張若靄恭和後餘幅(臣/)梁詩正等跋
　　　云世傳二十四畨花信風者自小寒至穀雨凡
　　　二十四候毎候五日一花之風信應之謹按蠡
　　　海集云小寒為十二月節月建丑地闢於丑古
　　　人所以為候氣之端五行始於木四時始於春
　　　木之發榮於春必資水土水土之交在於丑故
　　　隨地闢而肇見焉其論葢仿史記淮南候風之
　　　說而特詳春令也我
　皇上嘉百卉之榮滋騐八風之協應
　幾餘染翰摹冩生態重以
　御題(臣/)等敬觀雒誦仰惟
　省嵗勤民闗心節候無非望杏瞻蒲俾草木咸若之
　　　至意至若毫端元氣生趣盎然指物程形機緘
　　　昭掲則又
　天縱之緒餘妙與化工相契而
　聖製猶引周易對時育物之㫖用為懋勉愈以見
　日新之益普恵澤以同春也(臣/)等幸縁珥筆恭和
　宸章亦猶草木之遇陽春披拂和風而無以答施于
　　　天地謹据花信之義藉窺
　聖心揚詡之符附識數語于頁尾云(臣/)梁詩正(臣/)勵
　　　宗萬(臣/)張若靄恭跋(臣/)梁詩正敬書幅髙九寸
　　　五分廣一尺四寸四分
　御筆秋英詩畫合璧一冊
　　　仿製宋印花箋本右方墨畫各種花卉左方行
　　　書題句書畫相間各六幅第一幅葵花有妍露
　　　一璽題句云梳風翠羽翻承露金盤潔堪作素
　　　秋朋豈為清齋折又署葵一小字第二幅海棠
　　　有冩生一璽題句云海棠一例好姢姢春復秋
　　　試向羣芳問争如得自由又署海棠二小字第
　　　三幅菊花有潑墨一璽題句云菊本瀟洒姿陶
　　　潛託幽好却被人傳説東籬轉厭閙又署菊一
　　　小字第四幅桂花有含英咀華一璽題句云馥
　　　馥月中香裳裳檻外黄姮娥酬白帝天酒復天
　　　糧又署桂一小字第五幅蘭花有宸翰一璽題
　　　句云香以清不釅色匪妖而美臨風笑芙蕖得
　　　作秋君子又署蘭一小字第六幅石竹有筆端
　　　造化一璽題句云周阿逈出羣蜂蝶任紛紛不
　　　與蘼蕪伍終因近此君又署石竹二小字每幅
　　　署字下俱有乾隆宸翰幾暇臨池二璽幅髙七
　　　寸三分廣四寸三分
　御臨董其昌書畫合璧一册
　　　仿製宋箋本右方墨畫山水左方行書第一幅
　　　畫記一則餘每幅書七言絶句一首書畫相間
　　　各十二幅第一幅畫幅有清心抒妙理一璽書
　　　幅有宸翰一璽第二幅畫幅有㑹心不逺一璽
　　　書幅有游六㙯圃一璽第三幅畫幅有潑墨一
　　　璽書幅有務時敏一璽第四幅畫幅有乾隆御
　　　筆一璽書幅有攜筆流雲藻一璽第五幅畫幅
　　　有研露一璽書幅有躭書是宿縁一璽第六幅
　　　畫幅有煙雲抒卷一璽書幅有茹古含今一璽
　　　第七幅畫幅有雲霞思一璽書幅有幾暇臨池
　　　一璽第八幅畫幅有筆端造化一璽書幅有涵
　　　虛朗鑑含英咀華二璽第九幅畫幅有墨雲一
　　　璽書幅有意在筆先潄芳潤二璽第十幅畫幅
　　　有樂天一璽書幅有觀書為樂一璽第十一幅
　　　畫幅有觀天地生物氣象一璽書幅有浴德一
　　　璽第十二幅畫幅欵識云甲子小春㳺田盤行
　　　笥中偶攜香光書畫冊每于駐驆之暇間一臨
　　　模竟成全幀氣韻蒼潤雖不逮猶幸瓣香未墜
　　　云白澗行宫識後有得佳趣乾隆宸翰二璽書
　　　幅有乾隆御筆摛藻為春二璽幅髙八寸廣五
　　　寸二分
　　書卷
　御書聖經一卷
　　　宋箋烏絲䦨本楷書欵識云乾隆甲子夏四月
　　　中浣御筆敬書下有勤學好問存誠主敬二璽
　　　卷髙一尺四寸二分廣三尺五寸四分
　御書程子四箴一卷
　　　冷金箋烏絲闌本楷書欵識云乾隆嵗在甲子
　　　夏四月中澣御筆後有勤學好問存誠主敬二
　　　璽卷髙一尺一寸廣四尺一寸七分
　御書朱子格言一卷
　　　宋箋烏絲闌本行草書欵識云右朱子語乾隆
　　　甲子夏日御筆下有乾隆宸翰正誼眀道二璽
　　　卷髙一尺二分廣二尺一寸二分
　御臨王羲之三帖一卷
　　　薛濤箋本臨别疏大慶講堂三帖欵識云臨右
　　　軍三帖御筆下有稽古右文之璽乾隆宸翰二
　　　璽卷髙六寸八分廣三尺一寸六分
　御臨王獻之中秋帖一卷
　　　宣德箋本欵識云大令此帖古今第一竒寶膾
　　　炙人口久矣偶閲御府秘笈見而愛之不啻和
　　　珍摹之凡數易紙始得其依稀耳乾隆御識下
　　　有乾隆宸翰幾暇臨池二璽前有研露一璽卷
　　　髙九寸六分廣八寸一分
　御臨褚遂良摹長風帖一卷
　　　宣德牋本草書旁有楷書音釋欵云乾隆御臨
　　　下有攜筆流雲藻乾隆宸翰二璽卷前有硏露
　　　一璽卷髙九寸二分廣一尺六寸六分
　御臨懐素詩帖一卷
　　　金粟箋本草書論書絶句三首未署欵卷後有
　　　自强不息乾隆宸翰二璽又摛藻為春陶冶性
　　　靈二璽卷前有深心託豪素㑹心不逺二璽卷
　　　髙八寸八分廣三尺三寸五分
　御臨蔡蘇黄米四家帖一卷
　　　宣德箋本行書凡四幅第一幅七言絶句一首
　　　欵云御臨蔡襄書下有乾隆宸翰㑹心不逺二
　　　璽第二幅七言絶句一首欵識云甲子秋九御
　　　臨下有乾隆宸翰陶冶性靈二璽第三幅七言
　　　絶句一首欵署御臨下有乾隆御筆摛藻為春
　　　二璽第四幅尺牘一則欵署御臨下有清心抒
　　　妙理乾隆宸翰含經味道三璽卷髙一尺六寸
　　　廣一尺四幅同
　御臨蔡蘇黄米四家書一卷
　　　宣德箋本凡四幅毎幅七言絶句一首第一幅
　　　行楷書欵云御臨蔡襄上鈐乾隆宸翰一璽前
　　　有深心託豪素一璽第二幅行楷書欵云御臨
　　　蘇軾下有含經味道躭書是宿縁二璽前有含
　　　毫邈然勤學好問二璽第三幅草書欵署御臨
　　　下有乾隆宸翰摛藻為春二璽前有澂觀自强
　　　不息二璽第四幅行楷書欵署御臨下有乾隆
　　　宸翰存誠主敬二璽前有意在筆先㑹心不逺
　　　清心抒妙理三璽卷髙一尺五寸九分廣二尺
　　　七分四幅同
　御臨蔡蘇米黄四家書一卷
　　　宣德牋本行楷書凡四幅第一幅七言截句一
　　　首欵云蔡君謨帖御臨下有乾隆御筆摛藻為
　　　春二璽卷髙一尺六寸廣一尺第二幅黄脽道
　　　人語一則欵云御臨東坡居士下有乾隆宸翰
　　　勤學好問二璽髙同廣一尺七分第三幅評蘇
　　　書一則欵署御臨上鈐乾隆宸翰一璽髙同廣
　　　一尺四分第四幅跋十四帖一則欵署御臨下
　　　有乾隆宸翰㑹心不逺二璽髙同廣一尺八分
　御臨蘇軾畫竹帖一卷
　　　薛濤箋本行楷書欵云御臨子瞻下有乾隆宸
　　　翰一璽卷髙七寸八分廣三尺三寸七分
　御臨蘇軾書赤壁賦一卷
　　　宣德箋本楷書前賦并臨文徵眀補書欵識云
　　　蘇玉局赤壁賦為千古傑作又得其自書真蹟
　　　誠雙絶也卷首缺三十六字文待詔規橅補書
　　　遂成完璧甲子夏初幾餘流覽心爽神怡輙為
　　　臨仿一過乾隆御識下有稽古右文之璽乾隆
　　　宸翰二璽卷前有㳺六藝圃一璽押縫有宸翰
　　　内府書畫之寶各二璽卷髙八寸一分廣八尺
　　　二寸五分
　御臨蘇軾書歸去來辭一巻
　　　宣德箋本行楷書欵識云右蘇軾書陶淵眀歸
　　　去來兮辭乾隆壬戌菊月御筆臨于養心殿下
　　　有乾隆宸翰攜筆流雲藻二璽卷前有研露一
　　　璽押縫有宸翰内府書畫之寶二璽卷髙一尺
　　　一寸二分廣六尺三寸
　御臨蘇軾尺牘一卷
　　　薛濤箋本行書欵署御臨下有乾隆御筆摛藻
　　　為春二璽又勤學好問一璽卷前有讀書依竹
　　　静㑹心不逺二璽卷髙八寸七分廣三尺
　御臨蘇軾煙江疊嶂圖詩帖一卷
　　　宋泥金牋本行楷書欵云御筆臨下有乾隆宸
　　　翰一璽又含英咀華觀書為樂㑹心不逺三璽
　　　卷前有意在筆先含經味道二璽卷髙九寸四
　　　分廣二尺六寸五分
　御臨蘇軾潁川西湖泛月詩帖一卷
　　　倣製宋牋本大楷書欵識云乾隆御臨于敬勝
　　　齋下有自强不息與物皆春二璽卷前有游六
　　　藝圃一璽押縫有宸翰内府書畫之寶各三璽
　　　卷髙一尺一寸六分廣一丈六尺七分
　御臨蘇軾天禧頌一卷
　　　倣製宋箋本楷書欵識云乾隆甲子孟秋月御
　　　筆臨下有乾隆宸翰含經味道二璽卷前有觀
　　　書為樂一璽押縫有宸翰内府書畫之寶二璽
　　　卷髙九寸四分廣七尺九寸六分
　御臨黄庭堅書千字文一卷
　　　宣德箋本楷書欵識云乾隆甲子立夏後五日
　　　偶臨于含韻齋後有乾隆宸翰勤學好問二璽
　　　押縫有宸翰内府書畫之寶各五璽卷髙一尺
　　　三寸一分廣二丈一尺五分
　御臨黄庭堅書跋語一卷
　　　金粟箋本行楷書欵云御筆臨黄庭堅下有乾
　　　隆宸翰一璽卷髙七寸五分廣一尺六寸五分
　御臨米芾秋夜詩帖一卷
　　　宣德箋本行書大字欵識云乾隆庚申秋日臨
　　　米芾秋夜詩後有惟精惟一乾隆宸翰二璽卷
　　　前有奉三無私一璽卷髙一尺六寸三分廣二
　　　丈六尺一寸六分
　御臨米芾硯山詩帖一卷
　　　薛濤箋本行楷書欵識云御筆臨米元章書下
　　　有乾隆宸翰含經味道二璽又與物皆春一璽
　　　巻前有意在筆先㑹心不逺躭書是宿縁三璽
　　　卷髙一尺四寸八分廣三尺九分
　御臨米芾題巨然海野圖詩一卷
　　　宋箋本行楷書欵署御臨上鈐乾隆宸翰一璽
　　　下有意在筆先摛藻為春二璽卷前有清心抒
　　　妙理勤學好問二璽卷髙一尺八分廣三尺六
　　　寸八分
　御臨米芾書天馬賦一卷
　　　倣製宋箋本欵識云乾隆甲子季夏月御臨米
　　　黻書天馬賦下有乾隆宸翰攜筆流雲藻二璽
　　　卷髙九寸三分廣六尺二分
　御臨米芾尺牘一卷
　　　宋牋本行楷書欵識云乾隆甲子八月下浣御
　　　臨下有乾隆宸翰摛藻為春二璽卷前有意在
　　　筆先一璽卷髙七寸八分廣二尺八寸四分
　御臨米芾尺牘一卷
　　　宋牋本行書欵識云乾隆甲子九月御臨下有
　　　乾隆宸翰一璽又讀書依竹静含經味道二璽
　　　卷前有見天心烟雲舒卷二璽巻髙一尺八分
　　　廣三尺六分
　御臨米芾論草書帖一卷
　　　薛濤牋本草書欵識云右米芾論草書帖葢寢
　　　饋右軍時語也御臨上鈐乾隆宸翰一璽卷髙
　　　九寸三分廣一尺九寸七分
　御臨張即之書唐詩一卷
　　　宣德牋本大楷書七言律詩二首欵識云乾隆
　　　御筆偶臨後有乾隆宸翰正誼眀道二璽卷前
　　　有德日新一璽押縫有宸翰幾暇臨池各九璽
　　　卷髙一尺一寸廣四大三寸
　御臨宋髙宗書養生論一巻
　　　宣德牋本真草二體相問書欵識云宋髙宗御
　　　書養生論乃居德夀宫年踰耳順時筆也内府
　　　所藏的係真蹟甲子長夏展玩消暑橅臨一過
　　　雖垂露翥鳯之姿不能企及而所云清虚静泰
　　　於修身養性之道實括妙㫖詩云髙山仰止余
　　　于是卷葢不僅宗其書法矣乾隆御識後有乾
　　　隆宸翰幾暇臨池二璽巻前有研露一璽押縫
　　　有樂天璽凢十卷髙八寸四分廣一丈九尺九
　　　寸
　御臨趙孟頫書洛神賦一卷
　　　倣製宋牋本行楷書欵識云乾隆甲子嵗孟秋
　　　中澣三日御筆下有乾隆宸翰天根月窟二璽
　　　卷前有㳺六藝圃一璽押縫有宸翰内府書畫
　　　之寶二璽卷髙一尺一寸六分廣七尺一寸三
　　　分
　御臨趙孟頫書雪賦一卷
　　　倣製宋箋本行書欵識云乾隆甲子季夏月御
　　　臨下有乾隆宸翰攜筆流雲藻二璽卷髙九寸
　　　三分廣六尺
　御臨鄧文原章草一卷
　　　宣德牋本書急就章欵識云乾隆甲子孟夏御
　　　筆臨于長春書屋後有乾隆宸翰勤學好問二
　　　璽押縫有絜矩璽凡四卷髙八寸三分廣一丈
　　　二尺一寸四分
　御臨文徵眀書赤壁賦一卷
　　　宣德牋本行草書前後二賦欵云乾隆御筆臨
　　　下有乾隆宸翰一璽又觀書為樂微言晰纖豪
　　　二璽卷前有含豪邈然一璽押縫有宸翰幾暇
　　　臨池各三璽卷髙九寸一分廣一丈四尺七寸
　　　七分
　御臨文徵眀詩帖一卷
　　　倣製宋箋本草書七言律詩六首欵識云乾隆
　　　壬戌秋日御筆臨下有乾隆宸翰攜筆流雲藻
　　　二璽卷前有清心抒妙理一璽卷髙八寸五分
　　　廣八尺四分
　御臨董其昌書白居易詩一卷
　　　宋箋本行書樂府一首五言古詩一首欵識云
　　　御臨董其昌書白居易詩後有乾隆宸翰含經
　　　味道二璽卷前有觀書為樂一璽卷髙八寸五
　　　分廣三尺五分
　御臨董其昌書秦觀詞一卷
　　　宋雪花箋本行書欵署御臨下有乾隆宸翰勤
　　　學好問二璽巻前有觀書為樂一璽卷髙一尺
　　　二分廣二尺八寸五分
　御臨董其昌詩帖一卷
　　　薛濤牋本行書七言絶句二首欵云御臨董其
　　　昌書下有乾隆御筆摛藻為春二璽卷前有意
　　　在筆先一璽卷髙八寸六分廣三尺二寸六分
　御臨董其昌詩帖一卷
　　　宣德箋本行書七言律詩一首欵云乾隆御臨
　　　後有乾隆宸翰含經味道二璽卷前有游六藝
　　　圃一璽卷髙八寸二分廣三尺七寸七分
　御臨董其昌輞川詩帖一卷
　　　冷金牋本行楷書欵云偶臨董其昌書輞川詩
　　　四首御筆下有稽古右文之璽乾隆宸翰二璽
　　　又識云此内府所藏宋製冷金箋横幅幾暇偶
　　　臨香光真蹟欲如孫過庭所謂五合交臻深有
　　　愧云乾隆御識下有幾暇臨池研露含經味道
　　　三璽卷前有觀書為樂陶冶性靈二璽卷髙一
　　　尺八分廣四尺九寸一分
　御臨董其昌書栖真志一卷
　　　宣德牋本行書欵識云乾隆甲子陽月冬至後
　　　一日御筆上鈐乾隆御筆一璽卷前有㳺六藝
　　　圃一璽卷後有摛藻為春躭書是宿縁二璽中
　　　幅押縫有宸翰内府書畫之寶各二璽卷髙八
　　　寸四分廣九尺三寸六分
　　畫卷
　御筆盤山偃松圖一卷
　　　金粟箋本墨畫卷後署冩盤山偃松樹六字下
　　　有幾暇臨池一璽卷前有烟雲舒卷一璽卷髙
　　　九寸四分廣一尺七寸三分
　御筆松崖垂釣圖一卷
　　　宣德牋本墨畫欵識云乾隆甲子暮春之初養
　　　心殿偶筆後有乾隆宸翰墨雲二璽卷前有深
　　　心託豪素一璽卷髙九寸六分廣二尺五寸二
　　　分
　御筆蘭蕙圖一卷
　　　倣製金粟牋本墨畫欵署御筆下有乾隆御筆
　　　一璽卷前有游六藝圃一璽卷髙九寸六分廣
　　　一尺六寸六分
　御筆秋瓜一卷
　　　金粟牋本墨畫欵識云長夏幾餘頓苦煩熱不
　　　能為工細之筆因冩東陵數枚聊當消暑乾隆
　　　并識下有乾隆宸翰一璽卷末有筆端造化一
　　　璽卷髙八寸六分廣一尺七寸
　御筆雙雀花枝圖一卷
　　　宣德箋本墨畫凡二幅第一幅題云漫言春色
　　　無人管野雀枝頭醉欲醺下有乾隆宸翰一璽
　　　後有冩生一璽第二幅題云欲識花姿好含胎
　　　未放時欵云養心殿御製下有乾隆宸翰一璽
　　　後有筆端造化一璽卷髙八寸二分廣一尺三
　　　寸七分二幅同
　御筆檳榔雙雀圖一卷
　　　倣製金粟牋本墨畫欵識云檳榔雙雀圖長春
　　　書屋御製下有乾隆宸翰幾暇臨池二璽卷末
　　　有筆端造化一璽卷髙九寸一分廣二尺一寸
　　　七分
　御筆葡萄冩生一卷
　　　金粟牋本墨畫欵云養心殿戲筆後有乾隆宸
　　　翰幾暇臨池二璽卷末有研露一璽卷髙九寸
　　　四分廣一尺六寸三分
　御筆花隂雙兔圖一卷
　　　宣德箋本墨畫欵云静怡軒製上鈐乾隆御筆
　　　一璽卷末有研露筆端造化二璽卷髙一尺一
　　　寸七分廣三尺三寸三分
　御臨闗穜秋山平逺圖一卷
　　　宣德牋本墨畫欵識云五代闗穜筆力雄厚生
　　　平畫多層巒深岫皴法巉刻獨内府所藏此幀
　　　平曠蕭逺肇雲林一瓣香宣和畫譜載穜秋山
　　　圖二十有二此或其一耶秋爽幾暇泚筆橅之
　　　並識其源流云後有乾隆宸翰幾暇臨池二璽
　　　又研露一璽卷前有潑墨烟雲舒卷二璽卷髙
　　　九寸一分廣一尺四寸八分
　御臨馬逺松泉居士圖一卷
　　　宣德箋本墨畫欵識云馬逺松泉居士圖真蹟
　　　戲臨于長春書屋下有乾隆宸翰幾暇臨池二
　　　璽卷前有游六藝圃一璽巻髙九寸五分廣三
　　　尺二寸五分
　御摹王淵蓮塘鸂鶒圖一卷
　　　宣德牋本墨畫欵識云摹王淵蓮塘鸂鶒圖𢎞
　　　德殿製後有乾隆宸翰幾暇臨池二璽卷首有
　　　筆端造化一璽卷末有姸露一璽卷髙八寸六
　　　分廣四尺一寸七分
　御臨眀宣宗鸜鵒圖一卷
　　　宣德箋本墨畫欵識云乾隆癸亥冬日倣眀宣
　　　宗筆製于静怡軒下有乾隆宸翰幾暇臨池二
　　　璽卷前有冩生一璽卷髙一尺廣四尺
　御臨沈周風雨歸舟圖一卷
　　　宣德箋本墨畫欵識云倣石田筆意長春書屋
　　　御製下有乾隆宸翰幾暇臨池二璽卷前有研
　　　露一璽卷髙一尺一寸廣二尺四分
　御臨文徵眀蘭花一卷
　　　倣製金粟牋本墨畫并臨原題句欵識云甲子
　　　新秋摹文徵眀後有乾隆宸翰擕筆流雲藻二
　　　璽卷前有含英咀華一璽押縫有宸翰筆端造
　　　化二璽卷髙九寸六分廣四尺六寸二分
　　書畫合卷
　御筆寒梅一卷
　　　金粟牋本墨畫並書
　御製舊句云暖旭暈氷綃寒腮勒玉條花香聞不釅
　　　色淑看非妖古寺雲封戸荒村雪到腰何如宣
　　　席側藉爾卜青韶後識云花品中惟寒梅格韻
　　　最髙予宿性所躭兹偶冩一枝並録舊詩于右
　　　青邱句月眀林下美人來仿彿見此風致甲子
　　　夏乾隆御識後有幾暇臨池筆端造化二璽卷
　　　末有深心託豪素一璽卷髙九寸五分廣二尺
　　　六寸八分
　御臨李公麟女史圖并書箴一卷
　　　宣德牋本白描畫分段節書女史箴書畫相間
　　　凡十二段欵識云内府所藏李公麟女史圖並
　　　自書女史箴洵稱璧合雙珍鑑標千古橅臨一
　　　過令人起敬起畏必有闗雎麟趾之意然後可
　　　行周官法度余均愧之乾隆甲子秋八月御識
　　　下有乾隆宸翰幾暇臨池稽古右文之璽三璽
　　　卷前有冩生含味經籍二璽通卷押縫宸翰筆
　　　端造化璽各四卷末臣張照等跋云匡衡曰妃
　　　匹之際生民之始萬福之原孔子言物行恒之
　　　訓繫于家人卦象傳而正家而天下定亦于本
　　　卦彖傳眀之葢言行本諸身先被于家由家型
　　　國而天下化先聖先師之所諄諄焉昔張華大
　　　有懼于晉室而作女史箴顧愷之為之圖晉代
　　　名賢所為𠂻古感今發于忠愛而不自己者也
　　　垂諸後世宋李公麟復仿為之流傳入
　　大内我
　皇上聽政之暇稽義府味經腴左圖右史覽是卷而
　　　悦之時一臨冩閱十餘日而巨卷竟復為跋識
　　　于後德尊益謙若宣尼言道四未能一也夫禹
　　　之戒舜及于慢遊傲虐是豈足取為聖舜戒葢
　　　禹惟愛君深而無所擇
　皇上以闗雎麟趾之心行周官立政之化乃恝然退
　　　然躬鑒戒深惕若有如是夫亦
　皇上之自愛猶禹之愛舜歟天下幸甚萬世幸甚況
　　　(臣/)等仰蒙
　恩㫖著語巻末其歡欣慶忭豈子墨之所能宣也乾
　　　隆九年八月(臣/)張照(臣/)梁詩正(臣/)勵宗萬(臣/)張
　　　若靄恭跋(臣/)張照敬書卷髙八寸八分廣一丈
　　　八尺二寸七分
　御臨唐寅畫飲仙圖并書飲中八仙歌一卷
　　　宣德箋本凡二段前段白描畫欵識云乾隆壬
　　　戌秋日摹唐寅筆上鈐乾隆宸翰一璽前有繪
　　　事後素胸中長養十分春二璽唐岱補樹石後
　　　署臣唐岱奉
　勅補樹石八字下有臣唐岱恭繪二印後段行書欵
　　　識云乾隆壬戌冬日并臨後有乾隆御筆摛藻
　　　為春陶冶性靈三璽前有含毫邈然一璽押縫
　　　宸翰璽凡五幾暇鑑賞之璽璽凡四卷髙九寸
　　　八分廣二丈四尺一寸
　御臨文徵眀五君子圖一卷
　　　倣製金粟箋本墨畫竹梅水僊松柏五種後楷
　　　書臨彭年七言絶句五首欵識云乾隆甲子秋
　　　九月御筆臨下有乾隆宸翰幾暇臨池二璽卷
　　　前有含經味道一璽卷末臣張照等跋云宋周
　　　子愛蓮說以蓮為花中君子而蓮之品自此定
　　　此外嘉花秀植如竹之瀟灑出塵梅之孤芳自
　　　賞水僊之度白雲而方潔松柏之凌嵗寒而不
　　　彫均足當君子之稱而前人顧未之連類而及
　　　眀文待詔徵眀善繪事始為五君子圖其亦周
　　　子遺意耶我
　皇上勤學好古于萬幾餘暇輙復怡情翰墨檢得此
　　　圖臨為長卷出示臣等臣等仰瞻
　寶繪式奉
　天藻猗歟筆逕清逸氣韻生動以造物為師與化工
　　　同妙而此
　　秘殿揮毫
　　深宫黙注之隠冩緑竹思巖阿秀逸之士冩梅與
　　　水僊思懐芳履潔之儒冩松柏思貞心勁節獨
　　　立不回之佐繪圖于此冩意于彼時時與君子
　　　相親豈僅筆墨餘事髙出古人已哉時乾隆甲
　　　子秋九月既望臣張照臣梁詩正臣勵宗萬臣
　　　張若靄恭跋臣張照敬書卷髙八寸廣五尺八
　　　寸
　　書軸
　御書曲禮四句一軸
　　　宣德牋本草書未署欵左方下有乾隆宸翰勤
　　　學好問二璽右方上有觀書為樂一璽軸髙二
　　　尺五分廣一尺三分
　御書復卦一軸
　　　宣德箋本楷書欵識云乾隆甲子冬至書復卦
　　　仰惟天心之無改移願學顔子之不逺復也御
　　　筆下有乾隆御筆正誼眀道二璽軸髙六尺六
　　　寸廣三尺九寸
　御書唐人絶句一軸
　　　宣德牋本行楷書未署欵左方有乾隆宸翰勤
　　　學好問二璽軸髙二尺九寸廣一尺二寸三分
　御臨蘇軾豐年晩景帖一軸
　　　宋箋本行草書欵云御臨東坡書下有所寶惟
　　　賢乾隆御筆二璽前有德日新一璽軸髙七尺
　　　四寸四分廣二尺五寸四分
　御臨蘇軾醉翁操一軸
　　　宣德泥金龍箋本草書欵識云乾隆甲子重陽
　　　御臨下有乾隆宸翰勤學好問二璽前有觀書
　　　為樂一璽軸髙四尺八分廣一尺五寸四分
　御臨蘇軾端溪帖一軸
　　　宋箋本行楷書欵云御臨東坡下有乾隆宸翰
　　　陶冶性靈二璽前有深心託豪素一璽軸髙二
　　　尺六寸廣一尺三寸
　御臨蘇軾跋語一軸
　　　宋牋本行楷書欵云御筆臨東坡居士下有勤
　　　學好問乾隆宸翰四時佳興與人同三璽前有
　　　深心託豪素一璽軸髙三尺五寸七分廣一尺
　　　六寸六分
　御臨蘇軾詞帖一軸
　　　宣德牋本大楷書滿庭芳詞欵署御臨下有惟
　　　精惟一乾隆宸翰二璽前有奉三無私一璽軸
　　　髙六尺七寸五分廣三尺一寸四分
　御臨黄庭堅髙松帖一軸
　　　宣德泥金龍箋本行楷書節録髙松賦欵識云
　　　乾隆甲子九秋御臨黄庭堅書下有乾隆御筆
　　　摛藻為春二璽前有含英咀華一璽軸髙二尺
　　　九寸三分廣一尺三寸二分
　御臨米芾尺牘一幅
　　　宋雪花箋本行楷書欵識云甲子秋日御臨下
　　　有乾隆宸翰陶冶性靈二璽右方上有觀書為
　　　樂一璽下有意在筆先躭書是宿縁二璽軸髙
　　　四尺九分廣一尺六寸四分
　御臨米芾詩帖一軸
　　　灑金箋本行書五言律詩一首欵云御筆臨米
　　　芾下有乾隆宸翰擕筆流雲藻二璽軸髙一尺
　　　八寸九分廣一尺二分
　御臨米芾詩帖一軸
　　　冷金牋本行書五言偈語一首欵云御筆臨米
　　　元章書下有乾隆宸翰惟精惟一二璽前有觀
　　　書為樂一璽軸髙二尺七寸三分廣一尺三寸
　御臨米芾詩帖一軸
　　　宋箋本行楷書七言截句一首欵署御臨下有
　　　乾隆宸翰一璽右方上有深心託豪素一璽下
　　　有游六藝圃㑹心不逺二璽軸髙三尺四分廣
　　　一尺三寸一分
　御臨米芾晉紙帖一幅
　　　宋牋本行楷書欵署御臨下有乾隆宸翰攜筆
　　　流雲藻二璽又陶冶性靈一璽右方上有深心
　　　託豪素一璽下有含豪邈然躭書是宿縁二璽
　　　軸髙四尺七分廣一尺六寸四分
　御臨米芾詞帖一軸
　　　金粟箋本行書觀江湧小詞欵云御臨米芾詞
　　　帖下有乾隆宸翰擕筆流雲藻二璽軸髙二尺
　　　七寸廣一尺四分
　御臨朱子詩帖一軸
　　　宣德箋本行楷書七言絶句一首欵識云晦翁
　　　余所師偶橅是書愧未津逮弗敢書名志敬也
　　　御識下有乾隆宸翰勤學好問二璽軸髙三尺
　　　五寸八分廣一尺八寸五分
　御臨趙孟頫詩帖一軸
　　　宋牋本行草書七言絶句一首欵署御臨上鈐
　　　乾隆宸翰一璽又自强不息一璽右方上有游
　　　六藝圃一璽下有澂觀一璽軸髙一尺七寸七
　　　分廣一尺三分
　御臨趙孟頫詩帖一軸
　　　雪花箋本行楷書五言律詩一首欵云御臨趙
　　　孟頫下有乾隆宸翰摛藻為春二璽又勤學好
　　　問一璽軸髙三尺一寸六分廣九寸八分
　御臨趙孟頫西湖詩一軸
　　　宋牋本行楷書六言詩二首欵云御臨趙孟頫
　　　書下有乾隆宸翰擕筆流雲藻二璽軸髙二尺
　　　四寸二分廣八寸五分
　御臨趙孟頫書陶潛詩一軸
　　　宣德灑金牋本行書青松詩一首欵識云御臨
　　　趙孟頫書陶靖節詩下有乾隆宸翰陶冶性靈
　　　二璽又觀書為樂胸中長養十分春二璽右方
　　　上有深心託豪素一璽下有含豪邈然萬國農
　　　桑寤寐中二璽軸髙四尺一寸二分廣一尺五
　　　寸四分
　御臨唐寅詩帖一軸
　　　宋箋本行楷書七言律詩一首欵識云甲子秋
　　　日御筆偶臨上鈐乾隆宸翰一璽下有摛藻為
　　　春陶冶性靈二璽右方上有含豪邈然一璽下
　　　有攜筆流雲藻豳風無逸念民依二璽卷髙四
　　　尺七寸四分廣九寸二分
　御臨文徵眀詩帖一軸
　　　宋箋本楷書五言律詩一首欵署臨徵眀下有
　　　惟精惟一乾隆宸翰二璽前有奉三無私一璽
　　　軸髙六尺八寸廣二尺八寸三分
　御臨婁堅書王縉詩一軸
　　　宣德箋本楷書七言絶句一首欵署御臨下有
　　　乾隆御筆正誼眀道二璽前有德日新一璽軸
　　　髙五尺七寸三分廣一尺四寸八分
　御臨董其昌書崔瑗座右銘一軸
　　　宣德箋本行書欵云御臨董其昌上鈐乾隆宸
　　　翰一璽又勤學好問一璽軸髙二尺七寸九分
　　　廣一尺二寸八分
　御臨董其昌書張旭郎官壁記一軸
　　　宋箋本楷書欵識云乾隆甲子秋日御筆下有
　　　含豪邈然乾隆宸翰陶冶性靈三璽右方上有
　　　觀書為樂一璽下有深心託豪素自强不息二
　　　璽軸髙四尺七寸廣二尺
　御臨董其昌橅顔真卿送劉太冲序一軸
　　　宣德箋本行書欵云御臨其昌上鈐乾隆宸翰
　　　一璽下有勤學好問一璽軸髙三尺二分廣一
　　　尺三寸二分
　御臨董其昌書蘇軾四言詩一軸
　　　宣德箋本行楷書欵云御臨其昌上鈐乾隆宸
　　　翰一璽又勤學好問一璽軸髙三尺六寸五分
　　　廣一尺三寸四分
　御臨董其昌節書周子通書一軸
　　　宣德箋本大楷書欵云乾隆御臨下有乾隆宸
　　　翰存誠主敬二璽又跋云此思翁書法本色流
　　　麗朗潤乃其餘事規橅一過自覺逕庭天下幾
　　　人學杜甫誰得其皮與其骨吾于學董者亦云
　　　下有姸露一璽軸髙六尺一寸六分廣五尺三
　　　分
　御臨董其昌詞帖一軸
　　　金粟牋本行書買春小令欵云御筆臨董其昌
　　　下有乾隆御筆摛藻為春躭書是宿縁三璽軸
　　　髙一尺七寸八分廣九寸六分
　　畫軸
　御筆松風山月圖一軸
　　　宣德牋本墨畫左方上書松風吹解帶山月照
　　　彈琴句欵云静怡軒冩下有乾隆宸翰幾暇臨
　　　池二璽右方下有筆端造化一璽軸髙一尺九
　　　寸八分廣一尺八分
　御筆泉石蘭竹圖一軸
　　　宣德箋本墨畫欵識云清泉白石翠竹猗蘭甲
　　　子季秋敬勝齋齋居偶冩下有宸翰一璽左方
　　　下有觀天地生物氣象一璽軸髙二尺一寸一
　　　分廣同
　御筆瓶荷一軸
　　　宣德箋本墨畫欵云養心殿偶筆下有㑹心不
　　　逺乾隆御筆二璽軸髙三尺七寸一分廣一尺
　　　六寸八分
　御筆菊花一軸
　　　金粟箋本墨畫右方上書露朶盈盈際風枝灑
　　　灑時句欵云薈芳書院作後有乾隆宸翰筆端
　　　造化二璽左方下有清心抒妙理一璽軸髙一
　　　尺七寸三分廣九寸二分
　御筆庭前柏樹子一軸
　　　倣製金粟箋本墨畫欵識云庭前柏樹子右德
　　　公案句也試問此圖作麽生參庭前柏樹子長
　　　春書屋漫識下有乾隆宸翰幾暇臨池二璽右
　　　方下有清心抒妙理一璽軸髙三尺一寸六分
　　　廣九寸五分
　御筆松石間意一軸
　　　金粟箋本墨畫欵云長春書屋製下有乾隆宸
　　　翰一璽左方下有繪事後素一璽軸髙一尺七
　　　寸四分廣九寸四分
　御筆松隂髙士圖一軸
　　　宣德箋本墨畫上方題云偃息白石上嘯傲青
　　　松底從知壺嶠中神仙亦人爾流水浄我耳凱
　　　風梳我髮不須擕七弦有客彈清越嘗笑黄綺
　　　輩千秋稱大隠漢庭豈金堂何須摇唇吻蒼蒼
　　　虬枝外望望迷處所莫云足寂寥爛漫雲堪侣
　　　後識云秋隂忽晴天髙氣爽林木眀瑟几研清
　　　潤拂箋作松隂髙士圖覺寒濤滿空與鳴泉相
　　　和聲出紙上也甲子七月二十四日御筆下有
　　　乾隆宸翰幾暇臨池二璽右方下有烟雲舒卷
　　　一璽軸髙三尺六寸七分廣一尺五寸四分
　御臨倪瓚秋原古樹圖一軸
　　　宣德箋本墨畫欵題云修篁幾箇不成林古樹
　　　猶無鴉可尋誰道秋來多寂寞寒郊烟靄望中
　　　深冩罷枯枝意洒然將無詩畫合同禪泬寥心
　　　與秋空浄若有漁歌古渡邊閒來消夏恰相宜
　　　極目疎林秋晩時憶得前年重九日灤河别墅
　　　一枝枝倪迂多作秋原古樹澹逸天然使人意
　　　逺余偶倣其筆法為之愧未得神似而㸃綴蕭
　　　曠滿目秋情或亦畫中有詩耶乾隆甲子長夏
　　　并識下有㑹心不逺乾隆宸翰二璽右方下有
　　　筆端造化一璽軸髙一尺五寸七分廣一尺
　御臨倪瓚平林秀石圖一軸
　　　宣德箋本墨畫欵識云元四大家畫獨雲林格
　　　韻尤超世稱逸品幾閒偶仿其意作平林秀石
　　　小景喜無畫史縱横習氣瓣香故在可為知者
　　　一道乾隆嵗在甲子立秋前一日并識下有乾
　　　隆宸翰幾暇臨池二璽左方下有清心抒妙理
　　　一璽軸髙二尺四寸三分廣一尺一寸九分
　御臨沈周雙松一軸
　　　宣德箋本墨畫欵識云沈周雙松圖筆意養心
　　　殿戲橅下有乾隆宸翰幾暇臨池二璽左方中
　　　有繪事後素一璽軸髙五尺二寸廣一尺四寸
　　　七分
　御臨唐寅蘆汀繫艇圖一軸
　　　宣德箋本墨畫欵題云萬頃烟波浮舴艋飄颻
　　　直在秋雲頂夢中宜作廣寒遊雙手攫將孤月
　　　影甲子小春仿唐寅筆即用其韻題句下有乾
　　　隆宸翰筆端造化二璽中幅有㑹心不逺一璽
　　　右方下有澂觀一璽軸髙二尺二寸九分廣一
　　　尺三寸四分
　御臨唐寅折梅仕女圖一軸
　　　宣德箋本墨畫並臨原題句欵題云羣芳譜裏
　　　冠春臺抝得南枝幾朶開恰似夀陽初睡起渾
　　　忘㸃額玉珠來摹唐解元折梅仕女圖因臨其題
　　　句于左並用其韻御筆上鈐乾隆宸翰一璽左
　　　方上有冩生幾暇臨池二璽下有意在筆先一
　　　璽軸髙三尺七寸廣一尺八寸五分
　御臨陳洪綬髙士圖一軸
　　　宣德箋本白描畫欵識云眀陳洪綬善畫古人
　　　物與崔子忠齊名不屑屑規橅顧陸神味翛然
　　　自標一格畫史稱其賦性狂放眀經不仕葢隠
　　　于翰墨者流故所製多髙人逸士風致予所倣
　　　兹幅即其一也骨理清超或未能手追三昧而
　　　蕭逺閒澹塵絶筆端差喜得其遺意用併識數
　　　語于右甲子暢月九日下有㑹心不逺乾隆御
　　　筆二璽左方下有繪事後素一璽軸髙三尺三
　　　寸廣二尺三分
　御臨惲夀平五清圖一軸
　　　宣德箋本墨畫水月松竹梅欵識云惲夀平五
　　　清圖養心殿戲橅下有乾隆宸翰一璽左方下
　　　有游六藝圃一璽軸髙二尺八寸四分廣一尺
　　　三寸二分
　　書畫合軸
　御筆洛神圖並臨十三行帖一軸
　　　宣德箋本白描畫欵識云偶繪洛神并臨十三
　　　行于左御筆下有乾隆宸翰幾暇臨池二璽右
　　　方下有冩生一璽軸髙二尺二寸五分廣一尺
　御筆瓶荷一軸
　　　宣德箋本墨畫左方中行書
　御製舊句云含芬雅合伴書惟兩字標名可作師但
　　　似清髙塵不染逺觀近玩總相宜後識云此予
　　　瓶蓮舊句也幾暇偶仿白陽山人冩意即録舊
　　　句以當題詠甲子小春并識下有乾隆宸翰幾
　　　暇臨池筆端造化三璽前有冩生一璽右方下
　　　有澂觀摛藻為春二璽軸髙三尺五寸七分廣
　　　一尺四寸八分
　御筆梨花山雀圖一軸
　　　宣德箋本墨畫右方上行書
　御製舊句云含姿映𤨏牕弄影臨芳埒娑娑媚晩風
　　　裳裳酬令節瓊葩比梅艷姱朶方桃潔雅致入
　　　閒吟幽芳供静掇庭院引蜂攢畫圖宜燕頡偶
　　　來花下立㣶徊不忍擷韶華詎久駐㑹看霏香
　　　雪後識云仿江南徐氏法作梨花山雀頗饒冩
　　　生氣韻因檢舊咏梨花短句竝録于右春林香
　　　雪拂拂楮墨間矣乾隆甲子夏六月既望并識
　　　有乾隆宸翰幾暇臨池二璽左方下有研露一
　　　璽軸髙三尺七寸五分廣一尺九分
　御筆秋瓜一軸
　　　宣德箋本墨畫右方上行書
　御製舊句云雲刄剖氷瓤清甘沁齒香黄沈惟讓李
　　　翠冷不誇霜邵圃名猶艷王園種最良何人方
　　　病渇一瓣試分嘗後識云右舊作消夏十咏之
　　　一甲子四月廿又三日長晝幾餘頗苦煩熱因
　　　憶古人瓜飲圖此自遣竝檢録舊咏青門風味
　　　宛于尺楮遇之乾隆御識下有乾隆宸翰幾暇
　　　臨池二璽前有冩生一璽左方下有筆端造化
　　　一璽軸髙二尺四寸五分廣九寸九分
　御筆盆梅一軸
　　　宣德箋本墨畫左方上行書
　御製詩云浄几眀牕一室中重陪處士舊家風瓣姿
　　　借月裁氷碧蕾影臨缸卷燭紅試味真香方遞
　　　遞愛觀生意始融融栽培漫說花師巧消息先
　　　春總化工後識云甲子暢月六日對盆梅有作
　　　因并冩意為圖御筆下有乾隆御筆摛藻為春
　　　二璽右方中有含毫邈然一璽軸髙四尺七寸
　　　七分廣一尺八寸七分
　御臨宋人觀梅覔句圖并書建福宫新春詩一軸
　　　宣德箋本墨畫上方行書
　御製建福宫新春詩云禁城景物報和韶初轉寅方
　　　玉斗杓漏洩春光梅破蕾招揺風信栁拖條池
　　　心鏡面氷將解墻角銀根雪欲消掁撥詩腸量
　　　多少新年覺比舊年饒含陽苔色兆根荄勝裏
　　　宫花鬭早梅堂構萬年綿福履黄黎九有上春
　　　臺蘭苕翡翠相容與鳯閣枌寮各實枚試看新
　　　蟾睂様細分眀報道上元來照壁態丸燦九華
　　　祥煙濃作赤城霞土牛新看牽春至綵燕初飛
　　　掠曉斜臈雪猶然戀鴛瓦東風全不發綾花欲
　　　將建福宫中福錫與寰區萬姓家後識云建福
　　　宫新春觀梅覔句得七律三首近見宋人有此
　　　圖爰仿其筆意而書舊作于上京師地寒梅皆
　　　南至唯盆蒔瓶供耳然得梅之意便在萬重香
　　　雪海也御筆下有乾隆宸翰攜筆流雲藻二璽
　　　右方下有清心抒妙理一璽軸髙三尺五寸八
　　　分廣一尺一寸六分
　
　
　
　
　
　
石渠寶笈卷二
欽定四庫全書
石渠寳笈卷三
　　貯
　乾清宫三
　　列朝人書畫目録
　書册上等
　　　宋名賢寳翰
　　　宋黄庭堅書墨竹賦
　　　元趙孟頫書撫州永安禪院僧堂記
　　　元趙孟頫雜書詩文
　　　元趙孟頫書法帖譜系雜説
　　　元趙孟頫題耕織圖詩
　　　元趙孟頫書麻姑仙壇記
　　　元趙孟頫書陶詩
　　　元趙孟頫紈扇賦
　　　明宋濓書聖教序
　　　明沈度書梅花百詠
　　　明祝允明臨帖
　　　明祝允明臨帖
　　　明祝允明書過秦論
　　　明文徵明自書雜文二册
　　　明文徵明書千文
　　　明文徵明書落花詩
　　　明文徵明書戰國策
　　　明王寵書孝經忠經
　　　明王彭書唐人詩二册
　　　明董其昌書孝經
　　　明董其昌書古栢行
　　　明董其昌臨蘭亭叙
　　　明董其昌臨聖教序
　　　明董其昌畫旨帖
　　　明董其昌臨八闗齋㑹記
　　　明董其昌臨顔眞卿書
　　　明董其昌書雜詩
　　　明董其昌書孝經
　　　明董其昌書七言律詩
　　　明人書扇二册
　　書册次等
　　　宋黄庭堅論學書法
　　　宋米芾書唐人五言排律
　　　元趙孟頫臨東方朔像賛
　　　明初詞臣書翰
　　　明祝允明書古栢行
　　　明祝允明各體書
　　　明王寵書莊子内七篇四册
　　　明董其昌雜書
　　　明董其昌仿唐人書
　　　明董其昌書千文
　　　明董其昌臨帖
　　　明董其昌書七言律詩
　　　明董其昌書七言絶句
　　　明董其昌書七言律詩
　　　明董其昌書琵琶行
　　　明徐範書小青傳
　　　明人書扇十册
　　國朝人書畫目録
　　書册次等
　　　陳奕禧各體書
　　　汪士鋐書法宗師録
　　　劉源書孝經
　　　張照書樂善堂全集序
　　　王圖炳書日知薈説四册
　　　陳邦彦書日知薈説十册
　　　蔣衡摹聖教序増補遺文
　　　書扇二册
欽定四庫全書
石渠寶笈卷三
　　貯
　乾清宫三
　　　列朝人
　　書冊上等
　　　宋名賢寶翰一冊(上等/天一)
　　　宋牋本凡十九幅第一幅蘇軾尺牘行書前有
　　　長安印一又州印鎮字開國李氏圖書諸半印
　　　後有杭州通判之印嘉興府印華陽山房成紀
　　　李氏南陽侯孫李君實監定三桂圖書諸印中
　　　幅有留侯之裔三不惑齋之印張子季鎮諸印
　　　幅髙八寸六分廣一尺二寸四分第二幅蘇軾
　　　詩帖行楷書自署次韻王晉卿送梅花一首十
　　　字款識云僕去黄州五周歳矣飲食夢寐未嘗
　　　忘之方請江湖一郡書此一詩寄王文父子辯
　　　兄弟亦請一示李樂道也前有嚴澤之印長安
　　　二印又鼎元半印一後有道普有明王氏圖書
　　　之印有明文靖世家圖書三印中幅有潘氏印
　　　一又二印不可識幅髙八寸二分廣一尺八寸
　　　一分第三幅黄庭堅尺牘行楷書前有墨林項
　　　墨林父秘笈之印檇李項墨林鑑賞章諸印又
　　　景父項氏韞櫝圖書墨印一又墨林山人桃花
　　　源裏人家半印二後有檇李項氏世家寶玩項
　　　元汴印子京所藏子孫永保項墨林鑑賞章長
　　　安紹勲諸印又項氏虚朗半印二中幅有吳廷
　　　印一幅髙九寸廣一尺二寸九分第四幅黄庭
　　　堅詩帖行楷書自署次韻叔父夷仲送夏君玉
　　　赴零陵主簿十五字前一印不可識又司印半
　　　印後有王永寧印一幅髙八寸七分廣一尺二
　　　寸四分第五幅黄庭堅尺牘行書前有有明文
　　　靖世家圖書王長安父二印又鼎元半印一後
　　　有嚴道普氏有明王氏圖書之印文節之孫三
　　　印幅髙九寸三分廣一尺八寸二分第六幅黄
　　　庭堅詩話行楷書自署送故人劉季展從軍雁
　　　門十字中幅有笑雲菴主印一後有長安吳孫
　　　宇珍藏印子孫保之三印幅髙八寸八分廣一
　　　尺二寸七分第七幅黄庭堅跋語行楷書前有
　　　半璽存殿寶二字後有緝熙殿寶璽一又王永
　　　寧印王長安父二印幅髙一尺二分廣一尺三
　　　寸六分第八幅黄庭堅尺牘行書前有項元汴
　　　印子孫永保王永寧三印又半印二不可識後
　　　有煑茶亭長田疇耕耨平生真賞項子京家珍
　　　蔵諸印又虚朗隠居半印二幅髙八寸廣五寸
　　　八分第九幅黄庭堅尺牘行書前有寄傲項子
　　　京家珍蔵鴛鴦湖長檇李項氏世家寶玩諸印
　　　後有永寧項元汴印墨林秘玩廷字諸印又半
　　　印不可識幅髙八寸二分廣五寸五分第十幅
　　　黄庭堅尺牘行楷書前有長安有明文靖世家
　　　圖書寶儉齋三印又鼎元半印後有古吳阿季
　　　嚴澤之印有明王氏圖書之印諸印幅髙九寸
　　　二分廣一尺一寸八分第十一幅米芾跋語行
　　　楷書款識云崇寧丙戌六月六日從九品下米
　　　芾記前有嚴道普氏柘湖居士二印後有嚴澤
　　　之印長安有明文靖世家圖書真賞諸印幅髙
　　　七寸二分廣一尺六寸六分第十二幅米芾尺
　　　牘行書款上鈐襄陽米芾印一前有黄林美之
　　　陳定平生真賞二印後有琳印瞻近堂收蔵印
　　　二印幅髙九寸五分廣一尺四寸七分第十三
　　　幅米芾跋語行書款識云五日呉江艤舟垂虹
　　　亭題襄陽米黻秘玩真蹟上鈐襄陽漫仕印一
　　　前有幾暇清賞一璽道普一印又鼎元文靖世
　　　家圖書半印二後有俞松印章嚴澤之印王永
　　　寧有明王氏圖書之印諸印幅髙八寸廣一尺
　　　八寸五分第十四幅米芾尺牘行書前有黄琳
　　　美之王長安父二印後有琳印陳定平生真賞
　　　二印幅髙九寸二分廣一尺三寸八分第十五
　　　幅蔡襄尺牘行草書後有記語外祖端明墨妙
　　　計七紙東山謝峒家蔵十五字前有鼎元敬美
　　　保之諸半印後有陳定平生真賞嚴澤之印有
　　　明王氏圖書之印有明文靖世家圖書王長安
　　　父全卿諸印幅髙九寸四分廣一尺六寸四分
　　　第十六幅蔡襄尺牘行書前有鼎元半印後有
　　　有明文靖世家圖書嚴澤之印王永寧有明王
　　　氏圖書之印諸印幅髙九寸七分廣一尺三分
　　　第十七幅李建中尺牘行書前有墨林虚朗齋
　　　二印後有王永寧印墨林生項元汴印平生真
　　　賞項叔子項子京家珍蔵諸印又寄傲半印幅
　　　髙一尺廣一尺六寸九分第十八幅李建中尺
　　　牘行楷書前有子京所蔵墨林山人沮溺之儔
　　　三印又真賞半印又半印不可識後有長安項
　　　元汴印墨林秘玩鴛鴦湖長子孫永保諸印幅
　　　髙九寸九分廣一尺九寸七分第十九幅李建
　　　中尺牘行書後有項墨林鑑賞章瞻近堂收蔵
　　　印二印又神品香嵒半印二幅髙九寸六分廣
　　　五寸九分後餘幅袁立儒跋云西臺字得中舉
　　　進士甲科太宗嘉之嘗直昭文館改直集賢院
　　　出為兩浙轉運副使恬於榮利乞西京留司御
　　　史臺愛洛中風土遂居之故號李西臺東坡賦
　　　和靖詩云書似西臺差少肉者是也官至判太
　　　常寺善書札然絶不多見於世寶祐乙卯夏五
　　　建寧堂主題下有建袁立儒一印前有元汴物
　　　外元賞虚朗齋諸印又跋云黄太史嘗有跋云
　　　李西臺書與林和靖極相類但和靖傷痩西臺
　　　傷肥蓋林處士清苦而李集賢重厚各似其作
　　　人耳建寧堂主併録其語前有寄傲煑茶亭長
　　　項元汴印三印又楊維楨跋云李西臺書與林
　　　和靖絶相類涪翁評之謂西臺傷肥和靖傷痩
　　　和靖清枯之士也痩之傷為不誣西臺之書類
　　　其為人典重温潤何肥之傷也哉苕溪唐氏易
　　　安室所蔵凡三帖覽者自能評之當以余言為
　　　然時至正二十五年夏六月朔㑹稽抱遺老人
　　　楊維楨在雲間草𤣥閣試花箋鐵頴書後有墨
　　　林生王長安父子京平生真賞項墨林鑑賞章
　　　諸印又仇逺跋云西臺書三十年前極罕得近
　　　數數見之大概雄實篤厚如其人涪翁傷肥之
　　　論毋乃太嚴此三帖信意行筆天真爛漫尤可
　　　愛世誚平園攻媿後村不善書輒欲評書予之
　　　謂與杭仇逺又郭畀記云李西臺書吾鄉有石
　　　刻字徑三寸許今見真跡遒勁沈著誠不易得
　　　泰定二年乙丑四月望日京口郭畀曾觀同郡
　　　張監共集前有天籟閣遊方之外項叔子三印
　　　後有項墨林鑑賞章印一又文本極跋云予近
　　　得華山圖題曰崧髙維嶽歐陽公所記神清之
　　　洞及李西臺隠居之地在焉軸尾載西臺卜築
　　　始末甚詳此帖出於西臺逸筆無可疑者前史
　　　官文本極書前有墨林元汴之印子京父三印
　　　宋黄庭堅書墨竹賦一冊(上等/地一)
　　　宋箋本行楷書款識云元祐元年秋九月二日
　　　山谷道人書後有山谷道人印一後副頁金璐
　　　跋云蘇黄米蔡宋人書法行於世逺矣而山谷
　　　筆勢精彩勁健法於三公似為近古學書者往
　　　往慕之景溪得此本於呉地名家重金不惜豈
　　　非善鑒者耶壬寅五月近山金璐識又皇甫汸
　　　跋云書家之妙在於筆法此鍾生嘔血於中郎
　　　李衛流涕於内史者也世有鴻碑鉅碣勒石既
　　　久漸失其真筋肉丰神非手蹟莫究此摹帖雖
　　　盈篋未珍而遺墨則片楮可貴也山谷在宋以
　　　能書名觀其論三家法知其所造矣景溪朱君
　　　好古博物得此本亦幸遇哉皇甫汸識又文徵
　　　明跋云嘗讀黄太史豫章文集見墨竹賦喜其
　　　豪宕不羈思致幽逺類皮日休既而見石刻是
　　　賦則下筆沈著波發陗厲類顔魯公今復得觀
　　　真蹟何其幸也惜此僅得其半然洛神賦止十
　　　三行耳至今人以為寶何必以全為哉徵明題
　　　册計十六幅幅髙七寸五分廣一尺八分
　　　元趙孟頫書撫州永安禪院僧堂記一冊(上等/元一)
　　　宋箋烏絲闌本行楷書款識云至治元年正月
　　　廿四日千江上人過余溪上茗談中話及無盡
　　　居士所作永安禪院僧堂記詞意卓絶深有抑
　　　揚宗㫖勉勵後學之語因上人求余書故書此
　　　以歸之呉興趙孟頫下有趙氏子昂松雪齋圖
　　　書印二印首幅有趙字大雅二印末幅有宋犖
　　　審定印一後有允衡梅壑二印後餘幅詹景鳯
　　　跋云趙承㫖書永安僧堂記法出思陵兼子敬
　　　洛神賦盡離畦町而化之良是乃公得意筆惟
　　　章宜寶蔵之以當金氏天球可也萬厯乙未年
　　　中秋後十日菱塘館獲觀敬題新安詹景鳯冊
　　　計十幅俱髙七寸四分第九幅廣一寸九分第
　　　十幅廣一寸二分餘八幅俱廣二寸四分
　　　元趙孟頫雜書詩文一冊(上等/元二)
　　　素箋本行楷書凡八則萬户張公廟堂詩陳夫
　　　人墓誌銘靈隠端元叟住蔣山疏致樂堂詩送
　　　髙彦文秀才如京師序俱無款第三則鄭復初
　　　九誦敘款識云元統三年歳在乙亥九月廿有
　　　二日子昂書下有趙氏子昻印一第四則沈氏
　　　報本菴記款識有至元三年後丁丑四月己丑
　　　呉興十三字名缺下有趙氏子昂印一第八則
　　　陸師顔字說款識云至元後丁丑歳六月十九
　　　日松雪書上鈐趙氏子昂印一計三十二幅首
　　　幅有陳定書印一印又二印缺其半惟家蔵二
　　　字可辨第七幅第八幅第二十二幅第二十九
　　　幅第三十二幅俱有陳定印印一又第七幅有
　　　泰字半印第十四幅第二十四幅第二十九幅
　　　俱有半印不可辨第二十九幅第三十二幅俱
　　　有陳以御印一幅俱髙六寸一分有奇第七幅
　　　廣二寸有奇第十四幅廣二寸三分第二十二
　　　幅廣二寸五分第二十四幅廣一寸八分第二
　　　十六幅廣一寸七分第三十二幅廣二寸三分
　　　餘俱廣二寸六分有奇
　　　元趙孟頫書法帖譜系雜說一冊(上等/元三)
　　　素箋烏絲闌本小楷書上下二卷款識云大徳
　　　六年三月七日松雪齋書上卷首幅有張孝思
　　　賞鑑印張則之二印右邊幅有所存印一末幅
　　　有張則之印一押縫有素存印一下卷首幅有
　　　張孝思賞鑑印一末幅張孝思跋云此譜系文
　　　一帙迺宋淳祐乙巳陶齋曹士冕所著當時東
　　　湖董史曾跋其尾趙文敏公好古博識手録以
　　　為便覽者昔鮮于太常云公書本朝第一小楷
　　　尤為公書第一且運腕如風雨之驟至觀此益
　　　有以味乎其言矣此帙數千言都似不經意而
　　　成用筆結搆秀勁縱横游刃自在定非其子仲
　　　穆暨余子中輩所克仿彿也其為真蹟何疑考
　　　公書此年四十有九正情興鬱蔚神智强明之
　　　㑹余固鄙野然于公真筆亦嘗覩數十卷自未
　　　有蠅頭纍牘若此者也安得不珍重什襲奉為
　　　希世之寶哉雖款識圖記為人損去固弗害其
　　　為全璧爾時甲午仲冬之一日懶逸張孝思敬
　　　識冊計二十六幅幅髙四寸一分廣二寸八分
　　　元趙孟頫題耕織圖詩一冊(上等/元四)
　　　宋箋烏絲闌本楷書首幅前款云翰林學士承
　　　㫖榮禄大夫知制誥兼脩國史臣趙孟頫奉懿
　　　㫖恭撰題耕織圖二十四首伏塵睿覽前有大
　　　雅印一末幅又識云大元延佑五年四月二十
　　　一日臣趙孟頫謹書下有孟頫聨印後虞集跋
　　　云右吳興趙文敏公奉勅所撰耕織圖詩小楷
　　　字蹟向蔵奎章閣中臣集近以纂修史事備員
　　　中禁曝書之暇因得縱觀竊見公以𢎞博敏妙
　　　之才為文學侍從之選此詩歌咏民間農桑勤
　　　苦備盡田家景物氣象與豳風七月之篇何異
　　　且屬應制上陳黼座以備乙夜之觀覽與尋常
　　　他作不侔真當昭彞鼎而夀金石匪特為耳目
　　　近玩已也集何意視草之餘覩斯奇蹟誠平生
　　　快事至正改元歳辛巳十有二月前奎章閣侍
　　　書學士翰林侍講學士通奉大夫知制誥同修
　　　國史臣虞集謹題又記語句曲張雨敬觀六字
　　　後有退密徵明二印乂隷書明墨林山人項元
　　　汴家蔵真賞十二字冊計八幅幅髙六寸四分
　　　有奇廣七寸九分
　　　元趙孟頫書麻姑仙壇記一册(上等/元五)
　　　宋牋本楷書款識云大徳九年夏五月十又八
　　　日吳興趙孟頫書下有趙氏子昂松雪齋二印
　　　首幅有趙字大雅二印末幅董其昌跋云趙文
　　　敏小楷余所收有内景黄庭經過秦論三篇所
　　　見王奉常家蔵法華經項太學家汲大夫傳今
　　　又見此卷觀止矣其昌後邊幅有梁清標印蕉
　　　林秘玩二印冊前幅頁有觀其大畧蕉林收蔵
　　　二印後副頁有蕉林收蔵一印冊計九幅幅髙
　　　七寸二分有奇廣二寸七分有奇
　御筆題籖籖上有乾隆宸翰一璽外函
　御筆題籖籖上有乾隆御覽之寶一璽
　　　元趙孟頫書陶詩一冊(上等/元六)
　　　宋箋本行楷書陶潛飲酒詩二十首並序末幅
　　　識云飲酒二十首下有松雪齋印一每幅款署
　　　子昂下俱有趙氏子昂印一首幅有趙字大雅
　　　二印冊計二十一幅幅髙七寸六分廣四寸七
　　　分前副頁
　御筆題清華朗潤四大字後有乾隆宸翰幾暇臨池
　　　二璽
　　　元趙孟頫書紈扇賦一冊(上等/元七)
　　　素箋本行書款識云大徳九年十月十日書與
　　　君璋老弟孟頫下有趙子昂氏印一首幅有梁
　　　清標印一印邊幅有蕉林梁氏書畫之印棠村
　　　審定二印末幅有陳字半印邊幅有梁清標印
　　　河北棠村二印冊計三幅幅髙八寸一分廣九
　　　寸七分第三幅廣一尺
　御筆題籖籖上有乾隆御筆一璽
　　　明宋濂書聖教序一冊(上等/黄一)
　　　素箋本行楷書首幅款識云洪武九年宋濂書
　　　下有景濂印一又邊貢印一末幅有茅坤印一
　　　冊計八幅幅髙五寸五分廣二寸有奇
　御筆題籖籖上有乾隆御筆一璽外函
　御筆題籖璽同
　　　按此冊書聖教序後篇未竟
　　　明沈度書梅花百詠一冊(上等/宇一)
　　　素箋烏絲闌本楷書款識云成化十四年秋七
　　　月望後一日沈度録于春江草堂首幅有環碧
　　　軒雲山書屋二印末幅有安氏之裔印一冊計
　　　四十四幅幅髙六寸三分首末兩幅廣四寸二
　　　分餘俱廣三寸五分
　御筆題籖籖上有乾隆宸翰一璽
　　　按詩止八十八首
　　　明祝允明臨帖一冊(上等/宙一)
　　　素箋本小楷書節臨鍾太傅薦闗内侯季直表
　　　衛夫人書王右軍書潁上黄庭經蘭亭敘東方
　　　像賛曹娥碑王大令洛神賦顧愷之女史箴禇
　　　中令度人經虞永興破邪論序史孝山出師頌
　　　凡十二則計十八幅幅髙五寸六分廣二寸九
　　　分乂碧色箋本書唐詩六首款識云癸酉花朝
　　　日録唐言六首寄譙郡參軍枝山祝允明下有
　　　祝允明印一首幅有和天倪印一末幅半印不
　　　可識計六幅幅髙六寸廣二寸七分
　御筆題籖籖上有乾隆宸翰一璽
　　　明祝允明臨帖一冊(上等/宙二)
　　　素箋本楷書臨蕭子雲書三則薛稷書一則書
　　　髙唐賦一首款識云成化丙午仲夏望後二日
　　　枝山老樵祝允明書後有允明希哲二印首幅
　　　有枝山印一第三幅有冒嵩少家蔵圖書記冒
　　　起宗之印二印冊計二十六幅幅髙六寸廣三
　　　寸五分
　　　明祝允明書過秦論一冊(上等/宙三)
　　　素箋烏絲闌本楷書臨趙孟頫款識云松雪翁
　　　書流傳甚廣而小楷不可多見至此過秦三論
　　　尤為松雪翁第一種姚安道稱其風格整暇意
　　　度清和要是全法右軍者誠哉不誣余昔于京
　　　師曽見一過不意今日復得捧玩而公安强余
　　　摹之青而藍矣豈勝自媿𢎞治八年九月九日
　　　茂苑祝允明識下有祝希哲祝允明印二印首
　　　幅有枝山印一冊計十四幅幅髙七寸廣四寸
　　　三分
　　　明文徵明自書雜文二冊(上等/洪一)
　　　素箋本小楷自書所作序文跋語上冊六首凡
　　　十六頁下冊五首凡十五頁俱無款冊中徵明
　　　連印各二又上冊前後有元方保之印四下冊
　　　三頁髙一寸九分有奇廣二寸七分
　　　明文徵明書千文一冊(上等/洪二)
　　　素箋烏絲闌本楷書款識云嘉靖戊申秋八月
　　　十乂二日書於玉磬山房徵明時年七十有九
　　　後有徵明停雲生二印首幅有程邦新印文若
　　　氏二印冊計十四幅幅髙五寸三分廣二寸七
　　　分有奇
　　　明文徵明書落花詩一冊(上等/洪三)
　　　素箋烏絲闌本小楷書凡十二幅前六幅書沈
　　　周原倡十首後六幅自書和作款識云嘉靖己
　　　丑春二月廿四日徵明重録於玉磬山房下有
　　　徵明連印徵仲父印二印前署和答石田先生
　　　落花之什十字下署徵明第一幅髙六寸八分
　　　廣一寸七分第六幅廣一寸三分第七幅廣一
　　　寸七分第十二幅廣二寸三分餘幅廣二寸七
　　　分髙同
　　　明文徵明書戰國䇿一冊(上等/洪四)
　　　素箋烏絲闌本楷書首頁款云文徵明書有天
　　　籟閣退密項元汴印項子京家珍蔵項墨林鑑
　　　賞章諸印末頁有墨林子項元汴印二印前副
　　　頁有蕉林收蔵印一後副頁有棠村審定蕉林
　　　二印毎頁押縫俱有墨林項元汴印子京父印
　　　三印冊計四十九頁第十二頁缺頁髙六寸四
　　　分廣一尺四分
　　　明王寵書孝經忠經一冊(上等/荒一)
　　　素箋烏絲闌本楷書款識云龍集嘉靖甲辰春
　　　王正月雨水後舊吳雅宜王寵敬書于戩穀堂
　　　下有王寵之印雅宜山人履吉三印首幅前有
　　　葆繪樓氷修甫二印末幅有江陵張居正印印
　　　一冊計十七頁頁髙六寸七分廣六寸八分
　　　明文彭書唐人詩二冊(上等/日一)
　　　素箋烏絲闌本草書款識云隆慶辛未春日偶
　　　得佳紙案有唐詩遂録數篇惜指弱不能如意
　　　聊以適興而已三橋文彭記下有文彭之印國
　　　子先生二印上冊首頁有其純鑒定李篤祜珍
　　　蔵書畫之章二印下冊末頁有李篤祜珍蔵書
　　　畫之章一印上冊計三十五頁下冊計十八頁
　　　頁髙六寸九分廣六寸
　　　明董其昌書孝經一冊(上等/月一)
　　　金粟箋烏絲闌本楷書第七頁署辛未元日書
　　　時年七十七歳十一字第九頁署次日書三字
　　　第十二頁署三日二字末款識云易詩書春秋
　　　禮之名經也不於宣尼之世杏壇授受惟有孝
　　　經耳二氏之學如法華度人經皆以持誦為功
　　　唐人於孝經亦爾道家有孝道明王釋家有大
　　　報恩皆祖孝經以為教文亦為滿字非半字也
　　　若更欲下註脚則張横渠西銘尤是一家眼目
　　　今採風使者周巡郡國每以孝子薦何以姜王
　　　之事寥寥鮮述曩時武陵楊中丞按浙時曽有
　　　四明數歳孩子割肝啖母肝洞盡而命不傷此
　　　何必減卧氷躍鯉若得徧覽故府之牘採其尤
　　　異者類為一編即孝經之援神契也崇禎四年
　　　歳在辛未長至日董其昌書并跋下有董其昌
　　　印宗伯學士二印首頁有孫瑛之印秋諾葉津
　　　信天翁三印末頁有瑁湖珍秘王氏珍蔵書畫
　　　之印董氏珍蔵驤之氏髙話堂諸印冊計十八
　　　頁頁髙九寸二分廣八寸六分
　　　明董其昌書古柏行一冊(上等/月二)
　　　朝鮮箋本草書款識云杜子美所作孔明廟前
　　　古柏行每書一度輒如曹孟徳歌老驥伏櫪詩
　　　時堪令人作擊碎唾壺解也其昌下有太史氏
　　　董其昌印二印冊計十六幅幅髙五寸八分廣
　　　三寸五分有奇
　　　明董其昌臨蘭亭叙一冊(上等/月三)
　　　宣徳鏡光箋烏絲闌本款識云萬厯戊申元正
　　　之四日臨家蔵唐摹禊帖於瑞環樓董其昌下
　　　有董其昌印印一又記云瑞環除夕所購紺青
　　　尺玉彫兩方圭中為雙月以環連之尋不可絶
　　　以為書鎮云又自跋云唐禇河南臨禊帖白麻
　　　墨跡一卷曽入元文宗御府有天厯之寶及宣
　　　政紹興諸小璽宋景濂小楷題跋吾鄉張東海
　　　先生觀於曹涇楊氏之衍澤樓蓋雲間世家所
　　　蔵也筆法飛舞神采奕奕可想見右軍真本風
　　　流實為希代之寶余得之吳太學每以勝日展
　　　玩輒為心開至於手臨不一二卷止矣苦其難
　　　合也昔章子厚曰臨蘭亭一卷東坡聞之以為
　　　從門入者不是家珍東坡學書宗㫖如此趙文
　　　敏臨禊帖最多猶不至如宋人紛紛聚訟直以
　　　筆勝口耳所謂善易者不談易信然己酉中秋
　　　重題首幅有平生真賞印一又半印不可識第
　　　九幅有穗九真賞晉陵吕氏珍蔵二印第十幅
　　　又平生真賞印一末幅有永寶晉陵吕氏珍蔵
　　　二印册計十三幅幅髙八寸二分廣三寸八分
　　　有奇
　　　明董其昌臨聖教序(上等/月四)
　　　素箋烏絲䦨本行楷書款識云聖教序為小王
　　　書蓋懷仁自倣右軍黄長睿以為右軍劇跡咸
　　　萃其中非也余得唐時絹本真跡故知之最確
　　　董其昌識下有董其昌印宗伯學士二印冊計
　　　十五幅幅髙七寸一分廣八寸八分有奇
　　　明董其昌畫㫖帖一冊(上等/月五)
　　　素箋本行書題畫跋語十則款識云庚午十月
　　　丹陽城下畫舫書其昌冊中西湖仲固存鑑蔵
　　　印凡十又首幅右方下有吳見思印一冊計十
　　　九幅幅髙八寸廣四寸一分
　　　明董其昌臨八闗齋㑹記一册(上等/月六)
　　　宣徳鏡光箋烏絲闌本楷書款識云右顔魯公
　　　書田神功八闗齋㑹記李臨淮畏讒不入朝大
　　　將不復稟命者即神功也書法兼分隷體實魯
　　　公得意筆與浯溪中興碑相上下他若茅山碑
　　　多寶碑皆不及矣董其昌識後有青宫太保董
　　　氏𤣥宰二印冊計十八幅幅髙六寸七分廣四
　　　寸五分
　　　明董其昌臨顔真卿書一冊(上等/月七)
　　　素箋本行楷書款云八十翁董其昌臨後有董
　　　其昌大宗伯印二印首幅前押縫有黄岡蔡鶴
　　　舫珍蔵印一末幅有蔡禩徳印鶴舫二印册計
　　　八幅幅髙六寸九分廣九寸三分
　　　明董其昌書雜詩一冊(上等/月八)
　　　朝鮮鏡光箋烏絲闌本行書晉唐諸家詩款識
　　　云偶書髙麗鏡箋作各體具有墨法以待解者
　　　辛未七月三日思翁下有董其昌印一冊計二
　　　十八幅幅髙七寸五分廣四寸七分
　　　明董其昌書孝經一冊(上等/月九)
　　　金粟箋朱絲闌本楷書第十二頁署辛未元日
　　　書時年七十七歳十一字第十五頁署次日書
　　　三字第二十頁署三日二字款識云易詩書春
　　　秋禮之名經也不於宣尼之世杏壇授受唯有
　　　孝經耳二氏之學如法華度人經皆以持誦為
　　　功唐人於孝經亦爾道家有孝道明王釋家有
　　　大報恩皆祖孝經以為教文亦為滿字非半字
　　　也若更欲下註脚則張横渠西銘尤是一家眼
　　　目今採風使者周巡郡國每以孝子薦何以姜
　　　王之事寥寥鮮述曩時武陵楊中丞按浙時曽
　　　有四明數歳孩子割肝啖母肝洞盡而命不傷
　　　此何必減卧氷躍鯉若得徧覽故府之牘採其
　　　尤異者類為一編即孝經之援神契也崇禎四
　　　年歳在辛未長至日董其昌書並識下有董其
　　　昌印一印末幅有梁清標印蕉林二印冊計三
　　　十幅幅髙七寸八分廣四寸九分
　　　按此冊與月一一冊俱係真蹟而款識字句皆
　　　同蓋香光得意之筆故重書耳
　　　明董其昌書七言律詩一冊(上等/月十)
　　　宣徳箋本行書款云近作董其昌書下有宗伯
　　　學士印一冊計十六幅幅髙七寸二分廣五寸
　　　三分
　　　明人書扇二冊(上等/盈一)
　　　上冊凡十四幅第三幅第九幅素箋本餘俱金
　　　箋本第一幅行書五言古詩款識云右送朱堯
　　　民吳寛下有原博古太史氏二印第二幅行書
　　　五言古詩款署石田周下有啓南石田二印第
　　　三幅行草書七言律詩款云守仁書第四幅行
　　　草書七言律詩款署祝允明下有祝希哲一印
　　　第五幅行草書七言律詩款識云夜宿婁江舟
　　　中文璧下有文璧徵明衡山二印左方下有張
　　　則之一印第六幅行書七言古詩款識云右四
　　　時讀書樂徵明下有文徵明印衡山二印第七
　　　幅行草書七言律詩款識云早朝一首徵明下
　　　有文徵明印徵仲二印右方有陳字小號第八
　　　幅行書七言律詩款識云右梅花徵明下有文
　　　仲子文徵明印二印右方有濟之印一第九幅
　　　行書七言律詩款署徵明下有徵明一印第十
　　　幅行書七言律詩款識云丁未九日與客遊石
　　　湖二首徵明下有徵明連印停雲二印第十一
　　　幅行書七言律詩款云徵明為子庸書下有文
　　　徵明印衡山二印第十二幅行書七言律詩款
　　　署徵明下有文徵明印徵仲二印第十三幅行
　　　書七言律詩款署徵明下有文徵明印衡山二
　　　印第十四幅行書七言律詩款署徵明下有文
　　　徵明印一印
　　　下冊凡十四幅皆金箋本第一幅凡三則一行
　　　書五言古詩一首款署徵明下有徵仲父印文
　　　仲子二印一楷書五言律詩二首第一首識云
　　　右虎邱劒池第二首識云右酌陸羽泉款署王
　　　寵下有王寵之印一印一楷書七言律詩一首
　　　款識云九日陽湖文期同衡翁胥江酉室元洲
　　　珮弦集虎邱作彭年下有彭年連印一第二幅
　　　凡六則一款署文彭下有文彭印一印一款署
　　　皇甫濂下有建山印一皆草書一楷書款署彭
　　　年下有彭年印一一行書款署穀祥下有王穀
　　　祥印一印皆七言律詩一隷書五言律詩一首
　　　款署許初下有元復印一一草書七言絶句一
　　　首款云文嘉為(缺/)書下有休承一印第三幅凡
　　　四則一款識云過太湖作文嘉下有休承連印
　　　一一款識云石湖作周天球下有公瑕連印一
　　　一款識云虎邱遲友作居節下有士貞居士之
　　　印二印一款識云偶遇蔣尊生下有仲賢印一
　　　皆楷書七言律詩各一首第四幅凡四則一款
　　　識云右為自然上人書文嘉下有文嘉印文休
　　　承印二印一款署周天球下有周天球連印一
　　　一款署王穉登下有百谷連印一皆行書七言
　　　絶句各一首又草書一首款署皇甫汸下有百
　　　泉連印一第五幅凡三則一款署穀祥下有穀
　　　祥王禄之印二印一款署彭年下有孔嘉印一
　　　一款署文嘉下有文休承氏文嘉二印皆行書
　　　七言絶句各一首第六幅行書五言排律一首
　　　款識云右題層巒秋霽圖作録呈塘灣先生彭
　　　年下有孔嘉印一第七幅草書七言律詩二首
　　　款云擬宫怨二首薛明益書下有薛明益虞卿
　　　二印第八幅楷書款識云右仲長統樂志論壬
　　　辰暮春既望吳門薛明益書下有虞卿古狂生
　　　二印第九幅凡四則一款識云薛明益似翼吾
　　　先生下有明益私印虞卿二印一款識云陸士
　　　仁似翼吾先生下有士仁私印河南仲子二印
　　　一款識云文從先似翼吾先生下有文從先印
　　　文用之氏二印一款識云吳士冠為翼吾先生
　　　下有吳士冠印元卿甫二印皆楷書七言絶句
　　　各一首第十幅凡四則一款識云杜大綬為三
　　　愚親家書下有大綬杜子紆氏二印一款識云
　　　陸士仁為三愚文書下有文前承湖二印又則
　　　之印一皆楷書一行書款識云文從龍為三愚
　　　文書下有從龍印一一楷書款識云薛明益為
　　　三愚先生書下有薛明益印虞卿二印皆七言
　　　絶句第十一幅臨蘭亭序款識云杜大綬為纉
　　　禹先生書下有子紓杜大綬印二印第十二幅
　　　楷書七言古詩款識云右江南春詞丁酉初夏
　　　書杜大綬下有大綬印一第十三幅臨十七帖
　　　款云邢侗臨下有邢侗之印一印第十四幅臨
　　　王羲之别疏帖款云邢侗臨下有邢侗之印一
　　　印
　　書冊次等
　　　宋黄庭堅論學書法一冊(次等/天一)
　　　素絹本行書款署庭堅末幅有宋克周瑾二跋
　　　又王鏊商和題句二又李應禎王志記語二冊
　　　計十四幅
　　　宋米芾書唐人五言排律一冊(次等/地一)
　　　素絹本行書款識云崇寧二年夏五月承議郎
　　　行書學博士賜緋魚袋襄陽米芾元章書于寶
　　　晉齋中册計十八幅
　　　元趙孟頫臨東方朔畫像讃一冊(次等/元一)
　　　素箋烏絲闌本楷書款識云右軍小楷存於代
　　　者惟樂毅論黄庭經及東方畫讃耳余深愛畫
　　　讃筆意清古思齋有此墨本以情求之思齋不
　　　吾靳也乃為臨此紙歸之孟頫冊計七幅
　　　明初詞臣書翰一冊(次等/黄一)
　　　宋箋本行楷書每幅各署名款凡十三人鄒緝
　　　胡儼楊榮金幼孜曽棨林環梁潛王洪王英王
　　　直王孟端許鳴鶴胡廣冊計十四幅
　　　明祝允明書古柏行一冊(次等/宇一)
　　　素箋本草書款識云正徳壬午歳偶過琴川登
　　　致道觀觀古檜移晷愛不欲去便圖作歌以美
　　　之未暇也客有就山房索書者遂筆古柏行以
　　　遺之亦閱檜之遺情耳長洲祝允明識後有王
　　　穉登跋一冊計五頁
　　　明祝允明各體書一冊(次等/宇二)
　　　素箋本書詩詞凡十四則毎則款署允明前副
　　　頁有文彭書枝山雜體四大字冊計十四幅
　　　明王寵書莊子内七篇四冊(次等/宙一)
　　　素箋本小楷書款識云予昔年過補菴先生劒
　　　光閣見虞永興手書漆園内篇筆法絶似度人
　　　經而遒媚過之披次心賞留舟中閱數日不忍
　　　釋手丙子春王予再過梁鴻溪上補菴屬予手
　　　摹永興腕法書成七篇三閱月始報命要亦優
　　　孟衣冠虎賁之貌殊足媿也正徳十一年寎月
　　　廿二日雅宜山人王寵識後有文徵明文彭許
　　　初三跋四冊共計九十二幅
　　　按王寵此冊與上等月字號一卷所書南華七
　　　篇并款跋皆同惟此册款署寎月廿二日而卷
　　　為寎月二日小異雖神力稍遜要亦髙手臨本
　　　也
　　　明董其昌雜書一冊(次等/洪一)
　　　朝鮮鏡光箋烏絲闌本楷書玉賦款署其昌又
　　　楷書脊令頌款識云戊辰仲春廿二日書其昌
　　　又臨米芾行書自題云米南宫不使一實筆余
　　　粗得其解其昌冊計十頁
　　　明董其昌倣唐人書一冊(次等/洪二)
　　　素箋烏絲闌本凡三則第一則倣虞永興第二
　　　則倣楊凝式第三則倣顔魯公款識云戊辰五
　　　月梅風不能多出書畫賞鑑獨發唐宋古研拂
　　　拭摩挲臨古帖數行差可度暇日覺雲氣蓬蓬
　　　出硯池中非闗梅候蒸濕也董其昌冊計八頁
　　　明董其昌書千文一冊(次等/洪三)
　　　宣徳箋烏絲闌本楷書款識云智永書米元章
　　　謂其如十四五貴胄偏性方就繩墨忽越規矩
　　　但余考永師臨書有退筆頭五簏力追右軍家
　　　傳妙法天真功用實乃並勝則元章之語未為
　　　定論余此本倣虞永興書虞師智永千文因論
　　　及耳戊午三月十八日其昌冊計十二幅
　　　明董其昌臨帖一冊(次等/洪四)
　　　素箋本凡二則第一則臨懷仁聖教序第二則
　　　臨徐浩書款識云此浩真蹟蔵于吳門韓宗伯
　　　館師家董其昌臨冊計二十二幅
　　　明董其昌書七言律詩一冊(次等/洪五)
　　　素箋本行草書款識云甲戌夏六月避暑東佘
　　　山莊觀王氏所蔵書畫倣其筆意以志幽興其
　　　昌第一幅前有王鐸識語一冊計十幅末幅
　御筆識云乾隆乙丑春二月桃花寺行宫駐蹕曽臨
　　　下有乾隆宸翰璽一
　　　明董其昌書七言絶句一冊(次等/洪六)
　　　朝鮮牋本行書款署其昌冊計六幅
　　　明董其昌書七言律詩一冊(次等/洪七)
　　　素牋本行草書款云其昌書舊作冊計十六幅
　　　明董其昌書琵琶行一冊(次等/洪八)
　　　素箋烏絲闌本楷書款識云丁卯仲夏婁江道
　　　中書其昌後有陳繼儒跋一冊計十五幅
　　　明徐範書小青傳一冊(次等/荒一)
　　　朝鮮牋烏絲闌本款識云天啓癸亥春仲旬有
　　　九日書於陳氏别業清河内史徐範册計十六
　　　幅
　　　明人書扇十册(次等/日一)
　　　第一册凡十六幅金箋本第一幅宋詞第二幅
　　　五言律詩第三幅至第十幅俱七言律詩第十
　　　一幅第十二幅俱五言律詩第十三幅至第十
　　　五幅俱七言律詩第十六幅五言律詩俱款署
　　　徵明惟第八幅款云徵明為東洲書
　　　第二冊凡十四幅第八幅素牋本餘俱金牋本
　　　第一幅草書七言絶句款署枝山第二幅草書
　　　宋詞款識云允明為民望書第三幅第四幅俱
　　　行書七言律詩款署唐寅第五幅行草書五言
　　　律詩款署都穆第六幅草書七言律詩款識云
　　　雪中即事為鳯坡書三橋彭第七幅草書五言
　　　律詩款署三橋彭第八幅行草書七言律詩款
　　　識云劉太僕第同張九山賦送春詩似劒虹先
　　　生文嘉第九幅行草書七言律詩款識云右雨
　　　中舊作二首嘉靖戊午夏仲廿日書呈三谿先
　　　生笑覽五峯文伯仁第十幅行書七言絶句款
　　　識云近遊鎮江偶賦口號數首録似(缺/)尊兄先
　　　生笑覽彭年第十一幅草書五言律詩款署王
　　　寵第十二幅行草書凡二則第一則七言律詩
　　　款識云右寄錦衣徐君叙之作王寵為(缺/)書第
　　　二則七言律詩款署袁褧第十三幅草書五言
　　　律詩款識云右九日山家之作書贈靜思涵峯
　　　王守第十四幅草書七言律詩款識云右太湖
　　　二首書尚之老兄扇王守
　　　第三冊凡十六幅第五幅素牋本餘俱金箋本
　　　第一幅草書七言律詩款識云同醒神翁訪江
　　　上麗人茅坤第二幅草書五言律詩款識云後
　　　湖舟泛茅培第三幅草書五言古詩款云白陽
　　　山人道復書第四幅行書五言律詩款識云右
　　　汎歙溪二首周天球呈天泉太史公求正第五
　　　幅行草書五言律詩款識云周天球為鹿菴書
　　　第六幅行草書五言律詩款識云松菴訪客周
　　　天球第七幅楷書凡五則第一則七言律詩款
　　　識云夫差廟辛巳夏日周天球為敬止先生書
　　　第二則七言律詩款識云游張公洞作癸未三
　　　月望日為敬止世文書王稺登第三則七言律
　　　詩款識云右過公瑕山莊張鳯翼第四則七言
　　　律詩款識云范(缺/)作丁亥中秋日書似君俞詞
　　　文正薛明益第五則五言古詩款識云客中六
　　　月廿四戲作似君俞詞文一笑陳元素第八幅
　　　行書七言律詩凡三則第一則款署周天球第
　　　二則款識云送蔣允若北遊王稺豋第三則款
　　　識云孟夫直秋夜之作陳繼儒第九幅行書七
　　　言律詩款識云答邢子愿使君作似際臯先生
　　　求正王穉登第十幅行書七言律詩款識云送
　　　袁廣文宰臨桂似元錫先生王穉登第十一幅
　　　行書七言律詩款識云閒坐偶成二首王穉登
　　　第十二幅行草書七言律詩款識云寄顧益卿
　　　開府一首王穉登第十三幅行書七言律詩款
　　　識云寄鄧汝髙學使似省愚先生求正王穉登
　　　第十四幅七言律詩凡三則第一則行書款署
　　　王穉登第二則楷書款署文先第三則行書款
　　　署文震孟第十五幅行書七言絶句款識云答
　　　贈錢象先詞文四首屠隆第十六幅草書五言
　　　律詩款識云夏日過訪孟褰先生玉芝館作屠
　　　隆
　　　第四冊凡十八幅第十五幅第十八幅素箋本
　　　餘俱金箋本第一幅草書五言律詩款署髯仙
　　　第二幅草書五言古詩款云髯仙遊牛首作第
　　　三幅行草書七言絶句款署髯仙第四幅行草
　　　書五言律詩款識云振衣臺晚坐作髯仙第五
　　　幅行書五言律詩款識云戊子九日東莊酒集
　　　作空同山人第六幅行草書七言律詩款識云
　　　右讀書玉虚山作乃壬寅歳者敬呈有懐老先
　　　生賜教晩生羅洪先上第七幅草書七言律詩
　　　款識云晉陵旅況有懷彭山南禺外史道生為
　　　小山録之閏六月廿二日第八幅行草書七言
　　　古詩款云仲山王問書於鍾陵旅舎第九幅行
　　　書五言律詩款識云遊小君山為黙齋書如忠
　　　第十幅行書五言律詩款云是龍書第十一幅
　　　行書七言律詩款識云是龍為養心先生書第
　　　十二幅草書五言律詩款識云為獻卿兄書雲
　　　卿第十三幅行書五言排律款識云右唐人詠
　　　禁中青松之作為少松兄許初書第十四幅草
　　　書七言律詩款識云早春對雪有賦許初第十
　　　五幅行草書五言律詩款識云宜興登周將軍
　　　墓作呈同野先生政教許初第十六幅草書五
　　　言律詩款云許初書第十七幅行楷書五言律
　　　詩款識云右齋居三詩似端伯詞兄正之許光
　　　復第十八幅草書五言律詩款署姬水
　　　第五冊凡十八幅金箋本第一幅行草書七言
　　　律詩款識云賦得石澗贈友人似元長先生張
　　　鳯翼第二幅行草書七言古詩款識云右為唐
　　　敘州題其贈君澗松齋圖乙酉秋閏作也丙申
　　　秋閏之望偶閱舊稿漫書一過張鳯翼第三幅
　　　行草書七言律詩款署張鳯翼第四幅行書五
　　　言律詩凡三則第一則款署張鳯翼第二則款
　　　署陸士仁第三則款署山居偶成文震孟第五
　　　幅行草書七言律詩款識云右題並頭牡丹文
　　　震孟第六幅行草書五言排律款識云右月下
　　　約友人對酌逢元第七幅行草書七言律詩款
　　　識云右醉李懷古一律書奉夢溪政教西村朱
　　　朴第八幅行草書七言律詩款云右賦得玩月
　　　臨華池項元汴書似景陽先生第九幅小楷書
　　　帝京篇款識云右為去華先生書項子亮第十
　　　幅行草書五言律詩款署賓山子第十一幅行
　　　草書七言律詩款云長洲顧亨書第十二幅草
　　　書七言律詩款識云百溪仕為東岡即解書第
　　　十三幅行草書七言律詩款識云時行書在竹
　　　扇頭第十四幅行草書五言律詩款署錫爵第
　　　十五幅行草書五言律詩款署王衡第十六幅
　　　行書七言律詩款識云舊作似欽止詞世兄笑
　　　正侯峒曽第十七幅草書五言古詩款識云似
　　　徳聚世兄如奇第十八幅行草書七言律詩款
　　　識云生辰咏馬祖像羣公俱集有作似黍回老
　　　父母詞宗正之汝亨
　　　第六冊凡十八幅第九幅素箋本餘俱金箋本
　　　第一幅行書五言律詩款識云持齋一首似允
　　　昇兄鄒近光第二幅行書五言律詩款識云雨
　　　後入山園似正吉詞文正之鄒近光第三幅草
　　　書格言一則後識云壬午中秋後書於思抑齋
　　　無欵有晉王之章一印第四幅草書五言律詩
　　　款識云同諸社山寺訪李隠疾分韻二首壬午
　　　仲秋日書青邱馬一卿第五幅草書七言古詩
　　　款識云重登洞庭縹緲峯一首似功元老先生
　　　正之沈咸第六幅行草書七言律詩款識云翼
　　　鳯老弟粲可兆升第七幅草書七言律詩款識
　　　云楊兆升欽止表兄正第八幅草書七言律詩
　　　款識云書為青翁年臺弟龍甲第九幅行書七
　　　言律詩款識云壬子臘月偶作白可復時年七
　　　十有九第十幅楷書七言律詩款識云館試西
　　　郊陪祀夜明二律似欽止老舅陳于泰第十一
　　　幅行草書五言律詩款識云張石林先生招飲
　　　園亭和邢長卿韻二首似欽老仁詞兄笑正年
　　　家小弟徐允􁀙第十二幅行書七言律詩款識
　　　云奉送青翁老年社臺並正弟何采第十三幅
　　　楷書蘭亭序款識云韓道亨為(缺/)詞文書第十
　　　四幅楷書五言古詩款識云陸廣明為脩能先
　　　生第十五幅草書五言律詩款識云訪汪司馬
　　　伯玉不值有作陸應暘第十六幅草書五言絶
　　　句款識云感遇四首陸應暘第十七幅行書七
　　　言律詩款識云舊作似心田先生政張學曽第
　　　十八幅行草書五言古詩款云孫慎行書
　　　第七冊凡十八幅第十一幅至十四幅素箋本
　　　餘俱金箋本第一幅楷書七言律詩款識云舟
　　　次清河正蕭索中逢廷吹周老先生惠選書數
　　　部小詩言謝并請政黄道周第二幅楷書款識
　　　云右七虞詩將别都門作驩虞詩十四首辭不
　　　雅馴猶詩之有變章也清源舟中録似廷吹周
　　　老先生道文教正友弟黄道周具草第三幅行
　　　楷書五言律詩款識云偶作右二律書似樾林
　　　老先生正之弟元璐第四幅行楷書五言古詩
　　　二首款識云黙坐升髙二吟似廷吹先生笑元
　　　璐第五幅行書七言律詩款識云虞翁太親翁
　　　六十賦贈教正盧象昇第六幅行書七言律詩
　　　款識云萬里為獻卿兄書第七幅行草書七言
　　　絶句款署兩江第八幅行書五言律詩款署瑞
　　　圖第十幅草書五言律詩款識云陽泉樓道院
　　　瑞圖第十一幅行書七言律詩款識云書伯敬
　　　詩為步玉兄之麟第十二幅行書七言律詩款
　　　署逸麟第十三幅行草書款識云陸放翁書麟
　　　臨第十四幅行草書五言律詩款署逸麟後署
　　　春來髙雅四字第十五幅草書五言律詩前識
　　　云正月五日立春漫園社集廷吹先生暨諸詞
　　　盟分八齊限五言律後款云社弟米萬鍾具草
　　　呈政削第十六幅行書五言律詩款識云婺州
　　　望芙蓉峯一首米萬鍾第十七幅草書七言絶
　　　句款識云題畫似中泠詞文正之米萬鍾第十
　　　八幅行書五言律詩款識云寄武林趙姬沖孺
　　　之一似端伯世兄正之孫國光
　　　第八册凡二十幅第十五幅素箋本餘俱金箋
　　　本第一幅行書七言絶句款識云題畫句其昌
　　　第二幅行草書五言律詩款署其昌第三幅行
　　　草書七言絶句款署其昌第四幅行草書五言
　　　律詩款署其昌第五幅行草書五言律詩款署
　　　董其昌第六幅行書五言律詩款署董其昌第
　　　七幅草書五言律詩款識云似伸之文正董其
　　　昌第八幅行草書五言律詩款識云其昌為仲
　　　瞻先生書第九幅行書五言律詩款識云遊善
　　　權作董其昌為知忍文書第十幅行書七言律
　　　詩款識云送王純白山人歸清源似廷吹老先
　　　生正董其昌第十一幅行書七言律詩款識云
　　　平播詩似華東老先生正董其昌第十二幅行
　　　書五言律詩款署陳繼儒第十三幅行書禪恱
　　　款識云子瞻語陳繼儒似啓山兄第十四幅行
　　　草書五言律詩款署陳繼儒第十五幅行草書
　　　七言絶句款識云山居作陳繼儒第十六幅行
　　　書七言律詩款識云陳繼儒似徳聚詞文正第
　　　十七幅行草書五言律詩款署陳繼儒第十八
　　　幅行書五言古詩款識云繼儒似孟栗詞兄正
　　　第十九幅行草書五言古詩款識云題蓮社圖
　　　似虛谷先生請正陳繼儒第二十幅行草書五
　　　言古詩款署陳繼儒
　　　第九冊凡十六幅第十二幅素箋本餘俱金箋
　　　本第一幅行書五言古詩款識云遣興呈溍鷗
　　　先生笑正伊南仲第二幅行草書五言律詩款
　　　識云辛末立春米光禄招同廷吹先生飲漫園
　　　録呈刊正社弟張懋忠第三幅草書七言律詩
　　　款識云右登虎邱作似華陽先生袁年第四幅
　　　行草書七言律詩款識云遊乾元觀詩為白於
　　　老親翁夀范鳯翼第五幅七言律詩凡三則第
　　　一則楷書款識云為深仲詞兄書馮斗如第二
　　　則行書款識云為深仲詞兄沈巽書第三則楷
　　　書款識云金蘭書似深仲詞兄第六幅行草書
　　　七言古詩款識云題虎圖似深仲詞兄正之陸
　　　澄原第七幅行楷書七言律詩款識云小詩二
　　　律奉夀青翁大宗師時屢書請告並求教正部
　　　士陳肇曽第八幅草書五言律詩款識云為端
　　　伯老文書羅緘第九幅草書集句詩款識云右
　　　集唐句丁未孟秋七夕前一日書于春永堂呈
　　　粲時年八十乂四青翁老親臺大文宗弟賈允
　　　蕃第十幅草書五言律詩款署霞山顧明第十
　　　一幅行草書五言律詩款識云似徳聚詞兄陸
　　　錫明第十二幅行草書五言律詩款識云為節
　　　吾先生書張京元第十三幅草書七言律詩款
　　　識云舟過津河似樾林老先生政教美發第十
　　　四幅行草書七言絶句款署水東第十五幅行
　　　書五言律詩款識云和繭雪韻答真源之一似
　　　青巖門年兄盟長正真山弟李昌祚第十六幅
　　　草書凡二則第一則五言律詩款識云餘杭道
　　　中作書似無競長兄請教謝肇淛第二則七言
　　　律詩款署鄧鍾
　　　第十冊凡十三幅金箋本第一幅臨虞安諸帖
　　　款署呉阿衡第二幅行楷書五言排律款識云
　　　駱賓王春霽蚤行書似翼鳯盟兄便面弟懋光
　　　第三幅行草書五言古詩款識云春日社集廷
　　　吹老先生齋中遲譚友夏不至得㣲字請政劉
　　　榮嗣第四幅行書五言排律款識云姚孟長陳
　　　無異張更生同集小齋遲廷吹老父母不至分
　　　得栖字書請教政劉榮嗣具草第五幅行書五
　　　言律詩款署鄭之元第六幅行書五言古詩款
　　　署鄭之元第七幅行草書五言律詩款識云郊
　　　遊一首似翼鳯長文周大儒第八幅草書七言
　　　律詩款識云右贈國博劉雨山赴襄陽别駕奉
　　　為雪舫吳先生大雅書便面齊郡冶池馮惟健
　　　第九幅草書五言律詩款識云為端伯先生書
　　　允恭第十幅草書五言律詩款識云右聞叔夏
　　　卧疴經時寄懷二首書見情抱也茗山第十一
　　　幅行書七言絶句款署謙齋第十二幅楷書詩
　　　餘款識云右調寄瑞龍吟為子予文書元發第
　　　十三頁行書七言律詩款識云同勒卣次尾集
　　　子方齋中分七虞作似翼鳯老先生政之楊文
　　　驄
　　國朝人
　　書冊次等
　　　陳奕禧各體書一冊(次等/天一)
　　　素箋本雜臨諸家帖並自書詩句每則皆有自
　　　記語末幅款識云雲舉太史先生愛我書盈筐
　　　滿篋片紙隻字蔵弆弗厭也此冊前後共三年
　　　積而成之遂無倫次歐陽公云偶然欲書當勿
　　　散棄他日便成故事即我自觀已有今昔之感
　　　矣又思天下事惟漸可以進惟久可以就惟耐
　　　可以成不獨書為然也好友分離一官逺去當
　　　有再晤時惟漸惟久惟耐此臨别之言契合者
　　　定不謂妄耳甲申八月三日奕禧題冊計十頁
　　　汪士鋐書法宗師録一冊(次等/地一)
　　　素箋烏絲䦨本行書款識云古人書法遞有師
　　　承羲獻以來私相傳授故能各自名家初非貌
　　　襲今自唐時歐虞顔柳其碑刻至今現存形模
　　　規橅各具面目然皆方正端重似其為人故書
　　　以人重非書之能重人也香圃侍御留心翰墨
　　　要以端莊遒勁為本此誠得書家三昧者而其
　　　為人丰采凝重主於愛民澤物昨者封章言事
　　　首除樂籍舉數百年之陋習一日掃滌舉數十
　　　萬衆盡為良民其陰功福徳莫可限量所以黼
　　　黻太平盛治者源源乎未有已也兹承以素冊
　　　索書因録唐以來書家最有名者以顔柳為首
　　　知書之以人重也秋泉居士汪士鋐識冊計十
　　　二幅
　　　劉源書孝經一冊(次等/元一)
　　　佛青箋本泥金書孝經並五等孝傳賛前副頁
　　　繪至聖述聖圖像後副頁款識云康熙九年庚
　　　戌十月朔日國子監監生(臣/)劉源盥手恭書進
　　　呈
　御覽冊計二十四頁
　　　張照書樂善堂全集序(次等/黄一)
　　　宋箋本楷書顧成天纂
　樂善堂全集序原敘識云雍正八年庚戌冬日翰林
　　　院編修顧成天謹序末幅款識云是歳除夕前
　　　二日詹事府少詹事張照奉
　教謹書冊計十一幅
　　　王圖炳書日知薈說四册(次等/宇一)
　　　磁青箋本泥金楷書
　御製日知薈說第四冊未幅款云翰林院侍讀(臣/)王
　　　圖炳恭録第一冊計四十九頁第二冊計三十
　　　五頁第三冊計四十頁第四冊計四十七頁
　　　陳邦彦書日知薈說十冊(次等/宙一)
　　　素絹本楷書
　御製日知薈說四卷每卷末款云(臣/)陳邦彦敬書首
　　　冊書序款云(臣/)陳邦彦敬書第十冊書臣工跋
　　　語款云翰林院侍讀學士(臣/)陳邦彦恭寫第一
　　　冊計十二幅第二冊第三冊俱九十二幅第四
　　　冊第五冊俱七十二幅第六冊第七冊俱八十
　　　二幅第八冊計九十九幅第九冊計九十四幅
　　　第十冊計七十八幅
　　　蔣衡摹聖教序増補遺文一冊(次等/洪一)
　　　素箋本集羲之字重摹款識云聖教序前後尚
　　　有求序謝序二表文皇帝手勅皇太子牋答吾
　　　鄉太史王虚舟於蔵經中得之屬舍弟師淵集
　　　右軍書附入帖内虚舟書法横絶一時其捜羅
　　　金石無所不備甲辰暮春余病卧其齋半載互
　　　相討論既愈借聖教宋搨本用師淵所集字重
　　　摹一冊因念近日文人家有石刻然後學萬不
　　　及前賢倘遇有心人以此勒之於石豈非大觀
　　　虚舟拍掌稱善曰子今為是西行至鴈塔第一
　　　層深暗處有唐刻聖教序碑未經人拓如獲此
　　　帖以較正斯文乃得所未有安知世遂無成子
　　　志者余愧老拙無能所識皆賤貧何敢希望惟
　　　不惜苦辛力書數十本長留天地間以俟知我
　　　是則余之私願也江南老布衣金壇蔣衡識冊
　　　計十幅
　　　書扇二册(次等/荒一)
　　　上冊凡十三幅第十二幅第十三幅素箋本餘
　　　俱金箋本第一幅行書七言律詩款識云書似
　　　青翁老先生正吳偉業第二幅臨王羲之鄉里
　　　帖款署王鐸第三幅臨王羲之旃罽胡桃帖款
　　　識云戲臨右軍别帖劉若宰第四幅行楷書七
　　　言律詩款識云乙未冬日奉送青翁門年盟臺
　　　督學江右並正門弟曹爾堪第五幅草書七言
　　　律詩款識云乙未暢月賦送泗翁老門年盟臺
　　　並正弟沈荃第六幅草書七言律詩款識云小
　　　詩送别青翁老門年臺並正弟沈荃第七幅行
　　　楷書五言律詩款識云為泗翁老門年臺弟沈
　　　荃第八幅臨米款識云漫倣海岳帖為泗翁老
　　　門年臺郢可弟沈荃第九幅行草書五言律詩
　　　款識云晚赴白雲山之二書似青巖年盟兄正
　　　弟方亨咸第十幅行草書五言律詩款識云舊
　　　作書呈青巖年長兄正弟亨咸第十一幅行書
　　　七言律詩款識云南歸雨霽早行呈青巖老親
　　　臺詞宗正吕宫第十二幅行書七言絶句八首
　　　款云肯孫賢契海昌陳奕禧第十三幅行書七
　　　言律詩款云書正雲舉老先生奕禧
　　　下冊凡十三幅金箋本第一幅行書五言律詩
　　　款識云書塵青老年翁先生弟熊賜璵第二幅
　　　行書七言律詩款云小詩奉祝青翁老門年臺
　　　並正弟余恂第三幅小楷書唐詩款識云戊寅
　　　春二月望前漫書吳苑春如父陳言第四幅隷
　　　書七言律詩款識云癸卯陽月青巖楊老公祖
　　　招飲署之超然堂堂上列菊人坐香中酒行花
　　　外予曰清芬髙致昔惟柴桑今有晉陵而一處
　　　一出青巖賢於古人矣叨即事贈言倚韻賦答
　　　書呈教正木蘭林正芳第五幅行書七言律詩
　　　二則一款識云(缺/)兄與茜璠稚明有兄弟之契
　　　賦此志喜弟大用一款識云右次前韻奉贈呈
　　　政乙丑孟夏日䥥第六幅行書七言律詩款識
　　　云秋日答青巖老年兄原韻書正董文驥第七
　　　幅行書七言律詩款識云安東海上人家屏間
　　　和王元美大閱詩似青翁老年親臺正董文驥
　　　第八幅行書七言律詩款識云小律贈送青翁
　　　老年臺詞壇兼正弟嚴沆第九幅行草書七言
　　　絶句前識云五月二十三日同范漫翁諸子過
　　　括園君俞出家姬演牡丹亭即席戲呈四首後
　　　署莆陽友弟宋珏第十幅行書七言律詩款識
　　　云過金山遇淨極小禪沖倩字為本無予贈以
　　　予號芝公偈示之毘陵無可居士唐可第十一
　　　幅臨柳公權蘭亭詩敘款署勵廷儀第十二幅
　　　臨禇遂良枯樹賦款署勵廷儀第十三幅書題
　　　李公麟畫像賛款署汪士鋐
　
　
　
　
　
石渠寶笈卷三
欽定四庫全書
石渠寳笈卷四
　　　貯
　　乾清宫
　　　列朝人書畫目録
　　畫册上等
　　　厯朝名繪
　　　明謝時臣林壑雲泉各景
　　　明王時敏畫杜陵詩意
　　　明人畫扇四册
　　畫册次等
　　　厯朝名繪
　　　元錢選花卉
　　　明趙淅畫二十四候花信風圖
　　　明董其昌山水
　　　明人畫扇四册
　　　無名氏書畫目錄
　　畫册上等
　　　名畫薈萃二册
　　畫册次等
　　　宋人山水花鳥
　　　元人花卉
　　　明人花卉
　　　名畫薈萃三册
　　　畫扇集册
　　國朝人書畫目録
　　畫册上等
　　　惲夀平倣古
　　　王翬山水
　　　沈宗敬山水
　　　沈宗敬倣元人畫
　　　余省畫鳥譜十二册
　　畫册次等
　　　赫奕山水
　　　髙其佩摹諸家畫
　　　沈宗敬山水
　　　慎郡王允禧畫十萬圖
　　　佟世晉山水
　　　孫阜瀟湘八景
　　　郎世寜寫生花卉
　　　周鯤山水
　　　僧濟花卉
　　　畫扇集册
　　　列朝人書畫目錄
　　書畫合册上等
　　　明董其昌書畫合璧
　　書畫合册次等
　　　明董其昌書畫合璧
　　國朝人書畫目録
　　書畫合册次等
　　　周璕九歌圖胡同夏書詞
欽定四庫全書
石渠寶笈卷四
　　貯
　乾清宫四
　　　列朝人
　　畫冊上等
　　　厯朝名繪一冊(上等/天一)
　　　凡十六幅第一幅第二幅第十六幅素箋本餘
　　　俱素絹本第七幅第九幅第十一幅墨畫餘俱
　　　著色畫第一幅山水款署李思訓上有政和連
　　　璽右方下有東村劉子寶玩仕學軒二印左方
　　　下有珍魯印一髙八寸一分廣八寸第二幅花
　　　卉翎毛款署趙昌上方有緝熙殿寶半璽右方
　　　下有半印不可識髙八寸五分廣同第三幅山
　　　水款署馬逺上有楊娃題云髙人無一事獨坐
　　　看雲生興劇忘歸去斜陽隔水明楊妹子題右
　　　方下有胡氏鑒定仕學軒二印左方下有東村
　　　劉子寶玩印一髙六寸六分廣八寸四分第四
　　　幅列子御風圖款署馬逺右方下有宋犖審定
　　　許叔次家蔵二印髙七寸二分廣七寸七分第
　　　五幅花卉款署臣馬麟右方有真賞公字太監
　　　王詵收蔵書畫記㑹侯珍蔵諸印左方有信公
　　　珍賞印一乂丹誠信公書畫之章珍字宜爾子
　　　孫諸半印髙七寸四分廣七寸七分第六幅雪
　　　梅款署臣馬麟髙七寸五分廣八寸第七幅蘭
　　　花款署御前圖畫梁楷右方上有松陵史氏邦
　　　俊家蔵印一左方下有南村珍玩宋犖審定二
　　　印髙七寸三分廣七寸九分第八幅山水款字
　　　缺存乙亥圭畫坤寧生辰敬九字髙六寸六分
　　　廣七寸三分第九幅山水款署夏圭髙七寸三
　　　分廣同第十幅樹石款署李成左方下有虞集
　　　印一髙七寸三分廣六寸一分第十一幅山水
　　　款云彦敬為章甫作左方上有神遊心賞子孫
　　　世昌二印右方上有項墨林父秘笈之印項叔
　　　子半印二髙七寸八分廣八寸一分第十二幅
　　　山水款署仲穆下有仲穆印一髙七寸八分廣
　　　八寸七分第十三幅山水款署子昭下有盛懋
　　　印一髙八寸五分廣六寸八分第十四幅山茶
　　　款署臣林化右方有林字半印左方有松風水
　　　月印一髙七寸四分廣七寸五分第十五幅萱
　　　花款署林化右方上有真賞印一下有公字印
　　　一左方下有㑹侯珍蔵信公珍賞二印又丹誠
　　　都尉耿信公書畫之章半印二又半印二不可
　　　識髙七寸六分廣六寸二分第十六幅辛夷桃
　　　花款云酉室王穀祥寫下有酉室禄之二印左
　　　方下有膠峯安氏家蔵印一髙八寸廣一尺一
　　　寸八分
　　　明謝時臣林壑雲泉各景一冊(上等/地一)
　　　素箋本墨畫凡七幅每别幅自書題句末幅款
　　　識云嘉靖丙午冬夜吳門謝時臣試老目戲寫
　　　拙景并賦短咏貽誚大方不直一笑第一幅有
　　　謝思忠氏印一自題云洞庭落日留人影短褐
　　　寒侵橘柚霜管領湖光三萬頃一竿風月付滄
　　　浪謝時臣下有謝思忠氏虎丘山人二印第二
　　　幅有虎丘山人印一自題云松陰落水清如玉
　　　臂上青綾薄似雲手理絲綸渾不礙坐看波影
　　　弄魚羣下有謝思忠氏印一第三幅一印與第
　　　一幅同自題云危峯欲墮還不墮細路不通還
　　　復通澗草巖花足幽趣誘此短笻來一翁下一
　　　印並同第四幅一印同前自題云短䇿行來石
　　　徑斜東風飄落紫藤花一腔清思無人解付與
　　　孤鴻與短霞下有虎丘山人謝思忠氏二印第
　　　五幅一印同前自題云世事何須較短長笑渠
　　　歌鳯楚人狂坐臨石榻開金笈更改蕉陰散晚
　　　涼第六幅一印同前自題云山靈容得佇征鞍
　　　落落長松午蔭寒漫濯塵纓青玉案更(脫/)揮麈
　　　白雲壇下有謝思忠氏姑蘇臺下逸人二印第
　　　七幅有姑蘇臺下逸人印一自題云階前雲木
　　　碧森森聚藻游魚碧沼深俗駕不來風滿屋安
　　　排石榻待鳴琴下有時臣謝思忠氏姑蘇臺下
　　　逸人三印又下方有琴釴印一幅髙七寸八分
　　　廣八寸七分
聖祖仁皇帝御筆題籖籖上有康熙宸翰一璽外函籖
　　　同
　　　明王時敏畫杜陵詩意一冊(上等/元一)
　　　素牋本凡十二幅墨畫著色相間第一幅書請
　　　看石上藤蘿月已映舟前蘆荻花句下有王時
　　　敏印一第二幅書孤城返照紅將斂近寺浮烟
　　　翠且重句下有王時敏印一第三幅書花徑不
　　　曽縁客掃柴門今始為君開句下有王時敏印
　　　一第四幅書百年地僻柴門迥五月江深草閣
　　　寒句下有王時敏印一第五幅書絶壁過雲開
　　　錦繡疎松隔水奏笙簧句下有王時敏印一第
　　　六幅書含風翠竹孤烟細背日丹楓萬木稠句
　　　下有王時敏印一第七幅書絶壁倒聽楓葉下
　　　櫓摇背指菊花開句下有遜之印一第八幅書
　　　楚江巫峽半雲雨清簟疎簾看奕棋句下有王
　　　時敏印一第九幅書白沙翠竹江村暮相送柴
　　　門月色新句下有遜之印一第十幅書無邊落
　　　木蕭蕭下不盡長江滚滚來句下有遜之印一
　　　第十一幅書藍水逺從千澗落玉山髙並兩峯
　　　寒句下有王時敏印一第十二幅書澗道餘寒
　　　厯氷雪石門斜日到林邱句下有遜之印一前
　　　副頁時敏隷體自書杜陵詩意四大字款云王
　　　時敏書下有烟客西田老人二印前有西廬印
　　　一幅髙一尺一寸九分廣七寸九分
　　　明人畫扇四冊(上等/黄一)
　　　第一冊凡十一幅皆金箋本第一幅第二幅第
　　　七幅第九幅墨畫餘俱著色畫第一幅山水款
　　　署沈周下有啓南印一右方上有張則之印一
　　　第二幅山水款題云疎林葉已盡山居靜似錦
　　　(字/誤)道人有餘興還坐理殘編沈周下有啓南印
　　　一第三幅竹石無款有啓南印一第四幅款云
　　　醉漁圖東村周臣下有東村印一第五幅山水
　　　款云予自禁湖歸望鍾阜出雲帝城鳯闕頓覺
　　　改觀戲為此圖東村周臣第六幅山水無款有
　　　東村印一第七幅人物山水款署東村周臣下
　　　有周臣之印一印第八幅漁樂圖款署東村周
　　　臣下有東村周氏印一第九幅山水款云東村
　　　周臣為萬峯先生寫下有周東村氏印一第十
　　　幅山水款署吳門唐寅下有唐伯虎印一第十
　　　一幅山水人物款署晉昌唐寅下有唐子畏印
　　　一第十二幅山水人物款云仇英實父製下有
　　　仇英之印一印
　　　第二冊凡二十幅皆金箋本第十四幅第十五
　　　幅第十八幅墨畫餘俱著色畫第一幅山水款
　　　署徵明下有文徵明印一第二幅畫王維詩意
　　　前書閉户著書多歳月種松皆作老龍鱗句款
　　　署徵明下有徵明印一左方下有張則之印一
　　　第三幅柏石款署徵明下有徵明印一第四幅
　　　山水款識云嘉靖壬午仲夏同王履吉濯足劒
　　　池寫此寄興徵明下有徵明連印第五幅山水
　　　款署徵明下有文徵明印徵仲二印第六幅山
　　　水款題云子長嘉興寄遨遊故作吳門十日留
　　　别有文章載歸路青山千叠在扁舟徵明為洛
　　　原畫并題丁亥十月下有徵明連印左方下有
　　　白貞父氏印一第七幅山水款署徵明下有文
　　　徵明印一右方下有則之印一第八幅山水款
　　　署徵明下有徵明連印第九幅山水款題云雨
　　　過溪山意渺然漫移小艇看飛泉置身如在匡
　　　廬下一𣲖銀河落九天徵明下有徵明連印一
　　　第十幅山水款題云石梁宛轉帶滄灣灌木陰
　　　陰艸閣閒且喜故人能徑造柴門無事不曽闗
　　　洛原過訪漫此賦謝徵明下有徵明連印右方
　　　下有白貞父氏印一第十一幅山水人物款署
　　　徵明下有文徵明印印一第十二幅山水人物
　　　款署徵明下有徵明連印第十三幅山水款題
　　　云古松流水斷飛塵坐蔭清陰澈碧𥻘我愛閒
　　　情翻作畫不知身是畫中人徵明下有徵仲父
　　　印印一第十四幅灌木幽篁款署徵明下有徵
　　　明印一第十五幅山水款題云雨過重重樹烟
　　　迷寂寂山扁舟更無事坐對語闌珊款署徵明
　　　下有徵明印一又袁袠題云清溪繞茆屋古樹
　　　散喬林山空絶塵坱伐木有遺音袁袠又陳道
　　　復題云結屋清溪上黄茆縳數椽雙槐綠陰滿
　　　獨坐不勝閒道復第十六幅山水款識云甲戌
　　　秋日文嘉下有文嘉印一左方有張則之印一
　　　第十七幅山水款署文嘉下有肇錫余以嘉名
　　　印一第十八幅冩王維詩意前書山中一夜雨
　　　樹杪百重泉句款署文嘉下有肇錫余以嘉名
　　　印一第十九幅山水款識云隆慶己巳秋日五
　　　峯文伯仁寫下有五峯文伯仁二印右方有則
　　　之印一第二十幅古檜款識云虞山七檜圖五
　　　峯文伯仁寫下有文伯仁印一
　　　第三冊凡二十幅第三幅第五幅第十一幅素
　　　箋本餘俱金牋本第八幅第九幅第十幅第十
　　　四幅墨畫餘俱著色畫第一幅杏花春燕款識
　　　云白陽山人戲冩于五湖田舍之浩歌亭下有
　　　道復白陽山人二印後張元慶題云東風送暖
　　　杏花香燕子呢喃麗景長銜得春光醉歸去夢
　　　魂猶自繞雕梁張元慶題第二幅冩杜陵詩意
　　　篆書署寒(字/誤)風翠壁孤雲細背日丹楓萬木稠
　　　句款云錢穀為凝菴作下有錢叔寶氏印一第
　　　三幅樹石款識云庚午臘月六日為幼元兄冩
　　　錢穀下有叔寶印一第四幅蘭花款識云癸丑
　　　春二月十日寫于十友齋中彭城錢穀下有叔
　　　寶連印第五幅松林澗石款識云甲申秋日居
　　　節下有士貞連印第六幅山茶款題云壓斷千
　　　尋立山花一樹開自持顔色好栽向雪中來陸
　　　治下有陸叔平氏印一第七幅樹石人物款署
　　　天香書屋包山陸治下有陸叔平氏印一第八
　　　幅松林飛瀑款識云丁巳秋延陵為墨林先生
　　　作下有王子永氏禮石軒印二印右方有古墨
　　　林印一第九幅山水款識云嘉靖四十載辛酉
　　　正月時梅柳緘春四郊飛雪于揚州客舍得與
　　　方井先生聚首以敘二十年久别之情即席寫
　　　江干氷雪遺贈吳門七十五翁謝時臣記下有
　　　謝時臣連印樗仙印二印第十幅杏花款題云
　　　紫陌傳香逺紅泉落影斜項元汴下有項元汴
　　　印墨林山人二印第十一幅山水款識云庚辰
　　　初夏冩蔣乾下有紅橋連印第十二幅雲山遊
　　　騎款識云辛未仲夏冩杜冀龍下有蠖光印一
　　　左方有世寶印一第十三幅山水款識云是龍
　　　為曦伯兄冩下有莫雲卿印一第十四幅野渡
　　　孤舟款署雲卿下有雲卿莫是龍印二印第十
　　　五幅山水款署是龍下有廷韓氏印一第十六
　　　幅巖樹山村款署雲卿第十七幅山水款識云
　　　丁亥夏日為凝菴老先生冩顧正誼下有正誼
　　　仲方二印第十八幅山水款署南霍道人宋懋
　　　晉下有明之印一第十九幅芙蓉水鳥款識云
　　　辛卯秋日周之冕冩下有服卿印一第二十幅
　　　冩唐人詩意前書雲間樹色千花滿竹裏泉聲
　　　百道飛句款識云王允齡為端伯先生冩下有
　　　延卿連印
　　　第四冊凡二十幅第十五幅第十八幅素箋本
　　　餘俱金箋本第三幅第四幅第六幅第七幅第
　　　十幅第十一幅第十二幅第十九幅第二十幅
　　　墨畫餘俱著色畫第一幅山礬翠鳥款署陳粲
　　　下有長倩印一第二幅花卉竹石款識云戊申
　　　春三月冩吳郡陳遵下有陳遵連印第三幅山
　　　水款記云癸巳九月九日白下買舟還雲陽方
　　　下石頭忽爾江中風濤大作奔浪翻空寰宇欲
　　　墜遂艤燕子磯時值陽九之節舟中肴酒未具
　　　嗟白衣之未有期採黄花而無定主登山四顧
　　　人跡罕逢驚風驟至泠然欲舉下瞰清波若晴
　　　空雪捲遥睇楓林似朝霞綴錦風物故殊河山
　　　不異牛山嘉㑹千載沈淪燕子羇人一時寡合
　　　登髙作賦有媿前賢歸坐篷牕筆硯可給撿槖
　　　得知忍所遺素箑援筆為作小景古人有言書
　　　畫一體而未分故知文能敘其事而不能載其
　　　狀有文無以見其形有畫不能見其語余愧未
　　　能語故託是畫以冩余語耳聖華居士丁雲鵬
　　　記下有南羽連印第四幅蘭竹款識云甲子夏
　　　日冩茅培下有茅培之印厚之二印第五幅樹
　　　石人物款署錢貢下有滄洲印一第六幅水仙
　　　款識云丙子新秋戲作曹羲下有曹羲字子虚
　　　二印第七幅山水款識云庚申八月既望畫思
　　　翁下有昌字印一第八幅溪山草閣款識云鄒
　　　迪光為(缺/)先生冩下有迪光印一第九幅山水
　　　款識云丙申穀日凍筆鄒迪光下有雲提居士
　　　印一第十幅山水款識云辛亥夏日冩似在兹
　　　詞兄李流芳下有李流芳印印一第十一幅山
　　　水款識云己酉冬日長安邸中作流芳下有李
　　　流芳印印一第十二幅竹石款識云甲子九月
　　　似伊士社兄歸昌世下有昌世之印印一第十
　　　三幅冩杜陵詩意前書請看石上藤蘿月已映
　　　洲前蘆荻花句款識云乙亥中秋望前冩盛茂
　　　煜下有九華氏印一第十四幅蒼松白雲款識
　　　云丁卯季夏為明止索祝欽止詞兄夀張宏下
　　　一印漫漶不可辨第十五幅春岫桃林款署張
　　　宏下有張宏印一第十六幅秋林䇿杖款識云
　　　陸瑾郎士元多作江南水鄉景或古木幽亭淺
　　　設青緑一邱一壑自是過人予深愛之偶仿彿
　　　其意賞鑒家以清虛髙逺目之乃可張翀識下
　　　有張翀連印第十七幅冩唐人詩意前書萬松
　　　流翠靄千澗宿空烟句款署朗道人灝下有沈
　　　灝朗倩二印第十八幅緑柳紅蓮款識云辛未
　　　春王仿趙王孫顧進下有顧進之印印一右方
　　　有世寶印一第十九幅山水節書後赤壁賦語
　　　款識云崇禎己巳秋日計寧下有計寧公逺二
　　　印第二十幅蘭竹款識云辛卯閏月念二日燈
　　　下寫似百谷契兄請教湘蘭守真子下有山水
　　　友印一左方有王氏家蔵印一
　　畫冊次等
　　　厯朝名繪一冊(次等/天一)
　　　凡十六幅第一幅第六幅第八幅至第十二幅
　　　第十五幅俱素箋本餘俱素絹本第一幅著色
　　　畫文蛤款署黄要叔第二幅著色畫野鳬款署
　　　李嵩第三幅墨畫龍舟款識云嘉定庚辰李嵩
　　　畫第四幅著色畫人物款云鬭茶圖駙馬都尉
　　　張敦禮畫第五幅著色畫牡丹款署林椿第六
　　　幅墨竹款題云半世生涯鐵硯枯老來于此未
　　　能疎玉堂清夢何縁到只向山林續斷書後署
　　　楊梅山人四字第七幅著色畫山水款識云至
　　　大二年秋子昂畫第八幅著色畫山水款署黄
　　　鶴山樵王蒙第九幅墨畫山水款識云至正三
　　　年八月一峯道人冩于野莊僧舍第十幅墨畫
　　　山水款題云七十餘峯壯太湖一灣占處釣船
　　　孤明年待我歸來日冩作湖邊雙釣圖古㦂題
　　　又都穆題句一第十一幅墨畫山水款云知白
　　　為彬之作第十二幅著色畫山水款識云武塘
　　　盛懋雨窗冩意己未四月二日第十三幅著色
　　　畫草蟲款識云宣徳二年御筆賜太監劉俊第
　　　十四幅著色畫山水款識云庚寅二月望畫鴈
　　　門文徵明第十五幅墨畫玉蘭海棠款題云樹
　　　樹芳菲可斷腸交加脂粉雜新妝光迎火齊還
　　　分色氣接蘭膏别有香月姊弄珠迴絳節紅樓
　　　燒燭舞霓裳上林何物能勝此獨許薇花接建
　　　章玉蘭海棠並開作此鳯翼第十六幅墨畫枯
　　　木竹石款署竹泉
　　　元錢選花卉一冊(次等/地一)
　　　素絹本著色畫款署吳興錢選冊計八幅
　　　明趙淅二十四候花信風圖一冊(次等/元一)
　　　素絹本著色畫款署趙淅每幅記節候花名冊
　　　計十二幅
　　　明董其昌山水一冊(次等/黄一)
　　　素牋本墨畫首幅款識云京口有蔵小米五洲
　　　圖者為張秋羽所易見之不取思之千里為此
　　　儗之思翁末幅署冬嶺秀孤松五字款署思翁
　　　冊計八幅
　　　明人畫扇四冊(次等/宇一)
　　　第一冊凡十八幅皆金箋本第一幅墨畫山水
　　　款題云水亭無帳緑陰多相見仙人對酒歌樂
　　　事豈容吾更說君家自有老東坡文璧為翊南
　　　君題第二幅著色畫山水款署徵明第三幅墨
　　　畫山水款署徵明第四幅墨畫山水款署徵明
　　　右方有題句一署良相二字第五幅墨畫山水
　　　款題云春樹緑髙低晚山青四圍何人開草閣
　　　坐看釣船歸徵明第六幅墨畫山水款署徵明
　　　第七幅著色畫山水款題云雜樹翳深塢雙溪
　　　帶淺沙暝雲收宿雨隠隠見人家徵明第八幅
　　　墨畫山水款署徵明第九幅墨畫山水款云文
　　　嘉為錦泉寫第十幅著色山水款識云隆慶二
　　　年秋望為倚山兄冩五峯文伯仁第十一幅著
　　　色畫山水無款有五峯印一第十二幅墨梅款
　　　識云嘉靖丙子五月寫錢穀有文彭彭年文嘉
　　　王逢諸題句第十三幅墨畫山水款署仲山第
　　　十四幅墨畫山水款題云浦樹生秋紅山煙凝
　　　暮紫可是蓴鱸人歸來自千里師道第十五幅
　　　墨畫牡丹款識云興慶池頭月沈香亭北妝清
　　　平有佳調永夜奉君王穀祥後有袁袠題句一
　　　又左方有王寵題句一第十六幅著色畫芙蓉
　　　鴛鴦款識云戊戌仲冬冩魯治第十七幅著色
　　　畫山水款云秋山髙逺趙左第十八幅墨畫山
　　　水款云武夷九曲圖華亭趙左
　　　第二冊凡十八幅第一幅素箋本餘俱金箋本
　　　第一幅著色花卉款署汝南周之冕第二幅墨
　　　畫山水款識云張復為大寧先生冩第三幅墨
　　　畫山水款識云乙巳春日冩張復第四幅著色
　　　山水款識云烹茶鶴避烟甲寅冬十月寫于十
　　　竹山房中條山人張復第五幅著色山水款識
　　　云庚子春暮仿董北苑溪山深秀璩之璞第六
　　　幅著色山水款識云丙子十月侯懋功第七幅
　　　墨畫山水款識云壬寅秋日冩似有愚先生吳
　　　下陳煥第八幅墨畫山水款識云辛丑清明陳
　　　煥第九幅著色山水款識云丙辰秋日冩陳煥
　　　第十幅著色山水款識云癸巳重陽為纘禹先
　　　生冩古吳陳煥第十一幅著色山水款識云癸
　　　巳春仲為知忍兄冩雲鵬第十二幅墨畫山水
　　　款識云戲倣北苑筆曹羲第十三幅墨畫山水
　　　款識云丙寅春日倣方方壺下有鳯字印一第
　　　十四幅著色山水款識云庚子四月吳振第十
　　　五幅著色山水款識云辛巳夏日冩于吹香館
　　　羅縉第十六幅著色山水款識云登髙圖己巳
　　　季春冩似翼鳯詞宗正之吳門羅縉第十七幅
　　　墨畫山水款識云甲申春日畫學曽第十八幅
　　　墨畫山水款識云九如圖丁巳春日冩祝千春
　　　湯都劉光逺
　　　第三冊凡十八幅第二幅第五幅第十三幅素
　　　牋本餘俱金牋本第一幅墨畫山水款識云鐵
　　　笛逺連鴻起秋潮夜泊雲沈髙閣幾人明月平
　　　岡十里松陰為羽鳯詞兄冩並題于髙梧修竹
　　　間項聖謨第二幅墨畫山水款云吳隆冩第三
　　　幅著色山水款識云辛未冬月冩似樾翁老先
　　　生吳下王賓第四幅墨畫山水款識云辛未三
　　　月冩似廷翁老先生正王嘉賓第五幅墨畫山
　　　水款題云幽居媚深林幽人靜于樹寂寂無往
　　　還空山自朝暮小春日戲似欽止十一兄剛弟
　　　第六幅著色山水款識云桂輪髙望天啓元年
　　　之秋廷羽期去華上達第七幅著色山水款識
　　　云平石周伯為懷東顧老先生冩第八幅墨畫
　　　山水款識云癸未七月獻卿兄持秋水文書扇
　　　索畫秋水書畫妙天下顧余之作誠狗尾續貂
　　　耳愧奚足云友弟汪懋孝第九幅著色山水款
　　　識云甲辰春日文從忠冩第十幅著色山水款
　　　識云癸巳秋日文從昌冩第十一幅著色山水
　　　款識云文從昌為翼吾先生冩第十二幅墨畫
　　　山水款云張大受戲墨似翊鳯兄第十三幅墨
　　　畫山水無款左方有宗道印一上方題句凡六
　　　款署訥菴拙菴堇白賁生松軒南谷第十四幅
　　　墨畫山水款識云泗生以硃魚惠我為作濠濮
　　　閒想第十五幅著色山水款識云庚戌季夏望
　　　後為(缺/)先生冩沈柱史第十六幅著色畫後赤
　　　壁圖上方小楷書後赤壁賦款識云甲子中秋
　　　吳門李世光畫并書第十七幅墨畫山水著色
　　　樹石人物上方小楷書唐詩八首款識云右唐
　　　咏八首古吳李世光畫并書第十八幅墨畫山
　　　水隷書修竹逺山四字款署周時臣
　　　第四册凡十六幅第五幅第十四幅素箋本餘
　　　俱金牋本第一幅墨畫山水款署墨湖第二幅
　　　著色山水款識云倣房山髙尚書筆似白翁大
　　　詞壇政戈寧第三幅墨畫山水款識云清風滿
　　　耳畫為泗翁年門臺博教弟礎第四幅著色花
　　　蝶隸書款署王道第五幅著色畫花鳥款識云
　　　己卯夏日冩錢珍第六幅墨畫山水款識云許
　　　儀仿梅道人筆第七幅著色山水款識云窗間
　　　一榻篆烟碧門外四山秋蕊紅此惠崇詩也惠
　　　崇詩畫出沒右丞得其禪家三昧故能驅使前
　　　人余徒苦心惟博掩口古吳張季冩并識第八
　　　幅墨畫山水款識云辛未夏日冩似起翁老寅
　　　丈政徵奇第九幅著色山水款識云丁丑閏夏
　　　戲冩超宗第十幅墨畫竹石款云歸繼登為欽
　　　老詞兄第十一幅著色畫馬款識云壬子菊月
　　　陳允埈倣松雪先生筆後有小楷書五言古詩
　　　六首未署名第十二幅著色畫人物款署茂苑
　　　鈕應明第十三幅墨畫山水無款右方有忠父
　　　連印趙昌國印二印第十四幅著色山水款識
　　　云壬辰首夏長洲楊時倬第十五幅墨畫山水
　　　款識云戊子新秋冩似瞻文詞兄戴楨第十六
　　　幅墨畫山水款云望雲圖虚白
　　　無名氏
　　畫册上等
　　　名畫薈萃二冊(上等/天一)
　　　上冊凡二十四幅素絹團扇本第十三幅第十
　　　八幅第二十三幅第二十四幅墨畫餘俱著色
　　　畫第一幅荷花士女右方下有宋犖審定一印
　　　髙七寸六分廣八寸一分第二幅樓閣人物右
　　　方下有令之清玩印一髙同前廣八寸第三幅
　　　山水髙八寸三分廣八寸九分第四幅山水右
　　　方上有黔寧王子子孫孫永保之墨林秘玩項
　　　子京家珍蔵三印左方上有神品張則之二印
　　　髙八寸一分廣八寸三分第五幅翎毛左方上
　　　有鄂氏季芳遊六心賞二印右方下有之冕印
　　　一髙七寸七分廣八寸一分第六幅山水左方
　　　下有宋犖審定印一髙八寸廣同第七幅戲嬰
　　　圖左方上有黔寧王子子孫孫永保之印一右
　　　方下有令之清玩印一左方下有明安國玩印
　　　一髙七寸六分廣七寸五分第八幅山水髙七
　　　寸五分廣五寸六分第九幅人物山水左方上
　　　有真賞印一右方下有丹誠信公書畫之章半
　　　印二左方下有信公真賞㑹侯珍蔵二印又宜
　　　爾半印乂半印不可識髙八寸九分廣同第十
　　　幅人物樓閣右方上有真賞印一下有公字印
　　　一又丹誠信公書畫之章半印二左方下有信
　　　公真賞㑹侯珍蔵二印又半印二不可識髙九
　　　寸一分廣同第十一幅花卉右方有之冕印一
　　　下一印不可識左方有鄂氏季芳闇道人二印
　　　髙七寸廣七寸四分第十二幅仕女髙七寸五
　　　分廣八寸第十三幅竹石右方上有仲穆印一
　　　左方有宋犖審定印一髙七寸六分廣八寸第
　　　十四幅山水髙八寸廣八寸四分第十五幅芙
　　　蓉髙七寸二分廣七寸五分第十六幅竹石鵪
　　　鶉右方下有青嵓鑒蔵連印左方上二印漫漶
　　　不可識髙七寸六分廣七寸八分第十七幅人
　　　物山水左方下一印漫漶不可識髙六寸一分
　　　廣六寸六分第十八幅山水髙七寸一分廣七
　　　寸四分第十九幅雲山右方下有爽字印一左
　　　方上有傅鍾英印印一髙六寸五分廣六寸七
　　　分第二十幅山水左方有神品張則之黔寧王
　　　子子孫孫永保之墨林秘玩項子京家珍蔵諸
　　　印髙八寸一分廣八寸三分第二十一幅戲嬰
　　　圖上方有羣玉中秘印一髙七寸廣七寸六分
　　　第二十二幅山水右方上有奎章閣璽一下一
　　　印漫漶不可識又左方三印俱漫漶不可識髙
　　　八寸七分廣七寸九分第二十三幅翎毛髙六
　　　寸三分廣六寸七分第二十四幅喬柯吠犬髙
　　　八寸廣八寸三分
　　　下冊凡十六幅俱著色畫第一幅宋牋本桃花
　　　山雀右方上一印漫漶不可識下有周烈武仲
　　　二印左方下有齊楚觀察荃字靜香二印髙一
　　　尺三寸七分廣一尺二寸一分第二幅素絹本
　　　牡丹左方下有一印不可識髙七寸五分廣六
　　　寸九分第三幅宋箋本山水髙七寸三分廣六
　　　寸五分第四幅素絹本人物左方上書爾來勝
　　　事惟有風標公子知十一字後一印不可識髙
　　　七寸二分廣同第五幅宋箋本山水髙廣俱同
　　　前第六幅素絹本樓閣人物右方上有鼎元半
　　　印左方下有宋犖審定印一髙七寸六分廣八
　　　寸第七幅素絹本牡丹右方下一印不可識髙
　　　七寸一分廣七寸五分第八幅素絹本花鳥髙
　　　同前廣八寸二分第九幅素絹本獐猿右方下
　　　有令之清賞王思任印二印髙七寸廣六寸六
　　　分第十幅素絹本羅漢髙八寸八分廣八寸第
　　　十一幅素絹本山水人物髙八寸二分廣九寸
　　　第十二幅素絹本山水右方有遵道翰墨半印
　　　二髙七寸四分廣六寸二分第十三幅素絹本
　　　仕女上方有内府秘書之印一印右方有卞氏
　　　令之清玩印一髙七寸一分廣七寸二分第十
　　　四幅素絹本山水樓閣右方上有令之清玩印
　　　一髙七寸九分廣八寸一分第十五幅素絹本
　　　樓閣人物右方上有宋犖審定印一又半印不
　　　可識髙七寸五分廣七寸第十六幅素絹本牡
　　　丹右方下有卞氏令之清玩印一髙七寸一分
　　　廣七寸六分
　　畫冊次等
　　　宋人山水花鳥一冊(次等/天一)
　　　素絹本著色畫計二十幅
　　　元人花卉一冊(次等/地一)
　　　素絹本著色畫計十二幅團扇式
　　　明人花卉一冊(次等/元一)
　　　素絹本著色畫計十二幅
　　　名畫薈萃三冊(次等/黄一)
　　　上册凡二十二幅素絹本第十三幅第十七幅
　　　墨畫餘俱著色畫第一幅戲嬰圖第二幅山水
　　　第三幅魚藻圖第四幅山水第五幅樓閣第六
　　　幅山水第七幅竹石第八幅山水第九幅月季
　　　花第十幅梅花第十一幅竹雀第十二幅乳雞
　　　第十三幅晴雪寒鴉第十四幅人物第十五幅
　　　山水第十六幅蘆鴈第十七幅畫水第十八幅
　　　山水第十九幅戲嬰圖第二十幅鵁鶄蓮葉第
　　　二十一幅蘋婆野雀第二十二幅竹樹文禽
　　　中冊凡十二幅素絹本第九幅墨畫餘俱著色
　　　畫第一幅子母犬第二幅通臂猿第三幅蓮葉
　　　紅菱第四幅蘋婆粉蝶第五幅樓閣人物第六
　　　幅人物第七幅三猿圖第八幅人物第九幅雲
　　　山第一幅魚藻第十一幅樓閣人物第十二幅
　　　界畫樓閣
　　　下册凡十二幅第六幅第八幅第十一幅素牋
　　　本餘俱素絹本著色畫第一幅水仙第二幅茆
　　　亭清話第三幅漢宫圖第四幅紅梅第五幅穀
　　　雀第六幅花卉第七幅花陰戲犬第八幅海棠
　　　雙鵲第九幅山水第十幅花下金鈴第十一幅
　　　魚藻圖第十二幅明妃寫容圖
　　　畫扇一册(次等/宇一)
　　　凡八幅金箋本第七幅墨畫餘俱著色畫第一
　　　幅秋窗講易第二幅松林說聽第三幅溪山亭
　　　子第四幅逺浦歸帆第五幅橘林清話第六幅
　　　秋林覓句第七幅溪山烟雨第八幅後赤壁圖
　　國朝人
　　畫冊上等
　　　惲夀平仿古一冊(上等/天一)
　　　宣徳箋本凡十冊第一幅著色畫款識云邗江
　　　柳色擬惠崇法後有正叔夀平二印幅前有元
　　　賞引人入勝長安市上酒家眠三印第二幅墨
　　　畫款識云雲林溪堂古木夀平戲臨後有夀平
　　　園客二印左方下有公餘寄興印一第三幅著
　　　色畫款識云臨石田翁下有夀平印一又下方
　　　有真趣印一第四幅墨畫款識云極似方壺外
　　　史夀平下有園客印一又下方有寄暢印一第
　　　五幅墨畫款識云臨趙子固水仙本下有夀平
　　　惲正叔二印左方下有展軸神怡印一第六幅
　　　墨畫款識云北苑深崖古路下有夀平印一左
　　　方下有卧遊印一第七幅墨畫款識云雙松墨
　　　石畧用梅花菴主筆意下有園客夀平二印左
　　　方下有大雅印一第八幅墨畫款識云柯敬仲
　　　竹石荒叢夀平下有正叔夀平二印左方下有
　　　不可一日無此君印一第九幅著色畫款識云
　　　南田抱甕客戲作圃蔬新趣下有夀平惲正叔
　　　二印又下方有妙品印一第十幅著色畫款識
　　　云江山渺然于此乗風甚快乙卯秋江過客夀
　　　平擬燕文貴下有叔子印一又下有春江華月
　　　夜印一幅髙七寸九分廣七寸七分有奇
　　　王翬山水一冊(上等/地一)
　　　宣徳鏡光箋本凡十幅著色畫第一幅款題云
　　　水邊犬吠隔疎林籬落蕭森日半陰繁杏鎖紅
　　　春意淺晚梅飄粉暮寒深下有石谷子王翬之
　　　印二印第二幅款題云碧蘆青柳不宜霜染作
　　　滄洲一帶黄莫把江山誇北客冷雲寒水更荒
　　　凉下有石谷子王翬之印二印第三幅款題云
　　　春陰日日溪頭暗夜半西風雨脚收但覺奔霆
　　　吼空谷遥知萬壑正爭流下有石谷印一第四
　　　幅款題云水木倚林寺青黄負郭田斜陽猶滿
　　　地片月早中天䇿䇿鴉飛急冥冥樹影圓西山
　　　原自好那更著雲烟王翬下有王翬印一第五
　　　幅款題云扁舟拍浪信西東何處孤帆萬里風
　　　一雨快晴雲放樹兩山中斷水粘空下有王翬
　　　石谷子二印第六幅款題云霜入丹楓白葦林
　　　横烟平逺暮江深君看鴈落帆飛處知我秋風
　　　故國心下有王翬印一第七幅款題云南浦春
　　　來緑一川石橋朱塔兩依然年年送客横塘路
　　　細雨垂楊繫畫船下有石谷印一第八幅款題
　　　云土橋茅屋兩三家竹裏鳴泉潄白沙春色惱
　　　人無畔岸亂飄風䄂拂梅花下有王翬石谷子
　　　二印第九幅款題云隴麥欣欣緑山桃寂寂紅
　　　帆邊魚蕝浪木末酒旗風信步隨芳草迷途問
　　　小童賞心添脚力呼渡過溪東下有臣翬印一
　　　第十幅款題云暑雲潑墨送驚雷坐見前山驟
　　　雨來今夜一涼千萬里更無焦卷與塵埃下有
　　　王翬印一幅髙九寸二分廣一尺一寸八分
　　　沈宗敬山水一冊(上等/元一)
　　　宣徳鏡光箋本墨畫款云臣沈宗敬恭冩毎幅
　　　有臣字沈宗敬二印册計十二幅幅髙六寸五
　　　分廣九寸五分
　　　沈宗敬倣元人畫一冊(上等/元一)
　　　宣徳箋本墨畫款識云康熙癸未春日寫元大
　　　家筆沈宗敬下有宗敬南季氏二印前有獅峯
　　　印一冊計十幅幅髙八寸九分廣一尺一寸八
　　　分
　　　余省畫鳥譜十二冊(上等/黄一)
　　　素絹本著色畫每冊三十幅每册末幅款云臣
　　　余省恭畫下有臣余省恭畫連印每幅左方王
　　　圖炳楷書譜文每冊末幅款云臣王圖炳奉
　勅敬書幅髙一尺二寸五分廣一尺三寸
　　畫冊次等
　　　赫奕山水一冊(次等/天一)
　　　素絹本著色畫款云臣赫奕恭畫冊計十二幅
　　　髙其佩摹諸家畫一册(次等/地一)
　　　素箋本著色指畫凡十二幅首幅自序云厯代
　　　畫家惟浙最盛如靜菴廷振諸君子為前代宣
　　　孝間人去今亦逺國朝傑出者頗甲他省乃人
　　　盡不存而畫亦不可多得悵何如之近時浙之
　　　畫家除費葛陂一人尚在此外則絶無二手因
　　　摹已往之十一人并及葛陂用存其概末幅款
　　　識云時康熙戊子冬鐵嶺髙其佩指頭蘸墨第
　　　一幅識云謝文侯好學尚風雅其畫人物别有
　　　神趣第二幅識云藍田叔有自我作古之志第
　　　三幅識云劉叔憲初師藍田叔繼則盡化其蹊
　　　逕而超出之一㸃一畫不肯輕易洗元明人之
　　　茍簡抗唐宋人之精密惜乎不夀畫遂不多第
　　　四幅識云陶亦源為錢塘諸生畫惟師古每作
　　　一種痩勁筆墨秀色可餐兹來謂可識之不道
　　　亦草青面上近之從是道者皆市井傭安得不
　　　令人懷想追悼之第五幅識云胡飛濤喜作激
　　　泉大葉染石綴黄别一般氣味出人意表誠不
　　　可及第六幅識云諸日如畫竹頗秀潔特愛其
　　　泉法髙古藉水冷山幽以成竹韻杭人濫學之
　　　而莫知其著力處良可哀夫第七幅識云姜在
　　　湄善畫梅每到人家見瓶盎間揷置未善但舉
　　　手棄取之每多佳致第八幅識云孫漫士作畫
　　　氣味肥重如顔真卿書滌去鉛華但示人以拙
　　　不事巧也第九幅識云孫雪居畫水甚有古意
　　　第十幅識云張叔昭亦不欲甘居人後者畫有
　　　别致多為飛白竹理密可愛第十一幅識云李
　　　次公終老奇貧寄食僧寺其畫多鬼怪神佛但
　　　捉筆懸腕勾之面目精靈衣摺圓勁近得快觀
　　　其祖師像百三十幅于長明寺中斯人自不獨
　　　以畫重也第十三幅識云費葛陂㸃綴精粗理
　　　法神采一自北宋人三昧出之若前此浙東之
　　　王僴王偕楊沼卿華文光諸君皆不及之但老
　　　于鄉情市俗間未免有朱赤墨黒之歎惜哉
　　　沈宗敬山水一冊(次等/元一)
　　　宣徳箋本凡八幅著色墨畫相間末幅款識云
　　　康熙六十年春恭寫臣沈宗敬
　　　慎郡王允禧畫十萬圖一冊(次等/黄一)
　　　宣徳箋本著色畫凡十幅每幅自書標題末幅
　　　款云(臣/)允禧恭製第一幅萬樹春紅第二幅萬
　　　家烟雨第三幅萬香横玉第四幅萬㸃青蓮第
　　　五幅萬𣲖清流第六幅萬頃滄波第七幅萬壑
　　　松風第八幅萬卷書樓第九幅萬山叠翠第十
　　　幅萬峯晴雪
　　　佟世晉山水一冊(次等/宇一)
　　　宣徳箋本著色畫未署款每幅有佟世晉康侯
　　　二印冊計十幅
　　　孫阜瀟湘八景圖一冊(次等/宙一)
　　　素絹本著色畫款云(臣/)孫阜恭畫冊計八幅
　　　郎世寧冩生花卉一冊(次等/洪一)
　　　素絹本凡十二幅著色畫款云郎世寧敬畫毎
　　　左幅碧色絹本梁詩正書
　皇帝青宫時題句第一幅云黄鳥翩翾蛺蝶飛一枝
　　　紅杏逞芳菲夕陽風送㣲香度還恐春光似落
　　　暉第二幅云鼔翅西風兩兩鳴苔紋鋪碧野花
　　　榮生綃半幅三秋意還似當年塞上行第三幅
　　　云不住雕籠不在林繡欄珠户好追尋梨花樷
　　　裏雙雙鬭惱殺佳人惜玉心第四幅云繁音不
　　　斷柳梢頭嗟爾年年早喚秋孤館斜陽砧杵作
　　　却疑隴上弄箜篌第五幅云憶蓴何必趂秋風
　　　萊菔蟠根半露紅飽沃秋霜花轉麗仙方傳出
　　　火吾宫第六幅云迴溪㣲雨躍文魚在藻相忘
　　　樂有餘瀲灩水光斜映日一雙含影入氷疏第
　　　七幅云珠顆猶連帶露枝藤筐盛出畫欄遲語
　　　禽不惜珊瑚碎只妒黄鶯欲咽時第八幅云别
　　　種分從洛下來垂垂低傍砌邊開輕綃半面難
　　　遮却已露嫣紅著臉顋第九幅云廣寒不是人
　　　間世玉杵千年藥已成為愛嫦娥睂黛緑遍身
　　　新染黒雲輕第十幅云迷離文采雜秋英幾日
　　　羅浮化蝶輕好共寒蜂雙作伴閒花野草動闗
　　　情第十一幅云冰肌裊裊韻風輕裙帶㣲飄翠
　　　色横疑是陳王解玉佩招來洛浦岸傍行第十
　　　二幅云蘸水猶疑仰面飛凌空四野故依依冩
　　　生不讓徐黄手應為心中識化機款云寶親王
　　　長春居士題下有寶親王寶長春居士二璽後
　　　署云梁詩正謹書又詩正跋一
　　　周鯤山水一冊(次等/荒一)
　　　素絹本著色畫款云臣周鯤恭畫冊計十二幅
　　　僧濟花卉一冊(次等/日一)
　　　素箋本墨畫凡十幅每幅俱有款題第一幅云
　　　古松摇春風梅花麗春晝獨坐窗中人清氣㡘
　　　下透濟第二幅云夭桃何灼灼春色醉繁英誰
　　　識無言者方蹊下自成零丁老人石濤第三幅
　　　云老去愛春晴芸窗物自榮蘭香兼竹色相對
　　　有餘清石濤第四幅云老人吟罷蕉陰下雞大
　　　聲中住處深客去客來渾忘却茶烟不斷日初
　　　沈大滌子第五幅云佳人染鮮甲彈箏弄落霞
　　　大滌子石濤第六幅云洵美園林種移根入漢
　　　家薫風披拂處火齊綴新花原濟第七幅云清
　　　淨法身大滌子石濤第八幅云芙蓉向風立花
　　　影自繽紛江水秋彌潔瀠洄玉有文靖江後人
　　　第九幅云把酒嘗黄菊不知三徑荒醉中逢妙
　　　品能作澹然妝石濤濟第十幅云歳暮多氷雪
　　　江鄉殊寂寥何當值幽處花萼映書寮前副頁
　　　有程邃隸書筆底春風腕中造化八字後署垢
　　　道人題
　　　書扇一册(次等/月一)
　　　凡十幅第一幅第二幅素箋本餘俱金箋本第
　　　一幅著色畫山水款識云庚寅仲春為君甫詞
　　　翁畫于鴛湖舟次藍瑛第二幅墨畫樹石款識
　　　云法大癡茅嶺行寓之(缺/)藍瑛第三幅墨畫蘭
　　　石款識云趙松雪畫法蜨叟藍瑛為麟圃詞兄
　　　第四幅墨畫樹石款識云法梅沙彌畫于東臯
　　　玉照堂似叔老社兄正之蜨叟藍瑛第五幅墨
　　　畫山水款識云丙午九秋畫似青翁老先生教
　　　正王鑑第六幅墨畫山水款題云大年家世本
　　　仙郎蚤歳才名藝苑芳江右文人歸藻鑑閩南
　　　童叟頌甘棠髙飛未倦懸車蚤餘慶方滋樹徳
　　　長自幸秋風曽附翮追隨里社共稱觴奉祝青
　　　巖楊老年臺五袠榮夀并正莊冏生第七幅墨
　　　畫山水款署若宰第八幅墨荷款識云甲午五
　　　月晦日弟咸作于白雲寓直第九幅墨畫山水
　　　款識云畫似青翁老親臺正繩孫第十幅淡著
　　　色畫芙蓉款識云仿天池山人筆蔣廷錫
　　　列朝人
　　書畫合冊上等
　　　明董其昌書畫合璧一冊(上等/天一)
　　　宣徳鏡光牋本右方墨畫山水毎幅款署𤣥宰
　　　下有董其昌印一左方行書第一幅畫記一則
　　　餘每幅七言絶句一首款署其昌下一印同前
　　　又毎幅有陳氏子孫永寶之印印一後副頁自
　　　跋云米南宫自珍其小楷非題跋古法書名畫
　　　不輕捉筆余題畫毎用其意其昌下有董其昌
　　　印一冊計十二頁頁髙六寸九分廣七寸八分
　　　前副頁
　御題香光墨妙四大字有乾隆宸翰璽一右方下又
　　　墨雲一璽後副頁
　御筆跋云董華亭書畫神味蕭逺超軼古人而此冊
　　　尤稱美具難并予晨夕愛玩不置近以田盤之
　　　游攜之行簏每日駐蹕餘閒輒隨意臨仿一過
　　　雖未能逺追筆妙而翰墨風華與川原行色相
　　　映致足喜也乾隆甲子冬十月白澗行宫識下
　　　有㑹心不逺乾隆宸翰二璽乂跋云攬轡控弦
　　　筆墨生疎與香光真蹟相形殊覺自愧東顰再
　　　識下有幾暇臨池筆端造化二璽後押縫有勤
　　　學好問與物皆春二璽
　御筆題籖籖上有乾隆宸翰一璽
　　書畫合冊次等
　　　明董其昌書畫合璧一冊(次等/天一)
　　　凡十六幅右方素綾本墨畫山水第一幅款識
　　　云擬吾家北苑筆意𤣥宰第二幅款識云𤣥宰
　　　仿雲林子筆法第三幅書烟暝雲迷渡林秋葉
　　　正飛句款署𤣥宰第四幅款云寒林圖𤣥宰冩
　　　第五幅款識云仿黄子久筆意𤣥宰第六幅款
　　　云松亭圖𤣥宰冩第七幅款識云仿髙尚書筆
　　　意𤣥宰第八幅書緑樹村邊合青山郭外斜句
　　　款署董𤣥宰左方金牋本毎幅行書五言絶句
　　　一首第一幅第二幅第四幅第六幅第七幅款
　　　署其昌餘俱署董其昌
　　　國朝人
　　書畫合冊次等
　　　周璕九歌圖胡同夏書詞一冊(次等/天一)
　　　素絹本右方白描畫末幅隸書款云嵩山周璕
　　　冩左方胡同夏書離騷本文前副頁胡同夏識
　　　云昔人論書畫先人品次師法人品髙則道理
　　　明澈師法古則所學有憑方可與言筆墨不然
　　　直是俗筆耳余素不解畫第信其理然每遇古
　　　今名畫以不解解之所謂一石不曉而有畫意
　　　也今得交周子湛園喜其品髙學䆳每與談論
　　　理道無不超人意表而周子復精于畫每一畫
　　　成必先示余凡其用意所在及與古人優劣處
　　　無不為余言之以故余得深明畫理頓悟前身
　　　一日周子出白描九歌圖十二幀示余其人物
　　　不踰寸許而鬚睂狀貌盡態極妍神氣飄揚令
　　　人目眩心摇至其用筆㣲妙幾令龍眠無處生
　　　活矣洵希世之珍也余因深服周子之品髙而
　　　乂服其藝之精妙如此世雖有知之者恐亦未
　　　知其用心之獨苦也夫屈子乃切于憂國者而
　　　忠不見用故發之歌騷以明厥志周子繪斯圖
　　　或亦有所謂也耶復屬余書九歌于後余書奚
　　　足觀未可違其意勉為塗鴉得無似太沖之與
　　　安仁遊而不自知為醜也澹齋胡同夏識後副
　　　頁有潘國祚張天球二跋冊計二十四幅
　
　
　
　
　
　
石渠寶笈卷四
欽定四庫全書
石渠寳笈卷五
　　　貯
　　乾清宫
　　　列朝人書畫目錄
　　書巻上等
　　　後五代楊凝式韭花帖
　　　宋蔡襄自書詩帖
　　　宋蘇軾春帖子詞
　　　宋米芾苗幕帖
　　　宋張即之書古柏行
　　　元趙孟頫書文賦
　　　元趙孟頫書歸田賦
　　　元趙孟頫書耤田賦
　　　元趙孟頫書普照寺藏殿記
　　　元趙孟頫書千文
　　　元趙孟頫書中峯上人懐浄土詩
　　　元迺賢詠古詩帖
　　　明祝允明書續書譜
　　　明文徵明書盤谷序
　　　明文徵明自書詩帖
　　　明文徵明自書詩帖
　　　明文徵明自書詩帖
　　　明王寵書南華經
　　　明董其昌臨鍾王帖
　　　明董其昌臨蘇軾帖
　　　明董其昌書樂志論
　　　明董其昌臨天馬賦
　　　明董其昌書栖真志
　　　明董其昌書牡丹賦
　　書卷次等
　　　唐敬宗書竹賦
　　　唐禇遂良臨鍾繇戎輅表
　　　唐趙模集王羲之千文
　　　宋髙宗臨古
　　　宋朱子書大雪游天湖詩
　　　元趙孟頫書千文
　　　明吴寛沈周合書
　　　明文徵明自書七律
　　　明趙崇禮臨聖教序
　　　無名氏書畫目錄
　　書卷上等
　　　唐撫晉帖
　　刻絲書巻上等附
　　　宋織米芾臨帖
　　國朝人書畫目錄
　　書卷次等
　　　陳奕禧雜書
　　　張榕端臨諸家書
　　　王澍臨聖教序
　　　王圖炳書樂善堂全集序
　　　王圖炳書昇平嘉宴詩序
　　　王圖炳書唐宋文醇序
　　　王圖炳書日講春秋解義序
　　　潘乙震書落葉詩
欽定四庫全書
石渠寶笈卷五
　　貯
　乾清宫五
　　　列朝人
　　書卷上等
　　　後五代楊凝式韭花帖一卷(上等/天一)
　　　素箋本行楷書欵識云七月十一日凝式狀後
　　　有小號記云計六十五字卷前有神品連印古
　　　玩之章趙字項元汴印項墨林鑒賞章天水墨
　　　林宇文寶氏諸印又檇李父印之書畫記半印
　　　三卷後有睿思殿印紹興二璽又鄭元齡氏天
　　　籟閣吳楨周生項元汴印項子京家珍藏子孫
　　　永保神竒西田趙氏墨林子張氏子京私印烟
　　　客諸印押縫有天水子京所藏松雪齋圖書記
　　　若水軒趙子昻氏子孫世昌張氏家傳王顓菴
　　　書畫記諸印前隔水有王時敏印煙客眞賞王
　　　顓菴書畫記三印後隔水有張晏私印子京父
　　　印項叔子子孫永保項墨林父秘笈之印檇李
　　　項氏世家寶玩諸印押縫有顓菴趙字寄傲子
　　　京私印棱嚴精舍趙子昻氏松雪齋諸印拖尾
　　　張晏記云大德壬寅忠宣後人張晏嘗收後有
　　　子京平生眞賞項叔子神竒子孫永保諸印又
　　　跋云宣和書譜載楊凝式正書韭花帖商旅船
　　　渡紹興以厚價購得之故傳之于江南可與參
　　　政浙西迴攜來相惠大德八年歲在甲辰三月
　　　初十日集賢學士嘉議大夫兼樞密院判張晏
　　　敬書下有神遊心賞項墨林鑒賞章王掞之印
　　　顓菴諸印又賈希朱跋云此帖元奎章閣舊畜
　　　也頒賜與封巨鹿王時公元社屋時王弟攜避
　　　通許蘆氏里國初希朱髙祖文稿中有此題跋
　　　決唐物無欵也令其孫瑭與其壻崔應奎秀才
　　　始售之聞被賜時有蘇武牧羊圖一玉壺印一
　　　今止存此帖云正德壬申夏通許人賈希朱記
　　　後有檇李墨林秘玩子孫世昌煙客諸印又陳
　　　繼儒跋云楊少師韭花帖米元章一見得正書
　　　之變余與董思翁見之秀州項鑑臺齋中今年
　　　丁丑八十子毘攜過山中老眼摩娑頓覺一畨
　　　明淨陳繼儒記又徐守和題云春畦雨後滋蔬
　　　甲五代風流映韭花八百年來誰作祖十三行
　　　外自成家涪翁美譽塵埃絶米老清評品格賖
　　　博雅翩翩張學士珍藏妙蹟果非差韭花燁燁
　　　動秋蔬歴歲經霜乆未枯味壓侯鯖思學圃氣
　　　凌奉橘欲吞吳與顔上下名何重並柳低昻品
　　　不孤七百卜年尚完羙若非神䕶定為芻崇禎
　　　十七年甲申冬至日朗白父徐守和又陸世韶
　　　跋云韭花帖膾炙舊譜今購眞蹟風度凝逺古
　　　法进逸虞歐後欲自作祖矣楊少師故是參悟
　　　一流卓然見其道韻翩躚髙邁襄陽驚歎何怪
　　　焉余輩得見此八百年神明物良是大幸事周
　　　生兄鑒藏一何多竒時倪遯菴同在座咀嘆不
　　　能捨云同社鏡汭韶識又張照跋云楊少師韭
　　　花帖董香光刻入鴻堂中者也少時曾在平湖
　　　髙文恪家見之今再入仙源自歎凡骨如故卷
　　　首有煙客奉常顓菴相國父子圖書知其曾貯
　　　西廬裝池騎縫松雪印識宛然不特眞帖閲七
　　　百餘年即褾綾亦自元時到今矣東坡有云無
　　　乃天工令鬼守又云人生安得如汝壽斯之謂
　　　矣乾隆五年九月張照敬識又項元汴記云五
　　　代楊凝式韭花帖名賢題識項元汴眞賞諸跋
　　　中押縫有天籟閣趙子昻氏子京私印端本家
　　　傳退密經筵講官王掞字藻儒號顓菴又號復
　　　軒子孫世昌子京子京父印煙客諸印卷髙八
　　　寸廣八寸八分引首
　御題楊少師韭花帖妙蹟八字上有乾隆御筆一璽
　御筆題籖籖上有内府珍秘神品乾隆宸翰三璽
　　　宋蔡襄自書詩帖一卷(上等/地一)
　　　素箋本行楷書欵識云皇祐二年十一月外除
　　　赴京途中襍詠共得十三首襄録呈安道諫議
　　　郢正第三首有旁註此一篇極有古人風格九
　　　字卷末有似道眞賞圖書二印後别幅記語有
　　　政和二年六月二十三日子之子伸敬觀十六
　　　字拖尾記語有魏泰嘗觀四字又合肥馬玘德
　　　之嘗覽八字又楊時跋云端明蔡公詩稿云此
　　　一篇極有古人風格者歐陽文忠公所題也二
　　　公齊名一時其文章皆足以垂世傳後端明又
　　　以翰墨擅天下片言寸簡落筆人爭藏之以爲
　　　寶玩况盈軸之多而兼有二公之手澤乎覽之
　　　彌日不能釋手因書于其後政和丙申夏四月
　　　癸未延平楊時書卷髙八寸二分廣六尺五寸
　　　五分
　御筆題籖籖上有御賞乾隆宸翰二璽
　　　宋蘇軾春帖子詞一卷(上等/元一)
　　　素箋本楷書卷首自識云元祐三年春帖子詞
　　　翰林學士臣蘇軾進有貢泰父氏似道二印又
　　　政和連璽缺其半卷後又識云二年十二月五
　　　日進後四日書以示裴維甫軾下有子瞻一印
　　　後有宣文閣鑒書畫博士印圭齋汲古揭奚斯
　　　印秋壑諸印又虞雍半印拖尾林存端跋云公
　　　以元祐元年九月丁卯為翰林學士二年秋兼
　　　侍讀此帖乃十二月五日進也時中外之局靣
　　　方更諸賢之根脚未固公憂治危明惕焉不能
　　　一朝安故雖文藝間亦不忘規飭之意如憂民
　　　受降克己讀書等語眞有得于主文譎諫之義
　　　或謂公之文俳優縱横可乎漢儒靡麗之詞勸
　　　百而諷一君子猶少之唐燕許以大手筆日侍
　　　清燕徒能鋪張封禪朝覲之盛規戒何有哉使
　　　其聞公之詩當愧死矣淳祐三年夏五合沙林
　　　存端拜書於東淮制幕又李曾伯跋云玉堂中
　　　著此老當此時為此詩而猶有憂民未解顔之
　　　語猗歟盛哉淳祐改元二月既望鄇亭李曾伯
　　　又鄧文原跋云右蘇文忠公擬進春帖子副本
　　　為眞蹟無疑至于憂愛懇切詞寓規儆讀者猶
　　　可想見其風節按公以元祐元年十一月擢居
　　　詞林距今纔一載已為羣邪攻詆明年上疏乞
　　　外補又明年出守杭州自古君子小人消長之
　　　際可以觀世變矣元祐之為紹聖良有以夫延
　　　祐改元七月十又一日蜀後學鄧文元謹題又
　　　龔璛跋云好學神孫類祖宗又安知他日紹聖
　　　之誤乎今觀春帖却思宣仁社飯語至今使人
　　　悲此卷乃税巽父家物巽父學于鶴山先生魏
　　　文靖公有師友雅言行于世併記諸此云延祐
　　　丁巳季春廿三日髙郵龔璛書又仇遠跋云殿
　　　閣位次春帖自歐公涑水之後惟有坡老因頌
　　　寓規不但求工樂府而已坡老欲以秦郎供帖
　　　子豈非以其才調宜用於此耶少游不歴此官
　　　莫知工拙周羙成亦有才思者代内制春帖子
　　　卅首率平平無奇及讀楊廷秀詩云玉堂著句
　　　轉春風諸老從前亦寓忠誰為君王供帖子丁
　　　寜綺語不須工劉潛夫嘗充儤直恨不得當筆
　　　措詞以續古人使果楊劉為之又不知能如坡
　　　否若徒緝綺麗諛説之詞則在太白清平樂王
　　　建和凝宫詞下風矣予曩年在道宫見一本文
　　　雖完而字頗肥不及此軸遠甚噫元祐徃矣咸
　　　淳而後不見春帖者四五十年矣黄金臺下白
　　　玉堂中今揮翰手代不乏人太平典故行當拭
　　　目錢塘淳祐遺民仇遠謹書時與四眀臧仁長
　　　僧本暢同觀諸跋前押縫有長字一印卷髙八
　　　寸四分廣五尺五寸六分引首
　御題玉局風華四大字欵云乾隆御筆上有勤學好
　　　問乾隆宸翰二璽前有觀書為樂一璽
　御筆題籖籖上有幾暇怡情天府珍藏乾隆宸翰三
　　　璽
　　　宋米芾苖幕帖一卷(上等/黄一)
　　　素牋本行書欵云芾再啟卷末有震澤山房周
　　　公謹父二印卷髙九寸二分廣一尺五寸五分
　御筆題籖籖上有乾隆宸翰内府書畫之寶二璽
　　　宋張即之書古柏行一卷(上等/宇一)
　　　素牋本大楷書欵署即之下有國史經筵官一
　　　印又自識云淳祐十一年人日書下有張氏即
　　　之翰墨流聲二印卷首有草堂學士之章古柱
　　　下史懐氏鐵松收藏半印四又半印不可識卷
　　　末有中南山人馬位二印又髙昌正臣四益之
　　　齋圖書之府半印二通卷押縫有芾字印凡七
　　　卷髙一尺三寸四分廣二丈五尺二寸
　　　元趙孟頫書文賦一卷(上等/宙一)
　　　宋牋本行楷書欵署子昻下有趙子昻氏一印
　　　卷前有大雅半印又張景賢印永存珍秘伯明
　　　徐麟卿氏濟陽諸印又收藏半印一卷後記語
　　　云梁谿徐麟卿家藏又牟巘跋云子昻書士衡
　　　文賦曲盡變態詞之妙固有以發之亦未嘗不
　　　資乎字之妙而交相發也松江普照乃士衡故
　　　宅聞師其緹襲善藏傳之無窮焉丁未重陽前
　　　三日陵陽叟牟巘書又任士林跋云余老且賤
　　　獨不幸得文名遂来華亭每過士衡故宅恨不
　　　得起千載而商之碧溪上人出子昻所書文賦
　　　示余人患不遊心秦漢以上士衡所賦固猶在
　　　町畦中耶子昻當一笑也句章任士林又俞焯
　　　題云二王去後久無人文賦書来筆法存深得
　　　晉人波撇意風流氣象見王孫洛陽令俞焯題
　　　引首有俞承勛書藝林清覽四大字欵署太和
　　　山人拖尾文徴明跋云趙文敏公嘗云結字因
　　　時相傳用筆千古不易書法雖以用筆為上而
　　　結字亦須用工右公所書文賦結字用筆無不
　　　精到蓋得意書也公書初學孟法師碑晩學李
　　　北海而皆過之此賦雖無歲月要為中年書無
　　　疑昔胡汲仲謂子昻書上下三百年縱横一萬
　　　里舉無此書非過論也嘉靖丙辰七月七日文
　　　徴明跋徴明時年八十有七又劉麟跋云書學
　　　自王右軍以降乃有吳興趙承㫖研窮奥妙數
　　　百年操觚之士鮮克追歩惜華夷一變厥跡罕
　　　存間或有之皆飯僧施佛祈禳之帖不足藏也
　　　今石川子得其所書陸士衡文賦眞天孫衣被
　　　雲錦也觀者嘆曰是醴泉甘露未可學而能也
　　　麟竊以為不然嘗聞承㫖乞蘭亭帖于僧淳鵬
　　　得之入舟北行且臨且跋僅月餘得跋一十有
　　　三篇勤苦可知今所書陸賦賦中論文亦曰才
　　　士作文收視返聽耽思旁訊精騖八極心遊千
　　　仞言能之為難也獨染翰哉惑于醴泉甘露之
　　　説者此卷直玩具耳此學鍾王而下蘇黄而上
　　　名家匪一學者何居昔僧皎然欲學詩韋左司
　　　左司曰人各有能有不能子而為我將失其故
　　　歩恐書學亦然承㫖又曰書非晉法終是胡塗
　　　學者惑焉我儀圖之衡山文翰詔今之異人駸
　　　駸九十方瞳烱烱上下鍾王米蔡無乎不善局
　　　中學者必由承㫖以求右軍吾則由翰詔以求
　　　承㫖不亦可乎歸見衡翁幸為先容曰麟將北
　　　靣乞金丹以換凡骨縁承㫖淳鵬例也書之卷
　　　末其並存乎丙辰秋八月二十有五日南垣劉
　　　麟記事時年八十三又俞承勛跋云松雪此卷
　　　筆精殊妙絶無容品題書法矣觀其字畫湮蝕
　　　處間有墨花㸃染微失其眞豈亦為人摹搨工
　　　拙非經于一手致然耳此卷信可珍愛明厓好
　　　古博雅所藏古墨帖甚富安得乘暇過訪一一
　　　開藏篋覽玩以畢此素懷已耶戊午孟秋望太
　　　和俞承勛跋又張景賢跋云觀古人文可得書
　　　法觀書可得文法此具目者之能事也此卷所
　　　具亦多矣右祝枝山跋語簡意盡深有益于文
　　　賦而此卷亾之豈為好事者割截以售偽卷歟
　　　不勝感歎因附録于左方明厓張景賢書又陳
　　　道復跋云右松雪翁書文賦精妙無容贅言乃
　　　余家舊藏物也别去二十餘年無日不在夢想
　　　今得於于舜凝香閣再見恍若隔世事于舜好
　　　古博雅最所珍重此卷其得所矣吾何憾焉嘉
　　　靖壬寅冬暮白陽山人陳道復諸跋中押縫有
　　　合同聨印二卷髙九寸二分廣一丈二尺四寸
　　　八分
　御筆題籖籖上有乾隆宸翰一璽
　　　元趙孟頫書歸田賦一卷(上等/宙二)
　　　素牋本行書欵署子昻下有趙子昻氏松雪齋
　　　二印卷前有趙氏一印並隸書署張平子歸田
　　　賦趙子昻書十字下有妙字小號又神品天籟
　　　閣項元汴印項氏子京項元汴氏審定眞蹟子
　　　孫世昌香巖居士寄傲神遊心賞王延世印項
　　　墨林鑒賞章鳯字印項子京家珍藏桃花源裏
　　　人家諸印又半印四存所藏之仙不可放言八
　　　字可辨卷後有神奇聯印宋南汝華氏十四世
　　　孫文潤收藏圖書檇李項氏世家寶玩墨林硯
　　　癖赤松仙史遊方之外癖茶居士項元汴印退
　　　密子京所藏子京珍秘墨林山人桃花源裏人
　　　家博雅堂寶玩印項元汴印子京父印大明錫
　　　山安國珍藏墨林秘玩項叔子諸印又虚朗齋
　　　二印卷髙一尺一寸六分廣三尺八分
　　　元趙孟頫書耤田賦一卷(上等/宙三)
　　　宋牋烏絲闌本小楷書欵識云至大元年歲在
　　　戊申十月五日吳興趙孟頫為伯機書于車橋
　　　寓舍下有趙子昻氏一印又冐巢民平生眞賞
　　　一印又曹德半印押縫有合同聯印前隔水署
　　　耤田賦三字下注云松雪楷書七百八十字押
　　　縫有合同聯印冐巢民平生眞賞二印又一印
　　　漫漶不可識拖尾題名有廬陵劉崧四字又趙
　　　鳯儀跋云書之作其来尚矣胚胎于羲畫露跡
　　　于頡書支離于篆隸變化于行草因時而異與
　　　日而増而書之變極矣析而書之雖有眞草篆
　　　𨽻之分約而求之舉不外乎六書八法之規蓋
　　　六書乃造字之宏範而八法乃運用之規模得
　　　之則善失之則俗是以神人授之蔡邕傳文姬
　　　傳鍾繇傳之衞夫人傳之王羲之傳獻之傳羊
　　　欣傳王僧䖍傳蕭子雲傳僧智永傳虞世南傳
　　　歐陽詢授陸柬之授姪彦違授張旭授李陽氷
　　　授徐浩與夫顔眞卿鄔彤韋玩崔邈等輩皆接
　　　其傳大概以眞楷為體行草為用其變化之勢
　　　自然而然也至正辛丑藏臥疾山中故人廬陵
　　　劉子亭先生從京師購得一卷若獲至寶俾予
　　　一言展几視之乃松雪楷書耤田賦夫國朝書
　　　家時稱巴西鄧文肅公吳興趙文敏公漁陽鮮
　　　于太常康里子山為書法大家而文敏最為獨
　　　歩專工鍾王有自得之妙所以不為之奴卒以
　　　名世造道者貴自得焉此􁚗蓋盛年所書波瀾
　　　老成法度整整用筆之文結體之雅使人莫能
　　　測其妙評公書者天資英邁積學功深盡掩前
　　　人超入魏晉當時翕然師之豈虚語耶久不臨
　　　池而獲觀竒品神思暢然執筆如椽勉强應云
　　　花朝前二日汴人趙鳯儀為子亭題于翠微僧
　　　館後有巢民冐襄一印又夏氏曹衡半印二髙
　　　五寸四分廣四尺六寸
　御筆題籖籖上有乾隆宸翰二璽
　　　元趙孟頫書普照寺藏殿記一卷(上等/宙四)
　　　素牋朱絲闌本大楷書欵云集賢直學士徐朝
　　　列大夫同知濟南路總管府事兼管本路諸軍
　　　粤魯趙孟頫書并篆額前篆書署松江普照寺
　　　藏殿記八字卷後董其昌跋云普照寺轉藏殿
　　　記趙文敏最得李北海法何元朗鑒藏第一甲
　　　戌中秋董其昌觀下有清森閣書畫印何元朗
　　　氏曹司私印三印拖尾張照記云香象渡海脚
　　　根著底具此神力乃可學右軍之如龍松雪當
　　　此時書家羅漢果也張照敬記卷髙一尺三分
　　　廣一丈四尺一寸七分
　御筆題籖籖上有乾隆御賞内府珍秘二璽
　　　元趙孟頫書千文一卷(上等/宙五)
　　　素絹烏絲闌本行書卷前欵云集賢直學士朝
　　　列大夫趙孟頫書上鈐趙氏子昻一印前有趙
　　　字大雅二印又崑山顧信善夫眞賞一印卷後
　　　又署子昻二字上鈐趙孟頫印一印下有趙子
　　　昻氏一印後有天水郡圖書記趙氏書印二印
　　　又崑山顧信善夫眞賞瑞文圖書賢志堂印春
　　　草堂謝節從義在鈞眞賞四眀袁氏秘玩眞蹟
　　　子孫永保袁應驤印諸印又一印不可識又葛
　　　字半印押縫有松雪齋一印又崑山顧信善夫
　　　眞賞二印合同聯印二墨妙一印卷髙七寸六
　　　分廣八尺四寸八分
　　　元趙孟頫書中峯上人懷淨土詩一卷(上等/宙六)
　　　素牋本行書七言偈一百八首卷前識云西天
　　　目山幻住沙門眀本譔集賢學士資徳大夫弟
　　　子趙孟頫書又前署懷淨土詩四字下注云一
　　　百八首下有大雅一印又掃盡浮雲但掛孤月
　　　最上一乘三錫堂書畫印三印後自書淨土偈
　　　讚欵云延祐三年歲在丙辰六月廿四日大都
　　　咸宜坊寓舍書又識云右中峯和尚淨土偈因
　　　智俊上人銜中峯之命遠來京師相看故為㑓
　　　公書此一卷并畫阿彌陁佛于卷首云翰林學
　　　士承㫖榮禄大夫知制誥兼修國史弟子趙孟
　　　頫重題後有趙子昻氏松雪齋印二印又貞菴
　　　蓮社長枯木寒灰趣味更别諸印卷前别幅附
　　　淨土圖後有趙子昻氏松雪齋印二印前有華
　　　藏莊嚴神品康惟周公六世孫定國寶藏印項
　　　墨林家珍藏諸印引首有虞集篆書眼前樂界
　　　四大字欵云虞集敬題拖尾僧眞可書偈云西
　　　方十萬億不離指掌中應土與常寂漸頓悉歸
　　　空彷彿聞法音而况瞻法身法身旣遍滿非假
　　　亦非眞此卷不參入虚生浪死人紫柏老人眞
　　　可又陸光祖跋云去堪忍土十萬億其土名為
　　　極樂其佛名曰阿彌現今説法一切水鳥行樹
　　　迦陵頻伽能順微風而和歌宣一音而演法法
　　　乃無生土乃權土直遵常寂普現法身十六觀
　　　中依正悉具後有神遊念一假像觀以證入則
　　　喻彌佗貫休氏以繪事㸃睛圓融空假華嚴所
　　　謂心如工畫師是也李伯時龍眠居士筆端有
　　　廣長舌其析色現相細入微塵曾有西方圖卷
　　　其欄楯樓閣寶林金沼水鳥珍禽飛鳴自在彌
　　　陁彈指現説無生諸上善人森羅諦聼誠喻老
　　　貫師現身拈出也迨勝國子昻承㫖展卷因地
　　　手揮不律如空寫空有相無相㒺非中峯老人
　　　百八偈中授莂也祖在京師從紫柏大師處獲瞻
　　　玩此卷歡喜踴躍敬書蕪語并懴著瘢法寶
　　　云五臺居士陸光祖薰沐拜手題幷書又僧祩
　　　宏跋云子昻所書中峯大師偈一百八首悲世
　　　人之沉淪五濁恨不獲一棒一喝提起衆生于
　　　苦海中此眞婆子心腸有能悟此便可抖擻皮
　　　毛安頓我四大身心飛行隠顯一了百當即有
　　　鐵靣閻王老子見我自然退縮顫慄不住宏于
　　　萬厯之丙申歲見紫柏老和尚亦稱中峯師諸
　　　作迄今復讀此卷又十五年矣光陰迅速宏猶
　　　然一疲癃老衲子眞使汗下如沐雖然宏又悲
　　　夫世之汗下如沐者鮮矣至如子昻所繪如来
　　　法像及所書茍非眞正皈依法門者何能使聰
　　　明伎倆蓋至此耶是足為東土禪林法寶無疑
　　　矣雲棲老衲祩宏書于武林舟次又文震孟跋
　　　云昔王摩詰詩云一興微塵念横有朝露身僧
　　　皎然詩亦云為與勝悟𠖇不憂頹齡迫由斯觀
　　　之夫修如來菩薩行者非有異于衆僧也其能
　　　超脱衆生者惟其止行六度通修萬善功不為
　　　己而志存廣濟耳且如來出世為天人師隨根
　　　器而説法使最上乘及中下二等各造其極而
　　　聲聞縁覺能頓悟者得先證菩提次則修智慧
　　　斷煩惱徐臻萬行具足之境亦可詣極樂予細
　　　譯中峯師所説諸偈誠憫衆生塵勞障礙葛藤
　　　牽繞牢不可破終墮落惡趣中而不悟故言言
　　　提醒字字闡發具六通三乘之㫖開五漸十地
　　　之門耳若子昻摹龍眠所繪諸佛如來尊者眞
　　　不啻法門中八百四千清淨寶目爍伽羅首母
　　　伽羅臂諸像即吳道子恐不是過存想聖容并
　　　誦師偈能不收我身心脱離塵垢耶若其書法
　　　平居用筆咸圓轉縝宻獨于此卷所書端楷遒
　　　勁矯若游龍尤為綿中裹鐵眞不讓顔柳諸公
　　　而蓮大師云此卷為東土禪林之法寶良有以
　　　也余故不忍釋手敬為之跋以誌一時奇覯云
　　　爾崇禎乙亥浴佛日湛持居士文震孟識于竺
　　　塢之五如洞卷髙九寸二分廣三丈一尺八寸
　　　前隔水
　皇帝青宫時題詩云了得心如幻西天即此土多少
　　　念佛人覔佛在言語妙哉松雪翁髙躅傳藝圃
　　　興來為此圖筆底蛟龍舞借問是佛非燈籠荅
　　　露柱寶親王長春居士題下有寶親王寶染翰
　　　二璽前有樂善堂一璽
　　　元迺賢詠古詩帖一卷(上等/洪一)
　　　宋牋本楷書五言律詩十六首卷首署南城詠
　　　古四字自序云至正十一年秋八月既望太史
　　　宇文公太常危公偕燕人梁處士九思臨川黄
　　　君殷士四明道士王虚齋新進士朱夢炎與余
　　　凡七人聯轡出遊燕城覽故官之遺跡凡其城
　　　中墖廟樓觀臺榭園亭莫不徘徊瞻眺拭其殘
　　　碑斷柱為之一讀指其廢興而論之余七人者
　　　以為人生出處聚散不可常也邂逅一日之樂
　　　有足惜者豈獨感慨陳迹而已哉各賦詩十有
　　　六首以紀其事庶來者有所徴焉河朔外史廼
　　　賢易之卷後又識云是月廿日辱夢炎進士再
　　　訪余于金臺寓舍索書前詠為書之賢記卷前
　　　有衣園藏眞雪墅教忠堂藏三印又世道半印
　　　弼字半印卷後有依竹軒清渚漁郎王與稽吳
　　　門小隠子孫保之芙蓉山房諸印又一印不可
　　　識卷髙七寸五分廣四尺九寸三分
　御筆題籖籖上有乾隆宸翰一璽
　　　明祝允明書續書譜一卷(上等/荒一)
　　　素牋烏絲闌本楷書凡十五則欵云祝允明書
　　　下有枝指生一印卷前有枝指道人一印又天
　　　籟閣子京所藏墨林秘玩檇李項元汴印子京
　　　父印項墨林鑒賞章諸印卷後有寄傲墨林項
　　　墨林半印三卷中幅有若水軒二印子京所藏
　　　三印墨林秘玩二印子孫永保二印墨林山人
　　　二印又墨林聯印平生眞賞項元汴印墨林主
　　　人諸印押縫墨林聨印六伯函父印七子京印
　　　二桃里印一前隔水有舍字號三字又寄傲項
　　　墨林父秘笈之印子孫世昌諸印押縫有項元
　　　汴印項叔子子京淨因菴項子京家珍藏諸印
　　　拖尾文彭跋云吾鄉祝京兆先生書法甚精蓋
　　　其出于李范菴范菴又出自徐天全公學有淵
　　　源眞得書家三昧此卷續書譜筆法出入歐虞
　　　非泛常書也子愼其寶藏之文彭前有墨林子
　　　平生眞賞二印又子京子京父印項叔子秘笈
　　　之印諸半印後有檇李項子京家珍藏子孫世
　　　昌三印押縫有退密墨林秘玩項子京家珍藏
　　　寄傲神遊心賞項叔子諸印卷髙六寸四分廣
　　　一丈九尺六寸二分
　　　明文徴明書盤谷序一卷(上等/日一)
　　　素牋烏絲闌本小楷書欵署徴明下有徴明聯
　　　印卷前有文徴明印一印又南樓馬思贊康伯
　　　諸印卷後有馬仲安文嘉印文休承印逯之私
　　　印諸印又二印不可識拖尾周天球跋云小楷
　　　自褚河南後僅有趙文敏文敏後則僅有文太
　　　史當代蓋絶無其偶也此書盤谷序閱其筆意
　　　當是望九之年之筆遒勁清逸目力不少衰殆
　　　天假之歟泰峯茅子示余為識此戊寅十一月
　　　八日周天球後有獨闇一印又陳繼儒跋云衡
　　　山先生楷隸在歐褚堂室間未肯心服直與逸
　　　少父子爭衡耳獨書數百言無一字訛筆蟻陣
　　　鴈行可敬也司馬溫公資治通鑑草稿幾塞屋
　　　子亦無一字茍且古人格心具于筆扎間見之
　　　先生若出亦溫公地位上人也吳翁醇之道眼
　　　澄澈當必以余為知言陳繼儒得觀于頑仙廬
　　　戊午五月廿一日又李日華跋云文太史早歲
　　　辭溫州公之賻晩節不赴逆藩之聘大操卓犖
　　　照映千古其藝文翰事特所餘耳小楷精𦂳峻
　　　削得率更三昧此卷尤其蓄意合法者也公自
　　　解組後夷由林壑縱浪風雅享有上壽名播八
　　　寰韓公所謂車服不維刀鋸不加為不遇時之
　　　大丈夫非耶醇之先生寶此亦欲為邱壑吐氣
　　　耳余欣然願為執鞭云壬子春二月寓武林昭
　　　慶寺六湛堂題竹懶李日華又陸應暘跋云嘉
　　　靖間文待詔先生以書名天下片楮尺幅何啻
　　　火齊木難余少日蓋心切慕之已而稍有知識
　　　則辨其大小行草平平耳較晉唐諸名家或未
　　　能伯仲惟眞楷精工妙絶一代而文賦一石尤
　　　獨歩也今世所流傳者甚少是卷為吳翁醇之
　　　見賞什襲以藏譬之青萍結緑生氣薛卞之門
　　　矣三復爽然七十七老人陸應暘題西湖之飛
　　　翠閣又馮元鑑跋云醇之先生以花封髙第拂
　　　衣歸隠覺陶柴桑李盤谷不能專美是卷若衡
　　　山先生持書靣贈者無論醇翁賞玩當有别趣
　　　即此數行精楷琴餘茶熟之暇足堪偕老矣珍
　　　重珍重丙寅長至後二日題于雙溪草堂馮元
　　　鑑押縫有衎齋妙香室花山主人三印又康字
　　　半印卷髙五寸廣一尺五寸一分
　御筆題籖籖上有乾隆宸翰一璽
　　　明文徴明自書詩帖一卷(上等/日二)
　　　素牋本行書七言律詩凡二幅前幅詩四首欵
　　　署徴明下有文徴明印停雲二印幅前有玉蘭
　　　堂一印上有皇帝圖書寶玩之記好學孔孟三
　　　璽押縫有萬厯之璽一璽又停雲半印二幅髙
　　　七寸八分廣四尺七寸一分後幅詩二首欵署
　　　徴明下有文徴明印停雲二印後有御府圖書
　　　寂然不動感而遂通心字印龍跳天門虎臥鳯
　　　閣日麗中天之寶四璽又玉蘭半印幅髙同前
　　　廣二尺七寸六分
　御筆題籖籖上有乾隆宸翰一璽
　　　明文徴明自書詩帖一卷(上等/日三)
　　　素牋本行草書七言律詩凡十首欵識云徴明
　　　書舊作數首庚子七月朔後有徴眀徴仲二印
　　　卷髙八寸三分廣一丈三寸五分
　　　明文徴明自書詩帖一卷(上等/日四)
　　　素牋烏絲闌本行草書七言律詩十三首欵識
　　　云嘉靖壬子春月汎舟石湖有客持素卷索書
　　　因憶舊遊諸作聊爾滿卷其年之先後不計也
　　　徴眀時年八十又三後有文徴眀印文仲子衡
　　　山三印卷髙八寸一分廣一丈一尺五寸
　　　明王寵書南華經一卷(上等/月一)
　　　素絹本小楷書欵識云余昔年過補菴先生劍
　　　光閣見虞永興手書漆園内篇筆法絶似度人
　　　經而遒媚過之披次心賞留舟中閲數日不忍
　　　釋手丙子春王予再過梁鴻溪上補菴持素縑
　　　属予手摹永興腕法書成七篇三閲月始報命
　　　要亦優孟衣冠虎賁之貎殊足愧也正徳十一
　　　年□月二日雅宜山人王寵製下有王履吉印
　　　一卷首有高寄顯之懋昭氏錫山華氏補菴家
　　　藏印諸印卷末有好嬉子髙寄長宜子孫華氏
　　　家藏二印卷髙五寸三分廣二丈五尺一寸
　御筆題籖籖上有乾隆宸翰一璽
　　　明董其昌臨鍾王帖一卷(上等/盈一)
　　　宣德鏡光箋本行楷各體凡五則欵識云書雲
　　　之日臨鍾王帖三紙以無帖本相對故多出入
　　　然臨帖正不在形骸之似也董其昌癸卯長至
　　　後有董其昌印一卷前有元賞齋印一卷髙五
　　　寸四分廣三尺一寸五分
　　　明董其昌臨蘇軾帖一卷(上等/盈二)
　　　素絹朱絲闌本行草書自跋黄泥坂詞又蘇飬
　　　直詩並跋凡二則欵署董其昌下有太史氏董
　　　元宰氏二印卷前有元賞齋印一卷髙八寸五
　　　分廣七尺八寸九分
　　　眀董其昌書樂志論一卷(上等/盈三)
　　　宣徳鏡光箋烏絲闌本楷書欵識云仲長統此
　　　論所謂未聞巢由買山而隠者然薪火熾然相
　　　將入火坑者不必皆貧賤士蓋盛滿不知足徃
　　　徃十而九矣書以愧之覺之亦不可少也董其
　　　昌又識云余此書學右軍黄庭樂毅而用其意
　　　不必相似米元章為集古字已為錢穆父所訶
　　　云須得勢自此大進余亦能背臨法帖以為非
　　　勢所自生故不為也是日過崑山作送曹中丞
　　　詩四首及書此卷其昌識又識云老子西昇經
　　　余在南都見之云褚河南眞跡米元章又以為
　　　經生書又云是一種好偽物余曽以玉壺玉觶
　　　易之主人迫欲朱提力不能有遂落賈人手如
　　　美人為沙吒利擁矣書家以豪逸有氣能自結
　　　撰為極則西昇雖俊媚恨其束于法故米漫仕
　　　不甚賞心若兒子輩能學之亦可適俗因作小
　　　楷書記之又書蘇軾評帖詩並識云東坡題大
　　　令鴨頭丸帖余家亦有行穰帖十五字乃右軍
　　　書亦當弁以此語又臨行穰帖十五字自識云
　　　此在宣和譜載有宋思陵金書右軍行穰帖字
　　　其昌下有董其昌印太史氏二印引首有山陽
　　　眞逸四字欵署董其昌書下有太史氏董其昌
　　　二印卷髙四寸七分廣三尺九寸一分
　　　眀董其昌書天馬賦一卷(上等/盈四)
　　　宣德鏡光箋烏絲闌本臨米芾欵識云此分宜
　　　家米跡也米太保以勲奉得之尚方歳庚寅余
　　　見之中丞黄履常所後轉入髙孝亷眀水邇聞
　　　為金沙于太學所購矣因有石刻復為臨之米
　　　書此賦余見三本學擘窠大字僅有此本字字
　　　皆可為榜署米公自言大字如小字以勢為主
　　　者庚申正月廿七日龍華道中乘快風書其昌
　　　下有昌字一印後隔水有笪重光䟦云華亭最
　　　喜臨襄陽書以其神駿如支公之愛馬性相近
　　　也此卷用小行押書摹之尤為可寶江上外史
　　　笪重光識于晒腹齋卷髙六寸九分廣三尺八
　　　寸六分
　　　眀董其昌書栖眞志一卷(上等/盈五)
　　　宣德牋本行書欵識云江陰夏孝亷輯栖眞志
　　　皆史傳所載士大夫烜赫有名者道藏荒唐沖
　　　舉悠謬之事不復列毎一披㝷覺弱水三山不
　　　遠書此數則時乙丑六月廿有四日也其昌卷
　　　後髙士竒記云余得此于京師攜歸柘上時時
　　　展觀以愜林野之興康熈丁丑十二月廿一日
　　　裝成記士竒卷前有髙詹事王錦字子襄緩齋
　　　家藏諸印卷後有清河郡記髙士竒圖書記髙
　　　妤上豙侯央諸印卷髙八寸一分廣八尺六寸
　　　三分
　御筆題籖籖上有乾隆宸翰一璽
　　　眀董其昌書牡丹賦一卷(上等/盈六)
　　　宣德鏡光箋烏絲闌本小楷書欵識云小楷書
　　　不易工米元章亦但有行押嘗被命倣黄庭作
　　　千文一本以進今觀其跡但以妍媚飛動取態
　　　耳邢子愿謂予曰右軍以後惟趙吳興得正衣
　　　鉢唐宋皆不及也蓋謂楷書得黄庭樂毅論法
　　　吳興為多要亦有刻畫處予稍反吳興而出入
　　　晉唐同能不如獨勝吳興是已其昌下有昌字
　　　一印卷髙四寸二分廣三尺三寸四分
　　書卷次等
　　　唐敬宗書竹賦一卷(次等/天一)
　　　白麻牋烏絲闌本楷書欵見跋中拖尾有范仲
　　　淹王堯臣米芾記語三又柯九思宋濓二跋
　　　唐褚遂良臨鍾繇戎輅表一卷(次等/地一)
　　　硬黄箋本楷書欵署遂良後有米友仁眞德秀
　　　吳全節鄭元祐文徴眀諸跋又胡松年記語一
　　　唐趙模集王羲之千文一卷(次等/元一)
　　　白麻箋本行書欵云太子右監門府鎧曹參軍
　　　事臣趙模上拖尾有滕賓夏克復吳寛吳仲宣
　　　徐寓范允臨徐枋諸跋又楊循吉彭年記語二
　　　宋高宗臨古一卷(次等/黄一)
　　　素牋本眞草各體凡三則第一則臨王獻之十
　　　三行欵云復古殿御筆臨第二則臨蕭礭孝經
　　　欵識云臨梁征南將軍蕭礭書七月二日臨第
　　　三則臨蕭子雲節書莊子欵識云六朝人書惟
　　　蕭子雲深得鍾繇筆意所傳惟此帖萬幾之暇
　　　漫為臨此復古殿御書拖尾有危素牟巘二跋
　　　又柯九思岳浚記語二
　　　宋朱子書大雪游天湖詩一卷(次等/宇一)
　　　素牋本行草書欵云右立春大雪邀劉圭甫諸
　　　兄遊天湖作此以發一笑耳新安朱熹書
　　　元趙孟頫書千文一卷(次等/宙一)
　　　素箋烏絲闌本楷書欵識云大德三年六月吳
　　　興趙子昻書
　　　眀吳寛沈周合書一卷(次等/洪一)
　　　素箋本行楷書小山聯句詩凡二幅前幅吳寛
　　　書欵識云長洲沈周啟南吳寛原博同遊笠澤
　　　瑞雲觀而作時成化己亥正月廿二日也後幅
　　　沈周書欵識云成化己亥余與匏菴吏書登瑞
　　　雲小山主觀松月翁已出相與聯句留别逮正
　　　德丁夘及二十九年將幾一世匏菴既觀化物
　　　表松月亦已藏劍其徒静山能裝為卷來徴重
　　　題因即前韻以寓感嘆云八十一翁沈周拖尾
　　　有陳璚書次韻詩
　　　眀文徴眀自書七律一卷(次等/荒一)
　　　金粟牋烏絲闌本行書早朝詩欵識云嘉靖己
　　　亥閏七月雨牕錄舊作數首徴明
　　　明趙崇禮臨聖教序一卷(次等/日一)
　　　灑金箋烏絲闌本欵識云天啟乙丑冬臨於秋
　　　劍齋崇禮後附書心經欵云白衣佛子崇禮敬
　　　書
　　　無名氏
　　書卷上等
　　　唐橅晉帖一卷(上等/天一)
　　　素箋本雙鈎摹王羲之王薈王徽之王獻之王
　　　慈王志各帖凡六則每段小楷標目卷末識云
　　　萬歲通天二年四月三日銀青光禄大夫行鳯
　　　閣侍郎同鳳閣鸞臺平章事上柱國瑯琊縣開
　　　國男臣王方慶進卷首有居仁文府半印王芝
　　　半印卷末有紹興連璽又岳浚王芝私印項篤
　　　壽印春草軒審是記貞節堂禮義傳家之印臨
　　　濮侯裔世家子長陳定平生眞賞眞賞華夏種
　　　杏軒諸印又紹興連璽一又二印漫漶不可識
　　　又春草岳已潁川半印三中幅第二則第三則
　　　俱有春草軒審是記二印押縫王芝印六王芝
　　　半印三居仁文府印六居仁文府半印三種杏
　　　軒印一種杏軒半印一拖尾岳珂跋云右唐人
　　　摹王方慶萬歲通天進帖眞跡一卷金輪御朝
　　　始製十三字令帖歲月皆用其體唐紙精古此
　　　又獨最他帖按唐史天后嘗訪右軍筆跡于方
　　　慶家方慶進者十卷凡二十有八人惟羲獻見
　　　于此帖所謂十一代祖導十代祖洽九代祖珣
　　　八代祖曇首七代祖僧綽六代祖仲寶五代祖
　　　騫髙祖規曽祖褒皆軼焉是時則天御武成殿
　　　示羣臣仍令中書舍人崔融為寶章集以叙其
　　　事復賜方慶竇臮述書賦乃謂當復賜時后命
　　　盡搨本留内更加珍飾錦背歸還王氏人到于
　　　今稱之故衆有順天矜而永保先業從人欲而
　　　不顧兼金之句有建隆新史館印蓋即當時摹
　　　取留内之本而卑之舘中者建中靖國刻歸秘
　　　閣續帖有小璽幷潁川印而三態備衆妙摹逼
　　　天眞亦非他帖可擬淳熈己亥歲光君在郎省
　　　以一端石四畫軸易之韓莊敏家贊曰洛石赤
　　　心以出寶圖燕涎鷄晨即瑞製書有奕王門南
　　　土華腴獻其家琛陳于(疑脱/一字)除筆法之神匪臨
　　　伊摹史館之儲尚其不誣倦翁岳珂書前有封
　　　字私印書印晴雪外史諸半印後有臨濮種杏
　　　句曲諸半印又張雨跋云右唐摹王氏晉帖岳
　　　氏具言始末傳信傳寶為宜然雙鈎之法世久
　　　無聞米南宫所謂下眞跡一等閣帖十卷書林
　　　以為秘藏使以摹跡較之彼特土苴耳晉人風
　　　裁頼此以存具眼者當以予為知言好事之家
　　　不見唐摹不足以言知書者矣方外張雨謹題
　　　前有桃花村裏人家一印後有項子長父鑒定
　　　一印又文徴眀跋云右唐人雙鈎晉王右軍而
　　　下十帖岳倦翁謂即武后通天時所摹留内府
　　　者通天抵今八百四十年而紙墨完好如此唐
　　　人雙鈎世不多見况此又其精妙者豈易得哉
　　　在今世當為唐法書第一也此帖承傳之詳已
　　　具倦翁跋中但宋諸家評品畧無論及者蓋自
　　　建隆以来世藏天府至建中靖國入石始流傳
　　　人間宜乎不為米黄諸公所賞也此書世藏岳
　　　氏元世在其幾世孫仲遠處不知何時歸無錫
　　　華氏華有栖碧翁彥清者讀書能詩多畜古法
　　　書名畫帖尾有春草軒審是記即其印章今其
　　　裔孫夏字中甫者襲藏惟謹恐一旦失墜遂勒
　　　石以傳其摹刻之工極其精妙視秘閣續帖不
　　　啻過之夏其知所重哉嘉靖丁巳七月既望長
　　　洲文徴眀題時年八十有八後有子長項篤壽
　　　印桃花村裏人家三印又董其昌跋云摹書得
　　　在位置失在神氣此直論下技耳觀此帖雲花
　　　滿眼奕奕生動并其用墨之意一一備具王世
　　　家風漏泄殆盡是必薛稷鍾紹京諸名手雙鈎
　　　塡廓豈云下眞一等項庶常家藏古人名跡雖
　　　多知無踰此文徴仲耄年作蠅頭䟦云可寶也
　　　萬厯壬子董其昌題卷髙八寸三分廣七尺八
　　　寸八分
　　附刻絲書卷
　　　米芾臨帖一卷(上等/天一)
　　　宋本藍色織行書欵識云崇寧二年仲春臨唐
　　　太宗御書于海岳菴中襄陽米芾後織米芾之
　　　印元章氏二印卷前有寶和殿寶一璽拖尾趙
　　　孟頫跋云古人法書鐫之金石尚矣至宋則有
　　　繡者有刻絲者眞足奪天孫之巧極機杼之工
　　　矣此卷乃米襄陽臨唐太宗書鏤織之精無毫
　　　髪遺憾蓋墨跡余及見之故耳今世刻絲家已
　　　失眞傳雖有作者皆不逮也昔人稱唐人雙鈎
　　　下眞跡一等余于此卷亦云延祐二年秋七月
　　　十日識子昻前有項子京家珍藏一印又鮮于
　　　樞跋云至治元年冬十月余將赴淛東僕去束
　　　擔以雨少留因得展觀此卷為驚嘆久之困學
　　　又江芳題云襄陽運筆妙如神此卷臨摹更逼
　　　眞珍若七襄天女錦收藏秘笈勝蘭亭九十三
　　　老人江芳題下有項元汴印文彭之印三印又
　　　永樂十三年春雲間沈度觀記語十一字後有
　　　董其昌太史氏二印卷髙一尺二寸五分廣七
　　　尺四寸八分
　　　國朝人
　　書卷次等
　　　陳奕禧雜書一卷(次等/天一)
　　　凡十二幅素綾本三幅素箋本一幅素絹本二
　　　幅五色箋本六幅俱書雜詩又金箋本書王問
　　　傳自跋云余極愛子裕畫多方購之殊不易得
　　　壬子以病就醫杭州得此幅大慰吾願癸丑冬
　　　閲虞山列朝詩見仲山傳因書陳奕禧記
　　　張榕端臨諸家書一卷(次等/地一)
　　　宣德箋本臨趙孟頫米芾蘇軾黄庭堅晁无咎
　　　宋濓諸帖欵云滏陽張榕端樸園臨為稚佳年
　　　世兄正字
　　　王澍臨聖教序一卷(次等/元一)
　　　洒金羅紋箋烏絲闌本節臨聖教序欵識云雍
　　　正三年歲在乙巳八月廿有八日良常王澍臨
　　　王圖炳書樂善堂全集序一卷(次等/黄一)
　　　宣德箋烏絲闌本行楷書恭臨
　御筆欵云詹事(臣/)王圖炳恭摹
　　　王圖炳書昇平嘉宴詩序一卷(次等/黄二)
　　　宣德箋烏絲闌本行楷書恭臨
　御筆欵云詹事(臣/)王圖炳恭摹
　　　王圖炳書唐宋文醇序一卷(次等/黄三)
　　　宣德箋烏絲闌本楷書㳟臨
　御筆欵云詹事(臣/)王圖炳恭摹
　　　王圖炳書日講春秋解義序一卷(次等/黄三)
　　　宣德牋烏絲闌本行書恭臨
　御筆欵云詹事(臣/)王圖炳恭摹
　　　潘乙震書落葉詩一卷(次等/宇一)
　　　磁青牋本泥金小楷書
　御製落葉詩六首後别幅素絹本繪圖篆書署紅樹
　　　青山四字又宣德箋本書恭和詩句欵云(臣/)潘
　　　乙震恭和並繪圖
　
　
　
　
　
　
　
　
石渠寶笈卷五
欽定四庫全書
石渠寳笈巻六
　　　貯
　　乾清宫
　　　列朝人書畫目錄
　　書巻上等
　　　唐韓滉田家風俗圖
　　　五代周文矩飲中八仙圖
　　　宋李祐茶花鴿子
　　　宋李公麟二馬圖
　　　宋李公麟石鼎聯句圖
　　　宋李公麟畫明妃出塞圖
　　　宋李迪畫韓盧圖
　　　宋劉松年畫香山九老圖
　　　宋馬逺瀟湘八景圖
　　　宋馬逺江山深秀圖
　　　宋曹古百牛圖
　　　宋梵隆歸去來詞圖
　　　元趙雍破忩風雨圖
　　　元王淵蓮塘鸂鶒圖
　　　元倪瓚水竹居圖
　　　元吴鎮畫竹
　　　元周郎貢馬圖
　　　元任仁發調良圖
　　　明宣宗鸜鵒圖
　　　明王紱江山漁樂圖
　　　明沈周江山送别圖
　　　明沈周仿倪瓚畫
　　　明唐寅釣魚圖
　　　明唐寅欵鶴圖
　　　明文徵明江天别意圖
　　　明文徵明湖山新霽圖
　　　明文徵明五君子圖
　　　明陳淳牡丹
　　　明陸治種玉圖
　　　明孫克𢎞及各家朱竹
　　　明董其昌仿古
　　　明董其昌山水
　　　明董其昌山水
　　　明董其昌山川出雲圖
　　　明董其昌仿黄公望山水
　　　明董其昌仿黄公望山水
　　書巻次等
　　　唐韓幹駿馬圖
　　　唐荆浩長江萬里圖
　　　宋李成松河圖
　　　宋趙昌茶花鵓鴿
　　　宋燕文貴江干雪霽圖
　　　宋燕文貴江干積雪圖
　　　宋燕文貴江干雪霽圖
　　　宋趙令穰江鄉雪意圖
　　　宋范坦梅花鳥雀
　　　宋崔白秋塘聚鴈圖
　　　宋崔白平沙落鴈圖
　　　宋李嵩太平春社圖
　　　宋劉松年雪山行旅圖
　　　元錢選花卉
　　　元錢選秋𤓰
　　　元黄公望江山萬里圖
　　　明唐寅山莊寒霽圖
　　　明仇英仿唐人駕車圖
　　　明仇英駕車圖
　　　明仇英山水
　　　明仇英貢琛圖
　　　明仇英五雲樓閣圖
　　　明文徵明春林翠靄圖
　　　明董其昌雲山
　　　明董其昌摹煙江疊嶂圖
　　　明王節仿髙克恭畫
　　　無名氏書畫目錄
　　書卷上等
　　　宋人九聖圖
　　　明人清明上河圖稿本
　　刻絲畫卷上等附
　　　宋織徽宗桃竹長春圖
　　畫巻次等
　　　宋人鵪鶉
　　　元人秋山懸瀑圖
　　　元人春牧圖
　　國朝人書畫目錄
　　書卷上等
　　　程正揆江山臥遊圖
　　　程正揆仿富春山圖
　　　王翬仿黄公望山水
　　　王翬鶴林清賞圖
　　　楊晉溪山深秀圖
　　　沈宗敬江山無盡圖
　　　慎郡王允禧江山勝覽圖
　　　畫院繪萬夀圖
　　畫卷次等
　　　黄鼎漁父圖
　　　蔣廷錫畫蘭
　　　蔣廷錫梅花
　　　蔣廷錫蔬果
　　　勵宗萬天中獻瑞圖
　　　勵宗萬蓬池競渡圖
　　　朱倫瀚仙嶺松風圖
　　　朱倫瀚晴江翠嶂圖
　　　朱倫瀚雨中春樹圖
　　　唐岱山水
　　　唐岱仿黄公望浮嵐暖翠圖
　　　唐岱仿關仝翠嶺丹楓圖
　　　唐岱溪山雪霽圖
　　　余省羣魚戯荇圖
　　　余省仿林椿梅圖
　　　余省仿劉永年茶竹雀免
　　　張雨森摹燕文貴江干雪霽圖
　　　列朝人書畫目錄
　　書畫合巻上等
　　　宋趙伯駒桃源圖
　　　宋馬和之三頌圖
　　　宋王蒙多寳塔院圖
　　書畫合巻次等
　　　明唐寅王寵書畫合璧
　　國朝人書畫目錄
　　書畫合巻上等
　　　張照書豳風周鯤繪圖
欽定四庫全書
石渠寳笈卷六
　　貯
　乾清宫六
　　　列朝人
　　畫卷上等
　　　唐韓滉田家風俗圖一卷(上等/天一)
　　　素絹本著色畫無款姓名見跋中凡九段每段
　　　俱有題句第一段灌溉題云揠苗鄙宋人抱甕
　　　慙(缺/)莊何如銜(缺/)鴉倒流竭池塘䆉稏舞翠浪
　　　蘧蒢(缺/)晝涼斜陽耿衰柳笑歌閒女郎第二段
　　　收刈題云田家刈穫時腰鎌競倉卒霜濃手龜
　　　坼日永身罄折兒童行拾穗風色凌短褐歡呼
　　　荷擔歸望望屋山月第三段登塲題云禾黍已
　　　登塲稍覺農事優黄雲滿髙架白水空西疇用
　　　此可卒嵗願言免防秋太平本無象村舍炊烟
　　　浮第四段持穗題云霜時天氣佳風勁木葉脫
　　　持穗及此時連枷聲亂發黄鷄啄遺粒烏烏喜
　　　聒聒歸家抖塵埃夜屋燒搰柮第五段簸揚題
　　　云臨風細揚簸糠粃零風前傾瀉雨聲碎把玩
　　　玉粒園短裙箕箒婦收拾亦已專豈徒較斗升
　　　未敢忘凶年第六段礱題云推挽人摩肩展轉
　　　石礪齒殷牀作春雷旋風落雲子有如布山川
　　　部婁勢相峙前時斗量珠滿眼俄有此第七段
　　　舂碓題云娟娟月過牆蔌蔌風吹葉田家當此
　　　時村舂響相答行聞炊玉香㑹見流匙滑更須
　　　水轉輪地碓勞蹴蹋第八段籭題云茅檐閒杵
　　　臼竹屋細籭簸照人珠琲光奮臂風雨過計功
　　　初不淺飽食良自賀西鄰華屋兒醉飽正髙卧
　　　第九段入倉題云天寒牛在牢嵗暮粟入庾田
　　　父有餘樂炙背卧檐廡却愁催賦租胥吏來旁
　　　午輸官王事了索飯兒叫怒卷前有黔寧王子
　　　子孫孫永保之一印又之字半印又一印不可
　　　識卷末有松鶴山房清玩沐國珍賞二印引首
　　　有文徵明隸書名蹟二大字款署徵明拖尾賈
　　　似道跋云鎮海軍浙江東西兼荆南洪鄂等道
　　　節度使中書令晉國公韓滉畫按唐書韓公天
　　　縱聰明神輸正直出入顯重周旋令猷在德宗
　　　朝值兹喪亂遂兼統六道節制法律嚴肅萬里
　　　無虞然嘗愛丹青調格髙逸在僧繇子䖍之上
　　　能圖田家風俗及人物特盡精妙品居上上後
　　　有忩柱秋壑二印又蘇邁跋云昔韓相國滉史
　　　載其在德宗朝鬷嘏無言深得相體矧出將又
　　　得統鎮之制此全人矣豈㤀經而多言舉典者
　　　敢窺其涯涘哉故不惟為一代人物而亦千載
　　　企仰之不能己者也其餘事書法宗張顛丹青
　　　師陸探微其人物牛馬尤極工若養由基射徹
　　　七札同一妙焉是矣但世不多見乃公恐後譏
　　　以書札為儒事而向好者尚喪其志况丹青是
　　　攻乎故自晦不傳耳子慕公之妙鏤骨久矣一
　　　日訪南山老叟出公田家風俗圖示予睹其筆
　　　力真通神佳手雖張僧繇展子䖍不得以窺其
　　　妙以故宋秋壑賈公述其事以識之矣猶嘉榖
　　　之仰甘雨故特以此續之貂尾云大德改元中
　　　秋前一日眉山後學蘇邁伯達識又蘇夀元跋
　　　云右田家風俗圖晉國公韓太沖所畫公諱滉
　　　字太沖休之子平生書法師張顛畫師陸探微
　　　嘗觀張愛賓云惟王獻之能為一筆書陸探微
　　　能為一筆畫今觀此圖神氣逈出筆不停毫真
　　　得探微一筆之妙厯唐以來出探微之右者其
　　　太沖耶雖張僧繇展子䖍亦奚過焉庸人俗士
　　　往往束為故紙南山老人奇而藏之亦所為騏
　　　驥不遺于伯樂美玉弗棄于卞和予老癃目昏
　　　捧觀感嘆不已輒識其畧以為後之觀者張本
　　　云至元二年秋七月丙午福安北溪蘇夀元跋
　　　又柯九思隸書唐句云田家無五行水旱卜蛙
　　　聲牛犢乗春放兒孫候暖耕池塘烟未歇桑柘
　　　雨初晴嵗晩香醪熟蠅蠅自送迎右唐章孝標
　　　作後學柯敬仲隸卷髙九寸五分廣二丈四尺
　　　四寸
　　　五代周文矩飲中八仙圖一卷(上等/地一)
　　　素絹本著色畫無款姓氏見跋中卷末有崔銑
　　　一印前後押縫俱有雲仲一印引首周克復篆
　　　書飲中八仙四大字欵署克復拖尾記語有李
　　　孝昌伯衍觀六字又集賢校理宋綬覽七字又
　　　山人林逋題五字又隸書邵餗屢觀四字又李
　　　泂書杜甫飲中八仙歌後識云偶閱周文矩飲
　　　中八仙圖因書原歌于後至正三年孟夏十有
　　　二日修國史長史李泂後有梁清標印焦林二
　　　印卷髙七寸九分廣一丈二尺一寸有奇
　御筆題籖籖上有乾隆宸翰一璽
　　　宋李祐茶花鴿子圖一卷(上等/元一)
　　　素絹本著色畫款署李祐卷首有金粟道人石
　　　門珍玩天水秦氏子孫保之布衣之士諸印又
　　　叔字半印卷末有張掄趙氏子子孫孫其永保
　　　之二印又幾暇半璽又戴氏半印拖尾柳貫跋
　　　云茶花鴿子圖始為五代刁光所作後之臨摹
　　　者自徐熙而下至于李祐輩各有數種人皆幾
　　　奪其名雖然刁光乃百世之宗匠而真蹟世不
　　　獲覩幸得數君轉相摹仿而光之筆墨猶在不
　　　然又惡得而知之哉昔唐太宗獨愛蘭亭勅虞
　　　褚馮韓趙諸公摹賜王公貴人各一本至于真
　　　本一入昭陵或存或無竟不可考頼摹本存世
　　　而蘭亭之面目不墜豈非數公之力耶此卷為
　　　祐所拳生氣動人真可想見刁光于百世之上
　　　矣豈可以摹本而忽之耶于是乎書至正六年
　　　春蘭溪柳貫又掲傒斯記語南昌掲傒斯曾閱
　　　七字及王芝跋云李祐河内人愛作花卉禽鳥
　　　之類頗臻其妙今閱其摹刁光所作茶花鴿子
　　　圖筆勢圓勁秀潤毫無纎弱之態誠得刁光三
　　　昧者每一展卷便令人欲形神飛動也王芝觀
　　　因識又李㠯申跋云宋李祐繪事妙絶寰中為
　　　畫家冠冕其真跡不多見此卷乃其摹仿五代
　　　刁光作也其間鴿子相顧之態宛有生意非徐
　　　熙輩所能到者鑒賞家當自得之李㠯申題前
　　　有𤓰涇叔字半印二卷髙八寸廣六尺二寸八
　　　分
　　　宋李公麟二馬圖一卷(上等/黄一)
　　　素絹本著色畫無款姓名見跋中卷後張友正
　　　識云元祐丙寅先人為開封法掾是時李伯時
　　　在京師每相過必終日見紙筆喜畫四十年後
　　　今所存惟此耳建炎戊申夏江隂官舍友正書
　　　前劉詠之記云上中品(缺三字/)年正月一日呈
　　　過内門承㫖劉詠之後有粹元公擇觀于獻甫
　　　之舟十字又元豐五年三月十九日觀于東府
　　　王禹玉十六字又林積公濟幸同任道閱之十
　　　字卷首有禇氏頓首謹封建業文房之印博古
　　　齋印子安珍藏記馮銓字伯衡書畫印記諸印
　　　卷末有太原開國世家通志堂藏見陽圖書焦
　　　林寳玩子安珍藏記諸印拖尾跋語云頃逰洛
　　　下見此圖于范元實水南新第葢其尊内相淳
　　　夫公元祐中得之伯時父者其後元實攜以歸
　　　蜀未十年復見于長安趙端殿公才家不謂今
　　　日流落吾里觀龍眠之畫其價不減曹將軍與
　　　太府韓丞師弟子可以寳傳無窮云後識云紹
　　　興壬子十月既望紫芝道人跋于壺居又陸九
　　　齡題云神龍來自大宛西騰踏清秋十二蹄今
　　　日天閑多駿骨玉門沙逺草萋萋下有裕齋鶴
　　　林小隠二印前有半印不可識卷髙九寸四分
　　　廣一尺六寸一分
　御筆題籖籖上有乾隆宸翰一璽
　　　宋李公麟石鼎聨句圖一卷(上等/黄二)
　　　素絹本白描畫凡八段胡綰書本文識云韓文
　　　公序李龍眠畫以為圖晉陵胡綰敦約書紹興
　　　庚辰嵗三日卷前隸書署石鼎聨句四字又適
　　　來一印卷末有希之一印中幅又希之二印又
　　　二印漫漶不可識押縫有希之市隠歸來二印
　　　拖尾張孝祥跋云張孝祥安國氏觀于南郡衝
　　　公堂上信一代奇筆也養正善藏之乾道戊子
　　　八月十日前有彭文貞氏陶冶性靈二印又劉
　　　珏跋云龍眠李公麟熙寧中名進士王安石深
　　　敬其人仕三十年未嘗忘山林之樂論者謂其
　　　文章追建安書法宗晉唐畫人物效顧陸剏意
　　　如呉道子瀟洒如王摩詰右圖匠意簡古各極
　　　其態夫白描易纎弱柔媚最難遒勁髙逸今如
　　　屈鐵絲也呉敦約楷書之妙亦有唐人遺意與
　　　昌黎序龍眠圖足稱三絶成化庚寅陽月既望
　　　完菴劉珏卷髙七寸廣一丈九尺五分引首
　御書石鼎聨句四大字款云乾隆御筆下有乾隆御
　　　筆一璽前有翊太和一璽
　御筆題籖籖上有乾隆宸翰一璽
　　　宋李公麟明妃出塞圖一卷(上等/黄三)
　　　素牋本白描畫欵隸書署龍眠居士下有龍字
　　　一印卷首有汪一䕫印完菴李氏宗譜三印卷
　　　髙八寸三分廣一尺三寸四分
　　　宋李迪韓盧圖一卷(上等/宇一)
　　　素絹本著色畫無款引首有李兆蕃篆書李迪
　　　畫犬四字款署長沙李兆蕃卷首有耆德忠正
　　　江表黄琳休伯焦林梁氏書畫之印中丞之章
　　　諸印卷末有沐氏珍玩九龍山人黄琳美之許
　　　遇春印司馬垔氏賞鑑澶淵史文直氏易菴圖
　　　書馬遠諸印卷髙七寸六分有奇廣四尺四寸
　　　二分
　　　宋劉松年香山九老圖一卷(上等/寅一)
　　　素絹本著色畫無款姓名見跋中卷首有江村
　　　祕藏一印卷末有神品一印拖尾馮資跋云白
　　　傅胡吉諸公皆以髙年不仕燕遊嵩少後代名
　　　筆愛慕繪事成圖詩云維桑與梓必恭敬止况
　　　耆德碩望之儀型乎而又宸章奎畫焜燿光明
　　　此與夫肖欠伸狀齲齒者異矣世之觀者應束
　　　帶而知肅敬焉馮資再拜書又鄧文原跋云大
　　　德三年夏五月六日西秦張焴錢塘呉存真屠
　　　約巴西鄧文原同觀于月泉方丈時積雨初霽
　　　風日可人遐想當時九老笑談之樂為之坐馳
　　　而已文原謹識又趙孟頫跋云唐九老圖古今
　　　盛事展卷便覺前賢典型去人不遠為之敬仰
　　　不已吳興趙孟頫觀又王緣跋云賈浪仙有詩
　　　聲尚且後人畫像祀之其覩白首太平衣冠文
　　　物之盛者又當何如王緣又陳芹題云我聞唐
　　　家㑹昌稱晏然東都作㑹集名賢香山居士白
　　　樂天七十㑹中呼少年張渾逾七復望八盧真
　　　年髙坐相壓當時鄭據年更髙劉真到來反居
　　　下借問卯金年幾何八十七嵗鬢皤皤吉老齊
　　　肩讓胡杲年比鷹揚十嵗多僧滿法臘近百春
　　　杖錫從容先搢紳洛中遺老李元爽百三十六
　　　為㑹長九老圖成天下傳有儒有釋仍有仙一
　　　時人瑞誇千古豈在顛毛種種間劉生畫筆今
　　　所無盤礴摹成舊日圖奕飲嘯歌生氣在蒼林
　　　白日雲糢糊我觀此圖筆意好石翁愛圖如愛
　　　寳北闕歸來五岳逰白下尋盟㑹諸髦不信香
　　　山獨可傳欲向江東圖九老乙卯冬十一月朔
　　　(脫二字/)陳芹子野凍筆書又朱曰藩跋云石川
　　　張文示我劉松年香山九老圖圖中白文公戴
　　　花而舞意度飄然令人絶倒因自哂曰一部長
　　　慶集今日有證本矣按松年錢塘人紹興間待
　　　詔畫院師郭禮工人物山水神氣精妙逺過其
　　　師世稱之為暗門劉暗門者清波門也乙卯仲
　　　冬十有四日通家學子廣陵朱曰藩紀事又別
　　　幅彭年書香山九老詩㑹序并詩後識云嘉靖
　　　丙辰七月既望後學吳郡彭年奉納言石川張
　　　文書字畫醜拙瓦礫知愧卷髙八寸四分廣七
　　　尺三寸　按諸跋字體皆出一手或前人别有
　　　九老圖曾經名流題跋收藏家集録于此耳
　　　宋馬逺瀟湘八景圖一卷(上等/洪一)
　　　素絹本淡著色畫款署馬逺卷首有天籟閣檇
　　　李項元汴印墨林山人神逰心賞項子京家珍
　　　藏諸印又三峯深處世昌半印二又半印不可
　　　識卷末有墨林子檇李子京父印墨林祕玩項
　　　叔子項墨林父祕笈之印古婁周氏于舜圖書
　　　錢氏素軒書畫諸印又董氏圖書子子孫孫永
　　　寳之黄甲中半印二拖尾鄭元祐題云瀟湘江
　　　上莫聞砧兩岸人家楓樹林記得解帆看月上
　　　雁兒落處水烟深渡南工藝極淳熙五色飛雲
　　　出硯池誰識馬生揮翰手南冠野老髩如絲遂
　　　昌鄭元祐前有墨林叢桂若水軒神逰心賞子
　　　孫世昌諸印又真蹟半印後有董氏圖書子子
　　　孫孫永寳之墨林子子京父印項叔子諸印又
　　　李祁題云洞庭南去是瀟湘水國魚邨接混茫
　　　聞說近年風景異空餘喬木故蒼蒼李祁後有
　　　退密墨林山人子孫世昌項子京家珍藏諸印
　　　又吕宗聖題云滄溟萬狀誇雄覽閩粤繁花異
　　　昔年更有瀟湘畫圖裏令人撫卷重凄然東平
　　　吕宗聖至正辛丑奉㫖浮海代祠天地嵗晩至
　　　莆陽鬱悶中覩定之所藏瀟湘圖而為題此前
　　　有堅白齋半印後有墨林祕玩神逰心賞項叔
　　　子三印又張舜咨題云蒼茫如失水雲空殷耳
　　　猶聞雨打篷能識畫師心獨苦九原誰起浣花
　　　翁張舜咨後有若水軒墨林子神逰心賞子孫
　　　世昌諸印又魏必復題云中嵗住瀟湘曾畫瀟
　　　湘景欲持贈故人奈此川途永山忩聊自玩可
　　　使塵慮屏松下春風來蕭蕭吹鬢影魏必復後
　　　有墨林檇李墨林生項子京家珍藏諸印又林
　　　寛題云長沙遠在洞庭西落日滄江水拍堤惆
　　　悵暮山烟雨裏滿川修竹鷓鴣啼林寛後有若
　　　水軒墨林山人項叔子諸印又吕㦂題云八景
　　　流傳天下遍依稀今在畫中看若吟未到還疎
　　　畧安得凌風給玉翰九栢山人吕㦂後有檇李
　　　墨林若水軒項叔子諸印又孫應龍跋云瀟湘
　　　八景圖始自宋迪南渡後諸名手遂更相仿彿
　　　此卷迺淳熙間馬逺所畫觀之令人有懐楚之
　　　思真可寳也呉興孫應龍後有退密墨林祕玩
　　　子孫世昌諸印又李構篆書呉願學詩云濕雲
　　　始褰開空翠乃浮動山下趂虛人歸時覺衣重
　　　逺寺鏗華鯨瑶音度空際林下有歸僧山行若
　　　迢逓初霞歛餘照返棹衝烟霏兒童出門望雞
　　　犬知人歸遠客寄書來歸期在朝夕今日上溪
　　　亭依稀見帆席髙樓倚霜樹璧月涵秋容何人
　　　理清管水調驚魚龍驚波㵼石瀬湘竹思夫君
　　　推篷聽宵雨題詩弔南雲知時度寒雲畢景逐
　　　前侣欲下却翻飛舟中有嗚櫓木落山中寒雲
　　　來川上暝安得剡溪舟千載同此興右翰林待
　　　制願學呉先生所題瀟湘八景詩也余友顧君
　　　定之出此圖見示為重録之李構識後有墨林
　　　子一印又張遜題云畫從南渡又一變景愛瀟
　　　湘成八圖筆力假能追李郭直摹元圃及方壺
　　　張遜後有墨林神逰心賞子孫世昌項墨林父
　　　祕笈之印諸印又虎都魯沙題云避兵兩度居
　　　閩都心蹟愧與幽事疎願君髙情雅相好示我
　　　八景瀟湘圖圖中雲天杳冥漠乃是馬逺當年
　　　作縹緲漁舟暝色連微茫山市嵐光薄萬里江
　　　空暮雪飛落日逺浦孤帆歸寒汀沙晩雁聲亂
　　　夜雨湘南鄉夢稀人烟掩映清湘曲蕭寺疎鐘
　　　隔林麓悵望城頭百尺樓洞庭月照江流蜀岳
　　　陽故居傷素情滿目凄凉懐舊經君山㸃翠夕
　　　波外雲間帝子悲湘靈至今竹上啼痕在蒼梧
　　　萬古長青青虎都魯沙後有天籟閣項元汴印
　　　項叔子子孫世昌檇李項氏世家寳玩諸印諸
　　　跋中押縫有退密三印墨林生三印又墨林山
　　　人墨林若水軒子孫世昌諸印又半印二不可
　　　識卷髙七寸三分廣一丈五尺六寸三分
　　　宋馬逺江山深秀圖一卷(上等/洪二)
　　　素牋本墨畫款署馬逺卷首有順治三年七月
　　　初二日欽賜大學士(臣/)宋權恭記之印一又宋
　　　權私印經公二印卷末有錢塘戴氏竹雪書房
　　　學庭圖書三印卷髙一尺三寸六分廣三丈四
　　　尺一寸
　　　宋曹古百牛圖一卷(上等/荒一)
　　　素絹本墨畫款云宋曹古筆前隔水有焦林書
　　　屋一印後隔水記語云康熙八年六月十六日
　　　龍眠方亨咸觀押縫有誠意堂記河北棠村二
　　　印又三印漫漶存堂記圖書四字可辨拖尾宋
　　　琬跋云嘗讀小雅爾無羊之章而嘆詩人之善
　　　于寫物也其首章曰誰謂爾無牛九十其犉爾
　　　牛來思其耳濕濕其二首曰或降于阿或飲于
　　　池或寢或吪爾牧來思何蓑何笠或負其餱三
　　　十維物爾牲則具而其卒章則又推牧人之夢
　　　以為豐年之兆室家之慶焉夫牛之為物至蠢
　　　也而妙于形容如此千載而下一展卷而肥腯
　　　繁滋之狀景物雍熙之象如在目前不必假圖
　　　繪于丹青也此圖為宋人曹古所作
世廟以賜吾師文康公者凡為牛大小有百而大者纔
　　　一寸許老者稚者童者角者奔者卧者乳者鬭
　　　者腓字其子者渴而飲者饑齕草者沒于水者
　　　隠于樹者半渡而露其脊者陷于泥而拔其蹄
　　　以出者牧者十有二人或牽其鼻或卧其背或
　　　操箠以驅其惰者或反顧若相詈者或騎而飼
　　　鴉雛者或坐而吹横笛者窮態極研曲盡其致
　　　而無一之或複焉夫古人之畫大都皆有所本
　　　豳風離騷往往見之圖繪此卷前後缺題識意
　　　者其有感于小雅之篇而為之歟何其與詩人
　　　之所詠宛相肖哉己酉夏五遇我弟牧仲于呉
　　　門出以相示因題其後昔童子之對黄帝曰善
　　　牧馬者去其害馬者而已莊周載其言謂可以
　　　治天下今牧仲方佐二千石為天子牧民于黄
　　　州楚人愛之如望慈父母焉推牧人之術與童
　　　子之言使斯民生養滋息無有害焉非徒一州
　　　將何施而不可然則斯圖也可以為為吏者之
　　　師榮君賜而光家乗莫大乎是豈特區區繪事
　　　為藏弆之寳而已乎康熙八年五月廿有一日
　　　萊陽愚兄琬題于毘陵舟次前署題牧仲弟所
　　　藏曹古百牛圖十一字有方邵村曾觀一印後
　　　有建業何采觀于歸雲堂九字又宋犖私印牧
　　　仲蒼巖子焦林觀其大畧諸印跋前押縫有河
　　　北棠村一印卷髙七寸廣六尺七寸二分
　　　宋梵隆歸去來圖一卷(上等/日一)
　　　素牋本白描畫無款前隔水有宋髙宗題梵隆
　　　陶潛歸去來七字上有乾卦一璽凡九段每段
　　　宋髙宗書本文卷前有陳定畫印陳定平生真
　　　賞朱輝家藏三印卷末有紹興連璽朱輝家藏
　　　焦林梁氏書畫之印諸印幅中押縫有紹興連
　　　璽凡十三朱輝家藏二印前隔水有宜爾子孫
　　　陳氏家藏蕉林居士三印後隔水有以御鑒定
　　　珍祕陳氏世寳二印押縫有陳定聨印棠村宜
　　　爾子孫諸印拖尾有蒼巖子焦林鑒定觀其大
　　　畧三印卷髙八寸七分廣二丈一尺九寸二分
　　　元趙雍破忩風雨圖一卷(上等/月一)
　　　素牋本墨畫款署趙雍下有仲穆一印卷首有
　　　韞真齋王掞之印藻儒氏諸印押縫有松雲館
　　　一印卷末有賞心雲壑希世有二印押縫有呉
　　　新宇珍藏印王遜之書畫記二印拖尾董在跋
　　　云宋狄武襄有客曰劉易以負氣敢言取重名
　　　公卿今劉君亦名易又為左轄張公所敬禮古
　　　今人姓名有同若是其所處之地又同若是然
　　　宋史載劉易事甚詳固可考也今劉君操履亦
　　　表表聞其甘貧忍恥殊于人所居之處即書破
　　　窓風雨字揭之薊邱李先生在師之友也以文
　　　章名者也既為(脫一/字)其(脫一/字)復命在綴一言在
　　　惟士窮棄里巷時茍其中有所主雖蓽門甕牖
　　　弗厭居也藜羮糲糗弗厭食也敝衣緼袍弗厭
　　　服也今日之能安貧賤即異日之能任富貴也
　　　古今善觀人者惟于此乎爾劉君于破窓風雨
　　　中閱古人行事其所得深矣奚假在言耶姑書
　　　此質之薊邱先生仍塞命云蜀董在謹識又岳
　　　榆題云我昔家住蓬山陽有田五頃八百桑撼
　　　風吹籟棟宇閒玉兎旋繞金烏翔有時天遺萬
　　　銀燭坐嘘雲靄沾洪荒澄空萬里思杳杳髙山
　　　一水聲琅琅䜿兒曼倩稱東方偷桃近離仙子
　　　傍詼諧不了世間事指我蘧廬名破窓涓流穿
　　　牖七星海巨潮駕屋錢塘江彈樓大士遽失色
　　　算沙童子安能量到今紀載不知數此窓破矣
　　　誰行藏君不見鳷鵲麒麟擁圖畫阿房灰散驪
　　　山下弗如諸葛在南陽髙卧聲名壓王謝岳榆
　　　前署破窓風雨歌為劉姓初先生賦十二字又
　　　王國器題云潤逼疎櫺寒侵芳袂梨花寂寞重
　　　門閉撿書剪燭話巴山秋池回首人千里記得
　　　彰城逍遥堂裏對牀夢語簷聲碎林鳩呼我出
　　　華胥恍然枕石聽流水踏莎行前署云破窓風
　　　雨敬為性初徵君賦幸祈斤正吳興筠菴王國
　　　器再拜又張翨和云簷宿呉雲風經楚𬒮門深
　　　不似春宵閉碧疏吹霤濕燈花客鄉無夢尋珂
　　　里剪韭吟邊聽潮浪裏江懸漏杳歸心碎相思
　　　鳩外緑蓑寒一簾焦響秋如水嘉興張翨用前
　　　韻又金絅和云草帶殘編荷衣斷袂破窓風雨
　　　深深閉江南倦客正思家炧花摇夢來鄉里翠
　　　竹簷前碧蕉藂裏秋聲鬬合愁心碎不教潘髩
　　　總成霜也應有淚如鉛水金絅奉和又張昱題
　　　云敬亭有舊齋風雨一窓破朝對風雨吟暮對
　　　風雨坐惟知經史親肯顧衣裳涴有時蹔㳺息
　　　自歌還自和直謂所學成功名如一唾寜同陋
　　　巷人獨守簟瓢餓一笑居士盧陵張昱又牛諒
　　　題云風雨東南接漏天客窓吹破碧紗烟十年
　　　世事闗心曲一片秋聲到枕前花落不妨尊有
　　　酒客來未覺坐無氊老予曾覔蘇端隠藜杖春
　　　泥緑水邊東平牛諒又朱武題云牖隙不須掩
　　　風雨復何如陋固慚青瑣明當奪綺疏桐絲因
　　　自緩塵網每為除鷄鳴晨鼔後螢聚夜鐙初書
　　　葉吹還亂檐花落更疎誰能甘閴寂得得此中
　　　居山隂朱武又何恒題云一室蕭然四壁空客
　　　懐更復雨兼風濕沾衣服愁仍重清到肌膚句
　　　轉工知命肯隨時變化甘貧豈為道汙隆夜深
　　　尚對羲皇易應怪寒燈不耐紅東海何恒又雅
　　　安題云幽人為月窓從破其奈蕭蕭風雨何寒
　　　襲書帷秋氣重潤侵衣桁夕陽多挑燈看劍聞
　　　鷄舞貰酒連牀待客過不道有人青瑣内春酲
　　　隨夢入南柯銅臺公子貂裘敝鐵硯磨穿志不
　　　渝落落軒窓寒若此蕭蕭風雨夜何如夢回燈
　　　火清秋際心在羲皇太古初窮達有時聊用拙
　　　壁間知己是圖書廣陽雅安又趙俶題云客窓
　　　讀書過夜半江上長風將雨來茆屋聲和木葉
　　　落竹牀笑對燈花開何人鷄鳴解起舞此際蝶
　　　夢付銜杯我欲哦詩慰寂寞蓑笠敲門步緑苔
　　　浚儀趙俶又張端題云伊人抱負亦云奇明晦
　　　由來動合宜為客情懐能樂處破窓風雨讀書
　　　時漂流江漢嗟誰識傳舍乾坤信獨知光霽自
　　　天須有待眼前民物總熙熙江隂張端又鍾虞
　　　題云一室蕭然誰與同清如獨鶴寄樊籠詩成
　　　春草池塘上夢繞玉堂雲霧中花氣每隨嵐氣
　　　入書聲時與竹聲通從容更覺新晴好卧看東
　　　林日影紅呉江鍾虞又韓元璧題云劉郎讀書
　　　如學仙朝不出户夜不眠時聞破窓風雨急政
　　　自澄心對聖賢尚書汪公下帷處敬亭山色青
　　　連天執經念子最清苦亹亹論道心相傳鷄嗚
　　　喈喈天欲暮疎櫺蕭颯寒聲度庭前漂麥總不
　　　知屋上捲茆寜復顧人生窮達那可知玉堂金
　　　馬自有期青藜他日夜相訪却憶破窓風雨時
　　　芝山老樵韓元璧題又馮恕題云憶昔山窓夜
　　　讀時西風吹雨濕淋漓篝燈不定門頻掩屋漏
　　　無端榻屢移白髪夢回仍墮淚綺疏聽後尚顰
　　　眉此聲為寄春樓客莫問杏花開幾枝稽山馮
　　　恕又易履題云大名劉郎耽書癖清如梅花瘦
　　　如石半生浪跡江海間詩卷酒杯長自適胸中
　　　元精妙天趣破屋破窓隨所住酒酣夜披山海
　　　圖驚怪蛟龍道風雨青燈熒熒四壁空捲書搔
　　　首亂飛蓬長歌拂劍問北斗造物生我將無同
　　　君不見破窰寒灰終夜撥空窖嚙氊頭雪白丈
　　　夫氣節慘不磨還有聲光照方冊陸機祠下忽
　　　相逢竟夕談詩風雨中拍甕為君澆磊磈富貴
　　　何如一杯水大笑居士并州易履又陳彦博題
　　　云劉郎少年讀書處破窓風雨連朝暮風聲挾
　　　雨轉颼颼雨聲不斷還如注風聲雨聲復書聲
　　　牕間嘈雜終夜鳴卯金之子多好學應有然藜
　　　來坐聽洪武癸丑春三月晦日拙菴錢塘陳彦
　　　博書于南湖之寓所後有王顓菴書畫記一印
　　　押縫有宏道一印卷髙七寸八分廣二尺五寸
　　　二分
　　　元王淵蓮塘鸂鶒圖一卷(上等/盈一)
　　　素絹本著色畫隸書款識云至正丁亥春錢唐
　　　若水王淵畫下有王氏私印一印卷首有天籟
　　　閣虚朗齋項子京家珍藏清森閣書畫印何元
　　　朗氏諸印又半印二存周氏堂書畫印六字卷
　　　末有子京墨林子墨林祕玩墨林外史項墨林
　　　父祕笈之印諸印拖尾張雨題云綠玉蜂房白
　　　玉蟬折來帶露復含烟玻璃盆面冰漿底醉嚼
　　　新蓮一百圓句曲張雨又倪瓚書宋人詩云貪
　　　看翠葢擁紅粧不覺湖邊一夜霜卷却天機雲
　　　錦段從教匹練寫秋光至正廿一年秋九月東
　　　海倪瓚又釋宗泐題云平池碧玉秋波瑩緑雲
　　　擁扇青摇柄水晶僊子鬬紅粧輕步凌波踏明
　　　鏡呉釋宗泐又鄧文原書唐句云翠鬛紅毛舞
　　　落暉水禽情似此禽稀暫分烟島猶迴首秖過
　　　寒塘亦並飛映霧乍迷金殿瓦逐梭齊上玉人
　　　機采蓮無限蘭橈女笑指中流候爾歸巴西鄧
　　　文原前有天籟閣神逰心賞元汴之印項子京
　　　家珍藏諸印後有墨林子墨林祕玩神逰心賞
　　　項墨林父祕笈之印諸印押縫有子京墨林子
　　　項子京氏三印卷髙八寸四分廣三尺九寸
　　　元倪瓚水竹居圖一卷(上等/昃一)
　　　宋牋本墨畫款識云至正二十二年清秋日雲
　　　林子瓚下有倪元鎮氏一印前篆書水竹居三
　　　字卷首有退密項墨林鑑賞章有明范陽世家
　　　仲和諸印卷末有延清堂收藏書畫印潘氏家
　　　祕震澤翠竹山房士仁克勤宜爾子孫諸印拖
　　　尾瓚自題云呉下人多水竹居偶因㸃染笑譚
　　　餘蕭疎畧見髙人致嘯咏應當雨霽初篇什漫
　　　勞陳組繡園池無復有禽魚只今清曠南湖上
　　　種玉疏渠孰侮子仲和兄呉城宅中有水竹居
　　　聞甚清䆳兵燹之後以其地處軍卒因遷居松
　　　陵南湖之上亦種竹疏渠婆娑其間比之城中
　　　更清曠也題燕適之所曰水竹居呉人多因之
　　　類皆鑿池種竹以誇深靜也至今士人家每見
　　　如此至正壬寅九月廿六日倪瓚下有雲林聨
　　　印又記語云後學天台張廷璧拜手觀又元明
　　　善岳至李倜仝觀并記十一字又張惠跋云元
　　　鎮友兄為余作是卷也清美如天仙秀逸如髙
　　　士閒曠如野鶴蕭散如孤雲可謂衆妙畢臻衆
　　　善咸具矣元鎮禀姿髙朗不奈檢束隨其興趣
　　　積之期年迺就斯卷其水淼然其竹蕭然其樹
　　　鬱然其山巍然曠然而莫知所窮真神品也余
　　　既卜是居復得此卷傳之子孫得知老翁之胷
　　　臆爾仲和張惠藏并題後有退密子京父印項
　　　墨林鑑賞章三印又黄公望跋云余于繪事始
　　　知之而復好既好之而至于樂終未有得也一
　　　日仲和兄出示元鎮所贈水竹居圖見示清勁
　　　秀逸予閱之三復不勝熱中亦欲效顰一二但
　　　老人衰頹日甚精神非昨求如元鎮之精妙恐
　　　不可得也四月廿日大癡道人記後有延清堂
　　　收蔵書畫印潘氏家祕二印又胡寜題云髙人
　　　志瀟灑結窩山水間以兹知檀欒䕃彼青僝顔
　　　翩翩隠君子意趣相與閒永結嵗寒侣三徑時
　　　往還風聲靜肅肅日影清斑斑氛埃盡蠲却瀟
　　　洒非人寰洞眎名利塲喧囂若塵菅對面九疑
　　　隔擬于蓬萊山卑卑市道交清事分愈歡俗習
　　　那可醫逸駕宜追攀奉題仲和水竹居胡寧又
　　　俞和題云水竹兮修修碩人兮好逑卜築兮林
　　　之陬結窩兮樷之幽廓繚深兮往復蔚颯爽兮
　　　涵秋境遐僻兮閟密逕紆迴兮息㳺靜以夀兮
　　　弗老節嵗寒兮與儔吾將謝塵纓兮簪可投樂
　　　與子兮㤀憂紫芝山人俞和又鄭祐𨽻書題云
　　　秋風瀟颯滿吳江竹影飄颻落短牕堪愛倪迂
　　　清絶處依微殘墨本無雙尚左生題又危素題
　　　云臨溪種竹緑隂饒小結幽居半寂寥雲醫層
　　　林春漠漠風搜靈籟晩蕭蕭石闌苔染題詩筆
　　　隣塢花迎貫酒瓢車馬不來塵蹟逺月明吹徹
　　　紫鸞簫臨川危素題又張雨題云離離鳳食幹
　　　綿亘互修巒君子懐靜儀虚貞媚蒼寒幽居發
　　　潛隠崇葩賁幽盤卜隣從蔣詡永結羊求歡句
　　　曲外史張雨後有延清堂收蔵書畫印潘氏家
　　　秘二印又沈周跋云倪雲林先生清潔髙尚詩
　　　畫自娯家藏古蹟成帙癖好荆闗二公畫愛其
　　　筆法清素也聞雲林先生中年得荆浩秋山晩
　　　翠圖如獲名寳為建清閟閣懸之時對之卧逰
　　　神往常至忘膳以是先生下筆風趣冷然不凡
　　　予生平最喜先生筆法寓目幾四十餘幅靡不
　　　心醉馬齒今年八十又見此卷水竹清華老槎
　　　秀石過于荆關兩家胷次矣吾友黙菴先生藏
　　　此宜與清閟閣秋山晩翠同寳何如長洲沈周
　　　後有延清堂收藏書畫印潘氏家秘二印卷髙
　　　七寸八分廣二尺六寸七分引首
　御書水竹居三大字上有乾隆御筆一璽後隔水梁
　　　詩正書
　御題詩云十笏蝸居却可居灑然水竹適三餘閻浮
　　　提裏無塵界靜致山中太古初倦倚匡牀閒夢
　　　蜨獨臨曲沼樂同魚還思放筆徜佯際白石清
　　　泉盡起予乾隆己未陽月御題(臣/)梁詩正敬書
　御筆題籖籖上有乾隆宸翰一璽
　　　元吳鎮畫竹一卷(上等/辰一)
　　　素絹本墨畫凡六段卷前署畫竹譜三字自識
　　　云昔文湖州受東坡訣云竹之始生一寸之萌
　　　耳而節葉具焉自蜩腹虵跗至于劍拔十尋者
　　　生而有之也今畫者乃節節而為之葉葉而累
　　　之豈復有竹乎故畫竹必先得成竹于胸中執
　　　筆熟視乃見其所欲畫者急起從之振筆直遂
　　　以追其所見如兎之起鶻之落少縱則逝矣與
　　　可之教余如此余不能然也而心識其所以然
　　　而不能然者内外不一心手不相應不學之故
　　　也且坡公尚以為不能然者不學之故况後人
　　　乎人徒知畫竹者不在節節而為葉葉而累却
　　　不思胸中成竹自何而來慕遠貪髙踰級躐等
　　　放馳情性東抺西塗便為脫去翰墨蹊徑得乎
　　　自然既非上智何有良能故當一節一葉措意
　　　于法度之中時習不怠其積力久至于無學自
　　　信胸中真有成竹而後可以振筆直遂以追其
　　　所見也不然徒執筆熟視將何所見而追之耶
　　　茍能循規矩則自無瑕矣何患乎不至古人哉
　　　况初若若于物久之猶可至于所不拘之地若
　　　遽放佚吾恐其不復可入規矩而無所成矣故
　　　學者必自法度中來始得梅道人書下有梅花
　　　盦嘉興呉鎮仲圭書畫記二印前有梅花盦一
　　　印第一段題云湘妃祠下竹葉葉著秋聲鸞鳳
　　　清霄下吹笙坐月明第二段題云晴霏光煜煜
　　　曉日影曈曈為問東華塵何如北窓風第三段
　　　題云風來聲謖謖雨過色涓涓第四段題云凉
　　　隂生硏池葉葉秋可數京華客夢醒一片江南
　　　雨第五段題云輕隂䕶緑苔清風翻紫籜未參
　　　玉版師先放揚州鶴第六段自識云文湖州有
　　　此作奇絶可愛余因每筆仿之不能彷彿萬一
　　　為可愧耳至正十九年七月廿九日梅道人識
　　　每段欵署梅道人戲墨第五段署梅道人作下
　　　俱有梅花盦嘉興呉鎮仲圭書畫記二印卷首
　　　有汪虞龍氏傳香館主人㳺氏子子孫孫永寳
　　　用之三印引首有篆書淇園一曲四大字卷髙
　　　一尺五分廣一丈六尺九寸
　　　元周朗貢馬圖一卷(上等/宿一)
　　　宋牋本白描畫款云臣周朗奉勅畫下有周朗
　　　印金門待詔二印拖尾揭傒斯贊并序云皇帝
　　　御極之十年七月十八日拂郎國獻天馬身長
　　　一丈一尺三寸有奇髙六尺四寸有奇昻首髙
　　　八尺有二寸廿有一日勅臣周朗貌以為圖廿
　　　有三日詔臣掲傒斯為之贊臣推本聖德及制
　　　作之體皆合列于歌頌故以頌體為之是日翰
　　　林學士承㫖巙巙進臣為贊而皇帝謙讓弗居
　　　申勅臣朗繪于卷軸二十八日詔臣復贊之臣
　　　本才疎識下豈足以上當聖心然職在贊述敢
　　　不稽首奉詔謹作贊曰維乾秉靈維房降精有
　　　産西極神駿難名彼不敢有重譯來廷東踰月
　　　窟梁雍是經朝飲太阿河伯屏營暮抺太華神
　　　靈下迎四踐寒暑爰至上京皇帝臨軒使拜仰
　　　稱臣國拂郎邈限西溟䝉化效貢願歸聖明皇
　　　帝謙讓嘉爾逺誠牽于赤墀顧眙若矜既稱其
　　　徳亦貌其形髙尺者六修倍猶嬴色應𤣥武足
　　　躡長庚回眸電激頓轡風生卓犖權奇虎視龍
　　　騰按圖考式曾未足并周騁八駿徐偃搆兵漢
　　　駕鼔車炎劉中興維帝神聖載籍有徴光武是
　　　師(缺/)滿足(缺/)登崇俊良共基太平一進一退為
　　　國重輕先人後物萬國咸寧卷髙九寸八分廣
　　　四尺一寸五分
　　　元任仁發調良圖一卷(上等/列一)
　　　素絹本著色畫無款卷尾趙孟頫題云天馬龍
　　　驤不受羈風鬃霧鬛異凡姿自從内廏承光寵
　　　忘却沙塲踏雪時子昂題月山畫(按月山姓任/氏名仁發)
　　　卷首有王掞之印顓菴真賞耿㑹候鑒定書畫
　　　之章諸印前隔水有西田珍玩一印拖尾劉文
　　　慶題云汗血凝雲濕髙蹄削玉寒神姿不可得
　　　時向畫中看劉文慶又費良嗣題云紫霧搏花
　　　八尺龍銀蹄躡雪氣如虹貳師持節還朝日絡
　　　月羈金進漢宫呉興費良嗣題又周昉題云月
　　　山畫馬真無比消得文章閣老題十二天閑應
　　　熟看幾畨騎過玉樓西周昉卷髙八寸一分廣
　　　一尺六寸一分
　　　明宣宗鸜鵒圖(上等/張一)
　　　宋箋本著色畫款識云宣德三年御筆戲寫上
　　　鈐廣運之寳一璽卷髙八寸八分廣三尺六寸
　　　七分
　　　明王紱江山漁樂圖一卷(上等/寒一)
　　　素牋本墨畫無款有王孟端一印卷前有式古
　　　堂雅玩記式古堂書畫二印卷後有式古堂書
　　　畫印一又二印漫漶不可識押縫有式古堂印
　　　一式古堂書畫印二引首有文彭隸書江山漁
　　　樂四大字欵署文彰書前有式古堂書畫印卞
　　　令之鑒定印二印後有令之清玩式古堂書畫
　　　仙客三印拖尾沈周跋云嘗閱孟端所作或竹
　　　石小幅或古木新梢清簡疎曠筆意幽然人自
　　　有不可造及之處偶過東樓書院命余㸃全黄
　　　鶴山樵畫卷殘闕筆墨之餘復出此圖鑒賞之
　　　下令人氣清神爽與平日所見者霄壤懸絶繁
　　　中置簡靜裏生奇山水輳聚樹石縱横自始至
　　　末屢閱屢勝且村落頓放情致交錯氣脈貫通
　　　若長江一瀉愧拙手必不能造及端翁平生得
　　　意之妙㸃染之精無出于是可與輞川同歸藻
　　　翰東樓以余言為是請識卷尾以為他日觀者
　　　之證也謹跋沈周又呉寛跋云子喜孟端圖畫
　　　所畜多幅自以為勝適聞石田鑒賞東樓所得
　　　此卷借閱一過若玉石不同真珍品也物之美
　　　惡真偽可不辨哉故識之呉寛後有式古堂書
　　　畫印一又記語云佳氣樓世世寳之萬厯甲申
　　　冬日真福識後有仙客一印式古堂書畫印二
　　　押縫有仙客一印卷髙七寸二分廣一丈九尺
　　　二寸五分
　御筆題籖籖上有乾隆宸翰一璽
　　　明沈周江山送别圖一卷(上等/來一)
　　　素牋本墨畫欵題云百年忠孝江頭話千里關
　　　山别後思雲錦功成應有待行看褒詔下丹墀
　　　沈周下有啟南一印後有陳䝉題云黄金臺前
　　　春雨歇黄金臺下行人别陽闗三叠離歌殘征
　　　斾翩翩曉初發兹行又向江南去驛路重逢舊
　　　逰處看花倘憶金臺客萬里相思不暫違陳䝉
　　　又劉珏題云黄金臺下偶相逢同是羈孤客路
　　　中羡子髙才方脫頴憐余衰鬢已如蓬官程逺
　　　度淮山去歸掉遥經楚水通回望親庭雖咫尺
　　　願言全孝在攄忠彭城劉珏卷首有玉堂中人
　　　一印拖尾余學䕫題云冀北南歸散曉珂長亭
　　　應是客中過魯連祠下花將滿李白樓前酒更
　　　多鉅野輕風生草樹維揚初日浩烟波兩京宫
　　　闕天中起來往頻聞擊壤歌文江余學䕫又陳
　　　夀題云華館清歌醉别筵楊花如雪草如烟纔
　　　聞捧檄來天上又復承恩下日邊月曉千門都
　　　市騎風輕五兩潞河船長才幸際雍熙治壯志
　　　功名在勉旃婺源陳夀又盛子勉題云都門楊
　　　柳正新柔送客南行復舊逰魯甸花明春問酒
　　　淮陽風急夜停舟青年領薦君應喜白髪思親
　　　我更愁天上恩榮期有待鳳凰臺下莫淹留鶴
　　　城盛子勉又盧儒題云東風拂陽塏萌生悉昭
　　　宣幽卉植中原含香花蘭荃冠族舊苗緒才華
　　　方曄然昔聞巖林棲今見雲路騫載肅奉使命
　　　兩京相周旋金湯固厚地宫闕扶中天抱器斯
　　　擢序觀光豈徒言皇圖恢宏逺匪特金臺賢願
　　　瞻鄒郭倫揚厲績無前盧儒又題句云契合通
　　　家積有年忽聞大用倍欣然麟經道學傳三世
　　　鳳沼恩波自九天捧檄來臨朝北拜趣裝歸幹
　　　又南旋分襟話别金臺下政事功名在勉旃後
　　　署盤隂稼叟又朱㫤題云二月金臺雪乍消春
　　　風送客過官橋一樽别酒須當飲千里歸途豈
　　　憚遥隠隠青山迎去斾迢迢烟水泛輕橈他年
　　　霄漢重相㑹接武鴛行拜帝堯同郡朱㫤又題
　　　句云黄金臺下囑離觴把袂相看引興長已見
　　　觀光㳺上國更聞捧檄厯遐方梁山汶水連淮
　　　樹楚澤呉雲即渭陽晨夕經行多感慨好留新
　　　句紀行囊後署麗陽牧者卷髙八寸八分廣三
　　　尺七寸　按陳䝉題句結語脫韻有誤
　　　明沈周仿倪瓚畫一卷(上等/來二)
　　　素牋本墨畫欵識云朱君性甫久欲余仿倪雲
　　　林墨法為溪山長卷余辭不能雲林在勝國時
　　　人品髙逸書法王子敬詩有陶韋風致畫步驟
　　　關同筆簡思清至今傳者一紙百金後雖有王
　　　舍人孟端學為之力不能就簡而致繁勁亦自
　　　可愛雲林之畫品要自成家矣余生後二公又
　　　百年捉風捕影安可視之易易而妄作庚戌七
　　　夕性甫顧予因與晚酌有竹莊賦詩云隨時逐
　　　節且追觀酒滿山樽𤓰滿盤一種鈍根誰乞巧
　　　兩肩詩骨自擔酸奈多白髮籠無帽有好黄金
　　　買亦官膝上抱孫天遣慰不知星漢夜闌干眀
　　　日因入郭性甫同舟出繭紙仍以前命相逼且
　　　暑悶正無所排撥遂不復辭而弄筆幾彌卷性
　　　甫謂為雲林亦得謂為沈周亦得皆不必較在
　　　寄興云爾沈周下有沈氏啟南一印卷首有山
　　　水有清音皇清之章天籟閣檇李平生真賞項
　　　元汴印子京父印子孫世昌頂墨林鑑賞章見
　　　陽子珍藏記梅壑曾觀淨因菴主見陽圖書諸
　　　印押縫有寄傲子孫永保映雪齋若水軒項子
　　　京家珍藏諸印卷末有果郡王章寄傲項元汴
　　　印子京所藏墨林祕玩項叔子檇李項氏世家
　　　寳玩諸印又二印缺其半存平生項墨林五字
　　　欵識前有世澤堂藏退密墨林子子孫永保項
　　　子京家珍藏若水軒項墨林父祕笈之印淨因
　　　菴主子安珍藏記諸印卷中幅押縫有墨林祕
　　　玩墨林子京所藏三印前隔水有彤雲閣呉氏
　　　珍藏印真實齋圖書記二印卷髙八寸廣一丈
　　　三尺三寸引首
　御題溪山深秀四大字欵署乾隆御筆下有觀天地
　　　生物氣象乾隆宸翰二璽前有研露一璽隔水
　　　前
　御題詩云仄徑曲縁流秋雲濕蒼樹蕭然山水間獨
　　　許幽人步石泉墜潨潨盡向平湖瀉踞石弄絲
　　　竿不為青齊把倦立青松下松根亦堪枕對此
　　　忘蹄筌誰辨倪兮沈我是廟堂人每愛山水趣
　　　板橋俯碧溪待我支笻度乾隆己未初秋既望
　　　御題下有翊太和深心托豪素二璽
　御筆題籖籖上有乾隆宸翰一璽
　　　明唐寅鈎魚圖一卷(上等/署一)
　　　宣德箋本墨畫欵題云三板桫船葉不如隨風
　　　飄泊泛清渠逰仙抛却絲綸坐只為消閒不為
　　　魚吳郡唐寅下有唐伯虎印一卷首有南京解
　　　元一印拖尾沈周題云長髯老翁無利心漁屋
　　　如舟烟水深得魚换酒不論價自酌自歌還自
　　　斟醉來長竿多失手歸家那記魚無有東隣賣
　　　鮮方算錢老翁夢覺重開瓿平生落魄誰似渠
　　　溪烏溪花自友于但祈天子寛酒稅不諱旁人
　　　呼醉漁世間能事皆醒者自道沈冥勝醒也功
　　　髙已見醢韓彭才絶猶聞流屈賈當時子陵與
　　　伯倫還憑釣飲樂天真今輸老翁全二德江海
　　　風流稱一人沈周卷髙八寸七分廣一尺八寸
　　　二分引首
　御題松厓垂釣四大字款識云乾隆甲子仲春既望
　　　御題下有乾隆宸翰耽書是宿緣二璽前有深
　　　心託豪素一璽前隔水
　御題詩云蒼山白水盡如如飄泊輕舟也儘渠獨把
　　　絲竿澄宇濶何須評論是非魚用唐寅元韻作
　　　一首下有乾隆宸翰涵虚朗鑑二璽
　御筆題籖籖上有乾隆宸翰一璽
　　　明唐寅款鶴圖一卷(上等/署二)
　　　宋牋本墨畫款識云𢎞治壬子仲春既望摹李
　　　河陽筆似欵鶴先生初學未成不能工也唐寅
　　　巻首有蕉林梁氏書畫之印家在北澶二印又
　　　寳玩半印卷末有蕉林鑑定一印後隔水押縫
　　　有安定蒼岩子二印拖尾祝允明書欵鶴文云
　　　呉令尹文大夫致鶴于王先生王先生亭而欵
　　　之作欵文曰肅爾嘉賓孕火胚金德音通天陽
　　　體達元蒼姿嵗千易飛而僊欽爾掌人貽好衡
　　　門式助日新明徳潔蠲弗泊而塵譽蜚質延鮮
　　　食之共邱亭翔容擡揖恭敬好爵斯依吾爾縻
　　　之青頂為期𢎞治八年九月九日茂苑祝允明
　　　詞又贊曰其先也有盧扁有程朱君于此不獨
　　　醫其醫而亦儒其儒其身也可廷陛可州里君
　　　于此所謂仕則仕而亦止則止陽秋乃中别理
　　　也至精金玉爾躬自寳也極貴曷不徵乎生色
　　　有粹昔孔之贊适吾借以比葢曰若人哉尚德
　　　若人哉君子祝允明奉贊後有墨寳一印卷髙
　　　七寸一分廣四尺三寸五分引首
　御題秀逸天成四大字上有乾隆宸翰一璽押縫有
　　　含毫邈然一璽引首
　御題詩云臨皋道士堪為友羽帔蹁躚揖客言愛爾
　　　扁舟聊共泛相看漫擬衛公軒御題下有乾隆
　　　御筆一璽
　御筆題籖籖上有乾隆宸翰一璽
　　　明文徵明江天别意圖一卷(上等/往一)
　　　素牋本墨畫款識云正德戊辰秋七月既望文
　　　璧寫下有文璧印一印卷首有梁清標印一印
　　　押縫有有明王氏圖書之印敬美二印前隔水
　　　有蕉林梁氏書畫之印圖氏自娯二印後隔水
　　　押縫有秋碧野溪漁隠二印拖尾祝允明書送
　　　别賦并序云先輩許州别駕施公頃緣公程經
　　　駐故里忽驚返駕賦以申懐賦云遵修途之靡
　　　靡飭官務之遑遑采絲貢于南州致黼黻于衣
　　　裳沿清淮而東之蹈湖流于故邦才老樂夫朋
　　　來集游從之蹡蹡咸遇目于揚休倐惕衷于回
　　　檣敘雜心于祖岐紛總總其盂觴願賢勞于王
　　　事效經緯于文章衮職逺以㒺缺徒營營于七
　　　襄乗清風而順濟美哉水乎洋洋方行行而道
　　　遠匪傷離乃以慶祝允明又吳奕題云適喜榮
　　　回復送行匆匆不盡故鄉情別時休惜臨流醉
　　　此㑹應知又一程吳奕又朱存理題云公事馳
　　　驅一月留匆忙門外又鳴騶令人耿耿生離思
　　　送客頻頻動别愁豈是弦歌居小邑還期文藝
　　　表中州江亭祖席皆吾輩頃刻詩成片雨收朱
　　　存理又邢參題云趨晨遥送别入夜𣺌追思羽
　　　節將離處螺杯已餞時公程原有約樂事豈容
　　　為樹晩家山隔鴻秋道里縻古來多跋涉兹去
　　　亦驅馳正是賢人事期將政德施學生邢參又
　　　王世懋跋云文待詔作此畫時尚未以字行政
　　　爾是其奇進時余評之以宋人之筆發元人之
　　　趣可云妙絶祝京兆作小賦翩翩書故爾雅有
　　　古法呉嗣業是吳原博從子朱性父邢麗文皆
　　　一時名人也施别駕得此之任槖不垂矣八十
　　　年後郡人王世懋題又跋云余自闗中歸得此
　　　卷題其後而珍之有年矣今年春得疾留都奉
　　　常入秋寖劇百緣都遣而書畫之娛獨存以得
　　　請歸田病亦良已次子騄從其兄日侍余疾且
　　　文思翩翩有足起余色者因出此卷賜之再題
　　　其後萬厯丁亥嘉平月澹圃主人書後有蒼巖
　　　子蕉林鑒定觀其大畧三印押縫有玉立氏蒼
　　　巖秋碧蕉林諸印又河北棠村二印卷髙六寸
　　　九分廣三尺五寸一分
　　　明文徵明湖山新霽圖一卷(上等/往一)
　　　素牋本墨畫款識云居生士貞以佳紙請余為
　　　横幅小景適有人以趙魏公水邨圖相示秀潤
　　　可愛因用其筆意寫此連日賓客紛擾應酬之
　　　餘時作時輟更旬乃就老年遲頓聊用遣興耳
　　　若以為不工則非老人之所計也系之詩曰老
　　　人長日不能閒時寄幽情楮墨間豈是胸中有
　　　邱壑聊從筆底見江山嘉靖癸卯九月既望徵
　　　明識時年七(脫十/字)有四下有徵明聨印卷首又
　　　隸書自署湖山新霽四字下有停雲徵明印二
　　　印又項元汴印商邱宋犖審定真跡二印卷末
　　　又文徵明印悟言室印二印又項子京家珍藏
　　　一印前隔水有商邱宋犖書畫府印寳軸時開
　　　心一洗二印又巡撫江西等處地方兼理軍務
　　　關防一印葢宋犖撫江右軍時所鈐也後隔水
　　　有緯蕭草堂畫記一印引首有莫雲卿書湖山
　　　新霽四大字款云莫雲卿為懋謙題下有子京
　　　墨林山人項叔子三印拖尾文嘉跋云先待詔
　　　喜畫明窗淨几筆硯精良得佳紙輒弄筆寫小
　　　幅以適清興然不喜臨摹得古畫惟覽其意而
　　　擬其氣韻故多得古人神妙處而無脫塹形似
　　　之嫌此湖山新霽為居生士貞所寫雖云發興
　　　于松雪之水邨圖而未嘗規摹其景象也畫時
　　　嘉日侍筆硯今三十五年矣偶一觀之豈勝今
　　　昔之感萬厯丁丑三月二十一日仲子嘉書又
　　　王世貞跋云乍開卷怳以為子久審子久未辦
　　　是也待詔此筆絶得松雪三昧非飽厯呉興清
　　　遠者亦不能深賞其妙吾倦游矣安能置一艇
　　　其間作汎宅也丁丑初夏九日王世貞題後有
　　　檇李子孫永保二印又周天球跋云居士貞名
　　　節嘉靖辛丑從文二休承學因得侍衡山先生
　　　研几先生愛其少慧且工觚翰事每窺先生暇
　　　輒以書畫請先生輒應之故士貞所得良富然
　　　其中之絶佳者惟此湖山新霽圖耳圖初成球
　　　偕彭孔加適造先生先生出示沾沾自喜謂是
　　　紙可敵趙文敏球嘗見文敏水邨圖固精絶恐
　　　不逮此之遒勁也居後歸杜氏今為宇臺周氏
　　　所得間以跋請留閲旬日恍然三十餘年事周
　　　世家宇臺博文好古是圖得所歸矣萬厯丙子
　　　冬十二月六日周天球題又黎民表跋云萬厯
　　　丙子嘉平月北上過周公瑕棐几齋觀此卷葢
　　　衡山先生最經意筆也寳之當重于連城哉嶺
　　　南黎民表書後有退密項元汴印二印又王穉
　　　登跋云趙榮禄水邨圖余嘗見于顧鴻臚家後
　　　復見文待詔摹本位置筆法與此不倫草書工
　　　于擔夫繪壁神于劍士意興所托奚必師模此
　　　卷閒逸清俊秀色蒼然開圖展玩之際足可消
　　　暑魏公而在不覺席之前矣盲師不詧見待詔
　　　漫然之談便謂水邨遺矩在是是西宫衛尉之
　　　師而律飛將軍也可大噴飯耳宇臺善鑒當首
　　　肯余言丁丑夏六月王穉登題又陸士仁跋云
　　　古人有言用筆勿為筆所用使墨勿為墨所使
　　　斯得畫家三昧今觀衡翁此卷謂倣魏公水邨
　　　圖筆意而清勁秀逸更若過之誠不為筆墨所
　　　拘者矣軼古今而得三昧者舍公其誰秋暑北
　　　窓時一展玩神遊思爽恐不讓無懐葛天之民
　　　也懋謙以為然否庚寅七月既望陸士仁書最
　　　後有翁標之印林表二印卷髙八寸四分廣四
　　　尺二寸八分
　　　明文徵明五君子圖一卷(上等/往三)
　　　宣德箋本墨畫竹梅水仙松栢五種款識云嘉
　　　靖庚辰冬日徵明戲墨下有徵明連印拖尾彭
　　　年題句五首咏竹云玉露凄清秋氣凝九皋孤
　　　唳夜寒生月明風細長廊下夢斷珊珊雜珮聲
　　　咏梅云乗槎仙客五湖人分得寒香萬斛新不
　　　須夢踏羅浮月看取家山縹緲春咏水仙云海
　　　上三山璧月明人間誰識許飛瓊秋風吹上青
　　　鸞背來散天香與素英咏竹云鐵幹卷阿雨露
　　　香苔華斑剝幾冰霜當時未遇掄材者誰道山
　　　林有棟梁咏栢云古檜蒼蒼倚嵗寒霜凌雪厲
　　　玉蘭殘支離偃蹇千年物曾向虞山觀裏看舊
　　　吳彭年題于采芝堂之南牖又文嘉跋云先待
　　　詔戲墨四種松栢仿趙魏公水仙倣子固梅則
　　　效竹莊老人皆有所本故行筆古韻襲人觀者
　　　不知輒以為率意寫生有天然之趣而摹古深
　　　心未之或鑒也孔加書法筆筆歐顔覽之不覺
　　　心折耳仲子嘉敬題卷髙七寸五分廣三尺二
　　　寸九分卷中幅
　御筆題神品二字上鈐乾隆宸翰一璽拖尾彭年題
　　　句後
　御筆又識云乾隆甲子秋九月曾臨一過下有幾暇
　　　鑒賞之璽一璽
　　　明陳淳牡丹一卷(上等/秋一)
　　　素牋本著色畫疑識云嘉靖甲寅春日作白陽
　　　山人道復下有白陽山人陳道復氏二印卷首
　　　文彭題云疊葉嬌新翠丹葩發紫茸東風憐錦
　　　色偏使露華濃三橋文彭題于停雲館中卷髙
　　　八寸九分廣八尺二寸
　　　明陸治種玉圖一卷(上等/收一)
　　　素絹本著色畫卷末有陸治之印陸叔平氏二
　　　印拖尾自題云種玉無春冬洪源堪藍田千齡
　　　一葉長九轉片時還靈泆中丹餌瑶花生紫烟
　　　元中萃光景朗照定何年包山陸治畫并題下
　　　有陸叔平氏陸治之印二印又文徵明題云賣
　　　藥王方慶懸情在偓佺山田芝自種日㬉玉生
　　　烟架上青囊富門前丹杏研黜聰完太朴懐寳
　　　引長年徵明又彭年書玉田記云客有訊于予
　　　曰子之友王君其稱玉田者何居其固有膏腴
　　　沃壤于崑坵之側黑水之陽乎其躬秉耒于抵
　　　鵲之野乎意者嘗鑿空逺使跋履乎大秦之墟
　　　乎余曰非也王君亷士也懸黎結緑不足以為
　　　珍苕華瑾瑜不足以為貴其視連城五都之寳
　　　蔑如也客曰然則曷為其稱爾乎余曰願少安
　　　請得盡自之王君少有大志讀孔孟氏書夙夜
　　　强學冀有所進取而勤勵過甚乃患耳疾久之
　　　竟失厥聰求治靡效于是游放山澤精心訪道
　　　遇異人為診視且曰爾病不足復治爾獨可為
　　　醫為醫必獲如志因探懐中書與之并脉訣心
　　　法指授千言乃别去歸而盡發所藏醫經本草
　　　論案篇籍完功之果奇方也君乃大悟曰吾少
　　　時欲謀仕以濟人利物為意不幸患痼疾志弗
　　　克就吾聞醫之道能起死人而肉白骨也其在
　　　兹乎其在兹乎立市藥修治之稍稍出試病者
　　　病輒愈愈數十百人名大起君儒生謙雅藴藉
　　　口不言世事一時呉士之賢者多所親重蒙療
　　　者厚于報謝每輒辭拒故皆許以為亷其所自
　　　喻則欲治其心之謂也嘗曰吾聞君子于玉比
　　　德焉而人情以為田吾之方寸有在也吾將以
　　　温潤而澤者為仁種縝密而栗者為知種亷而
　　　不劌者為義種瑕瑜不掩孚尹旁達者為忠信
　　　種吾雖無德以比之而深耕易耨且溉且滋㒺
　　　敢少自暇逸使鄙吝得稂莠焉吾田不既治乎
　　　崑坵黑水荆山大秦其道里遼逺相去不知其
　　　幾何也鷄冠蒸栗㸃漆截肪其符采瓌異相耀
　　　不知其幾何也若皆在方寸之區矣然吾不敢
　　　貪畝鍾之收以為富但願畢力其間日積月累
　　　至乎不知老之將至焉則庶幾其亦有秋乎其
　　　稱玉田者以此客曰唯唯微子幾失王君乃今
　　　曠然若發蒙矣不玉玉也不田田也王君其可
　　　謂善治其心矣昔雒陽羊雍伯于無終山作義
　　　漿以救渴者三年不懈神授之石使種之得璧
　　　五雙天子異焉位為大夫而表其地曰玉田矧
　　　王君良于醫起死肉骨若是其衆則其為義漿
　　　也多矣提封頃畝其將有真玉田者至客就駕
　　　余追善其説遂書記之嘉靖己酉六月六日隆
　　　池山樵彭年記卷髙七寸七分廣三尺四寸一
　　　分引首
　御筆大書藍田日暖玉生烟句款識云乾隆甲子春
　　　仲御筆下有乾隆御筆含經味道二璽前有意
　　　在筆先一璽
　御筆題籖籖上有乾隆宸翰一璽
　　　明孫克𢎞及各家朱竹一卷(上等/冬一)
　　　素牋本研朱畫凡十二段第一段孫克𢎞畫欵
　　　篆書署克𢎞下有松菊猶存一印又自題云誰
　　　把珊瑚寫作竿東華香土慶雲蟠赤虬騰踏皴
　　　鱗鬛朱烏騫飛振羽翰漢幟千人投趙壁周郎
　　　一炬走曹瞞覩君顔面知心素已許丹衷借我
　　　看戊寅初夏廿六日雪居克𢎞作于蒼雪菴下
　　　有漢陽郡長允執父二印前有蒼雪菴一印又
　　　跋云予往見朱太史家藏宋仲溫草書筆法遒
　　　媚勁健如怒猊駭獸之勢真可謂之神品卷中
　　　作朱竹二三竿但世無朱竹理然常考諸名輩
　　　如蘇長公柯丹邱亦嘗作此葢興到為之不計
　　　其有無耳猶王摩詰之雪蕉是也兹值春雨留
　　　連山齋孤坐偶檢篋中得舊紙戲作數枝併係
　　　以詩然其瀟灑變幻之態球琳琅玕之狀未能
　　　盡發其𤣥妙難免刻鵠類鶩之誚也漫書以博
　　　一笑雨後有孫克𢎞秋林閣二印前有筆硯精
　　　良人生一樂一印又跋云管夫人喜寫朱竹楊
　　　亷夫贈以歌行載集中或云自夀亭侯始壬寅
　　　冬再書時年七十有一更較目力何如雪居𢎞
　　　下有允執一印後有雪居寳玩一印又元慶珍
　　　藏一印第二段張忠畫後自識云世稱梅道人
　　　寫竹真得瀟湘雅趣奇枝偉幹古今珍之余從
　　　漢陽公逰上都暨金陵楚湘間有年矣漢陽公
　　　善寫生求之者無虚日余甚若之嘗謂曰何不
　　　寫竹因購得梅道人譜公餘即摹寫之不數年
　　　超出塵外葢其天姿英敏妙臻三昧故爾戊寅
　　　夏邀余過蒼雪菴出示朱竹卷兼諸名筆爛然
　　　奪目宛在朝霞落照中也因仿荒臺叢篠爰綴
　　　諸尾吳門張忠識下有玉陽山人一印前有孫
　　　克𢎞篆荒臺叢篠四字款署雪居士篆下有克
　　　𢎞一印又吳中英題識云戊寅夏四月既望呉
　　　子泛舟同弟仲房遊于小横山赤壁之隂蕭然
　　　無可覽結惟亂篠傍荒臺雜出然光景澹寂一
　　　似太古自謂摹寫未能每與神往而張君玉陽
　　　春杪步漢陽君作朱竹宛然此景余竊謂景物
　　　與人心黙㑹有如是者亦奇矣哉漫記一絶攜
　　　榼曾從赤壁回意中叢篠雜荒臺如何此景君
　　　能㑹襯入芸窓筆底來如菴吳中英第三段孫
　　　克𢎞畫篆書自識云孟夏作于聽雨軒下有克
　　　𢎞聨印第四段宋旭畫自識云逺方珍怪之物
　　　世莫不有珊瑚樹既赤矣又安知無朱竹耶昔
　　　坡老主塲屋案不設墨故于興至不覺技癢遂
　　　染朱作竹為㳺戲三昧後世因其人品而仿之
　　　今雪居太守風流格韻不減古人故草草運筆
　　　便自不凡常作朱竹卷俾儕軰從而為效顰之
　　　戲顧我痴拙徒失故態耳一笑萬厯己卯初冬
　　　檇李宋旭識下有宋旭之印石門山人二印第
　　　五段莫是龍盡畫前自題云醉日移來醉眼看
　　　(五月十三日/古稱竹醉日)紫鸞丹鳳忽生翰却疑一夜蒼梧
　　　雨淺澹英皇血淚殘孫漢陽索余寫朱竹小景
　　　并系一絶莫是龍下有靜菴石秀軒二印又前
　　　有元慶珍藏一印第六段亦為是龍畫下方有
　　　莫字一印畫前自識云余覽異書凡天壤間草
　　　木珍奇靡可殫述今人以耳目所及欲概造化
　　　之理皆妄也前輩言朱竹始于關夀亭不知何
　　　昉坡公亦效為之然戴凱之謂沅灃間有赤白
　　　二竹白薄而曲赤厚而直今亦不知有白寧必
　　　其無赤耶孫漢陽逰戲丹青寫得一卷而復命
　　　余為之聊書此以當一笑戊寅清和既望莫雲
　　　卿廷韓甫下有莫伯子雲卿二印又前有王穉
　　　登題識云朱鳳翩躚好羽翰滄溟鐵網出琅玕
　　　他年身在青霞闕手把葳㽔絳節看朱竹始于
　　　米南宫後世作者接迹正如九辨七發徒貽嚼
　　　蠟之誚國朝王秘書稍稱合作然猶未能出藍
　　　漢陽君此作皎然絶塵若孫伯符少年時英達
　　　夙成而吾廷韓驂驔自喜便欲破轅而前矣王
　　　穉登書第七段孫克𢎞畫篆書署珊瑚枝三字
　　　欵識云戊寅初夏十一日作于蒼雪菴下有克
　　　𢎞聨印又風馬牛一印畫前張允孝跋云孫漢
　　　陽瀟洒出塵齋居多竹王子猷之癖也間寫朱
　　　竹豈亦蘇長公偶興耶意興所及隨色揮毫何
　　　問其為朱也自我作古誰謂必效長公也此君
　　　于是又幻一形矣張允孝題又江騰鯉題云施
　　　朱誰謂此君開金谷珊瑚海底材丹鳳羣棲看
　　　不見喈喈聲自紫霞來甲辰季冬蒲陽江騰鯉
　　　題畫後呉中英跋云人云畫莫難于作竹謂其
　　　勁節蕭疎未易相肖况朱竹猶非習見不直曰
　　　畫鷄犬已也漢陽若摹蘇長公作朱竹出已見
　　　仿之命筆輒佳夏日手此示余宛若丹霄鳳尾
　　　昔與可善畫竹長公贊其身與竹化而與可嘗
　　　云惟子瞻識得此妙處子瞻作朱竹而漢陽君
　　　一似之又識得子瞻之妙矣千古寥寥獨傳其
　　　意可不謂神歟清癯子吳中英識第八段孫克
　　　𢎞畫款識云孟夏望前二日作于秋琳閣中下
　　　有克𢎞私印一印畫前葉崐隸書題識云戊寅
　　　中夏廿五日訪漢陽公秋琳閣出手筆朱竹卷
　　　見示予懐東坡丹邱輩嘗戲作此誠奇致也今
　　　復觀兹嗣美殊快心目况是辰適值太夫人設
　　　帨張筵遂即席掇成小句以助贊觴一噱染就
　　　瀟湘鸞鳳影赤城霞色照君臺天公擬授長生
　　　籙故遣仙人絳節來鄣郡葉崐畫後徐樞跋云
　　　節按清和偶過雪居館出示朱竹一卷初似米
　　　湖州蘇長公至尾石愈古筆愈蒼絶似董馬以
　　　上誠今世王孫所罕覩者矣樞識後有元慶珍
　　　藏一印又王俸跋云孫漢陽守文簡公家範博
　　　雅好古海内賢士大夫爭與交筆底龍蛇落在
　　　人間如鳳毛鱗甲靡不珍愛所繪朱竹各極幻
　　　態而清風髙節爛然盈卷東坡諸先生豈能相
　　　後先耶余昨自楚來見瀟湘流澤迄今有餘思
　　　則漢陽之賢不徒染翰而已戊寅初冬澹然居
　　　士適晤吳門此地固多作者挈袵登藍田見夜
　　　光則璠璵自失矣余愧非法眼識者以為何如
　　　嘉禾㑹泉子王俸漫書後有元慶珍藏一印第
　　　九段丁雲鵬畫欵識云朱竹始作起于蘇長公
　　　後至柯丹邱宋仲温嘉其不事繩墨任情興所
　　　適以此往往追倣其意然寫不過一枝數葉亦
　　　易窮其意也漢陽郡守孫先生髙邁豪爽磊磊
　　　不羣逰心翰墨博極古今每有制作便超出前
　　　輩時鑒賞家珍之為鳳羽鱗甲故非凡物耳近
　　　寫朱竹數竿出示于余余目之若丹鳳欲冲霄
　　　漢珊瑚初出澄波爛爛煥焕輝光奪目假使蘇
　　　柯諸君生當斂袵逺避何况近代作者耶余不
　　　自量亦寫數枝附于卷末鄭女效顰旁觀者見
　　　哂耳丁雲鵬下有丁字一印第十段周之冕畫
　　　欵識云漢陽君還自瀟湘游戲丹青㸃染朱竹
　　　數莖江南諸名勝因之爛焉成卷其飛燕姊妹
　　　紅玉相輝耶湘君湘夫人血淚淋漓耶不佞無
　　　能奪艶聊且效顰亦猶向石家金谷珊瑚林鬭
　　　寳色耳戊寅十月既望周之冕識下有服卿江
　　　左周郎二印後有元慶珍蔵一印畫前有漫興
　　　一印第十一段侯懋功畫欵識云戊寅九月寫
　　　侯懋功下有延賞父一印後張允孝跋云鷺有
　　　朱魚有朱鸚鵡有朱禽魚中猶習見之何怪也
　　　天壤之大安知草木中不有朱竹耶借曰不有
　　　吾傳竹之神寄吾之興朱耶墨耶何不可者下
　　　有張允孝一印又孫克𢎞隸書楊孟載詩云山
　　　西無竹看認竹竹不真倐然山澤古君子忽作
　　　少年看花人想應血雨瀟湘渚洗去琅玕碧如
　　　許翠華草覩一霓旌淚灑紅冰啼二女口脂香
　　　容(脫一/字)未老望入霞光九疑小鷓鴣聲喑緑烟
　　　消丹竁朝陽嗚鳳鳥爾不知此外雖異心恒頳
　　　虚顔訴向誰人道跋云據此作不類寫竹實有
　　　紅竹矣楊基字孟載與髙季迪張來儀徐幼文
　　　國初稱為四傑俱吳人萬厯甲午清和日雪居
　　　士孫克𢎞書于敦復堂下有貧而樂一印第十
　　　二段璩之璞畫並書髙季迪朱竹詞云淇園丹
　　　鳳飛來幾時留得參差翼簫聲吹斷綵雲忽墮
　　　碧雲猶隔想是湘靈淚彈多處血痕多積看瀟
　　　疎瘦影卷簾欲動應是落花狼藉莫道清髙也
　　　俗再相逢子猷還惜此君未老嵗寒猶有少年
　　　顔色誰把珊瑚和烟換去琅玕千尺細看來不
　　　是天工却是那春風筆後識云此髙太史朱竹
　　　詞也暇日為漢陽孫侯誦此詞遂令之璞録之
　　　卷尾之璞亦復㸃筆作小枝于右方夫朱竹始
　　　自蘇學士典試俄頃之興而石室先生亦互作
　　　之至元則梅花和尚倪迂叟皆仿彿以傳勝果
　　　我明則惟姚雲東一人耳後寥寥不聞數十年
　　　所矣孫侯崛起士紳往往戲㳺染翰筆超三昧
　　　今海内丹青家皆知望風避舍不復以藝較量
　　　于孫侯之庭而不佞效顰及此豈亦所謂持勺
　　　水獻河伯者耶漫述如此嵗戊寅余月九日下
　　　有仲玉氏璩之璞二印畫前有璩之璞印璩仲
　　　玉氏二印又世寳鵝羣閣元慶珍藏諸印卷末
　　　有篆書記語戊寅仲夏廣陵柳安獲觀十字又
　　　元慶珍藏一印卷首有句曲外史印上注張伯
　　　雨玉印五字葢元人張雨舊印也通卷押縫有
　　　居寳玩印凡八元慶珍藏印四世寳印三搢如
　　　清玩印一又華字半印卷前别幅陸樹聲跋凡
　　　三前署跋朱竹卷四字跋云孫漢陽君筆端三
　　　昧幻出朱竹蕭散有高韻卷中士戲筆和之者
　　　一二輩暇日就几展玩惟恐收去君自謂世無
　　　朱竹復援前人名勝作始者實之不知大化中
　　　色俏何者非幻茍心與象㑹則作者自命何暇
　　　步邯鄲也自適園退叟陸樹聲跋又署後跋二
　　　字跋云雪居士髙懐出俗用朱筆寫竹奕奕有
　　　勝致一時傳賞子謂此君貞姿勁節兀傲霜雪
　　　乃復借春風顔色耶直㳺戲耳觀者倘畧其神
　　　韻較朱墨形似也是烏可與論天下之馬哉又
　　　署三跋二字跋云梅道人墨竹入妙雪居士用
　　　朱筆追仿之咄咄奪真如淮隂侯拔趙幟立漢
　　　赤幟孫子借宫人行兵法驃騎將軍用偏師出
　　　竒取勝也又自識云孫漢陽朱竹卷予賞愛不
　　　置卷中凡三跋昔歐陽率更見索靖碑三宿其
　　　下信人之嗜好有如此者陸樹聲與吉甫又王
　　　逢年隸書跋云觀孫漢陽所摹宋人朱竹亦翩
　　　翩濁世佳公子也陸公既三跋是卷山人無復
　　　贅一詞而漢陽固强且開聽雨軒設玉筆寳研
　　　清童雅歌焚檀佐茗恍聆朱竹之聲琅玕爛然
　　　可洽其風骨便試灑翰一題卷端時庚辰之夏
　　　五月也終南山人王逢年幅前有碧梧翠竹山
　　　房元慶珍藏二千石搢如清玩諸印引首有祝
　　　氏宗皋珍賞元慶珍藏華亭孫克𢎞珍藏印諸
　　　印卷髙六寸四分廣二丈五尺九寸二分
　　　明董其昌仿古一卷(上等/藏一)
　　　素牋本墨畫山水欵識云余于都下郭金吾家
　　　見燕文貴王維巨然李成趙源仿卷烟雲縹緲
　　　布置清脫因仿其意為此𤣥宰下有董其昌印
　　　一卷髙八寸七分廣六尺五分
　　　明董其昌山水一卷(上等/藏二)
　　　素絹本著色畫款識云𤣥宰畫于寳鼎齋中下
　　　有董其昌印一又自跋云余嘗謂右軍父子之
　　　書至齊梁時風流頓盡自唐初虞禇輩一變其
　　　法乃不合而合右軍父子殆如復生此言大不
　　　易㑹葢臨摹最易神氣難傳故也巨然學北苑
　　　黄子久學北苑倪元鎮學北苑等學北苑耳而
　　　各各不相似使俗人為之與臨本同若之何能
　　　傳世也辛亥春正月董其昌畫并題下有太史
　　　氏董𤣥宰氏二印卷髙八寸三分廣七尺六寸
　　　七分
　　　明董其昌山水一卷(上等/藏三)
　　　素牋本墨畫欵書云行到水窮處坐看雲起時
　　　偶然值鄰叟談笑滯歸期𤣥宰下有宗伯學士
　　　董氏宰氏二印卷髙七寸五分廣六尺二寸三
　　　分
　　　明董其昌山川出雲圖一卷(上等/藏四)
　　　素絹本著色畫款識云山川出雲仿髙房山筆
　　　意𤣥宰下有董其昌印一又自跋云畫樹木各
　　　有分别如畫瀟湘圖意在荒逺滅沒即不當作
　　　大樹及近景叢木如園亭景可作楊柳梧竹及
　　　古檜青松若以園亭樹木移之山居便不稱矣
　　　若重山複嶂樹木有別當直枝直幹多用攢㸃
　　　彼此相藉望之糢糊鬱葱似入林有猿啼虎嗥
　　　者乃稱至如春夏秋冬風晴雨雪又不在言也
　　　畫家以古人為師已是上乗進此當以天地為
　　　師每朝起看雲氣變幻絶近畫中山山行時見
　　　奇樹須四面取之樹有左看不入畫而有右看
　　　入畫者前後亦爾看得熟自能傳神傳神者必
　　　以形形與心手相湊而相忘神之所托也董其
　　　昌又題下有太史氏董𤣥宰氏二印前有元賞
　　　齋一印卷髙八寸二分廣七尺五寸三分
　　　明童其昌仿黄公望山水一卷(上等/藏五)
　　　素綾本著色畫款識云峯巒渾厚草木華滋以
　　　畫法論大癡非癡豈以精進頭陀而以釋巨然
　　　為師者耶張伯雨題大癡畫癸亥秋日因臨子
　　　久小景及之𤣥宰下有昌字一印後别幅附宋
　　　詞二闋自識云乙丑三月初旬舟行平原道中
　　　欲臨開皇刻稧帖因上己巳過檢宋詞與時景
　　　相合者書此二闋都作楊凝式筆意思翁前有
　　　程季千書畫一印引首有趙宦光篆書重叠太
　　　古色五大字款云趙宦光題卷髙八寸一分廣
　　　二尺二寸
　　　明董其昌仿黄公望山水一卷(上等/藏六)
　　　素牋本墨畫款題云大癡畫法超凡俗咫尺關
　　　河千里遥獨有髙人趙榮禄賞伊幽意近清標
　　　董𤣥宰畫後有董其昌印一又自跋云余得黄
　　　子久所贈陳彦亷畫二十幅(脫一/字)及展臨舟行
　　　清暇稍仿其意以俟披圖相印有合處否丙辰
　　　九日毘山道中識董其昌後有太史氏董氏𤣥
　　　宰二印卷前有畫禪一印卷髙八寸二分有竒
　　　廣一丈五寸五分
　　畫卷次等
　　　唐韓幹駿馬圖一卷(次等/天一)
　　　素絹本著色畫無款前有篆書唐韓幹駿馬圖
　　　六字拖尾有王安禮王景修朱光裔仇百玉李
　　　秬諸人記語
　　　唐荆浩長江萬里圖一卷(次等/地一)
　　　素絹本墨畫款署荆浩拖尾有柯九思書江賦
　　　又鄭元祐跋一
　　　宋李成松河圖一卷(次等/元一)
　　　素牋本著色畫款云李成製拖尾有趙孟頫跋
　　　一又鄭元祐宋克題句二沈度記語一
　　　宋趙昌茶花鵓鴿圖一卷(次等/黄一)
　　　素絹本著色畫款云趙昌製拖尾有袁桷柯九
　　　思鄭元祐諸跋又錢良右題句一
　　　宋燕文貴江干雪霽圖一卷(次等/字一)
　　　素絹本著色畫款識云王摩詰江干雪霽圖燕
　　　文貴謹摹拖尾有俞和書雪賦又柯九思錢良
　　　右題句二陳三異張昌黄里道記語三
　　　宋燕文貴江干積雪圖一卷(次等/宇二)
　　　素絹本著色畫款云燕文貴摹王摩詰江干積
　　　雪圖拖尾有沈周彭年題句二王寵跋一
　　　宋燕文貴江干雪霽圖一卷(次等/字三)
　　　素絹本著色畫款識云燕文貴摹王右丞江干
　　　雪霽圖拖尾有鄭思肖題句一柯九思班惟志
　　　沈度記語三
　　　宋趙令穰江鄉雪意圖一卷(次等/宙一)
　　　素絹本著色畫無款姓名見跋中拖尾有吳寛
　　　劉春題句二文彭跋一最後有項元汴記語一
　　　宋范坦梅花鳥雀一卷(次等/洪一)
　　　素絹本著色畫款識云政和二年范坦伯履筆
　　　拖尾有柳貫楊政董其昌跋三沈度解縉記語
　　　二
　　　宋崔白秋塘聚雁圖一卷(次等/荒一)
　　　素絹本著色畫款署濠梁崔白拖尾有胡布倪
　　　瓚題句二
　　　宋崔白平沙落雁圖一卷(次等/荒二)
　　　素絹本著色畫款云崔白製拖尾有掲傒斯虞
　　　集文徵明題句三倪瓚跋一
　　　宋李嵩太平春社圖一卷(次等/日一)
　　　素絹本著色畫款署李嵩拖尾有顧瑛文徵明
　　　二跋倪瓚題句一仇遠諸人記語一又莫昌記
　　　語一
　　　宋劉松年雪山行旅圖一卷(次等/月一)
　　　素絹本著色畫款識云嘉定庚午劉松年拖尾
　　　有趙雍倪瓚吳寛文徵明諸題句
　　　元錢選花卉一卷(次等/盈一)
　　　素絹本著色畫款題云春日花魂醉未醒問人
　　　嬌面笑盈盈幽禽枝上何多思更向空山自在
　　　嗚吳興錢選舜舉
　　　元錢選秋𤓰圖一卷(次等/盈二)
　　　素絹本著色畫款題云金爍石流汗如雨削入
　　　冰盤氣似秋寫向小圖醒醉目東陵聞説故秦
　　　侯吳興錢選舜舉拖尾有張瑾徐昺王敬禮戴
　　　習奉諸題句
　　　元黄公望江山萬里圖一卷(次等/昃一)
　　　素牋本墨畫款云黃大癡寫江山萬里圖引首
　　　有王穉登隸書黄子久江山萬里圖八字拖尾
　　　有王穉登陸士仁許次紓宋旭諸跋
　　　明唐寅山莊寒霽圖一卷(次等/辰一)
　　　素絹本著色畫款云山莊寒霽圖呉郡唐寅製
　　　前隔水有沈白隸書唐子畏先生山莊寒霽圖
　　　十字後有華夏盧襄文徵明文彭沈荃諸跋
　　　明仇英仿唐人駕車圖一卷(次等/宿一)
　　　素絹本著色畫款云仇英實父製拖尾有祝允
　　　明文嘉二跋又周天球記語一
　　　明仇英駕車圖一卷(次等/宿二)
　　　素絹本著色畫款云仇英實父製拖尾有祝允
　　　明文嘉呉奕三跋又孫克𢎞記語一
　　　明仇英山水一卷(次等/宿三)
　　　素絹本著色畫款云仇英實父製拖尾有文徵
　　　明都穆盧襄題句三孫克𢎞跋一
　　　明仇英貢琛圖一卷(次等/宿四)
　　　素牋本白描畫款云仇英實父製引首有文徵
　　　明隸書王㑹圖三大字
　　　明仇英五雲樓閣圖一卷(次等/宿五)
　　　素絹本著色畫款署仇英
　　　明文徴明春林翠靄圖一卷(次等/列一)
　　　素絹本著色畫無款有文徵明印衡山二印
　　　明董其昌雲山圖一卷(次等/張一)
　　　素牋本墨畫款署𤣥宰拖尾自跋云夏五月小
　　　憩時天雨初霽涼風襲人偶見佳紙在案令侍
　　　者注水磨墨試作此圖本擬吾家北苑已復似
　　　巨然筆意余家藏二卷想像圖之仿彿在筆端
　　　矣題竟見墨尚淋漓又書杜甫詩不覺卒卷後
　　　書杜甫五言詩一章款云辛酉嵗書于世春堂
　　　董其昌
　　　明董其昌摹烟江叠嶂圖一卷(次等/張二)
　　　素牋本墨畫款識云王晉卿有烟江叠嶂圖甚
　　　為海内所傳譽予昔一再見之夢想不忘暇日
　　　畧摹其一角愧未及其二三也其昌前又識云
　　　余游江京時曾以巨幅書東坡烟江叠嶂歌不
　　　知落何所今于金沙于太學齋頭復覩此圖不
　　　勝離合之感𤣥宰重題卷前有陳繼儒識語一
　　　拖尾附書畫㫖三則款識云崇楨丁丑余過曲
　　　阿寓睡菴開府園居蕭閒無事偶爾拈管遂成
　　　小圖并書畫㫖三則適赤翁先生見訪因以遺
　　　之用敦夙誼云爾董其昌
　　　明王節倣髙克恭畫一卷(次等/寒一)
　　　素牋本墨畫款識云戊子夏六月倣髙房山法
　　　長洲王節畫于雁宕
　　　無名氏
　　畫卷上等
　　　宋人九聖圖(上等/天一)
　　　素絹本著色畫燧人宓羲神農黄帝大禹后稷
　　　老聃釋迦孔子圖像凡九每段泥金書名號卷
　　　首有劉延之鑒定書畫印吳延畫印楊明時印
　　　吳延之印諸印卷末有晉府書畫之印劉守有
　　　印延之心賞珍祕希世之寳子孫寳之諸印前
　　　隔水有蕉林書屋一印押縫有清和一印後隔
　　　水有延賞樓圖書一印押縫有晉府圖書吳廷
　　　二印拖尾唐肅贊云燧人火食庖犧畫卦軒未
　　　制服農先教稼禹拯洚水稷粒蒸民巍巍素王
　　　集厥大成我瞻列像貌莊心恪彼釋與聃予實
　　　未學唐肅謹贊又屠正跋云予觀畫像者屢矣
　　　九聖之像豈得而易觀亦豈得而概觀上自三
　　　皇之所以繼天立極下逮三代然後其法之(字/疑)
　　　(誤/)備至于佛老之傳于世聖賢已有公議于其
　　　間予所願則學孔子者也會稽屠正又韓譙贊
　　　云惟燧人氏修火之利巍巍庖犧法天象地始
　　　畫八卦乃造書契教民耕稼實惟炎帝軒轅御
　　　極垂衣而治當堯之時洚水未平使禹治之九
　　　載功成暨稷播種烝民乃粒彼美聖神為萬世
　　　則及周之季篤生尼父刪詩定書作樂制禮聖
　　　人之像形于丹青聖人之德民無能名所謂先
　　　孔子而聖者非孔子無以明後孔子而聖者非
　　　孔子無以法孰曰不為萬世帝王之師者也而
　　　老佛初何與焉安陽韓譙謹贊後有吳廷蕉林
　　　觀其大畧三印押縫有冶溪漁𨼆蒼巗二印卷
　　　髙八寸有奇廣六尺三寸二分
　　　明人清明上河圖稿本一卷(上等/地一)
　　　素牋本白描畫卷髙七寸九分廣一丈六寸五
　　　分
　　附刻絲畫卷上等
　　　宋徽宗桃竹長春圖一卷(上等/天一)
　　　宋本五色織未署款有徽宗押字上鈴御書一
　　　璽後幅織米芾書唐句一首款識云崇寧元年
　　　秋九月唐秦王上千秋節宴詩米芾元章書下
　　　有米芾元章一印引首繡桃竹長春四篆字後
　　　有蔡氏書印一印又一印不可識卷髙一尺一
　　　寸八分廣九尺八寸
　　畫卷次等
　　　宋人鵪鶉圖一卷(次等/天一)
　　　素絹本著色畫拖尾有趙巖劉絢全基諸題句
　　　元人秋山懸瀑圖一卷(次等/地一)
　　　素牋本墨畫
　　　元人春牧圖一卷(次等/元一)
　　　素絹本著色畫
　　國朝人
　　畫卷上等
　　　程正揆江山卧逰圖一卷(上等/天一)
　　　素絹本墨畫款云青溪道人筆後有正揆聨印
　　　卷首自署江山卧逰圖第一百九十庚子十二
　　　字上有河海波臣一印卷髙八寸一分廣九尺
　　　九寸六分
　　　程正揆仿富春山圖一卷(上等/天二)
　　　宣德牋本著色畫款識云富春山圖為子久名
　　　卷經兵火失其半所存者歸㤗州季氏丁酉余
　　　得見于白下因幕仿此卷又聞有全幅臨本在
　　　吳門記訪之青溪道人揆後有端伯氏程正揆
　　　印二印拖尾又識云己酉冬十一月予往㤗興
　　　盡觀李氏收藏富春去其卷首僅二尺許耳精
　　　采如故誠子久逸品也其題欵亦縹緻可喜尤
　　　物洵有神䕶此當為季物冠軍余展玩數日後
　　　至維揚見卷首在觀察王廷賓師臣家火跡猶
　　　存中有補綴二處反為累不若聽其殘缺不害
　　　為富春圖也青溪又記又識云浮巒暖翠董思
　　　翁亟稱之余未及見宋荔裳琬攜至江寧細玩
　　　真跡無疑但絹色黯淡山頭乃補造甚惡殊厠
　　　目也或自亂失又經俗手此子久大厄季因是
　　　亦搆一幅筆意遠遜殆可亂真無題語僅書某
　　　圖大癡七字青溪並記卷髙七寸六分廣二丈
　　　一尺
　　　王翬倣黄公望山水一卷(上等/地一)
　　　宣德牋本墨畫款書云大癡畫格超凡俗咫尺
　　　山河千里遥只有髙人趙榮禄賞伊幽意近清
　　　標戊寅臘月望前三日剪燈戲墨請正穉佳先
　　　生海宇王翬下有石谷王翬之印二印前有上
　　　下千年一印卷首有宋氏穉佳書畫庫記一印
　　　卷髙四寸三分廣八尺六寸
　　　王翬鶴林清賞圖一卷(上等/地二)
　　　宣德鏡光牋本墨畫款識云丹邱寫霜柯修竹
　　　雲西補坡石流泉合成一卷題詠甚夥藝林傳
　　　為佳話九龍山人王孟端亦有臨本余都寓目
　　　惜後不獲再見俯仰之間已成往事追憶效顰
　　　恐于古人未有入處癸未春仲海虞王翬下有
　　　王翬之印耕烟散人二印前有西爽一印卷首
　　　有蔡氏收藏寶軸時開心一灑二印卷末有魏
　　　公真賞一印卷髙八寸五分廣一丈
　　　楊晉溪山深秀圖一卷(上等/元一)
　　　宣德牋本著色畫款識云戊寅春正月倣趙文
　　　敏溪山深秀圖海虞楊晉下有楊晉之印虞山
　　　野鶴二印前有滄州草堂一印卷首有宋氏穉
　　　佳書畫庫記一印卷髙五寸二分廣六尺一寸
　　　六分
　　　沈宗敬江山無盡圖一卷(上等/黄一)
　　　宣德牋本墨畫款云(臣/)沈宗敬恭寫下有臣字
　　　沈宗敬二印卷首隸書署江山無盡圖五字卷
　　　髙一尺一寸一分廣二丈七寸八分
　　　慎郡王允禧江山勝覽圖一卷(上等/宇一)
　　　宣德鏡光牋本著色畫款云(臣/)允禧恭製下有
　　　允禧一印卷首署江山勝覽四字卷髙四寸三
　　　分廣三尺三寸五分
　　　畫院繪萬夀圖二卷(上等/宙一)
　　　素絹本著色畫分上下二卷上卷凡三十一段
　　　下卷凡十九段每段小楷標記每卷末款識云
　　　康熙五十六年春正月(臣/)冷枚徐玫顧天駿金
　　　昆鄒文玉金永熙李和佘熙璋樊珍劉餘慶楚
　　　恒賀銓賀永治徐名世奉
勅恭畫下有(臣/)冷枚敬事後食二印每卷隔水前别幅
　　　楷書萬夀圖記各一篇上卷記文前又識云
皇上御極五十二年
德深仁厚久道化洽三月十有八日恭遇
六旬萬夀自畿輔各省以至遐陬僻壤莫不衢歌巷舞
　　　擊壤呼嵩時京師九門内外張樂然燈建立錦
　　　坊綵亭層樓寳榭雲霞瑰麗金碧輝煌萬狀千
　　　名莫能殫述百官黎庶各省耆民捧觴候
駕填街溢巷琳宇珠宫鐘鼔迭宣火樹銀花笙歌互起
　　　祝嘏之盛曠古未有于是依
輦路經行之處繪為圖畫自
　　神武門至西直門為上卷自西直門外至
　暢春園為下卷依圖之次第為記二詳載臣民慶祝
　　　之所各書于卷首卷俱髙二尺二分上卷廣十
　　　三大五寸下卷廣十三丈七尺三寸
　　畫卷次等
　　　黄鼎漁父圖一卷(次等/天一)
　　　素牋本墨畫分段書漁父詞六章卷首篆書署
　　　漁父圖三字又書柳宗元漁父詞序欵識云康
　　　熙乙未五月朔日獨往客黄鼎製并書于研花
　　　軒之竹風窓下
　　　蔣廷錫畫蘭一卷(次等/地一)
　　　素絹本墨畫款署蔣廷錫
　　　蔣廷錫梅花一卷(次等/地二)
　　　素絹本著色畫款云(臣/)蔣廷錫恭畫卷前
聖祖仁皇帝御題云瓊枝遺玉骨粉蕋趂冰姿香透芙
　　　蓉帳詩成度御墀咏梅下有康熙稽古右文二
　　　璽前有佩文齋一璽
　　　蔣廷錫蔬果一卷(次等/地三)
　　　素絹本著色畫款云倣北宋人筆意蔣廷錫
　　　勵宗萬天中獻瑞圖一卷(次等/无一)
　　　素絹本著色畫款云天中獻瑞圖(臣/)勵宗萬恭
　　　畫
　　　勵宗萬蓬池競渡圖一卷(次等/元二)
　　　素絹本著色畫款云蓬池競渡圖(臣/)勵宗萬恭
　　　畫
　　　朱倫瀚仙嶺松風圖一卷(次等/黄一)
　　　素絹本著色指畫款云(臣/)朱倫瀚指頭恭畫
　　　朱倫瀚晴江翠嶂圖一卷(次等/黄二)
　　　素絹本著色指畫款云(臣/)朱倫瀚指頭恭畫
　　　朱倫瀚雨中春樹圖一卷(次等/黄三)
　　　素絹本著色指畫款云(臣/)朱倫瀚指頭恭畫
　　　唐岱山水一卷(次等/宇一)
　　　素絹本著色畫款識云乾隆四年春日(臣/)唐岱
　　　恭畫
　　　唐岱倣黄公望浮嵐暖翠圖一卷(次等/宇二)
　　　素絹本著色畫款識云浮嵐暖翠乾隆六年寒
　　　露仿黄公望(臣/)唐岱恭畫
　　　唐岱倣關仝翠嶺丹楓圖一卷(次等/宇三)
　　　素絹本著色畫款識云翠嶺丹楓乾隆六年秋
　　　分倣闗仝(臣/)唐岱恭畫
　　　唐岱溪山雪霽圖一卷(次等/宇四)
　　　素絹本墨畫款云溪山雪霽仿闗仝(臣/)唐岱恭
　　　畫上方梁詩正書
　御題詩云薰風釀暑吹楹欄黄沈緑浮堆冰盤揮扇
　　　那能却炎氣淋漓梅潤蒸齊紈忽展溪山雪霽
　　　圖文筵六月三冬寒玉屏瓊樹數千里中有村
　　　舍非人間凍峽挂珠流不得魚磯仿彿富春灘
　　　唐岱筆法老尤勁鼻祖摩詰追范寛試供病渇
　　　人清覽何須熱惱愁長安乾隆壬戌夏日御題
　　　(臣/)梁詩正敬書
　　　余省羣魚戲荇圖一卷(次等/宙一)
　　　素絹本著色畫款識云乾隆七年春(臣/)余省奉
　勅恭臨劉寀筆卷前梁詩正書
　御題詩云𣺌𣺌水雲鄉文鱗樂趣長唼波隨所適戲
　　　荇忽相忘儘可供渲染何須避釣綱曠觀託雲
　　　漢逸興在濠梁乾隆壬戌夏六月御題(臣/)梁詩
　　　正敬書
　　　余省仿林椿梅花一卷(次等/宙三)
　　　素絹本著色畫款識云乾隆七年四月(臣/)余省
　　　奉
　勅恭仿林椿筆分段梁詩正書
　御題詩四首詩云松竹參差處韶華醖釀中羅浮雙
　　　翠羽先解占春風如知春信至日日報春來遥
　　　指能消渇殘英已貼苔閒却平陽筆幽林借一
　　　枝仿彿金衣鳥含桃欲嚥時五月熟梅雨三巴
　　　浣翠溪無言類桃李消得也成蹊乾隆壬戌夏
　　　五御題(臣/)梁詩正敬書
　　　余省仿劉永年茶竹雀兎一卷(次等/宙三)
　　　素絹本著色畫款識云乾隆七年春(臣/)余省奉
　勅恭臨劉永年筆
　　　張雨森摹燕文貴江干雪霽圖一卷(次等/洪一)
　　　素絹本著色畫款識云燕文貴江干雪霽圖(臣/)
　　　張雨森恭畫
　　　列朝人
　　書畫合卷上等
　　　宋趙伯駒桃源圖一卷(上等/天一)
　　　素絹本著色畫款署伯駒(字缺/其半)幅前有秋碧吳
　　　新宇珍藏印二印又一印漫漶不可識又之印
　　　永元半印二又半印二不可識幅後有武林錢
　　　子玉章鑒賞圖書季永昌印韓逢禧印汝明父
　　　羣雅齋書畫記藍瑛之印諸印又一印漫漶不
　　　可識又半印二存松雲二字後押縫有冶溪漁
　　　𨼆一印後别幅行楷書陶潛桃花源記無欵(按/係)
　　　(宋髙/宗□)下一印漫漶不可識幅前有梁清標印藍
　　　瑛之印二印幅後有武林錢子玉章鑒賞圖書
　　　韓逢禧印吳希元印子孫寳之諸印又吳新宇
　　　半印前隔水有蒼巖子梁清標玉立氏印章觀
　　　其大畧二印後隔水有梁清標印觀其大畧二
　　　印拖尾有蒼巖子蕉林鑒定二印畫幅髙一尺
　　　九分廣一丈四尺九寸五分書幅廣二尺二寸
　　　髙同畫卷前
　御題詩云漁父重來舊路迷桃花片片水澌澌詎知
　　　洞口維舟際已與人間作話題桑柘隂蒙雞犬
　　　墅雲山春靄鈔鑼谿南陽劉子胡為者却向丹
　　　臺問玉梯乾隆己未春日御題下有乾隆宸翰
　　　叢雲二璽引首
　御題武林春色四大字款云乾隆御筆上鈐乾隆御
　　　筆一璽
　御筆題籖籖上有乾隆宸翰一璽
　　　宋馬和之三頌圖一卷(上等/地一)
　　　素絹本著色畫款署和之每段宋髙宗書本詩
　　　駉有駜閟宫那烈祖𤣥鳥長發殷武八篇每段
　　　署篇名書畫相間凡八段卷前有蕉林梁氏書
　　　畫之印雅尚齋古杭瑞南髙氏賞鑑北平孫氏
　　　諸印卷末有趙子昂氏蕉林梁氏書畫之印北
　　　平孫氏髙氏珍賞諸印前後押縫有棠村三印
　　　蕉林祕玩一印後隔水有蕉林半印卷髙八寸
　　　一分廣二丈六寸
　御筆題籖籖上有乾隆宸翰一璽
　　　元王䝉多寳塔院圖一卷(上等/元一)
　　　宋箋本著色畫篆書款識云為叔良太史補寫
　　　唐千佛寺多寳塔院圖黄鶴山人王蒙製于玉
　　　鱗塢後有王蒙印叔明二印幅前有史鼎玉印
　　　宜爾子孫二印卷後有史鼎玉印爾鉉清容齋
　　　圖書記三印别幅素箋烏絲闌本掲傒斯楷書
　　　唐千佛寺多寳塔院楚金禪師碑文款識云吾
　　　郡邃菴程太史髙才博學淹貫五車而又旁通
　　　三教精心釋典楚金禪師者係唐千佛寺開山
　　　真法王之龍象為䆳菴太史上世之族裔兹文
　　　乃紫閣山草堂寺沙門飛錫撰翰林學士吳通
　　　微書碑石傳世已久不無有剥蝕之慮太史乃
　　　徵子手録之又丐黄鶴山樵為之圖演而成卷
　　　以冀永傳噫太史之重宗教敦本誼可謂至矣
　　　既書而并為識之集賢學士掲傒斯記下有掲
　　　傒斯印一印幅前有史鼎玉印平生真賞二印
　　　幅後有史鼎玉印爾鉉二印拖尾趙孟頫跋云
　　　余甥叔明畫學無不從唐宋名賢發源者若其
　　　山水人物草樹烟雲烘鎖一一仿李昇止皴法
　　　為稍異耳此圖為叔良太史補寫千佛寺多寳
　　　塔院景落筆精微深林石潤又頼右丞筆意足
　　　稱用意之作堪傳不朽子昻又伊瓚跋云筆精
　　　墨妙王右軍澄懐卧逰宗少文叔明絶力能扛
　　　鼎五百年來無此君瓚寄叔明句也今觀所圖
　　　多寳塔院卷其筆墨之妙具見于詩中矣至正
　　　四年夏五月與惟允陳君良夫徐君啜茗觀于
　　　清閟閣因記廿八日倪瓚又張雨跋云觀叔明
　　　此圖精細不減王右丞韻致仍得董北苑兼此
　　　二妙足垂千古更得掲文安公書以副之允稱
　　　名玩張雨識又董其昌跋云叔明畫為元季四
　　　大家之冠筆墨秀潤得董巨嫡脈此卷精細雅
　　　逸則又入右丞之室矣當為其平生甲觀庚申
　　　八月其昌鑒定畫幅髙八寸三分廣五尺三寸
　　　二分書幅髙八寸四分廣二尺五寸六分
　　書畫合卷次等
　　　明唐寅王寵書畫合璧一卷(次等/天一)
　　　素牋本唐寅著色畫末幅款識云正德癸酉暮
　　　春寫唐寅王寵書山居篇末幅欵云雅宜山人
　　　王寵書于石湖精舍書畫相間各十幅後隔水
　　　有吳來紱跋一拖尾有盧襄吳奕文彭諸跋
　　國朝人
　　書畫合卷上等
　　　張照書豳風周鯤繪圖一卷(上等/天一)
　　　凡二幅前幅宣德箋本行楷書豳詩全篇款云
　　　(臣/)張照敬書下有(臣/)張照心正筆正二印後幅
　　　素絹本著色畫詩圖款云(臣/)周鯤恭畫下有周
　　　鯤聨印卷髙六寸二分廣二尺八寸八分二幅
　　　同
　
　
　
　
　
　
　
　
　
　
　
石渠寳笈卷六
欽定四庫全書
石渠寶笈卷七目録
　　　貯
　　乾清宫七
　　　列朝人書畫
　　書軸上等
　　　宋朱子書題懸崖水詩
　　　元趙孟頫書七言律詩
　　　元趙孟頫書七言律詩
　　　元趙孟頫書七言律詩
　　　元趙孟頫書師説
　　　元張雨書七言律詩
　　　明董其昌書飲中八仙歌
　　　明董其昌臨顔真卿書
　　　明董其昌節書月賦
　　　明董其昌書周美成詞
　　書軸次等
　　　宋蘇軾書滿庭芳詞
　　　元趙孟頫書五言律詩
　　　元趙孟頫臨帖
　　　元趙孟頫書太極圖説
　　　明祝允明書仰山堂銘
　　　明文徴明書七言律詩
　　　明文徴明書七言絶句
　　　明董其昌書李白宫詞
　　　明董其昌書五言絶句
　　　明董其昌書五言絶句
　　　明董其昌書七言絶句
　　　明董其昌書七言絶句
　　　明董其昌書七言絶句
　　國朝人書畫
　　書軸上等
　　　沈荃臨米芾書
　　　張英書七言律詩
　　　陳奕禧書七言絶句
　　　張照臨董其昌書栁公權蘭亭詩帖
　　　陳邦彦書盛京賦
　　書軸次等
　　　劉若宰書墨菊詩
　　　沈荃臨顔真卿書
　
　
　
　
　
　
　
石渠寶笈卷七目録
欽定四庫全書
石渠寶笈卷七
　　貯
　乾清宫七
　　　列朝人
　　書軸上等
　　　宋朱子書題懸崖水詩一軸(上等/天一)
　　　素牋本行草書後署右懸崖水四字下有晦翁
　　　朱熹之印二印右方上半印不可識軸髙三尺
　　　九寸廣九寸
　　　元趙孟頫書七言律詩一軸(上等/地一)
　　　素絹本行書款署子昻下有趙氏子昂一印軸
　　　髙三尺三寸八分廣九寸八分
　　　元趙孟頫書七言律詩一軸(上等/地二)
　　　素絹本行書款署松雪道人下有趙氏子昻一
　　　印軸髙五尺四寸九分廣一尺六寸七分
　　　元趙孟頫書七言律詩一軸(上等/地三)
　　　素絹本行書款云翰林趙孟頫子昻筆下有趙
　　　氏子昻一印軸髙四尺六寸廣一尺六寸一分
　　　元趙孟頫書師説一軸(上等/地四)
　　　素絹本行楷書款識云至大丙午二月廿五日
　　　胡汲仲提舉學士持東絹乞書于余汲仲與余
　　　為契友情意有在故連書四軸不自知其倦也
　　　吳興趙孟頫下有松雪齋趙氏書印二印右方
　　　下有趙字一印幅中有墨妙連印軸髙五尺六
　　　寸二分廣一尺七寸二分
　　　元張雨書七言律詩一軸(上等/元一)
　　　宋箋本行楷書款識云暮春望日適書此而雲
　　　林攜酒澗阿喜劇因記之耳張雨下有張雨私
　　　印句曲外史二印右方上有貞居一印押縫有
　　　阿爾喜普之印東平二印右邊幅有也園索氏
　　　收藏書畫一印軸髙三尺二寸一分廣九寸三
　　　分
　　　明董其昌書飲中八仙歌一軸(上等/黄一)
　　　灑金粉箋本行書款識云賀監一見太白稱為
　　　謫仙人觀其鑑湖一曲何減東門二疎明皇首
　　　唱寵行千載盛事後世及有皓首戀闕黜逐方
　　　去者仙凡之隔如弱水三千里矣飲中八仙以
　　　知章為冠以此其昌乙丑五月望書下有宗伯
　　　學士董氏元宰二印又晴嵐珍藏印一軸髙四
　　　尺六寸八分廣一尺一寸五分
　　　明董其昌臨顔真卿書一軸(上等/黄二)
　　　素箋本節臨送劉太冲序六句款識云臨顔魯
　　　公其昌下有宗伯學士董𤣥宰二印軸髙二尺
　　　八寸一分廣一尺三分
　　　明董其昌節書月賦一軸(上等/黄三)
　　　素牋本楷書月賦四句款識云為彦采詞文書
　　　其昌下有董其昌印大宗伯印二印軸髙三尺
　　　一寸六分廣一尺九分
　　　明董其昌書周美成詞一軸(上等/黄四)
　　　宣徳箋烏絲闌本楷書款識云周美成夏景隔
　　　浦蓮詞壬申仲夏之望其昌下有宗伯學士董
　　　氏元宰二印又孫耆珍藏一印軸髙二尺六寸
　　　八分廣一尺三寸三分
　　書軸次等
　　　宋蘓軾書滿庭芳詞一軸(次等/天一)
　　　素絹本大楷書款識云調中吕滿庭芳元祐六
　　　年十月二日眉山蘓軾書邊幅有匪懈堂䟦一
　　　又張英勵杜訥胡㑹恩史䕫顧藻孫岳頒張廷
　　　瓚陸肯堂强國忠葉長芷諸䟦
　　　元趙孟頫書五言律詩一軸(次等/地一)
　　　素絹本行書款署子昻
　　　元趙孟頫臨帖一軸(次等/地二)
　　　素牋本臨王羲之隔日帖款識云至大二年九
　　　月廿五日子昻臨於松雪齋
　　　元趙孟頫書太極圖説一軸(次等/地三)
　　　素絹本凡二幅上幅圓光繪圖下幅書太極圖
　　　說款識云延祐二年四月廿五日後學趙孟頫
　　　書
　　　明祝允明書仰山堂銘一軸(次等/元一)
　　　素牋本楷書款識云𢎞治十三年八月旣望鄉
　　　貢進士長洲祝允明著前署仰山堂銘四字
　　　明文徵明書七言律詩一軸(次等/黄一)
　　　素箋本行楷大書款署徵明
　　　明文徵明書七言絶句一軸(次等/黄二)
　　　素牋本行書款署徵明
　　　明董其昌書李白宫詞一軸(次等/宇一)
　　　素絹本行書款署董其昌
　　　明董其昌書五言絶句一軸(次等/宇二)
　　　素綾本行書款云其昌書
　　　明董其昌書五言絶句一軸(次等/宇三)
　　　素綾本行書款云董其昌書
　　　明董其昌書七言絶句一軸(次等/宇四)
　　　素綾本行書款署董其昌
　　　明董其昌書七言絶句一軸(次等/宇五)
　　　素綾本行書款署其昌
　　　明董其昌書七言絶句一軸(次等/宇六)
　　　素綾本行書款署董其昌
　　國朝人
　　書等上軸
　　　沈荃臨米芾書一軸(上等/天一)
　　　素箋本行書臨苕溪詩一首款識云辛酉夏五
　　　沈荃下有沈荃之印掌詹宗伯學士二印右方
　　　上有承恩堂一印軸髙八尺一寸九分廣三尺
　　　四寸五分
　　　張英書七言律詩一軸(上等/地一)
　　　素綾本行楷書款云翰林院掌院學士(臣/)張英
　　　軸髙五尺五寸二分廣一尺六寸五分
　　　陳奕禧書七言截句一軸(上等/元一)
　　　素綾本行書款署奕禧下有陳奕禧印六謙二
　　　印右方上有御賜日巖一印軸髙四尺二寸二
　　　分廣一尺四寸五分
　　　張照臨董其昌書柳公權蘭亭詩帖一軸(上等/黄一)
　　　灑金箋烏絲闌本行書款云張照謹臨下有張
　　　照瀛海仙班法華庵三印軸髙三尺五寸九分
　　　廣一尺七寸八分
　　　陳邦彦書盛京賦一軸(上等/宇一)
　　　素絹烏絲闌本小楷書
　御製盛京賦款云(臣/)陳邦彦敬書下有(臣/)邦彦學書
　　　二印軸髙三尺二分廣一尺四寸三分
　　書軸次等
　　　劉若宰書墨菊詩一軸(次等/天一)
　　　素綾本行草書款署劉若宰
　　　沈荃臨顔真卿書一軸(次等/地一)
　　　素綾本臨送劉太冲序款云臨顔平原沈荃
　
　
　
　
　
　
　
　
　
　
　
　
石渠寶笈卷七
欽定四庫全書
石渠寶笈卷八目録
　　　貯
　　乾清宫八
　　　列朝人書畫
　　畫軸上等
　　　宋易元吉池塘清景圖
　　　宋崔慤槲鳩圖
　　　宋林椿花竹草蟲
　　　宋米芾雲山
　　　宋李唐寒谷先春圖
　　　宋蘇漢臣鎻諫圖
　　　宋劉松年東山絲竹圖
　　　宋馬逺嵗寒三友圖
　　　宋吕健翎毛
　　　元趙孟頫夏木垂隂圖
　　　元趙孟頫踈林秀石圖
　　　元管道昇畫竹
　　　元錢選雞冠
　　　元錢選茶竹山雞圖
　　　元陳琳筍竹乳雀圖
　　　元柯九思古木新篁圖
　　　元柯九思修篁樹石
　　　元王淵花烏
　　　元王淵古木鳴禽圖
　　　元王淵山叢野雉圖
　　　元唐棣疎林策蹇圖
　　　元唐棣松隂垂釣圖
　　　元唐棣山水
　　　元五蒙臨平秋早圖
　　　元王蒙松林書屋圖
　　　元倪瓚松亭山色圖
　　　元倪瓚南渚春晚圖
　　　元倪瓚溪亭山色圖
　　　元倪瓚林石小景
　　　元倪瓚古石脩篁圖
　　　元倪瓚溪山亭子
　　　元倪瓚秋林野興圖
　　　元吳鎮赤壁圖
　　　元吳鎮秋江濯足圖
　　　元盛懋山莊對奕圖
　　　元曹知白松溪蕭寺圖
　　　元陸廣古木幽篁圖
　　　元王元中古木幽篁圖
　　　元馬文璧仿董源秋山圖
　　　明宣宗秋獵圖
　　　明宣宗三元圖
　　　明宣宗春曉捕魚圖
　　　明宣宗烟波捕魚圖
　　　明宣宗蘆鴈
　　　明宣宗蘆鴈
　　　明宣宗蘆鴈
　　　明宣宗蘆鴈
　　　明宣宗蘆鴈
　　　明王紱溪山漁隱圖
　　　明王紱梧亭小景
　　　明夏㫤龍角竹
　　　明邊景昭雙喜圖
　　　明沈周松風白石圖
　　　明沈周慈竹圖
　　　明沈周仿倪瓚喬柯亭子
　　　明沈周牡丹
　　　明沈周溪南訪隠圖
　　　明唐寅梨花冩生
　　　明唐寅虬松雪瀑圖
　　　明唐寅春遊圖
　　　明唐寅乘鸞圖
　　　明唐寅折梅仕女圖
　　　明仇英聽泉圖
　　　明仇英水仙蠟梅
　　　明仇英臨崔白竹鳩圖
　　　明文徴明飛瀑松聲圖
　　　明文徴明松坡高士圖
　　　明文徴明臨流樹䕃圖
　　　明文徴明玉蘭
　　　明文徴明落木寒泉圖
　　　明文徴明茒亭清話圖
　　　明文徴明買魚沽酒圖
　　　明文徴明絶壑鳴琴圖
　　　明陳淳葵菊
　　　明董其昌巫山雨意圖
　　　明董其昌仿黄公望筆意
　　　明董其昌雲岫
　　　明杜霖高冠柱石圖
　　　明顧懿德山水
　　　明王時敏層巒秋霽圖
　　畫軸次等
　　　唐王維林峰積雪圖
　　　唐王維闗山行旅圖
　　　宋徽宗通臂摘果圖
　　　宋李成寒林積雪圖
　　　宋董源烟浮逺岫圖
　　　宋黄居寀山水并冩生
　　　宋翟院深谿山霽雪圖
　　　宋郭熙秋山紅樹圖
　　　宋郭熙雙松泉石圖
　　　宋王詵三白圖
　　　宋戴琬太平時樂鳥
　　　宋蘇漢臣毛女圖
　　　元趙孟頫百駿圖
　　　元錢選冩生
　　　元錢選折枝桃花
　　　元黄公望浮嵐暖翠圖
　　　元王蒙長夏幽居圖
　　　元倪瓚山水
　　　元倪瓚荆溪書屋圖
　　　元倪瓚浦城春色圖
　　　元倪瓚樹石小景
　　　元盛懋漁樵圖
　　　明宣宗獅子圖
　　　明宣宗黑猿圖
　　　明宣宗觀梅詩思圖
　　　明夏㫤淇園春雨圖
　　　明邊景昭花鳥
　　　明邊景昭錦桃山雉圖
　　　明商喜栁隂散牧圖
　　　明温良百蝶圖
　　　明林良秋塘雙鴈圖
　　　明林郊蘆鴈
　　　明戴進海屋鶴算圖
　　　明戴進前赤壁圖
　　　明張路蟠桃九熟圖
　　　明沈周江亭待月圖
　　　明吕紀茶梅竹雀
　　　明吕紀花卉
　　　明吕紀雪栁寒兔圖
　　　明吕紀蘆洲秋雁圖
　　　明吕紀雪栁魚鷹圖
　　　明吕紀荻浦雁來圖
　　　明唐寅秋亭逺岫圖
　　　明仇英松亭放鶴圖
　　　明仇英蘭亭㑹圖
　　　明文徴明楓林詩意圖
　　　明文徴明古樹竒石圖
　　　明謝時臣湖山春曉圖
　　　明陳子和蘆雁
　　　明王偕蓮鷺芙蓉圖
　　　明周之冕梅花
　　　明董其昌秋山圖
　　　明董其昌秋山書屋圖
　　　明董其昌春景山水
　　　明項聖謨聽泉圖
　　　明鄭文林採芝圖
　　　明薛素素畫蘭
欽定四庫全書
石渠寶笈卷八
　　貯
　乾清宫八
　　　列朝人
　　畫軸上等
　　　宋易元吉池塘清景圖一軸(上等/天一)
　　　素箋本著色畫款署元吉軸髙二尺四寸五分
　　　廣三尺二分
　　　宋崔慤槲鳩圖一軸(上等/地一)
　　　素絹本著色畫𨽻書款識云崔慤熙寧三年畫
　　　上方有晉國奎章一印右方上一印漫漶不可
　　　識下有商邱宋犖審定真跡一印左方上有晉
　　　府書畫之印敬徳堂圖書印二印下有清和珍
　　　玩乾坤清秘二印軸髙四尺四寸廣一尺七寸
　　　五分詩塘
　御筆題俊逸二大字有乾隆御筆之寶一璽
　御筆題籖籖上有乾隆宸翰一璽
　　　宋林椿花竹草蟲圖一軸(上等/元一)
　　　素絹本著色畫款云林椿寫畫右方上有晉國
　　　奎章一印左方上有晉府書畫之印敬徳堂圖
　　　書印二印下有清和珍玩乾坤清秘二印軸髙
　　　三尺五寸七分廣一尺七寸四分
　御筆題籖籖上有乾隆宸翰一璽
　　　宋米芾雲山圖一軸(上等/黄一)
　　　素絹本著色畫款識云元符元年夏襄陽漫仕
　　　米芾下有米芾之印一印左方下一印漫漶不
　　　可識下方張照奉
　勅識云米黻自叙云山水古今相師少有出塵格者
　　　因信筆作之多烟雲揜映樹石不取細意似便
　　　已知音求者只作三尺横掛三尺軸更不作大
　　　圖無一筆李成闗同俗氣黻天資髙邁趣尚竒
　　　古又流寓金焦北固間久江山神秀盪其胸腑
　　　故能以筆花墨雨賦無聲之詩千品萬狀與造
　　　物爭巧自黻創格子友仁紹之横絶千古後賢
　　　仿效終無有入室得髄者葢蒼茫中有分疏雄
　　　渾中具秀潤蕭灑中逾濃郁兩頭並到中邊俱
　　　甜曠代竒作也鄧椿云元章字札流傳四方獨
　　　于丹青誠為罕見南宋時已然况今又閱六七
　　　百年耶乾隆八年閏四月初九日
　賜觀此幅並
　勅題記神悚心幸筆舌罔措(臣/)張照敬識左方下一
　　　印漫漶不可識軸髙一尺五寸四分廣一尺一
　　　寸五分
　　　宋李唐寒谷先春圖一軸(上等/宇一)
　　　素絹本著色畫款脱軸髙九尺八寸五分廣八
　　　尺八寸五分
　　　宋蘓漢(臣/)鎖諫圖一軸(上等/宙一)
　　　素絹本著色畫款識云戊辰蘓漢臣畫下有復
　　　父氏一印軸髙三尺二分廣一尺六寸六分
　　　宋劉松年東山絲竹圖一軸(上等/洪一)
　　　素絹本著色畫款云劉松年畫右方上有晉國
　　　奎章一印下有司印半印左方上有晉府書畫
　　　之印敬悳堂圖書印清和珍玩乾坤清秘諸印
　　　下一印漫漶不可識右邊幅有蒼巖子蕉林居
　　　士二印軸髙一尺六寸八分廣一尺七寸七分
　　　宋馬逺嵗寒三友圖一軸(上等/荒一)
　　　素絹本著色畫款署(臣/)馬逺左方上有題句云
　　　絳蕋多妍麗春風艷筆端若無枝上雪幾作杏
　　　花看未署款右方下有梅澗錢塘朱氏二印又
　　　司印半印軸髙六尺三分廣三尺三寸
　　　宋吕健翎毛一軸(上等/日一)
　　　素牋本著色畫𨽻書款署吕健下有吕健之印
　　　吕氏六陽二印軸髙九尺九寸五分廣三尺六
　　　分
　　　元趙孟頫夏木垂隂圖一軸(上等/月一)
　　　宋箋本墨畫款識云至大三年六月卄五日作
　　　夏木垂隂圖子昻下有趙子昻氏松雪齋二印
　　　軸髙四尺五寸八分廣一尺八寸四分
　　　元趙孟頫疎林秀石圖一軸(上等/月二)
　　　素牋本墨畫款署子昻下有趙氏子昻一印右
　　　方上王行題云玉署當年雅度苕川晚日髙居
　　　每向詩中見畫今於畫裏觀書姑蘓王行左方
　　　上柯九思題云水晶宫裏人如玉牕瞰鷗波可
　　　釣魚秀色疎林秋色滿時將健筆試行書丹邱
　　　柯九思題又危素題云叢篁偏映寒雲色古石
　　　猶凝翠蘚痕曾是碧瀾堂上月獨臨苕水憶王
　　　孫臨川危素題右方上有鍊雪一印下有晴嵐
　　　珍藏式古堂書畫印石民瞻印諸印左方下有
　　　鍊雪鑒定卞令之鑒定諸印又一印漫漶存小
　　　字可辨軸髙二尺一寸四分廣一尺三寸
　　　元管道昇畫竹一軸(上等/盈一)
　　　素綾本墨畫款題云步搖鳴向水晶宫修竹千
　　　竿兩袖風濃墨飽濡兼縦筆不知遺滴茜裙紅
　　　仲姬戯筆下有管氏仲姬魏國夫人趙管二印
　　　後虞集𨽻書題云魏公書畫工夫人巧書畫睠
　　　兹庭上竹雙雙玉相亞道園虞集又宋克題云
　　　水精宫製姓名香野竹蕭蕭帶夕陽錦繡似霞
　　　人似玉柔荑輕握綵毫長東吳宋克右方下有
　　　男趙奕百拜觀六字下有藏真一印左方下有
　　　柳莊一印軸髙四尺九寸六分廣一尺七寸
　　　元錢選鷄冠一軸(上等/昃一)
　　　素牋本著色畫款題云紫冠金鈿覆千層赤玉
　　　丹砂血染腥雨餘似鬭還無力風動如鳴只少
　　　聲錢選下有舜舉印章一印右方下有燮五珍
　　　藏一印軸髙一尺八寸四分廣九寸四分
　　　元錢選茶竹山雞一軸(上等/昃二)
　　　素絹本著色畫款云吳興錢選畫下有舜舉一
　　　印軸髙三尺四寸三分廣一尺五寸八分
　御筆題籖籖上有乾隆宸翰一璽
　　　元陳琳筍竹乳雀圖一軸(上等/辰一)
　　　素絹本著色畫無款姓名見䟦中左方上趙孟
　　　頫識云仲美作筍竹乳雀圖落筆便有生意近
　　　之畫者莫能及也子昻軸髙三尺五寸三分廣
　　　一尺七寸六分
　　　元柯九思古木新篁圖(上等/宿一)
　　　素絹本墨畫𨽻書款識云至正辛邜春日丹邱
　　　柯九思上鈐敬仲一印上方王士㸃題云新篁
　　　添嫩葉古木長虬枝竒石無塵染悠然世外思
　　　東平王士㸃題又張羽題云修篁古木傲霜姿
　　　歳晩蕭森寄所思風月一庭人寂寂茗杯書卷
　　　自相宜潯陽張羽又徐憲題云苔封一竒石雲
　　　拂數琅玕風月蕭蕭地清隂生晝寒東海徐憲
　　　題左方下有陸氏子傳瓜涇耕讀人家二印軸
　　　髙一尺九寸五分廣九寸八分
　　　元柯九思修篁樹石一軸(上等/宿二)
　　　素絹本墨畫款識云至正癸邜菊月望日柯九
　　　思寫下有柯氏敬仲一印前有劉基題云蒼龍
　　　倒掛雲入地囘首郤攀雲上天夜深水散明月
　　　出化作修篁舞翠烟括蒼劉基軸髙四尺四寸
　　　廣三尺七寸二分
　　　元王淵花鳥一軸(上等/列一)
　　　宋箋本墨畫𨽻書款云若水王淵畫下有王淵
　　　之印澹軒居士二印上方陸繼善題云池上新
　　　花鏡裏粧韶華輝映彩鴛鴦風前湛露濛濛濕
　　　翠羽翻飛錦浪香陸繼善又吳瓘題云露翻霞
　　　堕亂香飛蓮女歌聲風外㣲妒殺鴛鴦花裏戲
　　　月明清影亦依依竹莊主人又宋旡題云文禽
　　　浮緑水唼荇共荷香花態如相訴憐儂情夢長
　　　宋无又甘立題云一枝出水本天然色映雙鴛
　　　更可憐好似採珠臨合浦凌波㣲步自仙仙甘
　　　立題又鄭元佑題云夜舒荷是若耶人香散鴛
　　　鴦共影身一段柔情看未足故教綺筆寫來真
　　　尚左生右方上有真賞一印下有耿嘉祚印潄
　　　六主人勤僖公後人珍秘宜爾子孫諸印左方
　　　上有丹誠一印下有琴書堂都尉耿信公書畫
　　　之章公字信公珍賞湛恩耿㑹侯鑑定書畫之
　　　章諸印軸髙三尺八寸七分廣一尺五寸五分
　　　元王淵古木鳴禽圖一軸(上等/列二)
　　　素絹本著色畫𨽻書款識云元統改元十二月
　　　朔為彦暉作古木鳴禽圖於願學齋中錢塘王
　　　若水識下有一印漫漶不可識軸髙四尺八寸
　　　廣三尺二寸二分
　　　元王淵山叢野雉圖一軸(上等/列三)
　　　素絹本墨畫𨽻書款云王淵畫左方上有蕉林
　　　書屋一印右方中有棠村審定蕉林玉立氏圖
　　　書二印軸髙四尺七寸六分廣一尺八寸七分
　　　元唐棣疎林䇿蹇圖一軸(上等/張一)
　　　素絹本墨畫款署子華右方上有咸熙之印一
　　　印又一印不可識下有李君實鑒定子孫永保
　　　二印又一印不可識左方上有耿昭忠信公氏
　　　一字在良别號長白山長收藏書畫印記一印
　　　下有東海徐元玉父李廷震珍藏二印軸髙三
　　　尺四寸九分廣一尺七寸詩塘
　御題云石泉咽危灘輕烟散林表新豐酒難沽寂寂
　　　空山曉風吹墊角巾斜月猶皎皛颯然風月懐
　　　豈慕長安道試問灞橋人新詩得多少御題下
　　　有乾隆宸翰陶冶性靈二璽
　御筆題籖籖上有乾隆宸翰一璽
　　　元唐棣松隂垂釣圖一軸(上等/張二)
　　　素牋本墨畫款云(缺/)唐棣子華作下有唐棣一
　　　印又審定真蹟(缺/)韓氏家藏二印左方下二印
　　　漫漶不可識軸髙一尺九寸五分廣九寸九分
　御筆題籖籖上有乾隆宸翰一璽
　　　元唐棣山水一軸(上等/張三)
　　　素牋本著色畫款題云青山不趂江流去數㸃
　　　翠收林際雨漁屋逺糢糊烟村半有無興酣飛
　　　醉墨秋與天争碧浄洗綺羅塵一巢棲亂雲詞
　　　寄菩薩蠻至正十年冬孟唐棣子華寫下有唐
　　　棣一印右方下有收藏書畫圖記半印軸髙一
　　　尺七寸四分廣一尺一寸
　　　元王蒙臨平秋早圖一軸(上等/寒一)
　　　宋箋本著色畫右方上篆書署臨平秋早四字
　　　款云黄鶴山中人王叔明為進之畫下有王叔
　　　明氏一印左方下有棠村審定蕉林二印軸髙
　　　四尺一寸七分廣一尺七寸四分左方上
　御題云楓丹松翠自天成不繫人間枯與榮無住相
　　　中藏住相何勞落葉賦秋聲乾隆庚申夏五題
　　　下有乾隆宸翰涵虚朗鑒二璽
　御筆題籖籖上有乾隆宸翰一璽
　　　元王蒙松林書屋圖一軸(上等/寒二)
　　　素牋本墨畫篆書款云黄鶴山樵畫下有王叔
　　　明一印右方下有衡貞一印軸髙一尺九寸七
　　　分廣七寸八分
　　　元倪瓚松亭山色一軸(上等/來一)
　　　素牋本墨畫款題云阿翁好讀閒居賦桃李春
　　　風滿庭户時與華陽道士行還鄰甫里先生住
　　　寶净僧居共齋粥已看富貴如風霧我來三宿
　　　夜連牀行路荆榛歳將暮壬子九月十九日為
　　　潘翁仲輝寫松亭山色圖并賦七言題右方瓚
　　　前有墨林一印後有項元汴印墨林秘玩二印
　　　下有墨林主人一印左方上有天籟閣一印下
　　　有梅壑檇李項子京家珍藏子孫世昌諸印詩
　　　塘右方沈周題云華屋不留留此圖秀色今來
　　　照書户夸父空將碧嶂移羽人仍在丹邱住非
　　　人玩物物玩人老墨重披眼迷霧門前桃李換
　　　春風只有青松自遲暮此圖實吾蘓貴㳺家物
　　　嘗目擊其人之愛䕶比珠玉人往物移今為淮
　　　陽趙文美所得文美號賞識其致重將愈扵前
　　　而保於久也雲林先生戲墨江東人家以有無
　　　為清俗此筆先生疎秀迭常然非丹青焙耀人
　　　人得而好之於此而好者非古雅士不可先生
　　　之道迨見溢於南而流於北矣文美特來求䟦
　　　因次先生韻為詩庸寓夫得失之歎云𢎞治甲
　　　子五月二日長洲沈周題前有退宻若水軒子
　　　京父印後有項墨林父秘笈之印墨林秘玩項
　　　子京家珍藏項叔子恒山梁清標玉立氏圖書
　　　諸印軸髙三尺六分廣一尺四寸五分詩塘左
　　　方
　御題云蒼松白石皆堪賦㸃筆秋光罨軒户我偶得
　　　之不忍捨彼草亭中曾少住何須更詠石田句
　　　世間得失空雲霧蕭齋一榻篆烟清牕外羲娥
　　　任晨暮款云用倪瓚元韻題下有乾隆宸翰務
　　　時敏二璽
　御筆題籖籖上有乾隆宸翰一璽
　　　元倪瓚南渚春晚圖一軸(上等/來二)
　　　素牋本墨畫款識云至正十二年暮冬將游吳
　　　松舟過甫里為元素翁留寓其處泊舟南渚忽
　　　然四改月元素翁之季子叔陽隠蹟為黄冠師
　　　頗以詩酒自放三月卄日賦詩見贈余輒次第
　　　其韻云誰道南湖來往少白雲明月自相過鶯
　　　啼寂寂看將晩花落紛紛稍覺多金陌谷(疑/衍)銅
　　　駝荆棘滿石魚酒艇醉顏酡日斜睡足衡門下
　　　更聴吳歈子夜歌是日適仲賢瞿君來訪親戚
　　　且徵余畫戲為寫此并題是詩畫上以贈吾叔
　　　明見之當共一笑也滄浪漫士倪瓚記是歳為
　　　十三年後楊維禎題云雨晴春水緑生波八柱
　　　樓船海上過隔屋白雲飛絮亂滿簾紅雨落花
　　　多書行仙客榴皮濕酒上美人花面酡醉提鐡
　　　龍吹小海停杯更索莫愁歌抱遺老人奉和滄
　　　浪漫士韻在水心雲景樓醉筆右方下有水東
　　　金李穉仙父桐孫堂家藏書畫之印一印左方
　　　中有汪丁立張照之印太原王遜之氏收藏圖
　　　書諸印軸髙三尺二寸八分廣一尺三寸八分
　　　元倪瓚溪亭山色圖一軸(上等/來三)
　　　素牋本墨畫款題云至正乙巳閏十月五日因
　　　瓊野上人以此紙來需畫旣為寫溪亭山色並
　　　書洪容齋所筆僧具圓復詩三首畫上贈之灘
　　　聲嘈嘈雜雨聲舍北舍南春山平拄杖穿花出
　　　門去五湖風浪白鷗輕(右送僧/)朝入羊腸暮鹿
　　　頭十三官驛是荆州具車秣馬曉將發寒燭燒
　　　殘語未休(右送翁士特/)一篇云燒燈過了客思
　　　家獨立衡門數暝鴉燕子未歸梅落盡小牕明
　　　月屬梨花又吳門僧惟茂住天台山一禪刹喜
　　　其旦暮見山作絶句曰四面峰巒翠入雲一溪
　　　流水潄山根老僧只恐山移去日午先教掩寺
　　　門甚有詩家風㫖而或者謂山若欲去豈容人
　　　掩住葢吳人癡獃習氣也其説可謂不知音净
　　　名庵主懶瓚書於蝸牛廬後孫大雅題識云雨
　　　中留緑浄軒友人髙彦舉出示所藏倪雲林山
　　　水並識僧詩復求余題余為兩詩以一效僧閉
　　　門留山之語一以歎雲林筆思之清且此詩此
　　　畫可見其人不可復得寧不興觀者之思而重
　　　彦舉之什襲云時洪武十五年歳壬戌中秋日
　　　江隂孫大雅書過雨山如罨畫明溪聲直到白
　　　雲亭雲遮不斷溪聲去流出平蕪兩岸青白髪
　　　雲林老畫師一生辛苦竟誰知何須更上峰頭
　　　望滿目清秋滿目詩上方有神品一印右方下
　　　有成子容若楞伽真賞二印左方下有成徳楞
　　　加山人容若書畫三印軸髙四尺八寸七分廣
　　　一尺七寸四分
　　　元倪瓚林石小景一軸(上等/來四)
　　　宋箋本墨畫款題云山郭幽居政向陽喬林古
　　　木鬱蒼蒼剡藤百幅誰能置為掃虬枝蔽日長
　　　荆蠻民題下有雲林子一印後鄭元祐題云雲
　　　林雨過踏春陽澗水濺濺老樹蒼不是硯㘭雲
　　　作陣疎篁空拂(脱一/字)簷長尚左生次韻又陳基
　　　題云邱崇崇兮下有流水樹森森兮匪櫟伊梓
　　　彼櫟滋兮且壽梓棄為薪兮與材何有造物孔
　　　仁兮將誰歸咎韋羌山人陳基又胡寧題云千
　　　年石上苔痕裂落日溪囘樹影深我亦江南樵
　　　隠者人間何處有雲林胡寧又陸繼善題云十
　　　年不鼓江湖檝木葉蕭蕭鬢影秋忽憶滿川風
　　　雨夕雲林㟁口獨維舟陸繼善又顧盟題云偶
　　　因滌硯寫從容㸃染那能似化工千載風流誰
　　　可擬令人猛憶米南宫甬東顧盟右方中有玉
　　　山人清森閣書畫記二印下有元朗鑒定二印
　　　左方中有李應禎印貞伯父二印右方上押縫
　　　有元賞齋一印左方下押縫有董𤣥宰一印右
　　　邊幅董其昌䟦云雲林畫以荆蠻民為第一前
　　　人品題有據蓋學董北苑唯見於此他幅無印
　　　款此尤異云董其昌題於戲鴻堂庚子四月之
　　　望軸髙二尺二寸廣一尺九分
　　　元倪瓚古石脩篁圖一軸(上等/來五)
　　　素牋本墨畫款署雲林生瓚上方有六言題句
　　　云朽株半承雨澤翠篠徒倚溪濵留伴山中黄
　　　石蕭然林下無人後署中山又錢惟善題云惟
　　　松也茂以貞惟竹也直以清惟石也静以寧君
　　　子有之是為歳寒之盟後署曲江又七言題句
　　　云古石離離野水濆疎篁幽木帶寒雲雲林畫
　　　裡藏書法要識先秦篆籀文後署冰玉堂牛馬
　　　走又右方中七言題句云懶瓚先生守太𤣥髙
　　　懷水墨寄雲箋山中化鶴尋仙後清閟無人繼尚
　　　賢徳署苕東生軸髙一尺八寸廣八寸有竒
　　　元倪瓚溪山亭子一軸(上等/來六)
　　　宋牋本墨畫款識云東海倪瓚畫溪山亭子贈
　　　孟佶文學歳乙未閏正月八日又自題云戲墨
　　　重看十七年闔閭樓閣蕩飛烟簡村蘭若風波
　　　外坐對湖山一惘然辛亥十一月九日復覽因
　　　題雲林子後王植題云故人揖别動經年雲樹
　　　雲山隔逺烟來看畫圖如夢裏焚香清對意悠
　　　然植與雲林髙士在儒林酌别今隔嵗矣謹用
　　　韻寫上海雲方丈一教之王植右方上有神品
　　　真賞二印下有珍秘宜爾子孫成徳姚𢎞道印
　　　朱氏義濟堂珍藏圖書古歙世家諸印左方上
　　　有丹誠一印下有琴書堂都尉耿信公書畫之
　　　章公字信公珍賞吳友鳯印清森閣書畫印何
　　　氏元朗成子容若楞伽真賞諸印又榆溪程因
　　　可半印軸髙三尺二寸九分廣一尺八分
　　　元倪瓚秋林野興圖一軸(上等/來七)
　　　素牋本墨畫款題云余旣與小山作秋林野興
　　　圖九月中小山攜以索題憶八月望日經鉏齋
　　　前木樨盛開因賦下韻今年自春徂秋無一日
　　　有好興味僅賦此一律錄於左方政喜秋生研
　　　席凉卷簾㣲露浄琴張林扉洞户發新興翠雨
　　　黄龍籠逺牀竹粉因風晴靡靡杉幢承月夜蒼
　　　蒼焚香底用添金鴨落蕋仍宜副枕囊己邜九
　　　月四日倪瓉又自識云今年歳在甲午冬十一
　　　月余旅泊甫里南渚陸益徳自吳松歸攜以相
　　　示葢藏于其友人黄君允中家余一時戲寫此
　　　圖距今十有五年矣對之悵然如隔世也瓚重
　　　題其左而還十九日右方上陸繼善題云晻藹
　　　生青暉空㝠照秋影遐眺修亭虚一覽心已領
　　　西泠陸繼善題右方下有澤漁一印詩塘吳寛
　　　題云經鉏堂前木樨黄何人晏坐聞天香迂翁
　　　胸中有清癖欲掃繁花歸枕囊秋林野興圖親
　　　寫百年流落燕都下市門不遇杜長垣殘墨誰
　　　將手重把𢎞治壬子臘月子開至京偶見此圖
　　　識其為雲林真筆也因購得之重加裱褫請予
　　　題其上葢此圖破闇已甚知好者少其亦可謂
　　　遭矣吳寛又王鏊題識云百年遺墨尚精神鑒
　　　賞還歸杜老真今日長垣傳法眼固知少嫩亦
　　　如人頃余讀東原遺藁其論雲林畫品云世率
　　　以其書辨真贋不知早嵗作尤少嫩如其人故
　　　余詩云然先生知畫之深者也王鏊軸髙二尺
　　　三寸五分廣二尺九分
　　　元吳鎮赤壁圖一軸(上等/署一)
　　　素牋本墨畫款識云至正二年春梅花道人畫
　　　下有梅花葊嘉興吳鎮仲圭書畫記二印右方
　　　下有心逺堂圖書一印左方下有廷綱一印軸
　　　髙三尺三寸八分廣一尺三寸九分
　　　元吳鎮秋江濯足圖一軸(上等/暑二)
　　　素牋本墨畫款題云古木垂蘿一老夫亂山蒼
　　　靄入看無不知多少城居者誰解秋溪濯足圖
　　　至正八年戊(缺/)九月梅道人戲墨下有梅花庵
　　　嘉興吳鎮仲圭書畫記二印軸髙三尺七寸八
　　　分廣一尺七寸一分
　御筆題籖籖上有乾隆宸翰一璽
　　　元盛懋山莊對奕圖一軸(上等/往一)
　　　素絹本著色畫款云武唐盛懋子昭畫下有一
　　　印漫漶不可識軸髙五尺二寸四分廣二尺六
　　　寸七分
　御筆題籖籖上有乾隆宸翰一璽
　　　元曹知白松溪蕭寺圖一軸(上等/秋一)
　　　素牋本墨畫篆書款署雲西二字下一印殘缺
　　　不可識左方下有彦敬氏古杭瑞南髙氏賞鑒
　　　二印軸髙一尺四寸五分廣一尺六分
　　　元陸廣古木幽篁圖一軸(上等/收一)
　　　素牋本墨畫右方上署古木幽篁四字款云天
　　　㳺生陸廣下有陸廣天㳺生二印左方上王士
　　　㸃題云兩岸青山烟霧生一天秋水暮潮平何
　　　時共載陸徵士重汎中流醉月明王士㸃題下
　　　有停雲一印軸髙一尺三寸一分廣九寸
　　　元王元中古木幽篁圖一軸(上等/冬一)
　　　素牋本墨畫款識云至元四年正月九日伯京
　　　攜此紙徵拙作為寫幽槎新篁以記嵗月京口
　　　王元中識下有元中游戲翰墨二印右方上邊
　　　武題云我今不樂憶王郎昔者同游翰墨場榻
　　　上每看遺跡在情随桞雪度春陽右本朝逸士
　　　王元中為余所寫二圖藏書閣乆矣至正甲申
　　　三月㑹蛟溪蔣氏館乙酉嵗三月余還勾吳則
　　　元中已赴玉樓召披圖泗下不忍觀覽甬東諸
　　　葛宗道嘗痛愛此畫遂持以贈仍賦詩於上併
　　　傳不朽也邊武題左方上李升題云鐡甕城中
　　　王處士興來信筆寫琅玕湘江日暮聞啼鳥枯
　　　木無枝不受寒濠梁李升下有張渥題云人稱
　　　京口王君子畫學西山李道人何處相從捉江
　　　月空留墨跡想精神渥右方上一印漫漶不可
　　　識下有蒼巖蕉林居士鍊雪人生一樂張晴嵐
　　　收藏印諸印又一印漫漶不可識左方下有鍊
　　　雪鑑定晴嵐居士宋道父霜鶴堂印諸印軸髙
　　　四尺三寸七分廣一尺七寸九分
　　　元馬元壁仿董源秋山一軸(上等/藏一)
　　　宋牋本著色畫款云倣北苑董公筆扶風馬文
　　　壁下有馬文璧一印左方下有陳琳印吳㑹詩
　　　畫印記二印軸髙一尺五寸八分廣一尺一寸
　　　一分
　　　明宣宗秋獵圖一軸(上等/閏一)
　　　宋牋本著色畫款識云宣徳二年九月御筆題
　　　寫賜太監金英上鈐廣運之寶一璽軸髙二尺
　　　一寸五分廣二尺三寸
　　　明宣宗三元圖一軸(上等/閏二)
　　　宋箋本墨畫款識云宣徳四年御筆戲寫上鈐
　　　廣運之寶一璽軸髙四尺六寸七分廣三尺四
　　　寸八分
　　　明宣宗春曉捕魚圖一軸(上等/閏三)
　　　宋箋本墨畫款識云宣徳戊申御筆戲寫春曉
　　　捕魚圖上鈐廣運之寶御府圖書二璽軸髙六
　　　尺六寸一分廣四尺三寸一分
　　　明宣宗烟波捕魚圖一軸(上等/閏四)
　　　素牋本墨畫款識云烟波捕魚宣徳戊申御筆
　　　上鈐廣運之寶一璽軸髙一尺七寸一分廣八
　　　寸四分
　　　明宣宗蘆雁一軸(上等/閏五)
　　　素牋本著色畫無款上方有宣徳御筆之寶一
　　　璽軸髙四尺九分廣二尺七分
　　　明宣宗蘆雁一軸(上等/閏六)
　　　宋牋本著色畫無款上方有宣徳御筆之寶一
　　　璽軸髙四尺七分廣二尺五分
　　　明宣宗蘆雁一軸(上等/閏七)
　　　宋箋本著色畫無款上方有宣徳御筆之寶一
　　　璽軸髙四尺九分廣二尺四分
　　　明宣宗蘆雁一軸(上等/閏八)
　　　素牋本著色畫無款上方有宣徳御筆之寶一
　　　璽軸髙四尺一寸二分廣二尺六分
　　　明宣宗蘆雁一軸(上等/閏九)
　　　宋箋本著色畫無款上方有復古殿寶一璽軸
　　　髙六尺二寸八分廣一尺九寸三分
　　　明王紱溪山漁隠圖一軸(上等/餘一)
　　　宋牋本墨畫款題云身世飄飄共白鷗生涯渾
　　　只在扁舟晚來移棹斜陽外一笛横吹十里秋
　　　王孟端下有孟端一印右方上蘓伯厚題云網
　　　得鮮魚送酒巵船頭醉把笛來吹晚風一曲江
　　　村樂吹到松灣月上時建安蘓伯厚又梁用行
　　　題云楓渚蒲汀罷釣時酒醒歸早醉歸遲滄浪
　　　原是漁家曲幾度閒將笛裏吹梁用行左方上
　　　錢仲益題云暝色起漁汀溪風水氣腥船頭持
　　　鐡笛吹與白鷗聴錫山錢仲益右方下有建陽
　　　圖書一印左方下有子安珍藏記一印軸髙三
　　　尺五寸五分廣一尺二寸三分有竒
　　　明王紱梧亭小景一軸(上等/餘二)
　　　素牋本墨畫款題云花落鶯啼春復深雙梧交
　　　映晝沈沈煩君為掃亭前石待我歸來看緑隂
　　　友石生下有孟端友石生二印後邵昇題云手
　　　植雙梧金井西童童如葢翠雲齊秋風莫掃枝
　　　頭葉月白終當有鳯棲邵昇又鄒奕題云秋到
　　　不須知長留葉在枝亭中逢客至㸃筆好題詩
　　　奕又錢子良題云秋月涓涓照碧梧彩鸞於此
　　　結巢無何當約客池亭上共醉香醪滿玉壺砥
　　　齋左方下有朱之赤鑒賞第一希有二印軸髙
　　　一尺八寸九分廣八寸一分
　　　明夏㫤龍角竹圖一軸(上等/成一)
　　　素箋本墨畫左方上署龍角二字款云東吳夏
　　　㫤仲昭為吳武庫作下有夏仲昭印㳺戲翰墨
　　　二印左方下一印漫漶不可識軸髙三尺四寸
　　　七分廣一尺二寸一分
　　　明邊景昭雙喜圖一軸(上等/嵗一)
　　　素絹本著色畫款云待詔隴西邊景昭寫後二
　　　印漫漶不可識軸髙一尺二寸八分廣一尺八
　　　寸六分上方圓光
　御題神品二大字上有乾隆御筆一璽
　御筆題籖籖上有乾隆宸翰一璽
　　　明沈周松風白石圖一軸(上等/律一)
　　　素絹本著色畫款題云趺坐對寒泉悠然白石
　　　邊松風來萬壑清磬響中天己酉秋八月作於
　　　煮石亭長洲沈周下有石田沈啟南氏二印軸
　　　髙三尺八寸七分廣一尺四寸六分
　　　明沈周慈竹圖一軸(上等/律二)
　　　素牋本墨畫款識云𢎞治辛亥秋一日長洲沈
　　　周仿黄鶴山人慈竹圖下有啟南一印軸髙一
　　　尺九寸廣七寸六分有竒
　御筆題籖籖上有乾隆宸翰一璽
　　　明沈周仿倪瓚喬柯亭子一軸(上等/律三)
　　　素牋本墨畫款題云燈下秋山影零亂况兼老
　　　眼鎮糢糊筆蹤要是存蒼潤墨法還須入有無
　　　自我開簾看翡翠慿誰作釣㧞珊瑚倪迂標致
　　　令人想步托邯鄲轉謬迂淵甫示余雲林筆余
　　　甚愛而倣此萬不及一也觀者毋以畫視之𢎞
　　　治丙辰夏沈周下有啟南石田二印右方下有
　　　古婁周氏於霄圖書玉峯周氏緒卿家藏二印
　　　軸髙二尺六寸六分廣九寸六分
　　　明沈周牡丹一軸(上等/律四)
　　　素牋本著色畫款題云僧房春晩見紅芳新葩
　　　半斂還張早朝露洗霞肪出自天装把酒臨軒
　　　是可揷花舞袖何妨眼前爛漫儘風光傲殺平
　　　章𢎞治甲寅春日東禪寺看牡丹詞寄鷓鴣天
　　　沈周下有啟南石田二印右方下又沈周圖書
　　　白石翁二印軸髙三尺一寸一分廣七寸三分
　　　明沈周溪南訪隠圖一軸(上等/律五)
　　　素牋本墨畫款題云曲水低橋細路分一重樹
　　　色一重雲老夫稱得枝藤健又向溪南訪隠君
　　　西村久愛余筆意未有以酬因避暑竹莊戲寫
　　　荆關筆意以寄之不知西村果能知所愛否庚
　　　寅沈周下有啟南石田二印右方上有協一堂
　　　珍玩書畫圖書一印下有白石翁一印又吳氏家
　　　藏長宜半印二左方下有藍氏寶玩周天球半
　　　印二軸髙四尺一寸九分廣一尺一寸七分
　　　明唐寅寫生梨花一軸(上等/吕一)
　　　素箋本墨畫款題云零落烟華粉半枝相思夢
　　　寐兩成癡要知此恨能消骨頭白宫監鎖院時
　　　吳郡唐寅下有唐伯虎一印後文徵明題云淡
　　　月溶溶見粉痕一枝深院斷春魂玉容别有闌
　　　干淚細雨無人夜掩門徵明奉同子畏梨花之
　　　作左方下半印存唐居二字軸髙三尺四寸八
　　　分廣一尺五分
　御筆題籖籖上有乾隆宸翰一璽
　　　明唐寅虬松雪瀑圖一軸(上等/吕二)
　　　素牋本著色畫無款右方下有唐寅私印一印
　　　軸髙一尺七寸八分廣八寸六分
　　　明唐寅春遊圖一軸(上等/吕三)
　　　素牋本墨畫款題云逶迤十里平溪路滴瀝三
　　　重下瀨泉為底時來策黎杖春衣要試浴沂天
　　　唐寅畫并題下有唐居士南京解元二印前有
　　　吳趨一印右方有六如居士一印左方下有漆
　　　園書樓珍藏二印軸髙三尺三寸六分廣一尺
　　　六寸三分
　　　明唐寅畫乘鸞圖一軸(上等/吕四)
　　　素牋本墨畫款署蘓臺唐寅下有唐寅私印六
　　　如居士二印軸髙三尺五寸四分廣一尺六寸
　　　二分
　　　明唐寅折梅仕女一軸(上等/吕五)
　　　素牋本墨畫款題云梳成鬆鬢下粧臺瞥見梅
　　　花帶露開試折一枝閒玩處蜜蜂蝴蝶鬭飛來
　　　蘓臺唐寅畫後有唐伯虎唐寅私印勾吳逋客
　　　諸印前有吳趨一印右方下有張則之静心堂
　　　書畫印二印軸髙三尺四寸三分廣一尺七寸
　　　八分右方上
　御筆識云乾隆壬戌冬曽橅一過下有幾暇鑒賞之
　　　璽一璽
　　　明仇英聴泉圖一軸(上等/調一)
　　　素絹本墨畫𨽻書款云吳郡仇英實父製下有
　　　實父仇英二印右方下有清風來故人一印左
　　　方下有世美堂鑒藏一印軸髙三尺三寸四分
　　　廣一尺五寸一分
　　　明仇英水仙臘梅一軸(上等/調二)
　　　宣徳箋本著色畫款識云嘉靖丁未仲冬仇英
　　　實父為墨林製下有十洲仇英之印二印軸髙
　　　一尺四寸八分廣七寸六分
　　　明仇英臨崔白竹鳩圖一軸(上等/調三)
　　　素牋本著色畫款識云嘉靖丁未春日臨唐人
　　　崔白竹鳩圖仇英下有十洲一印右方中又仇
　　　英實父一印右方上有如園藴真二印下有卞
　　　伯子籃輿勝叔凌霄子淡齋宋將仕郎菊隠十
　　　一世宗孫陶瀛門圖書雁湖陶氏勝叔甫珍藏
　　　諸印左方上有卞令之鑒定一印下有式古堂
　　　書畫陶明發印彦人勝叔陶氏秘玩諸印軸髙
　　　三尺三寸九分廣一尺五寸六分
　　　明文徵明飛瀑松聲圖一軸(上等/陽一)
　　　素箋本淡著色畫款題云千山飛瀑帶松聲記
　　　得前年信手成病懶近來惟打睡相看無復舊
　　　心情此紙余往歳為榮夫而作者終日塗抹樂
　　　而忘倦比來病後不喜事此間或弄筆亦不能
　　　瑣瑣若是今榮夫持以相示不覺有感因賦之
　　　如右乙丑三月文璧記後有文仲子文徵明印
　　　二印右方下有潤州笪重光鑒定印一印左方
　　　下有雪道人一印軸髙二尺六寸八分廣一尺
　　　一寸九分
　　　明文徵明松坡髙士圖一軸(上等/陽二)
　　　素牋本墨畫左方上𨽻書署松坡髙士四字款
　　　識云嘉靖庚子三月三日徵明仿叔明筆下有
　　　徵明悟言室印二印右方上有真賞一印下有
　　　潄六主人珍秘宜爾子孫諸印左方上有丹誠
　　　一印下有琴書堂都尉耿信公書畫之章公字
　　　信公珍賞諸印軸髙一尺廣一尺三寸九分
　　　明文徴明臨流樹䕃圖一軸(上等/陽三)
　　　素箋本著色畫款題云長松落落帶滄灣䕃樹
　　　臨流忘郤還最是晚凉詩就處隔江遙見夕陽
　　　山徵明下有停雲徵仲父印二印軸髙一尺九
　　　寸二分廣七寸四分
　　　明文徵明玉蘭一軸(上等/陽四)
　　　素牋本淡著色畫款題云綽約新粧玉有輝素
　　　娥千隊雪成圍要知姑射真仙子欣見霓裳試
　　　羽衣影落空階初月冷香生别院晚風㣲玉環
　　　飛燕元相敵笑比江梅不恨肥辛亥春日訪補
　　　庵郎中適庭中玉蘭盛開連日賞玩賦此并系
　　　以圖徵明下有文徵明印衡山二印軸髙四尺
　　　三分廣九寸六分
　御筆題籖籖上有幾暇怡情乾隆宸翰二璽
　　　明文徵明落木寒泉圖一軸(上等/陽五)
　　　素箋本墨畫上方書九辯悲秋一則款識云正
　　　徳丙子秋日過王氏小樓同履約兄弟誦宋玉
　　　九辯之一章因寫落木寒泉并書此詞徵明下
　　　有文徵明印衡山二印軸髙二尺四寸一分廣
　　　九寸五分
　　　明文徵明茒亭清話圖一軸(上等/陽六)
　　　素牋本著色畫無款左方下有徵明父印一軸
　　　髙一尺八寸八分廣一尺二寸一分
　　　明文徵明買魚沽酒圖一軸(上等/陽七)
　　　素絹本著色畫右方上書就船買得魚偏美踏
　　　雪沽來酒更佳句款識云嘉靖甲寅秋日徵明
　　　下有文徵明印衡山二印後文嘉䟦云先待詔
　　　每當明牕净几輒追憶勝國諸賢名筆彷彿摹
　　　寫以消歳月必刻意精工此四幅春景法黄子
　　　乆夏景法王叔明秋冬二景則法趙松雪盛子
　　　昭一一得其神骨非僅㸃染寫意者也子京出
　　　以示余因為鑒定嘉靖壬戌七月仲子嘉謹識
　　　於檇李舟中右方下有山人項叔半印二軸髙
　　　四尺八寸七分廣一尺九寸四分
　　　按文嘉䟦則徵明原有四時景四軸此特冬景
　　　一軸耳
　　　明文徵明絶壑鳴琴圖一軸(上等/陽八)
　　　素牋本著色畫款題云雲外髙山供道眼溪頭
　　　流水浄塵心慿將一曲朱絃韻小答松風太古
　　　音嘉靖丁酉夏四月旣望徵明寫絶壑鳴琴圖
　　　并系短句下有徵明文仲子二印右方下有衡
　　　山停雲二印軸髙四尺二寸八分廣一尺四寸
　　　九分
　　　明陳淳葵菊寫生一軸(上等/雲一)
　　　素箋本著色畫款題云月上牆東阿秋光在庭
　　　户幽葩照人明泫以冷然露道復下有陳淳之
　　　印一印左方下有大姚陳道復氏二印軸髙二
　　　尺一寸五分廣一尺七分
　御筆題籖籖上有乾隆宸翰一璽
　　　明董其昌巫山雨意圖一軸(上等/騰一)
　　　宋牋本墨畫上方署雲藏神女館雨散楚王宫
　　　句款云𤣥宰寫下有董其昌印董𤣥宰氏二印
　　　軸髙五尺六寸九分廣一尺八寸五分
　　　明董其昌仿黄公望筆意一軸(上等/騰二)
　　　素牋本墨畫款云𤣥宰寄旅泊内史下有董其
　　　昌印一印前書倪瓚詩並識云大癡畫格超凡
　　　俗只尺關河千里遥惟有髙人趙榮禄賞伊幽
　　　意近清標右倪元鎮題黄子久畫子久得筆於
　　　子昻人未之知也拈此以見子久之所自出左
　　　方下有馬寒中印一印左方上押縫有絶妙一
　　　印詩塘陳繼儒題識云詩在大癡境中畫在倪
　　　迂詩外恰好二百餘年翻身出世作怪天啟四
　　　月六日旅泊先生過訪𤣥宰及余眉道人元宰
　　　因贈此幅乃裴旻虎非葉公龍也陳繼儒軸髙
　　　二尺五寸五分廣一尺一寸二分
　　　明董其昌雲岫圖(上等/騰三)
　　　素牋本墨畫左方上署山矗天中半天上洞穿
　　　江底出江南句款云𤣥宰畫下有昌字董元宰
　　　二印右方上陸彦章識云雷轟三峽景電掃千
　　　巖霏此圖氣勢彷彿似之陸彦章題于流波榭
　　　中下有珍藏記半印詩塘陳繼儒題云偶借王
　　　洽墨潑成雲與岫下有猿猱啼上有霹靂鬭𤣥
　　　宰真蹟如雷如霆眉公題於黄鳥緑隂間軸髙
　　　三尺六寸七分廣一尺四寸九分
　　　眀杜霖髙冠柱石圖一軸(上等/致一)
　　　素箋本著色畫款云小癡杜霖寫軸髙三尺三
　　　寸一分廣一尺七寸
　　　明顧懿徳山水一軸(上等/雨一)
　　　宋牋本墨畫款署顧懿徳下有原之懿徳二印
　　　右方上陳繼儒識云畫格精㣲以右丞為第一
　　　文徵仲初學畫時専以輞川為師其後出入元
　　　四家而不離規檢原之筆墨無一㸃粗氣俗氣
　　　即𤣥宰極心折之此幅可証今人不師古人而
　　　下筆草草目無臨本雖成未免帶縦横家餘習
　　　此原之所呵也眉公題於頑仙廬緑隂之下軸
　　　髙一尺六寸廣八寸九分
　　　明王時敏層巒秋霽圖一軸(上等/露一)
　　　素牋本著色畫左方上署層巒秋霽四字款識
　　　云丁邜八月畫王時敏下有王時敏印遜之二
　　　印右方上董其昌䟦云遜之璽卿嘗聞沈石田
　　　嵐容川色之妙為此欲擬之已先得其神照矣
　　　其昌題左方下有教忠堂藏衣園居士二印軸
　　　髙三尺四寸七分廣一尺四寸一分
　　畫軸次等
　　　唐王維林峯積雪圖一軸(次等/天一)
　　　素絹本著色畫款署王維
　　　唐王維闗山行旅圖一軸(次等/天一)
　　　素絹本著色畫無款姓氏見詩塘文徵明識語
　　　中
　　　宋徽宗通臂摘果圖一軸(次等/地一)
　　　素牋本著色畫未署款上方押字鈐宣和御墨
　　　一璽
　　　宋李成寒林積雪圖一軸(次等/元一)
　　　素絹本墨畫款識云建隆三年八月望日寫寒
　　　林積雪李成上方有宣和御題一
　　　宋董源烟浮逺岫圖一軸(次等/黄一)
　　　素絹本墨畫無款左方上有董源烟浮逺岫圖
　　　七字按係宣和筆
　　　宋黄居宷山水并寫生一軸(次等/宇一)
　　　素絹本著色畫凡二幅上幅圓光下山水下幅
　　　竹鶴款署黄居寀
　　　宋翟院深溪山霽雪圖一軸(次等/宙一)
　　　素絹本墨畫款署翟院深
　　　宋郭熙秋山紅樹圖一軸(次等/洪一)
　　　素絹本著色畫款署郭熙上方有詹希元題句
　　　一
　　　宋郭熙雙松泉石圖一軸(次等/洪二)
　　　素絹本墨畫款云河陽郭熙筆
　　　宋王詵三白圖一軸(次等/荒一)
　　　素絹本著色畫款云大宋駙馬都尉王晉卿寫
　　　三白圖
　　　宋戴琬太平時樂鳥一軸(次等/日一)
　　　素絹本著色畫款署戴琬
　　　宋蘓漢臣毛女圖一軸(次等/月一)
　　　素箋本著色畫無款姓名見詩塘豐坊題識中
　　　元趙孟頫百駿圖一軸(次等/盈一)
　　　宋箋本著色畫詩塘款題云沙樹歴厯沙草荒
　　　江上誰開芻牧場馬羣所聚凡一百飲秣而俯
　　　嘶而昻寢訛浴涉踶且驤或乳或駐或軋瘡三
　　　縦五横不成行若龍若􁍝青紫黄烏騅赤兔照
　　　夜白連錢桃花鬭文章牝兮牡兮未可辨亦莫
　　　可識駑與良相骨相肉俱已矣老夫兩眼徒茫
　　　茫但愛各各無羈韁自縱自得肥而駫肥哉肥
　　　哉空老死未試何以知爾長我知馬亦待駕御
　　　人馬兩得氣始揚請看溝汗流血漿争前欲逐
　　　左賢王追風掣電一般走一百之中當有强百
　　　馬余十年前所畫仲時秀才近得於錢唐市上
　　　歸而持以示余余因作歌以寄意大徳元年二
　　　月孟頫識
　　　元錢選寫生一軸(次等/昃一)
　　　素箋本著色畫薔薇白燕款署吳興錢選
　　　元錢選折枝桃花一軸(次等/昃二)
　　　素絹本著色畫款題云絶憐春意太芳妍晴色
　　　紅霞照滿川郤憶𤣥都乆蕪後花神故使筆端
　　　傳舜舉
　　　元黄公望浮嵐暖翠圖一軸(次等/辰一)
　　　素絹本著色畫自識云浮嵐暖翠圖時年八十
　　　有二下有黄公望一印
　　　元王蒙長夏幽居圖一軸(次等/宿一)
　　　素箋本著色畫款云黄鶴山人王䝉作右方上
　　　有葉顒題句一
　　　元倪瓚山水一軸(次等/列一)
　　　素牋本墨畫款題云筆鋒雖小劣景物亦清新
　　　蕭瑟楓林晩江湖有逸民舍留南湖黙庵髙士
　　　扁舟相過不一月而來數番酒肴殷勤情意甚
　　　美醉後偶寫此圖以贈而邱止善適至復取以
　　　(脱/)止善雖片紙亦可觀也至正癸邜五月二十
　　　二日偶過伯昻徵士書齋中忽以相示轉瞬十
　　　有二年矣世殊事異為之慨然時同集者徳機
　　　𨼆君也瓚
　　　元倪瓚荆溪書屋圖一軸(次等/列二)
　　　素牋本墨畫款識云至正七年春三月卄七日
　　　憲僉相公徳昭先生捩柂相過其情義之厚可
　　　謂至矣四月三日舟還荆溪既作此圖以贈復
　　　賦詩其上云我識部使者曹姓徳昭字氣和而
　　　心平腹為五經笥遇酒亦酣暢賦詩轉清駛僦
　　　居荆溪上映户山擁髻桐隂覆書帙白石明水
　　　涘樂易近樵牧曠達忘省寺冬墨收松煤夏佩
　　　紉山蕙悠悠意不愜鼓枻涉吾地援蘿以永嘯
　　　乃尋衆所棄連牀語至旦自卯坐忘寐髙談雜
　　　諧謔情真無畏避嵗百過已半㑹遇良不易非
　　　公有賞識那得傾意氣公其愛體素潔白古亦
　　　忌前署東海生倪瓚
　　　元倪瓚浦城春色圖一軸(次等/列三)
　　　素牋本淺著色畫款題云遜學親契其先世居
　　　閩之浦城為寫浦城春色圖并賦詩云七閩嵐
　　　翠合山勢浦城髙春靄浮青壁晴曛醉碧桃吟
　　　猿儔木客飛瀑亂松濤夢入千峰裡雲霄一羽
　　　毛倪瓚甲寅二月
　　　元倪瓚樹石小景一軸(次等/列四)
　　　素牋本墨畫款云至正癸邜夏五月四日畫於
　　　西溪仙館倪瓚
　　　元盛懋漁樵圖一軸(次等/張一)
　　　素絹本著色畫款云武唐盛懋子昭
　　　明宣宗獅子圖一軸(次等/寒一)
　　　素絹本著色畫款識云宣徳丙午製
　　　明宣宗黑猿圖一軸(次等/寒二)
　　　素牋本著色畫款識云宣徳七年御筆
　　　明宣宗觀梅詩思圖一軸(次等/寒三)
　　　素絹本著色畫金書款識云宣徳戊申御筆戲
　　　寫下方白綾本有明臣翟鑾題句一
　　　明夏㫤淇園春雨圖一軸(次等/來一)
　　　素絹本墨畫款云淇園春雨仲昭
　　　明邊景昭花鳥一軸(次等/暑一)
　　　素絹本著色畫款云隴西邊景昭寫
　　　明邊景昭錦桃山雉圖一軸(次等/暑二)
　　　素絹本著色畫款云隴西邊景昭寫
　　　明商喜桞隂散牧圖一軸(次等/往一)
　　　素絹本著色畫款署商喜
　　　明温良百蝶圖一軸(次等/秋一)
　　　素絹本著色畫款云温良畫
　　　明林良秋塘雙雁圖一軸(次等/收一)
　　　素絹本墨畫款署林良
　　　眀林郊蘆雁一軸(次等/冬一)
　　　素絹本淡著色畫未署款右方上有南海林郊
　　　一印
　　　明戴進海屋鶴算圖一軸(次等/藏一)
　　　素絹本著色畫款云錢唐戴進寫
　　　明戴進前赤壁圖一軸(次等/藏二)
　　　素絹本著色畫款署静庵
　　　明張路蟠桃九熟圖一軸(次等/閏一)
　　　素絹本著色畫款署平山
　　　明沈周江亭待月圖一軸(次等/餘一)
　　　素絹本著色畫款題云溪雨乍晴秋水濶夕陽
　　　猶在晩山明江亭獨坐月未出白鬢翛然風忽
　　　生沈周下有戴明說記語一
　　　明吕紀茶梅竹雀圖一軸(次等/成一)
　　　素絹本著色畫款署吕紀
　　　明吕紀花卉一軸(次等/成二)
　　　素絹本著色畫款署吕紀
　　　明吕紀雪柳寒兔一軸(次等/成三)
　　　素絹本著色畫款署吕紀
　　　明吕紀蘆洲秋雁圖一軸(次等/成四)
　　　素絹本著色畫款署吕紀
　　　明吕紀雪桞魚鷹圖一軸(次等/成五)
　　　素絹本淡著色畫款署吕紀
　　　明吕紀荻浦雁來圖一軸(次等/成六)
　　　素絹本著色畫款署吕紀
　　　明唐寅秋亭逺岫圖一軸(次等/嵗一)
　　　素牋本墨畫款署晉昌唐寅
　　　明仇英松亭放鶴圖一軸(次等/律一)
　　　素絹本著色畫𨽻書款云仇英製
　　　明仇英蘭亭㑹圖一軸(次等/律二)
　　　素絹本著色畫款云仇英實父為溪山先生製
　　　明文徵明楓林詩意圖一軸(次等/吕一)
　　　素牋本著色畫書唐人停車坐愛楓林晩霜葉
　　　紅於二月花句款署徵明
　　　明文徵明古樹竒石圖一軸(次等/吕二)
　　　素牋本墨畫款識云古樹竒石勝國柯敬仲曾
　　　有此幀漫仿之徵明
　　　明謝時臣湖山春晚圖一軸(次等/調一)
　　　素絹本墨畫款云湖山春晚謝時臣寫
　　　明陳子和蘆雁一軸(次等/陽一)
　　　素絹本淡著色畫款云七十七叟灑仙陳子和
　　　寫
　　　明王偕蓮鷺芙蓉圖一軸(次等/雲一)
　　　素絹本著色畫款署王偕
　　　明周之冕梅花一軸(次等/騰一)
　　　素絹本著色畫款署汝南周之冕詩塘有張鳯
　　　翼題句一
　　　明董其昌秋山圖一軸(次等/致一)
　　　素絹本著色畫款題云紅樹秋山飛亂雲白茅
　　　簷底界斜曛此中多少逍遙處難說於君畫與
　　　君董𤣥宰畫并題
　　　明董其昌秋山書屋圖一軸(次等/致二)
　　　素牋本墨畫款題云雲開見山髙木落知風勁
　　　亭下不逢人夕陽淡秋影𤣥宰
　　　明董其昌春景山水一軸(次等/致三)
　　　素絹本著色畫款題云渡水傍山尋絶壁白雲
　　　深處洞天開幽人來往行無跡石徑春隂長緑
　　　苔董𤣥宰畫
　　　明項聖謨聽泉圖一軸(次等/而一)
　　　素絹本著色畫款題云此老閒如鶴逍遙山水
　　　間祗縁心太古終日聴潺湲項聖謨詩畫
　　　明鄭文林採芝圖一軸(次等/露一)
　　　素絹本著色畫款署溟山
　　　明薛素素畫蘭一軸(次等/結一)
　　　素牋本墨畫款識云辛丑初秋日寫薛素素前
　　　後有荆明璋錢貢張永昌周之冕陳煗馬鳴霆
　　　諸題句
　
　
　
　
　
　
　
石渠寶笈卷八
欽定四庫全書
石渠寶笈卷九目録
　　　貯
　　乾清宫
　　　無名氏書畫
　　畫軸上等
　　　唐人勘書圖
　　　宋人梅花鸂鶒圖
　　　宋人月落堪眠圖
　　　宋人秋溪雙雁圖
　　　宋人憇虎圖
　　　宋人麗景集禽圖
　　　宋人折枝棠梨
　　　宋人桃花鸂鶒圖
　　　宋人觀馬圖
　　　宋人鶺鴒圖
　　　宋人杏鵝圖
　　　宋人山丹孔雀圖
　　　宋人杏花雙鵝圖
　　　宋人香獐圖
　　　宋人蕉隂仕女圖
　　　元人翎毛
　　　元人樓閣
　　　元人雪景
　　　元人蓮喜圖
　　　明人淮隂平項圖
　　　明人寒潭清白圖
　　刻絲畫軸上等附
　　　宋織長春圖
　　　宋織觀奕圖
　　　宋織花卉蟠桃圖
　　　宋織九老圖
　　　宋織荷花鴛鴦圖
　　　宋織花卉翎毛
　　　宋織海棠雙鳩圖
　　　宋織秋山詩意圖
　　　宋織梨花鸂鶒圖
　　繡線畫軸上等附
　　　宋繡王維山水
　　畫軸次等
　　　宋人雪江垂釣圖
　　　宋人美人觀奕圖
　　　宋人谿山秋霽圖
　　　宋人秋勁拍鵰圖
　　　宋人蒼鷹顧雉圖
　　　宋人坐看雲起詩意
　　　宋人海青天鵝圖
　　　宋人秋花雁雀圖
　　　宋人風雨歸漁圖
　　　宋人梅花竹雀圖
　　　宋人通臂嬉飲圖
　　　宋人鷹揚圖
　　　宋人鎖諫圖
　　　宋人却坐圖
　　　宋人貨郎圖
　　　宋人貨郎圖
　　　宋人仙山樓閣圖
　　　宋人起蛟圖
　　　宋人鵲籠戲嬰圖
　　　宋人秋鷹摶撃圖
　　　宋人秋山蕭寺圖
　　　宋人探春圖
　　　宋人三章圖
　　　宋人三猿摘果圖
　　　元人訪遒圖
　　　元人花鳥
　　　元人喬松鶚跱圖
　　　元人策蹇春遊圖
　　　元人蓼花野鳬圖
　　　明人蘆雁
　　　明人九陽消寒圖
　　　明人寒禽雪兔圖
　　　明人仙山樓閣圖
　　　明人溪山深秀圖
　　　明人梅牕詩意圖
　　　明人仙姝獻夀圖
　　　明人雪簑垂釣圖
　　刻絲畫軸次等圖
　　　明織瑶池獻夀圖
　　國朝人書畫
　　畫軸上等
　　　惲夀平喬柯脩竹圖
　　　王原祁仿米家雲山
　　　王原祁松溪仙館圖
　　　王原祁富春山色圖
　　　王原祁仿董源雲山
　　　王原祁仙山樓閣圖
　　　王原祁峭石喬柯圖
　　　赫奕山居圖
　　　赫奕紅樹秋山圖
　　　閨秀錢陳書仿王蒙筆意
　　畫軸次等
　　　王原祁熱河勝景圖
　　　王原祁西湖圖
　　　赫奕秋林晚靄圖
　　　赫奕溪橋結廬圖
　　　蔣廷錫畫菊
　　　蔣廷錫剪秋羅寫生
　　　蔣廷錫蓮塘白鷺圖
　　　蔣廷錫文明富盛圖
　　　蔣廷錫蘆雁
　　　蔣廷錫畫何爾其圖
　　　蔣廷錫畫山羊圖
　　　宋駿業晴嵐瑞靄圖
　　　高其佩五德圖
　　　黄應諶宴桃李園圖
　　　周璕畫龍
　　　沈宗敬秋山樓閣圖
　　　王敬銘山水
　　　戴天瑞竹溪圖
　　　戴天瑞東籬秋色圖
　　　冷枚得果圖
　　　冷枚成衣圖
　　　冷枚擁罏圖
　　　冷枚折桂圖
　　　冷枚採桑圖
　　　冷枚紙鳶圖
　　　冷枚畫人物
　　　張若靄仿王蒙筆意
　　　張若靄仿吳鎮筆意
　　　張若靄仿黄公望筆意
　　　張若靄仿倪瓚筆意
　　　唐岱仿李成山水
　　　郎世寧畫鴿
　　　周鵾河山獻瑞圖
　　　沈崳平林逺岫圖
　　　僧超揆松下聽泉圖
　　列朝人書畫
　　書畫合軸上等
　　　元吳鎮畫竹并書詩
　　　明文徴明洛神圖并書賦
　
　
　
　
　
　
　
　
　
　
　
　
石渠寶笈卷九目録
欽定四庫全書
石渠寶笈卷九
　　貯
　乾清宫九
　　　無名氏
　　畫軸上等
　　　唐人勘書圖一軸(上等/天一)
　　　素絹本著色畫右方上宇文材題云枕藉山牕
　　　靜褰簾玉樹(脱/)牙籤摇竹影縹帙散芸香客照
　　　應吹杖兒攤解滿牀絶勝投閣老空自有文章
　　　京兆宇文材下一印漫漶不可識左方中有蕉
　　　林觀其大畧二印軸髙三尺八寸七分廣一尺
　　　八寸一分
　　　宋人梅花鸂鶒圖一軸(上等/地一)
　　　素絹本著色畫軸髙三尺九寸四分廣一尺九
　　　寸三分
　　　宋人月落堪眠圖一軸(上等/元一)
　　　素牋本著色畫軸髙二尺五寸四分廣二尺八
　　　寸五分
　　　宋人秋溪雙鴈圖一軸(上等/黄一)
　　　素絹本著色畫軸髙五尺五寸七分廣三尺一
　　　寸四分
　　　宋人憩虎圖一軸(上等/宇一)
　　　素絹本著色畫右方下一印左方上二印俱漫
　　　漶不可識軸髙四尺四寸三分廣二尺四寸七
　　　分
　　　宋人麗景集禽圖一軸(上等/宙一)
　　　素絹本著色畫軸髙三尺九寸四分廣一尺九
　　　寸三分
　　　宋人折枝棠梨圖一軸(上等/洪一)
　　　素絹本著色畫上方有乾卦一璽又天厯之寶
　　　一又晉國寶章晉府書畫之印二印又一璽並
　　　半印二俱漫漶不可識左方下有紹興一璽又
　　　晉府圖書一印右方下有珍秘希世之寶子孫
　　　保之清和珍玩諸印軸髙三尺一寸九分廣一
　　　尺八分
　　　宋人桃花鸂鶒圖一軸(上等/荒一)
　　　素絹本著色畫軸髙四尺二寸廣二尺七寸六
　　　分
　　　宋人觀馬圖一軸(上等/日一)
　　　素絹本著色畫軸髙三尺二寸七分廣四尺三
　　　寸
　　　宋人鶺鴒圖一軸(上等/月一)
　　　素牋本著色畫右方上題句云國風詩裏急難
　　　情千里孤飛亦蹔停露冷蓮房呉水濶南歸有
　　　日振修翎後署石村襄軸髙一尺九寸八分廣
　　　八寸四分
　　　宋人杏鵝圖一軸(上等/盈一)
　　　素絹本著色畫右方下有秋壑圖書聊復爾齋
　　　之印二印軸髙五尺一寸八分廣三尺三寸八
　　　分
　　　宋人山丹孔雀圖一軸(上等/昃一)
　　　素絹本著色畫右方下有半印漫漶不可識左
　　　方下邊幅有棠村審定蕉林二印軸髙五尺五
　　　寸一分廣三尺三寸二分
　　　宋人杏花雙鵝圖一軸(上等/辰一)
　　　素絹本著色畫軸髙五尺六寸四分廣三尺三
　　　寸七分
　　　宋人香獐圖一軸(上等/宿一)
　　　素絹本著色畫上方有晉國寳章一印右方上
　　　一印漫漶不可識軸髙四尺八寸六分廣三尺
　　　二寸四分
　　　宋人蕉隂仕女圖一軸(上等/列一)
　　　素絹本著色畫左方上有趙氏仲光徐氏寳藏
　　　珍玩魏國世家趙􁂙家蔵書畫琳字休伯諸印
　　　又一印並半印三俱漫漶不可識左方下有呉
　　　士諤印一印軸髙一尺五寸三分廣一尺六分
　　　元人翎毛一軸(上等/張一)
　　　素箋本淡著色畫左方上有子子孫孫永保一
　　　印下有江氏家祚圖書一印軸髙一尺一寸九
　　　分廣七寸三分
　　　元人樓閣一軸(上等/寒一)
　　　素箋本白描畫右方下有公素布衣之士二印
　　　軸髙一尺五寸三分廣七寸二分
　　　元人雪景一軸(上等/來一)
　　　素箋本著色畫右方下有㑹侯鑒賞一印又半
　　　印不可識左方下有呉下沈顥印記劍光閣圖
　　　書記二印軸髙三尺廣九寸八分
　　　元人蓮喜圖一軸(上等/暑一)
　　　素箋本著色畫右方中有四明吕廷振一印軸
　　　髙二尺六分廣七寸一分
　　　明人淮隂平項圖一軸(上等/往一)
　　　素箋本白描畫右方中半印不可識軸髙一尺
　　　七寸四分廣一尺三分
　　　明人寒潭清白圖一軸(上等/秋一)
　　　宣徳箋本著色畫軸髙四尺八寸四分廣三尺
　　　一寸七分
　　附刻絲畫軸上等
　　　長春圖一軸(上等/天一)
　　　宋本五色織花鳥右方上織唐范長夀長春白
　　　頭圖九字有宣和押字上鈐御書一璽上另幅
　　　圓光素織米芾書七言絶句一首款署米芾下
　　　有米芾元章印一印軸髙七尺三寸六分廣二
　　　尺
　　　觀奕圖一軸(上等/地一)
　　　宋本五色織軸髙四尺八寸一分廣二尺四寸
　　　八分
　　　花卉蟠桃一軸(上等/元一)
　　　宋本五色織款織呉煦二字下織呉煦印一右
　　　方上有珍賞一印下有珍秘宜爾子孫㑹侯珍
　　　賞漢水耿㑹侯書畫之章諸印左方上有丹誠
　　　一印中有琴書堂都尉耿信公書畫之章二印
　　　下有公字信公珍賞二印軸髙一尺九寸廣一
　　　尺六寸二分
　　　九老圖一軸(上等/黄一)
　　　宋本五色織軸髙四尺八寸五分廣二尺六寸
　　　二分
　　　荷花鴛鴦一軸(上等/宇一)
　　　宋本五色織軸髙一尺八寸三分廣一尺三寸
　　　九分
　　　花卉翎毛一軸(上等/宙一)
　　　宋本五色織軸髙三尺七寸九分廣一尺四寸
　　　七分
　　　海棠雙鳩一軸(上等/洪一)
　　　宋本五色織軸髙二尺九寸二分廣一尺一寸
　　　四分
　　　秋山詩意圖一軸(上等/荒一)
　　　宋本五色織軸髙二尺六寸八分廣一尺一寸
　　　八分
　　　梨花鸂鶒圖一軸(上等/日一)
　　　宋本五色織軸髙三尺四寸二分廣一尺六寸
　　　八分
　　附繡線畫軸上等
　　　王維山水一軸(上等/天一)
　　　宋綾本五色繡右方上有安陽開國印記子京
　　　㑹心處三印下有子孫永保西楚王孫項墨林
　　　父秘笈之印三印左方上有天籟閣一印下有
　　　項元汴印田疇耕耨二印詩塘素繡七言絶句
　　　一首款繡米芾題三字下有米姓之印一印右
　　　方上有寄傲一印下有若水軒項墨林鑒賞章
　　　二印左方上有檇李項子京氏二印軸髙一尺
　　　三寸廣一尺三寸四分
　　畫軸次等
　　　宋人雪江垂釣圖一軸(次等/天一)
　　　素絹本著色畫
　　　宋人美人觀奕圖一軸(次等/地一)
　　　素絹本著色畫
　　　宋人谿山秋霽圖一軸(次等/元一)
　　　素絹本著色畫
　　　宋人秋勁拍鵰圖一軸(次等/黄一)
　　　素絹本著色畫
　　　宋人蒼鷹顧鴙圖一軸(次等/宇一)
　　　素絹本著色畫
　　　宋人坐看雲起詩意圖一軸(次等/宙一)
　　　素絹本墨畫上方隸書王維詩
　　　宋人海青天鵝圖一軸(次等/洪一)
　　　素絹本著色畫
　　　宋人秋花雁雀圖一軸(次等/荒一)
　　　素絹本著色畫
　　　宋人風雨歸漁圖一軸(次等/日一)
　　　素絹本著色畫
　　　宋人梅花竹雀圖一軸(次等/月一)
　　　素絹本著色畫
　　　宋人通臂嬉飲圖一軸(次等/盈一)
　　　素絹本著色畫
　　　宋人鷹揚圖一軸(次等/昃一)
　　　素絹本著色畫
　　　宋人鎖諫圖一軸(次等/辰一)
　　　素絹本著色畫
　　　宋人郤坐圖一軸(次等/宿一)
　　　素絹本著色畫
　　　宋人貨郎圖一軸(次等/列一)
　　　素絹本著色畫
　　　宋人貨郎圖一軸(次等/張一)
　　　素絹本著色畫
　　　宋人仙山樓閣圖一軸(次等/寒一)
　　　素絹本墨畫
　　　宋人起蛟圖一軸(次等/來一)
　　　素絹本著色畫
　　　宋人鵲籠戲嬰圖一軸(次等/暑一)
　　　素絹本著色畫
　　　宋人秋鷹摶擊圖一軸(次等/往一)
　　　素絹本著色畫
　　　宋人秋山蕭寺圖一軸(次等/秋一)
　　　素絹本著色畫
　　　宋人探春圖一軸(次等/收一)
　　　素絹本著色畫
　　　宋人三章圖一軸(次等/冬一)
　　　素絹本著色畫左方下有記語臣蔡受益進五
　　　字
　　　宋人三猿摘果圖一軸(次等/藏一)
　　　素絹本著色畫
　　　元人訪道圖一軸(次等/閏一)
　　　素絹本著色畫
　　　元人花鳥一軸(次等/餘一)
　　　素絹本著色畫
　　　元人喬松鶚跱圖一軸(次等/成一)
　　　素絹本著色畫
　　　元人策蹇春逰圖一軸(次等/嵗一)
　　　素絹本墨畫
　　　明人蓼花野鳬圖一軸(次等/律一)
　　　素絹本著色畫
　　　明人蘆雁一軸(次等/吕一)
　　　素絹本墨畫
　　　明人九陽消寒圖一軸(次等/調一)
　　　素絹本著色畫每候書絶句一首詩塘有識語
　　　一未署款
　　　明人寒禽雪兔圖一軸(次等/陽一)
　　　素絹本著色畫
　　　明人仙山樓閣圖一軸(次等/雲一)
　　　素絹本墨畫
　　　明人溪山深秀圖一軸(次等/騰一)
　　　素絹本淡著色畫
　　　明人梅牕詩意圖一軸(次等/致一)
　　　素絹本著色畫
　　　明人仙姝獻夀圖一軸(次等/雨一)
　　　素絹本著色畫詩塘有莊冋生臨顔真卿麻姑
　　　仙壇記
　　　明人雪蓑垂釣圖一軸(次等/露一)
　　　素絹本著色畫
　　附刻絲畫軸次等
　　　瑶池獻夀圖一軸(次等/天一)
　　　明本五色織款云長洲朱良棟製
　　國朝人
　　畫軸上等
　　　惲夀平喬柯修竹圖一軸(上等/天一)
　　　宣徳牋本墨畫右方上款識云喬柯修林臨柯
　　　敬仲左方又自識云元人逸品其意難言矣殆
　　　如盧敖之游太清列子之御泠風也白華居士
　　　下有叔子一印又識云筆墨簡潔處最為慘淡
　　　運其神氣於人所不見之地惟懸解者得之美
　　　人之光可以養目于畫亦然新秋在湘雨亭南
　　　田夀平下有夀平雪衣居士二印軸髙一尺九
　　　寸廣九寸一分
　　　王原祁仿米家雲山圖一軸(上等/地一)
　　　素牋本墨畫款識云辛巳九秋冩米家雲山於
　　　燕臺客館麓臺祁下有王原祁印麓臺二印前
　　　有蒼潤一印右方下有興與烟霞㑹一印軸髙
　　　一尺八寸八分廣九寸七分
　　　王原祁松溪仙館圖一軸(上等/地二)
　　　宣徳牋本著色畫上方款識云辛夘小春冩松
　　　溪仙館即丹臺春曉大意倣黄鶴山樵麓臺下
　　　有王原祁印麓臺二印前有三昧一印軸髙一
　　　尺八寸廣一尺二寸一分
　　　王原祁富春山色圖一軸(上等/地三)
　　　宣徳牋本著色畫款識云擬一峯老人富春山
　　　圖王原祁下有王原祁麓臺二印軸髙一尺六
　　　寸一分廣一尺三分
　　　王原祁倣董源雲山圖一軸(上等/地四)
　　　素牋本墨畫款識云冩北苑雲山大意麓臺庚
　　　辰年筆下有茂京一印右方下有石師道人一
　　　印軸髙一尺四寸七分廣二尺六分
　　　王原祁仙山樓閣圖一軸(上等/地五)
　　　宣徳牋本著色畫款識云趙承㫖有仙山樓閣
　　　圖特師其意時辛夘九月廿七日王原祁下有
　　　原祁茂京二印前有峭倩一印軸髙一尺八寸
　　　七分廣一尺一寸
　　　王原祁峭石喬柯圖一軸(上等/地六)
　　　素絹本墨畫款云(臣/)王原祁恭畫下有(臣/)原祁
　　　一印軸髙一尺八寸六分廣一尺一寸二分上
　　　方
聖祖仁皇帝書唐人五律一首識云録張祐下有康熙
　　　稽古右文二璽前有惜寸隂一璽
　　　赫奕山居圖一軸(上等/元一)
　　　素絹本著色畫款云(臣/)赫奕恭畫下有(臣/)赫奕
　　　恭畫二印軸髙四尺四分廣一尺九寸七分右
　　　方上
聖祖仁皇帝書元人七律一首識云元成廷珪題山居
　　　圖下有體元主人萬幾餘暇二璽前有佩文齋
　　　一璽
　　　赫奕紅樹秋山圖一軸(上等/元二)
　　　素絹本著色畫款云(臣/)赫奕恭畫下有赫奕恭
　　　畫二印軸髙五尺一寸廣二尺五寸六分左方
　　　上
聖祖仁皇帝書董其昌七言截句識云董𤣥宰句下有
　　　康熙稽古右文二璽前有心手相師一璽
　　　閨秀錢陳書倣王蒙筆意一軸(上等/黄一)
　　　宣徳牋本墨畫款識云清暉山人曽示余倣黄
　　　鶴山人華山松壑鳴泉二圖束本本領絶佳後
　　　見家長孺倣松壑鳴泉疎老蒼秀覺清暉猶有
　　　名家習氣秋牕無事偶為合景然終以未見黄
　　　鶴山人真跡為恨也南樓老人陳書并識雍正
　　　四年九月既望下有陳書之印上元弟子二印
　　　前有米珠一印左方下有香樹齋一印軸髙三
　　　尺二寸七分廣一尺二寸九分
　　畫軸次等
　　　王原祁熱河勝景圖一軸(次等/天一)
　　　素絹本著色畫款云日講官起居注詹事府詹
　　　事兼翰林院侍讀學士臣王原祁恭畫
　　　王原祁西湖圖一軸(次等/天二)
　　　素絹本墨畫西湖十景款云翰林院侍讀學士
　　　(臣/)王原祁奉
勑恭畫
　　　赫奕秋林晩靄圖一軸(次等/地一)
　　　素絹本著色畫款云(臣/)赫奕恭畫右方上
聖祖仁皇帝書唐人五律一首識云録張祐下有康熙
　　　稽古右文二璽前有中和一璽
　　　赫奕溪橋結廬圖一軸(次等/地二)
　　　素絹本著色畫款云(臣/)赫奕恭畫左方上
聖祖仁皇帝書董其昌七言截句識云臨董其昌下有
　　　康熙宸翰保合太和二璽前有佩文齋一璽
　　　蔣廷錫菊花一軸(次等/元一)
　　　素絹本著色畫款云(臣/)蔣廷錫恭畫左方上
聖祖仁皇帝題云山花野菊喜清風塞北烟光報嶺楓
　　　無暑不知秋氣至數叢蘭蕋放離宫乙酉秋日
　　　山莊偶成并書下有體元主人萬幾餘暇二璽
　　　前有佩文齋一璽
　　　蔣廷錫剪秋羅冩生一軸(次等/元二)
　　　素絹本著色畫款云(臣/)蔣廷錫恭畫右方上
聖祖仁皇帝題云可惜輕羅任剪裁名傳南國尚徘徊
　　　未知紫塞多佳種雜置深紅配綠苔咏剪秋羅
　　　下有康熙稽古右文二璽前有中和一璽
　　　蔣廷錫蓮塘白鷺圖一軸(次等/元三)
　　　素絹本著色畫款云(臣/)蔣廷錫恭畫右方上
聖祖仁皇帝題云濃淡色中匀粉膩淺深痕上著胭脂
　　　華堂展處南薰起一似西湖六月時下有康熙
　　　宸翰保合太和二璽前有佩文齋一璽
　　　蔣廷錫文明富盛圖一軸(次等/元四)
　　　素絹本著色畫錦鷄牡丹款云(臣/)蔣廷錫恭畫
　　　蔣廷錫蘆雁一軸(次等/元五)
　　　素絹本著色畫款識云宋人殷宏本(臣/)蔣廷錫
　　　恭臨左方上
　御筆題妙字
　　　蔣廷錫畫何爾其圖一軸(次等/元六)
　　　素絹本著色畫款云(臣/)蔣廷錫恭畫
　　　按何爾其鷄類出于黒龍江興安南北地康熙
　　　四十六年秋命廷錫畫圖
　　　蔣廷錫畫山羊圖一軸(次等/元七)
　　　素絹本著色畫款云(臣/)蔣廷錫恭畫
　　　宋駿業晴巒瑞靄圖一軸(次等/黄一)
　　　素絹本著色畫款識云晴巒瑞靄臣宋駿業恭
　　　畫
　　　髙其佩五徳圖一軸(次等/宇一)
　　　素絹本著色畫款署其佩詩塘
　皇帝青宫時題云淮南曽伴升仙去留得生綃幻裏
　　　身秀埭昻昻誇獨立可能風雨報寒晨寶親王
　　　長春居士題後有寶親王寶勤學好問二璽前
　　　有隨安室一璽
　　　黄應諶宴桃李園圖一軸(次等/宙一)
　　　素絹本著色畫左方上書李白原序款云順治
　　　戊戌秋日(小臣/)黄應諶奉
㫖恭畫並書
　　　周璕畫龍一軸(次等/洪一)
　　　素絹本墨畫款云嵩山周璕冩詩塘有蔣廷錫
　　　題句一姚桂跋一
　　　沈宗敬秋山樓閣圖一軸(次等/荒一)
　　　素絹本著色畫款云(臣/)沈宗敬恭畫
　　　王敬銘山水一軸(次等/日一)
　　　素絹本著色畫款云翰林院修撰(臣/)王敬銘恭
　　　畫
　　　戴天瑞竹溪圖一軸(次等/月一)
　　　素絹本著色指畫款云(臣/)戴天瑞指頭恭畫右
　　　方上
聖祖仁皇帝識云戴天瑞手畫設邑清雅亦謂一種畫
　　　禪中所貴者乎故特援筆以記下有體元主人
　　　萬幾餘暇二璽前有佩文齋一璽
　　　戴天瑞東籬秋色圖一軸(次等/月二)
　　　素絹本著色指畫款云(臣/)戴天瑞指頭恭畫右
　　　方上
聖祖仁皇帝書御製舊句云山花野菊喜清風塞北烟
　　　光報嶺楓無暑不知秋氣至數叢蘭蕋放離宫
　　　乙未秋日山莊偶成再書下有康熙稽古右文
　　　二璽前有中和一璽
　　　冷枚得果圖一軸(次等/盈一)
　　　素絹本著色畫款云東溟冷枚畫
　　　冷枚成衣圖一軸(次等/盈二)
　　　素絹本著色畫款云東溟冷枚畫
　　　冷枚擁罏圖一軸(次等/盈三)
　　　素絹本著色畫款云東溟冷枚畫
　　　冷枚折桂圖一軸(次等/盈四)
　　　素絹本著色畫款云東溟冷枚畫
　　　冷枚采桑圖一軸(次等/盈五)
　　　素絹本著色畫款云東溟冷枚畫
　　　冷枚紙鳶圖一軸(次等/盈六)
　　　素絹本著色畫款云東溟冷枚畫
　　　冷枚畫人物一軸(次等/盈七)
　　　素絹本著色畫款云(臣/)冷枚恭畫
　　　張若靄倣王蒙筆意一軸(次等/昃一)
　　　宣徳牋本著色畫款云王蒙溪山仙館(臣/)張若
　　　靄敬仿
　　　張若靄仿呉鎮筆意一軸(次等/昃二)
　　　宣徳牋本墨畫款云呉鎮松壑流泉小景(臣/)張
　　　若靄敬仿
　　　張若靄仿黄公望筆意一軸(次等/昃三)
　　　宣徳牋本墨畫款云黄公望溪村雨意(臣/)張若
　　　靄敬仿
　　　張若靄仿倪瓚筆意一軸(次等/昃四)
　　　宣徳牋本著色畫款云倪瓚水竹山莊(臣/)張若
　　　靄敬仿
　　　唐岱仿李成山水一軸(次等/辰一)
　　　宣徳牋本墨畫款識云乾隆八年四月朔仿宋
　　　李成(臣/)唐岱恭畫
　　　郎世寧畫鴿一軸(次等/宿一)
　　　素絹本著色畫款云(臣/)郎世寧恭畫
　　　周鯤河山獻瑞圖一軸(次等/列一)
　　　素絹本著色畫款云(臣/)周鯤恭畫
　　　沈崳平林逺岫圖一軸(次等/張一)
　　　素絹本墨畫款云(臣/)沈崳恭畫左方上
聖祖仁皇帝書唐人七言絶句一首識云畫松下有康
　　　熙稽古右文二璽前有中和一璽
　　　僧超揆松下聴泉圖一軸(次等/寒一)
　　　素絹本墨畫款題云雙松樹下結茒亭百尺飛
　　　泉隔澗聴留客推牕共延佇白雲多處亂峯青
　　　庚辰秋冩并題于静明園文室揆道人
　　　列朝人
　　書畫合軸上等
　　　无呉鎮畫竹并書詩一軸(上等/天一)
　　　素牋本墨畫上方草書唐人七言古詩一首款
　　　云梅老戲墨下有梅花菴一印軸髙三尺五分
　　　廣九寸三分
　　　明文徴明洛神圖并書賦一軸(上等/地一)
　　　宋牋本白描畫上方小楷書洛神賦款識云嘉
　　　靖辛丑春三月上浣之吉雨牕寂寥漫書適興
　　　惜老眼眵昏不能工也徴明下有徴明連印軸
　　　髙一尺九寸一分廣八寸七分
　
　
　
　
　
　
　
　
　
　
石渠寶笈卷九
欽定四庫全書
石渠寶笈卷十目録
　　　貯
　　養心殿
　　　列朝人
　　書冊上等
　　　晉王羲之快雪時晴帖
　　　晉王謝雨後中郎二帖
　　　宋髙宗千文
　　　宋人牋牘
　　　宋諸名家墨寳
　　　宋蘇軾書楚詞
　　　宋元寳翰
　　　元名家尺牘
　　　元趙孟頫尺牘
　　　元趙孟頫書出師陳情二表
　　　元趙孟頫題畫詩
　　　元趙孟頫鮮于樞合冊
　　　元陸繼善摹禊帖
　　　元髙翼書通書
　　　元曹善書山海經
　　　元明人題錢譜襍文
　　　蟬離詩帖
　　　明祝允明書和陶飲酒詩
　　　明董其昌仿古十種
　　　明董其昌書輞川詩
　　　明董其昌臨諸家帖
　　　明董其昌書千文
　　　明董其昌仿古三種
　　　明董其昌臨帖
欽定四庫全書
石渠寶笈卷十
　　貯
　養心殿一
　　　列朝人
　　書册上等
　　　晉王羲之快雪時晴帖一册(上等/天一)
　　　素牋本行書計二十四字後有山隂張侯四字
　　　又君倩二字幅前有廷字希世寶二印後有紹
　　　興聨璽又一印漫漶不可識後邊幅有王廷世
　　　印吳廷二印前邊幅押縫有馮氏鹿菴珍藏圖
　　　籍印一印前副頁有明昌御覽一璽又秋壑珍
　　　玩張氏珍玩北燕張氏寶藏桴居聨印馮銓之
　　　印馮源濟印諸印後副頁趙孟頫䟦云東晉至
　　　今近千年書跡留傳至今者絶不可得快雪時
　　　晴帖晉王羲之書歴代寶藏者也刻本有之今
　　　乃得見真跡臣不勝欣幸之至延祐五年四月
　　　二十一日翰林學士承㫖榮禄大夫知制誥兼
　　　修國史臣趙孟頫奉勅恭䟦又劉賡䟦云王逸
　　　少書不可多得于好事家蓋見之一二焉此秘
　　　閣所藏快雪時晴帖墨本乃真跡也尤為竒特
　　　翰林學士承㫖臣劉賡奉聖㫖謹䟦前有廷字
　　　一印又䕶都沓兒䟦云晉王羲之墨跡前賢已
　　　多論者當為天下法書第一快雪時晴帖歴年
　　　雖逺神物䕶持不至磨滅傳之今日甚可珍藏
　　　也又使四海之内學儒諸生知萬幾之暇不事
　　　游畋不寶珠玉博古尚文致精如此延祐五年
　　　四月卄三日賜進士及第翰林待制承直郎兼
　　　國史院編修官臣䕶都沓兒奉勅恭䟦前押縫
　　　有吳廷一印又劉承禧記云天下法書第一吾
　　　家法書第一麻城劉承禧永存珍秘後押縫有
　　　吳廷一印又永興軍節度使之印一印又王穉
　　　登䟦云朱太傅所藏二王真跡共十四卷惟右
　　　軍快雪大令送梨二帖乃是手墨餘皆雙鈎廓
　　　填耳宋人雙鈎最精出米南宫所臨者往往亂
　　　真故前代名賢不復辨論槩以為神品其確然
　　　無疑獨快雪送梨元賞之士自能鑒定定不可
　　　與皮相耳食者論也送梨已歸王敬美此帖賣
　　　畫者盧生攜來吳中余傾槖購得之欲為幼兒
　　　營負郭新都吳用卿以三百鍰售去今復為延
　　　伯所有神物去來但貴得所不落沙吒利手幸
　　　矣在彼在此奚必置意考宣和書譜此卷曾入
　　　天府後歸賈師憲又嘗為米老所藏米自有䟦
　　　今在韓太僕家因延伯命題并述其流傳輾轉
　　　若此己酉七月卄七日太原王穉登謹書又汪
　　　道㑹䟦云萬厯己酉八月十有九日新安汪道
　　　㑹敬觀於秦淮之水閣是日清秋和適鍾山致
　　　爽得見無上法書真跡真百年中一大快也又
　　　文震亨䟦云余壻於太原氏故徴君所藏卷軸
　　　無不寓目當時極珍重此帖築亭貯之即以快
　　　雪名每風日晴美出以示客賞玩彌日不厭後
　　　歸用卿氏不無自我得之自我失之之恨徵君
　　　遊道山後余從用卿所復時得展玩可謂與此
　　　帖有縁不至如馬䇿扣西州門時也因題而歸
　　　之若夫王嬙西子之美麗有目共識更無藉余
　　　之揚許矣吳郡雁門文震亨記又吳廷䟦云余
　　　與劉司𨽻延伯寓都門知交有年博古往來甚
　　　多司𨽻罷官而歸余往視兩畨歡倍疇昔余後
　　　復偕司𨽻至雲間攜余古玩近千金余以他事
　　　稽遲海上而司𨽻舟行矣遂不得别余又善病
　　　又不能往楚越二年聞司隸仙逝矣司𨽻交逰
　　　雖廣相善者最少獨注念於余余亦傷悼不已
　　　因輕裝往弔之至其家惟空屋壁立尋訪延伯
　　　家事并所藏之物皆云為人攫去又問快雪帖
　　　安在則云存還與公尚未可信次日往奠其家
　　　果出一賑以物償余前千金值快雪帖亦在其
　　　中復恐為人侵匿聞於麻城令君用印托汝南
　　　王思延將軍付余臨終清白歴歴不負可謂千
　　　古竒士不期吳門擕去之物復為合浦之珠展
　　　卷三嘆因記顛末嗟嗟此帖在朱成國處毎談
　　　為墨寶之冠後流傳吳下復歸余手將來又不
　　　知歸誰天下竒物自有神䕶倘多寶數百年於
　　　餘清齋中足矣將來摹勒上石此一段情景與
　　　司𨽻高誼同炳千秋可也天啓二年三月望日
　　　書於楚舟餘清齋主人記下有吳廷私印一印
　　　又江村一印又記語云皇明萬厯甲辰三月卄
　　　八日太原王氏尊生齋重裝後有快雪堂圖書
　　　印一印幅高七寸一分廣四寸六分幅後合縫
　　　處
　御筆題神字上鈐乾隆宸翰一璽
　御筆籖籖上有乾隆宸翰乾隆御賞之寶二璽
　　　晉王謝雨後中郎二帖一册(上等/地一)
　　　雨後帖素箋本草書計四十二字幅後署羲之
　　　下有禹民二字上鈐一印殘缺不可辨又貞觀
　　　墨璽一紹興一璽志東竒玩一印世南墨印一
　　　又半印并幅前半印俱漫漶不可識後副頁鄧
　　　文原䟦云右王右軍雨後帖真跡明牕棐几夜
　　　雪初晴得此展玩良一快也延祐己未十二月
　　　望左緜鄧文原觀於武林寓舍之素履齋又董
　　　其昌䟦云右軍蘭草帖雨後帖真蹟皆有虞永
　　　興私印蘭草已刻於吳用卿餘清齋此華學士
　　　家藏海内無兩元時栁貫䟦戎輅表云鍾王真
　　　跡雖千金一字亦不可見猶幸有流落人間如
　　　此卷者董其昌題又附鄒逸麟尺牘云雨後一
　　　帖係兄終身人品所闗惟兄自為計茂如兄麟
　　　生頓首又題云撮炮雨前茶閒展雨後帖如此
　　　粗遣過與世無交渉與秋澗㸔右軍帖口占似
　　　一石道文笑笑逸麟幅高八寸一分廣四寸九
　　　分
　　　中郎帖素箋本行楷書計六十五字幅前半印
　　　二漫漶不可識後有琳印黄琳美之吳楨新安
　　　吳廷許叔次家藏楊嘉諸印又半印二漫漶不
　　　可識後副頁記語有淳熈戊申正月武陵張逸
　　　南陽陸瑛十四字又許璿政䟦云右晉六十五
　　　字帖詳載書譜與右軍書同日得觀豈不至幸
　　　吾生千百載後譬之樹杪回視根柯寥逺不能
　　　相及然情懷意思古今相同前人所書言語足
　　　準後學讀其文覽其書竟忘其寥逺回視斯帖
　　　不覺憮然忻戚若相闗焉又千百年後境象當
　　　何似竊以為亦猶是耳至其一時運筆用墨之
　　　妙雖竭力摹擬卒難相肖孫叔敖學在優孟人
　　　以為逼真吾謂外或近之其中丰骨自别是以
　　　識者必求真蹟觀之既刻之石又摹搨人為奚
　　　啻木末回視根柯耶璿政前有堵氏半印後半
　　　印六俱不可識又王鏊䟦云自晉迄今盖千有
　　　餘年其間世故凡幾變滅而片紙宛然獨完信
　　　神物有呵䕶者耶拙叟鏊前有許叔次家藏一
　　　印又焦竑䟦云宣和書譜謝公行書三此所謂
　　　中郎帖也晉人簡牘率於弔喪問疾用之往往
　　　如出一轍豈可因語同遂目為右軍書耶王謝
　　　並擅臨池然謝書比之逸少尤為囏得當是世
　　　之一寶丙午冬秣陵焦竑題又張英䟦云壬戌
　　　初秋龍眠張英敬觀於真州舟中王謝風流千
　　　載如新良平生一快事也後有蒼巗子觀其大
　　　畧二印幅高七寸四分廣八寸
　　　宋高宗千文一册(上等/元一)
　　　澄心堂紙朱絲闌本行書欵識云紹興二十三
　　　年嵗次癸酉二月初十日御書院書册記二十
　　　二幅幅高八寸八分廣四寸四分有竒
　御筆題籖籖上有乾隆宸翰乾隆御賞之寶二璽
　　　宋人箋牘一册(上等/黄一)
　　　素箋本行楷書凡十二幅第一幅徐鉉書前有
　　　宋犖審定一印又半印三存之印秘傳世家六
　　　字後半印三存圖畫義陽四字又半印不可識
　　　幅高九寸一分廣一尺三寸九分第二幅蘇軾
　　　書前有曹溶秘玩季振宜字詵分號滄葦二印
　　　後有曹溶鑒定書畫印一印幅高八寸二分廣
　　　七寸六分第三幅蘇軾書後有曹溶鑒定書畫
　　　印宋犖審定二印幅高八寸一分廣六寸五分
　　　第四幅蘇軾書前有囿山真賞希之二印後有
　　　(二字/未織)太原興祖冲和之裔二印幅高一尺六分
　　　廣一尺五寸一分第五幅米芾書後有宋犖審
　　　定克符氏藏二印又半印不可識幅高九寸一
　　　分廣九寸八分第六幅第七幅俱沈遼書第六
　　　幅前有寄傲項元汴印項墨林父秘笈之印黄
　　　琳美之宋犖審定諸印後有六藝之圃項墨林
　　　鑒賞章琳印休伯諸印幅高一尺五分廣一尺
　　　一寸五分第七幅前有退宻琳印黄琳美之平
　　　生真賞項墨林父秘笈之印諸印後有天籟閣
　　　項子京家珍藏宋犖審定審定真蹟諸印又半
　　　印不可識幅高九寸九分廣一尺四分後别幅
　　　吕升卿䟦云觀沈翰林書怳然如其生存也反
　　　覆閲之使人愴然不自勝耳熙寧甲寅中夏端
　　　午前一日逍遥堂題温陵吕升卿明甫前有天
　　　籟閣項元汴印項墨林父秘笈之印琳印項子
　　　京家珍藏諸印後有子京父印項墨林鑒賞章
　　　檇李項氏世家寶玩墨林秘玩子孫世昌諸印
　　　又蔣之奇䟦云文通與余往還之帖多矣獨存
　　　其一覽之可以發笑惜乎文通之飄逸俊爽而
　　　不幸早卒也今不復見其人矣頴叔後有宋犖
　　　審定虚朗齋二印第八幅孫覿書前有天籟閣
　　　南昌袁氏項元汴印項子京家珍藏清森閣書
　　　畫印何元朗氏諸印又靜思半印後有檇李項
　　　氏世家寶玩子京所藏平生真賞忠徹項墨林
　　　鑒賞章宋犖審定諸印幅高九寸二分廣一尺
　　　七分第九幅吕公綽書前有宋犖審定蒲陽傅
　　　氏清㳤玩府三印又半印二存子孫永保之世
　　　家七字後有義陽半印又半印不可識幅高一
　　　尺一分廣一尺五寸三分第十幅第十一幅張
　　　孝伯書前有寄傲項元汴印子京父印項墨林
　　　鑒賞章諸印後有墨林秘玩項子京家珍藏㰎
　　　李項氏世家寶玩宋犖審定項叔子清森閣書
　　　畫印何元朗氏諸印幅高九寸八分廣九寸一
　　　分二幅同第十二幅霍端友書前有退宻平生
　　　真賞項子京家珍藏諸印後有宋犖審定項元
　　　汴印項墨林父秘笈之印子孫世昌諸印幅高
　　　九寸四分廣一尺四寸四分後副頁有蕉林收
　　　藏梁清標印二印
　御筆題籖籖上有天府珍藏乾隆御賞之寶二璽
　　　宋諸名家墨寶一册(上等/宇一)
　　　素箋本凡十九幅第一幅杜衍尺牘行草書前
　　　有神品墨林山人㰎李李氏鶴夢軒珍藏記項
　　　墨林鑒賞章諸印又墨林子黄裳之字半印三
　　　後有檇李項氏世家寶玩平生真賞子京所藏
　　　墨林秘玩諸印又退密延平晉字半印三前押
　　　縫有大觀一印幅高八寸一分廣一尺三寸八
　　　分第二幅范仲淹尺牘行楷書前有鼎元半印
　　　後有文正書院元理半印二後押縫有大觀一
　　　印後尤袤䟦云方范文正因與吕文靖爭論上
　　　前貶饒州時尹舍人實上書願得俱貶監郢州
　　　酒稅此一卷帖情義諄諄不啻兄弟蓋二公愛
　　　君憂國道合志同其相與之厚自應爾耳淳熙
　　　乙巳清明日梁谿尤袤敬觀幅高一尺一分廣
　　　一尺二寸二分第三幅歐陽修付書局帖行楷
　　　書前有趙字大雅二印又半印不可識後有陳
　　　定印賈似道圖書子子孫孫永保之諸印後押
　　　縫有大觀一印幅高八寸三分廣三寸六分第
　　　四幅歐陽修付書局帖十八字行書前有瑛字
　　　古齋半印二後有陳定印陳以御趙子昂氏文
　　　徵明印趙肅諸印前押縫有大觀一印幅高七
　　　寸九分廣九寸三分後别幅吳寛䟦云此歐陽
　　　文忠公修唐書紀表時二小帖也黔陽令陳君
　　　堅逺得以示余片紙數字於史事無大闗係而
　　　後世獨加愛䕶終不落蛛絲煤尾中非物也人
　　　也成化十七年四月辛未長州吳寛謹題前押
　　　縫有大觀一印又祝允明䟦云慕其人而不見
　　　則思見其書慕其書而不見則思聞其言同時
　　　世者亦然也况後學於昔賢鉅公相望千載音
　　　儀已絶目矣徒得其言而誦之猶參侍几杖乃
　　　獲其手筆而瞻玩之寧不大慰乎與文忠公同
　　　時如蘇黄諸公字學者亦多見獨公書絶少此
　　　二帖公作唐史時與局中同事者為故黔陽大
　　　夫陳君所藏黔陽之子進士君魯南出示反覆
　　　敬覽系記時月亦曰幸慰素心若得見公面目
　　　一翻云爾正徳己巳長州祝允明記又文徵明
　　　䟦云歐公嘗云學書勿浪書事有可記者他日
　　　便為故事且謂古之人皆能書惟其人之賢者
　　　傳使顔公書不佳見之者必寶也公此二帖僅
　　　僅數語而傳之數百年不與紙墨俱冺其見寶
　　　於人固有出於故事之上者正徳八年癸酉秋
　　　九月十有六日後學衡山文徵明拜手謹題中
　　　幅押縫有大觀一印第五幅蔡襄尺牘行草書
　　　前有神品㑹心處項元汴印子京父印諸印又
　　　所藏鑒賞章秘玩半印三後有天籟閣陳定子
　　　孫永保墨林秘玩項墨林父秘笈之印諸印又
　　　萬言壺中半印二後押縫有大觀一印幅高八
　　　寸四分廣九寸八分第六幅蘇軾尺牘行書前
　　　有清容齋一印又鼎元半印後有有明王氏圖
　　　書之印樊閣二印又半印不可識後押縫有大
　　　觀一印幅高八寸一寸廣九寸二分第七幅蘇
　　　軾尺牘行書前有仇逺神品毛九疇氏南陽家
　　　藏項叔子墨林項季子章諸印後有子孫永保
　　　宫保世家陳定書印陳定平生真賞諸印前押
　　　縫有大觀一印第八幅邵䶵尺牘行草書前有
　　　神品墨林山人項子京家珍藏諸印後有檇李
　　　項氏世家寳玩項元汴印項墨林父秘笈之印
　　　平生真賞諸印又宫保項元汴氏忠信半印三
　　　前押縫有大觀一印幅高九寸九分廣一尺五
　　　寸二分第九幅王鞏尺牘行書欵上鈐王鞏之
　　　印一印後押縫有大觀一印幅高八寸五分有
　　　奇廣一尺八分第十幅黄庭堅尺牘行楷書前
　　　有知頤印(下缺/一字)一印又半印不可識後有來鶴
　　　堂審定真蹟二印又半印不可識前押縫有大
　　　觀一印幅高八寸七分廣七寸七分第十一幅
　　　黄庭堅尺牘行書前有墨林子檇李項氏世家
　　　寶玩項元汴印子京父印吳楨周生虛朗齋諸
　　　印後有墨林秘玩項叔子漢齋原璧以御陳定
　　　吳廷陳定平生真賞陳氏世寶諸印前押縫有
　　　大觀一印幅高九寸廣五寸五分第十二幅米
　　　黻尺牘行書欵上鈴一印不可辨後有蘭石主
　　　人陳定印二印又一印惟愛山堂名筆奇畫子
　　　孫永保之十三字可識又半印四俱漫漶不可
　　　識前押縫有大觀一印幅高九寸三分廣一尺
　　　五寸四分第十三幅米友仁尺牘行書前有陳
　　　以御陳定書印二印又古齋半印後有陳氏世
　　　寶一印又浦江旌表半印後押縫有大觀一印
　　　幅高八寸廣七寸五分有奇第十四幅薛紹彭
　　　尺牘行書前有仁義里白麟谿浦江旌表孝義
　　　鄭氏復齋珍玩諸印又孝義鄭氏半印後有浦
　　　江旌表孝義鄭氏陳字趙氏半印三後押縫有
　　　大觀一印幅高九寸九分廣一尺八寸七分第
　　　十五幅蔡京尺牘行書前有神品天籟閣子孫
　　　永保項子京家珍藏項墨林鑒賞章諸印又一
　　　印不可識又世昌半印又半印不可識後有檇
　　　李項氏世家寶玩項元汴印平生真賞項墨林
　　　父秘笈之印虚朗齋子孫世昌忠孝世家爽軒
　　　珍玩吳廷諸印又一印不可識又項元半印後
　　　押縫有大觀一印幅高九寸九分廣一尺二寸
　　　九分第十六幅吳説尺牘行書前有㰎李項氏
　　　世家寶玩項元汴印項墨林鑒賞章何元朗氏
　　　漆園傲吏巢松諸印又墨林子永保半印二後
　　　有檇李墨林山人項子京家珍藏諸印又若水
　　　半印後押縫有大觀一印幅高八寸八分廣一
　　　尺六寸七分第十七幅虞允文尺牘行書前有
　　　大觀陳以御陳定書印諸印後有陳定平生真
　　　賞檇李項氏世家寶玩項元汴印墨林秘玩項
　　　子京家珍藏諸印幅高九寸九分廣一尺三寸
　　　第十八幅范成大尺牘草書前有蝶庵書畫㰎
　　　李李氏鶴夢軒珍藏記二印後有雲烟過眼項
　　　篤夀印項子長父鑒定諸印前押縫有大觀一
　　　印幅高一尺廣一尺五寸九分第十九幅陸游
　　　尺牘行草書前有天籟閣寄傲項元汴印子京
　　　父印項墨林鑒賞章諸印又軒字永保心賞半
　　　印三後有大觀墨林子子孫永保項子京家珍
　　　藏檇李項氏世家寶玩清森閣書畫印何元朗
　　　氏諸印又子京墨林半印二幅高一尺三分廣
　　　一尺六寸五分
　御筆題籖籖上有乾隆御賞之寶一璽
　　　宋蘇軾書楚辭一冊(上等/宙一)
　　　素牋本行書欵署軾字下有眉陽蘇軾一印首
　　　幅前有梅雪軒伯生二印又品字半印後副頁
　　　劉沔䟦云東坡先生書楚辭乃黄州時書人多
　　　購晚年書先生晩年字畫老勁雄放元豐中作
　　　字華麗工妙後生不見前作往往便謂贋本先
　　　生昔與猶子書論作文教其師法應制時文章
　　　且曰至於書字亦然也松年自蚤嵗尊慕先生
　　　家藏先生之文甚富近年購先生之文尤多獨
　　　此乃先生舊所書耳信可寶也宣和四年二月
　　　八日劉沔書又張璉䟦云先王毎論楚辭下風
　　　雅一等至鮮于子駿所作且嘆稱之况九歌九
　　　辨乎筆墨之咏歌之尚何疑晉國張璉又䟦云
　　　淵於書不識真贋獨識此書為先生真蹟三嘆
　　　三嘆後有澄心館一印又記語云倪嘗借觀於
　　　永康得助堂上月中澣日倪書(二䟦姓氏/俱未詳)冊計
　　　二十幅幅高八寸廣四寸五分
　御筆題籖籖上有乾隆宸翰一璽
　　　宋元寶翰一册(上等/洪一)
　　　凡三十四幅第十五幅素絹本第三十幅三十
　　　一幅碧色箋本第三十二幅至三十四幅金粟
　　　牋本餘俱素牋本第一幅宋仁宗御筆飛白書
　　　㸔雲二大字前有
欽賜臣權一印盖
世祖賜宋權物也後有臣犖子孫永保二印幅高九寸
　　　四分廣一尺四寸九分第二幅宋徽宗楷書閏
　　　中秋月詩帖前有御書一璽後有宣和殿寶一
　　　璽又宋犖審定一印幅高一尺九分廣一尺三
　　　寸九分第三幅至第六幅黄庭堅行楷大書送
　　　四十九姪詩帖未署欵末幅有白石山房蔡子
　　　木歌頌齋宋犖審定三印前三幅高一尺一寸
　　　廣一尺二寸八分末一幅高同前廣三寸三分
　　　第七幅八幅黄庭堅草書寄賀蘭銛詩帖前幅
　　　有内府書印一璽歸來印一印又經歴司一印
　　　存其半後幅有希之一印又賈氏半印前幅高
　　　一尺八分廣一尺五寸三分後幅高同前廣六
　　　寸五分第九幅至第十一幅米芾行草書䟦林
　　　逋梅花詩未署欵前幅有宋犖審定一印又半
　　　印二不可識後幅有陳氏家藏鄒式金印二印
　　　幅高八寸四分前幅廣五寸九分中幅廣六寸
　　　一分後幅廣五寸七分第十二幅十三幅米芾
　　　行草大書詞帖未署欵前幅有宋犖審定一印
　　　又司印半印後幅半印同幅高九寸九分前幅
　　　廣一尺五寸五分後幅廣一尺七寸五分第十
　　　四幅李建中楷書七言絶句一首未署欵前有
　　　子京周伯温氏梅壑吳孟思氏墨林主人子孫
　　　永保諸印後有子孫世昌軍假司馬臣祚聨印
　　　黄鎡之印宋犖審定項子京家珍藏項墨林鑑
　　　賞章素菴諸印幅高八寸七分廣七寸第十五
　　　幅蘇邁行楷書䟦鄭天覺畫欵識云大觀三年
　　　八月十日睂山蘇邁伯達書下有武功開國一
　　　印宋犖審定一印幅高七寸九分廣八寸第十
　　　六幅十七幅王庭筠行書法華堂道林二詩未
　　　署欵首幅前有宋犖審定衡山宜陽諸印又合
　　　同圖書之印子慶全卿簣成諸半印又半印不
　　　可識後有采秀堂紫芝堂印趙禮用覲諸印又
　　　喬氏張氏中山全卿諸半印又半印二不可識
　　　後幅前有合同采秀堂半印二又半印二不可
　　　識後有吳郡董宜陽印趙禮用覲紫芝堂印諸
　　　印又喬氏真賞全卿諸半印又半印不可識幅
　　　高九寸三分廣一尺三寸二幅同第十八幅至
　　　二十四幅趙孟頫行書杜詩欵云子昻為月麓
　　　書下有趙子昻氏一印首幅前有宋犖審定一
　　　印又半印二不可識幅高八寸二分廣一尺一
　　　寸五分七幅同第二十五幅至二十八幅鮮于
　　　樞行書詩帖前二幅欵云次韻仇仁父晩秋雜
　　　興樞拜呈首幅前有長垣王氏珍玩一印次幅
　　　後有宋犖審定一印後二幅書秋懷二章欵識
　　　云近作如此奉湛淵作者一笑樞頓首前幅有
　　　宋犖審定一印後幅有飛龍舞鳳一印幅高一
　　　尺一寸前二幅一廣一尺二寸五分一廣一尺
　　　三寸四分後二幅一廣一尺四寸五分一廣一
　　　尺二寸二分第二十九幅虞集楷書詩帖欵署
　　　虞集下有伯生一印又宋犖鑒定沈周寶玩二
　　　印幅前半印二不可識後邊幅有天水郡收藏
　　　書畫印記一印第三十幅三十一幅康里巙臨
　　　王羲之草書欵識云去嵗在上都時所臨殊未
　　　能得其萬一耳康里巙記下有子山一印首幅
　　　前有宋犖審定一印幅高八寸九分廣一尺三
　　　寸一分第三十二幅至三十四幅俞和行草書
　　　詩帖無欵後署右前有尊酒行六字下有子中
　　　父印紫芝生二印又宋犖審定一印首幅二印
　　　漫漶不可識前二幅高八寸一分廣一尺四分
　　　末幅高同前廣四寸三分
　御筆題籖籖上有乾隆宸翰一璽
　　　元名家尺牘一册(上等/荒一)
　　　宋箋本凡三十五幅第一幅歐陽元尺牘行書
　　　後有朱書記云元字原功文忠公修之後追封
　　　楚國公諡曰文别號圭齋逸民前有子京李肇
　　　亨檇李李氏鶴夢軒珍藏記逸民子孫永保項
　　　墨林鑒賞章諸印又所藏家珍藏半印二後有
　　　項元汴二印又項墨林鑒賞章項墨林印檇李
　　　項氏世家寶玩槐庭清玩長白索氏珍藏圖書
　　　印諸印幅高九寸九分廣一尺九寸七分第二
　　　幅管道昇尺牘行草書前有檇李李氏鶴夢軒
　　　珍藏記一印又應徵鑑賞章半印二後押縫有
　　　東平一印幅高八寸四分廣一尺六寸四分第
　　　三幅趙雍尺牘行書後押縫有九如清玩也園
　　　珍賞二印幅高九寸二分廣一尺七寸第四幅
　　　趙雍尺牘行草書前有檇李李氏鶴夢軒珍藏
　　　記董奕少氏讀書帷李應徵印諸印後有友古
　　　軒李霞舉鑑賞章聚順堂珍藏印三印幅高九
　　　寸五分廣一尺一寸八分第五幅鄧文原尺牘
　　　行書幅前有鄧僉事平安家書十一月卄六日
　　　發十四字旁朱書記云文原字善之諡文肅前
　　　有寄傲子京素履齋印子孫世昌檇李李氏鶴
　　　夢軒珍藏記墨林子京所藏神遊心賞諸印又
　　　鑑賞章半印後有項元汴印元汴墨林秘玩三
　　　印又項墨林父半印左邊幅有也園索氏收藏
　　　書畫御賜忠孝堂長白山索氏珍藏二印幅高
　　　九寸五分廣一尺一分第六幅鄧文原尺牘幅
　　　前有鄧善之平安家書四月初五日鉛山縣發
　　　十六字下有鄧氏善之一印後有阿爾喜普之
　　　印一印左邊幅有樂琴書以消憂一印幅高九
　　　寸六分廣一尺七分第七幅鄧文原尺牘行草
　　　書欵上鈐素履齋印一印後有友古軒樂菴二
　　　印幅高七寸四分廣九寸第八幅康里巙尺牘
　　　行草書幅後有朱書記云子山康里氏父不忽
　　　木祖燕真世有功業巙亦學士承㫖卒諡曰文
　　　忠前有子京李肇享檇李李氏鶴夢軒珍藏記
　　　子京所藏元汴之印墨林秘玩諸印又世昌半
　　　印後有檇李項氏世家寶玩退宻虚朗齋項墨
　　　林父秘笈之印諸印又項墨林虚朗半印二押
　　　縫有友古軒一印幅高九寸二分廣一尺七寸
　　　三分第九幅方囘尺牘行書幅後署閏月初九
　　　日五字上鈐一印漫漶不可識前有墨林印二
　　　又檇李李氏鶴夢軒珍藏記項元汴印項子京
　　　家珍藏諸印又心賞半印後有元汴之印項墨
　　　林鑑賞章東平項子京家珍藏諸印又虚朗項
　　　叔子半印二幅高一尺四分廣一尺五寸六分
　　　第十幅姚玭尺牘并七律一首行草書前有官
　　　様文章一印後有九如清玩舜裔中書舍人之
　　　章諸印又二印漫漶不可識幅高九寸三分廣
　　　一尺七寸第十一幅王䝉尺牘行書後有也園
　　　珍賞世夀堂二印幅高一尺三分廣一尺八寸
　　　一分第十二幅衛仁近尺牘行書欵上鈐衛仁
　　　近印一印後有友古軒珍賞豐人季氏二印幅
　　　高九寸三分廣一尺三寸五分第十三幅李孝
　　　光尺牘行書後有槐庭清玩東平二印幅高九
　　　寸七分廣一尺一寸八分第十四幅高志大尺
　　　牘行書後有友古軒一印幅高七寸七分廣一
　　　尺三寸六分第十五幅毛繼祖尺牘行書欵上
　　　鈐玉局生一印後有也園索氏收藏書畫一印
　　　幅高八寸廣六寸九分第十六幅徐介尺牘行
　　　楷書後有友古軒一印幅高六寸七分廣同第
　　　十七幅俞俊尺牘行草書欵上鈐俞俊二印後
　　　有九如清玩阿爾喜普之印二印幅高八寸四
　　　分廣一尺七寸四分第十八幅馬治尺牘草書
　　　欵上鈐馬治私印一印前有篤壽聨印左邊幅
　　　有長白索氏珍藏圖書印讀畫二印幅高八寸
　　　七分廣一尺四寸一分第十九幅錢嵩尺牘并
　　　七律一首行書前有浮玉山人一印後有白高
　　　錢嵩吳越世家三印又九如清玩一印幅髙八
　　　寸三分廣一尺第二十幅士明(姓氏/未詳)尺牘行草
　　　書前有退密墨林子京父印墨林秘玩子孫世
　　　昌項子京家珍藏諸印後有項元汴印墨林山
　　　人槐庭清玩樂菴諸印幅高一尺四分廣一尺
　　　六寸九分第二十一幅俞鎬尺牘行草書前有
　　　檇李子京所藏項墨林父秘笈之印諸印又寄
　　　傲叔子半印二後有長白索氏珍藏圖書記子
　　　京父印項墨林鑑賞章諸印又半印不可識幅
　　　高九寸一分廣一尺三寸一分第二十二幅俞
　　　鎬尺牘行書前有子京父印項墨林鑑賞章二
　　　印又寄傲真賞半印二後有項元汴印項子京
　　　家珍藏二印又子京子孫世昌半印二幅高九
　　　寸一分廣六寸三分第二十三幅沈右尺牘行
　　　書左邊幅有友古軒珍賞也園珍賞二印第二
　　　十四幅沈右尺牘行楷書幅高七寸八分廣七
　　　寸二分第二十五幅沈右尺牘楷書仁有九如
　　　清玩一印幅高八寸二分廣六寸第二十六幅
　　　沈右尺牘行書欵上鈐沈右私印一印左邊幅
　　　有樂琴書以消憂一印幅高九寸五分廣一尺
　　　二寸二分第二十七幅堪(姓氏/未詳)尺牘草書前有
　　　墨林子京所藏二印又墨林子半印後有項元
　　　汴印項墨林父秘笈之印二印又退宻項字半
　　　印二左邊幅有也園索氏收藏書畫讀畫二印
　　　幅高七寸廣一尺第二十八幅禮實(姓氏/未詳)尺牘
　　　行草書前有子京父印項墨林鑑賞章二印又
　　　寄傲叔子半印二後有項元汴印項子京家珍
　　　藏二印又檇李墨林半印二幅髙九寸七分廣
　　　一尺八寸一分第二十九幅黄溍尺牘行書前
　　　有豐人季氏一印又一印不可識後有也園珍
　　　賞一印幅髙九寸二分廣一尺一寸三分第三
　　　十幅陳克莊尺牘楷書前有樂琴書以消憂一
　　　印後有復徴玉乳二印又喬氏半印幅髙九寸
　　　廣一尺八寸二分第三十一幅宋舉忠尺牘草
　　　書前有簣成半印後有復徴玉乳二印左邉幅
　　　有也園索氏收藏書畫一印幅髙九寸廣一尺
　　　四寸三分第三十二幅陳基尺牘行草書左邉
　　　幅有槐庭清玩也園珍賞二印幅髙七寸六分
　　　廣一尺第三十三幅陳基又牘行草書前押縫
　　　有東平一印幅髙八寸四分廣七寸一分第三
　　　十四幅陳基尺牘行草書後有子敏一印幅高
　　　七寸五分廣七寸六分第三十五幅陳基尺牘
　　　行書欵上鈐私印半印前有真賞半千江夏氏
　　　圖書記三印後押縫有東平一印幅高八寸六
　　　分廣一尺三寸五分
　御筆題籖籖上有乾隆宸翰一璽
　　　元趙孟頫尺牘一冊(上等/日一)
　　　碧色牋本行書凡六幅第一幅前有陳以御陳
　　　定書印二印後有蕉林張羽鈞二印幅高八寸
　　　五分廣一尺一寸一分第二幅前有安定周生
　　　二印後有張羽鈞一印又半印二不可識幅高
　　　八寸一分廣九寸三分第三幅欵上鈐趙子昻
　　　氏一印前有天籟閣神品墨林硯癖癖茶居士
　　　張重美記蕉林居士野處㑹心處鴛鴦湖長項
　　　子京家珍藏李廣生氏諸印又半印三存之外
　　　世昌子章六字後有項墨林鑒賞章檇李項氏
　　　世家寶玩翕闢圖書李氏家藏西疇耕耦諸印
　　　又半印三存于田項印宫保六字幅高九寸一
　　　分廣一尺一寸八分第四幅欵上鈐趙子昻氏
　　　一印前有神品子京所藏河北棠村博野堂寶
　　　玩印墨林山人項叔子李廣生氏墨林項季子
　　　章張重美記諸印又半印二存淨土秘玩四字
　　　後有惟心淨土項墨林父秘笈之印檇李項氏
　　　世家寶玩諸印又于田半印幅高九寸一分廣
　　　一尺二寸五分第五幅欵上鈐趙子昂氏一印
　　　前有寄傲神品墨林硯癖子京父印子京所藏
　　　李廣生氏蒼巖張重美記物外元賞項墨林父
　　　秘笈之印檇李項氏世家寳玩諸印又退密半
　　　印又半印二存菴字耕耦三字後有墨林子項
　　　子京家藏二印又半印五存恵泉于田田翕闢
　　　李氏子京十字幅髙九寸二分廣一尺一寸六
　　　分第六幅欵上鈐趙子昻氏一印前有梁清標
　　　印子京所藏墨林外史子京父印項墨林父秘
　　　笈之印李廣生氏張重美記諸印又寄傲野處
　　　主人半印三後有項元汴印項墨林鑑賞章二
　　　印又于田翕闢李氏半印三幅高九寸四分廣
　　　一尺三寸三分
　御筆題籖籖上有幾暇鑒賞之璽一璽
　　　元趙孟頫書出師陳情二表一冊(上等/日二)
　　　宋牋本行楷書凡四十三幅欵識云至元五年
　　　春二十八日孟頫書下有趙子昻氏一印首幅
　　　至第二十五幅書出師表前署諸葛武侯出師
　　　表七字第二十五幅至末幅書陳情表前署李
　　　令伯陳情表六字下俱有賞鑒家藏四字上鈐
　　　吳氏家風一印末幅有郭仁夀記郭長齡氏二
　　　印又一印不可辨毎幅前後俱有鈐縫半印不
　　　可識後餘幅有記語云至正十六年嵗在丙申
　　　正月卄八日倪中馬琬觀于杭城寓舎下有于
　　　思緝印桐江余詮二印幅髙七寸一分廣三寸
　御筆題籖籖上有乾隆御賞之寳一璽
　　　元趙孟頫題畫詩一冊(上等/日三)
　　　素牋本行書六言絶句二首七言絶句二首欵
　　　識云明逺賢弟以此紙索書置几間月餘絶無
　　　好況今日因讀舊稿適然興起遂援筆書以復
　　　之未審明逺之意以為何如也大徳六年中秋
　　　前一日松雪齋中書子昻下有趙氏子昻一印
　　　第九幅押縫有大雅一印後餘幅許謙跋云松
　　　雪與明逺契友故其為書神化莫測與他書不
　　　同誠為至寳覽者勿以尋常視之至正壬申金
　　　華許謙題後空幅有徐以道氏竹軒圖書一印
　　　又一印漫漶不可識又王穉登跋云趙松雪公
　　　書或禇或李然不無本色在此則盡脱本色矣
　　　然而絶似禇李也太原生穉登後有唐氏世玩
　　　一印冊計十五幅幅高九寸八分廣四寸
　　　元趙孟頫鮮于樞合卷一冊(上等/月一)
　　　宋牋本凡四幅前三幅趙孟頫書末一幅鮮于
　　　樞書第一幅第二幅論虞世南裴行儉書法未
　　　署欵第二幅後有趙子昻氏一印第一幅前有
　　　虎林𨼆吏游心古道張坤厚印水簾洞道士箕
　　　子之裔真佑林阿士衡諸印又半印存圖書印
　　　三字後有宋犖審定繡山薛宇卿印洪厓子章
　　　張伯元氏諸印又雲西岩人半印又半印不可
　　　識第二幅前有湖海偉觀鮮于虎林𨼆吏留伯
　　　全印諸印又半印二不可識後有林阿士衡白
　　　雪巢圖書印洪厓子章張伯元氏李建印信灌
　　　湘宋犖審定張志徳氏鄭程之印薛宇卿印真
　　　佑諸印又半印存雲西岩人四字幅高八寸九
　　　分廣一尺三寸八分二幅同第三幅與鮮于樞
　　　尺牘論古人畫跡欵云孟頫再拜前有湖海偉
　　　觀灌湘水簾洞道士格齋圖書林阿士衡白雪
　　　巢圖書印諸印又半印存同叟信三字後有李
　　　建印信繡山宋犖審定張坤厚印真佑鄭程之
　　　印湖海偉觀洪章薛宇卿印張伯元氏留伯全
　　　印諸印又半印存雲西岩人四字幅高七寸七
　　　分廣一尺四寸一分第四幅論張旭懷素高間
　　　草書未署欵有舊人識云此伯幾真跡前有游
　　　心古道詩書世家真佑張坤厚印水簾洞道士
　　　諸印又半印存同叟信三字後有河東司徒世
　　　家繡山薛宇卿印林阿士衡洪章白雪巢圖書
　　　印宋犖審定張志徳氏鄭居貞氏灌湘張伯元
　　　氏雲西嵒人李又元同叟信諸印又張氏半印
　　　幅高八寸四分廣一尺六寸六分後餘幅上官
　　　伯圭䟦云書法晉唐以下日壞宋惟米元章一
　　　人能行書耳今國初有吳興趙子昻以字行初
　　　學六朝人書法名世後官進至學士人往往求
　　　書丹碑碣者衆方退取孫過庭李北海張從申
　　　蘇靈芝輩字體雜書之獨不甚草書太常典簿
　　　鮮于伯幾父中原人寓居錢塘閑于行草楷不
　　　多見與子昻齊名一時今觀前子昻報伯幾常
　　　州張治中家藏虞永興枕卧帖筆意清峭及論
　　　裴行儉褚遂良虞世南書選譜草字雜體一帖
　　　故作唐人書法良有意焉又後帖報友人京師
　　　所觀諸法書名畫又復六朝紙尾問訊及伯幾
　　　意不特報書畫欲使見近書何如耳伯幾後一
　　　帖獨論張長史懷素高閑草書之妙末云至山
　　　谷乃大壞不可復理亦譏子昻草書之不及已
　　　也二公作詩(缺二/字)好古博雅厚善且密可謂同
　　　志之友至于論書法各宗其長頡頏當世如林
　　　下秋風令人可愛復可畏也不審清權仙翁存
　　　日怡賞之際曾參二公此意否清權翁乃廬山
　　　人其徒同叟李君至治癸亥季夏觸暑擕此卷
　　　同南唐李廷珪墨過我就磨李墨題之後鄱陽
　　　上官伯圭父前有宋犖審定林阿士衡詩書世
　　　家白雪巢圖書印諸印後有張坤厚印張志徳
　　　氏水簾洞道士諸印又道士清權題云前三帖
　　　趙子昻論書畫後一帖鮮于伯幾論草書桓大
　　　司馬毎請顧長康羊欣評書畫竟夕忘疲老兵
　　　亦爾後山先生有云晚知書畫真有益却嘆嵗
　　　月來無多余藉此自怡未嘗不自慨也清權齋
　　　書又薛羲䟦云子昻承㫖與伯幾太常論書畫
　　　共四帖皆大徳年間所寫今為二妙也上清外
　　　史薛羲謹題又記語有鄧宇觀于三山鄭居貞
　　　之寓軒十二字前有游心古道湖海偉觀雲西
　　　嵒人李又元同叟信三印後有宋犖審定一印
　　　又董其昌䟦云吳興書少有師禇登善者此前
　　　二幅似之又所報燕京竒畫是孫過庭法也鮮
　　　于伯幾評書天真爛漫盡力與吳興敵者是皆
　　　可傳也今日過敬韜兄出此相視因借歸摹之
　　　鴻堂帖中并題壬寅長至後五日董其昌後有
　　　宋犖審定一印又陳繼儒䟦云榮禄碑版文法
　　　顔平原李北海尺牘純用二王獨此卷與鮮于
　　　困學論書畫皆以禇河南哀册行之一洗生平
　　　本色困學論張長史帖亦不復類鮮于家書兩
　　　公于墨苑中小游戯不無摩壘血戰之意榮禄
　　　得伯幾書輒以已書易之付之烈燄曰此子定
　　　掩吾名有衛夫人妬泣然不可謂鮮于之知已
　　　也偶過敬韜緑隂古石間出此相示漫記數語
　　　此日不虚擲矣陳繼儒題後有宋犖審定一印
　　　又商邱宋氏收藏圖書一印
　　　按鮮于樞書幅後又草書漁父詞三字意此後
　　　原有書詞一則今佚去也
　　　元陸繼善摹禊帖一冊(上等/盈一)
　　　宋箋本雙鈎填墨末幅有陸繼善一印又柯氏
　　　敬仲柯氏清玩二印首幅有元素一印後别幅
　　　自識云先兄子順父得唐人摹蘭亭序三卷其
　　　一乃東昌高公家物余竊慕焉異日兄用河北
　　　鼠毫製筆精甚因念嘗侍先師筠庵姚先生文
　　　敏趙公聞雙鈎填廓之法遂從兄假而效之前
　　　後凡五紙兄見而喜輒懷去已而兄卒其所藏
　　　皆散逸至元戊寅夏得此于兄故𨽻家既喜且
　　　慨吁吾兄不復生唐摹不復見余年已中亦不
　　　復可為撫卷增歎是年十月十又五日甫里陸
　　　繼善識下有陸繼善印一印前有元素一印前
　　　别幅柯九思跋云右甫里陸繼之摹右軍蘭亭
　　　序唐太宗既得繭紙真本命當時羣臣能書者
　　　搨賜諸王予平日所見何啻數十本求其弄翰
　　　能存右軍筆意者葢止二三耳此卷自禇河南
　　　本中出飄撇醞藉大有古意一洗定武之習為
　　　可尚也今世學書者但知守定武刻本之法寜
　　　知蠒紙龍跳虎卧之遺意哉蠒紙既不可復見
　　　得見唐摹斯可矣唐摩世亦艱得得保兹卷勝
　　　世傳石刻多矣當有精于賞鑒以吾言為然至
　　　元後己夘嵗三月廿二日奎章閣學士院鑒書
　　　博士柯九思䟦後有藴真齋訓忠之家二印又
　　　揭徯斯䟦云右陸繼善鈎摹蘭亭叙一卷能以
　　　支遁道林愛馬法觀之方可得其精神于筆墨
　　　畦逕之外此亦人間一清賞也至元五年己夘
　　　四月廿一日揭徯斯觀又陳旅䟦云昔余在京
　　　師見禇河南雙鈎蘭亭叙畱數字不填所以示
　　　摹本也筆意飄動後人猶足以見當時醉墨之
　　　在蠒紙者葢若是耳定武本人既少見而褚公
　　　真跡尤不易得繼之其猶存永和之流風乎陳
　　　旅識又陳方䟦云鈎填摹搨之法盛宋時惟米
　　　南宫薛紹彭能之葢深得筆意者然後可以造
　　　此否則用墨不精如小兒學描朱耳繼之親承
　　　姚先生先生與趙文敏皆知書法故今摹搨禇
　　　河南修禊帖筆意俱到非深得其法者未易至
　　　此但不入俗子眼也至元五年九月十五日繼
　　　善訪予無錫村居出此卷相示展玩久之遂題
　　　于後陳方後别幅黄溍䟦云舊見馮承素米禮
　　　部及趙文敏公所臨禊帖未嘗茍同今觀此本
　　　筆勢翩翩風神峻發又絶異欲以參較之而不
　　　能不以四者之難并為恨也至正元年冬十有
　　　二月庚申黄溍書又倪瓚䟦云蘭亭繭紙固不
　　　可得見茍非唐世臨摹之多後之人寧復窺其
　　　仿彿哉今觀陸元素雙鈎一卷筆意具在展玩
　　　不忍舍置也至正二年正月十日勾吳倪瓚又
　　　董其昌䟦云唐摹下真蹟一等耳此卷得唐摹
　　　遺法趙吳興所謂専心學之遂可名世者宋時
　　　聚訟可謂多事天啓四年九月晦日董其昌觀
　　　于苑西因題前有蒼岩子蕉林鑒定二印又沈
　　　荃跋云歴觀諸䟦想見元時唐摹禊帖尚多不
　　　止褚中令一種加以善書之家鈎填精妙幾欲
　　　亂真如甫里劉繼之此本是也米老嘗評中令
　　　撫本云率意落筆咸清潤有秀氣轉摺毫鋩備
　　　盡與真無異此冊洵足當之康熙九年庚戌初
　　　秋堂邑張子上虹擕至都門余與施研山季滄
　　　葦陸笏田孫赤崖馮緯人高堯臣同觀于西厰
　　　寓舎漫識一時之幸云華亭沈筌後有梁雍之
　　　印晴麓堂珍藏二印幅髙七寸七分廣四寸
　御筆題籖籖上有乾隆御賞之寶一璽
　　　按繼善自識語應在柯九思諸跋前收藏家屢
　　　經裝池遂失位置而舊裝特精整不欲改也
　　　元髙翼書通書一冊(上等/昃一)
　　　宋牋烏絲闌本楷書欵識云至元三年嵗次庚
　　　辰夏五晦日南陽高翼為資深先生書于雲間
　　　之佳秀園寓居首幅有記語云髙翼字茂之南
　　　陽人官至嘉興路推官善書又志號字三字前
　　　有神品天籟閣墨林子墨林山人耿嘉祚印湛
　　　思檇李項元汴印墨林山人項子京家珍藏項
　　　墨林鑑賞章諸印又永保秘玩二半印末幅有
　　　真賞退密項元汴印項子京家珍藏子孫世昌
　　　項墨林鑑賞章宫保世家平生真賞耿嘉祚印
　　　字㑹侯㑹侯珍藏寄傲子京父印項墨林父珍
　　　笈之印檇李項氏世家寶玩半古軒諸印又有
　　　天籟閣珍秘項元墨林半印四第十一幅第十
　　　二幅押縫有墨林净因菴主二印第二十三幅
　　　押縫有子京平生真賞二印第二十八幅押縫
　　　有墨林若水軒二印冊計三十一幅幅髙七寸
　　　九分廣二寸八分第三十幅廣二寸四分前副
　　　頁有
　御書天人一貫四大字前有乾隆御筆一璽
　御筆題籖籖上有乾隆宸翰一璽
　　　元曹善書山海經四冊(上等/辰一)
　　　宋牋烏絲䦨本楷書山海經並前後序第四冊
　　　末幅𨽻書欵識云至正乙巳東吳曹善書第一
　　　册末幅記語云崇禎戊寅四月宋獻同王毗翁
　　　觀于眉公古香亭院首幅有鼎元季雅二印第
　　　五幅有陳眉公書畫記一印第六幅空幅有陳
　　　繼儒印眉公夏之是季爵諸印第二十幅第七
　　　十一幅俱有眉公一印第五十一幅第六十二
　　　幅俱有仲醇氏一印第二册第八幅有眉公一
　　　印第五十四幅有陳眉公書畫記一印第三册
　　　首幅及第四十一幅俱有陳眉公書畫記一印
　　　第九幅有眉公一印第十八幅有陳繼儒一印
　　　第二十六幅有仲醇氏一印第四册第六幅第
　　　二十八幅第三十七幅俱有眉公一印第三十
　　　九幅有陳眉公書畫記一印第一册前副頁董
　　　其昌大書山海經三字並識云元曹世良手抄
　　　明姚公綬王元美陳眉公家藏崇禎乙亥六月
　　　董其昌書前有陳眉公書畫記一印後一印不
　　　可識第四冊後副頁姚公綬篆書識云曹世良
　　　名善號樗散生松江人有詩名侍母至孝處事
　　　剛正不合于時徙居吳門婁侯里慕范仲淹為
　　　人復遷天平山苦志臨池初學鍾元常行草學
　　　二王與兄世長兄子恭俱有書名一時稱為東
　　　吳三曹與高季迪張羽友善宋景濂薦于朝太
　　　祖屢徵不起後買舟放浪山水間悠悠自得夀
　　　八十六殁于秀水吾鄉貝助教具棺葬焉貝名
　　　瓊楊鐵厓門人也七十老人姚公綬父書下有
　　　陳眉公書畫記一印又王世貞跋云山海經最
　　　為古文奇書至曼倩之名畢方子政之識貳負
　　　皆于是取衷而國師公後序直以為大禹伯益
　　　著惟司馬子長亦云禹本紀山海經所有怪物
　　　余不敢言蓋亦疑之而未能決也貞竊以為不
　　　然經内語如西望大澤后稷所潛稷之稱后追
　　　自周始耳南望撣諸禹父所化禹寧忍紀父化
　　　也狄山文王葬其所注即周文王也有易殺王
　　　亥取僕牛注引殷王子亥淫于有易見弑也又
　　　成湯伐夏桀于章山克之及禹生均國均國生
　　　役采役采生循鞈之類不可枚舉豈禹本經不
　　　傳或簡略非備而周末文勝之士為之𫝊㑹而
　　　増飾者耶即卷後稱侍中奉車都尉光禄大夫
　　　臣秀亦有誤也國師為此官在哀帝中正名歆
　　　耳至平帝初元為京兆尹而始名秀也經為松
　　　江曹善世良手録善以元至正乙巳録完至髙
　　　皇帝時累徴不起嘉興姚公綬紀其事頗詳而
　　　云有詩名苦志臨池初學鍾元常行草學二王
　　　考此書是初年筆有元常薦季直表遺意與鍾
　　　他體殊不類也避暑園居偶閲一過為題于後
　　　王世貞後有陳眉公書畫記一印又陳繼儒跋
　　　云曹永字世長松郡人正書學鍾元常行草學
　　　二王載顧文僖舊志獨世良諱善者見姚侍御
　　　跋手書見山海經屢辭髙皇帝徵辟生則宋濂
　　　薦之歿則貝瓊葬之惜不入志中畱記補遺此
　　　經籖題姚公綬筆元亨利貞四字王元美筆也
　　　崇禎丙子五月十四日同王毗翁觀于頑仙靈
　　　陳繼儒時年七十有八又記云曹應符字泰叔
　　　華亭小蒸人宋甲戌進士有族人諱光逺者丁
　　　未進士宋亡不仕與應符同獨其衣冠不改人
　　　稱為大頭巾相公孫即慶孫號安雅先生子宗
　　　儒洪武初即為華亭本邑教諭孫諱衡工科給
　　　事俱工行草或皆世良宗派今不可考矣記此
　　　以詢之博聞譜學者眉公又題第一册計七十
　　　幅第二册計五十四幅第三册計四十二幅第
　　　四册計四十幅幅俱高六寸九分廣五寸二分
　　　按首冊前副頁董其昌題字有有贊二字考無
　　　贊語疑佚又第二册末幅有朱書五卷計四十
　　　三葉七字亦誤又陳繼儒後跋記姚公綬題籖
　　　王元美書元享利貞四字今缺蓋後人重裝遺
　　　去也
　　　元明人題錢譜襍文一册(上等/宿一)
　　　宋牋本題姚元澤所集錢譜第一幅至第四幅
　　　錢鼒泉譜序𨽻書欵云水北山南筆耒生錢
　　　鼒序下有錢鼒徳鉉一印第五幅至第六幅馮恕
　　　古泉解楷書欵識云戊申嵗春正月既望稽山
　　　樵者馮恕書下有馮氏恕印馮仁伯㑹稽山樵
　　　三印前有馮字毋不敬齋二印第七幅至第八
　　　幅錢嵩贊𨽻書欵云勾吳鐵硯生錢嵩彦高下
　　　有彦高鐵硯生二印第九幅趙儀跋語小楷書
　　　欵識云峕至正甲午良月上澣㑹稽趙儀下有
　　　趙儀元舉二印第十幅第十一幅孫作序楷書
　　　欵識云至正乙未冬十有一月戊申江隂孫作
　　　太雅序第十二幅林珣跋楷書欵識云峕至正
　　　十有九年春正月十三日天台林珣謹識下有
　　　季文一印第十三幅至十五幅金聲賦楷書欵
　　　識云峕至正丙午五月上澣華亭金聲書于白
　　　沙宋氏書館下有金聲金聲彥振二印前有金
　　　字一印第十六幅至第二十幅錢震作錢補傳
　　　楷書後有吳錢震士修一印前有圖書之所不
　　　出户庭坐對千古一印第二十一幅魯淵絶句
　　　二首行楷書欵署曲阜魯淵下有道原極齋二
　　　印前有辛夘進士一印第二十二幅至第二十
　　　八幅楊維楨跋草書後有㑹稽楊維楨印廉夫
　　　抱遺老人諸印前有東維子清白傳家二印第
　　　二十九幅倪中長歌行草書欵署璜溪倪中下
　　　有倪中印徳中二印前有據梧吟子孫世昌二
　　　印第三十幅陳朴跋楷書欵云寧波陳朴識第
　　　三十一幅趙棣五言律一首楷書欵署山隂趙
　　　棣前副頁夏衡𨽻書錢譜二大字欵云經筵侍
　　　書順天府丞夏衡書冊計三十一幅幅高七寸
　　　七分有奇廣一尺一分第八幅廣八寸二分
　　　蟬離詩帖一冊(上等/列一)
　　　素牋本草書五言律詩二首後署蟬離二字欵
　　　前有官南伯子一印又一印殘缺存石字初蛻
　　　字可辨冊計十二幅幅高八寸五分廣四寸九
　　　分按蟬離姓氏未詳紙墨似是元明間物草法
　　　甚佳亦類鮮于伯幾張句曲諸賢今附于元人
　　　之末云
　　　明祝允明和陶飲酒詩一冊(上等/張一)
　　　素牋本凡二十首第十六十七二首草書餘俱
　　　楷書首幅序云僕本拙訥繆干時名兩年之間
　　　三謁京國遊趣既勌風埃黯然舟中有二蘓和
　　　陶詩夜燈獨酌讀其飲酒二十篇不勝悵慨聊
　　　復倚和前有枝山一印末幅欵識云向得舊紙
　　　久藏笥中興至則随意作數行乃生平之戲耳
　　　觀者勿謂老翁更多兒態也乙酉秋日允明記
　　　下有允明希哲二印冊計二十二幅幅髙五寸
　　　四分廣三寸二分
　　　明董其昌倣古十種二冊(上等/寒一)
　　　素絹本臨厯代名人書十種首冊凡三十八幅
　　　第一幅至第七幅楷書欵識云傲鍾太傅書董
　　　其昌下有董其昌太史氏二印第八幅至第十
　　　二幅楷書欵識云倣王右軍書董其昌下有董
　　　𤣥宰氏太史氏二印第十三幅至第十九幅行
　　　書欵識云倣懐仁聖教序董其昌下有董其昌
　　　印太史氏二印第廿一幅至第廿五幅楷書欵
　　　識云傲歐陽率更董其昌下有知制誥日講官
　　　董其昌印二印第廿六幅至第三十二幅楷書
　　　欵識云倣虞少監董其昌下有董其昌太史氏
　　　二印第三十三幅至第三十八幅行楷書欵識
　　　云倣禇中令枯木賦董其昌下有董其昌印太
　　　史氏二印次册凡三十五幅第一幅至第七幅
　　　楷書欵識云倣顔魯公董其昌下有董其昌太
　　　史氏二印第八幅至第十八幅行楷書欵識云
　　　倣李北海董其昌下有董其昌印一印第十九
　　　幅至第廿六幅行楷書欵識云倣蘇文忠公董
　　　其昌下有董其昌太史氏二印第廿七幅至三
　　　十五幅行書欵識云倣米南宫嵗在辛亥十月
　　　廿七日華亭董其昌下有知制誥日講官董其
　　　昌印二印幅高六寸六分廣三寸一分二冊同
　　　首冊第十九幅後有半幅廣一寸七分
　御筆題籖并書目首冊籖上有乾隆御筆一璽次冊
　　　有乾隆御賞之寶一璽外圅籖與首冊璽同
　　　明董其昌書輞川詩一冊(上等/寒二)
　　　宣徳鏡光箋本行書欵識云過荆谿訪吳澈如
　　　年丈出楮素屬余書右丞輞川絶句澈如愛右
　　　丞詩且學之欲逼人愧余書不能學右軍也董
　　　其昌識庚子暮春下有其昌太史氏二印後餘
　　　幅為其昌寫照上有小篆署明禮部尚書諡文
　　　敏董公小像十二字冊計二十一幅幅高八寸
　　　四分廣三寸四分
　　　明董其昌臨帖一冊(上等/寒三)
　　　宣徳鏡光箋烏絲䦨本行草書臨王獻之帖首
　　　臨鬱鬱澗厎松一詩前自識云乙亥八月廿四
　　　日訪同籍李緒岩于其鄉居出王大令筆見視
　　　聞之三十餘年矣絹素自唐物有宣和政和小
　　　璽必虞禇所臨虚和蕭散無怒强氣信書苑之
　　　寶也解帆後聊仿之又帖後小註云莖原作姿
　　　今臨本有改定亦見唐臨故與閣帖文選異耳
　　　又自跋云黄長睿見内府晉唐名蹟皆有倣書
　　　王著刻閣帖都不能辨宋景濂集亦云内府真
　　　蹟皆米芾一手偽造二公之論如此故宋人跋
　　　鍾太傅戎輅表亦云鍾王之書雖以千金求觀
　　　一字不可得學書至後代日難一日有因耳又
　　　跋云閣帖第九第十卷皆大令真跡摹刻予在
　　　都下得宋搨搨法墨法俱無毫髪遺恨者今大
　　　省應酬幾于焚硯若禁書既久恐忘所能但以
　　　此二卷隨意臨倣在有意無意之間又跋云老
　　　米評宋朝書家多有無留帖者東書堂止載蘇
　　　滄浪絶句亦仍潭帖之舊至元時惟吳興與西
　　　溪二公餘無取矣文氏停雲所收頗夥皆于真
　　　跡摹出故遺漏亦不少然鄧文原掲徯斯等初
　　　無髙韻不收亦得後臨鄱陽四帖又自識云因
　　　觀古帖大令書臨此數則始知官帖在繩之内
　　　勿差入路八十一翁乙亥嘉平之朔下有宗伯
　　　學士董元宰印二印後有子孫永保一印又王
　　　儼齋鑒賞法墨名畫一印冊計八頁頁髙七寸
　　　九分廣四寸六分
　　　眀董其昌千文一冊(上等/寒四)
　　　宣德牋烏絲䦨本楷書欵識云辛亥中秋日董
　　　其昌識下有知制誥日講官董𤣥宰氏二印首
　　　幅有協一堂珍玩書畫圖章一印冊計十四幅
　　　幅髙八寸二分廣三寸九分
　　　眀董其昌倣古三種一冊(上等/寒五)
　　　宣德鏡光箋本凡二十三幅第一幅至第九幅
　　　楷書七佛偈每則下有自注語後欵識云天啓
　　　元年嵗在辛酉五月十三先妣沈孺人忌日書
　　　此偈願流布世間一切誦持者皆悟眀本來紹
　　　隆大法薦資冥福離苦得樂者董其昌首幅前
　　　有商邱宋犖審定真蹟一印幅髙七寸九分廣
　　　四寸六分第十幅至第十八幅烏絲䦨行書節
　　　臨晉帖欵識云因觀瑞生藏晉帖書此似嘉賓
　　　詞文董其昌下有董其昌一印後有商邱宋犖
　　　審定真跡一印幅髙七寸三分廣三寸九分有
　　　奇第十九幅至第二十三幅行書張錬師乞梅
　　　竹疏欵云董其昌題并書下有宗伯學士董𤣥
　　　宰二印第十九幅前有商邱宋犖審定真跡一
　　　印幅髙八寸廣四寸六分
　　　眀董其昌臨諸家帖一冊(上等/寒六)
　　　朝鮮牋烏絲䦨本行楷各體書臨顔真卿書四
　　　則蘇軾黄庭堅米芾書各一則蔡襄書二則欵
　　　識云廣陵舟次客有持寶賢堂帖見示遂為臨
　　　此董其昌下有宗伯學士董𤣥宰氏二印又松
　　　雪山房抱瓮翁二印又前有清河郡記一印首
　　　幅前有肇錫余以嘉名一印下有觀雅樵字半
　　　印二後有得天一印第三幅有張長卿一印第
　　　七幅有髙祥一印末幅髙士奇跋云此文敏公
　　　得意書前後凡十紙八十一行臨諸家各盡奥
　　　妙有明一代書家自公出而盡掩前人即元之
　　　松雪翁亦當退避三舍所謂山川靈氣萃于筆
　　　端也康熈癸酉十一月十日書于簡静齋江村
　　　高士奇又沈荃跋云諸名家書皆盡態極妍至
　　　思翁遂不覺有觀止之嘆總縁天骨秀逸造詣
　　　深至如大士化身無不具神明之觀也是在善鑒
　　　豈曰阿私癸丑仲春之朔充齋荃力疾漫識又
　　　奩廿三號四小字上鈐高祥一印冊計十幅幅
　　　高八寸廣九寸六分
　
　
　
　
　
　
　
　
　
石渠寶笈卷十
欽定四庫全書
石渠寳笈卷十一目録
　　　貯
　　養心殿
　　　列朝人
　　書冊次等
　　　唐孫䖍禮書孝經
　　　宋蔡蘇黄米四家書
　　　宋黄庭堅書王羲之論書
　　　宋黄庭堅書興慶侍宴詩
　　　元趙孟頫書孝經
　　　元趙孟頫書孝經
　　　元趙孟頫尺牘詩翰
　　　元趙孟頫書雪賦
　　　元趙孟頫書蘇軾稼説
　　　元趙孟頫書鏡智禪師銘
　　　元趙孟頫尺牘
　　　明文徴明自書詩帖
　　　明文彭書千文
　　　明王寵摹東方朔像贊
　　　明劉麟詩翰
　　　明王問詩帖
　　　明許初竹岡阡表
　　　明邱坦書陳情表
　　　明董其昌臨争坐位帖
　　　明董其昌臨聖教序
　　　明董其昌書座右銘
　　　明董其昌書宋詞三首
　　　明董其昌書天馬賦
　　　明董其昌襍書
　　　明陳元素牋牘
　　　明人牋牘
　　　明王元懋節書世説新語
　　　明人便面書
　　　明人書扇
　　　明人扇頭書
　　　無名氏書畫
　　書冊次等
　　　宋人摹褚
　　國朝人書畫目錄
　　書冊次等
　　　王鐸書集句
　　　陳奕禧書漢唐碑考
　　　張照襍書
　　　戴臨襍書
欽定四庫全書
石渠寶笈卷十一
　　貯
　養心殿二
　　　列朝人
　　書冊次等
　　　唐孫䖍禮書孝經一册(次等/天一)
　　　宋箋烏絲闌本草書未署款姓氏見跋中後餘
　　　幅有祝允明董其昌陳繼儒王一翥許纘楊彦
　　　洸鄭如薫諸跋冊計二十七幅
　　　宋蔡蘇黄米四家書一册(次等/地一)
　　　宋牋本第一幅第二幅俱蔡襄尺牘第三幅第
　　　四幅第五幅俱蘇軾尺牘第六幅黄庭堅詩帖
　　　無款第七幅米芾尺牘第八幅米芾詩帖俱行
　　　草書
　　　宋黄庭堅書王羲之論書一册(次等/元一)
　　　素牋本行楷書款識云元祐元年冬日庭堅書
　　　後副頁有史爾鉉李春芳跋二又王涯記語一
　　　冊計三十一幅
　　　宋黄庭堅書興慶池侍宴詩一冊(次等/元二)
　　　素牋本行楷書款識云右唐人李義府興慶池
　　　侍宴應制一首元祐五年過寶繪堂書山谷庭
　　　堅後副頁有鮮于樞呉寛張弼三跋又文嘉記
　　　語一册計十五幅
　　　元趙孟頫書孝經一冊(次等/黄一)
　　　磁青牋本泥金行楷書并錄原序款識云孝為
　　　民生之本故吾夫子有此經特以質性不齊習
　　　染有異雖知此經為聖人之作而不知用心者
　　　或多徳俊有意于淑後人乃特過余松雪齋求
　　　泥金書之使之知所重省厥心而勵厥行也但
　　　愧余書雖美未可以稱聖經耳至治元年十一
　　　月十六日呉興趙孟頫再拜志册計四十一幅
　　　元趙孟頫書孝經一册(次等/黄二)
　　　墨牋金絲闌本泥金行楷書并録原序款識云
　　　孝為民生之本故吾夫子有此經特以質性不
　　　齊習染有異雖知此經為聖人之作而不知用
　　　心者或多義卿有意於淑後人乃特過余松雪
　　　齋求泥金書之使之知所重省厥心而勵厥行
　　　也但愧余書雖美未可以稱聖經耳至大二年
　　　正月十六日呉興趙孟頫再拜志後副頁有朱
　　　孟淵髙巽志記語二文徴明董其昌跋二冊計
　　　四十一幅
　　　按前冊與此款識俱同特名稱年號小異蓋臨
　　　本也
　　　元趙孟頫尺牘詩翰一冊(次等/黄三)
　　　素牋本行草書凡十三幅第一幅至第八幅俱
　　　尺牘第九幅第十幅書七言絶句第十一幅至
　　　第十三幅書七言律詩
　　　元趙孟頫書雪賦一册(次等/黄四)
　　　素絹烏絲闌本行楷書款識云大徳四年七月
　　　晦日子昻書於松雪齋後有張孝思笪重光記
　　　語二冊計十六幅
　　　元趙孟頫書蘇軾稼説一册(次等/黄五)
　　　素絹本行書款署子昻册計二十幅
　　　元趙孟頫書鏡智禪師銘一册(次等/黄六)
　　　素絹本楷書款識云至元後庚辰嵗杪欽心書
　　　于夀丘山龍華㑹上未署名下有趙氏子昻松
　　　雪齋印二後副頁有趙肅跋一册計二十幅
　　　元趙孟頫尺牘一冊(次等/黄七)
　　　素牋本行書款云孟頫頓首册計三幅
　　　明文徴明自書詩帖一冊(次等/宇一)
　　　素牋本行草書七言古詩一首款識云嘉靖乙
　　　未九月廿三日前翰林院待詔將仕佐郎兼修
　　　國史長洲文徴明書册計二十四幅
　　　明文彭書千文一冊(次等/宙一)
　　　素牋烏絲闌本楷書款識云嘉靖丙寅三月庚
　　　子書病目未明殊不成字覽者幸亮之文彭時
　　　年七十冊計十三幅
　　　明王寵摹東方朔像贊一册(次等/洪一)
　　　素牋本楷書款識云嘉靖丁亥二月二十七日
　　　雅宜山人王寵摹册計六幅
　　　明劉麟詩翰一册(次等/荒一)
　　　印花箋本凡二則行草書前書七言古體詩一
　　　首款云半溪仙翁伏虎壇下麟頓首後手扎一
　　　則款云眷生劉麟白後副頁有尹鋙跋一册計
　　　六幅
　　　明王問詩帖一册(次等/日一)
　　　素牋本草書七言古詩一首款識云嘉靖丁巳
　　　石川翁夀七十余既為圖贈之含真體道竊與
　　　同志賦此書之上方云仲山王問後副頁有文
　　　震亨跋一册計十一頁
　　　明許初竹岡阡表一冊(次等/月一)
　　　宣徳箋烏絲闌本楷書款識云嘉靖壬子夏六
　　　月廿有四日為董子子元甫書於三讓里之桑
　　　土齋吳郡許初首幅前署篆書竹岡阡表四字
　　　冊計九頁
　　　明丘坦書陳情表一冊(次等/盈一)
　　　素絹本行書大字款識云右李密陳情表也萬
　　　厯丙辰之秋日書於九連城鳯凰山中楚麻城
　　　丘坦拜手謹識冊計四十五幅
　　　明董其昌臨爭坐位帖一冊(次等/昃一)
　　　粉箋烏絲闌本款識云新都汪孺仲以爭坐位
　　　帖見示神采奕奕字形較陜刻差肥乃知是米
　　　海岳所臨米嘗有臨爭坐帖在浙中此殆其真
　　　蹟入石者耶董其昌臨冊計十七幅
　　　明董其昌臨聖教序一册(次等/昃二)
　　　朝鮮牋烏絲闌本款識云庚申修禊前一日其
　　　昌識冊計二十六幅
　　　明董其昌書座右銘一冊(次等/昃三)
　　　朝鮮鏡光牋本行書款云崔子玉座右銘董其
　　　昌書册計十四幅
　　　明董其昌書宋詞三首一册(次等/昃四)
　　　朝鮮牋本行書款識云學李北海書五十五年
　　　矣初時專習頗為近之自見米老運筆多有詆
　　　呵輒復忘其舊學然時一擬書亦不落呉興後
　　　也其昌冊計八頁
　　　明董其昌書天馬賦一冊(次等/昃五)
　　　朝鮮鏡光牋本臨米芾款識云米元章好書天
　　　馬賦賦亦沓拖少韻獨以書傳余所見三本時
　　　復書之即用米法然非以禊帖用筆之意為之
　　　終不得似也生甫好余書余㳺武林數以此册
　　　囑書米賦蕭寺酬應之煩未有以副歸山居方
　　　復修諾時己巳三月望其昌册計七頁
　　　明董其昌雜書一冊(次等/昃六)
　　　宣徳牋烏絲闌本凡十七幅第一幅至第七幅
　　　臨顔真卿多寳塔碑款署其昌第八幅至第十
　　　二幅行書小赤壁詩款署其昌第十三幅至第
　　　十七幅楷書前後赤壁詞款識云丁夘子月舟
　　　行錫山道中書其昌
　　　明陳元素牋牘一冊(次等/辰一)
　　　凡三十六幅第七幅碧色牋本餘俱素牋本行
　　　楷各體書
　　　明人牋牘一冊(次等/宿一)
　　　素牋本尺牘十二則第一則陳鎏第二則顧憲
　　　成第三則名署昌字第五則未署名第六則陸
　　　士仁第七則朱曰藩第九則劉黄裳第十則黄
　　　姬水第十一則石淮第十二則姚希孟第四則
　　　第八則署名不可識冊計二十二幅
　　　明王元懋節書世説新語一冊(次等/列一)
　　　素箋烏絲闌本楷書款識云崇禎辛未冬上浣
　　　讀書楞伽山房每日西駕便出歩林麓間聴山
　　　樵湖漁互賡競唱皆世外真趣聞餘鼓屐至山
　　　房亦自機息𨼆𨼆樵漁興致復不減因憶吾友
　　　叔文身混城市心則烟霞真可與道世外事亟
　　　録世説數段奉寄以當少文卧逰可即以當我
　　　兩人對麈亦可大翮山史王元懋并識冊計八
　　　頁
　　　明人便面書四冊(次等/張一)
　　　第一册凡二十幅第二幅第三幅第八幅第十
　　　一幅第十四幅素牋本餘俱金箋本第一幅羅
　　　倫行書七言律詩一首第二幅邵寶行書七言
　　　絶句一首第三幅祝允明草書五言律詩一首
　　　第四幅第五幅俱文徴明行書七言律詩各一
　　　首第六幅文彭行書七言律詩一首第七幅凡
　　　五則第一則文彭行書第二則彭年楷書第三
　　　則王榖祥行楷書第四則黄姬水草書第五則
　　　許初楷書俱七言絶句各一首第八幅文嘉行
　　　草書七言律詩一首第九幅凡四則俱草書第
　　　一則文嘉書第二則程大倫書第三則朱希孺
　　　書皆五言律詩各一首第四則文彭草書七言
　　　絶句一首第十幅凡五則俱楷書第一則周天
　　　球第二則文彭第三則居節第四則錢榖俱五
　　　言律詩各一首第五則彭年書五言律詩二首
　　　第十一幅周天球行楷書七言律詩二首第十
　　　二幅周天球行草書七言律詩一首第十三幅
　　　周天球行草書五言律詩二首第十四幅凡二
　　　則俱草書前則王守書後則王寵書俱五言律
　　　詩各一首第十五幅王寵草書五言律詩一首
　　　第十六幅陳淳草書五言絶句一首第十七幅
　　　陳淳草書五言律詩一首第十八幅袁褧行草
　　　書七言律詩一首第十九幅袁尊尼行草書七
　　　言律詩一首第二十幅王問草書七言律詩一
　　　首
　　　第二冊凡二十幅第四幅第七幅第十五幅十
　　　六幅素箋本餘俱金箋本第一幅陳鎏行草書
　　　七言律詩一首第二幅茅坤行草書七言律詩
　　　一首第三幅陳爾見行草書七言律詩一首第
　　　四幅陸師道楷書詞二首第五幅彭年行楷書
　　　七言律詩一首第六幅黄姬水草書五言律詩
　　　一首第七幅王穉登草書五言律詩一首第八
　　　幅王穉登行草書七言律詩一首第九幅凡三
　　　則俱楷書七言律詩各一首第一則王穉登第
　　　二則李維楨第三則歐大任第十幅凡四則俱
　　　七言絕句一首第一則王穉登行書第二則文
　　　震孟楷書第三則薛明孟楷書第四則韓道亨
　　　行書第十一幅第十二幅俱張鳯翼行書七言
　　　律詩各一首第十三幅孫鑛行草書五言古詩
　　　一首第十四幅董汾草書七言律詩一首第十
　　　五幅項徳純行楷書五言律詩一首第十六幅
　　　陸士仁楷書五言古詩二首第十七幅俞允文
　　　楷書五言古詩二首第十八幅俞允文行書五
　　　言古詩二首第十九幅凡三則第一則俞允文
　　　行楷書五言古詩一首第二則周天球行楷書
　　　第三則許初楷書俱七言律詩各一首第二十
　　　幅湯煥草書五言律詩一首
　　　第三冊凡二十幅第十三幅素牋本餘俱金牋
　　　本第一幅許光祚草書五言律詩一首第二幅
　　　申時行草書五言律詩一首第三幅王錫爵行
　　　草書五言排律一首第四幅王錫爵行書五言
　　　古詩一首第五幅王世貞行草書七言律詩一
　　　首第六幅王世懋行草書七言律詩一首第七
　　　幅屠隆行草書七言律詩一首第八幅屠隆行
　　　草書五言律詩一首第九幅屠隆草書七言律
　　　詩一首第十幅臧懋循行楷書七言古詩一首
　　　第十一幅董嗣成行草書七言律詩一首第十
　　　二幅董嗣成行草書五言古詩一首第十三幅
　　　董嗣成行楷書五言古詩三首第十四幅董嗣
　　　成行書七言古詩一首第十五幅第十六幅俱
　　　董其昌行草書五言律詩各一首第十七幅王
　　　思任行書五言律詩一首第十八幅范允臨行
　　　楷書七言絕句五首第十九幅黄道周行楷書
　　　七言律詩一首第二十幅沈聖岐行書七言律
　　　詩一首
　　　第四冊凡十八幅第九幅第十一幅第十二幅
　　　素箋本餘俱金箋本第一幅婁堅楷書五言古
　　　詩一首第二幅呉孟暘行草書五言律詩二首
　　　第三幅呉孟暘行草書七言古詩四首第四幅
　　　呉孟暘楷書五言律詩四首第五幅呉孟暘行
　　　書七言古詩一首第六幅曹學佺草書五言律
　　　詩一首第七幅文從簡行楷書七言絕句八首
　　　第八幅鄒逸鱗行草書七言律詩一首第九幅
　　　周祖草書七言律詩一首第十幅周叔宗行草
　　　書五言律詩一首第十一幅顧杲草書五言律
　　　詩一首第十二幅凡四則書宋元詞各一闋第
　　　一則髙金聲第二則王淑民俱楷書第三則王
　　　瑋行書第四則戚廷楨行楷書第十三幅沈璟
　　　行草書七言律詩一首第十四幅皇甫百泉行
　　　草書五言律詩一首第十五幅徐愿行草書七
　　　言律詩一首第十六幅行書五言律詩一首款
　　　署如奇第十七幅蔣明鳯草書五言律詩一首
　　　第十八幅周宗予行書五言古詩一首
　　　明人書扇一冊(次等/寒一)
　　　凡十五幅第八幅素箋本餘俱金箋本第一幅
　　　董其昌行書五言律一首第二幅董其昌行書
　　　七言絶句一首第三幅董其昌行草書五言律
　　　一首第四幅董其昌行書七言絶句一首第五
　　　幅莫如忠行書五言律一首第六幅文震孟行
　　　書詞一首第七幅王渙楷書前赤壁賦第八幅
　　　王錫爵行書七言律一首第九幅韓敬行楷書
　　　七言律二首第十幅范允臨行楷書七言律一
　　　首五言律一首第十一幅范允臨行書七言律
　　　一首第十二幅郁之章行書五言律一首第十
　　　三幅孫克𢎞行楷節録世説新語一則第十四
　　　幅陸錫明楷書五言古詩一首第十五幅倪元
　　　璐行書七言律一首五言律一首
　　　明人扇頭書一冊(次等/來一)
　　　凡十幅第四幅素箋本餘俱金牋本第一幅呉
　　　寛行楷書七言律詩一首第二幅祝允明行楷
　　　書岳陽樓記第三幅文徴明行書七言古詩一
　　　首第四幅凡四則俱小楷書江南春詞文嘉彭
　　　年張鳯翼各一首文彭三首第五幅陸應暘草
　　　書五言律詩一首第六幅陸彦章楷書七言古
　　　詩一首第七幅王穉登行書七言絶句六首第
　　　八幅陳繼儒行書五言古詩一首第九幅楊文
　　　驄草書七言律詩一首第十幅小楷書琵琶行
　　　款署𨼆鷗汃三字
　　　無名氏
　　書册次等
　　　宋人摹褚書一冊(次等/天一)
　　　素箋本臨褚遂良樂毅論後副頁有張栻跋一
　　　冊計十六幅
　　　國朝人
　　書册次等
　　　王鐸書集句一冊(次等/天一)
　　　素牋本行草書末幅款識云舊有集唐飲酒截
　　　句四十首值櫟翁出素幅索書因憶録其八己
　　　丑冬仲王鐸書冊計八幅
　　　陳奕禧書漢唐碑考三冊(次等/地一)
　　　素牋本小楷書上册漢碑考二則凡十一幅中
　　　冊漢碑考二則凡十七幅下册唐碑考一則凡
　　　十四幅
　　　張照雜書一冊(次等/元一)
　　　畫絹本左方摹諸名家法帖右方書各體詩款
　　　云(臣/)張照敬臨冊計二十四幅
　　　戴臨雜書一册(次等/黄一)
　　　花卉通草牋本真行各體書款云(臣/)戴臨敬書
　　　册計二十四幅
　
　
　
　
石渠寶笈卷十一
欽定四庫全書
石渠寳笈卷十二目録
　　　貯
　　養心殿
　　　列朝人
　　畫冊上等
　　　元方方壺山水
　　　明沈周溪山草閣
　　　明陳洪綬畫𨼆居十六觀
　　　明人便面集錦
　　　明文徴明畫扇
　　畫册次等
　　　厯代名繪
　　　五代徐崇嗣花草
　　　宋馬逺畫小品
　　　元盛懋幽風圖
　　　明戴進太平樂事圖
　　　明陸治寫生
　　　明欽揖摹古
　　　明人便面畫
　　　明人畫扇
　　　明人扇頭畫
　　　無名氏書畫
　　畫冊次等
　　　漆牋畫
　　刻絲畫冊上等附
　　　花鳥寫生
　　國朝人書畫
　　畫冊上等
　　　惲夀平寫生
　　　文㸃詩意圖
　　　王原祁山水
　　　張鵬翀畫桃花寺八景
　　　焦秉真耕織圖
　　　冷枚耕織圖
　　畫冊次等
　　　惲夀平花草
　　　惲夀平山水
　　　費而奇花草
　　　僧傳綮寫生
　　　僧瀞睿仿宋元人山水
　　　張畫花草
　　　蔣廷錫花草
　　　閨秀錢陳書花草
　　　閨秀錢陳書摹古
　　　列朝人書畫
　　書畫合冊上等
　　　明董其昌書畫合璧
　　書畫合冊次等
　　　元趙孟頫書蘭亭序明張路繪圖
　　　明王時敏董其昌書畫合璧
　　國朝人書畫目録
　　書畫合冊上等
　　　蔣廷錫張照書畫合璧
欽定四庫全書
石渠寳笈卷十二
　　貯
　養心殿三
　　　列朝人
　　畫冊上等
　　　元方方壺山水一冊(上等/天一)
　　　素牋本凡十二幅第一幅淡着色畫有江上清
　　　風金門羽客二印左幅題云月色波光共一舟
　　　戛然時聽鶴鳴秋不因此處多佳致安得重來
　　　作勝遊後署卧雲二字第二幅墨畫有山間明
　　　月方壺書印二印左幅題云雲山碧兮層層烟
　　　樹蒼兮冥冥龎眉翁兮得趣抱琴兮徐行款署
　　　姚江􁂃(即戎/字)蕙第三幅淡着色畫有二印與第
　　　一幅同無題句第四幅淡着色畫有山間明月
　　　不芒道人二印左幅題云二老相逢心共閒坐
　　　來林下未曾還知仁喜樂歸何處只在青山緑
　　　水間後署竹溪第五幅墨畫有山間明月金門
　　　羽客二印無題句第六幅着色畫有二印與第
　　　二幅同左幅題云雁叫西風宿雨收白雲紅樹
　　　楚天秋誰知茆屋觀書者坐對溪山得趣幽後
　　　署自牧書第七幅墨畫有二印與第二幅同無
　　　題句第八幅着色畫有江上清風方壺真逸二
　　　印左幅題云名山𨼆𨼆水迢迢雲白風清氣寂
　　　寥遊客半甜偏得趣乗閒逺泛木蘭橈第九幅
　　　着色畫有墨興不芒道人二印第十幅著色畫
　　　有二印與第一幅同無題句第十一幅着色畫
　　　有墨興方壺書印二印左幅題云山林寄跡已
　　　忘年兩鬢蕭蕭更皓然坐去不知天地老寧教
　　　滄海不桑田後署古愚第十二幅墨畫有山間
　　　明月方壺書印金門羽客三印左幅題云願欲
　　　求閒鑿小臺不閒應是為多才扁舟載酒攜書
　　　者應是劉棻問字來又跋云余既為曹君書其
　　　卷首適情二字矣曹君復以詩索因感而賦此
　　　情思何如耶幅髙六寸四分廣四寸六分前副
　　　頁
　御題山水清輝四大字前有乾隆宸翰一璽後有懋
　　　勤殿鑒定章一璽
　御筆題籖籖上有乾隆宸翰一璽
　　　按跋語有為曹君書適情二字今佚
　　　明沈周溪山草閣圖一冊(上等/地一)
　　　素牋本著色畫凡六幅第一幅款題云緩𢃄垂
　　　楊下觀魚流水中江湖人不逺尺素㡬時通第
　　　二幅款題云大將心忠赤栽花亦向陽捫心對
　　　花坐彼此共恩光第三幅款題云鸂鷘荷花影
　　　蜻蜓青竹竿還知掣鼇地東海始為寛第四幅
　　　款題云槐影張髙幙林亭潑緑油將軍讀韜畧
　　　六月氣如秋第五幅款題云老圃韓公第新亭
　　　上將家秋風吹白酒無事醉黄花第六幅款題
　　　云有月來青天落我酒杯裏酒盡忽不見天上
　　　長如此每幅款署沈周下俱有啓南一印前副
　　　頁有王榖祥大書溪山草閣四字款署榖祥幅
　　　髙八寸七分廣一尺三寸六分
　　　明陳洪綬畫𨼆居十六觀一冊(上等/元一)
　　　素牋本凡十六幅白描淡著色畫第一幅訪莊
　　　款署老蓮洪綬下有章侯氏一印第二幅釀桃
　　　款署洪綬下有章侯一印第三幅澆書款署悔
　　　老下有章侯氏一印第四幅醒石款署老蓮下
　　　有章侯一印第五幅噴墨款署老遲下有章侯
　　　一印第六幅味象款署洪綬下有章侯氏一印
　　　第七幅𠻳句款署悔遲下有章侯氏一印第八
　　　幅杖菊款署遲老綬下有陳洪綬一印第九幅
　　　澣硯款署洪綬下有章侯一印第十幅寒沽款
　　　署遲老下有章侯一印第十一幅問月款署蓮
　　　子下有陳洪綬一印第十二幅譜泉款署蓮子
　　　下有章侯氏一印第十三幅囊幽款署老蓮下
　　　有章侯一印第十四幅孤往款署遲老下有章
　　　侯一印第十五幅縹香款署老悔下有章侯一
　　　印第十六幅品梵款識云洪綬畫贈石天先生
　　　時辛邜中秋下有章侯陳洪綬印二印第一幅
　　　有邊幅有宋致穉佳收藏圖書一印每幅有之
　　　赤連印宋致審定二印前副頁自標畫目款云
　　　楓溪洪綬標記後有章侯陳洪綬二印又宋致
　　　審定一印前有月潭朱之赤印二印又自題七
　　　言絶句二首云老蓮無一可移情越水吳山染
　　　不輕來世不知何處去佛天肯許再來生貧兒
　　　劣得買秋光一片猪肝酌草堂着意欲忘離亂
　　　事重陽不見報重陽又五言絶句云擘阮秋谿
　　　月吾生自可為難將一生事料理水之湄又下
　　　有朱之赤印一印又小詞一闋云山水縁猶未
　　　斷朝暮定香橋畔君去早來時看得芙蓉一半
　　　青盻青盻乞與老蓮作伴欵識云辛邜八月十
　　　五夜爛醉西子湖時吳香扶磨墨卞雲裝吮管
　　　授余樂為朗翁書贈洪綬下有章侯陳洪綬一
　　　印又宋致審定之赤二印又前有之赤一印幅
　　　髙六寸七分廣九寸三分
　　　明人便靣集錦一冊(上等/黄一)
　　　凡二十幅第三幅第五幅第七幅第十五幅十
　　　六幅金牋本餘俱素牋本第一幅墨畫秋栁鳴
　　　蟬款識云戊午秋日朱朗戱筆下有子朗一印
　　　第二幅墨畫鬭雞無款有朱子朗一印第三幅
　　　著色畫梨花白燕無款上方文彭題云驚見元
　　　禽故態非雪翎玉骨世應稀越裳雉尾姬周化
　　　瀚海烏頭漢使歸誤入梨花惟聽語輕沾栁絮
　　　似添衣珠簾不隔涼州路任爾差池上下飛文
　　　彭又黄櫰題云翩翩素質照春暉政恐羣猜出
　　　每稀深入玉堂將避跡偶畱金屋竟忘歸絲游
　　　芳草能牽興水綠蘼蕪未染衣信是瑶京天女
　　　使暫令傳瑞向人飛黄櫰又魯治題云泥香雨
　　　淨社初分舊日烏衣迥不羣貝闕啟時因失汝
　　　玉樓開處慣逢君貞魂夜度梨花月素影春銷
　　　楊栁雲只恐輕塵玷毛羽故隨鷗鷺狎江濆魯
　　　治又文嘉題云雙燕翩然下竹扉曉簷霜羽弄
　　　輝輝誰言白鳥非𤣥鳥肯信烏衣是雪衣小院
　　　風輕迷蝶去滄江日落亂鷗歸也知自惜竒毛
　　　羽不向朱門汗漫飛文嘉又彭年題云社後差
　　　池素影非荆門春盡雪初稀王孫陵闕當年見
　　　天女祠庭昨夜歸綵勝風翻銀作縷緗簾雲礙
　　　玉為衣尋常不逐銜泥伴遙憶擕書海上飛彭
　　　年次第四幅著色畫杏花款云沱江子陳栝為
　　　繩邱先生冩下有陳氏一印前有子正文陳生
　　　印二印又前有一二峯前月三十里外心一印
　　　第五幅著色畫紫羅蘭款云陳栝為㽮山先生
　　　寫下有子正氏陳栝之印二印後有墨林山人
　　　子京項氏元汴清玩書畫之印一印前有墨林
　　　山人游方之外二印第六幅著色畫牡丹款云
　　　己酉夏孟陳栝為平墅先生冩下有子正父一
　　　印第七幅著色畫焦石款署陳栝下有陳栝之
　　　印一印第八幅著色畫石竹百合無款有陳栝
　　　之印陳子正氏二印第九幅著色畫牡丹款識
　　　云癸酉春正燈夕作于城南草堂長洲陳注下
　　　有陳氏子石二印第十幅墨畫桃花款識云辛
　　　卯閏三月之望百榖訪余秦淮之上寫此為贈
　　　談志伊下有思重聯印第十一幅著色畫秋海
　　　棠款識云辛亥嵗夏日吳支作下有吳支一印
　　　第十二幅著色畫石竹花款識云癸酉春日為
　　　鹿菴先生作陳粲下有道光聨印第十三幅墨
　　　畫漁樵問答圖款識云丙子仲夏日長洲尤求
　　　下有鳳邱聨印前有尤求半印第十四幅素牋
　　　本著色畫畨騎欵識云己丑六月之望張龍章
　　　寫下有伯雲一印上有陳元素諸人小楷録舊
　　　人絶句凡十二首第十五幅墨畫王羲之題箑
　　　圖款識云萬厯乙巳季冬三日冩吳郡張龍章
　　　伯雲氏下有龍章一印第十六幅墨畫雅集圖
　　　款識云萬厯庚子清和望冩古吳張雲章伯雲
　　　父下有吳淞江張漁郎一印第十七幅墨畫蘭
　　　花無款有劉振之氏原起二印薛益題云誰冩
　　　三湘九畹真墨花璀璨四時新知君生至南陔
　　　性一見清芬便襲人丙子十月七十四老夫薛
　　　益題又文從簡題云落日荒烟野水濵鷓鴣啼
　　　處有行人東風記取沅湘道蘭葉蘭花一路春
　　　劉振之翁畫蘭得魏公遺意九畹清芬溢于楮
　　　葉因題文從簡第十八幅着色畫野渡横舟圖
　　　欵識云己酉七月袁孔彰冩下有孔彰一印第
　　　十九幅墨畫草亭竹樹款識云丙寅新正三日
　　　過更生塵外窩為庸若表弟冩此請正愧不工
　　　耳袁孔彰下有孔彰一印第二十幅著色畫浴
　　　鵝圖款識云庚辰冬日張復下有張復私印一
　　　印
　　　明文徴明畫扇一冊(上等/宇一)
　　　金牋本凡二十幅第一幅至第十幅俱著色畫
　　　第十一幅至第二十幅俱墨畫第一幅坡石髙
　　　松未署款有徴明停雲二印第二幅溪汀烟樹
　　　欵署徴明下有文徴明印一印第三幅看山圖
　　　隸書款題云五湖春水緑于苔湖上千山錦障
　　　開如此湖山好風日争教張翰不歸來徴明下
　　　有徴明連印第四幅水榭臨流款署徴明下有
　　　徴明一印前有元清秘玩古吳金氏家藏二印
　　　第五幅松隂漁笛未署款有文徴明印一印第
　　　六幅倚石圖款識云辛卯閏月徴明製下有徴
　　　明連印第七幅泉石小景款題云寒泉出石罅
　　　觸石鏘然鳴髙士可礪齒幽人思濯纓臨磯塵
　　　土逺照影鬚眉清蕭然泉石畔自足了平生徴
　　　明下有徴明連印後有元清秘玩一印第八幅
　　　萱花款署徴明下有文徴明印一印又扇癖一
　　　印前有元清秘玩一印第九幅緑隂繫艇款署
　　　徴明下有文徴明晤言室印二印第十幅栢石
　　　款識云丁酉冬日徴明製下有徴明連印第十
　　　一幅墨竹未署款有徴明一印盧雍題云老幹
　　　厯氷雪心虚操不移兒孫頭角露縂是化龍姿
　　　盧雍第十二幅棘枝䨇雀款署徴明下有文徴
　　　明印一印第十三幅蘭竹款署徴明下有徴明
　　　一印第十四幅虬松未署款有文徴明停雲二
　　　印第十五幅桂花款題云白頭自笑老仙郎曽
　　　御天風到玉堂最是月明秋夢冷滿身金粟露
　　　華香徴明下有徴明一印第十六幅菊花款署
　　　徴明下有文徴明印一印第十七幅竹樹款署
　　　徴明下有文徴明印徴仲二印第十八幅竹樹
　　　款署徴明下有徴明一印陸師道題云竹樹何
　　　藂蔚緣厓復依嶺落日映寒潭照見虬龍影陸
　　　師道又王履祥題云修樹隣竒石華姿值後彫
　　　秋聲來殷地檻外度涼飈履祥第十九幅竹樹
　　　款署徴明第二十幅樹石小景款署徴明下有
　　　文徴明一印
　　畫冊次等
　　　厯代名繪一册(次等/天一)
　　　凡三十一幅第一幅素絹本著色畫溪橋暮雪
　　　款署太原王維第二幅素牋本著色畫秋江漁
　　　棹未署款有鄭䖍秋江漁棹六字上鈐御書一
　　　璽(蓋宋徽/宗筆也)第三幅素絹本著色畫牧牛圖款署
　　　韓滉第四幅素牋本墨畫層巒茂樹款署僧巨
　　　然第五幅素牋本墨畫秋林茒屋款署咸熙李
　　　成第六幅素牋本白色畫丹巖翠岫款署楊昇
　　　第七幅素牋本白描畫馬未署款有龍眠居士
　　　一印第八幅素牋本墨畫喬松疊嶂款署貫道
　　　第九幅素牋本墨竹款署軾字第十幅素牋本
　　　墨畫松下觀泉款署燕文貴第十一幅素絹本
　　　著色畫漁家樂事款署陳居中第十二幅素牋
　　　本著色畫翠嶺丹楓款署趙伯驌第十三幅素
　　　絹本著色畫池亭秋色款署馬逺第十四幅素
　　　絹本墨畫花鳥款署李廸第十五幅素絹本著
　　　色畫款云水村圖大年作第十六幅素絹本著
　　　色畫江山行旅款識云延祐五年九月既望畫
　　　于大都寓舎子昻第十七幅素牋本白描畫觀
　　　馬圖款署子昻第十八幅素絹本著色畫秋林
　　　讀書款署仲穆第十九幅素牋本墨畫枯木竹
　　　石款字殘缺存十四年為常徴君雲林子瓚十
　　　一字第二十幅素絹本著色畫雪山歸雁款云
　　　髙克明製第二十一幅素牋本墨畫喬柯亭子
　　　款識云懶窩道人為彬之作至正甲午下有雲
　　　西一印第二十二幅素牋本墨畫溪山雨意款
　　　云梅道人戯墨第二十三幅素牋本墨畫古木
　　　寒鴉款署丹邱柯九思第二十四幅素絹本墨
　　　畫花鳥款署若水王淵第二十五幅素牋本墨
　　　畫篆書款識云至正九年十月為晋齋畫溪山
　　　館圖黄鶴山人王䝉第二十六幅素牋本墨畫
　　　松崖樓閣款云黄鶴山中人王蒙為仲方縣尹
　　　尊親作第二十七幅素牋本墨畫溪山深逺款
　　　識云至正庚(缺/)正月二日大痴老人作第二十
　　　八幅素牋本著色畫款云雷溪圃魚圖朱澤民
　　　第二十九幅素牋本墨畫踈林茆屋款識云至
　　　正二年夏五月作唐棣子華第三十幅素牋本
　　　畫畫山溪漁艇款識云至正辛丑為溥泉冩鄭
　　　禧第三十一幅素牋本墨畫松壑流泉未署款
　　　有劉静修一印
　　　宋徐崇嗣花草一冊(次等/地一)
　　　素絹本著色畫末幅款云徐崇嗣製冊計十幅
　　　宋馬逺小品一冊(次等/元一)
　　　素絹本著色畫凡十四幅前六幅枯木每幅署
　　　臣馬逺三字後四幅花草又四幅山水俱未署
　　　欵
　　　元盛懋豳風圖一冊(次等/黄字)
　　　素絹本著色畫每幅小楷節書本詩首幅款署
　　　子昭末幅又款云錢唐盛懋製冊計三十幅
　　　明戴進太平樂事圖一冊(次等/宇一)
　　　素絹本著色畫末幅款署錢塘戴進冊計十幅
　　　明陸治寫生一冊(次等/宙一)
　　　宣徳箋本著色畫花草凡十幅每幅自題絶句
　　　首幅云杖策臨霜徑林端訝雪花開軒問童子
　　　陶令已還家第二幅云半支羅䄂玉顔酡不耐
　　　春風酒力多一笑嫣然真自擬太真扶醉欲如
　　　何第三幅云夢轉羅浮月二更夜寒風力損花
　　　神不禁羌笛鄰家起吹落庭前幾片春第四幅
　　　云四月春䦨風雨狂玉顔狼藉惱人膓當年帝
　　　子華筵上何只移燈照海棠第五幅云江竹不
　　　勝翠杏花凝晚粧春光悅鳥性刷羽向斜陽第
　　　六幅云樹樹花齊發朝朝生錦霞不須開上苑
　　　一日盡鉛華第七幅云照水若自愛孤芳誰復
　　　憐愁心不可極寂寞向霜天第八幅云煖吹羅
　　　䄂玉生春綽態凝風浴露新若非洛水雲中見
　　　疑是襄王夢裏人第九幅云春工巧剪冰紈薄
　　　白上緦簾射綺踈何如夢斷青樓夜璧月懸忩
　　　魄滿初第十幅云石湖照西子水底見新籹微
　　　風紈扇側一笑感君王丙申五月包山陸治識
　　　前四頁有王逢元大書包山寫生四字又篆書
　　　為華傳神四字
　　　明欽揖摹古一冊(次等/洪一)
　　　素牋本墨畫凡十二幅第一幅款識云以枯筆
　　　作畫古人有之然要當興到無所不可宋人謂
　　　米元章作畫不必用筆蓮房蔗查無不可以濡
　　　墨然其神采煥發反能過人不可以形迹求也
　　　欽揖第二幅款識云李營邱畫難得真本予亦
　　　就其所傳聞者效之逺猶第三幅款識云作文
　　　無氣則不成為文作畫無氣亦不成為畫氣者
　　　無形者也實為有形之主抑第四幅款識云古
　　　木怪石東坡始為之後人作者如趙松雪吳仲
　　　圭王叔明我朝文仲子輩皆得其妙此幅則仿
　　　趙也抑第五幅款識云徐幼文畫亦出自董源
　　　大抵與杜東園謝葵邱王孟端諸公氣味相類
　　　葢元人之遺風也揖第六幅款識云倪元鎮倜
　　　儻耿介空視一世故其畫亦超邁不可羈制今
　　　人都以聲形笑貎求之故愈追愈逺莊子所謂
　　　夫子步亦步夫子趨亦趨夫子超軼絶塵而囘
　　　瞠乎若後矣故黄山谷論書謂非大氣節學問
　　　人不可以作書亦此意也逺逰子第七幅款識
　　　云黄鶴山樵畫法雖出自董巨然要之自為機
　　　軸大扺古人之學不泥形似譬之學書自鍾王
　　　以至近代無不然也逺逰子第八幅款識云北
　　　苑一法遂為元人開宗直至我朝沈啟南謝葵
　　　邱輩皆其流𣲖文仲子亦能傚之然不常為也
　　　揖第九幅款識云唐子畏畫法大扺出自李唐
　　　獨其所畫墨花乃其所自得然後人尤難傚之
　　　以其無跡可求也逺遊子第十幅款識云文衡
　　　翁人物出自子昻溯流而上則顧長康之遺法
　　　也然與李唐家法實若水火不知者强溷之則
　　　成俗筆逺遊子第十一幅款識云晋人之畫重
　　　意唐人重氣宋人重像元人重韻四者各有所
　　　遺亦各有所至後之人襲其所遺不求其所至
　　　則繆矣抑第十二幅款識云梅本潔白今反以
　　　墨為之然前輩多有是法亦重意不重像之道
　　　也揖前副頁有徐樹丕𨽻書岩水澄華四大字
　　　明人便面畫四册(次等/荒一)
　　　第一冊凡二十幅第六幅第十二幅第十三幅
　　　素牋本餘俱金牋本第一幅墨畫山水款題云
　　　十年髙志在雲囊况有書名滿郡香盡說白駒
　　　千里足好辭空谷向康莊沈周第二幅墨畫修
　　　竹茆亭款題云紙窻寒月夜三更八尺新梢夜
　　　洞横閒把毫揮描上扇蕭蕭颯颯自傷情唐寅
　　　第三幅墨畫觀瀑圖款署東村周臣第四幅墨
　　　竹款云徴明戯筆第五幅墨畫竹樹款題云日
　　　落小窻暝離離竹樹幽微風弄蕭瑟六月已驚
　　　秋徴明第六幅著色畫雲山款署文嘉第七幅
　　　墨畫溪山秋色款云文嘉寫第八幅著色畫栁
　　　隂釣艇款署文嘉第九幅著色畫春溪泛舟款
　　　署文嘉第十幅墨畫空林策杖款題云雨歇遥
　　　山潤空林生晩烟扶笻覔新句不覺到江邊丁
　　　丑十月文嘉第十一幅著色畫觀蓮圖款云文
　　　嘉寫第十二幅墨畫板橋送客款題云聞君明
　　　日向京華疋馬闗河道路賖為寫江南秋色去
　　　不教塵土更思家丙辰七月廿六日為士化作
　　　文嘉後有王榖祥題句一第十三幅著色畫青
　　　溪放棹款云五峯文伯仁寫第十四幅著色畫
　　　野橋水榭款署文伯仁第十五幅墨畫仿米家
　　　雲山款云道復為龍門作第十六幅墨林踈林
　　　茆舎款識云戊寅夏日居節第十七幅墨畫江
　　　南春色款題云郊外風和散麯塵原頭草淺綠
　　　于茵落花不見問津客叩户誰知有竹人處處
　　　春光啼小鳥家家流水𢃄比鄰獨憐出郭少人
　　　事更喜青山應接新嘉靖戊午正月晦日雨坐
　　　長友齋為(缺/)寫江南春于扇頭并書近作居節
　　　第十八幅墨畫桂花款署大倫第十九幅著色
　　　畫桃花款署青門沈仕第二十幅墨畫吹簫圖
　　　款署仲山
　　　第二冊凡二十幅第五幅第九幅第十三幅十
　　　四幅第十八幅十九幅素牋本餘俱金牋本第
　　　一幅墨畫款云雪泉圖錢榖冩第二幅著色畫
　　　松林亭子款識云乙亥冬十一月既望錢榖第
　　　三幅著色畫春山款題云春雨暗春山白雲互
　　　吞吐深溪不通人鳴鳩亂環渚丁丑中秋晦日
　　　錢榖第四幅著色畫江村訪友款署錢糓第五
　　　幅著色畫山居對客款識云丙子冬日為仲簡
　　　寫錢榖第六幅墨蘭款云錢榖戲筆第七幅着
　　　色畫桃花玉蘭款識云辛酉春日陸治第八幅
　　　著色畫林泉髙致款識云萬厯乙亥仲春陸治
　　　作于求初堂第九幅著色畫蒲草鴛鴦款云包
　　　山陸治作第十幅著山畫逺浦風㠶款識云癸
　　　丑三月寫于陽城書屋陸治第十一幅著色畫
　　　秋草款題云燈前曽識春風面别後空懐落月
　　　情忽訝石蘭生别態秋來翻覺旅魂驚陸治第
　　　十二幅墨畫牡丹款云岐雲魯治為希逺戲筆
　　　第十三幅墨畫枯木竹石款識云庚寅秋日寫
　　　子京第十四幅墨竹款識云擬與可筆意為徳
　　　濳先生寫徳新第十五幅墨畫山水款識云甲
　　　申夏仲項德裕倣米南宫筆意第十六幅墨畫
　　　喬松款題云養雛成大鶴種子作髙松項聖謨
　　　第十七幅著色畫竹徑觀泉款題云入門穿竹
　　　徑留客聽泉聲沈昭第十八幅墨畫玉蘭款題
　　　云玉樹流光暎酒巵花香月色兩相宜傳杯莫
　　　訝深留戀風雨隂晴不可期右叔度館中賞玉
　　　蘭作為文洲兄書宋旭第十九幅著色畫雪景
　　　款識云壬午春日宋旭第二十幅著色仿黄公
　　　望筆意款署雲卿
　　　第三册凡十八幅第九幅第十一幅素箋本餘
　　　俱金箋本第一幅著色畫松坡水閣款云吳下
　　　陸士仁第二幅著色畫芙蓉款云秋池獨媚孫
　　　克𢎞第三幅著色畫松溪釣艇款識云天啟丙
　　　寅秋日倣黄鶴山樵筆意隴西闗思第四幅墨
　　　畫竹下抱琴款識云三松為敬之作第五幅墨
　　　畫秋山款識云顧正誼為龍門先生冩第六幅
　　　墨竹款識云庚寅八月漫士孫杖為(缺/)詞兄畫
　　　第七幅著色畫柳岸秋容款署周之冕第八幅
　　　著色畫溪山髙逸款識云己亥春色寫西湖張
　　　自修第九幅著色畫春山雲樹款云吳門沈寅
　　　寫第十幅著色畫芙蓉水鳥款署陸逺第十一
　　　幅著色畫踈林亭子款識云丙申夏日寫陳煥
　　　第十二幅墨畫秋英寒蝶款識云丙辰新秋望
　　　日戲倣白陽先生陳逺第十三幅著色畫枇杷
　　　款識云壬午夏臨先和州枇杷一枝文從簡第
　　　十四幅墨畫秋林石壁款云張元舉為和宇兄
　　　作第十五幅墨畫茂林曳杖款識云甲戌春王
　　　正月魏之璜寫第十六幅著色畫獨坐幽篁款
　　　識云戊申中秋似仰竹詞丈魏之璜第十七幅
　　　著色畫竹林觴詠款署錢貢第十八幅著色畫
　　　桐下聨吟款識云乙巳三月寫錢貢
　　　第四冊凡十八幅第二幅第十幅十一幅第十
　　　四幅第十七幅十八幅素牋本餘俱金箋本第
　　　一幅墨畫樹隂垂釣款識云乙丑夏四月摹虚
　　　白道人法錢昱第二幅墨畫唐人詩意款書云
　　　到江吳地盡隔岸越山多辛丑夏四月灌餘亭
　　　作日華第三幅墨畫仿米家山款識云庚辰秋
　　　日元璐第四幅墨畫秋山書屋款識云丙申春
　　　日張堯恩畫于來鳳樓第五幅墨畫茂林清暑
　　　款識云甲子秋日畫張堯恩第六幅墨畫宋人
　　　詩意款書云踈林流水奏笙簧曉偶戲筆第七
　　　幅墨竹款識云戊戌重九日為缺盟杜翁史顔
　　　節第八幅墨畫吾川圖款云吳興方旭為周先
　　　生寫吾川圖第九幅墨畫樹石款識云西湖錢
　　　暹為宜山辭兄倣北苑筆意第十幅著色畫池
　　　蓮款俞清第十一幅墨畫溪山亭子款識云乙
　　　未小春擬元鎮法款署邱岳第十二幅墨畫春
　　　江釣艇款署廷羽第十三幅墨畫茶梅寫生款
　　　題云幽柔宻意詩中句仿彿風枝畫裏看猶憶
　　　主人無覔處雲房水殿夜生寒羡門氏戲墨第
　　　十四幅著色畫春山晴碧款識云昨年舟中所
　　　畫今閲之已八月矣離合聚散何限傷懐乙亥
　　　季春逸老第十五幅墨畫蒲石款題云恠石驚
　　　拳瘦根盤九節蒲新芽抽嫩緑尖頂綴明珠款
　　　云九十二翁桐邱前有題句一後署質菴第十
　　　六幅墨梅未署款有趙氏文印趙文淑印二印
　　　第十七幅墨畫秋林逺岫款識云己卯冬寫常
　　　瑩第十八幅墨畫蘭竹款識云庚申三月寫未
　　　署款有他山連印
　　　明人畫扇一册(次等/日一)
　　　凡十六幅第九幅素牋本餘俱金箋本第七幅
　　　第八幅第十二幅十三幅墨畫餘俱著色畫第
　　　一幅山水款識云寒林髙逸庚午秋日寫于城
　　　南之亦郊居沈士充第二幅梅花款題云放鶴
　　　亭前千樹花暗香浮動影横斜雪深不隔幽人
　　　路待月曽尋處士家文震亨後有邵彌孫繼髙
　　　管玉音諸題句第三幅山水款識云乙卯秋日
　　　仿子乆筆法臣虎第四幅觀瀑圖款題云㧞嶂
　　　懸泉平地起危樓曲閣倚天開乙丑六月寫似
　　　(缺/)曹羲第五幅潯易送客圖款識云癸卯夏日
　　　寫吳郡曹羲第六幅玉蘭款題云枝翻月中影
　　　香散晩風前疑入逺公社滿庭開白蓮秋日寫
　　　克𢎞第七幅畫竹款題云忽見不似畫静聽疑
　　　有聲徳新寫于讀易堂第八幅平坡枯樹款識
　　　云丁丑仲冬孟陽作第九幅仿雲林畫竝和題
　　　詞新稍初放林間笋緑隂清晝簾櫳静海棠將
　　　謝牡丹芳粉蝶飃香弄花影白祫新裁麥秀冷
　　　梧桐吐葉遮銀井戲調鸚鵡拂紅巾倚窓朝日
　　　霏香塵飛花忙流水急細雨紛紛陌上濕春色
　　　蹉跎嗟莫及傷心滿目春雲碧蕩子從軍去鄉
　　　邑髙樓近日凝情立争如栁絮化浮萍随波直
　　　向海西營款識云右追和雲林徴君江南春詞
　　　二首丙辰秋七月七夕寫并書詞鄙畫拙有媿
　　　前人多矣錢榖第十幅蕉竹林亭款識云丁巳
　　　仲冬日寫王維烈第十一幅畫江上琵琶款識
　　　云庚子冬日寫為(缺/)趙伊第十二幅王蘭款云
　　　周之冕戲寫第十三幅江天逺景款識云癸丑
　　　秋日寫吳令第十四幅林亭秋色款識云戊辰
　　　春日畫李流芳第十五幅溪亭髙逸款題云暗
　　　草薫苔净晴陽拂石磯澄宇莫是豸寫第十六
　　　幅蘭竹款識云戊辰春日寫朱蔚
　　　明人扇頭畫一冊(次等/月一)
　　　凡十二幅第七幅第十一幅素箋本餘俱金箋
　　　本第一幅第二幅第五幅第八幅著色畫餘俱
　　　墨畫第一幅江㠶山閣款署東村周臣第二幅
　　　樹隂漁艇款署吳趨唐寅第三幅山水款云陽
　　　城陸治效仲(缺/)第四幅樹石款云雲卿作第五
　　　幅花鳥款識云癸酉小春長洲王謨寫第六幅
　　　蘭竹款題云香氣因風度清聲帯雨来墨林項
　　　元汴寫于寄傲軒第七幅秋山書屋款署𤣥宰
　　　第八幅秋林逺岫款識云倣吾家北苑𤣥宰第
　　　九幅摹米家山欵署𤣥宰第十幅秋林策杖款
　　　署𤣥宰第十一幅雨景款云東郊雨意克𢎞前
　　　有陳繼儒題句一第十二幅梅竹款云克𢎞寫
　　　無名氏
　　畫册次等
　　　漆箋畫一冊(次等/天一)
　　　著色畫山水花草冊計十四幅
　　附刻絲畫冊上等
　　　花鳥一冊(上等/天一)
　　　明本五色織册計十二幅幅髙八寸二分廣七
　　　寸三分
　　國朝人
　　畫冊上等
　　　惲夀平寫生墨妙一册(上等/天一)
　　　素箋本墨畫凡十幅第一幅畫松款識云蒼虬
　　　圖白雲外史夀平臨黄鶴山樵本下有惲正叔
　　　夀平二印前有寄岳雲一印又前有忠孝堂一
　　　印第二幅牡丹款題云元人墨花真趣悠然神
　　　韻可師覺白石白陽猶有隔塵之論夀平後有
　　　惲正叔夀平二印前有寄岳雲一印又前有教
　　　忠堂藏衣園學畫二印第三幅竹石款識云曹
　　　雲西霜柯修竹夀平戲臨下有惲正叔夀平二
　　　印後有寄岳雲一印又衣園一印第四幅萱花
　　　款題云雲錦靡然稱富貴披圖一見即忘憂臨
　　　文待詔夀平後有惲正叔夀平二印又後有寄
　　　岳雲一印又雙清閣書畫章一印第五幅荷花
　　　款識云藕花香雨臨六如居士白雲外史夀平
　　　下有惲正叔夀平二印前有寄岳雲一印又前
　　　有衣園學畫一印第六幅桂花款識云天香蟾
　　　闕甌香館戲作夀平後有惲正叔夀平二印上
　　　有衣園審定一印後有寄岳雲一印又衣園一
　　　印第七幅靈芝竹石款識云三秀圖白雲外史
　　　後有惲正叔夀平二印下有衣園珍藏雙清閣
　　　書畫章二印後有寄岳雲一印第八幅雨景欵
　　　題云墨華開洞泉山靈應起舞身居烟翠中夜
　　　聽瀟湘雨夀平戲墨後有惲正叔夀平二印前
　　　有寄岳雲一印下有衣園藏真一印後有留雲
　　　山館一印第九幅菊花款題云鐡骨不教秋色
　　　澹滿身香汗立東籬夀平戲作後有惲正叔夀
　　　平二印前有寄岳雲一印又前有衣園圖書一
　　　印後有竹溪居士一印第十幅梅花款題云琉
　　　璃硯匣冷金池雪壓松忩獨坐時惟有東風憐
　　　寂寞墨華踈影綴南枝白雲外史臨古墨花真
　　　趣後有惲正叔夀平二印下有衣園居士教忠
　　　堂藏二印後有寄岳雲一印又静海勵氏竹溪
　　　秘玩二印幅髙八寸四分廣一尺二寸四分
　　　文㸃詩意圖一册(上等/地一)
　　　宣徳箋本墨畫凡十頁第一頁題云彭澤初罷
　　　官潯陽稱𨼆逸偶來撫孤松翛然忘忻戚下有
　　　竺塢草廬一印第二頁題云萬本參天緑溪流
　　　如碧玉茅亭盡日閒行吟杖笻竹下有文㸃一
　　　印第三頁題云垂栁依江岸春風展緑稍水痕
　　　縹緲外逺見一㠶遥下一印與前同第四頁題
　　　云巖壑寒雲散疏枝洩早春獨攜書卷至髙坐
　　　絶塵氛下有文㸃印一印第五頁題云深柳垂
　　　谿碧漁舟㸃水涯水亭無客到閒煞數枝華下
　　　有竺塢山人一印第六頁題云雲滿石頭城踈
　　　林帯平陸山髙不出城黛色浮寒玉右方下有
　　　吾與㸃也一印第七頁題云松隂翠若鋪濤聲
　　　和泉響人境兩俱清瀟灑真幽賞後有竺塢文
　　　㸃一印第八頁題云險絶通幽徑寒雲翠壁開
　　　知音何處問因笑抱琴來前有竺塢一印第九
　　　頁題云蒼松聳百尋白雲深萬頃雲外路盤髙
　　　幽人嘯松影下有㸃字一印第十頁題云一葉
　　　随風逐緣溪蕩槳頻凭䦨相問訊我亦欲垂綸
　　　後有樗菴一印前副頁有竺塢一印頁髙八寸
　　　四分廣八寸五分
　　　王原祁山水一册(上等/元一)
　　　宣徳箋本凡十二幅第一幅第五幅第七幅第
　　　九幅第十一幅著色畫餘俱墨畫無款第一幅
　　　第四幅第七幅有王原祁印一印第二幅第九
　　　幅第十幅有原祁一印第三幅第六幅有茂京
　　　一印第五幅第八幅有原祁之印茂京各二印
　　　第十一幅有原祁之印一印第十二幅有墨戲
　　　原祁茂京三印幅髙八寸八分廣五寸五分
　　　張鵬翀畫桃花寺八景一册(上等/黄一)
　　　宣徳箋本著色畫凡八幅首幅署
　御題桃花寺八景七字每幅款署(臣/)張鵬翀第一幅
　　　有(臣/)鵬翀一印第二幅有玉堂仙吏鵬翀二印
　　　第三幅有墨花鵬翀玉堂仙吏三印第四幅有
　　　(臣/)字鵬翀二印第五幅有鵬翀一印第六幅有
　　　(臣/)字鵬翀二印第七幅有(臣/)鵬翀一印第八幅
　　　有張字(臣/)鵬翀玉堂仙吏三印幅髙五寸六分
　　　廣三寸六分每幅右方金粟箋本
　御筆書詩句第一幅湧晴雪詩云澄澄滙鑑池淙淙
　　　出乳穴始訝古琴鳴乍惜明珠裂聲色摐摐地
　　　坐對兩清絶積素在髙峯是復湧晴雪下有乾
　　　隆宸翰叢雲二璽第二幅小九疊詩云曽聞峯
　　　有鷲不數溪稱霅洗鉢走白龍之而振髯鬛復
　　　如延津劍騞然出其匣底須憶匡廬愛兹小九
　　　叠下有研露稽古右文之璽二璽第三幅吟清
　　　籟詩云倚松架三楹屏風抱其外山靈茯苓潤
　　　風古笙簧㑹偶來坐白畫為我吹解帯是地可
　　　消夏旦夕吟清籟下有中和幾暇怡情染翰三
　　　璽第四幅坐霄漢詩云虚窻納萬景攬結供吟
　　　翰寫霧出我楹歸雲入我幔觸目契静悟妙偈
　　　無全半却愛考功詩開襟坐霄漢下有得佳趣
　　　雲霞思二璽第五幅雲外賞詩云有桃即武陵
　　　何必尋源上(叶/)忘俗即丹臺何必求方丈虚齋
　　　古而朴福地蕭且爽得彼環中妙樂此雲外賞
　　　下有清玩徳充符㑹心不逺三璽第六幅滌襟
　　　泉詩云清泚呈圓照虚明向逺天無山遮户外
　　　有水到堦前氣合烟霞潤聲諧竹栢傳塵纓無
　　　可濯坐對滌襟泉下有墨雲修辭立誠二璽第
　　　七幅㸃筆石詩云藉松為繖葢掃苔作茵席俯
　　　眺一川白平臨衆皺碧時聞鶴鹿聲而無車馬
　　　跡得句即書之恰有㸃筆石下有樂天涵虚朗
　　　鑒二璽第八幅繡雲壁詩云山川果有竒圖畫
　　　真難敵複嶺翠且丹壺天閴其寂消閒臨晋帖
　　　習静觀周易物物皆達摩面我繡雲壁後署御
　　　筆二字下有乾隆宸翰㡬暇臨池二璽
　　　焦秉貞畫耕織圖一冊(上等/宇一)
　　　素絹本着色畫一凡四十六幅第一幅至第二十
　　　三幅耕圖第二十四幅至第四十六幅織圖末
　　　幅款云(臣/)焦秉貞恭畫下有(臣/)焦秉貞一印幅
　　　髙七寸三分廣同每幅上方宣徳箋本
聖祖仁皇帝御書題句第一幅云暄和節候肇農功自
　　　此勤勞處處同早辦東田穜稑種褰裳渉水浸
　　　筠籠第二幅云土膏初動春正晴野老支笻早
　　　課耕辛苦田家惟穡事隴邊時聽叱牛聲第三
　　　幅云每當旰食念民依南畆三時願不違已見
　　　深耕還易耨緑蓑青笠雨霏霏第四幅云東阡
　　　西陌水潺湲扶耖泥塗未得閒為念饔飱由力
　　　作敢辭竭蹷向田間第五幅云老農力穡慮偏
　　　周早夜扶犁未肯休更駕烏犍施碌碡好教春
　　　水滿平疇第六幅云農家布種避春寒甲拆初
　　　萌最可觀自昔虞書傳播榖民間莫作等閒看
　　　第七幅云一年農事在春深無限田家望嵗心
　　　最愛清和天氣好緑疇千頃露秧針第八幅云
　　　從來土沃藉農勤豐歉皆由用力分䕌草灑灰
　　　滋地利心期千畆稼如雲第九幅云青葱刺水
　　　滿平川移植西疇更勃然節序驚心芒種迫分
　　　秧須及夏初天第十幅云千蛙水澤正瀰瀰競
　　　揷新秧恐後時亞旅同心欣力作月明歸去莫
　　　嫌遲第十一幅云豐苖翼翼出清坡荑稗叢生
　　　可若何非種自應芟薙盡莫教稂莠敗嘉禾第
　　　十二幅云曾為耘苗結隊行更憂宿水去還生
　　　隴間餽饁頻来往勞勩田家婦子情第十三幅
　　　云䆉稏盈畦日正長復勤穮蓘下芳塘堪憐曝
　　　背炎蒸下惟冀青疇發紫芒第十四幅云塍田
　　　六月水泉微引溜通渠迅若飛轉盡桔橰筋力
　　　瘁斜陽西下未言歸第十五幅云滿目黄雲曉
　　　露晞腰鐮穫稻喜晴暉兒童處處收遺穂村舎
　　　家家荷擔歸第十六幅云年榖豐穰萬寳成築
　　　場納稼積如京囬思望杏瞻圃日多少辛勤感
　　　倍生第十七幅云南畆秋來慶阜成瞿瞿未釋
　　　老農情霜天曉起呼鄰里遍聼村村打稻聲第
　　　十八幅云秋林茅屋晩風吹杵臼相依近短籬
　　　比舎舂聲如和答家家篝火夜深時第十九幅
　　　云漫言嘉榖可登盤糠粃還憂欲去難粒粒皆
　　　從辛苦得農家真作雨珠看第二十幅云作苦
　　　三時用力深簸揚偏愛近風林須知白粲流匙
　　　滑費盡農夫百種心第二十一幅云經營阡陌
　　　苦胼胝艱食由來念阻饑且喜稼成登石磑從
　　　兹鼓腹樂雍熙第二十二幅云倉箱頓滿各欣
　　　然補葺牛牢雨雪天盼到葢藏休暇日從前拮
　　　据已經年第二十三幅云東疇舉趾祝年豐喜
　　　見盈寧百室同粒我蒸民遺澤逺吹豳擊鼓報
　　　難窮第二十四幅云豳風曽著授衣篇蠶事初
　　　興榖雨天更考公桑傳禮制先宜浴種向晴川
　　　第二十五幅云柔桑初剪綠參差陌上歸來日
　　　正遲村舎家家簾幙静春蠶新長再眠時第二
　　　十六幅云紅女勤劬日載陽鳴鳩拂羽恰條桑
　　　只因三卧蠶將老剪燭頻看夜未央第二十七
　　　幅云春深處處掩茆堂滿架吳蠶婦子忙料得
　　　今年收繭倍冰絲雪縷可盈筐第二十八幅云
　　　連宵食葉正紛紛風雨聲喧隔户聞喜見新蠶
　　　瑩似玉燈前撿㸃最辛勤第二十九幅云愛逢
　　　晴日映疎簾新綠如雲葉漸添天氣清和蠶事
　　　廣移筐分箔遍茆簷第三十幅云桑田雨足葉
　　　蕃滋恰是春蠶大起時負筥攜筐紛笑語戴鵀
　　　飛上最髙枝第三十一幅云頻執纎筐不厭疲
　　　乆忘膏沐與調饑今朝士女歡顔色看我氷蠶
　　　作繭時第三十二幅云蠶性由来苦畏寒深垂
　　　簾幕夜將䦨罏頭更爇松明火老媪殷勤日探
　　　看第三十三幅云自昔蠶繅重婦功曾聞獻繭
　　　在深宫披圖喜見纍纍滿茆屋清光積雪同第
　　　三十四幅云冰繭方堪作素䊵重緜亦藉禦深
　　　寒就中自有因材法揀取筐間次第觀第三十
　　　五幅云一年蠶事已成功厯數從前屬女紅聞
　　　說及時還窖繭荷鋤又向綠隂中第三十六幅
　　　云炊烟處處繞柴籬翠釜香生煮繭時無限經
　　　綸從此出盆頭喜色動䨇眉第三十七幅云蛾
　　　兒布子如金粟水際分飛任所之莫令繭絲遺
　　　利盡來年留作授衣資第三十八幅云勞勞拜
　　　簇祭神桑喜得絲成願已償自是西陵功徳盛
　　　萬年衣被澤無疆第三十九幅云綠隂掩映野
　　　人家每到蠶時静不譁一自夏初成繭後籬邊
　　　新聽響繅車第四十幅云從來蠶績女功多當
　　　念勤勞作綺羅織婦絲絲經手作夜寒猶自未
　　　停梭第四十一幅云無衣卒嵗早闗情寒氣催
　　　人蟋蟀聲茆屋踈籬秋夜水短檠相對絡絲成
　　　第四十二幅云織絍精勤有季蘭牽絲分理製
　　　羅紈鳴機來往桑隂裏已作吳綃匹練看第四
　　　十三幅云凝膏比潔絡新絲傳得仙方色陸離
　　　一代文明資賁飾須教五采備彰施第四十四
　　　幅云巧様争傳濯錦紋堪憐織女最殷勤雲章
　　　霞采娛人意自著尋常縞布裙第四十五幅云
　　　手把齊紈氷雪清秋衣欲製重含情逡廵莫漫
　　　施刀尺萬縷千絲織得成第四十六幅云已成
　　　束帛又縫紉始得衣裳可庇身自昔宫庭多澣
　　　濯總憐蠶織重勞人每幅前有淵鑒齋一璽後
　　　有康熙宸翰保合太和二璽前副頁
　聖祖仁皇帝御製文云朕早夜勤毖研求治理念生
　　　民之本以衣食為天常讀豳風無逸諸篇其言
　　　稼穡蠶桑纎悉具備昔人以此被之管絃列于
　　　典誥有天下國家者洵不可不留連三復于其
　　　際也西漢詔令最為近古其言曰農事傷則饑
　　　之本也女紅害則寒之原也又曰老耆以夀終
　　　幼孤得遂長欲臻斯理者舎本務其曷以哉朕
　　　每廵省風謡樂觀農事于南北土疆之性黍稌
　　　播種之宜節候早晚之殊蝗蝻捕治之法素愛
　　　諮詢知此甚悉聽政時恒興諸臣工言之于豐
　　　澤園之側治田數畦環以溪水阡陌井然在目
　　　桔橰之聲盈耳嵗收嘉禾數十鍾隴畔樹桑傍
　　　列蠶舎浴繭繅絲恍然如茆簷蔀屋因構知稼
　　　軒秋雲亭以臨觀之古人有言衣帛當思織女
　　　之寒食粟當念農夫之苦朕惓惓于此至深且
　　　切也爰繪耕織圖各二十三幅朕于每幅製詩
　　　一章以吟詠其勤苦而書之于圖自始事迄終
　　　事農人胼手胝足之勞蠶女繭絲機杼之瘁咸
　　　備極其情狀復命鏤板流傳用以示子孫臣庶
　　　俾知粒食維艱授衣匪易書曰惟土愛物厥心
　　　臧庶于斯圖有所感發焉且欲令寰宇之内皆
　　　敦崇本業勤以謀之儉以積之衣食豐饒以共
　　　躋于安和富夀之域斯則朕嘉惠元元之至意
　　　也夫康熙三十五年春二月社日題并書下有
　　　康熙宸翰稽古右文之章二璽前有佩文齋一
　　　璽
　　　冷枚畫耕織圖一冊(上等/宙一)
　　　素絹本著色畫凡四十六幅末幅款云(臣/)冷枚
　　　㳟畫下有(臣/)冷枚夙夜匪懈二印每幅上方有
　　　刻本
聖祖仁皇帝御題詩詩句暨前副頁序文并前後寶璽
　　　册幅髙廣皆與焦秉貞畫冊同
　　畫冊次等
　　　惲夀平花卉一册(次等/天一)
　　　素絹本著色畫凡十二幅第一幅款云臨徐崇
　　　嗣春風圖南田第二幅款題云何用紅泉摘瑶
　　　草滿囊金粟是僊糧南田第三幅題云玉簫眀
　　　月夜春殿舞霓裳第四幅欵云甌香閣戲圖第
　　　五幅題云拔山知雨力削玉破雲根第六幅題
　　　云吹罷瓊簫咽鳯塵粉痕暗減鏡中春低垂翠
　　　袖紅粧側舞倦龍綃一美人夀平第七幅題云
　　　筆端亂擲黄金果不屑長門買賦錢甌香閣戲
　　　圖第八幅款署南田第九幅題云香林紫雪第
　　　十幅款題云枝上秋雲金粟冷衣邊香露玉杯
　　　深白雲外史夀平戲設第十一幅題云霜氣生
　　　毫端香光開研北紅紫間金英居然萬花谷夀
　　　平第十二幅款識云嵗寒三友甌香館寫生夀
　　　平
　　　惲夀平山水一册(次等/天二)
　　　宣德箋本墨畫凡十幅第一幅款識云橅公望
　　　東園生第二幅前右方款題云白雲還憶去年
　　　春冷雨楊花踏作塵十二橋頭絃管散可憐猶
　　　有蕩舟人初春偶憶湖山風物戲為圖并書舊
　　　作以實前幅又王翬補沙草款云王暈添平沙
　　　蘆荻第三幅自識云學元人小景蕭散曠澹竹
　　　石亂泉不作叢莽冗雜清韻自足第四幅前右
　　　方款題云怪底眼邊雲樹合恰疑身在富春江
　　　秋來常置烏皮几應有嵐烟撲酒缸東園客第
　　　五幅款識云雲林畫天真澹簡一木一石自有
　　　千巖萬壑之趣今人遂以一木一石求雲林幾
　　　失雲林矣東園夀第六幅款識云戲用家香山
　　　翁墨氣作北苑庶免畫虎之譏否第七幅前右
　　　方款題云翠微路碧雲野水淙淙石壁下清猿
　　　叫月澗户寒落花無人春山夜楚魂愁瑤琴冩
　　　芝草初未生空憶巢居者春夜畫春澗流泉得
　　　句東園生夀平又王翬補水景款云石谷子補
　　　漁舟丙子十二月二日第八幅後左方款題云
　　　驅毫染嵐霧一片匡廬壁鐘磬出空翠江流瀉
　　　天碧島影懸微茫迴灘互明滅吳雲不可見千
　　　帆望中沒昔人有江山圖余倣其意作小景于
　　　古亦有入處鑒者當得之畦徑之外也甲辰臘
　　　月夀平題第九幅款識云橅管仲姬竹園客第
　　　十幅分二段前段自題云青山家不逺路盡花
　　　谿轉刺船沙渚不逢人東風鳥啼山又春又識
　　　云蕭文奐畫咫尺間便覺有萬里之勢余豈能
　　　然但作半幅圖意亦未就盡耳後段款題云誰
　　　捲珠簾望陌頭三眠無復舊金溝青門路上千
　　　條緑半是春風半是愁題楊栁東園客後餘幅
　　　又識云右小景十幀為東園娛閒游戲之作或
　　　規模古製亦間出新意不循畦徑無煩繪采欲
　　　墨章水暈自備五色非得象外之賞者未足與
　　　觀此畫也甲辰臘月八日惲夀平識
　　　費而竒花卉一冊(次等/地一)
　　　素箋本著色畫末幅款識云康熙庚辰秋日冩
　　　于苕溪錢塘費而奇冊計十二幅
　　　僧傳綮冩生一冊(次等/元一)
　　　素牋本凡十五幅前二幅墨畫蔬菜第一幅自
　　　題云無一無分别無二無二號吸盡西江水他
　　　能為汝道又題云和盤拓出大西瓜眼裏無端
　　　已著沙寄語土人休浪笑撥開荒草事如麻又
　　　題云從來瓜瓞咏綿綿果熟香飄道自然不似
　　　東家黄葉落漫將心印補西天己亥暢月广道
　　　人題第二幅題云洪厓老夫煨榾柮撥盡寒灰
　　　手加額是誰敲破雪中門願舉蹲鴟以奉客第
　　　三幅自跋云己亥七月旱甚灌園長老畫一茄
　　　一菜寄西村居士云半疄茄子半疄蔬閒剪秋
　　　風供苾芻試問西村王大老盤餐拾得此莖無
　　　西村展玩噴飯滿案南昌劉漪嵒聞之且欲索
　　　予花封三歗圖余畣以詩云十年如水不曽疎
　　　欲展家風事事無惟有荒園數莖葉拈來笑破
　　　觜盧都漪嵒仍索三嘯不聽十二月松門大雪
　　　十指如槌三兩禪和煑菜根味頗佳因念前事
　　　為京庵兄作數莖葉于祝釐上可謂驢㨂濕處
　　　尿熟處難忘也然京庵日侍維摩方丈知南方
　　　亦有此味西方亦有此味窮幽極𣺌以至于卒
　　　地折嚗地斷又焉知三月不忘肉味哉誠恐西
　　　村漪嵒兩個沒孔鐵槌依様畫萌蘆耳灌園長
　　　老題第四幅至第十四幅墨畫花卉松石第九
　　　幅題云尿天尿床無所說又向髙深闢草萊不
　　　是霜寒春夢斷幾乎難辨墨中煤第十幅題云
　　　碧蓮花競雪天開又道寒巖放早梅大抵春回
　　　俱一致只教迸散白雲堆第十一幅隸題云擊
　　　碎須彌腰折却楞加尾渾無斧鑿痕不是驚神
　　　鬼第十二幅款識云畫于燈社之松海第十三
　　　幅自書詩云月自不受晦淡煙䝉亦好俯仰瞷
　　　晴軒籬根空皎皎此時世上心所習惟枯槁誰
　　　解惜其花長夏恣幽討燈社釋傳綮書第十四
　　　幅自書詩云三五銀筝興不窮芙蓉江上醉秋
　　　風于今邈抹渾無似落草盤桓西社東己亥十
　　　二月朔日
　　　僧瀞睿倣宋人山水一册(次等/黄一)
　　　素牋本墨畫著色相間末幅款識云丙寅二之
　　　日倣宋元諸大家筆意平江瀞睿冊計十幅
　　　張畫花卉一冊(次等/宇一)
　　　宣德牋本墨畫無款凡十幅第四幅第五幅第
　　　八幅第九幅俱有張畫文始二印
　　　蔣廷錫花卉一冊(次等/宙一)
　　　五色牋本著色畫末幅款云(臣/)蔣廷錫恭畫毎
　　　幅右方
聖祖仁皇帝御書詩句第七幅書小詞一首每幅有中
　　　和康熙稽古右文三璽
　　　閨媛錢陳書花卉一冊(次等/洪一)
　　　素牋本著色畫末幅款識云康熙丁酉長至日
　　　上元弟子陳書册計十幅
　　　閨媛錢陳書摹古一册(次等/洪二)
　　　素牋本凡八幅第三幅第四幅第七幅墨畫餘
　　　俱著色畫末幅款云陳氏錢書摹古
　　　列朝人
　　書畫合册上等
　　　眀董其昌書畫合璧一冊(上等/天一)
　　　書畫各八幅右方宋牋本行草雜書舊句左方
　　　宣德牋本墨畫山水書第一幅第八幅款署其
　　　昌二字餘無欵畫第一幅第二幅第七幅欵署
　　　𤣥宰畫三字第三幅第六幅欵署𤣥宰二字末
　　　幅款云𤣥宰冩此十幅庚申春識餘無欵幅髙
　　　七寸一分廣三寸九分前副頁
　御題書畫宗風四大字後有潄芳潤乾隆宸翰二璽
　御筆題籖籖上有乾隆宸翰一璽
　　　按書畫各八幅而款云冩此十幅其二幅葢佚
　　　去
　　書畫合册次等
　　　元趙孟頫臨蘭亭序明張路繪圖一冊(次等/天一)
　　　素牋本首幅書款署子昂餘幅著色畫款署平
　　　山册計十二幅
　　　眀王時敏董其昌書畫合璧一冊(次等/地一)
　　　素牋本右方墨畫未署款左方行書七言絶句
　　　末幅款識云友人持遜之璽卿山水八幀見示
　　　為題其上其昌書畫相間各八幅
　　國朝人
　　書畫合冊上等
　　　蔣廷錫張照書畫合璧一冊(上等/天一)
　　　左方通草牋本著色花卉末幅款云(臣/)蔣廷錫
　　　恭畫下有(臣/)廷錫朝朝染翰二印每幅二印同
　　　右方朝鮮牋本書題句毎幅署花名末幅款云
　　　(臣/)張照敬題下有(臣/)照聨印通冊書畫相間第
　　　一幅畫月季花題云百花各有時遲早不相貿
　　　代謝鱗次之適性隨所受胡不竝敷榮一侈富
　　　媪富大化本無心在物理則囿睠兹弱植蔓月
　　　月一披秀初生益部中謂無霜雪茂移根植他
　　　方開花宛如舊乃知小草心能與四時副才全
　　　古所難撚華無言齅第二幅畫剪秋羅望江南
　　　題云碧霄涼于水露下四天髙七襄雲錦成閒
　　　試金錯刀赩若火齊珠簇如丹鳯毛風翻紅𤨏
　　　碎月浴爛金膏神功到微卉剪刻無乃勞逡巡
　　　擬問之銀塘卷雲濤剪采學真花常恨巧力淺
　　　豈知青女手復學人工剪此花寧非羅胡必不
　　　可轉君看蕉覆鹿夢醒竟誰辨野草本無名黄
　　　􁀙照蒼蘚名之望江南水雲即在眄問天天豈
　　　知人心自曼衍真成識得花三界風煙卷第三
　　　幅畫鳯仙題云小草有鳯名五色如倒挂碧梧
　　　翠竹間紛映良可畫涼風白露下銀漢横香界
　　　千鳯集廣廷須彌納一芥第四幅畫扁豆花絡
　　　緯題云田家五六月錦爛棚上花耘歸洗足已
　　　兒女雜笑譁今年雨水匀桔橰力未加濃葉多
　　　涼風偃卧覆紫霞一聲絡緯鳴縞綦來隣家織
　　　作期左右轉眼天河斜可作邠風圖尺綃其紐
　　　芽第五幅畫千日紅題云豪家競牡丹仙子看
　　　玉蕊昨日雲霞翻今朝泥沙委野花無比數淪
　　　棄雜莽穢偏能耐風雨幾月紅不已百嵗山澤
　　　癯豈伊善服餌一生鮮歡華嗇彼故豐此第六
　　　幅畫纒枝牡丹題云柔枝裊綘葩牡丹體微具
　　　眀姿足閒雅小院繞風露花外無車馬花間無
　　　屐屨不用一錢買寧煩十户賦豪强之所遺僧
　　　房可常住何須金帶圍預知宰相數未要文伯
　　　記言詮亦塗汙自落還自開無懼亦無譽第七
　　　幅畫萱花題云犀因蠲忿貴草以長樂收忿樂
　　　方寸間何與動植謀黄花芳且甘可為瑤席羞
　　　詩人樹之背聊亦畔牢愁謂能移人情斯語果
　　　信不花能本是幻憂所亦如漚兩皆非真實能
　　　立所自休不如倒交蘆能所兩不留母為物所
　　　轉師古俾無訧但辨一朝忿常先天下憂第八
　　　幅畫石竹蚱蜢狗尾草題云翠羽織葱蒨殷綃
　　　垂旖旎誰與錫嘉名儼然同君子無實鳯不下
　　　無節蘭不以玼瑳繡羅衣而不扈蘺芷蚱蜢相
　　　招尋往來搖狗尾豈無知竹者此君一時耳第
　　　九幅畫旌節花楊牛枸杞題云花王分提封頟
　　　頟髙旌節便有天水牛跂跂傍暖熱其類多長
　　　鬚利吻工媒孽本無伏軛能濫厠穿楊列蓮花
　　　守香枯寒蟬抱露咽千年叢杞根仙犬胡不齧
　　　第十幅畫紅蓼馬蘭題云岸上鯉魚風芙蓉别
　　　秋水滿江雨脚來波面蜻蜓起揖雨還拜風蓼
　　　花紅邐邐莫訝愛江湖前身是魚子汀洲秋易
　　　深木葉蕭蕭下彈琴送湘君風車催雨馬遺珠
　　　墮翠翹滿岸丁星者露乾翠已消閒客凌晨冩
　　　第十一幅畫藍菊題云塞山暑雨過斕斑滿翠
　　　錦花葉良似菊色香乃稍寢落英未可餐流泉
　　　未足飲經霜益燦然倘與菊同稟善善及其類
　　　忍使淪寒品收之芳草譜姱修可懃恁第十二
　　　幅畫牽牛花題云籬落有牽牛花如碧玉簪秋
　　　雨一霮䨴延蔓隨低隂甫開即揫歛不耐烈日
　　　臨上有蟪蛄鳴下為蕭菌林對之懷履霜彈我
　　　來陽琴大易繫莧陸繪圖意良深書畫各十二
　　　幅幅髙七寸五分廣六寸八分
　
　
　
　
　
　
　
　
　
石渠寶笈卷十二
欽定四庫全書
石渠寳笈卷十三目録
　　　貯
　　養心殿
　　　列朝人書畫目録
　　書卷上等
　　　晉王義之曹娥碑
　　　唐歐陽詢千文
　　　唐懷素論書帖
　　　唐李白上陽臺書
　　　唐顔真卿書朱巨川誥
　　　唐柳公權書蘭亭詩並後序
　　　唐杜牧書張好好詩
　　　五代楊凝式夏熱帖
　　　宋蘇軾自書詩帖
　　　宋蘇軾書天慶觀乳泉賦
　　　宋蘇軾書近作三篇
　　　宋蘇軾尺牘
　　　宋黄庭堅書贈雲菴道人歌
　　　宋米芾茗溪詩
　　　宋米芾拜中岳命詩
　　　元趙孟頫書待漏院記
　　　元趙孟頫書晝錦堂記
　　　元趙孟頫䟦定武蘭亭
　　　元趙孟頫臨聖教序
　　　元趙孟頫書歸去來詞
　　　元人三體書無逸篇
　　　元俞和臨樂毅論
　　　五元人墨跡
　　　明沈粲書千文
　　　明文徴明自書雜咏
　　　明董其昌書李白詩
　　　明董其昌雜書
　　　明董其昌臨宋四大家書
　　　明董其昌書早朝詩
　　　明董其昌書㫖帖
　　書卷次等
　　　晉王羲之破𦍑帖
　　　唐懷仁集聖教序
　　　宋蔡襄茶録
　　　宋蘇軾書陶詩
　　　宋蘇軾書西湖月夜泛舟詩
　　　宋黄庭堅書五言古詩
　　　宋黄庭堅書千文
　　　宋黄庭堅書筆陣圖説
　　　宋米芾甘露帖
　　　宋朱子書遊仙詩
　　　元趙孟頫尺牘
　　　元趙孟頫書唐宋人詩
　　　元趙孟頫摹定武蘭亭
　　　元管道昇書孝經
　　　明李東陽自書詩帖
　　　明祝允明墨林藻海
　　　明文徴明自書詩帖
　　　明董其昌書禪悦
　　　明陳元素書留鶴詩
　　　明張弼雜書
　　國朝人書畫目録
　　書卷上等
　　　沈荃倣宋唐人書
　　　沈荃書天馬賦
欽定四庫全書
石渠寶笈卷十三
　　貯
　養心殿四
　　　列朝人
　　書卷上等
　　　晉王羲之書曹娥碑一卷(上等/天一)
　　　素絹本卷中計缺六字卷首記語有元和十年
　　　十月三日觀九字又馮審字退(脱/)四字下有僧
　　　權二字(僧字缺/其半)又記語云㑹昌五年三月廿八
　　　日翰林學士(缺/)琮將仕郎李(脱/)同觀有秋壑珍
　　　玩趙孟頫印二印又六印漫漶不可識卷後懷
　　　素識云(缺/)大厯三年秋九月三日沙門懷素藏
　　　真題又𨽻書記語參軍劉鈞題此世之罕物又
　　　吏龍門縣令王仲儉借觀十字下分行小字書
　　　大厯二年歲次己未二月辛未朔三日癸酉百
　　　(缺/)客奉縣令韓紹處命題二十七字又癸酉歲
　　　九月六又七字又句章令滿騫五字下有懐充
　　　二字又僧權二字又(缺/)成四年七月卄九日刺
　　　史楊漢公記十四字有張應甲印希逸氏訓忠
　　　之家三印又柯九思喬簣成氏墨印二又半印
　　　一又三印又中幅三印俱漫漶不可識中幅上
　　　方記語云進士盧𢎞禮同進士栁宗直來古(缺/)
　　　元和(缺/)年(缺/)月十四日宗直留題于卷末州刺
　　　史馮(缺/)刑部員外郎孟簡次(缺/)同來看書國子
　　　博士韓愈趙元遇著作佐郎樊宗師處士盧同
　　　觀元和四年五月二十日退之題(字横書/左旋讀)後隔
　　　水有王元馭氏錫爵東海張應甲字先三號希
　　　逸寶藏書畫印宫詹學士沈荃之印韓世能印
　　　韓逢禧書畫印王衡之印緱山人王時敏印遜
　　　之諸印拖尾宋高宗跋云右度尚曹娥誄辭蔡
　　　邕所謂黃絹幼婦外孫􁊢臼者也雖不知為誰
　　　氏書然纖勁清麗非晉人不能至此其間草字
　　　一行則浮圖懐素題識也自古髙才絶藝而隱
　　　沒無聞于世者多矣豈獨書耶損齋書上鈐損
　　　齋書印一璽前有御書一璽後有天厯之寶一
　　　璽又虞集跋云右曹娥碑真蹟正書第一嘗藏
　　　宋徳夀宫天厯二年四月己酉上御奎章閣閲
　　　圖書以賜閣參書柯九思奎章閣侍書學士翰
　　　林直學士亞中大夫知制誥同修國史兼經筵
　　　官國子祭酒(臣/)虞集奉勅書後有臣九思訓忠
　　　之家張應甲印希逸氏柯九思印丹邱柯九思
　　　章諸印又趙孟頫跋云曹娥碑正書第一欲學
　　　書者不可無一善刻况得其真蹟又有思陵書
　　　在右乎右之藏室中夜有神光燭人者非此其
　　　何物耶吴興趙孟頫書又郭天錫書黃長睿跋
　　　云晉史稱王逸少書暮年方妙此帖昇平二年
　　　書距其終纔三載正暮年跡也故結字比樂毅
　　　告誓諸帖尤古質殊類鍾元常渾渾然有篆籒
　　　意非遇真賞未易遽識也長睿父題至元丁亥
　　　九月朢日癸夘金城郭天錫祐之謹録于後前
　　　署跋逸少昇平帖後七字後有韓逢禧一印又
　　　喬簣成跋云右小楷曹娥碑黃長睿䟦云逸少
　　　昇平二年書距其終纔三載正暮年蹟也故結
　　　字比樂毅告誓諸帖古質非真賞者未易識也
　　　又前人品作魏邯鄲淳之書於字文邉有唐國
　　　子博士韓愈趙元遇著作佐郎樊宗師處士盧
　　　仝并翰林學士韋琮刺史楊漢公參軍劉鈞諸
　　　公題名其餘名士尚多是可謂聚徳星也又誄
　　　文空行間僧懐素小草題誌特豪縱妙絶考之
　　　紹興裝褫格範云晉唐以來法書唐名士于欄
　　　道邊及前後題跋蓋所論正與此合然法書寶
　　　玩誠為世之尤物而乃以侵字題記者則似亦
　　　少缺貴惜也卷後髙宗題曰度尚誄辭雖不知
　　　為誰氏書然纖勁清麗非晉人不能至此以紹
　　　興内府圖書四角印之又古印章數處而磨滅
　　　難辨并唐懐允徐僧權署名法當第為上上神
　　　品此書韓侂胄家故物已嘗刻諸石今并入羣
　　　玉帖中因念余平生獲閲書畫不啻數百千軸
　　　惟六朝者盡六種耳而謝稚三牛展子䖍北齊
　　　後主幸晉陽宫及余家陸探㣲降靈文殊是其
　　　三也而以書中但逸少子鸞關中二帖今曹娥
　　　碑繼此一也由是觀之則世間文物向不知兵
　　　燼幾經今存之者尚能幾何耶而好事家豈得
　　　不為之貴惜乎本理問官郭公祐之家物祐之
　　　沒十有餘年而散落于他門余訪求購得之噫
　　　物之興衰固有數焉又何但此而已姑述其出
　　　處流轉之(脱一/字)云耳龍集癸丑十月朢日燕山
　　　喬簣成仲山父書於錢唐客舍後有希世之珍
　　　一印又黃石翁跋云曹娥碑石刻善本亦未易
　　　得此卷乃在澹軒秘篋如岳陽樓親見洞賓覺
　　　人間畫本俱不類澹軒什襲珍之黃石翁書後
　　　虞集又跋云近世書法殆絶政以不見古人真
　　　墨故也此卷有蕭梁李唐諸名士題識傳世可
　　　考宋思陵又親為鑒賞于今又二百餘年次第
　　　而觀益知古人名世萬萬不可及噫聖賢傳心
　　　之妙寄諸文字者精審極矣萬世之下人得而
　　　讀之然猶不足以神詣其萬一天台柯敬仲藏
　　　此安得人人而見之世必有天資超卓追造往
　　　古之遺者其庶幾乎泰定五年正月十日翰林
　　　直學士奉議大夫知制誥同修國史經筵官蜀
　　　郡虞集朝列大夫禮部郎中前進士薊邱宋本
　　　奉訓大夫太常博士遂寧謝端本之弟從仕郎
　　　翰林國史院編修官褧侍儀舍人蜀郡林宇同
　　　觀集題下註云謝公延祐戊午進士小宋泰定
　　　甲子進士又康里巙記云康里巙逯魯曽同觀
　　　于柯氏玉文堂子山書又宋本記云天厯二年
　　　春正月九日吏部侍郎宋本翰林修撰謝端太
　　　常博士王守誠太常奉禮郎簡正理著作佐郎
　　　偰玉立侍儀舍人林宇太常太祝趙期頥同觀
　　　于典瑞院都事柯九思家又跋云尤物世有終
　　　身不得見者本獨與謝林二君間歲一再見非
　　　幸耶是日期而不至者弟褧也本又題後虞集
　　　又跋云集比歲輒從敬仲求此一觀上開奎章
　　　此卷已入内府上善九思鑒辨復以賜之仍命
　　　集題閣下同觀者大學士忽都魯彌實承制李
　　　泂供奉李訥參書雅琥授經郎揭傒斯内掾林
　　　宇甘立集三記又另行記云九思敬仲名又記
　　　云金源紇石烈希元武夷詹天麟長沙歐陽元
　　　燕山王遇天厯三年正月廿五日丁丑同觀是
　　　日賀敬仲有鑑書博士之命又記云天下惟理
　　　無對物則有萬殊之辨矣敬仲家無此書何以
　　　鑒天下之書耶集四題天厯庚午正月廿七日
　　　參書雅琥經筵檢討白守忠髙存誠同觀集之
　　　子冏侍後元代國書一印下注云奎章閣初建
　　　從六參書印文也後閣陞正二參書用五品印
　　　後文是也又寶藏一印又蔣惠跋云予學書甫
　　　三十年嘗閲前代名筆至于曹娥碑曽覩一二
　　　善刻今復觀其真蹟則炫耀頓生於眵昏矣洪
　　　武己未正月季春下浣鄱陽蔣惠謹識又沈荃
　　　記云康熈十六年十一月二十二日奉
　勅賜翰林院學士(臣/)喇沙里(臣/)陳廷敬詹事府詹事
　　　(臣/)沈荃侍讀學士(臣/)葉方藹侍講學士(臣/)張英
　　　觀曹娥碑真蹟(臣/)等仰瞻
　皇上天亶聰明鋭意典學經史之暇怡神翰墨故古
　　　蹟應時而出上佐
　宸覽用光文治(臣/)等侍從
　　講筵得觀斯蹟不勝欣幸之至謹奉
　勅恭紀(臣/)沈荃書又劉源記云康熈十六年十一月
　　　二十四日刑部主事(臣/)劉源内閣撰文中書(臣/)
　　　髙士奇奉
　勅審定真蹟最後記語有五茸趙禮用觀于居俟齋
　　　十字諸跋中押縫有喬氏柯氏敬仲喬簣成氏
　　　敬仲書印任齋柯氏真賞丹邱生諸印卷高一
　　　尺三分廣一尺六寸九分拖尾沈荃記語前
聖祖仁皇帝御筆跋云曹娥碑相傳為晉右軍將軍王
　　　羲之得意書今覩真蹟筆勢清圓秀勁衆美兼
　　　備古來楷法之精未有與之匹者至今千餘年
　　　神采生動透出絹素之外朕萬幾餘暇披玩摹
　　　倣覺晉人風味宛在几案間因書數言識之前
　　　有宣文之寶一璽後有體元主人萬幾餘暇二
　　　璽
　御筆題籤籤上有乾隆宸翰一璽
　　　唐歐陽訽書千文一卷(上等/地一)
　　　素牋本楷書未署款姓氏見跋中卷首有天籟
　　　閣式古堂書畫墨林子項子京家珍藏項墨林
　　　鑑賞章卞永譽印卞令之鑒定墨林生子孫世
　　　昌項叔子諸印又半印三俱漫漶不可識卷後
　　　有檇李項氏世家寶玩式古堂書畫寄傲子京
　　　所藏秋壑珍玩植齋家寶子孫永保子孫世昌
　　　蘇然諸印又縉雲半印又隸字淡齋一印卷中
　　　押縫有式古堂印七子京所藏印五墨林子墨
　　　林生印各一前隔水有古香書屋南昌縣印檇
　　　李項氏世家寶玩三印押縫有式古堂一印後
　　　隔水押縫有長字墨林生卞氏令之式古堂莆
　　　陽傅氏清叔玩府諸印拖尾王詵跋云東坡公
　　　云歐率更書非託于褊嶮無所措其竒其末流
　　　遂至李國主輩五降之後不容彈矣僕非唯愛
　　　此評又愛其筆札瓌偉遂先白主人而取之主
　　　人自有好弗之病憐我病更甚故取之而不拒
　　　也晉卿書前有項子京家珍藏項墨林鑒賞章
　　　二印後有檇李項氏世家寶玩式古堂書畫子
　　　孫永保項叔子子孫世昌墨林子子京所藏墨
　　　林生仙客卞永譽印卞令之鑒定植齋家藏蘇
　　　然諸印又縉雲半印又隸字淡齋一印又後有
　　　退密子孫世昌子京淨因庵諸印卷髙七寸八
　　　分廣九尺五寸六分
　御筆題籤籤上有乾隆宸翰一璽
　　　唐懷素論書帖一卷(上等/元一)
　　　素箋本草書未署款姓氏見跋中卷首有御書
　　　一璽又神品子京項元汴印墨林秘玩子孫永
　　　保諸印卷後有子京所藏項子京家珍藏二印
　　　前隔水有天籟閣檇李子京父印項墨林鑒賞
　　　章曠菴諸印押縫有雙螭政和宣和諸璽又子
　　　京所藏一印又紹興御書二璽真賞世家二印
　　　俱缺其半後隔水有紹興一璽又髙岱退密項
　　　墨林父秘笈之印檇李項氏世家寶玩諸印押
　　　縫有政和璽二宣和一璽又子孫永保神遊心
　　　賞平生真賞墨林山人子孫世昌諸印引首有
　　　靜寄軒圖書一印拖尾項元汴篆書記語云宋
　　　徽宗御書金籤唐僧懐素行書論書帖真蹟神
　　　品珍秘明墨林山人項元汴真賞子孫保之下
　　　有子京所藏項墨林鑒賞章二印前有内府圖
　　　書之印一璽又靜寄軒圖書印墨林子項子京
　　　家珍藏項叔子秋壑圖書諸印後有子京半印
　　　二子孫半印一又張晏跋云藏真書多見五十
　　　幅亦皆唐僧所臨而罕有真蹟一二知書者謂
　　　此幅最老爛因錦襲珍藏之延祐元年十一月
　　　朔日集賢大學士榮禄大夫張晏珍玩前有曠
　　　菴子孫永保二印又彥清家傳半印二後有項
　　　子長氏項篤壽印項墨林父秘笈之印吴時芳
　　　印諸印又趙孟頫跋云懐素書所以妙者雖率
　　　意顛逸千變萬化終不離魏晉法度故也後人
　　　作草皆隨俗繳繞不合古法不識者以為竒不
　　　滿識者一笑此卷是素師肺腑中流出尋常所
　　　見皆不能及之也延祐五年十月廿三日為彥
　　　清書翰林學士承旨榮禄大夫知制誥兼修國
　　　史趙孟頫書後有項子長氏項篤夀印墨林山
　　　人項子京家珍藏髙岱諸印後項元汴又跋云
　　　釋懐素字藏真俗姓錢長沙人徙家京兆元裝
　　　三藏之門人精意翰墨追仿不輟秃筆成塚一
　　　夕觀夏雲隨風頓悟筆意自論得草書三昧評
　　　其勢者以為若驚虵走虺驟雨旋風又謂援豪
　　　掣電隨身萬變或謂張長史為顛懷素為狂以
　　　狂繼顛孰謂不可及其晚年益進復評其與張
　　　芝逐鹿亦有加無已攷其平日得酒發興要欲
　　　字字飛動圓轉之妙宛若有神是可尚者此論
　　　書一帖出規入矩絶狂怪之形要其合作處若
　　　契二王無一筆無來源不知其肘下有神皆以
　　　狂稱之殆亦非㑹心者予昔購自叙帖雖行草
　　　不倫其筆法與此帖一同但有肥瘦之異正不
　　　解真草各有態執而論書鮮不失矣汴也何幸
　　　覩此竒觀千百載之下吾謂君子有三樂此帖
　　　與存焉後人其寶之墨林項元汴在雙樹敬題
　　　諸跋中押縫有靜寄軒圖書一印卷髙八寸九
　　　分廣一尺二寸七分
　御筆題籤籤上有神品乾隆宸翰二璽
　　　唐李白上陽臺書一卷(上等/黄一)
　　　素牋本草書款識云十八日上陽臺書太白卷
　　　首有子固秋壑圖書二印卷末有神品神竒墨
　　　林項季子章歐陽元印項元汴印子京珍秘項
　　　叔子檇李項氏世家寶玩煮茶亭長張晏私印
　　　諸印又墨印一漫漶不可識前隔水有宋徽宗
　　　書唐李太白上陽臺七字又天籟閣項元汴氏
　　　審定真蹟彞齋退密項墨林父秘笈之印蘧廬
　　　項子京氏子孫世昌諸印押縫有雙螭一璽又
　　　燕山張氏清暢印記項墨林父秘笈之印長宜
　　　子孫諸印後隔水有子京父印有何不可寄傲
　　　㑹心處香巖居士平生真賞諸印押縫有同文
　　　袁笠生子京父印項子京家珍藏河北棠邨冶
　　　溪漁隱諸印引首有蒼巗子蕉林居士二印拖
　　　尾宋徽宗跋云太白嘗作行書乘興踏月西入
　　　酒家不覺人物兩忘身在世外一帖字畫飄逸
　　　豪氣雄健乃知白不特以詩鳴也後有墨林秘
　　　玩子京珍秘項墨林鑒賞章長宜子孫諸印又
　　　張晏跋云謫仙書傳世絶少嘗云歐虞褚陸真
　　　書奴耳自以流出于胸中非若他人積習可到
　　　觀其飄飄然有凌雲之態髙出塵寰得物外之
　　　妙嘗遍觀晉唐法帖而忽展此書不覺令人清
　　　爽當時沉香亭侍醉髙力士脱鞾宜矣時大徳
　　　九年歲在乙巳正月廿五日集賢學士張晏敬
　　　書前有野處墨林外史二印後有墨林硯癖逢
　　　山彥清端本家傳長宜子孫襄國張氏項子京
　　　氏檇李項氏世家寶玩諸印又杜本跋云唐人
　　　無不能書者蓋有其源流耳嘗聞趙文敏公之
　　　言以為賦詩作文及書與畫無不用工至於名
　　　世傳後則各有其品太白之書何如長史然豪
　　　雄渾壯固不異也杜本觀前有寄傲項叔子二
　　　印後有惠泉山樵項元汴印二印又歐陽元題
　　　云唐家公子錦袍仙文采風流六百年不見屋
　　　梁明月色空餘翰墨化雲烟歐陽元觀後有項
　　　墨林父秘笈之印一印又王餘慶記云至正丁
　　　亥正月乙夘金華王餘慶獲觀于同里陳達氏
　　　京師寓舍觀志之齋前有子京西疇耕耦二印
　　　又危素識云今日東陽童梓良仲攜此卷過余
　　　金臺坊寓舍獲觀之想其飄然有凌雲之思也
　　　臨川危素識前有幻浮神遊心賞二印又騶魯
　　　記云豐城騶魯觀於危太史家前有神遊心賞
　　　一印後有項元汴印子京父印又梁清標印蕉
　　　林秘玩二印押縫有河北棠邨一印卷高八寸
　　　八分廣一尺一寸九分引首
　御題青蓮逸翰四大字上有乾隆御筆一璽
　御筆題籤籤上有御賞乾隆宸翰二璽
　　　唐顏真卿書朱巨川誥一卷(上等/宇一)
　　　素絹本大楷書未署款姓氏見跋中卷後書年
　　　月處俱鈐尚書吏部告身之印共二十九印卷
　　　首有乾卦璽缺其半又文節世家一印又半印
　　　二存圖書二字卷後有陸友之印喬氏私印陳
　　　元時印寶藏諸印又喬簣成氏墨印一又半印
　　　三不可識押縫有寶藏印二拖尾有御前之印
　　　一璽又奉華堂印一印又紹興璽缺其半又半
　　　印二不可識又鄧文原跋云唐告多出善書者
　　　之手亦足以見一代文物之盛矧魯公道義風
　　　節師表百世其所書尤可寶也至大辛亥仲春
　　　廿又二日古涪鄧文原書又喬簣成跋云右顏
　　　魯公書朱巨川告即宣和書譜所載者上有高
　　　宗乾卦紹興圖書而魯公之書蓋東坡先生已
　　　嘗論之矣不惟愛􁵃抑見唐代典故之式尤為
　　　可尚龍集辛亥仲秋朔喬簣成題又陸完跋云
　　　此唐德宗建中三年六月給授中書舍人朱巨
　　　川告身符年月職名之上用尚書吏部告身之
　　　印計二十九顆世傳為顏魯公書按唐式書符
　　　令史事也代宗之喪魯公以吏部尚書為禮儀
　　　使楊炎惡其直換太子少師領使事及盧杞益
　　　不容改太子太師併使罷之是時適在閒局而
　　　其忠義書法巍然為天下望巨川欲重其事特
　　　求公書亦如今世士大夫得請誥勅封贈多求
　　　善書者操筆同一意也米元章書史載朱巨川
　　　告顏書其孫灌園持入秀州崇徳邑中余以金
　　　梭易之劉涇得余顏告背紙上有五分墨裝為
　　　秘玩王詵篤好顏書遂以韓馬易去此書今在
　　　王詵處宣和書譜載顏書亦有朱巨川告今卷
　　　中並無宣和印記獨存梁太祖御前之印前後
　　　押縫有宋髙宗乾卦紹興印耳豈舊藏御府靖
　　　康之亂散落人間南渡收訪應募者截去本朝
　　　璽跋耶然五代時既入御府則宋時不應在灌
　　　園處豈王詵所得乃别本耶不可得而知矣此
　　　卷作字雖小而與東方朔贊用筆同其為顏書
　　　無疑告中細書不知出何人唐制惟侍中中書
　　　令為真宰相其曰同中書門下平章事雖行宰
　　　相事而未為真中世以後藩鎮節度多授中書
　　　令故勅後細書首行云太尉兼中書令臣在使
　　　完是年四月盧杞忌張鎰出之鳳翔故第二行
　　　云守中書侍郎同中書門下平章臣張使其第
　　　三行云守給事中臣關播奉行杞愛播和柔易
　　　制是年十月即同平章事矣牒後細書首行云
　　　侍中闕第二行云守門下侍郎同平章事杞即
　　　盧杞也又吏部正員尚書一人侍郎二人其屬
　　　有四曰吏部司封司勲考功吏部郎中一人掌
　　　文官階品朝集祿賜告身尚書左右丞各一人
　　　掌辨六官吏户禮左丞總焉兵刑工右丞總焉
　　　故牒尾尚書侍郎左丞俱云缺而云判吏部侍
　　　郎范陽郡開國公翰者盧翰也後此二年為興
　　　元元年正月亦進同平章事符後書云判郎中
　　　滋者劉滋也貞元二年正月遂從吏部為左散
　　　騎常侍末後書令史不名益可驗此告非令史
　　　筆矣一展閲間而唐之典故歴歴可考且魯公
　　　書得其背紙墨蹟尚裝為秘玩况真蹟耶宜何
　　　如其寳愛之也正徳丁丑五月望日陸完跋卷
　　　髙八寸三分廣五尺二寸
　御筆題籖籖上有乾隆宸翰一璽
　　　唐栁公權書蘭亭詩并後序一卷(上等/宙一)
　　　素絹本行草書未署款姓氏見跋中卷首有睿
　　　思東閣貞元二璽又喬簣成氏墨印一卷後有
　　　泥金紹興一璽柯九思墨印一卷中有内府圖
　　　書璽三奉華寶藏印二又三印漫漶不可識前
　　　隔水有宋徽宗金書唐栁公權書羣賢詩八字
　　　下有雙螭一璽又伯起連印顧九德連印董其
　　　昌印鴻緒儼齋諸印押縫有宣和一璽又季雅
　　　江村秘藏雲間王鴻緒鑒定印諸印又御書璽
　　　缺其半後隔水有鼎元乾坤清賞有明王氏圖
　　　書之印鴻緒儼齋秘玩汝修顧氏芸閣珍藏諸
　　　印又宣和半璽押縫有政和宣和二璽拖尾記
　　　語有邢天寵借覽五字上有睿思東閣内殿書
　　　印二璽下有内府圖書一璽又奉華寳藏一印
　　　又祥符八年乙夘歲季夏月十日楊希甫十五
　　　字上鈐楊希甫記一印又蔡襄記云治平元年
　　　甲辰歲夏六月乙未朔十二日丙午㬠過在陳
　　　州項城縣吉義寺天王院内寄寓待慶糺何廓
　　　來年五月闕又記云嘉祐四年歲次己亥夏六
　　　月癸亥朔初五日丁夘㬠過時在蔡州淮安門
　　　裏街北監酒使臣廨署内寄寓虢郡日益習之
　　　謹誌又記云嘉祐五年庚子歲八月丁巳朔初
　　　五日辛酉㬠過在汝南句秘校宗盛宅寄寓待
　　　陳州項城令姚闢來年三月闕莆陽蔡襄題又
　　　李處益跋云晉人宗尚元逺言皆曠淡唐室書
　　　法未墜筆力遒逸咸可觀焉宣和甲辰季秋六
　　　日平輿邑丞雒陽李處益又記語云緱嶺孫大
　　　年三槐王易政和四年七月廿日同觀又黄伯
　　　思𨽻書跋云魏正始中務談元勝及晉渡江尤
　　　宗理以故郭景純始合道家之言而韻之孫興
　　　公許元度輩轉相祖尚又加以三世之辭而詩
　　　騷之體盡矣今山隂修禊諸賢詩體正爾然皆
　　　寄尚蕭逺軼跡塵外使人懐想深頃見晉人一
　　　帖云三日臨水詩文既佳興趣髙覽之増諸懐
　　　年少作亦各有心正謂此詩也是時預集者刪
　　　有一人今詩存者廿六人而已此乃唐諫議大
　　　夫栁公權書故自不凡當為希世珍藏也政和
　　　元年十一月戊寅承議郎行秘書省校書郎臣
　　　黄伯思拜觀又記語云時明昌二年七月四日
　　　宋適題又記語云嵗壬戌夏四月六日澹游老
　　　人王萬慶題於潜玉堂又王世貞題云永和一
　　　敘筆神絶遺刻居然走千古興公文是擲地聲
　　　安石詩為碎金語羣賢爾時氣爭王那應零落
　　　同塵土絹素風神出豪鷙桞家新樣疇能覩鋒
　　　鉅寧登由也堂委蛇恥效邯鄲步嗚乎開元以
　　　還骨格變誠懸亦是書中虎不辭傾槖為買將
　　　欲傍墨池追定武君不見魯男子矻矻可畏哉
　　　自云善學君之祖又跋云自禊敘出右軍筆玉
　　　匣蘭亭龍孫定武外石刻何啻百千本而孫興
　　　公文及諸賢詩寥寥無傳者獨栁誠懸少師嘗
　　　一録之見宣和書譜栁法遒媚勁健與顏司徒
　　　嫓美書家謂驚鴻避弋饑鷹下韝不足喻其鷙
　　　急去山隂室雖逺大要能師神而離跡者也余
　　　從顧氏所驟見之怳然若未識乆看愈妙因損
　　　一歲奉獲之仍為歌志于後吴郡王世貞謹書
　　　又跋云公此書乍看之亦似有一二俗筆而乆
　　　之則俗者入眼作嫵矣殆似髭聖之視羊鼻翁
　　　也鋒勁處真純鈎鐸矟遊絲細筆亦似鐵鑄中
　　　間一二行小楷以無意發之絶得晉人心印耳
　　　跋尾楊少師有書名乃不能佳宋適無書名乃
　　　致佳此亦不可曉也滄浪莆田海岳無垢及長
　　　睿校書皆宋之諳八法者皆有跋澹游老人王
　　　萬慶庭筠兒也明昌金章宗年號然則此卷蓋
　　　入北矣萬厯改元初秋書于九江道中舟行如
　　　畫世貞又莫世龍跋云栁少師書興公後序及
　　　諸賢詩而不書禊帖政自不敢與逸少抗衡耳
　　　然此書每于險中生態枯潤鮮穠掩映相發豈
　　　後世所能髣髴者耶夫以昔人霏霏元著之談
　　　又得公書輒成兼美譬諸燕趙絶代快歌陽阿
　　　使人心愉目攝不能自制耳甲戌仲秋之朢雲
　　　間莫世龍得觀于長安客舍因識年月又萬厯
　　　甲戌中秋日記八字(小楷/書)上鈐太僕寺一印又
　　　乙亥中秋日記六字(亦小/楷書)上鈐撫治鄖陽等處
　　　關防一又文嘉跋云栁誠懸行草鬱勃頓挫似
　　　顏魯公而乾濃畢備略無妍媚之態于此卷見
　　　之茂苑文嘉書又張鳳翼跋云唐人真跡世不
　　　多見矧誠懸為書家鉅工者哉覽此卷不獨似
　　　山隂道上行亦可想見筆諫風度矣丁丑夏與
　　　錢山人穀暨仲氏獻翼同觀識此長洲張鳳翼
　　　又王鴻緒跋云栁太師自長慶間拜侍書學士
　　　以筆諫顯名迨事文宗有諍臣風平生博貫經
　　　術書法結體勁媚帝一日召與聫句賞其辭情
　　　具美命題于殿壁歎曰鍾王無以尚也當時大
　　　臣家碑誌非其筆人以子孫為不孝外夷入貢
　　　者皆别署貨貝曰此購栁書嘗書京兆西明寺
　　　金剛經有鍾王歐虞褚陸諸家法自為得意史
　　　稱之者如此今觀所録蘭亭諸賢詩及後序入
　　　宣和御府收藏六璽燦爛宋名人俱有題識弇
　　　州公備極推許系以長歌董文敏刻之鴻堂帖
　　　中其為墨池瓌寳信不誣矣諦審其骨格遒勁
　　　中含姿態楷書數行與度人經一律自是栁家
　　　新樣至所云鍾王歐虞褚陸諸家法殆未可于
　　　筆墨蹊逕間得其髣髴始知古人妙處在師神
　　　而離跡故自目一家近代學書者流愈似而愈
　　　嫩去古人愈逺請以栁書為求度金針可也康
　　　熙五十七年冬十月廿二日横雲山人王鴻緒
　　　題于長安邸舍時年七十有四諸跋中押縫有
　　　貞元璽五雲間王儼齋收藏記一王儼齋秘玩
　　　印三江村秘藏印二又王儼齋鑒賞法書名畫
　　　髙士竒圖書記竹牕雲間王鴻緒鑒定印諸印
　　　卷髙八寸七分廣一寸一尺三寸六分
　　　唐杜牧書張好好詩一卷(上等/洪一)
　　　素牋本行草書存三十七行餘缺前署張好好
　　　詩并序六字序云牧太和三年佐故吏部沈公
　　　江西幕好好年十三始以善歌舞來樂籍中後
　　　一歲公鎮宣城復置好好于宣城籍中後二年
　　　沈著作述師以雙鬟納之又二歲余於洛陽東
　　　城重覩好好感舊傷懐故題詩贈之卷首有神
　　　品𢎞文之印蘧廬張孝思項元汴印項子京家
　　　珍藏項墨林鑒賞章則之諸印卷後有宋犖審
　　　定梁清標印墨林嬾叟項元汴印沮溺之儔諸
　　　印卷中幅有張則之項元汴印項子京氏田疇
　　　耕耨墨林項季子章張孝思諸印押縫有墨林
　　　項子京印袁笠生三印前隔水有宋徽宗金書
　　　唐杜牧張好好詩七字下有雙螭一璽又張覲
　　　宸蒼巗子張氏珍玩三印押縫有御書宣和二
　　　璽又天籟閣子孫世昌博雅堂寳玩印子孫永
　　　保墨林秘玩諸印又半印不可識後隔水有蕉
　　　林居士張覲宸二印押縫有政和璽二宣和一
　　　璽又退密子孫永保神遊心賞神品項墨林父
　　　秘笈之印項叔子諸印拖尾記語有京口懶逸
　　　張孝思珍藏秘玩十一字前有退密子孫永保
　　　項子京家珍藏項墨林鑒賞章檇李項氏世家
　　　寳玩諸印後有内府圖書之印張孝思張則之
　　　懶逸張氏珍玩北燕張氏珍藏蕉林玉立氏圖
　　　書觀其大畧秋壑圖書諸印又記語有吴郡錢
　　　佑觀于西湖八字又寓吴伯顏觀五字大梁班
　　　惟志與仲亨子正敬思同觀十四字嚴陵汪鵬
　　　升永嘉薛漢同觀十一字又篆書大徳九年吾
　　　衍觀七字後有商邱宋氏收藏圖書一印卷髙
　　　八寸七分廣五尺三分
　　　五代楊凝式夏熱帖一卷(上等/荒一)
　　　素牋本草書尺牘一則卷前後項元汴印凡二
　　　又神竒連印墨林項季子章墨林秘玩項子京
　　　氏成子容芳楞伽真賞若水軒子京珍秘項墨
　　　林父秘笈之印楞伽子京所藏墨林山人成徳
　　　楞伽山人諸印又容若書畫印凡二又卷前半
　　　印六暨卷後半印三俱漫漶不可識前隔水有
　　　楞伽山人成徳容若二印押縫有神品楞伽二
　　　印後隔水有項元汴印項子京氏鴛鴦湖長寄
　　　傲子京所藏田疇耕耨虚朗齋曹溶鑒定書畫
　　　印項墨林鑒賞章檇李項氏世家寶玩趙孟頫
　　　印楞伽山人容若書畫墨林子子孫世昌桃花
　　　源裏人家諸印押縫楞伽印凡二又神品蘧廬
　　　墨林堂春草堂圖書印松雪齋瑞文圖書神遊
　　　心賞退密子京所藏子孫永保賢志堂印諸印
　　　拖尾王欽若𨽻書跋云右楊凝式墨蹟一紙字
　　　畫竒古筆勢飛動天地間尤物也公字與顏公
　　　一等俱稱絶異然公素不喜作尺牘後人罕能
　　　見此益可寶也紫薇閣王欽若定國題時大中
　　　祥符三禩天貺節日前有楞伽一印後有子京
　　　珍藏墨林項季子章成子容若楞伽真賞芾字
　　　詵字王莘之印王樂道印藏書洞印子京煮茶
　　　亭長諸印又項元汴印二又喬氏項墨林父賢
　　　志瑞文諸半印又半印不可識又鮮于樞跋云
　　　右楊景度行書山谷有云俗書祇識蘭亭面欲
　　　換凡骨無金丹誰知洛陽楊風子下筆便到烏
　　　絲闌為前輩推重如此王欽若在祥符天貺節
　　　尚有暇及此耶此帖絶無發風動氣處尤可寶
　　　也大徳五年七月十九日直寄道人鮮于樞獲
　　　觀信筆書前有神竒項元汴印子京所藏墨林
　　　硯癖楞伽連印成子容若花間草堂諸印後有
　　　楞伽子孫世昌子京項子京氏墨林山人平生
　　　真賞諸印又趙孟頫跋云楊景度書出于人知
　　　見之表自非深於書者不能識也此帖沉著而
　　　又瀟灑真竒蹟可寶藏延祐丙辰歲十一月十
　　　三日吴興趙孟頫題前有成徳退密項墨林父
　　　秘笈之印三印後有成子容若蘧廬楞伽真賞
　　　子京所藏楞伽墨林堂天籟閣子京父印子孫
　　　世昌項墨林鑑賞章檇李項氏世家寶玩曹溶
　　　連印墨林子田疇耕耨桃花源裏人家香界容
　　　若書畫諸印又張照跋云香光謂宋四大家並
　　　從楊少師津逮以造魯公之室此言非曽到毘
　　　盧頂者不能道夏熱帖世無刻本雖半漫漶存
　　　者如雲中龍爪令人洞心駭目松雪困學兩跋
　　　具是平生佳書張照敬記諸跋中押縫有楞伽
　　　一印卷髙七寸五分廣一尺二分
　御筆題籖籖上有内府珍秘乾隆宸翰二璽
　　　宋蘇軾自書詩帖一卷(上等/日一)
　　　素牋本行書七言古詩一首款識云元祐元年
　　　二月廿三日醉書下有趙郡蘇氏一印又卞永
　　　譽印式古堂書畫二印又一印不可識卷末李
　　　楶跋云用筆之妙如出鐫刻富家大族非貧窘
　　　所致徒羞縮耳舒城李楶觀元祐二年十二月
　　　晦卷前有式古堂書畫卞令之鑒定二印後有
　　　羅字鳳夀河中張氏懶雲窩珍藏三印前隔水
　　　有顓菴真賞印一印後隔水押縫有令之清玩
　　　一印式古堂印二拖尾萬金跋云右軍蘭亭醉
　　　時書也東坡答錢穆父詩其後亦題曰醉書較
　　　之常所見帖大相逺矣豈醉者神全故揮灑縱
　　　横不用意于布置而得天成之妙歟不然則蘭
　　　亭之傳何其獨盛也如此至正二十年歲在庚
　　　子五月朢日吴郡萬金題前有直指堂一印又
　　　鄭采跋云余嘗讀蘇公詩至數十篇怪其語率
　　　遂不讀而止今觀公自書答錢穆父詩其韻度
　　　頗類太白故知公之作如天地之生物妍醜精
　　　粗洪纎髙下隨物賦形耳是以深愧往者之謬
　　　將復取公全帙而盡讀之茍有所得其是詩之
　　　功耶若謂其書為何如余素不善書非所敢論
　　　也昆陽鄭采又僧清欲跋云東坡先生道徳揭
　　　日月忠義貫天地文章翰墨雖髙出千古特其
　　　緒餘耳昔蘇潁濱與真淨文聖壽聰三公㑹于
　　　髙安夜二鼓同夢接五祖戒禪師詰朝而公適
　　　至從而感悟故南華詩曰我本修行人三世積
　　　精鍊中間一念失受此百年譴摳衣禮真相感
　　　動淚雨霰借師卓錫泉洗我綺語硯予觀古今
　　　賢士夫鮮有不自僧中來者但隔隂都忘却翻
　　　轉面皮未始不與吾教作讐敵吁兹何圖耶求
　　　如公之悔過自責者能復幾人今觀答錢穆父
　　　長句酒酣落筆愈覺端謹以是知公平生造次
　　　顛沛確乎大節不可拔也天台碧劔泉寶襲乆
　　　之俾予著語因撮其梗槩云至正廿年夏六南
　　　堂遺老清欲後有仙客卞令之鑒定二印又劉
　　　堪跋云堪年十五六時手鈔坡翁文若詩因得
　　　誦是詩已知富麗精妙為可愛也今劔泉師持
　　　翁書是詩墨蹟以示堪則書體雄健放逸又為
　　　可愛堪追念誦詩時已三十年三十年間詩翰
　　　皆不能學乎古人而少進焉觀翁詩翰之兼美
　　　獨無所愧乎哉彭城劉堪謹書又僧梵琦跋云
　　　此詩見東坡集中紙尾題元祐元年二月廿二
　　　日醉書十一字以年譜較之元豐九年丙寅改
　　　元祐元年公以七品服侍延和改賜銀緋二月
　　　遷中書舍人尋除翰林學士送陳睦知潭州起
　　　句曰華清縹渺浮髙棟上有纈林藏石甕凡十
　　　韻末句曰湖南萬古一長嗟代與騷人發嘲弄
　　　集曰用前韻答西掖諸公見和今題為錢穆父
　　　借韻見和蓋未編次時書也細觀字畫真醉時
　　　所作黄太史跋坡字甚多云東坡道人少日學
　　　蘭亭故其書姿媚似徐季海至酒酣放浪意忘
　　　工拙字特瘦勁乃似栁誠懸中歲學顏魯公楊
　　　風子合處不減李北海又云髙述潘岐皆能贗
　　　作東坡書其論坡字如此真贗豈可掩耶固當
　　　與識真者詳辨耳至正廿六年新春日楚石道
　　　人梵琦又張弼跋云此卷兵部武選郎中新昌
　　　俞振㳟先生之所藏也前輩嘗評東坡書云温
　　　潤豐腴如純綿裹鐵觀此信然學之者寧失其
　　　綿要得其鐵乃可耳成化三年丁亥七月四日
　　　雨霽新凉展閲數過遂書寅末華亭張弼識後
　　　有真率齋賞鑒令之卞永譽印式古堂書畫之
　　　印諸印又王顯祚跋云順治己丑元日西安藩
　　　司署中觀是日㣲雪初晴顯祚最後有萬厯五
　　　年春日吴郡湯少林重裝記語十三字押縫有
　　　式古堂印凡四卷髙七寸四分廣三尺六寸四
　　　分引首
　御題玉局風流四大字後有幾暇鑒賞之璽乾隆宸
　　　翰二璽
　御筆題籖籖上有乾隆宸翰一璽
　　　宋蘇軾書天慶觀乳泉賦一卷(上等/日二)
　　　素箋本楷書卷後自識云庚辰歲七月十三日
　　　書未署名後有張子畱侯之裔三不惑齋之印
　　　季鎮廣川開國成紀李氏華陽檇李李氏鶴夢
　　　軒珍藏記蒼巗子蕉林居士提舉淮南東路常
　　　平(二字/漫漶)之印淮南東路轉運副使印日華李君
　　　實鑒定泰安州印諸印後李心傳跋云趙京兆
　　　所藏此軸竒偉特甚以歲月騐之蓋蘇公元符
　　　北歸所書也時方厄于章蔡之餘而人之貴重
　　　如此豈待百年而後定耶若夫筆老墨秀挾海
　　　上風濤之氣以平生所見論之當為海内蘇書
　　　第一紹定癸巳歲九月七日陵陽李心傳謹書
　　　後有成紀李氏一印又王遂題云天一生兮上
　　　浮羽人竢兮丹邱遡儋耳兮東注夾崑崙兮倒
　　　流嘉熈三年四月旦王遂題後有李肇亨印醉
　　　鷗二印又記語云尤焴劉厚南蔡抗林希逸王
　　　璞趙時煥髙斯得徐霖同觀於道山堂淳祐丙
　　　午季夏望日後有梁清標印蕉林玉立氏圖書
　　　二印又李肇亨印檇李李氏鶴夢軒珍藏記季
　　　鎮廣川開國成紀季氏諸印前隔水有蕉林書
　　　屋蒼巗子棠村審定諸印拖尾尤煓跋云此卷
　　　舊藏霅川向澤民家澤民以遺施武子甲戌歲
　　　同醉白記歸三桂晦夫姓歐陽梅聖俞嘗有詩
　　　贈之作八分體東坡跋數語于後今亦藏向氏
　　　云端平丙申暮春朔錫麓尤煓又王亞夫題云
　　　蘇公早聞道文章乃其戲乳泉出重海作賦聊
　　　紀異玉池嚥中夜挈瓶非小智氣者水之生此
　　　語可深味淳祐甲辰孟夏朔峴山王亞夫書于
　　　西湖孤山之陽又陳仁玉題云坡翁謫海上人
　　　傳已仙去道逢章子厚遄復返塵路至言恐世
　　　驚猶閟乳泉賦遙憐嵩山邱千古不可駐是日
　　　仙居陳仁玉同書後尤煓又題云萬籟既寂一
　　　氣孔神吸彼沆瀣沃此肺膺至陽之精天一所
　　　生欽哉此詞展也大成煓又謝奕脩跋云乳泉
　　　賦不待多贊特恨此軸尚有餘紙安得起坡翁
　　　書滿卷後耶天台謝奕修書于西湖淳祐甲辰
　　　首夏望後二日又孫子秀題云腥波暗天濁浪
　　　飜日蛟蜃元鼉之所出沒有屹其島清泉中發
　　　靜涵太虚寒侵孤月汲之無窮元氣所泄古今
　　　正理不可泯滅抑斯泉也為斯人設㑹稽孫子
　　　秀書後有季鎮廣川開國成紀李氏華陽諸印
　　　又宋濂跋云蘇長公以紹聖四年丁丑二月謫
　　　授瓊州别駕安置儋州六月渡海七月十三日
　　　至儋僑寄城南鄰于天慶觀觀有乳泉故公為
　　　援筆賦此元符三年庚辰公居儋已四年㑹正
　　　月祐陵登極大赦天下五月移公廉州六月還
　　　瓊復渡海至廉七月又以皇長子生國有大慶
　　　遷舒州團練副使量移永州八月終方自廉啓
　　　行賦後題云庚辰七月十三日書則正在廉時
　　　也十一月行至英州又復朝奉郎提舉成都府
　　　玉局觀任便而居公遂度嶺南還明年為建中
　　　靖國元年辛巳五月至毘陵六月因疾告老以
　　　本官致仕七月廿八日遂薨公之書是賦時年
　　　已六十有五距其薨僅隔一歲實為晚年之筆
　　　李侍郎微之謂其筆老墨秀挾海上風濤之氣
　　　當為海内蘇書第一誠知言也哉濂嘗見漳水
　　　酈元輿跋公眉子石硯歌四十五字㫁簡謂曰
　　　百閲而弗之厭使其見此吾知其必曰百拜而
　　　不止也然公之薨未幾辭翰皆為世大禁而狗
　　　鼠之徒如霍謹英輩猶鳴吠不已磨剗焚焫無
　　　所不用其極而斯卷無纎毫不完豈公妙墨所
　　　在或有鬼物呵䕶之耶金華宋濂謹書後有蕉
　　　林秘玩觀其大畧二印又楊一清跋云是卷為
　　　蘇書第一前輩已有定論其所著述亦第一等
　　　議論也予渡清淮望第一山盱眙陳質之出所
　　　藏相示不圖今日得數竒觀非平生第一快事
　　　耶𢎞治丙辰仲冬朢後三日陜西按察司提學
　　　副使石淙楊一清最後李肇亨記云宋蘇文忠
　　　公匹紙正書乳泉賦與歐陽晦夫手書真蹟宋
　　　人題觀凡九段明人題二段崇禎己巳臘月得
　　　于甪里包氏鶴夢軒寶藏記下有李肇亨檇李
　　　李氏鶴夢軒珍藏記二印諸跋中押縫泰安州
　　　印凡四杭州通判之印一印成紀李氏印二華
　　　陽一印髙九寸廣一丈一尺八寸
　　　宋蘇軾書近作三篇一卷(上等/日三)
　　　素箋本行楷書第一篇黄庭内景經像贊第二
　　　篇陸探㣲畫獅子贊第三篇韓幹畫馬跋款識
　　　云元豐二年端陽月書近作三篇軾上鈐趙郡
　　　蘇氏一印卷前有天籟閣西秦張瑛項元汴印
　　　姚豸王英時彥張髯審定諸印又吴鍾公孫後
　　　人圖書劉偘印俊華諸半印卷後有檇李項氏
　　　世家寶玩退密若水軒墨林子項篤壽印柯敬
　　　仲氏應龍私印張髯審定林彥章氏黄宗豫氏
　　　諸印又吴興少溪項子喬氏秋壑諸半印卷中
　　　幅有項子京氏顏樂齋項墨林鑑賞法書名畫
　　　六藝之圃田疇耕耨諸印拖尾有天籟閣項元
　　　汴印項子京氏三印卷髙八寸五分廣四尺五
　　　寸五分
　御筆題籖籖上有内府珍秘乾隆宸翰二璽
　　　宋蘇軾尺牘一卷(上等/日四)
　　　素箋本行書卷後有子瞻一印拖尾董其昌跋
　　　云東坡先生此卷乃海外書不復作徐季海圓
　　　秀態將以顏清臣之勁王僧䖍之淡收因結果
　　　山谷所謂挾以文章忠義之氣當為宋朝第一
　　　者不虚也董其昌觀因題卷髙九寸一分廣二
　　　尺六寸九分
　御筆題籖籖上有御賞乾隆宸翰二璽
　　　宋黄庭堅書贈雲菴道人歌行一卷(上等/月一)
　　　素箋本草書款識云大觀丁亥春正月燈節後
　　　三日為雲菴道人題庭堅下一印暨卷前半印
　　　俱不可識拖尾鮮于樞跋云黄文節公之筆如
　　　錐畫沙如印印泥無㸃畫之有差失此詩乃贈
　　　雲菴道人作雲菴即相傳辟穀棄家者其他詭
　　　秘不盡述蓋亦有道之流覩文節數語可想見
　　　其人矣鮮于樞伯幾父題卷髙九寸九分廣二
　　　尺八寸九分
　御筆題籖籖上有乾隆宸翰一璽
　　　宋米芾苕溪詩一卷(上等/盈一)
　　　素箋本行書前款云將之苕溪戲作呈諸友襄
　　　陽漫仕黻後識云元祐戊辰八月八日作卷前
　　　有獨字小號又神竒神品墨林項子京氏項墨
　　　林鑒賞章桃里項元汴印墨林生子孫永保諸
　　　印又居士真賞全卿家珍藏諸半印卷後有紹
　　　興一璽又神品寄傲項元汴印項子京家珍藏
　　　田疇耕耨檇李項氏世家寶玩墨林硯癖蘭雪
　　　齋天籟閣士竒之印楊氏家藏武林錢子章玉
　　　鑒賞圖書六藝之圃蒼巗子梁清標玉立氏印
　　　章全卿真賞西楚王孫毛氏西疇珍玩陸父子
　　　京珍秘桃花源裏人家伯幾印章鮮于諸印又
　　　蘧廬墨林全卿半印三卷中幅有墨林秘玩印
　　　二又墨林項元汴印沮溺之儔墨林生鴛鴦湖
　　　長退密子京父印項墨林鑑賞法書名畫墨林
　　　項季子章諸印押縫有睿思殿印三璽又退密
　　　子孫世昌墨林項季子章長字項子京印若水
　　　軒蘧廬有何不可諸印前隔水有子京所藏項
　　　墨林鑑賞章二印後隔水押縫有安定冶溪漁
　　　隱二印引首有篆書米南宫詩翰五大字前有
　　　天籟閣項叔子二印後有項墨林父秘笈之印
　　　宫保世家武林錢子章玉鑒賞圖書諸印拖尾
　　　米友仁跋云右呈諸友等詩先臣芾真蹟臣米
　　　友仁鑒定恭跋前有神品子京珍秘墨林秘玩
　　　三印又父印全卿之印半印三後有子孫世昌
　　　子京平生真賞項墨林父秘笈之印檇李項叔
　　　子回俗亭子孫保之全卿珍賞蕉林梁氏書畫
　　　之印(缺/)氏珍藏圖書武林錢子章玉鑒賞圖書
　　　吴原博印諸印又野處墨林半印二又李東陽
　　　跋云右米元章詩翰有紹興及睿思殿圖印其
　　　子友仁題其後稱先臣芾蓋君前臣名之義也
　　　元章書極精妙而友仁亦有家法父子並美自
　　　羲獻以後亦鮮聞之書法真贋每相混淆如米
　　　氏者江南偽本不知其幾此卷妙處望而可知
　　　太宰水村陸先生檢諸故篋重加表飾物之顯
　　　晦固自有數哉先生方操黜陟之柄振幽起滯
　　　天下之士賴以不汨沒于世者多矣識者幸毋
　　　以一事觀之正徳丙子二月十二日長沙李東
　　　陽題前有寄傲項元汴印項墨林鑒賞章三印
　　　又處字軒字半印二後有退密子京父印墨林
　　　秘玩子孫世昌諸印押縫有蒼巗子冶溪漁隱
　　　元汴之印墨林外史項墨林父秘笈之印香巗
　　　居士子京珍秘子孫世昌諸印最後項元汴記
　　　云宋米元章苕溪詩帖友仁子跋李東陽識墨
　　　林項元汴真賞明嘉靖四十三年春裝池購于
　　　陸冢宰家又獨字小號又記云嘉靖庚戌秋閏
　　　月廿日少林湯傑裝池于石翁山館記耳卷髙
　　　九寸五分廣五尺八寸三分
　御筆題籖籖上有乾隆宸翰内府書畫之寳二璽
　　　宋米芾拜中岳命詩一卷(上等/盈二)
　　　素箋本行書卷前署拜中岳命作五字下署芾
　　　字前有全齋史繼源有孚氏秘竒閣圖書二印
　　　卷後有叶一堂珍玩書畫圖章劉徳駕書畫記
　　　柯氏敬仲三印通卷押縫有御前之寳紹興各
　　　二璽又劉徳駕書畫記印駙馬都尉永春侯圖
　　　書蔡汝楠印吴翁升氏晉昌諸印拖尾倪瓚跋
　　　云大蘇公謂米南宫清雄絶俗之文超妙入神
　　　之字當時已為識者所賞如此况後世誦其詩
　　　觀其書蹟者哉至正十三年癸巳歲正月七日
　　　陸養正出此見示于元素齋中觀已謹識倪瓚
　　　後有駙馬都尉永春侯圖書唐宇昭印朗波居
　　　士三印卷髙九寸一分廣三尺三寸二分引首
　御題南宫逸翰四大字款識云乾隆甲子嘉平月除
　　　夕前一日御題後有勤學好問乾隆宸翰二璽
　御筆題籖籖上有神品乾隆宸翰二璽
　　　元趙孟頫書待漏院記一卷(上等/昃一)
　　　宋箋本行書款云孟頫書下有趙子昻氏趙氏
　　　書印二印卷首有積雪齋歸來印二印卷末有
　　　希之一印引首有篆書松雪墨妙四大字前有
　　　天籟閣項叔子二印後有檇李項子京家珍藏
　　　二印拖尾錢惟善跋云待漏院記孰不知而誦
　　　之承旨魏公為之書于是乎生民休戚有所賴
　　　官箴邪正有所規寧獨夸翰墨以為觀美為人
　　　臣子者可不思所以自省曲江居士錢惟善前
　　　有希之一印卷髙八寸七分廣五尺四寸二分
　　　元趙孟頫書晝錦堂記一卷(上等/昃二)
　　　宋箋本行書款識云歐陽永叔此記直記其事
　　　蓋一筆揮就善于形容者耳延祐七年八月三
　　　日快雨時晴天氣晶明書于松雪齋子昂下有
　　　趙氏子昻一印卷前有大雅趙字二印又軍假
　　　司馬一印卷中幅押縫有合同鷗波各二印卷
　　　髙一尺廣五尺四寸
　　　元趙孟頫跋定武蘭亭一卷(上等/昃三)
　　　宋箋本行楷書凡十二則第一則款識云至大
　　　三年九月十六日舟次寳應重題子昻下有趙
　　　子昂氏一印第二則署十八日清河舟中七字
　　　下有趙字一印第三則自識云廿二日邳州北
　　　題下有趙子昂氏一印第四則無款印第五則
　　　自識云廿三日將過吕梁泊舟題下有天水郡
　　　圖書印一印第六則自識云廿八日濟州南待
　　　閘題下有趙子昻氏一印第七則自識云是晚
　　　濟州北三十里重展此卷因題下有趙子昻氏
　　　一印第八則自識云十月一日下有趙字一印
　　　第九則自識云十月二日過安山北夀張書下
　　　有趙氏書印一印第十則自識云三日泊舟虎
　　　陂待放閘書下有趙子昻氏一印第十一則自
　　　識云七日書下有趙氏子昻一印第十二則無
　　　款印通幅前後有子京所藏若水軒項子京家
　　　珍藏宫保世家平生真賞項墨林父秘笈之印
　　　墨林外史隱居放言桃花源裏人家遊方之外
　　　墨林硯癖香巖居士有何不可博雅堂寳玩印
　　　田疇耕耨南華仙史項墨林鑒賞法書名畫沮
　　　溺之儔㑹心處項元汴氏審定真蹟檇李項墨
　　　林鑒賞章宋犖審定揚州季因是收藏印元汴
　　　之印墨林堂西疇耕耨諸印又項元汴一印前
　　　後押縫有墨林子印三又寄傲項墨林鑒賞章
　　　退密逸民諸印又二印不可識前裝定武搨本
　　　蘭亭叙一卷卷前有紹興一璽趙孟頫一印又
　　　季氏世外法寳項子京氏項元汴印清玩墨林
　　　秘玩煮茶亭長諸印後有紹興一璽又天水郡
　　　圖書記墨林項季子章子京珍秘宋犖審定諸
　　　印前隔水有吴廷書畫之印一印後隔水有項
　　　元汴真賞五字又神品揚州季因是收藏印寄
　　　傲項子京家珍藏項墨林鑑賞章子京野處癖
　　　茶逸士物外元賞檇李項氏世家寶玩季寓庸
　　　印因是氏用卿諸印又吴廷二印押縫有天籟
　　　閣印二又子孫世昌印二退密印二項墨林鑒
　　　賞章項子京家珍藏平生真賞江村諸印又退
　　　密鴛鴦湖長精舍半印三又半印不可識拖尾
　　　錢惟善題云萬金難購蘭亭帖定武刻本妙逼
　　　真區區模擬何足數獨稱貞觀四名臣惟善重
　　　題後有神竒平生真賞項墨林父秘笈之印吴
　　　廷之印墨林嬾叟項叔子諸印又孫大雅記云
　　　霜融日暄觀于上竺道室老眼為之増明同席
　　　者豫章周棹長安雒英嘉平日江隂孫大雅書
　　　前有寄傲項子京家珍藏二印後有子孫世昌
　　　一印又詹希元記云洪武丙寅正月二日詹希
　　　元觀下有神遊心賞一印又僧𢎞道記云蘭亭
　　　墨帖莫過定武本得者宜寳之吴沙門𢎞道又
　　　記語云洪武丁巳夏四月郡人沈貫莘野錢唐
　　　陳振偕尋陽張羽同遊清容軒曽觀繼至者郯
　　　郡徐濬四明黄傳又僧守仁記云洪武丙寅夏
　　　五既望富春釋守仁觀于天界寺一槐軒又僧
　　　宗泐隸書記云洪武十九年倉龍丙寅夏六月
　　　七日辛夘暑雨稍晴天台釋宗泐天界寺之退
　　　居觀後有項墨林鑑賞章一印又僧夷簡記云
　　　延陵沙門釋夷簡同觀後有吴廷書畫之印一
　　　印又董其昌跋云此吴松戴氏所藏四十年前
　　　曽得寓目萬厯丁巳九月五日重觀于㑹稽山
　　　隂朱明臣之息柯軒董其昌識後有樹園圖書
　　　商邱宋氏收藏圖書二印諸跋中押縫有天籟
　　　閣墨林秘玩宫保世家子京項墨林鑑賞法書
　　　名畫退密西疇耕耨項墨林父秘笈之印諸印
　　　又江村印二巻髙七寸七分廣三尺八寸八分
　御筆題籖籖上有御賞乾隆宸翰二璽
　　　元趙孟頫臨聖教序一卷(上等/昃四)
　　　宋箋烏絲䦨本款識云大徳二年夏日吴興趙
　　　孟頫臨下有趙子昻氏一印卷前有大雅一印
　　　又天水郡圖書一印(㣲缺/)又神品項元汴印項
　　　子京家珍藏項墨林鑑賞章退密墨林山人諸
　　　印又永保秘笈之印珍藏半印三卷後有項元
　　　汴印若水軒項墨林父秘笈之印子京所藏諸
　　　印又子京墨林沈氏半印三卷中幅有寄傲墨
　　　林秘玩二印押縫有沈氏珍藏印四又項元汴
　　　印墨林秘玩若水軒墨林子諸印引首有天籟
　　　閣項叔子子京父印宫保世家諸印又檇李平
　　　生半印二拖尾有退密印二又項子京家珍藏
　　　檇李項氏世家寳玩子京父印子孫世昌諸印
　　　又叔子世昌寄傲墨林宫保諸半印卷髙七寸
　　　四分廣九尺一寸八分
　御筆題籖籖上有乾隆宸翰一璽
　　　元趙孟頫書歸去來詞一卷(上等/昃五)
　　　宋牋本行書款署子昻下有趙子昻氏一印後
　　　李升隸書跋云松雪翁極喜書此詞流傳世間
　　　何啻數百本余家亦有數卷此特其尤者輟以
　　　贈拙公豪梁李升子雲識卷前有蕉林居士鄒
　　　永章氏二印又書印半印又半印不可識前隔
　　　水有蕉林書屋一印拖尾有蒼巗子梁清標玉
　　　立氏印章蕉林鑒定二印又僧景瞻跋云苕卞
　　　溪山天下竒文章國器斗南稀官高一品不為
　　　貴徳邁二疏尤見幾談麈可同埋玉樹草綸常
　　　想在鼇扉知君㑹盡無生理寳帶何須換袖衣
　　　愚作挽松雪翁詩數日忽覩手書歸去來篇真
　　　叔世墨寳也展卷之餘豈勝哀感因書此以紀
　　　歳月云天厯二年臘月景瞻又僧正印題識云
　　　鐵畫銀鈎法二王平生好寫晉文章㫁絃喜有
　　　鸞膠續跨竈衝樓穆與光元統甲戌夏獲觀松
　　　雪老人書淵明歸去來詞于鄞并無及法兄挽
　　　詩敬成一絶少伸追慕之意玉几松月翁正印
　　　又跋語云宋社既屋松雪翁迺仕于元平日復
　　　愛書晉徵士陶潛歸去來詞以傳于世或議翁
　　　與潛意果合歟否耶噫是奚足以知翁也哉昔
　　　殷之微子識天命有歸乃負祭器奔周卒受封
　　　以存殷祀然則翁之書是詞也又奚愧馬款署
　　　松林澹居叟至仁又僧自厚題云趙公筆法稱
　　　獨步陶令文章不厭聴此卷只宜天上有莫嗔
　　　蕭翼賺蘭亭湖隱老衲自厚又聶大年跋云松
　　　雪翁書歸去來余見亦多矣此幅尤清絶可愛
　　　錫山華君以章好古博雅寳此有年間以示余
　　　余為之把玩不能釋手為題其後而歸之若近
　　　時王孫不返迷途之説則豈知松雪者因併及
　　　之正統戊辰夏四月朔臨川聶大年謹書前有
　　　半印不可識又張九方跋云余友華君以章得
　　　松雪翁所書柴桑歸去來詞一幅裝演成卷愛
　　　之重之甚于拱璧錦衾十襲櫝而貯之加以鐍
　　　鑰置諸淨室俾謹密蒼頭典守非親信道義之
　　　交罕得覩也暮年以歸其表姪鄒永章氏且囑
　　　之曰此筆山隂蘭亭之偶非晉唐諸名家可及
　　　宜謹䕶持勿為他人所賺也大抵永章家藏法
　　　書甚夥尤注意此卷蓋有所受而寳愛之也於
　　　戲物有所遇則貴失其所遇則賤使良驥不遇
　　　伯樂則斃於鹽車之軛焦桐不遇伯喈則化為
　　　爨下之灰斯卷茍不遇以章永章相繼收藏寳
　　　愛安知其不與殘書弊卷為伍而委諸網蟲塵
　　　篋而就腐毁耶感慨之餘姑贅于卷末以歸之
　　　時成化丁酉八月初吉月林張九方識後署老
　　　竹書三字前後俱有永章半印拖尾有蕉林觀
　　　其大畧二印諸跋前後押縫有永章書印二鄒
　　　永章氏印三又飛雲水竹居南儒鄒氏圖書印
　　　忠公後裔世澤堂蒼巗子諸印卷髙八寸八分
　　　廣三尺四寸
　　　元人三體書無逸篇一卷(上等/辰一)
　　　宋箋本篆隸真三體第一則楊毅桓篆書款識
　　　云大徳己亥東魯毅桓書下有毅桓武子一印
　　　卷前有乾坤清氣曹南陳巍公錦春堂書畫印
　　　太古无上平昌妙無以加雲嶠妙絶寳玩諸印
　　　又曹溶私印凡二印後有陳字西山晴雪曹溶
　　　私印平昌部曲將印一無之印諸印第二則蕭
　　　㪺隸書款識云大徳辛丑中伏關中蕭㪺作漢
　　　隸附于陽武子古書後下有蕭氏維斗父一印
　　　又平昌曹溶私印雲嶠曹南陳巍公錦春堂書
　　　畫印後有長宜子孫與古為徒輔字紫微山主
　　　文炳從吾所好諸印第三則趙孟頫楷書款云
　　　吴興趙孟頫書下有趙氏子昻一印前有曹溶
　　　私印平昌部曲將印仁喆私印宜子孫諸印又
　　　一印不可識卷後有平昌曹南陳巍公錦春堂
　　　書畫印自家意思韓逢禧印思無邪齋之印諸
　　　印卷前押縫有志雅仁喆私印朱古外史諸印
　　　卷後押縫有惟徳敬齋朱古外史一無之印諸
　　　印中幅押縫有平生真賞一視同仁紫篔軒曹
　　　南陳巍公錦春堂書畫印諸印又合同印二後
　　　隔水有京口張氏珍藏一印拖尾揭傒斯題云
　　　篆隸真行細作行誰能一卷備三長莫徒㸃畫
　　　論書法試看周公輔哲王揭傒斯前有韓逢禧
　　　印徳生齋志雅生平清賞諸印後有父父子子
　　　一印卷髙八寸五分廣六尺五寸五分
　　　元俞和臨樂毅論一卷(上等/宿一)
　　　金粟箋烏絲闌本款識云至正廿年冬十月初
　　　吉桐江俞和臨于黃岡之寓所下有俞和子仲
　　　父印紫芝生三印卷前有清隱嘉祚㑹侯墨林
　　　子京所藏臨池清賞顧氏芸閣珍藏諸印又父
　　　印家藏半印二卷尾有檇李項氏世家寳玩耿
　　　㑹侯鑒定書畫之章子京項元汴印湛思墨林
　　　秘玩潄六主人積雪齋諸印又宫保半印前隔
　　　水押縫有字㑹侯一印後隔水押縫有丹誠閣
　　　半古軒書畫印二印引首有半古軒耿嘉祚印
　　　字㑹侯三印拖尾有真賞丹誠琴書堂耿嘉祚
　　　印諸印又文從簡跋云紫芝翁書學入趙魏公
　　　之室運筆肥潤有屋漏雨痕之妙此卷瘦勁緊
　　　嚴稜稜丰骨不露本色古人摹臨之抜至此故
　　　知得書中三昧筆便如龍變化固不可測辛未
　　　五月十日後學文從簡謹題又跋云余藏篋中
　　　黃庭經以趣勝此以法勝趣猶入佻越一乘法
　　　如山岳莫可搖撼望之甚尊後五日再觀從簡
　　　卷髙七寸七分廣二尺一寸三分
　　　五元人墨蹟一卷(上等/列一)
　　　宋箋本凡五幅第一幅趙蕃劄子行書款識云
　　　九月(缺/)日文林郎監潭州南嶽廟趙蕃劄子前
　　　有王顓菴書畫記一印後有太原王掞藻儒父
　　　章顓菴二印幅髙一尺廣二尺五寸七分第二
　　　幅僧士璋尺牘行書款識云六月廿九日士璋
　　　拜啟又另行云一印不及外奉安問附此致敬
　　　幸恕諒一印再拜前有墨林項墨林鑑賞章項
　　　元汴印子孫永保項墨林父秘笈之印惠泉山
　　　樵項子京家珍藏諸印又退密硯癖半印二後
　　　有退密惟心淨土西疇耕耦項墨林鑒賞章項
　　　子京家珍藏太原第八子項叔子諸印又項印
　　　平生宫保半印三幅髙一尺一分廣二尺三寸
　　　九分第三幅張雨詩帖楷書款云舊詩四篇為
　　　孔昭書登善菴主張雨下有句曲外史一印前
　　　有檇李項氏世家寳玩項元汴印子京父印項
　　　墨林父秘笈之印左廉察祭酒字藻儒號顓菴
　　　諸印又寄傲齋字半印二後有項元汴印天籟
　　　閣子孫永保項墨林鑑賞章周錫圭印諸印又
　　　墨林半印中幅有平生真賞墨林秘玩項墨林
　　　父秘笈之印三印幅髙一尺廣二尺二分第四
　　　幅倪瓚尺牘並詩楷書款云瓚廿二日前有天
　　　籟閣復徵王孚藻儒鑒藏項元汴印墨林山人
　　　項子京家珍藏諸印又叔子世昌半印二後有
　　　退密項墨林鑑賞章檇李項氏世家寳玩墨林
　　　山人平生真賞賢者而後樂此諸印又項子京
　　　半印幅髙九寸廣一尺一分第五幅陳基自書
　　　七言絶句十首行楷書款云陳基謹次韻後有
　　　王掞印一印幅髙九寸七分廣一尺三寸五分
　　　明沈粲書千文一卷(上等/張一)
　　　灑金箋本草書款識云余友徐尚賓得佳箋寳
　　　藏乆矣一日持來簡菴次求作草書千文勉為
　　　書一過惜鈍拙之不稱耳正統丁夘秋七月初
　　　三日沈粲書後有雲間沈粲民望作徳心逸日
　　　休中議大夫贊治尹之章三印卷後髙士竒跋
　　　云明初雲間二沈以書名天下民瞻草法尤工
　　　然傳于人間甚少向日得其千文一卷藏于信
　　　天巢頃以銷夏展觀覺有龍蛇飛動之勢與宋
　　　仲珩詩卷並寳藏焉康熈己夘七月朔記于柘
　　　上清吟堂江邨髙士竒又跋云宋仲珩詩卷去
　　　歲贈漫堂中丞近來墨蹟甚少明初尚不可得
　　　安望宋元乎然觀宋元贋筆豈若勝國真本饒
　　　有趣味辛巳嘉平四日乆晴暄和黃梅已破萼
　　　矣侍萊衣人竹忩卷前有竹忩一印卷中幅押
　　　縫有簡菴印凡九後隔水有高氏江村草堂珍
　　　藏書畫之印一印引首有瀛山館一印卷髙七
　　　寸八分廣一丈七尺九寸
　　　明文徵明自書雜詠一卷(上等/寒一)
　　　素箋本行書七言律詩十首款識云乆雨新霽
　　　情思爽然焚香煮茶亦人間快事也有粉箋一
　　　卷素潔可愛援筆漫録雜詠值麗卿至即與持
　　　去不足供展閲耳徵明下有文徵明印徵仲二
　　　印卷前有停雲惟庚寅吾以降玉蘭堂三印卷
　　　後有留餘堂記四明朱氏收藏圖書記二印押
　　　縫有玉蘭堂印二卷髙七寸九分廣八尺三分
　　　明董其昌書李白詩一卷(上等/來一)
　　　宣徳鏡光箋本行書款云其昌書太白詩下有
　　　知制誥日講官董其昌印二印卷髙八寸五分
　　　廣七尺二寸一分
　　　明董其昌雜書一卷(上等/來二)
　　　宣徳泥金箋本行書世説新語三則又張九齡
　　　白羽扇賦並唐明皇批答款識云史稱明皇知
　　　眷曲江每聞説名士輒曰風度得如九齡否既
　　　為李林甫所嫉作鷹詩見志以遺林甫林甫稍
　　　悟腹劍為之衰止焉此白羽扇賦預見其端矣
　　　董其昌書下有宗伯學士董元宰氏二印卷中
　　　幅押縫合同印凡三卷髙一尺一寸二分廣一
　　　丈三尺六寸
　　　明董其昌臨宋四大家書一卷(上等/來三)
　　　朝鮮箋本行楷各體書臨蘇軾三則黃庭堅一
　　　則米芾一則蔡襄一則款識云偶觀四大家帖
　　　各臨數行後有宗伯學士董元宰氏二印卷髙
　　　六寸一分廣五尺四分
　　　明董其昌書早朝詩一卷(上等/來四)
　　　宜徳鏡光牋本楷書款識云賈曽賈至父子掌
　　　詞頭故早朝詩百首以四首有鳳字末韻者為
　　　及格兹納言元著次郎君六齡岐嶷誦五經如
　　　流水雖李鄴侯七歲賦方圓動靜詩無以過之
　　　無論賈至矣書二詩以贈其昌下有宗伯學士
　　　董氏元宰二印卷髙七寸二分廣四尺三寸七
　　　分
　　　明董其昌書旨帖一卷(上等/來五)
　　　宣徳箋本行書評晉唐諸家書凡十則款識云
　　　戊辰正月廿六日書其昌下有董其昌一印卷
　　　前半印存收藏圖書四字中幅押縫有城南杜
　　　氏筆酣二印卷髙七寸七分廣五尺六寸
　　書卷次等
　　　晉王羲之破羌帖一卷(次等/天一)
　　　素箋本行草書無款姓名見跋中引首有隸書
　　　寶藏二大字款云竹坡隸古拖尾跋一未署名
　　　又揭傒斯班維志二跋又練髙常方壺題識二
　　　又吴治江虚白記語二又署劉光暘進四字
　　　唐懐仁集聖教序一卷(次等/地一)
　　　素箋本剪字集晉王羲之書前隔水記語有天
　　　輔五年辛丑三月十日觀十一字上鈐御書之
　　　寳一璽後隔水有東府同觀四字拖尾有戴至
　　　徳表文一李義琰頌一又蘇軾僧佛印虞集僧
　　　性慧諸跋又明藩潞王敬一跋一又題識一
　　　宋蔡襄茶録一卷(次等/元一)
　　　素箋烏絲闌本楷書分上下篇前後俱有自序
　　　款識云治平元年三司使給事中臣蔡襄謹記
　　　引首有李東陽篆書君謩茶録四大字拖尾有
　　　康衢林璉吴湛然曹公密蔡卓陳堯龍盧貢純
　　　達溥化曹稹孫劉修真曹彌芳陳剛章仕堯陳
　　　昶鄭僖陳公珪汪與懋李迪彞方沁諸跋又題
　　　句一款署天趣又章沂春賦一後附文徵明隸
　　　書龍茶録考有文彭文震孟二跋
　　　宋蘇軾書陶詩一卷(次等/黃一)
　　　素箋本大楷書自識云紹聖乙亥中元日書陶
　　　淵明飲酒一首拖尾有俞君猷跋一
　　　宋蘇軾書潁州西湖月夜泛舟詩一卷(次等/黄二)
　　　素箋本大楷書款識云潁州西湖月夜泛舟聽
　　　瑟一首東坡居士拖尾有王俊華沈周陳昌言
　　　諸跋
　　　宋黃庭堅書五言古詩一卷(次等/宇一)
　　　素箋本行楷大書款云黃庭堅書拖尾有劉基
　　　吴寛二跋
　　　宋黃庭堅書千文一卷(次等/宇二)
　　　素箋本草書款云右倣懐素筆意鍾陵黃庭堅
　　　書拖尾有蘇文懽班惟志二跋
　　　宋黃庭堅書筆陣圖説一卷(次等/宇三)
　　　金粟箋朱絲䦨本行楷書款署鍾陵黃庭堅拖
　　　尾有彭年吳奕祝允明文徵明諸跋又唐寅記
　　　語一
　　　宋米芾甘露一卷(次等/宙一)
　　　素箋本行草書款云芾頓首再拜拖尾有周伯
　　　温題句一
　　　宋朱子書游仙詩一卷(次等/洪一)
　　　素箋本行楷書七言絶句款云右小游仙二絶
　　　朱熹書
　　　元趙孟頫尺牘一卷(次等/荒一)
　　　素絹本行草書凡七則後隔水有董其昌跋一
　　　引首有松雪墨妙四大字款云少白為信孺寫
　　　元趙孟頫書唐宋人詩一卷(次等/荒二)
　　　素箋本行楷書唐宋人歌行四首款識云大徳
　　　六年七月十七日為道上人書此數詞子昻拖
　　　尾有僧景芳題識一
　　　元趙孟頫摹定武蘭亭一卷(次等/荒一)
　　　素箋本款識云王右軍蘭亭帖古今難臨摹者
　　　也試為之乃信子昻云前裝墨搨蘭亭叙一卷
　　　並原跋拖尾有張翥張以寧二跋
　　　元管道昇書孝經一巻(次等/日一)
　　　素箋朱絲闌本小楷書後幅附女孝經款識云
　　　大徳九年三月上浣天水管道昇書拖尾有王
　　　世貞跋一
　　　明李東陽自書詩帖一卷(次等/月一)
　　　灑金箋本草書七言絶句款識云芍藥始萌為
　　　鶴所啄戲成三絶酒半縱筆為孟清通判書之
　　　西涯翁識引首有周天球書西涯遺翰四大字
　　　拖尾有文徵明跋一
　　　明祝允明墨林藻海一卷(次等/盈一)
　　　素箋本真草各體書詩帖二則後雜臨諸名家
　　　帖款識云莆陽鄭明府與允明為同寅蒙教受
　　　愛誼款日深嘗有鄙詩往復君既過為襲藏復
　　　粘綴素紙盈卷索拙筆滿墨之且請舉各家體
　　　貌為之予素既無學力又坐公事障塞來使立
　　　階下不去乃勉為答之文房四君嶺外惟陶泓
　　　名天下而官舍初無良品餘三人則荒陋不可
　　　言覔之篋中間有蘇浙毛穎數輩遂取與廣豪
　　　錯雜用事如右西子鄰嫗又無金翠膏沐不覺
　　　加醜信不得已耳蛾眉輩見之幸勿破顏丙子
　　　十月廿二日吴郡祝允明書于興寧縣齋引首
　　　有廖柹書墨林藻海四大字並跋拖尾有鄭郊
　　　跋二
　　　明文徵明自書詩帖一卷(次等/昃一)
　　　素箋烏絲䦨本行書七言律詩十三首款識云
　　　戊午四月晦日閒忩漫書徵明時年八十九
　　　明董其昌書禪悦一卷(次等/辰一)
　　　灑金箋本行書凡六則未署款有董其昌印太
　　　史氏二印
　　　明陳元素書畱鶴詩一卷(次等/宿一)
　　　素箋烏絲䦨本行楷書五言古詩二首款云元
　　　素具稿振先詞宗笑評
　　　明張弼雜書一卷(次等/列一)
　　　灑金箋本行草書詩翰尺牘凡六則拖尾有郭
　　　淐題句一
　　　國朝人
　　書卷上等
　　　沈荃仿晉唐人書一卷(上等/天一)
　　　朝鮮箋本凡七則第一則臨薦季直表第二則
　　　節臨蘭亭叙第三則臨陸柬之蘭亭詩第四則
　　　臨地黃帖第五則臨敬祖帖第六則節臨枯樹
　　　賦第七則節臨爭坐位帖款識云庚申春日仿
　　　晉唐人書于内直史館沈荃下有沈荃之印宫
　　　詹學士二印卷前有承恩堂一印卷髙九寸五
　　　分廣一丈六寸八分
　　　沈荃書天馬賦一卷(上等/天二)
　　　朝鮮箋本臨米芾書款識云康熈十年歲次辛
　　　亥仲秋朔三日酒後漫臨此賦時在燕邸二弟
　　　將南歸即以為行槖之贈舟次展閲不異一樽
　　　相對也下有繹堂一印卷前有傳經堂一印卷
　　　髙八寸五分廣七尺九寸五分
　
　
　
　
　
　
　
　
　
　
　
　
　
石渠寳笈卷十三
欽定四庫全書
石渠寳笈卷十四目録
　　　貯
　　養心殿
　　　列朝人書畫
　　書卷上等
　　　唐閻立本畫蕭翼賺蘭亭圖
　　　唐孫位髙逸圖
　　　五代胡瓌畨馬圖
　　　宋徽宗四禽圖
　　　宋徽宗御河鸂鶒圖
　　　宋徽宗十八學士圖
　　　宋郭忠恕摹輞川圖
　　　宋孫知㣲江山行旅圖
　　　宋燕肅春山圖
　　　宋李公麟輞川圖
　　　宋李公麟畫唐明皇擊毬圖
　　　宋梁師閔蘆汀密雪圖
　　　宋楊補之雪梅
　　　宋馬和之畫召南八篇
　　　宋馬和之畫鄘風四篇
　　　宋李唐長夏江寺圖
　　　宋李唐畫晉文公復國圖
　　　宋李嵩畫錢塘觀潮圖
　　　宋馬逺松泉居士圖
　　　宋馬逺四皓圖
　　　元趙孟頫水村圖
　　　元趙孟頫蘭蕙圖
　　　元趙孟頫管道昇趙雍木石蘭竹合卷
　　　元管道昇叢玉圖
　　　元管道昇碧琅菴圖
　　　元趙雍畫馬
　　　元髙克恭夜山圖
　　　元黄公朢江山勝覽圖
　　　元黄公朢溪山雨意圖
　　　元王䝉仙居圖
　　　元倪瓚獅子林圖
　　　元趙元剡溪雲樹圖
　　　明王􁀍湖山書屋圖
　　　明夏㫤竹泉春雨圖
　　　明沈周臨錢選忠孝圖
　　　明沈周春郊散牧圖
　　　明吕紀蘆㕍
　　　明趙汝殷風林羣虎圖
　　　明唐寅畫毅菴小照
　　　明唐寅溪山漁隠圖
　　　明唐寅事茗圖
　　　明仇英漢宫春曉圖
　　　明仇英列女圖
　　　明文徴明畫松
　　　明文徴明真賞齋圖
　　　明陳栝三友圖
　　　明宋旭沈俊山水合卷
　　　明許邦本摹輞川圖
欽定四庫全書
石渠寶笈卷十四
　　貯
　養心殿五
　　　列朝人
　　畫卷上等
　　　唐閻立本畫蕭翼賺蘭亭圖一卷(上等/天一)
　　　素絹本著色畫未署款姓氏見跋中卷首一印
　　　漫漶不可識又司印半印卷後有内合同印蕉
　　　林鑑定二印前隔水有韓世能印南京通政使
　　　司經歴司印蒼巗子梁清標玉立氏印章吳士
　　　諤印諸印押縫有鼎元一印仲雅一印後隔水
　　　有韓逢禧書畫印南京太僕寺典簿之印二印
　　　押縫有安定一印拖尾文徵明書宋吳説記云
　　　右圖寫人物一軸凡五輩唐右丞相閻立本筆
　　　一書生狀者唐太宗朝西臺御史蕭翼也一老
　　　僧狀者智永嫡孫比邱辨才也唐太宗雅好法
　　　書聞辨才寶藏其祖智永所蓄晉右將軍王羲
　　　之蘭亭脩禊敘真蹟遣蕭翼出使求之翼至會
　　　稽不與州郡通變姓名易士服徑詣辨才朝暮
　　　還往性意習洽一日因論右軍筆蹟悉以所攜
　　　御府諸帖示辨才相與反覆折難真贋優劣以
　　　激發之辨才迺云老僧有永禪師所寶右軍蘭
　　　亭真蹟非此可擬藏之梁間不使人知與君相
　　　好因取以相示翼既見之即出太宗詔札以字
　　　軸寘懷袖間立本所圖葢狀此一段事蹟書生
　　　意氣揚揚有自得之色老僧口張不呿有失志
　　　之態執事二人其一噓氣止沸者其狀如生非
　　　善寫貌馳譽丹青者不能辨此上有三印其一
　　　内合同印其一大章漫滅難辨皆印以朱其一
　　　集賢院圖書印印以墨朱久則渝以故唐人間
　　　以墨印如王涯小章李德裕贊皇印皆印以墨
　　　此圖江南内庫所藏簪頂古玉軸猶是故物太
　　　宗皇帝初定江南以兵部外郎楊克遜知并州
　　　時江南内府物封識如故克遜不敢啓封其以
　　　聞太宗悉以賜之此圖居第一品克遜蔡人寶
　　　此物傳五世以歸其子婿周氏周氏傳再世其
　　　孫榖藏之甚秘梁師成請以禮部度牒易之不
　　　與後經擾攘榖將逺適以與其同郡人謝仭仭
　　　至建康為郡守趙明誠所借因不歸紹興元年
　　　七月望有攜此軸貨於錢塘者郡人呉説得之
　　　後見謝伋言舊有大牙籖後主親題刻其上云
　　　上品畫蕭翼籖今不存此畫宜歸太宗御府而
　　　久落人間疑非所當寶有者説記後徴明自跋
　　　云楊君夢羽得唐閻立本所畫蕭翼賺蘭亭圖
　　　雖已渝敝而精神猶存其筆畫秀潤有非近時
　　　名家所能者顧無題識可證他日閲會稽志見
　　　呉傳朋跋語其所記印章及古玉軸悉與此合
　　　因為録於卷尾定為閻筆無疑嘉靖十九年嵗
　　　在庚子十一月朔長洲文徵明書時年七十又
　　　一又文嘉書唐何延之蘭亭記云蘭亭者晉右
　　　軍將軍㑹稽内史瑯琊王羲之字逸少所書詩
　　　序也右軍蟬聮美胄蕭散名賢雅好山水尤善
　　　草𨽻以晉穆帝永和九年暮春三月三日宦遊
　　　山隂與太原孫統承公孫綽興公廣漢王彬之
　　　道生陳郡謝安安石髙平郗曇重熙太原王藴
　　　叔仁釋支遁道林并逸少子凝徽操之等四十
　　　有一人脩祓禊之禮揮豪製序興樂而書用蠶
　　　繭紙䑕鬚筆遒媚勁健絶代更無凡二十八行
　　　三百二十四字有重者皆搆别體就中之字最
　　　多乃有二十許箇變轉悉異遂無同者其時迺
　　　有神助及醒後他日更書數十百本無如祓禊
　　　所書之(脱/字)一者右軍亦自珍愛寶重此書留付
　　　子孫傳掌至七代孫智永永即右軍第五子徽
　　　之之後安西成王諮議彦祖之孫廬陵王胄昱
　　　之子陳郡謝少卿之外孫也與兄孝賓俱捨家
　　　入道俗號永禪師禪師克嗣良裘精於此藝常
　　　居永欣寺閣上臨書所退筆頭置之於大竹簏
　　　簏受一石餘而五簏皆滿凡三十年於閣上臨
　　　得真草千文好者八百餘本浙東諸寺各施一
　　　本今有存者猶直錢數萬孝賓改名惠欣兄弟
　　　初落髪時住會稽嘉祥寺寺即右軍之舊宅也
　　　後以每年拜墓便近因移此寺自右軍之墳及
　　　右軍叔薈已下塋域並置山隂縣西南三十一
　　　里蘭渚山下梁武帝以欣永二人皆能崇於釋
　　　教故號所住之寺為永欣焉事見會稽志其臨
　　　書之閣至今尚在禪師年近百嵗乃終其遺書
　　　并付弟子辨才辨才俗姓袁氏梁司空昂之元
　　　孫辨才博學工文琴棊書畫皆得其妙每臨禪
　　　師之書逼真亂本辨才嘗於所寢方丈梁上鑿
　　　其暗檻以貯蘭亭保惜貴重甚於禪師在日至
　　　貞觀中太宗以聽政之暇鋭意翫書臨寫右軍
　　　真草書帖購募備盡唯未得蘭亭尋討此書知
　　　在辨才之所乃降勅追師入内道場供養恩賚
　　　優洽數日後因言次乃問及蘭亭方便善誘無
　　　所不至辨才確稱往日侍奉先師實嘗獲見自
　　　禪師殁後洊經喪亂墜失不知所在既而不獲
　　　遂放歸越中後更推究不離辨才之處又勅追
　　　辨才入内重問蘭亭如此者三度竟靳固不出
　　　上謂侍臣曰右軍之書朕所偏寶就中逸少之
　　　迹莫如蘭亭求見此書勞於寤寐此僧耆年又
　　　無所用若為得一智畧之士以設謀計取之尚
　　　書右僕射房𤣥齡奏曰臣聞監察御史蕭翼者
　　　梁元帝之曽孫今貫魏州莘縣負才藝多權謀
　　　可充此使必當見獲太宗遂詔見翼翼奏曰若
　　　作公使義無得理臣請私行詣彼須得二王襍
　　　帖三數通太宗依給翼遂改冠微服至湘潭隨
　　　商人船下至於越州又衣黄衫極寛長潦倒得
　　　山東書生之體日暮入寺巡廊以觀壁畫過辨
　　　才院止於門前辨才遥見翼乃問曰何處檀越
　　　翼乃就前禮拜云弟子是北人將少許蠶種來
　　　賣歴寺縱觀幸遇禪師寒温既畢語儀便合因
　　　延入房内即共圍棊撫琴投壺握槊談説文史
　　　意甚相得乃曰白頭如新傾葢若舊今後無形
　　　迹也便留夜宿設堈面藥酒茶果等江東云堈
　　　面猶河北稱甕頭謂初熟酒也酣樂之後請賓
　　　賦詩辨才探得來字韻其詩曰初醖一堈開新
　　　知萬里來披雲同落莫步月共徘徊夜久孤琴
　　　思風長旅雁哀非君有秘術誰照不燃灰蕭翼
　　　探得招字韻詩曰邂逅欵良宵殷勤荷勝招彌
　　　天俄若舊初地豈成遥酒蟻傾還泛心猿躁似
　　　調誰憐失羣翼長苦業風飄妍媸畧同彼此諷
　　　咏恨相知之晚通宵盡歡明日乃去辨才云檀
　　　越閒即更來此翼乃載酒赴之興後作詩如此
　　　者數四詩酒為務其俗混然遂經旬朔翼示師
　　　梁元帝自畫職貢圖師嗟賞不已因談論翰墨
　　　翼曰弟子先門皆傳二王楷書法弟子又幼來
　　　耽玩今亦有數帖自隨辨才欣然曰明日來可
　　　把此看翼依期而往出其書以示辨才辨才熟
　　　詳之曰是即是矣然未佳善貧道有一真蹟頗
　　　亦殊常翼曰何帖辨才曰蘭亭翼佯笑曰數經
　　　亂離真蹟豈在必是響榻偽作爾辨才曰禪師
　　　在日保惜臨亡之時親付於吾付授有緒那有
　　　參差可明日來看及翼到師自於屋梁上檻内
　　　出之翼見訖故駮瑕指纇曰果是響榻書也紛
　　　競不定自示翼之後更不復安於梁檻上并蕭
　　　翼二王諸帖並借留置於几案之間辨才時年
　　　八十餘每日於忩下臨學數遍其老而篤好也
　　　如此自是翼往還既數童弟等無復猜疑後辨
　　　才出赴靈氾橋南嚴遷家齋翼遂私來房前謂
　　　弟子曰翼遺却帛子在牀上童子即為開門翼
　　　遂於案上取得蘭亭及御府二王書帖便赴永
　　　安驛告驛長凌愬曰我是御史奉勅來此有墨
　　　勅可報汝都督徐善行善行即竇建德之妹婿
　　　在偽夏之時為右僕射以用吾曽門廬江節公
　　　及隋黄門侍郎裴矩之筞舉國歸降我唐由此
　　　不失貴仕遥授上柱國金印紱綬封真定縣公
　　　於是善行聞之馳來拜謁蕭翼因宣示勅㫖具
　　　告所由善行走使人召辨才辨才仍在嚴遷家
　　　未還寺遽見追呼不知所以又遣散直云侍御
　　　須見及師來見御史乃是房中蕭生也蕭翼報
　　　云奉勅遣來取蘭亭蘭亭今已得矣故喚師來
　　　取别辨才聞語便絶倒良久始蘇翼便馳驛而
　　　發至都奏御太宗大悦以𤣥齡舉得其人賞錦
　　　綵千段擢拜翼為員外郎加入五品賜銀缾一
　　　金縷缾一瑪瑙碗一並實以珠内廏良馬兩匹
　　　兼寶裝鞍轡莊宅各一區太宗初怒老僧之秘
　　　恡俄以其年老不忍加刑數日後仍賜物三千
　　　段榖三千石便勑越州支給辨才不敢將入已
　　　用迴造三層寶塔塔甚精麗至今猶存老僧因
　　　驚悸患重不能强飯唯啜粥嵗餘乃卒帝命供
　　　奉搨書人趙模韓道政馮承素諸葛貞等四人
　　　各搨數本以賜皇太子諸王近臣貞觀二十三
　　　年聖躬不豫幸玉華宫含風殿臨崩謂髙宗曰
　　　吾欲從汝求一物汝誠孝也豈能違吾心耶汝
　　　意如何髙宗哽咽流涕引耳而聽受制命太宗
　　　曰吾所欲得蘭亭可與我將去及弓劍不遺同
　　　軌畢至隨仙駕入元宫矣今趙模等所搨在者
　　　一本尚直錢數萬也人間本亦稀少代之珍寶
　　　難可再見吾嘗為左千牛時隨牒適越航巨海
　　　登會稽探禹穴訪奇書名僧處士猶倍諸郡固
　　　知虞預之著會稽典録人物不絶信而有徵其
　　　辨才弟子元素俗姓楊氏華隂人也漢太尉之
　　　後六代祖佺期為桓𤣥所害子孫避難潛竄江
　　　東後遂編貫山隂即吾之外氏近屬今殿中侍
　　　御史瑒之族長安二年素師已年九十二視聽
　　　不衰猶居永欣寺永禪師之故房親向吾説聊
　　　以退食之暇畧説其始末庶將來君子知吾心
　　　之所存付永(彭/年)明(察/徵)温(抱/直)超(令/淑)等兄弟其有好
　　　事同志須知者亦無隠焉於時嵗在甲寅季春
　　　之月上已之日感前代之脩禊而撰此記主上
　　　每暇隙留神術藝迹逾華聖偏重蘭亭僕開元
　　　十年四月二十七日任均州刺史蒙恩許拜掃
　　　至都承訪所得委曲縁病不獲詣闕遣男昭成
　　　皇太后挽郎吏部常選騎都尉永寫本進其日
　　　奉日曜門宣勑内出絹三十疋賜永於是負恩
　　　荷澤手舞足蹈捧戴周旋光駭閭里僕跼天聞
　　　命伏枕懷欣殊私忽臨沉疴頓減輒題卷未以
　　　示後代後署萬厯己邜九月十三日文嘉書十
　　　二字後附李廷相札云袁閎所著漢紀未曽收
　　　有敬復辨才蘭亭圖千萬借一看友生李廷相
　　　拜後有刑部福建清吏司之印韓逢禧書畫印
　　　蕉林秘玩觀其大畧諸印押縫有棠村一印卷
　　　髙八寸三分廣二尺三寸六分
　　　唐孫位髙逸圖一卷(上等/地一)
　　　素絹本著色畫未署款前隔水有宋徽宗書孫
　　　位髙逸圖五字上鈐雙螭一璽卷前有蕉林秘
　　　玩一印卷中幅睿思東閣璽凡三前隔水有蒼
　　　巖蕉林居士二印押縫有御書宣和二璽又三
　　　印存隴西海底四字可辨餘漫漶不可識後隔
　　　水押縫有政和宣和二璽又政和璽缺其半又
　　　蕉林一印拖尾有司馬通伯跋云孫位為人疎
　　　野曠達故其所作髙逸圖非但筆意古勁有非
　　　畫史所及往往傲睨八極之氣軼出毫素真可
　　　寶也有明𢎞治己酉蘭亭居士在金陵識後有
　　　秋碧堂梁清標印二印卷髙一尺三寸九分廣
　　　五尺二寸
　　　五代胡瓌畨馬圖一卷(上等/元一)
　　　素絹本著色畫未署款姓氏見跋中卷前有蕉
　　　林梁氏書畫之印張以登印二印卷末有緝熙
　　　殿上品賜王(缺/)八字上鈐御府寶藏一璽又一
　　　印漫漶不可識前隔水有蕉林鑑定一印後隔
　　　水押縫有安定蕉林書屋蒼巗子三印拖尾郭
　　　雍記云舅氏比部所藏胡瓌畨馬一幅幅縱横
　　　廣不及尺首畫解鞍憩馬掛囊篋於樹藉氊執
　　　策而坐者一藉毳毛而坐臂弓調矢者一馬之
　　　卧者二牛露半身者三其左衣白裘冒大笠狀
　　　若奚奴執策而坐者一馬之立卧及戰於地者
　　　三羊之隠顯可見者十五又其左垂手彀絃欲
　　　射飛鴻者一相與立背手而指鴻者一空中之
　　　鴻四齓草之馬三執旗導駝右趨者一乗駝者
　　　一後有駝首見者二其末伏於旗下枕囊而寐
　　　者一正背立駝二馬之卧者二行而齓草者一
　　　駝鳴噴欲起者一執䇿擊駝者一又其城帳逺
　　　騎首畫跨弓刀嚮城而馳者三執旗㦸步導者
　　　四城門守者立於旗下若有所執逺莫辨者一
　　　次則跨弓刀左馳趨帳者一乗駝導駝隨騎所
　　　嚮者三所乗之駝與從後者亦三又其次胡人
　　　飲於帳前醉而相鬭者二醉而嘔者一執䇿支
　　　頤立而牧者一牧之馬可見者八席之側犬二
　　　後有逺帳二人物羊馬不復見也末見逺岡之
　　　上大小馬三凡為人廿五馬廿六駝九牛三羊
　　　十五犬二鴈四城門旗帳囊篋馬鞍酒器四十
　　　餘物然畫本心法不在筆墨間自非通風俗識
　　　方物習技藝未有如是之精者瓌瓦橋人其畫
　　　逺近有度射御有法物土有宜貴賤有别衣裘
　　　鞍馬皆北狄也馬之頸細而後大者胡人謂之
　　　改馬千百成羣不相蹏囓方不御時皆垂首俯
　　　耳體力如羸及馳驟即精神筋力百倍今之所
　　　作率皆類此跨馬之力形於腰背間射鴻之法
　　　得於控弦際皆騎射妙處疑其非自精習不能
　　　作也川原重複岡嶺映帶胡人羊馬有不能盡
　　　見之象計其曠逺可容千萬許前人第瓌於神
　　　品之首不為過矣紹興乙丑仲冬旦日甥河南
　　　郭雍謹題前有秋谷一印又半印不可識又兀
　　　顔思跋云余幼年居汴中及長宦游維揚聞老
　　　成士大夫評品圖畫嘗聞有胡瓌畨馬圖後遇
　　　鄭秋圃左丞與曹克明尚書議及此卷云見今
　　　在西臺治書宋本家所藏然雖聞之熟而未嘗
　　　見也今年夏余來廬陵過道友羅宗信先生出
　　　示一巻展巻尺許余視之曰斯巻也其
　　　非胡瓌畨馬圖歟羅公撫掌大驚曰請
　　　觀至卷末即知之矣圖窮見郭雍所題
　　　似韓文公畫記文亦不譲古人果如
　　　余所識不謬嗟乎天下竒物固不多得
　　　吁胡瓌當畫此圖時蒙古未入中原
　　　何其意度筆力極能曲盡其妙耶迨至
　　　有元至治間英廟朝有睢陽朱徳潤澤
　　　民者畫雪獵圖並賦以獻余甞悉覽
　　　之亦可與此圖並稱於世云宗信道
　　　友獲此圖未易得也子孫雲仍永寳之
　　　洪武六年癸丑十有一月二十五日東
　　　平兀顔思敬䟦後有梁清標印家在北
　　　澶二印諸䟦中押縫有冶溪漁隠安定
　　　秋碧三印又棠村印二合同半印二卷
　　　髙九寸八分廣三尺五分
　　　宋徽宗四禽圖一卷(上等/黄一)
　　　素牋夲墨畫凡四幅第一幅杏花䨇燕
　　　前有宣和一璽又神品商邱宋犖審
　　　定真跡項元汴印子京父印項墨林
　　　鑑賞章諸印又司印半印後有䨇螭一
　　　璽又晉府之記珍秘子京所藏項墨林
　　　父秘笈之印項元汴印諸印前押縫
　　　有紹興一璽又清和堂圖書師摯平
　　　生真賞諸印後押縫有乾坤清玩宣和
　　　二璽又墨林山人一印前隔水有天籟
　　　閣項氏子京宫保世家子孫世昌寄
　　　傲項子京家珍藏項墨林鑑賞法書
　　　名畫諸印押縫有項叔子退宻虚朗
　　　齋項墨林父秘笈之印諸印第二幅
　　　棠上白頭前有政和䨇螭二璽又子
　　　孫永保墨林秘玩項子京家珍藏諸
　　　印後有晉府圖書神品珍秘項元汴印子京珍
　　　秘項墨林鑑賞章田疇耕耨諸印前押縫有宣
　　　和守中二璽項墨林鑑賞章檇李項氏世家寶
　　　玩二印後押縫有宣和紹興二璽又子京所藏
　　　清和項墨林父秘笈之印諸印隔水有天籟閣
　　　桃花源裏人家二印第三幅雀噪寒梅前有雙
　　　螭一璽又神品項氏子京墨林項季子章諸印
　　　後有晉府圖書之記子孫永保項墨林鑑賞章
　　　項元汴印項子京家珍藏珍秘諸印前押縫有
　　　政和緝熙敬止二璽又項元汴印子孫永保項
　　　子京家珍藏檇李項氏世家寶玩諸印後押縫
　　　有宣和紹興作德心逸日休三璽又項墨林父
　　　秘笈之印一印隔水有項氏子京宫保世家二
　　　印第四幅竹枝山鵲有押字一上鈐御書一璽
　　　前有神品晉府書畫之印項元汴印平生真賞
　　　項墨林父秘笈之印諸印後有珍秘子京墨林
　　　秘玩項元汴印墨林項季子章諸印前押縫有
　　　政和志以道寧紹興三璽又項子京家珍藏神
　　　游心賞項墨林鑑賞章諸印後押縫有政和紹
　　　興二璽又長字印籧廬項子京家珍藏諸印隔
　　　水有内府圖書之印一璽又退密項叔子項墨
　　　林鑑賞章檇李項氏世家寶玩晉府圖書之印
　　　諸印押縫有墨林子子京所藏博雅堂寶玩印
　　　虚朗齋合同諸印引首前隔水有徽廟四禽圖
　　　上上品八字引首前有籖書宋徽廟宸翰花禽
　　　圖神品十字拖尾有俞松記云徽宗皇帝御畫
　　　四禽圖筆勢飛動神品之上也淳祐二年嵗在
　　　壬寅三月七日手裝臣松恭題前有天籟閣籧
　　　廬項墨林鑑賞法書名畫諸印後有項元汴印
　　　凡二又晉國奎章子京珍秘沮溺之儔項墨林
　　　鑑賞章墨林子項元汴氏審定真跡宫保世家
　　　汪元臣印師摰鑒定秋壑圖書退密子京父印
　　　項叔子檇李項氏世家寶玩諸印前押縫有紹
　　　興守中二璽又墨林秘玩平生真賞子孫世昌
　　　諸印後押縫有天籟閣緯蕭草堂畫記項氏子
　　　京鴛鴦湖長諸印最後有項元汴記語宋徽宗
　　　水墨花鳥圖神品珍秘明項元汴真賞十八字
　　　幅髙八寸第一幅第二幅第三幅俱廣一尺三
　　　寸一分第四幅廣一尺三寸六分
　御筆題籖籖上有乾隆宸翰内府書畫之寶二璽
　　　宋徽宗御河鸂鶒圖一卷(上等/黄二)
　　　素絹本墨畫後署御筆二字又押字一上鈐御
　　　書一璽卷前有紹興一璽又大長公主神品東
　　　海王氏家藏白玉堂中人内府圖書諸印卷俊
　　　有元教大宗師一印又一印不可識又房山髙
　　　氏半印又半印不可識拖尾王約題云北庭西
　　　夏勢如山童蔡相歡日晏安八葉中原宋天子
　　　却教人作畫工看集賢大學士王約題又杜禧
　　　題云世后文皇工畫品長縑小幅世為珍道君
　　　妙思宗神跡鸂鶒容儀已奪真翰林國史院編
　　　修官杜禧敬題又張珪題云生意蟠胷賦與真
　　　一雙鸂鶒狎相親阿徽尚記呈祥兆飛下灘來
　　　事更神中書平章政事張珪敬題又趙世延題
　　　云飛來鸂鶒下前灘曽是西臺擢豸冠底事宣
　　　和圖畫裏只因毛羽入時看集賢大學士趙世
　　　延敬題又魏必復題云靈沼靈臺造有邦般遊
　　　未始足音跫誰知春草池塘夢怨入宣和畫鳥
　　　雙集賢侍講學士魏必復又陳庭實題云暖日
　　　晴雲浴淺灣幽禽相顧效雙鵷寫生賴有宣和
　　　筆贏得宫闈一笑看儒學提舉陳庭實斂袵書
　　　又馮子振題云鸂鶒灘頭狎浪隨君王縑墨慣
　　　娯嬉凄凉晚嵗鴛鴦樂漠鴈沙鴻未必知前集
　　　賢待制馮子振奉皇姊大長公主命題又李泂
　　　題云月華連水映千娥鸂鶒驚分浦藻過却恨
　　　前王無紀䉅空教池館鳳鸞多監修國史長史
　　　李泂敬題又呉全節題云君王遊翰羽毛間只
　　　為深宫盡日閒大觀諸臣真解事日無封疏犯
　　　龍顔元教大宗師吳全節題卷髙八寸三分廣
　　　五尺六寸五分
　　　宋徽宗十八學士圖一卷(上等/黄三)
　　　素絹本著色畫款題云有唐至治詠康哉闢館
　　　登延經濟才廱泮育賢今日盛彚征無復隠蒿
　　　萊後署御筆二字又押字一上鈐御書一璽前
　　　隔水自題唐十八學士圖六字上鈐雙螭一璽
　　　别幅書十八學士名又題云儒林華國古今同
　　　吟詠飛毫醒醉中多士作新知入彀畫圖猶喜
　　　見文雄大觀戊子嵗御筆後有押字上鈐御書
　　　一璽前有雙螭璽缺其半押縫有雙螭一璽後
　　　蔡京跋云唐太宗得杜如晦房𤣥齡等十八人
　　　佐命興邦臣考其施為皆不能稽古立政然終
　　　致其君至太平者葢唐乗大亂之後饑易為食
　　　渴易為飲故事半古人功已倍之也太宗嘗曰
　　　秦漢不足襲三代損益如何房杜不能對遂命
　　　魏正與𤣥齡等宿中書省講議終不能定太宗
　　　曰禮廢樂壞朕甚閔之有志不就古人攸悲對
　　　曰非陛下不能行乃臣等無素業何愧如之正
　　　與𤣥齡如晦慙慄而出𤣥齡相謂曰有元首無
　　　股肱誠可歎也葢𤣥齡如晦學非堯舜三代其
　　　所操知秦漢蹇淺卑近使太宗無鄉舉里選制
　　　禮作樂之功後之學者未嘗不掩卷太息今天
　　　下去唐又五百餘嵗皇帝陛下睿智生知追述
　　　三代於是鄉舉里選制禮作樂以幸天下足以
　　　跨唐越漢猶慨然緬想十八人圖其形寄意於
　　　詩什有廱泮育賢今日盛彚征無復隠蒿萊之
　　　句求賢樂士可見於此則成人有德小子有造
　　　當如聖志十八人不足道也大觀庚寅季春望
　　　太師魯國公臣京謹記後有雙螭半璽拖尾有
　　　蕉林觀其大畧二印卷髙九寸二分廣一丈六
　　　尺一寸四分
　　　宋郭忠恕摹輞川圖一卷(上等/宇一)
　　　素絹本著色畫款識云河北郭忠恕奉命復本
　　　每段俱𨽻書標記卷前𨽻書摩詰本輞川圖六
　　　字又押字一(俱徴/缺)上鈐一印漫漶不可識又集
　　　賢院御書印内合同印二璽又永昌之印黔寧
　　　王子子孫孫永保之二印卷末有心賞一印卷
　　　中幅押縫有繼軒永昌之印沐璘廷印三印又
　　　一印不可識前隔水有破水道人髙氏珍寶雅
　　　尚齋古杭瑞南髙氏賞鑒肖父精鑒諸印又沐
　　　璘半印押縫有古香書屋一印後隔水有肖父
　　　精鑒一印押縫有繼軒永昌之印沐璘廷印鄭
　　　破水髙氏珍賞古杭瑞南髙氏藏畫記諸印拖
　　　尾李珏題識云王右丞輞川圖與余昔在杭苕
　　　故家見者一様此前有集賢院御書印内合同
　　　印題摩詰本後書河北郭忠恕奉命復本則知
　　　為江南李後主時臨本也虎賁中郎更無辨處
　　　郭亦妙筆矣右丞唐開元天寶朝士名維字摩
　　　詰工詩畫輞川其所居自寫為圖精密細潤在
　　　小將軍著色山水右今如魯寶玉大弓絶無僅
　　　有吾昻霄珍之重之㩦上天京名公相一見賞
　　　識鑒定價増十倍大德戊戌冬至廬陵民八十
　　　叟李珏元暉敬跋贅絶句云園圖親畫早流傳
　　　已是人間五百年凝碧池頭秋句在當時幾負
　　　此林泉又董其昌跋云萬厯丙申秋奉㫖持節
　　　封吉藩道出武陵獲林(林字/疑衍)觀髙深甫所藏郭
　　　忠恕摹右丞輞川圖其畫法尚沿晉宋風規有
　　　抅染而無皴筆所謂雲峯石蹟迥絶天機筆意
　　　縱横參乎造化古人評維畫無一字虚設矣予
　　　家有右丞江山霽雪圖及恕先越王宫殿圖與
　　　此卷别一法然以見古人遇方為圭因圓成璧
　　　之妙耳七月廿有八日史官董其昌書又識云
　　　萬厯丁酉秋奉㫖校士江右歸訪髙深甫宿魚
　　　磬軒重閲十月晦日也董其昌又袁桷題識云
　　　輞川圖有二本此從矮本所臨畫格髙絶觀此
　　　猶有生意為賦短句袁桷詩中傳畫意畫裏見
　　　詩餘山色無還有雲光卷復舒前溪漁父宿舊
　　　宅梵王居千古風流在披圖儼起予又楊敬惪
　　　自書和輞川詩並識云摩詰嘗與裴迪倡和廿
　　　絶紀輞川之勝至今讀之如身遊其間此本甚
　　　精緻尚可想見其景與詩㑹之時也因追而和
　　　之孟城㘭云春風孟城㘭年年自花栁當日倦
　　　遊人何處談空有華子岡云蜿蜒浮逺空慘淡
　　　凝古色出雲亦何心既雨返無極文杏館云種
　　　杏白雲間因之葺茅宇鶯聲烟中曙虎跡夜來
　　　雨斤竹嶺云苞竹秀孤嶺虚籟涵清漪秋風何
　　　時實鳳饑竹不知鹿柴云崕蹙石林稠谷靜山
　　　泉響麏麚囿其間攸伏息下上木蘭柴云手折
　　　木蘭花心憶懷沙侣墜露玉可和金盤羞帝所
　　　茱茰沜云茱茰綻紫粟白雲封不開似待陶元
　　　亮共把菊花杯宫槐陌云屯雲隂廣陌零露濕
　　　古苔中街日亭午四面風徐來臨湖亭云積水
　　　涵倒影萬象凌虚來魚在山中泳花從天上開
　　　南垞云亭亭一風榭脱屨席可即階前白鶴雙
　　　相迎似相識攲湖云岸巾臨水澨酒醒呼隠君
　　　收緍玉梭起摇蕩空中雲桞浪云年年黄金縷
　　　照影麴塵漪誰為南浦贈紉佩扈江離欒家瀨
　　　云鑿鑿沸白喧浩浩空青瀉漁翁互相呼放船
　　　莫輕下金屑泉云洗耳山下泉永念童蒙嵗敢
　　　希作聖功事心如事帝白石灘云湍駛風逾清
　　　水明石可把倚杖獨移時白鷗翩然下北垞云
　　　波影媚松樾山色麗石闌留連南川月不肯下
　　　雲端竹里館云此君儼相峙清坐一晤嘯天風
　　　振空聲萬境通寂照辛夷塢云迎春發蒼柯暎
　　　日出瓊萼欣欣各自私先開還早落漆園云黽
　　　勉殉世名鞅掌嬰俗務漆以津自枯不如樗櫟
　　　樹椒園云申椒芳馨逺秉德類幽人時來薦瑶
　　　席慎勿佞夫君天台楊敬惪又吳澂題云藍田
　　　奇勝松家莊認作伊家華子岡身後不知誰是
　　　主漫留副墨至今香食淡衣麄識幻身如何幻
　　　境却留神早知大地非真有已了前生不二因
　　　呉澂又馮子振題識云開元宇宙承平日華子
　　　岡頭曽燕適至今自貌輞川圖下有幽人交莫
　　　逆辛夷塢外茰沜隔亦復扁舟舂漡潏竹君冰
　　　霰嵗寒傲未便申椒能辦屈平生雅志厭朝市
　　　醒醉悠哉睠泉石是間山水無限趣況迺佳賓
　　　得裴迪規摹想像郭忠恕垂四百年留妙迹鶯
　　　啼花落香句在誰信長安歎凝碧後來附巻意
　　　迷茫且復追惟三太息海南金元帥出此圖與
　　　余三十年前張子有家觀摩詰真卷無不似者
　　　則忠恕殆神仙者流信名下之士不虚也海粟
　　　子振又李核題云猪龍兒嬉錦䙀好三郎嵗晚
　　　歡娯老阿環姊娣擁華清朝士宫前誰敢到右
　　　丞脱却尚書履布韈青鞋弄烟水藍田别業堪
　　　畫圖矮本丹青自遊戲華子岡輞口莊湖亭竹
　　　館遥相望小橋摺轉青紅窻樹窠歴歴烟蒼蒼
　　　欒家瀨前兩舟上桞浪一尺春風狂詩成與和者
　　　誰子我外裴迪誰能雙邱壑風流妙如此安
　　　知畫外凄凉意凝碧池頭天樂聲白髮纍臣淚
　　　如洗亂後歸來舊第中𤣥牆緑户老秋風人生
　　　過眼皆夢境乞與山僧開梵宫半幅呉綃如傳
　　　舍侯誰得此千金價客來寒具莫匆匆四百年
　　　前御厨畫又記云按維本傳輞川乃宋之問别
　　　墅在藍田後表上為清凉寺臨江李核前有繼
　　　軒廷章半印二後有黔寧王子子孫孫永保之
　　　印一印諸跋中押縫有繼軒印四沐璘廷章印
　　　四心賞一印卷髙九寸一分廣一丈六尺二寸
　　　有奇
　　　宋孫知微江山行旅圖一卷(上等/宙一)
　　　素箋本墨畫款署太古遺民上鈐東臯一印卷
　　　前冇式古堂書畫一印卷末有雲林倪氏家藏
　　　式古堂書畫二印卷中幅押縫有卞令之鑒定
　　　一印引首有文彭𨽻書江山行旅四大字款云
　　　文彭書前有令之仙客二印後有式古堂書畫
　　　印一印拖尾呉寛跋云孫劉馬夏並以畫名於
　　　宋而圭逺松年之筆流傳後代往往見之惟太
　　　古之作世不多見宣和内府所藏僅三十有七
　　　具載譜籍且稱其畫天機頴悟非學而能今觀
　　　此卷行筆超逸用墨清潤信非人所能及宜其
　　　為雲林之寶愛也𢎞治辛酉立春日觀於陸氏
　　　書樓謹題延陵吳寛俊有式古堂書畫一印卷
　　　髙一尺二寸廣一丈三尺五分
　御筆題籖籖上有乾隆宸翰幾暇臨池二璽
　　　宋燕肅春山圖一卷(上等/洪一)
　　　素箋本墨畫款云燕肅畫卷前有潤字小號又
　　　神品若水軒子京父印項元汴印項子京家珍
　　　藏項墨林鑑賞章諸印又退密項元汴印半印
　　　二又半印不可識卷後有神品墨林秘玩子孫
　　　世昌寄傲諸印又子京虚朗齋半印二又半印
　　　三不可識前隔水有蕉林書屋一印後隔水有
　　　蒼巗子蕉林鑑定二印押縫有安定河北棠村
　　　二印引首有天籟閣項叔子墨林秘玩宫保世
　　　家諸印又沮溺桃花源半印二拖尾虞集跋云
　　　吳郡之地廣袤沃衍逺於崇山峻嶺拙上人禪
　　　居髙閒罕事杖履時獨手燕侍郎墨圖於明窻
　　　之下以自托其登臨髙逺之意信夫天台衡岳
　　　往來者之良勞也虞集題前有子京墨林子二
　　　印又二印缺其半存世家齋字三字後有項元
　　　汴印項子京家珍藏二印又仇逺題云溪路迢
　　　迢繞碧峯白雲迷却舊行踪買舟歸去山中住
　　　終日茅亭坐聽松山村仇逺又題句云奇峯如
　　　畫翠娟娟茅屋溪橋野樹連日莫歸舟何處去
　　　滿江風月興悠然後署玉几約翁題又趙夀題
　　　云逺山濃淡近山通幻化應知物色空一自髙
　　　僧騎虎去尚留䨥樹紀秋風東平趙夀後有六
　　　藝之圃一印又僧慧曇題云半間茅屋垂楊外
　　　一個歸舟淺水邊三老不知塵世換青鞋竹杖
　　　聽潺湲釋慧曇又僧仲微題云古僧脚雲下鰲
　　　山笑披畫卷顔朱丹洞堂石眵紛紫霧空青老
　　　血衫袍汚初看但凄迷耳邊裊裊猨幽啼再攬
　　　儵明晦珊瑚光交碧樹層巒砯崕扼迴谿仿彿
　　　天台石橋路广居棧行依鳥巢瀑泉潠雪星勞
　　　勞舊游在眵猶復記何似燕君手親製吳僧妙
　　　元子題又劉基題云秋山木落冷蕭蕭江上行
　　　舟去路遥憶昨曽經沙市尾夕陽三老過溪橋
　　　括蒼劉基下有子京父印一印又石巗𨽻書題
　　　云曉窻白髪戰西風一笑青雲往事空惟有南
　　　山是知己相逢多在畫圖中朱方石巗後有項
　　　墨林父秘笈之印一印又錢良右題云老僧行
　　　脚亦多年水際山巔幾息肩晴日矮窗今倦出
　　　展圖時想舊風烟錢良右又僧大同題云燕侯
　　　醉筆迅如電儵忽江山眼中見晴嵐散作萬頃
　　　雲飛流倒掛一疋練數家茒屋傍青林春日撲
　　　簾華片片我生性癖愛林泉客裏披圖適幽願
　　　㑹稽釋大同後有項子京家珍藏一印又僧汝
　　　奭題云江山萬里真如畫曽向錢塘江上看今
　　　日案圖成舊夢半窻風雨襍奔湍吳僧汝奭題
　　　又文信題云日出山峨峨溪迴水泠泠斷橋度
　　　何處林西孤草亭昔遊天柱峯題詩翠雲屏又
　　　曽過石橋前驅有山靈東吳三十載奔走勞我
　　　形燕君趣何髙作圖意㝠㝠老樹復隂翳幽鳥
　　　如丁寧便將覔長鑱松根尋茯苓至正九年三
　　　月十日永嘉文信後有墨林生項叔子二印又
　　　題句云侍郎妙墨集賢書一紙千金價不如夜
　　　月照開寒翡翠春風吹長碧珊瑚後署清風堂
　　　奇澤後有子京父一印又僧證道題云茒屋人
　　　家倚暮村小橋流水傍柴門葛巾何日從三老
　　　對月傾壺細討論侍郎醉酒揮毫處千頃江聲
　　　帶雨寒准擬披蓑摇小艇緑楊深處把漁竿僧
　　　證道下有子孫永保一印又馬喆題云誰識當
　　　年隠者居披圖髣髴似匡廬幾時來結東林社
　　　共看雲窻貝葉書馬喆頓首後有天籟閣項墨
　　　林父秘笈之印二印又唐肅題云燕公山水雍
　　　公題文采丹青孰與齊今日煮茶烟裡坐此身
　　　如到若邪谿若邪谿上是雲門我有茒廬倚石
　　　根客底相思時夢到畫圖令我一銷魂㑹稽唐
　　　肅下有子京所藏一印又金觀題云髙峯削層
　　　巒懸崕㵼飛瀑中有玉門闗踰之乃平陸叢林
　　　翳秋隂掩映幾茒屋石梁駕危橋野㟁斷復續
　　　杖履二三人逍遥隠居服平生邱壑情對此心
　　　轉觸載歌招隠篇白駒在空谷括蒼金觀下有
　　　退密一印又李源題云不見當年燕侍郎猶存
　　　墨跡在禪房披圖細玩幽栖處笑指青山似故
　　　鄉青社李源又冷謙題云依稀廬岳髙僧舍仿
　　　彿商山隠者家我亦抱琴酬素願白雲深處拾
　　　松花膠東生冷謙下有項墨林鑑賞章一印又
　　　夏士賓題云蓬萊城郭五雲東萬壑千巗指顧
　　　中何日重尋溪上路蕭蕭滿耳聽松風㑹稽夏
　　　士賓下有虚朗齋一印又穆榮禮題云琵琶亭
　　　前江水碧隔江疊嶂生秋色樓船憶昔泛中流
　　　瀑布香爐曽瞬息如今見畫眼倍明却思往昔
　　　心為驚亭(有脱/字)坐客似無語石磴行人如有情
　　　古寺依稀出山觜釣艇蒼茫渡烟水詩成撫卷
　　　一慨然歸去何年此山裡穆榮禮後有墨林主
　　　人一印又陳遜題云我家湖上住看畫􁒬新愁
　　　舊夢三生石歸心一葉舟瞻雲思陟岵倚杖
　　　憶臨流早晚還家約相尋訪昔遊陳遜又鄭權
　　　題云流水淙淙石齒齒滿汀雲氣欲模糊白漚
　　　溪上秋多少黄葉山中路有無十月雨深茒屋
　　　破三江風急野航孤可憐失脚紅塵裡空向晴
　　　窻看畫圖古相鄭權又僧宗衍題云山木慘淡
　　　雲茫茫畫師何人燕侍郎侍郎筆跡世罕得此
　　　幅乃是拙公之所藏拙公平生好奇古拾畫收
　　　書用心苦白頭老死峨石下散落人間棄如土
　　　上人何從得此圖年多紙墨將模糊層㟁叠嶂
　　　失向背茒屋松門疑有無洞庭天寒風景暮窅
　　　窅滄波隔烟霧歸舟不自辨東西但記前岡兩
　　　松樹過橋三人立者誰就中似有逺法師披圖
　　　感歎塵滿眼我欲匡廬尋紫芝至正九年六月
　　　書於碧山堂吳釋宗衍道源前署題心上人得
　　　拙無為所藏燕侍郎畫山水圖歌十八字後有
　　　墨林生一印又萬金題云穆之材藝動仁宗寵
　　　渥時時下九重怪底風雲連海岱溪藤未朽墨
　　　花濃至正二十五年乙巳九月望後五日吳郡
　　　萬金題下有墨林子一印又僧宗泐題云辭山
　　　方兩月見山心輒喜披圖忽悄然舊游宛相似
　　　微茫敬亭雲迢􁁜賞谿水猿啼樹蒼蒼漚泛波
　　　靡靡巗阿桂藂生茒屋無人理何為滯江城睞
　　　眼黄塵起天台僧宗泐下有子孫永保項子京
　　　家珍藏二印又陳世昌題云舊畫愁漫滅新題
　　　費品評雲山入衡岳雪浪過湓城嶺有啼猿樹
　　　巗多瀑布聲老僧思振錫飛步上崢嶸錢塘陳
　　　世昌後有平生真賞一印又僧佀桂書僧誠公
　　　詩並識云水聲㶁㶁山中路林深不知林外雨
　　　轉來磵深不可渡沿流直過前山去前山脚下
　　　溪路斜隔溪遥見山人家予觀此卷見道元信
　　　公道原衍公二詩有追古人之妙而獨欠道原
　　　誠公因記山行詩一首其聲韻合和深有此趣
　　　録為補其處佀桂雖不識此三禪老知昭然其
　　　名誠謂鼎足者三缺一不可以著一時之名流
　　　亦足發覽者之一笑云耳後有虚郎齋一印又
　　　程雍題云君不見梁溪山水清且幽昔年我居
　　　溪上頭自從喪亂過江國八年不得尋舊邱燕
　　　公此畫無與匹拙公舊物昕公得披圖仿彿宴
　　　遊處竹樹蕭森動秋色年深落墨半欲無又如
　　　梁溪亂後人烟疎荒村百里失故物但見雲水
　　　寒模糊對此馳情慨今昔眼底漁樵似相識第
　　　二泉邊歸去來未信溪山遂陳迹長溪程雍題
　　　後有項墨林鑑賞章一印又徐一夔題云名畫
　　　經年久皴痕澹欲迷昔從吾邑見今向異方題
　　　寺古藏深崦橋危接斷隄舊游尋未得撫卷一
　　　含悽徐一䕫後有神游心賞一印又徐賁題云
　　　茒屋樹為隣嵐花百嶂春迢迢斜日裏猶有渡
　　　闗人徐幼文題下有若水軒一印僧似桂又題
　　　云石磴崎嶇裡林居縹緲間蒼松凌漢表遊子
　　　共雲還丹邱釋似桂下有墨林秘玩一印又張
　　　世昌跋云客窻孤坐或攜山水卷示余困眼為
　　　之豁然歸思為之浩然忍無一詞以識之乎五
　　　季善畫者若李若黄若徐皆列名品而燕侍郎
　　　之繪事可卧餘子於地下觀此卷可知矣噫當
　　　時方尚戰鬭而習翰墨者亦精其能則士之遇
　　　平世而有志於道者可不交朂於學業使卓然
　　　有所成就以立名於不朽哉吾於此有感焉霅
　　　濱慵叟張世昌書下有項墨林父秘笈之印一
　　　印又朱綽題云老我林野居頗得山水趣及兹
　　　覽圖畫仿彿舊游處清溪轉迴流小橋走平路
　　　蕭疎古茒屋隠映垂楊樹岡巒邈異狀泉石紛
　　　無數長松落晴雪㳫嶂隠寒霧行走兩三人欲
　　　去猶屢顧燕公宋名輩畫手美無度吾師寄真
　　　賞亦是烟霞痼置以一室中卧遊良可付句曲
　　　諸生朱綽前有寄傲一印下有項元汴印一印
　　　又題句云侍郎燕君名已久繪素通神稱妙手
　　　相當盤礴造化時毫端未舉分妍醜攢峯峭壁
　　　勢奔騰潑翠拖藍聨培塿斷橋流水入微茫縹
　　　緲烟霞生隴畝依稀李愿盤谷居仿彿子真耕
　　　谷口虬枝蒼幹竝千嶂皓首芒鞋三老叟晦明
　　　變化咫尺間萬狀千形生臂肘燕君燕君孰與
　　　儔學士虞公品題後藍田玉映珊瑚枝光輝萬
　　　丈衝牛斗祖庭何年得此圖卷舒時復置諸右
　　　莫若陶公壁上梭無乃鼎躍騰螭紐便當珍藏
　　　篋笥中隄防風雨蛟龍走後署金華雲黄山主
　　　致凱八字後有墨林山人項叔子二印又項元
　　　汴跋云宋仁宗朝燕肅字穆之本燕人徙居曹
　　　今為陽翟人文學治行縉紳咸推之喜畫山水
　　　寒林蹈王維之踪仿李成之範獨不為設色官
　　　至禮部尚書後贈太師檇李墨林項元汴述後
　　　有梁清標印觀其大畧二印諸跋中押縫有項
　　　墨林鑑賞章虚朗齋若水軒平生真賞秋碧寄
　　　傲子孫世昌墨林子京長字墨林山人子孫永
　　　保諸印卷髙九寸二分廣二尺一寸六分
　　　宋李公麟輞川圖一卷(上等/荒一)
　　　素絹本著色畫未署款姓氏見跋中卷前宋髙
　　　宗楷書王維序並倡和詩又神品項墨林鑒賞
　　　章子京墨林秘玩子京珍秘項子京氏墨林研
　　　癖諸印又項元汴印凡二又半印存家珍藏三
　　　字又二印漫漶不可識又神奇子京所藏墨林
　　　項季子章袁笠生平生真賞墨林堂諸印又梁
　　　國一印缺其半卷後有神品項元汴印墨林山
　　　人項子京家珍藏諸印又喬氏私印一印又沮
　　　溺半印卷中幅押縫有赤松仙史項元汴印二
　　　印前隔水有棠村審定蕉林居士二印後隔水
　　　押縫有寄傲項墨林父秘笈之印退密項叔子
　　　子孫世昌諸印引首有子京從吾所好項叔子
　　　元汴宫保世家諸印又香巖若水半印二拖尾
　　　趙孟頫跋云李龍眠所臨王摩詰輞川圖畫法
　　　氣韻咄咄逼真卷首有思陵所題誠可寶也但
　　　所藏不謹想失去元祐間諸公跋語深為惜哉
　　　至大三年正月既望吳興趙孟頫敬識前有籧
　　　廬項子京氏二印後有若水軒子京所藏博雅
　　　堂寶玩印寄傲香巗居士項墨林父秘笈之印
　　　檇李項氏世家寶玩蒼巗子蕉林秘玩觀其大
　　　畧諸印後押縫有寄傲項子京家珍藏項墨林
　　　鑒賞章諸印卷髙八寸六分有奇廣五尺一分
　　　宋李公麟畫唐明皇擊毬圖一卷(上等/荒二)
　　　素箋本白描畫未署款姓氏見跋中卷前有梁
　　　清標印陳鑒平生至寶項氏子長吳時芳印姑
　　　蘇陳鑑家藏清玩項元汴印墨林秘玩長洲陳
　　　鑑緝熙子長篤夀諸印又半印存前印二字卷
　　　後有陳緝熙圖籍印翰林陳緝熙氏書畫印章
　　　物外奇寶項氏子長項墨林鑑賞章篤夀陳鑑
　　　之印陳鑑平生至寶項元汴印諸印卷中幅押
　　　縫有子京項生合章三印前隔水有秋碧蕉林
　　　鑒定二印後隔水有蒼巗子棠邨審定二印押
　　　縫有棠邨蕉林書屋二印引首有金湜𨽻書龍
　　　眠真蹟四大字款云中書舍人金湜題前有姑
　　　蘇陳鑑家藏清玩元賞齋書畫記二印後有篤
　　　夀子長紫玉軒懋和真賞吳時芳印項元汴印
　　　墨林秘玩陳鑑平生至寶陳緝熙圖籍印諸印
　　　拖尾傅著跋云古者圖畫之有益於人也尚矣
　　　繪豳風而知稼穡之艱難貌王㑹而見蠻夷之
　　　率服又若圖劉向列女傳使善者有所法惡者
　　　有所懲載贍載顧是則是師匪徒為玩好之具
　　　遣適之資而已海虞時彦德氏出示唐𤣥宗與
　　　楊貴妃擊毬圖白描一卷(缺/)者以為龍眠居士
　　　所畫求余識焉觀其自𤣥宗貴妃下及嬪從以
　　　至於宦者髙力士之徒凡十六騎或驅馳搶毬
　　　或控馭監閫布置不凡筆法精緻而𤣥宗涵龍
　　　鳳之姿顯天日之表在馬上儼然有南面態度
　　　以此鑒之(缺二/字)果出於李龍眠(缺三/字)非庸工所
　　　能及列之神品中可也若夫唐有天下休養百
　　　年至𤣥宗承熙洽之運享太平之福政宜修已
　　　安民求賢圖治以保守鴻業乃縱其樂逸耽惑
　　　女寵暱比佞倖而擊毬馳馬即斯圖所繪般樂
　　　如此卒至於播遷迫逐幾亡社稷要皆縱樂之
　　　所致歟噫縱樂之事非特有國者所當戒有家
　　　者亦然是則觀斯圖者可以知警矣信哉圖畫
　　　之有益於人也藏者寶之時洪武十五年二月
　　　望日吳郡傅著題前署題唐𤣥宗擊毬圖六字
　　　有元賞齋圖書印項元汴印懋和真賞雲烟過
　　　眼項篤夀印少谿主人諸印後有元賞齋姑蘇
　　　陳鑑家藏清玩陳緝熙圖籍印少谿私印篤夀
　　　項氏子長項元汴印墨林秘玩陳鑑平生至寶
　　　翰林陳緝熙氏書畫印章吳時芳印諸印又呉
　　　乾題云龍眠居士畫入神展圖快覩驚絶倫初
　　　疑孫子教女戰指揮綽約號令申又疑明妃出
　　　邊塞騎從如雨翔諸嬪摩挲老眼一諦諟識得
　　　明皇擊鞠真龍髯鳯目偉秀朗虯首髙勒鑣朱
　　　幩俯躬手持新月柄將拂流星穿碧旻何物妖
　　　狐敢驕逞翻身欲奪驪龍珍將軍力士侍衛慣
　　　奔馳轉盼擁䕶頻鬈髯仰鼻彼畨綽踴躍似進
　　　詼諧言鳳冠緇幗馳素駰織翠儵革珠繁纓百花團
　　　袍五彩紃龍涎寶索鮫鮹裙花冠四嬙各姝絶三國
　　　夫人韓虢秦一姝嬌羞復嬌妒知是愛梅江采蘋真珠
　　　一斛不肯受作詩自比長門人擎鞭回轡先驅者小鐵
　　　四蹄踣烏銀後馳偠㒟青麒麟五華澡刷天池雲紛
　　　紜交馳勢不雜拱蓮揷幟雙轅門四姬守門亦姣好
　　　駟馬躑躅矯不奔縁知擊鞠如習射各决勝負無
　　　譁諠隨心應手響霹靂飛丸竟入毬􁯾親内苑何
　　　為作胡戲雄藩底事托罔恩當年不斬師失律他
　　　日起第坊親仁楊家娣妹日往燕豈獨擊鞠相渾
　　　淪洗兒金錢擲錦褓𤣥雲蔽天白日昏漁陽鼙鼓
　　　忽震地始識顔家真弟昆劃裂春雷朗南霽烈
　　　烈轟轟逺與巡鹿角觸屈舒翰􁀙馬蹄蹴碎楊
　　　華塵空山叫落杜鶻月蜀道牽摧朱轂軒靈武
　　　龍飛展日馭汾陽虎嘯迴飈輪霆驅兩儀廓魑
　　　魅電掃六合清妖氛旌旗重開漢日月海岳
　　　再造唐乾坤亂由雜胡安孽子治世武舉郭狀
　　　元鐵契女樂及駿馬錫命首頒相國勲龍眠亦
　　　復繪此本正與擊鞠相並陳美哉兩圖意有在
　　　戒爾荒靡朂爾勤我聞闗睢友琴瑟大倫正始
　　　明婚姻伐崇伐奄伐獫狁歴年八百王道尊海
　　　虞呉乾後有項子長父鑑定宇陽秘玩桃花里
　　　吳懋和鑑賞章翰林陳緝熙氏書畫印章陳緝
　　　熙圖籍印項墨林鑑賞章諸印又董其昌跋云
　　　李伯時畫如九歌淵明歸去來皆宋人贋作流
　　　傳甚夥惟韓宗伯家郭汾陽單騎見虜圖予家
　　　白蓮社圖理帛圖及項氏此圖筆墨精妙足稱
　　　神品此卷有呉乾古詩詩與書法皆不俗尤可
　　　藏也董其昌觀於南湖因題後有蒼巗子觀其
　　　大畧二印諸跋中押縫有項墨林鑑賞章子長
　　　項篤夀印子京宇陽懋和真賞諸印卷髙九寸
　　　九分廣七尺一寸五分
　　　宋梁師閔蘆汀密雪圖一卷(上等/日一)
　　　素絹本著色畫款識云蘆汀密雪臣梁師閔畫
　　　卷前有皇姊圖書一印卷末有梁清標一印前
　　　隔水有宋徽宗題梁師閔廬汀密雪七字上鈐
　　　雙螭一璽押縫有御書宣和二璽又一印漫漶
　　　不可識後隔水押縫有大觀宣和政和三璽拖
　　　尾有内府圖書之印一璽後趙巗題云江天雪
　　　意暮蕭蕭望外寒沙半落潮鸂鶒雙眠看畫裏
　　　瀟湘極目夢魂遥趙巗又跋語云楚之曠浦遇
　　　冬摇落之時平沙尺雪汀蘆瀰漫若跨騎登峯
　　　使神馳瀟湘之極莫不浩浩然蕩蕩然心地無
　　　凝故云八景者宜其然孰能圖此獨梁師閔胸
　　　鍾楚景之秀特畫圖以像生豈不快哉後署洪
　　　武八年秋文華堂題九字後有子孫世保蕉林
　　　梁氏書畫之印觀其大畧三印押縫有蕉林秘
　　　玩冶溪漁隠二印卷髙八寸三分廣四尺五寸
　　　宋楊補之雪梅一卷(上等/月一)
　　　素絹本墨畫未署款卷前有草𤣥之裔補之逃
　　　禪三印又曽覿題云筆端造化出天巧寫出江
　　　南雪壓枝誰道春歸無覔處横斜全似越溪時
　　　卷後覿又跋云楊補之得墨梅三昧山谷道人
　　　歎曰如嫩寒清曉行孤山籬落間但欠香耳則
　　　筆端春色之妙此言盡矣海野老農卷前又簡
　　　靜齋適來印用卿吳廷之印髙士奇圖書記諸
　　　印卷後又崇信軍節度使之印子子孫孫其永
　　　寶用髙詹事江村希之諸印後隔水髙士奇記
　　　云宋楊補之字无咎號逃禪老人南昌人祖漢
　　　子雲從才不從木髙宗朝以不直秦檜累徵不
　　　起自號清彞長者人物學李伯時梅竹松石水
　　　仙筆法閒逸為世一絶江邨髙士奇書引首有
　　　竹窗髙氏江村竹窻珍藏書畫之印希之三印
　　　又題句云水邊石上竹林西香影亭前放鶴時
　　　今見畫圖疑是夢南枝雪壓得春遲後署止止
　　　道人書又顧德璋題識云嫩寒清曉竹邊吟淺
　　　水横橋澗外尋夢憶羅浮山下路玉龍半樹偃
　　　瓊林玉龍半樹偃瓊林抱鶴攜琹雪霽尋水畔
　　　横斜看不厭被渠香影釣清吟被渠香影釣清
　　　吟水竹居中月夜尋願托嵗寒為伴侣一琴一
　　　鶴老邱林余性愛梅夢寐想見故家園水竹之
　　　居多種梅花翫其清也每雪霽月明衝寒獨往
　　　心與景㑹則悠然吟哦以自樂恍若孤山雲水
　　　間噫梅産江南標且尚矣然非近水傍石暎竹
　　　横枝則其神不麗非雪曉月宵攜琴抱鶴則其
　　　清不足故廣平感叢棘而作賦和靖樂水月以
　　　捜吟亦猶君子小人之各有黨類焉其趣深矣
　　　此卷迺士安御史見贈雅愜素懷披圖増慨想
　　　見其人因題小詩以紀之時届至正癸巳季夏
　　　之五日書於海津寓下有德璋水竹居士二印
　　　又唐幼明題云梅花自是神仙骨不許凡人肉
　　　眼看雪壓江南春滿屋玉堂瀟洒月光寒前序
　　　云洪武之八年秋過茂林家出示補之手卷因
　　　觀前賢所詠者不過一時之興僕敢不作詩以
　　　紀其後云進士唐幼明又李升題云天生鐵幹
　　　出塵標誰植孤根傍野橋疎影屈盤香滿地素
　　　心微露骨昻霄折枝寄驛懷人逺索笑題詩待
　　　雪消移向玉堂魁衆卉實和金鼎在明朝紫篔
　　　生後有希之一印又髙士奇註云元季升字子
　　　雲號紫篔生濠梁人能畫竹石江村又吳勤題
　　　云誰寫江南冰雪􁄜疎華冷蕋更清奇欲留貞
　　　白同髙節故著琅玕玉一枝補之寫梅真絶品
　　　涪翁猶惜不聞香水邊籬落天然趣清賞何須
　　　白玉堂匡山呉勤又李澄之題云一枝鐵幹如
　　　龍角幾箇冰花傍玉臺疑是孤山晴雪夜美人
　　　和月折歸來李澄之士奇又記云宋曽覿字純
　　　甫號海野老農與龍大淵同為建王内知客宋
　　　孝宗以二人皆潛邸舊人觴咏唱醻字而不名
　　　一夕進月詞西興共聞天樂賞賚甚渥所著有
　　　海野詞康熙三十二年癸酉正月廿五日髙士
　　　奇記於柘湖之缾廬又書張雨題詞云面目冰
　　　霜逃禪正派只讓花光怪底徐卿為渠描貌縈
　　　損柔腸有誰步屧長廊更折竹聲中吹細香酒
　　　半醒時雪晴寒夜月上西窻張伯雨題補之墨
　　　梅寄桞梢青康熙癸酉四月十日江村録又記
　　　云楊補之世家清江所居蕭洲有梅樹大如數
　　　間屋蒼皮斑蘚繁花如簇補之日臨畫之大得
　　　其趣間以進之道君道君曰村梅耳因自署奉
　　　勅村梅更作疎枝冷蕋清意逼人而道君北轅
　　　不及見矣南渡後宫中張其梅壁間蜂蝶集其
　　　上始驚怪求補之而補之已物故癸酉嘉平二
　　　日天氣甚暖書於簡靜齋江村髙士奇後有江
　　　村吳廷之印希之三印又吳寛題云竹外斜枝
　　　凍雪乾楊翁風度亦酸寒扁舟穏繫吳山麓須
　　　向石湖深處看匏菴前有髙詹事竹忩二印士
　　　奇又題云溪橋近日行遊懶(自悼亡後/久不出遊)坐對横
　　　斜竹外枝饒舌誰云香氣少風來末減曉行時
　　　(和補/之韻)何日條風野岸回嵗寒未放塢邊梅逃禪
　　　老子真能事探取東君消息來兩冬常苦雪漫
　　　漫(庚午辛未兩/冬多雪最寒)小圃荒亭擁褐寒翻是今年花
　　　信晚亂瓊冷蕋此中看藜杖椰瓢久不攜閒披
　　　翠軸遣單栖非同和靖多情思唐突清標號逸
　　　妻康熙壬申臘之廿五日題於柘湖之瓶廬江
　　　村髙士奇又記云細觀卷首詩亦海野老農所
　　　作誤寫和補之韻壬申嘉平廿九日立春獨坐
　　　展觀再記又記云山谷云云是言花光老人畫
　　　梅語或曽純甫以之況補之山谷未必與補之
　　　同時也癸酉三月十四日記竹忩又跋云元施
　　　伯仁妻鄭正淑集中有顧定之墨竹王元章寫
　　　梅其上因賦詩曰竹外一枝斜更好此詩此畫
　　　總堪題天寒處士素衣淡日暮佳人翠袖齊余
　　　每欲集竹外一枝句題補之此卷而未能見鄭
　　　詩遂録之康熙癸酉三月十四日久雨初霽對
　　　瓶中牡丹盆内蕙蘭啜龍井新茶書江村獨旦
　　　翁髙士奇又録楊補之栁梢青詞并跋云鐵網
　　　珊瑚載楊補之有四梅卷自題栁梢青詞并跋
　　　今録於此漸近青春試尋紅藟經年疎隔小立
　　　風前恍然初見情如相識為伊只欲顛狂又誰
　　　把芳心愛惜傳語東君乞憐愁寂不須要勒嫩
　　　蕋商量無窮幽思如對新粧粉面微紅檀脣羞
　　　啟忍笑含香休將春色包藏秪忽地教人斷腸
　　　莫待開殘却隨明月走上回廊粉牆斜搭被伊
　　　勾引不忘時霎一夜幽香惱人無寐可堪開市
　　　曉來起看芳叢只怕那危梢欲壓折向膽瓶移
　　　歸芸閣休熏金鴨目斷南枝幾回吟繞長怨開
　　　遲雨壓風欺雪侵霜妒却恨離披欲調商鼎如
　　　期可奈向騷人自悲賴有毫端幻成冰彩長似
　　　芳時范端伯要予畫梅四枝一未開一欲開一
　　　盛開一將殘仍各賦詞一首畫可信筆詞難命
　　　意却之不從勉從其請予舊有桞梢青十首亦
　　　因梅所作今再用此聲調葢近時喜唱此曲也
　　　端伯奕世勲臣之家了無膏粱氣味而胸次洒
　　　落筆端敏捷觀其好尚如許不問可知其人也
　　　要須亦作四篇共誇此畫庶幾衰朽之人託以
　　　俱不冺耳乾道元年七夕前一日癸丑楊旡咎
　　　補之書於豫章武寧僧舍又士奇自記並題云
　　　康熙丁丑九月十四日月色如晝泊舟連􁯾剪
　　　燈書補之畫跋并詞十六日德州曉行寒風驟
　　　發小泊野㟁近午風定解維蓬忩再觀題二詩
　　　於後欣家園之日邇也苑西三度臘塞北兩過
　　　春不見寒梅蕋空憐薄宦人歸逢着花候徑喜
　　　闢茅新獨怪逃禪老稀枝最亂真溪橋千里株
　　　月下影模糊香氣冷偏發花光夜更腴翠添叢
　　　竹映幽趂小亭孤計日鄉園近歸心展畫圖(余/再)
　　　(召入都仍居苑西三經嵗/寒丙子丁丑兩春塞外)江村竹忩髙士奇諸
　　　跋中押縫有竹忩獨旦希之簡靜齋苑西江村
　　　齅香齋諸印髙詹事印二卷髙八寸四分廣四
　　　尺五寸前隔水
　御題詩云雪以梅増秀梅因雪越芬清華誰可類色
　　　臭總難分卉裏傲青女植中友此君澄懷參鼻
　　　觀如是視而聞乾隆御題下有懋勤殿鑒定章
　　　乾隆宸翰二璽引首
　御題孤山香雪四大字款云乾隆御筆下有乾隆御
　　　賞之寶一璽
　御筆題籖籖上有乾隆宸翰一璽
　　　宋馬和之畫召南八篇圖一卷(上等/盈一)
　　　素絹本著色畫分段畫羔羊殷其靁蔽芾小星
　　　江有芑野有死麕何彼穠矣騶虞八篇未署款
　　　卷前有蕉林書屋蕉林鑒定梁清標印河北棠
　　　村諸印卷末有教忠堂藏一印前隔水有蕉林
　　　梁氏書畫之印家在北澶二印後隔水有蕉林
　　　秘玩一印拖尾有蒼巗子蕉林居士觀其大畧
　　　諸印卷髙八寸二分廣一丈六尺八寸八分每
　　　段前空方
　御筆書召南本詩款云乾隆御筆第一段有務時敏
　　　乾隆宸翰幾暇臨池三璽第二段有浴德㑹心
　　　不逺二璽第三段有含英咀華攜筆流雲藻二
　　　璽第四段有意在筆先含經味道二璽第五段
　　　有清心抒妙理一璽第六段有宸翰雲霞思二
　　　璽第七段有涵虛朗鑑研露二璽第八段有乾
　　　隆御筆鏡清砥平二璽
　　　張英補書明人臨馬和之鄘風四篇圖一卷(上/等)
　　　(盈/二)
　　　素絹本著色畫分段畫栢舟牆茨桑中鶉奔四
　　　篇未署款每段小篆署篇名第一段前有神品
　　　士奇之印楊氏家藏用輝家藏項元汴印諸印
　　　又叔子半印後有墨林秘玩一印又子京半印
　　　第二段前有神品士奇之印楊氏家藏諸印又
　　　墨林子半印後有項元汴印子孫永保二印又
　　　神游半印第三段前有神品士奇之印楊氏家
　　　藏三印後有子京父印墨林山人二印又子京
　　　虚朗半印二第四段前有神奇蕉林鑒定士奇
　　　之印楊氏家藏諸印後有張羽鈞項元汴印桃
　　　花源裡人家諸印又半印不可識每段前空幅
　　　張英書本詩卷前後俱署鄘國四篇四字卷後
　　　又識云宋髙宗每書毛詩三百篇令馬和之補
　　　圖大司農真定梁公購得鄘國四篇圖乃和之
　　　真蹟而髙宗所書毛詩已逸去命英書四篇補
　　　入自媿書法萬不逮古人承師命不敢固讓汗
　　　下不可言矣時康熙十六年九月十四日卷前
　　　有蕉林書屋蕉林梁氏書畫之印家在北澶諸
　　　印卷後有蒼巗子棠村審定二印卷中幅押縫
　　　河北棠村印凡六拖尾有蒼巗子蕉林觀其大
　　　畧諸印卷髙八寸六分廣八尺五寸
　　　宋李唐長夏江寺圖一卷(上等/昃一)
　　　素絹本著色畫未署款卷前有宋髙宗題長夏
　　　江寺四字上鈐御書一璽下有蕉林居士一印
　　　卷後又識云李唐可比唐李思訓上鈐御書之
　　　寶一璽下有蕉林梁氏書畫之印一印後隔水
　　　有王鐸題疊崿濕翠四字款識云丙戌正月廿
　　　日王鐸臨摹後復題於千秋館又棠邨審定蕉
　　　林玉立氏圖書二印押縫有冶溪書屋一印拖
　　　尾有蒼巗子圖史自娛觀其大畧三印卷髙一
　　　尺三寸八分廣七尺八寸卷首
　御題詩云上方宜結夏溪壑幽且深瑟爾籟盈耳蕭
　　　然風滿林清江澄定體古月照禪心欲詠丹青
　　　妙雲烟杳莫尋乾隆己未夏五御題下有乾隆
　　　宸翰幾暇臨池三璽前有天府珍藏一璽
　御筆題籖籖上有神品乾隆宸翰二璽
　　　宋李唐畫晉文公復國圖一卷(上等/昃二)
　　　素絹本著色畫凡六段未署款姓氏見跋中每
　　　段宋髙宗書左傳本文卷前有宣和殿寶宣和
　　　雙螭三璽又明安國玩世家二印又半印不可
　　　識卷後有宣和殿寶御書雙螭宣和紹興諸璽
　　　又明安國玩蔡京珍玩新安吳廷用卿諸印又
　　　一印漫漶不可識又紹興半璽又半印不可識
　　　卷中幅押縫合同印凡五拖尾喬簣成跋云右
　　　圖晉文公復國故實間書左氏傳於左始於宋
　　　襄贈馬至朝於武宫而止前輩跋謂為吳元瑜
　　　畫黄魯直書余諦觀筆法圖乃李唐書乃思陵
　　　不可誣也且余家向藏晉公子復國圖一卷為
　　　晞古妙筆前有奔狄過衛適齊及曹四事其後
　　　布景則同而無書此則逸其前而書左傳於後
　　　葢思陵少年書學魯直後劉豫令能書者為間
　　　遂改學六朝人法自成一家無怪乎後人之誤
　　　評耳余乃削其跋正其名而著語於後世必有
　　　韙余言者北燕喬簣成識前有江村吳廷之印
　　　用卿諸印後有陳氏彦亷春草堂圖書印二印
　　　又石巗𨽻書跋云李唐字晞古河陽人在宣靖
　　　間已著名畫院南渡後流寓臨安賣畫自給無
　　　有識者途窮日困嘗作詩曰雪裡烟村雨裡灘
　　　看之容易作之難早知不入時人眼多買臙脂
　　　畫牡丹可槩見矣後有中使識之奏聞復入待
　　　詔一變前學遂為畫院之首此圖前後有宣和
　　　大小璽後人便目為北宋而不知為晞古早年
　　　之筆髙古乃爾尤足珍也至於髙宗書傳亦與
　　　晚年書法不同想初駐臨安時流離播遷兾圖
　　　復國如登天上見此圖有不驚心感歎者乎節
　　　書左傳有以夫仲山訂正而改題泃有據哉元
　　　統二年秋八月既望石巗題是日弁陽周公謹
　　　同觀又呉寛跋云宋髙宗萬幾之暇喜書經文
　　　嘗曰寫字當寫經書不惟學字又得經書不忘
　　　曽寫有十三經刻石禁中迨元初楊璉真珈發
　　　宋諸陵造塔取故經石為塔址遂散落如雲烟
　　　矣予所見真蹟惟毛詩頗多每十篇作一卷虚
　　　其左令馬和之補圖大抵乃德夀宫事此卷則
　　　李畫在前人物類伯時樹石宫宇肖黄荃較勝
　　　晩年之作而書在後者益證為思陵早年筆有
　　　虞永興風規足稱二絶成化六年四月望日吳
　　　寛題又記語有六止生周天球觀七字後有呉
　　　廷書畫之印一印卷髙九寸一分廣二丈五尺
　　　八寸二分
　　　宋李嵩錢塘觀潮圖一卷(上等/辰一)
　　　素絹本著色畫款署李嵩卷前有押字小號又
　　　神品項元汴印子京父印墨林秘玩諸印又山
　　　人半印卷後有神奇子京父印墨林山人明安
　　　國玩吳興諸印又王濟之賞鑒過真跡子京半
　　　印二前隔水有蕉林一印後隔水有叶一堂珍
　　　玩書畫圖章一印拖尾張仁近題云神鰌怒决
　　　滄溟水浪拂波騰亘天起巨靈擘山山為開玉
　　　龍捲雪從東來腥風撼地坤輿剖長江萬古雷
　　　霆吼雄威欲吞吳越軍强弩三千皆束手金隄
　　　既成事已非錢塘江上開皇畿雕闌玉檻照東
　　　海貪看秋潮忘黍離中原不復民易主百萬貔
　　　貅宿沙渚倚樓望潮潮不來六帝同歸一邱土
　　　人間廢興何代無誰能躭樂思艱虞良工不解
　　　寫無逸丹青却作觀潮圖張仁近題前有寄傲
　　　墨林嬾叟㑹心處項子京家珍藏明安國玩諸
　　　印又子京桃花源裏人家珍秘半印三後有子
　　　京珍秘一印又楊基題云君不見十五湖上月
　　　十八江上潮君王連日醉伐鼓更吹簫簫聲忽
　　　如天上落大内臨江起飛閣繡户珠楹十二簾
　　　嬪娥嵗嵗觀潮樂潮水信可定日夕來朝宗人
　　　心獨不如而不思兩宫兩宫未雪恥屢下班師
　　　㫖白馬素車神何不令天吳磔食大奸䯝奸髓
　　　不可食國恥不可滌嗟爾江上潮雖雄亦何益
　　　潮無益於人看潮徒損神横江鐵騎來三日飛
　　　埃塵厯數固有歸爾潮胡不仁致令鸞鳳雛戚
　　　戚悲殘春春光浩無主華落隨暮雨回首幾秋
　　　風旌旗又如許又如許君勿悲古來在德不在
　　　險一杯之潮安足奇嘉陵陽基前有鳳字赤松
　　　仙史項子京氏明安國玩務白齋圖書諸印後
　　　有墨林西疇子孫項子京半印凡四又梁清標
　　　印家在古棠邨二印押縫有墨林田疇耕耨長
　　　病仙游方之外諸印卷髙五寸四分廣二尺五
　　　寸六分
　　　宋馬逺松泉居士圖一卷(上等/宿一)
　　　素絹本墨畫款署馬逺卷前有緝熙殿寶一璽
　　　又曽經道目看林懷柏珍玩品呉寛諸印卷後
　　　有智眼道目智眼之印玉蘭堂圖書記諸印前
　　　後隔水俱有御李齋審定真蹟秘玩印一印拖
　　　尾王彞贊并序云松泉居士者呉之隠君子也
　　　姓潘氏名某字仲輝性嗜山水林壑常自號松
　　　泉居士行年今七十餘矣自其始生以至於壯
　　　海内外無警萬姓殷富士往往惟禄利是趨而
　　　居士所嗜自若也及其既艾以至於耆訛言扇
　　　旤天下且𤓰裂為數十家人類化鬼物而居士
　　　所嗜又自若也至是聖王既作四方豪傑次第
　　　剪平生靈脱刀鋸而袵席居士雖老而猶將歌
　　　謡太平於林壑之下其所嗜愈自若也人以是
　　　因其自號皆稱之曰松泉居士無異辭焉葢居
　　　士視天下之理亂欣戚不啻如寒暑晝夜之相
　　　代漠焉不以動於其中非有道者不爾也則夫
　　　其以松泉自號也固其宜哉乃為作松泉居士
　　　贊曰有喬者松不彫乎冰霜有清者泉不汨乎
　　　汙潢彼榮且萎我獨神王而氣昌彼盈且涸我
　　　獨韻逺而流長葢其人與泉俱潔與松俱蒼既
　　　困彌亨既老彌强然則若居士者何可當也洪
　　　武六年秋九月十七日在師子林寫前署松泉
　　　居士贊有序稽岳王彞製十二字後有吳寛玉
　　　蘭堂圖書記二印又鄭𤣥題云五粒松佳服食
　　　稀泠泠磵玉寫清暉道人氣味誰能似六月山
　　　中翠雪飛風外長松荅水聲華陽洞裏記曽聽
　　　當時密與仙人約相伴根邊洗茯苓仲輝嘗遊
　　　句曲樂其雪松水石之奇每飯未嘗忘因持松
　　　泉圖來求詩余故發共隠云谷口生題又張丑
　　　題識云馬逺畫松妙絶千古勝國潘仲輝氏獲
　　　其松泉圖引相賞之餘至取别號自況一時才
　　　人如鄭長卿輩撰述詩文題詠之真名蹟也近
　　　幸為余所購賦五七言律各四韻以紀其盛馬
　　　逺真良史揮毫契大風(大風歌以/況髙宗)松雲紛屢舞
　　　泉日暖交通攜阮人何在題詩我未工絶憐清
　　　逸品今古有誰同待詔平原(平原/為趙)轍已東戲拈
　　　小筆寫松風家聲挺拔凌昭道墨韻精微似陸
　　　通(陸文通北/宋名家)藝苑一時誇妙手詞場千古播宗
　　　工披圖往往先光彩珠玉交輝賈豈同烟波釣
　　　徒裔孫丑青父鑒定真蹟秘玩時萬厯辛亥嵗
　　　十月之望真賞齋曝日書前署松泉圖詩有序
　　　六字又題識云馬待詔筆墨自宋及今經幾易
　　　世而精妙骨格標光宛然真所為千古可傳之
　　　至寶也前人得之則以號從卷而更者其中之
　　　相得契合興趣超然非可以語言道之惟真同
　　　好者了然之及烟波釣徒之裔一得若能喻其
　　　所快以詩紀之今既歸余安敢不凑數字以遺
　　　後者況物之更易故不可以為一家之寶當於
　　　此卷精神合者便可長寶之亦次五七二律以
　　　記之展卷沉思久洗耳得松風髙流不可接幽
　　　韻豈能通敲句皆殘唾難言真化工一開我胸
　　　次想與古人同墨妙何須讓閣東令人千載仰
　　　遺風聲名異處真難及才調髙兮莫可通變遷
　　　不易長持世俯仰惟思豈盡工超逸已誇標格
　　　外凌烟諸老事何同後署待梅老叟眼識六字
　　　又題句云松韻泉香筆墨傳令人千古識髙賢
　　　天教分付待梅老恐落米家書畫船後識云觀
　　　梅山主人藏馬待詔松泉圖卷品松道者青卷
　　　髙八寸九分廣二尺七寸一分引首
　御題松泉清籟四大字上有乾隆宸翰一璽
　御筆題籖籖上有御賞乾隆宸翰二璽
　　　宋馬逺四皓圖一卷(上等/宿二)
　　　素箋本墨畫款署臣馬逺卷前有檇李汪度一
　　　字澹元式古堂書畫項元汴印項子京家珍藏
　　　墨林主人項元汴字子京赤水道人墨林秘玩
　　　汪度之印諸印又半印存秘笈之印四字又半
　　　印不可識卷後有神品汪氏家藏子孫永保子
　　　京父印項墨林鑑賞章澹元汪度君容氏鑑藏
　　　圖書記子孫保之仙客卞令之鑒定野處墨林
　　　堂項墨林父秘笈之印墨林山人子京項氏元
　　　汴精玩書畫之印帝陶唐之苖裔諸印又一印
　　　漫漶不可識又子孫桃花源河北子京墨林諸
　　　半印拖尾楊維禎題云商山巍巍上有紫芝採
　　　芝可療饑何獨西山薇西伯養老去古逺而獨
　　　夫殺士吾將疇依卯金之子海内威羅絡齮齕
　　　將奚為平生不識下邳兒肯隨漢邸同兒戲甪
　　　里綺里無人知抱遺老人㑹稽楊維禎在雲間
　　　艸元閣書前有棠邨半印汪澹元書畫印退密
　　　項子京家珍藏項墨林父秘笈之印檇李項氏
　　　世家寶玩諸印後有項墨林鑑賞章梅壑墨林
　　　山人子京項氏元汴精玩書畫之印帝陶唐之
　　　苖裔靜夀山式古堂書畫汪氏家藏墨林主人
　　　諸印又陸居仁題云清風漢羽翼横截四海垠
　　　茹芝不食禄千載髙其人展圖見龎睂一笑忘
　　　主賓邈矣藍田山凄兮松水濱逶迤商山谷雲
　　　深不知垠中有採芝叟名髙種桃人一出正漢
　　　綱天子不得賓却笑洗耳翁空老箕之濱漢宫
　　　人作彘雉雊驪山垠誰能滅此禍云是藍田人
　　　義應璧帛招計出帷幄賓展卷三太息清風起
　　　江濱秦徭猛於虎避地猶有垠今徭徧山澤靡
　　　有遺孑人世無魯仲連東海誰吾賓去去尋狎
　　　鷗同住滄浪濱雲間陸居仁前署奉次仲𢎞翰
　　　林韻共四首十字後有墨林項元汴子京氏私
　　　印二印又姜漸題云白石蒼松嵗月閒紅塵飛
　　　不到青山誤因一著爭先子老使虚名滿世間
　　　於越姜漸後有元汴項子京印二印又謝儁題
　　　云天下蒼生苦秦虐髙人多與許巢期當時不
　　　墮留侯計豈負山中詠紫芝敬亭謝儁又題云
　　　白髪青山四老翁衣冠不減古人風自從石上
　　　圍棋坐幾見桃花映水紅後署漢江居士下有
　　　墨林之印子京所藏二印又錢鼒題云不挾徂
　　　擊博浪鎚不泛采藥蓬萊舸儒坑無名免大索
　　　商顔逺遯我自我采薇亦可采紫芝芒碭小兒
　　　不敢羇秦亡漢興不三代約法三章民庶幾岩
　　　栖四皓喜亦譏言不出口笑且嬉九重一日禍
　　　戚姬黄石弟子有捷機假爾羽翼隨扶危後來
　　　安劉亦已遲先聲後實真絶奇黄鵠之歌一時
　　　足以慰晨牝老人不來天下之本幾凋隳商顔
　　　之想千載令人悲前楊有清詩後楊有樂府歌
　　　詞嗟余末學安敢捉筆為吳興錢鼒再拜後有
　　　墨林元汴二印又趙驥跋云吕政之坑既避劉
　　　季之嫚不歸夫何應子房之䇿安盈之嗣於前
　　　而不知止雉鳴於後豈其心在商山之碁而無
　　　意於興亡之事也耶桐梓趙驥後有元汴古檇
　　　李狂儒墨林山房史籍印二印又僧覺㟁題云
　　　蒼姬九鼎移世呼始龍祖帝業鎖闗河竹帛燼
　　　烟土伊洛崇山青芝肥香可茹四皓夷齊流探
　　　雲搆深處洪運奮炎劉混一定寰宇秋風雲飛
　　　揚皇儲貽聖慮韙哉圯橋賢又寧在指顧卓犖
　　　採芝翁春宫倚依怙變遷嵗月久鉛槧金石固
　　　景行日愈重商山名益著畫軸味珍玩咏歌吐
　　　誠緒機錦艶文華珠玉聨章句嗟吁林泉姿僶
　　　俛光隂度紛紛經幾秦披圖漫延竚浮玉山釋
　　　寶洲叟覺㟁題時年八十有五嵗下有墨林山
　　　人項元汴子京氏私印二印又題句云一入商
　　　山學採薇避秦猶著野人衣花間忽見漁郎問
　　　城郭如今是耶非後署武當山人青陽子下有
　　　項元汴子京氏私印一印又髙原題云長歌富
　　　貴不如貧屏跡茹芝避虐秦借問商山千載後
　　　清風若箇繼斯人渤海髙原下有墨林山人項
　　　元汴字子京二印又吳哲題云小為儲皇定是
　　　非百年成敗未全知惸惸雙陸宫中子妙悟先
　　　生一刼棋吳哲後有墨林山人墨林二印又彭
　　　好古題云避秦趨漢到龍樓羽翼功成戚氏憂
　　　迴首商山天地濶紫芝歌罷月如鈎長沙彭好
　　　古又朱經𨽻書題云谿翁袖圖舟雨泊過我徵
　　　詩咏商雒時危每憶藍田山白首長吟向寥廓
　　　卷中四老是耶非風塵與歸如可作史稱爾皓
　　　逸姓名采芝曽歌山漠漠巴園橘叟何誕幻自
　　　云不減商山樂象戲寧為黑白棋畫手無稽傳
　　　迺錯老夫逢人苦好奕見畫應疑身有托商隠
　　　巴仙竟兩忘姑遂平生一邱壑賦詩獨也愧凡
　　　近前楊後楊學能博卷圖揖君晴放舟九峯無
　　　雲有鳴鶴青溪翁載雨相過出此卷要予同賦
　　　予不能詩雖竭駑力豈能追逸足之塵哉愧亦
　　　甚矣前楊後楊指浦城㑹稽二先生云隴右邾
　　　經識後有墨林項元汴字子京二印又俞忠題
　　　云我聞商山翁落落歌紫芝唐虞固云逺漢祚
　　　終莫移遯世跡已邁扶顛功在兹山中白日永
　　　且對松間棋鳳翥俞忠又周之翰題云商嶺峩
　　　峩去未休安知天下已歸劉欲將四老山林樂
　　　往負諸公社稷憂碁局日長渾似嵗芝田雲暖
　　　不知秋丹青難貌千年意悶計空談萬户留細
　　　林山人周之翰後有卞令之鑒定墨林山人子
　　　京項氏元汴精玩書畫之印二印又題句云兩
　　　兩采芝霜髪叟何曾有夢到天闗生來若受君
　　　王禄老去安能道德尊自信神仙藏嵗月誰期
　　　羽翼定乾坤回頭一笑商山碧掉臂歸來卧白
　　　雲後署知足山翁清濋後有元汴墨林之印項
　　　子京家珍藏諸印又陳文東書四皓贊云四先
　　　生天民也天生先生於秦而不使先生用於秦
　　　天老先生於漢而不使先生死於漢焚書坑儒
　　　非秦之暴也天所以速先生之去也卑詞厚禮
　　　非漢之恭也天所以挽先生之出也吾故曰四
　　　先生天民也前署四皓贊三字後識云右胡牧
　　　仲先生之所作先師楊鐵厓嘗三誦之愛其文
　　　字簡而意趣髙耳虚白聞而善之俾予書諸卷
　　　中云陳文東識下有墨林帝陶唐之苖裔二印
　　　又朱冕題云海宇紛爭獨玩碁可能無意佐明
　　　時春宫位且歸如意晨牝鳴將自戚姬畫裏四
　　　翁忘得失局中一子繫安危鶴書遂起商顔隠
　　　始信留侯帝者師書樵朱冕後有元汴墨林二
　　　印又錢維善題云已剖巴陵橘獨歌商嶺芝避
　　　秦非避漢一出繫安危曲江錢維善下有項元
　　　汴墨林主人式古堂書畫諸印又陳迪題云偉
　　　矣商山翁聞歌未聞奕齊諧録奇誕繪事從粉
　　　飾矧惟達者言肆志聊自適弗偶唐虞歸韜聲
　　　遂沉匿三老獻嘉謀匪乏興王策優孟為叔敖
　　　無迺平城劇代逺既茫昧挍讐病探賾開圖詫
　　　羣議攄翰宣所臆出處安危間詎獨誇隠德交
　　　涇陳迪後有墨林主人帝陶唐之苖裔二印又
　　　王逢題云五文雲采九莖芝萬古乾坤一局棋
　　　漢皇自墮張良計肯下山來進諫詞席帽山人
　　　王逢後有墨林之印帝陶唐之苖裔二印又項
　　　元汴印平生真賞秋谷諸印又倪瓚題云白髮
　　　商山老清風扇八垠能安漢基業賴此秦遺民
　　　好爵非愛慕長松相主賓亦有種桃者武陵溪
　　　水濱前署追和楊别駕韻倪瓚八字後署辛亥
　　　三月四字下有墨林山人子京項氏元汴精玩
　　　書畫之印一印又張守中題云避秦耶避漢耶
　　　先生一不出出則成羽翼天下之志既形此圖
　　　所以留遺跡張守中下有元汴一印又程煜題
　　　云千年憐四皓不悟世如碁既脱秦坑慘那扶
　　　漢鼎危㝠鴻心已屈牝雉禍難追何似商巗下
　　　長歌茹紫芝河南程煜後有墨林主人帝陶唐
　　　之苖裔二印又鄭蟠題云嬴家之鹿趙為馬墳
　　　籍飛烟徧天下商顔奕棋人舉世識者寡咸陽
　　　一炬三月紅疆宇盡歸隆準公國本方杌􁂟羽
　　　翼假四翁功髙漢室不如山中山中紫芝光曄
　　　曄忘却邯鄲有孤孽清風邈然不可攀疇虞老
　　　牝生憂患天台鄭蟠後有項元汴印京氏私印
　　　君子安足二印又張濬題云安劉無上䇿來倩
　　　避秦人駭俗衣冠古扶顛羽翼新寵加龍目送
　　　怨入翠睂顰莫擬巴園橘飛騰别有神張濬後
　　　有項元汴墨林二印後陳文東又題云四翁羽
　　　翼漫從遊不識安劉是滅劉解使初心迴迺主
　　　寧知善計左留侯紫芝分合商山隠黄鵠歌憐
　　　漢室憂千載展圖増慷慨西風一曲感庭秋谷
　　　陽陳文東後有項元汴子京氏私印古檇李狂
　　　儒墨林山房史籍印二印又管訥題云每憶商
　　　巗老時危逺致身忽聞為漢客那復是秦人羽
　　　翼煩調䕶山林孰隠淪畫圖千載後滄海幾揚
　　　塵管訥下有仙客卞令之鑒定二印又金千里
　　　題云六國為墟帝出秦驪山機發豎儒塵祖龍
　　　自信多奇術不道商顔别有人金千里下有墨
　　　林子京所藏二印又朱芾𨽻書題識云落落四
　　　皓翁山林養真靜羞為漢家臣苦避秦苛政商
　　　頭髙峩峩坐待天下定欻起佐儲皇上前啟名
　　　姓堪憐羽翼成難將口舌爭無語及扶蘇空歌
　　　紫芝詠余閱陳留志園公姓庾字宣明居園中
　　　因以為號夏黄公姓崔名廣隠居夏里號曰黄
　　　公甪里先生姓周名術或曰灞上先生而亡其
　　　綺里季漫題五言一首并書商皓姓名於卷尾
　　　博雅之士為我補綺里名則幸也庚戌夏四月
　　　既望雲間朱芾書後有墨林項元汴子京氏私
　　　印二印又髙萬杰題云燦爛烟霞草木森采芝
　　　樂道自安心人間事業休相迫一局棋中造化
　　　深洛陽髙萬杰書後有項元汴子京氏私印一
　　　印又袁凱題云嬴氏肆其暴黔首無寧居五嶺
　　　巳適戌驪山方送徒如何商巖中遺此四老夫
　　　紫芝當餱糧青松為屋廬悠悠木石間其樂固
　　　有餘姜叟在渭濱伯夷居海隅荷蓧有丈人耦
　　　耕見長沮夫子復此舉異世自同符我願從之
　　　遊道逺不可踰撫卷長太息懷賢正躊躇海叟
　　　袁凱下有元汴子京所藏二印又范公亮題云
　　　長安宫中易樹子谷口扶蘇新賜死良平不言
　　　殷鑒逺園綺乃作商山起漢之十年甲辰嵗太
　　　子卑詞將厚幣明年乙巳上伐布後年丙午方
　　　入侍龎睂此日驚龍顔紅粉明朝作人彘至今
　　　厭聽黄鵠歌望思臺前燐光紫芒碭聖人亦衰
　　　矣妻子之間乃如是昌乎通耶直如矢鑿鑿忠
　　　言在青史優旃之説誠荒唐孰謂考亭欺洓水
　　　紛紛俗儒不明理安得鉅擘提其耳長春道人
　　　琴罷彈琳宫夷猶狎清歡放歌不知白日暮再
　　　展此圖燈下看恍然坐我素縑上洪濤走海生波
　　　瀾不知何處有此山一重一崦開巗巒桃花萬
　　　株迷逺洞竹皮三寸裁為冠鹿門無人共往還
　　　政好結屋於其間青精之飯充渴饑赤脈之石
　　　為棊盤甪里綺里東西居黄公時來坐席端手
　　　分黑白見嬴項一子忽入函陽闗眼中世事亦
　　　如是底用戚促悲人寰松子自落忩風寒牀頭
　　　酒熟巴橘酸陶然一醉天地寛老死不復登長
　　　安虚白師出是圖索題品敢獻笑大方之家惶
　　　媿惶媿范公亮塞白後有項元汴子京所藏二
　　　印又曹宗儒題云瞻彼商雒兮言采其芝吾生
　　　徜徉兮老死是期嬴顛劉奮兮若罔聞知辭卑
　　　禮厚兮來奚為扶植國本兮其在於兹皇綱攸
　　　正兮纂爾丕基正誼明道兮靡顧安危爰出若
　　　處兮用各以時噫匪若人兮吾誰與歸鶴林曹
　　　宗儒後有墨林山人子京所藏二印又余季約
　　　題云飛飛商山雲去住無留跡中有龎睂翁出
　　　處人莫識昨日不臣秦今日臣漢室大本既已
　　　定況乃成羽翼商山之芝能療饑兼療髙皇腹
　　　心疾東吳余季約後有墨林項元汴字子京式
　　　古堂書畫諸印又胡儼跋云余讀留侯世家至
　　　有所謂四人者嘗髙其義不為屈辱用及髙帝
　　　欲易太子吕后用留侯計卑辭厚禮招致此四
　　　人為太子助此四人者亦幡然無難色司馬公
　　　謂審有此是子房為子結黨以拒父也致堂胡
　　　氏景程先生納約自牖之意以反其説固各有
　　　見焉愚以為當留侯被刼畫計之日惟知用圯
　　　上老人設變制權之術以解一時之結豈暇顧
　　　父子之倫哉然此四人既不為父用肯復從其
　　　子有可疑者一也向以帝之慢侮而逃匿不就
　　　今從太子見寧必其不輕而且罵哉有可疑者
　　　二也且此四人髙蹈逺引宜其視富貴若浮雲
　　　邈然無所動其中一旦以金璧書帛而來有可
　　　疑者三也夫惟其有可疑者三余是以知此四
　　　人者必不茍出焉雖然四人從太子游者必有
　　　謂其果為商顔之老者則偽耳洪武二十五年
　　　嵗次壬申二月八日豫章胡儼識前署四皓圖
　　　跋四字下有元汴印一印後有元汴子京所藏
　　　二印又顧禄𨽻書題云祖龍暴政何深酷仁義
　　　不修興土木衆徒謫役送咸陽四老全生入巗
　　　谷商於仙境即蓬萊芝草靈苖勝粱肉巢許超
　　　然素有期唐虞邈矣終難復天荒地老纔須叟
　　　世換時移互飜覆老嫗空號大澤蛇羣雄競逐
　　　中原鹿人心已歸隆準公天命豈在重瞳目垓
　　　下長驅大敵亡闗中髙拱諸侯伏夫何溺愛生
　　　宴安竟爾忘危肆淫慾主鬯將移棄本根宫闈
　　　有變傷親睦諌垣無士敢奏論開國諸臣俱縮
　　　恧憂深吕后知奈何謀叶留侯最神速詞幣謙
　　　卑出紫宫衣冠趨侍來黄屋從容一語感帝衷
　　　傳播多方厚民俗調䕶卒成萬世功清髙肯受
　　　千鍾禄乞身願得歸故山肆志依然返初服富
　　　貴由來等空花勲勞任使留汗竹我思髙蹈即
　　　與歸誰解相追繼遺躅浩蕩詞源揮健毫蒼茫
　　　畫卷開長幅載謌隠徳揮五絃目送遥天𣺌
　　　黄鵠吳郡顧禄謹中賦并書下有楚金聲式古
　　　堂書畫項元汴印墨林山人墨林墨林之印項
　　　元汴字子京帝陶唐之苖裔諸印又澹元汪度
　　　君容氏鑑半印前有子京珍秘一印諸跋中押
　　　縫有汪度一字澹元汪澹元書畫印子京父印
　　　子孫保之項元汴字子京桃花源裏人家帝陶
　　　唐之苗裔墨林之印平生真賞項元汴子京隠
　　　居放言合章墨林項季子章子京所藏世外法
　　　寶項元汴印汪度私印諸印又式古堂印凡九
　　　又墨林秘玩虚朗齋墨林澹元墨林主人各二
　　　印又半印二不可識卷髙一尺五分廣六尺六
　　　寸二分
　　　按錢鼒邾經二跋俱有前楊後楊語今卷中存
　　　楊維禎一跋浦里之楊顧缺焉意為後人割裂
　　　失去耳
　　　元趙孟頫水村圖一卷(上等/列一)
　　　宋箋本墨畫款識云大德六年十一月望日為
　　　錢德鈞作子昂下有趙子昻氏一印卷前署水
　　　村圖三字又神品積雪齋成子容若楞伽真賞
　　　膠西張應甲先三代圖書諸印又傳家隠居鑒
　　　定半印三又半印不可識卷後有楞伽容若書
　　　畫張應甲放情邱壑成子容若楞伽真賞成德
　　　諸印又一印不可識又子孫平生妙字顧君實
　　　諸半印前隔水有成德容若楞伽山人二印押
　　　縫有敬美顧君實鑒定楞伽三印後隔水有楞
　　　伽山人容若書畫二印押縫有敬美榆溪程因
　　　可氏珍藏圖書尊聞齋圖書記諸印又楞伽印
　　　二拖尾孟頫自跋云後一月德鈞持此圖見示
　　　則已裝成軸矣一時信手塗抹乃過辱珍重如
　　　此極令人慚愧子昻題下有趙子昻氏松雪齋
　　　二印前有楞伽成德楞伽真賞諸印又脩字閣
　　　珍藏半印後有鄧楀題云向來寓言思卜居住
　　　處祗今成畫圖胷中本自𦕈江海主人相挽留
　　　分湖鄧楀題又題云漚鳥難渝舊約湖山不改
　　　清秋人自與波上下我其卒嵗優游題前詩竟
　　　復得六言一首并書其後覺非叟又題句云村
　　　南村北樹濛濛秋水清涵野色空道外俗塵飛
　　　不到似移家住畫圖中未署名又顧天詳題云
　　　疎栁平蕪落鴈飛斷橋斜日釣船歸江天萬項
　　　秋如畫一笑人間醉墨非顧天祥敬書又陸祖
　　　允題云當年圖畫知何處如今身向滄洲住吾
　　　亦愛吾廬芸忩幾卷書青山天際小目送飛鴻
　　　杳試問釣漁船蘆花淺水邊菩薩蠻學子陸祖
　　　允敬題乂趙資深題云屋後青山門外溪疎疎
　　　蘆葦䕶漁磯地縁清絶人堪愛長是三春鴈不
　　　歸男資深原父又束從大題云錢子守道殊自
　　　適某水某邱藏袖中有時對客且舒卷坐我絶
　　　境烟波空參差老鴈忽飛起微風欲拂蘆葦叢
　　　彎碕寂寥懸網罟夕陽隠約歸漁翁逺山近山
　　　雲漠漠前村後村水重重適從何來蕩兩槳懸
　　　知浦漵遥相通深村蔽虧八九家竹籬蓬户無
　　　不同青天白日機事息樂此耕釣得古風誰言
　　　見畫猶幻影我欲振衣即往從因思輞川著摩
　　　詰復想嵩山棲盧鴻祗今好事空見畫山川緬
　　　邈悽遺蹤從大題又趙孟籲題云曖曖水邊村
　　　蕭條絶塵滓錢君智者徒而後能樂此平生邱
　　　壑情所尚政在是問誰為此圖吾兄固能爾趙
　　　孟籲題又黄肖翁題云幽人心地本翛然此境
　　　相諳七十年茒屋數椽依約外雲山一抹有無
　　　邊眼前生意今林屋筆底秋風古輞川勝景有
　　　餘描不盡歸鴻幾㸃落寒烟聚山黄肖翁又束
　　　南仲題云空林有影連山逺流水無聲帶雁寒
　　　自是漁樵真樂處不知圖畫與誰看束南仲題
　　　又羅志仁題云長愛秦郎絶妙詞荒寒暗合輞
　　　川詩斜陽萬㸃寒鴉處流水孤村又一奇丙午
　　　清明羅志仁題又錢重鼎記云予由淮水來吳
　　　㑹客於季道陸翰林之宇下近十年知其别墅
　　　在松江之南分湖之東欲往遊未能每思寛閒
　　　寂寞之濱得與鱸鄉蟹舍隣接庶城市委巷逼
　　　仄之懷有所托以紓焉季道悉予志為卜築於
　　　其别墅之傍至則聚書其中以自怡悅屋前流
　　　水清澈鑑毛髪居人類汲以飲時有漚鳥舞而
　　　下若相忘於江湖可取以玩也異時子昻趙集
　　　賢為作水村圖林樾芘乎茒屋畧彴横乎荒灣
　　　秋風鴻雁夕陽網罟短櫂延縁葦間不聞挐音
　　　迹其意匠圖畫於大德壬寅迄延祐甲寅十又
　　　四年景物處所宛然不異於今所居事固有不
　　　相期而相符若是然者季道汎舟往來吾廬手
　　　叢書一編筆牀茶竈之風流故在明月之夜共
　　　載以遊撫清絶之區得詠歌之趣或能追皮陸
　　　清事可乎噫予老矣方將捐書學釣容與於烟
　　　波之上而為之歌曰舟摇摇兮風嫋嫋兮波鱗
　　　鱗兮鷗翩翩兮扣舷漁歌兮孰知其他兮歌已
　　　遂書為水村隠居記延祐乙邜季夏望日通川
　　　錢重鼎記前署水村隠居記五字又哲理野臺
　　　題云四野漫漫水接天孤村林木似凝烟莫言
　　　此地無車馬自是髙人逺市㕓學生哲理野臺
　　　謹題又郭麟孫題云草草三間屋愛竹旋添栽
　　　碧紗忩户眼前都是翠雲堆一月山翁不出連
　　　雪水村清冷木落逺山開惟有平安信留得伴
　　　寒梅喚家童開門看有誰來客來一笑清話煮
　　　茗更傳杯有客只愁無酒有酒又愁無客酒熟
　　　且徘徊明日人間事天自有安排下有楞伽一
　　　印又題云分湖新卜築適與此詞同如今不是
　　　畫真在水村中延祐丙辰十一月十又一日郭
　　　麟孫題又陸祖宣書蒹葭詩三章後跋云是詩
　　　三章賦蒹葭于露已霜想伊人于水一方欲往
　　　從之道阻長嘗三復之紫陽夫子以為不知其
　　　何所指偶閲水村圖其景物蕭瑟烟波浩蕩有
　　　人乗扁舟往來其間此圖此意殆與此詩若相
　　　符者故書於其後云延祐己未九月望日學子
　　　陸祖宣謹書又錢重鼎賦云孤邨何所厥土若
　　　浮宛然虛舟𣺌乎中流秋雲兮漠漠流水兮悠
　　　悠老雁兮肅肅折葦兮颼颼爾其罛罩懸乎夕
　　　陽茅屋枕乎彎碕畧彴通乎往來林薄鬰乎蔽
　　　虧睇絶境兮寥閴限凡塵兮喧卑我之懷矣一
　　　葦杭之忘鈎意釣與物委蛇鄙詹父兮施芒鍼
　　　哂任公兮垂巨緇固匪釣温兮疑蝦蛭葢將劈
　　　水兮看蛟螭滄浪兮舒嘯漣漪兮賦詩蒼茫兮
　　　獨立逸豫兮無期亦有岡巒峙兮嵯峩薜荔深
　　　兮婆娑縹緲兮雲霞映帶兮烟波元真兮漁蓑
　　　幼輿兮山阿思夫人兮奈何悲予生兮蹉跎孰
　　　若求吾性兮自得勝外境兮實多信動靜兮有
　　　徵希仁智兮靡他庶幾適此性之天乎惘然忘
　　　其為畫圖也大德七年六月一日錢重鼎書前
　　　署水村圖畫四大字林宏題云青山横陳水縈
　　　浦饑鴻髙超漁設罟中有幽人坐環堵晚風吹
　　　斷蘆花舞林宏又干文傳題云桑梓未能忘楚
　　　甸琴書久已寄吳門悠悠江海風烟隔知是夕
　　　陽何處村干文傳敬題又葉齊賢題云坐忩不
　　　遨呻蠧竹兀兀那知髀生肉眼明見此水邊村
　　　浣我胸中塵百斛荒山寂歴蒼烟斜驚風颯颯
　　　鳴蒹葭平沙暮寒羣雁起垂桞掩映幽人家風
　　　流王孫摩詰手妙處端如神所授等閒㸃綴皆
　　　精妍怪底秋光生户牖我家本住松江濱怳然
　　　一見融心神他年卜築遂君志留取青山容散
　　　人松陵葉齊賢又姚式跋云息齊居士舊嘗為
　　　德鈞作水村圖余題云問君何許水邊村亦有
　　　扁舟乗興人無限好山茅屋外他年倘許我為
　　　隣既還吳興復來見子昻此圖意象融㑹使人
　　　應接不暇又何暇詩非德鈞詎能領㑹耶姚式
　　　書於姑蘇寓館又陸柱題云牛馬百川獨渚烏
　　　鳶羣木西村天地四方黄鵠先生秋雨柴門忽
　　　有滄浪鳴笛蜚鴻黄葉雲深相望美人秋水巻
　　　簾𨼆几何心吳郡陸柱又龔璛題云吳中水為
　　　鄉人與鳬鷖(缺/字)五年黄梅少時雨農家田疇占
　　　洲渚鄉風用助不用犁築塍踏車兒女妻農家
　　　辛苦亦復樂髙低兩(缺三/字)角自愛茒檐暖莫笑
　　　社酒(缺六/字)賽神卜東作飯牛何必歌(缺二/字)尚可
　　　著十年種樹樹滿村明年養𧖟𧖟百箔延祐丙
　　　辰偶賦此十月七日訪湖天學士遂到水村先
　　　生寓居烟水蒼茫間適與此詩相似俾書龔璛
　　　書前署水村歌三字又王鈞題云寒烟漠漠鎖
　　　荒村日暮帆歸浦漵昏颯颯秋風鳴老樹涓涓
　　　流水繞柴門平沙鴈起聲如寂斷㟁􁊥懸影若
　　　翻要問先生真得趣玩圖黙㑹復何言真定門
　　　生王鈞謹題又湯彌昌題云翰林妙寫溪村趣
　　　荷屋知何處溪翁想像住溪灣一笑如今家在
　　　畫圖間西風門掩蘆花漵聊與漁家伍人間不
　　　信有張翰剪取吳淞空向卷中看延祐丁已中
　　　秋日德鈞攜此巻俾賦小詞為題虞美人一闋
　　　湯彌昌又錢重鼎記云季道為甫里賢子孫余
　　　久客其門束書相隨於分湖余居其第宅東偏
　　　池上架屋亢爽扁依緑俾二三子於焉澄懷滌
　　　慮誦詩讀書暇日倚闌俯瞰魚行鏡中無遁形
　　　天寒水落石嶄然離列其涯可坐而釣其流清
　　　澈滉漾非斷港絶潢居然有濠濮之想余嘗獨
　　　立蒼茫欲窮水脈之所自來第見短篷拂蘆葦
　　　叢往來烟波之上若鳬鷖然悠悠乎不知其所
　　　之中秋雨歇夕陽依依季道謂余曰此距分湖
　　　數里子能共載以遊否遂呼輕舟汛中流雲破
　　　月出水月上下輝燭照徹肝膽徘徊者久之東
　　　望檇李𣺌然有無間分湖水之半舒舒焉西南
　　　而趨第宅之旁不為湖所吞而資其所潤故其
　　　積停者得以為沼為沚演迤于闌檻之下而不
　　　去岐而東西以逝者其為澤抑為川乎然觀水
　　　有術必觀其瀾者非耶二三子睇流動而得其
　　　固有之智詠淪漪而識其自然之文因盈科而
　　　進悟成章而達未必不為藏修游息之一助某
　　　水某邱童子釣遊云乎哉余老學落不工於文
　　　姑紀其勝為季道言之曰子之言不虚其書為
　　　記延祐二年正月望日通川錢重鼎記前署依
　　　緑記三字又束從周題云楊桞絲絲兩㟁風前
　　　村溪路逺小橋通人家依約水西東舟一葉移
　　　過葦花叢清景迥涵空好山青未了暮雲重是
　　　誰驚起幾征鴻天然趣都在畫圖中小重山合
　　　肥束從周又曹浚題云平生鷗鷺盟結此茅一把
　　　江湖散人傳著我無不可芳浦曹浚又孫桂題
　　　云青山横陳流水如玉蕭瑟寒蘆扶疎雲木匪
　　　耕伊漁熙然自足睠兹幽尚繄誰之屋有隠君
　　　子好古躭書扁舟何人載酒來與豈無知者爰
　　　作是圖輞川之勝千載與俱吳興孫桂又錢良
　　　佑題云每憐北苑風流逺筆底精神此日同春
　　　水孤村無限意題詩輸與杜陵翁呉郡錢良佑
　　　又俞日華題云雁行低拂水光寒茅屋遥連野
　　　趣寛自是一經摩詰手披圖真作輞川看東淮
　　　俞日華乂題句云幾叠山連松竹一行鴈起汀
　　　沙看他水村茅屋試問處士誰家後署從虎題
　　　又黄介翁題云古木蕭疎蔽草廬好山重叠水
　　　縈紆先生似得漁樵趣無限秋光入畫圖建安
　　　黄介翁又湯彌昌題詞云染秋雲圖澤國野趣
　　　入遊戲能事何須五日畫一水重重楊桞陂塘
　　　茒茨(缺一/字)落鱸鄉外西風漁計晩烟霽有客乗
　　　興扁舟延縁度疎葦欲訪幽居宛在碧溪尾浩
　　　然目送蜚鴻醉歌欵乃溪光裏亂山横翠湯彌
　　　昌敬題前署祝英臺近四字又龔璛題云澤國
　　　漁無定秋霜桞不凋幽人意晼晚此日盡蕭條
　　　髙沙龔璛又姚式題云有宅一區兮水之鄉前
　　　可漁兮後可耕絶輿馬之憧憧兮魚鰕集而鳬
　　　雁翔伊昔寄之圖寫兮猶髣像而賦髙唐暨嵗
　　　晏遂初服兮遇夫人之慨慷維安宅之攸居兮
　　　何羨乎堂堂爰不耕而穫兮維道之昌我還吾
　　　山以騁望兮懷若人兮不可忘睂夀兮未艾維
　　　水兮泱泱讀水村隠居記輒歌以系其後吳興
　　　姚式又趙由儁書賦并序云吳興趙由儁識德
　　　鈞先生於吳中久而同客於甫里陸氏之門後
　　　十四年先生始遂隠居之志適與家叔子昻所
　　　畫水村圖相符既自為之賦又復記之僕三讀
　　　其文慨甚且有卜鄰之興遂擬賦之以寫先生
　　　之懷併致景仰之意云惟具區之大澤兮流波
　　　派於分湖滉漾演迤以東注兮𣺌天水之涵虚
　　　平疇鱗次以壤接兮但見雲烟竹樹之村墟鷄
　　　鳴犬吠之相聞兮夕陽照景於桑榆憑舟楫以
　　　出入兮匪車馬之通衢鷗鷺狎而忘機兮鷹鸇
　　　免乎叢敺鳳髙岡而難附兮翳樂郊之可圖慨
　　　先生之夙志兮適繪事之相符既卜築於水涯
　　　兮軼埃壒之㕓居諒逸情於軒冕兮羌無毁而
　　　無譽矧觀逺以為主兮契金石而弗渝從子弟
　　　以摳趨兮視詩書之範模遵皮陸之髙軌兮時
　　　吟詠以相娯嵗既晏而躊躇兮動西風之蓴鱸
　　　念狼山之歴歴兮遡淮水之舒舒悵兩鄉之明
　　　月兮託親舊於音書廓達人之大觀兮八荒在
　　　乎庭除歎人生之如寄兮齊天地於逆旅茍余
　　　情之瀟洒兮又何必懷乎故土幸締交以忘年
　　　兮得相過於鷄黍聞咳唾之緒餘兮啓茅塞之
　　　心宇葢將濯塵纓於清泚從先生而結廬又錢
　　　以道題識云延祐四年十月二十又六日姪以
　　　道將會試于京師來告逺别因見圖後水村隠
　　　居記謹賦小詩簾卷蒼茫野色屋連演迤清流
　　　嵗晼晚兮自適蹇誰留兮中洲又陸行直題云
　　　馬足黄塵三尺深清風吹斷自難侵乾坤老矣
　　　驚浮世泉石蕭然動隠心鷗鳥起沙春漠漠漁
　　　舟繫柳晝隂隂他年欲訪幽棲處莫似仙源無
　　　路尋甫里陸行直又郭麟孫題云澤國淨秋色
　　　逺山横夕烟水田羣鴈起蘆渚一罾懸林樹幾
　　　間屋君家若個邊扁舟何日去相伴白鷗眠郭
　　　麟孫又陸祖凱題云一片寛閒景波涵萬頃天
　　　雁飛秋影外樹倚夕陽邊山色來忩牖溪聲自
　　　管絃何當明月夜著我釣魚船陸祖凱又束巽
　　　之題云流水孤村深處茂林修竹誰家知是幽
　　　人小隠於焉讀書五車束巽之又趙駿聲題云
　　　流水縈紆别浦孤村掩映前山開卷不知何處
　　　髙人隠逸其間趙駿聲又趙由祚題云遊塵飛
　　　不到柴闗名利無心夢亦閒時有扁舟乗興客
　　　髙談終日對青山不入山林不入城孤舟容我
　　　寄浮生年來與世殊相逺漸喜無人識姓名前
　　　署奉題水村圖青巗趙由祚十字又林寛題云
　　　矮忩曲几荼破睡雲水烟村䕶元氣政須側耳
　　　圖畫外㝠鴻聲中今古意林寛又趙由儁題云
　　　清溪抱村流茅屋䕃疎栁天秋雁行起山翠當
　　　户牖罷釣者誰子延縁來渡口野情固超逸圖
　　　畫傳不朽何當從之遊扁舟落吾手趙由儁又
　　　束復之題云烟中山色濃還淡柳外溪流直又
　　　斜借問孤村錢處士不知隣壁是誰家束復之
　　　又陸承孫題云誰識漁樵興趣閒由來家計在
　　　江干羨君圖畫能殊勝愧我田園卒未安浩蕩
　　　閒雲低樹影蕭條矮屋蔽天寒秋深夜色尤堪
　　　愛寫取嬋娟浸石灘陸承孫敬題又束同之題
　　　云一水復一村開卷不忍罷前有無聲詩後有
　　　有聲畫束同之又陸繼善題云青山迷逺近蕭
　　　條古郊墟側徑深且窈中有幽人居短籬門半
　　　掩竹樹相扶疎平濤涵白波淺渚漲緑蕪何人
　　　泛扁舟似欲相招呼誰令破幽寂驚鴻起寒蘆
　　　此意胡可言會心寫成圖撫卷空嘆賞悠悠水
　　　雲孤陸繼善敬題又朱梓瑞題云家住吳淞江
　　　水西短垣矮屋緑隂齊朝雲研濕知山近暮雨
　　　舟平覺㟁低騎犢看書閒自遣得魚沽酒醉相
　　　擕從遊尚記髫年日白首芹邊感舊題承學朱
　　　梓瑞又徐闗題云水村先生家寓吳文章翰墨
　　　悉範模平時雅趣何處無寄名播逺聊爾娛子
　　　昻濡筆成是圖心與神㑹美且都山溪繚繞秋
　　　色敷籬落荆榛塵跡虚我來拭目聲於呼惜哉
　　　人物不兩俱僭言子孫思勤渠傳蒙繼志萬代
　　　儒至正七年丁亥二月廿日實之兄出示先大
　　　夫水村圖思之不覺慷慨漫書于卷末徐闗後
　　　有容若書畫楞伽積雪齋成德汝脩顧氏芸閣
　　　珍藏成德容若楞伽山人楞伽連印成子容若
　　　諸印又楞伽真賞印二又董其昌跋云婁江二
　　　王皆好藏古人書畫真跡敬美尤工臨池所收
　　　獨精此卷為子昻得意筆在鵲華圖之上以其
　　　蕭散荒率脱盡董巨窠臼直接右丞故為難耳
　　　二圖皆在余几案鵲華歸同年吳光禄此卷歸
　　　程季白皆賞鑑家余無復失弓之歎董其昌重
　　　觀題已未九月下有楞伽一印又陳繼儒跋云
　　　松雪水村圖仿董巨正與贈周公謹鵲華秋色
　　　卷相類余既築小昆山讀書臺復結草堂於天
　　　馬山之陽菰蒲鵁鶄映帶牕户宛然水村圖景
　　　也家有文衡翁摹松雪水村一卷因出贈王閒
　　　仲與此圖遂成延津之合天馬山居便是真跡
　　　不必復留粉本矣出門三五步有田可耕有溪
　　　可漁沿村八九家入山不深入林不密此吾天
　　　馬山居實際語也試以此圖印之然否萬厯辛
　　　丑讀書弇州園雨中題陳繼儒又李日華跋云
　　　勝國時華亭𨽻吾秀秀與蘇湖相錯壤余嘗渡
　　　􁇣過大小蒸其地有管公樓知為趙集賢遊歴
　　　處葢宋既南蹕以湖秀作扶風馮翊諸王孫邸
　　　第棋布焉子昻兄弟尤翰墨風流相暎帶錢德
　　　鈞所棲分湖正子昻書畫舫出没嘯咏其間者
　　　德鈞淮楚士不知江南處處水村處處是此景
　　　色乃謂得圖在先卜築在後景實相肖以為符
　　　瑞又何異懷公馬圖走冀野而自詫者耶季白
　　　既居我秀兼蓄是卷即老雨甚雪連旬不出亦與
　　　此種清景不隔譬之兜率陀人感果超勝横股
　　　擲足悉是寶地斷不似德鈞作兩截見也書竟
　　　適潑顧渚初芽野薇風拂拂從林薄送香并成
　　　消受天啓癸亥四月望日竹懶李日華識前有
　　　楞伽一印後有香界容若書畫二印又李永昌
　　　跋云趙吳興畫格初年猶帶宋法至五十後始
　　　率意塗抹天真爛漫青弁圖鵲華秋色皆是物
　　　也此卷逺汀斷渚蒼秀更勝乃知王叔明畫從
　　　此發源世以叔明畫不似其舅者皆未見此卷
　　　者也甲戌春杪余訪因可先生六吉堂出眎此
　　　卷余讚嘆得未曾有不惟余不多見即在吳興
　　　亦不多得也崇禎七年三月晦日李永昌觀題
　　　諸跋中押縫楞伽印凡二十五魏本成印三又
　　　瑯琊王敬美氏收藏圖書程因可氏收藏鑑賞
　　　章漢陽吳氏藏書畫印記花間草堂楞伽真賞
　　　諸印又魏本成半印三卷髙七寸六分廣三尺
　　　七寸三分卷中幅
　御題詩云屈子卜居後潭邊漁父逢滄浪鼓枻去烟
　　　水自重重已未暮春月御題下有乾隆宸翰幾
　　　暇臨池二璽引首
　御書清華二大字款云乾隆御筆下有懋勤殿鑑定
　　　章乾隆宸翰二璽前有御賞一璽
　御筆題籖籖上有乾隆宸翰一璽
　　　元趙孟頫蘭蕙圖一卷(上等/列二)
　　　宋箋本墨畫款識云王元章吾通家子也將之
　　　邵陽作此蘭蕙圖以贈其行大德八年三月廿
　　　三日子昻下有趙子昻氏天水郡圖書印二印
　　　後有松雪齋趙氏書印二印又合同一印卷前
　　　有大雅一印前隔水有元趙孟頫蘭蕙圖七字
　　　又竹溪秘玩衣園珍藏二印押縫有耿會侯鑑
　　　定書畫之章丹誠二印後隔水押縫有丹誠印
　　　二又琴書堂長字印二印拖尾趙孟籲跋云蘭
　　　蕙自子固後世以為絶筆今觀此圖使子固復
　　　生亦當驚歎展斯卷者以余言為如何孟籲題
　　　後有姜紹書印曲阿姜二酉鑑藏二印又趙孟
　　　琪題云楚珮蕭疎畹畮荒喜看毫楮寫幽芳可
　　　人棣萼相輝映珍重斯圖翰墨香孟琪書前書
　　　奉題蘭蕙圖後六字又張圖南題云仙人埃壒
　　　風翰墨世所誇悠悠離騷意奕奕相浦華賢哉
　　　德有鄰觀者思無邪芳菲豈能殊誰與定等差
　　　九畹無艾蕭百畝無塵沙佩纕既云結千古同
　　　貞嘉長沙張圖南拜手又沈邍𨽻書題云九畹
　　　貞芳想標致天然自足愛縹帶㽔音曽列楚騷
　　　品目一襟幽怨迥紅紫衆花香國有可人描寫
　　　風流山林(缺/)幅浮暖輕烟春生暘谷靜貯清馥
　　　逺寒雨蓬蒿甘隠石凹磵曲坡老吟清次公筆
　　　續滋華紉佩繼習隠幽躅右蕙蘭芳引用桂山
　　　韻廣漢沈邍書下有二酉一印又趙淇題云清
　　　㽔競爽借遊戲蒼然無限幽貞意千里暮湘濱
　　　賦成秋復春玉堂雲霧濕飛下離騷筆蕩紙看
　　　淋浪一襟風露香前署樂府菩薩蠻太初趙淇
　　　九字後有教忠堂藏宗萬之印兹大三印卷髙
　　　七寸九分廣三尺二寸八分卷前
　御筆記云甲子仲秋月曽臨一過
　　　元趙孟頫管道昇趙雍合卷(上等/張一)
　　　素箋本墨畫凡三幅第一幅趙孟頫畫樹石款
　　　云子昻作與淑安三娘下有趙子昻氏一印前
　　　有家藏半印後有會稽梅梁馬藴仲易一印幅
　　　髙一尺二分廣一尺七寸四分第二幅管道昇
　　　畫竹款題云暮嶂逺含青春光空帶碧細看風
　　　前枝抛書枕蘿石仲姬下有管道昇一印前有
　　　仲姬一印後有㑹稽梅梁馬藴仲易一印幅髙
　　　九寸廣一尺八分第三幅趙雍畫蘭竹款署仲
　　　穆下有㑹稽梅梁馬藴仲易一印幅髙九寸三
　　　分廣二尺五分
　　　元管道昇叢玉圖一卷(上等/寒一)
　　　素絹本墨畫款署道昇卷前𨽻書叢玉圖三字
　　　又青笠緑蓑齋藏蕉林居士淞州三印卷後半
　　　印二漫漶不可識前隔水有蕉林書屋一印後
　　　隔水押縫有秋碧青笠緑蓑齋藏冶溪漁隠三
　　　印拖尾康里巙題云渭川千畝此琅玕可笑湘
　　　妃淚㸃斑萬古清風播巗瀨何人此日過嚴灘
　　　子山書前有青笠緑蓑齋藏一印又邵衷題云
　　　渭川集風雨散步足幽尋秋聲滿清聽把卷一
　　　開襟淅淅既灑户瑟瑟復當林懷抱更虚曠竹
　　　石何蕭森素心委丘壑幽賞適在今湛慮庶暫
　　　息空響逾靜深始聞石上瀑復聆風中琹何必
　　　山水間日夕有遺音況兹得佳趣㑹心時獨吟
　　　朝睇青雲樹暮望金華岑邵衷又沃昌題云昔
　　　年曽過瀟湘曲喜見隂森隘林麓尋詩為作汗
　　　漫遊滿耳清聲灑寒玉睽違不見經幾秋日暮
　　　倚歌生逺愁吟邊披圖嗟髣髴西風萬壑鳴潛
　　　虯美人歸來秋已老苦被多情鎮相惱雨餘隔
　　　㟁鷓鴣啼相思何處開懷抱句章沃昌又王慮
　　　題云誰畫脩篁十萬竿蕭疎何異谷中看臨風
　　　覺聞響緑玉月明恍似飛青鸞謝君攜觀恣幽
　　　賞亦可須臾逺塵鞅癖嗜余真王子猷對兹神
　　　已瀟湘往予家種竹當柴門春來正喜長龍孫
　　　西歸正是炎蒸候新粉參差照酒樽潭園居士
　　　王慮題呈見潮契丈大雅博笑又陳贄題云伊
　　　昔過湘堤叢篁𣺌無數瑟瑟韻涼颸涓涓滴秋
　　　露斑斑遺淚痕湘娥在何處吟玩迥含情鷓鴣
　　　啼日暮今朝圖畫中無限瀟湘趣陳䞇又謝淞
　　　洲跋云右魏國夫人管仲姬所作叢玉圖卷自
　　　康里公以至陳維成凡五人題詩俱摹寫竹之
　　　神致而不及作者以出自閨中體應如是也此
　　　卷在前代實藏吾宗謝見潮所極見珍重葢夫
　　　人寫竹本自難得而是圖又最為精妙宜其歴
　　　世寶傳今復從故梁相金題玉躞間歸我寒士
　　　秘篋謂其間不有縁㑹耶甲辰四月淞洲後有
　　　青笠緑蓑齋藏一印諸跋中押縫有淞洲蕉林
　　　觀其大畧蒼巗子諸印又蒼巗印二卷髙七寸
　　　八分廣四尺七分卷中幅
　御題詩云石泉清且幽箖箊脩而古淇澳作佳隣渭
　　　川即前漵空際琅玕敲月影龍蛇舞靜對忘俗
　　　縁興在蕭疎所恍疑小忩中瑟瑟吟風雨御題
　　　下有㑹心不逺乾隆宸翰二璽引首
　御書珠玕蔚翠四大字上有乾隆御筆一璽
　御筆題籖籖上有乾隆宸翰一璽
　　　元管道昇碧琅菴圖一卷(上等/寒二)
　　　宋箋本墨畫卷後自書碧琅菴記云天下奇峯
　　　峭嶺驚波怒濤千章之木干霄百尺之材蔽日
　　　憑覽登眺嘯咏歌呼樂兹勝槩快彼曠遊此皆
　　　奇丈夫之所有事也予輩擁編閨閣握管幃房
　　　跡不能遍名山大川目不能盡奇觀異境惟是
　　　跬步之間足為拔奇領秀者流覽娛情自不得
　　　當吾意而失之耳予郡北闗三十里外有所謂
　　　小梅渚者幽僻清曠山林淡逺地邊震澤居人
　　　多喜植竹脩竿擁翠勁籜摇青一望葱葱菁菁
　　　者數里含藻凝烟濯枝滴雨既蕭蕭而逗月復
　　　泠泠而來風天和景明一時遊人士女徘徊其
　　　下或移日也峕有尼師素雪者遊覽登陟俯仰
　　　瞻眺幽思中來素心相觸結菴其中但覺緑葉
　　　參差碧柯零亂蕭疎聲應乎清川戛擊韻流乎
　　　澤國縁以名之曰碧琅云謂非素懷𤣥對雪腑
　　　冰肝與脩枝翠葉痩質清標相輝映乎素師𤣥
　　　談霏霏玉節落落雅與予善偶造其菴而契之
　　　因寫碧琅菴圖以贈并記管氏道昇識下有伸
　　　姬印一又尼素雪題識云幻化浮漚寄勝遊偏
　　　袒錫杖度春秋信手拈來風弄月不掛凡間愁
　　　白頭法華位上龍王女現神變相踏連舟吾儂
　　　也曽遇知識三番打破血骷髏咦骷髏踏遍三
　　　千界碧琅菴中紫氣浮不特碧琅之悠然感蒙
　　　魏夫人之䕶法并圖菴中之寄興薪水殷殷可
　　　為出世之慈航也然此圖宜珍藏之不可輕視
　　　而忽一㸃之義諦至治二年嵗朝素雪自識卷
　　　前有永貞之印殷澈籃輿陶明發印鴈湖陶氏
　　　鑒賞之章諸印卷後有陶明發印陶氏家藏世
　　　寶雁湖陶氏勝叔甫珍藏諸印前隔水有子孫
　　　永寶雁湖陶勝叔甫珍藏印二印拖尾尼滌凡
　　　題識云碧琅菴畔碧雲飛竟日迴環面翠微遥
　　　想素師清泰甚普陀巗上説禪機雁蕩天台道
　　　路遥還思濯足浙江潮青苕碧霅相招引寤寐
　　　崎嶇不憚勞西蜀吳興路五千自攜瓶錫禮髙
　　　禪湖光山色堪圖畫好結三生石上縁碧浪湖
　　　濱萬柳攢幽閒法界水雲寛此中涵養真如性
　　　靜裏乾坤是大觀不向西風禹穴探却尋苕上
　　　碧琅菴蘭心一束無牽染露柱風旛便可參湖
　　　上諸峯紫翠浮松扉苔徑映清流香雲雨共天
　　　花墜疑帶瀟湘兩㟁秋洛浦仙人運綵毫圖成
　　　端可埒三髙瓊瑶字句烟雲染女史班中有俊
　　　髦烟棹瞿塘下亦難三湘七澤有狂瀾一心要
　　　證菩提果直上風波八節灘夾㟁芙蓉錦萬枝
　　　盈隄楊桞鬭腰肢逺山横黛湖開鏡可列城都
　　　十様睂具區七十二峯髙掩暎琅菴勢脈遥萬
　　　樹檀欒森緑玉如來端坐壓金鰲數里篔簹浸
　　　碧漪清風摇翠袒襟披恍疑身入清凉界方覺
　　　塵凡到已遲金縷如銖試逺遊因尋宿德歴三
　　　州誰知半壁東南勝劍閣秦中讓一籌余自幼
　　　祝髪今經五旬素欲徧歴名山勝刹以豁鄙懷
　　　屈指登覽者不啻十有五六矣去年秋仲泛舟
　　　大江朝禮九華南海既至武陵聞吳興有碧琅
　　　菴之勝因隨喜焉盤桓久之瀟洒清幽逺絶塵
　　　世肺腑清滌承素雪大師出此圖以示余覽之
　　　始識魏夫人手筆也筆工墨妙菴圖兩絶寤寐
　　　永思不能去念聊贅鄙俚十二絶以紀嵗月云
　　　至治五年秋九月西蜀峨􁤋嵐響菴女緇滌凡
　　　敬書後有籃輿勝叔陶氏秘玩二印又姚廣孝
　　　跋云天地靈敏之氣鍾于文士者非奇而天地
　　　靈敏之氣鍾于閨秀者為奇管氏道昇趙魏公
　　　之内君也貞靜幽閒筆墨靈異披兹圖捧兹記
　　　真閨中之秀飄飄乎有林下風氣者歟永樂二
　　　年七月二日題姚廣孝後有勝叔真賞陶明發
　　　印二印卷髙八寸四分廣五尺七寸
　　　元趙雍畫馬一卷(上等/來一)
　　　宋箋本墨畫款識云至正二年仲穆畫下有仲
　　　穆印一印卷前二印俱殘缺不可識卷髙九寸
　　　三分廣三尺九寸七分
　　　元髙克恭夜山圖一卷(上等/暑一)
　　　宋箋本墨畫款題云萬松嶺畔中秋夜況是樓
　　　居最上方一片江山果奇絶却看明月似尋常
　　　髙克恭為公畧作下有房山一印卷前有海虞
　　　蔣氏世寶家藏姑蘇陳鑑家藏清玩景獻朱記
　　　三印又一印不可識卷後有羣玉中秘(缺/)郡(缺/)
　　　氏二印又海虞蔣氏半印引首有行書夜山圖
　　　三大字未署名拖尾倪瓚題云人知麗日江山
　　　奇月中更奇人不知古今畫手不能畫髙侯能
　　　畫兼能詩風流文采乃如此筆意所到神莫窺
　　　琉璃宇宙入萬象清寒周匝天四垂羣鴉已息
　　　溥露下一鴈不度行雲遲龍飛鳳舞又千里一
　　　起一伏相追隨潮來不見江吸海但見夜壑寂
　　　寂舟無遺廢宫隠約認孤塔長竿髙下標叢祠
　　　俯觀下界萬屋似鱗次其間醉夢覺者誰金城
　　　樹老嵗月往昆明刼盡天地移匆匆吳越已陳
　　　迹丹青解寫興亡悲虞山禹穴㑹稽路蒼蒼涼
　　　涼隔烟霧平生慣向圖中游老我卧遊無勝具
　　　昏花疑是雪欲晴剡溪正在無山處何人説與
　　　李將軍太清豈必留微雲豪端巽二肯一掃清
　　　光應更餘幾分天然人境兩相值樓頭白也思
　　　不羣胷中雲夢可八九呼吸沆瀣歸雄文虎頭
　　　著我坐巗壑書忩半席一詣君舟中不須覔謝
　　　尚詩成三誦君當聞雲林生倪瓚又姚式題云
　　　越山蒼蒼秋月白江水無聲羣動息此時此景
　　　天下無縹緲飛樓人獨立昔人清賞政爾同苦
　　　道丹青摹不得請看此紙定如何卷取素縑三
　　　百尺吳興姚式題又鮮于樞題云世人看山在
　　　山下李侯看山向絶頂世人畫山畫白日髙侯
　　　畫山摹夜景絶頂看山山更奇夜景摹出人少
　　　知逺山蒼蒼近山黑巗樹歴歴汀樹微天髙露
　　　下暮潮息月明一片寒江遲藏深樂淵潛驚定
　　　安林棲耳絶城市喧心息聲利機古人無因駐
　　　清景髙侯有筆能奪移汶翁復作有聲畫𡨕捜
　　　天巧為補遺後來知有李侯之德髙侯畫千年
　　　人誦空公詩(汶作/容)鮮于樞又虞集題云吳越蒼
　　　茫只尺間尚書能畫夜看山塵銷海市露初下
　　　雪積江沙潮始還坐上賦詩誰絶唱夢中化鶴
　　　或臨闗髙情久逐年華盡秋樹寒波愧妙顔虞
　　　集又鄧文原題云呉山面滄江秋中氣颯爽樓
　　　居謫仙後公退謝塵鞅孤月出海上髙懷一俯
　　　仰佳哉髙侯畫得意起象罔我來秋向晚月色
　　　寒莽蒼山逺落木淨風髙怒潮響奔騰萬雲氣
　　　忽駕蒼虬上平明雨翻江𣺌𣺌波蕩槳回思圖
　　　畫時嵗月儵已往山川更晦明隂陽遞消長人
　　　生何獨勞局促老穹壤我將乗倒景千載縱清
　　　賞松喬遺世人一笑凌烟像鄧文原題又髙啟
　　　題云畫山晝易工畫山夜難狀髙侯江海姿落
　　　筆勢雄放豪芒見神功超忽移物象越江遞起
　　　伏淛水尤滉瀁初看浪如山却訝山似浪簸蕩
　　　烟月間未數溟島壯兹圖歘流傳披展神為王
　　　何當就謫仙一醉秋閣上渤海髙啟又王英孫
　　　題云等閒吳越在毫端疊巘微茫月影寒一曲
　　　危欄人獨倚江山渾作夢中看山隂王英孫頓
　　　首又張雨題云萬籟無聲夜氣清江山一片月
　　　華明倚樓誰在髙寒處一笑披圖白髪生大德
　　　改元嵗在丁酉四月中澣信筆題於新君之淺
　　　山句曲外史張雨卷髙一尺二分廣四尺三寸
　　　三分前隔水
　御題詩云虬松深處三千尺鑑水澄時月一方借問
　　　作麽參色相螺峯幾㸃是真常乾隆御題即用
　　　畫間原韻下有懋勤殿鑑定章乾隆宸翰二璽
　御筆題籖籖上有乾隆宸翰一璽
　　　元黄公望江山勝覽圖一卷(上等/往一)
　　　素箋本淡著色畫款識云余生平嗜懶成癡寄
　　　心於山水然得畫家三昧為遊戲而已今為好
　　　事者徵畫甚迫此債償之不勝為累也余友雲
　　　林亦能繪事伸此紙索畫久滯篋中余每遇閒
　　　忩興至輒為㸃染迄今十有年餘以成長卷為
　　　江山勝覽頗有佳趣惟雲林能賞其處為知已
　　　嗟夫若此百世之後有能具隻眼者以為何如
　　　耶至正戊子十月大癡學人黄公望下有一峯
　　　道人黄子久氏二印卷前有項元汴一印又退
　　　密之印父印半印三又半印不可識卷後有子
　　　京平生真賞二印又項墨林父子孫吳字半印
　　　三乂半印不可識卷中幅押縫有子京寄傲若
　　　水軒子京所藏墨林秘玩諸印又仲茅氏墨林
　　　俞彦之印各二印後隔水有梅華閣書畫印項
　　　子京家珍藏項叔子檇李項氏世家寶玩曹履
　　　吉印唐伯虎克符王時敏印烟客鑑藏諸印又
　　　退密茅字半印二押縫有墨林子神遊心賞二
　　　印拖尾倪瓚題識云依微沙際路飄颻江上舟
　　　名山少文畫壯嵗子長遊揮杯自酣適清詠以
　　　消憂且盡兹晨樂明朝非所謀子久契友雅志
　　　邱壑潛心於繪事而能獨造其妙此卷為余十
　　　載而成可謂平生得意之作觀其長江大望曲
　　　逕崎嶇令人復有楚遊之想用筆圓潤渾厚天
　　　真大似晉唐之風格固為知已而勝覽者也因
　　　賦五言并識其後云甲辰四月十又五日倪瓚
　　　前有上下古今一印又陶復初題云大癡胷中
　　　妙莫測寫就江山秋一色突兀懸崕萬木陳崎
　　　嶇路嵔行人息堲頂青松綰夕烟洞門亂石飛
　　　寒泉乾坤浪蕩春不記滿目秋容訝輞川數帆
　　　𣺌𣺌輕波裏塔影曈曈烟霧起蘆葉灘頭蓴政
　　　豐蓼花渡口魚偏美隨處逍遥可隠淪城闉野
　　　店迥如雲悵然勝覽畫中趣何能歸來江上同
　　　鷗羣天台陶復初題前有墨林墨林主人二印
　　　後有項墨林鑑賞章一印又楊彞題識云右江
　　　山勝覽圖迺黄一峯為倪元鎮嵗久而成非尋
　　　常可易擬者其規格髙古氣韻驚人具足浩蕩
　　　千里之勢披閲一過使人心曠神怡曲折盤旋
　　　恍若身臨其景足當一代圖史敬題短章以識
　　　珍重善得丹青趣神功露一斑界分幾疆宇咫
　　　尺萬江山波𣺌楚天濶雲横秦嶺閒多岐異川
　　　峽數道别荆蠻流水渡旁渡斜陽闗外闗欲車
　　　書共道盡復故疆還錢塘楊彞前有子京虚朗
　　　齋二印後有延陵世家子子孫孫寶玩檇李項
　　　叔子項墨林父秘笈之印神品諸印又父印道
　　　人寄傲巢仙烟字德藻子孫陳字虎林諸半印
　　　又半印不可識卷髙九寸九分廣二丈四尺八
　　　寸五分
　　　元黄公望溪山雨意圖一卷(上等/往二)
　　　宋箋本墨畫款識云此是僕數年前寓平江光
　　　孝陸明本將佳紙二幅用大陀石硯郭忠厚墨
　　　信手作之此紙未畢已為好事取去今復為世
　　　長所得至正四年十月來溪上足其意時年大
　　　癡道人七十有六是嵗十一月識下有一峯道
　　　人一印前有大癡一印又倪瓚跋云黄翁子久
　　　雖不能夢見房山鷗波要亦非近世畫手可及
　　　尤為得意者甲寅仲春倪瓚題又王國器題云
　　　青山不趁江流去數㸃翠收林際雨漁屋逺模
　　　糊烟村半有無大癡飛醉墨秋與天爭碧淨洗
　　　綺羅塵一巢棲亂雲調寄菩薩蠻筠菴王國器
　　　題又陳嘉言和云佳水佳山自來去山烟𣺌𣺌
　　　縈林際石髪半模糊仙源客到無偶然塗醉墨
　　　卷幔天垂碧何處著埃塵秋空一片雲嘉言奉
　　　和卷前有式古堂式古堂書畫二印卷後有令
　　　之仙客式古堂書畫三印跋尾朱之蕃跋云大
　　　癡老人山水手卷最為難得流傳絶少此卷向
　　　聞其名而心慕之每遇四方好古家便問之知
　　　其藏於新安吳氏不輕以示人今春始於墨林
　　　項君齋得寓目焉真神品也老人畫當時已自
　　　推重以真山水為粉本故筆墨特異畫史載其
　　　隠於虞山日攜酒坐湖橋上對山臨摹匠心獨
　　　妙信不謬也此卷題曰溪山雨意葢寫虞山南
　　　峯面湖一帶光景往余遊虞山乗竹兜子窮歴
　　　諸勝今見此卷宛若重遊因題數語於後以識
　　　余向日之慕而幸今日之遇也玉峯朱之蕃前
　　　有式古堂書畫一印後有水東金李稚仙父同
　　　孫堂家藏書畫之印一印又李肇亨跋云此溪
　　　山雨意圖陳睂公先生烟雲過眼録曾載之先
　　　冏卿生平喜仿大癡筆酷愛此卷欲購於項氏
　　　而不可得兹𢎞光乙酉不肖亨乃得而珍襲之
　　　俯仰今昔已三十餘載先冏卿見背亦踰十稔
　　　矣世變滄桑不止存没之感為之泫然李肇亨
　　　紀後注烟雲録誤當作妮古録九小字後有仙
　　　客式古堂書畫二印卷髙九寸六分廣五尺前
　　　隔水
　御題詩云溪山未雨雨意來蒼茫含潤無㸃埃驚禽
　　　覔葉枝頭急漁父披蓑谷口迴乾隆戊午暮春
　　　朔御題下有幾暇鑑賞之璽乾隆御筆二璽
　御筆題籖籖上有乾隆宸翰一璽
　　　元王蒙仙居圖一卷(上等/秋一)
　　　宋箋本墨畫款云句曲外史仙居圖黄鶴山人
　　　王蒙下有王蒙印叔明二印卷前有嘉字小號
　　　又天籟閣墨林山人宫保世家子京項元汴印
　　　項叔子項子京家珍藏諸印卷後有寄傲子孫
　　　世昌墨林子虚朗齋項元汴印項叔子退密子
　　　京所藏項墨林父秘笈之印諸印押縫有子京
　　　子京所藏各二印卷髙九寸三分廣九尺九寸
　　　元倪瓚師子林圖一卷(上等/收一)
　　　宋箋本墨畫款識云余與趙君善長以意商㩁
　　　作獅子林圖真得荆闗遺意非王蒙所夢見也
　　　如海因公宜寶之懶瓚記癸丑十二月卷前有
　　　項元汴印墨林山人墨林項氏藏畫之印子京
　　　所藏董其昌印寄傲平生真賞髙詹事諸印又
　　　一印不可識又退密半印又半印二不可識卷
　　　後有天籟閣北平孫氏硯山齋圖書竹忩項墨
　　　林父秘笈之印項叔子子京父印少鴻珍藏檇
　　　李世家諸印又半印不可識卷髙八寸八分廣
　　　二尺八寸九分前隔水
　御題詩云借問獅子林應在無何有西天與震旦不
　　　異反覆手倪子具善根宿習摩竭受蒼蒼圖樹
　　　石了了離塵垢聲徹大千界如是獅子吼御題
　　　下有乾隆宸翰幾暇臨池二璽引首
　御題雲林清閟四大字前有乾隆宸翰一璽後有懋
　　　勤殿鑑定章一璽
　御筆題籖籖上有天府珍藏乾隆宸翰二璽
　　　元趙元剡溪雲樹圖一卷(上等/冬一)
　　　素牋本著色畫款云天水趙元作下有天水趙
　　　氏一印卷前陸友題云重岡細草覆坡陁風引
　　　松花落澗阿艸屋雨餘雲氣濕開門不厭好山
　　　多至大二年秋日陸友題又題句云三月清溪
　　　水接天溪頭春樹緑含烟野人十載不歸去怪
　　　得月明啼杜鵑後署至奐卷後張簡題云溪上
　　　春山石逕紆冷雲烟瘴翠模糊行人如隔湘江
　　　㟁日暮青林啼鷓鴣至正十年五月二日呉郡
　　　張簡又陳方題云楚雨初晴緑樹浮斷雲芳艸
　　　隔汀洲亦知不負幽栖意長向春江釣碧流陳
　　　方又郭翼題云山雨朝來不作泥望中烟樹使
　　　人迷依稀絶似羌村路風送春船逆上溪郭翼
　　　題卷前有起文二吳張氏幼文三印卷後有項
　　　元汴印墨林外史昌國張天英印石渠居士諸
　　　印拖尾張文英題云我有山水癖由來雖幽栖
　　　十年遊鴈蕩五年遊㑹稽或言秦王昔時愛仙
　　　術驅石下海如鳬鷖洞口誰來斸龍耳驪珠夜
　　　照天鷄啼三峯參差九華老蛟龍鼓浪方壺低
　　　醉墨淋漓落吾手只尺萬里雲淒淒初疑巨靈
　　　闢開翠巗濕馮夷擊碎青玻瓈又疑劉阮雙行
　　　赤城下漁舟棹入桃源溪對此長歌發幽思便
　　　欲著屐來攀躋我家碧山最奇絶緑蘿萬丈縁
　　　丹梯憶昨金門拂衣去自種青松與人齊幾人
　　　欲畫畫不到惟有四時雲月可以相招攜吾負
　　　碧山此為客何異乎巢由軒冕行塵泥從吾好
　　　歸來兮張天英題前署畫山水歌題趙宜之卷
　　　九字下有項元汴印墨林外史二印又仇逺題
　　　云雨洗烟嵐夕氣涼冷風謖謖樹蒼蒼採芝巗
　　　下看雲處零落秋風滿石牀錢塘仇逺又張學
　　　題云趙生此圖入妙品巨然筆法寫荆闗一瓢
　　　墨潑金壺汁幾疊雲開玉笋班詩思解題春色
　　　裏神情猶在雨聲間何曽著我歸來(缺/)沈醉谿
　　　頭飽看山張學題卷髙一尺五分廣六尺五寸
　
　
　
　
　
　
　
　
　
　
　
　
　
　
　石渠寶笈卷十四
欽定四庫全書
石渠寳笈卷十五目録
　　　貯
　　養心殿
　　　明朝人
　　畫卷上等
　　　明王紱湖山書屋圖一卷
　　　明夏㫤竹泉春兩圖
　　　明沈周臨錢選忠孝圖一卷
　　　明沈周春郊散犢圖一卷
　　　明吕紀蘆雁圖一卷
　　　明趙汝殷風林羣虎圖一卷
　　　明唐寅毅菴小照一卷
　　　明唐寅溪山漁隠圖一卷
　　　明唐寅事茗圖一卷
　　　明仇英漢宫春曉圖一卷
　　　明仇英列女圖一卷
　　　明文徴明畫松一卷
　　　明文徴明真賞齋圖一卷
　　　明陳栝三友圖一卷
　　　明宋旭沈俊山水合卷
　　　明許邦本摹輞川圖一卷
欽定四庫全書
石渠寶笈卷十五
　　貯
　養心殿六
　　　明朝人
　　畫卷上等
　　　明王紱湖山書屋圖一卷(上等/藏一)
　　　宋牋本墨畫欵識云仲鏞與僕有夙昔之好嘗
　　　命僕作湖山書屋圖久羈塵鞅未副其意兹復
　　　以此佳紙見遺迺促成之因寫是圖以歸焉吁
　　　佳紙佳畫斯為稱矣顧僕拙筆安敢以此紙相
　　　輝光哉然仲鏞知我者也必不以是為誚并書
　　　此以記其歳月云峕永樂庚寅仲秋望日毘陵
　　　王孟端識下有孟端㳺戯翰墨二印前有冰壺
　　　秋月一印卷前有天籟閣項子京家珍藏二印
　　　卷後有凈因庵主項墨林父秘笈之印平生竒
　　　賞文彭印文徵明印項元汴印諸印又衡字半
　　　印卷中押縫㳺戯翰墨墨林各五印拖尾文徴
　　　明跋云友石先生畫品在能之上評者謂作家
　　　士氣皆備然其人品特髙能不為藝事所役雖
　　　片楮尺縑茍非其人不可得也此湖山書舍圖
　　　聮六紙而成脩凡三十尺耕漁出沒村舍近逺
　　　烟雲變滅種種臻妙非累月搆思不可成豈獨
　　　今之所少哉子和藏此真希代之珍也正徳丙
　　　子三月既望衡山文徴明題前有子字山字之
　　　圃半印凡三又俞允文跋云毘陵王友石此圖
　　　文公嘗為第次其品今觀其巖巒杳靄岞崿紛
　　　披參差出沒於蒼烟白浪之中以至溪橋林屋
　　　䟽峰抗館農田漁艇畯父村樵幽淙往復恍若
　　　别在世外真可謂深詣湖山之致者矣讀書于
　　　此必能絶冥離類殊使人遥想而存之談太常
　　　思重性好博雅相示此圖輒遂題其後云隆慶
　　　二年夏六月十有八日俞允文記前有若水軒
　　　墨林山人二印後有項子京家珍藏退密項墨
　　　林鑒賞章諸印卷髙八寸七分廣二丈五尺七
　　　寸八分
　御筆題籖籖上有御賞乾隆宸翰二璽
　　　明夏㫤竹泉春雨圖一卷(上等/閏一)
　　　素牋本墨畫欵識云海虞周君季宏築室西疇
　　　脩竹萬竿環繞溪上予嘗造焉愛其泉石清幽
　　　竹色蒼潤足以洗滌塵慮一日季宏命中子廷
　　　悦持素卷來求墨君子方納凉松亭因想其勝
　　　為寫竹泉春雨圖以復之雖不能造古人閫奥
　　　抑亦仿彿乎西疇之勝概也耶季宏博雅君子
　　　見之豈無彼此相感之意焉時正統辛酉夏六
　　　月初吉東呉夏㫤仲照識下有夏氏仲昭印乙
　　　未進士玉堂清暇三印前有樂清軒二十八宿
　　　中人二印卷前自題竹泉春雨圖五字有樂清
　　　軒一印又蘭圃金敏字曼遜二印又汝南半印
　　　又一印漫漶存家藏圖書印五字卷末一印同
　　　卷中幅押縫有唐字汝南印各十一拖尾蘇正
　　　題云東風過雨淇園曉萬玉參差淡烟繞積葉
　　　寒迷翡翠光新梢濕透琅玕小春前蕩漾光不
　　　流皎如玉鑑含清秋萬紫千紅自開落羣山絶
　　　壑俱颼飀何如此君青不改春到風雷爭變態
　　　錦䙀茁地破蒼苔翠葆捎空動香靄一枝影落
　　　滄波浮魚龍不敢潛來㳺一枝影拂碧雲裏儀
　　　鳯朝陽睡初起千竿萬竿何茂哉滿林櫛立無
　　　纎埃掃月時看緑烟凈隔花遥送清風來松風
　　　竹韻如琴調一派宫商來窈䆗洗盡紅塵萬古
　　　心誰識天聲有真妙吾聞三十六琯吹鳯皇鳥
　　　獸率舞虞廷旁又聞六竅候元氣軒轅藉爾窮
　　　隂陽簞之可以薦宗廟簡之可以書文章重為
　　　告曰汝之材兮足可珍吾將截爾之長竿拂天
　　　池之六鼇釣北溟之長鯨掀然一笑海天碧萬
　　　里滄浪恣濯纓景泰改元冬十二月望日海昌
　　　雲壑道人蘇正題又趙永言題識云考功夏君
　　　尚書郎雲烟萬壑胸中藏平生愛與竹寫真須
　　　㬰滿幅皆篔簹春雲糾糾堆玉府蒼雪紛紛墮
　　　朱户長鎗摩戛颭緑沈細甲勾連紐金鎖昔剪
　　　諸吕誇絳侯正如此幅森戈矛一麾健兒齊袒
　　　左漢廷翛爾無旄頭梅邊數枝猶婀娜松下雜
　　　遝攢萬笴尋常白晳莫能到只許羊裘坐其下
　　　夜來春雨黯江干谿頭噴薄添流泉西疇沃土
　　　得潤澤孫枝頭角多嶄然開卷丐我賦長句我
　　　句不工良可愧强書鄙俚塞爾求滿林風雨寒
　　　颼飀此卷廷悦求題久矣余嘗賦七言長律四
　　　十韻已脱稿廷悦躍然喜而懐之後遺失不知
　　　下庸人俗子之手今復來徵非廷悦不能如此
　　　癡非予不能應其求復於枕上搆思塞之不可
　　　與前長律比也浚儀趙永言書於尊經閣下又
　　　袁鉉題云竹下泉噴玉春來雨滿林横斜連野
　　　潤淺澑與溪深嶰谷凉生早淇園晝卻隂半空
　　　飛濕翠萬壑暗鳴琴石罅疑鱗動風梢悟鳯吟
　　　景猶湘岸曲清逼渭川潯邈矣懐前古翛然感
　　　自今流觴仍共酌擊節更誰尋未遂鐫詩句無
　　　因凈客心倦逰山澤老憑此散塵襟㑹稽袁鉉
　　　後有金敏字曼遜一印卷髙一尺二寸八分廣
　　　四丈七尺三寸前隔水
　御題詩云淙淙復淅淅竹泉邈寥寂春雲暗逺天飛
　　　珠石厓滴颯沓動㣲籟琅玕韻相擊不惟眼界
　　　清亦令心源滌乾隆庚申暮春御題下有乾隆
　　　宸翰幾暇臨池二璽引首
　御題清聼二大字欵署乾隆御筆下有懋勤殿鑒定
　　　章乾隆御賞之寶二璽
　御筆題籖籖上有乾隆宸翰一璽
　　　明沈周臨錢選忠孝圖一卷(上等/餘一)
　　　宋箋本著色畫葵花萱草二種欵識云成化甲
　　　辰夏日沈周臨錢舜舉忠孝圖下有啟南一印
　　　卷前有石田一印押縫有子孫保之印凡五卷
　　　髙九寸二分廣一丈五尺七寸八分
　　　明沈周春郊散犢圖一卷(上等/餘二)
　　　素箋本著色畫欵題云春草平坡雨迹深徐行
　　　斜日入桃林童兒放手無拘束調牧於今己得
　　　心長州沈周下有石田一印前有有竹莊主人
　　　一印卷後有袁氏鑒賞章一印拖尾唐寅題云
　　　犁罷春郊小雨餘長林大野飽青芻未逢炎暑
　　　休教喘丞相經過恐下車蘇臺唐寅又文彭𨽻
　　　書題云栁邊一犢牛後出晴沙草暖春遲遲丹
　　　青何人畫此景使我見之心獨怡願令四海息
　　　征伐此景即是桃林時三橋文彭又祝允明題
　　　云周武除殘紂己擒駕牛亦使放桃林今看圖
　　　畫宛如昔筆筆都含太古心枝山老樵題又都
　　　睦題云問喘當年惟丙吉去官畱犢有時苗要
　　　知芻牧闗風化不意斯人竟寂寥南濠都睦卷
　　　高一尺一寸四分廣三尺三分
　　　明吕紀蘆雁圖一卷(上等/成一)
　　　素箋本著色畫欵署吕紀下有四明吕紀一印
　　　卷高一尺四分廣二丈七尺三寸
　　　明趙汝殷風林羣虎圖一卷(上等/歳一)
　　　素絹本著色畫欵識云府推宫侯命予為淮庠
　　　司訓古莒姚先生作風林羣虎圖予喜識者且
　　　求之篤故不辭繪成以復就筆以識之時正統
　　　辛酉春正月望日也下有古汴世家趙汝殷印
　　　二印卷前有子孫世昌半印引首有篆書風林
　　　羣虎圖五大字欵云翰林王叔安書拖尾姚子
　　　大跋云永嘉趙氏世善畫虎逮汝殷尤精妙得
　　　名當代予嘗求作風林羣虎圖而未果宣徳甲
　　　寅予承乏淮郡庠後二年冬適庠之彦宫安士
　　　寧往倅是郡爰致禮幣託以求焉士寧信人也
　　　不數月以虎圖一卷走書復予啟緘閲之但見
　　　風林瀟森雲山蒼崒而斑斕羣然氣勢生動不
　　　啻見生者於林壑誰之敢編鬚也虎凡二十有
　　　八或調雛或顧偶或眠草或礪木飲泉者而磵
　　　響嘯風者而木動轉其首則有聞䑛其掌而欲
　　　發若潛伏若舒伸若坐若行若逐若戯雖變態
　　　不一莫不曲盡其妙然汝殷不寧工於是而其
　　　布置山水模寫景物又皆段段不同烘染有法
　　　而筆綽不滯深入畫之神品誠士大夫家珍玩
　　　而足傳厥後焉是用識之藏諸篋笥公餘一覽
　　　則神逸豪奮之氣未必不有以壯詩懐而雄文
　　　思也噫為吾後者知求之不易寶傳永久則庶
　　　乎承吾之志也時正統六年春三月朔旦養性
　　　道人子大甫書於淮庠官寓卷髙一尺三分廣
　　　二丈四尺七寸五分
　　　明唐寅毅菴小照一卷(上等/律一)
　　　宋箋本著色畫欵云呉門唐寅為毅菴作下有
　　　呉趨唐伯虎二印卷前有南京解元毅菴二印
　　　引首書毅菴二大字欵署長洲文徵明拖尾盧
　　　襄讚云近仁者四毅居其次載采者九五曰擾
　　　毅半途弗畫逺道可致健哉强哉弗怠以肆署
　　　之菴楣朝夕斯眎石湖盧襄為毅菴主人讚又
　　　王守題云大道邈無垠修途眇難即優㳺百年
　　　間柔弱靡所植秉志厲堅强前驅未遑息元仗
　　　日操持太素於此得卓哉古先風矯矯方努力
　　　王守又趙應宿題云此身寄林泉夙有逺大志
　　　垂老竟不休因之還自眎豈惟欲求仁而且能
　　　執義優優君子哉大道因可致應宿又王寵題
　　　云黄鵠一髙舉脱此羅網患松栢有恒性豈不
　　　罹嚴寒曷觀毅菴叟養晦遵林泉沖沖抱貞一
　　　過目徒紛然至老而不化勁氣充兩間雅宜子
　　　王寵書又袁褧題云庵前風月浩無邊庵内主
　　　人清且賢篤志詩書吾念覺力行仁義此心堅
　　　春花散漫看塵幻秋水澄泓養性天運甓即同
　　　陶侃事作庵應亦取韋絃汝南袁褧前署奉題
　　　毅庵一首六字又文徵明銘并序云秉忠朱先
　　　生僕三十年前筆研友也自少以馴行稱而性
　　　特精敏嘗作堂於所居之後名曰毅庵而因以
　　　自號特請子畏作圖復命子銘之銘曰擾而能
　　　毅是為不偏臯陶陳謨前聞斯言矯矯先生垂
　　　情簡編取毅名庵比之韋絃美矣庵居圖書秩
　　　然於時探索於時盤旋豈徒采譽要以心傳義
　　　當勇為疾如奔川茍不順適百璧可捐終始有
　　　常吉哉無愆衡山文徵明又陸南題云自强不
　　　息立規模欲使修為雄萬夫一毅名庵猶猛省
　　　斯人何愧聖賢徒道逺何期用力堅知君掘井
　　　必求泉懦夫未可同年語曾氏常常在目前陸
　　　南後有毅庵一印又黄魯曾題云近仁致果古
　　　有明文力行允蹈今有淑人聖賢為的果確在
　　　心奮然獨往保此令名黄魯曾又王金讚云𢎞
　　　貴不偏柔曰剛克有美斯庵義惟象徳矯矣君
　　　子是㳺是息笑傲宴嬉圖史翰墨於昭令聞强
　　　忍正直壁立峩峩未可摧抑里生王金拜讚又
　　　袁衮題云强立本自我躬修法天行懦夫亮圮
　　　績大賢乃遺明道存逺自致理悟物可輕考槃
　　　永寤歌素履忘組纓千章風雅合百拜禮飲成
　　　結茅依濠上啟忩雜雲英清曠暮山凈逍遥秋
　　　水泓賞心聊内適寡欲罕外營袁衮卷髙九寸
　　　四分廣三尺五寸
　　　明唐寅溪山漁隱圖一卷(上等/律二)
　　　素絹本著色畫欵題云茶竈漁竿養野心水田
　　　漠漠樹陰陰太平時節英雄懶湖海無邊草澤
　　　深唐寅畫下有南京解元伯虎二印前有子畏
　　　一印卷後有清森閣書畫印一印拖尾王寵跋
　　　云六如此卷蒼潤蒙密淋漓暢快時一展翫則
　　　心與理契情與趣㑹令日從事於車塵馬足間
　　　者不無慚負於斯圖耶嘉靖癸未春石湖精舍
　　　書王寵又程大倫題云溪亭四面山楊栁半溪
　　　灣蟬響螗螂急魚深翡翠閒水寒留客醉月上
　　　與僧還猶戀蕭蕭竹西齋未掩闗暖枕眠溪栁
　　　僧齋昨夜期茶香秋夢後松韻晩吟時共戯魚
　　　飜藻爭棲鳥墜枝重陽應一醉載菊助東籬太
　　　倉程大倫又陸治跋云子畏先生此圖畫法蒼
　　　古出入營邱晞古之間丹楓黄葉瀑布流泉叠
　　　渚迴汀悠然暎帶詩翁野老縱談垂釣使觀者
　　　㕘物外之髙踪豁心情之紆鬰天機流動潑潑
　　　眼底非先生靈腕之妙其能若是哉展卷披對
　　　能忘髙山景行之想包山陸治又顧徳育題云
　　　鏡裏南屏空翠流雲中千樹隔清秋長竿只博
　　　餘年景不占人間特地愁波飜晴日亂鷗飛秋
　　　滿灘頭片石磯不是晝閒人跡少自無塵到白
　　　雲扉閒理扁舟湖水頭白雲遮盡碧山秋臨風
　　　一醉無餘事欲采蘋花不自由門栁陰隂湖水
　　　平扁舟來往短橈輕自炊菰米青精飯一飽蓑
　　　衣待月明顧徳育前署湖上即事四字又居節
　　　題云染青烘翠濕未收連山畫出石湖秋船頭
　　　仰面吹横篴明月滿身如水流呉市行歌嬾負
　　　薪扁舟原是五湖人苧蘿女子曾逰地到晩雲
　　　山也效顰芙蓉樓在碧湖頭髙捲湘簾見水鷗
　　　屈膝屛前峰數點三湘烟樹九疑秋呉王行處
　　　錦江山賜劍人亡白日寒試上拜郊臺上望滿
　　　湖風雨一漁竿白石灘邊雙鷺鷥羽毛如雪立
　　　多時船頭一縷青烟起正是天隨茶熟時一卷
　　　漁經一釣竿年年江渚傍風湍酒酣月出披蓑
　　　卧雪滿千山生夜寒牧豕生居節卷髙九寸一
　　　分廣一丈九寸引首
　御題漁隠二大字欵云乾隆御筆上鈐乾隆宸翰一
　　　璽
　御筆題籖籖上有乾隆宸翰一璽
　　　明唐寅事茗圖一卷(上等/律三)
　　　素箋本著色畫欵題云日長何所事茗椀自齎
　　　持料得南牕下清風滿鬢絲呉趨唐寅下有唐
　　　居士一印前有呉趨唐伯虎二印卷前有珍秘
　　　宜爾子孫二印卷後有㑹侯之章耿㑹侯鑑定
　　　書畫之章公字信公珍賞諸印引首𨽻書事茗
　　　二大字欵署徵明前有也園索氏收藏書畫一
　　　印後有九如清玩長白索氏珍藏圖書印二印
　　　前隔水有丹誠千山耿信公書畫之章耿㑹侯
　　　鑑定書畫之章諸印押縫有半古軒書畫印長
　　　字真賞友古軒東平諸印後隔水有耿嘉祚印
　　　耿湛恩章琴書堂都尉耿信公書畫之章諸印
　　　押縫有友古軒半古軒書畫印各二印又阿爾
　　　喜普之印樂庵信公鑑定珍藏㑹侯珍藏諸印
　　　拖尾陸粲書事茗辯云陳子事茗客曰陳子尚
　　　乎予曰否陳子溺歟曰曷溺哉陳子寓也天下
　　　莫不由之孰則知之陳子誠知之斯寓爾然則
　　　陳子曷事曰列具綺寮分江貯月然松明瀹蟹
　　　眼爰發幽抱迺集良友酬嘉風物于于然也若
　　　是幾於溺矣曰(缺/)徵諸羽濛哉夫誠深於茗恬
　　　於直遂於厄非溺耶陳子弗為也事必有道由
　　　事而知道有之矣陳子豈安於茗哉陳子操縵
　　　有雍門之遺一時學者頡頏未逮知其弗究於
　　　茗也弗究而事固寓也已曷弗於縵曰莫不飲
　　　食鮮能知味先民則之入道者邇焉陳子謂知
　　　茗也將淵其意於兹乎是益不可以究矣陳子
　　　平居抑抑不抗篤信質直介然有為故於事事
　　　亶乎其寓也客唯唯謝曰今而後知陳子事茗
　　　嘉靖乙未孟秋之吉平原陸粲著前署事茗辯
　　　三字有樂聖且銜杯御賜忠孝堂長白山索氏
　　　珍藏耿嘉祚印湛恩記耿嘉祚章諸印後有潄
　　　六主人印也園索氏收藏書畫讀畫諸印押縫
　　　有友古軒印凡二又耿昭忠信公氏一字在良
　　　别號長白山長收藏書畫印記半古軒書畫印
　　　㑹侯之章諸印卷高九寸九分廣三尺二寸九
　　　分
　　　明仇英漢宫春曉圖一卷(上等/吕一)
　　　宋箋本著色畫未署欵卷後有十洲一印卷前
　　　有張靜齋珍玩圖書記一印前隔水押縫有神
　　　品一印拖尾顧秉鈞書唐人宫詞後識云自内
　　　景經以側勢紆回盡態極妍厥後褚河南倣之
　　　寫西昇經益多恣致書評謂如瑶臺嬋娟不勝
　　　羅綺因祖其筆法書唐人宫詞如右葢不敢以
　　　樸老之筆唐突此圖嬌艶也嘉禾顧秉鈞又髙
　　　兆跋云十洲真蹟用烘染如大紅青緑諸色皆
　　　㕘悟唐小李將軍諸家秘法非近代畫苑能師
　　　承每一展對絢爛人心目動羨慕之情此卷獨
　　　以白描成之細於㳺絲勁於秋毫直證松雪境
　　　地審視者非具離朱之明不能辨晰端倪其中
　　　位置樓觀器飾雜物具壹本宋人稿本無一筆
　　　簡略揆其意以春曉系曰漢宫已備極紛華綺
　　　麗人間富貴之象使復増華從而觀覽不免弛
　　　張奢僣增益侈肆於是作為平淡示後素之意
　　　明尚質之本令開閲者生淡薄想恭敬想噫嘻
　　　聖賢繪事之㫖寓意毫素十洲豈畫師也哉宜
　　　平洲方伯什襲齋館珍賞於公餘也丁丑九日
　　　侯官髙兆謹跋又杜首昌跋云十洲作畫多以
　　　青緑金粉見長而此卷獨以淡逺縹緲入妙謂
　　　之舍形而取影得畫家之三昧者隱見有無幾
　　　㣲變化間不容髪心思入之存其神於影中周
　　　其神於影外觀者不求形於筆墨則庶乎得作
　　　者之苦心也延津劍遇張博望漢宫圖遇靜逺
　　　主人神物各有幸遇也世世珍之永以為寶淮
　　　南杜首昌敬題卷髙一尺五分廣一丈七尺引
　　　首
　御書漢宫春曉四大字欵云乾隆御筆下有乾隆宸
　　　翰耽書是宿縁二璽前有含毫邈然一璽
　御筆題籖籖上有乾隆宸翰一璽
　　　明仇英列女圖一卷(上等/吕二)
　　　宣德箋本白描畫欵云仇英實父製下有十洲
　　　仇英之印二印卷前有玉音讚美黄煇之印孫
　　　獻之印癡庵道人諸印卷後有桂坡安國賞鑒
　　　廣長庵主王穉登印捧之勿釋諸印卷髙九寸
　　　三分廣三丈二寸
　　　明文徵明畫松一卷(上等/調一)
　　　素箋本墨畫欵題云變化勢難縛虬髯似㦸森
　　　徵明下有文徵明印衡山二印後有魏塘貴主
　　　魏塘錢氏賜半印二卷髙八寸五分廣四尺三
　　　寸三分
　　　明文徵明真賞齋圖一卷(上等/調二)
　　　宣德箋本著色畫欵識云嘉靖乙酉秋徵明為
　　　華君中甫寫真賞齋圖時年八十下有文徵明
　　　印一印卷前有徵仲父印停雲館二印卷後有
　　　宋犖審定項徳枌印遼西郡圖書印諸印前隔
　　　水有緯蕭草堂畫記一印引首李東陽𨽻書真
　　　賞齋三大字欵署西涯别幅徵明又𨽻書銘云
　　　真賞齋者吾友華中甫氏藏圖書之室也中甫
　　　端靖喜學尤喜古法書圖畫古今石刻及鼎彝
　　　器物家本温裕菑畬所入足以裕欲而君於聲
　　　色服用一不畱意而惟圖史之癖精鑒博識得
　　　之心而寓於目每併金懸購故所蓄咸不下乙
　　　品自弱冠扺今垂四十年志不少怠坐是家稍
　　　落弗恤而彌勤余雅同所好歳輒過之室廬靚
　　　深庋閣精好讌談之餘焚香設茗手發所藏玉
　　　軸錦幖爛然溢目卷舒品騭喜見眉睫法書之
　　　珍有鍾太傅薦季直表王右軍袁生帖唐虞永
　　　興汝南公主墓銘起草王方慶通天進帖顔魯
　　　公劉中使帖徐季海絹書道經皆魏晉唐賢劇
　　　蹟宋元以下不論也金石有周穆王壇山古刻
　　　蔡中郎石經殘本淳化帖初刻定武蘭亭下至
　　　黄庭樂毅洛神東方朔贊諸刻則其次也圖畫
　　　器物抑又次焉然皆不下百數於戯富哉然今
　　　江南收藏之家豈無富於君者而真贋雜出精
　　　駁間存不過夸示文物取悦俗目耳此米海岳
　　　所謂資力有餘假耳目於人意作標表者於戯
　　　是烏知所好哉若夫緹緗拾襲䕶惜如頭目似
　　　知所好矣而賞則未也陳列撫摩揚㩁探竟知
　　　所賞矣而或不出於性真必如歐陽子之於金
　　　石米老之於圖書斯無間然歐公云吾性顓而
　　　嗜古於世人之所貪者皆無欲於其間故得一
　　　其所好翫而老焉米云吾願為螙書魚逰金題
　　　玉躞而不為害此其好尚之篤賞識之真孰得
　　　而間哉中甫殆是類也系之銘曰有精齋廬翼
　　　翼渠渠爰宬用儲左圖右書牙籖斯懸錦標斯
　　　飾迺緹斯緗于燕以適適如之何維衎以逰金
　　　題玉躞瑄璧琳璆品斯騭斯允言博雅誰其尸
　　　之中甫氏華惟中甫君篤古嗜文雋永道腴志
　　　專靡紛㫁縑故楮山鐫野刻探賾討論手之弗
　　　釋亶識之真亦臻厥奥豈無物珍弗易其好維
　　　昔歐公潛志金石亦有米顛圖書是癖豈曰滯
　　　物寓意於斯迺中有得不以物移植志弗移寄
　　　情則朗弗滯弗移是曰真賞有賢中甫竒文是
　　　欣少也師古老而彌勤新齋翼翼圖史祈祈後
　　　有考徳眎我銘詩嘉靖三十六年歳在丁已四
　　　月既望長洲文徵明著并書時年八十有八下
　　　有文徵明印衡山二印前署真賞齋銘有序六
　　　字又項徳枌印蘭石主人二印又别幅楷書齋
　　　銘釋文欵識云長洲文徴明著并書嘉靖丁巳
　　　三月既望時年八十有八下有文徵明印悟言
　　　室印二印前有項徳枌印蘭石主人二印拖尾
　　　酆道生真賞齋賦云夫人之所以㕘列兩間優
　　　㳺沒齒莫不應務彰性接物萌情適體求充委
　　　時感興固有承風雲以騁志附龍鳯以效能或
　　　載筆於鴻闈或假鉞於虎閫又有華轂日擊錦
　　　帳雲連蛾眉擁於後先鷺羽忘其冬夏又有取
　　　穀出絮執籖鑽李朽貫不忍虞躬滿籯惟圖裕
　　　後衆之所趨區以别矣揆厥心賞何者為真錫
　　　山東沙華子貞孝之𦙍藝文之英俶儻倬犖之
　　　懐𢎞廓瓌瑋之器等勲業於浮雲視侈富如土
　　　苴爰構齋居惟貯圖典六經之籍諸儒之論歴
　　　代之史百氏之言周秦漢魏之書晉唐宋元之
　　　繪固已盈几溢奩兼䑳壓棟至於藻鑑所注神
　　　情所鍾性命可輕頭目同寶則有鍾元常季直
　　　表貞觀之所珍藏也王右軍袁生帖祐陵之所
　　　眷題也顔魯公劉中使帖(一曰嬴/州帖)及朱巨川誥
　　　宣和之所譜藏也王方慶通天進帖(上有建隆/新史館印)
　　　(岳珂張/雨跋)金輪之所搨玩也永興汝南季海道徳
　　　楷法矜於海岳子山步虚康樂二贊草聖擬於
　　　季真(此卷東明九芝葢北闕臨丹水二詩乃庾/信步虚詞後連謝靈運王子晉贊巖下一)
　　　(老翁四五少年贊有宣和鉗縫諸印及内府圖/書之印世有石本末云謝靈運書書譜所載古)
　　　(詩帖是也然考南北二史靈運以晉孝武太元/十三年宋文帝元嘉十年遇害庾信則生於梁)
　　　(武之世而卒於隋文開皇之初其距靈運之沒/將八十年豈有謝乃預寫庾詩之理或疑唐太)
　　　(宗書亦非也按徐堅初學記載二詩連二贊與/此卷正合其書則開元中堅暨韋述等奉詔撰)
　　　(述其去貞觀又將百年豈有文皇豫録記中語/乎但記中棗花帖作棘花上元應送酒來枉蔡)
　　　(經家帖作應逐上元酒同來訪蔡家北閣臨元/水帖作北闕臨丹水坐絳雲作生絳雲玉䇿石)
　　　(本同而帖作玉簡天火練真文帖作大火練真/文難以之百年帖作難之以萬年登雲天作上)
　　　(登天愛清凈作復清曠冀見作既見繽翻作紛/繙巖下一老翁五少年贊帖五上有四字以鍜)
　　　(語上拙較之帖為優葢木刻傳寫譌耳竊詳是/帖行筆如從空擲下俊逸流暢煥乎天光若非)
　　　(人力所為賸有庾稚恭王子敬之逸趣唐人如/歐孫旭素皆不類此唯賀知章千文孝經及敬)
　　　(和上日等帖氣勢髣髴知章以草得名李白温/庭筠詩皆稱之其棄官入道又在天寳疑其見)
　　　(初學記而輒録之也然東沙子謂卷有神龍等/印甚多今皆刮滅昔米老云古帖多前後無空)
　　　(紙乃是剪去官印以應募也今人收貞觀印縫/帖若是粘著字者不復再入開元御府葢貞觀)
　　　(書武后時朝廷無紀綱駙馬貴戚丐請得之開/元購時剪印不去者不敢以出也開元經安氏)
　　　(之亂内府散蕩乃敢不去開元印跋再入御府/也其次貴公家或是賂入便須除滅前人印記)
　　　(所以前後紙慳也今書更無一軸貞觀開元同/用印者但有建中與開元大中𢎞文印同用者)
　　　(皆此意也米又云陳賢草帖竒逸如日本書亦/有唐氏雜迹字印與此卷正同意其實六朝人)
　　　(書余按陳代庾信在周南北為敵未嘗通也其/石刻自子晉讚後截去十九行僅於謝靈運王)
　　　(而止因讀王為書字又偽作沈傳師跋於後傳/師以行草鳴於時豈不識王書二字耶又元章)
　　　(及黄長睿皆嘗云秘閣所收唯務富博真贋相/混然則書譜所紀可盡信歟抑以唐初諸印證)
　　　(之則余又未敢必其為/賀書矣俟博雅者定之)右丞輞川圖珍聲萬代
　　　(曽入/秘府)恕先雪江卷寶著前朝(徽宗題字及李文/正呉文定程篁敬)
　　　(張滄洲/等長句)君謨畱精於數牘(詳賦/注)魯直擅美於五
　　　書(山谷真行劉賓客經伏波神祠詩及冬日二/士兩柬草書諸上座帖及太白憶舊逰詩)
　　　高宗居九重而臨寫奪真(黄紫/黄庭)忠穆挺大節而
　　　詞札更雅(岳鵬舉與奉/使郎中劄子)米兵部瀟湘景(元暉雲/山長卷)
　　　若就楚江閻次平積雪圖頓忘三伏(上題淳熈/辛丑閻次)
　　　(平晝寒/巖積雪)松年九老院體一空(有呉匏庵/邵二泉詩)馬麟四
　　　梅家法咸具(晴雨/雪月)趙承㫖臨書入二王之室(臨/黄)
　　　(庭有鄧善之貢仲章龔子敬等跋臨洛神/有虞伯生李鳴鳯袁仲長栁道傳等跋)諸圖
　　　鼓盛唐之風(溪山仙館圖漂毋圖設色山水小/圖夜景畫夾對題云翛然茅屋一)
　　　(青燈兩岸蛙聲徹夜鳴最是幽人眠不得扶/笻起就月中行秋郊飲馬圖逸筆二羊圖)邵
　　　庵蚊賦具體虞褚(虞雍公允文/賦伯生行書)彦敬雲山同趣
　　　襄陽(高房山絳色長卷趙子昻鄧善之柯九思/倪雲林呉匏庵等題又一直幅倪雲林為)
　　　(彦清題彦清中/甫八世祖也)叔明青卞隠居小幀(為趙/氏作)元鎮
　　　恵山春霽等幅(恵山圖雲林自題并陳方子貞/詩春霽圖雲林詩云開元道士)
　　　(來相訪索寫雲林春霽圖我别雲林已二載為/濯滄浪逰五湖滿目波容蘸山黛撩人栁眼亂)
　　　(花須避喧正欲尋耕釣源上桃花無處無余與/宗晉道兄别十有六年矣忽邂逅呉下杯酒陳)
　　　(情不能相舍老杜所謂夜闌更秉燭相對如夢/寐者諷詠斯語相與愴然人生良㑹不易而况)
　　　(艱虞契濶若此者乎以十餘載而僅一面則人/生果能幾㑹耶悲慨亦未有若此言也明日道)
　　　(兄將歸錢塘余亦鼓柁烟波之外因寫圖賦詩/以寓别後戀戀不盡之情云耳至正十四年二)
　　　(月十二日倪瓉葑門客樓書是日昔刺正卿陸/季𢎞顧思恭同集叔明和云五株烟樹空陂上)
　　　(便是雲林春霽圖仙老御風歸洞府隠君鼓柁/入江湖幾回夢見清雙眼十載相逢白盡鬚此)
　　　(日五陵溪上路桃花流出世間無僕與倪雲林/别已及二年雲林棄田宅攜妻子繫舟汾湖之)
　　　(濱日與逰者皆烟波釣艇江海不覊之士回視/鄉里昔日之紛擾如脱敝屣真有見之士也至)
　　　(正十六年孟秋僕侍家叔元度於開元而宗晉/宗兄持此見示風埃瞇目展卷浩然因為和詩)
　　　(其上呉興/王蒙題)飄蕭溟涬之表鏗鏘倡和之音又若
　　　壇山大篆鴻都石經夏承婁夀漢碑樂毅東方
　　　晉刻黄絹換鵞古題具在子敬植賦全本僅存
　　　(王獻之好寫洛神賦世傳惟十三行/中甫獨得其全且鐫搨精妙竒寶也)淳化祖刻
　　　硃書見元祐之傳(當時實用棗木板上有銀錠/榐痕又多木横裂文用李庭)
　　　(珪墨第六第七第八卷内有蘇字硃書辨證每/卷首有子昻趙字印及雲房清玩印尾有鉅鹿)
　　　(郡圖/書印)大清嗣摹墨彩乃大觀之舊暨乎劉氏史
　　　通玉臺新詠(上有建業/文房之印)則南唐之初梓也聶崇
　　　義三禮圖俞言等五經圖説乃北宋之精帙也
　　　荀悦前漢紀袁宏後漢紀(紹興間刻本/汝陰王銍序)嘉史久
　　　遺許嵩建康録陸㳺南唐書載紀攸罕宋批周
　　　禮五采如新古注九經(俞石澗藏/守溪跋)南雍多闕蘇
　　　子容儀象法要亟稱於朱子張彦逺名畫記鑒
　　　收於子昻相臺岳氏左傳建安王善夫史記六
　　　臣注文選郭知達集注杜工部詩(共九家/曾噩校)曽南
　　　豐序次李翰林集(三十/卷)五百家注韓栁文(在朱/子前)
　　　(齊中諸書文/選韓栁尤精)劉賓客集(共四十卷内/外集十卷)白氏長慶
　　　集(七十/一卷)歐陽家藏集(剛繁補缺共八/十卷最為真完)三蘇全集
　　　王臨川集(世所傳止一百卷惟/此本一百六十卷)管子韓非子三
　　　國志(大字本淳熈乙已刋/於潼川轉運司公帑)鮑㕘軍集(十/卷)花間集
　　　(紙墨/精好)雲溪友議(十二卷/范攄)詩話總龜(一百卷/阮閲編)經鉏
　　　堂雜志(八卷㝘/川倪思)金石略(鄭樵注/笪氏藏)寶晉山林拾遺
　　　(八卷孫/光憲刻)東觀餘論(樓攻媿等跋宋刻初搨紙墨/獨精卷帙甚備世所罕見)
　　　唐名畫録(朱景/元)五代名畫譜(劉道/醇纂)宋名畫評蘭
　　　亭考(十二卷桑/世昌集)皆傳自宋元逺有端緒牙籖錦
　　　笈以為藏天球河圖而比重是以太師李文正
　　　公八分題匾曰真賞齋真則心目俱動賞則神
　　　境雙融翰林文公為圖為銘昭其趣也昔張彦
　　　逺弱年鳩集晝夜精勤或嗤其為無益之事則
　　　安能悦有涯之生貨衣減糲篤好成癖以千乘
　　　為輕以一匏為倦米元章每得一書既窮其趣
　　　輒以良日手自背洗客拱而後示屢濯而後展
　　　諦觀之際迅雷不聞與夫褚中令鑒定若視黒
　　　白黄長睿辨正不漏毫髪揆兹雅抱千載同符
　　　斯東沙子所以淹留歳時兩忘憂樂眇萬物而
　　　無累超四海而特行者乎華之先晉孝子國史
　　　有傳(李延夀南史傳云華寳父豪晉義熈末戍/長安時寶八歳父臨别謂之曰須吾還為)
　　　(汝上頭及長安䧟父竟沒戍所寳遂終身不/冠婚以弟寛之子為後齊建元中表其廬)下
　　　逮有宋將仕公克振其家趙文敏表其墓(表云/君諱)
　　　(銓字君選宋授將仕郎無錫縣主簿/自幼頴悟讀書務達奥羲為郷文人)監税公以
　　　善化俗掲文安銘其墓(銘云君諱友聞字起濱/銓之子也行省署監無)
　　　(錫税為人敎慤靜固躬/耕率衆俗以和裕焉)徳珍處士堅辭總管黄
　　　文獻等稱之(黄溍碣銘云璞公之諱其字徳珍/父曰友聞母曰袁氏沈靜有質遇)
　　　(事有條總管三品卒辭不就孟穜遺事曰/處士家居簡素而周恤人乏萬緡不吝焉)子舉
　　　都事自奮功名文獻復誌之(黄誌云君諱鉉字/子舉璞之子也奮)
　　　(志功名為使司都事以卒年僅二十六妻/陳氏誓不他適而保其遺孤詔表其門)厥配
　　　陳節婦堂有名公不一之書(干文傳貞節堂記/黄潛銘鄭元祐後)
　　　(記李祁詩序危素贊曾堅貢師/泰等詩俞真木撰墓志尤詳)其孤棲碧翁軒
　　　有文儒相繼之作(張翥春草軒記陳謙詩序鄭/元祐胡助楊維楨陳基段天)
　　　(祐潘純張世昌張雨髙明李孝光王逢楊鑄宇/文公諒貢師泰王餘慶等詩俞真木為墓銘曰)
　　　(處士諱幼武字彦清號棲碧鉉之子也母陳氏/早寡鞠以成立處士尤篤孝敬為春草軒以奉)
　　　(之讀書善吟/有黄楊集)貞固翁輯行家禮著于友同之傳
　　　(浦江趙友同傳云翁諱宗韡字公愷號貞固元/時家聲稍替翁克振之酌冠婚喪祭之禮為慮)
　　　(得/集)源長翁刲股活親顯于傳芳之集(宗譜傳云/公諱宗常)
　　　(字源長貞固之孫伯諄之子/母疾醫弗效刲股療之果愈)以烈婦名者翁室
　　　鄒忠公之裔也(錢仲益傳云源長年二十六而/得死疾妻鄒誓以不二夫以孤)
　　　(託毋顧而不及鄒鄒遂先期自盡以明其信鄭/叔贊王黻趙友同孔友諒張思安陳鎰范景安)
　　　(等為詩胡㮣蔣/用文殷序跋)以序思詠者翁子守徳孫廷元
　　　之孝也(詹事篁墩程公存思四詠序曰源長疾/而妻鄒先縊遺孤本常育於祖母顧氏)
　　　(比成而顧亦去世矣本常以早失怙恃而不克/竟其祖母之養又不克顯其母之節題其所居)
　　　(之堂曰存思感憤終身守徳子春求所以張之/四詠者曰托孤撫𦙍捨生明志鳥鳥私情屺岵)
　　　(瞻慕西涯李文正公詩引云守徳痛其少孤既/不能報大母平生之恩又不能彰母氏既死之)
　　　(節以為終身悲其子春以告為作詩曰報劉恩/㒺極存趙祀終全骨肉存亡異乾坤覆載偏野)
　　　(行長岵屺遺澤尚桮棬有美江南俗他時海内/傳本常字守徳春字廷元尚書石城李公傑撰)
　　　(志云廷元孝友勤儉可謂特立之士/配趙氏有賢徳進士楊文表其墓)南坡君遜
　　　業以成其義則喬太宰吕宗伯鄒司成之言可
　　　考(白巖喬公序曰處士性至孝外和内剛不事/矯飾宗族鄉黨有鰥寡者視力周之于同氣)
　　　(尤厚鄉人取以為法涇野吕侍郎詩云南坡真/逸士八十尚童顔鳩杖時不策蝇書夜自刪東)
　　　(郭鄒祭酒序云財阜者易驕而翁持勤儉勢盛/者易爭而翁以恵和居逸者易淫佚而娱之以)
　　　(文史維之以名士將其天常之厚能不背于君/子之方乎文待詔誌銘云君諱坦字汝平松巖)
　　　(子子也年十六代父理家母先亡諸弟孱弱哺/訓底成凡屋廬田業器物童奴惟弟所欲而自)
　　　(取棄餘者壽九十有/四見五世孫而終)錢碩人備徳以相其夫則
　　　王特進呉文端文衡山之筆有徵(特進光禄大/夫新建伯陽)
　　　(明王公序曰懿公之行柔嘉之徳母儀婦軌無/所不具雖紀傳所載亦無以加少保尚書白樓)
　　　(呉公碣銘曰錢出呉越忠獻王之後累傳至章/靖府君卓犖多奇節鄉人稱為希翁先生生碩)
　　　(人歸南坡翁時有題畫小詩貽之後二泉邵公/題云吾契文希翁先生文詞追古人而行誼過)
　　　(今人逺甚此其季女歸華君汝平而貽之者也/於是季籛年七十有一矣而翁所寄詩片紙猶)
　　　(在奩凡間内徳之成於是乎在文待詔誌云碩/人仁明娟好慧而不煩值華中衰汝平方刻意)
　　　(振植日出應門户門内之事咸碩人特之卒起/其家孝事舅姑尤嚴賓祭不喜佞佛而樂恤匱)
　　　(窮老而勤儉不怠/陽明之稱信矣)東沙子之先妣吕亦有衡翁
　　　之筆誌矣(待詔誌云吕氏出東萊先生之後碩/人叔柔懿恭中外歸賢焉待詔公慎)
　　　(許可而華南坡翁錢吕二碩/人皆公為誌親書之于石)凡此髙文鉅册照
　　　暎齋中則又華氏寶玉大弓子姓世守當傳無
　　　窮以為衡鑑匪特玩好之供者猗嗟茂哉東沙
　　　子夏字曰仲甫(中甫乃南坡之孫而小山翁欽/之長子幼鞠於祖母錢碩人錢)
　　　(卒終身慕之李文正公為篆題東沙逰王陽明/喬白巖之門而海内名公若邵二泉吕涇野都)
　　　(南濠王南原陳石亭蔡林屋文衡山鄒/東郭髙公次林志道黄勉之尤相善)余交其
　　　人僅垂三紀知其志乎古不同乎今也爰作賦
　　　曰有清華公子謁乎素履山人曰葢聞九陔倚
　　　杵(廣雅九天之/外次日倚杵)十形冰􁐖(楊泉物理論地有十/形冰尼京反􁐖若外)
　　　(反/)跳丸往來編珠縈帶二氣運其良能五行儲
　　　其靈粹山川通其竅液動植紛其恢佹固亦穹
　　　窿冥濛磅礴碨礧(磅浦光反礴蒲莫反廣博貌/碨烏為反礧盧戾反髙低貌)
　　　煜爚(煜於六反爚/移灼反日光)皦澈(月/光)參差芒暳(㕘千林反/差千池反)
　　　(暳呼桂反/星宿光)壹㚃闔闢(壹於斤反㚃於云/反元氣運行之意)燠寒雨
　　　霽扶摇飂飍(飂利幽反飍/香幽反風貌)屏翳薈蔚(屏上聲薈/烏桂反蔚)
　　　(於桂反/雲起貌)砰磕䃱磹(砰披并反磕可合反迅雷之/聲䃱子兼反磹徐金反電光)
　　　(也/)雱沱浸漬(雨/)迆迆屭屭(迆演里反平遼貌/屭虚器反壯大貌)崺
　　　崺嶉嶉(崺演吏反山卑長貌嶉/即委反林木崇積貌)泚泚濊濊(泚淺/子反)
　　　(水清濊烏廢/反深廣貌)壒壒畷畷(壒伊蓋反塵埃貌畷/朱衛反田畆相連貌)薱
　　　薱茷茷(薱徒對反茷蒲葢/反皆草木盛多貌)韡韡􁀙􁀙(韡於委反/華盛貌􁀙)
　　　(倪祭反/木枝盛)斾斾馤馤(詩任菽斾斾馤/於葢切香氣)奰奰蹶蹶(奰/平)
　　　(秘反省作奰獸壯也蹶/姑衛反獸行急遽之貌)甡甡毳毳(甡䟽臻反詩/甡甡其鹿毳)
　　　(充芮切獸/多毛也)齮齮踶踶(齮語綺反齒齧貌/踶文几反有力貌)翍翍翽
　　　翽(翍攀眉反張羽貌翽吁外/反詩鳯皇于飛翽翽其羽)褷褷洩洩(褷所宜/反羽生)
　　　(貌洩余世/反浮沈貌)交交噦噦(詩交交黄鳥/又噦噦鸞聲)喓喓嘒嘒(詩/喓)
　　　(喓草蟲又/鳴蜩嘒嘒)睢睢旴盱(睢宣追反盱匈/于反皆喜悦貌)或羣或類
　　　於是乎人也禀至貴以含生超衆靈以成性萬
　　　色歸乎善視萬聲攝乎善聴臭既别乎芳薉味
　　　亦甄乎邪正紛能言以能行乃時動而時靜其
　　　所以役其心思充其口體者蓋隨感以有觸或
　　　無涯以求騁於是巧闇相傾强弱相競慾海浩
　　　洋靡所底定聖王有作以道裁成室廬以處衣
　　　服以章庖㕑以養車航以行有名位以嚴其限
　　　有親愛以屬其情勸之以爵賞董之以威刑鉏
　　　暴勘亂表忠逐良賢否以汰尊庳以疆民知向
　　　違咸樂其生嬴劉而降暨我皇明治忽迭易厯
　　　數幾更神帝嘉靖𢎞厥昇平農服于野商踵于
　　　塗工竭其巧兵寢于隅塵積穰穰流貨膴膴士
　　　女相聚耆稚相餔姁姁雍雍靡婺靡孤毳服卉
　　　裳鳥言獸面龍伯鮫人之國雕題黑齒貫胸離
　　　耳三目四臂之徒大球南金犀貝明珠鷦鵬鷫
　　　鸘在子騊駼瑶籠綵絡盈篚充車奉表歸命滂
　　　溢乎名都當是時也有志之士涵菁莪樸棫之
　　　仁荷勸駕釋褐之寵莫不扼腕思奮彈冠望榮
　　　固有應六符法三光横玉麟飫黄封撫華夷燮
　　　隂陽哂蕭魏而弗齒睨伊旦而與抗六卿分職
　　　厥屬攸宗太史臺諫實惟侍從有公卿文武以
　　　殿其内有藩臬守令以維其外棨㦸霞連英豪
　　　雲萃籌策鬼神經綸天地寰瀛以之咸又億兆
　　　于焉永戴復有元勲世胄倚葭托肺丹書帶礪
　　　乎河山金貂趨蹌乎禁闕(叶屈/貴反)貔貅林立乎白
　　　旄犬羊冰消乎紫塞珠玉隨咳唾風霆逐呼噫
　　　(伊介/反)日月假其輝宇宙同其大精忠簡乎帝心
　　　勲名轟於萬代其或猿臂數竒霜蹄時蹶不與
　　　其進則圖其退爾乃在天時占星紀開阡陌制
　　　来耜耕耨以時又穫必倍若千若億為倉為積
　　　(子利/反)或擅丹穴或儲紫貝出陳易新買賤賣貴
　　　雞鳴孳孳蠅頭惴惴量畜以谷閉門成市沈腦
　　　塗牆文繡被地𤣥妻素娥弄玉飛瓊之儔便娟
　　　巧麗顰眉睇目取憐乎左右(叶盈/異反)戯魚龍而舞
　　　柘枝詠明月而歌百歳鐘鼗箜篌簫竽之音鏜
　　　鞈乎晝夜喧闐乎閭里所以快耳目而娱心志
　　　者亦足以稱豪於一時而不遂汶汶於斯世者
　　　也吾聞錫山有東沙子者㒞偉人也粤其上世
　　　義熈惟寶始居慧山華里稱孝宋遷隆亭原泉
　　　則肇夷逃而華振業孔耀鵞津洋洋喬木杲杲
　　　節義之傳詩禮之教簮紱蟬聨蘭玉滋茂迺東
　　　沙子靡諧厥好蕭然一齋自樂其道胡于斯際
　　　匪則匪效上之不聞出才智佐明時以芥拾乎
　　　青紫下之不聞友豪俠置聲色以酣樂乎桑榆
　　　中又不屑廣田宅殖貨財以貽裕於胄𦙍其于
　　　世也若或醜之其于古也若或糾之自其幼壯
　　　至于艾矣頺然泊然不易厥守意其性爾殊乎
　　　抑無見乎聲利之徼歟蒙疑不釋願就正於有
　　　道素履山人黙然不應瞿然直視已乃啞然而
　　　笑曰咈哉噫嘻子葢未達乎真賞之趣也天地
　　　變化隂陽乘除曲成萬物理一分殊或清或濁
　　　合適其趣情别淑慝性分哲愚方五其俗人十
　　　其區玉不火燼金不土渝栢不霜摧橘不淮踰
　　　貉汶而斃蘭圃而枯薦嗜麋鹿帶甘即且物則
　　　有然而況于人乎宜子于此心猶豫而口囁嚅
　　　也且東沙子之賞真矣所得深矣請次第而宣
　　　之典午陽九豪沒于戍子憶父言老不冠娶既
　　　悲㒺極亦傷國步終孝全忠克永厥譽弟嗣有
　　　傳慧麓延緒南北屢遷逮乎炎渡君選友聞徳
　　　珍于舉配陳貞節勝國表著棲碧奉母堂軒是
　　　署貞固燹避國初定處乃經故莊佳氣鬰聚遺
　　　命克遵後昆斯裕翫易吟詩蟬脱鴻翥精誠動
　　　神明儀範昭士庶義烈維鄒存思弗措南坡孝
　　　友期頥繩矩(即東沙□父南坡翁痛母趙碩人/值業中衰翁克振起而母不逮養)
　　　(故義讓于弟而/自取其薄者)希翁之媳嫓徳二姥(即東沙祖/母錢碩人)
　　　(陽明諸公稱之謂其/賢可繼陳鄒二姑也)是鞠中甫敏而稽古其始
　　　也岐嶷秀頴成童耿介志超萬物之表心逰六
　　　藝之内諗雅頌之雍皥觀國風之成敗兼魯韓
　　　之旁博貫毛鄭之專治集歐王之新竒折朱吕
　　　之精粹細密義於繭絲振金石之清籟玩象辭
　　　於三聖誦典則於四代考禮樂於姬文審顧答
　　　於回賜明仁義於鄒輿談荒唐於莊恵伯陽尚
　　　其𤣥虚禦冦逞其恣睢孫呉備其竒詐管商顯
　　　其功利申韓忍於刻核屈宋陳其諷刺賈董敷
　　　其治策馬揚呈其詭麗遷固擬於春秋潘陸方
　　　於江海燕許誇其手筆李杜稱其䧺偉王孟詠
　　　其幽雅儲韋味其清洌(叶音/例)韓栁宗其典則曾
　　　蘇羨其汪沛以至岐黄之濟世曇摩之似是百
　　　家之殊途九流之異派靡不辨其瑕瑜導其肻
　　　綮飫其膏腴嘬其膋髓既填胸兮通理及援毫
　　　而吐思乍雲蒸而霞纈或川流以山峙發朝芳
　　　之芬葩謝夕叢之腓瘁軒乎蟉騰而獸駭翩兮
　　　鶴舞而鴻跂明揚文武經緯之畧微闡天命性
　　　情之懿上敷帝王修治之範下述閭閻阽危之
　　　弊搜羅匪漏傾㵼無滯準古繩今規人矩世舉
　　　而措之固將黼黻乎皇猷而康濟乎品彚者也
　　　若乃締金朋啟蘭室合志方營道術濟唇齒染
　　　藍赤交以淡成言以忘得二泉師友乎希翁乃
　　　忘年乎膠漆南濠耽樂於圖書爰同趣乎米薛
　　　涇野忠直振時而健羨於夀席南原亷介絶俗
　　　而劇談乎月夕衡山耆徳而文重於鈞石東郭
　　　同門而追踪於淑寔瓦屋髙簡而萬里致㕘同
　　　之益媿吾英爽而舊京賞蘭亭之蹟石亭畱夜
　　　坐之圖(陳太史魯南有/南雍夜坐圖詩)林屋灑鷄鳴之墨(蔡九/逵雞)
　　　(鳴寺/贈詩)資五岳之麗藻(黄勉/之)契蘿石之閒逸(海寧/董澐)
　　　樂何王之雄俊(南贑何秦東/廣王一為)取月泉之空寂(禪/僧)
　　　(法聚自勉之等五人/皆同逰陽明公之門)相與切磨其功講習其業
　　　文㑹輔仁威儀是攝猶以為未足也白巖先生
　　　敦龎植性希叔旦之碩膚儕孔明之水鏡庶稚
　　　圭之無我齊君實之守正陽明夫子心學希聖
　　　超訓詁于關閩晤存養于曾孟播直聲于善感
　　　邁成功于李晟問氣之所鍾人望之所凝英才
　　　之所樂育曲木之所就正于焉鼓篋西行泛舟
　　　東競摳衣必慎執經求證學究淵源道廓蹊徑
　　　通乎常變達乎義命此其志豈效為我以自私
　　　曾無與乎天下之利病者哉嗟乎鞀鼓聲微吐
　　　握人邁顔異遭三卞和刖再寧人事之弗臧將
　　　天命之有在是故百藥恩深令伯情至元卿嚙
　　　指曹休垂涕臧循倉惶以無寢司馬徘徊而不
　　　對此東沙子之所以傷乎内也務光抱石魯連
　　　蹈海文舉樽空侯芭席敝子期賦于感音希範
　　　思乎絶藝此東沙子之所以感乎外也夫庶務
　　　前棼則清虚弗來七情中擾則衰白馴致易不
　　　云乎知進退存亡而不失其正也夫子亦云道
　　　之將行也與命也道之將廢也與命也君子知
　　　命亦審其進退而胡物之競矣爾乃闢故趾開
　　　三徑建新齋閟幽境珉磩平柏杗挺朱牕明素
　　　壁凈松闗䆳芝房迥青雲滃行月耿懸李書原
　　　米名(去聲西涯八分齋匾米/元章有生平真賞印)梧隂垂砌荷香滿
　　　庭(叶音/定)太湖靈壁英山武康錦川之石霞湧浪
　　　積鳥棲獸躑蛟潛魚躍菌秀英坼若醉若舞若
　　　戯若㦴嶜崟柴虒嵱嵷紆譎紛員兮庭實龍髯
　　　之松瓔珞之柏彌勒之竹合歡之橘丹桂青桐
　　　玉蘭木筆碧桃紅梅海棠朱楔紫蕙黄薇末麗
　　　杜若荼䕷瑞香水仙天棘宜男午葵姚黄紅藥
　　　昌陽日精鵑花瞿麥或䕃修除或森閒隙欐(力/爾)
　　　(反/)佹(音/詭)癹(歩葛/反)骩(音/靡)藰(音/畱)莅(音/利)呹(丑乙/反)肸(希乙/反)
　　　猗(伊以/反)柅(尼已/反)的(丁力/反)皪(利力/反)葰(音/俊)楙(莫侯/反)芬
　　　茀凝甘露兮揚清颸蔽炎暉兮延皓月巢鸞鶴
　　　兮逰文魚噪寒蟬兮吟蟋蟀東沙子于是掃絶
　　　煩囂獨怡岑靜巷無車馬之音庭鮮襟裾之影
　　　置軒轅之棐几(齋中又有紫桑小几寶/晉舊物下有芾字押)拭殷侯
　　　之金鼎(白金羊鼎乃商時/諸侯所用之器)爇栴檀之珍香侑汝
　　　官之陶皿(汝窑瓶洗各一官窑/彜爐一色瑩如玉)滌端州之紫硯
　　　(小賁硯一旁有董草庭八分題字曰元與黙為/汝則學以全令徳下上凡九眼似碧王青瑩東)
　　　(沙子常為余言河南提學副使王公韋有子石/硯重不滿廿兩色紫如嫩肝不假磨礲惟貯水)
　　　(處略加琢磨一眼徑寸餘圎極如太極有黄暈/淺深八重中一重稍異間以白質青花㸃呉淑)
　　　(硯賦所謂㸃滴青花是也正合李白集中上皇/西巡南京歌第七首楊齊賢注云葉三藏自西)
　　　(域歸過峩眉縣大峩山寶硯溪見兩石子鬬攬/得其一今藏黑水寺石上有一日端正透底奚)
　　　(以此得名日照其石常五色光相王南原金陵/人此石乃其先諌議辣齊公購于一僧云自蜀)
　　　(中得之豈即此歟東沙常/借畱齋中後歸丹陽孫氏)列㸃蒼之秀屛(叶上/聲其)
　　　(一春景晴巒雲氣吞吐内凡七十二峯其二秋/巖積翠山青雲白三逺畢其伏溪徐文晴物又)
　　　(小石屏二瀟湘雨晴逺岫凝緑最勝者一面雲/峯石色濃淡悉分非筆墨所能髣髴一面春龍)
　　　(出蟄頭角爪鬛悉備目睛炯/然幾欲飛動舊藏京口楊氏)佩不衰之漢熊(古/玉)
　　　(小熊長不及寸腹下篆刻文/曰能使人不衰細如米粒)握如脂之古印(白/玉)
　　　(螭紐三印今改刻瓢印曰真賞方印一曰華夏/一曰真賞齋印東漢楊彪文先四代相印朱文)
　　　(虎紐雕琢精工神韻生動旁皆碾花又一印曰/三愧之裔通身古卧蠶朱文螭紐刻深而竒温)
　　　(潤無比髙宗呉后二卬賢志堂印白/文螭紐賢志主人覆斗卧蠶俱精絶)被朱衣之
　　　翩翩啓瓊笈之縵縵(叶眉/孟反)昔者周穆巡狩至乎
　　　壇山吉日癸巳親題石間弩張劍拔虎跳龍盤
　　　通古卧車而心悟(李斯卧觀五日/得其法作小篆)中祐龕壁而
　　　跋存(宋李中祐鑿石/龕之㕔壁間)雖贊皇之未泯𦂳古意之
　　　邈然(今趙州所傳葢/經摹勒多矣)兹僅見乎齋中葢唐宋之
　　　所傳(此獨無跋义紙墨甚/古乃宋以前搨本也)漢世隆儒六經是訂
　　　邕立典賜八分稱聖(蔡邕左立堂谿/典楊賜等書石)武定遷鄴
　　　而半沈(北魏髙歡遷石經/河岸崩遂沈于水)貞觀寶墨而獨進(唐/秘)
　　　(府不收石刻/惟珍此經)矧蓬萊之摹本亦亡滅而莫問(吾/子)
　　　(行曰㑹稽蓬萊間有石經遺字翻/本破碎磨滅不異真古碑今亡矣)幸百許之遺
　　　文(尚書三十三/字論語百字)諒虬驥之堪並(東觀餘論云石/經傳世止此若)
　　　(騏驥一毛/虬龍片甲)銘石之楷魏首元常幽深絶世古雅
　　　無方悵敬仁之俱逝(王修愛宣示帖/修卒取以入殉)訝宣和之
　　　搨藏(宣和書譜唯有克捷表歐/陽永叔董逌皆以為非真)薦賢表乎季直
　　　纂要紀乎士行(叶音/杭)煥貞淳之寳印遺照乘之
　　　夜光(季直表有頁觀淳化二小璽元張紳書學/纂要記之李太僕應禎謂積筆成塚不能)
　　　(得其波拂真迹無疑/誠曠代之至寳也)草書之極晉惟逸少智聖
　　　大成形神俱妙(孟子集大成者金聲而玉振之/也金聲也者始條理也玉振之)
　　　(也者終條理也始條理者智之事也終條理者/聖之事也玉皇心印經云形神俱妙與道合真)
　　　彼王著之摹刻徒肉勝之遺誚咨袁生之真墨
　　　徵八璽之熀燿矧祐陵之金題覩孤鳳之縹緲
　　　方慶臣瞾文獻仍孫(王方慶乃晉丞相/王導十一世孫也)廓填鑑
　　　影郢人運斤信得門而窺奥豈虎賁之旁尊始
　　　金輪之辱序終倦翁之見珍(翁跋云態備衆妙/摹逼天真非他帖)
　　　(可/擬)況棲碧之手澤(帖復有貞節堂禮義傳家之/印春草軒審是記葢棲碧舊)
　　　(藏/也)幸青氊之得人初學詩讚編聨庾謝綵牋古
　　　色仙蹤疇亞燁霓裳兮逍遥絢春林兮布濩(叶/胡)
　　　(化/反)想投跡於虚空殆爭工乎造化(詳竇泉述/書賦注)閲
　　　神龍而流芳載書譜而增價偉哉魯公忠誠川
　　　流(叶去/聲)止擬劍峰(書譜謂公正書如峰/絶劍摧驚飛逸勢)行超篆
　　　籒(海岳名言謂顔行/書有篆籒氣象)慰嬴磁之既平(帖云近聞/劉中使至)
　　　(嬴州呉希光已降足慰海隅之心耳又聞磁州/為盧子竒所圍舍利將軍擒獲之吁足慰也)
　　　凛英風之發秀燦碧牋兮宜墨駭龍蛇兮奔驟
　　　(术史云碧牋宜墨神采艶發龍/蛇生動覩之驚人此帖同之)歴七君之品題
　　　實諸帖之領袖(帖後王芝喬簣成鮮于樞/張晏白珽田衍文徵明)矯然
　　　季海楷法稱雄怒猊渇驥(書譜許浩書如怒/猊抉石渴驥奔泉)父
　　　王祖鍾(董逌云季海守鍾王舊法如/禪家宗風相承各有主也)述老彭之
　　　元訓(老耼即彭祖通鑑前編路史等/書可考而辨道家相傳之妄)準樂毅之
　　　竒蹤(董逌謂浩書/自樂毅論來)爛𤣥真之丹識(有青若笠緑/蓑衣印葢𤣥)
　　　(真子張/志和識)縟黄素兮金龍(唐絹精竒毎行織成龍/鳯問以花㸃僅如米大)
　　　延之譝其第一(尤袤謂唐人小/楷徐季海第一)原功詫其難能
　　　(叶奴融反杜本跋非/力挽千鈞何能爾耶)乃若髙人摩詰前身畫師
　　　家輞川之幽勝寫詩景之瑰竒(孟城坳華子岡/丈杏館斤竹嶺)
　　　(鹿柴木蘭柴茱茰沜宫槐陌臨湖亭南垞欹湖/栁堤欒家瀨金屑泉白石灘北垞竹里館辛夷)
　　　(塢漆園椒園凡二十景各賦五言絶龍眠摹本/作十二段此卷長七尺餘總為一圖而諸景咸)
　　　(備𢎞治間金陵黄休叔伯賜/剖古漆墩得之即斯卷也)山盤紆兮挾霧林
　　　蹇産而藏暉水揚縠而𣺌𣺌雪簁粉以霏霏斯
　　　景元之攸録(見未景元唐/朝名畫録)乃天府之所詒狂僊
　　　忠恕尤妙書法(書譜忠恕妙于篆/籒八分尤工小楷)委羈宦而肥
　　　遯(史忠恕謫江都一日遯去/不知所在乃與陳摶同隱)狀江行之霽雪景
　　　翳翳兮霾深波粼粼兮澌滑愴坎廩兮擁袂舟
　　　凌兢兮礙枻紛倡和之琳瑯允誇詡之昭掲五
　　　季書亡君謨聿興世方宗其楷法妙實在乎真
　　　行詠山堂之秀句陳子發之至情啓平事而端
　　　謹示新記兮崢嶸統二八之并美(山堂絶句並/安道彦猷謝)
　　　(郎評事子發新記新弟郎中知郡通理/公緯萊州長官公謹吕君共十六帖)標五子
　　　之題名(倪雲林袁凱陳文/東陳迪呉匏庵)元豐彌文豫章獨步
　　　變行押于清臣(山谷行書本顔祭/濠州蔡明逮等帖)習顛草於懷
　　　素(山谷見自叙/草書遂大進)伏波稱其神偉(稱去/聲)諸座資其
　　　頓悟尺牘表其妍姿舊逰發其豪趣睨顔蔡而
　　　追隨軼蘇米而不顧思陵南渡繼體道君當金
　　　戈之倥偬乃畱意乎斯文忽神逰兮太上遂手
　　　追乎右軍皎翔鸞之舞鏡邈羣鴈之凌雲奉華
　　　拜乎嘉錫(卷有奉華堂印乃劉貴/嬪堂名葢帝書以賜之)亨貞品其入
　　　神(邵亨貞跋為江/南法書神品)元暉克肖播堂海岳行書賞
　　　於光堯戯墨貴於京洛思襄陽之舊逰顧瀟湘
　　　之是貌(吐洛/反)藹晴雨之變幻縱天真之揮霍象
　　　内則晦翁屢題畫表則子言斯度(音鐸卷長文/餘朱文公題)
　　　(云建陽崇安之間有大山横出峰巒特秀予嘗/結茅於其巔小平處每當晴晝白雲岔入牕牖)
　　　(間輒咫尺不可辨當題閒雲無四時蔽漫此山/谷幸乏霖雨姿何妨媚幽獨下山累月每竊諷)
　　　(此詩木嘗不悵然自失今觀米公所畫為左侯/戯作横卷隠隠舊題詩處似已在第三四峯間)
　　　(也义得并覽諸名勝舊題想像其人益深歎息/錢子言跋云雨山晴山易此惟晴欲雨雨欲霽)
　　　(宿霧曉烟既冸復合景物昧昧時一出没于有/無難狀也此非墨妙天下意超物表者㫁不能)
　　　(到王宗常考云故兵部侍郎襄陽米友仁元暉/所畫瀟湘圖一卷其自題識凡兩見南渡後諸)
　　　(名勝題語凡若干人文公朱夫子手澤又先後/出也沈啓南云如朱夫子之題象内見畫錢子)
　　　(言畫表求象斯圖之/妙盡括于二作矣)次平畫院髣髴李唐兼承
　　　直之家傳(次年父閻仲/紹興承直郎)殆出藍之擅長當阜陵
　　　之辛丑灑積雪於迴岡風隨盼而忽暝墨深黒
　　　而流光恍三伏之全失凛璢璃之對牕(晉滿奮/暑月坐)
　　　(武帝瑠璃牕/下變色而慄)魏國王孫神仙玉倚灑翰齊乎王
　　　鍾繪事超乎韓李(子昻畫馬取韓幹/山水兼法李思訓)經賦宛其
　　　神傳(臨子敬洛神/鍾紹京黄庭)山水怡然天解(叶箕/里反)塞翁讓
　　　其三百(吴越羅塞翁隠之子也善/畫羊詩無羊三百為羣)暮江望其千
　　　里(柯敬仲云韋偃暮江五/馬圖與子昻氣韻相望)洗晩宋之衰苶為來
　　　世之模楷(叶溪/已反)至於淳化祖刻則廷珪墨色之
　　　古銀錠棗木之紋坡老硃書之辨趙公信印之
　　　文啓明向曙離劍還津(中甫先得六卷後得三/卷益原是一帙分開今)
　　　(乃復合文休承以/為劍入延平是也)較之師旦子明之刻次莊希
　　　白之臨(叶力/因及)烏鎮福清之勒武光東庫之分精
　　　粗迥别不可得而並論焉(論平/聲)小楷諸帖則毅
　　　論紳刻之真朔贊初鐫之勝黄庭遺字之精洛
　　　神全賦之夐尺璧斯陳懸黎孤映與夫虞之破
　　　邪論序歐之白鹿心經(叶去/聲)褚之隂符度人栁
　　　之尊勝清淨金生玉潤咸可得而繼稱焉莫不
　　　重之逾琬琰寶之過頭目被古錦之縹囊飾美
　　　玉之籖軸知臭味之俱無(白樂天太湖石記云/無文無聲無臭無味)
　　　(而公嗜之何也苟/適吾意其用則多)何狗馬之可辱(李易安金石/録序云趙君)
　　　(愛書畫出于聲/色狗馬之上)葢㳺藝以依仁寧玩物而徇欲
　　　飲沆瀣兮吸朝霞沐咸池兮浴暘谷乘野馬兮
　　　逰泰初班由夷兮謁荼俈量今古於一瞬(量平/聲)
　　　攬宇宙於圭竇(叶徒/谷反)心澹澹兮坐忘行踽踽兮
　　　背俗聊棲遲以容與毎寓意而自足所謂皭然
　　　蟬蜕浮㳺塵壒之外離人而立於獨者非耶言
　　　未既公子憮然而歗逡巡曰避山人曰燄燄斯
　　　風乃炎崑峨涓涓斯濬乃瀰江河神明既啟麄
　　　穢則那公子居矣吾將授子以皓天之歌歌曰
　　　皓天明明森成性兮迷亡徇物孰知正兮福輕
　　　乎羽舉孰先兮釁重乎地避孰全兮息交絶逰
　　　聞齋中兮厥心冥冥若虚空兮左圖右書􁀙烟
　　　雲兮日月逝矣葆吾真兮公子聞之渙然顙泚
　　　下席而拜起而稱曰鄙人顓蒙溺乎荒俗之趨
　　　未聞大道之㫖者也幸夫子迪我若發蒙矣願
　　　卒業為弟子乃賡之以中邱之歌歌曰相彼中
　　　邱勃窣壤兮行潦横集又莽霜兮脂車結駟天
　　　貿貿兮日昃之離鑑鼓缶兮無累之人迥絶代
　　　兮弟子釋疑真賞泰兮大夫能賦昭中甫兮琢
　　　珉龕齋俾無斁兮嘉靖二十八年屠維作噩月
　　　在鶉火之次日在參前進士天官尚書郎南禺
　　　外史豐道生人叔著前署真賞齋賦并序六字
　　　又項徳枌印蘭石主人二印後有項徳枌印五
　　　一倩士宛委堂印檇李嬾道人賞鑑圖書諸印
　　　押縫有徳枌印九卷髙一尺一寸一分廣三尺
　　　三寸二分
　　　按豐道生賦表忠遂賢良以汰賢字上疑脱一
　　　字又逡巡曰避曰字應是而字
　　　明陳栝三友圖一卷(上等/陽一)
　　　宣德箋本墨畫欵識云嘉靖庚戌春暮作於黽
　　　勉齋沱江子陳栝下有沱江子朗吟樓二印卷
　　　前有致印宋氏穉佳書畫庫記聴雨堂印三印
　　　卷後有宋致穉佳收藏圖書休寧朱之赤珍藏
　　　圖書二印卷中幅押縫有擇木亭一印卷髙九
　　　寸廣七尺六寸
　　　明宋旭沈俊山水合卷(上等/雲一)
　　　凡三幅前二幅俱宋旭墨畫第一幅宋箋本欵
　　　題云種梅花處幾經年暎雪仍新屋一椽最是
　　　春思眠不得每逢花落益翛然甲申二月望宋
　　　旭識下有初陽一印第二幅素箋本欵識云西
　　　園寒夜浣筆寫雪堂清叙圖後有太原生一印
　　　第三幅素箋本沈俊著色畫欵云戴雪軒圖沈
　　　俊下有沈俊私印一印第一幅髙七寸六分廣
　　　二尺九寸第二幅髙八寸八分廣二尺七寸五
　　　分第三幅髙同前廣二尺八寸五分
　　　明許邦本摹輞川圖一卷(上等/騰一)
　　　宣德箋本著色畫每段小楷書原詩欵云湘江
　　　許邦本育生繪於真如齋下有邦本一印後小
　　　楷書名人跋語四則一邢侗云摩詰有韻之言
　　　遂為李唐一代冠冕要以胸次洒然勝耳其丹
　　　青逰戯則又迥出世俗之表今所傳本名輞川
　　　圖之肖者葢摩詰原自有圖圖分二十如所賦
　　　五言詩濃嵐叠嶂蒼蘚碧巢曲盡巧心而呉人
　　　或病其太著以為其不似近世之態此可笑也
　　　夫意致欲虚筆致欲實此正北宋以前箇中妙
　　　悟而呉人魔於勝國之技不能驟脱夏蟲遼豕
　　　之喻豈虚哉呉中故家藏有當日粉本郭忠恕
　　　曾摹一㢧較祖跡不别毫髪庶藉以存藍田之
　　　舊亦使誦其詩者有所據以尋于縑素方丈間
　　　耳摩詰自謂宿世謬詞客前身應畫師可稱實
　　　録云濟南臨邑邢侗手跋一來復云右丞之與
　　　輞川葢神情大半寄之者也輞川之締構盛于
　　　一時繪而傳之者至流布千古而鹿苑滋谷之
　　　舊跡浸淪沒于狐兔莽荻之間而莫可尋覔往
　　　闗中曾有鐫圖拙陋不堪摩挲弔古訪幽者對
　　　夕陽咨嗟已耳沈澤腴明府以博雅通儒試宰
　　　藍田政搜其遺概清尊髙論若與右丞揖讓已
　　　則索不佞家藏郭忠恕繪圖邀晉人郭潄六氏
　　　摹臨勒石精巧生動幾集忠恕之神令人想肖
　　　右丞不可泯之風流也惟繪此圖者合有多種
　　　而余家所藏以善莅兹土者也亦人代幾更而
　　　至澤腴之身始成此段雅事名跡名繪名器名
　　　手集賞一旦豈偶然哉池陽來復陽伯甫一郝
　　　經云余覽郭忠恕摹臨輞川圖恍惚蒼茫怪竒
　　　偉麗不啻觀濤廣陵之曲江也玉出崑山珠産
　　　南海此天下之至重矣然而非希世罕見之寶
　　　何足比哉余閲此卷不得不贊詞以同不朽為
　　　之誌侍讀學士充國信史陵州郝經一楊士竒
　　　云輞川圖古今人品為畫家最上乘商徳符長
　　　卷劉松年分景小幅余當時摹之大小方狹分
　　　聚總有粗細亦非二體摹者亦非一人後惟郭
　　　忠恕所摹極稱妙絶而諸名公跋語皆甚典雅
　　　乃推重右丞之意云楊士竒後署晩學許邦本
　　　書下有邦本一印卷前有畫禪花癖一印卷後
　　　有誠意齋珍藏一印押縫有誠意齋一印又二
　　　印不可識卷高九寸五分廣一丈五尺九寸五
　　　分
　御筆題籖籖上有乾隆宸翰一璽
　　　按跋語四則皆題郭忠恕輞川圖臨本者而字
　　　句舛誤頗多葢亦傳冩失真耳
　
　
　
　
　
　
　
　
　
　
　
　
　
石渠寶笈卷十五
欽定四庫全書
石渠寶笈卷十六目録
　　　貯
　　養心殿
　　　列朝人書畫
　　畫卷次等
　　　五代周文矩牧羊圖
　　　宋徽宗秋塘山鳥圖
　　　宋董源夏山欲雨圖
　　　宋郭忠恕臨王維輞川圖
　　　宋郭熙樹色平逺圖
　　　宋李公麟畫歸去來詞圖
　　　宋李公麟竹林七賢圖
　　　宋李公麟九歌圖
　　　宋陳居中蘇李别意圖
　　　宋謝元畫折枝碧桃
　　　宋陳自明花草
　　　元趙雍黄公望合卷
　　　元黄公望沙磧圖
　　　元黄公望溪山無盡圖
　　　元黄公望溪山雨意圖
　　　元黄公望畫九品蓮花
　　　元王振鵬畫伯牙鼓琴圖
　　　元倪瓚壺月軒圖
　　　元吳鎮畫竹
　　　元吳鎮萬峰幽壑圖
　　　元任仁發神駿圖
　　　明吳偉蘆雁
　　　明沈周秋窓客話圖
　　　明沈周溪橋雨景
　　　明沈周大夫松圖
　　　明仇英晴江春色圖
　　　明徐渭寫生
　　　明莫是龍湖山佳趣圖
　　　明沈士充雪景山水
　　　明張復秋山行旅圖
　　　無名氏書畫目録
　　畫卷上等
　　　宋人寫梅花詩意
　　畫卷次等
　　　宋人蘆雁
　　　宋人牧羊圖
　　　宋人摹郭忠恕四獵圖
　　　元人支遁洗馬圖
　　　元人四孝圖
　　　明人釣月亭圖
　　　明人畫瑞應圖
　　　明人畫騶虞圖
　　　明人長江萬里圖
　　國朝人書畫目録
　　畫卷上等
　　　王武花草寫意
　　　查士標烟江獨泛圖
　　　赫奕倣董其昌宿雨含烟圖
　　　冷枚倣仇英漢宫春曉圖
　　　畫院丹臺春曉圖
　　　畫院慶豐圖
　　　畫院清明上河圖
　　畫卷次等
　　　髙簡探梅圖
　　　徐枚畫江南春
　　　王原祁西嶺雲霞圖
　　　蔣廷錫花草
　　　張若靄臨李迪荔子圖
　　　鄒一桂百花圖
　　　丁觀鵬太平春市圖
　　　余省倣林椿花鳥
　　　列朝人書畫目録
　　書畫合卷上等
　　　唐閻立本孝經圖褚遂良書
　　　明唐寅臨李伯時飲仙圖並書歌
　　　明唐寅畫蘭亭文徴明書序
　　　明文徴明林泉雅適圖並書七言長句
　　　明陳淳源東圖並書岳陽樓記
　　書畫合卷次等
　　　明文徴明輞川圖王榖祥書詩
　　　明文徴明赤璧圖祝允明書賦
　　　明文徴明遊西山詩並繪圖
欽定四庫全書
石渠寶笈卷十六
　　貯
　養心殿七
　　　列朝人
　　畫卷次等
　　　五代周文矩牧羊圖一卷(次等/天一)
　　　素絹本著色畫欵署文矩引首有程南雲篆書
　　　牧羊圖三大字拖尾有李孟程鉅夫孟遵虞集
　　　史經昝𢎞張夢辰胡儼謝南范公亮諸題句又
　　　題句二欵署黙齋黙軒又題句一無欵又元永
　　　貞跋一
　　　宋徽宗秋塘山鳥圖一卷(次等/地一)
　　　素絹本著色畫欵識云秋塘山鳥圖丁亥御畫
　　　上鈐御書一璽下有押字一拖尾有薛紹彭王
　　　冕題句二
　　　宋董源夏山欲雨圖一卷(次等/元一)
　　　素牋本著色畫欵云董源畫拖尾有米芾林彦
　　　章題句二歐陽元跋一
　　　宋郭忠恕臨王維輞川圖一卷(次等/黄一)
　　　素絹本著色畫欵云郭忠恕摹本每段𨽻書標
　　　記卷前𨽻書王摩詰輞川圖六字拖尾有馮子
　　　振書輞川詩二十首又跋一又李衎姚式題句
　　　二
　　　宋郭熈樹色平逺圖一卷(次等/宇一)
　　　素絹本墨畫未署欵姓氏見跋中拖尾有馮子
　　　振趙孟頫虞集柯九思栁貫顔堯煥祖銘諸題
　　　句又王世貞跋一陳演諸人記語一
　　　宋李公麟畫歸去來詞圖一卷(次等/宙一)
　　　素牋本白描畫未署欵姓氏見跋中拖尾有沈
　　　度文徴明二跋又金鈍夏㫤各書陶詩一首
　　　宋李公麟竹林七賢圖一卷(次等/宙二)
　　　素牋本墨畫凡七段未署欵姓氏見跋中每段
　　　俱有滕中逺徐範題句各一引首有文彭𨽻書
　　　逸情雲外四大字拖尾有高廷和跋一
　　　宋李公麟九歌圖一卷(次等/宙三)
　　　素牋本白描畫凡九段未署欵姓名見跋中每
　　　段書楚詞本文拖尾有王橚洪勲王穉登諸跋
　　　宋陳居中蘇李别意圖一卷(次等/洪一)
　　　素絹本著色畫米署欵引首有許初篆書陳居
　　　中畫蘇李别意八大字拖尾有時韶陸馴二跋
　　　宋謝元畫折枝碧桃一卷(次等/荒一)
　　　素絹本著色畫欵署臣謝元卷後有温字㭍號
　　　四字前隔水小號有卷字陸拾㭍號六字(俱半/字)
　　　拖尾有馮子振趙巖題句二
　　　宋陳自明花卉一卷(次等/日一)
　　　素絹本著色畫凡四幅未署欵毎幅俱有陳氏
　　　自明㳺戲造化二印
　　　元趙雍黄公望合卷(次等/月一)
　　　素絹本著色畫欵識云仲穆為善之副使作此
　　　圖已歴數載大癡道人復補其所不逮者時至
　　　正辛酉秋九月也拖尾有楊士竒凌晏如程敏
　　　政諸跋
　　　元黄公望沙磧圖一卷(次等/盈一)
　　　素牋本墨畫欵署大癡卷首有饒介張雨題句
　　　二卷尾有錢鼐題句一拖尾有姚廣孝魏驥袁
　　　忠澈歸莊諸題句又徐守和次韻詩凡四又題
　　　識一又項元汴記語一
　　　按拖尾徐守和朗白次韻諸詩第一首云右次
　　　臨川饒翁韻葢饒介也其題句今佚
　　　元黄公望溪山無盡圖一卷(次等/盈二)
　　　素牋本墨畫欵識云至正二年春三月大癡道
　　　人拖尾有蘇文用陳言李廷春諸題句
　　　元黄公望谿山雨意圖一卷(次等/盈三)
　　　素牋本墨畫自識云此是僕數年前寓平江光
　　　孝時陸明本將佳紙二幅用大陀石研郭忠厚
　　　墨一時信手作之此紙未畢已為好事者取去
　　　今復為世長所得至正四年十月來溪上足其
　　　意時年七十有六是歳十一月哉生明識下有
　　　一峯道人一印後隔水有王國器題句一引首
　　　文彭𨽻書谿山雨意四大字拖尾有倪瓚跋一
　　　按此卷自識語暨題跋皆與上等往字二號一
　　　卷同惟數字小異耳葢後人臨本也
　　　元黄公望九品蓮花一卷(次等/盈四)
　　　素牋本著色畫蓮花峯欵識云至正庚寅二月
　　　大癡道人時年八十拖尾有俞和陳鑑題句二
　　　王世貞跋一
　　　元王振鵬伯牙鼓琴圖一卷(次等/昃一)
　　　素絹本墨畫欵署王振鵬拖尾有馮子振趙巖
　　　張原湜題句三
　　　元倪瓚壺月軒圖一卷(次等/辰一)
　　　素牋本墨畫欵識云壺月軒圖辛亥八月四日
　　　倪瓚拖尾有周圻馮以黙胡儼黄常錢惟善僧
　　　廣益管昭沈瑜錢凝韓信諸題句
　　　元吳鎮畫竹一卷(次等/宿一)
　　　素絹本墨畫欵題云翠滴層檐四景亭南連一
　　　帶小山青人間信有蓬萊島白日清風鳯展翎
　　　梅道人又題識云榮瘁乾坤物有時老夫情況
　　　淡相宜此君同是無心者春去秋來總不知至
　　　正十九年四月上浣友人持絹求余畫墨君既
　　　為録東坡公所作墨君堂記於前復寫風竹於
　　　後醜惡䪺露大可發笑也梅道人識
　　　按墨君堂記今缺
　　　元吳鎮萬峯幽壑圖一卷(次等/宙二)
　　　素牋本墨畫欵題云野橋新雨足夏木轉多隂
　　　欲就迎涼處時為散髪吟月來湖空濶風入樹
　　　蕭森一倍添幽賞溪山稱此心至正十二年秋
　　　八月得萬峯幽壑之想因為戯墨於西湖寓舍
　　　梅道人呉鎮拖尾有祝允明題識一
　　　元任仁發神駿圖一卷(次等/列一)
　　　素絹本著色畫欵識云延祐甲寅春作神駿圖
　　　於可詩堂月山道人
　　　明呉偉蘆雁一卷(次等/張一)
　　　素綾本著色畫未署欵有小仙一印
　　　明沈周秋忩客話圖(次等/寒一)
　　　素牋本墨畫未署欵有啟南一印拖尾有王穉
　　　登題句一
　　　明沈周溪橋雨景一卷(次等/寒二)
　　　素絹本著色畫欵署沈周拖尾又自題云滿城
　　　風雨近重陽寂寂寥寥破草堂彭澤花枝待晴
　　　把雲安麴米帶生嘗梳頭髪應吾年白潤屋金
　　　從别姓黄慚與潘郎續遺句沈郎瘦不似潘郎
　　　沈周又文徵明題句一
　　　明沈周大夫松圖一卷(次等/寒三)
　　　素牋本墨畫後别幅欵題云尚書府中松十抱
　　　直氣貞心不知老闗中土厚根柢壯千年間生
　　　地之寶上㕘雲漢不屈身世間草木斯為表用
　　　之擎天天久恃用之柱國國永保伐柯擊姦擬
　　　段笏摘葉指佞比堯草朝廷何可一日無百不
　　　為多一非少凌霜傲雪古色存蒼蒼直與秋天
　　　杳孔明廟前有老柏此物亦自因人好大觀直
　　　謂古今同時固難同貴同道金花玉苓仙所食
　　　只在長生不在飽須公採啖三萬斛四海蒼生
　　　期夀考𢎞治戊午人日寫大夫松并賦長句奉
　　　祝柱國三原司馬公八十初度長洲沈周引首
　　　有文徵明篆書上夀之徵四大字
　　　明仇英晴江春色圖一卷(次等/來一)
　　　素絹本著色畫欵云仇英製拖尾有錢謙益題
　　　句一陳繼儒跋一甯士禎記語一
　　　明徐渭冩生一卷(次等/暑一)
　　　素錢本墨畫凡十一段第一段題云牡丹須緑
　　　葉春早葉難多莫道扶持少春王捧絳羅第二
　　　段題云一斗湖光不放寛却看紙上定波瀾犀
　　　盤黒盡渾無􁓸捧出茒山女道冠第三段題云
　　　菊花自古只黄花改様連年漸漸差不是老夫
　　　嫌冷淡敢將紅粉向儂搽第四段題云蘭與竹
　　　相並非闗調本同氤氲香不逺聊為引清風第
　　　五段題云虢姨騎馬去朝天淡掃蛾眉真可憐
　　　不信馬頭毬兩串也如枝上粉團團第六段題
　　　云葉須犀甲厚花放鶴頭丹歳暮饒冰雪朱顔
　　　不改觀第七段題云老夫一掃秋園卉六片尖
　　　尖雪色流用盡邢州沙萬斛未便啄出此搔頭
　　　第八段題云五寸珊瑚珠一囊東風吹老海橊
　　　黄宵來酒渇真無奈換取金刀劈玉漿第九段
　　　題云湘水拂鏡明江波蹙鮮滑湘君少侍兒煩
　　　儂步羅襪第十段題云青鸞五尺尾一半入青
　　　霄老眼摩挲看方知是竹梢第十一段題云從
　　　來不見梅花譜信手拈來自有神不信試看千
　　　萬樹東風吹著便成春欵云青藤道人徐渭畫
　　　并題
　　　明莫是龍湖山佳趣圖一卷(次等/往一)
　　　宣德牋本著色畫欵識云丁丑夏五月莫是龍
　　　畫引首王曜升書懷抱湖山四大字
　　　明沈士充雪景山水一卷(次等/秋一)
　　　素牋本淡著色畫欵識云己巳閏月寫於紅蕉
　　　館沈士充拖尾有陳繼儒題句
　　　明張復秋山行旅圖一卷(次等/收一)
　　　素絹本著色畫欵識云萬厯辛丑秋九月呉都
　　　張復製引首詹濓𨽻書秋山行旅圖五大字
　　　無名氏
　　畫卷上等
　　　宋人寫梅花詩意一卷(上等/天一)
　　　宋牋本墨畫凡九段每段書古人咏梅詩二句
　　　第一段云枝横却月觀花遶凌風臺何水部第
　　　二段云為君援筆賦梅花未害廣平心似鐵宋
　　　廣平第三段云巡簷索共梅花笑冷蘂疎枝半
　　　不禁杜工部第四段云疎影横斜水清淺暗香
　　　浮動月黄昏林和靖第五段云獨立晩風香滿
　　　䄂無人同詠一枝春黄山谷第六段云多情立
　　　馬待黄昏殘雪消遲月出早蘇東坡第七段云
　　　清香浸硯水寒影伴疎燈張宛邱第八段云醉
　　　中忘却頭邊雪斜插一枝歸竹籬陳簡齋第九
　　　段云叮嚀説與水邊人從今日報花消息曾茶
　　　山卷末有岐山鼎印敬宗書癖二印卷中幅押
　　　縫有畫禪二印拖尾胡儼跋云梅花圖一卷自
　　　何遜至曾茶山九人童僕六人野老一人馬一
　　　騎梅六株又缾而簮抱花枝者三筆法清潤人
　　　物花樹各臻其妙不知何人所畫要之非俗筆
　　　也觀其於遜則寫其風神蕭散對花傍徨之意
　　　於子美則寫其睽離㑹合巡簷索笑喜動鬚眉
　　　之狀于和靖則寫其疎影暗香初月淺水唫詠
　　　之情於山谷則寫其超然獨立臨風凝佇之思
　　　於東坡則當雪月初霽之時寫其立馬待黄昏
　　　之興於張宛邱則當屏圍隠几寒影書燈之夕
　　　寫其主僕倦寐之容於陳簡齋則插花傾欹得
　　　其醉中之態於曾茶山指顧盼語得其叮嚀之
　　　意獨宋廣平展卷題賦畫史固得之矣而題識
　　　者乃冒以後人之詩非也昔秦太虚卧病觀輞
　　　川圖怳然若與摩詣度華子岡泊文杏館過白
　　　石灘轉辛夷隖抵漆園幅巾杖屨碁奕茗飲賦
　　　詩以自娯遂忘物累數日而疾瘳余病起侍郎
　　　楊公持此卷求題余展觀之襟懷灑然如在諸
　　　公杖屨筆硯間不自知其情之適而意之暢也
　　　太虚之言不吾妄矣故并識之胡儼跋前署梅
　　　花圖跋四字又楊榮跋云右梅花人物一卷葢
　　　摹寫昔賢嘗於梅有所賦詠者因取其詩中佳
　　　句擬其意度探其興趣與夫觀逰吟嘯之容玩
　　　賞酣醉之態筆意精妙非近世畫家可及今刑
　　　部侍郎楊宗朂所藏來徴予言以識之夫梅乃
　　　花之清潔者古今之人所以酷好誠以其幽雅
　　　淡素有足尚焉且非惟酷好之又見之吟咏以
　　　仿彿其風韻後之人讀其詩猶可以歆慕其人
　　　至於此圖則於梅之標格詩之意趣以至昔賢
　　　之狀貌皆可以一目而得之宜夫宗朂愛之不
　　　啻拱璧之重矣予既展翫不已遂書此以歸之
　　　翰林學士奉政大夫兼右春坊右庶子建安楊
　　　榮書又楊士竒跋云右梅花圖葢取古詩自何
　　　遜而下九人其賦詠之精者而狀寫之皆臻其
　　　妙古今賦詠之精不止此亦概見其意耳葢髙
　　　韻絶俗者之所為而非尋常畫史可及也今藏
　　　於秋官侍郎楊君宗朂宗朂寶之如拱璧政務
　　　之暇展玩吟諷愈久而愈不厭豈愜乎其心又
　　　有出於狀寫賦詠之外者歟士君子觀物有以
　　　契乎已則有以愜乎心宗朂發身賢科同廿八
　　　人者受上命進學於禁中而首被峻擢佐治邦
　　　憲譬之衆卉獨先陽和而皦然清白之操凌厲
　　　冰雪其所遇及其所志皆有相契於此者矣夫
　　　狀寫不若賦詠之得其深也賦詠不若志之相
　　　契者所得又深也狀寫之妙得其神賦詠之精
　　　得其韻尚志者之相契得乎其徳也宗朂之愜
　　　於斯也豈非有出乎二者之外哉豈不有契於
　　　余言者哉間示此卷為題於後廬陵楊士竒書
　　　又金幼孜跋云李伯時以白描冠絶當時後人
　　　莫之能及此卷以梅華為主取六朝唐宋諸賢
　　　詠梅之詩摘二句并寫其人與梅為一段其筆
　　　力精妙天機入神非惟得其衣冠形態之似而
　　　其神氣意趣吟嘯自適之狀莫不畢備吁何其
　　　至哉然亦不知其為何人之筆要之伯時之流
　　　亞歟此葢刑部侍郎楊君宗朂所藏以屬予題
　　　楊君清雅脩潔其所好尚者意必有在雖然畫
　　　之工拙不足論也有若何水部宋廣平蘇文忠
　　　黄魯直諸賢之休聲偉烈照耀簡冊千載之下
　　　猶能使人歆羨而企慕之不忘則吾楊君之所
　　　好尚者其在於此乎詩曰髙山仰止景行行止
　　　楊君尚益努力以先達自期待則他日所至固
　　　未可量也展卷三歎遂書以歸之永樂十七年
　　　歳己亥秋八月下澣翰林學士奉議大夫兼右
　　　春坊諭徳兼脩國史臨江金幼孜跋又曾棨題
　　　云吾觀此畫真絶竒寒梅數株花幾枝就中人
　　　物知為誰標格盡與梅相宜飄飄水部長且頎
　　　意態蕭散丰神怡凌風却月高巍巍枝横花繞
　　　紛葳㽔廣平宋公冰雪姿鐵石心腸軟媚詞當
　　　時作賦人共推落筆便覺烟雲垂杜陵老翁唐
　　　拾遺珠玉錦繡森肝脾巡簷對花欲步遲掀髯
　　　一笑同襟期逋仙徘徊野水湄清興未許他人
　　　知水邊新月横蛾眉暗香疎影何離離黄家太
　　　史工賦詩雕琢造化窮端倪臨風獨立偉令儀
　　　衣袂似有香風吹東坡先生百世師文章彪炳
　　　聲光馳花邊待月立水涯寶馬不控黄金羈宛
　　　邱隠几當屛帷敲推未穏宵漏移寒香霏霏落
　　　硯池童子假寐形容疲潁川愛花盃自持起舞
　　　屢向花間嬉醉來插花歸竹籬但覺長袖風披
　　　披武城公子心事夷清興翩翩同浴沂丁寧指
　　　顧囑此兒消息日報無乖睽異哉此畫誰所為
　　　筆跡不減李伯時辱公索題空歎欷如此神妙
　　　焉能窺愧無幼婦與色絲為公灑墨徒淋漓請
　　　公珍藏當寶之幸勿示人人朶頥予友少司冦
　　　呉興楊公以此卷示予索題予玩賞不忍釋手
　　　因賦長句并識末簡云時永樂己亥冬十月朔
　　　翰林侍讀學士廬陵曾棨識又王英跋云世稱
　　　季公麟白描楊補之畫梅其藝各造神妙而未
　　　有能兼之者也今觀刑部侍郎楊公宗朂所藏
　　　梅花圖并畫昔賢好梅而有所賦詠者意度標
　　　格迥出塵俗公麟補之之法兼而有之葢信乎
　　　其難得者矣夫人之所好不同志於富貴功名
　　　者所嗜惟珠玉珍寶而清脩雅潔之士則志不
　　　在彼每寓意於山林草木之可愛者以怡悦其
　　　情性若梅之清絶昔人所以好之者是也公既
　　　貴且顯矣而他無所玩所居多種松竹與梅其
　　　來北京也地無梅乃時展玩此圖而吟詠焉其
　　　意葢篤好於梅而不能忘非所謂清脩雅潔者
　　　耶余嘗與公同逰詞垣相知甚久今屬余題兹
　　　圖之後既嘉畫之精妙又喜公之志有異於人
　　　也遂為之書永樂十七年冬十月朔翰林侍講
　　　兼脩國史臨川王英書又鄒輯題云昔人多咏
　　　梅花句好事誰𫝊此畫圖作賦未應同水部巡
　　　簷何用訝林逋疎燈澹月清吟苦老樹寒枝瘦
　　　影孤却笑鬢邊斜插處不知霜雪滿頭顱翰林
　　　侍講鄒緝為侍郎楊君宗朂題又周述跋云刑
　　　部侍郎呉興楊公宗朂家藏梅花圖及何遜以
　　　下諸賢像并所賦詩各取其一韻題於上而通
　　　為一卷筆精藝絶世罕能及然雖未知為何人
　　　之筆要非俗工所能也楊公以扈從來北京則
　　　載與俱行北京地素無梅而心竊好之故每於
　　　其暇時則取而閲焉怳然若與諸賢優㳺賦詠
　　　於其間不自知其意之適而神之暢也宜乎愛
　　　慕之不能忘夫梅貞靜芳潔物之清絶者也惟
　　　操尚潔清志慕澹泊者能好之然而古今所好
　　　僅此數人焉獨其間宋公廣平蘇公子瞻以文
　　　章事業顯聞於人其可謂無愧於所好者矣楊
　　　公學問閎偉操行清潔而職躋要顯其所賦詠
　　　視二公為尤多則其勲名事業殆將與之同焉
　　　豈非詩之所謂惟其有之是以似之者歟若夫
　　　騷人逸士晦處於荒寂之鄉畱意於植物之表
　　　而自以為甚足者豈楊公之志哉予素知公者
　　　因觀此圖而識其後使凡有求之者視其所好
　　　可以知其為人矣永樂十七年己亥冬十二月
　　　廿四日賜進士及第翰林侍讀吉郡周述書前
　　　署書梅花圖後五字又陳敬宗跋云梅花世之
　　　人無智愚貴賤皆知愛之而獨清標雅節之士
　　　愛之為尤篤葢以是花凌厲冰雪挺然秀發於
　　　衆芳摇落之後有君子卓立自守之道焉故唐
　　　宋諸名公賢士愛而詠之者不可勝數求其詩
　　　與人稱則亦不能多得若何水部宋廣平杜少
　　　陵林和靖黄山谷蘇東坡諸公之作葢尤足傳
　　　誦者也是以善畫者摸寫諸公愛梅之趣而并
　　　為一圖丰神清絶各極其妙可謂一時之名筆
　　　矣侍郎楊公宗朂清標雅潔之君子也逰宦兩
　　　京二十餘年所至皆潔脩庭宇列植嘉花美木
　　　收蓄法書名畫以供清玩而於是圖尤所珍愛
　　　當其展玩之際焚香賦詩真若與少陵諸公參
　　　逐上下於暗香疎影之間誠所謂洒然不凡者
　　　矣雖然昔王晉卿居貴顯之位雅好圖史乃作
　　　寶繪堂於私第之東以蓄其所有蘇文忠公記
　　　之以為君子當寓意於物可也今楊公遭逢聖
　　　明身躋顯達而於攄忠秉節之念葢將孜孜不
　　　暇而是圖也特公所寓意焉爾況前人之文章
　　　徳業有足慕尚者哉予辱交於公最久而厚願
　　　望之至者愛慕之深也永樂十八年閏正月望
　　　日翰林侍講陳敬宗書又李時勉跋云右白描
　　　人物并梅花共一卷不知為何人之筆葢取唐
　　　宋諸賢詩中有詠梅者各摘其二句狀其意態
　　　頗自精妙今刑部侍郎楊公以示余夫古人之
　　　賦詠其於山水草木花實烟雲變態瓌竒偉麗
　　　之觀皆取之以寫夫一時之興而畫者亦不過
　　　藉以寓其巧思欲見其藝之精耳若夫其勲徳
　　　之盛節行之高人所不可及者雖跡其遺躅有
　　　不能得其髣髴而況于畫乎公聰明俊偉讀書
　　　舉進士績學詞林歴官凡若干年而為少秋官
　　　行高而徳茂其進葢未已也固宜上佐明天子
　　　於堯舜之聖措天下於泰山之安殊勲偉烈照
　　　暎史冊而垂無窮而斯圖者特一時玩適而已
　　　豈能畱意於此哉予與公交厚也故推公之意
　　　題而歸之時永樂十八年庚子秋九月九日賜
　　　進士翰林侍讀承徳郎同脩國史安成李時勉
　　　書卷高一尺五分廣一丈三尺七寸
　　畫卷次等
　　　宋人蘆鴈一卷(次等/天一)
　　　素絹本著色畫拖尾有馬琬題句一僧宗泐記
　　　語一
　　　宋人牧羊圖一卷(次等/地一)
　　　素絹本墨畫凡四幅
　　　宋人摹郭忠恕四獵騎一卷(次等/元一)
　　　素絹本著色畫卷前署宣和二年三月休日宋
　　　右丞郭忠恕筆意十六字卷後有何夢然題句
　　　一
　　　元人支遁洗馬圖一卷(次等/黄一)
　　　素絹本著色畫
　　　元人四孝圖一卷(次等/宇一)
　　　素絹本著色畫第一段刲股傷第二段懷橘第
　　　三段卧冰第四段沈江毎段各書小傳並頌後
　　　有李居敬四孝圖序一
　　　明人釣月亭圖一巻(次等/宙一)
　　　素絹本著色畫引首文徵明𨽻書釣月亭三大
　　　字拖尾有祝允明都穆記二又沈周祝允明文
　　　璧陳璚徐貞卿黄雲諸題句
　　　明人畫瑞應圖一卷(次等/洪一)
　　　素牋本著色畫凡五段第一段白象後書白象
　　　賦一第二段黄河清後書黄河清賦一第三段
　　　瑞麟後書瑞應麒麟歌一第四段白鹿後書白
　　　鹿賦一第五段嘉禾後書嘉禾賦一卷前有總
　　　序俱曾棨作
　　　明人畫騶虞圖一卷(次等/荒一)
　　　素絹本著色畫拖尾有姚廣孝李至剛劉㒞趙
　　　毅樊敬王勉解縉胡廣曾崇李斌馬麟張信芮
　　　善向寶各詩一蹇義金忠胡儼高得暘胡濙各
　　　賦一郁新鄭賜陳瑛呉中吕震王景王達黄淮
　　　徐伯陽各頌一趙彞贊一
　　　明人長江萬里圖一卷(次等/日一)
　　　素絹本著色畫
　　　國朝人
　　畫卷上等
　　　王武花卉寫意一卷(上等/天一)
　　　宣徳牋本墨畫未署欵有王武之印一印卷前
　　　有致印宋氏穉佳書畫庫記松石相賞三印卷
　　　高六寸四分廣三尺七寸一分
　　　查士標烟江獨泛圖一卷(上等/地一)
　　　宣徳鏡光牋本墨畫欵識云康熈丙子十月士
　　　標畫時年八十有二上鈐查二瞻一印卷前有
　　　種閒亭宋氏穉佳書畫庫記二印卷髙三寸一
　　　分廣四尺五寸二分
　　　赫奕宿雨含潤圖一卷(上等/元一)
　　　素絹本著色畫欵云臣赫奕恭畫下有臣赫奕
　　　恭畫二印卷髙一尺廣八尺一寸五分卷前
聖祖仁皇帝書董其昌畫評一則識云臨董其昌論畫
　　　下有康熈宸翰一璽前有佩文齋一璽
　　　冷枚仿仇英漢宫春曉圖一卷(上等/黄一)
　　　素絹本著色畫欵識云癸未春三月奉
勅仿仇英漢宫春曉圖(臣/)冷枚恭畫下有(臣/)冷枚夙夜
　　　匪懈二印卷髙一尺五分廣四尺九寸有竒前
　　　隔水陳邦彦書
　御題詩云栁暗花明曙景新生綃圖得漢宫春漢宫
　　　春色尋常遍不到金階奉帚人披香殿裏按雲
　　　和玉樹千枝艶綺羅為妬平陽頻賜錦選來小
　　　玉自教歌勻貼胭脂襯粉濃迎風端不讓芙蓉
　　　畫師恐是毛延夀費却金錢更歛容乾隆甲子
　　　仲春御筆題(臣/)陳邦彦敬書
　　　畫院丹臺春曉圖一卷(上等/宇一)
　　　素絹本著色畫欵云(臣/)陳枚孫祐丁觀鵬奉
　勅恭畫下有(臣/)枚恭畫二印卷髙九寸三分廣一丈
　　　二寸有竒前隔水陳邦彦書
　御題詩云鍊得嬰兒太乙罏騎鸞指日上清都仙家
　　　盡是飛昇去怪底人間一箇無乾隆甲子仲春
　　　御題(臣/)陳邦彦敬書
　　　畫院慶豐圖一卷(上等/宙一)
　　　素絹本著色畫欵識云慶豐圖乾隆五年嘉平
　　　月(臣/)金昆陳枚孫祐丁觀鵬程志道吳桂奉
　勅恭畫下有(臣/)觀鵬恭畫二印卷髙八寸八分廣一
　　　丈六尺一寸前隔水梁詩正書
　御題詩云午夜月輪圓皇都萬景攢玉樓延漏永火
　　　樹奪春寒香米䖧兒泛銀箏趙女彈可誇豐豫
　　　象只合畫中看乾隆辛酉五月御題(臣/)梁詩正
　　　敬書
　　　畫院清明上河圖一卷(上等/洪)
　　　素絹本著色畫欵識云乾隆元年十二月十五
　　　日奉
　勅(臣/)陳枚孫祐金昆戴洪程志道恭畫下有(臣/)枚(臣/)
　　　孫祐二印巻髙一尺一寸廣三丈五尺八寸前
　　　隔水梁詩正書
　御題詩云蜀錦裝全璧呉工聚碎金謳歌萬井富城
　　　闕九重深盛事誠觀止遺踪借探尋當時誇豫
　　　大此日歎徽欽乾隆壬戌春三月御題(臣/)梁詩
　　　正敬書前隔水又
　御題繪苑璚瑶四字
　　畫卷次等
　　　高簡探梅圖一卷(次等/天一)
　　　素牋本著色畫欵識云己夘二月仿唐六如筆
　　　法於小雲林娛暉老人髙簡引首有尹鋙書探
　　　梅圖咏四字拖尾有宋犖邵長蘅馮景吳士玉
　　　宋致朱載震諸題句
　　　徐玫畫江南春一卷(次等/地一)
　　　素絹本著色畫欵識云壬午秋九月寫吳趨徐
　　　玫
　　　王原祁西嶺雲霞圖一卷(次等/元一)
　　　素牋本著色畫欵識云西嶺雲霞庚寅閏七月
　　　望前仿大癡筆拖尾又自跋云畫法莫備於宋
　　　至元人摉抉其義藴洗發其精神實中轉鬆竒
　　　中有淡而真趣乃出四家各有精髓其中逸致
　　　横生天機透露大癡尤精進頭陀也余弱冠時
　　　得先大父指授方明董巨正宗法派于子久為
　　　專師今五十年矣凡用筆之抑揚頓挫用墨之
　　　濃淡枯濕可解不可解處有難以言傳者漸覺
　　　有㑹心處年來悉於此卷發之藝雖不工而苦
　　　心一畨甘苦自知謂我似古人我不敢信謂我
　　　不似古人我亦不敢信也究心斯道者或不以
　　　余言為河漢耳雙藤書屋又題王原祁
　　　蔣廷錫花卉一卷(次等/黄一)
　　　素絹本著色畫欵云(臣/)蔣廷錫恭畫
　　　張若靄臨李迪荔子圖一卷(次等/宇一)
　　　素絹本著色畫欵云北宋李迪荔子圖(臣/)張若
　　　靄敬臨
　　　鄒一桂百花圖一卷(次等/宙一)
　　　素絹本著色畫欵云(臣/)鄒一桂恭畫拖尾有戴
　　　臨書鄒一桂百花詩引首梁詩正書
　御題詩云東風駘蕩珠斗旋女夷早識當司權探春
　　　為使冒曉寒垂垂雪節報韶年東郊迎春春可
　　　憐赭黄袍笏映日暄是時紅梅方燦然暗香疎
　　　影笑逋仙曉粧學杏鬭芳鮮九疑萼緑環珮珊
　　　不許舞蝶知因縁湘妃波上猶躚躚雲儀霧從
　　　衣袂聨九龍為御不須鞭一品九命瑞香團味
　　　輸龍沈與麝蘭萬粒齊綻雪㸃殘詩人漫誇紫
　　　毬般寶珠山茶出祇園楊妃焦萼空喧傳滋蘭
　　　九畹憶屈原凌駕菉葹突蕙荃東皇綬帶垂翩
　　　翩管領嫣紅姹紫天南陽諸葛卧龍蟠只今遺
　　　種猶田田玉李含桃相樛連繁英碎瓣春星攢
　　　色香不辨孰媸妍百花領袖文杏專上林仙子
　　　名姓宣亦有行人㫁魂牽清明時節村舍邊雙
　　　雙金雀何飛翾宛同社燕珠簾穿紫棉垂絲笑
　　　靨嫣欲綰青陽片刻延荆花解令昆仲歡不須
　　　更咏棣華篇光風轉處蕙叢芊態比吳蘭差娟
　　　嬛野薇含笑美且鬈苧蘿村裏浣紗人(叶/)蝴蝶
　　　慣抱花心眠紫羅花鳯低枝駢海棠貼梗種尤
　　　難元都觀裏春將闌桃花人面啼闌干雪梨映
　　　月小院偏木筆㸃咏芳園閒昭容紫袖俄雙搴
　　　流蘇萬結壓井欄薔薇金朶垂籬垣如來迦葉
　　　曾示禪何來於莵繞戒壇比邱伏後都忘筌誰
　　　將荷包名牡丹滿貯春和露未乾輕鯈出水波
　　　濺濺弱幹掩映梳烟鬟銀絲萬縷疑珠貫(叶/)瑶
　　　葩真是抵金錢浴蠶初罷豆花繁不與桃李爭
　　　春官遶蹊棠棣常偏反(叶/)滿囊金粟勝霜秈雙
　　　成上元紛騎鸞石家步障金谷筵紫絲十里圍
　　　芳阡沃丹九轉駐朱顔虞姬杜鵑愁滿川蕋珠
　　　宫裏綵毬懸蘭膏微暈胭脂殷名傳西府堪吟
　　　攀長春四季開斕煸直將春秋紀八千叢叢石
　　　竹擬湘斑洛陽魏紫尤稱尊瓊田瑶圃樊杜班
　　　沈香樂遊應並刪身傍小玉欺素蠻木香郁李
　　　枝連蜷玉堂佳客揮吟牋繽紛翠羽來空山亞
　　　盆梔子麗且􁌫但聞簷蔔餘香捐忘憂最愛北
　　　堂萱豆籬花滿涼蛩喧金銀引蔓飄温黁蜀姬
　　　濯錦錦浪翻石橊爭似葵心丹南中金絲五出
　　　圓盈盈黄苞襯緑盤千葉翠桃欹晩烟連昌宫
　　　牆那能闗還疑洞口尋劉阮(叶/)玫瑰宜上美人
　　　鈿纒枝千結芳菲魂佛國嘉種稱旃檀離垢䪺
　　　悟倒刹竿渭川遥接武陵源觀音幻栁何曾觀
　　　石菊凌霄剪碎紈或綻砌傍施松顛海桐濛濛
　　　清露漙渌波初日舒芳蓮亭亭翠盖凌風軒虙
　　　妃羅襪步銀灣郎名紫薇侍金鑾晩香未入嵇
　　　含編岸蓮紫鶴淨粉鉛玉堦岸幘雞人冠露晨
　　　報曙瑣忩前清江紅醉雁初還牽牛七夕鵲橋
　　　填秋葵鳯仙簇蘚磚美人緑鬢映貂蟬聞雷悟
　　　處同風旛馬蘭珠蘭爭咲嘕茉莉吐馥髻雲􁥋
　　　海棠秋染紅霞痕幽馨逸態難具論淡竹不離
　　　僧迦肩芒鞋掛處鐡線纒漢宫秋色赤燄燀玉
　　　簮插髻清芬噴藍菊翠梅各婉嬋桂花丹粟月
　　　窟根木穉弄影臨清湍夜來香綻花鬚鬗桃蹊
　　　李逕委榛菅九秋佳色東籬存當年陶令興盤
　　　桓金英落砌猶堪餐嘉名萬夀薦夀樽月月紅
　　　粧燦朝暾芙蓉寒倚夕陽灘江鄉一幅圖范寛
　　　纍纍天竹綴琅玕山茶艶質名玉環香傳真蠟
　　　薇露湔月明林下殊清便玉梅宜殿花王銓更
　　　畨風信非虚言明年芳事從頭看乾隆八年歳
　　　在癸亥仲春之月望後二日御題(臣/)梁詩正敬
　　　書
　　　丁觀鵬太平春市圖一卷(次等/洪一)
　　　素絹本著色畫欵識云乾隆七年四月(臣/)丁觀
　　　鵬奉
　勅恭畫
　　　余省仿林椿花鳥一卷(次等/荒一)
　　　素絹本著色畫欵識云乾隆六年春(臣/)余省奉
　勅恭仿林椿筆卷中梁詩正分段書
　御題詩第一則云松竹參差處韶華醖釀中子規猶
　　　未識啼怨口流紅第二則云如知春信至日日
　　　報春來遥指能消渴殘英已貼苔第三則云閒
　　　却平陽筆幽林借一枝髣髴金衣鳥含桃欲嚥
　　　時第四則云五月熟梅雨三巴浣翠溪無言類
　　　桃李消得也成蹊乾隆辛酉夏五御題(臣/)梁詩
　　　正敬書
　　　列朝人
　　書畫合巻上等
　　　唐閻立本孝經圖褚遂良書一卷(上等/天一)
　　　素絹本著色畫楷書每章書畫相間俱未署款
　　　拖尾孫承澤跋云右孝經一卷滄桑後得之故
　　　内簽題顔魯公書周昉畫然外有朱漆小函刻
　　　字以金填之則曰褚遂良書閻立本畫再四詳
　　　視當以朱函為正葢題簽出中書手以其字類
　　　麻姑壇記而謬以為魯公不知麻姑壇據金石
　　　録亦載其為偽書非顔也褚河南書有靈寶度
　　　人經亦閻畫與此無毫髪異尤其明證耳度人
　　　經宋元祐間韓城范思正已刻石余於博古堂
　　　帖中曾見其榻本今此巻日就漶滅亦當勒之
　　　貞珉與度人經並行天壤間惜余老矣以俟異
　　　日好事者耳退谷逸叟孫承澤記時年六十有
　　　六雨後藤花盛開命樸兒攜一石于藤下對之
　　　書此又跋云憶乙酉嵗余初得此卷時虞山錢
　　　牧齋在京見之曰此顔魯公書神宗在講筵常
　　　出以示江陵相因命重裝曾見江陵進顔真卿
　　　孝經表牧翁之言必有所本後載入列朝詩選
　　　小傳中或當日江陵亦以字類麻姑壇記而未
　　　見褚河南小楷書也格物之難如此乙巳之冬
　　　偶閲此卷重記之余年已七十有三矣退翁澤
　　　卷髙六寸一分廣一丈六尺四寸三分引首
　御題至徳要道四大字前有乾隆宸翰一璽後有幾
　　　暇鑒賞之璽一璽
　御筆題簽簽上有御賞乾隆宸翰二璽
　　　明唐寅臨李公麟飲仙圖並書歌一卷(上等/地一)
　　　素牋本前幅白描畫款云呉郡唐寅畫下有唐
　　　伯虎唐寅私印二印幅前有南京解元一印又
　　　祝允明識云初閲此卷以為宋人筆無疑諦觀
　　　之則唐居士臨筆也宋人李龍眠白描人物豐
　　　隆取其意思周昉松年諸大家直寫故態工致
　　　纎妍之妙今唐居士能畫其神情意態畢具其
　　　用筆如晉人草書之法無一㸃塵俗氣白描更
　　　難於設色彼用心於古拙此長卷亦非人之所
　　　及也祝允明識後幅烏絲闌行書飲中八仙歌
　　　款識云正徳丁丑長夏避暑石湖偶客出示龍
　　　眠飲仙一卷甚可愛玩畱余數月臨此遂書飲
　　　中八仙歌於尾鼠心二李不能效顰耳觀者勿
　　　哂唐寅識下有唐伯虎六如居士二印幅前署
　　　飲中八仙歌五字有呉趨南京解元二印拖尾
　　　李𦙍昌題云元都觀口白日溟道士不誦蕋珠
　　　經秋光撩人忒無賴但願沈醉不願醒麯糵之
　　　趣頗竒絶寥廓真難向人説清都豈必勝糟丘
　　　醉鄉何異登仙闕鸕鷀杓下醉如泥鸚鵡杯中
　　　蝴蝶飛幕天席地無何有擘阮吹簫生死齊五
　　　千文字徒勞省青牛紫氣空延頸一生適意在
　　　逍遥萬事無能過酩酊豪飲何如阮步軍平頭
　　　奴竊甕頭清星冠觸地呼難起霞珮沾沙却病
　　　醒樹根即是華胥國草露盈盈夢醽醁醉者言
　　　醒醒言醉扶攜欲向瑶壇宿玉缸篘滿如潑醅
　　　鼇吞鯨飲山月頽眼花騰騰揺五嶽渇吻隱隱
　　　鳴空雷鼎中龍虎降不得杜康五斗成黄白酣
　　　來欲唱步虚詞軟飽無聲出金石借問此圖遺
　　　者誰龍眠居士曾手為真耶贋耶無論已𤣥珠
　　　㒺象翻足竒王公好事夫乃爾醉眼青青落秋
　　　水可著黄冠混道流知章騎馬乘船似李𦙍昌
　　　畫幅髙九寸九分廣一丈九尺六寸三分書幅
　　　髙同廣三尺七寸五分
　御筆題簽簽上有乾隆宸翰一璽
　　　明唐寅畫蘭亭文徴明書序一卷(上等/元一)
　　　宣徳鏡光牋本前幅墨畫款識云正徳改元春
　　　日呉門唐寅畫下有唐伯虎一印幅前有呉趨
　　　一印又語石齋子安珍藏記見陽圖書三印後
　　　有珍重神品語石齋三印後幅烏絲闌文徴明
　　　小楷書蘭亭序款識云嘉靖壬辰三月廿六日
　　　徴明戲臨下有徴明一印幅前有語石齋子安
　　　二印後有見陽子珍藏記古燕張氏純修見陽
　　　圖書敬齋藏法書神品王太諸印引首有淑躬
　　　堂藏紙記一印拖尾有陳盟跋云永和風雅豔
　　　稱百代唐人臨摹遂為絶技而繪事則往往見
　　　之宋元諸家呉門文唐二老亦近代之虞褚李
　　　趙也子畏畫愈澹愈秀徴仲書絶小絶工如此
　　　卷又二老之絶技也筆墨傳神千秋如見信哉
　　　閲者期共寶之崇禎己夘雨水日蜀人陳盟書
　　　畫幅髙五寸四分廣二尺四寸七分書幅髙五
　　　寸一分廣一尺四寸四分
　　　明文徴明林泉雅適圖并書七言長句一卷(上/等)
　　　(黄/一)
　　　前幅素絹本著色畫款識云甲寅秋日徵明寫
　　　下有文徴明印徴仲二印後幅素牋本行書七
　　　言律詩五首款識云嘉靖甲寅秋七月望書徴
　　　明下有文徴明印徴仲二印引首自書林泉雅
　　　適四大字款署徴明下二印並同前畫幅髙九
　　　寸四分廣五尺七寸八分書幅髙同廣三尺九
　　　寸四分
　　　明陳淳源東圖并書岳陽樓記一卷(上等/宇一)
　　　前幅素絹本著色畫幅前篆書署源東圖三字
　　　款識云白陽山人陳道復寫於起蛟亭下有復
　　　父示一印又明印勝叔半印二幅後有白陽山
　　　人筆研精良人生一樂二印又葵隣張生文藏
　　　記語六字上鈐張世臣一印又風月半印又雁
　　　湖陶勝叔甫珍藏印一印後幅素牋本草書范
　　　仲淹岳陽樓記款識云嘉靖戊戌五月十又七
　　　日白陽山人陳道復為源東先生書下有復父
　　　氏筆硯精良人生一樂二印幅前有大姚白陽
　　　山人二印又陶氏家藏世寶一印幅後有子孫
　　　寶之雁湖陶勝叔甫珍藏印二印又乙亥秋桔
　　　橰生張世臣得於漸山草堂記語十五字上鈐
　　　忠勤堂鼎印雙溪張名良世家張世臣印諸印
　　　又伯子藍輿張氏珍藏記諸印畫幅髙九寸四
　　　分廣三尺九寸書幅髙同廣一丈八寸
　　書畫合卷次等
　　　明文徴明輞川圖王穀祥書詩一卷(次等/天一)
　　　前幅素絹本著色畫款識云丙午春日畫徵明
　　　後幅素牋烏絲闌本王穀祥楷書王維輞川詩
　　　款云酉室王穀祥書
　　　明文徵明赤壁圖祝允明書賦一卷(次等/地一)
　　　前幅素絹本著色畫未署款有徴仲一印後幅
　　　素牋本祝允明草書後赤壁賦款識云丙戌仲
　　　冬續冩此於平觀堂枝山子
　　　明文徴明遊西山詩并繪圖一卷(次等/元一)
　　　後幅素牋烏絲闌本行書七言律詩十首款署
　　　衡山文徴明前幅素絹本著色畫西山圖未署
　　　款引首有王穀祥篆書西山紀逰四大字款署
　　　太原王穀祥
　
　
　
　
　
　
　
　
　
　
　
石渠寶笈卷十六
欽定四庫全書
石渠寳笈卷十七
　　　貯
　　飬心殿
　　　列朝人書畫目録
　　書軸上等
　　　明董其昌書劉禹鍚謝春衣表
　　書軸次等
　　　元張雨書七言律詩
　　　明王守仁書五言古詩
　　　明婁堅書王縉詩
　　　明董其昌仿蘓軾筆意
　　　明董其昌書五言絶句
　　國朝人書畫目録
　　書軸次等
　　　沈荃節臨枯樹賦
　　　張英書七言絶句
　　　張廷玉書七言律詩
　　列朝人書畫目録
　　畫軸上等
　　　六朝張僧繇雪山紅樹圖
　　　五代黄筌梨花山雀圖
　　　宋宣和溪山秋色圖
　　　宋黃居宷山鷓棘雀圖
　　　宋巨然層巖叢樹圖
　　　宋郭熙早春圖
　　　宋米芾雲山圖
　　　宋揚補之畫梅
　　　宋李安忠雪岸寒鴉圖
　　　宋馬麟静聽松風圖
　　　元趙孟頫白鼻騧圖
　　　元管道昇竹溪覽勝圖
　　　元趙雍山鷓棠梨圖
　　　元錢選花冠秋色圖
　　　元柯九思晚香髙節圖
　　　元柯九思畫竹
　　　元黄公望九珠峯翠圖
　　　元王䝉坐聽松風圖
　　　元王蒙石壁飛流圖
　　　元王蒙雙松漁隠圖
　　　元王蒙秋林萬壑圖
　　　元王蒙秋山讀書圖
　　　元倪瓉溪山圖
　　　元倪瓉江亭山色圖
　　　元倪瓉紫芝山房圖
　　　元倪瓉容膝齋圖
　　　元倪瓉筠石古槎圖
　　　元曹知白羣峰雪霽圖
　　　元陳貞白雲山房圖
　　　元方方壺神嶽瓊林圖
　　　元馬文璧山水
　　　元馬文璧春江問渡圖
　　　明宣宗花下貍奴圖
　　　明冷謙白岳圖
　　　明徐賁蜀山圖
　　　明王紱草亭烟樹圖
　　　明王紱淇渭圖
　　　明王紱勘書圖
　　　明王紱獨樹圖
　　　明商喜戯猫圖
　　　明戴進聽泉圖
　　　明陳憲章萬玉圖
　　　明沈周杏林書舘圖
　　　明沈周放鴿圖
　　　明沈周畫虎
　　　明吕紀寒雪山鷄圖
　　　明唐寅燈宵閨話圖
　　　明唐寅松溪獨釣圖
　　　明仇英碧梧翠竹圖
　　　明仇英林亭佳趣圖
　　　明仇英西園雅集圖
　　　明文徴明春山烟樹圖
　　　明文徴明松聲一榻圖
　　　明文嘉仿王蒙南村草堂圖
　　　明文嘉巖瀑松濤圖
　　　明文伯仁方壺圖
　　　明文伯仁松岡竹塢圖
　　　明文伯仁溪山秋霽圖
　　　明閨秀趙文俶寫生
　　　明陳淳江流澄碧圖
　　　明陳淳重陽風雨圖
　　　明陳栝畫海棠
　　　明錢糓仿王蒙蕉石圖
　　　明陸治天池石壁圖
　　　明項亢汴栢子圖
　　　明項徳新秋江雲樹圖
　　　明宋旭雲巒秋瀑圖
　　　明董其昌烟樹茒堂圖
　　　明董其昌秋林書屋圖
　　　明董其昌竒峰白雲圖
　　　明項聖謨古木幽篁圖
　　　明項聖謨桃花冩生
　　畫軸次等
　　　五代關仝秋山晩翠圖
　　　宋徽宗紅蓼白鵝圖
　　　宋巨然秋山圖
　　　宋巨然富春山圖
　　　宋趙昌四喜圖
　　　宋江参摹范寛廬山圖
　　　宋劉松年溪亭客話圖
　　　宋王庭筠花隂戲猫
　　　元趙孟頫栁隂雙駿圖
　　　元趙孟頫荷花水鳥圖
　　　元趙孟頫蘭竹
　　　元趙雍春郊遊騎圖
　　　元趙雍羣峯雪霽圖
　　　元薩都刺嚴陵釣臺圖
　　　元王淵寒江蘆鴈圖
　　　元倪瓉平林逺岫圖
　　　元倪瓉江千秋樹圖
　　　元呉鎭篔簹清影圖
　　　元呉鎮漁父圖
　　　元盛懋松鶴圖
　　　明倪端捕魚圖
　　　明林良畫鷹
　　　明陶成菊花雙兎圖
　　　明呉偉寒山積雪圖
　　　明沈周古松圖
　　　明吕紀荷渚睡鳬圖
　　　明吕紀桃栁雙鳬圖
　　　明吕紀雪景翎毛
　　　明唐寅竹溪髙士圖
　　　明仇英春遊晩歸圖
　　　明仇英琵琶行圖
　　　明文徴明寒山風雪圖
　　　明文徴明溪山深雪圖
　　　明文徴明緑隂清話圖
　　　明文徴明古洗蕉石圖
　　　明姜隠文石甘蕉圖
　　　明謝時臣青松白雲圖
　　　明陸治春山溪閣圖
　　　明陸治捕魚圖
　　　明徐渭冩生牡丹
　　　明董其昌仿燕文貴筆意
　　　明董其昌仿米元章瀟湘白雲圖
　　　明董其昌虞山雨霽圖
　　　明董其昌春湖烟樹圖
　　　明趙左寒山石澑圖
　　　明趙左秋山紅樹圖
　　　明劉邁杏林春燕圖
　　　明郭甸寒鴉宿鴈圖
　　　明陳洪綬倚杖閒吟圖
　　　明陳洪綬松岡梅塢圖
　　　明崔子忠桐隂博古圖
　　　明陳嘉言畫端陽景
欽定四庫全書
石渠寶笈卷十七
　　貯
　養心殿八
　　　列朝人
　　書軸上等
　　　明董其昌書劉禹錫謝春衣表一軸(上等/天一)
　　　宣徳泥金箋本楷書欵署其昌下有宗伯學士
　　　董氏元宰二印右方上有誠府珍玩書畫圖章
　　　一印軸髙三尺四寸五分廣一尺一寸七分
　　書軸次等
　　　元張雨書七言律詩一軸(次等/天一)
　　　素箋本行書後署登南峰絶頂五字下有張雨
　　　私印一印
　　　明王守仁書五言古詩一軸(次等/地一)
　　　素箋本行草書欵識云正徳甲戌十月初三日
　　　陽明居士伯安書於金陵之靜觀亭至長沙見
　　　道巗遂出此致意也
　　　明婁堅書王縉詩一軸(次等/元一)
　　　素絹本楷書七言絶句一首未署名後署王常
　　　侍縉四字下有子柔婁堅之印二印
　　　明董其昌仿蘇軾筆意一軸(次等/黄一)
　　　素綾本行書欵云倣東坡書董其昌
　　　明董其昌書五言絶句一軸(次等/黄二)
　　　朝鮮箋本行書唐人句欵云其昌書
　　　國朝人
　　書軸次等
　　　沈荃節臨枯樹賦一軸(次等/天一)
　　　素綾本行書欵識云己未仲夏望前二日沈荃
　　　張英書七言絶句一軸(次等/地一)
　　　素箋本行書唐人句欵署張英
　　　張廷玉書七言律詩一軸(次等/元一)
　　　素箋本行楷書欵云唐人應制詩桐山張廷玉
　　　列朝人
　　畫軸上等
　　　六朝張僧繇雪山紅樹圖一軸(上等/天一)
　　　素絹本著色畫欵署僧繇右方上有御府之印
　　　一璽又子孫億世家傳之寶合同二印下有墨
　　　林一印又一印漫漶不可識左方上有米芾畫
　　　禪烟巒如覿明説克傳圖章寶錫一印下有梁
　　　溪華氏家藏霜華山人李氏珍藏書畫之印諸
　　　印又一印存半山二字軸髙三尺六寸九分廣
　　　一尺九寸上方
　御題詩云青女遺素英少男皴粉白依然五大夫須
　　　髪轉寒碧丹楓未落盡臨風鳴瑟瑟墜黏文石
　　　凹似㸃夀陽額㫁橋驢背人彷彿孤山客乾隆
　　　御題下有乾隆宸翰幾暇臨池二璽
　御筆題籖籖上有乾隆宸翰稽古右文之璽二璽
　　　五代黄筌梨花山雀圖一軸(上等/地一)
　　　素箋本著色畫未署欵詩塘記語有黄筌梨花
　　　山雀圖董其昌觀十一字右方下有神品天籟
　　　閣二印左方下有子京項元汴印墨林山人諸
　　　印軸髙二尺八寸五分廣九寸七分
　御筆題籖籖上有乾隆宸翰一璽
　　　宋宣和溪山秋色圖一軸(上等/元一)
　　　宋箋本著色畫上方有宋徽宗押字上鈐御書
　　　一璽右方下有蒼巖子梁清標玉立氏印章一
　　　印又司印半印左邊幅有棠村審定焦林二印
　　　軸髙三尺廣一尺六寸五分左方上
　御題詩云雨郭烟村白水環迷離紅葉間蒼山恍聞
　　　谷口清猨唳艮嶽秋光想像間御題下有幾暇
　　　鑒賞之璽乾隆御筆二璽
　御筆題籖籖上有天府珍藏乾隆宸翰二璽
　　　宋黄居寀山鷓棘雀圖一軸(上等/黄一)
　　　素絹本著色畫未署欵上方宋徽宗横書署黄
　　　居宷山鷓棘雀圖八字上鈐雙螭一璽又御書
　　　半璽右方上有司印半印下有緝熈殿寶宣和
　　　二璽(俱㣲缺/)左方上有睿思東閣一璽下有政
　　　和一璽(㣲缺/)上方
　御題詩云棘雀愛卑栖山鷓喜清廓雀在髙棘枝鷓
　　　步低泉壑圖之素絹中短言識其略常聞古人
　　　云君子慎所託御題下有幾暇鑒賞之璽乾隆
　　　御筆二璽下方梁詩正和云斥鷃守藩籬鷦鵬
　　　俯寥廓大小隨所如寧須限丘壑閒尋逍遥義
　　　雀鷓得其略翾飛髙下間畫手偶然託(臣/)梁詩
　　　正恭和又勵宗萬和云么禽羽毛族所志在遐
　　　廓唶嘖棲棘叢鈎輈啼澗壑瞻彼鸞鳯羣翺翔
　　　逞雄略振翰乘春風上林欣有託(臣/)勵宗萬恭
　　　和又張若靄和云鵬鷽同一飛天宇本澄廓潔
　　　露飲朱草明霞餐黛壑期不愧鴛鸞何致哂渠
　　　略髙卑慎自處含毫有深託(臣/)張若靄恭和軸
　　　髙三尺四分廣一尺六寸六分
　御筆題籖籖上有乾隆宸翰一璽
　　　宋巨然層巖叢樹圖一軸(上等/宇一)
　　　素絹本墨畫未署欵詩塘董其昌署僧巨然真
　　　蹟神品七字又跋云觀此圖始知呉仲圭師承
　　　有出藍之能元四大家之自本自根非易易也
　　　其昌右方上二印漫漶不可識左方上有宣和
　　　殿寶一璽下邊幅王鐸跋云層巖生動竟移葠
　　　泉日華諸峰於此明日别滸墅心猶逰其中王
　　　鐸題為石􁁊親契癸未三月夜同觀者吾諸弟
　　　與朱五溪時雨新來未滂吾占騐諸占否否崇
　　　禎皇帝十六年軸髙四尺四寸九分廣一尺七
　　　寸二分
　御筆題籖籖上有乾隆宸翰一璽
　　　宋郭熈早春圖一軸(上等/宙一)
　　　素絹本墨畫欵識云早春壬子年郭熈畫上鈐
　　　郭熈筆一印右方上有明昌御覽一璽道濟書
　　　府真賞二印下有珍秘宜爾子孫阿爾喜普之
　　　印東平仲雅善卿肅齋諸印又司印半印左方
　　　上有丹誠琴書堂都蔚耿信公書畫之章諸印
　　　下有御賜忠孝堂長白山索氏珍藏公字信公
　　　珍賞九如清玩也園珍賞諸印軸髙四尺九寸
　　　四分廣三尺三寸八分
　御筆題籖籖上有乾隆宸翰内府書畫之寶二璽
　　　宋米芾雲山圖一軸(上等/共一)
　　　素箋本著色畫未署欵左邊幅陳繼儒跋云米
　　　南宫布色雲山竒絶竒絶眉公題右方下有楙
　　　禮聨印軸髙四尺廣一尺八寸八分
　　　宋楊補之畫梅一軸(上等/荒一)
　　　素箋本墨畫右方上録唐人梅花詩一首欵云
　　　逃禪老人作下有楊補之一印左方下有世徳
　　　堂錢秀峰家珍藏二印軸髙一尺六寸六分廣
　　　八寸六分
　　　宋李安忠雪㟁寒鴉圖一軸(上等/日一)
　　　素絹本墨畫未署欵上方宋徽宗横書署李安
　　　忠雪㟁寒鴉圖八字右方上有宣和一璽左方
　　　上有紹興一璽軸髙二尺五寸三分廣一尺二
　　　寸七分
　御筆題籖籖上有乾隆宸翰一璽
　　　宋馬麟靜聴松風圖一軸(上等/月一)
　　　素絹本著色畫欵云(臣/)馬麟畫右方上有宋寧
　　　宗書靜聴松風四字下有丙午御書二璽上有
　　　席字一印下有商邱宋犖審定真跡天水郡收
　　　藏書畫印記二印左方下有緝熈寶殿一璽軸
　　　髙七寸五分廣三尺四寸三分
　　　元趙孟頫白鼻騧圖一軸(上等/盈一)
　　　素箋本著色畫無欵右方一印缺其半存子昻
　　　二字詩塘張洪題云花驄初出大宛城只有虬
　　　鬚相伴行食粟天閑曾入仗莫言伯樂不知名
　　　今人相馬只言肥不説森嚴骨相竒千里長途
　　　無險易死生堪託有誰知東呉張洪又陳繼題
　　　云進馭歸來日已西落花芳草滿春泥也知櫪
　　　上無凡馬牽過天閑不肯嘶廬山陳繼又尤安
　　　禮題云天廏昻藏八尺龍奚奴牽牧更從容等
　　　閒不遇方臯識安得承恩近九重霧鬛風鬉白
　　　鼻騧逢時已(缺二/字)鹽車圉人牽入天閑裏緩步
　　　康莊日未斜姑蘇尤安禮軸髙八寸二分廣一
　　　尺三寸
　　　元管道昇竹溪覽勝圖一軸(上等/昃一)
　　　宋箋本墨畫欵識云至大二年魏國夫人趙管
　　　下一印不可識又式古堂書畫一印又上有半
　　　印不可識左方下有卞令之鑒定一印軸髙一
　　　尺七寸八分廣九寸二分
　　　元趙雍山鷓棠梨圖一軸(上等/辰一)
　　　素箋本墨畫欵云仲穆戯墨下有仲穆魏國世
　　　家二印左方上李至剛題云山鷓殊有情適此
　　　閒中趣不踏桃李枝却向棠梨樹至剛題左方
　　　下有徳父聨印軸髙三尺五寸二分廣一尺二
　　　寸二分
　　　元錢選花冠秋色圖一軸(上等/宿一)
　　　宋箋本著色畫欵云雲谿翁錢選舜舉畫下有
　　　舜舉一印軸髙三尺三寸廣一尺八寸二分
　　　元柯九思晩香髙節圖一軸(上等/列一)
　　　素箋本墨畫欵云五雲閣吏為正臣作下有柯
　　　氏敬仲敬仲畫印二印右方中又柯九思墨印
　　　一印右方上虞集𨽻書跋云敬仲此幅清楚出
　　　塵真平日合作也奎章閣侍讀學士虞集題右
　　　方下有四益之齋圖書之府不出户庭尚友千
　　　古一印左方中有藴真齋訓忠之家藴真之齋
　　　圖書之府吾存其中㳺戯今古松窻棐几萬鍾
　　　為輕聊寓意於物適有涯之生諸印下有永存
　　　珍秘得秀髙昌正臣圖書諸印下邊幅有棠村
　　　審定蕉林二印軸髙三尺九寸三分廣二尺三
　　　寸四分
　御筆題籖籖上有乾隆宸翰一璽
　　　元柯九思畫竹一軸(上等/列二)
　　　素箋本墨畫欵云丹邱生寫贈叔方徴士下有
　　　柯氏敬仲一印又訓忠之家一印右方下半印
　　　二存逺孫印章四字左方下有别岫半印軸髙
　　　三尺一寸五分廣一尺五寸四分
　　　元黄公望九珠峰翠圖一軸(上等/張一)
　　　宣和綾本墨畫未署欵姓名見題識中上方有
　　　王逢題云層巒叠嶂青嵸巃深塢㣲露儒人宫
　　　晴霏裔裔吹不㫁下覆春水光溟濛誰家相對
　　　縁溪住石梯蛇折苔華路何當著我沙棠舟放
　　　歌流下前灘去梧溪王逢為草元道人題大癡
　　　尊師畫又楊維楨題云九珠峰翠接雲間無數
　　　人家住碧灣老子嬉春三日醉夢回疑對鐵崖
　　　山鐵篴右方下有也園珍賞邵氏容春堂書畫
　　　印造元齋造元道人禮用諸印押縫有九如清
　　　玩一印左方上有清如許一印下有冰壺秋月
　　　一印又二印漫漶不可識左邊幅有阿爾喜普
　　　之印東平二印軸髙二尺四寸八分廣一尺八
　　　寸一分
　　　元王䝉坐聴松風圖一軸(上等/寒一)
　　　素箋本著色畫右方上篆書署坐聴松風四字
　　　左方上欵識云至正二年夏四月廿又二日黄
　　　鶴山樵王蒙畫下有王蒙印王叔明章二印軸
　　　髙四尺八寸四分廣九寸四分詩塘
　御題詩云偶來松樹林趺坐青松下忘筌弄泉石謖
　　　謖幽籟㵼主人對客言横琴為我寫客謂主無
　　　須聴取真琴者御題下有懋勤殿鑒定章乾隆
　　　御筆二璽前有御賞一璽
　御筆題籖籖上有乾隆宸翰一璽
　　　元王蒙石壁飛流圖一軸(上等/寒二)
　　　素箋本墨畫右方上署石壁飛流四字欵識云
　　　至正壬寅秋九月為道一處士作王蒙下有王
　　　蒙印叔明二印又下有蔡羽之印上字公綬貞
　　　節堂印諸印左方下有瞿起田耕石齋圖書商
　　　山呉氏圖書半印二軸髙三尺四寸五分廣一
　　　尺一寸五分
　　　元王蒙雙松漁隱圖一軸(上等/寒三)
　　　宋箋本墨畫左方上篆書署雙松漁隠四字右
　　　方中欵識云至正壬寅夏王蒙避暑小蓬壺有
　　　懐復來錬師寫此奉寄下有王蒙一印軸髙一
　　　尺八寸廣七寸七分
　　　元王蒙秋林萬壑圖一軸(上等/寒四)
　　　素箋本著色畫欵云秋林萬壑圖黄鶴山樵王
　　　蒙叔明畫下有王叔明一印右方上有退宻一
　　　印下有藁字小號又項元汴印墨林秘玩大明
　　　錫山安國珍藏諸印左方上有檇李子京父印
　　　項墨林鑑賞章諸印下有項子京家珍藏聖謨
　　　徐健菴諸印軸髙二尺一寸三分廣一尺四寸
　　　二分
　　　元王蒙秋山讀書圖一軸(上等/寒五)
　　　素箋本著色畫右方上篆書署秋山讀書圖五
　　　字欵云叔明為日章畫下有叔明一印又下有
　　　周公縝崑山周氏世藏書畫印二印又玉峰石
　　　秀巖藏一印又山人半印左方下有鶴城居士
　　　軍假司馬元朗鑑定三印軸髙二尺九分廣一
　　　尺三寸六分
　　　元倪瓚溪山圖一軸(上等/來一)
　　　宋箋本墨畫欵識云歳辛亥懶瓚畫溪山圖上
　　　方王汝玉題云逍遥天地一閒身浪迹江湖七
　　　十春惟有雲林堂上月于今曾照昔年人青城
　　　山人王汝玉為伯永契家題又題句云踈木晴
　　　巒墨尚新清詩佳麗出風塵披圖便覺成今古
　　　詞翰誰能繼(缺一/字)人欵存一休字餘缺右方上
　　　有真賞珍秘宜爾子孫諸印下有公字信公珍
　　　賞二印押縫有阿爾喜普之印東平宗家重寶
　　　三印左方上有丹誠友古軒珍賞二印下有琴
　　　書堂都尉耿信公書畫之章勤僖公後人㑹侯
　　　嘉祚文徴明印石田會侯鑒賞諸印押縫有長
　　　宜子孫一印詩塘有董其昌記語倪元鎮溪山
　　　圖真跡董元宰家藏第二幅十六字又記云沈
　　　啟南云雲林畫江東之家以有無為清俗又記
　　　云雲林畫雖學闗仝能自出新意故無重儓之
　　　誚凡翰墨事皆然元宰又題後有千山耿信公
　　　書畫之章信公鑒定珍賞植庭清玩阿爾喜普
　　　之印耿嘉祚印字㑹侯諸印左邊幅有九如清
　　　玩也園珍賞二印軸髙三尺四寸七分廣一尺
　　　六分
　御筆題籖籖上有御賞乾隆宸翰二璽
　　　元倪瓚江亭山色圖一軸(上等/來二)
　　　宋箋本墨畫欵題并序云煥伯髙士嗜古尚義
　　　篤於友道於醫學尤精隠居養親不求知於人
　　　也余過婁江踰月與僕甚相好戯寫江亭山色
　　　并作長歌以畱别二月廿五日瓚婁江之東天
　　　宇寛左瞰青海隂漫漫櫻桃花落雜飛霰桃李
　　　欲動春風寒我去松陵自子月忽驚歸雁鳴江
　　　干風吹歸心如亂絲不能奮飛身羽翰身羽翰
　　　度春水蝴蝶忽然夢千里剥啄剥啄聞叩門推
　　　枕倒裳為君起持杯勸我徑飲之有酒如澠胡
　　　不喜看朱成碧紛醉眼碧草春波映䟽綺醉吐
　　　胸中之磊塊一笑濡毫爛盈紙白鷗明處白雲
　　　生歴歴青山鏡光裏翡翠鵁鶄滿蘭芷下署壬
　　　子右方上有真賞一印下有琴書堂都蔚耿信
　　　公書畫之章勤僖公後人九如清玩也園珍賞
　　　㑹侯珍藏諸印左方上有丹誠一印下有珍秘
　　　宜爾子孫公字信公珍賞諸印押縫有阿爾喜
　　　普之印東平二印左邊幅有也園索氏收藏書
　　　畫一印軸髙二尺九寸五分廣一尺三寸七分
　御筆題籖籖上有天府珍藏乾隆宸翰二璽
　　　元倪瓚紫芝山房圖一軸(上等/來三)
　　　宋箋本墨畫欵題云山房臨碧海(脱二/字)紫芝榮
　　　雲上飛鳬舄月中聞鳳笙术烟生石竈竹雪灑
　　　前楹誰見陳髙士希夷善養生八月廿日為叔
　　　平畫紫芝山房圖并賦五言瓚軸髙二尺五寸
　　　廣一尺八分
　　　元倪瓚容膝齋圖一軸(上等/來四)
　　　宋箋本墨畫欵識云壬子歳七月五日雲林生
　　　寫又題云屋角春風多杏花小齋容膝度年華
　　　金梭躍水池魚戯彩鳯栖林澗竹斜亹亹清談
　　　霏玉屑蕭蕭白髪㟁烏紗而今不二韓康價市
　　　上懸壺未足誇甲寅三月四日檗軒翁復擕此
　　　圖來索謬詩贈寄仁仲醫師且錫山予之故鄉
　　　也容膝齋則仁仲燕居之所他日將歸故鄉登
　　　斯齋持巵酒展斯圖為仁仲夀當遂吾志也雲
　　　林子識右方上有長白索氏珍藏圖書一印下
　　　有阿爾喜普之印東平二印左方下有友古軒
　　　珍寶髙陽李霨坦園氏圖書二印詩塘邵寶記
　　　云此非容膝齋圖也圖而寄諸容膝齋者也齋
　　　以詩畫重詩畫以人重後之人以前人重失而
　　　戚然得而欣然固其情哉二泉山人邵寶為復
　　　軒翁書於容春堂甲戌十月八日前有友古軒
　　　一印左邊幅有也園索氏收藏書畫御賜忠孝
　　　堂長白山索氏珍藏二印軸髙二尺三寸二分
　　　廣一尺一寸
　　　元倪瓚筠石古槎圖一軸(上等/來五)
　　　素箋本墨畫欵云雲林子寫筠石古槎下有雲
　　　林子一印右方上有天籟閣一印下一印存清
　　　玩二字可辨左方上有項元汴印墨林秘玩二
　　　印下有平生真賞項子京家珍藏曉亭珍玩宣
　　　氏家藏諸印軸髙一尺三寸七分廣一尺一分
　　　元曹知白羣峰雪霽圖一軸(上等/暑一)
　　　宋箋本墨畫右方上署羣峯雪霽四字下有素
　　　軒一印右方下自識云窪盈軒為懶雲窩作下
　　　有雲西玩世之餘二印左方上黄公望跋云雲
　　　翁為西瑛作此時年七十有九而目力瞭然筆
　　　意古淡有摩詰之遺韻僕之㸃染不敢企也至
　　　正庚寅五月十一日大癡學人識右方有真賞
　　　丹誠耿㑹侯鑒定書畫之章珍秘宜爾子孫長
　　　宜子孫宗家貴重阿爾喜普之印東平諸印左
　　　方有友古軒御賜忠孝堂琴書堂都尉耿信公
　　　書畫之章公字信公珍賞嘉祚雲間刺史耿繼
　　　訓印㑹侯珍藏諸印軸髙四尺四分廣一尺七
　　　寸六分右方上
　御題詩云千峰餘積素萬壑鬭新晴忩色明螺菴溪
　　　聲雜玉鳴林踈噤鳥語徑冷絶人行消得陶居
　　　士茶鐺著意烹御題下有乾隆宸翰幾暇臨池
　　　二璽前有御賞一璽
　御筆題籖籖上有乾隆宸翰一璽
　　　元陳貞白雲山房圖一軸(上等/往一)
　　　素箋本墨畫欵識云至正辛夘秋九月既望陳
　　　貞履元為大空道者寫白雲山房下有陳貞私
　　　印陳履元印二印右方上有長字一印下有柏
　　　成樑鑒定賢者而後樂此二印左方下有鉄山
　　　鑒定一印軸髙三尺二寸一分廣一尺一寸
　　　元方方壺神嶽瓊林圖一軸(上等/秋一)
　　　宋箋本著色畫欵識云歳在旃蒙大荒落三月
　　　十一日鬼谷山人方方壺為南溟真人作神嶽
　　　瓊林圖下有方壺(二字/漫漶)鬼谷山人二印右方上
　　　有琴書堂九如清玩也園珍賞三印下有石才
　　　半印信公珍賞一印左方上有阿爾喜普之印
　　　樂葊二印下有耿㑹侯鑒定書畫之章一印又
　　　張文半印軸髙三尺七寸五分廣一尺七寸五
　　　分左方上
　御題詩云嵣􁀙嶽麓仙人宅琪樹瓊林參漢碧金堂
　　　十二只茅庵笑指洪崖肩可拍何年換骨遺方
　　　壺偶寫宿逰懸圃跡我今掛壁眄烟霞忽忘高
　　　奔迅過隙乾隆戊午如月之望御題下有乾隆
　　　宸翰幾暇臨池二璽詩塘
　御題蒼潤二大字上有乾隆宸翰一璽
　御筆題籖籖上有乾隆宸翰内府書畫之寶二璽
　　　元馬文璧山水一軸(上等/收一)
　　　宋箋本墨畫欵云馬文璧為士源作下有馬琬
　　　私印一印左方上有韓奕題云横空㣲雲淡初
　　　卷茫茫蒼烟隔層巘逺壑清風拂樹來烟鬛梢
　　　梢總如剪草亭幽寂傍山岡坐久令人意兩忘
　　　忽驚啼鳥翠㣲裏催我佳句投奚囊人生樂事
　　　知多少猶有吟情超世表為寫詞源浥畫圖晴
　　　壁髙堂楚山曉安陽韓奕下有缶歌館張伯起
　　　桂坡安國鑒賞諸印右方下有張則之休寧朱
　　　之赤珍藏圖書二印軸髙二尺二寸九分廣一
　　　尺三寸詩塘
　御題詩云吟餘繩榻抛書卷獨展烟雲對穹巘波上
　　　危亭俯碧澂吳淞半江不須剪輞水渾疑華子
　　　岡畫耶真耶兩欲忘胡為千里江山景收入咫
　　　尺青絲囊蕭齋倚咏興不少洒然心共秋雲表
　　　憶在中盤精舍中小忩開處嶤峰曉乾隆戊午
　　　新秋御題即用韓奕原韻下有乾隆宸翰幾暇
　　　臨池二璽
　御筆題籖籖上有御賞乾隆宸翰二璽
　　　元馬文璧春江問渡圖一軸(上等/收二)
　　　素箋本墨畫欵識云至正庚子春三月八日扶
　　　風馬文璧作下有文璧一印右方下有馬生印
　　　一印左方下有許氏國用一印軸髙一尺七分
　　　廣一尺五寸五分
　　　明宣宗畫花下貍奴圖一軸(上等/冬一)
　　　宋箋本著色畫欵識云宣徳丙午製上鈐御府
　　　圖畫一璽軸髙一尺三寸廣一尺二寸二分
　　　明冷謙白岳圖一軸(上等/藏一)
　　　素箋本墨畫欵題云挂冠北闕已多年喜放篔
　　　簹構數椽蘆葦老長方織壁茅茨不剪任齊簷
　　　採薇製就為茶供汲瀑調羮勝酒泉縱目大觀
　　　巔頂上歸來滿袖白雲還至正癸未秋與劉伯
　　　温訂朝白岳泛艦遡流由桐江經嚴臺之睦州
　　　路聞水砰砰心懷駭駭轆轤而上於萬山之(缺/)
　　　至時已十有七天星月矣歴階而升幾十里始
　　　得睹一天門參謁聖像眺翫山川步壺天五老
　　　峰僊洞珠簾逺峰岌岌而參天穿雲森森而列
　　　前詢及鄉人答以黄山計一日程可至其間於
　　　是乘興悠逰見怪松竒石巍峩峭壁飛瀑温泉
　　　丹臺鼎竈瘦僧異獸猿吟鳥語留我身心遏我
　　　神思援蘿及巔長江一線金陵瞭然南北無幾
　　　四隅八荒悉障目前而劉曰前悞入仙山也咏
　　　吟不已于是强余摸寫余亦勉塗黄冠道人冷
　　　謙作倂題於硃砂菴下有冷謙之印一印前有
　　　竹齋一印左方上劉基題云茅簷無事日長閒
　　　中有山人不記年觀瀑已知秋雨過聴松欲拂
　　　夏雲還餐霞擬似神仙舉種竹情同君子堅莫
　　　問朝來新厯日桃花紅近野橋邊青田劉基題
　　　前有張居正贊云斯畫斯題我亦神馳欽哉敬
　　　哉二大仙師萬厯四年春後學張居正贊左方
　　　下有孫承澤一印軸髙二尺六寸三分廣一尺
　　　二寸八分
　　　明徐賁蜀山圖一軸(上等/閏一)
　　　宋箋本墨畫欵題云齋房窅窕亂㝠空流雲啼
　　　鳥路西東薜蘿烟杳青林入菱荷雨滿碧谿通
　　　穠花芳月時時有花月尊中常泛酒蜀山苕水
　　　近相連南風蕩漾木蘭􁋆閒陪釣侣蘆洲外偶
　　　值樵童松障前樵童釣侣行相識吳語蠻歌自
　　　朝夕夢魂不解齊門竽懷抱都隨謝家屐山中
　　　風景獨君知結隣誰肯作幽期淮南桂樹秋揺
　　　落更為重吟招隠詩吕山人自吳來訪余蜀山
　　　中登臨燕賞遂留數日孤琴野艇倐然告歸因
　　　畫一紙以贈并詩以道山居之樂蓋將以邀吾
　　　山人卜隣爾噫余今因畫賦詩君歸而觀此必
　　　旋能因詩而念我山居也棲霞憩月當翹首以
　　　待徐賁下有徐賁一印左方下有徐賁幼文一
　　　印又一印不可識又張羽題云住近百花洲羣
　　　峰蘸碧流山忩能幾尺容得許多秋志學山人
　　　與余别甚久一日訪余上林出示此圖因題其
　　　上張羽又宋克記語云洪武辛亥元夕鶴瓢山
　　　房展觀宋克又記語云甲午懶逸張孝思藏觀
　　　軸髙二尺六分廣八寸四分
　　　明王紱草亭烟樹圖一軸(上等/餘一)
　　　素箋本墨畫欵題云溪水涵秋鶴影孤草亭雲
　　　冷樹糢糊相看未遂還山約空復年來寫畫圖
　　　毘陵王紱寫并題下有孟端㳺戯翰墨二印前
　　　有友石生一印上方韓奕題云横空㣲雲淡初
　　　卷茫茫蒼烟隔層巘逺壑清風拂樹來烟鬛梢
　　　梢總如剪草亭幽寂傍山岡久坐令人意兩忘
　　　忽驚啼鳥翠㣲裏催我佳句投奚囊人生樂事
　　　知多少猶有吟情超世表為寫詞源浥畫圖晴
　　　壁髙堂楚山曉安陽韓奕又俞行之題云雨過
　　　亂泉流風聲滿樹頭山亭如斗大容得許多秋
　　　晴江俞行之題又王達善題云清霜入林楓葉
　　　赤寂寂茅亭枕溪碧千尺孤峰倚絳霄俯仰乾
　　　坤秋一色髙懷本與山水同閒踪得伴漁樵翁
　　　縱談不及世塵事笑指天外南飛鴻披圖景象
　　　看如此雙目頓令清似水欲憑粉墨寫蓬瀛更
　　　拂溪藤尋畫史翰林王達善又王汝玉題云不
　　　到草亭今十年重來風景只依然天恩倘賜懸
　　　車日擬向溪頭泊釣􁋆蜀人王汝玉又梁用行
　　　題云鶴鳴風起樹颼颼細草如烟翠欲流最喜
　　　晩來亭上坐一天涼露桂花秋梁用行左方上
　　　有丹誠一印下有琴書堂都尉耿信公書畫之
　　　章二印又下有也園索氏收藏書畫耿㑹侯鑒
　　　定書畫之章二印右方下有真賞珍秘宜爾子
　　　孫公字信公珍賞諸印押縫有阿爾喜普之印
　　　樂葊二印軸髙三尺一寸五分廣一尺一寸
　　　按韓奕題句與馬文璧山水畫軸同俱非贋作
　　　葢一詩兩書之也
　　　明王紱淇渭圖一軸(上等/餘二)
　　　宋箋本墨畫欵云孟端為用之寫下有孟端印
　　　一下有梁潜跋云此無錫山人王孟端作以貺
　　　予片楮中見此短梢而烟雲千畆之勢如在渭
　　　川淇園也予愛其筆力得之偶然舉以奉舅氏
　　　仲亨先生而書以識之未署名下有梁潜用之
　　　二印軸髙二尺四寸四分廣一尺七分
　　　明王紱勘書圖一軸(上等/餘三)
　　　宋箋本墨畫欵署孟端下有孟端中書舍人之
　　　印二印上方王達題云九龍山下憶陪逰一别
　　　俄驚幾度秋惆悵仙魂乘鶴去披圖令我不勝
　　　愁耐軒居士王達又上有魏驥題云中書畫學
　　　士詩二絶妙奪天下竒上人得之為至寶焚香
　　　相對無厭時我憶二公之丰姿已矣已久長相
　　　思畫兮詩兮天地間聲名嬴得人人知南齋老
　　　人蕭山魏驥題左方下有植庭清玩東平梁氏
　　　居易軒圖集三印右方下有朱之赤圖書記一
　　　印左邊幅有長白索氏珍藏圖書印也園珍賞
　　　二印軸髙三尺七寸三分廣一尺二寸五分
　　　明王紱獨樹圖一軸(上等/餘四)
　　　素箋本墨畫欵題云偃然如葢翠生烟錯節盤
　　　根石共堅自信非才難適用不妨風雨自年年
　　　永樂甲申長至前一日九龍山人王孟端寫於
　　　沈翰林之自樂軒下有孟端㳺戯翰墨二印前
　　　有友石生一印右方上題句云托根蒼崖巔枝
　　　葉恒自茂雖無匠石顧地産亦良厚矧兹霜霰
　　　餘挺若孤松秀相對澹忘言雲生在忩岫欵署
　　　履素生又真賞九如清玩二印下有珍秘宜爾
　　　子孫漢水耿㑹侯書畫之章諸印左方上有丹
　　　誠一印下有琴書堂都尉耿信公書畫之章二
　　　印又下有公字信公珍賞二印押縫有阿爾喜
　　　普之印東平二印右邊幅有長白索氏珍藏圖
　　　書印也園珍賞二印軸髙三尺五寸五分廣一
　　　尺二寸一分
　　　明商喜戯貓圖一軸(上等/成一)
　　　素箋本著色畫欵署蓮州上鈐商養性寫一印
　　　軸髙一尺五寸廣二尺五分
　　　明戴進聴泉圖一軸(上等/歳一)
　　　素箋本墨畫欵署戴進下有錢塘戴氏文進二
　　　印軸髙二尺八寸三分廣一尺三寸九分
　　　明陳憲章萬玉圖一軸(上等/律一)
　　　素絹本墨畫梅花右方中𨽻書署萬玉圖三字
　　　欵識云正統二年夏陳憲章寫奉婁東景暉清
　　　玩下三印俱漫漶不可識軸髙三尺四寸六分
　　　廣一尺七寸八分
　　　明沈周杏林書館圖一軸(上等/吕一)
　　　宋箋本墨畫欵云杏林書館沈周寫下有沈啟
　　　南氏一印上方徐源書賦并序云杏林書館圖
　　　沈石田所作也郡庠葛君行簡以貽醫師公尚
　　　陳先生其曰吾二子在襁褓時多疾幾不免賴
　　　其劑而全矣渠今感徳無以已也用此圖畫與
　　　此辭賦所以報焉者亦有既矣賦云我懷想夫
　　　至人兮願日􁁊而無由匪闗梁之不通兮重道
　　　里之阻修集衆英之羅蒔兮培異種而幽生陽
　　　發坤以房斂兮隂躋乾而花明方晝夜而􁁊炊
　　　兮乃瀹烝其柢根看不疑於櫑具兮逢王傅于
　　　殿門辭嘉恵而肥遯兮謂索餐而忸怩以廬山
　　　之屛矗兮終吾生以棲遲同匡谷而厞隠兮與
　　　樂天而偃仰示叔謙以伐木兮授長房以竹杖
　　　仰黔羸而造化兮俯馮夷而上浮啖道華之一
　　　棗兮絶契虚之三仇凌颶風而恣睢兮撫檆雲
　　　而徜徉連竹孫于嶰谷兮翽鳯鶵于髙岡駕絳
　　　螭而驂翠虯兮周四極而不息歴泰逺而邠國
　　　兮怳濮鋁而祝栗㪺羽觴而咀瓊羞兮嗜六氣
　　　而可愛飫朝霞于淪隂兮暨正陽而沆瀣豈與
　　　世而溷溷兮超塵埃以傲舒王喬為之掌籥兮
　　　蚩尤為之守廬方春日之暄妍兮漫杏林之鮮
　　　麗氣固驕于松筠兮香更嘉于蘭蕙肇余類以
　　　汋約兮誰敢冀乎遐齡曰十病而九瘳兮聞稚
　　　川之寧馨成化辛丑歳季冬吉旦賜進士第承
　　　徳郎兵部武庫司主事𤓰涇徐源著軸髙二尺
　　　三寸五分廣九寸六分
　　　明沈周放鴿圖一軸(上等/吕二)
　　　素箋本著色畫欵題云好似金籠放飛奴舊有
　　　名小園風日裏采色暎花明沈周下有啟南石
　　　田二印軸髙四尺三寸五分廣二尺三分
　　　明沈周畫虎一軸(上等/吕三)
　　　素箋本著色畫欵題云西山人家傍山住唱歌
　　　採茶上山去下山日落仍唱歌路黑林深無虎
　　　慮今年虎多令人憂繞山搏人茶不收牆東小
　　　女驚涕流村南老人空髑髏官司射虎差弓手
　　　自隠山家索雞酒明朝入城去報官虎畏相公
　　　今避走沈周下有啟南一印軸髙一尺七寸五
　　　分廣九寸三分
　　　明吕紀寒雪山雞圖一軸(上等/調一)
　　　素箋本墨畫欵署吕紀下有四明吕廷振一印
　　　左方下有見陽圖書一印軸髙四尺二寸一分
　　　廣一尺四寸七分
　　　明唐寅燈宵閨話圖一軸(上等/陽一)
　　　宋箋本墨畫欵題云宫栁條長影可搓金吾弛
　　　禁不相訶内人爭唱横(缺/)調樂府新諧(缺/)鄧歌
　　　戯局結團分鬬雀燈輪自轉應鳴鼍遺鈿墮珥
　　　知多少帝里春宵奈爾何上元京城看鼇山燈
　　　六如居士唐寅作併書下有唐伯虎一印左方
　　　上有竹溪珍玩一印下半印不可識右方下有
　　　衣園觀玩教忠堂藏二印軸髙四尺二寸二分
　　　廣八寸
　　　明唐寅松溪獨釣圖一軸(上等/陽二)
　　　素箋本淡著色畫欵題云烟水孤篷足寄居日
　　　常能辦一餐魚問渠勾當生平事不弄綸竿便
　　　讀書唐寅下有唐伯虎唐寅私印二印前有呉
　　　郡一印右方下有李霖珍賞一印左方下有獨
　　　醒居士鑒定一印軸髙三尺二寸五分廣九寸
　　　二分詩塘
　御題詩云松下科頭把釣居任呼漁父任呼魚因之
　　　識得魚兒樂不在蒙莊一卷書乾隆乙未小春
　　　用唐寅原韻偶題御筆下有懋勤殿鑒定章乾
　　　隆宸翰二璽前有石渠寶笈一璽
　御筆題籖籖上有乾隆宸翰一璽
　　　明仇英碧梧翠竹圖一軸(上等/雲一)
　　　素箋本著色畫欵云仇英實父製下有十洲仇
　　　英之印二印右方上王寵題云常侍風流鄴下
　　　遺英英文采曜長離也知彩筆花生夕應是神
　　　逰藝苑時王寵又文徵明題云年來無夢入京
　　　華才盡文通敢漫誇但得池頭頻賦草不須筆
　　　上更生花徴明又彭年和云呉中文藝屬君家
　　　錦繡辭章世共誇兄弟池塘原有草何須更夢
　　　筆生花彭年奉次右方下有萊嵩氏書畫一印
　　　左方下有景虞堂一印軸髙四尺六寸一分廣
　　　一尺七寸九分詩塘
　御題詩云石泉窈以清梧竹復脩翠誅茒為小楹延
　　　得青山致幽人兀然坐開卷黙而識仿彿沂水
　　　風吾與㸃也意乾隆乙未中伏御題下有懋勤
　　　殿鑒定章乾隆宸翰二璽前有天府珍藏一璽
　御筆題籖籖上有御賞稽古右文之璽二璽
　　　明仇英林亭佳趣圖一軸(上等/雲二)
　　　宣徳箋本著色畫無欵左方下有十洲一印左
　　　方押縫有植庭清玩阿爾喜普之印二印右邊
　　　幅有友古軒也園珍賞二印軸髙三尺五寸五
　　　分廣一尺四分
　　　明仇英西園雅集圖一軸(上等/雲三)
　　　宣徳鏡光箋本白描畫右方上篆書署西園雅
　　　集四字下方欵云仇英實父製下有十洲一印
　　　軸髙二尺六寸九分廣九寸三分
　　　明文徴明春山烟樹圖一軸(上等/騰一)
　　　宋箋本淡著色畫欵題云千村緑樹一溪分百
　　　疊晴巒鎖白雲貌得江南烟雨意錯教人喚米
　　　敷文徴明下有徴仲一印後王穀祥題云樹色
　　　猶含雨山容未斂雲草堂閒注目春意正氤氲
　　　穀祥又彭年題云雷平春色曉氛氲天外三峰
　　　碧玉文為問華陽洞中客可能持寄隴頭雲彭
　　　年又袁褧題云春水沒漁磯春雲連樹緑落景
　　　在遥山江南雨新足袁褧右方有珍賞都尉耿
　　　信公書畫之章二印下有珍秘宜爾子孫二印
　　　左方下有丹誠一印下有琴書堂一印又下有
　　　公字信公珍賞二印軸髙一尺五寸五分廣六
　　　寸四分
　　　明文徴明松聲一榻圖一軸(丄等/騰二)
　　　宋箋本墨畫欵題云六月飛泉瀉玉虹仙人虚
　　　閣在山中四簷秀色千峰雨一榻松聲萬壑風
　　　徴明下有徴仲父一印軸髙三尺九寸七分廣
　　　八寸五分
　　　明文嘉仿王蒙南村草堂圖一軸(上等/致一)
　　　素箋本著色畫欵識云萬厯丙子孟夏臨黄鶴
　　　山人南村草堂圖茂苑文嘉下有文嘉之印文
　　　水道人二印右方下有商邱宋犖審定真跡一
　　　印又一印漫漶不可識左方下有雲間刺史耿
　　　繼訓印一印軸髙四尺一寸三分廣一尺四寸
　　　八分左方上
　御題詩云面水澄泓背碧山幾楹蝸舍緑楊環箔頭
　　　眠繭開簾晒町畔看秧杖䇿還太古林泉惟靜
　　　靜長年雞犬自間閒應知塵世無堪比只在桃
　　　源蓮社間乾隆御題下有乾隆宸翰幾暇臨池
　　　二璽
　御筆題籖籖上有御賞乾隆宸翰二璽
　　　明文嘉巖瀑松濤圖一軸(上等/致二)
　　　素箋本墨畫欵題云千巖飛瀑灑晴空日暮松
　　　聲萬壑風曾是夢中經歴處天台南畔石橋東
　　　文嘉下有文嘉印文休承印二印右方上有師
　　　臣一印左方中有棠村審定蕉林二印軸髙三
　　　尺四寸六分廣一尺三寸四分
　　　明文伯仁方壺圖一軸(上等/雨一)
　　　素箋本著色畫右方上篆書署方壺圖三字左
　　　方下欵署云嘉靖癸亥春三月望日為汝脩先
　　　生寫五峰山人文伯仁於金陵客次紀下有伯
　　　仁聨印又顧氏芸閣珍藏一印右方下有徳承
　　　一印又顧汝脩氏顧明徳印方壺山人石氏家
　　　藏畫隠諸印右邊幅有蒼巖子蕉林居士二印
　　　軸髙三尺七寸六分廣九寸九分上方
　御題詩云瓊室珠宫鏡裏涵石橋㫁後𣺌難探漢皇
　　　却欲尋仙路致使齊人搤掔談乾隆甲子暮春
　　　御題下有乾隆宸翰幾暇臨池二璽
　御筆題籖籖上有乾隆宸翰一璽
　　　明文伯仁松岡竹塢圖一軸(上等/雨二)
　　　素箋本著色畫欵識云嘉靖甲子春日五峰山
　　　人文伯仁寫下有伯仁徳承父二印右方上又
　　　題云放浪溪山已有年毎逢形勝便悠然松岡
　　　竹塢藏蘭若却是今生世外縁庚午重陽日偶
　　　見復題五峰文伯仁下有五峰文伯仁二印右
　　　方下有安紹芳印墨顛齋圖書二印左方下有
　　　攝山長一印押縫有阿爾喜普之印東平二印
　　　右邊幅有御賜忠孝堂也園珍賞二印軸髙四
　　　尺一寸二分廣九寸六分上方
　御題詩云椿槿休論大小年林泉佳處毎陶然看予
　　　杖䇿石橋度笑煞瞿曇論四縁乾隆庚申秋日
　　　御題即用畫間原韻下有乾隆宸翰一璽
　御筆題籖籖上有乾隆宸翰一璽
　　　明文伯仁溪山秋霽圖一軸(上等/而三)
　　　宣徳箋本墨畫欵識云鴈門文伯仁寫溪山秋
　　　霽丁未春三月望下有徳承一印右方下有文
　　　伯仁徳承父一印右方上俞允文題云何處逃
　　　形與避名靜來知得古人情谷口不聞丹詔辟
　　　山腰惟見白雲横允文左方上有蒼巖棠村審
　　　定二印軸髙四尺八寸五分廣一尺一分
　　　明閨秀趙文俶寫生一軸(上等/露一)
　　　素箋本著色畫欵識云丙寅季冬天水趙氏文
　　　俶寫下有文俶連印左方下有宋氏稚佳書畫
　　　庫記一印軸髙三尺四寸廣一尺六寸
　　　明陳淳江流澄碧圖一軸(上等/結一)
　　　素箋本著色畫欵題云江流澄碧細生波入望
　　　雲山奈逺何未得乘風去登覽渡頭空載夕陽
　　　過道復下有復父氏白陽山人二印軸髙三尺
　　　一寸四分廣八寸四分
　　　明陳淳重陽風雨圖一軸(上等/結二)
　　　素絹本著色畫欵題云滿城風雨近重陽橘熟
　　　橙黄菊吐香瑟瑟涼天無限樂好懷何必論他
　　　鄉嘉靖甲辰重陽日寫浩歌亭道復下有白陽
　　　山人陳道復氏二印右方下有十二硯齋鑒藏
　　　太史氏瑶泉三印右邊幅有士標私印一印左
　　　邊幅有笪重光印江上外史二印軸髙三尺七
　　　寸三分廣一尺八寸五分
　　　明陳栝畫海棠一軸(上等/為一)
　　　索絹本著色畫欵識云嘉靖丁未秋九月既望
　　　寫奉垚山長兄先生沱江子陳栝志下有子正
　　　氏陳栝之印二印右方上有棠村審定蕉林二
　　　印左方下半印不可識軸髙五尺一寸五分廣
　　　二尺九分
　　　明錢穀仿王蒙蕉石一軸(上等/霜一)
　　　素箋本著色畫欵識云嘗記太史文翁所藏黄
　　　鶴山樵仲夏園林蕉石筆意瀟灑如風生葉上
　　　對之令人可以逃暑研亭以紙索子寫蕉石遂
　　　仿彿成之回視原本真霄壤也不直一笑時甲
　　　戌秋七月六日是日熱特甚揮汗識此錢穀下
　　　有叔寶懸磬室二印右方下有墨顛齋圖書一
　　　印左方中有棠村審定蕉林二印軸髙四尺五
　　　寸三分廣一尺五寸五分
　　　明陸治天池石壁圖一軸(上等/金一)
　　　素絹本著色畫欵題云西來叠嶂擁春城出郭
　　　徐看島嶼明極目遐瞻青未了側身髙俯緑初
　　　平晴巒雲淨空潭影長谷風疏散鳥聲笑拂當
　　　年題勝處青山留得飲中名繡壁連峰芳草春
　　　全呉一望掌中分千花暖送和香氣天地晴翻
　　　錯錦文野寺松楸新屬主荒臺麋鹿昔成羣扁
　　　舟回首江村路翠鎖重巒總暮雲右二詩往歳
　　　從文太史天池作也庚戌新夏為玉田先生寫
　　　天池石壁因録一過將以啟藻思於嗣宗博陽
　　　春於下里云爾陸治後有陸叔平氏包山子二
　　　印軸髙二尺二寸一分廣九寸四分有竒
　　　明項元汴栢子圖一軸(上等/生一)
　　　素箋本墨畫欵云栢子圖項元汴寫於幻浮精
　　　舍下有墨林居士一印右方下有子京一印左
　　　方下有項元汴一印軸髙二尺六寸三分廣八
　　　寸二分
　　　明項徳新秋江雲樹圖一軸(上等/麗一)
　　　素箋本墨畫欵云秋江雲樹草閣寒泉項徳新
　　　寫倪迂之筆下有項徳新印又新氏二印右邊
　　　幅陳奕禧跋云鑒賞名繪毎使人清心忘世由
　　　乎妙手筆墨既精意象并臻夐絶也吾禾項又
　　　新為墨林先生之從子根柢於古人法度最深
　　　復以髙簡雅淡之情見諸寄託意不在畫而畫
　　　乃佳試觀此幀之神韻趣致使知前輩風流非
　　　後人能及不覺京華熱地今日疎簾小閣間竟
　　　是深山寒壑矣戊子閏月奕禧為亷讓題軸髙
　　　二尺四寸廣七寸一分
　　　明宋旭雲巒秋瀑圖一軸(上等/水一)
　　　宋箋本著色畫右方𨽻書署雲巒秋瀑四字後
　　　欵識云萬厯癸未九月廿日檇李宋旭製後有
　　　初陽石門山人檇李宋旭三印右方下有宋初
　　　陽氏一印左方上馮大受題云玉削羣峰倚太
　　　空秋深擕眺躡長虹瓊漿亂噴青天雨珠瀑横
　　　翻碧海風勝地自應棲化鶴髙踪誰不羨𠖇鴻
　　　同來詞客俱陶謝賦就明珠落掌中秋日馮大
　　　受題左方下有北垞藏玩一印軸髙三尺九寸
　　　二分廣一尺一分
　　　明董其昌烟樹茒堂圖一軸(上等/玉一)
　　　宣徳鏡光箋本墨畫欵題云烟嵐屈曲樹交加
　　　新作茒堂窄亦佳手種松杉皆老大經年不踏
　　　縣門街辛酉三月寫於西湖蘭若元宰下有董
　　　其昌一印右方下有秋容亭一印軸髙三尺三
　　　寸五分廣一尺一寸六分
　　　明董其昌秋林書屋圖一軸(上等/玉二)
　　　宣徳鏡光箋本墨畫欵云倣雲西老人秋林書
　　　屋思翁下有董其昌元宰二印右方下又戯鴻
　　　堂一印上方朱軒題云橋危藤絡石江迥樹生
　　　秋目㫁蒹葭外伊人未可求朱軒題左方下有
　　　秋碧敬仲氏二印右邊幅有蒼巖子蕉林鑒定
　　　二印軸髙一尺七寸廣一尺八寸
　　　明董其昌竒峰白雲圖一軸(上等/玉三)
　　　宣徳鏡光箋本墨畫欵云竒峰白雲元宰寫又
　　　題云悠悠白雲裏獨住青山客林下晝焚香桂
　　　花同寂寂為澈如年兄書其昌下有董其昌一
　　　印軸髙二尺五寸廣九寸五分
　　　明項聖謨古木幽篁圖一軸(上等/出一)
　　　素箋本墨畫欵題云白石疑雲立緑筠驚鳳翔
　　　毫端飛舞處神色想幾狂背摹趙文敏真迹醉
　　　筆題此項聖謨下有檇李項伯子聊以自娯醉
　　　風人詩畫二印前有項字一印軸髙一尺七寸
　　　廣九寸九分
　　　明項聖謨桃花寫生一軸(上等/出二)
　　　素箋本墨畫欵題云郊外桃花開了今朝燕子
　　　來説一時難禁㳺思又被狂蜂饒舌項聖謨寫
　　　并題下有易菴居士孔彰父二印軸髙一尺九
　　　寸六分廣一尺六分
　　畫軸次等
　　　五代闗仝秋山晚翠圖一軸(次等/天一)
　　　素絹本著色畫未署欵姓名見邊幅王鐸跋語
　　　中
　　　宋徽宗玉鷹紅葉圖一軸(次等/地一)
　　　素絹本著色畫欵識云玉鷹紅葉圖宣和御製
　　　後有押字上鈐御書一璽
　　　宋徽宗紅蓼白鵞圖一軸(次等/地二)
　　　素絹本著色畫上方有宣和殿寶一璽
　　　宋巨然秋山圖一軸(次等/元一)
　　　素絹本墨畫未署欵姓名見詩塘董其昌跋語
　　　中
　　　宋巨然富春山圖一軸(次等/元一)
　　　素箋本墨畫無欵姓名見邊幅瞿式耜跋語中
　　　又范梈倪瓚袁忠徹袁泰虞集李道諸題句又
　　　題句五各署云寄寄齋人水村民㢲齋子元子
　　　知非子
　　　宋趙昌四喜圖一軸(次等/黄一)
　　　素絹本著色畫未署欵姓名見邊幅董其昌跋
　　　語中
　　　宋江參摹范寛廬山圖一軸(次等/宇一)
　　　素絹本著色畫欵識云范華原廬山圖江參摹
　　　宋劉松年溪亭客話圖一軸(次等/宙一)
　　　素絹本著色畫欵署劉松年
　　　金王庭筠花隂戯猫圖一軸(次等/洪一)
　　　素絹本著色畫欵署王庭筠
　　　元趙孟頫栁隂雙駿圖一軸(次等/荒一)
　　　素絹本著色畫未署欵有趙子昻氏一印
　　　元趙孟頫荷花水鳥圖一軸(次等/荒二)
　　　素箋本著色畫欵署子昻
　　　元趙孟頫蘭竹一軸(次等/荒三)
　　　素箋本墨畫欵署子昻
　　　元趙雍春郊逰騎圖一軸(次等/日一)
　　　素絹本著色畫款署仲穆右邊幅有董其昌跋
　　　語一
　　　元趙雍羣峰雪霽圖一軸(次等/日二)
　　　素絹本著色畫欵題云快雪真無價豐年定有
　　　期臘前才一白至後已多時玉展琳瑯步花團
　　　蛺蝶枝春風在天上飄入萬年池至正十年冬
　　　十月仲穆
　　　元薩都剌嚴陵釣臺圖一軸(次等/月一)
　　　素箋本墨畫詩塘欵題云山川牽惹我心旌迢
　　　遞驅馳萬里程蹻步薜分聲析析瀑流澗滙響
　　　砰砰釣竿臺上無形跡丘壑亭中有隠名富貴
　　　可遺志不易鼎彞猶似羽毛輕予自都門歴南
　　　跋涉驅馳奔走幾半萬里聞嚴臺釣磯山秀寰
　　　拱碧水澄淵余强冷起敬共登既而逰歸啟敬
　　　强余繪圖漫為作此至元己夘八月燕山天錫
　　　薩都剌寫并題于武林
　　　元王淵寒江蘆雁圖一軸(次等/盈一)
　　　素絹本著色畫欵識云顧善夫以公事至都將
　　　南還乃為此作寒江雪霽圖以歸之王淵
　　　元倪瓚平林逺岫圖一軸(次等/昃一)
　　　素箋本墨畫欵識云至正辛丑十二月廿四日
　　　徳常明公自呉城將還嘉定道出甫里捩柁相
　　　就語俯仰十霜恍若隔世為留信宿夜闌更秉
　　　燭相對如夢寐者甚似為僕發也明日㣲雪作
　　　寒户無來迹獨與明公逍遥渚際隔江遥望天
　　　平靈巖諸山在荒烟逺靄中濃􁀙出沒依約如
　　　畫渚上踈林枮栁似我容髪蕭蕭可憐生不能
　　　滿百其所異于草木猶情好耳明公復命畫江
　　　濱寂寞之意并書相與感慨之情悰徳常今為
　　　嘉定同知于民有恵政即昔日良常山人也朱
　　　陽館主蕭閒仙鄉倪瓚言又髙啟宋克題句二
　　　又題句一署薦字
　　　元倪瓚江千秋樹圖一軸(次等/是二)
　　　素箋本墨畫欵題云寓館風雨秋閒門草苔翳
　　　懐人思奮飛擕書此留滯玉琴和幽吟竹牖聊
　　　靜憩西山日在望白雲淡生媚寂寞棲徳園清
　　　虚捐世味石竈有餘烟未收煮茗器懶瓚又柯
　　　九思宋暹宋克袁華諸題句
　　　元呉鎮篔簹清影圖一軸(次等/辰一)
　　　宋箋本墨畫欵題云陶泓磨松吐黑汁石角稜
　　　稜山鬼泣風梢呼夢暮雪冷露穎漙空曉雲濕
　　　篔簹一谷老烟霏渭川千頃甘瀟瑟何如置此
　　　(脱一/字)窻前長對詩人弄寒碧梅道人戯墨于晩
　　　風清處至正庚寅夏六月
　　　元呉鎮漁父圖一軸(次等/辰二)
　　　素絹本墨畫欵題云西風瀟瀟下木葉江上青
　　　山愁萬叠長年悠優樂竿線蓑笠幾畨風雨歇
　　　漁童鼓枻忘西東放歌蕩漾蘆花風玉壺聲長
　　　曲未終舉頭明月磨青銅夜深船尾魚潑剌雲
　　　散天空烟水濶至正二年春二月為子敬戯作
　　　漁父意為梅花道人書
　　　元盛懋松鶴圖一軸(次等/宿一)
　　　素絹本著色畫𨽻書欵云武塘盛懋子昭作
　　　明倪端捕魚圖一軸(次等/列一)
　　　素絹本著色畫欵云倪端寫上方有張誥題句
　　　一
　　　明林良畫鷹一軸(次等/張一)
　　　素絹本墨畫欵署林良
　　　明陶成菊花雙兎圖一軸(次等/寒一)
　　　素絹本著色畫欵題云秋事又從今夏到相逢
　　　不道此間常遂於筆札傳清玩莫放輪蹄去夕
　　　陽天上使臣還有節邊方窮(脱一/字)豈無觴願言
　　　歸慰多知己苦李元來樹路旁鴻臚戴尚質索
　　　詩畫愚檢得舊物遂走筆益之以言葢欲攀留
　　　叙情好且兼憶諸舊不無感也此跡不可歸及
　　　他處尚續後會之漸𢎞治丙辰夏四月望後兩
　　　日雲湖陶成寓遼之古營州環清亭(俱左/旋讀)
　　　明呉偉寒山積雪圖一軸(次等/來一)
　　　素絹本墨畫欵云小仙筆
　　　明沈周古松圖一軸(次等/暑一)
　　　素箋本墨畫欵題云堂下有松樹參雲數百年
　　　種松人未老長作地行仙長洲沈周奉祝
　　　明吕紀荷渚睡鳬圖一軸(次等/往一)
　　　素絹本著色畫欵署吕紀
　　　明吕紀桃栁雙鳬圖一軸(次等/往二)
　　　素絹本著色畫欵署吕紀
　　　明吕紀雪景翎毛一軸(次等/往三)
　　　素絹本著色畫欵署吕紀
　　　明唐寅竹溪髙士圖一軸(次等/秋一)
　　　素絹本著色畫欵署呉趨唐寅
　　　明仇英春逰晩歸圖一軸(次等/收一)
　　　素絹本著色畫未署欵右方下有十洲一印
　　　明仇英琵琶行圖一軸(次等/收二)
　　　素絹本著色畫欵識云嘉靖壬子秋日實父仇
　　　英製
　　　明文徴明寒山風雪圖一軸(次等/冬一)
　　　素絹本著色畫欵題云十月西風凋木葉夕陽
　　　初見野人家江南絶景真難記山色呈寒水露
　　　沙徴明
　　　明文徵明溪山深雪圖一軸(次等/冬二)
　　　素絹本著色畫欵識云正徳十二年丁丑徴明
　　　為九逵先生寫溪山深雪圖
　　　明文徴明緑隂清話圖一軸(次等/冬三)
　　　素絹本著色畫欵題云碧樹鳴風澗草香緑隂
　　　滿地話偏長長安車馬塵吹面誰識空山五月
　　　涼徴明
　　　明文徴明古洗焦石圖一軸(次等/冬四)
　　　素箋本著色畫無欵右方下有停雲館一印上
　　　方文彭録張雨饒介之倪瓚杜瓊趙宗文周鼎
　　　錢昌吕太常諸詩並徴明和句欵云嘉靖丙辰
　　　秋八月望日三橋居士文彭書于金臺石室中
　　　明姜隠文石甘蕉圖一軸(次等/藏一)
　　　素絹本著色畫篆書欵署姜隠詩塘有徐階題
　　　句一
　　　明謝時臣青松白雲圖一軸(次等/閏一)
　　　素箋本墨畫欵題云鱗鬛如有聲神蛟對相語
　　　弄筆潑雲烟晴忩走雷雨樗仙謝時臣
　　　明陸治春山溪閣圖一軸(次等/餘一)
　　　素絹本著色畫欵題云凭江絶地芙蓉起飛閣
　　　攢空玉蝀斜席上山河虚萬里掌中指㸃十洲
　　　花包山陸治
　　　明陸治捕魚圖一軸(次等/餘二)
　　　素箋本著色畫左方上𨽻書署捕魚圖三字欵
　　　識云嘉靖辛亥臘月廿日製包山陸治
　　　明徐渭寫生牡丹一軸(次等/成一)
　　　素箋本墨畫欵題云五十八年貧賤身何曾妄
　　　念洛陽春不然豈少胭脂在富貴花時墨寫神
　　　青藤
　　　明董其昌仿燕文貴筆意一軸(次等/歳一)
　　　宣徳箋本著色畫欵識云長安觀郭金吾家藏
　　　燕文貴畫卷因仿其意為此元宰壬戌冬
　　　明董其昌倣米元章瀟湘白雲圖一軸(次等/歳二)
　　　素絹本墨畫欵識云倣米海嶽瀟湘白雲圖此
　　　乃余家所藏嘗戯為摹之董元宰
　　　明董其昌虞山雨霽圖一軸(次等/歳三)
　　　素絹本著色畫欵識云黄子久居虞山之隂其
　　　畫耑學吾家北苑癸丑秋日余放棹虞山雨後
　　　新涼㸃染此幀亦有一段秀色可餐而邯鄲之
　　　步終不逮古人逺甚董元宰
　　　明董其昌春湖烟樹圖一軸(次等/歳四)
　　　素絹本墨畫欵題云幽人茶竈烟每與宿雲亂
　　　憑軒望所思春湖𣺌無岸董元宰畫
　　　明趙左寒山石溜圖一軸(次等/律一)
　　　素箋本墨畫欵識云寒山石溜曾見營邱粉本
　　　余故擬作此圖非敢如近日有庸史狂言數覩
　　　真本董太史亦為余云無李久矣趙左
　　　明趙左秋山紅樹圖一軸(次等/律二)
　　　素絹本著色畫欵識云辛亥秋九月趙左
　　　明劉邁杏林春燕圖一軸(次等/吕一)
　　　素絹本著色畫欵識云天啟元年閏二月寫藏
　　　斯馨館劉邁
　　　明郭甸寒鴉宿鴈圖一軸(次等/調一)
　　　素絹本墨畫欵識云戊申秋日寫古亳郭甸
　　　明陳洪綬倚杖閒吟圖一軸(次等/陽一)
　　　朝鮮箋本白描畫欵題云何必山行便有詩天
　　　生一種住山癡成時也教山童唱難道山童遜
　　　雪兒洪綬為喬瞻社世兄寫率題
　　　明陳洪綬松岡梅塢圖一軸(次等/陽二)
　　　素絹本著色畫欵識云洪綬畫癸酉暮冬
　　　明崔子忠桐隂博古圖一軸(次等/雲一)
　　　素箋本著色畫欵識云庚辰中秋長安崔子忠
　　　畫
　　　明陳嘉言畫端陽景一軸(次等/騰一)
　　　素箋本著色畫百合鸎粟欵識云甲辰端陽前
　　　寫於竹梧小隠陳嘉言
　
石渠寶笈卷十七
欽定四庫全書
石渠寶笈卷十八
　　　貯
　養心殿九
　　　無名氏書畫目録
　　畫軸上等
　　　五代人秋林羣鹿圖
　　　五代人丹楓呦鹿圖
　　　宋人秋𤓰圖
　　　宋人蕭翼賺蘭亭圖
　　　宋人枇杷戲猿圖
　　　宋人牧馬圖
　　　宋人雙喜圖
　　　宋人小寒林圖
　　　宋人卻坐圖
　　　宋人栁隂高士圖
　　　元人溪橋風雨圖
　　　元人柳塘白燕圖
　　　元人畫蘭
　　刻絲畫軸上等附
　　　富貴長春圖
　　　蟠桃獻壽圖
　　　花鳥
　　　雙喜圖
　　畫軸次等
　　　宋人寒林待渡圖
　　　宋人松月圖
　　　宋人山齋邀客圖
　　　宋人觀梅圖
　　　宋人桐實修翎圖
　　　宋人岷山晴雪圖
　　　宋人松泉盤石圖
　　　宋人寒塘羣雁圖
　　　宋人花竹翎毛
　　　宋人花鳥
　　　宋人秋荷野鳬圖
　　　宋人買魚沽酒圖
　　　元人風雨歸舟圖
　　　元人杏鵝圖
　　　元人畫虎
　　　元人畫虎
　　　元人古木寒鴉圖
　　　明人摹西園雅集圖
　　　明人摹西園雅集圖
　　　明人山水
　　　明人花下鴛鴦圖
　　刻絲畫軸次等附
　　　崔白花卉
　　　竹杖化龍圖
　　國朝人書畫目録
　　畫軸上等
　　　惲夀平臨呉鎮五清圖
　　　王原祁仿李成筆意
　　　王原祁仿王蒙筆意
　　　王原祁仿王蒙筆意
　　　王原祁仿倪瓚筆意
　　　王原祁烟浮逺岫圖
　　　王原祁江鄉春曉圖
　　　王原祁華山秋色圖
　　　王原祁晴翠浮嵐圖
　　　王原祁雲壑流泉圖
　　　僧元濟王元祁合作
　　　徐枋溪亭納凉圖
　　　徐枋仿董源筆意
　　　柳遇畫鶯粟花
　　　赫奕茅亭竹樹圖
　　　赫奕晴嵐晚翠圖
　　　赫奕畫漁父詞
　　　蔣廷錫菊花
　　　王敬銘山水
　　　唐岱仿范寛山水
　　畫軸次等
　　　裕親王夏山圖
　　　藍瑛雪景
　　　劉億仙犬圖
　　　王翬仿李成江干七樹圖
　　　王雲王翬合作
　　　王雲山水
　　　王原祁山川煥采圖
　　　王原祁平林罨翠圖
　　　王原祁層巒積靄圖
　　　王原祁仿黄公望秋山圖
　　　王原祁山水
　　　王原祁夏山旭照圖
　　　王原祁春山圖
　　　王原祁丹山碧樹圖
　　　王原祁河岳凝暉圖
　　　王原祁雲山無盡圖
　　　陸􁀙長松圖
　　　許佑藤花乳雞圖
　　　赫奕水村圖
　　　赫奕秋山平逺圖
　　　沈宗敬雙梧書屋圖
　　　沈宗敬雙松圖
　　　沈宗敬萬松春靄圖
　　　蔣廷錫花鳥冩生
　　　蔣廷錫瓶蓮
　　　蔣廷錫佛手冩生
　　　蔣廷錫荷露圖
　　　戴天瑞秋山落照圖
　　　班達里沙畫人葠花
　　　阿爾粺松間卧虎圖
　　　張鵬翀春山出雲圖
　　　冷枚春夜宴桃李園圖
　　　冷枚高士賞梅圖
　　　冷枚避暑山莊圖
　　　唐岱松隂撫琴圖
　　　唐岱仿趙孟頫筆意
　　　唐岱仿范寛秋山瀑布圖
　　　唐岱風雨歸舟圖
　　列朝人書畫(目/)録
　　書畫合軸上等
　　　明仇英雲溪仙館圖陸師道書仙山賦
欽定四庫全書
石渠寳笈卷十八
　　貯
　養心殿九
　　　無名氏
　　畫軸上等
　　　五代人秋林羣鹿圖一軸(上等/天一)
　　　素絹本著色畫右方上有奎章一璽左方下有
　　　天厯一璽軸髙三尺六寸九分廣一尺九寸九
　　　分
　　　五代人丹楓呦鹿圖一軸(上等/地一)
　　　素絹本著色畫右方上有奎章一璽下有李之
　　　粹一印左方下有天厯一璽右邊幅有九如清
　　　玩也園珍賞二印左邊幅有阿爾喜普之印東
　　　平二印軸髙三尺七寸廣二尺一分
　　　宋人秋𤓰圖一軸(上等/元一)
　　　素箋本著色畫右方中有黔寧王子子孫孫永
　　　保之太谷子晉二印左方下有梁陶侣書畫印
　　　東垣梁氏予培家藏二印軸髙八寸四分廣一
　　　尺四寸二分
　　　宋人蕭翼賺蘭亭圖一軸(上等/黄一)
　　　素絹本墨畫右方上有宣文閣寳乾卦二璽下
　　　半印二漫漶不可識左方下有紹興一璽又陳
　　　定一印又一印漫漶不可識軸髙四尺四寸九
　　　分廣一尺八寸六分
　　　宋人枇杷戯猿圖一軸(上等/宇一)
　　　素絹本著色畫上方押縫有宣文閣寳一璽右
　　　方下半印漫漶不可識左方下有蕉林觀其大
　　　略二印下方邊幅有蕉林收藏一印軸髙五尺
　　　一寸五分廣三尺三寸五分
　　　宋人牧馬圖一軸(上等/宙一)
　　　素絹本墨畫右方上一印漫漶不可識軸髙一
　　　尺三寸三分廣一尺三寸八分
　　　宋人雙喜圖一軸(上等/洪一)
　　　素絹本著色畫上方有晉國寳章一印右方上
　　　有性命同珍依子孫永寳玩一印又一印惟珍
　　　藏二字可辨下有半印不可識左方上有晉府
　　　書畫之印敬悳堂圖書印二印下有清和珍玩
　　　乾坤清玩二印又下有三河孫東瀛珍藏一印
　　　又半印漫漶不可識軸髙六尺三分廣三尺二
　　　寸一分
　　　宋人小寒林圖一軸(上等/荒一)
　　　素絹本墨畫右方上有宣文閣圖書印一璽下
　　　半印漫漶不可識下邊幅有蕉林觀其大略二
　　　印軸髙一尺三寸廣一尺五寸三分
　　　宋人卻坐圖一軸(上等/日一)
　　　素絹本著色畫軸髙四尺五寸八分廣二尺四
　　　寸二分
　　　宋人柳陰髙士圖一軸(上等/月一)
　　　素絹本著色畫右方下有孫承澤印一印左方
　　　下有北平孫氏一印右邊幅有棠村審定蕉林
　　　二印軸髙二尺三分廣一尺二寸四分
　　　元人溪橋風雨圖一軸(上等/盈一)
　　　宋箋本著色畫軸髙一尺七寸廣一尺二分
　　　元人柳塘白燕圖一軸(上等/畏一)
　　　素絹本著色畫右方有珍秘宜爾子孫琴書堂
　　　都尉耿信公書畫之章諸印左方有真賞丹誠
　　　植庭清玩東平公字信公珍賞諸印下邊幅有
　　　也園珍賞一印軸髙九寸八分廣一尺八寸八
　　　分
　　　元人畫蘭一軸(上等/辰一)
　　　素箋本墨畫上方王朝民題云此花出土最清
　　　香久逺三秋欲斷腸若把一枝深著意春來依
　　　舊又生芳江東文祥山人書又𨽻書題句云生
　　　自幽谷異爾瓊芳剩有天然素質休作羣様巧
　　　粧夢之曽徵國瑞佩之可除不祥君子流芳百
　　　世不可一日無此清香下署昆石書軸髙三尺
　　　五寸八分廣八寸三分
　　附刻絲畫軸上等
　　　富貴長春圖一軸(上等/天一)
　　　宋本五色織牡丹軸髙二尺七寸四分廣一尺
　　　二寸一分
　　　蟠桃獻夀圖一軸(上等/地一)
　　　宋本五色織下方有内合同印半印詩塘繡七
　　　言絶句云蟠桃一熟九千年方朔偷來獻夀筵
　　　纔入齒牙甜勝蜜頓教凡骨變成仙上繡御書
　　　一璽軸髙三尺四寸三分廣一尺六寸九分
　　　花鳥一軸(上等/元)
　　　宋本五色織右方上有中和位育一璽左方下
　　　有項子京家珍藏一印軸髙三尺六寸廣一尺
　　　七寸一分
　　　雙喜圖一軸(上等/黄一)
　　　元本五色織梅花雙鵲右方中素織款題云曉
　　　風香萼獨開遲雙鵲娟娟報喜時最是上林芳
　　　信早分明春在萬年枝華陽王曉下織王曉一
　　　印軸髙二尺四寸四分廣一尺二寸六分
　　畫軸次等
　　　宋人寒林待渡圖一軸(次等/天一)
　　　素絹本墨畫
　　　宋人松月圖一軸(次等/地一)
　　　素絹本著色畫
　　　宋人山齋邀客圖一軸(次等/元一)
　　　素絹本墨畫
　　　宋人觀梅圖一軸(次等/黄一)
　　　素絹本著色畫
　　　宋人桐實修翎圖一軸(次等/宇一)
　　　素絹本著色畫
　　　宋人岷山晴雪圖一軸(次等/宙一)
　　　素絹本著色畫
　　　宋人松泉盤石圖一軸(次等/洪一)
　　　素絹本墨畫
　　　宋人寒塘羣雁圖一軸(次等/荒一)
　　　素絹本著色畫
　　　宋人花竹翎毛一軸(次等/日一)
　　　素絹本著色畫
　　　宋人花鳥一軸(次等/月一)
　　　素絹本著色畫
　　　宋人秋荷野鳬圖一軸(次等/盈一)
　　　素絹本著色畫
　　　元人買魚沽酒圖一軸(次等/是一)
　　　素絹本著色畫
　　　元人風雨歸舟圖一軸(次等/辰一)
　　　素絹本著色畫
　　　元人杏鵞圖一軸(次等/宿一)
　　　素絹本著色畫
　　　元人畫虎一軸(次等/列一)
　　　素絹本著色畫
　　　元人畫虎一軸(次等/張一)
　　　素絹本著色畫
　　　元人古木寒鴉圖一軸(次等/寒一)
　　　素絹本著色畫
　　　明人摹西園雅集圖一軸(次等/來一)
　　　素絹本著色畫
　　　明人摹西園雅集圖一軸(次等/暑一)
　　　素絹本著色畫
　　　明人山水一軸(次等/往一)
　　　素箋本著色畫
　　　明人花下鴛鴦圖一軸(次等/秋一)
　　　素絹本著色畫
　　附刻絲畫軸次等
　　　崔白花卉一軸(次等/天一)
　　　宋本五色織右方下素織崔白製三字
　　　竹杖化龍圖一軸(次等/地一)
　　　明本五色織
　　　國朝人
　　畫軸上等
　　　惲夀平臨呉鎭五清圖一軸(上等/天一)
　　　素絹本墨畫水月松竹梅款識云梅花菴主五
　　　清圖白雲外史夀平戯臨後有惲正叔夀平二
　　　印軸髙四尺一寸六分廣一尺八寸八分
　　　王原祁仿李成筆意一軸(上等/地一)
　　　宣徳箋本墨畫款識云仿李營丘己卯春寫于
　　　東宅新構書室原祁下有原祁之印麓臺二印
　　　前有蒼潤一印左方下有畫圖畱與人㸔一印
　　　軸髙一尺四寸八分廣二尺六分左方上張照
　　　書
　御題詩云宣紙一幅剛尺一中有千山髙嵂崒摩挲
　　　象軸認蟲文喜是麓臺老來筆麓臺年老筆亦
　　　老洗净鉛華存秀質當軒為展玉屏幛别有石
　　　筍天邊出槎枒古木無萬數蒼松葉在陰猶密
　　　盤折羊腸圍山腰替戾鈴聲飄塔室憶昨盤山
　　　最上盤巉巖偶駐金吾蹕謂當積素復來觀旋
　　　念執事増寒慄今朝披圖正雪後十四從知原
　　　二七坐教心地足清涼把玩閒吟㸔折堲乾隆
　　　御題下署(臣/)張照敬書
　　　王原祁仿王䝉筆意一軸(上等/地二)
　　　宣徳箋本墨畫款識云上元節例得入
　　禁苑陪宴余與同直諸公奉
　命候于邸寓心閒身逸此小三昧時也興㑹甚合放
　　　筆寫山樵筆幷記其事己丑春王作王原祁下
　　　有王原祁印麓臺二印前有畫圖畱與人㸔一
　　　印右方下有西廬後人一印軸髙二尺九寸二
　　　分廣一尺二寸八分
　　　王原祁仿王䝉筆意一軸(上等/地三)
　　　宣徳箋本墨畫款識云畫法要兼宋元三昧元
　　　季四家學董巨又各自成家山樵尤從中變化
　　　莫可端倪所為冰寒于水者也學者體認神逸
　　　之韵窮究向上之理雖未能登堂入室亦不無
　　　小補云丁亥小春寫于雙藤書屋王原祁後有
　　　王原祁印麓臺二印前有畫圖畱與人㸔一印
　　　右方下有西廬後人一印軸髙三尺一寸四分
　　　廣一尺四寸一分
　　　王原祁仿倪瓚筆意一軸(上等/地四)
　　　宣徳箋本墨畫款識云余近得雲林蕭閒道館
　　　之作恬雅中有沈鬰非時趨清中帶輭所能夢
　　　見晨夕摹仿筆墨㣲旨如擊石火閃電光思之
　　　若有所得循之恐失其蹤此圖適成于倪畫未
　　　必無因縁會合處識之康熙辛巳九秋麓臺祁
　　　筆下有王原祁印麓臺二印前有掃花菴一印
　　　右方下有西廬後人一印軸髙三尺五分廣一
　　　尺五寸六分
　　　王原祁烟浮逺岫圖一軸(上等/地五)
　　　宣徳箋本墨畫款云(臣/)王原祁恭畫下有臣原
　　　祁一印軸髙三尺八寸九分廣一尺六寸九分
　　　王原祁江鄉春曉圖一軸(上等/地六)
　　　宣徳箋本著色畫款云(臣/)王原祁恭畫下有臣
　　　原祁一印軸髙四尺一寸九分廣一尺八寸
　　　王原祁華山秋色圖一軸(上等/地七)
　　　宣徳箋本著色畫款識云余癸酉歲遊華山歴
　　　娑蘿青柯二坪至囘心石日暮而返作詩六章
　　　以紀其勝此圖就余所登陟者寫其大概南峰
　　　西峰目力所及也惜少濟勝之具攀躋無縁閣
　　　筆悵然麓臺祁識下有王原祁印麓臺二印前
　　　有古期齋一印右方下有石師道人一印軸髙
　　　三尺六寸一分廣一尺五寸五分
　　　王原祁晴翠浮嵐圖一軸(上等/地八)
　　　宣徳箋本著色畫款云(臣/)王原祁恭畫下有(臣/)
　　　原祁一印軸髙三尺七寸七分廣一尺六寸五
　　　分
　　　王原祁雲壑流泉圖一軸(上等/地九)
　　　宣徳箋本墨畫款云翰林院侍講(臣/)王原祁恭
　　　畫下有臣原祁一印軸髙二尺九寸四分廣一
　　　尺五寸三分
　　　僧元濟王原祁合作一軸(上等/元一)
　　　宣徳箋本元濟墨畫蘭竹款識云風姿雪艷之
　　　中隨意㸃綴何物不成清賞所既有寒木又發
　　　春花新尚書亦應笑而首可時辛未二月寄上
　　　問翁老維摩清湘石濤濟道人下有苦𤓰和尚
　　　臣僧元濟石濤諸印王原祁補坡石款云麓臺
　　　補坡石下有王原祁印一印右方下有問亭鑒
　　　賞圖書一印左方下有輔國將軍博爾都號問
　　　亭之章何可一日無此君二印軸髙四尺一寸
　　　九分廣一尺八寸
　　　徐枋溪亭納涼圖一軸(上等/黄一)
　　　素箋本墨畫款題云緑樹敷陰白晝長清波蘸
　　　影曉山蒼還應走馬長安客輸我溪亭五月涼
　　　俟齋徐枋下有昭發一印軸髙二尺一寸三分
　　　廣九寸
　　　徐枋仿董源筆意一軸(上等/黄二)
　　　素箋本墨畫款識云丙寅春日仿董北苑筆意
　　　于澗上草堂俟齋徐枋下有徐枋之印俟齋二
　　　印右方下有徐伯子俟齋畫記一印左方下有
　　　笠山笠水間居易堂印二印右邊幅有二魏印
　　　凡二軸髙三尺四分廣一尺三寸七分
　　　柳遇畫鶯粟花一軸(上等/宇一)
　　　素絹本著色畫款署柳遇下有柳遇連印軸髙
　　　二尺二寸四分廣一尺二寸五分
　　　赫奕茆亭竹樹圖一軸(上等/宙一)
　　　素絹本墨畫款云(臣/)赫奕恭畫下有赫奕恭畫
　　　連印軸髙二尺七寸廣一尺二寸三分右方上
聖祖仁皇帝書御製舊作云森萃青青繞碧塘霜姿靄
　　　靄動幽香寒風不變終身節緑葉紛然映晚涼
　　　下有康熙稽古右文二璽前署初秋咏竹四字
　　　有中和一璽
　　　赫奕晴嵐晚翠圖一軸(上等/宙一)
　　　素絹本著色畫款云(臣/)赫奕恭畫下有臣赫奕
　　　恭畫連印軸髙三尺一寸廣一尺五寸九分右
　　　方上
聖祖仁皇帝御書唐人七言截句一首識云唐句下有
　　　康熙稽古右文二璽前有中和一璽
　　　赫奕畫漁父詞一軸(上等/宙三)
　　　宣徳箋本墨畫上方書漁父詞一首款識云辛
　　　卯秋日作併録梅花道人漁父詞赫奕下有赫
　　　奕之印澹士二印前有青靄軒一印軸髙二尺
　　　二分廣一尺九分
　　　蔣廷錫野菊一軸(上等/洪一)
　　　素絹本著色畫款云(臣/)蔣廷錫恭畫下有臣廷
　　　錫朝朝染翰二印軸髙二尺二寸五分廣八寸
　　　六分上方
聖祖仁皇帝書御製舊作云山花墅菊喜清風塞北烟
　　　光報嶺楓無暑不知秋氣至數叢蘭蕊放離宫
　　　乙酉秋日山莊偶成併書下有康熙稽古右文
　　　二璽前有惜寸陰一璽
　　　王敬銘山水一軸(上等/荒一)
　　　素絹本著色畫款云(臣/)王敬銘恭畫下有臣敬
　　　銘一印軸高四尺九寸五分廣二尺一寸六分
　　　上方
　御筆題神字
　　　唐岱仿范寛山水一軸(上等/日一)
　　　宣徳箋本著色畫款識云乾隆八年孟夏仿范
　　　寛(臣/)唐岱恭畫下有(臣/)唐岱一印軸髙三尺八
　　　寸五分廣二尺一寸六分
　　畫軸次等
　　　裕親王夏山圖一軸(次等/天一)
　　　素綾本著色畫款識云康熙壬戌七月既望裕
　　　親王寫于還讀閣之晴窻
　　　藍瑛雪景一軸(次等/地一)
　　　素絹本著色畫款識云仿范華原萬山積雪之
　　　意于吳山一目洞天己亥花朝蜨叟藍瑛
　　　劉億仙犬圖一軸(次等/元一)
　　　素絹本著色畫款署陵川劉億
　　　王翬仿李成江干七樹圖一軸(次等/黄一)
　　　宣徳箋本著色畫款識云李營邱江干七樹圖
　　　壬辰夏五月畫于來青閣耕煙散人王翬又書
　　　董其昌畫旨竝識云右董文敏論畫二則端陽
　　　日又書下署耕烟子又自識云枯樹最不可少
　　　時于茂林中見乃蒼秀
　　　王雲王翬合作一軸(次等/宇一)
　　　宣徳箋本王雲臨陸治著色花卉王翬雙鈎畫
　　　竹右方上王雲款題云晴華盪日午風恬細草
　　　平沙煖布煙文鳥自眠花自舞江鄉春色弄清
　　　妍王雲臨包山叔平筆幅中空處王翬款識云
　　　耕烟散人王翬補飛白竹枝時庚辰六月朔
　　　王雲山水一軸(次等/宙一)
　　　素絹本著色畫未署款左方下有王雲一印
　　　王原祁山川煥采圖一軸(次等/洪一)
　　　素絹本著色畫右方上署山川煥采四字左方下
　　　款云右春坊右中允(臣/)王原祁恭畫進
　　　王原祁平林罨翠圖一軸(次等/洪二)
　　　素絹本著色畫款云翰林院侍講(臣/)王原祁恭
　　畫
　　　王原祁層巒積靄圖一軸(次等/洪三)
　　　宣徳箋本墨畫款云(臣/)王原祁恭畫
　　　王原祁仿黄公望秋山圖一軸(次等/洪四)
　　　宣徳箋本著色畫款識云余曽聞之先奉常云
　　　在京江張子羽家見大癡秋山筆墨設色之妙
　　　雖大癡生平亦不易得以未獲再見為恨時移
　　　世易此圖不知何往矣余學畫以來常形夢寐
　　　每當盤礡于此懸揣冀其暗合如水月鏡花何
　　　從把捉祗竭其薄技而已來儀吳兄酷嗜余畫
　　　庚辰至今與之深談奕理匪朝伊夕每為㸃染
　　　未成旋失今秋余堅畱信宿輟筆方行即寫此
　　　意以贈以見余用心之苦踐約之難也康熙丁
　　　亥初秋王原祁畫
　　　王原祁山水一軸(次等/洪五)
　　　素綾本墨畫款云禮科掌印給事中加一級候
　　　補(臣/)王原祁奉
　勅恭畫
　　　王原祁夏山旭照圖一軸(次等/洪六)
　　　素絹本著色畫款云(臣/)王原祁恭畫
　　　王原祁春山圖一軸(次等/洪七)
　　　宣徳箋本著色畫款識云大癡有夏山秋山二
　　　圖余仿其意作春山參用天池石壁陡壑密林
　　　筆戊子七月下澣麓臺祁
　　　王原祁丹山碧樹圖一軸(次等/洪八)
　　　素絹本著色畫款云(臣/)王原祁奉
　勅恭畫
　　　王原祁河岳凝暉圖一軸(次等/洪九)
　　　宣徳箋本墨畫左方上署河岳凝暉四字右方
　　　下款云右春坊右中允(臣/)王原祁恭畫進
　　　王原祁雲山無盡圖一軸(次等/洪十)
　　　素絹本著色畫款云(臣/)王原祁恭畫
　　　陸􁀙長松圖一軸(次等/荒一)
　　　素絹本著色款署雲間陸􁀙
　　　許佑藤花乳雞圖一軸(次等/日一)
　　　素絹本著色畫款云虞山許佑寫
　　　赫奕水村圖一軸(次等/月一)
　　　素絹本著色畫款云(臣/)赫奕恭畫右方上
聖祖仁皇帝書御製舊作云畿内柳絲未出黄江南柳
　　　色已成行鬱金枝上啼鶯早積翠河邊待夕陽
　　　後署南巡江南新柳六字下有康熙宸翰保合
　　　太和二璽前有佩文齋一璽
　　　赫奕秋山平逺圖一軸(次等/月二)
　　　素絹本著色畫款云(臣/)赫奕恭畫上方
聖祖仁皇帝書董其昌畫評一則識云避暑山莊觀瀑
　　　處臨董其昌論畫下有康熙宸翰稽古右文二
　　　璽前有中和一璽
　　　沈宗敬雙梧書屋圖一軸(次等/盈一)
　　　素絹本墨畫款識云余家有雙梧書屋相隔數
　　　年時縈夢想每于畫幅中寫其意聊慰客懐于
　　　筆墨間云爾雙鶴老史沈宗敬
　　　沈宗敬雙松圖一軸(次等/盈二)
　　　素絹本著色畫左方上署天夀如松四字下署
　　　款云(臣/)沈宗敬恭寫
　　　沈宗敬萬松春靄圖一軸(次等/盈三)
　　　宣徳牋本著色畫款云(臣/)沈宗敬恭畫
　　　蔣廷錫花鳥寫生一軸(次等/是一)
　　　金牋本著色畫款云(臣/)蔣廷錫恭畫右方上
聖祖仁皇帝御書明人五律一首識云明馮琦詩下有
　　　康熙宸翰一璽前有佩文齋一璽
　　　蔣廷錫瓶蓮一軸(次等/昃二)
　　　素絹本著色畫款識云康熙五十二年元旦
賜觀瓶蓮(臣/)蔣廷錫恭摹右方上
聖祖仁皇帝書御製舊作云出水漣漪香清益逺不染
　　　偏竒沙漠龍堆青湖芳草疑是誰知移根各地
　　　參差歸何處那分公私樓起千層荷占數頃炎
　　　景相宜調柳梢青後有康熙稽古右文二璽前
　　　有淵鑑齋一璽
　　　蔣廷錫佛手寫生一軸(次等/昃三)
　　　宣徳牋本著色畫款云(臣/)蔣廷錫恭畫上方
聖祖仁皇帝題云生緑熟黄却有因清香八閩昔呈珍
　　　似開貝葉瞿曇手妙合華陰仙掌垠驛路不傳
　　　為異物民風自感得楓宸畫圖尺素分枝幹莫
　　　使他鄉憶海濱後署佛手二字上有康熙御筆
　　　之寳一璽
　　　蔣廷錫荷鷺圖一軸(次等/昃四)
　　　素牋本墨畫款識云己亥春寫酉君前書立當
　　　青草人先見行傍白蓮魚未知二語
　　　戴天瑞秋山落照圖一軸(次等/辰一)
　　　素絹本著色指畫款云(臣/)戴天瑞指頭恭畫右
　　　方上
聖祖仁皇帝書唐人七言截句一首識云録唐下有康
　　　熙稽古右文二璽前有淵鑑一璽
　　　班達里沙人葠花一軸(次等/宿一)
　　　製朝鮮箋本仿西洋畫未署款右方上
聖祖仁皇帝泥金書題句竝識去熱河産人葠雖不及
　　　遼左枝葉皆同命畫者圖繪因戯作七言截句
　　　記之舊傳補氣為神草近日庸醫誤地精五葉
　　　五枝含洛數何斟當用在權衡下有康熙稽古
　　　右文二璽前有中和一璽
　　　阿爾粺松間卧虎圖一軸(次等/列一)
　　　素絹本著色畫款云(臣/)阿爾粺恭畫
　　　張鵬翀春山出雲圖一軸(次等/張一)
　　　素絹本著色畫上方署春山出雲四字後款識
　　　云乾隆七年壬戌二月既望右庶子(臣/)張鵬翀
　　　畫又題云春山出雲釀為靈雨合以膚寸潤兹
　　　九土豐登兆祥康衢歌舞解阜殷懷春絃静撫
　　　冷枚畫春夜宴桃李園圖一軸(次等/寒一)
　　　素絹本著色畫款云(臣/)冷枚恭畫左方上陳邦
　　　彦書本文上方
　御筆題妙字
　　　冷枚畫髙士賞梅圖一軸(次等/寒二)
　　　素絹本著色畫款識云癸巳秋日仿唐人髙士
　　　賞梅圖東溟冷枚詩塘
　御題云村梅開也未雪裏問幽芳氷玉堆枝夥瓊瑶
　　　㸃徑長逋翁偏耐冷倩女恰新粧掛壁娛清矚
　　　臨風散古香乾隆丙辰秋七月御筆下有惟精
　　　惟一乾隆宸翰二璽前有奉三無私一璽
　　　冷枚畫避暑山莊圖一軸(次等/寒三)
　　　素絹本著色畫款云小(臣/)冷枚恭畫
　　　唐岱松陰撫琴圖一軸(次等/來一)
　　　宣徳箋本墨畫款識云雍正十一年春日唐岱
　　　敬畫上方圓幅
　皇帝青宫時題詩云靣水臨山撫素琴無邊嘉景助
　　　清音風流畫史風流筆貌得當年知己心癸丑
　　　小春長春居士題并書後有寶親王章勤學好
　　　問二璽前有抑齋一璽
　　　唐岱仿趙孟頫筆意一軸(次等/來二)
　　　素絹本著色畫款云仿趙孟頫(臣/)唐岱恭畫
　　　唐岱仿范寛秋山瀑布圖一軸(次等/來三)
　　　宣徳箋本著色畫款云摹范寛法(臣/)唐岱恭畫
　　　上方
　御筆題神字
　　　唐岱風雨歸舟圗一軸(次等/來一)
　　　素絹本著色畫款云風雨歸舟圖唐岱敬畫
　　　列朝人
　　書畫合軸上等
　　　明仇英雲溪仙館圖陸師道書仙山賦(上等/天一)
　　　宋牋本著色畫款云仇英實父製下有仇實父
　　　氏仇英之印二印上方陸師道楷書仙山賦款
　　　識云嘉靖二十七年冬十月廿又一日陸師道
　　　書前署仙山賦三字軸髙三尺九分廣一尺二
　　　寸四分
　
　
　
　
　
　
　
　
石渠寶笈卷十八
欽定四庫全書
石渠寶笈卷十九
　　　貯
　　三希堂
　　　舊貯
　　乾清宫今移貯
　　　列朝人
　　書冊上等
　　　晉王羲之快雪時晴帖
　　書卷上等
　　　舊貯
　　御書房今移貯
　　　晉王獻之中秋帖
　　　晉王珣伯遠帖
欽定四庫全書
石渠寶笈卷十九
　　貯
　三希堂
　　　列朝人
　　書冊上等
　　　晉王羲之快雪時晴帖一册(上等/)
　　　册中應載欵識題跋俱見乾清宫石渠寳笈卷
　　　之一册前邊幅有快雪時晴帖晉右將軍㑹稽
　　　内史王羲之真蹟標籖前副頁
　御題神乎技矣四大字前有三希堂内府圖書二璽
　　　後有乾隆二璽次頁
　御題云丁甲呵持信有之墨池終古法書垂試思走
　　　筆明窻際應是吟成桞絮時數來二十八驪珠
　　　翥鳯翩鸞有是乎笑我凍蠅參未破從今擬欲
　　　廢操觚阿大中郎未足多東山絲管久消磨何
　　　如内史風流筆占盡千秋聽講鵞錦囊樂毅久
　　　成煙老子西昇只廓填獨有山隂雙逸士尚携
　　　海水歴桑田賺得蘭亭蕭翼能無過玉匣伴昭
　　　陵賸留快雪公天下一胍而今見古朋乾隆丙
　　　寅春正摹是帖一過得句五章用題册首前有
　　　雲霞思一璽後有天根月窟乾隆御筆二璽三
　　　頁
　御書雪詩云蘇辭遭遇多枝葉倒綳禁題先犯雪起
　　　舞浮白意匠殊縱横驅用堪叫絶元冥恰喜交
　　　初節過水真如遇方折平原羃䍥寒颸逼長空
　　　晻靄暮光滅旌門鐃吹雲璈奏幔城漏響金魚
　　　掣徘徊中夜聽拉瑟行檠熻赩蓮花纈天窻取
　　　氣揭薄紗地爐生火燃枯屑遥想林岫已婆娑
　　　却愛郊坰正飄瞥即景朅詠都官句占年夙記
　　　農家說醉翁髯老垂號令㑹取陳言能㸃鐵前
　　　有清玩一璽後有乾隆御賞一璽又
　御書雪詩云同雲一色難分葉禁體苦吟雪非雪背
　　　觸如參竹蔑子歐令蘇傳兩竒絶蝗深可卜田
　　　火除心喜應敎屐齒折况復督亢舊膏腴恰似
　　　藍田未淹滅梁王已命兔園宴杜老那擅鯨魚
　　　掣慿輿攬結吟興飛拈鬚何慮氷花纈十餘字
　　　耳乃區區不因歩韻宜避屑却憶澄海禁水部
　　　(癸亥冬澄海樓與張照梁詩正/聫句凡字涉水部者概不許用)倡和豪情嵓電
　　　瞥試看滕六御風行彼則有言可無說獨憐呵
　　　凍賡吟者毳衣布帳寒如鐵藝圃曽聞輕楮葉
　　　營邱夙擅能圖雪設如白戰遇歐蘇錯手無從
　　　堪笑絶昨從清苑返行旌范陽古道循曲折雲
　　　羃朔天漸低黯煙凍僧寮乍昇滅吟詩未覺冰
　　　硏寒行圍却喜饑鷹掣簁簁著體化如幻綏綏
　　　壓帽緐于纈從來此景我所躭興豪擬問誰遺
　　　屑却慙未透即離禪還應為譜風花瞥耳聽目
　　　眎本一例約畧林嵐為指說畫成傳示同事看
　　　(命董邦達圖是景邦達是/次未扈駕故詩以告之)重教宵寐衾鋪鐵下
　　　有澄觀一璽又
　御書雪詩云拈出天花示迦葉一笑至今鬚鬢雪昨
　　　吟禁體效歐蘇沓拖風流殊未絶冀北方欣麥
　　　鍼緑江南應報梅腰折望中峯勢忽如迷旋教
　　　萬徑人踪滅收餘活火煑三清(茶/名)颼飂古鼎松
　　　風掣亂侵屐齒乍凹凸細灑簾旌仍委纈詩翁
　　　競勝巧形容島瘦郊寒全不屑清歡渴望兩相
　　　爭此景年來曽幾瞥朱鳥温暾綿襖披三希佳
　　　事還堪說明窻凈几展時晴古法平沙劃錐鐵
　　　定興道中雪用東坡聚星堂體并元韻四首丙
　　　寅長至後三日御筆下有比徳朗潤幾暇怡情
　　　三璽又
　御繪踈林亭子識云乾隆丙寅新正幾暇因觀羲之
　　　快雪時晴帖愛此側理輒寫雲林大意下有乾
　　　隆宸翰一璽後副頁
　御跋云琳瑯球璧世間所有若此帖乃希世珍耳下
　　　有乾隆宸翰幾暇臨池二璽又
　御跋云右軍此帖跋語俱佳紙亦清瑩可玩朕題識
　　　數番喜其與筆墨相和愛不釋手得意輒書無
　　　拘次第也乾隆偶識下有乾隆御賞幾暇怡情
　　　二璽前有清玩一璽又
　御書龍跳天門虎卧鳯閣八字上鈐乾隆聫璽又
　御書詩云放勲命羲和定時以閏月今嵗閏在春二
　　　月不妨雪密雲連宵旦庭樹緑隂歇時而散氷
　　　花時而灑瓊屑但覺春融盎不苦寒栗冽縱賞
　　　意固佳倚吟情堪結被井乳欲酥壓梅腰豈折
　　　分茶潄芳潤展帖挹清絶破臈懸望餘素景慰
　　　心别已疾氣昭蘇宜麥月單閼白詩遣幾暇事
　　　同異其說堪方雨有靈漫比霜不殺孫賦亦熟
　　　讀詎厭聞妖孽農語有明徴未至清明節春雪
　　　和白居易韻偶展右軍帖遂書册上乾隆御識
　　　引首有席上珍一璽下有得佳趣内府珍秘二
　　　璽又
　御書詩云誓墓髙風有足多獨推書聖却云何行雲
　　　流水參神韻筆陣傳來秪白鵞近題錢選觀鵞
　　　圖之作春日齋居清暇展閱此帖輒復書之下
　　　有乾隆御賞幾暇怡情二璽前有清玩天府珍
　　　藏二璽又
　御繪觀鵞圖并識云左幅繭紙光潤可愛即效霅溪
　　　體補空仲春下浣之二日長春書屋御識并書
　　　後有乾隆宸翰硏露筆端造化三璽又
　御識云丙寅仲冬雪後過淑清苑讀舊作積素墜枝
　　　全作雨之句歸展此帖欣然有㑹命筆書之下
　　　有乾隆宸翰一璽又
　御識云丁卯嘉平之望幾暇重展是卷適天際同雲
　　　密布瑞葉頻飄對景揮毫不覺為之一快用書
　　　册尾以志欣幸下有徳充符幾暇怡情二璽又
　　御跋云王右軍快雪帖為千古妙蹟収入大内養心
　　　殿有年矣予幾暇臨仿不止數十百過而愛玩
　　　未已因合子敬中秋元琳伯逺二帖貯之温室
　　　中顔曰三希堂以志希世神物非尋常什襲可
　　　竝云丙寅春二月上澣御筆又識引首有三希
　　　堂一璽下有乾隆二璽册尾(臣/)梁詩正等跋云
　　　晉右將軍書龍跳虎卧歴代寶傳趙孟頫蘭亭
　　　跋云昔人得古刻數行專心學之便可名世此
　　　快雪帖二十八字迄今數千百年楮墨猶新神
　　　采耀發豈鎸拓鈎摹所可比擬(臣/)等奉
　勅編纂石渠寶笈獲見内府所藏右軍墨翰斯為第一我
　皇上好古敏求萬幾之暇精硏八法是帖心摹手追
　　　不下數十百本而
　聖懐虚受猶臨池未輟也丙寅春正
　清宴是娯復臨兹帖
　御製七言斷句五章題于册首因副頁宋牋古潤可
　　　愛更濡筆作雲林小景傳示(臣/)等伏惟右軍書
　　　為千古藝林神品得逢
　稽古右文之主黙契薪傳鑑賞珍重金壺墨汁
　親灑簡端
　睿藻古香輝聫璧合(臣/)等敬觀之餘曷勝慶幸因石
　　　渠寶笈成於乙丑之秋是以
　御筆詩畫未及恭載云(臣/)梁詩正(臣/)汪由敦(臣/)勵宗
　　　萬(臣/)張若靄(臣/)裘曰修(臣/)陳邦彦(臣/)董邦逹敬
　　　跋(臣/)梁詩正敬書末幅張若靄繪梅花一枝自
　　　記云羲之快雪時晴帖美擅千古
　皇上幾餘臨寫形諸詠歌又以册前側理古潔可愛
　御製踈林亭子於上(臣/)靄再承
　命繪梅花一枝於末幅右軍書法天然出塵較鄧尉
　　　曉風羅浮夜月古香絶態殆欲過之愧(臣/)拙筆
　　　不能傳神萬一耳乾隆丙寅春月(臣/)張若靄拜
　　　手敬識幅中
　御筆書妙字
　　書卷上等
　　　晉王獻之中秋帖一卷(上等/)
　　　卷中應載欵識題跋俱見御書房石渠寶笈卷
　　　之三前隔水
　御跋云大内藏大令墨蹟多屬唐人鈎填惟是卷真
　　　蹟二十二字神采如新洵希世寶也向貯御書
　　　房今貯三希堂中乾隆丙寅二月御識下有乾
　　　隆二璽後隔水
　御書神韻獨超天姿特秀張懷瓘書估十三字下有
　　　乾隆宸翰一璽又
　御繪墨梅一枝欵署三希堂製下有乾隆御賞幾暇
　　　怡情二璽拖尾
　御書擬中秋帖子詞有序金祇行政素昊司時蟬噪
　　　風秋臺上律披閶闔鵲飛月曙樓前鏡對嬋娟
　　　於時有象西成倉箱叶萬千之盛無邊佳景團
　　　圞正三五之宵露滿芝盤鳷鵲髙而玉繩低影
　　　氣澄蘭戺鴛鴦敞而丹桂飄香不須弦管吹開
　　　所喜篇章遞進宜春綵帖體反蘇家儤直金鑾
　　　詞懷韓氏爰成四什各賦七言風月今宵非等
　　　閒等閒風月總須删南極六星臨北闕西華一
　　　鏡掛東山底縁覺得好秋光桂影婆娑華黍香
　　　試想昨年蟾窟景一秋毫分不曽匡閭閻節物
　　　騐嘉師圓餅雕𤓰入好詩太液秋風瀲金縠不
　　　須重拓影娥池璇霄珠露五雲樓可識春光也
　　　讓秋試創玉堂新事例擘牋催進月詞頭乾隆
　　　丙寅八月擬成此詞既命内廷詞臣屬和適橅
　　　大令中秋帖因録于卷後際此良時實獲心賞
　　　竝誌之以紀幾餘雅興三希堂御筆後有惟精
　　　惟一乾隆宸翰攜筆流雲藻三璽又卷尾
　勅丁觀鵬繪圖觀鵬記云乾隆丙寅春蒙
　賜觀王獻之中秋帖真蹟令(臣/)觀鵬繪圖卷尾秋色
　　　平分梧梢月上(臣/)輒擬議此景伏惟前賢墨妙
　　　重以
　天題(臣/)仰陟上清足迷雲氣翹瞻閬苑目眩星辰自
　　　媿鴉塗真成貂續(臣/)丁觀鵬恭紀
　　　晉王珣伯逺帖一卷(上等/)
　　　素牋本行書計四十七字前有半印後半印二
　　　俱漫漶不可識前隔水標題晉王珣伯逺帖六
　　　字後隔水有董其昌跋云晉人真蹟惟二王尚
　　　有存者然米南宫時大令已罕謂一紙可當右
　　　軍五帖况王珣書視大令不尤難覯耶既幸予
　　　得見王珣又幸珣書不盡湮没得見吾也長安
　　　所逢墨蹟此為尤物戊戌冬至日董其昌題拖
　　　尾有王肯堂跋云右晉尚書令諡獻穆王元琳
　　　書紙墨發光筆法遒逸古色照人望而知為晉
　　　人手澤經唐歴宋人主崇尚翰墨收括民間珍
　　　秘歸於天府不知其幾矣而尚有遺逸如此卷
　　　者即賞鑒家如老米輩亦未之見吾於此有深
　　　感焉元琳書名當時頗為弟珉所掩故為之語
　　　曰法䕶非不佳僧彌難為兄法䕶珣小字僧彌
　　　珉小字也此帖之逸頗為近世王穉登山人濫
　　　觴其劣於乃弟得無謂是乙巳冬十二月至新
　　　安呉興宇中秘出示留賞信宿書以歸之延陵
　　　王肯堂卷髙七寸九分廣五寸三分前隔水
　御書家學世範草聖有傳宣和書譜十二字下有乾
　　　隆宸翰幾暇臨池二璽又
　御識云唐人真蹟已不可多得况晉人耶内府所藏
　　　右軍快雪帖大令中秋帖皆希世之珍今又得
　　　王珣此幅繭紙家風信堪竝美幾餘清賞亦臨
　　　池一助也御識下有乾隆宸翰涵虚朗鑑二璽
　　　又
　御識云乾隆丙寅春月獲王珣此帖遂與快雪中秋
　　　二蹟竝藏養心殿温室中顔曰三希堂御筆又
　　　識下有乾隆二璽後隔水
　御繪枯枝文石并識云王珣帖與其昌跋皆可寶玩
　　　即裝池側理亦光潤堪愛漫製枯枝文石以配
　　　之乾隆丙寅春正長春書屋御識下有幾暇怡
　　　情一璽後有墨雲一璽卷尾
　勅董邦逹繪圖邦逹記云
　上既以王氏三帖貯三希堂
　詔(臣/)逹繪為圖又以此伯逺一札卷尾餘紙
　命補其空(臣/)謹按札中有志在優游及逺隔嶺嶠語
　　　輒彷彿情景作林下蕭散之致竊念希世竒珍
　　　屢得附名其後簪筆之榮實深蹈抃(臣/)董邦逹
　　　稽首敬記又沈徳潛三希堂歌江左風流數王
　　　氏司徒以後多聞人羲獻父子樹清節法䕶文
　　　學超常倫勲名一家著史册翰墨百代流精神
　　　快雪時晴洵書聖中秋姿媚中藏筋伯逺一帖
　　　推後勁遒逸自足追前塵東晉至今十六代離
　　　合聚散同煙雲太清樓空幾冺滅寶晉齋廢疑
　　　沈淪至寶閱世永不壞鬼神呵䕶留乾坤從來
　　　法物聚所好歸之
　　秘府紛羅陳
　聖皇勤政得清暇披玩卷軸時討論一字品題物逾
　　　重圖球竝作
　天家珍三希名堂世希有何啻采鳯兼白麟吾
　皇寄意别有在字同義異窮聖真寓意於物匪留意
　　　頤神養性常欣欣遊心理窟無止步濓溪易通
　　　曽有云惟士希賢賢希聖聖人希天直欲探天
　　　根萬里雖逺終可到立志恢廓無涯垠士人黽
　　　勉臻上逹而况
　上聖徳性通髙旻法書珍重祗簡翰游心六藝縁依
　　　仁小臣拜手敬瞻玩摩挱那敢指掌捫晉人筆
　　　墨貴鳯髓
　睿藻箴朂揚
　龍文承
　命作歌識卷末疑有寶光騰起爛爛輝星辰乾隆丙
　　　寅春三月(臣/)沈徳潛奉
　勅敬題引首有
　御書江左風華四大字上有乾隆御筆一璽
　御筆題籖籖上有御賞一璽
　
　
　
　
　
　
　
　
　
石渠寶笈卷十九
欽定四庫全書
石渠寶笈卷二十
　　　貯
　重華宫一
四朝宸翰
　　書畫合冊
　御筆詩經全圖書畫合璧
　御製豳風圖並書
　御筆生香樂意
　御筆渉筆成趣
　御筆臨古
　御臨蔡襄謝賜御書詩帖
　御臨蘇軾詩帖
　御臨黄庭堅五言古詩
　御臨米芾尺牘
　御臨董其昌書枯樹賦
　御臨董其昌書樂志論
　御筆澄海樓圖
　御筆葡萄蘭花
　御筆秋英八種
　御筆泉石蘭竹
　御筆秋花三種
　御臨趙孟頫蘭蕙圖
　御臨趙孟頫浴馬圖
　御臨倪瓚修竹學亭圖
　御筆蒼松暎日圖
　御筆三餘逸興園
　御筆九思圖
　御臨李公麟明君出塞圖
　御臨唐寅文徴明蘭亭書畫合璧
　御臨蘇軾梅花詩帖
　御臨趙孟頫節書歸去來詞帖
　御臨俞和詩帖
　御筆秋𤓰一軸
　御筆烟波釣艇圖
　御筆冩去鶴歸僧詩意
　御筆冬卉冩生
　御臨文徴明蘆汀放鴨圖
　御筆松齡眉夀圖
　御筆瑞芝圖
　御筆秋蘭詩畫合壁
欽定四庫全書
石渠寶笈卷二十
　　貯
　重華宫一
宸翰
　　書畫合冊
　御筆詩經全圗書畫合璧三十冊
　　　宣徳箋本墨畫全經三百五篇竝
　御製補笙詩六篇凡三百一十一篇篇為一幅對幅
　　　各體書本詩每冊前一幅金粟箋本大書署篇
　　　目第一冊周南十一篇末幅款識云乾隆己未
　　　暮春月御筆第二冊召南十四篇末幅款識云
　　　乾隆己未夏五御筆第三冊邶風十九篇末幅
　　　款識云乾隆己未秋八月御筆第四冊鄘風十
　　　篇末幅款識云乾隆己未冬十月御筆第五冊
　　　衛風十篇末幅款識云乾隆己未季冬月御筆
　　　第六冊王風十篇末幅款識云乾隆庚申春二
　　　月御筆第七冊鄭風二十一篇末幅款識云乾
　　　隆庚申孟夏御筆第八冊齊風十一篇末幅款
　　　識云乾隆庚申孟秋御筆第九冊魏風七篇末
　　　幅款識云乾隆庚申九秋御筆第十冊唐風十
　　　二篇末幅款識云乾隆庚申仲冬御筆第十一
　　　冊秦風十篇末幅款識云乾隆辛酉春正月御
　　　筆第十二冊陳風十篇末幅款識云乾隆辛酉
　　　夏五月御筆第十三冊檜風四篇曹風四篇末
　　　幅款識云乾隆辛酉八月御筆第十四冊豳風
　　　七篇末幅款識云乾隆辛酉仲冬御筆第十五
　　　冊小雅鹿鳴之什十篇末幅南陔一篇
　御製補詩云我逝南陔言陟其岵昔我行後瞻望有
　　　父欲養無由風木何補我逝南陔言陟其屺今
　　　我行役瞻望有母母也倚閭歸則寜止南陔有
　　　筍籜實包之孱孱孩提孰噢咻之慎爾温凊潔
　　　爾旨肴今爾不養日月其慆右南陔三章二章
　　　章六句一章八句款識云乾隆壬戌春正月御
　　　筆第十六冊白華之什十篇白華一篇
　御製補詩云有白者華不汚纎塵咨爾士兮宜修其
　　　身不修其身乃貽羞于二人有白者華婉兹靜
　　　好咨爾女兮宜修婦道不修婦道乃貽羞于二
　　　老白華匪玉湼而不緇白華匪蘭芬乃勝之我
　　　擷白華載咏載思白華匪玉質玉之令白華匪
　　　蘭臭蘭之淨我擷白華載思載咏右白華四章
　　　章六句華黍一篇
　御製補詩云瞻彼阪田厥黍始華胝足胼手嗟嗟我
　　　農夫瞻彼阪田黍華以秀胼手胝足惟勤斯殖
　　　茂華有不秀兮秀有不實兮其雨其雨兮杲杲
　　　日出矣惄子愁之恤矣右華黍三章二章章四
　　　句一章五句由庚一篇
　御製補詩云王庚便便東西朔南六符調燮八風節
　　　宣王庚容容朔南西東維敬與勤百王道同王
　　　庚廓廓東西南朔先憂而憂後樂而樂王庚恢
　　　恢南朔東西皇極孰建惟徳之依右由庚四章
　　　章四句崇邱一篇
　御製補詩云澗松童童蛙黽隣兮邱草萋萋蕩青雲
　　　兮凡百君子慎乃託身兮澗松童童澗則卑兮
　　　邱草萋萋邱則﨑兮凡百君子審乃所依兮有
　　　崇者邱物無不遂有卓者道愚無不智資生育
　　　徳永植毋替右崇邱三章章六句由儀一篇
　御製補詩云在上曰天在下曰地君君臣臣父父子
　　　子在下曰地在上曰天父父子子君君臣臣由
　　　其儀矣物則熙矣儀其由矣物則休矣右由儀
　　　四章二章章四句二章章二句末幅款識云乾
　　　隆壬戌暮春御筆第十七冊彤弓之什十篇末
　　　幅款識云乾隆壬戌夏五月御筆第十八冊祈
　　　父之什十篇末幅款識云乾隆壬戌中秋御筆
　　　第十九冊小旻之什十篇末幅款識云乾隆壬
　　　戌冬十月御筆第二十冊北山之什九篇末幅
　　　款識云乾隆癸亥初春御筆第二十一冊桑扈
　　　之什十篇末幅款識云乾隆癸亥春杪御筆第
　　　二十二冊都人士之什十篇末幅款識云乾隆
　　　癸亥六月御筆第二十三冊文王之什十篇末
　　　幅款識云乾隆癸亥九月御筆第二十四冊生
　　　民之什十篇末幅款識云乾隆癸亥十二月御
　　　筆第二十五冊蕩之什十一篇末幅款識云乾
　　　隆甲子春三月御筆第二十六冊周頌清廟之
　　　什十篇末幅款識云乾隆甲子夏六月御筆第
　　　二十七冊周頌臣工之什十篇末幅款識云乾
　　　隆甲子孟冬月御筆第二十八冊周頌閔予小
　　　子之什十一篇末幅款識云乾隆乙丑春三月
　　　御筆第二十九冊魯頌四篇末幅款識云乾隆
　　　乙丑夏五月御筆第三十冊商頌五篇末幅款
　　　識云乾隆乙丑季夏月御筆每冊末幅款下俱
　　　有惟精惟一乾隆宸翰稽古右文之璽三璽餘
　　　書幅俱有乾隆宸翰幾暇臨池二璽每冊書幅
　　　首篇俱有思無邪一璽每畫幅俱有筆端造化
　　　一璽每冊前一幅篇目俱有乾隆御筆一璽後
　　　餘幅又識云宋馬和之善畫人物山水供奉髙
　　　孝兩朝嘗取毛詩三百篇篇為一圖以進至今
　　　膾炙藝林特流傳零落未覩完璧為憾向在書
　　　舍稍解六法輒欲追擬全圗有志未逮御極後
　　　偶值幾餘檢内府書畫舊蹟得所圗毛詩若干
　　　篇筆法飄逸務去華藻洵如畫史所稱爰勅畫
　　　院諸臣規橅筆意舊有者臨之已缺者補之各
　　　圗梗槩清燕情閒間亦隨筆㸃染人物及山林
　　　水石致趣又仿束廣㣲作笙詩補亡六章竝冩
　　　大意葢始事于己未春積以嵗月迄今秋七月
　　　之望獲竟斯業雖畫法未克與和之先後而翰
　　　墨風流繼踪曩軌亦足標文苑雅事且不啻此
　　　詩之敎以垂懲勤一披覽間里巷貞淫之故朝
　　　廷郊廟之遺犂然在目因是有以攷其得失朱
　　　子云本之二南以求其端參之列國以盡其變
　　　正之于雅以大其規和之于頌以要其正則修
　　　身齊家平均天下之道不待他求而得之然則
　　　是圗成而可興可觀其禆益不更深切著明耶
　　　乾隆十年嵗在乙丑處暑日御識後有乾隆宸
　　　翰稽古右文之璽含經味道三璽後(臣/)張廷玉
　　　跋云古之聖人左圗右史亦越後王往往繪無
　　　逸豳風于殿上豈非以載于詞者口熟而夙義
　　　不新繪于象者觸目而感心尤切耶昔者孟子
　　　善説詩曰以意逆志朱子解之曰逆之為言迎
　　　也(臣/)則以為迎以虚不若迎以實迎以心不若
　　　迎以目形往者滯想神來者印心形接而神通
　　　則繪圗之功載無言之敎焉
　皇上抉經之心執聖之權載展詩圗因舊為新功百
　　　古人選意命工覃思㳺情七載乃就其于經也
　　　可謂篤矣葢
　皇上以仁義純厚之聖抱追冩千載以上忠孝貞良
　　　之性情其則不逺妙乃入神三百篇詩心如掲
　　　焉伏羲之圗易也得文王周公孔子之辭而其
　　　義始備詩圗緣辭以立象觀象以玩辭互相資
　　　而其義益顯引之翼之鼓之舞之使自得之
　皇上之心其即伏羲文王周公孔子之心也夫保和
　　　殿大學士(臣/)張廷玉恭跋又(臣/)梁詩正題云伊
　　　古垂訓左圗右書覽觀鑒戒如與㳺居我
　皇稽古道存目擊無逸豳風髙張殿壁
　娛情翰墨清燕餘閒萬象天秀隨元氣還詩三百篇
　　　繪事流美惟馬和之超宋畫史風雅攸寄尚有
　　　典型匪刪匪逸不見全經爰整曩規羣工待
　詔仿舊補遺擬追筆妙能品備矣未進于神
　仙毫㸃染飛動疑真乃睠左方
　御書章句逺邁思陵諸體畢具南陔以降束晳補亡
　　　周情孔思
　更撰篇章
　幾暇從容程功勿亟七載集成藝林動色生氣逺出
　　　鎔冶化爐遺文總録合璧聨珠糺縵烟雲昭回
　　　星漢萬丈光華
　天章縈貫
　神心逺運大義載宣匪曰㳺藝進徳在焉五際六情
　　　條綱可述理趣環深藴涵㣲密寫氣呈貌屬采
　　　附聲美刺審象心開目明受詩卒業求端要止
　　　大㫖所存聞子朱子斯圗重炳可興可觀開卷
　　　自得無勞仰鑽由缺得完因文見道舊蹟流傳
　　　儼然師保(小臣/)稽首大哉
　王言妙闡經義徳成敎尊形四方風繫
　一人本但凛陳詩何煩補衮丹青法戒矇瞍誦箴此
　　　焉竝舉不顯亦臨盛徳形容千載一遇歌頌無
　　　文聊充傳註户部尚書(臣/)梁詩正敬題又(臣/)汪
　　　由敦題云稽古正學則左圖而右史史以紀善
　　　敗圗以肖臧否予欲觀成象典訓徴帝紀咸平
　　　五經圗臚列器服爾毛詩肖物形開成有芳軌
　　　我
　皇博羣籍葩經探奥旨齊魯韓三家風雅頌四始一
　　　篇繪一圗情真態逼似美刺别薫蕕可愕亦可
　　　喜雍容陳廟廊瑣細及婦子仰象日月星俯察
　　　禽魚豸風人聚一堂名物瞭如指㳺藝及適情
　　　而實通治理從容
　萬幾暇玉案雲藍紙一圗系一篇爛矣
　天章煒
　天章藴元氣揮灑何淋漓子曰詩三百蔽以無邪思
　　　心正筆乃正六體隨所宜湘管列三品虞戈縱
　　　一麾八法神運用萬象歸爐錘
　聖能本天縱神畫追皇羲風則婉以入婀娜含丰姿
　　　雅則温而栗端莊出委蛇頌則肅且嚴正容無
　　　傾欹毫端結搆新溯古頡籀斯邕鵠羲獻繇草
　　　聖皇象芝鸞龍紛蔚跂圭璧燦陸離超軼光堯
　　　閣方駕神禹碑殷勤七載功味道研文辭文辭
　　　豈糟粕
　皇心妙經營㸃翰涵造化敷政本穆清博綜全詩理
　　　鑒古攄遙情王化起二南雅頌陳典型觀風知
　　　正變保泰在持盈
　聖朝綿景運百年仁化成
世徳美作求既醉歌太平沐膏咏勤苦萬族慶盈寜夫
　　　豈無風謠洋溢為頌聲廟堂述功徳揄揚振鍧
　　　鏗
　宫中奏元音鏘然叶韶韺憂勤底和樂風敎覃八紘
　　旃厦日兢兢緝熙于光明
　雲漢仰昭回萬古星日晶拜手歎觀止遂歌有餘榮
　　　刑部尚書(臣/)汪由敦敬題又(臣/)勵宗萬題并序
　　　云(臣/)惟詩為義府畫有化工業則分鑣道原合
　　　轍自宣聖刪詩而後鍾吕薪傳粤史皇作畫以
　　　來圗書鬱起載攷文明之世聿推濬哲之君五
　　　采斯章九歌惟叙道貫端倪而無兩才參輪軸
　　　以成三嗣後各具專長能事罕聞兼擅帖傳快
　　　雪宣和幾首風詩書賜建炎趙鼎兩篇雅什至
　　　若采桑播榖紀豳土之嵗華流火肅霜譜夏時
　　　之月令選塲勝事别室流輝大都獻自臣工不
　　　盡出于宸翰自非睿思廣運安能菁藻紛披昔
　　　宋髙宗御筆親書翰墨擷藝林之秀命馬和之
　　　繪圗象物丹青增畫院之榮乃雲散星流遺逸
　　　較尚書而倍蓰寸鱗片羽留傳僅大衍而有竒
　　　恭逢我
　皇上心契兩儀目周三古星機月杼燦天經地緯之
　　　文道藪書山藴嶽峙海涵之象兹萬幾之清暇
　　　得太素之淵㣲偶傳毛穎中書括寫葩經全部
　　　翥髙岡之威鳳尋行見萋菶梧桐躍靈沼之嘉
　　　魚展幅掇參差荇藻緬惟文武周召如接寤言
　　　直教毛鄭齊韓自慚箋注籥連章而合繪八法
　　　兼精笙有序而無辭六篇可補十城完璧合成
　　　羣玉之山九野繁星羅列渾銅之象總三百篇
　　　興觀羣怨展也大成垂億萬載忠孝貞良呼之
　　　欲出(臣/)學同耳食識類面牆蠡不量而思傾魚
　　　有情而竊聴難形美備比象鼎以長新欲頌升
　　　恒竝龍圗而永麗慕知來之如賜愧悟禮之非
　　　商謹誌七言賡颺有志畧該六義黼黻何能不
　　　比尋常翰墨香仙毫分潤到經箱捜將百代蟲
　　　魚注譜出千秋雲漢章生面頓㸔開蠧簡陳編
　　　也慶荷龍光
　聖人手筆風人旨願附言詩賜與商六首空題缺舊
　　　芸獨綿綿緒接餘芬陋他束晳笙詩補逺邁周
　　　宣石皷文續到朱絃原不斷圑來玉盒本難分
　　　信知聖
　聖心相印清廟新篇重典墳傳神本有化工司豈但
　　　風騷仗鼔吹冊府定無經外史
　御屏新譜畫中詩周原禹甸長相對鎬露豳風宛在
　　　斯須識我
　皇操管意莫將花様詫新竒經田隻手掃荒蕪三百
　　　雖多義不殊但覺㽔葩生寶翰始知分墨盡訏
　　　謨全詩抄後成全璧一字藏來值一珠只有繪
　　　聲難措筆昇平歌詠徧天衢工部侍郎(臣/)勵宗
　　　萬敬題又(臣/)張若靄跋云生數千百年之後而
　　　能攝數千百年以前之人之事之境宛然見之
　　　几席則我
　皇上所製詩經圗有益于天下後世風雅人倫者教
　　　思彌切觀感尤深也夫口耳習而心思通學詩
　　　者類然然于三百篇中忠孝貞淫興衰治亂與
　　　夫山川鳥獸草木之情狀徒彷彿想像于詞章
　　　行墨間形往者故其神不來雖鄭康成箋之而
　　　意緒不親陸元恪疏之而恍惚無定也
　皇上萬幾之餘流連四始玩辭取象乃舉三百篇繪
　　　之一篇為一圗每一圖皆承
　御筆㸃定復
　親書本詩且
　御製補經之亡者六篇既成頒示(臣/)靄等(臣/)等展玩
　　　移時往復感歎竊謂圖此非為筆墨之㳺戯卷
　　　軸之玩好以誇示藝林已也誠欲觀斯圖者因
　　　辭以徴象因象以㑹意因意以度志因志以論
　　　世因世以知人則詩之有益于風雅人倫也愈
　　　久彌新而我
　皇上以詩敎教天下後世之聖心豈不與周情孔思
　　　後先一揆哉(臣/)謹拜手而為之跋通政使(臣/)張
　　　若靄又(臣/)裘曰修記云(臣/)以謭陋獲厠侍從儤
　　　直
　　内廷親見
　皇帝陛下萬幾之餘無他嗜好深于詩兼工書畫迺
　　　取風雅頌三百五篇以真草篆𨽻四體書其詞
　　　採小序暨漢諸儒之説一折衷于朱子集註而
　　　製為圖自己未至乙丑凡七閲嵗始訖事為冊
　　　三十其笙詩六篇舊所逸者又補其詞之缺(臣/)
　　　聞書畫之興其來甚逺周易繫辭謂上古結繩
　　　而治後世聖人易之以書契此為書之始易通
　　　卦驗云伏義作易無書以畫此為畫之始曹植
　　　又謂畫者鳥書之流古者左圖右史史以徴其
　　　文圖以考其象故陸機云宣物莫大于言存形
　　　莫大于畫然則始自二南終于三頌寫氣圖貌
　　　属采附聲數百年治化升降之故十五國民風
　　　正變之端一展視而燦如眉列所以備勸戒昭
　　　治忽者其用為尤著昔宋高宗嘗命馬和之繪
　　　詩圖而親書之至今流傳往往而有然(臣/)竊謂
　　　思陵當南渡偏安之際臨安一隅幾于不國是
　　　宜外攘内修奮揚刻厲日夜與賢士大夫講求
　　　治具以張皇威武而顧殫心觚翰坐銷嵗時是
　　　公劉亶父肇造邠岐之篇衛文秦襄定中小戎
　　　之什皆未嘗肄業及之也今
　皇帝徳隆化洽東至日出西至日入南踰重洋北越
　　　大漠悉主悉臣億兆熙熙享太平無事之樂而
　深宫穆清愈弗敢稍自暇逸聲色狗馬之事一不得
　　　陳于前
　政治之暇圖史是娛用以攄寫性靈涵暢理道下視
　　　宋髙所製豈特霄壤過之也哉至于揮毫濡墨
　　　妙契化工
　天縱多能直以餘事視之而己未足為我
　聖天子頌也少詹事(臣/)裘曰修謹記又(臣/)陳邦彦贊
　　　并序云葢聞五帝以至徳表其功用三王以道
　　　法相與授受宇宙炳蔚文章備焉仲尼定六經
　　　垂教本易象春秋尚書尚已至夫原人情通政
　　　事移風易俗逹幽宣微莫善乎詩故傳謂詩者
　　　天地之心星辰之度百福之宗萬物之户而君
　　　徳之祖是以孔子勤勤致訓于學詩也欽惟我
　皇上紹至治于前徽宏成周之盛軌化成于閭里學
　　　懋于
　　深宫加以
　　天縱多能博文㳺藝究四始之深趣抽五際之瑤
　　　篇以為古者學問所存必左圖而右史精㣲所
　　　寄在㑹意以象形于是三百五篇全攄
　宸翰分章命景黙契曩賢燠寒罔輟經嵗告成賦比
　　　興隨篇㸃染極能事于難名風雅頌逐幅描摹
　　　如化工之肖物質性情于千載共欽書畫通神
　　　垂筆墨于萬年足與球圖共寶緬維從來聖哲
　　　雅意窮經自永平甘露以逮漢之宣明未聞躬
　　　書六經也唐明皇𨽻書孝經于石矣未聞其繪
　　　為圖也宋髙宗書詩經刻石始附以圗然出其
　　　臣馬和之之手圖雖工未必能得經之旨也若
　　　夫潄芳潤而極乎神妙象物宜而㑹其淵源器
　　　與道俱理因事顯所謂闗雎麟趾覘風化者于
　　　是乎在焉卷阿泂酌陳勸納者于是乎見焉寫
　　　鳲鳩行葦之什即物狀而可以知仁譜七月大
　　　田諸章即謠俗而可以知政則是圖之作也固
　　　我
　皇上夙夜敬止之餘所以寄其紹三五而隆道心昭
　　　治法者歟茍徒謂
　聖人之能事無所不備而以鴻編巨冊與藝苑墨林
　　　爭勝是則測海于蠡窺日于牖亦烏足與語天
　　　地之大哉(臣/)趨承
　　秘殿親侍
　揮毫欣瞻
　睿藻之紛披仰識
　天心之深逺謹拜手稽首而歌為之贊曰維徳廣運
　　　博矣如天淵涵古籍三百斯專謂自朝廟迄乎
　　　紘埏宣導情性四宇熙然漢始尊經唐宋紹焉
　　　思陵灑翰繪事未兼惟我
　哲后深慕經筌
　　楓宸綈几書畫相宣書以昭逺畫以代詮聲詩載
　　　補亡軼仍全銀鈎鐵畫體格精妍縁情適況寫
　　　景通原心隨筆正意在象先觀圖證詠纎悉畢
　　　傳何勞文字毛詁鄭箋折衷盡善超越前編寶
　　　章妙㑹珍並璣璿輝煌冊府用垂萬年翰林院
　　　侍讀學士(臣/)陳邦彦又(臣/)董邦逹題云輝輝清
　　　旭明金鋪香烟翠裊鵲尾爐
　幾暇怡情寄翰墨緗縑細寫毛詩圖我
　皇稽古邁前哲遊心逺溯殷周初洵知晨宵圖至理
　　　峻筆不獨春華敷豳風一卷古有繪誦詩三百
　　　舉一隅豈如全詩盡周遍黙鼔槖籥旋天樞起
　　　自闗雎迄殷武四始六義篇章殊一圖一詩相
　　　附麗燦若合璧與聨珠紛紛蟲魚苦箋注陋彼
　　　馬鄭言多膚當年紹興秘府志碧鸞綾褾供清
　　　娛亦具此圖兼衆什臣和之畫思陵書流傳至
　　　今五百載嵗久未免丹青渝
　宸章重與開生面日月一出爝火虚興觀羣怨備全
　　　藴含豪邈然意有餘緬昔
　　宣聖刪詩日南陔六章詞久無有晉束晳曽補綴
　　　筆力萎薾文義蕪于今更復經
　睿製元音壓倒千羣儒詩與書畫兼衆妙鄭䖍三絶
　　　嗤覆瓿無聲詩耶有聲畫掩暎迴環如合符千
　　　秋鴻寳垂藝苑裝成玳瑁架珊瑚側聞
　九重下明詔敷天同免明年租幅􁇠萬里
　湛恩濊汝墳江漢墟猶拘大田多稼遺秉穗吹豳飲
　　　蜡齊歌呼宴樂笙簧聴苹鹿春田草木㸔騶虞
　　　鄉國風謠定可采太平景象殊難摹小(臣/)未學
　　　等蠡測曽治葩經失則愚校讐
　　蓬萊歴十載驚捧
　天藻忻且愉敬濡柔翰誌幀尾靜看花影搖蝦鬚翰
　　　林院侍讀學士(臣/)董邦逹敬題書畫幅俱高九
　　　寸八分廣一尺二寸六分
　御製豳風圖並書一冊
　　　左方宣徳箋金絲闌本行楷書本詩右方太子
　　　倣箋本墨畫詩圖
　御筆繪人物董邦逹補樹石舎宇書畫各八幅書幅
　　　第一幅有摛藻為春豳風無逸念民依二璽第
　　　二幅有有吾與㸃也之意含經味道二璽第三
　　　幅有清心抒妙理眈書是宿縁二璽第四幅有
　　　潄芳潤廣闢四門聰二璽第五幅有茹古含今
　　　攜筆流雲藻二璽第六幅有含英咀華㑹心不
　　　逺二璽第七幅有樂天讀書晰理觀天地生物
　　　氣象三璽第八幅款識云乾隆乙丑中伏日御
　　　筆下有乾隆宸翰萬國農桑寤寐中二璽畫幅
　　　第一幅前有稽古右文之璽一璽後有意在筆
　　　先一璽第二幅有㳺六藝圃一璽第三幅有筆
　　　端造化一璽第四幅有見天心一璽第五幅有
　　　煙雲舒卷一璽第六幅有墨雲一璽第七幅有
　　　浴徳一璽第八幅款識云乾隆乙丑夏日敬勝
　　　齋製下有徳充符幾暇怡情二璽後有㡬暇臨
　　　池一璽又董邦逹款云(臣/)董邦逹奉
　勑恭補樹石舎宇後有(臣/)逹侍從(臣/)二印後餘幅(臣/)
　　　梁詩正等跋云我
　皇上勅幾熈載庶績用康清燕多閒㳺情翰墨既以
　　　積嵗之功為詩經全圖復
　念豳風七月陳王業之艱難所言農夫紅女趨事赴
　　　時勤力務本尤為親切有味爰
　御楮翰分章為圖系詩左方裝成巨冊(臣/)等侍直
　　禁廷得與
　賜觀且承
　命恭跋于後欽惟我
聖祖仁皇帝繪耕織圖賦詩授梓傳示宇内
世宗憲皇帝暨我
　皇上三朝睿藻輝暎冊府男耕女績之景狀纎悉具
　　　備有老農村嫗親執其勞所弗能自道者一經
天筆曲繪其情仰見
聖意所存周浹于閭閻幽隠非獨詞藝之工妙奪造化
　　　而已揆之往古惟周以穡事開基豳風所述后
　　　稷公劉太王文武之遺先聖後聖有同揆焉
　聖天子紹聞衣徳惓惓民依
　耕耤親蠶典禮修舉風化所覃海澨山陬無不闢之
　　　土田野婦孺以至賨僰蠻羌無不知耕耘織作
　　　之當務休養百年馴至今日王道化成之效稱
　　　極盛矣而
　九重䆳密無刻不以引飬引恬為心于雨暘霜雪蚤
　　　晚之候黍稌菽麥髙下燥濕之宜漚麻治絲鉤
　　　筐曲薄之用廣諮博詢考古驗今施之政而授
　　　之民見于實事者既如此即至
　娛意藝林舉念弗釋殷然溯古先聖哲之心于千載
　　　而上指事肖貌如親見之不啻衮衣繡裳雍容
　　　諷諭于
　黼座左右
　聖意淵㣲有得之筆墨之表者(臣/)等竊幸見而知之
　　　所媿弇陋不文未能揄揚萬一云爾(臣/)梁詩正
　　　(臣/)汪由敦(臣/)勵宗萬(臣/)張若靄(臣/)裘曰修(臣/)陳
　　　邦彦(臣/)董邦逹恭跋(臣/)梁詩正敬書後有(臣/)梁
　　　詩正朝朝染翰二印書畫幅俱髙九寸五分廣
　　　一尺四寸二分
　御筆生香樂意四冊
　　　金粟箋本右方墨畫左方行楷書五言絶句每
　　　冊末幅署御筆二字第一冊折枝花卉第一幅
　　　有筆端造化一璽左方詩云禁苑春暉麗花蹊
　　　綺樹裝綴條深淺色㸃露參差光下有乾隆宸
　　　翰一璽第二幅有研露一璽左方詩云郁烈膩
　　　香温丁星亂蕋繁言歡風䀨語勾夢蝶迷魂下
　　　有朗潤一璽第三幅有墨雲一璽左方詩云春
　　　園芳已徧緑蔓雜紅英獨有深山客時來辨藥
　　　名下有古香一璽第四幅有寫生一璽左方詩
　　　云不受霜雪侵自足中和氣欲知清淨身即此
　　　林間是下有樂天一璽第五幅有雲霞思一璽
　　　左方詩云緑樹競扶疎紅姿相照灼不學桃李
　　　花亂向春風落下有得佳趣一璽第六幅有潑
　　　墨一璽左方詩云新開寒露藂逺比水間紅豔
　　　色寜相並嘉名偶自同下有幾暇臨池一璽第
　　　七幅有叢雲一璽左方詩云老圃芳名舊炎天
　　　吐蕋新陶潛北窗下自謂羲皇人下有㑹心不
　　　逺一璽第八幅有徳充符一璽左方詩云姚魏
　　　變衰藂繁華夢已空素娥留國色小立試金風
　　　下有染翰一璽第九幅有幾暇怡情一璽左方
　　　詩云未植銀宫裏寜移玉殿幽枝生無限月花
　　　滿自然秋下有中和一璽第十幅有澂觀一璽
　　　左方詩云數萼初含雪孤標畫本難香中别有
　　　韻清極不知寒下有乾隆宸翰一璽第二冊各
　　　種花朶第一幅有寫生一璽左方詩云暎庭含
　　　淺色凝露泫浮光日麗參差影風和輕重香下
　　　有宸翰一璽第二幅有中和一璽左方詩云霞
　　　文光啓旦珠琲密封條積潤含仙露濃隂奪海
　　　綃下有朗潤一璽第三幅有澂觀一璽左方詩
　　　云行逢二三月九州花相暎川原曉服鮮桃李
　　　晨粧靚下有研露一璽第四幅有潑墨一璽左
　　　方詩云移萱樹之背丹霞間縹色我有憂民心
　　　對君忘不得下有徳充符一璽第五幅有叢雲
　　　一璽左方詩云擢秀三秋晚開芳十步中分黄
　　　俱笑日含翠共搖風下有㑹心不逺一璽第六
　　　幅有含輝一璽左方詩云露寒清透骨風定逺
　　　含芬爽致銷煩暑髙情謝曉雲下有幾暇怡情
　　　一璽第七幅有筆端造化一璽左方詩云曠然
　　　塵慮靜為對夕花明密葉低層幄冰㽔亂玉英
　　　下有樂天一璽第八幅有墨雲一璽左方詩云
　　　接葉有多重開花無異色含露或低垂從風如
　　　偃抑下有得佳趣一璽第九幅有古香一璽左
　　　方詩云爽氣浮朝露濃姿帶夜霜汎杯傳夀酒
　　　應共樂時康下有染翰一璽第十幅有浴徳一
　　　璽左方詩云黄羅作廣袂絳帳作中單人間誰
　　　敢著留得䕶春寒下有乾隆宸翰幾暇臨池二
　　　璽第三冊蛺蝶圖第一幅有筆端造化一璽左
　　　方詩云春至百花繁名園蛺蝶翻美人將扇撲
　　　搨得一雙痕下有宸翰一璽第二幅有寫生一
　　　璽左方詩云尋豔復尋香似閒還似忙暖煙沈
　　　蕙徑㣲雨宿花房下有朗潤一璽第三幅有潑
　　　墨一璽左方詩云雙眉捲鐵絲兩翅暈金碧初
　　　來似爭妍忽去渾無迹下有涵虚朗鑒一璽第
　　　四幅有墨雲一璽左方詩云朝出南園裏暮依
　　　花萼端露葉乾來易風池渡覺難下有中和一
　　　璽第五幅有幾暇怡情一璽左方詩云隨風繞
　　　緑蕙避雀隠青薇暎日忽爭起因香乍共歸下
　　　有乾隆宸翰一璽第六幅有樂天一璽左方詩
　　　云重傅秦臺粉輕塗漢殿金相兼惟栁絮所得
　　　是花心下有㑹心不逺一璽第七幅有叢雲一
　　　璽左方詩云入院依琱檻穿樓撲鏡函阿誰最
　　　憐惜描在泥金衫下有染翰一璽第八幅有􁂧
　　　觀一璽左方詩云蝶解傳花魄花能引蝶來蝶
　　　疑雙宿影花作並頭開下有幾暇臨池一璽第
　　　九幅有雲霞思一璽左方詩云趂暖戯晴川依
　　　人上畫船粉銷煙翅薄香冷露鬚拳下有徳充
　　　符一璽第十幅有得佳趣一璽左方詩云粉翅
　　　嫩如水繞砌乍依風日髙山露解飛入菊花中
　　　下有乾隆宸翰一璽第四冊畫草蟲第一幅有
　　　寫生一璽左方詩云躍者趯其股顧者注其目
　　　乃知造物靈未抵毫端速下有乾隆宸翰一璽
　　　第二幅有墨雲一璽左方詩云號作牽牛郎亦
　　　云豆娘子呼之兩不譍并簡莊生旨下有雲霞
　　　思一璽第三幅有中和一璽左方詩云絡緯不
　　　停聲從昏直到明不成一絲縷徒負織作名下
　　　有幾暇臨池一璽第四幅有潑墨一璽左方詩
　　　云㳺漾下晴空尋芳到小叢帶聲來蕋上連影
　　　在房中下有得佳趣一璽第五幅有叢雲一璽
　　　左方詩云金翼挾花心翩翩小苑隂螳螂襲其
　　　後相對莫彈琴下有宸翰一璽第六幅有幾暇
　　　怡情一璽左方詩云兩角徒自長空飛不服箱
　　　為牛竟何事利吻穴空桑下有染翰一璽第七
　　　幅有澂觀一璽左方詩云六月鱗塍間蚱蜢閙
　　　如雨田水如熱湯芸耔亦良苦下有内府珍秘
　　　一璽第八幅有樂天一璽左方詩云聲流上林
　　　苑影入侍臣冠得飲旻天露何辭髙栁寒下有
　　　徳充符一璽第九幅有研露一璽左方詩云約
　　　綽草間飛清恬風日美我本狎鷗人蜻來得無
　　　喜下有㑹心不逺一璽第十幅有筆端造化一
　　　璽左方詩云金風肇殘伏玉樹正秋涼喓喓草
　　　間蟲感時振衣裳下有乾隆宸翰一璽後副頁
　　　款識云幾暇㺯墨隨意㸃染花枝草蟲蜂蝶各
　　　種漫取舊人詩句對題左方積成四十幅分帙
　　　裝潢命曰生香樂意乾隆甲子中秋後二日御
　　　識下有潄芳潤乾隆宸翰二璽書畫幅俱髙三
　　　寸六分廣二寸一分有竒
　御筆涉筆成趣四冊
　　　金粟箋本右方墨畫左方行書舊人詩句每冊
　　　末幅署御筆二字第一冊山水冊前一幅
　御筆自繪
　聖容左方題識云世界空華底認真分明兩句辨疎
　　　親寰中第一尊崇者却是憂勞第一人夢中自
　　　題小像舊作乾隆乙丑季夏清暉閣御筆下有
　　　徳充符乾隆御筆二璽第一幅有煙雲舒卷一
　　　璽左方詩云雲中叠嶂翠糢糊深樹茒堂隠若
　　　無莫向昔人論畫品開窗聊對謝公圖下有樂
　　　天筆端造化二璽第二幅有涵虚朗鑒一璽左
　　　方詩云山光澹澹樹隂隂溪水湯湯潄玉琴此
　　　境不知何處有清風吹起鹿門心下有浴徳觀
　　　書為樂二璽第三幅有有吾與㸃也之意一璽
　　　左方詩云山外溪聲不斷流夾堤楊栁易知秋
　　　人間儘有清涼地只許伊人著釣舟下有含英
　　　咀華㑹心不逺二璽第四幅有潑墨一璽左方
　　　詩云積雨空濛烟樹重翠崖千丈削芙蓉招提
　　　更在秋雲外只許行人聴曉鐘下有墨雲天根
　　　月窟二璽第五幅有半榻琴書一璽左方詩云
　　　逺山幾叠䕶雲屏梧竹風涼鳥自鳴最是幽人
　　　無一事捲簾獨坐看黄庭下有茹古含今一璽
　　　第六幅有㑹心不逺一璽左方詩云千尺飛流
　　　落半空散為烟雨晝濛濛草堂留在匡廬曲時
　　　聴松風晻靄中下有雲霞思染翰二璽第七幅
　　　有讀書依竹靜一璽左方詩云江雲烟靄樹髙
　　　低竹裏人家傍水西滿地松隂春雨過好山青
　　　似若耶溪下有叢雲内府書畫之寶二璽第八
　　　幅有澂觀一璽左方詩云片石叢篁豈在多丹
　　　青只論意如何若能咫尺看千里即是瀟湘壁
　　　上過下有潄芳潤㣲言晰纎毫二璽第九幅有
　　　扇以淳風一璽左方詩云十畆繁隂欲破空當
　　　時曽受大夫封廟廊正爾需梁棟未許長潛澗
　　　底蹤下有㳺六藝圃一璽第十幅有禮園書圃
　　　一璽左方詩云隂隂翠幄草堂低曉雨初晴水
　　　滿溪門逕晝長人不到垂楊深處一鶯啼署款
　　　下有乾隆宸翰幾暇臨池二璽第二冊折枝花
　　　卉第一幅有大塊假我以文章一璽左方詩云
　　　千朶濃芳倚樹斜一枝枝綴亂雲霞憑君莫厭
　　　臨風看占斷春光是此花下有寫生幾暇臨池
　　　二璽第二幅有芝閣一璽左方詩云香中人道
　　　睡香濃誰信丁香臭味同一樹百枝千萬結更
　　　應薫染費春工下有染翰墨雲二璽第三幅有
　　　鳶飛魚躍一璽左方詩云枝頭窈窕魚雙貫風
　　　裏蹁躚鳳對飛莫把根苗方芍藥留春不似送
　　　將歸下有齊物落花滿地皆文章二璽第四幅
　　　有浴徳一璽左方詩云一根曽寄小峰巒薝蔔
　　　香清水影寒玉質自然無暑意更宜移就月中
　　　㸔下有翌太和天根月窟二璽第五幅有㑹心
　　　不逺一璽左方詩云短籬新見出梢梢葱蒨都
　　　無尺許髙茜色芳葩工㸃綴莫教容易渾蓬蒿
　　　下有㳺六藝圃一璽第六幅有潄芳潤一璽左
　　　方詩云香紅嫩緑正開時冷蝶饑蜂兩不知此
　　　際最宜何處看朝陽初上碧梧枝下有見天心
　　　朝日煇二璽第七幅有攜筆流雲藻一璽左方
　　　詩云露洗金蟲一半開層層碧玉暎樓臺西風
　　　昨夜吹香過人在欄干待月來下有清心抒妙
　　　理一璽第八幅有衆花勝處香千尺一璽左方
　　　詩云花自深紅葉麴塵不將桃李共爭春今日驚
　　　秋自憐客折來持贈少年人下有研露筆端造
　　　化二璽第九幅有叢雲一璽左方詩云羞與春
　　　花豔冶同殷勤培溉待西風不須牽引淵明比
　　　隨分籬邊要幾叢下有樂天雲霞思二璽第十
　　　幅有宸翰觀天地生物氣象二璽左方詩云空
　　　庭一樹影横斜玉痩香寒領嵗華寄語凌波水
　　　仙子蠟梅誰許嫁山茶署款下有乾隆御筆一
　　　璽第三冊飲中八仙圖左方書杜甫詩第一幅
　　　賀知章有雲霞思一璽左方書知章騎馬似乘
　　　船眼花落井水底眠句下有攜筆流雲藻乾隆
　　　御筆二璽第二幅李璡有茹古含今一璽左方
　　　書汝陽三斗始朝天道逢麴車口流涎恨不移
　　　封向酒泉三語下有翌太和含英咀華二璽第三
　　　幅李適之有研露一璽左方書左相日興費萬
　　　錢飲如長鯨吸百川銜杯樂聖稱避賢三語下
　　　有叢雲幾暇臨池涵虚朗鑒三璽第四幅崔宗
　　　之有浴徳一璽左方書宗之瀟洒美少年舉觴
　　　白眼望青天皎如玉樹臨風前三語下有讀書
　　　晰理觀天地生物氣象二璽第五幅蘇晉有寫
　　　生染翰二璽左方書蘇晉長齊繡佛前醉中往
　　　往愛逃禪句下有意在筆先㑹心不逺二璽第
　　　六幅李白有天根月窟一璽左方書李白一斗
　　　詩百篇長安市上酒家眠天子呼來不上船自
　　　稱臣是酒中仙四語下有墨雲含味經籍二璽
　　　第七幅張旭有筆端造化潑墨二璽左方書張
　　　旭三杯草聖傳脱帽露頂王公前揮毫落紙如
　　　雲煙三語下有樂天煙雲舒卷㣲言晰纎毫三
　　　璽第八幅焦遂有宸翰内府書畫之寶二璽左
　　　方書焦遂五斗方卓然髙譚雄辨驚四筵句署
　　　款下有乾隆宸翰一璽第四冊百蝶圖第一幅
　　　有天根月窟一璽左方詩云春山處處客思家
　　　澹日村烟酒斾斜蝴蝶不知人事别繞牆閒弄
　　　紫藤花下有乾隆宸翰樂天二璽第二幅有墨
　　　雲一璽左方詩云橘蠧如蠶入化機枝間垂蠒
　　　似蓑衣忽然蜕作多花蝶翅粉纔乾便學飛下
　　　有清心抒妙理一璽第三幅有宸翰一璽左方
　　　詩云不並難飛蠒裏蛾有花芳處定經過天風
　　　相送輕飄去却笑蜘蛛漫織羅下有煙雲舒卷
　　　幾暇鑒賞之璽二璽第四幅有筆端造化一璽
　　　左方詩云滿叢鮮碧露團香院落春紅過野芳
　　　蛺蝶一生花裹活飛來還戀竹風涼下有研露
　　　一璽第五幅有御賞一璽左方詩云何處輕黄
　　　雙小蜨翩翩與我共裵􁄑緑隂芳草佳風月不
　　　是花時也解來下有㣲言晰纎毫一璽第六幅
　　　有浴徳一璽左方詩云長養薫風拂曉吹漸開
　　　荷芰落薔薇春蟲也學莊周夢化作南園粉蝶
　　　飛下有得佳趣乾隆御賞染翰三璽第七幅有
　　　幾暇怡情一璽左方詩云緑隂窗下春草碧無
　　　數栁花吹近牀一雙蛺蝶總無賴飛到小欄還
　　　過牆下有叢雲稽古右文之璽二璽第八幅有
　　　有吾與㸃也之意一璽左方詩云烟雨凄迷晩
　　　不收疎簾曲几寄悠悠多情蛺蝶來何許㸃盡
　　　青青百草頭下有意在筆先一璽第九幅有潑
　　　墨一璽左方詩云春光澹澹日遲遲正是名園
　　　撲蝶時却憶小橋流水過東山春色寄桃枝下
　　　有染翰涵虚朗鑒二璽第十幅有幾暇臨池一
　　　璽左方詩云泥香江暖燕來時紅白花深桃李
　　　枝草色一簾門半掩臥看雙蝶趂㳺絲署款下
　　　有乾隆御筆一璽後餘幅又識云天地間大造
　　　為罏凡山川草木人物一皆化工所寄而前人
　　　體化工之肖物寓意于畫不名一家要其生趣
　　　自在尋常筆逕外也予每思心摹手追今夏幾
　　　餘偶得經紙輒隨筆㸃染作山水花卉人物各
　　　若干頁裝成四冊未審于化工有合與否姑以
　　　俟之識者乾隆乙丑初伏并識下有研露攜筆
　　　流雲藻二璽書畫幅俱髙六寸五分廣三寸六
　　　分
　　書卷
　御筆臨古一卷
　　　宣徳箋本前後二幅前幅草書款識云懐素自
　　　叙帖乾隆甲子秋日御臨下有乾隆御筆摛藻
　　　為春二璽幅前有意在筆先清心抒妙理二璽
　　　後幅行書款識云米元章蘭亭跋御臨下有乾
　　　隆宸翰攜筆流雲藻陶冶性靈三璽幅髙八寸
　　　廣二尺四分二幅同
　御臨蔡襄謝賜御書詩帖一卷
　　　宣徳箋本楷書款識云乾隆癸亥季冬月御臨
　　　下有乾隆宸翰攜筆流雲藻二璽卷前有研露
　　　一璽中幅有幾暇臨池一璽卷髙七寸八分廣
　　　三尺七寸六分
　御臨蘇軾詩帖一卷
　　　宣徳泥金箋本行書五言古詩一首款識云東
　　　坡此書務追險絶未兔貌怪細體㑹之無一筆
　　　越晉唐人矩矱也故能傳流八百載書云事不
　　　師古以克永世匪説攸聞御臨并識下有乾隆
　　　御筆摛藻為春二璽前有含英咀華一璽卷髙
　　　七寸八分廣二尺二寸九分
　御臨黄庭堅五言古詩一卷
　　　宋箋本行楷書款識云乾隆甲子夏五月望御
　　　筆臨黄山谷下有稽古右文之璽乾隆宸翰二
　　　璽卷髙八寸三分廣二尺三寸
　御臨米芾尺牘一卷
　　　宣徳箋本行書款識云乾隆甲子秋九月上澣
　　　五日御臨于長春書屋下有煙雲舒卷乾隆宸
　　　翰二璽又陶冶性靈一璽卷前有研露含經味
　　　道二璽卷髙七寸五分廣三尺一寸
　御臨董其昌書枯樹賦一卷
　　　宣徳箋本行楷書款識云乾隆壬戌小春月之
　　　望御筆偶臨後有稽古右文之璽乾隆宸翰二
　　　璽卷前有研露攜筆流雲藻二璽中幅押縫宸
　　　翰璽幾暇臨池璽各二卷髙七寸五分廣九尺
　　　一寸三分
　御臨董其昌書樂志論一卷
　　　宣徳箋本行楷書并臨其昌自跋八則後識云
　　　董香光此卷行楷隨意翛然獨逺自是君身有
　　　仙骨未許後人問津也予幾暇率爾臨仿敢希
　　　神似特存之以驗書學云乾隆甲子仲冬朔日
　　　並識後有幾暇臨池乾隆宸翰二璽卷前有宸
　　　翰稽古右文之璽二璽卷中幅有乾隆宸翰一
　　　璽押縫有御賞一璽卷髙五寸三分廣四尺四
　　　寸四分
　　畫卷
　御筆澄海樓圖一卷
　　　金粟箋本墨畫款題云我有一勺水瀉為東滄
　　　溟無今亦無古不減亦不盈臘雪難為白秋旻
　　　差共青百川歸茹納習坎惟心亨却笑祖龍癡
　　　鞭石求蓬瀛誰能忘天倪與汝共濯清昨冬自
　　　盛京迴蹕入闗登澄海樓望海乾端坤倪軒豁
　　　呈露洵属宇宙大觀曽題句壁問以誌勝逰今
　　　長夏幾餘想像斯槩輒仿王孤雲筆意繪為此
　　　圖萬里三山近在咫尺亦消暑一奇也乾隆甲
　　　子夏五月望後二日御識後有寫生㑹心不逺
　　　二璽卷末有乾隆宸翰一璽拖尾(臣/)張照書聨
　　　句詩並序云乾隆八年秋展謁
祖陵禮成還軫十月十六日道入榆闗登澄海樓望海
　　　雪霽千峰波明萬里天容海色洵属竒觀時張
　　　照梁詩正侍從因與聨句凡字涉水部者概不
　　　用倣歐陽修咏雪禁體也
　(御/製)康囬昔馮怒使地東南傾太始本無始
　　　常盈是不盈雙丸出其裏元氣鼔為營島嶼藐
　　　拳石(臣張/照)
　(御/製)軒樓敞繡甍巄􁀙疑貝闕彷彿見瑤京鞭石橋終
　　斷
　　　嘘煙市乍更星槎何處轉鼇柱若為擎邈矣端
　　　倪豁(臣梁/詩正)
　(御/製)雄哉氣象崢禹功思四載秦業剩孤城萬壑朝宗
　　此
　　　纎珠茹納并由來無寸土亘古只空明直上到
　　　天險(臣張/照)
　(御/製)横處據地棖目迷光皛皓耳駭聲砰轟精衛填難
　　盡
　　　長虹駕可成三壺逺縈帶重嶴消飛鯨賦羨木
　　　華博(臣梁/詩正)
　(御/製)吟推玉局英平鋪歴刼雪喜遇初冬晴望嘆曽聞
　　若
　　　來㳺誰逐蜻内光含煜煜隂火涼熒熒絶域隨
　　　風逹(臣張/照)
　(御/製)方諸應月呈坎重不失信天一乃居貞比樂韶觀
　　止
　　　如山聖景行空傳香象踏謬執窄蠡評有以謙
　　　能受(臣梁/詩正)
　(御/製)虚將白自生苞乾恢度量吐日煥晶瑩永奠寰區
　　晏仙鄉底問程後(臣/)張照又跋云昨嵗(臣/)照蒙
　恩從登澄海樓偕(臣/)詩正賡句
　天章之後今年夏
　皇上追憶昔逰之竒曠斯樓之壯觀命子墨徴毛穎
　　　舉靈海萬里歸于尺幅之中復
　勑(臣/)照書原句于卷末欽惟
　皇上將聖多能生知力學九變復貫萬化生心于斯
　　　時也憑虚縱目茹納靈和陋漢武之羨蓬萊笑
　　　魏帝之臨碣石萬象一白天水空明日光風力
　　　之所盪若億兆京垓摩尼寳珠晃朗煜爚干類
　　　萬聲自相喧聒
　皇懽既洽
　天筆斯賁毫不停綴文不加㸃二臣惶汗蠠沒若跛
　　　鼈之追飛龍惜乎奇境勝因千秋所豔而無東
　　　方朔枚皋劉向之儔以襄盛事以稱
　詔旨也豈但欲成唐虞三代之治無皋䕫尹旦其人
　　　哉(臣/)承
　旨録詩恭述縁起古人有言兹榮也兹所以為媿也
　　　夫時乾隆九年七月既望(臣/)張照奉
　勑敬書并跋卷髙八寸四分廣一尺七寸
　御筆葡萄蘭花一卷
　　　倣製金粟箋本前後二幅俱墨畫前幅葡萄款
　　　署御筆二字上鈐乾隆御筆一璽下有寫生一
　　　璽後幅蘭款璽同又筆端造化一璽前幅髙七
　　　寸七分廣一尺二寸六分後幅髙同廣一尺四
　　　寸六分
　御筆秋英八種一卷
　　　宣徳箋本墨畫第一段葵花題云梳風翠羽翻
　　　承露金盤潔堪作素秋朋豈為清齋折下有叢
　　　雲一璽第二段菊花題云菊本瀟洒姿陶潛託
　　　幽好却被人傳説東籬轉厭閙下有宸翰一璽
　　　第三段秋海棠題云海棠一例好娟娟春復秋
　　　試向羣芳問爭如得自由下有徳充符一璽第
　　　四段桂花題云馥馥月中香裳裳檻外黄姮娥
　　　酧白帝天酒復天糧下有染翰一璽第五段杜
　　　若題云遜菊態偏嫮當秋芳轉盛試問著經人
　　　應為何品命下有㑹心不逺一璽第六段蘭花
　　　題云香以清不釅色匪妖而美臨風笑芙蕖得
　　　作秋君子下有潑墨一璽第七段洛陽花題云
　　　周阿迥出羣蜂蝶任紛紛不與蘼蕪伍終因近
　　　此君下有乾隆宸翰一璽第八段蓼花題云秋
　　　波一片霞寫影稱疎斜夜月難分色棲鴻隠荻
　　　花下有寫生一璽卷末款識云世人愛春華繁
　　　豔而露砌霜籬寒芳㸃綴鮮有賞識者子素愛
　　　秋英幽趣輒于幾暇繪為八種並各題以絶句
　　　非僅㳺情染藻緬想詩人託興蒹葭意頗同之
　　　乾隆甲子夏六月下澣并識下有乾隆宸翰幾
　　　暇臨池二璽卷前有筆端造化一璽卷髙七寸
　　　二分廣三尺九寸七分
　御筆泉石蘭竹一卷
　　　倣製金粟箋本墨畫署清泉白石翠竹猗蘭八
　　　字款識云甲子秋季養心殿齋居製後有乾隆
　　　宸翰幾暇臨池二璽卷前有叢雲一璽卷髙五
　　　寸八分廣二尺一寸一分
　御筆秋花三種一卷
　　　宋箋本墨畫秋葵菊花秋海棠三種題秋葵云
　　　梳風翠羽翻承露金盤潔堪作素秋朋豈為清
　　　齋折下有寫生一璽題菊花云菊本瀟洒姿陶
　　　潛託幽好却被人傳説東籬轉厭閙下有染翰
　　　一璽題秋海棠云海棠一例好娟娟春復秋試
　　　向羣芳問爭如得自由下有潑墨一璽卷未款
　　　識云古人論畫當以造化為師葢謂得生趣乃
　　　佳也頃于長晝隨意濡筆作秋花三種雖逺乏
　　　師承生趣正復不減或猶勝以刻楮為工者乾
　　　隆甲子長夏御識下有乾隆宸翰幾暇臨池二
　　　璽卷前有筆端造化一璽卷髙七寸九分廣三
　　　尺一寸二分
　御臨趙孟頫蘭蕙圖一卷
　　　倣製金粟箋本墨畫款識云甲子仲秋月上浣
　　　九日御臨下有乾隆宸翰筆端造化二璽卷前
　　　有研露一璽卷髙七寸九分廣四尺三寸四分
　御臨趙孟頫浴馬圖一卷
　　　宣徳箋本墨畫款識云甲子季夏倣趙孟頫筆
　　　意製于長春書屋下有乾隆宸翰一璽卷末有
　　　浴徳一璽中幅押縫有徳充符璽二卷髙六寸
　　　一分廣二尺九寸
　御臨倪瓚修竹草亭圖一卷
　　　金粟箋本墨畫款題云烟篁列為屏草亭剛作
　　　葢咫尺湖山中興寄雲霞外雲林筆意簡澹惟
　　　簡益深惟澹益厚是以不可及也伏日消暑偶
　　　臨并題下有乾隆宸翰一璽卷末有煙雲舒卷
　　　一璽卷髙八寸七分廣一尺六寸四分
　御筆蒼松暎日圖一卷
　　　灑金箋本著色畫款識云杜詩云我有一匹好
　　　東絹請君放筆為直幹可謂得畫松三昧此雖
　　　不經意之作要以蒼勁勝耳癸丑初夏抑齋製
　　　並題後有徳充符㑹心不逺二璽前有澂觀一
　　　璽卷髙二尺五寸二分廣五尺五寸
　御筆三餘逸興圖一卷
　　　素絹本前後二幅俱著色畫前幅菊花款題云
　　　瀟洒東籬無客賞祗應野雀領寒若壬子秋季
　　　抑齋製前有澂觀一璽後有㑹心不逺寳親王
　　　寳二璽卷首有樂善堂圖書記一璽後幅水仙
　　　款題云寫罷花枝對素娥珮環嬝嬝出湘波不
　　　知弄影澄潭畔博得春風幾度過壬子冬日抑
　　　齋畫前有樂善堂一璽後二璽及卷末一璽與
　　　前幅同另幅跋云憶余己酉嵗偶習繪事而獨
　　　愛寫花鳥因博覽所載畫冊如林椿邊鸞黄荃
　　　徐熙諸名家得意之作無不規模殆遍然惟形
　　　肖于氣韻何有後迺悟大塊文章即目可尋正
　　　不在效顰前人也于是出以己意任筆所之不
　　　拘拘于規矩法律每于春淡風清之際桃李盛
　　　開或夏䕃濃深秋英瀟洒以至嵗寒松栢或薫
　　　蕋亞盆稽古之暇撫景興懐抒清思而消永日
　　　良可㑹心但裁花纈葉之間動經旬月始成尺
　　　幅即以與人故所存極少兹檢舊篋惟餘兩幀
　　　而予無暇繪事者又復經年矣因思所曽留心
　　　不忍棄置乃命裝成長卷時娛目焉覽者莫謂
　　　熟處難忘但作鏡花水月㑹可耳甲寅夏五寳
　　　親王識並書下有寳親王寳染翰二璽前有樂
　　　善堂一璽後有樂善堂圖書記一璽引首書三
　　　餘逸興四大字款云長春居士自題下有寶親
　　　王寳勤學好問二璽拖尾和親王(臣/)𢎞晝題云
　　　妙筆全侔造化功東籬秋色尺綃中名禽解哢
　　　寒香裹為助枝頭渲染工崚嶒痩石倚霜縑粉
　　　瓣紅枝著意添拂拂毫端生氣動詩人畫史一
　　　時兼甲寅十月朔和親王𢎞晝謹題又(臣/)邵基
　　　題云筆含清露絹流霜數朶寒花暎袖黄更繪
　　　凌波仙子影十分冰雪試春芳錦囊貯得寫生
　　　枝講藝餘閒㸃筆時渲染化工縑素上幾囬親
　　　切案頭彼邵基謹題又(臣/)梁詩正題云夙欽餘
　　　事為排詩妙手還移學畫師漫説徐熙落墨處
　　　應誇梁廣㸃毫時東籬處士凌秋晚洛水神人
　　　步襪遲半幅霜綃都貌得化工憑寄許誰知梁
　　　詩正謹題又(臣/)任啓運題云毖彼原泉發渚流
　　　盡泚泚太虚淨無雲霞蒸倐成綺所以君子功
　　　依仁亦㳺藝造化藴我胸寫生出我指寫鳥鳥
　　　飛飛寫石石齒齒粲粲東籬友盈盈水仙子白
　　　雲煥其英寒霜秀其蕋即彼秋冬姿賦以春生
　　　意唯我不一物物物肖其理誰云此尺幅渾淪
　　　乃爾爾任啟運謹題又臣張照等題并序云右
　　　圖
　皇帝在青宫時作也當時受學緑圖問道栢招敦説
　　　典墳彌淪今古日昃耽翫臨登披尋上下數千
　　　餘年得失之林以周知數萬里遙民物之故講
　　　誦之勤著述之富葢從來布衣韋帶中所未有
　　　間或怡情翰墨涉筆繪事傳神寫貌與真不别
　　　信夫造化生乎心非人之所能為也乾隆九年
　　　夏内出菊花水仙二幀
　賜觀並
　勅(臣/)照(臣/)宗萬(臣/)若靄題于左方(臣/)照焚香盥手恭
　　　述贊曰甘谷泉馨玉笥霞委大雲曽青下有佳
　　　士䆳古神逰少海香瀰秋鶴與飛人澹如此延
　　　之上座影落在紙神假天造英靈奚軌(菊/)蘭紉
　　　可佩菊纈可餐清未到聖不開沍寒藐姑射人
　　　御龍㳺觀其膚冰雪其心旃檀上天本様今落
　　　毫端玉眸㣲睇神風珊珊(水仙臣/)張照敬題(臣/)
　　　勵宗萬題云凌波絶代姿傲霜髙士節兩美結
　　　同心清標如一轍瀲灩泛金杯低徊解瓊玦相
　　　對澹忘言長天共㵳泬誰能繪其神筆與化工
　　　埒
　帝昔居龍樓
　天襟愛芳潔㳺藝有餘閒寫此自怡悦
　當陽育羣彚階墀生屈軼敦俗黜浮華選士首孤孑
　　　寒根與晚香罔或老巖穴暇日示兹圖生枝宛
　　　可折灑然風露涼一洗五中熱回㸔桃李花品
　　　格盡猥屑願得餐落英嵗寒勵冰雪(臣/)勵宗萬
　　　敬題(臣/)張若靄題云琉璃硯匣塵不生墨君管
　　　子相逢迎紛披紅紫何足貌此中寄託殊遙情
　　　冰霜肌膚旃檀心大羅仙子來玉京金尊牙板
　　　豈復垢皎然萬刼瑤杯擎西風吹草草不緑重
　　　臺猶占東籬名坐枝雙鳥鳴嚶嚶淵明乍參師
　　　語清同生淨土良足貴西湖配食堪餐英毫端
　　　造化信㸃染春風秋露來無聲以此栽培徧萬
　　　物都㸔弱植喬林成
　　青宫閒暇窮物態徐黄邊趙難抗衡
　萬幾偶一展蜀素那能如昔多經營(臣/)得拜觀重
　命識墨林藝圃沾恩榮臣張若靄敬題幅髙一尺一
　　　分廣九寸九分二幅同
　御筆九思圖一卷
　　　素絹本著色畫前署鷺立蘆花秋水明七字款
　　　識云壬子秋日抑齋製下有㑹心不逺寳親王
　　　寳二璽前有樂善堂圖書記一璽後隔水又題
　　　云風起蘆洲鷺翿斜欲飛還竚水程賒凌波雪
　　　羽輕翻節倒影羅紋皎奪花宛在伊人深白露
　　　幾分秋色澹明霞遙看景物蒼茫意擬共鷗盟
　　　荻浦沙長春居士再題下有㣲言晰纎毫寳親
　　　王寳二璽引首書君子有九思五大字款云長
　　　春居士製下有寳親王寳勤學好問二璽拖尾
　　　(臣/)張照等奉
　勅題並序云右圖
　皇帝在青宫時作也思蒹葭之伊人美振鷺之有序
　　　揚扢乎風雅旁流乎翰藝記所稱好賢如緇衣
　　　者歟題云鷺立蘆花秋水明又製七言律一首
　　　乾隆九年六月
　勅(臣/)照(臣/)詩正(臣/)宗萬(臣/)若靄題識圖末(臣/)等仰瞻
　天藻丕賁千秋
　恩光下逮私慶蠅附恭和
　御製元韻各二首敬題于左(臣/)張照和云陂塘淨麗
　　　水横斜野色迷茫入望賒羣立遙疑霜著草獨
　　　盤載下雪翻花閒心清迥當秋日倒影空明蘸
　　　晩霞翠竹江村新月好歸來自在宿圓沙雪㸃
　　　紛飄舞態斜釣磯翹駐逸情賒風騷物色宜秋
　　　士烟雨生涯付水花豈望海綃圖狀貌况煩
　天筆灑雲霞羨魚莫遣詩家誚振迅雙翎立素沙(臣/)
　　　張照敬題(臣/)梁詩正和云水天一抺墨痕斜㸃
　　　染江鄉秋意賒白鷺乍盟爭舞翿青蘆將老欲
　　　飛花風迴逺嶼翻輕雪烟淡長汀送落霞箇裏
　　　南華真趣在那容眼底著塵沙荻港鷗波小艇
　　　斜西湖風景夢猶賒六橋寒浸潭潭月十里秋
　　　添浦浦花邈矣伊人疑在水佳哉公子勝標霞
　　　一從
　妙㑹重看識依約飛鴻印淺沙(臣/)梁詩正敬題(臣/)勵
　　　宗萬和云霜枝雪羽帶烟斜滿眼蕭疎引興賒
　　　祗覺蒹葭宜素侣絶殊鶯燕殢春花玉笙舊欲
　　　招雲鶴
　天藻時還散綺霞彷彿秋風生荻港一羣飛起篆紋
　　　沙涼天晚眺鬢絲斜栁惲汀洲覺未賒漁艇不
　　　驚波外影月光全奪雪中花澄江一色疑寒練
　　　孤鶩齊飛有落霞玉陛傳觀銘
　至訓素襟清節照溪沙(臣/)勵宗萬敬題(臣/)張若靄和
　　　云照眼溪光匹練斜靜觀物態逸情賒一拳烟
　　　破翹寒翠四面風來鬭雪花戯染濯龍池上水
　　　閒揮棲鳳閣邊霞于今此鳥成仙骨長傍銀灣
　　　踏玉沙朶殿
　幾餘日每斜
　睿毫瀟洒興猶賒瑞翎十二紅為鳥寳芷三千嵗作
　　　花萬彚情形羅指掌
　九天風味寄烟霞(小臣/)太液承
　鸞藻也似舂鋤學畫沙(臣/)張若靄敬題卷髙一尺一
　　　寸八分廣五尺三寸五分
　　書畫合卷
　御臨李公麟明君出塞圖一卷
　　　宣徳箋本白描畫卷後行書
　御製舊作云萎紅飛碧春風老琵琶抱出長安道長
　　　安北去逹王庭四弦彈破知音少君王不是憐
　　　妾面未畫時應賜一見君王不是憐妾身猶勝
　　　獨閉漢宫春四絃嘈嘈絃絶聲髙絶絃續絃馬
　　　上音調青山緑水皆聴取生女應須辭父母此
　　　日穹廬號閼氏不愈老作巫山女後識云右予
　　　曩時咏王明君舊作今偶檢禁中藏畫得李龍
　　　眠所繪出塞圖偶倣一過非爭筆墨之工聊以
　　　傳詩意云乾隆甲子夏五御識下有寫生乾隆
　　　宸翰二璽卷髙九寸六分廣一尺四寸三分
　御臨唐寅文徴明蘭亭書畫合璧一卷
　　　宣徳箋本幅前墨畫臨唐寅後有宸翰幾暇鑑
　　　賞之璽二璽幅後小楷書蘭亭序臨文徴明後
　　　有墨雲一璽卷末款識云内府所藏有此唐伯
　　　虎及文待詔合璧蘭亭卷愛其書畫各臻神妙
　　　因并橅之以娛幾暇莫作熟處難忘觀也乾隆
　　　甲子重九日長春書屋並識下有乾隆宸翰幾
　　　暇臨池二璽又茹古含今㑹心不逺二璽卷首
　　　有意在筆先一璽中幅押縫有内府珍璧涵虚
　　　明鑒二璽卷髙五寸八分廣四尺八分
　　書軸
　御臨蘇軾梅花詩帖一軸
　　　金粟箋本行楷書款識云乾隆甲子夏日御筆
　　　臨東坡書下有乾隆宸翰攜筆流雲藻二璽軸
　　　髙二尺二分廣七寸二分
　御臨趙孟頫節書歸去來詞帖一軸
　　　金粟箋本行楷書識云臨趙松雪下有乾隆宸
　　　翰幾暇臨池二璽軸髙一尺五寸六分廣七寸
　　　八分
　御臨俞和詩帖一軸
　　　金粟箋本草書七言古詩一首款云御臨俞和
　　　書下有乾隆宸翰含經味道二璽軸髙一尺八
　　　寸七分廣九寸九分
　　畫軸
　御筆秋𤓰一軸
　　　宣徳箋本墨畫款識云乾隆壬戌新秋倣宋人
　　　筆意寫于長春書屋後有乾隆宸翰幾暇臨池
　　　二璽右方下有筆端造化一璽軸髙一尺一寸
　　　九分廣一尺五寸四分
　御筆烟波釣艇圖一軸
　　　宣徳箋本墨畫署烟波釣艇四字款識云乾隆
　　　甲子夏𢎞徳殿製下有乾隆宸翰幾暇臨池二
　　　璽左方下有潑墨一璽軸髙一尺八寸七分廣
　　　一尺三分
　御筆寫去鶴歸僧詩意一軸
　　　倣製金粟箋本墨畫前書寥天雙去鶴古寺一
　　　歸僧句款云養心殿偶作後有乾隆宸翰幾暇
　　　臨池二璽左方下有清心抒妙理一璽軸髙一
　　　尺六寸二分廣六寸五分
　御筆冬卉寫生一軸
　　　金粟箋本墨畫款識云甲子陽月養心殿寫冬
　　　卉數種以為幾暇清玩下有乾隆宸翰幾暇臨
　　　池二璽左方下有㳺六藝圃一璽軸髙一尺七
　　　寸四分廣九寸三分
　御臨文徴明蘆汀放鴨圖一軸
　　　倣製金粟箋本墨畫款識云倣徴明筆意靜怡
　　　軒製下有乾隆宸翰一璽右方下有攜筆流雲
　　　藻一璽軸髙一尺四寸四分廣六寸六分
　御筆松齡眉夀圖一軸
　　　素絹本著色畫款云松齡眉夀(御名/)謹畫下有
　　　徳充符㑹心不逺二璽軸髙二尺七寸廣一尺
　　　六寸七分
　御筆瑞芝圖一軸
　　　素絹本著色畫右方中有(御名/)圖書皇四子章
　　　二璽左方下有樂善堂圖書記一璽詩塘款題
　　　并序云雍正十年十月十七日敬觀
景陵寶城山上所産石芝一本彩芝四本忻兹上瑞恭
　　　繪為圖并成長律二首瑤光星耀麗重霄瑞産
　　　芝英玉露調最是顯承通有赫可知陟降本於
　　　昭日暄
寳頂金幢粲風拂
明樓玉節飄千載嘉祥綿國祚由來虞舜繼唐堯扶輿
　　　積氣炳貞符芝葢繽紛䕶
鼎湖上瑞兩逢得未有靈根五本自來無光天雨露謳
　　　歌切大地恩波浩蕩濡總是
　覲揚同一揆庥徴草木慶昌圖(孫臣御名/)恭紀下有
　　　(御名/)圖書皇四子章二璽軸髙一尺七寸七分
　　　廣一尺五分
　　書畫合軸
　御筆秋蘭詩畫合璧一軸
　　　金粟箋本上下凡二幅上方圓幅墨畫款署御
　　　筆二字下有筆端造化一璽下方方幅行楷書
　御製舊作云芽茁紫箭新葉抽青劍短著雨生意佳
　　　逗風真馥逺緑窗影遲遲篸瓶作清伴逸興吟
　　　五言遐心企九畹後識云雨窗畫蘭憶得詠蘭
　　　舊作漫書以寄餘興下有乾隆御筆摛藻為春
　　　二璽書幅髙八寸三分廣同畫幅髙九寸廣九
　　　寸二分
　
　
　
　
　
石渠寶笈卷二十
欽定四庫全書
石渠寶笈卷二十一目録
　一　貯
　重華宫二
　　　列朝人書畫
　　書冊上等
　　　宋四家集冊
　　　宋元寶翰
　　　元人法書
　　　元趙孟頫集冊
　　　元趙孟頫書説補標題
　　　元趙孟頫書急就章
　　　元鮮于樞行草書
　　　元俞和急就章釋文
　　　明人翰墨
　　　明祝允明書劉基詩
　　　明文董畫扇集冊
　　書冊次等
　　　宋米芾寶章待訪録
　　　厯朝名家集冊
　　　明王寵書遊包山詩
　　　明陸一岳諸體篆書
　　　明董其昌臨褚遂良蘭亭敘
　　　明人便面
　　　無名氏書畫目録
　　書冊上等
　　　明人書治平金鑑
　　國朝人書畫目録
　　書冊上等
　　　張照書九符
　　　張照書九符
　　　張照臨董其昌書
　　書冊次等
　　　沈荃自書雜詩
　　　沈荃倣古二十則
　　　王圖炳書合錦
　　　勵宗萬書九符
欽定四庫全書
石渠寶笈卷二十一
　　貯
　重華宫二
　　　列朝人
　　書冊上等
　　　宋四家集冊一冊(上等/天一)
　　　素箋本凡十幅第一幅第二幅蘇軾書第三幅
　　　第四幅黄庭堅書第五幅至第七幅米芾書第
　　　八幅至第十幅蔡襄書第一幅行楷書跋語一
　　　則欵識云元豐四年十一月二十二日眉陽蘇軾
　　　書幅前有蘇氏之印一印又項元汴印一印後
　　　有九如清玩也園珍賞天籟閣項子京家珍藏
　　　項墨林鑑賞章彭城陳氏子子孫孫永寶諸印
　　　幅髙八寸六分廣一尺八寸九分第二幅行書
　　　尺牘後署軾頓首再拜幅前有天籟閣青嵒鑑
　　　藏惟心淨土田疇耕耦項元汴印項墨林鑑賞
　　　章潤州笪重光鑑定印笪在辛笪重光印諸印
　　　後有兆睿青嵒江上外史子孫世昌山甫圖籍
　　　江上笪氏圖書印直指繡衣御史章重光陳定
　　　書印陳定平生真賞諸印幅髙八寸廣九寸五
　　　分第三幅山預帖無欵幅前有雙螭一璽下有
　　　江上笪氏圖書印張應甲印希逸氏清鑒堂圗
　　　書印諸印又重光司印半印二後有笪在辛笪
　　　重光印二印幅髙九寸五分廣八寸三分第四
　　　幅行草書尺牘後署庭堅頓首幅前後俱有緝
　　　熙殿寶一璽幅前又神品子京所藏平生真賞
　　　項墨林鑑賞章張孝思友古軒西江直指笪在
　　　辛潤州笪重光鑑定印黄琳美之項墨林父秘
　　　笈之印笪重光諸印又天籟閣李字墨林秘玩
　　　半印三又半印二不可識又幅後有江上笪氏
　　　圗書印張孝思項元汴印項子京家珍藏神品
　　　江上外史田疇耕耦張則之墨林山人平生真
　　　賞退密墨林子張孝思賞鑑印項叔子子孫世
　　　昌諸印又子孫宫保重光長字半印四幅髙八
　　　寸八分廣一尺三寸二分第五幅值雨帖後署
　　　芾皇恐頓首幅前有友古軒一印後有鄒式鑑
　　　印陸友之印二印又内府東字大雅半印三幅
　　　高八寸廣一尺二寸第六幅清和帖後署芾頓
　　　首幅前有神品項元汴印墨林秘玩張孝思張
　　　孝思賞鑑印田疇耕耦笪重光印諸印又江上
　　　子京永保半印三後有平生真賞江上笪氏圗
　　　書印張孝思退密虚朗齋項子京家珍藏項墨
　　　林父秘笈之印張則之干禄譙福慶吉祥諸印
　　　又神品香巖居士半印二又半印不可識幅髙
　　　八寸九分廣一尺二寸第七幅行草書尺牘前
　　　署芾頓首幅後有友古軒王承鼎印趙良佐氏
　　　柱國武靖侯印秋壑諸印又一印漫漶不可識
　　　幅髙一尺廣七寸九分第八幅行書尺牘後署
　　　襄上幅前有江上外史一印後有江上笪氏圗
　　　書印笪重光印兆睿青嵒復徴王孚張璂諸印
　　　又渤海半印幅髙八寸九分廣八寸八分第九
　　　幅行書尺牘後署襄頓首幅前有颻字小號又
　　　神品重光張孝思賞鑑印墨林子子敏干禄譙
　　　福慶吉祥張孝思桃里項元汴印項墨林鑑賞
　　　章諸印又退密寳玩印子章亭長半印四後有
　　　笪重光印寄傲子京所藏子孫永保張則之笪
　　　在辛江上外史神品張孝思天雞圓印㑹心處
　　　項子京氏墨林秘玩平生真賞諸印又友古江
　　　上笪氏句曲半印三又半印二不可識幅髙九
　　　寸七分廣一尺三寸第十幅行書尺牘後署襄
　　　再拜後有植庭清玩樂菴趙曦三印幅髙八寸
　　　二分廣一尺一寸第二幅第三幅第六幅俱有
　　　體元一璽第七幅又體元半璽
聖祖仁皇帝璽也
　　　宋元寳翰一冊(上等/地一)
　　　凡二十二幅第一幅素絹本餘俱素箋本第一
　　　幅宋髙宗行楷書七言律詩一首後署賜億年
　　　三字上鈐御書之寶一璽幅前又親字小號又
　　　御書半璽又神品天籟閣桃里項元汴印子京
　　　珍秘項墨林鑑賞章吳廷私印諸印又半印四
　　　存裏人家寳玩印父印亭長諸字可辨後有若
　　　水軒虚朗齋項墨林父秘笈之印神品項子京
　　　家珍藏宫保世家長安諸印又退密檇李項氏
　　　半印二後邊幅董其昌跋云思陵書杜少陵詩
　　　趙吳興補圗乃稱二絶趙畫學王摩詰筆法秀
　　　古使在宋時應詔當壓駒驌輩為宗室白眉矣
　　　甲辰六月觀于西湖畫舫董其昌題有項墨林
　　　父秘笈之印宫保世家二印幅髙八寸四分廣
　　　一尺五寸一分第二幅楷書尺牘後署汴頓首
　　　後有植庭清玩東平二印幅髙九寸三分廣八
　　　寸九分第三幅行書尺牘後署舜民頓首幅前
　　　有張篤行印孫承澤印二印後有也園珍賞緯
　　　字印二印幅髙八寸三分廣一尺三寸四分第
　　　四幅行草書尺牘後署孝祥再行上問幅前有
　　　張篤行印珍繪堂記二印後有友古軒珍藏東
　　　平二印幅髙一尺一寸二分廣一尺三寸八分
　　　第五幅草書尺牘後署成大頓首幅前有孫承
　　　澤印一印後有張篤行印也園索氏收藏書畫
　　　二印幅髙九寸六分廣一尺三寸五分第六幅
　　　草書尺牘後署成大頓首成字缺幅前有友古
　　　軒張篤行印孫承澤印三印後有友古軒珍藏
　　　阿爾喜普之印二印幅髙一尺廣一尺二寸二
　　　分第七幅行書尺牘後署熹再拜上問上鈐熹
　　　字一印幅前有儒林世家克勤二印後有巘字
　　　退密項子京家珍藏三印幅髙八尺五分廣一尺
　　　七寸一分第八幅第九幅行書尺牘後署樓鑰
　　　劄子第八幅前有九如清玩一印幅髙一尺七
　　　分廣一尺二寸六分第九幅廣一尺一寸三分
　　　高同第十幅行草書尺牘欵署秀頓首再拜上
　　　呈幅前有李珂雪珍藏檇李李氏鶴夢軒珍藏
　　　記二印後有九如清玩一印後邊幅吳寛跋云
　　　周卿諱徳文吾鄉王氏之先也仕宋雖不甚顯
　　　然其學實出于其曾伯祖信伯先生帖中所謂先
　　　著作是也故西山真先生特與之㳺他如魏參
　　　政了翁㳺丞相似杜丞相範王待制遂亦嘗舉
　　　薦陵陽李侍郎心傳因謂其所交皆天下正人
　　　然則此帖豈非其一左證也哉惟顒其善藏之
　　　吳寛謹題下有阿爾喜普之印東平二印幅髙
　　　八寸八分廣一尺四分第十一幅草書尺牘後
　　　署孟堅頓首上幅前有友古軒張篤行印二印
　　　幅髙七寸九分廣一尺三分第十二幅楷書小
　　　詞一首欵識云仲殊恭賦西江月詞攀送樞密
　　　太尉鎮錢塘伏惟采覽幸甚仲殊上幅前有御
　　　賜忠孝堂張篤行印珍繪堂記三印後有孫承
　　　澤印一印幅髙一尺二分廣一尺五寸六分第
　　　十三幅草書四言詩欵署玉蟾下有白玉蟾印
　　　一印幅前有子京所藏一印後有退密其烜寶
　　　玩青桐院印諸印幅髙七寸六分廣一尺六寸
　　　二分第十四幅草書七言律詩四首欵識云墨
　　　法四首録上南谷師一笑吳志淳下有曹南生
　　　一印幅後有呉志淳一印幅前又耿嘉祚一印
　　　幅髙九寸一分廣一尺八寸一分第十五幅行
　　　楷書七言律詩一首欵識云借謹齋髙韻為浩
　　　齋得子之賀春塘漫叟錢舜選拜手幅前有九
　　　如清玩一印後有友古軒樂菴二印幅髙九寸
　　　三分廣一尺五寸一分第十六幅行書五言古
　　　詩一首欵署白珽下有白珽廷玉一印又耿嘉
　　　祚一印幅髙七寸七分廣一尺第十七幅行書
　　　尺牘後署十二月(空/)日契生朝奉大夫直徽猷
　　　閣知吉州節制軍馬兼江西提舉李河劄子三
　　　十字幅前有壬午西碧山房二印又琴式印一
　　　漫漶不可識後有友古軒李珂雪珍藏檇李李
　　　氏鶴夢軒珍藏記三印幅髙九寸七分廣一尺
　　　八寸第十八幅行草書尺牘後署康又上三字
　　　幅前有東平孫承澤印珍繪堂記三印後有張
　　　篤行印御賜忠孝堂長白山索氏珍藏二印幅
　　　髙九寸三分廣一尺三寸第十九幅行書尺牘
　　　後署六月(空一/字)日表末周虎劄子九字幅前有也
　　　園珍賞一印幅髙一尺六分廣一尺四寸四分
　　　第二十幅行書尺牘後署修頓首幅前有雙桂
　　　方氏一印又心字半印後有也園索氏收藏書
　　　畫大千二印幅髙八寸七分廣九寸八分第二
　　　十一幅行書七言律詩一首欵識云清逺尊師
　　　相送至昇山别後賦唐律一章兼寄懶菴用貞
　　　二上人聊冩越上相從之好吳中相㑹之情耳
　　　教正幸幸時至正甲辰良月十九日也契生陳
　　　修頓首再拜幅後有豐人季氏山水中人耿嘉
　　　祚三印幅髙九寸八分廣一尺四寸第二十二
　　　幅行書十六應真跋語一則欵云西岡無碍居
　　　士沈復書于陳氏竹所幅前有存存半印後有
　　　乾坤清氣字㑹侯嘉祚印耿嘉祚三印幅高八
　　　寸廣一尺五寸六分第七幅有
聖祖仁皇帝朱書太平押字下有體元一璽第十三幅
　　　有精一一璽
　　　按第一幅宋思陵書杜甫暮春一詩董其昌跋
　　　有趙呉興補圗云云葢當日尚有孟頫畫幅今
　　　逸去也
　　　元人法書一冊(上等/元一)
　　　素箋本凡十一幅第一幅草書唐人水簾洞詩
　　　欵云鮮于樞書下有鮮于一印幅髙一尺二寸
　　　廣八寸六分第二幅楷書凡五則第一則前署
　　　為張來儀賦匡山讀書處第二則前署賦潘公
　　　鳴皋軒俱五言古詩第三則前署馬國瑞東皋
　　　軒第四則前署次韻通書記同過鄭先生舊宅
　　　皆七言律詩第五則五言律詩前署贈郭本齋
　　　欵云瓚録呈大臨徴君併似徳和郎官仲博廣
　　　文求教益幅前有項篤壽一印後有耿嘉祚一
　　　印幅髙七寸一分廣一尺七寸二分第三幅行
　　　書七言古詩一首前署晚節堂詩為竹洲仙母
　　　賦欵識云至正辛丑春三月十有二日鐵笛道
　　　人在清真之竹洲館試奎章賜墨書後有楊維
　　　禎亷夫鐵笛道人諸印又檇李項氏世家寶玩
　　　寄傲項叔子錫圭私印諸印幅前有九山白雲
　　　居一印又天籟閣項叔子周錫圭印清白傳家
　　　子孫永保項墨林父秘笈之印耿嘉祚項子京
　　　家珍藏諸印中幅有項元汴印項墨林鑑賞章
　　　二印幅髙八寸四分廣一尺七寸七分第四幅
　　　行書題畫七言絶句凡二則前則欵云前集賢
　　　待制馮子振奉皇姊大長公主命題下有海粟
　　　一印後則欵署趙巖下有魯瞻一印幅髙八寸
　　　七分廣一尺五寸三分第五幅行楷書題畫諸
　　　詩跋凡四則第一則跋語欵云奎章閣鑑書博
　　　士文林郎臣柯九思鑑定恭跋下有臣九思一
　　　印第二則七言古詩一首欵云侍書學士臣虞
　　　集奉勅題下有臣集一印第三則五言古詩一
　　　首欵云承制學士臣李泂奉勅題第四則七言
　　　律詩一首欵云奎章閣授經郎從仕郎臣掲徯
　　　斯奉勅題幅髙一尺三寸二分廣一尺七寸第
　　　六幅草書七言律詩一首欵云題同耕所張奎
　　　下有文石生一印幅髙八寸五分廣五寸六分
　　　第七幅行書七言絶句一首前署句曲外史賦
　　　聴泉亭絶句後署雨字上鈐句曲外史一印下
　　　有耿嘉祚一印幅髙九寸五分廣四寸六分第
　　　八幅行書七言絶句凡二則前則欵云方外張
　　　雨奉題下有張雨私印句曲外史二印前有退
　　　密翁澎元龍諸印又秘笈之印徹字世家半印
　　　三後有寄傲平生真賞項墨林鑑賞章諸印後
　　　則署臨川饒介下有五公世家一印前有袁忠
　　　徹印墨林山人二印後有半印二存子孫二字
　　　幅髙七寸九分廣一尺三寸三分第九幅行書
　　　七言律詩三首前序云虞山人勝伯陳山人唯
　　　寅皆為鄉里邂逅共飲問及仙逰事欲所賦詩
　　　未果冩既去僕已醉矣酒醒遂和以答二賢初
　　　意此凡四也十八日介録幅後有耿嘉祚一印
　　　幅髙七寸六分廣一尺五寸三分第十幅行書
　　　七言律詩一首前識云近體詩一首奉呈白雲
　　　堂上大和尚兼簡南峯天起禪友所有懐思之
　　　意具在乎辭流虹良琦九拜後識云至正庚子
　　　立秋後四日秋林仲立還山謹書以附行李下
　　　有良琦印龍門墅雪道者諸印前有復徴王孚
　　　二印幅前有㳺戯三昧耿嘉祚新安呉廷釣雪
　　　灘上人諸印又秘笈之印半印幅髙八寸三分
　　　廣一尺六寸六分第十一幅行書七言律詩二
　　　首第一首前署至日遣興第二首前署即事欵
　　　云伯温奉元懿貢元一笑幅前有耿嘉祚子長
　　　項篤壽印諸印幅髙八寸六分廣一尺九寸一
　　　分第一幅有康熈半璽
　　　元趙孟頫集冊一冊(上等/黄一)
　　　凡十二幅第五幅碧箋本餘俱素箋本第一幅
　　　楷書畫跋一則欵識云大徳八年春二月十四
　　　日呉興趙孟頫子昂後有趙子昂氏一印又後
　　　記語云皇慶元年十二月甲申員嶠真逸河東
　　　李倜獲觀又張紳觀于玉山草堂記語八字幅
　　　髙八寸七分廣一尺三分第二幅行書尺牘後
　　　署孟頫頓首上鈐趙孟頫印一印後有許志古
　　　許氏二印幅前半印不可識幅髙六寸三分廣
　　　九寸四分第三幅行書李白峴山詩欵署子昂
　　　下有趙氏子昂一印又王掞字藻儒號顓菴又
　　　號復軒一印幅髙七寸八分廣二尺一寸第四
　　　幅至第九幅皆行書尺牘第四幅後署孟頫頓
　　　首上鈐趙氏子昂一印下有顓菴眞賞一印幅
　　　前有洪啓初印一印幅髙九寸二分廣一尺八
　　　寸六分第五幅後署十四日孟頫記事頓首幅
　　　前有王掞顓菴西田居士諸印幅髙九寸八分
　　　廣五寸四分第六幅後署孟頫頓首再行幅髙
　　　九寸二分廣一尺二寸四分第七幅後署孟頫
　　　頓首拜幅髙六寸七分廣一尺四分第八幅後
　　　署孟頫頓首上鈐趙孟頫印一印後有許志古
　　　一印又許氏半印幅髙六寸廣七寸四分第九
　　　幅後署十月十三日孟頫再拜下有趙孟頫印
　　　一印幅前有神品項元汴印子孫永保項墨林
　　　父秘笈之印諸印又李字山人世昌半印三後
　　　有寄傲項子京家珍藏項墨林鑑賞章檇李項
　　　氏世家寶玩諸印幅髙九寸七分廣八寸九分
　　　第十幅行書七言律詩一首後署雪後二字又
　　　識云騎從見過孟頫適往徳清歸去又承惠詩
　　　走筆奉和孟頫頓首行下有趙氏子昂一印幅
　　　高六寸六分廣一尺二寸一分第十一幅行書
　　　七言律詩一首前署人日立春欵云孟頫録寄
　　　上鈐趙氏子昂一印幅髙七寸六分廣九寸四
　　　分第十二幅行書尺牘後署十二日孟頫拜覆
　　　幅髙七寸四分廣九寸二分第二幅第十幅第
　　　十一幅俱有康熈一璽第六幅有幾暇怡情一
　　　璽第七幅第九幅第十二幅俱有體元一璽又
　　　第八幅有體元半璽皆
聖祖仁皇帝璽也
　　　元趙孟頫書説補標題四冊(上等/黄二)
　　　素箋碧絲闌本行書第一冊第二冊徳行言語
　　　政事文學方正雅量識鑒賞譽品藻規箴凡十
　　　則第二冊末幅有趙子昂氏一印又賞眞齋藏
　　　書記中憲大夫之章賞眞齋圗書記莊生重閬
　　　閣諸印第一冊首幅前署説補標題四字有嚴
　　　徴聨印凡三又莊生賞眞齋圗書記賞眞齋藏
　　　書記二印共計四十一幅第三冊第四冊規箴
　　　捷悟夙慧豪爽容止自新企羨傷逝棲逸賢媛
　　　術解巧藝寵禮任誕簡傲排調輕詆假譎黜免
　　　儉嗇汰侈忿狷讒險尤悔紕漏惑溺仇隟凡二
　　　十七則第四冊末幅有趙子昂氏一印又賞眞
　　　齋藏書記中憲大夫之章賞真齋圗書記諸印
　　　第三冊首幅前署字與第一冊同又嚴澂之印
　　　賞眞齋藏書記二印又第二幅第六幅俱有賞
　　　眞齋圗書記各一印共計四十六幅後幅頁有
　　　天池居士支離其徳之人莊生良二千石諸印
　　　幅髙六寸五分廣八寸八分四冊同
　　　元趙孟頫書急就章一冊(上等/黄三)
　　　宋箋碧絲闌本欵識云大徳癸夘八月十二日
　　　呉興趙孟頫下有趙氏子昂一印首幅前有特
　　　健藥求氏家藏臨池清賞神融筆暢諸印後餘
　　　幅俞和跋云此書不傳久矣非深于書者未易
　　　語也又急就章文字最竒古得栢梁體製尤為
　　　可寳至元辛夘十二月廿八日濟南周􁓸公謹
　　　漁陽鮮于樞伯幾同觀于困學齋之東軒前有
　　　俞和私印一印又題云科斗久廢篆𨽻存章草
　　　一變啓字源鍾張史索法愈尊後百千年世罕
　　　論章語藂夥分部門指陳諸事及虫鯤風氣朴
　　　古理不煩晴窗展玩開蒙昏書法一一手可捫
　　　和今學之自有元要與此書繼後昆庶使學者
　　　知本根慎勿輕視保爾琨又後副頁有跋云宋
　　　淳熈羅願急就篇後序今世有一本相傳是呉
　　　皇象冩比顔解本無焦滅以下六十三字顔本
　　　不分章象所冩三十一章而已國朝至道中太
　　　宗皇帝嘗親書此篇又于顔本外多齊國給獻
　　　以下百二十八字凡為章三十有四此兩章葢
　　　起于後漢由其言思之魏公生宋元之際大約
　　　習見不外呉冩及至道碑二本但依呉冩少焦
　　　滅三十六字依至道碑又少齊國山陽百二十
　　　八字若謂逺宗顔解本鄙為後漢人所續特刪
　　　後兩章然黄太史趙農部皆宋名家其箋校授
　　　本皆有葢魏公以故王孫仕元遭逢世祖致位
　　　通顯委贄之分凛然而于語言文字自不敢不
　　　有所擇又若率由舊章沿習有自非出臆為去
　　　取使後人不能一例軒渠之嗚呼其心良苦而
　　　其思亦巧矣余獲此帖喜閲經月不厭倦遂徧
　　　假鈔刻本沈思諦觀穿鑿其意一旦躍然頗自
　　　負微窺古人用心所在豈獨確乎為魏公眞蹟
　　　証據已乎且其中每句間或一字之殊總集諸
　　　本各有同異但從其理順説長而止又有與諸
　　　本皆非者此乃審繹文義出自心得正訛定譌
　　　禆益尤多倘非種學績文如魏公誰能哉誰能
　　　哉至書法雄深雅健篆𨽻初變猶有杜張遺意
　　　不似近代章草僅僅作異㸃畫撇捺間可以一
　　　覽而上口成誦也乙亥長至日更生翁跋又跋
　　　云羅願云㳺當孝元時去斯等已逺獨能取其
　　　篇中正字類而韻之以為此書又云前代能書
　　　者多以草書冩之又云自東漢杜度張芝善藁
　　　法始用以冩此章號曰章草夫曰草曰藁即指
　　　此體言非今日草書亦非潦草粉本之謂㳺以
　　　此體成急就章而章草之名竝因是立亦非若
　　　後人冩千字文真草𨽻篆隨興而作然則魏公
　　　此帖猶巋然魯靈光也使遇好古韓蘇咨嗟歌
　　　詠當不在石鼓下矣慨自余生也晚俗師俚童
　　　幼習囂誦之學長而茍且視為固然即白頭老
　　　儒曾未知小學有此小書間有涉覽者如前輩
　　　博學檇李朱竹垞臨溪徐蘋村兩太史亦不過
　　　所假對勘項氏鈔本毛氏刻本而已顧僕以病
　　　廢餘生獲覩古體典刑不逺手澤猶新一日三
　　　摩挲豈非厚幸哉雖然李鉉九嵗入學書之月
　　　餘即通李繪六嵗亦通此章乃潛玩月餘尚費
　　　畫肚箝口聰明老退二童子之不如也悲夫長
　　　至後十日重跋學誠齋冊計二十二幅幅髙七
　　　寸五分廣四寸四分
　　　元鮮于樞行草書一冊(上等/宇一)
　　　素箋本書唐人詩十二首末幅欵署樞字下有
　　　鮮于伯幾印章二印首幅前有吳瑋栁氏道傳
　　　二印冊計十五幅幅髙九寸六分廣五寸七分
　御筆題籖籖上有乾隆宸翰一璽
　　　元俞和急就章釋文一冊(上等/宙一)
　　　宋箋烏絲䦨本小楷書欵識云右漢史㳺急就
　　　章釋文至正乙酉嵗二月三日後學俞和録上
　　　鈐俞和私印一印又王掞一印首幅前有紫芝
　　　生一印又前邊幅有御賜寳藏陸氏子淵王顓
　　　菴書畫記三印後餘幅周鼎跋云(缺一/字)氏藏急
　　　就章三子昂仲温皆章草俞和小楷舊所裝本
　　　俞及趙每幅相間溷為一今二之矣葢紫芝患
　　　草難讀故為之釋文剪趙書為數幅而以巳書
　　　間入以便觀者匪欲齊驅前輩渉妄境也分裝
　　　為二使各成一家書勿溷觀此意亦自可佳成
　　　化丙申花朝日後學周鼎時年七十有六後邊
　　　幅有誠府珍賞江東陸氏書畫珍藏二印前副
　　　頁有姚綬𨽻書俞紫芝録急就章七字欵署大
　　　雲姚綬𨽻古前有宋迪震氏梅花三昧二印前
　　　邊幅有遜菴江東陸氏書畫珍藏二印冊計二
　　　十一幅幅髙五寸二分有竒廣三寸四分
　　　按每幅上方朱字小號記幅數有偶無竒即周
　　　鼎跋中所謂俞趙兩家分一為二也
　　　明人翰墨一冊(上等/洪一)
　　　凡廿一幅第十八幅素絹本餘俱素箋本第一
　　　幅臨天馬賦欵識云永樂十二年春三月上巳
　　　日曾棨書于嘯雲閣下有曽棨之印一印幅髙
　　　一尺一寸一分廣八寸八分第二幅行書七言
　　　律詩一首欵云延陵呉寛下有延陵一印前半
　　　印不可識幅髙一尺二分廣七寸六分第三幅
　　　雜書舊人雜文凡四則第一則楷書欵云右陶
　　　隠居集朱希周書下有海上釣鼇客一印第二
　　　則行楷書欵云延陵呉寛録王摩詰與裴迪書
　　　下有呉寛匏菴二印第三則草書欵署枝山允
　　　明下有祝允明印祝枝山氏二印第四則行書
　　　欵署完菴劉珏下有劉廷美氏完菴二印幅髙
　　　六寸六分廣九寸九分第四幅草書五言律詩
　　　一首欵云宿友人别業二首之一東海張弼下
　　　有子張一印幅髙九寸三分廣七寸三分第五
　　　幅行書跋畫一則欵識云𢎞治乙丑冬十月十
　　　九日竹莊老人沈周後有竹莊沈啓南氏白石
　　　翁諸印前有靜觀閣一印幅髙一尺四寸一分
　　　廣二尺二分第六幅小楷書詩餘凡三則第一
　　　則欵云右追和倪徴君江南春詞徴明下有停
　　　雲一印第二則欵云雅宜山人王寵下有雅宜
　　　山人一印第三則欵署後學彭年後有彭年彭
　　　孔加氏二印幅髙五寸二分廣八寸九分第七
　　　幅行書跋畫一則欵識云嘉靖辛丑秋日徴明
　　　下有徴仲一印前有停雲一印幅髙一尺廣一
　　　尺二寸四分第八幅行書五言律詩一首欵署
　　　徴明下有文徴明印衡山二印幅高一尺三寸
　　　四分廣九寸二分第九幅行書五言律詩一首
　　　欵云晉昌唐寅題下有唐寅私印唐伯虎二印
　　　幅髙九寸廣六寸第十幅草書五言律詩一首
　　　欵云三橋文彭書于停雲館中下有文彭一印
　　　幅髙九寸一分廣八寸二分第十一幅行草書
　　　七言律詩一首欵識云雨泉陳鎏書于聴松風
　　　處下有雨泉一印幅髙一尺一寸五分廣七寸
　　　四分第十二幅第十三幅行書跋畫一則欵云
　　　其昌又題幅髙七寸七分廣九寸(二幅/同)第十四
　　　幅行書跋書一則欵云董其昌為信儒兄題下
　　　有董其昌印一印又歙許志古圗書記一印幅
　　　髙八寸八分廣七寸第十五幅行書五言古詩
　　　一首前署嵗暮東方同叔宋初陽二丈十一字
　　　欵云陸應𤾉稿後有平原村長陸白生氏二印
　　　幅髙八寸七分廣九寸四分第十六幅行書七
　　　言律詩一首未署欵後有黄輝之印一印前有
　　　皇明野史一印幅髙九寸三分廣一尺三寸六
　　　分第十七幅行書小詞一首欵署陳繼儒下有
　　　麋公一印前有和鳴韶鈞一印幅髙一尺二寸
　　　六分廣八寸二分第十八幅楷書七言古詩一
　　　首欵署頥菴下有胡儼若思三樂居士二印前
　　　一印漫漶不可識幅髙一尺四分廣八寸九分
　　　第十九幅行草書七言絶句一首後署丙寅冬
　　　即事又摘録長句一聨後署贈巗艇萍老師欵
　　　署智舷下有釋智舷印葦如二印幅髙八寸七
　　　分廣一尺二寸第二十幅行楷書跋畫三則第
　　　一則欵識云萬厯十三年乙酉正月十二日富
　　　順郭衢階題後有郭亨父氏郭衢階印無懐氏
　　　人三印前有江陽一印第二則欵云詹景鳳東
　　　圗父下有詹生東圗父大龍宫客三印第三則
　　　欵云莫雲卿題下有莫長公廷韓氏二印幅髙
　　　一尺一寸七分廣二尺二寸三分第二十一幅
　　　行書七言古詩一首欵識云時嵗癸酉初冬四
　　　明臧器之為清逺唐公契家敬題于片峰山居
　　　下有四眀竝菴二印前有友蘭軒秘玩半印二
　　　又半印不可識幅髙七寸八分廣二尺二寸六
　　　分第一幅有幾暇怡情一璽第二幅有乾健一
　　　璽第九幅有康熈一璽第六幅第十四幅俱有
　　　體元一璽又第七幅有幾暇怡情半璽
　　　明祝允明書劉基詩一冊(上等/荒一)
　　　素箋本小楷書七言古詩一首後跋云右劉誠
　　　意兩鬼詩擬昌黎二鳥體所謂二鬼公葢自謂
　　　及金華太史也其推挹金華如此至于竒博奥
　　　險之辭又覺盧仝馬異在其下矣後欵識云正
　　　徳丁夘夏六月納涼古寺書以解熱太原祝乆
　　　明下有枝山祝氏允明二印後有協一堂珍玩
　　　書畫圗章一印首幅前有李字半印冊計十七
　　　幅幅髙五寸六分廣二寸七分
　　　明文董畫扇集冊一冊(上等/日一)
　　　凡十三幅第六幅第七幅素箋本餘俱金箋本
　　　第一幅行書七言律詩一首欵署徴明下有文
　　　徴明印衡山二印後有李昂半印第二幅小楷
　　　書絶句二百一首欵識云右録唐絶選最二百
　　　闋有竒似(缺/)社兄戊寅仲冬徴明下有衡山連
　　　印前有停雲一印第三幅行書七言律詩一首
　　　欵識云春日同方塘逰天平書此奉贈徴明下
　　　有文徴明印徴仲二印又下有李昂半印第四
　　　幅草書七言律詩一首欵署文彭下有文夀承
　　　氏印凡二前有李昂枝一印(㣲/缺)第五幅行草書
　　　七言律詩一首欵云文彭為曙巖書下有文彭
　　　之印文壽承氏二印第六幅行書七言絶句一
　　　首欵云文嘉為中巖書下有文嘉之印一印又
　　　李昂半印第七幅行書七言律詩一首欵署文
　　　嘉下有文嘉休承文休承氏二印又李昂半印
　　　第八幅行書五言律詩一首欵署董其昌下有
　　　董元宰一印第九幅行書五言律詩一首欵云
　　　其昌書下有董其昌一印第十幅行草書五言
　　　律詩一首欵署其昌下有董其昌一印第十一
　　　幅行書七言絶句一首欵云其昌為子羽書下
　　　有董其昌一印又李昂半印第十二幅行書臨
　　　跋語一則欵云董其昌臨為宇陽先生下有董
　　　其昌一印又李昂半印第十三幅行書五言古
　　　詩一首欵署董其昌下有董元宰一印
　　書冊次等
　　　宋米芾寶章待訪録一冊(次等/天一)
　　　素箋烏絲闌本小楷書欵署襄陽米芾前署寳
　　　章待訪録五字後副頁有米友仁陸完張奉文
　　　嘉諸跋又掲紘記語一釋存尺牘一冊計十四
　　　頁
　　　歴朝名家集冊一冊(次等/地一)
　　　凡八幅第一幅第二幅素絹圑扇本餘俱素箋
　　　本第一幅行書七言絶句一首無欵上有飛龍
　　　圓璽一第二幅草書七言絶句一首無欵上有
　　　徳夀書寳一璽第三幅草書七言律詩一首欵
　　　署才翁第四幅尺牘行草書欵署芾頓首第五
　　　幅臨顔眞卿鹿脯帖欵署鮮于樞臨第六幅圑
　　　扇式行書七言絶句一首欵署茶山陳端甫第
　　　七幅團扇式行書五言古詩一首欵署七峰滕
　　　育第八幅行楷書凡六則第一則欵署雲室自
　　　悦第二則欵署始豐徐一䕫俱七言絶句各一
　　　首第三則五言律一首欵署全室宗泐第四則
　　　五言絶句一首欵署孟觀守仁第五則七言絶
　　　句一首欵署延陵夷簡第六則五言絶句一首
　　　欵署靈石如圯第二幅有
聖祖仁皇帝朱書太平押字
　　　明王寵書逰包山詩一冊(次等/元一)
　　　素箋朱絲䦨本楷書欵識云右逰包山諸作廿
　　　五首録呈尊師蔡夫子斧政庚辰九月重陽日
　　　門生王寵具稿後考證一則未署名冊計十四
　　　幅
　　　明陸一岳諸體篆書一冊(次等/黄一)
　　　素箋本凡一百二十幅每幅書七言絶句一首
　　　前𨽻書署云韋齋朱先生詩後書釋文自懸鍼
　　　篆迄璽書篆凡六十種第四十八幅第七十四
　　　幅俱署古石二字第五十二幅欵云華亭陸一
　　　岳書第九十四幅無欵末幅識云古石㝢維揚
　　　書時正徳丁夘仲春之吉也餘幅俱署古石居
　　　士
　　　明董其昌臨褚遂良蘭亭叙一冊(次等/宇一)
　　　宣徳鏡光箋本欵識云戊午二月廿日臨褚摹
　　　蘭亭眞蹟董其昌又自識云乙亥仲秋觀戊午
　　　嵗臨帖其昌後有蔡樅夏允彛顧襄逺王伯咨
　　　張夀孫宋徴輿曹思邈陳子龍諸跋又李待問
　　　跋二冊計八幅末幅
　御筆識云乾隆乙丑初夏長春書屋御筆摹臨一過
　　　上鈐乾隆宸翰一璽
　　　明人便靣一冊(次等/宙一)
　　　凡十八幅第十七幅第十八幅素箋本餘俱金
　　　箋本第一幅行草書五言古詩一首欵署枝山
　　　允明第二幅楷書五言古詩三首欵識云右包
　　　山集詩三首漫書于石湖草堂雅宜山人王寵
　　　第三幅行書五言律詩一首欵識云夫桃李冬
　　　花妖形于木暮春飛雪異見乎時此造化之殊
　　　工愚民所未解也縁物紀事識者賦之庚戌三
　　　月十日書榖祥第四幅草書七言律詩一首欵
　　　識云右立春日作姬水第五幅行書七言律詩
　　　二首欵識云丙申夏雨牕有友過齋頭出扇索
　　　書勉爾應命小巫之技止于此矣王穉登第六
　　　幅行書七言律詩一首欵署王穉登第七幅行
　　　書七言絶句六首欵識云逰武夷六絶戊午秋
　　　仲録似嗣端世兄便面余年七十有七久謝去
　　　小書矣因嗣端強索僅僅走筆後勿為例也陸
　　　應暘伯生第八幅行楷書陶詩一首欵署莫是
　　　龍第九幅行書七言絶句一首欵云是龍為羨
　　　川親丈書第十幅行草書七言律詩一首欵署
　　　髯仙第十一幅行書宋詞一首欵云右調清平
　　　樂春景墨林項元汴書于攖寜菴之北牕第十
　　　二幅行書五言律詩一首欵署日華第十三幅
　　　草書五言律詩一首欵云出都小作書為心翁
　　　老先生一笑方以智第十四幅楷書几四則第一
　　　則七言律詩一首欵云贈答朱比部康器作莫
　　　是龍書第二則七言絶句一首欵云右賦得舞
　　　蝶尋花寄所思作張之象第三則欵云沛上
　　　覽古作陸應𤾉第四則欵云邯鄲道中過趙王
　　　城有作乙亥季冬望日書于濮上居盛時俱五
　　　言律詩第十五幅行楷書凡四則第一則七言
　　　律詩一首欵云烟雨樓作為世文丈書繼儒第
　　　二則欵云王民書為世文先生第三則欵云乙
　　　未仲秋書為世文丈髙金聲俱五言古詩第四
　　　則七言律詩一首欵云秋夜陳仲醇馮鑑之曹
　　　平子潘嘯民周續之過宿同(缺/)用孟襄陽八月
　　　湖水平韻書似世文先生正之乙未九月三日
　　　釋智舷第十六幅行書五言律詩一首欵云近
　　　作呈明湖先生清評張鳳翼第十七幅行草書
　　　七言古詩一首欵云右題孫孝亷超然圗智舷
　　　第十八幅行草書七言絶句二首前首識云抱
　　　璞禪師五十法臘賦祝後首識云題周侣青小
　　　像欵云似季仙正智舷
　　　無名氏
　　書冊上等
　　　明人書治平金鑑一冊(上等/天一)
　　　素箋朱絲䦨本楷書明成祖訓長孫文分段署
　　　篇目凡十五則第一則知農事之勤勞第二則
　　　知王業之艱難第三則論為政第四則論用人
　　　第五則論無逸第六則論宦寺第七則論奸邪
　　　第八則論知人第九則論睦親第十則論内治
　　　第十一則論外戚第十二則論飲食第十三則
　　　論防衛第十四則論佛第十五則論道首幅書
　　　訓㫖總序後餘幅又統論治道凡六段冊計五
　　　十六幅幅髙八寸二分廣五寸五分
　　　國朝人
　　書冊上等
　　　張照書九符一冊(上等/天一)
　　　花邊黄絹本行楷書
　皇帝青宫時所製九符首幅前署九符有序四字後
　　　每則署篇目第一則合璧連珠第二則黄河清
　　　第三則
景陵靈芝第四則嘉禾第五則瑞繭第六則甘露第七
　　　則醴泉第八則闕里慶雲第九則房山鳯凰後
　　　署
　皇四子撰下有寳親王寳長春居士二璽又後款云
　　　刑部尚書張照謹書後有張照私印得天二印
　　　冊計十二幅幅髙九寸六分廣一尺五寸一分
　　　張照臨董其昌書一冊(上等/天二)
　　　朝鮮箋烏絲闌本楷書謝荘雪賦款云(臣/)張照
　　　敬臨下有(臣/)張照心正筆正二印冊計八頁頁
　　　髙五寸七分廣七寸
　　書冊次等
　　　沈荃自書雜詩一冊(次等/天一)
　　　素箋本行書七言律詩四首五言律詩一首七
　　　言絶句一首款識云康熙庚申仲春月夜醉後
　　　漫書充齋主人荃冊計六幅
　　　沈荃仿古二十則一冊(次等/天二)
　　　素箋烏絲闌本雜臨諸名家法書每則自書標
　　　題款識云康熙十二年歳次癸丑三月初十日
　　　翰林院侍讀(臣/)沈荃恭進冊計十幅
　　　王圗炳書合錦二冊(次等/地一)
　　　五色花箋本行楷各體書上冊録
　聖製詩凡十六首下冊雜録古人賦詠凡十六則每
　　　幅款署(臣/)王圗炳共計三十二幅
　　　勵宗萬書九符一冊(次等/元一)
　　　宣徳箋烏絲闌本行楷書首幅前署九符有序
　　　四字後每則署篇目末幅署
　皇四子撰下有皇四子章樂天二璽後副頁自跋云
　　國家重熙累洽受
天申命
皇上體上聖之姿纘承鴻業宵旰懋勤是以精誠感
　　格叠致嘉祥遐稽史牒罕有比倫在
　皇上聖不自聖歸美
前猷而臣子生逢盛際目覩休嘉踴躍慶幸頌揚之誼
　　　胡能自己
　皇四子粹質性成加以勤學不怠
寢門侍膳之餘恭列連歳諸祥撰成九符一篇凡一
　　　千九百二十言(宗萬/)侍直
　　内廷幸獲觀覽竊見炳炳琅琅援引該博詞采蔚
　　　然上追虞廷復旦之歌周室嘉禾之什漢唐以
　　　下所稱芝房寳鼎白麟赤雁以及鮑昭河清之
　　　頌魏徵醴泉之銘皆不足言也夫雅頌之音宜
　　　被諸金石用垂不朽矧鴻篇出於
　帝胄度越恒流尤為盛事斯亦文章之上瑞也夫雍
　　　正十年十有一月鴻臚寺少卿勵宗萬謹跋并
　　　書冊計十頁
　
石渠寳笈卷二十一
欽定四庫全書
石渠寶笈卷二十二目録
　　貯
　重華宫三
　　　列朝人書畫
　　畫册上等
　　　歴代名繪
　　　紈扇畫册
　　　集古圖繪
　　　明項聖謨冩生
　　　明人畫扇集册
　　　明人畫扇集册
　　　明文氏畫扇集册
　　畫册次等
　　　名繪薈萃
　　　集古圖繪
　　　歴代名繪
　　　宋徽宗花鳥冩生
　　　厯代集繪
　　　名畫薈萃
　　　厯朝名繪
　　　明仇英花鳥
　　　明陸遠摹古
　　　無名氏書畫
　　畫册次等
　　　宋人歴代琴式
　　　歴朝名人圖繪
　　　歴代畫幅集册
　　　紈扇集錦
　　　紈扇畫册
　　　宋元紈扇畫册
　　　明人倣宋元諸家山水
　　　明人百獸率舞圖
　　刻絲畫册上等附
　　　鏤繪集錦
欽定四庫全書
石渠寶笈卷二十二
　　貯
　重華宫三
　　　列朝人
　　畫册上等
　　　歴代名繪一册(上等/天一)
　　　凡十幅第一幅素絹本著色畫幅後有宋徽宗
　　　書韓滉文苑圖五字下署丁亥御札又押字一
　　　上鈐睿思東閣御書二璽幅前又御書一璽又
　　　集賢院御書印墨印一又郭衢階賞鑑金綮二
　　　印幅後有郭亨父氏永存珍秘王長安父三印
　　　右邊幅有金書韓滉文苑圖五字上有亨父鑑
　　　定真蹟希世之珍闗大道印三印押縫有雙螭
　　　宣和連璽各一璽又郭氏亨父珍賞之印樓君
　　　仲治書之印長夀樓登私印諸印又齋字鳯字
　　　馬印半印三左邊幅有陳以御鑑定顧正誼印
　　　妙入三昧三印押縫有宣和政和二璽又王叔
　　　明氏江陽郭氏家藏尹光之印諸印又一印漫
　　　漶不可識又亨父寶字名上半印三又半印不
　　　可識幅髙一尺一寸六分廣一尺八寸一分第
　　　二幅素箋本墨畫古木竹石無欵有文同一印
　　　幅後有珍字半印幅髙九寸八分廣八寸一分
　　　第三幅素絹本著色畫鳴琴圗款署子昂幅髙
　　　八寸七分廣八寸第四幅素絹本界畫畫滕王
　　　閣圖蠅頭小楷書滕王閣序無欵有振鵬一印
　　　幅後有道甫于鈞二印幅髙七寸五分廣七寸
　　　七分第五幅素箋本墨畫古木竹石欵云丹丘
　　　柯九思寫下有丹丘一印幅髙九寸廣八寸五
　　　分第六幅素箋本墨畫秋林曳杖圖篆書欵云
　　　雲西為明叔畫下有雲西老人一印幅髙八寸
　　　四分廣一尺一寸四分第七幅素箋本墨菜冩
　　　生欵云金粟道人顧瑛戯筆下有顧瑛金粟道
　　　人二印幅前有豐存叔氏一印後有孟舉兩軒
　　　二印幅髙七寸九分廣九寸六分第八幅素箋
　　　本著色畫寒山筞蹇圖無欵幅後有唐棣之印
　　　呉興子華二印又修竹主人一印前有道人半
　　　印幅髙九寸四分廣一尺四寸八分第九幅素
　　　箋本墨畫烟樹溪亭欵識云𢎞治辛酉秋日畫
　　　於有竹莊中沈周下有沈啓南氏一印幅後有
　　　項子京家珍藏一印幅高九寸四分廣一尺七
　　　寸八分第十幅素箋本墨畫梨花欵署晉昌唐
　　　寅下有唐伯虎一印幅後有湯陶雲收藏印一
　　　印幅髙八寸八分廣一尺一寸八分第六幅有
　　　㡬暇怡情一璽第七幅有體元一璽
　　　紈扇畫册一册(上等/地一)
　　　素絹本凡九幅第四幅第六幅墨畫餘俱著色
　　　畫第一幅月夜看潮圖欵署臣李嵩上方小楷
　　　書寄語重門休上鑰夜潮留向月中看句後有
　　　坤卦一印幅髙六寸九分廣六寸八分第二幅
　　　秉燭夜遊圖欵署臣馬麟幅後有府字半印幅
　　　高七寸七分廣七寸九分第三幅竹鳩欵云武
　　　經郎李安忠畫上鈐隴西郡記一印幅後有桂
　　　坡安國鑑賞一印前有大觀半印幅髙七寸九
　　　分廣八寸三分第四幅牧童横笛圖未署欵幅
　　　前宋徽宗押字一上鈐御書一璽幅高五寸九
　　　分廣七寸九分第五幅畫橙黄橘緑欵署林椿
　　　幅前有元字半印後有大觀半印幅高七寸九
　　　分廣七寸五分第六幅竹石欵署敬仲下有敬
　　　仲私印一印上方華元實題云石生方豹隱竹
　　　友儀鳯舉清風來有時丹丘在何許元實幅前
　　　有張篤行印一印幅髙八寸五分廣七寸五分
　　　第七幅村家藝事欵署盛懋下有武塘盛懋一
　　　印幅髙八寸六分廣同第八幅秋溪釣艇未署
　　　欵有子昭一印幅前有項子京氏一印幅髙八
　　　寸一分廣八寸五分第九幅折枝花卉欵識云
　　　洪武十二年仲春月女史曹妙清冩下有妙清
　　　之印一印幅前有侯延賞氏一印幅髙八寸廣
　　　八寸二分
　　　集古圖繪一册(上等/元一)
　　　素箋本凡十幅第一幅至第六幅墨畫餘皆著
　　　色畫第一幅楊補之梅花欵云補之畫下有鍾
　　　陵老禪一印上劉因題云江南近臘時已逗雪
　　　中枝一夜影開盡百花猶未知人情皆共惜天
　　　意不教遲莫訝無穠艷芳筵正好吹劉因又張
　　　醇題云古幹横斜印水暗香飄拂當風若個拈
　　　毫畫出補之未必能工張醇又危素書管道昇
　　　詩云雪後瓊枝嬾霜中玉蘂寒前村留不得移
　　　入月中看趙承㫖夫人奉中宫命題畫梅危素
　　　書又下有王行題云枝老萼方新折來江路濵
　　　何時驛使至寄與隴頭人王行後王淶𨽻書題
　　　云終日尋春不見春芒鞋踏破嶺頭雲歸來嘯
　　　(應作/笑)撚梅花嗅春在枝頭已十分王淶又周復
　　　題云瘦骨不勝寒通身蒙翠蘚我欲補新詩臨
　　　風試一展周復題後張羽題云月落山空人靜
　　　夢斷碧牕烟冷暗香何處消沈留得一梢寒影
　　　張羽又下有鄧文度題云同雲風掃雪初晴天
　　　外孤鴻三兩聲獨擁寒衾不忍聽月籠明牕上
　　　梅花瘦影横梓堂拙士幅前有曾為楊陶雲氏
　　　收藏一印幅高一尺二寸八分廣八寸三分第
　　　二幅呉鎮山水欵題云蘆荻蕭蕭兩岸秋山人
　　　冒雨漾扁舟前溪烟靄看明滅歴遍山中一段
　　　幽梅道人戯墨下有梅花葊一印幅高一尺八
　　　分廣九寸第三幅康里巙山水無欵有康里巙
　　　一印幅後半印不可識幅髙一尺一分廣八寸
　　　五分第四幅黄公望山水欵題云夀之持此半
　　　張紙便要癡翁畫山水談笑都無頃刻間收汗
　　　揮毫三伏裏翻思古人畫難得五日一水十日
　　　石夀之如此相促逼王宰定不留真蹟至正十
　　　一年六月十二日大癡道人畫并題下有黄字
　　　大癡窮忙藝三印幅前有長安李君實鑑定二
　　　印後有檇孝李氏鶴夢軒珍藏記一印幅髙一
　　　尺四分廣八寸九分第五幅倪瓚畫竹石欵識
　　　云雲林子寫小山竹樹辛亥春前有雲林半印
　　　下有開之一印幅後有王永寧印沈正叔元暢
　　　齋珍藏二印幅高一尺三寸廣八寸一分有奇
　　　第六幅陳惟允詩意圖有陳惟允一印上有倪
　　　瓚書慈母手中線一詩欵識云陳惟允畫倪元
　　　鎮書至正乙巳九月幅前有長安秋水軒二印
　　　又一印不可識幅髙一尺一寸五分廣一尺五
　　　分第七幅陳仲仁山水欵識云至正廿又二年
　　　八月畫陳仲仁下有陳仲仁一印幅前有王元
　　　美鑑賞一印幅髙一尺一寸五分廣八寸四分
　　　第八幅㢘布畫秋山欵云射澤老農作下有山
　　　陽㢘布一印幅後有周章父氏一印幅髙一尺
　　　一寸四分廣八寸四分第九幅宋迪畫牡丹欵
　　　署宋迪下一印漫漶不可識又下有文房清玩
　　　一印幅後有靜山一印幅髙一尺二寸四分廣
　　　九寸第十幅唐寅秋山欵題云黄葉玲瓏映落
　　　暉秋風蕭瑟滿絺衣看山多少悠然思每欲攜
　　　琴入翠㣲晉昌唐寅畫并題下有唐居士一印
　　　幅前有有明范陽世家一印幅髙一尺七分廣
　　　八寸五分第三幅有
聖祖仁皇帝朱書太平押字第二幅有㡬暇怡情一璽
　　　第八幅有體元一璽第十幅有康熈一璽
　　　明項聖謨寫生一册(上等/黄一)
　　　素箋本凡十六幅第一幅第三幅第五幅第七
　　　幅第九幅第十二幅第十五幅第十六幅墨畫
　　　餘俱著色畫第一幅玉蘭欵題云丙戌二月十
　　　二日喜晴赴㓜蒨之招酌於玉蘭花下因分花
　　　朝月夕之題為之首唱并圖夜雨深深選日晴
　　　風㣲花麗是春明蘭心不與蜂先醉栁影相逢
　　　燕轉輕天上玉杯驚墮地客中芳草未連城多
　　　情月冩江南曲若為離人一解酲項聖謨下有
　　　項孔彰氏存存居士二印前有惜分陰一印幅
　　　前有鍊雪鑑定一印第二幅碧桃花欵署胥樵
　　　下有項聖謨印一印第三幅竹石欵識云乙酉
　　　冬避亂文水之濱常過幼蒨胡君讀書處㓜蒨
　　　壘石為頽嵒有時寒霧炊烟霏㣲之際如在深
　　　山窮谷中易庵醉筆下有項孔彰氏一印前有
　　　逸叟一印第四幅青桐欵署項聖謨下有項伯
　　　子作一印倒用第五幅古松欵識云㓜蒨有盆
　　　松古怪之極余喜而圖之翻盆易地志不移也
　　　胥樵下有項孔彰氏一印前有所作必思古人
　　　一印第六幅蘭欵識云丙戌正月寓居桐江亂
　　　離之際切念王香㓜蒨以盆蘭分供喜而圖之
　　　項聖謨下有天籟閣中文孫一印前有彬彬在
　　　野一印第七幅竹欵識云㓜蒨結廬處吟嘯以
　　　時與修竹為風雨雪月交余甚愛之圖此聖謨
　　　下有癡子業項聖謨印二印第八幅蕉欵識云
　　　時當長夏晝飲幼蒨綠天中乘酣漫興易庵下
　　　有項聖謨一印第九幅秋林亭子欵題云結亭
　　　古榆下春夏愛餘陰即使秋風老同君醉雪吟
　　　為幼蒨詞兄作項聖謨下有友竹一印前有所
　　　作必思古人一印第十幅白鵞欵識云秋日過
　　　幼蒨齋頭見養白鵞一雙幼蒨索余圖此余自
　　　愧非黄庭手不能換其一耳易庵下有項聖謨
　　　印一印第十一幅松菊欵識云丙戌深秋古胥
　　　山樵為幼蒨冩松菊猶存之意下有項伯子聖
　　　謨之印二印第十二幅靈壁石欵識云幼蒨有
　　　靈璧云如鸂鷘形余實未之見也蓋幼老頗有
　　　米顛之好恐余效袖石之故事耳聞之久以此
　　　挑之請出而終嵗秘之乃還此册易庵前有項
　　　聖謨印易庵居士二印第十三幅蠟梅練雀欵
　　　識云乙酉蜡月幼蒨招飲即景圖之項孔彰下
　　　有項易庵項聖謨二印前有逸叟一印第十四
　　　幅秋海棠欵題云㸃㸃傷春色可憐秋影寒無
　　　風常自動有淚不曾乾項孔彰筆後有項聖謨
　　　詩畫一印第十五幅山茶欵云為幼蒨寫生古
　　　胥山樵人下有項聖謨印胥山樵項伯子二印
　　　前有逸叟一印第十六幅梅花欵識云㓜蒨齋
　　　中有欹梅為寫其意項聖謨下有孔彰一印又
　　　張晴嵐書畫記一印又毎幅有花嵒書厓珍秘
　　　二印幅髙七寸三分廣五寸一分
　　　明人畫扇集册二册(上等/宇一)
　　　上册凡十二幅第一幅第七幅素箋本餘俱金
　　　箋本第一幅墨畫山水欵題云樹樾不著暑釣
　　　竿何繫名嚴光亦多事一出使人評沈周後有
　　　石田啟南二印幅前有保貽一印第二幅墨畫
　　　雪景山水欵署雲東逸史綬下有姚公綬印一印
　　　第三幅著色畫秋江問渡欵署東村周臣下有
　　　東村一印第四幅著色畫荷浄納涼欵識云正
　　　德己夘春寫唐人詩意蘇臺唐寅下有南京解
　　　元一印幅前有易川一印第五幅著色畫欵云
　　　蓮社圖實父仇英製下有仇英實父二印第六
　　　幅墨畫山水書山中一夜雨樹杪百重泉句欵
　　　識云丙申四月徴明冩下有文徴明印一印幅
　　　後有涵之一印第七幅著色畫山水欵署文嘉
　　　下有文休承氏一印幅前有約庵一印第八幅
　　　墨畫觀瀑圖欵云文嘉為蘭州冩下有文水一
　　　印幅後有約庵一印第九幅著色畫松溪亭館
　　　欵識云萬厯丁丑夏日五峰文伯仁冩前有李
　　　芳題云長松落落帶溪灣蔭樹臨流忘却還最
　　　是晚涼詩思好隔江遙見夕陽山右題畫長水
　　　居士李芳第十幅著色花卉欵云天水趙氏文
　　　淑畫下有文淑一印幅前有蘭居一印第十一
　　　幅著色畫江南春欵題云九陌鶯花接櫻笋千
　　　門栁色春風靜金閶樓閣倚髙雲半捲朱簾露
　　　嬌影美人曉粧怯衣冷澆花自汲牕前井綠油
　　　翠幰飾車巾相邀南陌踏香塵花信催風雨急
　　　花林雨過黄泥濕湖中綵鷁飛相及倒浸峯陰
　　　碎輕碧游人處處如城邑騕褭嘶花驕並立駘
　　　蕩晴光轉綠萍遊蜂戯蝶何營營右追和江南
　　　詞二首己夘三月廿八日書并畫於十友齋中
　　　時久雨新晴甚可人意也錢榖下有叔寶一印
　　　幅前有約庵一印第十二幅墨畫三友圖欵署
　　　榖祥下有酉室一印
　　　下册金箋本凡十二幅第一幅墨菊欵識云冬
　　　日寫克𢎞下有漢陽太守一印第二幅著色畫
　　　杏花乳燕欵識云丙寅春陸治作下有陸治之
　　　印叔平二印幅前有漁字半印第三幅著色畫
　　　海棠欵題云曉日曈曨溢露華輕綃零亂掩流
　　　霞東皇未許春光洩猶與芳雲一半遮陸治下
　　　有陸叔平氏一印幅後有保貽一印第四幅著
　　　色畫前署舞雩清興四字題云湖波潛注入城
　　　堙(缺二/字)煩襟絶垢氛拂拭便應生羽翰看君輕
　　　捷上青雲右浴沂池一絶句(缺/)為几巖先生檇
　　　李宋旭併圖後有石門連印前有祖元隸書題
　　　云方塘週石級引水出重湖涌地為銀浪翻空
　　　亂玉珠到來塵自逺浴罷暑全無宛共清沂曲
　　　乗風學舞雩夏日同諸君浴沂得湖字祖元第
　　　五幅墨畫蕉石竹枝欵識云丙戌冬日寫周之
　　　冕下有服卿一印又下有約庵一印幅後有陳
　　　佑昆鑑賞章一印第六幅墨畫芙蓉欵識云甲
　　　午新秋周之冕下有之冕周服卿氏二印第七
　　　幅著色秋山欵署元宰下有元宰連印幅前有
　　　夀字一印第八幅墨畫竹菊欵署項德新下有
　　　項德新一印幅後有沈治之印一印第九幅墨
　　　畫山水欵署華亭趙左畫下有左字一印第十
　　　幅墨畫前署幽牕讀易圖五字欵云趙左為廷
　　　采詞丈下有趙左之印一印幅後有陳佑昆鑑
　　　賞章一印第十一幅著色梅花欵識云乙夘六
　　　月冩王惟烈下有惟烈連印第十二幅陸士仁
　　　著色山水前署石湖清勝四字欵云呉下陸士
　　　仁冩下有文近一印幅前有禊閣一印
　　　明人畫扇集册二册(上等/宙一)
　　　上册凡十二幅第十幅素箋本餘俱金箋本第
　　　一幅墨畫竹樹茅堂欵署唐寅下有唐伯虎一
　　　印第二幅淡著色畫署湘君湘夫人五字欵云
　　　仇英實父製下有十洲一印幅前有華氏半印
　　　後有李昂半印第三幅著色海棠欵題云翠葉
　　　紛披花滿枝風前裊裊學低垂牆根昨夜開無
　　　數誰説秋來少艷姿白陽山人陳淳下有陳道
　　　復氏陳淳之印二印幅前有山水清音一印後
　　　有李昂枝印一印第四幅墨畫月季花欵署包
　　　山陸治下有叔平一印幅後有李昻枝印一印
　　　第五幅墨畫松枝蘭竹欵云汝南周之冕冩似
　　　(缺二/字)先生下有嘯谷一印幅後有李昂枝印一
　　　印第六幅著色畫杏花雙燕欵署汝南周之冕
　　　下有之冕周服卿氏二印第七幅墨畫桃花欵
　　　題云春色溶溶遍仙桃爛爛開元都千樹好許
　　　我看花來榖祥下有酉室一印幅後有李昻半
　　　印第八幅墨畫蘆鴈欵題云翩翩隨陽鳥冉冉
　　　下平沙野曠蘆荻深虞羅安所加榖祥下有酉
　　　室一印後陳鎏題云百里蘆花十月前瀟湘何
　　　處釣魚船數聲斷鴈驚新夢月落平沙秋滿天
　　　陳鎏第九幅墨畫山水欵識云丙子夏日為小
　　　溪先生作錢榖印下有叔寶一印幅後有李昂
　　　枝印一印第十幅墨畫山水欵識云己夘六月
　　　錢榖下有叔寶一印後居節題云緑樹帶青山
　　　疎籬遶茅屋夕陽照行人春溪碧如玉居節為
　　　賓湖題幅前有昂枝印一印第十一幅著色畫
　　　翠羽桐陰欵識云夏日冩克𢎞下有漢陽太守
　　　一印第十二幅墨畫薝蔔花欵題云清陰初月
　　　上香氣晚凉多墨林項元汴下有墨林連印前
　　　有桃里一印幅後有李昂枝印一印
　　　下册凡十二幅第二幅素箋本餘俱金箋本第
　　　一幅墨竹欵識云戊寅夏日畫歸昌世下有昌
　　　世之印一印第二幅著色山水𨽻書欵題云風
　　　烟出没禪心定水月澄輝法境空檇李宋旭并
　　　畫下有初陽一印幅前有昻枝印半印第三幅
　　　著色山水欵署宋旭下有宋旭連印第四幅墨
　　　畫山水欵云石門宋旭冩下有宋旭之印一印
　　　上蔡曦題云朝霞弄海色閃爍如金蛇回光照
　　　巗洞駕我青鸞車白雲山人曦題幅後有李昻
　　　枝印一印第五幅著色山水欵識云己亥冬陳
　　　叔裸下有陳叔裸一印幅後有李昂半印第六
　　　幅著色山水欵識云己夘孟春冩侯懋功下有
　　　侯懋功一印幅前有李昂枝印一印第七幅墨
　　　畫山水欵署三松下有三松一印第八幅墨畫
　　　應真像欵識云萬厯丙子八月冩丁雲鵬下有
　　　雲鵬私印一印第九幅著色畫後赤壁圖并小
　　　楷書後赤壁賦欵識云辛亥春日長洲呉士冠
　　　畫并書下有相如一印第十幅墨畫古木竹石
　　　欵識云己未登高後十日在德藏禪院之梧竹
　　　房(缺二/字)出此扇命寫錦灰堆時予適將發雲間
　　　之棹不能率辦且扇右為吾友企延所書書法
　　　頗精不得不效古人筆墨以報知己乃仿子昂
　　　畫意歸趙請以質之魯竹史李(缺/)鷗為何如項
　　　聖謨并題下有孔彰項聖謨二印第十一幅墨
　　　畫秋帆欵題云旅思問君何處好鴻飄葉落亂
　　　歸帆項聖謨寫并題下有孔彰父癡子業二印
　　　幅前有漁樵道人藏韜士二印第十二幅陳洪
　　　綬著色桃花欵題云風流太守玉驄驕結轡桃
　　　源路不遥送我落英酬醉墨一綃玉迥遇周瑶
　　　壬戌春仲陳洪綬寫送沈相如先生出守武陵
　　　下有陳洪綬印一印
　　　明文氏畫扇集册一册(上等/洪一)
　　　凡九幅第五幅第八幅素箋本餘俱金箋本第
　　　一幅著色牡丹欵題云墨痕别種洛陽花彷彿
　　　春風是魏家應為主人忘富貴故將閒澹洗鉛
　　　華八月朔日賦此徴明為威逺書下有文徴明
　　　印文仲子二印幅後彭年題云粉痕破面東風
　　　麗簾影摇風白日遲桃李滿園都落盡洛陽别
　　　有十分奇彭年奉次第二幅墨菊竹石未署欵
　　　有文徴明印一印第三幅墨蘭竹石欵題云細
　　　雨沾翠袖㣲風過清馥何處寫瑶琴幽人在空
　　　谷徴明下有徴明連印幅後有題句云綠葉轉
　　　光風紫英汎穠馥不受當門鋤托根在空谷無
　　　欵下有李昂枝印一印第四幅墨畫欵識云嘉
　　　靖乙巳秋七月既望徴明寫古木寒泉下有徴
　　　明連印第五幅著色山水欵識云丁丑二月文
　　　嘉下有文嘉休承一印幅後有李昻半印第六
　　　幅墨畫山水欵識云丙辰八月為雲津補雅宜
　　　詩意文嘉下有休承連印幅後有李昻枝印一
　　　印第七幅墨畫山水欵識云甲戌三月北行寫
　　　此為别文嘉下有文水道人一印幅前有李昻
　　　枝印一印第八幅墨畫竹石流泉欵識云己夘
　　　八月望文嘉效仲温筆意自愧不及下有文嘉
　　　一印幅後有李昻枝印一印第九幅著色花蝶
　　　欵識云己巳中秋文俶下有趙文俶印端容二
　　　印
　　畫册次等
　　　名繪薈萃一册(次等/天一)
　　　凡十六幅第八幅素箋本餘俱素絹本第六幅
　　　墨畫餘俱著色畫第一幅疎枝雙鵲欵署邊鸞
　　　第二幅鵪鶉欵署徐熈第三幅蕉陰亭館欵署
　　　從訓第四幅秋林放牧欵署三朝應奉李嵩第
　　　五幅乳羝圖欵署朱羲第六幅秋亭送客圖欵
　　　云河中馬逵作第七幅喬松叠嶂欵署馬麟第
　　　八幅秋塘水鳥欵署李迪第九幅松間覔句圖
　　　欵署和之第十幅渡江圖欵署千里第十一幅
　　　浴牛圖欵署次平第十二幅疎栁寒鴉欵署夏
　　　珪第十三幅白鴿欵云舜舉冩第十四幅荔枝
　　　欵云若水王淵畫第十五幅花貍欵云太原王
　　　曉畫第十六幅抱琴圖欵署盛懋册左幅俱有
　　　勵宗萬各體書畫家小傳一則
　　　集古圖繪一册(次等/地一)
　　　凡十五幅第一幅第十幅第十一幅第十四幅
　　　素絹本餘俱素箋本第一幅著色畫人物未署
　　　欵幅前有宋徽宗書周昉蠻夷執貢圖七字第
　　　二幅著色畫牛欵識云江南朱羲摹五代戴嵩
　　　筆第三幅著色畫子母鷄欵署畫院王凝第四
　　　幅墨畫山水欵署蕭照第五幅著色山水欵署
　　　江南趙幹第六幅墨畫山水欵題云七十餘年
　　　壯太湖一灣占處釣船孤明年待我歸來日寫
　　　作湖邊雙釣圖古㦂題後有都穆題句一第七
　　　幅墨畫山水欵云余與仲瑛髙士遯跡憂時以
　　　來觸目皆杜陵句矣至正辛丑四月重遊玉峯
　　　登桐樓因寫此為贈仲瑛喜甚謂余曰我有㫖
　　　酒請君鼓缶勿言旋歸實盡一斗相與撫掌懶
　　　瓚第八幅墨畫山水署磻溪漁隐四字後署公
　　　望第九幅著色山水欵云黄鶴山樵寫似慧師
　　　第十幅著色山水欵識云至大二年畫於松雪
　　　齋子昻第十一幅墨畫竹石山亭欵云鐵篴道
　　　人戲筆第十二幅墨畫山水欵識云隱玉巗温
　　　潤而蒼翠屹岋而混圓中有白石相間其明如
　　　玉所謂玉在山而崖不枯者殆以此爾故以隱
　　　玉名之得無似乎九龍山人王孟端圖并識以
　　　贈第十三幅墨畫瓶菊欵識云𢎞治壬戌清秋
　　　瀹茗觀菊於自可上人山房戯為圖此沈周第
　　　十四幅著色花鳥欵署包山子陸治第十五幅
　　　墨畫山水欵署珏字第二幅有精一一璽第十
　　　一幅第十四幅俱有康熈一璽第十二幅第十
　　　三幅俱有㡬暇怡情一璽
　　　歴代名繪一册(次等/元一)
　　　素絹本凡十六幅第十二幅至第十五幅墨畫
　　　餘俱著色畫第一幅射妖圖欵字漫漶不可識
　　　第二幅畫鴿欵署熈字第三幅山茶欵署黄荃
　　　第四幅花鳥未署欵有宋徽宗押字一上鈐御
　　　書一璽第五幅草蟲欵署居寀第六幅白蓮欵
　　　署䕫州黄居寀第七幅畫虎欵署歸真第八幅
　　　松下曳杖欵署道寧第九幅花鳥欵署趙昌第
　　　十幅花鳥欵署右武衛將軍臣令松第十一幅
　　　山居圖欵署燕肅第十二幅雪景欵署馬逺第
　　　十三幅雪景欵署夏珪第十四幅髙士圖欵署
　　　琬字第十五幅疎枝寒鵲欵云邊景昭作第十
　　　六幅梅花幽鳥欵署景昭毎左幅有梁詩正各
　　　體題句
　　　宋徽宗花鳥寫生一册(次等/黄一)
　　　䊵扇式素絹本俱著色畫凡十二幅首幅及末
　　　幅署宣和殿筆四字上鈐御書之寶一璽下有
　　　押字一餘毎幅有押字一上俱鈐御書一璽
　　　歴代集繪一册(次等/宇一)
　　　凡二十幅第二幅第四幅第十三幅第十六幅
　　　第十九幅素箋本餘俱素絹本第一幅宋徽宗
　　　著色畫獨鶴圖前後署翹足理毛四字題云為
　　　厭跂行力摧頽一足翹裵回松徑晚獨立見孤
　　　標振羽神清爽回眸志意高自將仙袂整似欲
　　　奮層霄上有御書一璽第二幅著色畫栁陰戯
　　　鵝欵署崔白第三幅著色秉燭夜遊圖篆書欵
　　　署張齊翰第四幅白描人物篆書欵署云龍眠
　　　居士李公麟造第五幅著色竹兔欵云教授易
　　　元吉作第六幅著色花籃欵云李嵩畫第七幅
　　　著色花卉欵署李迪第八幅著色桃花題云千
　　　年傳得種二月始敷華無欵有坤字楊妹翰墨
　　　二印第九幅著色畫牧羊圖欵識云丁夘年御
　　　前祗應張仲畫第十幅著色畫銀杏翠鳥欵署
　　　馬世昌第十一幅著色畫櫻桃黄雀欵署馬世
　　　昌第十二幅著色畫江山漁樂圖欵署子昻第
　　　十三幅著色畫署風雨歸舟四字欵識云至正
　　　乙酉仲夏高克恭作第十四幅墨畫枯木竹石
　　　欵云梅道人戯墨第十五幅墨畫欵云黄鶴山
　　　中人王蒙寫松溪釣隱又題云君家清渰上垂
　　　釣綠陰中露濕芙蕖月香銷菡萏風移舟入烟
　　　渚横􁌹坐花叢自識忘機客無心問塞翁至正
　　　辛巳秋八月叔明重題(俱左/旋讀)第十六幅著色山
　　　茶無欵有舜舉一印第十七幅著色山水欵署
　　　東海徐賁第十八幅墨畫蓮鷺欵署吕紀第十
　　　九幅墨畫松枝萱草欵云更生為少游先生第
　　　二十幅著色畫牽牛花欵署女史曹妙清前有
　　　侯峒曾題句一第三幅有
聖祖仁皇帝朱書太平押字一第十三幅有體元一璽
　　　名畫薈萃一册(次等/宙一)
　　　素箋本凡八幅第一幅李成著色林亭無欵姓
　　　名見題識中幅後有趙齡題句一第二幅梁楷
　　　墨畫山陰書箑圖欵署梁楷第三幅呉鎮墨畫
　　　山水欵識云疎林逺山梅道人戯墨也至正戊
　　　午(二字/朱印)秋九月第四幅王蒙著色畫篆書署花
　　　溪書屋四字欵題云小隱新成溪北灣桃花千
　　　樹屋三間讀書不作求名計時復褰帷只看山
　　　徴君髙士結屋于華溪之畔靃靡幽榥若似桃
　　　源命余作圖并賦詩于上黄鶴山中樵者王蒙
　　　復有張納題句一第五幅黄公望墨畫山水欵
　　　署大癡第六幅黄公望著色山水欵識云至正
　　　九年嵗在己丑秋日大癡道人為孫元璘作時
　　　年八十有一第七幅王紱墨畫林亭無欵有九
　　　龍山樵一印第八幅陳貞素墨畫樹石欵署貞
　　　素第一幅有㡬暇怡情一璽第二幅有端凝鑑
　　　賞半璽第六幅有乾健一璽
　　　歴朝名繪一册(次等/洪一)
　　　素箋本凡十二幅第一幅第四幅第七幅第十
　　　二幅著色畫餘俱墨畫第一幅山水欵署巨然
　　　第二幅畫竹欵署文同第三幅楊補之畫竹無
　　　欵幅後有跋語一後署野渉翁題第四幅署明
　　　皇訓儲圖五字欵云臣松年進第五幅古木流
　　　泉欵署馬和之第六幅清泉鳴鶴圖欵同前第
　　　七幅山水欵署趙幹第八幅調良圖欵署子昻
　　　第九幅灌木流泉欵識云至正己丑深秋冩雲
　　　林生瓚第十幅松溪亭子欵識云癸丑八月廿
　　　又六日為白石徴君冩瓚第十一幅秋江釣艇
　　　欵署盛著(字缺/其半)第十二幅溪山秋景欵題云溪
　　　居正寥落野樹半青黄沈周
　　　明仇英花鳥一册(次等/荒一)
　　　素絹本著色畫欵云仇英實父摹古册計十二
　　　幅
　　　明陸逺摹古一册(次等/日一)
　　　素箋本山水凡十幅第五幅第七幅墨畫餘俱
　　　著色畫欵識云甲戌暮冬冩似趙懷道兄正陸
　　　逺
　　　無名氏
　　畫册次等
　　　宋人歴代琴式一册(次等/天一)
　　　素箋本墨畫歴代帝王古聖賢琴式每幅上方
　　　節錄故實一則册計三十一幅
　　　歴朝名人圖繪一册(次等/地一)
　　　凡八幅第一幅第六幅素箋本餘俱素絹本第
　　　一幅墨畫雲山第二幅著色畫品泉圖第三幅
　　　著色畫蠶事圖第四幅墨畫林亭秋色第五幅
　　　淡著色畫逺水揚㠶第六幅墨畫秋山雨霽第
　　　七幅著色畫試馬圖第八幅著色畫山居圖
　　　歴代畫幅集册一册(次等/元一)
　　　凡二十八幅第十五幅第二十一幅至第二十
　　　三幅第二十五幅素箋本餘俱素絹本第一幅
　　　著色人物第二幅墨畫古木竹石第三幅著色
　　　山水第四幅著色畫貍奴第五幅著色野渡圖
　　　第六幅著色畫竹石雙鷺第七幅著色乳鴨第
　　　八幅著色梅雀第九幅著色雪景第十幅著色
　　　溪山行旅第十一幅著色畫蘆汀白鷺第十二
　　　幅著色畫栁塘釣隱第十三幅著色畫秋浦停
　　　舟第十四幅著色畫鵪鶉第十五幅著色畫梨
　　　花鴝鵒第十六幅著色畫赤壁圖第十七幅著
　　　色畫桃李園圖第十八幅墨畫蓮塘翡翠第十
　　　九幅著色畫松下孤帆第二十幅著色畫秋林
　　　歸牧第二十一幅墨畫松石第二十二幅墨畫
　　　溪山仙館第二十三幅墨畫雪景第二十四幅
　　　著色畫撥阮圖第二十五幅著色畫春溪放櫂
　　　第二十六幅著色花鳥草蟲第二十七幅著色
　　　茶花第二十八幅著色花蝶第二十二幅第二
　　　十三幅俱有體元一璽第二十五幅第二十六
　　　幅俱有精一一璽
　　　宋元紈扇集錦一册(次等/黄一)
　　　素絹本凡二十幅第一幅著色畫松溪遊騎第
　　　二幅著色畫採藥仙侣第三幅墨畫秋山古渡
　　　第四幅著色畫荷溪浴鷺第五幅著色畫蕭史
　　　乗鸞第六幅著色畫蓮塘睡鳬第七幅著色畫
　　　松陰訪道第八幅著色畫蝶粉花叢第九幅著
　　　色畫秋江漁艇第十幅著色畫夕陽歸犢第十
　　　一幅著色畫寒山牧羝第十二幅墨畫疎林曳
　　　杖第十三幅墨畫空山觀瀑第十四幅墨畫清
　　　溪晚渡第十五幅著色畫月明金粟第十六幅
　　　墨畫棕陰習靜第十七幅著色畫水榭觀潮第
　　　十八幅著色畫綠茸牧羝第十九幅著色畫深
　　　樹茒堂第二十幅著色畫荷亭聽雨
　　　宋元紈扇畫册一册(次等/宇一)
　　　素絹本凡二十幅第十五幅墨畫餘俱著色畫
　　　第一幅鳴榔圖幅後有題句云春月輝輝白春
　　　花冉冉香夜深船倚岸何處尚鳴榔第二幅㩦
　　　琴看山第三幅荷亭納涼第四幅天寒翠袖第
　　　五幅蓮塘垂釣第六幅松亭坐隱第七幅採蓮
　　　圖第八幅寒林筞蹇第九幅秋塘鳬鴈第十幅
　　　仙館穠花第十一幅秋林牧事第十二幅牧羊
　　　圖第十三幅高冠柱石第十四幅雪蓑歸牧第
　　　十五幅風林散犢第十六幅栁塘呼犢第十七
　　　幅松陰庭院第十八幅文㑹圖第十九幅香山
　　　九老圖第二十幅水軒花榭
　　　宋元紈扇畫册一册(次等/宙一)
　　　素絹本著色畫凡十六幅第一幅花蝶第二幅
　　　鸛鴝第三幅花卉第四幅鸂鶒第五幅消夏圖
　　　第六幅花鳥第七幅錦葵第八幅芍藥第九幅
　　　松下攜琴第十幅天寒翠袖第十一幅雪山第
　　　十二幅江山雪浪第十三幅茅店停驂第十四
　　　幅閒庭調鶴第十五幅春林遊騎第十六幅栁
　　　岸層樓
　　　明人仿宋元諸家山水一册(次等/洪一)
　　　素絹本著色畫册計二十幅
　　　明人百獸率舞圖一册(次等/荒一)
　　　素絹本著色畫前副頁有趙士楨書雅翫二大
　　　字冊計三十二幅
　　附刻絲畫册上等
　　　縷繪集錦一册(上等/天一)
　　　宋本五色織凡十一幅第一幅應龍圖幅髙七
　　　寸廣九寸八分第二幅山雀幅後織朱克柔印
　　　一印前有聮印漫漶不可識幅髙八寸五分有
　　　奇廣六寸二分第三幅紈扇式花鳥幅髙七寸
　　　六分廣八寸七分第四幅折枝花幅髙八寸八
　　　分廣六寸八分第五幅海山樓閣幅高七寸九
　　　分廣一尺二寸八分左幅有棠村審定蕉林玉
　　　立氏圖書二印第六幅花鳥幅前織朱克柔印
　　　一印又張鈞一印後有太監王銑收藏書畫記
　　　一印幅髙九寸三分廣七寸七分第七幅花鳥
　　　幅髙七寸四分廣九寸一分第八幅折枝花幅
　　　後織朱克柔印一印幅高七寸八分廣七寸五
　　　分第九幅水鳬幅高六寸七分廣一尺一寸有
　　　奇第十幅花鳥幅前織朱克柔印一印又真賞
　　　耿嘉祚印二印又半印三漫漶不可識幅髙七
　　　寸二分廣七寸左幅有半印二存琴書耿㑹侯
　　　鑑定書八字第十一幅花鳥幅髙八寸廣七寸
　　　三分
　
　
　
　
石渠寶笈卷二十二
欽定四庫全書
石渠寶笈卷二十三
　　貯
　重華宫
　　　國朝人書畫
　　書册上等
　　　王鑑倣古
　　　王鑑倣古
　　　惲向倣古
　　　惲夀平冩生
　　　惲夀平山水花卉合璧
　　　惲夀平摹古
　　　王翬圖繪
　　　王原祁畫避暑山莊三十六景
　　　蒋廷錫鵓鴿譜
　　　陳枚畫耕織圖
　　　閨秀錢陳書繪歴代帝王道統圖
　　　慎郡王允禧畫盤山十六景
　　　慎郡王允禧畫盤山十六景
　　畫册次等
　　　惲夀平花卉
　　　畫幅集册
　　　王敬銘山水
　　　冷枚畫游泳莊環
　　　泠枚畫歴朝賢后故事
　　　鄒一桂花卉
　　　余省寫生花卉
　　　列朝人書畫
　　書畫合册上等
　　　明唐寅畫終南十景吳奕書
　　　國朝人書畫
　　書畫合册次等
　　　冷枚畫聖帝明王圖
　　　院本陶冶圖戴臨書圖説
　　　赫達資畫麗姝萃秀
欽定四庫全書
石渠寶笈卷二十三
　　貯
　重華宫四
　　　國朝人
　　畫册上等
　　　王鑑倣古一册(上等/天一)
　　　素牋本凡十幅第一幅第五幅第八幅著色畫
　　　餘俱墨畫分段署畫目下俱有鑑字一印第一
　　　幅云摹北苑又北谿鑑藏湘碧宋氏穉佳書畫
　　　庫記三印前邊幅有愛畫入骨髓宋致穉佳收
　　　藏圖書二印第二幅云倣巨然又三印同前第
　　　三幅云米家山又湘碧宋氏穉佳書畫庫記北
　　　谿居士三印第四幅云倣大癡又北谿湘碧宋
　　　氏穉佳書畫庫記卧菴諸印第五幅云倣趙松
　　　雪又湘碧宋氏穉佳書畫庫記二印第六幅云
　　臨叔明又湘碧宋氏穉佳書畫庫記朱之赤三
　　　印第七幅云臨梅道人又三印同前第八幅云
　　　倣子久又宋氏穉佳書畫庫記北谿居士湘碧
　　　三印第九幅云倣陳惟允又湘碧宋氏穉佳書
　　　畫庫記北谿三印第十幅欵識云庚子小春晴
　　　忩息紛倣古十幀不求形似聊免畫家習氣耳
　　　王鑑又宋氏穉佳書畫庫記湘碧二印册髙一
　　　尺一寸六分廣八寸八分
　　　王鑑倣古一册(上等/天二)
　　　素絹本凡十幅第三幅第七幅第九幅墨畫餘
　　　俱著色畫分段署畫目第一幅云倣松年竹塢
　　　幽居圖第二幅云擬范華原秋林蕭寺圖第三
　　　幅云倣巨然烟浮逺岫圖第四幅云倣李成山
　　　隂雪霽圖第五幅云倣惠崇江南春曉圖第六
　　　幅云擬趙松雪溪山仙館圖第七幅云倣倪髙
　　　士疎林逺壑圖第八幅云倣子久夏山圖第九
　　　幅云倣叔明九峯讀書圖第十幅云倣董文敏
　　　溪山亭子圖毎幅題字後欵署王鑑下俱有鑑
　　　字一印又湘碧一印第九幅無湘碧印册髙一
　　　尺六寸五分廣八寸五分
　　　惲向倣古一册(上等/地一)
　　　素牋本墨畫凡十幅第一幅欵云倣北苑太守
　　　惲向第二幅欵云學董巨筆意道生第三幅欵
　　　云雪日江閣倣迂老意惲向第四幅欵云學叔
　　　明筆惲向第五幅欵云摹呉仲圭筆道生本第
　　　六幅欵云倣黄公望筆香山向第七幅欵云葦
　　　蕭樷薄雁起江天向第八幅欵云臨鄭僖意本
　　　初第九幅欵云倣趙大年意香山第十幅欵云
　　　學髙彦敬意香山向毎幅欵下俱有惲本初道
　　　生二印又宋致審定一印第一幅前邊幅有宋
　　　致穉佳收藏圖書一印册髙八寸三分廣七寸
　　　惲壽平寫生一册(上等/元一)
　　　素牋本凡十幅第十幅墨畫餘俱著色畫第一
　　　幅芝草自識云曽見陳章侯臨宋人九芝圖多
　　　作棘刺昔賢必有所本芝草不生於甘泉銅池
　　　與箑蒲莢蓂同稱瑞物而於蓁莽頑石之間製
　　　圖者有深思焉其感慨可知己春宵秉燭戯題
　　　後有惲正叔壽平二印幅前有寄岳雲南田小
　　　隠二印第二幅竹筍自識云㧞山知雨力削玉
　　　破雲根昔人有龍孫圖因倣之後有惲正叔壽
　　　平二印幅前有寄岳雲一印第三幅青芥欵識
　　　云戯用巨然墨葉法作青芥圖深於山水者能
　　　通寫生之意斯言信夫南田下有惲正叔夀平
　　　二印前有寄岳雲一印幅前有南田小隠一印
　　　第四幅𤓰蔓欵題云不是黄臺三摘後應與青
　　　門五色同一枕羲皇髙卧處翠隂藤下豆花風
　　　南田擬唐解元後有惲正叔壽平二印幅前有
　　　南田小隠寄岳雲二印第五幅佛手朱橘欵識
　　　云南海帶露枝洞庭含霜顆苕華閣二妙圖壽
　　　平下有惲正叔壽平二印前有南田小隠一印
　　　幅前有寄岳雲一印第六幅蓮藕幅前自題云
　　　記得西湖秋月裏劈蓮曾染指頭香下有南田
　　　草衣壽平二印後又題云掘出汙泥藏潔玉折
　　　來脆節縷輕絲甌香館戯題下有南田小隠白
　　　雲外史二印第七幅葡萄石橊幅前欵識云雪
　　　淵昨夜元珠脱罔象多年求不得有人摸索到
　　　西湖離了崑崙依舊黒昔人題温日觀葡萄語
　　　壽平戯書下有南田草衣一印後又題云看他
　　　開口處談笑落珠璣園客後有惲正叔壽平二
　　　印又寄岳雲一印第八幅銀杏栗房欵識云昔
　　　滕昌祐常於所居多種竹石把菊以資畫趣折
　　　枝花果並擬諸生余亦將灌花南田玩樂苔草
　　　抽豪研色以吟春風信造化之在我矣壽平記
　　　下有南田草衣壽平二印幅後有寄岳雲一印
　　　第九幅百合芋魁自題云還憶山堂夜卧遲寒
　　　燈呼友坐吟詩地爐松火同煨芋自起推忩看
　　　雪時乙丑暮春之初甌香館戯作後有壽平之
　　　印南田草衣二印幅前有寄岳雲一印第十幅
　　　墨菜自識云不可使士大夫一日不知此味黄
　　　涪翁語下有惲正叔壽平二印幅前有南田小
　　　隠一印册髙八寸四分廣一尺二寸四分
　　　惲壽平山水花卉合璧一册(上等/元二)
　　　素牋本凡十二幅墨畫山水著色畫花卉毎幅
　　　相間第一幅江峽輕帆欵題云㝠搜未許俗人
　　　知消遣閒愁放筆時最是淋漓殘瀋際直將天
　　　地作吾師南田壽平在甌香閣戯圖下有壽平
　　　園客二印前有南田小隠一印第二幅蘭花幅
　　　前署國香春霽四字後有南田小隠一印第三
　　　幅倣李成欵題云微月照髙樹漁人喧渡頭碧
　　　潭雲自合白石水空流物理吾安著生涯各有
　　　謀旅人湖海意誰為寄滄洲夜泊鈷鉧潭作李
　　　成筆壽平下有惲壽平聯印第四幅魚藻欵題
　　　云荇帶影交横如聞唼喋聲争花還作隊翻藻
　　　出空明南田惲壽平下有壽平一印第五幅溪
　　　館秋聲欵題云蕭蕭茆舍對寒汀溪上空烟不
　　　斷青盡採溪烟入詩卷秋聲長向畫中聼苕華
　　　館壽平下有壽平惲正叔二印又梅氏紫髯鑑
　　　賞印一印第六幅山桃紫羅蘭署雙艶二字下
　　　有叔子壽平之印二印第七幅仿米友仁自識
　　　云石罅生微烟蒼茫變山色數峯在眼前不覺
　　　一峯失此余在章江草樓得句也毎得此意以
　　　仿友仁江山之助我者不少也下有惲正叔聯
　　　印前有春風一笑一印第八幅菡萏蓮房欵題
　　　云記得西湖殘葉底劈蓮曾染指頭香南田下
　　　有僕本恨人一印第九幅仿元人欵識云元季
　　　士人不樂仕進多以筆墨自娯復不以姓名傳
　　　繪苑稱之為冷元人其筆趣幽淡真有烟霞外
　　　味此又逸品中逸品也吾謂筆至此方是雲外
　　　仙禽絶壑瑞草非供人玩弄者彼傖父何足以
　　　語之草衣壽平下有惲壽平聯印前有南田小
　　　隠一印第十幅雁來紅自識云灌花秋圃得此
　　　麗色下有南田小隠一印第十一幅倣倪瓚欵
　　　識云客有問余作畫者余曰淡筆兼濃筆粗筆
　　　兼細筆十字足以盡之而人毎不解也偶師倪
　　　迂小景大約仿獅子林圖南田壽平下有惲正
　　　叔聯印前有南田小隐一印第十二幅幽花竹
　　　石欵題云翠篠閒花㸃緑苔一拳長䕶白雲胎
　　　㑹須叱起成羊去花底同騎上玉臺春夜戯作
　　　幽花竹石壽平後有南田一印第一幅第三幅
　　　第五幅第七幅第九幅第十一幅幅髙六寸八
　　　分廣九寸八分第二幅第四幅第六幅第八幅
　　　第十幅第十二幅幅髙六寸廣九寸
　　　惲壽平摹古一册(上等/元三)
　　　素牋本著色畫各種花卉凡十幅第一幅自識
　　　云趙承㫖有錦石叢花小幀戯臨風韻差近下
　　　有壽平園客二印第二幅自題云絳樹矜妙舞
　　　青琴還靚粧南田草衣壽平在桂樹深齋圖北
　　　堂秋影下有壽平正叔二印第三幅自題云錦
　　　障曽遮洛浦塵鳯簫還憶舊華春北方誰唱延
　　　年曲猶有傾城獨立人擬北宋徐崇嗣設色惲
　　　壽平下有叔子壽平二印幅前有元賞一印第
　　　四幅自識云春風圖臨宋人本下有壽平園客
　　　二印幅前有南田小隠一印又王翬一印第五
　　　幅自識云个菴四長兄見此册輒效米顛據舷
　　　故事昔東坡先生云有能嵗致十斛米為吾療
　　　饑即以歸之庶㡬此意然予與个菴昵好餘二
　　　十年勿敢吝也下有壽平一印又䟦云予與个
　　　菴四兄方將研求性學晏坐經行之暇不廢㸃
　　　染常恐含丹吮粉墮先儒玩物之譏已思一草
　　　一木皆有是理正所謂等閒識得春風不妨於
　　　此證入壽平題下有園客一印幅前有東軒正
　　　叔二印第六幅自題云飄渺金莖洗玉房翠烟
　　　叢裏舞霓裳瑶姬環珮無聲夜隔座猶聞黯澹
　　　香草衣客壽平下有南田草衣惲正叔二印幅
　　　後有石谷一印第七幅自題云元池凝艶雪瑶
　　　水㑹羣真壽平下有壽平一印幅前有石谷王
　　　翬二印第八幅自題云吹徹瓊簫作鳯音絳綃
　　　三疊舞琴心應知神女夜來過拾得花間白玉
　　　簪癸丑中秋橅唐解元本毘陵惲壽平下有正
　　　叔壽平二印第九幅自識云閒居北堂灌花蒔
　　　藥玩樂秋華以資嘯吟有真氣彌滿萬象在旁
　　　意庶㡬竊比於勝華道隠之間可無悶矣壽平
　　　自記下有惲壽平一印第十幅自題云莫將秋
　　　色問陶家誰向籬邊種紫霞豈為今人輕正色
　　　不調緗黛寫黄華南田草衣客壽平下有壽平
　　　叔子二印又天際真人東園外史二印幅前有
　　　王翬一印又毎幅有宋致審定一印後餘幅方
　　　亨咸䟦云文人之筆秀潤朗澈非居寀父子所
　　　能及也至位置丰韻豈蜀人士企望哉聞正叔
　　　不肯多為人作今亭玉得如此之夥能不令人
　　　妬耶康熈甲寅四月方亨咸書又記語有康熈
　　　壬午上巳小長蘆朱彞尊觀十三字又宋致穉
　　　佳收藏圖書一印册髙八寸二分廣一尺四分
　　　王翬圖繪一册(上等/黄一)
　　　宣徳牋本仿諸名家山水凡十六幅第一幅墨
　　　畫識云倣黄鶴山樵下有王翬一印又書文徴
　　　明絶句云元館蕭閒白日長碧瀾浮動紫蘋香
　　　門前車馬塵如海誰識溪亭五月凉王翬寫文
　　　待詔詩意下有石谷子王翬之印二印第二幅
　　　墨畫欵云桐隂髙士倣盧浩然筆下有石谷子
　　　王翬之印二印第三幅著色畫欵云大癡道人
　　　倣北苑夏山圖後有石谷子王翬之印二印第
　　　四幅墨畫欵云倣巨然江山漁樂圖後有王翬
　　　一印第五幅墨畫前書問渠那得清如許為有
　　　源頭活水來二語後署倣楳花庵主下有石谷
　　　子王翬之印二印第六幅墨畫欵云倣倪元鎮
　　　筆下有王翬之印一印第七幅著色畫欵云燕
　　　文貴秋山蕭寺圖後有石谷子王翬之印二印
　　　第八幅著色畫欵云松路入仙山圖耕烟外史
　　　王翬畫於清暉閣下有王翬之印一印第九幅
　　　著色畫欵云趙令穰江鄉清夏圖下有石谷子
　　　王翬之印二印幅後又年已七十一矣一印第
　　　十幅墨畫欵云倣米元暉瀟湘竒雲下有石谷
　　　子王翬之印二印第十一幅著色畫書舊人絶
　　　句云過雨山如罨畫明溪聲直到白雲亭雲遮
　　　不斷溪聲去流出平蕪兩岸青下有石谷子王
　　　翬之印二印第十二幅著色畫欵云姚江曉色
　　　臨黄子久紈扇本後有石谷子王翬之印二印
　　　第十三幅墨畫欵云倣惠崇江村圖後有石谷
　　　子王翬之印二印第十四幅著色畫欵云倣髙
　　　尚書夏雨初晴圖下有石谷子王翬之印二印
　　　第十五幅墨畫前書天際斂雲山盡出江流收
　　　漲水初平二語後署倣燕文貴下有石谷子王
　　　翬之印二印第十六幅著色畫欵云倣范華原
　　　雪圖下有石谷子王翬之印二印毎幅俱有宋
　　　氏穉佳書畫庫記一印第一幅前邊幅又宋致
　　　穉佳收藏圖書一印册髙一尺六分有竒廣八
　　　寸六分
　　　王原祁畫避暑山莊三十六景一册(上等/宇一)
　　　素牋本著色畫凡三十六幅末幅欵識云(臣/)王
　　　原祁恭畫下有臣王原祁一印幅髙八寸三分
　　　廣九寸三分毎幅左方書
聖祖仁皇帝御製各體詩并小序末幅欵識云(臣/)王曽
　　　期恭書下有臣曽期一印第一幅前署烟波致
　　　爽四字序云熱河地既髙敞氣亦清朗無蒙霧
　　　霾氛栁宗元記所謂曠如也四圍秀嶺十里澄
　　　湖致有爽氣雲山勝地之南有屋七楹遂以烟
　　　波致爽顔其額焉詩云山莊頻避暑静黙少喧
　　　譁北控逺烟息南臨近壑嘉春歸魚出浪秋斂
　　　雁横沙觸目皆仙草迎牕遍藥花炎風晝致爽
　　　綿雨夜方賖土厚登雙穀泉甘剖翠𤓰古人戌
　　　武備今卒斷鳴笳生理農商事聚民至萬家第
　　　二幅署芝逕雲隄四字序云夾水為隄逶迤曲
　　　折逕分三枝列大小洲三形若芝英若雲朶復
　　　若如意有二橋通舟楫詩云萬㡬少暇出丹闕
　　　樂水樂山好難歇避暑漠北土脉肥訪問村老
　　　尋石碣衆云蒙古牧馬塲並乏人家無枯骨草
　　　木茂絶蛟蝎泉水佳人少疾因而乗騎閲河隈
　　　灣灣曲曲滿林樾測量荒野閲水平莊田勿動
　　　樹勿發自然天成地就勢不待人力假虚設君
　　　不見磬錘峯獨峙山麓立其東又不見萬壑松
　　　偃葢重林造化同煦嫗光臨承露照青葱色轉
　　　頻嵗豐遊豫常思傷民力又恐偏勞土木工命
　　　匠先開芝徑堤隨山依水揉輻齊司農莫動帑
　　　金費寧拙捨巧洽羣黎邊垣利刃豈可恃荒淫
　　　無道有青史知警知戒勉在兹方能示衆撫遐
　　　邇雖無峻宇有雲樓登臨不解㡬重愁連巖絶
　　　澗四時景憐我晩年宵旰憂若使扶養留精力
　　　同心治理再精求氣和重農紫宸志烽火不煙
　　　億萬秋第三幅署無暑清凉四字序云循芝逕
　　　北行折而少東過小山下紅蓮滿渚緑樹縁堤
　　　面南夏屋軒敞長廊聯絡為無暑清凉山爽朝
　　　來水風微度泠然善也詩云畏景先愁永畫長
　　　晩年好静益徬徨三庚退暑清風至九夏迎凉
　　　稱物芳意惜始終宵旰志踟蹰自問濟時方谷
　　　神不守還崇政蹔養囘心山水莊第四幅署延
　　　薫山館四字序云入無暑清凉轉西為延薫山
　　　館楹宇守樸不艧不雕得山居雅致啟北户引
　　　清風㡬忘六月詩云夏木隂隂蓋溽暑炎風欵
　　　欵守峯銜山中無物能解愠獨有清凉免脱衫
　　　第五幅署水芳巖秀四字序云水清則芳山静
　　　則秀此地泉甘水清故擇其所宜䆳宇數十間
　　　于焉誦讀㡬暇静養可以滌煩可以悦性作此
　　　自戒始終之意云詩云水性雜苦甜水芳即體
　　　厚名泉亦多覽未若此為首頥卦明口實得正
　　　自養夀擇地立偃房根基度長乆節宣在兹求
　　　勤儉勿落後朝牕干巖裏峭壁似天剖逺託思
　　　雲漢怡神至星斗精研書家奥臨池愈澁手清
　　　淡作飲饌偏心惡㫖酒讀老無逸篇年年祝大
　　　有第六幅署萬壑松風四字序云在無暑清涼
　　　之南據髙阜臨深流長松環翠壑虚風度如笙
　　　鏞迭奏聲不數西湖萬松嶺也詩云偃葢龍鱗
　　　萬壑青逶迤芳甸雜雲汀白華朱萼勉人事愛
　　　敬南陔樂正經第七幅署松鶴清越四字序云
　　　進榛子峪香草遍地異花綴崖夾嶺虬松蒼蔚
　　　鳴鶴飛翔登蓬瀛臨崐圃神怡心曠洵仙人所
　　　都不老之庭也詩云壽比青松願千齡葉不凋
　　　銅龍鶴髪健喜動四時調第八幅署雲山勝地
　　　四字序云萬壑松風之西髙樓北向憑忩逺眺
　　　林巒烟水一望無極氣象萬千洵登臨大觀也
　　　詩云萬頃園林達逺阡湖光山色入詩牋披雲
　　　見水平清理未識無愆守節宣第九幅署四面
　　　雲山四字序云澄泉繞石迤西過泉源盤岡紆
　　　嶺有亭翼然出衆山之嶺諸峯羅列若揖若拱
　　　天氣晴朗數百里外巒光雲影皆可逺矚亭中
　　　長風四達伏暑時蕭爽如秋詩云殊狀崔嵬裏
　　　蘭衢入好詩逺岑如競秀近嶺似争竒雨過風
　　　來𦂳山寒花落遲亭遥先得月樹宻顯髙枝潮
　　　平無湧浪霧浄少多歧脉脉金明夜溶溶積翠
　　　池常憂思解愠樂志餘清悲素學臣隣老耆年
　　　自不知第十幅署北枕雙峯四字序云環山莊
　　　皆山也山形至北尤髙亭之西北一峯峻出勢
　　　陂陀而逶迤者金山也其東北一峯㧞起勢雄
　　　偉而崒嵂者黒山也兩峯翼抱兹亭相鼎峙焉
　　　詩云嶔﨑岡岫紫宸闗乾地金峯坎黒山苦熱
　　　雲生雙嶺腹盆傾瞬息落溪灣第十一幅署西
　　　嶺晨霞四字序云傑閣凌波軒忩四出朝霞初
　　　煥林影錯繡西山麗景入几案間始登閣若履
　　　平地忽縁梯而降方知上下樓也詩云雨歇更
　　　闌斗柄東成霞聚散四方風時光豈在凌雲句
　　　寡過清談宜守中第十二幅署錘峯落照四字
　　　序云平岡之上敞亭東向諸峯横列於前夕陽
　　　西暎紅紫萬狀似展黄公望浮嵐煖翠圖有山
　　　矗然倚天特作金碧色者磬錘峯也詩云縱目
　　　湖山千載畱白雲枕澗報深秋巉巖自有争佳
　　　處未若此峯景最幽第十三幅署南山積雪四
　　　字序云山莊之南複嶺環拱嶺上積雪經時不
　　　消於北亭遥望皓潔凝暎晴日朝鮮瓊瑶失素
　　　峨眉明月西崐閬風差足比擬詩云圖畫難成
　　　丘壑容濃粧淡抹耐寒松水心山骨依然在不
　　　改氷霜積雪冬第十四幅署梨花伴月四字序
　　　云入梨樹峪過三岔口循澗西行可里許依巖
　　　架屋曲廊上下層閣參差翠嶺作屏梨花萬樹
　　　微雲淡月時清景尤絶詩云雲忩倚石壁月宇
　　　伴梨花四季風光麗千巖土氣嘉瑩情如白日
　　　託志結丹霞夜静無人語朝來對客誇第十五
　　　幅署曲水荷香四字序云碧溪清淺隨石盤折
　　　流為小池藕花無數緑葉髙低毎新雨初過平
　　　隄水足落紅波面貼貼如泛杯蘭亭觴詠無此
　　　天趣詩云荷氣參差逺益清蘭亭曲水亦虚名
　　　八珍㫖酒前賢戒空設流觴金玉羮第十六幅
　　　署風泉清聽四字序云兩峯之間流泉潏潏微
　　　風披拂滴石作琴筑音與鶴鳴松韻相應泉味
　　　甘馨怡神養壽恰合張孝標松下泉詩注瓶雲
　　　母滑潄齒茯苓香詩云瑶池芝殿老萊心湧出
　　　新泉萬籟吟芳檻倚闌蒸靈液南山近指奏清
　　　音第十七幅署濠濮間想四字序云清流素練
　　　緑岫長林好鳥枝頭游魚波際無非天適㑹心
　　　處在南華秋水矣詩云茂林臨止水閒想託身
　　　安飛躍禽魚静神情欲狀難第十八幅署天宇
　　　咸暢四字下注云調萬斯年曲序云湖中一山
　　　突兀頂有平臺架屋三楹北即上帝閣也仰接
　　　層霄俯臨碧水如登妙髙峰上北固烟雲海門
　　　風月皆歸一覽詞云通閣斷霞應卜居人烟不
　　　到麗清虚雲葉淡巧萬峯明鴈過初賓鴻侣鷗
　　　雨秋花遍洲嶼第十九幅署煖澑暄波四字序
　　　云曲水之南過小阜有水自宫牆外流入葢湯
　　　泉餘波也噴薄直下層石齒齒如潄玉液飛珠
　　　濺沫猶帶雲蒸霞蔚之勢詩云水源煖澑輙蠲
　　　疴湧出隂陽滌蕩多懐保分流無近逺窮簷盡
　　　誦自然歌第二十幅署泉源石壁四字序云獅
　　　逕之北岡嶺蜿蜒數里翠崖如壁下映流泉泉
　　　水静深尋源徙倚詠朱子問渠那得清如許為
　　　有源頭活水來之句悠然有㑹詩云水源依石
　　　壁雜沓至河隈清鏡分霄漢層波濺碧苔日長
　　　定九數髪白考三才天貺名猶鄙居心思道該
　　　第二十一幅署青楓緑嶼四字序云北嶺多楓
　　　葉茂而美䕃其色油然不減梧桐芭蕉也踈牕
　　　掩映虚凉自生蘿蔦交枝垂挂崕畔水似青羅
　　　帶山如碧玉簪竒境在户牖間矣詩云石磴髙
　　　盤處青楓引物華聞聲知樹宻見景絶紛譁緑
　　　嶼臨牕牖晴雲趂綺霞忘言清浄意頻望羣生
　　　嘉第二十二幅署鶯囀喬木四字序云甫田叢
　　　樾之西夏木千章濃隂數里晨曦始旭宿露未
　　　晞黄鳥好音與薫風相和流聲逸韻山中一部
　　　笙簧也詩云昨日聞鶯鳴栁樹今朝閲馬至崇
　　　杠朱英紫脱平原緑月駟雲􁀙錯落駹第二十
　　　三幅署香逺益清四字下注云調栁梢青序云
　　　曲水之東開凉軒前後臨池中植重臺千葉諸
　　　名種翠葢凌波朱房含露流風冉冉芳氣竟谷
　　　詞云出水漣漪香清益逺不染偏竒沙漠龍堆
　　　青湖芳草疑是誰知移根各地參差歸何處那
　　　分公私樓起千層荷占數頃炎景相宜第二十
　　　四幅署金蓮映日四字序云廣庭數畝植金蓮
　　　花萬本枝葉髙挺花面圓徑二寸餘日光照射
　　　精彩煥目登樓下視直作黄金布地觀詩云正
　　　色山川秀金蓮出五臺塞北無梅竹炎天暎日
　　　開第二十五幅署逺近泉聲四字序云北為趵
　　　突泉涌地觱沸西為瀑布銀河倒瀉晶簾暎崖
　　　微風斜捲珠璣散空前後池塘白蓮萬朶花芬
　　　泉響直入廬山勝境矣詩云引泉開瀑布迸水
　　　起飛珠鏘玉雲巖應色空有若無第二十六幅
　　　署雲㠶月舫四字下注云調太平時序云臨水
　　　倣舟形為閣廣一室袤數倍之周以石闌疏牕
　　　掩映宛如駕輕雲浮明月上有樓可登眺亦如
　　　舵樓也詞云閣影凌波不動濤接雲鼇蓬萊别
　　　殿挂雲霄粲揮毫四季風光總無竭卧聞簫後
　　　樂先憂薫絃意藴羲爻第二十七幅署芳渚臨
　　　流四字序云亭臨曲渚巨石枕流湖水自長橋
　　　瀉出至此折而南行亭左右㟁石天成亘二里
　　　許蒼苔紫蘚豐草灌木極似范寛圖畫詩云隄
　　　栁汀沙翡翠茵清溪芳渚躍凡鱗數藂夾岸山
　　　花放獨坐臨流惜谷神第二十八幅署雲容水
　　　態四字序云闗口之南有室東向縁坡下望緑
　　　樹為田青峰如堵川流溶溶白雲冶冶不知孰
　　　為雲孰為水也由長橋而渡疑入四明山中一
　　　逕分過雲南北詩云雨過雲容易散波流水態
　　　長存悠然世俗惟念必得經書考原第二十九
　　　幅署澄泉遶石四字序云亭南臨石池西二里
　　　許為泉源源自石罅出截架鳴簹依山引流曲
　　　折而至雨後谿壑奔注各作石堰以遏泥沙故
　　　池水常澄徹可鑒詩云毎存髙静意至此結衡
　　　茅樹宻開行路山長疑近郊水泉遶舊石雉雀
　　　落新巢晴夜荷珠滴露凝衆木梢第三十幅署
　　　澄波叠翠四字序云如意洲之後小亭臨湖湖
　　　水清漣徹底北面層巒重掩雲簇濤湧特開屏
　　　障扁舟過此輙為流連正如韋應物詩云碧泉
　　　交幽絶賞愛未能去詩云叠翠聳千仭澄波屬
　　　紫文鑑開倒影列反照共氤氲第三十一幅署
　　　石磯觀魚四字序云逺近泉聲而南渡石歩有
　　　亭東向倚山臨溪溪水清澈修鱗銜尾荇藻交
　　　枝歴歴可數溪邊有平石可坐以垂釣詩云唱
　　　晩漁歌傍石磯空中任鳥帶雲飛羡魚結網何
　　　須計備有長竿墜釣肥第三十二幅署鏡水雲
　　　岑四字序云後楹依嶺三面臨湖廊廡周遮隨
　　　山髙下波光嵐影變化烟雲佳景無邊令人應
　　　接不暇詩云層崖千尺危嶂涵渌㡬重碧潭獅
　　　逕盤旋道北松枝宛轉山南沈吟力盡難得懸
　　　象俯察仰參至理莫求别技經書自有包函第
　　　三十三幅署雙湖夾鏡四字序云山中諸泉從
　　　板橋流出滙為一湖在石橋之右復從石橋下
　　　注放為大湖兩湖相連阻以長隄猶西湖之裏
　　　外湖也詩云連山隔水百泉齊夾鏡平流花雨
　　　隄非是天然石岸起何能人力作雕題第三十
　　　四幅署長虹飲練四字序云湖光澄碧一橋卧
　　　波橋南種敖漢荷花萬枝間以内地白蓮錦錯
　　　霞變清芳襲人蘇舜欽垂虹橋詩謂如玉宫銀
　　　界徒虚語耳詩云長虹清徑羅層崖㟁栁溪聲
　　　月照階淑景千林晴日出禽鳴處處入音諧第
　　　三十五幅署甫田叢樾四字序云流杯亭之北
　　　𤓰圃之西平原如掌豐草茂木麕䴥雉兎交牣
　　　其間秋凉弓勁合烝徒行歩圍誠獵塲選地詩
　　　云畱憩田間樂曠觀恤閭閻藂林欣賞處遍地
　　　豫豐占第三十六幅署水流雲在四字序云雲
　　　無心以出岫水不舍而長流造物者之無盡藏
　　　也杜甫詩云水流心不競雲在意俱遲斯言深
　　　有體騐詩云雨後雲峯澄水流逺自凝岸花催
　　　短鬢髙年寸寸増後副頁
　皇帝青宫時御題七言律詩五首並䟦前署恭䟦
皇祖聖祖仁皇帝御製避暑山莊三十六景詩十八字
　　　䟦云曩年十二時蒙
皇祖聖祖仁皇帝推愛我
　皇父之肫摯特令(御名/)隨侍宫中朝夕承懽不離左
　　　右其年四月隨
駕徃熱河避暑凡三十六景之地無不周覽聆
聖訓被賞賚不可勝紀(御名/)時雖少然受
皇祖深恩嘗思乆侍
慈顔長領
訓誨謹身約已庶無過尤以報髙厚之徳於靡窮昊天
　　　不弔其年冬
龍馭上賓我
　皇父哀毁過禮食不甘味(御名/)同兄弟問安必勉怡
　　　顔色以舒
　皇父之憂退而自號哭於廬次潸然不絶葢恐傷我
　皇父之心而毎念我
皇祖哀慟思慕實不能自己也數年來
　皇父屢命(御名/)徃祭
景陵冠劍猶存音容安在一望
山陵魂飛魄越雍正七年冬敬讀
皇祖御製避暑山莊三十六景詩兼披圖畫囘思曩時
　　　承歡侍顔蒙恩寵而被誨愛者如在昨日興言
　　　及此淚欲霑衣夫以
皇祖天亶之聖卓越古帝王深仁厚澤六十餘年浹於
　　　民心載在史册固非言詞所能贊揚於萬一(御/)
　　　(名/)在諸孫中最為鈍魯然天地之澤靡不均被
　　　而有得之最深者焉(御名/)得
皇祖之澤最深者也敢恭紀於後以誌思慕之誠久而
　　　益篤云天開勝境比卷阿浩蕩春熈萬物和祗
　　　為養
親温凊備非闗奉已豫遊過迎凉臺榭依山迥延爽軒
　　　牕傍水多頷領孫曾難數計扈遊何幸沐
恩波猶憶壬寅三月春隨鑾方始奉
恩綸
天顔近接承歡久
日角時臨賜喜頻在耳
徳音猶似昨開圅
御筆鎮如新秖縁深眷吾
　皇意愛育餘波及小臣金泉避暑闢離宫行樂還期
　　　兆庶同書史研求遵古訓桑麻藝植愛豳風追
　　　陪六膳分銀鱠趨侍三驅躍玉驄指㸃圖中當
　　　日事
鼎湖何處可攀龍靈臺不見文王御仁壽空傳唐帝宫
　　　樓閣簾櫳虚夜月殿堂松栢老秋風當年遊賞
　　　疑天上此日酸辛對畫中賸有
宸章恭雒誦㡬囘青睞憶
重瞳鼓響舂音夢裏遷披圖不覺淚潸然詩侔風雅傳
　　　千載畫聚烟霞扃一編爽籟秋風嘘大塊雲章
　　　星彩麗髙天冷牕課罷頻吟諷囘首光隂已八
　　　年後署(孫臣御名/)敬書下有(御名/)圖書皇四子
　　　章二璽
　　　蔣廷錫鵓鴿譜二册(上等/宙一)
　　　素絹本著色畫毎幅有(臣/)廷錫朝朝染翰二印
　　　末幅欵云(臣/)蔣廷錫恭畫毎幅籖題鴿名上下
　　　各五十幅幅髙一尺二寸七分廣一尺二寸六
　　　分
　　　陳枚畫耕織圖(上等/洪一)
　　　素絹本著色畫凡四十六幅第一幅至第二十
　　　三幅耕圖第二十四幅至第四十六幅織圖末
　　　幅欵云(臣/)陳枚恭畫下有(臣/)枚恭畫二印幅髙
　　　八寸二分廣九寸二分毎幅上方宣徳牋本
　御筆行書和
聖祖仁皇帝題句元韻第一幅云氣布青陽造化功東
　　　郊俶載萬方同溪流浸種如油緑生意舍春秀
　　　色籠下署浸種二字後有乾隆宸翰㡬暇臨池
　　　二璽前有中和一璽第二幅云宿雨初過曉日
　　　晴烏犍有力足春耕田家辛苦那知倦更聼枝
　　　頭布穀聲下署耕字後有筆端造化稽古右文
　　　之璽二璽前有奉三無私一璽第三幅云
九重宵旰厪民依課量隂晴總不違縹緲雲山迷樹色
　　　緑蓑扶耙雨霏霏下署耙耨二字後有觀書為
　　　樂一璽第四幅云新田如掌水潺湲扶耖終朝
　　　那得閒手足沾泥渾不管月明共濯碧溪間下
　　　署耖字後有辭尚體要一璽第五幅云帶雨扶
　　　犁一夕周作勞終畝敢辭休縱横碌碡如梭轉
　　　沃壤匀鋪遍舊疇下署碌碡二字後有禮園書
　　　圃以人為鑑朝日輝三璽前有澂觀一璽第六
　　　幅云二月春風料峭寒緑匀淺水正堪觀最憐
　　　舊榖生新穎欲布秧時仔細看下署布秧二字
　　　後有涵虚朗鑒天根月窟二璽第七幅云栁暗
　　　花明春正深田家那得冶遊心老翁䇿杖扶兒
　　　笑却喜初秧擺緑針下署初秧二字後有樂天
　　　成性存存二璽前有奉三無私一璽第八幅云
　　　短杓盛灰淤畝勤髙原下隰望中分鳴鳩喚雨
　　　聲聲好嶺外旋看起白雲下署淤䕃二字後有
　　　墨雲涵養用敬二璽第九幅云匀鋪緑毯滿平
　　　川萬井風和花欲然移自南疇向西陌㧞秧時
　　　節日長天下署㧞秧二字後有㑹心不逺一璽
　　　前有絜矩一璽第十幅云甫田萬井水瀰瀰㧞
　　　得新秧欲揷時槐夏麥秋天氣好及時耕作莫
　　　教遲下署揷秧二字後有典學勤政日監在兹
　　　二璽第十一幅云新穎鵝黄逺似波揠苖助長
　　　槁如何惟應芟薙勤人力自鮮苞稂害穉禾下
　　　署一耘二字後有潑墨乾隆宸翰慎修思永三
　　　璽第十二幅云壺漿饁婦繞隄行多恐畦間莠
　　　易生勞苦再耘還再饋可憐黔首望年情下署
　　　二耘二字後有含英咀華一璽第十三幅云朱
　　　火炎炎日午長三耘曝背向林塘那無解愠清
　　　煩暑天遣薫風動緑芒下署三耘二字後有含
　　　味經籍一璽前有宸翰一璽第十四幅云抱甕
　　　終輸氣力微桔橰輪轉迅如飛池塘水滿新禾
　　　潤樹下乗凉待月歸下署灌溉二字後有研露
　　　莊敬日强二璽第十五幅云桐風瀟洒露珠晞
　　　滿野黄雲映落暉是處腰䥥收玉粒擔頭挑得
　　　萬錢歸下署收刈二字後有意在筆先一璽第
　　　十六幅云築塲此日望西成大有頻書慶帝京
　　　䆉稏滿車皆玉粒比隣亦覺笑顔生下署登塲
　　　二字後有慎修思永虚衷澂照二璽第十七幅
　　　云塲圃平堅灰甃成如坻露積最闗情慇懃婦
　　　子争持穗好聼千家拍拍聲下署持穗二字後
　　　有翌太和天根月窟二璽第十八幅云木末金
　　　風陳陳吹松明火燒隔疎籬何來舂相深宵裏
　　　可是村謳唱和時下署舂碓二字後有微言晰
　　　纎毫一璽前有中和一璽第十九幅云秋成那
　　　得暫遊盤顆粒精粗欲别難周折不辭身手瘁
　　　猶盈一掬細相看下署籭字後有經史笥又人情
　　　為田二璽第二十幅云郭外人家茒舍深門前
　　　揚簸趂風林莫令飄墜成狼戾辜負耕夫力作
　　　心下署簸揚二字後有茹古涵今一璽第二十
　　　一幅云相將南畝苦胼胝望嵗心酬庶免饑石
　　　磑碾來珠顆潤家家鼓腹樂雍熈下署礱字後
　　　有讀書晰理一璽前有雲霞思一璽第二十二
　　　幅云霜降寒林葉剪然千倉滿貯賜從天輸官
　　　不假徴催力喜是如雲大有年下署入倉二字
　　　後有染翰惟精惟一二璽第二十三幅云擊鼓
　　　吹豳報屢豐朝看索饗萬家同更期來嵗如今
　　　嵗嵗嵗年年願莫窮下署祭神二字後有乾隆
　　　御筆一璽第二十四幅云曽讀豳風七月篇遲
　　　遲日景麗光天新蠶未起先宜浴盆滿明波人
　　　滿川下署浴蠶二字後有豳風無逸念民依一
　　　璽前有虚受人一璽第二十五幅云女桑摇緑
　　　葉參差攀折身慵欲採遲雙燕入簾長晝静再
　　　眠恰是仲春時下署二眠二字後有垂露虚衷
　　　澂照二璽第二十六幅云淑景頻催喜載陽微
　　　行歩歩採條桑三眠三起新蠶老篝火看時夜
　　　未央下署三眠二字後有游六藝圃一璽第二
　　　十七幅云春光荏苒去堂堂無那黄鶯一日忙
　　　箔上呉蠶方大起氷絲色映緑筠筐下署大起
　　　二字後有惟精惟一莊敬日强二璽第二十八
　　　幅云蠶筐髙下架頭紛食葉聲煩似雨聞捉績
　　　欣看光練練一家婦女共辛勤下署捉績二字
　　　後有潄芳潤一璽第二十九幅云栁絮飛時晝
　　　下簾桑柔蘩細食徐添却憑纎手為分箔未暇
　　　朝餐日過檐下署分箔二字後有日監在兹清
　　　心抒妙理二璽第三十幅云紫椹青條著雨滋
　　　蘩隂初覆葉齊時春深八繭蠶争餧稚子攜筐
　　　上緑枝下署採桑二字後有徳充符乾隆宸翰
　　　慎修思永三璽第三十一幅云覔樹尋枝手足
　　　疲柔桑宋采飼蠶饑今朝報道新抽繭老㓜羣
　　　欣上簇時下署上簇二字後有讀書依竹静一
　　　璽第三十二幅云重簾晩下畏風寒猶爇松明
　　　向夜䦨皓雪霏霏堆滿箔殷勤弱女把燈看下
　　　署炙箔二字後有執兩用中一璽前有叢雲一
　　　璽第三十三幅云獻繭從來重女功繪圖今見
　　　列璇宫
　聖人不為丹青美玉穀珠絲此意同下署下簇二字
　　　後有廓然大公物來順應二璽第三十四幅云
　　　弱繭何時成綺紈拮据冀免一身寒八蠶獨蛹
　　　還須擇几上分明取次觀下署擇繭二字後有
　　　惟精惟一意在筆先二璽第三十五幅云春日
　　　遲遲執婦功何心愛戀牡丹紅繭成好向村頭
　　　窖荷挿攜兒緑䕃中下署窖繭二字後有烟雲
　　　舒卷一璽前有樂天一璽第三十六幅云煑繭
　　　炊烟颺短籬絲腸纍纍練成時探湯試展纎纎
　　　手那聼枝頭叫畫眉下署練絲二字後有奉三
　　　無私和順積中二璽第三十七幅云蠶蛾絲净
　　　方生子送向溪頭任所之更願明春歸舍早今
　　　年已是去年資下署蠶蛾二字後有學鏡千古
　　　一璽第三十八幅云年年勞苦事耕桑及早還
　　　將租税償今日蠶成䖍祀謝西陵功徳載無疆
　　　下署祀謝二字後有慈儉為寶一璽前有奉三
　　　無私一璽第三十九幅云蠶繅輪捲遍千家午
　　　静人慵鳥語譁浸緯欣看供織絍阿香軋軋轉
　　　雷車下署緯字後有莊敬日强修辭立誠二璽
　　　第四十幅云織女工夫午夜多莫將容易著絲
　　　羅銀蘭照處方成寸己自循環擲萬梭下署織
　　　字後有徳惟一一璽第四十一幅云秋惹深閨
　　　無限情可堪蟋蟀送寒聲玉闗萬里征夫逺惆
　　　悵新絲絡不成下署絡絲二字後有涵虚朗鑑
　　　有孚惠心二璽第四十二幅云砌下風飄待女
　　　蘭新絲經理欲成紈安排頭緒分長短約伴同
　　　來取次看下署經字後有禮園書圃以人為鑑
　　　觀天地生物氣象三璽前有見天心一璽第四
　　　十三幅云經緯功成尚染絲晴光萬縷燦離離
　　　天工奪處闗人巧棚上還看五色施下署染色
　　　二字後有有吾與㸃也之意一璽第四十四幅
　　　云簇簇堆成錦繡紋攀華鬭巧最精勤堪憐織
　　　女深秋裏纔著新縫素布裙下署攀華二字後
　　　有浴徳人情為田二璽前有叢雲一璽第四十
　　　五幅云門外如藍秋水清裁衣寄逺重闗情金
　　　刀欲下躊躇意絲縷皆從素手成下署剪帛二
　　　字後有㡬暇臨池讀書晰理二璽第四十六幅
　　　云戔戔束帛費縫紉只為祁寒事切身千載憂
　　　勤圗畫裏
宵衣永庇萬方人下署成衣二字後有惟善為寶乾隆
　　　御筆二璽後有御賞一璽前副頁又
　御筆序云昔我
聖祖仁皇帝嘗譜農功蠶事之始終繪圖各二十三幅
　　　幅繫以詩序而刻之以示子孫臣庶予少見而
　　　慕之及長少知文律口詠心惟於序所稱衣帛
　　　思織女之寒食粟念農夫之苦未嘗不三復流
　　　連而不能自已也爰依次布韻引伸觸類以闡
　　　教思之深志景行之切竊惟我
皇祖臨御天下六十有一年實政深仁淪浹於四海皆
　　　重農桑勤恤民隠之心所充積而四達也因命
　　　工繪前圖毎幅書舊作於上自惟辭義蹇淺不
　　　足以續
聖製之髙深而朝夕披覽庶㡬無忘初志於我
皇祖勤恤民隠之實心實政孜孜不敢怠云耳乾隆四
　　　年夏四月既望題并書後有乾隆宸翰豳風無
　　　逸念民依二璽前有天地一家春一璽
　　　焦秉貞山水樓閣一册(上等/荒一)
　　　宣徳牋本界畫墨畫欵云(臣/)焦秉貞恭畫下有
　　　(臣/)焦秉貞印一印册計十幅幅髙八寸二分廣
　　　同
　　　閨秀錢陳書繪歴代帝王道統圖一册(上等/日一)
　　　素絹本著色畫凡十六幅末幅欵云嘉禾郡女
　　　史陳書恭畫下有女史陳書補績二印左方錢
　　　陳羣書贊第一幅署伏羲龍馬負圖贊云道統
　　　開天遇聖而授設位成能立極惟后丹圖五五
　　　羅星錯繡蓄秘儲精神物孰㓂河流渾渾龍駒
　　　昻昻赤文緑甲背負騰光攷序作卦觀變隂陽
　　　文辭未立理藴已彰後署倣鍾繇筆意五字第
　　　二幅署神農遍嘗百草贊云帝念蒸民得生而
　　　樂教耕耒耜濟病醫藥二儀變化蕃廡藂薄鞭
　　　之以赭有長無落氣均大地數應周天五華二
　　　實性别形遷辛温克調痟癘斯捐人心和平壽
　　　考永年後署倣王羲之筆意六字第三幅署黄
　　　帝畫井制畝贊云繼神農氏黄帝垂裳因民耒
　　　耨肇域井疆披山通路省下土方四道八宅民
　　　居以康步測章亥數推𨽻首師兵徃來原隰左
　　　右冕旒相度蓑笠奔走百度漸興經始隴畝後
　　　署倣王獻之筆意六字第四幅署帝堯欽若授
　　　時贊云唯天為大唯堯則之敬覲懸象授民以
　　　時羲和既命璣衡迺窺分宅中星是正是推三
　　　光揚精五氣順叙民無憂患燥濕寒暑作息食
　　　飲樂恒安處曰帝之力何有於予後署倣索靖
　　　筆意五字第五幅署帝舜鳯儀麟舞贊云玉瑞
　　　既班琴絃斯撫九成簫韶兩階干羽應律風平
　　　諧音石拊麟鳯為寶來儀率舞羣后至止虞賓
　　　在斯揚帝之華典樂惟䕫敷教行賞象形方施
　　　薫風自南恭己無為後署倣虞世南筆意六字
　　　第六幅署夏禹隨山刋木贊云禹敷下土四載
　　　是乗決濬因勢力靡弗勝爰暨益稷功能克承
　　　祗台之徳不伐不矜既道山川乃定貢賦錫圭
　　　告成賜姓表胙百神用享民宗度數惟日孜孜
　　　惜隂成務後署倣褚遂良筆意六字第七幅署
　　　后稷教民稼穡贊云有邰之興際唐虞夏厥有
　　　相道匍匐知稼堯舉農師民力乃藉嘉種是登
　　　陳常贊化險阻既逺民居方夷奏庶囏食布物
　　　土宜立我億兆以慰其咨肇祀嗣嵗以迄於兹
　　　後署倣歐陽詢筆意六字第八幅署成湯網解
　　　三面贊云武湯正域克寛克仁若秕惕罪視水
　　　懐民出見張網與物同屯曰為更祝温然陽春
　　　爰釋三方用驅一面髙下左右惟欲所便失禽
　　　不誡聖徳始見漢南諸侯聞風歸善後署倣栁
　　　公權筆意六字第九幅署殷髙宗夢賚良弼贊
　　　云彼築者誰衣褐帶索芒芒虞野風雲寥廓殷
　　　王恭黙景命睠亳賢臣入夢不迕而遻用作霖
　　　雨爰起胥靡天同神比孰左右之惟爾納誨庶
　　　其輔台克紹迺辟殷祀永綏後署倣顔真卿筆
　　　意六字第十幅署周文王發政施仁贊云聖人
　　　之仁物無不愛急先務者澤必下逮惟此無告
　　　萬狀千態我覆育之勿令終廢至哉西伯化被
　　　六州振乏宣滯敷政優優枯骨瘞矣孔邇求矣
　　　惟岐之治實啟有周後署倣李邕筆意五字第
　　　十一幅署周武王訪箕衍疇贊云天以一清厥
　　　朔生水禹順治之九疇是矢推衍増益實惟箕
　　　子書不盡言與圖同㫖衡縱十五㑹於中央錫
　　　福者后建極者皇訪於商耉周祚用昌彛倫攸
　　　叙治道大光後署倣孫過庭筆意六字第十二
　　　幅署周成王卜年定鼎贊云武登豳阜實求天
　　　保三塗嶽鄙顧瞻周道爰審雒伊天室載攷公
　　　旦攝政業隆襁褓自周朝歩命召經營乃卜年
　　　世兆食獻伻鼎定郟鄏和惠休明三誥既成越
　　　裳是庭後署倣蘇軾筆意五字第十三幅署漢
　　　髙帝太牢祀聖贊云孔子至漢二百餘年藏噐
　　　習禮魯邦世傳髙祖過之太牢祀焉令諸從政
　　　肅謁必先維至聖道其大難譽後世追崇典禮
　　　彌著初隆釋奠戎噐猶除馬上治之斯言殆庶
　　　後署倣黄庭堅筆意六字第十四幅署漢光武
　　　錫封褒徳贊云漢哀平間宻令卓茂舉善而教
　　　子民恐後病免歸歟鐘鼓孰右光武即位重賞
　　　首購命就太傅錫之封侯克奬循良乃靖煙烽
　　　雲臺濟濟車服酬庸兹先論徳百爾益恭後署
　　　倣米芾筆意五字第十五幅署唐太宗屛書刺
　　　史贊云漢二千石唐之刺史畀以化權用致上
　　　理茍非其人政亦撓骩虞廷考績黜陟臧否太
　　　宗君國實重此官屏書姓氏聿求乂安安民要
　　　矣知人則難風移俗易世艶貞觀後署倣蔡襄
　　　筆意五字第十六幅署宋太祖洞開重門贊云
　　　既定荆潭亦克岳朗揆日作宫民應如響營宇
　　　有制仰師詄蕩豈居是崇實心克廣爰作寢殿
　　　令開諸門如方寸地寧莫余捫端直通豁反側
　　　以安惴惴危㣲千聖同源後署倣趙孟頫筆意
　　　六字欵云(臣/)錢陳羣敬讚並書前副頁磁青牋
　　　本泥金篆書歴代帝王道統之圖八字後副頁
　　　灑金牋本陳羣自書恭進畫册劄子云(臣/)錢陳
　　　羣謹奏為恭進畫册事竊(臣/)母陳氏粗曉文義
　　　兼工染翰山水人物花鳥俱曽究心獨運精思
　　　間合古法兹有家藏(臣/)母所畫歴代帝王道統
　　　圖上自五帝下逮唐宋或徳啟文明或功侔造
　　　化或撮其一事或採其一言莫不優入聖闗逺
　　　承道脉欽惟
　皇上質備生知志深時敏以望道未見之心收學古
　　　有獲之效周情孔思與日月而邁征作聖述明
　　　實後先而同揆蓋典籍所傳羮牆可見然與其
　　　散在圖書心藏而景慕不若列之几硯目覩而
　　　道存於以集羣聖之成豈獨觀古人之象謹將
　　　(臣/)母所畫册子計十六幅(臣/)不揣弇陋毎幅謹
　　　製圖讚一首另潢成册併呈
　御覽(臣/)不勝戰慄隕越之至謹奏幅髙一尺三分廣
　　　一尺一寸六分
　御筆題籖下注錢陳羣所進伊母陳氏畫十字籖上
　　　有乾隆御覽之寶一璽外函籖同
　　　按此册為刑部侍郎(臣/)錢陳羣之母所畫陳羣
　　　於乾隆八年冬十二月進
　　呈並擬贊語十六章呈
　御覽此劄中所謂毎幅謹製圖讚一首另潢成册也
　　　嗣陳羣奉
　命書於畫左方并録進奏原劄於尾
　　　慎郡王允禧畫盤山十六景一册(上等/月一)
　　　宣徳牋本著色畫凡十六幅毎幅𨽻書標題第
　　　一幅静寄山莊第二幅千相寺第三幅萬松寺
　　　第四幅天成寺第五幅少林寺第六幅盤谷寺
　　　第七幅雲罩寺第八幅古天香寺第九幅中盤
　　　第十幅東竺庵第十一幅雲浄寺第十二幅東
　　　甘澗第十三幅西甘澗第十四幅上方寺第十
　　　五幅雙峰寺第十六幅金山寺欵云田盤山色
　　　(臣/)允禧恭製下有(臣/)禧聨印幅髙四寸四分廣
　　　三寸五分毎幅右方烏絲䦨
　御筆書題句第一幅云别業構田盤潤挹千峰翠陵
　　　谷因天成軒齋稍位置境惟幽絶塵心以静堪
　　　寄披圖似重歴悦此烟霞意下有中和乾隆宸
　　　翰二璽第二幅云曽聞佛示蹟一夜千相成千
　　　相各殊别因兹寺得名而我莞爾笑此語殊不
　　　經燈籠答露柱熾然無色聲下有㑹心不逺㡬
　　　暇臨池二璽第三幅云萬松松無萬無已云萬
　　　松颯沓韻金石狰獰拿虬龍白澗㡬曲盤緑隂
　　　千古濃苾芻入三摩真參不空空下有硏露一
　　　璽第四幅云兩峰五丁闢一寺雙林開坐我挹
　　　秀閣抒兹即景懐冷泉淙石齒疎林掛兎胎結
　　　習一以忘故知無去來下有潑墨涵虚朗鍳二
　　　璽第五幅云精藍據層嶺煙磴凡㡬叠丁星綴
　　　紫茸爛漫紛紅葉北山鮮移文西域饒梵篋少
　　　室本同名䟦陀倘能接下有雲霞思一璽第六
　　　幅云出楹幽霧寫搴幌繁雲噴我曽拾級登䝉
　　　茸破秋蔓愛此老筆遒更豁煩襟悶踽踽䇿杖
　　　人然疑覩李愿下有奉三無私染翰二璽第七
　　　幅云常時望田盤雲在山頭起昨嵗登絶頂雲
　　　乃在足底由來萬仭髙只此一步是定光無説
　　　説不異天龍指下有樂天典學勤政共二璽第八
　　　幅云嶂葉緑交軒岫雲白封殿隔岩望初地金
　　　碧時隠見遥想佳䕃下春深鳥應囀何當半日
　　　閒一飽伊蒲膳下有墨雲一璽第九幅云盤谷
　　　實有三中盤為最幽我曽坐松下㡬度沿溪流
　　　契理在寸心曠觀足千秋長嘯萬壑空仿彿晤
　　　田疇下有㡬暇怡情叢雲二璽第十幅云西方
　　　亦有竺東方亦有竺試問為異同兩三原是六
　　　真偈空水泥妙曲絲竹肉可惜門外漢不如屋
　　　裏宿下有得佳趣内府珍秘二璽第十一幅云
　　　山水智仁徳松竹清和聖學遯久無人逃禪乃
　　　有柄梵宇何林立法體交光鏡坐對黙忘言一
　　　川秋雲浄下有㑹心不逺宸翰二璽第十二幅
　　　云入山既逺俗尋流復得源齒齒咽白石絲絲
　　　漾緑蘋在隂鶴叫子倚庭竹育孫仲長今豈無
　　　可以樂衡門下有朗潤含輝乾隆御賞三璽第
　　　十三幅云澗水分東西地靈甘則同吸冷垂折
　　　竹潤枯燒老松無須調水符可作清齋供嗟彼
　　　栖遲客來思慰遐悰下有筆端造化一璽第十
　　　四幅云蘿徑迴羊腸攀躋到上方鳥語奏笙筑
　　　嵐氣霑衣裳天樂悟根塵花雨紛幻常漢室仙
　　　人掌至令零露瀼下有染翰㡬暇臨池二璽第
　　　十五幅云衆峰何攢攢雙峰迥莫攀下臨衆壑
　　　空髙入天風寒月影標静常秋容變蒼丹鐘聲
　　　聞上方堪證六度檀下有御賞一璽第十六幅
　　　云造物無盡藏環中有獨得偶爾寄林泉誰云
　　　娯翰墨心與空宇閒身在孤松側維摩明示予
　　　萬古田盤色御題下有乾隆宸翰一璽前副頁
　御筆大書田盤山色四字前有乾隆宸翰一璽
　　　慎郡王允禧畫盤山十六景一册(上等/月二)
　　　宣徳牋本著色畫凡十六幅末幅欵云(臣/)允禧
　　　恭繪下有允禧繪事二印毎幅二印同毎左方
　　　前敬録
　御製元韻第一幅署
　御製題田盤山色圖十六幀十一字毎幅俱署
　御製二字後自書恭和詩句第一幅静寄山莊和云
　　　别館枕巖阿飛甍含積翠天開聖人居林巒拱
　　　位置烟雲目與澄木石興所寄懿此知仁樂寧
　　　間宵旰意第二幅千相寺和云名因實際證相
　　　以心境成諸相本無相浄名何用名前臨洗鉢
　　　池坐石翻金經舌含青蓮花耳聽迦陵聲第三
　　　幅萬松寺和云松㑹而都兹兹山實宜松風戰
　　　月影濶海水浮蒼龍石蟠古根固天接來雲濃
　　　僧樓坐清晝萬籟吹長空第四幅天成寺和云
　　　靈山留曲室九叠屏風開峭蒨騁外寫幽曠怡
　　　中懐泉無翼而飛樹不土以胎為愛此絶竒髙
　　　閣題詩來第五幅少林寺和云紺宇深且閒危
　　　磴更重叠澗餘何嵗雪林鋪㡬峯葉尋山杖横
　　　肩品水經在篋小坐紅龍池烟嵐紛應接第六
　　　幅盤谷寺和云花霧閟静深雨泉助逺噴松栝
　　　互虯紐蘿薜姿延蔓即事自有欣樂天者無悶
　聖世空隠淪誰歟效李愿第七幅雲罩寺和云山無
　　　留雲心山空雲自起山雲相吐吞起滅知何底
　　　無上大雄頂進歩得如是對鏡即是花見月乃
　　　非指第八幅古天香寺和云招提記昔遊初日
　　　照髙殿地僻一逕閒天晴數峯見小院寂無人
　　　春鶯相與囀空中天女花散入香積膳第九幅
　　　中盤和云中盤寺最古五松堂幽幽元氣何絪
　　　緼上下光與流六月無炎蒸颯然涵清秋景物
　　　淡如此倚杖忘前疇第十幅東竺菴和云他寺
　　　盡竒險平淡屬東竺峯峯遞磬聲閒消時二六
　　　僧雛静於鶴松肪甘勝肉願作畫中人面壁對
　　　尊宿第十一幅雲浄寺和云雲峯結奥區供養
　　　西方聖尋僧話枯禪香風漾麈柄萬象各紛紜
　　　同歸大圓鏡幻法有去來心雲自清净第十二
　　　幅東甘澗和云心影净可照愛此活水源其中
　　　亦何有晴沙走白薠溪聲咽今古纍纍石子孫
　　　焉用廣長舌瀾翻不二門第十三幅西甘澗和
　　　云潜流忽分注芳冽其味同瓶汲不勞綆鐺煮
　　　旋斫松持此八功徳上為
　天王供
　聖情眷山澤(臣/)心懐悰悰第十四幅上方寺和云躡
　　　屐登羊腸囘首迷下方縹緲天風寒䬃䬃吹衣
　　　裳瀑布界雲垂焉能測尋常四時洒珠雨草木
　　　霑瀼瀼第十五幅雙峯寺和云雙峯嵌蘭若可
　　　望復可攀霞照暈紫㽔月露洗翠寒一念證菩
　　　提無勞叩還丹瞻禮青螺髻安得半頭檀第十
　　　六幅金山寺和云危巖懸屋影雪逕眇難得想
　　　像江南山低徊手中墨衆皺晰毫芒峯骨挺幽
　　　側寫神勝寫形布意漫布色每幅款云(臣/)允禧
　　　恭和下俱有(臣/)允禧聨印幅髙九寸一分廣八
　　　寸三分
　　畫册次等
　　　惲壽平花卉一册(次等/天一)
　　　素絹本著色畫仿諸名家寫生凡十幅第一幅
　　　欵題云遥知玉節金幢㑹只在蓬萊淺水間擬
　　　趙子固壽平第二幅欵題云春榮瑶圃花滿柏
　　　臺南田壽平第三幅欵題云玩其穠華賞其勁
　　　骨因製斯圖壽平第四幅欵云鳯池香艶在南
　　　田草堂對花㸃色壽平第五幅欵云盆花草本
　　　南田最愛此三種毎以製圖足稱竒艶第六幅
　　　欵署南田壽平第七幅欵云天中麗景甌香館
　　　惲壽平第八幅欵云橅北宋徐崇嗣法惲壽平
　　　第九幅欵題云獨坐對秋色醉吟霜華中園客
　　　寫第十幅欵云雪牕僊友甌香館橅古十餘種
　　　與賞音者鑑之惲壽平
　　　畫幅集册一册(次等/地二)
　　　凡二十七幅第十幅第十五幅第十六幅素牋
　　　本餘俱素絹本第十二幅第十六幅墨畫餘俱
　　　著色畫第一幅畫竹欵云(臣/)馬豫恭畫第二幅
　　　至第五幅俱山水毎幅欵云(臣/)王原祁恭畫第
　　　六幅至第十幅花卉寫生各種欵署(臣/)蔣廷錫
　　　第十一幅至第十二幅俱山水毎幅欵云王敬
　　　銘恭畫第十三幅第十四幅俱山水毎幅欵署
　　　(臣/)文永豐第十五幅山水欵署(臣/)沈崳第十六
　　　幅第十七幅俱山水毎幅欵云(臣/)沈崳恭畫第
　　　十八幅山水欵署(臣/)佟毓秀第十九幅第二十
　　　幅俱山水毎幅欵云(臣/)戴天瑞指畫第二十一
　　　幅至第二十三幅俱山水毎幅欵云(臣/)孫阜恭
　　　畫第二十四幅至二十七幅俱人物毎幅欵云
　　　(臣/)冷枚恭畫
　　　王敬銘山水一册(次等/元一)
　　　素牋本墨畫毎幅欵云(臣/)王敬銘恭畫册計八
　　　幅
　　　冷枚畫游泳莊環一册(次等/黄一)
　　　素絹本白描畫南華篇姑射神人庖丁解牛支
　　　離鼓筴壺子示機列子食豕鯈忽鑿竅象罔得
　　　珠輪扁斵輪東施捧心濠梁觀魚痀瘻承蜩伯
　　　昏論射欵云(臣/)冷枚恭畫左方張照書
　御製騷體詩十二首毎幅署篇目凡十二幅第一幅
　　　云雲巄嵷兮絙崇岡峰碕礒兮葉丹黄藐姑射
　　　兮名誰名若有人兮處其中氷雪肌兮綽約容
　　　乗雲氣兮御飛龍遊凌兢兮周八荒羌萬物兮
　　　被礴旁羨莫見兮増慨慷第二幅云徹胹鼈兮
　　　炮羔與安胡兮楚苖薦庖丁兮犓牛睇理解兮
　　　崇朝既踦膝兮倚肩乃奏刀兮騞然經肯綮兮
　　　未嘗况大軱兮是干繄遊刃兮有餘地曷試思
　　　兮其始難第三幅云嗟若人兮形支離肩髙頂
　　　兮頥隐齊五管在上分髀為脇其餬口兮以鼓
　　　筴無逺戍兮免常徭以病受粟兮養其身以不
　　　勞吾於是知神人之無用兮恒萬古而逍遥第
　　　四幅云神之子兮曰季咸期壽夭兮若神曷壺
　　　子之猶龍誕猶喻夫三淵雲出谷兮水行地彼
　　　寧知其誰何兮夫豈大塊之有意鄭人之㝠㝠
　　　兮第未解夫四示詎吾宗之可常兮固知之人
　　　之未深思第五幅云歸來兮列子蹇宅外兮不
　　　可以止忘糠缶兮漿觴知食人兮食豕既復朴
　　　兮紛而封馳萬物兮無窮春蘭滋兮時雨秋梧
　　　飄兮涼風吾方與天地同遊兮寧知日月之有
　　　終第六幅云幹元縡兮造太清曰混沌兮爰帝
　　　名何鯈忽之二子獨憧憧兮屢征彼報徳乃戕
　　　身兮人皆咎二子之不近情嗚呼鯈忽兮獨非
　　　混沌之所生孰能保此太初兮膏吾車兮吾將
　　　從第七幅云赤水兮崑崙峰碅磳兮波沕淪君
　　　於焉兮夷猶駐芝葢兮華軒遺元珠兮屢索異
　　　哉象罔兮乃可以得余㓜寶此竒琛兮年既老
　　　而不衰怳偶遺之若失兮幸屢索而得之吁嘻
　　　象罔兮得毋余嗤第八幅云君讀書兮堂上臣
　　　斵輪兮堂下君之書兮古人臣之輪兮臣者疾
　　　則苦兮徐則甘應心得手兮口不能言有數存
　　　焉於其間庸詎知臣言之非糟粕兮君幸恕臣
　　　之狂顛第九幅云有美人兮山之阿溪若耶兮
　　　村苧蘿常病心兮若思矉雙眉兮修蛾姱曼睩
　　　兮曾波彼何人斯强效為富閉户兮貧去之所
　　　以美兮彼不知貎假借者盍鍳兹第十幅云撰
　　　良辰兮遊濠梁盼遡波兮風迴風流澹湛兮水
　　　草芳鯈魚出兮遊從容噞薵蓼兮之而張是魚
　　　樂兮爾我同聊容與兮斯徜徉吾固知之兮於
　　　濠之上第十一幅云爰有人兮形痀瘻居楚野
　　　兮山之幽仰叢薄兮枝相繚臂若槁枝兮日承
　　　蜩天地之大有所弗知兮唯蟬翼之是求葢有
　　　道兮不與萬物為儔吁嗟斯人兮羌得全於天
　　　者流第十三幅云觀君射兮信竒隣至人耶然
　　　疑登髙山兮嶻嶭臨百仞兮淵漪背逡巡兮足
　　　垂外揖君進兮君辭君於中兮殆矣挾弓矢兮
　　　奚為縱余目兮青天寄余神兮九圍永泊然兮
　　　自適歴萬仞兮不知後署
　御題二字下署臣張照敬書
　　　冷枚畫歴朝賢后故事一册(次等/黄二)
　　　素絹本著色畫毎幅節録故實一則凡十二幅
　　　第一幅孝事周姜第二幅葛覃親採第三幅麟
　　　趾貽休第四幅濯龍蠶織第五幅身衣練服第
　　　六幅約束外家第七幅戒飭宗族第八幅教訓
　　　諸王第九幅含飴弄孫第十幅禁苑種榖第十
　　　一幅女中堯舜第十二幅親掖鑾輿欵云(臣/)冷
　　　枚恭畫
　　　鄒一桂花卉一册(次等/宇一)
　　　素絹本著色畫凡十二幅末幅欵云鄒一桂敬
　　　寫左方梁詩正書
　皇帝青宫時題句第一幅杏花題云春雨胭脂洗嫩
　　　華㡬枝濃叠赤城霞雙鸞恒在雲深處不遣飛
　　　瓊到阮家前有隨安堂一璽後有耽書是宿縁
　　　一璽第二幅李花題云比桃清絶比梅妍風送
　　　嫣香户牖傳寂寞雲鬟不堪整惱人天氣暮春
　　　天下有攜筆流雲藻一璽第三幅芍藥題云繁
　　　紅艶紫殿春餘第一揚州種色殊逞盡風流還
　　　自恨被人强喚是花奴下有觀天地生物氣象
　　　一璽第四幅藤花題云紫藤花繞蒼松樹嫩蕊
　　　垂垂麗㡬多一夜西風吹白露還輸老幹耐消
　　　磨下有物來順應一璽第五幅葵花題云金盤
　　　向日如承露憐爾傾心為阿誰午静花磚風影
　　　直將開又是最南枝下有得句因新意一璽第
　　　六幅碧桃題云薄縠輕綃麗午風畫堂人静暮
　　　春融重門難把芳心綰獨露一枝深院東下有
　　　㣲言晰纎毫一璽第七幅白薔薇題云羞與羣
　　　芳争冶豔毎於幽處見丰姿但教香色尋常在
　　　莫恨人間知不知下有樂善堂一璽第八幅虞
　　　美人草題云一曲虞兮愴别神徘徊猶憶楚江
　　　濱那知愛玉憐芳者不是當年姓項人下有正
　　　誼明道一璽第九幅宜男花題云斕斑瓣纈黄
　　　金㸃錯落花擎赤玉盤砌畔落殘供上藥旁人
　　　漫作女兒看下有廓然大公一璽第十幅石竹
　　　題云也向人前稱此君一叢翠帶襯紅雲但教
　　　色媚時人眼漫説檀欒獨出羣下有有吾與㸃
　　　也之意一璽第十一幅牽牛題云脆蔓芳葩繞
　　　竹生錦裳披就下瑶京莫眈佳麗人間樂河畔
　　　盈盈最有情下有不為物先一璽第十二幅菊
　　　花題云看到東籬覺有神風流畫史更詩人素
　　　花獨殿羣芳後箇裏原藏萬卉春雍正甲寅夏
　　　四月寶親王題下有寶親王寶長春居士二璽
　　　後署梁詩正謹書
　　　余省寫生花卉一册(次等/宙一)
　　　素絹本著色畫凡十二幅末幅欵云(臣/)余省恭
　　　畫毎幅書題句第一幅云圓荷擎露曉淋漓蕩
　　　漾清風皺碧漪正是芙蕖初照日愛看㸃水兩
　　　琉璃第二幅云竒花長發玉階東綽約如蓮妙
　　　化工萬里來庭應有意願同蛺蝶舞薫風第三
　　　幅云郊原風物有餘清貌得如梁玉㡬莖何限
　　　露叢沾渥澤聲聲絡緯報秋成第四幅云秋花
　　　猶借牡丹名野蔓柔枝上竹生何事小蟲同羽
　　　士躍花還作歩虚聲第五幅云箖箊密處構金
　　　房露作瓊漿花作糧愛是綵冠分部伍也隨鸞
　　　鳯集修篁第六幅云玉砌凌晨帶露光翠雲碎
　　　剪麗霓裳更宜珪月秋成夜促織聲中裛冷香
　　　第七幅云舞盡春風到素秋緑絲烟裊未全休
　　　居髙飲露鳴逾盛時有清吟遶鳯樓第八幅云
　　　村落秋深八月天豆花開綻短籬邊螳螂翳葉
　　　身輕捷驤首濃隂却復前第九幅云陂上牽牛
　　　引蔓開翠柔紅軟絶纎埃露珠㣲沁秋風冷時
　　　有金蟲兩兩來第十幅云秋風剪出新花様絶
　　　似僧鞋喚菊名併採螽斯入圖畫昆蟲草木荷
　　　生成第十一幅云三起三眠難髣髴如雲如葢
　　　不糢糊
　聖人正重蠶桑日寫出邠風七月圖第十二幅云紫
　　　薇花發清秋日朶朶宵承湛露濃枝畔有蟲名
　　　八角也忻芳䕃一重重
　　　列朝人
　　書畫合册上等
　　　明唐寅畫終南十景呉奕書一册(上等/天一)
　　　宣徳牋本下幅著色畫上幅行楷書騷體詩各
　　　一首書畫俱十幅毎幅標目書畫同第一幅金
　　　碧潭第二幅草堂第三幅倒景臺第四幅樾館
　　　第五幅桃烟庭第六幅雲錦淙第七幅洞元室
　　　第八幅滌煩磯第九幅羃翠庭第十幅期仙磴
　　　畫幅第十幅欵識云正徳丁夘春三月蘇臺唐
　　　寅毎幅有唐子畏一印又鍊雪鑑定一印第一
　　　幅又張晴嵐收藏印一印第二幅又錫山華氏
　　　補庵家藏印三槐堂圖書記二印第十幅又晴
　　　嵐居士梁谿安氏家藏錫山華氏補庵家藏印
　　　三槐堂圖書記諸印書幅第一幅欵云延陵吳
　　　奕書毎幅有吳奕茶香二印第一幅又晴嵐鑑
　　　定錫山華氏補庵家藏印三槐堂圖書記寶藏
　　　侍御吳永安家珍藏竒寶墨林山人子京父印
　　　諸印後副頁文彭䟦云右圖乃盧鴻終南十景
　　　也葢其晩年居嵩山因寫山居十景毎景輙題
　　　詞贊以示樂志不屑諫議大夫之徴髙於隠者
　　　也子畏寫此筆意髙古迥出凡流至於古木參
　　　差岫石陂陀泉源映𢃄誠可謂造化在於手者
　　　矣閒牕閴寂毎一對之不覺竟日神游三昧三
　　　橋文彭題於停雲館中前有善繼堂寶藏錫山
　　　華氏補庵家藏印三槐堂圖書記諸印又半幅
　　　有烟霞山人陸粲拜閲記語八字又項元汴記
　　　語云天籟閣珍字三號計原值二十四金子京
　　　父記上鈐子子孫孫永保之一印又張氏伯子
　　　鍊雪鑑定雪坡緼真閣竒寶子京父印梁谿安
　　　氏家藏子孫寶之陸氏家藏諸印又後有清河
　　　張若靄晴嵐氏珍玩之章一印畫幅髙八寸一
　　　分廣一尺二寸五分書幅髙同第一幅廣八寸
　　　二分餘幅廣七寸五分
　　　國朝人
　　書畫合册次等
　　　冷枚畫聖帝明王圖一册(次等/天一)
　　　素絹本右方著色畫末幅欵云臣冷枚恭畫左
　　　方梁詩正節録各書傳故實末幅欵云乾隆己
　　　未孟秋之月(臣/)梁詩正敬書書畫各十二幅
　　　院本陶冶圖戴臨書圖説一册(次等/地一)
　　　素絹本右方著色畫凡二十則末幅欵云(臣/)孫
　　　祐周鯤丁觀鵬恭畫左方戴臨書陶冶説欵云
　　　(臣/)戴臨敬書册前空幅書序並録畫目後署督
　　　理九江鈔闗内務府員外郎(臣/)唐英恭編十七
　　　字書畫各二十幅
　　　赫達資畫麗姝萃秀一册(次等/元一)
　　　右方素絹本著色畫末幅欵云(臣/)赫達資恭畫
　　　左方碧色絹本梁詩正行書舊人各體詩末幅
　　　欵識云乾隆戊午秋八月上澣(臣/)梁詩正奉
　勅敬書
　
　
　
石渠寶笈卷二十三
欽定四庫全書
石渠寶笈卷二十四
　　貯
　重華宫
　　　列朝人書畫
　　書卷上等
　　　宋蘇軾自書二頌
　　　元趙孟頫天冠山詩帖
　　　明文徴明書赤壁賦
　　　明董其昌書濬路馬湖記
　　書卷次等
　　　明文徴明自書詩帖
　　　明文徴明自書詩帖
　　　明文徴明書蘭亭序
　　　明莫是龍供花閒語
　　　明董其昌臨蘇軾黄庭堅帖
　　　國朝人書畫
　　書卷次等
　　　王鐸擬古帖
　　　列朝人書畫
　　畫卷上等
　　　宋徽宗五色鸚鵡圖
　　　宋徽宗花鳥寫生
　　　宋李成茂林遠岫圖
　　　宋李成小寒林圖
　　　宋祁序江山放牧圖
　　　宋李公麟君明臣良圖
　　　宋王詵漁村小雪圖
　　　宋馬逺江山萬里圖
　　　遼陳及之畫貞觀便橋㑹盟圖
　　　元吳鎮夏山欲雨圖
　　　元吳鎮清溪垂釣圖
　　　元盛懋畫烈婦刺虎圖
　　　明沈周寫生
　　　明沈周寫生花鳥
　　　明項聖謨後招隠圖
欽定四庫全書
石渠寶笈巻二十四
　　貯
　重華宫五
　　　列朝人
　　書卷上等
　　　宋蘇軾自書二頌一卷(上等/天一)
　　　素箋本行楷書石恪畫維摩讚魚枕冠頌二篇
　　　款識云僕在黄岡時戲作此等語十數篇漸復
　　　忘之元祐三年八月廿九日同僚早出獨坐玉
　　　堂忽憶此二首聊復録之翰林學士眉山蘇軾
　　　記卷前有張氏澹嵒珍秘之印半印卷後有柯
　　　九思墨印一又柯氏秘笈袁通父氏趙果正初
　　　黙菴方虞杼基本初越來子圖書記虞集諸印
　　　又張氏澹嵒三吳半印二前後隔水俱有徐氏
　　　珍玩乾學二印拖尾杜本跋云東坡先生之文
　　　之書所謂如我按指海印發光者也維摩讚其
　　　室中八萬四千師子座一一演説妙法未能答
　　　此半偈魚枕頌非鏡鐙光中所見世界耶在近
　　　世惟邵菴道人與之同參杜本又張雨跋云大
　　　慧與富公書曰如是得與究竟相應豈獨於生
　　　死路上得力異日再秉鈞軸致君於堯舜之上
　　　如指諸掌耳伏觀蘇公真書二頌益信其為究
　　　竟此所以為蘇公歟方外張雨又楊維禎跋云
　　　余讀蘇玉局在玉堂所寫維摩贊魫冠頌二首
　　　而知是老游戲人間世其所見卓然獨立乎造
　　　是物者之表雖東方曼倩號為滑稽之雄豈能
　　　及哉玉堂瘴海一升一沈世間以為利害禍福
　　　者又豈足以入其舍哉世以是老之學溺般若
　　　而不知般若之學不能出其文字之妙也吁維
　　　摩欲以無語現不二門而是老欲以横説豎説
　　　現妙憙語黙雖殊三昧一也故㑹是法者所至
　　　為玉堂淨土不然者雖玉堂淨土惡海而已耳
　　　至正三年冬十月朔鐵心道人識於錢塘湖上
　　　又王慶跋云盛宋稱文章蘇翰林當一代之雄
　　　然觀其書奏皆忠言讜議深謀逺慮為國家世
　　　道計豈居文章之下耶及其鬼蜮之謗横逆之
　　　加朝玉堂夕嶺海而公處之泰然未嘗以死生
　　　得失累於其心是皆順受之乎天也豈真所謂
　　　有無幻化深得於禪學者哉所書維摩讚魫冠
　　　頌自以為録其戲言此又嬉笑怒罵之緒餘耳
　　　遺墨粲然誠為世寶後之觀者當與公書所撰
　　　昌黎伯廟碑並參庶無惑焉鉅鹿王慶百拜書
　　　卷髙七寸七分廣六尺四寸九分
　　　元趙孟頫天冠山詩帖一卷(上等/地一)
　　　素絹本行書五言絶句款識云詩二十八首率
　　　爾而成非有佳趣而張貞居見之反以為好裝
　　　絹成卷閒來索寫乃為應命云爾孟頫識下有
　　　趙子昻氏一印通巻暨前後押縫有汴陸氏家
　　　藏書畫印寶墨樓印各五印引首有松雪遺墨
　　　四大字巻髙九寸四分廣九尺四寸九分
　　　明文徵明書赤壁賦一卷(上等/元一)
　　　素箋本行書款識云嘉靖丙辰春日閒書徵明
　　　時年八十七後有文徵明印衡山二印卷前有
　　　停雲一印巻後有夢硯樓賞鑑章璵沙珍玩二
　　　印卷髙九寸廣一丈四尺四寸三分
　　　明董其昌書濬路馬湖記一卷(上等/黄一)
　　　朝鮮鏡光箋烏絲闌本行楷書款云賜進士出
　　　身資政大夫南京禮部尚書前禮部左侍郎兼
　　　翰林院侍讀學士詹事府少詹事掌南京翰林
　　　院事實録副總裁經筵講官年家眷弟董其昌
　　　撰並書又記篆額及建立銜名二條又自識云
　　　路馬湖俗名駱馬湖今正之卷首有賜金園主
　　　人子孫寶之二印卷末有緼真閣圖書記子孫
　　　永保儼齋秘玩王鴻緒印諸印通卷暨前後押
　　　縫有鍊雪鑑定印三蘭雪堂收藏印四又張晴
　　　嵐印一後隔水沈荃跋云此碑筆意極仿北海
　　　而亦時近季海宗伯作書每有合諸家者惟其
　　　神與法㑹變化不自知耳乙巳四月廿四日後
　　　學沈荃書於龍潭舟次前半印存珍玩二字卷
　　　髙九寸三分廣一丈九尺
　　書卷次等
　　　明文徴明自書詩帖一卷(次等/天一)
　　　素箋本行草書七言律詩七首款識云庚子新
　　　正十日書舊作徴明
　　　明文徴明自書詩帖一卷(次等/天二)
　　　素箋本行草書各體詩未署款卷末有王揚記
　　　云衡山先生詩稿共二十四首癸巳秋日記引
　　　首曽𢎞篆書本色文章四大字拖尾有張魯唯
　　　董其昌王揚李孫宸諸跋
　　　明文徴明書蘭亭序一卷(次等/天三)
　　　素箋本款識云戊午春三月望日書徴明時年
　　　八十有九
　　　明莫是龍供花閒語一卷(次等/地一)
　　　素箋烏絲䦨本行書二段凡九則款云莫雲卿
　　　撰並書前署供花閒語四字
　　　明董其昌臨蘇軾黄庭堅帖一卷(次等/元一)
　　　宣徳鏡光箋本行書前臨蘇軾書凡五則款云
　　　其昌書蘇子瞻語後臨黄庭堅書凡三則款云
　　　倣山谷書其昌
　　　國朝人
　　書卷次等
　　　王鐸擬古帖一卷(次等/天一)
　　　素箋本臨王筠虞世南柳公權陸柬之薛稷各
　　　帖凡五則款署孟津王鐸
　　　列朝人
　　畫卷上等
　　　宋徽宗五色鸚鵡圖一卷(上等/天一)
　　　素絹本著色畫款題並序云五色鸚鵡來自嶺
　　　表養之禁籞馴服可愛飛鳴自適徃來於苑囿
　　　間方中春繁杏遍開翔翥其上雅詫容與自有
　　　一種態度縱目觀之宛勝圖畫因賦是詩焉天
　　　産乾臯此異禽遐陬來貢九重深體全五色非
　　　凡質惠吐多言更好音飛翥似怜毛羽貴徘徊
　　　如飽稻粱心緗膺紺趾誠端雅為賦新篇歩武
　　　吟後署字缺存製并二字下有押字(亦㣲/缺)上鈐
　　　御書一璽卷後有天厯之寶一璽下有商丘宋
　　　犖審定真蹟一印前隔水有米芾畫禪烟巒如
　　　覿明説克傳圖章用錫一印後隔水有宫保司
　　　馬之孫大司農之章戴明説印二印卷髙一尺
　　　六寸五分廣四尺
　　　宋徽宗花鳥冩生一卷(上等/天二)
　　　素箋本墨畫無款凡十二段第一段杏花啼鳥
　　　第二段榴花畫眉第三段梔子練雀第四段木
　　　槿戴勝第五段雨梢立雀第六段晴篠嚶鳴第
　　　七段踈幹栖禽第八段叢篁鳥語第九段梅幹
　　　春鳩第十段古栢栖紅第十一段莎草鶺鴒第
　　　十二段沙鳥雙雛卷前有政和宣和二璽又梁
　　　清寯印常山世家元映齋藏梁清標印諸印每
　　　段押縫有雙螭璽共十一卷後有梁清寯印一
　　　印卷髙八寸五分廣一丈六尺三寸第一段
　御題杏苑春聲四字下有乾隆宸翰幾暇怡情二璽
　　　第二段
　御題薫風鳥語四字下有翌太和一璽第三段
　御題薝蔔栖禽四字後有中和染翰二璽第四段
　御題蕣花笑日四字上有乾隆宸翰一璽第五段
　御題碧玉雙栖四字下有墨雲一璽第六段
　御題淇園風暖四字下有浴德潄芳潤二璽第七段
　御題白頭髙節四字後有絜矩涵虚朗鑑二璽第八
　　　段
　御題翠篠喧晴四字上鈐研露一璽第九段
　御題踈枝喚雨四字後有比德朗潤二璽前有席上
　　　珍一璽第十段
　御題古翠嬌紅四字下有㑹心不逺一璽第十一段
　御題原上和鳴四字下有樂天惟精惟一二璽第十
　　　二段
　御題樂意相關四字下有乾隆幾暇臨池三璽
　　　宋李成茂林逺岫圖一卷(上等/地二)
　　　素絹本墨畫無款姓氏見跋中卷前有天籟閣
　　　檇李項氏世家寶玩二印卷後有神品一印又
　　　安定退密半印二又九印俱漫漶不可識拖尾
　　　向上跋云曽祖母東平夫人實申國文靖公之
　　　孫樞使惠穆公之女也右李營丘成所作茂林
　　　逺岫圖即祖母事先曽祖金紫時奩具中小曲
　　　屏大父少卿靖康間南渡與趙昌徐熈花攜以
　　　來今皆保藏敬書所自以詔後世嘉定乙卯嵗
　　　冬至日古汴向上若氷因再裝池以示友人姚
　　　子晦徐元海夏齊卿朱仲幾劉宋儒前有退密
　　　項元汴印墨林秘玩項叔子項子京家珍藏若
　　　水軒諸印又棠村桃花源裏人家世家寶玩閣
　　　書畫記黄字封字諸半印後有寄傲墨林生西
　　　楚王孫困學齋平生真賞墨林秘玩項子京家
　　　珍藏子孫世昌諸印又倪瓚跋云李營丘平生
　　　自貴重其畫不肯輕與人作故人間罕得米南
　　　宮至欲作無李論盖以多不見真者也此卷林
　　　木蒼古山石渾然逕岸縈迴自然趣多類荆浩
　　　晩年合作至正乙巳六月廿日吳城盧氏樓觀
　　　延陵倪瓚前有䢴上張鏐黄美拜觀子京桃里
　　　子孫永保虛朗齋項墨林鑑賞章神遊心賞諸
　　　印後有子京所藏項元汴印平生真賞項墨林
　　　父秘笈之印諸印又張天駿跋云李營丘作茂
　　　林逺岫圖倪雲林評其有渾然天趣者也東平
　　　夫人之曽孫嘗識其曽祖金紫時小曲屏之具
　　　今觀其峯巒疊翠草木聫青舟車徃還亭館森
　　　欝有無限真賞良可嘉也内監吳公用誠得之
　　　不啻拱璧余特識之如右云時𢎞治三年秋八
　　　月廿五日也文華殿直之暇雲間張天駿前有
　　　子孫永保一印後有蒼巗子蕉林鑑定觀其大
　　　畧三印押縫有墨林子項子京氏凈因菴項叔
　　　子諸印卷髙一尺四寸二分廣四尺四寸三分
　　　前隔水
　御題詩云澹沲蒼山蔚古枝惟應造物與為師何人
　　　著論名無李是處營丘放筆時御題上鈐幾暇
　　　鑑賞之璽乾隆宸翰二璽
　御筆題籖籖上有乾隆宸翰一璽
　　　宋李成小寒林圖一卷(上等/地二)
　　　素絹本墨畫無款有宋徽宗籖題李成小寒林
　　　圖六字卷首有乾卦半璽又半印不可識前隔
　　　水押縫有蕉林居士一印後隔水有蕉林梁氏
　　　書畫之印觀其大畧二印押縫有棠村蕉林書
　　　屋二印引首有棠村審定蒼巗子梁清標玉立
　　　氏印章二印卷髙一尺二寸四分廣二尺二寸
　　　五分引首
　御題小寒林三大字上有乾隆御筆一璽
　御筆題籖籖上有乾隆宸翰一璽
　　　宋祁序江山放牧圖一卷(上等/元一)
　　　素絹本著色畫無款有宋徽宗籖題祁序江山
　　　放牧圖七字卷前有耿昭忠信公氏一字在良
　　　别號長白山長收藏書畫印記一印押縫有信
　　　公鑑定珍藏印一印又半印二漫漶不可識卷
　　　後有西蜀柳寅東鳯詹圖書一印押縫有半古
　　　軒書畫印一印又内殿珍玩一印又一印漫漶
　　　不可識前隔水又西蜀柳寅東鳯詹圖書一印
　　　後隔水有珍秘宜爾子孫二印拖尾有蕉林觀
　　　其大畧二印卷髙一尺四寸七分廣三尺七寸
　　　三分
　　　宋李公麟君明臣良圖一卷(上等/黄一)
　　　素箋本白描畫款云龍眠居士李公麟畫下有
　　　李龍眠記一印後有虞集題云漢業崇藩屏姬
　　　親重本支藉茅因割土剪葉總分珪衛叔空申
　　　誓荆元雅好詩只云聯萼秀豈若豫章竒𤓰瓞
　　　綿何逺椒聊實在兹有蹄皆汗血無羽不長離
　　　公族誇隆準諸孫擅白眉銀潢雖九𣲖玉樹已
　　　千枝競采春華藻爭摛月露詞五車元半摭二
　　　酉秘全窺帝賞東平頌人傳北海碑蕭郎能畫
　　　扇魏俗盛彈碁禮樂羣居講貂蟬對坐垂曳裾
　　　紛後乘飛葢擁南皮處處開宮苑家家集履綦
　　　河間榻乍掃碣石騎先馳賦雪停蘭阪歌風侍
　　　雁池舞筵熏瑇瑁藥盌進琉璃爭旦猿啼早鳴
　　　陰鶴和遲佳人工妙伎才子善微辭並以風流
　　　命俱將意氣推未忘躭弋獵寧止應塤箎車怠
　　　無安鞞途窮屢泣歧魯丘家不逺楚服世常疑
　　　欲識司空鍔來尋孺子祠龍沙驚谷貿滕閣愴
　　　星移幸努千秋力無煩十日期醒慙行處設書
　　　借枕中披旅食隨芳草鄉愁亂子規匡山雲樹
　　　近好與慰相思蜀郡虞集識前署頌君明臣良
　　　三十韻八字後有蕉林觀其大畧二印卷髙一
　　　尺一寸八分廣一丈三尺五寸六分
　御筆題籖籖上有乾隆宸翰一璽
　　　按虞集題句醒慙行處設醒字應作醴字
　　　宋王詵漁村小雪圖一卷(上等/宇一)
　　　素絹本墨畫無款前隔水有宋徽宗書王詵漁
　　　村小雪六字(王字/缺)上鈐雙螭一璽(缺其/半)卷尾有
　　　商邱宋犖審定真蹟一印前隔水押縫有宣和
　　　一璽又一印漫漶不可識後隔水押縫有政和
　　　璽二宣和璽一拖尾有緯蕭草堂畫記一印又
　　　宋犖跋云昔人云書中唐模畫中北宋得之便
　　　足自豪駙馬都尉王晉卿北宋中巨擘也其遺
　　　跡最烜赫者為烟江叠嶂圖次之為瀛山圖陳
　　　眉公云烟江卷舊藏王元美家余曽見於萬卷
　　　樓下後轉質虞山嚴氏遂如泥牛下海董文敏
　　　云瀛山圖在嘉禾項氏惜不戒於火已歸天上
　　　余二十年前於棠村梁相國齋中見設色一幛
　　　相傳為晉卿筆恐尚未確都尉風流殆隨雲烟
　　　滅没盡矣漁村小雪卷載宣和畫譜歴代藏弆
　　　御府鼎革時為滄州戴侍郎巗犖所得侍郎殁
　　　其後人求售輦下烏目山人王石谷購作枕中
　　　秘康熈庚辰正月山人來吳出以相誇為之叫
　　　絶按晉卿畫源本營邱此卷清蒼秀潤人物林
　　　木大類摩詰尺幅中具有雅人深致非范寛醉
　　　許可比瘦金題字宛然璽印纍纍誠希世之珍
　　　也夫漢碑在人世畧可指數曹全碑晩出頓煥
　　　人耳目此卷得毋類是綿津山人宋犖題卷髙
　　　一尺三寸八分廣六尺九寸
　　　宋馬逺江山萬里圖(上等/宙一)
　　　素絹本墨畫𨽻書款署河中馬逺卷前有傅臘
　　　藨印史鑑之章明古氏宋濂之印陳彦亷氏傅
　　　嘉薦印允公諸印卷後有燕山傅氏家藏史鑑
　　　之印史氏日鑑堂藏侍御吳思安家珍藏金華
　　　宋氏景濂筆硯精良人生一樂吳越王孫墨興
　　　諸印又二印不可識拖尾有子中父印梅軒二
　　　印又俞和題識云河中馬逺重毫素愛冩江山
　　　千萬里上有蓬萊五色雲下有仙家幾庭户清
　　　霜㸃作秋滿林咫尺瑶牕起烟霧蒼松吹動晩
　　　山横雲峯矗矗猶堪數迢迢錦水泛雙鳬漠漠
　　　青天飛雪鷺人間畫手非不多誰似馬公得真
　　　趣千斤勁鐵筆力堅更有何人同出處老我披
　　　圖一愴然落日長歌漫為賦南渡畫家以馬逺
　　　為第一盖其資禀敏拔筆力遒勁畫院中無能
　　　出其右者若此卷風骨挺挺如堅剛毅士人不
　　　敢犯者而其態度布置展閲真有萬里之趣因
　　　漫題短句以珍其重紫芝山人俞和識又宋濂
　　　跋云右宋馬逺所畫江山萬里圖蒼松竒石筆
　　　法神秀較之平時應制之作不啻天淵矣逺為
　　　光寧朝畫院待詔士人稱南渡畫院中之尤者
　　　曰劉李馬夏則逺居其三盖以定年數之先後
　　　非以其畫之優劣也余得之於勝國瑩之吳氏
　　　真足稱繪林至寶矣金華宋濂題記時洪武庚
　　　戌孟秋十日又史鑑跋云此卷乃南渡後進呈
　　　之作也筆法遒勁思致老到圖江山雲物之變
　　　泉石竹木之竒曠達髙逺自元及明殆二百餘
　　　年不知幾經兵燹完好如初無纎毫遺缺舊藏
　　　之鴦湖朱氏朱氏蓄古書畫數十本獨於此卷
　　　為最每過齋頭得一展閲神情開爽佳氣襲人
　　　後朱氏變遷因遂歸余石田契友見過拂几開
　　　閲時帷秋暑覺涼風座隅石田精於六法元賞
　　　此為竒絶今古音人云李成馬逺之法著意臨
　　　摹遥隔千里信然後學史鑑謹識又沈周跋云
　　　畫之淵源法從荆關以下徃徃縱横不一獨於
　　　馬逺遒逸秀抜髙出當世生平所見真蹟約畧
　　　數本此卷江山浩濶筆勢豪邁亦數本中之得
　　　意作也俞宋二公題語精確予於史明古齋頭
　　　把玩復得借歸飽閲三日始知古人用筆各有
　　　精意所寄者顧陸之法莫謂後世無傳焉後學
　　　沈周謹識又沈荃跋云畫家有南北二宗南宗
　　　則王摩詰北宗則李思訓父子而馬逺其北宗
　　　儁嗣也此卷天真豪邁筆力蕭森真如岷江春
　　　水直下瞿塘俄頃之内一㵼萬里而重巒複嶂
　　　所在峭拔往往放意楮墨之外聚精毫芒之内
　　　想其盤礴時却有奏刀砉然揮斤成風之妙若
　　　使左思李白輩見之便當振袖濯流搔首大叫
　　　如置身其間也同時劉李馬夏先後齊名皆金
　　　題玉躞珍重尚方數百年來此卷嵬然獨存何
　　　異寶劍出匣古色照耀誠翰苑之異珍矣順治
　　　戊戌仲冬華亭沈荃漫識卷髙一尺二寸五分
　　　廣四丈四尺四寸五分引首
　御題江山萬里四大字前有德日新一璽後有乾隆
　　　宸翰陶冶性靈二璽
　御筆題籖籖上有乾隆宸翰一璽
　　　遼陳及之畫貞觀便橋㑹盟圖一卷(上等/洪一)
　　　宋箋本白描畫款識云祐申仲春中浣富沙竹
　　　坡陳及之作上鈐竹坡及之戲作一印卷前有
　　　蒼巗子蕉林鑑定二印卷後有蕉林玉立氏圖
　　　書一印又一印漫漶不可識前隔水有蕉林書
　　　屋一印引首梁清標籖書陳及之便橋㑹盟圖
　　　八字拖尾有觀其大畧蕉林收藏二印卷髙一
　　　尺一寸五分廣三丈一尺六寸八分
　　　元吳鎮夏山欲雨圖一卷(上等/荒一)
　　　素絹本墨畫款識云夏山欲雨圖至正六年秋
　　　七月既朢梅道人戲墨於西湖寓舎也下有嘉
　　　興吳鎮仲圭書畫記一印卷首有二泉郭畀天
　　　錫史氏日鑑堂藏王元美鑒賞諸印卷末有危
　　　素之印柯九思敬仲鄭元祐印鄭明德氏諸印
　　　拖尾俞和題識云梅菴㸃筆有神助開卷颯颯
　　　薫風涼巨然去後無何有屈指於今獨擅長仲
　　　圭品格髙絶有晉人風裁至於詩文繪理特其
　　　緒餘耳别來三載忽見畫卷不啻見仲圭也因
　　　題短句於左時至正丙申七月晦日紫芝山人
　　　俞和書後有柯九思敬仲二印又危素跋云吳
　　　梅菴吾之至友也有髙世之行書無不讀而繪
　　　事更精所謂魯之原憲晉之陶潛殆其儔乎予
　　　固愛其書而更愛其人予每有所請無不應之
　　　而悉佳妙就中畫卷種種入神即使王洽復起
　　　董巨再生亦何過焉書於卷後使梅菴見之必
　　　以予為知言是嵗四月十有一日臨川危素又
　　　篆書記語元明善觀於此靜軒八字又邵寶跋
　　　云元季畫家不勝指屈而散漫四方唯江左為
　　　最若吳仲圭其一也仲圭居諸家之右獨得董
　　　家正傳至於竹石寫生又稱妙絶所謂淡而不
　　　厭簡而文仲圭有之矣此卷今屬吾友史明古
　　　所藏觀其畫想其人固可重而人尤足重後之
　　　覽者若止以畫視之其亦淺之乎知仲圭矣二
　　　泉邵寶又記語有松陵史氏家藏之寶八字卷
　　　髙一尺四寸七分廣一丈四尺一寸五分前隔
　　　水
　御題詩云夏山欲雨雲先凝晻靄乍失峰崚嶒幽人
　　　杖筞獨歸去已濕緑荷衣上層我時望雨經春
　　　半披圖聊慰賦雲漢見説蛟龍筆底飛繪水有
　　　聲兹豈但(叶/)起視空宇明星爛掩卷無言祗三
　　　嘆御題下有乾隆宸翰得句因新意二璽
　御筆題籖籖上有乾隆宸翰一璽
　　　元吳鎮清溪垂釣圖一卷(上等/荒二)
　　　宋箋本墨畫款識云至正二年夏六月梅花道
　　　人戲墨後有梅花菴嘉興吳鎮仲圭書畫記二
　　　印卷前有子壽劉氏廷美金氏元玉韓士能印
　　　張則之黄姬水印諸印卷後有青松白玉王履
　　　吉印于思緝印楊氏家藏諸印拖尾有金氏元
　　　玉黄姬水印韓士能印三印又王士熈題云蒹
　　　葭渺無際逺水接平川閒雲曳歸鳥影落鏡中
　　　天若人載書畫彷彿米家船遵彼灌木隂對此
　　　佳山前誰能結鷗社忘機終淡然至正三年秋
　　　七月題擁翠山人王士熈又王紱題云春雲作
　　　隂知幾日春雨連朝疎更密浦樹含滋山氣昬
　　　杜若生香溪水溢霏微潤物聽無聲霡霂如膏
　　　似有情多處人家踰冷節幾村榆栁變清明山
　　　塘路轉林亭側賈舶漁艖盡停息鵓鳩聲歇鷓
　　　鴣啼滑滑深泥行不得東山癡客興尤佳冒雨
　　　從容立水涯短屐縁溪粘碧蘚飛葢張油映緑
　　　槐浮漚滿汀波不起喚得渡邉舟欲艤應過隔
　　　岸野人家相約晴來看桃李聞説髙人住處清
　　　九峯三泖在簷楹還憶東郊勸農日時將蓑笠
　　　餉春耕九龍山人王紱又于思緝題云江雲漠
　　　漠曉寒生出户行唫傍水行沙鳥底縁棲不定
　　　背人飛過栁邉鳴黄葉西風古屋秋霅溪南去
　　　記曽遊年來為減尋詩興常對青山懶下樓洪
　　　武十年秋九月錢塘于思緝又董其昌跋云元
　　　時梅花道人與盛子昭俱工畫望衡對宇求子
　　　昭繪者屨相接梅花道人之居閴如也子弟以
　　　為言梅花道人曰待之二十年及二十年盛氏
　　　之門亦閴如而梅花之名始振至今稱四大家
　　　此卷乃其得意時筆蒼勁有董巨遺意昔沈啓
　　　南先生云梅花菴裏客端的是吾師信然丙寅
　　　夏五董其昌識卷髙一尺五寸八分廣一丈三
　　　尺前隔水
　御題云一江春水如油緑滿目春山看不足春水春
　　　山共我三南華二篇不須讀渟淵清泚猶堪掬
　　　聊把絲竿寄幽獨扁舟不繫任去來誰與為羣
　　　鷗鷺鶩頗知水清本無魚亦令人識求縁木乾
　　　隆庚申中秋後一日御題下有稽古右文之璽
　　　乾隆宸翰二璽
　御筆題籖籖上有乾隆宸翰一璽
　　　元盛懋畫烈婦刺虎圖一卷(上等/日一)
　　　素絹本著色畫款識云至正七年錢塘盛懋畫
　　　烈婦刺虎圖下有子昭一印卷前有延陵吳氏
　　　家藏莊氏珍藏澹菴鑑賞徐氏元玉諸印卷末
　　　有延陵吳氏家藏宋克二印拖尾錢鼒題云客
　　　車何焞焞夫挽婦為推問君將安去言往耒陽
　　　戍官車有程宿車下夜半可憐逢猛虎夫命懸
　　　虎口婦怒髪指天十步之内血相濺夫難再得
　　　虎可前寜與夫死毋與虎生呼兒取刀力與爭
　　　虎死夫活心始平男兒節義有如此萬嵗千秋
　　　可以奉明主馮婦卞莊安足數彭城錢鼒書前
　　　署烈婦行三字有延陵吳氏珍藏一印又宋廣
　　　跋云盛子昭作畫大率工緻細密而此烈婦圖
　　　尤其合作者越中少年不勝家鷄之賤余得其
　　　片楮未嘗不磅礴竟日也具眼者宜珍重之桐
　　　柏山人宋廣題於維揚舟次卷髙七寸九分廣
　　　二尺七寸八分
　　　明沈周寫生一卷(上等/月一)
　　　素箋本墨畫凡二十四段第一段牡丹題云不
　　　須千萬朶一柄足春風第二段梔子題云花如
　　　白玉刻香過紫沉清第三段芙蓉題云不得春
　　　風力何曾怨後開第四段山茶題云一紅深雪
　　　裏補淡與梅花第五段石榴題云看他開口處
　　　笑落盡珠璣第六段枇杷題云從來金剋木何
　　　事壓枝黄第七段柿題云蜜漿包火齊思煞渴
　　　文園第八段蓮藕題云碧房藏玉蛹瓊腕雪冰
　　　絲第九段𤓰題云遺種蔓天下無人念故侯第
　　　十段紫茄題云紫包初摘露僧吻欲流泉第十
　　　一段萊菔題云抜出金城玉凝酥帶土膏第十
　　　二段水晶葱題云叢藂翡翠葉濯濯水晶根第
　　　十三段新筍題云錦綳初茁雨頭角已崢嶸第
　　　十四段山藥題云托根知紫塞抜地出金莖第
　　　十五段菱角題云刺波雙角鋭剥玉一鈎涼第
　　　十六段茭白題云新臺一尺玉風味説吳鄉第
　　　十七段王𤓰題云四月南風裏髙棚摘墮瓊第
　　　十八段蕓薹菜題云老夫諳至味絶勝爛蒸羊
　　　第十九段鴝鵒題云本是髙飛物多言每受籠
　　　第二十段雙鳩題云恩情薄離合夫婦雨晴中
　　　第二十一段蠟嘴題云嘴痕黄可愛猶帶蜜脾
　　　香第二十二段鷄題云曙光三唱裏心亊五更
　　　人第二十三段鴨題云甫里舊遊地碧䦨烟水
　　　東第二十四段兔題云世人空碌碌無人知卯
　　　君毎段題句下俱有啟南一印又自跋云凡花
　　　者葉者果者蓏者飛者走者舉囿於化工非人
　　　力所能效矣可學王君强余筆墨以置其像其
　　　説猶捕風捉影余何能哉余與可學交二十餘
　　　年各及老日而再見於今兹情有不可拒故強
　　　其所不能也𢎞治甲寅嵗沈周跋後有沈啓南
　　　氏白石翁二印前有煑石亭一印卷髙一尺三
　　　分廣三丈六尺一寸三分引首
　御題筆參造化四大字款署乾隆御筆上有乾隆御
　　　筆一璽
　御筆題籖籖上有乾隆宸翰一璽
　　　明沈周寫生花鳥一卷(上等/月二)
　　　素箋本墨畫凡十三則款識云𢎞治庚申十月
　　　戲寫於有竹莊長洲沈周下有石田沈氏啟南
　　　二印卷前有明古珍藏子孫保之二印卷後有
　　　秋水閣錢氏珍藏一印拖尾董其昌跋云沈啟
　　　南徵君寫生為一時之冠陳白陽王酉室諸公
　　　瞠乎其後矣此數種尤有生意不可不寶其昌
　　　識卷髙一尺三寸六分廣一丈一尺九分
　御筆題籖籖上有乾隆宸翰一璽
　　　眀項聖謨後招隱圖一卷(上等/盈一)
　　　素絹本著色畫卷末款云項聖謨製卷首𨽻書
　　　署後招隱圖四字卷髙一尺一分廣二丈四尺
　　　一寸
石渠寶笈卷二十四
欽定四庫全書
石渠寶笈卷二十五
　　貯
　重華宫
　　　列朝人書畫
　　畫卷次等
　　　晉戴逵剡山圖
　　　六朝陸探㣲五岳圖
　　　唐李思訓海天落照圖
　　　五代周文矩仙姬文會圖
　　　宋徽宗翠竹雙禽圖
　　　宋董源山口待渡圖
　　　宋郭熈關山積雪圖
　　　宋米芾山水
　　　宋王詵烟江叠嶂圖
　　　宋趙伯駒江山秋色圖
　　　宋劉松年香山九老圖
　　　宋馬逺千巗競秀圖
　　　宋馬麟荷鄉清夏圖
　　　宋陳居中文姬觀獵圖
　　　宋方椿年瑶池獻壽圖
　　　元錢選寫生
　　　元啇琦春山圖
　　　元黄公望仿巨然溪山暖翠圖
　　　元王振鵬畫魯恭三異圖
　　　明沈周雪景
　　　明沈周倣李晞古山水
　　　明仇英清明上河圖
　　　明仇英山水
　　　明常倫草蟲
　　　無名氏書畫
　　畫卷上等
　　　宋人江帆山市圖
　　　國朝人書畫
　　畫卷上等
　　　王原祁秋山不老圖
　　　畫院漢宫春曉圖
　　　余省百蝶圖
　　畫卷次等
　　　王翬長江萬里圖
　　　王原祁西湖十景圖
　　　王原祁西湖十景圖
　　　宋駿業繪南廵圖
　　　蔣廷錫花果冩生
　　　張鵬翀秋來讀書圖
　　　董邦逹萬􁒽松風圖
　　　沈源清明上河圖
　　　院本十八學士圖
　　　院本漢宫春曉圖
　　　列朝人書畫
　　書畫合卷上等
　　　元趙孟頫畫箕子授書圖並書洪範
　　　元趙孟頫書九歌並繪圖
　　　明文徴明踈林淺水圖並自書詩帖
　　書畫合卷次等
　　　元趙孟頫書畫陶潜遺事
　　　明文徵明盤谷圖並書叙
欽定四庫全書
石渠寳笈卷二十五
　　貯
　重華宫六
　　　列朝人
　　畫卷次等
　　　晉戴逵剡山圗一卷(次等/天一)
　　　素絹本著色畫欵署山隂戴逵卷前上方有宋
　　　徽宗横書標題並押字上鈐御書一璽拖尾有
　　　蘓軾張載楊維禎諸䟦又鄧文原楊士竒題句
　　　二杜時復記語一前隔水
　皇帝青宫時題詩云山川靈秀數江南伊人小隠為
　　　結菴竹籬茒舍頗自適雲容水態曽相諳老松
　　　落落蟠翠色髙峰矗矗烘朝嵐興來掃筆作長
　　　幅故知邱壑性所眈三徑雖開人跡絶先生杖
　　　䇿獨幽探何須抱琴誇逸致個中妙趣誰能參
　　　長春居士題下有寳親王寳一璽前有芝蘭室
　　　一璽
　　　六朝陸探微五岳圗一卷(次等/地一)
　　　素絹夲著色畫無欵姓名見䟦中第一段華山
　　　第二段恒山第三段泰山第四段衡山第五段
　　　嵩山上有宋徽宗記語一毎段上有横書標題
　　　亦徽宗筆毎段隔水有祝允明補書王羲之五
　　　岳賦並自䟦一則引首有吴永年草書五岳圗
　　　三大字拖尾有蔡京王黼吳履泰徐知常徐師
　　　回盛章米友仁危素諸人題名並記語又明宣
　　　宗䟦一李廷貴䟦一
　　　唐李思訓海天落照圗一卷(次等/元一)
　　　素絹本著色畫金書欵云左武衞驍騎大将軍
　　　李思訓畫後隔水有沈荃䟦一引首有篆書海
　　　若竒觀四大字拖尾有鮮于樞書海賦並記語
　　　又錢用時䟦一史必書諸人記語一
　　　五代周文矩仙姬文會圗一卷(次等/黄一)
　　　素絹夲著色畫𨽻書欵識云治平三月丙午周
　　　文矩畫拖尾有虞集俞和題句二沈度䟦一
　　　宋徽宗翠竹雙禽圗一卷(次等/宇一)
　　　素絹夲著色畫欵識云崇寜甲申嵗宣和殿製
　　　下有押字一上鈐御書一璽拖尾有趙孟頫柯
　　　九思許初諸䟦宋濂徐有貞題句二釋良琦記
　　　語一前隔水
　皇帝青宫時題詩云兩兩珍禽翠羽修緑雲深處舞
　　　風流筆端多少江南意何事終成塞北遊長春
　　　居士題下有寳親王寳一璽
　　　宋董源山口待渡圗(次等/宙一)
　　　素絹夲著色畫無欵引首有董其昌書董北苑
　　　夏景山口待渡圗真蹟十二字並䟦拖尾有柯
　　　九思䟦一又虞集李泂雅琥諸題句
　　　宋郭熈關山積雪圗一卷(次等/洪一)
　　　素絹夲著色畫無欵姓氏見䟦中拖尾有周遜
　　　夫䟦又䟦一欵署叔盎又李泂周密張紳宋燧
　　　諸題句龔璛諸人記語一引首
　皇帝青宫時題詩云層巒積翠數千里磴道盤空連
　　　玉壘鈴䭾霜風得得行長途跋涉間關裏世人
　　　馳利未肯休風捲塵沙落馬頭河陽一幅炎涼
　　　景不徒妙筆誇風流甲寅夏六月寳親王長春
　　　居士題下有寳親王寳鳶飛魚躍二璽前有芝
　　　蘭室一璽又梁詩正題句一
　　　宋米芾雲山一卷(次等/荒一)
　　　素箋夲墨畫欵識云元符己夘暮春無事坐雨
　　　海岱樓遙望烟江渺茫雲山重叠草木䝉茸人
　　　家隠見恍然會心乗興潑墨成此米芾拖尾有
　　　栁貫柯九思䟦二許顛題句一前隔水
　皇帝青宫時題詩云雲氣濛濛暗逺天人家微辨水
　　　雲邉渡頭風静颿無力溪尾春歸浪有烟雁塔
　　　平臨千畝外雉樓髙踞兩峯前瀟湘雨意憑誰
　　　識座上猶疑對老顛寳親王長春居士題下有
　　　寳親王寳長春居士二璽前有芝蘭室一璽
　　　宋王詵烟江叠嶂圗一卷(次等/日一)
　　　素絹夲著色畫無欵前隔水有宋徽宗籖題王
　　　詵烟江叠嶂圗七字拖尾有姚邦敬題句一宋
　　　濂䟦一黎民表記語一
　　　宋趙伯駒江山秋色圗一卷(次等/月一)
　　　素絹本著色畫無欵姓氏見䟦中拖尾有明太
　　　祖䟦語一
　　　宋劉松年香山九老圗一卷(次等/盈一)
　　　素絹本著色畫欵署劉松年拖尾有劉定之題
　　　句一康里􁀙危素吳奕三䟦宋濂陸師道記語
　　　二
　　　宋馬逺千巖競秀圗一卷(次等/昃一)
　　　素絹本著色畫欵云臣馬逺進引首有𨽻書千
　　　巖競秀四大字拖尾有題句一未署名
　　　宋馬麟荷鄉清夏圗一卷(次等/辰一)
　　　素絹本著色畫欵署(臣/)馬麟拖尾有髙士竒䟦
　　　一
　　　按士竒䟦中作馬逺誤
　　　宋陳居中文姬觀獵圗一卷(次等/列一)
　　　素絹本著色畫無欵姓氏見䟦中拖尾有鄧文
　　　原楊泰二䟦
　　　宋方椿年瑤池獻壽圗一卷(次等/列一)
　　　素絹本泥金畫欵識云紹定二年春畫院方椿
　　　年造
　　　元錢選寫生一卷(次等/張一)
　　　素絹本著色畫欵署舜舉錢選拖尾有貢師泰
　　　袁桷宋燧沈周諸䟦又林洪題句一
　　　元商琦春山圗一卷(次等/寒一)
　　　素絹本著色畫欵署曺南商琦徳符
　　　元黄公望仿巨然溪山暖翠圗一卷(次等/來一)
　　　素絹本著色畫欵識云至正八年長至後二日
　　　大癡老人寫於毘陵寓舍前𨽻書署溪山暖翠
　　　四字拖尾有楊維楨倪瓚僧澈范允臨諸䟦
　　　元王振鵬畫魯恭三異圗一卷(次等/暑一)
　　　素絹本著色畫欵云孤雲處士王振鵬造拖尾
　　　有楊士竒聶大年二䟦又邱濬題句一前隔水
　皇帝青宫時題詩云漢室多賢吏披圗識魯公一方
　　　霑惠澤三異仰髙風為寫循良貌非誇渲染工
　　　監門馳繪幅此意得毋同長春居士題下有寳
　　　親王寳長春居士二璽前有随安室一璽
　　　明沈周雪景一卷(次等/往一)
　　　素箋本著色畫後别幅欵題云大峯小峯銀削
　　　成千樹萬樹瑤華明流泉落澗半作氷溪路漫
　　　滅坳崖平招提深入雲㡬重隠者茅廬門晝扃
　　　烟火寂寥雞不鳴林間鳥雀寂無聲野橋痩馬
　　　客獨行是似浩然來灞陵兩肩山聳破帽傾噤
　　　寒不吟風骨清披圗動我探梅情飄然欲結幽
　　　人盟歌聲激烈清簷楹夜深飛夢入蓬瀛十二
　　　瓊樓玉作成長洲沈周
　　　明沈周倣李晞古山水一卷(次等/往二)
　　　素箋本墨畫欵題云竹杖綸巾白苧袍松蘿深
　　　處足逰遨倦来坐石青雲起泉壑翻疑漲雪濤
　　　𢎞治己酉清和月漫仿李晞古筆沈周
　　　明仇英清明上河圗一卷(次等/秋一)
　　　素絹本著色畫欵云吴門仇英實父摹宋張擇
　　　端筆拖尾有文徵明記一王守許初彭年陸師
　　　道諸題句又陸粲記語一文嘉䟦一引首梁詩
　　　正書
　皇帝青宫時題詩云大禹敷水土導河過龍門漭泱
　　　萬里間卓為羣瀆尊流經積石走函谷東過洛
　　　汭繞甸服土中自古稱雒都襟帶山河雄地軸
　　　維昔宣和全盛時寒食初過一百六淡烟輕雨
　　　清明天踏青嵗嵗侈華屋華屋朱樓金闕隈千
　　　門萬户天邉開飛花香滿宜春苑稱觴獻夀柏
　　　梁臺珮響千官入山呼萬乗來簮裾艶文藻雲
　　　漢儼昭回梯航萬里至輻輳日中市綺縠揚衯
　　　裶連袂如雲起栁隂暗沙堤花光明御水寳盖
　　　蔡京車髙牙童貫里中樞甲第起崇墉相國髙
　　　堂列鼓鐘道君禮樂三千盛孱國山川百二重
　　　春入上林迎旭日雲開水殿躍飛龍龍樓鳳閣
　　　相輝映山城鼓吹春逰盛春逰處處多貴臣青
　　　驄駉駉車鄰鄰明月樓中邀上客紫薇花下宴
　　　嘉賓滿堂珠履珍羞錯從容欵曲金蘭親斜陽
　　　返照天欲暮汴水橋邉車馬度橋邉街市何喧
　　　闐萬貨千商夹道路路旁桃李紛芳菲逰人雜
　　　遝白馬肥朝催玉勒花間去暮拂金鞭栁岸歸
　　　頗厭錦繡服新裁白紵衣劇孟風未峻郭觧力
　　　猶微平生但言憑義氣捨身許友未覺非郊畿
　　　靄靄帶晴雲稻田桑圃望中分村墟景象多幽
　　　趣㸃綴蚩蚩忘帝勛婦子嬉無節長㓜畧無文
　　　常樂昇平烽火息灞陵閒却故將軍栁堤逰客
　　　艤船待一棹輕移山勢改嫣紅粉白夾岸嬌蘭
　　　橈畫舫中流在中流競渡各紛馳渡口漁磯叠
　　　石為更有一川風景别身在蓬萊自不知蓬萊
　　　宫殿何繁華瑤島瓊臺入坐賖仙人爐煉長生
　　　藥羽客丹成九轉砂靈素作安期遺我棗如𤓰
　　　驅山走海丹青變筆底烟雲紙上見神思妙藝
　　　出清新偶然展軸驚萬人巧贍奪天工結構含
　　　精氣逺過顧虎頭不數陸仙尉仇子此卷何為
　　　哉燕雀嬉嬉畫裏來驅鄰自召强鄰侮繁華侈
　　　泰禍之媒牛車俛首受縛去氷天雪窖嗟徘徊
　　　即今歌舞地花發為誰開空㽞遺跡在凴弔費
　　　詩才寳親王長春居士題用唐駱賔王帝京篇
　　　韻下有寳親王寳染翰二璽前有樂善堂一璽
　　　後署梁詩正謹書
　　　明仇英山水一卷(次等/秋二)
　　　素絹本著色畫欵云仇英實父製拖尾有唐寅
　　　文徴明祝允明許初諸題句引首
　皇帝青宫時題詩云藝苑曽誇渲染竒霜綃獨此見
　　　丰姿晴嵐開處春如繡麗景傳來畫是詩忽訝
　　　人間逰閬苑還疑几上對峨嵋明窗展玩饒清
　　　趣仿彿仙風五兩吹甲寅暢月寳親王長春居
　　　士題下有寳親王寳長春居士二璽前有芝蘭
　　　室一璽
　　　明常倫草蟲一卷(次等/收一)
　　　素箋本墨畫欵云八十老人二華倫拖尾有僧
　　　智舷曹谷二䟦
　　　無名氏
　　畫卷上等
　　　宋人江㠶山市圗一卷(上等/天一)
　　　素箋本著色畫卷前有寳繪之印一印又一印
　　　漫漶不可識又司印半印卷後有紹興聫璽又
　　　吴挺之印長安二印前押縫有新宇項元汴印
　　　二印後押縫有汝恒吴新宇珍藏印二印卷髙
　　　八寸九分廣一尺三寸六分
　　　國朝人
　　畫卷上等
　　　王原祁秋山不老圗一卷(上等/天一)
　　　素絹本著色畫欵云侍讀(臣/)王原祁奉
勅恭畫下有(臣/)原祁一印卷髙一尺二寸六分廣一丈
　　　八尺四寸五分
　　　畫院漢宫春曉圗一卷(上等/地一)
　　　素絹本著色畫欵識云乾隆十年(臣/)金昆(臣/)盧
　　　湛(臣/)程志道(臣/)吴桂奉
　勅合筆恭畫下有金昆連印卷髙一尺一寸六分廣
　　　一丈八尺六寸三分
　　　余省百蝶圗一卷(上等/元一)
　　　素絹本著色畫欵識云乾隆十年七月(臣/)余省
　　　恭畫下有余省聫印卷髙一尺一寸一分廣七
　　　尺八寸六分卷首
　御題詩云翩翾錦繡叢蚑栩玻璃影無色香常住消
　　　得忙中静御題下有乾隆御筆一璽
　　畫卷次等
　　　王翬長江萬里圗一卷(次等/天一)
　　　素絹本著色畫欵云橅燕文貴長江萬里圗海
　　　虞石谷子王翬
　　　王原祁西湖十景圗一卷(次等/地一)
　　　素絹本著色畫分段泥金書標題欵云日講官
　　　起居注翰林院侍讀學士(臣/)王原祁奉
勅恭畫
　　　王原祁西湖十景圗一卷(次等/地二)
　　　素絹本墨畫分段標題欵云日講官起居注翰
　　　林院侍讀學士(臣/)王原祁奉
勅恭畫
　　　宋駿業繪南巡圗一卷(次等/元一)
　　　素絹本著色畫
聖祖仁皇帝翠華南幸事實欵云(臣/)宋駿業恭畫
　　　蔣廷錫花果寫生一卷(次等/黄一)
　　　宣徳箋本著色畫凡二段第一段佛手柑第二
　　　段荷花欵署(臣/)蔣廷錫畫前俱有
聖祖仁皇帝御書題句第一段題云生緑熟黄却有因
　　　清香八閩昔呈珍似開貝葉瞿曇手妙合華陰
　　　仙掌垠驛路不傳為異物民風自感得楓宸畫
　　　圗尺素分枝幹莫使他鄉憶海濵後署佛手二
　　　字下有康熈宸翰保合太和二璽前有佩文齋
　　　一璽第二段題云數畝芳塘花未開荷珠清露
　　　落莓苔雨涼翡翠搖歌扇風弄蜻蜓惹蕊堆綰
　　　燕舞吟鶯來炎天還似去春回葛衣日暮絲絲
　　　冷丹檻泉聲處處催後署擎葢荷珠調鷓鴣天
　　　八字下有體元主人萬㡬餘暇二璽前有日鏡
　　　雲伸一璽
　　　張鵬翀秋林讀書圗一卷(次等/宇一)
　　　素箋本著色畫欵題云古来天縱號文宣讀易
　　　猶令鐵擿穿好學
　聖心真不厭清秋㡬暇正窮研乾隆九年甲子秋日
　　　(臣/)張鵬翀恭畫前署秋林讀書圗五字卷前
　御題詩云前席曽聞室號宣肯教揚子歎袍穿偶將
　　　繪事酧清問也道經書在説研御題下有乾隆
　　　宸翰一璽
　　　董邦達萬壑松風圗一卷(次等/宙一)
　　　宣徳箋本墨畫欵云(臣/)董邦達恭畫
　　　董邦達千竿竹雨圗一卷(次等/宙二)
　　　宣徳箋本墨畫欵云臣董邦達恭畫
　　　沈源清明上河圗一卷(次等/洪一)
　　　素箋本淡著色畫欵云(臣/)沈源恭畫
　　　院本十八學士圗一卷(次等/荒一)
　　　素絹本著色畫欵識云乾隆辛酉年十二月(臣/)
　　　孫祐周鯤丁觀鵬奉
　勅恭畫前隔水
　御題詩云當年盛事記登瀛傳説芬疑齒頰生自是
　　　玉堂無俗客不須金馬羨仙卿木天珂劍從攜
　　　侣禁地琴書許暢情同有雄才誇博雅十思誰
　　　繼魏元成乾隆壬戌夏五月御題(臣/)梁詩正敬
　　　書
　　　院本漢宫春曉圗一卷(次等/日一)
　　　素絹本著色畫欵識云乾隆六年長至月(臣/)孫
　　　祐周鯤丁觀鵬奉
　勅恭畫
　　　列朝人
　　書畫合卷上等
　　　元趙孟頫畫箕子授書圗並書洪範一卷(上等/天一)
　　　素箋本白描畫小楷書欵云吴興趙孟頫畫并
　　　書後有趙氏子昻松雪齋趙孟頫印諸印卷前
　　　有天籟閣神逰心賞項墨林父秘笈之印諸印
　　　卷後有子京墨林子墨林外史元汴之印項子
　　　京家珍藏諸印拖尾文徴明䟦云右趙文敏公
　　　書尚書洪範一篇並畫箕子武王授受之意為
　　　圗畫既古雅而小楷精絶殆無遺恨但無嵗月
　　　可考憶嘗見公所書莊子馬蹄篇乃初被召為
　　　兵部郎中時書其筆意與此正同疑此亦當時
　　　之作維公以亡宋公族仕於維新之朝議者毎
　　　以為恨然武王伐紂箕子為紂至親既受其封
　　　而復授之以道千載之下不以為非然則公獨
　　　不得引以自葢乎公素精尚書嘗為之集註今
　　　皆不書而獨書此篇不可謂無意也崦西徐公
　　　舊藏此卷間以示余為著此以備折衷公以為
　　　何如嘉靖乙未八月文徴明書前有神逰心賞
　　　墨林外史項元汴印諸印後有文彭之印虚朗
　　　齋墨林子墨林秘玩項氏子京項墨林父秘笈
　　　之印諸印卷髙一尺二寸九分廣二尺二寸七分
　　　元趙孟頫書九歌並繪圗一卷(上卷/天二)
　　　素絹本行楷書白描畫書畫相間卷後欵識云
　　　延祐六年四月十八日畫並書子昻又自䟦云
　　　九歌屈子之所作也忠以事君而君或不見信
　　　而反踈然其忠憤有不能自已故假神人以寓
　　　厥意觀其末章則顯然昭然矣夏七提領有感
　　　於心命其子徳俊持此卷圗其狀意懇懇也故
　　　揆閒一　一畫之以酧之然不能果中提領之目
　　　否因重識之是年四月晦日也孟頫書於鷗波
　　　亭中下有趙氏子昻松雪齋二印卷中每段俱
　　　有趙氏子昻一印卷首署九歌圗三字下有劉
　　　徳新記云靈均之賦天問文生於畫松雪之圗
　　　九歌又畫生於文乃知文心畫心正在風水相
　　　遭之際耳甲寅秋日石癡子裕公劉徳新記前
　　　有鄭樸之印蘭亭居士鑑賞二印又學士印半
　　　印又半印二不可識卷末有王霽字家珍藏柯
　　　氏清玩柯九思鑑定真蹟三印又汪氏蔣印半
　　　印二又半印不可識卷髙一尺一寸一分廣二
　　　丈二寸有竒
　　　明文徵明疎林淺水圗并自書詩帖一卷(上等/地一)
　　　宣徳箋本前幅墨畫欵識云嘉靖庚子秋八月
　　　十又八日南衡侍御過訪草堂寫此奉贈徴明
　　　下有徴明一印又横浦絶妙臣有書畫癖諸印
　　　後幅行書五七言律詩十七首欵云近作數首
　　　書似南衡先生請教徴明頓首上後有文徴明
　　　印晤言室印玉磬山房諸印前幅髙八寸廣三
　　　尺七寸後幅髙同廣一丈四尺二寸四分
　　書畫合卷次等
　　　元趙孟頫書畫陶潛遺事一卷(次等/天一)
　　　素絹本行草書墨畫書畫相間凡十五段欵識
　　　云大徳三年五月廿二日畫子昻引首虞集書
　　　靖節先生遺事六大字拖尾有石清䟦一
　　　明文徴明盤谷圗并書叙一卷(次等/地一)
　　　前幅素箋本墨畫未署欵後幅金粟箋烏絲䦨
　　　本小楷書送李愿歸盤谷叙欵識云徴明書時
　　　年八十有四
　
　
　
　
　
　
石渠寶笈卷二十五
欽定四庫全書
石渠寶笈卷二十六
　　貯
　重華宫
　　　列朝人書畫
　　書軸上等
　　　明董其昌書座右銘
　　書軸次等
　　　明文徴明書七言律詩
　　　國朝人書畫
　　書軸次等
　　　勵杜訥書冐雨尋菊序
　　　列朝人書畫
　　書軸上等
　　　唐韓幹猿馬圖
　　　宋徽宗梨花
　　　宋李成寒林平野圖
　　　宋馬和之荷亭納凉圖
　　　元唐棣霜浦歸漁圖
　　　元黄公望洞庭竒峯圖
　　　元王蒙秋山蕭寺圖
　　　元王蒙林泉清趣圖
　　　元王蒙花溪漁隱圖
　　　元王蒙谷口春耕圖
　　　元倪瓚溪亭山色
　　　元倪瓚古木竹石
　　　元倪瓚秋樹筠石
　　　元盛懋春塘禽樂圖
　　　元曹知白貞松白雪軒圖
　　　元曹知白疎林亭子
　　　元陸廣仙山樓觀
　　　明宋克鸞尾清風圖
　　　明啇祚秋葵圖
　　　明沈周蔬筍寫生
　　　明沈周花下睡鵞圖
　　　明沈周畫郭素圖
　　　明沈周雙烏在樹圖
　　　明沈周畫枇杷
　　　明唐寅寫春風第一枝
　　　明唐寅葑田行犢圖
　　　明仇英水仙蠟梅
　　　明文徴明倣雲林松石
　　　明文徴明空林落葉圖
　　　明文徴明古石喬柯圖
　　　明文徴明疎林茒屋圖
　　　明文徴明嵗寒三友圖
　　　明文徴明茂松清泉圖
　　　明文徴明溪亭客話
　　　明錢糓松隂趺坐圖
　　　明陸治䨇鳩紅雨圖
　　　明項聖謨山水
　　　明李紹箕谿山訪隱圖
　　　明丁雲鵬東山圖
　　　明董其昌倣倪瓚山隂邱壑圖
　　　明董其昌倣倪瓚筆意
　　畫軸次等
　　　宋徽宗杏花鸚鵡圖
　　　宋徽宗荔支圖
　　　宋范寛谿山行旅圖
　　　宋郭熈峩眉雪霽圖
　　　宋崔白竹鷗圖
　　　元趙雍秋原駿馬圖
　　　元王蒙丹臺春曉圖
　　　元王蒙松壑樓居圖
　　　元吳鎮雙松圖
　　　明邊景昭百喜圖
　　　明倪端山水
　　　明沈周仙桃圖
　　　明吕紀蘆汀來雁圖
　　　明吕紀秋鷺芙蓉圖
　　　明袁崝邱溪山小景
　　　　無名氏書畫
　　畫軸上等
　　　宋人松隂訪隱圖
　　　元人訪米氏雲山
　　刻絲畫軸上等附
　　　山水圖
　　　羣仙慶夀圖
　　　仙妺獻瑞圖
　　繡絲畫上等附
　　　丹鳯朝陽圖
　　畫軸次等
　　　唐人文㑹圖
　　　宋人折檻圖
　　　宋人畫鷹
　　　宋人貸郎圖
　　　宋人寒汀蘆雁圖
　　　宋人溪山初雪圖
　　　元人花鳥
　　　元人射雁圖
　　　明人望海樓圖
欽定四庫全書
石渠寳笈卷二十六
　　貯
　重華宫七
　　　列朝人
　　書軸上等
　　　明董其昌書座右銘一軸(上等/天一)
　　　宣徳箋本楷書欵署其昌下有大宗伯印一印
　　　軸高四尺一寸二分廣一尺六寸七分
　　書軸次等
　　　明文徴明書七言律詩一軸(次等/天一)
　　　素箋本行書欵署徴明
　　　國朝人
　　書軸次等
　　　勵杜訥書冒雨尋菊序一軸(次等/天一)
　　　素綾本行書欵署勵杜訥
　　　列朝人
　　畫軸上等
　　　唐韓幹猿馬圖一軸(上等/天一)
　　　素絹本著色畫無欵右方上有宋徽宗書唐韓
　　　幹筆四字上鈐緝熈殿寳一璽右方上有御書
　　　一璽軸高四尺二寸六分廣一尺五寸
　　　宋徽宗梨花一軸(上等/地一)
　　　素箋本著色畫無欵左方中有癸亥御書之寳
　　　二璽右方下有高士竒一印軸高二尺四寸七
　　　分廣一尺二寸八分
　　　宋李成寒林平野圖一軸(上等/元一)
　　　素絹本墨畫無欵右方上有宋徽宗書李成寒
　　　林平野六字前有御書半璽下方有宣和一璽
　　　左方下有柯九思墨印一又柯氏秘笈一印軸
　　　髙四尺三寸廣二尺一寸五分
　　　宋馬和之荷亭納爽圖一軸(上等/黄一)
　　　素箋本著色畫欵署和之右方上有寄傲黄山
　　　吳氏二印下有鐵笛道人金華宋氏景濂古歙
　　　世家三印左方上有浦江旌表孝義鄭氏一印
　　　下有張雨私印喬簣成氏王永寧印三印軸髙
　　　一尺八寸廣一尺二寸二分
　　　元唐棣霜浦歸漁圖一軸(上等/宇一)
　　　素絹本淡著色畫欵識云至元又戊寅冬十一
　　　月吳興唐棣子華作下有唐棣唐氏子華二印
　　　右方下有司印半印左方下有蒼嵒蕉林居士
　　　二印軸髙四尺五寸廣二尺七寸七分
　御筆題籖籖上有乾隆宸翰一璽
　　　元黄公望洞庭竒峯圖一軸(上等/宙一)
　　　素箋本墨畫欵識云至正甲午七月十日大癡
　　　道人黄公望為劒菴梅中翰作下有黄公望印
　　　子久二印前有一峯主人一印後有沈度題云
　　　五湖三萬六千頃擁出兩山真勝境復有竒峯
　　　七十二一一摩空凌倒景琪花的的璚芝殷洞
　　　天林屋非凡間毛公壇上結仙觀只許仙人常
　　　往還一峯黄君有仙骨長年住此神仙窟爐中
　　　煉就九還丹丹光炯炯明如日梅生乃是仙尉
　　　孫事師來來經幾春黄君有道通儒術生能受
　　　教超齊民生綃一幅鮫人織興來亂灑金壺墨
　　　須臾幻出山水圖波浪瀰漫山突兀洞庭之境
　　　存微茫畫圖雖短意趣長慇懃遂作梅生贈示
　　　之逺久誠難忘一峯羽化不可即梅生復作泉
　　　臺客圖傳令子與賢孫百世珍藏猶什襲賢孫
　　　示我求長吟展觀令人生嘅心黄兮梅兮有今
　　　古惟有湖山無古今永樂八年二月五日雲間
　　　沈度書又文徴明跋云黄一峯為梅中翰所作
　　　山水其用筆高古紙墨若新真希世之珍也余
　　　雖癖野所見者不下數幅皆莊重有餘而逸韻
　　　或減此幅可謂兼得之矣正徳庚午五月既望
　　　後學文璧上方有天籟閣墨林秘玩宫保世家
　　　諸印右方下有神品項子京家珍藏二印左方
　　　下有子京墨林秘玩二印又梅印玉堂學士之
　　　章半印二軸髙三尺七寸六分廣一尺六寸
　御筆題籖籖上有乾隆宸翰一璽
　　　元王䝉秋山蕭寺圖一軸(上等/洪一)
　　　素箋本墨畫欵識云至正壬寅秋七月吳興王
　　　䝉在蓬蓽居為復雷鍊師畫下有王䝉印一印
　　　右方上有真賞一印下有琴書堂都尉耿信公
　　　書畫之章宜爾子孫諸印左方上有丹誠一印
　　　下有晴雲書屋珍藏珍玩公字信公真賞㑹侯
　　　珍藏程邃諸印軸高四尺四寸三分廣一尺二
　　　寸上方
　御題詩云秋山作四鄰蕭寺枕嶙峋愛此無中色留
　　　將幻裏真蒼松原不老碧水自離塵驢背獨歸
　　　客何如蓮社人御題下有乾隆宸翰幾暇臨池
　　　二璽
　御筆題籖籖上有乾隆宸翰一璽
　　　元王䝉林泉清趣圖一軸(上等/洪二)
　　　素箋本墨畫欵題云溪藤潔白墨淋漓(缺/)出新
　　　圖亦自竒曲磵小隄横畧(缺/)長林修竹隠茅茨
　　　抱琴童子行來緩引鶴髙人歩去遲衆詫老夫
　　　能冩意賞音相見必題詩(缺/)得予此圖復需四
　　　韻如上蓋欲遍求士林羣和之以輝蓬蓽予喜
　　　其好事故不拒其請云至正六年九月望黄鶴
　　　山人寫時年七十有五下有王䝉印香谷居士
　　　二印前篆書署林泉(缺/)趣四字右方上有項元
　　　汴印子京父印净因菴主三印下有王時敏印
　　　一印又一印漫漶不可識左方上有天籟閣一
　　　印下有項墨林父祕笈之印一印詩塘記語有
　　　王䝉真跡王鐸觀七字軸髙三尺二寸八分廣
　　　一尺二寸四分
　　　元王䝉花溪漁隠圖一軸(上等/洪三)
　　　素箋本墨畫欵題云禦兒西畔霅溪頭兩岸桃
　　　花淥水流東老共酣千日酒西施同泛五湖舟
　　　少年豪俠知誰在白髮煙波得自由萬古榮華
　　　如一夢笑將青眼對沙鷗黄鶴山中樵者王䝉
　　　敬為玉泉尊舅畫並賦詩於上前篆書署花溪
　　　漁隠四字後有沈夢麟題云游塵野馬日紛紛
　　　溪上羣峯紫翠分欲趁漁舟問津去桃花源上
　　　卜靈氛洪武癸酉九月晦日霜晴䇿杖過宗姪
　　　(缺二/字)隠居索題俚句云華亭沈夢麟右方中又
　　　題句云終日垂竿古渡頭時人誰識舊風流暫
　　　依此處種桃者還憶當年載藥舟對景使人懷
　　　甪綺入山容我問巢由得魚沽酒共妻飲一醉
　　　忘機笑狎鷗後署沈良次韻右方上有李紹私
　　　印一印下有半印不可識左方上有蘭亭居士
　　　鑒賞一印軸髙三尺七寸五分廣一尺七寸七
　　　分
　　　元王䝉谷口春耕圖一軸(上等/洪四)
　　　素箋本墨畫欵題云山中舊是讀書處谷口親
　　　耕種秫田寫向畫圖君貌取只疑黄鶴草堂前
　　　黄鶴山人王䝉前有周尚題云陰崖積雪樹斑
　　　斑老董風流足可攀便欲結茅依此地讀書松
　　　底聽潺潺周尚後有鄭維翰隸書題云井屋迢
　　　迢隔翠微我將濳跡荷鉏歸自緣不露囊中頴
　　　豈歎人間識者稀烟桞垂垂平野沼風苖翼翼
　　　接郊畿却因偶得耕鉏暇石壁叢蘿製作衣鄭
　　　維翰下有王禋題云滿眼荆谿入畫圖數椽茅
　　　屋倚蒼梧秫田二頃躬耕處坐石看山酒旋沽
　　　三山王禋右方下有王氏清玩一印左方下有
　　　子孫世昌一印上邊幅董其昌識云癸亥四月
　　　十一日晉陵唐君俞持贈元人題此圖有老董
　　　風流尚可攀謂吾家北苑也又另行云後二日
　　　吳江道中觀并記其昌右邊幅又記云叔明有
　　　青弁圖與此圖同一筆法其昌軸髙三尺八寸
　　　八分廣一尺一寸六分
　　　元倪瓚溪亭山色一軸(上等/荒一)
　　　宋箋本墨畫欵識云至正乙巳閏十月五日寫
　　　溪亭山色贈瓊野上人净明菴主懶瓚下有雲
　　　林連印後有吕敏題云憶過梁溪宅于今向廿
　　　年賦詩清閟閣試茗恵山泉夜雨牽愁夢春雲
　　　黯逺天鄉情與離思看畫共茫然晉陵吕敏又
　　　夏瑄隸書題云無錫山中數往還興來吮墨寫
　　　秋山圖中寓意知何限說盡襟懷一段閒星沙
　　　夏瑄右方下有浴徳中和二印軸高一尺四寸
　　　四分廣七寸二分左方上有
聖祖仁皇帝朱書太平押字一
　　　元倪瓚古木竹石一軸(上等/荒二)
　　　素箋本墨畫欵題云盈盈秋水眼波明脉脉逺
　　　山螺翠横西北風帆江路永片雲不度若為情
　　　戊申正月十七日瓚右方下有徳潤私印蘭臺
　　　覽省二印軸高一尺四寸六分廣八寸四分
　　　元倪瓚秋樹筠石一軸(上等/荒二)
　　　素箋本墨畫欵題云不到荆溪三十秋南津溪
　　　水亦東流用公住近金鵞嶺魏族猶隣白虎邱
　　　楓葉斕斑霜落後竹枝蕭瑟渚邊頭歸逢古徳
　　　方厓叟為話談元舊日遊用大機吳人也住宜
　　　興保安寺壬子九月十九日將還山戲寫秋樹
　　　筠石并詩以贈之且以呈方厓禪伯云東海雲
　　　林瓚軸高一尺五寸二分廣七寸三分
　　　元盛懋春塘禽樂圖一軸(上等/日一)
　　　素箋本著色畫欵署子昭下有茂林修竹一印
　　　軸高一尺六寸二分廣八寸八分
　　　元曹知白貞松白雪軒圖一軸(上等/月一)
　　　素箋本墨畫篆書欵識云至正十二年春正月
　　　雲西子畫貞松白雪軒圖下有素雲西小隠二
　　　印右方上有張雨題識云至正十二年正月句
　　　曲張雨與雲林㑹於貞松白雪軒其地林石奇
　　　勝牕牖明潔軒中主人抱奇才守冰操欵坐劇
　　　談嘯咏竟日雲西作圖各賦詩以贈境静塵慮
　　　清雨餘山光變池塘閟虚閒琴酌申繾綣蔚哉
　　　春木榮憩我飛翮倦石間有題字苔蝕已難辨
　　　方外張雨又倪瓚題云境静塵虚閟館深軒牕
　　　幽寂迥無塵雲西畫手堪驚絶為寫雙龍落翠
　　　隂倪瓚又楊維楨題云雪作寒花滿院開亭亭
　　　勁質倚天栽曹君用筆能瀟灑獨鶴飛來印緑
　　　苔銕篴道人右方下有子京所藏項元汴印京
　　　兆宇文公諒子貞章諸印軸髙三尺九寸五分
　　　廣一尺五寸五分
　　　元曹知白疎竹亭子一軸(上等/月二)
　　　素箋本墨畫欵識云至正四年七月五日寫于
　　　澄江旅次曹知白下有雲西一印右方下有紫
　　　靈丹房一印左方下有公綬太原王氏收藏書
　　　畫圖記二印詩塘張雨題云五粒松渣服食稀
　　　泠泠磵玉寫清暉道人氣味誰能似六月山中
　　　翠雪飛至正五年夏日句曲道者張雨又倪瓚
　　　題云地僻林深無過客松門原自不曾關展將
　　　一幅溪藤滑寫得湖陰數㸃山滄浪漫士倪瓚
　　　又錢翼之題云獨坐秋厓見穉松亂枝便已翠
　　　重重山中宰相愛天籟坐向三茆第幾峯錢翼
　　　之又王䝉題云一箇茆亭千頃月兩株松樹滿
　　　山秋如今老作江南客水國漁鄉處處留叔明
　　　王䝉又周翥題云雨沐秋山擁翠蠃白雲高下
　　　䕶松蘿何如著我門人住結屋臨溪日詠歌荆
　　　南周翥又王行題云著屐穿雲破石苔淺林行
　　　盡路方迴松風似識尋源意為送泉聲出澗來
　　　太原王行軸髙二尺一寸四分廣一尺二寸四
　　　分
　　　元陸廣仙山樓觀一軸(上等/盈一)
　　　素絹本著色畫欵識云天厯四年長至寫仙山
　　　樓觀圖陸廣又幅中古篆四字不可識右方上
　　　有天籟閣項叔子子孫世昌諸印下有閔于天
　　　氏圖書宫保世家項子京家珍藏諸印又一印
　　　漫漶不可識左方上有檇里項氏世家寳玩一
　　　印下有子京項元汴氏半印二幅中押縫有項
　　　墨林鑑賞章寄傲桃里真賞鼎印諸印詩塘董
　　　其昌識云陸天游畫一幅好事者離為二軸玉
　　　水先得一軸凡十餘年又得其副合之雙美遂
　　　若雌雄之劒復聚延津亦奇矣過長水鑑賞永
　　　日遂題此以俟觀者董其昌又李楷識云古人
　　　作事精神常滿宙合間翰墨雖細皆有鬼為呵
　　　䕶故分合珪璧皆定理也陸天游之筆久見賞
　　　於元宰先生今歸起伯孫氏物各有主吾以信
　　　子瞻之語河濵李楷下邊幅李日華跋云陸天
　　　游畫品在幼文雲西間以蕭散幽澹為宗若濶
　　　幅雄肆之筆絶不易得也玉水此幀乃聯素為
　　　之者先得其左又得其右脗然延津之合也奇
　　　甚奇甚竹懶李日華題又查士標跋云陸天游
　　　畫為元代名家稱北宗後來之冠此幅則倣北
　　　苑秀韻沈鬱足與吳仲圭王叔明抗衡余舊藏
　　　南村髙隠圖同一筆法乃不盈二三尺如此巨
　　　軸尤可寳也繡丞黄君購得之余為鑒定竝識
　　　數言查士標軸髙四尺三寸廣二尺九寸八分
　　　左方上
　御題詩云羽帔霞裳佺羡流虚無指㸃小淹留我亦
　　　松間眠白鶴共爾歩登雲外樓御題下有稽古
　　　右文之璽乾隆宸翰二璽
　御筆題籖籖上有乾隆宸翰一璽
　　　明宋克鸞尾清風圖一軸(上等/昃一)
　　　金粟箋本墨畫竹欵云宋克為聲外藏主寫下
　　　有仲温一印右方上有題句云山人寫竹枝宛
　　　若鸞鳯尾挂之向禪房四座清風起欵署幻叟
　　　軸髙一尺六寸六分廣九寸三分
　　　明商祚秋葵圖一軸(上等/辰一)
　　　素絹本著色畫欵云商祚寫上鈐一印漫漶不
　　　可識軸髙四尺二分廣二尺四寸五分
　御筆題籖籖上有乾隆宸翰一璽
　　　明沈周蔬筍寫生一軸(上等/宿一)
　　　素箋本墨畫欵識云𢎞治二年冬長洲沈周下
　　　有啟南石田二印軸髙一尺七寸七分廣九寸
　　　三分
　　　明沈周花下睡鵞圖一軸(上等/宿二)
　　　素箋本著色畫欵題云磊落東陽筆下姿風流
　　　崔白未成詩鵞羣本是王家帖傳過羲之又獻
　　　之石田老迂沈周畫下有沈氏啟南白石翁二
　　　印前有竹莊一印後彭年題云湖風曉雨濕蒼
　　　青興慶池頭見雪翎五十萬錢原有價笑人輕
　　　易換黄庭隆池山樵彭年左方下有沈氏受兹
　　　晚香堂藏二印軸高四尺六分廣一尺九寸七
　　　分
　　　明沈周畫郭索圖一軸(上等/宿四)
　　　素箋本墨畫欵題云漷漷索索還用草縛不敢
　　　横行沙水夜落沈周下有石田一印軸髙一尺
　　　五寸三分廣九寸六分
　　　明沈周雙烏在樹圖一軸(上等/宿四)
　　　素箋本墨畫欵題云陸郎無母不懷橘見畫慈
　　　烏雙淚滴棗林夜寒霜色白有烏哺母方垂翼
　　　鳴聲啞啞故巢側孝子在下烏在樹觸目觸心
　　　當不得何須故木世動人陸郎為烏悲所親甲
　　　子冬十月長洲沈周下有啟南石田二印軸高
　　　四尺三寸七分廣一尺六寸三分
　　　明沈周畫枇杷一軸(上等/宿五)
　　　宣徳箋本墨畫欵題云有果産西蜀作花凌早
　　　寒樹繁碧玉葉柯叠黄金丸沈周下有啟南石
　　　田二印右方下有墨林子一印左方下有陳氏
　　　子子孫孫永寳之一印軸髙一尺五寸一分廣
　　　一尺四寸六分
　　　明唐寅寫春風第一枝一軸(上等/列一)
　　　素箋本墨畫欵題云殘冬風雪宿君家燭影横
　　　杯隔絳紗三載重來論契濶忩前幾夜夢梅花
　　　正徳己巳季冬朔後五日再宿子儋存餘堂中
　　　時風雪寒甚寫此寄興且索浮休和之唐寅書
　　　上鈐吳趨一印右方下有唐伯虎六如居士二
　　　印上方薛章憲題云枳籬竹落野人家蟬翼疏
　　　疏晃帳紗記取月明清不寐風爐瀹茗對疏花
　　　薛憲章應教補空右方下又儼齋秘玩一印軸
　　　髙三尺七寸四分廣八寸八分
　御筆題籖籖上有乾隆宸翰一璽
　　　明唐寅葑田行犢一軸(上等/列二)
　　　素箋本墨畫欵題云騎犢歸來繞葑田角端輕
　　　挂漢編年無人解得悠悠意行過松隂懶著鞭
　　　唐寅畫下有唐伯虎六如居士二印前有吳趨
　　　一印右方中有蒼巖棠村審定二印下有蘿軒
　　　鑑藏武林翁氏書畫記二印左方上有竹溪秘
　　　玩一印下有衣園居士子孫寳之二印軸高二
　　　尺三寸五分廣一尺三寸三分
　　　明仇英水仙蠟梅一軸(上等/張一)
　　　素絹本著色畫欵識云明嘉靖丁未仲冬仇英
　　　實父為墨林製下有十洲仇英實父二印左方
　　　上有神品連印下有長安項元汴印墨林秘玩
　　　項子京家珍藏諸印軸高一尺四寸七分廣七
　　　寸七分
　　　明文徴明倣雲林松石一軸(上等/寒一)
　　　素箋本墨畫欵識云予少習畫每見古人用筆
　　　自愧不能得其萬一遂閣筆不覺二十餘年矣
　　　偶展内府畫院所藏雲林真蹟余復倣筆意雖
　　　未曲盡其妙亦可為知者共鑑耳嘉靖丁巳長
　　　洲文徴明畫并識下有文徴明印一印軸高二
　　　尺二寸廣一尺
　御筆題籖籖上有乾隆宸翰一璽
　　　明文徴明空林落葉圖一軸(上等/寒二)
　　　素絹本墨畫欵題云歩入空林中踽踽吟正苦
　　　時聞落葉聲却訝催詩雨徴明下有文徴明印
　　　一印軸髙一尺七寸二分廣七寸二分
　　　明文徴明古石喬柯圖一軸(上等/寒三)
　　　素箋本墨畫欵題云古石埋蒼蘚喬柯舞翠陰
　　　不教霜雪損自負歳寒心徴明下有文徴明印
　　　一印軸髙一尺五寸廣八寸五分
　　　明文徴明疎林茒屋圖一軸(上等/寒四)
　　　素箋本墨畫欵題云佛座香燈竹裏茶新年行
　　　樂得僧家蕭然人境無車馬次第空門有歳華
　　　幾日南風消積雪一畨春色近梅花坐吟殘照
　　　歸來緩古木荒烟散晚鴉春初偶同子重過竹
　　　堂賦此是歳正徳甲戌徴明後有徴明衡山二
　　　印右方下有竹溪秘玩光雲樓圖書二印左方
　　　上有教忠堂藏衣園居士二印下有道普有明
　　　文靖世家圖書二印軸髙二尺一寸廣一尺七
　　　分
　　　明文徴明歳寒三友圖一軸(上等/寒五)
　　　素箋本墨畫隸書欵云歳寒三友圖徴明下有
　　　文徴明印一印軸髙一尺三寸七分廣七寸六
　　　分
　　　明文徴明茂松清泉圖一軸(上等/寒六)
　　　素箋本著色畫欵識云嘉靖壬寅四月廿日徴
　　　明筆下有文徴明印衡山二印軸髙二尺七寸
　　　一分廣一尺四寸
　　　明文徴明溪亭客話一軸(上等/寒七)
　　　素箋本淡著色畫欵題云綠樹陰陰翠蓋長雨
　　　餘新水漲迴塘何人得似山中叟對語溪亭五
　　　月凉徴明下有徴明徴仲父印二印軸髙二尺
　　　廣一尺二分
　　　明錢穀松陰趺坐圖一軸(上等/來一)
　　　素箋本墨畫欵署錢穀下有錢叔寳氏一印軸
　　　髙一尺六寸七分廣九寸
　　　明陸治雙鳩紅雨圖一軸(上等/暑一)
　　　素箋本墨畫欵題云夢轉枝頭花正紅是誰啼
　　　雨損花容行人瞥見春狼籍錯認中山午夜風
　　　包山陸治後有陸氏叔平包山子二印軸髙四
　　　尺一寸五分廣一尺六寸八分
　　　明項聖謨山水一軸(上等/往一)
　　　素箋本墨畫欵題云山不動兮草木振水無息
　　　而原泉清感以天地之精氣斯為造物之恒情
　　　其惟至人之視聽上寄千聖之聰明下盡庸愚
　　　賢智徳不為異說摇至誠吾友卜愳菴論心二
　　　十餘年爾我無間且深愛余筆墨歳贈一紙為
　　　年譜今庚辰以閏正月多欲索一紙以紀歳時
　　　余因小結草堂筆硯久廢忽易兩朔晦春去稍
　　　閒為之捉管又以勞積倦生懶於題句四月望
　　　後即為元兒行合卺禮迨泛蒲後雨深大恐濕
　　　氣蒸人殊無佳趣茲既望五日題成四韻以歸
　　　愳菴崇禎十三年夏五之己亥日弟項聖謨記
　　　下有山水之靈槖之五十九世孫二印前有别
　　　有天地神而明之存乎其人二印右方下有號
　　　易菴父大酉項聖謨書畫印二印左方下有恵
　　　棟之印一印軸髙二尺六寸四分廣九寸五分
　　　明李紹箕谿山訪隠圖一軸(上等/秋一)
　　　素箋本著色畫欵識云谿山訪隠己丑十月紹
　　　箕寫于茂謙丈澹然齋中下有紹箕之印一印
　　　軸髙三尺七寸五分廣一尺四寸九分
　　　明丁雲鵬東山圖一軸(上等/收一)
　　　素箋本著色畫欵云州民丁雲鵬為徐使君作
　　　下有丁雲鵬印南羽氏二印前篆書署東山圖
　　　三字左方下有宋氏穉佳書畫庫記一印軸髙
　　　五尺一寸廣一尺二寸三分
　御筆題籖籖上有乾隆宸翰一璽
　　　明董其昌仿倪瓚山陰邱壑圖一軸(上等/冬一)
　　　素箋本墨畫欵識云倪元鎮山陰邱壑圖京口
　　　陳氏所藏余曽借觀未及摹成粉本聊以巨然
　　　關山雪霽圖擬為之元宰下有宗伯學士董氏
　　　元宰二印詩塘陳繼儒識云雲林畫三吳之家
　　　以有無為清俗董宗伯墨蹟亦然此圖元宰以
　　　董巨而兼帶雲林真所謂好學栁下恵者也諒
　　　賞鑑家自有巨眼在陳繼儒題軸高三尺廣一
　　　尺四寸一分
　　　明董其昌仿倪瓚筆意一軸(上等/冬二)
　　　素箋本墨畫竝臨原詩三絶句欵識云倪雲林
　　　畫山水書宋僧詩四絶於上余見之吳門王承
　　　天守家已忘其一因仿雲林畫錄三首元宰下
　　　有董其昌一印右方上有筆精墨妙一印下有
　　　蘿軒審定清白之遺二印左方下有教忠堂藏
　　　衣園居士子孫寳之三印軸高四尺三寸三分
　　　廣一尺四寸六分
　　畫軸次等
　　　宋徽宗杏花鸚鵡圖一軸(次等/天一)
　　　素絹本著色畫欵題竝識云五色鸚鵡來自嶺
　　　表養之禁籞馴服可愛飛鳴自適往來于苑囿
　　　間方中春繁杏遍開翔翥其上雅詫容與自有
　　　一種態度縱目觀之宛勝圖畫因賦是詩焉天
　　　産乾皋此異禽遐陬來貢九重深體全五色非
　　　凡質恵吐多言更好音飛翥似憐毛羽貴徘徊
　　　如飽稻粱心緗膺紺趾誠端雅為賦新篇歩武
　　　吟御製御畫并書下有押字一上鈐御書之寳
　　　一璽
　　　宋徽宗荔支圖一軸(次等/天二)
　　　素箋本著色畫欵署宣和御墨四字上鈐一璽
　　　不可識
　　　宋范寛谿山行旅圖一軸(次等/地一)
　　　素絹本墨畫無欵詩塘有董其昌書北宋范中
　　　立谿山行旅圖十字
　　　宋郭熙峩眉雪霽圖一軸(次等/元一)
　　　素絹本著色畫欵署郭熙詩塘
　皇帝青宫時題詩云積翠林巒濕未乾迢迢蜀道接
　　　長安石門氷雪塵氛净驢背風霜客路難梵宇
　　　凌空知日近翠微開霽倚雲看河陽一幅風流
　　　筆三十二峯春正寒寳親王長春居士題下有
　　　寳親王寳長春居士二璽前有隨安堂一璽
　　　宋崔白竹鷗圖一軸(次等/黄一)
　　　素絹本著色畫欵署崔白
　　　元趙雍秋原駿馬圖一軸(次等/宇一)
　　　素絹本著色畫未署欵右方上有趙氏仲穆一
　　　印
　　　元王䝉丹臺春曉圖一軸(次等/宙一)
　　　素箋本墨畫篆書欵識云至正十有四年五月
　　　吳興王叔明為子安作右方上署丹臺春曉四
　　　字右邊幅有董其昌跋一
　　　元王䝉松壑樓居圖一軸(次等/宙二)
　　　素箋本淡著色畫篆書欵云松鶴樓居黄鶴山
　　　樵王叔明畫
　　　元吳鎮雙松圖一軸(次等/洪一)
　　　素絹本墨畫欵識云泰定五年春二月清明節
　　　為雷所尊師作呉鎮
　　　明邊景昭百喜圖一軸(次等/荒一)
　　　素絹本著色畫乾鵲欵識云宣徳丁未孟秋隴
　　　西邊景昭寫
　　　明倪端山水一軸(次等/日一)
　　　素絹本著色畫欵署楚江倪端
　　　明沈周仙桃圖一軸(次等/月一)
　　　素絹本著色畫欵題云一開還一結千歳只尋
　　　常畱得山翁在何妨三度嘗沈周為遺齋贈詩
　　　塘有文徴明題句一
　　　明吕紀蘆汀來雁圖一軸(次等/盈一)
　　　素絹本墨畫欵署吕紀
　　　明吕紀秋鷺芙蓉圖一軸(次等/盈二)
　　　素絹本著色畫欵署吕紀
　　　明袁崝邱溪山小景一軸(次等/昃一)
　　　素箋本墨畫未署欵有崝邱袁子一印
　　　無名氏
　　畫軸上等
　　　宋人松陰訪隠圖一軸(上等/天一)
　　　素箋本墨畫右方上有紹興一璽下有明安國
　　　印參政之章二印左方下有項子京家珍藏水
　　　東金李穉仙父桐孫堂家藏書畫之印二印軸
　　　髙一尺四寸廣七寸九分
　　　元人仿米氏雲山一軸(上等/地一)
　　　素箋本墨畫右方下有定國文敏一印左方下
　　　有易菴圖書王長安父二印軸髙一尺七寸六
　　　分廣一尺一寸
　　附刻絲畫軸上等
　　　山水一軸(上等/天一)
　　　宋本五色織左方中織子蕃製三字下一印不
　　　可識右方下有劉延之印一印軸髙二尺九寸
　　　六分廣一尺一寸七分
　　　羣仙慶夀圖一軸(上等/地一)
　　　國朝製五色織軸髙四尺九寸五分廣三尺九
　　　寸
　　　仙姝獻瑞圖一軸(上等/元一)
　　　國朝製五色織軸髙廣俱同前
　　附繡線畫軸上等
　　　丹鳯朝陽圖一軸(上等/天一)
　　　國朝製五色繡軸髙六尺二寸六分廣三尺一
　　　寸六分
　　畫軸次等
　　　唐人文㑹圖一軸(次等/天一)
　　　素絹本著色畫
　　　宋人折檻圖一軸(次等/地一)
　　　素絹本著色畫左方上
　御書舊作云玉繩低鶴禁朱鳥煥螭坳鸞扇非烟散
　　　鴛班委珮敲佞臣方唯唯直士獨嘐嘐自具松
　　　筠操難容涇渭淆攖龍鱗豈怯折鹿角曾摎奚
　　　用檻重輯還同罟不抛納忠餘宿將介節歎征
　　　茅企想都俞世盈庭喜泰交後識云賦得折檻
　　　旌直臣舊作乃試翰詹諸臣題也甲子仲春偶
　　　閲内府書畫及此圖輒書於左下有乾隆宸翰
　　　幾暇臨池二璽
　　　宋人畫鷹一軸(次等/元一)
　　　素絹本著色畫上方有莫士安蔡祐鄒奕潘若
　　　水楊泉諸題句
　　　宋人貨郎圖一軸(次等/黄一)
　　　素絹本著色畫
　　　宋人寒汀蘆雁圖一軸(次等/宇一)
　　　素絹本著色畫
　　　宋人溪山初雪圖一軸(次等/宙一)
　　　素絹本著色畫
　　　元人花鳥一軸(次等/洪一)
　　　素絹本著色畫
　　　元人射雁圖一軸(次等/荒一)
　　　素絹本著色畫
　　　明人畫望海樓一軸(次等/日一)
　　　素絹本著色畫
　
　
　
　
　
　
　
　
　
　
　
石渠寳笈卷二十六
欽定四庫全書
石渠寶笈卷二十七目録
　　　貯
　重華宫
　　國朝人
　　畵軸上等
　　　惲壽平五清圖一軸
　　　惲壽平枯木竹石
　　　王翬平林散牧圖
　　　王原祁秋山圖
　　　王原祁虞山秋色圖
　　　王原祁山村雨景
　　　王原祁草堂烟樹圖
　　　王原祁倣倪瓚山水
　　　王原祁倣黄公望山水
　　　王原祁松亭山色圖
　　　王原祁倣北宋人山水
　　　赫奕雨壑風林圖
　　　赫奕畵唐人詩意圖
　　　赫奕丹楓翠岫圖
　　　赫奕秋山雲樹圖
　　　張鵬翀翠巘髙秋圖
　　　董邦逹九陽消寒圖
　　　董邦逹㶚橋覔句圖
　　　董邦逹溪山霽雪圖
　　　唐岱孫祜合倣李唐寒谷先春圖
　　　唐岱倣趙孟頫山水
　　　余省東籬秀色圖
　　　沈源畵新月詩意
　　　畵軸次等
　　　惲壽平東籬秋色圖
　　　惲壽平富貴圖
　　　惲壽平菊花
　　　王翬巖棲髙士圖
　　　王原祁倣倪瓚山水
　　　赫奕禁園秋霽圖
　　　赫奕烟江漁艇圖
　　　赫奕山水
　　　蔣廷錫瑞蔬圖
　　　蔣廷錫牡丹
　　　蔣廷錫藤花山雀圖
　　　蔣廷錫蟠桃圖
　　　髙其佩八駿圖
　　　髙其佩雙駿圖
　　　髙其佩廬山瀑布圖
　　　慎郡王允禧山靜日長圖
　　　戴天瑞春山勝事圖
　　　戴天瑞山水
　　　張鵬翀松梅清韻圖
　　　朱淪瀚瀟湘烟靄圖
　　　唐岱千山落照圖
　　　唐岱夏山髙逸圖
　　　院本新豐圖
欽定四庫全書
石渠寳笈卷二十七
　　貯
　重華宫八
　　　國朝人
　　畫軸上等
　　　惲夀平五清圖一軸(上等/天一)
　　　素絹本墨畫水月松竹梅欵識云辛酉初秋南
　　　田夀平製下有惲正叔夀平二印前署五清圖
　　　三字下又自識云畫有髙逸一種用筆之妙如
　　　蟲書鳥迹無意為佳所謂遺筌捨筏離塵境而
　　　與天游清暉澹忘不可以言傳矣夀平識下有
　　　南田草衣一印軸髙二尺六寸八分廣一尺二
　　　寸
　　　惲夀平枯木竹石一軸(上等/天二)
　　　素牋本墨畫欵題云竹影滿忩凉似水斷崖踈
　　　雨數竿秋雲溪外史下有雲衣居士夀平二印
　　　右方下有錬雪鑑定一印左方下有松喬堂書
　　　畫印一印軸髙二尺五寸二分廣一尺一寸四
　　　分
　　　王翬平林散牧圖一軸(上等/地一)
　　　素絹本著色畫欵識云文湖州平林散牧圖唐
　　　解元有橅本致佳因仿之康熈歳次壬午小春
　　　望日耕烟外史王翬下有王翬之印石谷子二
　　　印前有海虞一印右方下有滄江白髪耕烟外
　　　史時年七十有一二印軸髙二尺六寸六分廣
　　　一尺七寸五分
　　　王原祁秋山圖一軸(上等/元一)
　　　素牋本著色畫欵識云康熙壬午長春仿黄子
　　　久秋山于京師邸舍婁東王原祁後有王原祁
　　　印麓臺二印前有古期齋一印左方下有興與
　　　烟霞㑹一印軸髙二尺三寸二分廣一尺二寸
　　　八分上方張照書
　御題詩云三庚無那暑氣炎紗櫺八面開書室吟哦
　　　静裏遣小年左圖右史陳無逸挂壁吳綾裝尺
　　　幅本朝作者麓臺筆規模唐宋弱元明胸中自
　　　有天然質一川平逺萬里空揷天青嶂髙無匹
　　　尤愛老松巖腰出羊腸難上疑盩厔溪亭對此
　　　聽飛濤蒼石白泉復澎泌如是坐觀兼臥遊觀
　　　遊兩忘三即一滿座清凉似作秋梧梢輕籟飄
　　　瑟瑟不知題句者為誰長掇菁芬消永日乾隆
　　　御題(臣/)張照敬書下有臣照聨印
　　　王原祁虞山秋色圖一軸(上等/元二)
　　　宣徳牋本著色畫欵題云人説秋光好秋光此
　　　處尋紅黄間樹裏雲水映山岑康熈辛巳春日
　　　長安邸舍憶虞山秋色仿大癡筆麓臺祁下有
　　　王原祁印麓臺二印前有掃華菴一印右方下
　　　有石師道人一印軸髙三尺七分廣一尺四寸
　　　四分詩塘
　御題詩云虞山山色朝夕變惟有秋光最可人老筆
　　　蕭蕭為寫照髙松落落皆傳神儘繞紅葉争繁
　　　豔却與白雲結好鄰吳下年年秋不改麓臺幾
　　　度參迷因御題下有潄芳潤乾隆宸翰二璽
　　　王原祁山邨雨景一軸(上等/元三)
　　　素絹本墨畫欵識云近溪幽濕處全借墨華濃
　　　唐人此語真所謂詩中畫也偶圖數筆覺滿幅
　　　冷光又非畫中詩耶戊子深秋適樹翁老先生
　　　南歸言别遂以贈之其工拙不復問矣王原祁
　　　下有王原祁一印前有畫圖留與人看一印右
　　　方下有麓臺一印軸髙四尺六寸三分廣一尺
　　　七寸二分詩塘
　皇帝青宫時題詩云竹樹宴濛處溪橋杳靄時水風
　　　翻栁浪霧雨沐山姿氣韻三秋潤烟嵐尺幅宜
　　　司農瀟灑筆似讀許渾詩寳親王長春居士題
　　　下有寳親王寳長春居士二璽前有樂善堂圖
　　　書記一璽
　　　王原祁草堂烟樹圖一軸(上等/元四)
　　　素牋本著色畫欵識云古人用筆意在筆先然
　　　妙處在藏鋒不露元之四家化渾穆為蕭灑變
　　　剛勁為和柔正藏鋒之意也子久尤得其要可
　　　及可到處正不可及不可到之處箇中三昧在
　　　深參而自㑹之康熙乙未暮春畫于穀貽堂并
　　　題王原祁年七十有四下有王原祁印麓臺二
　　　印前有畫圖留與人看一印右方下有西廬後
　　　人一印軸髙二尺六寸三分廣一尺二寸六分
　　　詩塘梁詩正書
　皇帝青宫時題詩云屋壁淋漓懸尺素瑯琊妙筆寫
　　　烟樹草堂空對夕陽間伊人宛在知何處蒼蒼
　　　暮景遥空白雲山滃翠迷咫尺檐前弗弗起飄
　　　風獨與髙秋留本色寳親王長春居士題後有
　　　寳親王寳染翰二璽前有樂善堂一璽後署梁
　　　詩正謹書五字下有梁詩正養仲二印
　　　王原祁仿倪瓚山水一軸(上等/元五)
　　　宣徳牋本墨畫欵識云畫忌率筆于荒率中得
　　　平淡涵泳之致雲林筆墨出人一頭地處也余
　　　還家後理楫迎
　鑾興到不覺技癢漫寫此意倉猝中自無佳趣應為
　　　識者所笑耳時乙酉上已後一日求是堂中作
　　　麓臺祁下有王原祁印麓臺二印前有畫圖留
　　　與人看一印右方下有西廬後人一印軸髙二
　　　尺廣一尺三寸
　　　王原祁仿黄公望山水一軸(上等/元六)
　　　素牋本墨畫欵識云大癡畫經營位置可學而
　　　至荒率蒼莽不可學而至思翁得力處全在于
　　　此此圖余仿其意丙戌冬日消寒漫筆王原祁
　　　下有王原祁印麓臺二印前有畫圖留與人看
　　　一印右方下有西廬後人一印軸髙三尺二寸
　　　八分廣一尺五寸七分
　　　王原祁松亭山色圖一軸(上等/元七)
　　　素絹本著色畫欵云翰林院侍講學士臣王原
　　　祁奉
　勅恭畫下有臣原祁一印軸髙六尺一寸四分廣二
　　　尺九寸九分
　　　王原祁仿北宋人山水一軸(上等/元八)
　　　素牋本墨畫欵識云世人論畫以筆墨而用筆
　　　用墨必須辨其次第審其純駁從氣勢而定位
　　　置從位置而加皴染畧一任意便疥癩滿紙矣
　　　每于梅道人有墨猪之誚精深流逸之故茫然
　　　不解何以得古人用心處余急于此指出得其
　　　三昧即得北宋之三昧也康熙乙未長夏畫并
　　　題王原祁年七十有四後有王原祁印麓臺二
　　　印前有畫圖留與人看一印左方下有西廬後
　　　人一印軸髙三尺三寸一分廣一尺八寸七分
　　　赫奕雨壑風林圖一軸(上等/黄一)
　　　素絹本墨畫欵云(臣/)赫奕恭畫下有赫奕恭畫
　　　二印軸髙一尺七寸八分廣一尺四寸上方
聖祖仁皇帝書朱子六言詩一首識云録朱子詩下有
　　　康熙稽古右文二璽前有心手相師一璽
　　　赫奕畫唐人詩意圖一軸(上等/黄二)
　　　素絹本著色畫欵云(臣/)赫奕恭畫下有赫奕恭
　　　畫二印軸髙二尺六寸五分廣一尺八寸四分
　　　左方上
聖祖仁皇帝書唐人七言截句一首識云唐句下有康
　　　熈稽古右文二璽前有中和一璽
　　　赫奕丹楓翠岫圖一軸(上等/黄三)
　　　素絹本著色畫欵云(臣/)赫奕恭畫下有(臣/)赫奕
　　　恭畫二印軸髙二尺五寸五分廣一尺一寸九
　　　分上方
聖祖仁皇帝書唐人五言律一首識云録張祜下有康
　　　熙稽古右文二璽前有中和一璽
　　　赫奕秋山雲樹圖一軸(上等/黄四)
　　　素絹本著色畫欵云(臣/)赫奕恭畫下有(臣/)赫奕
　　　恭畫二印軸髙四尺三寸七分廣一尺九寸一
　　　分左方上
聖祖仁皇帝書唐人七言截句一首識云録唐張祜詩
　　　下有康熙宸翰保合太和二璽前有日鏡雲伸
　　　一璽
　　　張鵬翀翠巘髙秋圖一軸(上等/宇一)
　　　素牋本著色畫欵題云佳辰獻圖畫曉出鳯城
　　　西雙澗遙看落層峯近可躋遶林紅葉滿隔岸
　　　白雲低籬菊花争揷囊萸酒共擕玉泉縈
　　御苑瓊島接招提優渥花糕賜從容綵筆題晚歸
　　　吟思好新月印前溪(臣/)以下直餘閒作山水一
　　　幀當九日登髙之㑹侑萬年獻夀之觴(臣/)學畫
　　　以來將及三紀通籍後所遇山水古蹟觸發殊
　　　少倘蒙
　睿鑒指示祕要得所師承庶稍脫凡近也乾隆九年
　　　甲子重九日詹事(臣/)張鵬翀恭進下有(臣/)鵬翀
　　　玉堂仙吏二印前署翠巘髙秋四字右方下有
　　　人境廬翠交庭二印軸髙三尺一寸五分廣一
　　　尺五寸五分左方上
　御題詩云問我繪事應師誰横嶺近在帝城西從來
　　　師心非所貴師古道逺勞攀躋鵬翀汝詩脫筌
　　　蹄欲侔元白志不低我于詩畫渉藩籬安能示
　　　汝匪手擕得其環中遊方外疇謂半偈非全提
　　　佳節展汝山水竒興酣走筆一漫題黄花笑我
　　　拈吟髭蕭蕭寫影臨清溪乾隆九年九月九日
　　　御題下有乾隆宸翰幾暇臨池二璽
　　　董邦達九陽消寒圖一軸(上等/宙一)
　　　宣徳牋本著色畫九陽節候風景欵云(臣/)董邦
　　　達恭繪下有達字侍從臣二印軸髙三尺六寸
　　　二分廣二尺一寸七分幅中
　御筆分九則小楷書題句其一云大易竒爻數紀乾
　　　陽初迴日九方權却教繡户拈紅侣都把少陵
　　　詩意傳下有㡬暇怡情一璽其二云觱發寒威
　　　淡逺空兩峯誰鏤玉西東後凋顏色分明在便
　　　是當年黄綺翁下有澂觀一璽其三云積素迷
　　　蹊掩舊扉春和一室獨研㡬山隂舟繋相尋者
　　　訪戴伊人是也非下有染翰一璽其四云侵肌
　　　栗烈颯寒風卒嵗茅簷念寠窮識得貞元旋轉
　　　處梅梢春信已標紅下有太璞古香二璽其五
　　　云唐風讀罷嵗云休好樂無荒共酢酧臘鼓喧
　　　鳴春草發分陰誰惜白駒流下有德充符一璽
　　　其六云融融淑氣慶昭蘇仙木椒盤入畫圖酌
　　　酒介眉增樂事春風頭踏到皇都下有清玩一
　　　璽其七云花樹烘霞送尾寒太平鼓吹滿長安
　　　春光六月蓮為火九陌通宵燄是蘭下有㑹心
　　　不逺一璽其八云七月詩傳于耜宜東郊俶載
　　　老農知服疇念彼長年苦乘屋閒來未㡬時下
　　　有得佳趣一璽其九云桃漸紅時栁漸青餘寒
　　　消盡落階蓂授時惕息深宫裏不共詩人醉野
　　　亭後欵識云祕府舊傳消寒圖按九陽之次各
　　　系一詩不知誰氏所作今仿其意命繪為圖因
　　　各題斷句一首亦欽若授時之意也乾隆甲子
　　　長至御識後有乾隆宸翰㡬暇臨池二璽
　　　董邦達灞橋題句圖一軸(上等/宙二)
　　　宣德牋本淡著色畫欵云(臣/)董邦達恭畫下有
　　　達字侍從臣二印軸髙三尺五寸廣一尺七寸
　　　五分右方上
　御題詩云驢背風流未足思來今去古只如斯可知
　　　學士忘筌畫便是相公得意詩乾隆甲子暢月
　　　御題後有乾隆宸翰㡬暇臨池二璽
　　　董邦逹溪山霽雪圖一軸(上等/宙三)
　　　宣徳牋本淡著色畫欵云(臣/)董邦逹恭畫下有
　　　逹侍從臣二印前篆書署溪山霽雪四字軸髙
　　　二尺四寸五分廣二尺九寸五分左方上
　御題詩云太行之麓森巍峩陽崖牝壑糾紛羅經千
　　　年樹䕃軟莎沍寒不凋緑在科青女借得雲錦
　　　梭一夜幻出瓊瑶葩曉來開霽寒劇加旗亭有
　　　酒不可賖誰能驢背尋詩哦迴巒複谷何逶迱
　　　中有逸民三兩家太古歳月忘羲娥迷離積素
　　　隱峯螺如有風來飄玉沙盈三尺幅千里多無
　　　畫家習同擘窠題詩筆凍煩頻呵乾隆乙丑年
　　　新正人日御題下有乾隆宸翰幾暇臨池㑹心
　　　不逺三璽前有御賞一璽
　　　唐岱孫祜合仿李唐寒谷先春圖一軸(上等/洪一)
　　　素牋本著色畫欵識云寒谷先春乾隆九年春
　　　王月奉
　勅倣李唐(臣/)唐岱孫祜恭畫下有(臣/)唐岱朝朝染翰
　　　二印軸髙一丈一尺一寸廣八尺六分左方上
　御題詩云渉海覔方蓬登陸凌岱華鞭石豈逹舉雲
　　　軨亦難駕平生山水心不減東山謝坐遊千里
　　　路兼消萬幾暇李唐古之人藝圃堪稱伯繼跡
　　　羌孰能丹青空滿架我欲傳其神求諸其匹亞
　　　是圖合作成如集柰與蔗奥域䆳且幽稜峯露
　　　天罅判勢異旗鼔親形譬姻婭流泉寒不凝珠
　　　顆崖間瀉精藍隠樹顛午梵鐘聲罷兩山環抱
　　　處盤土可以稼小軒三四檻詎必凌雲榭蕭然
　　　太古民笑傲何不嗄梅妻㣲破顔胎仙倚而訝
　　　貎此寒谷春信是探元化若無李唐蹟誰辨雞
　　　林價圖繪誠餘事今古何冬夏無怪讀書人頽
　　　風吁日下乾隆甲子仲春御題并書下有惟精
　　　惟一乾隆宸翰二璽
　　　唐岱倣趙孟頫山水一軸(上等/荒一)
　　　素絹本著色畫欵云仿趙孟頫(臣/)唐岱恭畫下
　　　有(臣/)唐岱恭畫二印軸髙二尺五寸廣一尺七
　　　寸右方上
　御題詩云天際新螺翠欲浮坐來九夏似深秋岩腰
　　　古寺開青嶂渡口欹橋鎖碧流清籟吟空金氣
　　　肅寒鴉歸樹暮烟収丹青妙處誇生動毎對溪
　　　山一為畱御題下有惟精惟一乾隆宸翰二璽
　　　余省東籬秀色圖一軸(上等/日一)
　　　宣德牋本著色畫菊花欵識云乾隆九年九日
　　　(臣/)余省奉
　勅臨生恭畫下有余省聯印右方中梁詩正和
　御製元韻題云秋容誰寫照筆妙化工施欲釀泉中
　　　味猶傳籬下詩雁横寒露外人瘦晚風時憶許
　　　賡
　題句重陽不負期重陽前一日奉
　命書和題菊詩(臣/)梁詩正恭和左方中張照和云猶
　　　輕甘谷隗肯比苧蘿施有影皆成畫無言亦可
　　　詩金風玉露下蟬去雁來時手把離騷客清香
　　　若與期(臣/)張照恭和下勵宗萬和云鉛華都洗
　　　淨冷艷傲威施貎入王維畫如吟靖節詩香留
　　　殘墨裏影怯薄寒時一自邀
　宸詠芳名萬古期臣勵宗萬恭和又下張若靄和云
　　　五色秋呈艷霜毫巧設施寒香彭澤韻晚節魏
　　　公詩纈額安黄候緇衣賜紫時酈泉通太液咫
　　　尺與仙期(臣/)張若靄恭和軸髙三尺六寸五分
　　　廣二尺一寸右方上
　御題詩云如是空非色誰教鉛粉施能知花外趣堪
　　　作畫中詩露朶盈盈際風枝灑灑時落英如可
　　　啜何必學安期御題下有乾隆宸翰㩦筆流雲
　　　藻二璽左方上
　御筆署東籬秀色四字後有㫖逺辭文陶冶性靈
　　　二璽
　　　沈源畫新月詩意一軸(上等/月一)
　　　宣德牋本著色畫欵識云乾隆十年春正月(臣/)
　　　沈源恭畫下有(臣/)沈源恭畫聯印軸髙三尺九
　　　寸廣一尺七寸右方上
　御書新月詩云新月如鈎低玉繩誰參形色得相應
　　　半全省識渾無礙三五未臨亦絶勝大樹烘春
　　　燃麝粉蓮花照夜剪吳綾琉璃一盞餘膏盡古
　　　佛分明謁寳燈後識云今年正月哉生魄天角
　　　一痕逺明積素致可愛玩因成新月長律一章
　　　勅院(臣/)沈源繪為圖以志風光節物之佳非誇
　　　詩句工好也乙丑上元後八日御識下有乾隆
　　　宸翰樂天二璽
　　畫軸次等
　　　惲夀平東籬秋色圖一軸(次等/天一)
　　　素絹本著色畫詩塘欵題云我對黄華黙不語
　　　黄華對我如有情瘦莖葉葉帶霜氣繁英片片
　　　含秋清黄鵝紫鳳嬌欲舞金幢玉節紛來迎南
　　　山悠然長在眼滿手秋光餐落英宋人有東籬
　　　傲霜枝圖因仿其意然模花範葉之間猶未能
　　　盡態極妍聊與賞音發笑雲溪外史夀平題
　　　惲夀平富貴圖一軸(次等/天二)
　　　素絹本著色畫欵題云曽依瑶圃三株樹長䕶
　　　蓬萊五色雲甌香館橅北宋人法夀平
　　　惲夀平菊花一軸(次等/天三)
　　　素絹本著色畫欵題云我對黄花黙不語花枝
　　　向我如有情痩莖葉葉帶霜氣繁花片片含秋
　　　清江南種菊之盛無如練川婁東而吾郡澄江
　　　欲與相敵每深秋遊賞載丹粉以玩化工之靈
　　　竒意甚樂之南田夀平
　　　王翬岩栖髙士圖一軸(次等/地一)
　　　宣德牋本墨畫欵題云髙士岩栖趣自幽白雲
　　　天半讀書樓銀河落向千峯裏長和松濤萬壑
　　　秋石谷王翬畫并題前有惲夀平題句一後有
　　　笪重光題句一
　　　王原祁仿倪瓚山水一軸(次等/元一)
　　　素牋本墨畫欵識云畫家惟雲林最為髙逸故
　　　與大癡同時相傳有倪黄合作兩家氣韵約略
　　　相似後之筆墨家宗焉余于此中亦有一知半
　　　觧近日辦公之暇適當静攝見案頭側理便為
　　　塗抹未識稍有相應處否識者自能辨之康熙
　　　壬辰二月下澣畫于京邸榖詒堂麓臺祁年七
　　　十有一
　　　赫奕禁園秋霽圖一軸(次等/黄一)
　　　素絹本著色畫欵云(臣/)赫奕恭畫左方上
聖祖仁皇帝題云樹冷催蟬咽荷疎表影長深秋殘暑
　　　氣㣲爽待髙陽户外逺塵跡園中多蕙香溶溶
　　　新雨霽吟乏愧成章壬午書下有康熙稽古右
　　　文二璽前署禁園秋霽四字有暢春一璽
　　　赫奕煙江漁艇圖一軸(次等/黄二)
　　　素絹本著色畫欵云(臣/)赫奕恭畫右方上
聖祖仁皇帝書米芾七言截句一首識云仿米下有康
　　　熙宸翰保合太和二璽前有佩文齋一璽
　　　赫奕山水一軸(次等/黄三)
　　　素絹本著色畫欵云(臣/)赫奕恭畫
　　　蔣廷錫瑞蔬圖一軸(次等/宇一)
　　　素絹本著色畫自書贊并識云雍正三年十月
　　　初五日
宣示圓明園畦圃萊菔一根九枝紅潤鮮潔彩色煥發
　　　謹按瑞命紀曰王者德被四海則草木連理果
　　　實駢蒂分枝
皇上德洋恩溥
御極以來嘉庥瑞應屢見叠呈兹
　御園萊菔九枝駢蒂天人交感之理信可徴也(臣/)廷
　　　錫謹繪圖書贊以
　　進贊曰
聖皇徳澤被九有天禧地瑞集孔厚黍穀九穂稻九岐
　　　紫花菘根復呈九九為乾德九為陽九九相承
　寳厯長應與九英芝並列濡毫拜進九如章經筵講
　　　官户部左侍郎内閣學士裏行(臣/)蔣廷錫前署
　御園瑞蔬圖贊六字
　　　蔣廷錫牡丹一軸(次等/宇二)
　　　金牋本著色畫欵云(臣/)蔣廷錫恭畫右方上
聖祖仁皇帝題云晨葩吐禁苑花蒔就新晴玉版參仙
　　　蕋金絲雜緑英色含潑墨發氣逐彩雲生莫訝
　　　清平調天香自有情後署詠各種牡丹五字下
　　　有康熙宸翰一璽前有佩文齋一璽
　　　蔣廷錫藤花山雀圖一軸(次等/宇三)
　　　素絹本著色畫欵云(臣/)蔣廷錫恭畫左方上
聖祖仁皇帝題云石上生孤藤弱蔓依石長不逢髙枝
　　　引未得凌空上何處堪托身為君長萬丈下有
　　　體元主人萬㡬餘暇二璽前有日鏡雲伸一璽
　　　蔣廷錫蟠桃圖一軸(次等/宇四)
　　　素絹本著色畫欵云(臣/)蔣廷錫恭畫左方上
聖祖仁皇帝書唐人七言截句一首下有康熙宸翰保
　　　合太和二璽前有佩文齋一璽
　　　髙其佩八駿圖一軸(次等/宙一)
　　　素絹本著色指畫欵云髙其佩指頭畫右方上
　皇帝青宫時題詩云苜蓿平川數十里㡬株楊栁秋
　　　風裏兩駒竝馳若驚鴻一匹齕草閒且喜卧者
　　　有二立者一老馬摩癢如龍視就中紫驑獨稱
　　　神滚地生風塵欲起奚官無事但立望兩人容
　　　與疎林底古人畫馬用秋毫髙君畫馬用十指
　　　腕下生風何足云指頭運意得神髓懸之髙堂
　　　秋意多哂余興在南海子雍正甲寅暢月寳親
　　　王長春居士題後有寳親王寳不為物先長春
　　　居士三璽前有隨安堂一璽上方中
　御筆大書神字
　　　髙其佩雙駿圖一軸(次等/宙二)
　　　素絹本著色指畫欵云髙其佩指頭畫右方下
　皇帝青宫時題詩云平川苜蓿烟濛濛一株老栁秋
　　　陽中二馬昻藏趂西風蹀躞意態傑且雄一匹
　　　摩癢一匹卧驚鴻脫兎凡馬空當年畫馬稱韓
　　　幹安排筆墨成欵段何如一指運千鈞墨汁淋
　　　漓法不亂自今繪院傳竒觀不在毫端在指端
　　　寳親王長春居士題時甲寅秋七月下有寳親
　　　王寳長春居士二璽前有芝蘭室一璽
　　　髙其佩廬山瀑布圖一軸(次等/宙三)
　　　素絹本著色指畫欵云髙其佩指頭畫詩塘
　皇帝青宫時題詩云廬山髙髙插天瀑布千尺飛其
　　　顛擘開玉峽白龍走空濛萬古生雲烟七十老
　　　翁戲作此不用霜毫用十指丈山尺樹都不論
　　　壁間仿彿流寒水寳親王長春居士題下有寳
　　　親王寳染翰二璽前有樂善堂一璽
　　　慎郡王允禧山靜日長圖一軸(次等/洪一)
　　　素絹本著色畫未署欵上方署甲寅元月四字
　　　左方上梁詩正書
　皇帝青宫時題句云吾叔乃詩翁裁句清而好近復
　　　㕘畫襌頗得畫中道髙齋長日暇為我濡毫掃
　　　即景繪為圖筆法特髙老一峯插天青波面池
　　　亭小峰腰瀑布飛亭畔清流繞更無别粧㸃寫
　　　意殊了了我聞詩兼畫妙品古來少摩詰真跡
　　　無元鎮清風渺吾叔乃升堂況值青年早從知
　　　天授竒不憑人力巧嗟我學畫法年來曽探討
　　　髙山但景仰興洽林泉杳寳親王長春居士
　　　題梁詩正謹書
　　　戴天瑞春山勝事圖一軸(次等/荒一)
　　　素絹本著色指畫欵云(臣/)戴天瑞指頭恭畫右
　　　方上
聖祖仁皇帝書唐人五律一首下有康熙稽古右文二
　　　璽前有淵鑒齋一璽
　　　戴天瑞山水一軸(次等/荒二)
　　　素絹本著色指畫欵云(臣/)戴天瑞指頭恭畫詩
　　　塘梁詩正書
　皇帝青宫時題句云玻瓈貯碧無涯津田田荷葉出
　　　水新草堂坐對清埃塵忘機養得鶴性馴瀟灑
　　　更有松與筠逺峰掃黛青嶙峋有客有客來訪
　　　頻髙山流水無俗縁苔徑曲轉過栁樊主人不
　　　用迎出門筆墨渲染古來聞指頭蘸墨見此人
　　　吁嗟絶藝工且神一指乃能探其元無因得悟
　　　天龍禪寳親王題下有寳親王寳染翰二璽前
　　　有樂善堂一璽後署梁詩正謹書
　　　張鵬翀松梅清韻圖一軸(次等/日一)
　　　素絹本淡著色畫欵題云鬱鬱蒼髯古大夫藐
　　　姑仙客雪肌膚無聲有韻憑真賞管領新年入
　　　畫圖(其/一)冷然松籟挹禖魂㡬度横琴與雪煩(琴/曲)
　　　(有梅花三弄/風入松等名)虛閣倚吟風寂歴空廊勾夢月黄
　　　昬(其/二)小園數樹婆娑影嵗晏蕭閒坐半龕一餉
　　　松風吹夢醒宛隨驛使度江南(其/三)萬事無營任
　　　自然紙窓燈火餞華年呵寒寫出雙清影擬薦
　　　新詩玉殿前(其/四)乾隆七年壬戌嘉平日講官少
　　　詹事(臣/)張鵬翀恭
　　進前署松梅清韻圖五字
　　　朱倫瀚瀟湘烟靄圖一軸(次等/月一)
　　　素絹本著色指畫欵云(臣/)朱倫瀚指頭恭畫上
　　　方
聖祖仁皇帝題云梅花一調入江干分出瀟湘五月寒
　　　地北天南無謫叟長安逺近在毫端後署得江
　　　城五月落梅花八字上有康熙御筆之寳一璽
　　　唐岱千山落照圖一軸(次等/盈一)
　　　素牋本著色畫欵識云萬葉秋聲裏千山落照
　　　時雍正十年九月望擬黄鶴山樵筆意靜巖唐
　　　岱詩塘梁詩正書
　皇帝青宫時題句云我愛唐生畫數作意未已昨来
　　　街市中買得澄心紙好趂靜室閒為我圖山水
　　　著墨濃淡間萬壑秋風起水亭跨明波磴道延
　　　步履斜陽映天末咫尺有萬里瞑對意彌遥不
　　　獨披圖是位置古人中誰能别彼此雍正甲寅
　　　夏五月朔寳親王題下有寳親王寳長春居士
　　　二璽前有隨安室一璽後署梁詩正謹書
　　　唐岱夏山髙逸圖一軸(次等/盈二)
　　　素絹本著色畫欵云仿趙孟頫(臣/)唐岱恭畫前
　　　署夏山髙逸四字
　　　院本新豐圖一軸(次等/昃一)
　　　素絹本著色畫欵云(臣/)唐岱孫祜沈源丁觀鵬
　　　王幼學周鯤吳桂奉
　勅恭畫左方上張若靄書
　御題詩云上皇不樂居闗中詔徙豐沛為新豐通闤
　　　帶闠開九市簇簇旗亭凡五重貨别隧分庶且
　　　富甲第連雲車馬凑沽酒屠兒煑餅商一一物
　　　色皆惟舊老幼初來似久居雞鳴于塒犬守閭
　　　統紀咸遵三輔尉市致無煩周大胥鈎陳之外
　　　接閣道穹隆曽命般爾巧枍詣天梁户對開憑
　　　軒下視凌空鳥古今都㑹稱長安誰與營者匠
　　　胡寛秖今荒土基難覔還留圖畫人間看乾隆
　　　甲子春月御題(臣/)張若靄敬書
　
　
　
　
　
　
石渠寳笈卷二十七
欽定四庫全書
石渠寳笈卷二十八目録
　　　貯
　　御書房
　　　列朝人書畫
　　書冊上等
　　　唐呉彩鸞書唐韻
　　　宋呉琚詩帖
　　　宋元墨寳
　　　元趙孟頫詩帖
　　　元趙孟頫書福仙禪院碑
　　　元趙孟頫遺墨
　　　元趙孟頫詩帖
　　　元趙孟頫書前後赤壁賦
　　　元趙孟頫書雪賦
　　　元趙孟頫書詹儀之告身勅諭二道
　　　元趙頫書静中堂銘
　　　元俞和臨定武褉帖
　　　元人遺墨
　　　明王寵書楚騷四篇
　　　明董其昌書千文
　　　明董其昌書孝經
　　　明董其昌書艮卦一
　　　明董其昌臨淳化閣帖
　　　明董其昌倣歐陽詢千文
　　　明董其昌倣歐陽詢千文
　　　明董其昌書邵雍無名公傳並傳贊
　　　明董其昌書前後赤壁賦
　　　明董其昌書左光斗傳
　　　明董其昌書馮能誥
　　　明董其昌書詞手稿
　　　明董其昌書七言律詩
　　書冊次等
　　　唐虞世南書孔子廟堂碑
　　　唐懷素書千文
　　　宋髙宗晉唐書贊
　　　宋黄庭堅書千文
　　　宋黄庭堅七言截句
　　　宋朱子書易繋
　　　宋朱子書七言截句
　　　宋朱子書僧歌
　　　宋曹氏遺譜
　　　元趙孟頫節書列子
　　　元趙孟頫書海賦
　　　元趙孟頫書不自棄文
　　　元人詩帖
　　　明宣宗賜僧普應詩
　　　明名賢遺墨
　　　明髙榖李春芳呉甡墨蹟
　　　明姜立綱書柬銘
　　　明呉寛書韓夫人墓誌銘
　　　明文徵明節書鶴林玉露並詩帖
　　　明文徵明書西院詩
　　　明文徵明詩帖
　　　明文徵明詩帖
　　　明文徵明四聲詩
　　　明人四體千文
　　　明徐渭詩帖並書評
　　　明玉穉登書古詩十九首
　　　明人雜書
　　　明董其昌書千文
　　　明董其昌書酒徳頌
　　　明董其昌自書詩帖
　　　明董其昌自書詩帖
　　　明董其昌書七言截句
　　　明董其昌臨米芾方圓菴記
　　　明董其昌書莊子逍遥逰
　　　明董其昌便面書
　　　明陳繼儒書田園詩
　　　明人尺牘
　　　明人尺牘
　　　豫章名蹟
　　　明人便面書
　　國朝人書畫目緑
　　書冊上等
　　　姜宸英遊石門序並詩
　　　姜宸英書唐人詩
　　書册次等
　　　沈荃書大徳景福頌
　　　王圖炳書花卉詩並畫
　　　陳邦彦各體書
　　　陳邦彦百韻詩
欽定四庫全書
石渠寶笈卷二十八
　　貯
　御書房一
　　　列朝人
　　書冊上等
　　　唐吳彩鸞書唐韻一冊(上等/天一)
　　　素箋烏絲䦨本楷書並原序二則上朱書署王
　　　仁昫序長孫序七字無欵姓氏見䟦中凡三十
　　　八幅第一幅有宣和紹興乾卦三璽又神品天
　　　籟閣長字賢志堂印子孫永保項墨林父秘笈
　　　之印項元汴印墨林山人諸印又半印二存山
　　　人世昌四字又邉幅有圖史自娛一印第二幅
　　　有墨林父平生真賞墨林三印第三幅有墨林
　　　秘玩項子京家珍藏項墨林父秘笈之印三印
　　　第五幅有項元汴印墨林山人二印第八幅有
　　　項元汴印子京所藏二印第九幅有墨林秘玩
　　　静因菴主子京三印第十幅有墨林秘玩墨林
　　　二印第十一幅有子京項元汴印二印第十二
　　　幅有墨林山人一印第十三幅有項墨林父秘
　　　笈之印墨林山人項元汴印子京諸印第十四
　　　幅有項元汴印凡二又墨林墨林山人神品天
　　　籟閣子孫永保項子京家珍藏檇李項氏世家
　　　寳玩諸印第十五幅有神品寄傲項墨林鑑賞
　　　章墨林秘玩子京子孫永保墨林諸印第十六
　　　幅有墨林秘玩墨林項元汴印三印第十七幅
　　　有子京珍秘墨林項元汴印三印第十八幅有
　　　墨林秘玩項元汴印墨林三印第十九幅有墨
　　　林項元汴印各二印又子京珍秘子京父印二
　　　印第二十幅有項元汴印墨林秘玩墨林山人
　　　墨林子京諸印第二十一幅有墨林一印又墨
　　　林秘玩項元汴印各二印第二十二幅有墨林
　　　一印又項元汴印墨林山人各二印第二十三
　　　幅有墨林墨林山人二印第二十四幅有墨林
　　　二印又墨林山人一印第二十五幅有項元汴
　　　印墨林山人各二印第二十六幅有墨林印二
　　　又項元汴印墨林山人二印第二十七幅有項
　　　元汴印墨林各二印又墨林山人墨林秘玩二
　　　印第二十八幅有墨林山人項元汴印各二印
　　　又墨林秘玩子京珍秘墨林諸印第二十九幅
　　　有項子京家珍藏墨林山人子孫永保墨林秘
　　　玩墨林諸印第三十幅有項元汴印凡四墨林
　　　山人印二墨林秘玩印二又子京子京珍秘子
　　　京所藏項墨林父秘笈之印子孫世昌子孫永
　　　保項子京家珍藏諸印第三十一幅有墨林山
　　　人子京珍秘二印第三十二幅有墨林秘玩墨
　　　林山人子京所藏三印第三十三幅有子京墨
　　　林秘玩子京所藏墨林山人諸印第三十四幅
　　　有子京所藏墨林秘玩二印第三十五幅有墨
　　　林子京項元汴印三印第三十六幅有墨林墨
　　　林秘玩項元汴印三印第三十七幅有子京所
　　　藏項元汴印墨林秘玩子京子京所藏項元汴
　　　印諸印第三十八幅有乾卦御書廣仁殿政和
　　　諸璽又墨林秘玩印二又子京所藏張粦生父
　　　記子孫永保子京所藏退密墨林山人子孫世
　　　昌賢志主人項子京家珍藏項墨林鑑賞章檇
　　　李項氏世家寶玩神品天籟閣項墨林父秘笈
　　　之印項叔子張羽鈞諸印後副頁項元汴䟦云
　　　女仙呉彩鸞自言西山呉真君之女太和中進
　　　士文蕭客寓鍾陵中秋夜見於踏歌塲中伺歌
　　　罷躡蹤其後至西山彩鸞見蕭偕往山椒有宅
　　　焉至其處席未暇暖彩鸞據案治事蕭詢之再
　　　四乃曰我仙子也所領水府事言未既忽震雷
　　　晦㝠彩鸞執手版伏地作聴罪狀如聞謫辭云
　　　以汝洩機密事罰為民妻一紀彩鸞泣謝謂蕭
　　　曰與汝自有㝠契今當往人世矣蕭拙於為生
　　　彩鸞為以小楷書唐韻一部市五千錢為餬口
　　　計然不出一日間能了十數萬字非人力可為
　　　也錢囊羞澁復一日書之且所市不過前日之
　　　數由是彩鸞遂各乗一虎仙去唐韻字畫雖小
　　　而寛綽有餘全不類世人筆當於仙品中别有
　　　一種風度予偶得此本遂述其本末行實使有
　　　所徵云墨林山人項元汴敬題時萬厯壬午仲
　　　冬八日前有内府圖書之章一璽又政和半璽
　　　又半印二存秘笈之印世昌六字後有項元汴
　　　印項子京家珍藏子孫世昌項叔子檇李項氏
　　　世家寶玩天籟閣項墨林鑑賞章梁清標印蕉
　　　林秘玩子京墨林秘玩諸印又記語有唐女仙
　　　吳彩鸞小楷書四聲韻項元汴真賞十七字前
　　　副頁有蕉林収藏一印幅高八寸四分廣一尺
　　　三寸九分
　　　宋吳琚詩帖一冊(上等/地一)
　　　素箋本凡十九幅行草書無欵第十四幅第十
　　　八幅俱有黙菴一印前幅頁有舊人籖書雲壑
　　　居士真跡六字下注云蕉林藏易農書又蕉林
　　　収藏一印前邉幅有蕉林書屋一印後餘幅有
　　　蒼巖子梁清標玉立氏印章觀其大畧二印第
　　　一幅第二幅髙八寸二分廣三寸八分第三幅
　　　第四幅髙八寸三分廣四寸七分第五幅髙七
　　　寸三分廣三寸第六幅髙同廣三寸六分第七
　　　幅第八幅髙八寸三分廣三寸二分第九幅髙
　　　八寸廣四寸六分第十幅髙同廣三寸七分第
　　　十一幅髙八寸廣三寸第十三幅髙七寸八分
　　　廣二寸六分第十三幅髙七寸七分廣二寸七
　　　分第十四幅髙同廣三寸第十五幅髙八寸五
　　　分廣四寸五分第十六幅髙七寸八分廣一寸
　　　九分第十七幅髙八寸一分廣三寸四分第十
　　　八幅髙同廣二寸五分第十九幅髙八寸六分
　　　廣一寸七分
　御筆題籖籖上有乾隆宸翰一璽
　　　宋元墨寶一冊(上等/元一)
　　　素箋本凡九幅第一幅行書宋髙宗手勅四十
　　　字(後/缺)有半璽二存之寶書誥四字幅髙一尺一
　　　寸廣一尺四寸第二幅烏絲闌楷書李白傳欵
　　　識云紹聖丙戌秋八月望前一日金山住寺沙
　　　門佛印書下一印漫漶存超之印三字可辨前
　　　有史昭之印潔躬二印幅髙七寸三分廣一尺
　　　四寸一分第三幅草書尺牘後署端彦再行前
　　　有天籟閣項元汴印墨林秘玩項子京家珍藏
　　　諸印後有寄傲子京父印項墨林鑑賞章檇李
　　　項氏世家寶玩子孫世昌琳印休伯墨林山人
　　　諸印幅髙八寸三分廣一尺二寸九分第四幅
　　　行書尺牘後署熹再拜幅髙一尺廣一尺四寸
　　　五分第五幅行書尺牘後署太保保寧軍節度
　　　使魏國公致仕史浩劄子前有天籟閣墨林秘
　　　玩清森閣書畫印何氏元朗南昌袁氏家藏珍
　　　玩子孫永保諸印後有項元汴印子京父印項
　　　墨林鑑賞章檇李項氏世家寶玩子孫世昌袁
　　　忠澈印諸印幅髙一尺廣一尺一寸四分第六
　　　幅行草書七言絶句二首七律一首未署名(按/係)
　　　(陸㳺/詩)前有天籟閣巢客墨林秘玩項子京家珍
　　　藏平生真賞諸印後有項叔子檇李項氏世家
　　　寶玩項墨林父秘笈之印寄傲項元汴印子京
　　　父印項墨林鑑賞章諸印幅髙一尺二分廣一
　　　尺一寸七分第七幅行書尺牘後署孟頫頓首
　　　上鈐趙氏子昂一印幅髙七寸五分廣一尺一
　　　寸第八幅第九幅俱張雨楷書五言律詩凡八
　　　首前署云五言一首奉寄彛齋先生併寄雲林
　　　諸公詩凡七首同録上賜教幸甚張雨拜啟下
　　　有句曲外史一印第八幅前押縫半印存吳奕
　　　嗣業四字幅髙九寸廣一尺六分第九幅後有
　　　張雨私印印一又太樸吉泰和楊士竒半印二
　　　幅髙同前廣八寸八分
　　　元趙孟頫詩帖一冊(上等/黄一)
　　　素絹本行書各體詩三十九首無欵姓名見䟦
　　　中首幅有張則之笪之玠印元珪三印又半印
　　　不可識末幅有虚白堂天錫賴氏圖書笪重光
　　　印諸印後副頁顔素䟦云此松雪趙先生之筆
　　　也意思婉轉體勢遒麗細玩之令人起敦厚溫
　　　柔之想萬厯辛丑嵗三月之望日余遊丹陽獲
　　　觀於笪元珪氏之書室幾欲奪之不忍也其善
　　　寶之無為大力之士負壑而趨皖人漫翁素題
　　　識後有顔素之真玉子笪重光印張孝思賞鑑
　　　印諸印冊計十八幅幅髙七寸九分廣六寸八
　　　分前副頁
聖祖仁皇帝御書古人佳處四大字欵署康熈御筆上
　　　鈐廣運之寶一璽
　　　元趙孟頫書福仙禪院碑一冊(上等/黄二)
　　　素箋本行楷書欵識云集賢直學士朝列大夫
　　　行浙江等處儒學提舉吳興趙孟頫書首副有
　　　循道人一印第十二幅有張氏半印每幅押縫
　　　諸印俱殘缺漫漶不可識後副頁有張氏君錫
　　　崇古齋二印冊計二十三幅幅髙七寸八分廣
　　　三寸三分
　御筆題籖籖上有乾隆宸翰一璽
　　　元趙孟頫遺墨一冊(上等/黄三)
　　　凡十八幅第五幅碧色箋本餘俱素箋本第一
　　　幅楷書楞嚴經䟦語餘俱行書尺牘第一幅後
　　　署云菩薩戒弟子翰林學士承旨榮禄大夫知
　　　制誥兼修國史趙孟頫記下有趙孟頫印一印
　　　前有長安一印幅髙八寸七分廣一尺一寸八
　　　分第二幅前後俱署孟頫頓首再拜後鈐趙氏
　　　子昂一印前有王長安父一印幅髙九寸一分
　　　廣二尺二寸二分第三幅前後俱署孟頫頓首
　　　啟事後有王永寧印一印幅髙九寸二分廣一
　　　尺七寸第四幅前署孟頫頓首再拜後署十二
　　　月朔孟頫頓首再行前有長安一印幅髙八寸
　　　四分廣一尺七寸第五幅前後俱署孟頫頓首
　　　再拜後有長安一印幅髙八寸廣一尺七寸二
　　　分第六幅前署孟頫頓首再拜後署十一月十
　　　八日孟頫頓首再行前有長安一印後有有明
　　　文靖世家圖書嚴氏道普二印幅髙八寸三分
　　　廣一尺四寸第七幅前署孟頫頓首再拜後署
　　　八月十二日孟頫再拜後有王永寧一印幅髙
　　　七寸三分廣一尺四寸三分第八幅後署二月
　　　十五日孟頫下有押字一後有長安少谿主人
　　　二印幅髙七寸三分廣一尺三分第九幅後署
　　　卄五日孟頫啟事前有王永寧一印幅髙九寸
　　　一分廣一尺六寸第十幅後署十一月五日下
　　　署叔字又押字一後有王永寧一印幅髙九寸
　　　三分廣一尺四寸五分第十一幅後幅孟頫白
　　　前有長安一印幅髙六寸廣八寸九分第十二
　　　幅後署孟頫白前有邱氏半印後有長安一印
　　　幅髙八寸八分廣七寸二分第十三幅後署孟
　　　頫再拜上鈐頓首再拜一印又另行署寓濟南
　　　趙孟頫謹封前有邱氏半印後有王永寧一印
　　　又半印存河南二字幅髙九寸二分廣一尺四
　　　寸一分第十四幅後署孟頫再拜前有邱氏半
　　　印後有長安一印幅髙六寸廣七寸六分第十
　　　五幅後署四月廿八日孟頫拜覆上鈐頓首再
　　　拜一印前有王永寜一印幅髙九寸五分廣一
　　　尺六寸二分第十六幅後署春後一日孟頫再
　　　拜上鈐頓首再拜一印又另行署寓濟南趙孟
　　　頫謹封上鈐趙孟頫一印前有長安一印幅髙
　　　九寸九分廣一尺七寸七分第十七幅後署孟
　　　頫再拜上鈐頓首再拜一印又另行署寓濟南
　　　趙孟頫謹封上鈐一印同前有王永寧一印幅
　　　髙九寸五分廣一尺七寸七分第十八幅後署
　　　孟頫頓首上鈐頓首再拜一印又十二月廿二
　　　日六字下有問平安一印又長安一印前半印
　　　二存子孫邱氏四字幅髙九寸三分廣一尺六
　　　寸四分後副頁饒介䟦云右趙魏公與田師孟
　　　省郎十帖廼其守濟南洎在翰林日所書筆勢
　　　縱逸若稍逺繩墨而法度具於毫末真可謂善
　　　書者矣余友劉孝章出以見示覧之不能釋手
　　　因識于末時至正癸卯仲春上澣魯隂饒介書
　　　又宋克䟦云長司劉君孝章示余松雪數帖雖
　　　其在公匆遽率意揮洒而筆法妍麗辭意周至
　　　觀其書玩其辭其為人慈祥豈弟概可想見宜
　　　其揚聲當時作範百代也孝章其寶之龍集乙
　　　巳七月既望廣平宋克識後有王長安父一印
　　　又記語有蜀郡王彛觀五字又謝徽䟦云松雪
　　　道人書變化萬狀炫燿人目而予輙能辨之此
　　　帖誠可珍也吳郡謝徽記之
　　　元趙孟頫詩帖一冊(上等/黄四)
　　　素絹本行草大書七言古詩一首欵署子昂下
　　　有趙氏子昂一印首幅有醒石圖書一印末幅
　　　有李振裕印白石山房書畫記二印每幅押縫
　　　有谷邨一印冊計十八幅幅髙九寸九分廣四
　　　寸九分
　　　元趙孟頫書前後赤壁賦一冊(上等/黄五)
　　　素箋本行楷書末幅署子昂二字下有趙氏子
　　　昂松雪齋二印首幅有信公珍賞一印第二幅
　　　有都尉書畫之印一印第三幅一印漫漶不可
　　　識第九幅有都尉耿信公書畫之章一印末幅
　　　有都尉耿信公書畫之章琴書堂二印又温字
　　　六號四字上鈐禮部評騐書畫闗防一印冊計
　　　十六幅幅髙一尺五分廣五寸末帖廣二寸八
　　　分
　　　按首幅書前賦缺三十四字
　　　元趙孟頫書雪賦一冊(上等/黄六)
　　　素箋烏絲䦨本行楷書欵署子昂下有趙氏子
　　　昂一印幅中缺字俱文徴眀補書首幅有文徴
　　　眀停雲二印又神品項元汴印墨林秘玩項子
　　　京家珍藏程䆳印毛氏珍藏圖書諸印第三幅
　　　有若水軒一印第五幅有子京父印一印第八
　　　幅第九幅第十幅俱有墨林半印第十一幅有
　　　半印存林生二字第十三幅有半印存墨字第
　　　十四幅有半印存林生二字第十五幅第十六
　　　幅俱有子京半印第十九幅有長字一印末幅
　　　有毛九疇一印後餘幅記語有文衡山補其闕
　　　文七字有醒齋真賞白石山房書畫之記繹堂
　　　珍賞程䆳憤樂齋神品寄傲項元汴印墨林山
　　　人項墨林鑑賞章諸印又子京虚朗半印二後
　　　副頁程䆳䟦云余舊藏呉興洛神賦與潘景升
　　　家所寶収三都两京賦皆承㫖之聖品同失之
　　　兵中不知落何人之手是年得項氏雪賦文長
　　　洲補全之帖差無憾書學惟二公之于大令如
　　　鏡分影合當世有雲間二沈二莫與邢濟南王
　　　孟津堪與齊驅接軫後世有詆趙文兩家窠臼
　　　傷能則亦所謂恨二王無臣法者矣垢道人程
　　　䆳識冊計二十二幅幅髙六寸五分廣三寸四
　　　分
　　　元趙孟頫書詹儀之告身勅諭二道一冊(上等/黄七)
　　　素箋本楷書前篇署封起居舎人兼太子侍講
　　　詹儀之誥十四字後篇署奬諭勅書四字後欵
　　　署松雪道人下有趙氏子昂趙孟頫印二印首
　　　幅有趙字一印又鼎元半印又吳興世家一印
　　　第八幅有孫承澤印一印第十二幅勅書字下
　　　有吳興世家一印末幅有乾坤清賞一印又一
　　　印微缺存王氏圖書之印六字後副頁王鐸䟦
　　　云長安覯百史松雪卷書小楷赤壁二賦樂志
　　　論蘭亭記菖蒲歌秀瑩溫雅及覩雍來年翁家
　　　藏松雪書詹儀之誥身諭書老幹孤特又一結
　　　法當是文敏晩年筆也翫之心懌譬之華霍聳
　　　立巍峩培塿之阜莫之頡頏丁亥十月十三弟
　　　王鐸䟦前有雍來圖書李若琳印孫承澤印李
　　　昱諸印冊計十九幅幅髙九寸四分廣五寸九
　　　分
　　　元趙孟頫書静中堂銘一冊(上等/黄八)
　　　素箋本行楷書欵識云大徳九年九月既望題
　　　孟頫書下有趙氏子昂一印首幅前署静中堂
　　　銘並序六字下有坦園圖書一印末幅有李霨
　　　據梧居士李振裕印心逺堂圖書記内翰金壇
　　　蔣超藏書印諸印每幅押縫有谷邨一印冊計
　　　八幅幅髙八寸九分廣四寸九分
　　　元俞和臨定武禊帖一冊(上等/宇一)
　　　金粟箋烏絲闌夲欵識云至正廿年夏四月十
　　　又八日紫芝生俞和子中臨于清隂行齋後有
　　　俞和紫芝生二印末幅又自題云我夲西湖紫
　　　芝叟不但悠悠放杯酒平生雅好得字髓筆意
　　　翩翩落吾手臨河一序歸玉京後來傳刻成怪
　　　醜辛勤學書(脫一/字)册載能遇幾人開笑口知書
　　　鑑畫古所難却笑醯雞鳴甕牖南宫松雪兩夫
　　　子異代合轍名不朽竊將筆硯忝未學時寫數
　　　行(缺/)見取吁嗟師法不再遇空向城闉事奔走
　　　眀牕(缺/)几誰友于自歎臨池今白首下有墨妙
　　　聨印首幅前署定武禊帖四字又特健藥小號
　　　三字又清隠臨池清賞二印第六幅二印同冊
　　　計七幅幅髙七寸九分廣三寸三分後餘幅
　御題垂露二大字前有御賞一璽後有幾暇鑑賞之
　　　璽乾隆宸翰二璽
　御筆題籖籖上有乾隆宸翰一璽
　　　元人遺墨一冊(上等/宙一)
　　　素箋本行草書凡十五幅第九幅第十二幅詩
　　　帖餘俱尺牘第一幅後署京再行前有寄傲項
　　　元汴印項子京家珍藏眀安國記吳興王濟鍳
　　　賞過物子孫寶之諸印後有君實父印檇李李
　　　氏鶴夣軒珍藏記虞孫私印檇李項氏世家寶
　　　玩雲嶠書院王濟鑑過檇李子京父印項墨林
　　　鑑賞章髙松堂圖書印舜昇清森閣書畫印何
　　　氏元朗諸印幅髙七寸八分廣二尺二分第二
　　　幅後署愿再拜前有墨林項元汴印眀安國記
　　　吳興王濟鑑賞過物諸印後有平生真賞檇李
　　　項氏世家寶玩項墨林鑑賞章君實父印維揚
　　　昭宇勝宰屠氏家藏記諸印又西碧半印幅髙
　　　五寸八分廣一尺二寸二分第三幅後署元羲
　　　頓首再行後有睢字半印幅髙七寸廣八寸六
　　　分第四幅後署友頓首復啟前有世字一印幅
　　　髙八寸三分廣七寸七分第五幅後署文頓首
　　　再拜前有墨林項元汴印眀安國記吳興王濟
　　　賞鑑過物君實父印諸印後有子京父印項墨
　　　林鑑賞章檇李項氏世家寶玩退宻項元汴印
　　　墨林山人維揚昭宇勝屠宰氏家藏記王濟鑑
　　　過諸印幅髙五寸五分廣七寸三分第六幅後
　　　署項炯頓首再行前有臣舜昇一印後有睢字
　　　半印幅髙八寸四分廣八寸八分第七幅後署
　　　宇頓首再拜前有世字半印幅髙八寸廣一尺
　　　二寸九分第八幅後署華孫再行幅髙七寸廣
　　　八寸三分第九幅後署句曲外史張雨下有句
　　　曲外史一印幅髙八寸三分廣八寸第十幅後
　　　署大訮上復前有世字半印後半印存朱澤二
　　　字幅髙八寸五分廣九寸九分第十一幅後署
　　　仁榮頓首前半印一不可識後有睢陽半印幅
　　　髙九寸九分廣九寸五分第十二幅後署全再
　　　拜幅髙八寸五分廣七寸第十三幅後署契家
　　　弟陳桱頓首再行九月卄八日謹宣又另行云
　　　桱再行後有舜昇聨印幅髙九寸三分廣一尺
　　　五寸三分第十四幅後署(名不/可識)頓首拜覆又十
　　　三日三字後有子敏睢陽世家二印幅髙一尺
　　　一分廣一尺八分第十五幅後署成廷珪頓首
　　　再拜上鈐成氏之章一印幅髙九寸廣一尺五
　　　寸六分後副頁方豪䟦云右元老遺芳一卷乃
　　　勝國名人簡朱澤民者後為他氏所秘元孫天
　　　存以厚直歸之方豪曰失之者朱氏也得之者
　　　亦朱氏也非失則人弗秘曷以彰澤民之賢非
　　　得則嗣弗守曷以眀澤民之報然則朱氏子孫
　　　皆可謂賢矣明正徳七年十月九日崑令方豪
　　　三觀於山前王氏席上又陳璚䟦云嘗讀郡志
　　　見虞邵菴稱澤民文章典雅而理致甚明獨惜
　　　以畫事掩其名後讀存復齋集與其墓誌乃得
　　　澤民之人品與學識畫終不能掩也玉峰許鴻
　　　髙氏所蓄諸大老與澤民手札甚富各以類分
　　　為數卷而此特取其折簡専索畫者為一類耳
　　　然則澤民之見重者豈止是哉成化甲辰七夕
　　　後四日晩生陳璚拜題中幅押縫有睢陽世家
　　　一印前副頁有髙松堂圖書印一印
　　　按方豪䟦謂此皆元人簡朱澤民者而陳璚謂
　　　此特取其折簡索畫者為一類然第九幅第十
　　　二幅皆詩幅而他幅亦不盡為索畫之札至其
　　　署名怪草多不可辨盖元人喜以名作押字耳
　　　眀王寵書楚騷四篇一冊(上等/洪一)
　　　宋箋本草書欵識云丙戌夏五八日雨牕燕坐
　　　元賔出新筆祈父展經紙頗有臨池興趣漫為
　　　書此雅冝子王寵首幅有朱之赤鑑賞可以忘
　　　日卧菴所藏三印末幅半印二惟留耕二字可
　　　辨中幅押縫諸印俱殘缺不可識冊計十幅幅
　　　髙九寸九分廣八寸五分末幅廣三寸九分
　　　眀董其昌書千文一冊(上等/荒一)
　　　素箋烏絲䦨本楷書欵識云文待詔每旦必書
　　　千文一卷余此卷先後七年紙成堆墨成臼無
　　　望矣書道安得進乎庚申禊日其昌首幅半印
　　　不可識冊計十幅幅髙八寸四分廣四寸一分
　御筆題籖籖上有乾隆宸翰一璽
　　　眀董其昌書孝經一冊(上等/荒二)
　　　金粟箋烏絲䦨本行楷書欵識云李龍眠畫孝
　　　經像米元章以書副之凡八章在宜興吳光禄
　　　家令人借摹未得以意為此其昌下有宗伯學
　　　士董元宰氏二印冊計十八幅幅髙七寸六分
　　　廣四寸九分
　　　眀董其昌書艮卦一冊(上等/荒三)
　　　金粟箋本行楷書欵識云李長者華嚴合論皆
　　　引易卦宛轉闗生不知庖羲有殊竺典宋人謂
　　　讀一部華嚴不如玩六爻艮卦與長者見處是
　　　同是别必有能辨之者以李北海岳麓寺碑筆
　　　意書此卦日有占省嵗在己巳十一月十九日
　　　思翁下有宗伯學士董元宰氏二印册計十六
　　　幅幅髙八寸五分廣五寸五分
　　　眀董其昌臨淳化閣帖一卷(上等/荒四)
　　　素箋本行草書凡五則欵識云崇禎六年嵗在
　　　癸酉四月朔臨淳化帖思翁下有董其昌印董
　　　元宰二印冊計十幅幅髙七寸九分廣四寸二
　　　分末幅
　御筆識云乾隆乙丑暮春月望日養心殿御筆曽臨
　　　一過上鈐乾隆御筆一璽
　　　眀董其昌仿歐陽詢千文一冊(上等/荒五)
　　　金粟箋烏絲䦨本草書欵識云右唐率更令歐
　　　陽詢草書千文宋搨本也尚有楷書千文刻於
　　　學宫亦得之金陵其紙墨不及草書之精瑩余
　　　皆臨之戊辰四月晦其昌下有宗伯學士董氏
　　　元宰二印冊計二十四幅幅髙六寸九分廣四
　　　寸
　　　眀董其昌仿歐陽詢千文一冊(上等/荒六)
　　　朝鮮鏡光箋烏絲闌本楷書末幅自識云信本
　　　二子歐陽通有碑刻傳世此帖有歐陽隠其書
　　　不著乃知佳書不必盡傳不獨書也其昌又䟦
　　　云米元章評歐陽率更書真到内史又論筆以
　　　牙與竹俱不足用歐陽通可人也謂其矜重耳
　　　至歐陽隠則無聞矣歐書寒峭姜白石䟦蘭亭
　　　序曽拈出亦謂行狎如華陽隠居帖及閣帖投
　　　老殘年帖耳正書無敢議者褚河南猶退三舍
　　　也戊辰十月重題下有元宰董氏元宰二印首
　　　幅又自記藏於武林鄒孟陽南浮閣十字下署
　　　己巳元宰下有元宰一印冊計十二幅幅髙八
　　　寸三分廣四寸一分
　　　眀董其昌書邵雍無名公傳並傳贊一冊(上等/荒七)
　　　朝鮮箋烏絲䦨本行書欵識云適菴年館文為
　　　康節先生二十二世孫與余鄉㑹同榜讀中秘
　　　書每具陳先世家學先是洓水司馬公為之誌
　　　其墓東坡書之世稱雙絶元至正間戎馬生郊
　　　邵氏不戒於火墨寶燼無復存然先生學貫天
　　　人羽翼孔孟直與天壤為不敝應不假碑板傳
　　　也適菴必欲表揚令徳不欲使先代家乗汨於
　　　無稽因以先生自著無名公傳及程朱夫子傳
　　　讚屬書於余余後學何能攝齊堂廡直以懿嗣
　　　孝思不敢重負乃以三藏聖教序筆意為竟此
　　　冊真可留之雲礽知理學淵源聖賢為徒雖有
　　　金章紫誥不得出乎其右矣萬厯丁酉暮春既
　　　望董其昌書並識後有董其昌太史氏二印冊
　　　計十九幅幅髙八寸廣八寸九分末幅廣七寸
　　　五分
　　　眀董其昌書前後赤壁賦一冊(上等/荒八)
　　　朝鮮箋烏絲䦨本行書前篇欵識云米元章每
　　　旦必書隂符經一卷自題云米老日書課文徴
　　　仲每旦書千文一卷余書此賦凡三年一卷去
　　　古人逺矣書道安能進乎其昌後篇欵識云子
　　　建函京之作仲宣灞㟁之篇子荆零雨之章真
　　　長朔風之句並直舉胸臆非傍詩史自靈均以
　　　來多厯年代雖文體稍精此秘未覩休文之論
　　　惟東坡此賦足以當之董其昌識下有宗伯學
　　　士董氏元宰二印册計十五幅幅髙八寸五分
　　　廣五寸八分
　　　眀董其昌書左光斗傳一冊(上等/荒九)
　　　灑金箋本行楷書欵識云雲間友弟董其昌撰
　　　並書下有宗伯學士董元宰二印首幅前署贈
　　　太子少保滄嶼左公傳十字下有史鐵崖珍藏
　　　書畫子孫永寶二印前副頁楷書古之遺直四
　　　大字欵云董其昌題冊計四十四幅幅髙九寸
　　　一分廣六寸五分
　　　眀董其昌書馮能誥一冊(上等/荒十)
　　　朝鮮鏡光箋本行楷書凡二則未署名冊計九
　　　幅幅髙九寸四分廣五寸四分
　　　眀董其昌詩詞手稿一冊(上等一/荒十)
　　　宣徳箋烏絲䦨本行楷書凡十九首欵識云己
　　　酉以後詩詞皆以米南宫行楷書之癸亥思翁
　　　冊計十三幅幅髙九寸七分廣一尺四寸六分
　　　眀董其昌書七言律詩一冊(上等二/荒十)
　　　朝鮮箋本行書凡十四首欵識云辛酉重九後
　　　二日舟中偶書付祖常収之元宰下有董元宰
　　　知制誥日講宫二印計冊十頁頁髙八寸六分
　　　廣九寸一分
　　書冊次等
　　　唐虞世南書孔子廟堂碑一冊(次等/天一)
　　　素箋烏絲䦨本楷書欵識云太子中舍人行著
　　　作郎虞世南奉勅撰並書首幅前署孔子廟(缺/一)
　　　(字/)之碑五字後副頁有羅洪先䟦一又孫承澤
　　　記語一冊計十五幅
　　　唐懷素書千文一冊(次等/地一)
　　　素絹本草書欵識云有唐大厯二年六月十九
　　　日下有藏真長沙懷素書印二印冊計四十五
　　　幅
　　　宋髙宗晉唐書贊一冊(次等/元一)
　　　粉箋本行楷書凡十則無欵末幅有御書之寶
　　　一璽冊計五幅
　　　宋黄庭堅書千文一冊(次等/黄一)
　　　素箋烏絲䦨本楷書欵識云建中靖國元年季
　　　春山谷老人雞毛筆書冊計三十二幅
　　　宋黄庭堅書七言截句一冊(次等/黄二)
　　　素絹本行書大字凡四首欵識云甲寅十月庭
　　　堅書
　　　宋朱子書易繫一冊(次等/宇一)
　　　素箋本行楷大書欵云朱熹書後副頁有虞集
　　　倪讚二䟦冊計十四幅
　　　宋朱子書七言截句一冊(次等/宇二)
　　　素箋本行楷大書一首欵署晦翁冊計十五幅
　　　宋朱子書僧歌一冊(次等/宇三)
　　　素箋本行楷書小詞一首欵署晦翁後又署僧
　　　歌二字後副頁有沈周䟦一冊計十五幅
　　　宋曹氏遺譜一冊(次等/宙一)
　　　素箋本凡十二幅第一幅楷書勅一道後署開
　　　寶七年五月三日上鈐御書之寶一璽第二幅
　　　楷書勅一道後署天禧四年正月十二日下十
　　　字上鈐一璽同前第三幅楷書譜序欵識云紹
　　　興二十九年三月下浣吉尚書左僕射陳康伯
　　　撰第四幅楷書像贊欵云王素拜贊第五幅著
　　　色畫像上方横書魏公遺像四字(前四/字缺)第六幅
　　　行書像贊欵云太末里人趙抃題第七幅楷書
　　　曹彬本傳前署宋檢校太師同平章事贈中書
　　　令濟陽郡王曹武恵公傳廿二字後欵識云皇
　　　祐元年十月下浣之吉胡瑗撰第八幅著色畫
　　　像上方横書濟陽郡王曹武恵公譜像十字第
　　　九幅行書像贊欵云程洵題第十幅著色畫像
　　　上方横書宋贈中書令曹武懿公像十字第十
　　　一幅行書像贊欵云汪大猷拜贊第十二幅著
　　　色畫像上方書宋樞密院使曹武穆公像十字
　　　後餘幅有虞允文真徳秀許衡諸䟦前副頁有
　　　胡安國書曹氏遺譜之寶六大字又孫覯題文
　　　章華國翰苑名家八大字又周必大𨽻書題平
　　　陽侯裔武恵流芳八大字
　　　元趙孟頫節書列子一冊(次等/洪一)
　　　素絹本行書欵署子昂冊計十六幅
　　　元趙孟頫書海賦一冊(次等/洪二)
　　　素箋烏絲䦨本行楷書欵識云大徳七年十一
　　　月八日吳興趙孟頫書首幅前署海賦二字後
　　　副頁有都觀䟦一冊計十八幅
　　　元趙孟頫書不自棄文一冊(次等/洪三)
　　　素絹本行楷書欵署子昂冊計三十七幅
　　　元人詩帖一冊(次等/荒一)
　　　素箋本行楷書和楊維楨草元閣詩俱七言律
　　　凡二十一幅第一幅欵署張經第二幅欵識云
　　　癸卯清眀後五日書巢生張樞再拜第三幅欵
　　　云書巢生張樞再拜上第四幅第五幅俱陸居
　　　仁前二首署右贈鐵厓後二首署右自述欵云
　　　巢松翁陸居仁第六幅欵云曲阜魯淵載拜第
　　　七幅欵云璜溪吕恒載拜第八幅欵云龔顯忠
　　　拜上第九幅欵署沈欽第十幅欵云海上張宰
　　　拜第十一幅欵云諸生林静拜和第十二幅欵
　　　云門生貝闕頓首第十三幅欵云門生陳元善
　　　頓拜第十四幅欵云諸生張程拜和第十五幅
　　　欵署門生陳璧第十六幅欵云擊壤生沈雍再
　　　拜第十七幅欵云諸生張稷再拜謹和第十八
　　　幅欵署容成生陳善第十九幅未署名第二十
　　　幅欵云諸生三山林世濟再拜第二十一幅欵
　　　云學生吕恂拜上
　　　眀宣宗賜僧普應詩一冊(次等/日一)
　　　灑金箋本行楷書七言律一首欵識云宣徳三
　　　年閏四月四日御端拱門書上鈐欽文之璽一
　　　璽冊計四幅
　　　眀名賢遺墨一冊(次等/月一)
　　　行草書凡二十九幅第一幅素箋本書七言律
　　　一首欵署沈度第二幅素箋本尺牘後署應禎
　　　奉白第三幅碧雲箋本後署李東陽再拜第四
　　　幅印花箋本後署東陽頓首第五幅素箋本後
　　　署勞珊頓首第六幅素箋本後署侍生沈周再
　　　拜第七幅印花箋本後署璚再行第八幅素箋
　　　本後署寅再拜第九幅第十幅素箋本後署唐
　　　寅頓首拜稿第十一幅素箋本後署五月既望
　　　友生姚綬頓首第十二幅第十三幅灑金箋本
　　　後署卄二日午時書未署名(按係/王守)第十四幅印
　　　花箋本後署寵再拜第十五幅素箋本後署錫
　　　疇再拜又仲春八日四字第十六幅印花箋本
　　　後署璧再拜第十七幅素箋本後署昌識第十
　　　八幅素箋本後署契家生吳寛再拜第十九幅
　　　素箋本後署吳寛頓首(以上俱/尺牘)第二十幅灑金
　　　箋夲書七言絶句二首後署侍生林誠拜上第
　　　二十一幅素箋本書七言律一首後署治生黄
　　　暐第二十二幅黄箋本尺牘後署弟楊繼盛頓
　　　首上第二十三幅素箋本後署彭再頓首第二
　　　十四幅印花箋本書五言律二首前署文彭具
　　　草後另行云辛酉正月二十九日第二十五幅
　　　素箋本尺牘後署嘉頓首再行第二十六幅素
　　　箋本後署嘉頓首復又另行云癸酉新秋二日
　　　第二十七幅素箋本後署四月廿又三日嘉頓
　　　首奉復第二十八幅素箋本後署七月卄日嘉
　　　頓首又戊寅二字第二十九幅素箋本後署震
　　　孟頓首(俱尺/牘)
　　　眀髙榖李春芳吳甡墨蹟一冊(次等/盈一)
　　　凡八幅第一幅至第四幅素箋本髙穀臨王羲
　　　之草書無欵有育齋東閣大學士二印第五幅
　　　第六幅灑金箋本李春芳草書五言古詩二首
　　　欵識云嘉靖癸丑夏日石鹿李春芳頓首稿第
　　　七幅第八幅素箋本吳甡楷書緯耒詩序欵識
　　　云甲辰嵗二月農丈人甡自序
　　　眀姜立綱書東銘一冊(次等/昃一)
　　　素箋朱絲䦨本大楷書無欵末幅有廷憲一印
　　　後副頁䟦一後署嘉靖乙邜立秋次日記東廬
　　　冊計十五幅
　　　眀吳寛書韓夫人墓誌銘一冊(次等/辰一)
　　　素箋烏絲䦨本楷書欵識云嘉議大夫吏部右
　　　侍郎前史官里人吳寛撰冊計六幅
　　　眀文徴明節書鶴林玉露並詩帖一冊(次等/宿一)
　　　素箋烏絲䦨本行書凡二十幅第一幅至第十
　　　二幅書山居篇欵識云右宋羅大經景綸鶴林
　　　玊露所載深得山居幽賞之趣守齋王君以此
　　　軸索書漫録一過嘉靖二十四年嵗在乙巳九
　　　月卄又四日徴眀書於玉磬山房後
　御筆識云乾隆乙丑仲春駐蹕盤山漫臨娛暇下有
　　　幾暇鑒賞之璽乾隆御筆二璽第十三幅至卄
　　　幅書七言律詩二首欵識云甲寅秋九月二日
　　　夜坐書舊作徴眀後
　御筆識云後八頁似偽作以待識者辨上鈐乾隆御
　　　筆一璽
　　　眀文徴眀書西苑詩一冊(次等/宿二)
　　　素箋烏絲䦨本行書七言律十首欵識云嘉靖
　　　乙酉春余在翰林同館陳侍講魯南馬修撰仲
　　　房王編修繩書偕余為西苑之遊先是魯南教
　　　内書堂識守苑官是日實導余四人行因得盡
　　　歴諸勝既歸隨所憶為詩得十首竊念神宫秘
　　　府迥出天上非人間所得窺視而吾徒際㑹清
　　　時列官禁近遂得以其暇日遊衍其中得非幸
　　　歟及今二十餘年諸公俱已物故余老退林下
　　　而繩書亦以病歸追思舊遊不可復得而諸詩
　　　在箧時時展讀恍然如在廣寒太液之間也己
　　　酉十月十日徴眀識冊計三十一幅
　　　眀文徴眀詩帖一冊(次等/宿三)
　　　素箋本行書七言律詩二首欵署徴眀稿上四
　　　字冊計七幅
　　　眀文徴眀詩帖一冊(次等/宿四)
　　　素箋烏絲䦨本小楷書五言古詩八首首幅前
　　　署先友詩三字並序云徴眀生晩且賤弗獲承
　　　事海内先逹然以先君之故竊嘗接識一二比
　　　來相次淪謝追思興慨各賦一詩命曰先友不
　　　敢自托於諸公也冊計七幅
　　　眀文徴眀書四聲詩一冊(次等/宿五)
　　　素箋本行楷大書蛙聲雞聲砧聲雁聲各七律
　　　一首欵識云壬子臘月十有二日書徴眀
　　　眀人四體千文一冊(次等/列一)
　　　凡六十二幅第一幅至第三十二幅灑金箋烏
　　　絲䦨本兩截書上方文璧篆書欵識云右千文
　　　大眀正(缺/)十年五月二十一日文璧篆下方文
　　　彭𨽻書欵識云壬寅四月朔文彭書第三十三
　　　幅至第四十幅金粟箋烏絲䦨夲彭年楷書欵
　　　云沛彭年書第四十一幅至第六十二幅素箋
　　　烏絲䦨本陳淳草書欵識云庚子秋日寓覺喜
　　　山房漫書道復後副頁有文震孟跋一
　　　眀徐渭詩帖並書評一冊(次等/張一)
　　　素箋本行書五言古詩四首又書評九則欵識
　　　云隆慶庚午元日醉後呼管至無他書漫評古
　　　人何足依據徐渭冊計四十幅
　　　眀王穉登書古詩十九首一冊(次等/寒一)
　　　素箋朱絲䦨本行書欵識云古詩三百之後惟
　　　稱十九或云枚乗作未可考信千古之絶唱也
　　　弼垣先生訪余不值留此冊索書齋頭雨雪寒
　　　甚秉燭擁爐畢此手指瘒瘃研中冰鏗鏗且呵
　　　且凍惡札不工藉此為解耳甲午正月廿又二
　　　日太原王穉登
　　　眀人雜書一冊(次等/來一)
　　　灑金箋本行楷書格言凡二十二幅第一幅第
　　　二幅欵云時行書第三幅第四幅欵云翁正春
　　　書第五幅第六幅欵署以誠第七幅至第十幅
　　　欵云黄士俊書第十一幅至第十三幅欵署朱
　　　之蕃第十四幅第十五幅未署名有澹園居士
　　　一印第十六幅第十七幅欵署韓敏第十八幅
　　　第十九幅欵云錢士升書第二十幅至第二十
　　　二幅欵云文震孟書於長安寓廬後副頁有邢
　　　侗䟦一
　　　眀董其昌書千文一冊(次等/暑一)
　　　黄箋烏絲䦨本楷書欵云董其昌書又自䟦云
　　　余壬申復入春眀得鑒李伯時西園雅集圖有
　　　米南宫蠅頭題後甚似蘭亭筆法又從涿州馮
　　　宫贊借觀千文遂以宫箋臨之稍具優孟衣冠
　　　平生楷法以此為最猶自恨風(缺一/字)之年不能
　　　如文待詔每旦(缺一/字)習䟦以志吾愧七十八老
　　　人董元宰識冊計二十一幅
　　　眀董其昌書酒徳頌一冊(次等/暑二)
　　　素綾本行書欵云其昌書首幅前有仲安玩三
　　　字又邉幅有寒中鑑定董書第四種九字後副
　　　頁記語一未署名下有仲安一印冊計九幅
　　　眀董其昌自書詩帖一冊(次等/暑三)
　　　朝鮮箋本行書七言律五首欵識云近詩五首
　　　己未臘月書於海上世春堂董其昌冊計十頁
　　　眀董其昌自書詩帖一冊(次等/暑四)
　　　朝鮮箋本行書七言律十首七言古一首欵識
　　　云小作録呈侍御存憶老先生覽正董其昌頓
　　　首草乙卯九月冊計十三頁
　　　眀董其昌書七言截句一冊(次等/暑五)
　　　金箋本行書凡十首欵署董其昌後副頁有馬
　　　晉允䟦一冊計十幅
　　　眀董其昌臨米芾方圓菴記一冊(次等/暑六)
　　　素絹本行楷書欵識云陸儼山祭酒有題米海
　　　嶽方圓記之前數行磨滅不知何人補之今越
　　　中刻本乃全文也見淮海集董其昌前副頁又
　　　自書方圓菴記四大字冊計四十八幅
　　　眀董其昌書莊子逍遥遊一冊(次等/暑七)
　　　金箋本行楷大書欵識云侍御十洲徐公有韜
　　　世之量雖志在澄清而夙秉幽尚所謂衣冠巢
　　　許巖壑䕫龍者也昔李供奉見司馬子微賦大
　　　鵬以表異逍遥第一義非公孰當之應教書此
　　　庶幾傳神寫照耳萬厯甲寅夏日雲間董其昌
　　　識冊計六十四幅
　　　眀董其昌便面書一冊(次等/暑八)
　　　凡十幅第一幅第六幅素箋本餘俱金箋本第
　　　一幅行書臨帖一則欵識云仿虞伯施汝南誌
　　　書癸酉仲夏元宰第二幅楷書道徳經六則欵
　　　識云乙丑九月為孟博兄書道徳經其昌第三
　　　幅行楷書七言律一首欵識云書少陵詩其昌
　　　第四幅行楷書五言律一首欵署其昌第五幅
　　　行草書説部一則欵署董其昌第六幅楷書五
　　　言古一首欵識云杜工部華清宫詩與李嶠汾
　　　隂行同意乙丑九月望扈波塘舟中書其昌第
　　　七幅行書五言律一首欵署其昌第八幅行書
　　　五言古一首欵識云此余為楊少師書所謂勢
　　　險而節短二王之外别有異趣意常注之其昌
　　　第九幅行草書五言律一首欵識云遊善權作
　　　似復陽老親家正董其昌第十幅行草書七言
　　　律一首欵署其昌
　　　眀陳繼儒書田園詩一冊(次等/往一)
　　　素箋本行草書欵識云偶仿陶靖節田園詩十
　　　六首燈下以書其四眉道人儒冊計二十九幅
　　　眀人尺牘一冊(次等/秋一)
　　　素箋本行草書凡二十二幅第一幅後署弟攀
　　　龍頓首第二幅未署名第三幅後署弟宗建頓
　　　首第四幅後署期又頓首冲第五幅後署八月
　　　十六日寓都下小弟大中頓首第六幅後署小
　　　姪學洢伏枕稽顙又另行云洢再稽顙第七幅
　　　前署云舊屬下年生胡宗憲頓首拜第八幅後
　　　署新正廿五日弟大章頓首第九幅至第十二
　　　幅後署宗周再頓首第十三幅至第十五幅後
　　　署治弟彪佳再稽顙第十六幅第十七幅後署
　　　初五日臨安舟中道周頓首第十八幅第十九
　　　幅前署通家弟范景文頓首拜第二十幅第二
　　　十二幅後署弟璐載頓首第二十二幅後署弟
　　　廷振頓首
　　　眀人尺牘一冊(次等/収一)
　　　素箋本行書凡二十二幅第一幅至第三幅陳
　　　子龍無欵名見札中第四幅至第六幅後署􁇥
　　　再頓首敬啟第七幅後署弟峒曽再頓首第八
　　　幅後署弟岐曽頓首第九幅後署函輝再頓首
　　　第十幅後署法弟黄端伯再頓首第十一幅第
　　　十二幅後署臘月二十日弟謨再頓首第十三
　　　幅至第十五幅未署名第十六幅後署小弟允
　　　彛頓首第十七幅後署弟懋聴頓首第十八幅
　　　後署菊月廿六日弟金聲頓首第十九幅後署
　　　淳耀頓首第二十幅前署世弟成徳頓首拜第
　　　二十一幅後署鳳翔頓首第二十二幅後署式
　　　耜再頓首
　　　豫章名蹟一冊(次等/冬一)
　　　凡二十六幅第九幅第十七幅第二十三幅二
　　　十四幅淡紅箋本餘俱素箋本第十四幅第二
　　　十幅雜書餘俱尺牘第一幅後署四月廿八夕
　　　燈下弟溥草第二幅第三幅後署社甥𢎞緒再
　　　頓首第四幅第五幅後署中元日弟元寛再頓
　　　首第六幅後署弟元寛頓首第七幅後署弟元
　　　寛敬懇第八幅後署統鉟頓首第九幅後署社
　　　統鉟頓首第十幅後署社末文登頓首第十一
　　　幅後署制社弟文登稽首第十二幅後署社末
　　　文登頓首第十三幅後署文舉頓首第十四幅
　　　書史評一則無欵(按係熊/文舉筆)第十五幅後署舉字
　　　第十六幅後署弟徽頓首冲第十七幅後署徽
　　　頓首冲第十八幅後署弟曽𢎞拜手第十九幅
　　　後署通家弟曽𢎞拜手第二十幅臨破羌帖並
　　　米芾贊後署光春第二十一幅後署小弟制徳
　　　翼稽顙第二十二幅後署小弟制徳翼稽首第
　　　二十三幅後署弟雲頓首第二十四幅後署小
　　　弟衡頓首第二十五幅後署小弟允衡頓首第
　　　二十六幅後署三月四日八大山人白俱行書
　　　尺牘後副頁有帥我䟦一
　　　眀人便面書一冊(次等/藏一)
　　　凡十二幅第二幅素箋本餘俱金箋本第一幅
　　　小楷書神女賦欵識云右江文通水上神女賦
　　　丁巳春日江左周天球書第二幅小楷書凡四
　　　則俱七言律詩第一則欵云書似爾徴詞兄思
　　　邈第二則欵云錢穀為爾徴詞兄第三則欵云
　　　爾徴詞兄屬書周撝第四則欵脱第三幅行書
　　　七言律詩一首欵識云寺中聞鳥語作為少谷
　　　先生書王世懋第四幅行書七言律詩一首欵
　　　識云六月七日第五峰山人蔡羽為桐岡書第
　　　五幅行草書七言律詩一首欵云王寵書第六
　　　幅大草書五言絶句一首欵署枝山第七幅行
　　　書七言律詩一首欵署徴眀第八幅行書七言
　　　律詩二首欵識云右大宗伯學士林壁東先生
　　　宅賞牡丹二首克晦第九幅狂草七言律詩一
　　　首欵署孟河第十幅行書五言古詩一首欵識
　　　云丁巳春日吳人許初書第十一幅行書五言
　　　律詩一首欵識云觀奕題署王思任第十二幅
　　　草書七言律詩一首欵云近作似廷壁社兄正
　　　眀永
　　　國朝人
　　書冊上等
　　　姜宸英遊石門序並詩一冊(上等/天一)
　　　宣徳箋本小行楷書欵識云戊寅三月望日葦
　　　間下有姜宸英印西溟葦間姜宸英西溟氏别
　　　號湛園三印首幅前有漫興一印末幅有吉水
　　　李振裕醒齋圖書經筵講官三部尚書二印冊
　　　計九幅幅髙五寸四分廣三寸
　　　姜宸英書唐人詩一冊(上等/天二)
　　　素箋本行書凡十七幅前八幅書李商隠詩欵
　　　云書為逸峰年長兄宸英下有湛園仿書葦間
　　　書屋二印前有偶然欲書一印後九幅書溫庭
　　　筠詩欵云逸峰年長兄屬書姜宸英下有宸英
　　　十畆之間兮白衣太史公三印前有心摹手追
　　　一印前八幅髙九寸六分廣四寸九分後九幅
　　　髙九寸三分廣四寸三分
　　書冊次等
　　　沈荃書大徳景福頌一冊(次等/天一)
　　　素箋本楷書恭録
聖祖仁皇帝御製
仁宣太后大徳景福頌首幅前署云
聖祖母昭聖慈夀恭簡安懿章慶敦恵溫莊康和仁宣
　　　太皇太后大徳景福頌冊計二十二幅
　　　王圖炳書花卉詩並畫四冊(次等/地一)
　　　宣徳箋烏絲䦨本行楷書
　御製題詠花卉各體詩每幅欵云(臣/)王圖炳恭録後
　　　幅素絹本著色畫花卉書畫相間分春夏秋冬
　　　四冊每冊書畫各十二幅
　　　陳邦彦各體書二冊(次等/元一)
　　　五色畫絹本行楷各體書上下冊各十六幅上
　　　冊第二幅第六幅第十二幅第十四幅下冊第
　　　四幅第八幅第十幅第十二幅第十四幅俱臨
　　　帖欵云(臣/)陳邦彦恭臨餘幅雜書詩文欵云(臣/)
　　　陳邦彦敬書
　　　陳邦彦百韻詩一冊(次等/元二)
　　　金箋烏絲䦨本楷書五言排律並序首幅前署
　　　恭紀
　聖恩詩有序七字末幅欵識云(臣/)陳邦彦叩首恭進
　　　冊計十幅
　
　
　
石渠寶笈卷二十八
欽定四庫全書
石渠寶笈巻二十九
　　　貯
　　御書房
　　　列朝人書畫目録
　　書巻上等
　　　晉王羲之二謝帖
　　　晉王獻之中秋帖
　　　唐褚遂良臨王獻之飛鳥帖
　　　唐褚遂良書倪寛傳贊
　　　唐陸東之書文賦
　　　唐孫䖍禮書譜
　　　唐孫䖍禮書景福殿賦
　　　唐吳彩鸞書唐韻
　　　宋太宗書蔡行勅
　　　宋徽宗書七言律詩
　　　宋徽宗書千文
　　　宋徽宗書千文
　　　宋髙宗勅張浚手書
　　　宋髙宗書洛神賦
　　　宋髙宗賜岳飛手勅
　　　宋髙宗書養生論
　　　宋韓琦尺牘
　　　宋范仲淹道服贊
　　　宋儒遺墨
　　　宋司馬光通鑬藁
　　　宋陳洎自書詩帖
　　　宋蔡襄自書謝表并詩
　　　宋蘓軾書御書頌
　　　宋蘓軾書前赤壁賦
　　　宋蘓軾書歸去來辭
　　　宋黄庭堅書千文
　　　宋黄庭堅摩懷素
　　　宋米芾書
　　　宋米芾書秋夜詩
　　　宋米芾尺牘
　　　宋米芾捕蝗帖
　　　宋米芾摹王羲之此月帖
　　　宋米芾書易義
　　　宋陸㳺自書詩帖
　　　宋張即之書唐詩
　　　元趙孟頫書小學
　　　元趙孟頫書千文
　　　元趙孟頫書千文
　　　元趙孟頫二體千文
　　　元趙孟頫書歸去來辭
　　　元趙孟頫書嵇康絶交書
　　　元趙孟頫書閒居賦
　　　元趙孟頫書雪賦
　　　元趙孟頫書歸田賦
　　　元趙孟頫書朱子感興詩
　　　元趙孟頫書蘓軾古詩
　　　元趙孟頫書蘓軾西湖詩
　　　元趙孟頫書前後赤壁賦
　　　元趙孟頫書秋聲賦
　　　元趙孟頫書呉興賦
　　　元趙孟頫書閑邪公家傳
　　　元趙孟頫書萬壽曲
　　　元趙孟頫書趵突泉詩
　　　元趙孟頫尺牘
　　　元趙孟頫三札
　　　元趙孟頫書崇禧萬壽宫記
　　　元趙孟頫雜書
　　　元趙孟頫管道昇尺牘合卷
　　　元趙孟頫一門合札
　　　元康里巙書顔真卿述張旭筆法
　　　元鮮于樞書前尺壁賦
　　　元班惟志二體千文
　　　元饒介書五言古詩
　　　明沈度沈粲各體書
　　　明王守仁龍江留别詩
　　　明文徵明倣懷素草書
　　　明文徵明尺牘
　　　明王寵書出師二表
　　　明陸深自書白雁詩
　　　明董其昌臨枯樹賦
　　　明董其昌書白居易樂府
　　　明董其昌臨古
　　　明董其昌書答徐孝穆書
　　　明董其昌臣傳贊
　　　明董其昌自書詩帖
　　　明董其昌書龍神感應記
　　　明董其昌書正陽門闗侯廟碑
欽定四庫全書
石渠寶笈卷二十九
　　貯
　御書房二
　　　列朝人
　　書卷上等
　　　晉王羲之二謝帖一卷(上等/天一)
　　　素箋本行書計七十六字後署羲之頓首下有
　　　嚴澤之印有明文靖世家圖書二印前隔水有宋
　　　司徒兼侍中魏國公晝錦堂永傳于家一印押縫
　　　有明文靖世家圖書印凡二(下一印/倒用)後隔水有康
　　　成懋勲桂坡安國賞鑑諸印又臣字半印拖尾趙
　　　抃記云熙寧九年十一月十四日趙抃閲道越州
　　　清思堂之西至樂齋觀前有桂坡安國賞鑑一印
　　　又蘇頌跋云右軍真蹟近世漸少觀二謝帖紙札
　　　尚完殊可愛也按貞觀目録洎淳化法帖皆(缺一/字)
　　　收此豈當時為好事者秘藏不出耶熈寧丙辰冬至
　　　日丹陽蘇頌子容餘杭郡西閣題又記語云假守徐
　　　師回丁巳仲春十日覽之郡倅朱正民同觀熈寧九
　　　年七月六日書又㑹稽闗景暉五字又存中熈寧九
　　　年五月廿五日三司北軒觀十六字華陽王仲修觀
　　　六字旁注云丙辰仲夏旦日又崔彦博記云清河崔
　　　彦博唐公元豐乙丑五月望日觀於西安縣東齋又
　　　何世昌記云朝儀大夫致仕何世昌元祐二年八月
　　　十七日觀於衢州衙之大㕔又武夷范鏜觀五字下
　　　注云元祐二年八月十有七日三衢龜峰㕔筆又崔
　　　希仲跋云右軍書法萬世所宗昔人稱歐虞之體謂
　　　如壯士美人者但能精於一偏尚能傳之後代而況
　　　得其全者哉是知此字當使好事者寶之也元豐
　　　乙丑五月望日西安縣齋丹陽崔希仲德舉題東
　　　陽鄭汝賢無伐同觀又曹輔跋云貞觀尤愛右軍
　　　書訪求殆盡其後並葬昭陵今所存法帖人皆謂
　　　哀疚之問故不復進上得傳於後豈其然乎此
　　　書亦然又法帖之所遺也當用墨錦玉軸重裝
　　　以遺子孫寶之海陵曹輔子方信安郡齋書又
　　　記語云曹使君借玩出示通守郭庭誨與觀者
　　　五人林師醇醇仲余廙肅之梁秉文憲古林季
　　　淵萬宗葉常權之紹聖五年三月二十日又劉
　　　欽止跋云元符二年季秋九日鄭子猶出此帖
　　　於滎陽尉舍以示余因得以觀右軍筆畫之妙
　　　第有嘉歎而已吳興劉欽止純祖書又李炳記
　　　云樂安李炳崇寜元年十二月初九日滎澤思
　　　軒敬觀又記語云張子和髙適正梁濟道李晦
　　　叔母仲山同觀於陳留大觀元年五月廿日後
　　　有喬氏半印又桂坡安國賞鑑一印又文嘉跋
　　　云右軍書唐貞觀間所收至三千餘軸當時人
　　　間已無藏本至宋淳化刻石秘閣及宣和聚所
　　　藏草書章草正行共二百四十有三而蘇子容
　　　謂貞觀目録淳化法帖皆不収此疑為好事者
　　　所秘而曹子方又謂哀疚之問不以上進其説
　　　俱是然子又考宣和書譜草書中亦有二謝帖
　　　而此本前無御書籖題後無内府圖書及諸縫
　　　印則是亦未嘗入宣和内府也今真蹟之傳世
　　　及余所目覩者草書則有袁生帖平安帖破羌
　　　帖思想帖章草則有豹奴帖行書則有書鍾繇
　　　千文近又見其草書雨後帖諸帖惟平安豹奴
　　　是絹本餘皆紙本此本紙色與破羌絶相類而
　　　跋語多宋之名人破羌不及也此帖今藏錫山
　　　安氏者四世矣萬厯三年仲秋為安茂卿題茂
　　　苑文嘉又王穉登跋云右軍書余所見不下二
　　　十餘本唐人橅者十七襄陽父子橅者十九真
　　　跡寥寥不能一二此二謝帖與破羌皆神采半
　　　埋風骨不露如吕先生遊岳陽獨行獨坐非城
　　　南老樹精孰測其袖有青蛇哉袁生豹奴而下
　　　不有若即虎賁所謂本初之徒安足數耳茂卿
　　　四世之藏此當為赤刀銀甕今將北征慎無携之
　　　度江淮涉汶泗恐不免為天吳紫鳯諸水族所
　　　睥睨請篋而藏諸白榆閣中丁酉四月十日王
　　　穉登題又俞安期跋云余每過茂卿必索此卷
　　　展玩屬饜乃罷乙巳茂卿捐館舍此卷與壑舟
　　　同移其叔司封小范亟索之始得溝竇中嗟乎
　　　此安氏四世所藏之物前人手澤猶潤何忍使
　　　蒼頭奴歸之别主小范一時之索豈在天之靈
　　　黙主而使之耶又明年六月過茂卿悉陳所藏
　　　再展一過小范命余援筆識其事震維居士俞
　　　安期諸跋中押縫喬氏玩閱印桂坡安國賞鑑
　　　印各三印卷髙八寸三分廣九寸一分
　　　晉王獻之中秋帖一卷(上等/地一)
　　　素箋本行草書計二十二字後小楷書君倩二
　　　字有乾卦御書紹興廣仁殿四璽又宣和紹興
　　　二璽俱缺其半又神品𢎞文之印賢志主人墨
　　　林項元汴印諸印又三印俱漫漶不可識又半
　　　印存印字前押縫有子京所藏墨林秘玩子孫
　　　永保諸印後押縫有退宻平生真賞項子京家
　　　珍藏項墨林鑑賞章諸印前隔水晉王獻之中
　　　秋帖七字(按係宋/髙宗書)有宣和半璽又墨林嬾叟鴛
　　　鴦湖長神竒墨林硯癖諸印又二印漫漶惟真
　　　跡之印四字可辨押縫有項墨林父秘笈之印
　　　宫保世家妙無以加諸印後隔水有内府圗書
　　　之印一璽又蘧廬子京珍秘項叔子檇李項氏
　　　世家寳玩仁喆私印平生真賞申𦙍登印繩武
　　　之印王延世印墨林項季子章宫保世家諸印
　　　又半印不可識押縫有退宻墨林山人神逰心
　　　賞項子京家珍藏部曲將印天籟閣博雅堂寳
　　　玩印項墨林父秘笈之印項子京氏吳廷私印
　　　子孫世昌田疇畊耨諸印拖尾董其昌跋云大
　　　令此帖米老以為天下第一子敬書又名為一
　　　筆書前有十二月割等語今失之又慶等大軍
　　　以下皆闕余以閣帖補之為千古快事米老嘗
　　　云人得大令書割剪一二字售諸好事者以此
　　　古帖每不可讀後人強為牽合深可笑也甲辰
　　　六月觀於西湖僧舍董其昌題又記云閣帖已
　　　至也分張可言止係此後今離而為二自余始
　　　正之刻之戯鴻堂帖又項元汴跋云晉王獻之
　　　字子敬羲之第七子官至中書令清俊有羙譽
　　　而髙邁不羈風流藴藉為一時之冠方學書次
　　　羲之宻從其後掣其筆不得於是知獻之他日
　　　當有大名後其學果與羲之相後先獻之初娶
　　　郗曇女羲之與曇論婚書云獻之善𨽻書咄咄
　　　逼人又嘗書樂毅論一篇與獻之學後題云賜
　　　官奴即獻之小字獻之所以盡得羲之論筆之
　　　妙論者以謂如丹穴鳯舞清泉龍躍精宻淵巧
　　　出於神智梁武帝評獻之書以謂絶妙超羣無
　　　人可擬如河朔少年皆悉充恱舉體沓拖不可
　　　耐何獻之雖以𨽻稱而草書特多此十二月帖
　　　未審其由割去前行又稽諸米元章寳章録止
　　　存此數字迺大令得意書歴代傳寳今散落南
　　　北不知凡幾家適復至於此信天下至寳當神
　　　䕶汴也重值購藏永為書則雖威武聲勢不可
　　　畏而授與是亦從吾所好也來裔豈可以易而
　　　忽之須世守斯可矣墨林項元汴敬題跋中押
　　　縫有寄傲墨林秘玩項子京家珍藏諸印卷髙
　　　八寸四分廣三寸六分幅後上方
　御筆小楷書如印印泥四字上鈐乾隆御賞一璽引
　　　首
　御題至寳二大字上有乾隆宸翰一璽
　御筆題籖籖上有乾隆宸翰一璽
　　　唐褚遂良臨王獻之飛鳥帖一卷(上等/元一)
　　　素箋本楷書款云(臣/)褚遂良臨卷末記語有項
　　　元汴珍秘五字卷前有神品鳯字項元汴印子
　　　京所藏項孔彰項聖謨子京珍秘項墨林鑑賞
　　　章諸印又半印二漫漶不可識卷後有應召蘭
　　　雪齋沮溺之儔神竒項元汴印墨林硯癖子孫
　　　世昌子固彛齋東郡家藏子京所藏項元汴印
　　　墨林項季子章神品子京珍秘項氏孔彰心賞
　　　秘印諸印又紹興一璽又半印不可識前隔水
　　　有藎臣子孫永保平生真賞楞嚴精舍官保世
　　　家蘧廬諸印押縫有應召珍藏歐陽元印子孫
　　　永保項墨林父秘笈之印諸印後隔水有幻浮
　　　有何不可平生真賞應召檇李項子京家珍藏
　　　檇李項氏世家寳玩香巖居士子孫永保諸印
　　　押縫有墨林子天籟閣墨林堂桃花源裏人家
　　　諸印拖尾柯九思跋云古褚河南臨大令飛鳥
　　　帖唐人所摹具有元常遺法足以知字畫源流
　　　之有自也况絶無宋人氣是唐無疑耳奎章閣
　　　學士院鍳書博士柯九思跋前有退宻項氏子
　　　京項墨林父秘笈之印項元汴氏審定真跡藎
　　　臣諸印又為好半印後有項子京家珍藏寄傲
　　　子京父印項叔子項墨林鑑賞章諸印又王守
　　　誠記語云至正二年夏五月十有九日左司貟
　　　外郎闕里孔思立左司都事上黨李獻同觀中
　　　書參議趙郡蘓君所藏唐臨晉帖於上都省中
　　　右司郎中太原王守誠題後有項氏孔彰心賞
　　　秘印檇李墨林山人平生真賞子孫世昌應召
　　　珍藏諸印押縫有墨林子項元汴印子孫永保
　　　寄傲子京父印宫保世家應召珍藏諸印最後
　　　有項元汴記語云有唐褚遂良臨晉王大令獻
　　　之飛鳥帖項元汴真賞卷髙六寸九分廣一尺
　　　四寸七分
　御筆題籖籖上有御賞乾隆宸翰二璽
　　　唐褚遂良書倪寛傳賛一卷(上等/元二)
　　　素箋烏絲䦨本楷書款云(臣/)褚遂良書卷前半
　　　印二存印字圗書記三字又半印二不可識卷
　　　後有韓逢祐印蕉林梁氏書畫之印家在北澶
　　　古泰和楊士竒圗書記俠如陳以御陳定書印
　　　朝延子家藏韓逢禧印諸印又士竒楊氏半印
　　　二又半印二不可識中幅押縫有楊士竒氏一
　　　印前隔水有梁清標印河北棠村二印後隔水
　　　押縫有安定棠村二印拖尾趙孟堅跋云河南
　　　三龕孟法師二刻早年所書房公喬聖教記序
　　　長安同州本並晚年書此倪寛賛與房碑記序
　　　用筆同晚年書也容夷婉暢如得道之士世塵
　　　不能一毫攖之觀之自鄙束縛於毫楮間耳諸
　　　王孫趙孟堅子固書又跋云羣玉帖中帝京篇
　　　贋跡可笑盖枯且露矣河南晚年書雖痩實腴
　　　孟堅又云前有韓逢禧一印又之印家藏齋字
　　　半印三又半印不可識又鄧文原跋云文原曩
　　　在史館獲覩褚河南書今見此帖恍若久别而
　　　復覩其風儀也泰定四年秋分日鄧文原識又
　　　栁貫跋云褚河南漢倪寛賛正書三百四十字
　　　中刮去五字盖宋國諱也河南書豈待賛而顯
　　　子固所謂容夷婉暢者殆得之矣至順四年閏
　　　三月廿四日栁貫識又楊士竒跋云評者論河
　　　南書字裏金生行間玉潤法則温雅羙麗多方
　　　觀此賛真不虚也吾求數嵗始得之謹珍襲之
　　　吾先世蓄河南書㢘頗藺相如而下數十傳節
　　　文終以優孟遭世兵亂家隳于宼此書散落人
　　　間雖或見之力不能復後亦莫知存否舉家為
　　　憾平洲府君及劉子髙先生之文具著其事故
　　　覧此益重先世之感正統七年五月既望廬陵
　　　楊士竒謹識後有子孫世保蕉林鑑定二印又
　　　錢溥跋云唐文學館學士褚遂良嘗為文皇臨
　　　羲之蘭亭帖最多然喜作正書其磨厓孟師聖
　　　教等帖亦世著聞嘗得見之獨此倪寛賛未之
　　　見也婉麗清勁尤非諸帖所及廬陵楊文貞公
　　　之子叔簡寳藏先愛乆矣展玩之頃敬書此歸
　　　之成化乙未冬東吳錢溥謹題後有蒼巖子蕉
　　　林秘玩觀其大畧三印諸跋中押縫有楊士竒
　　　氏士竒之印蒼巖子三印卷髙七寸七分廣五
　　　尺二寸七分
　　　唐陸柬之書文賦一卷(上等/黄一)
　　　素牋本行楷書(按通卷剥/􁃠十四字)無款姓名見跋中卷
　　　首有孫氏珍玩真逸山房傳家諸半印卷後有
　　　河東李倜士𢎞章員嶠真逸擬晉山房忠信傳
　　　家諸印又一印不可識卷中幅押縫員嶠真逸
　　　河東李倜士𢎞章孫氏印各七引首李東陽篆
　　　書二陸文翰四大字款署西崖又沈度𨽻書陸
　　　機文賦陸柬之書八大字欵云華亭沈度𨽻古
　　　拖尾孫承澤跋云陸司諫所書文賦全摹禊帖
　　　而帶有其舅氏虞永興之員勁遂覺韵法雙絶
　　　唐初諸公倣晉率涉板直如此妙腕未見其匹
　　　趙文敏晚年書法全從此得力人鮮見司諫書
　　　遂不知文敏所自來耳北平孫承澤記又趙孟
　　　頫跋云右唐陸柬之行書文賦真跡唐初善書
　　　者稱歐虞褚薛以書法論之豈在四子下耶然
　　　世罕有其跡故知之者希耳大徳二年十二月
　　　六日吳興趙孟頫跋後有北平孫氏硯山齋圗
　　　書一印又李倜跋云唐陸柬之書世不多見惟
　　　張綉江叅政家蘭亭詩馬徳昌左司家蘭若碑
　　　與此文賦三卷而已其筆法皆自蘭亭中来有
　　　全體而不變者識者知之耳大徳辛丑二月八
　　　日員嶠真逸河東李倜士𢎞題又歐陽元跋云
　　　中書辨章良公成甫家所收藏唐陸柬之文賦
　　　帖真名墨也柬之本虞世南甥書法得於渭陽
　　　而神俊過之第傳世極少故為艱得李圎嶠所
　　　見張綉江家蘭亭詩不知何自近年亦有一本
　　　轉至吾家其詩不全盖後人拆散而出售者歟
　　　今經赭冦之亂焚蕩不存方重惋惜因觀此帖
　　　筆勢翩翩相類令人神情惘然但李公謂其書
　　　變態不同此正東之妙處近代米元章書矯亢
　　　跌宕世咸稱其自創一法乃不知其全學柬之
　　　頭陀寺碑耳元章秘而不言以陸書少傳於世
　　　也吾家蘭亭詩後有頭陀寺碑墨本數行昔人
　　　重其書随所得多寡而著存之若文賦累千百
　　　言當為方今陸帖第一至正丁酉閏月十八日
　　　廬陵歐陽元跋又揭徯斯跋云右陸柬之行書
　　　文賦一卷唐人書法結體遒勁有晉人風格者
　　　惟見此卷耳雖若隋僧智永猶恨嫵媚太多齊
　　　整太過也獨於此卷為之三嘆至元四年嵗在
　　　戊寅三月十六日揭徯斯跋李倜又跋云近觀
　　　絳帖有陸書得告廿五字筆法意韵與此書全
　　　不相類其他書又與此並㸔雖㸃畫参差亦各
　　　有妙䖏故晉唐能書者㫁不如印板一一相似
　　　政要如浮雲變化千態萬狀一時之書一時之
　　　妙也識者知余言之不妄大徳乙巳秋九月既
　　　望於夀春郡齋重題士𢎞又有曺氏寳藏一印
　　　又子孫保之一印又危素跋云素乆從平章公
　　　治農亊公薨之後獲覩家藏陸氏文賦豈勝悲
　　　惋正卿其寳襲之至正廿一年五月壬戌臨川
　　　危素書又宋濂跋云唐人之書論者以其臨晉
　　　往往少之殊不察其變化之妙也柬之此筆神
　　　俊超詣尤非諸家所能及歴世既乆乃獲覩之
　　　是猶拾驪珠於煨燼者也識者尚慎藏之洪武
　　　八年三月既望之五日金華宋濂書於玉堂之
　　　署又劉基跋云晉陸之詞唐陸之書可謂二羙
　　　具矣撫卷三嘆遂識之洪武八年春三月廿六
　　　日誠意伯劉基題又董琰跋云古今善書者法
　　　同而體異論者不此之察特以其偃仰屈伸方
　　　圎髙下之態而進退焉此正後世臨書之病也
　　　晉唐來以書名家者多矣未嘗一一相似由其
　　　法雖同而結體不同故也柬之此書精神遒勁
　　　趙文敏謂其不在歐虞褚薛下揭文安謂其有
　　　晉人風格者是已或者以為其學得於渭陽而
　　　筆勢全不相類者盖知其然而不知其所以然
　　　也琰昔自巴蜀囘舟中見燕客所藏羲之樂毅
　　　遺燕恵王書墨蹟愛其如金繩鐵索珊瑚玉樹
　　　而莫名其妙徒往來於懐者數年及聞海岱謝
　　　養民論書法思見前所見者不可復得矣今觀
　　　柬之之筆則向者夢寐之想釋然於中益信書
　　　法之有自矣惜乎知之者寡而好之者尤寡也
　　　是書流落滇南盖有年矣未見知而好之者金
　　　川(缺四/字)購而得之不啻獲重寳非好之深者能
　　　若是乎嗚呼金玉之重富貴之樂田宅園池之
　　　勝孰不好之然未有歴千百年而能存者是書
　　　自唐迄今其間人事之變不知其幾而猶獲見
　　　之非可寳者歟繼今為(缺二/字)之後者尚珍襲之
　　　可也洪武三十一年嵗在著雍攝提格孟夏之
　　　月臨川董琰書又謝觀跋云同邑(缺三/字)氏衘卷
　　　詣予曰此唐陸柬之所書士衡文賦近遊滇南
　　　得之將襲而東歸以為家玩幸㽞一言共傳永
　　　乆予觀書法多自蘭亭中來真超逸神俊有非
　　　唐臨晉帖者所可同然唐初以書名家則虞歐
　　　褚薛惜陸書世不多見故未得與四子並稱以
　　　識者觀之當無優劣其戈波之法雖得於虞秘
　　　書而變化不拘結搆自成一體殆有逼於永和
　　　遺跡者矣宜為相府珍藏諸名公題跋及歴考
　　　評以為陸帖第一(今缺/二字)嗜書以其可法挾之歴
　　　萬里畏途歸至山房静中臨玩毋拘㸃畫形似
　　　求其瀟灑風神異日臨池有得必將如米㐮陽
　　　於頭陀寺碑又豈徒秘玩而已哉玉笥謝觀跋
　　　後有閒厓寳玩一印又曺倣跋云歐陽公作李
　　　晸筆說云唐所謂歐虞褚薛至於顔栁皆自名
　　　家以陸書少傳於世及或以歐虞褚薛為疑又
　　　附柬之書學品第之詳其子之亦深矣今觀所
　　　書陸機文賦真有晉人風格較之蘭亭臨本果
　　　孰右耶子昻李士𢎞皆號善書者鍳定之餘稱
　　　許不已余於是益知柬之書法之妙但寳之勿
　　　失存乎其人為吾後者慎諸京口曺倣識跋中
　　　押縫有圎嶠真逸河東李倜士𢎞章二印卷髙
　　　八寸廣一丈一尺一寸
　御筆題籖籖上有御賞乾隆宸翰二璽
　　　唐孫禮䖍書譜一卷(上等/宇一)
　　　素牋本草書卷前款云吳郡孫過庭撰有半印
　　　三俱不可識卷末自識云垂拱元年寫記上鈐
　　　一印漫漶不可識後有蒼巖一印又半印二俱
　　　不可識卷中幅押縫印俱殘缺不可識前隔水
　　　籖書唐孫過庭書譜序七字(按係宋/徽宗書)有雙螭宣
　　　和二璽又蒼巖子觀其大畧二印又一印漫漶
　　　不可識又一印缺其半存氏珍藏書畫印六字
　　　後隔水有政和宣和二璽押縫有北海孫氏珍
　　　藏書畫印一印拖尾有梁清標印蕉林秘玩二
　　　印卷髙八寸五分廣二丈八尺七分
　御筆題籖籖上有乾隆宸翰一璽
　　　唐孫䖍禮書景福殿賦一卷(上等/宇二)
　　　素箋本草書卷前署何平叔景福殿賦七字無
　　　欵姓名見跋中卷末項元汴記語云萬歴癸未
　　　仲春望墨林山人項元汴手裝於天籟閣永存
　　　珍賞下押字一又曽肇跋云書家評孫過庭章
　　　草用筆雋拔如丹崖絶壑筆勢堅勁予不能無
　　　疑觀此帖用筆稽古有漢魏之風終卷結字無
　　　㸃畫差謬書賦云千紙一類一字萬同盖知非
　　　虚談也近見王内翰所書書譜真跡與此賦極
　　　相類又有墨本千文差不逮矣建中靖國元年
　　　春三月曽肇題於玉堂之西軒又張孝思記語
　　　云嵗在甲申孟春嬾逸張孝思藏卷前有神品
　　　項元汴印項墨林父秘笈之印項墨林鑑賞章
　　　墨林秘玩項子京家珍藏神竒諸印又半印漫
　　　漶不可識卷後項元汴印凡四又退宻張覲宸
　　　虚朗齋子京父各二印又項墨林鑑賞法書名
　　　畫項子京家珍藏項墨林鑑賞章檇李項氏世
　　　家寳玩若水軒子孫世昌西疇耕耦嬾逸張則
　　　之蔬菊老人韓松書印子孫永保墨林子净因
　　　菴檇李墅處張孝思寄傲博雅堂寳玩印項叔
　　　子宜子孫世外法寳諸印又一印不可識卷中
　　　幅押縫莆劉篔谷圗書珍玩印張則之印各七
　　　印項氏子京子京珍秘各二印又張孝思有何
　　　不可嬾逸項叔子桃花源裏人家子孫永保項
　　　元汴氏審定真跡項墨林父秘笈之印香巖居
　　　士楞嚴精舍墨林項氏季子章項子京珍藏諸
　　　印前隔水有中欽張覲宸二印押縫有退宻平
　　　生真賞項叔子諸印後隔水有天籟閣張孝思
　　　賞鑑印二拖尾項元汴楷書釋文欵云大明萬
　　　歴甲申嵗仲夏端陽後五日墨林山人項元汴
　　　録是賦於攖寧菴中前有檇李孝思張則之子
　　　京子孫永保墨林子鹿石走諸印後有退宻項
　　　元汴印子京父印項墨林父秘笈之印墨林山
　　　人則之嬾逸諸印卷髙九寸廣二丈二尺三寸
　　　三分
　御筆題籖籖上有乾隆宸翰幾暇臨池二璽
　　　唐吳彩鸞書唐韻一卷(上等/宙一)
　　　素箋本楷書并註無款姓名見跋中凡二十四
　　　幅俱正背兩面書第一幅只書一面幅前有文
　　　府寳傳一印又吳俊仲傑一印末幅有明徳執
　　　中一璽又清真軒駙馬都尉王府圗書吳俊仲
　　　傑諸印又押字一上鈐河南書記一印又半印
　　　三漫漶不可識又宋濂跋云右吳彩鸞所書刋
　　　謬補缺切韻宋徽廟用泥金題籖而前後七印
　　　俱完裝潢之精亦出於宣和内匠其為真蹟無
　　　疑余舊於東觀見二本紙墨與之正同第所多
　　　者栁公權之題識耳誠希世之珍哉翰林學士
　　　承㫖金華宋濂記前隔水有洪武叁拾壹年肆
　　　月初九日重装十三字又裱褙匠曺觀五字押
　　　縫有文華之記一印後隔水押縫有政和璽二
　　　宣和一璽拖尾有内府圗書之印一璽又吳俊
　　　仲傑横河精舍三印幅髙八寸三分廣一尺五
　　　寸二分
　　　按宋濂跋所云宋徽宗泥金題籖今缺宣和七
　　　印亦祇存其四顧嵗月既乆轉屬多人而廿四
　　　幅全韻猶宛然完璧豈世間至寶真有神物呵
　　　䕶耶
　　　宋太宗書蔡行勅一巻(上等/洪一)
　　　八寶泥金箋本行書巻後署十四日三字又大
　　　書勅字又勅蔡行三字上鈐御書之寶一璽卷
　　　前一璽同又飯字小號一又天籟閣神品退宻
　　　項叔子項子京家珍藏項墨林鑑賞章諸印卷
　　　後又子京印二又神逰心賞項墨林印墨林子
　　　京父帝陶唐之苖裔項墨林鑑賞章桃里平生
　　　真賞項墨林父秘笈之印諸印押縫御書之寶
　　　璽凡三又若水軒項元汴印墨林子子京所藏
　　　子孫永保墨林秘玩墨林主人子孫世昌項元
　　　汴印檇李項氏世家寶玩諸印前隔水有蒼巗
　　　子蕉林居士二印押縫有平生真賞墨林秘玩
　　　二印又二印又半印三俱漫漶不可識後隔水
　　　押縫有墨林項氏子京神逰心賞(㣲缺/)寄傲有
　　　何不可墨林子諸印又田疇耕耨印凡二拖尾
　　　記語有元祐三年五月廿六日給事鄭穆拜觀
　　　十五字前有子京墨林秘玩項子京家珍藏三
　　　印後有項翰墨印神品寄傲仁夀開國諸印又
　　　一印漫漶不可識又黄庭堅䟦云天生聖人與
　　　物自殊拜觀是勅盖可見矣行公在當朝功績
　　　大著宜膺是寵亦為不薄其徳望之盛子瞻已
　　　詳述堅不暇及聊志嵗月云時元祐乙亥五月
　　　八日山谷黄庭堅前有項元汴印項墨林鑑賞
　　　章二印後有審定真蹟子京子孫永保平生真
　　　賞項墨林父秘笈之印諸印又鄭清之䟦云此
　　　卷乃(缺一/字)宗皇帝御筆勅一道盖不允蔡行辭
　　　中書省事者覿兹字畫飛動若虎踞龍騰風雲
　　　慶㑹正以見聖天子生知不測逺異常流當時
　　　在廷之臣得之為至寶中書公非學問忠勤有
　　　素曷承寵錫若是哉誠金玉錦繡奚足比具宜
　　　乎蔡氏子孫當知其所重永永其藏用是書之
　　　以誌景仰云淳祐丙午三月望日鄭清之頓首
　　　書於養魚莊前有檇李子孫世昌項墨林印三
　　　印後有考古正今子京父墨林秘玩項叔子諸
　　　印又蒼巗子梁清標玉立氏印章觀其大畧二
　　　印最後項元汴記語云宋太宗手勅蔡行中書
　　　省事明嘉靖四十一年秋八月得於鄞中范氏
　　　墨林項元汴家藏又飯字小號一諸跋中押縫
　　　有墨林博雅堂寶玩印元汴子京項元汴印蒼
　　　巗項墨林鑑賞章墨林嬾叟宫保世家諸印卷
　　　髙一尺八分廣六尺六寸三分
　御筆題籖籖上有乾隆宸翰一璽
　　　宋徽宗書七言律詩一巻(上等/荒一)
　　　素牋本行書大字無款有御書御書之寶二璽
　　　巻前有篤夀連印雲烟過眼項子長父鑑定項
　　　徳枌印遼西郡圖書印諸印卷後有項徳枌印
　　　五一倩士宛委堂印諸印卷中幅押縫有御書
　　　之寶凡五項字印五卷髙八寸四分廣一丈三
　　　尺三寸八分
　御筆題籖籖上有乾隆宸翰一璽
　　　宋徽宗書千文一卷(上等/荒一)
　　　泥金雲龍箋本草書款識云宣和壬寅御書下
　　　有押字一上鈐御書一璽巻髙一尺九分廣三
　　　丈六尺四寸六分
　　　宋徽宗書千文一巻(上等/荒三)
　　　素箋朱絲䦨本楷書款識云崇寧甲申嵗宣和
　　　殿書賜童貫上鈐御書之印一璽巻前有長樂
　　　未央雪堂二印卷後有長樂未央仙客卞永譽
　　　印式古堂書畫雪堂諸印前隔水有古香書屋
　　　一印卷髙八寸八分廣一丈一寸一分
　　　宋髙宗勅張浚手書一卷(上等/日一)
　　　誥勅牋本行楷書凡二幅前幅署云皇帝特賜
　　　川陕京西湖南北路宣撫使張浚手書後識云
　　　建炎三年七月二十八日上鈐御書之寶一璽
　　　後幅署云皇帝遣内侍黄保賜樞宻院使張浚
　　　鞍馬手書又識云隆興元年五月二十六日上
　　　鈐一璽與前幅同前幅髙一尺四分廣二尺二
　　　分後幅髙同廣一尺八寸六分
　御筆題籖籖上有乾隆宸翰一璽
　　　宋髙宗書洛神賦一巻(上等/日二)
　　　素絹本行草書後識云徳夀殿書上鈐徳夀殿
　　　御書寶一璽巻前有雪軒真澹二印又半印不
　　　可識卷後有皇姊圖書一印又梁清標印蕉林
　　　鑑定張維節印諸印前隔水有巻字七十五號
　　　六字(俱作/半字)後隔水押縫有蒼巗冶溪漁隐二印
　　　又一印不可識引首有子孫世保蕉林玉立氏
　　　圖書二印拖尾趙巖題云花石綱閒四海分錢
　　　塘日日雨如春孔明兩表無人讀徳夀宫中寫
　　　洛神趙巗又宋獻記語云崇禎癸酉九月廿五
　　　日宋獻獲觀於俞光禄觀玩軒後有蒼巗子焦
　　　林秘玩觀其大畧諸印最後有韓逢禧一印巻
　　　髙八寸六分廣八尺六寸三分
　　　宋髙宗賜岳飛手勅一卷(上等/日三)
　　　素牋本行楷書後署付岳飛三字上鈐御府之
　　　寶一璽下有押字一卷後有髙承延印吳氏書
　　　畫之印二印卷髙一尺一寸四分廣一尺九寸
　　　二分
　　　宋髙宗書養生論一巻(上等/日四)
　　　金粟箋朱絲䦨本真草二體相間書無款有徳
　　　夀御書一璽又御書一璽又坤卦一印卷前有
　　　宏誼姚叔子子子孫孫永寶之三印卷後有天
　　　厯之寶一璽又姚氏珍玩姚宏誼珍玩書印梁
　　　清標印諸印押縫有河北棠村印凡十前隔水
　　　有蕉林書屋一印後隔水有端本一印押縫有
　　　蒼巗蕉林二印拖尾李東陽䟦云右稽康養生
　　　論一巻真草相間用智永千文體後有德夀御
　　　書印徳夀宋髙宗宫名作於紹興十八年戊辰
　　　實中興之二十二年也又九年丙子孝宗受禪
　　　始尊髙宗為太上皇退處徳夀又十四年年八
　　　十一而崩於是宫此書盖倦勤時筆計其年當
　　　過耳順而楮墨精宻乃如此豈真有得於養生
　　　之説故與史稱其博學强記繼體守文而撥亂
　　　反正復讐雪耻為未足觀於是書者其亦有所
　　　感矣吾友楊應寧都憲得此而藏之敬題其後
　　　正徳三年六月十三日長沙李東陽書又王世
　　　貞跋云右太史姚君繼文藏宋思陵手書稽中
　　　散養生論一篇行楷真草相間後有徳夀御書
　　　印徳夀思陵為太上時所居宫也思陵初擬豫
　　　章在青氷之間晚始刻意山隂傍及鐵門限此
　　　尢其得意筆正書時於督䇿露章法一二盖欲
　　　以拙救熟耳行草翩翩二王堂廡間而不能脱
　　　蹊逕然要當於六代人求之繼文工八法無俟
　　　余贅余獨嘆中散之精於持論而身不能免也
　　　其㣲言奥㫖若遺丹之在藏數百千年尚能起
　　　痼離凡中所謂一怒足以侵性一哀足以傷身
　　　思陵深戒之故徳夀三十年不減玉清上真而
　　　五國之逰魂不返矣单豹食外彭𣆀為夭其思
　　　陵與中散之謂耶萬厯紀元秋七月晦吳郡王
　　　世貞書於武昌南樓後有蒼巗子梁清標玉立
　　　氏印章觀其大略二印押縫有冶溪漁隐一印
　　　巻髙七寸七分廣一丈八尺七寸八分
　御筆題籖籖上有乾隆宸翰一璽
　　　宋韓琦尺牘一卷(上等/月一)
　　　凡二幅前幅素箋本後幅粉箋本俱楷書前幅
　　　後識云琦再拜啟有簡静齋髙士竒圖書記江
　　　村秘藏三印後幅未署名有士竒髙澹人竹牕
　　　三印押縫有竹牕一印又髙岱連印拖尾蔡景
　　　行䟦云忠獻平生立朝大節勲業之盛炳炳照
　　　暎穹壤為一代偉人故不必贅陳矣至於天性
　　　清簡一無所好惟家藏圖籍數萬巻毎卷尾必
　　　題曰傳賢子孫信乎子孫之賢而後可傳於永
　　　久也今觀二帖銀鈎鐵畫出入於唐賢顔栁之
　　　間其端重剛勁類乎為人百世之下見者肅容
　　　瞻慕焉元帥蕭侯珍藏既久聞公嫡孫誠之篤
　　　學好修克紹乃祖風烈遂不逺千里以奉之忠
　　　獻在天之靈殆非偶然者誠之其賢子孫哉二
　　　帖之傳當不墜先志檇李蔡景行拜手書又泰
　　　不華題云誠之廣文出先世魏公所書二帖見
　　　示端謹遒勁得顔魯公法為多垂紳正笏端居
　　　廊廟之氣藹然見於紙墨間噫魯公為唐之忠
　　　(臣/)魏公為宋之賢相故其書法之妙亦相彷彿
　　　若是也前輩謂魏公毎登朝堂視進止如有尺
　　　寸載觀斯帖於是乎取證矣元統三年清明前
　　　一日泰不華題後有竹牕玉山程以魁審定真
　　　蹟二印又楊敬惪跋云右魏公真蹟也蕭元帥
　　　北野相君藏(缺/)矣未嘗出以示人以誠之敦厚
　　　長者特還以合浦之珠克獲舊物豈不為韓氏
　　　慶乎噫自古及今初不借才於異代人茍自朂
　　　求所以稱元帥遺故家手書之意而勉於功名
　　　則我元豈無名臣哉古語有之公侯之子孫必
　　　復其始斯為元帥期待之盛心至順癸酉六月
　　　四日石塘山人楊敬惪謹書又跋云誠之作餉
　　　為禮甚盛話及魏公真蹟乃繼祖四年前所遺
　　　誠之之物談經道舊之餘敬徳適在坐援筆識之
　　　舉不忘其所親明道先生之不欺也元帥公命
　　　書之不敢辭敬徳再拜謝不敏又祝蕃跋云魏
　　　公相業煌煌在簡册間固不待翰墨而後傳二
　　　帖筆意渾厚雖粉墨漫漶猶奕奕有生氣流亡
　　　撫字數語藹然仁義之心其克終令名宜矣萬
　　　户蕭君以韓廣文為公裔孫而歸之且勉其見
　　　手澤而發孝思盖期以繩祖武也廣文氣㟁魁
　　　然神采煥發充其所學詎可量哉他日當不愧
　　　此帖至順改元冬十一月廿又四日上饒祝蕃
　　　謹題又班惟志題識云戰六國臣㡬何獨子房
　　　為韓報千百世下窅無所聞天復以韓忠國其
　　　於天道周復元始世昧於屈强豈能博通天人
　　　之道也予于忠獻公有感焉天耶人耶感而遂
　　　通互相為黄鐘之律塵世不可得而知也因綴
　　　數語四時行在天何語片雲四海成霖雨將謂
　　　不能軍近安無一人歸來儀百揆騎虎尋常耳
　　　多少窅無聞千年蘭玉孫恕齋班惟志漫書同
　　　坐郝時叔王景平趙季文後有苑西樂此齋之
　　　圖書二印又李齊跋云流亡撫字宰相之所當
　　　用心也魏國公垂紳正笏不動聲色而措天下
　　　如泰山之安因是一語而可以類推矣無徒以
　　　翰墨論也蒲隂李齊又張聖卿題云魏公立朝
　　　謀國之大節固不待綴辭也今其遺墨雖不多
　　　見寸金片玉誰不寶襲余獨愛誠之以文獻能
　　　敬其祖北野之與能成人之羙可謂兩得之矣
　　　喜而為之書大瑰畸人張聖卿題後有江村髙
　　　詹事二印又李懋𨽻書䟦云晉唐諸名賢墨妙
　　　天下所共寶然其存者不數本茍或出售人爭
　　　購之雖㡬百千緡在所不較外此則漫不加意
　　　慕名之習壹至於此天台蕭侯説禮樂而敦詩
　　　書者也英賢札翰靡所不畜其仰止髙山之意
　　　深矣堂堂魏公亘古㡬見誦其遺言餘論猶足
　　　使人感慕而興起况夫手澤之華(缺半/字)然者珍
　　　藏熟玩不猶愈於徒尊字畫之工哉蕭侯不惟
　　　寶藏之而已也又能推錫類之心割所愛以奉
　　　公之耳孫誠之誠之載拜登受憙而後可知也
　　　意者神物䕶持知誠之與侯善故假手於侯以
　　　歸之耳不然何以得之有其道如此也二帖前
　　　後凡四十三字粉墨磨滅財可見者已十之三
　　　寶之寶之誠之又以蕭侯手書並裝於帖後以
　　　無忘所自得是亦宜書至順辛未立春日中山
　　　李懋端肅謹跋又陳梁跋云韓夫子執政三朝
　　　相業端正青苖相公豈可同朝而立語云相字
　　　如相人此二札筆筆正峰有一些邪氣否其藏
　　　鋒鍔於不見可以想其慎重持國陳梁拜觀於
　　　小寒山後有抱瓮翁髙氏江村竹堂珍藏書畫
　　　之印二印又王鴻緒跋云右宋韓魏公二帖第
　　　一帖公與歐陽公書謝其作晝錦堂記者公相
　　　州人仁宗至和中由武康軍節度使求知相州
　　　英宗治平四年神宗初立公除鎮安武勝軍節
　　　度使司徒兼侍中判相州辭兩鎮但領淮南神
　　　宗熙寧元年復請相州以歸六年還判相州公
　　　秉節以居相州者凡再四矣而此帖則公與歐
　　　公同在政府時所與或在嘉祐八年之秋冬或
　　　在治平元年之春盖公以英宗嗣位封衛國公
　　　其後太后還政即封魏國公英宗嗣位於八年
　　　四月有疾至七月始瘳明年夏五月太后即還
　　　政歐公記文云大丞相衛國公其末係銜尚書
　　　吏部侍郎叅知政事歐陽修記其私家堂圃而
　　　仕宦將相之榮不宜於危疑時誦述故决知為
　　　英宗疾瘳以後太后還政以前也公為昭文館
　　　大學士監修國史故記文云大丞相堂以武康
　　　節度治相所作公追屬歐公記之歐公方叅政
　　　晨夕政府帖中云信宿不奉儀色殆歐公偶休
　　　沐時耶記文不動聲色而措天下於泰山之安
　　　指定䇿英宗調和兩宫事帖中之褒假太過非
　　　愚不肖之所勝捧讀慙懼而不能自安者謂此
　　　即答門人親客臣子何與之意也第二帖某公
　　　旬日前得手書雖云近苦多病勉强親筆而草
　　　𨽻遒勁雖少年所不能及未知某公何人所與
　　　書何人其某字磨滅右半㣲可辨盖土字以意
　　　度之則杜公也廬陵云杜公筆法為世楷模考
　　　亭云杜公以草書名家祁公本傳云真書行草
　　　皆有法盖祁公書最為當時所重故公云少年
　　　不及也年月皆不可考中有前在并云云又跋
　　　中所云流亡撫字一段今已失按公拜武康軍
　　　節度使知并州在慶厯皇祐間後求知相州未
　　　久召入此帖當在知相州或召入以後二帖端
　　　嚴謹重正合考亭金華所云與荆公之躁擾急
　　　迫傾欹偃仆相反者跋語中泰不華周仁榮弟
　　　子一稱逹兼善其學由朱子六傳得何文定基
　　　王文憲柏之緒元史周仁榮傳云其所教弟子
　　　多為名人而泰不華實為進士第一李齊元史
　　　本傳云字公平廣平人工詞章元統元年進士
　　　第一知髙郵府招降張士誠被拘不屈死論者
　　　記大科三魁若泰不華殁海上李黼殞九江洎
　　　齊之死皆不負所學二君子皆文章節義士附
　　　見巻中尤可貴也其餘諸名人跋亦俱堪什襲
　　　江村先生得此巻命予識其尾因覼縷及之其
　　　永寶無斁康熙乙亥夏五月廿四日雲間王鴻
　　　緒謹題又髙士竒跋云有宋故多名臣其間出
　　　入將相身繫天下之安危而復能以文采照後
　　　世者則范文正韓忠獻二人為稱首是時西夏
　　　數用兵二公以帷幄重臣出總戎機日不暇給
　　　忠獻定䇿兩朝典政最久疑於翰墨之事不復
　　　留意今所流傳筆札字畫端謹結構精宻若燕
　　　居無事從容而出之者雖書法專家蔑以過焉
　　　因想見古大臣居心凝重亊無論巨細㒺有慢
　　　易欲速率意以為之者栁誠懸心正筆正之説
　　　殆不虚矣徃余得文正二札寶之箧笥甲戌十
　　　月䝉召再至京師復得忠獻遺蹟喜不自勝按
　　　吳郡朱存理鐵網珊瑚書品載有忠獻公二帖
　　　一為乞歐陽文忠記晝錦堂札一為記成謝文
　　　忠札今止後札存而另以一柬益之雖紙墨漫
　　　漶字法實出一手御史大夫王儼齋先生玩索
　　　偏傍斷是與杜祁公尺牘先生精鑒博雅當非
　　　妄語又按書品後有晦翁跋語惜不可得所存
　　　九跋率元時鉅公以文章節義傳者但諸跋内
　　　有撫字流亡之語而二帖中無此豈更有一帖
　　　今失之耶自古能書者不少非其人品事業卓
　　　卓可紀祗一藝耳若二公者與日月争光可也
　　　忠獻凡三領相州所與文忠書年月前後儼齋
　　　先生考據甚覈余故不復贅云康熙丁酉九月
　　　廿六日舟過仲家牐書於巻末江村髙士竒又
　　　跋云康熙乙亥六月作跋丁丑秋九月廿六日
　　　舟發任城過仲廟蓬忩無亊始得書之前二日
　　　已立冬水村晴靄與籬落畦蔬相映帶自津門
　　　至此方見山色因口占云一行官栁染輕霜籬
　　　落寒蔬擷野香乍見遥山隔烟浦聞消晴日喚
　　　漁航并記一時興㑹云髙竹窻前幅髙九寸六
　　　分廣一尺一寸六分後幅髙同前廣一尺六分
　　　有竒
　御筆題籖籖上有乾隆宸翰一璽
　　　宋范仲淹道服贊一卷(上等/盈一)
　　　素箋本楷書前署道服贊并序五字款見序中
　　　卷前有髙陽圖書東漢太尉祭酒家學髙陽徳
　　　暉圖書庚寅才子之裔髙陽之瑞十六世孫主
　　　奉右勝謹藏圖書諸印又髙陽印二又鼎元半
　　　印卷後有東漢太尉祭酒家學仙系髙陽徳暉
　　　圖書諸印又髙陽印二又髙陽半印卷中幅有
　　　夀國公圖書一印後押縫有頤齋之印髙氏圖
　　　書之印孔愉之印十六世孫主奉右勝謹藏圖
　　　書諸印又髙陽半印前隔水有古香書屋一印
　　　拖尾有文同跋云希道比部借示文正辭筆觀
　　　之若侍其人之左右令人既喜而且凜然也熈寜
　　　壬子孟夏丙寅陵陽守居平雲閣題石室文同
　　　與可跋後一印不可辨又吳立禮𨽻書跋云獲
　　　觀文正公之詞翰淳重清勁如其為人每展卷
　　　諷誦未嘗不想見風采何名徳之重使人愛慕
　　　如此其深也富川吳立禮題又戴蒙跋云觀范
　　　文正道服贊文醇筆勁既美且箴以盡朋契之
　　　義有以見高陽公之徳矣傳曰不知其人視其
　　　友諒哉熈寜壬子年十一月甲子吳興戴蒙正仲
　　　題後有懐州軍資庫記懐州考試院記監徳州
　　　鹽務新朱記監徳州酒務印監徳州商税印諸
　　　印又懐州常平倉給納之記懐州常平庫給納
　　　之記二印又一印不可識又栁貫跋云范文正
　　　公祥符八年進士也其為同年許比部作道服
　　　贊辭莊義舒懿乎有徳之言哉南北分合餘二百
　　　年而幅貟疆理復混為一區公之孫曾嗣守先業
　　　不懈益恭得公書遺蘇才翁韓文公伯夷頌真蹟
　　　而寶蓄之且摹刻於石今年至正元年益都宗人
　　　復自北㩦此贊并公侍祠像來南而歸之合浦之
　　　珠曲阜之履得於既失所以委重宗祊藩飾世緒
　　　者夫豈偶然之故有相之矣熈寜間文公與可題
　　　識云希道比部而不著其名宋登科記當自可考
　　　也卷中有東漢太尉祭酒家學印髙陽及仙系小
　　　印皆縁許氏則是贊之為許氏物盖已久矣不知
　　　何時而遂失之也耶作贊時許公為平海掌書記
　　　耳熈寜始轉至比部其恬於進取如此於以見許
　　　公亦盛徳之士不然公豈肯輕以清其意潔其身
　　　者而許之哉昔公書伯夷頌以遺才翁今復見公
　　　為希道譔書此贊則希道亦才翁一等人哉宋三
　　　百年文運休明泰治熈洽自景徳祥符而始盛觀
　　　公此贊則公與許公之聨芳科甲信人才與時
　　　升降者為不誣矣元年冬十有一月二十七日
　　　東陽栁貫書又黄庭堅跋云范文正公當時文
　　　武第一人至今文經武畧衣被諸儒譬如蓍龜
　　　而吉凶成敗不可變更也故片紙隻字士大夫
　　　家藏之世以為寶至其小楷筆精而瘦勁自得
　　　古法未易言也黄庭堅書又胡助題識云文正
　　　公為同年友許書記作道服贊言皆至理書特
　　　清勁至今觀之悚然増敬所謂寵為辱主驕為
　　　禍府重此如師畏彼如虎是又羙不忘規益可
　　　玩味乃知異時丞相堯夫布衾銘實權輿於此
　　　歟然是贊不載文正集中則公之文之遺者有
　　　矣抑亦盛年之作而或失於編次也耶因綴廿
　　　字以寓景行之意云文正道服贊忠宣布衾銘
　　　家乗揆一徳名言符六經至正癸未春正月廿
　　　日金華胡助書又劉魁跋云黄山谷古今名書
　　　者猶推文正公小楷筆精而瘦勁自得古法世
　　　人可不知所重耶成化辛丑六月廿日髙唐劉
　　　魁拜題又戴仁贊并序云范文正公道服贊其
　　　書有法而詞有氣前人題跋盡之矣余復何言
　　　敢僭用公韻敬作遺墨贊欲范氏後裔益知所
　　　寶重云式觀遺墨端嚴濟楚栁骨顔筋㣲公孰
　　　與龜文龍鱗或翔或處烈士忠臣兼文兼武畫
　　　見諸形曰心為主詞發諸口曰學為府石抉怒
　　　猊章成繡虎百世珍藏弗替厥祖成化辛丑秋
　　　八月八日句曲戴仁題贊又司馬垔跋云予嘗
　　　謂士君子能為光明俊偉之事業必先有髙潔
　　　灑落之胸次為之地也范文正道服贊所見如
　　　此其心固若蕭然在風埃之外者則其所立之
　　　卓越千古者有以哉成化甲辰鞠月蘭亭司馬
　　　垔題又吳寛跋云右范文正公為同年許書記
　　　作道服贊真蹟道服之制不可考許公為此其
　　　意蕭然物外必非不臧之服也不然文正公豈
　　　率易為人下筆者哉此贊今藏范氏義莊贊後
　　　又有文與可諸賢跋語亦不可得者也延陵吳
　　　寛謹題又廬濬跋云嗚呼道服非儒也而文正
　　　有取焉其自清自潔之謂豈誣也耶然則紆青
　　　曳紫而自䝉不潔者誦此多芒刺矣𢎞治十年
　　　夏四月朔後二日刑部郎中赤城廬濬拜題於
　　　姑蘇公館又王世貞跋云范文正楷書道服贊
　　　遒勁中有真韵直可作散僧入聖評贊語亦古
　　　雅所謂寵為辱主驕為禍府是厯後得之非漫
　　　語也跋者皆名賢大夫而獨文與可黄魯直栁
　　　道傳吳原博最著魯直結法端雅了不作生平
　　　險側而過妍媚極類元人筆如掲伯仿陳文東
　　　輩亦能辦之恐魯直真跡已亡佚為元人所補
　　　耳成化中御史戴仁贊書頗得吳興意而名不
　　　琅琅故拈出之己夘王世貞識後有蒼巗子焦
　　　林秘玩觀其大畧吳舜昇印康文氏書畫記諸
　　　印諸跋中押縫有東漢太尉祭酒家學印三庚
　　　世印四十六世孫主奉右勝謹藏圖書印五蒼
　　　巗印三又文正書院主奉范元理印一印又清
　　　白傳家髙氏圖書之印葆光之印尹誠私印髙
　　　常利印髙常利監徳州鹽務新朱記才子之裔
　　　頤齋珍玩東蜀文氏范原理氏適軒棠村審定
　　　諸印又元理半印又三印不可識卷髙一尺九
　　　分廣一尺三寸三分
　　　宋儒遺墨一巻(上等/昃一)
　　　凡六幅俱尺牘第三幅第四幅粉箋本餘俱素
　　　箋本第一幅范仲淹行書後署仲淹頓首又正
　　　月十五日五字上鈐一印漫漶不可識幅髙八
　　　寸八分廣一尺三寸第二幅司馬光楷書後署
　　　光惶恐再拜前有半印不可識幅髙九寸廣一
　　　尺五寸九分第三幅杜衍草書後署衍拜手幅
　　　髙八寸七分廣一尺二寸四分第四幅唐介楷
　　　書後署介再拜幅髙七寸八分廣一尺一寸二
　　　分第五幅韓絳行楷書後署絳再拜幅髙八寸
　　　一分廣八寸六分有竒第六幅韓維楷書後署
　　　維再拜幅髙七寸八分廣一尺二分每幅俱有
　　　宋犖審定一印引首有陳綱篆書宋儒遺墨四
　　　大字欵云中憲大夫致太僕少卿前直文淵閣
　　　經筵國史官陳綱題拖尾豐熙跋云范文正公
　　　司馬温公二帖林文安所藏傳少司馬儀部郎
　　　三世什襲猶新熙燥髪知慕二賢今獲覩手墨
　　　如承顔色後學四明豐熙謹識又跋云杜唐張
　　　二韓書世罕見匏翁博古稱藻鑑要為不誣予
　　　謂數公非以書擅名今去之五六百年而名家
　　　珍襲如此其可重固有在哉嘉靖庚寅蜡月既
　　　望四明豐熙識又宋犖跋云右宋儒遺墨一卷
　　　巻首篆書四字大逕五寸為明中憲大夫致太
　　　僕少卿前直文淵閣經筵國史官陳綱題綱成
　　　化朝進士篆法與程南雲相伯仲第一范文正
　　　公與秀才仁弟札昔人評公書以為得樂毅論
　　　筆意清勁中有法度當時善書者如蘇才翁子
　　　羙蔡君謨咸推重之曩從吳門范公祠見公楷
　　　書伯夷頌誠烜赫名迹其他多贋本此札正符
　　　清勁二字為真跡無疑第二司馬温公啟太師
　　　劄子世傳公書若𨽻端正以其為人此劄舊刻
　　　文氏停雲館帖中僅存騏驥之骨今觀真跡楮
　　　香墨彩浮動几案且文筆古致錯落尤堪寶玩
　　　後跋云范文正司馬温公二帖林文安所藏傳
　　　少司馬儀部郎三世什襲猶新熙燥髪知慕二
　　　賢今獲覩手墨如承顔色後學四明豐熙識再
　　　為太師祁國正獻杜公致留守龍圖札祁公暮
　　　年學書與婿蘇舜欽討論筆法遂有草聖之目
　　　停雲館所刻一札其墨跡今在予處粉牋剥落
　　　不似此紙墨完好觸目皆琬琰光也又唐介啟
　　　侍講待制晦叔一札介字子方江陵人擢第為
　　　殿中侍御史直聲動天下後參知政事諡質肅
　　　其筆墨具勁直之氣令人望而起敬韓絳字子
　　　華忠獻公億之子官司空檢校太尉康國公諡
　　　獻肅弟維字持國官翰林承㫖並以豪翰名此
　　　絳札致文通大尹維札啟平章太師一以蕭散
　　　勝一以渾厚勝皆宋賢劇蹟也後跋云杜唐張
　　　二韓書世罕見匏翁博古稱藻鑑要為不誣數
　　　公非以書擅名今去之五六百年而名家珍襲
　　　如此其可重固有在哉嘉靖庚寅蜡月既望四
　　　明豐熙識張札不知為誰吳文定當亦有跋今
　　　並逸去可惜按杜祁公書蘇黄諸公咸所心折
　　　此云非以書名誤矣林文安瀚閩縣世族官南
　　　吏部尚書子廷㭿工部尚書諡康懿廷機工部
　　　尚書諡文僖孫燫禮部尚書諡文格烴工部尚
　　　書廷櫛子炫儀部郎此卷為文安及廷㭿與炫
　　　三世秘藏豐跋稱廷㭿為少司馬盖未為尚書
　　　時即寶此也熙鄞縣人𢎞治朝一甲進士官翰
　　　林學士其子南禺坊尤擅翰墨之長足為此卷
　　　増重明末歸福清葉臺山相國相國裔孫貧不
　　　能守為男致購得康熙辛夘二月致遷蜀藩便
　　　道來省以此卷為予夀摩抄一再過願吾子孫
　　　亦如林氏累世寶異無為大力者負之而趨幸
　　　矣是年七月七日西陂七十八翁完菴犖誌下
　　　註男筠代書四字
　　　宋司馬光通鑑藁一巻(上等/辰一)
　　　素箋本楷書後附答送物狀稿一則姓名見跋
　　　中卷前有長字小號又神品項元汴印墨林項
　　　季子章子京珍秘子京父印項墨林鑑賞章
　　　明安國玩寶硯樓圖字印瞻衮堂墨林外史桃
　　　莊戴叔能印岐國汝述明可圖籍煮茶亭長趙
　　　汝讚印尚寶少卿袁氏忠徹印長病仙子京所
　　　藏貞白子后山珍玩諸印又退宻世家袁氏秘笈
　　　之印諸半印又半印不可識卷後有墨林山人
　　　項子京家珍藏子孫世昌趙汝讚印墨林子廷
　　　玉趙子昻氏玉比徳齋忠徹貞白子梁清標印
　　　无恙一鶴諸印卷中幅有考古正今忠徹蘧廬
　　　諸印押縫有墨林子忠孝世家墨林山人子京
　　　父印忠徹諸印前隔水有棠村審定蕉林玉立
　　　氏圖書蕉林書屋三印後隔水押縫有冶溪漁
　　　隠河北棠村二印拖尾任希夷䟦云温公修通
　　　鑑起草於書牘間可見當日用意之勤至答送
　　　物狀亦自為檢前輩之不茍如此可師也已嘉
　　　定八年十二月十四日任希夷觀於玉堂夜直
　　　前有明安國玩旡恙一鶴二印又蘧廬硯癖齋
　　　記半印三又明可跋云温公起通鑑草於范忠
　　　宣公尺牘其末又謝人恵物狀草也副紙之間
　　　三絶具焉誠可寶哉岐國汝述明可識前有墨
　　　林項叔子二印後有玉比徳齋无恙一鶴桃里
　　　墨林主人子孫世昌諸印又記語云此屬稿耳
　　　而字畫無一欹傾惟公不欺之學何徃而不在
　　　哉葛洪程玖趙崇龢同觀因相與嘆仰如此前
　　　有蘧廬墨林堂項墨林鑑賞章諸印後有赤松
　　　仙史墨林項季子章危素私印程玠之印紫雲
　　　谿翁无恙一鶴諸印又栁貫跋云四百五十三
　　　字無一筆作草則其忠信誠慤根於其中者可
　　　知己永昌元年其歳壬午晉元帝即位之五年
　　　也自正月王敦將作亂至十二月慕容皝入令支
　　　而還每事第書發端一二字或四五字其下則
　　　以云云攝之校今通鑑是年所書凡目時有異
　　　同此或初藁而後更刪定之歟始公辟官置局
　　　前後漢則劉貢父自三國七朝而隋則劉道原
　　　唐迄五代則范淳父至於削繁舉要必經公手
　　　乃定此永昌一年亊公不以屬道原而手自起
　　　草何歟然則文正忠宣之手澤所存猶足企想
　　　元祐一時際㑹之盛豈固以翰墨爭長為可傳
　　　哉至順二年嵗次辛未夏四月乙丑東陽栁貫
　　　題後有子京所藏恵泉山樵無恙一鶴三印又
　　　黄潛跋云温公於通鑑書晉永昌元年事視此
　　　尤為詳備此特其初藁耳而作字方整不為縱
　　　逸之態其敬慎無所茍如此宜其十有九年始
　　　克成書歟今之文人類以敏㨗為髙貴輕揚而
　　　賤持重使温公復生未必能與之相追逐也展
　　　玩之餘惟有掩巻太息而已至正元年夏四月
　　　二十三日後學黄潛書前有墨林主人一印又
　　　宇文公諒跋云張南軒跋荆公書謂丞相平生
　　　何得有許忙事此言深中其病今觀温公此稿
　　　筆削顛倒訖無一字作草其謹重詳審迺如此
　　　誠篤忠厚氣象凛然見於心畫之表彼浮躁急
　　　迫者安能如是耶後學宇文公諒書前有博雅
　　　堂寶玩一印後有項元汴一印又朱徳潤跋云
　　　司馬公通鑑編年一變班馬舊史之習而國家
　　　興衰生民休戚善可為法惡可為戒者備此書
　　　矣故以事繫月以月繫年而不以日或以年不
　　　以月者盖週嵗之中紀事之要總為一編而君
　　　臣父子是非得失之互見使人得便觀覽有春
　　　秋之義例焉此稿標題晉永昌元年事是年王
　　　敦還鎮元帝崩此江左立國之一變故公不得
　　　不手書之范忠宣與公繼居相位今獲觀二公
　　　手筆於一紙豈勝幸哉至正三年十月朔旦後
　　　學朱徳潤書前有子京五公世家虚朗齋三印
　　　又鄭元祐題云典午渡江後盜臣接跡起由其
　　　創業初所事不以理温公成通鑑善惡悉就紀
　　　心畫既嚴正形見在藁紙藁盖人所忽敬慎不
　　　少弛固宜公之心天地同終始鄭元祐前有墨
　　　林子京父印二印後有退宻項墨林鑑賞章檇
　　　李項氏世家寶玩明安國玩无恙一鶴項氏子
　　　京隐居放言諸印又蒼巗子蕉林秘玩觀其大
　　　略三印諸䟦中押縫有雲中印三又考古正今
　　　忠孝傳家袁忠徹印項墨林父秘笈之印諸印
　　　卷髙一尺零三分廣三尺三寸
　御筆題籖籖上有乾隆宸翰一璽
　　　按明可跋云温公起通鑑草於范忠宣公尺牘
　　　則此卷幅前應尚有范札一則盖經後人重裝
　　　逸去也
　　　宋陳洎自書詩帖一卷(上等/宿一)
　　　素箋本行楷書七言律詩七首五言排律一首
　　　五言律一首七言絶句七首無款姓名見跋中
　　　卷前有項子京家珍藏一印卷後有項元汴印
　　　項墨林鑑賞章二印卷中幅有韓氏之印凡五
　　　師仲印四又項元汴印項墨林鑑賞章項子京
　　　家珍藏蕉林諸印又仲字山人半印二前隔水
　　　有蕉林書屋一印後隔水押縫有河北棠村冶
　　　溪漁隐二印引首有蕉林梁氏書畫之印棠村
　　　審定二印拖尾顔復跋云陳公亞之三十丈復
　　　不逮承其教誨也事業在卿士大夫者以補國
　　　利民傳復少於先子遺書中得公啟問詩章讀
　　　之徃徃意在栖退若送行閬中詩公時為審刑
　　　官朝中望譽始充大已有乞醉墦間之嘆是知
　　　君子自重而不茍合者虞富貴以非道而至如
　　　盜窬禽暴焉則非道者惡得而及之然後踐履
　　　無非義施張莫不仁事功可勝紀哉公忠言羙
　　　庸固易考清逺之趣疑多在文章常恨不得盡
　　　見之熙寧九年冬居彭城公孫師仲出雜詩稿
　　　一卷辭格秀古造句愈工則入淡泊愈深若借
　　　宅云四壁舊貧寧畏盜一枝雖小易容巢贈旡
　　　已師云他年逺公社若箇是遺民蘭溪閒適云
　　　露侵僧履蘭三徑秋入農歌雨一犁秋居云井
　　　臼貧雖樂溪山逺未歸貽漁者云擬共停橈醉
　　　天幕緩歌纓足不回頭聞之者孰不洒然而若
　　　醒超然而自愛復疑在文章者今一卷之稿已
　　　得如是之多固足為喜又得玩君子始終之尚
　　　篤吾所好顧何樂如之詩大小二十二篇閬中
　　　送行不與焉逸者可知已十一月三日曲阜顔
　　　復書前有韓氏之印一印後有檇李項氏世家
　　　寶玩項子京家珍藏項墨林鑑賞章諸印又鄭
　　　穆跋云穆覽詩緬想風蹟而欽鹽鐵君趣尚逺
　　　矣後有韓氏之印一印又張徽題云破錦囊開
　　　玉振金舍人胸臆右丞心為時黼藻衣冠藪與
　　　國丹青翰墨林慷慨似誰雙舞劍風流随處一
　　　歌琴燕貽苦志追先烈子夏何湏論淺深元豐
　　　二年三月廿三日前署書故三司副使陳公詩
　　　軸後陳留張徽十五字又天籟閣墨林山人子
　　　京父印項子京家珍藏諸印後有留侯裔孫項
　　　元汴印二印又孫覺跋云陳公固所嘗聞然不
　　　及見也今公之孫以公詩為示讀之亦足想見
　　　其風采矣元豐四年七月一日髙郵孫覺題前
　　　有韓氏之印一印又林希記語云元豐四年七
　　　月于禾興始識公孫師仲師道遂得公之遺藁
　　　以觀長樂林希又蘇轍跋云轍頃在南都傳道
　　　陳君以鹽鐵公詩草相示轍甚愛公詩之精且
　　　嘉君之孝恭不墜世徳後六年自歙州還京師
　　　見君於鄼陽復出此詩為示不可以再見而不
　　　之志也丙寅正月七月趙郡蘇轍題前有韓氏
　　　之印墨林山人項叔子諸印後有墨林山人項子
　　　京家珍藏二印又徐積跋云故吏部彭城陳公
　　　在仁廟時以御史奉使關中積以故人子見公
　　　又見之於河内其後五十年見公孫於淮南於
　　　是獲其詩稿伏而歎息盖不敢少有述焉也即
　　　幸而有如平日公以父黨教之讀詩可也如與
　　　之言詩則未可也已元祐六年春二月十三日
　　　山陽徐積謹書前有韓氏之印墨林山人項子
　　　京家珍藏諸印後有墨林秘玩項墨林鑑賞章
　　　二印又錢世雄跋云世雄竊服吏部陳公之
　　　賢與令徳之孫有以顯榮其後皆見於名卿偉
　　　人之所論載㡬於成書矣世雄不復形容其略
　　　獨念元豐壬戌年間初識傳道於松陵獲見此
　　　書又三年一邂逅無己於京師今廿有二年矣
　　　而二君皆以不遇卒崇寧癸未端午傳道之子
　　　孝友復抱此書泣以相過撫巻悲懌益以知臧
　　　孫之有後竊意此書自是與陳氏之祖孫隠矣
　　　疑其可自致於斗牛間者金石所不能礙也南
　　　蘭陵錢世雄謹書前有城南書院韓氏之印二
　　　印後有項元汴印一印又李􁥫跋云按陳公名
　　　洎彭城人國朝正史實録俱無傳然嘗以歳月
　　　考求公嘗厯知懐州審刑院寶元間自屯田外
　　　郎為副端尋陞臺端已而出漕京西淮南京東
　　　慶厯五年轉吏部外郎加直史館改使益梓路
　　　六年入為度支副使尋轉鹽鐵後山集載公皇
　　　祐元(脱年/字)以副使行河還卒今史亦失書信矣
　　　史之多放軼闕遺司馬遷所謂滅功臣賢大夫
　　　之業不述非此之謂歟倘非因詩卷長留天地
　　　間曲阜長道顔公侯官宏中鄭公而下諸大賢
　　　表而出之行事不得書於史冊得見褒述於諸
　　　大賢輯成鉅軸於百年之後又獲歸諸博雅君
　　　子之藏使當世士大夫玩繹歎詠之不足則其
　　　榮何必在彼一時之遇乎嘉定癸酉仲秋十七
　　　日眉山李􁆶題前有墨林山人神逰心賞二印
　　　後有墨林秘玩項叔子項墨林鑑賞章諸印又
　　　任希夷題云如彼泉流必有源陳家詩律自専
　　　門後山得法因鹽鐵不减唐朝杜審言嘉定丙
　　　子寒孟二十四日眉陽任希夷敬題後有墨林
　　　山人子京父印項墨林鑑賞章諸印又王穉登
　　　書文徴明所撰諸賢爵里姓氏記云陳公名洎
　　　字亞之彭城人其詳具李季永跋但當時復有
　　　陳亞字亞之者咸平進士官司封郎中以藥名
　　　詩知名雖與同時同字而實别一人也師仲字
　　　傳道亞之之孫榮州資官縣尉之子於後山為
　　　羣從兄弟與東坡友善集中倡和詩及簡牘可
　　　考温公集亦有與陳法曹二書顔復字長道顔
　　　子四十八世孫以有道應薦賜進士知永康縣
　　　元祐中官國中(子字/訛)祭酒與其父太初皆居彭
　　　城故與陳通家太初字醇之有文學東坡為叙
　　　鳬繹先生集者也嘗官閬中主簿故跋中云云
　　　鄭穆字閎中侯官人官寶文閣待制國子祭酒
　　　徳學為時所稱神宗尤重其人張徽字伯常陳
　　　留人寳元元年進士有詩名史雖無傳而藝文
　　　志載詩集三卷瀛奎律髓謂張徴誤矣孫覺字
　　　莘老髙郵人神宗時名臣官吏部侍郎龍圖閣
　　　直學士林希字子中吏部尚書翰林院學士同
　　　知樞宻院事希實吳人而史稱長樂從所始也
　　　蘇文定公轍字子由即頴濵先生徐積字仲車
　　　山陽人治平四年進士以耳聵不仕終楚州教
　　　授有至行政和中賜諡節孝先生東坡稱其文
　　　怪放類玉川子而此跋殊草草也錢世雄不詳
　　　其履厯史亦無傳惟元祐中鄭雍攻宰相劉摯
　　　目世雄為摯黨且與劉安世諸公並列而帖中
　　　自叙與後山友必佳士也李􁆶字季永眉山人
　　　文簡公燾第四子以文行世其家由館職為淞
　　　江制置副使入為禮部尚書資政殿學士卒諡
　　　文肅任希夷字伯起元祐名臣伯雨曽孫官端
　　　明殿學士簽書樞宻院事權参知政事卒諡宣
　　　獻少從朱子得正學之傳周程諸公贈諡皆其
　　　所請希夷稱眉山盖先世所居其實邵武人也
　　　穉登又跋云亞之先生詩草四十年前余嘗見
　　　黄翁楙父家文太史疏諸跋者爵里姓名宛然
　　　在也是時余方弱冠已歎先生博雅為不可及
　　　去嵗見於曹重父齋頭陳詩及諸公跋皆無恙
　　　獨文翁此書已烏有後乃知鬻書者割以歸他
　　　人重父購之不可得録其疏俾余繕寫綴卷尾
　　　余書拙且惡豈堪代先生捉刀獨謂先生疏諸
　　　公行事非貯宋史在腹中者不能五車三箧無
　　　以過此而猶欲俟博雅君子謙尊而光寧可及
　　　哉今世鯫生目覩邱墳未盈卷便沾沾自誇行
　　　秘書讀此能無汙下及踝己亥七夕前三日王
　　　穉登書後有蒼巗子蕉林秘玩二印最後有南
　　　京管兵部督理馬政闗防一印諸跋中押縫河
　　　北棠村印凡七蒼巗子印三又墨林山人項元
　　　汴印秋碧諸印又寄傲半印二又半印五俱殘
　　　缺不可識卷髙九寸四分廣四尺八寸按詩止
　　　十六首而顔復跋謂二十二篇其六篇盖與文
　　　徴明書記皆為鬻書人割去也
　　　宋蔡㐮自書謝表并詩一巻(上等/列一)
　　　素箋本楷書七言古詩一首前書表文款云朝
　　　奉郎起居舍人知制誥權同判吏部流内銓上
　　　騎都尉賜紫金魚袋臣蔡襄上進巻前有雙螭
　　　半璽又鮮于秋壑半印二又項元汴字子京子
　　　京父印項墨林鑑賞章諸印巻後有子孫永保
　　　墨林祕玩項子京家珍藏審定真蹟清和堂圖
　　　書諸印又寄傲宣文閣鑒書畫半印二拖尾文
　　　及甫記語云大觀三年仲冬上休日青社郡舍
　　　之簡政堂觀河南文及甫書又記語云舅家物
　　　藏之乆矣今得觀於檇李良可歎也乙丑四月
　　　三日崧謹識後有項元汴字子京子京父印項
　　　墨林父秘笈之印諸印又鮮于樞跋云蔡忠恵
　　　公書為趙宋法書第一此玉局老語也今觀此
　　　帖藹然忠敬之意見於聲畫又不可與茶録牡
　　　丹譜同日言也鮮于樞獲觀謹題又呉寛跋云
　　　蔡忠惠公書名重當時上嘗令寫大臣碑誌則
　　　以例有資利辭曰此待詔職也與待詔争利可
　　　乎力不從竟已其人品如此其書之莊重凡落
　　　筆皆然豈以御前表疏始不茍耶謙齋宫傅先
　　　生得此甚加珍惜盖非特重其書重其人也長
　　　洲吳寛題後有子京所藏項墨林鑑賞章二印
　　　巻高七寸六分廣三尺三寸七分
　御筆題籖籖上有御賞乾隆宸翰二璽
　　　宋蘇軾書御書頌一卷(上等/張一)
　　　素箋本楷書款識云元豊七年九月十日汝州
　　　團練副使本州安置不得簽書公事騎都尉(臣/)
　　　蘇軾謹書後有趙郡蘇氏一印卷前有政和宣
　　　和二璽又紹興一璽(㣲/缺)又半印存之印二字卷
　　　後有政和宣和紹興内府圖書之印四璽又困
　　　學齋太行史氏李琪家藏子子孫孫永為寶用
　　　諸印又一印不可識又一印缺其半存都書二
　　　字巻中幅有酸齋得閒堂子敬之章思敬龍江
　　　鄧文原印王用臣家寶印諸印拖尾何薳跋云
　　　東坡先生翰墨精妙自經崇寧大觀焚燬之餘
　　　人間所藏盖一二數也至宣􁃚間内府復加搜
　　　訪一紙定直萬錢而梁師直以三百千取族人
　　　英州石橋銘譚稹以五萬錢輟沈元弼月林堂
　　　榜名三字至於幽人釋子所藏寸紙皆為利誘
　　　盡歸諸貴近及大卷軸輸積天上丙午年金人
　　　犯闕輪運而徃疑海南無一字之留也建炎初
　　　余於中貴任源家見其所藏㡬二百軸佳者有
　　　徑寸字書宸奎閣記行書南遷乞乗舟表與酒
　　　子賦而已今見此卷御書頌其合處不減顔平
　　　原可謂無上神妙故山谷有云本朝善書自當推
　　　為第一數百年後必有知余此論者誠哉此言
　　　也薳學公書迄今二十載不能有毫末肖似更
　　　為慚惶久之紹興四年嵗在甲寅相月八日何
　　　薳謹識前半印不可識後有春暉堂圖書記困
　　　學齋世藏真賞諸印又隴西半印又鄧文原跋
　　　云坡翁御書頌觀其字畫乃規模顔平原者真
　　　為墨寶余雖鄙野所見無多亦嘗有數十帖皆
　　　去欵識以遭元祐黨禍當時収藏家皆削去
　　　之獨此書莊重有餘欵識俱全可稱完璧善夫
　　　其寶諸巴西鄧文原又倪瓉䟦云東坡與子由
　　　論書云吾雖不學書曉書莫如我茍能通其意
　　　嘗謂不學可故其子叔黨䟦公書云吾先君子
　　　豈以書自名哉特以其至大至剛之氣發於胸
　　　中而應之以手故不見有刻畫嫵媚而端冕章
　　　甫若有不可犯之色少年喜二王書中年喜顔
　　　魯公故時時有二家風度也至正十三年冬十
　　　月東海倪瓚又文徴明跋云長公書余所見凡
　　　十餘卷而滿意者寡養生論粉澤紙書大草千
　　　文乃黄蠟牋所寫乞居常州奏狀雖小楷淳古
　　　而剥蝕處多如赤壁賦則前缺數行宜春帖子
　　　又中失一紙其寒食篇芙蓉城詩與九辯帖皆
　　　削去題名都非長公完璧惟伯時三馬圖贊宸
　　　奎閣記煙江叠嶂歌與此御書頌可謂㧞乎萃
　　　者矣時正徳庚辰修褉日漫識於玉磬山房長
　　　洲文徴明卷髙七寸七分廣七尺七寸一分
　　　宋蘇軾書前赤壁賦一巻(上等/張二)
　　　素箋本楷書款識云軾去嵗作此賦未嘗輕出
　　　以示人見者盖一二人而已欽之有使至求近
　　　文遂親書以寄多難畏事欽之愛我必深藏之
　　　不出也又有後赤壁賦筆倦未能寫當俟後信
　　　軾白卷前有天籟閣子孫永保項元汴印神品
　　　諸印又山人真賞軒字全卿半印四卷後有墨
　　　林子寄傲子孫永保平生真賞項墨林父秘笈
　　　之印項子京印項墨林鑑賞章諸印又秋壑珍
　　　珍秋壑虚朗齋墨林從吾所好項子京家珍藏
　　　考古正今墨林主人神遊心賞項叔子檇李子
　　　孫世昌項墨林印檇李項氏世家寶玩項元汴
　　　印宫保世家子孫保之全卿珍賞神品蒼巗子
　　　長字諸印又子京父印二又全卿墨林寄傲半
　　　印三巻前押縫有退宻桃里墨林秘玩項子京
　　　家珍藏諸印巻中幅押縫有墨林印二神品印
　　　四項元汴印二賈似道印四子京印二元汴印
　　　三又若水軒子京所藏墨林山人諸印原巻缺
　　　三十六字文徴明補書於前另行小楷注云右
　　　繫文待詔補三十六字前有停雲文徵明印衡
　　　山諸印前隔水有蒼巗子蕉林居士二印後隔
　　　水押縫有河北棠村冶溪漁隠二印引首有天
　　　籟閣一印又墨林山人項叔子二印拖尾文徴
　　　明跋云右東坡先生親書赤壁賦前缺三行謹
　　　按蘇滄浪補自叙之例輒亦完之夫滄浪之書
　　　不下素師而有極媿糠粃之謙徴明於東坡無
　　　能為役而亦㸃汚其前愧罪又當何如哉嘉靖
　　　戊午至日後學文徴明題時年八十有九又董
　　　其昌跋云東坡先生此賦楚騷之一變此書蘭
　　　亭之一變也宋人文字俱以此為極則數百年
　　　來所藏名跡雖多知無能逾是矣萬厯辛丑攜
　　　至靈巗村觀因題董其昌後有梁清標印蕉林
　　　觀其大畧諸印又文彭之印夀承氏停雲晤言
　　　室印文氏圖書之印諸印卷髙七寸五分廣七
　　　尺二寸五分
　　　宋蘇軾書歸去來辭一卷(上等/張三)
　　　素箋本行楷書無款有東坡居士一印卷前有
　　　金書蘇文忠公書五字前有西蜀郭衢階賞鑒
　　　二印下有雨拜手徃郭亨父氏珍賞圖書二印
　　　又衢階亨父珍秘長公半印四卷後有雨拜手
　　　徃郭衢階印蕉林梁氏書畫之印諸印又顧渚
　　　顧氏合同半印三又半印不可識卷中幅押縫
　　　有武林開國珍玩各二印又二印不可識前隔
　　　水有古香書屋一印拖尾解縉跋云書之為藝
　　　非他藝比也厯世聖賢重之葢宣人文施治化
　　　述六經應萬事經天緯地不能外此至百千萬
　　　年日用而不可闕者而豈他技藝之能比哉是
　　　故自庖犧作書契三皇五帝無不通於書者世
　　　逺不能得見其迹古文尚書與世傳石刻亦彷
　　　彿其萬一皆非謬惡者矣周人善篆書孔子為
　　　人作題扁大字觀闕里牀前硯延陵季子墓石
　　　可見已漢晉唐宋帝王皆學書漢光武章帝晉
　　　武帝元帝唐太宗宋太宗髙宗其尤也當時臣
　　　庶多能書者杜度張芝鍾元常王逸少歐虞褚
　　　薛顔栁蘇黄米蔡其尤也其悉工於書者豈圖
　　　為人觀羙哉葢天之文與地之文人之文一也
　　　景星卿雲人皆仰之精金羙玉人皆寶之謬惡
　　　之書見者亂吐覆瓿且不暇何以垂世傳逺哉
　　　余嘗患世之不能書者不自咎其拙惡而以書
　　　為末技藉口也蘇文忠公大節表著文章妙天
　　　下其書師顔魯公規模淳厚筋骨隠映古意渾
　　　成中藏至巧如周鼎秦鍾使人可愛固可以破
　　　愚起懦於千百載之下今趙君景輝既躭學古
　　　人書於文忠公此紙玩之不啻拱璧書之所進
　　　他日安知不與古人並傳哉余姑識此為之兆
　　　云永樂元年癸未九月十一日翰林學士廬陵
　　　解縉書後有郭衢階記語此文鋟在格古要論
　　　八字下有亨父一印又玉堂學士印章臣量士
　　　雅諸印前有子孫世昌郭亨父氏永存珍秘諸
　　　印又一印不可識又巗字之印生亨父木字道
　　　人諸半印又半印不可識又蘇雨記云甲申長
　　　至前侍御龔一清憲僉蘇雨同觀於内臺署中
　　　又跋云此卷筆法遒勁飄逸非長公不能作予
　　　初觀已殊竒之及得江州碑刻細憶徃閲則布
　　　置結構宛無二蹟益信此卷之真非後世臨摹
　　　贗玉希重值而貨者比然則江碑郭民部家藏
　　　卷其古今一符節歟萬厯丙戌八月廿七日予
　　　以楚兵憲入賀萬夀得再一縱觀不勝驩賞因
　　　書此以紀歳時川東蘇雨以時甫筆於郭亨甫
　　　長安僑寓跋中押縫有治書之印心賞二印卷
　　　髙一尺零三分廣五尺六寸九分
　　　宋黄庭堅書千文一巻(上等/寒二)
　　　素牋烏絲䦨本楷書款識云建中靖國元年季
　　　春山谷老人雞毛筆書巻首有陳氏道復一印
　　　卷中幅押縫安定印四十一河北棠村印二十
　　　前隔水有華陽蕉林秘玩觀其大略諸印押縫
　　　有内合同印醒石圖書二印又四印殘缺不可
　　　識後隔水有蒼巗子蕉林鑒定李振裕印諸印
　　　又嘉義堂半印押縫有近晙珍藏白石山房書
　　　畫之記時習鑒賞性命同珍依子孫永寶玩諸
　　　印又二印殘缺不可識卷髙七寸三分廣三丈
　　　零四寸八分
　御筆題籖籖上有乾隆宸翰一璽
　　　宋黄庭堅摹懐素一巻(上等/寒二)
　　　素箋本草書諸上座文款識云此是大丈夫出
　　　生死事不可草草便㑹拍盲小鬼子徃徃見便
　　　下口如瞎驢喫草様故草此一篇遺吾友李任
　　　道明窻凈几他日親見古人乃是相見時節山
　　　谷老人書上鈐山谷道人一印巻前有長宜子
　　　孫元賞華夏鴻緒孫承澤印周元亮借觀一過
　　　李甡私印貞白父諸印又半印二不可識卷後
　　　有北平孫氏硯山齋圖書寄傲周亮工敬臨承
　　　澤鴻緒華夏貞白父李應禎印元素私印長字
　　　諸印又紹興一璽又一印缺存石氏二字卷中
　　　幅押縫内府書印凡九孫氏印八儼齋秘玩印
　　　九李應禎印八又李甡私印應禎二印前隔水
　　　有北海孫氏珍藏書畫印一印押縫有孫氏珍
　　　玩二印後隔水有長宜子孫孫承澤印北海孫
　　　氏珍藏書畫印子孫永保雲間王鴻緒鑒定印
　　　元亮諸印押縫有孫氏珍玩二印拖尾吳寛跋
　　　云昔東坡見山谷草書從傍稱歎錢穆父獨惜
　　　以為未見懐素真跡後山谷見自叙帖書法遂
　　　覺頓異不審此巻作時是嘗見耶抑或未見耶
　　　職方公深於書者藏此必能辨之吳寛題後有
　　　子孫永保雲間王儼齋収藏記二印又梁清標
　　　跋云涪翁此卷摹懐素書昔嘗觀於退谷翁齋
　　　中見其紙墨完好神氣奕奕後有紹興小璽秋
　　　壑印記知屬宋大内所藏尤為可寶退谷蓄古
　　　法書頗富此巻實為甲觀今從儼齋司農所又
　　　獲展覽流連不能已司農孜孜好古每獲寶墨
　　　愛䕶如天球琬琰予更幸此卷得所歸矣河北
　　　梁清標書跋中押縫有儼齋秘玩一印卷髙一
　　　尺零三分廣二丈二尺六寸六分
　　　按梁清標跋有紹興小璽秋壑印記語今紹興
　　　璽尚存而秋壑印已逸去
　　　宋米芾書天馬賦一巻(上等/來一)
　　　素牋本行書無款姓名見䟦中卷前有東吳生
　　　一印後隔水孫承澤跋云米元章天馬賦余於
　　　滄桑後得之故内其竒逸處全倣顔魯公余取
　　　魯公送劉道冲序墨跡對觀無一不相合者古
　　　人書法皆有原本如此記之以自勉退道人澤
　　　拖尾王鐸跋云丙戌春過北海齋觀米海岳天
　　　馬賦矯矯沉雄變化於獻之栁虞自為伸縮觀
　　　之不忍去噫兵燹之餘一時文獻凋剥乃僅存
　　　此卷光怪陸離不滅沒於瓦礫物之遭由蹇遇
　　　亨可勝歎耶北海孫公雅嗜古博通海岳何不
　　　幸嘉書經戎行何幸出之象弭俴輈登之君子
　　　之堂逢北海為異代知已也天下事盛衰顯晦
　　　豈不有數存乎其間乎哉予不意今年復見北海
　　　又復觀海岳及諸家字畫疇謂予顛沛後非幸
　　　歟孟津王鐸卷髙七寸七分廣六尺零二分前隔水
　御筆題至寶二大字下有乾隆宸翰一璽
　　　宋米芾書秋夜詩一卷(上等/來二)
　　　素箋本行書大字五言古詩一首前署秋夜二
　　　字無款有米姓之印一印卷前有乾卦紹興二
　　　璽又江表黄琳美之休伯闗内侯印諸印又半
　　　印惟之寶二字可辨押縫有黄美之氏一印又
　　　一印不可識巻後有紹興璽凡二又唐子連印
　　　槎溪黄氏仲安三印又墨豪墨一印拖尾米友
　　　仁跋云右先臣芾秋夜詩一首紹興八年十月
　　　十二日臣米友仁審定真跡恭題後有内府圖
　　　書一璽卷髙一尺三寸九分廣二丈三尺九寸
　御筆題籖籖上有御賞乾隆宸翰二璽
　　　宋米芾尺牘一卷(上等/來三)
　　　素牋本行草書凡九幅第一幅未署名有鴻緒
　　　吳廷之印二印又半印不可識後押縫有儼齋
　　　祕玩一印髙八寸一分廣一尺三寸六分第二
　　　卷前署芾頓首有吳廷之印鴻緒書樓真藏諸
　　　印後押縫有儼齋秘玩一印又半印存書樓珍
　　　三字髙七寸九分廣一尺三寸五分第三幅後
　　　署芾頓首有鴻緒宗孔二印後押縫有儼齋秘
　　　玩一印髙七寸四分廣一尺二寸二分第四幅
　　　後署芾頓首前押縫有鴻緒之印一印後押縫
　　　有儼齋秘玩一印髙同前廣一尺一寸三分第
　　　五幅後署芾再行有吳廷之印王鴻緒宗孔諸
　　　印後押縫有儼齋秘玩一印又吳字半印髙同
　　　前廣一尺一寸五分第六幅後署芾頓首有吳
　　　廷之印鴻緒儼齋秘玩廣陵李書樓珍賞圖書
　　　諸印髙同前廣六寸一分第七幅後署芾頓首
　　　有韓世能鴻緒之印翰逢禧印徐守和印吳廷
　　　之印李宗孔諸印又司印半印後押縫有儼齋
　　　秘玩一印髙八寸廣六寸一分第八幅後署芾
　　　頓首有鴻緒之印儼齋書印吳楨孔字儼齋秘
　　　玩諸印髙七寸一分廣一尺零四分第九幅書
　　　七言古詩一首前署芾字有芾字米章二印又
　　　紹興一璽又鴻緒之印廣陵李書樓珍賞圖書
　　　吳禎周生李錦吳廷之印諸印後押縫有儼齋
　　　秘玩一印髙七寸四分廣一尺零八分後隔水
　　　有子孫永保雲間王儼齋収藏記二印押縫有
　　　子孫永保雲間王鴻緒鑒定印二印拖尾王鴻
　　　緒跋云右米南宫九札勒石於宋元明諸名帖
　　　中天下後世已得共見其􁎾翰時風度矣然其
　　　用筆之妙出入二王及顔平原之處石刻所不
　　　能傳者非見真蹟無由領悟也趙吳興有其妍
　　　麗而乏其俊爽董華亭有其靈秀而乏其沉雄
　　　後有作者不知何以過之九札今經六百餘年而
　　　紙墨如新光華奪目雖収藏家珍䕶天亦若愛
　　　惜之故能致此尤為可寶也康熙五十七年歳
　　　次戊戌冬十一月朔横雲山人王鴻緒題
　御筆題籖籖上有乾隆宸翰一璽
　　　宋米芾捕蝗帖一卷(上等/來四)
　　　素箋本行書卷前署芾頓首有寓庸寶藏黄琳
　　　羙之二印卷後有八十一翁因是寶玩陳定平
　　　生真賞二印拖尾吳奕跋云米老書如天馬脫
　　　御追風逐電雖不可範以馳驅之節要自不妨
　　　痛快朱文公評語也此帖奔放不羈以文公之
　　　言觀之尤信嘉靖壬午春三月書於東莊竹下
　　　長洲吳奕又王時敏𨽻書跋云董文敏公嘗言
　　　宋代四家書法皆宗顔歐而米海岳尤為超絶
　　　脱盡前人窠臼自出機軸故能沉著痛快直抉
　　　晉人之神髄捕蝗帖向為名家歎賞余今得見
　　　真跡遒勁奔軼真是平生得意筆信可寶也甲
　　　辰春杪西廬王時敏題卷髙九寸五分廣一尺
　　　四寸四分
　御筆題籖籖上有乾隆御賞㡬暇怡情二璽
　　　宋米芾摹王羲之此月帖一卷(上等/來五)
　　　素箋本行書前隔水有秋壑虞集伯生長字諸
　　　印又一印不可識又鼎元半印又半印不可識
　　　後隔水有奉使新鑄之印一印又一印不可識
　　　拖尾陸修正跋云此本視慶厯大觀中真書諸
　　　刻最為佳也丹山竒隠居士購得之常置書筒
　　　中每溽暑蒸潤之月又加蠟封裹其外其保䕶
　　　甚於嬰兒也時取展玩則净拭几席而對之或
　　　者譏其有宋人燕石之藏居士因復之曰昔人
　　　論右軍書樂毅論太史箴體皆正直有忠臣烈
　　　士之象随所在而有神物䕶持之也如辨才於
　　　蘭亭殆逾性命况千餘載之下寶玩尚無斁者
　　　余於此帖豈為過耶或者遂服其精鑒如此唯
　　　唯而退居士因徴余言以志其意於後使其傳
　　　家者當知其所自者焉時洪武三十年春二月
　　　上澣吉日陸修正識(欵字俱/㣲缺)又莫是龍跋云此
　　　月帖王長公鑒為米家風良是非深於書學者
　　　不能辨也世間無論有晉魏㡬人解識真唐隋
　　　當時薛米諸人第得見我輩不至矜詡若爾甲
　　　戌仲秋望日莫是龍題又王世貞跋并贊云右
　　　此月帖二十五字結法圓羙遒逸而㣲有米家
　　　風疑為此君臨本贊曰優孟抵掌卒驚楚王虎
　　　賁登筵蔡為不亡屈邯鄲踁步襄陽堂柔脫虚
　　　和役圓就方誰其最工米顛襄陽世貞謹題幅
　　　髙七寸四分廣三寸
　　　宋米芾書易義一卷(上等/來六)
　　　素箋本行草書款識云元符元年春二年夏三
　　　年秋㳺中天竺訪堂頭禪師紹聖四年同佛印
　　　訪禪師師已垂年苦留心於易芾遂贈其易義
　　　并大書讀易堂三字併遺之襄陽米芾元章書
　　　卷前有乾卦神品㑹侯檇李李氏鶴夢軒珍藏
　　　記項元汴印墨林秘玩子孫永保項子京家珍
　　　藏項墨林鑑賞章思無邪堂退宻墨林硯癖子
　　　京珍秘隐居放言桃花源裏人家諸印又半印
　　　三存心賞秘笈之印世昌諸字又半印不可識
　　　卷後有神品博雅堂寶玩印項元汴印子京父
　　　印墨林堂鴛鴦湖長秋壑圖書墨林項季子章
　　　野處子孫世昌諸印又半印三存籧廬有何南
　　　華六字卷中幅有子京墨林山人曺子文子京
　　　所藏項氏子京田疇耕耨諸印引首有天籟閣
　　　項叔子宫保世家三印又半印存子孫二字又
　　　半印不可識拖尾有周伯温篆書讀易堂三大
　　　字又跋云予觀米襄陽為天竺大士書易義數
　　　語深得乾造坤化之奥世每以能書稱襄陽而其
　　　學識乃如此豈知米公者哉蘇君昌齡請篆讀
　　　易堂三字以補其闕用鎮山門遂書於左方鄱
　　　陽周伯温識後二百六十一年當大元至正十
　　　五年三月朔旦也前有檇李項子京家珍藏二
　　　印又子京父印西疇耕耦二印又半印三不可
　　　識後有平生真賞神㳺心賞二印又鄭元祐跋
　　　云米南宫於書無不讀生承平時以絶倫之姿
　　　日接賢士大夫緒言餘論故其造詣益深使其
　　　僅能字學則當時諸賢豈肯前席也世言王右
　　　軍能書而已殊不知其卓識偉見貽書殷深源
　　　勸其交驩桓温使深源從其言則温不至于跋
　　　扈而晉室尚可以扶持襄陽豪逸乃肯與佛印
　　　同訪中天竺至為之書讀易堂豈以少林指心
　　　單傳固與羲皇周孔元無間耶襄陽論易以及
　　　於洪範五行五位五性五味然所謂五行其五
　　　味人皆可知獨金曰從革從革作辛辛為辛辣
　　　使以金銀銅鐵百計鬻之不能辛也此雖細事
　　　然子朱子門人固嘗以為問終不能折其為何
　　　如今已矣恨不能起襄陽於九原而質之吳人
　　　李君士明寄迹老子法中而嗜古好學出此卷
　　　以求題故粗書襄陽之為人而非敢及於讀易
　　　也下有鄭元祐印鄭氏眀徳遂昌山樵三印前
　　　有項子京家珍藏一印後有蘧廬子京所藏桃
　　　花源裏人家項墨林鑑賞章諸印又董其昌記
　　　語云此卷予從項氏借摹刻於戯鴻堂帖甲戌
　　　修禊日再展觀於長安苑西邸中董其昌後有
　　　項墨林鑑賞法書名畫一印又半印三不可識
　　　最後有項元汴記語宋米元章行草書易説帖
　　　名賢題識項子京珍秘十九字諸跋中押縫有
　　　茶癖居士恵泉山樵逸民世外隐居香巗居士
　　　諸印卷髙一尺零七分廣四尺零二分
　　　宋陸㳺自書詩帖一卷(上等/暑一)
　　　素箋本草書五言古詩一首七言古詩一首七
　　　言律二首五言律一首七言絶句三首款識云
　　　近詩一卷為五七郎書嘉㤗甲子歳正月甲午
　　　用郭端卿所贈猩猩毛筆時年八十矣後有山
　　　隂始封放翁二印卷前有潘沂希哲寶積一印
　　　又藏書印半印卷後有太原王掞藻儒父章顓
　　　菴孫承澤印潘沂希哲寶積諸印卷中幅有許
　　　安國二印押縫有孫氏印凡九許安國印七西
　　　田印八卷後押縫有許安國印承澤西田諸印
　　　拖尾郭畀跋云宋南渡後放翁先生文章號大
　　　家數一時學者所宗暮年休致後詩法圓羙盖
　　　傳之於曽茶山也此卷字畫遒勁實先生得意
　　　書秋泉其善藏之若夫先生出處之詳則有二
　　　南詩文盛行於世予復何言京口郭畀題又俞
　　　庸跋云放翁居紹淳講好偃兵之時天下休息
　　　疆埸無事入掖垣出藩宣晚年優㳺若耶溪上
　　　夀八十餘宜乎劍南前後續集之富大而天地
　　　日月星辰之運行小而昆蟲草木之動植内而
　　　朝廷外而邊徼以至於禮樂法度刑賞兵財凡
　　　所見聞一寓之詩世間妙語竒對騷人墨客呫
　　　嗶推敲之所未到莫不網羅蒐獵畢盡無遺真
　　　可以泣鬼神祛癘瘧讀之使人倘然止贄然立
　　　而獨未嘗見公之翰墨秋泉髙侯暇日以巨軸
　　　示展眡乃翁所自為詩音調諧雅字畫遒勁猶
　　　龍躍鳯翥鵬摶鯤運對之精爽飛越誠見所未
　　　見也侯蹙然曰先公以戎行從太𫝊伯顔公戰
　　　勝攻取將校惟珠玉金帛是競先公獨以圖書
　　　文史寓意焉凱旋輦以踰嶺衆有薏苡之疑先
　　　公發箧示之悉皆驚嘆悅服平定以來徃徃為
　　　博雅之士奪其所好今存無㡬此卷母夫人藏
　　　之久矣近始以畀曰而父下江南所得者也蚤
　　　暮披閲當有益勿廢墜拜而受之不啻獲至寶
　　　願識諸左方以信後予聞放翁唐内相宣公之
　　　裔二百年後乃能以文章事業晃耀一世振其
　　　家聲侯家𫝊帶礪笥襲簮裳遭聖明繼武垂拱
　　　守成四方無戰伐以恒人遇之孰不縱恣自肆
　　　而侯也日與繁弱忘歸鞭弭櫜鞬周旋公退燕
　　　閒左圖右書紬今繹古客至圍棋投壺且馭禆
　　　佐如嚴師友撫士卒如親子弟雖古之名將向
　　　寵杜元凱之流不能過也侯能觀放翁之文章
　　　翰墨思放翁之勲名亊業如放翁之振耀家聲
　　　行將易金莬大符樹崇牙髙節妙年未艾為天
　　　子出於南土以成考志以悦母顔使功烈洸洸
　　　赫赫吾見不止如今日之所觀也斯卷也其殆
　　　無恤袖簡也耶捲錦之餘因書以寓箴規焉放
　　　翁姓陸氏名㳺字務觀山隂人至治元年二月
　　　八日永嘉俞庸題前後俱有時中齋一印又程
　　　郇跋云放翁文章妙天下出處大節載之宋史
　　　世庸有不知者石湖范公帥蜀辟為元僚金摏
　　　玉撼人以為醉翁門下客輕裘緩帶雅歌酒(應/是)
　　　(投/字)壺當時意氣何如耶錦官城盖翁朱同鄉也
　　　東歸還朝本非素志嘗有詩云杜鵑言語原無
　　　據悔却東吳萬里歸其心事盖可見矣投老㑹
　　　稽世故盡絶東村西鄰田翁野老爾汝相㤀猶
　　　有栗里柴桑氣象余徃歳長尹和靖堂正在翁
　　　故里嘗得逰厯栁姑廟道士莊遺趾尚在翁之
　　　髙風猶可遐想秋泉髙侯出示此卷正歸老㑹
　　　稽所作時翁年已八十字畫遒勁詩律古淡乃
　　　如此中有夢為孤鶴過青城之句益知翁思蜀
　　　之念未始一息忘也余蜀人也岷山錦水寧不
　　　介然於懐耶嘉泰甲子距今歳泰定甲子恰兩
　　　周甲子矣感今懐昔慨前修之不作為之太息
　　　是歳四月望日眉山程郇書於京口郡幕後有
　　　王藻儒収藏圖書一印又陳璉跋云鎮江楊時
　　　中元至正初為郡庠直學有識鑒購得髙秋泉
　　　所収陸放翁親書所作詩若干首共為一卷有
　　　元人永嘉俞庸眉山程郁京口郭天錫題跋後歸
　　　其姪敏所尤寶愛之洪武中敏僑居南詔以所
　　　蓄書畫留其親戴處及回索原寄物俱已遺落幸
　　　而此卷獨存重加裝潢屬浙江僉憲致仕顧君
　　　仲謙馳書徴予言按史翁諱㳺字務觀越州山
　　　隂人年十二能詩文及長䕃補登仕郎為秦檜
　　　所疾檜死始赴福州寧徳簿用薦為勅令所刪
　　　定官直言無隠尋遷大理寺司直兼宗正簿孝
　　　宗即位遷樞宻院編修官兼編類聖政所檢討
　　　官史浩黄祖舜薦其善詞章諳典故召見上曰
　　　㳺力學有聞言論凱切遂賜進士出身後出判
　　　建康隆興䕫府時王炎宣撫川陕辟為幹辦公
　　　事翁為炎陳進取䇿後皆騐後范成大帥蜀翁
　　　為叅議官以文字交不拘禮法人譏其頺放因
　　　自號放翁後累遷江西常平提舉江西水災檄
　　　諸郡發粟與民召還改知嚴州過闕陛辭上諭
　　　曰嚴陵山水勝處職事之暇可以賦咏自適再
　　　召入見上曰卿筆力髙非他人可及除軍器少
　　　鑒紹熙元年遷禮部郎中兼實録院檢討官嘉
　　　泰二年以孝宗光宗兩朝實録及三朝史未就
　　　詔翁權同修國史實録院修撰尋兼秘書鑒三
　　　年書成陞寶章閣待制致仕翁才氣超逸尤長
　　　於詩今卷中諸詩盖致仕回山隂時所作者翁
　　　書於後曰嘉泰甲子歳正月甲午用郭端卿所
　　　贈猩猩毛筆時年八十矣嘉定二年卒年八十
　　　有五若公之詞翰在當時已為人主所重有不
　　　待予言之贅因備記其仕蹟俾覽者有所考與
　　　直學之識鑒敏之知所寶愛俱可嘉也時正統
　　　四年乙未冬十月既望嘉議大夫禮部左侍郎
　　　羊城陳璉書後有北海孫氏珍藏書畫印孫承
　　　澤印无住道人王掞藻儒之章顓菴諸印又沈
　　　周跋云放翁詩大類石湖書法亦大同小異在
　　　當時盖二公互相取益也宜乎其㤀勢遺位與
　　　之傾倒平生後世推范公之知人陸公之自信
　　　今人重勢位而輕人材者比比觀此卷重有感
　　　焉𢎞治庚戌後學長洲沈周跋前有洗心亭一
　　　印後有王掞之印西田居士二印諸跋中押縫
　　　許安國印凡三西田印二又時中齋王掞拙修
　　　堂諸印卷髙九寸一分廣二丈一尺八寸二分
　　　按程郇跋陳璉作程郁當有悞
　　　宋張即之書唐詩一卷(上等/徃一)
　　　素箋本大楷書七言律詩二首款識云淳祐十
　　　年八月下澣樗寮時年六十五寫卷前有神品
　　　王㴻印長宜子孫子安珍藏記諸印又二印漫
　　　漶不可識卷末有王㴻之印樂無事日有喜宜
　　　酒食二印卷中幅押縫有虚舟印凡二十卷髙
　　　一尺零七分廣四丈零一寸八分
　
　
　
　
　
　
　
　
　
　
　
　
石渠寶笈卷二十九
欽定四庫全書
石渠寶笈卷三十
　　　貯
　　御書房
　　　列朝人
　　　書卷上等
　　　元趙孟頫書小學一卷
　　　元趙孟頫書千文一卷
　　　元趙孟頫書千文一卷
　　　元趙孟頫二體千文
　　　元趙孟頫書歸去來辭一卷
　　　元趙孟頫書稽康絶交書一卷
　　　元趙孟頫書閒居賦一卷
　　　元趙孟頫書雪賦一卷
　　　元趙孟頫書歸田賦一卷
　　　元趙孟頫書朱子感興詩一卷
　　　元趙孟頫書蘓軾古詩一卷
　　　元趙孟頫書蘓軾西潮詩一卷
　　　元趙孟頫書前後赤壁賦一卷
　　　元趙孟頫書秋聲賦一卷
　　　元趙孟頫書吳興賦一卷
　　　元趙孟頫書閑邪公家傳一卷
　　　元趙孟頫書萬壽曲一卷
　　　元趙孟頫書趵突泉詩一卷
　　　元趙孟頫尺牘一卷
　　　元趙孟頫三扎一卷
　　　元趙孟頫書崇禧萬壽宫記一卷
　　　元趙孟頫雜書一卷
　　　元趙孟頫管道昇尺牘合璧一卷
　　　元趙孟頫一門合札一卷
　　　元康里巙書顔真卿述張九筆法一卷
　　　元鮮于樞書前赤壁賦一卷
　　　元班惟志二體千文一卷
　　　元饒介書五言古詩一卷
　　　明沈度沈粲各體書一卷
　　　明王守仁龍江留别詩一卷
　　　明文徵明倣懷素草書一卷
　　　明文徵明尺牘一卷
　　　明王寵書出師二表一卷
　　　明陸深自書白雁詩一卷
　　　明董其昌臨枯樹賦一卷
　　　明董其昌書白居易樂府一卷
　　　明董其昌臨古一卷
　　　明董其昌書答徐孝穆書一卷
　　　明董其昌書功臣傳贊一卷
　　　明董其昌自書詩帖一卷
　　　明董其昌書龍神感應記一卷
　　　明董其昌書正陽門闗侯廟碑一卷
欽定四庫全書
石渠寶笈卷三十
　　貯
　御書房三
　　　列朝人
　　書卷上等
　　　元趙孟頫書小學一卷(上等/秋一)
　　　金粟箋烏絲闌本小楷書款云(臣/)趙孟頫書明
　　　倫篇中缺九十六字邵彌補書押縫有邵僧彌
　　　聫印拖尾錢虞山跋云文敏公一生苦心學書
　　　得右軍之正傳行書又在大令北海之間至於
　　　細楷薄海内外窮搜不可得此卷成宗時書以
　　　進呈者字數約有三萬而小大匀圓則一誠希
　　　世之寶也所可惜者内府秘儲之物尚有時流
　　　落于人間安知千百年後此卷更屬何人凡吾
　　　子孫當以余言為鑑也宜寶惜之時天啓丙寅
　　　三月六日虞山識又邵彌跋云松雪老人細楷
　　　世不多見況累數千言絶無魯魚亥豕之誤誠
　　　至寳也獨於中為後人失去九十六字深可惜
　　　哉一日在牧師耦耕堂中出卷索補彌且縮手
　　　固辭以老師言之再四莫敢相違敬填之時崇
　　　禎戊寅秋八月門人邵彌並識卷髙九寸廣二
　　　丈四尺一寸二分
　　　元趙孟頫書千文一卷(上等/秋二)
　　　宋箋烏絲闌本楷書識云大徳六年歳在壬寅
　　　季春望前三日後一印缺存趙字卷前有項元
　　　汴印項子京家珍藏項墨林鑑賞章墨林山人
　　　子孫世昌諸印卷後有神品檇李項氏世家寶
　　　玩項元汴印子京父印項墨林鑑賞章諸印卷
　　　中幅押縫有墨林子京所藏二印前隔水押縫
　　　有墨林子宫保世家項墨林父秘笈之印三印
　　　後隔水押縫有退密子孫世昌墨林山人宫保
　　　世家諸印引首有天籟閣項叔子子京虚朗齋
　　　諸印卷髙八寸廣一丈
　　　元趙孟頫書千文一卷(上等/秋三)
　　　素絹烏絲闌本行書款云子昻書下有趙子昻
　　　氏一印卷前有趙字大雅二印又金書趙文敏
　　　公書五字又神品郭衢階印郭亨父氏廖字迂
　　　山人闗大道印江陽郭氏家藏王澍印諸印又
　　　珍賞長公半印二又半印不可識卷後有閩迂
　　　仙廖守初氏郭衢階賞鑑筆硯精良永存珍秘
　　　吳廷之印諸印又珍賞半印廖氏尊樂半印又
　　　半印二不可識引首有徐霖篆書松雪千文四
　　　大字款云後學吳郡徐霖敬題前有良常王澍
　　　秘玩六字又長宜子孫尚書郎郭衢階印廖氏
　　　尊樂堂書畫記諸印後半印不可識拖尾張雨
　　　跋云智永書千文八百本散江南諸寺今無一
　　　二存吳興書嘗患其多去世幾何年若此本者
　　　霜曉長庚無與並其光采(缺/)展對惘然老生張
　　　雨記後有尚書郎亨父衢階鑑賞顧□之印顧
　　　朗哉氏諸印前有合同半印又莫雲卿跋云昔
　　　人謂方圓一萬里上下數百年絶無承旨書法
　　　觀此本信然吾不辨其師匠何代而要若此本
　　　之沈著穏便非其指捥間得書家三昧未易能
　　　也此公千文卷余所見亦不下數十種而獨此
　　　為尤妙郭亨父善八法故得藏之後學莫雲卿
　　　題後有守初懐迂道人二印又有至正丙戌良
　　　月望日元覽道人觀記語十三字又至正六年
　　　十月十二日趙雍拜觀十三字又至正丙戌十
　　　月二十日奕拜手謹觀十四字又王國器跋云
　　　嗚呼公今往矣生而文登琬琰珍藏内秘没而
　　　篆記玉樓遊宴清都其流落人間者一波一戈
　　　偶爾見之不覺老淚淒落王國器拜題後有迂
　　　僊小雅堂印二印又鄭元祐跋云魏公書千文
　　　較之智永固不止八百本今散落人間者(缺/)尚
　　　得見自宋渡南至國家一海㝢法書第一盖無
　　　及公者吾宗髙士君來自龍虎山山中寶藏公
　　　書者至與天真皇人按筆仝又非人間世所得
　　　比也遂昌鄭元祐識後有亨父衢階二印又黄
　　　公望題云經進仁皇全五體千文篆隸草真行
　　　當年親見公揮灑松雪齋中小學生黄公望稽
　　　首謹題至正七年夏五書於龍徳通仙宫松聲
　　　樓時年七十九後有迂僊亨父郭衢階印諸印
　　　又嘉靖庚子季夏望太原張湘觀記語十二字
　　　又詹景鳳跋云趙承旨此卷千文盖學沈馨元
　　　魏受禪碑沈書世人罕見余固表而出之假令
　　　承旨有靈當必莞爾而笑且服詹生知公源委
　　　於三百年後也此卷筆法高古圓潤峻秀為承
　　　旨得意之作新安詹景鳳又郭衢階跋云逸少
　　　有名之蹟不過數首黄庭勸進像賛洛神而已
　　　吳興公若此等書所謂字字注目畫畫抽心者
　　　足擬黄庭數首詎可多得耶張雨鄭元祐輩當
　　　時已甚秘惜之矧逾二百餘年而今神光猶自
　　　奕奕也後學蜀中郭衢階題又蘇雨跋云松雪
　　　翁書法宗逸少而有天然三昧自得之妙今去
　　　翁三百餘歳乃覩此真蹟遇顧不竒哉萬厯甲
　　　申仲秋廿九日渝人蘇雨識又徐霖識云吳郡
　　　徐霖拜觀於廖雲如之小雅堂時正徳己卯又
　　　闗大道跋云吳興公書法上追晉人此本尤其
　　　得意者誠可寶也汝南闗大道跋後有吳復亨
　　　印吳孟嘉氏二印又廖守初識云正徳己卯十
　　　月廿二日江左廖守初觀於椿棣同華之堂又
　　　沈紹文跋云此卷匪直後輩所不易見亦文敏
　　　公所不易書者一刻披對便足千古敢識數字
　　　以附不朽丁亥春日華亭沈紹文同觀者新都
　　　吳景白氏又袁袠識云嘉靖辛丑仲春之月十
　　　有九日姑蘇後學袁袠觀於黙齋先生之官舍
　　　又王守識云嘉靖辛丑仲春廿五日吳郡王守
　　　觀於黙齋先生白下官舍又東郭山人鄒守益
　　　拜觀九字又李本識云始見松雪真筆平生一
　　　快李本識又蘇术識云嘉靖辛丑中伏日陽川
　　　雙柏蘇术觀於清戎公署山隂龍溪王畿同觀
　　　後有衢階亨父鍳定真蹟若林虚舟諸印又半
　　　印不可識諸跋中押縫合同印凡四卷髙八寸
　　　二分廣一丈一尺六寸四分
　　　元趙孟頫二體千文一卷(上等/秋四)
　　　素絹朱絲闌本真草二體相間書款識云延祐
　　　戊午十一月二十七日子昻書下有趙子昻氏
　　　一印卷前二體署真草千文八字有趙字趙氏
　　　書印二印又天籟閣退密項墨林父秘笈之印
　　　王延世宫保世家檇李項叔子子孫世昌項元
　　　汴印墨林秘玩項子京家珍藏項元汴印諸印
　　　又神品連印卷後有項元汴印項墨林父秘笈
　　　之印王延世印子京子孫永保子京父印項墨
　　　林鑑賞章檇李項氏世家寶玩諸印又神品一
　　　印又賞心平生髻珠半印三别幅附尺牘一則
　　　云孟頫頓首啓事進之提舉友愛足下久不䝉
　　　恵字想為况清適不肖託庇平平無足道者前
　　　者發至朱絲闌絹今寫真草千文奉還冀示至
　　　因便率爾數字不宣十一月二十九日孟頫頓
　　　首前有寄傲項元汴印墨林山人項子京家珍
　　　藏神遊心賞諸印後有平生真賞檇李項氏世
　　　家珍玩子京墨林秘玩子孫世昌王氏思延諸
　　　印押縫有賞心樂事髻珠鑑定章二印卷髙八
　　　寸廣二丈五尺八寸
　　　元趙孟頫書歸去來辭一卷(上等/秋五)
　　　素牋本行楷書款署子昻下有趙子昻氏天水
　　　郡圖書印二印卷中幅押縫有神品一印前别
　　　幅素絹本墨畫陶潛像一又别幅素綾本趙
　　　孟籲跋云余少年愛弄筆墨時亦染翰游戯
　　　今兩目眵昏不復能爾迴首疇昔政堪一笑
　　　至治元年十二月二十六日子浚題卷髙七
　　　寸五分廣四尺五寸五分
　　　元趙孟頫書稽康絶交書一卷(上等/秋六)
　　　金粟牋烏絲闌本行書款署子昻上鈐趙氏子
　　　昻一印卷前有桂坡安國賞鑒一印卷髙七寸
　　　六分廣一丈
　　　元趙孟頫書閒居賦一卷(上等/秋七)
　　　素牋本行楷書款署子昻下有趙氏子昻一印
　　　又心賞淞洲二印前隔水有古香書屋一印拖
　　　尾有曹溶跋云趙文敏在元朝甚被寵遇洊厯
　　　中外勤於職事晏息水晶宫之日較短其書閒
　　　居賦得無倦於仕進寄蓴鱸之思歟用筆純思
　　　李北海而運以姿秀不詭過江家法定為晚年
　　　合作倦圃老人曹溶卷髙一尺一寸八分廣七
　　　尺七寸三分
　　　元趙孟頫書雪賦一卷(上等/秋八)
　　　素牋本行書款云子昻為仲逺書下有趙氏子
　　　昻一印卷前有神品珍賞項元汴印松郡米氏
　　　墨林秘玩諸印又一印缺其半存氏收藏之印
　　　五字卷後有篆書記語項氏子京真賞六字
　　　又寄傲墨林山人平生珍賞項子京家珍藏玉
　　　泉□氏珍玩□氏鑑古堂印神品項元汴印項
　　　墨林鑑賞章檇李項氏世家寶玩墨林秘玩若
　　　水軒墨林子子孫世昌文石米象元氏諸印又
　　　一印不可識前隔水有項墨林鑑賞章一印押
　　　縫有寄傲項子京家珍藏退密平生真賞諸印
　　　後隔水有子孫世昌一印押縫有寄傲子孫永
　　　保檇李若水軒項墨林父秘笈之印諸印引首
　　　有項元汴印宫保世家二印拖尾最後有項元
　　　汴記語云元趙魏國真行書晉謝恵連著雪賦
　　　明山人項元汴珍秘卷髙七寸八分廣五尺八
　　　寸九分
　　　元趙孟頫書歸田賦一卷(上等/秋九)
　　　宋牋本行楷書款署子昻下有趙氏子昻一印
　　　卷前有扶風世家㑹稽梅梁馬藴仲陽印司馬
　　　蘭亭家藏三印卷後有司馬蘭亭家藏馬伯子
　　　藴仲元二印卷中幅有梅梁一印前隔水有錢
　　　氏素軒書畫之記一印押縫有敬美又錢氏合
　　　縫鼎印二印拖尾豐道生跋云張平子博學工
　　　文出處清正東都士之翹楚者也孟頫知録其
　　　賦獨不師其人品寜復有愧色耶此卷實其晚
　　　年真蹟延祐以後七十餘矣頽筆老態顯然可
　　　驗終自二王中來略無俗氣余收趙書頗多皆
　　　識歳月遂能鑑定之耳隆慶己巳四月四日豐
　　　道生後有馬藴之印一印又王世貞跋云趙吳
　　　興子昻書張平子歸田賦有以為類宋人者當
　　　是見其取態謂米襄陽見其藏鋒謂薛河東耳
　　　不知結法自二王來而大令分數獨勝居然有
　　　閉門造車開門合轍之妙與余家所藏天馬圖
　　　贊雜詩蹟正同大較髙處在肉不没骨筋不外
　　　透雖姿韻溢發而波瀾老成譬之豐肌玉環作
　　　霓裳舞誰不心醉平子此賦殆是解太史令五
　　　年内作聊以寓其蕭散跌宕意耳春秋至六十
　　　三尚作尚書典樞要豈若淵明之真能咏歸去
　　　來者史固稱其少工屬文貫六藝善機巧似後
　　　身之蔡中郎始究八法而兼綜之千載而得吳
　　　興其才技風流大有相賞契者而豐生老誖不
　　　學僅取歸田之名而恣其甚口於宋王孫寜非
　　　所謂蜉蝣撼大樹耶且吳興卒於至治二年年
　　　六十九而今謂延祐以後七十餘時筆結法妙
　　　脱蹊徑惟祝希哲十九首畧近之而蚩其頽筆
　　　老態遇殺風景人無可奈何因附志於此萬厯
　　　辛巳秋仲王世貞書又王世懋跋云余自辛巳
　　　歳解闗中之綬始有此歸田賦壬午冬復召補
　　　浙江學憲以疾力辭癸未春得請養疴澹圃先
　　　是隂雨浹旬寒食日忽開霽籃輿抵家念所藏
　　　古墨蹟久不披玩展卷首得此賦讀之正仲春
　　　時景象也平子能賦而不能歸子昻能書而不
　　　能踐余何人斯而果斯縁即賦中弋釣之事僕
　　　病未能老氏遺誡何敢多讓若夫承旨書法之
　　　妙人翁老悖之譏余兄已悉之矣萬厯十一年
　　　閏二月十三日王世懋書於日損齋中卷髙一
　　　尺九分廣四尺二寸二分
　御筆題籖籖上有乾隆宸翰一璽
　　　元趙孟頫書朱子感興詩一卷(上等/秋十)
　　　素牋本行楷書款識云後學趙孟頫書下有趙
　　　氏子昻一印卷前有董氏元宰礎字二印卷末
　　　有鳳起礎字王儼齋鑑賞法墨名畫諸印卷中
　　　幅押縫有寶奎堂印凡二十二拖尾陳淳跋云
　　　趙文敏公書妙絶古今片紙隻字重如金玉況
　　　此鉅卷尤為罕見余嘗藏公所書道徳經小楷
　　　一卷文賦一卷今皆散失若併得之可相伯仲
　　　洛川其用心求購吾將快覩焉嘉靖癸卯仲冬
　　　望后白陽山人陳道復前有一印缺其半存齋
　　　収藏記四字卷髙八寸八分廣九尺八寸四分
　　　元趙孟頫書蘇軾古詩一卷(上等一/秋十)
　　　素牋本行書款識云大徳十年十月初余謁中
　　　峯老師適他出與我月林上人話及東坡次韻
　　　潛師之語出紙墨索書一通以為禪房清供呵
　　　呵三教弟子趙孟頫記下有趙氏子昻鷗波二
　　　印卷前有趙字一印拖尾董其昌跋云趙吳興
　　　為中峯書此卷全類李北海最稱合作其詩亦
　　　學韓昌黎石鼓歌後有鷗波小印盖鷗波亭公
　　　家臨池處獨此卷見之董其昌題又程正揆跋
　　　云予曾得祖榻淳化四卷李北海數日帖多藏
　　　鋒拙筆與世所刻尖露者不類故知文敏得其
　　　神髓非僅為優孟衣冠也程正揆又文從簡跋
　　　云趙文敏書法得岳麓三昧評者云微傷於肥
　　　此卷痩勁遒逸又入雲麾之彀公於北海變化
　　　隨筆神形俱符上下五百年縱横一萬里信然
　　　文從簡卷髙一尺六寸廣四尺二寸二分
　　　按此卷相望落落句下脱一星字
　　　元趙孟頫書蘇軾西湖詩一卷(上等二/秋十)
　　　宋箋本行楷書款識云延祐七年秋與明逺遊
　　　西湖諸名刹見東坡數作併録一過子昻下有
　　　松雪齋一印卷前有王顓菴書畫記半隠樓書
　　　畫記軍假司馬西漢曲逆侯裔皇宋文正公孫
　　　黄從志印餘春堂諸印卷後有王掞之印顓菴
　　　真賞烟客三印前隔水有協一堂珍玩書畫圖
　　　書太原王氏珍藏王遜之書畫記三印後隔水
　　　有恊一堂珍玩書畫圖書一印拖尾有沈度跋
　　　云右趙文敏書坡仙西湖詩一卷筆力遒勁姿
　　　態横溢正中年妙境之書不可不寶雲間沈度
　　　跋又彭年跋云余閱文敏書多矣每謂其微傷
　　　習氣獨此卷古致錯落深得二王遺法想其録
　　　坡翁詩尤為用意耳昌榖持示聊書數語於後
　　　沛彭年識於雲卧閣後有王時敏印烟客真賞
　　　二印卷髙一尺零五分廣四尺一寸六分
　　　元趙孟頫書前後赤壁賦一卷(上等三/秋十)
　　　宋牋本行楷書前後二篇前則下有趙氏子昻
　　　一印後則款識云子昻為岳上人書大徳三年
　　　十一月晦下有趙氏子昻一印卷前有吳興莫
　　　氏雲房清玩二印卷末有都尉耿信公書畫之
　　　章鉅鹿郡圖書印二印又一印不可識卷中幅
　　　押縫有趙氏子昻印二又渤海主人珍藏印凡
　　　三又莫昌景行時習齋二印前隔水押縫有渤
　　　海主人珍藏一印拖尾有月潭朱之赤二印卷
　　　髙九寸五分廣一丈三尺九寸六分
　　　元趙孟頫書秋聲賦一卷(上等四/秋十)
　　　素牋本行書款署子昻下有趙氏子昻一印卷
　　　前有天籟閣退密雲麒吳子弄筆山房清玩苕
　　　南呉氏午峰鑒賞文徴明印徴仲若水軒項徳
　　　機諸印又張氏半印又二印俱缺存圖字卷末
　　　有蜨菴書畫檇李項氏世家寶玩子孫永保墨
　　　林子子京父印墨林秘玩項徳機印宛委堂印
　　　文彭之印文夀承氏文嘉休承諸印又張字吳
　　　氏半印二中幅押縫有張氏若水軒墨林㸃易
　　　臺徳機蘭石主人諸印卷髙一尺一寸廣五尺
　　　八寸五分
　　　元趙孟頫書吳興賦一卷(上等五/秋十)
　　　素絹烏絲闌本行楷書款識云至正二年春仲
　　　三日趙孟頫書似周正平學士教正後有趙氏
　　　子昻趙孟頫印瑞文圖書墨妙天水郡圖書印
　　　諸印卷前有趙字大雅松雪齋三印卷中幅押
　　　縫有松雪齋墨妙天水郡圖書印三印卷髙七
　　　寸七分廣六尺五寸九分
　　　元趙孟頫書閑邪公家傳一卷(上等六/秋十)
　　　素箋本楷書款云吳興趙孟頫書下有趙氏子
　　　昻一印卷前有李君實鑒定一印卷髙六寸七
　　　分廣三尺六寸八分
　　　元趙孟頫書萬夀曲一卷(上等七/秋十)
　　　素牋本行楷書樂府四章款署(臣/)孟頫下有(臣/)
　　　孟頫一印卷末王令顯印一印拖尾柯九思題
　　　云曲破未終招大樂舞童舞女一時迴普天率
　　　土祈洪福同上君王萬歳杯(自注云右所進樂/府盖曲破所奏也)
　　　(曲破舞旋時丞相進酒致祝頌之詞曰普天率/土祈天地之洪福同上皇帝皇后萬歳之夀)
　　　教坊初奏月中仙曾侍前星拜御筵四海至今
　　　思聖主承平休養徳如天(自注云臣九思嘗被/旨俾以説書侍英皇)
　　　(潜/邸)玉堂學士制新詞親見當年應詔時政是落
　　　花江外雨重歌遺調不勝悲至元四年後戊寅
　　　歳臣九思恭題卷髙八寸五分廣四尺四寸五
　　　分
　　　元趙孟頫書趵突泉詩一卷(上等八/秋十)
　　　素牋本行書款識云右二題皆濟南近郭佳處
　　　公謹家故齊也遂為書此孟頫後有趙字大雅
　　　趙氏子昻松雪齋趙氏書印諸印卷首有陀羅
　　　濮陽李廷相書屋記氣士梵因三昧正受江表
　　　黄琳休伯闗内侯印諸印卷後有琳印懐徳堂
　　　歡喜藏三昧正受諸印前隔水有易菴圖書勝
　　　國文獻黄琳美之殿中司馬表功旌烈之家諸
　　　印後隔水有李夢弼氏圖書黄琳美之黄休伯
　　　父諸印拖尾僧來復和詩云厯下靈泉絶世無
　　　白河倒影侵氷壺三春渾作桃花漲六月潛回
　　　草樹枯元氣空濛蒸海岱大聲震蕩接江湖擬
　　　從天上尋源去振䇿東觀碣石孤右次趵突泉
　　　詩韻靈隠蒲菴前有黄美之氏易菴圖書二印
　　　後有黄琳美之一印又僧𢎞道題云魏國風流
　　　一代賢才華如錦筆如椽為官昔在濟南郡出
　　　郭曾題趵突泉鵠峙鸞停文力健龍蟠鳳翥墨
　　　花鮮玉堂學士今何有開卷令人獨愴然吳沙
　　　門𢎞道後有江表黄琳勝國文獻一江諸印又
　　　僧守仁和云玉堂文彩古今無厯下亭前酒一
　　　壺聲譽欲同丘嶽重墨痕不逐水泉枯謫仙壯
　　　氣横青海賀老清風滿鑑湖春日題詩重悵望
　　　濟南山逺白雲孤右追和松雪道人趵突泉詩
　　　一首長干沙門守仁書時洪武己巳春三月十
　　　日也前有黄美之氏休伯二印又僧清濬跋云
　　　松雪老人詞翰妙絶天下當元初至元大徳間
　　　館閣諸公皆推尊之下至閭巷小兒亦莫不知
　　　其姓名非其徳行之重材學之美有以震耀乎
　　　當時能若爾乎或謂元朝士大夫字畫聲詩之
　　　盛一變夫故宋餘習葢自公始信然今觀其所
　　　書趵突泉詩令人歎賞不已寜上人得此其善
　　　保之洪武己巳春三月天台沙門清濬識前有
　　　琳印美之二印又僧如蘭和云趵突奔泉世所
　　　無厯城佳處似蓬壺源頭但欠千波湧海眼何
　　　曾一日枯平地風雷藏尺澤滿天星斗落澄湖
　　　濟南名士多如雨翰苑題詩興不孤富春如蘭
　　　前有黄美之氏放情丘壑二印最後有江表黄
　　　琳美之休伯李夢弼氏圖書蒲汀家藏諸印諸
　　　跋中押縫有黄氏淮東書院圖籍印凡三卷髙
　　　一尺二寸三分廣二尺五寸四分
　　　按孟頫自識有右二題語意卷前尚有一詩後
　　　逸去耳
　　　元趙孟頫尺牘一卷(上等九/秋十)
　　　素牋本行書款云表弟孟頫再拜上鈐趙孟頫
　　　一印卷後有仇承晉一印卷髙八寸九分廣二
　　　尺四寸三分
　　　元趙孟頫三札一卷(上等十/秋二)
　　　行書凡三幅第一幅碧色牋本前後俱署孟頫
　　　頓首復書又趙孟頫謹封五字上鈐趙子昻氏
　　　一印第二幅金粟牋本前後俱署孟頫和南上
　　　覆第三幅素牋本前後俱署孟頫再拜拖尾有
　　　文元發跋云魏公三帖筆法飛動神彩煥發盖
　　　聞之故老云公蚤年學思陵書故用筆遒勁至
　　　晚歳與伯機同摹晉帖遂升王氏之堂此帖蓋
　　　真為二王傳神巳丁酉三月題於蘭雪齋文元
　　　發又張鳳翼跋云文敏書少宗李北海故特具
　　　勁氣後法二王遂號稱入室此三札二與子敬
　　　一與達觀雖似信手師心而二法俱見真可寶
　　　也丁酉春抄張鳳翼題又王穉登跋云魏公書
　　　妙絶千古而尤妙於八行之扎此卷與子敬教
　　　授者二達觀長老者一二札自具一法縱横爛
　　　漫疎勁妍宻無不可意若天女散鬘陀寶花飛
　　　揚厯亂而皆得三昧五百年來無此扛鼎筆也
　　　丁酉三月既望王穉登題第一幅髙八寸九分
　　　廣一尺三寸八分第二幅髙七寸五分廣一尺
　　　三分第三幅髙七寸一分廣五寸八分
　御筆題籖籖上有乾隆宸翰一璽
　　　元趙孟頫書崇禧萬夀宫記一卷(上等/秋主)
　　　宋牋本行楷書卷前署建康路三茅山崇禧萬
　　　夀宫記十二字款云從仕郎鎮江録事致仕王
　　　去疾為文前翰林學士承㫖榮禄大夫知制誥
　　　兼修國史趙孟頫書並篆題卷後署延祐六年
　　　月日六字卷前有神品懐古閣項元汴印子京
　　　所藏寄傲浄因菴主項墨林鑑賞章歸來印項
　　　墨林父秘笈之印諸印又世家半印卷後有神
　　　品退宻項墨林鑑賞章項元汴印子京父印項
　　　子京家珍藏㩦李項氏世家寶玩項墨林父秘
　　　笈之印希之玉書京口張氏珍藏諸印又項子
　　　京半印卷中幅有墨林秘玩印凡三又項元汴
　　　印子孫世昌項墨林鑑賞章各二印又墨林聨
　　　印神遊心賞平生真賞㩦李項氏世家寶玩若
　　　水軒子京父印寄傲子京所藏諸印又一印不
　　　可識押縫有笪重光印五印希之印四又江上
　　　光笪太辛氏江上外史寄傲墨林秘玩始青道
　　　人各二印又直指繡衣御史章子京笪在辛氏
　　　虛朗齋墨林子第一泉子京所藏歸來印晩號
　　　奉真墨林笪字印項元汴印江上重光葦莊諸
　　　印前隔水有重光鐵甕城西逸叟始青潤州笪
　　　重光鑑定印諸印押縫有壺隠枝指生家藏一
　　　印後隔水押縫有依庸居士葦莊重光直指之
　　　章松子閣諸印引首孟頫篆書建康路三茅山
　　　崇禧萬夀宫記十二字葢題額也有退宻墨林
　　　子希之墨林山人諸印又笪字直指宫保半印
　　　三拖尾附孟頫與南塢真人札云孟頫稽首復
　　　書南塢真人尊師侍者孟頫歳首徐提㸃下訪
　　　得所賜書俾書崇禧石記屬以賤體苦瘡痍不
　　　能執筆徐君目擊遂不作答字想不怪也廿日
　　　承専价恵書就審即日道體清勝深慰懸仰今
　　　所苦瘡雖稍愈猶未全安辱一再之命力疾作
　　　行書冩納葢茅山張從申元靖先生碑亦是行
　　　書可為例耳但恐筆墨荒陋不足上石更在鑒
　　　裁人還草草具復聞山中舊玉石望以十數斤
　　　見寄乃大幸也未承教間惟珍重之禱不宣孟
　　　頫稽首復書廿二日前署南塢真人尊師六字
　　　下有趙孟頫謹封五字缺其半又子昂半印又
　　　項元汴印項墨林鑑賞章笪重光印墨林秘玩
　　　項子京家珍藏諸印又半印存家珍藏三字後
　　　有項元汴印子孫永保項墨林鑑賞章素存希
　　　之諸印後張正常記語云洪武九年閏月四日
　　　觀於崇禧之館嗣漢四十二代天師張正常書
　　　後有㩦李墨林山人項子京家珍藏張九徵印
　　　江上外史諸印又方豪跋云崇禧觀記王去疾
　　　所為也而託諸子昂書使人愛觀此山之託於
　　　三茅君陶隠居亦猶是也故曰術業弗精弗永
　　　弗託弗傳正德己卯冬方豪志後有子孫永保
　　　項墨林父秘笈之印希之諸印又胡纉宗跋云
　　　觀此松雪善學晉矣今之學松雪者能得其肯
　　　綮乎天水胡纉宗題前有檇李項元汴印項叔
　　　子諸印又應良書云棠陵可泉論字學誠得之
　　　第未知陶隠居謂如何應良觀又王俸跋云松
　　　雪真筆固自遒勁邇來學者多失之凡弱豈古
　　　今人真不相及耶過崇禧得覩此册為之灑然
　　　書以自警嘉靖戊子冬十二月吉旦長洲王俸
　　　公爵並書後有神遊心賞希之項墨林鑑賞章
　　　諸印又邵鏞記云嘉靖癸巳秋九月廿三日曺
　　　鍷羅鳯趙俊顧僯邵鏞同觀於曲林山房前有
　　　天籟閣子孫世昌二印後有虚朗齋平生真賞
　　　二印又喬宇篆書記云正德癸酉上元日觀松
　　　雲真蹟太原喬宇志十七字前有白碞一印後
　　　有墨林秘玩希之希大大宗伯印項子京家珍
　　　藏張玉書印張仕可印諸印又項子京半印諸
　　　跋中押縫有笪字始青寄傲笪太辛氏墨林秘
　　　玩江上光始青道人江上外史諸印又江左逸
　　　光元字太辛各二印又秘笈之印半印卷髙二
　　　尺二寸二分廣一丈七尺四寸
　　　元趙孟頫雜書一卷(上等十二/秋二)
　　　宋牋本行楷書凡三叚第一段書周易繫辭款
　　　識云大德九年十月十一日謁介真館為南谷
　　　尊師書此章弟子趙孟頫下有趙子昂氏一印
　　　前有嫡字小號又駙馬都尉神品耆德忠正㩦
　　　李李氏鶴夢軒珍藏記天籟閣項墨林鑑賞章卧
　　　雪齋博雅堂寶玩印項元汴氏審定真蹟諸印
　　　後有長病僊墨林生神品遊方之外項元汴印
　　　墨林山人平生真賞項子京氏諸印第二段書
　　　元都壇歌欵識云大德十年正月十八日南谷
　　　尊師過我車橋之館要冩古詩乃書此篇弟子
　　　吳興松雪道人趙孟頫書下有趙子昂氏一印
　　　前有神品退宻李肇亨檇李李氏鶴夢軒珍藏
　　　記㑹心處墨林秘玩子京珍秘項元汴印諸印
　　　後有赤松僊史項元汴印世外法寶項墨林鑑
　　　賞章神品子孫永保子京父印項墨林父秘笈
　　　之印梁清標印河北棠村諸印第三叚書贈杜
　　　真人詩款識云吾昔年為先師杜真人賦此二
　　　詩今其弟子袁安道來索書因冩與使藏之延
　　　祐六年十二月二十九日松雪齋書子昂下有
　　　子昂一印又另行云前詩似更有二句然老昏
　　　忘之矣後有項元汴識云校松雪齋文集前詩
　　　所遺城市多囂塵山林幽且閒一聨遂為補之
　　　又識云老作古清齋在上句焚香在下句我欲
　　　作稅駕洞門作洞府併正其所忘云墨林項元
　　　汴謹識前有神品寄傲李肇亨㩦李李氏鶴夢
　　　軒珍藏記墨林硯癖項子京家珍藏諸印後有
　　　墨林秘玩爽溪李亨李珂雪珍藏墨林硯癖西
　　　楚王孫子孫世昌神品項元汴印項墨林鑑賞
　　　章檇李項氏世家寶玩諸印又卧字半印卷中
　　　幅押縫有田疇耕耦煮茶亭長袁安道氏墨林
　　　硯癖墨林外史諸印前隔水有蕉林梁氏書畫
　　　之印家在北澶二印押縫有墨林父印項子京
　　　氏沮溺之疇有何不可諸印後隔水有桃花源
　　　裏人家一印押縫有墨林子項子京氏沮溺之
　　　儔墨林項叔子章諸印引首有篆書松雪墨蹟
　　　四大字欵署自巖前有桃花源裏人家一印後
　　　有項元汴一印拖尾陳旅跋云右趙文敏公自
　　　壯至老之所書者袁安道次為一卷可以考見
　　　其平生筆力之日進而臻妙也古之為學者其
　　　亦若是乎哉至元後戊寅正月望日陳旅識前
　　　有元汴連印虚朗齋二印又齋字半印後有墨
　　　林子項叔子二印又張雨跋云唐吳貞節薦李
　　　太白於𤣥宗負天下大名不過一翰林供奉我
　　　谷翁真人當至元之初首舉浚儀公仁宗朝仕
　　　至榮禄大夫翰林承㫖皇元之用賢養賢以布
　　　衣之論申於朝廷之上浚儀公不得不稱弟子
　　　也凡所交書札至多往往散逸安道僅存録此
　　　卷天雨感嘆為書其尾至元後戊寅正月二十
　　　九日甲子謹記後有墨林秘玩檇李李氏鶴夢
　　　軒珍藏記二印又杜本跋云真人弟子多一時
　　　名士然文敏趙公則自皃童時從其先太師已
　　　尊事於真人故出處之際書問往來無時無之
　　　且於諸徒孫咸若親昆弟焉足見情誼之篤故
　　　復寫二舊詩與安道使永藏之其視好其名而
　　　寳其遺墨者故不同也杜本拜題前有子京若
　　　水軒二印後有子京父印一印又掲傒斯跋云
　　　右故翰林學士承㫖魏國趙文敏公與昇元杜
　　　真人翰墨一卷文敏平生於真人雖片紙必自
　　　稱弟子真人固有道之士非文敏篤於情誼不
　　　能也語曰故舊不遺則民不偷余於文敏見之適
　　　從真人髙第弟子袁安道觀此卷為之感歎不
　　　已至元五年歳己卯三月十九日掲傒斯謹題
　　　後有墨林堂項子京家珍藏二印又張翥跋云
　　　昇元袁髙士次吳興公所與南谷真人諸帖
　　　為一卷筆勢縱横遒𦂳沈著妙絶當世信山房
　　　之至寶也然非谷僊之有道不能北面吳興非
　　　吳興之辭翰流風餘韻惡能偉然百世哉山中
　　　多宻石勒而傳之人將争睹又奚翅星鳯寶墨
　　　也邪髙士其圖之至正十年季春十又七日張
　　　翥識後有墨林秘玩平生真賞二印又王漸跋
　　　云道家以絀聰明去健羡為務有稱役於老氏
　　　者彼豈固使之為役哉道若是耳夫視位為械
　　　爵禄為泥塗或庶幾於道德性命之深焉此松
　　　雪翁所以為南谷尊師書之而屢贊之也安道
　　　出此卷以示余遂拜觀而識其後江右王漸前
　　　有墨林連印墨林外史長字三印後有六藝之
　　　圃一印又李孝光跋云唐時公卿大夫遺老子
　　　氏者尺牘稱曰尊師自稱曰弟子葢當時之制
　　　而亦以尊其道也松雪老翁好師古故亦云至
　　　正八年二月二日李孝光在𤣥元真館觀前有
　　　項元汴印鴛鴦湖長二印後有子京所藏一印
　　　又釋廷俊跋云仲尼問禮老子而蘇子瞻氏蚤
　　　歳嘗從黄冠者遊用是知聖賢為無常師然則
　　　子昂之所以師尊南谷子者其又可以形服而
　　　識之也哉至正三年龍在癸未六月十八日番
　　　陽釋廷俊題前有墨林子一印後有紫芝山道
　　　人一印又趙䶵跋云趙文敏公翰墨妙天下獨
　　　於南谷老僊施弟子禮執之甚恭余嘗目擊之
　　　今安道能寶藏真蹟殊可嘉尚偶入山中因題
　　　其後餘不復云東平趙䶵前有寄傲㑹心處虚
　　　朗齋三印後有癖茶居士項叔子二印又程文
　　　題云顔公乞米能留帖王子籠鵞為冩經不解
　　　呉興閒紙筆天書雲篆共封扃婺源程文後有
　　　墨林主人一印又盛熙明跋云南谷尊師道德
　　　輝映朝野松雪翰林詞翰妙絶古今今為計籌
　　　之寳開卷展玩令人不厭古語云世人那得知
　　　(數語當/有脱誤)至正十四年三月望日丘兹盛熙明記
　　　後有墨林山人神遊心賞蕉林秘玩觀其大畧
　　　諸印又朱右跋云昔張子房漢代人傑而圯上
　　　取履逡巡甚至曺敬伯為相國舍葢公而身事
　　　之古豪傑之士有大過人者必有賢人達士為
　　　之先也矧為南谷真人敡厯中朝世皇側席問
　　　道趙魏公執禮之唯謹冝哉嗟夫莫為之前雖
　　　美弗彰莫繼於後雖盛弗傳予於南谷文敏又
　　　何較重輕於其間耶覽卷之餘殊増仰止至正
　　　十有三年癸巳秋九月丹丘生朱右頓首前有
　　　桃里恵泉山樵從吾所好三印後有項墨林父
　　　秘笈之印宫保世家二印諸跋中押縫有隠居
　　　放言二印虚朗齋退宻子京珍藏墨林嬾叟蘧
　　　廬子孫永保墨林主人恵泉山樵誠畏齋世外
　　　法寶墨林山人諸印卷髙九寸六分廣九尺五
　　　寸
　　　元趙孟頫管道昇尺牘合璧一卷(上等/收一)
　　　碧色箋本凡三幅俱行書第一幅趙孟頫書後
　　　署孟頫啟事再拜前有趙孟頫謹封五字上鈐
　　　趙氏子昂一印幅髙九寸三分廣一尺二寸七
　　　分第二幅趙孟頫書後署孟頫稽首再拜前有
　　　趙孟頫謹封五字上鈐趙氏子昂一印幅髙同
　　　前廣一尺三寸九分第三幅管道昇書後署道
　　　昇跪覆前有道昇謹封四字上鈐趙管一印幅
　　　髙同前廣一尺二寸八分毎段隔水押縫東壁
　　　掌書印凡五前隔水有子興真賞元象山房珍
　　　藏圖書記二印引首有趙士楨篆書鳯凰和鳴
　　　四大字款云東嘉趙士楨題又記語壬戌立夏
　　　東郡汪元范明生觀十二字前押縫有王瀾私
　　　印一印拖尾胡汝煥跋云先是長安中有勢力
　　　者以百金購此於趙彦卿不與一日損之贈南
　　　子興子興才人彦卿烈士哉無論神物終有所
　　　歸即兩君交際亦自大奇胡汝煥謹識又記語
　　　云江都方日新觀於小雅齋又趙徽彞跋云余
　　　弟常吉落魄不畜一物余八年兩至都下視其
　　　笥中帷此卷及一硯癸未春與闗中南子興别
　　　將舉以贈子興明日硯即為邢直指取去惟此
　　　卷得歸子興物各有主信哉東嘉趙徽彞識又
　　　趙士楨跋云此卷乃我生平所最愛者今年子
　　　興還闗西我歸東甌戀戀不能分手遲迴京邑
　　　者半月視囊中無長物可贈因舉此以與之癸
　　　未又二月十二日友人趙士楨識
　　　按胡汝煥跋中損字當是捐字
　　　元趙孟頫一門合札一卷(上等/冬一)
　　　宋牋本凡六幅俱行書第一幅趙孟頫書後署
　　　弟子趙孟頫和南拜覆謹封上鈐趙孟頫印一
　　　印幅前有蕉林鑒定一印又檇李所藏秘笈之
　　　印三半印幅後有天籟閣神品墨林秘玩項子
　　　京家珍藏檇李項氏世家寶玩董光裕印神遊
　　　項墨林鑑賞章諸印又檇李子京項墨林父三
　　　半印幅髙九寸二分廣一尺五寸六分第二幅
　　　趙孟頫書後署忝眷趙孟頫謹封上鈐趙孟頫
　　　印一印幅前有子孫永保項墨林鑑賞章欣遇
　　　三印幅後有檇李項氏世家寳玩墨林秘玩項
　　　子京家珍藏項元汴印浄因菴梁清標印諸印
　　　又世昌項墨林父半印二幅髙八寸二分廣一
　　　尺五寸四分第三幅管道昇書前後俱署道昇
　　　跪覆又前有道昇謹封四字上鈐趙管一印幅
　　　前有天籟閣項元汴印子京父印項墨林鑑賞
　　　章諸印又家珍藏世家半印二幅後有退宻浄
　　　因菴主項子京家珍藏項叔子檇李項氏世家
　　　珍玩曹孟昭印眀中清白傳家蕉林梁氏書畫
　　　之印董光裕印諸印又子孫寶古齋半印二幅
　　　髙九寸廣一尺五寸四分第四幅趙雍書後署
　　　趙雍頓首再拜覆幅前有天籟閣董光裕印項
　　　元汴印項墨林父秘笈之印四印幅後有檇李
　　　項氏世家寶玩墨林子項子京家珍藏墨林山
　　　人虚朗齋河北棠村諸印幅髙一尺一分廣一
　　　尺九寸二分第五幅趙雍書前後俱署趙雍頓
　　　首再拜上幅後有玉立氏蒼巖二印幅髙九寸
　　　三分廣一尺六寸一分第六幅趙由晢書後署
　　　由晢上覆幅前有子京梁清標印項元汴印墨
　　　林子諸印又山人半印幅後有檇李文石珍玩
　　　墨林秘玩諸印又天籟閣子京半印二幅髙八
　　　寸八分廣一尺二寸八分拖尾有蒼巖子蕉林
　　　居士圖史自娛三印
　　　元康里巙書顔真卿述張旭筆法一卷(上等/藏一)
　　　素牋本草書款識云魯公此文議論精絶形容
　　　書法要妙無餘藴矣今之曉書意者葢莫如公
　　　所以及此至順四年三月五日康里巙為麓菴
　　　大學士書下有子山正齋二印卷前半印二存
　　　秘玩二字卷後有天籟閣廣陵李書樓珍賞圖
　　　書李宗孔宋犖審定寄傲項元汴印子京父印
　　　項墨林鑒賞章檇李項氏世家寶玩諸印又天
　　　籟閣宫保世家半印二卷中幅押縫有子京子
　　　京所藏二印又六印俱剥缺不可識前隔水有
　　　檇李曺氏曺溶鑑定書畫印李書樓三印押縫
　　　有古林潔躬鋤菜翁三印後隔水押縫有曺溶
　　　秘玩一印卷髙一尺一寸二分廣一丈二寸
　御筆題籖籖上有乾隆宸翰一璽
　　　元鮮于樞書前赤壁賦一卷(上等/閏一)
　　　素牋本草書款識云至正戊寅仲夏吉旦鮮于
　　　樞書下有鮮于一印卷後有公綬一印卷髙九
　　　寸六分廣一丈二尺七寸
　　　元班惟志二體千文一卷(上等/餘一)
　　　素牋烏絲闌本真草二體相間書款識云至順
　　　四年閏三月廿有四日大梁班惟志書後有班
　　　彦功氏恕齋二印卷前二體署千字文六字有
　　　天籟閣令之僊客卞令之鑒定若水軒子孫世
　　　昌寄傲子京父印平生真賞項墨林父秘笈之
　　　印六藝之圃子孫永保墨林秘玩諸印卷後有
　　　墨林生退宻項元汴印項子京家珍藏項墨林
　　　鑒賞章令之仙客卞令之鑒定諸印押縫有墨
　　　林子京所藏各二印卷髙七寸五分廣一丈八
　　　尺三寸五分
　御筆題籖籖上有乾隆宸翰一璽
　　　元饒介書五言古詩一卷(上等/成一)
　　　素牋本草書款識云癸未臘月十六日饒介卷
　　　前有濟之吳興張淵二印卷後有張謙楊㢘夫
　　　二印黄氏半印卷髙八寸一分廣一丈一尺二
　　　寸
　　　明沈度沈粲各體書一卷(上等/歳一)
　　　凡六幅前四幅灑金牋烏絲䦨本楷書程子四
　　　箴每幅有沈度私印一印幅髙九寸廣四寸五
　　　分第五幅素牋烏絲䦨本𨽻書唐人七言律詩
　　　一首欵云雲間沈度𨽻古下有沈民則一印幅
　　　髙七寸二分廣一尺六分第六幅素牋本行楷
　　　書應制詩五首欵識云右硯墨紙筆筆山宣德
　　　丙午所賜臣粲者閒成五詠以寓感恩頌德之
　　　萬一云時宣德五年九月望日書一通奉寄曉
　　　菴師一笑雲間沈粲識後有雲間沈粲民望作
　　　德心逸日休中議大夫贊治尹之章三印幅髙
　　　七寸六分廣二尺五寸
　　　明王守仁龍江留别詩一卷(上等/律一)
　　　素牋本行草書款識云陽明山人王守仁拜手
　　　書於龍江舟中上鈐伯安一印又另行云餘數
　　　詩稿已不及録容後便覔得補呈也守仁頓首
　　　白樓先生執事上鈐伯安一印卷前有朱之赤
　　　千秋里人卧菴所藏三印拖尾朱彞尊跋云陽
　　　明子功烈氣節文章皆居第一特多講學一事
　　　為衆口所訾善夫西陂先生之言也曰陽明以
　　　講學故毁譽迭見於當時是非幾混於後世至
　　　謂其得寜邸金初通宸濠䇿其不勝而背之此
　　　謗毁之餘唾不足拾取斯持平之論乎龍江留
　　　别詩卷乃將之官南贑而作是時宸濠反狀未
　　　露而公已滋殷憂故詩中即有戎馬馳驅風塵
　　　兵甲等語而又云廟堂長䇿諸公在其後卒與
　　　喬莊簡犄角成功葢公審之於樽爼間久矣詩
　　　律清婉書亦通神宜為西陂先生所愛玩嵗在
　　　癸未二月戊寅朏秀水朱彞尊年七十五書卷
　　　髙八寸七分廣九尺二寸二分
　　　明文徵明倣懐素草書一卷(上等/吕一)
　　　素牋本書賈誼弔屈原賦款識云偶與陳淳閲
　　　藏真所書清浄經戲書此賦多見其不知量也
　　　甲子十一月廿日文璧下有文徵明印停雲生
　　　二印卷前有停雲一印又第一希有卧菴所藏
　　　二印卷後有神物䕶持一印拖尾文嘉跋云懐
　　　素清浄經予嘗見之後題云貞元元年八月廿
　　　有三日西太平寺沙門懐素藏真書跋者為大
　　　梁劉世昌道卿云素師居零陵以蕉葉代書目
　　　其菴曰緑天又引其自叙中二語云醉來得意
　　　兩三行醒後却書書不得及人人欲問此中妙
　　　懐素自言初不知謂皆透徹向上不為律縛禪
　　　與書㑹宜其顚逸奔放也此卷舊藏孫鳴岐家
　　　故先君得頻閲之因發書興冩此弔屈原文同
　　　閲者陳淳即陳道復之名時方二十一嵗從先
　　　君習舉業遂直書其名而不以為嫌耳然亦可
　　　見當時師道之嚴如此萬厯甲戌四月廿日文
　　　嘉書前有朱之赤鑒賞子孫保之休寧朱之赤
　　　珍藏圖書諸印又王穉登跋云倣藏真書者往
　　　往以狂態怒張鈎盤屈曲為能若效顰學步醜
　　　態畢陳惟文太史寓簡淡於爛漫之中貯嚴雅
　　　于飄忽之内如良將之師風雲魚鳥變化無窮
　　　而部曲森然紀律自在此所謂善學下恵者耶
　　　夫閲清浄經而書弔屈原文殆猶散僧入聖不
　　　縛禪律而頓悟三昧太史公視素師可稱上足
　　　弟子矣甲戌孟夏坐半偈新菴漫題太原王穉
　　　登後有朱卧菴收藏印一印又文從簡跋云先
　　　待詔此書如飄風遊絲以神行非以筆行閲者
　　　洞心駴目莫測其何自來何自往神龍乗風雲
　　　變幻不可端倪意先公頴端有龍耶草狂法縱
　　　謂之師素若使素與先公同搦管各著其妙亦
　　　師其心未嘗師素也學書者諦觀此卷形象波
　　　畫豈摹古之定法昔人評趙魏公云上下五百
　　　年縱横一萬里深有味於魏公矣乙亥八月中
　　　秋日曽孫從簡百拜題前有聽雨堂印一印後
　　　有朱卧菴收藏印一印跋中押縫有擇木亭一
　　　印卷髙一尺一寸六分廣四尺八寸一分
　　　明文徵明尺牘一卷(上等/吕二)
　　　素牋本凡十幅俱行草書署徵明款者八署璧
　　　款者一未署款者一第三幅第八幅第十幅俱
　　　有半印存氏字第四幅有卧菴所藏一印第五
　　　幅有卧菴一印後别幅文從簡跋云先待詔書
　　　札流𫝊遍天下即尺幅片紙人皆珍為家寶此
　　　十二帖字法精整尤為可貴予嘗見右軍坐雨
　　　帖草率不滿數十字鑒古家寶重之以千金購
　　　得將古準今豈有異耶曽孫從簡百拜題第一
　　　幅髙八寸三分廣九寸八分第二幅髙八寸五
　　　分廣一尺八寸第三幅髙八寸一分廣五寸五
　　　分第四幅髙八寸三分廣五寸三分第五幅髙
　　　七寸三分廣一尺二寸第六幅髙七寸四分廣
　　　六寸第七幅髙七寸二分廣七寸二分第八幅
　　　髙八寸一分廣五寸六分第九幅髙八寸四分
　　　廣七寸第十幅髙八寸廣七寸四分
　　　按文從簡跋云此十二帖今僅存十帖
　　　眀王寵書出師二表一卷(上等/調一)
　　　金粟牋烏絲䦨本行草書款識云丁亥孟夏望
　　　後書於石湖精舍雅宜山人王寵履吉父後有
　　　王履吉印雅宜山人二印卷前有大雅堂一印
　　　又朱之赤鑒賞第一希有二印卷後有天與人
　　　文晴牕寶玩子孫保之休寧朱之赤珍藏圖書
　　　洞庭許氏珍藏諸印卷中幅押縫有辛夷館印
　　　凡七卷髙九寸五分廣一丈四尺七寸二分
　　　明陸深自書白雁詩一卷(上等/陽一)
　　　灑金牋本行楷書款識云今世詩人之敏捷者
　　　予嘗以談子東石為第一海内能與之敵帷棠
　　　陵方子竊比為二難然以予之鈍而二公輙不
　　　予鄙也予每行歸東石得與周旋出㳺時與棠
　　　陵追逐於班行之末甚樂也今嵗復知有鶴津
　　　談子者葢不徒以敏㨗為事而尤以古雅為工
　　　駸駸乎詩人之閫奥矣顧予方以是奇鶴津誠
　　　有口之不置手之不釋者矣恨予老去恐無以
　　　起鶴津暇日漫書此復寄鶴津俾世知鶴津與
　　　棠陵東石亦足以稱三絶云嘉靖丁亥九月之
　　　吉儼山人陸深子淵父試東坡藏硯書於三十
　　　六峯之卷懐堂時年五十有一下有陸氏子淵
　　　國史經筵官印二印卷前有古太史氏一印又
　　　令之僊客式古堂書畫三印卷後有令之仙客
　　　式古堂書畫三印卷中幅押縫式古堂印凡二
　　　拖尾陳繼儒跋云文裕公嘗云我與松雪翁同
　　　參李北海其自負如此然實從吾鄉沈學士得
　　　來故梁叔寶之與先世墨蹟並藏不作野鶩視
　　　也若白燕諸詩氣骨髙邁變化感愴直可平抗
　　　海叟矣陳繼儒題卷髙九寸二分廣一丈九尺
　　　四寸五分(按陸深所書乃白雁詩而/陳繼儒跋為白燕詩誤)
　　　明董其昌臨枯樹賦一卷(上等/雲一)
　　　灑金牋本款識云丙寅正月晦書其昌卷髙六
　　　寸八分廣八尺八寸二分
　　　明董其昌書白居易樂府一卷(上等/雲二)
　　　朝鮮鏡光箋烏絲䦨本行書款識云書白太傅
　　　詩董其昌下有太史氏董其昌二印又自跋云
　　　盛唐人亦作達語然不落格律如李嶠汾隂行
　　　之富貴榮華能幾時山川滿目涙沾衣不見即
　　　今汾水上惟有年年秋雁飛可以動悟竟無僧
　　　氣元宰下有董其昌一印卷髙八寸廣三尺四
　　　寸
　　　明董其昌臨古一卷(上等/雲三)
　　　朝鮮鏡光牋本凡九段第一叚至第二叚俱行
　　　書自識云書雪賦後五日再書月賦登樓賦稍
　　　以禇河南為法盖家姪一帖運筆也元宰第三
　　　叚第四叚俱行楷書自識云前為右軍書此即
　　　家姪帖也第五叚楷書臨王僧䖍第六段行書
　　　評書帖自識云戊戌十一月九日書元宰第七
　　　叚温泉賦第八叚竹扇賦俱楷書第九叚行書
　　　九日送菊帖自識云此余在長安呵凍手書及
　　　還山舟中待放閘消遣永晝者仲醇兄為汰而
　　　裝池及自披之頗似五技窮鼠耳若曰徇知之
　　　合則吾豈敢董其昌書於來仲樓卷髙五寸九
　　　分廣一丈三尺七寸七分
　　　按其昌自識有殉知之合語未詳疑有誤
　　　明董其昌書答徐孝穆書一卷(上等/雲四)
　　　朝鮮鏡光牋本行書款識云庚申除夕其昌書
　　　下有董其昌印一印後隔水沈荃跋云李那書
　　　思致藻宻遂使徐庾恧其温麗宗伯實愛之故
　　　輙書全篇筆力遒媚亦河南枯樹法也子山獲
　　　此於燕市急購之又不啻豐山之音流泉之奏
　　　矣記此志喜丁未六月初二日沈荃卷髙八寸
　　　一分廣七尺一寸一分
　　　眀董其昌書功臣𫝊贊一卷(上等/雲五)
　　　素絹本大楷書款識云褚遂良有此帖頗類八
　　　分余以顔平原法為之山谷所謂送明逺序非
　　　行非隸屈曲瑰奇差得百一耳董其昌後有董
　　　元宰董其昌印二印卷中幅押縫有堅齋鑒定
　　　印凡四卷髙一尺一寸三分廣四丈九尺三寸
　　　三分
　　　明董其昌自書詩帖一卷(上等/雲六)
　　　朝鮮牋烏絲䦨本行楷書款識云丙子夏董其
　　　昌書卷髙八寸一分廣三尺三寸三分
　　　明董其昌書龍神感應記一卷(上等/雲七)
　　　宣德鏡光牋烏絲䦨本行楷書款識云前史官
　　　華亭董其昌篆額并書天啟元年嘉平之望下
　　　有知制誥日講官董元宰二印卷髙七寸五分
　　　廣九寸二分
　　　明董其昌書正陽門闗侯廟碑一卷(上等/雲八)
　　　宋牋本行楷書拖尾款云賜進士及第翰林院
　　　修撰焦竑撰賜進士出身翰林院庶吉士董其
　　　昌書又自識云此余為庶常時所書也出春明
　　　二十四年再召還朝碑石且泐字畫有漫者葢
　　　不勝摹搨之衆也搨者雖衆而坐卧碑下三日
　　　不去者其人為誰一不為少耳覔此人不可得
　　　此一片石便當搥碎何煩祠部以儲胥䕶之乎
　　　濟南王瑯琊於余書有昌歜之好兹於吳太學
　　　蹇叔購此原本幾傾其槖因屬余補名欵舊碑
　　　名欵出程福生手故也瑯琊深於書道愧余無
　　　以應之然所謂一不為少者今有人矣太常寺
　　　少卿兼國子監司業董其昌重題又自識云昔
　　　不如人今不如我三紀之中自為今古觀舊書
　　　有感題其昌壬戌六月之朔苑西畫禪室識下
　　　有知制誥日講官董其昌二印卷前有商邱宋
　　　犖審定真蹟一印卷髙一尺四分廣一丈二尺
　　　九寸八分
　　　按卷内有内府書印璽二又内府半璽葢宋時
　　　原牋印記也
　
　
　
　
　
　
　
　
　
　
　
　
　
石渠寶笈卷三十
欽定四庫全書
石渠寳笈卷三十一目録
　　　貯
　　御書房四
　　　列朝人
　　書卷次等
　　　晉王羲之平安何如奉橘三帖一卷
　　　唐明皇賜毛應佺知恤詔一卷
　　　唐褚遂良摹王羲之長風帖一卷
　　　唐張旭四帖一卷
　　　唐懷素自叙帖一卷
　　　宋孝宗賜周必大手勑一卷
　　　宋黄庭堅書七言絶句一卷
　　　宋黄庭堅書蘓軾海棠詩一卷
　　　宋黄庭堅書髙松賦一卷
　　　宋黄庭堅書李白詩一卷
　　　宋米芾臨定武蘭亭一卷
　　　宋薛紹彭臨蘭亭序一卷
　　　宋朱子自書五言古詩一卷
　　　宋陸㳺詩翰一卷
　　　宋文天祥書本鷄集序一卷
　　　元趙孟頫書國語晉文請隧一卷
　　　元趙孟頫書千文一卷
　　　元趙孟頫書千文一卷
　　　元趙孟頫自書詩帖一卷
　　　元趙孟頫書洛神武一卷
　　　元趙孟頫書明肅樓記一卷
　　　元鮮于樞書杜詩一卷
　　　元鮮于樞書御史箴一卷
　　　元鮮于樞書王安石雜詩一卷
　　　元張雨自書詩帖一卷
　　　元明人詞翰一卷
　　　明人墨蹟一卷
　　　明沈粲千文一卷
　　　明李東陽自書各體詩一卷
　　　明沈周書中秋詩一卷
　　　明沈周書化鬚疏一卷
　　　明王守仁自書詩帖一卷
　　　明祝允明書千文一卷
　　　明祝允明詩帖一卷
　　　明祝允明書七言律詩一卷
　　　明祝允明詩翰一卷
　　　明祝允明雜書一卷
　　　明祝允明書離騷首篇一卷
　　　明祝允明書宋儒六賢傳志一卷
　　　明祝允明雜書詩帖一卷
　　　明祝允明詩帖一卷
　　　明文徵明書醉翁亭記一卷
　　　明文徵明自書七言律詩一卷
　　　明文徵明題宋髙宗賜岳飛手勑詞一卷
　　　明文徵明自書詩帖一卷
　　　明文徵明書四體千文一卷
　　　明文徵明書前後赤壁賦一卷
　　　明文徵明自書七言律詩一卷
　　　明文徵明臨懷素自叙帖一卷
　　　明文彭書七言律詩一卷
　　　明王寵雜書一卷
　　　明王寵書莊子内七篇一卷
　　　明王寵詩帖一卷
　　　明王寵書韓愈送李愿歸盤谷序一卷
　　　明王寵書雜詩一卷
　　　明王寵書雜詩一卷
　　　明陳淳書秋興詩一卷
　　　明李孟陽詩帖一卷
　　　明陸深書沛水行一卷
　　　明朱潢南書應制詩一卷
　　　明莫如忠自書詩帖一卷
　　　明彭年臨蘓軾歸去來辭一卷
　　　明徐渭書千文一卷
　　　明許光祚書琴賦一卷
　　　明董其昌書五言古詩一卷
　　　明董其昌書雲笈一卷
　　　明董其昌雜書一卷
　　　明董其昌書毛仙翁傳一卷
　　　明董其昌書額一卷
　　　明董其昌自書詩帖一卷
　　　明董其昌書髙都䕶總馬行一卷
　　　明董其昌書王公弼誥一卷
　　　明董其昌書禪悦一卷
　　　明董其昌書燕然山銘一卷
　　　明董其昌自書詩帖一卷
　　　明婁堅書五言古詩一卷
　　　明陳元素詩翰一卷
　　　唐臨王羲之東方朔像贊一卷
　　　唐鈎王羲之干嘔帖一卷
　　　米芾書唐詩一卷
　　　唐摹王羲之干嘔帖一卷
　　　沈荃書漢詔一卷
　　　沈荃書唐賦一卷
　　　沈荃書千文一卷
　　　沈荃臨米芾書一卷
　　　沈荃臨顔真卿爭座位帖一卷
　　　沈荃仿米芾書一卷
　　　沈荃書唐人截句一卷
欽定四庫全書
石渠寶笈卷三十一
　　貯
　御書房四
　　　列朝人
　　書卷次等
　　　晉王羲之平安何如奉橘三帖一卷(次等/天一)
　　　素牋本凡三則前隔水有晉王羲之奉橘帖七
　　　字下有宣和一璽卷後有開皇十八年三月廿
　　　七日十字又諸葛穎桞顧言釋智果題名三拖
　　　尾有歐陽修韓琦吳中復吳奎劉敞蔡襄陸經
　　　唐詔王繹諸題名又舉正曾觀四字(姓氏/未詳)又張
　　　靖諸人記語一又張孝思孫承澤項元汴記語
　　　三張孝思又䟦語一又張覲宸項元汴記語二
　　　唐明皇賜毛應佺知恤詔一卷(次等/地一)
　　　素牋本行楷書卷後署十七日三字又大書勅
　　　字拖尾有張雨文徵明二䟦又項元汴記語一
　　　唐褚遂良摹王羲之長風帖一卷(次等/元一)
　　　素牋本草書姓氏見跋中拖尾有曾棨董其昌
　　　王廷相汪道㑹諸䟦
　　　唐張旭四帖一卷(次等/黄一)
　　　素牋碧色牋相間凡四則草書第一則第二則
　　　書五言詩第三則書王子晉讚第四則書衡山
　　　老人讚無款董其昌定為張旭書拖尾有豐坊
　　　䟦二董其昌跋一
　　　唐懐素自叙帖一卷(次等/宇一)
　　　素牋本草書自識云大歴丁巳冬十月廿有八
　　　日拖尾有蘓耆李建中邵周王紹顔邵䶵諸記
　　　語又杜衍題句一又蔣之竒蘓轍蔣璨跋語三
　　　唐顔真卿爭坐位帖藁一卷(次等/宙一)
　　　素牋本卷前署云金紫光禄大夫檢校刑部尚
　　　書上柱國魯郡開國公顔真卿謹奉書扵右僕
　　　射定襄郡王郭公閣下拖尾有張治跋一王時
　　　敏𨽻書跋一
　　　宋孝宗賜周必大手勅一卷(次等/洪一)
　　　誥勅牋本行楷書卷後署勅字又隆興元年三
　　　月廿四日九字俱鈐御書之寶璽各一拖尾有
　　　董其昌跋一
　　　宋黄庭堅書七言絶句一卷(次等/荒一)
　　　素牋本行楷書凡三首款云庭堅書拖尾有林
　　　雲程跋一
　　　宋黄庭堅書蘓軾海棠詩一卷(次等/荒二)
　　　素牋本草書款識云子瞻在黄州作海棠詩殆
　　　古今絶唱也晦叔乞書故為落筆魯直拖尾有
　　　趙彦徵跋一又行書釋文後署烟霞外史漫録
　　　六字又董其昌跋一
　　　宋黄庭堅書髙松賦一卷(次等/荒三)
　　　素牋本行楷書款識云元祐二年冬十月山谷
　　　道人黄庭堅書拖尾有仇逺貢師泰杜瓊諸跋
　　　宋黄庭堅書李白詩一卷(次等/荒四)
　　　素牋本草書無款姓名見跋中拖尾有張鐸沈
　　　周二跋
　　　宋米芾臨定武蘭亭一卷(次等/日一)
　　　素絹烏絲闌本無款卷後有米芾一印拖尾有
　　　周文褎書蕭翼賺蘭亭事實並跋語
　　　宋薛紹彭臨蘭亭序一卷(次等/月一)
　　　素絹烏絲闌本無款卷後有薛紹彭一印拖尾
　　　有錢良右記語一倪瓚跋一文徵明題識一
　　　宋朱子自書五言古詩一卷(次等/盈一)
　　　素牋本大楷書款識云乾道六年庚寅歳季秋
　　　望新安朱熹書
　　　宋陸㳺詩翰一卷(次等/昃一)
　　　素牋本行草書七言古詩款識云省庵兄以為
　　　此篇在集中稍可觀因命寫之㳺引首李東陽
　　　篆書放翁詩翰四大字拖尾有陸釴謝鐸程敏
　　　政王鏊周經楊循吉沈周諸跋
　　　宋文天祥書木雞集序一卷(次等/辰一)
　　　素牋本草書款識云咸淳癸酉長至里友人文
　　　天祥書於楚觀拖尾有宋獻諸人記語又宋㲄記
　　　語一
　　　元趙孟頫書國語晉文請隧一卷(次等/宿一)
　　　素絹本行書款識云仲時雅好作古文從余有
　　　年皇慶元年三月廿三日過松雪齋持佳絹乞
　　　書此文余喜其識見與志俱非近小也故樂為
　　　録一過子昻卷後有張翥跋語拖尾有金琮跋
　　　語凡三則(錯綜/書)
　　　元趙孟頫書千文一卷(次等/宿二)
　　　素牋烏絲闌本小篆款識云大徳三年吳興趙
　　　孟頫篆卷末項元汴記語一未署名引首有梅
　　　珊篆書筆端造化四大字
　　　元趙孟頫書千文一卷(次等/宿三)
　　　素牋烏絲闌本行書款云吳興趙孟頫書拖尾
　　　有董其昌跋一最後有項元汴記語一
　　　元趙孟頫自書詩帖一卷(次等/宿四)
　　　素絹烏絲闌本行書五言古詩六首款識云至
　　　元庚辰秋仲既望吳興趙子昻書扵清逺堂
　　　元趙孟頫書洛神賦一卷(次等/宿五)
　　　素牋本行楷書款署子昻前隔水有王鐸記語
　　　一拖尾有李路𨽻書跋一又髙啟王鐸曹溶諸
　　　跋
　　　元趙孟頫書明肅樓記一卷(次等/宿六)
　　　素牋本行楷書款署吳興趙孟頫
　　　元鮮于樞書杜詩一卷(次等/列一)
　　　素牋本行書款識云右工部行次昭陵詩困學
　　　民書拖尾有王禕宋濂二跋
　　　元鮮于樞書御史箴一卷(次等/列三)
　　　素牋本大楷書自識云右御史箴大徳三年七
　　　月十七日書姓名見跋中後隔水有趙孟頫䟦
　　　一拖尾有鄧文原張楧周馳湯炳龍樂元璋郭
　　　大中泰不華莫昌諸跋又仇逺諸人記語一
　　　元鮮于樞書王安石雜詩一卷(次等/列三)
　　　素牋本行草書七言古詩一首五言古詩三首
　　　款識云右荆公雜詩至元辛卯二月八日過君
　　　錫真味堂出紙命書遂為盡此君錫書法得前
　　　人之正又所收秘笈在諸家法帖上亦須拙筆
　　　亦愛忘其醜之意耶鮮于樞記拖尾有邢侗跋
　　　一
　　　元張雨自書詩帖一卷(次等/張一)
　　　素牋本行書凡二則前則七言古詩一首七言
　　　絶句一首自識云録此卷時在石牕燈下余年
　　　五十有二也後則五言律一首七言絶句二首
　　　款識云至正二年冬句曲張雨拖尾有吳寛黄
　　　雲文徵明諸跋
　　　元眀人詞翰一卷(次等/寒一)
　　　凡八幅第一幅素絹本趙孟頫草書陶詩第二
　　　幅素牋本張翥行書尺牘又五言排律一首第
　　　三幅素牋本姚樞楷書尺牘第四幅素牋本龔
　　　璛行書五言古詩第五幅素牋烏絲闌本周伯
　　　温行楷書筆説第六幅素牋本楊基楷書憫獨
　　　賦第七幅素牋本王逢行書五言古詩第八幅
　　　素牋本宋克草書五言古詩
　　　明人墨蹟一卷(次等/來一)
　　　凡十一幅第一幅素牋烏絲闌本沈度𨽻書款
　　　識云右唐岑㕘漁父詩自樂𨽻古第二幅素牋
　　　本吳寛行書七言律詩一首款識云日來疎懶
　　　承命所作止此望勿以不如數見罪為幸新得
　　　沈􁁺樵畫一片聊奉去乞笑納萬萬寛再拜第
　　　三幅印花牋本祝允明行書七言律詩一首款
　　　云友生祝允眀頓首第四幅藍牋本祝允眀行
　　　書七言絶句一首款識云廿一日允明頓首元
　　　和徵君知悉第五幅素牋本徐禎卿楷書七言
　　　絶句二首款識云久擬枉片帆奉訪舟次江隂
　　　又復不果東望悵然因書舊作託沈辨之以將
　　　情云八月十二日禎卿再拜子儋先生翰學第
　　　六幅素牋本唐寅行書七言絶句四首款云吳
　　　趨浪子唐寅第七幅印花牋本唐寅草書七言
　　　絶句三首款云唐寅戲書舊作第八幅素牋本
　　　唐寅行書尺牘後署唐寅再拜衡山先生足下
　　　第九幅素牋本文徵明行書蘓軾七言古詩款
　　　識云余少時頗喜師玉局公作字比年以來忘
　　　之久矣辨之嘗得余山谷體詩帖因以此紙請
　　　配漫錄玉局僧伽塔詩所謂一觧不如一解也
　　　庚申璧書第十幅素牋本文徵明行書尺牘後
　　　署徵明肅拜子庸茂才第十一幅素牋本王寵
　　　行書五言律詩欵署王寵後有陳淳周天球王
　　　世貞陸曾熙王雨謙諸跋
　　　明沈粲千文一卷(次等/暑一)
　　　灑金牋本草書款識云足庵徐先生之孫墱好
　　　學不羣侍其尊府來京師間持此卷求書千文
　　　因寫以答庶足以酬其世契之好云時正統丁
　　　邜四月廿又七日簡庵書扵南薰里之官舍引
　　　首有篆書几上空青四大字欵署西園拖尾有
　　　張弼跋一
　　　明李東陽自書各體詩一卷(次等/往一)
　　　素綾本行書五言古詩三首五律二首七律三
　　　首五言絶句八首款識云舊作數首偶為雲厓
　　　老兄錄一過迴思曩昔忽忽如夢中語亦可慨
　　　也西涯卷後有吳寛跋一引首東陽自書翰署
　　　餘情四大字
　　　明沈周書中秋詩一卷(次等/秋一)
　　　素牋本行書七言古詩款識云𢎞治己酉八月
　　　望後書扵雙峨樓長洲沈周卷後宋鴻書和詩
　　　並跋一引首有張瑞圖書静月二大字
　　　明沈周書化鬚疏一卷(次等/秋二)
　　　素牋本行楷書前序云茲因趙鳴玉髠然無鬚
　　　姚道存為之告助于周宗道者於其于思之間
　　　分取十鬛補之不足請沈啟南作疏以勸之後
　　　款云化緣生沈周識
　　　明王守仁自書詩帖一卷(次等/收一)
　　　灑金牋本草書七言律詩五首款識云陽眀山
　　　人書扵碧霞山房時正徳辛巳至後十日也又
　　　二首識云至後又十日陽明山人復書又一首
　　　款云秋夜陽眀書引首陳淮篆書名賢翰墨四
　　　大字
　　　明祝允明書千文一卷(次等/冬一)
　　　金粟牋本草書款識云余筆雖拙素不書此癸
　　　未閏四月望後過雲莊樓酒次出涇紙索書千
　　　文自與雲莊誼厚勉為書此誠為貽笑扵大方
　　　也枝山老樵祝允明
　　　明祝允明詩帖一卷(次等/冬二)
　　　金粟牋本草書七言律詩九首款云枝山書
　　　明祝允明書七言律詩一卷(次等/冬三)
　　　灑金牋本草書款識云乙酉秋日叢桂堂酒次
　　　書枝山道人
　　　明祝允明詩翰一卷(次等/冬四)
　　　凡十幅第一幅素牋本行書五言古詩一首款
　　　識云𢎞治丙辰枝指道士允明書第二幅印花
　　　牋本行書五言律詩一首款識云丁邜秋日復
　　　寓金陵辨之亦至客牕寫此圖一破顔枝山允
　　　明第三幅印花牋本行書樂府二首款識云偶
　　　憶二詩書詒辨之枝山允明第四幅素牋本行
　　　草書樂府一首款識云丙寅春半初晴過辨之
　　　几上筆墨之便寫此舊作一二允明第五幅印
　　　花箋本行書七言絶句二首款識云正徳二年
　　　六月廿日允明藁俟他日見之亦可想一時情
　　　事也第六幅印花牋本行書七言古詩一首款
　　　識云丁邜夏僑建康雞鳴山下偶然賦此不足
　　　為他人道也㑹辨之繼至問及新作來已二月
　　　止此而已辨之視予在家時况味何如也辨之
　　　先歸持示故知當同此一笑允明第七幅印花
　　　牋本行書詞一闋款識云此調葢眼兒媚作扵
　　　數年前亦忘之矣今日到金陵見於友人扇上
　　　遂書一過詒辨之沈君且圖存稿耳允明第八
　　　幅素牋本行書七言律詩一首款云枝山居士
　　　允明書歸辨之一笑第九幅印花牋本行書七
　　　言絶句一首款識云邜夏書與辨之沈子允明
　　　第十幅印花牋本行書七言律詩一首款云允
　　　明漫筆前隔水有己邜秋七月雨中文徵明十
　　　字拖尾有文嘉孫沐史際邢侗張問仁王同休
　　　趙淳卿劉穉孫吳奕詹景鳯孫校諸記語又陳
　　　淳盧襄朱承爵顧嶼馬濬顧岎文彭王圖豐坊
　　　王良諸跋
　　　明祝允明雜書一卷(次等/冬五)
　　　素牋本凡三幅第一幅楷書畸厓記第二幅𨽻
　　　書譙樓皷聲記第三幅行書魂㳺曲林記款識
　　　云允明作字倫弟多在側今謂允明無一筆在
　　　彼因草草書此文歸之弟豈謬喜允明字而為
　　　是誑語耶雖然亦不足以厭其意他日字學稍
　　　進當重疉有贈恐弟更厭我乎辛亥三月之晦
　　　拖尾有王穉登跋一
　　　明祝允明書離騷首篇一卷(次等/冬五)
　　　素牋本草書款識云𢎞治九年秋九月朔日旣
　　　望書扵日新堂枝山祝允明
　　　明祝允明書宋儒六賢𫝊志一卷(次等/冬七)
　　　宣徳牋烏絲䦨本小楷書分段署目凡六則濓
　　　溪先生行錄康節先生墓誌銘明道先生行狀
　　　伊川先生年譜横渠先生行狀文公先生行狀
　　　欵云後學祝允明書引首有馬安書京兆真蹟
　　　四大字拖尾又馬安跋一
　　　明祝允明雜書詩帖一卷(次等/冬八)
　　　素牋本草書箜篌引美女篇白馬篇名都篇四
　　　首款識云冬日烈風下寫此神在千五百年前
　　　不知知者誰也枝山
　　　明祝允明詩帖一卷(次等/冬九)
　　　素牋本草書七言律詩八首款署允明
　　　明文徵明書醉翁亭記一卷(次等/藏一)
　　　素牋本行書大字款識云嘉靖十六年春二月
　　　廿又一日書徵明
　　　明文徵明自書七言律詩一卷(次等/藏二)
　　　灑金牋本行書凡十首款識云顧文學承之以
　　　此卷索書病嬾因循乆而未復六月之朔家居
　　　稍暇為録舊作數首昔歐陽公謂夏月據案作
　　　書可以消暑忘勞區區揮汗運筆祗覺困頓耳
　　　是嵗為嘉靖廿又七年戊申余年七十又九矣
　　　徵明識卷後有錢虞山跋語一
　　　明文徵眀題宋髙宗賜岳飛手勅詞一卷(次等/藏三)
　　　素牋本楷書款識云右題宋思陵與岳飛手勅
　　　墨本調寄滿江紅書似伯起評教徵明時年九
　　　十拖尾有袁尊尼彭年周天球黎民表龍膺皇
　　　甫汸文嘉詹仰庇王延陵張獻翼陳宣馮大受
　　　張鳯翼諸跋又余繼善顧大典文震孟諸記語
　　　明文徵明自書詩帖一卷(次等/藏四)
　　　素牋本行書七言律詩二首款識云嘉靖壬寅
　　　三月廿又四日書扵東禪精舍徵明
　　　明文徵明書四體千文一卷(次等/藏五)
　　　素絹烏絲闌本凡四幅第一幅楷書款識云嘉
　　　靖壬寅歳春二月九日徵明書扵東雅堂第二
　　　幅草書款識云嘉靖甲辰夏四月旣望徵明書
　　　於石湖舟中第三幅𨽻書款識云嘉靖乙巳八
　　　月二十有二日徵明書第四幅篆書款識云比
　　　嵗子脊以尺素索余書四體千文余素憚煩扵
　　　此而辭之不獲勉為書之凡七年始完不惟不
　　　工不足供玩而徒費嵗月良可惜也戊申徵明
　　　識引首陸師道篆書衡翁四體千文六字拖尾
　　　有文嘉陸師道二跋
　　　明文徵明書前後赤壁賦一卷(次等/藏六)
　　　素牋本行草書款識云嘉靖甲寅冬十月旣望
　　　是夕初寒不能就枕因命童子篝燈書此聊以
　　　遣興工拙不暇計也時年八十有五徵明引首
　　　有查繼佐書意在削石四大字又識語一
　　　明文徵明自書七言律詩一卷(次等/藏七)
　　　素牋本行楷大書款署徵明
　　　明文彭臨懐素自叙帖一卷(次等/閏一)
　　　素牋本款識云偶得宋刻自叙帖戲臨一過三
　　　橋文彭
　　　明文彭書七言律詩一卷(次等/閏二)
　　　灑金牋本草書凡七首款識云隆慶庚午九月
　　　書三橋文彭
　　　明王寵雜書一卷(次等/餘一)
　　　素牋本行書凡四幅第一幅第二幅第三幅俱
　　　尺牘款署弟寵第四幅自書七言絶句三首款
　　　署履吉書前隔水有徐天瓊記語一後隔水又
　　　天瓊跋一
　　　明王寵書莊子内七篇一卷(次等/餘二)
　　　素絹本小楷書款識云余昔年過補庵先生劍
　　　光閣見虞永興手書漆園内篇筆法絶似度人
　　　經而遒媚過之披次心賞留舟中閱數日不忍
　　　釋手丙子春王予再過梁鴻溪上補庵持素縑
　　　屬予手摹永興腕法書成七篇三閱月始報命
　　　要亦優孟衣冠虎賁之貌殊足愧也正徳十一
　　　年□月之望雅宜山人王寵識拖尾有文徵明
　　　文彭許初諸跋
　　　按此卷與貯乾清宫上等月一一卷次等宙一
　　　一册欵識皆同而神力較月一一卷稍遜亦係
　　　臨本也
　　　明王寵詩帖一卷(次等/餘三)
　　　素牋本行草大書七言絶句六首款識云壬辰
　　　九月二日雨中書越溪病子王寵履吉父引首
　　　有越宦光篆書雅宜佳草四大字
　　　明王寵書韓愈送李愿歸盤谷序一卷(次等/餘四)
　　　印花牋本草書款識云己丑端陽日與原承修
　　　伯日宣燕石湖草堂醉後書此歸之原承他日
　　　展玩可識踪跡書不足道也雅宜子寵
　　　明王寵書雜詩一卷(次等/餘五)
　　　灑金牋本草書七言古詩一首五言律詩九首
　　　款識云嘉靖甲申十月十一日吳門王寵履吉
　　　甫書拖尾有黄之璧跋一
　　　明王寵書雜詩一卷(次等/餘六)
　　　素牋本草書五言古詩二首五律二首七律四
　　　首七言絶句二首款識云壬辰秋日卧疴山房
　　　閒寫雜詩數章呈明水先生求正雅宜山人王
　　　寵拖尾有徐渤跋二又文震亨跋一
　　　明陳淳書秋興詩一卷(次等/成一)
　　　素牋本大草書款識云右杜少陵作甲辰春日
　　　白陽山人道復書
　　　明李夢陽詩帖一卷(次等/嵗一)
　　　灑金牋本草書唐人詩凡二則前則八首識云
　　　已上為陳子昻集後則六首識云已上為杜審
　　　言集夢陽書
　　　明陸深書沛水行一卷(次等/律一)
　　　灑金牋本行書款識云此詩予戊辰嵗南還南
　　　徐道中所作後三年北上舟行觀漂痕敗渠水
　　　㶁㶁終夜鳴追想舊今感慨係之因寫寄王嘉
　　　定天宇天宇文古政通方有大志扵拯救恐不
　　　可不聞余斯言也正徳辛未夏四月四日三汀
　　　陸深書於吳淞舟中
　　　明朱潢南書應制詩一卷(次等/吕一)
　　　素牋本行草書七言律詩十二首款署潢南道
　　　人
　　　明莫如忠自書詩帖一卷(次等/調一)
　　　素牋本行書凡二幅首幅書七言律詩四首款
　　　識云中江莫如忠書後幅書五言古詩一首款
　　　署如忠
　　　明彭年臨蘓軾歸去來辭一卷(次等/陽一)
　　　素牋本行楷書款識云余偶得東坡先生石刻
　　　此本椿齡上人見之愛玩不已因書以贈平日
　　　未嘗致臨摹之工而漫然著筆刻鵠之誚其容
　　　免乎嘉靖癸亥七月旣望隆池山樵彭年識引
　　　首有許初書漫然著筆四大字
　　　明徐渭書千文一卷(次等/雲一)
　　　素牋本草書款云徐渭書
　　　明許光祚書琴賦一卷(次等/騰一)
　　　灑金牋本小楷書款識云右嵇叔夜琴賦丙辰
　　　秋日漫錄扵清真堂時年六十有六闗西許光
　　　祚
　　　明董其昌書五言古詩一卷(次等/致一)
　　　素絹本草書三首款識云久不作醉素書今夕
　　　徐通政貽桑落酒飲之大醉放筆書此詭形怪
　　　狀即不無屋漏折釵未夢見在不須後人評量
　　　也董其昌拖尾有王思任跋一
　　　明董其昌書雲笈一卷(次等/致二)
　　　素絹本行書款識云壬子嵗除夕前一日書以
　　　為獻嵗發願學道之契董其昌
　　　明董其昌雜書一卷(次等/致三)
　　　朝鮮牋本行書前書王安石金陵懷古詞一首
　　　自識云王荆公詞東坡稱服曰此老狐精也葢
　　　不奈荆公何與荆公稱表忠觀碑事同看後書
　　　蘓軾赤壁懐古詞自識云山谷嘗以本家筆書
　　　東坡赤壁詞余以米海嶽書意為之米嘗自謂
　　　名在蘓軾黄庭堅之間不入黨與然坡公所作
　　　韓魏公贊余見米跡嘗亦書此詞恨世無𫝊耳
　　　後臨米芾詩帖三首自識云右米詩刻余家戲
　　　鴻堂帖又自書書評四則款識云戊子又四月
　　　十二日雨舟筆董其昌
　　　明董其昌書毛仙翁𫝊一卷(次等/致四)
　　　素絹本行楷書款云董其昌書
　　　按此卷凡二篇前為裴度語後乃杜光庭撰𫝊
　　　今𫝊止存四行餘疑脱去又卷首書毛仙翁贈
　　　行詩六字固知卷後尚應有詩今并逸去也
　　　明董其昌書額一卷(次等/致五)
　　　朱牋本楷書九如樓三大字款云其昌書
　　　明董其昌自書詩帖一卷(次等/致六)
　　　金牋本行書七言律詩五首款識云舊作書似
　　　致虚詞宗覽正丁邜四月董其昌
　　　明董其昌書髙都䕶驄馬行一卷(次等/致七)
　　　素絹本草書款識云杜子美畫馬歌詩皆竒宕
　　　有氣唐時曹霸韓幹雖一代名手亦幸與子美
　　　同時畫已無𫝊詩中自有畫也董其昌識
　　　明董其昌書王公弼誥一卷(次等/致八)
　　　素牋本行楷書款識云賜進士出身資政大夫
　　　南京禮部尚書前禮部左侍郎兼翰林院侍讀
　　　學士纂修兩朝實錄副總裁經筵講官華亭董
　　　其昌又識云今上嗣服式序在廷尤毖簡大藩
　　　王公以岳伯領諸侯當天下之中保釐懋著適
　　　徼洊寵用晉崇階且恩覃三世矣頃入覲藩臬
　　　諸臣得䝉召到如公磊落慷慨且條䇿以聞天
　　　子當竦納特隆異數豈僅賜鉞榮世賞也元宰
　　　又題
　　　明董其昌書禪悦一卷(次等/致九)
　　　宣徳鏡光牋烏絲闌本行書凡六則款識云甲
　　　子十月之望其昌書又識云先自十二日大風
　　　揚塵次日冰凝硯池不能拈筆至是日客有持
　　　木罏置几上硯冰乃泮木罏葢不灰木所造也
　　　元宰又題後有王瀚跋一
　　　明董其昌書燕然山銘一卷(次等/致十)
　　　素絹本大楷書款識云辛亥重九董其昌書引
　　　首自書燕然山銘四大字
　　　明董其昌自書詩帖一卷(次等致/十一)
　　　素絹本行書七言律詩五首五言古詩一首款
　　　識云侍御晶宇韓公祖以生絹徵書書舊作請
　　　教伏蒸揮汗殊不能佳祗堪覆瓿耳己酉六月
　　　董其昌
　　　明婁堅書五言古詩一卷(次等/雨一)
　　　素牋本行書款識云辛亥六月雨牕婁堅呈拖
　　　尾有程嘉燧跋一
　　　明陳元素詩翰一卷(次等/露一)
　　　素牋烏絲闌本行楷書五言古詩一首七言絶
　　　句三首款識云陳元素具草振先詞兄一笑
　　　無名氏
　　書卷上等
　　　唐臨王羲之東方朔像贊一卷(上等/天一)
　　　素絹本卷後米芾記云此唐人臨右軍書芾卷
　　　前有曹溶聫印吳廷二印又一印不可識卷後
　　　有宣和一璽又玉堂學士金華宋氏景濓玉堂
　　　學士沈度張丑之印美之曹溶秘玩諸印前隔
　　　水署唐人臨右軍東方朔像贊十字下有檇李
　　　曹氏一印後隔水有曹溶鑒定書畫印馮銓私
　　　印鹿庵三印拖尾宋濂跋云右軍小楷真蹟人
　　　間絶少世𫝊黄庭多惡札而樂毅亦梁代模書
　　　像讚非晉筆米海嶽審定豈容議耶文皇書宗
　　　逸少當時自虞褚而下家臨户學右軍衣鉢遍天
　　　下然拘則乏趣蕩則踰矩下筆往往不逮前人
　　　今之去唐又何啻唐之去晉耶得唐人真書足
　　　稱寶矣豈其食魚必河之魴乎嗟夫老夫耄矣
　　　追思往哲實勞我心李觀周書七日興嘆患其
　　　無骨蔡入鴻都觀碣十旬不返嗟其出羣予扵
　　　此卷不能無感云故紀之洪武五年秋八月吉
　　　日翰林學士亞中大夫知制誥兼修國史金華
　　　宋濂書前署跋唐人臨右軍像贊卷後十字下
　　　有曹溶之印吳廷之印二印後有張丑之印一
　　　印又董其昌跋云東方生像讚陶隠居所稱右
　　　軍有名之迹即宋搨已如晨星况唐人臨本乎
　　　唐人故善書爾時必有唐以前搨下真蹟無幾
　　　者今之不能為唐臨可知矣董其昌觀因題又
　　　汪道㑹跋云昔人云法書摹臨有二種摹帖如
　　　梓人作屋締造雖具準繩工拙自異臨帖如雙
　　　鵠摩天各隨所至而息此善喻也二法皆莫善
　　　扵唐人彼其去古未逺學力更深用筆操縱自
　　　如所以可貴是帖為唐臨右軍東方像讚其結
　　　束波策若優孟之學叔敖至其隠勁扵圓藏巧
　　　于拙黯澹有餘鋒穎不露信非唐人不能臻此
　　　此余所見韓宗伯家曹娥碑本正與此帖相類
　　　不必取證于米家數言也今世得晉人真蹟甚
　　　難買王得羊已為希觀兹宋學士所為三復興
　　　嘆耳昔年曾見之吳敬仲處今歸用卿漫識數
　　　語扵後己酉良月新安晩學汪道㑹書扵白門
　　　長干里又陳子壯跋云此卷自唐至今不知幾
　　　易主矣而歸之大司空劉公倘亦桃花源中不
　　　知有漢何論魏晉者耶即勿論東方像贊誰氏
　　　之子蒼勁有餘力追作者而宋潛溪學士題跋
　　　語興㑹軒翥乃無一筆不逼肖右軍之神惡用
　　　是辨真贋較乆近乎又所謂去其人而可矣崇
　　　禎九年上元日南海陳子壯書卷髙八寸三分
　　　廣一尺六寸八分
　　　唐鈎王羲之干嘔帖一卷(上等/地一)
　　　白麻牋本前後有集賢院御書印鍾季寅氏喬
　　　簣成氏墨印三又寶玩喬簣成氏内合同印喬
　　　氏私印諸印又鼎元貞觀半璽二又合同半印
　　　又半印七俱漫漶不可辨前隔水押縫有政和
　　　宣和二璽後隔水又政和宣和二璽俱微缺又
　　　鼎元半印二倒用拖尾喬簣成跋云晉右軍王
　　　逸少書干嘔帖其字畫圓勁雄雅而紙亦古色
　　　是知唐初人所(缺一/字)也於書行空間直界成路
　　　葢為乆而卷舒恐致禙絹絲紋磨損字面故置
　　　諸書筒而秘之乃知前人寳愛如此之篤太宗
　　　時已嘗刻諸淳化古帖石中上有南唐内合同
　　　并集賢院印及卷首尾古印朱文十數又鵝溪
　　　黄素革首前後皆用宣政内府圖書印之想當
　　　必有數帖成軸不然何以革首外邊各亦有印
　　　文耶今存者此帖耳是以書譜止載其首帖之
　　　號云皇慶二年十二月朔喬簣成仲山父題又
　　　班惟志跋云王羲之書惟淳化帖止得兩卷則
　　　知購收不盡者多矣宋臨所見髙廟與米南宫
　　　一拙而頗弱一勁而出竒若此帖唐人所藏秘
　　　自有過妙處知書者必能辨也大梁班惟志敬
　　　跋又危素跋云喬氏所藏書畫以印色定其髙
　　　下此帖有仲山甫自題尤足重也後五十有五
　　　年臨川危素書又文彭跋云右晉右將軍王羲
　　　之干嘔帖嘗刻之淳化帖中以石刻較之分毫
　　　無異真至寶也或者謂其紙墨蕭瑟或又謂其
　　　為唐模政不必計也其筆法髙古斷非後人所
　　　及今見石刻一行半段皆寶惜之况此帖典型
　　　具存非水月鏡象可比者乎其直界成路喬仲
　　　山以為置書筒中者非也古人寶愛名帖常以
　　　自隨如王世將得索靖廿四日帖置之衣帶中
　　　至宣和間摺痕猶在即此類也其週遭諸印多
　　　用赭墨亦非後人偽為長洲文彭謹題又王穉
　　　登跋云干嘔帖在淳化卷中見者往往而是以
　　　此本較之彼僅得其什一耳米南宫所云若見
　　　真蹟慚惶殺人信然與解嘲生王穉登敬題又
　　　王世貞跋云余生平所見右軍墨蹟皆非本來
　　　面目其最琅琅者袁生褁鮓二帖考之書史諸
　　　家尚以為唐人臨本張懐瓘言鍾尚書紹京最
　　　為好事不惜破産求書計用數百萬錢惟得右
　　　軍行書五紙當時去右軍僅三百餘年耳而不
　　　易若此况距今又八百餘年耶措大有此真已
　　　踰分因便再識之世貞下有句吳人平林館印
　　　二印後記語有萬歴乙亥中秋日記八字上鈐
　　　撫治鄖陽等處闗一印卷髙七寸八分廣五寸
　　　二分
　　附刻絲書卷上等
　　　米芾書唐詩一卷(上等/天一)
　　　宋本碧色絲織七言律詩一首行書大字款織
　　　襄陽米芾四字下織楚國米芾一印卷前織海
　　　嶽庵一印拖尾陶九成跋云昔女媧氏煉五色
　　　石以補天而後文采以黼黻成焉逮扵秦符堅
　　　時蘓若蘭以織錦製迴文而巧思極矣至宋宣
　　　和間又以刻絲縷為繪翰儼如筆墨所作可稱
　　　化工之妙當時已珍若拱璧况今日乎此卷乃
　　　摹米元章筆其鈎勒挑踢處無纎毫遺憾噫技
　　　至此乎真超神入化者矣陶九成識又宋燧跋
　　　云右魏國所藏宋刻絲一卷乃摹米南宫真蹟
　　　耳食已久今得展觀誠厚幸哉稱揚之詞已具
　　　陶南村跋中兹不贅宋燧書卷髙一尺二寸八
　　　分廣七尺七寸
　　書卷次等
　　　唐摹王羲之千嘔帖一卷(次等/天一)
　　　素牋本拖尾有喬簣成危素班惟志王世貞周
　　　天球文彭王穉登諸跋最後又項元汴記語一
　　　國朝人
　　書卷次等
　　　沈荃書漢詔一卷(次等/天一)
　　　素綾本楷書漢髙帝詔三漢文帝詔六漢景帝
　　　詔三漢武帝詔十二款識云皇清康熙九年嵗
　　　次庚戌十二月二十四日原任通薊道按察司
　　　副使前内翰林國史院編修(臣/)沈荃奉
㫖恭錄漢詔二十四條進呈
御覽
　　　沈荃書唐賦一卷(次等/天二)
　　　宣徳牋本楷書唐人天賦日賦日五色賦郊天
　　　日五色祥雲賦五色露賦中和節百辟獻農書
　　　賦麥秋賦刻漏賦山呼萬嵗賦海水不揚波賦
　　　垂衣治天下賦明堂賦駕幸太學賦耤田賦鳯
　　　鳴朝陽賦款識云皇清康熙九年十二月二十
　　　四日原任通薊道副使前内翰林國史院編修
　　　(臣/)沈荃奉
㫖恭錄唐賦一十五首進呈
御覽
　　　沈荃書千文一卷(次等/天三)
　　　宣徳牋朱絲䦨本草書款識云康熙丁巳孟冬
　　　朔日日講官起居注詹事府詹事兼翰林院侍
　　　讀學士(臣/)沈荃仿
　　　沈荃臨米芾書一卷(次等/天四)
　　　灑金牋本行書臨跋語一則款識云康熙戊午
　　　六月廿八日客有持米海岳真蹟索鑒者真贋
　　　雖未可定而用筆竒宕殊刮人目因力疾漫仿
　　　其意充齋
　　　沈荃臨顔真卿争座位帖一卷(次等/天五)
　　　素牋本款識云康熙己未小春中澣偶仿争座
　　　位帖殘菊映牕月色如濯以紙盡不能竟并識
　　　之充齋佺
　　　沈荃仿米芾書一卷(次等/天六)
　　　素綾本臨丹徒行衙帖苖幕帖款識云己未九
　　　月臨海岳帖二則於内直館沈荃
　　　沈荃書唐人截句一卷(次等/天七)
　　　素牋本草書七言絶句八首未署款
　
　
　
石渠寶笈卷三十一
欽定四庫全書
石渠寶笈卷三十二目録
　　　貯
　　御書房五
　　　列朝人
　　畫卷上等
　　　晉顧凱之列女圖
　　　唐閻立徳職貢圖
　　　唐閻立本王㑹圖
　　　唐韓幹馬性圖
　　　唐韓滉豐稔圖
　　　唐周昉宫人調鸚鵡圖
　　　五代闗穜秋山平遠圖
　　　五代李賛華射鹿圖
　　　五代顧閎中畫韓熙載夜宴圖
　　　五代黃筌寫生珍禽
　　　五代阮郜女仙圖
　　　宋徽宗梹榔雙雀圖
　　　宋徽宗池塘秋晚圖
　　　宋李成畫大禹泣辜圖
　　　宋趙昌蛺蝶圖
　　　宋燕肅秋山晚靄圖
　　　宋劉宷落花㳺魚圖
　　　宋蘇軾偃松圖
　　　宋李公麟豳風圖
　　　宋李公麟畫女史箴
　　　宋李公麟便橋㑹盟圖
　　　宋趙令穣鵞羣圖
　　　宋米黻雲山圖並自書䟦
　　　宋喬仲常後赤壁賦圖
　　　宋趙白駒蓮舟新月圖
　　　宋馬和之袁安臥雪圖
　　　宋馬和之畫風雅八篇
　　　宋劉松年蠶織圖
　　　宋李嵩貨郎圖
　　　宋王希孟千里江山圖
　　　宋馬逺豳風圖
　　　宋馬逺溪山秋爽圖
　　　宋馬逺水圖
　　　宋夏珪秋江風雨圖
　　　宋夏珪江山佳勝圖
　　　宋陳容九龍圖
　　　宋趙黻江山萬里圖
　　　宋趙孟堅水仙
　　　宋趙孟堅水仙
　　　宋鄭思肖畫蘭
　　　宋何浩萬壑松濤圖
　　　宋夏東叟宋五賢圖
　　宋僧法常花卉翎毛
　　　宋僧温日觀畫葡萄
　　　宋僧温日觀畫葡萄
　　　宋楊媫妤百花圖
欽定四庫全書
石渠寳笈卷三十二
　　貯
　御書房五
　　　列朝人
　　畫卷上等
　　　晉顧凱之列女圖一卷(上等/天一)
　　　素絹本墨畫凡八段每段節録列女傳一則無
　　　欵姓氏見䟦中卷前題字漫漶惟凱字可辨有
　　　王芝王芝私印二印又一印不可識卷後二印
　　　與前同前隔水有蕉林書屋一印後隔水押縫
　　　有秋碧冶溪漁隠二印拖尾汪注䟦云晉顧虎
　　　頭列女傳圖元䟦一十五變四十九人男廿四
　　　女廿一童子四歴嵗深逺流落遺脫僕偶得真
　　　跡僅存八變男十五女九童子四總廿八人缺
　　　七變廿有一人後于盛文肅公耳孫家見有蝉
　　　翼紙臨本止一十四變男女童子總四十四亦
　　　少一變缺五人卷末有元友方回曾逢原葉夣
　　　得䟦因求假摹寫以補真蹟之缺處且併録四
　　　䟦於後寳慶改元端月人日新安汪注宋卿識
　　　又葉士則䟦云以續摹補真跡之闕徒使後人
　　　有貂不足之誚乃撤去而重裝之殘璜斷璧夫
　　　豈以多為貴哉隆禮題又䟦語云葉士則近世
　　　好事之家宜其流傳有緒古畫眼中絶少聊以
　　　慰目余家所藏惟金鄉武梁石室畫像與此耳
　　　連雨枯坐賴以排遣未署名後有如南山之夀
　　　蒼巖子梁清標玉立氏印章觀其大畧三印又
　　　王鐸䟦云虎頭畫巋然獨存人間無二順治六
　　　年春王鐸觀主人文蓀老親翁善藏之世世寳
　　　重後有鵬冲一印䟦中押縫有安定一印卷髙
　　　八寸廣一丈四尺七寸七分
　　　唐閻立徳職貢圖一卷(上等/地一)
　　　素絹本著色畫凡二十五段每段節録職方志
　　　一則無欵姓氏見䟦中後賛曰粤若稽古辨方
　　　正位海外有截王廷斯洎曰夏曰殷質文雖異
　　　胥人象人設官咸置天子廷燎萬方來王侯服
　　　采服執圭執璋憬彼聲教爰被殊方車懸馬束
　　　山梯海航不耏之城不灰之木魚文騕褭蒲桃
　　　苜蓿扶㧞(以下/缺)承我乾行戒示景福此通元(以/下)
　　　(缺/)並海無際隂山接天遐哉鳥穴永矣鷄田青
　　　雲入吕黄星出翼湖開表瑞河清呈色尸臣外
　　　相屢觀殊域記爾風土國(旁作/圖)兹貢職後有記
　　　語熈寧丁巳傳張次律國博本杭州山堂(缺/)過
　　　子容題十九字上鈐一印並卷中半印二俱漫
　　　漶不可識前隔水有蕉林書屋一印後隔水押
　　　縫有冶溪漁隠蒼巖子二印引首有蒼巖棠村
　　　審定二印拖尾康里巙䟦云余觀閻立徳所畫
　　　王㑹圖本諸唐貞觀間太宗事可見古之賢君
　　　以徳歸萬國葢昔三代盛時化格昆蟲鳥獸民
　　　俗敦美周之民從之如歸市夫帝王之治順之
　　　則歸逆之則去後至戰國暴秦以下無可觀者
　　　太宗平定之後以詩書賜外邦文化所至率賔
　　　遐荒其庻幾乎有國家者觀此孰無感焉是圖
　　　誠為後世珍鑑又豈庸常繪畫所能比擬也耶
　　　是宜寳也子山記前有新安呉廷江邨長宜子
　　　孫廱和百福諸印又王餘慶䟦云僧蘭谷得故
　　　畫蠻夷二十(缺/)國圖以示余傅色沈實而筆力
　　　能各盡其態誠可珍玩也按唐貞觀三年東謝
　　　蠻酋元深入朝中書侍郎顔師古請依周太史
　　　為王㑹圖㑹昌中頡戛斯既破回鶻其君長阿
　　　熱遣使者上書言狀宰相李徳裕亦請為圖以
　　　示後世有詔以鴻臚所得續著之黠戛斯本堅
　　　昆國也唐制凡蕃客至鴻臚訊其國山川風土
　　　為圖奏之前上於職方殊俗入朝者圖其容狀
　　　衣服以聞此所以詔鴻臚也宣和畫譜則以王
　　　㑹圖為閻立徳之筆云又按宋祥符間判鴻臚
　　　寺張復亦請以朝貢諸國繪畫其衣冠采録其
　　　風俗為四夷述職圖注輦國王羅茶羅乍遣使
　　　娑里三文貢方物而張復復圖其衣冠上之今
　　　有元大徳被海内外四夷萬國莫不尊親來謳
　　　來歌混處無間孰得而畢狀哉於乎盛矣金華
　　　王餘慶後有蒼巖子蕉林觀其大畧三印押縫
　　　有蒼巖一印合同印二卷髙八寸四分廣一丈
　　　三尺三寸八分
　　　唐閻立本王㑹圖一卷(上等/元一)
　　　素絹本著色畫凡二十四段每段楷書署國名
　　　於上卷後一印漫漶不可識拖尾王肯堂書賛
　　　云古先哲王區分中外重譯來王厥徳乃大成
　　　周之隆八方㑹同各以其職來獻鎬宫丕承武
　　　王垂拱而治爰作王㑹貽法厥世日域月􁞡桂
　　　海氷天踰沙軼幕叩闗請前火齊錯落浮琛沉
　　　羽道路如織歸我天府春王三朝九夷賔將庭
　　　燎晰晰璧玉華光削袵解辮十百其耦象胥舌
　　　人擯相先後施于後世爰及有唐貞觀之治洽
　　　於要荒朝貢紛紜服章詭異惟天可汗是依是
　　　庇乃詔曲臺乃命鴻臚乃命良工繪王㑹圖咫
　　　尺滇池跬歩瀚海狼居龍堆滅没掩靄丹崖鑠
　　　石黒水流澌一幅之間氣候屢移龜兹之樂巴
　　　俞之舞登於縑素鶱其欲舉昭掲䆳宇以逺休
　　　聲羣公縱觀劍珮鏘鳴維圖之設有勸有戒惇
　　　徳乆元蠻夷冠帶聖皇鑒此無怠無荒日増月
　　　益山梯海航王㑹未書職㑹莫紀時而颺之以
　　　對嘉祉後識云右余館試王㑹圖賛呉君擕此
　　　卷請書聊為書之損庵堂前有呉廷私印呉國
　　　弼二印後有呉廷書畫之印一印卷髙八寸七
　　　分廣七尺四寸引首
　御題重譯共球四大字欵署乾隆御筆下有幾暇鑒
　　　賞之璽乾隆宸翰二璽
　御筆題籖籖上有乾隆宸翰一璽
　　　按此卷無欵識而内府所藏閻立本職貢圖與
　　　此正相類其用筆髙古渾厚亦非後人所能到
　　　故知為立本真蹟無疑也
　　　唐韓幹馬性圖一卷(上等/黄一)
　　　素絹本墨畫無欵姓名見䟦中卷前有睿思東
　　　閣一璽又商邱宋犖審定真跡一印卷後有司
　　　印半印拖尾張錫䟦云畫馬之法畫骨力神氣
　　　為上畫肉次之畫毛又次之韓幹畫馬正如九
　　　方皋相馬之法在其千里駿骨不在驪黄牝牡
　　　之間也今觀太史徐時用先生所藏韓生馬性
　　　圖似欲馳驟乃知買死馬以千金者有以也吾
　　　人作書為墨豬而乏風韻者曽畫工不若也夫
　　　張錫題前有緯蕭草堂畫記一印又呉寛䟦云
　　　韓幹畫馬之妙見於杜少陵之歌備矣所謂畫
　　　肉不畫骨觀於此圖尤信翰林吴寛題又楊一
　　　清䟦云古稱畫馬惟韓幹名最著前軰叙述盡
　　　矣顧歴世滋久真贋不可知此卷為故少師宜
　　　興徐文靖公家所藏公平生酷愛畫葢賞鑑家
　　　也必有以取之吴匏菴學士及錢塘張錫䟦語
　　　皆三十年前為公題者公謝世此卷流落京師
　　　余購得之偶與漳涯薛君論畫君博雅好古因
　　　舉以贈之楚弓得失在彼猶在我也䆳翁識後
　　　有應寧一印又崔銑䟦云魏人貽予唐馬圖予
　　　性不能畫置之案上閱年矣今春奉召入京子
　　　汲曰月塘子博雅好古曷贈之予是其言因識
　　　於末翰林崔銑卷髙九寸九分廣一尺二寸
　　　唐韓滉豐稔圖一卷(上等/宇一)
　　　素絹本著色畫無欵姓名見䟦中卷前後凡四
　　　印俱漫漶不可識前隔水有蕉林書屋梁清標
　　　印蕉林鑒定諸印押縫有秋壑一印後隔水押
　　　縫有蕉林居士秋碧棠村三印拖尾有𨽻書記
　　　語姚燧觀於玉署六字又王構題云輸粟京都
　　　斗萬錢外籓誰似晉公賢升平因憶開元舊風
　　　味仍將畫裏傳牛自安閒牧自嬉太平朝野畫
　　　舒遲丹青一落經綸手匪石為心不可移至大
　　　庚戌燈夕魯人王構書於玉署西軒又姚燧題
　　　云繁務應無日昃餐有唐宰相亦尊安自非直
　　　筆朝堂暇有􁅖工圖黒牡丹牧闇姚燧又馮子
　　　振題云尚有開元相國風秋山落葉帶霜紅烏
　　　犍䑛犢丹青活總在承平物色中馮子振又金
　　　溥光題云唐相丹青暎古今生綃半幅直千金
　　　下註云(滉戴嵩師/也故云)承華寵賜宜深體要激人臣
　　　問喘心雪菴溥光又程鉅夫題云農為天下本
　　　萬世此心同晴日開圖畫方知宰相功廣平程
　　　鉅夫又劉賡題云身在朝廷心畎畆丹青畫此
　　　亦區區能令四海勤耕稼彷彿宣王考牧圖洺
　　　水劉賡又潘昻霄題云晉公自是貞元相畫得
　　　牛童若此閒想亦羡他牛飽後了無鈎剥話人
　　　間濟南潘昻霄題後有蒼巖子圖史自娱觀其
　　　大畧三印諸䟦中押縫蕉林秘玩蕉林居士棠
　　　村印各二又治溪漁隠蕉林書屋二印卷髙一
　　　尺五寸三分廣一尺六寸卷後
　御題詩云開元賢相有肖子書傳張旭畫僧繇老筆
　　　蕭蕭寫村牧不異丙吉問喘牛或降於阿或飲
　　　池村村擊壤西成秋此景祗宜圖上看度支當
　　　日煩量籌何如貌瘦天下肥明良一徳誇韓休
　　　乾隆己未九秋御題下有㑹心不逺乾隆宸翰
　　　二璽
　御筆題籖籖上有御賞乾隆宸翰二璽
　　　唐周昉宫人調鸚鵡圖一卷(上等/宙一)
　　　素絹本著色畫欵云宣州長史周昉筆卷前有
　　　米芾審定商邱宋犖審定真蹟二印又一印不
　　　可識卷後有徐鉉米芾元章書畫府印二印又
　　　一印不可識卷中幅有宣和中秘一璽前隔水
　　　篆書題籖有周昉畫宫人調鸚鵡圖九字拖尾
　　　劉三吾題云冠裳宫樣貌天仙見半無繇得見
　　　全禽在梅梢花在手悠悠心事晩風前前署梅
　　　邊美人圖五字後署坦坦二字又沈夣麟題云
　　　綵扇凌風不受塵未央宫女可憐春若為半倚
　　　湖山久祗恐新愁復化身華溪九十翁沈夣麟
　　　又陶振題云綵扇雲開寳髻斜非闗門外望羊
　　　車祗應小殿珠簾外幾日春寒到杏花潯陽陶
　　　振又題句云上苑風光總好春青禽紅樹日相
　　　親石牀坐久渾無事折得梅花不寄人後署訥
　　　齋又曹子文題云太湖石畔久凝眸手撚花枝
　　　祗自羞滿眼春愁無處說緑衣飛在杏梢頭子
　　　文又顧禄題云美人㣲歩出深宫金縷羅衣不
　　　受風閒看翠禽春樹頂朱顔相暎杏花紅呉郡
　　　顧禄題又吕㦂題云春風紅杏滿宫垣手㺯花
　　　枝意緒繁嬾向相如乞詞賦自調鸚鵡為人言
　　　九栢山人吕㦂又陸深識云昉畫甚佳但題為
　　　梅邊美人圖葢花本杏耳實非梅也當是調鸚
　　　鵡圖陸深記又文嘉題云聖王方重禽荒戒宫
　　　殿春深白日遲不遣雕籠閉鸚鵡上林分與杏
　　　花枝又䟦云右周昉美人調鸚鵡圖設色行筆
　　　俱古雅與予家舊藏倦繡圖頗相類但此有樹
　　　石為頗勝且得徐騎省名印而米海岳又識以
　　　書畫府長印信為佳品而後題若陶振顧謹中
　　　吕九栢陸儼山俱名人是可寳也萬厯六年夏
　　　五茂苑文嘉又周天球題云昭陽殿裏寵恩踈
　　　又見春風二月初怪底花藂鸚鵡舌尚言灑竹
　　　駐羊車又䟦云右調鸚鵡圖舊藏上海顧氏十
　　　年前甞一見之其題識諸公皆號稱具法眼者
　　　固知出冲朗先生之筆無疑或謂昉作士女多
　　　豐肥穠麗而此不類恐是文矩是何泥於跡之
　　　甚耶有真賞者當寳重之呉郡周天球後有緯
　　　蕭草堂畫記一印又王世貞題識云唐人詩云
　　　含情欲說宫中事鸚鵡前頭不敢言誤也正當
　　　托此禽逹之第恐其不能記耳杏花枝上緑衣
　　　娘與訴宫中事不妨只恐匆匆記未盡且教三
　　　字憶君王(下注云詞/有憶君王)又䟦云此圖不知誰作有
　　　坦坦者題作梅邊美人圖又有題為杏花者最
　　　後陸子淵詹事鑒定為周昉美人調鸚鵡圖葢
　　　畫中紅杏一樹枝上一鸚鵡美人倚磐石挼小
　　　花引之當以子淵題為正坦坦不知何許人有
　　　玉堂學士章記洪武中劉三吾學士别號坦坦
　　　翁當即此公而九十翁沈夣麟元官入國朝不
　　　仕而三典鄉試其他若顧博士曹子文軰皆國
　　　初名士也劉學士詞翰俱已耄不辨其為杏花
　　　固當畫筆是五季宋初之絶精工者雖靡周昉
　　　題識斷非後人所能辦也瑯琊王世貞卷髙七
　　　寸五分廣一尺六寸九分
　　　五代闗穜秋山平逺圖一卷(上等/洪一)
　　　素箋本墨畫欵字殘缺惟闗字可辨卷前有乾
　　　卦一璽又江村秘藏一印又半印缺存漁字卷
　　　後有參同㣲妙之璽一璽又竹窓一印後隔水
　　　髙士竒䟦云五代闗穜長安人畫山水早年師
　　　荆浩晚年筆力逺過之尤喜作秋山寒林使見
　　　者不復作市朝想葢穜所畫脱略毫楮筆愈簡
　　　而氣愈壯景愈少而意愈長也其深造古淡如
　　　詩中淵明琴中賀若非庸碌畫工所知董文敏
　　　云余家有闗穜秋林暮靄圖絹素已剥落獨存
　　　其風骨尚足掩映宋代名手數軰元惟倪迂得
　　　其意按宣和畫譜載穜秋山圖二十有二此卷
　　　竹樹蕭踈水石清曠宜為雲林所宗也每一瞻
　　　對輙覺塵襟盡滌康熈戊寅春正月廿一日簡
　　　静齋展觀因書江村髙士竒引首有簡静齋一
　　　印拖尾有明昌御鑑一璽又稽古殿寳一璽(㣲/缺)
　　　又天目山房藏書之記一印卷髙九寸二分廣
　　　一尺五寸五分引首
　御題秋林逺岫四大字上有乾隆宸翰一璽
　御筆題籖籖上有乾隆宸翰一璽
　　　五代李賛華射鹿圖一卷(上等/荒一)
　　　素箋本著色畫無欵姓名見䟦中卷中幅一印
　　　漫漶不可識卷後有陸友之印一印拖尾朱徳
　　　潤䟦云右東丹王李賛華所作射鹿圖按史傳
　　　賛華遼太祖之長子也同光中避嗣主徳光之
　　　逼越海抵登州歸唐明宗因賜姓李授懷海軍
　　　節度使甞載圖書自隨好畫挾彈射獵㳺騎服
　　　用皆縵胡之纓葢安於所習故也觀其筆法圓
　　　細人馬勁健真有盛唐風韻故可寳也時至正
　　　十二年正月十日朱徳潤題又宋廣題云禍機
　　　自召是微音一騎追風出羽林欲殺豈能分子
　　　母東丹無復魏文心南陽宋廣又馬麐題云聞
　　　道東丹在海陬年年射獵作盤逰􁞘身擊箭擒
　　　蒼鹿逞目揮鞭躍紫騮人物一時稱詭異畫圖
　　　千載識風流中郎得此為珍玩約客題詩不自
　　　由淮海馬麐又劉以正題云水獠操舟捷自閒
　　　戎胡騎射糿時安鼻端生火雄心健中鹿騰驤
　　　作畫看嵗舍辛巳閏三月廿四日四平山人劉
　　　以正為伯璣良友題又沈周題云東丹人馬何
　　　超縱鳴鏑一聲看鹿中古今逐鹿幾時了天下
　　　紛紛幾人閧獲鹿又笑批頰翁得失公然一塲
　　　夣後人對畫發三嘆欲辨題痕迷紙縫長州沈
　　　周又曹時中題云彎弧逐鹿逞雄姿真蹟留傳
　　　畫史知不是唐家能用武沈淪東海却堪悲華
　　　亭曹時中又顧福題云兒本遼家太祖親避居
　　　海上為天倫史臣合立夷齊傳莫認中原逐鹿
　　　人呉下顧福卷髙七寸九分廣二尺四寸三分
　　　前隔水
　御題詩云無心逐鹿人却作射鹿景逸麋飲箭羽奔
　　　駒迅鞭影眼前馳逐忙事後渾幻境說偈伊有
　　　餘司囿吾當省乾隆御題下有幾暇鑒賞之璽
　　　乾隆宸翰二璽引首
　御題獲鹿圖三大字上有乾隆宸翰一璽
　御筆題籖籖上有乾隆宸翰一璽
　　　五代顧閎中畫韓熈載夜宴圖一卷(上等/日一)
　　　素絹本著色畫無欵姓名見䟦中卷後有紹興
　　　一璽商邱宋犖審定真跡一印又一印存吴氏
　　　家三字其一字漫漶不可識前隔水存熈載風
　　　流清曠為天官侍郎以修為時論所誚著此圖二
　　　十字餘字及欵俱缺又前有蕉林書屋一印押
　　　縫有河北棠村一印後隔水有蕉林冶溪漁隠
　　　二印引首有篆書夜宴圖三大字欵署太常卿
　　　兼經筵侍書程南雲題十二字拖尾有行書韓
　　　熈載小傳後有班惟志題云唐衰藩鎮窺神器
　　　有識誰甘近狙軰韓生㣲服客江東不特避嫌
　　　兼避地初依李昪作從事便覺相期不如意郎
　　　君友狎若通家聲色縱情潛自晦胡琴嬌小六
　　　么舞蹀躞摻撾如鼓吏一朝受禪耻預謀淪此
　　　中原皆僣偽却持不檢惜進用渠本忌才非命
　　　世徃徃北臣以計去贏得宴躭長夜戯齊丘雖
　　　爾位端揆末路九華終見縊圖畫枉隨癡論夣
　　　後主終存故人義聲名易全徳量難此毁非因
　　　狂藥累司空樂妓驚醉寢袁盎侍兒追作配不
　　　妨杜牧朗吟詩與論莊王絶纓事泰定三年十
　　　月十一日大梁班惟志彦功題又記語云韓熈
　　　載所為千古無兩大是竒事此殆不欲索解人
　　　者歟欵署積玉齋主人觀并識八字又後隔水
　　　王鐸記云畫法本唐人畧無後來筆蹊譬之琬
　　　琰當欽為寳欵署王鐸題三字又記云寄意𤣥
　　　邈直作解脱觀摹擬郭汾陽本乎莊老之㣲樞
　　　文蓀王老親翁家藏善䕶持之三十三字後有
　　　蒼巖子蕉林居士緯蕭草堂畫記三印卷髙九
　　　寸廣一尺三寸前隔水
　御題云是卷後書小傳云熈載以朱温時登進士第
　　　躭聲色不事名檢繼得别卷載陸游所撰熈載
　　　傳則云唐同光中擢進士第元宗朝數言朝廷
　　　事無所回隠又言齊丘黨與必基禍使周時識
　　　趙㸃檢顧視非常兩卷所載出身不同而品識
　　　亦異紀載之不可盡信如此及考歐陽五代史
　　　云熈載盡忠能直言又云後房妓妾數十人以
　　　此不得為相觀其與李榖酒酣臨訣之語意氣
　　　甚壯及周師渡淮之役毫不能有所為則其人
　　　亦不免於大言無當非有幹濟之實用者䟦内
　　　又載後主伺其家宴命閎中軰丹青以進豈非
　　　叔季之君臣専事聲色遊戯徒貽笑於後世乎
　　　然閎中此卷繪事特精妙故収之秘笈甲觀中
　　　　以備鑒戒乾隆御識下有乾隆二璽
　御筆題籖籖上有乾隆宸翰一璽
　　　五代黄筌寫生珍禽一卷(上等/月一)
　　　素絹本著色畫無欵卷後署付子居寳習五字
　　　葢筌藁本也卷中有睿思東閣一璽隴西記一
　　　印卷後又寄傲隴西記秋壑三印前隔水有錢
　　　氏素軒書畫之記蕉林秘玩二印又一印漫漶
　　　不可識押縫有隴西記印一印又錢氏合縫鼎
　　　印一印後隔水有錢氏合縫鼎印一印又華源
　　　呉廷二印押縫有素軒清玩珍寳奉華之印師
　　　藝氏隴西記長字諸印又錢氏合縫鼎印凡二
　　　印又二印不可辨拖尾有瑶暉堂印錢氏合縫
　　　鼎印汪元臣印師藝氏觀其大畧曲阿姜二酋
　　　鑒藏諸印又張羽鈞一印卷髙一尺二寸九分
　　　廣二尺一寸八分
　　　五代阮郜女仙圖一卷(上等/盈一)
　　　素絹本著色畫無欵姓名見䟦中前隔水小號
　　　有發字拾玖號五字(皆作/半字)押縫有竹窓軍司馬
　　　印白石山房書畫之印三印後隔水押縫有軍
　　　司馬印高士竒二印拖尾商挺䟦云阮郜是五
　　　代人仕太常以善畫人物士女鳴於當時葢多
　　　習於唐周昉王朏筆法傳世不多得今觀此女
　　　仙圖有纎穠淑婉之態瑶池閬苑風景霓旌羽
　　　葢飄飄凌雲萼緑雙成可以宛見令人愛玩不
　　　肯釋手而此曽入宣和内府復克傳至於今誠
　　　為珍寳當什襲之重於白珩也時元統甲戌重
　　　九日觀於崇真萬夀宫之承慶堂商挺題前有
　　　髙士竒圖書記齅香齋二印又鄧宇題云閬風
　　　𤣥圃仙女居阮生寫作羣仙圖蒼松根老琥珀
　　　伏海波突起珊瑚株翠樹瑶華紛逺近細草若
　　　展青氍毺樓臺迥隠五雲表别有世界非堪輿
　　　僊姿縹緲若有態絶食烟火飡瓊蔬兩仙拈筆
　　　㸃花露長者宴坐看琅書一仙倚石閒摘玩一
　　　仙偃蹇被長袪其中一仙速相就珮聲㣲響如
　　　雲趨羽扇雲環盡婀娜忽見龍鶴來天衢翩然
　　　復有一僊至乘飇御氣三從俱我疑數仙天帝
　　　女帝旁暫别游清都俛視塵網中穢濁何紛如
　　　人間光景疾如箭壺中日月無居諸舞白鳯歌
　　　且謡有耳只解聞雲韶永超刼外何逍遥紫陽
　　　真人持勿驕竚當來迎共食瑶海桃上清鄧宇
　　　題於神樂方丈又髙士竒題云交光雪月射層
　　　臺霧縠水綃費剪裁認得玉真㳺戯處畫師可
　　　是碧城來剩水殘山五季頻閬風不受海東塵
　　　羊權漫乞金跳脱爭似雙鬟卷裏人後識云五
　　　代阮郜畫世不多見閬苑仙女圖曽入宣和御
　　　府筆墨深厚非陳居中蘓漢臣軰所可比擬余
　　　得之都下尚是北宋原装恐漸就零落重為装
　　　潢喜有商鄧二公之䟦足相印證真足寳也因
　　　題二詩於後康熈辛未長至後二日江村髙士
　　　竒并書諸䟦中押縫有蕭然齋江村秘藏髙詹
　　　事三印引首有北墅朗潤堂印二印卷髙一尺
　　　三寸二分廣一尺五寸二分
　　　宋徽宗檳榔雙雀圖一卷(上等/昃一)
　　　素箋本墨畫未署欵有押字一上鈐御書一璽
　　　卷後有皇姊圖書一印拖尾趙孟頫䟦云宣和
　　　水墨山茶檳榔雀圖用筆簡畧而生意具足非
　　　生知之聖何能至是耶孟頫題又趙巖題云枝
　　　上雲深見羽毛金明池曉月輪髙五樓不見棲
　　　鸞鳯已作人間鴝鵒巢趙巖又孫蕡題云雙禽
　　　栖穏深宫樹花石綱中第幾枝好是内家閒貌
　　　得龍煤香沁酒酣時南海孫蕡題於穗石山房
　　　卷髙九寸三分廣一尺五寸
　　　宋徽宗池塘秋晩圖一卷(上等/昃二)
　　　粉箋本墨畫未署欵有押字一上鈐御印一璽
　　　卷前又宣和一璽拖尾范逾䟦云蜀都范逾宣
　　　和幼時齋沐薫髪獲覩寳圖于潁昌陽翟之處
　　　當靖康之變逾之懿親鄧公夀别駕兵火中背
　　　負入蜀紹興壬子冬再恭覩於成都石笋之頥
　　　齋時異事遷因物思感不覺澘然流涕余年八
　　　十七矣悼把玩之不忍釋手謹書以識之又鄧
　　　易從䟦云徽宗皇帝御製池塘秋晩圖向曽大
　　　父樞宻在政府時侍紫宸宴酒酣樂作上乃聲
　　　其慶㑹之意出斯圖以賜曽大父暨大父侍郎
　　　先君知郡傳至易從迨今四世百有餘年矣拜
　　　觀寳圖筆精墨妙超卓今古豈凡子所能作哉
　　　謹當珍藏以示子孫垂之不朽堅忠孝大節仰
　　　答聖眷隆渥也淳熈丁酉春南陽鄧易從拜書
　　　卷髙一尺三分廣七尺四寸五分
　　　宋李成畫大禹泣辜圖一卷(上等/辰一)
　　　素絹本著色畫欵署(臣/)李成卷前有青笠緑蓑
　　　齋藏㳂州張氏家藏三印卷髙九寸一分廣一
　　　丈五尺有竒
　　　宋趙昌蛺蝶圖一卷(上等/宿一)
　　　素箋本著色畫無欵姓名見䟦中卷前有皇姊
　　　圖書一印又半印存子孫永保之五字又半印
　　　三俱漫漶不可識卷後有魏國公印秋壑二印
　　　卷中幅押縫有汝明父一印前隔水有卷字十
　　　號四字(俱作/半字)上鈐之印半印又蕉林梁氏書畫
　　　之印家在北澶二印押縫有新宇一印後隔水
　　　有棠村審定蕉林居士張宇鈞諸印押縫有棠
　　　村呉新宇珍藏印安定新宇呉希元印諸印拖
　　　尾馮子振題云蚱蜢青青舴艋扶草間消息未
　　　能無尺綃何限春風意約畧滕王蛱蝶圖前集
　　　賢待制馮子振奉大長主命題下有䢴上張鏐
　　　黄美拜觀一印又趙巖題云粉趐濃香共撲春
　　　林園彷彿落花塵誰教草露吟秋思驚覺南華
　　　夢裏人趙巖又董其昌䟦云趙昌寫生曽入御
　　　府元時賜大長公主者屢見馮海粟䟦此其一
　　　也董其昌觀後有蒼巖子蕉林鑒定二印最後
　　　有松雲居士一印諸䟦中押縫有冶溪漁隠張
　　　偉鑒定二印又汝明父印三卷髙八寸六分廣
　　　二尺八寸三分卷中幅
　御題詩云青蟲出菜甲旋復化為蝶蝶已不復蟲生
　　　㓕迅交睫翾栩飄秋烟迷離貼露葉煉得長生
　　　術金丹了無渉乾隆乙未仲秋御題下有乾隆
　　　宸翰幾暇臨池二璽
　御筆題籖籖上有乾隆宸翰一璽
　　　宋燕肅秋山晩靄圖一卷(上等/列一)
　　　宋箋本墨畫欵云龍圖閣直學士臣燕肅恭畫
　　　幅前籖題有宋徽宗書文臣燕肅秋山晩靄圖
　　　九字上鈐雙螭御書二璽卷前有王淵印集字
　　　伯生陶明發印勝叔陶氏秘玩諸印又半印不
　　　可識卷後有米芾勝叔珍賞陶明發印雁湖陶
　　　氏鑒賞之章籃輿永貞之印清容齋圖書記家
　　　藏寳玩清玩樓珍藏印諸印又一印不可識引
　　　首有永貞之印夀榖堂印二印拖尾有内府圖
　　　書之印一璽又項叔子項子京家珍藏天籟閣
　　　劉氏衍卿山中居士諸印又半印不可識又俞
　　　和䟦云右秋山晩靄圖乃宋龍圖直學士燕公
　　　穆之所作也穆之文學治行著名於時胸次瀟
　　　灑寄心繪事不事丹青墨氣烘染超然絶俗當
　　　時士大夫甚推重之此卷巒壑幽䆳烟雲杳靄
　　　松杉林樾颯颯如含風𢃄雨真神品也與伯生
　　　學士遇此於燕山旅次如獲隋珠楚璧因識數
　　　語而歸之紫芝俞和前有仲夀錢恭仇逺二印
　　　後有虞集伯生二印又錢良佑記語云至正癸
　　　夘十一月廿又一日㑹稽錢良佑觀後有緼真
　　　齋樂琴書以消憂勝叔陶氏秘玩清容齋圖書
　　　記家藏寳玩諸印又呉寛䟦云北宋燕龍圖水
　　　墨山水昔人擬配王摩詰然真蹟傳世甚少宣
　　　和譜所載止三十有七幀予所經見惟雪浦人
　　　歸及寒林二圖耳此卷勝國時經虞公所藏今
　　　在黙菴徐公處公博學好古雅具賞識每有購
　　　獲輙命予互相鑒定暇日偶掉扁舟過清容齋
　　　出此見示展閲彌日覺幽深澹逺如置身於荆
　　　谿苕霅間為之神形超越較前所見似又過之
　　　深嘆黙菴之具眼勝予也延陵呉寛䟦前有勝
　　　叔生平真賞一印後有緼真亝陶明發印史鑑
　　　之章日鑑堂藏書畫鈐印記清容齋圖書記延
　　　州來季子復諸印卷髙八寸五分廣八尺六寸
　　　一分引首
　御題蕭逺二大字欵云乾隆甲子春御題下有乾隆
　　　宸翰乾隆御賞之寳二璽
　御筆題籖籖上有乾隆宸翰一璽
　　　宋劉宷落花㳺魚圖一卷(上等/張一)
　　　素絹本著色畫卷前有髙明書閣一印又司印
　　　半印卷後有蒼巖棠村審定二印前隔水有蕉
　　　林書屋程從仲印二印後隔水押縫一印漫漶
　　　不可識引首有文彭𨽻書落花㳺魚四大字未
　　　署欵有文彭之印文夀承氏二印又梁清標印
　　　蕉林秘玩張鉞三印拖尾有蒼巖子觀其大畧
　　　二印卷髙八寸一分廣六尺三寸八分
　　　按此卷無欵識而舊人書簽題為劉宷作其絹
　　　素畫法亦非宋以後物可據也
　　　宋蘓軾偃松圖一卷(上等/寒一)
　　　素箋本墨畫卷前欵署眉山蘓軾下有趙郡蘓
　　　氏一印又神竒幻浮項元汴印墨林堂香岩居
　　　士沮溺之儔項子京氏檇李李氏鶴夣軒珍藏
　　　記諸印又退宻元汴放言半印三卷後有晴雲
　　　書屋珍藏神竒李君實鑒定世外法寳田疇畊
　　　耨項墨林鑑賞章㑹心處南華仙史墨林項季
　　　子章元汴之印子京珍秘鴛鴦湖長諸印前隔
　　　水張照題云儋州翁去八百載嵗寒風味曽無
　　　改寫松自寫松其心與不傳者展卷在蟄龍不
　　　知
　真龍知無聲樂奏無言詩
　重瞳迴處和天倪珠簾玉案松風吹奉
　勅恭題蘓軾偃松圖(臣/)張照後隔水有寄傲項墨林
　　　父秘笈之印檇李項氏世家寳玩諸印押縫有
　　　墨林嬾叟棱嚴精舍平生真賞桃花源裏人家
　　　有何不可子京墨林外史項叔子神逰心賞諸
　　　印引首有天籟閣宫保世家墨林秘玩子孫世
　　　昌諸印又寄傲項墨林父半印二拖尾張謙䟦
　　　云蘓文忠公當宋之盛以文章重天下然亦以
　　　才太髙名太盛竟不容於當時惟其文之傳於
　　　世與韓歐馳騁上下百世之下讀之者莫不想
　　　見其人而起敬起慕豈特其文為然雖信手寓
　　　筆於咫尺紙間人得之者必寳重愛惜襲而藏
　　　之不以其物以其人也此公所作偃松圖觀者
　　　尚於筆墨之外求之自可見其精神勁爽氣味
　　　清越意趣與人迥殊要非具眼莫能得其妙也
　　　世之畫者屑屑於形似而莫得其天真是但見
　　　衣冠似孫叔敖而遽以為孫叔敖耳豈足以知
　　　此哉故余謂凡公之畫皆當以畫外之畫觀之
　　　葢公之文如其人而其詩如其文其畫又如其
　　　詩不以畫外之畫觀之不足以得其妙也永嘉
　　　張謙題前有項元汴氏審定真蹟一印後有野
　　　處墨林硯癖虚朗齋李肇亨檇李李氏鶴夢軒
　　　珍藏記諸印又朱惟嘉題云玉堂學士人中仙
　　　筆墨所至皆清妍戯作百尺長松樹畫作蒼龍
　　　澗底眠左盤右紐節角露涎消鱗磔之髵全神
　　　物須為人愛䕶可獨能供折腰具髙堂素壁生
　　　烟霧祗恐他年擘崖去縉雲朱惟嘉前有項子
　　　京氏平生真賞璧廱清趣三印又鄭伯固𨽻書
　　　題云蘓公寫松如寫真丹青之外兼得神忽向
　　　醉時揮古墨飛烟屈鉄潤生春虬龍宛轉若無
　　　骨雷雨酣眠太隂窟掃石時聞魑魅風開林夜
　　　放藤蘿月上有兔絲幾經霜下有茯苓閉輝光
　　　斯圖原是玉堂筆自非具眼誰能藏三山鄭伯
　　　固前有煮茶亭長博雅堂寳玩印二印後有項
　　　元汴印項墨林鑑賞章二印又鍾璹題云東坡
　　　妙筆古來少畫得蒼松勢欹倒文章已擅千載
　　　名揮灑尤能奪天造長身夭矯鱗鬛成老龍出
　　　海難飛升凌空豈無正直氣偃地暫作支離形
　　　黄侯好畫人不識得此何殊百金直衆中示我
　　　索我題令我回頭重歎息臨江鍾璹前有墨林
　　　子田疇耕耨二印後有墨林秘玩蘧廬項子京
　　　家珍藏李珂雪珍藏諸印又黄廷玉題云芙蓉
　　　之城南斗旁峨眉畫出青黛光間生哲人抱竒
　　　秀胸涵七宿分天章文思原泉萬斛湧筆勢霄
　　　漢羣鸞翔神閒意足發清興偃松落紙驚騰驤
　　　根節磐錯崖石古枝柯夭矯金銕强左拏右攫
　　　若無骨蒺藜皮老莓苔蒼祗疑霹靂破空洞蟄
　　　龍喚醒鳴髙岡鬐髯森立半身雨鱗浮􁒬甲春
　　　雲香形模似欲嘷虎豹萌蘖不許侵牛羊一團
　　　元氣包渾沌嶄然頭角磨氷霜幸爾清芬侣孤
　　　竹餘隂長覆瑶壇凉采花作餅花未妍焉得松
　　　子留偓佺小槽松醪壓秋露青城飲取乘騾仙
　　　洞簫吹老臨臯月和詩吟絶羅浮烟魂招不來
　　　歌一曲翛翛林壑松風絃蘓州黄(名缺按印文/為黄廷玉)
　　　前有子京珍秘練溪明月二印後有墨林子子
　　　孫世昌二印諸䟦後押縫有寄傲印二又神逰
　　　心賞墨林項季子章南華仙史宫保世家墨林
　　　秘玩平生真賞項叔子諸印最後有項元汴記
　　　語宋蘓子瞻偃松圖名賢題咏項子京真賞十
　　　六字卷髙九寸五分廣二尺八寸一分卷後上
　　　方
　御題詩云東坡先生倔强人畫禅筆陣皆相似秃毫
　　　特寫老松枝老松枝偃性不死辟如壯士頭可
　　　斷古心勁節焉肯毁磕敲應作青銅聲虚堂謖
　　　謖寒濤起乾隆庚申長至日御題下有㑹心不
　　　逺乾隆宸翰二璽引首
　御題松石間意四大字欵云乾隆御筆上有乾隆宸
　　　翰一璽
　御筆題籖籖上有乾隆宸翰一璽
　　　宋李公麟豳風圖一卷(上等/來一)
　　　素箋本墨畫欵脱卷前半印存林書二字又半
　　　印不可識卷後有太原王遜之氏収藏圖書平
　　　曲侯印赤泉侯印匏壺王肯堂氏遂慵安野堂
　　　蕉林梁氏書畫之印諸印又一印缺存子保之
　　　三字又一印不可識又棠字赤泉半印二又半
　　　印二不可識卷中押縫王構私印凡十六昌字
　　　印凡七又九印皆不可識前隔水有古香書屋
　　　一印引首有篆書豳風圖三大字無欵拖尾董
　　　其昌記語云天啟七年丁夘嵗三月廿二立夏
　　　日董其昌觀前有漁隠半印卷髙九寸廣四丈
　　　三尺四寸五分
　御筆題籖籖上有御賞乾隆宸翰二璽
　　　宋李公麟畫女史箴一卷(上等/來二)
　　　素箋本白描畫凡十二段每段節録女史箴一
　　　則無欵姓氏見䟦中前後有秘古文藝之印一
　　　印㣲缺又一印漫漶惟顔字正字秘玩二字可
　　　辨卷後有梁清標印蕉林二印卷中幅押縫有
　　　河北棠村印凡五後隔水押縫有野溪漁隠蒼
　　　巖印二後拖尾包希魯題識云右晉張茂先女
　　　史箴李伯時以繭紙為圖器服簡古筆蹟渾成
　　　非畫史刻意布置者所為也髙安伍氏伯澄得
　　　之豐城此齋蔣氏蔣氏得之河東圓橋李氏李
　　　蔣皆博古君子而伯澄蔣甥也夫箴而為之圖
　　　者以圖著形指事則古人之懿徳淑行得之追
　　　思遐想為易也葢接於目則觸於心其於感發
　　　之幾有深於言之載諸文者焉漢班倢妤之辭
　　　輦以其觀古圖畫而得之是其徴矣家道始於
　　　婦人凡有國有天下者皆然然則此圖之蓄也
　　　豈徒充玩而已哉因題小詩於後以識嘗觀紅
　　　簾繡户日遲遲花落東風倦繡時試展畫圖詢
　　　往事興觀應比二南詩上黨包希魯下篆書署
　　　至正乙酉四字又謝詢𨽻書題識云夫犯顔進
　　　諌舍生取義斯二者有志之士或皆能之求之
　　　女子柔順之質則有難言者矣然間氣所鍾代
　　　亦有其人焉是故嬪御之際茍一言一行可以
　　　垂訓後世者太史書之文臣箴之良工又從而
　　　圖之葢欲化行天下俾自天子逹於庻人帷薄
　　　脩飭禮叙樂和家肅户睦咸歸于忠孝之俗斯
　　　人之用心也淵乎㣲哉吾夫子謂人而為周南
　　　召南者可以興可以觀愚謂玩此圖者觀其形
　　　似察其事理感悸之速方之二南而為之若有
　　　易然者魯伯父之言盡之矣伍氏伯澄魯伯父
　　　之髙弟也篤尚儒雅不忘其初求意既誠義奚
　　　容黙闗雎謹内輔實為王化基言行既卓絶史
　　　録焉敢遺彼美晉文臣復著箴規詞辭嚴義或
　　　隠曷啟柔順思龍眠奮妙筆一一圖寫之目擊
　　　意已㑹况懷清譽馳豈徒淑宫壼垂訓及中閨
　　　更長燭花爛翫此節操竒能令毛髪豎凛若霜
　　　風吹閒情頓消釋貞静相矜持傳世遇君子寳
　　　之固其宜珍藏勿輕棄庻足敦民彛時庚戌仲
　　　冬東魯謝詢書又張美和䟦云龍眠居士以善
　　　畫名一時甞以張茂先所作女史箴繪而為圖
　　　以傳好事者迨今三百餘年流落人間不知經
　　　幾手矣而髙安伍伯澄得而寳之人有求觀者
　　　輙靳而弗予乃今以歸於蕭氏世英葢天地之
　　　間物皆有主其歸於蕭也以重購得之葢非重
　　　購不足以顯其畫之美非畫之美不足以當夫
　　　識鑒之精此茂先之文龍眠之筆皆足以傳之
　　　千載宜世英之以重購得之也其慎寳之哉洪
　　　武庚午臘月望日前翰林國史院編修官臨江
　　　張美和題又趙謙記云龍眠居士李伯時畫一
　　　卷凡十二段每段畫古賢妃而書張茂先女史
　　　箴於上首段有箴無畫葢總序也一女對一冕
　　　者若與言狀一女跽於地前列爼豆鼎缶之具
　　　箴所謂樊姬感莊不食鮮禽者也一女跪於虡
　　　業前虡飾以羽一人坐擊鐘鐘上下各六一人
　　　坐擊磬磬之數亦然箴所謂衛女矯桓耳忘和
　　　音者也一人執挺坐於几若將厲聲有所叱二
　　　女子如欲避去而反顧一女當熊前立二武士
　　　持㦸突出欲刺熊者箴以美馮倢伃也一人居
　　　輦中一少艾參乘二女在輦後若與輦中者言
　　　舁輦而可見者五人一人隔蓬而彷彿見其首
　　　一人露足於下一人手見於杠箴以美班倢伃
　　　也一山仡起鳥飛山左以象日兔舂山右以象
　　　月山多珍禽竒獸芝草琪樹一人張弧跪射葢
　　　所以廣箴中懋勉之意一女背坐照鏡鏡中露
　　　半面可認一女為一姬握髪以櫛而陳褵鞶籢
　　　具於椸架葢所以廣箴中脩飾之意一人與一
　　　女語帷幄中明同衾以疑語也一髹居地以顧
　　　羣兒一姬呼一兒以與戯具一童坐以看卷兩
　　　兒各手一卷居童左右若看若聴一女置一兒
　　　於膝而視一女為一兒櫛廣螽斯繁類詩也一
　　　姬拱立聽一人語著歡寵慢愛之㫖一女端坐
　　　儼然顯靖共自思之㫖一女執筆紀籍而二姬
　　　相顧指言葢女史告庻姬也皆曲極其妙婉娩
　　　柔順之態疾徐語黙之狀何其至哉噫女史之
　　　箴非張茂先不能作茂先之意非伯時不能畫
　　　伯詩之畫豈待好事者而遂寳歟兹畫見寳於
　　　蕭公子世英偶出以悦客座有争辨韓退之虞
　　　伯生畫記之優劣者一以為韓之文工緻神化
　　　者一以為韓但紀數不若虞記論竒耦為畫之
　　　始而言道妙余從旁莞爾而笑曰記以紀其實
　　　如以論道妙為優姑去讀中庸遂相與一笑罷
　　　去翼日世英持卷請記于是乎書洪武壬申元
　　　夕浙東趙謙書瓊臺攷古堂後有蒼巖子觀其
　　　大畧二印諸䟦中押縫有秋碧一印卷髙八寸
　　　七分廣一丈八尺六寸八分卷後
　御筆記云乾隆甲子秋八月橅臨一周下有内府書
　　　畫之寳一璽引首
　御題王化之始四大字後有乾隆宸翰含經味道二
　　　璽
　　　宋李公麟便橋㑹盟圖一卷(上等/來三)
　　　素箋本白描畫無欵姓名見䟦中卷前有樂山
　　　懷橘堂印蒼巖蕉林鑑定諸印押縫有神品珍
　　　玩陸柱郭畀天錫榶枘之家諸印又一印漫漶
　　　不可識卷後押縫有神品珍玩樂山懷橘堂印
　　　陸柱郭畀天錫榶枘之家諸印又一印不可識
　　　卷中幅押縫懷橘堂印凡七前隔水有子孫世
　　　保蕉林玉立氏圖書二印後隔水押縫有秋碧
　　　冶溪漁隠二印拖尾陸柱䟦云伯時人物在當
　　　時已稱佳絶得之者亦甚罕况越二百年而真
　　　蹟流傳可多遇哉此圖冩唐太宗與突利㑹盟
　　　便橋之事太宗神武不戰而屈人兵予每閲其
　　　事未甞不嘆其保民禦敵之道一舉而兩得也
　　　况又得一代絶藝為之圖繪令觀者如在房李
　　　之列信可寳也予昔年曽見於石華外史有宋
　　　葛少宰常之題識不知轉徙幾家遂歸於予而
　　　葛題竟失龍劍終合庻幾遇焉呉郡陸柱又張
　　　頡䟦云古之有畫葢起於傅巖肖像之事故善
　　　畫者多畫人物如顧愷之張僧繇輩是也龍眠
　　　居士獨得其傳故在宋為聖手此卷筆力精勁
　　　法律嚴妙其為真蹟無疑陸君題識不及此者
　　　葢無事於辨也至正二年七月既望河南張頡
　　　謹書又另行記語云蛾蟲飛騎馬回嫁女去嵒
　　　山頽繼茂記後有半印三存樂字呉惟懷橘五
　　　字又蒼巖子蕉林秘玩觀其大畧三印卷髙八
　　　寸三分廣二丈八尺
　　　宋趙令穰鵞羣圖一卷(上等/暑一)
　　　素絹本著色畫無欵姓名見䟦中卷前有鈐寧
　　　府書畫一印又半印不可識卷後有梁清標一
　　　印又一印不可識前隔水有蕉林鑒定張羽鈞
　　　二印押縫有蒼巖子一印後隔水有琅琊王敬
　　　美氏収藏圖書一印押縫有棠邨蕉林書屋二
　　　印拖尾錢選䟦云趙令穰字大年弟令松字永
　　　年友于俱能畫其法出唐人畢宏韋偃此卷乃
　　　大年筆聰明過人變二者之法出自一家可敬
　　　可服選少年亦師之可為雅玩大徳元年夏呉
　　　興錢選舜舉䟦又馮子振題識云長楊並立黄
　　　栗留舂鉏散落花不収戎葵燄發撑薄縟細雨
　　　薫風看未足鵞池超出逸少羣山隂爾日専竒
　　　勛嶔崎石老濕醉墨樹色嵗寒迎古栢大年小
　　　景二百年縑池尚此雲日妍呉興繪手差韵度
　　　娓娓精神難㸃汚人間肉眼莫作癡想像逺意
　　　如當時千金雙璧俱白首此詩此畫那復有舊
　　　見大年伯仲作小景大抵與俗間物色渾别此
　　　卷大似山隂道中邂逅王逸少緑隂長畫鷗鷺
　　　閒雅鳴鸝在上種種生色遂垂涎波上之禽欲
　　　籠之而歸少慰平生健嘬之老頬其風流韻勝
　　　大略故可覩已乃為書之海粟老人馮子振觀
　　　大徳乙巳四月既望客燕南後有䢴上張鏐黄
　　　美拜觀一印又韓性題云楊栁隂濃白鷺飛蔞
　　　蒿水暖子鵞肥燧林芳草無窮思何事王孫怨
　　　不歸韓性又余復題云垂桞隂隂溪水流層巒
　　　映𢃄雲烟浮禽鳥飛鳴花草幽問君此景在何
　　　所我欲載酒乘扁舟東平余復又朱澤民題云
　　　白鷺驚飛鶯對吟戎葵吐艶栁垂隂近來也欲
　　　籠鵞去誰識蒼蒼檜柏心澤民題又鄧文原題
　　　云江湖野水明碕灣蒼木隠映白石頑樂哉禽
　　　鳥居其間草有蒹葭魚鰋鯉扁舟不見元真子
　　　我復胡為滯留此承平公子翰墨娯遺風流韻
　　　詩騶虞宛勝滕王蛺蝶圖巴西鄧文原又劉必
　　　大題云栁下鷺谿花草卧遊如到山隂云是大
　　　年小景即今何處堪尋湖南劉必大又題句云
　　　古木隂隂翠𢃄長弄波紅掌蘸晴光雪衣飛起
　　　金衣語華自傾心向夕陽後署無懷子題又倪
　　　堅題云一幅舊鵞溪無聲詩更好前身智永師
　　　故國山隂道陽岡道人倪堅又柯九思題云緑
　　　楊鶯轉夣初醒天影㣲凉斷岸青坐對物華俱
　　　自得籠鵞不用換黄庭丹丘柯九思題又丁復
　　　題云南風播時薫序物何翕赩崇條蔚垂榮弱
　　　敷紛吐色緐滋被原野宿漲彌川澤髙下一無
　　　頗鉅細各有適林鳴命其儔波㳺偕所匹仰睇
　　　雲霄翔毎欲具羽翮終焉追鴻鵠詎復從鷃鶂
　　　天台丁復又陳子美題云隂隂緑桞囀黄鸝埜
　　　鷺飛來水滿陂縱欲籠鵞寫經去山隂何處覔
　　　羲之閩川陳子美又楊惟賢題識云余家先世
　　　喜蓄畫大年小景得四五幅後遭亂離悉為人
　　　擕去無一存者今觀此圖不勝悵惋余深愛其
　　　精緻遂為賦詩藏者宜寳玩之王孫美風標逍
　　　遥太平日詩酒有餘情翰墨寄清逸戎葵花開
　　　向日紅黄鸝緑桞囀薫風鷺羣鵞隊芳塘裏彩
　　　筆能全造化功華隂楊惟賢後有蕉林梁氏書
　　　畫之印家在北澶二印諸䟦中押縫有卧雪一
　　　印冶溪漁隠印二棠村印三又秋碧蒼巖子二
　　　印卷髙一尺一分廣二尺九寸一分
　御筆題籖籖上有乾隆宸翰一璽
　　　宋米黻雲山圖並自書䟦一卷(上等/往一)
　　　素箋本墨畫卷前有天籟閣項墨林鑑賞章二
　　　印卷末有子京墨林子項墨林父秘笈之印三
　　　印又半印不可識押縫有合同印凡三另幅自
　　　䟦云紹興乙夘初夏十九日自溧陽來逰苕川
　　　忽見此卷於李振叔家實余兒戯得意作也世
　　　人知予善畫競欲得之尠有曉余所以為畫者
　　　非具頂門上慧眼者不足以識不可以古今畫
　　　家者流畫求之老境於世海中一毛髪事泊然
　　　無著梁毎静室僧趺忘懷萬慮與碧虚寥廓同
　　　其流蕩焚生事折腰為米大非得已此卷慎勿
　　　與人前有退宻孟賢莫旦景周張安國氏子夀
　　　諸印又半印不可辨後有静心堂書畫印于思
　　　輯印墨林秘玩虞集柯敬仲氏霜鶴堂印全美
　　　以和思敬君謙王孟南氏桂坡安國賞鑑子敬
　　　之章季潭諸印拖尾有曽覿䟦云元章早年渉
　　　學既多晩乃則法鍾王此元祐初作也風神蕭
　　　散所謂天成者非世間墨工槧人之可髣髴伯
　　　玉出以相示因書其後紹興壬午中冬晦平丘
　　　曽覿純父前有孟南余詮之字陽字諸半印後
　　　有靜心堂書畫印王氏私印困學齋柯氏敬仲
　　　項子京家珍藏裕齋于思輯印桂坡安國賞鑒
　　　鶴林小隠王孟南氏諸印又呉寛題云雲山烟
　　　樹總糢糊此是南宫鶻突圖自笑頂門無慧眼
　　　臨窓墨迹淡如無又䟦云米老此圖初藏於苕
　　　川李振叔後入嚴尚書府今宫保閔公得之葢
　　　嚴與李同郡而宫保為尚書外孫流傳有自而
　　　収蓄得所此老亦無所恨矣𢎞治癸亥九月既
　　　望書長洲呉寛卷髙六寸五分廣六尺三寸五
　　　分前隔水
　御題詩云出岫夏雲多竒峯峯雲岫兮將無同蔚然
　　　谷神盟豐隆􁤚峒霮䨴濕翠濃疑有仙人宅此
　　　中天宇不許凡塵通松下忽逢採藥童告我其
　　　師曰葛洪乾隆御題下有幾暇臨池稽古右文
　　　之璽二璽引首
　御題雲山得意四大字上有乾隆御筆一璽
　御筆題籖籖上有乾隆宸翰一璽
　　　宋喬仲常後赤壁賦圖一卷(上等/秋一)
　　　素箋本墨畫分段楷書本文無欵姓名見䟦中
　　　卷中幅押縫有醉鄉居士梁師成美齋印梁師
　　　成千古堂永昌齋漢伯鸞裔伯鸞氏秘古堂記
　　　諸印前隔水有梁清標印蕉林鑒定二印押縫
　　　有棠村觀其大畧二印後隔水押縫有蕉林梁
　　　氏書畫之印蕉林書屋二印拖尾趙徳麟䟦云
　　　觀東坡公賦赤壁一如自黄泥坂遊赤壁之下
　　　聽誦其賦真杜子美所謂及兹煩見示滿目一
　　　悽惻悲風生微綃萬里起古色者也宣和五年
　　　八月七日徳麟題又武聖可䟦云東坡山人書
　　　赤壁夢江山景趣一如遊徃何其真哉武安道
　　　東齋聖可謹題後有題句云此老游戯處周郎
　　　事已非人牛俱不見山色但依依又䟦云孟徳
　　　爭雄赤壁氣吞中夏周郎方年少以幅巾羽扇
　　　用焚舟計敗魏水歩軍八十萬昔人壮之彼方
　　　長老為言東坡居黄州得佳時必造赤壁下偶
　　　㑹東坡一日與一二客踞層峯俛鵲巢把酒言
　　　詠忽聞笛起於江山有穿雲裂石之聲使人問
　　　之即進士李委至磯下度新曲為先生夀也於
　　　是相邀以小舟載酒飲於中流李酒酣復作數
　　　㺯風起水湧大魚皆出山上有栖鶴亦驚起而
　　　舟且掀舞先生坐念孟徳周郎如旦暮之遇歸
　　　而作是賦云又題云方瞳仙人辭蓬瀛逸韵㧞
　　　俗九萬程行行興與烟霞并喜對赤壁髙峥嶸
　　　物外二客人中英得魚擕酒相邀行江頭皎月
　　　照沙明夷猶一艇破浪輕笑談不覺連飛觥幽
　　　宫馮夷應暗驚掠舟野鶴横天鳴翻然大翼如
　　　雲軿四顧寂寂無人聲銀潢耿耿風露清歸來
　　　一枕猶未醒彷彿羽衣云已征霜綃誰為寫幽
　　　情披圖似與相逢迎雪堂作賦詞抨谹追思往
　　　事心如酲周郎空餘千載名大江依舊還東傾
　　　又題云先生賦赤壁錦繡裹山川氣壓三國豪
　　　似與江吞天酒酣欲仙去孤鶴下翩躚歸來夣
　　　清淑此秘初不傳先生定神交形容到中邊風
　　　流兩崛竒名字記他年前署書畫赤壁賦後五
　　　字又題云赤壁周郎幾百秋雪堂夫子更重逰
　　　旋擕魚酒歌明月空對長江滚滚流又書蘇軾
　　　赤壁懷古詞一闋又䟦云仲常之畫已珍隠居
　　　之䟦難有子孫其永寳之(以上七則/俱未署欵)又趙巖題
　　　云江捲千堆雪浪寒雲嵐如畫憶凴䦨重逰赤
　　　壁人何處誰把江山作畫看趙巖後有蒼巖子
　　　蕉林玉立氏圖書觀其大畧諸印䟦中押縫有
　　　伯鸞氏伯鸞後人守道泰定齋印梁師成章蕉
　　　林秘玩諸印又一印不可識卷髙八寸三分廣
　　　一丈九尺一寸二分引首
　御題尺幅江山四大字上有乾隆宸翰一璽
　御筆題籖籖上有御賞乾隆宸翰二璽
　　　宋趙伯駒蓮舟新月圖一卷(上等/収一)
　　　素絹本著色畫卷後欵署伯駒二字缺其半卷
　　　前蕉林玉立氏圖書一印前隔水有蕉林書屋
　　　一印後隔水押縫有蕉林冶溪漁隠二印拖尾
　　　鄭潜題云萬柄新荷接栁隂小舟髙卧碧波心
　　　相知惟有雲端月長照清尊酒滿斟江東鄭潜
　　　又韓璵題云栁雲青青天在水開徧朱華三十
　　　里葉舟蕩漾神仙翁云是濂溪子周子光風霽
　　　月清無邊引壺獨酌心悠然牡丹富貴不掛眼
　　　矯首自樂羲皇年薊丘韓璵又楊維楨題云三
　　　尺錦雲雲拂水地縮鑑湖三百里無極老人八
　　　葉孫至今尚愛花君子有酒滿壺書滿船水空
　　　月落天蒼然蓮葉真人在何處與君共勘先天
　　　年鉄篴道人在乍川虹月舫試郭玘墨又林仁
　　　順題云尚想濂溪上朱華緑葉敷古之君子者
　　　道則聖人徒霽月光風意先天太極圖欲知樂
　　　何事誰復問程朱莆田林仁順又袁近仁題云
　　　泛舟翫芙蓉髙歌擊蘭楫不愛芙蓉花偏愛芙
　　　蓉葉愛葉兮為衣羌容與兮有所慕思所慕兮
　　　君子所思兮濂溪波𣺌𣺌兮不見㣲斯人兮吾
　　　誰與歸袁近仁又題句云真人蕩小舟放浪緑
　　　波裏獨愛荷花清髙潔自期比俛仰天地寛身
　　　心浄如水趣向不可言樂物自娯爾披圖誠感
　　　激神遊出此始後署盱眙山人並書又黄元題
　　　云澄湖媚朱華翠舫坐明月誰同一尊開清景
　　　自怡悦滄波送㣲香襟抱若氷雪迴風驚露盤
　　　餘響亦清徹願言白鷗盟庻與塵境别軒丘黄
　　　元又題句云雲影花光相與閒綵舟長在碧波
　　　間髙人自是能心領不似耶溪唱小鬟後署浮
　　　丘生又林敏題云露濕紅雲雲曵水鳬雁咬咬
　　　戛􁋆起誰裁雲綺散薫風香影亭亭鏡湖裏天
　　　邊曙月堕波心盤珠倒寫半陂隂斷金殘粉琴
　　　尊古幻出芙蓉蒲稗深博陵林敏又曽光溥題
　　　云五月濂溪水接天荷花如錦栁如烟洛陽車
　　　葢看花者得似逍遥一葦船紅蓮灼灼照清漪
　　　風月無邊入望時獨掉小舟雲水上先生真愛
　　　幾人知曽光溥又䟦語云濂溪周先生愛蓮既
　　　自為說矣後世工畫者繪而為圖以寫逰翫之
　　　樂夫先生之心太極也盈天地之間物物各具
　　　一太極其於草木何獨不然斯蓮也色香花實
　　　葢以禀乎氣質之清而先生之愛豈有出於太
　　　極之外哉蘓子云君子寓意于物而不留意於
　　　物吾於斯圖亦云後署無見老人又方時舉題
　　　云亭亭外直更中通千載知心太極翁一段清
　　　香渾不改無邊風月有誰同莆田方時舉又蘓
　　　駿題云誰人寫出濂溪水古之名家趙千里道
　　　人偃仰酒一壺癡坐蓬頭小童子雲開皎皎月
　　　在船蓮香浩浩神欣然嗟予獨曉先生意惜不
　　　生向先生年莆蘓駿後有蒼巖子觀其大畧二
　　　印諸䟦中押縫有河北棠村印三安定印四秋
　　　碧印二蒼巖一印卷髙七寸二分廣二尺一寸
　　　卷後上方
　御題詩云泛月四時宜九夏為尤善荷塘窈而幽渌
　　　水清且淺不必擷芳華虚明供静遣灑然玉壺
　　　氷色香俱難辨御題下有乾隆宸翰一璽引首
　御題月澹荷香四大字有乾隆御筆一璽
　御筆題籖籖上有乾隆宸翰一璽
　　　宋馬和之袁安卧雪圖一卷(上等/冬一)
　　　素絹本著色畫欵云馬和之筆卷前押縫一印
　　　不可識拖尾楊簡䟦云右卧雪圖宋馬和之所
　　　作也司徒裔孫登聞鼓院判袁熈黙請予志其
　　　後按袁安隠居洛陽城中西漢元始間舉明經
　　　為太子舍人時大雪洛陽令出按行至安門見
　　　安僵卧謂曰何以不出安曰大雪不宜干人令
　　　舉孝廉起為隂平長至和帝時為司徒史稱其
　　　賢和之錢塘人紹興中進士官工部侍郎善山
　　　水人物筆力髙古為南宋畫史第一皆可愛重
　　　熈黙其寳之慈湖楊簡書又王應麟䟦云叔寧
　　　以大父所藏馬和之畫卧雪圖示予展玩間儼
　　　然洛陽風景令人仰其操行于千載之上况叔
　　　寧為子孫者乎宜珍襲而藏之厚齋王應麟書
　　　又題句云北風吹雪寒如水路隔縣令已百里
　　　袁安如死不出門雪擁入庭猶未起昔年燕北
　　　曽經行燕北路上行人憎燕山席片小如雪人
　　　行未得袁安情後署貫雲石三字又任士林題
　　　云掩闗僵卧日雲滿洛陽城縣長來相慰髙風
　　　萬古稱句章任士林又趙復題云寒冬凛冽皴
　　　肌膚洛陽城中雪丈餘邑長憂民恐為魚身出
　　　按行臨庭除閉門僵卧只自如手中一卷匡時
　　　書為舉孝㢘登宦途扶持漢時良師徒子孫奕
　　　葉皆簮裾名垂竹帛昭令譽老我題詩觀此圖
　　　彷彿洛陽晴雪初江漢趙復又薩都剌題云洛
　　　陽城裏三尺雪閉户登車亦偶然若使當時不
　　　相偶千年誰識二公賢薩都剌又張起巖䟦云
　　　上虞袁友山謁選京師持卧雪圖素題觀其意
　　　象専精妙窮造化状盡袁司徒之風致洛陽令
　　　之好賢真絶筆也珍重珍重元統癸酉仲秋華
　　　峯真逸張起巖又陳恕可題云大雪滿天地閉
　　　户而僵卧門外深丈餘縣令軒車過於焉舉孝
　　　廉漢室為良佐晴窓展斯圖千古清風播㑹稽
　　　陳恕可又徐顒題云窮冬雪滿洛陽天閉户袁
　　　安白日眠縣長知人能薦剡漢廷為相總稱賢
　　　腰金衣紫雲來盛九棘三槐甲第連自有清風
　　　超萬古芳名不用畫圖傳古汴徐顒又趙純題
　　　云洛陽冬雪深歩武皆滅跡卓彼僵卧人掩闗
　　　情自得縣長飇臨門孝㢘從此識乃援而起之
　　　為漢家柱石所以子孫昌曠世猶食徳感激玩
　　　斯圖清風灑寥泬浚儀趙純又栁南題云雪深
　　　窮巷縣官來僵卧看書户不開從此洛陽聲價
　　　重漢廷匡贊得良才八十五翁桞南又王孚題
　　　云令出按行地門前雪不除饑寒皆乞食僵卧
　　　獨看書絶行超今古清風入畫圖孝廉從此薦
　　　顯要位司徒山隂王孚又程蕃䟦云世稱馬和
　　　之聖繪事在南宋髙孝兩朝名最重毎書三百
　　　篇命其圖寫真無聲詩也第予未之見耳今獲
　　　觀其卧雪圖信足徴所聞而為一榮遇矣卧雪
　　　翁之雲孫鋐世守不替三百年舊物雖纑地磔
　　　裂弆藏如新良用珍重嗟夫為縣官當效洛陽
　　　令之好賢為子孫者當思乃祖之相業以振其
　　　家宜各勉旃正統三年八月廿二日徽州府儒
　　　學教授純公十二世孫河南程蕃又陸溥源䟦
　　　云卧雪圖宋馬侍郎和之作也上虞袁伯貞乞
　　　題嗟夫自變故以來清門子孫欲寳先世舊物
　　　者百無一二卧雪後人克寳和之圖乃祖遺跡
　　　於三百年後豈偶然哉葢卧雪之安相漢徳業
　　　深厚詩書之澤難與物變而致然耶伯貞當心
　　　乃祖之心寳其所寳毋顓以舊物為寳也朂諸
　　　山隂陸溥源識又張誠題云僵卧茒廬固守貧
　　　匡君有䇿待時陳一寒徹骨髙搘枕丈雪迷蹤
　　　𦂳閉門薦剡偶逢賢邑令藏圖尤見好雲孫白
　　　頭試玩當年跡尚有清風洗俗塵琴川張誠後有
　　　一印不可識卷髙七寸四分廣三尺六寸前隔水
　御製詩並識云雪深門巷迥僵卧有餘清不作干人想何
　　　煩除道迎漫空飛淅瀝撲户轉輕盈素履幽人吉千
　　　秋仰令名予向作雪事八詠袁安卧雪其一也甲子
　　　春杪偶檢閱内府書畫及此圖輒録舊詩於卷首以
　　　當題識云下有幾暇鑒賞之璽乾隆宸翰二璽引首
　御題洛城清隠四大字欵署乾隆御筆上鈐乾隆宸
　　　翰一璽
　御筆題籖籖上有御賞乾隆宸翰二璽
　　　明人臨馬和之風雅八篇圖一卷(上等/冬二)
　　　素箋本墨畫分段凡八幅末幅欵署馬和之每幅有
　　　蓼塘一印前後押縫俱有河北棠邨一印第八幅又
　　　冶溪漁隠一印前隔水有蕉書林屋一印後隔水押
　　　縫有秋碧棠村審定二印引首有蕉林梁氏書畫之
　　　印棠村審定二印拖尾周天球䟦云馬和之紹興間
　　　進士畫宗呉裝工人物清逸秀潤脫苑中陳䂓自出
　　　機局南渡時名公咸推服之思陵愛重之甚故命冩
　　　三百篇全袠此八紙即其中物也余甞見好事家所
　　　有僅一紙兩紙或三四紙止朱忠禧家一卷六紙不
　　　能如此卷至八數也當時思陵藏其全必自臯亭之
　　　變散落人間遂與飛蓬斷梗俱出即使能彚集之無
　　　此力亦無此日月又未必其完如趙璧也噫武君侯
　　　其愛䕶之萬厯戊子冬呉郡周天球題于棐几齋中
　　　又張鳯翼䟦云曩予從祖藏馬和之詩意采蘩等數
　　　段思陵御書猶存可隨篇而命題也嘉靖間為有力
　　　者所得矣此後偶購得七段已亡其詩陸尚寳為予
　　　考定則皆邶風之什也此卷似鹿鳴諸篇一時未暇
　　　參証然各有意態武輕車第以陸探㣲新臺衛協黍
　　　離目之可耳張鳯翼識又王穉登䟦云馬和之字思
　　　温以畫受知宋思陵官至侍御史思陵愛其畫命寫
　　　毛詩三百徃徃自御宸翰書其後其見重若此此卷
　　　凡八則風雅雜陳亦無思陵手書當是出於散亂之
　　　餘掇拾成卷斷圭殘璧要不害其為寳耳武侯雍雍
　　　儒將與祭征虜杜征南相亞雅歌投壺輕裘緩𢃄之
　　　頃與幕中賔佐出此把玩武庫戈鋋且當退避三舍
　　　矣庚寅六月廿二日王穉登書䟦後有古婁武氏子
　　　孫億世家傳之寳蕉林秘玩觀其大略諸印第一段
　　　髙九寸四分餘七段同廣一尺四寸有竒第二段廣
　　　一尺四寸五分第三段廣同上第四段廣一尺四寸
　　　六分第五段廣一尺二寸四分第六段廣一尺三寸
　　　第七段廣一尺四寸九分第八段廣一尺四寸六分
　　　宋劉松年蠶織圖一卷(上等/藏一)
　　　素箋本著色畫欵署松年筆凡二十四段每段署畫
　　　月並五言詩題句皆篆書旁有小楷釋文第一段浴
　　　蠶詩云農桑將有事時節過禁烟輕風歸燕日小雨
　　　俗蠶天春衫卷縞袂盆池㺯清泉深宫想齋戒躬桑
　　　率民先第二段下蠶詩云榖雨無幾日溪山暖風髙
　　　華蠶初破殻落紙細如毛柔桑摘蟬翼䔩䔩才
　　　容刀茅檐紙窓明未覺眼力勞第三段餵蠶詩云
　　　蠶兒初飯時桑葉如錢許攀條摘鵞黄藉紙觀蟻
　　　聚屋頭初日長窓下兒女語日長人頗閒鍼線隨
　　　緝補第四段一眠詩云蠶眠白日静鳥語青春長
　　　抱脛聊假寐孰能事梳粧水邊多麗人羅衣躅春
　　　陽春陽無限思豈知問農桑第五段二眠詩云呉
　　　蠶一再眠竹屋下簾幙拍手㺯嬰兒一笈姑不惡
　　　風來麥秀寒雨過桑沃若日髙蠶未起谷鳥鳴百
　　　箔第六段三眠詩云屋裏蠶三眠門前春過半桑
　　　麻緑隂合風雨長檠暗葉底蟲絲繁卧作字畫短
　　　偷閒一枕肱夣與楊花亂第七段分箔詩云二眠
　　　三起餘飽葉蠶局促衆多旋分箔蚤晩磓滿屋郊
　　　原過新雨桑柘添濃緑竹間快活吟慚愧麥飽熟
　　　第八段採桑詩云呉兒歌採桑桑下青春深鄰里
　　　講歡好遜畔無欺侵筠籃各自攜筠梯髙倍尋黄
　　　鸝飽紫椹啞咤鳴緑隂第九段大起詩云盈箱大
　　　起時食葉聲似雨春風老不知蠶婦忙知許呼兒
　　　刈青麥朝飯已過午妖歌得綾羅不易青裙女第
　　　十段促績詩云麥黄雨初足蠶老人愈忙辛勤减
　　　眠食顛倒著衣裳絲腸映緑葉練練金色光松明
　　　照夜屋杜宇啼東岡第十一段上簇詩云采采緑
　　　葉空剪剪白茅短撤簇輕放手蠶老絲腸媆山市
　　　浮晴嵐風日作妍煗㑹看繭如甕纍纍光眩眼第
　　　十二段炙箔詩云峨峨爇薪炭重重下簾幙初出
　　　蟲結網遽若雪滿箔老翁不勝勤候火珠汗落得
　　　閒兒女子困卧呼不覺第十三段下簇詩云晴明
　　　開雪屋門巷排銀山一年蠶事辦下簇春向䦨鄰
　　　里兩相賀翁媪一笑歡后妃應獻繭喜色開天顔
　　　第十四段擇繭詩云大繭至八蠶小繭止獨蛹繭
　　　衣繞指柔収拾擬何用冬來作縹絖與兒禦寒凍
　　　衣帛非不能債多租稅重第十五段窖繭詩云盤
　　　中水晶鹽井上梧桐葉陶噐固封泥窖繭過旬浹
　　　門前春水生布榖催畚鍤明朝蹋繅車軍輪纒白
　　　㲲第十六段繅絲詩云連村煮繭香解事誰家孃
　　　盈盈意媚竈拍拍手探湯上盆顔色好轉軸頭緒
　　　長晩來得少休女伴語隔牆第十七段蠶蛾詩云
　　　蛾初脫纒縛如蝶栩栩然得偶粉翅光散子金粟
　　　圓嵗月判悠悠種嗣期緜緜送蛾臨逺水蚤歸屬
　　　明年第十八段祀謝詩云春前作蠶市盛事傳西
　　　蜀此邦享先蠶再拜絲滿目馬革裹玉肌能神不
　　　為辱雖云事𣺌茫解與民為福第十九段絡絲詩
　　　云兒夫督機絲輸官趂時節向來催租瘢正為坐
　　　踰越朝來掉籰勤寧復辭腕脱辛勤夜未眠敗屋
　　　燈明滅第二十段經詩云素絲頭緒多羨君好安
　　　排青鞵不動塵緩歩交去來脉脉意欲亂眷眷首
　　　重回王言正如絲亦付經綸才第二十一段緯詩
　　　云浸緯供織作寒女兩髻了繾綣一縷絲成就百
　　　種花㺯水春笋寒卷輪蟾影斜人間小阿香晴空
　　　轉雷車第二十二段織詩云青燈映幃幕絡緯鳴
　　　井欄軋軋揮素手風露淒已寒辛勤度幾梭始復
　　　成一端寄言羅綺伴當念麻苧單第二十三段攀
　　　花詩云時態尚新巧女工慕精勤心手暗相應照
　　　眼花紛紜殷勤挑錦字曲折讀迴文更將無限思
　　　織作鴈背雲第二十四段剪帛詩云低眉事機杼
　　　細意把刀尺盈盈彼美人剪剪具束帛輸官給邊
　　　用辛苦何足惜大勝漢繚綾粉涴不再著卷前有
　　　已後五車郎子孫永保之半印二卷後有梁清標
　　　一印中幅押縫河北棠村印凡十四卷後押縫有
　　　儀齋印凡二前隔水有蒼巖子蕉林鑒定二印引
　　　首蔣溥識云立萬民之命者何衣食是已昔聖帝
　　　明王知教化之所以興必使一夫一婦舉無不盡
　　　其力而其力之所以能畢用而不自私者則又積
　　　於上之以誠相感召雖燕居之耳目心志一之于
　　　祁寒暑雨間未甞不如躬履而甘苦之也謹按三
　　　代盛時若周家世有哲王而當日豳風一篇周公
　　　言民事者至悉間甞反復尋玩於其首章發端即
　　　曰七月流火九月授衣然後斷之以于耜舉趾而
　　　二三章所詠又復流連遲日之筐次序元黄之績
　　　葢既以今嵗之終戒來嵗之事且以知女服事乎
　　　内男服事乎外一年之中交相黾勉而不敢少有
　　　休息至于嗟我農夫我稼既同因是以躋堂稱觥
　　　者終其為裳獻豜之心而忠愛已無不至斯則楚
　　　茨而下言耕者類不及織而後世以圖補詩之所
　　　由昉也宋臣劉松年蠶織圖一卷自浴蠶以至剪
　　　帛凡二十四幅終始詳盡脉絡分明又幅間各綴
　　　五言古詩一章形容之不足而詠歌之詞致近雅
　　　有可玩咏伏考松年當紹熙時在畫苑進耕織圖
　　　或者此其一歟夫生之者衆為之者疾豈惟良士
　　　之職思宜爾觀于此而女伴春篝繅車雪屋尺絲
　　　寸縷間猶且辛苦經綸之不暇其在書曰所其無
　　　逸念小民之依夫亦重可念也已臣蔣溥敬題拖
　　　尾趙子俊䟦云耕織圖二卷乃程氏舊藏每節小
　　　篆皆隨齋手題流傳于世使享膏梁衣紈綺者知
　　　農夫蠶婦之工力也子俊又范竒䟦云疇昔甞寓
　　　玉堂直署有以豳風圖徴予語固知棄任田正粤
　　　奏粒民懋遷財用變化居積不獨虞夏之際萬邦
　　　作乂而千萬古民生賴焉周公作詩以戒王誦風
　　　化所繇捧卷伏讀逮今凛凛生氣不止于耜舉
　　　趾饁彼南畆如此圖而已也遜齋一日坐於别墅開
　　　闔瑶軸神爽飛越芸邊老人范竒八十一嵗書又
　　　仇逺題云輕紈文綺出自蠶丹青寫作圖畫看采
　　　桑養蠶最辛苦滿望夏織冬禦寒誰知有絲不待
　　　織私逋未了先輸官蠶婦寸絲不著體豪家牆壁
　　　被紈綺山村老民仇逺又𨽻書題云緑樹枝頭百
　　　箔吟村南村北天隂隂竹梯踏折東風惡筠籠攜
　　　來老雨淋去嵗無蠶桑似土今年有蠶葉如金良
　　　工漫費丹青筆難寫羅敷一片心後識云時㤗定
　　　嵗次旃䝉赤奮若中和節康山七十六嵗翁書於
　　　益清文陳煥題云蠶成帛可衣老者古意日逺圖
　　　漫寫機間織婦恍有言好看笑笑有聲畫潯陽陳
　　　煥又呉煟䟦云社而賦事烝而獻功此古制也今
　　　之躬婦事者寧不知力此哉此圖可無作也然且
　　　作之當益用勸使無二月賣新之憂一蠶十衣之
　　　迫則大寒索裘吾知免夫山中癡翁呉煟後有觀
　　　其大畧蕉林収藏二印諸䟦中押縫有蒼巖一印
　　　冶溪漁隠印二卷髙九寸九分廣三丈八尺六寸
　　　宋李嵩貨郎圖一卷(上等/閏一)
　　　素絹本著色畫欵識云嘉定辛未李從順男嵩
　　　畫卷前有梁清標印一印卷後有孫承澤印一
　　　印前隔水有家在北澶蕉林居士二印拖尾有
　　　蒼巖子蕉林秘玩二印卷髙八寸廣二尺一寸七分
　　　宋王希孟千里江山圖一卷(上等/餘一)
　　　素絹本著色畫無欵姓名見䟦中卷前緝熙殿寳
　　　一璽又梁清標印蕉林二印卷後一印漫漶不可
　　　識前隔水有蕉林書屋蒼巖子蕉林鑒定三印後
　　　隔水蔡京記云政和三年閏四月一日賜希孟年
　　　十八嵗昔在畫學為生徒召入禁中文書庫數以
　　　畫獻未甚工上知其性可教遂誨諭之親授其法
　　　不踰半嵗乃以此圖進上嘉之因以賜臣京謂天
　　　下士在作之而已有梁清標印河北棠村二印押
　　　縫有安定冶溪漁隠二印引首有蕉林収藏一印
　　　拖尾金溥光䟦云予自志學之嵗獲覩此卷迄今
　　　已僅百過其功夫巧宻處心目尚有不能周遍者所
　　　謂一回拈出一回新也又其設色鮮明布置宏逺
　　　使王晉卿趙千里見之亦當短氣在古今丹青小
　　　景中自可獨歩千載殆衆星之孤月耳具眼知音
　　　之士必以予言為不妄云大徳七年冬十二月哉
　　　生魄昭文館大學士雪菴溥光謹題前有梁清標
　　　印玉立氏二印後有蒼巖子蕉林秘玩觀其大畧
　　　三印卷髙一尺五寸九分廣三丈七尺二寸九分
　　　宋馬逺豳風圖一卷(上等/成一)
　　　素絹本著色畫凡十七段每段節録本詩數語
　　　無欵姓氏見䟦中卷中幅押縫河北棠村印凡
　　　十五前隔水有蕉林書屋一印後隔水押縫有
　　　秋碧蒼巖冶溪漁隠二印拖尾陸完䟦云都尉
　　　樊公處見李龍眠一卷又聞沈石田亦収一卷
　　　此卷舊以為馬逺畫而髙宗書皆筆意超絶而婦
　　　女容態自有國有家者以至田野紡織莫不端莊
　　　静雅無一毫邪辟意思望之令人肅然起敬若此
　　　者要非逺不能中間三二節筆力差拙豈其失去
　　　而取諸别本以補足耶其書則出當時内夫人手
　　　而用乾卦竝御書印耳知書者自能辨之正徳丁
　　　丑七月六日水村居士陸完書後有蒼巖子觀其
　　　大畧二印卷髙七寸四分廣二丈二寸六分引首
　御筆行書豳風詩全章并志云内府所藏北宋馬逺
　　　豳風圖一卷披覽之下姬公陳詩之意令人睪
　　　然髙望而逺思爰書本詩弁諸卷首乾隆辛酉
　　　春月御題下有乾隆宸翰幾暇臨池二璽
　御筆題籖籖上有御賞乾隆宸翰二璽
　　　宋馬逺溪山秋爽圖一卷(上等/成二)
　　　素箋本著色畫欵云馬逺筆卷前有休寧朱之
　　　赤珍藏圖書呉氏家藏留耕堂印三印卷後有
　　　朱之赤鑒賞啟南二印又一印惟周氏二字可
　　　辨中幅押縫有擇木亭印一印又半印四拖尾
　　　申時行䟦云此卷舊傳為南宋馬逺筆丹楓黄葉
　　　映𢃄溪橋秋水溶溶物色髙爽吾意䇿馬馳驅未
　　　若擕笻緩歩或其人固貴者耶要自是逺蹟無疑
　　　賞者自能鑒也休休居士申時行題前有朱卧庵
　　　収藏印一印卷髙一尺八分廣七尺二寸五分
　御筆題籖籖上有乾隆宸翰一璽
　　　宋馬逺水圖一卷(上等/成三)
　　　素絹本著色畫無欵姓名見䟦中凡十二幅每
　　　幅署畫目第一幅署字缺有耿昭忠信公氏一
　　　字在良别號長白山長収藏書畫印記蕉林玉
　　　立氏圖書二印又鼎元半印押縫有信公鑒定
　　　珍藏一印下俱同第二幅署洞庭風細四字旁
　　　有玉泉貴妾楊娃之章一印印下註云賜大雨
　　　府又都尉耿信公書畫之章蕉林玉立氏圖書
　　　二印又鼎元半印下十幅印記註語俱同第三
　　　幅署層波疊浪四字第四幅署寒塘清淺四字
　　　第五幅署長江萬頃四字第六幅署黄河逆流
　　　四字左方半印不可識第七幅署秋水迴波四
　　　字第八幅署雲生滄海四字右方有仲雅半印
　　　第九幅署湖光㶑灔四字右方有菴字半印第
　　　十幅署雲舒浪卷四字第十一幅署曉日烘山
　　　四字第十二幅署細浪漂漂四字左押縫有蕉
　　　林書畫印一印卷前空幅有蕉林梁氏書畫之
　　　印家在北澶二印後隔水押縫有蒼巖子信公
　　　鑒定珍藏二印引首有李東陽篆書馬逺水三
　　　大字欵署西涯拖尾東陽又䟦云右馬逺畫水
　　　十二幅状態各不同而江水尤竒絶出筆墨蹊
　　　逕之外真活水也予不識畫格直以書法斷之
　　　長沙李東陽又呉寛䟦云馬逺不以畫水名觀
　　　此十二幅曲盡水態可謂多能者矣全卿家江
　　　湖間蓋真知水者宜其有取於此戊申十月晦
　　　日呉寛在海月菴題又王鏊䟦云山林樓觀人
　　　物花木鳥獸蟲魚皆有定形獨水之變不一畫
　　　者每難之故東坡以為盡水之變蜀兩孫兩孫
　　　死其法中絶今觀逺所畫水紆餘平逺盤迴澄
　　　深洶湧激撞輸瀉跳躍風之漣漪月之㶑灔日
　　　之􁅗洞皆超然有咫尺千里之勢所謂盡水之
　　　變豈獨兩孫哉戊申嵗長至後十日王鏊題又
　　　陳玉䟦云馬河中畫山水人物種種臻妙邊角
　　　小景益清逺水作縠紋状者清絶院人中稱獨
　　　歩信然信然陳玉又梁殷記語云隆慶壬申冬
　　　日羅浮山人梁殷借閱於心逺堂又俞允文記
　　　云宋馬逺以善畫冠絶當時時稱長于小景王
　　　元美得逺畫水十二幅意匠縱横尤能曲盡水
　　　之變態余既欣賞久之而又慮覽者或不能得
　　　逺之㫖遂各為之張引其詞爾其隂扶岫户氣
　　　溢河宗始輪囷而出谷或滃渤而從龍騰八紘
　　　而摧隤蒸萬象于鴻濛淵客之珠乍泣鮫人之
　　　室奚從是曰雲生滄海衝風四㑹乗流拂擊㳫
　　　灌増澆奔灑噴射乍失魚鼈之勢莫定黿鼉之
　　　窟是曰層波疊浪壯嶮介而攏括百川鼓靈潮
　　　而控㑹萬里磐礴元氣經營星紀滈汗馬水流流
　　　形天地是曰長江萬頃玉壺洞澈而逺水無波
　　　寳鏡虚懸而浮光不定沖融皛了溭淢潜泳鑒
　　　金柱而凝照漉銀礫而留映是曰湖光㶑灔其
　　　氣凄凄其流瀰瀰潦盡而清明在中泉寒而咫
　　　尺見底媚芙蓉之始華寫衰顔于暮齒是曰寒
　　　塘清淺翔烏始駭浮陽乍炳紫霧霏崖丹霞欝
　　　嶺沿漚礜石而分瓊髙沬彯沙而散錦是曰曉
　　　日烘山天吴噫氣靉靅紛披雲日之所開吐激
　　　勢之所相排若白龍之　倒飲似素車之張幃是
　　　曰雲舒浪卷勁節爽寒雲深龍鱗隠起暮景沉
　　　沉稍縈紆而沏迭復汀濘而浸淫是曰波蹙金
　　　風霜宇潄月烟空發晴韻鮮飇於蘋末獵蘅蕙
　　　於洞庭縁洄浟湙翺翔淵淪與秋烟而一色共
　　　春縠而起文是曰洞庭風細長波汨深來往淃
　　　漣湛千尋而無滓聚百折而流圓感濯纓于楚
　　　父悟寓言于莊篇是曰秋水洄波山曀収天英
　　　炯文枝斂聲餘波猶湧踧葩華而㣲瀉順沿􁄕
　　　而莫竦是曰細浪漂漂出崑崙下龍門夏禹導
　　　其流漢將窮其源竹箭方駛桃花漲春陽侯之
　　　波不息武王之鉞空聞是曰黄河逆流夫逺之
　　　畫水至此真可謂曲盡其變矣而所謂逺之㫖
　　　又寧止乎是而已是故水之性本乎順也故能
　　　與物為行止體本乎静也故能與時為消息恬
　　　憺也故能溥利乎庶類虚謙也故能𢎞納乎羣
　　　形柔弱也故至人以之體道清净也故廉士以
　　　之洗心處上善而不讓居下流而不爭如衡之
　　　平如鑑之明推其原則同出分其地則異名信
　　　乎具靈長之徳為天下之尊是以覽逺之畫者
　　　以余言參之而逺之㫖可得矣元美世家海壖
　　　而性復通明知水於余言必有合者隆慶二年
　　　夏五月十八日掩闗居士俞乆文撰并書前署
　　　馬逺畫水十二圖意記九字又陳永年䟦云辛
　　　卯八月風雨中同郭次甫觀十二水于凌波鷁
　　　至長江萬里湖光㶑灔尤在心手筆墨之外余
　　　江湖人也即欲操小刀汎此以往不使向生獨
　　　私五嶽也時長世安世二幼子侍因卷劑補空
　　　書此京口陳永年又文嘉䟦云馬逺水十二幅
　　　楊妹子所題徃時陳道復嘗誇予謂是世間竒
　　　物今四十餘年矣始得一見豈勝快哉萬厯五
　　　年仲夏六日文嘉又張鳯翼䟦云馬逺水十二
　　　段段各一狀試一展玩可無俟登龍門觀吕梁
　　　而風水之極觀備矣楊妹題辭與筆意俱雅絶
　　　無韓虢妖冶態其亦女史之良哉張鳯翼識又
　　　文伯仁䟦云馬畫盡水之變俞記窮水之態元
　　　美世居海上其於水之變態當自得之余近寄
　　　寓包山風帆往來亦甞領略今觀此卷頗㑹於
　　　衷元美方出為世用既有得於水之變態尤宜
　　　觀水之態以自致瞽言狂妄不知以為然否同
　　　在坐者錢叔寳縠顧季狂聖之尤子求隆慶戊
　　　辰六月十八日五峯山人文伯仁又王世貞題
　　　云上帝兩𢃄垂長江黄河流崑崙觸天漏下貯
　　　海一抔震澤與洞庭滙作東南漚風雲出千變
　　　日月浴雙輈泓渟瀉秋星蕭瑟競素湫木落清
　　　淺出石壓琮琤抽其細沬貫珠巨者膏九州誰
　　　能傳此神毋乃宋馬侯解衣盤礴初已動馮夷
　　　愁天一臆間吐𣲖九筆底収生綃十二幅幅幅
　　　窮雕鎪憶昔進御時陡豁神龍眸遂令大同殿
　　　濤聲撼牀頭六宫攝其魄所以不欲留楊妹即
　　　大家女史司校讐朱填六玉筯墨宛四銀鈎錦
　　　縹賜兩府青箱潤千秋晴窓乍開閱如練沾衣
　　　褠恍作銀漢飜浸我白玉樓當其欝怒筆楣表
　　　騰蛟虬及乎汨舒徐遥頸延鶩鷗動則開智樂
　　　淵然與心謀老思鑑湖曲興盡剡溪舟左壁桑
　　　氏經右圖供卧遊那能學神禹胼胝終荒丘隆
　　　慶庚午春日呉郡王世貞咏此圖得二十五韻
　　　二百五十字又䟦云右馬河中逺畫水馬不以
　　　水名而所畫曲盡其情状吾不知於呉道子李
　　　思訓孫知㣲若何然自崑崙西來至弱水之沼
　　　中間變態非一無復遺致矣畫凡十二幀幀各
　　　有題字如雲生滄海層波疊浪之類雖極柔媚
　　　而有韻下書賜兩府三字其印章有楊娃語長
　　　輩云楊娃者皇后妹也以藝文供奉内廷凡逺
　　　畫進御及頒賜貴戚皆命娃題署云然不能舉
　　　其代及徧考畫記稗史俱無之獨往往於逺他
　　　畫見楊蹟如一按逺在光寧朝後先待詔藝院
　　　最後寧宗后楊氏承恩執内政所謂楊娃者豈
　　　即其妹耶又后兄石谷俱以節鉞領宫觀位至
　　　太師時稱大兩府二兩府則所謂賜大兩府者
　　　疑即石也此卷初藏陸太宰全卿家李文正呉
　　　文定王文恪諸公俱有䟦而不能詳其事聊記
　　　以俟再考世貞又識上有太僕寺印撫治鄖陽
　　　等處闗防御史中丞記三印諸䟦中押縫有信
　　　公鑒定珍藏印凡五䟦後有珍秘宜爾子孫蕉
　　　林秘玩觀其大略四印卷每幅髙八寸三分廣
　　　一尺二寸九分第一幅廣七寸四分
　　　宋夏珪秋江風雨圖一卷(上等/嵗一)
　　　素箋本墨畫欵識云壬寅嵗仲春日夏珪筆下
　　　有鼎印一卷髙九寸五分廣二丈五尺九寸前
　　　隔水
　御製詩云雨絲風片逺連天一棹漁舟萬頃烟無事
　　　買漁沽酒客却饒書畫米家船乾隆御題下有
　　　幾暇鑑賞之璽乾隆宸翰二璽引首
　御題秋江風雨四大字上有乾隆宸翰一璽
　御筆題籖籖上有乾隆宸翰一璽
　　　宋夏珪江山佳勝圖一卷(上等/嵗二)
　　　素箋本著色畫款云甲子嵗夏珪筆卷前有曲
　　　江春雨一印前隔水有純忠堂藏子子孫孫永
　　　保無斁永夀張孟純張字以文諸印引首李東
　　　陽篆書江山佳勝四大字款署西涯前有勅賜
　　　張氏捧日樓書畫印一印卷髙九寸七分廣三
　　　丈三尺一寸四分
　　　宋陳容九龍圖一卷(上等/律一)
　　　素箋本墨畫淡著色卷後題識云楚中寫鑿真
　　　龍窺金陵㸃眼雙龍飛諸梁羽化張亦去雌雄
　　　笈殺劉洞微八軸呉龍不堪掛醉余吐出胸中
　　　畫龍門三峡浪如山從臾漲天聲價大飛龍出
　　　峡駕春江九河之勢不敢降一龍天池戴赤木
　　　菌蠢猛省雲霧邦鈞天竒女又遭謫雷公擘山
　　　天地黒玉龍皎皎摩蒼崖蟠蜿似避陽陵客鼾
　　　鼻睡起金蛇奔嶄然頭角當海門摩牙厲爪攫
　　　明月天吳起舞摇天根雲頭教子掣金鏁第五
　　　圖中龍最老兩龍徧活黎與蒸馬鬃夜半天瓢
　　　倒桃花浪煖透三層禹門岌嶪誰敢登蒼髯綘
　　　鬛火燒尾十月霹靂隨飛騰蜀侯髙卧南陽武
　　　貌出全形竒且古神功収斂待時來天下蒼生
　　　望霖兩所翁寫出九龍圖筆端妙處世所無逺
　　　觀雲水似飛動即之疑是神所摹宣城龍公生
　　　九子盡入老翁圖畫裏阿誰為我屠雙牛一牛
　　　莫著金籠頭九鹿之圖䟦於涪翁九馬之圖賛
　　　於坡老所翁之龍雖非鹿馬並然欲傚蘇黄二
　　　先生賛跡則余豈敢姑述以志嵗月後有所翁
　　　一印卷前又自識云九龍圖作於甲辰之春此
　　　畫復歸於甥館仙李之家神物固有所屬耶卷
　　　後又董思學䟦云辛酉所翁在九松斑衣園中
　　　廹晩作雙劍圖遺東山韓忻妙絶之甚大徳丙
　　　午玉田酒邊獲覩此卷豈遜當時遺韓之筆老
　　　君山人董思學書後有都尉耿信公書畫之章
　　　一印前隔水押縫有渤海主人珍藏一印後隔
　　　水押縫二印同拖尾題句云𤣥雲潑墨號天風
　　　雲頭擲火驅雷公元氣淋漓雨師急天地變化
　　　誰為雄雨龍奮迅見光怪夭矯西行出天外一
　　　龍起處山石摧摩盪餘聲隠磅磕一龍不競羣
　　　龍趨搏取明月看隨珠老龍居中最蒼古盤旋
　　　引子方自娯一龍出水露頭角白浪如山映空
　　　作一龍飛上蒼茫間傾倒天瓢振枯涸最後一
　　　龍心獨閒回頭似欲歸潜淵騰驤宛轉各異態
　　　匪龍安得知其全洞㣲物化僧繇死千載神交
　　　所翁繼觀龍不在鱗鬛精妙用應須論神氣九
　　　陽數極變必通此物豈困緘縢中但愁霹靂隨
　　　昏濛一旦飛去蒼旻空後署至順二年孟春天
　　　師太元子書又吴全節題云雷雨天垂垂電火
　　　飛墨水解衣盤礴初神物聽麾指雪繭起風雲
　　　瞬息幾萬里用九賛乾元猶龍師老子閑閑道
　　　人吴全莭書又歐陽元題云乾陽六爻陽為實
　　　其名六龍象龍質維乾用九神變化後世遂稱
　　　九龍出湖南馬氏踵其訛八龍繞柱身當一如
　　　何括蒼大手筆亦復畫此風雷室歐陽元又張
　　　翥題云羽人示我九龍圖知是雷電堂中物榑
　　　桑蠒紙三十尺一一蜿蜒寫竒崛劃翻斷峡據
　　　石崖􁱎駕奔濤卷溟渤控摶驪珠爭照耀簸蕩
　　　蜃雲相出没引子雙飛凌太隂垂􁋡獨下蟠幽
　　　窟壯哉筆跡窮變化無乃從前識真骨我生所
　　　見世少如此畫通靈那敢忽自非羽人能制龍
　　　誰能藏之筐箧中不然霹靂下穿壁蹴踏白日
　　　隨飄風髙堂畫開走百怪熟視但覺烟霏濛僧
　　　繇不作董羽死晩有若人堪比工起須為雨被
　　　九土嗟爾意氣何其雄丈夫事業正如此一出
　　　要埽庸奴空安能屑屑弄丹粉漫費精神圖草
　　　蟲晉寧張翥又王伯易䟦云龍本神物其體純
　　　陽故變化不測畫者取乾元用九之義以陽之
　　　極數出神物以駭耳目其變化隠顯飛龍在天
　　　莫之敢窺真神妙用夐出物外忽使破壁躍水
　　　亦固有之伯易觀於洪武庚申十月也江寧王
　　　伯易後有信公珍秘一印卷髙一尺四寸三分
　　　廣三丈九尺二寸
　　　宋趙黻江山萬里圖一卷(上等/吕一)
　　　素箋本墨畫款云京口趙黻作上鈐元素一印
　　　卷後有鶴汀嚴氏軍司馬半印二卷中幅押縫
　　　有鶴汀子震印三嚴字印三鶴汀嚴氏収藏圖
　　　書印二引首張寧𨽻書長江萬里四大字欵云
　　　賜甲戌進士文林郎禮科都給事中賜一品服
　　　吴興張寧𨽻古時天順七年秋七月也前有鷗
　　　伴清逺二印後有方洲草堂一印拖尾錢惟善
　　　題識云萬里江山入畫圖逺從西蜀到東呉屏
　　　藩形勝今猶昔烟雨空濛有若無晨唱蠻歌開
　　　巨艦暮投野店問前途初陽迎曙千峰見急浪
　　　飛花片月孤自古殊方連越嶲從來遺俗𢃄巴
　　　渝重重梵刹髙僧隠處處旗亭倦客酤地氣濕
　　　蒸雲夢澤天光倒入洞庭湖劔門鳥道疇能過
　　　巫峽猿聲若可呼擊楫中流空自誓據鞍南向
　　　漫長吁御風我欲遊兹境擬作烟波一釣徒右
　　　畫宋京口趙黻所作長江萬里圖也布景之妙
　　　千態萬状有不可得而悉形容者邇來兵火之
　　　餘法書名畫廢棄沉没何可勝數乃獲見此大
　　　幅巨軸若有神䕶而黙相之者今歸之展武(缺/)
　　　家何其幸歟一日焚香請觀觀罷復請賦詩以
　　　識爾其珍襲而寳藏之洪武丁巳暮春上已曲
　　　江老人錢惟善書於客舍前有馬字収藏圖書
　　　半印二又張寧䟦云宋趙黻所畫江山萬里圖
　　　經營布置雖出一筆其間烟雲風雨晴隂旦暮
　　　隨地不同真得萬里之景竒作也况畫家惟風
　　　水尤難造妙風猶可假物附見水以平逺委順
　　　之體乃欲具見沿洄溯滀激揚起伏急緩之情
　　　狀以盡天下之變若此筆墨餘流非固精專妙
　　　絶不能也豈趙氏世居京口朝夕所習見故其
　　　發諸意象者獨得其真耶曲江老人所題有晨
　　　唱暮謌初陽片月且云千態萬狀不可得而悉
　　　形容之真此圖之注疏也䟦所謂今歸展武某
　　　家不遇逹人致毁去其姓氏而今方為金氏家
　　　物亦可謂徙不出鄉矣披閱之頃為之悵然成
　　　化丁未春正月二十四日展式方洲歸老吴興
　　　張寧書於一笑山拄頰堂中後有半印不可識
　　　又陸樹聲題云長江上接三巴水下際滄溟萬
　　　餘里誰將東絹寫成圖𣺌𣺌茫茫生眼底君從
　　　何處得此竒滄波渾欲濕我衣五湖四海在胷
　　　臆然後筆端能發之我昨狂遊走淮甸中間景
　　　物半曽見黄州喚渡過武昌江北江南古戰塲
　　　遥望烏江叫項羽醉登赤壁酹周郎凡此一行
　　　經幾處長記潯陽秋日雨掀篷把酒對廬君湓
　　　浦鳴撓到秋浦放船一夕下金陵石首城連鐵
　　　甕城英雄割據雖已矣至今江浪猶未平十載
　　　舊遊今見畫妙手信能通造化驚濤翻空蛟鰐
　　　横平沙無人鷗鷺下悠然物色真境同天機到
　　　處非人工恍疑身在舵樓底令人一見開心胸
　　　萬厯乙亥仲春朔日雲間平泉居士陸樹聲書
　　　於適園修竹齋諸䟦中押縫有鶴汀嚴氏収藏
　　　圖書一印卷髙一尺四寸廣三丈七寸七分
　御筆題籖籖上有乾隆宸翰一璽
　　　宋趙孟堅水仙一卷(上等/調一)
　　　宋箋本白描畫款題云自欣分得櫧山邑地近
　　　錢塘易買花堆案文書雖鞍掌簮鉼金玉且奢
　　　華酒邊已愛香風度燭下猶憐舞影斜礬弟梅
　　　兄來次第攙春熱閙令君家己酉良月下旬孟
　　　堅畫并題下有子固一印卷後有彛齋一印又
　　　杜用佳氏一印卷中幅押縫有希憲印凡七拖
　　　尾潘純題云江上青山日欲晡幽花小蕊墨糢
　　　糊華清宫殿生秋草零落滕王蛱蝶圖淮南潘
　　　純前有杜用半印又張楧書七言絶句云翠袖
　　　氷姿隔暮雲凌波微歩襪生塵江空嵗晩情無
　　　奈笑把明璫解贈人西秦張楧又劉笏䟦云子
　　　固為宋宗室精於花卉平生畫水仙極得意自
　　　謂飄然欲仙今觀此卷筆墨飛動真不虚語蘭
　　　雪坡劉笏題又張伯淳題云裙長𢃄裊寒偏耐
　　　玉質金相宻更竒見畫如花花(脫一/字)畫西興渡
　　　口晩晴時至正五年春嘉興張伯淳後有杜用
　　　佳氏一印卷髙七寸七分廣二丈一尺一寸前
　　　隔水
　御題詩云泉石窈以幽澹逺滌氛坋湘妃與洛神是
　　　地偕而隠式俯鑑元水式登歴隠弅彛齋謫仙
　　　人結習烟霞近走筆寫丰標翛然謝鉛粉乾隆
　　　甲子暮春御題下有乾隆宸翰幾暇臨池二璽
　　　引首
　御題羣玉凌波四大字上有乾隆宸翰一璽
　御筆題籖籖上有神品乾隆宸翰二璽
　　　宋趙孟堅水仙一卷(上等/調二)
　　　素箋本白描畫無欵有子固彛齋二印卷前有
　　　神品寄傲項元汴印子京父印項墨林鑑賞章
　　　黔寧王子子孫孫永保之諸印卷後有神品檇
　　　李項氏世家寳玩項元汴印墨林山人項子京
　　　家珍藏子孫世昌諸印卷中幅押縫有子京寄
　　　傲墨林秘玩項元汴印墨林山人退宻墨林子
　　　項子京印桃里項墨林父秘笈之印墨林主人
　　　諸印又子京所藏墨林子孫永保子京父印各
　　　二印拖尾柯九思題云氷薄沙昏短草枯采香
　　　人逺隔湘湖誰留夜月羣仙珮絶勝秋風九畹
　　　圖白粲銅盤傾沆瀣青明寳玦碎珊瑚却憐不
　　　得同蘭蕙一識清醒楚大夫丹丘柯九思又鄧
　　　文原題云仙子凌波珮陸離文魚先乗殿馮夷
　　　斲氷積雪揚舲夜皷瑟吹竽㑹舞時海上瑶池
　　　春不斷人間金盌事堪疑天寒日暮花無語清
　　　淺蓬萊尚問誰巴西鄧文原又倪瓉記語云至
　　　正癸丑中秋同王季耕觀於畊魚軒倪瓉又張
　　　雨書周宻詞云玉潤金明記曲屏小几剪葉移
　　　根經年汜人重見瘦影娉婷雨𢃄風襟零亂歩
　　　雲冷鵞筦吹春相逢舊京洛素靨緇塵仙掌霜
　　　凝國香流落恨正氷銷翠薄誰念遺簮水空天
　　　逺應想礬弟梅兄𣺌𣺌魚波望極五十絃愁滿
　　　湘雲凄凉耿無語夢入東風雪盡江清右調夷
　　　則商國香慢弁陽老人周宻後署句曲外史張
　　　雨書又楊椿書七言絶句云翠袖氷姿隔暮雪
　　　凌波㣲歩襪生塵江空嵗晩情無奈笑把明璫
　　　解贈人楊椿又馬畹題云水精宫闕夜不閉仙
　　　子出遊凌素波何事低頭㺯明月不知零露濕
　　　衣多扶風馬畹又余謙題云陵冬凋百卉江梅
　　　屬孤芳如何蓬艾中亦有春風香紛敷翠羽帔
　　　温靚白玉相黄冠表獨立淡然水仙粧弱植愧
　　　蘭蓀髙操推氷霜湘居謝遺褋漢水羞捐璫嗟
　　　彼世俗人欲火焚衷腸徒知慕佳名詎識懷真
　　　剛凄凄栢舟誓惻愴終風章卓哉有遺烈千載
　　　不可忘余謙卷髙一尺二分廣三丈一尺八寸
　　　八分
　　　按翠袖氷姿一首前卷署張楧此卷署楊椿蓋
　　　舊人咏水仙詩而二人皆重書之非題句也
　　　宋鄭思肖畫蘭一卷(上等/陽一)
　　　素箋本墨畫欵題云向來俯首問羲皇汝是何
　　　人到此鄉未有畫前開鼻孔滿天浮動古馨香
　　　所南翁卷後又自記丙午正月十五日作此壹
　　　卷十一字下有所南翁求則不得不求或與老
　　　眼空濶清風今古二印又陳深題云芳草𣺌無
　　　尋處夣隔湘江風雨翁還肯作楚花我亦為翁
　　　楚舞深卷前有商邱宋犖審定真跡一印卷後
　　　有則之一印又前後俱有半印二不可識拖尾
　　　王育題云所南老翁磊落人胸底飽含萬刼春
　　　吐出必須作恠異聚空削有還强陳撮山捏雲
　　　欲隠袖争自兩手無力空張唇歸來垂頭黙無
　　　語戄然捉得身内神從此縱横踏天地顛狂濶
　　　歩誰能倫倒拂溪籐直畫蘭花紫葳㽔香可餐
　　　清風無聲烟露翠月白凝秋半夜寒入夣迷人
　　　燕(缺/)醉相逢援琴愁對嘆老翁不見今何在忍
　　　看遺墨眉皺攅人亦香兮蘭亦香相思脉脉欲
　　　斷腸雲開山阿見圭璧風散羣飛聞鳯皇長使
　　　逍遥不拘束與蘭千載共幽芳中呉王育賦又
　　　烈哲題云雨過春山曉雲歸空谷香靈均不可
　　　見惆悵對幽芳烈哲又題句云南子毫端有古
　　　香不求或與意尤長如今好事非前軰祗愛昌
　　　陽掛屋梁曽㳺澧上過湘中祗見葩花作小藂
　　　近日靈均生意轉衡從千畆媚春風後署餘澤
　　　題又魏俊民題云南望湘江歌楚聲癯癯鶴骨
　　　老山林濡毫為染萇𢎞血澹掃幽芳寄此心魏
　　　俊民又陳昱題云家學相承寳祐年東籬幾度
　　　菊花天紫莖緑葉留殘墨更覺秋光分外妍卧
　　　龍山人陳昱又鄭元祐題云南冠江上哭湘纍
　　　淚著幽蘭雨裏枝不獨萇𢎞血化碧孤芳愁絶
　　　有誰知遂昌鄭元祐又釋徳欽題云君子譬如
　　　蘭在谷所翁得之香可掬湘江浩蕩波濤空月
　　　落蒼梧滿秋屋屠澤釋徳欽又王冕題識云老
　　　子平生忠義俱棲棲山澤太清癯踈毫不作尋
　　　常醉恰似三閭楚大夫鄭所南胸次不凡文章
　　　學問有古人風度不偶于時遂落魄湖海晚年
　　　學佛作詩作畫每寓意焉然其白首南冠磊磊
　　　落落或者有未知也王冕又胡熙題云鄭公髙
　　　蹈出風塵心藴靈均丸畹春每向毫端適幽興
　　　自然花葉逼其真胡熈又段天祐題云手種沅
　　　湘九畹春所南心事似靈均古今俛仰俱塵跡
　　　紙上幽芳見是人汴段天祐後有張則之一印
　　　又鄒奕題云惟公生南楚侍宦來呉中身遭宋
　　　國亡耿耿懷孤忠無家又無後南冠號北風灑
　　　淚寫離騷咄咄如書空幽花間疎葉孤生不成
　　　叢翛然數筆間遺恨自無窮圖成綴數語語怪
　　　誰能通流落為世重辛苦寧論工此花有時盡
　　　此恨無時終吁嗟匹夫心所受由天衷我思殷
　　　頑民千古將無同奕又祝允明記云所南不易
　　　作作必賢士不然寧付之方外不肯落凡夫手
　　　此紙先藏于衲予今歸吾子魚所南在地必欣
　　　然以為得也正徳辛未祝允明記後有緯蕭草
　　　堂畫記鬰岡居士二印卷髙八寸廣一尺三寸
　　　宋何浩萬壑松濤圖一卷(上等/雲一)
　　　素牋本墨畫欵云萬壑秋濤何浩冩贈下有筆
　　　底雲山五羊東溟圖書二印前有欽取一印卷
　　　髙八寸四分廣一丈四尺二分前隔水
　御題詩云長松能作風風作濤聲㵼萬竅禁不鳴曲
　　　髙和者寡静籟已入聽濕翠復堪把壁間挂古
　　　琴成連不能冩乾隆庚申新秋御題下有幾暇
　　　鑒賞之璽乾隆宸翰二璽引首
　御題天半龍吟四大字欵署乾隆御筆下有乾隆宸
　　　翰一璽
　御筆題籖籖上有乾隆宸翰一璽
　　　宋夏東叟宋五賢圖一卷(上等/騰一)
　　　素箋本墨畫歐陽修楊邦乂胡銓周必大楊萬
　　　里五賢遺像每一則各𨽻書諡號欵云景定甲
　　　子夏東叟畫下有醉卧天和堂五字連印卷前
　　　有梁清標印河北棠村二印卷後有鼎印半印
　　　前隔水有蕉林書屋一印後隔水押縫有蒼巗
　　　子蕉林二印拖尾牛泰來䟦云右廬陵文忠歐
　　　陽公忠襄楊公忠簡胡公文忠周公文節楊公
　　　畫像後學牛泰來端拜敬觀且言曰士君子立
　　　身事君之大本莫先于忠節文學次之五先生
　　　之易名必以忠節議者咸以為當推原其所植
　　　立表表愈偉猶五岳之峥嶸宇宙間確乎不可
　　　㧞豈惟盧陵之盛乃邦家之光也精神風采百
　　　世之下聞者猶為之興起而况生是邦拜是像
　　　者乎後來繼今洗濯磨礪以五公為準則有不
　　　至焉不失為君子咸淳丙寅重陽日泰來謹䟦
　　　後有秋堂通叟二印又劉元剛䟦云疾風知勁
　　　草板蕩識純臣此忠襄忠簡正紀綱于征戰之
　　　秋忠也禮樂太師旦文章衛武公此歐文忠周
　　　文忠楊文節宣黼藻于晏粲之盛亦忠也或者
　　　見忠于有事而不見忠于無事正猶魏鄭公願
　　　為良臣不願為忠臣豈真知忠也哉故甞為之
　　　説曰五賢相望迪民彞盡以忠文冠聖時自古
　　　吉人吉其吉王多藹藹詠周詩丙寅咸淳良月
　　　初七日後學劉元剛端拜肅容敬書又劉辰翁
　　　䟦云古今忠臣節士多矣而斯文二三大老皆
　　　以文章鳴當世而能與國家終始蓋前古所未
　　　有也良由君臣際㑹朝野承平故布衣敢言之
　　　氣忠誠懇欵無不動悟生榮死諡千載不朽當
　　　時豈無元勲宿將肝腦塗地之餘雖聲名赫赫
　　　見於時竹帛昭昭垂於後終未有畫史圖之前
　　　珠後壁若此圖之盛者由今言之孰非諸老之
　　　福哉三百年間廬陵之忠節聞天下後之徴文
　　　獻者必於此獨不知扶輿回合之氣猶有似此
　　　者乎抑觀此止也丙申十一月廬陵劉辰翁書
　　　於鴻濛海又賛語云堂堂忠節有(缺/)廬陵山川
　　　英氣有(缺/)有(缺/)後缺而死豈曰無能運消世盡
　　　祀秩未升國不廢忠人勿凌節宇宙滄洲今古
　　　人物天相斯文凛凛風烈誰能續圖景仰前哲
　　　大徳乙巳族孫(缺二/字)又王沂䟦云宋以文章為
　　　天下之宗者自廬陵歐陽公始廬陵以忠節為
　　　天下勸者自楊忠襄公邦又始忠簡胡公文忠
　　　周公文節楊公繼之甚矣賢者之有闗于氣運
　　　也當天下全盛時發明正學排斥異端唐昌黎
　　　韓子以來文章功業輝映簡册卓乎不多見者
　　　歐陽公也當天下患難時國統未振忠襄以區
　　　區通判之職氣吞强敵刺血衣裾從容就義精
　　　忠報效為南渡第一同時編修忠簡抗疏乞斬
　　　姦臣檜竿之槀街有與蹈東海而死同意紫陽
　　　朱先生亟稱中興奏議可與日月争光忠簡之
　　　後周文忠公在相位汲引善類首以紫陽為薦
　　　庻幾君子彚進國統奠安其知人之明與安邦
　　　之義益可想見然紫陽當忠簡在位時甞薦之
　　　光堯曽不一至京師及周文忠公薦之迺幡然
　　　而起則以天下無不可為之時而感知已之遇
　　　又可見矣文節承四賢之後著書立言嗣承先
　　　哲振江西詩𣲖開示來學其居官臨民事業炳
　　　烺亦卓卓有偉嗚呼歐陽公尚矣忠簡忠襄聲
　　　望絶人而周文忠楊文節二公振之然文節於
　　　忠襄有同姓之誼有師友之分同姓也忠節著
　　　焉師友也文學振焉廬陵忠節表表愈偉豈無
　　　自哉或謂信國文公大忠大節乃不與五公同
　　　列殆不然也信國死節収宋三百年養士之效
　　　炳著國史雖事有先後其揆一也何必同今如
　　　川胡氏為忠簡諸孫獨能寳藏五公遺像徴言
　　　當道繼諸賢卷末其用心勞矣其企慕至矣故
　　　具述五公之所以有闗於氣運有益於名教者
　　　將千萬世不冺後之景慕而立功立業者又安
　　　知其將來不如五公之當日乎是不惟區區之
　　　私念亦五公在天之靈之所屬望也洪武十六
　　　年癸亥正月元宵日里後學王沂子與敬書于
　　　三槐堂上又王世貞䟦云沈純甫藏廬陵五君
　　　子像出示余俾題尾歐陽少師以文冠宋代而
　　　周丞相楊秘監亦窺藩焉其博識則皆出藍矣
　　　丞相雖不勝矯矯然天下信其為長者秘監難
　　　進易退超然不滓於韓史之手人尤髙之楊通
　　　判之死節胡侍郎之抗疏遂皎然與日月争光
　　　所謂一擲得盧者廬陵山邑獲有之為千古文
　　　獻嚆矢盛哉純甫彈事不减胡公而一時遘祸
　　　尤烈其文詞已駸駸在丞相秘監前異時勿令
　　　歐陽獨歩可也秘監之子東山先生代著亷勁
　　　聲而文信公収宋三百年正氣恨不覩其像為
　　　此卷小闕陷䟦尾劉次溪真逸民不俗也後學
　　　王世貞謹書又王世懋䟦云右廬陵五君子像
　　　余兄元美論之詳矣畫者不知為何人第其用
　　　筆古雅貌諸君子眉宇巾服得其頎秀瀟洒之
　　　意令人肅然起慕良可寳也五髙之後而有文
　　　信公廬陵之重益聞天下至今過其鄉聆其士
　　　大夫論議殊有耿耿自負之氣純甫得此本命
　　　余題之余謂純甫意不在寳畫蹟而已魏鄭公
　　　有言願為良臣毋為忠臣若胡忠簡事吾純甫
　　　已做徹一畨今當以歐陽公周益公文章相業
　　　相期不則為誠齋恬退純甫幸自愛異日必有
　　　為純甫圖者呉郡後學王世懋謹書後有觀其
　　　大畧蕉林収藏二印諸䟦中押縫有河北棠付
　　　㤗來冶溪漁隠蒼巖諸印卷髙九寸六分廣三
　　　尺八寸八分引首
　御題廬陵芳軌四大字上有乾隆宸翰一璽
　御筆題籖籖上有乾隆宸翰一璽
　　　宋僧法常花卉翎毛一卷(上等/致一)
　　　素箋本墨畫欵識云咸淳改元牧溪下有牧谿
　　　一印卷前有諸字小號上鈐墨林秘玩一印又
　　　天籟閣子京平生真賞子孫世昌項子京家珍
　　　藏項墨林鑑賞章諸印又司印半印卷後有榮
　　　蘭齋若水軒子京父印項元汴印項墨林鑑賞
　　　章項墨林父秘笈之印項氏子京項墨林印檇
　　　李項氏世家寳玩諸印卷中幅押縫有墨林聨
　　　印三墨林硯癖子京父若水軒子京項墨林父
　　　秘笈之印各二印又墨林生神遊心賞項子京
　　　家珍藏項氏子京元汴之印墨林外史項叔子
　　　墨林子虚朗齋諸印前隔水記語有纈香幢鑒
　　　藏宋僧法常牧谿真蹟十三字又韓逢禧書畫
　　　一印押縫有退宻項叔子二印後隔水押縫有
　　　子京子孫世昌墨林聨印項子京家珍藏墨林
　　　子墨林硯癖項叔子諸印拖尾項元汴䟦云右
　　　宋僧法常别號牧谿喜畫龍虎猿鶴蘆雁山水
　　　樹石人物皆隨筆㸃墨而成意思簡當不假糚
　　　飾余僅得墨戯花卉蔬果翎毛巨卷其狀物寫
　　　生殆出天巧不惟肖似形類併得其意京愛不
　　　忍置因述其本末以備參考墨林項元汴書于
　　　天籟閣又僧圓信䟦云這僧筆尖上具眼流出
　　　威音那邊鳥鵲花卉看者莫作眼見亦不離眼
　　　思之徑山千指菴圓信最後又元汴記語有明
　　　萬厯丙子春仲得于武陵丁氏十三字又諸字
　　　號三字卷髙一尺三寸九分廣三丈三尺四寸
　　　宋僧温日觀葡萄一卷(上等/雨一)
　　　素箋本墨畫欵云温仲言作卷前有希之一印
　　　卷後有芬陀利華一印又王顓菴書畫記一印
　　　引首王穉登𨽻書芬陀利華四大字欵署王穉
　　　登穉登又䟦云温日觀畫葡萄全用顛師草書
　　　法狂怪怒張而綢繆緜宻不失榘度譬之散僧
　　　入聖不可禪律拘縛也余所見最妙者文太史
　　　齋頭所藏及余家破袈裟與此卷凡三皆得意
　　　之筆霖雨坐解嘲堂展閱數過龍鬚馬乳不勝
　　　垂涎漫題此聊當望梅耳太原王穉登前有希
　　　之一印又王寅題識云種自西來絶可憐欲將
　　　釀酒一醺然寳珠不繫袈裟上散作閻浮萬顆
　　　圓余往往見日觀上人所畫葡萄皆稱絶品賞
　　　者惟賞其筆墨然不知葡萄乃亦西來日觀託
　　　此㳺戯是以繫𢃄寳珠用為覺照迷途也余遂
　　　為治卿兄一賦為闡日觀之法以悟後之能賞
　　　者鄣郡王寅賦於治卿家桞下亭又姚汝臨䟦
　　　云温僧工一葡萄墨戯遂能名世傳之於今豈
　　　非藝到絶處人不可復及耶然則博習而不精
　　　者雖多亦奚以為秣陵姚汝臨又李登䟦云昔
　　　有僧于其丘之南蒲桃谷中拾其枯蔓還種茂
　　　盛時人目為草龍珠帳以其蔓延變幻得草龍
　　　之稱日觀畫葡萄變幻非一各臻其妙亦其㳺
　　　戯三昧之一節歟治卿其寳之如真李登前有
　　　希之一印後有王氏寳藏一印卷髙六寸五分
　　　廣一尺九寸二分
　　　宋僧温日觀畫葡萄一卷(上等/雨二)
　　　素箋本墨畫卷前自書絶句云松江府是我鄉
　　　州有愧平生欠一遊子去扁舟泊烟渚相煩致
　　　意舊沙鷗後識云華亭友人歸故里以詩為餞
　　　日觀奉送仍有今日之乍相識曽公省元云旦
　　　晩有燕京之行矣因書後董思學題云玉山曽
　　　醉凉州夢圖芳夐無今古露顆虬藤風枝蠧葉
　　　遺墨何人収取當時贈與記輕别西湖笑離南
　　　浦萬里奚囊豈知隨處助吟苦歸來情寄漫逺
　　　舊尋猶在望荒亭荒圃紺蕾攅英蒼隂㺯月休
　　　說堆盤馬乳雲梯尚阻袖一幅秋烟掃空塵土
　　　静想山牕半垂寒架雨後署齊天樂老君山人
　　　董思學卷後周宻題云百八摩尼顆擕將萬里
　　　遊歸來應自笑何不博凉州齊人周宻又趙友
　　　逮題云相期持此取凉州一紙清風贈逺遊華
　　　實分明知是幻虚名識破亦浮鷗前署謙山趙
　　　友逮借日觀韻戯題十一字卷前有都尉耿信
　　　公書畫之章一印押縫有元賞㑹侯珍藏二印
　　　卷後有公字印信公珍賞耿㑹侯鑑定書畫之
　　　章協一堂珍玩書畫圖章爽溪李亨李珂雪珍
　　　藏檇李李氏鶴夣軒珍藏記諸印押縫有長字
　　　琴書堂漢水耿㑹侯書畫之章耿嘉祚印諸印
　　　前隔水有協一堂珍玩書畫圖書印一印後隔
　　　水有丹誠千山耿信公書畫之章協一堂珍玩
　　　書畫圖章三印拖尾趙孟頫䟦云日觀老師作
　　　墨蒲萄初若不經意而枝葉肯綮細玩之纎悉
　　　皆具殆非學所能至俗人懇懇求之靳不與一
　　　筆遇佳士雖不求輒索紙筆揮灑無吝色豈可
　　　謂道人胸中無涇渭耶吾與師僅一再面去冬
　　　曽君自呉來燕辱以一紙見寄相望數千里不
　　　遐遺乃爾輾轉把玩因想勝風欲相從西湖山
　　　水間何可得也因曽君出示此卷敬書其後而
　　　歸之辛夘嵗二月廿一日呉興趙孟頫前有檇
　　　李李氏鶴夢軒珍藏記一印後有協一堂珍玩
　　　書畫圖章爽溪李亨李珂雪珍藏三印又僧晞
　　　逺題云禪餘觀物偶相投落筆縫横竟自由萬
　　　里空隨寒士去一枝未許俗人収纍纍月下驪
　　　珠影剪剪風前翠羽愁却憶提擕因漢使那知
　　　翰墨亦風流元貞丁酉季春題前署云奉題心
　　　傳徴君所藏墨蒲萄畫卷照菴覺蟾子晞逺有
　　　公字信公珍賞耿㑹侯鑑定書畫之章檇李李
　　　氏鶴夢軒珍藏記諸印又張炎題云想不勞添
　　　竹引龍鬚斷梗忽傳芳記珠懸潤碧飄摇秋影
　　　曽印禪窓詩外片雲落寞錯認是花光無色空
　　　塵眼霧老烟荒一剪静中生意任相看泠淡真
　　　味深長有清風如許吹斷萬紅香且休教夜深
　　　人見怕誤他看月上銀牀凝眸久却愁捲去難
　　　博西凉前署甘州二字下署張炎有漢水耿㑹
　　　侯書畫之章檇李李氏鶴夢軒珍藏記二印又
　　　劉沆題識云余客燕山心傳曽君擕日觀蒲萄
　　　見示輒倚玉田甘州韻形容墨妙之萬一云愛
　　　纍纍萬顆貫驪珠特地寫幽芳想黄昏雲淡夜
　　　深人静清影横窓冷淡一枝兩葉筆下老秋光
　　　㕘透圓明相日觀開荒最是柔髭脩梗映風姿
　　　霧質雅趣悠長更淋漓草聖披玩墨猶香好珍
　　　重卷藏歸去枕屏間偏稱道人牀江南路後回
　　　重見同話淒涼鄜州劉沆前有珂雪檇李李氏
　　　鶴夢軒珍藏記二印又沈欽題識云心傳索詞
　　　屢矣久以結金字之冗未暇填綴玉田人迺歌
　　　白雪之章汴沈欽就用其韻曰有呉僧醉倒墨
　　　池邊西風暗吹芳對蒼髯冷挂龍珠萬顆清映
　　　經窓却似仙人七七笛裏換時光静處觀生意
　　　竹老梅荒猶記當年分種是枯槎逺駕萬里途
　　　長信留真何許燁燁楮毫香度離宫别館正金
　　　鋪深掩緑苔牀都休問一畨展卷清晝生凉前
　　　有檇李李氏鶴夢軒珍藏記一印又僧函古題
　　　云濡宣毫拂楮生興到不復勞經營芬陀利花
　　　一掃成北溟浩漫亂流急𤣥烟漠漠衆星濕天
　　　風欲捲海水乾鮫人競掩輕綃泣細看乃是垂
　　　摩尼葉如破衲東西吹枝浮力弱不自持却似
　　　温師狂醉時此翁珍秘不易致君以何縁得此
　　　紙定是江南一片雲卷以送君行萬里昔聞博
　　　望使西域初取靈根來漢國今君驅馳出塞闗
　　　却擕墨本上燕山一往一還愁逺道葡萄如故
　　　人先老不見當年運筆人篋中三嘆空遺寳我
　　　生酷愛霜液寒想像磊落堆氷盤他時酒渇月
　　　明夜拄杖敲門來借看後識云僕與心傳交最
　　　厚而最後題於葡萄不能無愧而卷中故人半
　　　隔生死書罷不覺為之浩歎大徳七年癸夘夏
　　　五八日燈下太初子函古頓首前有琴書堂檇
　　　李李氏鶴夢軒珍藏記二印又劉則海題云老
　　　温自有維摩臂秃頴便成𤣥水珠白髪歸來大
　　　宛使千年愧此黒髯須黄金臺上萬里客書畫
　　　光摇夜雪舟辦取葡萄酒千斛拍浮更作醉鄉
　　　遊廬山人劉則海題前有檇李李氏鶴夢軒珍
　　　藏記一印後有宜爾子孫漢水耿㑹侯書畫之
　　　章二印又劉蒙題識云心傳曽君出示日觀葡
　　　萄手卷而名章俊語已成牛腰豈堪更著蛇足
　　　心傳强之書吾不能辭效顰自覺愧耳向來一
　　　瓣薌人為南豐持葡萄一紙墨君今重赤髭赤
　　　髭匪君侣得此將安之君挟逺道去戀戀若有
　　　資名公富題品入手生光輝吟窓静逰目冷澹
　　　無妍姿中原飽風露詰曲猶一枝蒼髯既不長
　　　葉底何纍纍却擬老僧念誦水晶珠腕前推下
　　　不拾遺否則僧繇前身老畫師飛植變化同真
　　　機下筆已造極妙處人莫窺相隨賦歸來舒卷
　　　心自知彼哉慕青紫不解應見嗤曽君天機深
　　　一斗足百詩當時開卷縱可酒此心肯博凉州
　　　歸四明劉蒙敬書於雲間郡學讀書樓前有檇
　　　李李氏鶴夢軒珍藏記一印又僧正印題識云
　　　温師三絶天下竒能書能畫兼能詩筆端造化
　　　人不知寳璫碌碌珠纍纍心傳亦是乗槎客天
　　　竺山中等閒得玉堂題品價連城上林紅紫無
　　　顔色脩藤㸃綴甘露漙開卷凛凛生清寒我疑
　　　書罷金經日一枝御賜堆金盤温師種子真大
　　　宛眼底紛紛皆贋本錦囊什襲要珍藏莫教雷
　　　電下取將心傳學士疇昔赴書經之召日觀作
　　　墨戯贈行余是時亦在冷泉恨不及見後廿有
　　　三年獲觀於雲間南山勝地漫成長句綴於卷
　　　末云時皇慶改元燈夕後十日無諸道人正印
　　　稽首敬題又陸居仁題云黄金䑓北帝王州我
　　　亦曽為汗漫遊不入鳯池鵷鷺序依然天地一
　　　沙鷗鄉弟陸居仁題前署用日觀韻四字有琴
　　　書堂漢水耿㑹侯書畫之章檇李李氏夢鶴軒
　　　珍藏記三印又曽遇題識云至元庚寅以寫經
　　　之役自杭起驛入京濵行之際先一日過靈隠
　　　别虎巖長老出至廊廡一老僧素昧平生聞余
　　　華亭鄉音迎揖而笑握手歸房叱其使令于方
　　　丈索酒菓欵洽執縑素者填咽于其門皆拒而
　　　不納問之甫知其為温日觀也以遇將有行役
　　　引墨作蒲萄二紙一寄子昻學士一以見贈且
　　　以榮名相期此意厚甚别後留燕書經訖事將
　　　得官而轟薦福之雷此紙偶留集賢翰林諸老
　　　處多蒙著語大為歸裝之光今遂裒集成巨軸
　　　南還未及數載不獨温師化去卷中名勝半歸
　　　鬼伯之阡撫卷感歎系之以詩曰我初不識温
　　　玉山偶然邂逅湖山間戯冩蒲萄贈行色呼酒
　　　酌别期榮還人言此僧性絶物書法名畫求不
　　　得一時素眼信有縁鄉物鄉人當寳惜淋漓醉
　　　墨蛟龍蟠磊落圓珠星斗寒疎畧之中自精絶
　　　工與造化争毫端殷勤擕上金臺去袖惹天香
　　　襍烟霧價輕不敢博涼州但費玉堂題品句萬
　　　里歸來家四壁沙鷗笑人空役役惟餘翰墨爛
　　　生光十年俛仰成陳迹大徳改元書於學古家
　　　塾前署曽遇自叙四字有珂雪檇李李氏鶴夢
　　　軒珍藏記二印後有珍秘宜爾子孫二印又醒
　　　齋真鑑白石山房書畫之記公字信公珍賞千
　　　山耿信公書畫之章協一堂珍玩書畫圖章丹
　　　誠漢水耿㑹侯書畫之章耿㑹侯鑑定書畫之
　　　章諸印又耿嘉祚題云纍纍如珠挂素藤秋風
　　　甜熟水晶凝伊誰假得凉州法釀作牀頭幾百
　　　升㑹侯耿嘉祚題于丹誠閣諸䟦中押縫元賞
　　　印八耿㑹侯鑑定書畫之印五都尉耿信公書
　　　畫之章印二珍秘一印宜爾子孫一印琴書堂
　　　印五漢水耿㑹侯書畫之章印四㑹侯珍藏印
　　　八千山耿信公書畫之章印二信公鑑定珍藏
　　　印十卷髙一尺廣三尺四寸七分
　　　宋楊婕妤百花圖一卷(上等/露一)
　　　素絹本著色畫無欵姓氏見䟦中凡十七段每
　　　段楷書標花名并紀年詩句於上前總識云今
　　　上御製中殿生辰詩下註云四月八日第一段
　　　識云夀春花下注己亥庚戌四字詩云上苑風
　　　和日暖時竒葩色染碧玻瓈玉容不老春長在
　　　嵗嵗花前醉夀巵一様風流三様粧偏於永日
　　　逞芬芳仙姿不與羣花並只向坤寧薦夀觴第
　　　二段識云長春花下注庚子甲辰乙未六字詩
　　　云花神底事臉潮霞曽服東皇九轉砂顔色四
　　　時長不老蓬萊風景屬仙家精神天賦逞嬌妍
　　　染得輕紅近日邊羡此竒葩長艶麗仙家風景
　　　不論年又詩云丹砂經九轉芳蕋占長春第三
　　　段識云荷花下注辛丑癸卯丁未六字詩云試
　　　問如何慶可延請君來看錦池蓮呈祥只在花
　　　心見玉葉金枝億萬年休論玉井藕如船葉底
　　　巢龜和小年自是心從無量佛言言萬嵗祝堯
　　　天第四段識云西施蓮下注丁未二字詩云昔
　　　年曽聽祖師禪染得靈根灑灑然瑞相有時青
　　　碧色信知移種自西天第五段署蘭字下注壬
　　　寅二字詩云光風繡閣夢初酣天使擕來蕋半
　　　含自是國香堪服媚便同瑞草應宜男第六段
　　　識云望仙花下注乙巳二字詩云珍叢移種自
　　　蓬萊細璅繁英滿意開注目霓旌翻晝永尚疑
　　　星鶴領春來第七段識云蜀葵下注丙午二字
　　　詩云花神呈秀羣芳右朱煒儲祥變葉新隨佛
　　　下生來上苑如丹九轉鎮千春第八段識云黄
　　　蜀葵下注己酉二字詩云秀裏黄中推正色葉
　　　繁芘足藹青隂醫經屢取為方妙畫景惟傾向
　　　日心第九段識云胡蜀葵下注辛亥二字詩云
　　　蜀江濯錦一庭深誰植芳根傍緑隂有似在廷
　　　臣子志精忠不改向陽心第十段識云闍提花
　　　下注戊申二字詩云闍提花號出金仙似雪飄
　　　香徧釋天偏向月階呈瑞彩的知來自玉皇前
　　　第十一段識云玉李花下注乙卯二字詩云仙
　　　觀名花剪素瓊仙娥曽御寳車輕朅來月苑陪
　　　青桂共折芳葩搗玉英第十二段畫槐無題字
　　　上署壬子二字詩云虬龍展翠舞宫槐青翼凌
　　　雲羽扇開侍輦九嬪趨玉殿坤儀隨佛下生來
　　　第十三段畫三星在天無題字上署癸丑二字
　　　詩云祥光椒閫曜朱躔初度南薫入舜絃環珮
　　　鏘鏘端内則與天齊夀萬斯年第十四段畫旭
　　　日初升無題字上署丙辰二字詩云樓臺日轉
　　　排仙仗漢嶽雲開擁夀山第干五段畫桃實荷
　　　花無題字上署丁巳二字詩云蓮開花十丈桃
　　　熟嵗三千第十六段畫海水無題字上署戊午
　　　二字詩云垂祥紛可録俾夀浩無涯第十七段
　　　畫瑞芝無題字上署庚申二字詩云千葉芝呈
　　　瑞三河玉效珍卷前有蕉林梁氏書畫之印一
　　　印卷中幅有河北棠村秋碧二印前隔水有蕉
　　　林書屋蒼巖蕉林鑒定三印後隔水押縫有冶
　　　溪漁隠蕉林二印拖尾䟦語云右百花圖一卷
　　　迺楊婕妤畫也婕妤葢宋光寧時人說者謂與
　　　馬逺同時後以色藝選入宫其繪事過人自能
　　　題詠每流傳於人間此其所畫以夀中殿者也
　　　予得于呉中好事家今逢唐賢妃殿下千秋令
　　　節敬獻以祝無疆之夀云𢎞治丙辰春三月吉
　　　日識下有三城王圖書一印蓋明室諸藩也後
　　　有蒼巖子蕉林秘玩二印卷髙七寸四分廣二
　　　丈一寸五分
　
　
　
　
　
　
　
　
　
石渠寳笈卷三十二
欽定四庫全書
　渠寳笈卷三十三目録
　　　貯
　　御書房六
　　　列朝人
　　畫卷上等
　　　元趙孟頫鵲華秋色
　　　元趙孟頫浴馬圖
　　　元趙孟頫甕牖圖
　　　元錢選觀梅覔句圖
　　　元王振鵬龍池競渡圖
　　　元顧安風雨竹
　　　元王䝉太白山圖
　　　元呉鎮山水
　　　元王冕雪梅圖
　　　元姚廷美有餘閒圖
　　　元王庭吉凌波圖
　　　明宣宗花鳥圖
　　　明冷謙蓬莱仙奕圖
　　　明徐賁仿巨然惠崇二家筆意
　　　明王紱萬竹秋深圖
　　　明王紱萬竹秋深圖
　　　明王紱畫竹
　　　明陳叔起王紱合作瀟湘秋意圖
　　　明邉景昭胎仙圖
　　　明姚公綬梅花
　　　明人上方石湖圖詠
　　　明沈周溪山茒舍圖
　　　明沈周法宋人筆意
　　　明沈周仿巨然山水
　　　明沈周林壑幽深圖
　　　明鄒衡緑香泉圖
　　　明唐寅春風酒盞圖
　　　明仇英赤壁圖
　　　明文徴明三友圖
　　　明文徴明秋林飛瀑圖
　　　明文徴明滸谿草堂圖
　　　明陳淳擕琴圖
　　　明陳淳冩生花卉
　　　明陳淳冩生
　　　明陳淳花卉
　　　明陳栝冩生游戱
　　　明陳樾冩生花卉
　　　明錢榖芙蓉湖贈别圖
　　　明王榖祥冩生
　　　明謝時臣山水
　　　明陸治蘆雁冩生
　　　明項聖謨松風圖
　　　明孫克宏文窻清供圖
　　　明孫克宏寫生花卉
　　　明孫克宏冩生花卉
　　　明周之冕百卉圖
　　　明陳粲冩生花卉
欽定四庫全書
石渠寶集卷三十三
　　貯
　御書房六
　　　列朝人
　　畫卷上等
　　　元趙孟頫鵲華秋色一卷(上等/結一)
　　　宋箋本著色畫款識云公謹父齊人也余通守
　　　齊州罷官未歸為公謹說齊之山川獨華不注
　　　最知名見於左氏而其狀又峻峭特立有足竒
　　　者乃為作此圖其東則鵲山也命之曰鵲華秋
　　　色云元貞元年十有二月呉興趙孟頫製後有
　　　趙氏子昻一印卷前有其字小號又神品墨林
　　　秘玩平生真賞成徳項元汴氏審定真蹟膠西
　　　張應甲先三氏圖書楞伽真賞諸印又神品一
　　　印卷後有成徳容若楞伽真賞子孫永保山英
　　　芝石室容若書畫神品墨林元汴之印子京珍
　　　秘張應甲歐陽元印子京神遊心賞項墨林鑑
　　　賞法書名畫諸印卷中幅有墨林項氏子京二
　　　印前隔水有梁清標印張若麒印膠西張應甲
　　　先三氏珍藏書畫印子京所藏項墨林父秘笈
　　　之印成徳容若楞伽山人諸印押縫有蕉林書
　　　屋考古正今采菱項元汴印墨林諸印又楞伽
　　　印二又居士軒字鴛鴦西疇半印四後隔水董
　　　其昌跋云余二十年前見此圖於嘉興項氏以
　　　為文敏一生得意筆不減伯時蓮社圖每往來
　　　於懐今年長至日項晦伯以扁舟訪余携此卷
　　　示余則蓮社已先在案上互相展視咄咄歎賞
　　　晦伯曰不可使延津之劍久判雌雄遂屬余藏
　　　之戲鴻閣其昌記壬寅除夕下有成德一印押
　　　縫有子京采菱文夀承氏墨林山人退宻桃花
　　　源裏人家癡絶子孫世昌諸印又楞伽印二又
　　　二家珍藏之疇半印二拖尾楊載跋云羲之摩
　　　詰千載書畫之絶獨蘭亭叙輞川圖尤得意之
　　　筆呉興趙承㫖以書畫名當代評者謂能兼美
　　　乎二公兹覩鵲華秋色一圖自識其上種種臻
　　　妙清思可人一洗工氣謂非得意之筆可乎誠
　　　羲之之蘭亭摩詰之輞川也君錫寶之哉他(脫/)
　　　必有識者謂語(脫/)也大徳丁酉孟春望後三日
　　　浦城楊載題於君錫之崇古齋前有中岳山人
　　　白氏収藏圖書文彭之印三橋居士墨林子平
　　　生真賞檇李項氏世家寶玩楞伽山人蒼巖子
　　　蕉林鑑定蕉林秘玩天籟閣成徳楞伽真賞子
　　　孫永保項墨林父秘笈之印諸印後有楞伽容
　　　若書畫項元汴印項子京家珍藏諸印又范杼
　　　跋云趙公子昻書法晉畫師唐為一代之冠榮
　　　際於五朝人得其片楮亦誇以為榮者非貴其
　　　名而以其實也今觀此卷殊勝於别作仲𢎞所
　　　謂公之得意者信矣致和二年四月一日臨江
　　　范杼徳機題後有寄傲項叔子項墨林鑑賞章
　　　楞伽容若書畫文夀承氏文彭之印諸印後其
　　　昌又跋云呉興此圖兼右丞北苑二家畫法有
　　　唐人之緻去其纎有北宋之雄去其獷故曰師
　　　法捨短亦如書家以肖似古人不能變體為書
　　　奴也萬歴三十三年㬠畫武昌公廨題其昌前
　　　有楞伽聮印又記語云崇禎二年嵗在己巳恵
　　　生携至金閶舟中獲再觀董其昌後有成德楞
　　　伽真賞二印又錢溥録虞集跋云吳興公蚤嵗
　　　戲墨深得物外山水筆意雖一木一石種種異
　　　於人者且風尚古俊脫去凡近政如王謝子弟
　　　倒冠岸幘與天下公子鬭舉止也百世後可為
　　　一代規式士大夫當共寶秘之至正甲申十有
　　　二月朔虞集謹識前有墨林秘玩虚朗齋二印
　　　後識云昔虞文靖公題松雪翁畫圖簡約精妙
　　　可謂兩絶友人徐尚賓見而愛之求余録入鵲
　　　華秋色圖内以足其美噫尚賔其好古君子乎
　　　正統十一年丙寅八月望翰林錢溥謹題前有
　　　子孫世昌一印後有成徳楞伽珍賞子京父項
　　　墨林印檇李項氏世家寶玩文彭之印三橋居
　　　士諸印後其昌又書張雨詩云弁陽老人公謹
　　　父周之孫子猶懷土南來寄食弁山陽夢作齊
　　　東野人語濟南别駕平原君為貌家山入囊楮
　　　鵲華秋色最可食耕稼陶漁在其下呉儂白頭
　　　不歸去不如掩卷聴春雨後識云右張伯雨詩
　　　集所載恵生屬余再録以續楊范二詩人之筆
　　　嵗在庚午夏五十三日董其昌識前署鵲華秋
　　　色圖詩六字有容若書畫一印又跋云弁陽老
　　　人在晩宋時以博雅名其烟雲過眼録皆在賈
　　　秋壑収藏諸珍圖名畫中鑑定入勝國初子昻
　　　從之得見聞唐宋風流與錢舜舉同稱耆舊葢
　　　書畫學必有師友淵源湖州一派真畫學所宗
　　　也董其昌重題前有楞伽一印後有楞伽容若
　　　書畫鍾山之英布衣躬耕香界花間草堂諸印
　　　又吳景運跋云向見董宗伯臨文敏公鵲華秋
　　　色圖已歎賞不置今獲觀此卷更覺一辭莫贊
　　　乃知書畫一致知之而不能為之為之而不能
　　　名之也壬寅秋八月謹識於髙山閣荆溪呉景
　　　運又曺溶跋云世人解重元末四家不解推尊
　　　松雪絶不足怪不過胸中無書耳余見松雪畫
　　　至夥絢爛天真各極其致此為公謹作圖用筆
　　　尤遒古殆以公謹精鑑别有意分烟雲過眼中
　　　一位耶卷藏金沙舊家今歸膠州張先三鵲華
　　　兩山有靈故使主人渉江數千里攫取此卷還
　　　其鄉也曺溶題於雙溪舟中諸跋中押縫有世
　　　外法寶墨林山人項墨林印田疇耕耨一粟齋
　　　項子京家珍藏成子容若墨林項叔子章項元
　　　汴印長夀墨林秘玩墨林外史癡絶子京南陽
　　　㑹心處與京神遊心賞冶溪漁隠諸印又退宻
　　　寄傲遊方之外各二印又楞伽印凡五卷髙八
　　　寸九分廣二尺九寸引首
　御題鵲華秋色四大字款署乾隆御筆後有乾隆宸
　　　翰與物皆春二璽
　御筆題籖籖上有御賞乾隆宸翰二璽
　　　元趙孟頫浴馬圖一卷(上等/結二)
　　　宋箋本著色畫款署子昻下有趙子昻氏一印
　　　卷前又趙孟頫印一印又神品項子京印墨林
　　　秘玩項元汴印諸印又汴印家珍藏半印二卷
　　　後有墨林秘玩神品項元汴印子京所藏墨林
　　　外史諸印又墨林半印又子京半印二引首有
　　　天籟閣宫保世家墨林山人項墨林父秘笈之
　　　印諸印又寄傲虚朗齋子孫保之半印三拖尾
　　　有題句云松雪仙人工畫馬翰墨聲名震華夏
　　　當時稔聞今見之筆意豈居韓幹下郊原雪融
　　　芳草多春流岸岸樹連波圍官放牧面如赭大
　　　駕又欲巡灤河玉堂畫長揮綵筆貌得驍騰十
　　　五疋蹄􁁜蕭蕭相後先如此雄姿真罕得孫陽
　　　世逺不可追撫卷令人重太息後署耕讀叟三
　　　字前有寄傲項墨林父秘笈之印二印又前空
　　　幅有項元汴印檇李項氏世家寶玩二印又寄
　　　傲菴字秘笈之印半印三又潘公圭題云霧鬛
　　　蕭蕭古樹根雨晴羣渡水南村連天芳草春如
　　　海忘却嘶風出玉門晉安潘公圭前有墨林堂
　　　平生真賞桃花源裏人家項子京氏子孫永保
　　　諸印後有墨林懶叟田疇耕耨二印又王經題
　　　云冀北皆以谷量馬駑駘紛紜材盡下今觀圖
　　　中十五匹一一權竒意閒雅漢皇遣將求大宛
　　　貳師長驅歌凱旋奚官騎來指千里驍騰覂駕
　　　飛雲烟飛雲烟氣超軼柳暗花明弄晴日暖風
　　　試浴青海汉洗刷祇愁翻霹靂雨収原墅春草
　　　肥華山之陽新牧歸方今太平日無事濩落不
　　　受黄金羈神物自是真龍種令人拭目心為悚
　　　嗚呼此馬若在天寶間唐家基業丘山重東吳
　　　歸全子王經後有項元汴印項子京家珍藏二
　　　印又陸珩題云天廐多騏驥時清牧大堤元黄
　　　殊有異形態自相齊暖吹梳蒼鬛晴沙襯碧蹄
　　　看來渾訝躍聴久不聞嘶飲處春流濶行邊緑
　　　樹低林烟初藹藹原草正萋萋秀陌斜通崦殘
　　　陽逺隔溪筆精韓幹趣詩記杜陵題二子名猶
　　　在孤吟思轉迷翻思何處見春日五門西河南
　　　陸珩前有子京墨林山人沮溺之疇諸印後有
　　　子孫世昌稜嚴精舍子京父印諸印又范昌題
　　　云房星下照天馬出駿骨由來産西極羾入天
　　　家十二閑虎文鳯臆皆竒質春郊日晴春草芳
　　　奚官放牧爭騰驤已脫金匼匝始解青絲韁三
　　　三五五緑楊馳道上後牝牡前元黄欲嘶未嘶
　　　寂然意何逺落花踏碎片片飛舞東風香中流
　　　一匹照夜白半腹深没蕭稍尾濕頭昻昻臨河
　　　渴飲兩龍種霜蹄踣鐵屹立沙堤傍奴童回顧
　　　將喚誰似說行行不用鞭與箠鞭箠不用自安
　　　逸牧能如此才還竒久矣置身蓬蓽下錦衣將
　　　軍示我以名畫酒酣三作發髙歌筆捲黄河氣
　　　如瀉呉興學士人中龍神妙丹青壓曺霸此卷
　　　置諸篋笥莫向尋常看只恐有風雲雷雨一朝
　　　同變化婁東范昌又題句云曲江雨足香塵少
　　　龍池柳色瀛洲草十五驊騮六十蹄蹀躞晴原
　　　試春曉奚官騎逐官奴行與馬為曺知馬情九
　　　馬已濟五欲渉前顧後盼風雲生中流一匹照
　　　夜白尾没首昻纔露脊恐是申王未賜時猶在
　　　天閑稱第一吳興學士生有元想像開元天寶
　　　間臨池分得滎河水夜半房星落硯山貌成此
　　　馬真是馬流落人間美無價何人修譜續宣和
　　　趙圖不在曺韓下後署云青城山人書於聽鶴
　　　軒前有寄傲神遊心賞二印後有虚朗齋一印
　　　又錢沐題云玉堂學士宋宗室前代畫馬稱第
　　　一筆精墨妙自有神往往生紙施五色江都法
　　　度盡得之平視曺韓藝相逼當年已為時所重
　　　千金購之不易得朱侯好事出此圖風鬛霜蹄
　　　十五匹意殊態異各不同是乃吳興真手蹟六
　　　飛羣奔入茂林後引驍騰抹虹赤一匹鬅鬙童
　　　子騎回顧烏騅更超軼一匹渉深惟露脊宛然
　　　天閑照夜白三匹同飲長河流攪碎一溪天水
　　　碧奚官坐下兩驊騮調習不勞用鞭䇿老我多
　　　觀古名畫此圖平生亦罕識深藏秖恐風雨夕
　　　半夜化龍飛霹靂樗叟呉郡錢沐前有墨林子
　　　項墨林父秘笈之印二印後有稜嚴精舍墨林
　　　外史桃花源裏人家諸印又徐用之題云珠流
　　　汗血竹批耳盡是西來渥洼子何年房駟落人
　　　間十有五匹皆千里虎文鳯臆連錢鬃識與不
　　　識呼真龍背上無翎膊無翅雙蹄直欲追飈風
　　　老我神州看名畫藝精不必稱曺霸寸綃貌得
　　　真乗黄縱有夜白居其亞渡河六馬去甚疾為
　　　是奚官脫羈縶三馬到岸相後先七尺蕭稍尾
　　　猶濕一馬渡深没半腹三馬飲河一蹻足後來
　　　兩馬更竒絶燄比青銅夾雙目郊原草緑春雨
　　　晴正宜牧馬放馬行何為松雪留真蹟公子得
　　　之誠不輕將軍虎帳握戎節鏖戰沙塲幾馳突
　　　櫪上權竒雖更多較之此圖皆駿骨畫已通神
　　　有真意况復掀騰多逸氣捲藏無事休頻開若
　　　遇風雲只恐變化飛入麒麟隊三衢徐用之後
　　　有子孫永保項墨林鑑賞章二印又朱惟嘉題
　　　云沙暄草軟水泱泱六十霜蹄幾乗黄海宇清
　　　平無戰伐只應歸牧華山陽義陽朱惟嘉後有
　　　墨林山人西疇耕耦二印又張謙題云羣馳隊
　　　逐牧春郊中有驊騮骨相髙楊柳堤邊芳草路
　　　可憐不畫九方臯清河張謙後有㑹心處墨林
　　　秘玩二印又盧常跋云吳興趙松雪博學精識
　　　刻意繪事取法張僧繇呉道元諸家下及曺韓
　　　韓作十六馬大蘇公賦詩人以韓之馬坡之詩
　　　為世兩絶安知松雪翁此圖令人見之有秦川
　　　沙苑中躍躍然意世稱松雪之精緻可學至於
　　　踈簡處工不能到信其方駕唐人未能或之先
　　　也當與知者道耳范陽盧常跋前有墨林子煑
　　　茶亭長子京所藏諸印後有項元汴印子孫世
　　　昌二印又廖文昱題云房星流渥洼天馬從兹
　　　出虎文鳯臆鐵作蹄千里奔馳如咫尺野花繡
　　　地春草肥暖風緑盡垂楊枝時平無復事邊隙
　　　芳郊新脫黄金羈三匹臨流一匹渡眼底神光
　　　生紫霧奚官相顧語何為祗恐乗波化龍去前
　　　行五匹爭並驅宛似天衢駕鼓車後隨二匹恣
　　　踶遂應知不與駑駘俱其間四匹各異態駿骨
　　　雄姿聳人愛驪黄牝牡何必分要知又在形骸
　　　外至元閣老巧入神天機已奪韓曺倫當時倚
　　　樹看不足毫端幻出真麒麟麒麟已落人間久
　　　購得還為世家有錦衣將軍忠孝孫肘後懸金
　　　大如斗翰林學士今劉向暇日朝回一相訪芸
　　　忩展卷發髙歌五色晴雲照鳩杖歌成還復索
　　　我賡飄然思入長楸清拂衣呼筆試揮洒墨花
　　　爛漫春風生後署慎獨生三字又題句云車書
　　　混一沙漠清四海黎民歌太平馬牧青郊二三
　　　月錦鳩啼春新雨晴電影成羣恣馳逐無數霜
　　　蹄削寒玉翠楊夾道東風輕踏碎茸茸芳草緑
　　　前奔五匹拳毛騧鳯臆龍鬃獅子花後有一匹
　　　真乗黄錦韝初脫紅絲韁紫騮昻頭欲飛躍落
　　　英蹴起臙脂香小童回頭隔溪語坐下青驄汗
　　　流雨烏騅登岸如黒龍夜白渡水剛出膂桃花
　　　驕馬渴飲泉二駒繼至相後先奚官雙騎總駿
　　　骨驍騰不受黄金鞭呉興美人親貌得十五龍
　　　媒皆七尺千金難買渥洼姿欲嘶無聲春寂寂
　　　寸綃真蹟傳已久此圖不復人間有披之頓覺
　　　凡馬空縱遇韓幹歛手不敢誇神工後署梅牕
　　　道人四字後有子孫永保項墨林鑑賞章墨林
　　　子項子京家珍藏檇李項氏世家寶玩諸印又
　　　寄傲項墨林父子京半印三又後有寄傲秘玩
　　　世家半印三又最後記語有元趙子昻畫神騎
　　　圖名人題詠明項子京真賞竒秘十九字諸跋
　　　中押縫有子孫永保印二虚朗齋印三又退宻
　　　項叔子平生真賞項子京家珍藏項墨林父秘
　　　笈之印各二印又子孫世昌神遊心賞寶善齋
　　　圖書印寄傲墨林宫保世家蘧廬墨林山人田
　　　疇耕耨項墨林鑑賞章子京諸印卷髙五寸二
　　　分廣二尺七寸
　　　元趙孟頫甕牖圖一卷(上等/結三)
　　　素絹本著色畫拖尾自跋云右子貢見原憲圖
　　　要見貧無諂富無驕之意乃為盡其能事耳然
　　　二子同出夫子之門以道徳為恱豈以貧富為
　　　歉哉子昻下有趙子昻氏一印卷前有趙字趙
　　　子昻氏二印又索字小號又神品子京父印項
　　　墨林鑑賞章叢芸館子京項元汴印墨林秘玩
　　　諸印卷後有趙孟頫印松雪齋二印又神品啇
　　　邱宋犖審定真蹟凈因菴主項墨林父秘笈之
　　　印項子京家珍藏啇邱宋犖審定真蹟退宻遜
　　　膚呉氏世寶墨林主人諸印又一印惟之印二
　　　字可辨前隔水有山東等處提刑按察使司印
　　　一印又天籟閣平生真賞二印押縫有子孫永
　　　保一印又一印惟堂字可辨後隔水有江西巡
　　　撫兼理軍務闗防一印又士竒之印楊氏家藏
　　　緯蕭草堂畫記諸印押縫有子京珍秘神遊心
　　　賞若樸之印桃花源裏人家項孔彰印諸印引
　　　首凡二幅前幅姚綬楷書甕牖圖三大字款云
　　　賜進士中䑓歸叟姚綬書前有墨林山人一印
　　　後有子京父印子孫世昌二印後幅金湜𨽻書
　　　甕牖圖三大字款云四明八十一叟金湜書又
　　　隔水二幅前幅有江寜承宣布政使司印一印
　　　又啇邱宋犖書畫府印寶軸時開心一灑二印
　　　後幅有通永巡道闗防通州蘆課抽分闗防二
　　　印拖尾原跋前有天籟閣若水軒項元汴印項
　　　墨林鑑賞章呉士讓印一元秋水芙蕖諸印又
　　　瀹雪齋半印後有退宻墨林山人項叔子諸印
　　　又湯炳龍題云一從辭宰粟饑餓隠空山貨殖
　　　門前客先生不啟闗北村老民湯炳龍題前有
　　　墨林虚朗齋二印後有從吾所好一印又跋語
　　　云處以道雖得天下不足為富也何必但以貧
　　　為羨耶後署雲石二字前有考古正今子京父
　　　二印後有子京所藏一印又倪瓚題云賜也貨
　　　殖憲也貧憲貧非病衣已鶉未若簞瓢顔氏子
　　　陋巷所樂皆天真倪瓚前有寄傲一印後有平
　　　生真賞一印又張雨跋云坐甕牖下見貧居而
　　　無病色此畫史用意所在張天雨觀前有子京
　　　墨林秘玩二印又顧阿瑛題云道之不行謂之
　　　病財之不給謂之貧賜也能言心未識虚勞結
　　　駟踏清塵金粟道人顧阿瑛後有項元汴印項
　　　叔子二印又天目吳士讓圖書一印又姚綬跋
　　　云賜憲皆聖門髙弟重裀列鼎甕牖繩樞曰有
　　　命焉富不為富所移貧不為貧所困皆可語於
　　　道也若以貨殖病賜則其晚聞性與天道者何
　　　如因觀陶文式所藏趙伯駒圖一幅兼誦前輩
　　　之作未附此論尚有待於知言者成化己亥十
　　　月望姚綬書又沈周跋云余甞見錢舜舉作此
　　　圖今又見是卷運筆博色人指謂松雪學士非
　　　其手不能臻妙如此豈舜舉當時亦愛此而仿
　　　為之耶公綬先生鑒為趙伯駒直其家製耳至
　　　乎無諂無驕之意又非胸中固有其象而後能
　　　言之此是松雪度越人處可不尚哉沈周後有
　　　項墨林父秘笈之印桃里子孫世昌項子京家
　　　珍藏檇李項氏世家寶玩諸印又史鑑記語云
　　　𢎞治六年嵗次癸丑冬十有二月松陵史鑑觀
　　　後有前山吳氏家藏遜齋文房之印二印最後
　　　記語云有明嘉靖三十年秋八月重裝於天籟
　　　閣又元趙松雪仿趙千里刷色畫原憲甕牖圖
　　　逸品十八字又墨林項元汴珍秘七字又明崇
　　　禎甲戌年夏重裱於樂志堂十三字又索字小
　　　號諸跋中押縫有墨林懶叟若樸之印平生真
　　　賞退宻項墨林鑑賞章諸印卷髙八寸七分廣
　　　三尺一寸四分
　　　元錢選觀梅覔句圖一卷(上等/為一)
　　　宋箋本著色畫款題云粲粲梅花氷玉姿一僮
　　　一鶴鎮相隨月香水影驚人句正是沉吟入思
　　　時呉興錢選舜舉後有錢氏舜舉錢選之印翰
　　　墨流聲諸印卷前有士傑項長萬氏二印卷後
　　　有項長萬書畫印一印卷中幅押縫有項士傑
　　　印一印拖尾徐子熈跋云瓶梅數瓣箇箇太極
　　　其貞元之妙走入此老之胸臆而深㑹本然故
　　　遲筆欲下未下嗟夫雖得踈影暗香之吟吾意
　　　不盡之妙已在筆先矣又何吟為賜進士第光
　　　禄少卿直文華殿老峯徐子熈書又陳組綬跋
　　　云舜舉宋季末流筆墨絶俗此卷圖瓶梅一枝
　　　處士倚石根拂簞靜對苦吟一僮踞爐邊凝睇
　　　若解意者一鶴婆娑顧影欲語寫搜吟之景忽
　　　游天外陳灑落之致只在目前髙韻閒心與梅
　　　俱逺矣水影月香若作太極天心詮解將無河
　　　漢陳組綬漫題卷髙七寸八分廣二尺二寸引
　　　首
　御題逋仙詩境四大字上有乾隆宸翰一璽
　御筆題籖籖上有乾隆宸翰一璽
　　　元王振鵬龍池競渡圖一卷(上等/霜一)
　　　素絹本白描畫款署(臣/)王振鵬後又𨽻書題識
　　　云崇寜間三月三日開放金明池出錦標與萬
　　　民同樂詳見夢華録至大庚戌欽遇仁廟青宫
　　　千春節甞作此圖進呈題曰三月三日金明池
　　　龍驤萬斛紛遊嬉歡聲雷動喧鼓吹喜色日射
　　　明旌旗錦標濡沬能幾許吳兒顛倒不自知因
　　　憐世上奔競者進寸退尺何其癡但取萬民同
　　　樂意為作一片無聲詩儲皇簡澹無嗜慾藝圃
　　　書林恱心目適當今日稱夀觴敬當千秋金鑑
　　　録恭惟大長公主甞覽此圖閱一紀餘今奉教
　　　再作但目力減如曩昔勉而為之深懼不足呈
　　　獻時至治癸亥春暮廩給令王振鵬百拜敬畫
　　　謹書上鈐特賜孤雲處士圖書一印卷前有皇
　　　姊珍玩韓世能印沐璘廷章黔寜王子子孫孫
　　　永保之諸印又書畫之記廷章夀字合縫鼎印
　　　諸半印卷後有皇姊圖書墨林山人子京父印
　　　三印又繼軒沐璘合縫鼎印半印三卷中幅有
　　　素軒清玩珍寶繼軒沐璘廷章錢氏合縫鼎印
　　　諸印前後隔水又引首前俱有子京所藏一印
　　　拖尾袁桷跋云界畫家以王士元郭忠恕為第
　　　一余甞聞畫史言尺寸層叠皆以準繩為則殆
　　　猶修内司法式分秒不得踰越今聞王君以墨
　　　為濃淡髙下是殆以筆為尺也僚丸秋奕未甞
　　　以繩墨論孫呉之論兵亦猶是也然甞聞鑑古
　　　之道必繇其侈靡者言之余於畫斷有取焉龍
　　　舟之圖得無近似不然昔之所傳者安得久逺
　　　至是耶翰林直學士袁桷敬題又劉基題云畫
　　　人胸次見空貞意氣規模一味清想像當時同
　　　樂日披圖似有舊歡聲青田劉基題後有墨林
　　　山人子京父印二印又子京所藏一印卷髙九
　　　寸四分廣七尺六寸四分卷前
　御題詩云蘭亭修禊暮春時開放金明競水嬉妙筆
　　　孤雲傳勝事不教午日獨稱竒龍驤慣弄水龍
　　　舟教戰昆明古有由齊赴錦標難奪得五雲髙
　　　擁寶津樓烟裏樓䑓鏡裏花尚聞雷動笑聲譁
　　　千秋佳勝率如此獨許騷人說夢華御題並書
　　　下有乾隆宸翰一璽引首
　御題龍池競渡四大字款署乾隆御筆下有幾暇鑑
　　　賞之璽乾隆宸翰二璽
　御筆題籖籖上有乾隆宸翰一璽
　　　元顧安風雨竹一卷(上等/金一)
　　　宋箋本墨畫款識云至正甲辰四月三日連日
　　　風雨初霽天朗氣清從兄攜杖登山望逺偶見
　　　一儒者油然而來問之則曰劉性初也自霅川
　　　持此卷逺訪俾余冩竹已作風雨枝以贈迫暮
　　　余方醉眠忽童子叩門復求余作適興寫之頗
　　　有石室遺意識者當發一笑也定之上鈐顧定
　　　之一印卷前鄭元祐題云為愛劉郎梅雪齋纎
　　　埃不動始澄懷向陽蘂綻春當户入夜寒凝曉
　　　覆堦夢裏梨雲甘落寞臘前柳絮孰安排欲知
　　　千古清剛意更向山顛與水涯遂昌鄭元祐又
　　　王謙題云秋牕久不葺碧紙已云腐忽來猛雨
　　　莫雲遮撲耳風如撾濕鼓劉子意獨殊第閱縱
　　　横書縱然四壁有跳魚此心自若華屋居明朝
　　　補治當勝初錢塘王謙卷後髙士竒跋云元顧
　　　定之名安甞任泉州路判官善墨竹下筆蒼潤
　　　其自題有石室遺意良然江村竹忩髙士竒卷
　　　中幅女史髙祥題云一握青鸞尾仙壇掃落梅
　　　翠濃渾欲滴帶得雨香來江村女孫祥卷前有
　　　繡衣執法大夫印一印卷後一印不可識押縫
　　　有竹忩印三又張長卿髙祥清河郡記諸印後
　　　隔水有張長卿一印引首記語有元顧定之風
　　　雨竹真蹟鄭明徳王自牧題詩江村跋二十字
　　　前一印不可識後有清河郡記一印又竹牕一
　　　印拖尾有奩十六號四字上鈐髙祥一印卷髙
　　　七寸八分廣五尺六寸八分
　　　元王蒙太白山圖一卷(上等/生一)
　　　素箋本著色畫無款卷後有王蒙印一印卷前
　　　篆書署太白山圖四字又近字小號有神竒項
　　　元汴印墨林秘玩子京父印明安國玩諸印押
　　　縫有退宻若水軒子京珍秘子孫永保諸印卷
　　　後有子京父印墨林項季子章墨林硯癖墨林
　　　懶叟項氏子京㑹心處項元汴印沈周寶玩梁
　　　清標印大明安國鑑定真蹟諸印押縫有寄傲
　　　項墨林鑑賞章二印卷中幅押縫有河北棠村
　　　項子京印世外法寶諸印前隔水又近字小號
　　　引首有子孫世保蕉林梁氏書畫之印梁清標
　　　印諸印拖尾僧宗泐題云小白市太白峯二十
　　　里松居其中一徑隂隂翠羽葢半空矗矗蒼髯
　　　龍太白之峯分九隴壯哉千古之佛宫香雲不
　　　動梵唄合樓閣倒影清池空左菴昔年此說法
　　　山谷荅響撞鉅鐘只今九重城裏住夢魂夜夜
　　　鄞江東錢唐有客曰王蒙為君寫此千萬松座
　　　間慘慘起隂霧屋底颯颯生清風何來禪子松
　　　下度長衫大笠携一笻亦有騶從三四公青林
　　　路口衣裳紅我初展卷欲大叫海上湧出髙巃
　　　嵸雲端縹緲下玉童有路似與天相通自憐平
　　　生不一到吁嗟老矣將焉從還君此圖袖手坐
　　　有目只送南飛鴻洪武十九年龍集丙寅冬十
　　　月十有一日甲午龍河全室退叟宗泐書前有
　　　項元汴氏審定真蹟吳沈氏有竹莊圖書項墨
　　　林鑑賞法書名畫諸印又神品子京半印二又
　　　半印二存山塢裏人家五字後有墨林之印煑
　　　茶亭長蘧廬博雅堂寶玩印諸印又僧守仁題
　　　云太白峯髙壯四明迢迢一徑萬松青濤聲夜
　　　撼朝元閣雲氣隂連翠瑣亭游騎穿林催入社
　　　老龍出海聴談經左菴舊隠知無恙我欲相從
　　　采伏苓全室老人題詩後十日夢觀守仁冩於
　　　龍河西舍前有墨林子癖茶居士隠居放言諸
　　　印後有虚朗齋檇李項子京家珍藏項墨林鑑
　　　賞章諸印又僧清濬題云彷彿玲瓏巖底寺清
　　　遊曽不負幽期雲深鐘磬到山日路杳松林度
　　　嶺時萬疊層巒連九隴千尋髙閣倚雙池老師
　　　近在都城别邂逅披圖有所思天台沙門清濬
　　　前有墨林外史子孫世昌二印又徐仁初題云
　　　舜江城東初識時知是說法天童師款我談詩
　　　窮晝夜喜劇顛倒穿裳衣萬松吟卷袖中出頓
　　　覺心胸清思逸金銀樓閣深翠間芳樹晴川何
　　　歴歴雨餘一逕生煖烟袈裟影拂雙池前蛟龍
　　　忽聴深夜吼鸛鶴時見髙秋眠左菴對此意瀟
　　　洒黛色凉隂座隅瀉嵗寒心事將與論投老還
　　　容入蓮社披圖秀句光後先夢魂欲到全室邊
　　　有懷約登太白頂清遊擬買東湖船上虞徐仁
　　　初前有子孫永保項墨林父秘笈之印二印後
　　　有墨林山人一印又姚廣孝題云我憶先年遊
　　　海上膽氣麤豪一何壯潮音聴罷便翻身㑹稽
　　　諸山都入望太白峯髙縹緲間白雲為鄉秋浩
　　　蕩祗疑蓬萊移在此華頂雁山俱退讓獨行䇿
　　　杖探幽深爽氣拂拂穿衣襟風生隂谷猛虎嘯
　　　霜落老樹窮猿吟斯湏經由小白嶺二十里路
　　　青松隂澗空水淺紅葉墮徑險石滑蒼苔侵無
　　　人作伴心不怯好如劍客來游俠扳蘿陟磴不
　　　知倦目眎雲霄路旁歇鷺池倒浸玲瓏岩寺藏
　　　巖畔真竒絶烟霞林麓拔地起金銀樓閣凌空
　　　設歡然如入芙蓉城龎眉老禪來出迎松堂掃
　　　榻忘旅况石鼎煑茗輸真情何幸明時逄有道
　　　不惜永夜談無生黄鶴山人瘦如鶴胸中礧磈
　　　填邱壑妙筆描成太白圖鄭䖍祁岳宜潛縮觀
　　　公持卷來相眎驚喜舒開嘆竒作肆意揮毫為
　　　一題老眼昏華淚雙落永樂十五年秋七月十
　　　一日前天童雲壑禪師以王君叔明作太白山
　　　圖見示徴余題余因想壯年曽遊是山故不揣
　　　短才遂賦此以塞禪師之命逃虚老人姚廣孝
　　　識後有子京父印墨林山人項元汴氏審定真
　　　跡檇李項元汴印子京父印墨林秘玩桃花源
　　　裏人家棠村蒼巖蕉林居士諸印又謝時臣記
　　　語云嘉靖辛丑花朝謝時臣獲觀黄鶴山樵長
　　　卷於膠陽遂初堂中又項元汴記語云元王叔
　　　明畫太白山圖國初髙僧題詠明項墨林真賞
　　　又得此卷於無錫安南屏九字又近字小號一
　　　諸跋中押縫有逸民惟心淨土游方之外墨林
　　　田疇耕耨㑹心處退宻神遊心賞墨林項季子
　　　章心賞諸印卷髙八寸五分廣七尺四寸有竒
　　　引首
　御題松岫香䑓四大字上有乾隆宸翰一璽
　御筆題籖籖上有乾隆宸翰一璽
　　　元吳鎮山水一卷(上等/麗一)
　　　素箋本墨畫凡十二幅第一幅款云梅花道人
　　　戲墨下有梅花菴一印又濟之半印髙八寸二
　　　分有竒下倣此廣一尺三寸八分第二幅款云
　　　吳鎮作下有梅花菴一印前有濟之魯國名臣
　　　之裔學士之章諸印廣一尺三寸九分第三幅
　　　款云吳鎮戲墨下有梅花菴吳仲圭印二印前
　　　有濟之魯國名臣之裔學士之章諸印廣一尺
　　　三寸六分第四幅款云梅花道人戯墨下有梅
　　　花菴吳仲圭印二印後有濟之魯國名臣之裔
　　　二印廣一尺三寸七分第五幅款云梅花道人
　　　戯墨下有呉仲圭一印前有魯國名臣之裔一
　　　印廣一尺三寸八分第六幅款云吳鎮作下有
　　　梅花菴吳仲圭印二印後有魯國名臣半印廣
　　　一尺三寸七分第七幅款署梅花道人吳鎮下
　　　有吳仲圭印一印後有魯國名臣之裔半印廣
　　　一尺三寸七分第八幅款署梅花道人下有梅
　　　花菴吳仲圭印二印㣲缺後有魯國名臣之裔
　　　一印廣一尺三寸七分第九幅款署梅花道人
　　　下有吳仲圭印一印前有魯國名臣之裔濟之
　　　半印二廣一尺三寸七分第十幅款云梅花道
　　　人戯墨下有梅花菴呉仲圭印二印廣一尺三
　　　寸九分第十一幅款署梅花道人呉鎮下有梅
　　　花菴仲圭印二印前有魯國名臣之裔一印廣
　　　一尺三寸九分第十二幅款云梅花道人戯墨
　　　下有梅花菴呉仲圭印二印㣲缺後有魯國名
　　　臣之裔學士之章二印廣一尺三寸八分引首
　　　自書閒中漫興四大字款署梅花道人拖尾又
　　　自跋云王君國器索拙筆幾三載余未有以應
　　　也一日持此册致之几上且訴云索久而報遲
　　　得非吾子有意拒我乎余不荅遂援筆作踈木
　　　片石竟日稍就一幅越數日始週其册之半國
　　　器復持云以期後㑹畢焉逾月國器又持之來
　　　比前辭甚和色甚夷葢有知繪事之不易而憐
　　　余之為苦也又十日方輟筆因識其所勞如此
　　　觀者當因其勞而不計其拙矣時至正十一年
　　　春二月望後二日梅花道人吳鎮識兼試郭玘
　　　墨下有梅花菴吳仲圭印二印後有濟之學士
　　　之章半印二又張泰階跋云仲圭品概甚髙余
　　　前後所得凡數卷皆磊落不凡謹什襲藏之試
　　　一披閱覺烟雲滿座也崇禎辛未七月二十五
　　　日雲間畸人張泰階題
　　　元王冕雪梅圖一卷(上等/水一)
　　　素箋本墨畫款題云凍壓瑶䑓月影虚玉妃謫
　　　墮夢糢糊無人可論江南事小引春風上畫圖
　　　㑹稽王元章下有王元章一印卷前有梅磵休
　　　寜朱之赤珍藏圖書留耕堂印三印卷後有缶
　　　歌館張伯起二印卷中幅押縫有朱之赤一印
　　　拖尾陳璉跋云右王先生元章墨梅一卷世傳
　　　先生寫梅甚得其意者必自題一詩於上恐人
　　　以偽亂之也夫狀物之妙聲之則為詩形之則
　　　為畫天地之物生生而不窮既去而莫留也人
　　　能出其心手之妙逐其形聲而强留之故善狀
　　　物者謂之奪化工以其不待春而榮不隨秋而
　　　落也而元章之意則又有異於此其詩曰不要
　　　人誇好顔色只留清氣滿乾坤葢離騷以荃蕙
　　　為君子蒿艾為小人彼豈有君子小人哉亦托
　　　物以喻其好善惡惡之心耳况梅之為物有嵗
　　　寒之節有調鼎之味其色純而白其香清而逺
　　　又誠有君子之道焉故元章不寫他物而獨寄
　　　興於梅其趣逺矣元章於梅所謂超神入聖者
　　　世多有之真偽亦不難辨今觀此卷竒勁飄灑
　　　有飛動之勢似為真作無疑余友方君廷用得
　　　之於金華匵而藏之出以示余余觀其詩而知
　　　其志之不茍也竊識之於左方正統六年春正
　　　月小澣正議大夫資治尹禮部左侍郎羊城陳
　　　璉識卷髙九寸二分廣九尺三寸一分
　　　元姚廷美有餘閒圖一卷(上等/玉一)
　　　素箋本墨畫款題並識云至正廿年春正月(缺/)
　　　日作此併系鄙語於尾地偏人逺閉柴闗滿院
　　　松隂白晝閒眼底風塵渾忘却坐看流水卧看
　　　山吳興姚廷美書卷前有蕉林梁氏書畫之印
　　　一印前隔水有蕉林書屋蒼巖子梁清標玉立
　　　氏印章淨心抱氷雪諸印後隔水押縫有冶溪
　　　漁隠蒼巖二印引首章弼篆書有餘閒三大字
　　　款署拱辰拖尾楊維楨作有餘閒說云歐陽子
　　　詩曰得朋為樂偶偷閒閒僅得於偷則不得謂
　　　之有餘矣東坡詩曰因病得閒殊不惡閒得於
　　　不獲已之疾病則又不得謂之有餘矣鄙哉晚
　　　宋人之詩曰賸買田園准偹閒間必以田園之
　　　廣置則又適以害吾之閒而閒且日不足矣謂
　　　之有餘又可乎淞之青龍有杜隠君者内有良
　　　子弟為家督下有勤臧獲為生産而外有賢姻
　　　友為守望君得以安居飫食優游以卒嵗則其
　　　閒也不偷於得朋不出於因病不損於田園之
　　　廣置閒曰有餘豈誣我哉君介吾友生張夢臣
　　　徴說為之說如此而工詩者為歌之如左云至
　　　正庚子二月初吉東維子書東維者㤗定丁卯
　　　榜進士奉訓大夫江西等處儒學提舉㑹稽楊
　　　維楨也前署有餘閒說四字又萬鎰題云杜君
　　　卜築霞溪上志趣田園樂有餘對客不談當世
　　　事閉門且說相牛書春來花鳥應相得雨過畦
　　　蔬毎自鋤寄語雲邊聲利客毋勞車馬枉吾廬
　　　試范氏筆萬鎰頓首又張俊徳題云地僻柴門
　　　徧落花鉤簾鷗雪滿晴沙烏絲小楷兒童慣白
　　　髪躭吟嵗月賖迷蝶竊香將午夢仰蜂粘絮散
　　　晨衙卧遊圖畫經行逺醉入天台劉阮家小海
　　　生張俊徳又昻吉題云投閒江上避危機茆屋
　　　三門白板扉闢徑柳隂將鶴舞鑿池花外看魚
　　　飛英雄蟻鬬時時夢富貴蠅營事事非睡起草
　　　堂新酒熟醉吟明月上人衣西夏昻吉又徐士
　　　全題云富貴非吾願棲遲任此身兵戈皆逆旅
　　　天地一遺民茆屋碧山下釣絲秋水濵區區種
　　　桃者莫話武陵春崇徳徐士全又髙玉題云八
　　　十杜陵雙鬢絲自言無復事驅馳常依竹徑聴
　　　鳴鶴更對雲山吟好詩滿目黄塵迷戰伐當天
　　　赤日苦耘耔不知蕭散髙情在彷彿風前詠采
　　　芝吳郡髙玉又李明復題云世路黄塵十丈深
　　　功名半紙徒縈心鐵甲將軍勞汗馬何如髙隠
　　　居山林明月清風四時友未羨封侯印如斗從
　　　容心事半牀書蕭散生涯一壺酒榮枯得失奚
　　　足云優游自可怡朝曛有時山中拾瑶草有時
　　　松下看白雲無事柴門不曽杜笑領兒孫綵衣
　　　舞從渠官府急征徭自向閒中翫今古天台李
　　　明復又吕麟題云僻境輪蹄寡安居水竹幽軒
　　　忩時寄傲杖履或遨遊松下聴元鶴江邊友白
　　　鷗此生無一事醉後更歡謳雲東吕麟又張謙
　　　題云毎愛龍江杜隠居數間茆屋住江濆圍棋
　　　松下消清晝住杖花間看白雲陶鼎香凝書帙
　　　淨少㣲星動夜光分閒心迥出羲皇上四海風
　　　塵了不聞坶溪張謙又陶唐文題云彼􁁷人兮
　　　伊誰羌好古而無為慕晉人之雅趣托令名於
　　　齋居户牖兮清虚松竹兮扶踈前琴兮後壺左
　　　圖兮右書坐青山兮忘疲詠白雲兮自怡澹世
　　　欲兮恬如樂清間兮有餘人謂先生之不仕兮
　　　非丈夫余謂先生之髙隠兮君子儒噫非斯人
　　　吾誰與歸非斯人吾誰與歸延陵陶唐文又吳
　　　元圭題云解名韁頓教身羽飄飃恍住仙鄉為
　　　紙帳梅花結伴酒壺茶䂪生香草堂晝長南牕
　　　槐柳蒼蒼案石作孤雲態籬花歴幾重陽想意
　　　到匡廬狀成真境興㴠湘漢游氛自逺豪吟動
　　　浩浩乾坤在此悠悠物我相忘衍宫啇横簫又
　　　迎鳯皇右八六子西霞野老吳元圭又包炯題
　　　云彼市彼朝我林我邱彼競彼趨我且優游噫
　　　祗今榮逹何足求竹牀茗椀看雲浮暨陽包炯
　　　又王造題云髙人不入城手把種樹書平生閒
　　　有餘取足不願餘甞存邱壑志不受軒冕居恐
　　　是巢隠客富貴將焉如下學王造又馬處議題
　　　云卜築浣花居晝長閒有餘開尊留客醉閉户
　　　課兒書坐(原缺四字/)卧看雲卷舒更無軒冕慮
　　　甘分學樵漁信都馬處義又林以莊題云朝陳
　　　經濟術夕運攻伐籌何如隠君子袖手百不憂
　　　居閒樂天性樹徳貽孫謀興來足清唫醉來茶
　　　滿甌塵氛自擾擾何時及巢由引瓢挂髙樹牽
　　　犢避下流堯舜且不事况復為他求括蒼林以
　　　莊又顧舜舉題云人世蕭間真足羨浮雲富貴
　　　不須論但將詩酒娛賔客莫買田園遺子孫心
　　　逺已能忘俗慮日髙猶自掩柴門嗟余奔走紅
　　　塵久亦欲幽棲且避喧語溪顧舜舉又王經題
　　　云隠者閒有餘結屋西枝西㣲風動林沼水木
　　　紛清淒壺漿勞近隣逍遥獨登躋或招松間鶴
　　　或養雲中雞拄頥看南山四五芙蓉齊適安淡
　　　無營彈冠却塵㙠桑榆翳芳景桃李成平蹊引
　　　泉足灌溉曳杖循町畦黄髪非熊倫長竿釣磻
　　　溪時乗元方車髫齔相提携心逺意自在渺與
　　　孤雲棲孰知靜中趣委順和天倪芳潤生王經
　　　又林夀昌題云卜築城南十畆山已無清夢到
　　　金(缺/)石牀睡起閒觀易松子輕輕打竹冠苔痕
　　　滿徑石蒼蒼元鶴飛來共竹房急雨數聲林外
　　　過回頭應笑白雲忙赤城林夀昌又髙志道題
　　　云邊亭偹㓂秋營壘官府徴租夜打門爭似老
　　　翁茆屋底自批文選教兒孫淮人髙志道又林
　　　珣題云恬澹太古心放懐林外迹閒來一歗歌
　　　江上看秋色歸坐華間忩怡情著墳籍此樂固
　　　有餘慎勿為形役天台林珣又孟維城題云大
　　　地生靈方至厄何人自詫有餘閒炎州自有清
　　　凉域只在髙人跬歩間至正己亥七月下浣漫
　　　游生孟維城又孟之冀題云萬事久已忘一身
　　　不自知兵饑人漸少吾且誦吾詩鄒縣孟之冀
　　　後有蒼巖子蕉林鑑定二印諸跋中押縫有蒼
　　　巖子治溪漁隠秋碧各二印又棠村一印卷髙
　　　七寸二分廣二尺六寸二分
　　　元王庭吉凌波圖一卷(上等/出一)
　　　素箋本墨畫無款卷後有王庭吉氏蕺隨二印
　　　又韓性跋云庭吉所作凌波圖踈宻不同各有
　　　思致紛披側塞多至百株命曰百仙圖余所見
　　　凡數本此其一也季學以手澤珍藏之間以示
　　　余展玩之餘若見揮染為之慨然因題其後而
　　　歸之安陽韓性又蕉林梁氏書畫之印成棟李
　　　鴻勲印三印卷前有司印半印一中幅有棠村
　　　印凡三前隔水有蒼巖棠村審定二印押縫有
　　　蕉林書屋一印後隔水押縫有棠村蕉林秘玩
　　　蕉林書屋三印拖尾胡助題云帝子南巡望九
　　　疑湘君從以百仙妃金華詩伯愁香惱笑指江
　　　波看落暉太常博士金華胡助又章慶題云昔
　　　年我往湘浦頭偶逄湘女新出遊靈颷細動青
　　　霓裘黄金淺鋈白玉輈羣嬪扈之如雲稠左右
　　　窈窕􁓳髾柔欲去不去含㣲羞願隨謁帝幽莫
　　　見思酌清湘盃以獻蒼梧雨來女亦愁愁裂氷
　　　弦啼掩靣至今夢寐遥相從兩脚健踏赤鯶公
　　　手持犀火吹青紅馮夷啟我明珠宫忽然縹緲
　　　畫中睹仿彿昔年㑹湘浦嬋娟泠泠弄秋水徐
　　　郎氣韻有如此黄家父子羞欲死世上丹青賤
　　　如土章慶又僧自恱題云倚棹青山下尋芳緑
　　　水隈百僊忽邂逅孤月却飛來天上銀河落花
　　　前貝闕開平生飛動意與爾夜徘徊法性自恱
　　　又趙新題云洛浦參差珠珮湘江縹緲雲裳一
　　　百瓊肌春恨十二玉樓夜長永嘉趙新後有蒼
　　　巖子蕉林二印押縫有蕉林秘玩一印卷髙九
　　　寸七分廣一丈二寸五分
　　　明宣宗花鳥圖一卷(上等/崑一)
　　　素箋本墨畫款云宣徳御製上鈐武英殿寶一
　　　璽卷前有瑶䑓雪鶴墨林秘玩項元汴印張氏
　　　蓬山珍賞諸印卷後有墨林秘玩項元汴印樂
　　　琴書以消憂子子孫孫永保之錫山華氏補菴
　　　収藏印月觀諸印拖尾申時行跋云自古帝王
　　　而善翰墨者惟唐宋兩朝代有英明之姿而擅
　　　天縱之才聲華赫濯映照千古迨我宣徳皇帝
　　　神文聖武無美不偹萬幾之暇游心物理凡山
　　　陬海隅鱗毛花卉無不曲臻其妙此卷得徐黄
　　　之精髓而自開生靣者珍之寶之申時行前有
　　　子子孫孫永保之張氏蓬山珍賞二印又華復
　　　初跋云九重染翰自不侔於塵世之丹彩對之
　　　令人肅然致敬華復初卷髙一尺一寸二分廣
　　　六尺五寸
　　　明冷謙蓬萊仙奕圖一卷(上等/岡一)
　　　素絹本著色畫款署起敬下半印存謙字又半
　　　印漫漶不可識卷後有士竒之印楊氏家藏二
　　　印引首有希世仙踪四大字款署玉雪坡又士
　　　竒之印楊氏家藏二印拖尾宋濓題云紅塵不
　　　與此山通一局千年萬事空知白知元無象妙
　　　為生為死不言功興亡劉項山河外聚散巴卭
　　　草木中滿眼羊腸無妙著此機何處問仙翁宋
　　　濓前有祥卿楊氏家藏二印又胡翰題云深院
　　　棋聲日正長閒中對奕漫徜徉風雲不動羅星
　　　象黒白分明列雁行何必巴陵尋橘叟更須柯
　　　斧遇仙郎此中便可為賔主一局輸贏未易量
　　　洪武十五年三月十日金華胡翰又張希真跋
　　　云蓬萊仙奕圖卷乃龍陽子湖湘冷君所作君
　　　武陵人名起敬龍陽則其號也中統初同邢䑓
　　　劉秉忠仲晦少從沙門海雲書無不讀尤䆳於
　　　易及邵氏經世書天文地理律厯以至衆技多
　　　通之至元間秉忠入拜太保參預中書省事君
　　　乃棄釋業儒從游於霅川與故宋司户㕘軍趙
　　　孟頫子昻於四明史衛王彌逺府覩唐李思訓
　　　將軍之畫傾然發之胸臆而遂效之不月餘其
　　　山水人物窠石等無異將軍之筆其筆法傅采
　　　與將軍尤加􁅔細神品幻出由此以丹青鳴於
　　　當時𨽻淮陽遇異人授中黄太丹出示平叔悟
　　　真之指頴然而悟如已作之至正間則百數嵗
　　　矣其緑髪童顔如方壯不惑之年時值紅巾之
　　　暴君避於金陵日以濟人利物方藥如神天朝
　　　維新君有畫鶴之誣隠壁仙逝則君之墨本絶
　　　跡未甞見矣此卷乃至元六年五月五日為予
　　　作也吾珍藏若連城之璧未曽輕與人看予將
　　　訪冷君於十洲三島恐後人不知冷君胸中邱
　　　壑三昧之筆不識其竒仙異筆混之凢流故識
　　　此特奉遺元老太師淇國邱公覽此卷則神清
　　　氣爽飄然意在蓬瀛之中也幸珍襲之且以為
　　　後㑹云時永樂壬辰孟春三月三丰遯老書又
　　　張鳯翼題云蓬萊之山在溟渤方丈瀛州鼎足
　　　立上與蜃氣分有無下與蛟宫同出没欲往尋
　　　之風引船由來此山與世隔秦皇空見巨魚來
　　　漢帝徒觀大人跡何如狂生得神遊六尺生綃
　　　見仙奕仙人對奕誰為傳能傳仙奕人亦仙仙
　　　本無心爾何苦縱横局上猶紛然却怪手談談
　　　不歇那知坐隠隠誰邊樵客旁觀亦難老斧柯
　　　欲爛無昏曉垂楊不彫舞青鸞紅蓮長芳覆瑶
　　　草蟠桃已實桂女携桃花落地芝童掃龍陽冷
　　　君紫府卿玉皇香案標香名偶然興發欲玩世
　　　遨遊赤縣投帝庭三丰張老欣相得傾葢清都
　　　心莫逆為言蓬萊俱舊遊因之繹思揮彩筆倐
　　　忽變幻殊景収分明五城十二樓龍陽隠壁作
　　　蟬蜕三丰遯老從此逝白雲黄鶴相後先獨留
　　　仙蹟人間世晴忩展玩開心顔鼎湖龍髯不用
　　　攀我將持為長命籙身驂青龍叩天闗前邀冷
　　　君一執手後呼張老笑拍肩錦囊盛之懸肘後
　　　何用十萬矜腰纒長洲張鳯翼諸跋中押縫有
　　　印川意齋二印又玉蘭堂半印又半印二惟存
　　　印字意字可識卷髙八寸廣二尺九寸八分
　御筆題籖籖上有乾隆宸翰一璽
　　　明徐賁仿巨然惠崇二家筆意一卷(上等/劍一)
　　　素箋本墨畫款識云洪武乙亥端陽東海徐賁
　　　寫下有北郭㓜文一印卷前有學菴一印拖尾
　　　呉寛跋云國初徐㓜文此卷筆法清勁墨色淋
　　　漓溪山䆗窱竹木沉森覽之如入宗生之室撫
　　　琴動操當令衆山俱響觀其命意創境乃似規
　　　倣巨然恵崇二家故於平時之作不同信可寶
　　　愛也𢎞治甲辰冬延陵吳寛又文徴明題云山
　　　江欝岧嶤湖水清且深顧兹山水間適可諧中
　　　心素波浩無際灌木敷髙隂俯仰良已嘉悠然
　　　緩重襟白雲互舒歛游鱗或浮沉况此有深契
　　　逍遥弄鳴琴鳴琴激清風時復申謳吟所樂自
　　　有在匪為輕華簮正徳辛巳夏六月既望長洲
　　　文徴明卷髙七寸四分廣三丈三尺六寸七分
　　　引首
　御題髙山流水四大字有乾隆宸翰一璽
　御筆題籖籖上有乾隆宸翰一璽
　　　明王紱萬竹秋深圖一卷(上等/號一)
　　　素箋本墨畫款識云僕厭倦作畫乆矣一日俞
　　　君行簡攜此卷過予徴墨君時小酌㣲醉即欣
　　　然一揮不覺紙盡其韻度雖不能盡合古人繩
　　　墨然一種林野散逸之氣出自家意思者似亦
　　　可取俞君天趣甚髙鑒賞之餘其必舍形似而
　　　得於驪黄牝牡之外矣永樂庚寅仲夏望前三
　　　日九龍山中人王孟端識後有孟端王紱之印
　　　瑶䑓雪鶴三印前有友石生破硯齋二印卷前
　　　有孟端一印卷中幅押縫有九龍山中道士游
　　　戯翰墨各六印前隔水押縫有長字一印後隔
　　　水押縫有耿㑹候鍳定書畫之章一印引首有
　　　陸深題萬竹秋深四大字款署儼山翁拖尾張
　　　衡題云中書醉灑墨寫竹意無窮妙趣誰能識
　　　貞心自不同嬋娟凝翠靄蕭颯響清風幾度瞻
　　　淇澳悠悠興轉濃丹陽張衡又題句云我本山
　　　野人素抱烟霞疾何處慣經行松篁與泉石晴
　　　忩偶看琅玕圖淋漓醉墨傾金壺崇岡怪石相
　　　髙下冷雨疎烟半有無數竿晴渭川日暖春風
　　　輕數竿老嶰谷千年雪霜飽數竿欹楚江嵗晩
　　　寒風吹數竿側淇澳秋深雨蕭瑟千竿萬竿難
　　　盡名林巒仿彿清風生交枝直幹平安態勁節
　　　虚心君子情對此怡然樂清賞撫卷無言發遐
　　　想烟雨濛濛語鷓鴣詩懷已在湘江上後署東
　　　軒又周􁇛題云丹霞曉雜文光起尋訪元都馮
　　　仲子璚室翠館不易到俗縁脫盡來過此此中
　　　宛似小瀛洲颯颯松風天際流呼童洗鼎瀹新
　　　茗促席忘言清味投品題重見王逸少文章翰
　　　墨兼通曉醉揮古墨成琅玕淇澳風清湘月皎
　　　縱横枝幹偹法書未讓老可專名譽渭川千畆
　　　目不盡嶰谷萬箇春無餘汀葭沙草含霧氣懸
　　　崖竇石殊適意長波浩蕩渺天涯籜龍起蟄尤
　　　驚異雨飛數㸃蒼苔濕鳯凰欲下祥風飁俞君
　　　得此足秘玩騷人墨客時交集今歸將門横劔
　　　林髙標勁節無塵侵凌霜傲雪色不改共期嵗
　　　晏堅貞心金華周􁇛卷髙八寸廣二丈七尺五
　　　寸五分
　御筆題籖籖上有乾隆宸翰一璽
　　　按此卷與後一卷款印皆同或是作者得意之
　　　筆又自為臨摹也
　　　明王紱萬竹秋深圖一卷(上等/號一)
　　　素箋本墨畫款識云僕厭倦作畫久矣一日俞
　　　君行(缺/)携此卷過余徴墨君時小酌㣲醉即欣
　　　然一揮不覺紙盡其韻度雖不能盡合古人繩
　　　墨然一種林野散逸之氣出自家意思者似亦
　　　可取俞君天趣甚髙鍳賞之餘其必舍形似而
　　　得於驪黄牝牡之外矣永樂庚寅仲夏望前三
　　　日九龍山中人王孟端識下有孟端王紱之印
　　　瑶臺雪鶴三印前有友石生破硯齋二印卷前
　　　有孟端遊戯翰墨二印又平安宋其武書畫記
　　　朱氏子文三印卷後有朱氏半印卷中幅押縫
　　　有九龍山中道士友石生聊復爾耳諸印又澹
　　　人一印又遊戯翰墨印凡三平安印凡四竹牕
　　　印凡九又平安半印二前隔水有抱瓮翁一印
　　　後隔水押縫有新筍晩花焚香評賞一印拖尾
　　　馮鼎題云寫竹之法何人起迺自唐時呉道子
　　　窓間寫影李夫人筆意源流無出此世稱絶品
　　　文湖州清風萬古誰同流眉山學士能知識八
　　　法縱横氣味投數公之下鳴者少呉興松雪獨
　　　通曉丹邱博士老又神後世相承光皎皎九龍
　　　山人王中書當時寫竹多名譽醉來為作溪園
　　　趣一掃千竿興有餘枝枝瀟灑凌雲氣轉側低
　　　昻出新意長汀斷浦草離離怪石顛巖真竒異
　　　淋漓千畆雲烟濕晝雨霏霏風飁飁寒光閃爍
　　　虯龍升翠色婆娑鸞凰集晴(脫/)只見春滿林嵗
　　　寒那得雪霜侵瀟湘渭水同有願都是悠悠君
　　　子心翼雲生又張衡題云中書醉灑墨寫竹意
　　　無窮妙趣誰能識貞心自不同嬋娟凝翠靄蕭
　　　颯響清風幾度瞻淇澳悠悠興轉濃丹陽張衡
　　　又周􁇛題云丹霞曉雜文光起尋訪元都馮仲
　　　子璚室翠館不易到俗縁脫盡來過此此中宛
　　　似小瀛洲颯颯松風天際流呼童洗鼎瀹新茗
　　　促膝忘言清味投品題重見王逸少文章翰墨
　　　兼通曉醉揮古墨成琅玕淇澳風清湘月皎縱
　　　横枝幹偹法書未讓老可專名譽渭川千畆目
　　　不盡嶰谷萬箇春無餘汀葭沙草含霧氣懸崖
　　　竇石殊適意長波浩蕩渺天涯籜龍起蟄尤驚
　　　異雨飛數㸃蒼苔濕鳯凰欲下祥風飁俞君得
　　　此足秘玩騷人墨客時交集今歸將門横劔林
　　　髙標勁節無塵侵凌霜傲雪色不改共期嵗晏
　　　堅貞心金華周􁇛前署馮外史有詩題墨君因
　　　次其韻十二字又傅岫題云淇園春曉春風暖
　　　翡翠初鳴晴光滿琅玕箇箇拂雲長秀色娟娟
　　　露新浣繁隂蔽地莓苔深荒荆叢棘無相侵春
　　　雷一夜忽霹靂犢角突迸何森森九龍山人金
　　　閨彦簮筆晚下金鑾殿興來寫此緑玉圖葉葉
　　　梢梢誠堪羨我甞見寫多瀟灑今見斯圖尤異
　　　者雲氣𡨕濛虬忽升月影徘徊鳯欲下青原之
　　　陽有草居别來久住東華隅居前萬竿亦如此
　　　卷圖還客生長吁廬陵傅岫又題句云我本山
　　　野人素抱烟霞疾何處慣經行松篁與泉石晴
　　　牕偶看琅玕圖淋漓醉墨傾金壺崇岡怪石相
　　　髙下冷雨踈烟半有無數竿晴渭川日暖春風
　　　輕數竿老嶰谷千年雪霜飽數竿欹楚江嵗晚
　　　寒風吹數竿側淇澳秋深雨蕭瑟千竿萬竿難
　　　盡名林巒仿彿清風生交枝直幹平安態勁節
　　　虚心君子情對此怡然樂清賞撫卷無言發遐
　　　想烟雨濛濛語鷓鴣詩懷已在湘江上後署東
　　　軒又劉焜題云數竿忠心朝日月雨露從恩萬
　　　古新篩金日影江山麗蒸紅霞霰社稷星貫日
　　　長虹氣牛斗彩雪割披露全英指日萬馬歸明
　　　淨數竿掃却一平清東園谷菴石坡子劉焜題
　　　又沈真題云中書逸興寫琅玕墨蘸金壺濕未
　　　乾漠漠縈紆森緑玉亭亭綽約下青鸞髙風貞
　　　士心猶勁薄暮佳人袖欲寒從此卷舒清眼底
　　　不須隣舍扣門看沈真又董其昌跋云坡翁論
　　　畫竹獨推文與可謂有成竹具於胸中此可謂
　　　得其勢矣而未及於神國朝畫竹王中秘為開
　　　山手此卷余得之元池家先賢題跋甚多一展
　　　卷而含烟噴霧抜石迸天颯颯然真不翅蛟龍
　　　起而風雲集也畫皮畫骨兼畫神坡翁亦必以
　　　余為知言矣董其昌得觀并識後有莊虎孫印
　　　一印又宋獻跋云此卷為余同年友駕部雲間
　　　陸渭陽攜長安時出觀余者因余甚賞愛遂輟
　　　以贈聞渭陽用善價得之陳子有太僕一旦捐
　　　所嗜贈知好較諸昔賢以仇池石易韓幹馬往
　　　來啇復多有恡色則渭陽之為誼逺矣繇戊辰
　　　迄今忽忽十餘稔愧未有以報稱敬識嵗月以
　　　竢把手笑樂再觀云戊寅三月稧日如園宋獻
　　　題於賜貂樓又記語云収藏善䕶之者為余内
　　　友纎玉樓主人余十年來出入患難死生之際
　　　屡矣今得展玩并為書其寶惜之勤云是日如
　　　翁又識又髙士竒題云徑尺疎疎竹籠霄勢數
　　　尋篔簹千畆緑淇澳萬竿隂湘簟宜清暑蕭齋
　　　恍在林披圖常獨坐無限故山心康熈己巳六
　　　月題於苑西餘䕃軒未及書之卷尾庚午仲冬
　　　廿七日觀於瓶廬因書其後今嵗已過長至天
　　　氣未寒是日方覺㣲隂變冷齋中蠟梅將破蘂
　　　矣江村抱瓮翁髙士竒諸跋中押縫江村草堂
　　　印凡二卷髙八寸一分廣二尺六寸四分
　　　按周􁇛有今歸將門横劔林之句東軒詩未著
　　　姓名而前後有習武之餘紫電清霜二印知此
　　　卷經武人収藏故題跋如劉焜等俱欠雅馴
　　　明五紱畫竹一卷(上等/號三)
　　　素箋本墨畫𨽻書款云孟端寫下有孟端玉堂
　　　清暇二印凡六印第一叚前署雲梢叠翠四字
　　　下有張傑題云柔梢裊裊拂雲齊翠色層層貫
　　　四時縱使氷霜嚴晚嵗個中髙節自堅持山隂
　　　張傑後有陳璇題云一度風來一度情世間無
　　　物似君清雲霄有影晴忩外應是青鸞下玉京
　　　鳯陽陳璇第二叚前署月影篩金四字下張傑
　　　題云月到天中寶鑑開漸移清影轉樓䑓縱然
　　　滿地金無限幾度呼童拾不來山隂張傑第三
　　　叚前署半忩夜雨四字下張傑題云忩前夜半
　　　雨蕭蕭濕遍琅玕翡翠稍安得長戈殪風伯陽
　　　光先到鳯凰巢山隂張傑第四叚前署一徑秋
　　　風四字下張傑題云誰向旻空展土囊緑筠深
　　　處倍清凉夜長戛玉聲蕭瑟驚起來巢兩鳯凰
　　　山隂張傑第五叚前署伯仲同林四字下張傑
　　　題云本是聮根次第生怡怡氣味出天成嗟予
　　　早失同胞侣幾度相看涙滿纓山隂張傑第六
　　　叚前署公孫倚石四字下張傑題云老幹堅貞
　　　節尚存春雷又為長龍孫雲根不厭常相近共
　　　沭天家雨露恩山隂張傑拖尾曽棨題云王郎
　　　畫竹何神竒落筆便覺清風吹蛟龍怒奔雷雨
　　　泣滄溟倒卷雲淋漓有時半酣索紙墨兔起鶻
　　　落誰能測縱横滿眼金錯刀四座隂森氷雪色
　　　九華峯髙入青天洞庭水與三江(原本/誤泣)連霓旌
　　　翠羽半明滅至今暝拂蒼梧烟玉堂之居迥蕭
　　　爽誰與此君同一賞闗西公子襟抱清對此翛
　　　然絶塵想我亦平生愛竹流乗興欲作瀟湘遊
　　　何時濯足弄明月推􁯳却笑江南秋翰林曽棨
　　　書卷髙九寸三分廣二丈三尺二寸七分
　　　明陳叔啟王紱合作瀟湘秋意圖一卷(上等/巨一)
　　　素箋本墨畫無款姓名見跋中卷前有長水李
　　　氏珍藏之赤李繼泉鑑賞章(此印/倒用)梁清標印耿
　　　昭忠信公氏一字在良别號長白山長収藏書
　　　畫印記諸印卷中幅押縫安定印几三前隔水
　　　有蒼巖子蕉林鑑定二印押縫有信公鑑定珍
　　　藏一印後隔水押縫有半古軒書畫印信公鑑
　　　定珍藏二印拖尾黄思恭跋云三山陳公叔起
　　　博識善談尤長於繪事與余交二十餘年情好
　　　莫逆往來過訪留連竟日而後去間甞論及古
　　　今畫品余曰瀟湘八景實湖南佳勝世以為美
　　　談每見畫者景自為圖不足以觀瀟湘之大欲
　　　㑹而為一所謂夜雨秋月暮雪三景又未免相
　　　戾莫若但取其可相入者圖之命之曰瀟湘秋
　　　意於公以為如何公欣然曰子言有胸吞雲夢
　　　氣象深足以𤼵吾浩然之興遂索紙持歸次第
　　　成之越旬日公以為興趣未極復遣壻孔生來
　　　索紙詎意公疾不起而此圖弗克就緒良可悲
　　　也永樂壬辰因謝恩赴京與毘陵王君孟端㑹
　　　翰林傾瀉如故交王君亦善畫余出圖與之一
　　　觀君曰誠佳畫也惜其未就耳因援筆成之自
　　　平沙落雁以後皆是也夫畫雖藝事得其趣足
　　　以養心而怡神今觀二公所畫古澹幽雅而運
　　　思深逺如出一手每一披閱恍若置身於瀟湘
　　　間烟波竹樹浩渺無涯而心目與之俱往俗塵
　　　煩慮渙然氷釋豈不快哉吁陳公逺矣王君亦
　　　相繼淪謝片楮流傳不可復得况此卷乎因題
　　　諸左方以識余之交誼垂示子孫俾寶而愛之
　　　或有好事君子發之以詠歌庶不冺二公之髙
　　　致云宣徳己酉孟夏朔日静菴居士書於攬秀
　　　軒時年九十一也下有黄思恭氏一印後有蕉
　　　林梁氏書畫之印家在北澶珍秘宜爾子孫諸
　　　印卷髙七寸七分廣一丈七尺七寸一分引首
　御題瀟湘秋意四大字有乾隆宸翰一璽
　御筆題籖籖上有乾隆宸翰一璽
　　　明邊景昭胎仙圖一卷(上等/闕一)
　　　素箋本著色畫鶴羣款署隴西邊景昭下有景
　　　昭一印卷前有真賞鼎印文休承氏二印卷後
　　　有墨林生項墨林父秘笈之印二印卷髙九寸
　　　三分廣二丈五尺四寸三分前隔水
　御題詩云飲啄蒼松下依栖蒼松上烟霞為伴侣天
　　　宇誠寥曠婆羅聞叫音臨風一哢吭衛軒非所
　　　慕華表應隣妄只悔離丹䑓俯仰由人状御題
　　　下有幾暇鑑賞之璽乾隆宸翰二璽引首
　御題緱山僊侣四大字上有乾隆宸翰一璽
　御筆題籖籖上有乾隆宸翰一璽
　　　明姚公綬梅花一卷(上等/珠一)
　　　素箋本著色畫卷後有公字望尼二印别幅款
　　　題云軒前種梅只一樹紅玉滿枝初著花惟把
　　　吟魂隨處役不將顔色向人誇簷風掃盡㣲㣲
　　　雪忩日烘成薄薄霞借問孤山林處士小園風
　　　致屬誰家大雲姚公綬書於葑門泊舟處下有
　　　榖菴賜甲申進士第二印前有大江之東一印
　　　前隔水有漢府圖書之記肅清精宻學士之章
　　　三印押縫有公字一印後隔水有二印惟縁字
　　　可辨拖尾俞珩題云曽服仙人換骨丹南枝開
　　　處獨凌寒絶憐俗眼無人識只作尋常桃杏看
　　　山隂俞珩又何覲題云青皇培養意何濃一片
　　　丹心孰與同已有芳聲馳翰苑不妨沈醉向東
　　　風羊城何覲又桂廷璋題云一枝綘雪夜生香
　　　何用燒燈照海棠自是廣平心似鐵時人休認
　　　午橋莊慈溪桂廷璋又趙翊題識云憶昔遊吳
　　　越飄然任所之舉杯邀月處對景惜花時自守
　　　氷霜節從他嵗月移紅顔今復見惆悵豈勝思
　　　憲副馮卿尊弟梅軒隠士先生蒙念至親駕舟
　　　逺降宿松山縣杯酒旬日偶出紅梅卷索題予
　　　因追憶昔年舟泊南濠賞樂之景今再不可得
　　　遂援筆書此以寓别意云眷生趙翊良輔書於
　　　宿松縣官舍又僧寶明題云姑仙香骨瘦稜稜
　　　强飯流霞力不勝醉倒江南春色裡故將顔貌
　　　惱詩僧寶明又蔣琛題云孤山仙子漢宫華顔
　　　色開來自一家三尺牆頭堆絳雪幾枝忩外暎
　　　丹霞詩成東閣吟情好鶴返西湖逸興賒不是
　　　嵗寒時節見令人錯認是桃花樂安蔣琛又朱
　　　縉題云為愛南枝别有春開軒鎮日與相親鉛
　　　華凈洗粧偏媚酒暈初酣態更新傍砌雪晴爭
　　　艶麗近忩日㬉弄精神閒中把玩多吟興肯為
　　　題詩寄故人江東朱縉題於斗南書屋又沈瓛
　　　題云孤山分得一枝紅栽向君家曲檻東月照
　　　綵雲迷户牖日烘絳雪映簾櫳暗香踈影渾無
　　　異艶質嬌姿自不同只為嵗寒心似鐵開時元
　　　不待春風夢山沈瓛又楊循吉題云軒前不種
　　　他草木嵗莫紅梅開數枝月送影來人醉後風
　　　吹香動鶴歸時品題故有范成大㸃染豈無楊
　　　補之花事近閒曽試未相催先為一裁詩𢎞農
　　　楊循吉卷髙九寸九分廣三尺五寸二分
　　　明人上方石湖圖詠一卷(上等/稱一)
　　　素箋本凡九幅第一幅劉珏墨畫款題云成化
　　　丙戌六月廿日同齋髙尚遊上方偕行者東禪
　　　敬公江右春公皆能談論釋典脫畧世事所以
　　　遊必徧而酌必醉也暮歸東禪宿敬公房余適
　　　往相見復置酒邀月劇談登臨之樂因出留題
　　　絶句見示索余和之余雖不得陪遊而聞勝事
　　　不覺逸興飛動遂續貂二首博一笑明日内翰
　　　如瓶親家過而見之亦追和前韻一絶復各寫
　　　圖録詩留於東禪敬公所他日來遊展而觀之
　　　得不為良晤之談柄云自從身去五雲邊吳水
　　　吳山别十年聞說城西舊遊寺蕭條多少不如
　　　前上方遥在白雲邊少小登臨到老年昨日山
　　　僧得新句碧紗籠在舊房前奉議大夫山西按
　　　察僉事奉勅提督屯種致仕郡人劉珏廷美識
　　　後有完菴廷美藕花風三印題句前有彭城生
　　　小洞庭真逸二印畫幅前有劉氏廷美一印又
　　　啇邱宋犖審定真蹟朱之赤鑑賞卧菴所藏諸
　　　印幅髙九寸廣三尺六寸五分第二幅沈貞墨
　　　畫款題云我家家住白鷗邊鷗解忘機伴老年
　　　不用登臨入山去青山自到我門前華髪道人
　　　馬君抑之與余過東禪蘭若造敬上人蘿月軒
　　　中茶話之餘上人出僉憲劉廷美中書魏元吉
　　　賡和遊西山詩畫之作展玩間上人復索詩畫
　　　以配之遂與抑之乗興各寫小景復題一絶於
　　　上雖詩意不同然各言其一時所寓也寓雖不
　　　同而於有聲無聲之中未必不同於古人也書
　　　以歸之時成化丁亥二月望日吳興沈貞吉識
　　　下有陶菴墨雲香處二印題句前有東陽一印
　　　畫幅前有卧菴所藏一印幅髙八寸八分廣二
　　　尺六寸一分第三幅沈恒墨畫款題云畫船不
　　　到石湖邊冷落鷗盟四五年今日重來春去後
　　　青山依舊寺門前吳興沈恒吉下有間素吳郡
　　　沈氏恒吉圖書印二印題句前有一觴一詠一
　　　印畫幅前有卧菴所藏一印幅髙八寸六分廣
　　　二尺六寸一分第四幅楊景章墨畫金輅題云
　　　踏雪尋梅野寺邊江南春意入殘年誰將行樂
　　　西山景寫向東林古佛前江天嵗暮余遊東禪
　　　蘭若適逢敬上人出示所藏遊上方詩畫索余
　　　和之余愧不能作畫因景章楊君在席為作此
　　　圖故倚前韻一絶語意不工聊寫一時佳興以
　　　塞責耳時成化丙戌冬十二月十又五日彭城
　　　金輅識畫幅前有卧菴一印幅髙九寸廣三尺
　　　五分第五幅僧碧虚墨畫款題云上方䑓殿碧
　　　雲邊我負登臨已十年空羨故人行樂處畫船
　　　歸去畫屏前方外碧虚畫并題幅髙八寸六分
　　　廣一尺一寸第六幅周廷禮淡著色畫陳蒙題
　　　云東風吹到柳條邊春色相將入舊年山鳥似
　　　諳人意樂數聲啼近酒尊前予既和同齋隠者
　　　遊上方之作而周君廷禮又為繪圖故重歩武
　　　於上云東家生書畫幅前有朱之赤鑑賞一印
　　　押縫有卧菴一印幅髙八寸七分廣三尺第七
　　　幅沈周著色畫張浩題云移棹看山傍水邊水
　　　光山色自年年遊人不覺肩輿逺一路詩情滿
　　　目前予因就鄉飲入郭寓東禪敬上人所燭下
　　　出予壻沈恒吉作遊上方詩與圖及劉僉憲同
　　　諸縉紳唱和者連裝成卷珠玉交暎炫爍老眼
　　　上人不以予衰憊强欲追繼名盛似驅老馬以
　　　驂騄駬之駕不亦不可乎上人不容以不可辭
　　　勉題二十八字復命甥沈周輔為圖如前題者
　　　之迹成化丁亥嵗孟春望後一日八十六翁南
　　　坡張浩彦廣識畫幅前有啟南石田二印又卧
　　　菴懋仁二印題句前有墨寶一印後有卧菴老
　　　人朱之赤鑑賞第一希有三印幅髙八寸八分
　　　廣二尺三寸三分第八幅馬愈詞云未到重陽
　　　落帽已過七夕穿針美人一笑值千金十里横
　　　塘相近水浸吳江塔影風凉宋帝碑隂醒時遊
　　　賞醉時吟不樂人生圖甚同齋具畫舫拉余遊
　　　石湖為作此詞以記事癡愈醉書於横塘道中
　　　幅髙七寸八分廣二尺六寸七分第九幅沈橒
　　　詩云老僧留我白雲邊索畫青山憶去年今日
　　　老僧何處去白雲依舊寺門前成化辛卯夏五
　　　過東禪蘭若敬上人邀余蘿月軒中出諸縉紳
　　　遊西山詩畫予觀之豈非古人所謂得其山水
　　　之樂者歟既而上人復索予畫雖不敢追配尊
　　　長所作亦有續貂之意强圖此幅以塞其請今
　　　年夏予復過東禪上人已西歸矣而其徒信公
　　　亦好事者復求予詩以補之吁白雲依舊寺門
　　　前豈不有感歎之意云時成化壬辰夏六月望
　　　後五日吳興沈橒識下有東陽沈橒清白傳家
　　　一印前有錦香亭一印押縫有卧菴半印又啇
　　　邱宋氏収藏圖書一印幅髙八寸八分廣一尺
　　　一寸五分引首有清溪留墨四大字款署白谷
　　　後有朱卧菴収藏一印前有留耕堂印一印拖
　　　尾宋犖跋云右明憲宗朝吳門弟子遊上方石
　　　湖圖詠前有白谷題清溪留墨字劉完菴沈貞
　　　吉恒吉釋碧虗圖詠各一楊景章周廷禮沈石
　　　田圖各一金輅陳蒙張浩沈橒詩各一馬愈詞
　　　一皆以贈東禪敬上人味卷中跋圖詠甚夥今
　　　所存止此耳按完菴名珏長洲人官僉事畫有
　　　盛名貞吉名貞號南齋恒吉名恒號同齋兄弟
　　　皆髙隠恒吉石田父也輅石田祖姑之夫蒙常
　　　熟人字允徳别號東家生有詩集石田誌其墓
　　　浩呉江貢士字文逺恒吉之妻父石田外祖也
　　　橒字才叔石田從弟愈嘉定孝亷自署癡愈餘
　　　未詳諸圖詠皆翛然拔俗碧虗詩亦可觀畫類
　　　方方壺細玩似為石田捉刀康熈丁丑正月於
　　　呉門官舍得之携至滄浪亭覽諷一再過想見
　　　此中三百年來髙賢遺老徜徉於山水佳處日
　　　作詞章翰墨因縁令人歎羨不置也綿津山人
　　　宋犖題
　　　明沈周溪山茆舍圖一卷(上等/夜一)
　　　素箋本墨畫款署沈周下有啟南一印卷前有
　　　啟南半印前隔水記語有髙兆鑒定此真蹟七
　　　字卷髙七寸五分廣九尺一寸六分
　御筆題籖籖上有乾隆宸翰一璽
　　　明沈周法宋人筆意一卷(上等/夜二)
　　　素箋本凡三幅第一幅淡著色畫春江漁艇圖
　　　款識云𢎞治甲辰冬長洲沈周下有啟南石田
　　　二印髙九寸九分廣一尺九寸第二幅墨畫讀
　　　書秋樹根圖款識云正徳辛巳秋長洲沈周下
　　　有啟南石田二印髙九寸五分廣一尺四寸第
　　　三幅墨畫鷄款云長洲沈周下有啟南石田二
　　　印髙同前廣一尺八寸四分拖尾文徴明跋云
　　　石田先生風神瀟灑識趣甚髙自其少時作畫
　　　已脫去家習上師古人有所摹臨輙亂真蹟然
　　　所為率盈尺小景至四十外始拓為大幅粗株
　　　大葉草草而成雖天真爛發而規度㸃染不復
　　　向時精工矣右三種亦中嵗筆全法宋人尤其
　　　擅場者古勁可愛今亦不易得矣嘉靖壬午暮
　　　春書於玉磬山房長洲文徴明又唐寅跋云此
　　　三圖為石丈作余初草草展閱未暇細玩今為
　　　子貞中舍所得因借觀數日始得熟識用筆真
　　　與宋人無異已入神品百世之下當有巨眼傳
　　　世何時已耶宜珍藏之蘇䑓唐寅
　　　明沈周仿巨然山水一卷(上等/夜三)
　　　素箋本墨畫款署沈周下有沈氏啟南石田二
　　　印卷前又沈氏啟南一印引首陳淳篆書山水
　　　佳處四大字款署道復拖尾文徴明題云細泉
　　　汨汨落澗平蒼烟不動江洲横湖亭欲上山滿
　　　目新水浮空春雨晴江南此景誰貌得石田先
　　　生最神逸輕風淡日總詩情疎樹平皐俱畫格
　　　由來畫品屬詩人何况王維發興新胸中爛漫
　　　富邱壑信手塗抹皆天真墨痕慘淡法古意筆
　　　力簡逺無纎塵古人論畫貴氣骨先生老筆開
　　　嶙峋近來俗手工摹擬一圖朝出暮百紙先生
　　　不辨亦不嗔自謂適情聊復爾豈知中有三昧
　　　在可以意傳非色取庸工惡札競投售鳯凰一
　　　出山雞靡山忩晨卷見滄洲怳然坐我江湖裡
　　　定應奪却造化工不然剪取吳淞水只今此畫
　　　不可得潦倒門生已頭白相城溪上草烟空落
　　　木秋風堪歎息偶閱石田先生長卷漫賦識感
　　　壬辰十月廿日徴明又周天球跋云石田先生
　　　博綜𢎞拓胸中雅有萬里山川不特邱壑云也
　　　故其畫筆髙視千古從衡百氏閒暇時檢有片
　　　楮尺素悠然聴筆之所之而才情風致便與古
　　　人抗美巨幅淋漓小卷㸃綴日異月殊不見其
　　　重出也此作仿彿巨然禹玉輩而自有杼軸信
　　　哉江東獨秀一代之傑知鑒之士把玩之久當
　　　自得之隆慶壬申十月朔日周天球題卷髙七
　　　寸五分廣九尺八分
　　　明沈周林壑幽深圖一卷(上等/夜四)
　　　素箋本墨畫别幅款題云踈林葉盡秋日晴與
　　　子把手林中行蕭條此地不足枉賁我一來林
　　　壑榮君今文名將葢代踪跡所至人爭迎青袍
　　　獵獵風滿袖知者重者無公卿老夫朽憊人所
　　　棄子謂差長加其情臨分日落渺野水扁舟南
　　　騖迷孤城𢎞治甲寅十月廿四日希哲冒寒過
　　　訪申謝此卷不足罄懷沈周下有沈氏啟南白
　　　石翁二印前有有竹居一印卷前有眉居珍玩
　　　項元汴印二印卷後有翰墨林父秘笈之印項
　　　墨林鑑賞章季白秘玩三印押縫有有竹可免
　　　俗無錢不厭貧印凡七别幅款題前又寶印齋
　　　書畫記梓香書屋季白秘玩三印後有天水静
　　　華平初真賞沮溺之儔宫保世家三印前隔水
　　　有子京所藏墨林秘玩二印押縫有項墨林父
　　　秘笈之印清河郡圖書記天水静華平初真賞
　　　三印卷髙一尺一寸四分廣三丈六尺六寸
　　　明鄒衡緑香泉圖一卷(上等/光一)
　　　素箋本著色畫自書傳云井名緑香非古也自
　　　余肇也名不古而井則古也居吟香閣之下錦
　　　帶河之滸乗驄坊之東東邱居之内去府治西
　　　北百歩許自先世洪武間相傳此井未旱先涸
　　　及𢎞治甲寅余營别業其上也時方盛暑亢旱
　　　而井之泠泠出泉者則洶洶混混晝夜不息殊
　　　非所傳之似也抑天地鬼神有以相吾吉而固
　　　美於前歟是未可知也汲而烹之其色緑其味
　　　香異於常品豈詩所謂冽彼寒泉而易所謂井
　　　冽寒泉食者歟物之異常者宜有傳以昭不朽
　　　因命之曰緑香泉既勒之石樹之井旁仍繪圖
　　　潢卷乞諸名公詩文以頌之夫天地間名山勝
　　　境萬有不齊有地靈而人傑者有地頼人而重
　　　者余昔承方伯吳公懷栢郡侯徐公命纂語溪
　　　誌度白馬岡詢之父老云此康王避難泥馬渡
　　　水處也水中遺址尚存遂纂入誌噫嘻康王未
　　　渡之前岡名何自而有别業未營之前井美孰
　　　從而知自今伊始名以余而傳余以井而用矣
　　　余之為子若孫者其將用之不冺矣東邱鄒汝
　　　平既序其事而傳之矣又從而歌之歌曰冽彼
　　　寒泉緑而且香亢旱不涸其流湯湯我題其名
　　　垂譽無疆𢎞治十年夏六月東邱鄒衡汝平識
　　　下有淡菴嘉興鄒衡印章汝平三印前署緑香
　　　井泉傳五字下有東邱一印又前有朱宗儒一
　　　印引首于鵬書緑香泉三大字款署于鵬拖尾
　　　戴經題云維地脉兮潜伏肆有井兮來涓匪江
　　　心兮是近迺城郭兮市㕓凝春緑兮不竭散蘭
　　　馥兮宜煎大瓢貯兮玉液小杓分兮醴泉潄枯
　　　膓兮滌俗潤煩吻兮祛羶攪夜讀兮十載發香
　　　臆兮簡編天之精兮地之寶穴東邱兮誰為縁
　　　若有神兮呵禁羌旱魃兮奚乾匝厚壌兮兹水
　　　瞻爾庭兮常專嘅邑瑞兮曰秀載圖志兮悠元
　　　鎖清冷兮私爾我欲挹兮垂涎揮一滴兮龍髯
　　　澤下土兮波湲嗟神化兮靡測豈坎井兮盤旋
　　　採良石兮山頂書美名兮深鐫追昔人兮亷讓
　　　與緑香兮萬年我歌兮永久告來哲兮綿綿後
　　　識云天地間一泉一石遇賢者而後有名茍非
　　　其遇雖有盛美不傳物亦有幸不幸哉余喜緑
　　　香泉之遇東邱也欣然走筆賦此撫卷之際為
　　　泉幸焉為天下負佳勝之實而不遇其人以與
　　　鹿豕沉淪者惜焉賢者之思欲重夫山川也亦
　　　可於是而惕矣𢎞治戊午二月二十一日雙湖
　　　居士戴經孟常甫書於環翠軒前署緑香泉辭
　　　並自題其後九字又伍常題云泠泠終不溷塵
　　　沙淘者工夫嵗每加地脉潜通淇澳水年芳元
　　　襲菊潭花靈湫静貯波千頃餘瀝曽沾郡幾家
　　　我欲􁏢瓢於此過帶將一滴及天涯嶺南伍常
　　　又屠勲題云乗驄坊裏緑香泉甃井清冷故宛
　　　然味入茶經甘若醴光生瑶玉碧於天銀牀金
　　　幹虚云美雪乳丹沙亦浪傳好事東邱増盛事
　　　地靈還藉主人賢東湖屠勲題又趙遷題云苦
　　　窳不出河濵器地亦人靈似有之今日緑香泉
　　　上坐百年髙興許誰知夏汭趙遷又吕㦂題云
　　　萬物遭逢何不有誰知古井易佳名色隨緑茗
　　　増春韻味助香醪作聖清采石江邊真下品陸
　　　家譜裏更新評地靈可為東邱子病渴相如最
　　　繫情予病渴何時分此泉煎茗也後署九栢山
　　　人又文湛題云井緑泉香地亦靈煑茶惟有此
　　　泉清啜來奪盡人間味不讓中泠第一名秋江
　　　文湛又沈良題云江天月白詩魂醒聴鶴樓前
　　　坐深永汲來一碗清睡魔絶勝雪澗煎梅影深
　　　沉含彩非春江流芬飽鼻欺桃杏餘杭甘乳未
　　　足誇東坡偶爾閒馳騁却羨君家徳澤深靈犀
　　　一竅通淵靚蟠龍伏蜃且莫題流芳衍慶非凡
　　　幸邇來知己籍東邱乾坤浩浩名方頴伐石鐫
　　　銘昭不窮何必江寜羨雙井沈良又唐寅題云
　　　伊優金索展銀牀滿引瑶池碧玉香聞說一杯
　　　甜似密與君相結賦滄浪蘇門唐寅又梅江題
　　　云古井相傳葢有年濬來能結主人縁色浮嫩
　　　緑盤盂瑩味帶寒香齒頰鮮地底自連滄海脉
　　　瓶中不減恵山泉最堪釀酒兼烹茗澆却詩腸
　　　三百篇氷雪山人梅江又鄭緯題云可湘可濯
　　　可通神石甃年年似昨新一色莫分波底樹三
　　　春知潤泮中芹天文東井吾何據地誌温泉此
　　　是真聞道子雲能獻賦乾坤回首豈無人新淦
　　　鄭緯又馮蘭題云泛緑流香二美全一泓開甃
　　　自何年石苔凉沁梧桐月林靄晴飄橘柚天地
　　　有鴛湖來活水譜從鴻漸續新編竹爐春茗時
　　　分試想見東邱夜未眠雪湖馮蘭又任公矩題
　　　云玉甃何年鑿東邱傍草堂泓澄涵凈碧甘冽
　　　逗寒香地脉中冷逺源流析谷長世雖無陸羽
　　　瀹茗味差强七十四翁任公矩為東邱鄒汝平
　　　題又錢祚題云鄒邱東有井井古泉未枯於今
　　　不澁縮自然溢海湖涓涘報君國豈為辨味圖
　　　流出緑色好照暎豈糢糊龍泉試銳礪屬此清
　　　香磨磨礲横海宇爭謂蛟龍屠知君屠龍手作
　　　此緑香歌華亭錢祚辱汝平先生枉過裁此荅
　　　謝又董澐題云井近東邱緑且香竅通錦帶脉
　　　靈長中泠風味無過此鄒子文章得潄芳清訝
　　　菊颸飄玉甃潤沿苔色上銀牀地因人勝今為
　　　古柳有愚溪己故常海寜蘿屋董澐又郁能題
　　　云井闌曽學王鍾法最愛香流緑更寒活水暗
　　　通南海眼鼎鐺分煑小龍團稜稜砌有千年潤
　　　混混泉無半日乾天下蒼生望霖雨潜蛟猶向
　　　此中蟠戊午立春前一日汝平持緑香井泉卷
　　　索詩開卷第見汝平自傳而詩人珠玉未有而
　　　遂及於瓦礫所謂呈醜於人也耶海槎郁能又
　　　薛應祥題云井冽寒泉地有靈品評且莫說中
　　　泠鏡空碧甃凝桐月雷轉銀牀落玉瓶擬合龜
　　　蒙依顧渚還慿鴻漸入茶經杜陵老去詩腸渴
　　　餘滴分來睡已醒長洲薛應祥又張時泰題云
　　　最愛荆公詩句好不圖先得我同然於今寄語
　　　蟠龍道莫向山腰水底眠西州張時泰又錢福
　　　題云水流地中隨地出出得其地始有名譬如
　　　人亦有所託託非其所空勞形緑香泉也在地
　　　地之靈人之瑞我歌緑香泉無任感慨為君記
　　　華亭錢福卷髙八寸一分廣四尺七寸五分
　　　明唐寅春風酒盞圖一卷(上等/果一)
　　　素箋本著色畫卷後有唐子畏圖書一印又夢
　　　墨亭啇邱宋犖審定真跡二印卷前有六郎一
　　　印又一印漫漶存鼎字别幅款題云楊君抱竒
　　　疹三載違動履賢郎為精禱倐愈如脫屣至誠
　　　可通神勿藥而有喜從今斑衣堂百嵗延嘉祉
　　　酒盞對花樹日日春風裏晉昌唐寅既為君祐
　　　先生作復生圖仍為賦此後有南京觧元六如
　　　居士二印又葉采印章芳杜二印前有吳趨一
　　　印卷髙九寸三分廣三尺二寸八分
　　　明仇英赤壁圖一卷(上等/珍一)
　　　素箋本著色畫款云仇英實父製下有十洲仇
　　　英之印二印卷前有覲宸張孝思賞鑑印二印
　　　卷髙七寸三分廣四尺三分
　　　明文徴明三友圖一卷(上等/李一)
　　　素箋本墨畫蘭菊竹三種凡三段每段後自書
　　　題句第一段題云風裾月珮紫霞紳翠質亭亭
　　　似玉人要使春風常在目自和殘墨與傳神署
　　　右詠蘭三字第二段題云寒英剪剪弄輕黄百
　　　卉彫零見此芳天意也應憐晚節秋光端不負
　　　重陽郊原慘淡風吹日籬落蕭條夜有霜輸與
　　　陶翁能領畧南山在眼酒盈觴署右詠菊三字
　　　第三段題云手種琅玕十尺强春來舊節長新
　　　篁瑣忩暎日鬚眉緑翠簟含風笑語凉坐令㕓
　　　居無六月醉聞秋雨夢三湘不須解帶圍新粉
　　　看取南枝過短牆署右詠竹三字款識云壬寅
　　　九月徴明每段前有停雲一印後有文徴明印
　　　衡山二印卷前後及中幅押縫俱有元方保之
　　　印各一卷髙七寸二分廣一丈四尺七寸五分
　　　明文徴明秋林飛瀑圖一卷(上等/李二)
　　　素箋本墨畫款署徴明下有文徴明印衡山二
　　　印卷後有程延谷印寶夢堂圖書記二印後别
　　　幅附王寵行書五言律詩二首款識云嘉靖辛
　　　卯三月既望雅宜山人王寵下有王履吉印雅
　　　宜山人二印前隔水有廣平王湛求鑒定書畫
　　　印一印引首黄雲篆書衡翁墨妙四大字款署
　　　郡人黄雲拖尾秦士竒跋云文待詔寫生紙仿
　　　闗仝溪山圖大約多東南名山水間以險絶竒
　　　勝為功而不離清逺瀟散之致稍一開幀展玩
　　　不覺秀色幽韻撲人眉睫後有王履吉酬子言
　　　張公西山詩字頗遒古超超予耄矣毎手此作
　　　一物外縁未知子弟輩之能珍之以作一世佳
　　　玩否大明天啟乙丑秋日書於春城山屋東魯
　　　秦士竒卷髙八寸廣四尺七寸一分
　　　明文徴明滸溪草堂圖一卷(上等/李三)
　　　素箋本著色畫款云徴明寫滸溪草堂圖下有
　　　徴明一印卷前有竹塢文㸃一印引首有王糓
　　　祥書滸溪草堂四大字款署榖祥拖尾又自題
　　　並識云沈君天民世家滸墅今雖城居而不忘
　　　桑梓之舊因自號滸溪將求一時名賢詠歌其
　　　事余既為作圖復賦此詩以為諸君倡滸墅一
　　　名虎墅按圖經秦始皇求吳王寶劍白虎蹲於
　　　邱上西走二十五里而失故名虎疁吳越諱鏐
　　　因改疁為墅又譌虎為滸云嘉靖乙未臘月何
　　　處閒雲築草堂虎疁谿上舊吾鄉百年魚鳥常
　　　闗念一曲風烟儗自藏南望㠶檣依樹轉西來
　　　墟落帶山長最憐出郭紅塵逺春水還堪著野
　　　航文徴明下有文徴明印晤言室二印前有竹
　　　塢文㸃竹塢二印又陸粲記云吳城之西三十
　　　里有地曰滸墅當南北之衝舟車輳集廬井聨
　　　絡與城郭不殊而其間田疇寛衍泉石芳潔固
　　　樂土也友人沈君天民家於兹累世矣君既業
　　　儒為校官弟子乃遷居學宫之東數百武以便
　　　肄習而君數竒屢試有司不利頃以年至得謝
　　　去且遇詔例有章服之榮間語余曰自吾結髮
　　　讀書僑居城市者今四十年矣每西望故里慨
　　　然興思凡吾先人種樹釣遊之處與其體魄之
　　　藏焉者恍若在目焉雖嵗時不廢展省而猶不
　　　能一日忘於懐也因自號滸谿以著吾志且以
　　　名所居之堂而太史衡山先生辱為之圖若詩
　　　矣子盍為我記予曰子之志則美矣雖然予聞
　　　之莊舃病而越吟鍾儀幽而楚奏彼有所繫而
　　　不能自遂也惟子則異於此誠有意於復其故
　　　業誰能禦者君曰然是吾心也抑自吾之始遷
　　　而來也先人之舊田廬既以讓吾兄弟若子姓
　　　俾耕而食其中久矣今將復取之茍便於身而
　　　俾兄弟子姓之失所吾不忍也吾老於城市矣
　　　予退而嘆曰君於是乎賢逺於人夫不忘其本
　　　孝也不私其有仁也孝能篤於親仁能厚於族
　　　斯二者古之人則行之而今之衣冠而稱君子
　　　者乃往往有愧焉君於是乎賢逺於人顧予賤
　　　且言不足信不能彰之以勵夫薄俗也姑為書
　　　之以示其子孫俾無忘焉作滸溪草堂記嘉靖
　　　丁酉秋九月朔日前進士陳湖陸粲書前署滸
　　　溪草堂記五字又顧蘭題云城居雖已費經營
　　　水木難忘故里名隴樹遥瞻連井邑闗河常念
　　　繞柴荆荒烟野店帘飛影落日漁舟笛弄聲一
　　　展畫圖欣自慰宛然豐沛獨留情春潛顧蘭又
　　　王榖祥題云君家舊業滸溪濆宅近青山樂我
　　　員背郭堂開多爽氣縁郊地僻少塵氛百年恭
　　　敬維桑梓一段幽閒屬水雲蔣徑揚居那得似
　　　主人還似沈休文王榖祥又張裕題云憶昔攸
　　　芋舊草堂塵蹤遥寄水雲鄉渺茫澤國聞漁唱
　　　蕭索輪囷䕶隠藏贏得閒身隨地寓獨遺遐思
　　　與天長烟波回首終千古漫自扶衰上野航甘
　　　節里人張裕次衡山先生韻又湯珍題云負郭
　　　流西阻盤山地北紆園田存卜築松菊未荒蕪
　　　秋水淡河伯烟波友釣徒洋洋饑且樂不用嘆
　　　乗桴每憶枌榆社依然水竹居雲耕堪釀秫野
　　　稅足供魚養拙情真逸遺安意有餘百年沿澤
　　　逺好在舊琴書滄浪聞往蹟滸墅亦名溪望逺
　　　雲沙白涵空草樹低水清纓可濯花落路應迷
　　　我欲從招隠扁舟問瀼西中山湯珍又袁袠題
　　　識云滸溪沈先生過余横塘别業談滸溪草堂
　　　之勝賦此招隠滸溪新卜草堂幽况有漁磯枕
　　　碧流三徑榆隂不知暑四忩山色更宜秋楓林
　　　散歩吟紅葉水檻閒凭對白鷗羨子髙情同魯
　　　望筆牀茶灶一扁舟胥䑓山人袁􁑋書於黄山
　　　草堂又顧聞題云滸溪之水澄且長溪上清風
　　　開草堂遂喜忩雲交列岫更憐池雪蔽叢篁㑹
　　　心魚鳥元真境極目烟霞是故鄉城市山林俱
　　　自得不妨來往任吾狂周山主人顧聞又王穉
　　　登跋云文太史作滸溪草堂圖行筆設色當與
　　　趙榮禄齊驅一時名流歌詠相屬可謂層珠累
　　　璧照暎卷軸十五秦城不足賞也卷作於嘉靖
　　　乙未去今凢五十年無論草堂安在而卷中諸
　　　公墓木皆拱覩其遺蹟不能不沾開篋之淚耳
　　　萬厯甲申三月王穉登題又王時敏跋云文太
　　　史遺跡流傳人間者片紙珍逾拱璧此卷圖畫
　　　詞翰真稱三絶而諸名賢題咏又纍纍光溢縹
　　　緗所謂元圃羣玉無非夜光洵希世之寶也慨
　　　自兵燹塵飛圖書散佚獨此卷完好無恙似有
　　　靈物䕶持培風上人其善襲藏之非但妙蹟永
　　　傳將使吳中後學得見先輩風流益起髙山景
　　　行之想西廬老人王時敏題又文柟跋云此卷
　　　乃先待詔中年得意之作堂宇清燕溪橋村店
　　　宛然在目其用筆設色半偈翁所云與松雪齊
　　　驅真定評也後詩文皆出名賢手更可珍秘培
　　　公少時曽見之友人齋中意欲得之而不敢啟
　　　齒越二十年後世變流傳適有人持至不惜傾
　　　鉢資購得命工重裝藏之方丈與天民先生念
　　　舊而建草堂於城市題曰滸溪先後同心可謂
　　　孝矣天民先生為培公曽祖云丁酉冬曽孫柟
　　　拜觀並識又金俊明跋云待詔公此圖初若無
　　　竒及細觀其運用布置無不入妙真神品也諸
　　　賢墨蹟亦復蔚然半偈翁題識時為萬厯甲申
　　　謂去嘉靖乙未凡五十年草堂莫問而卷中諸
　　　賢墓木已拱為之興嘆况至今又七十餘年復
　　　閱滄桑之變其可為霑襟者當更何如雖然人
　　　生如寄至如田園廬舍尤夢幻耳勢安得久獨
　　　此圖詠一時㸃染風流如在此筆墨之所為足
　　　貴也然自申酉之交江南人家累世所藏毁於
　　　兵火者不可勝計此卷竟無恙先在他所忽焉
　　　來歸幸矣培公與姚子文初善昨冬文初罹禍
　　　時方在浙主者乃索之公齋齋中器物畧盡此
　　　卷去而復留真若有䕶持之者抑亦祖孫孝思
　　　之所感耶誠大幸也培公其益寶之戊戌秋七
　　　月廿又五日不寐道人金俊明題又文㸃跋云
　　　右先太史滸溪草堂圖丙辰秋七月寓慧慶東
　　　院從中院借觀五世孫㸃百拜敬識時同觀者
　　　姑孰楊亦曽松隠師卷髙八寸三分廣四尺四
　　　寸二分
　　　明陳淳携琴圖一卷(上等/柰一)
　　　素箋本墨畫款識云嘉靖乙丑六月白陽山人
　　　道復作於浩歌亭下有復父氏白陽山人二印
　　　卷前有大姚一印卷髙八寸二分廣四尺六寸
　御筆題籖籖上有乾隆宸翰一璽
　　　明陳淳寫生花卉一卷(上等/柰二)
　　　素箋本墨畫款識云庚寅二月白陽山人陳淳
　　　下有白陽山人一印卷前有河山帶礪致印宋
　　　氏穉佳書畫庫印三印卷後有宋致穉佳収藏
　　　書畫一印卷髙九寸二分廣一丈三尺九寸二
　　　分
　　　明陳淳寫生一卷(上等/柰一)
　　　素箋本墨畫款署道復下有復父氏白陽山人
　　　二印拖尾自題云東風飄飄不絶吹遊蜂舞蜨
　　　相追隨水花嫣然媚晴晝深紅淺白紛差池髙
　　　堂列筵㪚羅綺朱簾掩暎春無比歌聲貫耳酒
　　　如澠醉向花前睡花裏人生行樂當及時光隂
　　　有限無淹期花開花謝尋常事寜使花神笑儂
　　　醉戊戌冬日白陽山人道復書並圖下有復父
　　　氏白陽山人二印卷髙一尺九分廣七尺八寸
　　　九分
　　　明陳淳花卉一卷(上等/柰四)
　　　素箋本墨畫款識云右墨花數種閒居弄筆流
　　　連春光不計工拙也以詠物情云爾嘉靖甲辰
　　　秋日作於浩歌亭白陽山人道復下有白陽山
　　　人復父氏二印卷髙九寸九分廣二丈三尺九
　　　分
　　　明陳栝寫生游戯一卷(上等/菜一)
　　　宣徳箋本著色畫款云陳栝戯筆下有古吳陳
　　　栝草莽山林二印卷前有筆硯精良人生一樂
　　　沱江子二印卷髙九寸二分廣七尺八寸六分
　　　引首
　御題造物為師四大字款云乾隆御筆上鈐乾隆御
　　　筆一璽
　御筆題籖籖上有乾隆宸翰一蠒
　　　明陳樾寫生花卉一卷(上等/重一)
　　　素箋本凡二幅前幅墨畫無款前有雪滿山中
　　　一印又朱之赤鍳賞一印後有元輿一印後幅
　　　著色畫款題云路轉孤山第一峰瓊枝摇月影
　　　重重髙標自得陽春韻白雪還憐映玉容陳樾
　　　寫於翠巖山房下有陳樾聮印前有晴忩保玩
　　　一印前幅髙四寸五分廣三尺五寸五分後幅
　　　髙同前廣一尺八寸四分引首
　御題筆腕生香四字款署乾隆御筆上鈐乾隆御賞
　　　之寶一璽
　御筆題籖籖上有乾隆宸翰一璽
　　　明錢榖芙蓉湖贈别圖一卷(上等/芥一)
　　　宣徳箋本墨畫款識云嘉靖己酉夏四月長洲
　　　錢榖叔寶寫下有除夕生錢榖私印二印引首
　　　顧可久書芙蓉湖贈别五大字款云洞陽顧可
　　　久書拖尾可久又序云余締烟友華子補菴以
　　　户部尚書郎曺乞疏改署於南都天官卿愛賢
　　　也初難之至再乃得請卒改南京兵部尚書車
　　　駕司主事嘉靖己酉夏四月將之任造余謂余
　　　曰吾辱子道氣之交久矣何以規我將置之座
　　　右以朝夕省焉余曰子得之矣子得之矣余復
　　　何言規哉夫古今恒言皆謂仕為畏途常有行
　　　路難咏嘆仕直行義逹道焉耳矣曷畏曷難乎
　　　而世之故則競夸毗懐忌嫉於是乎有巷伯之
　　　歌巧言何人斯之賦作矣然則途不足畏乎路
　　　不亦難乎居此有道吾惟見夫處心恬淡遊神
　　　元漠者斯徳全而物莫之猜是故其言足以興
　　　其黙足以容莊周氏之論士也是已周之言曰
　　　不刻意而髙無功名而治無江海而閒淡然無
　　　欲而衆美從之矣又曰聖人休休焉則平易矣
　　　平易則恬淡矣平易恬淡則憂患不能入邪氣
　　　不能襲余閒居久矣淵然思過穆然聞道矣夫
　　　以子之博學宏深出辭沈蔚聲聞士林間籍籍
　　　先是冡宰漁石公雅重之嘗欲調寘銓曹矣子
　　　乃上書辭謝兹奉職户曹㩁酤江州風清弊絶
　　　而又以其餘訪古蹟懐賢風舂容大章寂寥短
　　　篇意氣冲如也泊如也名譽滋哉方將峻陟矣
　　　子又避華就閒夫當紛紜旅進之時而顧超然
　　　退處是則恬淡之道也已恬淡則物何能累物
　　　何能累則人何能非執是以徃固將莫與争能
　　　争功矣余固曰子得之矣子得之矣焉用規為
　　　子又謂余曰吾將遄王程竣官事從子遊於梁
　　　溪之上翺翔於菰川之圃釣鮮弋飛揮絃賦詩
　　　縱志於物外徜徉於無為已矣余曰子何言之
　　　遽也夫恬淡之時義大矣哉天地之道聖人之
　　　徳也匪伊繕性亦越𢎞化子具是道矣盍亦振
　　　揚斯徳之風乎荘周氏又嘗言之矣曰古之治
　　　道者以恬飬知生而無以知為也謂之以知飬
　　　恬知與恬交相飬而和理出其性矣古之人在
　　　混芒之中與一世而得澹漠焉當是時也隂陽
　　　和静鬼神不擾四時得節萬物不傷羣生不夭
　　　盖言恬淡之逹於治理之元也余亦嘗淺言其
　　　㫖夫恬淡則心無欲心無欲則亷静生亷静生
　　　則市無争利朝無争名而百僚將師師矣百僚
　　　師師而治道興焉此舉一隅而可以反荘周氏
　　　之三隅也子尚其朂諸夫語大功立大名禮君
　　　臣正上下為治而已矣此朝廷之士也就藪澤
　　　處閒曠避世獨得無為而已矣此江海之士也
　　　子朝廷之士也惡可與語江海之士乎子其寧
　　　乃心從乃事宦成矣名立矣余將招子隐焉子
　　　不以余言為迂也而謂余之言可以規矣乃命
　　　書之爰序其語以為别贈嘉靖念八年嵗次己
　　　酉夏四月洞陽山人顧可久書前署贈别華子
　　　補菴改官南都駕部之任序十五字又莫同芙
　　　蓉湖贈别賦前署云補菴華子由户部主政乞
　　　改南得兵之車駕常所徃來者餞於芙蓉湖上
　　　咸有贈言同與補菴少同道業相知既深申以
　　　婚姻迺為贈之賦曰己酉孟夏時良日舒補菴
　　　華子囊琴束書戒僕命吏屬􁀙聨艫循南塘之
　　　涴演遂容與於蓉湖眷盼里邑將趨南都暱交
　　　懿戚耆耄學徒餞於湖曲熈熈于于維時滛霖
　　　始霽麥風㣲和五兩髙舉百丈斜拖壺觴爼豆
　　　雜沓駢羅客有舉酒而屬華子者曰别無異緒
　　　人恒壹欝子獨怡然若有所得豈以疇昔燕呉
　　　千里勞勞遐征歩月看雲摇摇心旌巋㠑南都
　　　吾邦乃輔近切一身如肱與股無羈旅之苦而
　　　有安土之樂如判鄉郡如處齋閣為子溢喜出
　　　我私度敢以為賀余曰去逺即近常情所歆華
　　　子寧私家之徇而不虞官箴乎客曰南都佳麗
　　　江左風流夷途通川行者願遊貨集物産居者
　　　願留官府如神仙𪠘宇如蓬邱一觴一詠弔古
　　　尋幽匪屈吾性職亦可修無九陌之軟紅而有
　　　六街之流水釋厚居之狐貉而易適體之苧枲
　　　水土能襲天時順履吾意華子將安之以是為
　　　賀誰云不宜余曰此愛之者欲嗇其身非知之
　　　者能得其真也客曰附炎逺凉躁進忘退今古
　　　一轍顛仆不悔華子豈不知巍科重望峻秩旋
　　　至乃慕南都之清曠離要津而甘㪚地是其聞
　　　悟夙超冲虚不昧寧為轍免豈蹈玉碎未居茒
　　　屋茂林之下而深江湖山藪之志進退從容可
　　　無顛仆之累斯不足為華子賀乎余曰是説也
　　　華子知之吾與子亦知之固可賀矣未知華子
　　　之守身不移應物無滯好古而能與俗諧徳懋
　　　而才雄能濟其識觸物得情其學中閎外肆不
　　　屑於為我不忘乎物利顧乃愒日玩嵗而茍位
　　　以自庇好逸惡勞而擇便以任智哉邇者𣙜政
　　　初成清聲四被朝著之上咸曰人瑞人不能舎
　　　焉能自棄乃其累疏乞南至意攸繫殆以開基
　　　之始鍾山定位芻粟所供億算萬計儲胥飛挽
　　　江河淮泗根本已裕終古無暨爰及北狩兩都
　　　對峙耀兵訓武萬乘千騎威行沙漠遺虜深避
　　　永息烽燧聨絡腹臂華子之辭銓衡而任錢榖
　　　凡地官之政悉入簿録宜發宜歛孰盈孰縮西
　　　北運艱何以續之東南民匱何以足之所以籌
　　　之胸臆見之忠告者亦既熟矣南入夏官則欲
　　　知開創之際兵力所以雄强邊防所以固宻才
　　　藝何以訓練衣糧何以存恤馬畜於民政復舊
　　　日舩駕於軍料絶掊尅本兵之要大小畢舉節
　　　制之法講求無失欲使南之賦不惟足以給邊
　　　而府庫亦實北之兵不惟足以防邊而奸宄亦
　　　息然則無事握算不履戎行我用則行我藏則
　　　藏行義隨時出其所長文武之道何用不臧若
　　　夫鄙之為富强之術是惡夫人之不善用耳兵
　　　食之足聖訓非不重也華子之敡歴南北者盖
　　　欲權其兼濟之宜而博究兵食之原施諸職守
　　　為名臣著之述作為名言耳文中王氏六世銅
　　　川立訓用世子孫是傳青箱之學江左朝儀後
　　　人習之業亦不墮况兹大政舉世尊信傳為世
　　　業以佐盛運則用之不盡矣功豈淺近哉華在
　　　江左無忝王謝韶朗惠康聨鑣並駕是則重可
　　　賀也噫明哲保身宜家庇族鄙夫昧此多同君
　　　子所見為獨吾子將别言若膠固惟欲知退而
　　　逺辱則華子生平所飬不有負乎華子怡怡如
　　　初客迺唯唯而晤亂曰蓉湖之水何瀇瀁兮芙
　　　蓉未化葉穰穰兮在彼中流鼔蘭槳兮棹歌既
　　　發何敞惘兮出處有定不可强兮曰彼先哲吾
　　　可仰兮臨風躇蹰起遐想兮迂泉居士莫同書
　　　於涇南之老農居卷髙九寸五兮廣三尺
　　　明王榖祥冩生一卷(上等/薑一)
　　　素箋本墨畫無款每幅有酉室一印别幅書題
　　　句凡四幅第一幅牡丹榖祥自題云琱檻特藏
　　　春瑶臺倚太真香車傾一顧驚動洛陽塵糓祥
　　　下有王禄之印一印又袁袠題云牡丹誇異種
　　　第一玉樓春艷色應難比唯應似玉人横塘袁
　　　袠題第二幅桃花自題云佳人半醉後玉臉㣲
　　　生酡婀娜春風裏銷魂可奈何糓祥下有王禄
　　　之印一印又袁袠題云桃花爛朝霞疑是武陵
　　　下春來古渡頭豈無問津者横塘居士第三幅
　　　荷花自題云玉貌本來㓗新装不愛濃秋風羅
　　　袖薄飄颺若為容糓祥下有禄之考功氏二印
　　　又袁袠詩云檀心含艷紫粉額暈輕黄莫以榮
　　　衰故終朝只向陽横塘農者第四幅梅花自題
　　　云六出吐竒葩風清香自逺樹如天竺林人在
　　　瑶華館糓祥下有王禄之印一印又袁袠詩云
　　　熟梅淫雨後炎濕好樓居薝蔔花開處濃香暑
　　　氣除横塘生幅髙七寸三分廣八寸一分
　　　按第三幅畫荷花後袁袠詩似題葵花作第四
　　　幅梅花後袁袠詩似題薝蔔花作意原有葵花
　　　薝蔔二畫佚去後人装潢時誤以此二詩装於
　　　荷梅二幅後而當時袁袠題荷梅二詩則又佚
　　　去也
　　　明謝時臣山水一卷(上等/海一)
　　　素箋本墨畫款識云辛亥夏日謝時臣冩下有
　　　樗仙子一印引首有文彭𨽻書間適二大字款
　　　署文彭拖尾彭又題云五月官衙樂事多緑隂
　　　庭院午風和茶烹雪乳新羅岕硯洗青花舊斧
　　　柯翠竹露梢舒懶葉文魚依藻泳清波一枰棋
　　　了人初散小小宣爐爇水磨仲夏新晴事事宜
　　　定罏香爇海南竒閒臨淳化羲之帖細讀開元
　　　杜甫詩石鼎颼飀時鬭茗楷枰剥啄試圍棋新
　　　篁脫粉芭蕉緑不怕星星兩鬢絲破屋蕭蕭一
　　　事無午窻睡起客來疎空庭日轉清陰寂修竹
　　　風輕翠影虚筆硯精良開几案雲天縹緲净階
　　　階此生莫謂儒冠悞養得閒身讀道書三橋文
　　　彭卷髙七寸八分廣三尺九寸三分
　　　明陸治蘆雁冩生一卷(上等/鹹一)
　　　素箋本著色畫款識云隆慶戊辰春日包山陸
　　　治作引首袁福徴書蘆花雁影四大字款云甲
　　　辰進士八十翁袁福徴題拖尾福徴又題云浪
　　　激灘寒見白沙烟收湖濶盡蘆花何來雁字秋
　　　空滿逐隊羣飛向水窪日落霞明聲亂唳月明
　　　江静影交加漁翁切莫相驚恐一任相呼雙翮
　　　遐雲間袁福徴題卷髙八寸二分廣九尺二寸
　　　三分
　　　明項聖謨松風圖一卷(上等/河一)
　　　宣徳箋本墨畫款署項聖謨引首譚端書松乃
　　　雄風四大字款云譚貞默題易菴項翁筆拖尾
　　　又自題云松己具雄骨風復雄其雄雄風一振
　　　始雌風四面攻我登峯頂望八面皆玲瓏鱗甲
　　　多生動掀髯競欲翀響如濤撼激雲翠入洪濛
　　　觀彼矯矯勢后羿無彊弓上帝怒其肆殷雷布
　　　逺空我筆能降伏圖來寸楮中墨氣可吞象畢
　　　竟不言功功歸夫天地容得老詩翁崇禎十有
　　　四年春歸第二日題於朗雲堂易菴項聖謨卷
　　　髙四寸三分廣二尺九寸六分
　　　明孫克𢎞文窻清供圖一卷(上等/淡一)
　　　宣徳箋本凡十段卷前𨽻書自識云癸巳夏中
　　　朔漫圖于逺俗樓有逺俗樓一印第一段硯山
　　　著色畫中空處朱書銘云山元膚割紫𬎼星霣
　　　魄石抱腴蒼水使者佩失琚山鬼環守目睢盱
　　　内藏一升(脱一/字)白龍飱之凌霄躡雙鳬奮迅八
　　　極游清(脱一/字)山元膚玉為徒雪居前署敦復堂
　　　三字(左旋/讀)第二段硯山著色畫前𨽻書注云予
　　　家敦復堂所蓄第三段米竹後有雪居印又漢
　　　陽長爵一印前識云異書中凡天壤間草木珍
　　　竒靡不殫述今人以耳目所及欲槩造化之理
　　　皆妄也前輩言朱竹始於闗夀亭不知何昉東
　　　坡亦效為之然戴凱之謂沅澧間有赤白二竹
　　　白薄而曲赤厚而直今亦不知有白寜必其無
　　　赤耶下有克𢎞一印第四段墨蘭後識云倣鄭
　　　所南筆下有雪居一印前𨽻書識云鄭所南名
　　　思肖思趙也所南言南宋頑民也生平寫蘭不
　　　寫地紀年不紀元所畫蘭必付名僧道士不落
　　　北人手予嘗謂所南翁蘭有微子麥秀湘纍江
　　　蘺之痛云下有雪堂一印第五段墨梅後識云
　　　倣馬逺筆下有赤霞一印前書論書一則云陳
　　　文東書法出入二王宋仲溫筆法不離張芝然
　　　其自得處亦各頓悟文東真字酷似歐陽詢機
　　　軸又自樂毅論來宋真自遺敎經入宋昌裔去
　　　懐素不逺如晴雲卷舒章昞如在陳宋之間筆
　　　意出入章公瓘盤根錯節陸顧行精神不化曹
　　　士望化而未神沈民則神情散朗民望張弓發
　　　矢正在用力范桂撥肌勝於肉陳祭酒强勢有
　　　屈曲黄汝中得之粗豪然此數公者皆吾郡之
　　　良也下有允執氏一印第六段墨蘭後有孫允
　　　執氏一印前自題云老眼生花貧病侵緑陰門
　　　巷晝沉沉小窻筆硯閒緣在猶把花枝細對臨
　　　下有雪居貧而樂二印第七段松化石著色畫
　　　前𨽻書署松化石三字後識云婺州永康縣松
　　　林馬自然為仙在上一夕大風雨松忽化為石
　　　仆地悉皆斬截大者徑二三尺髙有松節枝脉
　　　土人運而為坐且至有小如拳者亦堪置几案
　　　間後有雪居士一印第八段松著色畫前朱書
　　　𨽻字署鮮于伯機支離叟圖八字又識云支離
　　　叟者鮮于氏虎林新居直寄亭之古松也髙不
　　　滿尺覆地數十弓輪囷離竒如偃葢竒形怪狀
　　　不可殫舉因取莊周語號曰支離叟葢取無用
　　　之用亦同然者非特形似而已允執甫下有克
　　　𢎞一印第九段團扇山水著色畫上鈐克𢎞一
　　　印後𨽻書識云層巒叠嶂烟雲出沒數家茆屋
　　　隠隠在阿堵中要須識其趣者則先得於心思
　　　寓意於筆端託諸絹素李廣見伏虎而射其精
　　　誠已能貫之金石如此嗜山水者不可不知此
　　　理長夏避暑凉雲洞漫書下有孫克𢎞印一印
　　　第十段硯山著色畫下朱書𨽻字署寶晉齋三
　　　字卷髙六寸五分廣一丈八尺二寸
　　　明孫克𢎞寫生花卉一卷(上等/淡二)
　　　宣徳箋本墨畫款識云余自返初服歸卧東□
　　　故廬日與二三物外友晤言一室之内或心手
　　　閒暇則弄筆几頭作小畫一兩幅行草書數行
　　　以自娛雖城府非公事不復一入丁丑夏苦熱
　　　端居巷謝人事玉峰起共許子以善畫游呉淞
　　　間余館乆之一日出素絹索畫時桐隂在□竹
　　　風滿座清思灑然遂仿舊人筆意作花卉數十
　　　種隨意所到態出豪端雖不能傳冩化工真相
　　　亦造物者之無盡藏也巨法眼其謂余何華亭
　　　雪居士克𢎞後有孫氏允執漢陽侯印二印前
　　　有東郭草堂一印卷髙八寸五分廣二丈二寸
　　　明孫克𢎞冩生花卉一卷(上等/淡三)
　　　素箋本著色畫别幅款題云冩生非我事爛漫
　　　出天真小閣晴開卷春風物物新乙酉春仲雪
　　　居克𢎞作後有漢陽太守孫允執二印引首有
　　　莫如忠書羣芳競秀四大字(欠/)署中江如忠卷
　　　髙七寸二分廣一丈三尺一寸
　　　明周之冕百卉圖一卷(上等/鱗一)
　　　素箋本著色畫款署汝南周之冕下有服卿周
　　　之冕二印卷前有古燕張純修見陽圖書張逸
　　　菴氏家藏珍藏世玩見陽子諸印卷後有純修
　　　珍藏之印子子孫孫永保之二印卷髙九寸八
　　　分廣五丈二尺八寸
　　　明陳粲冩生花卉一卷(上等/潜一)
　　　素箋本墨畫款識云萬厯戊寅臘月九日寫於
　　　青萍館中勾呉陳粲下有陳道光氏蘭谷子二
　　　印卷前又陳道光氏蘭谷餘芬二印又髙氏江
　　　村草堂珍藏書畫之印一印卷後髙士竒跋云
　　　向在都下得陳道光寫生長卷珍之篋中垂二
　　　十年雨窻展閲覺造化生於筆端含苞舒蕚浥
　　　露摇風香色具足勝調丹弄粉多矣為簡静齊
　　　之一佳玩康熈戊寅正月廿五日水仙幽蘭開
　　　滿階砌滌上巗端硯書抱瓮翁髙士竒後又書
　　　己邜七月朔江村再觀九字中幅押縫有灌園
　　　生几九印北墅印三江村髙氏清鍳印二江村
　　　三十年精力所聚印二又抱瓮翁蘭渚軒二印
　　　卷髙九寸九分廣三丈七尺八寸八分
　
　
　
　
　
　
　
　
　
　
　
　
　
　
石渠寶笈卷三十三
欽定四庫全書
石渠寳笈卷三十四目録
　　　貯
　　御書房七
　　　列朝人
　　畫卷次等
　　　唐閻立夲畫歩輦圖
　　　唐王維溪山雪渡圖
　　　唐李昭道畫蓬萊宫闕圖
　　　五代周文矩七賢過闗圖
　　　宋徽宗王濟觀馬圖
　　　宋徽宗金英秋禽圖
　　　宋董源重溪烟靄圖
　　　宋郭忠恕摹顧愷之蘭亭讌集圖
　　　宋燕文貴倣王維江干積雪圖
　　　宋燕文貴溪風圖
　　　宋許道寜烟溪夏景
　　　宋劉永年花隂玉兔圖
　　　宋郭熙山水
　　　宋李公麟丹霞訪龎居士圖
　　　宋李公麟西園雅集圖
　　　宋李公麟十八學士圖
　　　宋趙令穰湖莊清夏圖
　　　宋米友仁雲山圖
　　　宋張擇端清明上河圖
　　　宋張擇端清明上河圖
　　　宋趙伯駒仙山樓閣圖
　　　宋趙伯駒畫滕王閣宴㑹圖
　　　宋馬和之桃源圖
　　　宋朱鋭畫春社醉歸圖
　　　宋徐夲歴代錢譜
　　　宋江貫道千巖萬壑圖
　　　宋劉松年西園雅集圖
　　　宋艾淑武夷山圖
　　　宋僧法常寫生
　　　宋范安仁魚藻圖
　　　元趙孟頫畫陶潛軼事圖
　　　元趙孟頫前後赤壁賦圖
　　　元趙孟頫古木㪚馬圖
　　　元趙孟頫畱犢圖
　　　元趙孟頫洗馬圖
　　　元趙孟頫管道昇合作
　　　元管道昇修竹圖
　　　元錢選七賢圖
　　　元錢選畫錦灰堆
　　　元錢選荔支圖
　　　元錢選荔支圖
　　　元錢選畫忠孝圖
　　　元錢選青山白雲圖
　　　元王振鵬畫鍾馗送嫁圖
　　　元王振鵬金明奪錦圖
　　　元王振鵬五雲樓閣圖
　　　元王淵荷花鸂鶒圖
　　　元黄公望溪山雨意圖
　　　元王䝉松忩讀易圖
　　　元王䝉畫芝蘭室圖
　　　元吴鎭竹譜
　　　元張中畫菊
　　　明宣宗萬年松圖
　　　明吴偉倣李公麟洗兵圖
　　　明張珪神龜圖
　　　明沈周畫松石間意
　　　明沈周淇園春雨圖
　　　明沈周林隠圖
　　　明沈周畫䆳菴圖
　　　明沈周畫梅花
　　　明唐寅畫對竹圖
　　　明唐寅坐臨溪閣圖
　　　明唐寅折枝花卉
　　　明唐寅秋林髙士圖
　　　明唐寅煮茶圖
　　　明仇英乞巧圖
　　　明仇英花鳥寫生
　　　明仇英漢宮春曉圖
　　　明張崟秋色圖
　　　明文徴明畫新燕篇詩意
　　　明文徴明赤壁賦圖
　　　明文徴明存菊圖
　　　明文嘉畫㑹景堂圖
　　　明陳淳山水
　　　明陳淳洛陽春色圖
　　　明陳淳牡丹
　　　明陳淳雲白山青圖
　　　明錢榖氷蘖齋圖
　　　明錢榖溪閣髙門圖附文徴明詩帖
　　　明徐渭畫竹
　　　明宋懋晉摹諸家樹譜
　　　明黄彪畫九老圖
　　　明趙左倣黄公望富春大嶺圖
　　　明周之冕花鳥
　　　明黄希憲江村圖
　　　明董其昌巖居圖
　　　明董其昌倣小米瀟湘竒境圖
　　　明陸逺倣巨然谿山無盡圖
　　　明鄒典金陵勝景圖
　　　明陳嘉言花卉
　　　明程士椷萬松圖
　　　明王時敏倣宋元諸家畫
　　　明楊文驄蘭石
　　　明馬守貞畫蘭
欽定四庫全書
石渠寳笈卷三十四
　　貯
　御書房七
　　　列朝人
　　畫卷次等
　　　唐閻立本畫步輦圖一卷(次等/天一)
　　　素絹本著色畫卷中幅署步輦圖三字卷後章
　　　伯益篆書本事竝署云唐相閻立本筆拖尾有
　　　米黻黄公器張向劉次莊曹將美陶舜咨鄧忠
　　　(臣/)張偓佺曾巽申諸記語又江瀜篆書記語一
　　　又田儼諸人記語一又蔚宗記語一(姓/缺)下署闗
　　　把二字又琰記語一(姓竝/缺)又記語二未署名又
　　　劉忱李康年張知權林定姚雲郭衢諸跋又張
　　　舜民許善勝題句二
　　　唐王維溪山雪渡圖一卷(次等/地一)
　　　素絹本著色畫欵云(缺/)王維作拖尾有沈周王
　　　鼇題句二又董其昌顧仲子二跋
　　　唐李昭道畫蓬莱宫闕圖一卷(次等/元一)
　　　素絹本著色畫欵署昭道拖尾有吳元莭書王
　　　建宫詞四首又邱濬䟦一又李東陽記語一前
　　　隔水
　皇帝青宫時題詩云縹緲樓臺隔五雲神姑是日㑹
　　　茅君霓裳按舞飄霞帔星步凌波濕霧裠清淺
　　　曾傳羣羽客風流今見小將軍想伊夙世饒仙
　　　骨筆述三生應不羣寳親王題下有寳親王寳
　　　勤學好問二璽前有隨安室一璽
　　　五代周文矩七賢過闗圖一卷(次等/黄一)
　　　素絹本著色畫欵署文矩二字(微/缺)
　　　宋徽宗王濟觀馬圖一卷(次等/宇一)
　　　素絹本著色畫卷首署王濟觀馬圖五字上鈐
　　　雙螭一璽拖尾有張斯立楊肯堂郭天錫馬昫
　　　諸記語
　　　宋徽宗金英秋禽圖一卷(次等/宇二)
　　　素絹本著色畫卷後署御筆二字幷押字一上
　　　鈐御書一璽前隔水署天水金英秋禽圖七字
　　　宋董源重溪烟靄圖一卷(次等/宙一)
　　　素絹本墨畫欵署董源拖尾有龔璛記語一又
　　　仇逺張瑛栁貫馬琬倪瓚諸題句又題句一後
　　　署醉樵又喬簣成跋一又郭卑題名一
　　　宋郭忠恕摹顧愷之蘭亭讌集圖一卷(次等/洪一)
　　　素絹本淡著色畫每段注姓名爵里竝原詩于
　　　上欵云(臣/)郭忠恕又署忠恕二字拖尾何旭書
　　　記一則前署容菴續古記五字
　　　宋燕文貴倣王維江干積雪圖一卷(次等/荒一)
　　　素絹本著色畫欵云燕文貴倣王右丞筆拖尾
　　　有沈周題句一前隔水
　皇帝青宫時題詩云遙巒積翠含清冷長江雪浪翻
　　　千頃生綃一幅萬里遊筆端瀟灑江南景渡口
　　　風吹驢背寒十千貰酒呼舴艋世態炎涼何足
　　　憑還如波浪飄浮梗欵云寳親王長春居士題
　　　後有寳親王寳染翰二璽前有樂善堂一璽
　　　宋燕文貴溪風圖一卷(次等/荒二)
　　　素絹本墨畫無欵姓氏見跋中拖尾有朱僎跋
　　　凢二又馮子振李源道王約劉賡袁桷趙世延
　　　張珪鄧文原陳庭實栁䝺陳顥魏必復李泂杜
　　　禧趙巖諸題句
　　　宋許道寧烟溪夏景圖一卷(次等/日一)
　　　素絹本墨畫欵署許道寧
　　　宋劉永年花隂玉兔圖一卷(次等/月一)
　　　素牋本著色畫金書欵云(臣/)劉永年畫拖尾有
　　　趙孟頫題句一前隔水
　皇帝青宫時題詩云一幅生綃擬廣寒寳珠斜傍碧
　　　琅玕鵲橋未向河邉駕蟾影疑從月裏看漫許
　　　嫦娥供搗藥空傳抱朴欲和丹蘭谿莎徑蕭閒
　　　甚東郭何如箇裏安寳親王長春居士題下有
　　　寶親王寶染翰二璽前有樂善堂一璽
　　　宋郭熙山水一卷(次等/盈一)
　　　素絹本墨畫無欵姓氏見跋中拖尾有龍巖跋
　　　一
　　　宋李公麟丹霞訪龎居士圖一卷(次等/昃一)
　　　素絹本墨畫無欵姓氏見跋中拖尾有僧溥洽
　　　跋一又姚綬題句一
　　　宋李公麟西園雅集圖一卷(次等/昃二)
　　　素牋本白描畫每段金書署名無欵姓氏見跋
　　　中拖尾有曾㡬劉克莊宋渤諸跋又趙淇髙棅
　　　鄭定陳賡陳公亮王恭諸題句又隸書題句一
　　　後署牧隠
　　　宋李公麟十八學士圖一卷(次等/昃三)
　　　素牋本白描畫欵署公麟二字拖尾有劉三吾
　　　謝復馬存中張遯王俊華夏行諸題句又盧廷
　　　綱跋一
　　　宋趙令穰湖莊清夏圖一卷(次等/辰一)
　　　素絹本著色畫欵識云元符庚辰大年筆後隔
　　　水有董其昌跋一拖尾有蔡昻吕顓王鳳靈諸
　　　題句後其昌跋語又六則
　　　宋米友仁雲山圖一卷(次等/宿一)
　　　素絹本墨畫款署友仁拖尾有張雨徐賁徐達
　　　左諸題句又王行䟦一又髙啟諸人記語一又
　　　姚辯諸人記語一
　　　宋張擇端清明上河圖一卷(次等/列一)
　　　素絹本著色畫欵云臣張擇端畫卷前署清明
　　　上河圖五字拖尾有戴表元跋一又李冠李巍
　　　蘇舜舉諸題句又岳璿記一又陳繼儒跋一
　　　宋張擇端清明上河圖一卷(次等/列二)
　　　素絹本著色畫無欵姓氏見跋中前隔水有五
　　　言律詩一首後署賜錢貴妃四字上鈐御府之
　　　印一璽後隔水有東府同觀四字拖尾有岳璿
　　　戴表元二跋又蘇舜舉李冠題句二
　　　按此卷題跋四則與前卷同皆臨本也
　　　宋趙伯駒仙山樓閣圖一卷(次等/張一)
　　　素絹本著色畫欵云(臣/)伯駒上進拖尾有馬琬
　　　鄧文原文徴明諸題句又許初記語一引首
　皇帝青宫時題詩云雲山縹緲列仙鄉海隔紅塵路
　　　渺茫只許人間圖上看廣寒宫殿午風涼彩鳳
　　　時來閬苑西瑤華枝上暫教栖晚歸畱却乗雲
　　　去輸與王喬一局棋雲衣散作幾絲霞清淺蓬
　　　萊似若耶莫倩麻姑說接待此間不是蔡經家
　　　霞帔蹁蹮瑞靄生飄飄金舄步風輕飛花一任
　　　隨流水劉阮何能借問程雍正乙夘秋七月寶
　　　親王長春居士題下有寶親王寶勤學好問二
　　　璽前有隨安室一璽
　　　宋趙伯駒畫滕王閣宴㑹圖一卷(次等/張二)
　　　素絹本著色畫欵署千里伯駒拖尾趙孟頫書
　　　滕王閣序又袁桷題句一又危素跋一又記語
　　　一署員嶠山人前隔水
　皇帝青宫時題詩云當年髙㑹喜追陪傑閣臨江曲
　　　宴開樂奏陽春調玉管蟻浮湛露引金杯一時
　　　賔主筵前美㡬日風光秋晚催勝事祗今圖畫
　　　裏賦心空憶子安才甲寅立秋日寶親王長春
　　　居士題下有寶親王寶長春居士二璽前有芝
　　　蘭室一璽
　　　宋馬和之桃源圖一卷(次等/寒一)
　　　素絹本白描畫欵署和之
　　　宋朱銳畫春社醉歸圖一卷(次等/來一)
　　　素絹本著色畫欵識云紹定二年三月朱銳筆
　　　拖尾有鮮于樞栁貫倪瓚俞和諸題句
　　　宋徐本歴代錢譜一卷(次等/暑一)
　　　素絹本著色畫歴代錢式竝小楷書譜卷後欵
　　　識云紹興二十四年歳在甲戌冬東海徐本繪
　　　引首董其昌書歴代錢譜四大字拖尾又其昌
　　　跋一
　　　宋江貫道千巖萬壑圖一卷(次等/往一)
　　　素絹本墨畫無欵姓名見跋中拖尾有跋語一
　　　欵署董正翁
　　　宋劉松年西園雅集圖一卷(次等/秋一)
　　　素絹本著色畫欵署松年
　　　宋艾淑武夷山圖一卷(次等/収一)
　　　素絹本著色畫欵署(臣/)艾淑卷首有篆書武夷
　　　山圖四字(横/書)
　　　宋僧法常寫生一卷(次等/冬一)
　　　素箋本墨畫各種花卉蔬果翎毛欵識云咸淳
　　　改元牧溪拖尾有項元汴僧圓信查士標諸人
　　　跋
　　　宋范安仁魚藻圖一卷(次等/蔵一)
　　　素絹本墨畫無欵姓名見跋語中引首有天機
　　　活潑四大字未署名拖尾有魯治沈仕吳炳三
　　　跋
　　　元趙孟頫畫陶潛軼事圖一卷(次等/閏一)
　　　素絹本白描畫凡十四段每段節書本傳卷前
　　　署陶淵明小像五字欵識云皇慶三年十月七
　　　日識子昻
　　　元趙孟頫前後赤璧賦圖一卷(次等/閏二)
　　　素絹本著色畫欵識云大徳二年春日畫子昻
　　　拖尾有李昌期跋一王守題句一
　　　元趙孟頫古木散馬圖一卷(次等/閏三)
　　　素箋本墨畫欵識云大徳四年十二月廿八日
　　　為彦逺作古木散馬圖子昻拖尾有王賔跋語
　　　一引首俞宗大篆書松雪散馬圖五大字
　　　元趙孟頫畱犢圖一卷(次等/閏四)
　　　素絹本白描畫欵識云大徳元年七月廿日畫
　　　子昻卷前署夀春令畱犢五字拖尾有宋克跋
　　　一
　　　元趙孟頫洗馬圖一卷(次等/閏五)
　　　素絹本著色畫欵識云至正元年秋七月寫吳
　　　興趙孟頫引首
　皇帝青宫時題詩云平郊拖邐迤一川清且泚怪石
　　　刺波青槲林紅間紫奚官驅天閑盡就明波洗
　　　酡顔斜坐鞍奚童任指使其數乃萬乗其品皆
　　　騄駬名駒志氣殊好境亦知喜或馳若龍飛或
　　　靜若鴻止竝驅爭後先滚地烟塵起或牝求其
　　　牡或母乳其子亦有獨立者昻昻鬃上指駿馳
　　　千里遙怒破萬軍壘我閱李伯時畫馬夙擅美
　　　雪翁寫全景妙意得神髓如遊汾漢間似歴渥
　　　洼裏是時金風奏郊外秋蒐始擬欲試金鞭一
　　　箭落雙雉雍正乙夘秋七月朔寶親王長春居
　　　士題并書後有寶親王寶勤學好問二璽前有
　　　隨安室一璽
　　　元趙孟頫管道昇合作一卷(次等/餘一)
　　　素箋本趙孟頫著色畫楓林撫琴圖欵云皇慶
　　　二年春子昻管道昇墨畫補新篁坡石欵署仲
　　　姬卷前孟頫又自題云南望多春雨江湖日夜
　　　深不知空谷底誰與共芳心玉莭去翩翩誰招
　　　海上仙青鸞三尺影猶舞鏡臺前子昻重題拖
　　　尾有虞集于思緝顧禄倪瓚王寵楊循吉諸題
　　　句又吳寛跋一
　　　元管道昇修竹圖一卷(次等/成一)
　　　素絹本墨畫卷前書賦署修竹賦松雪作六字
　　　欵署仲姬卷後自識云墨竹君子之所愛者余
　　　雖在女流竊甚好學未有師承難窮三昧及侍
　　　吾松雪十餘秋傍觀下筆始得一二偶遇此卷
　　　閒置齋中乃乗興一揮不覺盈軸與余兒女輩
　　　翫之仲姬識後隔水有方亨咸跋一引首有隸
　　　書魏國夫人遺蹟六大字拖尾亨咸又記語一
　　　元錢選七賢圖一卷(次等/歳一)
　　　素牋本著色畫欵題云晉人好沈酣人事不復
　　　理但進杯中物應世聊爾耳悠悠天地間媮樂
　　　本無媿諸賢各有心後世毋輕議錢選舜舉拖
　　　尾有宋濂哲馬魯丁二䟦又薛超善題句一
　　　元錢選畫錦灰堆一卷(次等/嵗二)
　　　素牋本著色畫欵識云世間棄物余所不棄筆
　　　之於圖消引日月因思明物理者無如老莊其
　　　間榮悴皆本於初榮則悴悴則榮榮悴互為其
　　　根生生不窮達老莊之㫖者無名公公既知言
　　　余復何言吳興錢選舜舉拖尾有張雨唐寅二
　　　跋又陳彦博文徴明記語二
　　　元錢選荔支圖一卷(次等/歳三)
　　　素箋本墨畫卷後書蘇軾本詩欵云錢選書畫
　　　元錢選荔支圖一卷(次等/嵗四)
　　　素絹本著色畫無欵姓名見跋中拖尾文徴明
　　　書蘇軾本詩欵云右荔支嘆蘇長公作也偶有
　　　客持錢舜舉所畫荔支卷索題因為書此戊午
　　　春日徴明
　　　元錢選畫忠孝圖一卷(次等/嵗五)
　　　素絹本著色畫葵花萱草二種欵題云葵萼傾
　　　心向太陽萱花樹背在髙堂忠臣孝子如佳卉
　　　憑仗丹青為發揚吳興錢選舜舉畫并詩
　　　元錢選青山白雲圖一卷(次等/歳六)
　　　素牋本著色畫欵題云逺山鬱蒼翠勝境非人
　　　間白雲自出岫髙聳誰能攀隱居得其趣邱壑
　　　藏一斑扁舟任來往慰我浮生閒吳興錢選舜
　　　舉後隔水有董其昌跋一拖尾有鄧士瑛陸景
　　　善馮愷繆侃王謙胡燾鄭思老張著陳繹馬祖
　　　常姚公綬諸題句又邈夫寓樵生佯狂生徐生
　　　婁東愚者戲鵝亭林隠松陵樗散諸題句未署
　　　名又楊循吉題名一最後有項元汴記語一
　　　元王振鵬畫鍾馗送嫁圖一卷(次等/律一)
　　　素牋本墨畫欵識云孤雲處士王振鵬畫
　　　元王振鵬金明奪錦圖一卷(次等/律二)
　　　素絹本墨畫欵云(臣/)王振鵬卷後又隸書自識
　　　云崇寧間三月三日開放金明池出錦標與萬
　　　民同樂詳見夢華録至大庚戌欽遇仁廟青宫
　　　千春莭嘗作此圖進呈題曰三月三日金明池
　　　龍驤萬斛紛遊嬉歡聲雷動喧鼔吹喜色日射
　　　明旌旗錦標濡沫能幾許吳兒顛倒不自知因
　　　憐世上奔競者進寸退尺何其癡但取萬民同
　　　樂意為作一片無聲詩儲皇簡澹無嗜慾藝圃
　　　書林悅心目適當今日稱夀觴敬當千秋金鑑
　　　録恭惟大長公主嘗覽此圖閲一紀餘今奉教
　　　再作但目力減如曩昔勉而為之深懼不足呈
　　　獻時至治癸亥秋暮廩給令王振鵬百拜敬畫
　　　謹摹(字/缺)
　　　元王振鵬五雲樓閣圖一卷(次等/律二)
　　　素絹本著色畫欵云孤雲處士王振鵬製拖尾
　　　有文徴明題句一又彭年周天球二跋又陸師
　　　道記語一前隔水
　皇帝青宫時題詩云仙家何事好樓居應愛雲霞入
　　　綺疏漫笑荒唐傳漢武只今披卷信非虚蓬萊
　　　樓閣五雲端海日初升映石欄多少仙人飛鶴
　　　去孤雲處士畫中看寶親王長春居士題下有
　　　寶親王寶長春居士二璽前有隨安室一璽
　　　元王淵荷花鸂鶒圖一卷(次等/吕一)
　　　素絹本著色畫隸書欵云澹軒王淵畫拖尾有
　　　髙啟丘璿二跋
　　　元黄公望溪山雨意圖一卷(次等/調一)
　　　素牋本墨畫欵識云此是僕數年前寓平江光
　　　孝時陸明本將佳紙二幅用大陀石硯郭忠厚
　　　墨一時信手作之此紙未畢已為好事者取去
　　　今復為世長所得至正四年十月來溪上足其
　　　意時年七十有六是歳十一月哉生明識後隔
　　　水有王國器題詩一拖尾有倪瓚跋一
　　　元王蒙松窻讀易圖一卷(次等/陽一)
　　　素牋本著色畫隸書欵識云松窻讀易圖至正
　　　辛未秋日黄鶴山人王蒙
　　　元王蒙畫芝蘭室圖一卷(次等/陽二)
　　　素箋本著色畫篆書欵云王蒙畫卷前篆書寶
　　　石泉壑四字引首陶宗儀篆書芝蘭室三大字
　　　拖尾俞和書芝蘭室記又僧夢觀來復慧隠危
　　　素徐一䕫白笵字文公諒宋燧諸題句又題句
　　　三後署徳祥夷簡如蘭又項元汴記語一
　　　元吳鎮竹譜一卷(次等/雲一)
　　　素絹本墨畫凡十二段卷前草書蘇軾篔簹谷
　　　偃竹記欵識云梅道人為佛奴畫竹譜書此記
　　　於卷首至正十年庚寅夏五月八日雨窻筆第
　　　一段題識云晴霏光煜煜曉日影曈曈為問東
　　　華塵何如北窻風梅道人戲墨於醉李春波門
　　　笑俗陋室老飲氷先生以樗翁所書笑俗二字
　　　未刻示余揭之陋室為問俗之移人而賢者猶
　　　不能自免而况愚者而能免之乎俗之可笑不
　　　可笑何則蓋習氣所積化之而然也然而俗之
　　　果可移人而人果不可移俗者乎使其喜名者
　　　而乏才識喜利者而尚浮華皆習俗移人而然
　　　焉間有墮於其中而自覺者得非心出天賦人
　　　能移俗者至是乎俗果可笑乎果不可笑乎因
　　　誦東坡詩曰士俗不可醫之句先生乃掀然大
　　　笑捧腹出門疾走而去余遂歌曰我有淵明琴
　　　長年在空屋客來問宫商胡盧捫軫足纔俗不
　　　可醫那使積習熟我慚疲欲眠清風動修竹第
　　　二段自識云孔子適衛公孫青僕子在淇園有
　　　風動竹蕭洒團欒之聲欣然忘味三月不肉顧
　　　謂青曰人不肉則瘠不竹則俗汝知之乎梅道
　　　人寫至此遂寫竹以破俗云至正庚寅夏五月
　　　時宿雨未霽勞倦少息第三段自識云鮮于伯
　　　機題髙房山墨竹詩云涼隂生研池葉葉秋可
　　　數京華客夢醒一片江南雨至正十年夏六月
　　　九日因雨窻孤坐捉筆寫此枝以識歳月梅道
　　　人戲墨第四段自識云東坡先生守湖州日遊
　　　何道兩山遇風雨回憩賈耘老溪上澄暉亭令
　　　官奴執燭畫風雨竹一枝於壁間題詩云更將
　　　掀舞勢秉燭畫風篠美人為破顔恰似腰肢裊
　　　後好事者刻於石今置郡庠余遊霅上摩挲久
　　　之歸而每筆為之不能仿彿萬一時梅雨初歇
　　　清和可人佛奴出此卷索作竹譜遂因而畫此
　　　枝以識歳月也至正十年夏五月一日梅道人
　　　年已七十一矣又叧行記云試貂鼠毫筆潘衝
　　　舊墨兒誦論語第五段自識云梅花翁寄興於
　　　橡下第六段題識云抱節兀無心凌雲如有意
　　　寫之空山中凛此君子志梅道人為佛奴戲此
　　　竹書此詩當此日有此枝成不成竒不竒口不
　　　能言心自知聊寫此語為娛嬉梅老寐語也第
　　　七段題識云愁來白髪三千丈戲掃清風五百
　　　竿幸有阮奴知此意時來几上弄清寒梅道人
　　　戲墨時驟雨忽至清風涼肌第八段題識云逕
　　　深茒屋陋樹倚夕陽斜行遍青丘路何山不可家
　　　至正庚寅夏六月梅花老戲墨也第九叚題識
　　　云俯仰元無心曲直知有節空山落木時不改
　　　霜雪葉此懸崖竹如此立意可也梅道人戲墨
　　　第十段自識云簡齋詩云意足不求顔色似前
　　　身相馬九方皋梅花親書也第十一段題識云
　　　有竹之地人不俗而况軒忩對竹開誰謂墨奴
　　　能倒景一枝移上紙屏來梅道人一日與人寫
　　　紙屏而作此枝佛奴索寫此詩於譜上遂為書
　　　也至正庚寅夏五月十三日飲醉時第十二段
　　　題識云輕隂䕶緑苔清風翻紫籜未參玉版師
　　　先放揚州鶴梅老戯作於慶餘之東閣住且喫
　　　茶處
　　　按題識中語多脫誤
　　　元張中畫菊一卷(次等/騰一)
　　　素牋本墨畫欵識云至正庚子秋張中子政畫
　　　拖尾有陸子榮周琰匡顯吳晉程禧歐陽遂初
　　　王子充張柄廖敬先吳哲諸題句
　　　明宣宗萬年松圖一卷(次等/致一)
　　　素牋本墨畫引首欵識云宣徳六年四月初一
　　　日長子皇帝瞻基敬寫萬年松圖奉仁夀宫清
　　　玩
　　　明吳偉倣李公麟洗兵圖一卷(次等/雨一)
　　　素牋本白描畫欵識云𢎞治丙辰秋七月湖湘
　　　小仙吳偉為獻蕰真黄公前隔水有周荃識語
　　　一
　　　明張珪神龜圖一卷(次等/露一)
　　　素絹本著色畫欵署隨駕張珪四字拖尾跋一
　　　後識云成化二十一年乙巳秋九月望日薰沐
　　　頓首謹跋未署名又錢士升題句一
　　　明沈周畫松石間意一卷(次等/結一)
　　　素牋本墨畫欵云石田翁倣梅道人筆
　　　明沈周淇園春雨圖一卷(次等/結二)
　　　素牋本墨畫卷前有啟南白石翁二印拖尾欵
　　　識云成化庚子仲夏避暑大石雲泉菴積雨初
　　　霽策杖訪宿田老兄坐談移日出所藏元人吳
　　　仲圭竹卷求鑑疎枝蕭蕭幾欲紙上作聲而懸
　　　崖噴瀑行筆竒縱大得董巨妙處遂借歸置案
　　　頭數日予生平不善畫竹見此卷輒興效顰之
　　　思漫臨一過即持示宿田并歸仲圭卷宿田擊
　　　節稱賞云優孟之學叔敖其神肖不是過也然
　　　不知仲圭墨氣易似而蒼勁之色最難摹倣此
　　　卷雖未能入其堂奥邯鄲之步亦或不至盡失
　　　云爾沈周
　　　明沈周林隠圖一卷(次等/結三)
　　　素牋本著色畫欵署沈周前隔水
　皇帝青宫時題詩云碧潭水澄泓古寺風蕭索巖巒
　　　濃淡間村墅辨依約當年林隠人常住箇中樂
　　　筆思紛縱横老手石田作神韻足卧遊爽籟生
　　　隂壑一篇髙士傳披閱心胸廓寶親王長春居
　　　士題下有寶親王寶鳶飛魚躍二璽前有隨安
　　　室一璽
　　　明沈周畫邃菴圖一卷(次等/結四)
　　　素綾本著色畫欵識云庚申歳八月一日沈周
　　　製引首李東陽篆書邃菴二大字拖尾東陽書
　　　邃菴解一則又吳寛銘一又李夢陽題詞一又
　　　張孝思記語一
　　　明沈周畫梅花一卷(次等/結五)
　　　素箋本墨畫欵識云𢎞治癸亥春長洲沈周拖
　　　尾有鄒璧題句一
　　　明唐寅畫對竹圖一卷(次等/為一)
　　　素絹本著色畫欵署唐寅拖尾自題云簞瓢不
　　　厭久沉淪投著虚懐好主人榻上氍毹黄葉滿
　　　清風日日坐陽春此君少與契忘形何獨相延
　　　厭客星苔滿西堦人跡斷百年相對眼青青晉
　　　昌唐寅又沈周黄雲祝允明文璧都穆諸題句
　　　明唐寅坐臨溪閣圖一卷(次等/為二)
　　　素絹本著色畫欵題云空山春盡落花深雨過
　　　林隂緑玉新自汲山泉烹鳯餅坐臨溪閣待幽
　　　人輒作小絶并畫以為贈存道老兄具儔昔之
　　　歡并居處之勝焉時𢎞治甲子四月上旬吳趨
　　　唐寅引首文徴明書六如墨妙四大字拖尾附
　　　文徴明落花詩四首欵云嘉靖戊申三月既望
　　　書徴明
　　　明唐寅折枝花卉一卷(次等/為三)
　　　素絹本著色畫卷後欵題云寫罷花枝却有神
　　　十年磨脱筆頭塵明朝雨露天恩降不比繁華
　　　十様春晉昌唐寅畫并題畫凡十六種毎種有
　　　文徴明題句拖尾有王穀祥䟦一前隔水
　皇帝青宫時題詩云藝苑髙標最數誰六如能畫又
　　　能詩品兼二妙饒風韻筆染羣芳帶露枝蛺蝶
　　　窺牕將採際美人臨鏡欲簪時何須谷口尋春
　　　去粉本天然奪女夷寳親王長春居士題下有
　　　寳親王寳染翰二璽前有樂善堂一璽
　　　明唐寅秋林髙士圖一卷(次等/為四)
　　　素絹本著色畫欵署唐寅引首
　皇帝青宫時題詩云寒溪引入仙鄉深一川風景含
　　　秋林霞衣雲帔結知心徘徊稱意羞華簪或浮
　　　輕舠或卧岑把釣蘆岸垂絲沉有來童子斜抱
　　　琴髙山流水彈清音拏空松栢虬龍吟白鷗為
　　　伴浮碧潯商山遺跡復見今箖箊晚籟寒窻侵
　　　生綃一幅重南金唐君妙筆何森森乗槎他日
　　　擬追尋祇今卧遊瀟灑滌煩襟寶親王長春居
　　　士題時甲寅七夕下有寶親王寶鳶飛魚躍二
　　　璽前有芝蘭室一璽
　　　明唐寅煮茶圖一卷(次等/為五)
　　　素絹本著色畫欵云吳郡唐寅寫引首文徴明
　　　篆書六如墨妙四大字拖尾有祝允明書茶歌
　　　又陳淳記語一
　　　明仇英乞巧圖一卷(次等/霜一)
　　　素牋本白描畫欵署仇英實父拖尾有王逢年
　　　書李白宫中行樂詞八首
　　　明仇英花鳥寫生一卷(次等/霜二)
　　　素絹本著色畫欵云仇英實父製
　　　明仇英漢宫春曉圖一卷(次等/霜三)
　　　素絹本著色畫欵云仇英實父謹製
　　　明張崟秋色圖一卷(次等/金一)
　　　素牋本著色畫秋花二種自題云北林鵲夜飛
　　　南軒月馭近調絃發清徴蕩心祛褊恡變作離
　　　鴻聲還入思歸引長歎未終極秋風飄素鬢未
　　　署名後有張崟私印石樓二印
　　　明文徴明畫新燕篇詩意一卷(次等/生一)
　　　素絹本著色畫欵云徴明戲筆别幅自書詩云
　　　杏花飛飛春燕来主人花下新堂開花間相見
　　　如相識綠樹東風捲簾入漠漠疎烟碧草齊斑
　　　斑小雨春泥濕城中甲第連雲起畫棟朱甍春
　　　旖旎故壘寧無繡幕思多情却向茅簷底苑簷
　　　日暖繡幕寒去來只作尋常看乃知物性無新
　　　故人情自爾分貧富我家舊宅經幾遷僅有此
　　　屋三年前一朝差池忽在眼便覺華煥生榱椽
　　　不嫌香土汚書帙時有飛花落舞筵人言禽鳥
　　　得氣先主人貧病何當痊人生未怕長貧賤但
　　　願年年見新燕嘉靖甲辰春二月廿又八日為
　　　惟用書徴明記語有四世孫寒溪同揆謹記九
　　　字引首有陸師道隸書春滿江南四大字
　　　明文徴明赤壁賦圖一卷(次等/生二)
　　　素牋本著色畫前赤壁賦欵識云辛亥秋日徴
　　　明製引首自隷赤壁賦圖四大字拖尾有董其昌
　　　書後赤壁賦又陶隠居與梁武帝論書啟並跋
　　　一
　　　明文徴明存菊圖一卷(次等/生三)
　　　素絹本著色畫卷後有徴明徴仲二印拖尾自
　　　題云西風采采弄秋黄種菊人遙菊未荒老圃
　　　尚餘清節在殘英長抱故枝香愁侵九日還逢
　　　雨寒入東籬忽踐霜珍重孤兒偏䕶惜百年手
　　　澤自難忘達公先生不忘其先府君菊菴之志
　　　因號存菊友生文徴明為賦此詩并系拙畫
　　　明文嘉畫㑹景堂圖一卷(次等/麗一)
　　　素牋本著色畫欵識云癸夘九日文嘉作拖尾
　　　王穉登書㑹景堂七詠詩附雜詩四首竝尺牘
　　　一則
　　　明陳淳山水一卷(次等/水一)
　　　素絹本著色畫欵署道復拖尾有王寵跋一
　　　明陳淳洛陽春色圖一卷(次等/水二)
　　　素牋本著色畫牡丹欵署道復引首自篆洛陽
　　　春色四大字
　　　明陳淳牡丹一卷(次等/水三)
　　　素牋本著色畫拖尾自識云嘉靖辛丑夏日白
　　　陽山人道復作于五湖田舎之浩歌亭
　　　明陳淳雲白山青圖一卷(次等/水四)
　　　素牋本墨畫卷前有陳道復氏一印别幅草書
　　　李白詩欵云金陵江上逢蓬池隠者唐李太白
　　　作白陽山人道復書於雲山卷後引首自書雲
　　　白山青四大字欵署道復
　　　明錢穀氷蘗齋圖一卷(次等/玉一)
　　　素牋本著色畫欵識云嘉靖丙辰日長至錢穀
　　　寫氷蘗齋圖引首王穀祥篆書氷蘗齋三大字
　　　拖尾穀又自題云先生安素業歳月讀犧經絶
　　　俗同原憲清修類管寧謀時心自拙懷徳志偏
　　　醒閉户窮探索青藜徹夜熒彭城錢穀前有王
　　　穀祥張鳳翼張鵬翼諸題句後有毛公瑾黄禮
　　　曾方儀諸題句
　　　明錢穀溪閣髙閒圖附文徴明詩帖一卷(次等/玉二)
　　　素牋本著色畫欵署彭城錢穀别幅文徴明書
　　　絶句三首欵識云嘉靖丙午夏四月望後一日
　　　書舊作三絶句引首彭年書溪閣髙閒四大字
　　　明徐渭畫竹一卷(次等/出一)
　　　素箋本墨畫卷後自題云齋中一夜雨成河午
　　　榻無緣遣睡魔急搗𤣥霜掃寒葉濕淋淋地墨
　　　龍拖右咏雨竹客裏鹽虀無一寸家鄉笋把束
　　　成柴畫取陂塘聊遣興翻引長涎濕到鞋右咏
　　　笋竹欵云積齋丈出卷索書予書其半而竹其
　　　半緣日來初習乏紙借人牋素打稿故也一笑
　　　天池山人徐渭又識云余學竹于春不踰月而
　　　至京此抺掃乃京邸筆也攜來重觀可發一笑
　　　渭
　　　明宋懋晉摹諸家樹譜一卷(次等/崑一)
　　　素牋本墨畫凡三十九段每段書諸家姓氏及
　　　畫訣後識云惟畫松樹各家一法雜樹雖小異
　　　大都相類自唐至元無慮數百人而成家為人
　　　師法者不過二三十家而已余摹得二十家如
　　　畢宏張璪及元人之寫意者或可髣髴其一二
　　　若伯時與二李二趙輩不能得其萬一蓋院體
　　　俱入細落墨數次烘染設色一樹便可竟日豈
　　　草草之筆所可臨摹若能以死功臨之則反易
　　　於畢宏張璪之寫意者以故文人學畫須以逸
　　　品為宗丙辰清和望後宋懋晉識
　　　明黄彪畫九老圖一卷(次等/岡一)
　　　素絹本著色畫欵識云繪事得神為上儼然生
　　　氣惟唐人有焉凌烟登瀛圖由帝王動費不貲
　　　莫可尚已白公以考槃繼美執彩筆者通達深
　　　造故此本獨擅古今景慕興者睢陽洛陽耆英
　　　盛矣崑山城南朱君璧家藏㑹昌本北城朱澤
　　　民家藏睢陽本邑舉斯文㑹時出一觀珍如大
　　　訓河圖然北朱好文學雖移於夏太常不逺復
　　　有及第科級南朱好飲博遂移於黄太常太常
　　　褒忠臣列於俎豆近因盗失千里贖歸有禎祥
　　　夫圖繪小物也興替闗焉何也蓋榮夀大老製
　　　作華國紀載維風係國家神氣神氣復而元氣
　　　培莫測所鍾此理難言也畫者亦間出杜子美
　　　謂好手難再遇即學書者世人皆學蘭亭面欲
　　　換凡骨無金丹余逺遊好道而歸七十有四嵗
　　　矣樓居謝客重圖以繼絶天假之年神實相之
　　　皇明萬厯甲午蜡月立明年春黄彪圖識拖尾
　　　陸士仁隸書九老詩并序
　　　明趙左倣黄公望富春大嶺圖一卷(次等/劍一)
　　　素絹本著色畫欵識云甲辰夏五月摹黄子久
　　　富春大嶺趙左前後隔水皆有王鐸題識凡三
　　　則
　　　明周之冕花鳥一卷(次等/號一)
　　　素絹本著色畫欵署周之冕
　　　明黄希憲江村圖一卷(次等/巨一)
　　　素牋本著色畫欵云黄希憲寫拖尾有王鐸跋
　　　一
　　　明董其昌巖居圖一卷(次等/闕一)
　　　素牋本墨畫欵識云癸丑春二月為汪履康寫
　　　岩居圖董元宰卷前有陳繼儒識語一
　　　明董其昌倣小米瀟湘奇境圖一卷(次等/闕二)
　　　宣徳牋本墨畫欵識云記憶巴陵舟中望洞庭
　　　空闊之景寫此乙夘春元宰識拖尾又自跋云
　　　米老居京口嘗以清曉登北固眺望烟雲之變
　　　曰此最似瀟湘虎兒楚山清曉圖進道君大都
　　　寫瀟湘奇境也余嘗謂畫家須以古人為師久
　　　之則以天地為師所謂天廏萬馬皆吾粉本也
　　　虎兒有長圖自題曰夜雨初霽曉烟未泮則其
　　　狀有類於此余亦時倣之董其昌自題寄嵩螺
　　　侍御
　　　明陸逺倣巨然谿山無盡圖一卷(次等/珠一)
　　　宣徳箋本著色畫欵識云乙亥五月倣巨然筆
　　　陸逺前篆谿山無盡四字
　　　明鄒典金陵勝景圖一卷(次等/稱一)
　　　素牋本著色畫欵識云甲戌秋鄒典寫拖尾有
　　　魏之璜葛一龍二跋
　　　明陳嘉言花卉一卷(次等/夜一)
　　　素牋本墨畫無欵有陳嘉言印孔彰二印
　　　明程士椷萬松圖一卷(次等/光一)
　　　素牋本墨畫欵識云歳在辛丑為葦溪老先生
　　　寫程士椷
　　　明王時敏倣宋元諸家畫一卷(次等/果一)
　　　素牋本墨畫凡十幅每幅欵署烟客第一幅云
　　　倣北苑第二幅云倣倪迂筆第三幅云倣大癡
　　　第四幅云倣吳仲圭第五幅云倣雲林第六幅
　　　云倣叔明第七幅云倣巨然第八幅云倣米家
　　　山第九幅云倣子久第十幅云倣黄子久
　　　明楊文驄蘭石一卷(次等/珍一)
　　　素牋本墨畫空勾著色三種後隔水欵識云素
　　　心仁兄得晤於澄江出卷索畫戲作芳蘭數本
　　　此所謂同心之言也戊寅六月廿七弟楊文驄
　　　識拖尾有陳函煇跋二又朱灝惲本初李令晳
　　　蔣邁錢振先沈戩穀顧夢麟諸跋
　　　明馬守貞畫蘭一卷(次等/李一)
　　　素牋本墨畫欵題云莫訝春光不屬儂一香已
　　　足壓千紅縱令摘向韓娘袖不作人間腦麝風
　　　丙寅春三月偶寫湘蘭馬守貞
　
　
　
　
　
　
　
　
石渠寶笈卷三十四
欽定四庫全書
石渠寳笈卷三十五目録
　　　貯
　　御書房八
　　　無名氏
　　畫卷上等
　　　唐人洛神賦全圖
　　　五代人雪霽捕魚圖
　　　宋人耆英㑹圖
　　　宋人胡笳十八拍圖
　　　宋人蠶織圖
　　　宋人摹顧凱之斵琴圖
　　　宋人畫九歌圖
　　　宋人西園雅集圖
　　　宋人錦江圖
　　　元人青山白雲圖
　　　元人雪江漁艇圖
　　刻絲畫卷上等附
　　　趙昌花卉翎毛
　　　慶壽圖並米芾書
　　畫卷次等
　　　唐人畫女孝經圖
　　　五代人别苑春山圖
　　　宋延祐畫院鹵簿圖
　　　宋院夲景德四圖
　　　元人畫竹
　　　元人奪錦標圖
　　　元人癅女圖
　　　明人百花圖
　　國朝人
　　畫卷上等
　　　吴歴雲白山青圖
　　　王翬層巒曉色圖
　　　王原祁層巒茂樹圖
　　　王原祁富春山圖
　　畫卷次等
　　　邵彌載鶴圖
　　　王鐸花卉
　　　王原祁秋山書屋圖
　　　沈宗敬溪山深秀圖
　　　王敬銘仿趙孟頫雲嶠長春圖
　　　赫奕烟樹山亭圖
　　　郎世寜百駿圖
　　　唐岱秋山不老圖
　　　李鱓四季花卉
欽定四庫全書
石渠寶笈卷三十五
　　貯
　御書房
　　　無名氏
　　畫卷上等
　　　唐人洛神賦全圖一卷(上等/天一)
　　　素絹本著色畫每段節書洛神賦本文卷前署
　　　洛神賦三字卷髙一尺五寸九分廣三丈六尺
　　　五代人雪霽捕魚圖一卷(上等/地一)
　　　素牋本著色畫卷前有宣和一璽又桂坡安國
　　　賞鑑一印又半印不可識卷後有政和内府圖
　　　書之印二璽又柯氏敬仲一印拖尾有晦翁大
　　　雅堂圖書記二印又内府圖書之印一璽卷髙
　　　八寸九分廣七尺八分
　　　宋人耆英會圖一卷(上等/元一)
　　　素絹本著色畫卷前半印二存體仁堂書畫記六
　　　字又半印漫漶不可識卷後有端明殿學士章春
　　　山私印梁清標印蕉林秘玩呉廷書畫之印來古
　　　軒江表黄琳諸印又半印二漫漶不可識卷中幅
　　　有春山春山私印二印又一印漫漶不可識後别
　　　幅司馬光書洛陽耆英會序云昔白樂天在洛與
　　　髙年者八人遊時人慕之為九老圖傳於世宋興
　　　洛中諸公繼而為之者再矣皆圖形普明僧舎乃
　　　(缺二/字)之故第也元豐中潞國文公留(缺二/字)都韓國富公
　　　納政在里第自餘士(缺/)夫以老自逸於洛者於時
　　　為多潞公謂韓公曰凡所為慕於樂天者以其志
　　　趣髙逸也奚必數與地之襲焉一日悉集士大夫
　　　老而賢者於韓公之第置酒相樂賓主凡十有一
　　　人既而圖形妙覺僧舎仍各賦詩時人謂之洛陽
　　　耆英會孔子曰好賢如緇衣取其敝又改為樂善
　　　無厭也二公寅亮三朝為國元老入贊萬幾出綏
　　　四方上則固社稷尊宗廟下則熙百工和萬民
　　　為天子腹心股肱耳目天下所取安所取平其
　　　勲業閎大顯融豈樂天所能庻幾然猶慕效樂
　　　天所為汲汲如恐不及豈非樂善無厭者與又
　　　洛中舊俗燕私相聚尚齒不尚官自樂天之會
　　　已然是日復行之斯乃風化之本可頌也宣徽
　　　王公方留守北都聞之以書請於潞公曰拱辰
　　　亦家洛位與年不居數客之後顧以官守不得
　　　執巵酒在坐席良以為恨願寓名其間幸無我
　　　遺其為諸公嘉羡如此光未七十用狄監盧尹
　　　故事亦預於會潞公命光叙其事光不敢辭時
　　　元豐五年正月壬辰司馬光序下有司馬光印
　　　獨樂園二印前署洛陽耆英會序六字下有涑
　　　水氏一印又署諸賢爵齒姓名云武寧軍節度
　　　使守司徒開府儀同三司致仕韓國公富弼彦
　　　國年七十九河東節度使守太尉開府儀同二
　　　司判河南府潞國公文彦博寛夫年七十七尚
　　　書司封郎中致仕席汝言君從年七十七朝議
　　　大夫致仕王尚㳟安之年七十六太常少卿致
　　　仕趙丙南正年七十五秘書監致仕上柱國劉
　　　几伯壽年七十五衛州防禦使致仕馮行已肅
　　　之年七十五大中大夫充天章閣侍制提舉崇
　　　福宫楚建中正叔年七十三朝議大夫致仕王
　　　慎言不疑年七十二宣徽南院使檢校太尉判
　　　大名府兼北京留守司本路安撫使王拱辰君
　　　貺年七十一大中大夫提舉崇福宫張問昌言
　　　年七十龍圖閣直學士通議大夫提舉崇福宫
　　　張燾景元年七十端明殿學士兼翰林侍讀學
　　　士大中大夫提舉崇福宫司馬光君實年六十
　　　四後又録文彦博詩並小序云元豐五年正月
　　　十日文寛夫與諸公赴司徒相公之第為耆年
　　　之會謹成拙詩一篇上司徒相公兼在席諸公
　　　幸賜一覽下署彦博九老唐賢行繪事元豐今
　　　勝會昌春垂肩素髪皆時彦揮麈清談盡席珍
　　　染翰不停詩思健飛觴無算酒行頻蘭亭雅集
　　　誇脩禊洛社(旁注/沚字)英游貴序賓自愧空疎陪几
　　　杖更容款􁓸奉簪紳當筵尚齒尤多幸十二人
　　　中第二人又録富弼詩並小序云弼伏承留守
　　　相公就弊居為耆年之會承命賦詩謹録上呈
　　　伏惟采覽西洛古帝都衣冠走集地豈意名利
　　　塲驟為耆徳㑹大尹吾舊相曠懷輕富貴日與
　　　退老游臺閣並省寺予慚最衰耋亦許豫其次
　　　遂欲肖容儀爛然形繪事閩嶠訪精筆鮫綃布
　　　絶藝今復崇宴術聊以示慈惠幽居近銅駝荒
　　　弊仍湫底塞路移君庖盈車載春醴獻酬互相
　　　趣歡􁰣不知止商嶺有四翁晉林惟七子校我
　　　集諸賢盛衰何逺邇兹事實可矜傳之千百祀
　　　又詩並識云弼竊覽嘉篇斷章有十二人中第
　　　二人之句又賦一絶上呈顧我年齡雖第一在
　　　公勲徳自無雙不惟行業終難敵富貴康寧亦
　　　可降又書文彦博詩並識云彦博伏覩公詩有
　　　第一無雙之句輒成廿八字上呈洛下衣冠今
　　　最盛當筵尚齒禮容優惟公福壽並勲徳合是
　　　人間第一流又録席汝言詩云繫國安危唐上
　　　宰功成身退漢留侯二公閒暇開髙宴九老雍
　　　容奉勝遊共接雅歡恩意洽不矜富貴禮容優
　　　賞心樂事人間盛豈獨今稀古莫儔壯歲塵埃
　　　禄仕牽老歸重到舊林泉曾無勲業書青史偶
　　　向康寧養耄年自分杜門居陋巷敢期序齒豫
　　　髙筵更慙形穢才涼薄不稱圖真接巨賢又録
　　　王尚㳟詩云元勛舊徳兩台臣珪組叅差又十
　　　人八百髙年餘總數一千熙運際良辰席間韻
　　　語皆非俗圖上形容幸奪真幸會主盟開府盛
　　　誤容衰薄混清塵服許便衣更野逸坐從列齒
　　　似天倫二公笑語增和氣夜久盤花旋發春又
　　　録趙丙詩云新春鼎洛燕英耄主禮雍容下庶
　　　寮二相比肩官一品十人華髪仕三朝星階並
　　　列占台曜尊酒時行挹斗杓東潁庸夫最無狀
　　　也將顔面趂嘉招又録劉几詩云司徒碩徳今
　　　無比太尉殊勲世絶倫偶以暮年陪盛宴喜將
　　　白髪照青春八公祗有山空著四皓當衰志麄
　　　伸元老相望疎迹在不應此㑹愧前人又詩云
　　　制舉省元推二相龍頭昔日屬宣猷人間盛事
　　　並遐算一席幾盈九百籌(下注云十二老共/八百九十二嵗)又
　　　録馮行已詩云書稱五福壽為先有徳人方得
　　　壽延自愧櫟樗非逺器誰應齒髪亦遐年立身
　　　官未三公貴推老名陪二相賢喜抱衰容模梵
　　　宇慙無纎效勒燕然當時遭遇承陶冶今日光
　　　榮豫讌筵從此洛城增勝概又新重作畫圖傳
　　　又録楚建中詩云自顧頺齡七十餘久慙頑鈍
　　　費洪罏歸逢大老耆年㑹衰朽形骸愧畫圖二
　　　相謀猷爛史編諸公才業過前賢好圖儀像傳
　　　來世何事疎頑亦比肩又録王慎言詩云相印
　　　貂蟬冠六符華顛髙會侍臣俱不將官職誇鄉
　　　里惟尚年齡入畫圖履道清歡追故事竚瞻陰
　　　徳見訏謨叨陪几杖真榮觀珪璧叢中見碔砆
　　　又録王拱辰詩云西都山水天下竒神嵩景室
　　　環清伊甫申間氣秀不絶生賢會聖昌明時衣
　　　冠占數盛文雅台符卿月光離離魏京雄壯壓
　　　幽朔遊宫御府嚴天威膏田千里翳桑柘犀甲
　　　萬旅馴熊羆公嘗緩帶各三鎮愚亦繼軫承保
　　　釐追維契舊最深篤加復雍孟交旌麾仁皇一
　　　再龍虎榜桂堂先後攀髙枝宦遊出處五十載
　　　鸞臺驥路俱騰夷三公極位固遼隔五年以長
　　　猶肩隨公今復主鳯門鑰僕亦再撫銅臺圻二
　　　京相望阻河廣三逕不克陪遊嬉忽聞幹歩踵
　　　門至投我十二耆英詩整冠肅貎諷章句若坐
　　　寶肆羅珠璣為言白傅有高躅九君結社真可
　　　師欲令千載著風迹亟就僧館圖神姿詞宗端
　　　殿序篇目滂灑大筆何淋漓眷言履道靡充詘
　　　菟裘近邑將營歸報云繪事得精筆願列霜壁
　　　如唐規退居舊相國元老十年還政瀍之涯康
　　　寧貴壽備五福靈寶盛氣如虹霓昔年大對繼
　　　晁董登科賜第同一期紫垣歩武既通接金莎
　　　里閈還隣比探禪論道劇酬對摩軋太古窮天
　　　機二相勲業冠朝省爵齒宦學誰依稀今將肖
　　　貎表來世詎可下客聯纓緌既蒙月品定人物
　　　不敢循避違風期(缺/)承開閤厚賓客富有景物
　　　佳園池銅駝坊西福善宅修竹萬個籠清漪天
　　　光臺髙未百尺下眺林嶺如屏帷花王千品盡
　　　殊勝風光繡畫三春暉六相街中潞公第碧瓦
　　　翠木烟叅差左隅廟室本經禮右閣宸翰尊星
　　　奎婆娑青鳳舞松栢煥爛素錦薰酴醿石渠飛
　　　溜潄寒玉晝夜竽瑟鳴階墀伊予陋巷治窮僻
　　　姑喜地廣為環溪名樓多景可矌望臺號風月
　　　延清輝四時花蘤不外假拏舟傲幘聊嬉怡懷
　　　歸撫事若饑渴恨無羽翼西南飛人生交舊貴
　　　倫軰情親意接心相知豈無晩秀負才縕髙談
　　　大笑拘禮儀洛中故事重名義燕毛第以年相
　　　推濯冠登仕荷天寵尊君報國當百為既嗟大
　　　耄盍知止納禄謝事皆所宜顧方北道倚煩劇
　　　未許解紱披荷衣長篇不令負花約(旁注云公/貽莫負花)
　　　(前約/之句)為指風什歌式微如羮甘露爽心骨佀柄
　　　玉麈親顔眉蘭樷雖未長羅宅菊英亦自思陶
　　　籬子山已著小園賦彦倫有愧鍾山移聊攄短
　　　引謝招隠肯使損鶴常驚啼又録張問詩云槐
　　　庭二老樂堯仁盛集髙年洛水濱華衮具瞻雖
　　　禮絶白頭序齒見情親清閒几席同禪悦山野
　　　巾裘似隠倫尊酒椒香纔過節池塘草色已催
　　　春白公酣暢吟哦内衛武康强笑語頻豈獨丹
　　　青傳不朽潛欣風俗欲還淳芝田鶴戲調神健
　　　蓮葉龜遊納息勻商皓寂寥拘小隠漢疎局蹙
　　　止家人莫因氣貎疑丹竈自有光陰寄大椿復
　　　得兼謨為重客(旁注云司馬/光未七十)恐遺文爽在編民
　　　神仙可學今方信道術相忘久益真滿座交歡
　　　祝眉壽羣生五福託鴻鈞又録張燾詩云洛城
　　　今昔衣冠盛韓國園林景物全功在三朝尊二
　　　相數踰九老翠羣賢當時鄉社為髙會此日居
　　　留許欵延多幸不才陪履舄更慙七十是新年
　　　又自録詩云洛下衣冠愛惜春相從小飲任天
　　　真隨家所有自可樂為具更㣲誰笑貧不待珍
　　　羞方下筯只將佳景便娯賓庾公此興知非淺
　　　藜藿終難作主人(自席汝言至司馬光詩前/俱題同前二字下署名)又
　　　録文彦博詩前識云彦博代簡上君貺宣猷勿
　　　愛大名名遂忘西洛樂銅駝本自佳金鳳亦不
　　　惡二月三月春融融千花萬花紅灼灼公乎早
　　　歸來莫負花前約同賞狀元(缺二/字)對劉師閣(下/注)
　　　(云花雖舊房/其艷惟新)又録真率會詩並小序云作真率
　　　會伯康與君從七十八嵗安之七十七嵗正叔
　　　七十四嵗不疑七十三嵗叔達七十嵗光六十
　　　五嵗合五百一十嵗口號成詩用安之前韻下
　　　署司馬光三字七人五百有餘嵗同醉花前今
　　　古稀走馬鬬雞非我事紵衣絲髮且相輝經春
　　　無事連翩醉彼此往來能幾家切莫辭斟十分
　　　酒儘從他笑滿頭花又録條約云序齒不序官
　　　為具務簡素朝夕食各不過五味菜果脯醢之
　　　類共不過二十器酒巡無算深淺自斟飲之必
　　　盡主人不勸客亦不辭逐巡無下酒時作菜羹
　　　不禁召客共用一簡客注可否於字下會日早
　　　赴不待速右有違約者毎事罰一巨觥後有司
　　　馬光印君實端明殿學士之章諸印後記語云
　　　延祐二年三月二日子昻觀又裔孫垔拜手閲
　　　六字幅前有新安呉廷用卿蒼岩諸印又半印
　　　二存體仁堂書畫記六字幅中押縫有河北棠
　　　村印二武陵世家印二春山一印安定一印前
　　　隔水有蒼岩子梁清標玊立氏印章蕉林鑑定
　　　蕉林書屋諸印中隔水押縫有蕉林安定二印
　　　後隔水押縫有冶溪漁隠秋碧二印拖尾文彭
　　　跋云右洛陽耆英會詩序乃溫國手筆固足為
　　　百朋之重矣但耆英十三人而畫者止此豈取
　　　詩序中所援八人耶要是畫舫中第一流物不
　　　必屑屑較也三橋文彭識又文嘉跋云洛陽耆
　　　英一代盛事當時名家往往傳冩此卷不惟筆
　　　意遒逸而神氣古雅想皆肖諸賢而為之者其
　　　序并詩又出司馬公手書尤不易得賞鑑家當
　　　以楚珩趙璧視之可也茂苑文嘉後有蒼巖子
　　　蕉林觀其大畧諸印諸跋中押縫有冶溪漁隠
　　　一印卷髙一尺七分廣八尺六分
　　　按劉几詩志麄伸句疑有誤
　　　宋人胡笳十八拍圖一卷(上等/黄一)
　　　素絹本著色畫分段書十八拍詞毎段前後沭
　　　璘廷章印共三十四耿會侯鑑定書畫之章印
　　　共十四又宜爾子孫琴書堂會侯珍蔵各二印
　　　又漢水耿會侯書畫之章耿會侯記勤僖公後
　　　人諸印卷後半印存齋字可辨前隔水押縫有
　　　元賞珍秘宜爾子孫會侯珍蔵丹誠漢水耿會
　　　侯書畫之章長字諸印後隔水有素軒清玩珍
　　　寶雪舫中人琴書堂漢水耿會侯書畫之章諸
　　　印押縫有黔寧王子子孫孫永保之沐璘廷章
　　　元賞珍秘宜爾子孫諸印又錢氏合縫鼎印凡
　　　二拖尾有邵姓珍玩寶古中秘耿會侯記諸印
　　　卷髙八寸八分廣三丈七尺二寸四分原第一
　　　拍缺三十五字
　御筆補書於前隔水上款云乾隆壬戌菊月御筆補
　　　書闕文上鈐乾隆宸翰一璽
　　　宋人蠶織圖一卷(上等/宇一)
　　　素絹本著色畫凡二十四段毎段下小楷録畫
　　　目卷前一印漫漶不可識卷後有蕉林梁氏書
　　　畫之印一印又平定半印卷中幅押縫有棠村
　　　印一前隔水有長宜子孫孫承澤印二印押縫
　　　有蕉林書屋清河私印二印又一印不可識後
　　　隔水有蕉林鑑定北海孫氏珍藏書畫印二印
　　　押縫有棠村蕉林居士二印又二印漫漶惟平
　　　公章三字可辨拖尾鄭足老跋云耕織圖起於
　　　髙皇時此織圖也乃當日翰林院畫曲盡蠶家
　　　態度亦嘗模而鋟板矣足老曩在杭見之而未
　　　覩其真兹獲接識小谷先生出示新得此軸宛
　　　如春夏間游村落中竒哉竒哉下題小字實顯
　　　仁皇后筆后習髙皇字而微有不同處髙皇手
　　　書九經筆每倦則后書續之人未易辨也此本
　　　或以為髙皇書足老於不同處知之小谷聞斯
　　　言大以為然命足老識其末云東陽鄭足老書
　　　時至元丁亥下元日又鮮子樞跋云此圖得古
　　　人鑑戒遺意大與尋常人物花鳥不同大徳二
　　　年冬十一月廿八日困學齋水軒書鮮于樞記
　　　又宋濓跋云宋髙宗既即位江南乃下勸農之
　　　詔郡國翕然思有以承上意四明樓璹字壽玊
　　　時為杭之於潛令乃繪作耕織圖農事自浸種
　　　至登廩凡二十又一蠶事自浴種至剪帛凡二
　　　十有四且各繫五言八句詩於左未幾璹獲召
　　　見遂以圖上進云今觀此卷葢所謂織圖也逐
　　　段之下有憲聖慈烈皇后題字皇后姓呉配髙
　　　宗其書絶相類豈璹進圖之後或命翰林侍詔
　　　重摹而后遂題之耶卷常蔵小谷余先生家其
　　　後有雙巖鄭子有困學鮮于伯幾所跋二公當
　　　時名流翰墨皆可寶玩有謂題字為顯仁韋后
　　　所書則恐未然也嗚乎古昔盛王未嘗不以農
　　　事為急豳風之圖不見久矣有若此卷者其尚
　　　可忽之耶金華宋濓題又觀音實禮四言詩并
　　　序云子昻作耕織圖蔵之宣文此延祐盛平之
　　　日故聞經術之論翰墨玩覽之物亦不敢使之
　　　蕩逸情性是後皆莫覩其斯㫖此圖則與前説
　　　同意欲為龍眠筆迹此人物太嬌媚然畫至于
　　　此亦難論也况其意哉謹擬子昻作豳風之詩
　　　之義其詩三章敬哉后妃躬桑於室為帝之裳
　　　告祀惟吉穆穆威儀辟公是式慎哉夫人弗怠
　　　弗逸春日在桑鳩鳴於陽念我農夫為父母裳
　　　帝同上天俯臨萬邦何私於汝汝笥汝筐春日
　　　在牗燕我春酒我桑在牆我田在畆同我父母
　　　招我隣友子孫之慶願帝之壽觀音實禮謹拜
　　　又劉崧跋云畫人物花鳥易畫士女難畫園夫
　　　紅女尤難葢非有以通農圃室家之情悉倥偬
　　　拮据之態而極憂勤儉質之意者不能爾也今
　　　觀呉氏所蔵故宋樓氏蠶織圖自浴種至收帛
　　　總二十有四事婦女四十有五戲嬰孩者二人
　　　抱哺者一人紉者一人立而旁觀者三人翁若
　　　丁男二十有七扇且幘而踞桑下者一人髽而
　　　背坐牕間見其頂項者一人且祀且拜者男女
　　　各二人自餘翁媼長㓜皆趨蹌執事無閒散者
　　　此外若樹木户牗几席之次筐筥釡盎簇箔機
　　　籰之具與凡人事物色無不曲盡形態亦可謂
　　　畫之能品者矣然其間有不可知者二夫男子
　　　力田而婦人力桑職也今是圖採桑皆畫翁男
　　　軰而女婦不與焉此不可知一也自黄帝娶西
　　　陵氏為妃始事蠶作故世祀之謂之先蠶而後
　　　世所祀又有所謂蜀女化為蠶頭娘者固皆婦
　　　女也而此圖所畫乃戴席帽被緑而馳騎此不
　　　可知者二也要之畫者自必有意特未之知耳
　　　至論其始繪圖以獻宋髙宗本於潛令四明樓
　　　璹而又辨其下所題字為呉后而非顯仁后者
　　　則今承㫖宋太史之序跋備矣予特叙論作者
　　　之工因併摭所疑者而質之庻或從觀考者有
　　　聞焉洪武九年七月既望廬陵劉崧書又金邕
　　　隸書題云聖王貴耕織務本國乃昌丈夫必躬
　　　耕婦女仍躬桑二月東作興三月蠶事忙清明
　　　視蠶具復此修蠶房浴種既有時體餧亦有常
　　　一眠榖雨初兩眠春載陽三眠春向暮倉庚舌
　　　如簧相將大眠起翁媼俱不遑渾家竭筋力少
　　　艾尚弗粧蠶饑在勤飼風火救絲膓桑間葉恐
　　　盡采采不盈筐拾巧上山早蠒絲端可望三盆
　　　起繅車軋軋鳴村莊歲計幸足收報神神孔享
　　　紡績催杼軸辛苦惟蠶娘輸税仍給役所願萬
　　　斯箱筐篚首入貢昭事元與黄周公居輔相注
　　　意豳風章遂令後代人圖成訓為邦感兹蠶織
　　　圖實起宋髙皇邑令始承詔持之獻明光中宫
　　　手親題字字金玊相廼知君后意獨在農夫慶
　　　宋鎦今詞臣品藻何其詳披玩當再拜民事吾
　　　敢忘願言繪㕔壁永覩斯民康呉郡金邕又陳
　　　廸題云元夕先蠶拜紫姑至今遺俗効東呉家
　　　居織紝經人别愁絶燕山看畫圖雲間陳廸後
　　　有蒼巖子蕉林秘玩觀其大畧三印又孫承澤
　　　跋云右蠶織圖自浴種至剪帛寫其中情事厯
　　　厯如見真名手也所題小字鄭足老謂為顯仁
　　　皇后書至金華宋太史乃謂為憲聖慈烈皇后
　　　書余考之顯仁韋后髙宗母也從徽宗北轅至
　　　老始返奚暇優游翰墨憲聖呉后為髙宗繼配
　　　史稱其博習經史善于書翰則當為呉后書金
　　　華之言為確矣余初得此圖未幾又得趙松雪
　　　耕圖遂成合璧因并記之退谷逸叟諸跋中押
　　　縫有棠村印三又蕉林居士冶溪漁隠各二印
　　　卷髙八寸九分廣一丈六尺一寸
　　　宋人摹顧凱之斵琴圖一卷(上等/宙一)
　　　素絹本淡著色畫卷前有宣和中秘一璽卷後
　　　有柯氏敬仲孫承澤印二印前隔水有王氏永
　　　光孫承澤印思仁三印後隔水有陳留侯章一
　　　印引首有王鵬沖篆書斵琴圖三大字款云墨
　　　浪齋題卷髙九寸一分廣四尺四分
　　　宋人畫九歌圖一卷(上等/洪一)
　　　素箋本墨畫毎段楷書九歌本文并署篇名卷
　　　中幅有君謨墨印凡六卷前半印二卷後半印
　　　三俱不可識前隔水有天籟閣子孫世昌二印
　　　又半印存項墨二字卷髙一尺三分廣二丈三
　　　尺二寸六分
　　　宋人西園雅集圖一卷(上等/荒一)
　　　素牋本白描畫卷前有神品文靖世家王齋賞
　　　鑑過物桂坡安國鑑賞諸印卷後有大明錫山
　　　安國珍蔵王齋賞鑑過物文靖世家逵字忠武
　　　世家廬陵王山甫諸印卷中幅押縫神品文靖
　　　世家各三印拖尾賈似道書西園雅集序後署
　　　秋壑書三字下有賈似道一印王齋賞鑑過物
　　　一印前半印存壑字後半印三俱漫漶不可識
　　　卷髙八寸七分廣一丈三寸五分
　　　按似道書序與米芾本文字句多有互異處
　　　宋人錦江圖一卷(上等/日一)
　　　素牋本墨畫卷前有子樹曾為閭山胡氏收蔵
　　　二印卷髙八寸九分廣一丈三尺二寸九分
　　　元人青山白雲圖一卷(上等/月一)
　　　素牋本著色畫拖尾有蕉林鑑定觀其大畧二
　　　印卷髙一尺五寸二分廣三尺三寸二分
　　　元人雪江漁艇圖一卷(上等/盈一)
　　　素牋本墨畫卷後有姚氏彥卿一印又一印微
　　　缺存胸中邱三字卷髙七寸五分廣二尺五寸
　　　五分
　　附刻絲畫卷上等
　　　趙昌花卉翎毛一卷(上等/天一)
　　　宋本五色織款織趙昌製三字下織趙昌玉川
　　　二印卷髙一尺三寸四分廣七尺六寸二分
　　　慶壽圖並米芾書一卷(上等/地一)
　　　宋本五色織後織米芾書唐詩一首欵云紹聖
　　　乙亥春三月書唐楊巨源聖壽無疆詞米芾下
　　　織米芾元章印一印前卷有王俊華氏一印卷
　　　後有商山呉氏收蔵書畫圖書一印引首有墨
　　　林子神品項子京家珍蔵諸印又子京項墨林
　　　父秘笈之印檇李項氏世家寶玩諸印卷髙九
　　　寸八分廣七尺二寸
　　畫卷次等
　　　唐人畫女孝經圖一卷(次等/天一)
　　　素絹本著色畫凡九段毎段書本文一則
　　　五代人别苑春山圖一卷(次等/地一)
　　　素絹本著色畫拖尾有趙巖題句一
　　　宋延祐畫院鹵簿圖一卷(次等/元一)
　　　素絹本著色畫卷首署大駕鹵簿圖書六字下
　　　注中道二字毎段書車服品制名目於上前别
　　　幅録名數目前署大駕鹵簿中道官吏人物名
　　　數篇十三字後款識云延祐五年八月日翰林
　　　國史院編修官臣曾巽申纂進後别幅録品制
　　　目前署大駕鹵簿中道官吏人物品制詳目十
　　　四字俱小楷書拖尾有宋克陸深許國諸跋又
　　　跋一款署松鶴主人
　　　宋院本景徳四圖一卷(次等/黄一)
　　　素絹本著色畫凡四段毎段楷書標目第一段
　　　契丹使朝聘第二段北塞宴射第三段輿駕觀
　　　汴漲第四段太清觀書毎段書事實於後
　　　元人畫竹一卷(次等/宇一)
　　　素牋本墨畫
　　　元人奪錦標圖一卷(次等/宙一)
　　　素絹本墨畫
　　　元人瘤女圖一卷(次等/洪一)
　　　素絹本著色畫
　　　明人百花圖一卷(次等/荒一)
　　　素絹本著色畫
　　國朝人
　　畫卷上等
　　　呉厯雲白山青圖一卷(上等/天一)
　　　素絹本著色畫款題云雨歇遥天海氣腥樹連
　　　僧屋鴈連汀松風謖謖行人少雲白山青冷畫
　　　屏戊申九月六日予從毘陵歸虞山風雨寂寥
　　　中有啜茗焚香之樂八日晚晴喜而圖此呉厯
　　　并題下有呉厯一印卷前有桃溪居士漁山墨
　　　井三印卷後有墨井草堂桃溪居士二印卷髙
　　　八寸廣三尺六寸五分
　　　王翬層巒曉色圖一卷(上等/地一)
　　　素牋本著色畫款識云康熙歲次辛巳孟春十
　　　日傲癡翁層巒曉色圖劔門樵客王翬下有王
　　　翬印一印卷前有致印宋氏穉佳書畫庫記二
　　　印卷後有隸家生活富春髙寄二印後隔水有
　　　宋致穉佳收蔵圖書一印引首有朱彝尊隸書
　　　層巒曉色四大字款署朱彞尊書卷髙一尺八
　　　分廣八尺六寸五分
　　　王原祁層巒茂樹圖一卷(上等/元一)
　　　宣徳牋本墨畫款識云禮科掌印給事中加一
　　　級候補臣王原祁恭畫下有臣原祁一印卷髙
　　　一尺七分廣八尺六寸六分
　　　王原祁富春山圖一卷(上等/元二)
　　　素牋本墨畫款識云倣黄子久富春長卷筆意
　　　王原祁後有王原祁印茂京氏二印卷前有西
　　　廬後人竹烟樹景滿蕭齋二印卷後又竹烟樹
　　　景滿蕭齋一印又半印存太原麓三字拖尾又
　　　自跋云長卷畫格卑則勢拘氣促則筆弱求其
　　　開闔起伏尚未合法况於神韻乎癡翁得力處
　　　於董巨荆關大小二米融㑹而出故富春一卷
　　　兀奡排蕩娟秀雅逸無古無今為筆墨鉅觀松
　　　巖黄兄博學嗜古宋元諸家毎欲窮其閫奥以
　　　余學大癡有年特攜長卷囑畫勉應其請松兄
　　　之意欲余歩趨富春期望甚厚奈筆癡腕弱縱
　　　横無力譬之求瓊琚而以燕石投賈胡必將啞
　　　然失笑矣康熙己卯夏五上澣麓臺祁識下有
　　　别號麓臺一印前有埽華菴一印又半印存畫
　　　記二字卷髙一尺五分廣一丈一尺
　　畫卷次等
　　　邵彌載鶴圖一卷(次等/天一)
　　　素絹本著色畫款識云崇禎歲在庚辰四月朔
　　　長水龕邵彌前隸書載鶴圖三字引首隸書浣
　　　渭之風四大字款署𤓰疇邵彌
　　　王鐸花卉一卷(次等/地一)
　　　宣徳牋本墨畫卷前款識云七月廿四冩於萬
　　　壽宫槐石間同髙中孚胡孝緒王敬哉張雲岫
　　　道士王鐸卷後又自識云丁亥七月秋雨中倣
　　　唐五代宋元諸家時在洋汪齋㶏樵王鐸又跋
　　　云學畫四十餘載知已甚希毎一灑墨為之浩
　　　歎嗚嘑時五十六歲又跋云徐熙用筆不在形
　　　象之間貴得其意趨也噫難言之矣八月初五
　　　夜又記卷中幅有戴明説記語一
　　　王原祁秋山書屋圖一卷(次等/元一)
　　　宣徳牋本著色畫款識云禮科掌印給事中加
　　　一級候補(臣/)王原祁恭畫
　　　沈宗敬溪山深秀圖一卷(次等/黄一)
　　　羅紋牋本墨畫款云(臣/)沈宗敬恭寫
　　　王敬銘仿趙孟頫雲嶠長春圖一卷(次等/宇一)
　　　素絹本著色畫款云翰林院修撰(臣/)王敬銘恭
　　　畫
　　　赫奕烟樹山亭圖一卷(次等/宙一)
　　　素絹本著色畫款云(臣/)赫奕恭畫卷前
聖祖仁皇帝御書董其昌論畫一則識云臨董其昌論
　　　畫下有康熙宸翰一璽前有中和一璽
　　　郎世寧百駿圖一卷(次等/洪一)
　　　素絹本著色畫款識云雍正六年歲次戊申仲
　　　春(臣/)郎世寧恭畫
　　　唐岱秋山不老圖一卷(次等/洪一)
　　　素絹本著色畫款識云秋山不老雍正十一年
　　　八月朔唐岱敬畫引首
　皇帝青宫時題詩云唐子胸中有廬霍為余一寫秋
　　　山狀豪端氣韻擅蕭疎邱壑縱横費心匠逺峯
　　　螺髻翠欲滴飛龍直下噴銀浪招提想像晚鐘
　　　鳴森列松杉作屏幛我聞山水貴可居卧遊亦
　　　足娯清曠展對蕭齋秋意深拂拂金風來几上
　　　寳親王題下有和碩寶親王寶長春居士二璽
　　　前有樂善堂一璽
　　　李鱓四季花卉一卷(次等/日一)
　　　素絹本著色畫款云(臣/)李鱓恭畫
　
　
　
　
　
　
　
石渠寳笈卷三十五
欽定四庫全書
石渠寳笈卷三十六目録
　　　貯
　　御書房九
　　　列朝人
　　書畫合卷上等
　　　晉顧凱之畫女史箴並書
　　　晉顧凱之洛神圖
　　　宋蘓軾畫古栢圖張即之書畫松詩
　　　宋馬和之畫齊風圖
　　　宋髙宗書小雅六篇馬和之繪圖
　　　宋高宗書小雅六章馬和之繪圖
　　　宋高宗書女孝經馬和之補圖
　　　元周朗畫杜秋圖
　　　元趙原初蘭亭圖
　　　元王冕畫梅趙奕書梅花詩
　　　明沈周落花圖並詩
　　　明唐寅夜飲圖並書歌
　　　明文徴明雪山圖並書
　　　明王榖祥摹趙孟堅水仙
　　　明董其昌畫晝錦堂圖並書記
　　書畫合卷次等
　　　唐閻立夲畫十八學士圖于志寜書贊
　　　宋李公麟九歌圖米芾書詞
　　　宋劉松年樂志論圖
　　　明宋克書陶潛詩並畫竹石小景
　　　明仇英蘭亭修禊圖
　　　明文徴明溪山高逸圖
　　　明文徴明西苑圖並詩
　　　明文徴明畫後赤壁賦圖
　　　明文徴明陸治書畫合璧
　　　明董其昌書畫合璧
　　　明董其昌書畫合璧
欽定四庫全書
石渠寶笈卷三十六
　　貯
　御書房九
　　　列朝人
　　書畫合卷上等
　　　晋顧凱之畫女史箴並書一卷(上等/天一)
　　　素絹本著色畫凡八段每段節書本文款云顧
　　　凱之畫卷前有乾卦宣和御書三璽又神品子
　　　京父印項元汴印墨林秘玩張斌之印諸印又
　　　二印不可識卷後有廣仁殿宣和紹興𢎞文之
　　　印四璽又神品寄傲陸經國印張斌之印項元
　　　汴印墨林秘玩項子京家珍藏諸印各段中有
　　　睿思東閣璽凡五又墨林項氏子京讀志堂印
　　　南華外史項元汴印墨林秘玩項氏子京桃花
　　　源裡人家項墨林父秘笈之印項墨林子京父
　　　珍藏書畫之章墨林堂沮溺之儔子京珍秘有
　　　何不可項元汴印墨林山人墨林外史諸印後
　　　幅素箋本宋徽宗楷書女史箴一則計十一行
　　　七十六字有桂坡安國鑒賞記張羽鈞二印又
　　　一印不可識前隔水有卷字七十號五字(俱作/半字)
　　　下有政和一璽又天籟閣梁清標印項叔子宫
　　　保世家賓臣笪在辛博雅堂寶玩印檇李項元
　　　汴印鴛鴦湖長項子京家珍藏項墨林鑑賞章
　　　蘧廬田疇耕耨張則之諸印押縫有三槐主人
　　　項子京氏佳印思無邪諸印中隔水有内府圖
　　　書之印紹興二璽又天籟閣陸經筵印平生眞
　　　賞楞嚴精舍項元汴氏審定眞蹟檇李項氏世
　　　家寳玩項子京氏張則之項墨林鑑賞章蕉林
　　　玉立氏圖書秋壑圖書江上笪氏圖書印士竒
　　　印諸印又二印不可識押縫有羣玉中秘一璽
　　　又押字一印又項子京家珍藏墨林山人項叔
　　　子長字退宻子孫永保賓臣神逰心賞宫保世
　　　家墨林子墨林山人子孫世昌諸印又一印漫
　　　漶不可識後隔水有梁清標印蕉林二印押縫
　　　有冶溪漁隠一印引首有游心於物之初净心
　　　抱冰雪二印拖尾項元汴篆書記語云宋秘府
　　　所藏晋顧凱之小楷書女史箴圖神品眞蹟明
　　　墨林山人項元汴家藏珍秘卷高七寸七分廣
　　　一丈八寸後書幅高同廣一尺四寸六分引首
　御筆書彤管芳三大字上有乾隆宸翰一璽
　御筆題籖籖上有乾隆宸翰一璽
　　　按書畫俱止八段似非全本疑前幅爲賈人割
　　　去别售也
　　　晋顧凱之洛神圖一卷(上等/天二)
　　　素絹本著色畫無款姓名見跋中卷前有松雪
　　　齋圖書印一印後隔水押縫有明昌御府寶繪
　　　羣玉中秘三璽後餘幅有明昌御覽一璽後幅
　　　素箋本趙孟頫行書洛神賦款識云顧長康畫
　　　流傳世間者落落如星鳳矣今日乃得見洛神
　　　圖眞蹟喜不自勝謹以逸少法書陳思王賦於
　　　後以誌敬仰云大德三年子昻下有松雪齋圖
　　　書印趙子昻氏趙孟頫印三印前有趙字大雅
　　　二印押縫有合同印凡二拖尾李衎跋云畫之
　　　有長康猶草書之有伯英楷書之元常發前人
　　　所未發開後人師承確乎三絶之一也是卷曾
　　　載宣和書譜鈐縫贉尾今止存明昌御府寶繪
　　　羣玉中秘明昌御覽四璽於後是又經金章宗
　　　秘藏而剪割宣政題璽者也何幸爲敬仲博士
　　　所收敬仲鑑賞精絶收藏甚富名繪雖多吾固
　　　知其不能出此圖右矣敬仲其世寶之大德丁
　　　未秋九月薊邱李衎又虞集題云凌波微歩襪
　　　生塵誰是當時窈窕身能賦已輸曹子建善圖
　　　惟數錫山人仙井虞集又沈度跋云晋人畫世
　　　不多見况烜赫如虎頭者耶觀其樹石竒古人
　　　物秀麗實開六法之祖譜稱天材獨歩妙造精
　　　微雖荀衛曹張未足方駕洵不虚也永樂十五
　　　年脩禊日雲間沈度謹識又吳寛題云仙妃不
　　　可即洛水遙相望手持青芙蓉逰戯水中央金
　　　翠耀容飾木難綴明璫飄颻白雲裾蕩漾青霓
　　　裳人神本殊道倐忽登北堂嫣然啟玉齒氣若
　　　幽蘭香馮夷與海若左右更舉觴洛水詎可測
　　　人壽安能量雲軿期再來少隔三千霜成化庚
　　　寅春三月長洲吳寛畫幅高八寸四分廣一丈
　　　七尺八寸七分書幅高九寸一分廣六尺二寸
　　　五分前隔水
　御題詩云賦本無何有圖應色即空傳神惟夢雨擬
　　　狀若驚鴻子建文中俊長康畫裏雄二難今並
　　　美把卷拂靈風乾隆辛酉小春御題下有幾暇
　　　臨池稽古右文之璽二璽引首
　御題妙入毫顚四大字上有乾隆宸翰一璽
　御筆題籖籖上有神品乾隆宸翰二璽
　　　宋蘇軾畫古栢圖張卽之書畫松詩合卷(上等/地一)
　　　素絹本前幅墨畫款署東坡作古栢圖六字後
　　　幅大行楷書唐杜甫畫松歌款識云張卽之七
　　　十二歲冩時積雨連霉槐龍舞翠與客小飲醉
　　　中戯書下有張字張氏卽之三印前有張字一
　　　印拖尾陳新跋云坡翁爲宋朝名臣樗寮乃蓋
　　　世名士人間得其片紙隻字若獲至寶今東俞
　　　庭器先生購藏此卷栢圖松翰誠爲合璧實希
　　　世之玩也庭器以予言而惜之必有能辨之者
　　　時洪武壬戌花朝前二日後學陳新識又夏彦
　　　良跋云坡仙文章功績流傳後世不待僣言而
　　　熟聞之矣復能畱心墨戯今觀此圖枝幹虬曲
　　　無端石皴老硬奇奇怪怪如胷中之盤欎也張
　　　卽之號樗寮官至直秘閣以能書聞天下其字
　　　愈大愈佳後與金人書大金國三字故及上怒
　　　卽之對以此國必有火不出一月果騐遂得釋
　　　庭器愛䕶此㢧雖結駟以先拱璧不易也幸珍
　　　藏之癸未夏四月六日東明夏彦良題於緑野
　　　亭中畫幅高一尺六分廣二尺六寸七分書幅
　　　高一尺六分廣三丈七尺三寸八分
　　　宋馬和之畫齊風圖一卷(上等/元一)
　　　素絹本著色畫鷄鳴子之還俟我於著敝笱載
　　　驅猗嗟凡六段毎段前宋高宗書本詩書畫相
　　　間卷後有劉壹眞賞一印又一印漫漶不可識
　　　前隔水押縫有雲中一印後隔水有梁清標印
　　　蕉林二印卷高八寸二分廣一丈二尺二寸五
　　　分
　御筆題籖籖上有乾隆宸翰一璽
　　　宋高宗書小雅六篇馬和之繪圖一卷(上等/元二)
　　　素絹本楷書著色畫書畫相間凡六段毎段署
　　　篇名第一段南有嘉魚第二段南山有臺第三
　　　段蓼蕭第四段湛露第五段彤弓第六段菁菁
　　　者莪卷前署毛詩小雅四字下有梁清標印蕉
　　　林鑑定二印卷後有畱侯半印前隔水有蕉林
　　　書屋一印後隔水有家在北澶蕉林秘玩二印
　　　押縫有蒼巗子一印拖尾文徴明䟦云余平生
　　　所閲馬和之畫經無下數十卷若作家士氣兼
　　　備此六幅盡矣嘉靖丁未九月六日汝由奉使
　　　北還道出吳門持此相視漫爲鑑定徴明後有
　　　蒼巗子蕉林居士觀其大略三印卷高八寸四
　　　分廣一丈一尺九寸八分
　　　宋高宗書小雅六章馬和之繪圖一卷(上等/元三)
　　　素絹本楷書著色畫書畫相間凡六幅每幅署
　　　篇名卷前署鴻鴈之什毛詩小雅八字第一幅
　　　鴻鴈幅高七寸九分廣二尺四寸三分第二幅
　　　庭燎廣二尺第三幅白駒廣一尺九寸六分第
　　　四幅我行具野廣二尺五分第五幅無羊廣二
　　　尺四寸四分第六幅黄鳥廣二尺一寸高俱同
　　　前
　　　宋高宗書女孝經馬和之補圖二卷(上等/元四)
　　　素絹本楷書卷首幅半印各一俱漫漶不可識
　　　下卷末幅有坤卦御書之寶二璽毎段後馬和
　　　之著色畫補圖下卷末幅署(臣/)馬和之四字(微/缺)
　　　毎幅有明安國玩一印上卷自開宗明義章起
　　　至賢明章訖下卷自紀德行章起至舉惡章訖
　　　書畫各九幅卷高八寸三分上卷第一幅廣三
　　　尺一寸六分第二幅廣二尺二寸三分第三幅
　　　廣二尺五寸第四幅廣二尺四寸八分第五幅
　　　廣二尺二寸第六幅廣二尺三寸二分第七幅
　　　廣二尺九寸八分第八幅廣三尺四寸第九幅
　　　廣四尺三寸三分下卷第一幅廣二尺九寸五
　　　分第二幅廣二尺六寸五分第三幅廣二尺八
　　　寸五分第四幅廣三尺八寸第五幅廣二尺三
　　　寸第六幅廣四尺一寸第七幅廣三尺第八幅
　　　廣三尺七寸二分第九幅廣三尺四寸二分
　　　元周朗畫杜秋圖一卷(上等/黄一)
　　　素箋本前幅著色畫款署周朗伯高下有冰壺
　　　畫隱一印又浦江旌表孝義鄭氏一印又合同
　　　半印後康里巙行書杜牧之杜秋娘詩後識云
　　　至元二年歲丙子正月廿四日氷壺爲余畫杜
　　　秋娘遂書杜牧之之詩於其後二月十七日子
　　　山識後有仁義里白麟谿浦江旌表孝義鄭氏
　　　二印前有蒼巗子梁清標玉立氏印章一印又
　　　後有宋璲記云僕比畱京師一友人酷嗜字學
　　　於是日相往來間取斫魚石樂毅論貽之未幾
　　　輒以此紙爲報觀氷壺之畫全用篆籀法冩成
　　　至於體態俊逸處極類梵隆文忠公之書風神
　　　美茂腕力遒𦂳而行楷爲尤勝識者謂得晋人
　　　筆意信二絶也僕攜歸浦陽青蘿山中同里鄭
　　　君仲辯見之愛賞弗置既而以情來求因不可
　　　得而靳也然莫邪干將獲歸烈士之手復奚憾
　　　哉洪武壬子正月廿二日宋璲記又記云康里
　　　公或云諡文憲今當以史爲正後有蕉林梁氏
　　　書畫之印家在北澶二印卷中幅押縫有安定
　　　印凡三前隔水有蒼巗子蕉林鑑定二印卷高
　　　一尺一分有竒廣八尺八寸五分
　　　元趙原初蘭亭圖一卷(上等/宇一)
　　　素箋本白描畫畫中分段書蘭亭詩後自書和
　　　句並署趙𠂻和韻四字凡十三段卷前臨縮本
　　　蘭亭叙前後有清玩趙原初二印又前隸書署
　　　蘭亭觴詠圖五字自序云晋賢逰燕雖尚清虚
　　　而其君臣父子之道初未嘗廢世以獻之不賦
　　　詩固有高論余以獻之在諸子之末趨承父命
　　　惟恐不及雖有詠歌之懷豈暇形之於詞翰而
　　　實有所未敢也况𢋫唱迭和之道可以施之於
　　　親黨同志之文雅者而不可施之於父子之間
　　　古人父子不同席誠斯理也天理民彛又豈可
　　　以斯須而冺絶哉余臨龍眠居士觴詠圖約縮
　　　爲小卷者故以獻之侍立於父之側尤見其雍
　　　容閒雅之氣象則又優於高坐之趣深矣觀此
　　　卷者毋以余臨摹繆戾於古人但以余言想像
　　　昔賢逰燕之所爲自當有得於獻之不賦詩之
　　　深意矣余既臨觴咏圖蘭亭序又以所和諸賢
　　　之詩録於上庶以寄千載之遐思焉並書鄙言
　　　以爲序趙𠂻原初書下有東吳野人主敬齋二
　　　印又攷古正今傳世清玩二印卷後篆書欵識
　　　云東吳野人趙𠂻原初臨觴咏圖蘭亭敘並和
　　　羣賢詩時至正甲辰九月初二日識下有趙𠂻
　　　一印後又自題云蘭亭羣賢不復作山川清氣
　　　歸寥廓後人圖畫想像之文物衣冠儼如昨我
　　　和五言慕晋風繪事亦倣龍眠公摹書豈逮河
　　　南筆聊以規矩求其同晋賢清虚實高邁我愛
　　　風神本儒雅此身如欲與之俱觀圖哦詩特瀟
　　　灑當時盛事亦偶然豈意千載相流傳乃知清
　　　朝所涵養使我感慨懷昔賢驚颷颯颯動江浦
　　　木葉紛飛滿庭户閉門卷書净如水宴坐尸居
　　　守環堵鳳凰和鳴在朝陽梧桐生意依高岡臨
　　　風浩歌發長嘯囘首落日天蒼茫十年韜光在
　　　林野文章翰墨消閒暇儘將情興冩新圖更爲
　　　題詩寄來者東吳野人趙𠂻原初并題後有東
　　　吳野人趙𠂻趙原初主敬齋諸印前有趙字一
　　　印通幅有野人居一印天水印二趙氏印六清
　　　玩印五嘉興趙𠂻印六趙原初印五趙𠂻原初
　　　畫記印二又長宜天水隱居雲林清趣諸印前
　　　隔水有恊一堂珍玩書畫圖章大塊假我以文
　　　章二印卷高五寸五分廣一丈三尺四寸九分
　　　引首
　御題山隂勝趣四大字款署御筆下有乾隆宸翰一
　　　璽
　御筆題籖籖上有御賞乾隆宸翰二璽
　　　元王冕畫梅趙奕書梅花詩一卷(上等/宙一)
　　　素箋本前幅王冕墨畫題識云至正六年五月
　　　三日余偕永嘉鄭文中天台隱雲深逰赤松山
　　　道過龍壽覺慈蘭若㑹眞叟師設茗供塵慮頓
　　　洗薄暮將訪智者故不得從容談笑借紙作墨
　　　梅一枝以謝桃花流水無半仙相見得無愧乎
　　　敢冩一絶句以贅經行枕流亭下過龍壽小溪
　　　一路行莓苔馮師說與赤松子只有青山知我
　　　來㑹稽王冕元章拜手下有元章一印幅後有
　　　蕉林一印後押縫有蒼巗子一印前隔水有蕉
　　　林書屋一印後幅趙奕行書前署梅花五十詠
　　　五字款識云至正五年四月一日古汴趙奕爲
　　　殷起巗書下有趙仲光印西齋二印幅前有趙
　　　字西齋二印又許彦明圖書印一印前後押縫
　　　俱有冶溪漁隱印各一又一印殘缺不可識引
　　　首喬宇篆書梅花雜詠四大字款署白巗拖尾
　　　都穆跋云右元趙仲光所書梅詩今藏金陵許
　　　彦明氏仲光爲文敏公次子觀其字畫宛然乃
　　　翁家法宜彦明之寶之也正德戊辰秋九月前
　　　進士吳門都穆又題句云仙人糧飯玉爲飡隨
　　　地開花寄筆端爭奈西風吹不下至今聲價滿
　　　長安冕公梅得之楊補之千花萬蕊自不亂㸃
　　　前諸君子論字不知梅之妙也冕公豈為諸君
　　　子論字哉九里山此即歸隱處也後署柴翁當
　　　三字又戊寅時年七十紀事八字又黄謙跋云
　　　趙文敏以詞翰兼美擅譽當世仲光妙傳家法
　　　優入能品可謂善繼善學者矣梅花雜詠清澹
　　　古雅峻爽不羈足為世重彦明寶而蔵之宜矣
　　　使其朝夕展玩想像其故家文獻之所以不乏
　　　者景行無巳而思齊焉亦君子學以成身之事
　　　若直求之於聲律筆畫之間以資玩好之具是
　　　亦奚足尚哉三復之餘是用卷鯨建業黄謙又
　　　陳沂跋云趙魏公書入神品至於夫人管氏子
　　　雍奕公之弟孟籲雍之子鳳麟皆以善書鳴元
　　　仁宗嘗取魏公與夫人雍之書作一卷識以御
　　　寶藏諸秘府使後世知有趙氏父子夫婦筆翰
　　　之妙意以自侈也余往年在金赤松家曾觀魏
　　　公十三書後有管氏孟籲書一卷在京師有貨
　　　魏公父子葡萄詩一卷在杭見雍父子書一卷
　　　又嘗有互見者其書品之高下大抵如其倫人
　　　有謂雍奕能亂父書蓋着筆意態不失家法耳
　　　若魏公之風神結搆如水中芙蓉天然標格非
　　　剪裁雕刻者所能亂之也今觀奕所書梅花五
　　　十咏雖不迨魏公逺甚而詩情筆態宛有餘澤
　　　若是亦可謂克肖者矣尚復過求哉彦明其藏
　　　之鄞陳沂題又顧璘跋云仲光書不多見然頗
　　　傳其善書名今觀此卷乃知其材品悉出魏公
　　　也可謂賢子矣名至今不冺有以也夫正德四
　　　年八月十九日東橋居士顧璘題又祝允明跋
　　　云魏公上祖王氏下摭諸家以成體為元一代
　　　書宗自有公來學者多效之然每病乎易似而
　　　不真蓋乏其所自也今觀仲光筆亦已似近時
　　　人手路矣蓋髮膚之易而性氣風骨之難每如
　　　此夫然喬梓承襲之美甚重藏者其知之矣吳
　　　郡祝乆明題又王韋跋云古來父子以書名者
　　　不啻數家如晋之王氏唐之歐陽氏元之趙氏
　　　為著然其家法規格皆同至其妙處皆子為不
　　　逮觀於此卷可見豈莊子所謂得之手而應之
　　　心雖父不能傳之子歟近世沈民則今金元玉
　　　家學皆然壬申閏五月七日葵邱王韋題又文
　　　徴明跋云趙仲光書雖不脱文敏家法而行墨
　　　結字㣲有不同王子敬云外人那得知要之不
　　　可臆論也今世傳文敏及仲穆書不少而仲光
　　　書獨不多見至其詩尤不易得金陵許彦明藏
　　　其手書梅花雜詠多至五十首可謂富矣仲光
　　　號西齋晩居吳中與崑山顧仲瑛交仲瑛稱其
　　　風流文雅有王孫風度而無紈綺故習觀於此
　　　詩有可想者文敏三子長亮次即仲穆名雍仲
　　　光其季也或以為次子豈以亮早卒無聞耶正
　　　德己卯秋畱宿彦明之惟適軒雨中無聊因盡
　　　讀諸詩輒識其後八月初八日也衡山文徴明
　　　書又蔡羽跋云趙仲光之書初見於此卷其父
　　　子兄弟相傳之盛諸公已言不俟贅也而彦明
　　　堅委之夫家法盛者其傳必逺晋庾氏王氏可
　　　見矧松雪公酌諸家集大成首變宋字自為結
　　　搆元以來得見晋人法門公之力也仲光雖不
　　　逮公風儀宛然彦明善寳之吳郡蔡羽識又朱
　　　之蕃和詠梅詩云梅種江邨玉作圍蓑披雪艇
　　　得魚歸不妨醉卧茆檐底清夢花間化蝶飛(江/)
　　　(梅/)素質氷心逈絶塵香魂摇月静涵春清樽對
　　　月明牕啟子夜孤吟暎玉人(白梅/)赤龍潛影臥
　　　深潭宴罷仙娥酒欲酣可是停驂未歸去緑雲
　　　偏鬌墜瓊篸(紅梅/)爐篆依微鶴夢閒瓶梅破萼
　　　識春還遥憐馬首香風度開遍江天雪後山(憶/)
　　　(梅/)蘧然身逐片雲浮信歩俄經庾嶺頭童子褰
　　　惟呼嚼茗白甆香泛小牕幽(夢梅/)香來侵骨澗
　　　流清繞澗苔痕破獨行恐負幽期勞杖履一年
　　　春信正關情(尋梅/)坐待歸鞭草色催一緘千里
　　　望君開牕前若解相思意未得身來遣夢來(寄/)
　　　(梅/)紅塵如海了難干巖谷盟深任嵗寒青鳯逐
　　　龍眠未穩玉鱗萬㸃洒琅玕(竹間梅/)朱粉都捐
　　　别様粧蕋珠宫裏按霓裳占將塵外千春色飄
　　　落人間萬斛香(香梅/)休論月魄與雲魂一種清
　　　真萬古存雀噪寒溪驚幻夢飛英猶自繞柴門
　　　(梅魂/)偃蹇懸崖衆玉龍春囘一夜萬花同桃開
　　　莫訝三千嵗俄頃齊歸造化工(蟠梅/)横管中宵
　　　㺯未休亂隨融雪㸃新流只湏醉月低垂幙何
　　　用臨風獨倚樓(落梅/)春光洩漏有誰禁報道梅
　　　枝不待尋囘首上林繞景物任教紅紫淺仍深
　　　(早梅/)鐵榦珠英吐翠螺蒙葺巧叠蹙巾羅穠華
　　　莫怨開時晩低亞還知韻轉多(千枼梅/)梅綻空
　　　庭薄暮天瑶霙寶月鬭鮮妍浩歌任客飛觥斚
　　　清興憐予傲簡編(庭梅/)培從畫閣占春光絶勝
　　　荒畦野水傍吏散亭閒吟緩歩鳴琴調鶴聽㣲
　　　香(官梅/)踞澗梅龍飲碧潺相將老屋寄巗間枝
　　　頭子落材堪棟榮瘁春風只等閒(古梅/)梅開几
　　　席有餘清數蕋低枝無限情蒼璧硯池中弄影
　　　夜珠拳石上生明(盆梅/)不忍攀條席每移詩脾
　　　香沁頓忘歸只愁風雨輕相妬㸃作苔間錦地
　　　衣(愛梅/)翠葆朱跗半未開春晴猶得數徘徊鄰
　　　家莫奏風前笛野客頻傾月下杯(賞梅/)寒林驀
　　　嶺轉溪深春隱梅梢未易尋醮影清流垂仄岸
　　　豁人青眼鬯元心(探梅/)偏憐玉艶不勝春擬整
　　　重幃貯洛神青帝慇懃催爛漫畱春須待惜花
　　　人(折梅/)自釀幽香徹繡簾耻隨桃李弄柔纎供
　　　將騷客吟鬚撚賸得佳人翠袖沾(嗅梅/)塵埃何
　　　得蔽瑤瓊旋噴玻瓈澗底瓶清露侵肌呈潤澤
　　　氷壺濯影倍輕盈(浴梅/)空色須慿慧眼㸔披林
　　　冐雪不知寒三分遜白平章錯一氣同春天地
　　　寛(觀梅/)春光來去恨怱怱未見梅開二月中訪
　　　得山家璀璨處半巗晴旭一溪風(問梅/)不辭仄
　　　足履羊腸祗戀梅飄度隴香和雪嚼來神志爽
　　　依稀石髓薦瓊漿(咀梅/)巡簷覔句費柔腸詩骨
　　　難成百鍊剛酒力半醒吟未穩月明風細立徊
　　　徨(吟梅/)宴罷仙姝下太清雙成含醉倚飛瓊倩
　　　將水月畱元賞影暗香踈浪得名下注又字亦
　　　咏梅也蒲芽欲茁雪融泥村店春風颺酒旗幾
　　　樹寒芳依曲水千枝明玉照疎籬(溪梅/)根逐崖
　　　傾態轉多日穿峯隙影婆娑幽人䇿杖逢花發
　　　不醉爭如春去何(嶺梅/)月印梅痕破暝昏衝寒
　　　有客到荒村㸔花不厭人忘寐沽酒何妨夜叩
　　　門(野梅/)侵凌疎蕋渾無頼㸃綴喬柯若有神霽
　　　景恍從峰外出平添香色見天真(雪梅/)春囘大
　　　地逐葭灰浪說東皇許占魁一種寒香須自葆
　　　千林妖冶任爭開(春梅/)老幹春滋翠蘚浮新枝
　　　影弄暖風柔狂吟醉藉苔根石千尺晴空舞玉
　　　虬(苔梅/)牕前竹外一枝横影落墻隂月倍明照
　　　我匡牀無長物蕭蕭正可伴孤清(疎梅/)一樹寒
　　　梅擅晚芳野塘風度細生香琴書漫訝躭枯寂
　　　蜂蝶羞同競艶陽(孤梅/)貝闕珠宫憶廣寒素娥
　　　環珮響珊珊輕飈為滌塵凢界玉樹玲瓏静夜
　　　㸔(月梅/)欲教梅影上牕移旋種横斜傲雪枝䕃
　　　畆縁溪深繞屋荷鋤抱甕許誰知(裁梅/)椒宫脂
　　　粉錦雲章千載芳華屬壽陽何似小橋流水外
　　　清風洗出道家粧(宫梅/)美人幽抱立清宵白玉
　　　搔頭金歩搖纎手攀花同一色盈盈相倚鬭丰
　　　標(玉梅/)東風分與領韶華簷雀喧晴噪曉鴉碧
　　　玉成鱗畱蛻骨明珠傾斛暎牕紗(緑萼梅/)丹霞
　　　白璧倚香肌濯影春池駐夕暉交頸漫將凢鳥
　　　擬同棲姑射欲翻飛(鴛鴦梅/)㸔道枝稀蕋亦疎
　　　粉墻紛錯巧難模照巵拂砌知多少月冷雲孤
　　　半有無(梅影/)黯淡芳魂何處求剡藤端澗為探
　　　幽江城五月添新漲屏掩梅仙枕碧流(墨梅/)遁
　　　跡空林罷艶粧輕綃簇簇剪鵞黄氷霜上苑凋
　　　羣卉獨許擅心韜妙香(蠟梅/)先春巳欲謝芳妍
　　　那值東風更放顛遲暮隂崖猶着蒂不禁消瘦
　　　尚蹁躚(殘梅/)清溪蘸影盡梅花不數湖濱處士
　　　家巗壑窮搜遺佚者月明多處更添些(移梅/)風
　　　遞幽香撲鼻聞山家清夢破梨雲虛堂不遣疎
　　簾隔賔主渾忘我與君(牕梅/)梅殘春老罷高吟
　　　豆實藏仁寄緑隂莫打鶯兒輕摘却生生總是
　　　惜花心(青梅/)後識云萬厯三十五年丁未仲春
　　　十一日同顧鄰初丈飲許儒龍齋中出此卷縱
　　　觀之因属追和原韻憶里中諸先逹賞閲時迄
　　　今又復百年乃得附名末簡良有原幸愧惡札
　　　俚言真成貂續姑以紀許丈世守之思云爾朱
　　　之蕃書又顧起元和云白下城西㸔打圍忽見
　　　江上早春歸岸邉幾片因風出水碧天青誤雪
　　　飛(江梅/)盈盈一水不沾塵疎影輕翻縞袂春怪
　　　底月中㸔不見可知元是玉為人(白梅/)瓊樹斜
　　　臨玉女潭霞姿微暈酒初酣花房宿露臙脂濕
　　　愁見風林雪滿篸(紅梅/)嵗晩中林日月閒江南
　　　春信幾時還自從東閣飄香後夜夜相思繞碧
　　　山(憶梅/)白雲飄緲駐羅浮月挂空村古樹頭鐵
　　　篴吹殘清夢逺瑶宫七十二峰幽(夢梅/)百花潭
　　　水寒且清千峰凍雲人不行瑤華欲折𣺌何處
　　　來往幽巗無限情(尋梅/)先春鶗鴃暗相催幽谷
　　　寒㽔幾樹開昨夜人歸庾嶺月一枝遙寄北風
　　來(寄梅/)葳蕤防露倚闌干掩暎南枝素蕋寒不
　　　是風吹香氣合祇疑飛雪抱琅玕(竹間梅/)奼女
　　　春臨青鏡粧紛披風捲素霓裳偏憐粉暈明如
　　　纈吹作瑤林樹樹香(香梅/)蕋珠深殿鎖芳魂月
　　　下珊珊歩幄存一曲關山招未得不知何處掩
　　　重門(梅魂/)蟉枝弱蒂裊㣲風芳意誰言萬卉同
　　　猶有嵗寒孤性在不隨眠柳鬭腰工(蟠梅/)琪樹
　　　西風撼未休玉房朝雨漾空流可憐金谷人先
　　　墜粉脆香危十二樓(落梅/)樹樹風飄思不禁繁
　　　香翠羽未堪尋獨憐香信先時入星靨春藏繡
　　　幕深(早梅/)軃軃瑤枝縈霧縠層層粉纈暈春羅
　　　臨風獨訝濃香重向月偏憐素影多(千葉梅/)弱
　　　榦新粧倚暮天風前嫋嫋弄春妍何人共索巡
　　　檐笑獨向空庭擁斷編(庭梅/)沉沉官閣歛寒光
　　　清吹春囘曲檻傍可是後庭歌舞地年年先挹
　　　使君香(官梅/)蒼山中劃水潺潺霜幹危欹萬壑
　　　間嵗嵗花開人自老長畱清淺伴雲間(古梅/)翠
　　　盆移值有餘清艶艶香飄散客情欲貌瓊姿何
　　　處是一牕疎影暎燈明(盆梅/)惜花那忍一花飛
　　　況復含芳雪際歸晝扃玉牕風不度恐飄香暈
　　　落春衣(愛梅/)照日飄霜幾樹開清吟高咏共徘
　　　徊風吹粉蝶娟娟動爭入逰人緑酒杯(賞梅/)姑
　　　射寒凝朔氣深白雲窈窕殢招尋枝頭似許偷
　　　春色青瑣分香夜夜心(探梅/)玉樹臨牕不奈春
　　　風摇碧水澹風神不辭素手為攀折愁寄關山
　　　笛裏人(折梅/)霏霏香散水精簾倚檻應憐玉手
　　　纎欲嗅一枝猶未折蕋宫清露已先沾(嗅梅/)朔
　　　風昨夜透疎櫺含凍香凝玉膽瓶誰道江妃氷
　　　似骨華清新浴更寧馨(浴梅/)千樹垂垂盡日㸔
　　　雪飛不度玉樓寒孤山一㸃西湖濶天豁幽人
　　　醉眼寛(觀梅/)江妃幽恨苦怱怱十二巫山暮雨
　　　中試向南枝問消息幾囘羯鼓閙春風(問梅/)暎
　　　日春囘五色腸九英花發殿東香摘來試糁金
　　　莖露入咽還輸北斗漿(咀梅/)嵗晏鬱鬱愁人腸
　　　仳離梅蕋隂風剛巫山嵯峨故園隔吟成雪樹
　　　空彷徨(吟梅/)月滿空山露氣清新詩字字琢香
　　　瓊何人更咏孤山句贏得西湖處士名(又/)暝壑
　　　隂風尚屢吹早芳偏得颭青旗沿溪樹樹花如
　　　雪倒載誰欹白接籬(溪梅/)大庾山高瘴霧多嶺
　　　頭珠樹獨婆娑一枝欲寄凴誰折飄蕩春烟奈
　　　爾何(嶺梅/)雲含暝色月華昏寂寂羅浮山下村
　　　飛盡玉鱗人不到孤烟一縷閉柴門(野梅/)幾樹
　　　便娟怯傍春素華飄拂轉驚神搏香飛絮漫空
　　　落珠綴㸔來總未真(雪梅/)春氣初飛玉琯灰一
　　　枝先占蕋宫魁上林如綺三千樹總向披香殿
　　　後開(春梅/)枝上苔衣黯淡浮翻翻粉蝶戯春柔
　　　飛雲峰外羣仙集銀縷繽繙翳翠虬(苔梅/)碧牕
　　　烟冷數枝横歴歴光摇澹月明誰揷繁花向晴
　　　吴最憐疎影對凄清(疎梅/)霜葉参差委衆芳清
　　　飈零亂濕孤香亭亭玉立無人伴徙倚疏寮過
　　　夕陽(孤梅/)香滿璇房夜不寒銖衣嫋嫋珮珊珊
　　　飛來海上氷輪潔共擬扶疎入鏡㸔(月梅/)兎園
　　　物序早推移驚眼難忘白雪枝栽向臨風臺側
　　　畔可容幽艶翠禽知(栽梅/)雲樹参差繞建章紅
　　　蕤披拂滿昭陽宫妃自厭鉛華色素靨惟施淺
　　　淡粧(宫梅/)􁩉瓏素艶倚春宵月殿雲堦影動搖
　　　不道藍田新琢就可令瓊樹失風標(玉梅/)冉冉
　　　濃香結翠華曉㸔鬟黛濕宫鴉玉膚自畏春衣
　　　薄網户連娟暎緑紗(緑/)　(梅/)共憶同心上苑稀
　　　雙　丹纈傾春暉氷魂豈妬青陵樹化作文鴛
　　　上下飛(鴛鴦梅/)玉骨綃裳貌自殊幾枝低亞不
　　　堪模池邉清淺分明見檻外黄昏㸔却無(梅影/)
　　　欲冩氷姿着意求臨池䑛筆意添幽袁郎宅畔
　　　烟迷户散作元香拂樹流(墨梅/)㸃就含章殿裏
　　　粧可憐嬌額乍塗黄枝頭檀暈霏㣲合還似花
　　　房蜜滓香(蠟梅/)濕雲不動雪姿妍急雨疎風滿
　　　樹顛飛蝶似憐春欲盡先拖花片舞蹁躚(殘梅/)
　　　誰將却月觀中花移向山中處士家莫訝朔風
　　　吹雪易南枝春色露些些(移梅/)翠鳥啼香院院
　　　聞歌塵先起畫梁雲碧紗不瑣春烟合明月飛
　　　來正憶君(牕梅/)落花新動越人吟青子紛紛幕
　　　翠隂望處若能遙止渇也應撩亂惜花心(青梅/)
　　　後識云仲光詩與字皆有魏公家法所謂王謝
　　　子弟縱復不端不正奕奕有一種風氣者也元
　　　人好作梅花詩馮海粟中峰道人多至百餘詠
　　　仲光豈僅得其十五耶中峰詩較仲光似饒情
　　　致余嘗與朱元介太史欲追和之未遑也此卷
　　　因許長卿出其曾大父攝泉先生所藏以示坐
　　　客因命之次韻元介一揮而就不啻超乘而上
　　　余視仲光瞠乎後矣詩属和在丁未夏日余病
　　　腕痛孏作字卷畱案頭凢十閲月今日閒坐齋
　　　中偶感梅花將放遂命筆復記數語如右萬厯
　　　戊申元日書於寸碧樓下小齋中江寧顧起元
　　　又題句云全抛塵土棄人間自種梅花自買山
　　　戱冩一枝羗笛外西風吹不到長安後署東道
　　　人三字後有蒼巗子觀其大畧二印諸跋中押
　　　縫有冶溪漁隱一印河北棠村印二又逍遙逰
　　　安定二印畫幅高九寸六分廣二尺八寸七分
　　　書幅高同廣八尺一寸三分
　　　明沈周落花圖並詩一卷(上等/洪一)
　　　畫幅素絹本著色畫後有石田沈氏啟南二印
　　　書幅素箋本行書落花詩十首款署長洲沈周
　　　下有啟南石田二印後文徴明和句十首亦行
　　　書款識云戊申六月書一過壁下有徴明一印
　　　引首沈周自書紅消緑長四大字款署沈周畫
　　　幅高九寸六分廣四尺三寸書幅高同廣一丈
　　　二尺九寸
　　　明唐寅夜飲圖並書歌一卷(上等/荒一)
　　　素箋本前幅墨畫無款幅首有逃禪仙吏㑹侯
　　　之章二印幅後有公字信公珍賞湛恩記諸印
　　　前隔水有丹誠千山耿信公書畫之章二印押
　　　縫有漢水耿㑹侯書畫之章一印信公鑒定珍
　　　藏印二後隔水押縫有漢水耿㑹侯書畫之章
　　　一印信公鑑定珍藏印二㑹侯珍藏印二後幅
　　　行楷書款云前鄉貢進士吳郡唐寅書後有南
　　　京解元六如居士二印又㑹侯之章一印前署
　　　右作一年歌五字上有夢墨亭一印下有湛恩
　　　記一印中幅押縫有信公鑑定珍藏一印引首
　　　豊坊書摘竒二大字欵署南隅外史豊坊押縫
　　　有信公鑑定珍藏漢水耿㑹侯書畫之章二印
　　　畫幅高九寸七分廣二尺七寸九分書幅高同
　　　廣八尺
　　　明文徴明雪山圖並書一卷(上等/日一)
　　　素箋本著色畫卷後行書雪賦款識云余早嵗
　　　曾見王摩詰雪溪圖筆法妙絶未嘗少忘每形
　　　諸夢寐幾欲模倣輒以事阻今日偶有佳紙漫
　　　用其筆法為之或作或止三載始就并書恵連
　　　此篇雖不能嫓美前人稍有生色處亦庶幾似
　　　人之喜也時嘉靖十八年歲在己亥夏五月十
　　　日長洲文徴明識下有文徴明印衡山二印卷
　　　前有晤言室印徴仲停雲諸印卷後有涵峰王
　　　履約印竹垞審定諸印拖尾記語云康熙三十
　　　四年二月晦吳江徐釚電發秀水朱彛尊錫鬯
　　　同觀於蘐城給事之茹古樓卷高八寸一分廣
　　　一丈六尺二寸
　御筆題籖籖上有乾隆宸翰一璽
　　　明王糓祥摹趙孟堅水仙一卷(上等/月一)
　　　素箋本前幅白描畫款識云嘉靖辛酉新正糓
　　　祥為玉田先生作下有糓祥王禄之印二印幅
　　　前有酉室一印幅後有蕉林玉立氏圖書一印
　　　前隔水有蕉林書屋蕉林鑑定二印後隔水押
　　　縫有秋碧蒼巗冶溪漁隱三印後幅文徴明行
　　　書水仙花賦款識云嘉靖乙卯春二月既望書
　　　於玉磬山房徴明下有文徴明印衡山二印前
　　　有停雲晤言室印二印幅後有蒼巗子蕉林居
　　　士二印押縫有河北棠村棠村蒼巗三印引首
　　　糓祥又篆書含香體素四大字款署糓祥下有
　　　王禄之印酉室二印畫幅高九寸一分廣四尺
　　　六寸書幅高同廣四尺
　　　明董其昌畫晝錦堂圖並書記一卷(上等/盈一)
　　　素絹本前段著色畫款識云宋人有温公獨樂
　　　園圖仇實甫有摹本蓋畫院界畫樓臺小有郭
　　　恕先趙伯駒之意非余所習兹以董北苑黄子
　　　乆法冩畫錦堂圖欲以真率當彼鉅麗耳董𤣥
　　　宰畫並題下有董其昌印一印前有畫禪一印
　　　後段行書晝錦堂記款識云蔡君謨歐陽永叔
　　　皆與吕申公相左石徂徠所為賦四賢詩者其
　　　直聲動天下已有日矣韓公晝錦記歐之文蔡
　　　之書雖繇魏公勲德世無間然假令出他朝士
　　　手不近於諛哉記中云士以此望於公乃歐公
　　　自占地歩語不純以頌頌中有規施於韓公猶
　　　爾文人落筆何得容易此文既有君謨正書帖
　　　故以米行書之董其昌識於寶鼎齋下有𤣥宰
　　　一印前有元賞齋一印引首其昌自書晝錦堂
　　　記四大字欵署董其昌書下有董其昌印太史
　　　氏二印卷高一尺二寸七分廣四丈五尺四寸
　　　有竒
　　書畫合卷次等
　　　唐閻立本畫十八學士圖于志寧書贊一卷(次/等)
　　　(天/一)
　　　素絹本著色畫每段楷書贊款識云龍朔二年
　　　春臣閻立本奉聖㫖圖像臣于志寧奉勅恭撰
　　　贊並書引首有沈括攷證一則拖尾有朱光裔
　　　借觀尺牘一則又跋語一又韓持國諸人記語
　　　一又額森特穆爾諸人記語一又賈似道趙孟
　　　頫記語二
　　　宋李公麟九歌圖米芾書詞一卷(次等/地一)
　　　素絹本白描畫每段米芾篆書本文卷首署九
　　　歌圖龍眠居士製八字卷末芾識云余嗜騷詞
　　　愛李畫癖不能解因用秦隸為述古書九歌述
　　　古善鑒者視斯起為余何如熙寧丁巳仲夏襄
　　　陽米芾記
　　　宋劉松年樂志論圖一卷(次等/元一)
　　　素絹本著色畫款云劉松年造幅前有篆書樂
　　　志論三字後幅素箋本趙孟頫行書樂志論本
　　　文款識云元貞二年七月十日子昻書後有揭
　　　徯斯跋一
　　　明宋克書陶潛詩並畫竹石小景一卷(次等/黄一)
　　　素箋本真行章草草書四體書卷前款云吳郡
　　　宋克書又行書一則下署宋克書後又識云庚
　　　戌九月僕來雲間寓於徐彦明氏彦明素慕僕
　　　書與僕盤桓甚乆遂装此卷徴書乃以真行章
　　　草草書四體録陶詩以為贈東吳宋克仲温甫
　　　識卷後墨畫竹石小景自識云僕來雲間館徐
　　　彦明寓所日夕相與談笑幾踰四旬彦明酷愛
　　　鄙字乃以四體書陶靖節詩一卷餘紙尚多遂
　　　戯冩竹石小景僕素不精此聊復弄筆而塵俗
　　　之氣一洗盡去雖不入時流之目識者自能辨
　　　之庚戌九月廿四日燈下東吳宋克仲温記之
　　　又另行記云時年四十有四庚戌嵗也
　　　明仇英蘭亭脩禊圖一卷(次等/宇一)
　　　素箋本著色畫款云仇英實父製後幅文徴明
　　　行楷書蘭亭叙本文款識云嘉靖丙戌冬日書
　　　徴明
　　　明文徴明溪山高逸圖一卷(次等/宙一)
　　　素絹本墨畫無款卷前有文徴明印停雲二印
　　　後幅素箋烏絲䦨本行書杜甫秋興詩款識云
　　　嘉靖乙卯八月十日書於停雲館徴明時年八
　　　十有六
　　　明文徴明西苑圖並詩一卷(次等/宙一)
　　　素絹本著色畫幅後有文徴明印徴仲二印後
　　　幅素箋烏絲䦨本行書西苑詩并小序凢十則
　　　款識云嘉靖丙午嵗仲春衡山文徴明書於玉
　　　磬山房後有王錫爵王世貞徐中行諸跋
　　　明文徴明畫後赤壁賦圖一卷(次等/宙三)
　　　素絹本著色畫款署徴明後幅烏絲闌行書後
　　　赤壁賦款識云徐崦西所藏趙伯駒畫東坡後
　　　赤壁長卷此上方物也趙松雪書賦於後精妙
　　　絶倫可稱雙璧余每過從輙出賞玩終夕不忍
　　　去手一旦為有力者購去如失良友思而不見
　　　乃彷彿追摹終歲克成并書後賦聊自解耳愧
　　　不能如萬一也昔米元章臨前人書畫輒曰若
　　　見真蹟慚愧煞人余於此亦云嘉靖乙巳秋九
　　　月十有二日徴明後有吳寛李東陽許初文嘉
　　　諸跋拖尾有王穉登跋一
　　　明文徴明陸治書畫合璧一卷(次等/洪一)
　　　凢二幅後幅素箋本行書七言律詩三首款識
　　　云癸巳五月漫書於玉磬山房徴明前幅素絹
　　　本著色畫款識云嘉靖乙未春仲包山陸治補
　　　意引首陳淳書春在毫端四大字
　　　明董其昌書畫合璧一卷(次等/荒一)
　　　素絹本卷前著色畫雲樹卷末行書唐人詩二
　　　則款云董其昌識
　　　明董其昌書畫合璧一卷(次等/荒二)
　　　凢二幅前幅素箋本前楷書瘞鶴銘款識云黄
　　　涪翁云大字無過瘞鶴銘小字無過遺教經今
　　　世所傳遺教直唐經生手耳瘞鶴則陶隱居書
　　　山谷學之余欲縮為小楷偶失此帖遂以黄庭
　　　筆法書之昔人以瘞鶴為陶隱居書謂與華陽
　　　帖相類然華陽帖是率更筆文氏停雲誤標之
　　　耳後墨畫蕉山景款署𤣥宰後幅碧色箋本行
　　　書七言絶句五首款識云天啟三年嵗在癸亥
　　　十月書於東光道中董其昌
石渠寶笈卷三十六
欽定四庫全書
石渠寶笈巻三十七
　　　貯
　　御書房
　　　列朝人
　　書軸上等
　　　宋吴琚書七言絶句一軸
　　　元趙孟頫書師説
　　　元趙孟頫書李白詩
　　　元趙孟頫書待漏院記
　　　元趙孟頫書岳陽樓記
　　　元趙孟頫書畫錦堂記
　　　元趙孟頫書雪晴雲散
　　　元鮮于樞大書二十字
　　　元俞和臨王帖
　　　明宣宗書上林冬暖詩
　　　明宋克書公讌詩
　　　明祝允明書祖允暉慶誕記
　　　明唐寅書七言律詩
　　　明文徴明書五言律詩
　　　明文徴明書五言律詩
　　　明董其昌節書周子通書
　　　明董其昌書座右銘
　　　明董其昌臨顔真卿告身帖
　　　明董其昌仿顔真卿書
　　　明董其昌書春日行
　　　明董其昌書四言詩
　　　明董其昌書叢竹歌
　　書軸次等
　　　宋朱子書七言絶句
　　　元趙孟頫書畫錦堂記
　　　元趙孟頫書蒼蠅賦
　　　元趙孟頫書逰東都園詩
　　　元趙孟頫書題畫詩
　　　明莊烈帝書思無邪三字
　　　明莊烈帝書九思二字
　　　明沈度書不自棄説
　　　明沈粲書古詩
　　　明沈粲書應制詩
　　　明文徴明書山居篇
　　　明文徴明書七言律詩
　　　明王逄元書七言律詩
　　　明邢侗書五言律詩
　　　明董其昌倣顔真卿書
　　　明董其昌倣顔真卿書
　　　明董其昌書五言古詩
　　　明董其昌書五言絶句
　　　明董其昌冷然閣大書
　　　明陳璧書五言古詩
　　　無名氏
　　書軸上等
　　　元人節書曲禮四語
　　附刻絲書軸上等
　　　米芾書七言詩
　　　朱子書七言詩
　　　趙孟頫書早朝詩
　　附刻絲書軸次等
　　　米芾書
　　　米芾書
　　國朝人
　　書軸次等
　　　米漢雯書五色絶句
　　　沈荃倣蘭亭後序
　　　沈荃倣聖教序
　　　沈荃倣顔真卿告身帖
　　　沈荃倣顔真卿告身帖
　　　沈荃書朱子敬恕齋銘
　　　沈荃書思誠齋箴
　　　沈荃書燕居課
　　　沈荃書應制詩
　　　沈荃書七言截句
　　　陳廷敬書七言律詩
　　　張玉書書七言律詩
　　　張英書七言律詩
　　　勵杜訥書七言律詩
欽定四庫全書
石渠寳笈卷三十七
　　貯
　御書房十
　　　列朝人
　　書軸上等
　　　宋呉琚書七言絶句一軸(上等/天一)
　　　素絹本行書無款有雲壑書印一印左方下有
　　　梁清標蕉林二印又一印缺其半存琅寳二字
　　　上邊幅有蕉林書屋一印軸高三尺七分廣一
　　　尺七寸二分
　　　元趙孟頫書師説一軸(上等/地一)
　　　素絹本行草書款署子昻下有趙氏子昻松雪
　　　齋二印又一印不可識又陸參軍珍賞一印軸
　　　高五尺三分廣一尺七寸二分
　　　元趙孟頫書李白詩一軸(上等/地二)
　　　素絹本行楷書七言絶句一首無款下有趙氏
　　　子昻趙孟頫印二印軸高二尺六寸廣九尺八
　　　分
　　　元趙孟頫書待漏院記一軸(上等/地三)
　　　素絹本行書款署子昻下有松雪齋一印軸高
　　　四尺九寸五分廣一尺六寸八分
　　　元趙孟頫書岳陽樓記一軸(上等/地四)
　　　素絹本行書款云松雪道人書下有趙氏子昻
　　　松雪齋二印前署岳陽樓記四字軸高四尺三
　　　分廣一尺六寸六分
　　　元趙孟頫書晝錦堂記一軸(上等/地五)
　　　素絹本行書款署子昻下有趙氏子昻一印軸
　　　高四尺九寸五分廣一尺六寸八分
　　　元趙孟頫書雪晴雲散一軸(上等/地六)
　　　灑金箋本行書七言絶句一首無款有趙氏子
　　　昻松雪齋二印左方下有江夏谷雪川集芳印
　　　一印軸高一尺六寸一分廣七寸四分
　　　元鮮于樞大書二十字一軸(上等/元一)
　　　宋箋本草書五言句二聨四幅合成款識云至
　　　元甲午良月北邨市舶之趙翰林以此四紙求
　　　余作大草書乆病目昏不能對客聊以應命殊
　　　愧不工他日再易必又是病目時也呵呵鮮于
　　　樞下有鮮于困學齋二印右方有趙孟頫䟦云
　　　困學之書妙入神品僕所不及然四幅不若合
　　　為一幅之為佳爰使能者重裝潢之松雪識押
　　　縫合同印凡三又徵仲貢氏泰父東圖父虞白
　　　生父安南奉使章記金□之印衡山李氏佳中
　　　太樸山村居士詹景鳳印真居紫芝生宋克私
　　　印昌裔元白父十六印詩塘有陳敬宗䟦云此
　　　書有元鮮于太常之筆趙松雪公家藏之物也
　　　二公書皆師晋右軍王逸少初右軍學繇書池
　　　水盡墨因得書名而二公用功雖未然必駸駸
　　　乎入王氏之門墻見宗廟之美百官之富裕菴
　　　既識而藏之可不寶諸翰林侍講學士慈谿陳
　　　敬宗言又聶大年䟦云書法盛於晋至唐顔栁
　　　出法度漸廢又至宋蘇米出來晋魏之風軌掃
　　　地矣鮮于伯機與趙文敏同學書而草有過文
　　　敏處僕觀此大書尤妙兼觀陳學士䟦為之汗
　　　出臨川聶大年又張弼䟦云伯機之書名彰千
　　　古先軰陳聶二公已備言之矣何待僕更為多
　　　喋但以鄙見言之皆真跡無疑宋魯先生求僕
　　　惡札題於其上即是標瓦礫於珠林也寧不赧
　　　顔東海張弼軸高四尺一寸六分廣四尺三寸
　　　八分
　　　按陳敬宗記語云裕菴既識而藏之則此軸尚
　　　應有裕菴題識今缺
　　　元俞和臨王帖一軸(上等/黄一)
　　　宋箋本臨十七帖二則款云紫芝老人臨下有
　　　和字子中父印紫芝生清隠齋諸印右方上有
　　　問字館一印又半印不可識下有俞和臨書之
　　　印神融筆暢三印第一則下有特健藥一印軸
　　　高三尺五寸廣一尺一寸
　　　明宣宗書上林冬暖詩一軸(上等/宇一)
　　　素箋本行書六言絶句一首款識云宣德六年
　　　十月二十七日賜郎中程南雲前署御製上林
　　　冬暖詩七字上方有欽文之璽一璽軸高一尺
　　　四寸七分廣七寸四分
　　　明宋克書公讌詩一軸(上等/宙一)
　　　素箋本行草書款識云劉楨公讌詩東呉宋克
　　　書下有宋克私印仲温父二印軸高三尺四寸
　　　八分廣一尺七分
　　　明祝允明書祖允暉慶誕記一軸(上等/洪一)
　　　宣德箋烏絲䦨本行楷書款識云𢎞治三年六
　　　月十九日祝允明撰前署祖允暉慶誕記六字
　　　後有長洲祝生一印右方下有記語云嘉靖二
　　　十八年四月之望石川居士張寰快讀一過下
　　　有卧菴所藏一印又左方下記語云祖氏子孫
　　　其世寶之下有張氏允清石川世居留耕堂印
　　　三印軸高三尺七寸九分廣一尺三寸九分
　　　明唐寅書七言律詩一軸(上等/荒一)
　　　素箋本行書款識云正德元年榖雨日呉門唐
　　　寅書下有南京解元六如居士二印前有吳趨
　　　一印軸高四尺三寸六分廣七寸九分
　　　明文徴明書五言律詩一軸(上等/日一)
　　　素箋本行楷大書款署徴明下有文徴明印衡
　　　山居士二印右方上有停雲一印左方下有雅
　　　興一印軸高五尺九寸五分廣二尺二寸六分
　　　明文徴明書五言律詩一軸(上等/日二)
　　　素箋本行楷大書款署徴明下有文徴明印停
　　　雲館二印右方上一印缺其半存海世家三字
　　　軸高四尺四寸六分廣二尺六分
　　　明董其昌節書周子通書一軸(上等/月一)
　　　素箋本大楷書款云董其昌書下有董氏元宰
　　　十世甲科二印右方上有元賞齋一印軸高五
　　　尺九寸二分廣四尺八寸
　　　明董其昌書座右銘一軸(上等/月二)
　　　宣德鏡光箋本行書款識云崔子玉座右銘當
　　　以章草書之崔故善草世稱崔張吾不能作章
　　　草耳其昌下有董其昌一印軸高二尺四寸七
　　　分廣一尺一寸
　　　明董其昌臨顔真卿告身帖一軸(上等/月三)
　　　黄描金箋烏絲䦨本款識云魯公告身帖真蹟
　　　在吳門韓宗伯家米元章重顔行而不許顔真
　　　書亦是偏見張長史郎官壁記迺狂草之築基
　　　也其昌下有青宫太保董其昌二印軸高五尺
　　　六寸五分廣一尺五寸
　　　明董其昌仿顔真卿書一軸(上等/月四)
　　　黄箋本節書郎官壁記款云倣顔真卿其昌下
　　　有宗伯之章董其昌印二印前有元賞齋一印
　　　軸高四尺二分廣一尺六寸七分
　　　明董其昌書春日行一軸(上等/月五)
　　　宣德箋烏絲䦨本行書款識云戊辰七夕書其
　　　昌前署春日行三字軸高三尺七寸廣一尺三
　　　寸六分
　　　明董其昌書四言詩一軸(上等/月六)
　　　宣德鏡光箋本行楷書款署其昌下有知勅詔
　　　日講官董其昌印二印前有元賞齋一印軸高
　　　三尺三寸一分廣一尺一寸六分
　　　明董其昌書叢竹歌一軸(上等/月七)
　　　宣德箋烏絲闌本行書款云其昌書下有宗伯
　　　學士董其昌二印上署岑嘉州叢竹歌六字軸
　　　高三尺二分廣一尺一寸九分
　　書軸次等
　　　宋朱子書七言絶句一軸(次等/天一)
　　　素箋本行書款識云乾道二年春日晦翁朱熹
　　　書
　　　元趙孟頫書晝錦堂記一軸(次等/地一)
　　　素絹本行草書款識云大德三年二月既望書
　　　子昻
　　　元趙孟頫書蒼蠅賦一軸(次等/地二)
　　　素絹本行楷書款識云己未九月初八日天朗
　　　氣清筆硯皆潤因寫此巻以自適雖陽公有意
　　　而作余書此亦不能無意寓焉子昻
　　　元趙孟頫書逰東都園詩一軸(次等/地三)
　　　素絹本行書款署子昻
　　　元趙孟頫書題畫詩一軸(次等/地四)
　　　素絹本行楷書七言古詩款署子昻
　　　明莊烈帝書思無邪三字一軸(次等/元一)
　　　雲母箋本行書大字有御筆一璽
　　　明莊烈帝書九思二字一軸(次等/元二)
　　　素箋本大楷書上方中有押字一
　　　明沈度書不自棄説一軸(次等/黄一)
　　　素箋烏絲闌本款識云宣德丙午三月既望雲
　　　間沈度書前署不自棄説四字
　　　明沈粲書古詩一軸(次等/宇一)
　　　素箋本草書無款有雲間沈粲民望一印
　　　明沈粲書應制詩一軸(次等/宇二)
　　　素箋烏絲䦨本真草二體書七言律詩各二首
　　　款識云余既為崇道録萬嵗山詩矣復求小山
　　　詩因書以歸之非敢夸多鬭靡也粲識前署永
　　　樂庚子登小山應制九字
　　　明文徴明書山居篇一軸(次等/宙一)
　　　朝鮮箋烏絲闌本行書款識云嘉靖丙申春三
　　　月六日徴明書
　　　明文徴明書七言律詩一軸(次等/宙二)
　　　素箋本行書款署徴明
　　　明王逢元書七言律詩一軸(次等/洪一)
　　　素絹烏絲䦨本行楷書款署葵邱王逢元
　　　明邢侗書五言律詩一軸(次等/荒一)
　　　素箋本行書款署濟南邢侗
　　　明董其昌倣顔真卿書一軸(次等/日一)
　　　素絹本楷書五言排律一首後署蕭嵩奉和聖
　　　製送張説上集賢學士賜宴款云其昌書
　　　明董其昌倣顔真卿書一軸(次等/日二)
　　　黄箋烏絲䦨本節書送劉太冲序款識云魯公
　　　得書訣於張長史其行楷有狂草意乃善學張
　　　顛者其昌
　　　明董其昌書五言古詩一軸(次等/日三)
　　　宣德箋本楷書款識云右儲光羲田家雜興以
　　　徐季海道德經筆意書之兼用顔平原法董其
　　　昌
　　　明董其昌書五言絶句一軸(次等/日四)
　　　雲母箋本行書款云其昌書
　　　明董其昌冷然閣大書一軸(次等/日五)
　　　素箋本行楷書款云董其昌書
　　　明陳璧書言言古詩一軸(次等/月一)
　　　宋箋本草書款云文東書贈孟桓
　　　無名氏
　　書軸上等
　　　元人節書曲禮四語一軸(上等/天一)
　　　宋箋本草書左方下有寸心千里一印軸高一
　　　尺七寸六分廣八寸
　　附刻絲書軸上等
　　　米芾書七言詩一軸(上等/天一)
　　　宋本碧色織行書款識襄陽米芾下織米芾之
　　　印元章氏二印前織海岳菴一印軸高三尺五
　　　寸二分廣一尺七寸一分
　　　朱子書七言詩一軸(上等/地一)
　　　宋本素織行書絶句款織晦翁書三字下織晦
　　　翁一印右方上有羣玉中秘一印下有雲間沈
　　　藻玉堂清暇三天謫吏諸印左方下有玉清朱
　　　氏子楚元芳堂項氏珍藏圖書諸印軸高三尺
　　　四寸廣一尺七寸
　　　趙孟頫書早朝詩一軸(上等/元一)
　　　元本素織行楷書款織松雪道人下織趙子昻
　　　氏一印左方下有項子京家珍藏半古軒二印
　　　又一印不可識軸高五尺九寸一分廣二尺九
　　　寸三分
　　附刻絲書軸次等
　　　米芾書一軸(次等/天一)
　　　明本碧色織款織襄陽米芾書
　　　米芾書一軸(次等/天二)
　　　明本碧色織款織襄陽米芾書
　　　國朝人
　　書軸次等
　　　米漢雯書五言絶句一軸(次等/天一)
　　　素箋本行書款署米漢雯
　　　沈荃倣蘭亭後序一軸(次等/地一)
　　　宣德箋本行書款識云右仿蘭亭後序戊午二
　　　月望後二日沈荃
　　　沈荃倣聖教序一軸(次等/地二)
　　　雲母箋本款云倣聖教序(臣/)沈荃
　　　沈荃倣顔真卿告身帖軸(次等/地三)
　　　雲母箋本楷書款云倣顔真卿告身帖(臣/)沈荃
　　　沈荃倣顔真卿告身帖一軸(次等/地四)
　　　朝鮮箋本楷書款署沈荃
　　　沈荃書朱子敬恕齋銘一軸(次等/地五)
　　　素綾本行楷書款云右録朱文公敬恕齋銘日
　　　講官起居注詹事府詹事(臣/)沈荃
　　　沈荃書思誠齋箴一軸(次等/地六)
　　　素綾本行楷書款識云真西山思誠齋箴(臣/)沈
　　　荃㳟録
　　　沈荃書燕居課一軸(次等/地七)
　　　素綾本楷書款云右録陸平泉燕居課沈荃
　　　沈荃書應制詩一軸(次等/地八)
　　　凡二幅上幅雲母箋本行楷書款識云戊午陽
　　　月神武門候
　駕之一沈荃下幅朝鮮箋本行楷書無款有沈荃之
　　　印一印
　　　沈荃書七言截句一軸(次等/地九)
　　　雲母箋本行草書款云王昌齡詩臣沈荃
　　　陳廷敬書七言律詩一軸(次等/元一)
　　　素絹本行書款云陳廷敬謹書
　　　張玉書書七言律詩一軸(次等/黄一)
　　　素絹本行書款云張玉書謹録
　　　張英書七言律詩一軸(次等/宇一)
　　　素絹本行書款云張英謹書
　　　勵杜訥書七言律詩一軸(次等/宙一)
　　　素絹本行書款云勵杜訥謹書
　
　
　
　
　
　
　
　
　
　
石渠寶笈卷三十七
欽定四庫全書
石渠寶笈卷三十八
　　　貯
　　御書房
　　　列朝人
　　畫軸上等
　　　唐董展三顧草廬圖
　　　唐李昭度山水人物
　　　五代關仝蜀山棧道圖
　　　宋徐熙玉堂富貴圖
　　　宋米黻岷山圖
　　　宋李迪翎毛花卉
　　　宋馬遠竹鶴
　　　宋馬遠乘龍圖
　　　宋梁楷東籬高士圖
　　　元趙孟頫吹蕭士女圖
　　　元趙孟頫夏木垂陰圖
　　　元趙孟頫觀泉圖
　　　元管道昇竹石
　　　元趙雍采菱圖
　　　元趙雍竹石鸜鵒圖
　　　元高克恭林壑高風圖
　　　元高克恭林巒烟雨圖
　　　元高克恭雲山
　　　元錢選秋𤓰圖
　　　元陳琳疎枝雙雀圖
　　　元柯九思夏山欲雨圖
　　　元柯九思谿亭山色圖
　　　元朱徳潤林下鳴琴圖
　　　元王淵花鳥
　　　元郭天錫冩高使君意
　　　元顧安竹石
　　　元顧安倪瓚合作古木竹石
　　　元衛九鼎洛神圖
　　　元朱叔重秋山叠翠圖
　　　元黄公望鐵崖圖
　　　元王蒙竹石流泉圖
　　　元王蒙蘭亭雪霽圖
　　　元王蒙幽林清逸圖
　　　元王蒙坡石煙篁圖
　　　元王蒙有餘清圖
　　　元倪瓚疎林遠岫圖
　　　元倪瓚清閟閣圖
　　　元倪瓚楓落呉江圖
　　　元倪瓚松林亭子圖
　　　元倪瓚春雨新篁圖
　　　元倪瓚桐露清琴圖
　　　元倪瓚古木竹石
　　　元倪瓚孤亭秋色圖
　　　元倪瓚修竹圖
　　　元倪瓚秋亭嘉樹圖
　　　元倪瓚畫竹
　　　元呉鎮竹石
　　　元盛懋秋林蕭散圖
　　　元曹知白松林平遠圖
　　　元曹知白東園載酒圖
　　　元方方壺山陰雲雪圖
　　　元張守中枯荷鸂鶒圖
　　　元張守中桃花幽鳥
　　　元謝天游古木雙鳩圖
　　　元來儀瑞穀圖
　　　元楊維楨歲寒圖
　　　元馬文璧秋林釣艇圖
　　　元馬文璧秋江釣艇圖
　　　明宣宗嘉禾圖
　　　明宣宗戲猿圖
　　　明宣宗畫三陽開泰圖
　　　明王紱畫竹
　　　明王紱溪亭夜讀圖
　　　明王紱秋景
　　　明王紱竹石
　　　明夏㫤清風高節圖
　　　明夏㫤竒石修篁圖
　　　明夏㫤半牕晴翠圖
　　　明邊景昭三友百禽圖
　　　明邊文進栗喜圖
　　　明杜瓊聽泉圖
　　　明沈周秋塘野鶩圖
　　　明沈周夜坐圖
　　　明沈周畫白頭長春圖
　　　明沈周畫雞
　　　明沈周畫雞
　　　明沈周雙松
　　　明沈周春水新鵞圖
　　　明沈周溪居讀書圖
　　　明沈周金粟晚香圖
　　　明沈周仿倪瓚筆意
　　　明沈周抱琴圖
　　　明沈周畫重陽景
　　　明沈周雨意
　　　明沈周寒林獨蹇圖
　　　明沈周蔬菜
　　　明唐寅江南農事圖
　　　明唐寅空山觀瀑圖
　　　明唐寅西洲話舊圖
　　　明唐寅雙松飛瀑圖
　　　明唐寅蘆汀繫艇圖
　　　明唐寅花溪漁隱圖
　　　明唐寅畫雞
　　　明唐寅臨水芙蓉
　　　明唐寅瑞石海棠圖
　　　明唐寅杏花
　　　明唐寅芙蕖
　　　明仇英修褉圖
　　　明仇英松隂琴阮圖
　　　明張靈漁樂圖
　　　明文徵明蘭亭修褉圖
　　　明文徵明古木寒泉圖
　　　明文徵明喬林煮茗圖
　　　明文徵明玉蘭冩生
　　　明文徵明松亭客話圖
　　　明文徵明緑隂草堂圖
　　　明文徵明竹西茒舍圖
　　　明文徵明松下聽泉圖
　　　明文徵明空林覔句圖
　　　明文徵明碧梧修竹圖
　　　明文徵明溪亭訪友圖
　　　明文徵明金山圖
　　　明文徵明風雨歸舟圖
　　　明文徵明槐雨園亭圖
　　　明文徵明燕山春色圖
　　　明文徵明朱竹
　　　明文伯仁五月江深圖
　　　明文伯仁呉山春霽圖
　　　明陳淳瓶荷冩生
　　　明陳淳秋光滿目圖
　　　明陳淳桐下鼓琴圖
　　　明錢穀百合冩生
　　　明謝時臣豳風圖
　　　明陸治蔾花寫生
　　　明陸治春耕圖
　　　明陸治繡壁蓮峯圖
　　　明陸治雪忩見易圖
　　　明徐渭花竹
　　　明徐渭荷花
　　　明項聖謨疎林秋雨圖
　　　明項聖謨蟠桃圖
　　　明孫克𢎞朱竹
　　　明談志伊松禽
　　　明呉彬文杏雙禽圖
　　　明侯懋功倣元人筆意
　　　明董其昌喬木晝隂圖
　　　明陳洪綬桃源圖
　　　明崔子忠畫蘇軾留帶圖
　　　明陳嘉言梅花寒鵲圖
　　　明程仲堅西園雅集圖
　　　明姚徳厚秋林漁隱圖
欽定四庫全書
石渠寶笈卷三十八
　　貯
　御書房十一
　　　列朝人
　　畫軸上等
　　　唐董展三顧草廬圖一軸(上等/天一)
　　　素箋本著色畫無款姓氏見識語中詩塘薩都
　　　刺識云往予宦遊長安亷訪楊孟載出所藏道
　　　經變相視予覺骨氣竒偉豐神奪目其後有數
　　　小楷字書汝南弟子董展敬圖董展字伯仁汝
　　　南人隋唐間為光禄大夫與展子䖍齊名時人
　　　號為智海其所繪山水人物深濃淺淡多蒼古
　　　聳翠層折曠宕為世所最尚亦不數見然每不
　　　下名氏前賢皆然人罕知之頃觀吳子壁間三
　　　顧圖漠漠有雲霧起人馬儼如也大非俗史所
　　　能夢見此非凡筆乃伯仁所作也呉子曰先生
　　　何以知之余曰譬之野鶴立于雞羣其霜姿自
　　　然炯目嫠婦子都美惡奪心呉子乃長揖曰非
　　　先生幾茆塞矣于是索録所述遂匿而不出至
　　　正甲午秋八月燕山天錫山人薩都刺識軸髙
　　　一尺三寸五分廣九寸二分
　御筆題籖籖上有乾隆宸翰一璽
　　　唐李昭度山水人物一巻(上等/地一)
　　　素絹本著色畫無款姓名見識語中軸中半印
　　　三皆不可識詩塘識云大小李將軍思訓昭度
　　　也昭度本非武將特以憲章思訓故得名爾其
　　　描法勁利思致精宻豈復可及若更飄颺神放
　　　便自與呉生齊軌聞張侯得之甚易信竒物自
　　　有所歸也後署無言二字軸髙二尺四寸二分
　　　廣一尺一分
　　　五代闗仝蜀山棧道圖一軸(上等/元一)
　　　素箋本著色畫款脱軸髙四尺三寸九分廣二
　　　尺八分上方
　御題詩云闗仝真蹟天下少十人規橅九背馳蜀山
　　　棧道之子作横雲劍閣髙嶷嶷五丁斧痕畱絶
　　　壁秋風落葉流水澌裝池屢易姓氏去細認手
　　　筆無然疑試看氣韻生動處猶使人饒蜀道思
　　　御題下有稽古右文之璽乾隆宸翰二璽
　御筆題籖籖上有乾隆宸翰一璽
　　　宋徐熈玉堂富貴圖一軸(上等/黄一)
　　　素絹本著色畫款署金陵徐熙下半印二不可
　　　識右方下有仲陽一印又一印不可識軸髙三
　　　尺五寸一分廣一尺一寸九分
　　　宋米黻岷山圖一軸(上等/宇一)
　　　素箋本墨畫款識云芾岷江還舟至海應寺國
　　　詳老友過談舟間無事且索其畫遂爾草筆為
　　　之不在工掘論也左方上魏了翁題云淡淡雲
　　　林小小山誰家茆屋隠松間石橋雨過天台逺
　　　采藥仙人去未還魏了翁右方上有天籟閣一
　　　印下有神品項子京家珍藏楊嘉亹子諸印左
　　　方下有退宻項墨林父秘笈之印檇李項氏世
　　　家寳玩祚明私印潘紀鑑定真蹟諸印軸髙二
　　　尺八分廣一尺二寸詩塘
　御題詩云尺幅衡箋畫蜀山雲嵐層叠許誰攀宻圍
　　　古樹四時翠獨閉柴扉鎮日間苔色侵眸紛緑
　　　縟溪聲入耳隱潺湲渾如雨霽輕煙斂矗矗稜
　　　峯濯曉鬟乾隆庚申夏四月御題下有幾暇鑑
　　　賞之璽乾隆宸翰二璽
　御筆題籖籖上有御賞乾隆宸翰二璽
　　　宋李迪翎毛花卉一軸(上等/宙一)
　　　素絹本著色畫無款詩塘有董其昌書宋李迪
　　　筆四字下署元宰軸髙九寸六分廣九寸一分
　　　宋馬逺竹鶴一軸(上等/洪一)
　　　素絹本著色畫款署(臣/)馬逺上方宋楊后題云
　　　不禱自安縁壽骨人間難得是清名淺斟仙酒
　　　紅生頰永保長生道自成賜王都提舉為壽上
　　　有坤卦楊氏書印二印右方下有半印不可識
　　　左方下邊幅有蕉林收藏一印軸髙三尺八寸
　　　八分廣一尺七寸七分
　　　宋馬逺乘龍圖一軸(上等/洪二)
　　　素絹本著色畫款署馬逺右方下有蒼巗子蕉
　　　林居士二印軸髙三尺三寸八分廣一尺六寸
　　　五分
　　　宋梁楷東籬髙士圖一軸(上等/荒一)
　　　素絹本著色畫款署梁楷右方上有天籟閣一
　　　印下有公貞呉氏公一子孫永保項子京家珍
　　　藏諸印左方上有神品項墨林鑑賞章二印下
　　　有公貞項元汴印墨林山人李繼泉真賞章呉
　　　于庭元賞印張羽鈞諸印右邊幅有蒼巗子蕉
　　　林居士二印軸髙二尺二寸四分廣一尺一寸
　　　四分
　　　元趙孟頫吹簫仕女圖一軸(上等/日一)
　　　宋箋本著色畫無款姓氏見題識中左方上宋
　　　濓題云玉簫輕按柔荑指鳳鳥聲中天似洗胡
　　　蝶紛飛茉莉風蜻蜓亂㸃芙蓉水膩音凝花團
　　　粉紅蛛巢墮鬢雲朦朧臙唇濃眉照秋綠腰身
　　　騕裊如游龍蕭郎不來宫水咽旹將幽素題蕉
　　　葉巫雲巫雨斷無蹤翩翩桂花落寒月鮫衣紅
　　　透腥腥血曲中不見山石裂右吹簫美人圖呉
　　　興趙孟頫作也予為題老不能書呈醜金華宋
　　　濓軸髙二尺三寸三分廣八寸
　　　元趙孟頫夏木垂陰圖一軸(上等/日二)
　　　宋箋本墨畫款識云至大三年六月廿五日作
　　　夏木垂陰圖子昻下有趙氏子昻一印右方下
　　　有羅惟祥氏一印又一印漫漶不可識軸髙四
　　　尺八寸五分廣一尺四寸五分
　　　元趙孟頫觀泉圖一軸(上等/日三)
　　　宋箋本著色畫款識云至大二年九月四日呉
　　　興趙孟頫畫下有趙孟頫印一印右方上有趙
　　　字一印下有趙氏子昻天水郡圖書印二印軸
　　　髙一尺六寸六分廣七寸八分
　　　元管道昇竹石一軸(上等/月一)
　　　素箋本墨畫無款左方下有魏國夫人趙管一
　　　印右方下有商邱宋犖審定真蹟一印詩塘董
　　　其昌識云管魏國冩竹自文湖州一𣲖勁挺有
　　　骨與宋廣平作賦正相反或曰呉興借之為名
　　　董其昌題軸髙二尺七寸廣八寸九分
　　　元趙雍采菱圖一軸(上等/盈一)
　　　宋箋本著色畫款識云至正二年十月望日仲
　　　穆畫下有仲穆一印右方中有蒼巗子棠村審
　　　定二印下有呉廷之印瞻衮堂二印左方下有
　　　南昌袁氏家藏珍玩子孫永保一印軸髙三尺
　　　四寸五分廣一尺九分
　御筆題籖籖上有乾隆宸翰一璽
　　　元趙雍竹石鸜鵒圖一軸(上等/盈二)
　　　素絹本墨畫款識云(缺/)正九年呉興趙雍仲穆
　　　下有仲穆魏國世家二印右方李至剛題云待
　　　制退金鑾濡毫冩秋影鸜鵒忽飛來㸃破瀟湘
　　　景至剛題軸髙三尺六寸一分廣一尺二寸六
　　　分
　　　元髙克恭林壑髙風圖一軸(上等/昃一)
　　　素箋本墨畫款署克恭上鈐房山髙氏一印右
　　　方上署林壑髙風四字下有清森閣書畫印一
　　　印左方上有棠村審定蕉林二印下一印漫漶
　　　不可識軸髙二尺二寸四分廣一尺一寸八分
　御筆題籖籖上有乾隆宸翰一璽
　　　元髙克恭林巒煙雨圖一軸(上等/昃二)
　　　宋箋本著色畫款識云元統癸酉夏六月克恭
　　　下有髙氏房山一印上方俞和題云雲氣濛濛
　　　繞澗流眼明誰辨數峰頭深林茆屋依然見應
　　　是前村雨脚收至正廿三年秋七月紫芝俞和
　　　又呉寛題云村居隠隠却通舟中有山人舊姓
　　　仇二百餘年遺墨在令人欲作武林遊成化庚
　　　寅修禊日長洲吳寛右方下有彭氏文貞楊氏
　　　家藏二印左方下有于思緝印桐江余銓二印
　　　軸髙三尺八寸五分廣一尺九寸一分上方
　御題詩云溟濛那辨菰蒲嶼林鳥低飛亂煙雨前溪
　　　漁父棹舟歸不覺蓑衣重幾許御題下有乾隆
　　　宸翰幾暇臨池二璽
　御筆題籖籖上有乾隆宸翰一璽
　　　元髙克恭雲山一軸(上等/昃三)
　　　素絹本著色畫款識云延祐二年六月克恭下
　　　有髙彦敬房山二印右方下一印漫漶存珍玩
　　　二字詩塘有董其昌記語髙彦敬尚書設色山
　　　真蹟十字後署董其昌鑒定軸髙三尺八寸廣
　　　一尺七寸三分
　　　元錢選秋𤓰圖一軸(上等/辰一)
　　　素箋本著色畫款題云金流石爍汗如雨削入
　　　氷盤氣似秋冩向小牕醒醉目東陵聞説故秦
　　　侯呉興錢選舜舉後有舜舉印章舜舉錢選之
　　　印三印前有希壽一印軸髙一尺九寸六分廣
　　　九寸三分
　　　元陳琳疎枝雙雀圖一軸(上等/宿一)
　　　素箋本著色畫款署陳琳下有琳印一印左方
　　　下有卧菴所藏一印軸髙一尺六寸七分廣九
　　　寸
　御筆題籖籖上有乾隆宸翰一璽
　　　元柯九思夏山欲雨圖一軸(上等/列一)
　　　素箋本墨畫款云丹邱柯九思畫下有柯氏敬
　　　仲一印左方上岳榆識云予自無錫倪元鎮蕭
　　　閒館與丹邱柯先生同載至義興大溪口時雨
　　　新霽指南山謂予曰我昔留京時于李平章家
　　　觀董北苑畫正與此山相似若船中有紙我亦
　　　髣髴其萬一遂至顯親寺主大方厓方丈數日
　　　宴里人王子明同同軒臨夏山欲雨圖歸憶前
　　　言即索紙臨冩同集者呉下盧淙小山京口張
　　　京徳常畫竟潘子素後至先生笑曰並為我記
　　　中原士大夫姓名時至正甲申六月八日岳榆
　　　識右方下有霜華山人一印左方下有呉氏家
　　　藏一庭香雪二印軸髙四尺一寸二分廣一尺
　　　四寸五分詩塘
　御題詩云蒼岫出竒雲喬柯吟微風未雨雨意來濕
　　　潤含穹窿對此迷茫景益覺憂思忡擬鞭癡龍
　　　起沛然洒長空乾隆甲子三月既望御題下有
　　　幾暇鑑賞之璽乾隆宸翰二璽
　御筆題籖籖上有御賞乾隆宸翰二璽
　　　元柯九思谿亭山色圖一軸(上等/列二)
　　　素箋本墨畫款署丹邱(邱字/缺)右方上曹文題云
　　　結茆占斷一溪雲水光山色隔座分心逺竟忘
　　　塵外事卷簾閒坐對爐薫譙國曹文為一源佳
　　　友題又游戲翰墨一印又一印漫漶不可識下
　　　有汲郡林氏家藏一印軸髙一尺九寸六分廣
　　　一尺五分
　御筆題籖籖上有乾隆宸翰一璽
　　　元朱徳潤林下鳴琴圖一軸(上等/張一)
　　　素絹本墨畫款云林下鳴琴朱澤民作下有朱
　　　氏澤民一印右方上王逢題云霜降木落潦水
　　　收鶀鴈起影苽蒲洲鉅微萬象體俱露三人琴
　　　㑹當髙秋衣冠鼎足坐松下天風冷然露如灑
　　　六么腸斷苦竹宅五絃思入蒼梧野誰其洗勺
　　　笑回首意者殷勤勸杯酒不緣生逢賢聖君安
　　　得繪圖傳不朽朱翁在天吾在棷梧溪王逢在
　　　致逺西齋題左方下有希之一印軸髙三尺八
　　　寸二分廣一尺八寸一分
　　　元王淵花鳥一軸(上等/寒一)
　　　素箋本墨畫款識云至正丁亥錢唐王淵下一
　　　印漫漶存王字左方上岳武題云竹雲飛短夢
　　　花露浥仙翰似解蒙莊意聊同斥鷃安漳餘岳
　　　武為介澤題軸髙二尺七寸一分廣八寸六分
　　　元郭天錫冩髙使君意一軸(上等/來一)
　　　素箋本墨畫款識云己卯四月六日京口郭天
　　　錫冩髙使君意前署雲藏山外寺雨暗樹中村
　　　句右方上有桃里若水軒虚朗齋諸印下有神
　　　游心賞項墨林鑑賞章二印左方上有天籟閣
　　　一印下有孫誠夫氏圖書墨林江上繆昌期家
　　　藏圖書記沈周寳玩諸印又邊幅有牧翁一印
　　　軸髙二尺五寸三分廣九寸五分
　　　元顧安竹石一軸(上等/署一)
　　　素絹本墨畫款云至正十九年三月二日顧定
　　　之冩下有顧定之印山月吟牕二印又一印漫
　　　漶不可識右方下有蕉林觀其大畧二印又一
　　　印缺其半存家字左方下有半印不可識軸髙
　　　五尺三寸二分廣三尺一寸二分
　　　元顧安倪瓚合作古木竹石一軸(上等/往一)
　　　素箋本顧安墨畫倪瓚補苔石左方中有顧定
　　　之印迂訥老人二印又張紳題並識云通元以
　　　此紙求定之翁墨君余以木丈為友詩曰白沙
　　　翠竹天新雨古屋疎林道少人季主不來徐庶
　　　(缺/)與誰同卜嵗寒鄰雲門山樵紳上方楊維楨
　　　題云迂訥老漁乆不見醉中畫竹如冩神金刀
　　　剪得蒼龍尾寄與成都賣卜人鐵戲筆右方上
　　　倪瓚題識云雲門古木龍蛇走迂訥琅玕(缺/)風
　　　吼鐵厓健筆老縱横萬卷(缺/)胸隨所取張公僵
　　　卧玉山岑楊顧騎箕上南斗我來東園梅未花
　　　凍木㦸立森槎枒半醒半醉住一月柳眼漸碧
　　　草欲芽雲門屢約來㸔竹未聞拄杖拖氷玉開
　　　門一笑如夢中便應襆被從茲宿癸丑初月廿
　　　一日雪齋示此幅並為添作一石又賦此詩以
　　　贈通元隱士倪迂右方中有鹿車一印又棠村
　　　審定蕉林二印下有元龍江一䕫印二印左方
　　　下有墨農所藏又新心賞二印軸髙二尺九寸
　　　二分廣二尺八寸八分
　　　元衛九鼎洛神圖一軸(上等/秋一)
　　　素箋本白描畫無款姓氏見識題中右方中倪
　　　瓚題云凌波微步襪生塵誰見當時窈窕身能
　　　賦已輸曹子建善圖惟數衛山人雲林子題衛
　　　明鉉洛神圖戊申下有張則之一印左方中有
　　　蒼巗子棠邨審定二印下有張羽鈞一印軸髙
　　　二尺八寸二分廣九寸九分
　御筆題籖籖上有乾隆宸翰一璽
　　　元朱叔重秋山叠翠圖一軸(上等/收一)
　　　素箋本著色畫款識云至正乙巳嵗春三月五
　　　日叔重冩秋山叠翠下有朱叔重印一印右方
　　　中有翼山父印映雪齋仲章圖書山中白雲諸
　　　印下半印殘缺不可識左方下有宋承基印鳳
　　　槃賞鑑二印軸髙二尺一寸八分廣八寸二分
　御筆題籖籖上有乾隆宸翰一璽
　　　元黄公望鐵崖圖一軸(上等/冬一)
　　　素箋本墨畫款云鐵崖圖大癡為廉夫畫下有
　　　黄氏子乆黄公望印二印左方上唐棣跋云一
　　　峯道人晩年學畫山水便自精到數年來筆力
　　　又覺超絶與衆史不侔矣今鐵崖先生出示此
　　　圖披玩不已當為之斂袵也至正十年十月十
　　　五日呉興唐棣子華題右方上有天意子孫暹
　　　書畫記常郡周氏二印左方上有胡惟性印墨
　　　池仙史二印軸髙四尺八寸九分廣二尺三分
　御筆題籖籖上有乾隆宸翰一璽
　　　元王蒙竹石流泉圖一軸(上等/藏一)
　　　素箋本墨畫款題云蕭(脱/)翠葉復蕭蕭何處仙
　　　人吹(脱/)簫環佩聲隨丹鳳逺碧空如水夜迢迢
　　　黄鶴山中樵者王蒙為心齋老師畫並題下有
　　　王蒙叔明黄鶴山中人二印後有僧衍題云短
　　　短風梢拂磵碨澹雲寒影暮徘徊却思林館深
　　　秋夜曾共挑鐙聴雨來僧衍又王行題識云翳
　　　有皓者唯神仙人閲彼世中孰吾之真心去夫
　　　嬰迹亡于塵因將秋興還與安仁今日鍊師出
　　　此示坐客敬夫有欲炙色師曰爾意在是耶因
　　　顧余而笑余曰師意在吾耶師不畣有筆在几
　　　遂援而書王行右方上有京麓鑑賞吳郡沈氏
　　　恒吉圖書印二印左方下有吳氏宗髙珍藏圖
　　　書子子孫孫永保其用二印軸髙二尺九寸四
　　　分廣一尺八分
　御筆題籖籖上有乾隆宸翰一璽
　　　元王蒙蘭亭雪霽圖一軸(上等/藏二)
　　　素箋本墨畫款云黄鶴山中樵者作于蘭雪齋
　　　清玩下有王蒙印香光居士二印右方下有公
　　　貞呉氏公一二印又一印漫漶不可識左方下
　　　有呉奠貞印子孫永保國泰項墨林鑑賞章諸
　　　印軸髙三尺九寸廣二尺七寸
　　　元王蒙幽林清逸圖一軸(上等/藏三)
　　　素箋本著色畫款識云至正十年九月王蒙下
　　　有王蒙印一印前署幽林清逸四字右方上有
　　　深處半印下有雲西小館一印左方下有毘陵
　　　犀辟堂書畫記一印右邊幅上有李書樓一印
　　　下有桃園書樓真藏二印軸髙四尺一寸四分
　　　廣一尺四寸七分
　　　元王蒙坡石煙篁圖一軸(上等/藏四)
　　　素箋本墨畫款云叔明王蒙畫下有王蒙印一
　　　印右方下有元美汪氏伯玉二印又一印殘缺
　　　不可識軸髙二尺二寸八分廣八寸七分
　　　元王蒙有餘清圖一軸(上等/藏五)
　　　素箋本著色畫款識云壬戌嵗八月望日呉興
　　　王蒙叔明為時用作前署有餘清圖四字上方
　　　有燕皓題云蔚兮山蓊兮木湛兮水陋兮屋横
　　　琴何代人無禍亦無福燕皓和又王彦強題云
　　　茅舎臨流半掩扃覆簷竹樹有餘清乆疎黄鶴
　　　山中客展卷猶能記姓名息安又孫份題云寂
　　　寂書齋坐清曉自愛雲山畫中好鶴鳴晝靜人
　　　跡稀一個茆亭傍林小兩翁相對心共閒有琴
　　　時和松風彈何省添我踞盤石放懐長嘯天地
　　　寛生還子又題識云惟名董先生得黄鶴山人
　　　所畫耕學軒圖求名(缺/)題詩其上未(缺五/字)時用
　　　(缺二/字)今持贈平叔欲其想見婦翁于岩(缺/)之中
　　　意亦厚矣詩以誌之人去畫猶存重携過小軒
　　　畫中無限意欲與阿誰言(左旋/讀)未署名下有雲
　　　軒一印右方下有子安珍藏記呉希元印二印
　　　左方下有程因可氏收藏鑑賞章一印詩塘題
　　　句云英英東山雲萋萋南浦草子期招不來伯
　　　牙坐中老絃琴為誰彈知音絶傾倒有懐輸以
　　　冩浪説被花惱黄鶴人中英千軍筆能掃辭采
　　　紹吳興煜煜麗文藻悠然冩斯圖清芬逼晴昊
　　　徐披挹餘清見事苦不早山水有佳趣長(缺/)懐
　　　綺皓未遂賦歸來惄然心如(缺/)後署恒菴二字
　　　軸髙二尺三寸九分廣一尺三寸七分
　　　元倪瓚疎林逺岫圖一軸(上等/閏一)
　　　素箋本墨畫款識云壬子嵗七月五月雲林子
　　　冩又題云屋角春風多杏花小齋容膝度年華
　　　金梭躍水池魚戲彩鳳栖林澗竹斜亹亹清談
　　　霏玉屑蕭蕭白髪岸烏紗而今不二韓康價市
　　　上懸壺未足誇甲寅三月四日檗軒翁復攜此
　　　圖來索謬詩贈寄仁仲醫師且錫山予之故鄉
　　　也容膝齋則仁仲燕居之所他日將歸故鄉登
　　　斯齋持巵酒展斯圖為仁仲壽當遂吾志也雲
　　　林子識右方下有舊來鑑定顧氏書畫圖記二
　　　印軸髙二尺二寸七分廣一尺一寸六分
　御筆題籖籖上有乾隆宸翰一璽
　　　元倪瓚清閟閣圖一軸(上等/閏二)
　　　素箋本墨畫款題云家在梁谿􁀙底之里以泥
　　　水自閉柴門掩于白日䔧牀穿而未起棐几如
　　　練甌香若空傳(缺/)書淫聊以卒嵗云爾戲效董
　　　體冩其幻而賦之干木淒肥蔭草廬芙蓉山下
　　　是儂居横塘一夜來春漲髙閣蕭然讀我書壬
　　　子四月十又七日雲林子右方下有正葵印一
　　　印左方下有程大本印嘉客南垞三印軸髙三
　　　尺四寸廣一尺三寸七分
　　　元倪瓚楓落呉江圖一軸(上等/閏三)
　　　素箋本墨畫款題云楓落呉江獨詠詩九峯三
　　　泖酒盈巵楊梅鹽雪調氷盌夏簟開圖慰所思
　　　至正丙午秋永貞架閣自呉城復還吳淞之袁
　　　部塲因冩此圖贈别又為之詩瓚左方上有王
　　　汝玉題云清閟髙人一散仙尚畱遺墨世間傳
　　　當時曽冩相思意誰信如今重惘然吳下王汝
　　　玉右方下有太原王氏長安二印軸髙二尺九
　　　寸二分廣一尺五寸一分
　　　元倪瓚松林亭子圖一軸(上等/閏四)
　　　素絹本墨畫款題云亭子長松下幽人日暮歸
　　　清晨重來此沐髮向陽晞至正十四年初冬倪
　　　瓚為長卿茂異冩松林亭子圖並詩其上右方
　　　上有潘純題云山中舊茆屋見此忽思歸最愛
　　　長松上朝陽露未晞潘純次韻右方下有四佳
　　　昌黎世家二印左方下有王廷偁印一印詩塘
　　　有董其昌跋云雲林松林亭子猶是董源的𣲖
　　　為中年用意筆董其昌題軸髙二尺六寸廣一
　　　尺六寸四分
　　　元倪瓚春雨新篁圖一軸(上等/閏五)
　　　素箋本墨畫款題云今朝姚合吟詩句道我休
　　　糧帶病容(缺/)贈湘江青鳳尾相期往宿最髙峯
　　　辛亥秋冩竹梢並詩奉贈次宗徴士瓚右方中
　　　有題句云哭君我有淚淋漓正似湘江雨後枝
　　　憶得秋聲夜同聽蕭閒館裏對牀時後署本字
　　　左方上有題句云(缺二/字)處士氷雪姿愛冩秋林
　　　最老枝直作龍吟起風雨硯泓吸洒墨淋漓後
　　　署湜菴又題句云綺牕晝寂自焚香十日春陰
　　　不下堂幾度吟成微醉後興來拈筆冩修篁後
　　　署立菴又句題云不見髙人倪幼霞流傳遺墨
　　　尚清華鳳毛影落湘江水春雨新梢整復斜後
　　　署謩字下方題句云春江低唱竹枝歌春雨蕭
　　　蕭傍竹多欲借淇園一竿玉桃花磯下釣寒波
　　　後署筠軒又葉著題云先生清氣逼人寒愛冩
　　　森森玉萬竿湖海歸來已蟬蜕一枝留得後人
　　　㸔葉著又梁時題云江鄉處處憶陪遊見冩湘
　　　林數葉秋今日仙魂乘鶴去獨畱遺墨動人愁
　　　梁時又題識云魯望宅前湖水深湖風吹雨秋
　　　陰陰蓬牕温酒斫鱸鱠醉聽竹枝歌楚音右雲
　　　林倪先生所畫竹梢近代之絶作也雖宋之文
　　　蘇元之髙李其法度高妙風韻超逸則此作又
　　　不在乎下矣余友繼善徴士好學嗜古持此為
　　　贈後署禋字右方下有汪養用珍藏印一印右
　　　邊幅有棠邨審定蕉林二印軸髙二尺二寸二
　　　分廣一尺二寸
　　　元倪瓚桐露清琴圖一軸(上等/閏六)
　　　素箋本墨畫款題云暮投齋館靜城郭似幽林
　　　落月半牀影涼風鳴鶴音汀雲縈逺夢桐露濕
　　　清琴卑喧淨塵慮蕭爽集沖襟至正癸未嵗八
　　　月雲林子倪瓚上方顧愚題云南枝有髙士乃
　　　在延陵東拂石坐蘿月絃琴冩松風焚香誦黄
　　　庭望雲送歸鴻乘興畫滄洲古人未為工干戈
　　　攘末路白首遂飛蓬名山乖始願羈遊無所終
　　　流俗輕髙賢貧賤困豪雄孤鳳混雞羣埜鶴摧
　　　樊籠豈乏梁伯鸞不聞臯伯通吾將傳遺逸清
　　　芬千載同洪武庚戌春仲雪軒老人顧愚題又
　　　楊維楨題云古木巃嵸鴻爪細篠參差鳳翎尚
　　　憶雲林堂下幾株蒼石苔青老鐵題又識云往
　　　過雲林君山堂虚敞竹木蔭翳毎于恵風佳日
　　　輒有禇墨合作覽其蕭散恬適或經旬始就或
　　　瞬刻數幀令人俯仰盡意今從玉霄遊矣梧亭
　　　槲院杳不可尋煙雲過眼輒為惋悵盡日不復
　　　能喚奈何惜哉後署空菴老人識右方上有退
　　　宻若水軒子京所藏三印下有希之子京凈因
　　　菴主墨林秘玩諸印左方中有墨林子平生真
　　　賞二印下有吏隠歸來項元汴印子京父印子
　　　孫世昌鳳字物外元賞楞巖精舎諸印又二印
　　　漫漶不可識軸髙二尺八寸廣九寸六分
　　　元倪瓚古木竹石一軸(上等/閏七)
　　　素箋本墨畫款題云篝燈共聽蕭蕭雨已是摧
　　　花二月過翠竹喬柯渾漫興斫山忽覺蘚文多
　　　至正三月三日雨宿無礙方丈元璞長老命冩
　　　竹石冩已並賦倪瓚左方中任賀題云林石蕭
　　　蕭聽雨時為摹清秘閣前枝倪迂仙手今何在
　　　東海投竿掣巨緇翠屛道人右方上有神品項
　　　元汴印墨林山人三印下有子京父印墨林山
　　　人二印左方上有項墨林鑑賞章方和徐氏元
　　　玉墨林諸印下有墨林秘玩一印軸髙一尺五
　　　寸四分廣九寸二分
　　　元倪瓚孤亭秋色圖一軸(上等/閏八)
　　　素箋本墨畫款題云七月一日風雨急(旁作/集)桐
　　　里湖邊吟夕涼蕉(旁作/柳)葉滴愁(旁作/顰煙)籠翡翠荷
　　　花迷睡(旁作/濺淚)鎖鴛鴦却疑身在瀟湘渚且著舟
　　　停雲錦鄉笑(旁作/顧)我雖(旁作/自)非徐孺子陳蕃(旁/作)
　　　(煩/君)下榻更衘觴七月一日留昌言髙尚書堂戲
　　　冩此圖并賦贈焉瓚壬子下有雲林子一印右
　　　方上有項字一印下有項篤壽印一印左方下
　　　有平生真賞一印右邊幅有蒼巗子蕉林居士
　　　二印軸髙二尺廣八寸四分
　　　元倪瓚修竹圖一軸(上等/閏九)
　　　素箋本墨畫款題云二月六日夜宿幻住精舎
　　　明日冩竹枝遺無學上人并賦長句春水蒲芽
　　　匝厈生閶門山色上衣青出郊已覺清心目適
　　　俗寧堪養性靈花落鳥啼風嫋嫋日沉雲碧思
　　　㝠㝠禪扉一宿聽魚鼓喚得愁中醉夢醒無住
　　　菴主寳雲居士懶瓚甲寅上方張紳題云牕前
　　　疎雨過石上晩雲生不是雲林叟無人有此清
　　　門山居士紳又王汝玉題云瘦倚清風玉一枝
　　　滄溟囘首已塵飛三生石上因緣在應化遼東
　　　白鶴歸青城山人王汝玉又有題句云曉出閶
　　　門道西山滿意青金壺有遺墨冩得鳳皇翎後
　　　署東皋妙聲又題句云以墨畫竹以言作贊竹
　　　如泡影贊如夢幻即之非無覔之不見謂依幻
　　　人作如是觀後署丁巳逃虚子戲語七字(二則/俱左)
　　　(旋/讀)右方上有墨林子京所藏二印下有子孫永
　　　保平生真賞子京父印項墨林鑑賞章諸印左
　　　方上有退密項元汴印凈因菴主三印下有㩦
　　　李項子京家珍藏二印詩塘有杜堇題云記得
　　　曾攜枕簞游葑溪溪上草堂幽北來誰識賢君
　　　子歸卧江南煙雨秋檉居杜堇又吳寛題云冩
　　　竹仍題句僧房一宿淹如何書甲子猶學晉陶
　　　潛鹿場居士寛軸髙一尺五寸八分廣一尺七
　　　分
　　　元倪瓚秋亭嘉樹圖一軸(上等/閏十)
　　　宋箋本墨畫款題云七月六日雨宿雲岫翁幽
　　　居文伯賢良以此紙索畫因冩秋亭嘉樹圖並
　　　詩以贈風雨蕭條晩作涼兩株嘉樹近當牕結
　　　廬人境無車轍㝢跡醉鄉眞樂邦南渚殘雲宿
　　　虚牖西山青影落秋江臨流染翰摹幽意忽有
　　　衝煙白鶴雙瓚右方下有白衣人一印左方中
　　　有商邱宋犖審定真蹟第一希有朱之赤鑑賞
　　　諸印詩塘有吳寛題識云千年霜月積靈氣給
　　　入倪郎手與心一掣便歸天上去人間畱影尚
　　　森森雲林此幅與其詩皆精妙葢其得意筆也
　　　漫為題之吳寛又朱果題云雲林漫冩雲林意
　　　筆底縱横妙入神多少洛陽騎馬客千年空作
　　　草間塵朱果軸髙三尺五寸二分廣一尺六分
　　　元倪瓚畫竹一軸(上等閏/十一)
　　　宋箋本墨畫款題云雨後空庭秋月明一枝牕
　　　影墨縱横沈君雅有臨池興蕭洒濡毫意自清
　　　雲林子冩晴梢并詩贈日章貞士七月廿一日
　　　軸髙二尺七分廣一尺二分
　　　元吳鎮竹石一軸(上等/餘一)
　　　素箋本墨畫款識云梅花道人學竹半生今老
　　　矣歴觀文蘇之作至于真蹟未易得獨錢塘鮮
　　　于家藏脱堵一枝非俗習之比力追萬一之不
　　　及何哉盖筆力未熟之故也如此友人出此紙
　　　索勉為之以為他年有鑑賞之士方以愚言之
　　　不謬也至正七年丁亥初冬作于檇李春波之
　　　客舎下有梅花菴嘉興呉鎮仲圭書畫記二印
　　　左方下有徐樹藩印一印軸髙二尺八寸二分
　　　廣一尺三寸五分
　　　元盛懋秋林蕭散圖一軸(上等/成一)
　　　宋箋本墨畫款識云己丑仲春四日武唐盛懋
　　　子昭作秋林蕭散下有盛懋子昭二印(昭字/微缺)右
　　　方上有題句云坡頭石子擁蒼頑隱隱疎林見
　　　逺山猶有晉人風度在悠然孤立賞清閒後署
　　　伯成二字軸髙二尺四寸廣九寸二分上方
　御題詩云佳蔭之下鋪芳蘅是何處兮曰蓬瀛青鸞
　　　白鶴兩不藉飄飄旬五御風行乾隆己未夏御
　　　題下有乾隆宸翰幾暇臨池二璽
　御筆題籖籖上有乾隆宸翰一璽
　　　元曹知白松林平逺圖一軸(上等/嵗一)
　　　素箋本墨畫款署雲西下有雲西老人一印右
　　　方下有張則之培風閣澹齋三印左方下有十
　　　琴堂書畫印記一印右邊幅查士標跋云元曹
　　　雲西畫雖學郭熙此幅松針石脉却從李營邱
　　　得筆一種疎秀之色足與倪王諸家抗衡觀者
　　　鑑之查士標題軸髙二尺三寸五分廣一尺二
　　　寸六分
　御筆題籖籖上有乾隆宸翰一璽
　　　元曹知白東園載酒圖一軸(上等/嵗二)
　　　素箋本著色畫款識云雲西老人曹知白作于
　　　採芝窩清玩下有素軒一印前隸書東園載酒
　　　西園醉摘盡枇杷一樹金二語左方上危素題
　　　云雲間老人閒且逸鑑賞能文子建過自冩東
　　　園醉顔色客來畱賞紫芝歌臨川危素題右方
　　　下有胡氏古愚一印左方下有二印漫漶不可
　　　識軸髙三尺廣一丈七寸一分
　　　元方方壺山陰雲雪圖一軸(上等/律一)
　　　宋箋本墨畫款識云金門羽客方方壺倣髙尚
　　　書為芹美學士作于滄洲闕里下有方壺真逸
　　　一印右方上署山陰雲雪四字下有草堂清玩
　　　一印又下有適來印一印左方下有希之一印
　　　詩塘蘇絅題云唐賢名畫今失真江湖學者多
　　　沈淪尚書髙公妙無敵方壺傚之稱絶倫山陰
　　　黄公好事者實與方壺並清雅滄洲冩此雲雪
　　　圖黄公玩之長聲價青山秀出秦望春鑑湖日
　　　射波粼粼林端白雲若拖練樹根殘雪仍堆銀
　　　扁舟訪戴返何處不見當年剡川路松泉迸落
　　　陰澗寒苔磴紆迴墅橋暮幾年欲作山陰遊寸
　　　心長往身淹畱吁嗟黄公今已矣使我涕淚昏
　　　雙眸韋侯妙年愛文學下馬寒齋慰蕭索臨風
　　　拂袖開此圖觀覽徘徊重憶昨我憐草堂清玩
　　　時無乃韋侯親得之乾坤清氣鎮長在世人溷
　　　濁將何為韋侯韋侯善知己學畫攷書自茲始
　　　仙年共入龍虎山頭白方壺應未死時洪武乙
　　　卯立冬日建安蘇絅謹書于屏山之精舎軸髙
　　　一尺九寸五分廣七寸九分
　　　元張守中枯荷鸂鶒圖一軸(上等/吕一)
　　　宋箋本著色畫款識缺存子政為三字下有張
　　　子政游于藝二印右方下有商邱宋犖審定真
　　　跡一印左方下有希之一印軸髙三尺廣一尺
　　　四寸三分
　御筆題籖籖上有乾隆宸翰一璽
　　　元張守中桃花幽鳥一軸(上等/吕二)
　　　素箋本墨畫款云海上張守中為景初先生畫
　　　下有張子政氏一印上方葉見泰題云葉底小
　　　紅肥春禽語夕暉養成毛羽好去向上林飛葉
　　　見泰又林右題云閒牕綠樹夏陰陰㸔畫焚香
　　　㝢賞心宛似江南寒食後桃花春雨喚春禽天
　　　台林右題又范公亮題云老仙遺墨健如龍笑
　　　破朱唇幾㸃紅畱得桃花與幽鳥不教人恨五
　　　更風胡生同文新購此圖求題為書其後范公
　　　亮又顧謹中題云畫中題(缺二/字)堪憐只愛風流
　　　老鐵仙可惜貞魂呼不起鳥啼花落自年年呉
　　　郡顧謹中又楊維楨題云幾年不見張公子忽
　　　見元都觀裏春却憶雲間同作客杏花吹篴喚
　　　真真老鐵醉筆又余季約題云東風掃紅雨春
　　　滿桃源洞山禽啼一聲喚醒劉郎夢東呉余季
　　　約又顧文昭題云張公落筆最風流憶向梨花
　　　冩鵓鳩十年都門重見畫忽聽隣笛使人愁雲
　　　間顧文昭又杜宗一題云春光堂上午燻微清
　　　簟疎簾映晩暉憶得臨軒冩幽趣埜花山鳥總
　　　依依崑山杜宗一又花綸題云畫師筆力宛天
　　　成坐使韶光眼底生做出一塲春境界花無顔
　　　色鳥無聲花綸又題句云鐵仙詩句張公畫二
　　　老風流昔擅名一自尊前歌板歇春風花鳥總
　　　含情後署伯誠二字右方中袁凱題云不見張
　　　公子于今又幾年春花與春鳥相對一淒然海
　　　叟凱又石光霽題云斂翮花間鳥卑棲且暫時
　　　上林羅綺樹待汝有髙枝樗散生又題句云露
　　　桃新開紅錦窠綉羽飛來啼玉柯楚城春色年
　　　年好相憶其如千里何後署匡山迂生為鄖庠
　　　素齋胡廣文書十三字左方中管時敏題云十
　　　年不見故園春畫裏題詩半古人老去風流渾
　　　減盡東風花鳥易傷神華亭管時敏下方有丁
　　　子木題云鵲聲初報碧桃春源口驚傳有晉人
　　　自啟幌牕吹鐵笛一聲清唱為誰新丁子木又
　　　朱京題云上日迎春早晴牕啟碧紗忽傳青鳥
　　　信開遍小桃花廬陵朱京又貝翺題云山禽飛
　　　上碧桃枝獨立東風喜報誰翠幌日髙人未起
　　　分明池館記當時貝翺又題句云東風未放碧
　　　桃殘山鵲南來息羽翰雲路髙飛終萬里暫時
　　　聊借一枝安後署公祐二字又題句云記得桃
　　　花破暖紅山禽飛下語東風而合見畫生惆悵
　　　遙憶家園似夢中後署雲霄二字又商邱宋犖
　　　審定真跡一印軸髙三尺四寸七分廣九寸七
　　　分
　御筆題籖籖上有乾隆宸翰一璽
　　　元謝天游古木雙鳩圖一軸(上等/調一)
　　　素箋本著色畫無款有謝天游印叔兮二印軸
　　　髙一尺三寸六分廣九寸二分
　　　元來儀瑞榖圖一軸(上等/陽一)
　　　素絹本著色畫款識云壬寅初夏來儀識下有
　　　周鳳一印軸髙三尺三寸七分廣一尺四寸二
　　　分
　　　元楊維楨嵗寒圖一軸(上等/雲一)
　　　素箋本墨畫款題云潭底老龍呼不起雷火鏗
　　　轟燒秃尾千年寳劍入延平神物無由見其似
　　　朝來持贈為何人陳元毛穎齊策勛山中之人
　　　卧病起筆掃黄龍飛為雲鐵笛道人為耐堂先
　　　生畫中淞之璜溪下有廉夫邊梅二印左方上
　　　吕心仁隸書題云鐵篴仙人鐵石肝笛聲驚起
　　　老龍蟠倭麻冩得蒼髯影寄與髙人耐嵗寒諸
　　　生吕心仁書于鐵厓先生詩尾右方中有徐大
　　　和題云雙璜溪頭三月輝道人袖劍月中歸石
　　　池夜半風雨作化得蒼龍擘峽飛門生徐大和
　　　右方下有蒼巗子蕉林居士二印又一印存漢
　　　陽二字左方下有張(缺/)之印一印軸髙三尺廣
　　　一尺
　御筆題籖籖上有乾隆宸翰一璽
　　　元馬文璧秋林釣艇圖一軸(上等/騰一)
　　　素箋本墨畫款云扶風馬文璧為竹西處士畫
　　　下有馬氏文璧一印上方陶九成𨽻書識云柔
　　　兆涒灘八月望余侍原實孫先生過楊翁畱飲
　　　竟日焚香啜茗雅論清事酒餘翁出扶風馬文
　　　璧氏所畫樹石一幅上有臧祥卿漚鳥求孫先
　　　生題詠翌日詩成命余作篆籒迺書于上姑此
　　　以識嵗月云南村陶九成右方上有神品墨林
　　　山人天籟閣項墨林鑑賞章諸印下有子京父
　　　印項元汴印墨林秘玩諸印左方上有退密項
　　　子京家珍藏檇李項氏世家寳玩諸印下有項
　　　墨林父秘笈之印尚書世家二印軸髙二尺八
　　　寸五分廣一尺一寸七分詩塘
　御題詩云霜落澄湖魚不餌釣車偶弄滄浪意丹楓
　　　綠嶼靜髙秋獨坐閤閭無一事無數溪山幽復
　　　深科頭把釣喬柯陰底事白鷗不飛去之子原
　　　無羨魚心乾隆戊午長夏御題下有稽古右文
　　　之璽乾隆宸翰二璽
　御筆題籖籖上有乾隆宸翰一璽
　　　元馬文璧秋江釣艇圖一軸(上等/騰二)
　　　素箋本墨畫款識云至正庚寅八月望
　　　扶風馬文璧為鐵崖先生畫下有馬氏文
　　　璧一印軸髙四尺七寸五分廣一尺三寸
　　　二分
　　　明宣宗嘉禾圖一軸(上等/致一)
　　　素絹本著色畫款識云宣徳丁未九月廿九日
　　　御筆戲冩嘉禾圖賜太監莫慶左方下有白石
　　　山房書畫之記一印軸髙一尺一寸九分廣九
　　　寸四分
　御筆題籖籖上有乾隆宸翰一璽
　　　明宣宗戲猿圖一軸(上等/致二)
　　　宣徳箋本著色畫款識云宣徳丁未御筆戲冩
　　　上鈐廣運之寳御府圖書二璽右方上有欽賜
　　　臣權一印左方下有臣犖子孫永保二印軸髙
　　　五尺五分廣三尺九寸七分
　　　明宣宗畫三陽開泰圖一軸(上等/致三)
　　　素箋本著色畫款識云宣徳四年御筆戲冩三
　　　陽開泰圖上鈐廣運之寳一璽軸髙六尺六寸
　　　廣四尺四寸八分
　　　明王紱畫竹一軸(上等/雨一)
　　　素箋本墨畫款題云我愛君家雖帶郭囂塵不
　　　到南薰箔相過聊為冩閒情楚雲數葉秋陰薄
　　　冩餘自覺襟抱清鬢絲颯颯新涼生何當為君
　　　作長笛持向君山吹月明僕偶過逢吉髙軒茗
　　　話餘出此紙求畫遂冩此並賦詩以塞責云時
　　　永樂元年五月既望九龍山人王紱孟端識下
　　　有孟端王紱之印二印前有氷壺秋月一印上
　　　方有滕用亨題云龍山筆意肖房山秋影秋聲
　　　户牖間不是此君清似玉何由埃壒化髙閒南
　　　陽滕用亨又張肎題識云書法元于畫法同半
　　　窓秋影墨池中同州仙去房山逺賴有王君繼
　　　此風趙吳興詩有云石如飛白竹如籒此法還
　　　如八法同是吳興公以畫而作書者也同州房
　　　山亦同此妙若薊邱息齋皆不足以論此者也
　　　今觀友石公著此筆深有契于吳興公所論者
　　　之妙坐中朋來同軒二先生以僕之言為然故
　　　書其右云浚儀張肎識又梁用行題識云此君
　　　畫意非畫畫髙子賞激俗子罵我亦生平頗諳
　　　此許君不在房山下閒齋雨晴風日妍偶呼筆
　　　硯置几前為冩黄陵廟前景鷓鴣啼處煙蒼然
　　　座中有客皆俊逸尤解監之稱嘖嘖明朝風雨
　　　更來㸔只恐蛟虬夜穿壁太原王公孟端冩竹
　　　雅得房山筆趣翛然窓几似有清籟與南薫偕
　　　來僕素嗜此不覺技癢遂邀南陽滕朋來俊儀
　　　張夢菴同賦焉同觀者蘭陵繆伯髙是日午飲
　　　主人二茂異也永樂乙酉孟秋既望安定梁用
　　　行題右方下有金石盟一印軸髙三尺九寸七
　　　分廣一尺二寸六分
　　　明王紱溪亭夜讀圖一軸(上等/雨二)
　　　素箋本墨畫款云九龍山人王紱下有孟端一
　　　印左方下有王汝玉一印軸髙三尺二寸二分
　　　廣一尺三分
　　　明王紱秋景一軸(上等/雨三)
　　　素箋本墨畫款題云玉署坐凉旦野人忝簮纓
　　　謬以染翰職遂得陪羣英疎雨淡東旭嘉樹蔭
　　　西清樂茲館閣靜悠然抱閒情于焉弄豪素磵
　　　谷紛縱横幽逕遵曲岸鳴泉遶孤亭同遊固未
　　　暇寓目猶可并菲材惜何補生幸承休明永樂
　　　十年秋七月毘陵王紱冩並詩後有孟端游戲
　　　翰墨二印前有友石生一印軸髙三尺六寸四
　　　分廣一尺二寸九分
　　　明王紱竹石一軸(上等/雨四)
　　　素箋本墨畫款識云永樂十二年冬王紱冩下
　　　有孟端一印右方上有天籟閣一印下有子京
　　　項元汴印項元汴氏審定真跡諸印左方上有
　　　檇李墨林子子京珍秘諸印下有寄傲項墨林
　　　父秘笈之印宫保世家項墨林鑑賞章諸印軸
　　　髙一尺五寸七分廣九寸八分
　　　明夏㫤清風髙節圖一軸(上等/露一)
　　　素箋本墨畫款識云東吳夏㫤仲昭為太守何
　　　公作時景泰改元春二月望日也下有東吳夏
　　　㫤仲昭書畫印古二千石二印前署清風髙節
　　　四字後有題句云筠州不是清饞守手吐琅玕
　　　落硯池相見澄江何竹鶴也從名郡賦歸時底
　　　須煙雨三千􁊇只可風雷一兩枝江左周郎今
　　　老矣郤從髙邑縣題詩成化壬辰季夏四月疑
　　　舫老人左方下有曹程之印鄴仙二印軸髙四
　　　尺二寸七分廣一尺三寸四分
　　　明夏㫤竒石修篁圖一軸(上等/露二)
　　　素箋本墨畫款云竒石修篁仲昭下有夏㫤仲
　　　昭印自在居士太常卿圖書三印軸髙八尺八
　　　寸廣三尺二寸五分
　　　明夏㫤半牕晴翠圖一軸(上等/露三)
　　　素箋本墨畫款云東吳夏㫤仲昭作下有夏氏
　　　仲昭印太常卿圖書二印前署半牕晴翠四字
　　　軸髙四尺三寸二分廣一尺四寸一分
　　　明邊景昭三友百禽圖一軸(上等/結一)
　　　素絹本著色畫款識云永樂癸巳秋七月隴西
　　　邊景昭冩三友百禽圖于長安官舍後有湘府
　　　殿賜怡情動植邊氏文進三印又一印漫漶不
　　　可識軸髙四尺七寸廣二尺九寸三分
　　　明邊文進栗喜圖一軸(上等/為一)
　　　素絹本著色畫款云景昭作栗喜圖下有一印
　　　漫漶不可識右方下有石鷗書畫之章三槐之
　　　裔二印左邊幅有梅栁江村樂漁船二印軸髙
　　　一尺四寸五分廣一尺七寸六分
　御筆題籖籖上有乾隆宸翰一璽
　　　明杜瓊聴泉圖一軸(上等/霜一)
　　　素箋本墨畫款題云閒對溪泉歌濯纓濯纓歌
　　　罷獨畱情從知活水源頭在遂使流來日夜清
　　　徐君孟祥讀書修徳而又天資明敏強記多聞
　　　千言過目即能成誦作為詩文雅有體裁所謂
　　　吾當避路放他出一頭地者也間以此紙徴予
　　　鄙作因詩其上併系此云正統八年癸亥嵗夏
　　　五東原杜瓊書下有杜氏用嘉一印前有太古
　　　心旌節名門二印上方徐庸題云跳珠濺玉韵
　　　泠泠幾度來聽上小亭莫向溪山長寄跡朝宗
　　　隨意到滄溟南州徐庸又王應題識云君居城
　　　郭我山林誰向西齋對榻吟今日無端見圖畫
　　　暮雲春樹思尤深杜君用嘉冩圖賦詩以貽余
　　　友徐君孟祥復綴數言以稱美之世之知孟祥
　　　者謂其言之有徴不知孟祥者謂其言之過情
　　　語云如有所譽者其有所試矣用嘉之美孟祥
　　　非有所試乎余故書此以諗乎世(缺二/字)知孟祥
　　　者王應識軸髙三尺二寸廣一尺二寸三分
　　　明沈周秋塘野鶩圖一軸(上等/金一)
　　　素箋本著色畫款題云甫里先生愛吾今亦愛
　　　之傳神聊一過如在碧䦨時沈周下有啟南一
　　　印軸髙三尺六寸廣九寸五分
　御筆題籖籖上有乾隆宸翰一璽
　　　明沈周夜坐圖一軸(上等/金二)
　　　素箋本淡著色畫上方書記云寒夜寢甚甘夜
　　　分而寤神度爽然弗能復寐乃披衣起坐一燈
　　　熒然相對案上書數帙漫取一編讀之稍倦置
　　　書束手危坐乆雨新霽月色淡淡映窓戸四聽
　　　閴然葢覺清耿之乆漸有所聞聞風聲撼竹木
　　　號號鳴使人起特立不回之志聞犬聲狺狺而
　　　苦使人起閑邪禦冦之志聞大小皷聲小者薄
　　　而逺者淵淵不絶起幽憂不平之思官皷甚近
　　　由三撾以至四至五漸急以趨曉俄東北聲鐘
　　　鐘得雨霽音極清越聞之又有待旦興作之思
　　　不能已焉余性喜夜坐每攤書燈下反覆之迨
　　　二更方已為常然人喧未息而又心在文字間
　　　未嘗得外靜而内定于今夕者凡諸聲色盖以
　　　定靜得之故足以澄人心神情而發其志意如
　　　此且他時非無是聲色也非不接于人耳目中
　　　也然形為物役而心趣隨之聰隱于鏗訇明隱
　　　于文華是故物之益于人者寡而損人者多有
　　　若今之聲色不異于彼而一觸耳目犁然與我
　　　妙合則其為鏗訇文華者未始不為吾進修之
　　　資而物(案句内/有脱字)足以役人也已聲絶色冺而吾
　　　之志沖然特存則所謂志者果内乎外乎其有
　　　于物乎因得物以發乎是必有以辨矣於乎吾
　　　于是而辨焉夜坐之力宏已哉嗣當齋心孤坐
　　　于更長明燭之下因以求事物之理心體之妙
　　　以為修己應物之地將必有所得也作夜坐記
　　　𢎞治壬子秋七月既望長洲沈周下有啟南石
　　　田二印前署夜坐記三字軸髙二尺六寸五分
　　　廣六寸八分
　　　明沈周畫白頭長春圖一軸(上等/金三)
　　　素絹本著色畫款題云堂前種此靈椿樹滿地
　　　碧雲宜白頭壽到八千還健在人間又見一莊
　　　周沈周下有啟南一印後署為宗瑞冩壽五字
　　　又記云鄧宗盛八十宗瑞盖其壻能勤敬如此
　　　可謂半子矣上方吳瑞題云白頭偏喜説椿年
　　　八十從今到八千不向明堂作梁棟深山貞節
　　　老彌堅吳瑞又浦應祥題云摩挲老樹千年物
　　　蔭我百年雙白頭左右瑟琴忘把弄四時花草
　　　度春秋浦應祥又沈誠題云霜皮溜雨色㕘天
　　　閲到春秋已八千玉潤氷清相照映新圖聊祝
　　　壽彌堅沈誠又唐寅題云八十詩翁隠者流手
　　　裁椿樹破青邱而今枝幹大如斗下有長春上
　　　白頭唐寅軸髙二尺五寸廣一尺四寸七分
　　　明沈周畫雞一軸(上等/金四)
　　　素箋本著色畫款題云昨夜客窓下三聲曉夢
　　　驚不眠思早起布被覺霜清𢎞治改元清和月
　　　沈周下有啟南石田二印前有煮石亭一印左
　　　方下有吳郡陳氏同壽堂珍寳一印軸髙四尺
　　　七寸九分廣一尺一寸三分
　　　明沈周畫雞一軸(上等/金五)
　　　素箋本著色畫款題云絳冠髙幘不須裁一身
　　　潔白(脱一/字)中來平生不解多言語一叫千門萬
　　　戸開沈周下有啟南一印軸髙四尺二寸三分
　　　廣一尺五寸三分
　　　明沈周雙松一軸(上等/金六)
　　　宋箋本墨畫款題云堂下有松樹㕘雲數百年
　　　種松人未老常作地行仙沈周下有沈啟南氏
　　　白石翁二印軸髙五尺三分廣一尺三寸七分
　　　明沈周春水新鵞圖一軸(上等/金七)
　　　宣徳箋本淡著色畫款題云春水綠于苔新鵞
　　　黄似酒獨立在溪邊負却山陰友沈周下有啟
　　　南白石翁二印軸髙二尺四寸八分廣八寸
　　　明沈周溪居讀書圖一軸(上等/金八)
　　　素箋本墨畫款題云溪居乆不到落葉滿堦除
　　　愛是髙人坐清風亂卷書沈周下有啟南一印
　　　右方下有道普一印左方下有嚴澤之印西方
　　　之人桂坡安國鑑賞三印軸髙二尺八寸一分
　　　廣六寸九分
　　　明沈周金粟晩香圖一軸(上等/金九)
　　　素箋本墨畫款題云一樹黄金粟秋風吹晩香
　　　姮娥新折得贈與少年郎沈周下有啟南石田
　　　二印右方下有張靜齋珍玩圖書記平川珍賞
　　　靜逺堂印燕平張氏家藏諸印軸髙三尺二寸
　　　九分廣一尺一寸八分
　　　明沈周仿倪瓚筆意一軸(上等/金十)
　　　素箋本淡著色畫款題云迂叟秋風客晩年江
　　　海家致仙當化鶴語靜已飡霞南國天宜放西
　　　湖月可賖而今清秘閣誰與一澆茶長洲沈周
　　　下有沈氏啟南白石翁二印軸髙二尺五寸廣
　　　七寸五分
　　　明沈周抱琴圖一軸(上等一/金十)
　　　素箋本淡著色畫款題云川色巒光照客顔柳
　　　風不動鬢絲閒抱琴未必成三弄趣在髙山流
　　　水間沈周下有啟南石田二印軸髙四尺七寸
　　　六分廣一尺八寸六分
　　　明沈周畫重陽景一軸(上等二/金十)
　　　素箋本墨畫款識云兩隻蟹一甕酒為問東籬
　　　菊放否把酒持螯㸔菊花一首詩成酒一斗沈
　　　周下有啟南白石翁二印左方下有南田翁滄
　　　江白髪二印又半印不可識軸髙一尺七寸八
　　　分廣一尺三寸
　　　明沈周雨意一軸(上等三/金十)
　　　素箋本墨畫款題云雨中作畫借濕潤燈下冩
　　　詩消夜長明日開門春水濶平湖歸去自鳴榔
　　　丁未季冬三日與徳徴夜坐偶值興至冩此以
　　　贈云沈周上鈐啟南一印軸髙二尺一寸廣九
　　　寸六分
　　　明沈周寒林獨蹇圖一軸(上等四/金十)
　　　素箋本淡著色畫款識云成化四年冬十一月
　　　長至夜漫作寒林獨蹇沈周下有石田白石翁
　　　二印軸髙三尺廣九寸一分
　　　明沈周蔬菜一軸(上等五/金十)
　　　素箋本墨畫款題云南園昨夜雨肥勝大官羊
　　　党氏銷金帳何曾得一嘗沈周下有啟南石田
　　　二印左方下有髙卧東山一印軸髙二尺八寸
　　　六分廣九寸八分
　　　明唐寅江南農事圖一軸(上等/生一)
　　　素箋本淡著色畫款題云四月江南農事興漚
　　　麻浸榖有常程莫言嬌細全無事一夜繰車響
　　　到明庚寅畫下有吳趨唐伯虎二印右方下有
　　　汪氏在我一印左邊幅有李肇亨跋云子畏畫
　　　品在文沈間卓然自成一家非一時流輩所能
　　　企及此幀神韻溢出尤其惬意者不可多得矣
　　　識者寳之醉鷗題又蘭陵文子收藏一印左方
　　　上
　御題詩云山村水郭聽吳歌最是江南佳勝多不必
　　　樓臺煙雨裏却㸔桑柘晩春過秧針揷遍青千
　　　頃繭簇堆來白幾窠吟罷七言雙漿盪同予樂
　　　處在人和乾隆御題下有徳充符會心不逺二
　　　璽軸髙二尺三寸廣八寸八分
　御筆題籖籖上有乾隆宸翰一璽
　　　明唐寅空山觀瀑圖一軸(上等/生二)
　　　宣徳箋本墨畫款題云飛瀑潄蒼崖山空響逾
　　　逺惟有洗心人行來不辭晩晉昌唐寅下有唐
　　　寅私印六如居士二印右方下有唐伯虎一印
　　　又巢可托印一印軸髙二尺八寸一分廣一尺
　　　二寸
　　　明唐寅西洲語舊圖一軸(上等/生三)
　　　宣徳箋本墨畫款題云醉舞狂歌五十年花中
　　　行樂月中眠漫勞海内傳名字誰信腰間沒酒
　　　錢書本自慙稱學者衆人疑道是神仙些須做
　　　得工夫處不損胸前一片天與西洲别幾三十
　　　年偶爾見過因書鄙作並圖請教病中殊無佳
　　　興草草見意而已友生唐寅下有南京解元六
　　　如居士二印前有吳趨一印軸髙三尺四寸五
　　　分廣一尺六寸四分
　　　明唐寅雙松飛瀑圖一軸(上等/生四)
　　　素箋本著色畫款云吳郡唐寅畫下有唐伯虎
　　　一印右方上有文徴明題云玉虹千丈落潺湲
　　　石壁巖巖翠掃煙料得詩翁勞應接耳中流水
　　　眼中山徴明右方下有湯氏良耜珍賞書畫圖
　　　記一印左方下有玉玲瓏山閣紅菡萏湖莊一
　　　印軸髙四尺二寸二分廣九寸五分
　　　明唐寅蘆汀繫艇圖一軸(上等/生五)
　　　宣徳箋本墨畫款題云揷篙葦渚繋舴艋三更
　　　月上當篙頂老漁爛醉喚不醒起來霜印簑衣
　　　影唐寅畫下有唐伯虎六如居士二印前有吳
　　　趨一印左方下有南京解元一印右方下有貽
　　　謀之印字仲先二印軸髙二尺四分廣一尺二
　　　寸二分
　　　明唐寅花溪漁隱圖一軸(上等/生六)
　　　素絹本淡著色畫款題云湖上桃花塢扁舟信
　　　往還浦中浮乳鴨木杪出平山晉昌唐寅下有
　　　南京解元一印右方上有蕉林書屋一印右邊
　　　幅有蒼巗子棠村審定二印軸髙二尺三寸二
　　　分廣一尺一寸一分
　　　明唐寅畫雞一軸(上等/生七)
　　　宣徳箋本著色畫款題云血染紅冠錦繡翎昻
　　　昻氣象自然清大明門外朝天客立馬先聽第
　　　一聲唐寅畫下有唐伯虎唐居士二印前有吳
　　　趨一印右方下有張孝思賞鑑印張則之二印
　　　軸髙三尺七寸四分廣九寸四分
　　　明唐寅臨水芙蓉一軸(上等/生八)
　　　素箋本墨畫款云唐寅為靜昭畫下有六如居
　　　士一印左方下有南京解元一印軸髙一尺六
　　　寸廣八寸三分
　　　明唐寅瑞石海棠圖一軸(上等/生九)
　　　素箋本墨畫款題云桃花丰態海棠名映日穿
　　　堦到處生好是小窓殘月夜一枝擎露正三更
　　　晉昌唐寅下有唐寅私印六如居士二印前有
　　　唐伯虎一印右方下有雲陽草堂一印左方下
　　　有隔流水松風小寢二印軸髙二尺二寸八分
　　　廣一尺一寸八分
　　　明唐寅杏花一軸(上等/生十)
　　　素箋本墨畫款題云新霞蒸樹曉光濃嵗嵗年
　　　年二月中香雪一庭春夢短天涯人逺意匆匆
　　　吳郡唐寅下有唐居士唐伯虎二印前有禪仙
　　　一印右方上有卧菴所藏子孫保之二印左方
　　　上有虹月樓一印下有商邱宋犖審定真跡一
　　　印軸髙三尺五寸六分廣一尺
　　　明唐寅芙蕖一軸(上等一/生十)
　　　素箋本墨畫款題云倚柱得瞻肩項處推簾驚
　　　見靨權時從人子細都評泊知似蓮花第幾枝
　　　唐寅下有唐寅私印六如居士二印前有南京
　　　解元沿洲二印左方下有青笠緑簑齋藏一印
　　　軸髙二尺三寸一分廣九寸三分
　　　明仇英脩褉圖一軸(上等/麗一)
　　　金粟牋本墨畫無款左方下有仇英實父二印
　　　右方上有蕉林書屋一印右邊幅有蒼巖子棠
　　　􁀙審定二印軸髙一尺七寸八分廣九寸六分
　　　上方
　御臨蘭亭敘款識云乾隆甲子夏四月既望御臨玉
　　　枕本下有會心不逺徳充符二璽
　御筆題籖籖上有乾隆宸翰一璽
　　　明仇英松陰琴阮圖一軸(上等/麗二)
　　　素箋本墨畫篆書款識云嘉靖己卯春日吳門
　　　仇英製下有仇英實父二印左方下有劍光閣
　　　華氏明伯二印軸髙一尺七寸三分廣八寸八
　　　分
　　　明張靈漁樂圖一軸(上等/水一)
　　　素箋本墨畫款題云魚水心情淡淡鷗波身世
　　　悠悠得魚換酒同醉明月蘆花滿舟夢晉張靈
　　　畫并題下有張靈之印夢晉二印左方下有半
　　　榻琴書一印軸髙六尺八寸廣三尺七寸六分
　　　明文徴明蘭亭修禊圖一軸(上等/玉一)
　　　素箋本墨畫并小楷書蘭亭序款識云嘉靖三
　　　年春三月既望衡山文徴明書于玉蘭堂下有
　　　徴明連印左方下有潘氏廷振珍藏一印又一
　　　印漫漶不可識軸髙四尺三寸八分廣二尺二
　　　寸七分左方上
　御題詩云修禊依然晉永和書成只待􁯦山婆何須
　　　感慨論修短試㸔衡山駐日戈御題下有乾隆
　　　宸翰擢筆流雲藻二璽
　御筆題籖籖上有乾隆宸翰二璽
　　　明文徴明古木寒泉圖一軸(上等/玉二)
　　　素箋本墨畫款識云壬寅九月十又九日徴明
　　　燈下戲冩古木寒泉下有徴明印徴仲二印右
　　　方下有文徴明印悟言室印二印左方下有休
　　　寧朱之赤珍藏圖書一印軸髙三尺八寸廣九
　　　寸二分
　　　明文徴明喬林煮茗圖一軸(上等/玉三)
　　　素箋本淡著色畫款題云不見鶴翁今幾年如
　　　聞仙骨瘦于前只應陸羽髙情在坐蔭喬林煮
　　　石泉又識云乆别罪罪前承雅意未有以報小
　　　詩拙畫聊見鄙情徴明奉寄如鶴先生丙戌五
　　　月署名上鈐惟庚寅吾以降一印右方下有虹
　　　月樓一印左方下有朱之赤鑑賞卧菴所藏二
　　　印軸髙二尺六寸廣八寸二分
　　　明文徴明玉蘭冩生一軸(上等/玉四)
　　　粉箋本著色畫款題云綽約新粧玉有輝素娥
　　　千隊雪成圍要知姑射真仙子欣見霓裳試羽
　　　衣影落空堦初月泠香生别院晩風微玉環飛
　　　燕元相敵笑比江梅不恨肥奕葉靈葩别種芳
　　　似舒還斂玉為房仙翹映月瑶臺迥素腕披風
　　　縞袂長試面何郎疑傅粉前身韓壽有餘香夜
　　　深香霧空濛處彷彿羣姬解珮璫嘉靖癸亥春
　　　日訪補菴郎中適庭中玉蘭盛開連日賞玩賦
　　　此并系以圖徴明下有文徴明印衡山二印軸
　　　髙四尺二寸七分廣一尺一寸二分
　　　明文徴明松亭客話圖一軸(上等/玉五)
　　　素箋本墨畫款識云嘉靖丁未八月既望徴明
　　　筆時年七十有八下有文徴明印衡山二印軸
　　　髙三尺一寸四分廣一尺八分
　　　明文徴明緑陰草堂圖一軸(上等/玉六)
　　　素箋本著色畫款題云原樹蕭疎帶夕曛塵蹤
　　　𣺌渺一溪分幽人早晩㸔花去應負山中一段
　　　雲文璧下有文璧印一印又重題云尺楮相㸔
　　　二十年林巒蒼翠故依然白頭㸃筆閒情在莫
　　　道聰明不及前乙未中元徴明重題後有徴明
　　　聮印上方蔡羽題云天河一夜雨染盡郊原綠
　　　頗怪出山雲時能礙游目蔡羽又王寵題云衡
　　　門晝長掩春草綠于積倘有問字過朝來見行
　　　跡王寵又陸師道題云百尺飛泉下逺岡隔溪
　　　灌木奏笙簧杖蔾行過溪梁去萬緑陰中有草
　　　堂師道右方下有衡山一印軸髙一尺八寸二
　　　分廣九寸一分
　　　明文徴明竹西茆舍圖一軸(上等/玉七)
　　　素箋本墨畫款題云雨過碧山蒼靄亂汀浮新
　　　漲野橋低山深絶勝幽人去惟有茆茨在竹西
　　　徴明下有文徴明一印左方下有徴仲玉磬山
　　　房二印軸髙二尺二寸廣八寸三分
　　　明文徴明松下聽泉圖一軸(上等/玉八)
　　　素箋本墨畫款題云一雨垂垂兩日連坐令五
　　　月意蕭然置身如在重巖底耳聽松風眼㸔泉
　　　五月十八日在雅歌堂㸔雨畫此就題文璧後
　　　有文徴明印衡山二印右方下有文博父九霞
　　　亭子鑑賞家印三印左方下有茅齋紫翠間園
　　　收芋栗未全貧可乘軒妙品諸印軸髙三尺六
　　　寸五分廣一尺三寸二分
　　　明文徴明空林覔句圖一軸(上等/玉九)
　　　素箋本墨畫款識云嘉靖乙巳春徴明空林覔
　　　句圖下有停雲一印右方下有文徴明印徵仲
　　　二印軸髙二尺五寸二分廣八寸四分
　　　明文徴明碧梧修竹圖一軸(上等/玉十)
　　　素箋本墨畫款題云碧梧修竹晩亭亭長夏茅
　　　堂暑氣清虚室卷簾容燕入小窓欹枕㸔雲行
　　　千年白苧歌仍在九轉丹砂藥未成風定日沉
　　　山寂寂隔林時聽亂蟬聲徴明後有徴明連印
　　　左方下有晤言室一印右方下有眉公繼儒元
　　　與諸印軸髙二尺八寸三分廣九寸九分
　　　明文徴明溪亭訪友圖一軸(上等一/玉十)
　　　素箋本著色畫款識云嘉靖癸丑春日冩徴明
　　　下有文徴明印衡山二印左方下一印漫漶不
　　　可識軸髙四尺一寸四分廣一尺三分
　　　明文徴明金山圖一軸(上等二/玉十)
　　　素箋本墨畫𨽻書款題云金山杳在滄溟中雪
　　　厓氷柱浮仙宫乾坤扶持自今古日月彷彿浮
　　　西東我泛靈槎出塵世搜索異境窺神功一朝
　　　登臨重歎息四時想像何其雄捲簾夜閣挂北
　　　斗大鯨駕浪吹長空舟摧岸斷豈足數往往霹
　　　靂追蛟龍寒蟾八月蕩瑶海秋光上下磨青銅
　　　鳥飛不盡暮天碧漁歌忽斷蘆花風蓬萊乆聞
　　　未成往壯觀絶致遥應同潮生潮落夜還曉物
　　　與數㑹誰能窮百年形影浪自苦便欲此地安
　　　微躬白雲南來入長望又起歸興隨征鴻嘉靖
　　　壬午嵗秋仲廿二登金山渡金陵舟中戲墨作
　　　徴明下有停雲生一印右方上有李書樓一印
　　　軸髙二尺一寸九分廣七寸三分
　　　明文徴明風雨歸舟圖一軸(上等玉/十三)
　　　素箋本墨畫款題云雨浥樹如沐雲空山欲浮
　　　草分波動處曲港有歸舟徴明為延望作并題
　　　下有文徴明印一印右方下有叢雲館圖書一
　　　印軸髙二尺八寸廣一尺二分
　　　明文徴明槐雨園亭圖一軸(上等四/玉十)
　　　素箋本著色畫款題云㑹心何必在郊坰近圃
　　　分明見逺情流水短橋春草色槿籬茆屋午雞
　　　聲絶憐人境無車馬信有山林在市城不負昔
　　　賢髙隱地手攜書卷課僮耕嘉靖戊子三月十
　　　日徴明為槐雨先生冩并題下有文徴明印徴
　　　仲二印右方上有王寵題云薄暮臨青閣中流
　　　蕩畫橋人煙紛漠漠天闕敞寥寥日月東西觀
　　　亭臺下上摇深林見紅燭側逕去迢遥王寵軸
　　　髙三尺八寸廣一尺五寸
　　　明文徴明燕山春色圖一軸(上等五/玉十)
　　　素箋本著色畫款題云燕山二月已春酣宫柳
　　　霏煙水暎藍屋角疎花紅自好相㸔終不是江
　　　南甲申二月徴明畫并題後有徴明衡山二印
　　　上方彭年題云竹樹扶疎足隱淪深山曲逕絶
　　　(缺/)塵空齋偶坐談元者應是忘(缺二/字)道人彭年
　　　右方下有訏審定真蹟一印軸髙四尺五寸八
　　　分廣一尺七寸七分
　　　明文徴明朱竹一軸(上等六/玉十)
　　　碧箋本研朱畫上方朱書髙啟朱竹詞款識云
　　　右調寄水龍吟髙季迪先生作也嘉靖乙卯秋
　　　日戲冩朱竹遂録其上長洲文徴明下有徴仲
　　　父印文徴明印衡山三印軸髙四尺六寸三分
　　　廣九寸二分
　　　明文伯仁五月江深圖一軸(上等/出一)
　　　素箋本著色畫款云五峯山人文伯仁冩于停
　　　雲館下有文伯仁五峯山人二印軸髙三尺四
　　　寸五分廣一尺四寸
　　　明文伯仁吳山春霽圖一軸(上等/出二)
　　　宣徳箋本墨畫款識云嘉靖癸卯秋冩于此宗
　　　山房雁門文伯仁下有伯仁五峯山人二印前
　　　篆書署吳山春霽四字右方下有文徳承倚玉
　　　館二印左方下有休寧朱之赤珍藏圖書一印
　　　軸髙七尺二寸六分廣一尺三寸三分
　　　明陳淳瓶荷冩生一軸(上等/崑一)
　　　素箋本墨畫款識云辛丑秋日白陽山人陳道
　　　復作下有復父氏白陽山人二印右方下有欲
　　　寡過而未能一印軸髙三尺三寸三分廣一尺
　　　三寸四分
　御筆題籖籖上有乾隆宸翰一璽
　　　明陳淳秋光滿目圖一軸(上等/崑二)
　　　素絹本著色畫款題云墻外花枝傍晩開新凉
　　　入座好銜杯秋光滿目都成句留與詩家取次
　　　裁道復下有復父氏復生印二印左方下一印
　　　漫漶不可識軸髙四尺廣二尺
　　　明陳淳桐下鼓琴圖一軸(上等/崑三)
　　　素箋本墨畫款題云偶抱瑶琴出雲山足賞心
　　　城中十萬户豈是少知音道復下有白陽山人
　　　陳氏道復大姚三印軸髙六尺二寸七分廣二
　　　尺
　　　明錢榖百合冩生一軸(上等/岡一)
　　　素箋本著色畫款題云濃香暑雨泛新葉翠羅
　　　攢靜愛緗簾下亭亭白玉冠壬寅六月廿五日
　　　為姬文補圖并題短句彭城錢榖下有彭城錢
　　　榖羣玉山人二印上方沈禹文題識云壬寅夏
　　　五之望偕鶴梁王子履文弟集姬文弟東齋適
　　　盆中百合盛開一發十二花酒次漫賦紀勝元
　　　洲子大謨五月虚齋梅雨涼緗簾風細泛清香
　　　未論石氏誇金谷儼列瑶釵十二行又周天球
　　　題云春盡郊原草色齊數枝百合晩香迷只疑
　　　簾外風吹處銀葉熒熒炙麝臍周天球又周光
　　　題云一種檀心六出開修莖葉葉倚風回日斜
　　　香散髙齋啟獨對山人緑酒杯周光又題云繡
　　　簾新暑氣猶和不向春風艶綺羅淡著鵞黄初
　　　試浴輕開檀板欲成歌含香齊侍朝陽宴帶月
　　　還從上苑過玉質泠泠抱幽素楚宫雲雨笑巫
　　　娥下記云庚戌夏五過元圃弟出叔寳此畫索
　　　題既為賦絶句而童子適摘花揷架上復為賦
　　　此而姬文又命書之尚恨不能形此君意態也
　　　周光記右方上有吳興聮印三月正當三十日
　　　虹月樓二印下有休寧朱之赤珍藏圖書一印
　　　左方上有神物䕶持寳祝堂二印下有留耕堂
　　　印一印軸髙四尺一寸五分廣九寸二分
　　　明謝時臣豳風圖一軸(上等/劍一)
　　　宣徳鏡光箋本著色畫無款左方中有時臣一
　　　印軸髙六尺一寸廣三尺四寸
　　　明陸治蔾花冩生一軸(上等/號一)
　　　素箋本墨畫款題云草緑江南興已催月團誰
　　　與試新裁知君已著荆山屐罩畫溪頭帶雨來
　　　陸治作後有陸氏叔平包山子二印右方上有
　　　天籟閣一印下有檇李項氏世家寳玩一印左
　　　方上有墨林子一印下有子京項墨林氏秘笈
　　　之印二印軸髙二尺七寸七分廣一尺七分
　御筆題籖籖上有乾隆宸翰一璽
　　　明陸治春耕圖一軸(上等/號二)
　　　素箋本著色畫款題云戴勝催耕陌草長桃花
　　　林下放牛塲閒供作息無(缺/)事不管升沈數廟
　　　廊包山陸治作癸亥三月下有陸治之印一印
　　　左方下有陸㕘軍珍賞一印軸髙一尺八寸五
　　　分廣九寸三分
　　　明陸治繡壁蓮峯圖一軸(上等/號三)
　　　素箋本著色畫款題云繡壁蓮峯芳草春全吳
　　　一望掌中分千花煖送和香氣大地晴翻錯錦
　　　文野寺松楸新屬主荒臺麋鹿昔成羣扁舟回
　　　首江村路翠鎖重巒總暮雲春日天池席上作
　　　陸治後有陸氏叔平包山子二印軸髙三尺八
　　　寸九分
　　　明陸治雪窓見易圖一軸(上等/號四)
　　　素箋本著色畫款識云嘉靖甲申冬日洞庭山
　　　樵陸治為頥齋學士冩雪窓見易圖下有陸治
　　　之印一印右方上有江左人文一印下有朱之
　　　赤鑑賞卧菴所藏二印軸髙二尺八寸五分廣
　　　八寸八分
　　　明徐渭花竹一軸(上等/巨一)
　　　素箋本墨畫款題云客強余畫十六種花因憶
　　　徐陵雜曲中二八年時不憂度之句作一歌因
　　　為十六花姨舞歌纒頭亦便戲效陵體用陵韻
　　　東隣西舍麗難儔新屋栖花迎莫愁蝴蝶故應
　　　憎粉伴牡丹亦自起紅樓牡丹管領春穠發一
　　　株百蔕無休歇管中選取八雙人紙上嬌開十
　　　二月誰向闗西不道妍誰數闗頭見小憐儂為
　　　頃刻殷七七我亦逡巡天裏天昭陽燕子年年
　　　度誰能鉢裏無相妒鉢中顔色不長新畫裏胭
　　　脂翻能故花姨舞歇石家香依舊還歸紙砑光
　　　莫為弓腰歌一曲雙雙來近晝眠牀天池道士
　　　渭下有天池山人青藤道士湘管齋三印前有
　　　公孫大娘一印軸髙一尺五寸廣三尺二寸三
　　　分
　　　明徐渭荷花一軸(上等/巨二)
　　　素箋本墨畫款題云茨菰葉碧蓼花白菱子稍
　　　黄蓮子青最是秋深此時節西施照影立娉婷
　　　渭下有鵬飛處人天池山人酬字堂三印前有
　　　文長一印軸髙四尺四寸廣一尺一寸五分
　　　明項聖謨疎林秋雨圖一軸(上等/闕一)
　　　素箋本墨畫款題云疎林秋雨後逺岫晩煙時
　　　俗情不到處惟有筆端知項聖謨冩并題下有
　　　項聖謨印一印前有墨禪一印軸髙二尺三寸
　　　二分廣七寸九分
　御筆題籖籖上有乾隆宸翰一璽
　　　明項聖謨蟠桃圖一軸(上等/闕二)
　　　宣徳箋本著色畫款題云蟠桃結實三千嵗筆
　　　底能開頃刻花我在上方曽喫過至今猶醉一
　　　天霞古胥樵項聖謨下有項孔彰詩畫軒胥山
　　　樵項伯子二印前有槖五十九世孫一印軸髙
　　　三尺四寸七分廣九寸七分
　　　明孫克𢎞朱竹一軸(上等/珠一)
　　　宣徳箋本研朱畫款識云管夫人喜冩朱竹楊
　　　亷夫贈以歌行載集中或云是壽亭侯始雪居
　　　𢎞下有漢陽太守雪居二印軸髙一尺九寸二
　　　分廣九寸三分
　　　明談志伊松禽一軸(上等/稱一)
　　　宣徳箋本著色畫款識云丙戌九月既望志伊
　　　冩下有志伊之印談氏思重二印右方下有朱
　　　卧菴收藏印一印左方下有祗可自怡悦一印
　　　軸髙四尺三寸一分廣一尺四分
　御筆題籖籖上有乾隆宸翰一璽
　　　明吳彬文杏雙禽圖一軸(上等/夜一)
　　　素箋本著色畫款署吳彬下有吳彬之印文中
　　　氏二印右方下有吳氏文中吳彬之印二印軸
　　　髙三尺七寸五分廣一尺七寸六分
　御筆題籖籖上有乾隆宸翰一璽
　　　明侯懋功倣元人筆意一軸(上等/光一)
　　　素箋本淡著色畫款云懋功作下有半印存夷
　　　門二字左方上有董其昌識云侯山人夷門畫
　　　有元季名家風致此其合作者元宰左方下有
　　　雪居一印軸髙三尺四寸七分廣一尺七分
　　　明董其昌喬木晝陰圖一軸(上等/果一)
　　　宣徳鏡光箋本墨畫款題云喬木生晝陰古澗
　　　鳴寒溜前村杳靄中大有雷霆鬭元宰畫并題
　　　下有太史氏董其昌二印左方下有商邱宋犖
　　　審定真蹟一印軸髙二尺八寸一分廣九寸
　　　明陳洪綬桃源圖一軸(上等/珍一)
　　　素箋本著色畫款識云洪綬避兵薄塢偶讀桃
　　　花源記冩此以誌時况下有章侯一印軸髙四
　　　尺二寸一分廣一尺四寸四分
　　　明崔子忠畫蘇軾留帶圖一軸(上等/李一)
　　　宋箋本著色畫款署崔子忠下有一印漫漶不
　　　可識軸髙二尺五寸三分廣一尺五寸五分上
　　　方
　御題詩云印公四大偈東坡不能答留帶無語去芥
　　　子須彌納當時勝負機將謂饒老衲玉帶生莞
　　　笑既拄而復磕乾隆庚申長夏御題下有乾隆
　　　宸翰幾暇臨池二璽
　御筆題籖籖上有乾隆宸翰一璽
　　　明陳嘉言梅花寒鵲圖一軸(上等/柰一)
　　　素箋本墨畫款題云窓逺晴光入曉痕枯苔羸
　　　蘚得餘温寒心空杳消殘凍小逕迂回到别村
　　　竹外雲凝姑射粉松邊月浸洛波䰟山風暮發
　　　休遮住欲使清香透夜門甲申中秋前漫冩于
　　　竹梧小隱陳嘉言下有陳嘉言印孔彰二印右
　　　方下有竹林小隱一印軸髙三尺五寸一分廣
　　　一尺五寸二分
　　　明程仲堅西園雅集圖一軸(上等/菜一)
　　　素箋本著色畫無款右方上有仲堅一印左方
　　　下有卞氏呆菴珍藏大名成氏象賢堂珍藏圖
　　　書印二印軸髙三尺六寸九分廣一尺二寸三
　　　分上方
　御題詩云香山蓮社與西園千古風流勝蹟存何似
　　　董門無客到下帷三載課髙奔乾隆御題後有
　　　乾隆宸翰幾暇臨池二璽
　御筆題籖籖上有乾隆宸翰一璽
　　　明姚徳厚秋林漁隱圖一軸(上等/重一)
　　　素箋本著色畫款識云蓉城姚叔雅作秋林漁
　　　隱圖下有徳厚姚氏叔雅二印上方姚翥題云
　　　獨把漁竿遁姓名好懐多在白鷗汀西風莫釣
　　　桐江水又恐人間話客星風㠶浪楫小烏巾獨
　　　釣秋林野水濵見説五湖歸范蠡髙情千古更
　　　無人大梁姚翥又席應珍題云獨把長竿江水
　　　湄滿船山色映漣漪羨渠不入非態夢千古清
　　　風一釣絲席應珍又顧敬題云道人胸中萬斛
　　　珠東海要拔珊瑚株且將湖海釣竿手撿盡人
　　　間未見書漢陰丈人顧敬又吕琦𨽻書題云霜
　　　落江南楓葉丹江空秀色映晴巒野人興絶林
　　　泉趣獨坐扁舟把釣竿江湖散人吕琦又華彦
　　　清題云百尺絲綸一葉舟滄波浩蕩狎輕鷗等
　　　閒若應非熊兆紗帽秋風未白頭栖碧翁又華
　　　宗煜題云山青雲白野人居心與浮雲任卷舒
　　　為怪終南多㨗徑一江秋水釣鱸魚華宗煜又
　　　華隆煜題云長林蔽秋日飛雲卷秋旻道人愛
　　　滄浪為結白鷗隣𣺌𣺌泛舟楫悠悠理絲綸澹
　　　然適清興豈在鱸魚蓴偉哉桐江叟千載髙其
　　　人笑彼桃源圖春花迷去津隆煜又釋宗海題
　　　云誰似髙人把釣絲山青雲白共襟期將舟夜
　　　泊秋江上細雨斜風總不知釋宗海又吕良仁
　　　題云水接秋光半有無逺山濃淡白雲孤野夫
　　　獨把漁竿隱誰向扁舟更索租吕良仁左方上
　　　有丹誠一印下有琴書堂都尉耿信公書畫之
　　　章公字信公珍賞會侯珍藏諸印右方中有元
　　　賞一印下有珍秘宜爾子孫二印軸髙三尺一
　　　寸二分廣九寸五分
　
　
石渠寳笈卷三十八
欽定四庫全書
石渠寶笈卷三十九
　　　貯
　　御書房
　　　列朝人
　　畫軸次等
　　　唐戴嵩春林放牧圖
　　　五代黄筌長春竹雀
　　　五代黄筌乆安圖
　　　宋徽宗錦雞芙蓉圖
　　　宋許道寧關山密雪圖
　　　宋崔白蘆雁
　　　宋張擇端春山圖
　　　宋馬和之柳溪春舫圖
　　　宋李迪三顧圖
　　　宋林椿花鳥圖
　　　宋蔡京環翠圖
　　　元趙孟頫窠木竹石
　　　元錢選秋葵
　　　元錢選觀梅覔句圖
　　　元商琦溪亭坐隱圖
　　　元方方壺高高亭圖
　　　元柯九思畫梅
　　　元王蒙松山書屋圖
　　　元王蒙劍閣圖
　　　元王蒙溪山高逸圖
　　　元王蒙桃源春曉圖
　　　元王蒙層巒聳翠圖
　　　元吴鎮松下扶笻圖
　　　元盛懋栁隂書屋圖
　　　元盛懋授經圖
　　　明憲宗嵗朝佳兆圖
　　　明冷謙山水
　　　明王紱古木竹石
　　　明王紱溪亭高話圖
　　　明王紱松亭高士圖
　　　明姚綬竹石
　　　明姚綬寒林讀書圖
　　　明吴偉歌舞圖
　　　明沈周秋林讀書圖
　　　明沈周參天特秀圖
　　　明沈周山水
　　　明沈周蒼厓高話圖
　　　明沈周聼松圖
　　　明沈周䇿杖圖
　　　明唐寅芙蓉
　　　明唐寅洛神圖
　　　明唐寅山茶仕女圖
　　　明文徴明春雲出山圖
　　　明文徴明雪滿羣峰圖
　　　明文徴明溪山秋霽圖
　　　明文徴明蒼巗漁隱圖
　　　明文徴明倣董源林泉静釣圖
　　　明文嘉聼泉圖
　　　明陳惠梅花
　　　明陳淳頳橊蒼石圖
　　　明陳淳畫桃花
　　　明孫啟畫梅
　　　明王問雙鴛圖
　　　明陸師道攜巻對山圖
　　　明謝時臣夏山飛瀑圖
　　　明謝時臣林巒霽圖
　　　明陸治仿王蒙還丹圖
　　　明陸治仙山玉洞圖
　　　明徐渭牡丹
　　　明項聖謨山水小景
　　　明項聖謨菊花竹石
　　　明顧正誼溪山秋爽
　　　明趙左秋山紅樹圖
　　　明趙左寒江草閣圖
　　　明周之冕枇杷珍禽
　　　明周之冕花竹鵪鶉
　　　明尤求山水人物
　　　明李士達瑞蓮圖
　　　明王中立花鳥
　　　明董其昌畫王維詩意圖
　　　明陳繼孺倣倪瓚山水
　　　明倪元璐朱竹
　　　明王綦東籬秋色圖
　　　明張宏倣陸治茶花水仙
　　　明楊文驄溪山訪友圖
　　　明陳洪綬花蝶寫生
　　　明陳洪綬瓶花
　　　明陳洪綬梅花
　　　明陳嘉言時時報喜圖
　　　明吴令棠上白頭圖
　　　明張寧嵗寒三友圖
　　　明俞笙花鳥
　　　明王時敏松巗静樂圖
　　　明史端木倣黄公望山水
欽定四庫全書
石渠寳笈卷三十九
　　貯
　御書房十二
　　　列朝人
　　畫軸次等
　　　唐戴嵩春林放牧圖一軸(次等/天一)
　　　素絹本著色畫款署戴嵩
　　　五代黄筌長春竹雀一軸(次等/地一)
　　　素絹本著色畫款署黃筌
　　　五代黃筌久安圖一軸(次等/地二)
　　　素絹本著色畫款識云太平興國二年黃筌謹
　　　製
　　　宋徽宗錦鷄芙蓉圖一軸(次等/元一)
　　　素絹本著色畫款題云秋勁拒霜盛峩冠錦羽
　　　鷄已知全五德安逸勝鳬鷖下識云宣和殿御
　　　製並書又押字一
　　　宋許道寧關山密雪圖一軸(次等/黄一)
　　　素絹本著色畫款云許道寧學郭咸熙關山密
　　　雪圖
　　　宋崔白蘆雁一軸(次等/宇一)
　　　素絹本著色畫款署濠梁崔白左邊幅有孫承
　　　澤題句一
　　　宋張擇端春山圖一軸(次等/宙一)
　　　素絹本著色畫款署張擇端詩塘有俞允文識
　　　語一
　　　宋馬和之柳溪春舫圖一軸(次等/洪一)
　　　素絹本著色畫款署和之
　　　宋李迪三顧圖一軸(次等/荒一)
　　　素絹本著色畫款署李迪詩塘有方孝孺題句
　　　一
　　　宋林椿花鳥圖一軸(次等/日一)
　　　素絹本著色畫款署林椿
　　　宋蔡京環翠圖一軸(次等/月一)
　　　素絹本墨畫款云尚書右僕射(臣/)蔡京謹進上
　　　方署環翠圖蔡京筆六字後有宣和璽詩塘有
　　　記語一則未署名
　　　元趙孟頫窠木竹石一軸(次等/盈一)
　　　素絹本墨畫款署子昻右方上䟦語一署疇齋
　　　二字下有倪瓚䟦一
　　　元錢選秋葵一軸(次等/昃一)
　　　素箋本著色畫款題云金杯傾側粉垣空筆意
　　　經營慘淡中仙掌有人擎露重不知浮世幾秋
　　　風錢選舜舉
　　　元錢選觀梅覔句圖一軸(次等/昃二)
　　　素箋本著色畫款題云山童野鶴伴吟身結托
　　　梅花作子孫要看先生衣鉢處暗香疎影月黄
　　　昏霅溪錢舜舉畫並題
　　　元商琦溪亭坐隱圖一軸(次等/辰一)
　　　素箋本墨畫款云溪亭坐隱商琦冩意
　　　元方方壺高高亭圖一軸(次等/宿一)
　　　素箋本墨畫款識云李君子高昔於南谷丈人
　　　坐上會之今不遠百里求余圖此已三年矣醉
　　　後縱筆冩之如此方方壺右方上有隸書高高
　　　亭圖四字
　　　元柯九思畫梅一軸(次等/列一)
　　　素絹本墨畫款云奎章閣博士丹邱生柯九思
　　　元王蒙松山書屋圖一軸(次等/張一)
　　　素絹本淡著色畫篆書款識云松山書屋至正
　　　九年八月香光居士王蒙寫
　　　元王蒙劍閣圖一軸(次等/張二)
　　　素箋本著色畫篆書款云劍閣圖黃鶴山樵王
　　　蒙畫
　　　元王蒙溪山高逸圖一軸(次等/張三)
　　　素絹本著色畫款云叔明王蒙爲菊牕琴友製
　　　圖詩塘有李茀李嗣賢題句二左邊幅有董孝
　　　初孫孟芳二䟦
　　　元王蒙桃源春曉圖一軸(次等/張四)
　　　素箋本著色畫款題云空山無人瑶草長桃花
　　　滿(缺一/字)流水香漁郎短棹花間發兩㟁飛飛散
　　　香雪花飛烟暝正愁人一溪綠水流明月明月
　　　團團如有意春夜沉沉花下宿月明風細衾枕
　　　寒天風吹珮玉珊珊白雲洞口千峰碧流水桃
　　　花非世間洪武唐(缺一/字)春二月黃鶴山樵王蒙
　　　畫桃源春曉圖
　　　元王蒙層巒聳翠圖一軸(次等/張五)
　　　素箋本著色畫篆書款識云至正元年三月望
　　　日寫黃鶴山樵王蒙
　　　元吳鎭松下扶笻圖一軸(次等/寒一)
　　　素箋本墨畫款云梅道人戯墨
　　　元盛懋柳隂書屋圖一軸(次等/來一)
　　　素絹本著色畫款云盛懋作
　　　元盛懋授經圖一軸(次等/來二)
　　　素絹本著色畫款署盛懋
　　　明憲宗嵗朝佳兆圖一軸(次等/暑一)
　　　素箋本著色畫款識云成化辛丑文華殿御筆
　　　右方上題云一脉春囘暖氣隨風雲萬里値明
　　　時畫圖今日來佳兆如意年年百事宜前署栢
　　　柿如意四字
　　　明冷謙山水一軸(次等/往一)
　　　素箋本墨畫款題云掛冠北闕已多年喜放篔
　　　簹構數椽蘆葦老長方織壁茆茨不剪任齊簷
　　　採薇製就為茶供汲瀑調羮勝酒泉縱目大觀
　　　巔頂上歸來滿袖白雲還至正癸未秋與劉伯
　　　溫訂朝白岳泛艦溯流由桐江經嚴臺之睦州
　　　路聞水砰砰心懷駭駭轆轤而上於萬山之中
　　　至時已十有七天星月矣歴階而升幾十里始
　　　得睹一天門參謁聖像眺玩山川步壺天五老
　　　峰仙洞珠簾遠映瘦僧異獸岌而參天穿雲森
　　　森而列前詢及鄉人答以黃山計一日程可至
　　　其間於是乘興悠逺見怪松竒石巍峩峭壁飛
　　　溫泉丹臺鼎圶猿吟鳥語畱我心身過我神思
　　　援蘿及巓長江一線金陵瞭然南北無幾四隅
　　　八荒悉障目前而劉曰冒悞入仙山也吟咏不
　　　已於是强余模寫余亦勉塗黃冠道人冷謙作
　　　併題於硃砂菴又劉基題句一張居正贊一
　　　按題句中字多誤蓋臨本也
　　　明王紱古木竹石一軸(次等/秋一)
　　　素箋本墨畫款云九龍山人王孟端寫上方有
　　　王汝玉王達善題句二又題句一署用行二字
　　　明王紱溪亭高話圖一軸(次等/秋二)
　　　素箋本墨畫篆書款云九龍山人王孟端寫
　　　明王紱松亭高士圖一軸(次等/秋三)
　　　素箋本淡著色畫無款左方下有孟端一印
　　　明姚綬竹石一軸(次等/收一)
　　　素箋本墨畫款題云寫竹任濃淡似分新舊枝
　　　驪黃與牝牡自不許誰知欲得髯高問予生亦
　　　後時雲東逸史姚公綬畫並題
　　　明姚綬寒林讀書圖一軸(次等/收二)
　　　宣德鏡光箋本墨畫款識云雲東逸叟姚綬爲
　　　彦成高士戯作寒林讀書圖辛丑九月二日
　　　明吳偉歌舞圖一軸(次等/冬一)
　　　素箋本墨畫無款右方下有小仙吳偉一印上
　　　方有唐寅祝允明題句二又題句四無名署云
　　　金庭居士九華遺士七一居士髯九翁
　　　明沈周秋林讀書圖一軸(次等/藏一)
　　　素箋本墨畫款題云山迥烟雲重門閒草木深
　　　讀書不出户誰識道人心辛亥孟秋廿日沈周
　　　寓雙蛾僧舍畫並題
　　　明沈周參天特秀圖一軸(次等/藏二)
　　　素箋本墨畫款題云我聞東海毉巫閭山中有
　　　樹青瑶株參天直上有竒氣文章滿身雲霧俱
　　　無雙自以國士許況是昔時稱大夫人間草木
　　　各適用大材必待明堂須嗚呼大材必待明堂
　　　須不與榱桷論區區獻之劉先生遼陽材士來
　　　吳與余識於姑蘇臺因寫參天特秀圖侑詩贈
　　　之己亥沈周又識云予作是障子於己亥迨今
　　　乙巳凡七寒暑蓋以松爲材木以其材擬獻之
　　　之材也獻之謙不自擬而轉贈陳君鳳翔鳳翔
　　　常熟材士爲士林之喬木則予之誦於松者前
　　　言盡之矣兹不復贅長至日長洲沈周重題
　　　明沈周山水一軸(次等/藏三)
　　　素箋本著色畫款題云不到天平經二載每于
　　　圖畫寫遺踪何時倚杖尋春樂坐看松頭萬笏
　　　峰沈周
　　　明沈周蒼厓高話圖一軸(次等/藏四)
　　　素絹本墨畫款題云長松落落不知暑高坐兩
　　　翁無俗情琴罷清談猶半餉不妨新月印溪明
　　　長洲沈周
　　　明沈周聽松圖一軸(次等/藏五)
　　　素箋本淡著色畫款題云風送濤聲帶草香溪
　　　山深處任疎狂放開雙眼乾坤外看遍浮雲空
　　　自忙辛酉暮秋畫並題長洲沈周
　　　明沈周策杖圖一軸(次等/藏六)
　　　素箋本墨畫款題云山静似太古人情亦澹如
　　　逍遥遣世慮泉石是安居雲白媚厓客風清筠
　　　木虚笠屐不限我所適隨邱墟獨行固無伴微
　　　吟韻徐徐沈周
　　　明唐寅芙蓉一軸(次等/閏一)
　　　素箋本著色畫款題云拒霜花綻秋風落緑水
　　　紅橋畫閣前何物將來堪領畧金杯檀板小詞
　　　篇唐寅爲南谷趙君寫
　　　明唐寅洛神圖一軸(次等/閏二)
　　　素箋本墨畫款題云鼎湖舊有駕魚仙一住人
　　　間八百年珮紉芙蓉蓮貼步輕風吹到壽尊前
　　　唐寅
　　　明唐寅山茶仕女圖一軸(次等/閏三)
　　　素絹本著色畫款署唐寅
　　　明文徴明春雲出山圖一軸(次等/餘一)
　　　素箋本墨畫款題云春雲半出山突兀春樹亂
　　　摇風雨來誰識杜陵新句法浣花溪上草堂開
　　　徴明
　　　明文徴明雪滿羣峰圖一軸(次等/餘二)
　　　素絹本著色畫款題云雪壓溪南三百峰溪流
　　　照見玉巃嵸等閒十里溪山勝都落高人跨蹇
　　　中徴明
　　　明文徴明溪山秋霽圖一軸(次等/餘三)
　　　素絹本著色畫款題云最愛吳王銷夏灣輕橈
　　　短楫弄潺湲涼風數㸃雨餘雨落日千重山外
　　　山徴明
　　　明文徴明蒼巗漁隱圖一軸(次等/餘四)
　　　素絹本著色畫款題云蒼巗千尺鎖烟霞鷄犬
　　　漁梁隔隱家何處流來春水遠自停蘭棹看飛
　　　花徴明
　　　明文徴明倣董源林泉静釣圖一軸(次等/餘五)
　　　素箋本墨畫款識云嘉靖丙申仲夏日徴明仿
　　　董北苑林泉静釣圖
　　　明文嘉聽泉圖一軸(次等/成一)
　　　素箋本淡著色畫款題云仲宣故宅生春草千
　　　古高風愧鹿門今作小堂巢翡翠依稀水竹峴
　　　南村己卯三月爲雁村兄作文嘉
　　　明陳惠梅花一軸(次等/歲一)
　　　素箋本墨畫隸書款題云花間少女剪春寒燦
　　　燦霓裳舞隊仙夜月遥看環珮冷莫教吹落玉
　　　花鈿陳惠
　　　明陳淳赬橊蒼石圖一軸(次等/律一)
　　　素絹本著色畫款題云晝長添午倦洗硯獨臨
　　　池何物醒吟目葵橊正及期道復
　　　明陳淳畫桃花一軸(次等/律二)
　　　素絹本著色畫款題云江南春雨足杏子正開
　　　花茆屋青帘下遙知是酒家道復
　　　明孫啓畫梅一軸(次等/吕一)
　　　素絹本墨畫款署雪軒
　　　明王問雙鴛圖一軸(次等/調一)
　　　素絹本著色畫無款右方下有仲山王問一印
　　　明陸師道攜卷對山圖一軸(次等/陽一)
　　　素箋本著色畫款題云紅塵擾擾滿人間十日
　　　應無一日閒羨殺茂林蒼壁下獨攜書卷對青
　　　山嘉靖甲辰臈月師道作
　　　明謝時臣夏山飛瀑圖一軸(次等/雲一)
　　　素箋本淡著色畫款云夏山飛瀑樗仙謝時臣
　　　寫
　　　明謝時臣林巒秋霽圖一軸(次等/雲二)
　　　素箋本墨畫款云林巒秋霽姑蘇謝時臣作
　　　明陸治仿王蒙還丹圖一軸(次等/騰一)
　　　素絹本著色畫款識云余少師黃鶴山樵頗亦
　　　窺其蹊逕後以草草漫應乆不爲之蓋山樵筆
　　　意古雅多蕭閒林壑之趣非澄懷弄筆罕臻其
　　　妙嘉靖戊申之秋山居累月悠然有山樵之思
　　　遂作此幅雖筆墨蒼老差勝于前而山樵之意
　　　失亦多矣使觀者求之驪黄之外未必無所取
　　　也后一年己酉秋日包山陸治識
　　　明陸治仙山玉洞圖一軸(次等/騰二)
　　　素絹本著色畫款題云玉洞千年秘谿通罨畫
　　　來元中藏窟宅雲裏擁樓臺巗竇天光下瑶林
　　　地府開不須瀛海外只尺見蓬萊張公洞作包
　　　山陸治
　　　明徐渭牡丹一軸(次等/致一)
　　　素箋本墨畫款題云醉餘灑墨暮牕涼竹下花
　　　枝艶洛陽共指蕭娘騎鳳去翠裙拖處尾偏長
　　　大環
　　　明項聖謨山水小景一軸(次等/雨一)
　　　素箋本著色畫分三幅上幅款書云山晚黃雲
　　　合項易菴作中幅款書云地僻秋將盡山高客
　　　未歸項孔彰下幅款書云古廟松杉巢水鶴易
　　　菴
　　　明項聖謨菊花竹石一軸(次等/雨二)
　　　素箋本墨畫款題云秋光何潔尚遲霜新酒煨
　　　成百草香意在臨池猶未飲黃花先我醉重陽
　　　項聖謨筆
　　　明顧正誼溪山秋爽一軸(次等/露一)
　　　素箋本淡著色畫款識云萬歴乙亥秋日仲方
　　　顧正誼左方上有高士竒題句一
　　　明趙左秋山紅樹圖一軸(次等/結一)
　　　素絹本著色畫款識云萬歴辛亥秋九月華亭
　　　趙左倣唐人楊升畫上方有董其昌䟦一
　　　明趙左寒江草閣圖一軸(次等/結二)
　　　素絹本淡著色畫款識云五月江深草閣寒乙
　　　卯夏日趙左
　　　明周之冕枇杷珍禽一軸(次等/爲一)
　　　素絹本著色畫無款左方中有之冕之印一印
　　　明周之冕花竹鵪鶉一軸(次等/爲二)
　　　素絹本著色畫款云汝南周之冕寫上方有范
　　　允臨陳繼儒朱之蕃董其昌左方有文震孟薛
　　　明益嚴澂杜大綬諸題句
　　　明尤求山水人物一軸(次等/霜一)
　　　素箋本墨畫款云長洲尤求製
　　　明李士達瑞蓮圖一軸(次等/金一)
　　　素箋本著色畫款識云萬歴丙午仲夏九芝先
　　　生山池中碧蓮一榦成兩花色貌種種可人此
　　　佳兆也余不善花枝遂敢戯圖以志瑞李士達
　　　明王中立花鳥一軸(次等/生一)
　　　宣德箋本著色畫款識云天啓元年二月旣望
　　　王中立寫于訪雪航中
　　　明董其昌畫王維詩意圖一軸(次等/麗一)
　　　素箋本墨畫書閉户著書經歲月種松皆作老
　　　龍鱗二語款識云元宰丙寅六月畫前署右丞
　　　詩意四字又題云青林鬱蒙茸長松度林表所
　　　以蔣生逕無竹亦自好余題畫舊作與此圖境
　　　界復相似元宰重題
　　　明陳繼孺倣倪瓚山水一軸(次等/水一)
　　　宣德鏡光箋本淡著色畫款云倣雲林筆意眉
　　　公
　　　明倪元璐朱竹一軸(次等/玉一)
　　　素箋本研硃畫款題云今朝正是天中節不寫
　　　鍾君寫此君贊曰碧其骨丹其色問君何爲近
　　　朱者赤崇禎己卯蒲月元璐醉筆右方中有陳
　　　子龍䟦一
　　　明王綦東籬秋色圖一軸(次等/出一)
　　　素箋本著色畫款識云丙寅秋日王綦
　　　明張宏倣陸治茶花水仙一軸(次等/崑一)
　　　素絹本著色畫款識云天啓丙寅季冬仿包山
　　　翁筆張宏
　　　明楊文驄溪山訪友圖一軸(次等/岡一)
　　　素箋本墨畫款識云癸未夏避暑山中修篁古
　　　木炎蒸不至朝來跂脚北牕流泉入耳白雲滿
　　　目覺荆關董巨眞本自呈于前人間粉墨恐未
　　　必有此靈幻也架上舊楮弄筆偶摹其意所謂
　　　獨師造化爲眞得不向荆關乞唾餘者也楊文
　　　驄並記
　　　明陳洪綬花蝶寫生一軸(次等/劍一)
　　　素絹本著色畫款云洪綬畫於靈鷲精舍
　　　明陳洪綬瓶花一軸(次等/劍二)
　　　素絹本著色畫款識云谿山老蓮洪綬畫於無
　　　見閣
　　　明陳洪綬梅花一軸(次等/劍三)
　　　素箋本淡著色畫款云老遲洪綬畫於柳莊
　　　明陳嘉言時時報喜圖一軸(次等/號一)
　　　素箋本墨畫款識云時時報喜圖戊午春日寫
　　　於墨寳齋中八十叟陳嘉言
　　　明吳令棠上白頭圖一軸(次等/巨一)
　　　素箋本著色畫款識云己丑小春俊明親丈索
　　　爲振玉先生韭谿老人吳令
　　　明張寧歲寒三友圖一軸(次等/闕一)
　　　磁青箋本泥金畫款題云萬紫千紅委路塵蒼
　　　筠白石自爲隣蕭條落日空林晩寂寞東風野
　　　水春九畹廢來猶有賦三閭去後更無人繁華
　　　到處笙歌滿囘首江臯夜月新方洲張寜題右
　　　方署恩深雨露四字
　　　明俞笙花鳥一軸(次等/珠一)
　　　素絹本著色畫款署四明八十山人俞笙
　　　明王時敏松巗静樂圖一軸(次等/稱一)
　　　素絹本著色畫款識云辛亥秋日寫爲澹翁老
　　　親臺西廬老人王時敏前隸書松巗靜樂四字
　　　明史端木倣黃公望山水一軸(次等/夜一)
　　　素箋本著色畫款題云平生落魄放江鄉詩酒
　　　爲期作醉狂寫幅雲烟消白晝得些風月(缺一/字)
　　　紅粧天眞自不知工拙理性從人較短長卻有
　　　南宫能鑒賞時人幾個識蘇黃金臺楊天澤過
　　　癡樓談及乃兄天德知癡之爲人能鑑癡之拙
　　　筆可爲米南宫能鑒賞也因作此以贈之江東
　　　癡史寫(缺二/字)十七年歲(缺一/字)子立春後一日也
　　　明僧志中枯木竹石圖(次等/光一)
　　　素箋本墨畫款題云古木作禪意青山澹若愚
　　　秋風蕭瑟處應許質倪迂志中前有魏之璜鄭
　　　重二題句
　
　
　
　
　
　
　
　
　
石渠寳笈卷三十九
欽定四庫全書
石渠寶笈卷四十
　　　貯
　　御書房
　　　無名氏書畫
　　畫軸上等
　　　五代人浣月圗
　　　宋人盤車圗
　　　宋人梧隂清暇圗
　　　宋人秋山文會圗
　　　宋人大儺圗
　　　宋人黄鶴樓圗
　　　宋人枯木竹石
　　　宋人捕魚圗
　　　宋人寒林樓觀圗
　　　宋人富貴花貍
　　　宋人華燈侍宴圗
　　　宋人山茶冩生
　　　宋人清溪晚牧圗
　　　宋人春山瑞松圗
　　　元人老圃秋容圗
　　　元人青山竹閣圗
　　　元人花鵞小景
　　　元人江天樓閣圗
　　　元人春山圗
　　　元人秋山圗
　　　明人七星古檜圗
　　　明人秋山髙士圗
　　　明人山水
　　刻絲畫軸上等附
　　　喬枝雙鵲圗
　　　八仙圗
　　　羣仙拱夀圗
　　　孔雀圗
　　　玉洞仙芝圗
　　　蟠桃圗
　　　海棠圗
　　　蟠桃春燕圗
　　　羣仙祝夀圗
　　繡線畫軸上等附
　　　梅竹山禽圗
　　　白鷹
　　畫軸次等
　　　五代人雪漁圗
　　　宋人千巖萬壑
　　　宋人竹石鳩子圗
　　　宋人秋塘雙鴈
　　　宋人折枝枇杷
　　　宋人梅竹聚禽圖
　　　宋人蟠桃圖
　　　宋人宫沼納涼圖
　　　宋人秋林放犢圖
　　　宋人竹樹鳴鳩圖
　　　宋人杏林鸂鶒圖
　　　宋人山花墨兔圖
　　　宋人竹林清話圖
　　　宋人桃竹雙鳬圖
　　　宋人子母雞圖
　　　宋人花王圖
　　　宋人蘆汀雙鴨圖
　　　宋人疎篁晴翠圖
　　　元人秋山圖
　　　元人疎枝竹鵲圖
　　　元人魚藻圖
　　　元人嘉穀鳴禽圗
　　　元人花隂卧犬圗
　　　元人獵騎圗
　　　元人折枝秋葵
　　　明人後猊圗
　　　明人花叢雙燕圗
　　　明人豐稔圗
　　刻絲畫軸次等附
　　　羣仙祝夀圗
　　　瑤池獻夀圗
　　　芙蓉雙鴈圗
　　　花卉翎毛
　　　芝蘭圗
　　　仙桃圗
　　國朝人書畫
　　畫軸上等
　　　王鑑倣巨然秋山蕭寺圗
　　　惲向秋亭嘉樹圗
　　　顧大申秋日山居圗
　　　惲夀平百合
　　　王武倣元人溪亭對菊圗
　　　王武天竹水仙
　　　王翬荆溪清遠圗
　　　王翬倣黄公望筆意
　　　王原祁遠岫歸雲圗
　　　王原祁倣米芾雲山
　　　王原祁倣李唐春樹萬年圗
　　　赫奕笠澤垂綸圗
　　　赫奕山中讀書圗
　　　赫奕蜀山巫峽圗
　　　蔣廷錫桂花
　　　郎世寜十駿圗
　　畫軸次等
　　　王鐸山水
　　　藍瑛秋老桔桐圖
　　　朱耷獨鶴圖
　　　羅牧林壑蕭疎圖
　　　羅牧喬木千齡圖
　　　禹之鼎摹王蒙筆意
　　　惲壽平蘆汀雙鴨圖
　　　惲壽平王翬笪重光楊晉合景歲朝圖
　　　王翬倣趙大年湖山春曉圖
　　　王翬山水
　　　王翬山水
　　　王翬倣趙大年水村圖
　　　王翬水村圖
　　　王原祁倣黄公望筆意
　　　王原祁倣黄公望筆意
　　　王原祁倣趙孟頫仙山樓閣圖
　　　王原祁江山清霽圖
　　　王原祁倣倪黄合筆
　　　陸㬙畫松
　　　李堅鵪鶉
　　　高層雲山水
　　　焦秉貞畫池上篇圖
　　　赫奕秋山圖
　　　赫奕倣倪黄合作
　　　赫奕雲山
　　　赫奕秋山凝翠圖
　　　赫奕竹梧清景圖
　　　赫奕秋山晴翠圖
　　　高其佩㳺魚圖
　　　高其佩山水
　　　蔣廷錫畫人參花
　　　蔣廷錫瑞石新花圖
　　　蔣廷錫瑞穀圖
　　　蔣廷錫疎林翠巘圖
　　　戴天瑞秋山圖
　　　張問達馬圖
　　　張問達馬圖
　　　僧超揆攜琴訪友圖
　　　僧超揆畫杜牧詩意
　　　閨媛周禧畫石榴
　　列朝人書畫
　　書畫合軸上等
　　　明唐寅琵琶行圖
　　書畫合軸次等
　　　元趙孟頫酒誥圖
　　　明文徵明朱竹
　　國朝人書畫
　　書畫合軸上等
　　　王武書畫合璧
欽定四庫全書
石渠寳笈卷四十
　　貯
　御書房
　　　無名氏
　　畫軸上等
　　　五代人浣月圗一軸(上等/天一)
　　　素絹夲著色畫右方上有緝熙殿寳一璽軸髙
　　　二尺四寸一分廣一尺五寸七分
　　　宋人盤車圗一軸(上等/地一)
　　　素絹夲著色畫左邉幅有蕉林玉立氏圗書觀其
　　　大畧二印軸髙三尺三寸八分廣一尺五寸三分
　　　宋人梧隂清暇圗一軸(上等/元一)
　　　素絹夲著色畫右方上有晉府圗書一印中有清
　　　秘珍玩一印左方上有晉府書畫之印敬徳齋圗
　　　書印二印軸髙一尺五寸七分廣一尺二寸八分
　　　宋人秋山文㑹圗一軸(上等/黄一)
　　　素絹夲著色畫右方上有懐古閣蔵一印下一
　　　印漫漶不可識左方上半印存印字下有希之
　　　一印軸髙二尺九寸五分廣七寸八分
　　　宋人大儺圗一軸(上等/宇一)
　　　素絹夲著色畫軸髙二尺八分廣一尺八寸二分
　　　宋人黄鶴樓圗一軸(上等/宙一)
　　　素絹夲著色畫軸髙五尺八分廣二尺八寸
　　　宋人枯木竹石一軸(上等/洪一)
　　　素絹夲墨畫右方下有一印漫漶不可識軸髙
　　　三尺三寸六分廣一尺五寸九分
　　　宋人捕魚圗一軸(上等/荒一)
　　　素絹夲著色畫軸髙三尺二寸八分廣一尺五寸四分
　　　宋人寒林樓觀一軸(上等/日一)
　　　素絹夲著色畫軸髙四尺六寸八分廣二尺七寸八分
　　　宋人富貴花貍一軸(上等/月一)
　　　素絹夲著色畫右方下有半印不可識左方下有緝
　　　熙殿寳一璽軸髙四尺四寸一分廣三尺三寸六分
　　　宋人華燈侍宴圗一軸(上等/盈一)
　　　素絹夲著色畫上方題句云朝回中使傳宣命
　　　父子同班侍宴榮酒捧蜺觴祈景福樂聞漢殿
　　　動驩聲寳瓶梅蕊千枝綻玉柵華燈萬盞眀人
　　　道催詩須待雨片雲閣雨果詩成後一印漫漶
　　　不可識下方邉幅有棠村審定蕉林二印軸髙
　　　三尺四寸七分廣一尺六寸七分玉池上
　御識云近得馬逺華燈侍宴圗軸憶舊入石渠寳笈
　　　中有相似者檢閱此幅籖題宋人華燈侍宴圗
　　　畫景題句無不脗合惟畫中階墀部位微有㕘
　　　差而筆意深厚同出宋時院夲觀題句中有父
　　　子同班侍宴榮之句盖當時勑作此圗以侈一
　　　時盛事或一稿兩幅分賜侍宴者之父子耳新
　　　得者則有臣馬逺三字欵在左側樹石之間逼
　　　近邉幅幸未裁截此幅無欵想亦署欵幀邉屢
　　　經􁦍裱致被損壊割去今将兩幅同弆石渠此
　　　幅因無欵仍標宋人以存其舊乾隆癸夘冬御
　　　筆下有古稀天子之寳猶日孜孜二璽又
　御識云華燈侍宴圗内府有兩夲此為石渠舊蔵已
　　　入前編者欵經裁去標題宋人其一則近年所
　　　得入續編者有馬逺欵兩幀畫筆均沉厚絹素
　　　亦古雖階墀部位微有参差而軒楹人物大局
　　　悉同且上方題句字體亦如出一手或當時一
　　　稿兩幅分賜侍宴父子二人以誌榮遇亦不必
　　　求其人以實之當續得馬畫時已兩相印證各
　　　為識語分題兩幀首矣但前編所載者貯御書
　　　房入續編者貯乾清宫溯此圗流傳七百餘年
　　　先後同入内府邀鑒賞真可謂翰墨縁而分貯
　　　各誌合而未合仍未得為延津之遇因命同弆
　　　一箧貯乾清宫以徴兩羙之必合耳乾隆六十
　　　一年丙辰小春月御識(臣/)董誥奉
　勑敬書鈐印二臣誥
　　　宋人山茶寫生一軸(上等/昃一)
　　　素絹夲著色畫軸髙一尺八寸二分廣一尺二寸三分
　　　宋人清溪晚牧圗一軸(上等/辰一)
　　　素牋夲著色畫右方下一印不可識左方下有袁氏
　　　鑒賞圗書一印軸髙二尺三寸六分廣一尺三寸七分
　　　宋人春山瑞松圗一軸(上等/宿一)
　　　素絹夲著色畫右方上有興霞殿寳一璽下半
　　　璽存殿寳二字又玉堂柯氏九思私印一印左方
　　　上半璽不可識下有黄琳一印詩塘宋髙宗題
　　　云天鈞瑞木得自嶔岑枝蟠數萬榦不倍尋怒
　　　騰龍勢静奏琴音凌寒鬱茂當暑隂森封以腴
　　　壌邇以碧潯越千萬年以慰我心後有太上皇之
　　　寳御書之寳二璽軸髙一尺九分廣一尺三寸六分
　　　元人老圃秋容圗一軸(上等/列一)
　　　宋箋本著色畫軸高三尺九寸六分廣一尺一
　　　寸七分
　　　元人青山竹閣圖一軸(上等/張一)
　　　宋箋本墨畫詩塘有邊武題云曉風吹徹碧雲
　　　寒夢駕𤣥螭謁紫壇玉露一杯霞綺燦歸來不
　　　作刈蘭看至正丁亥歳孟春上元日隴西邊武
　　　伯京為士民隱君雷師書讚軸高二尺二寸七
　　　分廣九寸九分
　　　元人花鵞小景一軸(上等/寒一)
　　　宋箋本著色畫軸高一尺七寸九分廣一尺一
　　　寸五分
　　　元人江天樓閣圖一軸(上等/來一)
　　　素箋本白描畫軸高二尺六寸三分廣一尺二
　　　寸六分
　　　元人春山圖一軸(上等/暑一)
　　　素箋本墨畫上方有楊維禎題云巨然不作惠
　　　崇景秀逺最愛春山圖危峰戴出若孤(缺/)大樹
　　　林立如千夫杖藜誰行天姥道酒船間出賀家
　　　湖道人自指讀書處文壁峰前宅一區鐵笛右
　　　方下有元(缺/)珍藏一印左方上有棠村審定蕉
　　　林二印軸高二尺二寸七分廣一尺三寸二分
　　　元人秋山圖一軸(上等/往一)
　　　宋箋本淡著色畫右方下有半印存山樵二字
　　　軸高三尺六寸廣一尺一寸六分
　　　明人七星古檜圖一軸(上等/秋一)
　　　素箋本墨畫右方上有蒼巗子棠邨審定二印
　　　左方下有卞氏呆菴珍賞一印軸高二尺四寸
　　　七分廣一尺二寸七分
　　　明人秋山高士圖一軸(上等/收一)
　　　素箋本著色畫左方下一印漫漶不可識右方
　　　下押縫有培風堂珍蔵圖書一印軸高二尺五
　　　寸二分廣八寸二分
　　　明人山水一軸(上等/冬一)
　　　素箋本墨畫左方下有半印存崇雅二字又一
　　　印漫漶不可識詩塘有文彭題云春深綠樹静
　　　陰陰童子遥將七尺琴流水高山堪自寄底須
　　　城市覓知音文彭軸高二尺六寸一分廣一尺
　　　二寸九分
　　附刻絲畫軸上等
　　　喬枝雙鵲圖一軸(上等/天一)
　　　宋本五色織軸高二尺九寸四分廣一尺六寸
　　　二分
　　　八仙圖一軸(上等/地一)
　　　宋本五色織軸高五尺六分廣三尺九寸七分
　　　羣仙拱壽圖一軸(上等/元一)
　　　宋本五色織軸高五尺一寸七分廣三尺七寸
　　　三分
　　　孔雀圖一軸(上等/黄一)
　　　宋本五色織左方上織孔雀圖三字下織欵識
　　　云開寳二年季春三月錫山華氏三畱堂製下
　　　織季子後裔一印軸高五尺二寸廣七尺一寸
　　　二分
　　　玉洞仙芝圖一軸(上等/宇一)
　　　宋本五色織右方上織玉洞仙芝四字後織常
　　　伯一印左方下織一印存九山二字可辨軸高
　　　一尺三寸三分廣七寸一分
　　　蟠桃圖一軸(上等/宙一)
　　　宋本五色織上方織題句云萬縷千絲組織工
　　　仙桃結子似丹紅一絲一縷千萬壽妙合天機
　　　造化中款織延陵呉煦製下織子潤一印軸高
　　　一尺四寸五分廣一尺二寸一分
　　　海棠圖一軸(上等/洪一)
　　　宋本五色織軸高一尺六寸一分廣一尺三分
　　　蟠桃春燕圖一軸(上等/荒一)
　　　宋本五色織軸高二尺七寸五分廣一尺二寸
　　　九分
　　　羣仙祝壽圖一軸(上等/日一)
　　　宋本五色織左方下織陳氏敬亭二印右方下
　　　一印不可識軸高四尺四寸五分廣三尺六分
　　附繡線畫軸上等
　　　梅竹山禽圖一軸(上等/天一)
　　　宋本五色繡右方上有明昌御覽一璽軸高四
　　　尺七分廣一尺六寸九分
　　　白鷹一軸(上等/地一)
　　　宋本素繡軸高二尺九寸九分廣一尺四寸八
　　　分
　　畫軸次等
　　　五代人雪漁圖一軸(次等/天一)
　　　素絹本著色畫
　　　宋人千巗萬壑一軸(次等/地一)
　　　素箋本墨畫上方有陳儀傳純劉昭陳韶胡澂
　　　諸題句
　　　宋人竹石鳩子圖一軸(次等/元一)
　　　素絹本著色畫
　　　宋人秋塘雙雁一軸(次等/黄一)
　　　素絹本著色畫
　　　宋人折枝枇杷一軸(次等/宇一)
　　　素絹本著色畫
　　　宋人梅竹聚禽圖一軸(次等/宙一)
　　　素絹本著色畫
　　　宋人蟠桃圖一軸(次等/洪一)
　　　素絹本著色畫
　　　宋人宫沼納涼圖一軸(次等/荒一)
　　　素絹本著色畫
　　　宋人秋林放犢圖一軸(次等/日一)
　　　素絹本著色畫
　　　宋人竹樹鳴鳩圖一軸(次等/月一)
　　　素絹本著色畫
　　　宋人杏林鸂鶒圖一軸(次等/盈一)
　　　素絹本著色畫詩塘
　御筆題樂意二大字上有乾隆宸翰一璽
　　　宋人山花墨兎一軸(次等/昃一)
　　　素絹本著色畫
　　　宋人竹林清話圖一軸(次等/辰一)
　　　素絹本著色畫
　　　宋人桃竹雙鳬圖一軸(次等/宿一)
　　　素絹本著色畫
　　　宋人子母雞圖一軸(次等/列一)
　　　墨箋本著色畫詩塘有明憲宗題句
　　　宋人花王圖一軸(次等/張一)
　　　素絹本著色畫
　　　宋人蘆汀雙鴨圖一軸(次等/寒一)
　　　素絹本著色畫
　　　宋人疎篁晴翠圖一軸(次等/來一)
　　　素絹本墨畫
　　　元人秋山圖一軸(次等/暑一)
　　　素絹本墨畫
　　　元人疎枝竹鵲圖一軸(次等/往一)
　　　素絹本著色畫
　　　元人魚藻圖一軸(次等/秋一)
　　　素箋本著色畫
　　　元人嘉穀鳴禽圖一軸(次等/收一)
　　　素絹本著色畫
　　　元人花陰卧犬圖一軸(次等/冬一)
　　　素箋本著色畫
　　　元人獵騎圖一軸(次等/蔵一)
　　　素絹本著色畫
　　　元人折枝秋葵一軸(次等/閏一)
　　　素絹本著色畫
　　　明人狻㹸圖一軸(次等/餘一)
　　　素箋本著色畫
　　　明人花叢雙燕圖一軸(次等/成一)
　　　素絹本著色畫
　　　明人豐稔圖一軸(次等/歲一)
　　　素絹本著色畫瓶中瑞穀
　　附刻絲畫軸次等
　　　羣仙祝壽圖一軸(次等/天一)
　　　宋本五色織
　　　瑶池獻壽圖一軸(次等/地一)
　　　宋本五色織
　　　芙蓉雙鴈圖一軸(次等/元一)
　　　宋本五色織
　　　花卉翎毛一軸(次等/黄一)
　　　宋本五色織
　　　芝蘭圖一軸(次等/宇一)
　　　宋本五色織詩塘素織題句一未署名
　　　仙桃圖一軸(次等/宙一)
　　　明本五色織上方織沈周題句一又素繡祝允
　　　明都穆和句二
　　國朝人
　　畫軸上等
　　　王鑑仿巨然秋山蕭寺圖一軸(上等/天一)
　　　宣德箋本墨畫款識云丁未春孟仿巨然筆王
　　　鑑下有員照染香菴主二印右方下有宋氏穉
　　　佳書畫庫記一印左方下有鴻雪一印軸高六
　　　尺一寸八分廣一尺六寸五分
　　　惲向秋亭嘉樹圖一軸(上等/地一)
　　　宣德箋本墨畫欵識云甲午十二月初九日寫
　　　香山向下有惲本初道生二印上方又自識云
　　　呉竹嶼之爲雲林也吾惡其太秀藍田叔之爲
　　　雲林也吾惡其太老秀而老乃真老也老而嫩
　　　乃眞秀也此是倪迂眞面目後五日又題下有
　　　惲本初道生二印右方下有宋氏穉佳書畫庫
　　　記卧菴所藏二印左方下有休寧朱之赤珍藏
　　　圖書一印軸高二尺九分廣九寸一分
　　　顧大申秋日山居圖一軸(上等/元一)
　　　素絹本著色畫款識云壬辰冬十二月朔爲殿
　　　翁廖公祖寫于青溪道中華亭顧大申下有大
　　　申一字震治二印軸高五尺五寸七分廣二尺
　　　一寸六分
　　　惲壽平百合一軸(上等/黄一)
　　　宣德鏡光箋本墨畫款題云墨雨灑金壺香風
　　　滿瑶圃玉簫明月夜一隊霓裳舞臨唐解元爲
　　　山言先生鑒之白雲溪漁壽平下有壽平惲正
　　　叔二印前有寄岳雲一印左方下有以(二字/未辨)處
　　　南田正叔二印軸高一尺六寸八分廣一尺八
　　　分
　　　王武仿元人溪亭對菊圖一軸(上等/宇一)
　　　宣德箋本著色畫款識云余不諳山水適有攜
　　　元人真蹟求售披玩三日摹其形似至筆墨神
　　　氣十未得一也丁未秋日王武識下有勤中王
　　　武忘菴二印前有震澤一印軸高五尺二寸二
　　　分廣一尺四寸一分
　　　王武天竹水仙一軸(上等/宇二)
　　　素絹本著色畫款識云癸亥暮春畫於西城草
　　　堂王武下有王武一印軸高四尺四寸三分廣
　　　一尺五寸五分
　　　王翬荆溪清逺圖一軸(上等/宙一)
　　　素箋本墨畫摹倪瓚上方書倪瓚原記款識云
　　　丙寅八月摹於呉門舟次海虞石谷王翬下有
　　　王翬之印石谷二印軸高二尺六寸八分廣一
　　　尺
　　　王翬仿黄公望筆意一軸(上等/宙二)
　　　羅紋箋本墨畫款題云别一山川眼更明幽居
　　　端的稱幽情由來老筆荆關意施粉施朱笑後
　　　生乙亥七月十有三日長安客舍剪燭戱墨奉
　　　寄穉佳老世臺先生耕烟㪚人王翬下有王翬
　　　之印石谷子二印前有太原一印左方下有滄
　　　江白髪一印軸高三尺四寸廣一尺六寸五分
　　　王原祁逺岫歸雲圖一軸(上等/洪一)
　　　宣德箋本著色畫款識云營邱烟景藏鋒歛鍔
　　　董巨趙黄皆於其中變化元人筆兼宋法不出
　　　於此矣王原祁下有石師道人一印軸高一尺
　　　七寸六分廣一尺一寸六分左方上
　御題詩云平生山水興有餘欲買名山都無價呉綾
　　　裝池盈尺幅千里烟嵐此中化置之五嶽伯仲
　　　間若非東岱即西華􁋥嶪筍尖碧玉削每有白
　　　雲出其罅陡澗懸厓若無路畧彴幾板凌空架
　　　下有泠泠珠玉聲俯瞰始見清波瀉谷轉荒村
　　　綠樹叢掩映竹籬與茅舍蒼松皆作老龍鱗盤
　　　挐不祈斤斧赦仄仄曲徑相通處别有軒蕭水
　　　雲榭省我逰歴蠟雙屐更無須向山靈借常住
　　　是中讀我書何用勞勞説消夏御題下有乾隆
　　　宸翰惟精惟一二璽
　　　王原祁倣米芾雲山一軸(上等/洪二)
　　　宣德箋本墨畫款識云戊子新春
　暢春公寓呵凍寫米家雲山麓臺祁下有王原祁印
　　　麓臺二印前有畫圖畱與人看一印左方下有
　　　西廬後人一印軸髙三尺一寸二分廣一尺七
　　　寸七分
　　　王原祁仿李唐春樹萬年圖一軸(上等/洪三)
　　　素絹本著色畫款云翰林院侍講(臣/)王原祁恭
　　　畫進下有臣原祁一印右方上署春􁁃萬年樹
　　　香滿九重城二語軸高三尺三寸廣一尺六寸
　　　五分
　　　赫奕笠澤垂綸圖一軸(上等/荒一)
　　　素絹本著色畫款云(臣/)赫奕恭畫下有(臣/)赫奕
　　　恭畫聨印軸高二尺四寸七分廣二尺五寸三
　　　分右方上
聖祖仁皇帝御書七言絶句識云倣董下有康熙宸翰
　　　一璽前有佩文齋一璽
　　　赫奕山中讀書圖一軸(上等/荒二)
　　　素絹本著色畫款云(臣/)赫奕恭畫下有(臣/)赫奕
　　　恭畫聨印軸高三尺二寸七分廣一尺六寸六
　　　分右方上
聖祖仁皇帝御書七言古詩識云錄元陳高山中讀書
　　　圖下有體元主人萬幾餘暇二璽前有佩文齋
　　　一璽
　　　赫奕蜀山巫峽圖一軸(上等/荒三)
　　　素絹本墨畫款云(臣/)赫奕恭畫下有(臣/)赫奕恭
　　　畫聨印軸高三尺九分廣一尺四寸九分右方
　　　上
聖祖仁皇帝御書七言絶句識云錄唐李白句下有康
　　　熙稽古右文二璽前有中和一璽
　　　蔣廷錫桂花一軸(上等/日一)
　　　素絹本著色畫款云(臣/)蔣廷錫恭畫下有(臣/)廷
　　　錫朝朝染翰二印軸高五尺四寸廣二尺三寸
　　　二分右方上
聖祖仁皇帝書御製七言絶句云坐望中秋月正圓玲
　　　瓏丹桂植當天無私普照八荒外皎潔清光雲
　　　漢邊識云中秋望月下有康熙宸翰保合太和
　　　二璽前有佩文齋一璽
　　　郎世寧十駿圖十軸(上等/月一)
　　　素絹本著色畫每軸欵識云乾隆癸亥孟春海
　　　西(臣/)郎世寧恭畫下有(臣/)郎世寧恭畫二印第
　　　一軸萬吉驦左方上隸書署萬吉驦三字下注
　　　云喀爾喀郡王多爾濟札爾進高四尺二寸長
　　　七尺一寸五分右方下張照贊云志在千里吉
　　　行五十曳匹練以飛光夐玉花而屹立匼匝金
　　　支覆氤氲寳香裛閶闔獨歩烱如月入歛絶材
　　　以就閑宜休祥兮重襲(臣/)張照恭贊第二軸闞
　　　虎駵右方上隸書署闞虎駵三字下注云喀爾
　　　喀郡王澄文札布進高四尺六寸長七尺二寸
　　　八分左方下梁詩正贊云丹霄紫燕雲龍䧏精
　　　雄姿傑出猛氣横行騰山跨壑毛羣震驚烏菟
　　　之族憑險誰攖林傳風嘯薄隱星睛天駒怒突
　　　振鬛長鳴𤓰牙縮衂顛隕谿阬威神崇衞
　警蹕塵清(臣/)梁詩正恭贊第三軸獅子玊右方上隸
　　　書署獅子玉三字下注云喀爾喀折布尊丹巴
　　　呼圖克圖進高四尺三寸長七尺三寸左方下
　　　張照贊云獅子玉龍為友塵不動風來陡情萬
　　　里心
　一人坐文殊擁吉雲玉其色獅其力毛且物俱無匹
　　　蹄雪寒耳竹秋成地用與天游可
　君意受
　君恩日無事冬又春(臣/)張照恭贊第四軸霹靂驤左
　　　方上隸書署霹靂驤三字下注云喀爾喀親王
　　　固倫額駙策楞進高四尺三寸長七尺二寸右
　　　方下梁詩正贊云龍馬華文朱雨翼軒紀來從
　　　太蒙域凌雲超忽奔虹織踠踣雲雷輸疾亟騰
　　　光瑞聖聞疇德即今服皂天閑側
　六龍角壯看竒特一團旋風桃花色(臣/)梁詩正恭贊
　　　第五軸雪㸃鵰右方上隸書署雪㸃鵰三字下
　　　注云科爾沁郡王諾們額爾和圖進高四尺三
　　　寸長七尺左方下張照贊云秀含月窟精䧏星
　　　房桃花汗赭夾鏡瞳方四蹄先鳥一座如牀流
　　　水日永行雲風翔般般麟若㸃㸃雪裝滅没䟃
　　　𧽼卬首高驤鴥彼飛隼庶幾頡頏(臣/)張照恭贊
　　　第六軸自在驈右方上隸書署自在驈三字下
　　　注云和拖輝特貝勒誠溫札布進高四尺三寸
　　　長七尺二寸六分左方下梁詩正贊云
　天子之馬允資德驥在越影與超光念乗奔而謹轡
　　　比玉輦之閑安懿九花之上駟騰逸足以無前
　　　宛柔心而馴致惟銜橜之不驚斯以信逍遥之
　　　能事(臣/)梁詩正恭贊第七軸奔霄驄右方上隸
　　　書署奔霄驄三字下注云翁牛特貝勒彭蘓克
　　　進高四尺二寸長七尺五分左方下張照贊云
　　　地無驚烟海千里太平百年豐有圯肉騣空老
　　　天閑裏九旒旗下五花美爾獨當御
　龍顔喜一嘶羣馬皆聳耳超光趍影去天咫足底矞
　　　雲紅黄紫(臣/)張照恭贊第八軸赤花鷹左方上
　　　隸書署赤花鷹三字下注云喀爾喀親王德欽
　　　札布進高四尺六寸長七尺二寸八分右方下
　　　梁詩正贊云感朔思兮風蕭蕭影滅没兮朱霞
　　　飄秋隼横厲兮盤青霄大羽獵兮靈之囿繳輕
　　　禽兮逐狡獸飛鞚兮驚沙電掣兮前遮迴靶兮
　　　縱鏑不遣霜拳兮破空撃(臣/)梁詩正恭贊第九
　　　軸英驥子左方上隸書署英驥子三字下注云
　　　和拖輝特貝勒誠溫札布進高四尺三寸長七
　　　尺五分右方下張照贊云展倜儻以權竒聊逍
　　　遥以容與横秋風而流英撲春雲而如舞涵淑
　　　德于逸才正當年而遇
　主殊七十之馮唐比廿四之鄧禹(臣/)張照恭贊第十
　　　軸籋雲駛左方上隸書署籋雲駛三字下注云
　　　科爾沁公達爾馬達杜進高四尺一寸長七尺
　　　右方下梁詩正贊云逸景孫天馬子骨開張姿
　　　俶詭凌雲氣輕萬里上天衢追日軌顧飛龍爭
　　　尺咫秣芝田飲蒙汜環九垓歴塊耳歸
　有德勢風靡驂象輿歩金戺太一貺匪今始(臣/)梁詩
　　　正恭贊每軸署字下注語又滿洲字蒙古字各
　　　一行譯同軸高七尺四寸廣八尺四寸有竒
　　畫軸次第
　　　王鐸山水一軸(次等/天一)
　　　素箋本墨畫款識云癸酉十二月廿八日四鼓
　　　未醉寫王鐸
　　　藍瑛秋老梧桐圖一軸(次等/地一)
　　　宣德箋本著色畫款識云畫得秋色老梧桐蜨
　　　叟藍瑛
　　　朱耷獨鶴圖一軸(次等/元一)
　　　素箋本墨畫款云八大山人寫右方中有高其
　　　佩䟦一
　　　羅牧林壑蕭踈圖一軸(次第/黄一)
　　　素箋本墨畫款題云畫中原有詩何必再為題
　　　餘白太高逺兼之林壑竒甲申五月並畫於種
　　　蘭堂雲菴羅牧時年八十有三
　　　羅牧喬木千齡圖一軸(次等/黄二)
　　　素箋本墨畫款署喬木千齡雲菴羅牧畫於東
　　　湖鈞亭時年八十有一
　　　禹之鼎摹王蒙筆意一軸(次等/宇一)
　　　宣德箋本墨畫款識云乙酉夏閠偶過朱邸讀
　　　王叔明畫愛玩不能去其上董恩翁題曰黄鶴
　　　山樵畫從趙文敏風韻中來故酷似其舅又泛
　　　濫唐宋諸名家而以巨然為宗故縱逸多姿往
　　　往出文敏之外若使叔明專心師松雪未必不
　　　為文敏所掩也余甚愛文敏之論服叔明之畫
　　　因穉翁宋八先生命寫叔明山水漫摹大意請
　　　正廣陵學人禹之鼎
　　　惲壽平蘆汀雙鴨圖一軸(次等/宙一)
　　　素箋本著色畫款識云甲子麥秋甌香舘壽平
　　　製
　　　惲壽平王翬笪重光楊晉合景歲朝圖一軸(次/等)
　　　(洪/一)
　　　素箋本著色畫惲壽平書款云虞山石谷子畫
　　　水仙松枝南天生寫天竹子鶴補山茶聖老道
　　　兄清賞又記云時庚申冬日晴和與江上侍御
　　　同客百花里銅盤燃炬夜坐合作壽平記又笪
　　　重光款云江上外史補梅
　　　王翬倣趙大年湖山春曉圖一軸(次等/荒一)
　　　素絹本著色畫款識云趙大年湖山春曉圖嵗
　　　次乙未莫春之初撫於耕烟草堂石谷王翬
　　　王翬山水一軸(次等/荒二)
　　　素絹本淡著色畫款題云秋稜痩出無多寺古
　　　翠濃連一半雲壬子十月二日戯圖於秋水航
　　　烏目山人王翬
　　　王翬山水一軸(次等/荒三)
　　　素絹本著色畫款題云嘉木千章合清江萬里
　　　開山雲依白石茅屋枕蒼苔沙鳥飛飛下漁舟
　　　泛泛來田家望霖雨誰為挹塵埃曩從燕邸得
　　　見北苑真蹟精妙莫比至今往來胸臆戊子夏
　　　避暑湖村追摹大概雖筆力不逮古人而神韻
　　　規模猶不失也元人題句并錄之海虞王翬
　　　王翬倣趙大年水村圖一軸(次等/荒四)
　　　素絹本著色畫款云趙大年水村圖下有王翬
　　　一印
　　　王翬水村圖一軸(次等/荒五)
　　　素絹本著色畫款識云趙千里多作樓觀水村
　　　花木縈迴令觀者蕭然有出塵之想所謂畫中
　　　詩者耶乙酉嘉平王翬題
　　　王原祁仿黄公望筆意一軸(次等/日一)
　　　素箋本墨畫款識云大癡畫由淡入濃以意運
　　　氣以氣㑹神雖粗服亂頭益見其嫵媚也作者
　　　於行間墨裏得幾希之妙若以迹象求之便大
　　　相逕庭矣丁亥初秋新涼寫於雙藤書屋麓臺
　　　祁
　　　王原祁倣黄公望筆意一軸(次等/日二)
　　　素絹本著色畫款識云大癡畫華滋渾厚不為
　　　竒峭沙水容與處甚多兹取其意為作此圖未
　　　知少有相合否康熙甲午中秋下浣畫並題王
　　　原祁年七十有三
　　　王原祁仿趙孟頫仙山樓閣圖一軸(次等/日三)
　　　素絹本著色畫款識云康熙壬午端月倣趙松
　　　雪仙山樓閣呈馬老師相老先生教正婁東王
　　　原祁
　　　王原祁江山清霽圖一軸(次等/日四)
　　　素絹本墨畫款云(臣/)王原祁奉
　勅恭畫
　　　王原祁仿倪黄合筆一軸(次等/日五)
　　　素箋本墨畫款云(臣/)王原祁奉
　勅恭畫
　　　陸㬙畫松一軸(次等/月一)
　　　素絹本著色畫款署雲間陸􁀙
　　　李堅鵪鶉一軸(次等/盈一)
　　　素絹本著色畫款署李堅
　　　高層雲山水一軸(次等/昃一)
　　　宣德箋本著色畫款識云癸亥長夏寫于改蟲
　　　齋菰村高層雲
　　　焦秉貞畫池上篇圖一軸(次等/辰一)
　　　素絹本著色畫上方
聖祖仁皇帝御臨董其昌書池上篇識云康熙己巳春
　　　偶臨董其昌池上篇命欽天監五官焦秉貞取
　　　其詩中畫意古人嘗讚畫者曰落筆成蠅曰寸
　　　人豆馬曰畫家四聖曰虎頭三絶往往不已焦
　　　秉貞素按七政之躔度五形之逺近所以危峰
　　　疊嶂中分咫尺之萬里豈止於手握雙筆故書
　　　而記之幅中有康熙御筆之寳一璽
　　　赫奕秋山圖一軸(次等/宿一)
　　　素絹本著色畫款云(臣/)赫奕恭畫右方上
聖祖仁皇帝御書七言絶句識云倣米下有康熙宸翰
　　　保合太和二璽前有佩文齋一璽
　　　赫奕倣倪黄合作一軸(次等/宿二)
　　　素絹本著色畫款云(臣/)赫奕恭畫左方上
聖祖仁皇帝御書七言律詩識云錄唐王維詩一律下
　　　有體元主人萬幾餘暇二璽前有佩文齋一璽
　　　赫奕雲山一軸(次等/宿三)
　　　素絹本墨畫款云(臣/)赫奕恭畫右方上
聖祖仁皇帝御臨米芾題畫詩識云臨米襄陽書題畫
　　　下有體元主人萬幾餘暇二璽前有日鏡雲伸
　　　一璽
　　　赫奕秋山凝翠圖一軸(次等/宿四)
　　　素絹本著色畫款云(臣/)赫奕恭畫
　　　赫奕竹梧清景圖一軸(次等/宿五)
　　　素絹本著色畫款云(臣/)赫奕恭畫
　　　赫奕秋山晴翠圖一軸(次等/宿六)
　　　素絹本著色畫欵云(臣/)赫奕恭畫
　　　高其佩㳺魚圖一軸(次等/列一)
　　　素箋本著色指畫欵署其佩詩塘
　皇帝青宫時題詩云琉璃幾頃孤烟横修鱗數尾不
　　　辨名晴光蕩漾耀金碧泳㳺波面依浮萍誰知
　　　瀟灑濠梁興付與一指傳其生掛壁滄浪秋意
　　　𣺌髣髴當年在藻情寳親王長春居士題下有
　　　寳親王寳長春居士二璽前有随安堂一璽
　　　高其佩山水一軸(次等/列二)
　　　素絹本著色畫欵署其佩
　　　蔣廷錫畫人參花一軸(次等/張一)
　　　素絹本著色畫欵云(臣/)蔣廷錫恭畫右方上
聖祖仁皇帝御筆題識云熱河産人參雖不及遼左枝
　　　葉皆同命翰林蔣廷錫畫圖因戯作七言截句
　　　記之舊傳補氣為神草近日庸醫悞地精五葉
　　　五枝含洛數當看當用在權衡下有康熙稽古
　　　右文二璽前有惜寸陰一璽
　　　蔣廷錫瑞石新花圖一軸(次等/張二)
　　　金箋本著色畫款云(臣/)蔣廷錫恭畫右方上
聖祖仁皇帝書御製七言絶句云竒蕋瓊葩綴碧枝幽
　　　香獨占美丰姿薫風初到窻前賞疑是仙花月
　　　下移識云詠花舊作下有康熙稽古右文二璽
　　　前有中和一璽
　　　蔣廷錫瑞穀圖一軸(次等/張三)
　　　素絹本著色畫自書頌并序云
皇上敬
天勤民務農重稼雍正二年三年連舉
耕耤大典至誠昭格天人恊和京兆奏
　　先農壇
帝耤嘉禾叢生四穂五穗不可勝紀有一莖九穗髙出
　　　衆黍之上
　　豐澤園内
皇上躬耕之所秔稻亦生九岐而兩河三晉七穗五岐
　　　之穀連叢合隴江省奏獻一根九莖之稻其穟
　　　粒多至三百餘顆(臣/)廷錫沗職農官覩兹種種
　　　嘉應不勝欣幸懽忭之至謹總繪瑞穀圖以
　進并獻頌曰
聖皇御宇首重民事勤奉天時勸盡地利維春二月
勅簡稼器爰於青郊農壇設次馨香旣格
躬耕耤田犁行沃澤種布蕃鮮三推加一竟陌通阡觀
　　　耕終畞
皇心益䖍維
帝誠敬風雨時應五黍五禾各遂其性實方實苞旣美
　　　且盛三岐九穗舜田呈慶其穗如何層出猗那
　　　紅綻露浥金動月波
御園秔稻標祥獻和一莖百穟穎堅粒多
皇仁溥周
帝德廣運百穀蕃昌萬靈效順歡溢兩河豐盈三晉聨
　　　秀駢枝黄封奏進九莖瑞稻來自東呉同根分
　　　榦雙米合稃紫芒耀彩圓實含珠神功表稔
帝力惠孚(臣/)司教稼幸睹吉符稽首拜頌丹青獻圖欵
　　　云經筵講官户部左侍郎内閣學士裏行(臣/)蔣
　　　廷錫前署瑞穀圖頌四字
　　　蔣廷錫疎林翠巘圖一軸(次等/張四)
　　　素絹本著色畫款云(臣/)蔣廷錫恭畫
　　　戴天瑞秋山圖一軸(次等/寒一)
　　　素絹本著色指畫款云(臣/)戴天瑞指頭㳟畫左
　　　方上
聖祖仁皇帝御書七言絶句識云倣米下有康熙宸翰
　　　保合太和二璽前有佩文齋一璽
　　　張問達馬圖一軸(㳄等/來二)
　　　素絹本著色畫款云(臣/)張問達恭畫
　　　僧超揆攜琴訪友圖一軸(㳄等/暑一)
　　　素絹本著色畫款題云蟠曲松藤覆石幢烟波
　　　汀沚似湘江天香陳陳秋風𦂳野客攜琴訪竹
　　　窻(臣/)僧超揆
　　　僧超揆畫杜牧詩意一軸(㳄等/暑二)
　　　素絹本著色畫上方書杜牧逺上寒山石逕斜
　　　絶句一首款云(臣/)僧超揆謹寫
　　　閨媛周禧畫石橊一軸(㳄等/往一)
　　　素絹本著色畫款識云癸巳新秋江上女子周
　　　禧設
　　　列朝人
　　書畫合軸上等
　　　明唐寅琵琶行圖一軸(上等/天一)
　　　宣徳箋本淡著色畫款署吳趨唐寅下有唐伯
　　　虎一印右方下有吳趋一印左方下有謝湖一
　　　印上幅素箋烏絲䦨本文徴明小楷書琵琶行
　　　款識云嘉靖二十一年壬寅秋八月五日書於
　　　玉蘭堂徴明時年七十三下有徴明連印前有
　　　晤言室一印畫幅髙二尺三分廣一尺二寸六
　　　分書幅髙九寸三分廣同
　　書畫合軸㳄等
　　　元趙孟頫酒誥圖一軸(㳄等/天一)
　　　素絹本著色畫上方書酒誥本文款識云至大
　　　改元八月十三日吳興趙孟頫畫並書
　　　明文徴明朱竹一軸(㳄等/地一)
　　　宣徳鏡光箋本研朱畫上方書髙啟詞一首款
　　　識云右調水龍吟髙季迪先生作嘉靖十三年
　　　歳在甲午二月五日徴明因戯寫朱竹遂録其
　　　上
　　國朝人
　　書畫合軸上等
　　　王武書畫合璧一軸(上等/天一)
　　　素箋本分三幅上幅朱絲䦨行書五律二首並
　　　小序一則款云王武頓首下有梅谷一印前有
　　　竹牕一印幅髙七寸廣一尺中幅著色畫牡丹
　　　款題云碧玉窻欞赤玉欄三春富貴畫中看沈
　　　香亭子猶堪作那得亭前供奉官小春晦日王
　　　武戯筆上鈐王武私印震澤二印前有東邨草
　　　堂一印幅髙九寸三分廣一尺一寸六分下幅
　　　墨畫靈芝款云雪牕呵凍為陽春子博笑忘菴
　　　下有勤中一印左方下有碧梧翠竹之堂一印
　　　幅髙九寸六分廣一尺一寸六分
　
　
　
　
　
　
石渠寶笈卷四十
欽定四庫全書
石渠寶笈卷四十一
　　貯
　　學詩堂
　　　列朝人書畫
　　畫册上等
　　　宋馬和之畫弼風七篇圗
　　　元四大家名蹟
　　　明人集錦畫
　　　明沈周倣倪瓚筆意
　　　明沈周冩景
　　　明唐寅摹古
　　　明文嘉詩意圗
　　　明居節八景詩意圗
　　　明王時敏畫杜甫詩
　　畫册次等
　　　宋馬遠小品
　　　元柯九思竹譜
　　　明呂紀花竹冩生
　　　明沈周摹古
　　　明沈周倣吳鎭畫
　　　明陳楫雲巖佳勝圗
　　　明曹有光孫杖畫合册
　　　明人蘇臺古蹟
　　　明陳繼儒梅花
　　　明人便靣畫
　　　明董其昌便靣畫
　　　無名氏書畫
　　畫册次等
　　　歴朝集錦畫
　　國朝人書畫
　　畫册上等
　　　惲夀平摹古
　　　王翬山水
　　　王原祁山水
　　　沈宗敬山水
　　　張偉冩生花卉
　　　蔣廷錫畫鳥譜
　　　焦秉貞畫歴朝賢后故事
　　畫册次等
　　　惲夀平冩生
　　　王原祁仿古
　　　沈宗敬山水
　　　沈宗敬山水
　　　沈宗敬山水
　　　蔣廷錫臨宋徽宗花卉冩生
　　　蔣廷錫倣宋人筆意
　　　蔣廷錫倣宋人筆意
　　　蔣廷錫倣元人筆意
　　　蔣廷錫花卉
　　　蔣廷錫花卉
　　　蔣廷錫畫牡丹譜
　　　蔣廷錫百種牡丹譜
　　　院本夀意圗
　　朱倫瀚畫詩意圗
　　　張鵬翀十景詩意圗
　　　强國忠山水
　　　郎世寜冩生
　　　列朝人書畫
　　書畫合册上等
　　　宋髙宗書孝經馬和之繪圗
　　　明宣宗書畫合璧
　　　明陸治蔡羽書畫合璧
　　書畫合册次等
　　　明唐寅仇英畫前後逰赤壁二圗文徴明書賦
　　　明董其昌書畫合璧
欽定四庫全書
石渠寳笈卷四十一
　　貯
　學詩堂
　　　列朝人
　　晝冊上等
　　　宋馬和之畫邶風七篇圖一冊(上等/天一)
　　　素絹本凡七幅著色畫式微旄邱泉水北門靜
　　　女新臺乘舟七篇款脱第四幅有張伯起氏一
　　　印邊幅有梁清標印蕉林二印第六幅邊幅有
　　　蕉林玉立氏圖書觀其大略二印又每幅有大
　　　明安國鑒定眞跡一印後副頁陸師道跋云張
　　　伯起購得馬和之毛詩圖而亡其詩請余考定
　　　其篇余惟詩所以示勸懲畫所以昭法戒故昔
　　　人好以詩篇作圖如陸探微新臺衛協律黍離
　　　蓋與列女傳孝經圖同意至宋高孝二廟始盡
　　　冩三百篇令和之圖冩其蹟旣多故去今五百
　　　年而散落人間者徃徃不絶余嘗見采蘩等數
　　　章則思陵御書猶存可隨篇而命圖也而伯起
　　　此卷獨亡其詩亦無款印以其行筆飄逸立意
　　　高古非和之莫能作而考其意象亦有不待書
　　　而可知其篇名者其皆邶風之什耶如河上之
　　　臺旣泚旣洒而國人經從其下望者動色見者
　　　抑首皆有不忍見其籧篨戚施之態而相顧腹
　　　誹者非新臺乎城隅九雉而不見所愛者踟蹰
　　　搔首于其下則靜女也涉危遂往乘舟泛泛而
　　　無所薄而涯端父老望而傷思之中心養養如
　　　見其狀非二子乘舟其孰當之其君露次而諸
　　　臣鞠躬以諫者其黎臣之賦式微乎前高後下
　　　者旄邱也其上蔓延相及者旄邱之葛也而叔
　　　伯羣居有褎如充耳之容則旄邱之所以責衛
　　　也倚樹之女有深思焉而所臨者毖然之流所
　　　與謀者孌然之姬也豈非衛女之賦泉水以思
　　　歸乎城闉之外樹木叢蔚其背陽向隂之北門
　　　乎而羸馬疲童蕭然獨出有仕不得志之意焉
　　　其卒篇蓋北門也夫詩存而可名其圖者非善
　　　之善也詩亡而可決知爲此詩之圖者乃眞能
　　　圖詩者也此所以爲和之也不知伯起以爲何
　　　如倘以爲然則請更定其次以從詩序長洲陸
　　　師道題又張鳳翼跋云此卷蓋先君子購以付
　　　不肖者也先君子精于賞鑑嘗向不肖言畫貴
　　　有士夫氣而宋代諸名家惟和之爲獨得故累
　　　葉所襲藏雖多而於此尤加珍惜焉時陸子傅
　　　先生以春官郎謝病家居方鋭意摹古一見此
　　　卷欣然攜歸遂爲題識如左不數年間子傅疾
　　　作藻翰大減于前於是不復有精楷今化去又
　　　數年于此矣雖非精楷亦不可得也矧宋人名
　　　筆即存什一於千百所謂尚有典型亦豈可以
　　　散帙少之哉丁丑冬杪獨坐悟往齋忩明几淨
　　　偶一展玩漫爾識之張鳳翼後有蒼巗子蕉林
　　　鑑定二印幅高八寸一分廣一尺一寸四分對
　　　幅金粟箋本
　御筆書七篇本詩第一幅有茹古涵今攜筆流雲藻
　　　二璽第二幅有意在筆先含經味道眈書是宿
　　　縁三璽第三幅有觀書爲樂一璽第四幅有含
　　　英咀華會心不逺二璽第五幅有清心抒妙理
　　　微言晰纎毫二璽第六幅有讀書依竹靜鏡清
　　　砥平二璽第七幅有乾隆御筆摛藻爲春二璽
　　　後餘幅
　御筆跋云宋馬和之善畫人物山水志稱其筆法飄
　　　逸自成一家高孝兩朝深重其畫嘗勅畫毛詩
　　　三百篇每篇各爲一圖寫景設色具繪水繪聲
　　　妙手而下逮列國上自朝廟凡風俗貞淫之故
　　　禮樂燕饗之儀犂然畢具尤足以備形容昭懲
　　　勸也流傳數百年大半殘失今入内府者有小
　　　雅三頌鄘風齊風邶風等圖而邶風原本十九
　　　篇所存者僅七篇耳其餘或燬于兵燹或散佚
　　　人間惜不復覩全璧之合然吉光片羽古人是
　　　重即今秘苑所藏亦足仿彿大槩矣予以幾暇
　　　偶閲是圖爰取式微旄邱泉水北門靜女新臺
　　　乘舟七篇分寫每頁用相比偶豈特賞其藻繪
　　　之佳亦以見名人筆墨具有深意云耳乾隆甲
　　　子仲冬之月八日御識下有乾隆宸翰幾暇臨
　　　池清心抒妙理三璽
　　　元四大家名蹟一冊(上等/地一)
　　　素箋本凡四幅第一幅黃公望著色畫小年菴
　　　圖前署小年菴圖四字欵識云大癡學人爲復
　　　陽隱者作後有公望黃子乆氏二印又後有題
　　　句云一峯老癡高且逸結屋虞山稱絶筆復陽
　　　學者懸此圖正是一日是兩日後署竹西老人
　　　幅前有三江吳克符氏二印又二印不可識幅
　　　後有文徴明印一印幅高二尺廣一尺四分第
　　　二幅吳鎭墨畫山水款云梅道人戲墨上鈐嘉
　　　興吳鎭仲圭書畫記一印前俞和識云吳仲圭
　　　山水得董巨正脈此圖筆墨淋漓氣韻生動宜
　　　顧仲瑛亟賞之也紫芝生幅前有天籟閣子京
　　　父印墨林山人希魯諸印又二印殘蝕存潭字
　　　敬字可辨幅後有平生眞賞項子京家珍藏二
　　　印又半印二不可識幅高一尺六寸六分廣一
　　　尺三分第三幅倪瓚墨畫樹石款題云逸筆縱
　　　横意到成燒香弄翰了餘生忩前竹樹依苔石
　　　寒雨蕭蕭得曉晴瓚幅高一尺四寸九分廣九
　　　寸六分第四幅王蒙著色畫雲岫篆書署春雲
　　　出谷四字款云王蒙畫幅前有常郡周氏一印
　　　幅高一尺四寸二分廣八寸八分對幅金粟箋
　　　本
　御筆題句第一幅題云千山葉落山容出吟秋萬竅
　　　翏翏疾蕭齋搆處面羣峯揷架圖書三萬帙只
　　　此虛無守谷神坐來一日似兩日問誰多事洩
　　　山靈黃氏大癡走健筆御題下有惟精惟一乾
　　　隆宸翰二璽第二幅題云溪村待渡無輕舟略
　　　彴支波嘗入脚寒煙漠漠野塘秋似有行人隔
　　　叢薄漁兒一櫂破滄浪短笛無腔隨意樂紛紛
　　　名利付青雲愛此蕭閒興所託御題下有翌太
　　　和烟雲舒卷二璽第三幅題云枯枝疎葉披風
　　　霜颯然特立苔石旁下無幽人相徜徉上無繁
　　　葩弄芬芳倪迂妙筆勁且蒼繩墨不中庸何妨
　　　千年尺素含幽光不教金碧誇李唐御題下有
　　　所寳惟賢乾隆御筆二璽第四幅題云春氣濛
　　　濛濕林麓蒸爲靈雲滿春谷板橋杖䇿者何人
　　　芙蓉爲巾薜荔服悠然獨往不獨歸那愛世間
　　　榮與辱我亦無心如此圖長日臥遊猶不足御
　　　題下有修辭立誠潄芳潤二璽
　　　明人集錦畫一冊(上等/元一)
　　　凡十幅第一幅素箋本王紱墨畫竹石欵題云
　　　古石巑岏碧蘚生數竿疎翠雨初晴軒忩不必
　　　多栽植纔有此君風便清紱下有孟端一印幅
　　　前有楊勉私印一印後有檇李李氏鶴梦軒珍
　　　藏記一印左方曾棨題云龍山道士筆如椽解
　　　寫篔簹古石邊仿彿渭川春雨外幾竿寒玉翠
　　　娟娟廬陵曾棨書幅高八寸五分廣七寸三分
　　　第二幅素箋本姚綬著色山水款識云成化辛
　　　卯九月公綬畫時在丹邱小蓬臺之七十二峰
　　　高處下有公綬一印又下有南峰高處一印幅
　　　高八寸八分廣一尺二分第三幅素絹本墨畫
　　　人物款署南山下有夢陽一印左方姚綬題云
　　　江頭綠柳飛黃鳥綠柳中間江路依依遶江水
　　　茫茫天影倒鏡光裏面閒鷗小我住江鄉猶未
　　　老鷗喜忘機黃鳥又啼春曉酒債詩逋難得了
　　　此外青山情𣺌𣺌右詞蝶戀花丹邱兩鶴主者
　　　戲塡幅高七寸廣六七第四幅素箋本著色畫
　　　人物款署莊瑾下有莊瑾半印幅高八寸五分
　　　廣一尺三寸第五幅素絹本文徴明著色山水
　　　有徴明一印左方自題云西風吹雨弄簷聲燈
　　　火寥寥梦未成剪取素綃臨瘦影小牕留得歲
　　　寒情徴明下有文徴明印徴仲二印幅高六寸
　　　七分廣五寸五分第六幅素絹本仇英著色畫
　　　人物款云仇英實甫製下有仇實甫氏一印幅
　　　前有十洲一印左方文謙光題云酒闌客散小
　　　堂空旋捲疎簾受晩風坐乆忽驚涼影動一痕
　　　新月在梧桐文謙光幅高一尺廣六寸五分第
　　　七幅素箋本林良著色畫竹鵲款署林良下有
　　　以善圖書一印左方文寵光題云十畝園亭竹
　　　半分玲瓏月影上苔紋閉門莫道無知己盡日
　　　相看有此君八十一翁文寵光又文柟題云渭
　　　川急雨暗秋空無限琅玕淡墨中劍甲樅樅軍
　　　十萬欲將貔虎戰秋風文柟題幅高八寸三分
　　　廣七寸六分第八幅素箋本杜堇著色畫人物
　　　款署檉居杜堇幅高八寸五分廣一尺一寸第
　　　九幅素箋本陸治墨畫花卉款識云甲子仲春
　　　包山陸治下有陸叔平氏一印幅高九寸五分
　　　廣一尺二寸三分第十幅素箋本陳淳著色牡
　　　丹幅後有復父氏一印前有大姚一印左方自
　　　題云粉黛三千麗朝雲十二峯如何洛陽陌化
　　　作梵王宫道復下有白陽山人陳氏道復二印
　　　幅高八寸廣八寸三分前副頁有徴明隸書適
　　　興二大字款署徴明
　　　明沈周仿倪瓚筆意一冊(上等/黄一)
　　　素箋本墨畫凡八幅第一幅款題云山木半落
　　　葉西風方滿林無人到此地野意自蕭森沈周
　　　下有石田一印幅後又沈啟南一印第二幅款
　　　題云看雲疑是青山動雲自忙時山自閒我看
　　　雲山亦忘我歸來洗硯寫雲山沈周下有石田
　　　一印幅前又啟南半印第三幅款題云疎篁古
　　　木都成老石磵莓苔亦有花排悶不須千日酒
　　　聊將小筆畫龍蛇沈周下有石田一印幅後又
　　　沈啟南一印第四幅款題云竹影疎隂清徹骨
　　　和風晴日淡宜人人能消受天分付便是羲皇
　　　之上民沈周下有石田一印幅前又沈啟南一
　　　印幅後有史鐵厓珍藏書畫子孫永寳二印第
　　　五幅款題云兀坐溪頭無個事清波厯厯見鬚
　　　眉㣲吟儘自送落日幽况滿懷人不知沈周下
　　　有石田一印幅前又沈啟南一印又史鐵厓珍
　　　藏書畫子孫永寳二印第六幅款題云赤城霞
　　　暖神芝秀洞裏桃花不記春何事却將山水脚
　　　鍾陵市上踏紅塵沈周下有石田一印幅後又
　　　沈啟南一印又史鐵厓珍藏書畫子孫永寳二
　　　印第七幅款題云(缺/)館清虚五月秋疎簾珍簟
　　　看瀛洲忩前種得青桐樹時有鳳凰栖上頭沈
　　　周下有石田一印幅後又沈啟南一印又史鐵
　　　厓珍藏書畫子孫永寶二印第八幅款題云宜
　　　遠亭前春可憐數峰依約亂流邊若爲倚劍崆
　　　峒外囘望齊山九㸃烟沈周下有石田一印幅
　　　後又沈啟南一印又董其昌跋云沈啟南畫以
　　　學元季四大家者爲佳絶就中學倪高士尤擅
　　　出藍之能此八幅皆作倪迂筆意(缺/)馮侍御家
　　　(缺/)眞跡可寶也董其昌下有史鐵厓珍藏書畫
　　　子孫永寶二印前副頁其昌又識云王元美評
　　　沈啟南畫謂于諸體無不擅塲獨倪雲林覺筆
　　　力太過此非篤論雲林早歲師董源乃黃子乆
　　　爲之導觀其稱大癡老師知傳受有自特具幽
　　　澹蕭灑以苒弱爲絶俗是畫外别傳耳啟南助
　　　以筆力正是善學柳下惠國朝倣倪元鎭者一
　　　人而已因題八冊及之董其昌幅高一尺一寸
　　　四分廣二尺
　　　明沈周冩景一冊(上等/黄二)
　　　素箋本墨畫凡十幅第一幅款題云疊崦重溪
　　　細路分雨餘厯亂鹿成羣藤枝管領佳山水行
　　　有飛花從有雲沈周下有啟南一印第二幅款
　　　題云先路不須雙白鶴扶衰還要紫藤條天光
　　　松影溪如鏡照個詩翁過野橋沈周下一印同
　　　前第三幅款題云滿地綸竿處處縁兩人同業
　　　不同船江風江浪無慿準相並相依是偶然沈
　　　周下有石田一印第四幅款題云竹密山齋冷
　　　荷開水殿香沈周下一印同前第五幅款題云
　　　白石齒齒清泉汨汨臨流兀坐已消長日沈周
　　　下有啟南一印第六幅款題云我愛碧江淨輕
　　　舟㸃破秋西風梢鬢脚直得不梳頭沈周下有
　　　白石翁啟南二印第七幅款題云重林高下樹
　　　青紅籹㸃人家似畫中秋色滿村藏不住隔溪
　　　分出一枝楓沈周上鈐白石翁一印第八幅款
　　　題云山徑蕭蕭落木秋(字/衍)疎小橋流水限林廬
　　　秋風黄葉無人蹟雞犬不聞惟讀書沈周下一
　　　印同前第九幅款題云秋水牽沙落寒藤抱樹
　　　疎沈周下有石田一印第十幅款題云一白千
　　　山合清光照胆寒小橋沽酒少步步玉痕乾沈
　　　周下有白石翁一印幅後自跋云右畫冊凡數
　　　翻山水樹石溪亭仙館月露風雲各自爲狀其
　　　間描寫逺背古人謂爲得意則吾豈敢然觀者
　　　或有取焉當寘我于牝牡驪黃之外可也𢎞治
　　　庚戌夏六月避暑有竹莊適性甫過訪日夕相
　　　對寫以贈之石田老人沈周識下有沈啟南氏
　　　白石翁二印前有有竹莊一印幅高一尺五分
　　　廣一尺八寸四分
　　　明唐寅摹古一冊(上等/宇一)
　　　素箋本凡十幅每幅有唐寅私印一印第一幅
　　　著色畫幅前有王鏞之印一印又一印漫漶不
　　　可識第二幅著色畫幅前有王鏞之印仲和父
　　　二印第三幅著色畫幅前有王鏞之印一印又
　　　一印漫漶不可識第四幅墨畫幅後有王鏞聯
　　　印第五幅墨畫幅後有王鏞仲和氏二印第六
　　　幅著色畫幅後有王鏞之印師古生二印第七
　　　幅著色畫幅前有王鏞聯印第八幅墨畫幅前
　　　有王鏞之印師古生二印第九幅著色畫幅前
　　　有王鏞之印仲和氏二印第十幅著色畫款識
　　　云余性嗜古人名畫而不能多藏聞吳江史氏
　　　儲蓄甚富因與德𢎞走閲數日因盡發其帳中
　　　之秘歸而不忘暇日輒憶所記圖爲一冊共得
　　　一十餘幀不知古人勝我我勝前人因以貽德
　　　𢎞使其評一勝負德𢎞反謂青于藍者大半殆
　　　愛我而譽我也正德庚午四月二十五日唐寅
　　　識後有南京解元唐寅圖書二印前有吳趨一
　　　印幅後有古癖生王鏞之印仲和父三印前副
　　　頁有隸書碩彦遺眞四大字幅高九寸三分廣
　　　一尺七寸二分
　　　明文嘉詩意圖一冊(上等/宙一)
　　　素箋本凡十三幅第七幅第十一幅墨畫餘俱
　　　著色畫第一幅書今日閒牕聊㸃染欲從畫裏
　　　笑方壺句款署文嘉下有文嘉文休承氏二印
　　　第二幅書白沙翠竹江村暮相送柴門月色新
　　　句款署文嘉下二印同前第三幅書明世不須
　　　經濟手江干閒却釣魚翁句款署文嘉下二印
　　　同前第四幅書閉户著書多歲月種松皆作老
　　　龍鱗句款署文嘉　有肇錫余以嘉名一印第
　　　五幅書松牕試筆端溪滑石鼎烹雲顧渚香句
　　　款署文嘉下有文嘉文休承氏二印第六幅書
　　　濯足萬里流句款署文嘉下有文嘉印肇錫余
　　　以嘉名二印第七幅書緑樹隂濃啼鳥寂落花
　　　芳草自滄洲句款署文嘉下有文嘉文休承氏
　　　二印第八幅書長日看雲還植杖肯教稂莠混
　　　嘉禾句款署文嘉下有文嘉一印第九幅書班
　　　荆對談久不厭鷓鴣啼句款署文嘉下有文嘉
　　　印文休承氏二印第十幅書借君此地安漁艇
　　　著我秋江聽雨眠句款署文嘉下二印同前第
　　　十一幅書清風不見雲林子筠石蒼蒼翳逺洲
　　　句款署文嘉下二印同前第十二幅書莫道年
　　　來官獨冷風前觸目總琳瑯句款署文嘉下有
　　　文水道人一印第十三幅書何人得似蕭閒子
　　　脩竹黃花老歲華句款署文嘉下一印同前又
　　　草堂市隱陸子淵氏二印幅高一尺廣一尺六
　　　寸八分
　　　明居節八景詩意圖一冊(上等/洪一)
　　　素箋本著色畫凡八幅末幅款識云癸未秋八
　　　月旣望爲沿山先生寫此八景吳門居秉中下
　　　有敬父居秉中二印每幅隸書標題下俱有居
　　　秉中一印後别幅書題句第一幅署春江罷釣
　　　四字後幅詩云水邊楊柳緑含烟溪上桃花紅
　　　欲然不爲得魚閒自適釣絲輕颺晩風前欵署
　　　文肇祉下有文基聖氏肇祉私印二印第二幅
　　　署春山晚霽四字後幅詩云江上春山翠畫眉
　　　霏微香雨晩晴時銜泥紫燕飛飛處惹斷游空
　　　百丈絲款署居節下有居節印士貞父二印第
　　　三幅署谿山草閣四字後幅詩云青山圍合水
　　　灣環對語溪亭五月寒嘯咏定知忘世者一川
　　　晴色共慿欄款署文肇祉下有文基聖氏肇祉
　　　私印二印第四幅署松壑雲泉四字後幅詩云
　　　一望雲晴秋滿空松霏泉雨翠濛濛幽人拄杖
　　　過橋去不信身行圖畫中款署居節下有居節
　　　印士貞父二印第五幅署秋江曉雨四字後幅
　　　詩云雨滿寒江水亂流蘆花楓葉作深秋鱸魚
　　　網得不歸去換酒橋西繫小舟款署居節下二
　　　印同前第六幅署絶壁飛泉四字後幅詩云斷
　　　葦蕭蕭水弄紋飛泉百道隔溪分臨流知有仙
　　　源在紅葉青山鎖白雲款署文肇祉下有小蓬
　　　壺肇祉私印二印第七幅署寒林落照四字後
　　　幅詩云蕭颯寒林落葉深青山斜日半溪隂兩
　　　翁對坐無機事閒聽松風寄短吟款署居節下
　　　有居節印士貞父二印第八幅署山村積雪四
　　　字後幅詩云雲沍千山積雪高寂寥墟落帶江
　　　皋不須䇿蹇尋詩去一路寒光墮褐袍款署居
　　　節下二印同前前副頁居節隸書臥遊湖海四
　　　大字款署居節幅高一尺三分廣同
　　　明王時敏畫杜甫詩意一冊(上等/荒一)
　　　宣德鏡光箋本凡十二幅每幅隸書杜詩二句
　　　末幅款識云乙巳臘月寫少陵詩意十二幀似
　　　旭咸賢甥時年七十有四時敏第一幅著色畫
　　　署藍水遠從千澗落玉山高並兩峯寒句後有
　　　王時敏一印第二幅著色畫署白沙翠竹江村
　　　暮相送柴門月色新句後有遜之一印第三幅
　　　著色畫署花徑不曾縁客掃柴門今始爲君開
　　　句後有烟客一印第四幅墨畫署絶壁過雲開
　　　錦繡疎松隔水奏笙簧句後一印同前第五幅
　　　著色畫署含風翠壁孤烟細背日丹楓萬木稠
　　　句後一印同前第六幅墨畫署無邊落木蕭蕭
　　　下不盡長江滚滚來句下有遜之一印第七幅
　　　著色畫署孤城返照紅將斂近市浮烟翠且重
　　　句後有時敏一印第八幅墨畫署百年地僻柴
　　　門逈五月江深草閣寒句後有烟客一印第九
　　　幅墨畫署請看石上藤蘿月已映洲前蘆荻花
　　　句後有時敏一印第十幅著色畫署石出倒聽
　　　楓葉下櫓搖背指菊花開句後有烟客一印第
　　　十一幅著色畫署楚江巫峽半雲雨清簟疎簾
　　　看奕棋句後一印同前第十二幅著色畫署澗
　　　道餘寒厯冰雪石門斜日到林邱句前有眞寄
　　　一印後款下有王時敏一印又每幅俱有吳記
　　　印一後副頁又自跋云少陵詩體宏衆妙意匠
　　　經營高出萬層其奥博沉雄眞有掣鯨魚探鳳
　　　髓之力故宜標準百代冠古絶今余每讀七律
　　　見其所冩景物瓌麗高寒厯厯在眼恍若身遊
　　　其間輒思寄興盤礴適旭咸甥以巨冊屬畫寒
　　　忩偶暇遂拈景聯佳句㸃染成圖顧以肺腸枯
　　　涸俗賴塡塞于作者意愜飛動之致略未得其
　　　毫末詩中字字有畫而畫中筆筆無詩漫借强
　　　題鈍置浣花翁不少慙愧慙愧西廬老人王時
　　　敏題下有王時敏印西田遺老二印前有偶諧
　　　一印幅高一尺二寸一分廣八寸
　　畫冊次等
　　　宋馬遠小品一冊(次等/天一)
　　　素絹本著色畫凡四幅第一幅觀梅詩思第二
　　　幅溪橋雨意第三幅水鳥第四幅花卉第一幅
　　　欵署馬遠左副頁有王達題句一
　　　元柯九思竹譜一冊(次等/地一)
　　　素箋本凡二十幅墨畫無款姓名見跋中第一
　　　幅署晴葉破墨法五字下註云此法極難非積
　　　學之久不能也第二幅署風葉二字第三幅雨
　　　葉第四幅茂葉第五幅老葉第六幅棘條第七
　　　幅枯梢第八幅倚木第九幅鞭梢第十幅穿林
　　　第十一幅雨枝第十二幅風株第十三幅署雨
　　　葉破墨四字下註云與前説同第十四幅署嫩
　　　枝二字下注云凡踢枝當用行書法爲之古人
　　　之能事者惟文蘇二公北方王子端得其法今
　　　代高彦敬王澹游趙子昻其庶幾前輩已矣獨
　　　走也解其趣耳第十五幅署老樹二字第十六
　　　幅老枝第十七幅署葉繁二字第十八幅署嫩
　　　葉新葉四字第十九幅署風葉破墨四字第二
　　　十幅自識云坡脚四様隨意著竹木後副頁有
　　　劉鉉董其昌二跋
　　　明吕紀花竹寫生一冊(次等/元一)
　　　素絹本竹樹花鳥各景凡三十幅第二十三幅
　　　至二十七幅又第二十九幅第三十幅墨畫餘
　　　俱著色畫每幅欵署呂紀
　　　明沈周摹古一冊(次等/黄一)
　　　素箋本著色畫凡二十幅第一幅左副頁欵題
　　　云落落烟霞逈縈迴小隱佳橙金綴前檻桂玉
　　　灑空階望斷排雲雁探窮灌果涯風霜正肅淡
　　　蘋蓼慰幽懷同蘇安道賞桂匏菴齋中因次安
　　　道韻并綴以圖周第二幅左副頁欵題云遠秀
　　　目已週復騁登高足青山不嫌人所取隨我欲
　　　巍巍古仙壇寂寂奠林麓灌木交雲霞靈颷散
　　　清馥崇臺轉磴道攀縁把傍竹同行玉堂彦高
　　　詠應虚谷逍遙東山風已屏歌管俗申紙驚連
　　　章謬圖仍附軸聊以志傾賞流傳亦何卜曩歲
　　　追從匏翁登梁昭明讀書臺今猶不忘緬想成
　　　咏復系以圖沈周第三幅款云倣李營邱筆沈
　　　周第四幅無款有白石翁一印第五幅左副頁
　　　款題云星河垂地夜闌珊坐久幽懷百事關畏
　　　老欲逃如鏡裏思君每自望雲間一亭多竹還
　　　妨月二水宜家又欠山世事茫茫誰是足祇除
　　　心迹且高閒有竹莊坐月有懷匏菴少宰并系
　　　以圖沈周第六幅款云倣癡翁筆意石田老人
　　　第七幅款云樂耕圖倣戴嵩筆左副頁又自題
　　　云我畝蕪且瘠我隴磽不平發歲奮乃功東作
　　　覬西成搰搰低白頭秉耒日經營税傭及時畢
　　　辛苦勤王程但餘秫一斛酒熟歡已盈醉飲發
　　　田歌不復忌高聲願隨天風吹吹達九重城劉
　　　璋啟此調千載遺令名觀戴嵩耕田圖慨然有
　　　感遂賦此篇并倣其畫沈周第八幅左副頁款
　　　題云亂泉飛下翠屛中似共眞珠巧綴同一片
　　　長垂今與古半天遙聽水兼風雖無舒卷隨人
　　　意自有潺湲濟物功每向暑天來往見疑將仙
　　　子隔簾櫳秋山觀瀑圖仿黄鶴山樵有竹莊主
　　　人第九幅左副頁款題云當晝耘水田農夫亦
　　　良苦赤日背欲裂白汗灑如雨匍匐行水中泥
　　　淖及腰膂新苗抽利劍膚割何痛楚夫耕婦當
　　　饁奔走正亭午無時暫休息不得避炎暑誰憐
　　　萬民食粒粒非易取願陳知稼穡無逸傳自古
　　　長洲沈周畫並書第十幅左副頁款題云野逕
　　　清幽處門惟一水溶樹深留去鳥山寂懶忙蜂
　　　野度人稀到循溪客偶逢柴扉常不閉每倩白
　　　雲封石田老人第十一幅款識云摹古人畫以
　　　不落蹊逕爲妙宋人格法極古但拘拘設色未
　　　免失雅至于摹臨何妨少有增損石翁第十二
　　　幅款云倣范寛筆意第十三幅款識云郭熈筆
　　　法蒼古秀潤當時畫院中無有出其右者余曾
　　　獲藏兩幅一以貽李西涯先生一以自娛此冊
　　　乃從李本所摹頗得其似沈周第十四幅左副
　　　頁款題云一柱巍巍萬象超切台接斗見岧嶤
　　　命惟説用金爲礪天許姚擎玉作標森列楓宸
　　　均湛露夤緣野竹上青霄文章變化成何用更
　　　倚雲霞看寫描拙作小圖奉寄匏菴少宰而期
　　　祝之意在矣沈周第十五幅無款有石田一印
　　　第十六幅左副頁款題云乍認東莊路不眞有
　　　橋通市却無隣山窮借看堂中畫花盡來尋竹
　　　主人爛漫牋麻發新興留連櫻筍送殘春與君
　　　再見當經歲分付龍團緩緩巡過劉邦彦竹梧
　　　别墅相與茗戰竟日歸作二圖一寄邦彦一存
　　　中笥以爲他日勝緣之憶周第十七幅自識云
　　　兹冊􁀙法在北苑子久之間而傅染全法趙榮
　　　禄第十八幅左副頁款題云浮雲接地日無光
　　　足力疲蹇道路長都是小兒能疾走這塲風雨
　　　却誰當九月十日同韓克瞻從郡城歸有竹莊
　　　途中遇雨因作是圖并倣巨然筆法周第十九
　　　幅款云嶽陽大觀沈周第二十幅款識云成化
　　　辛卯長夏揮汗爲作雪圖沈周左副頁又題識
　　　云六月添衣喚童子自畫雪圖茆屋裏玉花出
　　　筆飛上樹惨淡隂山無乃是老夫放筆還自笑
　　　顚倒炎涼聊戲爾門前有客來借看滿眼黃塵
　　　汗如雨客秋話别匏菴先生于金昌酒酣情劇
　　　不能作一詩一圖爲贐倐忽一載濶悰如渴暇
　　　日漫成小幀二十冊其間或追憶昔遊或對景
　　　寫懷積有時日方能成帙遠寄都門或可博一
　　　粲也長洲沈周前副頁有李東陽行書石翁摹
　　　古四大字後副頁有吳寛跋一
　　　明沈周倣吳鎭畫一冊(次等/黄二)
　　　灑金箋本墨畫末幅款署沈周後副頁自跋云
　　　右倣梅道人畫冊若干幅山水樹石風亭谿館
　　　各自爲狀其間摹寫遠背古人謂爲得意則吾
　　　豈敢然觀者或有取焉是亦老朽之幸也此冊
　　　始于𢎞治辛亥之春終于壬子之夏非詫其爲
　　　之不易而自家興味亦自不多得耳沈周後有
　　　吳寛文徴明二跋前副頁有王糓祥隸書石翁
　　　墨妙四大字冊計十副
　　　明陳楫雲巖佳勝圖一冊(次等/宇一)
　　　素箋本分段畫虎邱勝蹟凡十八幅第十幅第
　　　十二幅墨畫餘俱著色畫每幅自書標題第一
　　　幅憨憨泉款題云偶來秋寺中逢僧暮山裏借
　　　問憨憨泉其如八功水陳楫左副頁有王叔承
　　　朱朝貞題句二第二幅試劍石欵題云客來秋
　　　葉寺山傍野僧門徑有秦時石青苔裂劍痕左
　　　副頁有王叔承陳冠題句二第三幅千人石款
　　　題云臺前一片石聽法坐千人花落無人掃莓
　　　苔春復春萊山左副頁有王叔承朱朝貞題句
　　　二第四幅養鶴澗欵題云道士餐霞人形神寄
　　　寥廓鑿澗引流泉開籠舞雙鶴左副頁有王叔
　　　承朱朝貞王世貞諸題句第五幅劍池款題云
　　　寶劍沉寒潭光芒射牛斗風雨忽西來夜半蛟
　　　龍吼左副頁有王叔承王世貞題句二又題句
　　　一未署名第六幅轆轤井左副頁款題云層崖
　　　駕石梁青天墜星影斷續轆轤聲誰汲鴛鴦井
　　　前有王叔承題句一後有朱朝貞題句一第七
　　　幅可月亭款題云夜深山寂寥亭空海雲淨滿
　　　地碧梧隂中天月如鏡楫左副頁有王叔承朱
　　　朝貞題句二第八幅生公臺款題云空臺倚碧
　　　山羣石列如座片片落花飛時時啼鳥過陳楫
　　　左副頁有王叔承朱朝貞題句二第九幅㸃頭
　　　石款題云生公説法時天花雨空碧落莫秋山
　　　中猶存㸃頭石陳楫左副頁有王叔承陳冠朱
　　　朝貞諸題句第十幅白蓮池款題云池水秋來
　　　淨荷花雨後新可憐波上影不染色中塵楫左
　　　副頁有王叔承王世貞題句二第十一幅翻經
　　　臺款題云竹深餘晚照山靜隔塵樊白馬西來
　　　字閒將石上翻萊山楫左副頁有王叔承朱朝
　　　貞題句二第十二幅陸羽泉款題云春茗雲中
　　　碧寒泉石上青借眠山寺榻疎雨著茶經萊山
　　　陳楫寫左副頁有王叔承朱朝貞王世貞諸題
　　　句第十三幅琴臺款題云荒庭四壁苔徑僻無
　　　行跡何年短簿祠下有横琴石陳楫左副頁有
　　　王叔承朱朝貞題句二第十四幅鐵花巖款題
　　　云絶壁青如鐵巖花繡紫苔夕陽松影下僧舍
　　　石邊開萊山人楫左副頁有王叔承朱朝貞題
　　　句二第十五幅梅花樓款題云山接支硎近樓
　　　當岞崿斜月明春酒熟留客醉梅花萊山左副
　　　頁有王叔承朱朝貞題句二第十六幅繇余塚
　　　款題云錯落一古松如龍亂飛去深草没高陵
　　　繇余藏骨處萊山左副頁有王叔承朱朝貞題
　　　句二第十七幅千頃雲款題云青山吐白雲倐
　　　忽數千頃恍踏香罏巓寒生葛衣冷萊山楫左
　　　副頁有王叔承朱朝貞題句二第十八幅眞娘
　　　墓款題云春草搖羅帶梨花澹玉顔芳魂應不
　　　散嘗在月中還楫左副頁有王叔承題句一又
　　　王錫爵跋一前副頁文嘉著色畫虎邱全圖款
　　　識云隆慶戊辰夏日五峰文伯仁寫又前副頁
　　　王問書雲巖佳勝四大字
　　　明曹有光孫枤畫合冊(次等/宙一)
　　　金箋本花卉凡十六幅第三幅第十一幅第十
　　　四幅墨畫餘俱著色畫第一幅款題云霜落吳
　　　天葉子紅是春總亦色香濃秋塍野態饒看處
　　　一幅秦川錦様中長洲曹有光第二幅款云五
　　　柳主人曹有光寫第三幅款識云辛卯小春寫
　　　于五柳閣西冷畸士曹有光第四幅款題云大
　　　塊眞文章裁成洛陽錦天工不易求散與詩人
　　　郢有光第五幅款識云辛卯十月之望寫得高
　　　棚絡緯送秋聲之句西冷畸士曹有光第六幅
　　　款識云西冷畸士曹有光寫可閣第
　　　西冷曹有光寫第八幅款識云庚寅冬月漫士
　　　孫枤畫第九幅款識云辛卯夏五月漫士孫枤
　　　畫第十幅款云漫士孫枤作陶齋第十一幅款
　　　云漫士孫枤畫于香夢窩第十二幅款云漫士
　　　孫枤畫于浪閣第十三幅款云漫士孫枤畫第
　　　十四幅款識云辛卯二月漫士孫枤畫第十五
　　　幅款識云庚寅秋月漫士孫枤畫第十六幅款
　　　識云漫士孫枤畫于借秋軒
　　　明人蘇臺古蹟一冊(次等/洪一)
　　　素絹本著色畫凡十幅每幅自書標題第一幅
　　　盤螭春霽款署張宏第二幅石林飛瀑款識云
　　　崇禎二年夏至陳祼第三幅天池款識云丁丑
　　　小春吳令第四幅靈巗款署吳令第五幅溪亭
　　　秋爽款識云己巳夏陳祼第六幅石湖烟雨款
　　　署盛茂燁第七幅虎山秋月款識云丁丑清和
　　　寫于竹深處袁尚統第八幅胥江晩渡款識云
　　　己卯春日葛旭第九幅盤螭春色款署盛茂燁
　　　第十幅支硎春色款識云丁丑夏冩于竹深處
　　　袁尚統
　　　明陳繼儒梅一冊(次等/荒一)
　　　灑金箋本墨畫凡八幅左方别幅書題識第一
　　　幅云一隻瘦鶴舞千行瑞雪飛眉公冩于緑牕
　　　下第二幅云香中别有韻清極不知寒詠梅者
　　　惟此詩爲第一眉公第三幅書香雪二字第四
　　　幅云以晴香榜梅花不如以清淺題之眉道人
　　　第五幅云月照梅花影落忩上宛似此圖試爲
　　　冩之眉公第六幅書暗香二字後記云眉道人
　　　於頑仙廬戲寫第七幅云玉鱗寂寂飛斜月素
　　　手亭亭對夕陽此李頎詩也王吏部園中有亭
　　　亭亭陳繼儒第八幅云翠羽月中呌玉鱗風外
　　　斜眉道人
　　　明人便面畫一冊(次等/日一)
　　　金箋本凡十二幅第一幅墨畫竹石款識云甲
　　　申秋日長干廣禮前董良史題云修篁古木倚
　　　盤陀四序霑濡雨露多昨夜秋空清若洗鳳凰
　　　和月占高柯董良史第二幅著色花卉無款有
　　　陳道復氏一印第三幅墨畫菊石款署徴明第
　　　四幅著色山水款題云靜裏能令五蘊忘一方
　　　浮白滿虚堂尋常亦有流雲過不礙長空萬里
　　　光陸治第五幅著色畫雲龍款識云丙午夏日
　　　包山陸治冩風雲際會圖第六幅著色畫花鳥
　　　款識云己巳清和冩唐志尹第七幅墨竹款識
　　　云新安詹景鳳畫上少嘉先生教之第八幅著
　　　色花卉款識云秋日冩克𢎞第九幅墨畫山水
　　　款識云丙辰秋日冩吳郡沈昭第十幅著色畫
　　　小寒林款識云甲寅冬日冩似茇于詞丈良楚
　　　第十一幅墨竹款識云戊寅春日爲台衡詞丈
　　　山隂沈嶔第十二幅墨畫十八羅漢每像各書
　　　偈一首凡十八首後署高人渡海圖五字款云
　　　丁雲鵬冩
　　　明董其昌便面畫一冊(次等/月一)
　　　山水凡十幅第二幅至第五幅素箋本餘俱金
　　　箋本第一幅著色畫餘俱墨畫第一幅自題云
　　　雲開見山高木落知風勁亭下不逢人夕陽澹
　　　秋影後署舊題畫一絶又題云青山一抹簷外
　　　紅葉幾堆砌邊檢西竺楞伽字讀南華秋水篇
　　　後署又題畫一絶爲孟博重書其昌又款識云
　　　壬辰四月四日吕梁道中倣嬾瓚筆意第二幅
　　　款識云乙丑四月七日畫于寶應舟次𤣥宰第
　　　三幅款題云遠樹暖芊芊生烟紛漠漠不對芳
　　　樽酒還望青山郭𤣥宰畫第四幅欵識云以宋
　　　元人筆叅合爲之癸西仲夏𤣥宰第五幅款識
　　　云乙亥九月海上得趙子昻畫盤谷圖學米元
　　　章筆法為光四丈臨𤣥宰第六幅款識云𤣥宰
　　　冩于龍潭抱珠樓第七幅款署其昌第八幅款
　　　識云𤣥宰倣元人筆意後又識云冩此輒念大
　　　癡富春圖𤣥宰第九幅款識云壬寅首春𤣥宰
　　　冩爲復陽老親家第十幅款署𤣥宰畫
　　　無名氏
　　畫冊次等
　　　歴朝集錦畫一冊(次等/天一)
　　　素絹本凡十幅第九幅第十幅墨畫餘俱著色
　　　畫第一幅花籃第二幅花鳥第三幅菜第四幅
　　　茶花第五幅畫蠏第六幅𤓰第七幅鸚粟花第
　　　八幅蜻蜓野卉第九幅松鼠第十幅枯木寒鴉
　　國朝人
　　畫冊上等
　　　惲壽平摹古一冊(上等/天一)
　　　宣德箋本凡十二幅第一幅墨畫自識云惠老
　　　江南春意下有正叔一印第二幅淡著色畫自
　　　識云倣洪谷子下有東園一印前右方又自題
　　　云墨花零落硯池秋却笑盧敖汗漫遊半壁自
　　　能容五嶽不從九㸃辨齊州雲林子自題獅子
　　　林圖謂深得荆關遺意非王蒙輩所能梦見以
　　　雲林學荆闗猶高自位寘爾爾余豈能望後塵
　　　哉因模荆關偶志東園客下有壽平正叔二印
　　　前有墨花一印第三幅著色畫自識云趙大年
　　　烟溪漁艇下有正叔東園二印第四幅墨畫自
　　　識云徐幼文溪山無盡圖意下有壽平一印前
　　　右方又自題云白鶴秋空夢未歸博山香氣作
　　　雲衣停琴坐看風江晩一縷殘霞傍鳥飛青燈
　　　夜雪金池層冰煨榾柮罏坐吟得句戲題數字
　　　欲使賞音知東園狂興未肯竟讓古人也戊申
　　　冬十一月望後一日記下有一名壽平正叔二
　　　印第五幅著色畫自識云趙松雪竹堂高隱下
　　　有壽平正叔二印第六幅淡著色畫自識云董
　　　北苑有此法下有正叔壽平二印後左方又自
　　　題云笑擲仙人緑玉杖囊中風雨呼千嶂詩句
　　　常隨空翠來山靈夜語溪藤上無王宰十日五
　　　日之竒乏蕭公咫尺萬里之勢輒欲刻畫雲烟
　　　變亂巗壑㸃我山靈久矣將呼豪生一洗之下
　　　有壽平園客二印第七幅墨畫自識云倣巨然
　　　下有正叔壽平二印第八幅淡著色畫款識云
　　　毘陵半園唐氏所藏王叔明夏山圖眞人間第
　　　一墨寳也余曾借橅每作小景輒用其法猶不
　　　失山樵風度也壽平記下有壽平正叔二印第
　　　九幅墨畫自識云師子久天池石壁下二印同
　　　前第十幅墨畫自識云梅花菴主畫法下有東
　　　園一印第十一幅淡著色畫自識云似禹玉下
　　　有壽平正叔二印後左方又自題云隔篠上菌
　　　閣人影亂葱蒨樓雉眺已窮蘋烟表吳甸隣杵
　　　停高舂桕葉㪚江電天隙去鳥微青浮遠山見
　　　桂枝滯南國若華每西眷素絲紛在握玉佩待
　　　誰薦白雲來空襟吟詩一舒卷舊作山館詩因
　　　學夏禹玉秋巗溪閣戲録與知者發笑下有惲
　　　格正叔二印前有墨花一印第十二幅淡著色
　　　畫款識云瀟湘水雲圖用曹雲西意壽平戊申
　　　十一月在虎林高雲閣畫下有園客一名壽平
　　　二印幅高八寸四分廣一尺三寸
　　　王翬山水一冊(上等/地一)
　　　宣德箋本墨畫末幅款識云辛巳九月擬古十
　　　二幅于來青閣耕烟外史王翬下有王翬石谷
　　　二印又不二法一印首幅有王翬石谷二印又
　　　耕烟散人一印餘每幅有王翬石谷二印冊計
　　　十二幅幅高七寸三分廣五寸三分
　　　王元祁山水一冊(上等/元一)
　　　素絹本著色畫凡八幅每幅款署(臣/)王原祁恭
　　　畫下俱有(臣/)原祁印一幅高一尺五分廣八寸
　　　七分
　　　沈宗敬山水一冊(上等/黄一)
　　　宣德箋本墨畫末幅款識云恭倣元人筆意共
　　　一十幅(臣/)沈宗敬每幅俱有(臣/)沈宗敬聯印冊
　　　計十幅幅高一尺二寸九分廣一尺
　　　張偉冩生花卉一冊(上等/宇一)
　　　素絹本凡二十四幅俱著色畫第一幅山茶款
　　　署張偉下有張偉之印一印第二幅梨花款題
　　　云原非玉樹舊歌聲簾捲東風永夜情偏是月
　　　中容易見石闌西畔最分明鷗亭釣客下有張
　　　偉印子佳氏二印前有鷗亭一印第三幅桃花
　　　款題云一片紅霞遠世塵仙山能作四時春珠
　　　衣斜倚東風立知是千花洞口人鷗亭張偉下
　　　有偉印張子佳二印第四幅郁李花款署張偉
　　　下有張偉之印一印第五幅牡丹自識云北宋
　　　徐崇嗣創没骨華圖一變勾勒之法盡態極妍
　　　黃荃父子皆爲俛首下有偉印張子佳二印第
　　　六幅杜鵑款署張偉下有張偉之印一印第七
　　　幅藤花題紫雲珠帳四字下注云春暮于陽山
　　　園池觀十丈藤花得此意鷗亭偉下有張偉子
　　　佳二印第八幅月季款識云百倍馨香勝玉蕋
　　　一生顔色笑西施擬宋人法毘陵張偉下有張
　　　偉印子佳氏二印第九幅櫻桃款題云百果相
　　　嘲事有無嘉名曾借麗人呼賦成不屑黃金買
　　　筆底能傾照乘珠下有偉印張子佳二印第十
　　　幅鸎粟自識云稍變刻畫之迹畧備黄荃鮮麗
　　　一種下有張偉子佳二印第十一幅石竹蛺蜨
　　　自識云倣白石翁張偉下有偉印一印第十二
　　　幅萱花款署張偉下有張偉之印一印第十三
　　　幅金鳳花自識云金鳳花自宋元以來都無畫
　　　本流傳余愛其名因爲製圖畱照張偉下有張
　　　偉子佳二印第十四幅凌霄款題云流黄溪女
　　　機雲錦天孫織銅盤金莖露仙人猶可卽深知
　　　干雲心眞有摶風力上枝盤拏勢莫攀花房盡
　　　染朝霞色張偉後有偉印張子佳二印前有鷗
　　　亭一印第十五幅蜀葵款署張偉下有偉印一
　　　印第十六幅荳花脊鴒自識云臨六如居士張
　　　偉下有張偉一印第十七幅秋海棠款署張偉
　　　下有偉印一印第十八幅菊花款題云品愛柴
　　　桑處士家霜苔把酒問寒華秋忩閒却凌雲筆
　　　自冩東籬五色霞鷗亭散人張偉下有張偉印
　　　子佳氏二印第十九幅佛手柑自識云雲陽好
　　　事家所藏趙昌紈扇本有蔡君謨細書題識眞
　　　繪林珍品因用没骨法拓爲此圖張偉下有張
　　　偉子佳二印第二十幅竹石山雞自識云宋人
　　　有此圖清妍簡遠盡致舊傳爲趙昌渲淡虚靈
　　　無粉墨痕最難摸倣偉下有張偉印子佳氏二
　　　印前有鷗亭一印第二十一幅魚藻自識云琳
　　　池魚藻圖臨元人劉寀本鷗亭張偉後有張偉
　　　子佳氏二印第二十二幅蠟梅羅漢松款題云
　　　雪山僧定處鼻觀妙香聞張偉下有偉印張子
　　　佳二印第二十三幅水仙自識云羣眞圖臨趙
　　　子固下二印同前第二十四幅天竹款識云毘
　　　陵張偉擬宋人賦色下二印同前幅高一尺二
　　　寸六分廣一尺九分
　　　蔣廷錫畫鳥譜十二冊(上等/宙一)
　　　素絹本著色畫毎冊凢三十幅左方别幅書譜
　　　文每冊末幅款云(臣/)蔣廷錫恭畫下有(臣/)廷錫
　　　朝朝染翰二印共計三百六十幅幅高一尺七
　　　分廣一尺二寸九分
　　　焦秉貞畫歴朝賢后故事一冊(上等/洪一)
　　　素絹本著色畫凢十二幅每幅楷書標目並節
　　　録本事一則第一幅孝事周姜第二幅葛覃親
　　　採第三幅麟趾貽休第四幅躬親蠶織第五幅
　　　身衣練服第六服約束外家第七幅戒飭宗族
　　　第八幅教訓諸王第九幅含飴弄孫第十幅禁
　　　苑種糓第十一幅女中堯舜第十二幅親掖鑾
　　　輿末幅款云(臣/)焦秉貞恭畫下有(臣/)焦秉貞敬
　　　慎二印幅高九寸七分廣一尺一寸六分
　　畫冊次等
　　　惲壽平冩生一冊(次等/天一)
　　　素箋本著色畫凢十幅第一幅菘菜自識云不
　　　可使士大夫一日不知此味黄涪翁語第二幅
　　　枇杷青梅楊梅三種自識云晉滕昌祐常於所
　　　居多種竹石把菊以資畫趣析枝花果並擬諸
　　　生余亦將灌花南田玩樂苔草抽毫研色以吟
　　　春風信造化在我矣南田客壽平記第三幅竹
　　　筍款題云拔山知雨力削玉破雲根昔人有龍
　　　孫圖因倣為之第四幅蓮房藕二種款題云記
　　　得西湖秋月裏劈蓮曾染指頭香第五幅蘿菔
　　　款題云拔出金城玉酥凝帶土膏第六幅葡萄
　　　石榴款題云看他開口處談笑落珠璣南田前
　　　書舊句云雪淵昨夜𤣥珠脱罔象多年求不得有
　　　人摸索到西湖離了崑崙依舊黑下注云昔人題
　　　温日觀葡萄語第七幅佛手柑朱橘二種款題云
　　　南海帶露枝洞庭含霜顆苕華閣二妙圖壽平第
　　　八幅豆莢茄實二種自識云姜道隱喜作蔬果欲
　　　領其幽趣以陶泳天倪此可與知者道也第九幅
　　　銀杏栗房二種第十幅芋魁百合二種款題云還
　　　憶山堂夜臥遲寒燈呼友坐吟詩地爐松火同煨
　　芋自起推牕看雪時乙丑暮春之初甌香館戲作
　　　按題句多沈周語蓋臨沈也
　　　王原祁倣古一冊(次等/地一)
　　　素箋本凢十二幅著色墨畫相間每幅簽書標
　　　目第一幅巒容川色仿范寛第二幅喬木蒼烟
　　　仿李成第三幅蓮峯疊翠仿荆闗第四幅泰岱
　　　松雲倣董源第五幅花溪烟柳倣趙令穰第六
　　　幅逺岫拖青倣巨然第七幅秋山仙館仿趙孟
　　　頫第八幅松岡春曉仿王蒙第九幅翠微晴靄
　　　仿黄公望第十幅層巒濃䕃仿吳鎮第十一幅
　　　雲山凝潤仿高克恭第十二幅林塘詩思倣倪
　　　瓚款云(臣/)王原祁恭畫
　　　沈宗敬山水一冊(次等/元一)
　　　素箋本墨畫著色相間凢十幅未署款每幅有
　　　(臣/)沈宗敬二印
　　　沈宗敬山水一冊(次等/元二)
　　　素箋本著色墨畫相間凢八幅首幅款云(臣/)沈
　　　宗敬恭畫
　　　沈宗敬山水一冊(次等/元三)
　　　素絹本著色墨畫相間凢十二幅末幅款云(臣/)
　　　沈宗敬恭畫
　　　蔣廷錫臨宋徽宗花卉冩生一冊(次等/黄一)
　　　素絹本著色畫臨宣和紈扇本款識云宣和畫
　　　冊十二幅(臣/)蔣廷錫奉
　勅恭臨冊計十二幅
　　　蔣廷錫倣宋人筆意一冊(次等/黄二)
　　　素箋本著色畫花鳥禽魚款識云倣宋人設色
　　　(臣/)蔣廷錫册計十二幅
　　　蔣廷錫倣宋人筆意一冊(次等/黄三)
　　　素絹本墨畫花卉十二種款識云仿宋人勾染法(臣/)
　　　蔣廷錫冊計十二幅
　　　蔣廷錫倣元人筆意一冊(次等/黄四)
　　　素絹本著色花卉冩生款識云仿元人冩意(臣/)
　　　蔣廷錫冊計十二幅
　　　蔣廷錫花卉一冊(次等/黄五)
　　　素絹本著色畫款云(臣/)蔣廷錫恭畫冊計十二幅
　　　蔣廷錫花卉一冊(次等/黄六)
　　　素絹本著色畫每幅款云(臣/)蔣廷錫恭畫册計
　　　二十四幅
　　　蔣廷錫畫牡丹譜二冊(次等/黄七)
　　　素絹本著色畫毎幅簽書標目凢百種末幅欵
　　　云(臣/)蔣廷錫恭畫上下冊各計五十幅
　　　蔣廷錫百種牡丹譜四冊(次等/黄八)
　　　素絹本著色畫每幅簽書標目凢百種每冊末
　　　幅款云(臣/)蔣廷錫恭畫左方别幅戴臨書牡丹
　　　詩第四冊末幅款云乾隆九年歲次甲子秋七
　　　月上澣(臣/)戴臨敬書每冊二十五幅共計百幅
　　　院本壽意圖八冊(次等/宇一)
　　　素絹本著色畫第一冊樓閣籖題上苑長春四
　　　字款云(臣/)孫祐恭畫第二冊果樹籖題上林興
　　　爽四字款云(臣/)戴正㤗恭畫第三冊人物籖題
　　壽比神仙四字款云(臣/)丁觀鵬恭畫第四冊山
　　　水籖題壽山福海四字款云(臣/)陳善恭畫第五冊
　　　人物籖題羣仙獻壽四字款云(臣/)陳枚恭畫第六
　　　冊翎毛花卉籖題齡壽萬年四字款云(臣/)戴洪恭
　　　畫第七冊花卉籖題千日長春四字款云(臣/)吳璋
　　　恭畫第八幅花卉蝙蝠籖題洪福齊天四字款云
　　　(臣/)張為邦恭畫每冊計十二幅第四冊計十幅
　　　朱倫瀚畫詩意圖一冊(次等/宙一)
　　　素絹本恭畫一
聖祖仁皇帝御製詩意圖凢十二幅第三幅第六幅墨畫
　　餘俱著色畫末幅款云(臣/)朱倫瀚指頭恭畫每幅簽書
聖祖仁皇帝御製詩二句第一幅觸目皆仙草迎忩遍
　　　藥花第二幅淑景千林晴日出禽鳴處處八音
　　　諧第三幅亭遙先得樹密顯高枝第四幅朝忩
　　　千巖裏峭壁似天削第五幅雲忩倚石壁月宇
　　　伴梨花第六幅雨過雲容易散波流水態長存第
　　　七幅荷氣參差遠益清蘭亭曲水亦虚名第八幅
　　　萬頃園林達遠阡湖光山色入詩箋第九幅偃葢
　　　龍鱗萬壑青逶迤芳甸雜雲汀第十幅遠岑如競
　　　秀近嶺似争竒第十一幅鑑開倒影列反照共氤
　　　氲第十二幅水心山骨依然在不改氷霜積雪冬
　　　張鵬翀畫十景詩意圖一冊(次等/洪一)
　　　素箋本著色畫凢十幅每幅自書標題第一幅
　　　水木清華自識云用陶詩木欣欣以向榮泉涓
　　　涓而始流句(臣/)張鵬翀第二幅丹臺春曉自識
　　　云嘗奉使過武陵問桃源舊跡邈不可得然溪
　　　山之勝猶可入圖畫也(臣/)張鵬翀第三幅白雲
　　　濃緑自識云曾遊黄山見雲氣鋪海信天下竒
　　　觀屢欲冩之未能得其仿彿也(臣/)鵬翀第四幅
　　　溪山烟雨自識云素不學米家墨法然烟雨之
　　　景亦不可少此一種以意摹之不求肖似也(臣/)
　　　鵬翀第五幅楚山修竹自識云蕭然三伏潇湘
　　　裏嬾漫經旬不出村猶恐人來妨熟睡亂雲深
　　　竹鎖柴門少年遊湘中作今猶憶此景也(臣/)鵬
　　　翀第六幅秋林平遠自識云舊作有空山斷澗
　　　無人境流水寒鴉第幾橋句因冩此圖(臣/)鵬翀
　　　第七幅紅樹清泉自識云吳郡華山鳥道夾岸
　　　楓林如繡追憶舊遊橅冩此景(臣/)鵬翀第八幅
　　　山館高秋自識云奉使滇南有五華秋眺圖今
　　　更冩之(臣/)鵬翀第九幅萬壑松濤自識云用杜
　　　陵絶壁過雲開錦繡疎松隔水奏笙簧句(臣/)鵬
　　　翀第十幅茆亭雪霽自題云香案親承遶
　御烟謝莊衣袂雪翩翩寒溪竹樹明如畫却憶山隂
　　　放釣船又識云山隂放舟千古咏雪佳話(臣/)於
　　　舊冬侍班蒙
　恩宣上
　御舟泛雪太液池親承
　天藻他日流傳應不數剡溪逸事矣(臣/)鵬翀恭紀
　　　强國忠山水一冊(次等/荒一)
　　　素絹本著色畫凡十二幅末幅款云(臣/)强國忠
　　　恭畫每幅孫岳頒小楷書唐人七言律詩各一
　　　首
　　　郎世寧冩生一冊(次等/日一)
　　　素絹本圓幅著色用海西法冩生凡十二幅每
　　　幅款云(臣/)郎世寧恭畫末幅款識云乾隆五年
　　　正月(臣/)郎世寧奉
　勅恭畫第一幅畫馬左方梁詩正書
　御題詩云伯樂今難遇誰空冀北羣横風嘶逸韻意
　　　氣欲凌雲乾隆辛酉夏五御題後有涵虚朗鑑
　　　成性存存二璽餘十一幅任蘭枝蔣溥梁詩正
　　　汪由敦嵩壽鄂容安彭啟豐介福金德瑛秦蕙
　　　田莊有恭諸(臣/)題句皆梁詩正書末幅款識云
　　　乾隆六年夏六月(臣/)梁詩正奉
　勅敬書
　　　列朝人
　　書畫合冊上等
　　　宋高宗書孝經馬和之繪圖一冊(上等/天一)
　　　素絹本右方著色畫左方楷書章第九第十畫
　　　缺第十二書畫俱缺章第一第三第五第六第
　　　七第十八畫幅俱有尚義隂景萬記一印後副
　　　頁宋逢丑跋云高宗德壽皇帝宸翰孝經詔諸
　　　畫苑設像立儀以詔後人俾爲人臣者知事君
　　　上之忠爲人子者知亊父母之孝則天理人倫
　　　咸在是矣今幸拜暏敢不盥薇露焚玉𬎼敬識
　　　於後端平乙未孟春吉旦耶溪宋逢丑書下有
　　　尚義隂景萬記一印又滕天驥跋云嘉陵以孝
　　　行治天下四方風嚮㒺不克盡厥躬以忠其君
　　　以愛其親以敬其兄萬幾之餘又能勅諸良史
　　　繪孝經圖御筆親洒是經分章析類書畫兩絶
　　　光耀華夏爲世珍寶天驥夙因慶幸得遇觀曕
　　　洗滌身心以記歲月時景定庚申四月望南陽
　　　滕天驥謹書又金應桂跋云高廟天姿英發神
　　　祖叶扶開太平中興之基復百二山河之主聖
　　　由天縱肆筆成書孝經一十八章章首繪像連
　　　篇累牘㒺或有間御府款識逐一附題恩錫近
　　　臣爲世珍寶五孝有則百行俱彰天理人心孰
　　　不韙歟時咸淳丙寅夏結制日蓀璧金應桂拜
　　　觀于鑑湖修竹齋乂崔晉跋云山隂王府修竹
　　　乃祖嘗沭德壽宫寵賜御札連相孝經各於篇
　　　末俱有玉章天元啟運聖敎益興其雲仍懼恐
　　　冒昧遂爲芟去而于愛羊存禮之義何如哉信
　　　乎蓀璧居士之言不誣也兹因所獲姑摭其畧
　　　以記本末云歲次己亥中秋日武林崔晉拜手
　　　書又趙孟頫跋云孝者百行之首經爲日用之
　　　常故夫子設敎必以孝爲先也而弟子授受以
　　　爲日用常行之道誠事親始充而廣之至于事
　　　君立身修德不外是矣聖人之心豈外是乎中
　　　興皇上非獨以孝敬達于中國而以奎畫行于
　　　天下遒勁婉麗穠纖鉅細一崇格法雖鍾王復
　　　書虞褚再世未易過此繼而詔下衆史推其能
　　　者作會各于章首對相標題使其本末相連文
　　　藻備具孟頫丱角習書至于聖翰沉潛展玩畱
　　　心多矣可能浸漬毫釐尚且以貽衆望今之覽
　　　者其可忽諸三復加歎襲寶藏之大德三年秋
　　　七月朢吳興趙孟頫敬題于進學齋下有尚義
　　　隂景萬記一印書計十七幅畫計十五幅幅高
　　　九寸廣一尺有竒
　　　按諸跋中誤字頗多今仍之存其舊也
　　　明宣宗書畫合璧一冊(上等/地一)
　　　宋箋本首幅墨畫竹樹雙鵲款識云宣德戊申
　　　御筆戲冩上鈐廣運之寶一璽後九幅行書自
　　　製小詞前署云御筆戲作一枝花後又署宣德
　　　三年(空一/字)月五字後副頁黄道周隸書贊云豳風
　　　之亭觀彼穫者猗蘭之谷以求隣雅淵哉聖思
　　　周念四野黄華始敷幽人則娛侣松友筠斗室
　　　歡呼閶闔閬風何繇曰都如或見之而稱華胥
　　　諒維聖人燭我海宇悦鳥鳴蟲各獲其所棗稻
　　　薁葵駢受天祜九閽之聽如婦子語於嘑休哉
　　　生昌運時豳猗之餘復聞是詩風雲日星千春
　　　䕶之小臣黄道周前署崇禎十一年秋八月伏
　　　觀有識十三字畫幅高九寸二分廣一尺五分
　　　書幅高八寸四分廣四寸九分
　　　明陸治蔡羽書畫合璧一冊(上等/元一)
　　　宣德箋本右方陸治著色畫凡十幅左方蔡羽
　　　草書各體詩凡十一幅書畫相間畫末幅款識
　　　云啟之幸從林屋先生得詩十章予乃圖之則
　　　又幸附啟之之冊者也觀者不以象外求之則
　　　余之負林屋者多矣歲己亥三月陸治識下有
　　　陸氏叔平一印書第一幅前署山中送陳啟之
　　　六字後署蔡羽下有九逵一印第二幅前署登
　　　靈巗同啟之六字後署羽下有左虚子一印第
　　　三幅署潘修伯陳啟之秋日縹緲峯十一字後
　　　署羽下有元秀樓一印第四幅署四月寄啟之
　　　五字後署蔡羽下有南館一印第五幅第六幅
　　　署秋日啟之至京邸七字後署羽下有九逵一
　　　印第七幅署立秋日與啟之靜坐八字後署蔡
　　　羽下有左虚子一印第八幅署啟之折荷花至
　　　六字後署羽下有元秀樓一印第九幅署話别
　　　諸子月夜出于東城道十一字後署羽下有南
　　　館一印第十幅署都下送啟之五字後署蔡羽
　　　下有九逵一印第十一幅署秋盡虎邱四字後
　　　署蔡羽下有左虚子一印前副頁許初書厯示
　　　遊言四大字款識云嘉靖戊戌冬日許初爲啟
　　　之題冊計二十一幅幅高八寸三分廣九寸三
　　　分
　　書畫合冊次等
　　　明唐寅仇英畫前後遊赤壁二圖文徴明書賦
　　　一冊(次等/天一)
　　　首幅素絹本著色畫前赤壁圖款署蘇臺唐寅
　　　末幅素絹本著色畫後赤壁圖款云吳郡仇英
　　　實父製第二幅至第十幅灑金箋烏絲闌本行
　　　書前後二賦款署徴明前副頁徴明又隸書赤
　　　壁清遊四大字後副頁有文從簡跋一畫二幅
　　　書計九幅
　　　明董其昌書畫合璧一冊(次等/地一)
　　　前幅畫後幅雜書舊人詩詞書畫相間凡三十
　　　六幅畫幅第一幅素箋本著色畫款云倣大癡
　　　老人𤣥宰第二幅素箋本著色畫款云倣黄鶴
　　　山樵筆意𤣥宰第三幅素箋本墨畫款云雲林
　　　小景𤣥宰第四幅素箋本墨畫款云倣方方壺
　　　𤣥宰第五幅金箋本墨畫款識云仙巗圖乙亥
　　　秋仲𤣥宰第六幅金箋本淡著色畫款云仿子
　　　乆溪山書屋𤣥宰第七幅金箋本墨畫款識云
　　　竒蹤祕千載一日敞神界𤣥宰冩淵明詩意第
　　　八幅素箋本墨畫款云倣李營邱筆其昌第九
　　　幅素箋本墨畫自識云冩米南宫但當以氣勝
　　　有吞吐千峯之勢第十幅金箋本墨畫自識云
　　　山川出雲爲天下雨𤣥宰第十一幅素箋本著
　　　色畫自識云仿大年第十二幅素箋本墨畫自
　　　識云惠崇宋詩僧在巨然之前畫學王維特工
　　　妍麗如詩家温李輩香奩集文生于情者東坡
　　　山谷嘗題其小景余所見有京口陳氏江南春
　　　卷及眞州吳氏所贈巨軸早春圖第十三幅素
　　　箋本著色畫款云仿黄子乆秋山圖思翁第十
　　　四幅金箋本墨畫款識云梅道人畫法爲沿襲
　　　所失其法今爲正之𤣥宰第十五幅素絹本墨
　　　畫款署𤣥宰第十六幅素絹本墨畫款識云晉
　　　陵道中望遠岫平林坡陀溪㟁一　一如畫秋色
　　　甚佳舟行閒適隨意拈筆遂得八景第十七幅
　　　素絹本著色畫款云𤣥宰畫第十八幅素絹本
　　　墨畫款云𤣥宰冩書幅第一幅灑金箋本行書
　　　款云董其昌書第二幅第三幅第四幅俱灑金
　　　箋本行書款署其昌第五幅金箋本行書款署
　　　董其昌第六幅第七幅第八幅俱素綾本行書
　　　款署其昌第九幅金箋本行書款署其昌第十
　　　幅素綾本行書款署董其昌第十一幅第十二
　　　幅俱金箋本行書款署其昌第十三幅至第十
　　　八幅俱素綾本行書款署其昌前副頁又自書
　　　畫中禪三大字款云其昌書
　
　
　
　
　
　
　
　
　
　
　
　
　
石渠寶笈卷四十一
欽定四庫全書
石渠寶笈卷四十二
　　　貯
　　畫禪室
　　　列朝人
　　書卷上等
　　　唐虞世南臨蘭亭帖一卷
　　畫冊上等
　　　唐宋元名畫大觀一冊
　　畫卷上等
　　　宋米友仁瀟湘圖一卷
　　　宋江㕘千里江山圖一卷
　　　元黄公望富春山居圖一卷
欽定四庫全書
石渠寳笈卷四十二
　　貯
　畫禪室
　　　列朝人
　　書卷上等
　　　唐虞世南臨蘭亭帖一卷(上等/)
　　　素箋本行楷書無款姓名見跋語中卷末有臣
　　　張金界叔上進七字卷前隔水有黄簽標題唐
　　　虞永興臨禊帖蕉林寳藏神品上上十五字前
　　　有内府圖書一印又圖書半印一卷末有紹興
　　　連璽又半印二不可識又一印漫漶不可識卷
　　　中有滕裪伯夀永存珍秘楊宛叔圖書記茅止
　　　生圖書印三印前隔水有楊明時印不棄梁清
　　　標印蕉林鑒定餘清齋圖書印呉廷書印諸印
　　　押縫有天厯之寳一璽又江邨馮氏鹿菴珍藏
　　　圖籍印呉國遜印三印又二印不可識後隔水
　　　有蒼巖子梁清標玉立氏印章三印押縫有紹
　　　興連璽二又馮銓之印江村御前之印呉廷之
　　　印用卿氏蕉林秘玩諸印拖尾有淳熙五年十
　　　月朔魏昌楊益同觀十三字後有張氏珍玩北
　　　燕張氏寳藏二印又宋濓跋云摹書至難必鈎
　　　勒而後填墨最鮮得形神兩全者必唐人妙筆
　　　始為無愧如此卷者是也外簽乃趙文敏公所
　　　題則其賞愛不言可知矣翰林學士承㫖金華
　　　宋濓謹題洪武九年六月二十三日後有蕉林
　　　玉立氏圖書觀其大畧二印又司馬家藏翰墨
　　　圖書連印一又一印糢糊不可辨又董其昌跋
　　　云萬厯丁酉觀于真州吳山人孝甫所藏以此
　　　為甲觀後七年甲辰上元日吳用卿攜至書禪
　　　室時余已摹刻此卷于鴻堂帖中董其昌題又
　　　王祐記云天順甲申五月望後二日王祐與徐
　　　尚賔同往崑山閱于雪篷舟中又張弼記云成
　　　化戊戌二月丙午葉萱周同軌古中静與予同
　　　觀于楊士傑之衍澤樓張弼記又董其昌跋云
　　　趙文敏得獨孤長老定武禊帖作十三跋宋時
　　　尤延之諸公聚訟爭辨只為此一片石耳況唐
　　　人真蹟墨本乎此卷似永興所臨㑹入元文宗
　　　御府假令文敏見之又不知當若何欣賞也久
　　　藏余齋中今為止生所有可謂得所歸矣戊午
　　　正月董其昌題又蔣山卿跋云右軍墨妙盡于
　　　蘭亭一帖其真跡不傳矣見其仿彿者尚能使
　　　人玩賞不置何怪乎當時珍愛之耶呉人蔣山
　　　卿又楊明時跋云萬厯戊戌除夕用卿從董太
　　　史索歸是卷同觀者呉孝父治呉景伯國遜呉
　　　用卿廷揚不棄明時焚香禮拜時在燕臺寓舍
　　　執筆者明時也後有江村一印又朱之蕃跋云
　　　定武佳刻世已希遘矧唐人手筆妙得神情可
　　　稱嫡𣲖者乎此卷古色黯淡中自然激射淵珠
　　　匣劍光怪離奇前人所共賞識用卿宜加什襲
　　　藏之金陵朱之蕃又王衡記云甲辰閏九月九
　　　日王衡敬觀于春水船又吳廷記云戊午正月
　　　二十二新安呉廷京山王制楊鼎熙王應候同
　　　觀于董太史世春堂又楊宛跋云唐虞永興臨
　　　定武蘭亭自董𤣥宰太史流傳至石民内子楊
　　　宛收藏又陳繼儒跋云世人僅見禇摹禊本今
　　　此卷為虞永興所摹尤是希有無上之觀𤣥宰
　　　割贈茅止生永不落刦矣陳繼儒獲觀敬題又
　　　楊嘉祚跋云先文貞輔仁廟監國時學士王儞
　　　進唐摹禊帖睿㫖命勒石大本堂以榻本賜焉
　　　予家藏此帖晉人典刑遂覺未逺兹復睹止生
　　　藏永興墨跡所謂欲窮千里目更上一層樓也
　　　楊嘉祚敬題後有蒼巖子蕉林觀其大畧三印
　　　跋中諸押縫有安定呉廷印各二卷髙七寸七
　　　分長二尺三寸五分後隔水
　御跋云此卷經董其昌定為虞永興摹以其于禇法
　　　外别有神韻也香光得之呉氏後雖以贈茅元
　　　儀而在香光齋頭頗久故歸之畫禪室中御題
　　　下有乾隆二璽拖尾又
　御題云搶豪快覩永興書林静烟新改火餘何似山
　　　陰王逸少崇山曲水暮春初坦腹東牀意欲仙
　　　由來字必以人傳若從肥瘦論形似逐塊錐舟
　　　我不然米家寳晉漏傳名學士風流儼若生腕
　　　覆廓填都不管春風即景獨怡情于停蓄處有
　　　波濤真比長安□刻髙甲乙何須誇博辨㡬多
　　　優孟效孫敖丁夘上已觀因題前有澄觀一璽
　　　下有㡬暇怡情得佳趣二璽
　御筆題簽上有御賞乾隆宸翰二璽
　　畫冊上等
　　　唐宋元名畫大觀一冊(上等/)
　　　凡十二幅前六幅長條式後六幅推篷式第一
　　　幅王維素絹本墨畫無欵前有宋徽宗標題玉
　　　維雪溪圖五字上鈐雙螭一璽右方上有内合
　　　同印一印又二印漫漶不可識下有宣和連璽
　　　左方上有押字并印一俱漫漶不可識詩塘上
　　　有董其昌跋云天啟元年嵗次辛酉程季白重
　　　攜此冊至余齋中適楚中王㓜度吾郡陳仲醇
　　　呉君杰楊彦沖張世卿姑蘇楊中修同集縦觀
　　　永日各以為奇覯咄咄稱快獨余㡬類向隅然
　　　幸不落傖父手又為右丞諸君子快耳董其昌
　　　後有梁清標印河北棠村二印副頁董其昌又
　　　跋云沈啟南先生題右丞江山雪霽圖有曰平
　　　生止見沙溪孫氏所藏雪渡圖盈尺而已正此
　　　圖也或筆誤以溪為渡耳有徽廟御題有厯代
　　　小璽無復遺論當為希世之寳此冊開卷右丞
　　　營邱便足壓一世收藏鑒賞家知其不敵其昌
　　　幅髙一尺一寸六分寛九寸八分第二幅李成
　　　素絹本青緑畫無欵姓名見跋中幅上鈴縫有
　　　御府寳繪一璽右方上有同印半璽又項墨林
　　　父秘笈之印一印下有墨林連印一印左方上
　　　有子京項元汴印墨林秘玩徳明受藏諸印下
　　　有秋壑圖書一印副頁董其昌跋云宋時有無
　　　李論米元章僅見真蹟二本著色者尤絶望此
　　　圖為内府所收宜元章畫史未之及也右角有
　　　臣李等字余藏之二十一年未曾寓目兹以湯
　　　生重装潢而得之本出自文夀承歸項子京自
　　　余復易于程季白季白力能守此為傳世珍令
　　　營邱不朽則畫苑中一段奇事戊午夏五之望
　　　董其昌題左方上有心賞一印幅髙一尺九寸
　　　八分廣九寸第三幅趙孟頫素絹本淡著色畫
　　　欵署子昂自題云洞庭波兮山崨嶪川可濟兮
　　　不可以涉木蘭為舟兮桂為檝渺余懐兮風一
　　　葉子昂下有趙氏子昂一印幅髙一尺九寸二
　　　分廣八寸五分第四副趙孟頫素絹本淡著色
　　　畫欵署子昻自題云山之凹兮水之滙沙稜稜
　　　兮石礌礌有􁁷人兮如彼蘭茝思之不來兮使
　　　我心痗子昻下有趙氏子昻一印副頁董其昌
　　　跋云畫洞庭不當繁于樹木乃以老木縁岸楂
　　　枿數株居然摇落湖天寥濶之勢從此畫出是
　　　子昻章法迥絶宋元處是搆凌雲臺手其昌書
　　　左方上有心賞一印下有梁清漂印蕉林鑒定
　　　二印幅髙一尺九寸五分廣八寸五分第五幅
　　　王蒙素絹本淡著色畫款署松路仙巖黄鶴山
　　　人王蒙為唐卿製左方上有省畫印半印一下
　　　有張則之李雅二印又半印不可識詩塘上董
　　　其昌跋云此鈐山堂藏畫也余得之婁水周将
　　　軍葢是山樵倣燕文貴筆盈尺間有千巖萬壑
　　　林木鬰茂樓閣縹緲當命之仙山圖其昌後有
　　　心賞張孝思賞鑒印張則之三印幅髙一尺二
　　　寸三分廣九寸二分第六幅陸天㳺宋箋本墨
　　　畫款署丹臺春賞自題云江南風物軼飈塵天
　　　際曾峯意出羣乳竇雨晴飛玉液顛崖露冷􁲸
　　　松雲丹砂勾漏何年受璚笈靈符此日開借問
　　　安棲珠樹鶴山居如畫箇中論天㳺下有天㳺
　　　生陸氏私印二印右方上有石田茅屋一印下
　　　有蕉林玉立氏圖書味閒書印二印左方上有
　　　心賞一印副頁董其昌跋云陸天㳺徐㓜文皆
　　　宗黄子久此圖尤天㳺善者機也其昌幅髙一
　　　尺九寸八分廣七寸九分第七幅僧巨然素絹
　　　本墨畫無款姓名見標題中左方下有温字貳
　　　拾號五字右方上有心賞一印左方上有都省
　　　書畫之印半印一下有半印不可識副頁董其
　　　昌標題僧巨然江山晩興卷宣和殿所收十三
　　　字幅髙九寸廣一尺七寸三分第八幅范寛素
　　　絹本墨畫無款姓名見標題中右方下有半印
　　　不可識副頁董其昌標題范寛江山蕭寺圖卷
　　　八字幅髙七寸八分廣一尺六寸第九副黄公
　　　望宋箋本墨畫右方上有心賞一印左方上有
　　　蒼巖棠村審定二印副頁自書云芝蘭室銘善
　　　士尚友尚論古人誦詩讀書如炙如親與善人
　　　居入芝蘭室久而不聞俱化而一之子好友珍
　　　閟簡書以褫以襲庋之室廬有扁其顔譬諸芬
　　　苾玉明冰瑩知非二物鹿鳴呦呦停雲藹藹匪
　　　今斯今友道之在因讀象山先生玉芝歌後有
　　　跋云淳熙戊申余居是山夏初與二三子相羊
　　　瀑流間得芝草三偶相比如卦畫成華如蘭玉
　　　明冰潔洞澈照眼乃悟芝蘭者非二物也(云云/)
　　　因銘錢氏芝蘭室故併及之至正二年夏五月
　　　望大癡道人黄公望寓雲間元真道院造後有
　　　黄公望印黄氏子久一峯道人三印後董其昌
　　　跋云黄子久小楷如此逼古不減晉唐當行家
　　　而題畫名款草率具體竟掩其真書古人深逺
　　　善藏不必一　一自見至如此畫之老以取力此
　　　書之嫩以取態皆變體也壬子七月九日其昌
　　　題幅髙八寸七分廣一尺三寸七分第十幅倪
　　　瓚宋箋本墨畫自題云狂風二月獨凭闌青海
　　　㣲茫烟霧間酒伴提魚來就煮騎曹問馬只看
　　　山汀花岸栁渾無賴飛鳥孤雲相與還對此持
　　　杯竟須飲也知春物易闌珊延陵倪瓚壬子春
　　　右方下有梁清標印河北棠村緑蔭亭記三印
　　　左方上有心賞一印下有澤民拾遺生沈日章
　　　珍玩圖書二印左邊幅有髙道素識云戊午元
　　　日焚香暖翠新居雨霰蕭蕭松寒梅凍檢宋梓
　　　陶徵士集讀一過展雲林春山卷試李廷珪墨
　　　澄泥硯棗心筆因記右邊幅有程夢庚印程季
　　　白書畫印王時敏印三印幅髙八寸三分廣一
　　　尺三寸五分第十一幅衛九鼎宋箋本墨畫欵
　　　署至正壬辰五(缺/)望日丹邱衛九鼎下有明鉉
　　　聫印右方下有沈周寳玩一印左方下有王時
　　　敏印王濟賞鑒過物二印副頁文徴明題云漁
　　　梁詰曲帶灣碕山掩樓臺樹陸離小蹇不嫌溪
　　　路永一天斜日正供詩徴明又識云滄溪令君
　　　出示元人四畫皆精好可愛撫翫之餘各賦一
　　　詩其後壬寅十月二十又一日長洲文徵明識
　　　又董其昌識云衡山先生題此卷時年七十三
　　　嵗至八十乃紀年所謂披裘先生七十始壮者
　　　辛酉中秋前二日其昌題幅髙八寸八分廣一
　　　尺五寸第十二幅方方壺宋箋本墨畫自識云
　　　洪武戊午嵗上元戯于上清方丈後有金門羽
　　　客敕授真人二印又識云米襄陽作畫一掃畫
　　　之謬習予老年時時爛漫冩之方方壺醉筆後
　　　有勅授真人畫中神品方壺書印三印左方下
　　　有李厚亨檇李李氏鶴夢軒珍藏記呉廷之印
　　　三印左邊幅董其昌跋云上清學米家山元季
　　　所重國初諸名公詩集如髙袁輩及閩中十子
　　　皆題其書聲價可想矣米家山原以韻勝在有
　　　意無意之間後人漸變為巧媚金屑雖貴入眼
　　　成翳可笑也此小幅應作如是觀其昌右邊幅
　　　有程夢庚印程季白書畫印王時敏字遜之三
　　　印幅髙八寸三分廣一尺四寸八分冊前右頁
　　　宋刻絲仙山樓閣左頁董其昌識云宋以前大
　　　家都不作小幅小幅自南宋以後始盛又僧巨
　　　然輩絶少丈餘畫卷長卷亦惟院體諸人有之
　　　此冊皆北宋名蹟及呉興趙文敏之筆余於馬
　　　夏李唐性所不好故不令入選佛塲也董元宰
　　　題冊後右副頁董其昌跋云學書與學畫不同
　　　學書有古帖易於臨倣即不必宋唐石刻隨世
　　　所傳形模差似趙集賢云昔人得古帖數行専
　　　心學之遂以名世或有妙指靈心不在此論矣
　　　畫則不然要須醖釀古法落筆之頃各有師承
　　　畧渉杜撰即成下劣不入具品況于能妙乃斷
　　　素殘幀珍等連城殊不易致元時顧阿瑛曹雲
　　　西倪元鎮皆江以南收藏之家物聚所好故黄
　　　子久王叔明陳仲美馬文璧輩䃑礴風流為一
　　　時之盛近代沈石田去勝國百年名蹟猶富觀
　　　其所作卷軸一樹一石尺寸前見呉中自陸叔
　　　平後畫道衰落亦為好事家多收贋本謬種流
　　　傳妄謂自開堂户不知趙文敏所云時流易趣
　　　古意難復速朽之技何足盤旋此冊實予四十
　　　餘年先後結集既為好事者易去而遺書婁水
　　　年家璽卿遜之復購之遜之畫已獨步海内又
　　　得唐宋元人為師友與之俱化矣董其昌題前
　　　副頁左方有董其昌標題唐宋元畫冊董𤣥宰
　　　為烟客老親家題十五字郎世寧奉
　勅恭繪
　御容上下鈐乾隆二璽傍有徳日新執兩用中二璽
　　　右方
　御題云世界空華底認真分明兩句辨疏親寰中第
　　　一尊崇者却是憂勞第一人此予夢中自題小
　　　像舊作也昔人于平生愛玩輙留照以志真賞
　　　予獨嗜畫禪此冊時遇前賢真面目于縑楮之
　　　外因亦命海西臣郎世寕冩小照于首簡真耶
　　　空耶于此更參活句乾隆丁夘長至後五日御
　　　題下有惟精惟一乾隆宸翰二璽第一幅幅中
　御題王維云凍浦舟横野渡長迷離積素帶寒光維
　　　摩不二誰能並管領香光選佛塲下有乾隆御
　　　賞㑹心不逺二璽又詩塘
　御題云識得山居子久傳雪溪摩詰鈞舟扁畫禪室
　　　裡羣仙侣近日紛來參畫禪余既辨明富春山
　　　居為大癡真蹟無疑近得此摩詰雪溪圖二物
　　　皆董其昌畫禪室中所藏因成斷句丁夘仲春
　　　御筆下有㡬暇怡情得佳趣二璽又邊幅
　御跋云唐王維雪溪元黄公望富春山居二圖為董
　　　香光畫禪室中物富春别為長卷是幀標簽唐
　　　宋元畫冊即香光得意筆也二幅李成松巖水
　　　榭三幅四幅皆趙孟頫洞庭秋景五幅王蒙仿
　　　燕文貴仙山圖六幅陸天㳺丹臺春賞七幅巨
　　　然江山晚興八幅范寛江山蕭寺九幅黄公望
　　　芝蘭室圖十幅倪瓚春山雲樹十一幅衛九鼎
　　　溪橋策蹇十二幅方方壺仿米襄陽夏山烟雨
　　　幅間香光各有題識後幅綴以長跋今富春既
　　　重與雪溪薈萃一處更喜名蹟聫翩猶然畫禪
　　　本來面目未被後人割裂他去丁甲呵䕶其斯
　　　之謂乎丁夘暮春咸福宫畫禪室中再識下有
　　　㡬暇怡情得佳趣乾隆宸翰三璽第二幅幅中
　御題李成云水軒潇灑静無埃繩榻支頤芸帖開溪
　　　畔攜琴相訪客知伊應為所聞來下有徳充符
　　　乾隆宸翰二璽第三幅幅中
　御題趙孟頫云三湘七澤杳難分恍見㣲風落葉紛
　　　誰識王孫多意緒月明波冷吊湘君下有樂天
　　　㡬暇臨池二璽副頁又
　御書云瀟湘妙趣天下無千變萬状難形模造物技
　　　癢不能祕自為冩照非人圖夜雨欲霽餘潤溽
　　　曉明既泮猶糢糊伊人飽挹荆襄秀兼之家法
　　　傳元樞雲烟叠嶂垂粉本筆氣直吞雲夢湖溟
　　　溟濛濛幻晴晦惝恍倐忽移方隅始知處女後
　　　脱兎即離不得俛仰殊掛冠神武夫何憾振衣
　　　黄鶴良堪娯老米雲山藏寳笈物聚所好其然
　　　乎羲獻合璧誠無忝冷箋小令揮驪珠每披三
　　　絶縮唫手惟清萬慮天為徒米友仁瀟湘卷長
　　　二丈餘極變化離合之妙孟頫此幅廣不盈尺
　　　而藴蓄無盡𣺌然湖天空曠景色於米法外别
　　　具勝概左方金粟箋膩澤可愛因乗興録題米
　　　卷舊作一過尋丈不為多咫尺不為少逰方之
　　　外當自知之乾隆丁邜首夏御識下有乾隆宸
　　　翰涵虚朗鑒三璽第四幅幅中
　御題趙孟頫云金丹煉出脱凡塵畫格書姿兩入神
　　　太史縱然操左劵也應頭地讓前人下有中和
　　　映水蘭香二璽副頁又御識云洞庭始波木葉
　　　㣲脱為千古冩景妙語子昻胸吞雲夢著墨無
　　　多而湖光𣺌瀰傳神在氣韻間直駸駸度營邱
　　　前矣御識下有乾隆宸翰㡬暇臨池二璽第五
　　　幅
　御題王蒙云溟濛重翠罨林齋始信丹梯自有階雲
　　　裡漫誇雞犬吠塵縁忘處是無懐下有茹古涵
　　　今一璽副頁又
　御題云我久思題松路仙巖王蒙所作之長歌意有
　　　弗快把筆欲吟行復捨試語巧遲拙速論詩流
　　　應有聞之掉頭長笑者是時快雨初霽長烟收
　　　值我香山偶消夏畫耶境耶兩適合況當勤政
　　　召對之餘㡬務寡日中必􁁊摻刀割時不可失
　　　興㑹惹反愁渾渾浩浩難為拈亦為就其所具
　　　天然邱壑一粗冩嶺雖陰而可登磴縱窄而堪
　　　下峭筍天齊飛流珠㵼古木怪石枝撑厏厊翔
　　　鴈閣于木末知誰悟乎般若盪扁舟于溪濵又
　　　誰釣竿之獨把曾青相蔽虧紛不辨梧檟更愛
　　　閒閒結茒屋髙僧仿彿東林社雄乎博乎鈐山
　　　堂之舊物而畫禪室所藏也乾隆丁夘夏六月
　　　朔御題于來青軒下有乾隆㡬暇臨池三璽第
　　　六幅
　御題陸天㳺云山深茅屋即仙家一葉扁舟洞口拏
　　　何必坎離論爐火雲漿活活湧丹砂下有乾隆
　　　御賞萬方安和二璽副頁又
　御識云此幀懸崖松石宛然田盤天成閣中所見使
　　　身厯其地著意為之或未必及此而陸生無心
　　　暗合造物若預設斯境以待之印合處直為快
　　　絶乾隆丁夘春静寄山荘題下有乾隆二璽第
　　　七幅
　御題巨然云輕風暖日晚天春瀲灧晴波恰受船指
　　　㸃草堂幽絶處書聲時度栁絲烟下有涵虚朗
　　　鑑一璽副頁又
　御識云山川雲樹泉石與詩文字畫同為造物靈秀
　　　所聚境界理趣同一闗捩無分别處若從形似
　　　迹象間求之乃是為識解所縳無有是處乾隆
　　　丁夘暮春坐香山畫禪室中披閲此幀特為拈
　　　出惜未令香光老人當下印可耳上已後二日
　　　御題下有乾隆宸翰攜筆流雲藻御書三璽第
　　　八幅
　御題范寛云崇崖隠軫樹槎枒長日精藍塔影斜㕍
　　　閣鐘殘僧入定香臺風静鳥銜花下有奉三無
　　　私惟精惟一二璽副頁又
　御題云春深草色常凝座雨後山姿正對門藝苑名
　　　流故多品獨于范緩見雄渾行幐暇日偶開緘
　　　未覺眉毛落翠巖一例江山相對處便非蕭寺
　　　也超凡最蕭間處結僧寮杖䇿何人過板橋好
　　　與盤山相印證澹皴濃黛不相饒谿壑無多望
　　　不窮峯疑吐霧樹生風花飛禪苑無塵色波𣺌
　　　滄池有象空丁夘春日駐蹕桃花寺行宫御題
　　　下有乾隆宸翰㡬暇臨池筆端造化三璽第九
　　　幅
　御題黄公望云常懐杜甫詩傳神不薄今人愛古人
　　　大癡尚友意如是圖出芝蘭氣味親下有廓然
　　　大公一璽第十幅
　御題倪瓚云暖霧浮嵐翠欲蒸迴風散處露崚嶒若
　　　教選佛評差等髙士應居最上乗下有四宜書
　　　屋一璽副頁又
　御書蒼崖半入雲濤堆七大字下有乾隆御筆一璽
　　　第十一幅
　御題衛九鼎云林塘迤邐樹交枝沙影欹橋漲落時
　　　試問奚奴錦囊裡今來收得㡬多詩下有别有
　　　洞天一璽第十二幅
　御題方方壺云山嫌露體綴雲衣雲處翻疑山是非
　　　誰教石畔靈根動釀作人間細雨霏乾隆丁夘
　　　仲春月御題下有乾隆宸翰一璽副頁又
　御識云唐王維雪溪元黄公望富春山居二圖為千
　　　古名筆皆董香光畫禪室中藏物題識墨跡猶
　　　存今先後收入内府爰于咸福宫西室什襲以
　　　藏即仿香光之意顔曰畫禪並令儒臣為圖以
　　　傳之參學者由此證入是無上正法眼藏後得
　　　嘉蹟的係畫禪當日鑒賞之物有香光題識可
　　　據者将皆歸之乾隆御識後有乾隆二璽冊後
　　　左副頁
　御識云集古畫一冊皆元以前名人作其壓卷以王
　　　維雪溪維畫真者不可得得之與羲獻墨妙相
　　　埒此圖渾厚天成非宋元來刻畫者所能措手
　　　可定為輞川真蹟無疑曩閲文徵明雪山卷謂
　　　曾見維真蹟其即此幀耶他如巨然李成范寛
　　　趙孟頫黄公望倪瓚諸作皆真蹟中佳者驗跋
　　　語知為董其昌畫禪室中藏物後歸太倉王時
　　　敏香光下筆妙天下時敏學元大家功力深至
　　　兩人皆精鑒之尤故所收如此伯樂不妄顧鍾
　　　期無失聴詎不信夫嘗論法書名繪皆古人精
　　　神所聚故經久不可磨滅而意匠經營㳺心象
　　　外畫較書尤費工力收藏家亦較珍重然零縑
　　　斷楮湮没于蛛絲煤尾間不知其㡬則得之僅
　　　存之餘者比諸商彞周鼎誠不為過此冊乃藝
　　　苑菁華薈萃而成良不易易㡬餘静展足慰臥
　　　逰漫題以紀嵗月乾隆丙寅冬至後七日御識
　　　下有乾隆㡬暇臨池三璽
　御筆題籖籖上有内府珍藏乾隆宸翰二璽
　　畫卷上等
　　　宋米友仁瀟湘圖一卷(上等/)
　　　素箋本墨畫款云元暉戯作巻前有周廣漢印
　　　謝節從義檇李項墨林鑒賞章墨林秘玩項子
　　　京家珍藏邰水丙子衛青呉廷之印平生真賞
　　　宫保世家子孫世昌長安王永寧諸印又永保
　　　圖書傳家史氏半印四卷後有神品項子京家
　　　珍藏檇李項氏世家寳玩烟谿草堂珍藏謝節從
　　　義清白傳家賢志堂印項元汴印墨林山人平
　　　生真賞諸印又墨林端文半印二又一印漫漶
　　　不可識卷中押縫有墨林墨林子二印又布衣
　　　史氏印二蒙著印二前隔水有珍秘子孫保之
　　　二印引首董其昌題云此米侍郎瀟湘圖自題
　　　再三及宋名公跋甚夥後有沈啟南跋惟拈出
　　　朱夫子及錢子言以為能盡斯圖之妙啟南精
　　　畫道余恨其不能下一轉語壹似悠悠審定者
　　　何也凡米家山必著沙渚坡陀橋舍斷續聚散
　　　以為境此卷混混淪淪一片雲海是為最難處
　　　試以他卷並參得之矣宋人以此卷為當代第
　　　一不虚耳董其昌藏因題前有天籟閣公保世
　　　家二印後有墨林山人項叔子二印又退密神
　　　㳺半印二前隔水有王永寧印王長安父瞻近
　　　堂三印押縫有太原長安二印拖尾米友仁自
　　　識云夜雨欲霽曉烟既泮則其状類此余葢戯
　　　為瀟湘冩千變萬化不可名神奇之趣非古今
　　　畫家者流畫也惟是京口翟伯夀余生平至交
　　　昨豪奪余自秘著色袖卷盟于天而後不復力
　　　取歸往嵗掛冠神武門居京口舊廬以白雪詞
　　　寄之世所謂念奴嬌也洞天晝永正中和時候
　　　凉飈初起羽扇綸巾雩詠處水遶山重雲委好
　　　雨新晴綺霞明麗全是丹青戯豪攘横卷誓天
　　　應解深秘留滯字學書林折腰原為米無機涉
　　　世投組歸來欣自肆目仰雲霄醒醉論少卑之
　　　家聲接武月旦評吾子慿髙臨望桂輪徒共千
　　　里昨與呉傳朋蜀冷金牋上戯作一幅比與達
　　　功相遇知亦為此郎奪因追省此詞跋于小卷
　　　後舊曽冩寄蔡天任以白雲易其名舊名可謂
　　　惡甚懶拙老人元暉跋尾有友仁一印前有神
　　　品長安王永寧心賞子京父印子京所藏諸印
　　　又史氏半印後有子孫永保項墨林鑒賞章擕
　　　李項氏世家寳玩項墨林父秘笈之印子京長
　　　安墨林秘玩烟溪草堂珍藏諸印又一印漫漶
　　　不可識押縫有墨林天籟閣項元汴印三印又
　　　布衣史氏印二後有闗注跋云米元暉作逺山
　　　長雲出没萬變古未有輩安得匹紙以盡其筆
　　　勢之妙乎至于林麓近而雄深岡巒逺而挺拔
　　　木露幹而想髙茂水見涯而知𣺌瀰皆發于筆
　　　墨之外此常人之所難元暉之所易也達功他
　　　日以此示之儻以為知言則當得山川之勝臥
　　　以逰之紹興五年七月二十日㑹稽闗注書又
　　　謝伋跋云達功下第後便有放浪山水之意米
　　　元暉作招隠之圖僕以為此君未宜置邱壑中
　　　也謝伋伯思父又韓滸跋云頃在京師時方允
　　　迪嘗示僕以和人求米元暉畫楚山清曉圖詩
　　　恨未見其畫也今觀元暉此紙自云夜雨初霽
　　　曉烟既泮其状類此豈其所為瀟湘千變萬化
　　　久落人間亦楚山圖中之一也㑹稽韓滸懋遵
　　　書又錢端禮題云畫手自髙前輩雲山已屬吾
　　　曹若㑹瀟湘物色便合醉讀離騷籛後人端禮
　　　處和又洪适跋云邱壑之士久寂寞則起朝市
　　　之念朝市之士久喧囂則懐邱壑之放古今之
　　　理一也予贊治丹邱雖環郭皆山可以拄頰而
　　　霞城雲嶼亦得駕言窮覽然塵纓冗牘之所羈
　　　東終不能瑩心而醒目米西清所作瀟湘圖曲
　　　盡林阜烟波之勝遐想鷗鳥之樂良不可及紹
　　　興十二年三月二十日鄱陽洪适書又曾惇跋
　　　云元暉戯作横幅直造北苑巨然妙處開卷怳
　　　然如行下蜀棲霞烟雨中益重土思之念紹興
　　　丁夘三月壬午南豐曾惇題又錢端禮跋云僕
　　　十五年前見此畫把玩不能去手今復開卷恍
　　　如夢寐不知老之将至云耳錢端禮書于東陽
　　　郡齋紹興五月十有四日又曹筠記云紹興庚
　　　午十一月二十日姑溪曹筠觀于平江余氏之
　　　西園又米友仁再識云昔陶隠居詩云山中何
　　　所有嶺上多白雲但可自怡悦不能持寄君余
　　　深愛此詩屢用其韻跋與人袖卷漫書一二于
　　　此其亦山氣最(脱一/字)處卷舒晴晦雲心潛帝鄉
　　　者願作神波君其一與翟伯夀横披書其上云
　　　山中宰相有仙骨獨愛嶺頭生白雲壁張此畫
　　　定驚倒先請喚人扶著君紹興辛酉嵗孟秋初
　　　八日過嘉禾獲再觀懶拙老人米元暉書又洪
　　　邁跋云憶年十六時識達功于檇李後七年得
　　　詞塲名第行卷謝諸公米老為兵部侍郎謁之
　　　明日親袖扣旅舍立須予出乃肯去轉眼三四
　　　十年二君久歸山邱予亦老矣觀此使人太息
　　　淳熙己亥夏四月七日番陽洪邁景盧又尤袤
　　　跋云蔡天啟作米襄陽墓誌言元符初進其子
　　　所畫萬里長江圖時元暉年尚少其小筆已知
　　　名當世矣方此老無恙時諸公貴人求索者日
　　　填門不勝厭若往往多令門下士傚作而親誌
　　　元暉二字于後嘗自言遇合作處渾然天成薦
　　　為之不復相似此卷寂寥簡短不過數筆而淺深
　　　濃淡姿態横生使人應接不暇葢是其得意筆
　　　自其云亡畫益難得矧題識皆一時名勝之士
　　　終日把翫不能去手也淳熙辛丑二月中沐梁
　　　谿尤袤題又袁説友題云水際天低岸逺山腰
　　　霧捲雲鋪擬喚松江小般歸來好趂蓴鱸建袁
　　　説友起巖書于池陽郡齋又錢聞詩題云太湖
　　　水入霅溪寒叠障連山㡬萬般此景古今無盡
　　　藏總歸懶拙一毫端籛後人聞詩書又朱敦儒
　　　跋云僕昔嵗南逰繫舟黄陵廟下適江山風雨
　　　嘆古今詩人不能賦今觀米公山水覺瀟湘舊
　　　㳺隠然似夢紹興乙丑清明後兩日洛陽朱敦
　　　儒題又朱子記云淳熙己亥中夏廿八日新安
　　　朱熹觀于江東道院又曽惇再跋云元暉作字
　　　作畫深得南宫筆法非特能繼其家聲亦不負
　　　山谷兩詩也紹興丁夘三月壬午南豐曾惇觀
　　　于丹邱郡齋又洪适再跋云予嘗客昆陵一葦
　　　太湖舊矣去之六年風朝月夕每思怒濤裂山
　　　澄漪見雲夢寐間時一往焉觀此恍然所謂逃
　　　空谷而喜聞足音者紹興十七年三月廿二日
　　　鄱陽洪适書又錢端禮跋云此畫今為中朝第
　　　一誠可寳而愛也己巳中夏錢端禮書又曹筠
　　　再跋云元暉冩山水真態出人意表觀之者如
　　　登髙臨逺有超出塵外之想紹興庚午十一月
　　　中澣日姑溪曹筠跋又温萃跋云米元章品題
　　　諸家山水得其妙處意謂皆未離筆墨畦逕晚
　　　乃出新意冩林巒間烟雲霧雨陰晴之變以為
　　　横披元暉葢傳家法也温萃叔皮父又林仰跋
　　　云此軸紙墨俱不甚精而造㣲入妙乃爾使得
　　　妙墨佳楮固當益竒善御者羊腸九折亦中和
　　　鸞之音端非虚語紹興丙子春仲三山林仰書
　　　又錢端禮再跋云東坡云論畫以形似見與兒
　　　童鄰觀元暉此軸則可以㕘公活句之妙處和
　　　父又洪邁再跋云予理圃于番城之西所謂蠙
　　　洲者江上横前烟雲吞吐晴陰朝莫千變萬態
　　　有口不能説也誰能起懶拙老人于九京為我
　　　冩貌邪淳熙六年四月七日野處洪邁景盧書
　　　又朱子再跋云建陽崇安之間有大山横出峯
　　　巒特秀予嘗結茒其巔小平處毎當晴晝白雲
　　　坌入牕牖間輙咫尺不可辨嘗題小詩云閒雲
　　　無四時散漫此山谷幸乏霖雨姿何妨媚幽獨
　　　下山累月毎竊諷此詩未嘗不悵然自失今觀
　　　米公所為左候戯作横卷隠隠舊題詩處似已
　　　在第三四峯間也又得并覽諸名勝舊題想象
　　　其人益深歎息淳熙己亥中夏廿九日新安朱
　　　熹仲晦父書于江東道院又尤袤再題云萬里
　　　江天杳靄一村烟樹㣲茫只欠孤篷聴雨恍如
　　　身在瀟湘淡淡曉山横靄茫茫逺水平沙安得
　　　緑蓑青笠往往泛宅浮家淳熙辛丑中春十八
　　　日梁谿尤袤觀于秋浦又袁説友再𨽻晝跋云
　　　余讀賈誼度湘水賦其言造託湘流之意悲矣
　　　恨未身到也今觀米公横卷而弔原思賈使人
　　　興懐愧無健筆以賦之淳熙辛丑三月上巳日
　　　建袁説友起巖甫書于池陽清静寮又錢聞詩
　　　再跋云雨山晴山畫者易状唯晴欲雨雨欲霽
　　　宿霧曉烟已泮復合景物昧昧時一出没于有
　　　無間難状也此非墨妙天下意超物表者斷不
　　　能到故侍郎米公或得之必寳玩珍愛靳不與
　　　人與人而又戒其勿他與也淳熙辛丑秋八月
　　　吉籛後人聞詩子言書又時佐𨽻書記云淳熙
　　　丁未旻天季月重陽前壹日洙泗時佐季雄獲
　　　觀于蘄春郡齋又張紳記云齊郡張紳觀于陳
　　　氏春草堂又王彞瀟湘圖攷云故宋兵部侍郎
　　　襄陽米公友仁元暉所畫瀟湘圖一卷其自題
　　　識凡兩見南渡後諸名勝跋語凡若干人而文
　　　公朱夫子手澤又先後出也此圖之末自署曰
　　　元暉戯作且有印文曰元暉其上一字與其父
　　　禮部公之字皆從此者葢豫章黄太史嘗得此
　　　古玉印因命為侍郎字而以授之且作二絶句
　　　贈禮部以述此意今見山谷集中圖末有别紙
　　　侍郎前題自謂夜雨初霽曉烟既泮其状類此
　　　葢戯為瀟湘冩變化神奇之妙而不言其題為
　　　何名或曰是即所謂楚山清曉圖者然卷内韓
　　　懋遵云元暉楚山清曉圖恨未見今觀此紙亦
　　　楚山圖中之一則自别有楚山清曉圖矣而洪
　　　文恵直書此卷曰米西清所作瀟湘圖則此固
　　　自為瀟湘圖也又侍郎自謂京口翟伯夀昨豪
　　　奪余自秘著色袖卷盟于天而後不復力取歸
　　　者别卷也又自謂昨與吳傳朋蜀冷金箋作一
　　　幅比與達功遇知亦為伯夀奪去者又别卷也
　　　後題自謂用陶隠居韻作白雲詩其一與翟伯
　　　夀横披書其上者又别卷也前題不知年後題
　　　紹興辛酉過嘉禾再觀則紹興十一年赴召為
　　　兵部侍郎時至十五年以敷文閣待制提舉神
　　　祐觀奉朝請葢髙宗好米禮部書而侍郎得其
　　　家法故眷遇之厚如此伯夀名耆年㕘政汝文
　　　之子而邢恕外孫也此其人姓字在前後題屢
　　　見葢知畫者哉傳朋名説其外大父王逢原逢
　　　原妻呉氏王荆公妻之女弟也逢原早死呉不
　　　嫁有遺腹女嫁呉思禮而生説即傅朋也以書
　　　名當世而元暉乃以古書法作畫傅朋固知之
　　　矣然此卷不言為何人作乃曰比與達功相遇
　　　而諸跋語多言達功至朱夫子獨云米公所為
　　　左侯戯作横卷則其人葢姓左氏而字達功也
　　　卷内謝伯思云達功下第後元暉作招隠圖洪
　　　文恵亦云憶年十六時識達功後七年得詞塲
　　　名則達功固名進士矣凡諸跋語其人大抵皆
　　　可考見闗注字子東㑹稽人一曰錢唐人嘗為
　　　太學博士此題紹興五年則其登進士第時也
　　　謝伋字伯思一字景思上蔡人㕘政(某/)之子克
　　　家以文名常為太常少卿錢端禮字處和嘗為
　　　婺州守此凡三題故其一云書于東陽郡齋其
　　　一特書紹興己巳則十九年也洪适字景伯鄱
　　　陽人忠宣公皓之長子乾道元年為右僕射諡
　　　文恵兩題皆在紹興十七年三月其一作十五
　　　年葢七字已損或妄填冩作五字耳是時通判
　　　台州至十一月以言者罷去曾惇字谹父南豐
　　　人右僕射布之孫也兩題皆紹興丁夘則十七
　　　年惇知台州與洪文恵不相能而文恵罷去時
　　　也惇嘗上詩秦檜稱為聖相故有台州之命朱
　　　敦儒字希真洛陽人以詩名此紹興乙丑則十
　　　五年也嘗仕為館職矣既告老去至二十五年
　　　秦檜孫塤欲學詩因薦以為鴻臚少卿曹筠姑
　　　熟人紹興廿五年殿中侍御史湯鵬舉言筠因
　　　檜薦為臺臣凡有所陳盡出于檜詔奪職罷祠
　　　此題紹興庚午則二十年也洪邁字景盧文恵
　　　弟也以博學宏辭賜第仕至翰林學士諡文敏
　　　兩題皆淳熙六年己亥是時間居鄱城其一自
　　　署其姓名上曰野處者孝宗御書以賜者也尤
　　　袤字延之無錫人嘗侍光宗春坊官至禮部尚
　　　書謚文簡此凡兩題皆淳熙辛丑二月時通判
　　　池州故其一觀于秋浦辛丑者八年也袁説友
　　　字起嵓建安人嘉泰三年由同知樞密為㕘知
　　　政事凡兩題其一書尤文簡辛丑題後云書于
　　　池陽郡齋其一云淳熙辛丑書于池陽清浄寮
　　　則是平江守赴召後為池守時也錢聞詩字子
　　　言此不書姓字但云籛後人者固錢氏也成都
　　　人嘗知南康軍與朱夫子交承此兩題皆存淳
　　　熙辛丑是嵗三月朱夫子自南康東歸而此題
　　　在八月則子言已上任矣卷内錢端禮亦或書
　　　籛後人者子言弟也時佐者字季雄魯人嘗為
　　　蘄州守此淳熙丁未書于蘄春郡齋則十四年
　　　也又有韓滸者字懋遵㑹稽人林仰者三山人
　　　其字未聞温萃者字叔皮不知何郡人云惟朱
　　　夫子手澤傑然特出為百世所遵仰前題但云
　　　淳熙己亥中夏廿八日新安朱某觀于江東道
　　　院後題則自述其建安結茅處雲山之勝因記
　　　其舊題云閒雲無四時散漫此山谷幸乏霖雨
　　　姿何妨媚幽獨且言今見此卷隠隠舊題詩處
　　　似已在第三四峯其末所書年月姓名及所在
　　　書處皆與前題同但此為廿九日而姓名下有
　　　仲晦父三字以雲谷記考之則其地葢即雲谷
　　　而結茅處即晦菴也己亥為淳熙六年自去嵗
　　　差知南康軍辭不允是嵗三月到任此題皆在
　　　五月乃到任後其曰書于江東道院者姑熟有
　　　郡齋曰江東道院而此自在南康也葢嘗厯觀
　　　卷内年月紹興五年者趙忠簡張忠獻並相方
　　　欲恢復中原而岳武穆建功時也十一年者秦
　　　檜主和議搆害武穆時也自是十數年間皆秦
　　　檜用事而國勢止于東南矣淳熙以來則在湯
　　　思退和議既成之後于是東南勢定而不復有
　　　志于中原矣又厯觀卷内人姓名曾惇曹筠皆
　　　爭事秦檜者固不足道而朱希真亦不免為檜
　　　所起洪氏兄弟雖皆一時重望而亦嘗為湯思
　　　退門客不免阻張忠獻配髙廟之議若袁説之
　　　㕘大政乃在韓佗胄禁偽學之日則其(下缺/)又
　　　沈周跋云小米瀟湘圖巻再題自珍僕從稍知
　　　時慕為杭之張氏所蓄髙價而錮吝人罕獲見
　　　後逰杭兩度仲孚亦辱往來但啟齒借閲便唯
　　　唯而終弗果今七十五人矣意餘生與此圖斷
　　　為欠縁亦嘆仲孚忍為拂人意事兹廷貴忽爾
　　　擕至猶景星鳳凰為之薫沐者再得一快覩悠
　　　然三湘九疑瀰漫尺楮如朱夫子之題象内見
　　　畫錢子言畫表求象斯圖之妙盡括于二作矣
　　　又有王宗常先生一一論疏諸名勝出處之跡
　　　無餘詞誠為翰墨之寳設使著色袖卷楚山清
　　　曉冷金蜀牋等筆尚在恐亦無此爛漫之題信
　　　乎仲孚之知重亦可謂之不俗矣後學沈周諸
　　　跋中有淨因菴子京所藏項叔子子孫永保子
　　　京兆郡時泰冠冕世雄之裔諸印擕李項氏世
　　　家寳玩布衣史氏太原長安印各二墨林山人
　　　項元汴印子京父印墨林秘玩平生真賞印各
　　　三項墨林父秘笈之印印四項墨林鑒賞章印
　　　五項子京家珍藏印八又天籟閣江村項半印
　　　三又一印漫漶不可識跋中押縫有墨林秘玩
　　　子孫世昌若水軒世昌考古正今項子京家珍
　　　藏神逰心賞寄傲平生真賞諸印子京墨林子
　　　印各二墨林印四退密印五長安印六布衣史
　　　氏印十八卷髙八寸八分廣九尺一寸卷中
　御識云米家畫法多以烟雲掩映為工而元暉機趣
　　　超逸昔人評其草草中不失天真所作瀟湘白
　　　雲圖久膾炙藝苑近于収藏家雜卷中購得之
　　　展覽一過夜雨方霽曉烟欲出迷離空濶景状
　　　不啻置身三湘七澤間因識墨戯之妙試如自
　　　題内府舊藏老米雲山圖得此真同羲獻合璧
　　　矣乾隆丙寅長至月御識下有乾隆㡬暇臨池
　　　三璽又
　御題云瀟湘妙趣天下無千變萬状難形模造物技
　　　癢不能秘自為冩照非人圖夜雨欲霽餘潤溽
　　　曉烟既泮猶糢糊伊人飽挹荆襄秀兼之家法
　　　傳元樞雲烟叠嶂垂粉本筆氣直吞雲夢湖溟
　　　溟濛濛幻晴晦倘恍歘忽移方隅始知處女後
　　　脱免即離不得俯仰殊挂冠神武夫何恨振衣
　　　黄鶴良堪娯老米雲山藏寳笈物聚所好其然
　　　乎羲獻合璧誠無忝冷箋小令揮驪珠毎􁄭三
　　　絶縮吟手惟清萬慮天為徒乾隆丁夘夏五御
　　　題前有席上珍一璽下有乾隆宸翰惟精惟一
　　　二璽前隔水董其昌題語後
　御識云香光此跋興與神遇心心相印之妙至今尚
　　　可想見因歸之畫禪室中以還其舊御題下有
　　　乾隆宸翰㡬暇臨池二璽拖尾瀟湘圖考後
　御識云右瀟湘圖考一篇後幅缺軼無作者名姓閲
　　　卷尾沈周跋語乃知為王常宗作常宗名彞嘉
　　　定人明初嘗預脩元史及攷之張丑清河書畫
　　　舫則云圖卷題詠極多不能全載僅録元暉兩
　　　跋令非沈跋則常宗之名湮矣但明史及明詩
　　　小傅彞字常宗而沈作宗常或由筆誤耶惜未
　　　得王彞全集為補書之乾隆丁夘御識前有澄
　　　觀一璽下有得佳趣㡬暇臨池二璽又
　御識云近有刻王徴士集者不載此文考彞詩文曰
　　　三近齋稿而集以徵士名葢已非三近齋之舊
　　　都穆序謂其遺文或三近齋稿所遺耶要其文
　　　之湮没者葢已多矣再識前有含暉一璽下有
　　　徳充符㑹心不逺二璽
　御筆題籖籖上有内府珍藏乾隆三璽
　　　宋江㕘千里江山圖一卷(上等/)
　　　素絹本墨畫無欵姓名見題識中卷末有江㕘
　　　字貫道千里江山圖真蹟(臣/)柯尤思鑒定十八
　　　字又江㕘畫董其昌藏七字卷前有蕉林書屋
　　　梁清標印二印卷後有河北徳侯半印二又二
　　　印漫漶不可識拖尾題云風來千里舞松杉齊
　　　魯青嵐滿袖銜擬把如椽三丈筆為君題句向
　　　嵌巖欵署嘉定丁丑六月四日宓書前有林書
　　　半印一又劉克荘題云世間平逺景萬幅在洪
　　　家晚至畨君國方知不是夸一櫂㣲茫裏孤亭
　　　紫翠間宛如涉彭蠡又似訪廬山夾立朝羣玉
　　　濃粧列萬笄中州不敢頓抛向瘴雲西江逺不
　　　容極禹功胡可忘向來小龍子衮冕食千羊雪
　　　冒禹碑石雲埋泌草堂早知抱遺恨悔不挾乾
　　　糧茒山千萬叠不得見天全帆出扶胥口無山
　　　只有天半夜黄天蕩樓船雪浪中當年草檄客
　　　今日負樵翁太武求溲處之祁著鎖邊淮風晨
　　　裂面淮浪夜驚船展卷嗟邱也東西南北人昔
　　　還行脚債今作臥逰身一匹好東絹天寒家未
　　　温儘教兒拆繡閒管婦無禈右題江貫道山水
　　　十絶惜石林簡齋不及見前史官劉克荘書又
　　　林希逸題云逺山叢叢逺樹濛濛咫尺萬里江
　　　行其中短長何岸髙低何峯彼坁彼洔彼瀑彼
　　　洪晴嵐乍豁烟靄忽籠或斷或屬且淡且濃爾
　　　崒奚寺爾盤奚宫或茅陰翳或梁嵌空有吠者
　　　厖有樵者翁危檣落碇短櫂掀篷往來異趣寂
　　　動殊容羃翠其庭豈非盧鴻畧彴而渡豈非龜
　　　蒙昔我經行雲山萬重若淮南北與江西東亦
　　　蓑而雨亦帽而風乃今追惟夢境相從及此開
　　　卷恍然昔同誰居作者造化論功掩㧾其裔熙
　　　成是宗聲聞九陛既召而終謂彼樹白䜟其身
　　　窮其然豈然訊之天公此名穹壤疇曰不逢淳
　　　祐己酉竹溪林希逸書後有一印又半印俱糢
　　　糊不可辨又董其昌跋云江貫道宋畫史名家
　　　専師巨然得北苑三昧其皴法不甚用筆而以
　　　墨氣濃淡洹運為主葢董巨畫道中絶久矣貫
　　　道獨傳其巧逺出李唐郭熙馬夏之上何啻十
　　　倍此卷曾經柯九思鑒定乃元文宗御府所藏
　　　後有宋三名公題詠當是貫道生平最得意筆
　　　嚴分宜時一鉅公有求于世藩世藩屬購此卷
　　　既得之世藩敗遂不復出凡三十五年而其家
　　　售之于余夫世藩之檢括鉅卿之營購與其子
　　　孫之䕶持皆若為余地者豈非數耶雖然使此
　　　卷一入豪門将與上河圖等俱歸御府世間永
　　　不見有江貫道畫即貫道一生苦心竟冺没無
　　　傳矣貫道畫有神其必擇予為主人也夫萬厯
　　　丙申冬得之海上丁酉秋九月廿二日還自江
　　　右于蘭谿舟中展觀因記之時奉命校士畢船
　　　窻晴霽各手卷都勘閲一過至樂也其昌又跋
　　　云宋鄧椿公夀作畫繼自熙寧至乾道百年間
　　　分為數品其最髙者為冠冕才賢巖穴上士而
　　　江㕘在上士之列鄧公贊其畫法董源豪放過
　　　之葢南宋人未有在貫道之右者也鄧所著銘
　　　心絶品于趙千里李希古輩皆所不取獨有江
　　　貫道飛泉恠石圖與江居圖耳貫道在當時已
　　　為名流所賞鑒如此又跋云貫道以香茶為生
　　　葉道藴左丞薦之宇文時中季蒙龍圖宇文欲
　　　多取其畫江被召去宇文以為恨及劉季髙侍
　　　郎再寄江居圖作無盡景始慰意云(右出畫繼/)
　　　今此卷意即江居圖也又跋云趙叔問居三衢
　　　治園築館取楚詞之言名曰崇蘭嘗與陳簡齋
　　　程致道倘羊其中命貫道為之圖乃賦詩焉戊
　　　戌四月廿日又録呉寛跋云呉匏菴跋江貫道
　　　江山長圖刻匏翁家藏集予方病齒陳太僕明
　　　之使小僮持畫卷入迫觀之就枕展尺許即知
　　　為宋人筆不覺蹶然起稱賞至圖窮未已葢宋
　　　江貫道所作曾入元御府柯博士敬仲所鑒定
　　　者也貫道之筆少見況其後有葉石林陳簡齋
　　　林希逸諸公題識益可貴重明之好古博雅此
　　　卷得所歸矣呉寛戊戌其昌重録陳明之旴𣅿
　　　人官至尚書押縱有秋碧一印後有蒼巖子梁
　　　清標玉立氏印章觀其大畧梁清標印保和殿
　　　大學士之章諸印卷髙一尺五寸長一丈六尺
　　　八寸五分卷中
　御題云展卷古香霏坐席懸知丹青定神蹟摩挱東
　　　絹辨世代宣和御物光而澤厯厯江山領神韻
　　　撫掌喜果遇莫逆漫稱千里猶頓置直與造物
　　　同翕闢何奇不有美不具放不覺濶收不窄意
　　　所欲赴筆已到應接無暇心為役命物賦景屬
　　　餘事坐逰真令忘朝夕我聞椿公作畫繼貫道
　　　本在上士格故宜瓣香拜太史更愛顔筋字錐
　　　畫豪奪真鑒兩俱幻何必御府便成隔㡬暇文
　　　臣偶賡和一脈精神照今昔乾隆丁夘孟春下
　　　浣御題前有雲霞思一璽下有乾隆宸翰㡬暇
　　　臨池二璽梁詩正和云清禁何縁挂帆席川塗
　　　逺放無停蹟挹将朝爽望呉山搴取晚芳吟楚
　　　澤忽聞
　天笑撫長卷暫爾神逰從目逆江山千里渺無涯都
　　　自江郎指端闢連綿應有風雲通舒卷祗愁几
　　　案窄元明傳寳辨題識苕霅浮家想征役披圖
　　　更擬問三衢待詔劇憐空一夕丹邱元宰結真
　　　契肯許權豪汚髙格莫言舊價等隋珠試看新
　　　題降
　奎畫百年重訂畫禪盟即今永與塵凡隔幸邀賡和
　　　一暢觀也覺臣鄉宛如昔(臣/)梁詩正恭和又汪
　　　由敦和云藝林誰繼荆闗席天水江生遺妙蹟
　　　勝槩髙凌巫峽雲逺勢平吞雲夢澤峰巒横窄
　　　殊意匠林樹㕘差與目逆沙邊練凈暮潮平天
　　　際帆開朝露闢柴門不正路縈紆漁網纔收岸
　　　欹窄胸中密藴造化功筆底潛驅鬼神役舊聞
　　　米顛工墨戯北固雲烟攬晨夕縦然横軼出新
　　　奇何似清真擅標格
　　　披香晝静契心賞濤湧
　雲章炳
　奎畫俯視香光㕘畫禪頓覺仙凡霄漢隔遇合方知
　　　翰墨神長共江山閲今昔(臣/)汪由敦恭和又嵇
　　　璜和云濤聲巒影生几席腕底印出鴻蒙蹟絹
　　　紋如波凈而緻墨光似漆黝且澤寸陰坐覺片
　　　帆移洄沂誰慿風順逆蜿蜒起伏衆皺堆林屋
　　　巖椒乍開闢意匠所至真宰愁筆力欲窮地維
　　　窄北苑三昧參得之䕶持丁甲為驅役奎章閣
　　　下丹邱生鑒定摩挱竟晨夕紛紛馬夏何足數
　　　虎兒瀟湘齊品格千秋激賞灑
　　仙毫天塹宛従句裏畫篆烟凝室悟畫禪下視香
　　　光㡬塵隔神物顯晦㑹有時為慶遭逢今勝昔
　　　(臣/)嵇璜恭和又董邦達和云曾向長江掛帆席
　　　沂洄㡬欲尋禹蹟洪濤砐硪蹴荆門逺勢淼瀰
　　　吞震澤茫然四顧局短目身所未到意堪逆誰
　　　知貫道一圖收無盡江山生面闢千村桑柘楚
　　　天遼百叠巖巒蜀川窄中有雲氣鬱然來冰夷
　　　隠現隨驅役再三披圖圖轉奇忽已置身烟水
　　　夕畫禪題識真解人繪理書情並髙格(小臣/)喜
　　　讀丹青引心擬坐眠窮手畫邱壑不先胸中蟠
　　　咫尺常見千里隔何幸
　宸章開頑顔先民有作念在昔(臣/)董邦達恭和
　御筆題籖籖上有神品天府珍藏乾隆宸翰三璽按
　　　董其昌録呉寛跋語内有葉石林陳簡齋林希
　　　逸諸公題識一語今卷尾止存林希逸四言詩
　　　而葉道藴陳與義題識已闕疑係董跋後為市
　　　儈輩割去
　　　元黄公望富春山居圖一卷(上等/)
　　　宋箋本墨畫款識云子明隠君将歸錢唐需畫
　　　山居景圖此贈别大癡道人公望至元戊寅秋
　　　下有黄氏子久一印卷末有成化丙戌九月完
　　　菴劉珏鑒藏十二字卷前有完菴一印押縫有
　　　瞿氏耕印瞿起田耕石齋真賞二印卷後有廷
　　　美一印押縫有瞿稼軒收藏印一印前隔水董
　　　其昌題云大癡畫卷予所見若擕李項氏家藏
　　　砂磧圖長不及三尺婁江王氏江山萬里圖可
　　　盈丈筆意頺然不似真蹟唯此卷規摹董巨天
　　　直爛漫復極精能展之得三丈許應接不暇是
　　　子久生平最得意筆予獲購此圖藏之畫禪室
　　　中與摩詰雪江共相暎發吾師乎吾師乎一邱
　　　五岳都具是矣丙申十月七日書于龍華浦董
　　　其昌下有唐氏孔明半園外史二印後隔水有
　　　鄒之麟跋云黄子久畫之聖者也書中之右軍
　　　至若富春山圖筆端變化鼓舞又右軍之蘭亭
　　　也聖而神矣昧菴老人之麟題拖尾有孔諤題
　　　云癡翁灑翰成山水逸趣天然妙無比毫釐分
　　　寸界呉眉咫尺如同千萬里烟霞濃淡有無間
　　　林麓㕘差如何攀菰蒲帶雨通花渚松蘿聳翠
　　　侵雲端蒼巖秀嶂宛如屏䯻挽螺旋不可名南
　　　岷西華與東岱嵯巍峭立相崢嶸滚滚江流與
　　　湘漢風停波静澄如練天光一色浩無涯魯衛
　　　青齊俱可辨髙人(缺/)趣江天曉萬壑陰森凈如
　　　埽平林逺樹間桑麻楚甸巫峯青未了侍御昔
　　　年持此看觀風壮志非塵凡而今驄轡巡行發
　　　須使生民同此歡宣聖五十七代孫河南提刑
　　　按察司僉事孔諤書後有廷美唐氏孔明半園
　　　外史瞿稼軒收藏印諸印卷髙一尺四分廣一
　　　丈八尺二寸五分卷中
　御題云畫家貴正不貴奇大癡此卷三昧知天地造
　　　物匪物造元氣褁合神淋漓六法上乗我所喜
　　　言之不足長言之石渠寳笈惜未載行幐書篋
　　　常相隨田盤小憩天成閣展覺峯巒近列眉香
　　　山岫雲之佳趣以境質畫非然疑乃知逢源任
　　　左右是謂罔象合天倪如入畫禪晤思白摩詰
　　　雪江有所思我欲夀之以佳作徳潛手筆猶能
　　　為富春大嶺汝有記弔古寤歎興嗟咨試評此
　　　畫得所否更須紙尾揮顔碑毎閲此卷愛玩不
　　　置因命學士沈徳潛題其後而自記以詩乾隆
　　　丙寅清和月御筆下有清玩比徳二璽又
　御題云識得仙居子久傳雪溪摩詰釣舟扁畫禪室
　　　裏羣仙侣近日紛來㕘畫禪予既辨明此卷為
　　　子久富春山居真蹟近又得摩詰雪溪圖二物
　　　皆董其昌畫禪室中所藏因成斷句丁夘仲春
　　　月御筆下有比徳朗潤二璽又
　御跋云宿雨初晴瑣窻塵静展閲此卷忻然有㑹登
　　　萬仭山讀萬卷書行萬里路者恐不如我坐逰
　　　所得多耳清和哉生明再識并書下有乾隆御
　　　賞得佳趣二璽又
　御跋云唐王維雪溪元黄公望富春山居二圖為千
　　　古名筆皆董香光畫禪室中藏物題識墨跡猶
　　　存今先後收入内府爰于咸福宫西室什襲以
　　　藏即仿香光之意顔曰畫禪並令儒臣為圖以傳
　　　之叅學者由此證入是無上正法眼藏後得嘉蹟的
　　　係畫禪當日鑒賞之物有香光題識可據者將皆
　　　歸之乾隆御識下有日監在兹典學勤政二璽又
　御記云乙丑夏沈徳潛進其所為詩古文稿㡬暇披
　　　閲則跋黄子久富春山居圖在焉所記題跋收
　　　藏始末甚詳是年冬偶得黄子久山居圖筆墨
　　　蒼古的係真蹟而徳潛文中所載沈文王董鄒
　　　氏五跋有董鄒而缺其三且多孔諤一跋以為
　　　山居與富春自兩圖也然愛其溪壑天成動我
　　　吟興乃有長言亦命徳潛和之且詢其較富春
　　　為何如徳潛之跋以富春山居歸安氏為未得
　　　所安氏不知也越明年丙寅冬安氏家中落将
　　　出所藏古人舊蹟求售于人持富春山居卷并
　　　羲之袁生帖蘇軾二賦韓幹畫馬米友仁瀟湘
　　　等圖共若干種以示傅恒傅恒曰是物也饑不
　　　可食寒不可衣将安用之居少間恒舉以告朕
　　　朕謂或者汝弗識耳試将以來剪燭粗觀則居
　　　然黄子久富春山居圖也五跋與徳潛文脗合
　　　偶憶董跋與予舊題所謂山居圖者同則命内
　　　侍出舊圖視之果同次日命梁詩正等辨其真
　　　偽乃咸以舊為真而新為偽反覆詳覽始知燈
　　　下駭以為更得富春者乃誤也匪惟予誤沈徳
　　　潛之嗟咨嘆賞勒文以記者亦誤也奚啻徳潛
　　　髙士奇王鴻緒輩之侈賞鑒之精賈值之重以
　　　為豪舉者均誤也富春山居本屬一圖向之題
　　　山居者遺富春二字故雖真而人疑其非是耳
　　　雖然摹董而即董肖黄而即黄葢非近日俗工
　　　所能為且其别種亦有實出舊人手筆而古香
　　　清韻堪以繼武石渠寳笈者概以二千金留之
　　　予因之有深警焉歎盛衰而歸夢幻徳潛葢詳
　　　言之玩物喪志又不若不識者之為得矣而況
　　　目迷五色易眩鮮明于流覽其尚可也于出治
　　　用人其可乎哉因一事乃獲三益是不可以無
　　　記爰書之于舊圖而正其名曰富春山居云丙
　　　寅長至後一日重華宫御識並書下有㑹心不
　　　逺徳充符天龍三昧三璽
　御記云長至後八日快雪時晴坐養心殿明窻下盆
　　　梅初放一室春和展此卷欣然有㑹輙命筆書
　　　之下有叢雲一璽又
　御識云世傳富春山圖為黄公望生平傑作此卷寫
　　　山居風景巖壑平逺曠若千里未識與富春圖
　　　孰為先後董香光稱其規撫董巨天真爛漫當
　　　亦為子久最得意筆耶清河書畫舫謂大癡畫
　　　格有二一種作淺絳色一種作水墨者筆意尤
　　　簡逺今觀是幅長㡬三丈包孕山川之勝發抒
　　　襟抱之奇在水墨法中尤出一格欵為子明隠
　　　君作子明未詳姓氏當再攷之御識下有乾隆
　　　宸翰㡬暇臨池二璽又
　御識云此係丙寅春月題語長至後一日再識下有
　　　染翰涵虚朗鑑二璽又
　御識云元史不載子明其人惟明金齎畫史㑹要云
　　　任仁發字子明松江人官至都水庸田副史計
　　　其時代與公望相同且善書畫氣類孚合殆即
　　　其人耶顧仁發官水監而圖云隠君或在其未
　　　仕前抑或宦成歸隠均未可知至松人而曰将
　　　歸錢唐或亦猶公望虞山人而小隠富春也丙
　　　寅小寒重華宫御識下有朗潤一璽又
　御識云清和既杪梅雨初霽一再展玩是卷覺林巒
　　　濕潤氣象滃鬱圖間令人想見朝嵐夕靄變幻
　　　出没之態豈筆墨真通造化耶古人論畫要首
　　　曰氣曰韻是卷惟氣韻生動故隨時領畧難竟
　　　其趣也乾隆戊辰夏五御識下有乾隆二璽又
　御題云大癡道人黄子久詩中元白書顔栁富春大
　　　嶺稱絶作膾炙都人士之口金題玉躞標山居
　　　然疑即是富春否展卷一室饒古香華亭妙筆
　　　存圖右品評精確書法髙以書例畫珍瓊玖江
　　　山萬里無足奇萬里以外箇中有平沙逺渚隔
　　　重林水郭烟村帶層阜耕者讀者雜魚樵天髙
　　　地下率飛走渾噩全無意匠營都來量物隨所
　　　受宜令香光拜下風倪迂范緩誰妍醜不必什
　　　襲誇鑑藏丁甲呵持自能夀乾隆丙寅穀雨日
　　　御題下有乾隆宸翰㡬暇臨池二璽又
　御題云富春疑案㕘來久今喜辨明楊即栁髙王目
　　　迷何足云壓倒徳潛談天口我非博古侈精鑑
　　　是是還應别否否沈文王氏乃捉刀華亭晉陵
　　　仍左右始識流傳祗一途珷玞安可同瑶玖笑
　　　予赤水索𤣥珠不識𤣥珠吾固有如浮海者必
　　　由河如登山者必厯阜縱云露柱即燈籠坐令
　　　優孟望而走每讀班賦發深思貴耳末學多膚
　　　受呉下詩人即趍闕試與觀之應覺醜還續長
　　　言當自訟庶使此圖更因夀余既辨明此圖即
　　　富春山居圖乃叠舊韻更為長歌以書其後乾
　　　隆丁夘春正御筆下有㑹心不逺徳充符二璽
　　　又
　御題云間氣所鍾必也悠久如彼松栢夫豈蒲栁名
　　　詎有定繫乎人口定者存焉謀邑則否繄我好
　　　古圖左史右富春山居石渠瑛玖問自何來畫
　　　禪所有為堂為霍為嶠為阜或宛而隆或放而
　　　走有樹風生有澤虚受三叠識言爰忘其醜爾
　　　因我傳我以爾夀丁夘仲春盤山行宫展玩因
　　　用前韻再題名山佳畫相對怡神致足樂也乾
　　　隆御筆下有比徳朗潤二璽卷後嵌縫
　御識云按鄒之麟此跋直以為富春而題籖曰山居
　　　沈徳潛所見富春山居云又非此姑俟他日之
　　　辨丙寅臯月御識下有乾隆宸翰一璽卷末沈
　　　徳潛和云奉
　敕題黄公望山居圖敬和
　御製元韻畫師如将將兵兼正奇大癡富春山居之
　　　圖世所知蘭亭右軍神到候生氣坌湧何淋漓
　　　此卷興㑹不相亞筆所欲赴神先之岡連嶺複
　　　勢合沓偶然忽斷便有雲相隨想其解衣磅礴
　　　處著墨飛動奕奕軒須眉上追右丞雪江幅同
　　　音笙磬夫何疑
　聖人得此屢評品探抉亭毒窮端倪江山萬里入毫
　　　楮大造在手非闗思
　敕命小臣題紙尾迫窘詰屈安能為昔年曾跋富春
　　　卷今閲此本俯仰興齎咨
　天章在上敬賡和秋虵春蚓敢望岣嶁山尖碑(臣/)沈
　　　徳潛又沈徳潛丁夘夏日恭和
　御製元韻云山居有圖傳子久
　敕命賦詩日在栁(丙寅/夏)富春一圖流世間(自沈周至/髙士奇王)
　　　(鴻緒/諸家)聲價千金滿人口歸之内府
　帝鑒觀兩圖誰是復誰否衆眼矇瞇云亦云真者偏
　　　左􁃶偏右山居即是富春圖
　聖論定餘重瓊玖淋漓墨氣骨相蒼空諸所有包所
　　　有譬登日觀俯羣山梁父云亭惣堆阜舊藏香
　　　光畫禪室今入
　天家不脛走畫雖一技宗𣲖殊南北分宗遞傳受即
　　　小喻大理固然程材尤貴分妍醜藝苑遭逢㑹
　　　有時好配右丞千載夀(臣/)沈徳潛
　御筆題籖籖上有天府珍藏乾隆宸翰二璽
　
　
　
　
　
　
　
　
　
石渠寶笈卷四十二
欽定四庫全書
石渠寶笈卷四十三目録
　　　貯
　　長春書屋
　　　列朝人
　　書冊上等
　　　明董其昌雜書
　　畫卷上等
　　　元錢選觀鵞圖
　　　明唐寅山居圖
　　　明文徵明温蘭圖
　　　貯
　　隨安室
　　　列朝人
　　書冊上等
　　　明董其昌書杜詩
欽定四庫全書
石渠寶笈卷四十三
　　貯
　長春書屋
　　　列朝人
　　書冊上等
　　　眀董其昌雜書一冊(上等/)
　　　素牋本行書計七幅第一段臨吳琚跋云吳琚
　　　書自米南宫外一步不窺京口北固山有天下
　　　第一江山牓書即其筆也始于都下見七言絶
　　　一幅不款名姓但有雲壑居士印偶閲宋經籍
　　　志雲壑集吳琚撰則知為琚書已于新安白岳
　　　山客持晦翁書歸去來辭迺絶似米元章後有
　　　雲壑二字因得審定今蔵于家此詩没于焦山
　　　江中潤州守霍君為余拓墨本然已在若明若
　　　晦間不可臨摹矣辛亥四月廿六日董其昌識
　　　下有昌字一印第二段書蜀四賢詠款署季秋
　　　朔日書其昌下有董其昌一印第三段書洞庭
　　　詞第四段書春景詞後識云學李北海書五十
　　　五年矣初時専習頗為近之近復忘其舊學然
　　　時一擬書亦不落吳興後也其昌下有董其昌
　　　印一印冊髙八寸廣四寸八分冊尾
　御跋云董文敏自謂作書不使一實筆今觀此冊轉
　　　掣停頓腕有萬鈞力葢運實于虚要在無所結
　　　滯耳乾隆丙寅春正御題下有所寶惟賢乾隆
　　　御筆二璽引首
　御書羣鴻戯海四大字前有乾隆御筆一璽後有㑹
　　　心不逺乾隆御賞之寶二璽
　御筆題籖籖上有乾隆宸翰二璽
　　畫卷上等
　　　元錢選觀鵞圗一卷(上等/)
　　　素牋本青綠畫款題云修竹林間爽致多閒亭
　　　坦腹意如何為書道徳遺方士留得風流一愛
　　　鵞吳興錢選舜舉前有永年子孫保之伯駿吳
　　　楨周生珍秘宜爾子孫諸印又重貴書畫印珍
　　　蔵半印三又半印不可識後有真玩字㑹侯嘉
　　　祚印公信公珍賞張伯駿範我氏清玩書畫之
　　　印宜爾子孫㑹侯珍蔵湛思記耿會侯鑑定書
　　　畫之章賀仲來鑑定珍蔵新宇圗書諸印又二
　　　印糢糊不可辨又一印存翰墨流三字又潄六
　　　半古軒半印二又半印二不可識又引首前有
　　　㑹侯珍蔵一印又私印半印一又半印不可識
　　　後有湛思記一印卷髙七寸二分廣二尺八寸
　　　五分卷中
　御筆題蒼字上鈐稽古右文之璽前隔水
　御題用錢選元韻云誓墓髙風有足多獨推書聖却
　　　云何行雲流水㕘神韻筆陣傳來祇白鵞御題
　　　上鈐乾隆御筆一璽拖尾(臣/)梁詩正等
　　　識云乾隆丙寅人日
　勅示内廷諸臣同觀並題句梁詩正和韻云髙閣虚
　　　憑春水多黄庭書罷更亡何他年待化沖霄鶴
　　　此日閒看泛渚鵞(臣/)梁詩正又汪由敦和韻云
　　　修竹清流野趣多虚亭逰目興云何底須曇􁠸
　　　村邊過籠取沙頭似酒鵞(臣/)汪由敦又勵宗萬
　　　和韻云竹林池館晚涼多内景書成興若何樂
　　　意相闗憑静對換經鵞是聴經鵞(臣/)勵宗萬又
　　　張若靄和韻云家雞遺與後人多昨夜大醉真
　　　如何老媪不知書法重却将恭敬一烹鵞(臣/)張
　　　若靄又裘曰修和韻云題扇橋邊往蹟多空亭
　　　小立又如何偶然逰戯成佳話不必虚傳化鶴
　　　鵞(臣/)裘曰修又陳邦彦和韻云蘭亭三昧㑹心
　　　多草閣臨池得㡬何釵股沙痕神妙處家雞野
　　　鶩本籠鵞(臣/)陳邦彦又董邦達和韻云竹裏空
　　　亭碧蔭多閒􁰵弄筆意如何烏絲寫就擕籠去
　　　従此争談墨沼鵞(臣/)董邦達引首
　御書山陰逸興四大字上鈐乾隆御筆一璽
　御筆題籖籖上有神品御賞二璽
　　　眀唐寅山居圗一卷(上等/)
　　　素牋本著色畫幅中款題云霜前柿葉一林紅
　　　樹裏溪流極望空此景憑誰擬何處金昌亭下
　　　暮煙中下有六如居士一印幅後又題云隠居
　　　深在碧山空澗壑纔堪側步通芋栗一園秋計
　　　足僮奴百指治生同短牆甃石牢牽荔薄酒盈
　　　罈共轉筩我欲相隨卜居去此身一脱世塵紅
　　　下有唐寅私印一印前有世寶一印押縫有陳
　　　定平生真賞一印後隔水有武清李氏寶徳堂
　　　賞鑒圗書一印又陳定跋云子畏先生一代竒
　　　才而遭䜛被放不見用于當世乃托興翰墨以
　　　抒其胸中之磊磊者故命筆輒竒曠超軼非凡
　　　史可及若此卷是也世傳先生蹟有斤斤繩尺
　　　者皆非捉刀人本色鑒賞者當具隻眼始得潁
　　　川陳定敬跋卷髙八寸五分廣一丈三尺二寸
　　　八分巻中
　御題云幽人結茒處愛在山水間片雲出岫白亂葉
　　　當秋殷或望太白瀑或放顛翁船源中爼豆古
　　　池上雞犬閒三復仲長論快哉白駒篇御題下
　　　有乾隆宸翰㡬暇臨池二璽拖尾(臣/)梁詩正等
　　　識云乾隆丙寅春正月
　勅内廷諸臣同觀並題句(臣/)梁詩正題云鯉魚風過
　　　鷗波碧三兩漁人話秋色菰蒲聲響雨欲來萬
　　　笏山頭數㸃墨季鷹歸舟趁落潮離離帆影移
　　　楓橋吳歌喚醒蓴鱸夢煙舍青帘隔岸招(臣/)梁
　　　詩正又汪由敦題云騷客多秋懐幽居市塵屏
　　　孤雲澹逺天空曠心自領縦棹将何之楓落吳
　　　江冷(臣/)汪由敦又勵宗萬題云幽居無别事隨
　　　意作秋山波逺歸舟小天空去鳥閒半林風颯
　　　㳫一澗石孱顔軒牖延西爽飛來襟袖間(臣/)勵
　　　宗萬又張若靄題云記取支笻訪劒池楓林颯
　　　颯動秋姿東塘潮退寒煙暝載酒扁舟栁繋之
　　　耳根清淨千尺雪眼界髙寛萬笏雲子美詩成
　　　月亭午此景未許他人分(臣/)張若靄又裘曰修
　　　題云乍可浮家泛宅兼之鋤雨耕煙應是白蘋
　　　洲上居然黄葉村邊鹿門有客招隠蓮社無心
　　　結緣山寺鐘來夜半一塵不到翛然六言二截
　　　句(臣/)裘曰修敬題又陳邦彦題云秋日淡林麓
　　　煙中鳥下稀臨流望田舍隔樹插荆扉澗曲樵
　　　歌逺山多竹逕微閶門城似畫沽酒放船歸(臣/)
　　　陳邦彦敬題又董邦達題云幽人卜築處當此
　　　青山隈老屋何年葺名花自手栽隨嵐雲色換
　　　狎浪釣船迴逺市秋煙起樵歌向晚來(臣/)董邦
　　　達敬題引首
　御題金昌秋色四大字乾隆御筆上鈐乾隆御筆一
　　　璽前有觀書為樂一璽
　御筆題籖籖上有天府珍蔵㡬暇臨池二璽
　　　眀文徴明温蘭圗一卷(上等/)
　　　素牋本墨畫欵題云草堂安得有琳瑯傍案(傍/小)
　　　(書間/字)漪蘭奕葉光千里故人勞解佩一􁨆幽意
　　　自生香夢回涼月甌江逺思入秋風楚畹長漸
　　　久不聞餘馥在始知身境兩相忘近承友人寄
　　　贈温蘭秋來著花甚盛因作此詩謝之張辨之
　　　適以蘭卷相示既為補空就録此詩其上文璧
　　　下有衡山文徴眀印二印卷前有墨林子京項
　　　元汴印子京父印卧翁之赤項墨林父秘笈之
　　　印諸印又裏人家半印一後有成雲閣蔵髙宜
　　　齋印寄傲子京墨林生六藝之圃卧菴諸印又
　　　香巖鴛鴦長字半印三拖尾都穆跋云近世畫
　　　蘭者多拘拘于形似殊乏天然蕭㪚之趣徴明
　　　此幅雖草草若不經意而天趣溢目知非俗工
　　　所能到也丁夘蜡月廿有四日前進士吳都穆
　　　𤣥敬父又祝允眀題云湘波平楚岫青美人羅
　　　袂障風横光風綰作騷人佩還帶三閭一卷經
　　　右題辨之所蔵衡山畫蘭允眀又跋云蘭不與
　　　衆草為伍君子以之寂寥幽谷知己何人祇自
　　　芳而已爾尚暇求于所謂故舊者哉因覽此卷
　　　感交逰之涼薄漫為辨之書之南峯山人未署
　　　姓名又陳淳跋云秋日辨之㩦此卷索余畫既
　　　展卷見吾文師墨戯不敢援筆敬書數語歸之
　　　丁夘陳淳謹識又黄雲題云一回展卷懐千古
　　　無數青峯近可招旅雁北征雲惨澹漁舟南下
　　　水迢遥蒼梧帝子魂應㫁空谷佳人恨未消憔
　　　悴誰知吟澤畔欲傾綠醑慰無聊黄雲又顧璘
　　　跋云蘭香草也騷人亟稱其幽獨離塵以況君
　　　子之操取其類也聞楚江湘谷之間固多佳種
　　　行将采之以遺辨之幸謝衡山更當傳神一番
　　　耳癸酉九月赴官湘源書于平望舟次東橋顧
　　　璘又徐霖跋云秋日觀徴眀墨戯于清樾亭上
　　　喜其絶無塵筆與吾意境若冥合也徐霖又陳
　　　沂題云别來芳跡杳難尋千里相思契結深漢
　　　館月眀幽客夢楚江秋盡美人心含風嫋嫋香
　　　生佩隔水悠悠思入琴百卉無情自春綠不堪
　　　于此易沾巾余嘗題文衡山墨蘭寄友人今為
　　　辨之録此時癸酉歳九月十八日在松陵舟中
　　　書湖光月色相映且與衡山方别其情不言可
　　　知也鄞陳沂又盧襄題云幽貞不自媚空谷遺
　　　芳馨端居念離索對此真忘形文衡山作墨蘭
　　　再贈辨之辨之可謂知所親與者矣展卷漫題
　　　甲戌春日石湖盧襄諸跋前有白巖欲作片時
　　　圗畫中人横鶚樓印都元敬氏髙擇木印月潭
　　　朱之赤印退宻墨林祕玩項墨林鑑賞章三韓
　　　髙宜齋珍蔵印諸印又硯癖半印一跋中有平
　　　生真賞項子京家珍蔵二印跋後有項元汴印
　　　項墨林父秘笈之印子子孫孫保之聴雨堂印
　　　第一希有朱之赤鑑賞卧菴所蔵諸印又蘧廬
　　　子京半印二押縫有若水軒煮茶亭長墨林子
　　　寄傲桃花源裏人家墨林主人田疇耕耨西楚
　　　王孫墨林私印虚朗齋諸印後餘幅有留耕堂
　　　月潭朱之赤印江東方外士卧菴老人静虚齋
　　　圗書印諸印又有休寧朱之赤珍蔵圗書朱卧
　　　菴收蔵印二印卷髙八寸三分廣二尺八寸卷
　　　中
　御題熊字上鈐㡬暇鑑賞之璽一璽前隔水
　御題云寫花生動葉倉琅樷下仙男抱夜光楚畹風
　　　清佩無斁藍田日暖玉生香逐炎漫誚隨伊去
　　　引興應知為爾長珍重停雲館裡客本無身境
　　　可相忘御題下有乾隆宸翰幾暇臨池二璽餘
　　　幅梁詩正題云别種移楚畹芽茁甌江晚離披
　　　巖嶠中生香發婉娩空谷誰傳姿妙筆圗墨本
　　　亂葉叢以長幽花偏其反安得紉為佩緬懐君
　　　子逺(臣/)梁詩正敬題又汪由敦題云閩天鬱炎
　　　風秋澤荒宿莽猗猗谷中蘭寧辭衆草伍千里
　　　結同心故人𣺌何許殷勤玉罄翁自寫國香譜
　　　横斜風葉交一一折釵股緬思問絹年清芬足
　　　千古(待詔父林曽臣/為温州太守)汪由敦敬題又勵宗萬題
　　　云空谷無言水一方煙横南浦宛相望雨飄别
　　　緒來甌嶠風送閒情到楚湘騷客臨階思結佩
　　　幽人入室恍聞香澹描九畹春如許待詔風流
　　　老擅塲(臣/)勵宗萬敬題又張若靄題云交柯亂
　　　葉動無數一一皆可尋其源坡詩移贈待詔筆
　　　(臣/)也斂袵無間言安得秘瓷作清供斗室光明
　　　清且温所南畫蘭露斧匠痕然命筆清超絶塵
　　　土氣生世外想繪苑珍重後無匹者徴明山水
　　　步越一時間亦寫生神入北宋此老能事如如
　　　來夜光可傾出一栲栳也(臣/)張若靄敬觀神品
　　　並題識又裘曰修題云乍含幽露乍披風整整
　　　斜斜寫未工春色一䦨才到眼故人千里許分
　　　叢香生空谷迢迢發夢轉清江灔灔通自信素
　　　心堪折贈不須評入楚騷中(臣/)裘曰修敬題又
　　　陳邦彦題云王者香原比君子甌閩種合寫沅
　　　湘一經
　玉管重題品墨汴花痕態並芳(臣/)陳邦彦敬題又董
　　　邦達題云八閩分異種九畹發幽姿自許髙人
　　　品誰當楚客思紛披香可纈疎澹佩相宜貌取
　　　溪藤上如逢裛露時(臣/)董邦達敬題引首
　御書紉佩餘芬四大字上鈐乾隆御筆一璽
　御筆題籖籖上有神品乾隆御賞幾暇怡情三璽
　　貯
　隨安堂
　　　列朝人
　　書冊上等
　　　眀董其昌書杜詩一冊(上等/)
　　　素箋本計十幅行楷書録杜甫秋興八首之五
　　　款署董其昌書下有宗伯學士董氏𤣥宰二印
　　　冊髙七寸廣三寸二分
　御筆題籖籖上有㡬暇怡情乾隆宸翰二璽
　　畫卷上等
　　　宋趙幹江行初雪圗一卷(上等/)
　　　素絹本淡著色畫款署云江行初雪畫苑學生
　　　趙幹状卷中有神品上三字前有半印一存圗
　　　書二字又半印存司印二字又半印漫漶不可
　　　識卷中有天厯之寶一璽後有柯九思印一印
　　　前隔水有蕉林鑑定一印押縫有秘府明昌寶
　　　玩二印後隔水有吳瑞徴印吳仲庚二印押縫
　　　有御府寶繪内殿珍玩羣玉中秘三璽前隔水
　　　標題趙幹江行初雪圗七字拖尾記云天厯二
　　　年十一月日進入奎章閣學士院典籖臣張景
　　　先奎章閣學士院㕘書文林郎臣柯九思奎章
　　　閣學士院参書奉訓大夫臣雅琥奎章閣供奉
　　　學士承徳郎臣李訥奎章閣供奉學士中議大
　　　夫臣沙刺班奎章閣承制學士奉訓大夫臣李
　　　泂奎章閣承制學士朝㪚大夫中書左司郎中
　　　臣朶來奎章閣侍書學士翰林直學士中奉大
　　　夫知制誥同修國史兼經筵官臣虞集奎章閣
　　　侍書學士資善大夫中書右丞臣撒迪奎章閣
　　　大學士光禄大夫中章平章政事知經筵事臣
　　　趙世延奎章閣大學士光禄大夫知經筵事臣
　　　忽都魯都兒迷失前有明昌御覽一璽又蒼巖
　　　子蕉林鑑定二印押縫有冶溪漁隠吳瑞徴印
　　　二印後有蕉林梁氏書畫之印家在北澶二印
　　　卷髙八寸二分廣一丈六寸五分前隔水
　御題云吳頭楚尾滄江清元㝠試令飛初霙驢背客
　　　寒風打笠江心漁樂舟衝凌蘆腰已折鬚添白
　　　山頭乍失髻矗青或見沙觜翁舉網尚有船唇
　　　兒弄罾夫豈皸瘃之不懼衣食切已勞經營氷
　　　魚凍蟹入盤活誰家羊膏佐軟烹造物不齊有
　　　如此對之令人感慨増瑶機錦綍識異物傳來
　　　北宋騰清聲奎章學士丹邱生一時法眼精品
　　　評燭照意移生栗烈畫時不知呵凍幾度方能
　　　成乾隆御題下有幾暇怡情乾隆宸翰二璽前
　　　有􁂧觀一璽
　御筆題籖籖上有神品乾隆宸翰二璽
　　　宋馬和之豳風七篇一卷(上等/)
　　　素絹本著色畫第一段七月第二段䲭鴞第三
　　　段東山第四段伐柯第五段九罭第六段狼跋
　　　每段前書詩小序及詩經本文卷末有豳風七
　　　篇四字卷前有項篤夀印項子長父鑑定二印
　　　卷後有蕉林梁氏書畫之印項篤夀印少谿主
　　　人項竤之印項徳芳印五一倩士宛秀堂印檇
　　　李懶道人賞鑑圗書吕中諸印前隔水押縫有
　　　蕉林書屋一印後隔水押縫有棠村蕉林居士
　　　二印拖尾押縫有冶谿漁隠一印卷髙八寸一
　　　分廣一丈七尺五寸引首
　御書葦籥餘風四大字後署乾隆御筆下有乾隆宸
　　　翰勤學好問二璽前有含味經籍一璽
　御筆題籖籖上有御賞乾隆宸翰二璽
　　　　按豳風七篇破斧一篇今闕
　　　明陸治丹楓秋色一卷(上等/)
　　　素箋本著色畫欵題云雲間遥島三山出籟起
　　　寒空兩岸聞落盡丹楓秋鏡濶野鷗飛㸃亂沙
　　　文陸治下有叔平連印一卷髙八寸廣一尺九
　　　寸
　御筆題籖籖上有乾隆宸翰一璽
　　貯
　攸芋齋
　　　列朝人
　　書冊上等
　　　明董其昌仿顔真卿告身一冊(上等/)
　　　髙麗箋本計八幅楷書自識云魯公自書告身
　　　米元章家蔵墨蹟所列今在吳門韓宗伯館師
　　　家米評顔楷為後世挑剔惡扎之祖獨于此語
　　　寶愛不置大都英雄欺人身所不習即加詆毁
　　　不可信為篤論也歳在庚午八月十二日臨并
　　　題思翁時年七十六冊髙六寸七分廣三寸六
　　　分冊尾
　御跋云香光臨古人書别具神解不以形似為工老
　　　米㓜學顔行何乃忽持異議駁之良當御題下
　　　有乾隆宸翰㡬暇臨池二璽
　御筆題籖籖上有乾隆宸翰一璽
　　畫卷上等
　　　宋王詵瀛海圗一卷(上等/)
　　　素絹本著色畫款署云保寧賜第王晉卿瀛山
　　　既覺因圗夢中所見甲辰春四月夢逰者卷前
　　　有蕉林書屋梁清標印河北棠村三印又篤夀
　　　半印二又二印不可辨卷後有蘭石半印押縫
　　　有秋碧冶溪漁隠二印又長字半印前隔水有
　　　蕉林梁氏書畫之印檇李李氏鶴夢軒珍蔵記
　　　嘉禾李氏珍蔵諸印又宋王晉卿瀛海圗標籖
　　　七字拖尾田亘題識云他日緘幐屬貴㳺詎知
　　　遷徙過南州天涯與汝共淪落淚濕湓江煙雨
　　　秋王晉卿圗瀛山筆畫精緻京師貴㳺蓄之為
　　　希代之寶貨圗書棄擲于路陽翟張飛卿見而
　　　得之過九江以遺友人傅延之延之出以示余
　　　余悲而賦詩建炎初元九月廿八日陽翟田亘
　　　元邈又陳章跋云蓬島圗本張飛卿所寶後以
　　　遺傅延之紹興七年飛卿之弟共甫與延之及
　　　章皆㑹集于南昌逰従之樂殆無虚日是歳中
　　　秋同賞月共甫之舍章亦預焉延之出此以示
　　　衆客既而謂共甫曰此公家舊物也遂歸共甫
　　　願寶惜之次年冬至後二日共甫持節湖湘道
　　　由清江章適寓是郡因得再觀痛延之下世已
　　　一年矣相與慨歎云嵩山陳章漢卿書後有篤
　　　夀遼西郡圗書印灤陽灤陽趙氏灤陽趙忠愍
　　　公家曾收諸印又袁立儒云珍木文禽王佩環
　　　清都絳闕色蘭玕香山居士蓬萊院借與王郎
　　　夢裏看建人袁立儒題駙馬都尉所作夢逰瀛
　　　山圗又董其跋云云王晉卿瀛海圗載宣和畫
　　　譜有宋人題跋米元章所謂青綠設色類補陁
　　　巖用李将軍海岸圗法髙出趙大年伯駒之上
　　　良由與蘇米山谷輩為友自然脱去畫史習氣
　　　董其昌題後有真賞齋懋和吳時芳印雲煙過
　　　眼蘭石主人項子長父鑒定灤陽灤陽趙氏灤
　　　陽趙忠愍家家曾收蕉林鑒定忠愍伯子諸印
　　　又胡世安跋云向見摩詰著色山水小大逺近
　　　似銖衡寸度而成生趣浮動又超界畫一等今
　　　觀此圗正堪伯仲信古人㳺藝一端皆以全副
　　　精神辦之秀巖老史胡世安題後有蕉林秘玩
　　　觀其大畧子孫世保梁雝之印諸印跋中押縫
　　　有秋碧印五卷髙七寸七分廣四丈五寸卷中
　御題云海上三山逺隔塵雲屏霧嶂玉嶙峋底緣紛
　　　見拏舟侣想共君房採藥人都尉由來閥閲家
　　　詩情畫意足煙霞飽㕘玉局心如月逺謝安期
　　　棗似𤓰漫云海水變桑田一例鷗汀鶴嶼邊歴
　　　歴肄農還學圃但心閒者合成仙乾隆丁卯夏
　　　日御題引首有奉三無私一璽後有幾暇怡情
　　　乾隆宸翰二璽前隔水
　御書縹緲塵外自成一家八字下署乾隆御題下有
　　　乾隆宸翰一璽卷尾沈徳潜奉
　勅題云玉室金堂有路通樓船難任片帆風細摹小
　　　李将軍筆縹緲三壺一望中晉卿位望本豪華
　　　寫出蓬瀛海外家舊與蘇仙同討論故應骨髓
　　　入煙霞寶笈收蔵重鼎彛當年偶屬傅延之従
　　　知
　天筆標題者曾遇湓江灑淚時(臣/)沈徳潜敬題
　御筆題籖籖上有天府珍蔵乾隆宸翰二璽
　　　宋李唐清谿漁隠圗一卷(上等/)
　　　素絹本墨畫款署河陽李唐筆卷中標李唐清
　　　谿漁隠六字上鈐御書之印一璽卷前有子京
　　　元汴之印墨林秘玩平生真賞項子京家珍蔵
　　　神品蒼巖棠村審定諸印又半印一不可辨卷
　　　後有神品項元汴印子京珍蔵項墨林父秘笈
　　　之印諸印又紹興半聫印又一印漫漶不可識
　　　前隔水有退宻墨林秘玩項子京家珍蔵三印
　　　押縫有墨林子京珍秘桃花源裏人家項墨林
　　　印諸印後隔水有和齋甘氏家蔵丹陽開國三
　　　印押縫有子京神逰心賞墨林山人寄傲蘧廬
　　　墨林項伯子章文夀承氏諸印拖尾跋云李唐
　　　河陽人亂離後至武林年已八十光堯喜其山
　　　水至今人稱之夀樂主人多寓日下不惜金富
　　　得中貴甘氏所蔵聚而復失今歸于此嘉熙丁
　　　酉孟冬旦書又趙子固題云李唐老人精天機
　　　筆墨簡古世所稀石林沙嶼布逺近野橋雲碓
　　　相因依漁舟穏泊蘆花渚一竿低拂珊瑚樹心
　　　與江鷗一様閒不著羊求弔名譽君不見侯門
　　　子弟悦清玩湘奩犀軸光凌亂何由同載米家
　　　船應有長虹夜相貫大徳五年吳興趙子固奉
　　　題跋前有棠村蕉林居士文彭之印三橋居士
　　　天籟閣考古正今子京珍秘項墨林鑑賞法書
　　　名畫諸印跋中有葉蕃米氏家蔵書畫于子孫
　　　孫永保用享二印又一印不可識又子京項叔
　　　子項墨林鑑賞章檇李項氏世家寶玩乾坤浩
　　　氣子孫永保墨林秘玩神逰心賞虚朗齋項墨
　　　林父秘笈之印琴書清暇蒼巖子梁清標玉立
　　　氏印章觀其大畧諸印跋中押縫有桃里若水
　　　軒項子京家珍蔵引首有王顯之篆書清谿漁
　　　隠四大字欵署顯之書前有天籟閣項元汴印
　　　項墨林印三印後有項元汴印逰方之外二印
　　　卷髙七寸九分廣四尺五寸
　御筆題籖籖上有御賞乾隆宸翰二璽
　　　元王冕吳鎮梅竹雙清圗一卷(上等/)
　　　素牋本墨畫前段王冕畫梅自題云朔風撼破
　　　處士廬凍雲隔月天糢糊無名草木混色界廣
　　　平心事今何如梅花荒涼似無主好春不到江
　　　南土羅浮山下蘼蕪煙瑪瑙坡前荆棘雨相逢
　　　可惜年少多競賞桃杏誇豪奢老夫欲語不忍
　　　語對梅獨坐長咨嗟昨夜天寒孤月黒蘆葉卷
　　　風吹不得髑髏夢老皮蒙茸黄沙萬里無顔色
　　　老夫瀟灑歸巖阿自鉏白雪栽梅花興酣拍手
　　　長嘯歌不問世上官如麻後有竹齋圗書㑹稽
　　　外史二印又題云君不見漢家功臣上麒麟氣
　　　貌豈是尋常人又不見唐家諸将圗凌煙長劍
　　　大羽聮貂蟬龍章終非塵俗状虎頭迺是封侯
　　　相我生山野無能為學劒學書空放蕩老來晦
　　　迹巖穴居夢寐未形安可模昨日冷飈動髭鬚
　　　拄杖下山聞鷓鴣烏巾半岸衣露肘忘機忽落
　　　丹青手器識可同莘野夫孤髙差擬磻溪叟山
　　　翁野老争道真松篁節􁎾梅精神吟風笑月意
　　　自在只欠鹿豕來相親江北江南競傳寫祝君
　　　歎其才盡下我來對面不識我何者是真何者
　　　假祝君放筆一大笑不須攬鏡亦自了相攜且
　　　買數斗酒坐對青山自傾倒明朝酒醒呼鶴歸
　　　白雲滿地芝草肥玉簫吹來雨霏霏琪華亂颭
　　　春風衣祝君許我老更竒我老自覺頭垂絲時
　　　與不時何以為時與不時何以為贈君白雪梅
　　　花枝下有王元章文王孫二印前有右前司馬
　　　一印卷前有長字式古堂書畫印子孫保之三
　　　印又鼎元聮印一又半印不可識後有仙客卞
　　　令之鑒定乾坤清賞三印又半印二不可識卷
　　　髙七寸廣二尺五寸三分後段吳鎮畫竹題識
　　　云圗畫書之緒豪素寄所適垂垂歳月久殘㫁
　　　争寶惜始由筆硯成漸次忘筆墨心手兩相忘
　　　融化同造物軒􁨆雲靄溶屏障石突兀林麓繆
　　　槎牙禽鳥翥翰翮可憐俗澆漓摸摹竟紛出装
　　　褫雜真贗丹粉誇絢赫千金易弊帚十襲寶燕
　　　石米也百世士賞㑹神所識伶倫世無有寄響
　　　竟寥寂良藥難再遇抱懐長太息左圗右書取
　　　其怡悦瞻視陶寫情性近好事者以為市道商
　　　賈真贗為事反害性情盲目聾耳哀哉至正甲
　　　申梅花道人戯墨而書下有梅花菴嘉興吳鎮
　　　仲圭書畫記二印前有曽光題云梅花道者列
　　　仙流落筆全無李薊邱呼酒南湖夜燒燭一枝
　　　涼雨寫新秋曾光卷前有仙客卞令之鑒定二
　　　印又鼎元聨印一又仲氏元言鑒定圗章半印
　　　二卷中有乾坤清賞嚼菜根道人二印押縫有
　　　雙螭一印合同式古堂各二印巻後有卞永譽
　　　印令之式古堂書畫三印又半印二不可識卷
　　　髙七寸廣二尺七寸八分拖尾周鼎跋云王山
　　　農之寫梅自出新意梅花菴之寫竹自得真趣
　　　皆入妙品具二妙于一卷中又各有長詩皆自
　　　寫其情于畫意之外可觀也竹上曾徳用一絶
　　　句梅之前一七言古詩不名而尤可觀前輩但
　　　落筆便自不凡近時沈民　侍讀隸書梅竹雙
　　　清四字亦不俗今此卷蔵闤闠坊栁子學所又
　　　可謂具四美矣乙巳三月丙午與黄日升王惟
　　　安惟顒同觀嘉禾周鼎時年八十又五前有半
　　　印二不可識後有令之式古堂書畫東吳文學
　　　世家三印又王世貞題識云野夫策杖村南復
　　　村北處處東君恡消息瞥然縞素一枝横又見
　　　琳琅數竿碧一枝春之先數竿冬之後俯仰天
　　　地間與爾成三友衡門掩卧不一旬淇園大庾
　　　無精神樵青已侵翠鳯毛颶母吹㪚玉龍鱗賴
　　　得吳鎮及王冕前與二友傳其真虚堂展看僅
　　　盈尺二友居然侍吾側問之不言對以臆眉宇
　　　蕭蕭吐佳色吾不能學范詹事西遣闗中使却
　　　寄江南春消芳悴粉何足論吾不能學家騎曹
　　　不可一日無所至植此君封籬䕶籜何紛紜二
　　　友寓我麓儼若洛下東西兩頭屋一頭剪得瀟
　　　湘雲一頭小貯羅浮玉鎮也九咽吞吐天漿腴
　　　冕亦磊砢節目非凡夫扶輿清氣合此圗快矣
　　　乎快矣乎此圗此友吾不孤梅獨為百花魁而
　　　竹能離卉木而别自成髙品者以其精得天地
　　　間一種清真氣故也竹自文湖州蘇端眀後有
　　　梅道人吳仲圭以至近代王孟瑞而梅則楊補
　　　之外獨推山農王元章然吳子輩謂其命旨涉
　　　淺為境易窮而往往下其品幾于無處生活今
　　　年六月信陽王太史祖嫡以元章梅仲圭竹合
　　　一卷寄余開卷時令人鼻端拂拂有玉清蓬萊
　　　想遂乞仲承諸君為詩歌美之而余繼焉或謂
　　　戴凱之范至能所撰二譜至數百千種且以大
　　　庾萬樹渭濵千畆而此寥寥一枝胡取也是不
　　　然正復以簡貴勝耳卷首為沈民則學士題元
　　　章仲圭各有詩弁尾而梅前有一歌亦自豪麄
　　　周疑舫伯器跋苐賞其語不能辨其人攷印章
　　　有所謂㑹稽外史似楊維楨而詞氣亦類之苐
　　　不聞其别號竹齋闕疑可也卷後收蔵有東吳
　　　文學世家印豈故為吳中物太史偶得之耶似
　　　有不偶者故附記于後己夘王世貞識後有令
　　　之仙客卞令之鑒定三印跋中押縫有式古堂
　　　一印引首有沈民則隸書梅竹雙清四大字欵
　　　署自樂後有雙螭半印
　御筆題籖籖上有御賞乾隆宸翰二璽
　　　　按王冕畫梅前七言古詩二首均未署款後
　　　　詩有王元章圗章可據前詩并無姓氏印章
　　　　然細閲其詩格筆跡實出一手為王冕自題
　　　　無疑而周鼎王世貞二跋中一以為不名一
　　　　疑為楊維楨所作皆誤
　
　
　
　
石渠寶笈卷四十三
欽定四庫全書
石渠寶笈卷四十四
　　　貯
　　翠雲館
　　　列朝人
　　書冊上等
　　　明王寵臨帖二冊
　　書卷上等
　　　元趙孟頫書絶交書一卷
　　畫卷上等
　　　明董其昌關山雪霽圖一卷
　　　明董其昌疎林逺山圖一卷
　　　貯
　　潄芳齋
　　　國朝人
　　畫冊上等
　　　王翬山水一冊
　　　列朝人
　　畫卷上等
　　　宋李迪牧羝圖一卷
　　　元錢選秋江待渡圖一卷
　　　元盛懋江楓秋艇圖一卷
　　　貯
　　静怡軒
　　　列朝人
　　畫卷上等
　　　晉顧愷之畫女史箴一等
　　　宋李公麟蜀川圖一卷
　　　宋李公麟九歌圖一卷
　　　宋李公麟瀟湘卧遊圖一卷
　　　貯
　　三友軒
　　　列朝人
　　畫卷上等
　　　宋元梅花合卷一卷
　　　元曹知白十八公圗一卷
　　　元人君子林圖一卷
欽定四庫全書
石渠寳笈卷四十四
　　貯
　翠雲館
　　列朝人
　　書冊上等
　　　明王寵臨帖二冊(上等/)
　　　素箋本上冊計十七幅第一幅臨鍾繇季直表
　　　前有真賞大雅堂二印又藏墨寳寳藏半印二
　　　第二段臨鍾繇宣示帖第三段臨鍾繇昨疏帖
　　　後有韡韡齋一印第四段臨王羲之臨鍾繇帖
　　　第五段臨王羲之辭世帖第六段臨王羲之黄
　　　庭經後有冝爾子孫文房清玩二印第七段臨
　　　王羲之樂毅論第八段臨王羲之畫像賛第九
　　　段臨王羲之曹娥碑後有王寵私印履吉之印
　　　二印第十段臨王獻之洛神十三行欵署寵冊
　　　髙七寸六分廣四寸六分冊前副頁
　御書鍾王遺軌四大字後有所寳惟賢乾隆御筆二
　　　璽
　御筆題籖籖上有幾暇鑑賞之璽一璽下冊計十八
　　　幅第一段臨王羲之官奴帖前有大雅堂一印
　　　第二段臨王羲之霜寒帖後署云右臨逸少帖
　　　第三段臨王獻之乞假帖第四段臨王獻之静
　　　息帖第五段臨王獻之新婦帖後署云右臨獻
　　　之帖第六段臨王羲之蘭亭叙後署云丁亥七
　　　月上浣漫臨定武本蘭亭第七段臨禇遂良過
　　　秦論後署云右臨禇河南書第八段臨顔真卿
　　　聖主得賢臣頌後署云右臨顔魯公書時丁亥
　　　重九在石湖精舍下有王寵私印一印第九段
　　　臨栁公權清静經後署云右臨栁誠懸書時十
　　　月朔日也下有王寵私印一印前有韡韡齋一
　　　印第十段臨虞世南破邪論後署云右臨虞永
　　　興書第十一段臨顔真卿麻姑壇記後署云魯
　　　公小楷此為極則聊以效顰愧不及萬一也丁
　　　亥小春之望記下有王寵私印一印第十二段
　　　臨禇遂良隂符經款署云右臨河南書後幅䟦
　　　云書法自鍾王以逮虞禇顔栁盡態極妍各臻
　　　聖域而究其源流仍歸一致其所傳楷書不過
　　　以上數帖寵自幼學書即留心於此然至今未
　　　能窺見堂奥也丁亥小春廿二日識下有王寵
　　　私印履吉之印二印後有駿文氏景怡堂書畫
　　　印平生真賞文房清玩朱廷璧印真賞寳藏潄
　　　古芳諸印冊前副頁
　御書晉唐法乳四大字後有所寳惟賢乾隆御筆二
　　　璽
　御筆題籖籖上有幾暇鑑賞之璽一璽
　　書卷上等
　　　元趙孟頫書絶交書一卷(上卷/)
　　　淡緑絹烏絲䦨本行草書款識云延祐六年九
　　　月望日吳興趙孟頫書下有趙氏子昂松雪齋
　　　圖書印趙氏書印三印前有趙字大雅二印又
　　　桃里吴時芳印項德芬印蘭石主人江村髙士
　　　竒子長少谿主人諸印又篤夀山房珍玩子孫
　　　半印四後有竹窓沈荃克齋珍賞桃花里子長
　　　項篤夀印蔣氏珍蔵子子孫孫善保之梧桐軒
　　　圖書印三徑清風諸印又半印不可識前隔水
　　　有蔬香園碧城石閭寳蔵三印後隔水有生香
　　　樂意齋髙岱私印石閭髙岱三印押縫有苑西
　　　一印拖尾陳廷敬䟦云少司農儼齋王公家蔵
　　　趙文敏書頃與公奉
　召在大内之南書房攜以相示翰林學士澹人髙公
　　　書法妙天下曰此吳興真蹟屬題其後康熙乙
　　　丑夏五澤州陳廷敬前有江村髙氏清鑑一印
　　　又髙士竒䟦云乙丑春夏之交澤州陳公雲間
　　　王公同直大内南書房日以所蔵名蹟公餘評
　　　賞至趙文敏此卷筆法遒媚玉潤珠圎曰觀止
　　　矣雲間尚有文敏耕織詩亦近代不可多得者
　　　與此當稱雙璧錢塘後學髙士竒敬䟦又髙士
　　　竒題識云用筆濃纎古意多墨花流潤憶鷗波
　　　天知我意歸如箭風送蒲㠶過皂河俯仰行踪
　　　是舊談記同殿角啟琅函十三寒暑真虚擲徒
　　　有嵇生七不堪丁丑嵗直大内南書房與陳説
　　　巖䟦尾時説巖方為總憲也後居拓湖雲間遂
　　　以相贈甲戌十月重到苑西三度扈從沙漠未
　　　一展視頃南還曉發茅渦風利水駛薄晚可至
　　　宿遷舟中觀此屈指舊題已十三年因書二詩
　　　時康熙丁丑九月晦日江村髙士竒又髙岱䟦
　　　云元代善書者頗多獨趙文敏公妙絶一世即
　　　唐初諸名家以下迄於両宋亦未有以相過也
　　　葢蔵筋骨於嫵媚標丰神於健勁其運腕轉折
　　　處如栁絮因風彈丸脫手純熟之至廼顯英華
　　　此卷冩嵇叔夜絶交書字字圓稳無一筆散漫
　　　真公孫大娘舞劍瀏浰頓挫獨出冠時者也豈
　　　吳興山川清淑之氣盡萃於公耶且書畫兼工
　　　父子濟􁁷求之當世信難多覯今日天氣初晴
　　　小窓清暇展玩再三為之撃節歎賞聊題數語
　　　於未時癸巳仲夏十有九日錢塘髙岱書於燕
　　　邸之小酉齋引首文彭𨽻書松雪真蹟四大字
　　　款云後學文彭題後有項字子長懋和静寄軒
　　　圖書印諸印卷髙六寸八分長七尺九寸五分
　御筆題籖籖上有御賞乾隆宸翰欽文之璽三璽
　　畫卷上等
　　　明董其昌闗山雪霽圖一卷(上等/)
　　　素箋本墨畫款識云闗仝闗山雪霽圖在余家
　　　一紀餘未嘗展觀今日案頭偶有此小側理以
　　　圖中諸景改為小卷永日無俗子面目遂成之
　　　乙亥夏五元宰下有董印半印一前有願為天
　　　地間一閒人半雅堂圖書二印後有一菴秘玩
　　　一印拖尾顧大申䟦云文敏墨妙自成一家適
　　　意匠心不全摹古此卷倣闗仝紙不盈尺而有
　　　雲山浩蕩之勢清襟玉映未易到也今歸項大
　　　叅犀水神物得所矣癸夘九月華亭顧大申獲
　　　觀又戴本孝䟦云闗氏遺墨近代希覯文敏素
　　　檀臨摹如橅晉唐諸帖莫不得其神髓此卷筆
　　　勢遒逸不假渲染力透紙背直以書法為畫法
　　　耳犀水公好古嗜竒於枕函中出示同觀云為
　　　文敏孫所貽可謂能共家珍矣寳之寳之甲辰
　　　三月鷹阿山樵戴本孝識於就李舟次又沈荃
　　　䟦云董宗伯書畫擅絶一代而山水佳作較八
　　　法尤為難遘兹摹闗仝小卷布勢運筆無不蒼
　　　秀而自有一種天然之趣非他手所能髣髴也
　　　顧戴二子深研此道乃心折若此其為真蹟夫
　　　復何疑犀水攜之行笈朝夕展觀拊絃動操殆
　　　神與之遇矣丁未閏夏雲間沈荃書於燕山客
　　　舍又冐襄䟦云闗仝畫師洪谷子至廢寝食思
　　　欲過之其畫竦擢杳漠皆能一筆湧出上突巍
　　　峯下瞰窮谷峭㧞不可名狀又多作闗山挂幅
　　　余臆記五代名畫補遺所載如此當時稱為闗
　　　家山水吾師董文敏公曾蔵仝秋林暮靄圖雖
　　　絹素剥落師極賛其風骨猶能掩映宋代名手
　　　數輩吾師畫師北苑間出摩詰晉卿大小米房
　　　山元人四家其與余畫并見之他蔵者皆煙雲
　　　變沒筆師造化所謂氣韻生知超神入逸今人
　　　無不極好之未必盡知之也庚午晚春馬齒正
　　　八十厯陽年世友戴務旃亦年七十涉江千里
　　　為余舉觴其畫之蒼古挺秀則荆闗後身也行
　　　笈中出吾師所臨闗山積雪圖小卷如米敷文
　　　着色袖珍瀟湘圖為翟伯夀豪奪盟於天而與
　　　之者其畫之上突下瞰峭㧞杳漠正如余昔臆
　　　記所稱計題畫為乙亥五月間臨去丙子八月
　　　吾師仙逰不過年餘乃絶筆也思昔余年十四
　　　吾師即叙其詩以傳比之王子安得侍教十有
　　　一年即今皆六七十年事余與戴河邨先生為
　　　同學同年友亦將五十年時務旃在侍三十年
　　　前務旃无忝兄弟與陽羡陳其年俱相依水繪
　　　偕両兒讀書經年屢嵗今其年久逝水繪化為
　　　孤墟蔓草我兩人尚以書畫覔食品題鍳定猶
　　　能緒述師友見聞表章異代特書卷尾留視兩
　　　家子孫及海内好古讀書後死者知我輩道義
　　　風雅未嘗以貧賤衰朽一日不長留天地間也
　　　雉膏巢民老人冐襄燈下䟦併書䟦前有半雅
　　　堂鑑賞之章一菴主人珍蔵圖書二印卷髙四
　　　寸二分廣四尺三寸五分卷前
　御書秀字前隔水
　御題云滕六分明友少男巖闗霽色欝朝嵐千林潤
　　　逼雪為雨一卷寒生青出藍磵道誰人尋活句
　　　茒齋有客恣幽探玉壺氷是香光體結習從知
　　　此處諳乾隆丙寅御題下有乾隆宸翰幾暇臨
　　　池二璽
　御筆題籖籖上有天府珍蔵乾隆宸翰二璽
　　　明董其昌疎林逺山圖一卷(上卷/)
　　　素箋本墨畫款識云逺山一起一伏則有勢疎
　　　林或髙或下則有情此畫訣也余欲拈出以示
　　　人惜未有知其解者思翁下有𤣥宰一印前有
　　　静海勵氏衣園蔵真二印後有教忠堂蔵衣園
　　　居士二印拖尾董其昌書舊詩二首款識云丙
　　　寅臘日其昌書於青龍江舟中下有董其昌太
　　　史氏二印後有衣園審定竹溪居士二印卷髙
　　　七寸六分長二尺二寸五分卷中
　御題云平林到秋疎林踈山更逺起伏與髙下妙倡
　　　兼半滿何須問迂倪家法傳北苑蕭齋俯蒼浪
　　　問誰此􁁜遯乾隆御題下有乾隆宸翰惟精惟
　　　一二璽又
　御識云丙寅春正背臨一過下有乾隆御筆一璽引
　　　首
　御書虗明向逺開五大字前有深心托毫素一璽後
　　　有所寳惟賢乾隆御筆二璽
　御筆題籖籖上有天府珍蔵乾隆宸翰二璽
　　貯
　潄芳齋
　　國朝人
　　畫冊上等
　　　王翬山水一冊(上等/)
　　　髙麗牋本墨畫計十幅第一幅款署云倣大癡
　　　道人筆意海虞王翬下有王翬之印一印又題
　　　云晴嵐浮翠島積雨暗深村寂寂無車馬溪流
　　　自到門下有石谷子王翬之印二印前有西陂
　　　詩老書畫府印一印後有衣園圖書一印第二
　　　幅款署云竒峯出竒雲秀水含秀氣仿燕文貴
　　　下有王翬一印後有竹溪居士一印第三幅自
　　　識云宋人畫樹千曲百折惟此苑能盡長勁瘦
　　　直之法然亦枝根相糾至元季黄大癡吴仲圭
　　　一變為簡率逾簡逾佳欵署耕煙外史王翬畫
　　　於津門渡口下有石谷王翬印二印又自書夏
　　　木垂陰四字下有王翬一印前有一牀書汪氏
　　　柯庭秘玩二印後有衣園書畫一印第四幅款
　　　署盧鴻草堂圖石谷子下有王翬一印後有教
　　　忠堂一印又一印僅黄鶴白石藤之間七字可
　　　辨第五幅書晦翁納湖詩王翬畫下有王翬印
　　　一印前有衣園居士教忠堂蔵二印後有竹溪
　　　一印第六幅書舊詩款署王翬補圖下有王翬
　　　之印一印前有上下千年愛閒二印第七幅款
　　　署云倣惠崇筆下有王翬之印一印又書舊詩
　　　一首款署冩唐人詩意下有石谷一印前有竹
　　　溪秘玩衣園蔵真二印後有竹香一印第八幅
　　　款署王翬下有王翬印一印又書舊詩一首欵
　　　識云石田自題其畫句也石翁學仲圭真有出
　　　藍之能余漫倣之不審得窺一斑否王翬下有
　　　王翬之印耕煙散人二印引首有太原一印後
　　　有衣園一印第九幅款署仿黄鶴山樵後有王
　　　翬一印又書舊詩二句款署太白詩三字後有
　　　石谷子王翬之印二印前有清渚漁郎一印第
　　　十幅款署云倣髙彦敬尚書山川出雲圖戊寅
　　　七月既望海虞王翬下有王翬一印又書舊詩
　　　一首款署耕煙散人次日又書下有石谷子王
　　　翬之印二印前有上下千年一印又有静海勵
　　　氏滋大二印後有犖天官冡宰衣園珍蔵三印
　　　冊髙七寸六分廣一尺第一幅
　御筆題秀字上鈐乾隆御筆一璽又題云樂土無俗
　　　事秋山有古姿晴暉已三竿髙人出户遲問誰
　　　㑹此趣作者黄大癡下有乾隆宸翰一璽第二
　　　幅
　御筆題竒字上鈐幾暇鍳賞之璽一璽又題云靈山
　　　能出雲靉靆滿封中林齋坐對客潤逼冠芙蓉
　　　長笑進履人功成尋赤松下有德充符㑹心不
　　　逺二璽第三幅
　御筆題古字上鈐幾暇臨池一璽又題云灌木䕃佳
　　　時山中小年夏却似維摩詩詩以無言冩㸃頭
　　　聽經輩盡是科頭者下有清玩一璽第四幅
　御筆題閒字上鈐御賞一璽又題云有笻倦不支有
　　　書慵且置跏趺白晝静翛然無一事鹿苑夫豈
　　　遥不出十笏地下有幾暇怡情一璽第五幅
　御筆題逸字上鈐稽古右文之璽一璽又題云厓屋
　　　枕秋江琴音鎮日淙耳觀一以悟心旌底用降
　　　看竹問主人居士應姓龎下有天府珍蔵一璽
　　　第六幅
　御筆題韵字上鈐浴德一璽又題云近林鎖煙光逺
　　　峯濕雲氣重溪渺難即弄棹豈無謂匪慕熊羆
　　　釣為愛蓴鱸味下有朗潤内府珍秘二璽第七
　　　幅
　御筆題情字上鈐内府書畫之寳一璽又題云陌頭
　　　楊栁色天涯芳草菲凝粧上翠樓王孫歸未歸
　　　妙哉詩外意子夜安能妃下有宸翰一璽第八
　　　幅
　御筆題蒼字上鈐神品連璽又題云山窮若無路林
　　　豁忽有家蹬道接雲闗梯巖飛白斜疑在天成
　　　閣萬景參窓紗下有得佳趣一璽第九幅
　御筆題雄字上鈐筆端造化一璽又題云飛流紛萬
　　　𣲖嶤峯矗千狀巘髪與壑鬚一冩天籟放耳食
　　　恰宜聽目謀不可望下有古香一璽第十幅
　御筆題神字上鈐乾隆御筆一璽又題云白石露齒
　　　齒清泉滴泠泠長煙一空白好山四季青略彴
　　　無人過可以讀黄庭御題下有乾隆御賞一璽
　　　後副頁
　御筆畫山水左方有筆端造化一璽又記云内府所
　　　收王翬畫佳者頗多近復得此幅乃篷窓乗興
　　　所作渉筆皆有天趣尤得意筆也因各製一詩題
　　　之并擬其法戯為小景胸中丘壑有觸而發不
　　　知興之所之非欲與競勝也惜石渠寳笈編次
　　　已竣異日續編當以此為翬作之冠乾隆丙寅
　　　春正御筆并記下有乾隆宸翰幾暇臨池二璽
　　　後梁詩正和詩云秋山浄無滓平逺含幽姿隔
　　　磵青障合射牖白日遲鳥閒自簡訥石古非頑
　　　癡半庵傍巖結門掩寒煙中白雲滃然飛隐見
　　　青芙蓉習静聊自怡坐彈風入松(臣/)梁詩正恭
　　　和又汪由敦和云千章羃清陰正可安九夏天
　　　籟息調刁笙竽若為寫羡彼耕煙人論心逄静
　　　者􁰈窱枕煙庭林樾工位置天然謝剪飾晏坐
　　　屏塵事為語谷口雲䕶此幽栖地(臣/)汪由敦恭
　　　和又勵宗萬和詩云天風来泱漭雲濤飛琤琮
　　　自得初地浄坐使塵慮降深山欝太古氣象淳
　　　以龎孤艇破湖光空亭納嵐氣潄石殊有情聽
　　　泉不虚謂由来泉石人識得煙霞味(臣/)勵宗萬
　　　恭和又裘曰修和詩云幽草何芊芊垂楊何菲
　　　菲對景惜遲暮樓頭餞春歸采芳逢楚客解珮
　　　辭江妃雲巖何代蹟石壁誰氏家髙人此朝暮
　　　老樹交横斜詩情冷如水世味薄似紗(臣/)裘曰
　　　修恭和又董邦逹和云芙蓉叠層青卉木紛萬
　　　狀不聞人市喧但聽泉奔放卜居隠此間桑麻
　　　正彌望空濛山雨歇澗水乍清泠村樹逺猶暝
　　　炊煙濕更青高人不出戸歸雲滿前庭(臣/)董邦
　　　逹恭和引首
　御題天與清新四大字上有乾隆宸翰一璽
　御筆題籖籖上有欽文之璽乾隆宸翰二璽
　　　列朝人
　畫卷上等
　　　宋李廸牧羝圖一卷(上等/)
　　　素絹本淡著色畫無欵前有梁清標印一印後
　　　有曺深半印一前隔水押縫有蕉林書屋一印
　　　後隔水押縫有蕉林秘玩棠村觀其大畧三印
　　　卷髙七寸五分廣二尺三寸卷中
　御題云磧雪風沙大窖涼毳衣非暖酪非香李卿知
　　　己休多語試看垂垂漢節長乾隆御題下有乾
　　　隆宸翰一璽拖尾梁詩正題云蒼茫牧野龍沙
　　　寛腥氊乳酪充飱餐貞心許國氷雪寒十九年
　　　來祇一般鬢須白去節旄殘窮荒猶感大義難
　　　歸來博典屬國官漢家恩澤輕羽翰千秋史論
　　　同三歎即今流傳圖畫看不殊麟閣標衣冠載
　　　披恍見心血丹凛然臣節良不刋乾隆丙寅春
　　　正月(臣/)梁詩正奉
　勅敬題又汪由敦題云子卿使匈奴矯矯杖漢節羝
　　　乳夫何時卧咽旃毛雪􁎾持旄盡落頭白十九
　　　春神驚上林雁歸來畫麒麟零縑尺幅中千載
　　　凛生氣悲歌餘慨慷河梁李都尉(臣/)汪由敦又
　　　勵宗萬題云風雪滿天透骨涼漢家天使姓名
　　　香節旄落盡歸何日目斷横空雁字長(臣/)勵宗
　　　萬恭和敬題又張若靄題云白沙裹雪亂如雨
　　　寒煙邊笳作人語萬草僵黄不見春世上羝羊
　　　未聞語海枯石爛堅􁎾持肝腦塗地誠甘之茒
　　　土千乘固不屑節旄落盡心無移旌旗千里臨
　　　朔甸天子自將誇能戰徒教搆釁逞干戈耀
　　　威詎使氛霾晏中郎奉詔不矜鋒廼幽大窖鳴
　　　悲風當時倘得命師去利器豈讓蘭於功陵降
　　　何惜武存幸尺土無封名實炳功臣聊得圖麒
　　　麟千年血涙留霜影何時粉本落人間毳帳旃
　　　毛老塞山出使丁年歸皓首英雄無夢到刀環
　　　(臣/)張若靄敬題又裘曰修題云寒雪墮地天茫
　　　茫羣羊蝟縮難成行豈真執箠効驅䇿百折不
　　　死來此塲餐旃嚙雪易事耳誓與漢節同存亡
　　　千年絹素宛可識一再拂拭増慨慷當時聽得
　　　單于語分不生還漢家土誰云射雁上林中帛
　　　書姓氏題蘓武兩家和好歸使臣典屬居然列
　　　樽俎是知冥漠通精誠何必羝羊不生乳何必
　　　羝羊不生乳嗚呼李陵計拙心獨苦(臣/)裘曰修
　　　敬題又陳邦彦題云塞草邊塵表孤忠一枝漢
　　　節海東頭羝羊生乳盟詞决絶冨貴不淫威不
　　　屈剛腸要把天驕折十九年嚙雪共呑氊心如
　　　鐡　生死别休言說君親念常營結任驚沙迷
　　　眼酸風刾骨朔漠羊羣伴哀咽他年煙閣標丹
　　　闕倩南飛雁足上封章千行血調滿江紅(臣/)陳
　　　邦彦敬題又董邦逹題云雪凝毳帳深寒積漢
　　　節孤光照天赤牧羝羝乳心不移十九年中如
　　　一夕屬圖生還意外耳何假雁書上林澤丹青
　　　寫貌難寫神祇餘沙草連空碧(臣/)董邦逹敬題
　　　引首
　御書氷天漢節四大字後署乾隆御筆前有乾隆御
　　　書之寳讀書依竹静二璽後有清心抒妙理含
　　　毫邈然乾隆宸翰三璽
　御筆題籖籖上有神品乾隆宸翰二璽
　　　元錢選秋江侍渡圖一卷(上等/)
　　　素箋本著色畫款題云山横一帶接秋江茒屋
　　　數間更漏長渡口有舟呼未至行人佇立到斜
　　　陽吳興錢選舜舉後有舜舉錢選之印二印卷
　　　前有舜舉一印又子京子孫永保墨林秘玩神
　　　品㑹侯珍蔵元賞諸印又秘玩秘秘笈之印半
　　　印三又墨書運字小號後有漢水耿㑹侯書
　　　畫之章項元汴印項子京家珍蔵項墨林鍳賞
　　　章平生真賞墨林山人湛思記子孫永保子京父
　　　印項墨林秘笈之印㑹侯珍蔵陳定畫印仲輝
　　　氏天籟閣檇李項氏世家寳玩珍秘陳以御諸
　　　印卷中押縫有陳定冝爾子孫二印後隔水有
　　　吳廷書畫之印琴書堂漢水耿㑹侯書畫之章
　　　俞安期印俞堯長震維清森閣書畫印何良後
　　　印南史氏諸印押縫有以御袁定昌印鼎成冝
　　　爾子孫吴希元印㑹侯珍蔵子京所蔵元賞陳
　　　定畫印吴翔鳯印諸印拖尾李道大題識云隨
　　　喜一偈貽笑名勝白雲李道大水浄沙明兩眼
　　　秋誰家結屋占清幽年年看得􁀙肥日多有歸
　　　人立渡頭乃題秋江待渡也前有吳希元印墨
　　　林項季子章二印又何天麒題云夷猶一葉碧
　　　波秋人立斜陽古渡頭誰料長江風浪惡至今
　　　閒却濟川舟壬寅石厓何天麒觀晚渡卷有感
　　　又王謙題識云江水瀰漫老樹秋殘陽渡口動
　　　人愁勸君且更斯須立莫向風波趂小舟晉陵
　　　王謙為郷友錢友常題於樂閒亭前有項墨林
　　　秘笈之印一印又宋懐題云萬頃煙波一葉舟
　　　青山茒屋思悠悠濟川有志來何晚渡口西風
　　　落日秋吉郡宋懐又錢溥題云滿村紅葉照秋
　　　明一棹波間盡日行纔濟江南又江北不教閒
　　　向渡頭横東吳錢溥又卞榮題云秋江無波鏡
　　　靣平中有不測予心驚毒龍吐涎蜃氣腥一舟
　　　往來如葉輕岸上人家住之久碧樹團團遮戸
　　　牖隔江待渡夕陽殘况是天涯重囘首江陰卞
　　　榮又張寧題識云題霅翁詩畫解衣盤礴鬢如
　　　絲閣筆推􁥽月上時江海茫茫人去逺更誰能
　　　畫復能詩吴興張寧書於西長安讀書處又劉
　　　昌題云平時不試濟川才閒看羣鷗日往來喚
　　　渡有人垂望久一舟聊趂晚風開姑蘓劉昌又
　　　金銑題識云彷彿錢塘接素秋中流隐隐是歸
　　　舟幾家紅葉孤煙外一帶青山入越州日沈天
　　　晚立江頭煙起波心不見舟今遇太平非此境
　　　詩人莫向畫中求舜舉遭叔世冩圖作詩以見
　　　意云故予發之山陽金銑識又文伯仁䟦云趙
　　　松雪甞畫秋江待渡圖張伯雨題詩云郁木桁
　　　頭蕭侍郎負心歸去趂谿舫解包席地者誰子
　　　日暮途窮話正長仍書郁木桁乃蕭子雲所居
　　　處乃長挂幅著色師唐人法為時所重張用蕭
　　　事亦不知所謂後有嶺南人為吳郡守攜之以
　　　去舟覆長江失之至今興言及之皆共惋惜余
　　　幼時猶得見者因記張作每懸夢寐曽假有粉
　　　本臨一再過終有邯鄲之愧無優孟之彷彿兹
　　　霅翁此卷其亦因松雪而冩之者用筆設色亦
　　　倣唐法題句且有深意後題之者九人共詩十
　　　首皆我明文章巨擘可謂精品展玩不忍釋遂
　　　録張詩如右且述趙畫之所由豈當勝國之末
　　　人各有所寓意而冩之畫賦以詩耶葢亦當時
　　　一段公案也觀者冝重之况有好事者其愛䕶
　　　珍蔵又冝何如哉萬厯甲戌九月朔書於西湖
　　　客次五峯文伯仁前有墨林子項叔子二印後
　　　有項墨林鑑賞章一印諸䟦中押縫有墨林山
　　　人琴書堂耿㑹侯鑑定書畫之章項元汴印吴
　　　希元印寄傲丹誠漢水耿㑹侯書畫之章項子
　　　京家珍蔵元賞珍秘冝爾子孫諸印又㑹侯珍
　　　蔵二印卷高六寸七分長三尺四寸七分卷中
　御題詩云白葦丹楓兩岸鷗波煙艇中流不肯飄
　　　然徑渡憑消望裡清秋秋厓小立斯須一葉扁
　　　舟可呼朅詠霅溪詩意邈思天水畫圖丙寅春
　　　正御題下有乾隆宸翰御賞幾暇臨池三璽前
　　　有雲霞思一璽拖尾梁詩正題云澹澹蓼花風
　　　踈踈楓葉雨野艇横中流寒潮相呑吐吳山一
　　　髪青依約江南樹長吟朝隠詩客心正懐古(臣/)
　　　梁詩正敬題又汪由敦題云秋水浄天碧一棹
　　　破蒼煙沙平江岸濶利涉知何縁皇皇問津者
　　　延佇呼長年乾隆丙寅春正(臣/)汪由敦敬題又
　　　勵宗萬題云白石磯邊喚渡丹楓樹下臨流閒
　　　看一江秋水蕭蕭蘆荻鳴秋舟人知道卬須遥
　　　見中流手呼添箇煙波釣叟宛然張志和圖(臣/)
　　　勵宗萬恭和敬題又張若靄題云澹煙一抹逺
　　　蒼茫秋到江南草木黄記得晚涼人影亂片㠶
　　　飛渡過韓莊(臣/)張若靄敬題又裘曰修題云江
　　　雨江風未可期秋江欲渡尚遲遲似聞傳語􁎾
　　　舟者莫恃波平浪静時(臣/)裘曰修敬題又陳拜
　　　彦題云野艇寒江落照黄蒹葭露白樹蒼蒼人
　　　間只有閒鷗鳥翻笑溪邊問渡忙(臣/)陳邦彦敬
　　　題又董邦逹題云水浄沙明天宇濶逺岸浮空
　　　煙一抹黄葉滿村茒屋新日夕牛羊齊下括行
　　　人心汲居人閒渡口呼舟舟未還不如解包沽
　　　酒飲坐看倒影凌蒼山(臣/)董邦逹奉
　勅觀敬題引首
　御書煙江待渡四大字上有乾隆御筆一璽
　御筆題籖籖上有神品乾隆宸翰二璽
　　　元盛懋江楓秋艇圖一卷(上等/)
　　　素箋本青緑畫篆書款云子昭(缺一/字)雪坡作卷
　　　前有沫湖埜人一印後有子安珍蔵記一印卷
　　　中題曹鼎云兩船相並兩翁閒笑語船頭飽看
　　　山不惜功名取身貴了無縱跡到人間天台曹
　　　鼎何自學題云渺渺長江煙浪半扁舟並駕晚
　　　風生輕摇蘭漿過前浦囘首西山落日明何自
　　　學馮善題云拍磯流水清落渚輕煙薄漁艇無
　　　常隣相逢時並泊錫山馮善林震題云天際凉
　　　風起千山草木秋吳江鱸正美相與棹歸舟林
　　　震王佐題云兩兩釣漁翁平生靡憂患齊撓泛
　　　歸航紅樹日將晚王佐葉恩題云一葦泛中流
　　　得魚即沽酒齁齁春夢長富貴無何有葉恩仲
　　　麟題云晴沙燦曉星落葉飄紅雨蕭蕭楚客舟
　　　暮入吳江浦仲麟拖尾衞九鼎䟦云子昭與余
　　　交最早往時一意仲美兹幅人物忽入昭吳興
　　　室中而山以幽勝木以拙勝覺秋爽迎人只在
　　　几案閒雪翁保重毋使叔明見之謂盛丈又持
　　　彼渭陽公麈柄也至正辛丑十一月之望天台
　　　衞九鼎卷髙七寸五分廣三尺四寸五分卷中
　御筆題神字上鈐乾隆御賞之寳一璽前隔水
　御題云秋水净琉璃蒹葭颭古堤忘筌樂魴鯉得意
　　　友鳬鷖明月清風耳蘭漿桂棹兮兩翁相對處
　　　應是話夷齊乾隆御題下有幾暇鍳賞之璽乾
　　　隆御筆二璽引首
　御書江楓秋艇四大字後署乾隆御筆前有觀書為
　　　樂一璽後有所樂在人和與物皆春乾隆御筆
　　　三璽
　御筆題籖籖上有御賞乾隆宸翰二璽
　　貯
　静怡軒
　　　列朝人
　　畫卷上等
　　　晉顧愷之畫女史箴一卷(上等/)
　　　卷中款識題䟦俱載御書房石渠寳笈卷之八
　　　内後隔水
　御筆繪幽蘭一枝題云長夏幾餘偶閲顧愷之女史
　　　圖因冩幽蘭一枝取其窈窕相同之意云爾來
　　　青軒御識下有乾隆宸翰翌太和二璽拖尾
　御䟦云晉顧愷之善丹青圖冩尤妙迹其自言傳神
　　　正在阿堵間則知非深入三昧不能到也是卷
　　　女史箴圖流傳千五六百年而神采煥發意態
　　　隨出非後人筆墨所可涯涘董香光䟦李伯時
　　　瀟湘圖云顧中舍所蔵名卷有四以此為第一
　　　信哉是圖向貯御書房繼得李畫蜀江九歌瀟
　　　湘等圖適符董䟦中名卷之數遂移置福建宫
　　　西偏之室顔曰四美具以志寳惜千古神物不
　　　期而㑹此殆有天焉予既甚愛斯畫而深幸遭
　　　遇之非偶也率記數言於尾乾隆丙寅夏至前
　　　五日長春書屋御筆後有乾隆御書三璽卷末
　　　鄒一桂奉
　勅繪松竹石泉款署(臣/)鄒一桂恭畫
　　　宋李公麟蜀川圖一卷(上等/)
　　　素箋本墨畫無款姓名見䟦中凡城郭山川祠
　　　宇名勝古蹟并諸考證俱小楷書分載卷中前
　　　有清吟堂江村士竒圖書江村秘藏西湖薄正
　　　中陳所藴印陳氏子有吳廷次淵静寄軒圖書
　　　印諸印又李圖書半印一後有竹窓吳廷之印
　　　髙士竒圖書記三印前隔水有静寄軒圖書印
　　　餘清齋圖書印吴廷書印三印押縫有王延世
　　　印永存珍秘二印後隔水有髙士竒圖書記曠
　　　菴二印押縫有王延世印也園賞鑒梅壑子孫
　　　保之朗潤堂印永存珍秘一字長叔諸印又一
　　　印糢糊不可辨卷中押縫有澹人一印北野髙
　　　士竒各二印竹窓永存珍秘各五印後隔水董
　　　其昌䟦云龍眠畫精工極矣余尤愛其蝇頭細
　　　書展之皆可尋丈牓署之法從此可得所謂小
　　　字如大字也或曰米元章筆然宣和譜稱伯詩
　　　書逼魏晉安得以伯詩題畫書概歸海岳耶董
　　　其昌觀因題拖尾王穉登䟦云往見文太史臨
　　　李成蜀江圖歎其妙絶庻幾一睹真蹟竟不可
　　　得今乃閲李伯時蜀川圖雖江山形勝如出一
　　　軌今㸃染之妙人各不同營邱之工工在緜宻
　　　龍眠之工工於古澹葢彼李以院體擅長不若
　　　此李英英有巖壑之致余性最好逰而身攖塵
　　　綱不能從禽尚之轍褒斜卭笮灔澦瞿塘之竒
　　　藉二李之蹟可當臥㳺嚴君平云州有九逰其
　　　八岳有五登其四不覺臨文自愧耳甲午三月
　　　初五日虎邱舟中題王穉登前有髙氏江村草
　　　堂珍藏書畫之印静寄軒圖書印二印又董其
　　　昌記云此卷余得之海上顧氏今轉入思延將
　　　軍乎得所歸矣壬寅臘日重觀書其昌旁註云
　　　思延乃宫諭王師竹先生子好古能詩中州人
　　　又陳所藴䟦云顧廷尉汝和家故蔵有李龍眠
　　　瀟湘蜀川二圖俱稱神品瀟湘圖歸予予以易
　　　古鼎於吳廷用卿至今悔恨不能己已蜀川圖
　　　不知始落誰手展轉相貿亦歸用卿用卿今年
　　　持至海上予以八十金得之夫尤物冝人者天
　　　地間原自有數况多取又造物所忌乎失一得
　　　一予亦差堪自慰矣若夫延津之劍分而復合
　　　此亦理數所或有予不敢必也萬厯戊申嘉平
　　　月潁川陳所藴子有父䟦又髙士竒䟦云甲戌
　　　春得李龍眠瀟湘臥逰圖與此卷合并喜作長
　　　歌書後是年九月奉
　召北上在都三年半行塞外丁丑九月請養南歸舟
　　　中始一展閲十月過吳閶顧維岳相見曰今夏
　　　遊䢴江得蜀江圖前題後䟦為君購之留以相
　　　待不覺欣然請觀董文敏二䟦在焉戊寅春連
　　　装於後欲更作詩紀事反以鄭重逡廵己卯十
　　　月晴初霜旦籬菊猶芳偶爾念及恐佳話久忘
　　　因記卷末此䟦離去三四十年後成完璧非有
　　　神物䕶持豈能如是人生天壤間聚散離合往
　　　往興歎後之覺者幸相珍重永存此一叚良縁
　　　至畫中小楷確為米筆文敏以為伯時兹且弗
　　　辨柘上侍萊衣人髙士竒竹窓又髙士竒題云
　　　古來繪事以人重龍眠居士邁等常精神毎於
　　　萬物㑹天機發處何洋洋有時適興冩山水荆
　　　闗旗鼓詎相當層巒怪樹畫幽趣膾炙口頰稱
　　　山莊蜀江圖卷亦竒作岷山汶嶺争低昻澦東
　　　巴峽各殊狀横源魏沱看淼茫上廵下廵灘十
　　　六赤甲白鹽臨瞿塘飛甍特冩武侯廟磧餘八
　　　陣臺基荒叢祠野亭并蕭寺㸃綴一一窮毫茫
　　　萬里橋西工部宅浣花流水澄滄浪嶾嶙入漢
　　　揷玉壘巍峩古觀存青羊韶日欲尋芳草渡春
　　　芹擬取青泥坊頓使至者得道路溪瀬如聞花
　　　藥香蠅頭細楷法遒勁山名水號注且詳何年
　　　䟦語被割棄妙蹟無人能表張久置塵櫃不經
　　　意二十餘年埋夜光江南人家偶搜訪又有遺
　　　墨傳瀟湘華亭博雅鑒審確言與蜀江為雁行
　　　急檢籖帙出觀覽印記果是將軍蔵氣運生動
　　　筆宕滌佳紙細辨澄心堂千里勝境咫尺内臥
　　　遊從兹老可忘性同鱗羽愛邱壑慵操桂楫驅
　　　驘綱軒窓茗椀頗不俗白日暗覺閒中長朝歴
　　　巫峽暮潭浣吾與二圖終徜佯(刪嶾嶙/二句)龍眠蜀
　　　江圖蔵我家二十餘年習於聞見兼失去題䟦
　　　不知重也近得其瀟湘臥遊圖有董文敏䟦云
　　　海上顧中舍所蔵名卷有四謂顧愷之女史箴
　　　李伯時蜀江圖九歌圖及此瀟湘圖耳女史在
　　　檇李項家九歌在余家瀟湘圖在陳子有叅政
　　　家蜀江圖在信陽王思延將軍家皆竒蹤也因
　　　取蜀江圖觀之果有王延世圖記即文敏所云
　　　王思延又合縫處永存珍秘小印二卷皆有當
　　　是顧中舍者往在京師見龍眠山莊圖一邱一
　　　壑皆細楷書名與蜀江圖正相類年來夢想山
　　　莊圖竟不可得今觀二卷蜀江則江山層叠纎
　　　悉不遺雖用董巨法尤饒幽秀瀟湘圖則脫畧
　　　生竒仿彿二米而林麓暎帶却又不為糢糊蒙
　　　董之狀余自匹侣亡來百念灰冷閒居屏跡惟
　　　文籍圖書自娛既得瀟湘圖後得考證蜀江圖不
　　　勝欣快為賦長句康熙三十三年甲戌二月三
　　　日積陰新晴餘寒未减盆中古榦紅梅大放幽
　　　蘭布香書於簡静齋江村髙士竒旁注云瀟湘
　　　圖亦有王延世印記或二卷原在王處也又髙
　　　士竒䟦云舟過南陽夏鎮之間河流清駛葢鄒
　　　嶧地近諸泉所㑹時雖序入初尚饒秋色展龍
　　　眠蜀江圖卷復題二斷句於後碧天晴籟樸船
　　　窓萬水千峯對蜀江佳處㑹心應不逺牐邊寒
　　　溜瀉淙淙槲葉纔黄柿葉紅嶧山層叠泗洄瀠
　　　無須冐險瞿塘峽日坐東屯西瀼中時康熙丁
　　　丑九月廿七日已立冬三日矣髙竹窓士竒䟦
　　　中押縫有竹窓一鄉看侍老萊衣髙氏清吟堂
　　　鑑蔵書畫三印引首八一道人書蜀川勝慨四
　　　大字款署八一道人書前有忠孝之家髙氏江
　　　村草堂珍蔵畫之印王延世印三印卷髙一尺
　　　廣二丈二尺九寸卷中
　御識云李公麟蜀江卷尋丈間有萬里之勢脫盡筆
　　　墨痕與造物者㳺矣董文敏題云麟瀟湘圖謂
　　　此卷與九歌及顧愷之女史箴圖皆顧中舍所
　　　蔵名卷之最厥後展轉流傳備詳陳所藴諸人
　　　䟦語中董䟦以此卷歸之王思延將軍為得所
　　　今乃先後俱入秘府視向之所歸何如耶惜不
　　　得起香光令更著一語乾隆御識前有内府珍
　　　秘幾暇怡情二璽後有乾隆二璽又
　御書秋興八首并䟦云杜陵秋興八首葢在蜀中時
　　　作也近得李龍眠是圖古跡厯厯可數想杜老
　　　江閣揮毫興復不淺因録其詩於幅間以志䨇
　　　絶乾隆丙寅天中前四日御筆前有中和一璽
　　　後有天府珍蔵得佳趣二璽又
　御題云岷山導江幾千里神禹底蹟猶堪指龍眠繪
　　　事秘府多食蔗至是觀止矣休論詩𣲖重臨摹
　　　定知此李勝彼李(李成亦有蜀江圖/見王穉登䟦語中)古淡天然
　　　意匠營長歌約畧記起止石紐秋風落日斜
　　　剔鬟往聖生於此蠶樷魚鳬開國事謫仙已莫
　　　詳原委江走白沙山紫㣲樓延萬象供凭視靈
　　　巖授記憶當年臥牛伏龍連玉壘萬春大靣列
　　　遥屏青城故宅傳花蕊三十六峯峯各殊籖嶭
　　　嶔嶷復笈峩萬里橋頭杜老居浣花溪畔薛家
　　　址錦官城外柏森森丞相祠堂何處是雙流迤
　　　邐接新津彭女如螺雲表峙嘉眉古郡唐祈之
　　　名園晚賦想髙士李陸劉白號四賢巴王有廟
　　　荒煙裏空聞古洞説岑翁不辨三生跡李氏蕭
　　　灘魏沱十六廵臺名八陣歸傾圯瞿塘峽口灔
　　　澦堆赤甲白鹽連䕫子行雲行雨識髙唐雄風
　　　披處蘭臺毁五音六律中琴聲掉石灘平舟可
　　　艤縦横全蜀覽無餘太冲有賦難擅美畫禪室
　　　中精鑒人且拜下風稱勝米同時同美蔵中舍
　　　瀟湘九歌及女史聚散散聚凢幾經宗伯一一
　　　詳誌已此去宗伯逾百年其間幸未遭兵燬江
　　　村詹事亦好古纔於四中得半耳猶自詡為席
　　　上珍作詩艶論證心紙乃今四美具一室賞心
　　　樂事無倫比寓意於物不留意咄咄是吾乃所
　　　以乾隆丙寅仲夏朔養心殿御題前有神品連
　　　璽後有御賞朗潤乾隆宸翰三璽後有隔水
　御筆畫梅花題云丙寅季夏静怡軒御製下有乾乾
　　　宸翰一璽右方有幾暇臨池一璽
　御筆題籖籖上有御賞神品乾隆宸翰欽文之璽四
　　　璽卷末丁觀鵬奉
　勑畫杜甫詩意並識云内府收蔵四美具李公麟蜀
　　　江圖其一也江山千里一覽無遺凢勝蹟名區
　　　厯厯在指顧間所謂龍宫夜光傾出一栲栲
　　　矣(臣/)以拙劣奉
　勑繪景于卷末疊嶂長洪無従髣髴謹就杜甫秋
　　　興八首中請看石上藤蘿月已映洲前蘆荻花
　　　詩意畧冩大概百代聚散杜詩寓意自深惟愧
　　　難追摹于萬一耳(臣/)丁觀鵬並敬識
　　　宋李公麟九歌圖一卷(上等/)
　　　素箋本墨畫款署(上缺/數字)年七月望日(臣/)李公麟
　　　畫前有内府書印吴瑞徴印許叔次家蔵耿㑹
　　　侯鑑定書畫之章諸印後有宣和阿爾喜普之
　　　印東平三印又内府圖書内府許叔半印三前
　　　隔水有九如清玩御賜忠孝堂長白山索氏珍
　　　蔵友古軒樂菴諸印押縫有長字大印琴書
　　　堂都尉耿信公書畫之章信公鑑定珍蔵諸印
　　　後隔水有樂聖且銜盃欽賜忠孝長白山長索
　　　額圖字九如號愚菴書畫珍蔵永貽子孫二印幅
　　　中押縫有吳仲君一印内府書印吳瑞徴印各
　　　二印許叔次家蔵印三拖尾篆書九歌無款押
　　　縫有也園索氏收蔵書畫許叔次家蔵二印卷
　　　髙一尺四寸廣三丈二尺六寸幅中
　御識云九歌辭采竒麗意境惝恍非伯時通神之
　　　筆不能得其仿彿此卷舊蔵上海顧中舍家為
　　　董香光品題四名卷之一幾餘披覽但覺靈氣
　　　往來非尋常意度所及宣和畫譜謂公麟畫一
　　　立意為先此正公麟超軼陸吳處至其人物秀
　　　發行筆精妙以虎頭女史卷相證尤信其能入
　　　前人之室云御識下有乾隆二璽後隔水
　御䟦云九歌圖為龍眠名蹟傳世六百餘年名人
　　　題識不知凢幾即如宋黄長睿金趙秉文元吴
　　　澄明張丑輩䟦語詩句皆見内府畫譜及題畫
　　　詩中今卷尾并無之葢屢經装潢佳蹟為人割
　　　去賞鑑家但當論筆墨佳否若以題識别真贗
　　　是賈竪見耳乾隆丙寅夏五御題下有乾隆稽
　　　古右文之璽三璽又
　御筆繪折枝蘭菊識云仲夏下浣之四日再冩春蘭
　　　秋菊意後有乾隆宸翰惟精惟一筆端造化
　　　三璽卷末張若靄奉
　勑畫款署云屈子行吟圖(臣/)張若靄敬冩引首
　御題盡變極妍四大字後署乾隆御筆下有御書一
　　　璽中鈐乾隆宸翰一璽
　御筆題籖籖上有御賞神品乾隆宸翰欽文之璽四
　　　璽
　　　宋李公麟瀟湘臥遊圖一卷上等
　　　素箋本墨畫款署瀟湘臥遊伯時為雲谷老禪
　　　隠圖卷前有間裏工夫澹中滋味子孫寳之顧
　　　従義印王濟賞鑑過物來青閣陳氏子有江村
　　　秘蔵髙士竒竹窓王延庚印静寄軒圖書印諸
　　　印卷後有竹窓延之劉承禧印吳興髙士竒圖
　　　書記曠菴王濟賞鑑過物諸印前押縫有江村
　　　髙詹事清呤堂三印後隔水有曠菴一印卷中
　　　押縫有澹人一印竹窓二印髙士竒永存珍秘
　　　印各三卷前隔水董其昌題云海上顧中舍所
　　　蔵名卷有四謂顧愷之女史箴李伯時蜀江圖
　　　九歌圖及此瀟湘圖耳女史在檇李項家九歌
　　　在余家瀟湘在陳子有叅政家蜀江在陽信王
　　　思延將軍家皆其蹤也董其昌觀因題拖尾葛
　　　郯䟦云桂琛禪師與一僧入洲觀牡丹圖障僧
　　　云好一朶牡丹花師云可惜許一朶花後有人
　　　獻畫軸與法眼禪師曰汝是手巧心巧曰心巧
　　　曰那箇是汝心這二老漢自謂演説真源為佛
　　　祖出氣然一人慣行草路未免(下缺/一字)棘叅天一
　　　人順水􁎾舟不覺浪來頭上争似圓照老人並
　　　無許多指注有畫一軸任一切人批判信齋到
　　　這裡不免饒舌一廵正似羅公詠梳頭様圓照
　　　老人飽叅樷林具正知見縱饒鐡作靣皮亦須
　　　為余一笑也乾道庚寅十一月旦信齋居士葛
　　　郯䟦前有高詹事不以三公易此日二印又張
　　　貴謨䟦云雲谷老禪以瀟湘圖示諸齋求䟦云
　　　谷不將境示人諸齋莫作畫㑹大地山河是幻
　　　畫是幻幻只今説幻亦幻破九州一塵寓筆端
　　　三昧誤㸃成牛欲犯苖稼若如此題瀟湘圖又
　　　似癡人説夢也辛夘中秋串齋張貴謨跋又章
　　　深跋云雲谷老師妙齡訪道方外足跡遍浙江
　　　東西諸山窮幽遐瓌詭之觀心空倦遊歸卧于
　　　呉興之金斗山且十七年宜于山氷飫聞而厭
　　　見况紙墨所幻顧何足道舒城李生為師作瀟
　　　湘横㸔愛之俾予評余謂昔人見斷墻而知畫
　　　斷墻非所以為畫而心適與畫㑹耳故畫無工
　　　拙要在㑹心處披此軸飄然起塵外之想亦有
　　　足佳然畫之佳否尚不議而師一邱一壑胸次
　　　有不凡者箇中活句却請諸人别為拈出乾道
　　　庚寅重陽蒙齋居士章深題後有高氏清吟堂
　　　鑑藏書畫一印又葛郛跋云昔東坡題宋復古
　　　瀟湘晩景圖有照眼雲山出浮天野水長等句
　　　余觀此筆雖不置身嵒谷中而心固與景俱㑹
　　　矣圓照老人早悟靈機洞見佛祖根源視六塵
　　　境界如夢幻泡影而寒煙澹墨猶復襲藏所謂
　　　寓意于物而不留意于物也乾道庚寅十月晦
　　　日澹齋居士葛郛跋又一跋云黄叔度言論風
　　　㫖無所傳聞而一時歆艶藉藉不下顔氏子直
　　　以范元平陳仲舉輩為信也李生作瀟湘短軸
　　　而諸公寓藻鏡于翰墨之妙冀羣雖良伯樂一
　　　顧未為無助李乎其庶幾畫士之叔度乎異時
　　　一瓣香當敬為雲谷師單閼壯月如齋彦章父
　　　書(按彦章姓/名未詳)又張泉甫跋云雲谷禪隐有瀟湘
　　　圖諸大士題跋下語説真説幻僕不免畫蛇添
　　　足凡物茍有可觀皆有可樂不必以真幻為斷
　　　當也瞿曇氏以山水為幻融結幻對真生真假
　　　幻行真幻之見不立是圖存亦可亡亦可兔起
　　　鶻落少縱則逝當知東坡之意不但施于善畫
　　　者辛夘秋愚齋張泉甫題又葛邲跋云雲谷師
　　　行脚卅年幾遍山河大地心空及弟歸猶以不
　　　到瀟湘為恨毎遇名筆使之圖冩間為好事取
　　　去亦復不禁此係最後所作予素不識畫師求
　　　跋語莫知所賛也然師亦知夫掌上之妙喜耳
　　　中之兠元胸次之八九雲夢者乎不出户庭師
　　　已遊瀟湘矣乾道辛夘中秋可齋居士葛邲書
　　　又題句云道人心境兩清閒函丈蕭然宇宙寛
　　　擥畫江山最佳處焚香掩卷坐蒲團筠齋隨喜
　　　(按筠齋姓/名未詳)又題句云煙圍晚翠楚江寒秋水長
　　　天尺素間卷盡胸中八雲夢雞忩瀟灑篆煙殘
　　　理窟書(按理窟姓/名未詳)又題句云瀟湘佳景古來傳
　　　一見無因行路難雲谷老人真好事泠然冩入
　　　畫圖㸔戇叟(按戇叟姓/名未詳)後有王延世印汝南王
　　　思延松濤閣鑑定珍秘書畫之印二印又髙士
　　　竒跋云康熈丁丑九月廿七日歸舟過夏鎮觀
　　　龍眠瀟湘蜀江二圖心與境㑹不覺移日江村
　　　髙士竒卷末髙士竒記云北宋李龍眠瀟湘卧
　　　遊圖一卷購于呉門價二百兩康熈癸酉嘉平
　　　江村髙氏簡静齋記大兒元受次兒侣鴻䟦中
　　　押縫有北野苑西清吟堂髙士竒圖書記江村
　　　士竒之章諸印永存珍移印三竹忩印四引首
　　　前有簡静齋髙士竒圖書記二印卷髙九寸五
　　　分寛一丈二尺三寸幅中
　御識云瀟湘煙雨為三楚佳境毎讀蘇軾題宋復古
　　　瀟湘晩景圖詩輒為神往惜不得一見也今見
　　　龍眠是圖正未知孰為甲乙一再展玩雲山楚
　　　水真不啻卧遊矣董跋謂顧氏名卷有四今乃
　　　散而復合不異豐城之遇也乾隆御識下有乾
　　　隆宸翰幾暇臨池二璽又
　御題云設不觀圖畫空傳瀟與湘兩虹奔峡合一練
　　　飲天長董記原堪驗蘇詩那可忘軒皇張樂處
　　　堪以眄蒼茫彷彿松巖畔虬枝尚怒蟠寫真伊
　　　應獨和韻我良難川暝漁村静嵐収亥市攅禪
　　　和總饒舌(圖後數人題跋頗露/禪機而無一見道語)何似不言㸔巴
　　　陵煙樹色夕照與天齊逺𣲖來三蜀歸帆下五
　　　溪卧遊方汗漫神解謝筌蹄聚散千秋事浮雲
　　　湘水西乾隆丙寅夏五御題用蘇東坡題宋復
　　　古畫瀟湘晩景圖韻下有幾暇臨池得佳趣乾
　　　隆宸翰三璽後隔水
　御筆繪竹數枝識云閒忩對雨展伯時是卷欣然有
　　　㑹因冩雨竹數枝于卷尾時丙寅六月朔日也
　　　清暉閣御識下有㑹心不逺德充符筆端造化
　　　三璽卷末董邦逹畫山水篆書照眼雲山出浮
　　　天野水長二句款署翰林院侍讀學士(臣/)董邦
　　　逹奉
　勅恭冩蘇軾詩意引首
　御書氣吞雲夢四大字後署乾隆御筆下有御書一
　　　璽前有深心託豪素一璽中鈴乾隆宸翰一璽
　御筆題籖籖上有御賞神品乾隆宸翰欽文之璽四璽
　　貯
　三友軒
　　　列朝人
　　畫卷上等
　　　宋元梅花合卷一卷(上等/)
　　　第一段素絹本徐禹功墨畫款署云辛酉人禹
　　　功作前有慧辯正葵印吳門袁武卿氏家藏三
　　　印又一印漫漶不可識後有其永保用一印又
　　　一印不可識拖尾揚无咎題詞云傲雪凌霜愛
　　　他梅蕊攙借春光步繞西湖興餘東閣可奈詩
　　　腸娟娟月轉囘廊悄無處安排暗香一夜相思
　　　幾枝疎影落在寒忩　雪艶煙痕又要春色来
　　　到芳尊憶昨年時月移清影人立黄昏一番幽
　　　思誰論但永夜空迷夢魂繞遍江南繚牆深院
　　　水郭山村　茅舍疎籬半飄殘雪斜臥低枝可
　　　更相宜煙藏脩竹月在寒谿亭亭竚立移時對
　　　瘦損無妨為伊誰賦才情冩成幽思畫入新詩
　　　　月隨霜飛隔窻疎瘦㣲見横枝不道寒香解
　　　隨羗管吹到簾幃箇中風味誰知睡乍起烏雲
　　　任欹嚼蕊挼英淺顰低笑酒半醒時　月轉墻
　　　東幾枝寒影一㸃香風清不成眠醉憑詩興起
　　　繞珍叢平生秪箇情鍾漸老矣無愁可供最是
　　　難忘倚樓人在横笛聲中　玉骨氷肌為誰偏
　　　好特地相宜一段風流廣平休賦和靖無詩綺
　　　窻睡起春遲困無力菱花笑窺嚼蕊吹香眉心
　　　㸃字鬢畔簪時　為愛氷姿畫看不足吟看不
　　　足已恨春催可堪雪裏飛英相逐祗應標格孤
　　　髙似羞對妖紅媚緑藏白収香放他桃李漫山
　　　麤俗　水曲山傍寒梢冷蕊隠映修篁細細吹
　　　香踈踈沉影惱斷回腸為駐馬横塘漫立盡烟
　　　村夕陽空裊吟鞭幾多詩句不入思量　天賦
　　　風流相時宜稱著處清幽雪月光中烟溪影裡
　　　松竹梢頭生憎人在髙樓羌篴怨驚催鬢秋不
　　　道明朝半隨風逺半逐波流　屋角墻隅占寛
　　　閒處種兩三株淡月㣲雲嫩寒清曉香徹庭除
　　　羣芳欲比何如癯儒豈膏梁共途因事順心為
　　　花修史須紀中書　右栁梢青十首平生與梅
　　　有縁既畫之又賦之自樂如此不知觀者以為
　　　如何也然老境對花時以歌之豈欲投他人耳
　　　目非知音不可以示也无咎後有養正齋印一
　　　印又趙孟堅題識云余數年前因康節菴作墨
　　　梅曽題長句曰逃禪祖花光得其韻致之清麗
　　　閒菴紹逃禪得其瀟散之布置回觀玉面而鼠
　　　鬚已自工夫欠精緻枝枝例作鹿角曲生意由
　　　來端若爾第傳正印有由自捨此的傳皆妄耳
　　　僧定花工枝則粗夢良意到花則未女中郤有
　　　鮑夫人能守師繩不輕墜可憐聞名未識面更
　　　有江西畢公濟季衡醜俗惡札祖弊到雪篷濫
　　　觴矣所恨二王無臣法多少東隣傚西子此中
　　　有閟豈莫傳要以眼力求其㫖枝分三疊墨濃
　　　淡花有正背多般蕊鬚飛七出蒂則三㸃眼名
　　　椒梢鼠尾夫君已自悟筌蹄重說偈言吾亦贅
　　　誰家屏幛得君畫更以吾詩疏其底此詩之作
　　　謂學梅江西止爾初不知禹功之能也今觀悟
　　　悅頤師所蔵徐君禹功之作蓋於諸人之外最
　　　得逃禪之體者惜余前未聞知後人吟更清豈
　　　可少之然禹功不自標名氏第曰辛酉人不知
　　　淳熙前辛酉或是慶元後辛酉也逃禪生於紹
　　　聖之丁丑殁於乾道之己丑禹功云得之面授
　　　受法其淳熙辛酉人歟及逃禪之終已年廿八
　　　歳矣何五六十年間愛尚如余未之知若人哉
　　　信古今人物名氏不得彰聞者有矣片楮尺繒
　　　儻未敗腐知音者存於是重加三歎慧辨清勤
　　　茶罷短燭未殘為書此寶祐丁巳孟夏甲子趙
　　　孟堅子固書於善住方丈之西室前有呉康文
　　　氏珍玩一印後有呉舜昇印康文氏書畫記雲
　　　西小館三印又䟦云自識禹功所畫其年冬又
　　　識江右譚季蕭花韻畫如鮑安人亦工枝稍不
　　　清暢耳逺勝劉夣良也劉有名流落江湖間禹
　　　功季蕭得罕聞雖余前曽以詩述逃禪宗𣲖未
　　　及二君世間有藝學不得聞於人者何既哉丁
　　　巳仲冬望日子固又記又張雨題詞云面目氷
　　　霜逃禪正派只讓華光恠底徐卿為渠描貌縈
　　　損柔腸有誰步屧長廊更折竹聲中吹細香酒
　　　半醒時雪晴寒後月上西窻大元至正己丑後
　　　學張雨謹㳄首篇栁梢青韻卷髙九寸五分廣
　　　三尺八寸第二段宋箋本吳瓘墨畫欵署竹莊
　　　人下有瑩之一印又自題云墻角孤根株身纎
　　　小嬌羞無力蠏眼㣲紅粉容未露不禁春色待
　　　東君汨沒芳姿漸迤邐檀心半折緩步回廊黄
　　　昏月淡那時相得至正戊子孟冬竹莊梅已䔒
　　　蕾因賦栁梢青詞而明逺適来索余作故寫梅
　　　就書之又髙儀甫題云籬根玉瘦兩三枝百遶
　　　吟香夜不歸安得宻林千畝月仰眠吹笛看花
　　　飛澹齋髙儀甫作又一題識云梅花易寫極難
　　　精全在胸中一片清香恐風前真奮發影嫌月
　　　下未分明自從人老初為祖更說楊家後有甥
　　　鬢與梅花俱白盡他時之子可無名此江山月
　　　贈寫梅許梅谷詩余喜其景聨屬對既切而巧
　　　每於詩人知畫梅之來歴者舉似之無不擊節
　　　甲子季秋因筆偶書未署款卷髙九寸一分廣
　　　二尺四寸五分第三段宋箋本吳鎮墨畫欵識
　　　云墨戯之作蓋士大夫詞翰之餘適一時之興
　　　趣與夫評畫之流大有寥廓寫梅擬竹自石室
　　　先生花光大士發揚妙用時所宗尚者衆獨逃
　　　禪老人變黑為白自成一家後人雖云祖述巧
　　　以形似流連忘返漸近評畫寫生務求逼真嘗
　　　觀陳簡齋墨梅詩云意足不求顔色似前身相
　　　馬九方臯此真知畫者也厯百年後惟彛齋先
　　　生有題已作云逃禪一派流入浙西唯趙子固
　　　繼而嗣之又題云試欲自由又愆法度及守繩
　　　規齷齪無取武林唐明逺持禹功梅來聯子固
　　　題識詩中備詳家數信乎古人之作命意豈茍
　　　然哉吾鄉達竹莊老人得逃禪鼎中一臠咀之
　　　嚼之饜之飫之深有所得寫竹外一枝索拙作
　　　繼和余自弱歳游於硯池嗜好成癖至老無倦
　　　年入從心極力不能追前人續尾之萬一自笑
　　　東隣之顰醜矣哉莊子曰朝菌不知晦朔蟪蛄
　　　不知春秋豈可執寒氷而語夏蟲者哉後之覽
　　　者得無誚焉至正八年冬十月梅花道人吳鎮
　　　頓首下有梅花菴嘉興吳鎮仲圭書畫記二印
　　　又吳瓘題識云余之作梅聊自唫嘯豈在悅人
　　　心目適明逺求所作寫一枝以贈今置之禹功
　　　卷後何堪依附古人且云欲道其出處而圭翁
　　　已自序之何用贅疣取一詩以復題之吳瓘瑩
　　　之逃禪親授寫梅法二百年來徐禹功竹外一
　　　枝清絶處孤山風雪夜濛濛卷前有養正齊袁
　　　太私印二印卷中押縫有梅花菴半印一卷高
　　　九寸二分廣四尺四寸拖尾呉寛題云寫盡南
　　　枝又北枝山林氷雪共襟期誰能好事尋梅祖
　　　更著花光與補之吳寛為戒卿題又楊循吉跋
　　　云補之梅已為烏有其門人徐禹功又能使孫
　　　叔敖復生亦善幻哉若其抵掌笑談不俟假服
　　　而具者則十詞有焉子固二跋其書如勁弓之
　　　遇勇士發必破的信乎為松雪之家兄也得者
　　　寶之勿等閒視也𢎞治七年六月望日吳郡楊
　　　循吉題又黄雲跋云逃禪老人深入梅花三昧
　　　鑄辭置象象逐雲化徐禹功追摹之遊戯得自
　　　在者趙彛齋王仲圭頓悟超領言言相證雪月
　　　風神想見於千載之下乙夘歳冬十月昆山黄
　　　雲敬書又徐守和題識云前有徐禹功雪壓梅
　　　竹枝葉錯綜積雪㸃綴有蔡中郎飛白意自題
　　　竹根云辛酉人禹功作蓋楊无咎之髙足子弟
　　　也宜其畫之精絶若此趙子固二跋詳之矣後
　　　有无咎詠梅十詞清新婉麗一唱三歎真是千
　　　秋絶調張伯雨和韻一章蕊珠亂落瑤草紛披
　　　信為神仙口角雲莊老人竹外一枝更為清絶
　　　苐恐廣平難賦耳梅道人自謂有梅癖戲寫枯
　　　根僅四枝三花一蕊而具羅浮萬樹之態可謂
　　　能於法外取巧筆與梅花殆此公長技耶夫禹
　　　功之精絶雲莊之清絶仲圭之竒絶一卷三絶
　　　堪稱鼎足吾無間然閒忩展玩忽寒香撲鼻環
　　　珮聲徐恍若姑射玉人自空飛下不覺心骨俱
　　　氷矣情託乎詞走筆賦之竹梅元自歳寒客後
　　　凋不讓松與柏枝穿葉錯任縱横玉樹相依寒
　　　弗易六花瞥贈綈袍來百節七鬚咸受澤殺青
　　　五瓣渾難辨碎玉琅玕元圃積此中清味誰得
　　　知祗有林逋結冷癖抵死欲覔頂門鍼羅浮走
　　　下徐無藉出入逃禪翻三昧一枝直透西泠魄
　　　子固二題花解頤補之十調梅蹙額句曲冷語
　　　挾霰飛竹窻嫩梢烟外白仲圭自號梅道人枯
　　　槎老枿大破格竹粉雪香惜玉心小詞長賦陽
　　　春拍蹇驢何處喚詩神庾嶺梁園空費屐忽對
　　　此圖揩老眼隴頭驛使來前席吟鬢半枯肌粟
　　　𧺫消我熱腸十二尺巳巳長至日徐守和前署
　　　題宋元梅花卷後七字又題云冬至後三日天
　　　作薄冷㣲飄雪花朗吟逃禪十詞清興如洗夜
　　　坐更豪漫剪燭追和不愛芳春無花可侣有竹
　　　為隣不受紅塵清迴俗駕幽結髙人熱心至是
　　　幾泯已往事都付吟唇枯盡修髯白凋雙鬢此
　　　際凝神　清畏人知白甘自澹春隙先窺忙趁
　　　寒光急逃蜂蝶偷發南枝寧耐氷霜貫脾冷笑
　　　他車馬驅馳鏡裏年華夢中富貴閃賺依誰
　　　山居未成猿啼鶴怨兀坐思清忽覩玉英斜枝
　　　㸃綴雪裏香生不覺寒魂暗驚春到也隴使巳
　　　行莫待花殘孤日無影一水盈盈　獨自黄昏
　　　詠罷招隠雪花閉門秉燭寒窻蕭蕭踈影向我
　　　温存無計可解愁魂爭些兒忘了清樽尋箇知
　　　心玉人千古有客姓袁　時兮歳寒老矣心冷
　　　梅竹粗安翔風有情同雲四起六出漫漫迢迢
　　　此夜為難烹雀舌雪汁如蘭滌去宿腸澆去磈
　　　磊祗剰詩肝　萬樹非多一枝非少是處堪歌
　　　賞罷生悲清絶成怨老當奈何以夜為晝可麽
　　　對寒葩細酌低哦莊兮蝴蝶我也羅浮誰辨真
　　　訛　纔賦歸來問松成蓋問竹成栽偏喜梅花
　　　不□寒熱乍冷先開折向膽瓶敲推則恐怕春
　　　雷暗催待得飄零廣平興盡有賦無才　花白
　　　春先頭白春後影到忩前爾移庭廡我來城市
　　　同調相憐撩我清興翩翩滿腔裏香雪素煙呼
　　　出成氷噴出成霰嘔出成璿　雪剥霜凌幾畨
　　　磨折精神反増幽香不絶薄粉還匀虚心曲承
　　　妙合法書可憑傾倒了墨客騷僧秦篆飛白漢
　　　隸八分響搨寒燈　冷落偏幽蕭踈宜韻清瘦
　　　相儔斷橋邨店野寺漁磯有人倚樓誰謂有酒
　　　無愁魂消也暮雪悠悠推琴一笑玉人千里白
　　　髪盈頭清癯老逸徐守和又題云好清成癖三
　　　友嵗寒吾獨憐白孤山風味庾嶺髙標不殊今
　　　昔快雪時晴小屐半山間㸃綴竒石落暉香醉
　　　淡月香醒疎烟香廹乙丑元旦展玩賞心漫和
　　　逃禪栁梢青一首工拙莫論期得梅神而已清
　　　真居士徐守和又題云詩中有畫逃禪孟堅深
　　　入元解畫中有詩禹功得韻竹莊得𣲖筆底仲
　　　圭生怪端不負梅君佳話澹齋嚼玉句曲琢氷
　　　雪香露瀣前詞賦畢猶有餘情未盡復拈一章
　　　所謂一解不如一解也輙舉椒觴以澆愧云守
　　　和重題前隔水藏經紙簽標題梅花三昧甲觀
　　　六字下注宋徐禹功楊補之趙子固元吳瓘張
　　　伯雨髙儀甫吳仲圭書畫國朝吳匏菴楊循吉
　　　黄雲䟦無上逸品小清秘閣珍蔵第一段
　御題云評量香色語雖工誰識原來氣味同未必陶
　　　翁腰便折管教荀令袖難籠乾隆御題下有乾
　　　隆宸翰一璽梁詩正和云祇應六出讓天工姑
　　　射仙姿許略同忩影分明憐玉瘦不須更借月
　　　光籠(臣/)梁詩正恭和又汪由敦和云畫工渲染
　　　合天工雪壓踈梅訝許同恰似孤山幽絶處衝
　　　煙放鶴正開籠(臣/)汪由敦恭和又嵇璜和云妙
　　　領逃禪落墨工不緇差許素心同年來鄧尉幽
　　　尋遍如雪繁花著雪籠(臣/)嵇璜恭和又董邦逹
　　　和云不信豪端有化工疎花古幹貌耒同憶曽
　　　踏雪西泠畔和靖門前香霧籠(臣/)董邦達恭和
　　　第二段
　御題云欲開未開三兩枝詩難貌豈畫能窺佳處不
　　　教全體露苦心叅罷識端倪乾隆御題下有幾
　　　暇怡情得佳趣二璽梁詩正和云春寒芳信滯
　　　南枝啅粒霜禽作意窺標格恰宜疎竹伴不多
　　　著墨認迂倪(臣/)梁詩正恭和又汪由敦和云東
　　　風昨夜上南枝桃李深心未許窺蕚緑如珠香
　　　氣動已先羣卉得天倪(臣/)汪由敦恭和又嵇璜
　　　和云畨風先到半開枝數㸃天心未易窺試傍
　　　梢頭叅鼻觀妙香清悟入無倪(臣/)嵇璜恭和又
　　　董邦達和云東坡竹外數斜枝逸品寧容俗士
　　　窺要識梅生蔵用處好憑讀易問端倪(臣/)董邦
　　　達恭和第三段
　御題云秃兀寒梢矗曉風廣平鐵石幹元功剛從黍
　　　谷陽廻處消息傳來破蕾紅乾隆御題下有乾
　　　隆宸翰一璽梁詩正和云孤撑氷雪待春風漫
　　　論他時鼎鼐功㡬㸃疎花消息動便應管領上
　　　林紅(臣/)梁詩正恭和又汪由敦和云千年鐡幹
　　　飽霜風生意能㕘造化功方信此公真嫵媚勝
　　　他姹紫與嫣紅(臣/)汪由敦恭和又􁀙璜和云老
　　　幹呈姿獨倚風司花袖手不言功却疑百鍊昆
　　　吾鐡也解酣春暈小紅(臣/)嵇璜恭和又董邦逹
　　　和云一枝占盡一畨風老筆當年繼禹功好與
　　　幽人作清供膽瓶寒浸逗春紅(臣/)董邦逹恭和
　　　前隔水
　御識云卷中梅花三幅第一幅徐禹功作楊无咎書
　　　十詞其後後有趙孟堅兩䟦張雨和詞附書其
　　　下第二幅吳瓘作瓘字瑩之竹莊其號自書栁
　　　梢青詞於前而髙儀甫題其後并書江山月七
　　　律一首第三幅吳鎮作鎮自題長䟦而瑩之再
　　　題其後至卷尾有吳寛詩楊循吉黄雲二跋最
　　　後徐守和詩并序及追和栁梢青十詞再題二
　　　詞其卷首題籖曰小清閟閣者未詳何許人所
　　　標書畫亦未分晰計其収藏當在徐守和之前
　　　乾隆御識下有幾暇怡情乾隆宸翰二璽又卷
　　中
　御識云丁夘冬得右軍遊目帖真蹟後有徐守和贊
　　　自署小清閟主者乃知是卷即為徐守和所藏
　　　附筆識之以釋前疑下有古香含輝二璽引首
　御題云逃禪老人梅性諳派衍華光清出藍弟子禹
　　　功稱入室藝林聲價蜚江南偶拂東絹寫梅雪
　　　梅香雪白三味兼老人縮手不復作權吟小令
　　　指月拈因叅同異哦俊逸率更書法清而嚴村
　　　梅見誚薄當代蜂蝶却見紛依簾從來盛名顯
　　　後世無限弔古深情添王孫外史皆逸士識語
　　　飽玩釵脚央二吳此道乃私淑澄心堂紙光如
　　　瑊䔒蕾欲開寒更勒老幹破蕚霏清馣髙陽黄
　　　徐四作者各出手眼資叢談妙哉梅事嘆觀止
　　　三復當使幽懐忺如入孤山香雪海隨其所㑹
　　　酬清恬笑予時亦貌疎影愛忘其醜徒無鹽清
　　　閟閣中誰氏子碎金揀得名偏濳春忩日嫩生
　　　意足無須索笑重巡檐乾隆丁夘御題下有惟
　　　精惟一乾隆宸翰二璽第一段後隔水梁詩正
　　　和云暗香疎影吳儂諳往往寫作留雲藍偷將
　　　春信貯腕下一枝先驛傳江南禹功逺矣擅髙
　　　格延陵競爽成三兼園林半樹想清冷平章摠
　　　聽騷人拈乍開凍蕊耐風勁孤撑老幹爭霜嚴
　　　只如映月在忩紙清芬早覺通氊簾名流鑒賞
　　　雜題識錯落時傍苔鬚添誰與好事解収拾累
　　　甓還合浮圖尖流傳秘府輝寶笈品藻豈必殊
　　　琮瑊我
　皇筆底迴槖籥横斜㸃逗浮馦馣更叅妙蹟盡生態
　　　却溯逺𣲖資誤談似聞逃禪謝青笑讓出頭地
　　　掀髯忺分題未已大篇繼盤空硬語吟情恬獨
　　　慚廖和進里曲煎茶無乃加薑鹽重為兹卷慶
　　　遭遇無名并得光幽濳梅魂縹緲應招取香雪
　　　正復含章檐(臣/)梁詩正敬和第三段幅前汪由
　　　敦和云墨梅清韻古未諳邉趙但解調朱藍禹
　　　功㸃染獨逺探積雪低亞南枝南華光逃禪推
　　　創格此君筆力都能兼後來竹莊亦能手坡翁
　　　仙句憑重拈煙籠䔒蕾纔半吐超悟不異叅香
　　　嚴一枝竹外態自好藐姑綽約斜窺簾道人放
　　　筆作老幹苔纒龍甲經春添自成一家生意足
　　　俗譜往事論貝尖由來絶詣不自襲品重南判
　　　玉與瑊作朋合自小清閟開卷已拂香馣馣留
　　　題數子列左幅發揮意匠縱横談雲忩坐展辨
　　　誰某清詞逸翰清為忺
　宸藻親題散珠玉春姿浮動神情恬直廬捧玩光照
　　　眼六花初撒庭中鹽句竒韻險若天造想見筆
　　　妙由心濳吟餘恍憶銅坑樹依約臨風側帽檐
　　　(臣/)汪由敦恭和
　御筆題籖籖上有乾隆宸翰一璽
　　　元曹知白十八公圖一卷(上等/)
　　　素絹本墨畫欵署曹知白畫前有皇姊圖書真
　　　澹都省書畫之印三印後有棠村審定蕉林玉
　　　立氏圖書二印又秋碧蒼字半印二拖尾馮子
　　　振書十八公賦款題云十八公賦并序前集賢
　　　待制承事郎馮子振撰賦見賦彚中不具録又
　　　鄧文原題云蒼官駢立來朋簪凌風直上風蕭
　　　森萬牛莫挽棟梁重獨鶴欲下雲蘿深太古簫
　　　韶時一奏空山片斧何相侵耿耿瀛洲十八士
　　　遲回抱此歳寒心集賢直學士鄧文原又趙巖
　　　題云湘洲橘樹等侯封豈識雲間十八公灝氣
　　　逼空巢逺鶴老髯撑月嘯蒼龍香苓玉色千年
　　　後錦綬金章一夣中别有棟梁材可用昻霄聳
　　　壑見竒功趙巖後有觀其大畧蕉林収藏二印
　　　䟦前押縫有漁隠半印跋中押縫有蕉林治溪
　　　漁隠二印安定印六河北棠村印二卷髙一尺
　　　四寸廣二尺九寸卷中
　御書十八公三字上鈐乾隆御筆一璽又
　御題云擢幹森霄漢盤根育茯苓淮南初得號塞北
　　　早傳形誰結三冬友孤標萬古青天風吹謖謖
　　　擬搆韻松亭乾隆丁夘暮春之初御題下有乾
　　　隆幾暇臨池三璽前有雲霞思一璽
　御筆題籖籖上有乾隆宸翰幾暇臨池二璽
　　　元人君子林圖一卷(上等/)
　　　第一段素箋本李衎墨畫後有李衎仲賓息齋
　　　二印卷後趙孟頫題云李侯寫竹有清氣滿紙
　　　墨光浮翠筠蕭郎已逺丹淵死欲寫此君惟此
　　　人孟頫右方小有直字小號前有墨林生項子
　　　京家珍藏檇李項氏世家寶玩三印又京印永
　　　保湖長鑑賞章京兆南村半印六後有項墨林
　　　父秘笈之印李君實鑑定檇李李氏鶴夣軒珍
　　　藏記子京宜爾子孫墨林之印子京所藏項元
　　　汴字子京墨林項伯子章項墨林父秘笈之印
　　　元汴墨林主人項墨林鑑賞章儼齋秘玩諸印
　　　又墨林西廬項字松陵史氏半印四前隔水押
　　　縫有信公鑑定珍藏一印後隔水押縫有半古
　　　軒書畫印一印卷髙一尺廣二尺八寸五分卷
　　　中
　御題云孤梢矗雲上雲下猶遺影恰似無邊身杖量
　　　世尊頂下有乾隆宸翰幾暇臨池二璽又
　御書獨幹梢雲四字上鈐乾隆御筆一璽　第二段
　　　素箋本趙雍墨畫款署仲穆畫下有仲穆魏國
　　　世家二印後有儼齋秘玩一印前隔水押縫有
　　　雲間王鴻緒鑑定印一印卷髙八尺二寸廣一
　　　尺八寸五分卷中
　御題云樹古石磷磷生機總謝春籦籠閒影處堪稱
　　　善結鄰下有得佳趣一璽又
　御書枯槎寒篠四字上鈐墨雲一璽　第三段素箋
　　　本柯九思墨畫款署丹邱柯九思下有柯氏敬
　　　仲訓忠之家二印後有儼齋秘玩一印前隔水
　　　有雲間王鴻緒鑑定印一印卷髙九寸二分廣
　　　一尺九尺五分卷中
　御題云寫竹如寫月即離均不可丹邱解畫禪證得
　　　聲聞果下有樂天慎修思永二璽又
　御書苔石烟雲四字上鈐研露一璽　第四段素絹
　　　本吳鎮墨畫欵題云蕭蕭木葉落欲盡𣺌𣺌洞
　　　庭生白波虞舜不還秋事晚幽篁斜日倚湘娥
　　　梅道人戲墨下有梅花菴嘉興吳鎮仲圭書畫
　　　記二印前有霽月半印一後有儼齋秘玩一印
　　　前隔水押縫有儼齋秘玩一印卷髙一尺五分
　　　廣三尺一寸八分卷中
　御題云七澤沙澄際三湘秋晚時櫹槮煙雨外帝子
　　　泣餘枝下有徳充符幾暇怡情二璽又
　御書瀟湘秋碧四字上鈐深心托豪素一璽　第五
　　　段素箋本倪瓚墨畫款署云髙人石上種琅玕
　　　林屋秋晴共倚䦨不送軒轅栽鳳管小忩留得
　　　一枝看庚戌冬日倪瓚前有雲間玉鴻緒鑑定
　　　一印後有儼齋秘玩列岫園二印卷髙八寸廣
　　　一尺七寸五分卷中
　御題云蕭疎防曉露森萃晞晨曜不可作竹看迂翁
　　　自寫照下有朝日輝一璽又
　御書琅玕晴翠四字下有乾隆宸翰一璽　第六段
　　　素絹本宋克墨畫款題云娟娟斜日曉煙歌嶰
　　　谷泣湘川楣雲室雨襟山帶泉虚心受潤澤素
　　　節破霜堅東南奕奕稱羡寒暑亭亭自鮮籜折
　　　龍蛇翻白晝捎掛鳳尾拂青天比風前綽約霓
　　　裳舞羨雪後飄颻鶴􁑵僊王氏觸目琅玕難比
　　　秀謝家盈庭蘭玉敢爭妍安得共此君一邱一
　　　壑裏與爾聽秋聲林逕青蓮巔宋克為志學吳
　　　公作下有仲温一印卷前顧禄題云楚雨初晴
　　　野水生新篁脫粉鷓鴣鳴洞庭春去湘娥老緱
　　　嶺無人吹玉笙華亭顧禄前有㑹稽楊維禎印
　　　一印又一印不可識後隔水押縫有雲間玉鴻
　　　緒鑒安印一印卷髙八寸四分廣二尺一寸卷
　　中
　御題云奮􁁊吟天籟錚鐄突韶頀設如截長篴應入
　　　茂林賦下有叢雲涵虚朗鑑二璽又
　御書秋崖萬玉四字上鈐摛藻為春一璽　第七段
　　　宋箋本王紱墨畫欵署王紱為士瞻寫前有神
　　　品項元汴印虚朗齋無為狂道李君實鑑定檇
　　　李李氏鶴夣軒珍藏記諸印又京兆寄傲耕耨
　　　定珍藏叔子半印五後有子京神遊心賞項墨
　　　林父秘笈之印長字子京所藏墨林主人項元
　　　汴字子京都尉耿信公書畫之章平生真賞項
　　　墨林印檇李項氏世家寶玩儼齋秘玩南邨京
　　　兆郡圖書印諸印又京兆項氏項墨林父半印
　　　三前隔水押縫有儼齋秘玩一印卷髙一尺五
　　　分廣二尺四寸五分卷中
　御題云九秋氣方肅三危露正濡驪龍沉睡去頷下
　　　墮明珠乾隆丁夘孟夏月既望御題下有乾隆
　　　二璽又
　御書露梢曉滴四字上鈐陶治性靈一璽引首文彭
　　　隸書君子林三大字款署文彭前有檇李李柯
　　　雪珍藏古檇李狂儒墨林山房史籍印三印後
　　　有子京所藏項元汴字子京二印前隔水
　御題云在昔叔夜之儔㑹竹林風流曠達輕纓簪却
　　　與渭川増氣色七賢雅號猶蜚今七賢往矣惜
　　　不見見此長幅留清隂其數其地恰相親何人
　　　百衲誠知音拂梢雲之獨幹似吏部之胸襟間
　　　枯槎以寒篠貌河内之淵沉苔石烟雲阿戎可
　　　尋瀟湘秋碧又如步兵放蕩不可以禮數而相
　　　禁睹琅玕兮晴翠則又竿標犢鼻挹仲容之遐
　　　心潄秋崖之萬玉邈廣陵之鼓琴獨愛露稍曉
　　　滴處伯倫醉倒恍聞酒氣衫袖酣淋淋遂使山
　　　陽逸侣開生面不教淇澳君子蕭條寂寞冷風
　　　凄雨室荒潯明忩展卷黙有㑹吾與前賢相酌
　　　斟丁夘夏至後三日再題於長春書屋御筆下
　　　有㑹心不逺幾暇怡情得佳趣三璽前有澄觀
　　　一璽梁詩正和云畫師出手成笋林元明一𣲖
　　　占朋簪吳興有子正與先友仲賓抗丹邱生梅
　　　道人瓣香與可重見洋川妙蹟傳來今雲林髙
　　　格友石雅相似善乎宋生題句自賞千畝秋崖
　　　隂挺孤根兮引叢篠颺烟翠兮含鳳音冥捜極
　　　討變態備筆掃丈尺攄胸襟幅中鬰律走竒氣
　　　肯隨陵谷同銷沉何人好事聨合璧
　幾暇絡繹供披尋遐思當日竹林客對此把臂一笑
　　　爭難禁寫生能手數恰稱靣貌殊别還同心試
　　　將七賢與分配若星在斗弦在琴興酣泚筆
　大篇出却似寒梢萬个舞風篩月濃露淋拈豪强綴
　　　擬藤蔓詎堪照影臨清潯但喜梅花三昧從兹
　　　擅雙美竊歎古今神物難離合由
　天斟(臣/)梁詩正恭和又汪由敦和云此君愛遊翰墨
　　　林剡藤鵝絹萬玉簪洋州一𣲖擅千古真堂作
　　　記傳而今後來代興數髙手往往放筆直幹森
　　　濃隂整斜疎宻殊意態正如金石匏革各含太
　　　始音誰令宫懸繁㑹競合奏想見絶塵負俗曠
　　　士開幽襟息齋孤篠攢鳳尾王孫古木寒烟沉
　　　丹邱博士梅道人倪迂髙躅一一堪追尋仲温
　　　秋篁更絹秀孟端别調露珠欲滴不可禁向聞
　　　此法通篆籕錯刀彛鼎窺古心恍然生我嶰谷
　　　畔清吹逺和南風琴我
　皇題品神遇典午俊長歌迅灑興㑹洪淋淋何湏更
　　　問渭川千畝睢園潯入林把臂引滿呼同斟(臣/)
　　　汪由敦恭和又蔣溥和云髙風昔推西晉之文
　　　林七賢曠放多抽簪天為君子矯矯挺霜節長
　　　教清影留至今畫家好手得七子能貌渭濱千
　　　畝隂七賢七子恰輝映落落不偶無知音
　帝有妙解叅同契配合一一開天襟息齋孤幹不可
　　　量山公啟事比淵沉寒篠瞥見小松雪注莊妙
　　　味耐追尋丹邱苔石仲圭湘碧乃如巖電鸞嘯
　　　幻化而不自禁清閟筆精仲温墨妙又如阮摘
　　　嵇鍛自適以寫其心素風却幣九龍叟更如鹿
　　　車肆志無用六轡之如琴寒玉檀欒自
　天題處㑹心獨逺揮灑何淋淋頓令此君此人聲價
　　　髙於天漢潯竹林逸士真有幸吾
　皇天縱學識誰酌斟(臣/)蔣溥恭和
　御筆題籖籖上有天府珍藏乾隆宸翰二璽
　　　松竹梅三種品髙韻逸舊有三友之名今内府
　　　所藏曹知伯十八公圖元人君子林圖宋元人
　　　梅花合卷皆古今名筆世不多覯我
　皇上既抒宸藻分卷題識而又喜三友之適相㑹萃
　　　也
　命作檀匣合貯其中藏於建福宫西偏之室顔曰三
　　　友軒匣上隸書三友軒珍藏五字
　御製長歌誌之並
　勅諸臣和韻彚刻其上匣面
　御題云三友之名始宣尼直諒多聞益徳資香山取
　　　譬琴詩酒放達繄非予所師獨有玉局稱正見
　　　直號植物松竹梅(叶/)名稱義元隠未發我將觸
　　　類引伸之蒼松自具直之性梅傳春信諒也宜
　　　摐金敲玉時多聞妙喻舎竹其復誰奚待結契
　　　霜雪裏天然同徳聲應隨寓意於物有竒遇名
　　　蹟歴歴琳琅披十八公的雲西筆海粟長賦留
　　　雄辭定論君子林三字國子博士小篆題更受
　　　梅事合元宋小清秘物傳今斯揀金集狐有如
　　　是自天合也非人為嘗鼎一臠足味道况斟雉
　　　膏道可知箧蔵書室識寶重忩外延客霜其睂
　　　千株一穗翩左右是一是二誰然疑因蘇溯孔
　　　志未達髙山景仰深長思乾隆歳在丁夘二月
　　　既望御題下有幾暇怡情得佳趣二印匣旁梁
　　　詩正和云圖書之淵于己尼珊瑚畫攤球琳資
　聖人寓意不留意有㑹心處自得師歳寒三友冷相
　　　結岱松渭竹庾嶺梅天同神比想髙韻畫手竒
　　　逸能傳之朔林挺植二九幹數與文合稱名宜
　　　雲西勁筆寫真面不遇海粟知者誰彭城一派
　　　瓣香逺七賢仿彿行肩隨還從竹外擬梅格毫
　　　端蓓蕾春風披厯宋元明選墨妙合璧卷識連
　　　珠辭前人鑒賞自珍重豈如
　奎畫邀
　天題物遇乃聚聚乃上秘府别儲應在斯三希顔堂
　　　有髙例軒開三友惟汝為希非貴少義有在友
　　　必求益居可知進之儼預孔門列嘉侣亦復揚
　　　鬚眉哦詩詎止論蘇白入室正覺逢丞疑載賡
　　　竊凛歳寒操願闢小屋同退思(臣/)梁詩正恭和
　　　又汪由敦和云拈花一笑叅牟尼惟目所遇得
　　　所資攝將萬彚入心鏡何必木石非吾師齋中
　　　三益首髯叟左琅玕竹右玉梅松寒竹勁梅格
　　　老幽芬逸韻兼得之一堂相視意莫逆自覺臭
　　　味與人宜琴詩與酒縱可愛若論節概将從誰
　　　乃知取友貴有當孚嘉乃吉豈妄隨
　　秘殿清嚴富緹錦墨香馣冉雲紛披十八公圖叢
　　　古幹鏘金賦筆琳琅辭七賢三昧兩長卷
　天豪一一親留題世間神物羙必合氣求類應恒如
　　　斯文牕展對共晨夕同心奚讓金蘭為三友名
　　　軒耀
　奎藻闡宣聖訓惟
　聖知陶蘇鑄白别有契髙士接跡軒鬚眉棟梁材長
　　　鼎鼐實東南之美夫奚疑取才取友義本一山
　　　林泉石興遐思(臣/)汪由敦恭和又蔣溥和云
　皇心集益宗防尾髙軒卷軸皆兼資取諸植物惬
　睿思妙繪堪作無言師眉山品第曰三友蒼松翠竹
　　　兼寒梅森森千丈挺直幹濤聲雲影如將之嬋
　　　娟玉潤戞金石虚中善受多聞宜先春花信魁
　　　百卉假曰非諒而伊誰引伸觸類妙取喻滿前
　　　生意雲龍隨天然作合貯閟閣清暇一一供紛
　　　披披圖耳畔聞謖謖如詢民隠來陳辭林於浥
　　　浥露在楮墨七賢社裏曽標題不須三昧叅大
　　　小廣平鐵石心如斯三圖分列儼侍從契悟曷
　　　用言詮為仰窺軒鏡湛虚室靖獻敢謂音難知
　　　欽承
　奎藻豁天倪盡撥蒙翳揚雙眉商盤夏鼎相述作即
　　　物即理其何疑自今退食益加惕左几右杖還
　　　勤思(臣/)蔣溥恭和又嵇璜和云
　至人胸㳄懸摩尼取之左右由深資譬諸草木吾臭
　　　味隨所寓意自得師孔門舊傳三友說後或移
　　　贈松竹梅循名考實各有當惟其有之則似之
　　　好手寫生寄本性落落雅尚違時宜雲西老筆
　　　最崛强七子勝流與者誰禹功獨得補之訣二
　　　吳妙筆肩相隨虬髯吼風粉節迸廋骨屈鐵香
　　　雪披見者歛手歎絶藝跋識賦詠非誇辭幾經
　　　流轉閱年代烟熏屋漏涴躞題天教神物為時
　　　出合并結契儼在斯秘府卷軸浩如海欲與爭
　　　席安能為
　重拈魯語發妙諦萬古一脈聞而知細推真贗辨損
　　　益摩挲絹素如察眉
　璇額雲章照軒牖即技即道開羣疑幸從𢋫和得㣲
　　　悟讀書讀畫無岐思(臣/)嵇璜恭和又董邦達和
　　　云
　聖心朗耀珠牟尼往往即物見深資一時圖畫羅三
　　　友悠然妙悟契先師維松挺直竹多聞陽春消
　　　息占寒梅古有其名無其義千秋定衡今發之
　　　豈惟論列真品出位置類聚尤相宜
　天鑒懸空精且確有能易一字者誰五雲深處開閟
　　　閣比肩林立鎮追隨幾暇從容陳几席廣思集
　　　益來紛披昔人但以畫視畫縱有摹寫徒費辭
　　　吾
　皇目撃而道存逺據孔思親標題晴窻晝寂銅龍靜
　　　森如冠佩環在斯又如五臣四友分左右朝夕
　　　明聽兼翼為
　天家珍重良有以但驚歳寒安得知要是心源本洙
　　　泗此義未窺蘇峨眉(小臣/)仰觀循環讀命名三
　　　友倍無疑願為葵藿生軒砌好傍璇題聽論思
　　　(臣/)董邦達恭和又鄒一桂和云繪林寶蔵尊毗
　　　尼競購不惜千金資經營慘淡通造化宋元妙
　　　手稱神師渠閣開卷見三絶蒼松翠竹兼寒梅
　　　畫中有詩嗣摩詰破壁欲去凌愷之髙標幽韻
　　　悉孤格却與清廟明堂宜賢哉大夫展君子非
　　　子調鼎將伊誰雲西獨寫公十八林間七子相
　　　追隨春光三昧聨一卷駢珠綴玉紏紛披長篇灑
　　　墨蕩雲氣蒼龍尾接幼婦辭霏霏宫香出瑞錦
　　　煌煌
　睿藻欽
　御題古來天子亦有友席珍取意恒於斯喬株國本
　　　須老幹弱質柔脆終何為(㣲臣/)早歳好弄筆熙
　　　筌渲染慚麤知多聞不敏保直諒肯效末俗顰
　　　蛾眉此中益損頗自辨覽古更覺忱無疑敢賡
　天語陳臆說執藝未必非書思(臣/)鄒一桂恭和
石渠寶笈卷四十四
